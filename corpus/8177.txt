教外别传X卍XXX教外别传序老胡四十九年昵昵喁喁与有心众生情投意接说到说不得处突然向龙尾尖上一声雷震使大地有情一时绝倒翻身转来便个个能御风骑气兴雨为云龙雷迅捷现大人相不属文字意情领略而得入正法故谓之教外别传大略此宗之旨不出一箇别字便能搅长河为酥酪变大地为黄金千丈舌头谈不到遮里自然粒粒抛出金刚王屑破人肠胃销人骨肉化成一道葭管最先之阳气不特有根者为花为果至若顽空恠石莫不孕煖生润为之唱和矣海昌黎眉居士既从河洛一派接续子轝氏传性命之宗为长者折枝处顿证拈花一脉乃集释迦而下金色庆喜巳至大鑑振起五宗迢迢千古格外之英彚其语而付之梨各各现千百亿身处处说法俾人人证而了之方见黎眉通身手眼根根毛孔放光说法为先觉宗乘诸大老中杰出之英照映末世矢心此道力荷有年嘤鸣天表未有和者忽颁来书于神交之外得我心同始知祖佛犹有真子在法门殷忧为之顿释因序其教外别传而复赘五宗之象语云吴门邓蔚山天寿圣恩禅寺于密法藏和南撰X教外别传序世尊付法传衣叮嘱迦叶吾以清净法眼涅槃妙心实相无相微妙正法将付于汝汝当护持并勅阿难副贰传化无令断绝世尊末后慇懃将千二百斤担子一肩卸却以此观之四十九年所说脩多罗教皆利生接物边事总非究竟若依衲僧论正是狼尾扫迹愈扫愈深习气未尽过在斯也这个事不在多言多语亦非良久默然只要你中心树子无根透发灵苗有日世尊老婆心忒杀露布众生痴愚以为香甜菓子逐日研穷噉嚼滋味不知被葛藤缚杀至今若个肯求解脱世尊涅槃千百余载犹若今日春风忽忽香飘万古之嘉运双林翠霭事迹昭昭果还千劫之糢煳象头麻麦虽示寂不灭不生之金躯而金躯未甞不盈于眉目性灵之妙岂属众生脩而后得耶痴顽眷属多生甘受辛苦住生死宅造无遮殃不识自已一段光明从昔巳来彻天彻地原是灵山一会释迦非前众生非后绝宾主之家常无生佛之异号大圆镜智尘剎洞然劫量有尽光明独存无一星道理落意地若拟一星即瑕生安名清净法眼如僧伽X难提童子持圆鑑直造罗睺罗尊者前尊者问汝几岁耶曰百岁尊者曰汝年尚幼何言百岁童子曰我不会理正百岁耳尊者曰汝善机耶童子曰佛言若人生百岁不会诸佛机未若生一日而得决了之尊者曰汝手中者当何所表童子曰诸佛大圆鑑内外无瑕翳两人同得见心眼皆相似果然果然西天祖师舌根生利神通奇特岂离众生心别有至二十八祖菩提达磨即东土初祖知震旦国众生有大乘根器飘然独往别出手眼拈提微笑之旨唱言不立文字教外别传直指人心见性成佛果教外有别传乎因末法众生多泥文字所说圣教以为实法不信向上一着无脩无证之天真绝死绝生之佛性掷身心于草莾诛六根为弃物故来扫除枝蔓坐断葛藤要你觌体承当顿明心地九载之下得四人焉慧可大师一枝传至六祖六祖巳后衣钵不传以心印心祖祖相继尽乃言句活人瞬目扬眉皆成剩法迨德山鉴黄檗运便作恠变色作用至大慧杲即不然一棹千江狂波顿息棒喝置之高阁矣大慧杲后自元迄明所出明眼知识益盛虽语录流通无入龙藏可嗟近今邪师说法涂玷宗门西来见性一宗巳成七家村婆子传口令相似祖佛无如柰何今教外别传一部盐官黎眉居士新集居士久探禅宗深穷旨趣祖佛机缘分清理路古今拈颂贯串源头末法缁素当荐取自已本来面孔勿向外寻讨此心昼X夜不昏历劫不坏心外无佛脩竹苍松佛外无心山河大地直下了然莫耽文字精一工夫顿开正眼𦦨续祖灯斩新条令抑古佛家风扬祖师心印拈一瓣香以报居士始知上来清净法眼元在皇明崇祯癸酉中秋日径山语风圆信撰教外别传序老僧向读大慧语见拈水潦和尚因缘谓潦才举扬便卖弄者一踏云自从一喫马师踏直至如今笑不休渠又何曾有峰峦叠翠㵎水潺湲岸柳含烟庭花笑日莺啼乔木蝶舞芳丛底说话来古今洪词便利无过此老看他恁么举示则不专在言句尖新唯贵提其至要而巳云何至要不见他室中问僧德山见僧入门便棒临济见僧入门便喝雪峰见僧便道是甚么睦州见僧便道现成公案放汝三十棒者四个老汉还有为人处也无僧云有大慧云札僧拟议大慧便喝出遵璞闻之忽然脱去从前恶知恶解遂成个洒洒地衲僧又鼎需入室大慧问云内不放出外不放入正当恁么时如何需拟对大慧以竹篦打三下需忽大悟又大悲闲长老入室大慧问不与万法为侣者是什么人闲云扶不起大慧云扶不起是什么人速道速道闲拟对大慧便打忽然大悟可见棒X喝急切要密开人正眼脱人情解无过此也所以老僧生平不解打之遶唯以条棒一味从头棒将去直要人向棒头拂着处豁开正眼彻见自家境界不从他得逈出教内教外名言则方知黎眉居士所集从上佛祖机语决定不是文字方能撩起便行罗笼不住唿唤不回直饶如是只堪自了若论战也各各力在转处不滞玄妙理致一味活捉生擒向上全提本分一着超佛越祖独脱单行纵夺自繇杀活自在能治一切名言不坐死地不瞎人眼方堪利已利人其或未然且向者册子上东覰西覰忽然覰着却来老僧手里请棒喫既是覰着因甚却要喫棒还有缁素得底么若缁素不出且莫轻拟棒喝着崇祯辛未阿育王寺方丈老僧圆悟题教外别传目录卷一释迦牟尼佛卷二西天祖师一祖摩诃迦叶尊者二祖阿难尊者三祖商那和修尊者四祖优波毱多尊者五祖提多迦尊者六祖弥遮迦尊者X七祖婆须密尊者八祖佛陀难提尊者九祖伏䭾密多尊者十祖脇尊者十一祖富那夜奢尊者十二祖马鸣尊者十三祖迦毗摩罗尊者十四祖龙树尊者十五祖迦那提婆尊者十六祖罗睺罗多尊者十七祖僧伽难提尊者十八祖伽耶舍多尊者十九祖鸠摩罗多尊者二十祖阇夜多尊者二十一祖婆修盘头尊者二十二祖摩拏罗尊者二十三祖鹤勒那尊者二十四祖师子尊者二十五祖婆舍斯多尊者二十六祖不如密多尊者二十七祖般若多罗尊者卷三东土祖师初祖菩提达磨大师二祖慧可禅师三祖僧璨禅师四祖道信禅师五祖弘忍禅师六祖慧能禅师卷四四祖旁出法嗣一世牛头山法融禅师四祖旁出二世牛头山智巖禅师四祖旁出三世X牛头山慧方禅师四祖旁出四世牛头山法持禅师四祖旁出五世牛头山智威禅师四祖旁出六世安国玄挺禅师鹤林玄素禅师四祖旁出七世径山道钦禅师四祖旁出八世鸟窠道林禅师五祖旁出法嗣一世北宗神秀禅师嵩岳慧安国师蒙山道明禅师五祖旁出二世寿州道树禅师嵩山普寂禅师嵩岳破灶堕和尚五祖旁出三世终南山惟政禅师嵩山峻极禅师六祖旁出法嗣一世吉州志诚禅师洪州法达禅师寿州智通禅师江西志彻禅师信州智常禅师广州志道禅师X永嘉真觉禅师河北智隍禅师南阳慧忠国师荷泽神会禅师六祖旁出二世耽源应真禅师卷五六祖法嗣南岳怀让禅师南岳下一世江西马祖道一禅师南岳下二世百丈怀海禅师天王道悟禅师南泉普愿禅师盐官齐安国师归宗智常禅师大梅法常禅师五洩灵默禅师盘山宝积禅师麻谷宝彻禅师东寺如会禅师西堂智藏禅师章敬怀腪禅师永泰灵湍禅师大珠慧海禅师泐潭法会禅师杉山智坚禅师泐潭惟建禅师苕溪道行禅师石巩慧藏禅师北兰让禅师南源道明禅师中邑洪恩禅师泐潭常兴禅师汾州无业禅师鵞湖大义禅师伊阙自在禅师三角总印禅师鲁祖宝云禅师X芙蓉太毓禅师紫玉道通禅师五台隐峯禅师西园昙藏禅师杨岐甄叔禅师马头神藏禅师华林善觉禅师水塘和尚乌臼和尚古寺和尚石臼和尚本谿和尚石林和尚西山亮座主齐峯和尚大阳和尚百灵和尚金牛和尚乳源和尚松山和尚则川和尚打地和尚秀谿和尚椑树和尚草堂和尚兴平和尚逍遥和尚水潦和尚浮杯和尚龙山和尚庞蕴居士卷六南岳下三世黄檗希运禅师沩山灵祐禅师长庆大安禅师大慈寰中禅师平田普岸禅师石霜性空禅师古灵神赞禅师和安寺通禅师卫国院道禅师东山慧禅师清田和尚百丈涅槃和尚X赵州从谂禅师长沙景岑禅师鄂州茱萸和尚子湖利踪禅师云际师祖禅师灵鹫闲禅师日子和尚苏州西禅和尚陆亘大夫甘贽行者关南道常禅师双岭玄真禅师芙蓉灵训禅师汉南高亭和尚五台智通禅师高安大愚禅师杭州天龙和尚镇州普化和尚寿州良遂禅师薯山慧超禅师虔州处微禅师龟山智具禅师金州操禅师朗州古堤和尚上林戒灵禅师五台祕魔巖和尚湖南祗林和尚南岳下四世临济义玄禅师睦州陈尊宿千顷楚南禅师乌石灵观禅师罗汉宗彻禅师相国裴休居士大随法真禅师灵树如敏禅师灵云志勤禅师寿山师解禅师饶州嶤山和尚国欢文矩禅师X台州浮江和尚文殊圆明禅师严阳善信尊者光孝慧觉禅师木陈从朗禅师杭州多福和尚益州西睦和尚雪窦常通禅师台州胜光和尚日容远和尚关南道吾和尚漳州罗汉和尚末山尼了然禅师金华俱胝和尚南岳下五世陈操尚书卷七南岳下二世天王道悟禅师南岳下三世龙潭崇信禅师南岳下四世德山宣鉴禅师南岳下五世巖头全奯禅师雪峯义存禅师感潭资国禅师瑞龙慧恭禅师泉州瓦棺和尚高亭简禅师南岳下六世瑞巖师彦禅师玄泉山彦禅师X罗山道闲禅师云门文偃禅师玄沙师备禅师长庆慧稜禅师保福从展禅师鼓山神晏国师龙华灵照禅师翠巖令参禅师镜清道怤禅师安国弘瑫禅师睡龙道溥禅师金轮可观禅师长生皎然禅师鵞湖智孚禅师隆寿绍卿禅师云葢归本禅师洛京南院和尚龙兴宗靖禅师越山师鼐禅师福清玄讷禅师建州梦笔和尚潮山延宗禅师太原孚上座南岳惟颈禅师南岳下七世黄龙诲机禅师明招德谦禅师西川定慧禅师天竺义澄禅师罗汉桂琛禅师安国慧球禅师大章契如菴主国清师静上座招庆道匡禅师鹫岭明远禅师龙华彦球禅师报慈光云禅师广严咸泽禅师新罗龟山和尚太傅王延彬居士报恩道熈禅师招庆省僜禅师X天竺子仪禅师白云智作禅师鼓山智岳禅师报国院照禅师资福智远禅师乌巨仪晏禅师瑞峯志端禅师保福清谿禅师南岳下八世嘉州黑水和尚吕巖真人清凉文益禅师清溪洪进禅师清凉休复禅师龙济绍修禅师酒仙遇贤禅师南岳下九世圆通缘德禅师卷八南岳下四世临济义玄禅师南岳下五世兴化存奖禅师宝寿沼禅师三圣慧然禅师魏府大觉和尚灌溪志闲禅师𣵠州纸衣和尚定州善崔禅师镇州万寿和尚幽州谭空和尚沧州米仓和尚虎溪庵主定上座奯上座X南岳下六世南院慧颙禅师守廓侍者西院思明禅师宝寿和尚际上座南岳下七世风穴延沼禅师颕桥安禅师兴阳归静禅师南岳下八世首山省念禅师广慧真禅师南岳下九世汾阳善昭禅师叶县归省禅师神鼎洪諲禅师谷隐蕴聪禅师广慧元琏禅师三交智嵩禅师仁王处评禅师智门逈罕禅师鹿门慧昭山主南岳下十世石霜楚圆禅师瑯琊慧觉禅师大愚守芝禅师法华全举禅师芭蕉谷泉禅师龙华晓愚禅师天圣皓泰禅师龙潭智圆禅师浮山法远禅师金山昙颕禅师龙华齐岳禅师大乘德遵禅师永庆光普禅师驸马李遵勗居士英公夏竦居士X华严道隆禅师文公杨亿居士卷九南岳下十一世杨岐方会禅师黄龙慧南禅师翠巖可真禅师蒋山赞元禅师灵隐德章禅师定慧超信禅师真如方禅师兴教坦禅师归宗可宣禅师长水子璇讲师云峯文悦禅师净住居说禅师节使李端愿居士西余净端禅师南岳下十二世白云守端禅师保宁仁勇禅师黄龙祖心禅师东林常总禅师宝峯克文禅师大沩怀秀禅师黄檗惟胜禅师开元子琦禅师仰山行伟禅师云葢守智禅师建隆昭庆禅师隆庆庆闲禅师泐潭洪英禅师雪峯道圆禅师大沩慕喆禅师穹窿智圆禅师南岳下十三世五祖法演禅师琅邪永起禅师X提刑郭祥正居士黄龙悟新禅师黄龙惟清禅师泐潭善清禅师青原惟信禅师夹山晓纯禅师保福本权禅师太史黄庭坚居士祕书吴恂居士泐潭印干禅师开先行瑛禅师褒亲有瑞禅师万杉绍慈禅师慧圆上座内翰苏轼居士兜率从悦禅师法云杲禅师泐潭文准禅师慧日文雅禅师宝华普鑑禅师九峯希广禅师清凉慧洪禅师石头怀志菴主大沩祖瑃禅师昭觉纯白禅师尊胜有朋讲师泗州用元禅师智海道平禅师泐潭景祥禅师光孝慧兰禅师南岳下十四世昭觉克勤禅师太平慧懃禅师龙门清远禅师开福道宁禅师大随元静禅师无为宗泰禅师五祖表自禅师九顶清素禅师元礼首座普融藏主X法閦上座金陵俞道婆性空妙普菴主钟山道隆首座空室智通道人上封本才禅师法轮应端禅师长灵守卓禅师黄龙道震禅师万年法一禅师天童普交禅师圆通道旻禅师二灵知和菴主慈氏瑞仙禅师丞相张商英居士西蜀銮法师云巖天游禅师九仙法清禅师觉海法因菴主中巖蕴能禅师信相宗显禅师净因继成禅师宝峯景淳知藏怀玉用宣禅师卷十南岳下十五世径山宗杲禅师虎丘绍隆禅师育王端裕禅师大沩法泰禅师护国景元禅师南峯云辩禅师灵隐慧远禅师华藏安民禅师X昭觉道元禅师中竺中仁禅师象耳袁觉禅师华严祖觉禅师明因昙玩禅师道祖首座宗振首座枢密徐俯居士郡王赵令衿居士侍郎李弥逊居士觉菴道人祖氏成都范县君文殊心道禅师龙牙智才禅师何山守珣禅师泐潭择明禅师祥符清海禅师龙翔士珪禅师云居善悟禅师黄龙法忠禅师乌巨道行禅师白杨法顺禅师云居法如禅师归宗正贤禅师道场明辩禅师世奇首座给事冯楫居士石头自回禅师护圣居静禅师剑门南修道者尚书莫将居士龙图王萧居士道场慧林禅师径山智䇿禅师左丞范冲居士枢密吴居厚居士中丞卢航居士左司覩贶居士冶父道川禅师南岳下十六世教忠弥光禅师东林道颜禅师X西禅鼎需禅师开善道谦禅师育王德光禅师玉泉昙懿禅师荐福悟本禅师育王遵璞禅师能仁祖元禅师蒋山善直禅师近礼侍者资寿尼妙总禅师侍郎张九成居士提刑吴伟明居士门司黄彦节居士天童昙华禅师净慈师一禅师道场法全禅师慧通清旦禅师灵巖仲安禅师国清行机禅师觉阿上人内翰曾开居士知府葛郯居士径山宝印禅师楚安慧方禅师文殊思业禅师待制潘良贵居士无为守缘禅师云居德昇禅师狼山慧温禅师中际善能禅师云居自圆禅师长芦守仁禅师何山然首座东山吉禅师南岳下十七世净慈昙密禅师X净慈彦充禅师智者真慈禅师鼓山安永禅师剑门安分庵主吴十三道人天童咸杰禅师侍郎李浩居士华藏有权禅师卷十一南岳下三世沩山灵祐禅师南岳下四世仰山慧寂禅师香严智闲禅师径山洪諲禅师双峯和尚定山神英禅师延庆法端禅师九峯慈慧禅师京兆府米和尚晋州霍山和尚元康和尚常侍王敬初居士南岳下五世南塔光涌禅师霍山景通禅师无着文喜禅师洪州米岭和尚双峯古禅师南岳下六世芭蕉慧清禅师清化全怤禅师南岳下七世郢州继彻禅师X卷十二南岳下六世云门文偃禅师南岳下七世白云子祥禅师德山缘密禅师巴陵颢鑑禅师双泉师宽禅师香林澄远禅师洞山守初禅师奉先深禅师双泉郁禅师清凉智明禅师洞山清禀禅师云门朗上座南岳下八世韶州大历和尚连州宝华和尚月华山月禅师文殊应真禅师泐潭灵澄散圣五祖师戒禅师智门光祚禅师福严良雅禅师干明睦禅师德山慧远禅师西峯云豁禅师南岳下九世洞山晓聪禅师泐潭怀澄禅师北塔思广禅师雪窦重显禅师云葢继鹏禅师X北禅智贤禅师开先善暹禅师南岳下十世云居晓舜禅师佛日契嵩禅师洪州太守许式育王怀琏禅师九峯鑑韶禅师令滔首座玉泉承皓禅师天衣义怀禅师平江惠金典座报本有兰禅师法昌倚遇禅师云居了元禅师智海本逸禅师南岳下十一世蒋山法泉禅师大梅法英禅师慧林圆照禅师法云法秀禅师天钵重元禅师侍郎杨杰居士法明上座签判刘经臣居士南岳下十二世清献赵抃居士法云善本禅师本觉守一禅师投子修颗禅师长芦崇信禅师保宁子英禅师X元丰清满禅师南岳下十三世宝林果昌禅师天竺从谏讲师天台如菴主丞相富弼居士慧林怀深禅师万寿如璝禅师广福惟尚禅师卫州王大夫卷十三南岳下八世清凉文益禅师南岳下九世天台德韶国师清凉泰钦禅师灵隐清耸禅师百丈道恒禅师永明道潜禅师报恩慧明禅师崇寿契稠禅师云居清钖禅师罗汉智依禅师报慈文遂禅师报恩玄则禅师归宗䇿真禅师古贤谨禅师南岳下十世永明延寿禅师广平守威禅师五云志逢禅师智者全肯禅师瑞鹿遇安禅师瑞鹿本先禅师兴教洪寿禅师X云居道齐禅师千光环省禅师净土惟素禅师南岳下十一世瑞严义海禅师净土惟正禅师卷十四六祖法嗣青原行思禅师青原下一世石头希迁禅师青原下二世药山惟俨禅师丹霞天然禅师潭州大川禅师大颠宝通禅师长髭旷禅师京兆尸利禅师招提慧朗禅师兴国振朗禅师法门佛陀禅师大同济禅师青原下三世道吾宗智禅师云巖昙晟禅师船子德诚禅师椑树慧省禅师百巖明哲禅师澧州高沙弥翠微无学禅师孝义性空禅师仙天禅师三平义忠禅师X石室善道禅师青原下四世石霜庆诸禅师渐源仲兴禅师洞山良价禅师杏山鉴洪禅师神山僧密禅师夹山善会禅师清平令遵禅师投子大同禅师白云山约禅师歙州茂源禅师青原下五世大光居诲禅师九峯道䖍禅师涌泉景欣禅师云葢志元禅师覆船洪荐禅师凤翔石柱禅师南岳玄泰禅师龙湖普闻禅师张拙秀才洛浦元安禅师蟠龙可文禅师黄山月轮禅师韶山寰普禅师太原海湖禅师三角令珪禅师投子感温禅师观音巖俊禅师青原下六世禾山无殷禅师六通院绍禅师青峯传楚禅师永安善静禅师X洞溪戒定禅师木平善道禅师郢州桐泉禅师卷十五青原下四世洞山良价禅师青原下五世曹山本寂禅师云居道膺禅师疎山匡仁禅师青林师䖍禅师白水本仁禅师白马遁儒禅师龙牙居遁禅师华严休静禅师北院通禅师洞山道全禅师京兆蚬子和尚幽栖道幽禅师越州干峯和尚钦山文䆳禅师青原下六世洞山道延禅师金峯从志禅师曹山慧霞禅师草菴法义禅师曹山智炬禅师同安丕禅师嵆山章禅师杭州佛日禅师朱溪谦禅师护国守澄禅师灵泉归仁禅师疎山证禅师黄檗慧禅师广德延禅师石门献蕴禅师紫陵匡一禅师X京兆香城和尚青原下七世上蓝庆禅师同安慧敏禅师天池智隆禅师龟洋慧忠禅师同安志禅师护国知远禅师大阳慧坚禅师广德义禅师石门慧彻禅师紫陵微禅师青原下八世梁山缘观禅师云顶德敷禅师石门绍远禅师石门筠首座青原下九世大阳警玄禅师青原下十世投子义青禅师兴阳清剖禅师福严审承禅师罗浮显如禅师白马归喜禅师青原下十一世芙蓉道楷禅师青原下十二世X丹霞子淳禅师宝峯惟照禅师石门元易禅师鹿门法灯禅师青原下十二世长芦青了禅师天童正觉禅师圆通德止禅师华药智朋禅师青原齐禅师天衣法聪禅师尼佛通禅师青原下十四世天童宗珏禅师雪窦嗣宗禅师善权法智禅师净慈慧晖禅师瑞巖法恭禅师吉祥元实禅师投子道宣禅师青原下十五世雪窦智鉴禅师卷十六过去六佛毗婆尸佛尸弃佛毗舍浮佛拘留孙佛拘那含牟尼佛迦叶佛西天东土应化圣贤文殊菩萨天亲菩萨X维摩大士善财童子须菩提尊者舍利弗尊者殃崛摩罗尊者宾头卢尊者障蔽魔王那咤太子䟦陀禅师金陵宝志禅师双林善慧大士南岳慧思禅师天台智者禅师泗州僧伽大圣天台豊干禅师天台寒山大士天台拾得大士明州布袋和尚法华志言大士扣氷澡先古佛千岁宝掌和尚法顺大师未详法嗣实性大师茶陵郁山主僧肇法师禅月贯休禅师先净照禅师公期和尚唐朝因禅师法海立禅师楼子和尚神照本如法师天竺证悟法师净居尼玄机亡名古宿亡名宰官亡名行者亡名道婆宋世玉音太宗皇帝徽宗皇帝孝宗皇帝教外别传目录X教外别传卷一释迦牟尼佛释迦牟尼佛周昭王二十四年甲寅岁四月八日生至四十二年二月八日年十九欲求出家而自念言当复何遇即于四门游观见四等事心有悲喜而作思惟此老病死终可厌离于是夜子时有一天人名曰净居于窗牖中叉手白言出家时至可去矣太子闻巳心生欢喜即逾城而去于檀特山中修道始于阿蓝迦蓝处三年学不用处定知非便舍复至郁头蓝弗处三年学非非想定知非亦舍又至象头山同诸外道日食麻麦经于六年故经云以无心意无受行而悉摧伏诸外道先历试邪法示诸方便发诸异见令至菩提故普集经云菩萨于二月八日明星出时成道号天人师时年三十矣即穆王三年癸未岁也既而于鹿野苑中为憍陈如等五人转四谛法轮而证道果说法住世四十九年后告弟子摩诃迦叶吾以清净法眼涅槃妙心实相无相微妙正X法将付于汝汝当护持并勑阿难副贰传化无令断绝而说偈曰法本法无法无法法亦法今付无法时法法何曾法尔时世尊说此偈巳复告迦叶吾将金缕僧伽梨衣传付于汝转授补处至慈氏佛出世勿令朽坏尔时世尊至拘尸那城告诸大众吾今背痛欲入涅槃即往熈连河侧娑罗双树下右脇累足泊然宴寂自世尊灭后一千一十七年教至中夏即后汉永平十年戊辰岁也世尊才生下乃一手指天一手指地周行七步目顾四方曰天上天下唯吾独尊世尊一日陞座大众集定文殊白椎曰谛观法王法法王法如是世尊便下座世尊一日陞座默然而坐阿难白椎曰请世尊说法世尊曰会中有二比丘犯律行我故不说法阿难以他心通观是比丘遂乃遣出世尊还复默然阿难又白适来为二比丘犯律是二比丘巳遣出世尊何不说法世尊曰吾誓不为二乘声闻人说法便下座世尊一日陞座大众集定迦叶白椎曰世尊说法竟世尊便下座世尊九十日在忉利天为母说法及辞天界而下时四众八部俱往空界奉迎有莲花色比丘尼作念云我是尼身必居大僧后见佛不如用神力变作转轮圣王千子围绕初见佛果满其愿世尊才见乃诃曰莲花色比丘尼汝何得越大僧见吾汝虽见吾色身且不见吾法身须菩提巖中宴坐却见吾法身世尊昔因文殊至诸佛集处值诸佛各还本处唯有一女人近彼佛坐入于三昧文殊乃白佛云何此人得近佛坐而我不得佛告文殊汝但觉此女令从三昧起汝自问之文殊遶女人三帀鸣指一下乃托至梵天尽其神力而不能出世尊曰假使百千文殊亦出此女人定不得下方过四十二恒河沙国土有罔明菩萨能出此女人定须臾罔明大士从地涌出作礼世尊世尊勑罔明出罔明却X至女子前鸣指一下女子于是从定而出世尊因波斯匿王问胜义识中有世俗谛否若言无智不应二若言有智不应一一二之义其义云何佛言大王汝于过去龙光佛法中曾问此义我今无说汝今无听无说无听是名为一义二义世尊一日见文殊在门外立乃曰文殊文殊何不入门来文殊曰我不见一法在门外何以教我入门世尊一日坐次见二人舁猪过乃问这箇是甚么曰佛具一切智猪子也不识世尊曰也须问过世尊因有异学问诸法是常X邪世尊不对又问诸法是无常邪亦不对异学曰世尊具一切智何不对我世尊曰汝之所问皆为戏论世尊一日示随色摩尼珠问五方天王此珠而作何色时五方天王互说异色世尊复藏珠入袖却擡手曰此珠作何色天王曰佛手中无珠何处有色世尊叹曰汝何迷倒之甚吾将世珠示之便各彊说有青黄赤白色吾将真珠示之便总不知时五方天王悉皆悟道世尊因干闼婆王献乐其时山河大地尽作琴声迦叶起作舞王问迦叶岂不是阿罗汉诸漏巳尽何更有余习佛曰实无余习莫谤法也王又抚琴三徧迦叶亦三度作舞王曰迦叶作舞岂不是佛曰实不曾作舞王曰世尊何得妄语佛曰不妄语汝抚琴山河大地木石尽作琴声岂不是王曰是佛曰迦叶亦复如是所以实不曾作舞王乃信受世尊因外道问昨日说何法曰说定法外道曰今日说何法曰不定法外道曰昨日说定法今日何说不定法世尊曰昨日定今日不定世尊因五通仙人问世X尊有六通我有五通如何是那一通佛召五通仙人五通应诺佛曰那一通你问我世尊因普眼菩萨欲见普贤不可得见乃至三度入定徧观三千大千世界覔普贤不可得见而来白佛佛曰汝但于静三昧中起一念便见普贤普眼于是才起一念便见普贤向空中乘六牙白象世尊因自恣日文殊三处过夏迦叶欲白椎摈出才拈椎乃见百千万亿文殊迦叶尽其神力椎不能举世尊遂问迦叶汝拟摈那箇文殊迦叶无对世尊因长爪梵志索论义预约曰我义若堕我自斩首世尊曰汝义以何为宗梵志曰我以一切不受为宗世尊曰是见受否梵志拂袖而去行至中路乃省谓弟子曰我当回去斩首以谢世尊弟子曰人天X众前幸当得胜何以斩首梵志曰我宁于有智人前斩首不于无智人前得胜乃叹曰我义两处负堕是见若受负门处麁是见不受负门处细一切人天二乘皆不知我义堕处唯有世尊诸大菩萨知我义堕回至世尊前曰我义两处负堕故当斩首以谢世尊曰我法中无如是事汝当回心向道于是同五百徒众一时投佛出家证阿罗汉世尊昔欲将诸圣众往第六天说大集经勑他方此土人间天上一切狞恶鬼神悉皆辑会受佛付嘱拥护正法设有不赴者四天门王飞热铁轮追之令集既集会巳无有不顺佛勑者各发弘誓拥护正法唯有一魔王谓世尊曰瞿昙我待一切众生成佛尽众生界空无有众生名字我乃发菩提心世尊甞与阿难行次见一古佛塔世尊便作礼阿难曰此是甚么人塔世尊曰此是过去诸佛塔阿难曰过去诸X佛是甚么人弟子世尊曰是吾弟子阿难曰应当如是三拜金粟悟别云广慧若作阿难待世尊道是吾弟子但问佛是甚么人弟子待世尊拟开口时便乃作礼即休却谓应当如是随风倒柁岂是丈夫世尊因有外道问不问有言不问无言世尊良久外道赞叹曰世尊大慈大悲开我迷云令我得入乃作礼而去阿难白佛外道得何道理称赞而去世尊曰如世良马见鞭影而行世尊一日勑阿难食时将至汝当入城持钵阿难应诺世尊曰汝既持钵须依过去七佛仪式阿难便问如何是过去七佛仪式世尊召阿难阿难应诺世尊曰持钵去世尊因有比丘问我于世尊法中见处即有证处未是世尊当何所示世尊曰比丘某甲当何所示是汝此问世尊因耆婆善别音响至一塜间见五髑髅乃敲一髑髅问耆婆此生何处耆婆曰生人道世尊又敲一曰X此生何处耆婆曰生天道世尊又别敲一曰此生何处耆婆罔知生处世尊因黑氏梵志运神力以左右手擎合欢梧桐花两株来供养佛佛召仙人梵志应诺佛曰放下着梵志遂放下左手一株华佛又召仙人放下着梵志又放下右手一株华佛又召仙人放下着梵志曰世尊我今两手皆空更教放下箇甚么佛曰吾非教汝放舍其华汝当放舍外六尘内六根中六识一时舍却无可舍处是汝免生死处梵志于言下悟无生忍世尊因灵山会上五百比丘得四禅定具五神通未得法忍以宿命智通各各自见过去杀父害母及诸重罪于自心内各各怀疑于甚深法不能证入于是文殊承佛神力遂手握利劒持逼如来世尊乃谓文殊曰住住不应作逆勿得害吾吾必被害为善被害文殊师利尔从本巳来无有我人但以内心见有我人内心起时我必被害即名为害于是五百比丘自悟本心如梦如幻于梦幻中无有我人乃至能生所生父母于是五百比丘同赞叹曰文殊大智士深达法源底自手握利劒持逼如来身如劒佛亦尔一相无有二无相无所生是中云何杀世尊因地布发掩泥献华于然灯然灯见布发处遂约退众乃指地曰此一方地宜建一梵剎时众中有一贤于长者持标于指处插曰建梵剎竟时诸天散华赞曰庶子有大智矣世尊因七贤女游尸陀林一女指尸曰尸在这里人向甚处去一女曰作么作么诸姊谛观各各契悟感帝释散华曰惟愿圣姊有何所须我当终身供给女曰我家四事七珍悉皆具足唯要三般物一要无根树子一株二要无阴阳地一片三要呌不响山谷一所帝释曰一切所须我悉有之若三般物我实无得女曰汝若无此争解济人帝释罔措遂同往白佛佛言憍尸迦我诸弟子大阿罗汉不解此义唯有诸大菩萨乃解此义世尊因调达谤佛生身入地狱遂令阿难问你在地狱中安否调达曰我虽在地狱如三禅天乐佛又令问你还求出否调达曰我待世尊来便出阿难曰佛是三界大师岂有入地狱分调达曰佛既无入地狱分我岂有出地狱分世尊因文殊忽起佛见法见被世尊威神摄向二铁围山城东有一老母与佛同生而不欲见佛每见佛来即便回避虽然如此回顾东西总皆是佛遂以手掩面于十指掌中亦总是佛殃崛摩罗因持钵至一长者门其家妇人正值产难子母未分长者曰瞿昙弟子汝为至圣当有何法能免产难殃崛语长者曰我乍入道未知此法待我回问世尊却来相报及返具事白佛佛告殃崛汝速去报言我自从贤圣法来未曾杀生殃崛奉佛语疾往告X之其妇得闻当时分免世尊在灵山会上拈华示众是时众皆默然唯迦叶尊者破颜微笑世尊曰吾有正法眼藏涅槃妙心实相无相微妙法门不立文字教外别传付嘱摩诃迦叶世尊至多子塔前命摩诃迦叶分座令坐以僧伽梨围之遂告曰吾以正法眼藏密付于汝汝当护持传付将来世尊临入涅槃文殊大士请佛再转法轮世尊咄曰文殊吾四十九年住世未曾说一字汝请吾再转法轮是吾曾转法轮邪世尊于涅槃会上以手摩胸告众曰汝等善观吾紫磨金色之身瞻仰取足勿令后悔若谓吾灭度非吾弟子若谓吾不灭度亦非吾弟子时百万亿众悉皆契悟诸师拈颂诸经语句经题米木八字华严论未离兜率巳降王宫未出母胎度人巳毕佛身充满于法界普现一切羣生前随缘赴感靡不周而恒处此菩提座我今普见一切众生具有如来智慧德相伹以妄想执着而不证得文殊所说般若经清净行者不入涅槃破戒比丘不入地狱圆觉经居一切时不起妄念于诸妄心亦不息灭住妄想境不加了知于无了知不辨真实一切障碍即究竟觉以大圆觉为我伽蓝楞严经佛谓阿难见见之时见非是见见犹离见见不能及汝等一人发真归元此十方空皆悉销陨诸可还者自然非汝不汝还者非汝谁佛告阿难吾不见时何不见吾不见之处若见不见自然非彼不见之相若不见吾不见之地自然非物云何非汝若能转物即同如来法华经是法住法位世间相常住佛放眉间白毫相光照东方万八千世界诸法从本来常自寂灭相假使满世间皆如舍利弗尽思共度量不能测佛智如来如实知见三界之相无有生死若退若出亦无在世及灭度者非实非虗非如非异不如三界现于三界如斯之事如来明见无有错谬大通智胜佛十劫坐道塲佛法不现前不得成佛道金刚般若经凡所有相皆是虗妄若见诸相非相即见如来一切诸佛及诸佛阿耨多罗三藐三菩提法皆从此经出应无所住而生其心般若心经是大神呪是大明呪是无上呪是无等等呪能除一切苦教外别传卷一X教外别传X卍XXX教外别传卷二西天祖师一祖摩诃迦叶尊者一祖摩诃迦叶尊者摩竭陀国人也姓婆罗门父饮泽母香志昔为锻金师善明金性使其柔伏付法传云甞于久远劫中毗婆尸佛入涅槃后四众起塔塔中像面金色有缺坏时有贫女将金珠往金师所请饰佛面既而因共发愿愿我二人为无姻夫妻由是因缘九十一劫身皆金色后生梵天天寿尽生中天摩竭陀国婆罗门家名曰迦叶波此云饮光胜尊葢以金色为号也繇是志求出家冀度诸有佛言善来比丘须发自除袈裟着体常于众中称叹第一复言吾以清净法眼将付于汝汝可流布无令断绝尔时迦叶告诸比丘佛巳茶毗金刚舍利非我等事我等宜当结集法眼无令断绝于是得神通者悉集王舍耆阇崛山毕钵罗窟时阿难为漏未尽不得入会后证阿罗汉果由是得入迦叶乃白众言此阿难比丘多闻总持有大智慧常随如来梵行清净所闻佛法如水传器无有遗余佛所赞叹聪敏第一宜可请彼集修多罗藏大众默然迦叶告阿难曰汝今宜宣法X眼阿难闻语礼众僧足升法座而宣是言如是我闻一时佛住某处说某经教乃至人天等作礼奉行时迦叶问诸比丘阿难所言不错谬乎皆曰不异世尊所说迦叶乃告阿难言我今年不久留今将正法付嘱于汝汝善守护听吾偈言法法本来法无法无非法何于一法中有法有不法说偈巳乃持僧伽梨衣入鸡足山俟慈氏下生即周孝王五年丙辰岁也二祖阿难尊者二祖阿难尊者王舍城人也姓剎利帝父斛饭王实佛之从弟也梵语阿难陀此云庆喜亦云欢喜如来成道夜生因为之名多闻博达智慧无碍世尊以为总持第一甞所赞叹加以宿世有大功德受持法藏如水传器佛乃命为侍者尊者一日白佛言今日入城见一奇特事佛曰见何奇特事尊者曰入城时见一攒乐人作舞出城总见无常佛曰我昨日入城亦见一奇特事尊者曰未审见何奇特事佛曰我入城时见一攒乐人作舞出城时亦见乐人作舞一日问迦叶曰师兄世尊传金襕袈裟外别传箇甚么迦叶召阿难阿难应诺迦叶曰倒却门前剎竿着尊者念先所度脱弟子应当来集须臾五百罗汉从空而下为诸仙人出家授具其仙众中有二罗汉一名商那和修二名末田底迦尊者知是法器乃告之曰昔如来以大法眼付大迦叶迦叶入定而付于我我今将灭用传于汝汝受吾教当听偈言本来付有法付了言无法各各须自悟悟了无无法三祖商那和修尊者三祖商那和修尊者摩突罗国人也亦名舍那婆斯姓毗舍多父林胜母憍奢耶在胎六年而生梵语商诺迦此云自然服即西域九枝秀草名也若圣人降生则此草生于净洁之地和修生时瑞草斯应昔如来行化至摩突罗国见一青林枝叶茂盛语阿难曰此林地名优留茶吾灭度后一百年有比丘商那和修于此转妙法轮后百岁果诞和修出家证道受庆喜尊者法眼化导有情及止此林降二火龙归顺佛教龙因施其地以建梵宫尊者化缘既久思付正法寻于咤利国得优波毱多以为给侍因问毱多曰汝年几邪毱多曰我年十七尊者曰汝身十七性十七邪毱多曰师发巳白为发白邪心白邪尊者曰我但发白非心白耳毱多曰我身十七非性十七也尊者知是法器后三载遂为落发授具乃告曰昔如来以无上法眼付嘱迦叶展转相授而至于我我今付汝勿令断绝汝受吾教听吾偈言非法X亦非心无心亦无法说是心法时是法非心法说偈巳即隐于罽宾国南象白山中四祖优波毱多尊者四祖优波毱多尊者咤利国人也十七出家二十证果随方行化至摩突罗国得度者甚众由是魔宫震动波旬愁怖遂竭其魔力以害正法尊者即入三昧观其所由波旬复伺便密持璎珞縻之于颈及尊者出定乃取人狗蛇三尸化为华鬘䎡言慰谕波旬曰汝与我璎珞甚是珍妙吾有华鬘以相酬奉波旬大喜引颈受之即变为三种臭尸虫蛆坏烂波旬厌恶大生忧恼尽已神力不能移动乃升六欲天告诸天主又诣梵王求其解免彼各告言十力弟子所作神变我辈凡陋何能去之波旬曰然则柰何梵王曰汝可归心尊者即能除断乃为说偈令其回向曰若因地倒还因地起离地求起终无其理波旬受教巳即下天宫礼尊者足哀露忏悔尊者告曰汝自今去于如来正法更不作娆害否波旬曰我誓回向佛道永断不善尊者曰若然者汝可口自唱言皈依三宝魔王合掌三唱华鬘悉除乃欢喜踊跃作礼尊者在世化导证果最多每度一人以一筹置于石室其室纵十八肘广十二肘充满其间最后有一长者子名曰香众来礼尊者志求出家尊者问曰汝身出家心出家答曰我来出家非为身心尊者曰不为身心复谁出家答曰夫出家者无我我故无我我故即心不生X灭心不生灭即是常道诸佛亦常心无形相其体亦然尊者曰汝当大悟心自通达宜依佛法僧绍隆圣种即为剃度授具足戒仍告之曰汝父甞梦金日而生汝可名提多迦复谓曰如来以大法眼藏次第传授以至于我今复付汝听吾偈言心自本来心本心非有法有法有本心非心非本法五祖提多迦尊者五祖提多迦尊者摩伽陀国人也梵语提多迦此云通真量初生之时父梦金日自屋而出照耀天地前有大山诸宝严饰山顶泉涌滂沱四流后遇毱多尊者设礼奉持后至中印度彼国有八千大仙弥遮迦为首闻尊者至率众瞻礼谓尊者曰昔与师同生梵天我遇阿私陀仙授我仙法师逢十力弟子修习禅那自此报分殊途巳经六劫尊者曰支离累劫诚哉不虗今可舍邪归正以入佛乘弥遮迦曰昔阿私陀仙人授我记云汝却后六劫当遇同学获无漏果今也相遇非宿缘邪愿师慈悲令我解脱尊者即度出家命诸圣授戒其余仙众始生我慢尊者示大神通于是俱发菩提心一时出家尊者乃告弥遮迦曰昔如来以大法眼藏密付迦叶展转相授而至于我我今付汝当护念之乃说偈曰通达本法心无法无非法悟了同未悟无心亦无法六祖弥遮迦尊者六祖弥遮迦尊者中印度人也既传法巳游化至北X天竺国见雉堞之上有金色祥云叹曰斯道人气也必有大士为吾法嗣乃入城于阛阓间有一人手持酒噐逆而问曰师何方来欲往何所祖曰从自心来欲往无处曰识我手中物否祖曰此是触噐而负净者曰师识我否祖曰我即不识识即非我复谓之曰汝试自称名氏吾当后示本因彼说偈答曰我从无量劫至于生此国本姓颇罗堕名字婆须蜜祖曰我师提多迦说世尊昔游北印度语阿难言此国中吾灭度后三百年有一圣人姓颇罗堕名婆须蜜而于禅祖当获第七世尊记汝汝应出家彼乃置噐礼师侧立而言曰我思往劫甞作檀那献一如来宝座彼佛记我曰汝于贤劫释迦法中宣传至教今符师说愿加度脱祖即与披剃复圆戒相乃告之曰正法眼藏今付于汝勿令断绝乃说偈曰无心无可得说得不名法若了心非心始解心心法七祖婆须蜜尊者七祖婆须蜜尊者北天竺国人也姓颇罗堕常服净衣执酒噐游行里闬或吟或啸人谓之狂及遇弥遮迦尊者宣如来往志自省前缘投噐出家受法行化至迦摩罗国广兴佛事于法座前忽有智者自称我名佛陀难提今与师论义祖曰仁者论即不义义即不论若拟论义终非义论难提知师义胜心即钦服曰我愿求道霑甘露味祖遂与剃度而授具戒复告之曰如来正法眼藏我今付汝汝当护持乃说偈曰X心同虗空界示等虗空法证得虗空时无是无非法八祖佛陀难提尊者八祖佛陀难提尊者迦摩罗国人也姓瞿昙氏顶有肉髻辩捷无碍初遇婆须蜜出家受教既而领徒行化至提伽国毗舍罗家见舍上有白光上腾谓其徒曰此家有圣人口无言说真大乘噐不行四衢知触秽耳言讫长者出致礼问何所须祖曰我求侍者长者曰我有一子名伏䭾蜜多年巳五十口未曾言足未曾履祖曰如汝所说真吾弟子伏䭾闻之遽起礼拜而说偈曰父母非我亲谁是最亲者诸佛非我道谁为最道者祖以偈答曰汝言与心亲父母非可比汝行与道合诸佛心即是外求有相佛与汝不相似欲识汝本心非合亦非离伏䭾闻偈巳便行七步祖曰此子昔曾值佛悲愿广大虑父母爱情难舍故不言不履耳长者遂舍令出家祖寻授具戒复告之曰我今以如来正法眼藏付嘱于汝勿令断绝乃说偈曰虗空无内外心法亦如此若了虗空故是达真如理九祖伏䭾蜜多尊者九祖伏䭾蜜多尊者提伽国人也姓毗舍罗既受八祖付嘱后至中印度行化时有长者香葢𢹂一子而来瞻礼祖曰此子处胎六十岁因号难生甞会一仙者谓此儿非凡当为法噐今遇尊者可令出家祖即与落发授戒告之曰如来大法眼藏今付于汝汝护X念之乃说偈曰真理本无名因名显真理受得真实法非真亦非伪十祖脇尊者十祖脇尊者中印度人也本名难生后值九祖执侍左右未甞睡眠谓其脇不至席遂号脇尊者初至华氏国憩一树下右手指地而告众曰此地变金色当有圣人入会言讫即变金色时有长者子富那夜奢合掌前立祖问曰汝从何来夜奢曰我心非往祖曰汝何处住夜奢曰我心非止祖曰汝不定邪夜奢曰诸佛亦然祖曰汝非诸佛夜奢曰诸佛亦非祖因说偈即度出家复具戒品乃告之曰如来大法藏今付于汝汝护念之乃说偈曰真体自然真因真说有理领得真真法无行亦无止十一祖富那夜奢尊者十一祖富那夜奢尊者华氏国人也既得法于脇尊者寻诣波罗柰国有马鸣大士迎而作礼问曰我欲识佛何者即是祖曰汝欲识佛不识者是马鸣曰佛既不识焉知是乎祖曰既不识佛焉知不是马鸣曰此是锯义祖曰彼是木义祖问锯义者何马鸣曰与师平出马鸣却问木义者何祖曰汝被我解马鸣豁然省悟稽首皈依遂求剃度祖谓众曰此大士者昔为毗舍利国王其国有一类人如马裸露王运神力分身为蚕彼乃得衣王后复生中印度马人感恋悲X鸣因号马鸣如来记云吾灭度后六百年当有贤者马鸣于波罗柰国摧伏异道度人无量继吾传化今正是时即告之曰如来大法眼藏今付于汝即说偈曰迷悟如隐显明暗不相离今付隐显法非一亦非二十二祖马鸣大士十二祖马鸣大士者波罗柰国人也既受法于夜奢尊者后于华氏国转妙法轮忽有老人座前仆地祖谓众曰此非庸流当有异相言讫不见俄从地涌出一金色人复化为女子右手指祖而说偈曰稽首长老尊当受如来记今于此地上宣通第一义说偈巳瞥然不见祖曰将有魔来与吾较力有顷风雨暴至天地晦冥祖曰魔之来信矣吾当除之即指空中现一大金龙奋发威神震动山岳祖俨然于座魔事随灭经七日有一小虫大若蟭螟潜形座下祖以手取之示众曰斯乃魔之所变盗听吾法耳乃放之令去魔不能动祖告之曰汝但归依三宝即得神通遂复本形作礼忏悔祖问曰汝名谁邪眷属多少曰我名迦毗摩罗有三千眷属祖曰尽汝神力变化若何曰我化巨海极为小事祖曰汝化性海得否曰何谓性海我未甞知祖即为说性海曰山河大地皆依建立三昧六通由兹发现迦毗摩罗闻言遂发信心与徒众三千俱求剃度祖乃召五百罗汉与授具戒复告之曰如来大法眼藏今当付汝汝听偈言隐显即本X法明暗元不二今付悟了法非取亦非离十三祖迦毗摩罗尊者十三祖迦毗摩罗尊者华氏国人也初为外道有徒三千通诸异论后于马鸣尊者得法领徒至西印度彼有太子名云自在仰尊者名请于宫中供养祖曰如来有教沙门不得亲近国王大臣权势之家太子曰今我国城之北有大山焉山有一石窟可禅寂于此否祖曰诺即入彼山行数里逢一大蟒祖直前不顾盘绕祖身祖因与授三皈依蟒听讫而去祖将至石窟复有一老人素服而出合掌问讯祖曰汝何所止答曰我昔甞为比丘多乐寂静有初学比丘数来请益而我烦于应答起嗔恨想命终堕为蟒身住是窟中今巳千载适遇尊者获闻戒法故来谢尔祖问曰此山更有何人居止曰北去十里有大树荫覆五百大龙其树王名龙树常为龙众说法我亦听受耳祖遂与徒众诣彼龙树出迎曰深山孤寂龙蟒所居大德至尊何枉神足祖曰吾非至尊来访贤者龙树默念曰此师得决定性明道眼否是大圣继真乘否祖曰汝虽心语我巳意知但办出家何虑吾之不圣龙树闻巳悔谢祖即与度脱及五百龙众俱授具戒复告之曰今以如来大法眼藏付嘱于汝谛听偈言非隐非显法说是真实际悟此隐显法非愚亦非智十四祖龙树尊者十四祖龙树尊者西天竺国人也亦名龙胜始于摩X罗尊者得法后至南印度彼国之人多信福业祖为说法递相谓曰人有福业世间第一徒言佛性谁能覩之祖曰汝欲见佛性先须除我慢彼人曰佛性大小祖曰非大非小非广非狭无福无报不死不生彼闻理胜悉回初心祖复于座上现自在身如满月轮一切众唯闻法音不覩祖相彼众中有长者子名迦那提婆谓众曰识此相否众曰目所未覩安能辨识提婆曰此是尊者现佛性体相以示我等何以知之葢以无相三昧形如满月佛性之义廓然虗明言讫轮相即隐复居本座而说偈言身现圆月相以表诸佛体说法无其形用辨非声色彼众闻偈顿悟无生咸愿出家以求解脱祖即为剃发命诸圣授具其国先有外道五千余众作大幻术众皆宗仰祖悉化之令归三宝复造大智度论中论十二门论垂之于世后告上首弟子迦那提婆曰如来大法眼藏今当付汝听吾偈言为明隐显法方说解脱理于法心不证无瞋亦无喜十五祖迦那提婆尊者十五祖迦那提婆尊者南天竺国人也姓毗舍罗初求福业兼乐辩论后谒龙树大士将及门龙树知是智人先遣侍者以满钵水置于座前尊者覩之即以一针投之而进欣然契会龙树即为说法不起于座现月轮相唯闻其声不见其形祖语众曰今此瑞者师现佛性表X说法非声色也祖既得法后至迦毗罗国彼有长者曰梵摩净德一日园树生耳如菌味甚美唯长者与第二子罗睺罗多取而食之取已随长尽而复生自余亲属皆不能见祖知其宿因遂至其家长者廼问其故祖曰汝家昔曾供养一比丘然此比丘道眼未明以虗霑信施故报为木菌唯汝与子精诚供养得以享之余即否矣又问长者年多少答曰七十有九祖乃说偈曰入道不通理复身还信施汝年八十一此树不生耳长者闻偈巳弥加叹伏且曰弟子衰老不能事师愿舍次子随师出家祖曰昔如来记此子当第二五百年为大教主今之相遇葢符宿因即与剃发执侍而付法眼偈曰本对传法人为说解脱理于法实无证无终亦无始十六祖罗睺罗多尊者十六祖罗睺罗多尊者迦毗罗国人也行化至室罗筏城有河名曰金水其味殊美中流复现五佛影祖告众曰此河之源凡五百里有圣者僧伽难提居于彼处佛志一千年后当绍圣位语巳领诸学众泝流而上至彼见僧伽难提安坐入定祖与众伺之经三七日方从定起祖问曰汝身定邪心定邪难提曰身心俱定祖曰身心俱定何有出入难提曰虽有出入不失定相如金在井金体常寂祖曰若金在井若金出井金无动静何物出入难提曰言金动静何物出入言金出入金非动静祖曰若金在井出者何金若X金出井在者何物难提曰金若出井在者非金金若在井出者非物祖曰此义不然难提曰彼义非着祖曰此义当堕难提曰彼义不成祖曰彼义不成我义成矣难提曰我义虽成法非我故祖曰我义巳成我无我故难提曰我无我故复成何义祖曰我无我故故成汝义难提曰仁者师谁得是无我祖曰我师迦那提婆证是无我以偈答曰我巳无我故汝须见我我汝若师我故知我非我我难提心意豁然即求度脱祖曰汝心自在非我所系于是祖命僧伽难提而付法眼偈曰于法实无证不取亦不离法非有无相内外云何起十七祖僧伽难提尊者十七祖僧伽难提尊者室罗筏城宝庄严王之子也生而能言常赞佛事七岁即厌世乐以偈告其父母曰稽首大慈父和南骨血母我今欲出家幸愿哀愍故父母固止之遂终日不食乃许其在家出家号僧伽难提复命沙门禅利多为之师积十九载未甞退倦每自念言身居王宫胡为出家一夕天光下瞩见一路坦平不觉徐行约十里许至大巖前有石窟焉乃燕寂于中父既失子即摈禅利多出国访寻其子不知所在经十年祖得法受记巳行化至摩提国忽有凉风袭众身心悦适非常而不知其然祖曰此道德之风也当有圣者出世嗣续祖灯乎言讫以神力摄诸大众游历山谷食顷至一峯下谓众曰此峯顶X有紫云如葢圣人居此矣即与大众徘徊久之见山舍一童子持圆鑑直造祖前祖问汝几岁邪童曰百岁祖曰汝年尚幼何言百岁童曰我不会理正百岁耳祖曰汝善机邪童曰佛言若人生百岁不会诸佛机未若生一日而得决了之祖曰汝手中者当何所表童曰诸佛大圆鑑内外无瑕翳两人同得见心眼皆相似彼父母闻子语即舍令出家祖𢹂至本处授具戒讫名伽耶舍多他时闻风吹殿铃声祖问曰铃鸣邪风鸣邪舍多曰非风铃鸣我心鸣耳祖曰心复谁乎舍多曰俱寂静故祖曰善哉善哉继吾道者非子而谁即付法眼偈曰心地本无生因地从缘起缘种不相妨华果亦复尔十八祖伽耶舍多尊者十八祖伽耶舍多尊者摩提国人也母梦大神持鑑因而有娠凡七日而诞肌体莹如琉璃未甞洗沐自然香洁幼好闲静语非常童持鑑出游遇难提尊者得度后领徒至大月氏国见一婆罗门舍有异气祖将入彼舍舍主鸠摩罗多问曰是何徒众祖曰是佛弟子彼闻佛号心神竦然即时闭户祖良久扣其门罗多曰此舍无人祖曰答无者谁罗多闻语知是异人遽开关延接祖曰昔世尊记曰吾灭后一千年有大士出现于月氏国绍隆玄化今汝值吾应斯嘉运于是鸠摩罗多发宿命智投诚出家授具讫付法偈曰有种有心地因缘能发萌于缘不相碍当生生不X生十九祖鸠摩罗多尊者十九祖鸠摩罗多尊者大月氏国婆罗门之子也昔为自在天人见菩萨璎珞忽起爱心堕生忉利闻憍尸迦说般若波罗蜜多以法胜故升于梵天以根利故善说法要诸天尊为导师以继祖时至遂降月氏后至中天竺国有大士名阇夜多问曰我家父母素信三宝而常萦疾瘵凡所营作皆不如意而我邻家久为旃陀罗行而身常勇徤所作和合彼何幸而我何辜祖曰何足疑乎且善恶之报有三时焉凡人但见仁夭暴寿逆吉义凶便谓亡因果虗罪福殊不知影响相随毫釐靡忒纵经百千万劫亦不磨灭时阇夜多闻是语巳顿释所疑祖曰汝虽巳信三业而未明业从惑生惑因识有识依不觉不觉依心心本清净无生灭无造作无报应无胜负寂寂然灵灵然汝若入此法门可与诸佛同矣一切善恶有为无为皆如梦幻阇夜多承言领旨即发宿慧恳求出家既受具乃付法眼偈曰性上本无生为对求人说于法既无得何怀决不决二十祖阇夜多尊者二十祖阇夜多尊者北天竺国人也智慧渊沖化导无量后至罗阅城敷扬顿教彼有学众唯尚辩论为之首者名婆修盘头常一食不卧六时礼佛清净无欲为众所归祖将欲度之先问彼众曰此徧行X头陀能修梵行可得佛道乎众曰我师精进何故不可祖曰汝师与道远矣设苦行历于尘劫皆虗妄之本也众曰尊者蕴何德行而讥我师祖曰我不求道亦不颠倒我不礼佛亦不轻慢我不长坐亦不懈怠我不一食亦不杂食我不知足亦不贪欲心无所希名之曰道时徧行闻巳发无漏智欢喜赞叹祖又语彼众曰会吾语否吾所以然者为其求道心切夫絃急即断故吾不赞令其住安乐地入诸佛智复告徧行曰吾适对众抑挫仁者得无恼于衷乎徧行曰我忆念七劫前生常安乐国师与智者月净记我非久当证斯陀含果时有大光明菩萨出世我以老故䇿杖礼谒师叱我曰重子轻父一何鄙哉时我自谓无过请师示之师曰汝礼大光明菩萨以杖倚壁画佛面以此过慢遂失二果我责躬悔过以来闻诸恶言如风如响况今获饮无上甘露而反生热恼邪惟愿大慈以妙道垂诲祖曰汝久植众德当继吾宗听吾偈曰言下合无生同于法界性若能如是解通达事理竟二十一祖婆修盘头尊者二十一祖婆修盘头尊者罗阅城人也姓毗舍佉父光葢母严一家富而无子父母祷于佛塔而求嗣焉一夕母梦吞明暗二珠觉而有孕经七日有一罗汉名贤众至其家光葢设礼贤众端坐受之严一出拜贤众避席曰回礼法身大士光葢罔测其由遂取一X宝珠跪献贤众即受之殊无逊谢光葢不能忍问曰我是丈夫致礼不顾我妻何德尊者避之贤众曰我受礼纳珠贵福汝耳汝妇怀圣子生当为世灯慧日故吾避之贤众又曰汝妇当生二子一名婆修盘头则吾所尊者也二名刍尼昔如来在雪山修道刍尼巢于顶上佛既成道刍尼受报为那提国王佛记云汝至第二五百年生罗阅城毗舍佉家与圣同胞今无爽矣后一月果产二子尊者婆修盘头年至十五礼光度罗汉出家感毗婆诃菩萨与之授戒行化至那提国彼王名常自在有二子一名摩诃罗次名摩拏罗王问祖曰罗阅城土风与此何异祖曰彼土曾三佛出世今王国有二师化导王曰二师者谁祖曰佛记第二五百年有二神力大士出家继圣即王之次子摩拏罗是其一也吾虽德薄敢当其一王曰诚如尊者所言当舍此子作沙门祖曰善哉大王能遵佛旨即与授具付法偈曰泡幻同无碍如何不了悟达法在其中非今亦非古二十二祖摩拏罗尊者二十二祖摩拏罗尊者那提国常自在王之子也年三十遇婆修祖师出家传法至西印度彼国王名得度即瞿昙种族归向佛乘勤行精进一日于行道处现一小塔欲取供养众莫能举王即大会梵行禅观呪术等三众欲问所疑时祖亦赴此会是三众皆莫能辨祖即为王广说塔之所因今之出现王福力之X所致也王闻是说乃曰至圣难逢世乐非久即传位太子投祖出家七日而证四果祖深加慰诲曰汝居此国善自度人今异域有大法噐吾当往化得度曰师应迹十方动念当至宁劳往邪祖曰然于是焚香遥语月氏国鹤勒那比丘曰汝在彼国教导鹤众道果将证宜自知之时鹤勒那为彼国王宝印说修多罗偈忽覩异香成穗王曰是何祥也勒那曰此是西印土传佛心印祖师摩拏罗将至先降信香耳王曰此师神力何如勒那曰此师远承佛记当于此土广宣玄化时王与鹤勒那俱遥作礼祖知巳即辞得度比丘往月氏国受王与鹤勒那供养后鹤勒那问祖曰我止林间巳经九白有弟子龙子者幼而聪慧我于三世推穷莫知其本祖曰此子于第五劫中生妙喜国婆罗门家曾以旃檀施于佛宇作槌撞钟受报聪敏为众钦仰又问我有何缘而感鹤众祖曰汝第四劫中甞为比丘当赴会龙宫汝诸弟子咸欲随从汝观五百众中无有一人堪任妙供时诸弟子曰师常说法于食等者于法亦等今既不然何圣之有汝即令赴会自汝舍生趣生转化诸国其五百弟子以福微德薄生于羽族今感汝之惠故为鹤众相随鹤勒那问曰以何方便令彼解脱祖曰我有无上法宝汝当听受化未来际而说偈曰心随万境转转处实能幽随流认得性无喜复无忧二十三祖鹤勒那尊者X二十三祖鹤勒那尊者月氏国人也姓婆罗门父千胜母金光以无子故祷于七佛金幢即梦须弥山顶一神童持金环云我来也觉而有孕年七岁游行聚落覩民间淫祀乃入庙叱之曰汝妄兴祸福幻惑于人岁费牲牢伤害斯甚言讫庙貌忽然而坏由是乡党谓之圣子年二十二出家三十遇摩拏罗尊者付法眼藏行化至中印度彼国王名无畏海崇信佛道祖为说正法次王忽见二人绯素服拜祖王问曰此何人也祖曰此是日月天子吾昔曾为说法故来礼拜良久不见唯闻异香王曰日月国土总有多少祖曰千释迦佛所化世界各有百亿迷卢日月我若广说即不能尽王闻忻然时祖演无上道度有缘众以上足龙子早夭有兄师子博通强记事婆罗门厥师既逝乃归依尊者而问曰我欲求道当何用心祖曰汝欲求道无所用心曰既无用心谁作佛事祖曰汝若有用即非功德汝若无作即是佛事经云我所作功德而无我所故师子闻是语巳即入佛慧时祖忽指东北问曰是何气象师子曰我见气如白虹贯乎天地复有黑气五道横亘其中祖曰其兆云何曰莫可知矣祖曰吾灭后五十年北天竺国当有难起婴在汝身吾将灭矣今以法眼付嘱于汝善自护持乃说偈曰认得心性时可说不思议了了无可得得时不说知二十四祖师子比丘X二十四祖师子比丘者中印度人也姓婆罗门得法游方至罽宾国有波利迦者本习禅观故有禅定知见执相舍相不语之五众祖诘而化之四众皆默然心服唯禅定师达磨达者闻四众被责愤悱而来祖曰仁者习定何当来此既至于此胡云习定彼曰我虽来此心亦不乱定随人习岂在处所祖曰仁者既来其习亦至既无处所岂在人习彼曰定习人故非人习定我当来此其定常习祖曰人非习定定习人故当自来时其定谁习彼曰如净明珠内外无翳定若通达必当如此祖曰定若通达一似明珠今见仁者非珠之徒彼曰其珠明彻内外悉定我心不乱犹若此净祖曰其珠无内外仁者何能定秽物非动摇此定不是净达磨达蒙祖开悟心地朗然祖既摄五众名闻遐迩方求法嗣遇一长者引其子问祖曰此子名斯多当生便拳左手今既长矣终未能舒愿尊者示其宿因祖覩之即以手接曰可还我珠童子遽开手奉珠众皆惊异祖曰吾前报为僧有童子名婆舍吾甞赴西海斋受䞋珠付之今还吾珠理固然矣长者遂舍其子出家祖即与授具以前缘故名婆舍斯多祖即谓之曰吾师密有悬记罹难非久如来正法眼藏今转付汝汝应保护普润来际偈曰正说知见时知见俱是心当心即知见知见即于今祖说偈巳以僧伽梨密付斯多俾之他国随机演化斯多受教直抵南天祖谓难不可以苟免独留罽宾时本国X有外道二人一名摩目多二名都落遮学诸幻法欲共谋乱乃盗为释子形象潜入王宫且曰不成即罪归佛子妖既自作祸亦旋踵王果怒曰吾素归心三宝何乃构害一至于斯即命破毁伽蓝祛除释众又自秉劒至尊者所问曰师得蕴空否祖曰巳得蕴空王曰离生死否祖曰巳离生死王曰既离生死可施我头祖曰身非我有何恡于头王即挥刃断尊者首白乳涌高数尺王之右臂旋亦堕地七日而终二十五祖婆舍斯多尊者二十五祖婆舍斯多尊者罽宾国人也姓婆罗门父寂行母常安乐初母梦得神劒因而有孕既诞拳左手遇师子尊者显发宿因密授心印后适南天至中印度彼国王名迦胜设礼供养时有外道号无我尊先为王礼重嫉祖之至欲与论义幸而胜之以固其事乃于王前谓祖曰我解默论不假言说祖曰孰知胜负彼曰不争胜负但取其义祖曰汝以何为义彼X曰无心为义祖曰汝既无心岂得义乎彼曰我说无心当名非义祖曰汝说无心当名非义我说非心当义非名彼曰当义非名谁能辨义祖曰汝名非义此名何名彼曰为辨非义是名无名祖曰名既非名义亦非义辨者是谁当辨何物如是往返五十九番外道杜口信伏于时祖忽面北合掌长吁曰我师师子尊者今日遇难即辞王南迈达于南天潜隐山谷时彼国王名天德迎请供养王有二子一名德胜凶暴而色力充盛一名不如密多和柔而长婴疾苦祖乃为陈因果王即顿释所疑又有呪术师忌祖之道乃潜置毒药于饮食中祖知而食之彼返受祸遂投祖出家祖即与授具后六十载德胜即位复信外道致难于祖不如密多以进谏被囚王遽问祖曰予国素绝妖讹师所传者当是何宗祖曰王国昔来实无邪法我所得者即是佛宗王曰佛灭巳千二百载师从谁得邪祖曰饮光大士亲受佛印展转至二十四世师子尊者我从彼得王曰予闻师子比丘不能免于刑戮何能传法后人祖曰我师难未起时密授我信衣法偈以显师承王曰其衣何在祖即于囊中出衣示王王命焚之五色相鲜薪尽如故王即追悔致礼师子真嗣X既明乃赦密多密多遂求出家祖问曰汝欲出家当为何事密多曰我若出家不为其事祖曰不为何事密多曰不为俗事祖曰当为何事密多曰当为佛事祖曰太子智慧天至必诸圣降迹即许出家六年侍奉后于王宫受具羯磨之际大地震动颇多灵异祖乃命之曰吾巳衰朽安可久留汝当善护正法眼藏普济羣有听吾偈曰圣人说知见富境无是非我今悟真性无道亦无理不如密多闻偈再启祖曰法衣宜可传授祖曰此衣为难故假以证明汝身无难何假其衣化被十方人自信向不如密多闻语作礼而退二十六祖不如密多尊者二十六祖不如密多尊者南印度天德王之次子也既受度得法至东印度彼王名坚固奉外道师长爪梵志暨尊者将至王与梵志同覩白气贯于上下王曰斯何瑞也梵忘预知祖入境恐王迁善乃曰此是魔来之兆耳何瑞之有即鸠诸徒众议曰不如密多将入都城谁能挫之弟子曰我等各有呪术可以动天地入水火何患哉祖至先见宫墙有黑气乃曰小难耳直诣王所王曰师来何为祖曰将度众生王曰以何法度祖曰各以其类度之时梵志闻言不胜其怒即以幻法化大山于祖顶上祖指之忽在彼众头上梵志等怖惧投祖祖愍其愚惑再指之化山随灭乃为王演说法要俾趣真乘谓王曰此国当有圣人X而继于我是时有婆罗门子年二十许幼失父母不知名氏或自言缨络故人谓之缨络童子游行闾里丐求度日若常不轻之类人问汝行何急即答曰汝行何缓或曰何姓乃曰与汝同姓莫知其故后王与尊者同车而出见缨络童子稽首于前祖曰汝忆往事否童曰我念远劫中与师同居师演摩诃般若我转甚深修多罗今日之事葢契昔因祖又谓王曰此童子非他即大势至菩萨是也此圣之后复出二人一人化南印度一人缘在震旦四五年内却返此方遂以昔因故名般若多罗付法眼藏偈曰真性心地藏无头亦无尾应缘而化物方便唿为智二十七祖般若多罗尊者二十七祖般若多罗尊者东印度人也既得法巳行化至南印度彼王名香至崇奉佛乘尊重供养施无价宝珠时王有三子曰月净多罗曰功德多罗曰菩提多罗其季开士也祖欲试其所得乃以所施珠问三王子曰此珠圆明有能及否第一王子第二王子皆曰此珠七宝中尊固无踰也非尊者道力孰能受之第三王子曰此是世宝未足为上于诸宝中法宝为上此是世光未足为上于诸光中智光为上此是世明未足为上于诸明中心明为上此珠光明不能自照要假智光光辨于此既辨此巳即知是珠既知是珠即明其宝若明其宝宝不自宝若辨其珠珠不自珠珠不自珠者要假智珠而辨世珠宝不自宝者X要假智宝以明法宝然则师有其道其宝即现众生有道心宝亦然祖叹其辩慧乃复问曰于诸物中何物无相曰于诸物中不起无相又问于诸物中何物最高曰于诸物中人我最高又问于诸物中何物最大曰于诸物中法性最大祖知是法嗣以时尚未至且默而混之及香至王厌世众皆号绝唯第三子菩提多罗于柩前入定经七日而出乃求出家既受具戒祖告曰如来以正法眼付大迦叶如是展转乃至于我我今嘱汝听吾偈曰心地生诸种因事复生理果满菩提圆华开世界起祖因东印度国王请祖斋次王乃问诸人尽转经唯师为甚不转祖曰贫道出息不随众缘入息不居蕴界常转如是经百千万亿卷非但一卷两卷教外别传卷二X教外别传X卍XXX教外别传卷三东土祖师初祖菩提达磨大师初祖菩提达磨大师者南天竺国香至王第三子也姓剎帝利本名菩提多罗后遇二十七祖般若多罗至本国受王供养知师密迹因试令与二兄辨所施宝珠发明心要既而尊者谓曰汝于诸法巳得通量夫达磨者通大之义也宜名达磨因改号菩提达磨祖乃告尊者曰我既得法当往何国而作佛事愿垂开示尊者曰汝虽得法未可远游且止南天待吾灭后六十七载当往震旦设大法药直接上根慎勿速行衰于日下祖又曰彼有大士堪为法器否千载之下有留难否尊者曰汝所化之方获菩提者不可胜数吾灭后六十余年彼国有难水中文布自善降之汝至南方勿住彼唯好有为功业不见佛理汝纵到彼亦不可久留听吾偈曰路逢跨水复逢羊独自栖栖暗渡江日下可怜双象马二株嫰桂久昌昌又问曰此后更有何事尊者曰从是巳去一百五十年而有小难听吾谶曰心中虽吉外头㐫川下僧房名不中为遇毒龙生武子忽逢小鼠寂无穷又问此后如X何尊者曰却后二百二十年林下见一人当得道果听吾谶曰震旦虽濶无别路要假儿孙脚下行金鸡解衔一粒粟供养十方罗汉僧复演诸偈皆预谶佛教隆替祖恭禀教义服勤左右垂四十年未甞废阙迨尊者顺世遂演化本国时有二师一名佛大先二名佛大胜多本与祖同学佛陀䟦陀小乘禅观佛大先既遇般若多罗尊者舍小趣大与祖并化时号二甘露门矣而佛大胜多更分徒而为六宗第一有相宗第二无相宗第三定慧宗第四戒行宗第五无得宗第六寂静宗各封已解别展化源聚落峥嵘徒众甚盛祖喟然叹曰彼之一师巳陷牛迹况复支离繁盛而分六宗我若不除永缠邪见言巳微现神力至有相宗所问曰一切诸法何名实相彼众中有一尊长萨婆罗答曰于诸相中不互诸相是名实相祖曰一切诸相而不互者若名实相当何定邪彼曰于诸相中实无有定若定诸相何名为实祖曰诸相不定便名实相汝今不定当何得之彼曰我言不定不说诸相当说诸相其义亦然祖曰汝言不定当为实相定不定故即非实相彼曰定既不定即非实相知我非故不定不变祖曰汝今不变何名实相巳变巳往其义亦然彼曰不变当在在不在故故变实相以定其义祖曰实相不变变即非实于有无中何名实相萨婆罗心知圣师悬解潜达即以手指虗空曰此是世间有相亦能空故当我此身得似此否祖曰若解X实相即见非相若了非相其色亦然当于色中不失色体于非相中不碍有故若能是解此名实相彼众闻巳心意朗然钦礼信受祖瞥然匿迹至无相宗所问曰汝言无相当何证之彼众中有波罗提答曰我明无相心不现故祖曰汝心不现当何明之彼曰我明无相心不取舍当于明时亦无当者祖曰于诸有无心不取舍又无当者诸明无故彼曰入佛三昧尚无所得何况无相而欲知之祖曰相既不知谁云有无尚无所得何名三昧彼曰我说不证证无所证非三昧故我说三昧祖曰非三昧者何当名之汝既不证非证何证波罗提闻祖辩㭊即悟本心礼谢于祖忏悔往谬祖记曰汝当得果不久证之此国有魔非久降之言巳忽然不现至定慧宗所问曰汝学定慧为一为二彼众中有婆兰陀者答曰我此定慧非一非二祖曰既非一二何名定慧彼曰在定非定处慧非慧一即非一二亦不二祖曰当一不一当二不二既非定慧约何定慧彼曰不一不二定慧能知非定非慧亦复然矣祖曰慧非定故然何知哉不一不二谁定谁慧婆兰陀闻之疑心氷释至第四戒行宗所问曰何者名戒云何名行当此戒行为一为二彼众中有一贤者答曰一二二一皆彼所生依教无染此名戒行祖曰汝言依教即是有染一二俱破何言依教此二违背不及于行内外非明何名为戒彼曰我有内外彼巳知竟既得通达便是戒行若说违背俱X是俱非言及清净即戒即行祖曰俱是俱非何言清净既得通故何谈内外贤者闻之即自惭伏至无得宗所问曰汝云无得无得何得既无所得亦无得得彼众中有宝静者答曰我说无得非无得得当说得得无得是得祖曰得既不得得亦非得既云得得得得何得彼曰见得非得非得是得若见不得名为得得祖曰得既非得得得无得既无所得当何得得宝静闻之顿除疑网至寂静宗所问曰何名寂静于此法中谁静谁寂彼众中有尊者答曰此心不动是名为寂于法无染名之为静祖曰本心不寂要假寂静本来寂故何用寂静彼曰诸法本空以空空故于彼空空故名寂静祖曰空空巳空诸法亦尔寂静无相何静何寂彼尊者闻师指诲豁然开悟既而六众咸誓归依由是化被南天声驰五印经六十载度无量众后值异见王轻毁三宝每云我之祖宗皆信佛道陷于邪见寿年不永运祚亦促且我身是佛何更外求善恶报应皆因多智之者妄搆其说至于国内耆旧为前王所奉者悉从废黜祖知巳叹彼德薄当何救之即念无相宗中二首领其一波罗提者与王有缘将证其果其二宗胜者非不博辩而无宿因时六宗徒众亦各念言佛法有难师何自安祖遥知众意即弹指应之六众闻云此是我师信响我等宜速行以副慈命即至祖所礼拜问讯祖曰一叶翳空孰能翦拂宗胜曰我虽浅薄敢惮其行祖曰汝虽辩慧道X力未全宗胜自念我师恐我见王大作佛事名誉显达映夺尊威纵彼福慧为王我是沙门受佛教旨岂难敌也言讫潜去至王所广说法要及世界苦乐人天善恶等事王与之往返征诘无不诣理王曰汝今所解其法何在宗胜曰如王治化当合其道王所有道其道何在王曰我所有道将除邪法汝所有法将伏何人祖不起于座悬知宗胜义堕遽告波罗提曰宗胜不禀吾教潜化于王须臾理屈汝可速救波罗提恭禀祖旨曰愿假神力言巳云生足下至大王前默然而住时王正问宗胜忽见波罗提乘云而至愕然忘其问答曰乘空之者是正是邪波罗提曰我非邪正而来正邪王心若正我无邪正王虽惊异而骄慢方炽即摈宗胜令出波罗提曰王既有道何摈沙门我虽无解愿王致问王怒而问曰何者是佛波罗提曰见性是佛王曰师见性否波罗提曰我见佛性王曰性在何处波罗提曰性在作用王曰是何作用我今不见波罗提曰今现作用王自不见王曰于我有否波罗提曰王若作用无有不是王若不用体亦难见王曰若当用时几处出现波罗提曰若出现时当有其八王曰其八出现当为我说波罗提即说偈曰在胎为身处世为人在眼曰见在耳曰闻在鼻辨香在口谈论在手执捉在足运奔徧现俱该沙界收摄在一微尘识者知是佛性不识唤作精魂王闻偈巳心即开悟悔谢前非咨询法要时宗胜既被斥逐X退藏深山念曰我今百岁八十为非二十年来方归佛道性虽愚昧行绝瑕疵不能御难生何如死言讫即自投崖俄有神人以手捧置巖上安然无损宗胜曰我忝沙门当与正法为主不能抑绝王非是以捐身自责何神祐助一至于斯愿埀一语以保余年于是神人乃说偈宗胜闻偈欣然即于巖间宴坐时王复问波罗提曰仁者智辩当师何人提曰我所出家即娑罗寺乌沙婆三藏为受业师其出世师者即大王叔菩提达磨是也王闻祖名惊骇久之曰鄙薄忝嗣王位而趣邪背正忘我尊叔遽敕近臣特加迎请祖即随使而至为王忏悔往非王闻规诫泣谢于祖又诏宗胜归国大臣奏曰宗胜被谪投崖今巳亡矣王告祖曰宗胜之死皆自于吾如何大慈令免斯罪祖曰宗胜今在巖间宴息但遣使召当即至矣王即遣使入山果见宗胜端居禅寂宗胜蒙召乃曰深愧王意贫道誓处巖泉且王国贤德如林达磨是王之叔六众所师波罗提法中龙象愿王崇仰二圣以福皇基使者复命未至祖谓王曰知取得宗胜否王曰未知祖曰一请未至再命必来良久使还果如祖语师念震旦缘熟行化时至乃先辞祖塔次别同学后至王所慰而勉之曰当勤修白业护持三宝吾去非晚一九即回王闻师言涕泪交集曰此国何罪彼土何祥叔既有缘非吾所止惟愿不忘父母之国事毕早回王即具大舟实以众宝躬率臣寮送至海壖X祖汎重溟凡三周寒暑达于南海实梁普通七年庚子岁九月二十一日也广州剌史萧昂具主礼迎接表闻武帝帝览奏遣使赍诏迎请十月一日至金陵帝问曰朕即位巳来造寺写经度僧不可胜纪有何功德祖曰并无功德帝曰何以无功德祖曰此但人天小果有漏之因如影随形虽有非实帝曰如何是真功德祖曰净智妙圆体自空寂如是功德不以世求帝又问如何是圣谛第一义祖曰廓然无圣帝曰对朕者谁祖曰不识帝不领悟祖知机不契是月十九日潜回江北十一月二十三日届于洛阳当魏孝明帝正光元年也寓止于嵩山少林寺面壁而坐终日默然人莫之测谓之壁观婆罗门时有僧神光者旷达之士也久居伊洛博览羣书善谈玄理每叹曰孔老之教礼术风规庄易之书未尽妙理近闻达磨大士住止少林至人不遥当造玄境乃往彼晨夕参承祖常端坐面壁莫闻诲励光自惟曰昔人求道敲骨取髓剌血济饥布发掩泥投崖饲虎古尚若此我又何人其年十二月九日夜天大雨雪光坚立不动迟明积雪过膝祖悯而问曰汝久立雪中当求何事光悲泪曰惟愿和尚慈悲开甘露门广度羣品祖曰诸佛无上妙道旷劫精勤难行能行非忍而忍岂以小德小智轻心慢X心欲冀真乘徒劳勤苦光闻祖诲励潜取利刀自断左臂置于祖前祖知是法器乃曰诸佛最初求道为法忘形汝今断臂吾前求亦可在祖遂因与易名曰慧可慧可曰诸佛法印可得闻乎祖曰诸佛法印匪从人得慧可曰我心未宁乞师与安祖曰将心来与汝安慧可良久曰覔心了不可得祖曰我与汝安心竟越九年欲返天竺命门人曰时将至矣汝等盍各言所得乎时有道副对曰如我所见不执文字不离文字而为道用祖曰汝得吾皮尼总持曰我今所解如庆喜见阿閦佛国一见更不再见祖曰汝得吾肉道育曰四大本空五阴非有而我见处无一法可得祖曰汝得吾骨最后慧可礼拜依位而立祖曰汝得吾髓乃顾慧可而告之曰昔如来以正法眼付迦叶大士展转嘱累而至于我我今付汝汝当护持并授汝袈裟以为法信慧可曰请师指陈祖曰内传法印以契证心外付袈裟以定宗旨后代浇薄疑虑竞生云吾西天之人言汝此方之子凭何得法以何证之汝今受此衣法却后难生但出此衣并吾法偈用以表明其化无碍至吾灭后二百年衣止不传法周沙界潜符密证千万有余汝当阐扬勿轻未悟一念回机便同本得听吾偈曰吾本来兹土传法救迷情一花开五叶结果自然成祖又曰吾有楞伽经四卷亦用付汝即是如来心地要门令诸众生开示悟入吾自到此凡五度中毒我甞自出而试之置石石裂缘吾未离南印来此东土见赤县神州有大乘气象遂踰海越漠为法求人际会未谐如愚若讷今得汝传授吾意巳终言巳乃与徒众往禹门千圣寺止三日有期城太守杨衒之早慕佛乘问祖曰西天五印师承为祖其道如何祖曰明佛心宗行解相应名之曰祖即说偈曰亦不覩恶而生嫌亦不观善而勤措亦不舍智而近愚亦不抛迷而就悟达大道兮过量通佛心兮出度不与凡圣同躔超然名之曰祖X时魏氏奉释禅隽如林光统律师流支三藏者乃僧中之鸾凤也覩师演道斥相指心每与师论义是非蜂起祖遐振玄风普施法雨而偏局之量自不堪任竞起害心数加毒药至第六度以化缘巳毕传法得人遂不复救之端居而逝即魏庄帝永安元年戊申十月五日也其年十二月二十八日塟熊耳山起塔于定林寺后三岁魏宋云奉使西域回遇祖于葱岭见手𢹂只履翩翩独逝宋云问师何往祖曰西天去宋云归具说其事及门人启圹唯空棺一只革履存焉二祖慧可大师二祖慧可大师者武牢人也姓姬氏父寂未有子时甞自念言我家崇善岂令无子祷之既久一夕感异光照室其母因而怀姙及长遂以照室之瑞名之曰光自幼志气不羣博涉诗书尤精玄理而不事家产好游山水后览佛书超然自得即抵洛阳龙门香山依宝静禅师出家受具于永穆寺浮游讲肆徧学大小乘义年三十三却返香山终日宴坐又经八载于寂默中倐见一神人谓曰将欲受果何滞此邪大道匪遥汝其南矣祖知神助因改名神光翌日觉头痛如剌其师欲治之空中有声曰此乃换骨非常痛也祖遂以见神事白于师师视其顶骨即如五峯秀出X矣乃曰汝相吉祥当有所证神令汝南者斯则少林达磨大士必汝之师也祖受教造于少室其得法传衣事迹达磨章具之矣自少林託化西归大师继阐玄风博求法嗣至北齐天平二年有一居士年踰四十不言名氏聿来设礼而问祖曰弟子身缠风恙请和尚忏罪祖曰将罪来与汝忏居士良久曰覔罪不可得祖曰与汝忏罪竟宜依佛法僧住居士曰今见和尚巳知是僧未审何名佛法祖曰是心是佛是心是法法佛无二僧宝亦然居士曰今日始知罪性不在内不在外不在中间如其心然佛法无二也祖深器之即为剃发云是吾宝也宜名僧璨其年三月十八日于光福寺受具自兹疾渐愈执侍经二载祖乃告曰菩提达磨远自竺干以正法眼藏并信衣密付于吾吾今授汝汝当守护无令断绝听吾偈曰本来缘有地因地种华生本来无有种华亦不曾生祖付衣法巳又曰汝受吾教宜处深山未可行化当有国难僧璨曰师既预知愿垂示诲祖曰非吾知也斯乃达磨传般若多罗悬记云心中虽吉外头㐫是也吾校年代正在于汝汝当谛思前言勿罹世难然吾亦有宿累今要酬之善去善行俟时传付祖付嘱巳即往邺都随宜说法一音演畅四众皈依如是积三十四载遂韬光混迹变易仪相或入诸酒肆或过于屠门或习街谈X或随厮役人问之曰师是道人何故如是祖曰我自调心何关汝事又于筦城县匡救寺三门下谈无上道听者林会时有辩和法师者于寺中讲涅槃经学徒闻师阐法稍稍引去辩和不胜其愤兴谤于邑宰翟仲侃仲侃惑其邪说加祖以非法祖怡然委顺识真者谓之偿债时年一百七岁即隋文帝开皇十三年癸丑岁三月十六日也三祖僧璨大师三祖僧璨大师者不知何许人也初以白衣谒二祖既受度传法隐于舒州之皖公山属后周武帝破灭佛法祖往来太湖县司空山居无常处积十余载时人无能知者至随开皇十二年壬子岁有沙弥道信年始十四来礼祖曰愿和尚慈悲乞与解脱法门祖曰谁缚汝曰无人缚祖曰何更求解脱乎信于言下大悟服劳九载后于吉州受戒侍奉尤谨祖屡试以玄微知其缘熟乃付衣法偈曰华种虽因地从地种华生若无人下种华地尽无生师信心铭曰至道无难唯嫌拣择但莫憎爱洞然明白毫釐有差天地悬隔欲得现前莫存顺逆违顺相争是为心病不识玄旨徒劳念静圆同太虚无欠无余良由取舍所X以不如莫逐有缘勿住空忍一种平怀泯然自尽止动归止止更弥动唯滞两边宁知一种一种不通两处失功遣有没有从空背空多言多虑转不相应绝言绝虑无处不通归根得旨随照失宗须臾返照胜却前空前空转变皆由妄见不用求真唯须息见二见不住慎莫追寻才有是非纷然失心二由一有一亦莫守一心不生万法无咎无咎无法不生不心能由境灭境逐能沉境由能境能由境能欲知两段元是一空一空同两齐含万象不见精麤宁有偏党大道体宽无易无难小见狐疑转急转迟执之失度必入邪路放之自然体无去住任性合道逍遥绝恼系念乖真昏沉不好不好劳神何用踈亲欲取一乘勿恶六尘六尘不恶还同正觉智者无为愚人自缚法无异法妄自爱着将心用心岂非大错迷生寂乱悟无好恶一切二边良由斟酌梦幻空华何劳把捉得失是非一时放却眼若不睡诸梦自除心若不异万法一如一如体玄兀尔忘缘万法齐观归复自然泯其所以不可方比止动无动动止无止两既不成一何有尔究竟穷极不存轨则契心平等所作俱息狐疑尽净正信调直一切不留无可记忆虚明自照不劳心力非思量处识情难测真如法界无他无自要急相应唯言不二不二皆同无不包容十方智者皆入此宗宗非促延一念万年无在不在十方目前极小同大忘绝境界极大同小不见边表有即是无无X即是有若不如是必不须守一即一切一切即一但能如是何虑不毕信心不二不二信心言语道断非去来今四祖道信大师四祖道信大师者姓司马氏世居河内后徙于蕲州广济县生而超异幼慕空宗诸解脱门宛如宿习既嗣祖风摄心无寐胁不至席者六十年隋大业十三载领徒众抵吉州值羣盗围城七旬不解万众惶怖祖愍之教令念摩诃般若时贼众望雉堞间若有神兵乃相谓曰城内必有异人稍稍引去唐武德甲申岁师却返蕲春住破头山学侣云臻一日往黄梅县路逢一小儿骨相奇秀祖问曰子何姓荅曰姓即有不是常姓祖曰是何姓荅曰是佛性祖曰汝无姓邪荅曰性空故无祖默识其法器即俾侍者至其母所乞令出家母以宿绿故殊无难色遂舍为弟子以至付法传衣偈曰华种有生性因地华生生大缘与性合当生生不生五祖弘忍大师五祖弘忍大师者蕲州黄梅人也先为破头山中栽松道者甞请于四祖曰法道可得闻乎祖曰汝巳老脱有闻其能广化邪傥若再来吾尚可迟汝迺去行水边见一女子浣衣揖曰寄宿得否女曰我有父兄X可往求之曰诺我即敢行女首肯之遂回䇿而去女周氏季子也归輙孕父母大恶逐之女无所归日佣纺里中夕止于众馆之下巳而生一子以为不祥因抛浊港中明日见之泝流而上气体鲜明大惊遂举之成童随母乞食里人唿为无姓儿后遇信大师得法嗣化于破头山咸亨中有一居士姓卢名慧能自新州来参谒祖问曰汝自何来卢曰岭南祖曰欲须何事卢曰唯求作佛祖曰岭南人无佛性若为得佛卢曰人即有南北佛性岂然祖知是异人乃诃曰着槽厂去卢礼足而退便入碓房服劳于杵臼之间昼夜不息经八月祖知付授时至遂告众曰正法难解不可徒记吾言持为已任汝等各自随意述一偈若语意冥符则衣法皆付时会下七百余僧上座神秀者学通内外众所宗仰咸推称曰若非尊秀畴敢当之神秀窃聆众誉不复思惟乃于廊壁书一偈曰身是菩提树心如明镜台时时勤拂拭莫使惹尘埃祖因经行忽见此偈知是神秀所述乃赞叹曰后代依此修行亦得胜果其壁本欲令处士卢珍绘楞伽变相及见题偈在壁遂止不画各令念诵卢在碓坊忽聆诵偈乃问同学是何章句同学曰汝不知和尚求法嗣令各述心偈此则秀上座所述和尚深加叹赏必将付法传衣也卢曰其偈云何同学为诵卢良久曰美则美矣了则未了同学诃曰庸流何知勿发狂言卢曰子不信邪愿以一偈和之同学不答相视X而笑卢至夜密告一童子引至廊下卢自秉烛请别驾张日用于秀偈之侧写一偈曰菩提本无树明镜亦非台本来无一物何处惹尘埃祖后见此偈曰此是谁作亦未见性众闻师语遂不之顾逮夜祖潜诣碓坊问曰米白也未卢曰白也未有筛祖于碓以杖三击之卢即以三皷入室祖告曰诸佛出世为一大事故随机大小而引导之遂有十地三乘顿渐等旨以为教门然以无上微妙秘密圆明真实正法眼藏付于上首大迦叶尊者展转传授二十八世至达磨届于此土得可大师承袭以至于今以法宝及所传袈裟用付于汝善自保护无令断绝听吾偈曰有情来下种因地果还生无情既无种无性亦无生卢行者跪受衣法启曰法则既受衣付何人祖曰昔达磨初至人未之信故传衣以明得法今信心巳熟衣乃争端止于汝身不复传也且当远隐俟时行化所谓受衣之人命如悬丝也卢曰当隐何所祖曰逢怀即止遇会且藏卢礼足巳捧衣而出是夜南迈大众莫知五祖自后不复上堂大众疑怪致问祖曰吾道行矣何更询之复问衣法谁得邪祖曰能者得于是众议卢行者名能寻访既失潜知彼得即共奔逐六祖慧能大师六祖慧能大师者俗姓卢氏其先范阳人父行瑫武德中左官于南海之新州遂占籍焉三岁丧父其母守志鞠养及长家尤贫窭师樵採以给一日负薪至X市中闻客读金刚经至应无所住而生其心有所感悟而问客曰此何法也得于何人客曰此名金刚经得于黄梅忍大师祖遽告其母以为法寻师之意直抵韶州遇高行士刘志略结为交友尼无尽藏者即志略之姑也常读涅槃经师暂听之即为解说其义尼遂执卷问字祖曰字即不识义即请问尼曰字尚不识曷能会义祖曰诸佛妙理非关文字尼惊异之告乡里耆艾曰能是有道之人宜请供养于是居人竞来瞻礼近有宝林古寺旧地众议营缉俾祖居之四众雾集俄成宝坊祖一日忽自念曰我求大法岂可中道而止明日遂行至昌乐县西山石室间遇智远禅师祖遂请益远曰观子神姿爽拔殆非常人吾闻西域菩提达磨传心印于黄梅汝当往彼参决祖辞去直造黄梅之东山即唐咸亨二年也忍大师一见默而识之后传衣法令隐于怀集四会之间仪凤元年丙子正月八日届南海遇印宗法师于法性寺讲涅槃经祖寓止廊庑间暮夜风飏剎幡闻二僧对论一曰幡动一曰风动往复酬答曾未契理祖曰可容俗流輙预高论否直以风幡非动动自心耳印宗窃聆此语竦然异之明日邀祖入室征风幡之义祖具以理告印宗不觉起立曰行者定非常人师为是谁祖更无所隐直叙得法因由于是印宗执弟子之礼请授禅要乃告四众曰印宗具足凡夫今遇肉身菩萨乃指座下卢居士曰即此是也因请出所传信衣悉令瞻礼正月十五日印宗会诸名德为之剃发二月八日就法性寺智光律师授满分戒其戒坛即宋朝求那䟦陀三藏之所置也三藏记云后当有肉身菩萨在此坛受戒又梁末真谛三藏于坛之侧手植二菩提树谓众曰却后一百二十年有大开士于此树下演无上乘度无量众祖具戒巳于此树下开东山法门宛如宿契明年二月八日忽谓众曰吾不愿此居欲归旧隐即印宗与缁白千余人送祖归宝林寺韶州剌史韦据请于大梵寺转妙法轮并受无相心地戒门人纪录目为坛经盛行于世后返曹溪雨大法雨学者不下千数中宗神龙元年降诏云朕请安秀二师宫中供养万机之暇每究一乘二师并推让曰南方有能禅师密受忍大师衣法可就彼问今遣内侍薛简驰诏迎请愿师慈念速赴上京祖上表辞疾愿X终林麓简曰京城禅德皆云欲得会道必须坐禅习定若不因禅定而得解脱者未之有也未审师所说法如何祖曰道由心悟岂在坐也经云若见如来若坐若卧是行邪道何故无所从来亦无所去若无生灭是如来清净禅诸法空寂是如来清净坐究竟无证岂况坐邪简曰弟子回主上必问愿和尚慈悲指示心要祖曰道无明暗明暗是代谢之义明明无尽亦是有尽相待立名故经云法无有比无相待故简曰明喻智慧暗况烦恼修道之人傥不以智慧照破烦恼无始生死凭何出离祖曰烦恼即是菩提无二无别若以智慧照烦恼者此是二乘小见羊鹿等机大智上根悉不如是简曰如何是大乘见解祖曰明与无明其性无二无二之性即是实性实性者处凡愚而不减在贤圣而不增住烦恼而不乱居禅定而不寂不断不常不来不去不在中间及其内外不生不灭性相如如常住不迁名之曰道简曰师说不生不灭何异外道祖曰外道所说不生不灭者将灭止生以生显灭灭犹不灭生说无生我说不生不灭者本自无生今亦无灭所以不同外道汝若欲知心要但一切善恶都莫思量自然得入清净心体湛然常寂妙用恒沙简蒙指教豁然大悟礼辞归阙表奏祖语有诏谢师并赐磨衲袈裟绢五百匹宝钵一口祖因僧问黄梅意旨什么人得祖曰会佛法人得僧云和尚还得不祖曰我不得僧云和尚为什么不得X祖曰我不会佛法一日祖谓众曰诸善知识汝等各各净心听吾说法汝等诸人自心是佛更莫狐疑外无一物而能建立皆是本心生万种法故经云心生种种法生心灭种种法灭若欲成就种智须达一相三昧一行三昧若于一切处而不住相彼相中不生憎爱亦无取舍不念利益成坏等事安闲恬静虗融澹泊此名一相三昧若于一切处行住坐卧纯一直心不动道场真成净土名一行三昧若人具二三昧如地有种能含藏长养成就其实一相一行亦复如是我今说法犹如时雨溥润大地汝等佛性譬诸种子遇兹霑洽悉得发生承吾旨者决获菩提依吾行者定证妙果先天元年告诸四众曰吾忝受忍大师衣法今为汝等说法不付其衣葢汝等信根淳熟决定不疑堪任大事听吾偈曰心地含诸种普雨悉皆生顿悟华情巳菩提果自成说偈巳复曰其法无二其心亦然其道清净亦无诸相汝等慎勿观净及空其心此心本净无可取舍各自努力随缘好去甞有僧举卧轮禅师偈曰卧轮有伎俩能断百思想对境心不起菩提日日长祖闻之曰此偈未明心地若依而行之是加系缚因示一偈曰慧能没伎俩不断X百思想对境心数起菩提作么长先天二年七月一日谓门人曰吾欲归新州汝速理舟檝时大众哀慕乞师且住祖曰诸佛出现犹示涅槃有来必去理亦常然吾此形骸归必有所众曰师从此去早晚却回祖曰叶落归根来时无口又问师之法眼何人传受祖曰有道者得无心者通教外别传卷三教外别传X卍XXX教外别传卷四四祖大医禅师旁出法嗣牛头山法融禅师牛头山法融禅师者润州延陵人也姓韦氏年十九阅大部般若晓达真空忽叹曰儒道世典非究竟法般若正观出世舟航遂隐茅山投师落发后入牛头山幽栖寺北巖之石室有百鸟衔华之异唐贞观中四祖遥观气象知彼山有奇异之人乃躬自寻访问寺僧此间有道人否曰出家儿那箇不是道人祖曰阿那箇是道人僧无对别僧曰此去山中十里许有一懒融见人不起亦不合掌莫是道人么祖遂入山X见师端坐自若曾无所顾祖问曰在此作甚么师曰观心祖曰观是何人心是何物师无对便起作礼曰大德高栖何所祖曰贫道不决所止或东或西师曰还识道信禅师否祖曰何以问他师曰向德滋久冀一礼谒祖曰道信禅师贫道是也师曰因何降此祖曰特来相访莫更有宴息之处否师指后面曰别有小庵遂引祖至庵所遶庵唯见虎狼之类祖乃举两手作怖势师曰犹有这箇在祖曰这箇是甚么师无语少选祖却于师宴坐石上书一佛字师覩之竦然祖曰犹有这箇在师未晓乃稽首请说真要祖曰夫百千法门同归方寸河沙妙德总在心源一切戒门定门慧门神通变化悉自具足不离汝心一切烦恼业障本来空寂一切因果皆如梦幻无三界可出无菩提可求人与非人性相平等大道虗旷绝思绝虑如是之法汝今巳得更无别法汝但任心自在莫作观行亦莫澄心莫起贪嗔莫怀愁虑荡荡无碍任意纵横不作诸善不作诸恶行住坐卧触目遇缘总是佛之妙用师曰心既具足何者是佛何者是心祖曰非心不问佛问佛非不心师曰既不许作观行于境起时心如何对治祖曰境缘无好丑好丑起于心心若不强名妄情从何起妄情既不起真心任徧知汝但随心自在无复对治即名常住法身无有变异吾受璨大师顿教法门今付于汝汝今谛受吾言只住此山向后当有五人达者绍X汝玄化祖付法讫遂返双峯终老师自尔法席大盛唐永徽中邑宰萧元善请于建初寺讲大般若经听者云集至灭静品地为之震动博陵王问师曰恰恰用心时若为安隐好师曰恰恰用心时恰恰无心用曲谭名相劳直说无繁重无心恰恰用常用恰恰无今说无心处不与有心殊安国玄挺禅师宣州安国寺玄挺禅师初参威禅师侍立次有讲华严僧问真性缘起其义云何威良久师遽召曰大德正兴一念问时是真性中缘起其僧言下大悟径山道钦禅师杭州径山道钦禅师者苏州崑山人也年二十八遇素禅师谓之曰观子神气温粹真法宝也师感悟因求为弟子素躬与落发乃戒之曰汝乘流而行逢径即止师遂南迈抵临安见东北一山因问樵者樵曰此径山也乃驻钖焉问如何是道师曰山上有鲤鱼海底有蓬尘X马祖令人送书到书中作一圆相师发缄于圆相中着一点却封回马祖令智藏来问十二时中以何为境师曰待汝回去时有信智藏曰如今便回去师曰传语却须问取曹溪崔赵公问弟子今欲出家得否师曰出家乃大丈夫事非将相之所能为公于是有省唐大历三年代宗诏至阙下亲加瞻礼师一日同忠国师在内庭坐次见帝驾来师起立帝曰师何以起师曰檀越何得向四威仪中见贫道帝悦谓国师曰欲钖钦师一名国师欣然奉诏乃赐号国一焉鸟窠道林禅师杭州鸟窠道林禅师本郡富阳人属代宗诏国一禅师至阙师乃谒之遂得正法及南归见秦望山有长松盘屈如葢遂栖止其上故时人谓之鸟窠禅师有侍者会通忽一日欲辞去师问曰汝今何往对曰会通为法出家和尚不垂慈诲今往诸方学佛法去师X曰若是佛法吾此间亦有少许会通曰如何是和尚佛法师于身上拈起布毛吹之会通遂领悟玄旨元和中白居易侍郎出守兹郡因入山谒师问曰禅师住处甚危险师曰太守危险尤甚侍郎曰弟子位镇江山何险之有师曰薪火相交识性不停得非险乎又问如何是佛法大意师曰诸恶莫作众善奉行侍郎曰三岁孩儿也解恁么道师曰三岁孩儿虽道得八十老人行不得侍郎作礼而退五祖大满禅师旁出法嗣蒙山道明禅师袁州蒙山道明禅师者鄱阳人陈宣帝之裔也国亡落于民间以其王孙甞受署因有将军之号往依五祖法会极意研寻初无解悟及闻五祖密付衣法与卢行者即率同志数十人蹑迹追逐至大庾岭卢见师奔至即掷衣钵于磐石曰此衣表信可力争邪任君将去师遂举之如山不动踟蹰悚慄乃曰我来求法非为衣也愿行者开示于我卢曰不思善不思恶正恁么时阿那箇是明上座本来面目师当下大悟徧体汗流泣礼数拜问曰上来密语密意外还更别有意旨否卢曰我今与汝说者即非密也汝若返照自已面目密却在汝边师曰某甲虽在黄梅随众实X未省自已面目今蒙指授入处如人饮水冷暖自知今行者即是某甲师也卢曰汝若如是则吾与汝同师黄梅善自护持师又问某甲向后宜往何所卢曰逢袁可止遇蒙即居师礼谢遽回至岭下谓众人曰向陟崔嵬远望杳无踪迹当别道寻之皆以为然师既回遂独往庐山布水台经三载后始往袁州蒙山大唱玄化初名慧明以避六祖上字故名道明弟子等尽遣过岭南参礼六祖寿州道树禅师寿州道树禅师唐州人也遇秀禅师言下知微乃卜寿州三峯山结茅而居常有野人服色素朴言谭诡异于言笑外化作佛形及菩萨罗汉天仙等形或放神光或呈声响师之学徒覩之皆不能测如此涉十年后寂无形影师告众曰野人作多色伎俩眩惑于人只消老僧不见不闻伊伎俩有穷吾不见不闻无尽嵩岳破灶堕和尚嵩岳破灶堕和尚不称名氏言行叵测隐居嵩岳山坞有庙甚灵殿中唯安一灶远近祭祀不辍烹杀物命甚多师一日领侍僧入庙以杖敲灶三下曰咄此灶只是泥瓦合成圣从何来灵从何起恁么烹宰物命又打三下灶乃倾破堕落须臾有一人青衣峩冠设拜师前师曰是甚么人曰我本此庙灶神久受业报今日蒙师说无生法得脱此处生在天中特来致X谢师曰是汝本有之性非吾彊言神再礼而没少选侍僧问曰某等久侍和尚不蒙示诲灶神得甚么径旨便得生天师曰我只向伊道是泥瓦合成别也无道理为伊侍僧无言师曰会么僧曰不会师曰本有之性为甚么不会侍僧等乃礼拜师曰堕也堕也破也破也有僧从牛头处来师问曰来自何人法会僧近前叉手遶师一匝而出师曰牛头会下不可有此人僧乃回师上肩叉手而立师曰果然果然僧问如何是大阐提人师曰尊重礼拜曰如何是大精进人师曰毁辱嗔恚其后莫知所终终南惟政禅师终南山惟政禅师平原人也得法于嵩山普寂禅师即入太一山中学者盈室唐文宗好嗜蛤蜊㳂海官吏先时递进人亦劳止一日御馔中有擘不张者帝以其异即焚香祷之乃开见菩萨形仪梵相具足帝遂贮以金粟檀香合覆以美锦赐兴善寺令众僧瞻礼因问羣臣斯何祥也或奏太一山惟政禅师深明佛法乞诏问之帝即颁诏师至帝问其事师曰臣闻物无虗应此乃启陛下之信心耳故契经云应以此身得度者即现此身而为说法帝曰菩萨身巳现且未闻说法师曰陛下覩此为常邪非常邪信邪非信邪帝曰希奇之事朕深信焉师曰陛下巳闻说法X竟皇情悦豫诏天下寺院各立观音像嵩山峻极禅师嵩山峻极禅师僧问如何是修善行人师曰担枷带鏁曰如何是作恶行人师曰修禅入定曰某甲浅机请师直指师曰汝问我恶恶不从善汝问我善善不从恶僧良久师曰会么僧曰不会师曰恶人无善念善人无恶心所以道善恶如浮云俱无起灭处僧于言下大悟后破灶堕闻举乃曰此子会尽诸法无生六祖大鉴禅师旁出法嗣吉州志诚禅师吉州志诚禅师者本州太和人也初参秀禅师后因两宗盛化秀之徒众往往讥南宗曰能大师不识一字有何所长秀曰他得无师之智深悟上乘吾不如也且吾师五祖亲付衣法岂徒然哉吾所恨不能远去亲近虗受国恩汝等诸人无滞于此可往曹谿质疑他日回当为吾说师闻此语礼辞至韶阳随众参请不言来处时六祖告众曰今有盗法之人潜在此会师出礼拜具陈其事祖曰汝师若为示众师曰甞指诲大众令住心观静长坐不卧祖曰住心观静是病非禅长坐拘身于理何益听吾偈曰生来坐不卧死去卧不坐一具臭骨头何为立功过师曰未审和X尚以何法诲人祖曰吾若言有法与人即为诳汝但且随方解缚假名三昧听吾偈曰心地无非自性戒心地无痴自性慧心地无乱自性定不增不减自金刚身去身来本三昧师闻偈悔谢即誓依归乃呈偈曰五蕴幻身幻何究竟回趣真如法还不净洪州法达禅师洪州法达禅师者洪州丰城人也七岁出家念法华经巳及三千部祖问曰汝念此经以何为宗师曰学人愚钝从来但依文诵念岂知宗趣祖曰汝试为吾念一徧吾当为汝解说师即高声念经至方便品祖曰止此经元来以因缘出世为宗纵说多种譬喻亦无越于此何者因缘唯一大事一大事即佛知见也汝慎勿错解经意见他道开示悟入自是佛之知见我辈无分若作此解乃是谤经毁佛也彼既是佛巳具知见何用更开汝今当信佛知见者只汝自心更无别体师曰若然者但得解义不劳诵经邪祖曰经有何过岂障汝念只为迷悟在人损益由汝听吾偈曰心迷法华转心悟转法华诵久不明已与义作讐家无念念即正有念念成邪有无俱不计长御白牛车师闻偈再启曰经云诸大声闻乃至菩萨皆尽思度量尚不能测于佛智今令凡夫但悟自心便名佛之知见自非上根未免疑谤又经说三车大牛之车与白牛车如何区别祖曰经意分明汝自迷背诸三乘人不能测佛智者患在度量也饶伊尽思共推转X加悬远佛本为凡夫说不为佛说此理若不肯信者从他退席殊不知坐却白牛车更于门外覔三车况经文明向汝道无二亦无三汝何不省三车是假为昔时故一乘是实为今时故只教你去假归实归实之后实亦无名应知所有珍财尽属于汝由汝受用更不作父想亦不作子想亦无用想是名持法华经从劫至劫手不释卷从昼至夜无不念时也师既蒙启发踊跃欢喜以偈赞曰经诵三千部曹谿一句亡未明出世旨宁歇累生狂羊鹿牛权设初中后善扬谁知火宅内元是法中王祖曰汝今后方可为念经僧也师从此领旨亦不辍诵持寿州智通禅师寿州智通禅师者安丰人也初看楞伽经约千余徧而不会三身四智礼拜六祖求解其义祖曰三身者清净法身汝之性也圆满报身汝之智也千百亿化身汝之行也若离本性别说三身即名有身无智若悟三身无有自性即名四智菩提听吾偈曰自性具三身发明成四智不离见闻缘超然登佛地吾今为汝说谛信永无迷莫学驰求者终日说菩提师曰四智之义可得闻乎祖曰既会三身便明四智何更问邪若离三身别谭四智此名有智无身也即此有智还成无智复说偈曰大圆镜智性清净平等性智心无病妙观察智见非功成所作智同圆镜五八六七果因转但用名言无实性若于转处不留情繁兴永X处那伽定师礼谢以偈赞曰三身元我体四智本心明身智融无碍应物任随形起修皆妄动守住匪真精妙旨因师晓终亡污染名江西志彻禅师江西志彻禅师姓张氏名行昌少任侠自南北分化二宗主虽亡彼我而徒侣竞起爱憎时北宗门人自立秀禅师为第六祖而忌大鑑传衣为天下所闻然祖预知其事即置金十两于方丈时行昌受北宗门人之嘱怀刃入祖室将欲加害祖舒颈而就行昌挥刃者三都无所损祖曰正劒不邪邪劒不正只负汝金不负汝命行昌惊仆久而方苏求哀悔过即愿出家祖遂与金曰汝且去恐徒众翻害于汝汝可他日易形而来吾当摄受行昌禀旨宵遁投僧出家具戒精进一日忆祖之言远来礼觐问曰弟子甞览涅槃经未晓常无常义乞和尚慈悲略为宣说祖曰无常者即佛性也有常者即善恶一切诸法分别心也行昌曰和尚所说大违经文祖曰吾传佛心印安敢违于佛经行昌曰经说佛性是常和尚却言无常善恶诸法乃至菩提心皆是无常和尚却言是常此即相违令学人转加疑惑祖曰涅槃经吾昔者听尼无尽藏读诵一徧便为讲说无一字一义不合经文乃至为汝终无二说行昌曰学人识量浅昧愿和尚委曲X开示祖曰汝知否佛性若常更说甚么善恶诸法乃至穷劫无有一人发菩提心者故吾说无常正是佛说真常之道也又一切诸法若无常者即物物皆有自性容受生死而真常性有不徧之处故吾说常者正是佛说真无常义也佛比为凡夫外道执于邪常诸二乘人于常计无常共成八倒故于涅槃了义教中破彼偏见而显说真常真乐真我真净汝今依言背义以断灭无常及确定死常而错解佛之圆妙最后微言纵览千徧有何所益行昌忽如醉醒乃说偈曰因守无常心佛演有常性不知方便者犹春池拾砾我今不施功佛性而见前非师相授与我亦无所得祖曰汝今彻也宜名志彻师礼谢而去信州智常禅师信州智常禅师者本州贵谿人也髫年出家志求见性一日参六祖祖问汝从何来欲求何事师曰学人近礼大通和尚大通曰汝见虗空否对曰见曰汝见虗空有相貌否对曰虗空无形有何相貌曰汝之本性犹如虗空返观自性了无一物可见是名正见无一物可知是名真知无有青黄长短但见本源清净觉体圆明即名见性成佛亦名极乐世界亦名如来知见学人虽闻此说犹未决了乞和尚示诲令无凝滞祖曰彼师所说犹存见知故令汝未了吾今示汝一偈曰不见一法存无见大似浮云遮日面不知一法守空知还如太虗生闪电此之知见瞥然兴错认X何曾解方便汝当一念自知非自已灵光常显见师闻偈巳心意豁然乃述一偈曰无端起知解着相求菩提情存一念悟宁越昔时迷自性觉源体随照枉迁流不入祖师室茫然趣两头广州志道禅师广州志道禅师者南海人也初参六祖问曰学人自出家览涅槃经仅十余载未明大意愿和尚垂诲祖曰汝何处未了对曰诸行无常是生灭法生灭灭巳寂灭为乐于此疑惑祖曰汝作么生疑对曰一切众生皆有二身谓色身法身也色身无常有生有灭法身有常无知无觉经云生灭灭巳寂灭为乐者未审是何身寂灭何身受乐若色身者色身灭时四大分散全是苦苦不可言乐若法身寂灭即同草木瓦石谁当受乐又法性是生灭之体五蕴是生灭之用一体五用生灭是常生则从体起用灭则摄用归体若听更生即有情之类不断不灭若不听更生即永归寂灭同于无情之物如是则一切诸法被涅槃之所禁伏尚不得生何乐之有祖曰汝是释子何习外道断常邪见而议最上乘法据汝所解即色身外别有法身离生灭求于寂灭又推涅槃常乐言有身受者斯乃执吝生死耽着世乐汝今当知佛为一切迷人认五蕴和合为自体相分别一切法为外尘相好生恶死念念迁流不知梦幻虗假枉受轮回以常乐涅槃翻为苦相终日驰求佛愍此故乃示涅槃真乐剎X那无有生相剎那无有灭相更无生灭可灭是则寂灭见前当见前之时亦无见前之量乃谓常乐此乐无有受者亦无不受者岂有一体五用之名何况更言涅槃禁伏诸法令永不生斯乃谤佛毁法听吾偈曰无上大涅槃圆明常寂照凡愚谓之死外道执为断诸求二乘人目以为无作尽属情所计六十二见本妄立虗假名何为真实义唯有过量人通达无取舍以知五蕴法及以蕴中我外现众色象一一音声相平等如梦幻不起凡圣见不作涅槃解二边三际断常应诸根用而不起用想分别一切法不起分别想劫火烧海底风皷山相击真常寂灭乐涅槃相如是吾今强言说令汝舍邪见汝勿随言解许汝知少分师闻偈踊跃作礼而退永嘉真觉禅师永嘉真觉禅师讳玄觉本郡戴氏子丱岁出家徧探三藏精天台止观圆妙法门于四威仪中常冥禅观后与东阳䇿禅师同诣曹溪初到振钖绕祖三匝卓然而立祖曰夫沙门者具三千威仪八万细行大德自何方而来生大我慢师曰生死事大无常迅速祖曰何不体取无生了无速乎师曰体即无生了本无速祖曰如是如是于时大众无不愕然师方具威仪参礼须臾告辞祖曰返太速乎师曰本自非动岂有速邪祖曰谁知非动师曰仁者自生分别祖曰汝甚得无生之意师曰无生岂有意邪祖曰无意谁当分X别师曰分别亦非意祖叹曰善哉善哉少留一宿时谓一宿觉证道歌曰君不见绝学无为闲道人不除妄想不求真无明实性即佛性幻化空身即法身法身觉了无一物本源自性天真佛五阴浮云空去来三毒水泡虗出没证实相无人法剎那灭却阿鼻业若将妄语诳众生自招拔舌尘沙劫顿觉了如来禅六度万行体中圆梦里明明有六趣觉后空空无大千无罪福无损益寂灭性中莫问觅比来尘镜未曾磨今日分明须剖析谁无念谁无生若实无生无不生唤取机关木人问求佛施功早晚成放四大莫把捉寂灭性中随饮啄诸行无常一切空即是如来大圆觉决定说表真乘有人不肯任情征直截根源佛所印摘叶寻枝我不能摩尼珠人不识如来藏里亲收得六般神用空不空一颗圆光色非色净五眼得五力唯证乃知难可测镜里看形见不难水中捉月争拈得常独行常独步达者同游涅槃路调古神清风自高貌顇骨刚人不顾穷释子口称贫实是身贫道不贫贫则身常披缕褐道则心藏无价珍无价珍用无尽利物应机终不恡三身四智体中圆八解六通心地印上士一决一切了中下多闻多不信但自怀中解垢衣谁能向外夸精进从他谤任他非把火X烧天徒自疲我闻恰似饮甘露销融顿入不思议观恶言是功德此则成吾善知识不因讪谤起冤亲何表无生慈忍力宗亦通说亦通定慧圆明不滞空非但我今独达了河沙诸佛体皆同师子吼无畏说百兽闻之皆脑裂香象奔波失却威天龙寂听生欣悦游江海涉山川寻师访道为参禅自从认得曹溪路了知生死不相干行亦禅坐亦禅语默动静体安然纵遇锋刀常坦坦假饶毒药也闲闲我师得见然灯佛多劫曾为忍辱仙几回生几回死生死悠悠无定止自从顿悟了无生于诸荣辱何忧喜入深山住兰若岑崟幽䆳长松下优游静坐野僧家閴寂安居实潇洒觉即了不施功一切有为法不同住相布施生天福犹如仰箭射虗空势力尽箭还坠招得来生不如意争似无为实相门一超直入如来地但得本莫愁末如净琉璃含宝月既能解此如意珠自利利他终不竭江月照松风吹永夜清宵何所为佛性戒珠心地印雾露云霞体上衣降龙钵解虎钖两钴金环鸣历历不是标形虗事持如来宝杖亲踪迹不求真不断妄了知二法空无相无相无空无不空即是如来真实相心镜明鉴无碍廓然莹彻周沙界万象森罗影现中一颗圆明非内外豁达空拨因果莽莽荡荡招殃祸弃有着空病亦然还如避溺而投火舍妄心取真理取舍之心成巧伪学人不了用修行真成认贼将为子损法财灭功德莫不由斯心意识是以X禅门了却心顿入无生知见力大丈夫秉慧劒般若锋兮金刚𦦨非但能摧外道心早曾落却天魔胆震法雷击法皷布慈云兮洒甘露龙象蹴蹋润无边三乘五性皆醒悟雪山肥腻更无杂纯出醍醐我常纳一性圆通一切性一法徧含一切法一月普现一切水一切水月一月摄诸佛法身入我性我性还共如来合一地具足一切地非色非心非行业弹指圆成八万门剎那灭却三祇劫一切数句非数句与吾灵觉何交涉不可毁不可赞体若虗空勿涯岸不离当处常湛然覔即知君不可见取不得舍不得不可得中祇么得默时说说时默大施门开无壅塞有人问我解何宗报道摩诃般若力或是或非人不识逆行顺行天莫测吾早曾经多劫修不是等闲相诳惑建法幢立宗旨明明佛勑曹溪是第一迦叶首传灯二十八代西天记法东流入此土菩提达磨为初祖六代传衣天下闻后人得道何穷数真不立妄本空有无俱遣不空空二十空门元不着一性如来体自同心是根法是尘两种犹如镜上痕痕垢尽除光始现心法双亡性即真嗟末法恶时世众生福薄难调制去圣远兮邪教深魔强法弱多怨害闻说如来顿教门恨不灭除令瓦碎作在心殃在身不须怨诉更尤人欲得不招无间业莫谤如来正法轮栴檀林无杂树郁密森沉师子住境静林闲独自游走兽飞禽皆远去师子儿众随后三岁即能大哮吼若是野干逐X法王百年妖恠虗开口圆顿教勿人情有疑不决直须争不是山僧逞人我修行恐落断常坑非不非是不是差之毫𨤲失千里是即龙女顿成佛非即善星生陷坠吾早年来积学问亦曾讨疏寻经论分别名相不知休入海筭沙徒自困却被如来苦诃责数他珍宝有何益从来蹭蹬觉虗行多年枉作风尘客种性邪错知解不达如来圆顿制二乘精进勿道心外道聪明无智慧亦愚痴亦小騃空拳指上生实解执指为月枉施功根境法中虗揑恠不见一法即如来方得名为观自在了即业障本来空未了还须偿宿债饥逢王膳不能餐病遇医王争得瘥在欲行禅知见力火中生莲终不坏勇施犯重悟无生早时成佛于今在师子吼无畏说深嗟蒙懂顽皮靼祇知犯重障菩提不见如来开秘诀有二比丘犯婬杀波离萤光增罪结维摩大士顿除疑还同赫日销霜雪不思议解脱力妙用河沙也无极四事供养敢辞劳万两黄金亦销得粉骨碎身未足酬一句了然超百亿法中王最高胜河沙如来同共证我今解此如意珠信受之者皆相应了了见无一物亦无人亦无佛大千沙界海中沤一切圣贤如电拂假使铁轮顶上旋定慧圆明终不失日可冷月可热众魔不能坏真说象驾峥嵘谩进涂谁见螗螂能拒辙大象不游于兔径大悟不拘于小节莫将管见谤苍苍未了吾今为君决X河北智隍禅师河北智隍禅师者始参五祖虽甞咨决而循乎渐行乃往河北结庵长坐积二十余载不见惰容后遇䇿禅师激励遂往参六祖祖愍其远来便垂开决师于言下豁然契悟前二十年所得心都无影响南阳慧忠国师南阳慧忠国师者越州诸暨人也姓冉氏自受心印居南阳白崖山党子谷四十余祀不下山道行闻于帝里唐肃宗上元二年勑中使賷诏征赴京待以师礼及代宗临御复迎止光宅精蓝十有六载随机说法时有西天大耳三藏到京云得他心通肃宗命国师试验三藏才见师便礼拜立于右边师问曰汝得他心通那汝道老僧即今在甚么处三藏曰和尚是一国之师何得却去西川看竞渡良久再问汝道老僧即今在甚么处三藏曰和尚是一国之师何得却在天津桥上看弄猢狲师良久复问汝道老僧只今在甚么处三藏罔测师叱曰这野狐精他心通在甚么处三藏无对一日唤侍者侍者应诺如是三召三应师曰将谓吾孤负汝却是汝孤负吾X南泉到参师问甚么处来曰江西来师曰还将得马师真来否曰只这是师曰背后底聻南泉便休麻谷到参绕禅床三匝振钖而立师曰汝既如是吾亦如是谷又振钖师叱曰这野狐精出去师问僧近离甚处曰南方师曰南方知识以何法示人曰南方知识祇道一朝风火散后如蛇退皮如龙换骨本尔真性宛然无坏师曰苦哉苦哉南方知识说法半生半灭曰南方知识即如是未审和尚此间X说何法师曰我此间身心一如身外无余曰和尚何得将泡幻之身同于法体师曰你为甚么入于邪道曰甚么处是某甲入于邪道处师曰不见教中道若以色见我以音声求我是人行邪道不能见如来南阳张濆行者问承和尚说无情说法某甲未体其事乞和尚垂示师曰汝若问无情说法解他无情方得闻我说法汝但闻取无情说法去肃宗问师在曹谿得何法师曰陛下还见空中一片云么帝曰见师曰钉钉着悬挂着帝又问如何是十身调御师乃起立曰会么帝曰不会师曰与老僧过净瓶来帝又曰如何是无诤三昧师曰檀越蹋毗卢顶上行帝曰此意如何师曰莫认自已清净法身帝又问师都不视之曰朕是大唐天子师何以殊不顾视师曰还见虗空么帝曰见师曰他还眨目视陛下否一日肃宗到师指石师子曰陛下这石师子奇特下取一转语帝曰朕下语不得请师下语师曰山僧罪过后躭源问皇帝还会么师曰皇帝会且置你作么生会师与紫璘供奉论议师X陞座供奉曰请师立义某甲破师曰立义竟供奉曰是甚么义师曰果然不见非公境界便下座一日师问紫璘供奉佛是甚么义曰是觉义师曰佛曾迷否曰不曾迷师曰用觉作么供奉无对供奉问如何是实相师曰把将虗底来曰虗底不可得师曰虗底尚不可得问实相什么僧问如何是佛法大意师曰文殊堂里万菩萨曰学人不会师曰大悲千手眼师以化缘将毕涅槃时至乃辞代宗代宗曰师灭度后弟子将何所记师曰告檀越造取一所无缝塔帝曰就师请取塔样师良久曰会么帝曰不会师曰贫道去后有侍者应真却知此事乞诏问之代宗后诏应真问前语应真良久曰圣上会么帝曰不会应真述偈曰湘之南潭之北中有黄金充一国无影树下合同船瑠璃殿上无知识荷泽神会禅师X西京荷泽神会禅师者襄阳人也年十四为沙弥谒六祖祖曰知识远来大艰辛将本来否若有本则合识主试说看师曰以无住为本见即是主祖曰这沙弥争合取次语便打师于杖下思惟曰大善知识历劫难逢今既得遇岂惜身命自此给侍他日祖告众曰吾有一物无头无尾无名无字无背无面诸人还识否师乃出曰是诸法之本源乃神会之佛性祖曰向汝道无名无字汝便唤作本源佛性师礼拜而退祖曰此子向后设有把茆葢头也只成得箇知解宗徒祖灭后二十年间曹谿顿旨沈废于荆吴嵩岳渐门盛行于秦洛师入京天宝四年方定两宗乃着显宗记行于世一日乡信至报二亲亡师入堂白槌曰父母俱丧请大众念摩诃般若众才集师便打槌曰劳烦大众耽源应真禅师吉州耽源山应真禅师为国师侍者时一日国师在法堂中师入来国师乃放下一足师见便出良久却回国师曰适来意作么生师曰向阿谁说即得国师曰我问你师曰甚么处见某甲师又问百年后有人问极则事如何国师曰幸自可怜生须要覔箇护身符子作么异日师擕篮子归方丈国师问篮里甚么物师曰青梅国师曰将来何用师曰供养国X师曰青在争堪供养师曰以此表献国师曰佛不受供养师曰某甲只恁么和尚如何国师曰我不供养师曰为甚么不供养国师曰我无果子百丈海和尚在泐潭山牵车次师曰车在这里牛在甚么处百丈斫额师乃拭目麻谷问十二面观音岂不是圣师曰是麻谷与师一掴师曰想汝未到此境国师讳日设斋有僧问曰国师还来否师曰未具他心曰又用设斋作么师曰不断世谛教外别传卷四教外别传X卍XXX教外别传卷五六祖大鉴禅师法嗣南岳怀让禅师南岳怀让禅师姓杜氏金州人唐仪凤二年四月八日降诞年十五岁往荆州玉泉寺依弘景律师出家通天二年受戒后习毗尼藏一日自叹曰夫出家者为无为法天上人间无有胜者乃诣曹谿参六祖祖问甚么处来曰嵩山来祖曰甚么物恁么来师无语遂经八载忽然有省乃白祖曰某甲有箇会处祖曰作么生师曰说似一物即不中祖曰还假修证否师X曰修证则不无污染即不得祖曰祇此不污染诸佛之所护念汝既如是吾亦如是西天般若多罗谶汝足下出一马驹踏杀天下人师执侍左右十五年先天二年往衡岳居般若寺开元中有沙门道一在衡岳山常习坐禅师知是法器往问曰大德坐禅图甚么道一曰图作佛师乃取一甎于彼庵前石上磨道一曰磨作甚么师曰磨作镜道一曰磨甎岂得成镜邪师曰磨甎既不成镜坐禅岂得作佛道一曰如何即是师曰如牛驾车车若不行打车即是打牛即是道一无对师又曰汝学坐禅为学坐佛若学坐禅禅非坐卧若学坐佛佛非定相于无住法不应取舍汝若坐佛即是杀佛若执坐相非达其理一闻示诲如饮醍醐礼拜问曰如何用心即合无相三昧师曰汝学心地法门如下种子我说法要譬彼天泽汝缘合故当见其道又问道非色相云何能见师曰心地法眼能见乎道无相三昧亦复然矣道一曰有成坏否师曰若以成坏聚散而见道者非见道也听吾偈曰心地含诸种遇泽悉皆萌三昧华无相何坏复何成一蒙开悟心意超然侍奉十秋日益玄奥入室弟子总有六人师各印可曰汝等六人同证吾身各契其一一人得吾眉善威仪一人得吾眼善顾盻一人得吾耳善听理一人得吾鼻善知气一人得吾舌善谭说一人得吾心善古今有一大德问如镜铸像像成后未审光向甚么处去师X曰如大德为童子时相貌何在曰祇如像成后为甚么不鑑照师曰虽然不鑑照谩他一点不得后马大师阐化于江西师问众曰道一为众说法否总未见人持箇消息来因遣一僧去嘱曰待伊上堂时但问作么生伊道底言语记将来僧去一如师旨回谓师曰马师云自从胡乱后三十年不曾少盐酱师然之南岳下一世江西马祖道一禅师江西道一禅师汉州什邡县人姓马氏牛行虎视引舌过鼻足下有二轮文开元中习禅定于衡岳山中遇让和尚同参六人唯师密受心印一日谓众曰汝等诸人各信自心是佛此心即是佛心达磨大师从南天竺国来至中华传上乘一心之法令汝等开悟又引楞伽经文以印众生心地恐汝颠倒不自信此一心之法各各有之故楞伽经以佛语心为宗无门为法门夫求法者应无所求心外无别佛佛外无别心不取善不舍恶净秽两边俱不依怙达罪性空念念不可得无自性故故三界唯心森罗万象一法之所印凡所见色皆是见心心不自心因色故有汝X但随时言说即事即理都无所碍菩提道果亦复如是于心所生即名为色知色空故生即不生若了此意乃可随时着衣喫饭长养圣胎任运过时更有何事汝受吾教听吾偈曰心地随时说菩提亦祇宁事理俱无碍当生即不生僧问和尚为甚么说即心即佛师曰为止小儿啼曰啼止时如何师曰非心非佛曰除此二种人来如何指示师曰向伊道不是物曰忽遇其中人来时如何师曰且教伊体会大道问如何是西来意师曰即今是甚么意庞居士问不昧本来人请师高着眼师直下觑居士曰一等没絃琴唯师弹得妙师直上觑居士礼拜师归方丈居士随后曰适来弄巧成拙又问如水无筋骨能胜万斛舟此理如何师曰这里无水亦无舟说甚么筋骨一夕西堂百丈南泉随侍翫月次师问正恁么时如何西堂曰正好供养百丈曰正好修行南泉拂袖便行师曰经入藏禅归海唯有普愿独超物外百丈问如何是佛法旨趣师曰正是汝放身命处师问百丈汝以何法示人百丈竖起拂子师曰祇这箇为当别有百丈抛下拂子有小师耽源行脚回于师前画箇圆相就上拜了立师曰汝莫欲作佛否曰某甲不解揑目师曰吾不如汝小师不对邓隐峯辞师师曰甚么处去曰石头去师曰石头路滑曰竿木随身逢场作戏便去才到石头即绕禅牀一匝振钖一声问是何宗旨石头曰苍天苍天隐峯无语却回举似师师曰汝更去问待他有答汝便嘘两声隐峯又去依前问石头乃嘘两声隐峯又无语回举似师师曰向汝道石头路滑有僧于师前作四画上一画长下三画短曰不得道一画长三画短离此四字外请和尚答师乃画地一画曰不得道长短答汝了也有讲僧问曰未审禅宗传持何法师却问曰座主传持何法座主曰忝讲得经论二十余本师曰莫是师子儿否座主曰不敢师作嘘嘘声座主曰此是法师曰是甚么法座主曰师子出窟法师乃默然座主曰此亦X是法师曰是甚么法座主曰师子在窟法师曰不出不入是甚么法座主无对遂辞出门师召曰座主座主回首师曰是甚么座主亦无对师曰这钝根阿师洪州廉使问曰喫酒肉即是不喫即是师曰若喫是中丞禄不喫是中丞福师入室弟子一百三十九人各为一方宗主转化无穷师于真元四年正月示疾院主问和尚近日尊候如何师曰日面佛月面佛南岳下二世百丈怀海禅师洪州百丈山怀海禅师者福州长乐人姓王氏丱岁离尘三学该练属大寂阐化江西乃倾心依附与西堂智藏南泉普愿同号入室时三大士为角立焉师侍马祖行次见一羣野鸭飞过祖曰是甚么师曰野鸭子祖曰甚处去也师曰飞过去也祖遂把师鼻扭负痛失声祖曰又道飞过去也师于言下有省却归侍者寮哀哀大哭同事问曰汝忆父母邪师曰无曰被人骂邪师曰无曰哭作甚么师曰我鼻孔被大师扭得痛不彻同事曰有甚因缘不契师曰汝问取和尚去同事问大师曰海侍者有何因缘不契在寮中哭告和尚为某甲说大师曰是伊会也汝自问取他同事归寮曰和尚道汝会也教我自问汝师乃呵呵X大笑同事曰适来哭如今为甚却笑师曰适来哭如今笑同事罔然次日马祖陞堂众才集师出卷却席祖便下座师随至方丈祖曰我适来未曾说话汝为甚便卷却席师曰昨日被和尚扭得鼻头痛祖曰汝昨日向甚处留心师曰鼻头今日又不痛也祖曰汝深明昨日事师作礼而退师再参侍立次祖目视绳牀角拂子师曰即此用离此用祖曰汝向后开两片皮将何为人师取拂子竖起祖曰即此用离此用师挂拂子于旧处祖振威一喝师直得三日耳聋一日师谓众曰佛法不是小事老僧昔被马大师一喝直得三日耳聋黄檗闻举不觉吐舌师曰子巳后莫承嗣马祖去么黄檗曰不然今日因和尚举得见马祖大机之用然且不识马祖若嗣马祖巳后丧我儿孙师曰如是如是见与师齐减师半德见过于师方堪传授子甚有超师之见黄檗便礼拜有僧哭入法堂来师曰作么曰父母俱丧请师选日师曰明日来一时埋却沩山五峯云严侍立次师问沩山併却咽喉唇吻作么生道沩山曰却请和尚道师曰不辞向汝道恐巳后丧我儿孙又问五峯五峯曰和尚也须併却师曰无人处斫额望汝又问云巖云巖曰和尚有也未师曰丧我儿孙师谓众曰我要一人传语西堂阿谁去得五峯曰某甲去师曰汝作么生传语五X峯曰待见西堂即道师曰见后道甚么五峯曰却来说似和尚师每上堂有一老人随众听法一日众退唯老人不去师问汝是何人老人曰某非人也于过去迦叶佛时曾住此山因学人问大修行人还落因果也无某对曰不落因果遂五百生堕野狐身今请和尚代一转语贵脱野狐身师曰汝问老人曰大修行人还落因果也无师曰不昧因果老人于言下大悟作礼曰某巳脱野狐身住在山后敢乞依亡僧津送师令维那白椎告众食后送亡僧大众聚议一众皆安涅槃堂又无病人何故如是食后师领众至山后巖下以杖挑出一死野狐乃依法火塟师至晚上堂举前因缘黄檗便问古人错祇对一转语堕五百生野狐身转转不错合作箇甚么师曰近前来向汝道黄檗近前打师一掌师拍手笑曰将谓胡须赤更有赤须胡上堂灵光独耀迥脱根尘体露真常不拘文字心性无染本自圆成但离妄缘即如如佛普请䦆地次忽有一僧闻鼓鸣举起䦆头大笑便归师曰俊哉此是观音入理之门师归院乃唤其僧问适来见甚么道理便恁么曰适来肚饥闻鼓声归喫饭师乃笑因僧问西堂有问有答即且置无问无答时如何西堂曰怕烂却那师闻举乃曰从来疑这箇老兄曰请和尚道师曰一合相不可得师谓众曰有一人长不喫饭不道饥有一人终日喫饭不道饱众无对云巖问和尚每日区区为阿谁师曰有一人要云巖曰因甚么不教伊自作师曰他无家活问赵州近离甚处曰南泉师曰南泉有何言句曰未得之人直须悄然师便喝赵州作怕势师曰大好悄然赵州乃作舞而出师有时说法竟大众下堂乃召之大众回首师曰是甚么师凡作务执劳必先于众主者密收作具师曰吾无德争合劳于人既徧求作具不获而亦忘飡故有一日不作一日不食之语X南泉普愿禅师池州南泉普愿禅师郑州新郑人姓王氏幼慕空宗后扣大寂之室顿然忘筌得游戏三昧一日为众僧行粥次马祖问桶里是甚么师曰这老汉合取口作恁么语话祖便休上堂然灯佛道了也若心相所思出生诸法虗假不实何以故心尚无有云何出生诸法犹如形影分别虗空如人取声安置箧中亦如吹网欲令气满故老宿云不是心不是佛不是物且教你兄弟行履据说十地菩萨住首楞严三昧得诸佛秘密法藏自然得一切禅定解脱神通妙用至一切世界普现色身或示现成等正觉转大法轮入涅槃使无量入毛孔演一句经无量劫其义不尽教化无量亿千众生得无生法忍尚唤作所知愚极微细所知愚与道全乖大难大难珍重上堂曰王老师自小养一头水牯牛拟向溪东牧不免食他国王水草拟向溪西牧亦不免食他国王水草不如随分纳些些总不见得师问僧曰夜来好风曰夜来好风师曰吹折门前一枝松曰吹折门前一枝松次问一僧曰夜来好风曰是甚么风师曰吹折门前一枝松曰是甚么松师曰一得一失师有书与茱萸曰理随事变宽廓非外事得理融寂寥非内僧达书了便问茱萸如何是宽廓非外茱萸曰问一答百也无妨曰如何是寂寥非内茱萸曰覩对声色不是好手僧又问长沙长沙瞪目视之僧又进后语长沙乃闭目示之僧又问赵州赵州作喫饭势僧又进后语赵州以手作拭口势后僧举似师师曰此三人不谬为吾弟子南泉山下有一庵主人谓曰近日南泉和尚出世何不去礼见庵主曰非但南泉出世直饶千佛出兴我亦不去师闻乃令赵州去勘赵州去便设拜庵主不顾赵州从西过东又从东过西庵主亦不顾赵州曰草贼大败遂拽下帘子便归举似师师曰我从来疑着这汉次日师与沙弥擕茶一瓶盏三只到庵掷向地上乃曰昨日底昨日底庵主曰昨日底是甚么师于沙弥背上拍一下曰赚我来赚我来拂袖便回X上堂道箇如如早是变了也今时师僧须向异类中行归宗曰虽行畜生行不得畜生报师曰孟八郎汉又恁么去也上堂文殊普贤昨夜三更相打每人与二十棒趁出院也赵州曰和尚棒教谁喫师曰且道王老师过在甚处赵州礼拜而出师因至庄所庄主预备迎奉师曰老僧居常出入不与人知何得排办如此庄主曰昨夜土地报道和尚今日来师曰王老师修行无力被鬼神覰见侍者便问和尚既是善知识为甚么被鬼神觑见师曰土地前更下一分饭师有时曰江西马祖说即心即佛王老师不恁么道不是心不是佛不是物恁么道还有过么赵州礼拜而出时有一僧随问赵州曰上座礼拜便出意作么生赵州曰汝却问取和尚僧乃X问适来谂上座意作么生师曰他却领得老僧意旨黄檗与师为首座一日棒钵向师位上坐师入堂见乃问曰长老甚么年中行道黄檗曰威音王巳前师曰犹是王老师儿孙在下去黄檗便过第二位坐师便休师一日问黄檗黄金为世界白银为壁落此是甚么人居处黄檗曰是圣人居处师曰更有一人居何国土黄檗乃叉手立师曰道不得何不问王老师黄檗却问更有一人居何国土师曰可惜许师问黄檗定慧等学明见佛性此理如何黄檗曰十二时中不依倚一物师曰莫是长老见处么黄檗曰不敢师曰浆水钱且置草鞋钱教阿谁还乃击木三下僧放下斧子归僧堂师归法堂良久却入僧堂见僧在衣钵下坐师曰赚杀人问师归丈X室将何指南师曰昨夜三更失却牛天明起来失却火师因东西两堂争猫儿师遇之白众曰道得即救取猫儿道不得即斩却也众无对师便斩之赵州自外归师举前语示之赵州乃脱履安头上而出师曰子若在即救得猫儿也师在方丈与杉山向火次师曰不用指东指西直下本分事道来杉山插火箸叉手师曰虽然如是犹较王老师一线道有僧问讯叉手而立师曰太俗生其僧便合掌师曰太僧生僧无对一僧洗钵次师乃夺却钵其僧空手而立师曰钵在我手里汝口喃喃作么僧无对师因入菜园见一僧师乃将瓦子打之其僧回顾师乃翘足僧无语师便归方丈僧随后入问讯曰和尚适来掷瓦子打某甲岂不是X警觉某甲师曰翘足又作么生其僧无对上堂王老师卖身去也还有人买么一僧出曰某甲买师曰不作贵不作贱汝作么生买僧无对师曰三世诸佛不知有猫奴白牯却知有师与归宗麻谷同去参礼南阳国师师于路上画一圆相曰道得即去归宗便于圆相中坐麻谷作女人拜师曰恁么则不去也归宗曰是甚么心行师乃相唤便回更不去礼国师师在山上作务僧问南泉路向甚么处去师拈起鎌子曰我这茆鎌子三十钱买得曰不问茆鎌子南泉路向甚么处去师曰我使得正快有一座主辞师师问甚么处去对曰山下去师曰第一不得谤王老师对曰争敢谤和尚师X乃喷嚏曰多少座主便出去师一日掩方丈门将灰围却门外曰若有人道得即开或有祇对多未惬师意赵州曰苍天师便开门师翫月次僧问几时得似这箇去师曰王老师二十年前亦恁么来曰即今作么生师便归方丈陆亘大夫问弟子从六合来彼中还更有身否师曰分明记取举似作家曰和尚不可思议到处世界成就师曰适来总是大夫分上事陆大夫异日谓师曰弟子亦薄会佛法师便问大夫十二时中作么生曰寸丝不挂师曰犹是堦下汉师又曰不见道有道君王不纳有智之臣上堂次陆大夫曰请和尚为众说法师曰教老僧作么生说曰和尚岂无方便师曰道他欠少甚么曰为甚么有六道四生师曰老僧不教他陆大夫与师见人双陆指骰子曰恁么不恁么正恁么信彩去时如何师拈起骰子曰臭骨头十八陆又问弟子家中有一片石或时坐或时卧如今拟镌作佛还得否师曰得曰莫不得否师曰不得赵州问道非物外物外非道如何是物外道师便打赵州捉住棒曰巳后莫错打人去师曰龙蛇易辨衲子难谩师唤院主院主应诺师曰佛九十日在忉利天为母说法时优填王思佛请目连运神通三转摄匠人往彼彫佛像祇雕得三十一相为甚么梵音相雕不得院主问如何是梵音相师曰赚杀人师问维那今日普请作甚么对曰拽磨师曰磨从你拽不得动着磨中心树子维那无语一日有大德问师曰即心是佛又不得非心非佛又不得师意如何师曰大德且信即心是佛便了更说甚么得与不得祇如大德喫饭了从东廊上西廊下不可总问人得与不得也师住庵时有一僧到庵师向伊道我上山去作务待斋时作饭自喫了送一分上来少时其僧自作饭喫了却一时打破家事就牀卧师待不见来便归庵见僧卧师亦就伊边卧僧便起去师住后曰我往前住庵时有箇灵利道者直至如今不见师拈起毬子问僧那箇何似这箇对曰不似师曰甚么处见那箇便道不似僧曰若问某甲见处和尚放下手中物师曰许你具一只X眼陆大夫向师道肇法师也甚奇怪解道天地与我同根万物与我一体师指庭前牡丹花曰大夫时人见此一株花如梦相似大夫罔测陆大夫辞归宣城治所师问大夫去彼将何治民曰以智慧治民师曰恁么则彼处生灵尽遭涂炭去也师入宣州陆大夫出迎接指城门曰人人尽唤作瓮门未审和尚唤作甚么门师曰老僧若道恐辱大夫风化曰忽然贼来时作么生师曰王老师罪过大夫又问大悲菩萨用许多手眼作甚么师曰祇如国家又用大夫作甚么师洗衣次僧问和尚犹有这箇在师拈起衣曰争奈这箇何师问僧良钦空劫中还有佛否对曰有师曰是阿谁对曰良钦师曰居何国土良钦无语师问僧不思善不思恶思总X不生时还我本来面目来曰无容止可露师问座主你与我讲经得么曰某甲与和尚讲经和尚须与某甲说禅始得师曰不可将金弹子博银弹子去曰某甲不会师曰汝道空中一片云为复钉钉住为复藤缆着僧辞问曰学人到诸方有人问和尚近日作么生未审如何祇对师曰但向道近日解相扑曰作么生师曰一拍双泯师将顺世第一座问和尚百年后向甚么处去师曰山下作一头水牯牛去首座曰某甲随和尚去还得也无师曰汝若随我即须衔取一茎草来盐官齐安国师杭州盐官海昌院齐安国师海门郡人也姓李氏大寂一见深器之乃令入室密示正法僧问如何是本身卢舍那师曰与老僧过净瓶来僧将净瓶至师曰却安旧处着僧送至本处复来诘问师曰古佛过去久矣有讲僧来参师问座主蕴何事业对曰讲华严经师曰有几种法界曰广说则重重无尽略说有四种师竖起拂子曰这箇是第几种法界座主沉吟师曰X思而知虑而解是鬼家活计日下孤灯果然失照僧问大梅如何是西来意大梅曰西来无意师闻乃曰一箇棺材两箇死汉师一日唤侍者曰将犀牛扇子来侍者曰破也师曰扇子既破还我犀牛儿来侍者无对师一日谓众曰虗空为鼓须弥为椎甚么人打得众无对X归宗智常禅师庐山归宗寺智常禅师上堂从上古德不是无知解他高尚之士不同常流今时不能自成自立虗度时光诸子莫错用心无人替汝亦无汝用心处莫就他覔从前祇是依他解发言皆滞光不透脱祇为目前有物师甞与南泉同行后忽一日相别煎茶次南泉问曰从来与师兄商量语句彼此巳知此后或有人问毕竟事作么生师曰这一片地大好卓庵南泉曰卓庵且置毕竟事作么生师乃打飜茶铫便起南泉曰师兄喫茶了普愿未喫茶师曰作这箇语话滴水也难销师因官人来乃拈起帽子两带曰还会么曰不会师曰莫怪老僧头风不卸帽子师刬草次有讲僧来参偶见一虵过师以锄断之僧曰久向归宗元来是箇麤行沙门师曰你麤我麤曰如何是麤师竖起鉏头曰如何是细师作斩蛇势曰与么则依而行之师曰依而行之且置你甚处见我斩虵僧无对云巖来参师作挽弓势云巖良久作拔劒势师曰来太迟生僧X辞师问甚么处去曰诸方学五味禅去师曰诸方有五味禅我这里祇有一味禅曰如何是一味禅师便打僧曰会也会也师曰道道僧拟开口师又打江州剌史李㴾问教中所言须弥纳芥子㴾即不疑芥子纳须弥莫是妄谭否师曰人传使君读万卷书籍还是否曰然师曰摩顶至踵如椰子大万卷书向何处着李㴾异日又问一大藏教明得箇甚么边事师举拳示之曰还会么曰不会师曰这箇措大拳头也不识曰请师指示师曰遇人即途中授与不遇即世谛流布大梅法常禅师明州大梅山法常禅师襄阳人姓郑氏初参大寂问如何是佛大寂曰即心是佛师即大悟遂之四明梅子真旧隐缚茆燕处真元中大寂闻师住山乃令僧问和尚见马大师得箇甚么便住此山师曰大师向我道即心是佛我便向这里住僧曰大师近日佛法又别师曰作么生曰又道非心非佛师曰这老汉惑乱人未有了日任他非心非佛我祇管即心即佛其僧回举似马祖祖曰梅子熟也庞居士闻之欲验师实特去相访才相见居士便问久向大梅未审梅子熟也未师曰熟也X你向甚么处下口居士曰百杂碎师伸手曰还我核子来居士无语夹山与定山同行言话次定山曰生死中无佛即无生死夹山曰生死中有佛即不迷生死互相不肯同上山见师夹山便举问未审二人见处那箇较亲师曰一亲一疎夹山复问那箇亲师曰且去明日来夹山明日再上问师曰亲者不问问者不亲五洩灵默禅师婺州五洩山灵默禅师毗陵人姓宣氏初谒马祖遂得披剃受具后谒石头便问一言相契即住不契即去石头据坐师便行石头随后召曰阇黎师回首石头曰从生至死祇是这箇回头转脑作么师言下大悟乃抝折拄杖而栖止焉盘山宝积禅师幽州盘山宝积禅师因于市肆行见一客人买猪肉语屠家曰精底割一斤来屠家放下刀叉手曰长史X那箇不是精底师于此有省一日出门见人舁丧謌郎振铃云红轮决定沉西去未委魂灵往那方幕下孝子哭曰哀哀师忽身心踊跃归举似马祖祖印可之上堂夫心月孤圆光吞万象光非照境境亦非存光境俱亡复是何物禅德譬如掷劒挥空莫论及之不及斯乃空轮无迹劒刃无亏若能如是心心无知全心即佛全佛即人人佛无异始为道矣师将顺世告众曰有人邈得吾真否众将所写真呈皆不契师意普化出曰某甲邈得师曰何不呈似老僧普化乃打筋斗而出师曰这汉向后掣风狂去在麻谷宝彻禅师蒲州麻谷山宝彻禅师侍马祖行次问如何是大涅槃祖曰急师曰急箇甚么祖曰看水师同南泉二三人去谒径山路逢一婆乃问径山路向甚处去婆曰蓦直去师曰前头水深过得否婆曰不湿脚师又问上岸稻得与么好下岸稻得与么怯婆曰总被螃蠏喫却也师曰禾好香婆曰没气息师又问婆住在甚处婆曰祇在这里三人至店婆煎茶一瓶携盏三只至谓曰和尚有神通者即喫茶三人相顾间婆曰看老朽自逞神通去也于是拈盏倾茶便行东寺如会禅师X湖南东寺如会禅师始兴曲江人初谒径山后参大寂学徒既众僧堂牀榻为之陷折时称折牀会也自大寂去世师常患门徒以即心即佛之谭诵忆不巳且谓佛于何住而曰即心心如画师而云即佛遂示众曰心不是佛智不是道劒去远矣尔万刻舟时号东寺为禅窟焉相国崔公羣出为湖南观察使见师问曰师以何得师曰见性得师方病眼公讥曰既云见性其柰眼何师曰见性非眼眼病何害公稽首谢之公见鸟雀于佛头上放粪乃问鸟雀还有佛性也无师曰有公曰为甚么向佛头上放粪师曰是伊为甚么不向鹞子头上放仰山参师问汝是甚处人仰山曰广南人师曰我闻广南有镇海明珠是否仰山曰是师曰此珠如何仰山曰黑月即隐白月即现师曰还将得来也无仰山曰将得来师曰何不呈似老僧仰山叉手近前曰昨到沩山亦被索此珠直得无言可对无理可伸师曰真师子儿善能哮吼仰山礼拜了却入客位具威仪再上人事师才见乃曰巳相见了也仰山曰恁么相见莫不当否师归方丈闭却门仰山归举似沩山沩山曰寂子是甚么心行仰山曰若不恁么争识得他西堂智藏禅师䖍州西堂智藏禅师䖍化廖氏子参礼大寂与百丈X海禅师同为入室皆承印记一日大寂遣师诣长安奉书于忠国师国师问曰汝师说甚么法师从东过西而立国师曰祇这箇更别有师却从西过东边立国师曰这箇是马师底仁者作么生师曰早箇呈似和尚了也寻又送书上径山属连帅路嗣恭延请大寂居府应期盛化师回郡得大寂付授衲袈裟令学者亲近僧问马祖离四句绝百非请师直指西来意祖曰我今日劳倦不能为汝说得问取智藏其僧乃来问师师曰汝何不问和尚僧曰和尚令某甲来问上座师曰我今日头痛不能为汝说得问取海兄去僧又去问海百丈和尚海曰我到这里却不会僧乃举似马祖祖曰藏头白海头黑马祖一日问师曰子何不看经师曰经岂异邪祖曰然虽如此汝向后为人也须得师曰智藏病思自养敢言为人祖曰子末年必兴于世师便礼拜李尚书甞问僧马大师有甚么言X教僧曰大师或说即心即佛或说非心非佛尚书曰总过这边尚书却问师马大师有甚么言教师唿李翱尚书应诺师曰鼓角动也僧问有问有答宾主历然无问无答时如何师曰怕烂却那师住西堂后有一俗士问有天堂地狱否师曰有曰有佛法僧宝否师曰有更有多问尽答言有曰和尚恁么道莫错否师曰汝曾见尊宿来邪曰某甲曾参径山和尚来师曰径山向汝作么生道曰他道一切总无师曰汝有妻否曰有师曰径山和尚有妻否曰无师曰径山和尚道无即得俗士礼谢而去章敬怀晖禅师京兆府章敬寺怀晖禅师泉州谢氏子百丈和尚令僧来候师上堂次展坐具礼拜了起来拈师一只靸鞋以衫袖拂却尘了倒覆向下师曰老僧罪过有僧来遶师三匝振钖而立师曰是是其僧又到南泉亦遶南泉三匝振钖而立南泉曰不是不是此是风力所转终成败坏僧曰章敬道是和尚为甚么道不是南泉曰章敬即是是汝不是大珠慧海禅师越州大珠慧海禅师建州朱氏子初参马祖祖问从何处来曰越州大云寺来祖曰来此拟须何事曰来求佛法祖曰我这里一物也无求甚么佛法自家宝藏不顾抛家散走作么曰阿那箇是慧海宝藏祖曰即今问我者是汝宝藏一切具足更无欠少使用自在何假外求师于言下自识本心不由知觉踊跃礼谢师事六载自撰顿悟入道要门论一卷法姪玄晏窃出江外呈马祖祖览讫告众曰越州有大珠圆明光透自在无遮障处也僧问如何得大涅槃师曰不造生死业曰如何是生死业师曰求大涅槃是生死业舍垢取净是生死业有得有证是生死业不脱对治门是生死业曰云何即得解脱师曰本自无缚不用求解直用直行是无等等有三藏法师问真如有变易否师曰有变易三藏曰禅师错也师却问三藏有真如否曰有师曰若无变易决定是凡僧也岂不闻善知识者能回三毒为三聚净戒回六识为X六神通回烦恼作菩提回无明为大智真如若无变易三藏真是自然外道也三藏曰若尔者真如即有变易也师曰若执真如有变易亦是外道源律师问和尚修道还用功否师曰用功曰如何用功师曰饥来喫饭困来即眠曰一切人总如是同师用功否师曰不同曰何故不同师曰他喫饭时不肯喫饭百种须索睡时不肯睡千般计较所以不同也律师杜口泐潭法会禅师洪州泐潭法会禅师问马祖如何是祖师西来意祖曰低声近前来向汝道师便近前祖打一掴曰六耳不同谋且去来日来师至来日独入法堂曰请和尚道祖曰且去待老汉上堂出来问与汝证明师忽有省遂曰谢大众证明乃绕法堂一匝便去杉山智坚禅师池州杉山智坚禅师初与归宗南泉行脚时路逢一虎各从虎边过了南泉问归宗适来见虎似箇甚么归宗曰似箇猫儿归宗却问师师曰似箇狗子又问南泉南泉曰我见是箇大虫师喫饭次南泉收生饭乃曰生聻师曰无生南泉曰无生犹是末南泉行数步师召曰长老南泉回头曰作么师曰莫道是末普请择蕨次南泉拈起一茎曰这箇大好供养师曰非但这箇百味珍羞他亦不顾南泉曰虽然如是箇箇须甞过始得泐潭惟建禅师洪州泐潭惟建禅师一日在法堂后坐禅马祖见乃吹师耳两吹师起见是祖却复入定祖归方丈令侍者持一椀茶与师师不顾便自归堂苕溪道行禅师澧州茗谿道行禅师甞曰吾有大病非世所医石巩慧藏禅师抚州石巩慧藏禅师本以弋猎为务恶见沙门因逐鹿从马祖庵前过祖乃逆之师遂问还见鹿过否祖曰汝是何人曰猎者祖曰汝解射否曰解射祖曰汝一箭射几箇曰一箭射一箇祖曰汝不解射曰和尚解射否祖曰解射曰一箭射几箇祖曰一箭射一羣曰彼此生命何用射他一羣祖曰汝既知如是何不自射曰若教某甲自射直是无下手处祖曰这汉旷劫无明烦恼今日顿息师掷下弓箭投祖出家一日在厨作务次祖问作甚么曰牧牛祖曰作么生牧曰一回入草去蓦鼻拽将回祖曰子真牧X牛师便休师住后常以弓箭接机师问西堂汝还解捉得虗空么西堂曰捉得师曰作么生捉西堂以手撮虗空师曰汝不解捉西堂却问师兄作么生捉师把西堂鼻孔拽西堂作忍痛声曰太煞拽人鼻孔直欲脱去师曰直须恁么捉虗空始得北兰让禅师江西北兰让禅师湖塘亮长老问承闻师兄画得先师真暂请瞻礼师以两手擘胷开示之亮便礼拜师曰莫礼莫礼亮曰师兄错也某甲不礼师兄师曰汝礼先师真那亮曰因甚么教莫礼师曰何曾错南源道明禅师袁州南源道明禅师上堂快马一鞭快人一言有事何不出头来无事各自珍重僧问一言作么生师乃吐舌曰待我有广长舌相即向汝道洞山参方上法堂师曰巳相见了也洞山便下去明日却上问曰昨日巳蒙和尚慈悲不知甚么处是与某甲巳相见处师曰心心无间断流入于性海洞山曰几合放过洞山辞师曰多学佛法广作利益洞山曰多学佛法即不问如何是广作利益师曰一物莫违中邑洪恩禅师朗州中邑洪恩禅师每见僧来拍口作和和声仰山谢戒师亦拍口作和和声仰山从西过东师又拍口X作和和声仰山从东过西师又拍口作和和声仰山当中而立然后谢戒师曰甚么处得此三昧仰山曰于曹谿印子上脱来师曰汝道曹谿用此三昧接甚么人仰山曰接一宿觉仰山曰和尚甚处得此三昧师曰我于马大师处得此三昧仰山又问如何得见佛性义师曰我与汝说箇譬喻如一室有六窗内有一猕猴外有猕猴从东边唤猩猩猩猩即应如是六窗俱唤俱应仰山礼谢起曰适蒙和尚譬喻无不了知更有一事祇如内猕猴睡着外猕猴欲与相见又且如何师下绳牀执仰山手作舞曰猩猩与汝相见了譬如蟭螟虫在蚊子眼睫上作窠向十字街头呌云土旷人稀相逢者少泐潭常兴禅师洪州泐潭常兴禅师南泉至见师面壁乃拊师背师问汝是阿谁曰普愿师曰如何曰也寻常师曰汝何多事汾州无业禅师汾州无业禅师商州上洛杜氏子闻马大师禅门鼎盛特往瞻礼祖覩其状貌奇伟语音如钟乃曰巍巍佛堂其中无佛师礼跪而问曰三乘文学粗穷其旨常闻禅门即心是佛实未能了祖曰祇未了底心即是更无别物师曰如何是祖师西来密传心印祖曰X大德正閙在且去别时来师才出祖召曰大德师回首祖曰是甚么师便领悟乃礼拜祖曰这钝汉礼拜作么师住开元精舍学者致问多答之曰莫妄想唐宪宗屡召师皆辞疾不赴暨穆宗即位赍诏迎请师微笑曰贫道何德累烦世主且请前行吾从别道去矣乃澡身剃发至中夜告弟子惠愔等曰汝等见闻觉知之性与太虗同寿不生不灭一切境界本自空寂无一法可得迷者不了即为境惑一为境惑流转不穷汝等当知心性本自有之非因造作犹如金刚不可破坏一切诸法如影如响无有实者经云唯此一事实余二则非真常了一切空无一物当情是诸佛用心处汝等勤而行之言讫跏趺而逝鹅湖大义禅师信州鹅湖大义禅师衢州须江徐氏子唐宪宗甞诏入内于麟德殿论义帝乃问何者是佛性师对曰不离陛下所问帝默契真宗益加钦重有一僧乞置塔李翱尚书问曰教中不许将尸塔下过又作么生僧无对僧却问师师曰他得大阐提伊阙自在禅师伊阙伏牛山自在禅师吴兴李氏子初依国一禅师受具后参马祖发明心地祖令送书与忠国师国师曰马大师以何法示徒曰即心即佛国师曰是甚么语话良久又问曰此外更有何言教师曰非心非佛X或曰不是心不是佛不是物国师曰犹较些子师曰马大师即恁么未审和尚此间如何国师曰三点如流水曲似刈禾鎌师后居伏牛山上堂曰即心即佛是无病求药句非心非佛是药病对治句僧问如何是脱洒底句师曰伏牛山下古今传三角总印禅师潭州三角山总印禅师上堂若论此事眨上眉毛早巳蹉过也麻谷便问眨上眉毛即不问如何是此事师曰蹉过也麻谷乃掀倒禅牀师便打鲁祖宝云禅师池州鲁祖山宝云禅师洞山来参礼拜起侍立少顷而出却再入来师曰祇恁么祇恁么所以如此洞山曰大有人不肯师曰作么取汝口辩洞山便礼拜僧问如何是不言言师曰汝口在甚么处曰无口师曰将甚么喫饭僧无对师寻常见僧来便面壁南泉闻曰我寻常向师僧道向佛未出世时会取尚不得一箇半箇他恁么驴年去芙蓉太毓禅师常州芙蓉山太毓禅师金陵范氏子因行食到庞居士前居士拟接师乃缩手曰生心受施净名早诃去此一机居士还甘否居士曰当时善现岂不作家师曰非关他事居士曰食到口边被他夺却师乃下食居士曰不消一句居士又问马大师着实为人处还分付吾师否师曰某甲尚未见他作么生知他着实处居士曰祇此见知也无讨处师曰居士也不得一向言说居士曰一向言说师又失宗若作两向三向师还开得口否师曰直是开口不得可谓实也居士抚掌而出紫玉道通禅师X唐州紫玉山道通禅师卢江何氏子诣建阳谒马祖祖寻迁龚公山师亦随之祖将归寂谓师曰夫玉石润山秀丽益汝道业遇可居之是秋游洛回至唐州西紫玉山遂剪茅构舍而居于頔相公问如何是黑风吹其船舫漂堕罗剎鬼国师曰于頔客作汉问恁么事作么于公失色师乃指曰这箇便是漂堕罗剎鬼国公又问如何是佛师唤相公公应诺师曰更莫别求五台隐峰禅师五台山隐峯禅师邵武军邓氏子幼若不慧父母听其出家初游马祖之门而未能覩奥复来往石头虽两番不捷而后于马祖言下相契师问石头如何得合道去石头曰我亦不合道师曰毕竟如何石头曰汝被这箇得多少时邪石头刬草次师在左侧叉手而立石头飞刬子向师前刬一株草师曰和尚祇刬得这箇不刬得那箇石头提起刬子师接得便作刬草势石头曰汝祇刬得那箇不解刬得这箇师无对师一日推车次X马祖展脚在路上坐师曰请师收足祖曰巳展不缩师曰巳进不退乃推车碾损祖脚祖归法堂执斧子曰适来碾损老僧脚底出来师便出于祖前引颈祖乃置斧师到南泉覩众僧参次南泉指净瓶曰铜瓶是境瓶中有水不得动着境与老僧将水来师拈起净瓶向南泉面前泻南泉便休师后到沩山便入堂于上板头解放衣钵沩山闻师叔到先具威仪下堂内相看师见来便作卧势沩山便归方丈师乃发去少间沩山问侍者师叔在否曰巳去沩山曰去时有甚么语曰无语沩山曰莫道无语其声如雷唐元和中荐登五台路出淮西属吴元济阻兵违拒王命官军与贼军交锋未决胜负师曰吾当去解其患乃掷钖空中飞身而过两军将士仰观事符预梦鬪心顿息师既显神异虑成惑众遂入五台于金刚窟前将示灭先问众曰诸方迁化坐去卧去吾甞见之还有立化也无曰有师曰还有倒立者否曰未甞见有师乃倒立而化亭亭然其衣顺体时众议舁就茶毗屹然不动远近瞻覩惊叹无巳师有妹为尼时亦在彼乃拊而咄曰老兄畴昔不循法律死更荧惑于人于是以手推之偾然而踣西园昙藏禅师南岳西园兰若昙藏禅师受心印于大寂后谒石头莹然明彻出住西园禅侣日盛一日自烧浴次僧X问何不使沙弥师抚掌三下杨岐甄叔禅师袁州杨岐山甄叔禅师禅月问如何是祖师西来意师呈起数珠禅月罔措师曰会么曰不会师曰某甲参见石头来曰见石头得何意旨师指庭前鹿曰会么曰不会师曰渠侬得自由马头神藏禅师磁州马头峯神藏禅师上堂知而无知不是无知而说无知便下座华林善觉禅师潭州华林善觉禅师常持钖杖夜出林麓间七步一振钖一称观音名号夹山问远闻和尚念观音是否师曰然夹山曰骑却头时如何师曰出头即从汝骑不出头骑甚么夹山无对僧参方展坐具师曰缓缓曰和尚见甚么师曰可惜许磕破钟楼其僧从此悟入观察使裴休访之问曰还有侍者否师曰有一两箇祇是不可见客裴公曰在甚么处师乃唤大空小空时二虎自庵后而出裴公覩之惊悸师语二虎曰有客且去二虎哮吼而去裴公问曰师作何行业感得如斯师乃良久曰会么曰不会师曰山僧常念观音水塘和尚X汀州水塘和尚问归宗甚么人归宗曰陈州人师曰年多少归宗曰二十二师曰阇黎未生时老僧去来归宗曰和尚几时生师竖起拂子归宗曰这箇岂有生邪师曰会得即无生曰未会在师无语乌臼和尚乌臼和尚玄绍二上座参师乃问二禅客发足甚么处玄曰江西师便打玄曰久知和尚有此机要师曰汝既不会后面箇师僧祇对看绍拟近前师便打曰信知同坑无异土参堂去古寺和尚古寺和尚丹霞来参经宿明旦粥熟行者祇盛一钵与师又盛一椀自喫殊不顾丹霞丹霞亦自盛粥喫侍者曰五更侵早起更有夜行人丹霞问师何不教训行者得恁么无礼师曰净地上不要点污人家男女丹霞曰几不问过这老汉石臼和尚石臼和尚初参马祖祖问甚么处来师曰乌臼来祖曰乌臼近日有何言句师曰几人于此茫然祖曰茫X然且置悄然一句作么生师乃近前三步祖曰我有七棒寄打乌臼你还甘否师曰和尚先喫某甲后甘本谿和尚本谿和尚因庞居士问丹霞打侍者意在何所师曰大老翁见人长短在居士曰为我与师同参方敢借问师曰若恁么从头举来共你商量居士曰大老翁不可共你说人是非师曰念翁年老居士曰罪过罪过石林和尚石林和尚见庞居士来乃竖起拂子曰不落丹霞机试道一句子居士夺却拂子却自竖起拳师曰正是丹霞机居士曰与我不落看师曰丹霞患痖庞公患聋居士曰恰是师无语居士曰向道偶尔又一日问居士某甲有箇借问居士莫惜言语居士曰便请举来师曰元来惜言语居士曰这箇问讯不觉落他便宜师乃掩耳居士曰作家作家西山亮座主亮座主蜀人也颇讲经论因参马祖祖问见说座主大讲得经论是否师曰不敢祖曰将甚么讲师曰将心讲祖曰心如工伎儿意如和伎者争解讲得师抗声曰心既讲不得虗空莫讲得么祖曰却是虗空讲得师不肯便出将下堦祖召曰座主师回首祖曰是甚么师豁然大悟便礼拜祖曰这钝根阿师礼拜作X么师曰某甲所讲经论将谓无人及得今日被大师一问平生功业一时氷释礼谢而退乃隐于洪州西山更无消息齐峯和尚齐峯和尚庞居士来师曰俗人频频入僧院讨箇甚么居士回顾两边曰谁恁么道师乃咄之居士曰在这里师曰莫是当阳道么居士曰背后底聻师回首曰看看居士曰草贼大败居士却问此去峯顶有几里师曰甚么处去来居士曰可谓峻硬不得问着师曰是多少居士曰一二三师曰四五六居士曰何不道七师曰才道七便有八居士曰得也得也师曰一任添取居士曰不得堂堂道师曰还我恁么时庞老主人公来居士曰少神作么师曰好箇问讯问不着人居士曰将为将为大阳和尚大阳和尚因伊禅师相见乃问伊禅近日有一般知识向目前指教人了取目前事作这箇为人还会文彩未兆时也无曰拟向这里致一问不知可否师曰答汝巳了莫道可否曰还识得目前也未师曰若是目前作么生识曰要且遭人检点师曰谁曰某甲师便喝伊禅退步而立师曰汝祇解瞻前不解顾后曰X雪上更加霜师曰彼此无便宜百灵和尚百灵和尚一日与庞居士路次相逢问曰南岳得力句还曾举向人也无居士曰曾举来师曰举向甚么人居士以手自指曰庞公师曰直是妙德空生也赞叹不及居士却问阿师得力句是谁得知师戴笠子便行居士曰善为道路师更不回首金牛和尚镇州金牛和尚每自做饭供养众僧至斋时舁饭桶到堂前作舞呵呵大笑曰菩萨子喫饭来师因临济来乃横按拄杖方丈前坐临济遂拊掌三下归堂去师却下去人事了便问宾主相见各有轨仪上座何得无礼临济曰道甚么师拟开口临济便打一坐X具师作倒势临济又打一坐具师曰今日不着便遂归方丈乳源和尚韶州乳源和尚上堂西来的的意不妨难道众中莫有道得者出来试道看时有僧出礼拜师便打曰是甚么时节出头来便归方丈仰山作沙弥时念经声高师咄曰这沙弥念经恰似哭曰慧寂祇恁么未审和尚如何师乃顾视仰山曰若恁么与哭何异师便休松山和尚松山和尚同庞居士喫茶居士举橐子曰人人尽有分为甚么道不得师曰祇为人人尽有所以道不得居士曰阿兄为甚么却道得师曰不可无言也居士曰灼然灼然师便喫茶居士曰阿兄喫茶为甚么不揖客师曰谁居士曰庞公师曰何须更揖后丹霞闻乃曰若不是松山几被箇老翁惑乱一上居士闻之乃令人传语丹霞曰何不会取未举橐子时则川和尚则川和尚蜀人也庞居士相看次师曰还记得见石头时道理否居士曰犹得阿师重举在师曰情知久参事慢居士曰阿师老耄不啻庞公师曰二彼同时又争几许居士曰庞公鲜徤且胜阿师师曰不是胜X我祇欠汝箇幞头居士拈下幞头曰恰与师相似师大笑而巳师摘茶次居士曰法界不容身师还见我否师曰不是老师洎答公话居士曰有问有答葢是寻常师乃摘茶不听居士曰莫怪适来容易借问师亦不顾居士喝曰这无礼仪老汉待我一一举向明眼人师乃抛却茶篮便归方丈打地和尚忻州打地和尚自江西领旨常晦其名凡学者致问唯以棒打地示之时谓之打地和尚一日被僧藏却棒然后致问师但张其口僧问门人曰祇如和尚每日有人问便打地意旨如何门人即于灶内取柴一片掷在釜中秀溪和尚潭州秀溪和尚谷山问声色纯真如何是道师曰乱道作么谷山却从东过西立师曰若不恁么即祸事也谷山又从西过东立师乃下禅牀方行两步被谷山捉住曰声色纯真事作么生师便打一掌谷山曰三十年后要箇人下茶也无在师曰要谷山这汉作甚么谷山呵呵大笑椑树和尚江西椑树和尚卧次道吾近前牵被覆之师曰作么道吾曰葢覆师曰卧底是坐底是道吾曰不在这两X处师曰争奈葢覆何道吾曰莫乱道师向火次道吾问作么师曰和合道吾曰恁么即当头脱去也师曰隔濶来多少时邪道吾便拂袖而去道吾一日从外归师问甚么处去来道吾曰亲近来师曰用簸这两片皮作么道吾曰借师曰他有从汝借无作么生道吾曰祇为有所以借草堂和尚京兆草堂和尚自罢参大寂至海昌和尚处海昌问甚么处来师曰道场来海昌曰这里是甚么处师曰贼不打贫人家兴平和尚京兆兴平和尚洞山来礼拜师曰莫礼老朽洞山曰礼非老朽师曰非老朽者不受礼洞山曰他亦不止洞山却问如何是古佛心师曰即汝心是洞山曰虽然如此犹是某甲疑处师曰若恁么即问取木人去洞山曰某甲有一句子不借诸圣口师曰汝试道看洞山曰不是某甲洞山辞师曰甚么处去洞山曰㳂流无定止师曰法身㳂流报身㳂流洞山曰总不作此解师乃拊掌逍遥和尚逍遥和尚鹿西和尚问念念攀缘心心永寂师曰昨晚也有人恁么道鹿西曰道箇甚么师曰不知鹿西曰请和尚说师以拂子蓦口打鹿西拂袖便出师召众曰顶门上着眼水潦和尚洪州水潦和尚初参马祖问曰如何是西来的的意祖曰礼拜着师才礼拜祖乃当胷蹋倒师大悟起来拊掌呵呵大笑曰也大奇也大奇百千三昧无量妙义祇向一毫头上识得根源去礼谢而退师住后每告众曰自从一喫马祖蹋直至如今笑不休浮盃和尚浮盃和尚凌行婆来礼拜师与坐喫茶婆乃问尽力道不得底句分付阿谁师曰浮盃无剩语婆曰未到浮盃不妨疑着师曰别有长处不妨拈出婆歛手哭曰苍天中更添冤苦师无语婆曰语不知偏正理不识倒邪为人即祸生后有僧举似南泉南泉曰苦哉浮盃被这老婆摧折一上婆后闻笑曰王老师犹少机关在澄一禅客逢见行婆便问怎生是南泉犹少机关在婆乃哭曰可悲可痛澄一罔措婆曰会么澄一合掌而立婆曰伎死禅和如麻似粟澄一举似赵州赵州曰我若见这臭老婆问教口痖澄一曰未审和尚怎生问他赵州便打澄一曰为甚么却打某甲赵州曰似这伎死汉不打更待几时连打数棒婆闻却曰赵州合喫婆手里棒后僧举似赵州赵州哭曰可悲可痛婆闻此语合掌叹曰赵州眼光烁破四天X下赵州令僧问如何是赵州眼婆乃竖起拳头僧回举似赵州赵州作偈曰当机觌面提觌面当机疾报汝凌行婆哭声何得失婆以偈答曰哭声师巳晓巳晓复谁知当时摩竭国几丧目前机龙山和尚潭州龙山和尚洞山与密师伯经由见溪流菜叶洞山曰深山无人因何有菜随流莫有道人居否乃共议拨草溪行五七里间忽见师羸形异貌放下行李问讯师曰此山无路阇黎从何处来洞山曰无路且置和尚从何而入师曰我不从云水来洞山曰和尚住此山多少时邪师曰春秋不涉洞山曰和尚先住此山先住师曰不知洞山曰为甚么不知师曰我不从人天来洞山曰和尚得何道理便住此山师曰我见两箇泥牛闘入海直至于今绝消息洞山始具威仪礼拜便问如何是主中宾师曰青山覆白云曰如何是宾中主师曰长年不出户曰宾主相去几何师曰长江水上波曰宾主相见有何言说师曰清风拂白月洞山辞退师乃述偈曰三间茅屋从来住一道神光万境闲莫把是非来辨我浮生穿凿不相关因兹烧庵入深山不见后人号为隐山和尚庞蕴居士襄州居士庞蕴初谒石头乃问不与万法为侣者是甚么人石头以手掩其口豁然有省后与丹霞为友一日石头问曰子见老僧以来日用事作么生居士X曰若问日用事即无开口处乃呈偈曰日用事无别唯吾自偶谐头头非取舍处处没张乖朱紫谁为号丘山绝点埃神通并妙用运水及搬柴石头然之后参马祖问曰不与万法为侣者是甚么人祖曰待汝一口吸尽西江水即向汝道居士于言下顿领玄旨乃留驻参承二载自尔机辩迅捷诸方向之因辞药山药山命十禅客相送至门首居士乃指空中雪曰好雪片片不落别处有全禅客曰落在甚处居士遂与一掌全曰也不得草草居士曰恁么称禅客阎罗老子未放你在全曰居士作么生居士又掌曰眼见如盲口说如痖有女名灵照常鬻竹漉篱以供朝夕居士有偈曰心如境亦如无实亦无虗有亦不管无亦不拘不是贤圣了事凡夫易复易即此五蕴有真智十方世界一乘同无相法身岂有二若舍烦恼入菩提不知何方有佛地又偈曰护生须是杀杀尽始安居会得箇中意铁船水上浮居士坐次问灵照曰古人道明明百草头明明祖师意如何会灵照曰老老大大作这箇语话居士曰你作么生灵照曰明明百草头明明祖师意居士乃笑居士将入灭谓灵照曰视日早晚及午以报灵照遽报日巳中矣而有蚀也居士出户观次灵照即登父座合掌坐亡居士笑曰我女锋捷矣于是更延X七日州牧于公頔问疾次居士谓之曰但愿空诸所有慎勿实诸所无好住世间皆如影响言讫枕于公膝而化教外别传卷五教外别传X卍XXX教外别传卷六南岳下三世黄檗希运禅师洪州黄檗希运禅师闽人也游天台逢一僧与之言笑如旧相识熟视之目光射人乃偕行属㵎水暴涨捐笠植杖而止其僧率师同渡师曰兄要渡自渡彼即褰衣蹑波若履平地回顾曰渡来渡来师曰咄这自了汉吾早知当斫汝胫其僧叹曰真大乘法器我所不及言讫不见师后游京师因人启发乃往参百丈百丈问巍巍堂堂从何方来师曰巍巍堂堂从岭南来百丈曰巍巍堂堂当为何事师曰巍巍堂堂不为别事便礼拜问曰从上宗乘如何指示百丈良久师曰不可教后人断绝去也百丈曰将谓汝是箇人乃起入方丈师随后入曰某甲特来百丈曰若尔则他后不得孤负吾百丈一日问师甚么处去来师X曰大雄山下採菌子来百丈曰还见大虫么师便作虎声百丈拈斧作斫势师即打百丈一掴百丈吟吟而笑便归上堂曰大雄山下有一大虫汝等诸人也须好看百丈老汉今日亲遭一口师在南泉普请择菜次南泉问甚么处去师曰择菜去南泉曰将甚么择师竖起刀南泉曰祇解作宾不解作主师以刀点三下南泉曰大家择菜去南泉一日曰老僧有牧牛歌请长老和师曰某甲自有师在师辞南泉南泉门送提起师笠曰长老身材没量大笠子大小生师曰虽然如此大千世界总在里许南泉曰王老师聻师戴笠便行师在盐官殿上礼佛次时唐宣宗为沙弥问曰不着佛求不着法求不着僧求长老礼拜当何所求师曰不着佛求不着法求不着僧求常礼如是事沙弥曰用礼何为师便掌沙弥曰太麤生师曰这里是甚么所在说麤说细随后又掌裴相国镇宛陵建大禅苑请师说法以师酷爱旧山还以黄檗名之公一日拓一尊佛于师前跪曰请师安名师召曰裴休公应诺师曰与汝安名竟公礼拜师因有六人新到五人作礼中一人提起坐具作一圆相师曰我闻有一只猎犬甚恶僧曰寻𦏰羊声来师曰𦏰羊无声到汝寻曰寻𦏰羊迹来师曰𦏰羊无迹到汝寻曰寻𦏰羊踪来师曰𦏰羊无踪到汝寻曰与么则死𦏰羊也师便休去明日陞堂曰昨日寻𦏰羊僧出来僧便出师曰昨日公案未了老僧休去你作么生僧无语师曰将谓是本色衲僧元来祇是义学沙门便打趂出师一日揑拳曰天下老和尚总在这里我若放一线道从汝七纵八横若不放过不消一揑僧问放一线道时如何师曰七纵八横曰不放过不消一揑时如何师曰普裴相国一日请师至郡以所解一编示师是接置于座略不披阅良久曰会么公曰未测师曰若便恁么会得犹较些子若也形于纸墨何有吾宗一日上堂大众云集乃曰汝等诸人欲何所求以拄杖趂之大众不散师却复坐曰汝等诸人尽是噇酒糟汉恁么行脚取笑于人但见八百一千人处便去不可图他热閙也老汉行脚时或遇草根下有一箇汉便从顶门上一锥看他若知痛痒可以布袋盛米供养他可中总似汝如此容易何处更有今日事也汝等既称行脚亦须X着些精神好还知道大唐国内无禅师么时有僧问诸方尊宿尽聚众开化为甚么却道无禅师师曰不道无禅祇是无师阇黎不见马大师下有八十四人坐道场得马师正法眼者止三两人庐山归宗和尚是其一夫出家人须知有从上来事分始得且如四祖下牛头横说竖说犹未知向上关捩子有此眼目方辨得邪正宗党且当人事宜不能体会得但知学言语念向皮袋里安着到处称我会禅还替得汝生死么轻忽老宿入地狱如箭珍重长庆大安禅师福州长庆大安禅师郡之陈氏子孤钖游方逢一老父谓师曰师往南昌当有所得师即造百丈礼而问曰学人欲求识佛何者即是百丈曰大似骑牛覔牛师曰识得后如何百丈曰如人骑牛至家师曰未审始终如何保任百丈曰如牧牛人执杖视之不令犯人苗稼师自兹领旨更不驰求雪峯因入山採得一枝木其形似虵于背上题曰本自天然不假雕琢寄与师师曰本X色住山人且无刀斧痕问黄巢军来和尚向甚么处回避师曰五蕴山中曰忽被他捉着时如何师曰恼乱将军大慈寰中禅师杭州大慈山寰中禅师蒲坂卢氏子参百丈受心印辞往南岳常乐寺结茅山顶一日南泉至问如何是庵中主师曰苍天苍天南泉曰苍天且置如何是庵中主师曰会即便会莫忉忉南泉拂袖而出后住大慈上堂山僧不解答话祇能识病时有僧出师便归方丈赵州问般若以何为体师曰般若以何为体赵州大笑而出明日赵州扫地次师曰般若以何为体赵州置帚付掌大笑师便归方丈僧辞师问甚么处去曰江西去师曰我劳汝一段事得否曰和尚有甚么事师X曰将取老僧去得么曰更有过于和尚者亦不能将去师便休僧后举似洞山洞山曰阇黎争合恁么道曰和尚作么生洞山曰得洞山又问其僧大慈别有甚么言句曰有时示众曰说得一丈不如行取一尺说得一尺不如行取一寸洞山曰我不恁么道曰和尚作么生洞山曰说取行不得底行取说不得底平田普岸禅师天台平田普岸禅师洪州人也于百丈门下得旨访茂源和尚茂源才起迎师近前把住曰开口即失闭口即丧去此二途请师别道茂源以手掩鼻师放开曰一步较易两步较难茂源曰着甚死急师曰若非是师不免诸方点检临济访师到路口先逢一嫂在田使牛临济问嫂平田路向甚么处去嫂打牛一棒曰这畜生到处走到此路也不识临济又曰我问你平田路向甚么处去嫂曰这畜生五岁尚使不得临济心语曰欲观前人先观所使便有抽钉拔楔之意及见师师问你还曾见我嫂也未临济曰巳收下了也师遂问近离甚处临济曰江西黄檗师曰情知你见作家来临济曰特来礼拜和尚师曰巳相见了也临济曰宾主之礼合施三拜师曰既是宾主之礼X礼拜着石霜性空禅师潭州石霜山性空禅师僧问如何是祖师西来意师曰如人在千尺井中不假寸绳出得此人即答汝西来意僧曰近日湖南畅和尚出世亦为人东语西话师唤沙弥拽出这死尸着古灵神赞禅师福州古灵神赞禅师本州大中寺受业后行脚遇百丈开悟却回受业本师问曰汝离吾在外得何事业曰并无事业遂遣执役一日因澡身命师去垢师乃拊背曰好所佛堂而佛不圣本师回首视之师曰佛虽不圣且能放光本师又一日在牕下看经蜂子投牕纸求出师覩之曰世界如许广濶不肯出钻他故纸驴年去遂有偈曰空门不肯出投窓也大痴百年钻故纸何日出头时本师置经问曰汝行脚遇何人吾前后见汝发言异常师曰某甲蒙百丈和尚指箇歇处今欲报慈德耳本师于是告众致斋请师说法师乃登座举唱百丈门风曰灵光独耀逈脱根尘体露真常不拘文字心性无染本自圆成但离妄缘即如如佛本师于言下感悟曰何期垂老得闻极则事和安寺通禅师广州和安寺通禅师婺州双林寺受业自幼寡言时X人谓之不语通参马祖至江西祖巳圆寂遂谒百丈顿释疑情师一日召仰山将牀子来仰山将到师曰却送本处着仰山从之师召慧寂仰山应诺师曰牀子那边是甚么物仰山曰枕子师曰枕子这边是甚么物仰山曰无物师复召慧寂仰山应诺师曰是甚么仰山无对师曰去卫国院道禅师京兆卫国院道禅师新到参师问何方来曰河南来师曰黄河清也未僧无对东山慧禅师洪州东山慧禅师同大于南用到茶堂有僧近前不审南用曰我既不纳汝汝亦不见我不审阿谁僧无语师曰不得平白地恁么问伊南用曰大于亦无语那大于把定其僧曰是你恁么累我亦然便打一掴南用大笑曰朗月与青天大于侍者到师问金刚正定一切皆然秋去冬来且作么生侍者曰不妨和尚借问师曰即今即得去后作么生侍者曰谁敢问着某甲师曰大于还得么侍者曰犹要别人点检在师曰辅弼宗师不废光彩侍者礼拜清田和尚清田和尚与瑫上座煎茶次师敲绳牀三下瑫亦敲三下师曰老僧敲有箇善巧上座敲有何道理瑫曰某甲敲有箇方便和尚敲作么生师举起盏子瑫曰善知识眼应须恁么茶罢瑫却问和尚适来举起盏X子意作么生师曰不可更别有也百丈涅槃和尚百丈山涅槃和尚一日谓众曰汝等与我开田我与汝说大义众开田了归请说大义师乃展两手众罔措赵州从谂禅师赵州观音院从谂禅师曹州郝乡人姓郝氏抵池阳参南泉值南泉偃息而问曰近离甚处师曰瑞像南泉曰还见瑞像么师曰不见瑞像祇见卧如来南泉便起坐问汝是有主沙弥无主沙弥师曰有主沙弥南泉曰那箇是你主师近前躬身曰仲冬严寒伏惟和尚尊候万福南泉器之许其入室他日问南泉如何是道南泉曰平常心是道师曰还可趣向也无南泉曰拟向即乖师曰不拟争知是道南泉曰道不属知不属不知知是妄觉不知是无记若真达不疑之道犹如太虗廓然荡豁岂可强是非邪师于言下悟理乃往X嵩岳瑠璃坛纳戒仍返南泉一日问南泉曰知有底人向甚么处去南泉曰山前檀越家作一头水牯牛去师曰谢师指示南泉曰昨夜三更月到牕南泉曰今时人须向异类中行始得师曰异即不问如何是类南泉以两手拓地师近前一踏踏倒却向涅槃堂里呌曰悔悔南泉令侍者问悔箇甚么师曰悔不更与两踏南泉上堂师出问明头合暗头合南泉便下座归方丈师曰这老和尚被我一问直得无言可对首座曰莫道和尚无语好自是上座不会师便打一掌曰此掌合是堂头老汉喫师到黄檗黄檗见来便闭方丈门师乃把火于法堂内呌曰救火救火黄檗开门捉住曰道道师曰贼过后张弓到宝寿宝寿见来于禅牀上背坐师展坐具礼拜宝寿下禅牀师便出又到道吾才入堂道吾曰南泉一只箭来也师曰看箭道吾曰过也师曰中又到茱萸执拄杖于法堂上从东过西茱萸曰作甚么师曰探水茱萸曰我这里一X滴也无探箇甚么师以杖倚壁便下师将游五台有大德作偈留曰无处青山不道场何须䇿杖礼清凉云中纵有金毛现正眼观时非吉祥师曰作么生是正眼大德无对师自此道化被于北地众请住观音院扫地次僧问和尚是大善知识为甚么扫地师曰尘从外来曰既是清净伽蓝为甚么有尘师曰又一点也师与官人游园次兔见乃惊走遂问和尚是大善知识兔见为甚么走师曰老僧好杀僧辞师曰甚处去曰诸方学佛法去师竖起拂子曰有佛处不得住无佛处急走过三千里外逢人不得错举曰与么则不去也师曰摘杨花摘杨花问承闻和尚亲见南泉是否师曰镇州出大萝卜头大众晚参师曰今夜答话去也有解问者出来时有一僧便出礼拜师曰比来抛甎引玉却引得箇墼子上堂金佛不度炉木佛不度火泥佛不度水真佛内里坐菩提涅槃真如佛性尽是贴体衣服亦名烦恼实际理地甚么处着一心不生万法无咎汝但究理坐看三二十年若不会截取老僧头去梦幻空华徒劳把捉心若不异万法一如既不从外得更拘执作么如羊相似乱拾物安向口里老僧见药山和尚道有人问着但教合取狗口老僧亦教合取狗口取我是垢不取我是净一似猎狗专欲得物喫佛法在甚么处千人万人尽是覔佛汉子于中覔一箇道人无若与空王为弟子莫教心病最难医未有世界早有此性世界坏时此性不坏一从见老僧后更不是别人祇是箇主人公这箇更向外覔作么正恁么时莫转头换脑若转头换脑即失却也僧问承师有言世界坏时此性不坏如何是此性师曰四大五阴曰此犹是坏底如何是此性师曰四大五阴师因老宿问近离甚处曰滑州老宿曰几程到这里师曰一跶到老宿曰X好箇捷疾鬼师曰万福大王老宿曰参堂去师应喏喏尼问如何是密密意师以手搯之尼曰和尚犹有这箇在师曰却是你有这箇在问如何是宾中主师曰山僧不问妇曰如何是主中宾师曰山僧无丈人有僧游五台问一婆子曰台山路向甚么处去婆曰蓦直去僧便去婆曰好箇师僧又恁么去后有僧举似师师曰待我去勘过明日师便去问台山路向甚么处去婆曰蓦直去师便去婆曰好箇师僧又恁么去师归院谓僧曰台山婆子为汝勘破了也问恁么来底人师还接否师曰接曰不恁么来底师还接否师曰接曰恁么来者从师接不恁么来者如何接师曰止止不须说我法妙难思师因出路逢一婆婆问和尚住甚么处师曰赵州东院西婆无语师归问众僧合使那箇西字或言东西字或言栖泊字师曰汝等总作得盐铁判官曰和尚为甚恁么道师曰为汝总识字问如何是囊中宝师曰合取口有一婆子令人送钱请转藏经师受施利了却下禅牀转一匝乃曰传语婆转藏经巳竟其人回举似婆婆曰比来请转全藏如何祇为转半藏因僧侍次遂指火问曰这箇是火你不得唤作火老僧道了也僧无对复筴起火曰会么曰不会师曰此去舒州有投子和尚汝往礼拜问之必为汝说因缘相契不用更来不相契却来其僧到投子投子问近离甚处曰赵州投子曰赵州有何言句僧举前话投子曰汝会么曰不会乞师指示投子下禅牀行三步却坐问曰会么曰不会投子曰你归举似赵州其僧却回举似师师曰还会么曰不会师曰投子与么不较多也有新到谓师曰某甲从长安来横担一条拄杖不曾拨着一人师曰自是大德拄杖短僧无对僧写师真呈师曰且道似我不似我若似我即打杀老僧不似我即烧却真僧无对问如何是祖师西来意师曰庭前栢树子曰和尚莫将境示人师曰我不将境示人曰如何是祖师西来意师曰庭前栢树子问僧发足甚处曰雪峯师曰雪峯有何言句示人曰寻常道尽十方世界是沙门一只眼你等诸人向甚处疴师曰阇黎若回寄箇锹子去师谓众曰我向行脚到南方火炉头有箇无宾主话直至如今无人举着上堂至道无难唯嫌拣择才有语言是拣择是明白老僧不在明白里是汝还护惜也无时有僧问既不在明白里护惜箇甚么师曰我亦不知僧曰和尚既不知为甚道不在明白里师曰问事即得礼拜了退别僧问至道无难唯嫌拣择是时人窠窟否师曰曾有人问我老僧直得五年分踈不下又问至道无难唯嫌拣择如何是不拣择师曰天上天下唯我独尊曰此犹是拣择师曰田厍奴甚处是拣择僧无语问至道无难唯嫌拣择才有语言是拣择和尚如何为人师曰何不引尽此语僧曰某甲祇念得到这里师曰至道无难唯嫌拣择问如何是道X师曰墻外底曰不问这箇师曰你问那箇曰大道师曰大道透长安上堂兄弟若从南方来者即与下载若从北方来者即与上载所以道近上人问道即失道近下人问道即得道师因与文远行乃指一片地曰这里好造箇巡舖文远便去路傍立曰把将公验来师遂与一掴文远曰公验分明过师与文远论义曰闘劣不闘胜胜者输果子文远曰请和尚立义师曰我是一头驴文远曰我是驴胄师曰我是驴粪文远曰我是粪中虫师曰你在彼中作甚么文远曰我在彼中过夏师曰把将果子来新到参师问甚么处来曰南方来师曰佛法尽在南方汝来这里作甚么曰佛法岂有南北邪师曰饶汝从雪峯云居来祇是箇担板汉问如何是佛师曰殿里底曰殿里者岂不是泥龛塑像师曰是曰如何是佛师曰殿里底问学人乍入丛林乞师指示师曰喫粥了也未曰喫粥了也师曰洗钵盂去其僧忽然省悟上堂才有是非纷然失心还有答话分也无僧举似洛浦洛浦扣齿又举似云居云居曰何必僧回举似师师曰南方大有人丧身失命曰请和尚举师才举前语僧指傍僧曰这箇师僧喫却饭了作恁么语话师休去问久向赵州石桥到来祇见略彴师曰汝祇见略彴且不见石桥曰如何是石桥师曰度驴度马曰如何是略彴师曰箇箇度人后有如前问师如前答又僧问如何是石桥师曰过来过来师闻沙弥喝参向侍者曰教伊去侍者乃教去沙弥便珍重师曰沙弥得入门侍者在门外问僧甚么处来曰从南来师曰还知有赵州关否曰须知有不涉关者师曰这贩私盐汉问如何是西来意师下禅牀立曰莫祇这箇便是否师曰老僧未有语在问菜头今日喫生菜喫熟菜菜头拈起菜呈之师曰知恩者少负恩者多问狗子还有佛性也无师曰无曰上至诸佛下至蝼蚁皆有佛性狗子为甚么却无师曰为伊有业识在师问一婆子甚么处去曰偷赵州笋去师曰忽遇赵州又作么生婆便与一掌师休去师一日于雪中卧曰相救相救有僧便去身边卧师便起去问如何是赵州一句师曰老僧半句也无曰岂无和尚在师曰老僧不是一句师问新到曾到此间么曰曾到师曰喫茶去又问僧僧曰不曾到师曰喫茶去后院主问曰为甚么曾到也云喫茶去不曾到也云喫茶去师召院主主应喏师曰喫茶去问二龙争珠谁是得者师曰老僧祇管看问空劫中还有人修行也无师曰汝唤甚么作空劫曰无一物是师曰这箇始称得修行唤甚么作空劫僧无语问如何是玄中玄师曰汝玄来多少时邪曰玄之久矣师曰阇黎若不遇老僧几被玄杀问万法归一一归何所师曰老僧在青州作得一领布衫重七斤师在东司上见远侍者过蓦召文远文远应诺师曰东司上不可与汝说佛法僧辞师问甚么处去曰雪峯去师曰雪峯忽若问和尚有何言句汝作么生祇对曰某甲道不得请和尚道师曰冬即言寒夏即道热又曰雪峯更问汝毕竟事作么生僧又曰道不得师曰但道亲从赵州来不是传语人其僧到雪峯一依前语祇对雪峯曰也须是赵州始得问如何是祖师意师敲牀脚僧曰祇这莫便是否师曰是即脱取去问如何是毗卢圆相师曰老僧自幼出家不曾眼花曰岂不为人师曰愿汝常见毗卢圆相官人问和尚还入地狱否师曰老僧末上入曰大善知识为甚么入地狱师曰我若不入阿谁教化汝真定帅王公𢹂诸子入院师坐而问曰大王会么王曰不会师曰自小持斋身巳老见人无力下禅牀王尤加礼重翌日令客将传语师下禅牀受之侍者曰和尚见大王来不下禅牀今日军将来为甚么却下禅牀师曰非汝所知第一等人来禅牀上接中等人来下禅牀接末等人来三门外接因侍者报大王来也师曰万福大王侍者曰未到在师曰又道来也师到一庵主处问有么有么庵主竖起拳头师曰水浅不是泊船处便行又到一庵主处问有么有么庵主亦竖起拳头师曰能纵能夺能杀能活便作礼问僧一日看多少经曰或七八或十卷师曰阇黎不会看经曰和尚一日看多少师曰老僧一日祇看一字文远侍者在佛殿礼拜次师见以拄杖打一下曰作甚么侍者曰礼佛师曰用礼作甚么侍者曰礼佛也是好事师曰好事不如无上堂正人说邪法邪法悉皆正邪人说正法正法悉皆邪诸方难见易识我这里易见难识问如何是赵州师曰东门西门南门北门问初生孩子还具六识也无X师曰急水上打毬子僧却问投子急水上打毬子意旨如何投子曰念念不停留问和尚姓甚么师曰常州有曰甲子多少师曰苏州有问十二时中如何用心师曰汝被十二时辰使老僧使得十二时乃曰兄弟莫久立有事商量无事向衣钵下坐穷理好老僧行脚时除二时粥饭是杂用心处除外更无别用心处若不如是大远在僧问如何是古佛心师曰三箇婆子排班拜问如何是不迁义师曰一箇野雀儿从东飞过西问学人有疑时如何师曰大宜小宜曰大疑师曰大宜东北角小宜僧堂后问栢树子还有佛性也无师曰有曰几时成佛师曰待虗空落地时曰虗空几时落地师曰待栢树子成佛时问如何是毗卢师师便起立僧曰如何是法身主师便坐僧礼拜师曰且道坐者是立者是师谓众曰你若一生不离丛林不语五年十载无人唤你作痖汉巳后佛也不柰你何你若不信截取老僧头去师因赵王问师尊年有几箇齿在师曰祇有一箇王曰争喫得物师曰虽然一箇下下齩着师寄拂子与王曰若问何处得来但说老僧平生用不尽者长沙景岑禅师湖南长沙景岑招贤禅师上堂我若一向举扬宗教法堂里须草深一丈事不获巳向汝诸人道尽十方世界是沙门眼尽十方世界是沙门全身尽十方世界是自已光明尽十方世界在自已光明里尽十方X世界无一人不是自已我常向汝诸人道三世诸佛法界众生是摩诃般若光光未发时汝等诸人向甚么处委悉光未发时尚无佛无众生消息何处得山河国土来时有僧问如何是沙门眼师曰长长出不得又曰成佛成祖出不得六道轮回出不得僧曰未审出箇甚么不得师曰昼见日夜见星曰学人不会师曰妙高山色青又青师遣僧问同参会和尚曰和尚见南泉后如何会默然僧曰和尚未见南泉巳前作么生会曰不可更别有也僧回举似师师示偈曰百尺竿头不动人虽然得入未为真百尺竿头须进步十方世界是全身僧便问祇如百尺竿头如何进步师曰朗州山澧州水曰不会师曰四海五湖皇化里有客来谒师召尚书其人应诺师曰不是尚书本命曰不可离却即今祇对别有第二主人师曰唤尚书作至尊得么曰恁么总不祇对时莫是弟子主人否师曰非但祇对与不祇对时无始劫来是箇生死根本有偈曰学道之人不识真祇为从来认识神无始劫来生死本痴人唤作本来人有秀才看千佛名经问曰百千诸佛但见其名未审居何国土还化物也无师曰黄鹤楼崔颢题后秀才还曾题也未曰未曾师曰得闲题取一篇好问南泉迁化向甚么处去师曰东家作驴西家作马曰学人不会此意如何师曰要骑即骑要下即下问蚯蚓断为两段两头俱动未审佛性在阿那头师曰动与不动是何境界师与仰山翫月次仰山曰人人尽有这箇祇是用不得师曰恰是倩汝用仰山曰你作么生用师噼胸与一踏仰山曰㘞直下似箇大虫自此诸方称为岑大虫问本来人还成佛也无师曰汝见大唐天子还自种田割稻么曰未审是何人成佛师曰是汝成佛僧无语师曰会么曰不会师曰如人因地而倒依地而起地道甚么三圣令秀上座问曰南泉迁化向甚么处去师曰石头作沙弥时参见六祖秀曰不问石头见六祖南泉迁化向甚么处去师曰教伊寻思去秀曰和尚虽有X千尺寒松且无抽条石笋师默然秀曰谢和尚答话师亦默然秀回举似三圣三圣曰若恁么犹胜临济七步然虽如此待我更验看至明日三圣上问承闻和尚昨日答南泉迁化一则语可谓光前绝后今古罕闻师亦默然鄂州茱萸和尚鄂州茱萸山和尚初住随州护国上堂擎起一橛竹曰还有人虗空里钉得橛么时有灵虗上座出众曰虗空是橛师掷下竹便下座赵州到云居云居曰老老大大何不覔箇住处曰甚么处住得云居曰山前有箇古寺基赵州曰和尚自住取后到师处师曰老老大大何不覔箇住处赵州曰向甚处住师曰老老大大住处也不知赵州曰三十年弄马骑今日却被驴扑子湖利踪禅师衢州子湖巖利踪禅师澶州人也入南泉之室乃抵于衢州之马蹄山结茅宴居开元二年邑人施山下子湖创院师于门下立牌曰子湖有一只狗上取X人头中取人心下取人足拟议即丧身失命临济会下二僧参方揭帘师喝曰看狗僧回顾师便归方丈与胜光和尚鉏园次蓦按䦆回视胜光曰事即不无拟心即差胜光便问如何是事被师拦胷踏倒从此有省尼到参师曰汝莫是刘铁磨否曰不敢师曰左转右转曰和尚莫颠倒师便打师一夜于僧堂前呌曰有贼众皆惊动有一僧在堂内出师把住曰维那捉得也捉得也曰不是某甲师曰是即是祇是汝不肯承当云际师祖禅师终南山云际师祖禅师初参南泉问摩尼珠人不识如来藏里亲收得如何是藏南泉曰与汝往来者是师曰不往来者如何南泉曰亦是曰如何是珠南泉召师祖师应诺南泉曰去汝不会我语师从此信入灵鹫闲禅师池州灵鹫闲禅师明水和尚问如何是顿获法身师曰一透龙门云外望莫作黄河点额鱼仰山问寂寂无言如何视听师曰无缝塔前多雨水日子和尚日子和尚因亚谿来参师作起势亚谿曰这老山鬼犹见某甲在师曰罪过罪过适来失祗对亚谿欲进语师便喝亚谿曰大阵当前不妨难御师曰是是亚谿曰不是不是苏州西禅和尚苏州西禅和尚僧问三乘十二分教则不问如何是祖师西来的的意师举拂子示之其僧不礼拜竟参雪峯雪峯问甚么处来曰浙中来雪峯曰今夏甚么处曰西禅雪峯曰和尚安否曰来时万福雪峯曰何不且在彼从容曰佛法不明雪峯曰有甚么事僧举前话雪峯曰汝作么生不肯伊曰是境雪峯曰汝见苏州城里人家男女否曰见雪峯曰汝见路上林木池沼否曰见雪峯曰凡覩人家男女大地林沼总是境汝还肯否曰肯雪峯曰祇如举起拂子汝作么生X不肯僧乃礼拜曰学人取次发言乞师慈悲雪峯曰尽干坤是箇眼汝向甚么处蹲坐僧无语陆亘大夫宣州剌史陆亘大夫问南泉古人瓶中养一鹅鹅渐长大出瓶不得如今不得毁瓶不得损鹅和尚作么生出得南泉召大夫亘应诺南泉曰出也亘从此开解即礼谢暨南泉圆寂院主问曰大夫何不哭先师大夫曰院主道得即哭院主无对甘贽行者池州甘贽行者一日入南泉设斋黄檗为首座贽请施财黄檗曰财法二施等无差别贽曰恁么道争消得某甲䞋便将出去须臾复入曰请施财黄檗曰财法二施等无差别贽乃行䞋又一日入寺设粥仍请南泉念诵南泉乃白椎曰请大众为貍奴白牯念摩诃般若波罗蜜贽拂袖便出南泉粥后问典座行者在甚处典座曰当时便去也南泉便打破锅子双岭玄真禅师洪州双岭玄真禅师初问道吾无神通菩萨为甚么足迹难寻道吾曰同道者方知师曰和尚还知否道X吾曰不知师曰何故不知道吾曰去你不识我语师后于盐官处悟旨焉芙蓉灵训禅师禅州芙蓉山灵训禅师初参归宗问如何是佛归宗曰我向汝道汝还信否曰和尚诚言安敢不信归宗曰即汝便是师曰如何保任归宗曰一翳在眼空华乱坠师辞归宗问甚么处去曰归岭中去归宗曰子在此多年装束了却来为子说一上佛法师结束了上去归宗曰近前来师乃近前归宗曰时寒途中善为师聆此言顿忘前解高亭和尚汉南高亭和尚有僧自夹山来礼拜师便打僧曰特来礼拜何得打某甲僧再礼拜师又打趂僧回举似夹山夹山曰汝会也无曰不会夹山曰赖汝不会若会即夹山口痖五台智通禅师五台山智通禅师初在归宗会下忽一夜连呌曰我大悟也众骇之明日上堂众集归宗曰昨夜大悟底僧出来师出曰某甲归宗曰汝见甚么道理便言大悟试说看师曰师姑元是女人作归宗异之师便辞去归宗门送与提笠子师接得笠子戴头上便行更不回顾普化和尚镇州普化和尚者不知何许人也师事盘山密受真X诀而徉狂出言无度暨盘山顺世乃于北地行化或城市或冢间振一铎曰明头来明头打暗头来暗头打四方八面来旋风打虗空来连架打一日临济令僧捉住曰总不恁么来时如何师拓开曰来日大悲院里有斋僧回举似临济临济曰我从来疑看这汉凡见人无高下皆振铎一声时号普化和尚或将铎就人耳边振之或附其背有回顾者即展手曰乞我一钱师尝暮入临济院喫生菜临济曰这汉大似一头驴师便作驴鸣临济谓直岁曰细抹草料着师曰少室人不识金陵又再来临济一只眼到处为人开师见马步使出喝道师亦喝道作相朴势马步使令人打五棒师曰似即似是即不是师甞于阛阓间摇铎唱曰覔箇去处不可得时道吾遇之把住问曰汝拟去甚么处师曰汝从甚么处来道吾无语师掣手便去临济一日与河阳木塔长老同在僧堂内坐正说师每日在街市掣风掣颠知他是凡是圣师忽入来临济便问汝是凡是圣师曰汝且道我是凡是圣临济便喝师以手指曰河阳新妇子木塔老婆禅临济小厮儿却具一只眼临济曰这贼师曰贼贼便出去唐咸通初将示灭乃入市谓人曰乞我一箇直裰人或与披袄或与布裘皆不受振铎而去临济令人送与一棺师笑曰临济厮儿饶舌便受之乃辞众曰普化X明日去东门死也郡人相率送出城师厉声曰今日葬不合青乌乃曰明日南门迁化人亦随之又曰明日出西门方吉人出渐稀出巳还返人意稍怠第四日自擎棺出北门外振铎入棺而逝郡人奔走出城揭棺视之巳不见唯闻空中铎声渐远莫测其由寿州良遂禅师寿州良遂禅师参麻谷麻谷见来便将鉏头去鉏草师到鉏草处麻谷殊不顾便归方丈闭却门师次日复去麻谷又闭门师乃敲门麻谷问阿谁师曰良遂才称名忽然契悟曰和尚莫谩良遂良遂若不来礼拜和尚洎被经论赚过一生麻谷便开门相见及归讲肆谓众曰诸人知处良遂总知良遂知处诸人不知薯山慧超禅师吉州薯山慧超禅师洞山来礼拜次师曰汝巳住一方又来这里作么曰良价无柰疑何特来见和尚师召良价良价应诺师曰是甚么良价无语师曰好箇佛祇是无光𦦨虔州处微禅师虔州处微禅师问仰山汝名甚么仰山曰慧寂师曰那箇是慧那箇是寂仰山曰祇在目前师曰犹有前X后在仰山曰前后且置和尚见箇甚么师曰喫茶去龟山智具禅师福州龟山智具禅师扬州柳氏子初谒章敬章敬问何所而至师曰至无所至来无所来章敬虽默然师亦自悟金州操禅师金州操禅师请米和尚斋不非坐位米到展坐具礼拜师下禅牀米乃坐师位师却席地而坐斋讫米便去侍者曰和尚受一切人钦仰今日坐位被人夺却师曰三日后若来即受救在米三日后果来曰前日遭贼朗州古顾和尚朗州古堤和尚寻常见僧来但曰去汝无佛性僧无对或有对者莫契其旨仰山到参师曰去汝无佛性仰山叉手近前三步应喏师笑曰子甚么处得此三昧来仰山曰我从耽源处得名沩山处得地师曰莫是沩山的子么仰山曰世谛即不无佛法即不敢仰山却问和尚从甚处得此三昧师曰我从章敬处得此三昧仰山叹曰不可思议来者难为凑泊上林戒灵禅师湖南上林戒灵禅师初参沩山沩山曰大德作甚么来师曰介冑全具沩山曰尽卸了来与大德相见师曰卸了也沩山咄曰贼尚未打卸作甚么师无对仰山代曰请和尚屏却左右沩山以手揖曰喏喏师后X参永泰方谕其旨五台祕魔巖和尚五台山祕魔巖和尚常持一木叉每见僧来礼拜即叉却颈曰那箇魔魅教汝出家那箇魔魅教汝行脚道得也叉下死道不得也叉下死速道速道学徒鲜有对者霍山通和尚访师才见不礼拜便撺入怀里师拊霍山背三下霍山起拍手曰师兄三千里外赚我来三千里外赚我来便回湖南祇林和尚湖南祇林和尚每叱文殊普贤皆为精魅手持木劒自谓降魔才见僧来参便曰魔来也魔来也以劒乱挥归方丈如是十二年后置劒无言僧问十二年前为甚么降魔师曰贼不打贫儿家曰十二年后为甚么不降魔师曰贼不打贫儿家南岳下四世睦州陈尊宿睦州陈尊宿讳道明江南陈氏之后也目有重瞳列七星游方契旨于黄檗后为四众请住观音院常百余众经数十载学者叩激随问遽荅词语峻险既非循辙故浅机之流往往𠷣之唯玄学性敏者钦伏由是诸方归慕咸以尊宿称后归开元居房织X蒲鞋以养母故有陈蒲鞋之号巢宼入境师标大草屦于城门巢欲弃之竭力不能举叹曰睦州有大圣人舍城而去一日晚参谓众曰汝等诸人还得箇入头处也未若未得箇入头处须覔箇入头处若得箇入头处巳后不得孤负老僧时有僧出礼拜曰某甲终不敢孤负和尚师曰早是孤负我了也师寻常见衲僧来即闭门或见讲僧乃召曰座主座主应诺师曰担板汉一日在廊阶上立僧问陈尊宿房在何处师脱草屦蓦头打僧便走师召大德僧回首师指曰却从那边去天使问三门俱开从那门入师唤尚书天使应诺师曰从信门入天使又见畵壁问曰二尊者对谭何事师掴露柱曰三身中那箇不说法问座主讲甚么经曰讲涅槃经师曰问一段义得么曰得师以脚踢空吹一吹曰是甚么义曰经中无此义师曰脱空谩语汉五百力士揭石义却道无师见僧乃曰见成公案放汝三十棒曰某甲如是师曰三门头金刚为甚么举拳曰金刚尚乃如是师便打问如何是向上一路师曰要道有甚么难曰请师道师曰初三十一中九下七问以一重去一重即不问不以一重去一重时如何师曰X昨朝栽茄子今日种冬瓜问如何是曹谿的的意师曰老僧爱嗔不爱喜曰为甚么如是师曰路逢劒客须呈劒不是诗人莫说诗问高揖释迦不拜弥勒时如何师曰昨日有人问趂出了也曰和尚恐某甲不实邪师曰拄杖不在苕帚柄聊与三十上堂我见百丈不识好恶大众才集以拄杖一时打下复召大众众回首乃曰是甚么有甚共语处又黄檗和尚亦然复召大众众回首乃曰月似弯弓少雨多风犹较些子秀才访师称会二十四家书师以拄杖空中点一点曰会么秀才罔措师曰又道会二十四家书永字八法也不识上堂裂开也在我揑聚也在我时有僧问如何是裂开师曰三九二十七菩提涅槃真如解脱即心即佛我且与么道你又作么生曰某甲不与么道师曰盏子扑落地碟子成七片曰如何是揑聚师乃歛手而坐师看经次陈操尚书问和尚看甚么经师曰金刚经尚书曰六朝翻译此当第几师举起经曰一切有为法如梦幻泡影师闻一老宿难亲近躬往相访才入方丈老宿便喝师侧掌曰两重公案老宿曰过在甚么处师曰这野狐精便退紫衣大德到礼拜师拈帽子带问曰这箇唤作甚么曰朝天帽师曰恁么则老僧不卸也复问所习何业曰唯识师曰作么生说曰三界唯心万法唯识师指门扇曰这箇是甚么曰是色法师曰帘前赐紫对御谭经何得不持五戒大德无对问如何是展演之言师曰量才补职曰如何是不展演之言师曰伏惟尚飨焦山借斧头次师唿童子取斧来童取斧至曰未有绳墨且斫麤师便喝又问童曰作么生是你斧头童遂作斫势师曰斫你老爷头不得师问秀才先辈治甚经秀才曰治易师曰易中道百姓日用而不知且道不知箇甚么秀X才曰不知其道师曰作么生是道秀才无对僧问一气还转得一大藏教也无师曰有甚饆罗鎚子快下将来问如何是一代时教师曰上大人丘乙巳问如何是禅师曰勐火着油煎僧参师曰汝是新到否曰是师曰且放下葛藤会么曰不会师曰担枷陈状自领出去僧便出师曰来来我实问你甚处来曰江西师曰泐潭和尚在汝背后怕你乱道见么僧无对看华严经次僧问看甚么经师曰大光明云青色光明云紫色光明云却指面前曰那边是甚么云曰南边是黑云师曰今日须有雨问以字不成八字不是是何章句师弹指一声曰会么曰不会师曰上来讲赞无限胜因虾蟇𨁝跳上天蚯蚓蓦过东海问僧近离甚处曰河北师曰彼中有赵州和尚你曾到否曰某甲近离彼中师曰赵州有何言句示徒僧举喫茶话师乃呵呵大笑曰惭愧却问赵州意作么生曰祇是一期方便师曰苦哉赵州被你将一杓屎泼了也便打师却问沙弥你X作么生会沙弥便设拜师亦打其僧往沙弥处问适来和尚打你作甚么沙弥曰若不是我和尚不打某甲新到参方礼拜师叱曰阇黎因何偷常住果子喫曰学人才到和尚为甚么道偷果子师曰赃物见在千顷楚南禅师杭州千顷山楚南禅师福州张氏子初参芙蓉芙蓉见曰吾非汝师汝师江外黄檗是也师礼辞遂参黄檗黄檗问子未现三界影像时如何师曰即今岂是有邪黄檗曰有无且置即今如何师曰非今古黄檗曰吾之法眼巳在汝躬乌石灵观禅师福州乌石山灵观禅师寻常扄户人罕见之唯一信士每至食时送供方开一日雪峯伺便扣门师开门雪峯蓦胷搊住曰是凡是圣师唾曰这野狐精便推出闭却门雪峯曰也祇要识老兄师因雪峯来敲门师曰谁雪峯曰凤凰儿师曰作什么雪峯曰来啗老观师便开门搊住曰道道雪峯拟议师便托开闭却门雪峯住后示众曰我当时若入得老观门你这一队噇酒糟汉向甚处摸索刬草次问僧汝何处去曰西院礼拜安和尚去时竹上有一青蛇师指蛇曰欲识西院老野狐精祇这便是问西院此一片地堪着甚么物西院曰好着箇无相佛师曰好片地被兄放不净污了也引面次僧参师引面示之僧便去师至暮问小师适来僧在何处小师曰当时便去也师曰是即是祇得一橛曹山行脚时问如何是毗卢师法身主师曰我若向你道即别有也曹山举似洞山洞山曰好箇话头祇欠进语何不问为甚么不道曹山却来进前语师曰若言我不道即痖却我口若言我道即謇却我舌曹山归举似洞山洞山深肯之罗汉宗彻禅师杭州罗汉院宗彻禅师湖州吴氏子上堂僧问如何是祖师西来意师曰骨剉也师对机多用此语时号骨剉和尚相国裴休居士相国裴休居士字公美河东闻喜人也守新安日属运禅师初于岭南黄檗山舍众入大安精舍混迹劳侣扫洒殿堂公入寺烧香主事祇接因观壁画乃问是何图相主事对曰高僧真仪公曰真仪可观高僧X何在主事无对公曰此间有禅人否曰近有一僧投寺执役颇似禅者公曰可请来询问得否于是遽寻黄檗至公覩之欣然曰休适有一问诸德吝辞今请上人代醻一语黄檗曰请相公垂问公举前话黄檗朗声曰裴休公应诺黄檗曰在甚么处公当下知旨如获髻珠曰吾师真善知识也示人克的若是自此延入府署执弟子礼屡辞不巳复坚请住黄檗山有暇即躬入山顶谒或请入州中公既通彻祖意复博综教相诸方禅学咸谓裴相不浪出黄檗之门也大随法真禅师益州大随法真禅师梓州王氏子南游初见药山道吾云巖洞山次至岭外大沩会下数载食不至充卧不求暖清苦鍊行操履不羣沩山深器之一日问曰阇黎在老僧此间不曾问一转话师曰教某甲向甚么处下口沩山曰何不道如何是佛师便作手势掩沩山口沩山叹曰子真得其髓从此名传四海僧问劫火洞然大千俱坏未审这箇坏不坏师曰坏曰恁么则随他去也师曰随他去僧不肯后到投子举前话投子遂装香遥礼曰西川古佛出世谓其僧曰汝速回去忏悔僧回大随师巳殁僧再至投子投子亦迁化庵侧有一龟僧问一切众生皮褁骨这箇众生为甚骨褁皮师拈草履覆龟背上僧无语问僧甚处去曰峨嵋礼普贤去X师举拂子曰文殊普贤总在这里僧作圆相抛向后乃礼拜师唤侍者取一贴茶与这僧众僧参次师以口作患风势曰还有人医得吾口么众僧竞送药以至俗士闻之亦多送药师并不受七日后师自掴口令正乃曰如许多时鼓这两片皮至今无人医得即端坐而逝灵树如敏禅师韶州灵树如敏禅师闽人也有尼送瓷钵与师师拓起问曰这箇出在甚么曰出在定州师乃扑破尼无对广主将兴兵躬入院请师决臧𠘶师巳先知怡然坐化广主怒知事曰和尚何时得疾对曰不曾有疾适封一函子令呈大王广主开函得一帖子云人天眼目堂中上座广主悟师旨遂寝兵乃召第一座开堂说法灵云志勤禅师福州灵云志勤禅师本州长谿人也初在沩山因见桃华悟道有偈曰三十年来寻劒客几回落叶又抽枝自从一见桃华后直至如今更不疑沩山覧偈诘其所悟与之符契沩山曰从缘悟达永无退失善自护持雪峯有偈送双峯末句曰雷罢不停声师别曰雷震不闻声雪峯闻乃曰灵云山头古月现雪峯后问曰古人道前三三后三三意旨如何师曰水中鱼天上鸟雪峯曰意作么生师曰高可射兮深可钓长生问混沌未分时含生何来师曰如露柱怀胎曰分后如何师曰如片云点太清曰未审太清还受点也无师不答曰恁么则含生不来也师亦不荅曰直得纯清绝点时如何师曰犹是真常流注曰如何是真常流注师曰似镜长明曰向上更有事也无师曰有曰如何是向上事师曰打破镜来与汝相见问僧甚处去曰雪峯去师曰我有一信寄雪峯得么曰便请师X脱只履抛向面前僧便去至雪峯雪峯问甚处来曰灵云来雪峯曰灵云安否曰有一信相寄雪峯曰在那里僧脱只履抛向雪峯面前雪峯休去寿山师解禅师福州寿山师解禅师甞参洞山洞山问阇黎生缘何处师曰和尚若实问某甲即是闽中人也曰汝父名甚么师曰今日蒙和尚致此一问直得忘前失后闽帅问寿山年多少师曰与虗空齐年曰虗空年多少师曰与寿山齐年饶州嶤山和尚饶州嶤山和尚长庆问从上宗乘此间如何言论师曰有愿不负先圣长庆曰不负先圣作么生师曰不露长庆曰恁么则请师领话师曰甚么处去来长庆曰祇守甚么处去来国欢文矩禅师泉州国欢崇福院文矩慧日禅师福州黄氏子生而有异及长为县狱卒每每弃役往神光观和尚及西院安禅师所吏不能禁后谒万岁塔谭空禅师落发不披袈裟不受具戒唯以杂綵为挂子复至神光神光曰我非汝师汝礼西院去师擕一小青竹杖入西院法堂西院遥见笑曰入涅槃堂去师应诺轮竹杖而入时有五百许僧染时疾师以杖次第点之各随X点而起台州浮江和尚台州浮江和尚雪峯领众到问即今有二百人寄此过夏得么师将拄杖画一画着不得即道雪峯休去文殊圆明禅师广州文殊院圆明禅师福州陈氏子参大沩得旨后造雪峯请益法无异味尝游五台山覩文殊化现乃随方建院以文殊为额开宝中枢密使李崇矩巡护南方因入院覩地藏菩萨像问僧地藏何以展手僧曰手中珠被贼偷却也崇矩却问师既是地藏为甚么遭贼师曰今日捉下也崇矩礼谢之严阳善信尊者洪州新兴严阳尊者讳善信初参赵州问一物不将来时如何赵州曰放下着师曰既是一物不将来放下箇甚么赵州曰放不下担取去师于言下大悟师常有一蛇一虎随从手中与食住后僧问如何是佛师曰土块曰如何是法师曰地动也曰如何是僧师曰喫粥喫饭问如何是新兴水师曰面前江里光孝慧觉禅师扬州光孝院慧觉禅师问相国宋齐丘曰还会道么X齐丘曰若是道也着不得师曰是有着不得是无着不得齐丘曰总不恁么师曰着不得底聻齐丘无对师到崇寿法眼问近离甚处师曰赵州法眼曰承闻赵州有庭前栢树子话是否师曰无法眼曰往来皆谓僧问如何是祖师西来意赵州曰庭前栢树子上座何得言无师曰先师实无此语和尚莫谤先师好俗士问某甲平生杀牛还有罪否师曰无罪曰为甚么无罪师曰杀一箇还一箇木陈从朗禅师婺州木陈从朗禅师因金刚倒僧问既是金刚不坏身为甚么却倒地师敲禅牀曰行住坐卧杭州多福和尚杭州多福和尚僧问如何是多福一丛竹师曰一茎两茎斜曰学人不会师曰三茎四茎曲益州西睦和尚益州西睦和尚上堂有俗士举手曰和尚便是一头驴师曰老僧被汝骑俗士无语去后三日再来白言某甲三日前着贼师拈杖趂出X雪窦常通禅师明州雪窦常通禅师邢州李氏子参长沙长沙问何处人师曰邢州人长沙曰我道汝不从彼来师曰和尚还曾住此否长沙然之乃容入室台州胜光和尚台州胜光和尚龙华照和尚来师把住曰作么生龙华曰莫错师乃放手龙华曰久向胜光师默然龙华乃辞师门送曰自此一别甚么处相见龙华呵呵而去日容远和尚日容远和尚因奯上座参师拊掌三下曰勐虎当轩谁是敌者奯曰俊鹞沖天阿谁捉得师曰彼此难当奯曰且休未要断这公案师将拄杖舞归方丈奯无语师曰死却这汉也襄州道吾和尚襄州关南道吾和尚始经村墅闻巫者乐神云识神无忽然省悟后参常禅师印其所解复游德山之门法味弥着师凡上堂戴莲华笠披襕执简击鼓吹笛口称鲁三郎神识神不识神神从空里来却往空里去便下座有时曰打动关南鼓唱起德山歌僧问如何是祖师西来意师以简揖曰喏有时执木劒X横肩上作舞僧问手中劒甚处得来师掷于地僧却置师手中师曰甚处得来僧无对师曰容汝三日内下取一转语其僧亦无对师自代拈劒横肩上作舞曰须恁么始得赵州访师师乃着豹皮裩执吉獠棒在三门下翘一足等候才见赵州便高声唱喏而立赵州曰小心祇候着师又唱喏一声而去问如何是和尚家风师下禅牀作女人拜曰谢子远来无可祗待问灌溪作么生灌溪曰无位师曰莫同虗空么灌溪曰这屠儿师曰有生可杀即不倦漳州罗汉和尚漳州罗汉和尚初参关南问如何是大道之源关南打师一拳师遂有省乃为歌曰咸通七载初参道到处逢言不识言心里疑团若栲栳三春不乐止林泉忽遇法王毡上坐便陈疑恳向师前师从毡上那伽起袒膊当胸打一拳骇散疑团獦狚落举头看见日初圆从兹蹬蹬以碣碣直至如今常快活只闻肚里饱膨脝更不东西去持钵末山尼了然禅师瑞州末山尼了然禅师因灌谿闲和尚到曰若相当即住不然即推倒禅牀便入堂内师遣侍者问上座游山来为佛法来灌谿曰为佛法来师乃升座灌谿上参师问上座今日离何处曰路口师曰何不葢却灌溪无对始礼拜问如何是末山师曰不露顶曰如何是末山主师曰非男女相灌溪乃喝X曰何不变去师曰不是神不是鬼变箇甚么灌溪于是伏膺作园头三载僧到参师曰太褴缕生曰虽然如此且是师子儿师曰既是师子儿为甚么被文殊骑僧无对金华俱胝和尚婺州金华山俱胝和尚初住庵时有尼名实际来戴笠子执钖遶师三匝曰道得即下笠子如是三问师皆无对尼便去师曰日势稍晚何不且住尼曰道得即住师又无对尼去后师叹曰我虽处丈夫之形而无丈夫之气不如弃庵往诸方参寻知识去其夜山神告曰不须离此将有肉身菩萨来为和尚说法也逾旬果天龙和尚到庵师乃迎礼具陈前事天龙竖一指示之师当下大悟自此凡有学者参问师唯举一指无别提唱有一供过童子每见人问事亦竖指祗对人谓师曰和尚童子亦会佛法凡有问皆如和尚竖指师一日潜袖刀子问童子曰闻你会佛法是否童子曰是师曰如何是佛童子竖起指头师以刀断其指童子呌唤走出师召童子童子回首师曰如何是佛童子举手不见指头豁然大悟师将顺世谓众曰吾得天龙一指头禅一生用不尽言讫示灭南岳下五世陈操尚书睦州刺史陈操尚书斋次拈起餬饼问僧江西湖南还有这箇么曰尚书适来喫箇甚么公曰敲钟谢响又斋僧次躬自行饼一僧展手拟接公却缩手僧无语公曰果然果然问僧有箇事与上座商量得么曰合取狗口公自掴口曰某甲罪过曰知过必改公曰恁么则乞上座口喫饭得么又斋僧自行食次乃曰上座施食僧曰三德六味公曰错僧无对又与僚属登楼次见数僧行来有一官人曰来者总是行脚僧公曰不是曰焉知不是公曰待来勘过须臾僧至楼前公蓦唤上座僧皆举首公谓诸官曰不信道教外别传卷六X教外别传X卍XXX教外别传卷七南岳下二世天王道悟禅师天王道悟禅师渚宫崔氏汉子玉之胤十五出家二十三受戒三十谒石头频沐指示而不契次谒忠国师三十四与国师侍者应真南还谒马祖祖曰识取自心本来是佛不属渐次不假修持体自如如万德圆满师于言下大悟祖嘱曰汝若住持莫离旧处师蒙旨巳便返荆门去郭不远结草为庐节使来访师不为加礼节使怒擒师掷江中及归见徧衙火发且闻空中天王神嗔责声遂哀悔设拜烟焰顿息宛然如初乃躬往江边迎师见师在水都不湿衣益自敬重于府西造天王寺供师龙潭信问从上相承底事如何师曰不是明汝来处不得龙潭曰这箇眼目几人具得师曰浅草易为长庐僧问如何是玄妙之说师曰莫道我解佛法好曰争奈学人疑滞何师曰何不问老僧曰即今问了也师曰去不是汝存泊处师常曰快活快活及临终时呌苦苦又曰阎罗王来取我也院主问曰和尚当时被节使抛向水中神色不动如今何得恁么地师举枕子曰汝道当时X是如今是院主无对便入灭X南岳下三世龙潭祟信禅师澧州龙潭崇信禅师渚宫人也初悟和尚居天王寺师家于寺巷其家卖饼师日以十饼馈之天王食毕常留一饼曰吾惠汝以荫子孙师一日自念曰饼是我持去何返遗我其别有旨乎遂造问焉天王曰是汝持来复汝何咎师闻之颇晓玄旨因投出家服勤左右一日问曰某自到来不蒙指示心要天王曰自汝到来吾未甞不指汝心要师曰何处指示天王曰汝擎茶来吾为汝接汝行食来吾为汝受汝和南时吾便低首何处不指示心要师低头良久天王曰见则直下便见拟思即差师当下开解复问如何保任天王曰任性逍遥随缘放嚝但尽凡心别无圣解李翱剌史问如何是真如般若师曰我无真如般若李曰幸遇和尚师曰此犹是分外之言南岳下四世德山宣鉴禅师鼎州德山宣鉴禅师简州周氏子常讲金刚般若后闻南方禅席颇盛师气不平乃曰出家儿千劫学佛威仪万劫学佛细行不得成佛南方魔子敢言直指人心见性成佛我当搂其窟穴灭其种类以报佛恩遂担青龙疏钞出蜀至澧阳路上见一婆子卖饼因息肩买饼点心婆指担曰这箇是甚么文字师曰青X龙疏钞婆曰讲何经师曰金刚经婆曰我有一问你若答得施与点心若答不得且别处去金刚经道过去心不可得现在心不可得未来心不可得未审上座点那箇心师无语遂往龙潭至法堂曰久向龙潭及乎到来潭又不见龙又不现龙潭引身曰子亲到龙潭师无语遂栖止焉师一夕侍立次龙潭曰更深何不下去师珍重便出却回曰外面黑龙潭点纸烛度与师师拟接龙潭复吹灭师于此大悟便礼拜龙潭曰子见箇甚么师曰从今向去更不疑天下老和尚舌头也至来日龙潭陞座谓众曰可中有箇汉牙如劒树口似血盆一棒打不回头他时向孤峰顶上立吾道去在师将疏钞堆法堂前举火炬曰穷诸玄辩若一毫置于太虗竭世枢机似一滴投于巨壑遂焚之于是礼辞抵沩山挟复子上法堂从西过东从东过西顾视方丈曰有么有么沩山坐次殊不顾眄师曰无无便出至门首乃曰虽然如此也不得草草遂具威仪再入相见才跨门提起坐具曰和尚沩山拟取拂子师便喝拂袖而出沩山至晚问首座今日新到在否首座曰当时背却法堂着草鞋出去也沩山曰此子巳后向孤峰顶上盘结草庵呵佛骂祖去在师住澧阳三十年属唐武宗废教避难于独浮山之石室大中初武陵太守薛廷望再崇德山精舍号古德禅院坚请居之大阐宗风小参示众曰今夜不答话问话者三十棒时有僧出礼拜师便打僧曰某甲话也未问和尚因甚么打某甲师曰汝是甚么处人曰新罗人师曰未跨船舷好与三十棒X龙牙问学人仗镆鎁劒拟取师头时如何师引颈近前曰㘞龙牙曰头落也师呵呵大笑龙牙后到洞山举前话洞山曰德山道甚么龙牙曰德山无语洞山曰莫道无语且将德山落底头呈似老僧看龙牙方省便忏谢有僧举似师师曰洞山老人不识好恶这汉死来多少时救得有甚么用处雪峯问从上宗乘学人还有分也无师打一棒曰道甚么曰不会至明日请益师曰我宗无语句实无一法与人雪峯因此有省巖头闻之曰德山老人一条嵴梁骨硬似铁抝不折然虽如此于唱教门中犹较些子示众曰道得也三十棒道不得也三十棒临济闻得谓洛浦曰汝去问他道得为甚么也三十棒待伊打汝接住棒送一送看伊作么生洛浦如教而问师便打洛浦接住送一送师便归方丈洛浦回举似临济临济曰我从来疑着这汉虽然如是你还识德山么洛浦拟议临济便打上堂问即有过不问犹乖有僧出礼拜师便打僧曰某甲始礼拜为甚么便打师曰待汝开口堪作甚么X师令侍者唤义存存上来师曰我自唤义存汝又来作甚么存无对上堂我先祖见处即不然这里无祖无佛达磨是老臊胡释迦老子是干屎橛文殊普贤是担屎汉等觉妙觉是破执凡夫菩提涅槃是系驴橛十二分教是鬼神簿拭疮疣纸四果三贤初心十地是守古冢鬼自救不了有僧相看乃近前作相扑势师曰与么无礼合喫山僧手里棒僧拂袖便行师曰饶汝如是也祇得一半僧转身便喝师打曰须是我打你始得曰诸方有明眼人在师曰天然有眼僧擘开眼曰猫便出师曰黄河三千年一度清师见僧来乃闭门其僧敲门师曰阿谁曰师子儿师乃开门僧礼拜师骑僧项曰这畜生甚处去来僧参师问维那今日几人新到维那曰八人师曰唤来一时生按着问凡圣相去多少师便喝师因疾僧问还有不病者也无师曰有曰如何是不病者师曰阿㖿阿㖿师复告众曰扪空追响劳汝心神梦觉觉非竟有何事言讫安坐而化南岳下五世巖头全奯禅师鄂州巖头全奯禅师泉州柯氏子优游禅苑与雪峰钦山为友自杭州大慈山逦迤造于临济属临济归X寂乃谒仰山才入门提起坐具曰和尚仰山取拂子拟举师曰不妨好手参德山执坐具上法堂瞻视德山曰作么师便喝德山曰老僧过在甚么处师曰两重公案乃下参堂德山曰这箇阿师稍似箇行脚人至来日上问讯德山曰阇黎是昨日新到否曰是德山曰甚么处学得这虗头来师曰全奯终不自谩德山曰他后不得孤负老僧一日参德山方跨门便问是凡是圣德山便喝师礼拜有人举似洞山洞山曰若不是奯公大难承当师曰洞山老人不识好恶错下名言我当时一手擡一手搦雪峰在德山作饭头一日饭迟德山擎钵下法堂雪峰晒饭巾次见德山乃曰钟未鸣鼓未响拓钵向甚么处去德山便归方丈雪峰举似师师曰大小德山未会末后句在德山闻令侍者唤师去问汝不肯老僧那师密启其意德山乃休明日陞堂果与寻常不同师X至僧堂前拊掌大笑曰且喜堂头老汉会末后句他后天下人不奈伊何虽然也祇得三年活一日与雪峰钦山聚话雪峰蓦指一椀水钦山曰水清月现雪峰曰水清月不现师踢却水碗而去师与雪峰同辞德山德山问甚么处去师曰暂辞和尚下山去曰子他后作么生师曰不忘曰子凭何有此说师曰岂不闻智过于师方堪传受智与师齐减师半德曰如是如是当善护持二士礼拜而退师住鄂州巖头值沙汰于湖边作渡子两岸各挂一板有人过渡打板一下师曰阿谁或曰要过那边去师乃舞棹迎之一日因一婆抱一孩儿来乃曰呈桡舞棹即不X问且道婆手中儿甚处得来师便打婆曰婆生七子六箇不遇知音祇这一箇也不消得便抛向水中上堂吾尝究涅槃经七八年覩三两段义似衲僧说话又曰休休时有一僧出礼拜请师举师曰吾教意如∴字三点第一向东方下一点点开诸菩萨眼第二向西方下一点点诸菩萨命根第三向上方下一点点诸菩萨顶此是第一段义又曰吾教意如摩醯首罗擘开面门竖亚一只眼此是第二段义又曰吾教意犹如涂毒鼓击一声远近闻者皆丧此是第三段义时小严上座问如何是涂毒皷师以两手按膝亚身曰韩信临朝底小严无语夹山下一僧到石霜才跨门便道不审石霜曰不必阇黎僧曰恁么则珍重又到师处如前道不审师嘘一嘘僧曰恁么则珍重方回步师曰虽是后生亦能管带其僧归举似夹山夹山上堂曰前日到巖头石霜底阿师出来如法举似前话其僧举了夹山曰大众还会么众无对夹山曰若无人道得山僧不惜两茎眉毛道去也乃曰石霜虽有杀人刀且无活人劒巖头亦有杀人刀亦有活人劒师与X罗山卜塔基罗山中路忽曰和尚师回顾曰作么罗山举手指曰这里好片地师咄曰瓜州卖瓜汉又行数里歇次罗山礼拜问曰和尚岂不是三十年前在洞山而不肯洞山师曰是又曰和尚岂不是嗣德山又不肯德山师曰是罗山曰不肯德山即不问祇如洞山有何亏阙师良久曰洞山好佛祇是无光罗山礼拜问僧甚处来曰西京来师曰黄巢过后还收得劒么曰收得师引颈近前曰㘞曰师头落也师呵呵大笑僧后到雪峰雪峰问甚处来曰巖头来雪峰曰巖头有何言句僧举前话雪峰便打三十棒趂出僧问雪峰声闻人见性如夜见月菩萨人见性如昼见日未审和尚见性如何雪峰打拄杖三下僧后举前语问师师与三掴德山一日谓师曰我这里有两僧入山住庵多时汝去看他怎生师遂将一斧去见两人在庵内坐师乃拈起斧曰道得也一下斧道不得也一下斧二人殊不顾师掷下斧曰作家作家归举似德山德山曰汝道他如何师曰洞山门下不道全无若是德山门下未梦见在僧问尘中如何辨主师曰铜䤬锣里满盛油瑞巖问如何是毗卢师师曰道甚么瑞巖再问师曰汝年十七八未师尝谓众曰老汉去时大吼一声了去唐光启之后中原盗起众皆避地师端居晏如也一日贼大至责以无供馈遂倳刃焉师神色自若大呌一声而终声闻数十里雪峰义存禅师福州雪峰义存禅师泉州南安曾氏子久历禅会缘契德山唐咸通中回闽中雪峰创院徒侣翕然懿宗钖号真觉禅师仍赐紫袈裟初与巖头至澧州鳌山镇阻雪巖头每日祇是打睡师一向坐禅一日唤曰师兄师兄且起来巖头曰作甚么师曰今生不着便共文邃箇汉行脚到处被他带累今日到此又祇管打睡巖头喝曰噇眠去每日牀上坐恰似七村里土地他时后日魔魅人家男女去在师自点胸曰我这里未稳在不敢自谩巖头曰我将谓你他日向孤峰顶上盘结草庵播扬大教犹作这箇语话师曰我实未稳在巖头曰你若实如此据你见处一一通来是处与你证明不是处与你刬却师曰我初到盐官见上堂举色空义得箇入处巖头曰此去三十年切忌举着又见洞山过水偈曰切忌从他觅迢迢与我疎渠今正是我我今不是渠巖头曰若与么自救也未彻在师又曰后问德山从上宗乘中事学人还有分也无德山打一棒曰道甚么我当时如桶底脱相似X巖头喝曰你不闻道从门入者不是家珍师曰他后如何即是巖头曰他后若欲播扬大教一一从自已胷襟流出将来与我盖天盖地去师于言下大悟便作礼起连声呌曰师兄今日始是鳌山成道师在洞山作饭头淘米次洞山问淘沙去米淘米去沙师曰沙米一时去洞山曰大众喫箇甚么师遂覆却米盆洞山曰据子因缘合在德山洞山一日问师作甚么来师曰斫槽来洞山曰几斧斫成师曰一斧斫成洞山曰犹是这边事那边事作么生师曰直得无下手处洞山曰犹是这边事那边事作么生师休去师辞洞山洞山曰子甚处去曰归岭中去洞山曰当时从甚么路出师曰从飞猿岭出洞山曰今回向甚么路去师曰从飞猿岭去洞山曰有一人不从飞猿岭去子还识么师曰不识洞山曰为甚么不识师曰他无面目洞山曰子既不识争知无面目师无对栖典座问古人有言知有佛向上事方有语话分如何是语话师把住曰道道栖无对师遂蹋倒栖当下汗流师谓众曰此箇水牯牛年多少众皆无对师自代曰七十九也僧曰和尚为甚么作水牯牛去师曰有甚么罪过问僧甚处去曰礼拜径山和尚去师曰径山若问汝此间佛法如何汝作么生祗对曰待问即道X师便打后举问镜清这僧过在甚么处镜清曰问得径山彻困师曰径山在浙中因甚么问得彻困镜清曰不见道远问近对师曰如是如是一日谓长庆曰吾见沩山问仰山从上诸圣向甚么处去他道或在天上或在人间汝道仰山意作么生长庆曰若问诸圣出没处恁么道即不可师曰汝浑不肯忽有人问汝作么生道长庆曰但道错师曰是汝不错长庆曰何异于错问学人乍入丛林乞师指箇入路师曰宁自碎身如微尘终不敢瞎却一僧眼僧辞去参灵云问佛未出世时如何灵云举拂子曰出世后如何灵云亦举拂子其僧却回师曰返太速乎曰某甲到彼问佛法不契乃回师曰汝问甚么事僧举前话师曰汝问我为汝道僧便问佛未出世时如何师举起拂子曰出世后如何师放下拂子僧礼拜师便打问僧甚处来僧曰近离浙中师曰船来陆来僧曰二途俱不涉师曰争得到这里僧曰有甚么隔碍师便打僧问学人道不得处请师道师曰我为法惜人师问慧全汝得入处作么生慧全曰共和尚商量了师曰甚么处商量曰甚么处去来师曰汝得入处又作么生慧全无对师便打全坦问平田浅草麈鹿成羣如何射得麈中主师唤全坦全坦应诺师曰喫茶去问僧甚处来曰沩山来师曰沩山有何言句曰某甲曾问如何是X祖师西来意沩山据坐师曰汝肯他否曰某甲不肯他师曰沩山古佛汝速去忏悔闽王问曰拟欲葢一所佛殿去时如何师曰大王何不葢取一所空王殿曰请师样子师展两手师举拂子示一僧其僧便出去师问长庆古人道前三三后三三意作么生长庆便出去问僧甚处来曰蓝田来师曰何不入草上堂南山有一条鼈鼻蛇汝等诸人切须好看长庆出曰今日堂中大有人丧身失命云门以拄杖撺向师前作怕势有僧举似玄沙玄沙曰须是稜兄始得然虽如是我即不然曰和尚作么生玄沙曰用南山作么一日有两僧来师以手拓庵门放身出曰是甚么僧亦曰是甚么师低头归庵僧辞去师问甚么处去曰湖南师曰我有箇同行住巖头附汝一书去书曰某书上师兄某一自鳌山成道后迄至于今饱不饥同参某书上僧到巖头问甚么处来曰雪峰来有书达和尚巖头接了乃问僧别有何言句僧遂举前话巖头曰他道甚么曰他无语低头归庵巖头曰噫我当初悔不向伊道末后句若向伊道天下人不X奈雪老何僧至夏末请益前话巖头曰何不早问曰未敢容易巖头曰雪峰虽与我同条生不与我同条死要识末后句祇这是上堂尽大地撮来如粟米粒大抛向面前漆桶不会打鼓普请看有一僧在山下卓庵多年不剃头畜一长柄杓溪边臽水时有僧问如何是祖师西来意庵主曰溪深杓柄长师乃闻得曰也甚奇怪一日将剃刀同侍者去访才相见便举前话问是庵主语否庵主曰是师曰若道得即不剃你头庵主便洗头胡跪师前师即与剃却师领徒南游时黄涅槃预知师至搘䇿前迎抵苏溪邂逅师问近离何处涅槃曰辟支巖师曰巖中还有主么涅槃以竹䇿敲师轿师乃出轿相见涅槃曰曾郎万福师遽展丈夫拜涅槃作女人拜师曰莫是女人么涅槃又设两拜遂以竹䇿画地右绕师轿三匝师曰某甲三界内X人你三界外人你前去某甲后来涅槃回师随至止囊山憩数日涅槃供事随行徒众一无所缺上堂此事如一片田地相似一任诸人耕种无有不承此恩力者玄沙曰且作么生是这田地师曰看玄沙曰是即是某甲不与么师曰你作么生玄沙曰祇是人人底三圣问透网金鳞以何为食师曰待汝出网来向汝道三圣曰一千五百人善知识话头也不识师曰老僧住持事繁上堂尽大地是箇解脱门把手拽伊不肯入时一僧出曰和尚怪某甲不得又一僧曰用入作甚么师便打玄沙谓师曰某甲如今大用去和尚作么生师将三箇木毬一时抛出玄沙作斫牌势师曰你亲在灵山方得如此玄沙曰也是自家事一日陞座众X集定师辊出木毬玄沙遂捉来安旧处师一日在僧堂内烧火闭却前后门乃呌曰救火救火玄沙将一片柴从牕櫺中抛入师便开门问古㵎寒泉时如何师曰瞪目不见底曰饮者如何师曰不从口入僧举似赵州赵州曰不从口入不可从鼻孔里入僧却问古㵎寒泉时如何赵州曰苦曰饮者如何赵州曰死师闻得乃曰赵州古佛遥望作礼自此不答话师因闽王封柑橘各一颗遣使送至柬问既是一般颜X色为甚名字不同师遂依旧封回王复驰问玄沙玄沙将一张纸葢却问僧近离甚处曰覆船师曰生死海未渡为甚么覆却船僧无语乃回举似覆船覆船曰何不道渠无生死僧再至进此语师曰此不是汝语曰是覆船恁么道师曰我有二十棒寄与覆船二十棒老僧自喫不干阇黎事问拈槌竖拂不当宗乘未审和尚如何师竖起拂子僧乃抱头出去师不顾师谓镜清曰古来有老宿引官人巡堂曰此一众尽是学佛法僧官人曰金屑虽贵又作么生老宿无对镜清代曰比来抛甎引玉普请次路逢一猕猴师曰人人有一面古镜这箇猕猴亦有一面古镜三圣曰旷劫无名何以彰为古镜师曰瑕生也三圣曰这老汉着甚么死急话头也不识师曰老僧住持事繁师于僧堂前坐众集师拈拄杖曰这箇为中下根人时有僧问忽遇上上人来时如何师拈起拄杖闽帅施银交牀僧问和尚受大王如此供养将何报答师以手拓地曰轻打我轻打我上堂我若东道西道汝则寻言逐句我若羚羊挂角汝向甚么处扪摸师曰饭箩边坐饿死人临河渴死汉感潭资国禅师洪州感潭资国禅师白兆问家内停丧请师慰问师曰苦痛苍天曰死却爷死却孃师打了趂出师凡接机皆如此瑞龙慧恭禅师天台瑞龙慧恭禅师福州罗氏子谒德山德山问会么曰作么德山曰请相见曰识么德山大笑遂许入室洎德山顺世乃开法焉泉州瓦棺和尚泉州瓦棺和尚在德山为侍者一日同入山斫木德山将一椀水与师师接得便喫却德山曰会么师曰不会德山又将一椀水与师师又接喫却德山曰会么师曰不会德山曰何不成褫取不会底师曰不会又成禠箇甚么德山曰子大似箇铁橛后雪峰访师茶话次雪峰问当时在德山斫木因缘作么生师曰先师当时肯我雪峰曰和尚离师太早时面前偶有一椀水雪峰曰将水来师便度与雪峰接得便泼X却高亭简禅师襄州高亭简禅师参德山隔江才见便曰不审德山乃摇扇招之师忽开悟乃横趋而去更不回顾南岳下六世瑞巖师彦禅师台州瑞巖师彦禅师闽之许氏子初礼巖头问曰如何是本常理巖头曰动也曰动时如何巖头曰不是本常理师良久巖头曰肯即未脱根尘不肯即永沈生死师遂领悟便礼拜巖头每与语征醻无忒后谒夹山夹山问甚处来曰卧龙来夹山曰来时龙还起也未师乃顾视之夹山曰灸疮瘢上更着艾燋曰和尚又苦如此作甚么夹山休去师又问夹山与么即易不与么即难与么与么即惺惺不与么不与么即居空界与么不与么请师速道夹山曰老僧谩阇黎去也师喝曰这老和尚而今是甚时节便出去师寻居丹丘瑞巖坐磐石终日如愚每自唤主人公复应诺乃曰惺惺着他后莫受人谩镜清问天不能覆地不能载岂不是师曰若是即被覆载镜清曰若不是瑞巖几遭也师自称曰师彦罗山道闲禅师福州罗山道闲禅师长溪陈氏子谒石霜问曰起灭不停时如何石霜曰直须寒灰枯木去一念万年去函葢相应去全清绝点去师不契却往巖头处如前问巖头喝曰是谁起灭师于此有省师在禾山送同行矩长老出门次把拄杖向面前一撺矩无对师曰石牛拦古路一马生双驹僧辞保福保福问甚处去曰礼拜罗山保福曰汝向罗山道保福秋间上府朝觐大王置四十箇问头问和尚忽若一句不相当莫言不道僧举似师师呵呵大笑曰陈老师自入福建道洪塘桥下一寨未曾见有箇毛头星现汝与我向从展道陈老师无许多问头祇有一口劒一劒下须有分身之意亦有出身之路若不明便须成末僧回举似保福保福曰我当时也祇是谑伊至秋朝觐师特为办茶筵请保福保福不赴却向僧曰我中间曾有谑语恐和尚问着僧归举似师曰汝向他道勐虎终不食伏肉僧又去保福遂来无轸上座问祇如巖头道洞山好佛祇X是无光未审洞山有何亏阙便道无光师召无轸无轸应诺师曰灼然好箇佛祇是无光曰大师为甚么拨无轸话师曰甚么处是陈老师拨你话处快道快道无轸无语师打三十棒趂出无轸举似招庆招庆一夏骂詈至夏末自来问师乃分明举似招庆便作礼忏悔曰洎错怪大师玄沙师备禅师福州玄沙师备宗一禅师闽之谢氏子与雪峯本法门昆仲而亲近若师资雪峯以其苦行唿为头陀一日雪峰问那箇是备头陀师曰终不敢诳于人异日雪峰召曰备头陀何不徧参去师曰达磨不来东土二祖不往西天雪峰然之暨登象骨山乃与师同力缔搆玄徒臻萃师入室咨决罔替晨昏又阅楞严发明心地由是应机敏捷至与雪峰征诘亦当仁不让雪峰曰备头陀再来人也雪峰上堂要会此事犹如古镜当台胡来胡现汉来汉现师出众曰忽遇明镜来时如何雪峰曰胡汉俱隐师曰老和尚脚跟犹未点地在师因参次闻燕子声乃曰深谈实相善说法要便下座鼓山来师作一圆相示之鼓山曰人人出这箇不得师曰情知汝向驴胎马腹里作活计鼓山曰和尚又作么生师曰人人出这箇不得鼓山曰和尚与么道却得某甲为甚么道不得师曰我得汝不得师尝访三斗庵主才相见庵主曰莫怪住山年深无坐具师曰人人尽有庵主为甚么无庵主曰且坐喫茶师曰庵主元来有在侍雪峰次有二僧从阶下过雪峰曰此二人堪为种草师曰某甲不与么雪峰曰汝作么生师曰便好与三十棒因雪峰指火曰三世诸佛在火焰里转大法轮师曰近日王令稍严雪峰曰作么生师曰不许搀夺行市南际到雪峰雪峰令访师师问古人道此事唯我能知长老作么生南际曰须知有不求知者师曰山头和尚喫许多辛苦作么雪峰普请畬田次见一蛇以杖挑起召众曰看看以刀芟为两段师以杖抛于背后更不顾视众愕然雪峰曰俊哉侍雪峰游山次雪峰指面前地曰这一片地好造箇无缝塔师曰高多少雪峯乃顾视上下师曰人天福报即不无和尚若是灵山授记未梦见在雪峯曰你又作么生师曰七尺八尺雪峰曰世界阔一尺古镜阔一尺世界阔一丈古镜阔一丈师指火炉曰火X炉阔多少雪峯曰如古镜阔师曰老和尚脚跟未点地在闽王送师上船师扣船召曰大王争能出得这里去王曰在里许得多少时也师问文桶头下山几时归曰三五日师曰归时有无底桶子将一担归文无对师垂语曰诸方老宿尽道接物利生祇如三种病人汝作么生接患盲者拈槌竖拂他又不见患聋者语言三昧他又不闻患痖者教伊说又说不得若接不得佛法无灵验时有僧出曰三种病人还许学人商量否师曰许汝作么生商量其僧珍重出师曰不是不是罗汉曰桂琛现有眼耳口和尚作么生接师曰惭愧便归方丈中塔曰三种病人即今在甚么处又一僧曰非唯谩他兼亦自谩长庆来师问除却药忌作么生道长庆曰放憨作么师曰雪峰山橡子拾食来这里雀儿放粪普请斫柴次见一虎天龙曰和尚虎师曰是汝虎归院后天龙问适来见虎云是汝未审尊意如何师曰娑婆世界有四种极重事若人透得不妨出得阴界师问长生维摩观佛前际不来后际不去今则无住汝作么生观长生曰放皎然过有箇道处师曰放汝过作么生道长生良久师曰教阿谁委悉长生曰徒劳侧耳师曰情知汝向鬼窟里作活计问古人皆以瞬视接人未审和尚以何接人师曰我不以瞬视接人曰学人为甚道不得师曰畐塞汝口争解道得问承古有言举足下足无非道场如何是道场师曰没却你曰为甚么得恁么难见师曰祇为太近师在雪峰时光侍者谓师曰师叔若学得禅某甲打铁船下海去师住后问光曰打得铁船也未光无对师一日遣僧送书上雪峰雪峰开缄见白纸三幅问僧会么曰不会雪峰曰不见道君子千里同风僧回举似师曰山头老汉蹉过也不知曰和尚如何师曰孟春犹寒也不解道问镜清教中道不见一法为大过患且道不见甚么法镜清指露柱曰莫是不见这箇法么师曰浙中清水白米从汝喫佛法未会在问承和尚有言尽十方世界是一颗明珠学人如何得会师曰尽十方世界是一颗明珠用会作么僧便休师来日却问其僧尽十方世界是一颗明珠汝作么生会曰尽十方世界是一颗明珠用会作么师曰知汝向鬼窟里作活计韦监军来谒乃曰曹山和尚甚奇怪师曰抚州取曹山几里韦指傍僧曰上座曾到曹山否曰曾到韦曰抚州取曹山几里曰百二十里韦曰恁么则上座不到曹山韦却起礼拜师曰监军却须礼此僧此僧却具惭愧问如何是清净法身师曰脓滴滴地问如何是亲切底事师曰我是谢三郎西天有声明三藏至闽帅请师辨验师以铁火筯敲铜炉问是X甚么声三藏曰铜铁声师曰大王莫受外国人谩三藏无对师南游莆田县排百戏迎接来日师问小塘长老昨日许多喧閙向甚处去也小塘提起衲衣角师曰料掉没交涉师示众曰世尊道吾有正法眼藏付嘱摩诃大迦叶犹如画月曹溪竖拂犹如指月时鼓山出众曰月聻师曰这箇阿师就我觅月鼓山不肯却归众曰道我就他觅月问僧干闼婆城汝作么生会曰如梦如幻师与地藏在方丈说话夜深侍者闭却门师曰门总闭了汝作么生得出去地藏曰唤甚么作门师以杖拄地问长生曰僧见俗见男见女见汝作么生见曰和尚还见皎然见处么师曰X相识满天下师举志公曰每日拈香择火不知身是道场乃曰每日拈香择火不知真箇道场师与韦监军喫果子韦问如何是日用而不知师拈起果子曰喫韦喫果子了再问师曰祇这是日用而不知师问明真大师善财参弥勒弥勒指归文殊文殊指归佛处汝道佛指归甚么处曰不知师曰情知汝不知大普玄通到礼觐师曰你在彼住莫诳惑人家男女曰玄通祇是开箇供养门晚来朝去争敢作恁么事师曰事难曰真情是难师曰甚么处是难处曰为伊不肯承当师便入方丈拄却门泉守王公请师登楼先语客司曰待我引大师到楼前便舁却梯客司禀旨公曰请大师登楼师视楼复视其人乃曰佛法不是此道理师与泉守在室中说话有一沙弥揭帘入见却退步而出师曰那沙弥好与二十拄杖泉守曰恁么即某甲罪过师曰佛法不是恁么长庆慧稜禅师福州长庆慧稜禅师杭州盐官人也姓孙氏历参禅苑后参灵云问如何是佛法大意灵云曰驴事未去马事到来师如是往来雪峰玄沙二十年间坐破七箇蒲团不明此事一日卷帘忽然大悟乃有颂曰也大差也大差卷起帘来见天下有人问我解何宗拈X起拂子噼口打雪峯举谓玄沙曰此子彻去也玄沙曰未可此是意识着述更须勘过始得至晚众僧上来问讯雪峰谓师曰备头陀未肯汝在汝实有正悟对众举来师又有颂曰万象之中独露身唯人自肯乃方亲昔时谬向途中觅今日看来火里冰雪峯乃顾玄沙曰不可更是意识着述师问雪峰曰从上诸圣传受一路请师垂示雪峯良久师设礼而退雪峯乃微笑师入方丈参雪峯曰是甚么师曰今日天晴好普请师在西院问诜上座曰这里有象骨山汝曾到么曰不曾到师曰为甚么不到曰自有本分事在师曰作么生是上座本分事诜乃提起衲衣角师曰为当祇这箇别更有曰上座见箇甚么师曰何得龙头蛇尾保福辞归雪峰谓师曰山头和尚或问上座信作么生祗对师曰不避腥羶亦有少许曰信道甚么师曰教我分付阿谁曰从展虽有此语未必有恁么事师曰若然者前程全自阇黎师与保福游山保福问古人道妙峯山顶莫祇这箇便是也无师曰是即是可惜许师来往雪峰二十九载天祐三年泉州剌史王延彬请住招庆开堂日公朝服趋隅曰请师说法师曰还闻么公设拜师曰虽然如此恐有人不肯一日王太傅入院见方丈门闭问演侍者曰有人敢道太师在否演曰有X人敢道太师不在否上堂总似今日老胡有望保福曰总似今日老胡绝望安国啗口王和尚得师号师去作贺啗口王出接师曰师号来邪啗口王曰来也师曰是甚么号曰明真师乃展手啗口王曰甚么处去来师曰几不问过问古人有言相逢不拈出举意便知有时如何师曰知有也未师入僧堂举起疏头曰见即不见还见么众无对师到罗山见制龛子以杖敲龛曰太煞预备罗山曰拙布置师曰还肯入也无罗山乃吽吽上堂净洁打叠了也却近前问我觅我噼嵴与你一棒有一棒到你你须生惭愧无一棒到你你又向甚么处会师有时拈拄杖曰识得这箇一生参学事毕问羚羊挂角时如何师曰草里汉曰挂角后如何师曰乱呌唤曰毕竟如何师曰驴事未去马事到来僧问如何是文彩未生时事师曰汝先举我后举其僧但立而巳师曰X汝作么生举曰某甲截舌有分保福迁化僧问保福抛却殻漏子向甚么处去也师曰且道保福在那箇殻漏子里闽帅夫人崔氏遣使送衣物至曰练师令就大师请回信师曰传语练师领取回信须臾使却来师前唱喏便回师明日入府练师曰昨日谢大师回信师曰却请昨日回信看练师展两手帅问师曰练师适来呈信还惬大师意否师曰犹较些子曰未审大师意旨如何师良久帅曰不可思议大师佛法深远保福从展禅师漳州保福院从展禅师福州陈氏子年十五礼雪峰为受业师游吴楚间后归执侍雪峰一日忽召曰还会么师欲近前雪峰以杖拄之师当下知归尝以古今方便询于长庆一日长庆谓师曰宁说阿罗汉有三毒不可说如来有二种语不道如来无语祇是无二种语师曰作么生是如来语长庆曰聋人争得闻师曰情知和尚向第二头道长庆曰汝又作么生师曰喫茶去因举盘山道光境俱亡复是何物洞山道光境未亡复是何物师X曰据此二尊宿商量犹未得勦绝乃问长庆如今作么生道得勦绝长庆良久师曰情知和尚向鬼窟里作活计长庆却问作么生师曰两手扶犁水过膝长庆问见色便见心还见船子么师曰见曰船子且置作么生是心师却指船子雪峰上堂曰诸上座望州亭与汝相见了也乌石岭与汝相见了也僧堂前与汝相见了也师举问鹅湖僧堂前相见即且置祇如望州亭乌石岭甚么处相见鹅湖骤步归方丈师低头入僧堂上堂此事如击石火似闪电光搆得搆不得未免丧身失命僧问未审搆得底人还免丧身失命也无师曰适来且置阇黎还搆得么曰若搆不得未免大众怪笑师曰作家作家曰是甚么心行师曰一杓屎拦面泼也不知臭师见僧以杖打露拄又打其僧头僧作忍痛声师曰那箇为甚么不痛僧无对师因僧侍立问曰汝得恁么麤心僧曰甚么处是某甲麤心处师拈X一块土度与僧曰抛向门前着僧抛了却来曰甚么处是某甲麤心处师曰我见筑着磕着所以道汝麤心上堂有人从佛殿后过见是张三李四从佛殿前过为甚么不见且道佛法利害在甚么处僧曰为有一分麤境所以不见师乃叱之自代曰若是佛殿即不见曰不是佛殿还可见否师曰不是佛殿见箇甚么师问罗山巖头道与么与么不与么不与么意作么生罗山召师师应诺罗山曰双明亦双暗师礼谢三日后却问前日蒙和尚垂慈祇为看不破罗山曰尽情向汝道了也师曰和尚是把火行罗山曰若与么据汝疑处问将来师曰如何是双明亦双暗罗山曰同生亦同死师又礼谢而退别有僧问师同生亦同死时如何师曰彼此合取狗口曰和尚收取口喫饭其僧却问罗山同生亦同死时如何罗山曰如牛无角曰同生不同死时如何罗山曰如虎戴角有尼到参师问阿谁侍者报曰觉师姑师曰既是觉师姑用来作么尼曰仁义道中即不无师别曰和尚是甚么心行师闻长生卓庵乃往相访茶话次长生曰曾有僧问祖师西来意某甲举拂子示之不知得不得师曰某甲争敢道得不得有箇问有人赞叹此事如虎戴角有人轻毁此事分文不直一等是恁么事因甚么毁赞不同长生曰适来出自偶尔闽帅遣使送朱记到师上堂提起印曰去即印住住即印破僧曰不去不住用印奚为师便打僧曰恁么则鬼窟里全因今日也师持印归方丈一日示微疾僧入丈室问讯师曰吾与汝相识年深有何方术相救曰方术甚有闻说和尚不解忌口鼓山神晏国师福州鼓山神晏兴圣国师大梁李氏子杖钖徧扣禅关而但记语言存乎知解及造雪岭朗然符契一日参雪峰雪峰知其缘熟忽起搊住曰是甚么师释然了悟亦忘其了心唯举手摇曳而巳雪峰曰子作道理邪师曰何道理之有雪峰审其悬解抚而印之后闽帅常询法要创鼓山禅苑请举扬宗旨师上堂欲知此事如一口劒僧问学人是死尸如何是劒师曰拽出这死尸着僧应喏便归僧堂结束而去师至晚闻得乃曰好与拄杖师与闽帅瞻仰佛像帅问是甚么佛师曰请大王鉴帅曰鉴即不是佛师曰是甚么帅无对龙华灵照禅师杭州龙华寺灵照真觉禅师高丽人也萍游闽越陞X雪峰之堂冥符玄旨居唯一衲服勤众务闽中谓之照布衲一夕指半月问溥上座曰那一片甚么处去也溥曰莫妄想师曰失却一片也翠巖令参禅师明州翠巖令参永明禅师安吉州人也上堂曰一夏与兄弟东语西话看翠巖眉毛在么镜清道怤禅师越州镜清寺道怤顺德禅师永嘉陈氏子游方抵闽谒雪峰雪峰问甚处人曰温州人雪峰曰恁么则与一宿觉是乡人也曰祇如一宿觉是甚么处人雪峰曰好喫一顿棒且放过一日师问祇如古德岂不是以心传心雪峰曰兼不立文字语句师曰祇如不立文字语句师如何传雪峰良久师礼谢雪峰曰更问我一转岂不好师曰就和尚请一转问头雪峰曰祇恁么为别有商量师曰和尚恁么即得雪峰曰于汝X作么生师曰孤负杀人雪峰谓众曰堂堂密密地师出问是甚么堂堂密密雪峰起立曰道甚么师退步而立雪峰垂语曰此事得恁么尊贵得恁么绵密师曰道怤自到来数年不闻和尚恁么示诲雪峰曰我向前虽无如今巳有莫有所妨么曰不敢此是和尚不巳而巳雪峰曰致使我如此师从此信入而且随众时谓之小怤布衲普请次雪峰举沩山道见色便见心汝道还有过也无师曰古人为甚么事雪峰曰虽然如此要共汝商量师曰恁么则不如道怤鉏地去师再参雪峰雪峰问甚处来师曰岭外来雪峰曰甚么处逢见达磨师曰更在甚么处雪峰曰未信汝在师曰和尚莫恁么粘泥好雪峰便休师后遍历诸方益资权智因访先曹山曹山问甚么处来师曰昨日离明水曹山曰甚么时到明水师曰和尚到时到曹山曰汝道我甚么时到师曰适来犹记得曹山曰如是如是师住菴时有行者至徐徐近绳牀取拂子提起问某用唤这箇作拂子庵主唤作甚么师曰不可更安名立字也行者乃掷却拂子曰着甚死急问僧外面是甚么声曰蛇齩虾蟇声师曰将谓众生苦更有苦众生师问灵云行脚事大乞师指南灵云曰浙中米作么价师曰若不是道怤洎作米价会却问学人未达其源X请师方便师曰是甚么源曰其源师曰若是其源争受方便僧礼拜退侍者问和尚适来莫是成褫伊么师曰无曰莫是不成褫伊么师曰无曰未审意旨如何师曰一点水墨两处成龙有僧引一童子到曰此童子常爱问人佛法请和尚验看师乃令点茶童子点茶来师啜了过盏橐与童子童子近前接师却缩手曰还道得么童子曰问将来僧曰此童子见解如何师曰也祇是一两生持戒僧安国弘啗口王禅师福州安国院弘啗口王明真禅师泉州陈氏子参雪峰雪峰问甚么处来曰江西来雪峰曰甚么处见达磨曰分明向和尚道雪峰曰道甚么曰甚么处去来一日雪峰见师忽搊住曰尽干坤是箇解脱门把手拽伊不肯入曰和尚怪弘啗口王不得雪峰拓开曰虽然如此争奈背后许多师僧何师举国师碑文云得之于心猗兰作旃檀之树失之于旨甘露乃蒺藜之园问僧曰一语须具得失两意汝作么生道僧举拳曰不可唤作拳头也师不肯亦举拳别曰祇为唤这箇作拳头师举稜和尚住招庆时在法堂东角立谓僧曰这里好致一问僧便问和尚为何不居正位稜曰为汝恁么来曰即今作么生稜曰用汝眼作么师举毕乃曰他家恁么问别是箇道理汝今作么生道后安国曰恁么则大众一时散去得也师自代曰恁么即大众一时礼拜金轮可观禅师南岳金轮可观禅师福唐薛氏子参雪峰雪峰曰近前来师方近前作礼雪峰与一蹋师忽契悟师事十二载复历丛林住后上堂我在雪峰遭他一蹋直至如今眼不开不知是何境界雪峰院主有书来招曰山头和尚年尊也长老何不再入岭一转师回书曰待山头和尚别有见解即再入岭僧问如何是雪峰见解师曰我也惊长生皎然禅师福州长生山皎然禅师本郡人久依雪峰一日与僧斫树次雪峯曰斫到心且住师曰斫却着雪峰曰古人以心传心汝为甚么道斫却师掷下斧曰传雪峯打一拄杖而去僧问雪峰如何是第一句雪峰良久僧举似师师曰此是第二句雪峰再令其僧来问X如何是第一句师曰苍天苍天普请次雪峰问古人道谁知席帽下元是昔愁人古人意作么生师侧戴笠子曰这箇是甚么人语雪峰问师持经者能荷担如来作么生是荷担如来师乃捧雪峰向禅床上普请次雪峰负一束藤路逢一僧便抛下僧拟取雪峰便蹋倒归谓师曰我今日蹋这僧快师曰和尚却替这僧入涅槃堂始得雪峰便休去雪峰问光境俱亡复是何物师曰放皎然过有道处雪峰曰放汝过作么生道曰皎然亦放和尚过雪峰曰放汝二十棒师便礼拜鹅湖智孚禅师信州鹅湖智孚禅师福州人也因镜清问如何是即今底师曰何更即今镜清曰几就支荷师曰语逆言顺师一日不赴堂侍者来请赴堂师曰我今日在庄喫油糍饱侍者曰和尚不曾出入师曰你但去问取庄主侍者方出门忽见庄主归谢和尚到庄喫油糍隆寿绍卿禅师漳州隆寿绍卿兴法禅师泉州陈氏子因侍雪峰山行见芋叶动雪峰指动叶示之师曰绍卿甚生怕怖雪峰曰是汝屋里底怕怖甚么师于此有省云葢归本禅师X襄州云葢双泉院归本禅师京兆府人也初谒雪峰礼拜次雪峰下禅牀跨背而坐师于此有省洛京南院和尚洛京南院和尚有儒者博览古今时唿为张百会谒师师问莫是张百会么曰不敢师以手于空画一画曰会么曰不会师曰一尚不会甚么处得百会来龙兴宗靖禅师杭州龙兴宗靖禅师台州人也初参雪峰誓充饭头劳逾十载甞于众堂中袒一䏝钉帘雪峰覩而记曰汝向后住持有千僧其中无一人衲子也师悔过回浙住六通院钱王命居龙兴寺有众千余唯三学讲诵之徒果如雪峰所志越山师鼐禅师越州越山师鼐鉴真禅师初参雪峰而染指后因闽王请于清风楼斋坐久举目忽覩日光豁然顿晓而有偈曰清风楼上赴官斋此日平生眼豁开方信普通年远事不从葱岭带将来归呈雪峰雪峰然之福清玄讷禅师泉州福清院玄讷禅师高丽人也泉守王公问如何是宗乘中事师叱之梦笔和尚建州梦笔和尚闽王请斋问师还将得笔来也无师曰不是稽山绣管慙非月里兔毫大王既垂顾问山僧敢不通呈又问如何是法王师曰不是梦笔家风X潮山延宗禅师吉州潮山延宗禅师因资福来谒师下禅牀相接资福问和尚住此山得几年也师曰钝鸟栖芦困鱼止泺曰恁么则真道人也师曰且坐喫茶太原孚上座太原孚上座初在扬州光孝寺讲涅槃经有禅者阻雪因往听讲至三因佛性三德法身广谈法身妙理禅者失笑师讲罢请禅者喫茶白曰某甲素志狭劣依文解义适蒙见笑且望见教禅者曰实笑座主不识法身师曰如此解说何处不是曰请座主更说一遍师曰法身之理犹若太虗竖穷三际横亘十方弥纶八极包括二义随缘赴感靡不周徧曰不道座主说不是祇是说得法身量边事实未识法身在师曰既然如是禅德当为我说曰座主还信否师曰焉敢不信曰若如是座主辍讲旬日于室内端然静虑收心摄念善恶诸缘一时放却师一依所教从初夜至五更闻鼓角声忽然契悟便去扣门禅者曰阿谁师曰某甲禅者咄曰教汝传持大教代佛说法夜来为甚么醉酒卧街师曰禅德自来讲经将生身父母鼻孔扭揑从今巳去更不敢如是禅者曰且去来日相见师遂罢讲徧历诸方名闻宇内甞游浙中登径山法会一日于大佛殿前有僧问上座曾到五台否师曰曾到曰还见文殊么师曰见曰甚么处见师曰径山佛殿前见其僧后适闽川举似雪峰雪峰曰何不X教伊入岭来师闻乃趣装而迈初至雪峰廨院憩钖因分柑子与僧长庆问甚么处将来师曰岭外将来曰远涉不易担负得来师曰柑子柑子次日上山雪峰闻乃集众师到法堂上顾视雪峰便下看知事明日却上礼拜曰某甲昨日触忤和尚雪峰曰知是般事便休雪峰一日见师乃指日示之师摇手而出雪峰曰汝不肯我那师曰和尚摇头某甲摆尾甚么处是不肯雪峰曰到处也须讳却一日众僧晚参雪峰在中庭卧师曰五州管内祇有这老和尚较些子雪峰便起去雪峰甞问师见说临济有三句是否师曰是曰作么生是第一句师举目视之雪峰曰此犹是第二句如何是第一句师叉手而退自此雪峰深器之更不他游而掌浴焉一日玄沙上问讯雪峰雪峰曰此间有箇老鼠子今在浴室里玄沙曰待与和尚勘过言讫到浴室遇师打水玄沙曰相看上座师曰巳相见了玄沙曰甚么劫中曾相见师曰瞌睡作么玄沙却入方丈白雪峰曰巳勘破了雪峰曰作么生勘伊玄沙举前话雪峰曰汝着贼也鼓山问师父母未生时鼻孔在甚么处师曰老兄先道鼓山曰如今生也汝道在X甚么处师不肯鼓山却问作么生师曰将手中扇子来鼓山与扇子再征前话师摇扇不对鼓山罔测乃敺师一拳鼓山赴大王请雪峰门送回至法堂乃曰一只圣箭直射九重城里去也师曰是伊未在雪峰曰渠是彻底人师曰若不信待某甲去勘过遂趂至中路便问师兄向甚么处去鼓山曰九重城里去师曰忽遇三军围绕时如何鼓山曰他家自有通霄路师曰恁么则离宫失殿去也鼓山曰何处不称尊师拂袖便回雪峰问如何师曰好只圣箭中路折却了也遂举前话雪峰乃曰奴渠语在师曰这老冻脓犹有乡情在保福签瓜次师至保福曰道得与汝瓜喫师曰把将来保福度与一片师接得便去后归维扬陈尚书留在宅供养一日谓尚书曰来日讲一遍大涅槃经报答尚书尚书致斋茶毕师遂陞座良久挥尺一下曰如是我闻乃召尚书尚书应诺师曰一时佛在便乃脱去南岳惟劲禅师南岳般若惟劲宝闻禅师福州人也师雪峰而友玄沙深入玄奥一日问鑑上座闻汝註楞严是否鑑曰不敢师曰二文殊作么生註曰请师鑑师乃扬袂而去南岳下七世黄龙诲机禅师鄂州黄龙山诲机超慧禅师清河张氏子初参巖头问如何是祖师西来意巖头曰你还解救糍么师曰解巖头曰且救糍去后到玄泉问如何是祖师西来意玄泉拈起一茎皂角曰会么师曰不会玄泉放下皂角作洗衣势师便礼拜曰信知佛法无别玄泉曰你见甚么道理师曰某甲曾问巖头巖头曰你还解救糍么救糍也祇是解粘和尚提起皂角亦是解粘所以道无别玄泉呵呵大笑师遂有省明招德谦禅师明招德谦禅师受罗山印记激扬玄旨诸老宿皆畏X其敏捷甞到招庆指壁畵问僧那箇是甚么神曰护法善神师曰会昌沙汰时向甚么处去来僧无对师令僧问演侍者演曰汝甚么劫中遭此难来僧回举似师师曰直饶演上座他后聚一千众有甚么用处僧礼拜请别语师曰甚么处去也到坦长老处坦曰夫参学一人所在亦须到半人所在亦须到师便问一人所在即不问作么生是半人所在坦无对后令小师问师师曰汝欲识半人所在么也祇是弄泥团汉清上座举仰山插锹话问师古人意在叉手处插锹处师召清清应诺师曰还梦见仰山么清曰不要上座下语祇要商量师曰若要商量堂头自有一千五百人老师在又到双巖双巖请喫茶次曰某甲致一问若道得便舍院与阇黎住若道不得即不舍院遂举金刚经云一切诸佛及诸佛阿耨多罗三藐三菩提法皆从此经出且道此经是何人说师曰说与不说拈向这边着祇如和尚决定唤甚么作此经双巖无对师又曰一切贤圣皆以无为法而有差别则以无为法为极则凭何而有差别祇如差别是过不是过若是过一切贤圣悉皆是过若不是过决定唤甚么作差别双巖亦无语师曰噫雪峰道底师访保宁于中路相遇便问兄是道伴中人乃点鼻头曰这箇碍塞我不彻与我拈却少时得么保宁曰和尚有来多少时师曰噫洎赚我踏破一緉草鞋便回国泰代曰非但某甲诸佛亦不奈何师曰因甚X么以已方人师在婺州智者寺居第一座寻常不受净水主事嗔曰上座不识触净为甚么不受净水师跳下牀提起净瓶曰这箇是触是净主事无语师乃扑破西川定慧禅师西川定慧禅师初参罗山罗山问甚么处来师曰远离西蜀近发开元却近前问即今事作么生罗山揖曰喫茶去师拟议罗山曰秋气稍热去师出至法堂叹曰我在西蜀峨嵋山脚下拾得一只蓬蒿箭拟拨乱天下今日打罗山寨弓折箭尽也休休乃下参众罗山来日上堂师出问豁开户牖当轩者谁罗山便喝师无语罗山曰毛羽未备且去师因而抠衣久承印记后谒台州胜光胜光坐次师直入身边叉手而立胜光问甚处来师曰犹待答话在便出胜光拈得拂子趂至僧堂前见师乃提起拂子曰阇黎唤这箇作甚么师曰敢死喘气胜光低头归方丈天竺义澄禅师䖍州天竺义澄常真禅师在罗山数载后因罗山示疾师问百年后忽有人问和尚以何指示罗山乃放身便倒师从此契悟即礼谢罗汉桂琛禅师漳州罗汉院桂琛禅师常山李氏子登戒学毗尼一日为众陞台宣戒本布萨巳乃曰持戒但律身而巳非真解脱也依文作解岂发圣智乎于是访南宗初X谒云居雪峰参讯勤恪然犹未有所见后造玄沙一言启发廓尔无惑玄沙问三界唯心汝作么生会师指倚子曰和尚唤这箇作甚么曰倚子师曰和尚不会三界唯心曰我唤这箇作竹木汝唤作甚么师曰桂琛亦唤作竹木曰尽大地觅一箇会佛法底人不可得师自尔愈加激励漳牧王公建精舍曰地藏请师开法后迁罗汉大阐玄要一日同中塔侍玄沙玄沙打中塔一棒曰就名就体中塔不对玄沙乃问师作么生会师曰这僧着一棒不知来处僧报曰保福巳迁化也师曰保福迁化地藏入塔保福僧到师问彼中佛法如何曰有时示众道塞却你眼教你觑不见塞却你耳教你听不闻坐却你意教你分别不得师曰吾问你不塞你眼见箇甚么不塞你耳闻箇甚么不坐你意作么生分别请保福斋令人传语曰请和尚慈悲降重保福曰慈悲为阿谁师曰和尚恁么道浑是不慈悲问僧甚处来曰秦州师曰将得甚么物来曰不将得物来师曰汝为甚么对众谩语其僧无对师却问秦州岂不是出鸎鹉曰鸎鹉出在陇西师曰也不较多王太傅上雪峰施众僧衣时从弇上座不在师弟代上名受衣从弇归弟曰某甲为师兄上名了从弇曰汝道我名甚么弟无对师代曰师兄得恁么X贪又曰甚么处是贪处又代曰两度上名师与长庆保福入州见牡丹障子保福曰好一朵牡丹花长庆曰莫眼花师曰可惜许一朵花安国慧球禅师福州安国院慧球寂照禅师泉州莆田人也玄沙室中参讯居首因问如何是第一月玄沙曰用汝箇月作么师从此悟入梁开平二年玄沙将示灭闽帅王氏遣子至问疾仍请密示继踵说法者谁玄沙曰球子得王默记遗旨乃问皷山卧龙法席孰当其任皷山举城下宿德具道眼者十有二人至开堂日官僚与僧侣俱会法筵王忽问众曰谁是球上座于是众人指出师王氏便请陞座上堂曰我此间粥饭因缘为兄弟举唱终是不常欲得省要却是山河大地与汝发明其道既常亦能究竟若从文殊门入者一切无为土木瓦砾助汝发机若从观音门入者一切音响虾蟇蚯蚓助汝发机若从普贤门入者不动步而到以此三门方便示汝如将一只折箸搅大海水令彼鱼龙知水为命会么若无智眼而审谛之任汝百般巧妙不为究竟大章契如庵主福州大章山契如庵主本郡人也志探祖道预玄沙X之室颕悟幽旨玄沙记曰子禅巳逸格则他后要一人持立也无师自此不务聚徒不畜童侍隐于小界山到大朽杉若小庵但容身而巳僧问云台钦和尚如何是真言钦曰南无佛陀耶师别曰作么作么清豁冲煦二长老向师名未甞会遇一旦同访之值师採粟豁问道者如庵主在何所师曰从甚么处来曰山下来师曰因甚么得到这里曰这里是甚么处所师揖曰那下喫茶去二公方省是师遂诣庵所晤坐左右不觉及夜覩豺虎奔至庵前自然驯遶国清师静上座天台国清寺师静上座始遇玄沙示众曰汝诸人伹能一生如丧考妣吾保汝究得彻去师蹑前语问曰祇如教中道不得以所知心测度如来无上知见又作么生玄沙曰汝道究得彻底所知心还测度得及否师从此信入招庆道匡禅师泉州招庆院道匡禅师潮州人也稜和尚始居招庆师乃入室参侍遂作桶头常与众僧语话一日长庆见乃曰你每日口唠唠底作么师曰一日不作一日不食长庆曰与么则磨弓错箭去也师曰专待尉迟来长庆曰尉迟来后如何师曰教伊筋骨遍地眼睛突出长庆便出去洎长庆被召师继踵住持鹫岭明远禅师襄州鹫岭明远禅师初参长庆长庆问汝名甚么师X曰明远长庆曰那边事作么生师曰明远退两步长庆曰汝无端退两步作么师无语长庆曰若不退步争知明远师乃谕旨报慈光云禅师福州报慈院光云慧觉禅师问僧近离甚处曰卧龙师曰在彼多少时曰经冬过夏师曰龙门无宿客为甚在彼许多时曰师子窟中无异兽师曰汝试作师子吼看曰若作师子吼即无和尚师曰念汝新到放汝三十棒闽王问报慈与神泉相去近远师曰若说近远不如亲到师却问大王日应千差是甚么心王曰甚么处得心来师曰岂有无心者王曰那边事作么生师曰请向那边问王曰大师谩别人即得广严咸泽禅师杭州灵隐山广严院咸泽禅师初参保福保福问汝名甚么师曰咸泽保福曰忽遇枯涸者如何师曰谁是枯涸者保福曰我是师曰和尚莫谩人好保福曰却是汝谩我新罗龟山和尚新罗国龟山和尚有人举裴相国启建法会问僧看甚么经曰无言童子经公曰有几卷曰两卷公曰既是无言为甚么却有两卷僧无对师代曰若论无言非唯两卷太傅王延彬居士X太傅王延彬居士一日入招庆佛殿指钵盂问殿主这箇是甚么钵殿主曰药师钵公曰祇闻有降龙钵殿主曰待有龙即降公曰忽遇拏云攫浪来时作么生殿主曰他亦不顾公曰话堕也长庆谓太傅曰雪峰竖拂子示僧其僧便出去若据此僧合唤转痛与一顿公曰是甚么心行长庆曰洎合放过公到招庆煎茶朗上座与明招把铫忽翻茶铫公问茶炉下是甚么朗曰捧炉神公曰既是捧炉神为甚么翻却茶朗曰事官千日失在一朝公拂袖便出明招曰朗上座喫却招庆饭了却向外边打野榸朗曰上座作么生招庆曰非人得其便报恩道熈禅师漳州报恩院道熈禅师初与保福送书上泉州王太尉太尉问漳南和尚近日还为人也无师曰若道为人即屈着和尚若道不为人又屈着太尉来问太尉曰道取一句太尉曰待铁牛能啮草木马解含烟师曰某甲惜口喫饭太尉良久又问驴来马来师曰驴马不同途太尉曰争得到这里师曰特谢太尉领话招庆省僜禅师泉州招庆院省僜净修禅师初参保福保福一日入X大殿覩佛像乃举手问师曰佛恁么意作么生师曰和尚也是横身保福曰一撅我自收取师曰和尚非唯横身保福然之天竺子仪禅师杭州天竺子仪心印水月禅师温州乐清陈氏子初游方谒鼓山问曰子仪三千里外远投法席今日非时上来乞师非时答话鼓山曰不可钝置仁者师曰省力处如何鼓山曰汝何费力师于此有省白云智作禅师建州白云智作真寂禅师永真朱氏子礼皷山披剃一日皷山上堂召大众众皆回眸皷山披襟示之众罔措唯师朗悟厥旨入室印证又参次皷山召曰近前来师近前皷山曰南泉唤院主意作么生师敛手端容退身而立皷山莞然奇之皷山智岳禅师福州皷山智岳了宗禅师本郡人也初游方至鄂州黄龙问久向黄龙及乎到来祇见赤斑蛇黄龙曰汝祇见赤斑蛇且不识黄龙师曰如何是黄龙黄龙曰淊淊地师曰忽遇金翅鸟来又作么生黄龙曰性命难存师曰恁么则被他吞却去也黄龙曰谢阇黎供养师便礼拜报国照禅师福州报国院照禅师佛塔被雷霹有问祖佛塔庙为甚么却被雷霹师曰通天作用曰既是通天作用为X甚么却霹佛师曰作用何处见有佛曰争奈狼籍何师曰见甚么资福智远禅师福州资福院智远禅师福州人也参镜清问如何是诸佛出身处镜清曰大家要知师曰如斯则众眼难瞒去也镜清曰理能缚豹师因此发悟玄旨乌巨仪晏禅师衢州乌巨山仪晏开明禅师吴兴许氏子光启中随父镇信安强为娶师不愿遂游历诸方机契镜清归省父母乃于郭南剏别舍以遂师志舍旁陈司徒庙有凛禅师像师往瞻礼失师所之后郡守展祀祠下见师入定于庙后丛竹间蚁蠧其衣败叶没䏶或者云是许镇将之子也自此三昧或出或入子湖讷禅师未知师所造浅深问曰子所住定葢小乘定耳时方啜茶师呈起橐曰是大是小讷骇然寻谒栝苍唐山德严禅师严问汝何姓曰姓许严曰谁许汝曰不别严默识之遂与剃染甞令摘桃浃旬不归往寻见师攀桃倚石泊然在定严鸣指出之开运中游江郎巖覩石龛谓弟子慧兴曰予入定此中汝当垒石塞门勿以吾为念慧兴如所戒明年慧兴意师长往启龛视师素发被肩胸臆尚暖徐自定起了无异容复回乌巨侍郎慎公镇信安馥师之道命义学僧守荣诘其定相师不与之辩荣意轻之时信安人竞图师X像而尊事皆获舍利荣因媿服礼像谢𠎝亦获舍利叹曰此后不敢以浅解测度矣钱忠懿王感师见梦遣使图像至适王患目疾展像作礼如梦所见随雨舍利目疾顿瘳因钖号开明端拱初太宗闻师定力诏本州加礼津发赴阙师力辞僧再至谕旨特令肩舆入对便殿命坐赐茗咨问禅定奏对简尽深契上旨瑞峯志端禅师福州林阳瑞峰院志端禅师本州人也初参安国见僧问如何是万象之中独露身安国举一指其僧不荐师于是冥契玄旨乃入室白曰适来见那僧问话志端有箇省处安国曰汝见甚么道理师亦举一指曰这箇是甚么安国然之师礼谢保福清豁禅师漳州保福院清豁禅师福州人也谒大章山如庵主后参睡龙睡龙问曰豁阇黎见何尊宿来还悟也未曰清豁甞访大章得箇信处睡龙于是上堂集众召曰豁阇黎出来对众烧香说悟处老僧与汝证明师出众乃拈香曰香巳拈了悟即不悟睡龙大悦而许之南岳下八世嘉州黑水和尚嘉州黑水和尚初参黄龙便问雪覆芦花时如何黄龙曰勐烈师曰不勐烈黄龙又曰勐烈师又曰不勐X烈黄龙便打师于此有省即便礼拜吕巖真人吕巖真人字洞宾京川人也唐末三举不第偶于长安酒肆遇钟离权授以延命术自尔人莫之究甞游庐山归宗书钟楼壁曰一日清闲自在身六神和合报平安丹田有宝休寻道对境无心莫问禅未几道经黄龙山覩紫云成盖疑有异人乃入谒值黄龙击皷陞堂黄龙见意必吕公也欲诱而进厉声曰座傍有窃法者吕毅然出问一粒粟中藏世界半升铛内煑山川且道此意如何黄龙指曰这守尸鬼吕曰争奈囊有长生不死药黄龙曰饶经八万劫终是落空亡吕薄讶飞劒胁之劒不能入遂再拜求指归黄龙诘曰半升铛内煑山川即不问如何是一粒粟中藏世界吕于言下顿契作偈曰弃却瓢囊摵碎琴如今不恋汞中金自从一见黄龙后始觉从前错用心黄龙嘱令加护清谿洪进禅师襄州清谿山洪进禅师在地藏时居第一座一日地藏上堂二僧出礼拜地藏曰俱错二僧无语下堂请益修山主修曰汝自巍巍堂堂却礼拜拟问他人岂不是错师闻之不肯修乃问未审上座又作么生师曰汝自迷暗焉可为人修愤然上方丈请益地藏指廊下曰典座入库头去也修乃省过又一日师问修山主曰明知生是不生之理为甚么为生死之所X流修曰笋毕竟成竹去如今作篾使还得么师曰汝向后自悟去在修曰某所见祇如此上座意旨又如何师指曰这箇是监院房那箇是典座房修即礼谢清凉休复禅师昇州清凉院休复悟空禅师北海王氏子参寻宗匠依地藏经年不契直得成病入涅槃堂一夜地藏去看乃问复上座安乐么师曰某甲为和尚因缘背地藏指灯笼曰见么师曰见地藏曰祇这箇也不背师于言下有省后修山主问讯地藏乃曰某甲百劫千生曾与和尚违背来此者又值和尚不安地藏遂竖起拄杖曰祇这箇也不背师忽然契悟问忠座主讲甚么经曰法华经师曰若有说法华经处我现宝塔当为证明大德讲甚么人证明忠无对龙济绍修禅师抚州龙济绍修禅师初与法眼同参地藏所得谓巳臻极暨同辞至建阳途中谭次法眼忽问古人道万象之中独露身是拨万象不拨万象师曰不拨法眼曰说甚么拨不拨师懵然不知却回地藏地藏问子去未久何以却来师曰有事未决岂惮䟦涉山川地藏曰汝䟦涉许多山川也还不恶师未喻旨乃问古人道万象之中独露身意旨如何地藏曰汝道古人拨万象不拨万象师曰不拨地藏曰两箇也师骇然沈思而却问未审古人拨万象不拨万象地藏曰汝X唤甚么作万象师方省悟再辞地藏觐于法眼法眼语意与地藏开示前后如一师后居龙济山上堂具足凡夫法凡夫不知具足圣人法圣人不会圣人若会即是凡夫凡夫若知即是圣人此两语一理二义若人辨得不妨于佛法中有箇入处若辨不得莫道不疑好珍重问僧甚处来曰翠巖师曰翠巖有何言句示徒曰寻常道出门逢弥勒入门见释迦师曰与么道又争得曰和尚又如何师曰出门逢阿谁入门见甚么僧于言下有省酒仙遇贤禅师酒仙遇贤禅师姑苏长洲林氏子貌伟怪口容双拳七岁甞沈大渊而衣不润往参龙华发明心印回居明觉院唯事饮酒醉则成歌颂警道俗因号酒仙偈曰绿水红桃华前街后巷走百余遭张三也识我李四也识我识我不识我两箇拳头那箇大两箇之中一箇大曾把虗空一翟支破摩挲令教却恁么拈取须弥枕头卧杨子江头浪最深行人到此尽沈吟他时若到无波处还似有波时用心金斝又闻泛玉山还报颓莫教更漏促趂取月明回贵买朱砂畵月算来X枉用工夫醉卧绿杨阴下起来强说真如泥人再三叮嘱莫教失却衣珠一六二六其事巳足一九二九我要喫酒长伸两脚眠一窹起来天地还依旧门前绿树无啼鸟庭下苍苔有落花聊与东风论箇事十分春色属谁家秋至山寒水冷春来柳绿花红一点动随万变江村烟雨蒙蒙有不有空不空笊篱捞取西北风生在阎浮世界人情几多爱恶祇要喫些酒子所以倒街卧路死后却产娑婆不愿超生净土何以故西方净土且无酒酤南岳下九世圆通缘德禅师庐山圆通缘德禅师临安黄氏子徧游诸方江南国主于庐山建院请师开法大将军曹翰部曲渡江入寺禅者惊走师淡坐如平日翰至不起不揖翰怒诃曰长老不闻杀人不眨眼将军乎师熟视曰汝安知有不惧生死和尚邪翰大奇增敬而巳曰禅者何为而散师曰击皷自集翰遣裨校击之禅无至者翰曰不至何也师曰公有杀心故尔师自起击之禅者乃集教外别传卷七X教外别传X卍XXX教外别传卷八南岳下四世临济义玄禅师镇州临济义玄禅师曹州南华邢氏子幼负出尘之志及落发进具便慕禅宗初在黄檗会中行业纯一时睦州为第一座乃问上座在此多少时师曰三年睦州曰曾参问否师曰不曾参问不知问箇甚么睦州曰何不问堂头和尚如何是佛法的的大意师便去问声未绝黄檗便打师下来睦州曰问话作么生师曰某甲问声未绝和尚便打某甲不会睦州曰但更去问师又问黄檗又打如是三度问三度被打师白睦州曰早承激劝问法累蒙和尚赐棒自恨障缘不领深旨今且辞去睦州曰汝若去须辞和尚了去师礼拜退睦州先到黄檗处曰问话上座虽是后生却甚奇特若来辞方便接伊巳后为一株大树覆荫天下人去在师来日辞黄檗黄檗曰不须他去祇往高安滩头参大愚必为汝说师到大愚大愚曰甚处来师曰黄檗来大愚曰黄檗有何言句师曰某甲三度问佛法的的大意三度被打不知某甲有过无过大愚曰黄檗与么老婆心切为汝得彻困更来这里X问有过无过师于言下大悟乃曰元来黄檗佛法无多子大愚搊住曰这尿牀鬼子适来道有过无过如今却道黄檗佛法无多子你见箇甚么道理速道速道师于大愚肋下筑三拳大愚拓开曰汝师黄檗非干我事师辞大愚却回黄檗黄檗见便问这汉来来去去有甚了期师曰祇为老婆心切便人事了侍立黄檗问甚处去来师曰昨蒙和尚慈旨令参大愚去来黄檗曰大愚有何言句师举前话黄檗曰大愚老汉饶舌待来痛与一顿师曰说甚待来即今便打随后便掌黄檗曰这风颠汉来这里捋虎须师便喝黄檗唤侍者曰引这风颠汉参堂去黄檗一日普请次师随后行黄檗回头见师空手乃问䦆在何处师曰有一人将去了也黄檗曰近前来共汝商量箇事师便近前黄檗竖起䦆曰祇这箇天下人拈掇不起师就手掣得竖起曰为甚么却在某甲手里黄檗曰今日自有人普请便回寺师普请鉏地次见黄檗来拄䦆而立黄檗曰这汉困那师曰䦆也未举困箇甚么黄檗便打师接住棒一送送倒黄檗唿维那扶起我来维那扶起曰和尚争容得这风颠汉无礼黄檗才起便打维那师䦆地曰诸方火塟我这里活埋师一日在僧堂里睡黄檗入堂见以拄杖打板头一下师举首见是黄檗却又睡黄檗又打板头一下却往上间见首座坐禅乃曰下间后生却坐禅汝在这里妄想作么首座曰这老汉作甚么黄檗又打板头一下便出去师栽松次黄檗曰深山里栽许多松作甚么师曰一与山门作境致二与后人作标牓道了将󰑁头𡎺地三下黄檗曰虽然如是子巳喫吾三十棒了也师又𡎺地三下嘘一嘘黄檗曰吾宗到汝大兴于世黄檗因入厨下问饭头作甚么饭头曰拣众僧饭米黄檗曰一顿喫多少饭头曰二石五黄檗曰莫大多么饭头曰犹恐少在黄檗便打饭头举似师师曰我与汝勘这老汉才到侍立黄檗举前话师曰饭头不会请和尚代一转语黄檗曰汝但举师曰莫太多么黄檗曰来日更喫一顿师曰说甚么来日即今便喫随后打一掌黄檗曰这风颠汉又来这里捋虎须师喝一喝便出去师半夏上黄檗山见黄檗看经师曰我将谓是箇人元来是唵黑豆老和尚住数日乃辞黄檗曰汝破夏来何不终夏去师曰某甲暂来礼拜和尚黄檗便打趂令去师行数里疑此事却回终夏后又辞黄檗黄檗曰甚处去师曰不是河南便归河北黄檗便打师约住与一掌黄檗大笑乃唤侍者将百丈先师禅板几案来师曰侍者将火来黄檗曰不然子但将去巳后坐断天下人舌头去在到达磨塔头塔主问先礼佛先礼祖师曰祖佛俱不礼塔主曰祖佛与长老有甚冤家师拂袖便出师为黄檗驰书至沩山与仰山语次仰山曰汝向后北去有箇住处师曰岂有与么事仰山曰但去巳后有一人佐辅汝此人祇是有头无尾有始无终师后住镇州临济学侣云集一日谓普化克符二上座曰我欲于此建立黄檗宗旨汝且成禠我二人珍重下去三日后普化却上来问和尚三日前说甚么师便打三日后克符上来问和尚前日打普化作甚么师亦打至晚小参曰有时夺人不夺境有时夺境不夺人有时人境两俱夺有时人境俱不夺同普化赴施主斋次师问毛吞巨海芥纳须弥为复是神通妙用为复是法尔如然普化趯倒饭牀师曰太麤生曰这里是甚么所在说麤说细次日又同赴斋师复问今日供养何似昨日普化又趯倒饭牀师曰得即得太麤生普化喝曰瞎汉佛法说甚么麤细师乃吐舌僧问如何是真佛真法真道乞师开示师曰佛者心清净是法者心光明是道者处处无碍净光是三即一皆是空名而无实有如真正作道人念念心不间断自达磨大师从西土来祇是觅箇不受人惑底人后遇二祖一言便了始知从前虗用工夫山僧今日见处与祖佛不别若第一句中荐得堪与祖佛为师若第二句中荐得堪与人天为师若第三句中荐得自救不了僧便问如何是第一句师曰三要印开朱点窄未容拟议主宾分曰如何是第二句师曰妙解岂容无着问X沤和争负截流机曰如何是第三句师曰但看棚头弄傀儡抽牵全借里头人乃曰大凡演唱宗乘一句中须具三玄门一玄门须具三要有权有实有照有用汝等诸人作么生会师谓僧曰有时一喝如金刚王宝劒有时一喝如踞地师子有时一喝如探竿影草有时一喝不作一喝用汝作么生会僧拟议师便喝示众参学之人大须子细如宾主相见便有言论往来或应物现形或全体作用或把机权喜怒或现半身或乘师子或乘象王如有真正学人便喝先拈出一箇胶盆子善知识不辨是境便上他境上作模作样便被学人又喝前人不肯放下此是膏肓之病不堪医治唤作宾看主或是善知识不拈出物祇随学人问处即夺学人被夺抵死不肯放此是主看宾或有学人应一箇清净境出善知识前知识辨得是境把得抛向坑里学人言大好善知识知识即云咄哉不识好恶学人便礼拜此唤作主看主或有学人披枷带鎻出善知识前知识更与安一重枷鎻学人欢喜彼此不辨唤作宾看宾大德山僧所举皆是辨魔拣异知其邪正师问洛浦从上来一人行棒一人行喝阿那箇亲曰总不亲师曰亲处作么生洛浦便喝师乃打上堂有一人论劫在途中不离家舍有一人离家舍不在途中那箇合受人天供养师问院主甚处去来曰州中粜黄米来师曰粜得尽X么院主曰粜得尽师以拄杖画一画曰还粜得这箇么院主便喝师便打典座至师举前话典座曰院主不会和尚意师曰你又作么生典座礼拜师亦打上堂一人在孤峰顶上无出身路一人在十字街头亦无向背且道那箇在前那箇在后不作维摩诘不作傅大士珍重有一老宿参便问礼拜即是不礼拜即是师便喝老宿便拜师曰好箇草贼老宿曰贼贼便出去师曰莫道无事好时首座侍立师曰还有过也无首座曰有师曰宾家有过主家有过曰二俱有过师曰过在甚么处首座便出去师曰莫道无事好师到京行化至一家门首曰家常添钵有婆曰太无厌生师曰饭也未曾得何言太无厌生婆便闭却门师陞堂有僧出师便喝僧亦喝便礼拜师便打赵州游方到院在后架洗脚次师便问如何是祖师西来意赵州曰恰遇山僧洗脚师近前作听势赵州曰会即便会啗啄作什么X师便归方丈赵州曰三十年行脚今日错为人下註脚问僧甚处来曰定州来师拈棒僧拟议师便打僧不肯师曰巳后遇明眼人去在僧后参三圣才举前话三圣便打僧拟议三圣又打师应机多用喝会下参徒亦学师喝师曰汝等总学我喝我今问汝有一人从东堂出一人从西堂出两人齐喝一声这里分得宾主么汝且作么生分若分不得巳后不得学老僧喝示众我有时先照后用有时先用后照有时照用同时有时照用不同时先照后用有人在先用后照有法在照用同时駈耕夫之牛夺饥人之食敲骨取髓痛下针锥照用不同时有问有答立宾立主合水和泥应机接物若是过量人向未举巳前撩起便行犹较些子师行脚时到龙光值上堂师出问不展锋铓如何得胜龙光据坐师曰大善知识岂无方便龙光瞪目曰嗄师以手指曰这老汉今日败缺也次到三峰平和尚处平问甚处来师曰黄檗来平曰黄檗有何言句师曰金牛昨夜遭涂炭直至如今不见踪平曰金风吹玉管那箇是知音师曰直透万重关不住青霄内平曰子这一问太高生师曰龙生金凤子冲破碧琉璃平曰且坐喫茶又问近离甚处师曰龙光平曰龙光近日如何师便出去又往凤林路逢一婆子婆问甚处去师曰凤林去婆曰恰值凤林不在师曰甚处去婆便行师召婆婆回首师便行到凤林凤林曰有事相借问得么师曰何得剜肉作疮凤林曰海月澄无影游鱼独自迷师曰海月既无影游鱼何得迷凤林曰观风知浪起翫水野帆飘师曰孤蟾独耀江山静长啸一声天地秋凤林曰任张三寸挥天地一句临机试道看师曰路逢劒客须呈劒不是诗人不献诗凤林便休师乃有颂曰大道绝同任向西东石火莫及电光罔通师侍德山次德山曰今日困师曰这老汉寐语作么德山便打师掀倒禅牀X麻谷问十二面观音那箇是正面师下禅牀擒住曰十二面观音甚处去也速道速道麻谷转身拟坐师便打麻谷接住棒相捉归方丈师问一尼善来恶来尼便喝师拈棒曰更道更道尼又喝师便打师一日拈餬饼示洛浦曰万种千般不离这箇其理不二洛浦曰如何是不二之理师再拈起饼示之洛浦曰与么则万种千般也师曰疴屎见解洛浦曰罗公照镜师见僧来举起拂子僧礼拜师便打又有僧来师亦举拂子僧不顾师亦打又有僧来参师举拂子僧曰谢和尚指示师亦打麻谷问大悲千手眼那箇是正眼师搊住曰大悲千手眼作么生是正眼速道速道麻谷拽师下禅牀却坐师问讯曰不审麻谷拟议师便喝拽麻谷下禅牀却坐麻谷便出上堂僧问如何是佛法大意师竖起拂子僧便喝师便打又僧问如何是佛法大意师亦竖拂子僧便喝师亦喝僧拟议师便打乃曰大众夫为法者不避丧身失命我于黄檗先师处三度问佛法的的大意三度被打如蒿枝拂相似如今更思一顿谁为下手时有僧出曰某甲下手师度与拄杖僧拟接师便打师示众曰有一无位真人常向汝等诸人面门出入未证据者看看时有僧出问如何是无位真人师下绳牀搊住曰道道僧无语师拓开曰无位真人是什么干屎橛师与王常侍到僧堂王问这一堂僧还看经么师曰不看经曰还习禅么师曰不习禅曰既不看经又不习禅毕竟作箇甚么师曰总教伊成佛作祖去曰金屑虽贵落眼成翳师曰我将谓你X是箇俗汉师上堂次两堂首座相见同时下喝僧问师还有宾主也无师曰宾主历然师召众曰要会临济宾主句问取堂中二首座师后居大名府兴化寺东堂咸通八年丁亥四月十日将示灭说传法偈曰㳂流不止问如何真照无边说似他离相离名人不禀吹毛用了急须磨复谓众曰吾灭后不得灭却吾正法眼藏三圣出曰争敢灭却和尚正法眼藏师曰巳后有人问你向他道甚么三圣便喝师曰谁知吾正法眼藏向这瞎驴边灭却言讫端坐而逝南岳下五世兴化存奖禅师魏府兴化存奖禅师在三圣会里为首座常曰我向南方行脚一遭拄杖头不曾拨着一箇会佛法底人三圣闻得问曰你具甚么眼便恁么道师便喝三圣曰须是你始得后大觉闻举遂曰作么生得风吹到大觉门里来师后到大觉为院主一日大觉唤院主我闻你道向南方行脚一遭拄杖头不曾拨着一箇X会佛法底你凭箇甚么道理与么道师便喝大觉便打师又喝大觉又打师来日从法堂过大觉召院主我直下疑你昨日这两喝师又喝大觉又打师再喝大觉又打师曰某甲于三圣师兄处学得箇宾主句总被师兄折倒了也愿与某甲箇安乐法门大觉曰这瞎汉来这里纳败缺脱下衲衣痛打一顿师于言下荐得临济先师于黄檗处喫棒底道理师后开堂日拈香曰此一炷香本为三圣师兄三圣于我太孤本为大觉师兄大觉于我太赊不如供养临济先师师有时唤僧僧应诺师曰点即不到又唤一僧僧应诺师曰到即不点僧问四方八面来时如何师曰打中间底僧便礼拜师曰昨日赴箇村斋中途遇一阵卒风㬥雨却向古庙里軃避得过示众我闻前廊下也喝后架里也喝诸子汝莫盲喝乱喝直饶喝得兴化向虗空里却扑下来一点气也无待我苏息起来向汝道未在何故我未曾向紫罗帐里撒真珠与汝诸人去在胡喝乱喝作么云居住三峰庵时师问权借一问以为影草时如何云居无对师曰想和尚答这话不得不如礼拜了退二十年后云居曰如今思量当时不消道箇何必后遣化主到师处师问X和尚住三峰庵时老僧问伊话对不得如今道得也未化主举前话师曰云居二十年祇道得箇何必兴化即不然争如道箇不必师谓克宾维那曰汝不久为唱导之师克宾曰不入这保社师曰会了不入不会了不入曰总不与么师便打曰克宾维那法战不胜罚钱五贯设饡饭一堂次日师自白椎曰克宾维那法战不胜不得喫饭即便出院师在临济为侍者洛浦来参临济问甚处来洛浦曰銮城来临济曰有事相借问得么洛浦曰新戒不会临济曰打破大唐国觅箇不会底人也无参堂去师随后请问曰适来新到是成他褫不成褫他临济曰我谁管你成褫不成褫师曰和尚祇解将死雀就地弹不解将一转语盖覆却临济曰你又作么生师曰请和尚作新到临济遂曰新戒不会师曰却是老僧罪过临济曰你语藏锋师拟议临济便打至晚临济又曰我今日问新到是将死雀就地弹就窠子里打及至你出得语又喝X起了向青云里打师曰草贼大败临济便打示众曰若是作家战将便请单刀直入更莫如何若何有旻德禅师出礼拜起便喝师亦喝旻德又喝师亦喝旻德礼拜归众师曰适来若是别人三十棒一棒也较不得何故为他旻德会一喝不作一喝用师见同参来才上法堂师便喝僧亦喝师又喝僧亦喝师近前拈棒僧又喝师曰你看这瞎汉犹作主在僧拟议师直打下法堂侍者请问适来那僧有甚触忤和尚师曰他适来也有权也有实也有照也有用及乎我将手向伊面前横两横到这里却去不得似这般瞎汉不打更待何时后唐庄宗车驾幸河北回至魏府行宫诏师问曰朕收中原获X得一宝未曾有人酬价师曰请陛下宝看帝以两手舒幞头脚师曰君王之宝谁敢酬价龙颜大悦赐紫衣师号师皆不受乃赐马与师乘骑马忽惊师坠伤足师唤院主与我做箇木柺子院主做了将来师接得遶院行问僧曰汝等还识老僧么曰争得不识和尚师曰𨁸脚法师说得行不得又至法堂令维那声钟集众师曰还识老僧么众无对师掷下柺子端然而逝宝寿沼禅师镇州宝寿沼禅师因僧问讯次师曰百千诸圣尽不出此方丈内曰祇如古人道大千沙界海中沤未审此方丈向甚么处着师曰千圣现在曰阿谁证明师便掷下拂子僧从西过东立师便打僧曰若不久参焉知端的师曰三十年后此话大行赵州来师在禅牀背面而坐赵州展坐具礼拜师起入方丈赵州收坐具而出胡钉铰参师问汝莫是胡钉铰么曰不敢师曰还钉得虗空么曰请和尚打破师便打胡曰和尚莫错打某甲师曰向后有多口阿师与你点破在胡后到赵州举前话赵州X曰汝因甚么被他打胡曰不知过在甚么处赵州曰祇这一缝尚不奈何胡于此有省赵州曰且钉这一缝西院来参问踏倒化城来时如何师曰不斩死汉西院曰斩师便打西院连道斩斩师又随声打师却回方丈曰适来这僧将赤肉抵他干棒有甚死急三圣慧然禅师镇州三圣院慧然禅师自临济受诀遍历丛林至仰山仰山问汝名甚么师曰慧寂仰山曰慧寂是我名师曰我名慧然仰山大笑而巳仰山因有官人相访仰山问官居何位曰推官仰山竖起拂子曰还推得这箇么官人无对仰山令众下语皆不契时师不安在涅槃堂内将息仰山令侍者去请下语师曰伹道和尚今日有事仰山又令侍者问未审有甚么事师曰再犯不容到香严香严问甚处来师曰临济香严曰将得临济喝来么师以X坐具蓦口打又到德山才展坐具德山曰莫展炊巾这里无残羹馊饭师曰纵有也无着处德山便打师接住棒推向禅牀上德山大笑师哭苍天便下参堂堂中首座号踢天泰问行脚高士须得本道公验作么生是本道公验师曰道甚么首座再问师打一坐具曰这漆桶前后触忤多少贤良首座拟人事师便过第二座人事又到道吾道吾预知以绯抹额持神杖于门下立师曰小心祗候道吾应喏师参堂了再上人事道吾具威仪方丈内坐师才近前道吾曰有事相借问得么师曰也是适来野狐精便出去住后上堂我逢人即出出则不为人便下座僧问如何是祖师西来意师曰臭肉来蝇问僧近离甚处僧便喝师亦喝僧又喝师又喝僧曰行棒即瞎便喝师拈棒僧乃转身作受棒势师曰下坡不走快便难逢便棒僧曰这贼便出去师遂抛下棒次有僧问适来争容得这僧师曰是伊见先师来魏府大觉和尚魏府大觉和尚参临济临济才见竖起拂子师展坐具临济掷下拂子师收坐具参堂去时僧众曰此僧莫是和尚亲故不礼拜又不喫棒临济闻说令侍者唤适来新到上来师随侍者到方丈临济曰大众道汝来参长老又不礼拜又不喫棒莫是长老亲故师乃珍重下去临终时谓众曰我有一只箭要付与人时有一僧出曰请和尚箭师曰汝唤甚么作箭僧喝师打数下便归方丈却唤其僧入来问曰汝适来会么曰不会师又打数下掷却拄杖曰巳后遇明眼人分明举似便乃告寂灌谿志闲禅师灌谿志闲禅师魏府馆陶史氏子幼从栢巖禅师披剃受具后见临济临济蓦胸搊住师曰领领临济拓开曰且放汝一顿师离临济至末山住后上堂曰X我在临济爷爷处得半杓末山孃孃处得半杓共成一杓喫了直至如今饱不饥师会下一僧去参石霜石霜问甚处来曰灌谿来石霜曰我南山不如他北山僧无对僧回举似师师曰何不道灌谿修涅槃堂了也问久向灌谿到来祇见沤麻池师曰汝祇见沤麻池且不见灌谿曰如何是灌谿师曰噼箭急𣵠州纸衣和尚𣵠州纸衣和尚初问临济如何是夺人不夺境临济曰煦日发生铺地锦婴儿垂发白如丝师曰如何是夺境不夺人临济曰王令巳行天下遍将军塞外绝烟尘师曰如何是人境俱夺临济曰并汾绝信独处一方师曰如何是人境俱不夺临济曰王登宝殿野老讴謌师于言下领旨定州善崔禅师定州善崔禅师州将王令公于衙署张座请师说法师陞座拈拄杖曰出来也打不出来也打僧出曰崔禅聻师掷下拄杖曰久立令公伏惟珍重镇州万寿和尚镇州万寿和尚访宝寿宝寿坐不起师展坐具宝寿下禅牀师却坐宝寿骤入方丈闭却门知事见师坐不起曰请和尚库下喫茶师乃归院翌日宝寿来复谒师踞禅牀宝寿展坐具师亦下禅牀宝寿却坐师归方丈闭却门宝寿入侍者寮取灰围却方丈门便归去师遂开门见曰我不恁么他却恁么幽州谭空和尚幽州谭空和尚镇州牧有姑为尼行脚回欲开堂为人牧令师勘过师问曰见说汝欲开堂为人是否尼曰是师曰尼是五障之身汝作么生为人尼曰龙女八岁南方无垢世界成等正觉又作么生师曰龙女有十八变你试一变看尼曰设使变得也祇是箇野狐精师便打牧闻举乃曰和尚棒折那宝寿和尚问除却中上二根人来时师兄作么生师曰汝适来举早错也宝寿曰师兄也不得无过师曰汝却与我作师兄宝寿侧掌曰这老贼米仓和尚沧州米仓和尚州牧请师与宝寿入厅供养令人传语请二长老谭论佛法宝寿曰请师兄答话师便喝宝寿曰某甲话也未问喝作么师曰犹嫌少在宝寿X却与一喝虎谿庵主虎谿庵主有僧问和尚何处人事师曰陇西人曰承闻陇西出鹦鹉是否师曰是曰和尚莫不是否师便作鹦鹉声僧曰好箇鹦鹉师便打定上座定上座初参临济问如何是佛法大意临济下禅牀擒住师拟议临济与一掌师伫思傍僧曰定上座何不礼拜师方作礼忽然大悟后南游路逢巖头雪峰钦山三人巖头问上座甚处来师曰临济来巖头曰和尚万福师曰和尚巳顺世也巖头曰某甲三人特去礼拜薄福不遇不知和尚在日有何言句请上座举一两则师遂举临济上堂曰赤肉团上有一无位真人常在汝等诸人面门出入未证据者看看时有僧问如何是无位真人临济下禅牀搊住曰道道僧拟议临济拓开曰无位真人是甚么干屎橛巖头不觉吐舌雪峯曰临济大似白拈贼钦山曰何不道赤肉团上非无位真人师便擒住曰无位真人与非无位真人相去多少速道速道钦山被擒直得面黄面青语之不得巖头雪峯曰这新戒不识好恶触忤上座且望慈悲师曰若不是这两箇老汉𡎺杀这尿牀鬼子师在镇府斋回到桥上坐次逢三人座主一人问如何是禅河深处须穷到底师擒住拟抛向桥下二座主近前谏曰莫怪触忤上座且望慈悲师X曰若不是这两箇座主直教他穷到底奯上座奯上座离临济参德山德山才见下禅牀作抽坐具势师曰这箇且置或遇心境一如底人来向伊道箇甚么免被诸方检责德山曰犹较昔日三步在别作箇主人公来师便喝德山默然师曰塞却这老汉咽喉也拂袖便出又参百丈茶罢百丈曰有事相借问得么师曰幸自非言何须瓯茶百丈曰与么则许借问百丈曰收得安南又忧塞北师擘开胷曰与么不与么百丈曰要且难搆要且难搆师曰知即得知即得南岳下六世南院慧颙禅师汝州南院慧颙禅师上堂赤肉团上壁立千仞僧问赤肉团上壁立千仞岂不是和尚道师曰是僧便掀倒禅牀师曰这瞎驴乱作僧拟议师便打问僧近离甚处曰长水师曰东流西流曰总不恁么师曰作么生僧珍重师便打僧参师举拂子僧曰今日败缺师放下拂子僧曰犹有这箇在师便打X问僧近离甚处曰襄州师曰来作甚么曰特来礼拜和尚师曰恰遇宝应老不在僧便喝师曰向汝道不在又喝作甚么僧又喝师便打僧礼拜师曰这棒本是汝打我我且打汝要此话大行瞎汉参堂去僧问从上诸圣甚么处去师曰不上天堂即入地狱曰和尚作么生师曰还知宝应老落处么僧拟议师以拂子蓦口打复唤僧近前曰令合是汝行又打一拂子思明和尚未住西院时到参礼拜了曰无可人事从许州来收得江西剃刀一柄献和尚师曰汝从许州来为甚却收得江西剃刀思明把师手搯一搯师曰侍者收取思明以衣袖拂一拂便行师曰阿剌剌阿剌剌上堂诸方祇具啐啄同时眼不具啐啄同时用僧便问如何是啐啄同时用师曰作家不啐啄啐啄同时失曰此犹未是某甲问处师曰汝问处作么生僧曰失师便打其僧不肯后于云门会下闻二僧举此话一僧曰当时南院棒折那其僧忽契悟遂奔回省觐师巳圆寂乃谒风穴风穴一见便问上座莫是当时问先师啐啄同时话底么僧曰是师曰汝当时作么生会曰某甲当时如在灯影里行相似风穴曰X汝会也问祖意教意是同是别师曰王尚书李仆射曰意旨如何牛头南马头北守廓侍者守廓侍者问德山曰从上诸圣向甚么处去德山曰作么作么师曰勑点飞龙马跛鼈出头来德山便休去来日浴出师过茶与德山德山于背上拊一下曰昨日公案作么生师曰这老汉今日方始瞥地德山又休去师行脚到襄州华严和尚会下一日华严上堂曰大众今日若是临济德山高亭大愚鸟窠船子儿孙不用如何若何便请单刀直入华严与汝证据师出礼拜起便喝华严亦喝师又喝华严亦喝师礼拜起曰大众看这老汉一场败缺又喝一喝拍手归众华严下座归方丈时风穴作维那上去问讯华严曰维那汝来也叵耐守廓适来把老僧扭揑一上待集众打一顿趂出风穴曰趂他迟了也自是和尚言过他是临济下儿孙本分恁么华严方息怒风穴下来举X似师师曰你着甚来由劝这汉我未问前早要棒喫得我话行如今不打搭却我这话也风穴曰虽然如是巳遍天下也西院思明禅师汝州西院思明禅师从漪上座到法席旬日常自曰莫道会佛法人觅箇举话底人也无师闻而默之漪异日上法堂次师召从漪漪举首师曰错漪进三两步师又曰错漪近前师曰适来两错是上座错是思明老汉错曰是从漪错师曰错错乃曰上座且在这里过夏共汝商量这两错漪不肯便去后住相州天平山每举前话曰我行脚时被恶风吹到汝州有西院长老勘我连下两错更留我过夏待共我商量我不道恁么时错我发足南方去时早知错了也宝寿和尚宝寿和尚在先宝寿为供养主宝寿问父母未生前还我本来面目来师立至夜深下语不契翌日辞去宝寿曰汝何往师曰昨日蒙和尚设问某甲不契往南方参知识去宝寿曰南方禁夏不禁冬我此间禁冬不禁夏汝且作街坊过夏若是佛法阛阓之中浩浩红尘常说正法师不敢违一日街头见两人交争挥一拳曰你得恁么无面目师当下大悟走见X宝寿未及出语宝寿便曰汝会也不用说师便礼拜宝寿临迁化时嘱三圣请师开堂师开堂曰三圣推出一僧师便打三圣曰与么为人非伹瞎却这僧眼瞎却镇州一城人眼去在师掷下拄杖便归方丈际上座际上座行脚到洛京南禅时有朱行军设斋入僧堂顾视曰直下是遂行香口不住道至师面前师便问直下是箇甚么行军便喝师曰行军幸是会佛法底人又恶发作甚么行军曰唤作恶发即不得师便喝行军曰钩在不疑之地师又喝行军便休斋退令客司请适来下喝僧来师至便共行军言论并不顾诸人僧录曰行军适来争容得这僧无礼行军曰若是你诸人喝下官有劒僧录曰某等固是不会须是他晖长老始得行军曰若是南禅长老也未梦见在南岳下七世风穴延沼禅师汝州风穴延沼禅师余杭刘氏子幼习儒典应进士一举不遂乃出家依本州开元智恭律师披削受具习天台止观年二十五谒镜清镜清问近离甚处师曰自离东来镜清曰还过小江也无师曰大舸独飘空小江无可济镜清曰镜水秦山鸟飞不度子莫道听途言师曰沧溟尚怯艨䑳势列汉飞帆渡五湖镜清竖拂子曰争奈这箇何师曰这箇是甚么镜清曰果然不识师曰出没卷舒与师同用镜清曰杓卜听虗声熟睡饶讇语师曰泽广藏山理能伏豹镜清曰舍罪放愆速须出去师曰出去即失便出到法堂乃曰夫行脚人因缘未尽其善不可便休去却回曰某甲适来辄陈小騃冐凟尊颜伏蒙慈悲未赐罪责镜清曰适来言从东来岂不是翠巖来师曰雪窦亲栖宝葢东镜清曰不逐忘半狂解息却来这里念篇章师曰路逢劒客须呈劒不是诗人莫献诗镜清曰诗速祕却略借劒看师曰目首甑人𢹂劒去镜清曰不独触风化亦自显颟顸师曰若不触风化争明古佛心镜清曰如何是古佛心师曰再许允容师今何有镜清曰东来衲子菽麦不分祇闻不巳而巳何得抑巳而巳师曰巨浪涌千寻澄波不离水镜清曰一句X截流万机寝削师便礼拜镜清曰衲子俊哉衲子俊哉师到华严华严问我有牧牛歌辄请阇黎和师曰羯鼓掉鞭牛豹跳远村梅树觜卢都师参南院入门不礼拜南院曰入门须辨主师曰端的请师分南院于左膝拍一拍师便喝南院于右膝拍一拍师又喝南院曰左边一拍且置右边一拍作么生师曰瞎南院便拈棒师曰莫盲枷瞎棒夺打和尚莫言不道南院掷下棒曰今日被黄面浙子钝置一场师曰和尚大似持钵不得诈道不饥南院曰阇黎曾到此间么师曰是何言欤南院曰老僧好好相借问师曰也不得放过便下参众了却上堂头礼谢南院曰阇黎曾见甚么人来师曰在襄州华严与廓侍者同夏南院曰亲见作家来南院问南方一棒作么商量师曰作奇特商量师却问和尚此间一棒作么商量南院拈拄杖曰棒下无生忍临机不见师师于言下大彻玄旨遂依止六年四众请主风穴师因兵宼避地郢州谒李使君留于衙内度夏普设大会请师上堂才陞座乃曰祖师心印状似铁牛之机去即印住住即印破祇如不去不住印即是不印即是还有人道得么时有卢陂长老出问学人有铁牛之机请师不搭印师曰惯钓鲸鲵澄巨浸却嗟蛙步𩥇泥沙陂伫思师喝曰长老何不进语陂拟议师便打一拂子曰还记得话头么试举看X陂拟开口师又打一拂子牧主曰信知佛法与王法一般师曰见甚么道理牧主曰当断不断反招其乱师便下座问古曲无音韵如何和得齐师曰木鸡啼子夜刍狗吠天明上堂若立一尘家国兴盛野老颦蹙不立一尘家国丧亡野老安贴于此明得阇黎无分全是老僧于此不明老僧却是阇黎阇黎与老僧亦能悟却天下人亦能瞎却天下人欲识阇黎么右边一拍曰这里是欲识老僧么左边一拍曰这里是颕桥安禅师颕桥安禅师与钟司徒向火次钟忽问三界焚烧时如何出得师以香匙拨开火钟拟议师曰司徒司徒钟忽有省兴阳归静禅师郢州兴阳归静禅师初参西院便问拟问不问时如何西院便打师良久西院曰若唤作棒眉须堕落师于言下大悟X南岳下八世首山省念禅师汝州首山省念禅师莱州狄氏子常密诵法华经众目为念法华也晚于风穴会中充知客一日侍立次风穴乃垂涕告之曰不幸临济之道至吾将坠于地矣师曰观此一众岂无人邪风穴曰聪明者多见性者少师曰如某者如何风穴曰吾虽望子之久犹恐耽着此经不能放下师曰此亦可事愿闻其要风穴遂上堂举世尊以青莲目顾视大众乃曰正当恁么时且道说箇甚么若道不说而说又是埋没先圣且道说箇甚么师乃拂袖下去风穴掷下拄杖归方丈侍者随后请益曰念法华因甚不祗对和尚风穴曰念法华会也次日师与真园头同上问讯次风穴问真曰作么生是世尊不说说真曰鹁鸠树头鸣风穴曰汝作许多痴福作么何不体究言句又问师曰汝作么生师曰动容扬古路不堕悄然机风穴谓真曰汝何不看念法华下语因白兆楚和尚至汝州宣化风穴令师往传语才相见提起坐具便问展即是不展即是白兆曰自家看取师便喝白兆曰我曾亲近知识来未甞辄敢恁么造次师曰草贼大败白兆曰来日若见风穴和尚待一一X举似师曰一任一任不得忘却师乃先回举似风穴风穴曰今日又被你收下一员草贼师曰好手不张名白兆次日才到相见便举前话风穴曰非但昨日今日和赃捉败师于是名振四方开法首山广慧真禅师汝州广慧真禅师甞在风穴作园头风穴问曰会昌沙汰时护法善神向甚么处去师曰常在阛阓中要且无人识风穴曰汝彻也师礼拜南岳下九世汾阳善昭禅师汾州太子院善昭禅师太原俞氏子杖䇿游方历参知识七十一员后到首山问百丈卷席意旨如何首山曰龙袖拂开全体现曰师意如何首山曰象王行处绝狐踪师于言下大悟拜起而曰万古碧潭空界月再三捞摝始应知有问者曰见何道理便尔自肯师曰正是我放身命处后游衡湘及襄沔间每为郡守以名剎力致前后八请坚卧不答洎首山殁西河道俗遣僧契聪迎请住持师闭关高枕聪排闼而入让之曰佛法大事靖退小节风穴惧应谶忧宗旨坠灭幸而有先师先师巳弃世汝有力荷担如来大法者今何时而欲安眠哉师矍起握聪手曰非公不闻此语趣办严吾行矣问如何是学人着力处师曰嘉州打大像曰如何是学人转身处师曰陜府灌铁牛曰如何是学人亲切处师曰西河弄师子乃曰若X人会得此三句巳辨三玄更有三要语在切须荐取不是等闲与大众颂出三玄三要事难分得意忘言道易亲一句明明该万象重阳九日菊花新师为并汾苦寒乃罢夜参有异比丘振钖而至谓师曰会中有大士六人奈何不说法言讫而去师密记以偈曰胡僧金钖光为法到汾阳六人成大器劝请为敷扬郑工部到茶话次郑示师偈曰黄纸休遮眼青云自有阴莫将闲学解埋没祖师心复曰只将此偈騐天下长老师曰与么则汾阳也在里头曰担枷过状师曰更不再勘郑曰两重公案师曰知即得郑良久师嘘一声郑曰文宝文宝师曰在甚所在郑曰不容某甲出气争得嗔他道淹滞长老在此师曰是何言欤郑曰实师曰也不得放过郑曰请师一偈师曰不闲纸墨随示偈曰荒草寻幽径巖松逈布阴几多玄学客失却本来心上堂谓众曰夫说法者须具十智同真若不具十智同真邪正不辨缁素不分不能与人天为眼目决断是非如鸟飞空而折翼如箭射的而断弦弦断故射的不中翼折故空不可飞弦壮翼牢空的俱彻作么生是十智同真与诸上座点出一同一质二同大事三总同参四同真志五同徧普六同具足七同得失八同生杀九同音吼十同得入又曰与甚么人同得入与阿谁同音吼作么生是同生杀甚么物同得失阿那箇同具足是甚么同徧普何人同真志孰能总同参那箇同大事何物同一X质有点得出底么点得出者不悋慈悲点不出来未有参学眼在切须辨取要识是非面目见在不可久立珍重龙德府尹李侯与师有旧虗承天寺致之使三反不赴使者受罚复至曰必欲得师俱往不然有死而巳师笑曰老病业巳不出山借往当先后之何必俱邪使曰师诺则先后唯所择师令馔设且俶装曰吾先行矣停箸而化叶县归省禅师汝州叶县广教院归省禅师冀州贾氏子游方参首山首山一日举竹篦问曰唤作竹篦即触不唤作竹篦即背唤作甚么师掣得掷地上曰是甚么首山曰瞎师于言下豁然顿悟僧请益栢树子话师曰我不辞与汝说还信么曰和尚重言争敢不信师曰汝还闻檐头水滴声么其僧豁然不觉失声云㖿师曰你见箇甚么道理僧便以颂对曰檐头水滴分明历历打破干坤当下心息师乃忻然师因去将息寮看病僧僧乃问曰和尚四大本空病从何来师曰从阇黎问处来僧喘气又问曰不问时如何师曰撒手卧长空僧曰㖿便脱去师到洞山问洞山廓然无依法归何处洞山曰三番羯磨师曰恁么即知音不和也洞山曰知音不和底事作么生师曰龟毛拂子长三尺洞山曰你因什么眉须堕落师便礼拜X神鼎洪諲禅师潭州神鼎洪諲禅师襄水扈氏子甞与数耆宿至襄沔间一僧举论宗乘颇敏捷会野饭山店中供办而僧论说不巳师曰三界唯心万法唯识唯识唯心眼声耳色是甚么人语僧曰法眼语师曰其义如何曰唯心故根境不相到唯识故声色摐然师曰舌味是根境否曰是师以筯筴菜置口中含胡而语曰何谓相人邪坐者骇然僧不能答师曰途路之乐终未到家见解入微不名见道参须实参悟须实悟阎罗大王不怕多语僧拱而退后隐衡岳三生藏有湘阴豪贵来游福严即师之室见其气貌闲静一钵挂壁余无长物倾爱之遂拜跪请往神鼎师笑而诺之至十年始成丛席一朽牀为说法座其甘枯淡无比又以德腊俱高诸方尊之如古赵州谷隐蕴聪禅师襄州谷隐山蕴聪慈照禅师初参百丈恒和尚因结夏百丈上堂举中观论曰正觉无名相随缘即道场师便出问如何是正觉无名相百丈曰汝还见露柱么师曰如何是随缘即道场百丈曰今日结夏次参首山问学人亲到宝山空手回时如何首山曰家家门前火把子师于言下大悟呈偈曰我今二十七访道曾寻觅今朝喜得逢要且不相识后到大阳玄和尚问近离甚处师曰襄州大阳曰作么生是不隔底句师曰和尚住持不易大阳曰且坐喫茶师便X参众去侍者问适来新到祇对住持不易和尚为甚么教坐喫茶大阳曰我献他新罗附子他酬我舶上茴香你去问他有语在侍者请师喫茶问适来祇对和尚道住持不易意旨如何师曰真鍮不博金广慧元琏禅师汝州广慧院元琏禅师泉州陈氏到首山首山问近离甚处师曰汉上首山竖起拳曰汉上还有这箇么师曰这箇是甚么盌鸣声首山曰瞎师曰恰是拍一拍便出他日又问学人亲到宝山空手回时如何首山曰家家门前火把子师当下大悟曰某甲不疑天下老和尚舌头也首山曰汝会处作么生与我说来看师曰祇是地上水碙砂也首山曰汝会也师便礼拜住后杨亿侍郎问天上无弥勒地下无弥勒未审在甚么处师曰敲甎打瓦又问风穴道金沙滩头马郎妇意旨如何师曰更道也不及许式郎中漕西蜀经由谒师适接见于佛前式曰先拜佛先拜长老师曰虾蟇吞大虫式曰恁么则总不拜去也师曰运使话堕式曰许长老具一只眼师以衣袖便拂式曰今日看破便礼拜三交智嵩禅师并州承天院三交智嵩禅师参首山问如何是佛法的的大意首山曰楚王城畔汝水东流师于此有省顿契佛意乃作三玄偈曰须用直须用心意莫定动X三岁师子吼十方没狐种我有真如性如同幕里隐打破六门关显出毗卢印真骨金刚体可夸六尘一拂永无遮廓落世界空为体体上无为真到家首山闻乃请喫茶问这三颂是汝作来邪师曰是首山曰或有人教汝现三十二相时如何师曰某甲不是野狐精首山曰惜取眉毛师曰和尚落了多少首山以竹篦头上打曰这汉向后乱作去在郑工部问百尺竿头独打毬万丈悬崖丝系腰时如何师曰幽州着脚广南厮扑郑无语师曰勘破这胡汉郑曰二十年江南界里这回却见禅师师曰瞎老婆吹火仁王处评禅师池州仁王院处评禅师问首山如何是佛法大意首山便喝师礼拜首山拈棒师曰老和尚没世界那首山抛下拄杖曰明眼人难谩师曰草贼大败智门迥罕禅师随州智门迥罕禅师为北塔僧使点茶次师起揖曰僧使近上坐使曰鹞子头上争敢安巢师曰棒上不成龙随后打一坐具使茶罢起曰适来却成触忤和尚师曰江南杜禅客觅甚么第二盌鹿门慧昭山主襄州鹿门慧昭山主杨亿侍郎问曰入山不畏虎当路却防人时如何师曰君子坦荡荡南岳下十世石霜楚圆禅师X潭州石霜楚圆慈明禅师全州李氏子少为书生年二十二依湘山隐静寺出家其母有贤行使之游方闻汾阳道望遂往谒焉汾阳顾而默器之经二年未许入室每见必骂诟或毁诋诸方及有所训皆流俗鄙事一夕诉曰自至法席巳再夏不蒙指示但增世俗尘劳念岁月飘忽巳事不明失出家不利语未卒汾阳熟视骂曰是恶知识敢裨贩我怒举杖逐之师拟伸救汾阳掩师口乃大悟曰是知临济道出常情服役七年辞去谒唐明嵩禅师嵩谓师曰杨大年内翰知见高入道稳实子不可不见师乃往见大年大年问曰对面不相识千里却同风师曰近奉山门请大年曰真箇脱空师曰前月离唐明大年曰适来悔相问师曰作家大年便喝师曰恰是大年复喝师以手划一划大年吐舌曰真是龙象师曰是何言欤大年唤客司点茶来元来是屋里人师曰也不消得茶罢又问如何是上座为人一句师曰切大年曰与么则长裙新妇拖泥走师曰谁得似内翰大年曰作家作家师曰放你二十棒大年拊膝曰这里是甚么所在师拍掌曰也不得放过大年大笑又问记得唐明当时悟底因缘么师曰唐明问首山如何是佛法的的大意首山曰楚王城畔汝水东流大年曰祇如此语意旨如何师曰水上挂灯毬大年曰与么则孤负古人去也师曰内翰疑则别参大年曰三脚虾蟇跳上天师曰一任𨁝跳大年乃大笑馆于斋中日夕X质疑智证因闻前言往行恨见之晚朝中见驸马都尉李公遵勗曰近得一道人真西河师子李曰我以拘文不能就谒奈何大年默然归语师曰李公佛法中人闻道风远至有愿见之心政以法不得与侍从过从师于是邌明谒李公公阅谒使童子问曰道得即与上座相见师曰今日特来相看又令童子曰碑文刊白字当道种青松师曰不因今日节余日定难逢童子又出曰都尉言与么则与上座相见去也师曰脚头脚底公乃出坐定问曰我闻西河有金毛师子是否师曰甚么处得这消息公便喝师曰野干鸣公又喝师曰恰是公大笑师辞公问如何是上座临行一句师曰好将息公曰何异诸方师曰都尉又作么生公曰放上座二十棒师曰专为流通公又喝师曰瞎公曰好去师应喏喏自是往来杨李之门以法为友久之辞还河东大年曰有一语寄与唐明得么师曰明月照见夜行人大年曰却不相当师曰更深犹自可午后更愁人大年曰开宝寺前金刚近日因甚么汗出师曰知大年曰上座临行岂无为人底句师曰重叠关山路大年曰与么则随上座去也师嘘一声大年曰真师子儿大师子吼师曰放去又收来大年曰适来失脚踏倒又得家童扶起师曰有甚么了期大年大笑师还唐明李公遣两僧讯师师于书尾畵双足写来僧名以寄之公作偈曰黑毫千里余金椁示双趺人天浑莫测珍重赤须胡师以母老X南归至瑞州首众于洞山时聪禅师居焉先是汾阳谓师曰我徧参云门儿孙特以未见聪为恨故师依止三年谒神鼎諲禅师神鼎首山高第望尊一时衲子非人类精奇无敢登其门者住山三十年门弟子气吞诸方师发长不剪弊衣楚音通谒称法姪一众大笑神鼎遣童子问长老谁之嗣师仰视屋曰亲见汾阳来神鼎杖而出顾见颀然问曰汾州有西河师子是否师指其后绝呌曰屋倒矣童子返走神鼎回顾相矍铄师地坐脱只履而视之鼎老忘所问又失师所在师徐起整衣且行且语曰见面不如闻名遂去神鼎遣人追之不可叹曰汾州乃有此儿邪师自是名重丛林师到大愚芝和尚处芝坐间开合子取香烧师问作么生烧芝便放香炉中烧师指曰讶郎当汉又恁么去也师室中插劒一口以草鞋一对水一盆置在劒边每见入室即曰看看有至劒边拟议者师曰险丧身失命了也便喝出师冬日牓僧堂作此字二一一三水其下注曰若人识得不离四威仪中首座见曰和尚今日放参师闻而笑之宝元戊寅李都尉遣使邀师曰海内法友唯师与杨大年耳大年弃我而先仆年来顿觉衰落忍死以一见公仍以书抵潭帅敦遣之师恻然与侍者舟而东下舟中作偈曰长江行不尽帝里到何时既得凉风便休将艣棹施至京师与李公会X月余而李公果殁临终画一圆相又作偈献师世界无依山河匪碍大海微尘须弥纳芥拈起幞头解下腰带若觅死生问取皮袋师曰如何是本来佛性公曰今日热如昨日随声便问师临行一句作么生师曰本来无罣碍随处任方圆公曰晚来困倦更不答话师曰无佛处作佛公于是泊然而逝仁宗皇帝尤留神空宗闻李公之化与师问答加叹久之师哭之恸临圹而别有旨赐官舟南归中途谓侍者曰我忽得风痺疾视之口吻巳㖞斜侍者以足顿地曰当柰何平生呵佛骂祖今乃尔师曰无忧为汝正之以手整之如故曰而今而后不钝置汝法华全举禅师舒州法华院全举禅师到公安远和尚处远问作么生是伽蓝师曰深山藏独虎浅草露羣蛇曰作么生是伽蓝中人师曰青松盖不得黄叶岂能遮曰道甚么师曰少年翫慧天边月潦倒扶桑没日头曰一句两句云开月露作么生师曰照破佛祖到大愚芝和尚处芝问古人见桃花意作么生师曰曲不藏直曰那箇且从这箇作么生师曰大街拾得金四隣争得知曰上座还知么师曰路逢劒客须呈劒不是诗人不献诗曰作家诗客师曰一条红线两人牵曰玄沙道谛当甚谛当敢保老兄未彻在又作么生师曰海枯终见底人死不知心曰却是师曰楼阁凌云势峰峦叠翠层到琅邪觉和尚处觉问近离甚处师X曰两浙曰船来陆来师曰船来曰船在甚处师曰步下曰不涉程途一句作么生道师以坐具摵一摵曰杜撰长老如麻似粟拂袖而出觉问侍者此是甚么人侍者曰举上座觉曰莫是举师叔么先师教我寻见伊遂下旦过问上座莫是举师叔么莫怪适来相触忤师便喝复问长老何时到汾阳觉曰某时到师曰我在浙江早闻你名元来见解祇如此何得名播寰宇觉遂作礼曰某甲罪过示众云释迦不出世达磨不西来佛法遍天下谭玄口不开师到杭州西菴菴主曾见明招菴主举颂曰绝顶西峯上峻机谁敢当超然凡圣外瞥起两重光师曰如何是两重光菴主曰月从东出日向西没师曰菴主未见明招时如何菴主曰满盏油难尽师曰见后如何菴主曰多心易得干芭蕉谷泉禅师南岳芭蕉菴大道谷泉禅师泉州人也受法汾阳放荡湖湘后省同参慈明禅师慈明问白云横谷口道人何处来师左右顾视曰夜来何处火烧出古人坟慈明曰未在更道师作虎声慈明以坐具便摵师接住推慈明置禅牀上慈明却作虎声师大笑曰我见七十余员善知识今日始遇作家山有湫毒龙所蛰堕叶触波必雷雨连日过者不敢喘师与慈明暮X归捉慈明衣曰可同浴慈明掣肘径去于是师解衣跃入霹雳随至腥风吹雨林木振摇慈明蹲草中意师死矣须臾晴霁忽引颈出波间曰㘞师因倚遇上座来参问菴主在么师曰谁曰行脚僧师曰作甚么曰礼拜菴主师曰恰值菴主不在曰你聻师曰向道不在说甚么你我拽棒趂出遇次日再来师又趂出遇一日又来问菴主在么师曰谁曰行脚僧揭帘便入师拦胷搊住曰我这里狼虎纵横尿牀鬼子三回两度来讨甚么曰人言菴主亲见汾阳来师解衣抖擞曰你道我见汾阳有多少奇特曰如何是菴中主师曰入门须辨取曰莫祇这便是么师曰赚却几多人曰前言何在师曰听事不真唤钟作瓮曰万法泯时全体现君臣合处正中邪去也师曰驴汉不会便休乱统作么曰未审客来将何祗待师曰云门餬饼赵州茶曰恁么则谢师供养去也师叱曰我这里火种也未有早言谢供养龙华晓愚禅师蕲州黄梅龙华寺晓愚禅师到五祖戒和尚处五祖问曰不落唇吻一句作么生道师曰老老大大话头也不照顾五祖便喝师亦喝五祖拈棒师拍手便出五祖召曰阇黎且住话在师将坐具搭在肩上更不回首天圣皓泰禅师X安吉州天圣皓泰禅师到琅邪琅邪问埋兵掉鬬未是作家匹马单鎗便请相见师指琅邪曰将头不勐带累三军琅邪打师一坐具师亦打琅邪一坐具琅邪接住曰适来一坐具是山僧令行上座一坐具落在甚么处师曰伏惟尚飨琅邪拓开曰五更侵早起更有夜行人师曰贼过后张弓琅邪曰且坐喫茶龙潭智圆禅师唐州龙潭智圆禅师辞汾阳汾阳曰别无送路与子一枝拄杖一条手巾师曰手巾和尚受用拄杖即不消得汾阳曰汝但将去有用处在师便收汾阳曰又道不用师便喝汾阳曰巳后不让临济师曰正令巳行汾阳来日送出三门乃问汝介山逢尉迟时如何师曰一刀两段汾阳曰彼现那叱又作么生师便拽拄杖汾阳喝曰这回全体分付浮山法远禅师舒州浮山法远圆鉴禅师郑州人也投三交嵩和尚出家幼为沙弥见僧入室请问赵州庭栢因缘嵩诘其僧师傍有省进具后谒汾阳叶县皆蒙印可尝与达观颕薛大头七八辈游蜀几遭横逆师以智脱之众以师晓吏事故号远录公师与王质待制论道画一圆相问曰一不得匹马单鎗二不得衣锦还乡鹊不得喜鸦不得殃速道速道王罔措师曰勘破了也欧阳文忠公闻师奇逸造其室未有以异之与客碁师坐其旁文忠遽收局请因碁说法师即令挝X鼓陞座曰若论此事如两家着碁相似何谓也敌手知音当机不让若是缀五饶三又通一路始得有一般底祇解闭门作活不会夺角冲关硬节与虎口齐彰局破后徒劳绰斡所以道肥边易得瘦肚难求思行则往往失粘心麤而时时头撞休夸国手谩说神仙赢局输筹即不问且道黑白未分时一着落在甚么处良久曰从来十九路迷悟几多人文忠嘉叹从容谓同僚曰脩初疑禅语为虗诞今日见此老机缘所得所造非悟明于心地安能有此妙旨哉金山昙颕禅师润州金山昙颕达观禅师首谒大阳玄禅师遂问洞山特设偏正君臣意明何事大阳曰父母未生时事师曰如何体会大阳曰夜半正明天晓不露师罔然遂谒谷隐举前话谷隐曰大阳不道不是祇是口门窄满口说未尽老僧即不然师问如何是父母未生时事谷隐曰粪墼子师曰如何是夜半正明天晓不露谷隐曰牡丹花下睡猫儿师愈疑骇一日普请谷隐问今日运薪邪师曰然谷隐曰云门问僧人搬柴搬柴人如何会师无对谷隐曰此事如人学书点画可効者工否者拙葢未能忘法耳当笔忘手手忘心乃可也师于是默契良久曰如石头曰执事元是迷契理亦非悟谷隐曰汝以为药语为病语师曰是药语谷隐呵曰汝以病为药又安可哉师曰事如函得葢理如箭直锋妙宁有加者而犹以为病实未喻旨X谷隐曰妙至亦是祇名理事祖师意旨智识所不能到矧事理能尽乎故世尊曰理障碍正见知事障续诸生死师恍如梦觉曰如何受用谷隐曰语不离窠臼安能出葢缠师叹曰才涉唇吻便落意思尽是死门终非活路上堂三世诸佛是奴婢一大藏教是涕唾良久曰且道三世诸佛是谁奴婢乃将拂子画一画曰三世诸佛过这边且道一大藏教是谁涕唾师乃自唾一唾大乘德遵禅师唐州大乘山德遵禅师问谷隐曰古人索火意旨如何曰任他灭师曰灭后如何曰初三十一师曰恁么则好时节也曰汝见甚么道理师曰今日一场困谷隐便打师乃有颂曰索火之机实快哉藏锋妙用少人猜要会我师亲的旨红炉火尽不添柴永庆光普禅师果州永庆光普禅师初问谷隐古人道来日大悲院里有斋意旨如何曰日出隈阳坐天寒不举头师入室次谷隐曰适来因缘汝作么生会师曰会则途中受用不会则世谛流布曰未在更道师拂袖便出驸马李遵勗居士驸马都尉李遵勗居士谒谷隐问出家事谷隐以崔赵公问径山公案答之公于言下大悟作偈曰学道须是铁汉着手心头便判直趣无上菩提一切是非莫管公一日与坚上座送别公问近离上党得屇X中都方接麈谈遽回虎钖指云屏之翠峤访雪岭之清流未审此处彼处的的事作么生坚曰利劒拂开天地静霜刀绕举斗牛寒公曰恰直今日耳聩坚曰一箭落双鵰公曰上座为甚么着草鞋睡坚以衣袖一拂公低头曰今日可谓降伏也坚曰普化出僧堂公临终时膈胃躁热有尼道坚谓曰众生见劫尽大火所烧时都尉切宜照管主人公公曰大师与我煎一服药来尼无语公曰这师姑药也不会煎得公与慈明问答罢泊然而终语见慈明传中英公夏竦居士英公夏竦居士字子乔自契机于谷隐日与老衲游偶上蓝溥禅师至公问百骸溃散时那箇是长老自家底上蓝曰前月二十离蕲阳公休去上蓝却问百骸溃散时那箇是相公自家底公便喝上蓝曰喝则不无毕竟那箇是相公自家底公对以偈曰休认风前第一机太虗何处着思惟山僧若要通消息万里无云月上时上蓝曰也是弄精魂华严道隆禅师东京华严道隆禅师初参石门彻和尚问曰古者道但得随处安闲自然合他古辙虽有此语疑心未歇时如何石门曰知有乃可随处安闲如人在州县住或闻或见千奇百怪他总将作寻常不知有而安闲如人在村落住有少声色则惊怪傅说师于言下有省石门尽授其洞上厥旨后为广慧嗣一日福严承X和尚问曰禅师亲见石门如何却嗣广慧师曰我见广慧渠欲剃发使我擎凳子来广慧曰道者我有凳子诗听取乃曰放下便平稳我时便肯伊因叙在石门处所得广慧曰石门所示如百味珍羞祇是饱人不得文公杨亿居士文公杨亿居士字大年幼举神婴及壮负才名而未知有佛一日过同僚见读金刚经笑且罪之彼读自若公疑之曰是岂出孔孟之右乎何侫甚因阅数板懵然始少敬信后会翰林李公维勉令参问及由秘书监出守汝州首谒广慧广慧接见公便问布鼓当轩击谁是知音者广慧曰来风深辨公曰恁么则禅客相逢祇弹指也广慧曰君子可八公应喏喏广慧曰草贼大败夜语次广慧曰秘监曾与甚人道话来公曰某曾问云巖谅监寺两箇大虫相齩时如何谅曰一合相某曰我祇管看未审恁么道还得么广慧曰这里即不然公曰请和尚别一转语广慧以手作拽鼻势曰这畜生更𨁝跳在公于言下脱然无疑有偈曰八角磨盘空里走金毛狮子变作狗拟欲将身北斗藏应须合掌南辰后公问广慧曰承和尚有言一切罪业皆因财宝所生劝人踈于财利况南阎浮提众生以财为命邦国以财聚人教中有财法二施何得劝人疎财乎广慧曰幡竿尖上铁龙头公曰海坛马子似驴大广慧曰楚鸡不是丹山凤公曰佛X灭二千岁比丘少惭愧公因微恙问环大师曰某今日忽违和大师慈悲如何医疗环曰丁香汤一盌公便作吐势环曰恩爱成烦恼环为煎药次公呌曰有贼环下药于公前叉手侧立公瞠目眎之曰少丛林汉环拂袖而出又一日问曰某四大将欲离散大师如何相救环乃槌胷三下公曰赖遇作家环曰几年学佛法俗气犹未除公曰祸不单行环作嘘嘘声公书偈遗李都尉曰沤生与沤灭二法本来齐欲识真归处赵州东院西都尉见遂曰泰山庙里卖纸钱都尉即至公巳逝矣教外别传卷八教外别传X卍XXX教外别传卷九南岳下十一世杨岐方会禅师袁州杨岐方会禅师郡之宜春冷氏子少警敏及冠不事笔砚系名征商课最坐不职乃宵遯入瑞州九峯恍若旧游眷不忍去遂落发每阅经心融神会能折节扣参老宿慈明自南源徙道吾石霜师皆佐之总院事依之虽久然未有省发每咨参慈明曰库司X事繁且去他日又问慈明曰监寺异时儿孙徧天下在何用忙为一日慈明适出雨忽作师侦之小径既见遂搊住曰这老汉今日须与我说不说打你去慈明曰监寺知是般事便休语未卒师大悟即拜于泥途问曰狭路相逢时如何慈明曰你且軃避我要去那里去师归来日具威仪诣方丈礼谢慈明呵曰未在自是慈明每山行师辄瞰其出虽晚必击皷集众慈明遽还怒曰少丛林暮而陞座何从得此规绳师曰汾阳晚参也何谓非规绳乎一日慈明上堂师出问幽鸟语喃喃辞云入乱峯时如何慈明曰我行荒草里汝又入深村师曰官不容鍼更借一问慈明便喝师曰好喝慈明又喝师亦喝慈明连喝两喝师礼拜慈明曰此事是箇人方能担荷师拂袖便行慈明移兴化师辞归九峯后道俗迎居杨岐次迁云盖受请日拈法衣示众曰会么若也不会今日无端走入水牯牛队里去也还知么筠阳九岫萍实杨岐遂陞座时有僧出师曰渔翁未掷钓跃鳞冲浪来僧便喝师曰不信道僧拊掌归众师曰消得龙王多少风问师唱谁家曲宗风嗣阿谁师曰有马骑马无马步行曰少年长老足有机筹师曰念汝年老放汝三十棒问如何是佛师曰三脚驴子弄蹄行曰莫祇这便是么师曰湖南长老乃曰更有问话者么试出来相见杨岐今日性命在汝诸人手里一任横拖倒拽为甚么如此大丈夫儿须是当众决择莫背地里似水X底按葫芦相似当众引验莫便面赤有么有么出来决择看如无杨岐今日失利师便下座九峯勤和尚把住曰今日喜得箇同参师曰作么生是同参底事勤曰九峯牵犂杨岐拽耙师曰正恁么时杨岐在前九峯在前勤拟议师拓开曰将谓同参元来不是慈明忌辰设斋众才集师于真前以两手揑拳安头上以坐具画一画打一圆相便烧香退身三步作女人拜首座曰休揑怪师曰首座作么生首座曰和尚休揑怪师曰兔子喫牛嬭第二座近前打一圆相便烧香亦退身三步作女人拜师近前作听势首座拟议师打一掌曰这漆桶也乱做龙兴孜和尚迁化僧至下遗书师问世尊入灭椁示双趺和尚归真有何相示僧无语师搥胷曰苍天苍天室中问僧栗棘蓬你作么生吞金刚圈你作么生透一日三人新到师问三人同行必有一智提起坐具曰参头上座唤这箇作甚么僧曰坐具师曰真箇那曰是师复曰唤作甚么曰坐具师顾视左右曰参头却具眼问第二人欲行千里一步为初如何是最初一句曰到和尚这里争敢出手师以手画一画僧曰了师展两手僧拟议师曰了问第三人近离甚处曰南源师曰杨岐今日被上座勘破且坐喫茶黄龙慧南禅师隆兴府黄龙慧南禅师信州章氏子依泐潭澄禅师X分座接物名振诸方偶同云峯悦禅师游西山夜话云门法道云峯曰澄公虽是云门之后法道异矣师诘其所以异云峯曰云门如九转丹砂点铁成金澄公药汞银徒可翫入煅则流去师怒以枕投之明日云峯谢过又曰云门气宇如王甘死语下乎澄公有法授人死语也死语其能活人乎即背去师挽之曰若如是则谁可汝意云峯曰石霜圆手段出诸方子宜见之不可后也师默计之曰悦师翠巖使我见石霜于悦何有哉即造石霜中途闻慈明不事事忽丛林遂登衡岳乃谒福严贤贤命掌书记俄贤卒郡守以慈明补之既至目其贬剥诸方件件数为邪解师为之气索遂造其室慈明曰书记领徒游方借使有疑可坐而商略师哀恳愈切慈明曰公学云门禅必善其旨如云放洞山三顿棒是有喫棒分无喫棒分师曰有喫棒分慈明色庄曰从朝至暮鹊噪鸦鸣皆应喫棒慈明即端坐受师炷香作礼慈明复问赵州道台山婆子我为汝勘破了也且那里是他勘破婆子处师汗下不能加答次日又诣慈明诟骂不巳师曰骂岂慈悲法施耶慈明曰你作骂会那师于言下大悟作颂曰杰出丛林是赵州老婆勘破没来由而今四海清如镜行人莫与路为讐呈慈明慈明颔之后开法同安初受请日泐潭遣僧来审师提唱之语有曰智海无性因觉妄而成凡觉妄元虗即凡心而见佛便尔休去将谓同安无折合随汝颠倒所欲X南斗七北斗八僧归举似澄澄不怿自是泐潭旧好绝矣因化主归上堂世间有五种不易一化者不易二施者不易三变生为熟者不易四端坐喫者不易更有一种不易是甚么人良久云聻便下座师室中常问僧曰人人尽有生缘上座生缘在何处正当问答交锋却复伸手曰我手何似佛手又问诸方参请宗师所得却复垂脚曰我脚何似驴脚三十余年示此三问学者莫有契其旨脱有酬者师未甞可否丛林目之为黄龙三关师自颂曰生缘有语人皆识水母何曾离得鰕但见日头东畔上谁能更喫赵州茶我手佛手兼举禅人直下荐取不动干戈道出当处超佛越祖我脚驴脚竝行步步踏着无生会得云收日卷方知此道纵横总颂曰生缘断处伸驴脚驴脚伸时佛手开为报五湖参学者三关一一透将来翠巖可真禅师洪州翠巖可真禅师福州人也甞参慈明因之金銮同善侍者坐夏善乃慈明高第道吾真杨岐会皆推伏之师自负亲见慈明天下无可意者善与语知其未彻笑之一日山行举论锋发善拈一片瓦砾置磐石上曰若向这里下得一转语许你亲见慈明师左右视拟对之善叱曰竚思停机情识未透何曾梦见师自愧悚即还石霜慈明见来叱曰本色行脚人必知时节有甚急事夏未了早巳至此师泣曰被善兄X毒心终碍塞人故来见和尚慈明遽问如何是佛法大意师曰无云生岭上有月落波心慈明嗔目喝曰头白齿豁犹作这箇见解如何脱离生死师悚然求指示慈明曰汝问我师理前语问之慈明震声曰无云生岭上有月落波心师于言下大悟师爽气逸出机辩迅捷丛林惮之蒋山赞元禅师蒋山赞元觉海禅师婺州义乌人姓傅氏乃大士之裔也夙修种智七岁为僧十五游方远造石霜陞于丈室慈明一见曰好好着槽厂师遂作驴鸣慈明曰真法器耳俾为侍者二十年中运水搬柴不惮寒暑悉已躬亲求道灵隐德章禅师灵隐德章禅师初住大相国寺西经藏院庆历八年九月一日仁宗诏师于延春阁下斋宣普照大师问如何是当机一句师曰一言逈出青霄外万仞峰前崄处行曰作么生是崄处行师便喝曰皇帝面前何得如此师曰也不得放过明年又宣入内斋复宣普照问如何是夺人不夺境师曰雷惊细草萌芽发高山进步莫迟迟曰如何是夺境不夺人师曰戴角披毛异来往任纵横曰如何是人境两俱夺师曰出门天外迥流光影不真曰如何是人境俱不夺师曰寒林无宿客大海听龙吟后再宣入化成殿斋宣守贤问斋筵大启如何报答圣君师曰空中求鸟迹X曰意旨如何师曰水内觅鱼踪真如方禅师真州真如院方禅师参琅邪唯看栢树子话每入室陈其所见不容措词常被喝出忽一日大悟直入方丈曰我会也琅邪曰汝作么生会师曰夜来牀荐暖一觉到天明琅邪可之兴教坦禅师宣州兴教院坦禅师永嘉牛氏子业打银因淬砺瓶器有省即出家参琅邪机语顿契后依天衣怀禅师时住兴教擢为第一座天衣受他请欲闻州乞师继之时刁景纯学士守宛陵天衣恐景纯涉外议乃于观音前祝曰若坦首座道眼明白堪任住持愿示梦于刁学士景纯夜梦牛在兴教法座上天衣凌晨辞州景纯举所梦天衣大笑景纯问其故天衣曰坦首座姓牛又属牛景纯就座出帖请之师受请陞座有雪窦化主省宗出问诸佛未出世人人鼻孔辽天出世后为甚么杳无消息师曰鸡足峰前风悄然省宗曰未在更道师曰大雪满长安省宗曰谁人知此意令我忆南泉拂袖归众更不礼拜师曰新兴教今日失利便归方丈令人请省宗至师曰适来错祇对一转语人天众前何不礼拜葢覆却省宗曰大丈夫膝下有黄金争肯礼拜无眼长老师曰我别有语在省宗乃理前语至未在更道处师曰我有三十棒寄你打雪窦省宗乃礼拜X归宗可宣禅师江州归宗可宣禅师汉州人也壮为僧即出崃依琅邪一语忽投群疑顿息琅邪可之未几令分座净空居士郭功甫过门问道与厚及师领归宗时功甫任南昌尉俄郡守恚师不为礼捃甚遂作书寄功甫曰某世缘尚有六年奈州主抑逼当弃余喘託生公家愿无见阻功甫阅书惊喜且颔之中夜其妻梦间见师入其寝失声曰此不是和尚来处功甫撼而问之妻详以告唿灯取书示之相笑不巳遂孕及生乃名宣老期年记问如昔至三岁白云端禅师抵其家始见之曰吾姪来也白云曰与和尚相别几年宣倒指曰四年矣白云曰甚处相别曰白莲庄上白云曰以何为验曰爹爹妈妈明日请和尚斋忽闻推车声白云问门外是甚么声宣以手作推车势白云曰过后如何曰平地两条沟果六周无疾而逝长水子璇讲师秀州长水子璇讲师郡之嘉兴人也自落发诵楞严不辍从洪敏法师讲至动静二相了然不生有省谓敏曰敲空击木尚落筌蹄举目扬眉巳成拟议去此二途方契斯旨敏拊而证之然欲探禅源罔知攸往闻琅邪道重当世即趋其席值上堂次出问清净本然云何忽生山河大地琅邪凭陵答曰清净本然云何忽生山河大地师领悟云峯文悦禅师X南岳云峯文悦禅师南昌徐氏子初造大愚闻示众曰大家相聚喫茎齑若唤作一茎齑入地狱如箭射便下座师大骇夜造方丈大愚问来何所求师曰求心法大愚曰法轮未转食轮先转后生趂色力健何不为众乞食我忍饥不暇何暇为汝说禅乎师不敢违未几大愚移翠巖师纳疏罢复过翠巖求指示翠巖曰佛法未到烂却雪寒宜为众乞炭师亦奉命能事罢复造方丈翠巖曰堂司阙人今以烦汝师受之不乐恨翠巖不去心地坐后架桶箍忽散自架堕落师忽然开悟顿见翠巖用处走搭伽棃上寝堂翠巖迎笑曰维那且喜大事了毕师再拜不及吐一辞而去服勤八年后出世翠巖僧问巅山巖崖还有佛法也无师曰有僧曰如何是巅山巖崖佛法师曰猢狲倒上树俗士问如何是佛师曰着衣喫饭量家道曰恁么则退身三步叉手当胸去也师曰醉后添杯不如无净住居说禅师杭州净住院居说真净禅师参达观遂问曰某甲经论粗明禅直不信愿师决疑达观曰既不信禅岂可明经禅是经纲经是禅网提纲正网了禅见经师曰为某甲说禅看达观曰向下文长师曰若恁么经与禅乃一体达观曰佛及祖非二心如手搦拳如拳搦手师因而有省乃成偈曰二十余年用意猜几番曾把此心灰而今潦倒逢知已李白元来是秀才X节使李端愿居士节使李端愿居士儿时在馆舍常阅禅书长虽婚宦然笃志祖道遂于后圃筑室类兰若邀达观处之朝夕咨参至忘寝食达观一日视公曰非示现力岂致尔哉奈无箇所入何公问曰天堂地狱毕竟是有是无请师明说达观曰诸佛向无中说有眼见空花太尉就有里寻无手据豕旦水月堪笑眼前见牢狱不避心外闻天堂欲生殊不知忻怖在心善恶成境太尉但了自心自然无惑公曰心如何了达观曰善恶都莫思量公曰不思量后心归何所达观曰且请太尉归宅公曰祇如人死后心归何所达观曰未知生焉知死公曰生则某巳知之达观曰生从何来公罔措达观起揕其胷曰祇在这里更拟思量箇甚么公曰会得也达观曰作么生会公曰祇知贪程不觉蹉路达观拓开曰百年一梦今朝方省既而说偈曰三十八岁懵然无知及其有知何异无知滔滔汴水隐隐隋堤师其归矣箭浪东驰西余净端禅师安吉州西余师子净端禅师本郡人也姓丘氏始见弄师子发明心要往见龙华蒙印可遂旋里合綵为师子皮时被之因号端师子有狂僧回头对丹阳守吕公肉食师径至指曰正当与么时如何是佛回头不能对师捶其头推倒乃行又有妖人号不托掘秀州城外地有佛像建塔其上倾城信敬师见揕X住曰如何是佛不托拟议师趯之而去丞相章惇慕其道躬请开法吴山化风盛播开堂日僧宣疏至推倒回头趯翻不托七轴之莲经未诵一声之渔父先闻师止之遂登座拈香祝圣罢引声吟曰本是潇湘一钓客自西自东自南北大众杂然称善师顾笑曰谛观法王法法王法如是便下座一日章丞相留饭师瞋说偈曰章惇章惇请我看坟我却喫素汝却喫荤惇为大笑又因惇请供赚下馄饨师偈曰腥馄饨素馄饨满碗盛来浑崙吞垃圾打从滩上过龙宫海藏自分明惇赴召别师师曰且为爱护佛法惇曰不兴不废爱护佛法也师令侍者取糖与相公送路喫糖次师问甜么惇曰甜师曰甜便住惇一笑遂起师在京师王荆公请讲禅就大相国寺设斋看经次荆公入院焚香毕问诸方曰佛未出世时看甚么经众无语师曰相公周孔未出世时读甚么书公曰伶俐衲僧又曰南无观世音说出种种法古今沉没者声声怨菩萨师到华亭众请上堂灵山师子云间哮吼佛法无可商量不如打箇筋斗便下座元祐初圆照禅师自京师慧林退归姑苏见师于甘露曰汝非端师子乎曰是圆照戏之曰村里师子耳师应声曰村里师子村里弄眉毛眼睛一齐动开却口肚里直儱侗不管人取奉直饶弄到帝王宫也是一场干打閧上堂二月二禅翁有何谓春风触目百花开公子王孙日日醺醺醉唯有殿前陈朝X桧不入时人意禅家流祇这是莫思虑坦然斋后一瓯茶长连牀上伸脚睡咄问羚羊未挂角时如何师曰怕曰既是善知识因何却怕师曰山僧不曾见恁么差异畜生师抵障南见上方超和尚有一尼来参师曰待来日五更三点入来师侵早红粉搽面而坐尼入见惊而遂悟偶病牙谓众僧曰明日迁化去众以为戏语请说偈师索笔大书曰端师子太慵懒未死牙齿先坏烂二时伴众赴堂粥饭都赶不办如今得死是便宜长眠百事皆不管第一不着看官第二不着喫粥饭五更遂化南岳下十二世白云守端禅师舒州白云守端禅师衡阳葛氏子往参杨岐杨岐一日忽问受业师为谁师曰茶陵郁和尚杨枝曰吾闻伊过桥遭攧有省作偈甚奇能记否师诵曰我有明珠一颗久被尘劳关鎻今朝尘尽光生照破山河万朵杨岐笑而趋起师愕然通夕不寐黎明咨询之适岁暮杨岐曰汝见昨日打敺傩者么曰见杨岐曰汝一筹不及渠师复骇曰意旨如何杨岐曰渠爱人笑汝怕人笑师大悟巾侍久之保宁仁勇禅师金陵保宁仁勇禅师四明竺氏子谒雪窦明觉禅师明觉意其可任大法诮之曰央庠座主师愤悱下山望雪窦拜曰我此生行脚参禅道不过雪窦誓不归X乡即往泐潭踰纪疑情未泮闻杨岐移云盖能钤键学者直造其室一语未及顿明心印杨岐殁从同参白云端禅师游研极玄奥黄龙祖心禅师隆兴府黄龙祖心宝觉禅师南雄邬氏子参云峯悦禅师三年无所得辞去云峯曰必往依黄檗南禅师师至黄檗四年不大发明又辞再上云峯会云峯谢世就止石霜因阅传灯至僧问多福如何是多福一丛竹多福曰一茎两茎斜曰不会多福曰三茎四茎曲师于此开悟彻见二师用处径回黄檗方展坐具黄檗曰子巳入吾室矣师踊跃曰大事本来如是和尚何得教人看话百计搜寻黄檗曰若不教你如此究寻到无人处自见自肯即吾埋没汝也师室中常举拳问僧曰唤作拳头则触不唤作拳头则背唤作甚么宝峯克文禅师隆兴府宝峯克文云庵真净禅师陜府郑氏子坐夏大沩闻僧举僧问云门佛法如水中月是否云门曰清波无透路师乃领解往见黄龙不契却曰我有好处这老汉不识我遂往香城见顺和尚顺问甚处来师曰黄龙来曰黄龙近日有何言句师曰黄龙近日州府委请黄檗长老黄龙垂语曰钟楼上念赞牀脚下种菜有人下得语契便往住持胜上座曰勐虎当路坐黄龙遂令去住黄檗顺不觉曰胜首座祇下得X一转语便得黄檗住佛法未梦见在师于言下大悟方知黄龙用处遂回见黄龙黄龙问甚处来师曰特来礼拜和尚黄龙曰恰值老僧不在师曰向甚么处去黄龙曰天台普请南岳游山师曰恁么则学人得自在去也黄龙曰脚下鞋甚处得来师曰庐山七百五十文唱来黄龙曰何曾得自在师指鞋曰何甞不自在黄龙骇之开堂日拈香祝圣问答罢乃曰问话且止祇知问佛问法殊不知佛法来处且道从甚么处来垂一足曰昔日黄龙亲行此令十方诸佛无敢违者诸代祖师一切圣贤无敢越者无量法门一切妙义天下老和尚舌头始终一印无敢异者无异则且置印在甚么处还见么若见非僧非俗无偏无党一一分付若不见而我自收遂收足喝一喝曰兵随印转将逐符行佛手驴脚生缘老好痛与三十棒而今会中莫有不甘者么若有不妨奇特若无新长老谩你诸人去也黄檗惟胜禅师瑞州黄檗惟胜真觉禅师潼川罗氏子居讲聚时偶以扇勒窗櫺有声忽忆教中道十方俱击皷十处一时闻因大悟白本讲本讲令参问师径往黄龙后因瑞州太守委黄龙遴选黄檗主人黄龙集众垂语曰钟楼上念赞牀脚下种菜若人道得乃往住持师出答曰勐虎当路坐黄龙大悦遂令师往由是诸方宗仰之X开元子琦禅师蕲州开元子琦禅师泉州许氏子精楞严圆觉弃谒翠巖真禅师问佛法大意翠巖唾地曰这一滴落在甚么处师扪膺曰学人今日脾疼翠巖解颜辞参积翠岁余尽得其道乘间侍积翠商搉古今适大雪积翠指曰斯可以一致苕帚否师曰不能然则天霁日出云物解駮岂复有哉知有底人于一切言句如破竹虽百节当迎刃而解讵容声于拟议乎一日积翠遣僧逆问老和尚三关语如何师厉声曰你理会久远时事作么积翠闻益奇之于是名着丛席积翠殁四祖演禅师命分座室中垂语曰一人有口道不得姓字为谁后传至东林总禅师叹曰琦首座如铁山万仞卒难逗他语脉未几以开元为禅林请师为第一世仰山行伟禅师袁州仰山行伟禅师河朔人也习圆觉微有所疑挈囊游方专扣祖意至南禅师法席六迁星序一日扣请寻被喝出足拟跨门顿省玄旨出世仰山道风大着云葢守智禅师潭州云盖守智禅师剑州陈氏子游方至豫章大宁时法昌遇禅师韬藏西山师闻其饱参即之法昌问曰汝何所来师曰大宁又问三门夜来倒汝知么师愕然曰不知法昌曰吴中石佛大有人不曾得见师X惘然即展拜法昌使谒翠巖真禅师虽久之无省且不舍寸阴及谒黄龙于积翠始尽所疑师居院之东堂政和辛卯死心谢事黄龙由湖南入山奉觐日巳夕矣侍僧通谒师曳履且行且语曰将烛来看其面目何似生而致名喧宇宙死心亦绝叫把近前来我要照是真师叔是假师叔师即当胷敺一拳死心曰却是真箇遂作礼宾主相得欢甚隆庆庆闲禅师吉州仁山隆庆院庆闲禅师福州卓氏子二十徧参后谒黄龙于黄檗黄龙问甚处来师曰百丈曰几时离彼师曰正月十三黄龙曰脚跟好痛与三十棒师曰非但三十棒黄龙喝曰许多时行脚无点气息师曰百千诸佛亦乃如是曰汝与么来何曾有纤毫到诸佛境界师曰诸佛未必到庆闲境界黄龙问如何是汝生缘处师曰早晨喫白粥如今又觉饥问我手何似佛手师曰月下弄琵琶问我脚何似驴脚师曰鹭鸶立雪非同色黄龙嗟咨而视曰汝剃除须发当为何事师曰祇要无事曰与么则数声清磬是非外一箇闲人天地间也师曰是何言欤曰灵利衲子师曰也不消得黄龙曰此间有辩上座者汝着精彩师曰他有甚长处曰他拊汝背一下又如何师曰作甚么曰他展两手师曰甚处学这虗头来黄龙大笑师却展两手黄龙喝之又问𢤱𢤱松松两人共一椀作么生会师曰百杂碎曰尽大地是箇须弥山撮来掌X中汝又作么生会师曰两重公案曰这里从汝胡言汉语若到同安如何过得师曰渠也须到这箇田地始得曰忽被渠指火罏曰这箇是黑漆火罏那箇是黑漆香卓甚处是不到处师曰庆闲面前且从恁么说话若是别人笑和尚去黄龙拍一拍师便喝明日同看僧堂曰好僧堂师曰极好工夫曰好在甚处师曰一梁拄一柱曰此未是好处师曰和尚又作么生黄龙以手指曰这柱得与么圆那枋得与么匾师曰人天大善知识须是和尚始得即趋去明日侍立黄龙问得坐披衣向后如何施设师曰遇方即方遇圆即圆曰汝与么说话犹带脣齿在师曰庆闲即与么和尚作么生曰近前来为汝说师拊掌曰三十年用底今朝捉败黄龙大笑曰一等是精灵师拂袖而去由是学者争归之泐潭洪英禅师隆兴府泐潭洪英禅师阅华严十明论乃证宗要即诣黄檗南禅师席黄檗与语达旦曰荷担大法尽在尔躬厚自爱又往见翠巖真点胷方入室真问曰女子出定意旨如何师引手搯真膝而去真笑曰卖匙箸客未在真自是知其机辩脱略窠臼大称赏之雪峯道圆禅师南安军雪峯道圆禅师南雄人也依积翠日宴坐下板时二僧论野狐话一云不昧因果也未脱得野狐身一云不落因果又何曾堕野狐来师闻之悚然因X诣积翠庵渡㵎勐省述偈曰不落不昧僧俗本无忌讳丈夫气宇如王争受囊藏被盖一条楖栗任纵横野狐跳入金毛队积翠见为助喜穹窿智圆禅师苏州穹窿智圆禅师上堂福臻不说禅无事日高眠有问祖师意连擉两三拳大众且道为甚么如此不合恼乱山僧睡南岳下十三世五祖法演禅师蕲州五祖法演禅师绵州邓氏子祝发受具习唯识百法论因闻菩萨入见道时智与理冥境与神会不分能证所证西天外道甞难比丘曰既不分能证所证却以何为证无能对者外道贬之令不鸣钟皷反披袈裟三藏奘法师至彼救此义曰如人饮水冷暖自知乃通其难师曰冷暖则可知矣作么生是自知底事遂质本讲曰不知自知之理如何本讲莫疏其问但诱曰汝欲明此当往南方扣传佛心宗者师即负笈出关所见尊宿无不以此咨决所疑终不破洎谒圆照本禅师古今因缘会尽唯不会僧问兴化四方八面来时如何兴化云打中间底僧作礼兴化云我昨日赴箇村斋中途遇一阵卒风暴雨却向古庙里避得过请益圆照圆照曰此是临济下因缘须是问他家儿孙始得师遂谒浮山远禅师请益前话浮山曰我有箇譬喻说似你你一似箇三家村里卖柴X汉子把箇匾担向十字街头立地问人中书堂今日商量甚么事师默计曰若如此大故未在浮山一日语师曰吾老矣恐虗度子光阴可往依白云此老虽后生吾未识面但见其颂临济三顿棒话有过人处必能了子大事师潸然礼辞至白云遂举僧问南泉摩尼珠话请问白云叱之师领悟献投机偈曰山前一片闲田地叉手叮咛问祖翁几度卖来还自买为怜松竹引清风白云特印可令掌磨事未几白云至语师曰有数禅客自庐山来皆有悟入处教伊说亦说得有来由举因缘问伊亦明得教伊下语亦下得祇是未在师于是大疑私自计曰既悟了说亦说得明亦明得如何却未在遂参究累日忽然省悟从前宝惜一时放下走见白云白云为手舞足蹈师亦一笑而巳师后曰吾因兹出一身白汗便明得下载清风白云一日示众曰古人道如镜铸像像成后镜在甚么处众下语皆不契举以问师师近前问讯曰也不较多白云笑曰须是道者始得乃命分座开示方来问如何是临济下事师曰五逆闻雷曰如何是云门下事师曰红旗闪烁曰如何是曹洞下事师曰驰书不到家曰如何是沩仰下事师曰断碑横古路僧礼拜师曰何不问法眼下事曰留与和尚师曰巡人犯夜问牛头未见四祖时如何师曰头上戴累垂曰见后如何师曰青布遮前曰未见时为甚么百鸟衘华献师曰富与贵是人之所欲曰见后为甚么X不衘华献师曰贫与贱是人之所恶问如何是佛师曰露胷跣足曰如何是法师曰大赦不放曰如何是僧师曰钓鱼船上谢三郎三佛侍师于一亭上夜话及归灯巳灭师于暗中曰各人下一转语佛鑑曰彩凤舞丹霄佛眼曰铁虵横古路佛果曰看脚下师曰灭吾宗者乃克勤尔提刑郭祥正居士提刑郭祥正字功甫号净空居士志乐泉石不羡纷华因谒白云白云上堂曰夜来枕上作得箇山颂谢功甫大儒庐山二十年之旧今日远访白云之勤当须举与大众请巳后分明举似诸方此颂岂唯谢功甫大儒直要与天下有鼻孔衲僧脱却着肉汗衫莫言不道乃曰上大人丘乙巳化三千七十士尔小生八九子佳作仁可知礼也公切疑后闻小儿诵之忽有省以书报白云白云以偈答曰藏身不用缩头歛迹何须收脚金乌半夜辽天玉兔赶他不着元祐中往衢之南禅谒泉万卷请陞座公趋前拈香曰海边枯木入手成香爇向炉中横穿香积如来鼻孔作此大事须是对众白过始得云居老人有箇无缝布衫分付南禅禅师着得不长不短进前则诸佛让位退步则海水澄波今日嚬呻六种震动遂召曰大众还委悉么有意气时添意气不风流处也风流泉曰递相钝置公曰因谁致得崇宁初到五祖命五祖X陞座公趋前拈香曰此一瓣香爇向炉中供养我堂头法兄禅师伏愿于方广座上擘开面门放出先师形相与他诸人描邈何以如此白云巖畔旧相逢往日今朝事不同夜静水寒鱼不食一炉香散白莲峯五祖遂曰曩谟萨怛哆钵啰野恁么恁么几度白云谿上望黄梅华向雪中开不恁么不恁么嫰柳垂金线且要应时来不见庞居士问马大师云不与万法为侣者是甚么人大师云待汝一口吸尽西江水即向汝道大众一口吸尽西江水万丈深潭穷到底掠彴不是赵州桥明月清风安可比后又到保宁亦请陞座公拈香曰法皷既鸣宝香初爇杨岐顶𩕳门请师重着楔保宁卓拄杖一下曰着楔巳竟大众证明又卓一下便下座又到云居请佛印陞座公拈香曰觉地相逢一何早鹘臭布衫今脱了要识云居一句玄珍重后园驴喫草召大众曰此一瓣香熏天炙地去也佛印曰今日不着便被这汉当面涂煳便打乃曰谢公千里来相访共话东山竹径深借与一龙骑出洞若逢天旱便为霖掷拄杖下座公拜起佛印曰收得龙么公曰巳在这里佛印曰作么生骑公摆手作舞便行佛印拊掌曰祇有这汉犹较些子黄龙悟新禅师隆兴府黄龙死心悟新禅师韶州黄氏子生有紫肉幕左肩右袒如僧伽棃状游方至黄龙谒晦堂晦堂竖拳问曰唤作拳头则触不唤作拳头则背汝唤作X甚么师罔措经二年方领解然尚谈辩无所抵捂晦堂患之偶与语至其锐晦堂遽曰住住说食岂能饱人师窘乃曰某到此弓折箭尽望和尚慈悲指箇安乐处晦堂曰一尘飞而翳天一芥堕而覆地安乐处政忌上座许多骨董直须死却无量劫来全心乃可耳师趋出一日闻知事捶行者而迅雷忽震即大悟趋见晦堂忘纳其屦即自誉曰天下人总是参得底禅某是悟得底晦堂笑曰选佛得甲科何可当也因号死心叟黄龙惟清禅师隆兴府黄龙灵源惟清禅师本州陈氏子印心于晦堂每谓人曰今之学者未脱生死病在甚么处病在偷心未死耳然非其罪为师者之罪也如汉高帝绐韩信而杀之信虽死其心果死乎古之学者言下脱生死效在甚么处在偷心巳死然非学者自能尔实为师者钳鎚妙密也如梁武帝御大殿见侯景不动声气而景之心巳枯竭无余矣诸方所说非不美丽要之如赵昌画华华虽逼真而非真华也泐潭善清禅师隆兴府泐潭草堂善清禅师南雄州何氏子初谒大沩哲禅师无所得后谒黄龙黄龙示以风幡话久而不契一日黄龙问风幡话子作么生会师曰逈无入处乞师方便黄龙曰子见猫儿捕鼠乎目睛不瞬四足踞地诸根顺向首尾一直拟无不中子诚能如是X心无异缘六根自静默然而究万无失一也师从是屏去闲缘岁余豁然契悟以偈告黄龙曰随随随昔昔昔随随随后无人识夜来明月上高峯元来祇是这箇贼黄龙颔之复告之曰得道非难弘道为难弘道犹在已说法为人难既明之后在力行之大凡宗师说法一句中具三玄一玄中具三要子入处真实得坐披衣向后自看自然七通八达去师复依止七年乃辞徧访丛林后出世黄龙终于泐潭青原惟信禅师吉州青原惟信禅师上堂老僧三十年前未参禅时见山是山见水是水及至后来亲见知识有箇入处见山不是山见水不是水而今得箇休歇处依前见山祇是山见水祇是水大众这三般见解是同是别有人缁素得出许汝亲见老僧夹山晓纯禅师澧州夹山灵泉院晓纯禅师甞以木刻作一兽师子头牛足马身每陞堂时持出示众曰唤作师子又是马身唤作马身又是牛足且道毕竟唤作甚么令僧下语莫有契者保福本权禅师漳州保福本权禅师临漳人也性质直而勇于道乃于晦堂举拳处彻证根源机辩捷出黄山谷初有所入问晦堂此中谁可与语晦堂曰漳州权师方督役开田山谷同晦堂往致问曰直岁还知露柱生儿么X师曰是男是女山谷拟议师挥之晦堂谓曰不得无礼师曰这木头不打更待何时山谷大笑太史黄庭坚居士太史山谷居士黄庭坚字鲁直以般若夙习虽膴仕澹如也出入宗门未有所向好作艶词甞谒圆通秀禅师秀呵曰大丈夫翰墨之妙甘施于此乎秀方戒李伯时画马事公诮之曰无乃复置我于马腹中邪秀曰汝以艶语动天下人婬心不止马腹中正恐生泥犂耳公悚然悔谢由是绝笔惟孳孳于道着发愿文痛戒酒色但朝粥午飰而巳往依晦堂乞指径捷处晦堂曰祇如仲尼道二三子以我为隐乎吾无隐乎尔者太史居当如何理论公拟对晦堂曰不是不是公迷闷不巳一日侍晦堂山行次时巖桂盛放晦堂曰闻木樨华香么公曰闻晦堂曰吾无隐乎尔公释然即拜之曰和尚得恁么老婆心切晦堂笑曰祇要公到家耳久之谒云巖死心新禅师随众入室死心见张目问曰新长老死学士死烧作两堆灰向甚么处相见公无语死心约出曰晦堂处参得底使未着在后左官黔南道力愈胜于无思念中顿明死心所问报以书曰往年甞蒙苦苦提撕长如醉梦依俙在光影中盖疑情不尽命根不断故望崖而退耳谪官在黔南道中昼卧觉来忽尔寻思被天下老和尚谩了多少惟有死心道人不肯乃是第一相为也秘书吴恂居士X秘书吴恂居士字德夫居晦堂入室次晦堂谓曰平生学解记忆多闻即不问你父母未生巳前道将一句来公拟议晦堂以拂子击之即领深旨连呈三偈其后曰咄这多知俗汉齩尽古今公案忽于狼借堆头拾得𧏙蜋粪弹别明不直分文万两黄金不换等闲拈出示人祇为走盘难看咦褒亲有瑞禅师东京褒亲旌德院有瑞佛海禅师兴化军陈氏子初参黄龙南禅师黄龙问汝为人事来为佛法来师曰为佛法来黄龙曰若为佛法来即今便分付遂打一拂子师曰和尚也不得恼乱人黄龙即器之后依照觉深悟玄奥万杉绍慈禅师庐山万杉院绍慈禅师桂州赵氏子参照觉问曰世尊付金襕外别传何物照觉举拂子师曰毕竟作么生照觉以拂子蓦口打师拟开口照觉又打师于是有省遂夺拂子便礼拜照觉曰汝见何道理便礼拜师曰拂子属某甲了也照觉曰三十年老将今日被小卒折倒自此玄风大振推为东林上首慧圆上座慧圆上座开封酸枣干氏子性椎鲁然勤渠祖道坚坐不卧居数岁得度出游庐山至东林每以已事请问朋辈见其貌陋举止乖疎皆戏侮之一日行殿庭中忽足颠而仆了然开悟作偈俾行者书于壁曰这X一交这一交万两黄金也合消头上笠腰下包清风明月杖头挑即日离东林众传至照觉照觉大喜曰衲子参究若此善不可加令人迹其所往竟无知者内翰苏轼居士内翰东坡居士苏轼字子瞻因宿东林与照觉论无情话有省黎明献偈曰溪声便是广长舌山色岂非清净身夜来八万四千偈他日如何举似人未几抵荆南闻玉泉皓禅师机锋不可触公拟抑之即微服求见玉泉问尊官高姓公曰姓秤乃秤天下长老底秤玉泉喝曰且道这一喝重多少公无对于是尊礼之后过金山有写公照容者公戏题曰心似巳灰之木身如不系之舟问汝平生功业黄州惠州琼州兜率从悦禅师隆兴府兜率从悦禅师赣州熊氏子初首众于道吾领数衲谒云盖智和尚云盖与语未数句尽知所蕴乃笑曰观首座气质不凡奈何出言吐气如醉人邪师面热汗下曰愿和尚不吝慈悲云盖复与语锥札之师茫然遂求入室云盖曰曾见法昌遇和尚否师曰曾看他语录自了可也不愿见之云盖曰曾见洞山文和尚否师曰关西子没头脑拖一条布裙作尿X臭气有甚长处云盖曰你但向尿臭气处参取师依教即谒洞山深领奥旨复谒云盖云盖曰见关西子后大事如何师曰若不得和尚指示洎乎蹉过一生遂礼谢师复谒真净后出世鹿苑有清素者久参慈明寓居一室未始与人交师因食蜜渍茘枝偶清素过门师唿曰此老人乡果也可同食之清素曰自先师亡后不得此食久矣师曰先师为谁清素曰慈明也某忝执侍十三年耳师乃疑骇曰十三年堪忍执侍之役非得其道而何遂馈以余果稍稍亲之清素问师所见者何人曰洞山文清素曰文见何人师曰黄龙南清素曰南匾头见先师不久法道大振如此师益疑骇遂袖香诣清素作礼清素起避之曰吾以福薄先师授记不许为人师益恭清素乃曰怜子之诚违先师之记子平生所得试语我师具通所见清素曰可以入佛而不能入魔师曰何谓也清素曰岂不见古人道末后一句始到牢关如是累月清素乃印可仍戒之曰文示子者皆正知正见然子离文太早不能尽其妙吾今为子点破使子受用得大自在他日切勿嗣吾也师后嗣真净如素所戒一日漕使无尽居士张公商英按部过分宁请五院长老就云巖说法师最后登座横拄杖曰适来诸善知识横拈竖放直立斜抛换步移身藏头露角既于学士面前各纳败阙未免喫兜率手中痛棒到这里不由甘与不甘何故见事不平争忍得衲僧正令自当行卓X拄杖下座室中设三语以验学者一曰拨草担风祇图见性即今上人性在甚么处二曰识得自性方脱生死眼光落地时作么生脱三曰脱得生死便知去处四大分离向甚么处去元祐六年冬浴讫集众说偈曰四十有八圣凡尽杀不是英雄龙安路滑奄然而化法云杲禅师东京法云佛照杲禅师自妙年游方谒圆通玑禅师入室次圆通举僧问投子大死底人却活时如何投子曰不许夜行投明须到意作么生师曰恩大难酬圆通大喜遂命首众至晚为众秉拂机迟而讷众笑之师有𧹞色次日于僧堂点茶因触茶瓢坠地见瓢跳乃得应机三昧后依真净因读祖偈曰心同虗空界示等虗空法证得虗空时无是无非法豁然大悟每谓人曰我于绍圣三年十一月二十一日悟得方寸禅泐潭文准禅师隆兴府泐潭湛堂文准禅师兴元府梁氏子初谒真净真净问近离甚处师曰大仰真净曰夏在甚处师曰大沩真净曰甚处人师曰兴元府真净展手曰我手何似佛手师罔措真净曰适来祇对一一灵明一一天真及乎道箇我手何似佛手便成窒碍且道病在甚处师曰某甲不会真净曰一切见成更教谁会师当下释然服勤十载绍圣三年真净移石门众益X盛凡衲僧扣问但瞑目危坐无所示见来学则往治蔬圃率以为常师谓同行恭上座曰老汉无意于法道乎一日举杖决渠水溅衣忽大悟真净诟曰此乃敢尔藞苴邪自此迹愈晦而名益着师自浙回泐潭谒深禅师寻命分座闻有悟侍者见所掷㸑余有省诣方丈通所悟深喝出因丧志自经于延寿堂厕后出没无时众惮之师闻半夜特往登溷方脱衣悟即提净水至师曰待我脱衣脱罢悟复到未几悟供筹子师涤净巳召接净桶去悟才接师执其手问曰汝是悟侍者那悟曰诺师曰是当时在知客寮见掉火柴头有箇悟处底么参禅学道祇要知箇本命元辰下落处汝刬地作此去就汝在藏殿移首座鞋岂不是汝当时悟得底又在知客寮移他枕子岂不是汝当时悟得底汝每夜在此提水度筹岂不是汝当时悟得底因甚么不知下落却在这里恼乱大众师勐推之索然如倒垒甓由是无复见者宝华普鑑禅师平江府宝华普鑑佛慈禅师本郡周氏子十七游方初谒觉印英禅师不契遂扣真净之室真净举石霜虔侍者话问之释然契悟作偈曰枯木无华几度秋断云犹挂树梢头自从鬪折泥牛角直至如今水逆流真净肯之命侍巾钵九峯希广禅师瑞州九峯希广禅师游方日谒云盖智和尚乃问兴X化打克宾意旨如何云盖下禅牀展两手吐舌示之师打一坐具云盖曰此是风力所转又问石霜琳禅师石霜曰你意作么生师亦打一坐具石霜曰好一坐具祇是不知落处又问真净真净曰你意作么生师复打一坐具真净曰他打你也打师于言下大悟清凉慧洪禅师瑞州清凉慧洪觉范禅师郡之彭氏子年十四依三峯靘禅师为童子日记数千言十九试经于东京天王寺得度从宣秘讲成实唯识论逾四年弃谒真净于归宗真净迁石门师随至真净患其深闻之獘每举玄沙未彻之语发其疑凡有所对真净曰你又说道理耶一日顿脱所疑述偈曰灵云一见不再见红白枝枝不着华尀耐钓鱼船上客却来平地摝鱼鰕真净见为助喜命掌记未久去谒诸老皆蒙赏音由是名振丛林崇宁二年会无尽居士张公于崃之善溪无尽甞自谓得龙安悦禅师末后句丛林畏与语因夜话及之曰可惜云庵不知此事师问所以无尽曰商英顷自金陵酒官移知豫章过归宗见之欲为点破方叙悦末后句未卒此老大怒骂曰此吐血秃丁脱空妄语不得信既见其盛怒更不欲叙之师笑曰相公但识龙安口傅末后句而真药现前不能辨也无尽大惊起执师手曰老师真有此意耶曰疑则别参乃取家藏云庵顶相展拜赞之书以授师其词曰云庵纲宗能用能照天皷希声不落凡调冷面X严眸神光独耀孰传其真觌面为肖前悦后洪如融如肇大慧处众日甞亲依之每叹其妙悟辩慧石头怀志庵主南岳石头怀志庵主婺州吴氏子肆讲十二年宿学敬慕甞欲会通诸宗正一代时教有禅者问曰杜顺乃贤首宗祖师也谈法身则曰怀州牛喫禾益州马腹胀此偈合归天台何义耶师无对即出游方晚至洞山谒真净问古人一喝不作一喝用意旨如何真净叱之师趋出真净笑唿曰浙子斋后游山好师忽领悟久之辞去真净曰子所造虽逸格惜缘不胜耳因识其意自尔诸方力命出世师却之庵居二十年不与世接士夫踵门略不顾尊胜有朋讲师泉州尊胜有朋讲师本郡蒋氏子甞䟽楞严维摩等经学者宗之每疑祖师直指之道故多与禅衲游一日谒开元迹未及阃心忽领悟开元出遂问座主来作甚么师曰不敢贵耳贱目开元曰老老大大何必如是师曰自是者不长开元曰朝看华严夜读般若则不问如何是当今一句师曰日轮正当午开元曰闲言语更道来师曰平生仗忠信今日任风波然虽如是祇如和尚恁么道有甚交涉须要新戒草鞋穿开元曰这里且放你过忽遇达磨问你作么生道师便喝开元曰这座主今日见老僧气冲牛斗师曰再犯不容开元拊掌大笑X泗洲用元禅师平江府泗洲用元禅师一日问建隆曰临济在黄檗三回问佛法大意三回被打意旨如何语犹未了被打一拂子师顿领宗旨光孝慧兰禅师和州光孝慧兰禅师不知何许人也自号碧落道人甞以触衣书七佛名丛林称为兰布裩建炎末逆虏犯淮执师见酋长酋长曰闻我名否师曰我所闻者唯大宋天子之名酋长恚令左右以鎚击之鎚至辄断坏酋长惊异延麾下敬事之经旬师索薪自焚无敢供者亲拾薪成龛怡然端坐烟焰一起流光四腾虏跪伏灼肤者多火绝得五色舍利南岳下十四世昭觉克勤禅师成都府昭觉寺克勤佛果禅师彭州骆氏子世宗儒师儿时日记千言偶游妙寂寺见佛书三复怅然如获旧物曰予殆过去沙门也即去家依自省祝发从文照通讲说又从敏行授楞严俄得病濒死叹曰诸佛涅槃正路不在文句中吾欲以声求色见宜其无以死也遂弃去至真觉胜禅师之席胜方创臂出血指示师曰此曹谿一滴也师矍然良久曰道固如是乎即徙步出蜀首谒玉泉皓次依金銮信大沩哲黄龙心东林度佥指为法器而晦堂称他日临济一派属子矣最后见五祖尽其机用五祖皆不诺乃谓五X祖强移换人出不逊语忿然而去五祖曰待你着一顿热病打时方思量我在师到金山染伤寒困极以平日见处试之无得力者追绎五祖之言乃自誓曰我病稍间即归五祖病痊寻归五祖一见而喜令即参堂便入侍者寮方半月会部使者解印还蜀诣五祖问道五祖曰提刑少年曾读小艶诗否有两句颇相近频唿小玉元无事祇要檀郎认得声提刑应喏喏五祖曰且子细师适归侍立次问曰闻和尚举小艶诗提刑会否五祖曰他祇认得声师曰祇要檀郎认得声他既认得声为甚么却不是五祖曰如何是祖师西来意庭前栢树子聻师忽有省遽出见鸡飞上栏干鼓翅而鸣复自谓曰此岂不是声遂袖香入室通所得呈偈曰金鸭香销锦绣帏笙歌丛里醉扶归少年一段风流事祇许佳人独自知五祖曰佛祖大事非小根劣器所能造诣吾助汝喜五祖徧谓山中耆旧曰我侍者参得禅也由此所至推为上首崇宁中还里省亲四众迓拜政和间谢事复出崃南游时张无尽寓荆南以道学自居少见推许师舣舟谒之剧谈华严旨要曰华严现量境界理事全真初无假法所以即一而万了万为一一复一万复万浩然莫穷心佛众生三无差别卷舒自在无碍圆融此虽极则终是无风帀帀之波公于是不觉促榻师遂问曰到此与祖师西来意为同为别公曰同矣师曰且得没交涉公色为之愠师曰不见云门道山河大X地无丝毫过患犹是转句直得不见一色始是半提更须知有向上全提时节彼德山临济岂非全提乎公乃首肯翌日复举事法界理法界至理事无碍法界师又问此可说禅乎公曰正好说禅也师笑曰不然正是法界量里在盖法界量未灭若到事事无碍法界法界量灭始好说禅如何是佛干屎橛如何是佛麻三斤是故真净偈曰事事无碍如意自在手把猪头口诵净戒趂出婬坊来还酒债十字街头解开布袋公曰美哉之论岂易得闻乎于是以师礼留居碧巖太平慧懃禅师舒州太平慧懃佛鑑禅师本郡汪氏子每以唯此一事实余二则非真味之有省乃徧参名宿往来五祖之门有年恚五祖不为印据与圆悟相继而去及圆悟归五祖方丈彻证而师忽至意欲他迈圆悟勉令挂搭且曰某与兄相别始月余比旧相见时如何师曰我所疑者此也遂参堂一日闻五祖举僧问赵州如何是和尚家风赵州曰老僧耳聋高声问将来僧再问赵州曰你问我家风我却识你家风了也师即大豁所疑曰乞和尚指示极则五祖曰森罗及万象一法之所印师展拜五祖令主翰墨后同圆悟语话次举东寺问仰山镇海明珠因缘至无理可伸处圆悟征曰既曰收得逮索此珠又道无言可对无理可伸师不能加答明日谓圆悟曰东寺祇索一颗珠仰X山当下倾出一栲栳圆悟深肯之乃告之曰老兄更宜亲近老和尚去师一日造方丈未及语被五祖诟骂懡㦬而退归寮闭门打睡恨五祖不巳圆悟巳密知即往扣门师曰谁圆悟曰我师即开门圆悟问你见老和尚如何师曰我本不去被你赚累我遭这老汉诟骂圆悟呵呵大笑曰你记得前日下底语么师曰是甚么语圆悟曰你又道东寺祇索一颗仰山倾出一栲栳师当下释然圆悟遂领师同上方丈五祖才见遽曰懃兄且喜大事了毕师室中以木骰子六只面面皆书么字僧才入师掷曰会么僧拟不拟师即打出龙门清远禅师舒州龙门清远佛眼禅师临卭李氏子因读法华经至是法非思量分别之所能解持以问讲师讲师莫能答师叹曰义学名相非所以了生死大事遂卷衣南游造舒州太平演禅师法席因丐于庐州偶雨足跌仆地烦懑间闻二人交相恶骂谏者曰你犹自烦恼在师于言下有省及归凡有所问演即曰我不如你你自会得好或曰我不会我不如你师愈疑遂咨决于元礼首座元礼乃以手引师之耳绕围炉数帀且行且语曰你自会得好师曰有冀开发乃尔相戏耶元礼曰你他后悟去方知今日曲折耳太平将迁海会师慨然曰吾持钵方归复参随往一荒院安能究决巳事耶遂作偈告辤之蒋山坐夏邂逅灵源禅X师从容言话间师曰比见都下一尊宿语句似有缘灵源曰演公天下第一等宗师何故舍而事远游所谓有缘者盖知解之师与公初心相应耳师从所勉径趋海会后命典谒适寒夜孤坐拨炉见火一豆许恍然自喜曰深深拨有些子平生事只如此遽起阅几上传灯录至破灶堕因缘忽大悟作偈曰刀刀林鸟啼披衣终夜坐拨火悟平生穷神归破堕事皎人自迷曲淡谁能和念之永不忘门开少人过圆悟因诣其寮举青林搬土话验之且谓古今无人出得你如何会师曰也有甚难圆悟曰祇如他道铁轮天子寰中旨意作么生师曰我道帝释宫中放赦书圆悟退语人曰且喜远兄便有活人句也开福道宁禅师潭州开福道宁禅师歙溪汪氏子壮为道人于崇果寺执浴一日将濯足偶诵金刚经至于此章句能生信心以此为实遂忘所知忽垂足沸汤中发明已见后祝发蒋山依雪窦老良禅师踰一年徧历丛林参诸名宿晚至白莲闻五祖小参举忠国师古佛净瓶赵州狗子无佛性话顿彻法源大随元静禅师彭州大随南堂元静禅师阆之玉山大儒赵公约仲之子也十岁病甚舍令出家首参永安恩禅师于临济三顿棒话发明次依诸名宿无有当意者闻五祖机峻欲抑之遂谒五祖五祖乃曰我此间不比X诸方凡于室中不要汝进前退后竖指擎拳绕禅牀作女人拜提起坐具千般伎俩祇要你一言下谛当便是汝见处师茫然退参三载一日入室罢五祖谓曰子所下语巳得十分试更与我说看师即剖而陈之五祖曰说亦说得十分更与我断看师随所问而判之五祖曰好即好祇是未曾得老僧说话在斋后可来祖师塔所与汝一一按过始得及至彼五祖便以即心即佛非心非佛睦州担板汉南泉斩猫儿赵州狗子无佛性有佛性之语编辟之其所对了无凝滞至子胡狗话五祖遽转面曰不是师曰不是却如何五祖曰此不是则和前面皆不是师曰望和尚慈悲指示五祖曰看他道子胡有一狗上取人头中取人腰下取人脚入门者好看才见僧入门便道看狗向子胡道看狗处下一转语教子胡结舌老僧钤口便是你了当处次日入室师默启其说五祖笑曰不道你不是千了百当底人此语祇似先师下底语师曰某何人得似端和尚五祖曰不然老僧虽承嗣他谓他语拙盖祇用远录公手段接人故也如老僧共远录公便与百丈黄檗南泉赵州辈把手共行才见语拙即不堪师以为不然乃曳杖渡江适大水泛涨因留四祖侪辈挽其归又二年五祖方许可尝商略古今次执师手曰得汝说须是吾举得汝举须是吾说而今而后佛祖祕要诸方关键无逃子掌握矣有一老宿垂语曰十字街头起一间茅厮祇是不许X人疴僧举以扣师师曰是你先疴了更教甚么人疴老宿闻焚香遥望大随再拜谢之无为宗泰禅师汉州无为宗泰禅师涪城人自出关偏游丛社至五祖告香日五祖举赵州洗钵盂话俾参洎入室举此话问师你道赵州向伊道甚么这僧便悟去师曰洗钵盂去聻五祖曰你祇知路上事不知路上滋味师曰既知路上事路上有甚滋味五祖曰你不知耶又问你曾游淛否师曰未也五祖曰你未悟在师自此凡五年不能对五祖一日陞堂顾众曰八十翁翁辊绣毬便下座师欣然出众曰和尚试辊一辊看五祖以手作打仗皷势操蜀音唱绵州巴歌曰豆子山打瓦皷杨平山撒白雨白雨下取龙女织得绢二丈五一半属罗江一半属玄武师闻大悟掩五祖口曰祇消唱到这里五祖大笑而归五祖表自禅师蕲州五祖表自禅师怀安人也初依五祖最久未有省时圆悟为座元师往请益圆悟曰兄有疑处试语我师遂举德山小参不答话问话者三十棒圆悟曰礼拜着我作得你师举话尚不会师作礼竟圆悟令再举前话师曰德山小参不答话圆悟掩其口曰但恁么看师出扬声曰屈屈岂有公案祇教人看一句底道理有僧谓师曰兄不可如此说首座须有方便因静坐体究及旬顿释所疑诣圆悟礼谢圆悟曰兄X始知吾不汝欺又诣方丈五祖迎笑自尔日深玄奥九顶清素禅师嘉州九顶清素禅师本郡郭氏子徧扣禅扄晚谒五祖闻举首山答西来意语倐然契悟述偈曰颠倒颠颠倒颠新妇骑驴阿家牵便恁么太无端回头不觉布衫穿五祖见乃问百丈野狐话又作么生师曰来说是非者便是是非人五祖大悦久之辞归住清溪次迁九顶太守吕公来瞻大像问曰既是大像因甚么肩负两楹师曰船上无散工至阁下覩观音像又问弥勒化境观音何来师曰家富小儿娇太守乃礼敬勤老宿至师问舞剑当咽时如何曰伏惟尚飨师诟曰老贼死去你问我勤理前语问之师叉手揖曰拽破元礼首座元礼首座闽人也初参演和尚于白云凡入室必谓曰衲僧家明取缁素好师疑之不巳一日五祖陞堂举首山新妇骑驴阿家牵语乃曰诸人要会么莫问新妇阿家免烦路上波咤遇饭即饭遇茶即茶同门出入宿世冤家师于言下豁如且曰今日缁素明矣普融知藏普融知藏福州人也至五祖入室次五祖举倩女离魂话问之有契呈偈曰二女合为一媳妇机轮截断难回互从来往返绝踪由行人莫问来时路凡有乡僧来谒则发闽音诵俚语曰书头教娘勤作息书尾X教娘莫瞌睡且道中间说箇甚么僧拟对师即推出法閦上座法閦上座久依五祖未有所入一日造室五祖问不与万法为侣者是甚么人曰法閦即不然五祖以手指曰住住法閦即不然作么生师于是启悟后至东林宣密度禅师席下见其得平实之旨一日拈华绕度禅牀一帀背手插香炉中曰和尚且道意作么生度屡下语皆不契踰两月遂问师令试说之师曰某祇将华插香炉中和尚自疑有甚么事来金陵俞道婆俞道婆金陵人也市油餈为业常随众参问琅邪琅邪以临济无位真人话示之一日闻丐者唱莲华乐云不因柳毅传书信何缘得到洞庭湖忽大悟以餈盘投地夫傍睨曰你颠邪婆掌曰非汝境界往见琅邪琅邪望之知其造诣问那箇是无位真人婆应声曰有一无位人六臂三头努力瞋一擘华山分两路万年流水不知春由是声名蔼着凡有僧至则曰儿儿僧拟议即掩门佛灯珣禅师往勘之婆见如前所问佛灯曰爷在甚么处婆转身拜露柱佛灯即踏倒曰将谓有多少奇特便出婆蹶起曰儿儿来惜你则箇佛灯竟不顾安首座至婆问甚处来首座曰德山婆曰德山泰乃老婆儿子首座曰婆是甚人儿子婆曰被上座一问直得立地放尿婆甞颂马祖不安因缘曰日面月面虗空闪电虽然截断天下衲X僧舌头分明祇道得一半性空妙普庵主嘉兴府华亭性空妙普庵主汉州人久依死心获证乃抵秀水追船子遗风结茅青龙之野吹铁笛自娱多赋咏建炎初徐明叛道经乌镇民多逃亡师独荷䇿而往贼怒欲斩之师曰大丈夫要头便斫取奚以怒为吾死必矣愿得一饭以为送终贼奉肉食师如常斋出生毕乃曰孰当我文以祭贼笑而不答师索笔大书曰呜唿惟灵劳我以生则大块之过役我以寿则阴阳之失乏我以贫则五行不正困我以命则时日不吉吁哉至哉赖有出尘之道悟我之性与其妙心则其妙心孰与为隣上同诸佛之真化下合凡夫之无明纤尘不动本自圆成妙矣哉妙矣哉日月未足以为明干坤未足以为大磊磊落落无𦊱无碍六十余年和光混俗四十二腊逍遥自在逢人则喜见佛不拜笑矣乎笑矣乎可惜少年郎风流太光彩坦然归去付春风体似虗空终不坏尚飨遂举箸饫餐贼徒大笑食罢复曰劫数既遭离乱我是快活烈汉如今正好乘时便请一刀两段乃大唿斩斩贼方骇异稽首谢过令卫而出乌镇之庐舍免焚实师之惠也有僧睹师见佛不拜歌逆问曰既见佛为甚么不拜师掌之曰会么曰不会师又掌曰家无二主绍兴庚申冬造大盆穴而塞之修书寄雪窦持禅师曰吾将水葬矣壬戌岁持至见其尚存作偈嘲X之曰咄哉老性空刚要餧鱼鼈去不索性去祇管向人说师阅偈笑曰待兄来证明耳令徧告四众众集师为说法要仍说偈曰坐脱立亡不若水葬一省柴烧二省开圹撒手便行不妨快畅谁是知音船子和尚高风难继百千年一曲渔歌少人唱遂盘坐盆中顺潮而下众皆随至海濵望欲断目师取塞戽水而回众拥观水无所入复乘流而往唱曰船子当年返故乡没踪迹处妙难量真风徧寄知音者铁苗横吹作散场其笛声呜咽顷于苍茫间见以笛掷空而没后三日于沙上趺坐如生钟山道隆首座严州钟山道隆首座桐庐董氏子晚抵黄龙死心延为座元死心顺世遂归隐钟山慕陈尊宿高世之风日鬻擞籰自适人无识者手常穿一袜凡有禅者至提以示之曰老僧这袜着三十年了也空室智通道人空室道人智通者龙图范珣女也幼聪慧长归丞相苏颂之孙悌未几厌世相还家求祝发父难之遂清修因看法界观顿有省连作二偈见意一曰浩浩尘中体一如纵横交互印毗卢全波是水波非水全水成波水自殊次曰物我元无异森罗镜像同明明超主伴了了彻真空一体含多法交参帝网中重重无尽处动静悉圆通后父母俱亡兄涓领分宁尉通偕行闻死心名重往谒之死心见知其所得便问常啼X菩萨卖却心肝教谁学般若智通曰你若无心我也休又问一雨所滋根苗有异无阴阳地上生箇甚么智通曰一华五叶复问十二时中向甚么处安身立命智通曰和尚惜取眉毛好死心打曰这妇女乱作次第智通礼拜死心然之于是道声籍甚政和间居金陵尝设浴于保宁揭榜于门曰一物也无洗箇甚么纤尘若有起自何来道取一句子玄乃可大家入浴古灵祇解揩背开士何曾明心欲证离垢地时须是通身汗出尽道水能洗垢焉知水亦是尘直饶水垢顿除到此亦须洗却后为尼名惟久挂钖姑苏之西竺缁白日夕师问得其道者颇众俄示疾书偈趺坐而终上封本才禅师潭州上封佛心才禅师福州姚氏子游方至大中依海印隆禅师见老宿达道者看经至一毛头师子百亿毛头一时现师指问曰一毛头师子作么生得百亿毛头一时现达曰汝乍入丛林岂可便理会许事师因疑之遂发心领净头职一夕汛扫次海印适夜参至则遇结座掷拄杖曰了即毛端吞巨海始知大地一微尘师豁然有省及出闽造豫章黄龙山与死心机不契乃参灵源凡入室出必挥泪自讼曰此事我见得甚分明祇是临机吐不出若为柰何灵源知师勤笃告以须是大彻方得自在也未几窃观邻案僧读曹洞广录至药山採薪归有僧问甚么处来药X山曰讨柴来僧指腰下刀曰鸣剥剥是箇甚么药山拔刀作斫势师忽欣然掴邻案僧一掌揭帘趋出冲口说偈曰彻彻大海干枯虗空迸裂四方八面绝遮拦万象森罗齐漏泄法轮应端禅师潭州法轮应端禅师南昌徐氏子谒真净文禅师机不谐至云居会灵源分座为众激昂师扣其旨然以妙入诸经自负灵源尝痛札之师乃援马祖百丈机语及华严宗旨为表灵源笑曰马祖百丈固错矣而华严宗旨与箇事喜没交涉师愤然欲他往因请辞乃揭帘忽大悟汗流浃背灵源见乃曰是子识好恶矣马祖百丈文殊普贤几被汝带累后开法百丈黄龙道震禅师隆兴府黄龙山堂道震禅师金陵赵氏子少依觉印英禅师为童子英移居泗之普照适淑妃择度童行师得圆具久之辞谒丹霞淳禅师一日与论洞上宗旨师呈偈曰白云深覆古寒巖异草灵华彩凤衔夜半天明日当午骑牛背面着靴衫淳器之师自以为碍弃依草堂一见契合日取藏经读之一夕闻晚参皷步出经堂举头见月遂大悟亟趋方丈草堂望见即为印可万年法一禅师台州万年雪巢法一禅师太师襄阳郡王李公遵勉之玄孙也世居开封祥符县母梦一老僧至而产年X十七试上庠从祖仕淮南欲官之不就将弃家事长芦慈觉赜禅师祖弗许母曰此必宿世沙门愿勿夺其志未几慈觉没大观改元礼灵巖通照愿禅师祝发登具依愿十年迷闷不能入谒圆悟于蒋山圆悟曰此法器也圆悟奉诏徙京师天宁师侍行靖康末谒草堂于疎山一语之及大法顿明天童普交禅师庆元府天童普交禅师郡之万龄毕氏子往南屏听台教因为檀越修忏摩有问曰公之所忏罪为自忏耶为他忏耶若自忏罪罪性何来若忏他罪他罪非汝乌能忏之师不能对遂改服游方造泐潭足才踵门泐潭即呵之师拟问泐潭即曳杖逐之一日忽唿师至丈室曰我有古人公案要与你商量师拟进语泐潭遂喝师豁然领悟乃大笑泐潭下绳牀执师手曰汝会佛法耶师便喝复拓开泐潭大笑于是名闻四驰学者宗仰后归桑梓留天童掩关却扫者八年师凡见僧来必叱曰楖栗未担时为汝说了也且道说箇甚么招手洗钵拈扇张弓赵州柏树子灵云见桃华且掷放一边山僧无恁么闲脣吻与汝打葛藤何不休歇去拈拄杖逐之圆通道旻禅师江州圆通道旻圆机禅师世称古佛兴化蔡氏子生五岁足不履口不言母抱游西明寺见佛像遽履地合爪称南无佛仍作礼人大异之及宦学大梁依景X德寺德祥出家试经得度徧往参激皆染指亲沩山哲禅师最久晚慕泐潭往谒泐潭见默器之师陈历参所得不蒙印可泐潭举世尊拈华迦叶微笑语以问复不契后侍泐潭行次泐潭以拄杖架肩长嘘曰会么师拟对泐潭便打有顷复拈草示之曰是甚么师亦拟对泐潭遂喝于是顿明大法作拈华势乃曰这回瞒旻上座不得也泐潭挽曰更道更道师曰南北起云北山下雨即礼拜泐潭首肯二灵知和庵主庆元府二灵知和庵主苏台玉峯张氏子儿时甞习坐垂堂堂倾父母意其必死师瞑目自若因使出家年满得度趋谒泐潭泐潭见乃问作甚么师拟对泐潭便打复喝曰你唤甚么作禅师蓦领旨即曰禅无后无先波澄大海月印青天又问如何是道师曰道红尘浩浩不用安排本无欠少泐潭然之次谒衡岳辩禅师辩尤器重师初偕天童交禅师问道盟曰他日吾二人宜踞孤峯绝顶目视霄汉为世外之人不可作今时籍名官府屈节下气于人者后交爽盟至则师竟不接正言陈公以计诱师出山住二灵三十年间居无长物唯二虎侍其右一日威于人以偈遣之慈氏瑞仙禅师绍兴府慈氏瑞仙禅师本郡人年二十去家以试经披削习毗尼因覩戒性如虗空持者为迷倒师谓戒X者束身之法也何自缚乎遂探台教又阅诸法不自生亦不从他生不共不无因是故说无生疑曰又不自他不共不无因生毕竟从何而生即省曰因缘所生空假三观抑扬性海心佛众生名异体同十境十乘转识成智不思议境智照方明非言诠所及弃谒诸方后至投子广鑑问乡里甚处师曰两淛东越鑑曰东越事作么生师曰秦望峯高鑑湖水阔鑑曰秦望峯与你自已是同是别师曰西天梵语此土唐言鑑曰此犹是丛林祇对毕竟是同是别师便喝鑑便打师曰恩大难酬便礼拜丞相张商英居士丞相张商英居士字天觉号无尽年十九应举入京道由向氏家向预梦神人报曰明日接相公凌晨公至向异之劳问勤腆乃曰秀才未娶当以女奉洒扫公谦辞再三向曰此行若不了当吾亦不爽前约后果及第乃娶之初任主簿因入僧寺见藏经梵夹金字齐整乃怫然曰吾孔圣之书不如胡人之教人所仰重夜坐书院中研墨吮笔凭纸长吟中夜不眠向氏唿曰官人夜深何不睡去公以前意白之正此着无佛论向应声曰既是无佛何论之有当须着有佛论始得公疑其言遂巳之后访一同列见佛龛前经卷乃问曰此何书也同列曰维摩诘所说经公信手开卷阅到此病非地大亦不离地大处叹曰胡人之语亦能尔耶问此经几卷曰三卷乃借归阅次向氏X问看何书公曰维摩诘所说经向曰可熟读此经然后着无佛论公悚然异其言由是深信佛乘留心祖道元祐六年为江西漕首谒东林照觉总禅师照觉诘其所见处与巳符合乃印可照觉曰吾有得法弟子住玉谿乃慈古镜也亦可与语公复因按部过分宁诸禅迓之公到先致敬玉谿慈次及诸山最后问兜率悦禅师悦为人短小公曾见龚德庄说其聪明可人乃曰闻公善文章悦大笑曰运使失却一只眼了也从悦临济九世孙对运使论文章政如运使对从悦论禅也公不然其语乃强屈指曰是九世也问玉谿去此多少曰三十里曰兜率聻曰五里公是夜乃至兜率悦光一夜梦日轮昇天被悦以手搏取乃说与首座曰日轮运转之义闻张运使非久过此吾当深锥痛札若肯回头则吾门幸事首座曰今之士大夫受人取奉惯恐其恶发别生事也悦曰正使烦恼祇退得我院也别无事公与悦语次称赏东林悦未肯其说公乃题寺后拟瀑轩诗其略曰不向庐山寻落处象王鼻孔谩辽天意讥其不肯东林也公与使语至更深论及宗门事悦曰东林既印可运使运悦于佛祖言教有少疑否公曰有悦曰疑何等语公曰疑香严独脚颂德山拓钵话悦曰既于此有疑其余安得无耶祇如巖头言末后句是有耶是无耶公曰有悦大笑便归方丈闭却门公一夜睡不稳至五更下牀触飜溺器乃大彻勐省前话遂有颂曰皷寂X钟沉拓钵回巖头一拶语如雷果然祇得三年活莫是遭他授记来遂扣方丈门曰某巳捉得贼了悦曰赃在甚处公无语悦曰都运且去来日相见翌日公遂举前颂悦乃谓曰参禅祇为命根不断依语生解如是之说公巳深悟然至极微细处使人不觉不知堕在区宇乃作颂证之曰等闲行处步步皆如虽居声色宁滞有无一心靡异万法非殊休分体用莫择精麤临机不碍应物无拘是非情尽凡圣皆除谁得谁失何亲何疎拈头作尾指实为虗飜身魔界转脚邪涂了无逆顺不犯工夫公邀悦至建昌途中一一伺察有十颂叙其事悦亦有十颂酬之时元祐八年八月也公一日谓大慧曰余阅雪窦拈古至百丈再参马祖因缘曰大冶精金应无变色投卷叹曰审如是岂得有临济今日耶遂作一颂曰马师一喝大雄峯深入髑髅三日聋黄檗闻之惊吐舌江西从此立宗风后平禅师致书云去夏读临济宗派乃知居士得大机大用且求颂本余作颂寄之曰吐舌耳聋师巳晓搥胷祇得哭苍天盘山会里飜筋斗到此方知普化颠诸方往往以余聪明博记少知余者师自江西法窟来必辨优劣试为老夫言之大慧曰居士见处与真净死心合公曰何谓也大慧举真净颂曰客情步步随人转有大威光不能现突然一喝双耳聋那咤眼开黄檗面死心拈曰云巖要问雪窦既是大冶精金应无变色为甚么却三日耳聋诸人要知X么从前汗马无人识祇要重论盖代功公拊几曰不因公语争见真净死心用处若非二大老难显雪窦马师尔西蜀銮法师西蜀銮法师通大小乘佛照谢事居景德师问佛照曰禅家言多不根何也佛照曰汝习何经论曰诸经粗知颇通百法佛照曰祇如昨日雨今日晴是甚么法中收师懵然佛照举痒和子击曰莫道禅家所言不根好师愤曰昨日雨今日晴毕竟是甚么法中收佛照曰第二十四时分不相应法中收师恍悟即礼谢云巖天游禅师隆兴府云巖典牛天游禅师成都郑氏子首参死心不契遂依湛堂于泐潭一日泐潭普说曰诸人苦苦就准上座觅佛法遂拊膝曰会么雪上加霜又拊膝曰若也不会岂不见干峯示众曰举一不得举二放过一着落在第二师闻脱然颖悟出世云盖次迁云巖尝和忠道者牧牛颂曰两角指天四足踏地拽断鼻绳牧甚屎屁张无尽见之甚击节后退云巖过庐山栖贤主翁意不欲纳乃曰老老大大正是质库中典牛也师闻之述一偈而去曰质库何曾解典牛祇缘价重实难酬想君本领无多子毕竟难禁这一头因庵于武宁扁曰典牛终身不出涂毒见之巳九十三矣X九僊法清禅师隆兴府九僊法清祖鑑禅师严陵人也尝于池之天宁以伽棃覆顶而坐侍郎曾公开问曰上座僊乡甚处曰严州曰与此问是同是别师拽伽棃下地揖曰官人曾到严州否开罔措师曰待官人到严州时却向官人道觉海法因庵主平江府觉海法因庵主郡之嵎山朱氏子游方至东林谒慧日慧日举灵云悟道机语问之师拟对慧日曰不是不是师忽有所契中巖蕴能禅师眉州中巖慧目蕴能禅师本郡吕氏子首参宝胜澄甫禅师所趣颇异至荆湖谒永安喜真如哲德山绘造诣益高迨抵大沩大沩问上座桑梓何处师曰西川曰我闻西川有普贤菩萨示现是否师曰今日得瞻慈相曰白象何在师曰爪牙巳具曰还会转身么师提坐具绕禅牀一帀大沩曰不是这箇道理师趋出一日大沩为众入室问僧黄巢过后还有人收得劒么僧竖起拳大沩曰菜刀子僧曰争奈受用不尽大沩喝出次问师黄巢过后还有人收得劒么师亦竖起拳大沩曰也祇是菜刀子师曰杀得人即休遂近前拦胸筑之大沩曰三十年弄马骑今日被驴子扑室中问崇真毡头如何是你空劫巳前父母真领悟曰和尚且低声遂献投机颂曰万年仓里曾饥X馑大海中住尽长渴当初寻时寻不见如今避时避不得师为印可一日与黄提刑奕棊次黄问数局之中无一局同千着万着则故是如何是那一着师提起棊子示之黄伫思师曰不见道从前十九路迷杀几多人信相宗显禅师成都府信相宗显正觉禅师潼川王氏子少为进士有声尝昼掬溪水为戏至夜思之遂见水泠然盈室欲汲之不可而尘境自空曰吾世网裂矣往依昭觉得度具满分戒后随众咨参照觉一日问师高高峯顶立深深海底行汝作么生会师于言下顿悟曰钉杀脚跟也照觉拈起拂子曰这箇又作么生师一笑而出服勤七祀南游至京师历淮淛晚见五祖演和尚于海会出问未知关棙子难过赵州桥赵州桥即不问如何是关棙子五祖曰汝且在门外立师进步一踏而退五祖曰许多时茶饭元来也有人知滋味明日入室五祖曰你便是昨日问话底僧否我固知你见处祇是未过得白云关在师珍重便出时圆悟为侍者师以白云关意扣之圆悟曰你但直下会取师笑曰我不是不会祇是未谙待见这老汉共伊理会一上明日五祖往舒城师与圆悟继往适会于兴化五祖问师记得曾在郡里相见来师曰全火祇候五祖顾圆悟曰这汉饶舌自是机缘相契游庐阜回师以高高峯顶立深深海底行所得之语告五祖五X祖曰吾尝以此事诘先师先师曰我曾问远和尚远曰猫有歃血之功虎有起尸之德非素达本源不能到也师给侍之久五祖钟爱之后辞西归为小参复以颂送曰离乡四十余年一时忘却蜀语禅人回到成都切须记取鲁语净因继成禅师东京净因蹒菴继成禅师袁之宜春刘氏子师同圆悟法真慈受并十大法师禅讲千僧赴太尉陈公良弼府斋时徽宗皇帝私幸观之太师鲁国公亦与焉有善华严者乃贤首宗之义虎也对众问诸禅曰吾佛设教自小乘至于圆顿扫除空有独证真常然后万德庄严方名为佛常闻禅宗一喝能转凡成圣则与诸经论似相违背今一喝若能入吾宗五教是为正说若不能入是为邪说诸禅视师师曰如法师所问不足三大禅师之酬净因小长老可以使法师无惑也师召善善应诺师曰法师所谓愚法小乘教者乃有义也大乘始教者乃空义也大乘终教者乃不有不空义也大乘顿教者乃即有即空义也一乘圆教者乃不有而有不空而空义也如我一喝非唯能入五教至于工巧技艺诸子百家悉皆能入师震声喝一喝问善曰闻么曰闻师曰汝既闻此一喝是有能入小乘教须臾又问善曰闻么曰不闻师曰汝既不闻适来一喝是无能入始教遂顾善曰我初一喝汝既道有喝久声销汝复道无道无则X元初实有道有则而今实无不有不无能入终教我有一喝之时有非是有因无故有无一喝之时无非是无因有故无即有即无能入顿教须知我此一喝不作一喝用有无不及情解俱忘道有之时纤尘不立道无之时横徧虗空即此一喝入百千万亿喝百千万亿喝入此一喝是故能入圆教善乃起再拜师复谓曰非唯一喝为然乃至一语一默一动一静从古至今十方虗空万象森罗六趣四生三世诸佛一切圣贤八万四千法门百千三昧无量妙义契理契机与天地万物一体谓之法身三界唯心万法唯识四时八节阴阳一致谓之法性是故华严经云法性徧在一切处有相无相一声一色全在一尘中含四义事理无边周徧无余参而不杂混而不一于此一喝中皆悉具足犹是建化门庭随机方便谓之小歇场未至宝所殊不知吾祖师门下以心传心以法印法不立文字见性成佛有千圣不传底向上一路在善又问曰如何是向上一路师曰汝且向下会取善曰如何是宝所师曰非汝境界善曰望禅师慈悲师曰任从沧海变终不为君通善胶口而退闻者靡不叹仰皇帝顾谓近臣曰禅宗玄妙深极如此净因才辩亦罕有也近臣奏曰此宗师之绪余也景淳知藏景淳知藏梅州人于化度寺得度往依泐潭入室次泐潭问陜府铁牛重多少师叉手近前曰且道重多X少泐潭曰尾在黄河北头枕黄河南善财无鼻孔依旧向南参师拟议泐潭便打忽顿彻巾侍有年竟隐居林壑怀玉用宣首座信州怀玉用宣首座四明彭氏子幼为僧径趋丛席侍泐潭于黄檗一日自临川持钵归值泐潭晚参有云一叶飘空便见秋法身须透閙啾啾师闻领旨泐潭为证据后依大慧大慧亦谓其类巳尝有颂大愚答佛话曰锯解秤鎚出老杜诗红稻啄残鹦鹉颗碧梧栖老凤凰枝教外别传卷九教外别传X卍XXX教外别传卷十南岳下十五世径山宗杲禅师临安府径山宗杲大慧普觉禅师宣城奚氏子年十二入乡校一日因与同窗戏以砚投之悞中先生帽偿金而归曰大丈夫读世间书曷若究出世法即诣东山慧云院事慧齐年十七薙发具毗尼偶阅古云门录恍若旧习往依广教珵禅师弃游四方从曹洞X诸老宿既得其说去登宝峯谒湛堂准禅师湛堂一见异之俾侍巾袜指以入道捷径师横机无所让湛堂诃曰汝曾未悟病在意识领解则为所知障湛堂疾革嘱师曰吾去后当见川勤必能尽子机用湛堂卒师趋谒无尽居士求湛堂塔铭无尽门庭高少许可与师一言相契下榻延之名师庵曰妙喜洎后再谒且嘱令见圆悟师至天宁一日闻圆悟陞堂举僧问云门如何是诸佛出身处云门曰东山水上行若是天宁即不然忽有人问如何是诸佛出身处只向他道熏风自南来殿阁生微凉师于言下忽然前后际断虽然动相不生却坐在净躶躶处圆悟谓曰也不易你得到这田地可惜死了不能得活不疑言句是为大病不见道悬崖撒手自肯承当绝后再苏欺君不得须信有这箇道理遂令居择木堂为不𨤲务侍者日同士大夫入室圆悟每举有句无句如藤倚树问之师才开口圆悟便曰不是不是经半载遂问圆悟曰闻和尚当时在五祖曾问这话不知五祖道甚么圆悟笑而不答师曰和尚当时须对众问如今说亦何妨圆悟不得巳谓曰我问有句无句如藤倚树意旨如何五祖曰描也描不成画也画不就又问树倒藤枯时如何五祖曰相随来也师当下释然曰我会也圆悟遂举数因缘诘之师酧对无滞圆悟曰始知吾不汝欺遂着临济正宗记付之俾掌记室未几令分座室中握竹篦以验学者丛X林浩然归重名振京师右丞相吕公舜徒奏赐紫衣佛日之号会女真之变其酋欲取禅僧十数人师在选得免趋吴虎丘度夏因阅华严至菩萨登第七地证无生法忍洞晓向所请问湛堂殃崛摩罗持钵至产妇家因缘圆悟诏住云居师往省觐至山次日即请为第一座时会中多龙象以圜悟久虗座元俟师之来颇有不平之心及冬至秉拂昭觉元禅师出众问曰眉间挂劒时如何师曰血溅梵天圜悟于座下以手约曰住住问得极好答得更奇元乃归众丛林由是改观师每入室圆悟时来听其语一日入室罢上方丈圆悟曰或有箇禅和子得似老僧汝又如何支遣师曰何幸如之正如东坡说作刽子手一生得遇一箇肥汉剐圆悟呵呵大笑曰你倒与我入室拶得我上壁也圆悟又问达磨西来将何传授师曰不可总作野狐精见解又问据虎头收虎尾第一句下明宗旨如何是第一句师曰此是第二句圆悟常言近来诸方尽成窠臼五祖下我与佛鑑佛眼三人结社参禅如今早见逗漏出来佛鑑下有一种作狗子呌鹁鸠鸣取笑人佛眼下有一种覰灯笼露柱指东畵西如眼见鬼一般我这里且无这两般病师曰击石火闪电光引得无限人弄业识举了便会了岂不是佛法大窠窟圆悟不觉吐舌乃曰休管他我只以契证为期若不契证断不放过师曰契证即得第恐只恁么传将去举了便悟了硬主张击石火X闪电光业识茫茫未有了日圆悟深肯之圜悟归蜀师于云居山后古云门旧址创庵以居学者云集久之入闽结茅于长乐洋屿从之得法者十有三人又徙小溪云门庵后应张丞相魏公浚径山之命上堂水底泥牛嚼生铁憍梵钵提咬着舌海神怒把珊瑚鞭须弥灯王痛不彻室中问僧我前日有一问在你处你先前日答我了也即今因甚么瞌睡僧曰如是如是师曰道甚么僧曰不是不是师连打两棒曰一棒打你如是一棒打你不是举竹篦问僧曰唤作竹篦则触不唤作竹篦则背不得下语不得无语速道速道僧曰请和尚放下竹篦即与和尚道师放下竹篦僧拂袖便出师曰侍者认取这僧着又举问僧僧曰瓮里怕走却鼈那师下禅牀擒住曰此是谁语速道僧曰实不敢谩昧老师此是竹庵和尚教某恁么道师连打数棒曰分明举似诸方师年迈求解退居明月堂寻示微恙学徒问安师勉以弘道徐曰吾翌日始行至五皷亲书遗奏又贻书辞紫巖居士侍僧了贤请偈复大书曰生也祇恁么死也祇恁么有偈与无偈是甚么热大掷笔委然而逝虎丘绍隆禅师平江府虎丘绍隆禅师和之含山人也谒长芦信禅师得其大略有传圆悟语至者师读之叹曰想酢生液虽未浇肠沃胃要且使人庆快第恨未聆謦欬耳遂由宝峯依湛堂客黄龙叩死心禅师次谒圆悟一X日入室圆悟问曰见见之时见非是见见犹离见见不能及举拳曰还见么师曰见圆悟曰头上安头师闻脱然契证圆悟叱曰见箇甚么师曰竹密不妨流水过圆悟肯之寻俾掌藏教有问圆悟曰隆藏主柔易若此何能为哉圆悟曰瞌睡虎耳育王端裕禅师庆元府育王山佛智端裕禅师吴越王之裔也十八得度受具往依净慈一禅师未几偶闻僧击露柱曰你何不说禅师忽微省去谒龙门远甘露卓泐潭祥皆以颕迈见推晚见圆悟于钟阜一日圆悟问谁知正法眼藏向这瞎驴边灭却即今是灭不灭曰请和尚合取口好圆悟曰此犹未出常情师拟对圆悟击之师顿去所滞护国景元禅师台州护国此庵景元禅师永嘉楠溪张氏子习台教三祀弃谒圆悟于钟阜因僧读死心小参语云既迷须得箇悟既悟须识悟中迷迷中悟迷悟双忘却从无迷悟处建立一切法师闻而疑即趋佛殿以手托开门扉豁然大彻继而执侍机辩逸发圆悟目为聱头元侍者南峯云辩禅师平江府南峯云辩禅师本郡人依闽之瑞峯章得度旋里谒穹窿圆忽有得遂通所见圆曰子虽得入未至当也切宜着鞭乃辞扣诸席后参圆悟值入室才X踵门圆悟曰看脚下师打露柱一下圆悟曰何不着实道取一句师曰师若摇头弟子摆尾圆悟曰你试摆尾看师飜筋斗而出圆悟大笑由是知名灵隐慧远禅师临安府灵隐慧远佛海禅师眉山彭氏子年十三从药师院宗辩为僧诣大慈听习弃依灵巖徽禅师微有省会圆悟复领昭觉师即之闻圆悟普说举庞居士问马祖不与万法为侣因缘师忽顿悟仆于众众掖之师乃曰吾梦觉矣至夜小参师出问曰净躶躶空无一物赤骨力贫无一钱户破家亡乞师赈济圆悟曰七珍八宝一时拏师曰祸不入谨家之门圆悟曰机不离位堕在毒海师随声便喝圆悟以拄杖击禅牀曰喫得棒也未师又喝圆悟连喝两喝师便礼拜自此机锋峻发无所抵捂一日鸣皷陞堂师潜坐帐中侍僧寻之师忽拨开帐曰祇在这里因甚么不见僧无对华藏安民禅师建康府华藏密印安民禅师嘉定府朱氏子初讲楞严于成都为义学所归时圆悟居昭觉师与胜禅师为友因造焉闻圆悟小参举国师三唤侍者因缘赵州拈云如人暗中书字字虽不成文彩巳彰那里是文彩巳彰处师心疑之告香入室圆悟问座主讲何经师曰楞严圆悟曰楞严有七处征心八还辨见毕竟心在甚么处师多呈艺解圆悟皆不肯师复请益X圆悟令一切处作文彩巳彰会偶僧请益十玄谈方举问君心印作何颜圆悟厉声曰文彩巳彰师闻而有省遂求印证圆悟示以本色钳鎚师则罔措一日白圆悟曰和尚休举话待某说看圆悟诺师曰寻常拈槌竖拂岂不是经中道一切世界诸所有相皆即菩提妙明真心圆悟笑曰你元来在这里作活计师又曰下喝敲牀时岂不是返闻闻自性性成无上道圆悟曰你岂不见经中道妙性圆明离诸名相师于言下释然圆悟出蜀居夹山师罢讲侍行圆悟为众夜参举古帆未挂因缘师闻未领遂求决圆悟曰你问我师举前话圆悟曰庭前柏树子师即洞明谓圆悟曰古人道如一滴投于巨壑殊不知大海投于一滴圆悟笑曰柰这汉何未几令分座师后谒佛鑑于蒋山佛鑑问佛果有不曾乱为人说底句曾与你说么师曰合取狗口佛鑑震声曰不是这箇道理师曰无人夺你盐茶袋叫作甚么佛鑑曰佛果若不为你说我为你说师曰和尚疑时退院别参去佛鑑呵呵大笑昭觉道元禅师成都府昭觉彻庵道元禅师绵州邓氏子幼于降寂寺圆具东游谒大别道禅师因看廓然无圣之语忽尔失笑曰达磨元来在这里道誉之往参佛鑑佛眼蒙赏识依圆悟于金山以所见告圆悟弗之许圆悟被诏住云居师从之虽有信入终以鲠胷之物未去X为疑会圆悟问参徒生死到来时如何僧曰香台子笑和尚次问师汝作么生师曰草贼大败圆悟曰有人问你时如何师拟答圆悟凭陵曰草贼大败师即彻证圆悟以拳击之师拊掌大笑圆悟曰汝见甚么便如此师曰毒拳未报永劫不忘中竺中仁禅师临安府中天竺仁二幻堂中仁禅师洛阳人也来三藏译经所谛穷经论特于宗门未之信时圆悟居天宁凌晨谒之圆悟方为众入室师见敬服奋然造前圆悟曰依经解义三世佛冤离经一字即同魔说速道速道师拟对圆悟噼口击之因坠一齿即大悟上堂举狗子无佛性话乃曰二八佳人剌绣迟紫荆华下啭黄鹂可怜无限伤春意尽在停鍼不语时淳熙甲午四月八日孝宗皇帝诏入赐座说法帝举不与万法为侣因缘俾拈提师拈罢颂曰秤鎚搦出油闲言长语休腰缠十万贯骑鹤上扬州象耳袁觉禅师眉州象耳山袁觉禅师郡之袁氏子试经得度本名圆觉郡守填祠牒误作袁字疑师慊然戏谓之曰一字名可乎师笑曰一字巳多郡守异之既受具出蜀徧谒有道尊宿后往大沩依佛性顷之入室陈所见佛性曰汝忒煞远在然知其为法器俾充侍者掌宾客师每侍佛性佛性必举法华开示悟入四字令下语又曰直待我竖点头时汝方是也偶不职被斥制X中无依寓俗士家一日诵法华至亦复不知何者是火何者为舍乃豁然制罢归省佛性见首肯之圆悟再得旨住云居师至彼以所得白圆悟圆悟呵曰本是净地疴屎作么师所疑顿释华严祖觉禅师眉州中巖华严祖觉禅师嘉州杨氏子幼聪慧书史过目成诵着书排释氏恶境忽现悔过出家依慧日能禅师未几疽发膝上五年医莫愈因书华严合论毕夜感异梦旦即舍杖步趋一日诵至现相品曰佛身无有生而能示出生法性如虗空诸佛于中住无住亦无去处处皆见佛遂悟华严宗旨洎登僧籍府帅请讲于千部堂词辩宏放众所叹服适南堂静禅师过门谓师曰观公讲说独步西南惜未解离文字相耳傥问道方外即今之周金刚也师欣然罢讲南游依圆悟于钟阜一日入室圆悟举罗山道有言时踞虎头收虎尾第一句下明宗旨无言时觌露机锋如同电拂作么生会师莫能对夙夜参究忽然有省作偈呈圆悟曰家住孤峯顶长年半掩门自嗟身巳老活计付儿孙圆悟见许可次日入室圆悟又问昨日公案作么生师拟对圆悟便喝曰佛法不是这箇道理师复留五年愈更迷闷后于庐山栖贤阅浮山远禅师削执论云若道悟有亲疎岂有旃檀林中却生臭草豁然契悟作偈寄圆悟曰出林依旧入蓬蒿天网恢恢不可逃谁信业缘无避处归来不怕语声X高圆悟大喜持以示众曰觉华严彻矣明因昙玩禅师平江府西山明因昙玩禅师温州黄氏子徧参丛席宣和庚子回抵钟阜适朝廷改僧为德士师与同志数人入头陁巖食松自处久之圆悟被旨居是山亲至巖所令去须发及圆悟诏补京师天宁与师俱往命掌香水海未几因举枹击皷顿明大法凡有所问皆对曰莫理会故流辈咸以莫理会称之道祖首座成都府昭觉道祖首座初见圆悟于即心是佛语下发明久之圆悟命分座一日为众入室余二十许人师忽问曰生死到来如何回避僧无对师掷下拂子奄然而逝众皆愕眙亟以闻圆悟圆悟至召曰祖首座师张目眎之圆悟曰抖擞精神透关去师点头竟尔趋寂宗振首座南康军云居宗振首座丹丘人也依圜悟于云居一日仰瞻钟阁倐然契证有诘之者首座酧以三偈其后曰我有一机直下示伊青天霹雳电卷星驰德山临济棒喝徒施不传之妙于汝何亏圆悟见大悦枢密徐俯居士枢密徐俯字师川号东湖居士每侍先龙图谒法昌及灵源语论终日公闻之藐如也及法昌归寂在笑谈间公异之始笃信此道后丁父忧念无以报罔极X命灵源归孝址说法灵源登座问答巳乃曰诸仁者祇如龙图平日读万卷书如水传器涓滴不遗且道寻常着在甚么处而今舍识之后这着万卷书底又却向甚么处着公闻洒然有得遂曰吾无憾矣灵源下座问曰学士适来见箇甚么便恁么道公曰若有所见则钝置和尚去也灵源曰恁么则老僧不如公曰和尚是何心行灵源大笑靖康初为尚书外郎与朝士同志者挂钵于天宁寺之择木堂力参圆悟圆悟亦喜其见地超迈一日至书记寮指圆悟顶相曰这老汉脚跟犹未点地在圆悟廾页面曰瓮里何曾走却鼈公曰且喜老汉脚跟点地圆悟曰莫谤他好公休去郡王赵令衿居士郡王赵令衿字表之号超然居士任南康政成事简多与禅衲游公堂间为摩诘丈室适圆悟居瓯阜公欣然就其鑪锤圆悟不少假公固请圆悟曰此事要得相应直须是死一回始得公默契甞自疏之其略曰家贫遭劫谁知尽底不存空屋无人几度贼来亦打圆悟见嘱令加护绍兴庚申冬公与汪内翰藻李参政邴曾侍郎开诣径山谒大慧大慧闻至乃令击皷入室公欣然袖香趋之大慧曰赵州洗钵盂话居士作么生会公曰讨甚么碗拂袖便出大慧起搊住曰古人向这里悟去你因甚么却不悟公拟对大慧𢮁之曰讨甚么碗公曰还这老汉始得X侍郎李弥逊居士侍郎李弥逊号普现居士少时读书五行俱下年十八中乡举登第京师旋历华要至二十八岁为中书舍人常入圆悟室一日早朝回至天津桥马跃忽有省通身汗流直造天宁适圆悟出门遥见便唤曰居士且喜大事了毕公厉声曰和尚眼华作甚么圆悟便喝公亦喝于是机锋迅捷凡与圆悟问答当机不让公后迁吏部乞祠禄归闽连江筑庵自娱忽一日示微恙遽索汤沐浴毕遂趺坐作偈曰谩说从来牧护今日分明呈露虗空拶倒须弥说甚向上一路掷笔而逝觉庵道人祖氏觉庵道人祖氏建宁游察院之姪女也幼志不出适留心祖道于圆悟示众语下了然明白圆悟曰更须飏却所见始得自由祖答偈曰露柱抽横骨虗空弄爪牙直饶玄会得犹是眼中沙成都范县君成都府范县君者𡠉居岁久常坐而不卧闻圆悟住昭觉往礼拜请示入道因缘圆悟令看不是心不是佛不是物是箇甚么久无所契范泣告圆悟曰和尚有何方便令某易会圆悟曰却有箇方便遂令祇看是箇甚么后有省曰元来恁么地近那文殊心道禅师常德府文殊心道禅师眉州徐氏子年三十得度诣X成都习唯识自以为至同舍诘之曰三界唯心万法唯识今目前万象摐然心识安在师茫然不知对遂出关周流江淮既抵舒之太平闻佛鑑禅师夜参举赵州栢树子话至觉铁觜曰先师无此语莫谤先师好因大疑提撕既久一夕豁然即趋丈室拟叙所悟佛鑑见来便闭门师曰和尚莫谩某甲佛鑑曰十方无壁落何不入门来师以拳擉破窗纸佛鑑即开门搊住曰道道师以两手捧佛鑑头作口啐而出遂呈偈曰赵州有箇栢树话禅客相传徧天下多是摘叶与寻枝不能直向根源会觉公说道无此语正是恶言当面骂禅人若具通方眼好向此中辨真假佛鑑深然之每对客称赏建炎三年春示众举临济入灭嘱三圣因缘师曰正法眼藏瞎驴灭临济何曾有是说今古时人皆妄传不信伹看后三月至闰三月贼钟相叛其徒欲举师南奔者师曰学道所以了生死何避之有贼至师曰速见杀以快汝心贼即举槊残之血皆白乳贼骇引席覆之而去龙牙智才禅师潭州龙牙智才禅师舒州施氏子早服勤于佛鑑法席而局务不辞难名巳闻于丛林及游方迫暮至黄龙适死心在三门问其所从来既称名则知为舒州太平才庄主矣翌日入室死心问曰会得最初句便会末后句会得末后句便会最初句最初末后拈放一边百丈野狐话作么生会师曰入户巳知来见解X何须更举轹中泥死心曰新长老死在上座手里也师曰语言虽有异至理且无差死心曰如何是无差底事师曰不扣黄龙角焉知颔下珠死心便打初住岳麓开堂日僧问德山棒临济喝今日请师为拈掇师曰苏噜苏噜曰苏噜苏噜还有西来意也无师曰苏噜苏噜由是丛林唿为才苏噜何山守珣禅师安吉州何山佛灯守珣禅师郡之施氏子参广鑑瑛禅师不契遂造太平随众咨请邈无所入乃封其衾曰此生若不彻去誓不展此于是昼坐宵立如丧考妣逾七七日忽佛鑑上堂曰森罗及万象一法之所印师闻顿悟往见佛鑑佛鑑曰可惜一颗明珠被这风颠汉拾得乃诘之曰灵云道自从一见桃华后直至如今更不疑如何是他不疑处师曰莫道灵云不疑只今觅箇疑处了不可得佛鑑曰玄沙道谛当甚谛当敢保老兄未彻在那里是他未彻处师曰深知和尚老婆心切佛鑑然之师拜起呈偈曰终日看天不举头桃华烂熳始擡眸饶君更有遮天网透得牢关即便休佛鑑嘱令护持是夕厉声谓众曰这回珣上座稳睡去也圆悟闻得疑其未然乃曰我须勘过始得遂令人召至因与游山偶到一水潭圆悟推师入水遽问曰牛头未见四祖时如何师曰潭深鱼聚圆悟曰见后如何师曰树高招风圆悟曰见与未见时如何师曰伸脚在缩脚里圆悟大称之X祥符清海禅师吉州大中祥符清海禅师初见佛鑑佛鑑问三世诸佛一口吞尽何处更有众生可教化此理如何师拟进语佛鑑喝之师忽领旨龙翔士珪禅师温州龙翔竹庵士珪禅师成都史氏子初依大慈宗雅心醉楞严逾五秋南游谒诸尊宿始登龙门即以平时所得白佛眼佛眼曰汝解心巳极但欠着力开眼耳遂俾职堂司一日侍立次问曰绝对待时如何佛眼曰如汝僧堂中白椎相似师罔措佛眼至晚抵堂司师理前话佛眼曰闲言语师于言下大悟云居善悟禅师南康军云居高庵善悟禅师洋州李氏子年十一去家业经得度有夙慧闻冲禅师举武帝问达磨因缘如获旧物遽曰我既廓然何胜之有冲异其语勉之南询蒙授记于龙门一日有僧被虵伤足佛眼问曰既是龙门为甚么却被虵齩师即应曰果然现大人相佛眼益器之后传此语到昭觉圆悟曰龙门有此僧耶东山法道未寂寥尔黄龙法忠禅师隆兴府黄龙牧庵法忠禅师四明姚氏子习台教悟一心三观之旨未能泯迹徧参名宿至龙门观水磨旋转发明心要乃述偈曰转大法轮目前包裹更问如何水推石磨呈佛眼佛眼曰其中事作么生师曰X㵎下水长流佛眼曰我有末后一句待分付汝师即掩耳而去乌巨道行禅师衢州乌巨雪堂道行禅师处州叶氏子依泗州普照英禅师得度去参佛眼一日闻举玄沙筑着脚指话遂大悟白杨法顺禅师抚州白杨法顺禅师绵州文氏子依止佛眼闻普说举傅大士心王铭云水中盐味色里胶青决定是有不见其形师于言下有省后观宝藏迅转顿明大法趋丈室作礼呈偈曰顶有异峯云冉冉源无别派水泠泠游山未到山穷处终被青山碍眼睛佛眼笑而可之云居法如禅师南康军云居法如禅师丹丘胡氏子依护国瑞禅师祝发登具徧参淛右诸宗匠晚至龙门以平日所证白佛眼佛眼曰此皆学解非究竟事欲了生死当求妙悟师骇然谛信一日命主香积以道业未办固辞佛眼勉曰姑就职其中大有人为汝说法未几晨兴开厨门望见圣僧契所未证即白佛眼佛眼曰这里还见圣僧么师诣前问讯叉手而立佛眼曰向汝道大有人为汝说法归宗正贤禅师南康军归宗真牧正贤禅师潼川陈氏子游成都依X大慈秀公习经论凡典籍过目成诵秀称为经藏子出蜀谒诸尊宿后扣佛眼一日入室佛眼举殷勤抱得旃檀树语声未绝师顿悟佛眼曰经藏子漏逗了也自是与师商确渊奥亹亹无尽佛眼称善因手书真牧二字授之道场明辩禅师安吉州道场正堂明辩禅师本郡俞氏子谒诸名宿至西京少林闻僧举佛眼以古诗发明罽宾王斩师子尊者话曰杨子江头杨柳春杨华愁杀渡江人一声𥱑笛离亭晚君向潇湘我向秦师默有所契即趋龙门求入室佛眼问从上祖师方册因缘许你会得忽举拳曰这箇因何唤作拳师拟对佛眼筑其口曰不得作道理于是顿去知见室中垂问曰猫儿为甚么爱捉老鼠又曰板鸣因甚么狗吠师家风严冷初机多惮之因赞达磨曰昇元阁前懡㦬洛阳峯畔乖张皮髓传成话杷只履无处埋藏不是一番寒彻骨争得梅华扑鼻香雪堂行一见大称赏曰先师犹有此人在只消此赞可以坐断天下人舌头世奇首座世奇首座者成都人也徧依师席晚造龙门一日燕坐瞌睡间羣蛙忽鸣误听为净发版响亟趋往有晓之者曰蛙鸣非版也师恍然诣方丈剖露佛眼曰岂不见罗睺罗师遽止曰和尚不必举待去自看未几有省乃占偈曰夜中闻版响觉后虾蟇啼虾蟇与版X响山岳一时齐由是益加参究洞臻玄奥佛眼命分座师固辞曰此非细事也如金针剌眼毫发若差眼则破矣愿生生居学地而自煅炼佛眼因以偈美之给事冯楫居士给事冯楫济川居士自壮扣诸名宿最后居龙门从佛眼远禅师再岁一日同远经行法堂偶童子趋庭吟曰万象之中独露身远拊公背曰好聻公于是契入绍兴丁巳除给事会大慧禅师就明庆开堂大慧下座公挽之曰和尚每言于士大夫前曰此生决不作这虫豸今日因甚却纳败缺大慧曰尽大地是箇杲上座你向甚处见他公拟对大慧便掌公曰是我招得越月特丐祠坐夏径山榜其室曰不动轩一日大慧陞座举药山问石头曰三乘十二分教某甲粗知承闻南方直指人心见性成佛实未明了伏望慈悲示诲石头曰恁么也不得不恁么也不得恁么不恁么总不得你作么生药山罔措石头曰子缘不在此可往江西见马大师去药山至马祖处亦如前问祖曰有时教伊扬眉瞬目有时不教伊扬眉瞬目有时教伊扬眉瞬目者是有时教伊扬眉瞬目者不是药山大悟大慧拈罢公随至方丈曰适来和尚所举底因缘某理会得了大慧曰你如何会公曰恁么也不得苏嚧娑婆诃不恁么也不得㗭唎娑婆诃恁么不恁么总不得苏嚧㗭唎娑婆诃大慧印之以偈曰梵语唐言打成一块士哉俗人得此三昧公后知卭X州所至宴晦无倦甞自咏曰公事之余喜坐禅少曾将脇到牀眠虽然现出宰官相长老之名四海传至二十三年秋乞休致预报亲知期以十月三日报终至日令后厅置高座见客如平时至辰巳间降堦望阙肃拜请漕使摄卭事着僧衣履踞高座嘱诸官吏及道俗各宜向道扶持教门建立法幢遂拈拄杖按膝蜕然而化漕使请曰安抚去住如此自由何不留一颂以表罕闻公张目索笔书曰初三十一中九下七老人言尽龟哥眼赤竟尔长往石头自回禅师台州钓鱼台石头自回禅师本郡人也世为石工虽不识字志慕空宗每求人口授法华能诵之弃家投大随供扫洒寺中令取崖石师手不释鎚凿而诵经不辍口大随见而语曰今日硿磕明日硿磕死生到来作甚折合师愕然释其器设礼愿闻究竟法因随至方丈大随令且罢诵经看赵州勘婆因缘师念念不去心久之因凿石石稍坚尽力一鎚瞥见火光忽然省彻走至方丈礼拜呈颂曰用尽工夫浑无巴鼻火光迸散元在这里大随忻然曰子彻也复献赵州勘婆颂曰三军不动旗闪烁老婆正是魔王脚赵州无柄铁扫帚扫荡烟尘空索索大随可之遂授以僧服人以其为石工故有回石头之称也护圣居静禅师潼川府护圣愚丘居静禅师成都杨氏子年十四礼X白马安慧为师闻南堂道望遂往依焉南堂举香严枯木里龙吟话往返酧诘师于言下大悟一日南堂问曰莫守寒巖异草青坐却白云宗不妙汝作么生师曰直须挥劒若不挥劒渔父栖巢南堂矍然曰这小厮儿师珍重便行剑门南修道者剑门南修道者淳厚之士也自大随一语契投服勤不怠归谒崇化赟禅师坐次赟以宗门三印问之南曰印空印泥印水平地寒涛竞起假饶去就十分也是灵龟曳尾尚书莫将居士莫将尚书字少虗家世豫草分宁因官西蜀谒南堂静禅师咨决心要南堂使其向好处提撕适如厕俄闻秽气急以手掩鼻遂有省即呈以偈曰从来姿韵爱风流几笑时人向外求万别千差无觅处得来元在鼻尖头南堂答曰一法才通法法周纵横妙用更何求青虵出匣魔军伏碧眼胡僧笑点头龙图王萧居士龙图王萧居士字观复留昭觉日闻开静板声有省问南堂曰某有箇见处才被人问却开口不得未审过在甚处南堂曰过在有箇见处南堂却问朝斾几时到任公曰去年八月四日南堂曰自按察几时离X衙公曰前月二十南堂曰为甚么道开口不得公乃契悟径山智䇿禅师临安府径山涂毒智䇿禅师天台陈氏子十九造国清谒寂室光洒然有省次谒大圆于明之万寿大圆问曰甚处来师曰天台来曰见智者大师么师曰即今亦不少曰因甚在汝脚跟下师曰当面蹉过大圆曰上人不耘而秀不扶而直一日辞去大圆送之门拊师背曰宝所在近此城非实师颔之往豫章谒典牛道由云居风雪塞路坐阅四十二日午初版声铿然豁尔大悟及造门典牛独指师曰甚处见神见鬼来师曰云居闻版声来典牛曰是甚么师曰打破虗空全无柄靶典牛曰向上事未在师曰东家暗坐西家厮骂典牛曰崭然超出佛祖他日起家一麟足矣左丞范沖居士左丞范沖居士字致虗由翰苑守豫章过圆通谒旻禅师茶罢曰某行将老矣堕在金紫行中去此事稍远圆通唿内翰公应喏圆通曰何远之有公跃然曰乞师再垂指诲圆通曰此去洪都有四程公伫思圆通曰见即便见拟思即差公乃豁然有省枢密吴居厚居士枢密吴居厚居士拥节归钟陵谒圆通旻禅师曰某顷赴省试过此过赵州关因问前住讷老透关底事如何讷曰且去做官今不觉五十余年旻曰曾明得X透关底事么公曰八次经过常存此念然未甚脱洒在旻度扇与之曰请使扇公即挥扇旻曰有甚不脱洒处公忽有省曰便请末后句旻乃挥扇两下公曰亲切亲切旻曰吉獠舌头三千里中丞卢航居士中丞卢航居士与圆通拥炉次公问诸家因缘不劳拈出直截一句请师指示圆通厉声指曰看火公急拨衣忽大悟谢曰灼然佛法无多子圆通喝曰放下着公应喏喏左司都贶居士左司都贶居士问圆通曰是法非思量分别之所能解当如何凑泊圆通曰全身入火聚公曰毕竟如何晓会圆通曰蓦直去公沈吟圆通曰可更喫茶么公曰不必圆通曰何不恁么会公契旨曰元来太近圆通曰十万八千公占偈曰不可思议是大火聚便恁么去不离当处圆通曰咦犹有这箇在公曰乞师再垂指示圆通曰便恁么去铛是铁铸公顿首谢之冶父道川禅师无为军冶父实际道川禅师崑山狄氏子初为县之弓级闻东斋谦首座为道俗演法往从之习坐不倦一日因不职遭笞忽于杖下大悟遂辞职依谦南岳下十六世教忠弥光禅师泉州教忠晦庵弥光禅师闽之李氏子出岭谒圆悟X禅师于云居次参黄檗祥高庵悟机语皆契以淮楚盗起归谒佛心会大慧寓广因往从之大慧谓曰汝在佛心处所得者试举一二看师举佛心上堂拈普化公案曰佛心即不然总不恁么来时如何噼嵴便打从教徧界分身大慧曰汝意如何师曰某不肯他后头下箇注脚大慧曰此正是以病为法师毅然无信可意大慧曰汝但揣摩看师竟以为不然经旬因记海印信禅师拈曰雷声浩大雨点全无始无滞趋告大慧大慧以举道者见琅邪并玄沙未彻语诘之师对巳大慧笑曰虽进得一步祇是不着所在如人斫树根下一刀则命根断矣汝向枝上斫其能断命根乎今诸方浩浩说禅者见处总如此何益于事其杨岐正传三四人而巳师愠而去翌日大慧问汝还疑否师曰无可疑者大慧曰祇如古人相见未开口时巳知虗实或闻其语便识浅深此理如何师悚然汗下莫知所诣大慧令究有句无句大慧过云门庵师侍行一日问曰某到这里不能得彻病在甚处大慧曰汝病最癖世医拱手何也别人死了活不得汝今活了未曾死要到大安乐田地须是死一回始得师疑情愈深后入室大慧问喫粥了也洗钵盂了也去却药忌道将一句来师曰裂破大慧震威喝曰你又说禅也师即大悟大慧挝皷告众曰龟毛拈得笑咍咍一击万重关鏁开庆快平生在今日孰云千里赚吾来师亦以颂呈之曰一拶当机怒雷吼惊起须X弥藏北斗洪波浩渺浪滔天拈得鼻孔失却口东林道颜禅师江州东林卍庵道颜禅师潼川人久参圆悟微有省发洎圆悟还蜀嘱依妙喜仍以书致妙喜曰颜川彩绘巳毕但欠点眼耳他日嗣其后未可量也妙喜居云门及洋屿师皆在焉朝夕质疑方大悟西禅鼎需禅师福州西禅懒庵鼎需禅师本郡林氏子幼举进士有声年二十五因读遗教经忽曰几为儒冠误欲去家母难之以亲迎在期师乃绝之曰夭桃红杏一时分付春风翠竹黄华此去永为道伴竟依保寿乐禅师为比丘一钖湖湘徧参名宿法无异味归里结庵于羗峯绝顶不下山者三年佛心才禅师挽出首众于大乘甞问学者即心即佛因缘时妙喜庵于洋屿师之友弥光与师书云庵主手段与诸方别可来少欵如何师不答弥光以计邀师饭师往赴之会妙喜为诸徒入室师随喜焉妙喜举僧问马祖如何是佛祖曰即心是佛作么生师下语妙喜诟之曰你见解如此敢妄为人师耶鸣皷普说讦其平生珍重得力处排为邪解师泪交颐不敢仰视默计曰我之所得既为所排西来不传之旨岂止此耶遂归心弟子之列一日妙喜问曰内不放出外不放入正恁么时如何师拟开口妙喜拈竹篦噼嵴连打三下师于此大悟厉声曰和尚巳多了也妙喜又打一下师礼拜妙喜X笑曰今日方知吾不汝欺也遂印以偈曰顶门竖亚摩醯眼肘后斜悬夺命符瞎却眼卸却符赵州东壁挂葫芦于是声名喧动丛林开善道谦禅师建宁府开善道谦禅师本郡人初之京师依圆悟无所省发后随妙喜庵居泉南及妙喜领径山师亦侍行未几令师往长沙通紫巖居士张公书师自谓我参禅二十年无入头处更作此行决定荒废意欲无行友人宗元者叱曰不可在路便参禅不得也去吾与汝俱往师不得巳而行在路泣语元曰我一生参禅殊无得力处今又途路奔波如何得相应去宗元告之曰你但将诸方参得底悟得底圆悟妙喜为你说得底都不要理会途中可替底事我尽替你只有五件事替你不得你须自家支当师曰五件者何事愿闻其要宗元曰着衣喫饭疴屎放尿䭾箇死尸路上行师于言下领旨不觉手舞足蹈宗元曰你此回方可通书宜前进吾先归矣宗元即回径山师半载方返妙喜一见而喜曰建州子你这回别也育王德光禅师庆元府育王佛照德光禅师临江军彭氏子志学之年依本郡东山光化寺吉禅师落发一日入室吉问不是心不是佛不是物是甚么师罔措遂致疑通夕不寐次日诣方丈请益昨日蒙和尚垂问既不是心又不是佛又不是物毕竟是甚么望和尚慈悲指示X吉震威一喝曰这沙弥更要我与你下注脚在拈棒噼嵴打出师于是有省后谒月庵杲应庵华百丈震终不自肯适大慧领育王四海英材鳞集师亦与焉大慧室中问师唤作竹篦则触不唤作竹篦则背不得下语不得无语师拟对大慧便棒师豁然大悟从前所得瓦解冰消玉泉昙懿禅师福州玉泉昙懿禅师久依圆悟自谓不疑绍兴初出住兴化祥云法席颇盛大慧入闽知其所见未谛致书令来师迟迟大慧小参且痛斥仍榜告四众师不得巳破夏谒之大慧鞫其所证既而曰汝恁么见解敢嗣圆悟老人邪师退院亲之一日入室大慧问我要箇不会禅底做国师师曰我做得国师去也大慧喝出居无何语之曰香严悟处不在击竹边俱胝得处不在指头上师乃顿明荐福悟本禅师饶州荐福悟本禅师江州人也自江西云门参侍妙喜至泉南小谿于时英俊毕集受印可者多矣师私谓其弃已且欲发去妙喜知而语之曰汝但专意参究如有所得不待开口吾巳识也既而有闻师入室者故谓师曰本侍者参禅许多年逐日只道得箇不会师诟之曰这小鬼你未生时我巳三度霍山庙里退牙了好教你知由是益锐志以狗子无佛性话举无字而提撕一夕将三皷倚殿柱昏寐间不觉无字X出口吻忽尔顿悟后三日妙喜归自郡城师趋丈室足才越阃未及吐词妙喜曰本胡子这回方是彻头也育王遵璞禅师庆元府育王大圆遵璞禅师福州人幼同玉泉懿问道圆悟数载后还里佐懿于莆中祥云绍兴甲寅大慧居洋屿师往讯之入室次大慧问三圣兴化出不出为人不为人话你道这两箇老汉还有出身处也无师于大慧膝上打一拳大慧曰祇你这一拳为三圣出气为兴化出气速道速道师拟议大慧便打复谓曰你第一不得忘了这一棒后因大慧室中问僧曰德山见僧入门便棒临济见僧入门便喝雪峯见僧入门便道是甚么睦州见僧便道现成公案放你三十棒你道这四箇老汉还有为人处也无僧曰有大慧曰札僧拟议大慧便喝师闻遽领微旨大慧欣然许之能仁祖元禅师温州鴈山能仁枯木祖元禅师七闽林氏子初谒雪峯预次依佛心才皆巳机契及依大慧于云门庵夜坐次睹僧剔灯始彻证有偈曰剔起灯来是火历劫无明照破归堂撞见圣僧几乎当面蹉过不蹉过是甚么十五年前奇特依前祇是这箇大慧以偈赠之曰万仞崖头解放身起来依旧却惺惺饥餐渴饮浑无事那论昔人非昔人X蒋山善直禅师建康府蒋山一庵善直禅师德安云梦人初参妙喜于回鴈峯下一日妙喜问之曰上座甚处人师曰安州人妙喜曰我闻你安州人会厮扑是否师便作相扑势妙喜曰湖南人喫鱼因甚湖北人着鲠师打筋斗而出妙喜曰谁知冷灰里有粒豆爆一日留守陈丞相俊卿会诸山茶话次举有句无句如藤倚树公案令诸山批判皆以奇语取奉师最后曰张打油李打油不打浑身只打头陈大喜近礼侍者近礼侍者三山人久侍大慧甞默究竹篦话无所入一日入室罢求指示大慧曰你是福州人我说箇喻向你如将名品茘枝和皮殻一时剥了以手送在你口里祇是你不解吞师不觉失笑曰和尚吞却即祸事大慧后问师曰前日吞了底茘枝祇是你不知滋味师曰若知滋味转见祸事资寿尼妙总禅师平江府资寿尼无着妙总禅师丞相苏公颂之孙女也年三十许厌世浮休脱去缘饰咨参诸老巳入正信作夏径山大慧陞堂举药山初参石头后见马祖因缘师闻豁然省悟大慧下座不动居士冯公檝随至方丈曰某理会得和尚适来所举公案大慧曰居士如何曰恁么也不得苏嚧娑婆诃不恁么也不得㗭哩娑婆诃恁么不恁么总不得苏嚧㗭哩娑婆诃X大慧举似师师曰曾见郭象註庄子识者曰却是庄子註郭象大慧见其语异复举巖头婆子话问之师答偈曰一叶扁舟泛渺茫呈桡舞棹别宫商云山海月都抛却赢得庄周蝶梦长大慧休去冯公疑其所悟不根后过无钖招至舟中问曰婆生七子六箇不遇知音祇这一箇也不消得便弃水中大慧老师言道人理会得且如何会师曰巳上供通并是诣实冯公大惊大慧挂牌次师入室大慧问古人不出方丈为甚么却去庄上喫油餈师曰和尚放妙总过妙总方敢通箇消息大慧曰我放你过你试道看师曰妙总亦放和尚过大慧曰争奈油餈何师喝一喝而出于是声闻四方侍郎张九成居士侍郎无垢居士张九成未第时因客谈杨文公吕微仲诸名儒所造精妙皆由禅学而至也于是心慕之闻宝印楚明禅师道传大通居净慈即之请问入道之要明曰此事唯念念不舍久久纯熟时节到来自然证入复举赵州栢树子话令时时提撕公久之无省辞谒善权清禅师公问此事人人有分箇箇圆成是否清曰然公曰为甚么某无箇入处清于袖中出数珠示之曰此是谁底公俛仰无对清复袖之曰是汝底则拈取去才涉思惟即不是汝底公悚然未几留苏氏馆一夕如厕以栢树子话究之闻蛙鸣释然契入有偈曰春天月夜一声蛙撞破干坤共一家正X恁么时谁会得岭头脚痛有玄沙屇明谒法印一禅师机语颇契适私忌就明静庵供云水主僧惟尚禅师才见乃展手公便喝尚批公颊公趋前尚曰张学录何得谤大般若公曰某见处祇如此和尚又作么生尚举马祖陞堂百丈卷席话诘之叙语未终公推倒卓子尚大唿张学录杀人公跃起问傍僧曰汝又作么生僧罔措公殴之顾尚曰祖祢不了殃及儿孙尚大笑公献偈曰卷席因缘也大奇诸方闻举尽攒眉台盘趯倒人星散直汉从来不受欺尚答曰从来高价不饶伊百战场中奋两眉夺角冲关君会也丛林谁敢更相欺绍兴癸丑魁多士复谒尚于东庵尚曰浮山圆鑑云饶你入得汾阳室始到浮山门亦未见老僧在公作么生公叱侍僧曰何不祗对僧罔措公打僧一掌曰虾蟆窟里果没蛟龙丁巳秋大慧禅师董径山学者仰如星斗公阅其语要叹曰是知宗门有人持以语尚恨未一见及为礼部侍郎偶参政刘公请大慧说法于天竺公三往不值暨大慧报谒公见但寒暄而巳大慧亦默识之寻奉祠还里至径山与冯给事诸公议格物大慧曰公祇知有格物而不知有物格公茫然大慧大笑公曰师能开谕乎大慧曰不见小说载唐人有与安禄山谋叛者其人先为阆守有画像在焉明皇幸蜀见之怒令侍臣以劒击其像首时阆守居陜西首忽堕地公闻顿领深旨题不动轩壁曰子韶格物妙喜物格欲识一贯两箇X五百大慧始许可后守邵阳丁父难过径山饭僧秉钧者意大慧议及朝政遂窜大慧于衡阳令公居家守服服除安置南安丙子春蒙恩北还道次新淦而大慧适至与联舟剧谈宗要未甞语往事于氏心传录曰宪自岭下侍舅氏归新淦因会大慧舅氏令拜之宪曰素不拜僧舅氏曰汝姑扣之宪知其甞执卷遂举子思中庸天命之谓性率性之谓道修道之谓教三句以问大慧曰凡人既不知本命元辰下落处又要牵好人入火坑如何圣贤于打头一着不凿破宪曰吾师能为圣贤凿破否大慧曰天命之谓性便是清净法身率性之谓道便是圆满报身修道之谓教便是千百亿化身宪得以告舅氏曰子拜何辞继镇永嘉丁丑秋丐祠枉道访大慧于育王越明年大慧得旨复领径山谒公于庆善院曰某每于梦中必诵语孟何如大慧举圆觉曰由寂静故十方世界诸如来心于中显现如镜中像公曰非老师莫闻此论也其颂黄龙三关曰我手何似佛手天下衲僧无口纵饶撩起便行也是鬼窟里走我脚何似驴脚又被黐胶粘着飜身直上兜率天巳是遭他老鼠药人人有箇生缘处铁围山下几千年三灾直到四禅天这驴犹自在旁边提刑吴伟明居士提刑吴伟明居士字元昭久参真歇了禅师得自受用三昧为极致后访大慧于洋屿庵随众入室大慧X举狗子无佛性话问之公拟答大慧以竹篦便打公无对遂留咨参一日大慧谓曰不须呈伎俩直须啐地折嚗地断方敌得生死若祇呈伎俩有甚了期即辞去道次延平倐然契悟连书数颂寄大慧皆室中所问者有曰不是心不是佛不是物通身一具金鎻骨赵州亲见老南泉解道镇州出萝卜大慧即说偈证之曰通身一具金鎻骨堪与人天为轨则要识临济小厮儿便是当年白拈贼门司黄彦节居士门司黄彦节居士字节夫号妙德于大慧一喝下疑情顿脱大慧以衣付之甞举首山竹篦话至叶县近前夺得拗折掷向堦下曰是甚么首山曰瞎公曰妙德到这里百色无能但记得曾作蜡梅绝句曰拟嚼枝头蜡惊香却肖兰前村深雪里莫作岭梅看天童昙华禅师明州天童应庵昙华禅师蕲州江氏子首依水南遂禅师染指法味因徧历江湖与诸老激扬无不契者至云居礼圆悟禅师圆悟一见痛与提䇿及入蜀指见彰教彰教移虎丘师侍行未半载顿明大事去谒此庵分座连云开法妙严后迁诸巨剎住归宗日大慧在梅阳有僧传师垂示语句大慧见之极口称叹后以偈寄曰坐断金轮第一峯千妖百怪尽潜踪年来又得真消息报道杨岐正脉通其归重如此净慈师一禅师X临安府净慈水庵师一禅师婺州马氏子十六披削首参雪峯慧照禅师慧照举藏身无迹话问之师数日方明呈偈曰藏身无迹更无藏脱体无依便厮当古镜不劳还自照淡烟和雾湿秋光慧照质之曰毕竟那里是藏身无迹处师曰嗄慧照曰无踪迹处因甚么莫藏身师曰石虎吞却木羊儿慧照深肯之道场法全禅师安吉州道场无庵法全禅师姑苏陈氏子久依佛智每入室佛智以狗子无佛性话问之师罔对一日闻僧举五祖颂云赵州露刃劒忽大悟有偈曰皷吹轰轰袒半肩龙楼香喷益州船有时赤脚弄明月踏破五湖波底天慧通清旦禅师潭州慧通清旦禅师蓬州严氏子初出关至德山值泰上堂举赵州曰台山婆子巳为汝勘破了也且道意在甚么处良久曰就地撮将黄叶去入山推出白云来师闻释然翌日入室德山问前百丈不落因果因甚么堕野狐后百丈不昧因果因甚么脱野狐师曰好与一坑埋却灵巖仲安师师澧州灵巖仲安禅师幼为比丘壮游讲肆后谒圆悟于蒋山时佛性为座元师扣之即领旨逮佛性住德山遣师至钟阜通嗣书圆悟问曰千里驰来不辱宗风公案现成如何通信师曰觌面相呈更无回互曰X此是德山底那箇是上座底师曰岂有第二人曰背后底聻师投书圆悟笑曰作家禅客天然有在师曰付与蒋山次至僧堂前师捧书问讯首座首座曰玄沙白纸此自何来师曰久默斯要不务速说今日拜呈幸希一览首座便喝师曰作家首座首座又喝师以书便打首座拟议师曰未明三八九不免自沈吟师以书复打一下曰接时圆悟与佛眼见圆悟曰打我首座死了也佛眼曰官马厮踢有甚凭据师曰说甚官马厮踢正是龙象蹴踏圆悟唤师至曰我五百人首座你为甚么打他曰和尚也须喫一顿始得圆悟顾佛眼吐舌佛眼曰未在却顾师问曰空手把鉏头步行骑水牛人从桥上过桥流水不流意作么生师鞠躬曰所供并是诣实佛眼笑曰元来是屋里人又往见五祖自和尚通法眷书五祖曰书里说箇甚么师曰文彩巳彰曰毕竟说箇甚么师曰当阳挥宝劒曰近前来这里不识几箇字师曰莫诈败五祖顾侍者曰是那里僧曰此上座向曾在和尚会下去五祖曰怪得恁么滑头师曰被和尚钝置来五祖乃将书于香炉上熏曰南无三曼多没陀南师近前弹指而巳五祖便开书回德山日佛果佛眼皆有偈送之未几灵巖虗席衲子投牒乞师住持遂师法焉国清行机禅师台州国清简堂行机禅师本郡人姓杨氏才压儒林年二十五弃妻孥学出世法晚见此庵密有契证出X应莞山刀耕火种单丁者一十七年甞有偈曰地炉无火客囊空雪似杨华落岁穷拾得断麻穿坏衲不知身在寂寥中每谓人曰某犹未稳在岂以住山乐吾事邪一日偶看斫树倒地忽然大悟平昔碍膺之物泮然冰释未几有江州圆通之命乃曰吾道将行即欣然曳杖而去登座说法曰圆通不开生药铺单单只卖死猫头不知那箇无思算喫着通身冷汗流室中常举苕帚柄问学者曰依俙苕帚柄髣髴赤斑虵众皆下语不契有僧请益师示以颂曰依俙苕帚柄髣髴赤斑虵棒下无生忍临机不识爷淳熙己亥八月朔示微疾染翰别郡守曾公逮夜半书偈辞众曰铁树开华雄鸡生卵七十二年摇篮绳断掷笔示寂觉阿上人觉阿上人日本国滕氏子也十四得度受具习大小乘有声二十九属商者自中都回言禅宗之盛觉阿奋然拉法弟金庆航海而来袖香拜灵隐佛海禅师佛海问其来觉阿辄书而对复书曰我国无禅宗唯讲五宗经论国主无姓氏号金轮王以嘉应改元舍位出家名行真年四十四王子七岁令受位今巳五载度僧无进纳而讲义高者赐之某等仰服圣朝远公禅师之名特诣丈室礼拜愿传心印以度迷津且如心佛及众生是三无差别离相离言假言显之禅师如何开示佛海曰众生虗妄见见佛见世界觉阿X书曰无明因何而有佛海便打觉阿即命佛海陞座决疑明年秋辞游金陵抵长芦江岸闻皷声忽大悟始知佛海垂手旨趣内翰曾开居士内翰曾开居士字天游久参圆悟暨往来大慧之门有日矣绍兴辛未佛海补三衢光孝公与超然居士赵公访之问曰如何是善知识佛海曰灯笼露柱猫儿狗子公曰为甚么赞即欢喜毁即烦恼佛海曰侍郎曾见善知识否公曰某三十年参问何言不见佛海曰向欢喜处见烦恼处见公拟议佛海震声便喝公拟对佛海曰开口底不是公罔然佛海召曰侍郎向甚么处去也公勐省遂点头说偈曰咄哉瞎驴丛林妖孽震地一声天机漏泄有人更问意如何拈起拂子噼口截佛海曰也祇得一橛知府葛郯居士知府葛郯居士字谦问号信斋少擢上第玩意禅悦首谒无庵全禅师求指南无庵令究即心即佛久无所契请曰师有何方便使某得入无庵曰居士太无厌生巳而佛海来居劒池公因从游乃举无庵所示之语请为众普说佛海发挥之曰即心即佛眉拖地非心非佛双眼横蝴蝶梦中家万里子规枝上月三更留旬日而后返一日举不是心不是佛不是物豁然顿明颂曰非心非佛亦非物五凤楼前山突兀艶阳影里倒飜身野狐跳入金毛窟无庵肯之即遣书X颂呈佛海佛海报曰此事非纸笔可既居士能过我当有所闻矣遂复至虎丘佛海迎之曰居士见处止可入佛境界入魔境界犹未得在公加礼不巳佛海正容曰何不道金毛跳入野狐窟公乃痛领甞问诸禅曰夫妇二人相打通儿子作证且道证父即是证母即是或庵体禅师着语曰小出大遇淳熙六年守临川八年感疾一夕忽索笔书偈曰大洋海里打鼓须弥山上闻钟业镜忽然扑破飜身透出虗空召僚属示之曰生之与死如昼与夜无足怪者若以道论安得生死若作生死会则去道远矣语毕端坐而化径山宝印禅师临安府径山别峯宝印禅师嘉州李氏子从德山清素得度具戒后听华严起信既尽其说弃依密印于中峯一日密印举僧问巖头起灭不停时如何巖头叱曰是谁起灭师启悟即首肯会圆悟归昭觉密印遣师往省因随众入室圆悟问从上诸圣以何接人师竖拳圆悟曰此是老僧用底作么生是从上诸圣用底师以拳挥之圆悟亦举拳相交大笑而止后至径山谒大慧大慧问甚处来师曰西川大慧曰未出劒门关与汝三十棒了也师曰不合起动和尚大慧忻然扫室延之楚安慧万禅师潭州楚安慧方禅师本郡许氏子参道禅师于大别未几改寺为神霄宫附商舟过湘南舟中闻岸人操X乡音厉声云叫那由是有省即说偈曰沔水江心唤一声此时方得契平生多年相别重相见千圣同归一路行文殊思业禅师常德府文殊思业禅师世为屠宰一日戮猪次忽洞彻心源即弃业为比丘述偈曰昨日夜叉心今朝菩萨面菩萨与夜叉不隔一条线往见文殊文殊曰你正杀猪时见箇甚么便乃剃头行脚师遂作鼓刀势文殊喝曰这屠儿参堂去师便下参堂待制潘良贵居士待制潘良贵居士字义荣年四十回心祖闱所至挂钵随众参扣后依佛灯久之不契因诉曰某祇欲死去时如何佛灯曰好箇封皮且留着使用而今不了不当后去忽被他换却封皮卒无整理处公又以南泉斩猫儿话问曰某看此甚久终未透彻告和尚慈悲佛灯曰你祇管理会别人家猫儿不知走却自家狗子公于言下如醉醒无为守缘禅师汉州无为随庵守缘禅师本郡人姓史氏年十三病目去依栖禅慧目能禅师圆具出崃至宝峯值宝峯上堂举永嘉曰一月普现一切水一切水月一月摄师闻释然领悟云居德昇禅师南康军云居顽庵德昇禅师汉州何氏子谒文殊道X禅师问佛法省要文殊示偈曰契丹打破波斯寨夺得宝珠村里卖十字街头穷乞儿腰间挂箇风流袋师拟对文殊曰莫错师退参三年方得旨趣往见佛性机不投入闽至皷山礼觐便问国师不跨石门句意旨如何竹庵应声喝曰闲言语师即领悟狼山慧温禅师通州狼山萝庵慧温禅师福州人姓郑氏徧参诸老晚依竹庵于东林未几竹庵谢事复谒高庵悟南华昺草堂清皆蒙赏识会竹庵徙闽之干元师归省次竹庵问情生智隔想变体殊不用停囚长智道将一句来师乃释然述偈曰拶出通身是口何妨骂雨诃风昨夜前村勐虎咬杀南山大虫竹庵首肯中际善能禅师福州中际善能禅师严陵人往来龙门云居有年未有所证一日普请择菜次高庵忽以猫儿掷师怀中师拟议高庵拦胷踏倒于是大事洞明云居自圆禅师南康军云居普云自圆禅师绵州雍氏子出关南下历扣诸大尊宿始诣龙门一日于廊庑间覩绘胡人有省夜白高庵高庵举法眼偈曰头戴貂鼠帽腰悬羊角锥语不令人会须得人译之复筴火示之曰我为汝译了也于是大法明了呈偈曰外国言音不可穷起云亭下一时通口门广大无边际吞尽杨岐栗棘蓬高庵遣师依佛眼佛眼谓曰吾道东矣X长芦守仁禅师真州长芦且庵守仁禅师越之上虞人依雪堂于乌巨闻普说曰今之兄弟做工夫正如习射先安其足后习其法后虽无心以久习故箭发皆中喝一喝曰只今箭发也看看师不觉倒身作避箭势忽大悟何山然首座安吉州何山然首座姑苏人侍正堂之久入室次正堂问猫儿为甚么偏爱捉老鼠曰物见主眼卓竖正堂欣然因命分座东山吉禅师临江军东山吉禅师因李朝请与甥芗林居士向公子諲谒之遂问家贼恼人时如何师曰谁是家贼李竖起拳师曰贼身巳露李曰莫荼煳人好师曰赃证见在李无语南岳下十七世净慈昙密禅师临安府净慈混源昙密禅师天台卢氏子习台教弃参大慧于径山谒雪巢一此庵元入闽留东西禅无省发之泉南教忠俾悦众解职归前资偶举香严击竹因缘豁然契悟述偈呈教忠教忠举玄沙未彻语诘之无滞教忠曰子方可见妙喜即辞往梅阳服勤四载净慈彦充禅师临安府净慈肯堂彦充禅师于潜盛氏子首参大愚X宏智正堂大圆后闻东林谓众曰我此间别无玄妙祇有木札羹铁钉饭任汝咬嚼师窃喜之直造谒陈所见解东林曰据汝见处正坐在鑑觉中师疑不巳将从前所得底一时飏下一日闻僧举南泉道时人见此一株华如梦相似默有所觉曰打草祇要虵惊次日入室东林问那里是巖头密启其意处师曰今日捉败这老贼东林曰达磨大师性命在汝手里师拟开口蓦被拦胷一拳忽大悟直得汗流浃背点首自谓曰临济道黄檗佛法无多子岂虗语邪遂呈颂曰为人须为彻杀人须见血德山与巖头万里一条铁东林然之智者真慈禅师婺州智者元庵真慈禅师潼川人姓李氏游讲肆听讲圆觉至四大各离今者妄身当在何处毕竟无体实同幻化因而有省作颂曰一颗明珠在我这里拨着动着放光动地以呈诸讲师无能晓之者归以呈其师遂举狗子无佛性话诘之师曰虽百千万亿公案不出此颂也其师以为不逊乃叱出师因南游至庐山圆通挂搭时卍庵为西堂为众入室举僧问云门拨尘见佛时如何云门曰佛亦是尘师随声便喝以手指胷曰佛亦是尘师复颂曰拨尘见佛佛亦是尘问了答了直下飜身劝君更尽一杯酒西出阳关无故人又颂尘尘三昧曰钵里饭桶里水别宝崑崙坐潭底一尘尘上走须弥明眼波斯笑弹指笑弹指X珊瑚枝上清风起卍庵深肯之鼓山安永禅师福州皷山木庵安永禅师闽县吴氏子谒懒庵于云门一日入室懒庵曰不问有言不问无言世尊良久不得向世尊良久处会随后便喝倐然契悟作礼曰不因今日问争丧目前机懒庵许之劒门安分庵主南劒州劒门安分庵主少与木庵同𨽻业安国后依懒庵未有深证辞谒径山大慧行次江干仰瞻宫阙闻街司喝侍郎来释然大悟作偈曰几年箇事挂胸怀问尽诸方眼不开肝胆此时俱裂破一声江上侍郎来遂径回西禅懒庵迎之付以伽棃吴十三道人建宁府仙州山吴十三道人每以已事扣诸禅及开善归结茆于其左遂往给侍绍兴庚申三月八日夜适然启悟占偈呈开善曰元来无缝罅触着便光辉既是千金宝何须弹雀儿开善答曰啐地折时真庆快死生凡圣尽平沉僊州山下呵呵笑不负相期宿昔心天童咸杰禅师庆元府天童密庵咸杰禅师福州郑氏子徧参知识后谒应庵于衢之明果应庵孤硬难入屡遭呵一日应庵问如何是正法眼师遽答曰破沙盆应庵颔之侍郎李浩居士X侍郎李浩居士字德远号正信幼阅首楞严经如游旧国志而不忘持橐后造明果投诚入室应庵揕其胸曰侍郎死后向甚么处去公骇然汗下应庵喝出公退参不旬日竟跻堂奥以偈寄同参严康朝曰门有孙膑铺家存甘贽妻夜眠还早起谁悟复谁迷应庵见称善有鬻胭脂者亦久参应庵颇自负公赠之偈曰不涂红粉自风流往往禅徒到此休透过古今圈䙌后却来这里喫拳头华藏有权禅师常州华藏伊庵有权禅师临安昌化祁氏子十八岁礼佛智裕禅师于灵隐时无庵为第一座室中以从无住本建一切法问之师久而有省答曰暗里穿针耳中出气无庵可之遂密付心印甞夜坐达旦行粥者至忘展钵邻僧以手触之师感悟为偈曰黑漆崑崙把钓竿古帆高挂下惊湍芦华影里弄明月引得盲龟上钓船佛智甞问心包太虗量廓沙界时如何师曰大海不宿死尸佛智抚其座曰此子他日当据此座呵佛骂祖去在师自是埋藏头角益自韬晦游历湖湘江淛几十年依应庵于归宗参大慧于径山无庵住道场招师分座说法于是声名隐然教外别传卷十X教外别传X卍XXX教外别传卷十一南岳下三世沩山灵祐禅师潭州沩山灵祐禅师福州赵氏子二十三游江西参百丈百丈一见许之入室遂居参学之首侍立次百丈问谁师曰某甲百丈曰汝拨炉中有火否师拨之曰无火百丈躬起深拨得少火举以示之曰汝道无这箇聻师由是发悟礼谢陈其所解百丈曰此乃暂时岐路耳经云欲识佛性义当观时节因缘时节既至如迷忽悟如忘忽忆方省己物不从他得故祖师云悟了同未悟无心亦无法祇是无虗妄凡圣等心本来心法元自备足汝今既尔善自护持次日同百丈入山作务百丈曰将得火来么师曰将得来百丈曰在甚处师乃拈一枝柴吹两吹度与百丈百丈曰如虫御木司马头陀自湖南来谓百丈曰顷在湖南寻得一山名大沩是一千五百人善知识所居之处百丈曰老僧住得否头陀曰非和尚所居百丈曰何也头陀曰和尚是骨人彼是肉山设居徒不盈千百丈曰吾X众中莫有人住得否头陀曰待历观之时华林觉为第一座百丈令侍者请至问曰此人如何头陀请謦欬一声行数步头陀曰不可百丈又令唤师师时为典座头陀一见乃曰此正是沩山主人也百丈是夜召师入室嘱曰吾化缘在此沩山胜境汝当居之嗣续吾宗广度后学而华林闻之曰某甲忝居上首典座何得住持百丈曰若能对众下得一语出格当与住持即指净瓶问曰不得唤作净瓶汝唤作甚么华林曰不可唤作木𣔻也百丈乃问师师踢倒净瓶便出去百丈笑曰第一座输却山子也师遂往焉是山峭绝敻无人烟猿猱为伍橡栗充食经五七载绝无来者师自念言我本住持为利益于人既绝往还自善何济即舍庵欲他往行至山口见虵虎狼豹交横在路师曰汝等诸兽不用拦吾行路吾若于此山有缘汝等各自散去吾若无缘汝等不用动吾从路过一任汝喫言讫虫虎四散而去师乃回庵未及一载安上座同数僧从百丈来辅佐师安曰某与和尚作典座待僧及五百人不论时节即不造粥便放某甲下自后山下居民率众共营梵宇连帅李景让奏号同庆寺相国裴公休甞咨玄奥繇是天下禅学辐辏焉上堂夫道人之心质直无伪无背无面无诈妄心一切时中视听寻常更无委曲亦不闭眼塞耳但情不附物即得从上诸圣祇说浊边过患若无如许多恶觉情见想习之事譬如秋水澄渟清净无X为澹泞无碍唤他作道人亦名无事人时有僧问顿悟之人更有修否师曰若真悟得本他自知时修与不修是两头语如今初心虽从缘得一念顿悟自理犹有无始旷劫习气未能顿净须教渠净除现业流识即是修也不可别有法教渠修行趣向从闻入理闻理深妙心自圆明不居惑地纵有百千妙义抑扬当时此乃得坐披衣自解作活计始得以要言之则实际理地不受一尘万行门中不舍一法若也单刀直入则凡圣情尽体露真常理事不二即如如佛仰山问百千万境一时来作么生师曰青不是黄长不是短诸法各住自位非干我事仰山作礼仰山问如何是祖师西来意师指灯笼曰大好灯笼仰山曰莫祇这便是么师曰这箇是甚么仰山曰大好灯笼师曰果然不见一日师谓众曰如许多人祇得大机不得大用仰山举此语问山下庵主曰和尚恁么道意旨如何庵主曰更举看仰山拟再举被庵主踏倒仰山归举似师师呵呵大笑师在法堂坐库头击木鱼火头掷却火杪拊掌大笑师曰众中也有恁么人遂唤来问你作么生火头曰某甲不喫粥肚饥所以欢喜师乃点头师摘茶次谓仰山曰终日摘茶祇闻子声不见子形仰山撼茶树师曰子祇得其用不得其体仰山曰未审和尚如何师良久仰山曰和尚祇得其体不得其用师曰放子三十棒仰山曰和尚X棒某甲喫某甲棒教谁喫师曰放子三十棒上堂僧出曰请和尚为众说法师曰我为汝得彻困也僧礼拜师坐次仰山入来师曰寂于速道莫入阴界仰山曰慧寂信亦不立师曰子信了不立不信不立仰山曰祇是慧寂更信阿谁师曰若恁么即是定性声闻仰山曰慧寂佛亦不立师问仰山涅槃经四十卷多少是佛说多少是魔说仰山曰总是魔说师曰巳后无人奈子何仰山曰慧寂即一期之事行履在甚么处师曰祇贵子眼正不说子行履仰山蹋衣次提起问师曰正恁么时和尚作么生师曰正恁么时我这里无作么生仰山曰和尚有身而无用师良久却拈起问曰汝正恁么时作么生仰山曰正恁么时和尚还见伊否师曰汝有用而无身师后忽问仰山汝春间有话未圆今试道看仰山曰正恁么时切忌勃诉师曰停囚长智师一日唤院主院主便来师曰我唤院主汝来作甚么院主无对又令侍者唤第一座座便至师曰我唤第一座汝来作甚么座亦无对X师问云巖闻汝久在药山是否云巖曰是师曰如何是药山大人相云巖曰涅槃后有师曰如何是涅槃后有云巖曰水洒不着云巖却问师百丈大人相如何师曰巍巍堂堂炜炜煌煌声前非声色后非色蚊子上铁牛无汝下觜处师过净瓶与仰山仰山拟接师却缩手曰是甚么仰山曰和尚还见箇甚么师曰若恁么何用更就吾觅仰山曰虽然如此仁义道中与和尚提瓶挈水亦是本分事师乃过净瓶与仰山师与仰山行次指栢树子问曰前面是甚么仰山曰栢树子师却问耘田翁翁亦曰栢树子师曰这耘田翁向后亦有五百众师问仰山何处来仰山曰田中来师曰禾好刈也未仰山作刈禾势师曰汝适来作青见作黄见作不青不黄见仰山曰和尚背后是甚么师曰子还见么仰山拈禾穗曰和尚何曾问这箇师曰此是鹅王择乳师问仰山天寒人寒仰山曰大家在这里师曰何不直说仰山曰适来也不曲和尚如何师曰直须随流上堂仲冬严寒年年事晷运推移事若何仰山进前叉手而立师曰我情知汝答这话不得香严曰某甲偏答得这话师蹑前问香严亦进前叉手而立师曰赖遇寂子不会师谓仰山曰汝须独自回光返照别人不知汝解处X汝试将实解献老僧看仰山曰若教某甲自看到这里无圆位亦无一物一解得献和尚师曰无圆位处元是汝作解处未离心境在仰山曰既无圆位何处有法把何物作境师曰适来是汝作与么解是否仰山曰是师曰若恁么是具足心境法未脱我所心在元来有解献我许汝信位显人位隐在师一日见刘铁磨来师曰老牸牛汝来也刘曰来日台山大会斋和尚还去么师乃放身作卧势刘便出去师坐次仰山从方丈前过师曰若是百丈先师见子须喫痛棒始得仰山曰即今事作么生师曰合取两片皮仰山曰此恩难报师曰非子不才廼老僧年迈仰山曰今日亲见百丈师翁来师曰子向甚么处见仰山曰不道见祇是无别师曰始终作家师问仰山即今事且置古来事作么生仰山叉手近前师曰犹是即今事古来事作么生仰山退后立师曰汝屈我我屈汝仰山便礼拜仰山香严侍立次师举手曰如今恁么者少不恁么者多香严从东过西立仰山从西过东立师曰这箇因缘三十年后如金掷地相似仰山曰亦须是X和尚提唱始得香严曰即今亦不少师曰合取口师坐次仰山入来师以两手相交示之仰山作女人拜师曰如是如是师方丈内坐次仰山入来师曰寂子近日宗门令嗣作么生仰山曰大有人疑着此事师曰子作么生仰山曰慧寂祇管困来合眼健即坐禅所以未曾说着在师曰到这田地也难得仰山曰据慧寂所见祇如此一句也着不得师曰汝为一人也不得仰山曰自古圣人尽皆如此师曰大有人笑汝恁么祇对仰山曰解笑者是慧寂同参师曰出头事作么生仰山绕禅牀一匝师曰裂破古今仰山香严侍立次师曰过去现在未来佛佛道同人人得箇解脱路仰山曰如何是人人解脱路师回顾香严曰寂子借问何不答伊香严曰若道过去未来现在某甲却有箇祇对处师曰子作么生祇对香严珍重便出师却问仰山曰智闲恁么祇对还契寂子也无仰山曰不契师曰子又作么生仰山亦珍重出去师呵呵大笑曰如水乳合因僧问如何是祖师西来意师竖起拂子后僧遇王常侍王问沩山近日有何言句僧举前话王曰彼中兄弟如何商量僧曰借色明心附物显理王曰不是这箇道理上座快回去好某甲敢寄一书到和尚僧得书遂回持上师拆开见畵一圆X相内写箇日字师曰谁知千里外有箇知音仰山侍次乃曰虽然如是也祇是箇俗汉师曰子又作么生仰山畵一圆相于中书日字以脚抹却师乃大笑一日师翘起一足谓仰山曰我每日得他负载感伊不彻仰山曰当时给孤园中与此无别师曰更须道始得仰山曰寒时与他袜着也不为分外师曰不负当初子今巳彻仰山曰恁么更要答话在师曰道看仰山曰诚如是言师曰如是如是师问仰山生住异灭汝作么生会仰山曰一念起时不见有生住异灭师曰子何得遣法仰山曰和尚适来问甚么师曰生住异灭仰山曰却唤作遣法师问仰山妙净明心汝作么生会仰山曰山河大地日月星辰师曰汝祇得其事仰山曰和尚适来问甚么师曰妙净明心仰山曰唤作事得么师曰如是如是石霜会下有二禅客到曰此间无一人会禅后普请搬柴仰山见二禅客歇将一橛柴问曰还道得么俱无对仰山曰莫道无人会禅好仰山归举似师曰今日二禅客被慧寂勘破师曰甚么处被子勘破仰山举前话师曰寂子又被吾勘破师睡次仰山问讯师便回面向壁仰山曰和尚何得如此师起曰我适来得一梦你试为我原看仰山取一盆水与师洗面少顷香严亦来问讯师曰我适来得一梦寂子为我原了汝更与我原看香严乃点一椀茶来师曰二子见解过于鹙子师因泥壁次李军容来具公裳直至师背后端笏而立师回首见便侧泥盘作接泥势李便转笏作进泥势师便抛下泥盘同归方丈上堂老僧百年后向山下作一头水牯牛左脇下书五字曰沩山僧某甲当恁么时唤作沩山僧又是水牯牛唤作水牯牛又是沩山僧毕竟唤作甚么即得仰山出礼拜而退南岳下四世仰山慧寂禅师袁州仰山慧寂通智禅师韶州怀化叶氏子年九岁于广州和安寺投通禅师出家十四岁父母取归欲与婚媾师不从遂断手二指跪致父母前誓求正法以答劬劳父母乃许再诣通处而得披剃未登具即游方初谒耽源巳悟玄旨后参沩山遂升堂奥耽源谓师曰国师当时传得六代祖师圆相共九十七箇授与老僧乃曰吾灭后三十年南方有一沙弥到来大兴此教次第传受无令断绝我今付汝汝当奉持遂将其本过与师师接得一览便将火烧却耽X源一日问前来诸相甚宜秘惜师曰当时看了便烧却也耽源曰吾此法门无人能会唯先师及诸祖师诸大圣人方可委悉子何得焚之师曰慧寂一覧巳知其意但用得不可执本也耽源曰然虽如此于子即得后人信之不及师曰和尚若要重录不难即重集一本呈上更无遗失耽源曰然耽源上堂师出众作此相以手拓呈了却叉手立耽源以两手相交作拳示之师进前三步作女人拜耽源点头师便礼拜师浣衲次耽源曰正恁么时作么生师曰正恁么时向甚么处见后参沩山沩山问汝是有主沙弥无主沙弥师曰有主曰主在甚么处师从西过东立沩山异之师问如何是真佛住处沩山曰以思无思之妙返思灵燄之无穷思尽还源性相常住事理不二真佛如如师于言下顿悟自此执侍前后盘桓十五载后参巖头巖头举起拂子师展坐具巖头拈拂子置背后师将坐具搭肩上而出巖头曰我不肯汝放祇肯汝收扫地次沩山问尘非扫得空不自生如何是尘非扫得师扫地一下沩山曰如何是空不自生师指自身又指沩山沩山曰尘非扫得空不自生离此二途又作么生师又扫地一下又指自身并指沩山沩山一日指田问师这丘田那头高这头低师曰却是这头高那头低沩山曰你若不信向中间立看两头师曰不必立中间亦莫住两头沩山曰若如是着水看水能平物师曰水亦无定但高处高X平低处低平沩山便休有施主送绢与沩山师问和尚受施主如是供养将何报答沩山敲禅牀示之师曰和尚何得将众人物作自已用师在沩山为直岁作务归沩山问甚么处去来师曰田中来沩山曰田中多少人师插锹叉手沩山曰今日南山大有人刈茅师拔锹便行师在沩山牧牛时踢天泰上座问曰一毛头师子现即不问百亿毛头百亿师子现又作么生师便骑牛归侍立沩山次举前话方了却见泰来师曰便是这箇上座沩山遂问百亿毛头百亿师子现岂不是上座道泰曰是师曰正当现时毛前现毛后现泰曰现时不说前后沩山大笑师曰师子腰折也便下去一日第一座举起拂子曰若人作得道理即与之师曰某甲作得道理还得否座曰但作得道理便得师乃掣将拂子去一日雨下天性上座谓师曰好雨师曰好在甚么处天性无语师曰某甲却道得天性曰好在甚么处师指雨天性又无语师曰何得大智而默师随沩山游山到磐陀石上坐师侍立次忽鵶衔一红柿落在面前沩山拾与师师接得洗了度与沩山沩山曰子甚处得来师曰此是和尚道德所感沩山曰汝也不得无分即分半与师沩山问师忽有人问汝汝作么生祇对师曰东寺师叔若在某甲不致寂寞沩山曰放汝一箇不祇对罪师曰生之与杀祇在一言沩山曰不负汝见别有人不肯师曰阿谁沩山指露柱曰这箇师曰道甚么沩山曰道甚么师曰白鼠推迁银台不变师问沩山大用现前请师辨白沩山下座归方丈师随后入沩山问子适来问甚么话师再举沩山曰还记得吾答语否师曰记得沩山曰你试举看师便珍重出去沩山曰错师回首曰闲师弟若来莫道某甲无语好师问东寺曰借一路过那边还得否东寺曰大凡沙门不可祇一路也别更有么师良久东寺却问借一路过那边得否师曰大凡沙门不可祇一路也别更有么东寺曰祇有此师曰大唐天子决定姓金师在沩山前坡牧牛次见一僧上山不久便下来师乃问上座何不且留山中僧曰祇为因缘不契师曰有何因缘试举看曰和尚问某名甚么某答归真和尚曰归真X何在某甲无对师曰上座却回向和尚道某甲道得也和尚问作么生道但曰眼里耳里鼻里僧回一如所教沩山曰脱空谩语汉此是五百人善知识语师卧次梦入弥勒内院众堂中诸位皆足惟第二位空师遂就座有一尊者白槌曰今当第二座说法师起白槌曰摩诃衍法离四句绝百非谛听谛听众皆散去及觉举似沩山沩山曰子巳入圣位师便礼拜师侍沩山行次忽见前面尘起沩山曰面前是甚么师近前看了却作此中口相沩山点头沩山示众曰一切众生皆无佛性盐官示众曰一切众生皆有佛性盐官有二僧往探问既到沩山闻沩山举扬莫测其涯若生轻慢因一日与师言话次乃劝曰师兄须是勤学佛法不得容易师乃作此相以手拓呈了却抛向背后遂展两手就二僧索二僧罔措师曰吾兄直须勤学佛法不得容易便起去时二僧却回盐官行三十里一僧忽然有省乃曰当知沩X山道一切众生皆无佛性信之不错便回沩山一僧更前行数里因过水忽然有省自叹曰沩山道一切众生皆无佛性灼然有他恁么道亦回沩山久依法席沩山同师牧牛次沩山曰此中还有菩萨也无师曰有沩山曰汝见那箇是试指出看师曰和尚疑那箇不是试指出看沩山便休师送果子上沩山沩山接得问子甚么处得来师曰家园底沩山曰堪喫也未师曰未敢甞先献和尚沩山曰是阿谁底师曰慧寂底沩山曰既是子底因甚么教我先甞师曰和尚甞千甞万沩山便喫曰犹带酸涩在师曰酸涩莫非自知沩山不答赤干行者闻钟声乃问有耳打钟无耳打钟师曰汝但问莫愁我答不得干曰早箇问了也师喝曰去师夏末问讯沩山次沩山曰子一夏不见上来在下面作何所务师曰某甲在下面鉏得一片畬下得一箩种沩山曰子今夏不虗过师却问未审和尚一夏之中作何所务沩山曰日中一食夜后一寝师曰和尚今夏亦不虗过道了乃吐舌沩山曰寂子何得自伤已命沩山一日见师来即以两手相交过各拨三下却竖一指师亦以两手相交过各拨三下却向胸前仰一手覆一手以目瞻视沩山休去沩山餧鵶生饭回头见师曰今日为伊上堂一上师曰某甲随例得闻沩山曰闻底事作么生师曰鵶作鵶鸣鹊作鹊噪沩山曰争奈声色何师曰和尚适来道甚么沩山曰我祇道为伊上堂一上师曰为甚么唤作声色沩山曰虽然如此验过也无妨师曰大事因缘又作么生验沩山竖起拳师曰终是指东画西沩山曰子适来问甚么师曰问和尚大事因缘沩山曰为甚么唤作指东画西师曰为着声色故某甲所以问过沩山曰竝未晓了此事师曰如何得晓了此事沩山曰寂子声色老僧东西师曰一月千江体不分水沩山曰应须与么始得师曰如金与金终无异色岂有异名沩山曰作么生是无异名底道理师曰瓶盘钗钏券盂盆沩山曰寂子说禅如师子吼惊散狐狼野干之属师后开法王莽山问僧近离甚处曰庐山师曰曾到五老峯么曰不曾到师曰阇黎不曾游山师因归沩山省觐沩山问子既称X善知识争辨得诸方来者知有不知有有师承无师承是义学是玄学子试说看师曰慧寂有验处伹见僧来便竖起拂子问伊诸方还说这箇不说又曰这箇且置诸方老宿意作么生沩山叹曰此是从上宗门中牙爪沩山问大地众生业识茫茫无本可据子作么生知他有之与无师曰慧寂有验处时有一僧从面前过师召曰阇黎僧回首师曰和尚这箇便是业识茫茫无本可据沩山曰此是师子一滴乳迸散六斛驴乳有梵师从空而至师曰近离甚处曰西天师曰几时离彼曰今早师曰何太迟生曰游山翫水师曰神通游戏则不无阇黎佛法须还老僧始得曰特来东土礼文殊却遇小释迦遂出梵书贝多叶与师作礼乘空而去自此号小释迦师住东平时沩山令僧送书并镜与师师上堂提起示众曰且道是沩山镜东平镜若道是东平镜又是沩山送来若道是沩山镜又在东平手里道得则留取道不得则X扑破去也众无语师遂扑破便下座师坐次有僧来作礼师不顾其僧乃问师识字否师曰随分僧乃右旋一匝曰是甚么字师于地上书十字酬之僧又左旋一匝曰是甚字师改十字作卍字僧画此相以两手拓如脩罗掌日月势曰是甚么字师乃画此卍相对之僧乃作娄至德势师曰如是如是此是诸佛之所护念汝亦如是吾亦如是善自护持其僧礼谢腾空而去师一日在法堂上坐见一僧从外来便问讯了向东边叉手立以目视师师乃垂下左足僧却过西边叉手立师垂下右足僧向中间叉手立师收双足僧礼拜师曰老僧自住此未曾打着一人拈拄杖便打僧便腾空而去陆希声相公欲谒师先作此相封呈师开封于相下面书云不思而知落第二头思而知之落第三首遂封回公见即入山师乃门迎公才入门便问三门俱开从何门入师曰从信门入公至法堂又问不出魔界便入佛界时如何师以拂子倒点三下公便设礼又问和尚还持戒否师曰不持戒曰还坐禅否师曰不坐禅公良久师曰会么曰不会师曰听老僧一颂滔滔不持戒兀兀不坐禅酽茶三两椀意在䦆头边师却问承闻相公看经得悟是否曰弟子因看涅槃经有云不断烦恼而入涅槃得箇安乐处师竖起拂子曰祇如这箇作么生X入曰入之一字也不消得师曰入之一字不为相公公便起去庞居士问久向仰山到来为甚么却覆师竖起拂子居士曰恰是师曰是仰是覆居士乃打露柱曰虽然无人也要露柱证明师掷拂子曰若到诸方一任举似师指雪师子问众有过得此色者么众无对师问双峰师弟近日见处如何曰据某见处实无一法可当情师曰汝解犹在境曰某祇如此师兄又如何师曰汝岂不知无一法可当情者沩山闻曰寂子一句疑杀天下人师卧次僧问曰法身还解说法也无师曰我说不得别有一人说得曰说得底人在甚么处师推出枕子沩山闻曰寂子用劒刃上事师住观音时出膀曰看经次不得问事有僧来问讯见师看经旁立而待师卷却经问会么曰某甲不看经争得会师曰汝巳后会去在其僧到巖头巖头问甚处来曰江西观音来巖头曰和尚有何言句僧举前话巖头曰这箇老师我将谓被故纸埋却元来犹在将顺寂数僧侍立师以偈示之曰一二二三子平目复仰视两口一无舌即是吾宗旨香严智闲禅师邓州香严智闲禅师青州人也在百丈时性识聪敏参禅不得洎百丈迁化遂参沩山沩山问我闻汝在百丈先师处问一答十问十答百此是汝聪明灵利意解识想生死根本父母未生时试道一句看师被一问直得茫然归寮将平日看过底文字从头要寻一句酬对竟不能得乃自叹曰画饼不可充饥屡乞沩山说破沩山曰我若说似汝汝巳后骂我去我说底是我底终不干汝事师遂将平昔所看文字烧却曰此生不学佛法也且作箇长行粥饭僧免役心神乃泣辞沩山直过南阳覩忠国师遗迹遂憩止焉一日芟除草木偶抛瓦砾击竹作声忽然省悟遽归沐浴焚香遥礼沩山赞曰和尚大慈恩逾父母当时若为我说破何有今日之事乃有颂曰一击忘所知更不假修持动容扬古路不堕悄然机处处无踪迹声色外威仪诸方达道者咸言上上机沩山闻得谓仰X山曰此子彻也仰山曰此是心机意识着述得成待某甲亲自勘过仰山后见师曰和尚赞叹师弟发明大事你试说看师举前颂仰山曰此是夙习记持而成若有正悟别更说看师又成颂曰去年贫未是贫今年贫始是贫去年贫犹有卓锥之地今年贫锥也无仰山曰如来禅许师弟会祖师禅未梦见在师复有颂曰我有一机瞬目视伊若人不会别唤沙弥仰山乃报沩山曰且喜闲师弟会祖师禅也师初开堂沩山令僧送书并拄杖至师接得便哭苍天苍天僧曰和尚为甚么如此师曰祇为春行秋令上堂若论此事如人上树口衔树枝脚不踏枝手不攀枝树下忽有人问如何是祖师西来意不对他又违他所问若对他又丧身失命当恁么时作么生即得时有虎头招上座出众曰树上即不问未上树时请和尚道师乃呵呵大笑师问僧甚处来曰沩山来师曰和尚近日有何言句曰有僧问如何是西来意和尚竖起拂子师曰彼中兄弟作么生会曰彼中商量道即色明心附物显理师曰会即便会着甚死急僧却问师意如何师亦竖起拂子径山洪諲禅师杭州径山洪諲禅师吴兴人也僧问掩息如灰时如何师曰犹是时人功干曰干后如何师曰耕人田不种曰毕竟如何师曰禾熟不临场许州全明上座先问石霜一毫穿众穴时如何石霜曰直须万年去曰万年后如何石霜曰登科任汝登科拔萃任汝拔萃后问师曰一毫穿众穴时如何师曰光靴任汝光靴结果任汝结果问如何是长师曰千圣不能量曰如何是短师曰蟭螟眼里着不满其僧不肯便去举似石霜石霜曰祇为太近实头僧却问石霜如何是长石霜曰不屈曲曰如何是短石霜曰双陆盘中不喝彩佛日长老访师师问伏承长老独化一方何以荐游峰顶佛日曰朗月当空挂冰霜不自寒师曰莫是长老家风也无佛日曰峭峙万重关于中含宝月师曰此犹是文言作么生是长老家风佛日曰今日赖遇佛日X却问隐密全真时人知有道不得太省无辜时人知有道得于此二途犹是时人升降处未审和尚亲道自道如何道师曰我家道处无可道佛日曰如来路上无私曲便请玄音和一场师曰任汝二轮更互照碧潭云外不相关佛日曰为报白头无限客此回年少莫归乡师曰老少同轮无向背我家玄路勿参差佛日曰一言定天下四句为谁宣师曰汝言有三四我道其中一也无定山神英禅师滁州定山神英禅师因椑树省和尚行脚时参问不落数量请师道师提起数珠曰是落不落省曰圆珠三窍时人知有请师圆前话师便打省拂袖便出师曰三十年后槌胸大哭去在省住后示众曰老僧三十年前至定山被他热谩一上不同小小延庆法端禅师襄州延庆山法端禅师僧问蚯蚓斩为两段两头俱动佛性在阿那头师展两手九峯慈慧禅师福州九峰慈慧禅师初在沩山沩山上堂曰汝等诸人祇得大机不得大用师便抽身出去沩山召之师更不回顾沩山曰此子堪为法器一日辞沩山曰某甲辞违和尚千里之外不离左右沩山动容曰善为X京兆府米和尚京兆府米和尚参学后归受业寺有老宿问月中断井索时人唤作蛇未审七师见佛唤作甚么师曰若有佛见即同众生老宿曰千年桃核师令僧去问仰山曰今时还假悟也无仰山曰悟即不无争奈落在第二头师深肯之又令僧问洞山曰那箇究竟作么生洞山曰却须问他始得师亦肯之僧问自古上贤还达真正理也无师曰达曰祇如真正理作么生达师曰当时霍光卖假银城与单于契书是甚么人做曰某甲直得杜口无言师曰平地教人作保晋州霍山和尚晋州霍山和尚因仰山一僧到自称集云峯下四藤条天下大禅佛参师乃唤维那打钟着大禅佛骤步而去元康和尚元康和尚因访石楼石楼才见便收足坐师曰得恁么威仪周足石楼曰汝适来见箇甚么师曰无端被人领过石楼曰须是与么始为真见师曰苦哉赚杀X几人来石楼便起身师曰见则见矣动则不动石楼曰尽力道不出定也师拊掌三下常侍王敬初居士襄州王敬初常侍视事次米和尚至公乃举笔示之米曰还判得虗空否公掷笔入宅更不复出米致疑明日凭鼓山供养主入探其意米亦随至潜在屏蔽间侦伺供养主才坐问曰昨日米和尚有甚么言句便不相见公曰师子齩人韩驴逐块米闻此语即省前谬遽出朗笑曰我会也我会也公曰会即不无你试道看米曰请常侍举公乃竖起一只筯米曰这野狐精公曰这汉彻也南岳下五世南塔光涌禅师袁州仰山南塔光涌禅师豫章丰城章氏子依仰山剃度北游谒临济复归侍仰山仰山曰汝来作甚么师曰礼觐和尚仰山曰还见和尚么师曰见仰山曰和尚何似驴师曰某甲见和尚亦不似佛仰山曰若不似佛似箇甚么师曰若有所似与驴何别仰山大惊曰凡圣两忘情尽体露吾以此验人二十年无决了者子保任之仰山每指谓人曰此子肉身佛也霍山景通禅师X晋州霍山景通禅师初参仰山仰山闭目坐师乃翘起右足曰如是如是西天二十八祖亦如是中华六祖亦如是和尚亦如是景通亦如是仰山起来打四藤条师因此自称集云峰下四藤条天下大禅师住后有行者问如何是佛法大意师乃礼拜行者曰和尚为甚么礼俗人师曰汝不见道尊重弟子师问僧甚么处来僧提起坐具师曰龙头蛇尾问如何是佛师便打僧亦打师曰汝打我有道理我打汝无道理僧无语师又打趂出师化缘将毕先备薪于郊野徧辞檀信食讫至薪所谓弟子曰日午当来报至日午师自执炬登积薪上以笠置顶后作圆光相手执拄杖作降魔杵势立终于红焰中无着文喜禅师杭州无着文喜禅师嘉禾语溪人也往五台山华严寺至金刚窟礼谒遇一老翁牵牛而行邀师入寺翁唿均提有童子应声出迎翁纵牛引师陞堂堂宇皆耀金色翁踞牀指绣墪命坐翁曰近自何来师曰南方翁曰南方佛法如何住持师曰末法比丘少奉戒律翁曰多少众师曰或三百或五百师却问此间佛法如何住持翁曰龙蛇混杂凡圣同居师曰多少众翁曰前三三后三三翁唿童子致茶并进酥酪师纳其味心意豁然翁拈起玻瓈盏问曰南方还有这箇否师曰无翁曰寻常将甚么喫茶师无对师覩日色稍晚遂问翁拟投一宿得否翁曰汝有执心在不得宿师曰某甲无执心翁曰汝曾受戒否师曰受戒久矣翁曰汝若无执心何用受戒师辞退翁令童子相送师问童子前三三后三三是多少童子召大德师应诺童子曰是多少师复问曰此为何处童子曰此金刚窟般若寺也师悽然悟彼翁者即文殊也不可再见即稽首童子愿乞一言为别童子说偈曰面上无嗔供养具口里无嗔吐妙香心里无嗔是珍宝无垢无染是真常言讫均提与寺俱隐师因驻钖五台咸通三年至洪州观音参仰山顿了心契令充典座文殊甞现于粥镬上师以搅粥篦便打曰文殊自文殊文喜自文喜文殊乃说偈曰苦瓠连根苦甜瓜彻蔕甜修行三大劫却被老僧嫌一日有异僧来求斋食师减已分馈之仰山预知问曰适来果位人至汝给食否师曰辍已回施仰山曰汝大利益洪州米岭和尚洪州米岭和尚常语曰莫过于此僧问未审是甚么X莫过于此师曰不出是僧后问长庆甚为么不出是长庆曰汝拟唤作甚么双峯古禅师福州双峰古禅师本业讲经因参先双峰双峰问大德甚么处住曰城里双峰曰寻常还思老僧否曰常思和尚无由礼觐双峰曰祇这思底便是大德师从此领旨即罢讲席侍奉数年后到石霜但随众而巳更不参请众谓古侍者甞受双峰印记往往闻于石霜石霜欲诘其所悟而未得其便师因辞去石霜将拂子送出门首召曰古侍者师回首石霜曰拟着即差是着即乖不拟不是亦莫作箇会除非知有莫能知之好去好去师应喏喏即前迈寻属双峰示寂师乃继续住持僧问和尚当时辞石霜石霜恁么道意作么生师曰祇教我不着是非南岳下六世芭蕉慧清禅师郢州芭蕉山慧清禅师新罗国人也上堂拈拄杖示众曰你有拄杖子我与你拄杖子你无拄杖子我夺却你拄杖子靠拄杖下座师谓众曰我年二十八到仰山参见南塔见上堂曰汝等诸人若是箇汉从孃肚里出来便作师子吼好么我于言下歇得身心便住五载清化全怤禅师越州清化全怤禅师吴郡崑山人也初参南塔南塔X问从何而来师曰鄂州南塔曰鄂州使君名甚么师曰化下不敢相触忤曰此地道不畏师曰大丈夫何必相试南塔冁然而笑遂乃印可南岳下七世郢州继彻禅师郢州芭蕉山继彻禅师初参风穴风穴问如何是正法眼师曰泥弹子风穴异之次谒先芭蕉芭蕉上堂举仰山道两口一无舌此是吾宗旨师豁然有省教外别传卷十一教外别传X卍XXX教外别传卷十二南岳下六世云门文偃禅师韶州云门山光奉院文偃禅师嘉兴人也敏质生知慧辩天纵及长落发禀具于毗陵坛侍志澄数年探穷律部以已事未明往参睦州睦州才见来便闭却门师乃扣门睦州曰谁师曰某甲睦州曰作甚么师曰已事未明乞师指示睦州开门一见便闭却师如是连三日扣门至第三日睦州开门师乃拶入睦州便擒住曰道道师拟议睦州便推出曰秦时𨍏轹钻X遂掩门损师一足师从此悟入睦州指见雪峰师到雪峰庄见一僧廼问上座今日上山去那僧曰是师曰寄一则因缘问堂头和尚祇是不得道是别人语僧曰得师曰上座到山中见和尚上堂众才集便出握腕立地曰这老汉项上铁枷何不脱却其僧一依师教雪峰见这僧与么道便下座拦胷把住曰速道速道僧无对雪峰拓开曰不是汝语僧曰是某甲语雪峰曰侍者将绳棒来僧曰不是某语是庄上一浙中上座教某甲来道雪峰曰大众去庄上迎取五百人善知识来师次日上雪峰雪峰才见便曰因甚么得到与么地师乃低头从兹契合温研积稔密以宗印授焉师出岭徧谒诸方覈穷殊轨锋辩险绝世所盛闻后抵灵树冥符知圣禅师接首座之说初知圣住灵树二十年不请首座常曰我首座生也我首座牧牛也我首座行脚也一日令击钟三门外接首座众出迓师果至直请入首座寮解包后广主命师出世灵树开堂日广主亲临曰弟子请益师曰目前无异路举世尊初生下一手指天一手指地周行七步目顾四方云天上天下唯我独尊师曰我当时若见一棒打杀与狗子喫却贵图天下太平师在文德殿赴斋有鞠常侍问灵树果子熟也未师曰甚么年中得信道生举雪峯云三世诸佛向火𦦨上转大法轮师曰火燄为三世诸佛说法三世诸佛立地听僧问灵树如何是祖师西来意灵树默然迁化后门人立行状碑欲入此语问师曰先师默然处如何上碑师对曰师上堂佛法也太煞有祇是舌头短良久曰长也普请搬柴次师遂拈一片抛下曰一大藏教祇说这箇见僧量米次问米箩里有多少达磨眼睛僧无对师代曰斗量不尽师一日以手入木师子口呌曰齩杀我也相救上堂闻声悟道见色明心遂举起手曰观世音菩萨将钱买餬饼放下手曰元来祇是馒头上堂干坤之内宇宙之间中有一宝秘在形山拈灯笼向佛殿里将三门来灯笼上作么生自代曰逐物意移又曰云起雷兴示众曰十五日巳前不问汝十五日巳后道将一句来众无对自代曰日日是好日X上堂拈拄杖曰凡夫实谓之有二乘析谓之无缘觉谓之幻有菩萨当体即空衲僧家见拄杖便唤作拄杖行但行坐但坐不得动着问父母不听不得出家如何得出家师曰浅曰学人不会师曰深问树凋叶落时如何师曰体露金风问如何是佛师曰干屎橛问如何是诸佛出身处师曰东山水上行僧问如何是和尚家风师曰有读书人来报问如何是透法身句师曰北斗里藏身问僧甚处来曰礼塔来师曰谑我曰实礼塔来师曰五戒也不持问如何是法身向上事师曰向上与汝道即不难作么生会法身曰请和尚鉴师曰鉴即且置作么生会法身曰与么与么师曰这箇是长连牀上学得底我且问你法身还解喫饭么僧无对师甞举马大师道一切语言是提婆宗以这箇为主乃曰好语祇是无人问我时有僧问如何是提婆宗师曰西天九十六种你是最下种问僧近离甚处曰西禅师曰西禅近日有何言句僧展两手师打一掌僧曰某甲话在师却展两手僧无语师又打问如何是端坐念实相师曰河里失钱河里摝上堂函葢干坤目机铢两不涉世缘作么生承当众无对自代曰一镞破三关僧问如何是云门劒师曰祖问如何是玄中的师曰𡎺问如何是吹毛劒师曰骼又曰胔问如何是正法眼师曰普问如何是啐啄机师曰响问如何是云门一路师曰亲问杀父杀母向佛前忏悔杀佛杀祖向甚么处忏悔师曰露问凿壁偷光时如何师曰恰问三身中那身说法师曰要问承古有言了即业障本来空未了应须偿宿债未审二祖是了未了师曰确师垂语曰会佛法如河沙百草头上道将一句来自代曰俱问直岁甚处去来曰刈茆来师曰刈得几箇祖师曰三百箇师曰朝打三千暮打八百东家杓柄长西家杓柄短又作么生直岁无语师便打僧问秋初夏末前程若有人问作么生祗对师曰大众退后曰未审过在甚么处师曰还我九十日饭钱来有讲僧参经时乃曰未到云门时恰似初生月及乎到后曲弯弯地师得知乃召问是你道否曰是师曰甚好吾问汝作么生是初生月僧乃斫额作望月势师曰你如此巳后失却目在僧经旬日复来师又问你还会也未曰未会师曰你问我僧便问如何是初生月师曰曲弯弯地僧罔措后果然失目上堂你若不相当且觅箇入头处微尘诸佛在你舌头上三藏圣教在你脚跟底不如悟去好还有悟得底么出来对众道看示X众尽十方世界干坤大地以拄杖画曰百杂碎又曰三乘十二分教达磨西来放过即不可若不放过不消一喝上堂平地上死人无数过得荆棘林者是好手时有僧出曰与么则堂中第一座有长处也师曰苏噜苏噜啗口王长老举菩萨手中赤幡问师作么生师曰你是无礼汉啗口王曰作么生无礼师曰是你外道奴也作不得上堂要识祖师么以拄杖指曰祖师在你头上𨁝跳要识祖师眼睛么在你脚跟下又曰这箇是祭鬼神茶饭虽然如此鬼神也无厌足上堂光不透脱有两般病一切处不明面前有物是一又透得一切法空隐隐地似有箇物相似亦是光不透脱又法身亦有两般病得到法身为法执不忘已见犹存坐在法身边是一直饶透得法身去放过即不可子细点检将来有甚么气息亦是病上堂眼睫横亘十方眉毛上透干坤下透黄泉须X弥塞却汝咽喉还有人会得么若有人会得拽取占波共新罗闘额一日拈起拂子曰这里得箇人处去揑恠也日木国里说禅三十三天有箇人出来唤曰吽吽特舍儿担枷过状示众曰灯笼是你自已把钵盂噇饭饭不是自已有僧便问饭是自已时如何师曰这野狐精三家村里汉复曰来来不是你道饭是自已僧曰是师曰驴年梦见三家村里汉问僧甚处来僧曰江西师曰江西一队老汉寐语住也未僧无语问僧光明寂照遍河沙岂不是张拙秀才语曰是师曰话堕也问不起一念还有过也无师曰须弥山问一切智通无障碍时如何师曰扫地拨水相公来师到天童天童曰你还定当得么师曰和尚道甚么天童曰不会则目前包裹师曰会则目前包裹师到曹山见示众曰诸方尽把格则何不与他道却令他不疑去师问密密处为甚么不知有曹山曰祇为密密所以不知有师曰此人如何亲近曹山曰莫向密密处亲近师曰不向密密处亲近时如何曹山曰始解亲近师应喏喏师到鹅湖闻上堂曰莫道未了底人长时浮逼逼地设使了得底明明得知有去处尚乃逼浮逼地师下问首座适X来和尚意作么生曰浮逼逼地师曰首座久在此住头白齿黄作这箇语话曰上座又作么生师曰要道即得见即便见若不见莫乱道曰祇如道浮逼逼地又作么生师曰头上着枷脚下着杻曰与么则无佛法也师曰此是文殊普贤大人境界僧举灌溪上堂曰十方无壁落四面亦无门净躶躶赤洒洒没可把师曰举即易出也大难曰上座不肯和尚与么道那师曰你适来与么举那曰是师曰你驴年梦见灌溪曰某甲话在师曰我问你十方无壁落四面亦无门你道大梵天王与帝释天商量甚么事曰岂干他事师喝曰逐队喫饭汉师到江州有陈尚书者请斋才见便问儒书中即不问三乘十二分教自有座主作么生是衲僧行脚事师曰曾问几人来陈曰即今问上座师曰即今且置作么生是教意陈曰黄卷赤轴师曰这箇是文字语言作么生是教意陈曰口欲谈而辞丧心欲缘而虑忘师曰口欲谈而辞丧为对有言心欲缘而虑忘为对妄想作么生是教意陈无语师曰见说尚书看法华经是否陈曰是师曰经中道一切治生产业皆与实相不相违背且道非非想天有几人退位陈无语师曰尚书且莫草草三经五论师僧抛却特入丛林十年二十年尚不奈何尚书又争得会陈礼拜曰某甲罪过X南岳下七世巴陵颢鉴禅师岳州巴陵新开院颢鉴禅师初到云门云门曰雪峯和尚道开却门达磨来也我问你作么生师曰筑着和尚鼻孔云门曰地神恶发把须弥山一掴𨁝跳上梵天拶破帝释鼻孔你为甚么向日本国里藏身师曰和尚莫瞒人好云门曰筑着老僧鼻孔又作么生师无语云门曰将知你祇是学语之流住后更不作法嗣书祇将三转语上云门僧问如何是道师曰明眼人落井问如何是吹毛劒师曰珊瑚枝枝撑着月问如何是提婆宗师曰银椀里盛雪云门见曰他后老僧忌日祇消举此三转语足以报恩自后忌辰果如所嘱双泉师宽禅师随州双泉山师宽明教禅师僧问洞山初和尚如何是佛初曰麻三斤师闻之乃曰向南有竹向北有木师游山回首座同众出接首座曰和尚游山𡾟崄不易师提起拄杖曰全得这箇力首座乃夺却师放身便倒大众皆进前扶起师拈拄杖一时趂散回顾侍者曰向道全得这箇力X师一日访白兆白兆曰老僧有箇木鱼颂师曰请举看白兆曰伏惟烂木一橛佛与众生不别若以杖子击着直得圣凡路绝师曰此颂有成褫无成褫白兆曰无成褫师曰佛与众生不别聻侍僧救曰有成褫师曰直得圣凡路绝聻当时白兆一众失色香林澄远禅师益州青城香林院澄远禅师汉州绵竹人在众日普请鉏草次有一僧曰看俗家失火师曰那里火曰不见那师曰不见曰这瞎汉是时一众皆言远上座败阙后明教宽闻举叹曰须是我远兄始得师将示寂辞知府宋公珰曰老僧行脚去通判曰这僧风狂八十岁行脚去那里宋曰大善知识去住自由师谓众曰老僧四十年方打成一片言讫而逝洞山守初禅师襄州洞山守初宗慧禅师初参云门云门问近离甚处师曰查渡云门曰夏在甚处师曰湖南报慈曰几时离彼师曰八月二十五云门曰放汝三顿棒师至明日却上问讯昨日蒙和尚放三顿棒不知过在甚么处云门曰饭袋子江西湖南便恁么去师于言下大悟遂曰他后向无人烟处不蓄一粒米不种一茎菜接待十方往来尽与伊抽钉拔楔拈却炙脂帽子脱却鹘臭布衫教伊洒洒地作个无事衲僧岂不快X哉云门曰你身如椰子大开得如许大口师便礼拜都监太保问眼处入正受诸尘三昧起此意如何师曰洞山茶碗里有太保太保茶碗里有洞山太保无语却将此语问谷隐谷隐曰不落无言说又问延庆延庆曰唤甚么作三昧奉先深禅师金陵奉先深禅师同明和尚在众时闻僧问法眼如何是色法眼竖起拂子或曰鸡冠老或曰贴肉汗衫三人特往请益问曰承闻和尚有三种色语是否法眼曰是师曰鹞子过新罗便归众时李王在座下不肯乃白法眼曰寡人来日致茶筵请二人重新问话明日茶罢备綵一箱劒一口谓二师曰上座若问话得是奉赏杂綵一箱若问不是祇赐一劒法眼陞座师复出问今日奉敕问话师还许也无法眼曰许曰鹞子过新罗捧綵便行大众一时散去时法灯作维X那乃鸣钟集众僧堂前勘师众集法灯问承闻二上座久在云门有甚奇特因缘举一两则来商量看师曰古人道白鹭下田千点雪黄鸎上树一枝花维那作么生商量法灯拟议师打一座具便归众师同明和尚到淮河见人牵网有鱼从网透出师曰明兄俊哉一似箇衲僧相似明曰虽然如此争如当初不撞入网罗好师曰明兄你欠悟在明至中夜方省洞山清禀禅师瑞州洞山清禀禅师泉州李氏子参云门云门问今日离甚处曰慧林云门举拄杖曰慧林大师恁么去汝见么曰深领此问云门顾左右微笑而巳师自此入室印悟云门朗上座韶州云门山朗上座自幼肄业讲肆闻僧问云门如何是透法身句云门曰北斗里藏身师罔测微旨遂造云门云门才见便把住曰道道师拟议云门拓开乃示颂曰云门耸峻白云低水急游鱼不敢栖入户巳知来见解何劳再举轹中泥师因斯大悟即便礼拜自此依云门为上座南岳下八世韶州大历和尚韶州大历和尚初参白云白云举拳曰我近来不恁么也师领旨礼拜自此入室连州宝华和尚X连州宝华和尚因有僧问大容曰天赐六铢披挂后将何报答我皇恩大容曰来披三事衲归挂六铢衣师闻之乃曰这老冻齈作恁么语话大容闻令人传语曰何似奴缘不断师曰比为抛甎祇图引玉师有时戴冠子谓众曰若道是俗且身披袈裟若道是僧又头戴冠子众无对月华山月禅师韶州月华山月禅师初谒白云白云问业箇甚么曰念孔雀经白云曰好箇人家男女随鸟雀后走师闻语惊异遂依附久之乃契旨泐潭灵澄散圣泐潭灵澄散圣因智门宽禅师问曰甚处来师曰水清月现智门曰好好借问师曰褊衫不染皂智门曰喫茶去师有西来意颂曰因僧问我西来意我话居山七八年草履祇栽三箇耳麻衣曾补两番肩东菴每见西菴雪下㵎长流上㵎泉半夜白云消散后一轮明月到牀前福严良雅禅师潭州福严良雅禅师居洞山第一座洞山参次僧出问如何是佛洞山答曰麻三斤参罢洞山至寮谓师曰我今日答这僧话得么曰恰值某净发洞山曰你元来作这去就拂袖便出师曰这老汉将谓我明他这话头不得因作偈呈曰五彩画牛头黄金为点额春晴二月初农人皆取则寒食贺新正铁钱三五百X洞山见深肯之干明睦禅师岳州干明睦禅师问洞山停机罢赏时如何洞山曰水底弄傀儡师曰谁是看翫者洞山曰停机罢赏者师曰恁么则知音不和也洞山曰知音底事作么生师曰大尽三十日洞山曰未在更道师曰某甲合喫和尚手中痛棒洞山休去西峯云豁禅师吉州西峯云豁禅师郡之曾氏子早扣诸方晚见清凉问佛未出世时如何清凉曰云遮海门树曰出世后如何清凉曰擘破铁围山师于言下大悟清凉印可之南岳下九世洞山晓聪禅师瑞州洞山晓聪禅师游方时在云居作灯头见僧说四州大圣近在扬州出现有设问曰既是泗州大圣为甚么却向扬州出现师曰君子爱财取之以道后僧举似莲华峯祥庵主庵主大惊曰云门儿孙犹在中夜望云居拜之师尝负柴上山路逢一僧问山上有柴何故向山下担柴师放柴于地曰会么曰不会师曰我要烧师手植万松于东岭而恒诵金刚般若经山中人因名其岭曰金刚方植松而宝禅师至时亲自五祖来师问上岭一句作么生道宝曰气急杀人X师拄䦆呵曰从何得此随语生解阿师见问上岭便言气急佛法却成流布宝请代语师曰气喘杀人师一日不安上堂辞众述法身颂曰参禅学道莫茫茫问透法身北斗藏余今老倒尫羸甚见人无力得商量唯有䦆头知我意栽松时复上金刚言讫而寂雪窦重显禅师明州雪窦重显禅师遂宁府李氏子横经讲席究理穷玄诘问锋驰机辩无敌咸知法器佥指南游首造智门即伸问曰不起一念云何有过智门召师近前师才近前智门以拂子蓦口打师拟开口智门又打师豁然开悟洞山聪禅师每新到参便问沩山水牯牛意作么生对者多不契洞山旨师到亦如前问师曰作后人标榜洞山拟道师以坐具拂一下便行洞山曰且来上座师曰未参堂师到大龙为知客一日问曰语者默者不是非语非默更非总是总不是拈却大用现前时人知有未审大龙如何大龙曰子有如是见解师曰这老汉瓦解冰消大龙曰放你三十棒师礼拜归众大龙却唤适来问话底僧来师便出大龙曰老僧因甚么瓦解冰消师曰转见败阙大龙作色曰尀耐尀耐师休去后举似南岳雅和尚雅曰大龙何不与本分草料师曰和尚更须行脚宝华侍者来看师师问宝华多少众侍者曰不劳和尚如此师曰我好好问尔𨁝跳作甚么侍者曰也不得放过师曰真师子儿喫茶了师把住曰适来得恁X么无礼侍者拟议被师一掌曰归去分明举似宝华宗首座到方拟人事师约住曰既知信之韬略便须拱手归降宗曰今日败阙师曰劒刃未施贼身巳露宗曰气急杀人师曰败将不斩宗曰是师曰礼拜着宗曰三十年后有人举在师曰巳放你过修撰曾会居士天禧间守池州一日会于景德寺引中庸大学参以楞严符宗门语句质师师曰这箇尚不与教乘合况中庸大学邪学士要径捷理会此事乃弹指一下曰但恁么荐取曾于言下领旨天圣初曾守四明以书币迎师补雪窦既至曾曰某近与清长老商量赵州勘婆子话未审端的有勘破处也无师曰清长老道箇甚么曾曰又与么去也师曰清长老且放过一着学士还知天下衲僧出这婆子圈䙌不得么曾曰这里别有箇道处赵州若不勘破婆子一生受屈师曰勘破了也曾大笑云葢继鹏禅师潭州云葢继鹏禅师初谒双泉雅禅师雅令克侍者示以芭蕉拄杖话经久无省发一日雅向火次师侍立雅忽问拄杖子话试举来与子商量师拟举雅拈火筯便𢷾师豁然大悟北禅智贤禅师潭州北禅智贤禅师岁夜小参曰年穷岁尽无可与诸人分岁老僧烹一头露地白牛炊黍米饭煑野菜羹烧榾柮火大家喫了唱村田乐何故免见倚他门X户傍地墻刚被时人唤作郎便下座归方丈至夜深维那入方丈问讯曰县里有公人到勾和尚师曰作甚么维那曰道和尚宰牛不纳皮角师遂捋下头帽掷在地上维那便拾去师跳下禅牀拦胸擒住呌曰贼贼维那将帽子覆师顶曰天寒且还和尚师呵呵大笑维那便出去时法昌为侍者师顾法昌曰这公案作么生法昌曰潭州纸贵一状领过开先善暹禅师庐山开先善暹禅师临江军人也参德山见德山上堂顾视大众曰师子嚬呻象王回顾师忽有省入室陈所解德山曰子作么生会师回顾曰后园驴喫草德山然之后至雪窦雪窦与语喜其超暹目曰海上横行暹道者南岳下十世云居晓舜禅师南康军云居晓舜禅师瑞州人也参洞山一日如武昌行乞首谒刘居士师时年少不知其饱参颇易之居士曰老汉有一问若相契即开䟽如不契即请还山遂问古镜未磨时如何师曰黑似漆居士曰磨后如何师曰照天照地居士长揖曰且请上人还山拂袖入宅师懡㦬即还洞山洞山问其故师具言其事洞山曰你问我我与你道师理前问洞山曰此去汉阳不远师进后语洞山曰黄鹤楼前鹦鹉洲师于言下大悟上堂诸方有弄蛇头拨虎尾跳大海劒刃X里藏身云居这里寒天热水洗脚夜间脱韈打睡早朝旋打行缠风吹篱倒唤人夫噼篾缚起翠巖真点胷常骂师说无事禅石霜永和尚令人传语曰舜在洞山悟古镜因缘岂是说无事禅你骂他自失却一只眼师闻之作颂曰云居不会禅洗脚上牀眠冬瓜直儱侗瓠子曲弯弯永和尚亦作颂曰石霜不会禅洗脚上牀眠枕子扑落地打破常住砖佛日契嵩禅师杭州佛日契嵩禅师藤州镡津李氏子十九游方徧参知识得法于洞山师夜则顶戴观音像而诵其号必满十万乃寝作原教论十余万言后居永安兰若着禅门定祖图传法正宗记辅教编上进仁宗览之加叹付传法院编次入藏下诏褒宠赐号明教宰相韩琦大参欧阳脩皆延见而尊礼之洎东还熈宁四年六月四日晨兴写偈曰后夜月初明吾今喜独行不学大梅老贪随鼯鼠声至中夜而化太守许式洪州太守许式参洞山得正法眼一日与泐潭澄上蓝溥坐次澄问闻郎中道夜坐连云石春栽带雨松当时答洞山甚么话公曰今日放衙早澄曰闻答泗州大圣在扬州出现底是否公曰别点茶来澄曰名不虗传公曰和尚早晚回山澄曰今日被上蓝觑破溥便喝澄曰须是你始得公曰不奈船何打破戽斗育王怀琏禅师X明州育王山怀琏大觉禅师漳州龙溪陈氏子一日洗面泼水于地微有省发即慕参寻远造泐潭法席投机印可师事之十余年皇祐中仁庙召对化成殿问佛法大意赐号大觉禅师后遣中使问曰才去竖拂人立难当师即以颂回进曰有节非干竹三星偃月宫一人居日下弗与众人同帝覧大悦既而遣使赐龙脑钵师谢恩罢捧钵曰吾法以坏色衣以瓦铁食此钵非法遂焚之中使回奏上加叹不巳令滔首座令滔首座久参泐潭泐潭因问祖师西来单传心印直指人心见性成佛子作么生会师曰某甲不会泐潭曰子未出家时作箇甚么师曰牧牛泐潭曰作么生牧师曰早朝骑出去晚后复骑归泐潭曰子大好不会师于言下大悟遂成颂曰放却牛绳便出家剃除须发着袈裟有人问我西来意拄杖横挑啰哩啰玉泉承皓禅师荆门军玉泉承皓禅师眉州丹稜人也游方参北塔发明心要得大自在三昧制犊鼻裩书历代祖师名字乃曰唯有文殊普贤较些子且书于带上故丛林目为皓布裩有乡僧亦効之师见而诟曰汝具何道理敢以为戏事耶呕血无及耳寻于鹿门如所言而逝张无尽奉使京西南路就谒之致开法于郢州大阳时谷隐主者私为之喜师受请陞座曰某在谷隐十年不曾饮谷隐一滴水嚼谷隐一粒米汝若不X会来大阳为汝说破携拄杖下座傲然而去师示法身颂曰一夜雨霶烹打倒蒲萄棚知事头首行者人力拄底拄撑底撑撑撑拄拄到天明依旧可怜生天衣义怀禅师越州天衣义怀禅师永嘉乐清陈氏子也天圣中试经得度谒金銮善叶县省皆蒙印可遂由洛抵龙门复至都下忽遇言法华拊师背曰云门临济去及至姑苏礼明觉于翠峰明觉问汝名甚么曰义怀明觉曰何不名怀义曰当时致得明觉曰谁为汝立名曰受戒来十年矣明觉曰汝行脚费却多少草鞋曰和尚莫瞒人好明觉曰我也没量罪过汝也没量罪过你作么生师无语明觉打曰脱空谩语汉出去入室次明觉曰恁么也不得不恁么也不得恁么不恁么总不得师拟议明觉又打出如是者数四寻为水头因汲水折担忽悟作投机偈曰一二三四五六七万仞峰头独足立骊龙颔下夺明珠一言勘破维摩诘明觉闻拊几称善后七坐道场化行海内嗣法者甚众上堂鴈过长空影沉寒水鴈无遗踪之意水无留影之心若能如是方解向异类中行不用续凫截鹤夷岳盈壑放行也百丑千拙收来也挛挛拳拳用之则敢与八大龙王鬬富不用都来不直半分钱参室中问僧无手人能行拳无舌人解言语忽然无手人打无舌人无舌人道箇甚么又曰蜀魄连宵呌鵽鳭终夜啼圆通门大启何事隔云泥X水月惠金典座平江府水月寺惠金典座依明觉于雪窦闻举须弥山话默有契一日欲往讯遇之殿轩明觉问汝名甚么曰惠金明觉曰阿谁惠汝金曰容少间去方丈致谢明觉曰即今聻曰这里容和尚不得法昌倚遇禅师洪州法昌倚遇禅师漳州林氏子自受具游方名着丛席浮山远和尚甞指谓人曰此后学行脚样子也参北禅北禅问近离甚处师曰福严北禅曰思大鼻孔长多少师曰与和尚当时见底一般北禅曰汝道我见时长多少师曰和尚大似不曾到福严北禅曰学语之流又问来时马大师安乐否师曰安乐北禅曰向汝道甚么师曰教和尚莫乱统北禅曰念汝新到不能打得你师曰某甲亦放和尚过茶罢北禅问乡里甚处师曰漳州北禅曰三平在彼作甚么师曰说禅说道北禅曰年多少师曰与露柱齐年北禅曰有露柱且从无露柱年多少师曰无露柱一年也不少北禅曰夜半放乌鸡师留北禅最久于是师资敲唱妙出一时晚至西山睠双岭深邃栖息三年师在双岭受法昌请与英胜二首座相别曰三年聚首无事不知检点将来不无渗漏以拄杖画一画曰这箇即且止宗门事作么生英曰须弥安鼻孔师曰恁么则临崖看浒眼特地一场愁英曰深沙努眼睛师曰争奈圣凡无异路方便有多门英曰铁蛇钻不入X师曰这般汉有甚共语处英曰自缘根力浅莫怨太阳春却画一画曰宗门事且止这箇事作么生师便掌英曰这漳州子莫无去就师曰你这般见解不打更待何时又打英曰也是老僧招得上堂法昌今日开炉行脚僧无一箇唯有十八高人缄口围炉打坐不是规矩严难免见诸人话堕直饶口似秤鎚未免灯笼勘破不知道绝功勋妄自修因证果喝曰但能一念回光定脱三乘羁锁师与感首座岁夜喫汤次感曰昔日北禅分岁曾烹露地白牛和尚今夜分岁有何施设师曰腊雪连山白春风透户寒感曰大众喫箇甚么师曰莫嫌冷淡无滋味一饱能消万劫饥感曰未审是甚么人置办师曰无惭愧汉来处也不知英胜二首座到山相访英曰和尚寻常爱点检诸方今日因甚么却来古庙里作活计师曰打草祇要蛇惊师曰莫涂煳人好师曰你又刺头入胶盆作甚么英曰古人道我见两个泥牛鬬入海所以住此山未审和尚见箇甚么师曰你他时异日有把茆葢头人或问你作么生祇对英曰山头不如岭尾师曰你且道还当得住山事也无英曰使䦆不及拖犂师曰还曾梦见古人么英曰和尚作么生师展两手英曰鰕跳不出斗师曰休将三寸烛拟比太阳辉英曰争奈公案见在师曰乱统禅和如麻似粟师栽松次黄龙南禅师至南曰小院子栽许多松作么师曰临济道底曰栽得多少师曰伹见猿啼鹤宿耸X汉侵云南指石曰这里何不栽师曰功不浪施曰也知无下手处师指石上松曰从何处得来南大笑曰苍天苍天乃作偈曰头戴华巾离少室手携席帽出长安鹫峯峯下重相见鼻孔原来总一般又畵此相示师师和曰葫芦棚上挂冬瓜麦浪堆中钓得虾谁在畵楼沽酒处相要来喫赵州茶又畵此相答之南又作偈曰铁牛对对黄金角木马双双白玉蹄为爱雪山香草细夜深乘月过前谿又畵此相示师师复和偈曰玉麟带月离霄汉金凤衔花下彩楼野老不嫌公子醉相将携手御街游复畵此相答之大宁宽禅师至师畵地作此相便曳䦆出翌日未陞座谓宽曰昨日公案如何宽畵此牛相即抹撒之师曰宽禅头名下无虗人乃陞座曰忽地晴天霹雳声禹门三级浪峥嵘几多头角为龙去虾蟹依然努眼睛龙图徐公禧布衣时与师往来为法喜之游师将化前一日作偈遗之曰今年七十七出行须择日昨夜问龟哥报道明朝吉徐覧偈耸然邀灵源清禅师同往师方坐寝室以院务诫知事曰吾住此山二十三年护惜常住每自莅之今行矣言毕举拄杖曰且道这箇分付阿谁徐与灵源皆屏息遂掷杖投牀枕臂而化云居了元禅师南康军云居山了元佛印禅师饶州浮梁林氏子感悟夙习即徧参寻投机于开先法席出为宗匠九坐X道场四众倾向一日与学徒入室次适东坡居士到面前师曰此间无坐榻居士来此作甚么居士曰暂借佛印四大为坐榻师曰山僧有一问居士若道得即请坐道不得即输腰下玉带子居士欣然曰便请师曰居士适来道暂借山僧四大为坐榻祇如山僧四大本空五阴非有居士向甚么处坐居士不能答遂留玉带师却赠以云山衲衣居士乃作偈曰百千灯作一灯光尽是恒沙妙法王是故东坡不敢惜借君四大作禅牀病骨难堪玉带围钝根仍落箭锋机会当乞食歌姬院夺得云山旧衲衣此带阅人如传舍流传到我亦悠哉锦袍错落犹相称乞与佯狂老万回南岳下十一世大梅法英禅师明州大梅法英祖镜禅师本郡张氏子参九峯九峯见器之与语若久在丛席因痛札之师领旨宣和初敕天下僧尼为德士师肆笔解老子诣进上览谓近臣曰法英道德经解言简理诣于古未有宜赐入道藏流行明年秋诏复天下僧尼师独无改志至绍兴初晨起戴桦皮冠披鹤氅执象简穿朱履使击鼓集众陞座召大众曰兰芳春谷菊秋篱物必荣枯各有时昔毁僧尼专奉道后平道侫复僧尼且道僧尼形相作么生复取冠示众曰吾顶从来似月圆虽冠其发不成仙今朝抛下无遮障放出神光透碧天掷X之于地随易僧服提鹤氅曰如来昔日贸皮衣数载惭将鹤氅披还我丈夫调御服须知此物不相宜掷之举象简曰为嫌禅板太无端岂料遭他象简瞒今日因何怱放下普天致仕老仙官掷之提朱履曰达磨擕将一只归儿孙从此赤脚走借他朱履代麻鞋休道时难事掣肘化鹏未遇不如鵾畵虎不成反类狗掷之横拄杖曰今朝拄杖化为龙分破华山千万重复倚肩曰珍重佛心真圣主好将尧德振吾宗掷下拄杖敛目而逝慧林圆照禅师东京慧林宗本圆照禅师常州无钖管氏子游方至池阳谒振宗振宗举天亲从弥勒内宫而下无着问云人间四百年彼天为一昼夜弥勒于一时中成就五百亿天子证无生法忍未审说甚么法天亲曰祇说这箇法如何是这箇法师久而开悟一日室中问师即心即佛时如何曰杀人放火有甚么难于是名播寰宇元丰五年神宗召师为慧林第一祖对延和殿问道赐坐师即跏趺帝问卿受业何寺奏曰苏州承天永安帝大悦赐茶师即举盏长吸又荡而撼之帝曰禅宗方兴宜善开导师奏曰陛下知有此道如日照临臣岂敢自怠即辞退帝目送之谓左右曰真福慧僧也法云法秀禅师东京法云寺法秀圆通禅师秦州陇城辛氏子先是X麦积山老僧与应干寺鲁和尚者善甞欲从鲁游方鲁老之既去绪语曰他日当寻我竹铺坡前铁场岭下鲁后闻其所俄有儿生即往观焉儿为一笑三岁愿随鲁归遂从鲁姓因闻无为军铁佛寺怀禅师法席之盛径往参谒怀问曰座主讲甚么经师曰华严曰华严以何为宗师曰法界为宗曰法界以何为宗师曰以心为宗曰心以何为宗师无对怀曰毫𨤲有差天地悬隔汝当自看必有发明后闻僧举白兆参报慈情未生时如何报慈曰隔师忽大悟直诣方丈陈其所证怀曰汝真法器吾宗异日在汝行矣侍郎杨杰居士礼部杨杰居士字次公号无为历参诸名宿晚从天衣游天衣每引老庞机语令研究深造后奉祠泰山一日鸡一鸣睹日如盘涌忽大悟乃别有男不婚有女不嫁之偈曰男大须婚女长须嫁讨甚闲工夫更说无生话书以寄天衣天衣称善会芙蓉楷禅师公曰与师相别几年芙蓉曰七年公曰学道来参禅来芙蓉曰不打这鼓笛公曰恁么则空游山水百无所能也芙蓉曰别来未久善能高鉴公大笑公有辞世偈曰无一可恋无一可舍大虗空中之乎者也将错就错西方极乐法明上座荆州开元法明上座依报本未久深得法忍后归里事落魄多嗜酒唿卢每大醉唱柳词数阕日以为常X乡民侮之召斋则拒召饮则从如是者十余年咸指曰醉和尚一日谓寺众曰吾明旦当行汝等无他往众窃笑之翌晨摄衣就座大唿曰吾去矣听吾一偈众闻奔视师乃曰平生醉里颠蹶醉里却有分别今宵酒醒何处杨柳岸晓风残月言讫寂然撼之巳委蜕矣签判刘经臣居士签判刘经臣居士字兴朝少以逸才登仕版于佛法未之信年三十二会东林照觉总禅师与语启廸之乃敬服因醉心祖道既而抵京师谒慧林冲禅师于僧问雪窦如何是诸佛本源答曰千峯寒色语下有省岁余官雒幕就参韶山杲禅师将去任辞韶山韶山嘱曰公如此用心何愁不悟尔后或有非常境界无量欢喜宜急收拾若收拾得去便成法器若收拾不得则有不宁之疾成失心之患矣未几复至京师趋智海依正觉逸禅师请问因缘智海曰古人道平常心是道你十二时中放光动地不自觉知向外驰求转疎转远公益疑不解一夕入室智海举传灯所载香至国王问波罗提尊者何者是佛尊者曰见性是佛之语问之公不能对疑甚遂归就寝熟睡至五鼓觉来方追念间见种种异相表里通彻六根震动天地回旋如云开月现喜不自胜忽忆韶山临别所嘱之言姑抑之逗明趋智海悉以所得告智海为证据且曰更须用得始得公曰莫要践履否智海厉声X曰这箇是甚么事却说践履公默契乃作发明心地颂八首及着明道谕儒篇以警世南岳下十二世清献赵忭居士清献公赵抃居士字悦道年四十余摈去声色系心宗教会佛慧来居衢之南禅公日亲之佛慧未甞容措一词后典青州政事之余多宴坐忽大雷震惊即契悟作偈曰默坐公堂虗隐几心源不动湛如水一声霹雳顶门开唤起从前自家底佛慧闻笑曰赵悦道撞彩耳公年七十有二以太子少保致仕而归作高斋以自适题偈见意曰腰佩黄金巳退藏箇中消息也寻常世人欲识高斋老祇是柯村赵四郎复曰切忌错认南岳下十三世宝林果昌禅师婺州宝林果昌宝觉禅师安州时氏子师与提刑杨次公入山同游山次杨拈起大士饭石问既是饭石为甚么齩不破师曰祗为太硬杨曰犹涉繁词师曰未审提刑作么生杨曰硬师曰也是第二月杨为写七佛殿额乃问七佛重出世时如何师曰一回相见一回新天竺从谏讲师临安府上天竺从谏慈辩讲师处之松阳人也于止观深有所契甞以道力扣大通大通一日作书寄之X师发缄睹黑白二圆相乃悟天台如庵主台州天台如庵主久依法真因看云门东山水上行语发明已见归隐故山猿鹿为伍郡守闻其风遣使逼令住持师作偈曰三十年来住此山郡符何事到林间休将琐琐尘寰事换我一生闲又闲遂焚其庐竟不知所止丞相富弼居士丞相富弼居士字彦国由清献公警励之后不舍昼夜力进此道闻颙禅师主投子法席冠淮甸往质所疑会颙为众登座见其顾视如象王回旋公微有得因执弟子礼趋函丈命侍者请为入室颙见即曰相公巳入来富弼犹在外公闻汗流浃背即大悟慧林怀深禅师东京慧林怀深慈受禅师寿春府夏氏子访道方外依净照于嘉禾资圣净照举良遂见麻谷因缘问曰如何是良遂知处师即洞明出住资福屦满户外蒋山佛鑑懃禅师行化至茶退师引巡寮至千人街坊懃问既是千人街坊为甚么祇有一人师曰多虗不如少实懃曰恁么那师赧然偶朝廷以资福为神霄宫因弃往蒋山留西庵陈请益懃曰资福知是般事便休师曰某实未稳望和尚不外懃举倩女离魂话反覆穷之大豁疑碍呈偈曰祇是旧时行履处等闲举着便誵讹夜来一阵狂风起吹落桃花知几多懃X拊几曰这底岂不是活祖师意万寿如璝禅师平江府万寿如璝证悟禅师凡见僧必问近日如何僧拟对即拊其背曰不可思议将示寂众集复曰不可思议乃合掌而终广福惟尚禅师临安府广福院惟尚禅师初参觉印问曰南泉斩猫儿意旨如何觉印曰须是南泉始得觉印以前语诘之师不能对至僧堂忽大悟曰古人道从今日去更不疑天下老和尚舌头信有之矣述偈呈觉印曰须是南泉第一机不知不觉蓦头锥觌面若无青白眼还如感鸟感鸟守空池举未绝觉印竖拳曰正当恁么时作么生师掀倒禅牀觉印遂喝师曰贼过后张弓便出卫州王大夫卫州王大夫遗其名以丧偶猒世相遂参元丰于言下知归元丰一日谓曰子乃今之陆亘也公便掩耳既而回坛山之阳缚芽自处者三载偶歌曰坛山里日何长青松岭白云乡吟鸟啼猿作道场散发釆薇歌又笑从教人道野夫狂教外别传卷十二X教外别传X卍XXX教外别传卷十三南岳下八世清凉文益禅师金陵清凉院文益禅师余杭鲁氏子抵福州参长庆不大发明后同绍修法进三人欲出岭过地藏院阻雪少憩附炉次地藏问此行何之师曰行脚去地藏曰作么生是行脚事师曰不知地藏曰不知最亲切又同三人举肇论至天地与我同根处地藏曰山河大地与上座自已是同是别师曰别地藏竖起两指师曰同地藏又竖起两指便起去雪霁辞去地藏门送之问曰上座寻常说三界唯心万法唯识乃指庭下片石曰且道此石在心内在心外师曰在心内地藏曰行脚人着甚么来由安片石在心头师窘无以对即放包依席下求决择近一月余日呈见解说道理地藏语之曰佛法不恁么师曰某甲词穷理绝也地藏曰若论佛法一切见成师于言下大悟子方上座自长庆来师举长庆偈问曰作么生是万象之中独露身子方举拂子师曰恁么会又争得曰和尚尊意如何师曰唤甚么作万象曰古人不拨万象师曰万象之中独露身说甚么拨不拨子方豁然悟解X述偈投诚自是诸方会下有存知解者翕然而至始则行行如也师微以激发皆渐而服膺海参之众常不减千计师问修山主毫氂有差天地悬隔兄作么生会修曰毫氂有差天地悬隔师曰恁么会又争得修曰和尚如何师曰毫氂有差天地悬隔修便礼拜师与悟空禅师向火拈起香匙问曰不得唤作香匙兄唤作甚么悟空曰香匙师不肯悟空后二十余日方明此语僧参次师指帘时有二僧同去卷师曰一得一失问宝资长老古人道山河无隔碍光明处处透且作么生是处处透底光明宝资曰东畔打罗声师指竹问僧还见么曰见师曰竹来眼里眼到竹边曰总不恁么有俗士献畵障子师看了问曰汝是手巧心巧曰心巧师曰那箇是汝心俗士无对上堂尽十方世界皎皎地无一丝头若有一丝头即是一丝头师指凳子曰识得凳子周匝有余因开井被沙塞却泉眼师曰泉眼不通被沙碍道眼不通被甚么碍僧无对师代曰被眼碍问僧甚处来曰泗州礼拜大圣来师曰今年大圣出塔否曰出师却问傍僧曰汝道伊到泗州不到师谓小儿子曰因子识得你爷你爷名甚么儿无对师却问僧若是孝顺之子合下得一转语且道合下得甚么语僧无对师代曰他是孝顺之子师问讲百法论僧曰百法是体用双陈明门是能所兼举座主是能法座是所作么生说兼举师因患脚僧问讯次师曰非人来时不能动及至人来动不得且道佛法中下得甚么语曰和尚且喜得较师不肯自别曰和尚今日似减师一日与李王论道罢同观牡丹花王命作偈师即赋曰拥毳对芳丛由来趣不同发从今日白花是去年红艳冶随朝露馨香逐晚风何须待零落然后始知空王顿悟其意X南岳下九世天台德韶国师天台山德韶国师处州龙泉陈氏子也后唐同光中游方首诣投子见同禅师次谒龙牙乃问雄雄之尊为甚么近之不得龙牙曰如火与火师曰忽遇水来又作么生龙牙曰去汝不会我语师又问天不葢地不载此理如何龙牙曰道者合如是师经十七次问龙牙祇如此答师竟不谕旨再请垂诲龙牙曰道者汝巳后自会去师后于通玄峯澡浴次忽省前话遂具威仪焚香遥望龙牙礼拜曰当时若向我说今日决定骂也又问疎山百匝千重是何人境界疎山曰左搓芒绳缚鬼子师曰不落古今请师说曰不说师曰为甚么不说曰箇中不辩有无师曰师今善说疎山骇之如是历参五十四员善知识皆法缘未契最后至临川谒法眼法眼一见深器之一日法眼上堂僧问如何是曹源一滴水法眼曰是曹源一滴水僧惘然而退师于坐侧豁然开悟平生凝滞涣若冰释遂以所悟闻于法眼法眼曰汝向后当为国王所师致祖道光大吾不如也寻回本道游天台山覩智者顗禅师遗踪有若旧居师复与智者同姓时谓之后身也初止白沙时忠懿王为王子时剌台州向师之名延请问道师谓曰他日为霸主无忘佛恩汉干祐元年戊申王嗣国位遣使迎之伸弟子之礼有传天台智者教羲寂者屡言于师曰智者之教年祀X浸远虑多散落今新罗国其本甚备自非和尚慈力其孰能致之乎师于是闻于王王遣使及赍师之书往彼国缮写备足而回迄今盛行于世师有偈曰通玄峯顶不是人间心外无法满目青山法眼闻曰即此一偈可起吾宗师因兴教明和尚问曰饮光持释迦丈六之衣在鸡足山候弥勒下生将丈六之衣披在千尺之身应量恰好祇如释迦身长丈六弥勒身长千尺为复是身解短邪衣解长邪师曰汝却会明拂袖便出去师曰小儿子山僧若答汝不是当有因果汝若不是吾当见之明归七日吐血浮光和尚劝曰汝速去忏悔明乃至师方丈悲泣曰愿和尚慈悲许某忏悔师曰如人倒地因地而起不曾教汝起倒明又曰若许忏悔某当终身给侍师为出语曰佛佛道齐宛尔高低释迦弥勒如印印泥清凉泰钦禅师金陵清凉泰钦法灯禅师在众日性豪逸不事事众易之法眼独契重法眼一日问众曰虎项金铃是谁解得众无对师适至法眼举前语问师曰系者解得法眼曰汝辈轻渠不得上堂某甲本欲居山藏拙养病过时奈缘先师有未了底公案出来与他了却时有僧问如何是先师未了底公案师便打曰祖祢不了殃及儿孙曰过在甚么处师曰过在我殃及你江南国主为郑王时受心法于法眼之室暨法眼入X灭复甞问师曰先师有甚么不了底公案师曰见分㭊次灵隐清耸禅师杭州灵隐清耸禅师福州人也初参法眼法眼指雨谓师曰滴滴落在上座眼里师初不喻旨后因阅华严感悟承法眼印可百丈道恒禅师洪州百丈道恒禅师参法眼因请益外道问佛不问有言不问无言叙语未终法眼曰住住汝拟向世尊良久处会那师从此悟入永明道潜禅师杭州永明寺道潜禅师河中府武氏子初谒法眼法眼问曰子于参请外看甚么经师曰华严经法眼曰总别同异成坏六相是何门摄属师曰文在十地品中据理则世出世间一切法皆具六相也法眼曰空还具六相也无师懵然无对法眼曰汝问我我向汝道师乃问空还具六相也无法眼曰空师于是开悟踊跃礼谢法眼曰子作么生会师曰空法眼然之异日因四众士女入院法眼问师曰律中道隔壁闻钗钏声即名破戒见覩金银合杂朱紫骈阗是破戒不是破戒师曰好箇入路法眼曰子向后有五百毳徒为王侯所重在X报恩慧明禅师杭州报恩慧明禅师姓蒋氏南游于闽越间历诸禅会莫契本心后至临川谒法眼师资道合一日有新到参师问近离甚处曰都城师曰上座离都城到此山则部城少上座此间剩上座剩则心外有法少则心法不周说得道理即住不会即去僧无对师寻迁天台山白沙卓庵有朋彦上座博学强记来访师敌论宗乘师曰言多去道转远今有事借问祇如从上诸圣及诸先德还有不悟者也无彦曰若是诸圣先德岂有不悟者哉师曰一人发真归源十方虗空悉皆消殒今天台山嶷然如何得消殒去彦无对汉干祐中忠懿王延入府中问法命住资崇院师盛谈玄沙及地藏法眼宗旨臻极王因命翠巖令参等诸禅匠及城下名公定其胜负天龙禅师问曰一切诸佛及诸佛法皆从此经出未审此经从何而出师曰道甚么天龙拟进语师曰过也资严长老问如何是现前三昧师曰还闻么资严曰某甲不患聋师曰果然患聋师复举雪峰塔铭问诸老宿夫从缘有者始终而成坏非从缘有者历劫而长坚坚之与坏即且置雪峰即今在甚么处老宿无对设有对者亦不能当其征诘时羣彦弭伏王大喜悦云居清钖禅师X南康军云居山清钖禅师泉州人也有廖天使入院见供养法眼和尚真乃问曰真前是甚么果子师曰假果子天使曰既是假果子为甚么将供养真师曰也祇要天使识假罗汉智依禅师漳州罗汉智依宣法禅师与彦端长老喫饼餤端曰百种千般其体不二师曰作么生是不二体端拈起饼餤师曰祇守百种千般端曰也是和尚见处师曰汝也是罗公咏梳头样师将示灭乃谓众曰今晚四大不和畅云腾鸟飞风动尘起浩浩地还有人治得么若治得永劫不相识若治不得时时常见我言讫告寂报慈文遂禅师金陵报慈文遂禅师杭州陆氏子甞究首楞严甄会真妄缘起本末精博于是节科注释文句交络厥功既就谒于法眼述已所业深符经旨法眼曰楞严岂不是有八还义师曰是曰明还甚么师曰明还日轮曰日还甚么师懵然无对法眼诫令焚其所注之文师自此服膺请益始忘知解报恩玄则禅师金陵报恩院玄则禅师滑州卫南人也初问青峰如何是学人自已青峰曰丙丁童子来求火后谒法眼法眼问甚处来师曰青峰法眼曰青峰有何言句师举前话法眼曰上座作么生会师曰丙丁属火而更X求火如将自已求自已法眼曰与么会又争得师曰某甲祇与么未审和尚如何法眼曰你问我我与你道师问如何是学人自已法眼曰丙丁童子来求火师于言下顿悟开堂日李王与法眼俱在会僧问龙吟雾起虎啸风生学人知是出世边事到此为甚么不会师曰会取好僧举头看师又看法眼乃抽身入众法眼与李王当时失色法眼归方丈令侍者唤问话僧至法眼曰上座适来问底话许你具眼人天众前何不礼拜葢覆却法眼摵一坐具其僧三日后吐光而终归宗䇿真禅师庐山归宗䇿真法施禅师曹州魏氏子也初名慧超谒法眼问曰慧超咨和尚如何是佛法眼曰汝是慧超师从此悟入古贤谨禅师泽州古贤院谨禅师侍立法眼次法眼问一僧曰自离此间甚么处去来曰入岭来法眼曰不易曰虗涉他如许多山水法眼曰如许多山水也不恶其僧无语师于此有省南岳下十世永明延寿禅师杭州永明延寿禅师余杭王氏子往天台山天柱峰X九旬习定暨谒韶国师一见而深器之密授玄旨仍谓师曰汝与元帅有缘他日大兴佛事忠懿王请开山灵隐新寺明年迁永明大道场众盈二千僧问如何是永明妙旨师曰更添香着曰谢师指示师曰且喜没交涉僧礼拜师曰听取一偈欲识永明旨门前一湖水日照光明生风来波浪起问如何是大圆镜师曰破砂盆广平守威禅师福州广平院守威宗一禅师本州人也参天台国师得旨乃付衣法时有僧问大庾岭头提不起如何今日付于师师提起曰有人敢道天台得么五云志逢禅师杭州五云山华严院志逢禅师余杭人也通贯三学了达性相甞梦陞须弥山覩三佛列坐初释迦次弥勒皆礼其足唯不识第三尊但仰视而巳释尊谓之曰此是补弥勒处师子月佛师方作礼觉后因阅大藏经乃符所梦天福中游方抵天台云居参国师宾主缘契顿发玄祕一日入普贤殿中宴坐倐有一神人跪膝于前师问汝其谁乎曰护戒神也师曰吾患有宿愆未殄汝知之乎曰师有何罪唯一小过耳师曰何也曰凡折钵水亦施主物师每倾弃非所宜也言讫而隐师自此洗钵水尽饮之积久因致脾疾十载方愈智者全肯禅师X婺州智者寺全肯禅师初参国师国师问汝名甚么师曰全肯国师曰肯箇甚么师于言下有省乃礼拜瑞鹿遇安禅师温州瑞鹿寺上方遇安禅师福州人也得法于天台又常阅首楞严经到知见立知即无明本知见无见斯即涅槃师乃破句读曰知见立知即无明本知见无见斯即涅槃于此有省有人语师曰破句了也师曰此是我悟处毕生不易时谓之安楞严瑞鹿本先禅师温州瑞鹿寺本先禅师本州郑氏子参天台国师导以非风幡动仁者心动之语师即悟解尔后示徒曰吾初学天台法门语下便荐然千日之内四仪之中似物碍膺如讐同所一日忽然勐省譬如洗面摸着鼻孔兴教洪寿禅师杭州兴教洪寿禅师同国师普请次闻堕薪有省作偈曰扑落非他物纵横不是尘山河及大地全露法王身云居道齐禅师洪州云居道齐禅师本州金氏子徧历禅会学心未息后于上蓝院主经藏法灯一日谓师曰有人问我西来意答它曰不东不西藏主作么生会师对曰不东不西法灯曰与么会又争得曰道齐祇恁么未审和尚尊意如何法灯曰他家自有儿孙在师于是顿X明厥旨千光瓌省禅师杭州千光王寺瓌省禅师温州郑氏子幼岁出家精究律部听天台文句栖心于圆顿止观后阅楞严文理宏濬未能洞晓一夕诵经既久就案假寐梦中见日轮自空而降开口吞之自是倐然发悟差别义门涣然无滞后参永明永明唯印前解无别指喻南岳下十一世瑞巖义海禅师明州瑞巖义海禅师霅川人也造云居法席云居问甚么物恁么来师于言下大悟遂有颂曰云居甚么物问着头恍惚直下便承当犹是生埋没净土惟正禅师杭州净土院惟正禅师秀州华亭黄氏子提䇿东引学三观于天台复旋径山咨单传之旨于老宿惟素惟素董临安功臣山净土院师辅相之久而继席焉叶内翰清臣牧金陵迎师语道一日叶曰明日府有燕饮师固奉律能为我少留一日欵清话否师诺之翌日遣使邀师留一偈而返曰昨日曾将今日期出门倚杖又思惟为僧祇合居巖谷国士筵中甚不宜坐客皆仰其标致师雅爱跨黄犊出入军持巾钵悉挂角上市人争观之杭守蒋侍郎甞与师为方外友每往谒至郡庭下犊谭笑终日而去蒋有诗曰禅客寻常入旧都黄牛角上挂缾盂有时带雪穿X云去便好和云畵作图师甞作山中偈曰桥上山万层桥下水千里唯有白鹭鸶见我常来此教外别传卷十三教外别传X卍XXX教外别传卷十四六祖大鉴禅师法嗣青原行思禅师吉州青原山静居寺行思禅师本州安城刘氏子幼岁出家每羣居论道师唯默然闻曹谿法席乃往参礼问曰当何所务即不落阶级祖曰汝曾作甚么来师曰圣谛亦不为祖曰落何阶级师曰圣谛尚不为何阶级之有祖深器之会下学徒虽众师居首焉亦犹二祖不言少林谓之得髓矣一日祖谓师曰从上衣法双行师资递授衣以表信法乃印心吾今得人何患不信吾受衣以来遭此多难况乎后代争竞必多衣即留镇山门汝当分化一方无令断绝师既得法归住青原六祖将示灭有沙弥希迁问曰和尚百年后希迁未审当依附何人祖曰寻思去及祖顺世迁每于静处端坐寂若忘生第一座问曰汝师巳逝X空坐奚为迁曰我禀遗诫故寻思尔座曰汝有师兄思和尚今住吉州汝因缘在彼师言甚直汝自迷耳迁闻语便礼辞祖龛直诣静居参礼师曰子何方来迁曰曹谿师曰将得甚么来曰未到曹谿亦不失师曰若恁么用去曹谿作甚么曰若不到曹谿争知不失迁又曰曹谿大师还识和尚否师曰汝今识吾否曰识又争能识得师曰众角虽多一麟足矣迁又问和尚自离曹谿甚么时至此间师曰我却知汝早晚离曹谿曰希迁不从曹谿来师曰我亦知汝去处也曰和尚幸是大人莫造次他日师复问迁汝甚么处来曰曹谿师乃举拂子曰曹谿还有这箇么曰非但曹谿西天亦无师曰子莫曾到西天否曰若到即有也师曰未在更道曰和尚也须道取一半莫全靠学人师曰不辞向汝道恐巳后无人承当师令迁持书与南岳让和尚曰汝达书了速回吾有箇鈯斧子与汝住山迁至彼未呈书便问不慕诸圣不重已灵时如何南岳曰子问太高生何不向下问迁曰宁可永劫受沉沦不从诸圣求解脱南岳便休迁便回师问子返何速书信达否迁曰书亦不通信亦不达去日蒙和尚许箇鈯斧子祇今便请师垂一足迁便礼拜寻辞往南岳荷泽神会来参师问甚处来曰曹谿师曰曹谿意旨如何会振身而立师曰犹带瓦砾在曰和尚此间莫有真金与人么师曰设有汝向甚么处着僧问如何是佛法大意师曰庐陵米作么价青原下一世石头希迁禅师南岳石头希迁禅师端州高要陈氏子造曹谿得度未具戒属祖圆寂禀遗命谒青原青原问曰有人道岭南有消息师曰有人不道岭南有消息曰若恁么大藏小藏从何而来师曰尽从这里去青原然之师于唐天宝初荐之衡山南寺寺之东有石状如台乃结庵其上时号石头和尚师因看肇论至会万物为已者其唯圣人乎师乃拊几曰圣人无已靡所不已法身无象谁云自他圆鑑灵照于其间万象体玄而自现境智非一孰云去来至哉斯语也遂掩卷不觉寝梦自身与六祖同乘一龟游泳深池之内觉而详之灵龟者智也池者性海也吾与祖师同乘灵智游性海矣遂着参同契曰竺土大仙心东西密相付人根有利钝道无南北祖灵源明皎洁枝派暗流注执事元是迷契理亦非悟门门一切境回互不回X互回而更相涉不尔依位住色本殊质象声元异乐苦暗合上中言明明清浊句四大性自复如子得其母火热风动摇水湿地坚固眼色耳音声鼻香舌识醋然依一一法依根叶分布本末须归宗尊卑用其语当明中有暗勿以暗相遇当暗中有明勿以明相覩明暗各相对比如前后步万物自有功当言用及处事存函盖合理应箭锋拄承言须会宗勿自立规矩触目不会道运足焉知路进步非近远迷隔山河固谨白参玄人光阴莫虗度门人道悟问曹谿意旨谁人得师曰会佛法人得曰师还得否师曰不得曰为甚么不得师曰我不会佛法僧问如何是解脱师曰谁缚汝问如何是净土师曰谁垢汝问如何是涅槃师曰谁将生死与汝师问新到从甚么处来曰江西来师曰见马大师否曰见师乃指一橛柴曰马师何似这箇僧无对大颠问古人云道有道无俱是谤请师除师曰一物亦无除箇甚么师却问併却咽㗋脣吻道将来大颠曰无这箇师曰若恁么汝即得入门道悟问如何是佛法大意师曰不得不知悟曰向上更有转处也无师曰长空不碍白云飞问如何是禅师曰碌甎问如何是道师曰木头青原下二世药山惟俨禅师X澧州药山惟俨禅师绛州韩氏子年十七依朝阳西山慧照禅师出家纳戒于衡岳希操律师博通经论严持戒律一日自叹曰大丈夫当离法自净谁能屑屑事细行于布巾邪首造石头之室便问三乘十二分教某甲粗知尝闻南方直指人心见性成佛实未明了伏望和尚慈悲指示石头曰恁么也不得不恁么也不得恁么不恁么总不得子作么生师罔措石头曰子因缘不在此且往马大师处去师禀命恭礼马祖仍伸前问祖曰我有时教伊掦眉瞬目有时不教伊扬眉瞬目有时掦眉瞬目者是有时扬眉瞬目者不是子作么生师于言下契悟便礼拜祖曰你见甚么道理便礼拜师曰某甲在石头处如蚊子上铁牛祖曰汝既如是善自护持侍奉三年一日祖问子近日见处作么生师曰皮肤脱落尽唯有一真实祖曰子之所得可谓协于心体布于四肢既然如是将三条篾束取肚皮随处住山去师曰某甲又是何人敢言住山祖曰不然未有常行而不住未有常住而不行欲益无所益欲为无所为宜作舟X航无久住此师乃辞祖返石头一日在石上坐次石头问曰汝在这里作么曰一物不为石头曰恁么即闲坐也曰若闲坐即为也石头曰汝道不为不为箇甚么曰千圣亦不识石头以偈赞曰从来共住不知名任运相将祇么行自占上贤犹不识造次凡流岂可明石头垂语曰言语动用没交涉师曰非言语动用亦没交涉石头曰我这里针札不入师曰我这里如石上栽华石头然之后居澧州药山海众云会师与道吾说茗谿上世为节察来道吾曰和尚上世曾为甚么师曰我痿痿羸羸且恁么过时道吾曰凭何如此师曰我不曾展他书卷谓云巖曰与我唤沙弥来云巖曰唤他来作甚么师曰我有箇折脚铛子要他提上挈下云巖曰恁么则与和尚出一只手去也师便休道吾云巖侍立次师指按山上枯荣二树问道吾曰枯者是荣者是道吾曰荣者是师曰灼然一切处光明灿烂去又问云巖枯者是荣者是云巖曰枯者是师曰灼然一切处放教枯淡去高沙弥忽至师曰枯者是荣者是高曰枯者从他枯荣者从他荣师顾道吾云巖曰不是不是师久不陞堂院主白曰大众久思和尚示诲师曰打钟着众才集师便下座归方丈院X主随后问曰和尚既许为大众说话为甚么一言不措师曰经有经师论有论师争怪得老僧师问云巖作甚么云巖曰担屎师曰那箇聻云巖曰在师曰汝来去为谁曰替他东西师曰何不教并行曰和尚莫谤他师曰不合恁么道曰如何道师曰还曾担么问僧甚处来曰湖南来师曰洞庭湖水满也未曰未师曰许多时雨水为甚么未满僧无语问庞居士一乘中还着得这箇事么居士曰某甲祇管日求升合不知还着得么师曰道居士不见石头得么居士曰拈一放一未为好手师曰老僧住持事繁居士珍重便出师曰拈一放一的是好手居士曰好箇一乘问宗今日失却也师曰是是师与云巖游山腰间刀响云巖问甚么物作声师抽刀蓦口作斫势遵布衲浴佛师曰这箇从汝浴还浴得那箇么遵曰把将那箇来师乃休问学人有疑请师决师曰待上堂时来与阇黎决疑至晚上堂众集师曰今日请决疑上座在甚么处其僧出众而立师下禅牀把住曰大众这僧有疑便与一推却归方丈师令供养主抄化甘行者问甚处来曰药山来甘曰来作么曰教化甘曰将得药来么曰行者有甚么病甘便舍银两铤意山中有人此物却回无人即休化主便归纳疏师问曰子归何速化主曰问佛法相当得银两铤师令举其语化主举巳师曰速送还他子着贼了也化主便送还甘曰由来有人遂添银施之问僧见说汝解算是否曰不敢师曰汝试算老僧看僧无对师书佛字问道吾是甚么字道吾曰佛字师曰多口阿师夜参不点灯师垂语曰我有一句子待特牛生儿即向你道有僧曰特牛生儿也祇是和尚不道师曰侍者把灯来其僧抽身入众看经次僧问和尚寻常不许人看经为甚么却自看师曰我祇图遮眼曰某甲学和尚还得也无师曰汝若看牛皮也须穿问平田浅草麈鹿成群如何射得麈中主师曰看箭僧放身便倒师曰侍者拖出这死汉僧便走师曰弄泥团汉有甚么限院主报打钟也请和尚上堂师曰汝与我擎钵盂去曰和尚无手来多少时师曰汝祇是枉披袈裟曰某甲祇恁么和尚如何师曰我无这箇眷属园头栽菜次师曰栽即不障汝栽莫教根生曰既不教根生大众喫甚么师曰汝还有口么园头无对师坐次僧问兀兀地思量甚么师曰思量箇不思量底曰不思量底如何思量师曰非思量问学人拟归乡时如何师曰汝父母徧身红烂卧在荆棘林中汝归何所曰恁么则不归去也师曰汝却须归去汝若归乡示汝箇休粮方子曰便请师曰二时上堂不得齩破一粒米X朗州剌史李翱问师何姓师曰正是时李不委却问院主某甲适来问和尚姓和尚曰正是时未审姓甚么院主曰恁么则姓韩也师闻乃曰得恁么不识好恶若是夏时对他便是姓热李初向师玄化屡请不赴乃躬谒之师执经卷不顾侍者曰太守在此李性褊急乃曰见面不如闻名拂袖便出师曰太守何得贵耳贱目李回拱谢问曰如何是道师以手指上下曰会么李曰不会师曰云在青天水在瓶李忻惬作礼而述偈曰鍊得身形似鹤形千株松下两函经我来问道无余说云在青天水在瓶李又问如何是戒定慧师曰贫道这里无此闲家具李莫测玄旨师曰太守欲得保任此事直须向高高山顶立深深海底行闺阁中物舍不得便为渗漏师一夜登山经行忽云开见月大啸一声应澧阳东九十里许居民尽谓东家明晨迭相推问直至药山徒众曰昨夜和尚山顶大啸丹霞天然禅师邓州丹霞天然禅师本习儒业将入长安应举方宿于逆旅偶禅者问曰仁者何往曰选官去禅者曰选官何如选佛曰选佛当往何所禅者曰今江西马大师出世是选佛之场仁者可往遂直造江西才见祖师以手拓幞头额祖顾视良久曰南岳石头是汝师也据抵石头还以前意投之石头曰着槽厂去师礼X谢入行者房随次执爨役凡三年忽一日石头告众曰来日刬佛殿前草至来日大众诸童行各备锹䦆刬草独师以盆盛水沐头于石头前胡跪石头见而笑之便与剃发又为说戒师乃掩耳而出再往江西谒马祖未参礼便入僧堂内骑圣僧颈而坐时大众惊愕遽报马祖祖躬入堂视之曰我子天然师即下地礼拜曰谢师赐法号因名天然祖问从甚处来师曰石头祖曰石头路滑还跶倒汝么师曰若跶倒即不来也乃杖钖观方遇慧林寺遇天大寒取木佛烧火向院主诃曰何得烧我木佛师以杖子拨灰曰吾烧取舍利院主曰木佛何有舍利师曰既无舍利更取两尊烧院主自后眉须堕落谒忠国师问侍者国师在否曰在即在不见客师曰太深远生曰佛眼亦觑不见师曰龙生龙子凤生凤儿国师睡起侍者以告国师乃打侍者二十棒遣出师闻曰不谬为南阳国师明日再往礼拜见国师便展坐具国X师曰不用不用师退后国师曰如是如是师却进前国师曰不是不是师遶国师一帀便出国师曰去圣时遥人多懈怠三十年后觅此汉也难得访庞居士见女子灵照洗菜次师曰居士在否女子放下菜篮敛手而立师又问居士在否女子提篮便行师遂回须臾居士归女子乃举前话居士曰丹霞在么女曰去也居士曰赤土涂牛妳又一日访庞居士至门首相见师乃问居士在否居士曰饥不择食师曰庞老在否居士曰苍天苍天便入宅去师曰苍天苍天便回师因去马祖处路逢一老人与一童子师问公住何处老人曰上是天下是地师曰忽遇天崩地陷又作么生老人曰苍天苍天童子嘘一声师曰非父不生其子老人便与童子入山去师问庞居士昨日相见X何似今日居士曰如法举昨日事来作箇宗眼师曰祇如宗眼还着得庞公么居士曰我在你眼里师曰某甲眼窄何处安身居士曰是眼何窄是身何安师休去居士曰更道取一句便得此话圆师亦不对居士曰就中这一句无人道得师与庞居士行次见一泓水居士以手指曰便与么也还辨不出师曰灼然是辨不出居士乃戽水泼师二掬师曰莫与么莫与么居士曰须与么须与么师却戽水泼居士三掬师曰正与么时堪作甚么居士曰无外物师曰得便宜者少居士曰谁是落便宜者元和三年于天津桥横卧会留守郑公出呵之不起吏问其故师徐曰无事僧留守异之问僧甚么处宿曰山下宿师曰甚么处喫饭曰山下喫饭师曰将饭与阇黎喫底人还具眼也无僧无对潭州大川禅师潭州大川禅师江陵僧参师问几时发足江陵僧提起坐具师曰谢子远来下去僧绕禅牀一帀便出师曰若不恁么争知眼目端的僧拊掌曰苦杀人洎合错判诸方师曰甚得禅宗道理大颠宝通禅师潮州灵山大颠宝通禅师初参石头石头问那箇是汝心师曰见言语者是石头便喝出经旬日师却问前者既不是除此外何者是心石头曰除却扬眉瞬目将心来师曰无心可将来石头曰元来有心何言无心无心尽同谤师于言下大悟异日侍立次石头问汝是参禅僧是州县白蹋僧师曰是参禅僧石头曰何者是禅师曰扬眉瞬目石头曰除却扬眉瞬目外将你本来面目呈看师曰请和尚除却扬眉瞬目外鉴石头曰我除竟师曰将呈了也石头曰汝既将呈我心如何师曰不异和尚石头曰不关汝事师曰本无物石头曰汝亦无物师曰既无物即真物石头曰真物不可得汝心见量意旨如此也大须护持韩文公一日相访问师春秋多少师提起数珠曰会么公曰不会师曰昼夜一百八公不晓遂回次日再来至门前见首座举前话问意旨如何首座扣齿三下及见师理前问师亦扣齿三下公曰原来佛法无两般师曰是何道理公曰适来问首座亦如是师乃召首座是汝如此对否首座曰是师便打趂出院文公又一日白师曰弟子军州事繁佛法省要处乞师一语师良久公罔措时三平为侍者乃敲禅牀三下师曰作么三平曰先以定动后以智拔公乃曰和尚门风高峻弟子于侍者边得箇入处长髭旷禅师潭州长髭旷禅师曹谿礼祖塔回参石头石头问甚么处来曰岭南来石头曰大庾岭头一铺功德成就也未师曰成就久矣祇欠点眼在石头曰莫要点眼么师曰便请石头乃垂下一足师礼拜石头曰汝见箇甚么道理便礼拜师曰据某甲所见如红炉上一点雪庞居士到师陞座众集定居士出曰各请自检好却于禅牀右立时有僧问不触主人翁请师答话师曰识庞公么曰不识居士便搊住曰苦哉苦哉僧无对居士便拓开师少间却问适来这僧还喫棒否居士曰待伊甘始得师曰居士祇见锥头利X不见凿头方居士曰恁么说话某甲即得外人闻之要且不好师曰不好箇甚么居士曰阿师祇见锥头尖不见凿头利李行婆来师乃问忆得在绛州时事么婆曰非师不委师曰多虗少实在婆曰有甚讳处师曰念你是女人放你拄杖婆曰某甲终不见尊宿过师曰老僧过在甚么处婆曰和尚无过婆岂有过师曰无过的人作么生婆乃竖拳曰与么总成颠倒师曰实无讳处京兆尸利禅师京兆府尸利禅师问石头如何是学人本分事石头曰汝何从吾觅曰不从师觅如何即得石头曰汝还曾失么师乃契会厥旨招提慧朗禅师潭州招提寺慧朗禅师始兴曲江人也初参马祖祖问汝来何求曰求佛知见祖曰佛无知见知见乃魔耳汝自何来曰南岳来祖曰汝从南岳来未识曹谿心要汝速归彼不宜他往师归石头便问如何是佛石头曰汝无佛性师曰蠢动含灵又作么生石头曰蠢动含灵却有佛性曰慧朗为甚么却无石头曰为汝不肯承当师于言下信入住后凡学者至皆曰去去汝无佛性兴国振朗禅师长沙兴国寺振朗禅师初参石头便问如何是祖师西来意石头曰问取露柱曰振朗不会石头曰我更X不会师俄省悟法门佛陀禅师凤翔府法门寺佛陀禅师寻常持一串数珠念三种名号曰一释迦二元和三佛陀自余是甚么椀跶丘乃过一珠终而复始事迹异常时人莫测大同济禅师澧州大同济禅师米胡领众来才欲相见师便拽转禅牀面壁而坐米胡于背后立少时却回客位师曰是即是若不验破巳后遭人贬剥令侍者请米胡来却拽转禅牀便坐师乃遶禅牀一匝便归方丈米胡却拽倒禅牀领众便出师访庞居士居士曰忆在母胎时有一则语举似阿师切不得作道理主持师曰犹是隔生也居士曰向道不得作道理师曰惊人之句争得不怕居士曰如师见解可谓惊人师曰不作道理却成作道理居士曰不但隔一生两生师曰粥饭底僧一任检责居士鸣指三下师一日见庞居士来便掩却门曰多知老翁莫与相见居士曰独坐独语过在阿谁师便开门才出被居士把住曰师多知我多知师曰多知且置闭门开门卷之与舒相较几许居士曰祇此一问气急杀人师默然居士曰弄巧成拙青原下三世道吾宗智禅师潭州道吾山宗智禅师豫章海昏张氏子预药山法X会密契心印一日药山问子去何处来师曰游山来药山曰不离此室速道将来师曰山上乌儿头似雪㵎底游鱼忙不彻师离药山见南泉南泉问阇黎名甚么师曰宗智南泉曰智不到处作么生宗师曰切忌道着南泉曰灼然道着即头角生三日后师与云巖在后架把针南泉见乃问智头陀前日道智不到处切忌道着道着即头角生合作么生行履师便抽身入僧堂南泉便归方丈师又来把针云巖曰师弟适来为甚不祗对和尚师曰你不妨灵利云巖不荐却问南泉适来智头陀为甚不祗对和尚某甲不会乞师垂示南泉曰他却是异类中行云巖曰如何是异类中行南泉曰不见道智不到处切忌道着道着即头角生直须向异类中行云巖亦不会师知云巖不荐乃曰此人因缘不在此却同回药山药山问汝回何速云巖曰祇为因缘不契药山曰有何因缘云巖举前话药山曰子作么生会他这箇时节便回云巖无对药山乃大笑云巖便问如何是异类中行药山曰吾今日困倦且待别时来云巖曰某甲特为此事归来药山曰且去云巖便出师在方丈外闻云巖不荐不觉齩得指头血出师却下来问云巖师兄去问和尚那因缘作么生云巖曰和尚不与某甲说师便低头云巖临迁化遗书辞师师览书了谓洞山密师伯曰云巖不知有我悔当时不向伊道虽然如是X要且不违药山之子药山上堂曰我有一句子未曾说向人师出曰相随来也僧问药山一句子如何说药山曰非言说师曰早言说了也师一日提笠出云巖指笠曰用这箇作甚么师曰有用处云巖曰忽遇黑风勐雨来时如何师曰葢覆着云巖曰他还受葢覆么师曰然虽如是且无渗漏沩山问云巖菩提以何为座云巖曰以无为为座云巖却问沩山沩山曰以诸法空为座又问师作么生师曰坐也听伊坐卧也听伊卧有一人不坐不卧速道速道沩山休去沩山问师甚处去来师曰看病来沩山曰有几人病师曰有病底有不病底沩山曰不病底莫是智头陀么师曰病与不病总不干他事速道速道沩山曰道得也与他没交涉云巖问师弟家风近日如何师曰教师兄指点堪作甚么云巖曰无这箇来多少时也师曰牙根犹带生澁在有施主施裩药山提起示众曰法身还具四大也无有人道得与他一腰裩师曰性地非空空非性地此是地大三大亦然药山曰与汝一腰裩云巖不安师乃谓曰离此殻漏子向甚么处相见云巖曰不生不灭处相见师曰何不道非不生不灭处亦不求相见云巖补鞋次师问作甚么云巖曰将败坏补败坏师曰何不道即败坏非败坏师闻僧念维摩经云八千X菩萨五百声闻皆欲随从文殊师利师问曰甚么处去其僧无对师便打师到五峰五峰问还识药山老宿否师曰不识五峰曰为甚么不识师曰不识石霜问和尚一片骨敲着似铜鸣向甚么处去也师唤侍者侍者应诺师曰驴年去云巖昙晟禅师潭州云巖昙晟禅师钟陵建昌王氏子参百丈海禅师二十年因缘不契后造药山药山问甚处来曰百丈来药山曰百丈有何言句示徒师曰寻常道我有一句子百味具足药山曰咸则咸味淡则淡味不咸不淡是常味作么生是百味具足底句师无对药山曰争柰目前生死何师曰目前无生死药山曰在百丈多少时师曰二十年药山曰二十年在百丈俗气也不除他日侍立次药山又问百丈更说甚么法师曰有时道三句外省去六句内会取药山曰三千里外且喜没交涉药山又问更说甚么法师曰有时上堂大众立定以拄杖一时趂散复召大众众回首百丈曰是甚么药山曰何不早恁么道今日因子得见海兄师于言下顿省便礼拜一日药山问汝除在百丈更到甚么处来师曰曾到广南来曰见说广州城东门外有一片石被州主移去是否师曰非但州主阖国人移亦不动药山又问闻汝解弄师子是否师曰X是曰弄得几出师曰弄得六出曰我亦弄得师曰和尚弄得几出曰我弄得一出师曰一即六六即一后到沩山沩山问承闻长老在药山弄师子是否师曰是曰长弄有置时师曰要弄即弄要置即置曰置时师子在甚么处师曰置也置也师煎茶次道吾问煎与阿谁师曰有一人要曰何不教伊自煎师曰幸有某甲在问石霜甚么处来曰沩山来师曰在彼中得多少时曰粗经冬夏师曰恁么即成山长也曰虽在彼中却不知师曰他家亦非知非识石霜无对住后上堂示众曰有箇人家儿子问着无有道不得底洞山出问曰他屋里有多少典籍师曰一字也无曰争得恁么多知师曰日夜不曾眠洞山曰问一段事还得否师曰道得却不道道吾问大悲千手眼那箇是正眼师曰如人夜间背手摸枕子道吾曰我会也师曰作么生会道吾曰遍身是手眼师曰道也太煞道祇道得八成道吾曰师兄作么生师曰通身是手眼扫地次道吾曰太区区生师曰须知有不区区者道吾曰恁么则X有第二月也师竖起扫帚曰是第几月道吾便行师作草鞋次洞山近前曰乞师眼睛得么师曰汝底与阿谁去也曰良价无师曰设有汝向甚么处着洞山无语师曰乞眼睛底是眼否洞山曰非眼师便喝出尼僧礼拜师问汝爷在否曰在师曰年多少曰年八十师曰汝有箇爷不年八十还知否曰莫是恁么来者师曰恁么来者犹是儿孙院主游石室回师问汝去入到石室里许为祇恁么便回院主无对洞山代曰彼中巳有人占了也师曰汝更去作甚么洞山曰不可人情断绝去也船子德诚禅师秀州华亭船子德诚禅师节操高邈度量不羣自印心于药山与道吾云巖为同道交洎离药山乃谓二同志曰公等应各据一方建立药山宗旨予率性疎野唯好山水乐情自遣无所能也他后知我所止之处若遇灵利座主指一人来或堪雕琢将授生平所得以报先师之恩遂分擕至秀州华亭泛一小舟随缘度日以接四方往来之者时人莫知其高蹈因号船子和尚一日泊船岸边闲坐有官人问如何是和X尚日用事师竖桡子曰会么官人曰不会师曰棹拨清波金鳞罕遇道吾后到京口遇夹山上堂僧问如何是法身夹山曰法身无相曰如何是法眼夹山曰法眼无瑕道吾不觉失笑夹山便下座请问道吾某甲适来祇对这僧话必有不是致令上座失笑望上座不吝慈悲道吾曰和尚一等是出世未有师在夹山曰某甲甚处不是望为说破道吾曰某甲终不说请和尚却往华亭船子处去夹山曰此人如何道吾曰此人上无片瓦下无卓锥和尚若去须易服而往夹山乃散众束装直造华亭船子才见便问大德住甚么寺夹山曰寺即不住住即不似师曰不似似箇甚么夹山曰不是目前法师曰甚处学得来夹山曰非耳目之所到师曰一句合头语万劫系驴橛师又问垂丝千尺意在深潭离钩三寸子何不道夹山拟开口被师一桡打落水中夹山才上船师又曰道道夹山拟开口师又打夹山豁然大悟乃点头三下师曰竿头丝线从君弄不犯清波意自殊夹山遂问抛纶掷钓师意如何师曰纟系悬渌水浮定有无之意夹山曰语带玄而无路舌头谈而不谈师曰钓尽江波金鳞始遇夹山乃掩耳师曰如是如是遂嘱曰汝向去直须藏身处没踪迹没踪迹处莫藏身吾三十年在药山祇明斯事汝今巳得他后莫住城隍聚落但向深山里䦆头边觅X取一箇半箇接续无令断绝夹山乃辞行频频回顾师遂唤阇黎夹山乃回首师竖起桡子曰汝将谓别有乃覆船入水而逝椑树慧省禅师宣州椑树慧省禅师洞山参师问来作甚么洞山曰来亲近和尚师曰若是亲近用动这两片皮作么洞山无对百巖明哲禅师鄂州百巖明哲禅师药山看经次师曰和尚休猱人好药山置经曰日头早晚也师曰正当午药山曰犹有文彩在师曰某甲无亦无药山曰汝太煞聪明师曰某甲祇恁么和尚作么生药山曰跛跛挈挈百丑千拙且恁么过洞山与密师伯到参师问二上座甚处来洞山曰湖南师曰观察使姓甚么曰不得姓师曰名甚么曰不得名师曰还治事也无曰自有郎幕在师曰还出入也无曰不出入师曰岂不出入洞山拂袖便出师次早入堂召二上座曰昨日老僧对阇黎一转语不相契一夜不安今请阇黎别下一转语若惬老僧意便开粥相伴过夏洞山曰请和尚问师曰岂不出入洞山曰太尊贵生师乃开粥同共过夏澧州高沙弥澧州高沙弥初参药山药山问甚处来师曰南岳来药山曰何处去师曰江陵受戒去药山曰受戒图甚么师曰图免生死药山曰有一人不受戒亦无生死可免汝还知否师曰恁么则佛戒何用药山曰这沙弥犹挂唇齿在师礼拜而退道吾来侍立药山曰适来有箇跛脚沙弥却有些子气息道吾曰未可全信更须勘过始得至晚药山上堂召曰早来沙弥在甚么处师出众立药山问我闻长安甚闹你还知否师曰我国晏然药山曰汝从看经得请益得师曰不从看经得亦不从请益得药山曰大有人不看经不请益为甚么不得师曰不道他不得祇是不肯承当药山顾道吾云巖曰不信道一日辞药山药山问甚么处去师曰某甲在众有妨且往路边卓箇草庵接待往来茶汤去药山曰生死事大何不受戒去师曰知是般事便休更唤甚么作戒药山曰汝既如是不得离吾左右时复要与子相见师住菴后一日归来值雨药山曰你来也师曰是药山曰可煞湿师曰不打这箇鼓笛云巖曰皮也无打甚么鼓道吾曰鼓也无打甚么皮药山曰今日大好一场曲调药山斋时自打鼓师捧钵作舞入堂药山便掷下鼓槌曰是第几和师曰是第二和药山曰如何是第一和师就桶舀一杓饭便出翠微无学禅师京兆府翠微无学禅师初问丹霞如何是诸佛师丹霞咄曰幸自可怜生须要执巾帚作么师退身三步丹霞曰错师进前丹霞曰错错师翘一足旋身一转而出丹霞曰得即得孤他诸佛师由是领旨住后投子问未审二祖初见达磨有何所得师曰汝今见吾复何所得投子顿悟玄旨一日师在法堂内行投子进前接礼问曰西来密旨和尚如何示人师驻步少时投子曰乞师垂示师曰更要第二杓恶水那投子便礼谢师曰莫垛根投子曰时至根苗自生师因供养罗汉僧问丹霞烧木佛和尚为甚么供养罗汉师曰烧也不烧着供养亦一任供养曰供养罗汉罗汉还来也无师曰汝每日还喫饭么僧无语师曰少有灵利底仙天禅师仙天禅师披云和尚来才入方丈师便问未见东越老人时作么生为物披云曰祇见云生碧嶂焉知月落寒潭师曰祇与么也难得曰莫是未见时么师便喝披云展两手师曰错怪人者有甚么限披云掩耳而出师曰死却这汉平生也洛瓶和尚参师问甚处来洛瓶曰南溪师曰还将南溪消息来么曰消即X消巳息即未息师曰最苦是未息洛瓶曰且道未息箇甚么师曰一回见面千载忘名洛瓶拂袖便出师曰弄死虵手有甚么限三平义忠禅师漳州三平义忠禅师福州杨氏子初参石巩石巩常张弓架箭接机师诣法席石巩曰看箭师乃拨开胷曰此是杀人箭活人箭又作么生石巩弹弓弦三下师乃礼拜石巩曰三十年张弓架箭祇射得半箇圣人遂拗折弓箭后参大颠举前话大颠曰既是活人箭为甚么向弓弦上辨师无对大颠曰三十年后要人举此话也难得师问大颠不用指东划西便请直指大颠曰幽州江口石人蹲师曰犹是指东划西大颠曰若是凤凰儿不向那边讨师作礼大颠曰若不得后句前话也难圆师有偈曰即此见闻非见闻无余声色可呈君箇中若了全无事体用何妨分不分石室善道禅师潭州石室善道禅师作沙弥时长髭遣令受戒谓曰汝回日须到石头和尚处礼拜师受戒后乃参石头一日随石头游山次石头曰汝与我斫却面前树子X免碍我师曰不将刀来石头乃抽刀倒与师曰何不过那头来石头曰你用那头作甚么师即大悟便归长髭长髭问汝到石头否师曰到即到祇是不通号长髭曰从谁受戒师曰不依他长髭曰在彼即恁么来我这里作么生师曰不违背长髭曰太忉忉生师曰舌头未曾点着在长髭喝曰沙弥出去师便出长髭曰争得不遇于人师寻值沙汰乃作行者居于石室每见僧便竖起杖子曰三世诸佛尽由这箇对者少得冥契长沙闻乃曰我若见即令放下拄杖别通箇消息三圣将此语祇对被师认破是长沙语杏山闻三圣失机乃亲到石室师见杏山僧众相随潜入碓坊碓米杏山曰行者接待不易贫道难消师曰开心椀子盛将来无葢盘子合取去说甚么难消杏山便休仰山问佛之与道相去几何师曰道如展手佛似握拳曰毕竟如何的当可信可依师以手拨空三下曰无恁么事无恁么事曰还假看教否师曰三乘十二分教是分外事若与他作对即是心境两法能所双行便有种种见解亦是狂慧未足为道若不与他作对一事也无所以祖师道本来无一物汝不见小儿出胎时可道我解看教不解看教当恁么时亦不知有佛性义无佛性义及至长大便学种种知解出来便道我能我解不知总是客尘烦恼十六行中婴儿行为最哆哆和和时喻学道之人离分别取舍心故赞叹婴儿可况喻取之若谓婴儿是道今X时人错会师一夕与仰山翫月仰山问这箇月尖时圆相甚么处去圆时尖相又甚么处去师曰尖时圆相隐圆时尖相在青原下四世石霜庆诸禅师潭州石霜山庆诸禅师庐陵新淦陈氏子抵沩山为米头一日筛米次沩山曰施主物莫抛撒师曰不抛撒沩山于地上拾得一粒曰汝道不抛撒这箇是甚么师无对沩山又曰莫轻这一粒百千粒尽从这一粒生师曰百千粒从这一粒生未审这一粒从甚么处生沩山呵呵大笑归方丈沩山至晚上堂曰大众米里有虫诸人好看后参道吾问如何是触目菩提道吾唤沙弥沙弥应诺道吾曰添净瓶水着良久却问师汝适来问甚么师拟举道吾便起去师于此有省道吾将顺世垂语曰我心中有一物久而为患谁能为我除之师曰心物俱非除之益患道吾曰贤哉贤哉因僧自洞山来师问和尚有何言句示徒曰解夏上堂云秋初夏末兄弟或东去西去直须向万里无寸草处去良久曰祇如万里无寸草处作么生去师曰有人下语否曰无师曰何不道出门便是草僧回举似洞山洞山曰此是一千五百人善知识语因兹囊锥始露果熟香飘师在方丈内僧在牕外问咫尺之间为甚么不覩师颜师曰徧界不曾藏僧举问雪峰徧界不曾藏意旨如何雪峰曰甚么处不是石霜师闻曰这老汉着甚么死急雪峰闻曰老僧罪过裴相公来师拈起裴笏问在天子手中为珪在官人手中为笏在老僧手中且道唤作甚么裴无对师乃留下笏示众初机未觏大事先须识取头其尾自至踈山仁参问如何是头师曰直须知有曰如何是尾师曰尽却今时曰有头无尾时如何师曰吐得黄金堪作甚么曰有尾无头时如何师曰犹有依倚在曰直得头尾相称时如何师曰渠不作箇解会亦未许渠在问如何是祖师西来意师乃齩齿示之僧不会后问九峯曰先师齩齿意旨如何九峯曰我宁可截舌不犯国讳又X问云葢云葢曰我与先师有甚么冤讐洞山问向前一箇童子甚了事如今向甚处去也师曰火焰上泊不得却归清凉世界去也僧辞师问船去陆去曰遇船即船遇陆即陆师曰我道半途稍难僧无对师居石霜山二十年间学众有长坐不卧屹若株杌天下谓之枯木众渐源仲兴禅师潭州渐源仲兴禅师在道吾为侍者因过茶与道吾道吾提起盏曰是邪是正师叉手近前目视道吾道吾曰邪则总邪正则总正师曰某甲不恁么道道吾曰汝则么生师夺盏子提起曰是邪是正道吾曰汝不虗为吾侍者师便礼拜一日侍道吾往檀越家弔慰师抚棺曰生邪死邪道吾曰生也不道死也不道师曰为甚么不道道吾曰不道不道归至中路师曰和尚今日须与某甲道若不道打和尚去也道吾曰打即任打道即不道师便打道吾归院曰汝宜离此去恐知事得知不便师乃礼辞隐于村院经三年后忽闻童子念观音经至应以比丘身得度者即现比丘身忽然大省遂焚香遥礼曰信知先师遗言终不虗发自是我不会却怨先师先师既没唯石霜是嫡嗣必为证明乃造石霜石霜见便问离道吾后到甚处来师曰祇在村院寄足石霜曰前来打先师因缘会也未师起身进前曰却请和尚道一转语石霜曰不见道生也不道死也不道师乃述在村院得底X因缘遂礼拜石霜设斋忏悔他日持锹复到石霜于法堂上从东过西从西过东石霜曰作么师曰觅先师灵骨石霜曰浩波浩渺白浪滔天觅甚先师灵骨师曰正好着力石霜曰这里针札不入着甚么力师持锹肩上便出师后住渐源一日在纸帐内坐有僧来拨开帐曰不审师以目视之良久曰会么曰不会师曰七佛巳前事为甚么不会僧举似石霜石霜曰如人解射箭不虗发一日宝葢和尚来访师便卷起帘子在方丈内坐宝盖一见乃下却帘便归客位师令侍者传语长老远来不易犹隔津在宝盖擒住侍者与一掌侍者曰不用打某甲有堂头和尚在宝盖曰为有堂头老汉所以X打你侍者回举似师师曰犹隔津在杏山鉴洪禅师𣵠州杏山鉴洪禅师临济问如何是露地白牛师曰吽吽临济曰痖却杏山口师曰老兄作么生临济曰这畜生师便休神山僧密禅师潭州神山僧密禅师师在南泉打罗次南泉问作甚么师曰打罗曰手打脚打师曰却请和尚道南泉曰分明记取向后遇明眼作家但恁么举似师与洞山渡水洞山曰莫错下脚师曰错即过不得也洞山曰不错底事作么生师曰共长老过水一日与洞山鉏茶园洞山掷下攫头曰我今日一点气力也无师曰若无气力争解恁么道洞山曰汝将谓有气力底是裴大夫问僧供养佛佛还喫否僧曰如大夫祭家神大夫举似云巖云巖曰这僧未出家在曰和尚又如何云巖曰有几般饭食但一时下来云巖却问师一时下来又作么生师曰合取钵盂云巖肯之师与洞山行次忽见白兔走过师曰俊哉洞山曰作么生师曰大似白衣拜相洞山曰老老大大作这箇说话师曰你作么生洞山曰积代簪缨暂时落魄师把针次洞山问曰作甚么师曰把针洞山曰把针事作么生师曰针针相似洞山曰二十年同行作这箇语话岂有与么工夫师曰长老X又作么生洞山曰如大地火发底道理师问洞山智识所通莫不游践径截处乞师一言洞山曰师伯意何得取功师因斯顿觉下语非常后与洞山过独木桥洞山先过了拈起木桥曰过来师唤价阇黎洞山乃放下桥木夹山善会禅师澧州夹山善会禅师广州廖氏子因道吾劝发往见船子由是师资道契微眹不留西川座主罢讲徧参到襄州华严和尚处问曰祖意教意是同是别华严曰如车二轮如鸟二翼座主曰将为禅门别有长处元来无遂归蜀后闻师道播诸方令小师持此语问师曰雕砂无镂玉之谈结草乖道人之意座主闻举遥礼曰元来禅门中别有长处问拨尘见佛时如何师曰直须挥劒若不挥劒渔父栖巢僧后问石霜拨尘见佛时如何石霜曰渠无国土甚处逢渠僧回举似师师上堂举了乃曰门庭施设不如老僧入理深谈犹较石霜百步师在沩山作典座沩山问今日喫甚菜师曰二年同一春沩山曰好好修事着师曰龙宿凤巢上堂百草头荐取老僧閙市里识取天子虎头上座参师问甚处来曰湖南来师曰曾到石霜么曰要路经过争得不到师曰闻石霜有毬子话是否曰和尚也须急着眼始得师曰作么生是毬子曰跳不出师曰作么生是毬杖曰没手足师曰且去老僧未与阇黎相见明日陞座师曰昨日新到在么虎头出应诺师曰目前无法意在目前不是目前法非耳目之所到虎头曰今日虽问要且不是师曰片月难明非关天地虎头曰莫豕沸便作掀禅牀势师曰且缓缓亏着上座甚么处虎头竖起拳曰目前还着得这箇么师曰作家作家虎头又作掀禅牀势师曰大众看这一员战将若是门庭布列山僧不如他若据入理之谈也较山僧一级地问如何是夹山境师曰猿抱子归青嶂里鸟衔华落碧巖前师问僧甚么处来曰洞山来师曰洞山有何言句示徒曰寻常教学人三路学师曰何者三路曰玄路鸟道展手师曰实有此语否曰实有师曰轨持千里钞林下道人悲清平令遵禅师鄂州清平山安乐院令遵禅师东平人也初参翠微便问如何是西来的的意翠微曰待无人即向汝说师良久曰无人也请和尚说翠微下禅牀引师入竹园师又曰无人也请和尚说翠微指竹曰这竿得恁么长那竿得恁么短师虽领其微言犹未彻其玄旨出住大通上堂举初见翠微机缘谓众曰先师入泥入水为我自是我不识好恶僧问如何是大乘师曰井索曰如何是小乘师曰钱贯曰如何是有漏师曰笊篱曰如何是无漏师曰木杓问如何是清平家风师曰一斗面作三箇蒸饼问如何是禅师曰猢狲上树尾连颠投子大同禅师舒州投子山大同禅师本州怀宁刘氏子初习安般观次阅华严教发明性海复谒翠微顿悟宗旨后旋故土隐投子山结茅而居一日赵州和尚至桐城师亦出山途中相遇乃逆而问曰莫是投子山主么师曰茶盐钱布施我赵州先归庵中坐师后擕一缾油归赵州曰久向投子及乎到来祇见箇卖X油翁师曰汝祇识卖油翁且不识投子赵州曰如何是投子师提起油缾曰油油赵州问大死底人却活时如何师曰不许夜行投明须到赵州曰我早候白伊更候黑师指庵前一片石谓雪峰曰三世诸佛总在里许雪峰曰须知有不在里许者师曰不快漆桶师与雪峰游龙眠有两路雪峰问那箇是龙眠路师以杖指之雪峰曰东去西去师曰不快漆桶问一槌便就时如何师曰不是性燥汉曰不假一槌时如何师曰不快漆桶雪峰问此间还有人参也无师将󰑁头抛向雪峰面前雪峯曰恁么则当处掘去也师曰不快漆桶雪峯辞师送出门召曰道者雪峯回首应诺师曰途中善为巨荣禅客参次师曰老僧未曾有一言半句挂诸方唇齿何用要见老僧巨荣曰到这里不施三拜要且不甘师曰出家儿得恁么没碑记巨荣乃遶禅牀一匝而去师曰有眼无耳朵六月火边坐问如何是十身调御师下禅牀立又有问凡圣相X去多少师下禅牀立问一等是水为甚么海咸河淡师曰天上星地下木问僧甚么处来曰东西山礼祖师来师曰祖师不在东西山僧无语白云山约禅师建州白云约禅师韶国师参师问甚么处来韶曰江北来师曰船来陆来曰船来师曰还逢见鱼鼈么曰往往遇之师曰遇时作么生韶曰咄缩头去师大笑歙州茂源禅师歙州茂源禅师因平田参师欲起身平田乃把住曰开口即失闭口即丧去此二途请师速道师以手掩耳平田放手曰一步易两步难师曰有甚么死急平田曰若非此箇师不免诸方点检师不对青原下五世大光居诲禅师潭州大光山居诲禅师京兆人也初造石霜长坐不卧麻衣草履亡身为法石霜遂令主性空塔院一日石霜知缘熟试其所得问曰国家每年放举人及第朝门还得拜也无师曰有一人不求进石霜曰凭何师曰他且不为名石霜曰除却今日别更有时也无X师曰他亦不道今日是如是酬问往复无滞盘桓二十余祀众请出世九峯道虔禅师瑞州九峯道虔禅师福州人也甞为石霜侍者洎石霜归寂众请首座继住持师白众曰须明得先师意始可首座曰先师有甚么意师曰先师道休去歇去冷湫湫地去一念万年去寒灰枯木去古庙香炉去一条白练去其余则不问如何是一条白练去首座曰这箇祇是明一色边事师曰元来未会先师意在首座曰你不肯我那但装香来香烟断处若去不得即不会先师意遂焚香香烟未断首座巳脱去师拊首座背曰坐脱立亡即不无先师意未梦见在涌泉景欣禅师台州涌泉景欣禅师泉州人也自石霜开示而止涌X泉彊德二禅客于路次见师骑牛不识师忽曰蹄角甚分明争柰骑者不鉴师骤牛而去彊德憩于树下煎茶师回却下牛问曰二禅客近离甚么处彊曰那边师曰那边事作么生彊提起茶盏师曰此犹是这边事那边事作么生彊无对师曰莫道骑者不鉴好云葢志元禅师潭州云葢山志元圆净禅师游方时问云居曰志元不奈何时如何云居曰祇为阇黎功力不到师不礼拜直造石霜亦如前问石霜曰非但阇黎老僧亦不奈何师曰和尚为甚么不奈何石霜曰老僧若奈何拈过汝不奈何师便礼拜僧问石霜万户俱闭即不问万户俱开时如何石霜曰堂中事作么生僧无对经半年方始下一转语曰无人接得渠石霜曰道即太煞道祇道得八成曰和尚又且如何石霜曰无人识得渠师知乃礼拜乞为举石霜不肯师乃抱石霜上方丈曰和尚若不道打和尚去在石霜曰得在师频礼拜石霜曰无人识得渠师于言下顿省潭州道正表闻马王乞师论义王请师上殿相见茶罢师就王乞劒师握劒问道正曰你本教中道恍恍惚惚其中有物是何物杳杳冥冥其中有精是何精道得不斩道不得即斩道正茫然便礼拜忏悔师X谓王曰还识此人否王曰识师曰是谁王曰道正师曰不是其道若正合对得臣僧此祇是箇无主孤魂因兹道士更不纷纭覆船洪荐禅师福州覆船山洪荐禅师道吾问久向和尚会禅是否师曰苍天苍天道吾近前掩师口曰低声低声师与一掌道吾曰苍天苍天师把住曰得恁么无礼道吾却与一掌师曰老僧罪过道吾拂袖便行师呵呵大笑曰早知如是不见如是僧参师便作起势僧便出师曰阇黎且来人事僧回作抽坐具势师却归方丈僧曰苍天苍天师曰龙头蛇尾僧近前叉手立师曰败将投王不存性命凤翔石柱禅师凤翔府石柱禅师游方时到洞山时虔和尚垂语曰有四种人一人说过佛祖一步行不得一人行过佛祖一句说不得一人说得行得一人说不得行不得阿那箇是其人师出众曰一人说过佛祖行不得者祇是无舌不许行一人行过佛祖一句说不得者祇是无足不许说一人说得行得者祇是函葢相称一人说不得行不得者如断命求活此是石女儿披枷带鎻洞山曰阇黎分上作么生师曰该通分上卓卓宁彰洞山曰祇如海上明公秀又作么生师曰幻人相逢拊掌呵呵龙湖普闻禅师X邵武军龙湖普闻禅师唐僖宗太子也幼不茹荤长无经世意僖宗钟爱之然百计陶写终不能回中和初僖宗幸蜀师断发逸游人无知者造石霜问曰祖师别传事肯以相付乎石霜曰莫谤祖师师曰天下宗旨盛大岂妄为之邪石霜曰是实事那师曰师意如何石霜曰待案山点头即向汝道师于言下顿省张拙秀才张拙秀才因禅月大师指参石霜石霜问秀才何姓曰姓张名拙石霜曰觅巧尚不可得拙自何来公忽有省乃呈偈曰光明寂照徧河沙凡圣含灵共我家一念不生全体现六根才动被云遮断除烦恼重增病趣向真如亦是邪随顺世缘无𦊱碍涅槃生死等空花洛浦元安禅师澧州洛浦山元安禅师凤翔麟游人也问道临济后为侍者临济甞对众美之曰临济门下一只箭谁敢当锋师蒙印可自谓巳足一日侍立次有座主参临济临济问有一人于三乘十二分教明得有一人不于三乘十二分教明得且道此二人是同是别座主曰明得即同明不得即别师曰这里是甚么所在说同说别临济顾师曰汝又作么生师便喝临济送座主回问师汝岂不是适来喝老僧者师曰是临济便打师后辞临济临济问甚么处去师曰南方去临济以拄杖画一画曰过得这箇便去师乃喝临济便打X师作礼而去临济明日陞堂曰临济门下有箇赤梢鲤鱼摇头摆尾向南方去不知向谁家虀瓮里淹杀师游历罢直往夹山卓庵经年不访夹山夹山乃修书令僧驰往师接得便坐却再展手索僧无对师便打曰归去举似和尚僧回举似夹山曰这僧若开书三日内必来若不开书斯人救不得也师果三日后至见夹山不礼拜乃当面叉手而立夹山曰鸡栖凤巢非其同类出去师曰自远趋风请师一接夹山曰目前无阇黎此间无老僧师便喝夹山曰住住且莫草草怱怱云月是同谿山各异截断天下人舌头即不无阇黎争教无舌人解语师伫思夹山便打因兹服膺师问夹山佛魔不到处如何体会夹山曰烛明千里像闇室老僧迷又问朝阳巳昇夜月不现时如何夹山曰龙衔海珠游鱼不顾夹山将示灭垂语曰石头一枝看看即灭矣师曰不然夹山曰何也师曰他家自有青山在夹山曰苟如是即吾宗不坠矣问僧近离甚处曰荆南师曰有一人与么去还逢么曰不逢师曰为甚不逢曰若逢即头粉碎师曰阇黎三寸甚密云门于江西见其僧乃问还有此语否X曰是云门曰洛浦倒退三千里上堂孙膑收铺去也有卜者出来僧曰请和尚卜师曰汝家爷死僧无对问一毫吞尽巨海于中更复何言师曰家有白泽之图必无如是妖怪侍者谓师曰肇法师制得四论甚奇怪师曰肇公甚奇怪要且不见祖师侍者无对十二月一日告众曰吾非明即后也今有一事问汝等若道这箇是即头上安头若道不是即斩头求活第一座对曰青山不举足日下不挑灯师曰是甚么时节作这箇语话时有彦从上座对曰离此二途请和尚不问师曰未在更道曰彦从道不尽师曰我不管汝尽不尽曰彦从无侍者祇对和尚师便休至夜令侍者唤从问曰阇黎今日祇对甚有道理汝合体得先师意先师道目前无法意在目前不是目前法非耳目之所到且道那句是宾那句是主若择得出分付钵袋子曰彦从不会师曰汝合会曰彦从实不会师喝出乃曰苦苦二日午时别僧举前话问师师曰慈舟不棹清波上劒崃徒劳放木鹅便告寂X黄山月轮禅师抚州黄山月轮禅师福唐许氏子初谒三峯机缘靡契寻闻夹山盛化乃往叩之夹山问名甚么师曰月轮夹山作一圆相曰何似这箇师曰和尚恁么语话诸方大有人不肯在夹山曰阇黎作么生师曰还见月轮么夹山曰阇黎恁么道此间大有人不肯诸方师乃服膺参讯一日夹山抗声问曰子是甚么处人师曰闽中人夹山曰还识老僧么师曰和尚还识学人么夹山曰不然子且还老僧草鞋钱然后老僧还子庐陵米价师曰恁么则不识和尚也未委庐陵米作么价夹山曰真师子儿善能哮吼乃入室受印依附七年韶山寰普禅师洛京韶山寰普禅师僧参师问莫是多口白头因么因曰不敢师曰有多少口曰通身是师曰寻常向甚么处疴曰向韶山口里疴师曰有韶山口即得无韶山口向甚么处疴因无语师便打遵布衲访师在山下相见遵问韶山路向甚么处去师以手指曰呜那青青黯黯处去遵近前把住曰久向韶山莫便是否师曰是即是阇黎有甚么事遵曰拟伸一问师还答否师曰看君不是金牙作争解弯弓射尉迟遵曰凤凰直入烟霄去谁怕林间野雀儿师曰当轩畵鼓从君击试展家风X似老僧遵曰一句迥超千圣外松萝不与月轮齐师曰饶君直出威音外犹较韶山半月程遵曰过在甚处师曰倜傥之辞时人知有遵曰恁么则真玉泥中异不拨万机尘师曰鲁般门下徒施巧妙遵曰学人即恁么未审师意如何师曰玉女夜抛梭织锦于西舍遵曰莫便是和尚家风也无师曰耕夫制玉漏不是行家作遵曰此犹是文言如何是和尚家风师曰横身当宇宙谁是出头人遵无语师遂同归山才人事了师召近前曰阇黎有冲天之气老僧有入地之谋阇黎横吞巨海老僧背负须弥阇黎按劒上来老僧挜鎗相待向上一路速道速道遵曰明镜当台请师一鉴师曰不鉴遵曰为甚不鉴师曰水浅无鱼徒劳下钓遵无对师便打太原海湖禅师太原海湖禅师因有人请灌顶三藏供养敷坐讫师乃就彼位坐时有云涉座主问曰和尚甚么年行道师曰座主近前来涉近前师曰祇如憍陈如是甚么年行道涉茫然师喝曰这尿牀鬼三角令珪禅师X蕲州三角山令珪禅师初参清平清平问来作么师曰来礼拜清平曰礼拜阿谁师曰特来礼拜和尚清平咄曰这钝根阿师师乃礼拜清平以手斫师颈一下从此领旨投子感温禅师投子感温禅师游山见蝉蜕侍者问曰殻在这里蝉向甚么处去也师拈殻就耳畔摇三五下作蝉声侍者于是开悟观音巖俊禅师东京观音院巖俊禅师者邢台廉氏子谒投子投子问昨夜宿何处师曰不动道场投子曰既言不动曷由至此师曰至此岂是动邪投子曰元来宿不着处投子默许之寻住观音众常数百周高祖世宗二帝潜隐时每登方丈必施礼及即位特赐紫衣署净戒大师青原下六世禾山无殷禅师吉州禾山无殷禅师福州吴氏子七岁从雪峰出家依年受具谒九峰九峰问汝远远而来睴睴随众是何境界而可修行由何径路而能出离师曰重昏廓辟盲者自盲九峰乃许入室后住禾山江南李氏召而问曰和尚何处来师曰禾山来曰山在甚么处师曰人来朝凤阙山岳不曾移国主重之六通院绍禅师X台州六通院绍禅师一日涌泉问甚么处去来师曰烧畬来涌泉曰火后事作么生师曰铁蛇钻不入青峯传楚禅师凤翔府青峯传楚禅师泾州人也一日洛浦问曰院主去甚么处来师曰扫雪来洛浦曰雪深多少师曰树上总是洛浦曰得即得汝向后住箇雪窟定矣访白水白水曰见说洛浦有生机一路是否师曰是白水曰止却生路向熟路上来师曰生路上死人无数熟路上不着活汉白水曰此是洛浦底你底作么生师曰非但洛浦夹山亦不奈何白水曰夹山为甚么不奈何师曰不见道生机一路永安善静禅师京兆府永安院善静禅师郡之王氏子唐天复中南谒洛浦洛浦器之容其入室乃典园务力营众事一日有僧辞洛浦洛浦曰四面是山阇黎向甚么处去僧无对洛浦曰限汝十日下语得中即从汝去其僧经行冥搜偶入园中师问曰上座既是辞去今何在此僧具陈所以坚请代语师曰竹密岂妨流水过山高那阻野云飞其僧喜踊师嘱之曰不得道是某甲语僧遂白洛浦曰谁语曰某甲语洛浦曰非汝语僧具言园头见教洛浦至晚上堂谓众曰莫轻园头他日座下有五百人在后住永安众余五百果符洛浦之记洞谿戒定禅师X嘉州洞谿戒定禅师初问洛浦月树无枝长覆荫请师直指妙玄微洛浦曰森罗秀处事不相依渌水千波孤峯自异师于是领旨木平善道禅师袁州木平山善道禅师初谒洛浦问一沤未发巳前如何辨其水脉洛浦曰移舟谙水脉举棹别波澜师不契乃参蟠龙语同前问蟠龙曰移舟不别水举棹即迷源师从此悟入凡有新到未许参礼先令运土三担而示偈曰南山路侧东山低新到莫辞三转泥嗟汝在途经日久明明不晓却成迷金陵李氏向其道誉迎请供养待以师礼甞问如何是木平师曰不劳斤斧曰为甚么不劳斤斧师曰木平郢州桐泉禅师郢州桐泉山禅师参黄山黄山问天门一合十方无路有人道得摆手出漳江师曰蛰户不开龙无龙句黄山曰是你恁么道师曰是即直言是不是直言不是黄山曰摆手出漳江黄山复问卞和到处荆山秀玉印从他天子传时如何师曰灵鹤不于林下憩野老不重太平年黄山深肯之教外别传卷十四X教外别传X卍XXX教外别传卷十五青原下四世洞山良价禅师瑞州洞山良价悟本禅师会稽俞氏子幼岁从师念般若心经至无眼耳鼻舌身意处忽以手扪面问师曰某甲有眼耳鼻舌等何故经言无其师骇然异之曰吾非汝师年二十一诣嵩山具戒游方首诣南泉值马祖讳辰修斋南泉问众曰来日设马祖斋未审马祖还来否众皆无对师出对曰待有伴即来南泉曰此子虽后生甚堪雕琢师曰和尚莫压良为贱次参沩山问曰顷闻南阳忠国师有无情说法话某甲未究其微沩山曰阇黎莫记得么师曰记得沩山曰汝试举一徧看师遂举僧问如何是古佛心国师曰墻壁瓦砾是僧曰墻壁瓦砾岂不是无情国师曰是僧曰还解说法否国师曰常说炽然说无间歇僧曰某甲为甚么不闻国师曰汝自不闻不可妨他闻者也僧曰未审甚么人得闻国师曰诸圣得闻僧曰和尚还闻否国师曰我不闻僧曰和尚既不闻争知无情解说法国师曰赖我不闻我若闻即齐于诸圣汝即不闻我说法也僧曰恁么则众生无分去也国师X曰我为众生说不为诸圣说僧曰众生闻后如何国师曰即非众生僧曰无情说法据何典教国师曰灼然言不该典非君子之所谈汝岂不见华严经云剎说众生说三世一切说师举了沩山曰我这里亦有祇是罕遇其人师曰某甲未明乞师指示沩山竖起拂子曰会么师曰不会请和尚说沩山曰父母所生口终不为子说师曰还有与师同时慕道者否沩山曰此去澧陵攸县石室相连有云巖道人若能拨草瞻风必为子之所重师曰未审此人如何沩山曰他曾问老僧学人欲奉师去时如何老僧对他道直须绝渗漏始得他道还得不违师旨也无老僧道第一不得道老僧在这里师遂辞沩山径造云巖举前因缘了便问无情说法甚么人得闻云巖曰无情得闻师曰和尚闻否云巖曰我若闻汝即不闻吾说法也师曰某甲为甚么不闻云巖竖起拂子曰还闻么师曰不闻云巖曰我说法汝尚不闻岂况无情说法乎师曰无情说法该何典教云巖曰岂不见弥陀经云水鸟树林悉皆念佛念法师于此有省乃述偈曰也大奇也大奇无情说法不思议若将耳听终难会眼处闻时方得知师问云巖某甲有余习未尽云巖曰汝曾作甚么来师曰圣谛亦不为云巖曰还欢喜也未师曰欢喜则不无如粪扫堆头拾得一颗明珠师问云巖拟欲相见时如何曰问取通事舍人师曰见问次曰向汝道甚么师辞云巖云巖曰甚么处去师X曰虽离和尚未卜所止曰莫湖南去师曰无曰莫归乡去师曰无曰早晚却回师曰待和尚有住处即来曰自此一别难得相见师曰难得不相见临行又问百年后忽有人问还邈得师真否如何祇对云巖良久曰祇这是师沈吟云巖曰价阇黎承当箇事大须审细师犹涉疑后因过水睹影大悟前旨有偈曰切忌从他觅迢迢与我疎我今独自往处处得逢渠渠今正是我我今不是渠应须恁么会方得契如如他日因供养云巖真次僧问先师道祇这是莫便是否师曰是曰意旨如何师曰当时几错会先师意曰未审先师还知有也无师曰若不知有争解恁么道若知有争肯恁么道师在泐潭见初首座有语曰也大奇也大奇佛界道界不思议师遂问曰佛界道界即不问祇如说佛界道界底是甚么人初良久无对师曰何不速道初曰争即不得师曰道也未曾道说甚么争即不得初无对师曰佛之与道俱是名言何不引教初曰教道甚么师曰得意忘言初曰犹将教意向心头作病在师曰说佛界道界底病大小初又无对次日忽迁化时称师为问杀首座价师因云巖讳日营斋僧问和尚于云巖处得何指示师曰虽在彼中不蒙指示曰既不蒙指示又用设斋作甚么师曰争敢违背他曰和尚初见南泉为甚么却与云巖设斋师曰我不重先师道德佛法祇重他不为我说破曰和尚为先师X设斋还肯先师也无师曰半肯半不肯曰为甚么不全肯师曰若全肯即孤负先师也问欲见和尚本来师如何得见师曰年牙相似即无阻矣僧拟进语师曰不蹑前踪别请一问僧无对问寒暑到来如何回避师曰何不向无寒暑处去曰如何是无寒暑处师曰寒时寒杀阇黎热时热杀阇黎师与泰首座冬节喫果子次乃问有一物上拄天下拄地黑似漆常在动用中动用中收不得且道过在甚么处泰曰过在动用中师唤侍者掇退果卓问雪峯从甚处来曰天台来师曰见智者否曰义存喫铁棒有分有僧不安要见师师遂往僧曰和尚何不救取人家男女师曰你是甚么人家男女曰某甲是大阐提人家男X女师良久僧曰四山相逼时如何师曰老僧日前也向人家屋檐下过来曰回互不回互师曰不回互曰教某甲向甚处去师曰粟畬里去僧嘘一声曰珍重便坐脱师以拄杖敲头三下曰汝祇解与么去不解与么来因夜参不点灯有僧出问话退后师令侍者点灯乃召适来问话僧出来其僧近前师曰将取三两粉来与这箇上座其僧拂袖而退自此省发遂罄舍衣资设斋得三年后辞师师曰善为时雪峯侍立问曰祇如这僧辞去几时却来师曰他祇知一去不解再来其僧归堂就衣钵下坐化雪峯上报师师曰虽然如此犹较老僧三生在雪峯上问讯师曰入门来须有语不得道早箇入了也雪峯曰某甲无口师曰无口且从还我眼来雪峯无语雪峯搬柴次乃于师面前抛下一束师曰重多少雪峯曰尽大地人提不起师曰争得到这里雪峯无语问时时勤拂拭为甚么不得他衣钵未审甚么人合得师曰不入门者曰祇如不入门者还得也无师曰虽然如此不得不与他却又曰直道本来无一物犹未合得他衣钵汝道甚么人合得这里合下得一转语且道下得甚么语时有一僧下九十六X转语并不契末后一转始惬师意师曰阇黎何不早恁么道别有一僧密听祇不闻末后一转遂请益其僧僧不肯说如是三年相从终不为举一日因疾其僧曰某三年请举前话不蒙慈悲善取不得恶取去遂持刀白曰若不为某举即杀上座去也其僧悚然曰阇黎且待我为你举乃曰直饶将来亦无处着其僧礼谢有菴主不安凡见僧便曰相救相救多下语不契师乃去访之菴主亦曰相救师曰甚么相救菴主曰莫是药山之孙云巖嫡子么师曰不敢菴主合掌曰大家相送便迁化僧问亡僧迁化向甚么处去师曰火后一茎茆师谓众曰知有佛向上人方有语话分僧问如何是佛向上人师曰非佛师与密师伯过水乃问过水事作么生密曰不湿脚师曰老老大大作这箇语话密曰你又作么生师曰脚不湿僧问茱萸如何是沙门行茱萸曰行则不无有觉即乖别有僧举似师师曰他何不道未审是甚么行僧遂进此语茱萸曰佛行佛行僧回举似师师曰幽州犹似可最苦是新罗僧却问如何是X沙门行师曰头长三尺颈长二寸师令侍者持此语问三圣然和尚然于侍者手上搯一搯侍者回举似师师肯之师见幽上座来遽起向禅牀后立幽曰和尚为甚么回避学人师曰将谓阇黎不见老僧问三身之中阿那身不堕众数师曰吾常于此切会下有老宿去云巖回师问汝去云巖作甚么老宿曰不会师代曰堆堆地师行脚时会一官人曰三祖信心铭弟子拟註师曰才有是非纷然失心作么生註师看稻次见朗上座牵牛师曰这箇牛须好看恐伤人苗稼朗曰若是好牛应不伤人苗稼师作五位君臣颂曰正中偏三更初夜月明前莫怪相逢不相识隐隐犹怀旧日嫌偏中正失晓老婆逢古镜分明觌面别无真休更迷头犹认影正中来无中有路隔尘埃但能不触当今讳也胜前朝断舌才兼中至两刃交锋不须避好手犹如火里莲宛然自有沖天志兼中到不落有无谁敢和人人尽欲出常流折合还归炭里坐师因曹山辞遂嘱曰吾在云巖先师处亲印宝镜三昧事穷的要今付于汝词曰如是之法佛祖密付汝今得之宜善保护银盌盛雪明月藏鹭类之弗齐混则知处意不在言来机亦赴动成窠臼差落顾伫背触俱非如大X火聚但形文彩即属染污夜半正明天晓不露为物作则用拔诸苦虽非有为不是无语如临宝镜形影相覩汝不是渠渠正是汝如世婴儿五相完具不去不来不起不住婆婆和和有句无句终不得物语未正故重离六爻偏正回互叠而为三变尽成五如荎草味如金刚杵正中妙挟敲唱双举通宗通涂挟带挟路错然则吉不可犯忤天真而妙不属迷悟因缘时节寂然昭着细入无间大绝方所毫忽之差不应律吕今有顿渐缘立宗趣宗趣分矣即是规矩宗通趣极真常流注外寂中摇系驹伏鼠先圣悲之为法檀度随其颠倒以缁为素颠倒想灭肯心自许要合古辙请观前古佛道垂成十劫观树如虎之缺如马之馵以有下劣宝几珍御以有惊异貍奴白牯羿以巧力射中百步箭锋相直巧力何预木人方歌石女起舞非情识到宁容思虑臣奉于君子顺于父不顺非孝不奉非辅潜行密用如愚若鲁但能相续名主中主师又曰末法时代人多干慧若要辨验真伪有三种渗漏一日见渗漏机不离位堕在毒海二曰情渗漏滞在向背见处偏枯三日语渗漏究妙失宗机昧终始浊智流转于此三种子宜知之又纲要偈三首一敲唱俱行偈曰金针双鎻备叶路隐全该宝印当风妙重重锦缝开二金鎻玄路偈曰交互明中暗功齐转觉难力穷忘进退金鎻网鞔鞔三不堕凡圣偈曰事理俱不涉回照绝幽微背风无X巧拙电火烁难追上堂道无心合人人无心合道欲识箇中意一老一不老师与密师伯行次指路傍院曰里面有人说心说性密曰是谁师曰被师伯一问直得去死十分密曰说心说性底谁师曰死中得活师不安令沙弥传语云居乃嘱曰他或问和尚安乐否但道云巖路相次绝也汝下此语须远立恐他打汝沙弥领旨去传语声未绝早被云居打一棒沙弥无语师将圆寂谓众曰吾有闲名在世谁人为吾除得众皆无对时沙弥出曰请和尚法号师曰吾闲名巳谢青原下五世曹山本寂禅师抚州曹山本寂禅师泉州莆田黄氏子少业儒年二十五登戒寻谒洞山洞山问阇黎名甚么师曰本寂洞山曰那箇聻师曰不名本寂洞山深器之自此入室盘桓数载乃辞去洞山遂密授洞上宗旨复问曰子向甚么处去师曰不变异处去洞山曰不变异处岂有去邪师曰去亦不变异遂往曹溪礼祖塔回吉水众向师名乃请开法师志慕六祖遂名山为曹寻值贼乱乃之宜黄由是法席大兴学者云萃洞山之宗至师为盛稠布衲问披毛带角是甚么堕师曰X是类堕曰不断声色是甚么堕师曰是随堕曰不受食是甚么堕师曰是尊贵堕乃曰食者即是本分事知有不取故曰尊贵堕若执初心知有自已及圣位故曰类堕若初心知有已事回光之时摈却色声香味触法得宁谧即成功勋后却不执六尘等事随分而昧任之则碍所以外道六师是汝之师彼师所堕汝亦随堕乃可取食食者即是正命食也亦是就六根门头见闻觉知祇是不被他染污将为堕且不是同向前均他本分事尚不取岂况其余事邪师凡言堕谓混不得类不齐凡言初心者所谓悟了同未悟耳僧问学人通身是病请师医师曰不医曰为甚么不医师曰教汝求生不得求死不得问沙门岂不是具大慈悲底人师曰是曰忽遇六贼来时如何师曰亦须具大慈悲曰如何具大慈悲师曰一劒挥尽曰尽后如何师曰始得和同僧问具何知解善能问难师曰不呈句曰问难箇甚么师曰刀斧斫不入曰恁么问难还有不肯者么师曰有曰是谁师曰曹山师闻钟声乃曰阿㖿阿㖿僧问和尚作甚么师曰打着我心僧无对问维那甚处来曰牵醋槽去来师曰或到险处又作么生牵维那无对问金峯志曰作甚么来曰盖屋来师曰了也未曰这边则了师曰那边事作么生曰候下工日白和尚师曰如是如是师一日入僧堂向火有僧曰今日好寒师曰须知有X不寒者曰谁是不寒者师筴火示之僧曰莫道无人好师抛下火僧曰某甲到这里却不会师曰日照寒潭明更明僧问清税孤贫乞师赈济师召税阇黎税应诺师曰清原白家酒三盏喫三犹道未沾唇镜清问清虗之理毕竟无身时如何师曰理即如此事作么生曰如理如事师曰谩曹山一人即得争奈诸圣眼何曰若无诸圣眼争鑑得箇不恁么师曰官不容针私通车马云门问不改易底人来师还接否师曰曹山无恁么闲工夫问子归就父为甚么父全不顾师曰理合如是曰父子之恩何在师曰始成父子之恩曰如何是父子之恩师曰刀斧斫不开问灵衣不挂时如何师曰曹山孝满曰孝满后如何师曰曹山好颠酒问世间甚么物最贵师曰死猫儿头最贵曰为甚么死猫儿头最贵师曰无人着价师问德上座菩萨在定闻香象渡河出甚么经曰出涅槃经师曰定前闻定后闻曰和尚流也师曰道也太煞道祇道得一半曰和尚如何师曰滩下接取问学人十二时中如何保任师曰如经蛊毒之乡水也不得沾着一滴问国内按劒者是谁师曰曹山曰拟杀何人师曰一切总杀曰忽逢本生父母又作么生师曰拣甚么曰争奈自已何师曰谁奈我何曰何不自杀师曰无下手处纸衣道者参师问莫是纸衣道者X否道者曰不敢师曰如何是纸衣下事曰一裘才挂体万法悉皆如师曰如何是纸衣下用道者近前应诺便立脱师曰汝祇解恁么去何不解恁么来道者忽开眼问曰一灵真性不假胞胎时如何师曰未是妙道者曰如何是妙师曰不借借道者珍重便化问强上座曰佛真法身犹若虗空应物现形如水中月作么生说箇应底道理曰如驴觑井师曰道则太煞道祇道得八成曰和尚又如何师曰如井觑驴云门问如何是沙门行师曰喫常住苗稼者是曰便恁么去时如何师曰你还畜得么曰畜得师曰你作么生畜曰着衣喫饭有甚么难师曰何不道披毛戴角云门便礼拜陆亘大夫问南泉姓甚么南泉曰姓王曰王还有眷属也无南泉曰四臣不昧曰王居何位南泉曰玉殿苔生后僧举问师玉殿苔生意旨如何师曰不居正位曰八方来朝时如何师曰他不受礼曰何用来朝师曰违则斩曰违是臣分上未审君意如何师曰枢密不得旨曰恁么则爕理之功全归臣相也师曰你还知君意么曰外方不敢论量师曰如是如是僧问香严如何是道香严曰枯木里龙吟曰如何是道中人香严曰髑髅里眼睛僧不领乃问石霜如何是枯木里龙吟石霜曰犹带喜在曰如何是髑髅里眼睛石霜曰犹带识在又不领乃问师如何是枯木里龙吟师曰血脉不断曰如何X是髑髅里眼睛师曰干不尽曰未审还有得闻者么师曰尽大地未有一人不闻曰未审枯木里龙吟是何章句师曰不知是何章句闻者皆丧遂示偈曰枯木龙吟真见道髑髅无识眼初明喜识尽时消息尽当人那辨浊中清问朗月当空时如何师曰犹是堦下汉曰请师接上堦师曰月落后来相见云居道膺禅师洪州云居道膺禅师幽州玉田王氏子游方至翠微问道会有僧自豫章来盛称洞山法席师遂造焉洞山问甚处来师曰翠微来洞山曰翠微有何言句示徒师曰翠微供养罗汉某甲问供养罗汉罗汉还来否翠微曰你每日噇箇甚么洞山曰实有此语否师曰有洞山曰不虗参见作家来洞山问汝名甚么师曰道膺洞山曰向上更道师曰向上即不名道膺洞山曰与老僧祇对道吾底语一般师问如何是祖师X意洞山曰阇黎他后有把茅盖头忽有人问如何祇对师曰道膺罪过洞山问师吾闻思大和尚生倭国作王是否师曰若是思大佛亦不作洞山然之洞山问师甚处去来师曰蹋山来洞山曰那箇山堪住师曰那箇山不堪住洞山曰恁么则国内总被阇黎占却师曰不然洞山曰恁么则子得箇入路师曰无路洞山曰若无路争得与老僧相见师曰若有路即与和尚隔山去也洞山乃曰此子巳后千人万人把不住去在师随洞山渡水次洞山问水深多少师曰不湿洞山曰麤人师曰请师道洞山曰不干南泉问僧讲甚么经曰弥勒下生经南泉曰弥勒几时下生曰见在天宫当来下生南泉曰天上无弥勒地下无弥勒师问洞山天上无弥勒地下无弥勒未审谁与安名洞山被问直得禅牀震动乃曰膺阇黎吾在云巖曾问老人直得火炉震动今日被子一问直得通身汗流师后结庵于三峯经旬不赴堂洞山问子近日何不赴斋师曰每日自有天神送食洞山曰我将谓汝是箇人犹作这箇见解在汝晚间来师晚至洞山召膺庵主师应诺洞山曰不思善不思恶是甚么师回庵X寂然宴坐天神自此竟寻不见如是三日乃绝洞山问师作甚么师曰合酱洞山曰用多少盐师曰旋入洞山曰作何滋味师曰得洞山问大阐提人作五逆罪孝养何在师曰始成孝养自尔洞山许为室中领袖刘禹端公问雨从何来师曰从端公问处来公欢喜赞叹师却问公雨从何来公无语问如何是诸佛师师喝曰这田厍儿僧礼拜师曰你作么生会僧喝曰这老和尚师曰元来不会僧作舞出去师曰㳂台盘乞儿师曾令侍者送袴与一住庵道者道者曰自有孃生袴竟不受师再令侍者问孃未生时着箇甚么道者无语后迁化有舍利持似于师师曰直饶得八斛四斗不如当时下得一转语好师在洞山作务悞刬杀蚯蚓洞山曰这箇聻师曰他不死洞山曰二祖往邺都又作么生师不对后有僧问和尚在洞山刬杀蚯蚓因缘和尚岂不是无语师曰当时有语祇是无人证明问山河大地从何而有师曰从妄想有曰与某甲想出一铤金得么师便休去僧不肯师问雪峯门外雪消也未曰一片也无消箇甚么师曰消也上堂如人将三贯钱买箇猎狗X祇解寻得有踪迹底忽遇羚羊挂角莫道踪迹气息也无僧问羚羊挂角时如何师曰六六三十六曰挂角后如何师曰六六三十六僧礼拜师曰会么曰不会师曰不见道无踪迹其僧举似赵州赵州曰云居师兄犹在僧便问羚羊挂角时如何赵州曰九九八十一曰挂角后如何赵州曰九九八十一曰得恁么难会赵州曰有甚么难会曰请和尚指示赵州曰新罗新罗又问长庆羚羊挂角时如何长庆曰草里汉曰挂后如何长庆曰乱呌唤曰毕竟如何长庆曰驴事未去马事到来问教中道是人先世罪业应堕恶道以今世人轻贱故此意如何师曰动则应堕恶道静则为人轻贱有僧在房内念经师隔窓问阇黎念者是甚么经僧曰维摩经师曰不问维摩经念者是甚么经其僧从此得入荆南节度使成汭入山设供问曰世尊有密语迦叶不覆藏如何是世尊密语师召尚书成应诺师曰会么成曰不会师曰汝若不会世尊有密语汝若会迦叶不覆藏疎山匡仁禅师抚州疎山匡仁禅师吉州新淦人造洞山值洞山早参出问未有之言请师示诲洞山曰不诺无人肯师X曰还可功也无洞山曰你即今还功得么师曰功不得即无讳处洞山他日上堂曰欲知此事直须如枯木生花方与他合师问一切处不乖时如何洞山曰阇黎此是功勋边事幸有无功之功子何不问师曰无功之功岂不是那边人洞山曰大有人笑子恁么问师曰恁么则迢然去也洞山曰迢然非迢然非不迢然师曰如何是迢然洞山曰唤作那边人即不得师曰如何是非迢然洞山曰无辨处洞山问师空劫无人家是甚么人住处师曰不识洞山曰人还有意旨也无师曰和尚何不问他洞山曰现问次师曰是何意旨洞山不对洎洞山顺世弟子礼终乃到潭州大沩值沩山示众曰行脚高士直须向声色里睡眠声色里坐卧始得师出问如何是不落声色句沩山竖起拂子师曰此是落声色句沩山放下拂子归方丈师不契便辞香严香严曰何不且住师曰某甲与和尚无缘香严曰有何因缘试举看师遂举前话香严曰某甲有箇语师曰道甚么香严曰言发非声色前不物师曰元来此中有人遂嘱香严曰向后有住处某甲却来相见乃去沩山问香严曰问声色话底矮阇黎在么香严曰巳去也沩山曰曾举向子么香严曰某甲亦曾对他来沩山曰试举看香严举前语沩山曰他道甚么香严曰深肯某甲沩山失笑曰我将谓这矮子有长处元来祇在这里此子向去若有箇住处近山无柴烧近水无水喫师闻福州大沩安和尚示众曰有句无句如藤倚树师特入岭到彼值安泥壁便问承闻和尚道有句无句如藤倚树是否安曰是师曰忽遇树倒藤枯句归何处安放下泥盘呵呵大笑归方丈师曰某甲三千里卖却布单特为此事而来和尚何得相弄安唤侍者取二百钱与这上座去遂嘱曰向后有独眼龙为子点破在安次日上堂师出问法身之理理绝玄微不夺是非之境犹是法身边事如何是法身向上事安举起拂子师曰此犹是法身边事安曰如何是法身向上事师夺拂子折折掷向地上便归众安曰龙蛇易辨衲子难瞒后闻󱨊州明招谦和尚出世径往礼拜谦问甚处来师曰闽中来谦曰曾到大沩否师曰到谦曰有何言句师举前话谦曰沩山可谓头正尾正祇是不遇知音师亦不省复问忽遇树倒藤枯句归何处谦曰却使沩山笑转新师于言下大悟乃曰沩山元来笑里有刀遥望礼拜悔过谦一日问虎生七子那箇无尾巴师曰第七箇无尾巴香严出世师不爽前约遂往访之香严上堂僧问不求诸圣不重已灵时如何香严曰万机休罢千圣不𢹂师在众作呕声曰是何言欤香严闻便下座曰适对此僧语必有不是致招师叔如是未审过在甚么处师曰万机休罢犹有物在千圣不𢹂亦从人得如何无过香严曰却请师叔道师曰若教某甲道须还师资礼始得X香严乃礼拜蹑前问师曰何不道肯诺不得全香严曰肯又肯箇甚么诺又诺于阿谁师曰肯即肯他千圣诺即诺于已灵香严曰师叔恁么道向去倒疴三十年在师到夹山夹山上堂师问承师有言目前无法意在目前如何是非目前法夹山曰夜月流辉澄潭无影师作掀禅牀势夹山曰阇黎作么生师曰目前无法了不可得夹山曰大众看取这一员战将师参巖头巖头见来乃低头佯睡师近前而立巖头不顾师拍禅牀一下巖头回首曰作甚么师曰和尚且瞌睡拂袖便行巖头呵呵大笑曰三十年弄马骑今日被驴扑上堂病僧咸通年前会得法身边事咸通年后会得法身向上事云门出问如何是法身边事师曰枯桩曰如何是法身向上事师曰非枯椿曰还许某甲说道理也无师曰许曰枯椿岂不是明法身边事师曰是曰非枯桩岂不是明法身向上事师曰是曰祇如法身还该一切也无师曰法身周徧岂得不该云门指净瓶曰祇如净瓶还该法身么师曰阇黎莫向净瓶边觅云门便礼拜有僧为师造寿塔毕白师师曰将多少钱与匠人曰一切在和尚师曰为将三钱与匠人为将两钱与匠人为将一钱与匠人若道得与吾亲造塔来僧无语后僧举似大岭庵闲和尚闲曰还有人道得么僧曰未有人道得闲曰汝归X与疎山道若将三钱与匠人和尚此生决定不得塔若将两钱与匠人和尚与匠人共出一只手若将一钱与匠人累他匠人眉须堕落僧回如教而说师具威仪望大岭作礼叹曰将谓无人大岭有古佛放光射到此间难然如是也是腊月莲花大岭后闻此语曰我恁么道早是龟毛长三尺师常握木蛇有僧问手中是甚么师提起曰曹家女因鼓山举威音王佛师师乃问作么生是威音王佛师鼓山曰莫无惭愧好师曰阇黎恁么道即得若约病僧即不然鼓山曰作么生是威音王佛师师曰不坐无贵位青林师䖍禅师青林师䖍禅师初参洞山洞山问近离甚处师曰武陵曰武陵法道何似此间师曰胡地冬抽笋洞山曰别甑炊香饭供养此人师拂袖便出洞山曰此子向后走杀天下人在师在洞山栽松次有刘翁者求偈师作偈曰长长三尺余郁郁覆青草不知何代人得见此松老刘得偈呈洞山洞山谓曰此是第三代洞山主人师辞洞山洞山曰子向甚么处去师曰金轮不隐的徧界绝红尘洞山曰善自保任师珍重而出洞山门送谓师曰恁么去一句作么生道师曰X步步踏红尘通身无影像洞山良久师曰老和尚何不速道洞山曰子得恁么性急师曰某甲罪过便礼辞师住青林后迁洞山凡有新到先令般柴三转然后参堂有一僧不肯问师曰三转内即不问三转外如何师曰铁轮天子寰中旨僧无对师便打趂出上堂祖师门下鸟道玄微功穷皆转不究难明汝等诸人直须离心意识参出凡圣路学方可保任若不如是非吾子息白水本仁禅师高安白水本仁禅师因设先洞山忌斋僧问供养先师先师还来也无师曰更下一分供养着上堂老僧寻常不欲向声前色后鼓弄人家男女何故且声不是声色不是色僧问如何是声不是声师曰唤作色得么曰如何是色不是色师曰唤作声得么僧作礼师曰且道为汝说答汝话若向这里会得有箇入处师谓镜清曰时寒道者镜清曰不敢师曰还有卧单也无曰设有亦无展底工夫师曰直饶道者滴水氷生亦不干他事曰滴水氷生事不相涉师曰是曰此人意作么生师曰此人不落意曰不落意此人聻师曰高山顶上无可与道者㗖啄长生然和尚问如何是西来意师曰还见庭前杉樧树否曰恁么则和尚今日因学人致得是非师曰多口座主然去后师方知是雪峰禅客乃曰盗法之人终不成器白马遁儒禅师洛京白马遁儒禅师僧问如何是法身向上事师曰井底虾蟆吞却月龙牙居遁禅师潭州龙牙山居遁证空禅师抚州人也因参翠微乃问学人自到和尚法席一箇余月不蒙一法示诲意在于何翠微曰嫌甚么师又问洞山洞山曰争怪得老僧师又问翠微如何是祖师意翠微曰与我将禅板来师遂过禅板翠微接得便打师曰打即任打要且无祖师意又问临济如何是祖师意临济曰与X我将蒲团来师乃过蒲团临济接得便打师曰打即任打要且无祖师意后有僧问和尚行脚时问二尊宿祖师意未审二尊宿明也未师曰明即明也要且无祖师意师复举德山头落底语因自省过遂止于洞山随众参请一日问如何是祖师西来意洞山曰待洞水逆流即向汝道师始悟厥旨服勤八稔问十二时中如何着力师曰如无手人欲行拳始得问终日区区如何顿息师曰如孝子丧却父母始得问如何是祖师西来意师曰待石乌龟解语即向汝道曰石乌龟语也师曰向汝道甚么问无边身菩萨为甚么不见如来顶相师曰汝道如来还有顶相么问大庾岭头提不起时如何师曰六祖为甚么将得去问维摩掌擎世界未审维摩向甚么处立师曰道者汝道维摩掌擎世界问如何是西来意师曰此一问最苦问如何是无事沙门师曰若是沙门不得无事曰为甚么不得无事师曰觅一箇也难得报慈X屿赞师真曰日出连山月圆当户不是无身不欲全露师一日在帐中坐僧问不是无身不欲全露请师全露师拨开帐子曰还见么曰不见师曰不将眼来华严休静禅师京兆华严寺休静禅师在洛浦作维那时一日白槌普请曰上间般柴下间锄地第一座问圣僧作甚么师曰当堂不正坐不赴两头机师问洞山学人无箇理路未免情识运为洞山曰汝还见有理路也无师曰见无理路洞山曰甚处得情识来师曰学人实问洞山曰恁么则直须向万里无寸草处去师曰万里无寸草处还许某甲去也无洞山曰直须恁么去师般柴次洞山把住曰狭路相逢时如何师曰反侧反侧洞山曰汝记吾言向南住有一千人向北住止三百而巳初住福州东山之华严众满一千未几属后唐庄宗征入辇下大阐玄风其徒果止三百庄宗问祖意教意是同是别师曰探尽龙宫藏众义不能诠问大悟底人为甚么却迷师曰破镜不重照落花难上枝问大军设天王斋求胜贼军亦设天王斋求胜未审天王赴阿谁愿师曰天垂雨露不拣荣枯庄宗请入X内斋见大师大德总看经唯师与徒众不看经帝问师为甚么不看经师曰道泰不传天子令时清休唱太平歌帝曰师一人即得徒众为甚么也不看经师曰师子窟中无异兽象王行处绝狐踪帝曰大师大德为甚么总看经师曰水母元无眼求食须赖鰕帝曰既是后生为甚么却称长老师曰三岁国家龙凤子百年殿下老朝臣北院通禅师益州北院通禅师初参夹山问曰目前无法意在目前不是目前法非耳目之所到岂不是和尚语夹山曰是师乃掀倒禅牀叉手而立夹山起来打一拄杖师便下去次参洞山洞山上堂曰坐断主人公不落第二见师出众曰须知有一人不合伴洞山曰犹是第二见师便掀倒师牀洞山曰老兄作么生师曰待某甲舌头烂即向和尚道后辞洞山拟入岭洞山曰善为飞猿岭峻好看师良久洞山召通阇黎师应诺洞山曰何不入岭去师因有省更不入岭洞山道全禅师洞山道全禅师问先洞山如何是出离之要洞山曰阇黎足下烟生师当下契悟更不他游云居进语曰终不敢孤负和尚足下烟生洞山曰步步玄者即是功到暨洞山圆寂众请踵迹住持京兆蚬子和尚X京兆府蚬子和尚不知何许人也事迹颇异居无定所自印心于洞山混俗闽川不畜道具不循律仪冬夏唯披一衲逐日沿江岸採掇鰕蚬以充其腹暮即宿东山白马庙纸钱中居民目为蚬子和尚华严静禅师闻之欲决真假先潜入纸钱中深夜师归静把住曰如何是祖师西来意师遽答曰神前酒台盘静放手曰不虗与我同根生幽栖道幽禅师台州幽栖道幽禅师镜清问如何是少父师曰无标的曰无标的以为少父邪师曰有甚么过曰祇如少父作么生师曰道者是甚么心行越州干峯和尚越州干峯和尚上堂法身有三种病二种光须是一一透得始解归家稳坐须知更有向上一窍在云门出问庵内人为甚么不知庵外事师呵呵大笑云门曰犹是学人疑处师曰子是甚么心行云门曰也要和尚相委师曰直须与么始解稳坐云门应喏喏上堂举一不得举二放过一着落在第二云门出众曰昨日有人从天台来却往径山去师曰典座来日不得普请便下座问十方薄伽梵一路涅槃门未审路头在甚么处师以拄杖画曰在这里钦山文𨗉禅师澧州钦山文𨗉禅师福州人也少依杭州大慈山寰中禅师受业时巖头雪峯在众覩师吐论知是法器相率游方二大士各承德山印记师虽屡激扬而终然凝滞一日问德山曰天王也恁么道龙潭也恁么X道未审和尚作么生道德山曰汝试举天王龙潭道底看师拟进语德山便打师被打归延寿堂曰是则是打我太煞巖头曰汝恁么道他后不得道见德山来后于洞山言下发解乃为之嗣年二十七止于钦山对大众前自省过举参洞山时语洞山问甚么处来师曰大慈来曰还见大慈么师曰见曰色前见色后见师曰非色前后见洞山默置师乃曰离师太早不尽师意德山侍者来参才礼拜师把住曰还甘钦山与么也无侍者曰某甲却悔久住德山今日无言可对师乃放手曰一任祇对侍者拨开胷曰且听某通气一上师曰德山门下即得这里一点用不着侍者曰久闻钦山不通人情师曰累他德山眼目参堂去师与巖头雪峯坐次洞山行茶来师乃闭眼洞山曰甚么处去来曰入定来洞山曰定本无门从何而入入浴院见僧踏水轮僧下问讯师曰幸自辘辘地转何须恁么曰不恁么又争得师曰若不恁么钦山眼堪作甚么曰作么生是师眼师以手作拨眉势曰和尚又何得恁X么师曰是我恁么你便不恁么僧无对师曰索战无功一场气闷良久乃问曰会么曰不会师曰钦山为汝担取一半师与巖头雪峯过江西到一茶店喫茶次师曰不会转身通气者不得茶喫巖头曰若恁么我定不得茶喫雪峯曰某甲亦然师曰这两箇老汉话头也不识巖头曰甚处去也师曰布袋里老鸦虽活如死巖头退后曰看看师曰奯公且置存公作么生雪峯以手畵一圆相师曰不得不问巖头呵呵曰太远生师曰有口不得茶喫者多巨良禅客参礼拜了便问一镞破三关时如何师曰放出关中主看良曰恁么则知过必改师曰更待何时良曰好只箭放不着所在便出去师曰且来阇黎良回首师下禅牀擒住曰一镞破三关即且置试为钦山发箭看良拟议师打七棒曰且听箇乱统汉疑三十年有僧举似同安察察曰良公虽解发箭要且未中的僧便问未审如何得中的去察曰关中主是甚么人僧回举似师师曰良公若解恁么也免得钦山口然虽如此同安不是好心亦须看始得上堂横按拄杖顾视大众曰有么有么如无钦山唱菩萨蛮去也啰啰哩哩便下座青原下六世洞山道延禅师瑞州洞山道延禅师因曹山垂语曰有一人向万丈崖头腾身直下此是甚么人众无对师出曰不存曹X山曰不存箇甚么师曰始得扑不碎曹山深肯之金峰从志禅师抚州金峰从志玄明禅师僧问讯次师把住曰辄不得向人道我有一则因缘举似你僧作听势师与一掌僧曰为甚么打某甲师曰我要这话行师一日拈起枕子示僧曰一切人唤作枕子金峰道不是僧曰未审和尚唤作甚么师拈起枕子僧曰恁么则依而行之师曰你唤作甚么曰枕子师曰落在金峰窠里看经次骈道者来师擎起经作揽衣势以目视之骈提起坐具以目视师师曰一切人道你会禅曰和尚作么生师笑曰草贼大败问是身无知如土木瓦石此意如何师下禅牀扭僧耳朵僧负痛作声师曰今日始捉着箇无知汉僧作礼出去师召阇黎僧回首师曰若到堂中不可举着曰何故师曰大有人笑金峰老婆心上堂老僧二十年前有老婆心二十年后无老婆心僧问如何是二十年前有老婆心师曰问凡答凡问圣答圣曰如何是二十年后无老婆心师曰问凡不答凡问圣不答圣曹山慧霞禅师抚州曹山慧霞了悟禅师僧侍立师曰道者可煞热X曰是师曰祇如热向甚处回避曰向镬汤鑪炭里回避师曰祇如镬汤鑪炭又作么生回避曰众苦不能到曹山智炬禅师抚州曹山羗慧智炬禅师初问先曹山曰古人提持那边人学人如何体悉曹山曰退步就已万不失一师于言下顿忘玄解乃辤去徧参嵆山章禅师池州嵆山章禅师在投子作柴头投子同喫茶次谓师曰森罗万象总在里许师泼却茶曰森罗万象在甚么处投子曰可惜一椀茶师后谒雪峰雪峰问莫是章柴头么师乃作轮椎势雪峰肯之佛日本空禅师杭州佛日本空禅师初游天台山甞曰如有人夺得我机者即吾师矣寻谒云居作礼问曰二龙争珠谁是得者云居曰卸却业身来与子相见师曰业身巳卸云居曰珠在甚么处师无对遂投诚入室时始年十三后四年参夹山才入门见维那维那曰此间不着后生师曰某甲不求挂搭暂来礼谒和尚维那白夹山夹山许相见师未陞堦夹山便问甚处来师曰云居来曰即今在甚么处师曰在夹山顶𩕳上夹山曰老僧行年在坎五鬼临身师拟上堦夹山曰三道宝堦从何而上师曰三道宝堦曲为今X时向上一路请师直指夹山便揖师乃上堦礼拜夹山问阇黎与甚么人同行师曰木上座夹山曰何不来相看老僧师曰和尚看他有分夹山曰在甚处师曰在堂中夹山便同师下到堂中师遂取拄杖掷在夹山面前夹山曰莫从天台得否师曰非五岳之所生夹山曰莫从须弥得否师曰月宫亦不逢夹山曰恁么则从人得也师曰自己尚是冤家从人得堪作甚么夹山曰冷灰里有粒豆爆乃唤维那明窓下安排着师曰未审明窓还解语也无夹山曰待明窓解语即向汝道夹山来日上堂问昨日新到在甚么处师出应喏夹山曰子未到云居巳前在甚么处师曰天台国清夹山曰吾闻天台有潺潺之瀑渌渌之波谢子远来此意如何师曰久居巖谷不挂松萝夹山曰此犹是春意秋意作么生师良久夹山曰看君祇是撑𦨣汉终归不是弄潮人来日普请维那令师送茶师曰某甲为佛法来不为送茶来维那曰奉和尚处分师曰和尚尊命即得乃将茶去作务处摇茶瓯作声夹山回顾师曰酽茶三五盌意在䦆头边夹山曰瓶有倾茶势篮中几箇瓯师曰瓶有倾茶势篮中无一瓯便行茶时众皆举目师曰大众鹤望请师一言夹山曰路逢死蛇莫打杀无底篮子盛将归师曰手执夜明符几箇知天晓夹山曰大众有人也归去来归去来遂住普请归院众皆仰叹朱谿谦禅师X歙州朱谿谦禅师韶国师到参次闻犬齩灵鼠声国师便问是甚么声师曰犬齩灵鼠声国师曰既是灵鼠为甚么却被犬齩师曰齩杀也国师曰好箇犬师便打国师曰莫打某甲话在师休去灵泉归仁禅师洛京灵泉归仁禅师初问踈山枯木生花始与他合是这边句是那边句踈山曰亦是这边句师曰如何是那边句踈山曰石牛吐出三春雾灵雀不栖无影林踈山证禅师抚州踈山证禅师初参先踈山得旨后历诸方谒投子投子问近离甚处曰延平投子曰还将得劒来么曰将得来投子曰呈似老僧看师乃指面前地投子便休至晚问侍者新到在么侍者曰当时去也投子曰三十年弄马骑今日被驴扑黄檗慧禅师瑞州黄檗山慧禅师洛阳人也少出家业经论因增受菩萨戒而叹曰大士摄律仪与吾本受声闻戒俱止持作犯也然于篇聚增减支本通别制意且殊既微细难防复于摄善中未甞行于少分况饶益有情乎且世间泡幻身命何可留恋哉由是置讲课欲以身捐于水中饲鳞甲之类念巳将行偶二禅者接之X款话说南方颇多知识何滞于一隅师从此回志参寻直造踈山时仁和尚坐法堂受参师先顾视大众然后致问曰剎那便去时如何仁曰畐塞虗空汝作么生去师曰畐塞虗空不如不去仁便休师下堂参第一座第一座曰适来祇对甚奇特师曰此乃率尔敢望慈悲开示愚昧第一座曰一剎那间还有拟议否师于言下顿省礼谢石门献蕴禅师襄州石门献蕴禅师京兆人初问青林如何用心得齐于诸圣青林仰面良久曰会么师曰不会青林曰去无子用心处师礼拜乃契悟更不他游遂作园头一日归侍立次青林曰子今日作甚么来师曰种菜来青林曰徧界是佛身子向甚处种师曰金鉏不动土灵苗在处生青林欣然来日入园唤蕴阇黎师应喏青林曰剩栽无影树留与后人看师曰若是无影树岂受栽邪青林曰不受栽且止你曾见他枝叶么师曰不曾见青林曰既不曾见争知不受栽师曰祇为不曾见所以不受栽青林曰如是如是青林将顺寂召师师应诺青林曰日转西山后不须取次安师曰雪满金檀树灵枝万古春青林曰或有人问你金针线囊事子道甚么师曰若是毛羽相似者某甲终不敢造次初住南岳兰若未几迁夹山道由潭州时楚王马氏出城延接便问如何是祖师西来大道师曰好大哥御驾六龙千古秀玉街排仗出金门X王大喜延入天册府供养数日方至夹山紫陵匡一禅师凤翔府紫陵匡一定觉禅师初到蟠龙见僧问碧潭清似镜蟠龙何处安蟠龙曰沈沙不见底浮浪足巑岏师不肯蟠龙请师道师曰金龙迥透青霄外潭中岂滞玉轮机蟠龙肯之京兆香城和尚京兆府香城和尚初参北院问曰一似两箇时如何北院曰一箇赚汝师乃有省青原下七世上蓝院庆禅师瑞州上蓝院庆禅师初游方问雪峰如何是雪峰的的意雪峰以杖子敲师头师应诺雪峰大笑师后承洞山印解开法上蓝同安慧敏禅师洪州同安慧敏禅师初参洞山问诸圣以何为命洞山曰以不间断师曰还有向上事也无洞山曰有师曰如何是向上事洞山曰不从间断师于言下有省天池智隆禅师庐山天池智隆禅师在金峰普请般柴次金峰问般柴人过水否师曰有一人不过水曰不过水还般柴否师曰虽不般柴也不得动着他龟洋慧忠禅师泉州龟洋慧忠禅师本州陈氏子谒草庵草庵问何X方来师曰六眸峰草庵曰还见六眸否师曰患非重瞳草庵然之师寻回故山属唐武宗废教例民其衣暨宣宗中兴师曰古人有言上昇道士不受箓成佛沙弥不具戒祇为白衣过中不食不宇而禅迹不出山者三十年同安志禅师洪州同安志禅师先同安将示寂上堂曰多子塔前宗子秀五老峰前事若何如是三举未有对者末后师出曰夜明帘外排班立万里歌谣道太平同安曰须是这驴汉始得大阳慧竖禅师郢州大阳慧坚禅师初在灵泉入室次灵泉问甚么处来师曰僧堂里来灵泉曰为甚么不筑着露柱师于言下有省广德义禅师襄州广德义禅师谒先广德作礼问曰如何是和尚密密处广德曰隐身不必须巖谷阛阓堆堆覩者稀师曰恁么则酌水献华去也广德曰忽然云雾霭阇黎作么生师曰採汲不虗施广德忻然曰大众看取第二代广德师次踵住持聚徒开法紫陵微禅师紫陵微禅师初到夹山夹山问近离甚处师曰向北夹山曰是何宗徒师曰昔日老胡师子吼顶门一裂至如今X青原下八世梁山缘观禅师鼎州梁山缘观禅师僧问如何是和尚家风师曰益阳水急鱼行涩白鹿松高鸟泊难问家贼难防时如何师曰识得不为冤曰识得后如何师曰贬向无生国里曰莫是他安身立命处也无师曰死水不藏龙曰如何是活水龙师曰兴波不作浪曰忽然倾湫倒岳时如何师下座把住曰莫教湿却老僧袈裟角云顶德敷禅师怀安军云顶德敷禅师初参护国问曰直截根源佛所印摘叶寻枝我不能时如何护国曰罢攀云树三秋果休弄碧潭孤月轮师乃顿释所疑石门绍远禅师襄州石门绍远禅师初在石门作田头石门问如何是田头水牯牛师曰角转轰天地朝阳处处春他日石门又问水牯牛安乐否师曰水草不曾亏曰田中事作么生师曰深耕浅种曰如法着师曰某甲不曾取次石门筠首座X筠首座者太原人也自至石门逾三十年丛林慕之有僧请喫茶次问如何是首座为人一着子师曰适来犹记得曰即今又如何师曰好生点茶来一日荷鉏入园僧问三身中那一身去作务师拄鉏而立僧曰莫便当也无师𢹂鉏便行青原下九世大阳警玄禅师郢州大阳山警玄禅师江夏张氏子十九为大僧听圆觉了义讲席无能及者遂游方初到梁山问如何是无相道场梁山指观音曰这箇是吴处士畵师拟进语梁山急索曰这箇是有相底那箇是无相底师遂有省便礼拜梁山曰何不道取一句师曰道即不辤恐上纸笔梁山笑曰此语上碑去在师献偈曰我昔初机学道迷万水千山觅见知明今辨古终难会直说无心转更疑蒙师点出秦时镜照见父母未生时如今觉了何所得夜放乌鸡带雪飞梁山谓洞上之宗可倚一时声价籍籍梁山殁辤塔至大阳谒坚禅师坚让席使主之青原下十世投子义青禅师舒州投子义青禅师青社李氏子试经得度习百法论未几叹曰三祇涂远自困何益乃入洛听华严义若贯珠甞读诸林菩萨偈至即心自性勐省曰法离文字宁可讲乎即弃游宗席时圆鑑禅师居会圣巖X一夕梦畜青色鹰为吉征屇旦师来圆鑑礼延之令看外道问佛不问有言不问无言因缘经三载一日问曰汝记得话头么试举看师拟对圆鑑掩其口师了然开悟遂礼拜圆鑑曰汝妙悟玄机邪师曰设有也须吐却时资侍者在旁曰青华严今日如病得汗师回顾曰合取狗口若更忉忉我即便呕自此复经三年圆鑑时出洞下宗旨示之悉皆妙契付以大阳顶相皮履直缀嘱曰代吾续其宗风无久滞此善宜护持遂书偈送曰须弥立太虗日月辅而转羣峰渐倚他白云方改变少林风起丛曹溪洞帘卷金凤宿龙巢宸苔岂车碾令依圆通秀禅师师至彼无所参问唯嗜睡而巳执事白通曰堂中有僧日睡当行规法通曰是谁曰青上座通曰未可待与按过通即曳杖入堂见师正睡乃击牀呵曰我这里无闲饭与上座喫了打眠师曰和尚教某何为通曰何不参禅去师曰美食不中饱人喫通曰争奈大有人不肯上座师曰待肯堪作甚么通曰上座曾见甚么人来师曰浮山通曰怪得恁么顽赖遂握手相笑归方丈由是道声籍甚兴阳清剖禅师郢州兴阳清剖禅师在大阳作园头种瓜次大阳问甜瓜何时得熟师曰即今熟烂了也曰拣甜底摘来师曰与甚么人喫曰不入园者师曰未审不入园者还喫也无曰汝还识伊么师曰虽然不识不得不与X大阳笑而去郑金部问和尚甚么时开堂师曰不历僧祇数日月未生前师卧疾次大阳问是身如泡幻泡幻中成办若无箇泡幻大事无由办若要大事办识取箇泡幻作么生师曰犹是这边事大阳曰那边事作么生师曰匝地红轮秀海底不栽花大阳笑曰乃尔惺惺邪师喝曰将谓我忘却竟尔趋寂福严审承禅师南岳福严审承禅师侍立大阳次大阳曰有一人徧身红烂卧在荆棘林中周匝火围若亲近得此人大敞廛开若亲近不得时中以何为据师曰六根不具七识不全大阳曰你教伊出来我要见伊师曰适来别无左右祇对和尚大阳曰官不容针师便礼拜李相公特上山问如何是祖师西来意师指庭前栢树公如是三问师如是三答公欣然乃有颂曰出没云闲满太虗元来真相一尘无重重请问西来意唯指庭前栢一株罗浮显如禅师惠州罗浮山显如禅师初到大阳大阳问汝是甚处人曰益州大阳曰此去几里曰五千里大阳曰你与么来还曾踏着么曰不曾踏着大阳曰汝解腾空那曰不解腾空大阳曰争得到这里曰步步不迷方通身无辨处大阳曰汝得超方三昧邪曰圣心不可得三昧岂彰名大阳曰如是如是汝应信此即本体全彰理事不二善自护持X白马归喜禅师襄州白马归喜禅师初问大阳学人蒙昧乞指箇入路大阳曰得良久乃召师师应诺大阳曰与你箇入路师于言下有省青原下十一世芙蓉道楷禅师东京天宁芙蓉道楷禅师沂州崔氏子自幼学辟谷隐伊阳山后游京师籍名术台寺试法华得度谒投子于海会乃问佛祖言句如家常茶饭离此之外别有为人处也无投子曰汝道寰中天子敕还假尧舜禹汤也无师欲进语投子以拂子𢷾师口曰汝发意来早有三十棒也师即开悟再拜便行投子曰且来阇黎师不顾投子曰汝到不疑之地邪师即以手掩耳后作典座投子曰厨务勾当不易师曰不敢投子曰煑粥邪蒸饭邪师曰人工淘米着火行者煑粥蒸饭投子曰汝作甚么师曰和尚慈悲放他闲去一日侍投子游菜园投子度拄杖与师师接得便随行投子曰理合恁么师曰与和尚提鞋挈杖也不为分外投子曰有同行在师曰那一人不受教投子休去至晚问师早来说话未尽师曰请和尚举投子曰卯生日戌生月师即点灯来投子曰汝上来下去总不徒然师曰在和尚左右理合如此投子曰奴儿婢子谁家屋里无师曰和尚年尊阙他不可投子曰得恁么殷勤师曰报恩有分X青原下十二世宝峯惟照禅师洪州宝峯阐提惟照禅师简州李氏子幼超迈而恶俗一日授书至性相近也习相远也遽曰凡圣本一体以习故差别我知之矣即趋成都师鹿苑清泰年十九剃染登具泰令听起信于大慈师辄归卧泰诘之师曰既称正信大乘岂言说所能了乃虗心游方谒芙蓉于大洪甞夜坐阁道适风雪震薄闻謦盗者传唿过之随有所得辤去大观中芙蓉婴难师自三吴欲趋沂水仆夫迷道师举杖击之忽大悟叹曰是地非鳌山也邪比至沂芙蓉望而喜曰绍隆吾宗必子数辈矣因留躬耕湖上累年智证成就鹿门法灯禅师襄州鹿门法灯禅师成都刘氏子依大慈宝范为僧俾听华严得其要弃谒芙蓉芙蓉问曰如何是空劫巳前自已师于言下心迹泯然从容进曰灵然一句超羣象逈出三乘不假修芙蓉抚而印之青原下十三世长芦清了禅师真州长芦真歇清了禅师左绵雍氏子襁褓入寺见佛喜动眉睫咸异之年十八试法华得度往成都大慈习经论领大意出蜀至沔汉扣丹霞之室丹霞问如何是空劫巳前自已师拟对丹霞曰你闹在且去一日登钵盂峰豁然契悟径归侍立丹霞掌曰将谓X你知有师欣然拜之翌日丹霞上堂曰日照孤峰翠月临溪水寒祖师玄妙诀莫向寸心安便下座师直前曰今日陞座更瞒某不得也丹霞曰你试举我今日陞座看师良久丹霞曰将谓你瞥地师便出天童正觉禅师明州天童宏智正觉禅师隰州李氏子十四具戒十八游方诀其祖曰若不发明大事誓不归矣及至汝州香山成枯木一见深所器重一日闻僧诵莲经至父母所生眼悉见三千界瞥然有省即诣丈室陈所悟香山指台上香合曰里面是甚么物师曰是甚么心行香山曰汝悟处又作么生师以手畵一圆相呈之复抛向后香山曰弄泥团汉有甚么限师曰错香山曰别见人始得师应喏喏即造丹霞丹霞问如何是空劫巳前自已师曰井底虾蟆吞却月三更不借夜明帘丹霞曰未在更道师拟议丹霞打一拂子曰又道不借师言下释然遂作礼丹霞曰何不道取一句师曰某甲今日失钱遭罪丹霞曰未暇打得你且去圆通德止禅师江州圆通青谷真际德止禅师金紫徐闳中之季子也世居历阳师双瞳绀碧神光射人弱冠梦异僧授四句偈巳而有以南安巖主像遗之者即傍所载聪明偈自是持念不忘后五年随金紫将漕西洛一夕忽大悟连作数偈每啸歌自若众莫测之乃力求出X家父弗许欲以官授之师曰某方将脱世网不着三界岂复剌头于利名中邪请移授从兄珏遂祝发受具未数载名振京师宣和三年春徽宗皇帝赐号真际俾居圆通华药智朋禅师衡州华药智朋禅师四明黄氏子依宝峰有年无省因为众持钵宝峰自题其像曰雨洗淡红桃蕚嫰风摇浅碧柳丝轻白云影里怪石露绿水光中古木清噫你是何人至焦山枯木成禅师见之叹曰今日方知此老亲见先师来师遂请益其赞成曰岂不见法眼拈夹山境话曰我二十年祇作境会师即契悟乃曰元来恁么地成曰汝作么生会师曰春生夏长秋收冬藏成曰直须保任师应喏青原齐禅师吉州青原齐禅师福州陈氏子从云盖智禅师出家执事首座首座一日秉拂罢师问曰某闻首座所说莫晓其义伏望慈悲指示首座谆谆诱之使究无着说这箇法踰两日有省以偈呈曰说法无如这箇亲十方剎海一微尘若能于此明真理大地何曾见一人首座骇然因语智得度徧扣诸方后至石门深蒙器可尼佛通禅师X遂宁府香山尼佛通禅师因诵莲经有省往见石门乃曰成都喫不得也遂宁喫不得也石门拈拄杖打出通忽悟曰荣者自荣谢者自谢秋露春风好不着便石门拂袖归方丈师亦不顾而出青原下十四世雪窦嗣宗禅师明州雪窦闻庵嗣宗禅师徽州陈氏子幼业经圆具依妙湛慧禅师诘问次释然契悟慧以麈尾拂付之后谒宏智蒙印可其道愈尊善权法智禅师常州善权法智禅师陜府栢氏子壮于西京圣果寺祝发习华严弃谒南阳谨次参大洪智踰十年无所证后于宏智言下豁然出居善权次迁金粟净慈慧晖禅师杭州净慈自得慧晖禅师会稽张氏子甫二十扣真歇于长芦微有所证旋里谒宏智宏智举当明中有暗不以暗相遇当暗中有明不以明相覩问之语不契初夜定回往圣僧前烧香而宏智适至师见之顿明前话次日入室宏智举堪嗟去日颜如玉却叹回时𩯭似霜诘之师曰其入离其出微自尔问答无滞宏智许为室中真子绍兴丁巳开法补陀徙万寿及吉祥雪窦瑞巖法恭禅师明州瑞巖石窗法恭禅师郡之奉化林氏子往延庆X讲下一夕诵法华至父母所生眼悉见三千界时闻风剌椶榈叶声忽然有省弃依天童始明大旨吉祥元实禅师无为军吉祥元实禅师高邮人自到天衣𤼭夜精勤脇不至席一日偶失笑喧众天衣摈之中夜宿田里覩星月粲然有省晓归趋方丈天衣见乃问洞山五位君臣如何话会师曰我这里一位也无天衣令参堂谓侍僧曰这汉却有箇见处奈不识宗旨何入室次天衣预令行者五人分序而立师至俱召实上座师于是密契奥旨述偈曰一位才彰五位分君臣叶处紫云屯夜明帘卷无私照金殿重重显至尊天衣称善投子道宣禅师舒州投子道宣禅师久侍天衣无所契天衣叱之师忘寝食者月余一夕闻巡更铃声忽勐省曰住住一声直近青霄路寒潭月皎有谁知泥牛触折珊瑚树天衣闻命职藏司住后凡有所问以拂子作摇铃势青原下十五世雪窦智鉴禅师明州雪窦智鉴禅师滁州吴氏子儿时母与洗手痬因曰是甚么对曰我手似佛手长失恃怙依真歇于长芦大休首众即器之后遯象山百怪不能惑深夜开悟求证于延寿然复见大休教外别传卷十五X教外别传X卍XXX教外别传卷十六过去六佛毗婆尸佛毗婆尸佛偈曰身从无相中受生犹如幻出诸形象幻人心识本来无罪福皆空无所住尸弃佛尸弃佛偈曰起诸善法本是幻造诸恶业亦是幻身如聚沫心如风幻出无根无实性毗舍浮佛毗舍浮佛偈曰假借四大以为身心本无生因境有前境若无心亦无罪福如幻起亦灭拘留孙佛拘留孙佛偈曰见身无实是佛身了心如幻是佛幻了得身心本性空斯人与佛何殊别拘那含牟尼佛拘那含牟尼佛偈曰佛不见身知是佛若实有知别无佛智者能知罪性空坦然不怖于生死迦叶佛迦叶佛偈曰一切众生性清净从本无生无可灭即此身心是幻生幻化之中无罪福X西天东土应化圣贤文殊菩萨文殊菩萨一日令善财採药曰是药者採将来善财徧观大地无不是药却来白曰无有不是药者文殊曰是药者採将来善财遂于地上拈一茎草度与文殊文殊接得呈起示众曰此药亦能杀人亦能活人菴提遮女问文殊曰明知生是不生之理为甚么却被生死之所流转文殊曰其力未充天亲菩萨天亲菩萨从弥勒内宫而下无着菩萨问曰人间四百年彼天为一昼夜弥勒于一时中成就五百亿天子证无生法忍未审说甚么法天亲曰祇说这箇法祇是梵音清雅令人乐闻维摩大士维摩会上三十二菩萨各说不二法门文殊曰我于一切法无言无说无示无识离诸问答是为菩萨入X不二法门于是文殊又问维摩仁者当说何等是菩萨入不二法门维摩默然文殊赞曰乃至无有语言文字是菩萨真入不二法门善财童子善财参五十三员善知识末后到弥勒阁前见楼阁门闭瞻仰赞叹见弥勒从别处来善财作礼曰愿楼阁门开令我得入寻时弥勒至善财前弹指一声楼阁门开善财入巳阁门即闭见百千万亿楼阁一一楼阁内有一弥勒领诸眷属并一善财而立其前善财因无着菩萨问曰我欲见文殊何者即是善财曰汝发一念心清净即是无着曰我发一念心清净为甚么不见善财曰是真见文殊须菩提尊者须菩提尊者在巖中宴坐诸天雨华赞叹尊者曰空中雨华赞叹复是何人云何赞叹天曰我是梵天敬重尊者善说般若尊者曰我于般若未甞说一字汝云何赞叹天曰如是尊者无说我乃无闻无说无闻X是真说般若尊者一日说法次帝释雨华尊者乃问此华从天得邪从地得邪从人得邪帝释曰弗也尊者曰从何得邪帝释乃举手尊者曰如是如是舍利弗尊者舍利弗尊者因入城遥见月上女出城舍利弗心口思惟此姊见佛不知得忍不得忍否我当问之才近便问大姊往甚么处去女曰如舍利弗与么去舍利弗曰我方入城汝方出城何言如我恁么去女曰诸佛弟子当依何住舍利弗曰诸佛弟子依大涅槃而住女曰诸佛弟子既依大涅槃而住而我亦如舍利弗与么去舍利弗问须菩提梦中说六波罗蜜与觉时同异须菩提曰此义深远吾不能说会中有弥勒大士汝往彼问舍利弗问弥勒弥勒曰谁名弥勒谁是弥勒舍利弗问天女曰何以不转女身天女曰我从十二年来X求女人相了不可得当何所转即时天女以神通力变舍利弗令如天女天女自化身如舍利弗乃问言何以不转女身舍利弗以天女像而答言我今不知云何转面而变为女身殃崛摩罗尊者殃崛摩罗尊者未出家时外道受教为娇尸迦欲登王位用千人拇指为花冠巳得九百九十九唯欠一指遂欲杀母取指时佛在灵山以天眼观之乃作沙门在殃崛前殃崛遂释母欲杀佛佛徐行殃崛急行追之不及乃唤曰瞿昙住住佛告曰我住久矣是汝不住殃崛闻之心忽开悟遂弃刃投佛出家宾头卢尊者宾头卢尊者因阿育王内宫斋三万大阿罗汉躬自行香见第一座无人王问其故海意尊者曰此是宾头卢位此人近见佛来王曰今在何处海意曰且待须臾言讫宾头卢从空而下王请就座礼敬尊者不顾王乃问承闻尊者亲见佛来是合尊者以手䇿起眉曰会么王曰不会尊者曰阿耨达池龙王曾请佛斋吾是时亦预其数障蔽魔王障蔽魔王领诸眷属一千年随金刚齐菩萨覔起处不得忽一日得见乃问曰汝当依何而住我一千年覔汝起处不得金刚齐曰我不依有住而住不依无住而住如是而住那叱太子那叱太子析肉还母析骨还父然后现本身运大神力为父母说法秦跋陁禅师秦跋陁禅师问生法师讲何经论生曰大般若经师曰作么生说色空义曰众微聚曰色众微无自性曰空师曰众微未聚唤作甚么生罔措师又问别讲何经论曰大涅槃经师曰如何说涅槃之义曰涅而不生槃而不灭不生不灭故曰涅槃师曰这箇是如来涅槃那箇是法师涅槃宝志禅师宝志禅师初金陵东阳民朱氏之妇上巳日闻儿啼鹰巢中梯树得之举以为子七岁依钟山大沙门僧俭出家专修禅观宋太始二年发而徒跣着锦袍往X来皖山劒水之下以翦尺拂子拄杖头负之而行天鑑二年梁武帝韶问弟子烦惑未除何以治之答曰十二帝问其旨如何答曰在书字时节刻漏中帝益不晓帝甞诏画工张僧繇写师像僧繇下笔輙不自定师遂以指剺面门分披出十二面观音妙相殊丽或慈或威僧繇竟不能写他日与帝临江纵望有物泝流而上师以杖引之随杖而至乃紫旃檀也即以属供奉官俞绍令雕师像顷刻而成神釆如生师垂语曰终日拈香择火不知身是道场又曰大道祇在目前要且目前难覩欲识大道真体不离声色言语又曰京都邺都浩浩还是菩提大道十二时歌平旦寅狂机内有道人身穷苦枉经无数劫不信常擎如意珍若捉物入迷津但有纤毫即是尘不住旧时无相貌外寻知识也非真日出卯出处不须生善巧纵使神光照有无举意便遭魔境娆若施功终不了晓夜被他人我拗不用安排祇么从何曾心地生烦恼食时辰无明本是释迦身坐卧不知元是道祇么忙忙受苦辛认声色覔疎亲尽是他家染污人若拟痴心求作佛问取虗空始出尘禺中巳未了之人争为计假饶特达祖师言莫向心头安了义祇守玄没文字认着依前还不是蹔时自肯不追寻永劫不遭魔境使日南午四大身中无价宝阳𦦨空华不肯抛作意脩行受辛苦不曾迷莫求悟X任你朝阳几回暮有相身中无相身无明路上无生路日昳未心地何曾安了义他家文字有踈亲不用工夫求的意任纵横绝忌讳长在人间不居世运用元来声色中迷夫未识争为计晡时申学道先须不厌尘有相本来权积聚无形不用更安真作净洁却劳神莫认痴强作近隣言下不求无住处暂时唤作出家人日入酉虗幻声香不长久禅悦珍羞尚不飡谁能更饮无明酒没可把没可守荡荡逍遥未曾有纵使多闻达古今也是痴狂外边走黄昏戌狂子兴功投暗室假使心通无量时历劫何曾异今日拟思量却啾唧转使心头黑如漆昼夜舒光照有无痴人唤作波罗蜜人定亥勇勐精进成懈怠不起纤毫脩学心无相光中常自在超释迦越祖代心有微尘还窒碍放荡长如痴兀人他家自有通人爱半夜子心住无生即生死心法何曾属有无用时便用勿文字佛祖言外边事识取起时还不是作境搜求实总无生死魔来任相试鸡鸣丑一颗圆光明巳久内外追寻覔总无境上施为浑大有不见头也无手世界坏时渠不朽未了之人听一言祇这如今谁动口善慧大士善慧大士者婺州义乌县人也齐建武四平丁丑五月八日降于双林乡傅宣慈家本名翕年十六纳刘氏女名妙光生普建普成二子二十四与里人稽亭浦漉鱼获巳沈笼水中祝曰去者适止者留人或谓X之愚会有天竺僧嵩头陀曰我与汝毗婆尸佛所发誓今兜率宫衣钵见在何日当还因命临水观影见圆光宝葢大士笑谓之曰鑪韛之所多钝铁良医之门足病人度生为急何思彼乐乎嵩指松山顶曰此可栖矣大士躬耕而居之有人盗菽麦瓜果大士即与篮笼盛去日常营作夜则行道见释迦金粟定光三如来放光袭其体大士乃曰我得首楞严定天嘉二年感七佛相随释迦引前维摩接后唯释尊数顾共语为我补处也其山顶黄云盘旋若葢因号云黄山梁武帝请讲金刚经大士才陞座以尺挥案一下便下座帝愕然圣师曰陛下还会么帝曰不会圣师曰大士讲经竟又一日讲经次帝至大众皆起唯大士端坐不动近臣报曰圣驾在此何不起大士曰法地若动一切不安大士一日披衲顶冠靸履朝见帝问是僧邪大士以手指冠帝曰是道邪大士以手指靸履帝曰是俗邪大士以手指衲衣心王铭曰观心空王玄妙难测无形无相有大神力能灭千灾成就万德体性虽空能施法则观之无形唿之有声为大法将心戒传经水中盐味色里胶青决定是有不见其形心王亦尔身内居停面门出入应物随情自在无碍所作皆成了本识心识心见佛是心是佛是佛是心念念佛心佛心念佛欲得早成戒心自律净律净X心心即是佛除此心王更无别佛欲求成佛莫染一物心性虽空贪嗔体实入此法门端坐成佛到彼岸巳得波罗蜜慕道真士自观自心知佛在内不向外寻即心即佛即佛即心心明识佛晓了识心离心非佛离佛非心非佛莫测无所堪任执空滞寂于此漂沉诸佛菩萨非此安心明心大士悟此玄音身心性妙用无更改是故智者放心自在莫言心王空无体性能使色身作邪作正非有非无隐显不定心性离空能凡能圣是故相劝好自防慎剎那造作还复漂沉清净心智如世黄金般若法藏并在身心无为法宝非浅非深诸佛菩萨了此本心有缘遇者非去来今有偈曰夜夜抱佛眠朝朝还共起起坐镇相随语默同居止纤毫不相离如身影相似欲识佛去处祇这语声是又曰空手把锄头步行骑水牛人从桥上过桥流水不流又曰有物先天地无形本寂寥能为万象主不逐四时凋南岳慧思禅师南岳慧思禅师武津李氏子因志公令人传语曰何不下山教化众生目视云汉作甚么师曰三世诸佛被我一口吞尽何处更有众生可化天台智者禅师天台山修禅寺智者禅师讳智顗荆州华容陈氏子在南岳诵法华经至药王品曰是真精进是名真法供养如来于是悟法华三昧获旋陀罗尼见灵山一会俨然未散泗州僧伽大圣泗州僧伽大圣或问师何姓师曰姓何曰何国人师曰何国人天台丰干禅师天台山丰干禅师因寒山问古镜未磨时如何照烛师曰冰壶无影像猿猴探水月曰此是不照烛也更请道看师曰万德不将来教我道甚么寒山拾得俱作礼而退师欲游五台问寒山拾得曰汝共我去游五台便是我同流若不共我去游五台不是我同X流寒山曰你去游五台作甚么师曰礼文殊寒山曰你不是我同流师寻独入五台逢一老人便问莫是文殊么曰岂可有二文殊师作礼未起忽然不见天台寒山子天台山寒山子因众僧炙茄次将茄串向一僧背上打一下僧回首寒山呈起茄串曰是甚么僧曰这风颠汉寒山向傍僧曰你道这僧费却我多少盐醋因赵州游天台路次相逢寒山见牛迹问赵州曰上座还识牛么赵州曰不识寒山指牛迹曰此是五百罗汉游山赵州曰既是罗汉为甚么却作牛去寒山曰苍天苍天赵州呵呵大笑寒山曰作甚么赵州曰苍天苍天寒山曰这厮儿宛有大人之作天台拾得子天台山拾得子一日扫地寺主问汝名拾得因丰干拾得汝归汝毕竟姓箇甚么拾得放下扫帚叉手而立寺主再问拾得拈扫帚扫地而去寒山搥胸曰苍天苍天拾得曰作甚么寒山曰不见道东家人死西家人助哀二人作舞笑哭而出国清寺半月念戒众集拾得拍手曰聚头作想那事如何维那叱之拾得曰大德且住无嗔即是戒心净即出家我性与你合一切法无差X明州布袋和尚明州奉化县布袋和尚形裁腲脮蹙额皤腹出语无定寝卧随处常以杖荷一布囊并破席凡供身之具尽贮囊中入廛肆聚落见物则乞或醯醢右鱼𦵔才接入口分少许投囊中时号长汀子一日有僧在师前行师乃拊其背僧回首师曰乞我一文钱曰道得即与汝一文师放下布袋叉手而立白鹿和尚问如何是布袋师便放下布袋曰如何是布袋下事师负之而去先保福和尚问如何是佛法大意师放下布袋叉手保福曰为祇如此为更有向上事师负之而去师在街衢立有僧问和尚在这里作甚么师曰等箇人曰来也来也师曰汝不是这箇人曰如何是这箇人师曰乞我一文钱有偈曰吾有一躯佛世人皆不识不塑亦不装不雕亦不刻无一滴灰泥无一点彩色人画画不成贼偷偷不得体相本自然清净非拂拭虽然是一躯分身千百亿又有偈曰一钵千家饭孤身万里游青目覩人少问路白云头梁贞明三年丙子三月师将示灭于岳林寺东廊下端坐磐石而说偈曰弥勒真弥勒分身千百亿时时示时人时人自不识偈毕安然而化其后复现于他州亦负布袋而行法华志言大士法华志言大士寿春许氏子留讲肆久之一日读云门录忽契悟未几宿命遂通独语笑口吻嗫嚅日常X不辍世传诵法华因以名之丞相吕许公问佛法大意师曰本来无一物一味却成真集仙王质问如何是祖师西来意师曰青山影里泼蓝起宝塔高吟撼晓风又曰请法华烧香师曰未从斋戒覔不向佛边求国子助教徐岳问祖师西来意师曰街头东畔底徐曰某甲未会师曰三般人会不得僧问师凡邪圣邪遂举手曰我不在此住扣冰澡先古佛扣冰澡先古佛建宁新丰翁氏子初以讲说为众所归弃谒雪峯手携凫茈一包酱一器献之雪峯曰包中是何物师曰凫茈雪峯曰何处得来师曰泥中得雪峯曰泥深多少师曰无丈数雪峯曰还更有么曰转有转深又问器中何物曰酱雪峯曰何处得来曰自合得雪峯曰还熟也未曰不较多雪峯异之曰子异日必为王者师后自鵞湖归温岭结庵继居将军巖二虎侍侧神人献地为瑞巖院夏则衣楮冬则扣冰而浴故世人号为扣冰古佛后住灵曜上堂四众云臻教老僧说箇甚么便下座有僧烧炭积成火龛曰请师入此修行曰真玉不随流水化琉璃争夺众星明曰莫祇这便是么曰且莫认奴作郎曰毕竟如何曰梅华腊月开天成戊子应闽主之召延居内堂敬拜曰谢师远降赐茶次师提起橐子曰大王会么曰不会曰人王法王各自照了留十日以疾辞至十二月二日沐浴陞堂告众而逝X千岁宝掌和尚千岁宝掌和尚中印度人也周威烈十二年丁卯降神受质左手握拳七岁祝发乃展因名宝掌魏晋间东游此土入蜀礼普贤留大慈常不食日诵般若等经千余卷有咏之者曰劳劳玉齿寒似迸巖泉急有时中夜坐堦前神鬼泣一日谓众曰吾有愿住世千岁今年六百二十有六故以千岁称之次游五台徙居祝融峯之华严黄梅之双峯庐山之东林寻抵建邺会达磨入梁师就扣其旨开悟武帝高其道腊延入内庭未几如吴有偈曰梁城遇导师参禅了心地飘零二浙游更尽佳山水顺流东下由千顷至天竺往鄮峯登太白穿鴈荡盘礡于翠峯七十二庵回赤城憩云门法华诸暨渔浦赤符大巖等处返飞来栖止石窦有行尽支那四百州此中徧称道人游之句时贞观十五年也后居浦江之宝严与朗禅师友善每通问遣白犬驰往朗亦以青猿为使令故题朗壁曰白犬衔书至青猿洗钵回显庆二年正旦手塑一像至九日像成问其徒慧云曰此肖谁云曰与和尚无异即澡浴易衣趺坐谓云曰吾住世巳一千七十二年今将谢世听吾偈曰本来无生死今亦示生死我得去住心他生复来此顷时嘱曰吾灭后六十年有僧来取吾骨勿拒言讫而逝入灭五十四年有剌浮长老自云门至塔所礼曰冀塔洞开少选塔户果启其骨连环若黄金浮即持往秦望山建窣堵波奉X藏以周威烈丁卯至唐高宗显庆丁巳攷之实一千七十二年抵此土岁历四百余法顺大师法顺大师姓杜氏世传文殊化身也降灵于雍州万年县神迹炳着不可胜纪甞作法身颂曰怀州牛喫禾益州马腹胀天下覔医人灸猪左膊上未详法嗣实性大师实性大师因同参芙蓉训禅师至上堂以右手拈拄杖倚放左边良久曰此事若不是芙蓉师兄也大难委悉便下座茶陵郁山主茶陵郁山主不曾行脚因庐山有化士至论及宗门中事教令看僧问法灯百尺竿头如何进步法灯曰恶凡三年一日乘驴度桥一踏桥板而堕忽然大悟遂有颂曰我有神珠一颗久被尘劳关鏁今朝尘尽光生照破山河万朵因兹更不游方师乃白云端和尚得度师端有赞曰百尺竿头曾进步溪桥一踏没山河从兹不出茶川上吟啸无非啰哩啰僧肇法师僧肇法师遭秦王难临就刑说偈曰四大元无主五阴本来空将头临白刃犹似斩春风X禅月贯休禅师禅月贯休禅师有诗曰禅客相逢祇弹指此心能有几人知大随和尚举问曰如何是此心师无对先净照禅师先净照禅师问楞严大师经中道若能转物即同如来若被物转即名凡夫祇如昇元阁作么生转严无对公期和尚公期和尚因往罗汉路逢一骑牛公子师问罗汉路向甚么处去公拍牛曰道道师喝曰这畜生公曰罗汉路向甚么处去师却拍牛曰道道公曰直饶恁么犹少蹄角在师便打公拍牛便走唐朝因禅师唐朝因禅师微时甞运槌击土次见一大块戏槌勐击之应碎豁然大悟法海立禅师处州法海立禅师因朝廷有旨革本寺为神霄宫师陞座谓众曰都缘未彻所以说是说非葢为不真便乃分彼分此我身尚且不有身外乌足道哉正眼观来一场笑具今则圣君垂旨更僧寺作神霄佛头上添箇冠儿算来有何不可山僧今日不免横檐拄杖高挂钵囊向无缝塔中安身立命于无根树下啸月吟风一任乘云仙客驾鹤高人来此呪水书符叩牙X作法他年成道白日上昇堪报不报之恩以助无为之化祇恐不是玉是玉也大奇然虽如是且道山僧转身一句作么生道还委悉么掷下拂子竟尔趋寂楼子和尚楼子和尚不知何许人也遗其名氏一日偶经游街市间于酒楼下整袜带次闻楼上人唱曲云你既无心我也休忽然大悟因号楼子焉神照本如法师神照本如法师甞以经王请益四明尊者尊者震声曰汝名本如师即领悟作偈曰处处逢归路头头达故乡本来成现事何必待思量上竺证悟法师临安府上竺圆智证悟法师台州林氏子依白莲僊法师问具变之道僊指行灯曰如此灯者离性绝非本自空寂理则具矣六凡四圣所见不同变则在焉师不契后因扫地诵法华经至知法常无性佛种从缘起始谕旨告僊僊然之师甞患学者囿于名相至以天台为文字之学南宗鄙之乃谒护国此庵元禅师夜语次师举东坡宿东林偈且曰也不易到此田地元曰尚未见路径何言到耶曰祇如他道溪声便是广长舌山色岂非清净身若不到此田地如何有这箇消息元曰是门外汉耳曰和尚不吝可为说破元曰却祇从这里勐着精彩觑捕看若觑捕得他破则亦知本命元辰落着处师通夕不寐及晓钟鸣去X其秘畜以前偈别曰东坡居士太饶舌声色关中欲透身溪若是声山是色无山无水好愁人特以告元元曰向汝道是门外汉师礼谢未几有化马祖殿瓦者求语发扬师书曰寄语江西老古锥从教日炙与风吹儿孙不是无料理要见冰消瓦解时此庵见之笑曰须是这阇黎始得净居尼玄机温州净居尼玄机唐景云中得度常习定于大日山石窟中一日忽念曰法性湛然本无去住厌喧趍寂岂为达邪乃往参雪峯雪峯问甚处来曰大日山来雪峯曰日出也未师曰若出则镕却雪峯雪峯曰汝名甚么师曰玄机雪峯曰日织多少师曰寸丝不挂遂礼拜退才行三五步雪峯召曰袈裟角拖地也师回首雪峯曰大好寸丝不挂亡名老宿昔有一老宿一夏不为师僧说话有僧叹曰我祇恁么空过一夏不敢望和尚说佛法得闻正因两字也得老宿闻乃曰阇黎莫𧬊速若论正因一字也无道了叩齿曰适来无端不合与么道隣壁有一老宿闻曰好一釜羹被一颗鼠粪污却X昔有一僧在经堂内不看经每日打坐藏主曰何不看经僧曰某甲不识字藏主曰何不问人僧近前叉手鞠躬曰这箇是甚么字藏主无对昔有一老宿住菴于门上书心字于牕上书心字于壁上书心字昔有二庵主住庵旬日不相见忽相会上庵主问下庵主多时不相见向甚么处去下庵主曰在庵中造箇无缝塔上庵主曰某甲也要造一箇就兄借取塔样子下庵主曰何不早说恰被人借去了也昔有一庵主见僧来竖起火筒曰会么曰不会庵主曰三十年用不尽底僧却问三十年前用箇甚么庵主无对昔有一老宿因江南国主问予有一头水牯牛万里无寸草未审向甚么处放老宿无对昔有一老宿问僧甚么处来僧曰牛头山礼拜祖师来老宿曰还见祖师么僧无对昔有一老宿有偈曰五蕴山头一段空同门出入不相逢无量劫来赁屋住到头不识主人公僧问老宿如何是密室中人老宿曰有客不答话昔有一老宿因僧问魂兮归去来食我家园葚如何X是家园葚昔有一老宿曰祖师九年面壁为访知音若恁么会得喫铁棒有日在又一老宿曰祖师九年面壁何不惭惶若恁么会得更买草鞋行脚三十年昔有一老宿因僧问师子捉兔亦全其力捉象亦全其力未审全箇甚么力老宿曰不欺之力昔有一老宿曰这一片田地分付来多时也我立地待汝搆去昔有老宿畜一童子竝不知轨则有一行脚僧到乃教童子礼仪晚间见老宿外归遂去问讯老宿怪讶遂问童子曰阿谁教你童曰堂中某上座老宿唤其僧来问上座傍家行脚是甚么心行这童子养来二三年了幸自可怜生谁教上座教坏伊快束装起去黄昏雨淋淋地被趂出昔有僧到曹溪时守衣钵僧提起衣曰此是大庾岭头提不起底僧曰为甚么在上座手里僧无对昔有老宿问一座主疏钞解义广略如何座主曰钞解疏疏解经老宿曰经解甚么座主无对昔高丽国来钱塘刻观音圣像及舁上船竟不能动因请入明州开元寺供养后有设问无剎不现身圣X像为甚不去高丽国泗州塔前一僧礼拜有人问上座日日礼拜还见大圣么泗州塔头侍者及时鎻门有人问既是三界大师为甚么被弟子鎻侍者无对圣僧像被屋漏滴有人问僧既是圣僧为甚么有漏僧无对有人问僧点甚么灯僧曰长明灯曰甚么时点曰去年点曰长明何在僧无语有座主念弥陀名号次小师唤和尚及回顾小师不对如是数四和尚叱曰三度四度唤有甚么事小师曰和尚几年唤他即得某甲才唤便发业有僧与童子上经了令持经着函内童子曰某甲念底着向那里有僧入冥见地藏菩萨地藏问你平生修何业僧曰念法华经曰止止不须说我法妙难思为是说是不说僧无对盐官会下有一主事僧忽见一鬼使来追僧告曰某甲身为主事未暇修行乞容七日得否使曰待为白王若许即七日后来不然须臾便至言讫不见至七日后复来觅其僧了不可得后有人举问一僧若被觅着时如何抵拟他X台州六通院僧欲渡船有人问既是六通为甚么假船僧无对亡名宰官洪州太守宋令公一日大宁寺僧陈乞请第二座开堂公曰何不请第一座众无语江南相冯延巳与数僧游钟山至一人泉问一人泉许多人争得足一僧对曰不教欠少延巳不肯乃别曰谁人欠少官人问僧名甚么曰无拣官人曰忽然将一椀沙与上座又作么生曰谢官人供养广南有僧住庵国主出猎左右报庵主大王来请起庵主曰非但大王来佛来亦不起王问佛岂不是汝师庵主曰是王曰见师为甚么不起福州洪塘桥上有僧列坐官人问此中还有佛么僧无对昔有官人入镇州天王院覩神像因问院主曰此是甚么功德曰护国天王曰祇护此国徧护余国曰在秦为秦在楚为楚曰腊月二十九日打破镇州城天王向甚处去院主无对昔有官人作无鬼论中夜挥毫次忽见一鬼出云汝道无我聻亡名行者昔有道流在佛殿前背佛而坐僧曰道士莫背佛道流曰大德本教中道佛身充满于法界向甚么处坐X得僧无对有一行者随法师入佛殿行者向佛而唾师曰行者少去就何以唾佛行者曰将无佛处来与某甲唾师无对死鱼浮于水上有人问僧鱼岂不是以水为命僧曰是曰为甚么却向水中死僧无对鹞子趂鸽子飞向佛殿栏干上颤有人问僧一切众生在佛影中常安常乐鸽子见佛为甚么却颤僧无对昔有一僧去覆船路逢一卖盐翁僧问覆船路向甚么处去翁良久僧再问翁曰你患聋那僧曰你向我道甚么翁曰向你道覆船路僧曰翁莫会禅么翁曰莫道会禅佛法也会尽僧曰你试说看翁挑起盐篮僧曰难翁曰你唤这箇作甚么僧曰盐翁曰有甚么交涉僧曰你唤作甚么曰不可更向你道是盐亡名道婆昔有婆子供养一庵主经二十年常令一二八女子送饭给侍一日令女子抱定曰正恁么时如何庵主曰枯木倚寒巖三冬无暖气女子举似婆婆曰我二十年祇供养得箇俗汉遂遣出烧却庵昔有一僧参米胡路逢一婆住庵僧问婆有眷属否X曰有僧曰在甚么处曰山河大地若草若木皆是我眷属僧曰婆莫作师姑来否曰汝见我是甚么僧曰俗人婆曰汝不可是僧僧曰婆莫混滥佛法好婆曰我不混滥佛法僧曰汝恁么岂不是混滥佛法婆曰你是男子我是女人岂曾混滥庞行婆入鹿门寺设斋维那请意旨婆拈梳子插向髻后曰回向了也便出去温州陈道婆甞徧扣诸方名宿后于长老山净和尚语下发明有偈曰高坡平顶上尽是採樵翁人人尽怀刀斧意不见山花映水红昔有施主妇人入院行众僧随年钱僧曰圣僧前着一分妇人曰圣僧年多少僧无对宋世玉音宋太宗皇帝宋太宗皇帝一日幸相国寺见僧看经问曰是甚么经僧曰仁王经帝曰既是寡人经因甚却在卿手里僧无对幸开宝塔问僧卿是甚人对曰塔主帝曰朕之塔为甚么卿作主僧无对一日因僧朝见帝问甚处来对曰庐山卧云庵帝曰朕闻卧云深处不朝天为甚到此僧无对僧入对次奏曰陛下还记得么帝曰甚处相见来奏曰灵山一别直至如今帝曰卿以何为验僧无对京寺回禄藏经悉为煨烬僧欲乞宣赐召问昔日摩腾不烧如今为甚X却烧僧无对帝甞梦神人报曰请陛下发菩提心因早朝宣问左右街菩提心作么生发皆无对智寂大师进三界图帝问朕在那一界中智寂无对一日朝罢帝擎钵问丞相王随曰既是大庾岭头提不起为甚么却在朕手里随无对徽宗皇帝徽宗皇帝政和三年嘉州巡捕官奏本部路傍有大古树因风摧折中有一僧禅定须发被体指爪遶身帝降旨令肩舆入京命西天总持三藏以金磬出其定遂问何代僧曰我乃东林远法师之弟名慧持因游峨嵋入定于树远法师无恙否三藏曰远法师晋人也化去七百年矣持不复语三藏问师既至此欲归何所持曰陈留县复入定帝制三偈令绘像颁行偈曰七百年来老古锥定中消息许谁知争如只履西归去生死何劳木作皮藏山于泽亦藏身天下无藏道可亲寄语庄周休拟议树中不是负趍人有情身不是无情彼此人人定里身会得菩提本无树不须辛苦问卢能孝宗皇帝孝宗皇帝宣问灵隐佛照光禅师曰释迦佛入山修道六年而成所成者何事请师明说对曰将谓陛下忘却教外别传卷十六