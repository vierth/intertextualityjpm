西汉会要提要钦定四库全书史部十三西汉㑹要政书类一提要等谨案西汉㑹要七十卷宋徐天麟撰天麟字仲祥临江人开禧元年进士调抚州教授厯武学博士通判惠潭二州权知英徳府事蹟附见宋史徐梦莘传传称天麟为通直郎得之之子梦莘之从子晁公武读书志则称为梦莘之子考楼钥攻媿集有西汉㑹要序曰徐思叔为左氏国记其兄祕阁商老为北盟录已而思叔之子孟坚着汉官考次子仲祥又作汉㑹要商老梦莘之字思叔得之之字也然则史不悞而晁氏悞矣其书仿唐㑹要之体取汉书所载制度典章见于纪志表传者以类相从分门编载其无可𨽻者亦依苏冕旧例以杂录附之分十有五门共三百六十七事嘉定四年具表进之于朝有旨付尚书省藏之祕阁班固书最称博赡于一代礼乐刑政悉综括其大端而理宻文繁骤难得其体要天麟为之区分别白经纬本末一一犁然其诠次极为精审惟所採祗据本史故于汉制之见于他书者槩不採掇未免失之于隘又如舆服门中于司马相如扬雄诸赋铺张扬厉之语一槩摘入殊非事实亦为有乖义例然其贯串详洽实未有能过之者昔人称颜师古为汉书功臣若天麟者固亦无媿斯目矣干隆四十四年六月恭校上总纂官纪昀陆钖熊孙士毅总校官陆费墀西汉会要卷一钦定四库全书西汉㑹要卷一宋徐天麟撰帝系一帝号丰公太上皇父也春秋晋史蔡墨有言陶唐氏既衰其后有刘累学扰龙事孔甲范氏其后也而大夫范宣子亦曰祖自虞以上为陶唐氏在夏为御龙氏在商为豕韦氏在周为唐杜氏晋主夏盟为范氏范氏为晋士师鲁文公世奔秦后归于晋其处者为刘氏刘向云战国时刘氏自秦获于魏秦灭魏迁大梁都于丰故周市说雍齿曰丰故梁徙也是以颂高祖云汉帝本系出自唐帝降及于周在秦作刘涉魏而东遂为丰公丰公盖太上皇父其迁日浅坟墓在丰鲜焉及高祖即位置祠祝官则有秦晋梁荆之巫世祠天地缀之以祀岂不信哉由是推之汉承尧运德祚已盛断蛇着符旗帜上赤协于火德自然之应得天统矣太上皇高帝父太公也汉六年夏五月诏曰人之至亲莫亲于父子故父有天下传归于子子有天下尊归于父此人道之极也前日天下大乱兵革并起万民苦殃朕亲被坚执鋭自帅士卒犯危难平暴乱立诸矦偃兵息民天下大安此皆太公之教训也诸王通矦将军羣卿大夫已尊朕为皇帝而太公未有号今上尊太公曰太上皇十年秋七月太上皇崩葬万年太祖高皇帝沛丰邑中阳里人姓刘氏高祖为人隆凖而龙颜美须髯左股有七十二黒子寛仁爱人意豁如也及壮试吏为泗上亭长秦二世元年立为沛公汉元年立为汉王五年二月甲午即皇帝位于汜水之阳十二年夏四月甲辰帝崩于长乐宫五月丙寅葬长陵羣臣曰帝起细微拨乱世反之正平定天下为汉太祖功最高上尊号曰高皇帝谥丞相相国太尉御史大夫孝惠皇帝高祖太子也帝年五歳高祖初为汉王二年立为太子五年为皇太子十二年四月高祖崩五月丙寅即皇帝位明年改元七年秋八月戊寅帝崩于未央宫九月辛丑葬安陵谥相国右丞相左丞相太尉御史大夫高皇后吕氏父单父人吕公好相人见高祖状貌因重敬之吕公曰臣少好相人相人多矣无如季相愿季自爱臣有息女愿为箕帚妾吕媪怒吕公曰公始常欲竒此女与贵人沛令善公求之不与何自妄许与刘季吕公曰此非儿女子所知卒与高祖生孝惠帝鲁元公主高帝五年尊王后曰皇后惠帝即位尊为皇太后太后立帝姊鲁元公主女为皇后无子取后宫美人子名之以为太子惠帝崩太子立为皇帝年幼太后临朝称制四年少帝自知非皇后子出怨言皇太后幽之永巷五月丙辰立常山王𢎞为皇帝八年七月辛巳皇太后崩于未央宫既诛诸吕大臣相与隂谋以为少帝及三弟为王者皆非孝惠子复共诛之太傅右丞相左丞相御史大夫太宗孝文皇帝高祖中子也高祖十一年立为代王十七年秋高后崩大臣迎代王入代邸羣臣从至上议曰丞相陈平等再拜言大王足下子𢎞等皆非孝惠皇帝子不当奉宗庙大王高皇帝子宜为嗣愿大王即天子位代王西乡逊者三南乡逊者再丞相平等奉天子玺符再拜上代王遂即天子位后七年夏六月己亥帝崩于未央宫乙巳葬霸陵孝景元年申屠嘉等奏德莫盛于孝文皇帝宜为帝者太宗之庙制曰可谥改元丞相太尉御史大夫孝景皇帝文帝太子也文帝元年正月立为皇太子后七年六月文帝崩丁未即皇帝位后三年正月甲子帝崩于未央宫二月癸酉葬阳陵谥改元丞相太尉御史大夫世宗孝武皇帝景帝中子也年四歳立为胶东王七歳为皇太子十六歳后三年正月景帝崩甲子太子即皇帝位后元二年二月丁卯帝崩于五柞宫三月甲申葬茂陵孝宣本始二年诏尊孝武庙为世庙谥年号丞相太尉大司马御史大夫孝昭皇帝武帝少子也武帝后元二年二月立为皇太子年八歳以侍中奉车都尉霍光为大司马大将军受遗诏辅少主明日武帝崩戊辰太子即皇帝位元鳯四年帝加元服元平元年夏四月癸未帝崩于未央宫六月壬申葬平陵谥年号丞相大司马御史大夫中宗孝宣皇帝武帝曽孙戾太子孙也太子纳史良娣生史皇孙皇孙纳王夫人生宣帝号曰皇曾孙生数月遭巫蛊事太子良娣皇孙王夫人皆遇害曾孙虽在襁褓犹坐収系郡邸狱邴吉为廷尉监曾孙赖吉得全因遭大赦有诏掖庭养视上属籍宗正元平元年四月昭帝崩无嗣大将军霍光请皇后召昌邑王六月王受皇帝玺绶癸巳光奏王贺淫乱请废太后诏曰可光奏议曰孝武帝曾孙病已操行节俭慈仁爱人可以嗣孝昭皇帝后奏可宗正徳至曾孙尚冠里舍洗沐赐御府衣太仆以軨猎车奉迎曾孙庚申入未央宫见皇太后封为阳武矦已而羣臣奏上玺绶即皇帝位元康元年诏更讳询黄龙元年冬十二月甲戌帝崩于未央宫初元元年正月辛丑葬杜陵平帝元始四年尊孝宣庙为中宗谥年号丞相大司马御史大夫高宗孝元皇帝宣帝太子也宣帝微时生民间年二歳宣帝即位八歳立为太子黄龙元年十二月宣帝崩癸巳太子即皇帝位竟宁元年夏五月壬辰帝崩于未央宫秋七月丙戌葬渭陵平帝元始四年尊为高宗庙谥年号丞相大司马御史大夫孝成皇帝元帝太子也元帝在太子宫生甲观画堂为世嫡皇孙宣帝爱之字曰太孙年三歳而宣帝崩元帝即位帝为太子竟宁元年五月元帝崩六月己未太子即皇帝位绥和二年三月丙戌帝崩于未央宫四月己卯葬延陵谥年号丞相大司马御史大夫大司空孝哀皇帝元帝庶孙定陶恭王子也年三歳嗣立为王元延五年立为皇太子绥和二年三月成帝崩四月丙午太子即皇帝位元夀二年六月戊午帝崩于未央宫秋九月壬寅葬义陵谥年号大傅丞相大司徒大司马大司空御史大夫孝平皇帝元帝庶孙中山孝王子也年三歳嗣立为王元夀二年六月哀帝崩太皇太后遣车骑将军王舜大鸿胪左咸使持节迎中山王九月辛酉中山王即皇帝位帝年九歳太皇太后临朝大司马莽秉政百官总已以听于莽元始二年更名告祠高庙五年十二月丙午帝崩于未央宫有司议曰礼臣不殇君皇帝年十有四歳宜以礼敛加元服奏可葬康陵谥年号太师太傅太保大司徒大司空西汉㑹要卷一西汉会要卷二钦定四库全书西汉㑹要卷二宋徐天麟撰帝系二太皇太后皇太后皇后汉兴因秦之称号帝母称皇太后祖母称太皇太后适称皇后妾皆称夫人昭灵后高祖母媪也尝息大泽之陂梦与神遇是时雷电晦冥太公徃视则见蛟龙于上已而有娠遂产高祖高祖即位追尊母媪为昭灵夫人吕后七年尊曰昭灵后高祖吕皇后高祖薄姬生文帝年八歳立为代王出从子之代为代太后文帝即位尊太后为皇太后孝景即位尊为太皇太后前二年崩葬南陵孝惠张皇后宣平矦敖尚帝姊鲁元公主有女惠帝即位吕太后欲为重亲以公主女配帝为皇后吕太后崩废处北宫孝文后元年薨葬安陵不起坟孝文窦皇后景帝母也吕太后时以良家子选入宫太后出宫人以赐诸王各五人误置籍代伍中代王独幸窦姬生景帝文帝立数月公卿请立太子而窦姬男最长立为太子而窦姬为皇后景帝即位尊为皇太后建元六年崩合葬霸陵孝景薄皇后孝文薄太后家女也景帝为太子时薄太后取以为太子妃景帝立立薄妃为皇后无子立六年薄太后崩皇后废废后四年薨葬长安城东平望亭南孝景王皇后武帝母也嫁为金王孙妇生一女矣母臧儿卜筮曰两女当贵欲倚两女夺金氏纳太子宫生三女一男男方在身时王夫人梦日入其懐以告太子太子曰此贵兆也未生而文帝崩景帝即位王夫人生男㑹薄皇后废立王夫人为皇后立九年景帝崩武帝即位为皇太后元朔三年崩合葬阳陵孝武陈皇后长公主嫖女也初武帝得立为太子长主有力取主女为妃及帝即位立为皇后元光五年赐皇后策曰皇后失序惑于巫祝不可以承天命其上玺绶罢退居长门宫后数年薨葬霸陵郎官亭东孝武卫皇后字子夫为平阳主讴者武帝袚霸上还过平阳主既饮讴者进帝独说子夫主因奏送入宫元朔元年生男据遂立为皇后皇后立七年而男立为太子卫后立三十八年巫蛊事起皇后自杀宣帝立乃改葬谥曰思后置园邑三百家长丞周卫奉守焉孝武赵倢伃昭帝母也武帝廵狩过河间望气者言此有竒女天子亟使使召之既至女两手皆拳上自披之手即时伸由是得幸号曰拳夫人进为倢伃居钩弋宫大有宠生昭帝号钩弋子任身十四月乃生上曰闻昔尧十四月而生今钩弋亦然迺命其所生门曰尧母门倢伃从幸甘泉有过见谴以忧死因葬云阳后上疾病乃立钩弋子为皇太子明日帝崩昭帝即位追尊倢伃为皇太后发卒二万人起云陵邑孝昭上官皇后祖父桀受武帝遗诏辅少主昭帝初立年八歳桀子安有女即霍光外孙因帝姊鄂邑盖长公主内安女后宫为倢伃月余遂立为皇后年甫六歳后桀安谋废立事发觉宗族既灭皇后以年少不与谋亦光外孙故得不废皇后立十歳而昭帝崩后年十四五云昌邑王即位尊为皇太后宣帝即位为太皇太后凢立四十七年卒年五十二建昭二年合葬平陵宣帝祖母戻后本卫太子史良娣也巫蛊事起遇害宣帝即位追尊曰戾后宣帝母悼后本史皇孙王夫人也名翁湏生宣帝数月卫太子败家人子皆坐诛宣帝即位追尊母王夫人谥曰悼后与祖母戻后皆改葬起园邑长丞奉守孝宣许皇后元帝母也父广汉坐论为鬼薪时宣帝养于掖庭号皇曾孙与广汉同寺居广汉有女平君年十四五当为欧侯氏子妇临当入欧侯氏子死遂与曾孙一歳生元帝数月曾孙立为帝平君为倢伃公卿议立皇后大臣白立许倢伃霍光夫人显欲贵其小女道无从明年许皇后当娠显使女医淳于衍以附子并合大医大丸以饮皇后有顷曰我头岑岑也药中得无有毒遂崩谥曰恭哀皇后葬杜南是为杜陵南园孝宣霍皇后大司马大将军博陆矦光女也母显既使淳于衍隂杀许后显劝光纳之果立为皇后立三歳而光薨上立许后男为太子显恚不食呕血复教皇后令毒太子皇后数召太子赐食阿保辄先尝之后挟毒不得行后杀许后事颇泄显与诸壻兄弟谋反发觉皆诛灭后废处昭台宫后十二歳徙云林馆乃自杀葬昆吾亭东孝宣王皇后父奉光宣帝在民间数与奉光㑹有女十余歳每当适人所当适辄死宣帝即位召入后宫为倢伃霍皇后废后上怜许太子蚤失母于是选后宫素谨而无子者遂立王倢伃为皇后令母养太子自为后后希见无宠封父奉光为卭成矦立十六年宣帝崩元帝即位为皇太后成帝即位为太皇太后成帝母亦姓王氏故世号太皇太后为卭成太后凢立四十九年年七十余永始元年崩合葬杜陵称东园孝元王皇后成帝母王莽之姑也五鳯中献入掖庭宣帝选送太子宫生成帝字大孙宣帝崩太子即位是为元帝立大孙为太子以母王妃为倢伃后三日立为皇后元帝崩太子立是为成帝尊皇后为皇太后哀帝即位为太皇太后哀帝崩无子太皇太后以莽为大司马共立中山王是为平帝平帝年九歳常年被疾太后临朝委政于莽莽践祚居摄太后力不能禁及莽即位更命太皇太后为新室文母年八十四建国五年崩合葬渭陵孝元傅皇后哀帝祖母也少为上官太后才人自元帝为太子得进幸元帝即位立为倢伃生定陶恭王更号昭仪元帝崩傅昭仪随王归国称定陶太后恭王薨子代为王王母曰丁姬太后躬自养视成帝无继嗣遂立定陶王为太子哀帝即位尊定陶恭王为恭皇哀帝傅太后为恭皇太后歳余尊为帝太太后丁姬为帝太后后又更帝太太后为皇太太后称永信宫帝太后称中安宫而成帝母太皇太后本称长信宫成帝赵后为皇太后并四太后各置少府太仆元夀元年崩合葬渭陵称老元傅皇后云孝成许皇后大司马车骑将军平恩矦嘉女也元帝悼伤母恭哀后居位日浅而遭霍氏之辜故选嘉女以配皇太子成帝即位立为皇后是时大将军鳯用事威权尤盛其后比三年日蚀言事者颇归咎于鳯矣而永谷等遂着之许氏后姊为媚道祝诅事发觉许后坐废处昭台宫后九年赐药自杀孝成赵皇后本长安宫人号曰飞燕成帝召入宫大幸有女弟复召入俱为倢伃许后废乃立倢伃为皇后弟为昭仪姊弟颛宠十余年卒皆无子成帝崩民间归罪赵昭仪皇太后诏治问皇帝起居发病状昭仪自杀哀帝立尊赵皇后为皇太后哀帝崩王莽白太后贬皇太后为孝成皇后徙居北宫后月余废为庶人是日自杀哀帝母丁太后定陶恭王姬也哀帝即位尊恭王为恭哀皇帝丁姬爲恭皇后后又更为帝太后建平二年丁太后崩上令起陵恭皇之园哀帝崩王莽秉政使有司奏举丁傅罪恶贬傅太后号为定陶恭王母丁太后号曰丁姬又奏发恭王母及丁姬冢取其玺绶莽又周棘其处以为世戒云孝哀傅皇后定陶太后从弟子也哀帝为定陶王时傅太后欲重亲取以配王王入为汉太子傅氏女为妃哀帝即位为皇后帝崩王莽白太皇太后废为庶人自杀孝平王皇后安汉公莽女也平帝即位年九歳成帝母太皇太后称制而莽秉政欲依霍光故事以女配帝太后不得已而许之明年遣大司徒宫等奉乘舆法驾迎皇后于安汉公第后立歳余平帝崩莽立子婴尊皇后为皇太后莽即真以婴为定安公改皇太后为定安公太后太后时年十八矣汉兵诛莽自投火中而死杂录皇太后皇后公主所食曰邑成帝即位匡衡上疏曰匹配之际生民之始万福之原婚姻之礼正然后品物遂而天命全孔子论诗以关雎为始言夫上者民之父母后夫人之行不侔乎天地则无以奉神灵之统而理万物之宜故诗曰窈窕淑女君子好逑言能致其正淑不贰其操情欲之感无介乎容仪宴私之意不形乎动静夫然后可以配至尊而为宗庙主此纲纪之首王教之端也自上世以来三代兴废未有不由此者也愿陛下详览得失盛衰之效以定大基采有德戒声色近严敬远技能自上为太子时以好色闻及即位皇太后诏采良家女杜钦因是说大将军鳯曰礼壹取九女所以极阳数广嗣重祖也必乡举求窈窕不问华色所以助德理内也娣姪虽缺不复补所以养夀塞争也故后妃有正淑之行则继嗣有贤圣之君制度有威仪之节则人君有夀考之福废而不由则女德不厌女德不厌则夀命不究于高年书云或四三年言失欲之生害也男子五十好色未衰妇人四十容貌改前以改前之容侍于未衰之年而不以礼为制则其原不可救而后徕异态后徕异态则正后自疑而支庶有间适之心是以晋献被纳谗之谤申生䝉无罪之辜今圣主富于春秋未有适嗣方乡术入学未亲后妃之议将军辅政宜因始初之隆建九女之制详择有行义之家求淑女之质毋有必声色音技能为万世大法夫少戒之在色小弁之作可为寒心唯将军常以为忧鳯白之太后太后以为故事无有钦复重言诗云殷鉴不远在夏后氏之世刺戒者至迫近而省听者常怠忽可不谨哉前言九女略陈其祸福甚可悼惧窃恐将军不深留意后妃之制夭夀治乱存亡之端也迹三代之季世览宗宣之飨国察近属之符验祸败曷常不由女德是以佩玉晏鸣关雎叹之知好色之伐性短年离制度之生无厌天下将䝉化凌夷而成俗也故咏淑女几以配上忠孝之笃仁厚之作也夫君亲夀尊国家治安诚臣子之至愿所当勉之也易曰正其本万物理凢事论有疑未可立行者求之徃古则典刑无考之来今则吉㐫同卒揺易之则民心惑若是者诚难施也今九女之制合于徃古无害于今不逆于民心至易行也行之至有福也将军辅政而不蚤定非天下之所望也唯将军信臣子之愿念关雎之思逮委政之隆及始初清明为汉家建无穷之基诚难以忽不可以遴鳯不能自立法度循故事而已河平元年夏四月己亥晦日有食之诏公卿百僚陈过失无有所讳光禄大夫刘向对曰四月交于五月月同孝惠日同孝昭其占恐害继嗣是时许皇后专宠后宫希得进见中外皆忧上无继嗣故杜钦谷永及向所对皆及之上于是减省椒房掖庭用度服御舆驾所发诸宫官府及所造作遗赐外家羣臣妾皆如竟宁以前故事皇后上疏自陈以为时世异制长短相补不出汉制而已纎微之间未必可同若竟宁前与黄龙前岂相放哉家吏不晓今壹受诏如此且使妾揺手不得设妾欲作某屏风张于某所曰故事无有或不能得则必绳妾以诏书矣此诚不可行唯陛下省察故事以特牛嗣大父母戴矦敬矦皆得䝉恩以太牢祠今当率如故事唯陛下哀之今吏甫受诏读记直豫言使后知之非可复若私府有所取也其萌牙所以约制妾者恐失人理唯陛下深察焉上于是采谷永刘向所言灾异咎验皆在后宫之意以报之且曰吏拘于灋亦安足过盖矫枉者过直古今同之且财币之省特牛之祠其于皇后所以扶助德美为华宠也咎根不除灾变相袭祖宗且不血食何戴矦也传不云虖以约失之者鲜审皇后欲从其奢与朕亦当灋孝武皇帝也如此则甘泉建章可复兴矣孝文皇帝朕之师也皇太后皇后成灋也假使太后在彼时不如职今见亲厚又恶可以踰虖皇后其刻心秉德谦约为右垂则列妾使有灋焉永始元年帝欲立赵倢伃为皇后先下诏封倢伃父临为列矦刘辅上书言臣闻天之所与必先赐以符瑞天之所违必先降以灾变此神明之徴应自然之占验也昔武王周公承顺天地以飨鱼乌之瑞然犹君臣祗惧动色相戒况于季世不䝉继嗣之福屡受威怒之异者虖虽夙夜自责改过易行畏天命念祖业妙选有德之世考卜窈窕之女以承宗庙顺神祗心塞天下望子孙之祥犹恐晚暮今迺触情从欲倾于卑贱之女欲以母天下不畏于天不媿于人惑莫大焉里语曰腐木不可以为柱卑人不可以为主天人之所不予必有祸而无福市道皆共知之朝廷莫肯壹言臣窃伤心自念得以同姓拔擢尸禄不忠汚辱谏争之官不敢不尽死唯陛下深察书奏上使侍御史收缚辅繋掖庭秘狱初哀帝即位成帝母称太皇太后成帝赵皇后称皇太后而上祖母傅太后与母丁后皆在国邸自以定陶共王为称高昌矦董宏上书言秦庄襄王母本夏氏而为华阳夫人所子及即位后俱称太后宜立定陶共王后为皇太后事下有司时师丹以左将军与大司马王莽共劾奏宏知皇太后至尊之号天下一统而称引亡秦以为比喻诖误圣朝非所宜言大不道上新立谦逊纳用莽丹言免宏为庶人傅太后大怒要上欲必称尊号上于是追尊定陶共王为共皇帝尊傅太后为共皇太后丁后为共皇后郎中令冷襃黄门郎段犹等复奏言定陶共皇太后共皇后皆不宜复引定陶蕃国之名以冠大号车马衣服宜皆称皇之意置吏二千石以下各共厥职又宜为共皇立庙京师上复下其议有司皆以为宜如襃犹言丹议独曰圣王制礼取法于天地故尊卑之礼明则人伦之序正人伦之序正则干坤得其位而隂阳顺其节人主与万民俱䝉祐福尊卑者所以正天地之位不可乱也今定陶共皇太后共皇后以定陶共为号者母从子妻从夫之义也欲立官置吏车服与太皇太后并非所以明尊卑亡二上之义也定陶共皇号谥已前定义不得复改三宫两宫东宫中宫东朝永信宫中安宫长信宫椒房青蒲西汉㑹要卷二西汉会要卷三钦定四库全书西汉㑹要卷三宋徐天麟撰帝系三皇太子汉二年六月立太子赦罪人五年汉王即皇帝位太子曰皇太子惠帝即位太后立帝姊鲁元公主女为皇后无子取后宫美人子名之以为太子孝文元年正月有司请蚤建太子所以尊宗庙也诏曰朕既不德上帝神明未歆飨也天下人民未有㥦志今从不能博求天下贤圣有德之人而嬗天下焉而曰豫建太子是重吾不德也谓天下何其安之有司曰豫建太子所㠯重宗庙社禝不忘天下也上曰楚王季父也春秋高閲天下之义理多矣明于国家之体吴王于朕兄也淮南王弟也皆秉德以陪朕岂为不豫哉诸矦王宗室昆弟有功臣多贤及有德义者若举有德以陪朕之不能终是社禝之灵天下之福也今不选举焉而曰必子人其以朕为忘贤有德者而专于子非所以忧天下也朕甚不取有司固请曰古者殷周有国治安皆且千歳有天下者莫长焉用此道也立嗣必子所从来远矣高帝始平天下建诸矦为帝者太祖诸矦王列矦始受国者亦皆为其国祖子孙继嗣世世不絶天下之大义也故高帝设之以抚海内今释宜建而更选于诸矦宗室非高帝之志也更议不宜子启最长敦厚慈仁请建以为太子上乃许之因赐天下民当为父后者爵一级孝景四年立皇子荣为皇太子七年正月废皇太子荣为临江王四月丁巳立皇子彻为皇太子赐民为父后者爵一级孝武元狩元年夏四月丁卯立皇太子赐中二千石爵右庶长民为父后者一级征和二年七月按道矦韩説使者江充等掘蛊太子宫壬午太子与皇后谋斩充以节发兵与丞相刘屈氂大战长安死者数万人庚寅太子亡皇后自杀八月辛亥太子自杀于湖武帝末戻太子败燕王旦广陵王胥行骄嫚后元三年二月上疾病遂立昭帝为太子年八歳明日武帝崩太子即皇帝位孝宣地节三年立皇太子大赦天下赐御史大夫爵关内矦二千石爵右庶长天下当为父后者爵一级五鳯元年正月皇太子冠皇太后赐丞相将军列矦中二千石帛人百匹大夫人八十匹夫人六十匹又赐列矦嗣子爵五大夫男子为父后者爵一级孝成皇帝元帝太子也母曰王皇后元帝在太子宫生甲观画堂为世嫡皇孙宣帝爱之字曰太孙常置左右年三歳而宣帝崩元帝即位帝为太子壮好经书寛博谨慎初居桂宫上尝急召太子出龙楼门不敢絶驰道西至直城门得絶及度还入作室门上迟之问其故以状对上大説乃着令令太子得絶驰道云其后幸酒乐燕乐上不以为能而定陶恭王有材蓺母傅昭仪又爱幸上以故常有意欲以恭王为嗣赖侍中史丹䕶太子家辅助有力上亦以先帝尤爱太子故得无废竟宁元年五月元帝崩六月己未太子即皇帝位成帝绥和元年二月癸丑诏曰朕承太祖鸿业奉宗庙二十五年德不能绥理宇内百姓怨望者衆不䝉天祐至今未有继嗣天下无所系心观于徃古近事之戒祸乱之萌皆由斯焉定陶王欣于朕为子慈仁孝顺可以承天序继祭祀其立欣爲皇太子封中山王舅谏大夫冯参为宜乡矦益中山国三万户以慰其意赐诸矦王列矦金天下当为父后者爵三老孝弟力田帛各有差孝哀皇帝元帝庶孙定陶恭王子也母曰丁姬年三歳嗣立为王长好文辞法律元延四年入朝尽从傅相中尉时成帝少弟中山孝王亦来朝独从傅上怪之以问定陶王对曰令诸矦王朝得从其国二千石傅相中尉皆国二千石故尽从之上令诵诗通习能説他日问中山王独从傅在何法令不能对令诵尚书又废及赐食于前后饱起下韈系解成帝由此以为不能而贤定陶王数称其材时王祖母傅太后随王来朝私赂遗上所幸赵昭仪及帝舅票骑将军曲阳矦王根昭仪及根见上亡子亦欲豫自结为长久计皆更称定陶王劝帝以为嗣成帝亦自美其材为加元服而遣之时年十七矣明年使执金吾任宏守大鸿胪持节召定陶王立为皇太子谢曰臣幸得继父守藩为诸矦王材质不足以假充太子之宫陛下圣德寛仁敬承祖宗奉顺神祗宜䝉福祐子孙千亿之报臣愿且得留国邸旦夕奉问起居俟有圣嗣归国守藩书奏天子报闻后月余立楚孝王孙景为定陶王奉恭王祀所以奖厉太子专为后之谊杂录高帝欲废太子立戚夫人子赵王如意大臣多争未能得坚决也吕后恐不知所为或谓吕后曰留矦善画计上信用之吕后乃使建成矦吕泽劫良曰君常为上谋臣今上日欲易太子君安得高枕而卧良曰始上数在急困之中幸用臣策今天下安定以爱欲易太子骨肉之间虽臣等百人何益吕泽彊要曰为我画计良曰此难以口舌争也顾上有所不能致者四人四人老年矣皆以上嫚娒士故逃匿山中义不为汉臣然上高此四人今公诚能毋爱金玉璧帛令太子为书卑辞安车因使辩士固请宜来来以为客时从入朝令上见之则一助也于是吕后令吕泽使人奉太子书卑辞厚礼迎此四人四人至客建成矦所汉十一年黥布反上疾欲使太子徃繋之四人相谓曰凢来者将以存太子太子将兵事危矣迺说建成矦曰太子将兵有功即位不益无功则从此受祸且太子所与俱诸将皆与上定天下枭将也今迺使太子将之此无异使羊将狼皆不肯为用其无功必矣臣闻母爱者子抱今戚夫人日夜侍御赵王常居前上终不使不肖子居爱子上明其代太子位必矣君何不急请吕后承间为上泣言黥布天下勐将善用兵今诸将皆陛下故等夷迺令太子将此属莫肯为用且布闻之鼓行而西耳上虽疾彊载辎车卧而䕶之诸将不敢不尽力上虽苦彊为妻子计于是吕泽夜见吕后吕后承间为上泣而言如四人意上曰吾惟之孺子固不足遣迺公自行耳于是上自将而东羣臣居守皆送至霸上良疾彊起至曲邮见上曰臣宜从疾甚楚人剽疾愿上谨毋与楚争锋因説上令太子为将军监关中兵上谓子房虽疾彊卧傅太子是时叔孙通已为太傅良行少傅事汉十二年上从破布归疾益甚愈欲易太子良諌不听因疾不视事叔孙通太傅称説引古以死争太子上阳许之犹欲易之及宴置酒太子侍四人者从太子年皆八十有余须眉皓白衣冠甚伟上怪问曰何为者四人前对各言其姓名上迺惊曰吾求公避逃我今公何自从吾儿游乎四人曰陛下轻士善骂臣等义不辱故恐而亡匿今闻太子仁孝恭敬爱士莫不延颈愿为太子死者故臣等来上曰烦公幸卒调䕶太子四人为夀已毕趋去上目送之召戚夫人指视曰我欲易之彼四人为之辅羽翼已成难动矣吕氏真迺主矣叔孙通为太子太傅高帝欲以赵王如意易太子通谏曰昔者晋献公以骊姬故废太子立奚齐晋国乱者数十年为天下笑秦以不早定扶苏胡亥诈立自使灭祀此陛下所亲见今太子仁孝天下皆闻之吕后与陛下攻苦食啖其可背哉陛下必欲废适而立少臣愿先伏诛以颈血污地高帝曰公罢矣吾特戏耳通曰太子天下本本壹揺天下震动奈何以天下戏高帝曰吾听公及上置酒见留矦所招客从太子入见上遂无易太子志矣高帝欲废太子而立戚姬子如意为太子大臣固争莫能得上以留矦策止而周昌庭争之彊上问其説昌为人吃又盛怒曰臣口不能言然臣期期知其不可陛下欲废太子臣期期不奉诏上欣然而笑即罢吕后侧耳于东厢听见昌为跪谢曰微君太子几废孝文时晁错为太子舍人门大夫迁博士上书言人主所以尊显功名扬于万世之后者以知术数也故人主知所以临制臣下而治其衆则羣臣畏服矣知所以听言受事则不欺蔽矣知所以安利万民则海内必从矣知所以忠孝事上则臣子之行备矣此四者臣窃为皇太子急之人臣之议或者皇太子亡以知事为也臣之愚诚以为不然窃观上世之君不能奉其宗庙而劫杀于其臣者皆不知术数者也皇太子所读书多矣而未深知术数者不问书説也夫多诵而不知其説所谓劳苦而不为功臣窃观皇太子材智高竒驭射伎蓺过人絶远然于术数未有所守者以陛下为心也窃愿陛下幸择圣人之术可用今世者以赐皇太子因时使太子陈明于前唯陛下裁察上善之于是拜错为太子家令以其辩得幸太子太子家号曰智囊文帝时贾谊上书曰古之王者太子迺生因举以礼使士负之有司齐肃端冕见之南郊见于天也过阙则下过庙则趋孝子之道也故自为赤子而教固已行矣昔者成王幼在襁抱之中召公为太保周公为太傅太公为太师保保其身体傅傅之悳义师道之教训此三公之职也于是为置三少皆上大夫也曰少保少傅少师是与太子宴者也故迺孩提有识三公三少固明孝仁礼义以道习之逐去邪人不使见恶行于是皆选天下之端士孝悌博闻有道术者以卫翼之使与太子居处出入故太子迺生而见正事闻正言行正道左右前后皆正人也夫习与正人居之不能毋正犹生长于齐不能不齐言也习与不正人居之不能毋不正犹生长于楚之地不能不楚言也故择其所耆必先受业迺得尝之择其所乐必先有习迺得为之孔子曰少成若天性习贯如自然及太子少长知妃色则入于学学者所学之官也及太子既冠成人免于保傅之严则有记过之史彻膳之宰进善之旌诽谤之木敢谏之鼓瞽史诵诗工诵箴諌大夫进谋士传民语习与智长故切而不媿化与心成故中道若性三代之礼春朝朝日秋暮夕月所以明有敬也春秋入学坐国老执酱而亲餽之所以明有孝也行以鸾和步中采齐趣中肆夏所以明有度也其于禽兽见其生不见其死闻其声不食其肉故远庖厨所以长恩且明有仁也夫三代之所以长久者以其辅翼太子有此具也天下之命垂于太子太子之善在于早谕教与选左右夫心未滥而先谕教则化易成也开于道术智谊之指则教之力也若其服习积贯则左右而已臣故曰选左右早谕教最急夫教得而左右正则太子正矣太子正而天下定矣太子与梁王共车入朝不下司马门张释之追止太子梁王毋入殿门遂劾不下公门不敬奏之薄太后闻之文帝免冠谢曰教儿子不谨薄太后使使承诏赦太子梁王然后得入文帝由是竒释之西汉㑹要卷三西汉会要卷四钦定四库全书西汉㑹要卷四宋徐天麟撰帝系四皇太子下孝景前三年梁孝王入朝是时上未置太子与梁王言曰千秋万嵗后传于王王辞谢虽知非至言然心内喜明年汉立太子前七年上废栗太子太后心欲以梁王为嗣大臣及爰盎等有所闗説于帝太后议格孝王不敢复言太后以嗣事景帝弟梁孝王母窦太后爱之孝王朝因燕昆弟饮是时上未立太子酒酣上从容曰千秋万嵗后传王太后驩窦婴引巵酒进上曰天下者髙祖天下父子相传汉之约也上何得以传梁王太后由此憎婴婴亦薄其官武帝春秋二十九迺得皇子枚臯与东方朔作皇太子生赋及立皇子禖祝受诏所为皆不从故事重皇子也孝武皇帝六男卫皇后生戾太子据元狩元年立为皇太子年七嵗矣初上年二十九乃得太子甚喜为立禖使东方朔枚臯作禖祝少壮诏受公羊春秋又从瑕丘江公受谷梁及冠就宫上为立博望苑使通宾客从其所好故多以异端进者武帝末卫后宠衰江充用事充与太子及卫氏有隙恐上晏驾后为太子所诛㑹巫蛊事起充因此为姦是时上春秋髙意多所恶以为左右皆为蛊道祝诅穷治其事丞相公孙贺父子阳石诸邑公主及皇后弟子长平侯卫伉皆坐诛充典治巫蛊既知上意白言宫中有蛊气入宫至省中壊御座掘地上使按道侯韩説御史章赣黄门苏文等助充充遂至太子宫掘蛊得桐木人时上疾辟暑甘泉宫独皇后太子在太子召问少傅石徳徳惧为师傅并诛因谓太子曰前丞相父子两公主及卫氏皆坐此今巫与使者掘地得征騐不知巫置之邪将实有也无以自明可矫以节收捕充等系狱穷治其姦诈且上疾在甘泉皇后及家吏请问皆不报上存亡未可知而姦臣如此太子将不念秦扶苏事邪太子急然徳言征和二年七月壬午乃使客为使者收捕充等按道侯説疑使者有诈不肯受诏客格杀説御史章赣被创突亡自归甘泉太子使舍人无且持节夜入未央宫殿长秋门因长御倚华具白皇后发中廏车载射士出武库兵发长乐宫卫告令百官曰江充反迺斩充以徇炙胡巫上林中遂部宾客为将率与丞相刘屈氂等战长安中扰乱言太子反以故衆不附太子兵败亡不得上怒甚羣下忧惧不知所出壶闗三老茂上书曰臣闻父者犹天母者犹地子犹万物也故天平地安隂阳和调物迺茂成父慈母爱家室之中子迺孝顺隂阳不和则万物夭伤父子不和则室家丧亡故父不父则子不子君不君则臣不臣虽有粟吾岂得而食诸昔者虞舜孝之至也而不中于瞽叟孝已被谤伯竒放流骨肉至亲父子相疑何者积毁之所生也由是观之子无不孝而父有不察今皇太子为汉适嗣承万世之业体祖宗之重亲则皇帝之宗子也江充布衣之人闾阎之隶臣耳陛下显而用之衘至尊之命以迫蹵皇太子造饰姦诈羣邪错谬是以亲戚之路鬲塞而不通太子进则不得上见退则困于乱臣独寃结而亡告不忍忿忿之心起而杀充恐惧逋逃子盗父兵以救难自免耳臣窃以为无邪心诗曰营营青蝇止于藩岂弟君子无信谗言谗人罔极交乱四国往者江充谗杀赵太子天下莫不闻其罪固宜陛下不省察深过太子发盛怒举大兵而求之三公自将智者不敢言辩士不敢説臣窃痛之臣闻子胥尽忠而忘其号比干尽仁而遗其身忠臣竭诚不顾鈇钺之诛以陈其愚志在正君安社稷也诗云取彼谗人投畀豺虎唯陛下寛心慰意少察所亲毋患太子之非亟罢甲兵无令太子久亡臣不胜惓惓出一旦之命待罪建章阙下书奏天子感寤太子之亡也东至湖蔵匿泉鸠里主人家贫常卖屦以给太子太子有故人在湖闻其富赡使人唿之而发觉吏围捕太子太子自度不能脱即入室距户自经山阳男子张富昌为卒足蹋开户新安令史李夀趋抱解太子主人公遂格鬭死皇孙二人皆并遇害上既伤太子乃下诏曰盖行疑赏所以申信也其封李夀为䢴侯张富昌为题侯久之巫蛊事多不信上知太子惶恐无他意而田千秋复讼太子寃上遂擢千秋为丞相而族灭江充家焚苏文于横桥上及泉鸠里加兵刃于太子者初为北地太守后族上怜太子无辜乃作思子宫为归来望思之台于湖天下闻而悲之宣帝地节三年立皇太子选丙吉为太傅疏广为少傅数月吉迁御史大夫广徒为太傅广兄子受字公子亦以贤良举为太子家令受好礼恭谨敏而有辞宣帝幸太子宫受迎谒应对及置酒宴奉觞上夀辞理闲雅上甚驩説顷之拜受为少傅太子外祖父特进平恩侯许伯以为太子少白使其弟中郎将舜监护太子家上以问广广对曰太子国储副君师友必于天下英俊不宜独亲外家许氏且太子自有太傅少傅官属已备今复使舜护太子家亲陋非所以广太子徳于天下也上善其言以语丞相魏相相免冠谢曰此非臣等所能及广繇是见器重数受赏赐太子每朝因进见太傅在前少傅在后父子并为师傅朝廷以为荣太子既壮大柔仁好儒见宣帝所用多文法吏以刑名绳下大臣杨恽盖寛饶等坐刺讥辞语为罪而诛尝侍侍燕从容言陛下持刑大深宜用儒生宣帝作色曰汉家自有制度本以霸王道杂之奈何纯任徳教用周政乎且俗儒不达时宜好是古非今使人眩于名实不知所守何足委任迺叹曰乱我家者太子也繇是疏太子而爱淮阳王曰淮阳王明察好法宜为吾子而王母张倢伃尤幸上有意欲用淮阳王代太子然以少依许氏俱从微起故终不背焉张倢伃有宠于宣帝霍皇后废后上欲立张倢伃为后久之惩艾霍氏欲害皇太子迺更选后宫无子而谨重者迺立长陵王倢伃为后令母养太子后无宠希御见唯倢伃最幸子淮阳宪王壮大好经书法律聪达有材帝甚爱之太子寛仁喜儒术上嗟叹宪王曰真我子也尝有意欲立张倢伃与宪王然因太子起于微细上少依倚许氏及即位而许后以弑死太子蚤失母故弗忍也久之上以韦𤣥成逊侯兄经明行髙称于朝廷迺召拜𤣥成为淮阳中尉欲感谕宪王辅以推逊之臣由是太子遂安元帝即位史丹为驸马都尉侍中出常骖乗甚有宠上以丹旧臣皇考外属亲信之诏丹护太子家是时傅昭仪子定陶共王有材艺子母俱爱幸而太子颇有酒色之失母王皇后无宠建昭之间元帝被疾不亲政事留好音乐或置鼙鼓殿下天子自临轩槛上隤铜丸以擿鼓声中严鼓之节后宫及左右习知音者莫能为而定陶王亦能之上数称其材丹进曰凡所谓材者敏而好学温故知新皇太子是也若乃器人于丝竹鼓鼙之间则是陈恵李微髙于匡衡可相国也于是上嘿然而笑其后中山哀王薨太子前弔哀王者帝之少弟与太子游学相长大上望见太子感念哀王悲不能自止太子既至前不哀上大恨曰安有人不慈仁而可奉宗庙为民父母者乎上以责谓丹丹免冠谢上曰臣诚见陛下哀痛中山王至以感损向者大子当进见臣窃戒属毋涕泣感伤陛下罪迺在臣当死上以为然意迺解丹之辅相皆此类也竟宁元年上寝疾傅昭仪及定陶王常在左右而皇太子希得进见上疾稍侵意忽忽不平数问尚书以景帝时立胶东王故事是时太子长舅阳平侯王凤为卫尉侍中与皇太子皆忧不知所出丹以亲密臣得侍视疾候上间独寝时丹直入卧内顿首伏青蒲上涕泣言曰皇太子以适长立积十余年名号系于百姓天下莫不归心臣子见定陶王雅素爱幸今者道路流言为国生意以为太子有动揺之议审若此公卿以下必以死争不奉诏臣愿先赐死以示羣臣天子素仁不忍见丹涕泣言又切至上意大感喟然太息曰吾日困劣而大子两王幼少意中恋恋亦何不念乎然无有此议且皇后谨慎先帝又爱太子吾岂可违指驸马都尉安所受此语丹即却顿首曰愚臣妄闻罪当死上因纳谓丹曰吾病寖加恐不能自还善辅道太子毋违我意丹嘘唏而起太子由是遂为嗣矣绥和中上即位二十五年无继嗣至亲有同产弟中山孝王及同产弟子定陶王在定陶王好学多材于帝子行而王祖母傅太后隂为王求汉嗣私事赵皇后昭仪及帝舅大司马骠骑将军王根故皆劝上上于是召丞相翟方进御史大夫光右将军㢘褒后将军朱博皆引入禁中议中山定陶王谁可为嗣者方进根以为定陶王帝弟之子礼曰昆弟之子犹子也为其后者为之子也定陶王宜为嗣褒博皆如方进根议孔光独以为礼立嗣以亲中山王先帝之子帝亲弟也以尚书般庚殷之及王为比中山王宜为嗣上以礼兄弟不相入庙又皇后昭仪欲立陶王故遂立为太子光以议不中意左迁廷尉皇子太上皇四男髙祖兄伯蚤卒追封武哀侯髙后六年追封武哀王次兄仲名喜初封宜信侯汉六年立为代王匈奴攻代仲弃国自归天子不忍致法废为合阳侯楚元王交髙祖同父少弟也自有传髙皇帝八男吕后生孝恵帝曹夫人生齐悼恵王肥薄姬生孝文帝戚夫人生赵隠王如意赵姬生淮南厉王长诸姬生赵幽王友赵共王恢燕灵王建孝文皇帝四男窦皇后生孝景帝梁孝王武诸姬生代孝王参梁懐王揖孝景皇帝十四男王皇后生孝武皇帝栗姬生临江闵王荣河间献王徳临江哀王阏程姬生鲁共王余江都易王非胶西于王端贾夫人生赵敬肃王彭祖中山靖王胜唐姬生长沙定王发王夫人生广川恵王越胶东康王寄清河哀王乗常山宪王舜孝武皇帝六男卫皇后生戾太子赵倢伃生孝昭帝王夫人生齐懐王闳李姬生燕刺王旦广陵厉王胥李夫人生昌邑哀王髆孝宣皇帝五男许皇后生孝元帝张倢伃生淮阳宪王钦卫倢伃生楚孝王嚻公孙倢伃生东平思王宇戎倢伃生中山哀王竟孝元皇帝三男王皇后生孝成帝傅昭仪生定陶共王康冯昭仪生中山孝王兴杂录五宗西汉㑹要卷四西汉会要卷五钦定四库全书西汉㑹要卷五宋徐天麟撰帝系五诸侯王汉兴之初海内新定同姓寡少惩戒亡秦孤立之败于是割裂疆土立二等之爵功臣侯者百有余邑尊王子弟大启九国自鴈门以东尽辽阳为燕代常山以南太行左转度河济渐于海为齐赵谷泗以往奄有龟䝉为梁楚东𢃄江湖薄㑹稽为荆吴北界淮濒略庐衡为淮南波汉之阳亘九嶷为长沙诸侯比境周匝三垂外接胡越天子自有三河东郡颍川南阳自江陵以西至巴蜀北自云中至陇西与京师内史凡十五郡公主列侯颇邑其中而藩国大者跨州兼郡连城数十宫室百官同制京师可谓矫枉过其正矣虽然髙祖创业日不暇给孝恵享国又浅髙后女主摄位而海内晏如亡狂狡之忧卒折诸吕之难成大宗之业者亦頼之于诸侯也然诸侯原本以大末流滥以致溢小者滛荒越法大者睽孤横逆以害身丧国故文帝采贾生之议分齐赵景帝用鼌错之计析吴楚武帝施主父之册下推恩之令使诸侯王得分户邑以封子弟不行黜陟而藩国自析自此以来齐分为七赵分为六梁分为五淮南分为三皇子始立者大国不过十余城长沙燕代虽有旧名皆亡南北边矣景遭七国之害抑损诸侯减黜其官武有衡山淮南之谋作左官之律设附益之法诸侯惟得衣食税租不与政事至于哀平之际皆继体苗裔亲属疎逺生于帷墙之中不为士民所尊执与富室亡异而本朝短世国统三絶是故王莽知汉中外殚微本末俱弱亡所忌惮生其姦心因母后之权假伊周之称颛作威福庙堂之上不降阶序而运天下诈谋既成遂据南靣之尊分遣五威之吏驰传天下班行符命汉诸侯王厥角首奉上玺韨惟恐在后或迺称羙颂徳以求容媚岂不哀哉杂録诸侯王金玺盭绶掌治其国髙帝王子弟犬牙相制所谓盘石之宗也悼恵之王齐最为大国以海内初定子弟少激秦孤立亡藩辅故大封同姓以塡天下时诸侯得自除御史大夫羣卿以下衆官如汉朝汉独为置丞相自吴楚诛后稍夺诸侯权左官附益阿党之法设其后诸侯惟得衣食租税贫者或乗牛车髙皇帝规土连城布王子孙是以支叶扶疏异姓不得间也文帝时贾谊上疏曰髙皇帝以明圣威武即天子位割膏腴之地以王诸公多者百余城少者乃三四十县悳至渥也然其后十年之间反者九起诸王虽名为臣实皆有布衣昆弟之心虑亡不帝制而天子自为者擅爵人赦死辠甚者或戴黄屋汉法令非行也欲天下治安莫若衆建诸侯而少其力力少则易使以义国小则亡邪心令海内之执如身之使臂臂之使指莫不制从诸侯之君不敢有异心辐凑并进而归命天子虽在细民且知其安故天下咸知陛下之明割也定制令齐赵楚各为若干国使悼恵王幽王元王之子孙毕以次各受祖之分地地尽而止及燕梁它国皆然其分地衆而子孙少者建以为国空而置之须其子孙生者举使君之诸侯之地其削颇入汉者为徙其侯国及封其子孙也所以数偿之一寸之地一人之衆天子亡所利焉诚以定治而已故天下咸知陛下之廉地制壹定宗室子孙莫虑不王下无倍畔之心上无诛伐之志故天下咸知陛下之仁法立而不犯令行而不逆贯髙利㡬之谋不生柴竒开章之计不萌细民乡善大臣致顺故天下咸知陛下之义卧赤子天下之上而安植遗腹朝委裘而天下不乱当时大治后世诵圣壹动而五业附陛下谁惮而久不为此景帝即位鼌错为御史大夫请诸侯之罪过削其支郡诸侯讙譁吴楚七国反以诛错为名丞相劾奏错当要斩错已死谒者仆射邓公见上曰鼌错患诸侯彊大不可制故请削地以尊京师万世之利也计画始行卒受大戮臣窃为陛下不取也于是景帝喟然长息曰公言善吾亦恨之景帝中五年令诸侯王不得复治国天子为置吏武帝初即位大臣惩吴楚七国行事议者多寃鼌错之策皆以诸侯连城数十泰强欲稍侵削数奏暴其过恶诸侯王自以骨肉至亲先帝所以广封连城犬牙相错者为盘石宗也今或无罪为臣下所侵辱有司吹毛求疵笞服其臣使证其君多自以侵寃建元三年王登长沙王发中山王胜济川王明以来朝天子置酒胜闻乐声而泣问其故对曰臣闻悲者不可为絫欷思者不可为叹息故髙渐离击筑易水之上荆轲为之低而不食雍门子壹微吟孟尝君为之于邑今臣心结日久每闻窈眇之声不知涕泣之横集也夫衆嘘漂山聚蟁成靁朋党执虎十夫挠椎是以文王拘于牖里孔子阨于陈蔡此乃烝庶之成风增积之生害也臣身逺与寡莫为之先衆口铄金积毁销骨丛轻折轴羽翮飞肉纷惊逢罗澘然出涕臣闻白日晒光幽隠皆照明月曜夜蟁蝱宵见然云蒸列布杳冥昼昬尘埃抪覆不见泰山何则物有蔽之也今臣雍阏不得闻谗言之徒生道辽路逺曽莫为臣闻臣窃自悲也臣闻社鼷不灌屋䑕不熏何则所託者然也臣虽薄也得䝉肺附位虽卑也得为东藩属又称兄今羣臣非有葭莩之亲鸿毛之重羣居党议朋友相为使夫宗室摈却骨肉冰释斯伯竒所以流离比干所以横分也诗云我心忧伤惄焉如𢷬假寐永叹唯忧用老心之忧矣疢如疾首臣之谓也具以吏所侵闻于是上乃厚诸侯之礼省有司所奏诸侯事加亲亲之恩焉其后更用主父偃谋令诸侯以私恩自裂地分其子弟而汉为定制封号辄别属汉郡汉有厚恩而诸侯地稍自分析弱小云元狩六年四月乙巳庙立皇子闳为齐王旦为燕王胥为广陵王初作诰王子侯主父偃説武帝曰古者诸侯地不过百里彊弱之形易制今诸侯或连城数十地方千里缓则骄奢易为淫乱急则阻其彊而合从以逆京师今以法割削则逆节萌起前日晁错是也今诸侯子弟或十数而适嗣代立余虽骨肉无尺地之封则仁孝之道不宣愿陛下令诸侯得推恩分子弟以地侯之彼人人喜得所愿上以得施实分其国必稍自销弱矣于是上从其计武帝元朔二年春正月诏曰梁王城阳王亲慈同生愿臣邑分弟其计之诸侯王请与子弟邑者朕将亲览使有列位于是藩国始分而子弟毕侯矣大哉圣祖之建业也后嗣承序以广亲亲至于孝武以诸侯王疆土过制或僣差失轨而子弟为匹夫轻重不相准于是制诏御史诸侯王或欲推私恩分子弟邑者令各条上朕且临定其号名自是支庶毕侯矣孝元之世亡王子侯者盛衰终始岂非命哉元始之际王莽擅朝伪褒宗室侯及王之孙焉居摄而愈多非其正故弗录旋踵亦絶悲夫孝平元始元年封宣帝耳孙信等三十六人皆为列侯宗室髙祖七年置宗正官以叙九族孝恵内修亲亲文帝诏曰诸侯王宗室昆弟功臣多贤及有徳者四年复诸刘有属籍者家士所与孝景三年楚元王子蓺等与濞等为逆朕不忍加法除其籍毋令污宗室孝武元光元年复七国宗室前絶属者后元二年正月朝诸侯于甘泉宫赐宗室武帝时刘辟彊以宗室子随二千石论议冠诸宗室清静少欲常以书自娱不肯仕昭帝即位或説大将军霍光曰将军不见诸吕之事乎处伊尹周公之位摄政擅权而背宗室不与共职是以天下不信卒至于灭亡今将军当盛位帝春秋富宜纳宗室又多与大臣共事反诸吕道如是则可以免患光然之迺择宗室可用者辟彊子徳待诏丞相府孝昭始元二年以宗室毋在位者举茂材刘辟彊刘长乐皆为光禄大夫辟彊守长乐卫尉元凤二年四月上自建章宫徙未央宫赐宗室子钱人二十万四年正月丁亥帝加元服赐列侯宗室金帛牛酒各有差孝宣地节元年六月诏曰盖闻尧亲九族以和万国朕䝉遗徳奉承圣业惟念宗室属未尽而以罪絶若有贤材改行劝善其复属使得自新地节四年刘徳以宗正闗内侯行谨重为宗室率封阳城侯成帝时刘向上封事言王氏一姓朱轮华毂者二十三人大将军秉事用权五侯骄奢排摈宗室孤弱公族其有智能者尤非毁而不进逺絶宗室之任不令得给事朝省恐其与已分权事埶不两大王氏与刘氏且不并立宜发明诏吐徳音援近宗室亲而纳信黜达外戚毋授以政所以褒睦外内之姓子子孙孙无疆之计也建始二年罢博望苑以赐宗室朝请者哀帝即位赐宗室王子有属者马各一驷平帝元始元年诏宗室属未尽而以罪絶者复其属其为吏举㢘佐史补四百石四年二月赐宗室有属籍者爵目五大夫以上各有差五年正月祫祭明堂宗室子九百人召助祭礼毕皆益户赐爵及金帛增秩补吏各有差诏曰盖闻帝王以徳抚民其赐亲亲以相及也昔尧睦九族舜惇叙之朕以皇帝幼年且统国政惟宗室子皆太祖髙皇帝子孙及兄弟吴顷楚元之后汉元至今十有余万人虽有王侯之属莫能相纠或陷入刑罪教训不至之咎也传不云虖君子笃于亲则民兴于仁其为宗室自太上皇以来族亲各以世氏郡国置宗师以纠之致教训焉二千石选有徳义者以为宗师考察不从教令有寃失职者宗师得因邮亭书言宗伯请以闻常以嵗正月赐宗师帛各十匹杂录髙皇帝规土连城布王子孙是以支叶扶疏异姓不得间也大雅卓尔不羣河间献王近之刘徳召见甘泉宫武帝谓之千里驹肺附同姓末属宗室遗老河间王良宗室仪表宗英元狩五年沈猷侯受坐为宗正聴请不具宗室耐为司冦西汉㑹要卷五西汉会要卷六钦定四库全书西汉㑹要卷六宋徐天麟撰帝系六公主公主太上皇女昭哀后髙祖一女鲁元公主文帝二女馆陶长公主公主景帝三女平阳公主南宫公主隆虑公主武帝五女鄂邑盖长公主夷安公主卫长公主诸邑公主阳石公主宣帝二女馆陶公主敬武公主元帝三女平都公主平阳公主颍邑公主王主杂录诸公主家令门尉皆属宗正主傅中府孝恵二年十月齐悼恵王来朝献城阳郡以益鲁元公主邑尊公主为太后江充出逢馆陶长公主行驰道中充呵问之公主曰有太后诏充曰独公主得行车骑皆不得尽劾没入官卫青父郑季以县吏给事侯家平阳侯曹夀尚武帝姊阳信长公主季与主家僮卫媪通生青青既尊贵而平阳侯曹夀有恶疾就国长公主问列侯谁贤者左右皆言大将军主笑曰此出吾家常骑从我奈何左右曰于今尊贵无比于是公主风白皇后皇后言之迺诏青尚平阳公主王吉曰汉家列侯尚公主诸侯则国人承翁主使男事女夫诎于妇逆隂阳之位故多女乱夏侯婴曾孙颇尚平阳公主主随外家姓号孙公主故滕公子孙更为孙氏博成侯张建坐尚阳邑公主与婢姦主旁数醉骂主免和蕃公主髙帝罢平城归是时冒顿单于兵彊控弦四十万骑数苦北边上患之以问娄敬敬曰陛下诚能以适长公主妻单于厚奉遗之彼知汉女送厚蛮夷必慕以为阏氏生子必为太子代单于冒顿在固为子婿死外孙为单于岂曽闻外孙敢与大父亢礼哉可毋战以渐臣也若陛下不能遣长公主而令宗室及后宫诈称公主彼亦知不肯贵近无益也髙帝曰善遣长公主吕后泣曰妾唯以一太子一女奈何弃之匈奴上竟不能遣长公主而取家人子为公主妻单于使敬往结和亲约孝恵三年以宗室女为公主嫁匈奴单于匈奴老上单于初立文帝复遣宗人女翁主为单于阏氏使官者中行説傅翁主孝景五年遣公主嫁匈奴单于孝武元封中乌孙昆莫使使献马愿得尚汉公主为昆弟天子问羣臣议许曰必先纳聘然后遣女乌孙以马千匹聘汉遣江都王建女细君为公主以妻焉赐乗舆服御物为备官属宦官侍御数百人赠送甚盛昆莫以为右夫人昆莫年老欲使其孙尚公主公主不聴上书言状天子报从其国俗岑陬遂妻公主生一女少夫公主死汉复以楚王戊之孙解忧为公主妻岑陬宣帝元康二年乌孙昆弥上书欲以汉外孙元贵靡为嗣得令复尚汉公主结婚重亲畔絶匈奴愿聘马驘各千匹上遣使至乌孙先迎取聘昆弥及太子左右大将军都尉皆遣使凡三百余人入汉迎取少主上廼以乌孙主解忧弟子相夫为公主置官属侍御百余人舍上林学乌孙言天子自临平乐观㑹匈奴使者外国君长大角抵设乐而遣之未出塞闻乌孙昆弥翁归靡死天子征还少主先是乌孙昆弥归靡因长罗侯常恵上书愿以汉外孙元贵靡为嗣得复尚少主结婚内附畔去匈奴诏下公卿议望之以为乌孙絶域信其美言万里结婚非长策也天子不聴神爵二年遣长罗侯恵使送公主配元贵靡未出塞翁归靡死其兄子狂王背约自立恵从塞下上书愿留少主炖煌郡恵至乌孙责以负约因立元贵靡还迎少主诏下公卿议望之复以为不可乌孙持两端亡坚约其效可见前少主在乌孙四十余年恩爱不亲密边境未以安此己事之騐也今少主以元贵靡不得立而还信无负于四夷此中国之大福也少主不止繇役将兴其原起此天子从其议召少主还后乌孙虽分国两立以元贵靡为大昆弥汉遂不复与结婚甘露三年楚公主上书言年老土思愿得归骸骨葬汉地天子闵而迎之公主与乌孙男女三人俱来至京师时年且七十赐田宅奴婢奉养甚厚朝见仪比公主元帝竟宁元年匈奴唿韩邪单于复入朝自言愿婿汉氏以自亲帝以后宫良家子王嫱字昭君赐单于单于驩喜王昭君号宁胡阏氏生一男唿韩邪死株絫单于复妻王昭君生二女长女为须卜居次小女为当于居次内职汉兴因秦之称号妾皆称夫人又有美人良人八子七子长使少使之号焉至武帝制倢伃娙娥傛华充依各有爵位而元帝加昭仪之号凡十四等云昭仪位视丞相爵比诸侯王倢伃视上卿比列侯娙娥视中二千石比闗内侯傛华视真二千石比大上造美人视二千石比少上造八子视千石比中更充依视千石比左更七子视八百石比右庶长良人视八百石比左庶长长使视六百石比五大夫少使视四百石比公乗五官视三百石顺常视二百石无涓共和娱灵保林良使夜者皆视百石上家人子中家人子视有秩斗食诸姬长御材人待诏掖庭中宫史学事史太子有妃有良娣有孺子凡三等太子中人皇孙妻称夫人皇孙妾无位号皆称家人子杂录元帝既重傅倢伃及冯倢伃亦幸生中山孝王上欲殊之于后宫以二人皆有子为王上尚在未得称太后乃更号曰昭仪赐以印绶在倢伃上昭其仪尊之也至成哀时赵昭仪董昭仪皆无子犹称焉傅昭仪及子定陶王爱幸宠于皇后太子匡衡上疏曰臣闻室家之道修则天下之理得故诗始国风礼本冠婚始乎国风原情性而明人伦也本乎冠婚正基兆而防未然也福之兴莫不本乎室家之道衰莫不始乎梱内故圣王必谨妃后之际别适长之位礼之于内也卑不隃尊新不先故所以统人情而理隂气也其尊适而卑庶也适子冠乎阼礼之用醴衆子不得与列所以贵正体而明嫌疑也非虚加其礼文而已乃中心与之殊异故礼探其情而见之外也圣人动静游燕所亲物得其序则海内自修百姓从化如当亲者疏当尊者卑则佞巧之姦因时而动以乱国家故圣人谨防其端禁于未然不以私恩害公义陛下圣徳纯备莫不修正则天下无为而治诗云于以四方克定厥家传曰正家而天下定矣孝成赵皇后既立后宠少衰而弟絶幸为昭仪居昭阳舍其中庭彤朱而殿上髤漆切皆铜沓冒黄金涂白玉阶壁带往往为黄金釭函蓝田璧明珠翠羽饰之自后宫未常有焉建始三年冬日食地震同日俱发诏举方正直言极谏之士谷永对曰明王即位正五事建大中以承天心则庶征序于下日月理于上如人君淫溺后宫般乐游田五事失于躬大中之道不立则咎征降而六极至凡灾异之发各象过失以类告人乃十二月朔日食婺女之分地震萧墙之内二者同日俱发以丁宁陛下厥咎不逺宜厚求诸身意岂陛下志在闺门内宠太盛女不遵道嫉妬専上妨继嗣欤古之王者废五事之中失夫妇之纪妻妾得意谒行于内埶行于外至覆倾国或乱隂阳昔褒姒用国宗周以丧阎妻骄扇日以不臧此其效也夫妻之际王事纲纪安危之机圣王所致谨也昔舜饬正二女以崇至徳楚庄忍絶丹姬以成伯功幽王惑于褒姒周徳降亡鲁威胁于齐女社稷以倾诚修后宫之政明尊卑之序贵者不得嫉妬専宠以絶骄嫚之端抑褒阎之乱贱者咸得秩进各得厥职以广继嗣之统息白华之怨后宫亲属饶之以财勿与政事以逺皇父之类损妻党之权未有闺门治而天下乱者也其夏复令方正对策永对曰日食地震皇后贵妾専宠所致陛下诚深察愚臣之言平天覆之施使列妾得人人更进犹尚未足也急复益纳宜子妇人毋择好丑毋避尝字毋论年齿推法言之陛下得继嗣于微贱之间乃反为福得继嗣而已母非有贱也后宫女史使令有直意者广求于微贱之间以遇天所开右慰释皇太后之忧愠解谢上帝之谴怒则继嗣蕃滋灾异讫息杜钦对策曰日以戊申蚀时加未戊未土也土者中宫之部其夜地震未央宫殿中此必适妾将有争宠相害而为患者唯陛下深戒之正后妾抑女宠防奢泰去佚游如此即尧舜不足与比隆咎异何足消灭哀帝召董贤女弟以为昭仪位次皇后更名其舍为椒风以配椒房云五官以下葬司马门外出宫人吕太后时出宫人以赐诸王各五人孝文十二年出孝恵皇帝后宫美人令得嫁后七年遗诏归夫人以下及少使孝景后三年遗诏出宫人归其家复终身元帝初即位年嵗不登谏大夫贡禹奏言古者宫女不过九人髙祖考文考景皇帝循古节俭宫女不过十余后世争为奢侈转转益甚武帝时又多取好女至数千人以填后宫及弃天下昭帝幼弱霍光専事皆以后宫女置于园陵大失礼逆天心昭帝晏驾光复行之至孝宣皇帝时陛下恶有所言羣臣亦随故事甚可痛也故使天下承化取女皆大过度诸侯妻妾或至数百人豪富吏民蓄歌者至数十人是以内多怨女外多旷夫皆在大臣循故事之辠也唯陛下审察后宫择其贤者留二十人余悉归之及诸园陵女无子者宜悉遣独杜陵宫数百诚可哀怜也天子纳善其忠成帝永始四年出杜陵诸未尝御者归家哀帝即位掖庭宫人年三十以下出嫁之平帝崩太后诏出媵妾皆归家得嫁如孝文时故事西汉㑹要卷六西汉会要卷七钦定四库全书西汉㑹要卷七宋徐天麟撰礼一礼秦兼天下燔诗书杀术士六学从此缺矣陈涉之王也鲁诸儒持孔氏礼器往归之于是孔甲为涉博士卒与俱死陈涉起匹夫敺适戍以立号不满嵗而灭亡其事至微浅然而搢绅先生负礼器往委质为臣者何也以秦禁其业积怨而发愤于陈王也及髙皇帝诛项籍引兵围鲁鲁中诸儒尚讲诵习礼弦歌之音不絶岂非圣人遗化好学之国哉于是诸儒始得修其经学讲大射乡饮之礼汉王已并天下诸侯共尊为皇帝于定陶叔孙通就其仪号髙帝悉去秦仪法为简易羣臣饮醉或争功妄唿按劒击柱上患之通知上益厌之说上曰夫儒者难与进取可与守成臣愿召鲁诸生与臣弟子共起朝仪髙帝曰得无难乎通曰五帝异乐三王不同礼礼者因时世人情为之节文者也故夏殷周礼所因损益可知者谓不相复也臣愿颇采古礼与秦仪杂就之上曰可试为之令易知度吾所能行为之于是通使召鲁诸生三十余人鲁有两生不肯行曰今天下初定死者未葬伤者未起又欲起礼乐礼乐所由起百年积徳而后可兴也吾不忍为公所为公所为不合古吾不行公往矣毋汚我通笑曰若真鄙儒不知时变遂与所召三十人西及上左右为学者与其弟子百余人为緜蕞野外习之月余通曰上可试观上使行礼曰吾能为此迺令羣臣习肄㑹十月汉七年长乐宫成诸侯羣臣朝十月仪先平明谒者治礼引以次入殿门廷中陈车骑戍卒卫官设兵张旗志传曰趋殿下郎中侠陛陛数百人功臣列侯诸将军军吏以次陈西方东郷文官丞相以下陈东方西郷大行设九宾胪句传于是皇帝辇出房百官执㦸传警引诸侯王以下莫不震恐肃敬至礼毕尽伏置法酒诸侍坐殿上皆伏抑首以尊卑次起上夀觞九行谒者言罢酒御史执法举不如仪者辄引去竟朝置酒无敢讙譁失礼者于是髙帝曰吾迺今日知为皇帝之贵也拜通为奉常赐金五百斤九年髙帝徙通为太子太傅孝恵即位迺谓通曰先帝园陵寝庙羣臣莫习徙通为奉常定宗庙仪法及稍定汉诸仪法皆通所论着也文帝时贾谊以为汉兴至今二十余年宜定制度兴礼乐然后诸侯轨道百姓素朴狱讼衰息迺草具其仪天子说焉而大臣绛灌之属害之故其仪遂寝贾谊言今民卖僮者为之绣衣丝履偏诸縁内之闲中是古天子后服所以庙而不宴者也而庶人得以衣婢妾白縠之表薄纨之里緁以偏诸美者黼绣是古天子之服今富人大贾嘉㑹召客者以被墙古者以奉一帝一后而节适今庶人屋壁得为帝服倡优下贱得为后饰然而天下不屈者殆未有也且帝之身自衣皁绨而富民墙屋被文绣天子之后以縁其领庶人妾縁其履此臣所谓舛也夫百人作之不能衣一人欲天下无寒胡可得也一人耕之十人聚而食之欲天下亡饥不可得也饥寒切于民之饥肤欲其亡为姦邪不可得也国已屈矣盗贼直须时耳然而献计者曰毋动为大耳夫俗至大不敬也至亡等也至冒上也进计者犹曰无为可为长太息者此也商君遗礼义弃仁恩并心于进取行之二嵗秦俗日败故秦人家富子壮则出分家贫子壮则出赘借父耰鉏虑有徳色母取箕箒立而谇语抱哺其子与公併倨妇姑不相说则反脣而相稽其慈子耆利不同禽兽者亡几耳然并心而赴时犹日蹷六国兼天下功成求得矣终不知反㢘愧之节仁义之厚信并兼之法遂进取之业天下大败衆掩寡智欺愚勇威怯壮陵衰其乱至矣是以大贤起之威震海内徳从天下曩之为秦者今转而为汉矣然其遗风余俗犹尚未改今世以侈靡相竞而上亡制度弃礼谊捐㢘耻日甚可谓月异而嵗不同矣逐利不耳虑非顾行也今其甚者杀父兄矣盗者剟寝户之帘搴两庙之器白昼大都之中剽吏而夺之金矫伪者出几十万石粟赋六百余万钱乗传而行郡国此其亡行义之先至者也而大臣特以簿书不报期㑹之间以为大故至于俗流失世壊败因恬而不知怪虑不动于耳目以为是适然耳夫移风易俗使天下囘心而乡道类非俗吏之所能为也俗吏之所务在于刀笔筐箧而不知大体陛下又不自忧窃为陛下惜之夫立君臣等上下使父子有礼六亲有纪此非天之所为人之所设也夫人之所设不为不立不植则僵不修则壊筦子曰礼义㢘耻是谓四维四维不张国乃灭亡使筦子愚人也则可筦子而稍知治体则是岂可不为寒心哉秦灭四维而不张故君臣乖乱六亲殃戮姦人并起万民离叛凡十五嵗而社稷为虚今四维犹未备也故姦人几幸而衆心疑惑岂如今定经制令君君臣臣上下有差父子六亲各得其宜姦人亡所几幸而羣臣衆信上不疑惑此业壹定世世常安而后有所持循矣若夫经制不定是犹度江河亡维楫中流而遇风波船必覆矣可为长太息者此也夫礼者禁于将然之前而法者禁于已然之后是故法之所用易见而礼之所为至难知也曰礼云礼云者贵絶恶于未萌而起教于微眇使民日迁善逺辠而不自知也武帝即位进用英隽议立明堂制礼服以兴太平㑹窦太后好黄老言不说儒术其事又废后董仲舒对策言汉得天下以来常欲善治而至今不能善治者失之于当更化而不更化也更化则可以善治而灾害日去福禄日来矣时上方征讨四夷不暇留意礼文之事元朔五年夏六月诏曰盖闻导民以礼风之以乐今礼壊乐崩朕甚闵焉故详延天下方闻之士咸荐诸朝其令礼官劝学讲义洽闻举遗兴礼以为天下先太常其议予博士弟子崇乡党之化以厉贤材焉汉承百王之弊髙祖拨乱反正文景务在养民至于稽古礼文之事犹多阙焉孝武初立卓然罢黜百家表章六经遂畴咨海内举其俊茂与之立功兴大学修郊祀改正朔定厯数协音律作诗乐建封禅礼百神绍周后号令文章焕焉可述后嗣得遵洪业而有三代之风如武帝之雄材大略不改文景之恭俭以济斯民虽诗书所称何有加焉宣帝时琅邪王吉为谏大夫上疏言欲治之主不世出公卿幸得遭遇其时未有建万世之长策举明主于三代之隆者也其务在于簿书㫁狱聴讼而已此非太平之基也今俗吏所以牧民者非有礼义科指可世世通行者也以意穿凿各取一切是以诈伪萌生刑罚无极质朴日消恩爱寖薄孔子曰安上治民莫善于礼非空言也愿与大臣延及儒生述旧礼明王制驱一世之民跻之仁夀之域则俗何以不若成康夀何以不若髙宗上不纳其言吉以病去至成帝时犍为郡于水滨得古磬十六枝议者以为譱祥刘向因是说上宜兴辟雍设庠序陈礼乐隆雅颂之声盛揖逊之容以风化天下如此而不治者未之有也或曰不能具礼礼以养人为本如有过差是过而养人也刑罚之过或至死伤今之刑非臯陶之法也而有司请定法削则削笔则笔救时务也至于礼乐则曰不敢是敢于杀人不敢于养人也为其俎豆筦弦之间小不备因是絶而不为是去小不备而就大不备或莫甚焉夫教化之比于刑法刑法轻是舍所重而急所轻也且教化所恃以为治也刑法所以助治也今废所恃而独立其所助非所以致太平也自京师有誖逆不顺之子孙至于陷大辟受刑戮者不絶繇不习五常之道也夫承千嵗之衰周继暴秦之余敝民渐渍恶俗贪饕险诐不闲义理不示以大化而独敺以刑罚终已不改故曰导之礼乐而民以和睦初叔孙通将制定礼仪见非于齐鲁之士然卒为汉儒宗业垂后嗣斯成法也成帝以向言下公卿议㑹向病卒丞相大司空奏请立辟廱案行长安城南营表未作遭成帝崩羣臣引以定谥及王莽为宰衡欲燿衆庶遂兴辟廱因以簒位海内畔之世祖受命中兴拨乱反正改定京师于土中即位三十年四夷宾服百姓家给政教清明迺营立明堂辟廱显宗即位躬行其礼宗祀光武皇帝于明堂养三老五更于辟廱威仪既盛美矣然徳化未流洽者礼乐未具羣下无所诵说而庠序尚未设之故也孔子曰辟如为山未成一篑止吾止也今叔孙通所撰礼仪与律令同录蔵于理官法家又复不传汉兴寝而不着民臣莫有言者又通没之后河间献王采礼乐古事稍稍増辑至五百余篇今学者不能昭见但推士礼以及天子説义又颇谬异故君臣长幼交接之道寖以不章司徒掾班彪曰汉承亡秦絶学之后祖宗之制因时施宜自𤣥成后学者蕃滋贡禹毁宗庙匡衡改郊兆何武定三公后皆数复故纷纷不定何者礼文缺微古今异制各为一家未易可偏定也西汉㑹要卷七西汉会要卷八钦定四库全书西汉㑹要卷八宋徐天麟撰礼二封禅孝文十五年用新垣平言既郊见渭阳五帝于是使博士诸生刺六经中作王制谋议巡狩封禅事明年人有上书告平所言皆诈也下吏治诛垣平是后文帝怠于改正服鬼神之事武帝初即位尤敬鬼神之祀汉兴已六十余嵗矣天下乂安缙绅之属皆望天子封禅改正度也而上乡儒术招贤良赵绾王臧等以文学为公卿欲议古立明堂城南以朝诸侯草廵狩封禅改厯服色事未就窦太后不好儒术使人微伺赵绾等姦利事按绾臧自杀诸所兴为皆废元狩元年上幸雍祠五畤获白麟竒木博谋羣臣终军对曰宜因昭时令日改定告元苴白茅于江淮发嘉号于营丘以应缉熙使着事者有纪焉司马相如既病免家居茂陵天子曰相如病甚可往从悉取其书若后之矣使所忠往而相如已死家无遗书问其妻对曰长卿未死时为一卷书曰有使来求书奏之其遗扎书言封禅事所忠奏焉天子异之其辞曰伊上古之初肇自颢穹生民厯选列辟以迄乎秦率迩者踵武聴逖者风声纷轮威蕤堙灭而不称者不可胜数也继昭夏崇号谥略可道者七十有二君罔若淑而不昌畴逆失而能存黄帝之前遐哉邈乎其详不可得闻已五三六经载籍之传维见可观也书曰元首明哉股肱良哉因斯以谈君莫盛于尧臣莫贤于后稷后稷创业于唐公刘发迹于西戎文王改制爰周郅隆大行越成而后陵迟衰微千载亡声岂不善始善终哉然无异端审所由于前谨遗教于后耳故轨迹夷易易遵也湛恩厖洪易丰也宪度着明易则也垂统理顺易继也是以业隆于繦保而崇冠乎二后揆厥所元终都攸卒未有殊尤絶迹可考于今者也然犹蹑梁父登太山建显号施尊名大汉之徳㷭涌原泉沕潏曼羡旁魄四塞云布雾散上畅九垓下泝八埏懐生之类沾濡浸润协气横流武节焱逝迩陿游原迥阔泳末首恶郁没闇昩昭晣昆虫闿怿囘首面内然后囿驺虞之珍羣徼麋鹿之怪兽导一茎六穂于庖牺双觡共抵之兽获周余放龟于岐招翠黄乗龙于沼鬼神接灵圉宾于闲馆竒物谲诡俶傥穷变钦哉符瑞臻兹犹以为薄不敢道封禅盖周跃鱼陨杭休之以燎微夫斯之为符也以登介丘不亦恧乎进逊之道何其爽与于是大司马进曰陛下仁育羣生义征不譓诸夏乐贡百蛮执贽徳牟往初功无与二休烈液洽符瑞衆变期应绍至不特创见意者太山梁父设坛塲望幸盖号以况荣上帝垂恩储祉将以庆成陛下嗛譲而弗发也挈三神之欢缺王道之仪羣臣恧焉或谓且天为賛闇示珍符固不可辞若然辞之是泰山靡记而梁甫罔几也亦各并时而荣咸济厥世而屈説者尚何称于后而云七十二君哉夫修徳以钖符奉符以行事不为越进也故圣王弗替而修礼地祗谒欵天神勒功中岳以章至尊舒盛徳发号荣受厚福以浸黎民皇皇哉斯事天下之壮观王者之卒业不可贬也愿陛下全之而后因杂缙绅先生之略术使获曜日月之末光絶炎以展采错事犹兼正列其义祓饰厥文作春秋一蓺将袭旧六为七摅之无穷俾万世得激清流扬微波蜚英声腾茂实前圣之所以永保鸿名而常为称首者用此宜命掌故悉奏其仪而览焉于是天子沛然改容曰俞乎朕其试哉乃迁思囘虑总公卿之议询封禅之事诗大泽之博广符瑞之富遂作颂曰自我天覆云之油油甘露时雨厥壤可游滋液渗漉何生不育嘉谷六穂我穑曷蓄匪唯雨之又润泽之匪唯偏我汜布护之万物熙煕懐而慕之名山显位望君之来君兮君兮侯不迈哉之兽乐我君圃白质黑章其仪可喜旼旼穆穆君子之态盖闻其声今视其来厥涂靡从天瑞之征兹尔于舜虞氏以兴濯濯之麟游彼灵畤孟冬十月君徂郊祀驰我君舆帝用享祉三代之前盖未尝有宛宛黄龙兴徳而升采色𤣥耀焕炳煇煌正阳显见觉寤黎烝于传载之云受命所乗厥之有章不必谆谆依类託寓谕以封峦披蓺观之天人之际已交上下相发允答圣王之事兢兢翼翼故曰于兴必虑衰安必思危是以汤武至尊严不失肃祗舜在假典顾省厥遗此之谓也相如既卒五嵗上始祭后土八年而遂礼中岳封于太山至梁父禅肃然是时李少君以祠灶却老方见上言祠灶皆可致物而丹砂可化为黄金黄金成以为饮食器则益夀益夀则海中蓬莱仙者可见之以封禅则不死黄帝是也于是天子始亲祠灶后二年郊雍获一角兽若麃然有司曰陛下肃祗郊祀上帝报享钖一角兽盖麟云于是以荐五畤畤加一牛以燎赐诸侯白金以风符应合乎天也于是济北王以为天子且封禅上书献泰山及其旁邑天子以它县偿之常山王有罪天子封其弟贞定以续先王祀而以常山为郡然后五岳皆在天子之郡元鼎四年上始巡幸郡县寖寻于泰山矣其夏六月上得寳鼎公孙卿有札书曰黄帝得寳鼎冕候问于鬼臾区鬼臾区对曰黄帝得寳鼎神策是嵗己酉朔旦冬至得天之纪终而复始于是黄帝迎日推策后率二十嵗复朔旦冬至凡二十推三百八十年黄帝仙登于天卿因所忠欲奏之所忠视其书不经疑其妄言谢曰寳鼎事已决矣尚何以为卿因嬖人奏之上大说乃召问卿对曰受此书申公申公已死上曰申公何人也卿曰齐人与安期生通受黄帝言无书独有此鼎书曰汉兴复当黄帝之时曰汉之圣者在之髙祖孙且曾孙也寳鼎出而与神通封禅封禅七十二王唯黄帝得上泰山封申公曰汉帝亦当上封禅封禅则能僊登天矣黄帝万诸侯而神灵之封君七千天下名山八而三在变夷五在中国中国华山首山太室山泰山东莱山此五山黄帝之所常游与神㑹黄帝且战且学僊患百姓非其道迺㫁斩非鬼神者百余嵗然后得与神通黄帝郊雍上帝宿三月鬼臾区号大鸿死葬雍故鸿冢是也其后黄帝接万灵明庭明庭者甘泉也所谓寒门者谷口也黄帝采首山铜铸鼎于荆山下鼎既成有龙垂胡䫇下迎黄帝黄帝上骑羣臣后宫从上龙七十余人龙迺上去余小臣不得上迺悉持龙䫇龙䫇拔墯墯黄帝之弓百姓仰望黄帝既上天乃抱其弓与龙䫇号故后世因名其处曰鼎湖其弓曰乌号于是天子曰嗟乎诚得如黄帝吾视去妻子如脱屣耳帝议欲放古巡守封禅之事诸儒对者五十余人未能有所定先是司马相如病死有遗书颂功徳言符瑞足以封泰山上竒其书以问儿寛寛对曰陛下躬发圣徳统楫羣元宗祀天地荐礼百神精神所乡征兆必报天地并应符瑞昭明其封泰山禅梁父昭姓考瑞帝王之盛节也然享荐之义不着于经以为封禅告成合袪于天地神祗祗戒精専以接神明总百官之职各称事宜而为之节文唯圣王所由制定其当非羣臣之所能列今将举大事优游数年使羣臣得人自尽终莫能成唯天子建中和之极兼总条贯金声而玉振之以顺成天庆垂万世之基上然之乃自制仪采儒术以文焉元封元年冬上议曰古者先振兵释旅然后封禅迺遂北巡朔方勒兵十余万骑还祭黄帝冢桥山释兵凉如上曰吾闻黄帝不死有冢何也或对曰黄帝以僊上天羣臣葬其衣冠既至甘泉为且用事泰山先类祠泰一日得寳鼎上与公卿诸生议封禅封禅用希旷世莫知其仪体而羣儒采封禅尚书周官王制之望祀射牛事齐人丁公年九十余曰封禅者古不死之名也秦皇帝不得上封陛下必欲上稍上即无风雨遂上封矣上于是迺令诸儒习射牛草封禅仪数年至且行天子既闻公孙卿及方士之言黄帝以封禅皆致怪物与神通欲放黄帝以接神人蓬莱髙世比徳于九皇而颇采儒术以文之羣儒既已不能辨明封禅事又拘于诗书古文而不敢骋上为封祠器视羣儒羣儒或曰不与古同徐偃又曰太常诸生行礼不如鲁善周霸属图封事于是上黜偃霸而尽罢诸儒弗用三月迺东幸缑氏礼登中岳太室从官在山上闻若有言万嵗云问上上不言问下下不言迺令祠官加增太室祠禁无伐其山木以山下户凡三百封崈髙为之奉邑独给祠复无有所与上因东上泰山泰山草木未生迺令人上石立之泰山颠上遂东巡海上行礼祠八神齐人之上疏言神怪竒方者以万数迺益发船令言海中神山者数千人求蓬莱神人公孙卿持节常先行候名山至东莱言夜见大人长数丈就之则不见见其迹甚大类禽兽云羣臣有言见一老父牵狗言吾欲见鉅公已忽不见上既见大迹未信及羣臣又言老父则大以为僊人也宿留海上与方士传车及间使求神僊人以千数四月还至奉髙上念诸儒及方士言封禅人殊不经难施行天子至梁父礼祠地主至乙夘令侍中儒者皮弁缙绅射牛行事封泰山下东方如郊祠泰一之礼封广丈二尺髙九尺其下则有玉牒书祕礼毕天子独与侍中奉车子侯上泰山亦有封其事皆禁明日下隂道丙辰禅泰山下阯东北肃然山如祭后土礼天子皆亲拜见衣上黄而尽用乐焉江淮间一茅三嵴为神籍五色土益杂封纵逺方竒兽飞禽及白雉诸物颇以加祠兕牛象犀之属不用皆至泰山然后去封禅祠其夜若有光昼有白云出封中天子从禅还坐明堂羣臣更上夀下诏改元封元年又曰古者天子五载一巡狩用事泰山诸侯有朝宿地其令诸侯各治邸泰山下天子既已封泰山无风雨而方士更言蓬莱诸神若将可得于是上欣然庶几遇之复东至海上望焉车子侯暴病一日死上乃遂去并海上北至碣石巡自辽西厯北边至九原五月迺至甘泉周万八千里云其秋有星孛于东井后十余日有星孛于三能望气王朔言复独见填星出如瓜食顷复入有司皆曰陛下建汉家封禅天其报徳星云又本纪云春正月行幸缑氏诏曰朕用事华山至于中岳获駮麃见夏后启母石翌日亲登嵩高御史乗属在庙旁吏卒咸闻唿万嵗者三登礼罔不答其令祠官加增太室祠禁无伐其草木以山下户三百为之奉邑名曰崇髙独给祠复亡所与行遂东巡海上夏四月癸夘上还登封泰山降坐明堂诏曰朕以眇身承至尊兢兢焉惟徳菲薄不明于礼乐故用事八神遭天地况施着见景象㞕然如有闻震于怪物欲止不敢遂登封泰山至于梁父然后升䄠肃然自新嘉与士大夫更始其以十月为元封元年行所巡至博奉髙蛇丘厯城梁父民田租逋赋贷已除加年七十以上孤寡帛人二疋四县无出今年算赐天下民爵一级女子百户牛酒行自泰山复东巡海上至碣石自辽西歴北边九原归于甘泉元封五年行南巡狩春三月还至泰山増封太初元年冬十月行幸泰山十二月䄠髙里三年修泰山䄠石闾天汉三年行幸泰山修封太始四年行幸泰山修封䄠石闾征和四年上幸泰山修封禅石闾㤗山五年一修封武帝凡五修封霍去病伐匈奴封狼居胥山禅于故衍登临翰海封禅议对十九篇汉封禅羣祀三十六篇西汉㑹要卷八西汉会要卷九钦定四库全书西汉㑹要卷九宋徐天麟撰礼三亲郊孝文亲郊二幸雍始郊见五帝郊祀五帝于渭阳孝景亲郊一幸雍郊五畤孝武亲郊十一幸雍祠五畤八幸甘泉郊泰畤三孝宣亲郊六幸雍祠五畤一幸甘泉郊泰畤五孝元亲郊八幸雍祠五畤三幸甘泉郊泰畤五孝成亲郊九幸雍祠五畤四幸甘泉郊泰畤四郊祀长安南北郊一孝平亲郊一郊祀髙祖以配天杂录汉王二年冬东击项籍而还入闗问故秦时上帝祠何帝也对曰四帝有白青黄赤帝之祠髙祖曰吾闻天有五帝而四何也莫知其说于是髙祖曰吾知之矣迺待我而具五也迺立黑帝祠名曰北畤有司进祠上不亲往悉召故秦祀官复置太祝太宰如其故仪礼下诏曰吾甚重祠而敬祭今上帝之祭及山川诸神当祠者各以其时礼祠之如故孝文帝十四年以嵗比登诏有司增雍五畤路车各一乗驾被具西畤畦畤寓车各一乗寓马四疋驾被具诏曰有异物之神见于成纪毋害于民朕几郊祀上帝诸神礼官议毋讳以朕劳有司皆曰古者天子夏亲郊祀上帝于郊故曰郊于是夏四月文帝始幸雍郊见五畤祠衣皆上赤赵人新垣平以望气见上言长安东北有神气成五采若人冠冕焉或曰东北神明之舍西方神明之墓也天瑞下宜立祠上帝以合符应于是作渭阳五帝庙同宇帝一殿面五门各如其帝色祠所用及仪亦如雍五畤明年夏四月文帝亲拜霸渭之㑹以郊见渭阳五帝五帝庙临渭其北穿蒲池沟水权火举而祠若光辉然属天焉文帝出长门若见五人于道北遂因其直立五帝坛祠以五牢其明年平使人持玉杯上书阙下献之平言上曰阙下寳玉气来者已视之果有献玉杯者刻曰人主延夀平又言臣候日再中居顷之日却复中于是始更以十七年为元年令天下大酺平言曰周鼎亡在泗水中今河决通于泗臣望东北汾隂直有金寳气意周鼎其出乎兆见不迎则不至于是上使使治庙汾隂南临河欲祠出周鼎人有上书告平所言皆诈也下吏治诛夷平是后文帝怠于改正服鬼神之事而渭阳长门五帝使祠官领以时致礼不往焉武帝时亳人谬忌奏祠泰一方曰天神贵者泰一泰一佐曰五帝古者天子以春秋祭泰一东南郊日一太牢七日为坛门八通之鬼道于是天子令太祝立其祠长安城东南郊常奉祀如忌方其后人上书言古者天子三年一用太牢祠三一天一地一泰一天子许之令太祝领祠之于忌泰一坛上如其方后人复有言古天子常以春解祠祠黄帝用一枭破镜㝠羊用羊祠马行用一青牡马泰一臯山山君用牛武夷君用干鱼隂阳使者以一牛令祠官领之如其方而祠泰一于忌泰一坛旁后二年郊雍获一角兽若麃然有司曰陛下肃祗郊祀上帝报享钖一角兽盖麟云于是以荐五畤畤加一牛以燎赐诸侯白金以风符应合于天也元鼎中上雍且郊或曰五帝泰一之佐也宜立泰一而上亲郊之上疑未定明年上遂郊雍至陇西登空桐幸甘泉令祠官寛舒等具泰一祠坛坛放亳忌泰一坛三陔五帝坛环居其下各如其方黄帝西南除八通鬼道泰一所用如雍一畤物而加醴枣脯之属杀一氂牛以为俎豆牢具而五帝独有俎豆醴进其下四方地为腏食羣神从者及北斗云已祠胙余皆燎之其牛色白白鹿居其中彘在鹿中鹿中水而酒之祭日以牛祭月以羊彘特泰一祝宰则衣紫及绣五帝各如其色日赤月白十一月辛巳朔旦冬至昒爽天子始郊拜泰一朝朝日夕夕月则揖而见泰一如雍郊礼其賛飨曰天始以寳鼎神策授皇帝朔而又朔终而复始皇帝敬拜见焉而衣上黄其祠列火满坛坛旁亨炊具有司曰祠上有光公卿言皇帝始郊见泰一云阳有司奉瑄玉嘉牲荐飨是夜有美光及昼黄气上属天大史令谈祠官寛舒等曰神灵之休佑福兆祥宜因此地光域立泰畤坛以明应令太祝领秋及腊间祠三嵗天子壹郊见宣帝元康四年下诏曰盖闻天子尊事天地修祀山川古今通礼也间者上帝之祠阙而不亲十有余年朕甚惧焉朕亲饬躬齐戒亲奉祀为百姓䝉嘉气获丰年焉明年正月上始幸甘泉郊见泰畤数有美祥修武帝故事盛车服敬齐祠之礼颇作诗歌亲祠后土孝武祠后土五幸河东祠后土孝宣祠后土二幸河东祠后土孝元祠后土三幸河东祠后土孝成祠后土五祀后土于长安北郊幸河东祠后土四武帝元鼎四年天子郊雍曰今上帝朕亲郊而后土无祀则礼不答也有司与太史令谈祠官寛舒议天地牲角茧栗今陛下亲祠后土后土宜于泽中圜丘为五坛坛一黄犊牢具已祠尽瘗而从祠衣上黄于是天子东幸汾隂汾隂男子公孙滂洋等见汾旁有光如绛上遂立后土祠于汾隂脽上如寛舒等议上亲望拜如上帝礼成帝建始元年徙甘泉泰畤河东后土于长安南北郊永始元年三月以未有皇孙复甘泉河东祠绥和二年以卒不获祐复长安南北郊建平三年惧孝哀皇帝之疾未瘳复甘泉汾隂祠平帝元始五年王莽言宜如建始时丞相衡等议复长安南北郊奏可三十余年间天墬之祠五徙焉莽又与大师光大司徒宫羲和歆等八十九人议皆曰天子父事天母事地今称天神曰皇天上帝泰一兆曰泰畤而称墬祇曰后土与中央黄灵同又兆北郊未有尊称宜令墬祇称皇墬后祇兆曰广畤奏可杂录元延二年三月将祭后土上迺率羣臣横大河凑汾隂既祭行游介山囘安邑顾龙门览盐池登厯观陟西岳以望八荒迹殷周之虚𦕈然以思唐虞之风扬雄以为临川羡鱼不如归而结罔还上河东赋以劝西汉㑹要卷九西汉会要卷十钦定四库全书西汉㑹要卷十宋徐天麟撰礼四郊议成帝初即位丞相衡御史大夫谭奏言帝王之事莫大乎承天之序承天之序莫重于郊祀故圣王尽心极虑以建其制祭天于南郊就阳之义也瘗地于北郊即隂之象也天之于天子也因其所都而各飨焉往者孝武皇帝居甘泉宫即于云阳立泰畤祭于宫南今行常幸长安郊见皇天反北之泰隂祠后土反东之少阳事与古制殊又至云阳行谿谷中阸陜且百里汾隂则渡大川有风波舟楫之危皆非圣主所宜数乗郡县治道共张吏民困苦百官烦费劳所保之民行危险之地难以奉神灵而祈福祐殊未合于承天子民之意昔者周文武郊于丰鄗成王郊于雒邑由此观之天随王者所居而飨之可见也甘泉泰畤河东后土之祠宜可徙置长安合于古帝王愿与羣臣议定奏可大司马车骑将军许嘉等八人以为所从来久逺宜如故右将军王商博士师丹议郎翟方进等五十人以为礼记曰燔柴于太坛祭天也瘗薶于大圻祭地也兆于南郊所以定天位也祭地于大折在北郊就隂位也郊处各在圣王所都之南北书曰越三日丁巳用牲于郊牛二周公加牲告徙新邑定郊礼于雒明王圣主事天明事地察天地明察神明章矣天地以王者为主故圣王制祭天地之礼必于国郊长安圣主之居皇天所观视也甘泉河东之祠非神灵所飨宜徙就正阳大隂之处违俗复古循圣制定天位如礼便于是衡谭奏议曰陛下圣徳聪明上通承天之大典览羣下使各悉心尽虑议郊祀之处天下幸甚臣闻广谋从衆则合于天心故洪范曰三人占则从二人言言少从多之义也论当往古宜于万民则依而从之违道寡与则废而不行今议者五十八人其五十人言当徙之义皆着于经传同于上世便于吏民八人不按经艺考古制而以为不宜无法之议难以定吉凶太誓曰正稽古立功立事可以永年丕天之大律诗曰毋曰髙髙在上陟降厥士日监在兹言天之日监王者之处也又曰迺眷西顾此维予宅言天以文王之都为居也宜于长安定南北郊为万世基天子从之既定衡言甘泉泰畤紫坛八觚宣通象八方五帝坛周环其下又有羣神之坛以尚书禋六宗望山川徧羣神之义紫坛有文章采镂黼黻之饰及玉女乐石坛僊人祠瘗鸾路骍驹寓龙马不能得其象于古臣闻郊紫坛飨帝之义埽地而祭上质也歌大吕舞云门以竢天神歌大蔟舞咸池以竢地祗其牲用犊其席稾稭其器陶匏皆因天地之性贵诚上质不敢修其文也以为神祇功徳至大虽修精微而备庶物犹不足以报功唯至诚为可致上质不饰以章天徳紫坛伪饰女乐鸾路骍驹龙马石坛之属宜皆勿修衡又言王者本以其礼制事天地非因异世所立而继之今雍鄜密上下畤本秦侯各以其意所立非礼之所载术也汉兴之初仪制未及定即且因奉故祠复立北畤今既稽古建定天地之大礼郊见上帝青赤白黄黑五方之帝皆毕陈各有位馔祭祀备具诸侯所妄造王者不当长遵及北畤未定时所立不宜复修天子皆从焉及陈寳祠由是皆罢明年上始祀南郊赦奉郊之县及中都官耐罪囚徒是嵗衡谭复条奏长安厨官县官给祠郡国候神方士使者所祠凡六百八十三所其二百八所应礼及疑无明文可奉祠如故其余四百七十五所不应礼或复重请皆罢奏可本雍旧祠二百三所唯山川诸星十五所为应礼云若诸布诸严诸逐皆罢社主有五祠置其一又罢髙祖所立梁晋秦荆巫九天南山莱中之属及孝文渭阳孝武薄忌泰一三一黄帝㝠羊马行泰一臯山山君武夷夏后启母石万里沙八神延年之属及孝宣参山蓬山之罘成山莱山四时蚩尤劳谷五牀僊人玉女径路黄帝天神原水之属皆罢候神方士使者副佐本草待诏七十余人皆归家明年衡坐事免官爵衆庶多言不当变动祭祀者又初罢甘泉泰畤作南郊日大风壊甘泉竹宫折拔畤中林木十围以上百余天子异之以问刘向对曰家人尚不欲絶种祠况于国之神寳旧畤且甘泉汾隂及雍五畤始立皆有神祗感应然后营之非茍而已也武宣之世奉此三神礼敬敇备神光尤着祖宗所立神祗旧位诚未易动而始纳贡禹之议后人相因多所动揺易大传曰诬神者殃及三世恐其咎不独止禹等上意恨之后上以无继嗣故令皇太后诏有司曰盖闻王者承事天地交接泰一尊莫着于祭祀孝武皇帝大圣通明始建上下之祀营泰畤于甘泉定后土于汾隂而神祗安之飨国长久子孙蕃滋累世遵业福流于今今皇帝寛仁孝顺奉循圣绪靡有大愆而久无继嗣思其咎职殆在徙南北郊违先帝之制改神祗旧位失天地之心以妨继嗣之福春秋六十未见皇孙食不甘味寝不安席朕甚悼焉春秋大复古善顺祀其复甘泉泰畤汾隂后土如故及雍五畤陈寳祠在陈仓者天子复亲郊礼如前又复长安雍及郡国祠着明者且半后成都侯王商为大司马卫将军辅政杜邺説商曰东邻杀牛不如西邻之禴祭言奉天之道贵以诚质大得民心也行秽祀丰犹不䝉佑徳修荐薄吉必大来古者坛塲有常处燎禋有常用賛见有常礼牺牲玉帛虽备而财不匮车舆臣后虽动而用不劳是故每举其礼助者欢説大路所厯黎元不知今甘泉河东天地郊祀咸失方位违隂阳之宜及雍五祀皆旷逺奉尊之役休而复起缮治共张无解已时皇天着象殆可略知前上甘泉先敺失道礼月之夕奉引复迷祠后土还临河当渡疾风起波船不可御又雍大雨壊平阳宫垣迺三月甲子震电灾林光宫门祥瑞未着咎征仍臻迹三郡所奏皆有变故不答不飨何以甚此诗曰率由旧章旧章先王法度文王以之交神于祀子孙千亿宜如异时公卿之议复还长安南北郊后数年成帝崩皇太后诏有司曰皇帝即位思顺天心遵经义定郊礼天下説憙惧未有皇孙故复甘泉泰畤汾隂后土庶几获福皇帝恨难之卒未得其祐其复南北郊长安如故以顺皇帝之意也哀帝即位寝疾博延方术士京师诸县皆有侍祠使者尽复前世所常兴诸神祠官凡七百余所一嵗三万七千祠云明年复令太皇太后诏有司曰皇帝孝顺奉承圣业靡有解怠而久疾未瘳夙夜惟思殆继体之君不宜改作其复甘泉泰畤汾隂后土祠如故上亦不能亲至遣有司行事而礼祠焉后三年哀帝崩平帝元始五年大司马王莽奏言王者父事天故爵称天子孔子曰人之行莫大于孝孝莫大于严父严父莫大于配天王者尊其考欲以配天縁考之意欲尊祖推而上之遂及始祖是以周公郊祀后稷以配天宗祀文王于明堂以配上帝礼记天子祭天地及山川嵗徧春秋谷梁传以十二月下辛卜正月上辛郊髙皇帝受命因雍四畤起北畤而备五帝未共天地之祀孝文十六年用新垣平初起渭阳五帝庙祭泰一地祗以太祖髙皇帝配日冬至祠泰一夏至祠地祗皆并祠五帝而共一牲上亲郊拜后平伏诛廼不复自亲而使有司行事孝武皇帝祠雍曰今上帝朕亲郊而后土无祠则礼不答也于是元鼎四年十一月甲子始立后土祠于汾隂或曰五帝泰一之佐宜立泰一五年十一月癸未始立泰一祠于甘泉三嵗一郊与雍更祠亦以髙祖配不嵗事天皆未应古制建始元年徙甘泉泰畤河东后土于长安南北郊永始元年三月以未有皇孙复甘泉河东祠绥和二年以卒不获祐复长安南北郊建平三年惧孝哀皇帝之疾未瘳复甘泉汾隂祠竟复无福臣谨与太师孔光长乐少府平晏大司农左咸中垒校尉刘歆太中大夫朱阳博士薛顺议郎国由等六十八人议皆曰宜如建始时丞相衡等议复长安南北郊如故莽又颇改其祭礼曰周官天墬之祀乐有别有合其合乐曰以六律六钟五声八音六舞大合乐祀天神祭墬祗祀四望祭山川享先妣先祖凡六乐奏六歌而天墬神祇之物皆至四望盖谓日月星海也三光髙而不可得亲海广大无限界故其乐同祀天则天文从祭墬则墬理从三光天文也山川地理也天地合祭先祖配天先妣配墬其谊一也天墬合精夫妇判合祭天南郊则以墬配一体之谊也天墬位皆南郷同席墬在东共牢而食髙帝髙后配于坛上西郷后在北亦同席共牢牲用茧栗𤣥酒陶匏礼记曰天子籍田千亩以事天墬繇是言之宜有黍稷天地用牲一燔尞瘗薶用牲一髙帝髙后用牲一天用牲左及黍稷燔尞南郊墬用牲右及黍稷瘗于北郊其旦东郷再拜朝日其夕西郷再拜夕月然后孝弟之道备而神祗嘉享万福降辑此天墬合祀以祖妣配者也其别乐曰冬日至于墬上之圜丘奏乐六变则天神皆降夏日至于泽中之方丘奏乐八变则墬祇皆出天墬有常位不得常合此其各特祀者也隂阳之别于日冬夏至其㑹也以孟春正月上辛若丁天子亲合祀天墬于南郊以髙帝髙后配隂阳有离合易曰分隂分阳迭用柔刚以日冬至使有司奉祀南郊髙帝配而望羣阳日夏至使有司奉祭北郊髙后配而望羣隂皆以助致微气通道幽弱当此之时后不省方故天子不亲而遣有司所以正承天顺地复圣王之制显太祖之功也渭阳祠勿复修羣望未悉定定复奏奏可三十余年间天墬之祠五徙焉西汉㑹要卷十西汉会要卷十一钦定四库全书西汉㑹要卷十一宋徐天麟撰礼五祖宗配侑孝文十六年起渭阳五帝庙祭泰一地祗以太祖髙皇帝配孝武元鼎五年立泰一祠于甘泉亦以髙祖配元封四年祠泰一五帝于明堂上坐合髙皇帝祠坐对之孝平元始四年郊祀髙祖以配天宗祀孝文以配上帝元始五年安汉公莽奏以正月上辛若丁天子亲合祀天墬于南郊以髙帝髙后配以日冬至使有司奉祀南郊髙帝配日夏至使有司奉祭北郊髙后配緫天神髙帝初或言周兴而邑立后稷之祠至今血食天下于是髙祖制诏御史其令天下立灵星祠常以嵗时祠以牛孝武作泰一祠坛祭日以牛祭月以羊彘特朝朝日夕夕月则揖而见泰一元封三年夏旱其令天下尊祠灵星焉孝宣又立嵗星辰星太白荧惑南斗祠于长安城旁成山祠日莱山祠月又祠四时于瑯邪蚩尤于夀良平帝元始五年王莾已奏复长安南北郊又言书曰类于上帝禋于六宗欧阳大小夏矦三家説六宗皆曰上不及天下不及墬旁不及四方在六者之间助隂阳变化实一而名六名实不相应礼记祀典功施于民则祀之天文日月星辰所昭仰也地理山川海泽所生殖也易有八卦干坤六子水火不相逮雷风不相悖山泽通气然后能变化既成万物也臣前奏徙甘泉泰畤汾隂后土皆复于南北郊谨按周官兆五帝于四郊山川各因其方今五帝兆居在雍五畤不合于古又日月雷风山泽易卦六子之尊气所谓六宗也星辰水火沟渎皆六宗之属也今或未特祀或无兆居谨与太师光大司徒宫羲和歆等八十九人议皆曰天子父事天母事地今称天神曰皇天上帝泰一兆曰泰畤而称墬祇曰后土与中央黄灵同又兆北郊未有尊称宜令墬祗称皇墬后祗兆曰广畤易曰方以类聚物以羣分分羣神以类相从为五部兆天墬之别神中央帝黄灵后土畤及日庙北辰北斗填星中宿中宫于长安城之未墬兆东方帝太昊青灵勾芒畤及雷公风伯庙嵗星东宿东宫于东郊兆南方炎帝赤灵祝融畤及荧惑星南宿南宫于南郊兆西方帝少皥白灵蓐収畤及太白星西宿西宫于西郊兆北方帝颛顼黒灵𤣥冥畤及月庙雨师庙辰星北宿北宫于北郊兆奏可于是长安旁诸庙兆畤甚盛矣山川始名山大川在诸矦诸矦祝各自奉祠天子官不领及齐淮南国废令太祝尽以嵗时致礼如故孝文十二年诏河湫汉水玉各加二十五年修名山大川尝祀而絶者有司以嵗时致礼孝武建元元年诏曰河海润千里其令祠官脩山川之祠为嵗事曲加礼元封元年上登封泰山用事八神八神者一曰天主祠天齐天齐渊水居临菑南郊山下下者二曰地主祠泰山梁父盖天好隂祠之必扵髙山之下畤命曰畤地贵阳祭之必于泽中圜丘云三曰兵主祠蚩尤蚩尤在东平陆监乡齐之西竟也四曰隂主祠三山五曰阳主祠之罘山六曰月主祠之莱山皆在齐北竝勃海七曰日主祠盛山盛山斗入海最居齐东北阳以迎日出云八曰四时主祠瑯邪瑯邪在齐东北盖嵗之所始孝宣神爵元年制诏大常夫江海百川之大者也今阙焉无祠其令祠官以礼为嵗事以四时祠江海頟水祈为天下丰年焉自是五岳四渎皆有常礼东岳太山于愽中岳泰室于嵩髙南岳灊山于灊西岳华山于华阴北岳常山于上曲阳河于临晋江于江都淮于平氏济于临邑界中皆使者持节侍祠唯泰山与河嵗五祠江水四余皆一祷而三祠云又祠太室山于即墨三户山于下宻祠天封苑火井于鸿门又立嵗星辰星太白荧惑南斗祠于长安城旁又祠叄山八神于曲城蓬山石社石鼓于临胊之罘山于腄成山于不夜莱山于黄成山祠日莱山祠月髙禖武帝年二十九迺得太子甚喜为立禖使东方朔枚臯为禖祝腊蜡髙祖十年有司请令县官常以春二月及腊祠稷以羊彘孝武太初二年祠门户比腊严延年毋欲从延年腊借田文帝二年正月丁亥诏曰夫农天下之本也其开借田朕亲率耕以给宗庙粢盛文帝即位贾谊説上曰汉之为汉㡬四十年矣公私之积犹可哀痛今敺民而归之农皆着于本使天下各食其力末技游食之民转而縁南畮则菑积足而民乐其所矣于是上感谊言始开借田躬耕以劝百姓十三年春二月甲寅诏曰朕亲率天下农耕以供粢盛皇后亲桑以奉祭服其具礼仪景帝后二年夏四月诏曰雕文刻镂伤农事者也锦绣纂组害女红者也农事伤则饥之本也女红害则寒之原也夫饥寒并至而能亡为非者寡矣朕亲耕后亲桑以奉宗庙粢盛祭服为天下先欲天下务农蚕素有蓄积以偹灾害武帝制曰朕亲耕借田以为农先征和四年三月上耕于鉅定昭帝始元元年二月己亥上耕于钩盾弄田六年春正月上耕于上林杂録大司农属官有借田令丞茧舘成帝建始四年谷永对曰皇后桑蚕以治祭服共事天地宗庙正以是日疾风自西北大寒雨雪壊败其功以章不乡宜齐戒避寝以深自责社稷髙祖初起祷丰枌榆社天下已定诏御史令丰治枌榆社常以时春以羊彘祠之汉二年令民除秦社稷立汉社稷十年春有司请令县常以春二月及腊祠稷以羊彘民里社各自裁以祠制曰可武帝立子闳为齐王策曰受兹青社立子且为燕王策曰受兹元社立子胥为广陵王策曰受兹赤社禇先生曰诸矦王始封者必受土于天子之社归立之以为国社以嵗时祠之春秋大传曰天子之国有泰社东方青南方赤西方白北方黒上方黄故将封于东方者取青土封于南方者取赤土封于西方者取白土封于北方者取黒土封于上方者取黄土各取其色物裹以白茅封以为社此始受封于天子者也此之为主土主土者立社而奉之也平帝元始三年王莾言帝王建立社稷社者土也宗庙王者所居稷者百谷之主所以奉宗庙共粢盛人所食以生活也王者莫不尊重亲郊自为之主礼如宗庙诗曰乃立冢土又曰以御田祖以祈甘雨礼记曰维祭宗庙社稷为越绋而行事圣汉兴礼仪稍定已有官社未立官稷遂于官社后立官稷以夏禹配食官社后稷配食官稷稷种谷树徐州牧嵗贡五色土各一斗杂録栾布为燕相燕齐之齐皆为立社号曰栾公社昌邑有枯社木卧复生建昭五年兖州刺史浩赏禁民私所自立社山阳槖茅乡社有大槐吏伐断之其夜槐复立其故处明堂文帝时贾山言愿以夏嵗二月定明堂武帝建元元年议立明堂遣使者安车蒲轮束帛加璧迎鲁申公上乡儒术招贤良赵绾王臧等以文学为公卿欲议古立明堂城南以朝诸侯事未就窦太后不好儒术使人㣲伺赵绾等姦利按绾臧绾臧自杀诸所兴为皆废赵绾王臧请立明堂以朝诸侯不能就其事乃言师申公于是上使使束帛加璧安车以蒲里轮驾驷迎申公弟子二人乘轺传从至舍鲁邸议明堂事大喜窦太后喜老子言不説儒术得绾臧之过以责上上因废明堂事元封元年登封泰山降坐明堂元封二年作明堂于泰山下初太子封泰山泰山东北址古时有明堂处处险不敞上欲治明堂奉髙旁未晓其制度济南人公玉帯上黄帝时明堂图明堂中有一殿四面无壁以茅盖通水水圜宫垣为复道上有楼从西南入名曰昆仑天子从之入以拜祀上帝焉于是上令奉髙作明堂汶上如帯图及是嵗修封则祠泰一五帝于明堂上坐合髙皇帝祠坐对之祠后土于下房以二十太牢天子从昆仑道入始拜明堂如郊礼毕尞堂下而上太初元年行幸泰山以十一月甲子朔旦冬至日祀上帝于明堂后每修封其賛飨曰天増授皇帝泰元神策周而复始皇帝敬拜泰一天汉三年三月行幸泰山祀明堂因受计还太始四年三月行幸泰山壬午祀髙帝于明堂以配上帝因受计癸未祀孝景皇帝于明堂平帝元始四年正月宗祀孝文以配上帝二月王莾奏立明堂五年正月祫祭明堂诸矦王二十八人列矦百二十人宗室子九百余人召助祭礼毕皆益户赐爵及金帛増秩补吏各有差羲和刘歆等四人使治明堂辟廱令汉与文王灵台周公作洛同符皆封为列矦西汉㑹要卷十一西汉会要卷十二钦定四库全书西汉㑹要卷十二宋徐天麟撰礼六宗庙太上皇庙孝元永光五年毁建昭五年复竟宁元年五月毁孝成河平元年复世世奉祠髙庙孝恵尊髙庙为太祖庙孝景元年申屠嘉等奏世功莫大于髙皇帝宜为帝者太祖之庙天子宜世世献制曰可孝恵庙元帝永光五年毁竟宁元年三月复五月毁孝文庙四年作顾成庙孝景元年申屠嘉等奏徳莫盛于孝文皇帝宜为帝者太宗之庙制曰可孝景庙中四年三月起徳阳宫元帝竟宁元年毁孝武庙元光三年起龙渊宫宣帝本始二年诏尊孝武庙为世宗庙天子世世献哀帝即位孔光与羣臣杂议孝武皇帝虽有功烈亲尽宜毁刘歆议曰孝宣皇帝既以为世宗之庙建立万世不宜毁上覧其议制曰歆议可孝昭庙悼皇考庙宣帝元康元年立皇考庙成帝永光五年定迭毁礼韦𤣥成奏皇考庙亲未尽不宜毁至平帝元始中王莾奏皇考庙本不当立请毁勿修奏可孝宣庙平帝元始四年尊孝宣庙为中宗天子世世献祭孝元庙平帝元始四年尊孝元庙为髙宗天子世世献祭孝成庙哀帝建平二年立共皇庙于京师共皇帝庙平帝即位隳废共皇帝庙孝哀庙孝平庙京师自髙祖至宣帝与太上皇悼皇考各自居陵旁立庙孝景元年十月诏曰盖闻古者祖有功而宗有徳制礼乐各有由歌者所以发徳也舞者所以明功也髙庙酎奏武徳文始五行之舞孝恵庙酎奏文始五行之舞孝文皇帝临天下通闗梁不异逺方除诽谤去肉刑赏赐长老収恤孤独以遂羣生减嗜欲不受献罪人不帑不诛亡罪不私其利也除宫刑出羙人重絶人之世也朕既不敏弗能胜识此皆上世之所不及而孝文皇帝亲行之徳厚侔天地利泽施四海靡不获福明象乎日月而庙乐不称朕甚惧焉其为孝文皇帝庙为昭徳之舞以明休徳然后祖宗之功徳施于万世永永无穷朕甚嘉之其与丞相列矦中二千石礼官具礼仪奏丞相臣嘉等奏曰陛下永思孝道立昭徳之舞以明孝文皇帝之盛徳皆臣嘉等愚所不及臣谨议世功莫大于髙皇帝徳莫盛于孝文皇帝髙皇帝庙宜为帝者太祖之庙孝文皇帝庙宜为帝者太宗之庙天子宜世世献祖宗之庙郡国诸矦宜各为孝文皇帝立太宗之庙诸矦王列矦使者侍祠天子所献祖宗之庙请宜布天下制曰可宣帝初即位欲褒先帝诏丞相御史曰朕以眇身䝉遗徳承圣业奉宗庙夙夜惟念孝武皇帝躬仁谊厉威武北征匈奴单于逺遁南平氐羌昆明瓯骆两越东定薉貉朝鲜广地斥境立郡县百蛮率服欵塞自至珍贡陈于宗庙恊音律造乐歌荐上帝封太山立明堂改正朔易服色明开圣绪尊贤显功兴㓕继絶褒周之后备天地之礼广道术之路上天报况符瑞并应寳鼎出白麟获海效鉅鱼神人并见山称万嵗功徳茂盛不能尽宣而庙乐未称朕甚悼焉其与列矦二千石愽士议于是羣臣大议廷中皆曰宜如诏书长信少府夏矦胜独曰武帝虽有攘四夷广土斥境之功然多杀士衆竭民财力奢泰亡度天下虚耗百姓流离物故者半蝗虫大起赤地数千里或人民相食蓄积至今未复亡徳泽于民不宜为立庙乐公卿共难胜曰此诏书也胜曰诏书不可用也人臣之谊宜直言正论非茍阿意顺指议已出口虽死不悔于是丞相义御史大夫广眀劾奏胜非议诏书毁先帝不道及丞相长史黄霸阿纵胜不举劾俱下狱有司遂请尊孝武帝庙为世宗庙奏盛徳文始五行之舞天子世世献纳以明盛徳武帝廵狩所幸郡国凡四十有九皆立庙如髙祖太宗焉哀帝已追尊定陶共王为共皇帝郎中令冷褒黄门郎叚犹等复奏言宜为共皇立庙京师上复下其议有司皆以为宜如褒犹言师丹议独曰礼父为士子为天子祭以天子其尸服以士服以亡爵父之义尊父母也为人后者为之子故为所后服斩衰三年而降其父母朞明尊本祖而重正统也孝成皇帝圣恩深逺故为共王立后奉承祭祀令共皇长为一国太祖万世不毁恩义已备陛下既继体先帝持重太宗承宗庙天地社稷之祀义不得复奉定陶共皇祭入其庙今欲立庙于京师而使臣下祭之是无主也又亲尽当毁空去一国太祖不堕之祀而就无主当毁不正之礼非所以尊厚共皇也丹由是浸不合上意建平二年遂立共皇庙于京师平帝即位王莾白太后隳废共皇庙诸造议冷褒叚犹等皆徙合浦杂録奉常掌宗庙礼仪景帝更名太常恵帝即位徙叔孙通为奉常定宗庙仪法髙后时患臣下妄议先帝宗庙寝园官故定着令敢有擅议者弃市至元帝改制蠲除此令成帝以无继嗣又复擅议宗庙之令人有盗髙庙坐前玉环得文帝怒下廷尉治案盗宗庙服御物者为奏当弃市上大怒曰人亡道廼盗先帝噐吾属廷尉者欲致之族而君以法奏之非吾所以共承宗庙意也释之谢曰法如是足矣今盗宗庙噐而族之有如万分一假令愚民取长陵一抔土陛下且何以加其法乎文帝与太后言之乃许廷尉当是内史府居太上庙堧中门东出不便鼌错廼穿门南出凿庙堧垣丞相大怒为奏请诛错景帝曰此非庙垣廼堧中垣不致于法临江王荣坐侵太宗庙地召诣中尉自杀元鼎二年任越人坐为太常庙酒酸不敬国除太初三年石徳坐为太常庙牲瘦赎论后元元年御史大夫啇邱成坐为詹事侍祠孝文庙醉歌堂下曰出居安能鬰鬰大不敬自杀二年魏不害坐为太常孝文庙风发瓦免始元六年江徳坐为太常庙廊夜饮失火免甘露元年魏𢎞坐酎宗庙骑至司马门不敬削爵一级四月丙申太上皇庙火甲辰孝文庙火上素服五日丙显坐酎宗庙骑至司马门不敬夺爵一级韦𢎞为太常丞识奉宗庙典诸陵邑烦剧多罪过父贤以𢎞当为后故勑令自免𢎞懐谦不去官竟坐宗庙事繋狱宣帝时八月饮酎行祠孝昭庙先敺旄头劒挺堕墬首垂泥中刃乡乘舆车马惊于是召梁邱贺筮之有兵谋不吉上还使有司侍祠是时霍氏外孙代郡太守任宣坐谋反诛宣子章为公车丞亡在渭城界中夜𤣥服入庙居郎间执㦸立庙门待上至欲为逆发觉伏诛故事上常夜入庙其后待眀而入自此始也霍山曰丞相擅减宗庙羔莵鼃可以此罪也韦𤣥成以列矦侍祀孝恵庙当晨入庙天雨淖不驾驷马车而骑至庙下有司劾奏等軰数人皆削爵为闗内矦髙庙仆射原庙恵帝为东朝长乐宫及间徃数跸烦民作复道方筑武库南叔孙通奏事因请间曰陛下何自筑复道髙帝寝衣冠月出游髙庙子孙奈何乘宗庙道以行哉恵帝惧曰急壊之通曰人主无过举今已作百姓皆知之矣愿陛下为原庙渭北衣冠月出游之益广宗庙大孝之本上乃诏有司立原庙元帝罢原庙建昭五年复原庙郡国庙髙祖十年令诸矦王皆立太上皇庙于国都孝恵即位令郡诸矦王立髙庙孝景即位诏郡国诸矦宜各为孝文皇帝立太宗之庙孝武建元六年辽东髙庙灾董仲舒曰髙庙不当在辽东孝宣本始二年令武帝廵狩所幸之郡国皆立庙四年地震北海瑯邪壊祖宗庙上以宗庙堕素服避正殿五日元帝初元二年地震于陇西郡毁落太上皇庙殿壁木饰凡祖宗庙在郡国者六十八合百六十七所永光四年罢祖宗庙在郡国者西汉㑹要卷十二西汉会要卷十三钦定四库全书西汉㑹要卷十三宋徐天麟撰礼七庙议初髙祖时令诸矦王都皆立太上皇庙至恵帝尊髙帝庙为太祖庙景帝尊文帝庙为太宗庙行所尝幸郡国各立太祖太宗庙至宣帝本始三年复尊孝武庙为世宗庙行所廵狩亦立焉凡祖宗庙在郡国六十八合百六十七所而京师自髙祖下至宣帝与太上皇悼皇考各自居陵旁立庙并为百七十六又园中各有寝便殿日祭于寝月祭于庙时祭于便殿寝日四上食庙嵗二十五祠便殿嵗四祠又月一游衣冠而昭灵后武哀王昭哀后孝文太后孝昭太后衞思后戾太子戾后各有寝园与诸帝合凡三十所一嵗祠上食二万四千四百五十五至元帝时贡禹奏言古者天子七庙今孝恵孝景庙皆亲尽宜毁及郡国庙不应古礼宜正定天子是其议未及施行而禹卒永光四年乃下诏先议罢郡国庙曰朕闻明王之御世也遭时为法因事制宜徃者天下初定远方未宾因尝所亲以立宗庙盖建威销萌一民之至权也今頼天地之灵宗庙之福四方同轨蛮貊贡职乆遵而不定令䟽远卑贱共承尊祀殆非皇天祖宗之意朕甚惧焉传不云乎吾不与祭如不祭其与将军列侯中二千石二千石诸大夫博士议郎议丞相𤣥成御史大夫郑𢎞太子太傅严彭祖少府欧阳地余谏大夫尹更始等七十人皆曰臣闻祭非自外至者也繇中出生于心也故唯圣人为能飨帝孝子为能飨亲立庙京师之居躬亲承事四海之内各以其职来助祭尊亲之大义五帝三王所共不易之道也诗云有来雍雍至止肃肃相维辟公天子穆穆春秋之义父不祭于支庶之宅君不祭于臣仆之家王不祭于下土诸矦臣等愚以为宗庙在郡国宜无修臣请勿复修奏可因罢昭灵后武哀王昭哀后卫思后戾太子戾后园皆不奉祠裁置吏卒守焉罢郡国庙后月余复下诏曰盖闻明王制礼立亲庙四祖宗之庙万世不毁所以明尊祖敬宗着亲亲也朕获承祖宗之重惟大礼未备战栗恐惧不敢自颛其与将军列矦中二千石二千石诸大夫愽士议𤣥成等四十四人奏议曰礼王者始受命诸矦始封之君皆为太祖以下五庙而迭毁毁庙之主藏乎太祖五年而再殷祭言壹禘壹祫也祫祭者毁庙与未毁庙之主皆合食于太祖父为昭子为穆孙复为昭古之正礼也祭义曰王者禘其祖自出以其祖配之而立四庙言始受命而王祭天以其祖配而不为立庙亲尽也立亲庙四亲亲也亲尽而迭毁亲䟽之杀示有终也周之所以七庙者以后稷始封文王武王受命而王是以三庙不毁与亲庙四而七非有后稷始封文武受命之功者皆当亲尽而毁成王成二圣之业制礼作乐功徳茂盛庙犹不世以行为谥而已礼庙在大门之内不敢远亲也臣愚以为髙帝受命定天下宜为帝者太祖之庙世世不毁承后属尽者宜毁今宗庙异处昭穆不序宜入就太祖庙而序昭穆如礼太上皇孝恵孝文孝景庙皆亲尽宜毁皇考庙亲未尽如故大司马车骑将军许嘉等二十九人以为孝文皇帝除诽谤去肉刑躬节俭不受献罪人不孥不私其利出羙人重絶人类賔赐长老収恤孤独徳厚侔天地利泽施四海宜为帝者太宗之庙廷尉忠以为孝武皇帝改正朔易服色攘四夷宜为世宗之庙諌大夫尹更始等十八人以为皇考庙上序于昭穆非正礼宜毁于是上重其事依违者一年乃下诏曰盖闻王者祖有功而宗有徳尊尊之大义也存亲庙四亲亲之至恩也髙皇帝为天下诛暴除乱受命而帝功莫大焉孝文皇帝国为代王诸吕作乱海内揺动然羣臣黎庶靡不一意北面而归心犹谦辞固逊而后即位削乱秦之迹兴三代之风是以百姓晏然咸获嘉福徳莫盛焉髙皇帝为汉太祖孝文皇帝为太宗世世承祀传之无穷朕甚乐之孝宣皇帝为孝昭皇帝后于义一体孝景皇帝庙及皇考庙皆亲尽其正礼义𤣥成等奏曰祖宗之庙世世不毁继祖以下五庙而迭毁今髙皇帝为太祖孝文皇帝为太宗孝景皇帝为昭孝武皇帝为穆孝昭皇帝与孝宣皇帝俱为昭皇考庙亲未尽太上孝恵庙皆亲尽宜毁太上庙主宜瘗园孝恵皇帝为穆主迁于太祖庙寝园皆无复修奏可议者又以为清庙之诗言交神之礼无不清静今衣冠出游有车骑之衆风雨之气非所谓清静也祭不欲数数则渎渎则不敬宜复古礼四时祭于庙诸寝园日月闲祀皆可勿复修上亦不改也明年𤣥成复言古者制礼别尊卑贵贱国君之母非适不得配食则荐于寝身没而已陛下躬至孝承天心建祖宗定迭毁序昭穆大礼既定孝文太后孝昭太后寝祠园宜如礼勿复修奏可后嵗余𤣥成薨匡衡为丞相上寝疾梦祖宗谴罢郡国庙上少弟楚孝王亦梦焉上诏问衡议欲复之衡深言不可上疾乆不平衡惶恐祷髙祖孝文孝武庙曰嗣曽孙皇帝恭承洪业夙夜不敢康宁思育休烈以章祖宗之盛功故动作接神必因古圣之经徃者有司以为前因所幸而立庙将以繋海内之心非为尊祖严亲也今赖宗庙之灵六合之内莫不附亲庙宜一居京师天子亲奉郡国庙可止毋修皇帝祗肃旧礼尊重神明即告于祖宗而不敢失今皇帝有疾不豫廼梦祖宗见戒以庙楚王梦亦有其序皇帝悼惧即诏臣衡复修立谨案上世帝王承祖祢之大义皆不敢不自亲郡国吏卑贱不可使独承又祭祀之义以民为本间者嵗数不登百姓困乏郡国庙无以修立礼凶年则嵗事不举以祖祢之意为不乐是以不敢复如诚非礼义之中违祖宗之心咎尽在臣衡当受其殃大被其疾队在沟渎之中皇帝至孝肃谨宜䝉祐福唯髙皇帝孝文皇帝孝武皇帝省察右飨皇帝之孝开赐皇帝眉夀亡疆令所疾日瘳平复反常永保宗庙天下幸甚又告谢毁庙曰徃者大臣以为在昔帝王承祖宗之休典取象于天地天序五行人亲五属天子奉天故率其意而尊其制是以禘尝之序靡有过五受命之君躬接于天万世不堕继烈以下五庙而迁上陈太祖间嵗而祫其道应天故福禄永终太上皇非受命而属尽义则当迁又以为孝莫大于严父故父之所尊子不敢不承父之所异子不敢同礼公子不得为母信为后则于子祭于孙止尊祖严父之义也寝日四上食园庙间祠皆可亡修皇帝思慕悼惧未敢尽从惟念髙皇帝圣徳茂盛受命溥将钦若稽古承顺天心子孙本支陈钖亡疆诚以为迁庙合祭乆长之策髙皇帝之意廼敢不聼即以令日迁太上孝恵庙孝文太后孝昭太后寝将以昭祖宗之徳顺天人之序定亡穷之业今皇帝未受兹福乃有不能共职之疾皇帝愿复修立承祀臣衡等咸以为礼不得如不合髙皇帝孝恵皇帝孝文皇帝孝武皇帝孝昭皇帝孝宣皇帝太上皇孝文太后孝昭太后之意罪尽在臣衡等当受其咎今皇帝尚未平诏中朝臣具复毁庙之文臣衡中朝臣咸复以为天子之祀义有所断礼有所承违统背制不可以奉先祖皇天不祐鬼神不飨六艺所载皆言不当无所依縁以作其文事如失指罪廼在臣衡当深受其殃皇帝宜厚䝉祉福嘉气日兴疾病平复永保宗庙与天亡极羣生百神有所归息诸庙皆同文乆之上疾连年遂尽复诸所罢寝庙园皆修祀如故初上定迭毁礼独尊孝文庙为太宗而孝武庙亲未尽故未毁上于是廼复申明之曰孝宣皇帝尊孝武庙曰世宗损益之礼不敢有与焉他皆如旧制唯郡国庙遂废云元帝崩衡奏言前以上体不平故复诸所罢祠卒不䝉福案衞思后戾太子戾后园亲未尽孝恵孝景庙亲尽宜毁及太上皇孝文孝昭太后昭灵后昭哀后武哀王祠请悉罢勿奉奏可初髙后时患臣下妄非议先帝宗庙寝园官故定着令敢有擅议者弃市至元帝改制蠲除此令成帝时以无继嗣河平元年复复太上皇寝庙园世世奉祠昭灵后武哀王昭哀后并食于太上寝庙如故又复擅议宗庙之命成帝崩哀帝即位丞相孔光大司空何武奏言永光五年制书髙皇帝为汉太祖孝文皇帝为太宗建昭五年制书孝武皇帝为世宗损益之礼不敢有与臣愚以为迭毁之次当以时定非令所为擅议宗庙之意也臣请与羣臣杂议奏可于是光禄勲彭宣詹事满昌愽士左咸等五十三人皆以为继祖宗以下五庙而迭毁后虽有贤君犹不得与祖宗并列子孙虽欲褒大显扬而立之鬼神不飨也孝武皇帝虽有功烈亲尽宜毁太仆王舜中垒校尉刘歆议曰臣闻周室既衰四夷并侵猃狁最强于今匈奴是也至宣王而伐之诗人羙而颂之曰薄伐猃狁至于太原又曰啴啴推推如霆如雷显允方叔征伐猃狁荆蛮来威故称中兴及至幽王犬戎来伐杀幽王取宗噐自是之后南夷与北夷交侵中国不絶如线春秋纪齐威南伐楚北伐山戎孔子曰㣲管仲吾其被髪左衽矣是故弃桓之过而録其功以为伯首及汉兴冐顿始彊破东胡禽月氏并其土地地广兵彊为中国害南越尉佗总百粤自称帝故中国虽平犹有四夷之患且无宁嵗一方有急三面救之是天下皆动而被其害也孝文皇帝厚以货赂与结和亲犹侵暴无已甚者兴师十余万衆近屯京师及四邉嵗发屯备虏其为患乆矣非一世之渐也诸矦郡守连匈奴及百粤以为逆者非一人也匈奴所杀郡守都尉略取人民不可胜数孝武皇帝愍中国罢劳无安寕之时乃遣大将军骠骑伏波楼船之属南㓕百粤起七郡北攘匈奴降昆邪十万之衆置五属国起朔方以夺其肥饶之地东伐朝鲜起𤣥莵乐浪以断匈奴之左臂西伐大宛并三十六国结乌孙起炖煌酒泉张掖以鬲婼羗裂匈奴之右臂单于孤特远遁于幕北四垂无事斥地逺境起十余郡功业既定廼封丞相为富民侯以大安天下富实百姓其规抚可见又招集天下贤俊与恊心同谋兴制度改正朔易服色立天地之祠建封禅殊官号存周后定诸矦之制永无逆争之心至今累世赖之单于守藩百蛮服从万世之基也中兴之功未有髙焉者也髙帝建大业为太祖孝文皇帝徳至厚也为文太宗孝武皇帝功至着也为武世宗此孝宣帝所以发徳音也礼记王制及春秋谷梁传天子七庙诸矦五大夫三士二天子七日而殡七月而葬诸矦五日而殡五月而葬此丧事尊卑之序也与庙数相应其文曰天子三昭三穆与太祖之庙而七诸矦二昭二穆与太祖之庙而五故徳厚者流光徳薄者流卑春秋左氏传曰名位不同礼亦异数自上以下降杀以两礼也七者其正法数可常数者也宗不在此数中宗变也苟有功徳则宗之不可预为设数故于殷太甲为太宗太戊曰中宗武丁曰髙宗周公为无逸之戒举殷三宗以劝成王繇是言之宗无数也然则所以劝帝者之功徳博矣以七庙言之孝武皇帝未宜毁以所宗言之则不可谓无功徳礼记祀典曰夫圣王之制祀也功施于民则祀之以劳定国则祀之能救大灾则祀之窃观孝武皇帝功徳皆兼而有焉凢在于异姓犹将特祀之况于先祖或説天子五庙无见文又説中宗髙宗者宗其道而毁其庙名与实异非尊德贵功之意也诗云蔽芾甘棠勿翦勿伐召伯所茇思其人犹爱其木况宗其道而毁其庙乎迭毁之礼自有常法无殊功异徳固以亲䟽相推及至祖宗之序多少之数经传无明文至尊至重难以疑文虚説定也孝宣皇帝举公卿之议用衆儒之谋既以为世宗之庙建之万世宣布天下臣愚以为孝武皇帝功烈如彼孝宣皇帝崇立之如此不宜毁上覧其议而从之制曰太仆舜中垒校尉歆议可歆又以为礼去事有杀故春秋外传曰日祭月祀时享嵗贡终王祖祢则日祭曽髙祖月祀二祧则时享坛墠则嵗贡大禘则终王徳盛而游广亲亲之杀也弥逺则弥尊故禘为重矣孙居王父之处正昭穆则孙常与祖相代此迁庙之杀也圣人于其祖出于情矣礼无所不顺故无毁庙自贡禹建迭毁之议恵景及太上寝园废而为虗失礼意矣至平帝元始中大司马王莾奏本始元年丞相义等议谥孝宣皇帝亲曰悼园置邑三百家至元康元年丞相相等奏父为士子为天子祭以天子悼园宜称尊号曰皇考立庙益故奉园民满千六百家以为县臣愚以为皇考庙本不当立累世奉之非是又孝文太后南陵孝昭太后云陵园虽前以礼不复修陵名未正谨与大司徒晏等百四十七人议皆曰孝宣皇帝以兄孙继统为孝昭皇帝后以数故孝元世以孝景皇帝及皇考庙亲未尽不毁此两统贰父违于礼制案义奏亲谥曰悼裁置奉邑皆应经义相奏悼园称皇考立庙益民为县违离祖统乖谬本义父为士子为天子祭以天子者乃谓若虞舜夏禹殷汤周文汉之髙祖受命而王者也非谓继祖统为后者也臣请皇髙祖考庙奉明园毁勿修罢南陵云陵为县奏可元帝时韦𤣥成为丞相奏罢太上皇寝庙园平当上书言臣闻孔子曰如有王者必世而后仁三十年之间道徳和洽制礼兴乐灾害不生祸乱不作今圣汉受命而王继体承业二百余年孜孜不怠政令清矣然风俗未和隂阳未调灾害数见意者大本有不立与何徳化休证不应之乆也旤福不虗必有因而至者焉宜深迹其道而务修其本昔者帝尧南面而治先克明俊徳以亲九族而化及万国孝经曰天地之性人为贵人之行莫大于孝孝莫大于严父严父莫大于配天则周公其人也夫孝子善述人之志周公既成文武之业而制作礼乐修严父配天之事知文王不欲以子临父故推而序之上极于后稷而配以天此圣人之徳亡以加于孝也髙皇帝圣徳受命有天下尊太上皇犹周文武之追王太王王季也此汉之始祖后嗣所宜尊奉以广盛徳孝之至也书云正稽古建功立事可以永年传于亡穷上纳其言下诏复太上皇寝庙园西汉㑹要卷十三西汉会要卷十四钦定四库全书西汉㑹要卷十四宋徐天麟撰礼八庙祭京师自髙祖下至宣帝与太上皇悼皇考各自居陵旁立庙又园中各有寝便殿日祭于寝月祭于庙时祭于便殿寝日四上食庙嵗二十五祠便殿嵗四祠又月一游衣冠而昭灵后武哀王昭哀后孝文太后孝昭太后卫思后戾太子戾后各有寝园与诸帝合凢三十所一嵗祠上食二万四千四百五十五用卫士四万五千一百二十九人祝宰乐人万二千一百四十七人养牺牲卒不在数中叔孙通言于恵帝曰古者有春尝菓今樱桃熟可献愿陛下取樱桃献宗庙诸菓献由此兴髙庙酎孝恵庙酎孝文庙酎孝景元年令诸矦王列矦使者侍祠天子所献祖宗之庙孝武元鼎五年列矦坐献黄金酎祭宗庙不如法夺爵者百六人丞相赵周下狱死宗庙羔莵鼃孝宣地节四年㐮隄矦圣坐酎金斤八两少四两免五鳯四年朝矦因城坐酎金少四两免鄼侯萧胜王不齐耐为𨽻臣衣冠出游髙帝寝衣冠月出游髙庙自髙祖下至宣帝以太上皇悼皇考各自居陵旁立庙又园中各有寝便殿月一游衣冠叔孙通言于恵帝愿陛下作原庙渭北衣冠月出游之元帝时议者以为清庙之诗言交神之礼无不清静今衣冠出游有车骑之衆风雨之气非所谓清静也禘祫孝平元始五年正月祫祭明堂诸矦王二十八人列矦百二十人宗室子九百人召助祭礼毕皆益户赐爵及金帛増秩补吏各有差祠孔子髙祖十二年行过鲁以太牢祀孔子孔霸以初元元年为闗内矦食邑霸上书求奉孔子祭祀元帝下诏曰其令霸以所食邑八百户祀孔子焉霸还长安子福名数于鲁奉夫子祀平帝元始元年封孔子后孔均为褒成矦奉其祀追谥孔子曰褒成宣尼公祷旱武帝元封二年旱廼祷万里沙三年夏旱其令天下尊祠灵星焉昭帝始元六年夏旱大雩不得举火董仲舒治国以春秋灾异之变推隂阳所以错行故求雨闭诸阳纵诸隂其止雨反是行之一国未尝不得所欲杂祭祀髙祖置祠祀官女巫其梁巫祠天地天社天水房中堂上之属晋巫祠五帝东君云中君巫社巫祠族人炊之属秦巫祠杜主巫保族累之属荆巫祠堂下巫先司命施糜之属九天巫祠九天皆以嵗时祠宫中其河巫祠河于临晋而南山巫祠南山秦中秦中者秦二世皇帝也各有时日武帝时求神君舍之上林磃氏馆神君者长陵女子以乳死见神于先后宛若宛若祠之其室民多徃祠平原君亦徃祠其后子孙以尊显及上即位则厚礼置祠之内中闻其言不见其人云是时李少君亦以祠灶谷道郄老方见上上尊之少君者故深泽矦人主方匿其年及所生长常自谓七十能使物郄老其游以方徧诸矦无妻子人闻其能使物及不死更餽遗之常余金钱衣食人皆以为不治产业而饶给又不知其何所人愈信争事之少君资好方善为巧发竒中尝从武安矦宴坐中有年九十余老人少君廼言与其大父游射处老人为儿从其大父识其处一坐尽惊少君见上有故铜噐问少君曰此噐齐桓公十年陈于柏寝已而按其刻果齐桓公噐一宫尽骇以为少君神数百嵗人也少君言上祠灶皆可致物致物而丹沙可化为黄金黄金成以为饮食噐则益夀益夀而海中蓬莱仙者廼可见之以封禅则不死黄帝是也臣尝游海上见安期生安期生食臣枣大如𤓰安期生僊者通蓬莱中合则见人不合则隐于是天子始亲祠灶遣方士入海求蓬莱安期生之属而事化丹砂诸药齐为黄金矣乆之少君病死天子以为化去不死也使黄锤史寛舒受其方而海上燕齐怪迂之方士多更来言神事矣天子病鼎湖甚巫医无所不致游水发根言上郡有巫病而鬼下之上召置祠之甘泉及病使人问神君神君言曰天子无忧病病少瘉彊与我㑹甘泉于是上病瘉遂起幸甘泉病良已大赦置夀宫神君神君最贵者曰大一其佐曰太禁司命之属皆从之非可得见闻其言言与人音等时去时来来则风肃然居室帷中时昼言然常以夜天子祓然后入因巫为主人关饮食所欲言行下又置夀宫北宫张羽旗设共具以礼神君神君所言上使受书其名曰画法其所言世俗之所知也无絶殊者而天子心独憙其事秘世莫知也是时既㓕两粤粤人勇之乃言粤人俗鬼而其祠皆见鬼数有效昔东瓯王敬鬼夀百六十嵗后世怠嫚故衰耗廼命粤巫立粤祝祠安台无坛亦祠天神帝百鬼而以鸡卜上信之粤祠鸡卜自此始用帝东廵海上考神仙之属未有验者方士言黄帝时为五城十二楼以候神人于执期名曰迎年上许作之如方名曰明年上亲礼祠上黄犊焉后至泰山修封东幸瑯邪礼日成山登之罘大海用事八神延年又祠神人于交门宫若有乡坐拜者云其后方士之候神入海求蓬莱者终无验公孙卿犹以大人之迹为觧天子犹羁縻不絶㡬遇其真诸所兴如薄忌泰一及三一𡨕羊马行赤星五牀寛舒之祠宫以嵗时致礼凢六祠皆太祝领之至如八神诸明年凡山它名祠行过则祠去则已方士所兴祠各自主其人终则已祠官不主它祠皆如故宣帝时南郡获白虎献其皮牙爪上为立祠又以方士言为随矦劒寳玉寳璧周康寳鼎立四祠于未央宫中又祠太室山于即墨三户山于下宻祠天封苑火井于鸿门又立嵗星辰星太白荧惑南斗祠于长安城旁又祠叄山八神于曲城蓬山石社石鼓于临胊之罘山于腄成山于不夜莱山于黄成山祠日莱山祠月又祠四时于琅邪蚩尤于夀良京师近县鄠则有劳谷五牀山日月五帝仙人玉女祠云阳有径路神祠祭休屠王也又立五龙山僊人祠及黄帝天神帝原水凡四祠于肤施或言益州有金马碧鸡之神可醮祭而致于是遣諌大夫王褒使持节而求之大夫刘更生献淮南枕中洪寳苑祕之方令尚书铸作事不验更生坐论京兆尹张敞上䟽諌曰愿明主时忘车马之好斥远方士之虗语游心帝王之术太平庻㡬可兴也后尚方待诏皆罢成帝建始二年匡衡张谭条奏长安厨官县官给祠郡国候神方士使者所祠凡六百八十三所其二百八所应礼及疑无明文可奉祠如故其余四百七十五所不应礼或复重请皆罢奏可本雍旧祠二百三所唯山川诸星十五所为应礼云若诸布诸严诸逐皆罢社主有五祠置其一又罢髙祖所立梁晋秦荆巫九天南山莱中之属及孝文渭阳孝武薄忌泰一三一黄帝㝠羊马行泰一臯山山君武夷夏后启母石万里沙八神延年之属及孝宣叄山蓬山之罘成山莱山四时蚩尤劳谷五牀僊人玉女径路黄帝天神原水之属皆罢候神方士使者副佐本草待诏七十余人皆归家哀帝即位寝疾博延方术士京师诸县皆有侍祠者尽复前世所常兴神祠官凡七百余所一嵗三万七千祠云平帝元始元年禁滛祀币玉文帝十三年诏广诸祀坛场珪币十四年河湫汉水玉各加二武帝郊见泰一有司奉瑄玉嘉牲荐飨天汉三年幸北帝祠常山瘗元玉牲牢髙祖祠丰枌榆社以羊彘令天下立灵星祠常以嵗时祠以牛十年有司请令县祠稷以羊彘孝文十六年用新垣平初起渭阳五帝庙祭泰一地祗以太祖髙皇帝配日冬至祠泰一夏至祠地祗皆併祠五帝而共一牲文帝立长门五帝坛祠以五牢武帝祠泰一日一太牢七日觧祠黄帝用一枭破镜冥羊用羊祠马行用一青牡马泰一臯山山君用牛武夷君用干鱼隂阳使者以一牛郊雍获一角兽于是以荐五畤畤加一牛元鼎四年祠后土五坛坛一黄犊牢具已祠尽瘗五年郊泰畤泰畤所用如雍一畤物而加醴枣脯之属杀一氂牛以为爼豆牢具而五帝独有爼豆醴进其下四方地为腏食羣臣从者及北斗云已祠胙余皆燎之其牛色白白鹿居其中彘在鹿中鹿中水而酒之祭日以牛祭月以羊彘特太初二年有司言雍五畤无牢孰具芬芳不备廼令祠官进畤犊牢具色食所胜而以木寓马代驹云及诸名山大川用驹者悉以木寓马代独行过亲祠廼用驹平帝元始五年王莾奏复长安南北郊莾又颇改其祭礼曰天墬位皆南乡同席墬在东共牢而食髙帝髙后配于坛上西乡后在北亦同席共牢牲用茧栗𤣥酒陶匏礼记曰天子籍田千畮以事天墬繇是言之宜有黍稷天地用牲一燔尞瘗薶用牲一髙帝髙后用牲一天用牲左及黍稷燔尞南郊墬用牲右及黍稷瘗于北郊水衡都尉为宗庙取牲官栾布子贲坐为太常牺牲不如令国除萧何之后夀成坐为太常牺牲瘦免石徳坐庙牲瘦赎论车辂文帝十四年诏増雍五畤路车各一乘驾被具西畤畦畤寓车各一乘寓马四匹驾被具祭服文帝郊见五帝祠衣皆上赤武帝祠后土祠衣皆上黄泰一祝宰衣紫及绣五帝各如其色日赤月白受釐文帝受釐坐宣室巫祝太常属官有太祝令丞景帝中六年更名太祝为祠祀武帝太初元年更曰庙祀髙祖即位置祠祀官则有秦晋梁荆之巫文帝十三年诏曰秘祝之官移过于下朕甚弗取其除之十四年诏曰祠官祝釐皆归福于朕躬不为百姓朕甚媿之其令祠官致敬无有所祈尊寳鼎文帝后元年新垣平言曰周鼎亡在泗水中今河决通于泗臣望东北汾隂直有金寳气意周鼎其出乎兆见不迎则不至于是上使使治庙汾隂南临河欲祠出周鼎人有上书告平所言皆诈也下吏治诛夷平武帝元鼎四年夏六月汾隂巫锦为民祠魏脽后土营旁见地如钩状掊视得鼎鼎大异于衆鼎文镂无欵识怪之言吏吏告河东太守胜胜以闻天子使验问巫得鼎无姦诈廼以礼祠迎鼎至甘泉从上行荐之至中山晏温有黄云焉有鹿过上自射之因之以祭云至长安公卿大夫皆议尊寳鼎天子曰间者河溢嵗数不登故廵祭后土祈为百姓育谷今年丰楙未报鼎曷为出㢤有司皆言闻昔泰帝兴神鼎一一者一统天地万物所系象也黄帝作寳鼎三象天地人禹収九牧之金铸九鼎象九州皆尝鬺亨上帝鬼神其空足曰鬲以象三德飨承天祐夏徳衰鼎迁于殷殷徳衰鼎迁于周周徳衰鼎迁于秦秦徳衰宋之社亡鼎廼沦伏而不见周颂曰自堂徂基自羊徂牛鼐鼎及鼒不㕦不敖胡考之休今鼎至甘泉以光润龙变承休无疆合兹中山有黄白云降盖若兽为符路弓乘矢集获坛下报祠大亨唯受命而帝者心知其意而合德焉鼎宜视宗祢庙藏于帝庭以合明应制曰可汾隂得寳鼎武帝嘉之荐见宗庙藏于甘泉宫羣臣皆上夀贺曰陛下得周鼎夀王独曰非周鼎上闻之召而问之曰今朕得周鼎羣臣皆以为然夀王独以为非何也有説则可无説则死夀王对曰臣安敢无説臣闻周徳始乎后稷长于公刘大于太王成于文武显于周公徳泽上昭天下漏泉无所不通上天报应鼎为周出故名曰周鼎今汉自髙祖继周亦昭徳显行布恩施恵六合和同至于陛下恢𢎞祖业功徳愈盛天瑞并至珍祥毕见昔秦始皇亲出鼎于彭城而不能得天祚有徳而实鼎自出此天之所以与汉乃汉鼎非周寳也上曰善羣臣皆称万夀是日赐夀王黄金十斤宣帝时羙阳得鼎献之下有司议多以为宜荐见宗庙如元鼎时故事张敞好古文字按鼎铭勒而上议曰臣闻周祖始乎后稷后稷封于斄公刘发迹于豳太王建国于岐梁文武兴于酆镐由此言之则岐梁丰镐之间周旧居也固宜有宗庙坛场祭祀之藏今鼎出于岐东中有刻书曰王命尸臣官此栒邑赐尔旂鸾黼黻琱戈尸臣拜手稽首曰敢对扬天子丕显休命臣愚不足以迹古文窃以传记言之此鼎殆周之所以褒赐大臣大臣子孙刻铭其先功藏之于宫庙也昔寳鼎之出于汾脽也河东太守以闻诏曰朕廵祭后土祈为百姓䝉丰年今谷嗛未报鼎焉为出哉博问耆老意旧藏与诚欲考得事实也有司验脽上非旧藏处鼎大八尺一寸髙三尺六寸殊异于衆鼎今此鼎细小又有欵识不宜荐见于宗庙制曰京兆尹议是西汉㑹要卷十四西汉会要卷十五钦定四库全书西汉㑹要卷十五宋徐天麟撰礼九朝㑹汉七年长乐宫成羣臣朝十月仪先平明谒者治礼引以次入殿门廷中陈车骑戍卒卫官设兵张旗志传曰趋殿下郎中挟陛陛数百人功臣列矦诸将军军吏以次陈西方东乡文官丞相以下陈东方西乡大行设九賔胪句传于是皇帝辇出房百官执职传警引诸矦王以下至吏六百石以次奉贺自诸矦王以下莫不震恐肃敬至礼毕尽伏置法酒诸侍坐殿上皆伏抑首以尊卑次起上夀觞九行谒者言罢酒御史执法举不如仪者輙引去竟朝置酒无敢讙譁失礼者于是髙帝曰吾廼今日知为皇帝之贵也九年未央宫成髙祖大朝诸矦羣臣置酒未央前殿髙祖奉玉巵起为太上皇夀中朝法坐东朝文帝时申屠嘉入朝邓通居上旁有怠慢之礼嘉奏事毕因言曰陛下幸爱羣臣则富贵之至于朝廷之礼不可以不肃上曰君勿言吾私之罢朝坐府中嘉为檄召通诣丞相府不来且斩通通恐入言上上曰汝苐徃吾今使人召若通至诣丞相府免冠徒跣顿首谢嘉嘉坐自如弗为礼责曰夫朝廷者髙皇帝之朝廷也通小臣戏殿上大不敬当斩史今行斩之通顿首首尽出血不觧上度丞相已困通使使持节召通而谢丞相此吾㺯臣君释之邓通既至为上泣曰丞相㡬杀臣武帝元鼎中士卒暴露连嵗为朝㑹不置酒哀帝诏罢乐府官丞相孔光大司空何武奏大乐鼓员六人嘉至鼓员十人邯郸鼔员二人骑吹鼓员三人江南鼔员二人淮南鼓员四人巴俞鼓员三十六人歌鼓员二十四人楚严鼓员一人梁皇鼓员四人临淮鼓员三十五人兹邡鼓员三人凡鼓十二员百二十八人朝贺置酒陈殿下应古兵法外安世乐鼓员二十人十九人可罢沛吹鼓员十二人族歌鼓员二十七人陈吹鼓员十三人啇乐鼓员十四人东海鼓员十六人长乐鼓员十三人缦乐鼓员十三人凡鼓八员百二十八人朝贺置酒陈前殿房中不应经法皆可罢诸侯朝觐髙祖九年冬十月淮南王梁王赵王楚王朝未央宫十年冬十月淮南王燕王荆王梁王楚王齐王长沙王来朝十一年令诸矦王通矦常以十月朝献及郡各以其口数率人嵗六十三钱以给献费汉之仪注朝见贺正月者常一王与四矦俱朝见十余嵗一至诸侯王朝见天子汉法凢当四见耳始到入小见到正月朔旦奉皮为璧玉贺正月法见后三日为王置酒赐金钱财物后二日复入小见辞去凡留长安不过二十日小见者燕见于门内饮于省中非士人所得入也王侯朝贺以苍璧武帝为皮币王矦宗室朝觐聘享必以皮币荐璧然后得行宣帝神爵元年诏军旅暴露转输烦劳其令诸矦王列矦蛮夷王矦君长当朝二年者皆母朝诸矦正月朝觐天子观以礼乐飨醴乃归成帝河平三年楚王嚣朝正月诏与子男一人俱哀帝对成帝曰令诸侯王朝得从其国二千石呉王使人为秋请重矦襜坐不使人为秋请免建成侯拾坐使行人奉璧荐皮贺元年十月不㑹免上尊号汉五年诸矦上䟽曰楚王韩信韩王信淮南王英布梁王彭越故衡山王吴芮赵王张敖燕王藏荼昧死再拜言大王陛下先时秦为无道天下诛之大王先得秦王定关中于天下功最多存亡定危救败继絶以安万民功盛徳厚又加恵于诸侯王有功者使得立社稷地分已定而位号比儗亡上下之分大王功徳之着于后世不宣昩死再拜上皇帝尊号汉王曰寡人闻帝者贤者有也虚言亡实之名非所取也今诸矦王皆推髙寡人将何以处之哉诸矦王皆曰大王起于细㣲灭乱秦威动海内又以辟陋之地自汉中行威徳诛不义立有功平定海内功臣皆受地食邑非私之也大王徳施四海诸矦王不足以道之居帝位甚实宜愿大王以幸天下汉王曰诸矦王幸以为便于天下之民则可矣于是诸矦王及太尉长安矦臣绾等三百人与博士稷嗣君叔孙通谨择良日二月甲午上尊号汉王即皇帝位于汜水之阳六年上归栎阳五日一朝太公太公家令説太公曰天亡二日土亡二王皇帝虽子人主也太公虽父人臣也奈何令人主拜人臣如此则威重不行后上朝太公拥彗迎门郄行上大惊下扶太公太公曰帝人主奈何以我乱天下法于是上心善家令言赐黄金五百斤夏五月丙午诏曰人之至亲莫亲于父子故父有天下传归于子子有天下尊归于父此人道之极也前日天下大乱兵革并起万民苦殃朕亲被坚执鋭自帅士卒犯危难平暴乱立诸矦偃兵息民天下大安此皆太公之教训也诸王通矦将军羣卿大夫已尊朕为皇帝而太公未有号今上尊太公曰太上皇羣臣迎代王至邸上议曰丞相臣平大尉臣勃大将军臣武御史大夫臣苍宗正臣郢朱虗矦臣章东牟矦臣兴居典客臣掲再拜言大王足下子𢎞等皆非孝恵皇帝子不当奉宗庙臣谨请隂安矦顷王后列矦吏二千石议大王髙皇帝子宜为嗣愿大王即天子位代王曰奉髙帝宗庙重事也寡人不佞不足以称愿请楚王计宜者寡人弗敢当羣臣皆伏固请代王西乡逊者三南乡逊者再丞相平等皆曰臣伏计之大王奉髙祖宗庙最宜称虽天下诸矦万民皆以为宜臣等为宗庙社稷计不敢忽愿大王幸聼臣等臣谨奉天子玺符再拜上代王曰宗室将相王列矦以为其宜寡人寡人不敢辞遂即天子位上夀髙帝令叔孙通起朝仪㑹长乐宫成羣臣朝十月诸矦王以下至吏六百石以次奉贺礼毕尽伏置法酒以尊卑次起上夀觞九行谒者言罢酒竟朝置酒无敢讙譁失礼者九年冬十月淮南王梁王赵王楚王朝未央宫置酒前殿上奉玉巵为太上皇夀曰始大人常以臣亡頼不能治产业不如仲力今某之业所就孰与仲多殿上羣臣皆称万嵗大笑为乐汾隂得寳鼎武帝嘉之荐见宗庙藏于甘泉宫羣臣皆上夀武帝登封㤗山从禅还坐明堂羣臣更上夀儿寛为御史大夫从东封泰山还登明堂寛上夀曰臣闻三代改制属象相因间者圣统废絶陛下发愤合指天地祖立明堂辟雍宗祀㤗一六律五声幽賛圣意神乐四合各有方象以承嘉祀为万世则天下幸甚将见大元本瑞登告岱宗发祉闿门以候景至癸亥宗祀日宣重光上元甲子肃雍永享光辉充塞天文粲然见象日昭报降符应臣寛奉觞再拜上千万嵗夀制曰敬举君之觞昭平君醉杀主傅以公主子廷尉上请请论上可其奏哀不能自止左右尽悲东方朔前上夀曰臣闻圣王为政赏不避仇雠诛不择骨肉书曰不偏不党王道荡荡此二者五帝所重三王所难也陛下行之是以四海之内元元之民各得其所天下幸甚臣朔奉觞昩死再拜上万嵗寿上乃起入省中夕时召责朔曰传曰时然后言人不厌其言今先生上夀时乎朔免冠顿首曰臣闻乐太甚则阳溢哀太甚则隂损隂阳变则心气动心气动则精神散精神散而邪气及消忧者莫若酒臣朔所以上夀者明陛下正而不阿因以止哀也愚不知忌讳当死车千秋为丞相见上连年治太子狱诛罚尤多羣下恐惧思欲寛广上意慰安衆庻廼与御史中二千石共上夀颂徳羙劝上施恩恵缓刑罚玩聴音乐飬志和神为天下自虞乐上报曰朕之不徳自左丞相与贰师隂谋逆乱巫蛊之祸流及士大夫朕日一食者累月廼何乐之聴痛士大夫常在心既事不咎虽然巫蛊始发诏丞相御史督二千石求捕廷尉治未闻九卿廷尉有所鞫也曩者江充先治甘泉宫人转至未央椒房以及敬声之畴李禹之属谋入匈奴有司无所发今丞相亲掘兰台蛊验所明知也至今余巫颇脱不止隂贼侵身逺近为蛊朕媿之甚何夀之有敬不举君之觞谨谢丞相二千石各就舘昭帝始元元年二月黄鹄下建章宫太液池中公卿上夀宣帝幸太子宫太子家令䟽受奉觞上夀辞理闲雅元帝建昭四年以诛郅支单于告祠郊庙赦天下羣臣上夀置酒以其图书示后宫贵人册立皇子武帝元狩六年四月乙巳庙立皇子闳为齐王旦为燕王胥为广陵王初作诰初大司马去病昩死再拜上䟽皇帝陛下陛下过聴使臣去病待罪行间宜专邉塞之思虑暴骸中野无以报乃敢惟他议以干用事者诚见陛下忧劳天下哀怜百姓以自忘亏膳贬乐损郎员皇子頼天能胜衣趋拜至今无号位师傅官陛下恭谦不恤羣臣私望不敢越职而言臣窃不胜犬马心昩死愿陛下诏有司因盛夏吉时定皇子位唯陛下幸察臣去病昩死再拜以闻皇帝陛下三月乙亥御史臣光守尚书令奏未央宫制曰下御史六年三月戊申朔乙亥御史臣光守尚书令丞非下御史书到言丞相臣青翟御史大夫臣汤太常臣充大行令臣息太子少傅臣安行宗正事昩死上言大司马去病上䟽曰陛下过聴使臣去病待罪行间宜専邉塞之思虑暴骸中野无以报乃敢惟他议以干用事者诚见陛下忧劳天下哀怜百姓以自忘亏膳贬乐损郎员皇子頼天能胜衣趋拜至今无号位师傅官陛下恭谦不恤羣臣私望不敢越职而言臣窃不胜犬马心昩死愿陛下诏有司因盛夏吉时定皇子位唯陛下幸察制曰下御史臣谨与中二千石臣贺等议古者裂地立国并建诸矦以承天子所以尊宗庙重社稷也今臣去病上䟽不忘其职因以宣恩乃道天子卑逊自贬以劳天下虑皇子未有号位臣青翟臣汤等宜奉义遵职愚憧而不逮事方今盛夏吉时臣青翟臣汤等昩死请立皇子臣闳臣旦臣胥为诸矦王昩死请所立国名制曰盖闻周封八百姬姓并列或子男附庸礼支子不祭云并建诸矦所以重社稷朕无闻焉且天非为君生民也朕之不徳海内未洽乃以未教成者彊君连城即股肱何劝其更议以列侯家之三月丙子奏未央宫丞相臣青翟御史大夫臣汤昩死言臣谨与列矦臣婴齐中二千石二千石臣贺諌大夫博士臣安等议曰伏闻周封八百姬姓并列奉承天子康叔以祖考显而伯禽以周公立咸为建国诸矦以相传为辅百官奉宪各遵其职而国统备矣窃以为并建诸矦所以重社稷者四海诸矦各以其职奉贡祭支子不得奉祭宗庙礼也封建使守藩国帝王所以扶德施化陛下奉承天统明开圣绪尊贤显功兴灭继絶续萧文终之后于鄼褒厉羣臣平津矦等昭六亲之序明天施之属使诸矦王封君得推私恩分子弟户邑钖号尊建百有余国而家皇子为列矦则尊卑相踰列位失序不可以垂统于万世臣请立臣闳臣旦臣胥为诸矦王三月丙子奏未央宫制曰康叔亲属有十而独尊者褒有徳也周公祭天命郊故鲁有白牡骍刚之牲羣公不毛贤不肖差也髙山仰之景行向之朕甚慕焉所以抑未成家以列矦可四月戊寅奏未央宫丞相臣青翟御史大夫臣汤昩死言臣青翟等与列矦吏二千石諌大夫博士臣庆等议昩死奏请立皇子为诸矦王制曰康叔亲属有十而独尊者褒有徳也周公祭天命郊故鲁有白牡骍刚之牲羣公不毛贤不肖差也髙山仰之景行向之朕甚慕所以仰未成家以列矦可臣青翟臣汤博士臣将行等伏闻康叔亲属有十武王继体周公辅成王其八人皆以祖考之尊建为大国康叔之年㓜周公在三公之位而伯禽据国于鲁盖爵命之时未至成人康叔后扞禄父之难伯禽殄淮夷之乱昔五帝异制周爵五等春秋三等皆因时而序尊卑髙皇帝拨乱世反诸正昭至徳定海内封建诸矦爵位二等皇子或在襁褓而立为诸矦王奉承天子为万世法则不可易陛下躬亲仁义体行圣徳表里文武显慈孝之行广贤能之路内褒有徳外讨强暴极临北海西凑月氏匈奴西域举国奉师舆械之费不赋于民虗御府之藏以赏元戎开禁仓以赈贫穷减戍卒之半百蛮之君靡不乡风承流称意远方殊俗重译而朝泽及方外故珍兽至嘉谷兴天应甚彰今诸矦支子封至诸矦王而家皇子为列矦臣青翟臣汤等窃伏熟计之皆以为尊卑失序使天下失望不可臣请立臣闳臣旦臣胥为诸矦王四月癸未奏未央宫留中不下丞相臣青翟太仆臣贺行御史大夫事太常臣充太子太傅臣安行宗正事昩死言臣青翟等前奏大司马臣去病上䟽言皇子未有号位臣谨与御史大夫臣汤中二千石二千石諌大夫博士臣庆等昩死请立皇子臣闳等为诸矦王陛下逊文武躬自切及皇子未教羣臣之议儒者称其术或誖其心陛下固辞弗许家皇子为列矦臣青翟等窃与列侯臣夀成等二十七人议皆曰以为尊卑失序髙皇帝建天下为汉太祖王子孙广支辅先帝法则弗改所以宣至尊也臣请令史官择吉日具礼仪上御史奏舆地图他皆如前故事制曰可四月丙申奏未央宫太仆臣贺行御史大夫事昩死言太常臣充言卜入四月二十八日乙巳可立诸矦王臣昩死奏舆地图请所立国名礼仪别奏臣昩死请制曰立皇子闳为齐王旦为燕王胥为广陵王四月丁酉奏未央宫六年四月戊寅朔癸卯御史大夫汤下丞相丞相下中二千石二千石下郡太守诸矦相丞书从事下当用者如律令维六年四月乙巳皇帝使御史大夫汤庙立子闳为齐王曰于戯小子闳受兹青社朕承祖考维稽古建尔国家封于东土世为汉藩辅于戯念哉恭朕之诏惟命不于常人之好徳克明显光义之不图俾君子怠悉尔心允执其中天禄永终厥有愆不臧乃凶于而国害于尔躬于戯保国艾民可不敬与王其戒之右齐王策维六年四月乙巳皇帝使御史大夫汤庙立子旦为燕王曰于戯小子旦受兹𤣥社朕承祖考维稽古建尔国家封于北土世为汉藩辅于戯荤粥氏虐老兽心侵犯㓂盗加以姦巧邉萌于戯朕命将卒徂征厥罪万夫长千夫长三十有二君皆来降旗奔师荤粥徙域北州以缓悉尔心毋作怨毋俷徳毋乃废备非教士不得从召于戯保国艾民可不敬与王其戒之右燕王策维六年四月乙巳皇帝使御史大夫汤庙立子胥为广陵王曰于戯小子胥受兹赤社朕承祖考维稽古建尔国家封于南土世为汉藩辅古人有言曰大江之南五湖之闲其人轻心扬州保疆三代要服不及以政于戯悉尔心战戦兢兢乃恵乃顺毋侗好佚毋迩宵人维法维则书云臣不作威不作福靡有后羞于戯保国艾民可不敬与王其戒之右广陵王策西汉㑹要卷十五西汉会要卷十六钦定四库全书西汉㑹要卷十六宋徐天麟撰礼十行幸髙帝六年冬人告楚王信谋反上问左右左右争欲系之用陈平计乃伪游云梦十二月㑹诸矦于陈信迎谒因执之七年冬上自将击韩王信于铜鞮上从晋阳连戦乘胜逐北至楼烦㑹大寒士卒堕指者什二三遂至平城为匈奴所围七日用陈平秘计得出十二月上还过赵不礼赵王二月自栎阳徙都长安七年夏四月行如雒阳八年冬上击韩信余㓂于东垣还过赵赵相贯髙等耻上不礼其王隂谋欲弑上上欲宿心动问县名何曰柏人上曰柏人者廹于人也去弗宿十二月行自东垣至八年春三月行如雒阳九月行自雒阳至九年十二月行如雒阳二月行自雒阳至十一年淮南王布反上自将击布十二年上还过沛留置酒沛宫悉召故人父老子弟佐酒发沛中儿得百二十人教之歌酒酣上击筑自歌曰大风起兮云飞扬威加海内兮归故乡安得勐士兮守四方令儿皆和习之上乃起舞忼慨伤懐泣数行下谓沛父兄曰游子悲故乡吾虽都闗中万嵗之后吾魂魄犹思家沛且朕自沛公以诛暴逆遂有天下其以沛为朕汤沐邑复其民世世无有所与沛父老诸母故人日乐饮极欢道旧故为笑乐十余日上欲去沛父兄因请上曰吾人衆多父兄不能给乃去沛中空县皆之邑西献上留止张饮三日沛父兄皆顿首曰沛幸得复丰未得唯陛下哀矜上曰丰者吾所生长极不㤀耳吾特以其为雍齿故反我为魏沛父兄固请之廼并复丰比沛文帝三年上幸甘泉自甘泉之髙奴因幸太原留游太原十余日七月上自太原至十年冬行幸甘泉后二年夏行幸雍棫阳宫四年五月行幸雍五年正月行幸陇西三月行幸雍秋七月行幸代后六年匈奴大入邉以宗正刘礼为将军军霸上祝兹矦徐厉为将军军棘门以河内守亚夫为将军军细桞以备故上自劳军至霸上及棘门军直驰入将以下骑出入送迎已而之细桞军军士吏被甲鋭兵刃张弓弩持满天子先驱至不得入先驱曰天子且至军门都尉曰军中闻将军之令不闻天子之诏有顷上至又不得入于是上使使持节诏将军曰吾欲劳军亚夫乃传言开壁门壁门士请车骑曰将军约军中不得驱驰于是天子乃按辔徐行至中营将军亚夫揖曰介胄之士不拜请以军礼见天子为动改容式车使人称谢皇帝敬劳将军成礼而去景帝中六年行幸雍郊五畤武帝元光二年十月行幸雍祠五畤六年六月行幸雍元狩元年十月行幸雍祠五畤获白麟二年冬十月行幸雍祠五畤元鼎四年行幸雍祠五畤自夏阳东幸汾隂立后土祠礼毕行幸荣阳还至洛阳五年冬十月行幸雍祠五畤遂踰陇登空同西临祖厉河而还六年天子亲幸缑氏观大人迹于是郡国各除道缮治宫馆名山神祠所至望幸矣元封元年行自云阳北歴上郡西河五原出长城北登单于台至朔方临北河勒兵十八万骑旌旗径千余里威震匈奴还祠黄帝于桥山廼归甘泉春正月行幸缑氏遂幸东海登封㤗山降坐明堂行自㤗山复东廵海上北至碣石廵自辽西歴北邉九原五月乃至甘泉周万八千里云二年十月行幸雍祠五畤春幸缑氏遂至东莱夏四月还祠㤗山至瓠子临决河四年十月行幸雍祠五畤通囬中道遂北出萧闗歴独鹿鸣泽自代而还幸河东祠后土幸中都赦汾隂夏阳中都死罪以下赐三县及杨氏皆无出今年租赋五年冬行南廵狩至于盛唐望祀虞舜于九嶷登灊天柱山自寻阳浮江亲射蛟江中获之舳舻千里薄枞阳而出遂北至琅邪并海所过礼祠其名山大川三月还至㤗山増封赦所幸县毋出今年租赋赐鳏寡孤独帛贫穷者粟还幸甘泉郊㤗畤六年冬行幸回中三月行幸河东祠后土太初元年冬十月行幸㤗山十一月祀上帝于明堂十二月䄠髙里祠后土东临勃海望祠蓬莱二年行幸河东祠后土三年正月行东廵海上夏四月还修封㤗山礼石闾四年行幸回中天汉元年正月行幸甘泉郊㤗畤三月行幸河东祠后土二年春行幸东海还幸回中三年三月行幸㤗山修封祀明堂因受计还幸北地祠常山瘗𤣥玉夏四月赦天下行所过毋出田租太始二年行幸回中三年春行幸甘泉宫飨外国客二月行幸东海获赤鴈幸琅邪礼日成山登之罘浮大海山称万嵗冬赐行所过户五千钱鳏寡孤独帛人一匹四年春行幸㤗山祀髙祖于明堂因受计四月幸不其祠神人于交门宫夏五月还幸建章宫大置酒赦天下十二月行幸雍祠五畤西至安定北地征和元年正月还幸建章宫二年夏行幸甘泉三年正月行幸雍至安定北地四年正月行幸东莱临大海三月上耕于鉅定还幸㤗山修封庚寅祀于明堂癸巳䄠石闾夏六月还幸甘泉后元元年正月行幸甘泉郊㤗畤遂幸安定二年二月行幸盩厔五柞宫宣帝神爵元年正月行幸甘泉郊㤗畤三月行幸河东祠后土五鳯元年正月行幸甘泉郊㤗畤二年行幸雍祠五畤三年三月行幸河东祠后土甘露元年正月行幸甘泉郊㤗畤二年十二月行幸萯阳宫属玉观三年正月行幸甘泉郊㤗畤上自甘泉宿池阳宫上登长平坂诏单于毋谒其左右当户之羣皆列观蛮夷君长王矦迎者数万人夹道陈上登渭桥咸称万嵗单于就邸置酒建章宫飨赐单于观以珍寳黄龙元年正月行幸甘泉郊㤗畤元帝初元二年正月行幸甘泉郊㤗畤四年正月行幸甘泉郊㤗畤三月行幸河东祠后土赦汾隂徒赐民爵一级女子百户牛酒鳏寡髙年帛行所过无出租赋五年三月行幸雍祠五畤永光元年正月行幸甘泉郊㤗畤赦云阳徒赐民爵一级女子百户牛酒髙年帛行所过毋出租赋四年三月行幸雍祠五畤五年春正月行幸甘泉郊㤗畤三月上幸河东祠后土冬上幸长杨射熊馆布车骑大猎建昭元年三月上幸雍祠五畤二年正月行幸甘泉郊㤗畤三月行幸河东祠后土成帝永始二年冬十一月行幸雍祠五畤四年春正月行幸甘泉郊㤗畤神光降集紫殿大赦天下赐云阳吏民爵女子百户牛酒鳏寡孤独髙年帛三月行幸河东祠后土赐吏民如云阳行所过毋出田租元延元年三月行幸雍祠五畤二年正月行幸甘泉郊㤗畤三月行幸河东祠后土三年三月行幸雍祠五畤四年春正月行幸甘泉郊㤗畤三月行幸河东祠后土绥和元年三月行幸雍祠五畤二年正月行幸甘泉郊㤗畤三月行幸河东祠后土西汉㑹要卷十六西汉会要卷十七钦定四库全书西汉㑹要卷十七宋徐天麟撰礼十一诏令章奏制诏御史制诏丞相制诏丞相御史制诏丞相御史大夫制诏丞相太尉御史大夫制诏丞相大司空髙帝十一年求贤诏御史大夫昌下相国相国下诸矦王御史中执法下郡守诏书无京兆文不当发髙帝下诏击吴王有敢议诏及不如诏皆要斩宣帝二千石有治理效辄以玺书勉厉夏候胜言武帝不宜立庙乐公卿共难胜曰此诏书也胜曰诏书不可用也于是田广明劾奏胜非议诏书不道下狱哀帝建平二年诏曰六月甲子制书非赦令也皆蠲除之文帝遗单于书牍以尺一寸武帝元狩六年四月乙巳庙立皇子闳为齐王旦为燕王胥为广陵王初作诰元狩六年四月立三王初大司马臣去病昩死再拜上疏皇帝陛下愿因盛夏吉时定皇子位臣去病昩死再拜臣闻皇帝陛下三月乙亥御史臣光守尚书令奏未央宫制曰下御史六年三月戊申朔乙亥御史臣光守尚书令丞非下御史书到言丞相臣青翟御史大夫臣汤太常臣充大行令臣息太子少傅臣安行宗正事昩死上言大司马去病上疏愿定皇子位制曰下御史臣谨与中二千石二千石臣贺等议方今盛夏吉时臣青翟臣汤等昩死请立皇子臣闳臣旦臣胥为诸矦王昩死请所位国名制曰其更议以列矦家之三月丙子奏未央宫丞相臣青翟御史大夫臣汤昩死言臣谨与列矦臣婴齐中二千石二千石臣贺諌大夫博士臣安等议曰家皇子列矦不可以垂綂于万世臣请立臣闳臣旦臣胥为诸矦王三月丙子奏未央宫制曰家以列矦可四月戊寅奏未央宫丞相臣青翟御史大夫臣汤昩死言臣青翟等与列矦吏二千石諌大夫博士臣庆等议昩死奏请立皇子为诸矦王制曰家以列矦可臣青翟臣汤博士臣将行等伏闻云云今诸矦支子封至诸矦王而家皇子为列矦臣青翟臣汤等窃熟计之不可臣请立臣闳臣旦臣胥为诸矦王四月癸未奏未央宫留中不下丞相臣青翟太仆臣贺行御史大夫事太常臣充太子少傅臣安行宗正事昩死言臣青翟等前奏大司马臣去病上疏言皇子未有号位臣谨与御史大夫臣汤中二千石二千石諌大夫博士臣庆等昩死请立皇子臣闳等为诸矦王陛下固辞弗许臣青翟等窃与列矦臣夀成等二十七人议臣请令史官择吉日具礼仪上御史奏舆地图他皆如前故事制曰可四月丙申奏未央宫太仆臣贺行御史大夫事昩死言太常臣充言卜入四月二十八日乙巳可立诸矦王臣昩死奏舆地图请所立国名礼仪别奏臣昩死请制曰立某为某王四月丁酉奏未央宫六年四月戊寅朔癸卯御史大夫汤下丞相丞相下中二千石二千石下郡太守诸矦相丞书从事下当用者如律令御史中丞受公卿奏事举劾案章大臣奏事不宜漏泄王嘉曰故事尚书希下章为烦扰百姓章文必有敢告之字乃下昌邑王淫乱霍光与羣臣连名奏王尚书令读奏曰丞相臣敞大司马大将军臣光车骑将军臣安世度辽将军臣明友前将军臣増后将军臣充国御史大夫臣谊宜春矦臣谭当涂矦臣圣随桃矦臣昌乐杜矦臣屠耆堂太仆臣延年太常臣昌大司农臣延年宗正臣徳少府臣乐成廷尉臣光执金吾臣延夀大鸿胪臣贤左冯翊臣广明右扶风臣徳长信少府臣嘉典属国臣武京辅都尉臣广汉司𨽻校尉臣辟兵诸吏文学光禄大夫臣迁臣畸臣吉臣赐臣管臣胜臣梁臣长幸臣夏矦胜大中大夫臣徳臣卬昩死言皇太后陛下臣敞等顿首死罪云云臣敞等谨与博士臣霸臣隽舍臣徳臣虞舍臣射臣仓议皆曰当废臣请有司御史大夫臣谊宗正臣徳太常臣昌与太祝以一太牢告祠髙庙臣敞等昩死以闻皇太后诏曰可故事诸上书者皆为二封题其一曰副领尚书者先发副封所言不善屏去不奏魏相因许伯白去副封以防壅蔽宣帝善之吏民上书字或不正輙举劾杂録衍简矦不疑坐挟诏书论耐为司㓂武帝时公孙𢎞奏谨按诏书下者明天人分际通古今之谊文章尔雅训辞深厚武帝每为淮南王报书常召司马相如视草乃遣刘向曰今出令未能踰时而反是反汗也傅太后遗诏益封髙安矦贤二千户丞相王嘉封还诏书文帝时山东吏布诏令民虽老羸癃疾莫不扶杖而徃听之愿少湏臾无死思见徳化之成宣帝诏书毎下民欣然若更生元帝罢朱崖诏匡衡云诸见罢朱崖诏书者人人自以为将见太平也温水矦安国坐上书为妖言㑹赦免新利矦偃坐上书谩免冠礼孝恵五年皇帝冠孝昭元鳯四年加元服孝宣五鳯元年正月皇太子冠皇太后赐丞相将军列矦中二千石帛人百匹太夫人八十匹夫人六十匹又赐列矦嗣子爵五大夫男子为父后者爵一级婚礼宣帝时王吉上疏曰窃见当世趋务不合于道者谨条奏吉意以为夫妇人伦大纲夭夀之萌也世俗嫁娶太早未知为人父母之道而有子是以教化不明而民多夭聘妻送女亡节则贫人不及故不举子又汉家列矦尚公主诸矦则国人承翁主使男事女夫诎于妇逆隂阳之位故多女乱五鳯二年八月诏曰夫婚姻之礼人伦之大者也酒食之㑹所以行礼乐也今郡国二千石或擅为苛禁禁民嫁娶不得酒食相贺召由是废乡党之礼令民亡所乐非所以导民也诗不云乎民之失徳干糇以愆勿行苛政平帝元始三年诏刘歆等杂定婚礼四辅公卿大夫博士郎吏家属以礼娶亲迎立轺併马四年立皇后王氏遣长乐少府夏矦沈宗正刘宏少府宗伯鳯尚书令平晏纳采太师光大司徒马宫大司空甄丰左将军孙建执金吾尹赏行太常事太中大夫刘歆及太卜太史令以下四十九人赐皮弁素积以礼杂卜筮大牢祠宗庙待吉月日明年春遣大司徒宫大司空丰左将军建右将军甄邯光禄大夫歆奉乘舆法驾迎皇后于安汉公第宫丰歆授皇后玺绂登车称警跸便时上林延夀门入未央宫前殿羣臣就位行礼大赦天下益封父安汉公地满百里赐迎皇后及行礼者自三公以下至驺宰执事长乐未央宫安汉公第者皆増秩赐金帛各有差皇后立三月以礼见髙庙故事聘皇后黄金二万斤为钱二万万乡射髙帝引兵围鲁鲁中诸儒尚讲习礼弦歌之音不絶于是诸儒始得修其经学讲明大射乡饮之礼河间献王修兴雅乐董仲舒等皆以为音中正雅立之大乐春秋乡射作于学官希濶不讲韩延夀为东郡太守修治学官春秋乡射陈钟鼓管弦盛升降揖逊成帝鸿嘉二年行幸云阳博士行饮酒礼鸿嘉二年三月博士行大射礼武帝时丞相公孙𢎞奏言民不得挟弓弩十贼张弩百吏不敢前盗贼不輙伏辜免脱者衆害寡而利多此盗贼所以蕃也禁民不得挟弓弩则盗贼执短兵短兵接则衆者胜以衆吏捕寡贼其埶必得盗贼有害无利则莫犯法刑错之道也臣愚以为禁民毋得挟弓弩便上下其议吾邱夀王对曰臣闻古者作五兵非以相害以禁暴讨邪也安居则以制勐兽而备非常有事则以设守卫而施行阵及至周室衰㣲上无明王诸矦力政彊侵弱衆暴寡海内抏敝巧诈并生是以知者䧟愚勇者威怯茍以得胜为务不顾义理故机变械饰所以相贼害之具不可胜数于是秦兼天下废王道立私议灭诗书而首法令去仁恩而任刑戮堕名城杀豪杰销甲兵折锋刄其后民以耰锄箠挺相挞击犯法滋衆盗贼不胜至于赭衣塞路羣盗满山卒以乱亡故圣王务教化而省禁防知其不足恃也今陛下昭明徳建太平举俊材兴学官三公有司或由穷巷起白屋裂地而封宇内日化方外向风然而盗贼犹有者郡国二千石之罪非挟弓弩之过也礼曰男子生桑弧蓬矢以举之明示有事也孔子曰吾何执执射乎大射之礼自天子降及庶人三代之道也诗云大矦既抗弓矢斯张射夫旣同献尔发功言贵中也愚闻圣王合射以明教矣未闻弓矢之为禁也且所为禁者为盗贼之以攻夺也攻夺之罪死然而不止者大姦之于重诛固不避也臣恐邪人挟之而吏不能止良民以自备而抵法禁是擅贼威而夺民救也窃以为无益于禁姦而废先王之典使学者不得习行其礼大不便书奏上以难丞相𢎞𢎞诎服焉赐酺文帝初即位赐民酺五日十六年得玉杯令天下大酺景帝后元年夏大酺五日武帝元光二年令民大酺五日元朔三年城朔方大酺五日太初二年祠后土令大酺五日太始三年令天下大酺五日昭帝元鳯四年令天下酺五日宣帝五鳯三年大酺五日赐姓氏髙祖封项伯等四人为列矦赐姓刘氏娄敬劝髙祖都闗中上曰娄者刘也赐姓刘氏孝文时吏居官者或长子孙以官为氏仓氏库氏则仓库吏之后也武帝之初七十年间国家亡事为吏者长子孙居官者以为姓号金日磾本匈奴休屠王太子也以休屠作金人祭天故因赐姓金氏云更姓氏汉兴济北王田安失国齐人谓之王家因以为氏夏矦婴曽孙颇尚主主随外家姓号孙公主故滕公子孙更为孙氏周阳由其父赵兼以淮南王舅矦周阳故因氏焉马宫公姓马矢宫仕学称马氏京房本姓李推律自以为京氏车千秋本姓田氏为相年老上优之得乘小车入宫殿中故因号车丞相明徳马皇后恶其先人有反易姓莾灌夫父张孟为灌婴舍人得幸荐之至二千石故䝉灌氏姓为灌孟卫青父郑季与卫媪通生青青有同母兄卫长君及姊子夫故青冐姓卫氏周公后褒鲁节矦公子寛薨矦相如嗣更姓公孙氏后更为姬氏禁踰侈汉初定与民无禁髙祖八年爵非公乘以上毋得冠刘氏冠贾人毋得衣锦绣绮縠絺纻罽操兵乘骑马髙祖令贾人不得衣丝乘车重税租以困辱之孝恵髙后时复弛商贾之律然市井子孙亦不得为吏文帝时贾谊上疏曰今民卖僮者为之绣衣丝履偏诸縁内之闲中是古天子后服所以庙而不宴者也而庻人得以衣婢妾白縠之表薄绮之里緁以偏诸羙者黼绣是古天子之服今富人大贾嘉㑹召客者以被墙庻人屋壁得为帝服倡优下贱得为后饰且帝之身自衣皁绨而富民墙屋被文绣天子之后以縁其领庻人妾縁其履此臣所谓舛也岂如今定经制使君君臣臣上下有差而后有所持循矣武帝天汉元年秋闭城门大搜二年秋大捜元帝时贡禹奏言髙祖孝文孝景皇帝循古节俭后世争为奢侈转转益甚臣下亦相放效衣服履绔刀剑乱于主上主上时临朝入庙衆人不能别异今大夫僣诸矦诸矦僣天子天子过天道其日乆矣矫复古化在于陛下天子纳善其忠乃下召令太仆减食谷马水衡减食肉兽省宜春下苑以与贫民又罢角抵诸戯及齐三服官成帝永始四年诏曰圣王明礼制以叙尊卑异车服以章有徳方今世俗奢僣㒺极靡有厌足公卿列矦亲属近臣四方所则或廼奢侈逸豫务广第宅治园池多蓄奴婢被服绮縠设钟鼓备女乐车服嫁娶葬埋过制吏民慕效寖以成俗其申勅有司以渐禁之青緑民所常服且勿止列矦近臣各自省改司𨽻校尉察不变者哀帝即位下诏曰制节谨度以防奢淫为政所先百王不易之道也诸矦王列矦公主吏二千石及豪富民多蓄奴婢田宅亡限与民争利百姓失职重困不足其议限列有司条奏诸王列矦得名田国中列矦在长安及公主名田县道关内矦吏民名田皆无得过三十顷诸矦王奴婢二百人列矦公主百人关内矦吏民三十人六十以上十嵗以下不在数中贾人皆不得名田为吏犯者以律论诸名田蓄奴婢过品皆没入县官平帝元始三年王莾奏车服制度吏民飬生送终嫁娶奴婢田宅噐械之品西汉㑹要卷十七西汉会要卷十八钦定四库全书西汉㑹要卷十八宋徐天麟撰礼十二封先代后殷后绍嘉矦成帝绥和元年二月甲子封殷后孔子世吉适子孔何齐为殷绍嘉矦千六百七十户后六月进爵为公地满百里哀帝建平二年益户九百三十二平帝元始四年正月更为宋公周后承休矦武帝元鼎四年诏封周后孽子嘉为周子南君三千户元帝初元五年正月癸巳更封为周承休矦位次诸矦王成帝绥和元年进爵为公地满百里平帝元始四年正月改为郑公周公后褒鲁矦平帝元始元年六月丙午封周公后公孙相如为褒鲁矦孔子后褒成矦平帝元始元年六月丙午封孔子后孔均为褒成矦追谥孔子曰褒成宣尼公乐毅后华成君髙帝十年诏求乐毅有后乎得其孙叔封之乐乡号华成君成帝时梅福上书曰武王克殷未及下车存五帝之后封殷于宋绍夏于杞明着三统示不独有也是以姬姓半天下迁庙之主流出于户所谓存人以自立者也今成汤不祀殷人亡后陛下继嗣乆㣲殆为此也春秋经曰宋杀其大夫谷梁传曰其不称名姓以其在祖位尊之也此言孔子故殷后也虽不正统封其子孙以为殷后礼亦宜之何者诸矦夺宗圣庻夺适传曰贤者子孙宜有土而况圣人又殷之后哉昔成王以诸矦礼葬周公而皇天动威雷风着灾今仲尼之庙不出阙里孔氏子孙不免编户以圣人而歆匹夫之祀非皇天之意也今陛下诚能据仲尼之素功以封其子孙则国家必获其福又陛下之名与天亡极何者追圣人素功封其子孙未有法也后圣必以为则不灭之名可不勉哉福孤远又讥切王氏故终不见纳初武帝时始封周后姬嘉为周子南君至元帝时尊周子南君为周承休矦位次诸矦王使诸大夫博士求殷后分散为十余姓郡国徃徃得其大家推求子孙絶不能纪时匡衡议以为王者存二王后所以尊其先王而通三统也其犯诛絶之罪者絶而更封他亲为始封君上承其王者之始祖春秋之义诸矦不能守其社稷者絶今宋国已不守其统而失国矣则宜更立殷后为始封君而上承汤统非当继宋之絶矦也宜明得殷后而已今之故宋推求其嫡乆逺不可得虽得其嫡嫡之先已絶不当得立礼记孔子曰丘殷人也先师所共传宜以孔子世为汤后上以其语不经遂见寝至成帝时梅福复言宜封孔子后以奉汤祀绥和元年立二王后推迹古文以左氏谷梁世本礼记相明遂下诏封孔子世为殷绍嘉公先代冡墓髙帝十二年十二月诏曰秦皇帝楚隐王魏安釐王齐愍王赵悼㐮王皆絶亡后其与秦始皇帝守冢二十家楚魏齐各十家赵及魏公子亡忌各五家令视其冢复亡与它事礼十三亲征汉五年十二月围羽垓下七月燕王臧荼反上自将征之九月虏荼利几反上自击破之七年十月上自将击韩王信于铜鞮斩其将信亡走匈奴与其将曼邱臣王黄共立故赵后赵利为王収信散兵与匈奴共距汉上从晋阳连战乘胜逐北至楼烦㑹大寒士卒堕指者什二三遂至平城为匈奴所围七日用陈平秘计得出使樊哙留定代地八年冬上撃韩信余㓂于东垣十年代相国陈豨反上自东至邯郸上喜曰豨不南据邯郸而阻鄣水吾知其亡能为矣问豨将皆故贾人上曰吾知与之矣乃多以金募豨将豨将多降豨将赵利守东垣髙祖攻之不下卒骂上怒城降卒骂者斩之十一年七月淮南王布反召诸矦兵上自将以击布十二年冬十月上破布军于㑹缶武帝元封元年冬十月诏曰南越东瓯咸伏其辜西蛮北夷颇未辑睦朕将廵邉陲择兵振旅躬秉武节置十二部将军亲帅师焉行自云阳北歴上郡西河五原出长城北登单于台至朔方临北河勒兵十八万骑旌旗径千余里威震匈奴遣使者告单于曰南越王头已县于汉北阙矣单于能战天子自将待邉不能亟来臣服何但亡匿幕北寒苦之地为匈奴詟焉劳军文帝后六年匈奴大入邉以宗正刘礼为将军军霸上祝兹侯徐厉为将军军棘门以河内守亚夫为将军军细桞以备胡上自劳军至覇上及棘门军直驰入将以下骑出入送迎已而之细桞军军士吏被甲鋭兵刃张弓弩持满天子先驱至不得入先驱曰天子且至军门都尉曰军中闻将军之令不闻天子之诏有顷上至又不得入于是上使使持节诏将军曰吾欲劳军亚夫廼传言开壁门壁门士请车骑曰将军约军中不得驱驰于是天子廼按辔徐行至中营将军亚夫揖曰介胄之士不拜请以军礼见天子为动改容式车使人称谢皇帝敬劳军成礼而去既出军门羣臣皆惊文帝曰嗟乎此真将军矣乡者霸上棘门如儿戯耳其将固可袭而虏也至于亚夫可得而犯邪称善者乆之田猎文帝时贾山言治乱之道曰今方正之士皆在朝廷矣又选其贤者使为常侍诸吏与之驰驱射猎一日再三出臣恐朝廷之觧弛百官之堕于事也今从豪俊之臣方正之士直与之日日射猎击兎伐狐臣窃悼之愿少衰射猎贾谊上疏曰夫射猎之娱与安危之机孰急今不猎勐敌而猎田彘不搏反㓂而搏蓄兎翫细娱而不图大患非所以为安也武帝召见司马相如请为天子游猎之赋上令尚书给笔扎相如以子虗虗言也为楚称乌有先生者乌有此事也为齐难亡是公者亡是人也欲明天子之义故借此三人为辞其卒章归之于节俭因以风諌武帝建元三年南猎长杨司马相如尝从上至长杨猎是时天子方好自击熊豕驰逐壄兽相如因上䟽諌其辞曰臣闻物有同类而殊能者故力称乌获㨗言庆忌勇期贲育臣之愚窃以为人诚有之兽亦宜然今陛下好陵险阻射勐兽卒然遇逸材之兽骇不存之地犯属车之清尘舆不及还辕人不暇施巧虽有乌获逄䝉之技不得用枯木朽株尽为难矣是胡越起于毂下而𦍑夷接轸也岂不殆哉虽万全而无患然本非天子之所宜近也且夫清道而后行中路而驰犹时有衔橜之变况乎渉丰草骋邱虗前有利兽之乐而内无存变之意其为害也不难矣夫轻万乘之重不以为安乐出万有一危之涂以为娱臣窃为陛下不取盖明者逺见于未萌而知者避危于无形旤固多藏于隐㣲而发于人之所忽者也故鄙谚曰家絫千金坐不垂堂此言虽小可以谕大臣愿陛下留意幸察上善之元鼎中天子行猎新秦中以勒邉兵而归新秦中或千里无亭徼于是诛北地太守以下元帝永光元年正月行幸甘泉郊㤗畤礼毕因留射猎薛广徳上书曰窃见闗东困极人民流离陛下日撞亡秦之钟聴郑卫之乐臣诚悼之今士卒暴露从官劳倦愿陛下亟反宫思与百姓同忧乐天下幸甚上即日还永光五年冬上幸长杨射熊馆布车骑大猎成帝元延二年冬幸长杨宫从胡客大校猎宿萯阳宫赐从官其十二月羽猎扬雄从以为昔在二帝三王宫馆台榭沼池苑囿林麓薮泽财足以奉郊庙御賔客充庖厨而已不夺百姓膏腴谷土桑柘之地女有余布男有余粟国家殷富上下交足故甘露零其庭醴泉流其唐鳯凰巢其木黄龙游其沼麒麟臻其囿神爵栖其林昔者禹任益虞而上下和草木茂成汤好田而天下用足文王囿百里民以为尚小齐宣王囿四十里民以为大裕民之与夺民也武帝广开上林南至宜春鼎胡御宿昆吾旁南山而西至长杨五柞北绕黄山濒渭而东周袤数百里穿昆明池象滇河营建章鳯阙神明馺娑渐台太液象海水周流方丈瀛洲蓬莱游观侈靡穷妙极䴡虽颇割其三垂以赡齐民然至羽猎田车戎马噐械储偫禁御所营尚太奢䴡夸诩非尧舜成汤文王三驱之意也又恐后世复修前好不折中以泉台故聊因校猎赋以风明年上将大夸胡人以多禽兽秋命右扶风发民入南山西自褒斜东至𢎞农南殴汉中张罗罔罝罘捕熊罴豪猪虎豹狖玃狐莵麋鹿载以槛车输长杨射熊舘以罔为周阹纵禽兽其中令胡人手搏之自取其获上亲临观焉是时农民不得収歛雄从至射熊舘还上长杨赋聊因笔墨之成文章故借翰林以为主人子墨为客卿以风兵祭髙祖立为沛公祠黄帝祭蚩尤于沛廷而衅鼓天下已定令祝立蚩尤之祠于长安武帝为伐南越告祷于泰一以牡荆画幡日月北斗登龙以象太一三星为㤗一鏠旗命曰灵旗为兵祷则太史奉以指所伐国西汉㑹要卷十八西汉会要卷十九钦定四库全书西汉㑹要卷十九宋徐天麟撰礼十四山陵万年陵长陵安陵霸陵阳陵茂陵平陵杜陵渭陵延陵义陵康陵小黄南陵云陵杂録孝文治霸陵皆瓦噐不得以金银铜钖为饰东园匠令丞主作陵内噐物汉兴立都长安徙齐田楚昭屈景及诸功臣家于长陵后世世徙吏二千石髙赀富人及豪杰并兼之家于诸陵孝景五年作阳陵邑孝武建元二年初置茂陵邑元帝即位贡禹奏言武帝弃天下昭帝㓜弱霍光専事不知礼正妄多藏金钱财物鸟兽鱼鼈牛马虎豹生禽凡百九十物尽瘗藏之又皆以后宫女置于园陵大失礼逆天心又未必称武帝意也昭帝晏驾光复行之至孝宣皇帝时陛下恶有所言羣臣亦随故事甚可痛也唯陛下深察古道诸园陵女亡子者宜悉遣独杜陵宫数百诚可哀怜也永光四年分诸陵属三辅以渭城夀陵亭部原上为初陵诏曰安土重迁黎民之性骨肉相附人情所愿也顷者有司縁臣子之义奏徙郡国民以奉园陵令百姓逺弃先祖坟墓破业失产亲戚别离人懐思慕之心家有不自安之意是以东垂被虗耗之害闗中有无聊之民非久长之策也诗不云乎民亦劳止迄可小康恵此中国以绥四方今所为初陵者勿置县邑使天下咸安土乐业亡有动揺之心布告天下令明知之陈汤与将作大匠觧万年相善自元帝时渭陵不复徙民起邑成帝起初陵数年后乐覇陵曲亭南更营之万年与汤议以为武帝时工杨光以所作数可意自致将作大匠及大司农中丞耿夀昌造杜陵赐爵闗内矦将作大匠乘马延年以劳苦秩中二千石今作初陵而营起邑居成大功万年亦当䝉重赏子公妻家在长安儿子生长长安不乐东方宜求徙可得赐田宅俱善汤心利之即上封事言初陵京师之地最为肥羙可立一县天下民不徙诸陵三十余嵗矣关东富人益衆多规良田役使贫民可徙初陵以彊京师衰弱诸矦又使中家以下得均贫富汤愿与妻子家属徙初陵为天下先于是天子从其计果起昌陵邑后徙内郡国民万年自诡三年可成后卒不就羣臣多言其不便者下有司议皆曰昌陵因卑为髙积土为山度便房犹在平地上客土之中不保幽㝠之灵浅外不固卒徙工庸以鉅万数至㸐脂火夜作取土东山且与谷同贾作治数年天下徧被其劳国家罢敝府藏空虗下至衆庻熬熬苦之故陵因天性据真土处埶髙敞旁近祖考前又已有十年功绪宜还复故陵勿徙民上乃下诏罢昌陵孝成永始元年七月诏曰朕执徳不固谋不尽下过聴将作大匠万年言昌陵三年可成作治五年中陵司马殿门内尚未加功天下虗耗百姓罢劳客土疏恶终不可成朕惟其难怛然伤心夫过而不改是谓过矣其罢昌陵及故陵勿徙吏民令天下毋有动揺之心二年诏曰前将作大匠万年知昌陵卑下不可为万嵗居奏请营作建置郭邑妄为巧诈积土増髙多赋歛繇役兴卒暴之作卒徒䝉辜死者连属百姓罢极天下匮竭常侍闳前为大司农中丞数奏昌陵不可成侍中卫尉长数白宜早止徙家反故处朕以长言下闳章公卿议皆合长计首建至策闳典主省大费民以康寕闳前赐爵闗内矦黄金百斤其赐长爵关内矦食邑千户闳五百户万年佞邪不忠毒流衆庻海内怨望至今不息虽䝉赦令不宜居京师其徙万年炖煌郡成帝营起昌陵数年不成复还归延陵制度㤗奢刘向上疏諌曰臣闻易曰安不㤀危存不㤀亡是以身安而国家可保也故贤圣之君博观终始穷极事情而是非分明王者必通三统明天命所授者博非独一姓也孔子论诗至于殷士肤敏裸将于京喟然叹曰大哉天命善不可不传于子孙是以富贵无常不如是则王公其何以戒谨民萌何以劝勉盖伤㣲子之事周而痛殷之亡也虽有尧舜之圣不能化丹朱之子虽有禹汤之徳不能训末孙之桀纣自古及今未有不亡之国也昔髙皇帝既灭秦将都雒阳感寤刘敬之言自以徳不及周而贤于秦遂徙都闗中依周之徳因秦之阻世之长短以徳为効故常战栗不敢讳亡孔子所谓富贵无常盖谓此也孝文皇帝居霸陵北临厠意悽怆悲懐顾谓羣臣曰嗟乎以北山石为椁用纻絮陈漆其间岂可动哉张释之进曰使其中有可欲虽锢南山犹有隙使其中无可欲虽无石椁又何慼焉夫死者无终极而国家有废兴故释之之言为无穷计也孝文寤焉遂薄葬不起山坟易曰古之葬者厚衣之以薪葬之中野不封不树后世圣人易之以棺椁棺椁之作自黄帝始黄帝葬于桥山尧葬济隂邱壠皆小葬具甚㣲舜𦵏苍梧二妃不从禹𦵏㑹稽不改其列殷汤无葬处文武周公𦵏于毕秦穆公葬于雍橐泉宫祈年馆下樗里子葬于武库皆无邱壠之处此圣帝明王贤君智士逺覧独虑无穷之计也其贤臣孝子亦承命顺意而薄𦵏之此诚奉安君父忠孝之至也夫周公武王弟也𦵏兄甚㣲孔子𦵏母于防称古墓而不坟曰丘东西南北之人也不可不识也为四尺坟遇雨而崩弟子修之以告孔子孔子流涕曰吾闻之古者不修墓盖非之也延陵季子适齐而反其子死于嬴博之间穿不及泉歛以时服封坟掩坎其髙可隐而号曰骨肉归复于土命也魂气则无不之也夫嬴博去吴千有余里季子不归𦵏孔子徃观曰延陵季子于礼合矣故仲尼孝子而延陵慈父舜禹忠臣周公弟弟其𦵏君亲骨肉皆㣲薄矣非苟为俭诚便于体也宋桓司马为石椁仲尼曰不如速朽秦相吕不韦集知略之士而造春秋亦言薄葬之义皆明于事者也逮至吴王阖闾违礼厚葬十有余年越人发之及秦恵文武昭荘㐮五王皆大作邱壠多其瘗藏咸尽发掘暴露甚足悲也秦始皇帝𦵏于骊山之阿下锢三泉上崇山坟其髙五十余丈周回五里有余石椁为游馆人膏为灯烛水银为江海黄金为凫鴈珍寳之藏机械之变棺椁之丽宫馆之盛不可胜原又多杀宫人生薶工匠计以万数天下苦其役而反之骊山之作未成而周章百万之师至其下矣项籍燔其宫室营宇徃者咸见发掘其后牧儿亡羊羊入其凿牧者持火照求羊失火烧其藏椁自古至今葬未有盛如始皇者也数年之间外被项籍之灾内离牧童之祸岂不哀哉是故徳弥厚者葬弥薄知愈深者葬愈㣲无徳寡知其葬愈厚邱壠弥髙宫庙甚丽发掘必速由是观之明暗之效葬之吉凶昭然可见矣周徳既衰而奢侈宣王贤而中兴更为俭宫室小寝庙诗人羙之斯干之诗是也上章道宫室之如制下章言子孙之衆多也及鲁荘公刻饰宗庙多筑台囿后嗣再絶春秋刺焉周宣如彼而昌鲁秦如此而絶是则奢俭之得失也陛下即位躬亲节俭始营初陵其制约小天下莫不称贤明及徙昌陵増埤为髙积土为山发民坟墓积以万数营起邑居期日廹卒功费大万百余死者恨于下生者愁于上怨气感动隂阳因之以饥馑物故流离以千万数臣甚惛焉以死者为有知发人之墓其害多矣若其无知又安用大谋之贤知则不説以示衆庻则苦之若茍以説愚夫淫侈之人又何为哉陛下慈仁笃羙甚厚聪明䟽达盖世宜𢎞汉家之徳崇刘氏之美光昭五帝三王而顾与暴秦乱君竞为奢侈比方邱壠説愚夫之目隆一时之观违贤知之心亡万世之安臣窃为陛下羞之虽陛下上覧明圣黄帝尧舜禹汤文武周公仲尼之制下观贤知穆公延陵樗里张释之之意孝文皇帝去坟薄葬以俭安神可以为则秦昭始皇増山厚藏以侈生害足以为戒初陵之橅宜从公卿大臣之议以息衆庻书奏上甚感向言而不能从其计成帝永始四年出杜陵诸未尝御者归家元朔二年孔臧坐为太常南陵桥壊衣冠道絶免六年周平为大常坐不缮园陵免元狩五年丞相李蔡坐侵卖园陵道壖地自杀绥和二年王况坐山陵未成置酒歌舞免丞相孔光四时行园陵寝园太上皇寝园髙祖皇帝寝园孝恵皇帝寝园孝文皇帝寝园孝景皇帝寝园孝武皇帝寝园孝昭皇帝寝园孝宣皇帝寝园孝元皇帝寝园孝成皇帝寝园孝哀皇帝寝园孝平皇帝寝园昭灵后寝园武哀王寝园昭哀后寝园孝文太后寝园孝昭太后寝园卫思后园戾园戾后园皇曽祖悼孝庙园孝宣许皇后南园薄太后父灵文矦园薄太后母灵文夫人园窦皇后父安成矦园孝景王皇后父共矦园孝景王皇后母平原君园赵偼伃父顺成矦园史皇孙王夫人父恩成矦园霍皇后父博陆矦园孝宣王皇后父其矦园共皇帝寝园杂録奉常属官有诸庙寝园令长丞寝郎园郎故事近臣皆随陵为园郎园中各有寝便殿日祭于寝月祭于庙时祭于便殿寝日四上食丞相以四时行园人有盗孝文园瘗钱丞相严青翟自杀任宫坐为太常人盗茂陵园中物免武帝建元六年二月丁酉辽东髙庙灾四月壬子髙园便殿火董仲舒曰哀公三年桓釐宫灾四月亳社火天皆燔其不当立者以示鲁今髙庙不当居辽东髙园殿不当居陵旁于礼亦不当立与鲁灾同西汉㑹要卷十九西汉会要卷二十钦定四库全书西汉㑹要卷二十宋徐天麟撰礼十五服制孝文遗诏曰朕既不徳无以佐百姓今崩又使重服久临以罹寒暑之数哀人父子伤长老之志损其饮食絶鬼神之祭祀以重吾不徳谓天下何朕获保宗庙以𦕈𦕈之身託于天下君王之上二十有余年矣赖天之灵社稷之福方内安宁靡有兵革朕既不敏常畏过行以羞先帝之遗徳惟年之久长惧于不终今乃幸以天年得复供养于髙庙朕之不明与嘉之其奚哀念之有其令天下吏民令到出临三日皆释服无禁取妇嫁女祠祀饮酒食肉自当给丧事服临者皆无践绖帯无过三寸无布车及兵噐无发民哭临宫殿中殿中当临者皆以旦夕十五举音礼毕罢非旦夕临时禁无得擅哭临以下服大红十五日小红十四日纎七日释服它不在令中者皆以此令比类从事孝宣地节四年诏曰导民以孝则天下顺今百姓或遭衰绖凶灾而吏繇事使不得葬伤孝子之心朕甚怜之自今诸有大父母父母丧者勿繇事使得収歛送终尽其子道名京师结以倚庐服舍䘮葬髙祖十二年四月甲辰崩于未央宫丁未发丧五月丙寅葬长陵已下皇太子羣臣皆反至太上皇庙恵帝即位赐给䘮事者二千石钱二万六百石以上万五百石二百石以下至佐史五千视作斥上者将军四十金文帝至霸陵意悽怆悲懐顾谓羣臣曰嗟乎以北山石为椁用纻絮陈漆其间岂可动哉左右皆曰善释之前曰使其中有可欲虽锢南山犹有隙使其中亡可欲虽亡石椁又何戚焉文帝称善文帝遗诏霸陵山川因其故无有所改郎中令张武为复土将军发近县卒万六千人发内史卒万五千人藏郭穿复土属将军武乙巳葬覇陵武帝建元六年窦太后崩丞相许昌御史大夫严青翟坐丧事不办免元帝时贡禹奏言武帝时多取好女至数千人以填后宫及弃天下昭帝㓜弱霍光专事不知礼正妄多藏金钱财物鸟兽鱼鼈牛马虎豹生禽凡百九十物尽瘗藏之又皆以后宫女置于园陵大失礼逆天道又未必称武帝意也昭帝晏驾光复行之至孝宣皇帝时陛下恶有所言羣臣亦随故事甚可痛也故使天下承化衆庻葬埋皆虗地上以实地下其过自上生皆在大臣循故事之辠也唯陛下深察古道从其俭者诸园陵女亡子者宜悉遣独杜陵宫人数百诚可哀怜也元帝崩有司言乘舆牛马禽兽皆非礼不宜以葬奏可哀帝建平二年帝太后丁氏崩上曰朕闻夫妇一体诗云谷则异室死则同穴昔季武子成寝杜氏之殡在西阶下请合葬而许之祔葬之礼自周兴焉郁郁乎文哉吾从周孝子事亡如事存帝太后宜起陵恭皇之园遂葬定陶发陈留济隂近郡国五万人穿复土平帝元始五年崩于未央宫大赦天下有司议曰礼臣不殇君皇帝年十有四嵗宜以礼歛加元服奏可葬康陵孝景中二年令诸王薨大鸿胪奏谥诔策列矦薨大行奏谥诔策王薨遣光禄大夫吊襚祠赗视丧事因立嗣子列矦薨遣大中大夫吊祠视䘮事因立嗣其薨葬国得发民輓䘮穿复土治坟无过三百人毕事杂録楚元王夫人薨赐茔霍去病薨上悼之发属国元甲军陈自长安至茂陵为冡象祁连山李蔡以丞相坐诏赐冡地阳陵当得二十畆蔡盗取三顷颇卖得四十余万又盗取神道外据地一畆葬其中当下狱自杀张安世薨天子赠印绶送以轻车介士赐茔杜东霍光薨上及皇太后亲临光丧大中大夫任宣与侍御史五人持节䕶䘮事中二千石治莫府冢上赐金画棺四时之色左苍龙右白虎上着金银日月玉衣珠璧以棺至尊无以加臣请没入财物县官杨王孙病且终先令其子曰吾欲臝葬以反吾真必亡易吾意死则为布囊盛尸入地七尺既下从足引脱其囊以身新土其子欲黙而不从重废父命欲从之心又不忍乃徃见王孙友人祁矦祁矦与王孙书曰王孙苦疾仆廹从上祠雍未得诣前愿存精神省思虑进近医药厚自持窃闻王孙先令臝葬令死者亡知则已若有知是戮尸地下将臝见先人窃为王孙不取也且孝经曰为之棺椁衣衾是亦圣人之遗制何必区区独守所闻愿王孙察焉王孙报曰盖闻古之圣王縁人情不忍其亲故为制礼今则越之吾是以臝葬将以矫世也夫厚葬诚无益于死者而俗人竞以相髙靡财单币腐之地下或乃今日入而明日发此真与暴骸于中野何异且夫死者终生之化而物之归者也归者得至化者得变是物各反其真也反真㝠㝠亡形亡声乃合道情夫饰外以华衆厚葬以鬲真使归者不得至化者不得变是使物各失其所也且吾闻之精神者天之有也形骸者地之有也精神离形各归其真故谓之鬼鬼之为言归也其尸块然独处岂有知哉裹以币帛鬲以棺椁支体络束口含玉石欲化不得鬰为枯腊千载之后棺椁朽腐乃得归土就其真宅由是言之焉用乆客昔帝尧之葬也窽木为匵葛藟为缄其穿下不乱泉上不泄殠故圣王生易尚死易葬也不加功于亡用不损财于亡谓今费财厚葬留归鬲至死者不知生者不得是谓重惑于戯吾不为也祁矦曰善遂臝葬恤死事汉法父子俱有死事得以䘮归汉四年下令军士不幸死者吏为衣衾棺歛转送其家八年令士卒从军死者为槥归其县县给衣衾棺葬具祠以少牢长吏视葬文帝十四年缾矦孙单以父邛北地都尉力战死事子矦景帝中二年封故楚赵傅相前死事者四人子皆为列矦武帝取从军死事之子孙飬羽林教以五兵号曰羽林孤儿西汉㑹要卷二十西汉会要卷二十一钦定四库全书西汉㑹要卷二十一宋徐天麟撰乐上乐舞汉兴乐家有制氏以雅乐声律世世在大乐官但能纪其铿鎗鼓舞而不能言其义髙祖时叔孙通因秦乐人制宗庙乐太祝迎神于庙门奏嘉至犹古神之乐也皇帝入庙门奏永至以为行歩之节犹古采荠肆夏也干豆上奏登歌独上歌不以筦絃乱人声欲在位者徧闻之犹古清庙之歌也登歌再终下奏休成之乐羙神明既飨也皇帝就酒东厢坐定奏永安之乐羙礼已成也又有房中祠乐髙祖唐山夫人所作也周有房中乐至秦名曰夀人凡乐乐其所生礼不㤀本髙祖乐楚声故房中乐楚声也孝恵二年使乐府令夏矦寛备其箫筦更名曰安世乐髙祖庙奏武徳文始五行之舞孝文庙奏昭徳文始四时五行之舞孝武庙奏盛徳文始四时五行之舞武徳舞者髙祖四年作以象天下乐已行武以除乱也文始舞者本舜韶舞也髙祖六年更名曰文始以示不相袭也五行舞者本周舞也秦始皇二十六年更名曰五行也四时舞者孝文所作以明示天下之安和也盖乐已所自作明有制也乐先王之乐明有法也孝景采武徳舞以为昭徳以尊大宗庙至孝宣采昭徳舞为盛徳以尊世宗庙诸帝庙皆常奏文始四时五行舞云髙祖六年又作昭容乐礼容乐昭容者犹古之昭夏也主出武徳舞礼容者主出文始五行舞舞入无乐者将至至尊之前不敢以乐也出用乐者言舞不失节能以乐终也大氐皆因秦旧事焉初髙祖既定天下过沛与故人父老相乐醉酒欢哀作风起之诗令沛中僮儿百二十人习而歌之至孝恵时以沛宫为原庙皆令歌儿习吹以相和常以百二十人为员文景之间礼官肄业而已至武帝定郊祀之礼祠㤗一于甘泉就干位也祭后土于汾隂泽中方丘也乃立乐府采诗夜诵有赵代秦楚之讴以李延年为协律都尉多举司马相如等数十人造为诗赋略论律吕以合八音之调作十九章之歌以正月上辛用事甘泉圜丘使童男女七十人俱歌昏祠至明夜常有神光如流星止集于祠坛天子自竹宫而望拜百官侍祠者数百人皆肃然动心焉其余廵狩福应之事不序郊庙故弗论是时河间献王有雅材亦以为治道非礼乐不成因献所集雅乐天子下大乐官常存肄之嵗时以备数然不常御常御及郊庙皆非雅声然诗乐施于后嗣犹得有所祖述昔殷周之雅颂廼上本有娀姜原卨稷始生𤣥王公刘古公太伯王季姜女大任大姒之徳乃及成汤文武受命武丁成康宣王中兴下及辅佐阿衡周召太公申伯召虎仲山甫之属君臣男女有功徳者靡不褒扬功徳既信羙矣褒扬之声盈乎天地之间是以光明着于当世遗誉垂于无穷也今汉郊庙诗歌未有祖宗之事八音调均又不恊于钟律而内有掖庭材人外有上林乐府皆以郑声施于朝廷至成帝时谒者常山王禹世受河间乐能説其义其弟子宋曅等上书言之下大夫博士平当等考试当以为汉承秦灭道之后赖先帝圣徳博受兼听修废官立太学河间献王聘求幽隐修兴雅乐以助化时大儒公孙𢎞董仲舒等以为音中正雅立之大乐春秋乡射作于学官希濶不讲故自公卿大夫观听者但闻铿鎗不晓其意而欲以风谕衆庻其道无由是以行之百有余年徳化至今未成今曅等守习孤学大指归于兴助教化衰㣲之学兴废在人宜领属雅乐以继絶表㣲孔子曰人能𢎞道非道𢎞人河间区区小国藩臣以好学修古能有所存民到于今称之况于圣主广被之资修起旧文放郑近雅述而不作信而好古于以风示海内扬名后世诚非小功小羙也事下公卿以为乆逺难分明当议复寝是时郑声尤甚黄门名倡丙彊景武之属富显于世贵戚五矦定陵富平外戚之家淫侈过度至与人主争女乐哀帝自为定陶王时疾之又性不好音及即位下诏曰惟世俗奢㤗文巧而郑卫之声兴夫奢㤗则下不孙而国贫文巧则趋末背本者衆郑卫之声兴则淫僻之化流而欲黎庻淳朴家给犹浊其源而求其清流岂不难哉孔子不云乎放郑声郑声滛其罢乐府官郊祭乐及古兵法武乐在经非郑卫之乐者条奏别属他官丞相孔光大司空何武奏郊祭乐人员六十二人给祠南北郊大乐鼓员六人嘉至鼓员十人邯郸鼓员二人骑吹鼓员三人江南鼓员二人淮南鼓员四人巴俞鼓员三十六人歌鼓员二十四人楚严鼓员一人梁皇鼓员四人临淮鼓贠三十五人兹邡鼓员三人凡鼓十二员百二十八人朝贺置酒陈殿下应古兵法外郊祭员十三人诸族乐人兼云招给祠南郊用六十七人兼给事雅乐用四人夜诵员五人刚别柎员二人给盛徳主调箎员二人听工以律知日冬夏至一人钟工磬工箫工员各一人仆射二人主领诸乐人皆不可罢竽工员三人一人可罢琴工员五人三人可罢柱工员二人一人可罢绳弦工员六人四人可罢郑四㑹员六十二人一人给事雅乐六十一人可罢张瑟员八人七人可罢安世乐鼓员二十人十九人可罢沛吹鼔员十二人族歌鼓员二十七人陈吹鼓员十三人商乐鼓员十四人东海鼓员十六人长乐鼓员十三人缦乐鼓员十三人凡鼓八员百二十八人朝贺置酒陈前殿房中不应经法治竽员五人楚鼓员六人常从倡三十人常从象人四人诏随常从倡十六人秦倡员二十九人秦倡象人员三人诏随秦倡一人雅大人员九人朝贺置酒为乐楚四㑹员十七人巴四㑹员十二人铫四㑹员十二人齐四㑹员十九人蔡讴员三人齐讴员六人竽瑟钟磬员五人皆郑声可罢师学百四十二人其七十二人给大官挏马酒其七十人可罢大凡八百二十九人其三百八十八人不可罢可领属大乐其四百四十一人不应经法或郑卫之声皆可罢奏可然百姓渐渍日乆又不制雅乐有以相变豪富吏民湛沔自若大汉继周乆旷大仪未有立礼成乐此贾谊仲舒王吉刘向之徒所为发愤而増叹也髙祖过沛诗三矦之章令小儿歌之髙祖崩令沛得以四时歌舞宗庙孝恵孝文孝景无所増更于乐府习常𨽻旧而已至今上即位作十九章令侍中李延年次序其声拜为恊律都尉通一经之士不能独知其辞皆集㑹五经家相与共讲习读之乃能通知其意多尔雅之文汉家常以正月上辛祠㤗一甘泉以昬时夜祠到明而终常有流星经于祠坛上使僮男女七十人俱歌春歌青阳夏歌朱明秋歌西皥冬歌𤣥𡨕世多有故不论又尝得神马渥洼水中复次以为太一之歌歌曲曰太一贡兮天马下霑赤汗兮沫流赭骋容与兮跇万里今安匹兮龙为友后伐大宛得千里马马名蒲梢次作以为歌歌诗曰天马来兮从西极经万里兮归有德承灵威兮降外国渉流沙兮四夷服中尉汲黯进曰凡王者作乐上以承祖宗下以化兆民今陛下得马诗以为歌协于宗庙先帝百姓岂能知其音雅上黙然不説丞相公孙𢎞曰黯诽谤圣制当族杂録太常属官有大乐令丞宫商角徴羽职在大乐武帝策董仲舒曰五帝三王之道改制作乐而天下洽和百王同之当虞氏之乐莫盛于韶于周莫盛于勺圣王已没钟鼓筦絃之声未衰而大道㣲缺云云仲舒对曰道者所由适于治之路也仁义礼乐皆其具也王者未作乐之时乃用先王之乐宜于世者而以深入教化于民教化之情不得雅颂之乐不成故王者功成作乐乐其徳也乐者所以变民风化民俗也其变民也易其化人也着故声发于和而本于情接于肌肤藏于骨髓故王道虽㣲缺而钟鼓筦絃之声未衰也夫虞氏不为政乆矣然而雅颂遗风犹有存者是以孔子在齐而闻韶也嬖臣李延年以好音见上善之下公卿议曰民间祠有鼓舞乐今郊祀而无乐岂称乎公卿曰古者祠天地皆有乐而神祗可得而礼或曰秦帝使素女鼓五十絃瑟悲帝禁不止故破其瑟为二十五絃于是塞南越祷祠㤗一后土始用乐舞益召歌儿作二十五絃及空矦瑟自此起宣帝本始四年诏乐府减乐人神爵五鳯之间天下殷富数有嘉应上颇作歌诗欲兴协律之事丞相魏相奏言知音善鼓雅瑟者渤海赵定梁国龚徳皆召见待诏元帝多材艺善史书鼓琴瑟吹洞箫自度曲被歌声分刌节度穷极㓜𦕈元帝被疾不亲政事留好音乐或置鼙鼓殿下天子自临轩槛上铜圜以擿鼓声中严鼓之节后宫及左右习知音者莫能为而定陶王亦能之上数称其材史丹进曰凢所谓材者敏而好学温故知新皇太子是也若乃器人于丝竹鼓鼙之间则是陈恵李㣲髙于匡衡可相国也于是上嘿然而笑平帝元始元年放郑声五年召天下通知钟律者西汉㑹要卷二十一西汉会要卷二十二钦定四库全书西汉㑹要卷二十二宋徐天麟撰乐下乐章安世房中歌十七章其诗曰大孝备矣休徳昭清髙张四县乐充宫廷芬树羽林云景杳㝠金支秀华庻旄翠旌七始华始肃倡和声神来宴娭庻㡬是聴粥粥音送细齐人情忽乘青𤣥熈事备成清思聈聈经纬㝠㝠我定厯数人告其心敕身齐戒施教申申乃立祖庙敬明尊亲大矣孝熈四极爰轃王矦秉徳其邻翼翼显明昭式清明鬯矣皇帝孝徳竟全大功抚安四极海内有姦纷乱东北诏抚成师武臣承徳行乐交逆箫勺羣慝肃为济哉盖定燕国大海荡荡水所归髙贤愉愉民所懐大山崔百卉殖民何贵贵有徳安其所乐终产乐终产世继绪飞龙秋游上天髙贤愉乐民人丰草葽女罗施善何如谁能回大莫大成教徳长莫长被无极靁震震电燿燿明徳乡治本约治本约泽𢎞大加被宠咸相保徳施大世曼夀都荔遂芳窅窊桂华孝奏天仪若日月光乘𤣥四龙囘驰北行羽旄殷盛芬哉芒芒孝道随世我署文章冯冯翼翼承天之则吾易久逺烛明四极慈恵所爱羙若休徳杳杳㝠㝠克绰永福硙硙即即师象山则呜唿孝哉案抚戎国蛮夷竭欢象来致福兼临是爱终无兵革嘉荐芳矣告灵飨矣告灵既飨徳音孔臧惟德之臧建矦之常承保天休令问不忘皇皇鸿明荡矦休徳嘉承天和伊乐厥福在乐不荒惟民之则浚则师徳下民咸殖令问在旧孔容翼翼孔容之常承帝之明下民之乐子孙保光承顺温良受帝之光嘉荐令芳夀考不忘承帝明徳师象山则云施称名永受厥福承容之常承帝之明下民安乐受福无疆郊祀歌十九章其诗曰练时日侯有望焫膋萧延四方九重开灵之斿垂恵恩鸿祐休灵之车结𤣥云驾飞龙羽旄纷灵之下若风马左苍龙右白虎灵之来神哉沛先以雨般裔裔灵之至庆隂隂相放震澹心灵既坐五音饬虞至旦承灵亿牲茧栗粢盛香尊桂酒宾八乡灵安留吟青黄徧观此眺瑶堂衆嫭并绰竒丽颜如荼兆逐靡被华文厠雾縠曵阿钖佩珠玉侠嘉夜茞兰芳澹容与献嘉觞练时日一帝临中坛四方承宇绳绳意变备得其所清和六合制数以五海内安寕兴文匽武后土富媪昭明三光穆穆优游嘉服上黄帝临二青阳开动根荄以遂膏润并爱跋行毕逮霆声发荣壧处顷听枯槀复产乃成厥命衆庻熈熈施及夭胎羣生啿啿惟春之祺青阳三朱明盛长旉与万物桐生茂豫靡有所诎敷华就实既阜既昌登成甫田百鬼廸尝广大建祀肃雍不忘神若宥之传世无疆朱明四西颢沆砀秋气肃杀含秀垂颖续旧不废姦伪不萌祅孽伏息隅辟越逺四貉咸服既畏兹威惟慕纯徳附而不骄正心翊翊西颢五𤣥㝠陵隂蛰虫盖藏木零落抵冬降霜易乱除邪革正异俗兆民反本抱素懐朴条理信义望礼五岳籍歛之时掩収嘉谷𤣥𡨕六惟泰元尊媪神蕃釐经纬天地作成四时精建日月星辰度理隂阳五行周而复始云风雷电降甘露雨百姓蕃滋咸循厥绪继统共勤顺皇之徳鸾路龙鳞㒺不肸饰嘉笾列陈庻几宴享㓕除凶灾烈腾八荒钟鼓竽笙云舞翔翔招揺灵旗九夷賔将惟泰元七建始元年丞相匡衡奏罢鸾路龙鳞更定诗曰涓选休成天地并况惟予有慕爰熈紫坛思求厥路恭承禋祀緼豫为纷黼绣周张承神至尊千童罗舞成八溢合好効欢虞泰一九歌毕奏斐然殊鸣琴竽瑟㑹轩朱璆磬金鼓灵其有喜百官济济各敬厥事盛牲实爼进闻膏神奄留临须揺长丽前掞光燿明寒暑不忒况皇章展诗应律鋗玉鸣函宫吐角激徴清发梁扬羽申以商造兹新音永乆长声气逺倐鳯鸟鴹神夕奄虞盖孔享天地八丞相匡衡奏罢黼绣周张更定诗曰肃若旧典日出入安穷时世不与人同故春非我春夏非我夏秋非我秋冬非我冬泊如四海之池徧观是邪谓何吾知所乐独乐六龙六龙之调使我心若訾黄其何不徕下日出入九太一况天马下霑赤汗沬流赭志俶傥精权竒籋浮云晻上驰体容与迣万里今安匹龙为友元狩三年马生渥洼水中作天马徕从西极渉流沙九夷服天马徕出泉水虎嵴两化若鬼天马徕厯无草径千里循东道天马徕执徐时将揺举谁与期天马徕开逺门竦予身逰昆仑天马徕龙之媒游阊阖观玉台天马十太初四年诛宛王获宛马作天门开詄荡荡穆并骋以临飨光夜烛德信着灵平而鸿长生豫大朱涂广夷石为堂饰玉梢以舞歌体招揺若永望星留俞塞陨光照紫幄珠熉黄幡比翄囬集贰䨇飞常羊月穆穆以金波日华燿以宣明假清风轧忽激长至重觞神裴囘若留放殣冀亲以肆章函䝉祉福常若期寂漻上天知厥时泛泛滇滇从髙斿殷勤此路胪所求佻正嘉吉𢎞以昌休嘉砰隐溢四方専精厉意逝九阂纷纭六幕浮大海天门十一景星显见信星彪列象载昭庭日亲以察参侔开阖爰推本纪汾脽出鼎皇祜元始五音六律依韦飨昭杂变并㑹雅声逺姚空桑琴瑟结信成四兴逓代八风生殷殷钟石羽籥鸣河龙供鲤醇牺牲百末㫖酒布兰生泰尊柘浆析朝酲㣲感心攸通修名周流常羊思所并穰穰复正直徃寗冯蠵切和䟽冩平上天布施后土成穰穰丰年四时荣景星十二元鼎五年得鼎汾隂作齐房产草九茎连叶宫童効异披图案谍𤣥气之精囬复此都蔓蔓日茂芝成灵华齐房十三元封二年芝生甘泉齐房作后皇嘉坛立𤣥黄服物发冀州兆䝉祉福沇沇四塞假狄合处经营万亿咸遂厥宇皇后十四华烨烨固灵根神之斿过天门车千乘敦昆仑神之出排玉房周流杂拔兰堂神之行旌容容骑沓沓般傱傱神之徕泛翊翊甘露降庆云集神之揄临坛宇九疑宾䕫龙舞神安坐鴹吉时共翊翊合所思神嘉虞申贰觞福滂洋迈延长沛施祐汾之阿扬金光横泰河莾若云増阳波徧胪驩腾天歌华烨烨十五五神相包四邻土地广扬浮云扢嘉坛椒兰芳璧玉精垂华光益亿年羙始兴交于神若有承广宣延咸毕觞灵舆位偃蹇骧卉汨胪析奚遗滛渌泽然归五神十六朝陇首覧西垠雷电尞获白麟爰五止显黄徳图匈虐熏鬻殛辟流离抑不详賔百僚山河飨掩回辕鬗长驰腾雨师洒路陂流星陨感惟风籋归云抚懐心朝陇首十七元狩元年行幸雍获白麟作象载瑜白集西食甘露饮荣泉赤鴈集六纷员殊翁杂五采文神所见施祉福登蓬莱结无极象载瑜十八太始三年行幸东海获赤鴈作赤蛟绥黄华盖露夜零昼晻濭百君礼六龙位勺椒浆灵已醉灵已享钖吉祥芒芒极降嘉觞灵殷殷烂扬光延夀命永未央杳㝠㝠塞六合泽汪濊辑万国灵禗禗象舆轙票然逝旗逶蛇礼乐成灵将归託𤣥徳长无衰赤蛟十九角抵武帝元封三年作角抵戯六年京师民观角抵于上林平乐馆孝武之世开玉门通西域设酒池肉林以飨四夷之宾客作巴俞都卢海中砀极漫衍鱼龙角抵之戯以观视之元帝初元四年罢角抵戯西汉㑹要卷二十二西汉会要卷二十三钦定四库全书西汉㑹要卷二十三宋徐天麟撰舆服上天子车旗王车黄屋左纛文帝初立奉天子法驾迎代邸宣帝初立太仆以軨猎车奉迎曽孙乘舆副车辎车鸾旗在前属车在后属车间豹尾中属车之清尘甘泉法从翠鳯之驾千乘霆乱万骑屈桥乘镂象六玉蚪拖蜺旌靡云旌前皮轩后道游乘舆乃登夫鳯凰兮翳华芝驷苍螭兮六素蚪流星旄以电烛兮咸翠盖而鸾旗屯万骑于中营兮方玉车之千乘张燿日之𤣥旄扬左纛被云梢奋电鞭骖雷辎鸣洪钟建五旗建九旒六白虎载灵舆立厯天之旂曵捎星之旃举洪頥植灵旗建翠华之旗羽葆皇太后御小马车緑车太仆掌舆马属官有车府路軨骑马骏马四令丞中太仆掌皇太后舆马不常置髙宛制矦丙猜曽孙信坐出入属车间免先驱旌旗鼓车旄头先驱先驱旄头剑挺堕坠先驱光禄大夫张勐奉车奉车都尉掌御乘舆车驸马都尉掌驸马夏矦婴为太仆转为滕令常奉车霍光为奉车都尉出则奉车杜延年乆典朝政出即奉驾散骑骑并乘舆车辇郎参乘陈平亡楚来降汉王使参乘周緤以舍人从髙祖常为参乘文帝自代来令宋昌骖乘文帝朝东宫赵谈骖乘爰盎伏车前曰臣闻天子所与共六尺舆者皆天下豪英今汉虽乏人独奈何与刀锯余人共载于是上笑下赵谈谈泣下车张释之为谒者仆射文帝召骖乘徐行问秦之敝具以质言卫绾为中郎将景帝幸上林诏中郎将骖乘还而问曰君知所以得骖乘乎绾曰不知也上问曰吾为太子时召君君不肯来何也宣帝始立谒见髙庙大将军光骖乘上内严惮若有芒刺在背后车骑将军张安世代光骖乘天子从容肆体甚安近焉及光身死而宗族竟诛故俗传之曰霍氏之祸萌于骖乘金日磾迁侍中驸马都尉光禄大夫出则骖乘警䟆出称警入言䟆出称䟆入言警文帝拜张释之为廷尉上行出中渭桥有一人从桥下走乘舆马惊于是使骑捕之属廷尉释之治问曰县人来闻跸匿桥下乆以为行过既出见车骑即走耳释之奏当此人犯跸当罚金上怒曰此人亲惊吾马马赖和柔令它马固不败伤我乎而廷尉廼当之罚金释之曰法者天子所与天下公共也今法如是更重之是法不信于民也且方其时上使使诛之则已今已下廷尉廷尉天下之平也壹倾天下用法皆为之轻重民安所错其手足唯陛下察之上良乆曰廷尉当是也廐马太仆掌舆马属官有大廐未央家马三令又车府路軨骑马骏马四令丞又龙马闲驹槖泉騊駼承华五监长丞汉初天子不能具驷文帝二年诏太仆见马遗财足余皆以给传置元帝初元元年诏太仆减谷食马二年罢黄门乘舆狗马五年诏乘舆秣马毋乏正事而已成帝建始二年减乘舆廐马杂録文帝时有献千里马者诏曰鸾旗在前属车在后吉行日五十里师行三十里朕乘千里之马独先安之于是还马与道里费而下诏曰朕不受献也其令四方毋求献武帝元鼎四年马生渥洼水中作天马之歌后伐大宛得千里马马名蒲梢次作以为歌金日磾输黄门飬马牵马过殿下马又肥好拜为马监上官桀迁未央廏令武帝尝体不安及愈见马马多瘦上大怒令以我不复见马邪欲下吏桀顿首曰臣闻圣体不安日夜忧惧诚不在马言未卒泣数行下上以为忠元帝时贡禹奏言髙祖孝文孝景皇帝循古节俭廐马百余匹方今廐马食粟将万匹今民大饥而廐马食粟苦其大肥气盛怒至乃日歩作之愿减损乘舆服御廐马可亡过数十匹天子纳善其忠乃下诏令太仆减食谷马百官车汉初将相或乘牛车景帝中六年诏曰吏者民之师也车驾衣服宜称令长吏二千石车朱两轓千石至六百石朱左轓朱买臣为㑹稽太守长安廐吏乘驷马车来迎吴楚诛后诸矦贫者或乘牛车黄覇为颕川太守赐车盖持髙一丈别驾主簿车缇油屏泥于轼前以章有徳杜延年为御史大夫以老病乞骸骨天子优之赐安车驷马罢就第薛广徳为御史大夫与丞相定国大司马车骑将军史髙俱乞骸骨皆赐安车驷马广徳东归沛以为荣垂其安车传子孙武帝使使安车以蒲裹轮驾驷迎申公田千秋为相年老上优之朝见得乘小车出入宫殿中故因号曰车丞相武帝闻枚年老廼以安车蒲轮召乘平帝元始二年王莾奏车服制度杂録辎车广桞车轺车百乘牛车千两始元五年有一男子乘黄犊车建黄旐衣黄襜褕着黄冐诣北阙自谓卫太子蔡义给事大将军莫府家贫常歩行资礼不逮衆门下好事者相合为义买犊车令乘之东平王数私出入驱驰国中王尊为相召敕廐长大王当从官属鸣和鸾乃出自今有令驾小车叩头争之杨恽家方隆盛时乘朱轮者十人韩延夀在东郡时试骑士治饰兵车画龙虎朱爵延夀衣黄纨方领驾四马传总建幢棨植羽葆鼓车歌车功曹引车皆驾四马载棨㦸五骑为伍分左右部军假司马千人持幢旁毂治饰车甲三百万以上萧望之劾延夀上僣不道哀帝召龚胜为諌大夫胜荐龚舍寗夀矦嘉有诏皆召胜曰窃见国家聘医巫常为驾骋贤者宜驾上曰大夫乘私车来邪胜曰唯唯有诏为驾韦元成以列矦侍祀孝恵庙当晨入天雨淖不驾驷马车而骑至庙下有司劾奏等軰数人皆削爵为闗内矦元成自伤贬黜父爵作诗自劾责曰惟我小子不肃㑹同媠彼车服黜此附庸四方羣后我监我视威仪车服惟肃是履鲍宣为豫州牧行部乘传去法驾驾一马舍宿乡亭为衆所非宣坐免王氏一姓乘朱轮华毂者二十三人王莾谒九庙大驾乘六马以五采毛为龙文衣着角长三尺华盖车元戎十乘在前西汉㑹要卷二十三西汉会要卷二十四钦定四库全书西汉㑹要卷二十四宋徐天麟撰舆服下天子冠服髙祖以竹皮为冠令求盗之薛治时时冠之及贵常冠所谓刘氏冠也八年令爵非公乘以上毋得冠刘氏冠髙皇帝所述书天子所服第八曰大谒者臣章受诏长乐宫曰令羣臣议天子所服相国臣何等议曰春夏秋冬天子所服当法天地之数中得人和臣请法之中谒者赵尧举春李舜举夏儿汤举秋贡禹举冬四人各职一时大谒者襄奏制曰可文帝身衣弋绨孝文身衣弋绨足履革舄以韦带剑莞蒲为席兵木无刅衣緼无文圣文躬服节俭绨衣不敝革鞜不穿昭帝元鳯四年帝加元服皇太后赐御府衣迎宣帝元帝初元五年罢齐三服官百官冠服爵非公乘以上毋得冠刘氏冠景帝中六年诏曰吏者民之师也车驾衣服宜称亡度者或不吏服出入闾里与民无异令长吏车骑从者不称其官衣服下吏出入闾巷亡吏体者二千石上其官属三辅举不如法令者皁衣直指使者衣绣衣持斧柱后恵文郎侍中皆鵕䴊冠贝带貂羽黄金附蝉司𨽻冠进贤冠仄注冠皮弁素绩方山冠杂録武安侯田恬坐衣襜褕入宫不敬免朱博为刺史敇功曹官属多襃衣大袑不中节度自今掾吏衣皆令去地三寸叔孙通儒服汉王憎之迺变其服服短衣楚制娄敬见髙祖虞将军欲与鲜衣敬曰臣衣帛衣帛见衣褐衣褐见不敢易衣江充召见愿以所常被服冠见武帝许之充衣纱縠襌衣曲裾后垂交输冠襌纚歩揺冠飞翮之缨隽不疑见暴胜之冠进贤冠带櫑具剑佩环玦襃衣博带盛服至门上谒董偃緑帻传鞴臣庶衣服汉初定与民无禁髙祖八年贾人毋得衣锦绣绮縠絺纻罽文帝时贾谊上疏言今民卖僮者为之绣衣丝履偏诸縁内之闲中是古天子后服所以庙而不宴者也而庶人得以衣婢妾白縠之表薄绮之里緁以偏诸美者黼绣是古天子之服今富人大贾嘉㑹召客者以被墙庶人屋壁得为帝服倡优下贱得为后饰帝之身自衣皁绨而富民墙屋被文绣天子之后以縁其领庶人孽妾縁其履此臣所谓舛也成帝永始四年诏公卿列侯多畜奴婢被服绮縠车服过制申敇有司以渐禁之青緑民所常服且勿止成帝㣲行私奴客皆白衣袒帻带刀持剑白衣玺汉元年十月沛公至霸上秦王子婴封皇帝玺符节降枳道旁代王至周勃跪上天子玺符玺御史霍光辅少主殿中尝有怪一夜羣臣相惊光召尚符玺郎郎不肯授光光欲夺之郎按剑曰臣头可得玺不可得也霍光奏昌邑王受皇帝信玺行玺大行前就次发玺不封初髙袓入咸阳至霸上秦王子婴降于轵道奉上始皇玺及髙祖诛项籍即天子位因御服其玺世世传受号曰汉传国玺以孺子未立玺藏长乐宫及莽即位请玺太后不肯授莽莽使安阳侯舜谕㫖舜素谨敇太后雅爱信之舜既见太后知其为莽求玺怒骂之曰而属父子宗族蒙汉家力富贵累世既无以报受人孤寄乘便利时夺取其国不复顾恩义人如此者狗猪不食其余天下岂有而兄弟邪且若自以金匮符命为新皇帝变更正朔服制亦当自更作玺传之万世何用此亡国不祥玺为而欲求之我汉家老寡妇旦暮且死欲与此玺俱葬终不可得太后因涕泣而言旁侧长御以下皆垂涕舜亦悲不能自止良久迺仰谓太后臣等已无可言者莽必欲得传国玺太后宁能终不与邪太后闻舜语切恐莽欲胁之迺出汉传国玺投之地以授舜曰我老已死知而兄弟令族灭也舜既得传玺奏之莽大说迺为太后置酒未央宫渐台大纵衆乐羣臣玺绶诸侯王金玺盭绶相国丞相金印紫绶髙帝十一年更名相国緑绶太师太传太保太尉左右前后将军金印紫绶御史大夫银印青绶凢吏秩比二千石以上皆银印青绶光禄大夫无秩比六百以上皆铜印黒绶大夫博士御史谒者郎无其仆射御史治书尚符玺者有印绶比二百石以上皆铜印黄绶绥和元年长相皆黒绶建平二年复黄绶武帝太初元年改正朔数用五杨仆懐银黄垂三组宣帝始赐单于印玺与天子同匈奴故印文曰匈奴单于玺方寸之印丈二之组镇抚海内印符节天子玺符节髙祖与功臣剖符作誓文帝二年初与郡守为铜虎符竹使符武帝征和二年更节加黄旄初汉节纯赤以戾太子持赤节故更为黄旄加上以相别少府属官有符节令丞襄平侯纪通尚符节齐王欲发兵诛诸吕魏勃曰王欲发兵非有汉虎符验也七国败弓髙侯诰胶西王卬曰未有诏虎符擅发兵王其自图之武帝曰吾新即位不欲出虎符发兵郡国御史中丞劾冯野王持虎符出界归家遂免淮南王盗冩虎符闽越王弟余善杀王以降遣使者上符节请所立伍符卫太子擅发兵卢贺坐受太子节掠死任安坐受太子节懐二心要斩霍光奏昌邑王自之符玺取节十六朝暮临从官持节从闗传文帝十二年除闗无用传景帝四年复置诸闗用传出入宣帝本始四年诏曰今嵗不登民以车船载谷入闗者得毋用传寗成诈刻传出闗终军从济南当诣传士歩入闗闗吏予军繻军问以此何为吏曰为复传还当以合符军曰大丈夫西游终不复传还弃繻而去军为谒者使行郡国建节东出闗吏识之曰此使者迺前弃繻生也西汉㑹要卷二十四西汉会要卷二十五钦定四库全书西汉㑹要卷二十五宋徐天麟撰学校上大学髙祖尚有干戈平定四海未遑庠序之事武帝兴大学董仲舒对䇿曰养士之大者莫大乎大学大学者贤士之所闗也教化之本原也愿陛下兴大学置明师以养天下之士武帝立学校之官皆自仲舒发之元朔五年制曰葢闻导民以礼风之以乐婚姻者居室之大伦也今礼废乐崩朕甚愍焉故详延天下方闻之士咸登诸朝其令礼官劝学讲义洽闻举遗兴礼以为天下先太常议予博士弟子崇乡里之化以厉贤材焉谨与太常臧博士平等议曰闻三代之道乡里有教夏曰校殷曰序周曰庠其劝善也显之朝廷其惩恶也加之刑罚故教化之行也建首善自京师始繇内及外今陛下昭至徳开大明配天地本人伦劝学兴礼崇化厉贤以风四方太平之原也古者政教未洽不备其礼请因旧官而兴焉为博士官置弟子五十人复其身太常择民年十八以上仪状端正者补博士弟子郡国县官有好文学敬长上肃政教顺乡里出入不悖所闻令相长丞上属所二千石二千石谨察可者常与计偕诣太常得受业如弟子一嵗皆辄课能通一艺以上补文学掌故阙其髙第可以为郎中太常籍奏即有秀才异等辄以其名闻其不事学若下材及不能通一艺辄罢之而请诸能称者臣谨按诏书律令下者明天人分际通古今之谊文章尔雅训辞深厚恩施甚美小吏浅闻弗能究宣亡以明布谕下以治礼掌故以文学礼义为官迁留滞请选择其秩比二百石以上及吏百石通一蓺以上补左右内史大行卒史比百石以下补郡太守卒史皆各二人邉郡一人先用诵多者不足择掌故以补中二千石属文学掌故补郡属备员请着功令他如律令制曰可自此以来公卿大夫士吏彬彬多文学之士矣昭帝时举贤良文学増博士弟子员满百人宣帝末増倍之元帝好儒能通一经者皆复数年以用度不足更为设员千人郡国置五经百石卒史成帝末或言孔子布衣养徒三千人今天子大学弟子少于是増弟子员三千人嵗余复如故平帝时王莽秉政増元士之子得受业如弟子勿以为员嵗课甲科四十人为郎中乙科二十人为太子舍人丙科四十人补文学掌故云武帝立五经博士开弟子员设科射策讫于元始一经説至百余万言大师衆至千余人元帝初元五年罢博士弟子毋置员以广学者永光三年冬复博士弟子员辟廱武帝封泰山还儿寛上夀曰间者圣统废絶陛下发愤祖立明堂辟廱河间献王来朝献雅乐对三雍宫成帝时犍为郡于水濵得古磬十六枚刘向因是説上宜兴辟廱设庠序陈礼乐隆雅颂之声盛揖逊之容以风化天下成帝以向言下公卿议㑹向病卒丞相大司空奏请立辟廱案行长安城南营表未作遭成帝崩羣臣引以定谥及王莽为宰衡欲耀衆庶遂兴辟廱因以簒位世祖中兴迺营立明堂辟廱显宗即位躬行其礼养三老五更于辟廱威仪既盛美矣平帝元始五年刘歆孔永孙迁平晏四人使治明堂辟廱得万国驩心侯各千户郡国学文翁为蜀郡守仁爱好教化见蜀地僻陋有蛮夷风文翁欲诱进之乃选郡县小吏开敏有材者张叔等十余人亲自饬厉遣诣京师受业博士或学律令减省少府用度买刀布蜀物赍计吏以遗博士数嵗蜀生皆成就还归文翁以为右职用次察举官有至郡守刺史者又修起学宫于成都市中招下县子弟以为学官弟子为除更繇髙者以补郡县吏次为孝弟力田常选学官僮子使在便坐受事毎出行县益从学官诸生明经饬行者与俱使传教令出入闺合县邑吏民见而荣之数年争欲为学官弟子富人至出钱以求之繇是大化蜀地学于京师者比齐鲁焉至武帝时乃令天下郡国皆立学校官自文翁为之始云元帝郡国置五经百石卒史平帝元始三年立学官郡国曰学邑侯国曰校校学置经师一人乡曰庠聚曰序序庠置孝经师一人何武为刺史行部必先即学宫见诸生试其诵论问以得失图书上汉兴改秦之敝大收篇籍广开献书之路迄孝武世书缺简脱礼壊乐崩圣上喟然而称曰朕甚悯焉于是建藏书之䇿置冩书之官下及诸子传説皆充秘府至成帝时以书颇散亡使谒者陈农求遗书于天下诏光禄大夫刘向校经传诸子诗赋歩兵校尉任宏校兵书太史令尹咸校术数侍医李柱国校方技毎一书已向辄条具篇目撮其指意録而奏之㑹向卒哀帝复使向子侍中奉车都尉歆卒父业歆于是总羣书而奏其七畧故有辑畧有六艺畧有诸子畧有诗赋畧有兵书畧有术数畧有方技畧今删其要以备篇籍凡易十三家二百九十四篇易道深矣人更三圣世歴三古及秦燔书而易为筮卜之事传者不絶汉兴田何传之迄于宣元有施孟梁丘京氏列于学官而民间有费髙二家之説刘向以中古文易经校施孟梁丘经或脱去旡咎悔亡唯费氏经与古文同凡书九家四百一十二篇书之所起逺矣至孔子纂焉上断于尧下迄于秦凡百篇而为之序言其作意秦燔书禁学济南伏生独壁藏之汉兴亡失求得二十九篇以教齐鲁之间讫孝宣世有欧阳大小夏侯氏立于学宫古文尚书者出孔子壁中武帝末鲁共王壊孔子宅欲以广其宫而得古文尚书及礼记论语孝经凡数十篇皆古字也共王入徃其宅闻鼓琴瑟钟磬之音于是惧乃止不壊孔安国孔子后也悉得其书以考二十九篇得多十六篇安国献之遭巫蛊事未列于学宫刘向以中古文校欧阳大小夏侯三家经文酒诰脱简一召诰脱简二率简二十五字者脱亦二十五字简二十二字者脱亦二十二字文字异者七百有余脱字数十书者古之号令号令于衆其言不立具则聴受施行者弗暁古文读应尔雅故解古今语而可知也凡诗六家四百一十六卷汉兴鲁申公为诗训故而齐辕固燕韩生皆为之传或取春秋采杂説咸非其本义与不得已鲁最为近之三家皆列于学官又有毛公之学自谓子夏所传而河间献王好之未得立凡礼十三家五百五十五篇汉兴鲁髙堂生传士礼十七篇讫孝宣世后仓最明戴圣庆普皆其弟子三家立于学官礼古经者出于鲁淹中及孔氏学七十篇文相似多三十九篇及明堂隂阳王史氏记所见多天子诸侯卿大夫之制虽不能备犹瘉仓等推士礼而致于天子之説凡乐六家百六十五篇汉兴制氏以雅乐声律世在乐官颇能纪其铿锵鼓舞而不能言其义六国之君魏文侯最为好古孝文时得其乐人窦公献其书乃周官大宗伯之大司乐章也武帝时河间献王好儒与毛生等共采周官及诸子言乐事者以作乐记献八佾之舞与制氏不相逺其内史丞王定传之以授常山王禹禹成帝时为谒者数言其义献二十四卷记刘向校书得乐记二十三篇与禹不同其道寖以益㣲凡春秋二十三家九百四十八篇周室既㣲载籍残缺仲尼与左丘明观鲁史记因兴以立功就败以成罚丘明论本事而作传及末世有公羊谷梁邹夹之传四家之中公羊谷梁立于学官邹氏无师夹氏未有书凡论语十二家二百二十九篇汉兴有齐鲁之説传齐论者昌邑中尉王吉少府宋畸御史大夫贡禹尚书令五鹿充宗胶东庸生唯王阳名家传鲁论语者常山都尉龚奋长信少府夏侯胜丞相韦贤鲁扶卿前将军萧望之安昌侯张禹皆名家张氏最后而行于世凡孝经十一家五十九篇汉兴长孙氏博士江翁少府后仓諌大夫翼奉安昌侯张禹传之各自名家经文皆同唯孔氏壁中古文为异父母生之续莫大焉故亲生之膝下诸家説不安处古文字读皆异凡小学十家四十五篇古者八嵗入小学故周官保氏掌养国子教之六书谓象形象事象意象声转注假借造字之本也汉兴萧何草律亦着其法曰太吏试学童能讽书九千字以上乃得为史又以六体试之课最者以为尚书御史史书令史吏民上书字或不正辄举劾六体者古文竒字篆书𨽻书缪篆虫书皆所以通知古今文字摹印章书幡信也汉兴闾里书师合苍颉爰歴博学三篇断六十字以为一章凡五十五章并为苍颉篇武帝时司马相如作凡将篇无复字元帝时黄门令史游作急就篇成帝时将作大匠李长作元尚篇皆苍颉中正字也凡将作则颇有出矣至元始中召天下通小学以百数各令记字于庭中杨雄取其有用者以作训纂篇顺续苍颉又易苍颉中重复之字凡八十九章臣复续杨雄作十二章凡一百二章无复字六艺羣书所载畧备矣苍颉多古字俗师失其读宣帝时召齐人能正读者张敞从受之传至外孙之子杜林为作训故并列焉凡六艺一百三家三千一百二十三篇西汉㑹要卷二十五西汉会要卷二十六钦定四库全书西汉㑹要卷二十六宋徐天麟撰学校下图书下儒五十三家八百三十六篇道三十七家九百九十三篇隂阳二十一家三百六十九篇法十家二百一十七篇名七家三十六篇墨六家八十六篇从横十二家百七篇杂二十家四百三篇农九家百一十四篇小説十五家千三百八十篇凢诸子百八十九家四千三百二十四篇赋二十家三百六十一篇赋二十一家二百七十四篇赋二十五家百三十六篇杂赋十二家二百三十三篇歌诗二十八家三百一十四篇凡诗赋百六家千三百一十八篇兵权谋十三家二百五十九篇兵形势十一家九十二篇图十八卷隂阳十六家二百四十九篇兵技巧十三家百九十九篇凡兵书五十三家七百九十篇图四十三卷汉兴张良韩信序次兵法凡百八十二家删取要用定着三十五家诸吕用事而盗取之武帝时军政杨仆捃摭遗逸纪奏兵録犹未能备至于孝成命任宏论次兵书为四种天文二十一家四百四十五卷厯谱十八家六百六卷五行三十一家六百五十二卷蓍龟十五家四百一卷杂占十八家三百一十三卷形法六家百二十二卷凡数术百九十家二千五百二十八卷医经七家二百一十六卷经方十一家二百七十四卷房中八家百八十六卷神仙十家二百五卷凡方技三十六家八百六十八卷大凡书六畧三十八种五百九十六家万三千二百六十九卷杂録汉元年髙祖入闗萧何尽收秦丞相府图籍文书恵帝四年除挟书律御史中丞在殿中兰台掌图籍秘书成帝河平三年刘向校中秘书谒者陈农使使求遗书于天下史记石室金匮之书蘓昌为太常坐籍霍山书泄秘书免霍山坐冩秘书自杀河间献王脩学好古实事求是从民得善书必为好写与之留其真加金帛赐以招之繇是四方道术之人不逺千里或有先祖旧书多奉以奏献王者故得书多与汉朝等是时淮南王安亦好书所招致率多浮辩献王所得书皆古文先秦旧书周官尚书礼礼记孟子老子之属皆经传説记七十子之徒所论其学举六艺立毛氏诗左氏春秋博士脩礼乐被服儒术造次必于儒者山东诸儒者从而游讲论经义瑕丘江公受谷梁春秋及诗于鲁申公传子至孙为博士武帝时江公与董仲舒并仲舒通五经能持论善属文江公呐于口上使与仲舒议不如仲舒而丞相公孙𢎞本为公羊学比辑其议卒用董生于是上因尊公羊家诏太子受公羊春秋由是公羊大兴太子既通复私问谷梁而善之其后寖㣲唯鲁荣广王孙皓星公二人受焉广尽能传其诗春秋髙材敏捷与公羊大师眭孟等论数困之故好学者颇复受谷梁沛蔡千秋少君梁周庆㓜君丁姓子孙皆从广受千秋又事皓星公为学最笃宣帝即位闻卫太子好谷梁春秋以问丞相韦贤长信少府夏侯胜及侍中乐陵侯史髙皆鲁人也言谷梁子本鲁学公羊氏迺齐学也宜兴谷梁时千秋为郎召见与公羊家并説上善谷梁説擢千秋为諌大夫给事中后有过左迁平陵令复求为谷梁者莫及千秋上愍其学且絶迺以千秋为郎中户将选郎十人从受汝南尹更始翁君本自事千秋能説矣㑹千秋病死召江公孙为博士刘向以故諌大夫通达待诏受谷梁欲令助之江博士复死迺召周庆丁姓待诏保宫使卒授十人自元康中始讲至甘露元年积十余嵗皆明习迺召五经名儒太子太傅萧望之等大议殿中平公羊谷梁同异各以经处是非时公羊博士严彭祖侍郎申輓伊推宋显谷梁议郎尹更始待诏刘向周庆丁姓并论公羊家多不见从愿请内侍郎许广使者亦并内谷梁家中郎王亥各五人议三十余事望之等十一人各以经谊对多从谷梁由是谷梁之学大盛孝宣甘露三年三月诏诸儒论五经同异太子太𫝊萧望之等平奏其议上亲称制临决焉韦𤣥成拜淮扬中尉受诏与萧望之及五经诸儒杂论同异于石渠阁条奏其对施雠受王孙易为愽士甘露中与五经诸儒杂论同异于石渠阁梁丘临传贺易甘露中奉使问诸儒于石渠欧阳地余传尚书为愽士论石渠林尊为愽士论石渠周堪与孔霸俱事大夏侯胜论于石渠经为最髙张山拊事小夏侯建为博士论石渠张生薛广徳以鲁诗论石渠戴德号大戴圣号小戴以博士论石渠闻人通汉以太子舍人论石渠刘向受谷梁讲论五经于石渠五经杂议十八篇书议奏四十二篇礼议奏三十八篇春秋议奏三十九篇论语议奏十八篇少府五鹿充宗贵幸为梁丘易自宣帝时善梁丘氏説元帝好之欲考其异同令充宗与诸易家议充宗乘贵辩口诸儒莫能与抗皆称疾不敢㑹有荐朱云者召入摄斋登堂抗首而请音动左右既论难连柱五鹿君故诸儒为之语曰五鹿岳岳朱云折其角繇是为博士成帝河平三年诏光禄大夫刘向校经传诸子诗赋歩兵校尉任宏校兵书太史令尹咸校数术侍医李柱国校方技毎一书已向辄条其篇目撮其指意録而奏之㑹向卒子歆卒父业歆于是总羣书而奏其七畧有辑畧有六艺畧有诸子略有诗赋略有兵书略有术数略有方技略班伯受诗于师丹大将军王鳯荐伯宜劝学召见宴昵殿容貌甚丽诵説有法拜为中常侍时上方乡学郑寛中张禹朝夕入説尚书论语于金华殿中诏伯受焉既通大义又讲异同于许商迁奉车都尉数年金华之业絶出杨雄校书天禄阁国史楚汉春秋九篇髙祖传十三篇孝文传十一篇大史公百三篇冯商所续大史公七篇汉着记百九十卷汉大年纪五篇史记石室金鐀之书柱下方书太常属官有太史令丞司马氏世典周史至谈为大史公大史公仕于建元元封之间大史公既掌天官不治民有子曰迁迁生龙门耕牧河山之阳年十嵗则诵古文二十而南逰江淮上㑹稽探禹穴窥九疑浮沅湘北涉汶泗讲业齐鲁之都观夫子遗风乡射邹峄阨困鄱薛彭城过梁楚以归于是迁仕为郎中奉使西征巴蜀以南略卭筰昆明还报命是嵗天子始建汉家之封而太史公留滞周南不得与从事发愤且卒而子迁适反见父于河雒之间大史公执迁手而泣曰予先周室之大史也自上世尝显功名虞夏典天官事后世中衰絶于予乎女复为大史则续吾祖矣今天子接千嵗之统封泰山而予不得从行是命也夫命也夫予死尔必为太史毋忘吾所欲论着矣且夫孝始于事亲中于事君终于立身扬名于后世以显父母此孝之大也夫天下称周公言其能论歌文武之徳宣周召之风逹大王王季思虑爰及公刘以尊后稷也幽厉之后王道缺礼乐衰孔子脩旧起废论诗书作春秋则学者至今则之自获麟以来四百有余嵗而诸侯相兼史记放絶今汉兴海内一统明主贤君忠臣义士予为大史而不论载废天下之文予甚惧焉尔其念哉迁俯首流涕曰小子不敏请悉论先人所次旧闻不敢阙卒三嵗而迁为大史令䌷史记石室金鐀之书五年而当大初元年十一月甲子朔旦冬至天厯始改建于明堂诸神受纪大史公曰先人有言自周公卒五百嵗而有孔子孔子至于今五百嵗有能绍而明之正易传继春秋本诗书礼乐之际意在斯乎意在斯乎小子何敢让焉于是论次其文卒述陶唐以来至于麟止自黄帝始逮汉继五帝末流接三代絶业周道既废秦拨去古文焚㓕诗书故明堂石室金鐀玉版图籍散乱汉兴萧何次律令韩信申军法张仓为章程叔孙通定礼仪则文学彬彬稍进诗书徃徃间出自曹参荐葢公言黄老而贾谊朝错明申韩公孙𢎞以儒显百年之间天下遗文古事靡不毕集大史公仍父子相继纂其职曰于戏余维先人尝掌斯事显于唐虞至于周复典之故司马氏世主天官至于余乎钦念哉罔罗天下放失旧闻王迹所兴原始察终见盛观衰论考之行事略三代録秦汉上记黄帝下至于兹着十二本纪既科条之矣并时异世年差不明作十表礼乐损益律厯改易兵权山川鬼神天人之际承敝通变作八书二十八宿环北辰三十辐共一毂运行无穷辅弼股肱之臣配焉忠信行道以奉主上作三十世家扶义俶傥不令已失时立功名于天下作七十列传凡百三十篇五十二万六千五百字为大史公书序略以拾遗补艺成一家言协六经异传齐百家杂语藏之名山副在京师以俟后圣君子而十篇阙有録无书迁既死后其书稍出宣帝时迁外孙平通侯杨恽祖述其书遂宣布焉赐书班斿进读羣书成帝赐以秘书之副东平思王来朝上疏求诸子及太史公书上以问大将军王鳯对曰臣闻诸侯朝聘考文章正法度非礼不信今东平王幸得来朝不思制节谨度以防危失而求诸书非朝聘之义也诸子书或反经术非圣人或明鬼神信物怪大史书有战国从横权谲之谋汉兴之初谋臣竒策天官灾异地形扼塞皆不宜在诸侯王不可予不许之辞宜曰五经圣人所制万事靡不毕载王审乐道傅相皆儒者旦夕讲诵足以正身虞意夫小辩破义小道不通致远恐泥皆不足以留意诸益于经术者不爱于王对奏天子如鳯言遂不与黜百家孝武初立卓然罢黜百家表章六经董仲舒对䇿曰春秋大一统者天地之常经古今之通谊也今师异道人异论百家殊方意指不同是以上亡以持一统法制数变人不知所守臣愚以为诸不在六艺之科孔子之术者勿使并进邪辟之説灭息然后统纪可一而法度可明民知所从矣建元元年丞相绾奏所举贤良或治申商韩非苏秦张仪之言乱国政请皆罢奏可西汉㑹要卷二十六西汉会要卷二十七钦定四库全书西汉㑹要卷二十七宋徐天麟撰运厯上五运自齐威宣时驺子之徒论着终始五徳之运及秦帝而齐人奏之故始皇采用之秦兼天下颇推五胜而自以为获水徳乃以十月为正色上黒汉兴方纲纪大基庶事草创袭秦正朔以北平侯张仓言用颛帝厯然正朔服色未覩其真云云髙祖立为沛公旗帜皆赤由所杀蛇白帝子所杀者赤帝子故也汉承尧运徳祚已盛断蛇着符旗帜尚赤协于火徳自然之应得天统矣汉兴髙祖曰北畤待我而起亦自以为获水徳之瑞虽明习厯及张仓等咸以为然是时天下初定方纲纪本基髙后女主皆未遑故袭秦正朔服色文帝时贾谊以为汉兴二十余年宜当改正朔易服色制度迺草具仪其仪法色上黄数用五帝谦逊未遑也文帝十六年鲁人公孙臣上书曰始秦得水徳及汉受之推终始传则汉当土徳土徳之应黄龙见宜改正朔服色上黄张苍以为汉迺水徳之时河决金隄其符也年始冬十月色外黒内赤与徳相应公孙臣言非是罢之明年黄龙见成纪文帝召公孙臣拜为博士与诸生申明土徳草改厯服色事新垣平玉杯诈觉是后文帝怠于改正服鬼神之事武帝即位天下乂安缙绅之属皆望天子封禅改正度也赵绾王臧议草改厯服色事未就窦太后不好儒术使人按绾臧自杀元封七年司马迁等言厯纪壊废宜改正朔是时御史大夫儿寛明经术上迺诏寛曰今宜何以为正朔服色何上寛与博士赐等议皆曰帝王必改正朔易服色所以明受命于天也创业变改制不相复推传序文则今夏时也于是迺诏以七年为元年太初元年夏五月正厯以正月为嵗首色上黄数用五定官名协音律班固曰汉兴之初庶事草创唯一叔孙生略定朝廷之仪若迺正朔服色郊望之事数世犹未章焉至于孝文始以夏郊而张苍据水徳公孙臣贾谊更以为土徳卒不能明孝武之世文章为盛太初改制而儿寛司马迁等犹从臣谊之言服色度数遂顺黄徳彼以为五徳之传从所不胜秦在水徳故汉据土而克之刘向父子以为帝出于震故庖羲氏始受木徳其后以母传子终而复始自神农黄帝下厯唐虞三代而汉得火焉故髙祖始起神母夜号着赤帝之符旗章遂赤自得天统矣昔共工氏以水徳间于木火与秦同运非其次序故皆不永由是言之祖宗之制葢有自然之应顺时宜矣厯汉兴方纲纪大基庶事草创袭秦正朔以北平侯张仓言用颛帝厯比于六厯疏濶中最为㣲近然正朔服色未覩其真而朔晦月见弦望满亏多非是至武帝元封七年汉兴百二嵗矣大中大夫公孙卿壶遂太史令司马迁等言厯纪壊废冝改正朔是时御史大夫儿寛明经术上迺诏寛曰与博士共议今宜何以为正朔服色何上寛与博士赐等议皆曰帝王必改正朔易服色所以明受命于天也创业变改制不相复推传序文则今夏时也臣等闻学褊陋不能明陛下躬圣发愤诏配天地臣愚以为三统之制后圣复前圣者二代在前也今二代之统絶而不序矣唯陛下发圣徳宣考天地四时之极则顺隂阳以定大明之制为万世则于是迺诏御史曰迺者有司言厯未定广延宣问以考星度未能雠也葢闻古者黄帝合而不死名察发歛定清浊起五部建气物分数然则上矣书缺乐弛朕甚难之依违以惟未能修明其以七年为元年遂诏卿遂迁与侍郎尊大典星射姓等议造汉厯迺定东西立晷仪下漏刻以追二十八宿相距于四方举终以定朔晦分至躔离弦望迺以前厯上元泰初四千六百一十七嵗至于元封七年复得阏逢摄提格之嵗中冬十一月甲子朔旦冬至日月在建星大嵗在子已得太初本星度新正姓等奏不能为算愿募治厯者更造宻度各自増减以造汉太初厯迺选治厯邓平及长乐司马可酒泉侯宜君侍郎尊及与民间治厯者凡二十余人方士唐都巴郡落下闳与焉都分天部而闳运算转厯其法以律起厯曰律容一龠积八十一寸则一日之分也与长相终律长九寸百七十一分而终复三复而得甲子夫律隂阳九六爻象所从出也故黄钟纪元气之谓律律法也莫不取法焉与邓平所治同于是皆观新星度日月行更以算推如闳平法法一月之日二十九日八十一分日之四十三先借半日名曰阳厯不借名曰隂厯所谓阳厯者先朔月生隂厯者朔而后月迺生平曰阳厯朔皆先旦月生以朝诸侯王羣臣便迺诏迁用邓平所造八十一分律厯罢废尤疏逺者七十家复使校律厯昬明官者淳于陵渠复覆太初厯晦朔弦望皆最宻日月如合璧五星如连珠陵渠奏状遂用邓平厯以平为太史丞后二十七年元鳯三年太史令张夀王上书言厯者天地之大纪上帝所为传黄帝调律厯汉元年以来用之今隂阳不调宜更厯之过也诏下主厯使者鲜于妄人诘问夀王不服妄人请与治厯大司农中丞麻光等二十余人杂候日月晦朔弦望八节二十四气钧校诸厯用状奏可诏与丞相御史大将军右将军史各一人杂候上林清台课诸厯疏宻凡十一家以元鳯三年十一月朔旦冬至尽五年十二月各有第夀王课疏逺案汉元年不用黄帝调厯夀王非汉厯逆天道非所宜言大不敬有诏勿劾复候尽六年大初厯第一即墨徐万且长安徐禹治大初厯亦第一夀王及待诏李信治黄帝调厯课皆疏濶又言黄帝至元鳯三年六千余嵗丞相属寳长安单安国安陵桮育治终始言黄帝以来三千六百二十九嵗不与夀王合夀王又移帝王録舜禹年嵗不合人年夀王言伯益为天子代禹骊山女亦为天子在殷周间皆不合经术夀王迺太史官殷厯也夀王猥曰安得五家厯又妄言太初厯亏四分日之三去小余七百五分以故隂阳不调谓之乱世刼夀王吏八百石古之大夫服儒衣诵不祥之辞作妖言欲乱制度不道奏可夀王候课比三年下终不服再劾死更赦勿劾遂不更言诽谤益甚竟以下吏故厯本之验在于天自汉厯初起尽元鳯六年三十六嵗而是非坚定至孝成世刘向縂六厯列是非作五纪论向子歆究其㣲眇作三统厯及谱以説春秋推法宻要故述焉汉兴髙祖曰北畤待我而起亦自以为获水徳之瑞虽明习厯及张仓等咸以为然是时天下初定方纲纪大基髙后女主皆未遑故袭秦正朔服色至孝文时鲁人公孙臣以终始五徳上书言汉得土徳宜更元改正朔易服色当有黄龙见事下丞相张仓张仓亦学律厯以为非是罢之其后黄龙见成纪张仓自黜所欲论着不成而新垣平以望气见颇言正厯服色事贵幸后作乱故孝文帝废不复问至今上即位招致四方士唐都分天部而巴郡落下闳运算转歴然后日辰之度与夏正同乃改元更官号封泰山因诏御史曰乃者有司言星度之未定也广延宣问以理星度未能讐也葢闻昔者黄帝合而不死名察度验定清浊起五部建气物分数然则尚矣书缺乐弛朕甚闵焉朕唯未能循明也䌷绩日分率应水徳之胜今日顺夏至黄钟为宫林钟为太簇为商南吕为羽姑洗为角自是以后气复正羽声复清名复正变以至子日当冬至则隂阳离合之道行焉十一月甲子朔旦冬至已詹其更以七年为太初元年年名焉逢摄提格月名毕聚日得甲子夜半朔旦冬至元始中王莽秉政欲耀名誉召天下通知钟律者百余人使羲和刘歆典领条奏言之最详故删其伪辞取正义着于篇汉髙祖皇帝着纪伐秦继周木生火故为火徳天下号曰汉距上元年十四万三千二十五嵗嵗在大棣之东井二十二度鹑首之六度也故汉志曰嵗在大棣名曰敦牂太嵗在午八年十一月乙巳朔旦冬至楚元三年也故殷厯以为丙午距元朔七十六嵗着纪髙帝即位十二年恵帝着纪即位七年髙后着纪即位八年文帝前十六年后七年着纪即位二十三年景帝前七年中六年后三年着纪即位十六年武帝建元元光元朔各六年元朔六年十一月甲申朔旦冬至殷厯以为乙酉距元初七十六嵗元狩元鼎元封各六年汉厯太初元年距上元十四万三千一百二十七嵗前十一月甲子朔旦冬至嵗在星纪婺女六度故汉志曰嵗名困敦正月嵗星出婺女太初天汉太始征和各四年后二年着纪即位五十四年昭帝始元元鳯各六年元平一年着纪即位十三年宣帝本始地节元康神爵五鳯甘露各四年黄龙一年着纪即位二十五年元帝元初二年十一月癸亥朔旦冬至殷厯以为甲子以为纪首是嵗也十月日食非合辰之㑹不得为纪首距建武七十六嵗初元永光建昭各五年竟宁一年着纪即位十六年成帝建始河平阳朔鸿嘉永始元延各四年绥和二年着纪即位二十六年哀帝建平四年元夀二年着纪即位六年平帝着纪即位元始五年以宣帝𤣥孙婴为嗣谓之孺子着纪新都侯王莽居摄三年王莽居摄盗袭帝位窃号曰新室始建国五年天鳯六年地皇三年着纪盗位十四年更始帝着纪以汉宗室灭王莽即位二年赤眉贼立宗室刘盆子灭更始帝自汉元年讫更始二年凡二百三十嵗改元文帝十六年新垣平言上曰阙下有寳玉气来者已视之果有献玉杯者刻曰人主延夀平又言臣候日再中居顷之日却复中于是始更以十七年为元年武帝建元元年有司言元宜以天瑞不宜以一二数一元曰建二元以长星曰光今郊得一角兽曰狩云元封元年诏曰朕以𦕈身承至尊兢兢焉惟徳菲薄不明于礼乐故用事八神遭天地况施着见景象㞕然如有闻震于怪物欲止不敢遂登封泰山至于梁父然后升礼肃然自新嘉与士大夫更始其以十月为元封元年元封七年汉兴百二嵗矣大中大夫公孙卿壶遂太史令司马迁等言厯纪壊废宜改正朔是时御史大夫儿寛明经术上迺诏寛曰与博士共议今宜何以为正朔服色何上寛与博士赐等议皆曰帝王必改正朔易服色所以明受命于天也创业变改制不相复推传序文则今夏时也臣等闻学褊陋不能明陛下躬圣发愤昭配天地臣愚以为三统之制后圣复前圣者二代在前也今二代之统絶而不序矣唯陛下发圣徳宣考天地四时之极则顺隂阳以定大明之制为万世则于是迺诏御史曰迺者有司言厯未定广延宣问以考星度未能雠也葢闻古者黄帝合而不死名察发敛定清浊起五部建气物分数然则上矣书缺乐弛朕甚难之依违以惟未能修明其以七年为元年宣帝神爵元年诏曰朕承宗庙战战栗栗惟万事统未烛厥理迺元康四年嘉谷元稷降于郡国神爵仍集金芝九茎产于涵徳殿铜池中九真献竒兽南郡获白鹿威鳯为寳朕之不明震于珍物饬躬齐精祈为百姓东济大河天气清静神鱼舞河幸万嵗宫神爵翔集朕之不徳惧不能任其以五年为神爵元年元帝竟宁元年春正月匈奴虖韩邪单于来朝诏曰匈奴郅支单于背叛礼义既伏其辜虖韩邪单于不忘恩徳乡慕礼义复修朝贺之礼愿保塞传之无穷邉垂长无兵革之事其改元为竟宁成帝河平元年春三月诏曰河决东郡流漂二州校尉王延世隄塞辄平其改元为河平河平四年火生石中改元为阳朔哀帝建平二年待诏夏贺良等言赤精子之䜟汉家厯运中衰当再受命宜改元易号诏曰汉兴二百载厯数开元皇天降非材之佑汉国再获受命之符朕之不徳曷敢不通夫基事之元命必与天下自新其大赦天下以建平二年为太初元年号曰陈圣刘大平皇帝漏刻以百二十为度八月诏曰待诏夏贺良等建言改元易号増益漏刻可以永安国家朕过聴贺良等言兾为海内获福卒亡嘉应皆违经背古不合时宜六月甲子制书非赦令也皆蠲除之贺良等反道惑衆下有司皆伏辜西汉㑹要卷二十七西汉会要卷二十八钦定四库全书西汉㑹要卷二十八宋徐天麟撰运厯下天文汉元年十月五星聚东井三年秋大白出西方有光几中乍北乍南过期迺入辰星出四孟七年月晕围参毕七重十二年春荧惑守心孝恵二年天开东北广十余丈长二十余丈孝文后二年正月壬寅天欃夕出西南其四月乙巳水木火三合于东井八月天狗下梁壄其十一月戊戌土水合于危其七月火东行行毕阳环毕东北出而西逆行至昴即南迺东行孝景元年正月癸酉金水合于婺女其七月乙丑金木水三合于张其二年七月丙子火与水晨出东方因守斗其十二月水火合于斗是嵗彗星出西南七月天狗下三年塡星在娄几入还居奎四年七月癸未火入东井行隂又以九月己未入舆鬼戊寅出中元年塡星当在觜觿参去东井其三年正月丁亥金木合为觜觿其三月丁酉彗星夜见西北色白长丈在觜觿旦去益小十五日不见其五月甲午金木俱在东井戊金去木留守之二十日其六月壬戌蓬星见西南在房南去房可二丈大如二斗器色白癸亥在心东北可长丈所甲子在尾北可六丈丁卯在箕北近汉稍小旦去时大如桃壬申去凡十日中三年十一月庚午夕金火合于虚相去一寸四年四月丙申金木合于东井其五年四月乙巳水火合于参后元年五月壬午火金合于舆鬼之东北不至栁出舆鬼北可五寸孝武建元三年三月有星孛于注张厯太㣲干紫宫至于天汉三年四月有星孛于天纪至织女六年荧惑守舆鬼元光元年六月客星见于房元光中天星尽㨱元鼎五年太白入于天苑元鼎中荧惑守南斗元封中星孛于河戍太初中星孛于招揺孝昭始元中蓬星出西方天市东门行过河鼓入营室中后太白出西方下行一舍复上行二舍而下去后太白出东方入咸池东下入东井后太白入太㣲西藩第一星北出东藩第一星北东下去后太白入昴后荧惑出东方守太白后流星下燕万载宫极东去元鳯四年九月客星在紫宫中斗枢极间五年四月烛星见奎娄间元平元年正月庚子日出时有黒云状如焱风乱鬊转出西北东南行转而西有顷亡二月甲申晨有大星如月有衆星随而西行乙酉牂云如狗赤色长尾三枚夹汉西行三月丙戌流星出翼轸东北干太㣲入紫宫始出小旦入大有光入有顷声如雷三鸣止孝宣本始元年四月壬戌甲夜辰星与参出西方其二年七月辛亥夕辰星与翼出皆为蚤其后荧惑守房之钩钤四年七月甲辰辰星在翼月犯之是日荧惑入舆鬼天质地节元年正月戊午乙夜月食荧惑荧惑在角亢其六月戊戌甲夜客星又居左右角间东南指长可二尺色白其丙寅又有客星见贯索东北南行至七月癸酉夜入天市芒炎东南指其色白黄龙元年三月客星居王梁东北可九尺长丈余西指出阁道间至紫宫元帝元初元年四月客星大如𤓰色青白在南斗第二星东可四尺二年五月客星见昴分居卷舌东可五尺青白色炎长三寸五年四月彗星出西北赤黄色长八尺所后数日长丈余东北指在参分孝成建始元年九月戊子有流星出文昌色白光烛地长可四丈大一围动揺如龙蛇形有顷长可五六丈大四围所诎折委曲贯紫宫西在斗西北子亥间后诎如环北方不合留一刻所四年七月荧惑隃嵗星居其东北半寸所如连李时嵗星在闗星西四尺所荧惑初从毕口大星东东北住数日至徃疾去迟四年十一月乙卯月食填星星不见时在舆鬼西北八九尺所河平二年十月下旬填星在东井轩辕南耑大星尺余嵗星在其西北尺所荧惑在其西北二尺所皆从西方来填星贯舆鬼先到嵗星次荧惑亦贯舆鬼十一月上旬嵗星荧惑西去填星皆西北逆行阳朔元年七月壬子月犯心星四年闰月庚午飞星大如缶出西南入斗下永始元年二月癸未夜东方有赤色大三四围长二三丈索索如树南方有大四五围下行十余丈皆不至地灭元延元年四月丁酉日餔时天暒晏殷殷如雷声有流星头大如缶长十余丈皎然赤白色从日下东南去四面或大如盂或如鸡子燿燿如雨下至昏止绥和元年正月辛未有流星从东南入北斗长数十丈二刻所息二年春荧惑守心哀帝建平元年正月丁未日出时有着天白气广如一匹布长十余丈西南行驩如雷一刻而止名曰天狗十二月白气出西南从地上至天出参下贯天厠广如一匹布长十余丈十余日去二年二月彗星出牵牛七十余日元夀元年十一月嵗星入太㣲逆行干右执法权量张仓定章程一曰备数二曰和声三曰审度四曰嘉量五曰权衡数者一十百千万也所以算数事物顺性命之理也夫推厯生律制器规圜矩方权重衡平准䋲嘉量探頥索𨼆钩深致逺莫不用焉度长短者不失毫釐量多少者不失圭撮权轻重者不失黍絫其法在算术职在太史羲和掌之声者宫商角徴羽也职在大乐太常掌之度者分寸尺丈引也所以度长短也本起黄钟之长以子谷秬黍中者一黍之广度之九十分黄钟之长一为一分十分为寸十寸为尺十尺为丈十丈为引而五度审矣其法用铜髙一寸广二寸长一丈而分寸尺丈存焉用竹为引髙一分广六分长十丈其法方矩髙广之数隂阳之象也分者自三㣲而成着可分别也寸忖也尺者蒦也丈者张也引者信也夫度者别于分忖于寸蒦于尺张于丈信于引引者信天下也职在内官廷尉掌之量者龠合升斗斛所以量多少也本起于黄钟之龠用度数审其容以子谷秬黍中者千有二百实其龠以井水准其槩十龠为合十合为升十升为斗十斗为斛而五量嘉矣其法用铜方尺而圜其外旁有庣焉其上为斛其下为斗左耳为升右耳为合龠其状似爵以縻爵禄上三下二参天两地圜而函方左一右二隂阳之象也其圜象䂓其重二钧备气物之数合万有一千五百二十声中黄钟始于黄钟而反覆焉君制器之象也龠者黄钟律之实也跃㣲动气而生物也合者合龠之量也升者登合之量也斗者聚升之量也斛者角斗平多少之量也夫量者跃于龠合于合登于升聚于斗角于斛职在大仓大司农掌之衡权者衡平也权重也衡所以任权而均物平轻重也其道如底以见准之正䋲之直左旋见规右折见矩其在天也佐助旋玑斟酌建指以齐七政故曰玉衡论语曰立则见其参于前也在车则见其倚于衡也又曰齐之以礼此衡在前居南方之义也权者铢两斤钧石也所以称物平施知轻重也本起于黄钟之重一龠容千二百黍重十二铢两之为两二十四铢为两十六两为斤三十斤为钧四钧为石忖为十八易十有八变之象也五权之制以义立之以物钧之其余小大之差以轻重为宜圜而环之令之肉倍好者周旋无端终而复始无穷已也铢者物繇忽㣲始至于成着可殊异也两者两黄钟律之重也二十四铢而成两者二十四气之象也斤者明也三百八十四铢易二篇之爻隂阳变动之象也十六两成斤者四时乘四方之象也钧者均也阳施其气隂化其物皆得其成就平均也权与物均重万一千五百二十铢当万物之象也四百八十两者六旬行八节之象也三十斤成钧者一月之象也石者大也权之大者也始于铢两于两明于斤均于钧终于石物终石大也四钧为石者四时之象也重百二十斤者十二月之象也终于十二辰而复于子黄钟之象也千九百二十两者隂阳之数也三百八十四爻五行之象也四万六千八十铢者万一千五百二十物厯四时之象也而嵗功成就五权谨矣权与物钧而生衡衡运生规规圜生矩矩方生䋲䋲直生准准正则平衡而钧权矣是为五则规者所以规圜器械令得其类也矩者所以矩方器械令不失其形也规矩相须隂阳位序圜方乃成准者所以揆平取正也䋲者上下端直经纬四通也准䋲连体衡权合徳百工繇焉以定法式凡律度量衡用铜者名自名也所以同天下齐风俗也铜为物之至精不为燥湿寒暑变其节不为风雨暴露改其形介然有常有似于士君子之行是以用铜也用竹为引者事之宜也时令文帝元年诏曰方春和时草木羣生之物皆有以自乐而吾百姓鳏寡孤独穷困之人或阽于死亡而莫之省忧为民父母将如何其议所以振贷之宣帝时魏相表采易隂阳及月令明堂奏之臣闻易曰天地以顺动故日月不过四时不忒圣王以顺动故刑罚清而民服天地变化必繇隂阳隂阳之分以日为纪日冬夏至则八风之序立万物之性成各有常职不得相干东方之神大昊乗震执规司春南方之神炎帝乘离执衡司夏西方之神少昊乘兑执矩司秋北方之神颛帝乘坎执权司冬中央之神黄帝乘坤艮执䋲司下土兹五帝所司各有时也东方之卦不可以治西方南方之卦不可以治北方春兴兑治则饥秋兴震治则华冬兴离治则泄夏兴坎治则雹明王谨于尊天重于养人故立羲和之官以乘四时节授民事君动静以道奉顺隂阳则日月光明风雨时节寒暑调和三者得叙则灾害不生五谷熟丝麻遂屮木茂鸟兽蕃民不夭疾衣食有余若是则君尊民説上下亡怨政教不违礼逊可兴夫风雨不时则伤农桑农桑伤则民饥寒饥寒在身则亡亷耻冦贼姦宄所繇生也臣愚以为隂阳者王事之本羣生之命自古贤圣未有不繇者也天子之义必纯取法天地而观于先圣髙祖所述书天子所服第八曰大谒者臣章受诏长乐宫曰令羣臣议天子所服以安治天下相国臣何御史大夫臣昌谨与将军臣陵太子太傅臣通等议春夏秋冬天子所服当法天地之数中得人和故自天子王侯有土之君下及兆民能法天地顺四时以治国家身亡祸殃年夀永究是奉宗庙安天下之大礼也臣请法之中谒者赵尧举春李舜举夏儿汤举秋贡禹举冬四人各职一时大谒者襄章奏制曰可孝文皇帝时以二月施恩恵于天下赐孝弟力田及罢军卒祠死事者颇非时节御史大夫晁错时为太子家令言其状臣相伏念陛下恩泽甚厚然而灾气未息窃恐诏令有未合当时者也愿陛选明经通知隂阳者四人各主一时时至明言所职以和隂阳天下幸甚元康三年六月诏三辅毋得以春夏擿巣探卵弹射飞鸟具为令立春行寃狱使者出元帝初元三年诏百官勉之毋犯四时之禁永光三年十一月诏曰迺者己丑地动中冬两水大雾盗贼并起吏何不以时禁各悉意对甘延夀陈汤上疏斩郅支头及名王以下冝县头藁街事下有司丞相匡衡御史大夫繁延夀以为月令春掩骼埋胔之时冝勿县车骑将军许嘉右将军王商以为夹谷之㑹优施笑君孔子诛之方盛夏首足异门而出冝县十日乃埋之有诏将军议是建诏五年诏曰方春农桑兴百姓戮力自尽之时也故是月劳农劝民无使后时今不良之吏覆案小罪追召证案兴不急之事以妨百姓使失一时之作亡终嵗之功公卿其明察申敕之成帝阳朔二年春寒诏曰昔在帝尧立羲和之官命以四时之事令不失其序故书云黎民于变时雍明以隂阳之本也今公卿大夫或不信隂阳薄而小之所奏请多违时政传以不知周行天下而欲望隂阳和调岂不谬哉其务顺四时月令鸿嘉元年二月诏曰方春生长时临遣諌大夫理等举三辅三河𢎞农寃狱哀帝即位李寻对曰辰星主四时四时失序则辰星作异令出于嵗首之孟天所以谴告陛下也加以号令不顺四时间者春三月治大狱时贼隂立逆恐嵗小收季夏举兵法时寒气应恐后有霜雹之灾秋月行封爵其月土湿奥恐后有雷雹之变古之王者尊天地重隂阳敬四时严月令今朝廷忽于时月之令诸侍中尚书近臣宜皆令通知月令之意设羣下请事若陛下出令有谬于时者当知争之以顺时梁王立杀人遣廷尉大鸿胪杂问对曰冬月廹促贪生畏死即诈僵仆阳病儌幸得踰于须㬰谨以实对时冬月尽其春大赦不治孙寳以春月作诋欺免为庶人王温舒为河内太守捕郡中豪猾大者至族小者乃死㑹春温舒顿足叹曰令冬月益展一月足吾事矣张敞收絮舜系狱是时冬月未尽数日昼夜騐治竟致其死敞使告舜曰五日京兆竟何如冬月已尽延命乎刘向坐铸伪黄金得踰冬减死论诸葛丰以春夏繋治人在位多言其短上迺制诏御史丰前为司𨽻不顺四时専作苛暴其免为庶人孙寳以立秋日补侯文东部督邮入见勅曰今日鹰隼始撃当顺天气取姦恶以成严霜之诛冬月治请谳冬月传属县囚㑹论府上平当为丞相以冬月赐爵闗内侯孔光等请谒者召王嘉诣廷尉诏狱永信少府勐等十人以为今春月寒气错谬霖露数降宜示天下以寛和西汉㑹要卷二十八西汉会要卷二十九钦定四库全书西汉㑹要卷二十九宋徐天麟撰祥异上符瑞髙祖被酒夜径泽中令一人行前行前者还报曰前有大蛇当径愿还髙祖醉曰壮士行何畏乃前拔剑斩蛇蛇分为两道开行数里醉困卧后人来至蛇所有一老妪夜哭人问妪何哭妪曰人杀吾子人曰妪子何为见杀妪曰吾子白帝子也化为蛇当道今者赤帝子斩之故哭人乃以妪为不诚欲苦之妪因忽不见秦始皇帝尝曰东南有天子气于是东游以厌当之髙祖𨼆于芒砀山泽间吕后与人俱求常得之髙祖怪问之吕后曰季所居上常有云气故徃从常得季汉元年冬十月五星聚东井文帝十五年黄龙见于成纪武帝元狩元年行幸雍祠五畤获白麟作白麟之歌二年夏马生余吾水中南越献驯象能言鸟元鼎元年得鼎汾水上四年得寳鼎后上祠旁秋马生渥洼水中作寳鼎天马之歌元封二年甘泉宫内中产芝九茎连叶作芝房之歌太始二年诏曰徃者朕郊见上帝西登陇首获白麟以馈宗庙渥洼出天马泰山见黄金更改故名今更黄金为麟趾褭蹏以协瑞焉因㠯颁封诸侯王三年行幸东海获赤雁作朱雁之歌昭帝始元元年二月黄鹄下建章宫太液池中公卿上夀三年鳯凰集东海遣使者祠其处宣帝本始元年鳯凰集胶东千乘四年鳯凰集北海安丘淳于地节二年四月鳯凰集鲁郡羣鸟从之元康元年诏曰迺者鳯凰集泰山陈留甘露降未央宫朕未能章先帝休烈协宁百姓承天顺地调序四时获蒙嘉瑞赐兹祉福夙夜兢兢靡有骄色内省匪解永惟罔极书不云乎鳯凰来仪庶尹克谐其赦天下赐勤事吏中二千石以下至六百石爵自中郎吏至五大夫佐史以上二级民一级女子百户牛酒加赐鳏寡孤独三老孝弟力田帛所振贷勿收三年春以神爵数集泰山赐诸侯王丞相将军列侯二千石金郎从官帛各有差赐天下吏爵二级民一级女子百户牛酒鳏寡孤独髙年帛六月诏曰前年夏神爵集雍今春五色鸟以万数飞过属县翺翔而舞欲集未下其令三辅毋得以春夏擿巣探卵弹射飞鸟具为令四年三月诏曰迺者神爵五采以万数集长乐未央北宫髙寝甘泉泰畤殿中及上林苑朕之不逮寡于徳厚屡获嘉祥非朕之任其赐天下吏爵二级民一级女子百户牛酒加赐三老孝弟力田帛人二匹鳏寡孤独各一匹神爵元年诏曰朕承宗庙战战栗栗惟万事统未烛厥理迺元康四年嘉谷元稷降于郡国神爵仍集金芝九茎产于涵徳殿铜池中九真献竒兽南郡获白鹿威鳯为寳朕之不明震于珍物饬躬斋精析为百姓东济大河天气清静神鱼舞河幸万嵗宫神爵翔集朕之不徳惧不能任其以五年为神爵元年赐天下勤事吏爵二级民一级女子百户牛酒鳏寡孤独髙年帛所振贷物勿收行所过毋出田租二年二月诏曰迺者正月乙丑鳯凰甘露降集京师羣鸟从以万数朕之不徳屡获天福祗事不怠其赦天下四年二月诏曰迺者鳯凰甘露降集京师嘉瑞并见脩兴太乙五帝后土之祠祈为百姓蒙祉福鸾鳯万举蜚览翺翔集止于旁斋戒之暮神光显着荐鬯之夕神光交错或降于天或登于地或从四方来集于坛上帝嘉向海内承福其赦天下赐民爵一级女子百户牛酒鳏寡孤独髙年帛冬十月鳯凰十一集杜陵十二月鳯凰集上林五鳯三年诏曰朕饬躬斋戒郊上帝祠后土神光并见或兴于谷烛燿斋宫十有余刻甘露降神爵集已诏有司告祠上帝宗庙三月辛丑鸾鳯又集长乐宫东闗中木上飞下止地文章五色留十余刻吏民并观朕之不敏惧不能任屡蒙嘉瑞获兹祉福书不云乎虽休勿休祗事不怠公卿大夫其勉焉减天下口钱赦殊死以下赐民爵一级女子百户牛酒大酺五日加赐鳏寡孤独髙年帛甘露元年黄龙见新丰三年诏曰迺者鳯凰甘露降集黄龙登兴醴泉滂流枯藁荣茂神光并见咸受祺祥其赦天下减民算三十赐诸侯王丞相将军列侯中二千石金钱各有差赐民爵一级女子百户牛酒鳏寡孤独髙年帛三年诏曰迺者鳯凰集新蔡羣鸟四面行列皆乡鳯凰立以万数其赐汝南太守帛百匹新蔡长吏三老孝弟力田鳏寡孤独各有差赐民爵二级毋出今年租成帝鸿嘉元年冬黄龙见真定元延四年甘露降京师赐长安民牛酒平帝元始元年越裳氏重译献白雉一黒雉二二年春黄支国献犀牛日食髙帝三年十月甲戌晦日有食之在斗二十度十一月癸卯晦日有食之在虚三度九年六月乙未晦日有食之既在张十三度恵帝七年正月辛丑朔日有食之在危十二度五月丁卯先晦一日日有食之几尽在七星髙后二年六月丙戌晦日有食之七年正月己丑晦日有食之既在营室九度文帝二年十一月癸卯晦日有食之在婺女一度三年十月丁酉晦日有食之在斗二十二度十一月丁卯晦日有食之在虚八度后四年四月丙辰晦日有食之在东井十三度七年正月辛未朔日有食之景帝三年二月壬午晦日有食之在胃二度七年十一月庚寅晦日有食之在虚九度中元年十二月甲寅晦日有食之二年九月甲戌晦日有食之三年九月戊戌晦日有食之几尽在尾九度元年七月辛亥晦日有食之在轸七度后元年七月乙巳先晦一日日有食之在翼十七度武帝建元二年二月丙戌朔日有食之在奎十四度二年九月丙子晦日有食之在尾二度五年正月己巳朔日有食之元光元年二月丙辰晦日有食之七月癸未先晦一日日有食之在翼八度元朔二年二月乙巳晦日有食之在胃二度六年十一月癸丑晦日有食之元狩元年五月乙巳晦日有食之在栁六度元鼎五年四月丁丑晦日有食之在东井三十三度元封四年六月己酉朔日有食之大始元年正月乙巳晦日有食之四年十月甲寅晦日有食之在斗十九度征和四年八月辛酉晦日有食之不尽如钩在亢二度昭帝始元三年十一月壬辰朔日有食之在斗九度元鳯元年七月己亥晦日有食之几尽在张十二度宣帝地节元年十二月癸亥晦日有食之在营室十五度元鳯元年十二月乙酉朔日有食之在婺女十度四年四月辛丑朔日有食之在毕十九度元帝永光二年三月壬戌朔日有食之在娄八度四年六月戊寅晦日有食之在张七度建昭五年六月壬申晦日有食之不尽如钩成帝建始三年十二月戊申朔日有食之在婺女九度河平元年四月己亥晦日有食之不尽如钩在东井六度三年八月乙夘晦日有食之在房四年三月癸丑朔日有食之在昴阳朔元年二月丁未晦日有食之在胃永始元年九月丁巳晦日有食之二年二月乙酉晦日有食之三年正月己卯晦日有食之四年七月辛未晦日有食之元廷元年正月己亥朔日有食之哀帝元夀元年正月辛丑朔日有食之不尽如钩在营室十度二年三月壬辰晦日有食之平帝元始元年五月丁巳朔日有食之在东井二年九月戊申晦日有食之既凡汉着纪十二世二百一十二年日食五十三朔十四晦三十六先晦一日三日月变异武帝建元二年四月戊申有如日夜出元帝永光元年四月日色青白亡景正中时有景亡光是夏寒至九月乃有光成帝建始元年八月戊午晨漏未尽三刻有两月重见河平元年正月壬寅朔日月俱在营室时日出赤二月癸未日朝赤且入又赤夜月赤甲申日出赤如血亡光漏上四刻半乃颇有光烛地赤黄食后乃复三月乙未日出黄有黒气大如钱居日中央星孛髙帝三年七月有星孛于大角旬余乃入文帝后七年九月有星孛于西方其本直尾箕末指虚危长丈余及天汉十六日不见武帝建元六年六月有星孛于北方八月长星出于东方长终天三十日去是为蚩尤旗见则王者征伐四方元狩四年四月长星又出西北元封元年五月有星孛于东井又孛于三台宣帝地节元年正月有星孛于西方去太白二丈所成帝建始元年正月有星孛于营室青白色长六七丈广尺余元延元年七月辛未有星孛于东井践五诸侯出河戎北率行车袁大㣲后日六度有余晨出东方十三日夕见西方犯次妃长秋斗填螽炎再贯紫宫中大火当后逹天河除于妃后之域南逝度犯大角摄提至天市而按节徐行炎入市中旬而后西去五十六日与苍龙俱伏星陨成帝永始二年二月癸未夜过中星陨如雨长一二丈绎绎未至地灭至鸡鸣止亡冰武帝元狩六年冬亡冰昭帝始元二年冬亡冰雪文帝四年六月天雨雪景帝中六年三月雨雪武帝元狩元年十二月大雨雪民多冻死元鼎二年三月雪平地厚五尺三年三月水冰四月雨雪元帝建昭二年十一月齐楚地大雪深五尺四年三月雨雪燕多死成帝建始四年夏四月雨雪阳朔四年四月雨雪燕雀死霜雹武帝元光四年四月陨霜杀草木元封三年十二月雷雨雹大如马头宣帝地节四年五月山阳济隂雨雹如鸡子深二尺五寸杀二十人蜚鸟皆死元帝永光元年三月陨霜杀桑九月二日陨霜杀稼成帝河平二年四月楚国雨雹大如斧蜚鸟死总天变恵帝二年天雨血于宜阳一顷所武帝建元四年有风赤如血元光五年七月大风拔木天汉元年三月天雨白毛三月八月天雨白氂成帝建始元年四月辛丑夜西北有如火光壬寅晨大风从西北起云气赤黄四塞天下终日夜着地者黄土尘也十二月大风拔甘泉畤中大木十韦以上哀帝建平四年山阳湖陵雨血广三尺长五尺大者如钱小者如麻子平帝元始四年冬大风吹长安城门东屋瓦且尽西汉㑹要卷二十九西汉会要卷三十钦定四库全书西汉㑹要卷三十宋徐天麟撰祥异下地震恵帝二年正月地震陇西厌四百余家髙后二年正月武都山崩地震至八月迺止武帝征和二年八月癸亥地震厌杀人宣帝本始四年四月壬寅地震河南以东四十九郡北海琅邪壊祖宗庙城郭杀六千余人元帝永先三年冬地震成帝建始三年十二月戊申其夜未央殿中地震河平三年二月犍为地震积二十一日百二十四动绥和二年九月丙辰地震自京师至北邉郡国三十余壊城廓凡杀四百一十五人山崩髙后二年正月武都山崩杀七百六十人文帝元年四月齐楚地山二十九所同日俱发大水溃出成帝建始三年越嶲山崩河平三年二月丙戌犍为柏江山崩损江山崩皆廱江水江水逆流壊城杀十三人元延三年正月丙寅蜀郡岷山崩廱江江水逆流三日迺通石鸣成帝鸿嘉三年乙亥天水冀南山石鸣声隆隆如雷有顷止闻平襄二百四十里壄鸡皆鸣石长丈三尺广厚略等旁着岸脇去地二百余丈民俗名曰石鼓石鼓鸣有兵石立孝昭元鳯三年正月泰山莱芜山南匈匈有数千人声民视之有大石自立髙丈五尺大四十八围入地深八尺三石为足石立处有白乌数千集其旁陨石恵帝三年陨石緜诸一武帝征和四年二月丁酉陨石雍二天晏亡云声闻四百里元帝建昭元年正月戊辰陨石梁国六成帝建始四年正月癸卯陨石槀四肥累一阳朔三年二月壬戌陨石白马八鸿嘉二年五月癸未陨石杜衍三元延四年三月陨石都闗二哀帝建平元年正月丁未陨石北地十其九月甲辰陨石虞二平帝元始二年六月陨石鉅鹿二自恵尽平陨石凡十一皆有光耀雷声成哀尤屡火灾髙后元年五月丙申赵丛台灾恵帝四年十月乙亥未央宫凌室灾丙子织室灾文帝七年六月癸酉未央宫东阙罘罳灾景帝中五年八月己酉未央宫东阙灾武帝建元六年六月丁酉辽东髙庙灾四月壬子髙园便殿火太初元年十一月乙酉未央宫栢梁台灾昭帝元鳯元年燕城南门灾四年五月丁丑孝文庙正殿灾宣帝甘露元年四月丙申中山太上皇庙灾甲辰孝文庙灾元帝初元二年四月己未孝武园白鹤馆灾永光四年六月甲戌孝宣杜陵园东阙南方灾成帝建始元年正月乙丑皇考庙灾鸿嘉三年八月乙卯孝景庙北阙灾永始元年正月癸丑大官凌室灾戊午戾后园南阙灾四年四月癸未长乐宫临华殿及未央宫东司马门灾六月甲午孝文霸陵园东阙南方灾哀帝建平三年正月癸夘桂宫鸿宁殿灾平帝元始五年七月己亥髙皇帝原庙殿门灾尽武帝征和二年春涿郡铁官铸铁铁销皆飞上去成帝河平二年正月沛郡铁官铸铁铁不下隆隆如雷声又如鼓音二十三人惊走音止还视地地陷数尺鑪分为十一鑪中销铁散如流星皆上去旱恵帝五年夏大旱江河水少谿谷絶文帝三年秋天下旱后六年春天下大旱景帝中三年秋大旱武帝元光六年夏大旱元朔五年春大旱元狩三年夏大旱天汉元年夏大旱三年夏大旱征和元年夏大旱昭帝始元六年大旱宣帝本始三年夏大旱东西数千里神爵元年秋大旱成帝永始三年四月夏大旱蝗螟景帝中三年秋蝗武帝元光五年秋螟六年夏蝗元鼎五年秋蝗元封六年秋蝗大初元年夏蝗従东方飞来至炖煌三年秋复蝗征和三年秋蝗四年夏蝗平帝元始二年秋蝗徧天下人妖哀帝建平中豫章有男子化为女子嫁为人妇生一子建平四年四月山阳方与女子田无啬生子先未生二月儿啼腹中及生不举葬之陌上三日人过闻啼声母掘收养平帝元始元年二月朔方广牧女子赵春病死歛棺积六日出在棺外自言见夫死父曰二十七不当死六月长安女子有生儿两头异颈面相乡四臂共胷俱前乡凥上有目长二寸所景帝二年九月胶东下宻人年七十余生角角有毛成帝建始三年十月丁未京师相惊言大水至渭水虒上小女陈特弓年九嵗走入横城门入未央宫尚方掖门殿门卫户者莫见至句䙉禁中而觉得绥和二年八月庚申郑通里男子王褒衣绛衣小冠带劔入北司马门殿东门上前殿入非常室中解帷组结佩之招前殿署长业等曰天帝令我居此业等收问褒故公车大谁卒病狂易不自知入宫状下狱死哀帝建平四年正月民惊走持槀或掫一枚传相付与曰行诏筹道中相过逢多至千数或被髪徒跣或夜折闗或踰墙入或乘车骑奔驰以置驿传行经歴郡国二十六至京师其夏京师郡国民聚㑹厓巷阡陌设祭张博具歌舞祠西王母又传书曰母告百姓佩此书者不死不信我言视门枢下当有白髪至秋止鸟兽之妖宣帝黄龙元年未央殿辂軨中雌鸡化为雄毛衣变化而不鸣不将无距元帝初元中丞相府史家雌鸡伏子渐化为雄冠距鸣将永光中有献雄鸡生角者景帝三年十一月有白颈乌与黒乌羣鬬楚国吕县白颈不胜堕泗水中死者数千昭帝元鳯元年有乌与鹊鬬燕王宫中池上乌堕池死昭帝时有鹈鹕或曰秃鹙集昌邑王殿下王使人射杀之成帝河平元年二月庚子泰山山桑有䳒焚其巢巢㸐尽堕地中有三䳒雏烧死鸿嘉二年三月博士行大射礼有飞雉集于庭歴阶登堂而鸣后雉又集太常宗正丞相御史大夫大司马车骑将军之府又集未央宫承明殿屋上绥和二年三月天水平襄有燕生爵哺食至大俱飞去景帝中六年梁孝王田北山有献牛足上出背上昭帝元鳯元年燕王宫永巷中豕出圂壊都灶衔其鬴六七枚置殿前昭帝元鳯元年九月燕有黄䑕衔其尾舞王宫端门中往视之鼠舞如故王使吏以酒脯祠鼠舞不休一日一夜死成帝建始四年九月长安城南有鼠衔黄蒿柏叶上民冢柏及榆木上为巣桐柏尤多巣中无子皆有干鼠矢数十昭帝时昌邑王贺闻人声曰熊视而见大熊左右莫见髙后八年三月祓霸上过枳道见物如苍狗撠髙后掖忽而不见文帝后五年齐雍城门外有狗生角景帝三年二月邯郸狗与彘交成帝河平元年长安男子石良刘音相与同居有如人状在其室中撃之为狗走去后有数人被甲持兵弩至良家良等格撃或死或伤皆狗也自二月至六月乃止鸿嘉中狗与彘交成帝绥和二年二月大厩马生角在左耳前围长各二寸哀帝建平二年定襄牡马生驹三足随羣饮食恵帝二年正月癸酉旦有两龙见于兰陵廷东里温陵井中至乙亥夜去武帝元鼎五年蛙与虾蟇羣鬭大始四年七月赵有蛇従郭外入与邑中蛇鬭孝文庙下邑中蛇死成帝鸿嘉四年秋雨鱼于信都长五寸以下永始元年春北海出大鱼长六丈髙一丈四枚哀帝建平二年东莱平度出大鱼长八丈髙丈一尺七枚皆死草木之妖恵帝五年十月桃李华枣实文帝六年冬十月桃李华昭帝时上林苑中大栁㫁仆地一朝起立生枝叶有虫食其叶成文字曰公孙病已立又昌邑王国社有枯木复生枝叶眭孟以为当有故废之家公孙氏复民间受命为天子者元帝初元四年皇后曽祖父济南东平陵王伯墓门梓柱辛生枝叶上出屋建昭五年元州刺史浩赏禁民私所自立社山阳槖茅乡社有大槐吏伐㫁之其夜槐复立其故处成帝建始四年秋桃李实永始元年二月河南街邮樗木生支如人头眉目须皆具亡髪耳哀帝建平二年十月汝南西平遂阳乡柱仆地生支如人形身青黄色面白头有髭髪稍长大凡长六寸一分建平三年零陵有木僵地围丈六尺长十丈七尺民断其本长九尺余皆枯三月卒自立故处元帝永光三年天雨草而叶相胶结大如弹平帝元始三年正月天雨草状如永光时杂变异景帝三年十二月吴二城门自倾大船自覆宣帝时大司马霍禹所居第门自壊成帝元延元年正月长安章城门牡自亡函谷闗次门牡亦自亡哀帝时大司马董贤第门自壊哀帝建平二年四月乙亥朔御史大夫朱博为丞相少府赵元为御史大夫临延登受策有大声如钟鸣殿中郎吏陛者皆闻焉元夀元年九月孝元庙殿门铜龟铺首鸣平帝元始元年二月乙未义陵寝神衣在柙中丙申旦衣在外床上寝令以闻用太牢祠占验汉兴承秦灭学之后景武之世董仲舒治公羊春秋始推隂阳为儒者宗宣元之后刘向治谷梁春秋数其祸福传以洪范与仲舒错至向子歆治左氏传其春秋意亦已乖矣言五行传又颇不同是以㩜仲舒别向歆传载眭孟夏侯胜京房谷永李寻之徒所陈行事讫于王莾举十二世以传春秋着于篇汉兴推隂阳言灾异者孝武时有董仲舒夏侯始昌昭宣则眭孟夏侯胜元成则京房翼奉刘向谷永哀平则李寻田终术此其纳説时君着明者也察其所言仿彿一端假经设谊依託象类或不免乎亿则屡中仲舒下吏夏侯囚执眭孟诛戮李寻流放此学者之大戒京房区区不量浅深危言刺讥结怨彊臣罪辜不旋踵亦不宻以失身悲夫金度玉衡汉五星客流出入八篇汉五星彗客行事占验八卷汉日旁气行事占验三卷汉流星行事占验八卷汉日旁气行事占验十三卷汉日食月晕杂变行事占验十三卷西汉㑹要卷三十西汉会要卷三十一钦定四库全书西汉㑹要卷三十一宋徐天麟撰职官一上公太师太师古官平帝元始元年初置位在太傅上太傅太傅古官髙后元年初置金印紫绶后省八年复置后省哀帝元夀二年复置位在三公上太保太保古官平帝元始元年初置位次太傅四辅平帝元始元年授四辅之职师友成帝时张禹以特进为天子师平帝即位年㓜选置师友大司徒孔光以明经髙行为孔氏师京兆尹金钦以家世忠孝为金氏友三公丞相相国丞相皆秦官金印紫绶掌丞天子助理万几秦有左右髙帝即位置一丞相十一年更名相国緑绶孝恵髙后置左右丞相文帝二年复置一丞相有两长史秩千石哀帝元夀二年更名大司徒武帝元狩五年初置司直秩比三千石掌佐丞相举不法丞相徴事丞相史丞相少史东曹掾西曹掾集曹掾奏曹议曹主簿大车属丞相属侍曹从史掾史宰士计相太尉太尉秦官金印紫绶掌武事髙帝二年太尉长安侯卢绾五年罢太尉官十一年周勃为太尉后官省恵帝六年置太尉官以周勃为太尉孝文三年罢太尉官属丞相孝景三年置太尉官七年罢太尉官孝武建元元年置太尉二年罢太尉官元狩四年初置大司马以冠将军之号宣帝地节三年置大司马不冠将军亦无印绶官属成帝绥和元年初赐大司马金印紫绶置官属秩比丞相去将军哀帝建平二年复去大司马印绶官属冠将军如故元夀二年复赐大司马印绶置官属去将军位在司徒上有长史秩千石大司马司直大尉史功曹西曹掾大司马掾议曹史门下史主簿御史大夫御史大夫秦官位上卿银印青绶掌副丞相有两丞秩千石一曰中丞在殿中兰台掌图籍秘书外督部刺史内领侍御史员十五人受公卿奏事举劾按章成帝绥和元年更名大司空金印紫绶禄比丞相置长史如中丞官职如故哀帝建平二年复为御史大夫元夀二年复为大司空御史中丞更名御史长史侍御史有绣衣直指出讨姦猾治大狱武帝所制不当置御史中执法御史中丞从事符玺御史御史治书尚符玺者有印绶治书御史监军御史御史大夫掾西曹掾主簿少史御史属柱下令列卿正卿九太常奉常秦官掌宗庙礼仪有丞景帝中六年更名太常属官有太乐太祝太宰太史太卜太医六令丞又均官都水两长丞又诸庙寝园食官令长丞有廱太宰太祝令丞五畤各一尉又博士及诸陵县皆属焉景帝中六年更名太祝为祠祀武帝大初元年改曰庙祀初置太卜元帝永光元年分诸陵邑属三辅王莾改太常曰秩宗太常掾太常掌故太史掌故史书令史待诏大典星治厯望气望气佐髙庙仆射庙郎寝郎园郎礼官大夫曲台署长冩书官博士博士秦官掌通古今秩比六百石员多至数千人武帝建元五年初置五经博士宣帝黄龙元年稍増员十二人杨何易欧阳书后苍礼公羊春秋施孟易梁丘易大小夏侯尚书谷梁春秋大小戴礼京氏易尤氏春秋古文尚书毛诗逸礼博士弟子五十人歌吹诸生光禄勲郎中令秦官掌宫殿掖门户有丞武帝太初元年更名光禄勲属官有大夫郎谒者皆秦官又期门羽林皆属焉掾主事大夫大夫掌论议有大中大夫中大夫諌大夫皆无员多至数十人武帝元狩五年初置諌大夫秩比八百石大初元年更名中大夫为光禄大夫秩比二千石大中大夫秩比千石如故文学光禄大夫郎郎掌守门户出充车骑有议郎中郎侍郎郎中皆无员多至千人议郎中郎秩比六百石侍郎比四百石郎中比三百石中郎有五官左右三将秩皆比二千石郎中有车户骑三将秩皆比千石外郎郎署长车郎辇郎户卫骑郎将郎中骑千人谒者谒者掌賔讃受事员七十人秩比六百石有仆射秩比千石期门期门掌执兵送从武帝建元三年初置比郎无员多至千人有仆射秩比千石平帝元始元年更名虎贲郎置中郎将秩比二千石给事期门羽林羽林掌送従次期门武帝大初元年初置名建章营骑后更名羽林骑又取从军死事之子孙养羽林官教以五兵号曰羽林孤儿羽林有令丞宣帝令中郎将骑都尉监羽林秩比二千石羽林黄头郎仆射仆射秦官自侍中尚书博士郎皆有古者重武官有主射以督课之军屯吏驺宰永巷宫人皆有取其领事之号卫尉卫尉秦官掌宫门卫屯兵有丞景帝初更名中大夫令后元年复为卫尉属官有公车司马卫士旅贲三令丞卫士三丞又诸屯卫候司马二十二官皆属焉长乐建章甘泉卫尉皆掌其宫职略同不常置未央卫尉长乐司马卫司马卫候长乐屯卫司马长乐户将建章监给事建章公车大谁卒执盾执㦸武士驺太仆太仆秦官掌舆马有两丞属官有大厩未央家马三令各五丞一尉又车府路軨骑马骏马四令丞又龙马闲驹橐泉騊駼承华五监长丞又邉郡六牧师菀令各三丞又牧橐昆蹏令丞皆属焉中太仆掌皇太后舆马不常置也武帝太初元年更名家马为挏马初置路軨骏马监平乐厩监移中监家车吏厩司御农官廷尉廷尉秦官掌刑辟有正左右监秩皆千石景帝中六年更名大理武帝建元四年复为廷尉宣帝地节三年初置左右平秩皆六百石哀帝元夀二年复为大理王莾改曰作士廷尉史奏谳掾奏曹掾掾从史廷尉文学卒史书佐大鸿胪典客秦官掌诸侯归义蛮夷有丞景帝中六年更名大行令武帝太初元年更名大鸿胪属官有行人译官别火三令丞及郡邸长丞武帝太初元年更名行人为大行令初置别火王莾改大鸿胪曰典乐初置郡国邸属少府中属中尉后属大鸿胪主客大鸿胪文学大行治礼大行治礼丞大行卒史宗正宗正秦官掌亲属有丞平帝元始四年更名宗伯属官有都司空令丞内官长丞又诸公主家令门尉皆属焉王莽并其官于秩宗初内官属少府中属主爵后属宗正主傅中府舍人大司农治粟内史秦官掌谷货有两丞景帝后元年更名大农令武帝大初元年更名大司农属官有大仓均输平凖都内籍田五令丞斡官铁市两长丞又郡国诸仓农监都水六十五官长丞皆属焉捜粟都尉武帝军官不常置王莽改大司农曰羲和后更为纳言初斡官属少府中属主爵后属大司农大司农中丞管诸㑹计事大司农部丞大司农史大司农斗食属治粟都尉农官稻田使者㩁酤官少府少府秦官掌山海池泽之税以给共养有六丞属官有尚书符节大医大官汤官导官乐府若卢考工室左弋居室甘泉居室左右司空东西织园匠十二官令丞又胞人都水均官三长丞又上林中十池监又中书谒者黄门钩盾尚方御府永巷内者宦者七官令丞诸仆射署长中黄门皆属焉武帝太初元年更名考工室为考工左弋为佽飞居室为保宫甘泉居室为昆台永巷为掖廷佽飞掌弋射有九丞两尉大官七丞昆台五丞乐府三丞掖廷八丞官者七丞钩盾五丞两尉成帝建始四年更名中书谒者令为中书谒者令初置尚书员五人有四丞河平元年省东织更名西织为织室绥和二年哀帝省乐府王莽改少府曰共工萧望之领尚书事建白以为尚书百官之本国家枢机宜以通明公正处之武帝游宴后庭故用宦者非古制也宜罢中书宦官应古不近刑人元帝不聴成帝建始四年春罢中书宦官初置尚书员五人尚书郎尚书史给事尚书尚符玺郎大医监侍医大官献食丞大官献丞食监尚食尚席乐府音监乐府游徼令史东织室令史中书仆射黄门倡倡监马监黄门驸马狗监给事狗监钩盾冗从尚方待诏掖庭狱丞掖庭牛官令掖庭户卫少内啬夫暴室丞暴室啬夫农官中谒者中涓协律都尉海丞果丞採珠玉金银之官执金吾中尉秦官掌徼循京师有两丞候司马千人武帝太初元年更名执金吾属官有中垒寺互武库都船四令丞都舩武库有三丞中垒两尉又式道左右中候候丞及左右京辅都尉尉丞兵卒皆属焉初寺互属少府中属主爵后属中尉自大常至执金吾秩皆中二千石丞皆千石备盗贼中尉都船狱吏将作大匠将作少府秦官掌治宫室有两丞左右中候景帝中六年更名将作大匠属官有石库东园主章左右前后中校七令丞又主章长丞武帝太初元年更名东园主章为木工成章阳朔三年省中候及左右前后中校五丞典属国典属国秦官掌蛮夷降者武帝元狩三年昆邪王降复増属国置都尉丞候千人属官九译令成帝河平元年省并大鸿胪武帝纪元狩二年匈奴昆邪王杀休屠王并将其属合四万余人来降置五属国以处之安定天水上都西河五原以上并属国都尉治宣帝神爵二年置金城属国以处降羌五鳯三年置西河北地属国以处匈奴降者水衡都尉水衡都尉武帝元鼎二年初置掌上林苑有五丞属官有上林均输御羞禁圃辑濯钟官技巧六廏辩铜九官令丞又衡官水司空都水农仓又甘泉上林都水七官长丞皆属焉上林有八丞十二尉均输四丞御羞两丞都水三丞禁圃两尉甘泉上林四丞成帝建始二年省技巧六厩官王莽改水衡都尉曰予虞初御羞上林衡官及铸钱皆属少府虎圈啬夫辑濯士农官领䕶三辅都水西汉㑹要卷三十一西汉会要卷三十二钦定四库全书西汉㑹要卷三十二宋徐天麟撰职官二宫官詹事詹事秦官掌皇后太子家有丞属官有太子率更家令丞仆中盾卫率厨厩长丞又中长秋私府永巷仓厩祠祀食官令长丞诸官官皆属焉成帝鸿嘉三年省詹事官并属大长秋中厩令中御府令中少府舍人长信詹事长信詹事掌皇太后宫景帝中六年更名长信少府平帝元始四年更名长乐少府哀帝即位尊定陶太后曰共皇太后丁姫曰共皇后各置左右詹事建平二年尊傅太后为皇太大后称永信宫丁太后为帝太后称中安宫而成帝母太皇太后本称长信宫成帝赵后为皇太后并四太后各置少府太仆秩皆中二千石中太仆掌皇太后舆马长信太仆长乐卫尉长乐长御长信庭林表太公家令太公仆大长秋将行秦官景帝中六年更名大长秋或用中人或用士人太子太傅少傅太子太傅少傅古官属官有太子门大夫庶子洗马舍人太子中庶子太子御骖乗䕶太子家军官大将军髙帝拜韩信为大将军景帝拜窦婴为大将军武帝以卫青为大将军位在诸公上元狩四年置大司马位大将军骠骑将军皆为大司马莫府大将军长史大将军军中司马莫府校尉大将军从事中郎大将军军监大将军史给事大将军莫府票骑将军武帝元狩四年置大司马位大将军票骑将军皆为大司马定令票骑将军秩禄与大将军等莫府票骑将军司马鹰撃司马票姚校尉骠骑将军史车骑将军髙帝八年迁靳歙为车骑将军宣帝地节三年拜张安世为大司马车骑将军领尚书事七月罢车骑将军屯兵两宫卫尉城门北军兵属焉车骑将军王音以外亲冝典兵马入为将军莫府车骑将军长史车骑都尉从事中郎车骑将军市令车骑将军掾车骑将军千人卫将军山都正侯王恬启以卫将军撃陈豨文帝即位拜宋昌为卫将军领南北军二年罢卫将军张安世拜大司马车骑将军领尚书事数月更为卫将军莫府卫将军舍人卫将军掾前后左右将军前后左右将军皆周末官秦因之位上卿金印紫绶汉不常置或有前后或有左右皆掌兵及四夷有长史秩千石莫府右将军史列将军上将军游撃将军复土将军将屯将军复土都尉骁骑将军骁骑都尉䕶军将军轻车将军轻车都尉材官将军骑将军伏波将军伏波司马楼船将军戈船将军下瀬将军横海将军横海校尉浮沮将军匈河将军十二部将军拔胡将军中将军因杅将军贰师将军执马校尉驱马校尉浚稽将军彊弩将军彊弩将军长史彊弩都尉度辽将军虎牙将军蒲类将军祁连将军破羌将军䕶羌将军䕶羌将军转校尉奋威将军建威将军歩兵将军文成将军五利将军天士将军地士将军大通将军天道将军别将重将厩将城将右林将弩将总莫府军正军正丞都尉长鉟都尉军门都尉校司马轻骑校尉营军司马军司马左司马右司马骑司马车司马军司空军司空令连敖军候假丞将军舍人军武库令门尉垒尉军匠职志骈驎説卫队率队史执矛䕶军都尉䕶军都尉秦官武帝元狩四年属大司马成帝绥和元年居大司马府比司直哀帝元夀元年更名司冦平帝元始元年更名䕶军䕶军中尉䕶军射师司𨽻校尉司𨽻校尉周官武帝征和四年初置持节从中郎都官徒千二百人捕巫蛊督大姦猾后罢其兵察三辅三河𢎞农元帝初元四年去节成帝元延四年省绥和二年哀帝复置但为司𨽻冠进贤冠属大司空比司直从事掾史假佐城门校尉城门校尉掌京师城门屯兵有司马十二城门候领城门兵城门令史八校尉中垒校尉掌北军垒门内外掌西域屯骑校尉掌骑士歩兵校尉掌上林苑门屯兵越骑校尉掌越骑长水校尉掌长水宣曲胡骑又有胡骑校尉掌池阳胡骑不常置射声校尉掌待诏射声士虎贲校尉掌轻车凡八校尉皆武帝初置有丞司马自司𨽻至虎贲校尉秩皆二千石监北军使者北军钱官西域都䕶西域都䕶加官宣帝地节二年初置以骑都尉諌大夫使䕶西域三十六国有副校尉秩比二千石丞一人司马候千人各二人阳威白虎合骑之校屯田校尉渠犂田官北假田官伊循都尉司马䕶菀使者戊巳校尉戊巳校尉元帝初元元年置有丞司马各一人候五人秩比六百石戊巳校尉奉车都尉驸马都尉奉车都尉掌御乗舆车驸马都尉掌驸马皆武帝初置秩比二千石西汉㑹要卷三十二西汉会要卷三十三钦定四库全书西汉㑹要卷三十三宋徐天麟撰职官三三辅京兆尹内史周官秦因之掌治京师景帝二年分置左内史右内史武帝大初元年更名京兆尹属官有长安市厨两令丞又都水铁官两长丞左内史更名左冯翊属官有廪牺令丞尉又左都水铁官云垒长安四市四长丞皆属焉长安游徼狱吏秩百官左冯翊见上京兆尹条司东市令左冯翊二百石卒史右扶风主爵中尉秦官掌列侯景帝中六年更名都尉武帝大初元年更名右扶风治内史右地属官有掌畜令丞又有都水铁官厩廱厨四长丞皆属焉与左冯翊京兆尹是为三辅皆有两丞列侯更属大鸿胪元鼎四年更置三辅都尉都尉丞各一人郡国诸侯王国诸侯王髙帝初置金玺盭绶掌治其国有大𫝊辅王内史治国民中尉掌武职丞相统衆官群卿大夫都官如汉朝景帝中五年令诸侯王不得复治国天子为置吏改丞相曰相省御史大夫廷尉少府宗正博士官大夫谒者郎诸官长丞皆损其员武帝改汉内史为京兆尹由尉为执金吾郎中令为光禄勲故王国如故损其郎中令秩千石改大仆曰仆秩亦千石成帝绥和元年省内史更令相治民如郡太守中尉如郡都尉成帝绥和中何武为御史大夫司空与丞相方进共奏言徃者诸侯不㫁狱治政内史典狱事相总纲纪辅王中尉备盗贼今王不断狱与政中尉官罢职并内史郡国守相委任所以一统信安百姓也今内史位卑而权重威职相踰不统尊者难以为治臣请相如太守内史如都尉以顺尊卑之序平轻重之权制曰可以内史为中尉景遭七国之难抑损诸侯减黜其官武有衡山淮南之谋左官之律相掾舍人魏从史内史丞内史掾侍御史大中大夫中大夫中郎曹将中郎侍郎卫士长厩长太仓令宰人私府长中御府长中谒者黄门郎大官令食官长尚食监永巷长宦者中傅医工长大医侍医尚方少史侍中常侍长史司马司空太子师傅大将军将军闗内侯左右闗都尉大与冗从内官夫人美人材人八子孺子家人子永巷仆射异姓诸侯王汉亡尺土之阶繇一剑之任五载而成帝业书传所记未尝有焉故据汉受命谱十八王讫于孝文异姓尽矣昔髙祖定天下功臣异姓而王者八国张耳吴芮彭越黥布臧荼卢绾与两韩信髙后欲立诸吕为王问王陵陵曰髙皇帝刑白马而盟曰非刘氏而王者天下共击之今王吕氏非约也太后不说问左丞相平及绛侯周勃等皆曰髙帝定天下王子弟今太后称制欲王昆弟诸吕无所不可太后喜罢朝陵责平勃曰始与髙帝唼血而盟诸君不在邪今髙帝崩太后女主欲王吕氏诸君纵欲阿意背约何面目见髙帝于地下乎平曰于面折廷争臣不如君全社稷安刘氏后君亦不如臣陵无以应之西楚霸王项籍都彭城汉五年诛徙韩信为楚王六年废为侯衡山王吴芮都邾汉五年芮徙长沙临江王共敖都江陵汉三年八月子尉嗣为王五年十二月汉虏尉九江王英布都六汉二年十二月降汉四年汉立布为淮南王十一年布反诛赵王张耳都襄国汉元年九月耳降汉十月代王歇还王赵二年十月汉灭歇三年十一月汉复立张耳为赵王五年耳薨子敖嗣为王八年敖废为侯代王赵歇都代汉元年十月徙歇王赵以陈余为代王号安成君二年十一月属汉为太原郡五年以太原为国王韩信九月反降匈奴齐王田都都临菑汉元年四月降楚田荣为齐王十二月项籍击杀荣立故齐王田假为齐王二年二月田荣弟横击杀假立田荣弟广为齐王三年十一月汉将韩信击杀广属汉为郡四年置齐国王韩信五年徙王楚立济北王田安都博阳汉九年六月田广击杀安属齐胶东王田市都即墨汉元年五月田荣撃杀市属齐雍王章邯都废丘汉二年汉杀邯属汉为中地陇西北地郡塞王司马欣都栎阳汉元年七月降汉为渭南河上郡翟王董医都髙奴汉元年七月降汉为上郡燕王臧荼都蓟汉四年九月反诛后九月卢绾为燕王十一年反降匈奴辽东王韩广都无终汉元年臧荼击杀广属燕魏王魏豹都平阳汉二年豹降汉为王从汉伐楚四月归畔汉八月韩信击虏豹属汉为河东上党郡殷王司马卭都朝歌汉二年二月降属汉为河内郡韩王韩成都阳翟汉元年六月项籍诛成立郑昌为韩王十月汉立韩信为韩王六年信徙太原河南王申阳都离阳汉元年九月降属汉为河南郡长沙王吴芮汉五年二月立六月薨成王臣嗣传至靖王产无嗣国除鲁王张偃髙后元年四月以外孙立八年为侯淮阳王吕彊髙后元年四月立五年薨六年壸闗侯武立八年以非孝恵子诛常山王吕不疑髙后元年四月立二年薨襄城侯义立四年立为帝轵侯朝立八年以非恵帝子诛吕王吕台髙后四年以髙后兄子立二年薨子嘉嗣六年嘉废十一月王吕产立七年徙梁十一月王吕大立八年以非恵帝子诛燕王吕通髙后八年七月立八月诛梁王吕产髙后七年二月立八年诛中大夫大宰部刺史监御史秦官掌监郡汉省丞相遣史分刺州不常置武帝元封五年初置部刺史掌奉诏条察州秩六百石员十三人成帝绥和元年更名牧秩二千石哀帝建平二年复为刺史元夀二年复为牧郡守郡守秦官掌治其郡秩二千石有丞邉郡又有长史掌兵马秩皆六百石景帝中二年更名太守郡掾别驾主簿书佐功曹议曹贼曹掾决曹掾贼捕掾五官掾门下掾门下督郡掾祭酒郡文学郡文学史郡文学卒史学经师宗师舍人史从史诸曹史右曹掾史太守卒史五经百石卒史直符史狱史狱小史小史督邮督邮掾督邮书掾都史少府守属给事太守府司空都尉秦官掌佐守典武职甲卒秩比二千石有丞秩皆六百石景帝中二年更名都尉闗都尉秦官农都尉属国都尉皆武帝初置受降都尉宜禾都尉䕶漕都尉尉史京兆冯翊扶风大原东郡陈留汝南南阳南郡九江清河鉅鹿魏涿常山勃海平原千乘济南秦山琅邪东海山阳沛临淮丹阳㑹稽豫章汉中广汉犍为越嶲䍧牱金城张掖天水安定陇西酒泉炖煌北地上郡朔方五原云中定襄鴈门上谷代郡渔阳右北平辽西乐浪辽东郁林交趾合浦九眞郡国均输盐铁官武帝元封元年因桑𢎞羊请置大农部丞数十人分部主郡国各徃徃置均输盐铁官郡不出铁者置小铁官使属所在县元帝初元五年罢盐铁官永光三年复千乗郡河东已上并有均输官河东大原南郡鉅鹿勃海千乘琅邪㑹稽犍为蜀益州巴安定北地上郡西河朔方五原鴈门渔阳陇西辽西辽东南海苍梧东平北海东莱己上并有盐官京兆右冯翊右扶风𢎞农河东大原河内河南颍川汝南南阳庐江山阳沛魏常山千乘济南泰山齐东莱东海临淮桂阳汉中犍为蜀琅邪渔阳右北平辽东陇西胶东鲁楚广陵中山东平城阳涿已上并有铁官列郡别置官齐三服官元帝初元五年罢齐三服官哀帝即位诏齐三服官诸官织绮绣难成害女红之物皆止作无输陈留齐已上并有服官河南南阳济南泰山颍川河内蜀广汉已上并有工官雒阳武库令京兆船司空大原郡挏马官辽东郡襄平县牧师官上郡库令南郡发弩官南郡编县云梦官江夏郡西陵县云梦官庐江郡楼船官九江郡陂官九江郡湖官丹阳郡铜官桂阳郡金官蜀郡严道县水官巴郡朐忍县橘官巴郡鱼复县橘官南海郡圃羞官南海郡中宿县汪浦官交趾郡嬴楼县羞官北假田官县令长县令长皆秦官掌治其县万户以上为令秩千石至六百石减万户为长秩五百石至三百石皆有丞尉秩四百石至二百石是为长吏百石以下有斗食佐史之秩是为少史大率十里一亭亭有长十亭一乡乡有三老有秩啬夫游徼三老掌教化啬夫职聴讼收赋税游徼循禁贼盗县大率方百里其民稠则减稀则扩乡亭亦如之皆秦制也掾史县掾门下掾户曹掾史县史令史狱史狱小史小史外史闾师校经师功曹乡史里正里监门求盗西汉㑹要卷三十三西汉会要卷三十四钦定四库全书西汉㑹要卷三十四宋徐天麟撰职官四封功臣汉兴自秦二世元年之秋楚陈之歳初以沛公总帅䧺俊三年然后西灭秦立汉王之号五年东克项羽即皇帝位八载而天下廼平始论功而定封讫十二年侯者百四十有三人时大城名都民人㪚亾户口可得而数裁什二三是以大侯不过万家小者五六百户封爵之誓曰使黄河如带泰山若厉国以永存爰及苗裔于是申以丹书之信重以白马之盟又作十八侯之位次髙后二年复诏丞相陈平尽差列侯之功录第下竟藏诸宗庙副在有司始未尝不欲固根本而枝叶稍落也故逮文景四五世间流民旣归户口亦息列侯大者至三四万户小国自倍富厚如之子孙骄逸忘其先祖之艰难多䧟法禁陨命亾国或云子孙讫于孝武后元之年靡有孑遗耗矣㒺亦少密焉故孝宣皇帝愍而録之乃开庙臧览旧籍诏令有司求其子孙咸出庸保之中并受复除或加以金帛用章中兴之徳降及孝成复加䘏问稍益衰微不絶如线善乎杜业之纳説也曰昔唐以万国致时雍之政虞夏以之多羣后飨共己之治汤法三圣殷氏太平周封八百重译来贺是以内恕之君乐继絶世隆名之主安立亾国至于不及下车徳念深矣成王察牧野之克顾羣后之勤知其恩结于民心功光于王府也故追述先父之志録遗老之策髙其位大其㝢爱敬饬尽命赐备厚大孝之隆于是为至至其没也世主叹其功无民而不思所息之树且犹不伐况其庙乎是以燕齐之祀与周并传子继弟及歴载不堕岂无刑辟繇祖之竭力故支庶頼焉迹汉功臣亦皆割符世爵受山河之誓存以着其号亾以显其魂赏亦不细矣百余年间而袭封者尽或絶失姓或乏无主朽骨孤于墓苖裔流于道生为愍𨽻死为转尸以往况今甚可悲伤圣朝怜悯诏求其后四方忻忻靡不归心出入数年而不省察恐议者不思大义设言虚亾则厚徳掩息遴柬布章非所以视化劝后也三人为衆虽难尽继宜从尤功于是成帝复绍萧何哀平之世增修曺参周勃之属得其宜矣以缀续前记究其本末并序位次尽于孝文以昭元功之侯籍髙帝与功臣剖符作誓丹书铁契金匮石室臧之宗庙列侯毕已受封奏位次皆曰平阳侯曺参功最多宜第一然上心欲何为第一鄂千秋曰萧何当第一参次之上廼令何第一十二年诏曰吾立为天子帝有天下十二年于今矣与天下之豪士共定天下同安辑之其有功者上致之王次为列侯下乃食邑而重臣之亲或为列侯皆令自置吏得赋歛女子公主为列侯食邑者皆佩之印赐大第室吏二千石徙之长安受小第室入蜀汉定三秦者皆世世复吾于天下功臣可谓亾负矣云云髙后二年诏曰髙皇帝匡饬天下诸有功者皆受分地为列侯朕思念至于久逺而功名不着亾㠯尊大谊施后世今欲差次列侯功㠯定朝位臧于髙庙世世勿絶嗣子各袭其功位其与列侯议定奏之丞相臣平等言谨与绛侯臣勃曲周侯臣商颍阴侯臣婴安国侯臣陵等议列侯幸得赐餐钱奉邑陛下加惠㠯功次定朝位请臧髙庙奏可封外戚髙后欲立诸吕为王问王陵陵曰髙皇帝刑白马而盟曰非刘氏而王者天下共击之今王吕氏非约也太后不说问左丞相平及绛侯周勃等皆曰髙帝定天下王子弟今太后称制欲王昆弟诸吕无所不可太后喜罢朝陵责平勃曰始与髙帝唼血而盟诸君不在邪今髙帝崩太后女主欲王吕氏诸君纵欲阿意背约何面目见髙帝于地下乎平曰于靣折廷争臣不如君全社稷安刘氏后君亦不如臣陵无以应之周亚夫为丞相窦太后曰皇后兄王信可侯也上曰始南皮及章武先帝不侯及臣即位廼侯之信未得封也窦大后曰人生各以时行耳窦长君在时不得侯死后廼其子彭祖顾得侯吾甚恨之帝趣侯信也上曰请得与丞相计之亚夫曰髙帝约非刘氏不得王非有功不得侯不如约天下共击之今信虽皇后兄无功侯之非约也上黙然而阻汉兴外戚与定天下侯者二人故誓曰非刘氏不王若有亾功非上所置而侯者天下共诛之是以髙后欲王诸吕王陵廷争孝景将侯王氏修侯犯色卒至废黜是后薄昭窦婴上官卫霍之侯以功受爵其余后父㨿春秋褒纪之义帝舅縁大雅申伯之意寖广博矣成帝河平二年六月悉封诸舅王谭为平阿侯商为成都侯立为红阳侯根为曲阳侯逢时为髙平侯五人同日封故世谓之五侯大后母李氏更嫁为河内茍賔妻生子参欲以田蚡为比而封之上曰封田氏非正也以参为侍中水衡都尉哀帝欲封祖母傅太后从弟商郑崇諌曰孝成皇帝封亲舅五侯天为赤黄昼昏日中有黒气今祖母从昆弟二人己侯孔乡侯皇后父髙武侯以三公封尚有因縁今无故欲复封商坏乱制度逆天人心非傅氏之福也臣闻师曰逆阳者厥极弱逆阴者厥极凶短折犯人者有乱亾之患犯神者有疾夭之祸故周公着戒曰惟王不知艰难惟耽乐是从时亦㒺有克寿故衰世之君夭折蚤没此皆犯阴之害也臣愿以身命当国咎崇因持诏书案起傅大后大怒曰何有为天子乃反为一臣所颛制邪上遂下诏曰朕幼而孤皇太太后躬自养育免于襁褓教道以礼至于成人惠泽茂焉欲报之徳皥天㒺极前追号皇太太后父为崇祖侯惟念徳报未殊朕甚恧焉侍中光禄大夫商皇太太后父同产子小自保太恩义最亲其封商为汝昌侯为崇祖侯后更号崇祖侯为汝昌哀侯封丞相元朔中公孙𢎞代薛泽为丞相先是汉常以列侯为丞相惟𢎞无爵上于是下诏曰朕嘉先圣之道开广门路宣招四方之士盖古者任贤而序位量能以授官劳大者厥禄厚徳盛者获爵尊故武功以显重而文徳以行褒其以髙成之平津乡户六百五十封丞相𢎞为平津侯其后以为故事至丞相封自𢎞始也孝武元功宿将略尽㑹上亦兴文学进抜幽隠公孙𢎞自海濒而登宰相于是宠以列侯之爵自是之后宰相毕侯矣朱博为丞相封阳乡侯食邑二千户上书曰故事封丞相不满千户而臣过制愿还千户平当为御史大夫至丞相以冬月赐爵闗内侯遣列侯就国文帝二年十月诏曰朕闻古者诸侯建国千余各守其地以时入贡民不劳苦上下驩欣靡有违徳今列侯多居长安邑逺吏卒给输费苦而列侯亦无繇教训其民其令列侯之国为吏及诏所止者遣太子三年十一月诏曰前日诏遣列侯之国辞未行丞相朕之所重其为朕率列侯之国遂免丞相勃遣就国景帝后二年十月省彻侯之国继絶髙帝五年下令曰楚地已定义帝亾后欲存恤楚衆以定其主齐王信习知楚风俗更立为楚王孝文元年更封萧延为酇侯孝景二年封故相国萧何孙系为列侯中元元年封故御史大夫周苛周昌孙子为列侯孝武元光三年封髙祖功臣五人后为列侯元狩三年封故相国萧何曾孙庆为列侯孝宣地节二年诏大司马大将军博陆侯功徳茂盛朕甚嘉之复其后世畴其爵邑世世母有所与功如萧相国地节四年封故酇侯萧何曾孙建世为侯元康元年复髙皇帝功臣绛侯周勃等百三十六人家子孙令奉祭祀世世勿絶其母嗣者复其次功臣子孙讫于孝武后元之年靡有孑遗耗矣故孝宣皇帝愍而録之乃开庙藏览旧籍诏令有司求其子孙咸出庸保之中并受复除或加以金帛用章中兴之徳降及孝成复加䘏问稍益衰微不絶如线杜业纳说曰内恕之君乐继絶世隆名之主安立亾国迹汉功臣亦皆割符世爵受山河之誓存以着其号亾以显其魂赏亦不细矣百余年间而袭封者尽或絶失姓或乏无主朽骨孤于墓苗裔流于道生为愍𨽻死为转尸以往况今甚可悲伤圣朝怜悯诏求其后四方忻忻靡不归心出入数年而不省察恐议者不思大义设言虚亾则厚徳掩息遴柬布章非所以视化劝后也三人为衆虽难尽继宜从尤功于是成帝复绍萧何哀平之世增修曺参周勃之属得其宜矣元康四年赐故右扶风尹翁归子黄金百斤以奉其祭祀又赐功臣适后黄金人二十斤成帝元延元年封萧相国后喜为酇侯孝平元始二年封故大司马博陆侯霍光从父昆弟曾孙阳宣平侯张敖𤣥孙庆忌周勃𤣥孙共舞阳侯樊哙𤣥孙之子章皆为列侯复爵赐故曲周侯郦商等后𤣥孙郦明友等百一十三人爵闗内侯食邑各有差元始中太皇太后诏赐公孙𢎞后子孙之次当为后者爵闗内侯召诣公车上名尚书朕亲临拜焉王四夷君长髙帝五年诏曰故粤王亾诸世奉粤祀秦侵夺其地使其社稷不得血食诸侯伐秦亾诸身帅闽中兵以佐灭秦项羽废而弗立今以为闽粤王王闽中地勿使失职十一年五月诏曰粤人之俗好相攻击前时秦徙中县之民南方三郡使与百粤杂处㑹天下诛秦南海尉佗居南方长治之甚有文理中县人以故不耗减粤人相攻击之俗益止俱頼其力今立佗为南粤王使陆贾即授玺绶佗稽首称臣十二年诏曰南武侯织亦粤之世也立以为南海王孝惠三年举髙帝时粤功曰闽君揺功多其民便附廼立揺为东海王都东瓯世号曰东瓯王武帝建元四年南粤王胡遣太子婴齐入宿卫元鼎四年上书请比内诸侯三岁一朝除边闗于是天子许之赐其丞相吕嘉银印及中尉大傅印余得自置建元六年闽粤王郢攻南越越人杀郢降天子曰郢等首恶独无诸孙繇君丑不与谋廼使郎中将立丑为粤繇王奉闽粤祭祀孝昭始元六年诏曰钩町王母波率其君长人民击反者斩首捕虏有功其立母波为钩町王匈奴故印文曰匈奴单于玺西南夷君长以百八独夜郎滇受王印傅介子斩楼兰王驰传诣阙廼立王弟尉屠耆为王更名其国为鄯善为刻印章赐以宫女为夫人闗都尉文忠攻罽賔杀其王立阴末赴为罽賔王西域凡国五十自译长城长君监吏大禄百长千长都尉且渠当户将相至侯王皆佩汉印绶凡三百七十六人侯降虏昔书称蛮夷帅服诗云徐方旣倈春秋列潞子之爵许其慕诸夏也汉兴至于孝文时廼有弓髙襄城之封虽自外倈本功臣后故自孝景始欲侯降者丞相周亚夫守约而争帝黜其议初开赏之科云云匈奴王徐卢等五人降汉上欲侯之以劝后亚夫曰彼背其主降陛下陛下侯之即何以责人臣不守节者乎上曰丞相议不可用廼悉封徐卢等为列侯封方士栾大见武帝言黄金可成而河决可塞不死之药可得僊人可致也上廼拜大为五利将军诏以二千户印得天士将军地士将军大通将军诏以二千户封地士将军大为乐通侯赐列侯甲第妇人爵邑髙帝封兄伯妻为隂安侯髙后二年封萧何夫人为酇侯樊哙妻吕为临光侯列侯太夫人夫人孝文十二年赐诸侯王女邑各二千户武帝尊王皇后母臧児为平原君王皇后母前夫金氏女封修成君赐汤沐邑宣帝地节四年赐外祖母号为博平君以博平蠡吾两县户万一千为汤沭邑金当上南大行为太夫人王莽母赐号曰功显君平帝赐三妹谒臣号修义君哉皮为承礼君鬲子为尊徳君食邑各二千户王莽白尊太后姊妹君侠为广恩君君力为广惠君君弟为广施君皆食汤沭邑封建杂録列侯所食县曰国髙帝十二年诏列侯皆令自致吏得赋歛女子公主为列侯食邑者佩之印赐大第室列侯赐餐钱奉邑秦汉之制列侯封君食租衣税率户二百千户之君则二十万朝觐聘享出其中孝武元鼎五年九月列侯坐献黄金酎祭宗庙不如法夺爵者百六人孝宣地节四年襄阳侯圣坐酎金斤八两少四两免五凤四年朝侯固城坐酎金少四两免杨邱侯坐出国界耐为司㓂终陵侯华禄坐出界耐为司㓂祚阳侯仁坐擅兴繇赋削爵一级孝景中二年令列侯初封及之国大鸿胪奏策列侯薨大行奏谥诔策遣大中大夫弔祠视䘮事因立嗣其薨葬国得发民輓䘮穿复土治坟亾过三百人毕事平当为御史大夫至丞相以冬月赐爵闗内侯西汉㑹要卷三十四西汉会要卷三十五钦定四库全书西汉㑹要卷三十五宋徐天麟撰职官五加官侍中左右曺诸吏㪚骑中常侍皆加官所加或列侯将军卿大夫将都尉尚书大医大官令至郎中亾员多至数十人侍中中常侍得入禁中诸曺受尚书事诸吏得举法㪚骑骑并乘舆车给事中亦加官所加或大夫博士议郎掌顾问应对位次中常侍中黄门有给事黄门位从将大夫皆秦制西域都䕶加官爵爵一级曰公士二上造三簮袅四不更五大夫六官大夫七公大夫八公乘九五大夫十左庻长十一右庻长十二左更十三中更十四右更十五少上造十六大上造十七驷车庶长十八大庶长十九闗内侯二十彻侯皆秦制以赏功劳彻侯金印紫绶避武帝讳曰通侯或曰列侯改所食国令长名相又有家丞门大夫庶子髙帝五年诏曰军吏卒㑹赦其七大夫㠯上皆令食邑非七大夫已下皆复其身及户勿事又曰七大夫公乘㠯上皆髙爵也爵或人君上所尊礼异日秦民爵公大夫以上令丞与亢礼今吾于爵非轻也且法㠯有功劳行田宅其令诸吏善遇髙爵称吾意且亷问有不如吾诏者㠯重论之八年令爵非公乘㠯上毋得冠刘氏冠孝惠即位爵五大夫㠯上有罪当监械者皆颂系上造㠯上当刑及当为城旦㫪者皆耐为鬼薪白粲武帝时民多买复及五大夫千夫于是除五大夫千夫为吏旧爵上闻樊哙自公大夫赐上闻爵执帛夏侯婴赐爵七大夫赐爵五大夫赐爵执帛曺参自五大夫封执帛号建成君执珪夏侯婴赐爵执帛赐爵执珪赐爵封曺参封执帛迁为执珪封建成侯卿樊哙赐爵五大夫赐爵卿博寛赐爵卿封君叔孙通号稷嗣君娄敬号曰奉春君侯公平国君曺参自五大夫封执帛号建成君樊哙赐爵封号贤成君破南阳赐重封博寛赐爵卿封号共徳君孔霸以帝师赐爵号褒成君武功爵武帝元朔六年诏曰日者大将军廵朔方征匈奴斩首虏万八千级诸禁锢及有过者咸䝉厚赏得免减罪今大将军仍复克获斩首虏万九千级受爵赏而欲移卖者无所流貤其议为令有司奏请置武功赏官以宠战士武功爵级十七万凡直三十余万金诸买武功爵官首者试补吏先除千夫如五大夫其有罪又减二等爵得至乐卿㠯显军功军功多用超等大者封侯卿大夫小者郎赐爵立汉社稷髙帝二年令民立汉社稷施恩徳赐民爵即位孝惠即位赐民爵一级中郎郎中满六岁爵三级四岁二级外即满六岁二级中郎不满一岁一级官官尚食比郎中太子御骖乘赐爵五大夫舍人满五岁二级立皇太子孝文元年建大子因赐天下民当为父后者爵一级王皇子孝景三年立皇子为王赐民爵一级皇太子冠孝景后三年皇太子冠赐民为父后者爵一级改元孝景中元年赦天下赐民爵一级后元年赦天下赐民爵一级中二千石诸侯相爵右庶长征伐髙帝五年诏曰军吏卒㑹赦其亾罪而亾爵及不满大夫者皆赐爵为大夫故大夫以上赐爵各一级其七大夫以上皆令食邑力役孝惠五年长安城成赐民爵户一级募民徙塞晁错言守边备塞事曰募输奴婢欲㠯拜爵者不足廼募民之欲徃者皆赐髙爵复其家郡县之民得买其爵㠯增至卿上从其言募民徙塞下郊祀孝武元鼎四年行幸雍祠五畤赐民爵一级女子百户牛酒祥瑞孝宣本始元年凤皇集胶东千乘赐吏二千石诸侯相下至中都官官吏六百石爵各有差自左更至五大夫赐天下人爵一级孝者二级帝加元服孝昭元凤四年帝加元服赐中二千石㠯下及天下民爵尊庙号孝宣本始二年尊孝武庙为世宗庙廵狩所幸之郡国皆立庙赐民爵一级褒吏治孝宣神爵四年颍川太守黄霸㠯治行赐爵及颍川吏民有行义者爵人二级力田一级正妇顺女帛灾异孝元永光二年诏阴阳不调三光晻昧其大赦天下赐民爵一级吏六百石㠯上爵五大夫勤事吏各三级匈奴朝孝成河平四年匈奴来朝赦天下徒赐孝弟力田爵二级赐民爵赐民爵户一级赐天下民当为父后者爵一级赐民长子爵一级孝惠六年令民得卖爵孝文后六年夏旱令民得卖爵鬻爵孝惠元年民有罪得买爵三十级以免死罪晁错说上曰今募天下入粟县官得㠯拜爵得以除罪入粟受爵至五大夫㠯上廼复一人耳于是文帝从错之言令民入粟边六百石爵上造稍增至四千石为五大夫万二千石为大庶长各以多少级数为差又言募民徙塞事募不足募输奴婢欲以拜爵者上从其言景帝上郡㠯西旱复修卖爵令而裁其贾㠯招民武帝时兵革数动民多买复及五大夫千夫调发之士益鲜于是除五大夫千夫为吏孝成鸿嘉三年令民得买爵贾级千钱永始二年诏曰闗东比歳不登吏民以义收食贫民入谷物助县官赈赡者已赐直其百万㠯上加赐爵右更欲为吏补三百石其吏也迁二等三十万㠯上赐爵五大夫吏亦迁二等民补郎西汉㑹要卷三十五西汉会要卷三十六钦定四库全书西汉㑹要卷三十六宋徐天麟撰职官六特进王谭位特进领城门兵王商位特进领城门兵置幕府得举吏如将军傅喜位特进奉朝请薛宣加宠特进位次师安昌侯给事中视尚书事张禹以列侯朝朔望位特进见礼如丞相置从事史五人领尚书事霍光霍山以大将军领尚书事张安世以车骑将军领尚书事又以卫将军领尚书事师丹以左将军领尚书事萧望之以前将军领尚书事王凤大司马领尚书事郑寛中以光禄大夫领尚书事孔光光禄勲领尚书事张禹光禄大夫领尚书事霍山奉车都尉领尚书事周堪光禄大夫领尚书事车骑将军王音内领尚书外典兵马史髙以外属为大司马车骑将军领尚书事平尚书事于定国光禄大夫平尚书事张敬中大夫平尚书事领他官桑𢎞羊为治粟都尉领大农东邪咸阳孔仅为大农丞领盐鐡事霍山奉车都尉侍中领三辅胡越骑孔光为帝太傅领宿卫王谭王商位特进领城门兵金渉为侍中骑都尉领三辅胡越骑钟元为尚书令领廷尉刘向以故九卿召拜为郎中领䕶三辅都水息夫躬以左曺光禄大夫使持节领䕶三辅都水冯参为谏大夫领䕶左冯翊都水刘向为光禄大夫领校中五经袐书刘歆河平中受诏与父向领校袐书兼官张安世车骑将军光禄勲又迁右将军光禄勲宣帝徙度辽将军未央卫尉范明友为光禄勲宣帝拜萧望之为前将军光禄勲赵充国权为后将军兼水衡都尉征匈奴还为后将军少府王莽为右将军卫尉右将军典属国常惠冯奉世王尊转守槐里兼行美阳令事行张汤韩安国并㠯御史大夫行丞相事平阳侯曺窋行御史大夫事太仆臣贺行御史大夫事行太常事大中大夫刘歆汾阳侯靳石为太常行太仆事韩延年为太常行大行令事行大鸿胪事少府乐成太子少𫝊臣安行宗正事少府忠行廷尉事王温舒为右辅行中尉留侯张良行太子少傅事黄霸廷尉监行丞相长史事盖寛饶迁諌大夫行郎中户将事王尊守京辅都尉行京兆尹事刘徳宗正行京兆尹事翟义南阳都尉行太守事王尊转守槐里兼行美阳令事守朱云以六百石秩守御史大夫光禄大夫刘辟疆守长乐卫尉守少府萧望之萧育泰山太守入守大鸿胪执金吾任宏守大鸿胪御史臣光守尚书令赵广汉京辅都尉守京兆尹龚胜光禄大夫守右扶风王䜣为右辅都尉守右扶风武帝出驻车拜䜣为真薛宣入守左冯翊满岁称职为真朱博㠯髙第入守左冯翊满岁为真守丞相长史邉通守军正丞胡建守廷史路温舒张敞守大原大守王尊守京辅都尉茂陵守令尹公华阴守丞嘉假汉二年拜曺参为假右丞相入屯兵闗中假稲田使者燕仓赵充国以假司马从贰师将军军候假丞杜勲宿卫汉二年六月汉王还栎阳令诸侯子在闗中者皆集栎阳为卫髙帝崩陈平畏谗固请之得宿卫髙后二年齐哀王遣弟章入宿卫于汉封朱虚侯四年封章弟兴居为东牟侯皆宿卫长安文帝入未央宫有谒者十人列㦸卫端门武帝时董仲舒对策曰使诸列侯郡守二千石各择其吏民之贤者岁贡各二人以给宿卫终军曰得列宿卫食禄五年王臧上言宿卫累迁一岁至郎中令张安世辅政宿卫十有三年封为富平侯昭帝时燕王旦上书愿归符玺入宿卫宣帝地节二年诏曰博陆侯宿卫武帝三十余年阳城侯刘徳亲亲行谨厚以徳得官宿卫者二十余年魏相奏张安世子延寿重厚可以为光禄勲领宿卫臣杨恽与孙㑹宗书曰幸頼先人余业得备宿卫冯参为黄门郎给事中宿卫十余年孔光为帝太傅位四辅给事中领宿卫成帝诏曰车骑将军王音宿卫忠正勤劳王家元后益封孔光诏曰博陆侯光宿卫四世世为傅相光禄勲丰宿卫三世奉车都尉甄邯宿卫勤劳建议定策待诏尚方待诏待诏金马门待诏公车待诏承明之庭待诏殿中待诏五柞宫待诏丞相府待诏官者庐待诏黄门武帝诏求能为韩诗者召蔡义待诏伍宏㠯毉待诏吾邱寿王㠯善格五待诏宣帝诏见王褒以为待诏魏相奏言知音善鼓雅琴者赵定龚徳皆召见待诏本草待诏成帝时言祭祀方术者皆得待诏上计孝武元封五年三月至泰山增封因朝诸侯王列侯受郡国计太初元年春受计于甘泉天汉三年三月行幸泰山修封祀明堂因受计太始四年三月行幸泰山因受计孝宣黄龙元年诏曰上计簿具文而已务为欺谩以避其课御史察计簿非实者按之使真伪毋相乱严助愿奉三年计最京房为魏郡太守自请岁竟乘传奏事天子许焉张苍为计相一月更以列侯为主计四岁萧何为相国令苍以列侯居相府领郡国上计者司𨽻校尉奏丞相衡位三公领计簿而颛地盗上郝贤坐为上谷太守入弋财物计谩免西汉㑹要卷三十六西汉会要卷三十七钦定四库全书西汉㑹要卷三十七宋徐天麟撰职官七秩禄万石太师太傅太保丞相太尉御史大夫前后左右将军中二千石太常光禄勲卫尉太仆廷尉大鸿胪宗正大司农少府执金吾真二千石二千石太子太傅太子少傅詹事将作少府大长秋长乐少府长信少府典属国水衡都尉京兆尹左冯翊右扶风京辅都尉左辅都尉右辅都尉司𨽻校尉城门校尉中垒校尉屯骑校尉歩兵校尉越骑校尉长水校尉胡骑校尉射声校尉虎贲校尉诸侯相郡太守长信中太仆诸侯太傅诸侯御史大夫诸侯中尉中少府左曺右曺大郡都尉州牧长陵令大内比二千石丞相司直䕶军都尉光禄大夫五官中郎将左中郎将右中郎将虎贲中郎将监羽林中郎将西域都䕶奉车都尉驸马都尉骑都尉郡都尉千石丞相长史大司马长史御史中丞将军长史太常丞光禄丞卫尉丞太仆丞大鸿胪丞宗正丞大司农丞少府丞执金吾廷尉正廷尉左监廷尉右监诸侯郎中令诸侯仆万户县令比千石大中大夫郎中车将郎中户将郎中骑将谒者仆射期门仆射八百石比八百石諌大夫六百石将作少府丞詹事丞水衡都尉丞廷尉左平廷尉右平京兆丞左冯翊丞右扶风丞京辅都尉丞右辅都尉丞左辅都尉丞郡长史州刺史郡太守丞郡都尉丞万户县令朔方刺史太子门大夫太子庶子太常掌故武骑常侍公车司马令大廐令未央令家马令车府令路軨令骑马令式道左候式道右候式道中候廪犠令外史闾师比六百石博士议郎左中郎右中郎五官郎中戊巳校尉太子洗马谒者五百石县长四百石县丞县尉比四百石五官侍郎左侍郎右侍郎三百石次县长比三百石五官郎左郎中右郎中二百石左冯翊卒史县丞县尉比二百石百石御史属左右内史卒史郡国五经卒史大行卒史长安游徼长安狱史比百石斗食大司农属佐史增秩汲黯以诸侯相秩居淮阳诏增符玺郎秩二等宣帝时二千石有治理效辄㠯玺书勉厉增秩赐金王成为胶东相治甚有声宣帝最先褒之下诏曰胶东相成治有异等其秩成中二千石赐爵闗内侯颍川太守黄霸秩以八百石居以治行褒扬秩中二千石召信臣为南阳大守为百姓兴利又为河南太守治行第一数增秩赐金周堪召拜光禄大夫秩中二千石小黄令焦延寿举最当迁三老官属上书借留有诏许增秩留冯野王为大鸿胪王舅不宜备九卿以秩为上郡太守班伯迁水衡都尉秩中二千石萧咸为𢎞农河东太守所居有政迹数增秩赐金萧由迁江夏太守平江贼成重等有功增秩陈立为巴郡太守秩中二千石居平帝元始元年赐吏在位二百石以上壹切满秩如真益吏禄孝惠即位诏曰吏所以治民也能尽其治则民頼之故重其禄所以为民也孝宣神爵三年诏曰吏不亷平则治道衰令小吏皆勤事而奉禄薄欲其毋侵渔百姓难矣其益吏百石以下奉十五孝成绥和元年益大司马大司空奉如丞相班序太师位在太傅上太保次太傅太傅位在三公上武帝㠯卫青为大将军位在诸公上汉兴置大将军骠骑将军位次丞相旧列侯奉朝请者位次三公元寿二年赐大司马位在司徒上御史大夫位上卿前后左右将军位上卿詹事位在长秋上中太仆位在正卿太仆上给事中位次侍中中常侍故事司𨽻校尉位在司直下其有所㑹居二千石前诸侯羣臣朝十月仪先平明谒者治礼引㠯次入殿门传曰趋殿下郎中侠陛陛数百人功臣列侯诸将军军吏㠯次陈西方东乡文官丞相以下陈东方西乡大行设九賔胪句传于是皇帝辇出房引诸侯王㠯下至吏六百石㠯次奉贺诸侯王相国太师太傅太保丞相大司马御史大夫大将军列将军兼官特进列将军列侯奉朝请太常光禄勲卫尉太仆廷尉宗正大司农大鸿胪少府长信少府中少府执金吾太子太傅水衡都尉京兆尹左冯翊右扶风典属国将作少府就国侯颍川三河大守齐楚等相东海等太守髙密等侯太子少府太子詹事闗内侯丞相司直司𨽻校尉城门校尉八校尉搜粟都尉光禄大夫御史中丞丞相长史三辅都尉五官左右中郎将羽林中郎将䕶军都尉奉车都尉驸马都尉骑都尉尚书令西域都䕶大中大夫尚书仆射尚书诸侯太傅十三州刺史朔方刺史郡都尉闗都尉农都尉属国都尉西域副都尉郎中车将郎中户骑二将诸侯中尉诸侯内史諌大夫太子家令博士九卿列卿丞谒者仆射公车司马令将军长史廷尉正监长安令千石令黄门侍郎尚书丞郎议郎五官左右中郎从事中郎太史令廷尉平三辅丞六百石令五百石长郡司马长史五官左右侍郎太守丞都尉丞三百石长侍御史太子门大夫五官左右郎中太子庶子中庶子太子舍人太子洗马羽林郎蛮夷叙位孝宣甘露三年匈奴唿韩邪单于欵五原塞愿奉国珍朝三年正月诏公卿议其仪丞相霸御史大夫定国议曰圣王之制施徳行礼先京师而后诸夏先诸夏而后边方诗云率礼不越遂视旣发相土烈烈海外有截陛下圣徳充塞天地光被四表匈奴单于郷风慕义举国同心奉珍朝贺自古未之有也单于非正朔所加王者所客也礼仪宜如诸侯王称臣昧死再拜位次诸侯王下太子太傅萧望之以为单于非正朔所加故称敌国宜待以不臣之礼位在诸侯王上殊域稽首称藩中国逊而不臣此则羁縻之谊谦亨之福也书曰戎狄荒服言其来服荒忽亾常如使匈奴后嗣卒有鸟窜鼠伏阙于朝享不为畔臣信义行乎蛮貉福祚流于亾穷万世之长策也天子采之下诏曰盖闻五帝三王教化所不施不及以政今匈奴单于称北蕃朝正朔朕之不逮徳不能𢎞覆其以客礼待之令单于位在诸侯王上赞谒称臣而不名西汉㑹要卷三十七西汉会要卷三十八钦定四库全书西汉㑹要卷三十八宋徐天麟撰职官八使外国孝武建元中月氐怨匈奴汉廼募能使者张骞以郎应募使月氐元封五年诏令州郡察吏民有茂材异等可使絶国者天汉元年遣蘓武以中郎将使持节送匈奴使留在汉者武与副中郎将张胜及假吏募士斥侯百余人俱卭筰愿为内臣妾孝武廼拜司马相如为中郎将建节往使副使者王然于壶充国吕越人驰四乘之传以赂西南夷至蜀大守㠯下郊迎县令负弩矢先驱天子闻张骞之言欲从蜀求大夏道廼令因蜀犍为发间使四道并出出駹出莋出徙卭出𤏡孝昭始元六年移中监蘓武前使匈奴留十九岁廼还奉使全节㠯武为典属国宣帝时光禄大夫义渠安国使行诸𦍑元康元年上令羣臣举可使西域者前将军韩增举上党冯奉世以卫候使持节送大宛诸国客元帝初元四年卫司马谷吉使匈奴不还建昭三年使䕶西域骑都尉甘延寿副校尉陈汤矫发戊巳校尉屯田吏士及西域胡兵攻郅支单于斩其首传诣京师萧育迁谒者使匈奴副校尉后复为中郎将使匈奴萧咸为中郎将使匈奴萧由迁谒者使匈奴副校尉金参使匈奴匈奴中郎将行水灾流民孝武元狩三年遣谒者劝有水灾郡种宿麦举吏民能假贷贫民者㠯名闻元鼎二年九月诏方今水潦移于江南方下巴蜀之粟致之江陵遣博士中等分循行谕告所抵毋令重困吏民有赈救饥民免其戹者具举以闻元鼎中博士徐偃使行风俗偃矫制使胶东鲁国鼓铸盐鐡中军奏偃矫制颛行非奉使体孝昭始元二年三月遣使者赈贷贫民毋种食者孝宣本始四年正月诏今岁不登已遣使者赈贷困乏孝成建始三年九月诏廼者郡国被水灾流杀人民遣諌大夫林等循行天下河平四年三月遣光禄大夫博士嘉等十一人行举濒河之郡水所损伤困乏不能自存者财赈贷避水它郡国在所冗食之举淳厚有行能直言之士平当行流民幽州奉使十一人者为最阳朔二年秋闗东大水流民欲入闗者勿苛留遣諌大夫博士分行视九月奉者不称鸿嘉四年正月诏水旱为灾闗东流冗者衆已遣使者循行郡国被菑害什四㠯上民赀不满三万勿出租赋逋贷未入皆勿收流民欲入闗輙籍内孝哀初即位诏廼者河南颍川郡水出流杀人民坏庐舍已遣光禄大夫循行举籍赐死者棺钱人三千举贤观风孝武元狩六年遣博士大等六人分循行天下存问鳏寡废疾亾㠯自振业者贷与之谕三老孝弟㠯为民师举独行之君子召诣行在所士有特招使者之任也详问隠处亾位及寃失职姦猾为害野荒治苛者举奏郡国有所㠯为便者上丞相御史㠯闻孝昭始元元年遣故廷尉王平等五人持节行郡国举贤良问民所疾苦寃失职者孝宣元康四年遣大中大夫彊等十二人循行天下存问鳏寡览观风俗察吏治得失举茂材异伦之士本始二年遣使者持节诏郡国二千石谨牧养民而风徳化孝元初元元年诏方田作时朕惧蒸庶之失业临遣光禄大夫褒等十二人循行天下存问耆老鳏寡孤独困乏失职之民延登贤俊招显侧陋因览风俗之化建昭四年临遣諌大夫博士赏等二十一人循行天下存问耆老鳏寡孤独困乏失职之人举茂材特立之士孝成永始三年正月日有蚀之诏临遣大中大夫嘉等循行天下存问耆老民所疾苦其与部刺史举淳朴谦逊有行义者各一人孝平元始四年遣大仆王恽等八人置副假节分行天下览观风俗举寃狱治狱使者内者令郭穰孝宣五凤四年四月日有蚀之诏㠯前使使者问民所疾苦复遣丞相御史掾二十四人循行天下举寃狱察擅为苛禁深刻不改者孝成鸿嘉元年诏曰方生长时临遣諌大夫理等举三辅三河𢎞农寃狱成帝初即位孔光为博士数使録寃狱行风俗赈赡流民奉使称㫖杂遣使吴楚反以袁盎为大常奉宗庙使吴王吴王弟子徳侯为宗正辅亲戚使宣帝时蔡祭以好农使劝郡国至大官稲田使者燕仓地节中光禄大夫郭昌使行河李寻以骑都尉使䕶河隄成帝时河决馆陶河隄使者王延世使塞鸿嘉四年河隄都尉许商与丞相许孙禁行图视方略冯野王㠯故二千石使行河隄平当㠯经明禹贡使行河为骑都尉领河隄河平三年谒者陈农使使求遗书于天下孝平元始元年遣諌大夫行三辅举籍吏民㠯元寿二年仓卒时横歛者偿其直元始二年使谒者大司马掾四十四人持节行边兵元始二年郡国大旱蝗遣使者捕蝗奉使矫制上武帝即位汲黯为谒者东粤相攻上使黯往视之至吴而还报曰粤人相攻固其俗不足以辱天子使者河内失火烧千余家上使黯往视之还报曰家人失火屋比延烧不足忧臣过河内贫人伤水旱万余家或父子相食臣谨以便宜持节发河内仓粟以赈贫民请归节伏矫制辠上贤而释之元鼎中博士徐偃使行风俗偃矫制使胶东鲁国鼓铸盐鐡还奏事徙为大常丞御史大夫张汤劾偃矫制大害法至死偃以为春秋之义大夫出疆有可以安社稷存万民颛之可也汤以致其法不能诎其义有诏下终军问状军诘偃曰古者诸侯国异俗分百里不通时有聘㑹之事安危之埶唿吸成变故有不受辞造命颛已之宜今天下为一万里同风故春秋王者无外偃廵封域之中称以出疆何也且盐鐡郡有余臧正二国废不鼓不足以为利害而以安社稷存万民为辞何也又诘偃胶东南近琅邪北接北海鲁国西枕泰山东有东海受其盐鐡偃度四郡口数田地率其用器食盐不足以并给二郡邪将埶宜有余而吏不能也何以言之偃矫制而鼓铸者欲及春耕种赡民器也今鲁国之鼓当先具其备至秋乃能举火此言与实反者非与偃以前三奏无诏不惟所为不许而直矫作威福以从民望干名采誉此明圣所必加诛也枉尺直寻孟子称其不可今所犯罪重所就者小偃自予必死为之邪将幸诛不加而欲以采名也偃穷诎服罪当死军奏偃矫制颛行非奉使体请下御史召偃即罪奏可上善其诘有诏示御史大夫浩侯王恢坐使酒泉矫制害当宣帝元康元年上令羣臣举可使西域者前将军韩增举上党冯奉世以卫候使持节送大宛诸国客至伊修城㑹故莎车王弟唿屠证与旁国共杀其王万年及汉使者奚充国自立为王时匈奴又发兵攻车师成不能下而去莎车遣使扬言北道诸国已属匈奴矣于是攻劫南道与㰱盟畔汉从鄯善以西皆絶不通都䕶郑吉校尉司马意皆在北道诸国间奉世与其副严昌计以为不亟击之则莎车日彊其执难制必危西域遂以节谕告诸国王因发其兵南北道合万五千人进击莎车攻拔其城莎车王自杀传其首诣长安更立它昆弟子为莎车王诸国悉平威振西域奉世乃罢兵以闻帝召见韩增曰贺将军所举得其人奉世遂西至大宛大宛闻其斩莎车王敬之异于它使得其名马象龙而还上甚説议封奉世丞相将军皆以为可独少府萧望之以为奉世奉使有指而擅矫制违命发诸国兵虽有功效不可以为后法即封奉世开后奉使者利以奉世为比争逐发兵要功万里之外为国家生事于夷狄渐不可长奉世不宜受封上善望之议以奉世为光禄大夫西汉㑹要卷三十八西汉会要卷三十九钦定四库全书西汉㑹要卷三十九宋徐天麟撰职官九奉使矫制下元帝建昭三年使西域都䕶骑都尉甘延寿副校尉陈汤共诛斩匈奴郅支单于于康居始郅支单于困辱使者上书骄嫚汤为人沈勇有太虑多策谋喜奇功毎过城邑山川常登望旣领外国与延寿谋曰边方畏服大种其天性也西域本属匈奴今郅支单于威名逺闻侵陵乌孙大宛常为康居画计欲降服之如得此二国北击伊列西取安息南排月氐山离乌弋数年之间城郭诸国危矣且其人剽悍好战伐数取胜久蓄之必为西域患郅支单于虽所在絶逺蛮夷无金城强弩之守如发屯田吏士敺从乌孙衆兵直指其城下彼亾则无所之守则不足自保千载之功可一朝而定也延寿亦以为然欲奏请之陈汤曰国家与公卿议大策非凡所见事必不从延寿犹与不听㑹其久病汤独矫制发城郭诸国兵车师戊巳校尉屯田吏士延寿闻之惊起欲止焉汤怒按剑叱延寿曰大衆已集㑹竖子欲阻衆邪延寿遂从之部勒行陈益置扬威白虎合骑之校汉兵胡兵合四万余人延寿汤上疏自劾奏矫制陈言兵状遂斩单于首旣至论功石显匡衡以为延夀汤擅兴师矫制幸得不诛如复加爵土则后奉使者争欲乘危儌幸生事于蛮夷为国招难渐不可开元帝内嘉延寿汤功而重违衡显之议议久不决故宗正刘向上疏曰郅至单于囚杀使者吏士以百数事暴扬外国伤威毁重羣臣皆闵焉陛下赫然欲诛之意未尝有忘西域都䕶延寿校尉副汤承圣指倚神灵緫百蛮之君㩜城郭之兵出百死入絶域遂蹈康居屠五重城搴歙侯之旗斩郅支之首垂旌万里之外扬威昆山之西扫谷吉之耻立昭明之功万国慴伏莫不惧震唿韩邪单于见郅支已诛且喜且惧乡风驰义稽首来賔愿守北藩累世称臣立千载之功建万世之安羣臣之勲莫大焉昔周大夫方叔吉甫为宣王诛猃狁而百蛮从其诗曰啴啴焞焞如霆如雷显允方叔征伐猃狁蛮荆来威易曰有嘉折首获匪其丑言羙诛首恶之人而诸不顺者皆来从也今延寿汤所诛震虽易之折首诗之雷霆不能及也论大功者不録小过举大美者不疵细瑕司马法曰军赏不踰月欲民速得为善之利也盖急武功重用人也吉甫之归周厚赐之其诗曰吉甫宴喜旣多受祉来归自镐我行永久千里之镐犹以为逺况万里之外其勤至矣延寿汤旣未获受祉之报反屈捐命之功久挫于刀笔之前非所以劝有功励戎士也昔齐桓前有尊周之功后有㓕项之罪君子以功覆过而为之讳行事贰师将军李广利捐五万之师縻亿万之费经四年之劳而仅获骏马三十匹虽斩宛王母鼓之首犹不足以复费其私罪恶甚多孝武以为万里征伐不録其过遂封拜两侯三卿二千石百有余人今康居国彊于大宛郅支之号重于宛王杀使者罪甚于留马而延寿汤不烦汉士不费什粮比于贰师功徳百之且常惠随欲击之乌孙郑吉迎自来之日逐犹皆裂土受爵故言威武勤劳则大于方叔吉甫列功覆过则优于齐威贰师近事之功则髙于安逺长罗而大功未着小恶数布臣窃痛之宜以时解县通籍除过勿治尊宠爵位以劝有功于是天子下诏曰匈奴郅支单于背畔礼义留杀汉使者吏士甚逆道理朕岂㤀之哉所以优游而不征者重动师衆劳将率故隠忍而未有云也今延寿汤睹便宜乘时利结城郭诸国擅兴师矫制而征之頼天地宗庙之灵诛讨郅支单于斩获其首及阏氏贵人名王以下千数虽踰义干法内不烦一夫之役不开府库之藏因敌之粮以赡军用立功万里之外威震百蛮名显四海为国除残兵革之原息边竟得以安然犹不免死亾之患罪当于在奉宪朕甚闵之其赦延寿汤罪勿治诏公卿议焉议者以为宜如军法捕斩单于令匡衡石显以为郅支本亾逃失国窃号絶域非真单于元帝取安逺侯郑吉故事封千户衡显复争廼封延夀为义成侯赐汤爵闗内侯食邑各三百户加赐黄金百斤告上帝宗庙大赦天下拜延寿为长水校尉汤为射声校尉矫节周勃欲入北军襄平侯纪通尚符节乃令持节矫内勃北军少帝令谒者持节劳刘章章欲夺节谒者不肯章乃与载因节信驰斩长乐卫尉吕更始还入北军汲黯以便宜持节发河内仓粟以赈贫民请归节伏矫制罪上贤而释之戾太子使舍人无且持节夜入未央宫征和三年卫太子擅发兵卢贺坐受太子节掠死太子召监北军使者任安发北军兵安受节已闭军门不肯应太子太子败安坐受太子节怀二心要斩考课公卿课羣吏宣帝始亲政事自丞相㠯下各奉职奏事㠯传奏其言考试功能侍中尚书功劳当迁及有异善厚加赏赐丙吉曰歳竟丞相课其殿最奏行赏罚地节四年诏令郡国歳上系囚㠯掠笞若瘦死者所坐名县爵里丞相御史课殿最㠯闻黄龙元年诏曰上计簿具文而已务为欺谩㠯避其课三公不㠯为意朕将何任御史察计簿疑非实者按之使真伪毋相乱孝元使尚书选第中二千石而大鸿胪冯野玉行能第一陈成为御史中丞緫领州郡奏事课第诸刺史班上况为河农都尉大司农奏课连最谷永荐薛宣疏曰宣考绩功课简在两府不敢过称光禄第郎从官孝元永光元年诏丞相御史举质朴淳厚谦逊有行者光禄歳以此科第郎从官光禄勲举何武四行博士选三科成帝时博士选三科髙第为尚书次为刺史其不通政事㠯久次补诸侯大傅孔光㠯髙第为尚书州郡课河南守吴公治平为天下第一召入为廷尉儿寛为左内史有军发臣负租课殿当免民恐失之输租不絶课更以最刺史以六条问事故事选郡国守相髙第为中二千石宣帝厉精为治二千石有治理効輙以玺书勉厉公卿阙则选诸所表㠯次用之宣帝㠯贤良髙第扬州刺史黄霸为颍川太守秩比二千石居官户口嵗增治为天下第一召守京兆尹秩二千石坐发民治驰道不先㠯闻又发骑士诣北军马不适士効乏军兴连贬秩有诏归颍川太守官㠯八百石居郡中愈治下诏称扬赐爵闗内侯黄金百斤秩中二千石朱邑北海太守㠯治行第一入为大司农尹翁归为扶风盗贼课常为三辅最韩延夀为东郡太守断狱大减为天下最河南太守召信臣治行常为第一荆州刺史奏信臣为百姓兴利赐黄金四十斤何武为清河太守坐郡中被灾害什四免天水太守陈立劝民耕农为下最陈万年广陵太守髙第入为右扶风郑昌迁淮阳相以髙第入为右扶风郡县课秋冬课吏卜式为成皐令将漕最拜齐太傅义纵补上党郡中令县亡逋事举第一迁为长陵及长安令赵广汉为翟阳令㠯治行尤异迁京辅都尉张敞拜胶东相上名尚书调补县令者数十人尹赏㠯三辅髙第选守长安令何显家有市籍租常不入县数负其课焦延夀为小黄令臣候司先知姦邪盗贼不得发举最当先朱博栎阳令徙云阳平陵三县㠯髙第入为长安令萧育为茂陵令㑹课育第六而漆令郭舜殿见责问育为之请扶风怒曰君课第六裁自脱何暇欲为左右言及罢出传召茂陵令诣后曺当㠯职事对功次周仁为太子舍人积功迁至大中大夫卫绾为郎功次迁中郎将石奋积功劳孝文时官至大中大夫赵禹㠯刀笔吏积劳为御史儿寛为掌故功次补廷尉文学卒史田广明㠯郎为天水司马功次迁河南都尉王䜣㠯郡县吏积功稍迁被阳令冯奉世为郎昭帝时㠯功次补武安长冯野王为大子中庶子㠯功次补武阳长冯逡为美阳令功次迁长乐屯卫司马冯谭㠯孝亷为郎功次补天水司马薛恭本郡孝者恭次稍迁平当少为大行治礼丞功次补大鸿胪文学元帝数召见京房对曰古帝王以功举贤则万化成瑞应着末世以毁誉取人故业功废而致灾异宜令百官各试其功灾异可息诏使房作其事房奏考功课吏法上令公卿朝臣与房㑹议温室皆以房言烦碎令上下相司不可许上意乡之时部刺史奏事京师上召见诸刺史令房晓以课事刺史复以为不可行惟御史大夫郑𢎞光禄大夫周堪初言不可后善之上令房上弟子晓知考功课吏事者欲试用之房上中郎任良姚平愿以为刺史试考功法臣得通籍殿中为奏事以防雍塞石显五鹿充宗皆疾房欲逺之建言宜试以房为郡守元帝于是以房为魏郡大守秩八百石居得以考功法治郡房自请愿无属刺史得除用它郡人自第吏千石已下歳竟乘传奏事天子许焉房自知数以论议为大臣所非内与石显五鹿充宗有隙不欲逺离左右及为大守忧惧以建昭二年二月朔拜上封事曰辛酉已来䝉气衰去大阳精明臣独欣然以为陛下有所定也然少阴倍力而乘消息臣疑陛下虽行此道犹不得如意臣窃悼惧守阳平侯鳯欲见未得至己卯臣拜为大守此言上虽明下犹胜之效也臣出之后恐必为用事所蔽身死而功不成故愿歳尽乘传奏事䝉哀见许廼辛巳䝉气复乘卦大阳侵色此上大夫覆阳而上意疑也己卯庚辰之间必有欲隔絶臣令不得乘传奏事者房未发上令阳平侯鳯承制诏房止无乘传奏事房意愈恐去至新丰因邮上封事房去月余竟下狱官称大府二府两府四府五府从官中都官中朝外官左官郡将郡主吏府官西汉㑹要卷三十九西汉会要卷四十钦定四库全书西汉㑹要卷四十宋徐天麟撰职官十集议上议立君髙后四年诏曰皇帝疾久不已不可属天下其议代之羣臣顿首奉诏汉大臣使人迎代王郎中令张武等议皆曰愿称疾无往中尉宋昌进曰大王勿疑也代王入代邸羣臣上议曰丞相臣平大尉臣勃大将军臣武御史大夫臣苍宗正臣郢朱虚侯臣章东牟侯臣兴居典客臣揭再拜言云云臣谨请阴安侯顷王后琅琊王泽列侯吏二千石议大王髙皇帝子宜为嗣元平元年昭帝崩亡嗣羣臣议所立咸持广陵王郎有上书言王不可以承宗庙霍光承皇太后诏召昌邑王旣至即位行淫乱光遂召丞相御史将军列侯中二千石大夫博士㑹议未央宫羣臣皆惊愕失色田延年曰今日之议不得旋踵于是议者皆叩头曰唯将军令光与羣臣连名奏王尚书令读奏曰丞相臣敞等云云臣敞等谨与博士臣霸臣隽舍臣徳臣虞舍臣射臣苍等议当废太后诏归贺昌邑光坐庭中㑹丞相以下定议所立广陵王已前不用及燕刺王谋反其子不在议中近亲唯有皇曾孙光遂与丞相上奏皇太后诏曰可议储嗣文帝元年有司请蚤建太子诏曰其安之有司固请更议不宜上乃许之成帝召丞相翟方进御史大夫孔光右将军亷褒后将军朱博皆引入禁中议中山定陶王谁宜为嗣者方进王根以为定陶王宜为嗣褒博皆如方进根议光独以为中山王宜为嗣上以礼兄弟不相入庙遂立定陶王为太子议宗庙髙后七年诏曰昭灵夫人太上皇妃也武哀侯宣夫人髙帝兄姊也号谥不称其议尊号丞相臣平等请尊昭灵夫人曰昭灵后武哀侯曰武哀王宣夫人曰昭哀后孝景元年诏曰其为孝文皇帝庙为昭徳之舞以明休徳其与丞相列侯中二千石礼官具礼仪奏丞相臣嘉等谨议世功莫大于髙皇帝徳莫盛于孝文皇帝髙帝庙宜为帝者太祖之庙孝文皇帝庙宜为帝者太宗之庙制曰可宣帝即位诏丞相御史曰孝武庙乐未称其与列侯二千石博士议于是羣臣大议庭中皆曰宜如诏书长信少府夏侯胜独曰不宜立庙乐公卿共难胜曰此诏书也胜曰诏书不可用也于是丞相义御史大夫广明劾奏胜非议诏书毁先帝不道下狱有司遂请尊孝武帝为世宗庙奏盛徳文始五行之舞本始元年诏曰故皇太子在湖未有号谥歳时祠其议谥置园邑元帝时贡禹奏言古者天子七庙今孝惠孝景庙皆亲尽宜毁及郡国庙不应古礼天子是其议元光四年廼下诏先议罢郡国庙其与将军列侯中二千石二千石诸大夫博士议郎议丞相元成御史大夫郑𢎞太子太傅严彭祖少府欧阳地余諌大夫尹更始等七十人皆曰宗庙在郡国宜亡修臣请勿复修奏可因罢郡国庙后月余复下诏曰祖宗之庙不敢自颛其与将军列侯中二千石二千石诸大夫博士议元成等四十四人奏议㠯为髙帝宜为帝者太祖之庙世世不毁承后属尽者宜毁今宗庙异处昭穆不序宜入就太祖庙而序昭穆如礼大司马车骑将军许嘉等二十九人㠯为孝文宜为帝者太宗之庙廷尉忠㠯为孝武宜为世宗之庙諌大夫尹更始等十八人㠯为皇考庙非正礼宜毁于是上重其事依违者一年廼下诏曰云云其正礼仪元成等奏曰祖宗之庙世世不毁继祖以下五世而迭毁云云奏可后歳余元成薨匡衡为丞相上诏问衡议欲复之衡深言不可久之遂尽复所罢寝庙园皆修祀如故哀帝即位丞相光大司空武奏言迭毁之次当㠯时定臣请与羣臣杂议奏可于是光禄勲彭宣詹事满昌博士左咸等五十三人皆以为继祖宗㠯下五世而迭毁孝武皇帝亲尽宜毁太仆王舜中垒校尉刘歆议㠯七庙言之孝武皇帝未宜毁上览其议而从之制曰太仆舜中垒校尉歆议可至平帝元始中大司马王莽奏皇考庙本不当立又南陵云陵园陵名未正谨与大司徒晏等百四十七人议请皇考庙毁勿修罢南陵云陵为县奏可议郊祀孝文十五年黄龙见于成纪上乃下诏议郊祀元狩二年天子郊雍议曰今上帝朕亲郊而后土母祀则礼不答也有司与太史公祠官寛舒等议云云于是天子遂东立后土祠如寛舒等议李延年以好音见上善之下公卿议曰民间祠有鼓舞乐今郊祀而无乐岂称乎公卿曰云云成帝初即位丞相衡御史大夫谭奏言甘泉㤗畤河东后土之祠宜可徙置长安愿与羣臣议定奏可大司马车骑将军许嘉等八人㠯为宜如故右将军王商博士师丹议郎翟方进等五十人㠯为宜徙于是衡谭奏议曰今议者五十八人其五十言当徙八人以为不宜宜于长安定南北郊天子从之平帝元始五年大司马王莽奏臣谨与太师孔光长乐少府平晏大司农左咸中垒校尉刘歆大中大夫朱阳博士薛顺议郎国由等六十七人议皆曰宜如建始时丞相衡等议复长安南北郊奏可后莽又奏言臣谨与大师光大司徒宫羲和歆等八十九人议皆曰宜令墬祗称皇墬后祗兆曰广畤奏可议典礼文帝十五年使博士诸生刺六经中作王制谋议廵守封禅事武帝建元元年议立明堂元朔元年诏曰朕深诏执事兴亷举孝今或至阖郡而不荐一人其与中二千石礼官博士议不举者罪五年诏太常其议与博士弟子员丞相𢎞谨与太常臧博士平等议曰云云元鼎四年六月汾阴得寳鼎迎至长安公卿大夫皆议尊寳鼎天子曰鼎曷为出哉有司皆言鼎宜视宗祢庙藏于帝庭以合明应制曰可自得寳鼎上与公卿诸生议封禅封禅用希旷絶莫知其仪体而羣儒采封禅尚书周官王制之望祀射牛事齐人丁公年九十余对曰云云羣臣旣已不能辨明封禅事上为封祠器以示羣儒于是尽罢羣儒弗用帝议欲放古廵守封禅之事诸儒对者五十余人未能有所定上乃自制仪颇采儒术以文之焉禇大与儿寛议封禅于上前大不能及元封七年大中大夫公孙卿壶遂大史令司马迁等言厯纪废坏宜改正朔上乃诏御史大夫寛曰与博士共议今宜何以为正朔服色何上寛与博士赐等议皆曰云云遂诏卿遂等与侍郎尊大典星射姓等议造汉厯宣帝时美阳得鼎献之下有司议多㠯为宜荐见在宗庙如元鼎时故事张敞上议曰今此鼎细小不宜荐见于宗庙制曰京兆尹议是石渠论五经同异司𨽻校尉涓勲奏言丞相请遣掾史以宰士督察天子奉使命大夫甚悖逆顺之理愿下中朝特进列侯将军㠯正国法度议者以为丞相掾不宜移书督趂司𨽻哀帝即位有诏问丞相大司空定陶共王太后宜何居礼光议以为定陶太后宜改筑宫大司空何武曰可居北宫上从武言傅大后欲与成帝毋俱称尊号羣下多顺指言宜立尊号唯师丹与孔光持不可上重违大臣又内廹傅太后依违者连嵗议封建汉五年诏诸侯王视有功者立㠯为燕王荆王臣信等十人皆曰太尉卢绾功最多请立以为燕王六年诏齐其复㠯为诸侯及择寛惠修洁者王齐荆地韩王信奏请云云十一年诏王相国通侯吏二千石择可立为代王者燕王绾相国何等三十三人皆曰子常请立㠯为代王诏择可以为梁王淮阳王者燕王绾相国何等请立子恢为梁王子友为淮阳王诏王相国择可立为淮阳王者羣臣请立子长为王十二年诏朕欲复立吴王其议可者长沙王臣等言沛侯濞请立为吴王诏诸侯王议可立为燕王者长沙王臣等请立子建为燕王武帝元狩六年大司马臣去病请定皇子位制曰下御史丞相臣青翟御史大夫臣阳太常臣充大行令臣息太子少傅臣安行宗正事谨与二千石臣贺等议制曰更议丞相御史谨与列侯臣婴齐中二千石臣贺諌大夫博士臣安等议制曰云云丞相臣青翟御史大夫臣汤昧死言臣青翟等与列侯二千石諌大夫博士臣庆等议奏留中不下臣青翟等窃与列侯臣夀成等二十七人议制曰立皇子闲为齐王旦为燕王胥为广陵王昌邑王贺薨豫章太守廖奏言宜以礼絶贺以奉天意愿下有司议议皆㠯为不宜为立嗣议功赏汉五年列侯毕已受封奏位次皆曰平阳侯曺参功最多宜第一闗内侯鄂千秋时为谒者进曰羣臣议皆误萧何当第一曺参次之上曰善乃令何第一萧何功虽髙待鄂君乃得明于是因鄂千秋故所食闗内侯邑二千戸封为安平侯髙后二年诏曰欲差次列侯功㠯定朝位其与列侯议定奏之丞相臣平言谨与绛侯臣勃曲周侯臣商颍阴侯臣婴安国侯臣陵等议云云奏可冯奉世击莎车王自杀上甚说下议封奉世丞相将军皆曰奉世功效尤着宜加爵土之赏少府萧望之独以奉世不宜受封上善望之议甘延夀陈汤斩郅支单于既至论功石显匡衡以为延夀汤擅兴师矫制为国招难渐不可开元帝内嘉延夀汤功而重违衡显之议议久不决故宗正刘向上疏曰宜尊宠爵位以劝有功于是天子下诏曰其赦延夀汤罪勿治诏公卿议封焉议者以为宜如军法捕斩单于令匡衡石显以为郅支本非真单于元帝取郑吉故事封千户衡显复争廼封延夀为义成侯赐汤爵闗内侯成帝既罢昌陵以淳于长首建忠策下公卿议封长平当以长虽有善言不应封爵之科当坐前议不正左迁鉅鹿太守后遂封长西汉会要卷四十西汉会要卷四十一钦定四库全书西汉会要卷四十一宋徐天麟撰职官十一集议下议民政文帝元年三月诏曰方春和时吾百姓鳏寡孤独穷困之人或阽于死亾其议所以振贷之后元年诏曰间者数年歳比不登其与列侯吏二千石博士议之有可以佐百姓者无有所隠武帝时公孙𢎞奏言禁民亡得挟弓弩便上下其议吾邱夀王对曰大不便书奏上以难丞相𢎞𢎞诎服焉元鼎六年上曰今内史稲田租挈重不与郡同其议减令吏民勉农尽地利平繇行水勿使失时昭帝始元六年二月诏有司问郡国所举贤良文学民所疾苦议罢盐鐡𣙜酤元帝时贡禹言宜罢采珠玉金银铸钱之官毋复以为币除其贩卖租铢之律租税皆以布帛及谷议者以为交易待钱布帛不可尺寸分裂禹议亦寝禹以为宜令民七歳去齿乃出口钱年二十乃算天子下其议令民产子七歳乃出口钱自此始成帝建始三年京师民言大水至召公卿议大将军凤以为云云羣臣皆从鳯议左将军王商独曰必讹言也上乃止有上书言古者以龟贝为货今以钱易之民以故贫宜可改币上以问师丹丹对言可改章下有司议皆以为行钱以来久难卒变易议法制孝文二年诏丞相太尉御史令犯法者已论而使无罪之父母妻子同产坐之朕甚弗取其议丞相周勃陈平奏臣之愚计以为如其故便文帝复曰云云朕未见其便宜熟计之平勃乃曰臣等谨奉诏十三年制诏御史其除肉刑丞相张苍御史大夫冯敬言臣谨议云云臣昧死请制曰可景帝元年诏吏所受监临以饮食免重受财物贱买贵卖论轻廷尉与丞相更议着令廷尉信谨与丞相议曰云云宣帝时京兆尹张敞上书愿令诸有罪皆得以赀入谷八郡赎罪事下有司萧望之与少府李疆议云云于是天子复下其议两府丞相御史以难问敞敞曰云云疆复对曰不便遂不施敞议哀帝即位诏曰诸侯王列侯公主吏二千石及豪富民多蓄奴婢田宅亡限其议限制议同姓淮南王长谋反召至长安丞相臣苍典客臣敬行御史大夫事宗正臣逸廷尉臣贺备盗贼中尉臣福昧死言长当弃市制曰朕不忍加法于王其与列侯二千石议臣苍臣敬臣逸臣福臣贺昧死言臣谨与列侯吏二千石臣婴等四十三人议宜论如法元朔中肥如令郢人昆弟上书具言燕王定国事下公卿议皆曰当诛上许之淮南王安反衡山王赐淮南王弟当坐收有司请逮捕衡山王上曰诸侯各以其国为本不当相坐与诸侯王列侯议赵王彭祖列侯让等四十三人皆曰云云胶西王端议曰云云丞相𢎞廷尉汤㠯闻议大臣始元四年桑𢎞羊子廷亡过父故吏侯史吴㑹赦吴得自出系狱廷尉少府杂治及事丞相车千秋召中二千石博士㑹公车门议问吴法明日千秋封上衆议大将军光以千秋擅召中二千石以下遂下少府廷尉狱萧望之劾奏韩延夀上僭不道又自陈前为延夀所奏今复举延夀罪衆庻皆以臣怀不正之心侵寃延夀愿下丞相中二千石博士议其罪事下公卿皆以延夀前既无状后复诬愬典法大臣欲以解罪狡猾无道竟坐弃市定陵侯淳于长坐大逆诛长小妻廼始等六人皆以长事未发觉时弃去或更嫁及长事发丞相方进大司空武议廼始等于法无以解请论孔光议以为不当坐有诏光议是哀帝初薛宣子况赇客杨明杀申咸事下有司御史中丞衆等奏况明皆弃市廷尉以为皆全为城旦上以问公卿议臣丞相光大司空丹以中丞议是自将军以下至博士议郎皆是廷尉哀帝时丞相王嘉上书荐故廷尉梁相等尚书劾奏嘉言事恣意迷国㒺上不道下将军中朝者议左将军公孙禄司𨽻鲍宣光禄大夫孔光等十四人皆以为嘉应迷国不道法光禄大夫诸吏给事中龚胜独书议曰嘉迷国不疑今举相等过微薄日暮议者罢明旦复会左将军禄问胜君议亡所据今奏当上宜何从胜曰将军以胜议不可者通劾之遂可光奏光等请诏嘉诣狱制曰骠骑将军御史大夫中二千石二千石博士议郎卫尉云等五十人以为如光等言可许议郎龚等以为宜夺爵土免为庻人永信少有勐等十人以为大臣括髪闗械裸躬就笞非所以重国褒宗庙也有诏假谒者节召丞相诣廷尉诏狱傅太后怨傅喜使孔郷侯晏风丞相令奏免喜侯朱博受诏与御史大夫赵𤣥议元博奏请免为庻人上疑博𤣥承指诏左将军彭宣与中朝者杂问宣等劾奏博宰相𤣥上卿晏以外亲不忠不道臣请诏谒者召博𤣥晏诣廷尉诏狱制曰将军中二千石二千石诸大夫博士议郎议右将军蟜望等四十四人以为如宣等言可许谏大夫龚胜等十四人以为晏宜与博元同罪罪皆不道上减𤣥死罪三等削晏户四分之一假谒者节召丞相诣廷尉诏狱议边事孝文即位将军陈武议曰南粤朝鲜宜用征伐孝文曰朕能任衣冠念不到此且无议军四年单于遗汉书书至汉议击与和亲孰便公卿皆曰和亲甚便汉许之景帝时匈奴徐奴等五人䧏汉上欲侯之周亚夫曰云云上曰丞相议不可用武帝时匈奴求和亲羣臣议上前博士狄山曰和亲便上问御史大夫张汤汤曰此愚儒亡知元光二年初匈奴来请和亲上下其议大行王恢议曰不如勿许御史大夫韩安国曰不如和亲羣臣议多附安国于是上许和亲明年马邑豪聂一言匈奴可诱以利致之上召问公卿大行王恢对曰击之便御史大夫安国曰勿击便恢曰不然击之便安国曰不然勿击便恢曰不然击之便安国曰不然勿击便恢曰不然云云上曰善廼从恢议中大夫主父偃盛言朔方地肥饶外阻河内省转输减漕广中国灭胡之本也上览其説下公卿议皆言不便公孙𢎞曰云云朱买臣难诎𢎞遂置朔方本偃计也乌孙使使献马愿得尚汉公主为昆弟天子问羣臣议计太初元年李广利诣宛取马二歳人少不足㠯拔宛其夏汉亡浞野之兵于匈奴公卿议者皆愿罢宛帝末年悔征伐之事廼下诏曰廼者以缚马书徧视丞相御史二千石诸大夫郎为文学者迺至郡属国都尉成忠赵破奴等皆以虏自缚其马不祥甚哉或以为欲以见彊神爵元年赵充国击𦍑虏欲以威信招降䍐开及刼掠者解㪚虏谋徼极廼击之辛武贤奏言云云天子下其书充国令与校尉以下吏士知𦍑事者博议充国及长史董通年以为此殆空言非至计也天子下其书公卿议者咸以为不先破䍐开则先零未可图也上迺拜武贤为破羌将军赐玺书嘉纳其册以书敇责充国充国上屯田奏奏每上辄下公卿议臣初是充国计者什三中什五最后什八有诏诘前言不便者皆顿首服丞相魏相曰后将军数画军册其言常是臣任其计必可用也甘露二年匈奴欵塞诏有司议咸曰礼仪宜如诸侯王称臣昧死再拜位次诸侯王诏曰其以客礼待之位在诸侯王上匈奴来朝诏公卿议其仪丞相霸御史大夫定国议曰其礼仪宜如诸侯王位次其下萧望之以为位在诸侯王上天子采之初元元年珠崖反上与有司议大发军待诏贾捐之建议以为不当击上使侍中王商诘问捐之捐之对奏上以问丞相御史御史大夫陈万年以为当击丞相于定国以为捐之议是上廼从之甘延夀陈汤上疏斩郅支首及名王以下宜枭头藁街事下有司丞相匡衡御史大夫繁延夀以为宜勿枭车骑将军许嘉右将军王商㠯为宜枭有诏将军议是永光二年陇西𦍑反诏召丞相韦𤣥成御史大夫郑𢎞大司马车骑将军王接左将军许嘉右将军冯奉世入议唿韩邪单于上书愿保塞请罢边备塞吏卒天子令下有司议议者皆以为便郎中侯应习边事以为不可许上问状应对奏天子有诏勿议罢边事河平元年匈奴使者伊邪莫衍言欲降下公卿议议者或言宜如故事受其降光禄大夫谷永议郎杜钦以为不如勿受对奏天子从之成帝时单于当来朝遣使言病愿朝明年息夫躬上奏以为疑有他变书奏上引见躬召公卿将军大夫议左将军公孙禄以为躬欲逆诈不可许躬掎禄曰云云臣与禄异议未可同日语也上曰善乃罢羣臣独与躬议建平四年单于上书愿朝五年上以问公卿公卿以为可且勿许单于使辞去未发黄门郎杨雄上书諌天子寤焉召还使者更报单于书而许之杂録元封四年闗东流民二百万口无名数者四十万公卿欲议请徙流民于边以适之上以为石庆老谨不能与其议乃赐丞相告归而案御史大夫以下议为请者成帝封淳于长平当坐前议不正左迁鉅鹿太守孔光为御史大夫以议不中意左迁廷尉哀帝时马宫与丞相御史杂议帝祖母傅太后谥及元始中王莽发傅太后陵从归定陶以民礼葬之追诛前议者董仲舒在家朝廷如有大议使使及廷尉张汤就其家而问之赵充国罢就第朝廷每有四夷大议常与参兵谋问筹策焉张禹家居以特进为天子师国家有大政必与定议西汉会要卷四十一西汉会要卷四十二钦定四库全书西汉会要卷四十二宋徐天麟撰职官十二告宁告归五日休吏五日洗沐郎官五日汲黯为主爵都尉多病病且满三月上常赐告者数最后严助为请告故事公卿病輙赐告谷永为大司农病三月有司奏请免独即时免琅邪大守冯野王病满三月赐告与妻子归杜陵就医药御史中丞劾奏野王赐告养病而私自便持虎符出界归家奉诏不敬杜钦曰窃见令曰吏二千石告过长安谒不分别予赐今有司㠯为予告得归赐告不得归是一律两科失省刑之意夫三最予告令也病满三月赐告诏恩也今告则得诏恩则不得失轻重之差又二千石病赐告得归有故事不得去郡亡着令即以二千石守千里之地任兵马之重不宜去郡将以制刑为后法者则野王之辠在未制令之前也不听竟免野王郡国二千石病赐告不得归家自此始郎官故事令郎出钱市财用给文书廼得出名曰山郎移病尽一日辄偿一沐或至歳余不得沐其豪富郎日出游戏或行钱得善部杨恽为中郎将罢山郎移长度大司农㠯给财用其病休谒洗沐皆以法令从事孝哀初即位令博士弟子父母死予宁三年奉朝请时㑹朝请丞相张禹逊位㠯特进奉朝请𫝊喜位特进奉朝请冯参以列侯奉朝请杜缓前免太常㠯列侯奉朝请闗内侯萧望之给事中朝朔望坐次将军万石君奋归老于家㠯歳时为朝臣苏武以着节老臣令朝朔望久任孝文时吏居官者或长子孙㠯官为氏仓氏库氏则仓库吏之后也其二千石长吏亦安官乐职然后上下相望莫有苟且之意武帝即位数歳为吏者长子孙居官者㠯为姓号孝宣地节二年上始亲政事侍中尚书功劳当迁及有异善至于子孙终不改易宣帝以为太守吏民之本也数变易则下不安民知其将久不可欺㒺廼服从其教化黄霸曰数易长吏送故迎新之费及奸吏縁絶簿书盗财物公私耗费甚多皆当出于民丞相萧何曺参公孙贺并十三年张苍孝文四年十二月相后元二年八月免凡十五年陈平孝恵元年相孝文二年薨凡十二年石庆孝武元鼎五年相大初二年薨凡十年于定国魏相并九年光禄勲徐自为二十六年王恬启二十五年张武二十三年周仁十三年于永十六年太仆夏侯婴自髙帝为沛公时常奉车至孝文八年薨廷尉于定国十八年大鸿胪商邱成十二年大司农髙帝元年执盾襄为治粟内史至孝景后二年大农令惠凡六十五年中尉张欧九年御史中丞咸宣为御史及中丞者几二十歳郎张释之为骑郎十年不得调杨雄为郎给事黄门三世不徙官尚书故事尚书㠯久转迁大乐乐家有制氏目雅乐声律世世在大乐官刺史故事刺史居部九嵗举为守相郡守黄霸为颍川八年张敞为京兆九歳恩赐带剑履上殿入朝不趋髙帝五年奏位次令萧何第一赐带剑履上殿入朝不趋奏事不名入殿不趋髙帝褒赏元功相国萧何邑户既倍又䝉殊礼奏事不名入殿不趋入殿门不趋杀人不死髙帝欲自击陈豨周緤泣谏上㠯为爱我赐入殿门不趋杀人不死几杖不朝吴王濞称疾不朝京师及后使人为秋请上赐吴王几杖者不朝孝武元朔二年赐淮南王菑川王几杖毋朝天子旌旗梁孝王武得赐天子旌旗从千乘万骑出称警入言䟆江都易王非以军功赐天子旌旗祭酒吴王濞赐号为刘氏祭酒宣帝以蘓武着节老臣号为祭酒外繇卜式持钱二千万与河内太守㠯给徙民上廼赐式外繇四百人安车驷马薛广徳为御史大夫乞骸骨安车驷马黄金六十斤罢杜延年为御史大夫乞骸骨赐安车驷马永始中左将军史丹乞骸骨赐安车驷马归第大司空彭宣乞骸骨王莽恨宣求退故不赐安车驷马武库兵毋将隆曰汉家边吏职在距㓂亦赐武库兵皆任其事然后䝉之车屏官属宣帝㠯贤良髙第扬州刺史黄霸为颍川太守赐车盖特髙一丈别驾主簿车缇油屏泥于轼前金赐张良金百镒赐将军四斤金宣帝时郡国有理効辄增秩赐金常赐养牛上尊酒甲第奴婢钱缯帛东园秘器冢地致仕万石君奋㠯上大夫禄归老于家㠯嵗时为朝臣周仁病免㠯二千石禄归老张欧以上大夫禄归老于家韦贤七十余为相地节三年㠯老病乞骸骨赐黄金百斤罢归赐第一区丞相致仕自贤始薛广徳为御史大夫乞骸骨赐安车驷马黄金六十斤罢杜延年为御史大夫乞骸骨天子优之使光禄大夫持节赐延年黄金百斤牛酒加致医药延年遂称病笃赐安车驷马罢就第疏广疏受父子并为师傅俱上疏乞骸骨上㠯其年皆老许之加赐黄金二十斤皇太子赠㠯五十斤公卿大夫故人邑子设祖道供张东都门外送者车数百两孝平元始元年令天下吏比二千石㠯上年老致仕者三分故禄终其身龚胜邴汉俱乞骸骨惟元始二年六月庚寅光禄大夫大中大夫耆艾二人㠯老病罢太皇太后使谒者仆射策诏之曰盖闻古者有司年至则致事所㠯恭逊而不尽其力也今大夫年至矣朕愍㠯官职之事烦大夫其上子若孙若同产同产子一人大夫其修身守道㠯终髙年赐帛及行道舍宿嵗时羊酒衣衾皆如韩福故事所上子男皆除为郎图功臣孝宣甘露三年单于始入朝帝思股肱之羙廼图畵其人于麒麟阁法其形貎书其官爵姓名唯霍光不名凡十一人大将马将军博陆侯姓霍氏卫将军富平侯张安世车骑将军龙頟侯韩增后将军营平侯赵充国丞相髙平侯魏相丞相博阳侯丙吉宗正阳城侯刘徳御史大夫建平侯杜延年少府梁邱贺太子太傅萧望之典属国蘓武初赵充国㠯功徳与霍光等列畵未央宫成帝时西𦍑有警上思将帅之臣追羙充国廼召黄门郎杨雄即充国图畵而颂之孝平元始四年诏书祀百辟卿士有益于民者蜀郡以文翁九江㠯召父应诏书西汉会要卷四十二西汉会要卷四十三钦定四库全书西汉会要卷四十三宋徐天麟撰职官十三改官名秦兼天下立百官之职汉因循而不革明简易随时宜也其后稍有所改孝景中六年更命廷尉为大理将作少府为将作大匠主爵中尉为都尉长信詹事为长信少府将行为大长秋大行为行人奉常为太常典客为大行治粟内史为大农以大内为二千石置左右内官属大内孝武太初元年定官名初汉兴袭秦官置丞相御史大夫太尉至武帝罢太尉始置大司马以冠将军之号非有印绶官属也及成帝时何武为九卿建言古者民朴事约国之辅佐必得贤圣然犹则天三光备三公官各有分职今末俗文弊政事烦多宰相之才不能及古而丞相独兼三公之事所以久废而不治也宜建三公官定卿大夫之任分职授政以考功效其后上以问师安昌侯张禹禹以为然时曲阳侯王根为大司马骠骑将军而何武为御史大夫于是上赐曲阳侯根大司马印绶置官属罢骠骑将军官以御史大夫何武为大司空封列侯皆增奉如丞相以备三公官焉议者多以为古今异制汉自天子之号下至佐史皆不同于古而独改三公职事难分明无益于治乱是时御史府吏舍百余区井水皆竭又其府中列栢树尝有野乌数千栖宿其上晨去暮来号曰朝夕乌乌去不来者数月长老异之后二歳余朱博为大司空奏言帝王之道不必相袭各繇时务髙皇帝以圣徳受命建立鸿业置御史大夫位次丞相典正法度以职相参总领百官上下相监临歴载二百年天下安宁今更为大司空与丞相同位未获嘉祐故事选郡国守相髙第为中二千石选中二千石为御史大夫任职者为丞相位次有序所以尊圣徳重国相也今中二千石未更御史大夫而为丞相权轻非所以重国政也臣愚以为大司空官可罢复置御史大夫遵奉旧制臣愿尽力以御史大夫为百僚率哀帝从之廼更拜博为御史大夫会大司马喜免以阳安侯丁明为大司马卫将军置官属大司马冠号如故事后四歳哀帝遂改丞相为大司徒复置大司空大司马焉哀帝元夀二年五月正三公官分职大司马卫将军董贤为大司马丞相孔光为大司徒御史大夫彭宣为大司空正司直司𨽻造司㓂职事未定帝崩初何武为大司空又与丞相方进共奏言古选诸侯贤者以为州伯书曰咨十有二牧所以广聪明烛幽隠也今部刺史居牧伯之位秉一州之统选第大吏所荐位髙至九卿所恶立退任重职大春秋之义用贵治贱不以卑临尊刺史位下大夫而临二千石轻重不相凖失位次之序臣请罢刺史更置州牧以应古制奏可及博奏复御史大夫官又奏言汉家至徳溥大宇内万里立置郡县部刺史奉使典州督察郡国吏民安宁故事居部九歳举为守相其有异材功效着者輙登擢秩卑而赏厚咸劝功乐进前丞相方进奏罢刺史更置州牧秩真二千石位次九卿九卿阙以髙第补其中材则苟自守而已恐功效陵夷奸轨不禁臣请罢州牧置刺史如故奏可孝平元始五年更公卿大夫八十一元士官位名次及十二州名分界郡国所属罢置改易天下多事吏不能纪省官汉吏员自丞相至佐史凡十三万二百八十五人孝文后六年大旱蝗损郎吏员孝武损郎员孝昭元平元年诏日者省用罢不急官戒敇官吏孝文十二年诏曰吾诏书数下歳劝民种植而功未兴是吏奉吾诏不勤而劝民不明也且吾农民甚苦而吏莫之省将何以劝焉孝景后二年诏曰今歳或不登民食颇寡其咎安在或诈伪为吏吏以货赂为市渔夺百姓侵牟万民县丞长吏也奸法与盗盗甚无谓也其令二千石各修其职不事官职耗乱者丞相以闻请其罪孝武元狩六年诏曰夫仁行而从善义立则俗易意奉宪者所以导之未明与将百姓所安殊路而矫䖍吏因乗埶㠯侵蒸庻邪今遣博士大等六人循行天下存问鳏寡孤独及寃失职奸为害野荒治苛者举奏孝宣地节四年诏曰朕惟百姓失职不赡吏或营私烦扰不顾厥咎又曰令甲死者不可生刑者不可息此先帝之所重而吏未称今系者或以掠辜若饥寒瘦死狱中何用心逆人道也朕甚痛之其令郡国歳上系囚以掠笞若瘦死者所坐名县爵里丞相御史课殿最以闻元康二年正月诏曰今吏修身奉法未有能称朕意者朕甚愍焉其赦天下与士大夫厉精更始五月诏曰狱者万民之命所以禁暴止邪养育羣生也能使生者不怨死者不恨则可谓文吏矣今则不然用法或持巧心析律二端深浅不平增辞餙非以成其罪奏不如实上亦亡繇知此朕之不明吏之不称四方黎民将何仰哉二千石各察官属勿用此人吏务平法或擅兴繇役餙厨传称过使客越职踰法㠯取名誉譬犹践薄氷以待白日岂不殆哉黄龙元年诏曰上古之治君臣同心举措曲直各得其所朕数诏公卿务行寛大顺民所疾苦今吏或以不禁奸邪为寛大纵释有罪为不苛或以酷恶为贤皆失其中奉诏宣化如此岂不缪哉方今天下少事繇役减省兵革不动而民多贫盗贼不止其咎安在上计簿具文而已务为欺谩以避其课三公不以为意朕将何任诸请诏省卒徒自给者皆止御史察计簿疑非实者按之使真伪无相乱孝成建始元年诏曰羣公孜孜率先百僚辅朕不逮崇寛大长和睦凡事恕已毋行苛刻孝哀元夀元年诏曰朕获保宗庙不明不敏夙夜忧劳未遑宁息惟阴阳不调元元不赡未睹厥咎屡敇公卿庻几有望至今有司执法未得其中或上暴虐假势获名温良寛柔䧟于亡灭是故残贼弥长和睦日衰百姓愁怨靡所措躬廼正月朔日有蚀之厥咎不逺在余一人公卿大夫其各悉心勉帅百寮崇任仁人黜逺残贼期于安民陈朕之过失无有所讳戒贪吏文帝十三年定律曰吏坐受赇枉法守县官财物而即盗之已论命复有笞罪者皆弃市景帝元年诏曰吏受所监临以饮食免重受财物贱买贵卖论轻廷尉与丞相更议着令廷尉信谨与丞相议曰吏及诸有秩受其官属所监所治所行所将其与饮食计偿费勿论它物若买故贱卖故贵皆坐赃为盗没入赃县官吏迁徙免受其故官属所将监治送财物夺爵为士伍免之无爵罚金二斤令没入所受有能捕告畀其所受赃后二年诏曰吏以货赂为市渔夺百姓侵牟万民县丞长吏也奸法与盗盗其无谓也其令二千石各修其职不事官职耗乱者丞相以闻请其罪三年诏吏发民若取庸采黄金珠玊者坐赃为盗二千石听者与同罪策免大臣宣帝五鳯二年策御史大夫萧望之曰有司奏君责使者礼过丞相亡礼亷声不闻敖慢不逊亡以扶政帅先百竂君不深思䧟于兹秽朕不忍致君于理使光禄勲恽策诏左迁君为太子太傅授印其上故印使者便道之官君其秉道明孝正直是与帅意亡諐靡有后言成帝河平四年左将军史丹等奏王商位三公爵列侯亲受诏策为天下师不遵法度以翼国家而回辟下媚以进其私执左道以乱政为臣不忠罔上不道甫刑之辟皆为上戮罪名明白臣请诏谒者召商诣若卢诏狱上素重商知正言多险制曰勿治鳯固争之于是制诏御史盖丞相以徳辅翼国家典领百僚协和万国为职任莫重焉今乐昌侯商为丞相出入五年未闻忠言嘉谋而有不忠执左道之辜䧟于大辟前商女弟内行不修奴贼杀人疑商教使为商重臣故抑而不穷今或言商不以自悔而反怨怼朕甚伤之惟商与先帝有外亲未忍致于理其赦商罪使者收丞相印绶永始二年册丞相薛宣曰君为丞相出入六年忠孝之行率先百僚朕无闻焉朕既不明变异数见嵗比不登仓廪空虚百姓饥馑流离道路疾疫死者以万数人至相食盗贼并兴羣职旷废是朕之不徳而股肱不良也廼者广汉羣盗横恣残贼吏民朕恻然伤之教以问君君对輙不如其实西州鬲絶几不为郡三辅赋歛无度酷吏并縁为奸侵扰百姓诏君案验复无欲得事实之意九卿以下咸承风㫖同时䧟于谩欺之罪咎繇君焉有司法君领职解嫚开谩欺之路伤薄风化无以帅示四方不忍致君于理其上丞相髙阳侯印绶罢归永始三年赐左将军史丹策曰左将军寝病不衰愿归治疾朕愍以官职之事久晋将军使射不瘳使光禄勲赐将军黄金五十斤安车驷马其上将军印绶宜专精神务近医药以补不衰绥和二年赐丞相翟方进册曰皇帝问丞相君有孔子之虑孟贲之勇朕嘉与君同心一意庻几有成上君登位于今十年灾害并臻民被饥馑加以疫溺死闗门牡开失国守备盗贼党軰吏民残贼殴杀良民断狱嵗嵗多前上书言事交错道路怀姦朋党相为隠蔽皆亡忠虑羣下匈匈更相嫉妬其咎安在观君之治无欲辅朕富民便安元元之念间者郡国谷虽颇熟百姓不足者尚衆前去城郭未能尽还夙夜未尝㤀焉朕惟往时之用与今一也百僚用度各有数君不量多少一听羣下言用度不足奏请一切增赋税城郭坏及园田过更算马牛羊增益盐鐡变更无常朕既不明随奉许可后议者以为不便制诏下君君云卖酒醪后诗止未尽月复奏议今卖酒醪朕诚怪君何持容容之计无忠固意将何以辅朕帅道羣下而欲久䝉显尊之位岂不难哉传曰髙而不危所以长守贵也欲退君位尚未忍君其熟念详计塞絶姦原忧国如家务便百姓以辅朕朕既已改君其自思彊食谨职使尚书令赐君上尊酒十石养牛一君审处焉哀帝建平元年策免大司空师丹曰夫三公者朕之腹心也辅善相过正率百僚和合天下者也朕既不明委政于公间者阴阳不调寒暑失常变异屡臻山崩地震河决泉涌流杀人民百姓流连无何归心司空之职尤废焉君在位出入三年未闻忠言嘉谋而反有朋党相进不公之名乃者以挺力田议改币章示君君内为朕建可改不疑以君之言博考朝臣君乃希衆雷同外以为不便令观听者归非于朕朕隠忍不宣为君受愆朕疾夫比周之徒虚伪壊化浸以成俗故屡以书饬君庻几君省过求已而反不受退有后言及君奏封事传于道路布闻朝市言事者以为大臣不忠辜䧟重辟获虚采名谤讥匈匈流于四方腹心如此谓疏者何殆谬于二人同心之利焉将何以率示羣下附亲逺方朕惟君位尊任重虑不周宻怀谖迷国进退违命反覆异言甚为君耻之非所以共承天地永保国家之意以君尝託传位未忍考于理已诏有司赦君勿治其上大司空髙乐侯印绶罢归建平二年策大司马傅喜曰君辅政出入三年未有昭然正朕不逮而本朝大臣遂其姦心咎由君焉其上大司马印绶就第策免丞相孔光曰丞相者朕之股肱所与共承宗庙统理海内辅朕之不逮以治天下也朕既不明灾异重仍日月无光山崩河决五星失行是章朕之不徳而股肱之不良也君前为御史大夫辅翼先帝出入八年卒无忠言嘉谋今相朕出入三年忧国之风复无闻焉阴阳错缪歳比不登天下空虚百姓饥馑父子分㪚流离道路以十万数而百官羣职旷废奸宄放纵盗贼并起或攻官寺杀长吏数以问君君无憷惕忧惧之意对无能为是羣卿大夫咸惰哉莫以为意咎由君焉君秉社稷之重总百僚之任上无以正朕之阙下不能绥安百姓书不云乎毋旷庻官天工人其代之于虖君其上丞相博山侯印绶罢归策左将军彭宣曰有司数奏言诸侯国人不得宿卫将军不宜典兵马处大位朕惟将军任汉将之重而子又前取淮阳王女婚姻不絶非国之制使光禄大夫曼赐将军黄金五十斤安车驷马其上左将军印绶以闗内侯归家策免大司空何武曰君举错烦苛不合衆心孝声不闻恶名流行无以率示四方其上大司空印绶罢归就国建平三年诏御史大夫王崇曰朕以君有累世之羙故踰列次在位以来忠诚正国未闻所繇反怀诈谖之辞欲以攀救旧姻之家大逆之辜举错专恣不遵法度亡以示百僚左迁为大司农哀帝元夀二年册免大司马丁明曰前东平王云贪欲上位祠祭祝诅云后舅伍宏以毉待诏与校秘书郎杨雄结谋反逆祸甚廹切頼宗庙神灵董贤等以闻咸伏其辜将军从弟侍中奉车都尉吴族父左曺屯骑校尉宣皆知宏及栩丹诸侯王后亲而宣除用丹为御属吴与宏交通厚善数称荐宏宏以附吴得兴其恶心因毉技进几危社稷朕以恭皇后故不忍有云将军位尊任重既不能明威立义折消未萌又不深疾云宏之恶而怀非君上阿为宣吴反痛恨云等扬言为羣下所寃又亲见言伍宏善医死可惜也贤等获封极幸嫉妬忠良非毁有功于戏伤哉盖君亲无将将而诛之是以季友鸩叔牙春秋贤之赵盾不讨贼谓之弑君朕闵将军䧟于重刑故以书饬将军遂非不改复与丞相嘉相比今嘉有依得以罔上有司致法将军请狱治朕惟噬肤之恩未忍其上骠骑将军印绶罢归就第哀帝崩王莽使谒者以大后诏即阙下册董贤曰间者以来阴阳不调菑害并臻元元䝉辜夫三公鼎足之辅也髙安侯贤未更事理为大司马不合衆心非所以折冲绥逺也其收大司马印绶罢归第哀帝崩彭宣上书愿上大司空长平侯印绶乞骸骨归郷里俟寘沟壑莽白太后策宣曰惟君视事日寡功徳未効廹于老眊昏乱非所以辅国家绥海内也使光禄勲丰册诏君其上大司空印绶使就国元始中莽以太皇太后诏赐太师大司徒马宫策曰太师大司徒扶徳侯上书言前以光禄勲议故定陶共王毋谥曰妇人以夫爵尊为号谥宜曰孝元傅皇后称渭陵东园臣知妾不得体君卑不得敌尊而希指雷同诡经辟説以感误上为臣不忠当伏斧钺之诛幸䝉洒心自新又令得保首领伏自惟念入称四辅出备三公爵为列侯诚无颜复望阙廷无心复居官府无宜复食国邑愿上大师大司徒扶徳侯印绶避贤者路下君章有司皆以为四辅之职为国维纲三公之任鼎足承君不有鲜明固守无以居位如君言至诚可听帷君之恶在洒心前不敢文过朕甚多之不夺君之爵邑以着自古皆有死之义其上大师大司徒印绶使者以侯就第西汉会要卷四十三西汉会要卷四十四钦定四库全书西汉会要卷四十四宋徐天麟撰选举上贤良方正孝文二年诏曰廼十一月晦日有食之二三执政举贤良方正能直言极諌者以正朕之不逮十五年诏诸侯王公卿郡守举贤良能直言极諌者上亲策之传纳以言孝武建元元年诏丞相御史列侯中二千石二千石诸侯相举贤良方正直言极諌之士元光元年五月诏贤良曰贤良明于古今帝王之体受策察问咸以书对朕亲览焉于是董仲舒公孙𢎞等出焉五年复召贤良文学孝昭始元元年闰月遣故廷尉持节行郡国举贤良五年六月诏令三辅太常举贤良各二人孝宣本始四年四月郡国地震诏令三辅太常内郡国举贤良方正各一人地节三年诏令内郡国举贤良方正可亲民者十月诏曰廼者九月地震朕甚惧焉有能箴朕过失及贤良方正直言极谏之士㠯正朕之不逮毋讳有司神爵四年四月令内郡国举贤良可亲民者各一人孝元初元二年三月诏曰廼二月戊午地震于陇西郡丞相御史中二千石举茂材异等直言极諌之士永光二年三月日有食之诏令内郡国举贤良方正各一人孝成建始二年二月诏三辅内郡举贤良方正各一人建始三年十二月日蚀地震诏丞相御史与将军列侯中二千石及内郡国举贤良方正能直言极谏之士诣公车朕将览焉上尽召直言之士诣白虎殿对策元延元年七月诏曰廼者日蚀星陨今孛星见东井公卿大夫博士议郎㠯经对与内郡国举方正能直言极谏者各一人孝哀元夀元年正月日有蚀之诏公卿大夫其与将军列侯中二千石举贤良方正能直言者各一人杂録武帝初即位辕固复以贤良召固老罢归之武帝即位招贤良文学之士是时公孙𢎞年六十㠯贤良召为博士使匈奴还报不合意上怒以为不能𢎞乃移病免归元光五年复召贤良菑川国复推上𢎞𢎞谢曰前已尝西用不能罢愿更选国人固推𢎞𢎞至太常对策时对者百余人太常奏𢎞第居下策奏天子擢𢎞对为第一武帝举方正贤良文学材力之士待以不次之位建元元年丞相绾奏所举贤良或治申商韩非蘓秦张仪之言乱国政请皆罢奏可孝元举茂材富平侯张勃举陈汤汤待迁父死不犇䘮司𨽻奏汤亡循行勃选举故不以实坐削户二百会薨因赐谥曰缪侯汤下狱论何武为京兆尹坐举方正所举者召见槃辟雅拜武坐左迁楚内史博士弟子武帝元朔五年为博士官置弟子五十人复其身太常择民年十八㠯上仪状端正者补博士弟子郡国县道邑有好文学敬长上肃政教顺乡里出入不悖所闻令相长丞上属所二千石二千石谨察可者常与计偕诣太常得受业如弟子一歳皆辄课能通一蓻㠯上补文学掌故缺其髙弟可㠯为郎中太常籍奏即有秀才异等辄㠯名闻其不事学若下材及不能通一蓻辄罢之而请诸能称者㠯治礼掌故㠯文学礼义为官迁留滞请选择其秩比二百石㠯上及吏百石通一艺以上补左右内史大行卒史比百石已下补郡太守卒史皆各二人边郡一人先用诵多者不足廼择掌故补中二千石属文学掌故补郡属备员请着功令它如律令制曰可张汤请博士弟子理尚书春秋补廷尉史平帝时王莽增元士之子得受业如弟子勿以为员歳课甲科四十人为郎中乙科二十人为太子舍人两科四十人为文学掌故儿寛㠯郡国选诣博士受业孔安国文翁选郡县小吏十余人遣诣京师受业博士终军选为博士弟子至府受遣萧望之㠯令诣太常业唐生褚生应博士弟子选诣博士武帝时伏湛㠯父任为博士弟子山阳侯张当居坐为太常择博士弟子故不以实为城旦试学童汉兴萧何草律曰大史试学童能讽书九千字以上廼得为史又以六体试之课最者以为尚书御史史书令史吏民上书字或不正辄举劾射策武帝立五经博士开弟子员设科射策劝以官禄何武王嘉马宫翟方进皆以射策甲科为郎房鳯以射䇿乙科为太史掌故匡衡射策甲科以不应令除为太常掌故调补平原文学儿寛诣博士受业以射策为掌故以功次补廷尉文学卒史明经龚遂以明经为官袁良举明经为太子舍人孔安国贡禹夏侯胜张禹并以明经为博士眭𢎞翟方进以明经为议郎召信臣以明经甲科为郎明法郑崇父賔以明律令为御史薛宣以明习文法诏补御史中丞治剧何并陈遵皆举能治剧为令尹赏举能治剧徙频阳令原渉举能治剧为谷口令异科元封五年名臣文武欲尽诏令州郡察吏民有茂材异等可为将相及使絶国者孝昭始元五年诏举国文学髙第各一人元鳯元年赐郡国所选有行义者涿郡韩福等五人帛人五十匹遣归孝宣本始元年地震诏内郡国举文学髙第各一人地节三年诏令郡国举孝弟有行义闻于郷里者各一人元康元年诏博举吏民厥身修正通文学明于先王之术宣究其意者各二人中二千石各一人元康四年诏遣大中大夫循行天下举茂材异伦之士孝元初元三年诏丞相御史举天下明阴阳灾异者各三人永光元年诏丞相御史举质朴淳厚谦逊有行者建昭四年临遣諌大夫博士循行天下举茂材特立之士孝成河平四年三月日有蚀之遣光禄大夫博士行举濒河之郡举淳厚有行能直言之士阳朔二年奉使者不称诏丞相御史其与中二千石二千石杂举可充博士位者使卓然可观鸿嘉二年诏举淳厚有行义能直言者冀闻切言嘉谋正朕之不逮永始二年正月日有蚀之临遣大中大夫循行天下与部刺史举淳朴辞逊有行义者各一人元延元年诏曰廼者日蚀星陨北边二十二郡举勇勐知兵法者各一人哀帝初平当奏宜博求能浚川疏河者下丞相孔光大司空何武奏请部刺史三辅三河𢎞农太守举吏民能者莫有应书建平元年诏曰其与大司马列侯将军中二千石州牧守相举孝弟淳厚能直言通政事延于侧陋可亲民者各一人建平四年诏将军中二千石举明兵法有大虑者元夀元年下诏曰天下虽安㤀战必危将军与中二千石举明习兵法有大虑者各一人将军二人诣公车哀帝时有诏举太常哀帝崩太后诏有司举可为大司马者孝平元始元年五月日有蚀之诏公卿将军中二千石举淳厚能直言者各一人元始二年秋举勇武有节明兵法郡一人诣公车冬中二千石举治狱平嵗一人元始五年召天下通知逸经古记天文厯算钟律小学史篇方术本草及㠯五经论语孝经尔雅教授者在所为驾一封轺传遣京师至者数千人聘召名士髙帝十一年二月诏曰贤士大夫有肯从我游者吾能尊显之其有意称明徳者必身劝为之驾遣诣相国府书行义年有而弗言觉免年老癃病勿遣武帝即位枚乘年老廼以安车蒲轮召乘建元元年遣使者束帛加璧安车以蒲裹轮驾驷召鲁申公弟子二人乘轺传从孝武元封五年召吏民有明当世之务习先圣之术者县次续食令与计偕元狩六年诏遣博士分循行天下举独行之君子召诣行在所士有特招使者之任也详问隠处亡位者举奏夏侯胜善说礼服召为博士疏广明春秋家居教授召为博士昭帝时涿郡韩福㠯徳行召至京师赐策书束帛遣归诏曰朕闵劳以官职之事其务修孝弟以教郷里行道舍传舍县次具酒肉食从者及马长吏以时存问常以嵗八月赐羊一头酒二斛不幸死赐覆衾一祠以中牢翼奉元帝初即位诸儒荐之召待诏官者庐贡禹以明经洁行着闻召为博士曰陛下过意召臣臣卖田百畆以供车马孝哀召龚胜为諌大夫胜荐龚舍寗夀侯嘉有诏皆召胜曰窃见国家聘毉巫常为驾聘贤者宜驾上曰大夫乘私车来耶胜曰唯唯有诏为驾孝平元始五年诏西汉会要卷四十四西汉会要卷四十五钦定四库全书西汉会要卷四十五宋徐天麟撰选举下举亷孝文十二年诏曰孝悌天下之大顺也力田为生之本也亷吏民之表也朕甚嘉此二三大夫之行今万家之县云亡应令岂实人情是吏举贤之道未备也其遣谒者劳赐孝者帛人五匹悌者力田二匹亷吏二百石㠯上率百石者三匹孝景后二年诏曰其唯亷士寡欲易足今訾算十㠯上廼得官亷士算不必衆有市籍不得官亡訾又不得官朕甚愍之訾算四得官亡令亷士久失职贪夫长利孝武元光元年冬初令郡国举孝亷各一人董仲舒曰臣愚以为使诸列侯郡守二千石各择其吏民之贤者嵗贡各二人故州郡举茂材孝亷皆自仲舒发之元朔元年冬诏曰朕深诏执事兴亷举孝今或至阖郡而不荐一人其与中二千石礼官博士议不举者罪有司奏议曰不举孝不奉诏当以不敬论不察亷不胜任也当免奏可孝宣黄龙元年诏曰举亷吏诚欲得其真也吏六百石位大夫有罪先请秩禄上通足㠯効其贤材自今㠯来毋得举孝平元始元年令宗室其为吏举亷佐史补四百石赵广汉为平凖令察亷为阳翟令朱博以太常掾察亷补安陵丞萧望之察亷为大行治礼丞薛宣㠯大司农斗食属察亷补不其丞光禄勲于永除王嘉为掾察亷为南陵丞复察亷为长陵尉张敞补太守卒史察亷为甘泉仓长黄霸察补河东均输长复察亷为河南太守丞尹赏㠯郡吏察亷为楼烦长王吉㠯郡吏举孝亷为郎池阳令举亷吏狱掾王立京房㠯孝亷为郎师丹孟喜并举孝亷为郎刘辅举孝亷为襄贲令平当察亷为顺阳长孝弟力田孝惠四年正月举民孝弟力田者复其身髙后元年二月初置孝弟力田二千石者一人孝文十二年三月诏以户口率置三老孝弟力田常员令各率其意以导民任子父任蘓武以父任为郎刘向以父任为辇郎孔光子男放为侍郎董恭为御史任贤为太子舍人萧育以父任为太子庻人史丹九男皆以丹任为侍中汲黯以父任为太子洗马伏湛以父任为博士弟子史丹冯野王皆以父任为太子中庻子杜延年以三公子补军司空辛庆忌以父任为右校丞虎贲诸郎皆父死子代兄任霍去病任光为郎杨恽以忠任为郎爰盎兄哙任盎为郎中族父任成帝时侯霸以族父任为太子舍人宗家任赵兼淮南王舅子由以宗家任为郎致仕元始二年遣龚胜邴汉策曰其上子若孙若同产同产子一人所上子男皆除为郎董仲舒曰夫长吏多出于郎中中郎吏二千石子弟未必贤也宣帝时王吉上疏曰舜汤不用三公九卿之世而举臯陶伊尹不仁者逺今使俗吏得任子弟率多骄骜不通古今至于积功治人亡益于民此伐檀所为作也宜明选求贤除任子之令哀帝初即位除任子令赀张释之以赀为骑郎孝景后二年诏曰今赀算十㠯上廼得宦亷士算不必衆有市籍不得宦亡赀又不得宦朕甚愍之赀算四得宦司马相如㠯赀为郎董仲舒曰选郎吏又㠯富赀未必贤也鬻官武帝即位干戈日滋财赂衰耗而不赡入物者补官选举陵迟亷耻相冒兴利之臣自此始也其后府库益虚廼募民能入奴婢得以终身复为郎增秩及入羊为郎始于此其后四年置赏官命曰武功爵大者封侯卿大夫小者郎吏道杂而多端则官职耗废除故盐鐡官家富者为吏吏道益杂不选而多贾人矣始令吏得入谷补官郎至六百所忠言世家子弟富人或鬬鸡走狗马弋猎博戏乱齐民廼召诸犯令相引数千人命曰株送徒入财者得补郎郎选衰矣𢎞羊又请令吏得入粟补官黄霸以待诏入钱赏官补侍郎谒者坐罪免后复入谷沈黎郡补左冯翊二百石卒史冯翊以霸入财为官不补右职方技卫绾以戏车为郎事文帝邓通以濯船为黄门郎周仁以毉见景帝为太子时为舍人吾邱夀王年少以善格五召待诏荀彘以御见侍中武帝时虞初以方士侍祠东郭先生以方士待诏公车武帝即位博开蓻能之路悉延百端之学通一技之士咸得自効絶伦超竒者为右亡所阿私丞相魏相奏言知音善鼓雅琴者赵定龚徳皆召见待诏伍宏以毉待诏成帝时言祭祀方术者皆得待诏本草待诏郡吏赵禹以佐史补中都官用亷为令史咸宣以佐史给事河东守魏相为郡卒史举贤良王吉以郡吏举孝亷为郎尹齐以刀笔吏稍迁至御史朱邑少时为舒桐乡啬夫迁补太守卒史鲍宣为县乡啬夫补束州丞张敞以乡有补太守卒史察亷为甘泉仓长尹赏以郡吏察亷为楼烦长焦延夀为郡吏察亷为小黄令赵广汉为郡吏州从事举茂材陈万年为郡吏察举至县令龚胜为郡吏楚王聘为常侍王䜣以郡县吏积功稍迁被阳令丙吉为鲁狱吏积功劳稍迁廷尉右监王尊为狱小吏给事太守府补书佐尹翁归为狱小吏除补卒史于定国为郡决曺补廷尉上书武帝初即位诏天下举方正贤良文学材力之士待以不次之位四方士多上书言得失自衒鬻者㠯千数其不足采者辄报闻罢东方朔初入长安至公车上书凡用三千奏牍公车令两人共持举其书仅然能胜之人主从上方读之止辄乙其处读之二月廼尽诏拜㠯为郎朔上书曰可以为天子大臣文辞不逊髙自称誉上伟之令待诏公车朱买臣随上计吏诣阙上书书久不报待诏公车主父偃元光元年上书阙下朝奏暮召入见是时徐乐严安亦俱上书言世务书奏上召见三人谓曰公等安在何相见之晚也廼拜偃乐安皆为郎中终军至长安上书言事武帝异其文拜为谒者给事中枚臯上书北阙自陈枚乘之子上得之大喜召入见待诏宣帝初即位思进贤良多上书言便宜辄下萧望之问状髙者请丞相御史次者中二千石试事满嵗以状闻下者报闻或罢归田里元帝初即位贾捐之上疏言得失召待诏金马门哀帝初即位息夫躬上书召待诏从军周勃材官引彊申屠嘉以材官蹶张迁为队率汉兴六郡良家子选给羽林期门㠯材力为官名将多出焉公孙贺北地人少为骑士从军李广陇西人㠯良家子从军赵充国陇西人㠯六郡良家子善骑射补羽林傅介子北地人㠯从军为官甘延夀北地人㠯良家子善骑射为羽林冯奉世上党人㠯良家子选为郎张次公以勇悍从军常惠应募随蘓武使匈奴郑吉以卒伍从军傅介子斩楼兰王士刺王者皆补侍郎军功多用超等大者封侯卿大夫小者郎选举杂録孝惠髙后时市井子孙不得仕官为吏有市籍不得宦无赀又不得宦入财为官不补右职宗室不宜典三河王国人不得宿卫王舅不宜备九卿弟犯法不得宿卫贾人不得为吏执金吾韩立御史大夫张谭并坐选举不实免丞相张苍任人为中候大为奸利上以为责张勃举陈汤司𨽻奏汤亡循行勃选举故不以实削户二百何武所举方正槃辟雅拜坐左迁楚内史山阳侯张当居坐为太常择博士弟子故不以实全为城旦元始二年大理复坐除吏不次免河平四年宗正刘顺坐使合阳侯举子免建平二年卭成侯王勲坐选举不以实骂廷史大不敬免元延元年诏举方正直言之士红阳侯立举陈咸对策拜为光禄大夫给事中丞相方进奏咸不当䝉方正并劾立选举故不㠯实有诏免咸勿劾立严延年察狱史亷有臧不入身延年选举不实贬秩司𨽻奏杜业为大常选举不实业坐免官平帝初即位诏曰选举者其歴职更事有名之士则以为难保废而弗举甚谬于赦小过举贤材之义诸有臧及内恶未发而荐举者皆勿案验令士厉精乡进不㠯小疵妨大才西汉会要卷四十五西汉会要卷四十六钦定四库全书西汉会要卷四十六宋徐天麟撰民政一户口自髙祖讫于孝平民户千二百二十三万三千六十二口五千九百五十九万四千九百七十八汉极盛矣京兆尹左冯翊右扶风𢎞农郡河东郡太原郡上党郡河内郡河南郡东郡陈留郡颍川郡汝南郡南阳郡南郡江夏郡庐江郡九江郡山阳郡济阴郡沛郡魏郡鉅鹿郡常山郡清河郡涿郡勃海郡平原郡千乘郡济南郡泰山郡齐郡北海郡东莱郡琅邪郡东海郡临淮郡会稽郡丹阳郡豫章郡桂阳郡武陵郡零陵郡汉中郡广汉郡蜀郡犍为郡越嶲郡益州郡牂柯郡巴郡武都郡陇西郡金城郡天水郡武威郡张掖郡酒泉郡炖煌郡安定郡北地郡上郡西河郡朔方郡五原郡云中郡定襄郡鴈门郡代郡上谷郡渔阳郡右北平郡辽西郡辽东郡𤣥菟郡乐浪郡南海郡鬰林郡苍梧郡交趾郡合浦郡九真郡日南郡赵国广平国真定国中山国信都国河间国广阳国淄川国胶东国髙宻国城阳国淮阳国梁国东平国鲁国楚国泗水国广陵国六安国长沙国汉兴大城名都民人㪚亡户口可得而数裁什二三及至文景四五世间流民既归户口亦息孝文即位趋劝农桑减省租赋蓄积嵗增户口䆮息文景务在养民孝昭承奢侈余弊师旅之后海内虚耗户口减半霍光知时务之要轻徭薄赋与民休息至元始元鳯之间匈奴和亲百姓充实王成为胶东相劳来不怠流民自占八万余口赐爵闗内侯秩中二千石后或言成伪自增加以䝉显赏黄霸为颍川守户口嵗增治为天下第一召信臣为南阳守百姓归之户口增倍哀平之世百姓赀富虽不及文景然天下户口最盛风俗凡民函五常之性而其刚柔缓急音声不同系水土之风气故谓之风好恶取舍动静亡常随君上之情欲故谓之俗孔子曰移风易俗莫善于乐言圣王在上统理人伦必移其本而易其末此混同天下一之虖中和然后王教成也汉承百王之末国土变改人民迁徙成帝时刘向略言其地分丞相张禹使属颍川朱赣条其风俗犹未宣究故辑而论之终其本末着于篇秦地于天官东井舆鬼之分埜也其界自𢎞农故闗以西京兆扶风冯翊北地上郡西河安定天水陇西南有巴蜀广汉犍为武都西有金城武威张掖酒泉炖煌又西南有牂柯越嶲益州皆宜属焉汉兴立都长安徙齐诸田楚昭屈景及诸功臣家于长陵后世世徙吏二千石髙訾富人及豪杰兼并之家于诸陵盖亦以彊干弱支非独为奉山园也是故五方杂处风俗不纯其世家则好礼文富人则商贾为利豪杰则游侠通姦濒南山近夏阳多阻险轻薄易为盗贼常为天下剧又郡国辐辏浮食者多民去本就末列侯贵人车服僭上衆庻放效羞不相及嫁娶尤崇侈靡送死过度天水陇西山多材木民以板为室屋及安定北地上郡西河皆廹近戎狄修习战备髙上气力以射猎为先汉兴六郡良家子选给羽林期门以材力为官名将多出焉故此数郡民俗质木不耻㓂盗自武威以西本匈奴昆邪王休屠地武帝时攘之初置四郡以通西域鬲絶南𦍑匈奴其民或以闗东下贫或以报怨过当或以誖逆无道家属徙焉习俗颇殊地广民稀水屮宜畜牧故凉州之畜为天下饶保边塞二千石治之咸以兵马为务酒礼之会上下通焉吏民相亲是以其俗风雨时节谷籴常贱少盗贼有和气之应贤于内郡此政寛厚吏不苛刻之所致也巴蜀广汉本南夷秦并以为郡土地肥羙有江水沃野山林竹木疏食果实之饶南贾滇𤏡僮西近卬莋莋马旄牛民食稲鱼亡凶年忧俗不愁苦而轻易滛佚柔弱褊阨景武间文翁为蜀守教民读书法令未能笃信道徳反以好文刺讥贵慕权埶及司马相如游宦京师诸侯以文辞显于世郷党慕循其迹后有王褒严遵杨雄之徒文章冠天下繇文翁倡其教相如为之师故孔子曰有教无类武都地杂氐𦍑及犍为牂柯越嶲皆西南外夷武帝初开置民俗略与巴蜀同而武都近天水俗颇似焉故秦地天下三分之一而人衆不过什三然量其富居什六秦豳吴札观乐为之歌秦曰此之谓夏声夫能夏则大大之至也其周之旧乎自井十度至栁三度谓之鹑首之次秦之分也西汉会要卷四十六西汉会要卷四十七钦定四库全书西汉㑹要卷四十七宋徐天麟撰民政二傅籍景帝二年令天下男子年二十始傅更役秦用商鞅之法月为更卒已复为正一岁屯戍一岁力役三十倍于古汉兴循而未改更赋文帝偃武行文丁男三年而一事吴以铜盐故百姓无赋卒践更辄予平贾汉氏常有更赋罢癃咸出昭帝元凤四年诏三年以前通更赋未入者皆勿收乡役十里一亭亭有长十亭一乡乡有三老有秩啬夫游徼三老掌教化啬夫职听讼收赋税游徼禁循盗贼县大率方百里其民稠则减稀则旷乡亭亦如之皆秦制也泛役惠帝三年发长安六百里内男女十四万六千人城长安三十日罢五年复发长安六百里内男女十四万五千人城长安三十日罢武帝元狩三年发谪吏穿昆明池成帝河平元年卒治河者为着外繇六月后二岁河复决作治六月乃成治河卒非受平贾者为着外繇六月哀帝建平二年葬帝太后定陶发陈留济隂近郡国五万人穿复土杂录文帝时晁错说上曰今农夫五口之家其服役者不下二人其能耕者不过百畮百畮之收不过百石春耕夏耘秋获冬藏伐薪樵治官府给繇役春不得避风尘夏不得避暑热秋不得避隂雨冬不得避寒冻四时之间亡日休息又私自送往迎来弔死问疾养孤长幼在其中勤苦如此西边北边之郡虽有长爵不轻得复五尺以上不得休息信武侯靳歙坐事国人过律免复除从军汉二年蜀汉民给军事劳苦复勿税租二岁闗中卒从军者复家一岁五年诏诸侯子在闗中者复之十二岁其归者半之军吏卒赐爵非七大夫已下皆复其身及户勿事八年令吏卒从军至平城及守城邑者皆复终身勿事十一年诸县坚守不降反寇者复租三岁六月令士卒从入蜀汉闗中皆复终身十二年诏吏二千石入蜀汉定三秦者皆世世复丰沛髙祖十一年四月令丰人徙闗中者皆复终身十二年以沛为汤沐邑复其民世世无有所与沛父儿请复丰乃比并复丰比沛民产子髙祖七年民产子复勿事二岁三老汉二年置乡三老择乡三老为县三老复勿繇戍孝弟力田惠帝四年举民孝弟力田者复其身武帝元朔元年诏曰朕旅耆老复孝敬髙年文帝礼髙年九十者一子不事八十者二算不事武帝建元元年民年八十复二算九十复甲卒四月诏民年九十㠯上已有受鬻法为复子若孙令得身率妻妾遂其供养之事边郡晁错说文帝募民守塞皆赐髙爵复其家西边北边之郡虽有长爵不轻得复旧都文帝三年幸太原复晋阳中都民三岁租守冢髙祖十二年诏兴秦始皇帝守冢二十家楚魏齐各十家赵及魏公子亡忘各五家令视其冢复无与他事给祠武帝登礼中岳以山下户凡三百封崈髙为之奉邑独给祠复无有所与宗室文帝四年复诸刘有属籍者家无所与功臣后宣帝地节二年诏曰傅陆侯功德茂盛复其后世畴其爵邑世世无有所与元康元年复髙皇帝功臣绛侯周勃等百三十六人家子孙令奉祭祀世世勿絶其母嗣者复其次博士弟子武帝为博士官置弟子五十人复其身通经元帝好儒能通一经者复数年以用度不足更为设员千人车骑马晁错疏曰令民有车骑马一匹者复卒三人入奴婢武帝府库并虚廼募民能入奴婢者得以终身复买复晁错疏曰令民入粟至五大夫乃复一人耳桑𢎞羊请令民入粟甘泉各有差以复终身武帝兵革数动民多买复及五大夫千夫调发之士益鲜元帝永光三年用度不足民多复除无以给中外徭役流民宣帝地节三年诏流民还归者且勿算事本始三年大旱三辅民就贱者且毋收事执丧宣帝地节四年诏诸有大父母父母丧者勿繇事使得收歛送终尽其子道宫人景帝遗诏出宫人归其家复终身节妇平帝复节妇乡一人西汉㑹要卷四十七西汉会要卷四十八钦定四库全书西汉㑹要卷四十八宋徐天麟撰民政三置三老髙祖二年举民年五十以上有修行能帅衆为善置以为三老乡一人择乡三老一人为县三老与县令丞尉㠯事相教复勿繇戍以十月赐酒肉文帝十二年诏以户口率置三老常员十里一亭十亭一乡乡有三老掌教化武帝元狩六年遗谒者循行天下谕三老孝弟以为民师贾山曰天子之尊尊养三老于大学执爵而馈执爵而酢祝䭇在前祝鲠在后公卿奉杖大夫进履新城三老董公遮说汉王曰项羽无道放弑其主天下之贼也夫仁不以勇义不以力三军之衆为之素服以告之诸侯为此东伐此三王之举也汉王曰善非夫子无所闻于是汉王为义帝发丧兵皆缟素武帝遣司马相如谕告巴蜀责三老以不教诲之过戾太子发兵诛江充长安中扰乱言太子反上怒甚壶闗三老茂上书窃以为亡邪心书奏天子感悟王尊为京兆尹坐免湖三老公乗兴等上书讼尊治京兆功效日着书奏天子复以尊为徐州刺史王尊为东郡太守河水盛溢尊躬率吏民投沈白马请以身填金堤水波稍却白马三老奏其状制诏秩尊中二千石黄霸守颍川吏民兴于行谊赐三老爵及帛韩延夀守冯翊有昆弟讼田延夀曰咎在冯翊移病不听事令丞啬夫三老亦自系待罪赐三老帛髙祖以十月赐酒肉文帝十二年遣谒者劳赐三老帛人五匹武帝元狩元年遣谒者赐县三老帛人五匹乡三老人三匹宣帝元康元年加赐三老帛四年加赐三老帛人二匹甘露三年凤皇集新蔡赐新蔡三老帛有差元帝初元元年赐三老帛人五匹五年赐三老帛人五匹元光二年赐三老帛建昭五年赐三老帛成帝建始元年赐三老钱帛绥和元年赐三老帛平帝元始三年赐三老帛尊髙年文帝元年诏曰老者非帛不煖非肉不饱今岁首不时使人存问长老又无布帛酒肉之赐将何以佐天下子孙孝养其亲今闻吏禀当受鬻者或以陈粟岂称养老之意哉具为令有司请令县道年八十以上赐米人月一石肉二十斤酒五斗其九十以上又赐帛人二匹絮三斤赐勿及当禀鬻米者长吏阅视丞若尉致不满九十啬夫令史致二千石遣都吏循行不称者督之刑者及有罪耐以上不用此令文帝礼髙年九十者一子不事八十者二算不事武帝建元元年民年八十复二算九十复甲卒四月诏民年九十已上已有受鬻法为复子若孙令得身帅妻妾遂其供养之事武帝元狩元年诏曰朕哀夫老眊孤寡鳏独或匮于衣食甚怜愍焉其遣谒者巡行天下存问致赐有寃失职使者㠯闻元帝初元元年遣使存问耆老建昭四年临遣谏大夫博士赏等二十一人循行天下存问耆老成帝永始三年临遣大中大夫嘉等存问耆老赐髙年帛武帝元狩二年遣谒者赐年九十已上帛人二匹絮三斤八十已上米人三石元封元年加年七十以上帛人二匹二年赐髙年米人四石宣帝地节三年加赐髙年帛元康二年赐髙年帛三年赐髙年帛神爵元年赐髙年帛四年赐髙年帛五凤三年加赐髙年帛甘露二年赐髙年帛元帝初元四年赐髙年帛永光元年赐髙年帛成帝鸿嘉元年加赐髙年帛永始四年赐髙年帛赐孝弟力田钱帛孝文十二年遣谒者劳赐孝者帛人五匹悌者力田二匹后七年遣诏赐孝弟力田金钱帛各有数武帝元狩元年赐孝者帛人五匹弟者力田人三匹宣帝元康元年加赐孝弟力田帛四年加赐孝弟力田帛人二匹甘露二年凤皇集赐新蔡孝弟力田帛元帝初元元年赐孝者帛五匹弟者力田三疋五年赐孝者帛人五匹弟者力田三疋永光二年赐孝弟力田帛建昭五年赐孝弟力田帛成帝建始元年赐孝弟力田钱帛有差绥和元年赐孝弟力田帛哀帝即位赐孝弟力田帛宣帝神爵四年黄霸治行尤异颍川孝弟力田皆以差赐爵成帝建始三年赐孝弟力田爵二级河平四年赐孝弟力田爵二级恤鳏寡孤独文帝一三年赐天下孤独布帛絮武帝元狩元年遣谒者存问致赐鳏寡孤独帛人三匹絮三斤县乡即赐毋赘聚六年遣博士六人分廵行天下存问鳏寡废疾无以自业者贷与之元封元年加孤寡帛人二疋二年赐孤寡米四石五年赐鳏寡孤独帛贫穷者粟六年赐天下贫民布帛人一匹太始三年赐鳏寡孤独帛人一匹宣帝即位赐金钱鳏寡孤独各有差地节三年诏曰鳏寡孤独髙年贫困之民朕所怜也前下诏假公田贷种食其加赐鳏寡孤独髙年帛二千石严教吏谨视遇毋令失职元康元年加赐鳏寡孤独帛二年赐鳏寡孤独帛三年赐鳏寡孤独帛四年正月遣太中大夫彊等十二人廵行天下存问鳏寡三月加赐帛鳏寡孤独各一疋神爵元年赐鳏寡孤独帛四年赐鳏寡孤独帛五凤三年加赐鳏寡孤独帛甘露二年赐鳏寡孤独帛三年凤皇集赐新蔡鳏寡孤独帛元帝初元元年临遣光禄大夫褒等十二人循行天下存问耆老鳏寡孤独困乏失职之民五年赐鳏寡孤独帛二疋永光元年赐鳏寡孤独帛二年赐鳏寡孤独帛建昭四年临遣谏大夫博士赏等二十一人廵行天下存问耆长鳏寡孤独困乏失职之人成帝建始元年赐鳏寡孤独钱帛各有差鸿嘉元年赐鳏寡孤独帛永始四年赐云阳鳏寡孤独帛平帝元始四年赐鳏寡孤独帛恤流民汉二年闗中大饥米斛万钱人相食令民就食蜀汉五年诸民畧在楚者皆归之民前或相聚保山泽不书名数今天下已定令各归其县复故爵田宅吏以文法教训辨告勿笞辱汉兴大城名都民人散亡逮文景四五世间流民既归户口亦息景帝即位议民欲徙寛大地者听之武帝元狩四年山东被水灾民多饥乏天子遣使振贫民尚不能救及徙民于闗西以及充朔方以南新秦中七十余万口衣食皆仰给于县官数岁贷与产业使者分部䕶冠盖相望费以亿计元鼎六年山东被河灾及岁不发令饥民得就食江淮间欲留留处使者冠盖属于道䕶之下巴蜀粟以振焉元封四年闗东流民二百万口无名数者四十万公卿议欲请徙流民于边以适之石庆上书愿归丞相印上报曰惟吏多私需求无已去者便居者扰故为流民法以禁重赋君不绳责长吏而请以兴徙四十万口荡摇百姓孤儿幼年未满十岁无罪而坐率朕失望焉宣帝本始三年大旱三辅民就贱者且毋收事地节三年流民还归者假公田贷种食且勿算事胶东相王成劳来不怠流民自占八万余口赐爵闗内侯秩中二千石成帝河平元年流民入函谷闗四年遣博士嘉等举行濒河之郡避水它郡国者在所冗食之谨遇以文理毋令失职阳朔二年秋闗东大水流民欲入函谷天井壶口五阮闗者勿苛留遣谏大夫博士分行视鸿嘉四年流民欲入闗辄籍纳所之郡国谨遇以理平帝元始二年郡国大旱蝗青州尤甚民流亡罢安定唿池苑以为安民县起官寺市里募徙贫民县次给食至徙所赐田宅什器假与犁牛种食又起五里于长安城中宅二百区以居贫民西汉㑹要卷四十八西汉会要卷四十九钦定四库全书西汉㑹要卷四十九宋徐天麟撰民收四徙豪族髙帝罢平城使娄敬往结和亲敬从匈奴来因言匈奴河南白羊楼烦王去长安迎者七百里轻骑一日一夕可至秦中新破少民地肥饶可益实夫诸侯初起时非齐诸田楚招屈景莫与今陛下虽都闗中实少人北近外寇东有六国彊族一日有变陛下亦未得安枕而卧也臣愿陛下徙齐诸田楚昭屈景燕赵韩魏后及豪杰名家且实闗中无事可以备胡诸侯有变亦足率以东伐此彊本弱末之术也上曰善乃使刘敬徙所言闗中十余万口髙祖九年十一月徙齐楚大族昭氏屈氏景氏怀氏田氏五姓闗中与利田宅十一年令丰人徙闗中者皆复终身汉兴立都长安徙齐诸田楚昭屈景及诸功臣家于长陵后世世徙吏二千石髙訾富人家豪杰并兼之家于诸陵盖以彊干弱支非独为奉山园也是故五方杂厝风俗不纯其世家则好礼文富人商贾则为利豪杰则游侠通姦孝武建元三年赐徙茂陵者戸钱二十万田二顷主父偃说上曰天下豪杰兼并之家乱衆民皆可徙茂陵内实京师外销姦猾上从之元朔二年徙郡国豪杰及訾三百万以上于茂陵太始元年徙郡国吏民豪杰于茂陵云陵孝昭始元三年募民徙云陵赐钱田宅孝宣本始元年募郡国吏民訾百万以上徙平陵二年以水衡钱为平陵民起田宅元康元年徙丞相列侯吏二千石訾百万以上者杜陵孝元永光四年上为初陵诏勿置县邑使天下安土乐业亡有动摇之心孝成鸿嘉二年徙郡国豪杰訾百万以上五千户于昌陵永始元年罢昌陵及故陵勿徙民哀帝建平元年为初陵勿徙郡国民长陵安陵阳陵茂陵云陵平陵杜陵昌陵奴婢髙祖令民得卖子五年诏曰民以饥饿自卖为人奴婢者皆免为庶人也文帝务劝农桑帅以俭节未有并兼之害故不为民田及奴婢为限贾谊曰今岁恶不入请卖爵子晁错劝文帝募民徙塞下募民以丁奴婢赎罪及输奴婢欲以拜爵者文帝时女子缇萦愿没入为官婢以赎父罪后四年免官奴婢为庶人武帝建元元年赦吴楚七国帑输在官者董仲舒说武帝曰宜去奴婢除专杀之威其后府库并虚迺募民能入奴婢得㠯终身复为郎增秩及杨可告缗徧天下迺分遣御史廷尉正监分曹往往即治郡国缗钱得民财物以亿计奴婢以千万数其没入奴婢分诸苑养狗马禽兽及与诸官官益杂置多徙奴婢衆而下河漕度四百万石及官自籴乃足杜延年坐官奴婢乏衣食免官元帝时贡禹言官奴婢十余万游戏亡事税良民以给之宜免为庶人成帝永始四年诏曰公卿列侯亲属近臣多蓄奴婢被服绮縠其伸饬有司以渐禁之哀帝即位诏曰诸侯王列侯公主吏二千石及豪富民多蓄奴婢田宅亡限其议限列有司条奏诸侯王奴婢二百人列侯公主百人闗内侯吏民三十人年六十以上十岁以下不在数中诸名田蓄奴婢过品者皆没入县官官奴婢年五十以上免为庶人平帝元始三年王莽奏吏民奴婢田宅之品杂录文帝时贾谊上疏曰今民卖僮者为之绣衣丝履偏诸縁纳之闲中是古天子后服所以庙而不宴者也而庶人得以衣婢妾天子之后以縁其领庶人㜸妾以縁其履此臣所谓舛也卓王孙僮客八百人程郑亦数百人苍头庐儿皆用致富非天意也家僮臧获婢妾僮使奴客僮骑傅婢私奴以千数僮手指千白衣父御婢庸保杂作骑奴治豪猾济南瞷氏宗人三百余家豪猾二千石莫能制于是景帝拜郅都为济南守至则诛瞷氏首恶余皆股栗居岁余郡中不拾遗旁十余郡守畏都如大府义纵为河内都尉至则族灭其豪穰氏之属河内道不拾遗王温舒由广平都尉迁河内太守素居广平时皆知河内豪姦之家及往以九月至令郡具私马五十匹为驿自河内至长安部吏如居广平时方略捕郡中豪猾相连坐千余家上书请大者至族小者乃死家尽没入臧奏请不过二日得可事论报至流血十余里河内皆怪其奏以为神速尽十二月郡中无犬吠之盗其颇不得失之旁郡追求㑹春温舒顿足叹曰嗟乎令冬月益展一月足吾事矣赵广汉守京兆尹新丰杜建为京兆掾建素豪侠宾客为姦利广汉闻之先风告建不改于是收案致法中贵人豪长者为请无不至终无所听宗族宾客谋欲簒取广汉尽知其计议主名起居使使告曰若计如此且并灭家令数吏将建弃市莫敢近者京师称之广汉迁颍川太守郡太守原褚宗族横恣宾客犯为盗贼前二千石莫能禽制广汉既至数月诛原褚首恶郡中震栗先是颍川豪杰大姓相与为婚姻吏俗朋党广汉患之厉使其中可用者受记出有案问既得罪名行法罚之广汉故漏泄其语令相怨咎又教吏为缿筩及得投书削其主名而託以为豪杰大姓子弟所言其后彊宗大族家家结为仇雠姦党散落风俗大改吏民相告计广汉得以为耳目盗贼以故不发发又辄得一切治理威名流闻尹翁归拜东海太守东海大豪郯许仲孙为姦猾乱吏治郡中苦之二千石欲捕者辄以力埶变诈自解终莫能制翁归至论弃仲孙市一郡怖栗莫犯禁东海大治王尊为安定太守出教告属县曰太守视事一月矣五官掾张辅怀虎狼之心贪污不轨一郡之钱尽入辅家然适足以葬矣今将辅送狱直符史诣合下从太守受其事丞戒之戒之相随入狱及辅系狱数日死尽得其狡猾不道百万姦臧威震郡中盗贼分散入傍郡界严延年为涿郡太守时郡比得不能太守涿人毕野白等由是废乱大姓西髙氏东髙氏自郡吏以下皆畏避之莫敢与啎咸曰宁负二千石无负豪大家宾客放为盗贼发辄入髙氏吏不敢追浸浸日多道路张弓抜刃然后敢行其乱如此延年至遣掾蠡吾赵绣按髙氏得其死罪绣见延年新将心内惧即为两劾欲先白其轻者观延年意怒迺出其重劾延年已知其如此矣赵掾至果白其轻者延年索懐中得重劾即收送狱夜入晨将至市论杀之先所按者死吏皆股弁更遣吏分考两髙穷竟其姦诛杀各数十人郡中震恐道不拾遗永始元延间上怠于政贵戚骄恣红阳长仲兄弟交通轻侠臧匿亡命而北地大豪浩商等报怨杀义渠长妻子六人往来长安中丞相御史遣掾求逐党与诏书召捕久之迺得长安中姦猾浸多闾里少年羣辈杀吏受报仇相与探赇为弹得赤丸者斫武吏得黒者斫文吏白者主治丧城中薄暮尘起剽刼行者死伤横道枹鼓不絶尹赏以三辅髙第选守长安令得壹切便宜从事赏至修治长安狱穿地方深各数丈致令辟为郭以大石覆其口名为虎穴乃部户曹掾史与乡吏亭长里正父老伍人杂举长安中轻薄少年恶子无市籍商贩作务而鲜衣凶服被铠扞持刀兵者悉籍记之得记数百人赏一朝㑹长安吏车数百两分行收捕皆劾以为通行饮食羣盗赏亲阅见十置一其余尽以次内虎穴中百人为辈覆以大石数日一发视皆相枕借死使舆出瘗寺门桓东揭着其姓名百日后迺令死者家各自发取其尸亲属号哭道路皆歔欷长安中歌之曰安所求子死桓东少年场生时谅不谨枯骨后何葬赏所置皆其魁宿或故吏善家子失计随轻黠愿自改者财数十百人皆贳其罪诡令立功以自赎尽力有効者因亲用之为爪牙追捕甚精甘耆姦恶甚于凡吏赏视事数月盗贼止郡国亡命散走各归其处不敢闚长安江湖中多盗贼以赏为江夏太守捕格江贼及所诛吏民甚多坐残贼免南山羣盗起以赏为右辅都尉迁执金吾督大姦猾三辅吏民甚畏之西汉㑹要卷四十九西汉会要卷五十钦定四库全书西汉㑹要卷五十宋徐天麟撰食货一垦田数汉提封田一万万四千五百一十三万六千四百五顷其一万万二百五十二万八千八百八十九顷邑居道路山川林泽羣不可垦其三千二百二十九万九百四十七顷可垦不垦定垦田八百二十七万五百三十六顷汉极盛矣限民名田董仲舒说武帝曰秦用商鞅之法改帝王之制除井田民得卖买富者田连阡陌贫者亡立锥之地小民安得不困汉兴循而未改古井田法虽难卒行宜少近古限民名田以澹不足塞兼并之路然后可善治也元光中令贾人有市籍及家属皆无得名田以便农敢犯令没入田货哀帝即位师丹建言古之圣王莫不设井田然后治迺可平文帝务劝农桑帅以节俭未有并兼之害故不为民田及奴婢为限今豪富吏民訾数鉅万而贫者俞困宜略为限天子下其议丞相孔光大司空何武奏请诸侯王列侯皆得名田国中列侯在长安公主名田县道及闗内侯吏民名田皆毋过三十顷贾人皆不得名田为吏犯者以律论名田过品皆没入官时田宅奴婢贾为减贱丁𫝊用事董贤隆贵皆不便也诏书且须后遂寝不行代田武帝末年以赵过为捜粟都尉过能为代田一畮三甽嵗代处故曰代田古法也后稷始甽田以二耜为耦广尺深尺曰甽长终畮一畮三甽一夫三百甽而播种于甽中苗生叶以上稍耨陇草因隤其土以附苗根故其诗曰或芸或芓黍稷儗儗芸除草也芓附根也言苗稍壮每耨辄附根比盛暑陇尽而根深能风与旱故儗儗而盛也其耕耘下种田器皆有便巧率十二夫为田一井一屋故畮五顷用耦犁二牛三人一岁之收常过缦田畮一斛以上善者倍之过使教田太常三辅大农置工巧奴与从事为作田器二千石遣令长三老力田及里父老善田者受田器学耕种养苗状民或苦少牛亡以趋泽故平都令光教过以人輓犁过奏光以为丞教民相与庸輓犁率多人者田日三十畮少者十三畮以故田多垦辟过试以离宫卒田其宫壖地课得谷皆多其旁田畮一斛以上令命家田三辅公田又教边郡及居延城是后边城河东𢎞农三辅太常民皆便代田用力少而得谷多假民公田汉二年故秦苑囿园池令民得田之武帝建元元年罢苑马以赐贫民昭帝元凤三年罢中牟苑赋贫民宣帝地节元年假郡国贫民田三年诏池籞未御幸者假与贫民又令流民还归者假公田贷种食元帝初元元年以三辅太常郡国公田及苑可省者振业贫民江海陂湖园池属少府者以假贫民勿租赋六月省苑马以振困乏二年诏罢水衡禁囿宜春下苑少府佽飞外池严籞池田假与贫民永光元年令民各务农亩无田者假之哀帝建平元年太皇太后诏外家王氏田非冢茔皆以赋贫民劝农桑汉兴诸侯并起民失作业而大饥馑凡米石五千人相食死者过半髙祖乃令民得卖子就食蜀汉天下既定轻田租什五而税一量吏禄度官用以赋于民惠帝即位减田租复十五税一四年举民孝弟力田者复其身髙后元年置孝弟力田二千石者一人文帝时民近战国背本趋末贾谊说上曰一夫不耕或受之饥今背本而趋末生之者甚少而靡之者甚多天下财产何得不蹷今敺民而归之农皆着于本使天下各食其力末伎游食之民转而缘南亩则蓄积足而人乐其所矣上感谊言躬耕以劝百姓二年正月诏曰夫农天下之本也其开籍田朕亲率耕以给宗庙粢盛九月诏曰农天下之本也民所恃以生也而民或不务本而事末故生不遂朕忧其然故今兹亲率羣臣农以劝之其赐天下民今年田租之半晁错说上曰今海内为一而蓄积未及者何也地有遗利民有余力生谷之土未尽垦游食之民未尽归农也今农夫五口之家其服役者不下二人其能耕者不过百畮百畮之收不过百石春耕夏耘秋获冬藏伐新樵治官府给繇役春不得避风尘夏不得避暑热秋不得避隂雨冬不得避寒冻四时之间亡日休息又私自送往迎来弔死问疾养孤长幼在其中勤苦如此尚复被水旱之灾急政暴虐赋歛不时朝令而暮改当具有者半贾而卖亡者取倍称之息于是有卖田宅鬻子孙以偿责者矣而商贾大者积贮倍息小者坐列贩卖操其竒赢日游都市乗上之急所卖必倍故其男不耕耘女不蚕织衣必文采食必梁肉亡农夫之若有仟佰之得因其富厚交通王侯力过吏埶以利相倾千里游敖冠盖相望乗坚䇿肥履丝曵缟此商人所以兼并农人农人所以流亡者也今法律贱商人商人已冨贵矣尊农夫农夫已贫贱矣故俗之所贵主之所贱也吏之所卑法之所尊也上下相反好恶乖迕而欲国富法立不可得也方今之务莫若使民务农而已矣欲民务农在于贵粟贵粟之道在于使民以粟为赏罚今募天下入粟县官得以拜爵得以除罪如此富人有爵农民有钱粟有所渫夫能入粟以受爵皆有余者也取于有余以供上用则贫民之赋可损所谓所有余补不足令出而民利者也十二年诏曰道民之路在于务本朕亲率天下农十年于今而野不加辟岁一不登民有饥色吾诏书数下岁劝民种植而功未兴是吏奉吾诏不勤而劝民不明也其赐农民今年租税之半又曰力田为生之本也其以户口率置孝弟力田常员令各率其意以道民焉十三年二月诏曰朕亲率天下农耕以供粢盛皇后亲桑以奉祭服其具礼仪六月诏曰农天下之本务莫大焉今厪身从事而有租税之赋其于劝农之道未备其除田之租税景帝后二年四月诏曰雕文刻镂伤农事者也锦绣纂组害女红者也农事伤则饥之本也女红害则寒之原也夫饥寒并至而能亡为非者寡矣朕亲耕后亲桑以奉宗庙粢盛祭服为天下先不受献减大官省繇赋欲天下务农蚕素有蓄积以备灾害三年春诏曰农天下之本也黄金珠玉饥不可食寒不可衣以为币用不识其终始闲嵗或不登意为末者衆农民寡也其令郡国务劝农桑益种植可得衣食物孝景娄敕有司以农为务武帝之初国家亡事非遇水旱则民人给家足都鄙廪庾尽满太仓之粟陈陈相因充溢露积于外腐败而不可食是后外事四夷内兴功利役费并兴而民去本董仲舒说上曰春秋他谷不书至于麦禾不成则书之令闗中之俗不好种麦愿诏大司农使闗中民益种宿麦毋令后时亲耕籍田以为农先元狩三年遣谒者劝有水灾郡种宿麦征和四年上耕于鉅定仲舒又言古井田法虽难卒行宜少近古限民名田以澹不足塞并兼之路薄赋歛省繇便以寛民力然后可善治也帝末年悔征伐之事迺封丞相为富民侯下诏曰方今之务在于力农以赵过为搜粟都尉过能为代田用力少而得谷多昭帝始元年二月上耕于钩盾弄田六年正月耕于上林元平元年诏曰天下以农桑为本日者省用罢不急官省外繇耕桑者益衆而百姓未能家给其减口赋钱昭帝时流民稍还田野益辟颇有蓄积宣帝即位用吏多选贤良百姓安土岁数丰穰谷石至五钱农人少利大司农耿夀昌请置常平仓以谷贱时增其价而籴以利农谷贵时减贾而籴民便之蔡癸以好农使劝郡国至大官元帝建诏五年三月诏曰方春农桑与百姓戮力自尽之时也故是月劳农劝民无使后时今不良之吏覆按小罪逮召证案与不急之事以妨百姓使失一时之作忘岁终之功公卿其明察申敕之成帝阳朔四年诏曰夫洪范八政以食为首斯诚家给刑错之本也先帝劭农簿其租税宠其强力令与孝弟同科间者民弥惰怠乡本者少将何以矫之方东作时令其二千石勉劝农桑出入阡陌致劳来之平帝元始元年置大司农部丞十三人部一州劝农桑龚遂为渤海太守见齐俗奢侈好末伎不田作迺劝民务农桑令口种一本榆百本䪥五十本葱一畦韭家二母彘五鸡使民卖劒买牛卖刀买犊郡中皆有蓄积吏民富实召信臣等南阳躬劝耕农出入阡陌时行视郡中水泉开通沟渎起水门提阏凡数十处灌溉至三万顷为民作均水约束刻石立田畔郡中莫不耕稼力田户口增倍西汉㑹要卷五十西汉会要卷五十一钦定四库全书西汉㑹要卷五十一宋徐天麟撰食货二水利魏文侯时史起为邺令引漳水溉邺以富魏之河内民歌之曰邺有贤令兮为史公决漳水兮灌邺旁终古舄卤兮生稻梁韩使水工郑国间说秦令凿泾水自中山西邸瓠口为渠并北山东注洛三百余里注填阏之水溉舄卤之地四万余顷收皆畮一钟于是闗中为沃野无凶年名曰郑国渠武帝时郑当时为大司农言异时闗东漕粟从渭上度六月罢而渭水道九百余里时有难处引渭穿渠起长安旁南山下至河三百余里径易漕度可令三月罢而渠下民田万余顷又可得以溉此损漕省卒而益肥闗中之地上以为然令水工徐伯表发卒数万人穿漕渠三岁而通以漕大便利其后漕稍多而渠下之民颇得以溉矣元鼎六年儿寛为左内史请凿六辅渠益溉郑国旁髙卭之田廼减御史稻田租令平繇行水毋使失时太始二年赵中大夫白公复奏穿渠引渠水首起谷口尾入栎阳注渭中袤二百里溉田四千五百余顷名曰白渠民得其饶歌之杂录水衡都尉属官有水司空都水长丞武帝时河东守番系言穿渠引汾溉皮氏汾隂下引河溉汾隂蒲坂下上以为然发卒数万人作渠田不利废其后有人上书欲通褒斜道及漕上令拜汤子卭发数万人作褒斜道道果便近而水多湍石不可漕其后严熊言临晋民愿穿洛以溉重泉以东万余顷故恶地于是发卒万人穿渠引洛水至商颜下凿井深者四十余丈井下相通行水穿得龙首故名龙首渠作之十余嵗渠颇通犹未得其饶刘向以故九卿召拜为中郎领䕶三辅都水息夫躬言秦开郑国渠以富国彊兵今为京师土地肥饶可度地埶水泉广溉灌之利哀帝使躬持节领䕶三辅都水躬立表欲穿长安城引漕注太仓下以省转输议不可成迺止召信臣守南阳时行视郡中水泉开通沟渎起水门提阏凡数十处以广灌溉嵗增加多至三万顷信臣为民作均水约束刻石立于田畔以防分争田租秦田租口赋盐铁之利二十倍于古或耕豪民之田见税十五汉兴循而未改汉兴天下既定髙帝约法省禁轻田租什五而税一量吏禄度官用以赋于民惠帝即位减田税复什五税一文帝十三年诏除田之租税孝景二年令民半出田租三十而税一也武帝元鼎六年上曰左右内史地名山川原甚衆细民未知其利今内史稻田租挈重不与郡同其议减令史民勉尽地利平繇行水勿使失时昭帝始元六年令民得以律占租王莽下令曰汉氏减轻田租三十而税一常有更赋疲癃咸出厥名三十实什税五荀恱论曰古者什一而税以为天下之中正也令汉氏或百一而税可谓鲜矣然豪彊富人占田逾侈输其赋大半官收百之一税民输大半之赋官家之惠优于三代豪彊之暴酷于亡秦氏上惠不通威福分于豪彊也文帝不正其本而务除租税适足以资豪彊耳赐民租赋文帝二年赐天下民今年田租之半十二年诏赐农民今年租税之半武帝元封四年祠后土赐三县及杨氏无出今年租赋五年修封禅所幸县无出今年租赋天汉三年修封㤗山行所过无出田租昭帝始元二年诏毋令民出今年田租宣帝本始元年凤凰集胶东千乗租税勿收三年郡国伤旱甚者毋出租税四年诏被地震坏败甚者勿收租税元康二年令郡国被灾甚者毋收今年租税神爵元年幸甘泉所过毋出田租甘露三年凤凰集新祭毋出今年田租元帝初元元年令郡国被灾害甚者毋出租赋二年郡国被地动灾甚者毋出租赋永光元年幸甘泉行所过毋出租赋成帝建始元年郡国被灾害什四以上毋收田租鸿嘉四年郡国被灾害什四以上民赀不满三万勿出租赋永始四年幸甘泉河东所过无出田租哀帝即位令水所伤县邑及他郡国灾害什四以上民赀不满十万皆无出今年租赋平帝元始二年天下民赀不满二万及被灾之郡不满十万勿租税算赋汉四年初为算赋孝惠六年女子年十五以上至三十不嫁五算文帝民赋四十武帝下诏曰前有司奏欲益民赋三十助边用是重困老弱孤独也武帝建元元年诏民年八十复二算元封元年行所巡至县无出今年算宣帝地节三年流民还归者且勿算事宣帝甘露元年减民算三十元帝时贡禹请民年二十乃算成帝建始二年减天下赋钱算四十口赋昭帝元凤四年诏毋收四年五年口赋元平元年诏减口赋钱有司奏请减什三上许之宣帝五凤三年减天下口钱元帝时贡禹以为古民亡赋算口钱起武帝征伐四夷重赋于民产子三岁则口出钱故民重困至于生子辄杀宜令儿七岁去齿乃出口钱年二十乃算天子下其议令民产子七岁乃出口钱自此始更赋汉氏常有更赋疲癃咸出昭帝始元四年诏三年以前逋更赋未入皆勿收户赋秦汉之制列侯封君食租税嵗率户二百千户之君则二十万朝觐聘享出其中军赋惠帝即位令吏六百石以上父母妻子与同居及故吏尝佩将军都尉印将兵及佩二千石官印者家难给军赋他无有所与西汉㑹要卷五十一西汉会要卷五十二钦定四库全书西汉㑹要卷五十二宋徐天麟撰食货三算訾訾算算车船武帝元光六年初算商车时公卿言异时算轺车有差请算如故非吏比者三老北边骑士轺车一算商贾人船车二算船五丈以上一算匿不自占占不悉戍边一岁有能告者以其半畀之算缗钱武帝元狩四年初算缗钱公卿言异时算轺车贾人缗钱有差请算如故诸贾人末作贳贷卖买居邑积诸物及商以取利者虽无市籍各以其物自占率缗钱二千而一算诸作有租及铸率缗钱四千而一算匿不自占占不悉戍边一岁没入缗钱有能告者以其半畀之元鼎三年十一月令民告缗者以其半与之天子既下缗钱令而尊卜式百姓终莫分财佐县官于是告缗钱纵矣杨可告缗徧天下中家以上大氐皆遇告杜周治之狱少反者迺分遣御史廷尉正监分曹往往即治郡国缗钱得民财物以亿计奴以千万数田大县数百顷小县百余顷宅亦如之于是商贾中家以上大氐破民媮甘食好衣不事蓄臧之业而县官以盐铁缗钱之故用少饶矣杨可方受告缗义纵以为此乱民部吏捕其为可使者天子闻使杜式治以为废格沮事业纵市元鼎四年令民得蓄边县官假马母三岁而归及息什一以除告缗用充入新秦中租六蓄武帝租及六蓄昭帝元凤二年令郡国无歛今年马口钱翟方进请算马牛羊杂税武帝太初四年徙𢎞农都尉治武闗税出入者以给闗吏卒食军市租市籍租槀租海租海税给献费髙帝十一年诏曰欲省赋甚今献未有呈吏或多赋以为献而诸侯王尤多民疾之令诸侯王通侯常以十月朝献及郡各以其口数率人岁六十三钱以给献费以粟当赋昭帝元凤二年令三辅太常郡得以菽粟当赋六年诏谷贱伤农今三辅太常谷贱其令以菽粟当今年赋募民入粟晁错说文帝曰方今之务莫若使民务农欲民务农在于贵粟贵粟之道在于以粟为赏罚今募天下入粟县官得以拜爵得以除罪如此则富人有爵农民有钱粟有所渫夫能入粟以受爵者皆有余者也取于有余以供上用则贫民之赋可损所谓损有余补不足令出而民利者也粟者王者大用政之本务令民入粟受爵至五大夫乃复一人耳此其与骑马之功相去逺矣爵者上之所擅出于口而亡穷粟者民之所种生于地而不乏夫得髙爵与免罪人之所甚欲也天下使人入粟于边以受爵免罪不过三岁塞下之粟必多矣于是文帝从错之言令民入粟边六百石爵上造稍增至四千石为五大夫万二千石为大庶长各以多少级数为差错复奏言陛下幸使天下入粟塞下以拜爵甚大惠也窃恐塞卒之食不足用大渫天下粟边食足以支五岁可令入粟郡县矣足支一岁以上可时赦勿收农民租时有军役若遭水旱民不困乏天下安宁岁熟且美则民大富乐矣上复从其言迺下诏赐民十二年租税之半明年遂除民田之租税武帝通西南夷道悉巴蜀租赋不足以供之乃募豪民田南夷入粟县官而内受钱于都内榷酤文帝后三年诏曰以口量地其于古犹有余而食之甚不足者其咎安在无乃为酒醪以靡谷者多与景帝中三年夏旱禁酤酒后元年夏民得酤酒武帝天汉三年初榷酒酤昭帝始元六年二月诏有司问郡国所举贤良文学民所疾苦议罢盐铁榷酤秋七月罢榷酤官卖酒升四钱盐铁秦田租口赋盐铁之利二十倍于古汉兴循而未改孝惠髙后时吴有豫章铜山即招致天下亡命盗铸钱东煑海水为盐以故无赋国用饶足班固赞曰吴王擅山之利能薄歛以使其衆逆乱之萌自其子兴古者诸侯不过百里山海不以封盖防此矣文帝后六年㢮山泽董仲舒说武帝曰宜少近古盐铁皆归于民然后可善治也元狩中兵连不解县官大空富商大贾冶铸䰞盐财或累万金而不佐公家之急于是以东郭咸阳孔仅为大农丞领盐铁事五年大农上盐铁丞孔仅咸阳言山海天地之藏宜属少府陛下弗私以属大农佐赋愿募民自给费因官器作䰞盐官与牢盆浮食竒民欲擅斡山海之货以致富羡役利细民其沮事之议不可胜听敢私铸铁器煑盐者釱左趾没入其器物郡不出铁者置小铁官使属在所县使仅咸阳乗传举行天下盐铁作官府除故盐铁家富者为吏吏益多贾人矣孔仅使天下铸作器三年中拜为大农列于九卿而县官以盐铁缗钱之故用少饶矣益广开置左右辅初大农干盐铁官布多置水衡欲以主盐铁及杨可告缗上林财物衆乃令水衡主上林上林既充满益广云云元鼎六年拜卜式为御史大夫式既在位见郡国多不便县官作盐铁器苦恶贾贵或彊令民买之迺因孔仅言事上不说汉连出兵三岁费仰大农以均翰调盐铁助赋故能澹之元鼎中博士徐偃使行风俗偃矫制使胶东鲁国鼓铸铁盐还奏事徙为太常丞御史大夫张汤劾偃矫制大害法至死偃以为春秋之义大夫出疆有可以安社稷存万民颛之可也汤以致其法不能诎其义有诏下终军问状军诘偃曰古者诸侯国异俗分百里不通时有聘㑹之事安危之埶唿吸成变故有不受辞造命颛已之宜今天下为一万里同风故春秋王者无外偃巡封域之中称以出疆何也且盐铁郡有余臧正二国废不鼓不足以为利害而以安社稷存万民为辞何也又诘偃胶东南近琅邪北接北海鲁国西枕泰山东有东海受其盐铁偃度四郡口数田地率其用器食盐不足以并给二郡邪将埶宜有余而吏不能也何以言之偃矫制而鼓铸者欲及春耕种赡民器也今鲁国之鼓当先具其备至秋乃能举火此言与实反者非偃已前三奏无诏不惟所为不许而直矫作威福以从民望干名采誉此明圣所必加诛也枉尺直寻孟子称其不可令所犯罪重所就者小偃自予必死而为之邪将幸诛不加欲以采名也偃穷诎服罪当死军奏偃矫制颛行非奉使体请下御史召偃即罪奏可上善其诘有诏示御史大夫元封元年桑𢎞羊为治粟都尉领大农尽民仅干天下盐铁迺请置大农部丞数十人分部主郡国各往往置均输盐铁官昭帝即位六年诏郡国举贤良文学之士问以民所疾苦教化之要皆对愿罢盐铁酒榷均输官毋与天下争利示以俭节𢎞羊难以为国家大业所以制四夷安边足用之本不可废也所谓盐铁议者起始元中召文学贤良问以治乱皆对愿罢郡国盐铁酒榷均输毋与天下争利御史大夫𢎞羊以为此迺所以安边竟制域外国家大业不可废也当时相诘难颇有其议文至宣帝时汝南桓寛次公推衍盐铁之议増广条目极其论难着数万言亦欲以究治乱成一家之法焉其辞曰观公卿贤良文学之议异乎吾所闻闻汝南朱生言当此之时英俊并进贤良茂陵唐生文学鲁国万生之徒六十有余人咸聚阙庭抒六艺之风陈治平之原知者赞其虑仁者明其施勇者见其断辨者骋其辞断断焉行行焉虽未详备斯可畧观矣山中刘子推言王道矫当世反诸正彬彬然𢎞博君子也九江祝生奋史鱼之节发愤懑讥公卿介然直而不挠可谓不畏彊圉矣桑大夫据当世合时变上𣙜利之略虽非正法鉅儒宿学不能自解博物通达之士也然摄公卿之柄不师古始放于末利处非其位行非其道果陨其性以及厥宗车丞相履伊吕之列当轴处中括囊不言容身而去彼哉彼哉若夫丞相御史两府之士不能正议以辅宰相成同类长同行阿意茍合以说其上斗筲之徒何足选也宣帝地节四年诏盐民食之而贾咸贵其减天下盐贾元帝元初五年罢盐铁官永光二年复盐铁官成帝绥和二年赐翟方进册曰百僚用度各有数君增益盐铁更变无常朕既不明随奏许可云云方进自杀倚顿用盐铁起甘郸郭纵以铸冶成业与王者埒富蜀卓氏用铁冶富程郑亦冶铸贾魋结民富埒卓氏擅盐井之利期年所得自倍遂殖其货宛孔氏用铁冶为业大鼓铸家致数千金丙氏以铁冶起富至鉅万西汉㑹要卷五十二西汉会要卷五十三钦定四库全书西汉㑹要卷五十三宋徐天麟撰食货四钱币秦兼天下币为二等黄金以溢名为上币铜钱质如周钱文曰半两重如其文而珠玉龟贝银钖之属为器饰宝藏不为币然各随时而轻重无常汉兴以为秦钱重难用更令民铸荚钱黄金一斤而不轨逐利之民蓄积赢余以稽市物痛腾跃米石至万钱匹马至百金髙后二年行八铢钱六年行五分钱文帝五年四月为钱益多而轻更铸四铢钱其文为半两武帝建元元年行三铢钱五年罢二铢钱行半两钱自孝文更造四铢钱至元狩四年四十余年从建元以来用少县官往往即多铜山而铸钱民益盗铸不可胜数钱益多而轻物益少而贵有司言曰今半两钱法重四铢而姦或盗摩钱质而取鋊钱益轻薄而物贵则逺方用币烦费不省乃令县官销半两钱更铸三铢钱重如其文其明年有司言三铢钱轻轻钱易作姦诈乃更请郡国铸五铢周郭其质令不得磨钱取鋊元鼎二年郡国铸钱民多姦铸钱多轻而公卿请令京师铸钱赤仄一当五赋官用非赤仄不得行其后二岁赤仄钱贱民巧法用之不便又废于是悉禁郡国毋铸钱专令上林三官铸钱既多而令天下非三官钱不得行诸郡国前所铸钱皆废销之输入其铜三官而民之铸钱益少计其费不能相当唯真工大姦乃盗为之自孝武元狩五年三官初铸五铢钱至平帝元始中成钱二百八十亿万余云宣元成哀平五世亡所变改王莽居摄变汉制以周钱有子母相权于是更造大钱径寸二分重十二铢文曰大钱五十又造契刀错刀契刀其环如大钱身形如刀长二寸文曰契刀五百错刀以黄金错其文曰一刀直五千与五铢钱凡四品并行杂录元帝时贡禹言古者不以金钱为币专意于农故一夫不耕必有受其饥者今汉家铸钱及诸铁官皆置吏卒徒攻山取铜钱一岁功十万人已上中农食七人是七十万人常受其饥也凿地数百丈销隂气之精地臧空虚不能含气出云斩伐林木亡有时禁水旱之灾未必不繇此也自五铢钱起已来七十余年民坐盗铸钱被刑者衆富人积钱满室犹亡厌足民心动摇商贾求利东西南北各用智巧好衣美食岁有十二之利而不出租税农夫父子暴露中野不避寒暑椊屮杷土手足胼胝已奉谷租又出槀税乡部私求不可胜供故民弃本逐末耕者不能半贫民虽赐之由犹贱卖以贾穷则起为盗贼何者末利深而惑于钱也是以姦邪不可禁其原皆起于钱也疾其末者絶其本宜罢採珠玉金银铸钱之官亡复以为币市井勿得贩卖除其租铢之律租税禄赐皆以布帛及谷使百姓壹归于农复古道便议者以为交易待钱布帛不可尺寸分裂禹议亦寝有上书言古者以龟贝为货今以钱易之民以故贫宜可改币上以问师丹丹对言可改章下有司议皆以为行钱以来久难卒变易丹老人忘其前语后从公卿议钱禁孝文五年除盗铸钱令使民放铸贾谊谏曰法使天下公得顾租铸铜钖为钱敢杂以鈆铁为它巧者其罪黥然铸钱之情非殽杂为巧者不可得赢而殽之甚微为利甚厚夫事有召祸而法有起姦今令细民人操造币之埶各隐屏而铸作因欲禁其厚利微姦虽黥罪日报其埶不止迺者民人抵罪多者一县百数及吏之所疑榜笞奔走者甚衆夫设法以诱民使入䧟阱孰积于此曩禁铸钱死罪积下今公铸钱黥罪积下为法若此上何赖焉又民用钱郡县不同或用轻钱百加若干或用重钱平称不受法钱不立吏急而壹之虖则大为烦苛而力不能胜纵而弗呵虖则市肆异用钱文大乱茍非其术何乡而可哉今农事弃捐而采铜者日蕃释其耒耨冶镕炊炭姦钱日多五谷不为多善人憷而为姦邪愿民䧟而之刑戮刑戮将甚不详奈何而忽国知患此吏议必曰禁之禁之不得其术其伤必大令禁铸钱则钱必重重则其利深盗铸如云而起弃市之罪又不足以禁矣姦数不胜而法禁数溃铜使之然也故铜布于天下其为祸博矣今博祸可除而七福可致也何谓七福上收铜勿令布则民不铸钱黥罪不积一矣伪钱不蕃民不相疑二矣采铜铸作者及于耕田三矣铜毕归上上挟铜积以御轻重钱轻则㠯术歛之重则㠯术散之货物必平四矣㠯作兵器㠯假贵臣多少有制用别贵贱五矣㠯临万货㠯调盈虚㠯收竒羡则官富实而末民困六矣制吾弃财㠯与匈奴逐争其民则敌必懐七矣故善为天下者因祸而为福转败而为功今久退七福而行博祸臣诚伤之上不听是时吴㠯诸侯即山铸钱富埓天子后卒叛逆邓通大夫也㠯铸钱财过王者故吴邓钱布天下文帝除盗铸钱令贾山上书谏以为变先帝法非是章下诘责对以为钱者亡无器也而可以易富贵富贵者人主之操柄也令民为之是与人主共操柄不可长也其后复禁铸钱景帝立人有告邓通盗出徼外铸钱下吏验问颇有遂竟案尽没入之中六年定铸钱伪黄金弃市律武帝元狩中盗铸诸金钱罪皆死而民之犯者不可胜数自造白金五铢钱后五岁而赦吏民坐盗铸金钱死者数十万人其不自发觉相杀者不可胜计赦自出者百余万人然不能半自出天下大氐无虑皆铸金钱矣其后上林三官铸钱既多而令天下非三官钱毋得行而民之盗铸钱者益少其费不能相当惟真工大姦乃盗为之白金皮币武帝元狩中县官大空而富商贾或滞财役贫转毂百数冶铸鬻盐财或累万金而不佐公家之急黎民重困于是天子与公卿议更造钱币以澹用是时禁苑有白鹿而少府多银钖有司言曰古者皮币诸侯以聘享金有三等黄金上白金为中赤金为下今半两钱法重四铢而姦或盗摩钱质而取鋊钱益轻薄而物贵则逺方用币烦费不省迺以白鹿皮方尺缘以缋为皮币直四十万王侯宗室朝觐享必以皮币荐璧然后得行又造银钖白金以为天用莫如龙地用莫如马人用莫如龟故曰金三品其一曰重八两圜之其文龙名白撰直三千二曰以重差小方之其文马直五百三曰复小椭之其文龟直三百其后官铸赤仄白金稍贱民弗宝用县官以令禁之无益岁余终废不行元鼎二年罢白金西汉㑹要卷五十三西汉会要卷五十四钦定四库全书西汉㑹要卷五十四宋徐天麟撰食货五大司农钱武帝之初七十年间国家亡事都内之钱贯朽而不可校太仓之粟红腐而不可食山海天地之藏宜属少府陛下勿私以属大农佐赋帝比嵗击胡大司农陈臧钱经用既竭不足以奉战士乃令民得买爵赎罪置武功爵孝武之世开玉门通西域师旅之费不可胜计至于用度不足迺榷酒酤筦盐铁铸白金造皮币算至车船租及六畜元帝温恭少欲都内钱四十万万汉武库兵器缮治造作皆度大司农钱大司农钱自乗舆不以给共养共养劳赐一出少府少府禁钱汉兴山川园池市肆租税之入自天子以至封君汤沐邑皆各为私奉养不领于天子之经费山海天地之藏宜属少府共养劳赐一出少府武帝出禁钱以振元元西羌之役大农钱尽乃以少府禁钱续之元帝温恭少欲少府钱十八万万水衡钱初大农斡盐铁官布多故置水衡欲以主盐铁及杨可告缗上林财物衆乃令水衡主上林宣帝本始二年以水衡钱为平陵民起第宅元帝温恭少欲水衡钱二十五万万均输平凖大农属司官有均输平凖令丞元狩中桑𢎞羊为大司农中丞管诸㑹计事稍稍置均输以通货物汉连出兵三岁费皆仰大农大农以均输调盐铁助赋故能澹之元封元年𢎞羊以诸官各自市相争物以故腾跃而天下赋输或不价其僦费迺请置大农部丞数十人分部主郡国各往往置均输盐铁官令逺方各以其物如异时商贾所转贩者为赋而相灌输置平凖于京师都受天下委输召工官治车诸侯皆仰给大农大农请官尽笼天下之货物贵则卖之贱则买之如此富商大贾亡所牟大利则反本而万物不得腾跃故抑天下之物名曰平凖天子以为然而许之一岁之中诸均输帛五百万疋民不益赋而天下用饶昭帝即位六年诏郡国举贤良文学之士问以民所疾苦皆对愿罢盐铁酒榷均输官毋与天下争利𢎞羊难以为此国家大业安边足用之本不可废也漕运汉二年筑甬道属河取敖仓粟萧何留收巴蜀使给军食何转漕闗中给食不乏汉初转漕闗东粟以给中都官岁不过数十万石刘敬说髙帝都闗中张良曰闗中阻三面而固守独以一面东制诸侯诸侯安定河渭漕輓天下西给京师诸侯有变顺流而下足以委输刘敬说是也武帝元光六年郑当时为大司农言异时漕闗东粟从渭上度六月罢而渭水道九百余里时有难处引渭穿渠起长安旁南山下至河三百余里径易漕度可令三月罢得以损漕省卒上以为然令齐人水工徐伯表发卒数万人穿漕渠三岁而通以漕大便利其后漕稍多而渠下之民颇得以溉矣后河东守畨系言漕从山东西岁百余万石更底柱之难败亡其多而烦费穿渠引汾溉皮氏汾隂下引河溉汾隂蒲坂下度可得五千顷故尽河堧弃地民茭收其中耳今溉田之度可得谷二百万石以上谷从渭上与闗中无异而底柱之东可毋复漕上以为然发卒数万人作渠田数岁河移徙渠不利田者不能偿种其后人有上书欲通襃斜道及漕事下御史大夫张汤汤问之言抵蜀从故道多坂囘逺令穿襃斜道少坂近四百里而襃水通沔斜水通渭皆可以行船漕漕从南阳上沔入襃襃絶水至斜间百余里以车转从斜下渭如此汉中谷可致而山东从沔无限便于底柱之漕且襃斜村木竹箭之饶儗于巴蜀上以为然拜汤子卬为汉中守发数万人作襃斜道五百余里道便近而水多湍石不可漕衞青数以数万骑出击匈奴遂取河南地筑朔方时又通西南夷道作者数万人千里负担餽饷率十余钟致一石又兴十余万人筑衞朔方转漕甚逺自山东咸被其劳武帝作柏梁台宫室之修繇此日丽徒奴婢衆而下河漕度四百万石及官自籴迺足元封元年桑𢎞羊又请令民入粟补吏赎罪他郡各输急处而诸农各致粟山东漕益岁六百万石一岁之中太仓甘泉仓满边余谷昭帝元凤二年诏曰前年减漕三百万石三年诏曰民被水灾颇匮于食其止四年毋漕宣帝即位岁数丰穰耿夀昌言故事岁漕闗东粟四百万斛以给京师用卒六万人宜籴三辅𢎞农河东上党太原郡谷足供京师可省闗东漕卒过半漕事果便仓庾太仓武帝之初国家亡事太仓之粟红腐而不可食长安仓甘泉仓河南郡荥阳有敖仓河东郡根仓溼仓河内仓郡国诸仓常平仓宣帝即位谷至五钱农民少利时大司农中丞耿夀昌奏言故事岁漕闗东粟四百万斛以给京师用卒六万人宜籴三辅𢎞农河东上党太原郡谷足供京师可以省闗东漕卒过半萧望之奏夀昌未足供上不听事果便夀昌遂白令边郡皆筑仓以谷贱时増其价而籴以利农贵时减其价而粜名曰常平仓民便之赵充国曰金城湟中谷斛入钱吾谓耿中丞籴三百万斛羌人不敢动矣中丞请籴百万斛乃得四十万斛耳失此二䇿羌人故敢为逆元帝即位天下大水在位诸儒多言盐铁及常平仓可罢毋与民争利上从其议罢之西汉㑹要卷五十四西汉会要卷五十五钦定四库全书西汉㑹要卷五十五宋徐天麟撰食货六荒政汉兴诸侯并起民失作业而大饥馑凡米石五千人相食死者过半髙祖迺令民得卖子就食蜀汉汉二年闗中大饥米斛万钱人相食令民就食蜀汉文帝后元年诏曰闲者数年比不登又有水旱疾疫之灾朕甚忧之愚而不明未达其咎意者朕之政有所失而行有过与乃天道有不顺地利或不得人事多失和鬼神废不享与何以致此将百官之奉养或废无用之事或多与何其民食之寡乏也夫度田非益寡而计民未加益以口量地其于古犹有余而食之甚不足其咎安在无乃百姓之从事于末以害农者蕃为酒醪以靡谷者多六畜之食焉者衆欤细大之义吾未能得其中其与丞相列侯吏二千石博士议之有可以佐百姓者率意逺思无有所隐六年大旱蝗令诸侯无入贡施山泽减诸服御损郎吏员发仓庾以赈贫民得卖爵岁恶不入请卖爵子景帝元年正月诏曰闲者岁比不登民多乏食夭絶天年朕甚痛之郡国或硗陿无所农桑蓄或地饶广荐草莽水泉利而不得徙其议民欲徙寛大地者听之中三年夏旱禁酤酒上郡以西旱复修卖爵令而裁其贾以招民及徒复作得输粟于县官以除罪后二年令内郡不得食马粟没入县官徙𨽻衣七緵布止马舂为岁不登禁天下食不造岁三年诏曰闲岁不登意为末者衆农民寡也其令郡国务劝农桑益种植可得衣食物吏发民若取庸采黄金珠玉者坐贜为盗二千石听者与同罪武帝即位河内失火上使汲黯往视之还报曰臣过河内河内贫人伤水旱万余家或父子相食臣谨以便宜持节发河内仓粟以赈贫民请归节伏矫制罪上贤而释之元狩三年劝有水灾郡种宿麦举吏民能假贷贫民者以名闻四年山东被水灾民多饥乏于是天子遣使虚郡国仓廪以振贫民犹不足又募豪富人相假贷尚不能捄乃徙贫民于闗以西及充朔方以南新秦中七十余万口衣食皆仰给于县官数岁贷与产业使者分部䕶冠盖相望费以亿计元鼎二年诏曰水潦移于江南迫隆冬至朕惧其饥寒不活江南之地火耕水耨方下巴蜀粟致之江陵遣博士中等分循行告谕所抵无令重困吏民有振捄饥民免其戹者具举以闻山东被河灾及岁不登数年人或相食方二三千里天子怜之令饥民得流就食江淮间欲留留处使者冠盖相属于道䕶之下巴蜀粟以振焉昭帝始元二年八月诏曰往年灾害多今年蚕麦伤所振货种食勿收责毋令民出今年田租宣帝本始三年大旱郡国伤旱甚者民毋出租赋三辅民就贱者且毋收事尽四年四年正月诏曰今嵗不登已遣使者振贷困乏其令大官损膳省宰乐府减乐人使归农业丞相以下至都官今丞上书入谷输长安仓助贷贫民民以车船载谷入闗者得毋用传元帝初元元年诏曰闗东今年谷不登民多困乏其令郡国被灾害甚者毋出租赋江海陂湖园池属少府者以假贫民勿租赋九月闗东郡国十一大水饥或人相食转旁郡钱谷以相救令诸宫馆希御幸者勿缮治大仆减谷食马水衡省肉食兽二年六月闗东饥齐地人相食秋七月诏曰岁比灾害民有菜色惨怛于心已诏吏虚仓廪开府库振救赐寒者衣公卿其悉意陈朕过靡有所讳三年夏大旱罢甘泉建章宫卫令就农百官各省费五年诏曰迺者闗东连遭灾害其令大官毋日杀所具各减半乗舆秣马毋乏正事而已罢角抵上林宫馆希御幸者齐三服官北假田官盐铁官常平仓永光二年诏曰间者连年不收四方咸困元元之民劳于耕耘又亡成功困于饥馑亡以相救朕为民父母德不能覆而有其刑甚自伤焉其赦天下成帝永始二年诏曰岁比不登吏民以义收食贫民入谷物助县官振赡者已赐直其百万以上加赐爵右更欲为吏补三百石其吏也迁二等三十万以上赐爵五大夫吏亦迁二等民补郎十万以上家无出租赋三岁万钱以上一年哀帝即位诏曰迺者河南颍川郡水出流杀人民败坏庐舍已遣光禄大夫循行举籍赐死者棺钱人三千其令水所伤县邑及他郡国灾害什四以上民赀不满十万皆无出今年租赋平帝元始二年郡国大旱蝗青州尤甚民流亡安汉公四辅三公卿大夫吏民为百姓困乏献其田宅者二百三十人以口赋贫民遣使者捕蝗民捕蝗诣吏以石㪷受钱天下民赀不满二万及被灾之郡不满十万勿租税民疾疫者舍空邸第为置医药赐死者一家六尸以上葬钱五千四尸以上三千二尸以上二千罢安定唿池苑以为安民县起官寺市里募徙贫民县次给食至徙所赐田宅什器假与犁牛种食又起五里于长安城中宅二百区以居贫民振贷文帝元年诏曰方春和时草木羣生之物皆有以自乐而吾百姓鳏寡孤独穷困之人或阽于死亡而莫之省忧为民父母将何如其议所以振贷之文帝出帛十余万匹以振贫民后六年大旱蝗发仓庾以振贫民武帝元狩三年有水灾郡举吏民能假贷贫民者以名闻四年山东被水灾民多饥乏于是天子遣使虚郡国仓廪以振贫犹不足又募豪富人相假贷尚不能相救廼徙贫民于闗以西及充朔方以南新秦中七十余万口衣食皆仰给于县官数岁贷与产业使者分部䕶冠盖相望费以亿计于是公卿言郡国颇被灾害贫民无产业者募徙广饶之地陛下损膳省用出禁钱以振元元寛贷而民不齐出南亩元鼎二年诏曰水潦移于江南吏民有振捄饥民免其戹者具举以闻是时山东被河灾及岁不登数年人或相食方二三千里天子怜之令饥民得流就食江淮间欲留留处使者冠盖相属于道䕶之下巴蜀粟以振焉河内伤水旱汲黯矫制发河内仓粟以振贫民昭帝始元元年遣使者振贷贫民无种食者元凤三年诏曰迺者民被水灾朕虚仓廪使使者以振困乏宣帝本始四年诏曰今岁不登已遣使者振贷困乏使农移就业丞相以下至都官令丞上书入谷输长安仓助贷贫民以车船载谷入闗者得毋用传地节三年诏曰前下诏假公田贷种食元帝初元元年以三辅太常郡国公田及苑可省者振业贫民赀不满千钱者赋贷种食临遣光禄大夫褒等十二人循行天下存问耆老鳏寡孤独困乏失职之民又令郡国被灾害甚者毋出今年租赋海江陂湖园池属少府者以假贫民勿租赋六月以民疾疫省苑马以振困乏九月闗东郡国十一大水饥或人相食转旁郡钱谷以相救二年诏以水衡禁囿宜春下苑少府佽飞外池严籞池田假与贫民六月闗东饥齐地人相食秋七月诏曰岁比灾害民有菜色已诏吏虚仓廪开府库振捄赐寒者衣永光元年赦天下令各务农亩无田者皆假之贷种食如贫民成帝河平四年遣光禄大夫博士嘉等十一人行举濒河之郡水所损伤困乏不能自存者财振贷其为水所流压死不能自葬令郡国给槥椟葬埋已葬者与钱人二千避水它郡国在所冗食之谨遇以文理无令失职鸿嘉四年勃海清河河溢被灾者振贷之永始二年诏曰闗东比岁不登吏民以议收食贫民入谷物助县官振赡者已赐直其百万以上加赐爵右更欲为吏补三百石其吏也迁二等三十万以上赐爵五大夫吏亦迁二等民补郎十万以上家无出租赋三岁万钱以上一年哀帝即位河南颍川郡水灾赐死者钱三千释逋贷文帝二年民贷种食未入入未备者皆赦之武帝元朔元年诸逋贷在孝景后三年以前皆勿听治昭帝始元二年诏所振贷种食勿收责元凤三年诏三年以前所振贷非丞相御史所请边郡受牛者勿收责宣帝元康元年所振贷勿收神爵元年所振贷物勿收元帝永光四年所贷贫民勿收责成帝建始三年诸逋租赋所振贷勿收河平四年诸逋租赋所振贷勿收鸿嘉元年逋贷未入者勿收四年逋贷未入皆勿收永始二年所振贷贫民勿收西汉㑹要卷五十五西汉会要卷五十六钦定四库全书西汉㑹要卷五十六宋徐天麟撰兵一南北军京师有南北军之屯髙祖崩吕太后发丧哭而泣不下张辟疆谓丞相陈平曰太后畏君等今请拜吕台吕产为将将兵居南北军如此则太后心安丞相如辟疆计请之太后说太后病困以赵王禄为上将军居北军梁王产为相国居南军戒产禄曰我即崩必据兵衞宫慎毋送丧为人所制太后崩禄产颛兵秉政因谋作乱太尉勃令郦寄绐禄曰何不速归将军印以兵属太尉禄然其计诸吕老人或以为不便计犹豫太尉勃欲入北军不得入襄平侯纪通尚符节迺令持节矫内勃北军勃复令说禄禄遂㠯兵授太尉勃勃遂将北军然尚有南军勃令平阳侯告衞尉毋内相国产殿门产不知禄已去北军入未央宫欲为乱殿门弗内朱虚侯章击产杀之还入北军复报大尉勃云云文帝入未央宫夜拜宋昌为衞将军领南北军中垒校尉掌北军垒门内章交公车人满北军军正丞武帝使任安䕶北军戾太子召监北军使者任安发北军兵安受节已闭军门不肯应太子北军钱官江充为直指绣衣使者督三辅盗贼禁察踰侈贵戚近臣多奢僣充皆举劾奏请没入车马令身待北军击匈奴奏可充即移书光禄勲中黄门逮名近臣侍中诸当诣北车者移易门衞禁止无令得出入宫殿于是贵戚子弟惶恐皆见上叩头求哀愿得入钱赎罪上许之令各以秩次输钱北军凡数千万公孙敬声坐擅用北军钱千五百万下狱大司马霍光薨发材官轻车北军五校士军陈至茂陵以送其葬张安世为衞将军两宫卫尉城门北军兵属焉黄霸为京兆尹发骑士诣北军胡建守军正丞监军御史穿北军垒垣以为贾区建斩之上奏以闻衞将军军髙帝五年王恬启以衞将军击陈狶文帝拜宋昌为衞将军领南北军二年罢衞将军军三年发中尉材官属衞将军军长安车骑将军屯兵孝宣地节三年罢车骑将军屯兵右将军屯兵孝宣地节三年罢右将军屯兵期门羽林光禄勲属官期门羽林皆属焉期门掌执兵送从武帝建元三年初置北郎无员多至千人有仆射秩比千石平帝元始元年更名虎贲郎置中郎将秩比二千石羽林掌送从次期门武帝太初元年初置名曰建章营骑后更名羽林骑又取从军死事之子孙养羽林号曰羽林孤儿羽林有令丞宣帝令中郎将骑都尉监羽林秩比二千石汉兴六郡良家子选给期门羽林㠯材力为官名将多出焉羽林黄头郎甘延夀以良家子善骑射为羽林投石拔距絶于等伦尝超踰羽林亭楼由是迁为郎试弁为期门霍光都肄郎羽林都郎羽林衞士衞尉掌宫门屯衞兵属官有衞士旅贲令丞又诸屯衞侯司马二十二官皆属焉武帝建元元年诏衞士转置送迎常二万人其省万人宣帝即位长乐宫初置屯衞元康元年各置建章宫衞元帝初元三年罢甘泉建章宫衞执楯执㦸武士驺诸庙寝园祭祀用衞士四万五千一百二十九人正月行幸曲台临飨衞士盖寛饶为衞司马及岁尽交代上临飨罢衞卒衞卒数千人愿复留共更一年中尉兵中尉掌徼循京师武帝更名执金吾左右京辅都尉尉丞卒皆属焉文帝拜冯唐为车骑都尉主中尉及郡国车士武帝元鼎六年发中尉卒击吕嘉城门兵城门校尉掌京师城门屯兵有司马十二城门侯武帝征和二年以太子在外置屯兵长安诸城门张安世为衞将军城门北军兵属焉孔光为太师领城门兵成都侯王商以特进领城门兵置幕府得举吏如将军红阳侯王立位特进领城门兵平阿侯王谭位特进领城门兵司𨽻校尉司𨽻校尉武帝征和四年初置持节从中都官徒千二百人捕巫蛊督大姦猾后罢其兵七校武帝平百粤内增七校佽飞射士少府属官有左戈令掌戈射武帝更名为佽飞宣帝神爵元年发佽飞射士诣金城元帝永光二年发迹射佽飞射者击羌辑濯士水衡属官有辑濯令丞戾太子矫制发辑濯士以予大鸿胪商丘成胡越骑越骑校尉掌越骑胡骑校尉掌池阳胡骑不常置自昭帝时霍山以奉车都尉领胡越兵元帝永光二年发三辅河东𢎞农越骑击羌成帝时金涉为侍中骑都尉领三辅胡辅骑羌骑宣帝神爵元年发羌骑诣金城元帝永光二年发唿速索嗕种击羌材官汉兴踵秦而置材官于郡国髙帝十一年发巴蜀材官衞军霸上惠帝七年发车骑材官诣荥阳文帝三年发中尉材官属衞将军军长安晁错上言兵事曰平地通道则以轻车材官制之爰盎以材官蹶张迁为队帅景帝后二年发车骑材官屯鴈门武帝元光二年大中大夫李息为材官将军击匈奴王恢击匈奴伏兵车骑材官三十余万匿马邑旁谷中宣帝神爵元年发三河颍川沛郡淮阳汝南材官诣金城大司马霍光薨发材官轻车北军五校士军陈至茂陵以送其葬轻车惠帝七年发车骑诣荥阳冯唐拜车骑都尉主中尉及郡国车士晁错上言兵事曰平地通道则以轻车材官制之宣帝本始二年调闗东轻车锐卒救乌孙发材官轻车送霍光葬骑士髙后五年发河车上党骑屯北地武帝征和元年发三辅骑士大搜上林宣帝神爵元年发金城陇西天水安定北地上郡骑士击羌黄霸守京兆尹发骑士诣北军楼船外有楼船枚乘说吴王曰汉知吴有吞天下之心也遣羽林黄头循江而下袭大王之都邓通以濯船为黄头郎吴王伐江陵之木以为船伍被为淮南王画计曰有寻阳之船闽越王入燔寻阳楼船武帝建元三年严助浮海救东瓯粤欲与汉用船战逐迺大修昆明池列馆环之治楼船髙十余丈旗帜加其上甚壮元鼎五年南越反因南方楼船士二十余万人击之元鼎五年南越王相吕嘉反遣伏波将军路博德出桂阳下湟水楼船将军杨仆出豫章下真水归义越侯严为戈船将军出零陵下离水甲为下濑将军下苍梧皆将军人江淮㠯南楼船十万人越驰义侯遗别将邑罪罪人发夜郎兵下牂柯江咸㑹畨禺卜式愿与博昌习船者击吕嘉武帝欲伐南越淮南王安谏曰越处溪谷之间篁竹之中习于水鬬便于用舟地深昧而多水险今发兵拕舟而入水水道上下击石死伤者必衆矣前时南海王反陛下先臣使将军间忌击之㑹天暑多雨楼船卒水居击擢未战而疾死者过半云云元鼎六年东越王反攻杀汉将吏遣横海将军韩说中尉王温舒出㑹稽楼船将军杨仆出豫章击之又遣浮沮将军公孙贺出九原匈河将军赵破奴出令居东粤数反拜买臣为㑹稽太守诏到郡治楼船备粮食水战具元封二年遣楼船将军杨仆从齐浮渤海击朝鲜属国骑武帝遣赵破奴将属国骑及郡兵数万以击胡太初元年以李广利为贰师将军发属国六千骑期至贰师取善马屯田卒武帝元鼎五年初置张掖酒泉郡而上郡朔方西河河西开田官斥塞卒六十万人戍田之孝武征殊方开西域自炖煌西至盐津往往起亭而轮台渠犁皆有田卒数百人置使者校尉领䕶以给使外国者宣帝地节二年遣侍郎郑吉校尉司马喜将免刑罪人田渠犁积谷欲以攻车师至秋后收吉喜发城郭诸国兵万余人自与所将田士千五百人共击车师赵充国至金城愿罢骑兵留㢮刑应募及淮阳汝南步兵与吏士私从者合凡万二百八十一人分屯要害处至春月草生发郡骑及属国胡骑伉健各千倅马十二就草为田者游兵以充入金城郡元帝建昭三年甘延夀陈汤矫制发城郭诸国兵车师戊己校尉屯田吏士诛斩郅支单于西汉㑹要卷五十六西汉会要卷五十七钦定四库全书西汉㑹要卷五十七宋徐天麟撰兵二教阅武帝太初二年令天下膢五日霍光都肄郎羽林都郎羽林九月都试韩延夀为东郡太守都试骑士治饰兵车画龙虎朱爵延夀黄袍方领驾四马傅总建幢棨植羽葆鼔车歌车功曺引车皆驾四马载棨㦸五骑为伍分左右部军假司马千人持幢旁毂歌者先居射室望见延夀车噭咷楚歌延夀坐射室骑吏持㦸夹陛列立骑士从者带弓鞬罗后令骑士兵车四面营陈被甲鞮鞪居马上抱弩负籣又使骑士戏车弄马盗骖及治饰车甲三百万以上于是萧望之劾延夀上僭不道坐弃市繇戍秦用商鞅之法月为更卒已复为正一岁屯戍一岁力役三十倍于古汉兴循而未改髙后五年初令戍卒岁更逺方之卒守塞一岁而更文帝减外繇十三年除戍卒令景帝后二年省繇贼武帝赐卜式外繇四百人元狩三年减陇西北地上郡戍卒半天汉元年发谪戍屯五原昭帝元平元年减外繇宣帝五凤四年以边塞亡寇减戍卒什二淮南之地县属于汉其吏民往来长安者自悉而补中道衣敝钱用诸费称此盖寛饶身为司𨽻子弟常步行戍边调发髙祖曰吾以羽檄召天下兵文帝二年初与郡国守相为铜虎符齐王欲发兵诛诸吕魏勃曰王欲发兵非有汉虎符验也御史中丞劾冯野王持虎符出界归家遂免淮南王盗舄虎符武帝建元三年东瓯告急上曰吾新即位不欲出虎符召兵郡国乃遣严助以节发㑹稽兵㑹稽守欲距法不为发助乃斩一司马谕指意遂发兵戾太子以节发兵七国败弓髙侯诰胶西王卭曰未有诏虎符擅发兵王其自图之卭遂自杀公孙戎奴为上党太守发兵不以闻免段㑹宗为西域都䕶以擅发戊己校尉之兵乏兴有诏赎论黎扶为东海太守坐擅发卒为衞当斩选募武帝天汉四年发勇敢士出朔方赵王彭祖愿从国中勇敢击匈奴李陵将勇敢五千人教射酒泉张掖以备胡昭帝始元元年募吏民及发犍为蜀郡犇命击益州灌夫伐吴王募军中壮士所善愿从者数十人宣帝本始二年选郡国吏三百石伉健习射者皆从军神爵元年发应募诣金城赵充国愿罢骑兵留㢮刑应募元帝永光二年发募士万人击西羌平帝元始二年募汝南南阳勇敢吏士三百人谕说江湖贼发谪徒髙帝十一年征英布赦天下死罪令从军惠帝三年发诸侯王徒𨽻二万人城长安武帝元狩三年发谪吏穿昆明池元鼎五年吕嘉反遣路博德皆将罪人驰义越侯遣别将巴蜀罪人咸㑹畨禺元封二年四月募天下死罪击朝鲜六月遣杨仆荀彘将应募罪人击朝鲜六年赦京师亡命令从军太初元年以李广利为贰师将军发郡国恶少年数万人期至贰师取善马太初元年发天下谪民西征大宛天汉元年发谪戍屯五原四年发天下七科谪出朔方昭帝元凤元年武都氐人反发三辅太常徒皆免刑击之五年发三辅及郡国恶少年吏有告劾亡者屯辽东六年募郡国徒筑辽东𤣥菟城宣帝神爵元年发三辅中都官徒㢮刑诣金城行伍部校什伍俱前李广击胡行无部曲行阵冯唐曰士卒皆家人子起田中从军安知尺籍伍符韩延夀都试骑士五骑为伍什器传校益置扬威白虎合骑之校诸校校司马部勒行阵王尊坐擅离部曲㑹赦免壁垒中垒校尉掌北军垒门内文帝劳军细栁先驱至不得入先驱曰天子且至军门都尉曰军中闻将军之令不闻天子之诏有顷上至又不得入于是上使使持节诏将军曰吾欲劳军亚夫乃传言开壁门李陵军居两山间以大车为营胡建守军正丞时监军御史为姦穿北军垒垣以为贾区建斩之遂上奏曰黄帝李法曰壁垒已定穿窬不繇路是谓姦人姦人者杀臣谨以斩昧死以闻京师兵器萧何治未央宫立武库中尉属官有武库令丞少府属官有若卢考工室令丞工官武库精兵所聚故以丞相子为令武帝征伐边兵不足迺发武库工官兵以澹之戾太子矫制发武库兵成帝发武库兵前后十辈送董贤及乳母王阿舍毋将隆奏言武库兵器天下公用国家武备缮治造作皆度大司农钱汉家边吏职在距寇亦赐武库兵皆任其事然后䝉之臣请收还武库羽林孤儿教以五兵郡国兵器髙帝八年令贾人毋得操兵乘骑马晁错说文帝募民徙塞下曰以便为之髙城深堑具蔺石布渠答武帝征伐边兵不足乃发武库工官兵以澹之武帝时公孙𢎞奏言民不得挟弓弩吾丘夀王对不便上以难𢎞𢎞诎服焉昭帝始元五年罢天下马弩闗江都王建闻淮南衡山阴谋恐一日发为所并遂作兵器铸将军都尉印遣人通越胶东康王闻淮南王谋反私作兵车镞矢战守之备成帝阳朔三年颍川铁官徒申屠圣等杀长吏盗库兵鸿嘉三年广汉男子郑躬等攻官寺簒囚徒盗库兵永始三年山阳铁官徒苏令等反盗库兵燕王旦反诈言受武帝诏得领库兵饬武备平帝元始三年阳陵任横等盗库兵攻官寺上郡库令南郡发弩官主教放弩杂录文帝时晁错言兵事曰臣闻用兵临战合刃之急者三一曰得地形二曰卒服习三曰器用利兵法曰丈五之沟渐车之水山林积石经川丘阜屮木所在此步兵之地也车骑二不当一土山丘陵曼衍相属平原广野此车骑之地步兵十不当一平陵相逺川谷居间仰髙临下此弓弩之地也短兵百不当一两陈相近平地浅屮可前可后此长㦸之地也劒楯三不当一萑苇竹萧屮木䝉茏支叶茂接此矛鋋之地也长㦸二不当一曲道相伏险阸相薄此劒楯之地也弓弩三不当一士不选练卒不服习起居不精动静不集趍利弗及避难不毕前击后解与金鼓之音相失此不习勒卒之过也百不当十兵不完利与空手同甲不坚密与袒裼同弩不可以及逺与短兵同射不能中与亡矢同中不能入与亡镞同此将不省兵之祸也五不当一故兵法曰器械不利以其卒予敌也卒不可用以其将予敌也将不知兵以其主予敌也君不择将以其国予敌也四者兵之至要也臣又闻小大异形彊弱异势险易异备夫卑身以事彊小国之形也合小以攻大敌国之形也以蛮夷攻蛮夷中国之形也今匈奴地形技艺与中国异上下山坂出入溪涧中国之马弗与也险道倾仄且驰且射中国之骑弗与也风雨罢劳饥渇不困中国之人弗与也此匈奴之长技也若夫平原易地轻车突骑则匈奴之衆易挠乱也劲弩长㦸射疏及逺则匈奴之弓弗能格也坚甲利刃长短相杂游弩往来什伍俱前则匈奴之兵弗能当也材官驺发矢道同的则匈奴之革笥木荐弗能支也下马地鬬劒㦸相接去就相薄则匈奴之足弗能给也此中国之长技也以此观之匈奴之长技三中国之长技五陛下又兴数十万之衆以诛数万之匈奴衆寡之计以一击十之术也虽然兵凶器战危事也以大为小以彊为弱在俛仰之间耳夫以人之死争胜跌而不振则悔之亡及也帝王之道出于万全今降胡义渠蛮夷之属来归谊者其衆数千饮食长技与匈奴同可赐之坚甲絮衣劲弓利矢益以边郡之良骑令明将能知其习俗和辑其心者以陛下之明约将之即有险阻以此当之平地通道则以轻车材官制之两军相为表里各用其长技衡加之以衆此万全之术也蔺石渠答游弩大黄连刁斗垒石西汉㑹要卷五十七西汉会要卷五十八钦定四库全书西汉㑹要卷五十八宋徐天麟撰兵三兵占汉中四星曰天驷旁一星曰王梁王梁䇿马车骑满野岁星所在国不可伐可以伐人见欃云如牛枪云如马枪欃棓彗异状其殃一也必有破国日方南太白居其南日方北太白居其北为羸用兵进吉退凶武帝建元六年八月长星出于东方长终天三十日去占曰是为蚩尤旗见则王者征伐四方其后兵诛絶域连数十年元狩四年长星又出西北是时征伐尤甚上既悔远伐征迺下诏曰曩者朕之不明以军侯𢎞上书言匈奴縳马前后足置城下驰言秦人我匄若马又汉使者久留不还故兴师遣贰师将军欲以为使者威重也古者卿大夫与谋参以蓍龟不吉不行迺者以縳马书徧视丞相御史二千石诸大夫郎为文学者迺至郡属国都尉成忠赵破奴等皆以虏自縳其马不祥甚哉或以为欲以见彊夫不足者视人有余易之卦得大过爻在九五匈奴困败公车方士太史治星望气及太卜龟蓍皆以为吉匈奴必破时不可再得也又曰北伐行将于鬴山必克卦诸将贰师最吉故朕亲发贰师下鬴山诏之必毋深入今计谋卦兆皆反缪重合侯得虏侯者言闻汉军当来匈奴使巫埋羊牛所出诸道及水上以诅军单于遗天子马裘裳使巫祝之縳马者诅军事也又卜汉军一将不吉兵阴阳者顺时而发随斗击因五胜假鬼神而为助者也宣帝以书敕赵充国曰今五星出东方中国大利蛮夷大败太白出髙用兵深入敢战者吉弗敢战者凶将军急装因天时诛不义万下必全勿复有疑成帝鸿嘉三年天水冀南山石鸣声隆隆如雷有顷止闻平襄二百四十里壄鸡皆鸣石长丈三尺广厚略等旁着岸脇去地二百余丈民俗名曰石鼓石鼓鸣有兵军功髙祖五年克项羽五月兵皆罢归军吏卒㑹赦其亡罪而亡爵及不满大夫者皆赐爵为大夫故大夫以上赐爵各一级其士大夫以上皆令食邑非七大夫以上皆复其身及户勿事六年始剖符封功臣武帝元朔六年六月诏曰日者大将军巡朔方征匈奴斩首虏万八千级诸禁锢及有过者咸䝉厚赏得免减罪今大将军仍复克获斩首万虏九千级受爵赏而欲移卖者无所流貤其议为令有司奏请置武功赏官㠯宠战士武功爵级十七万凡直三十余万金诸买武功爵官首者试补吏先除千夫如五大夫其有罪又减二等爵得至乐卿㠯显军功军功多用超等大者封侯卿大夫小者郎李蔡击右贤王有功中率为乐安侯诸将多中首虏率为侯者李广出右北平为匈奴所围军几没罢归广军自当已赏霍去病斩捕首虏过当封侯冯奉世使大宛以便宜发兵诛莎车王萧望之以奉世奉使有指春秋之义亡遂事汉家之法有矫制虽有功効不可为后世法故不得侯贰师既伐大宛军官吏为九卿三人诸侯相郡守二千石百余人千石以下千余人奋行者官过其望以适过行者皆黜其劳士率赐直四万钱左将军荀彘击朝鲜坐争功弃市魏尚为云中守上功莫府首虏差六级下吏削其爵罚作之军法韩信申军法汉兴张良韩信序次兵法凡百八十二家删取要周定着三十五家诸吕用事而盗取之武帝时军正杨仆捃摭遗逸纪奏兵录犹未能备至于孝武命任宏论次兵书为四种兵权谋十三家兵形埶十一家阴阳十六家兵技巧十三家凡兵书五十三家七百九十篇图四十三卷髙后七年朱虚侯章入侍燕饮太后令章为酒吏章自请以军法行酒诸吕有一人醉亡酒章追斩之太后业已许其军法无以罪也绣衣御史暴胜之持斧逐捕盗贼以军兴从事诛二千石以下唐䝉通夜郎用军兴法诛其渠率广汉郡盗贼羣起成帝拜赵护为广汉太守以军法从事胡建守军正丞时监军御史为姦穿北军垒垣以为贾区建欲诛之迺约其走卒曰我欲与公有所诛吾言取之则取斩之则斩于是当选士马日监御史与护军诸校列坐堂皇上建从走卒趋至堂皇下拜谒因上堂皇走卒皆上建指监御史曰取彼走卒前曳下堂皇建曰斩之遂斩御史护军诸校皆愕惊不知所以建亦已有成奏在其怀中遂上奏曰臣闻军法立武以威衆诛恶以禁邪今监御史公穿军垣以求贾利私买卖以与士市不立刚毅之心勇勐之节亡以师先士大夫尤失理不公用文吏议不至重法黄帝李法曰壁垒已定穿窬不繇路是谓姦人姦人者杀臣谨按军法曰正亡属将军将军有罪已闻二千石以下行法焉丞于用法疑执事不诿上臣谨以斩昧死以闻制曰司马法曰国容不入军军容不入国何文吏也三王或誓于军中欲民先成其虑也或誓于军门之外欲民先意以待事也或将交刃而誓致民志也建又何疑焉金布令甲曰边郡数被兵离饥寒夭絶天年父子相失令天下共给其费弃军逃亡多卯将兵追反虏擅弃兵还赎罪免景帝三年诏今濞等已灭吏民当坐濞等及逋逃亡军者皆赦之苏贤为骑士屯霸上不诣屯所乏军兴畏懦后期博望侯张骞坐以将军击匈奴畏懦当斩赎罪免天汉三年匈奴入鴈门太守坐畏懦弃市将梁侯杨仆坐为将军击朝鲜畏懦入竹二万箇赎完为城旦公孙敖以将军出北地后骠骑失期当斩赎为庶人王恢主击匈奴辎重单于还去廷尉当恢逗挠当斩失亡过多公孙敖为骑将军出代亡卒七千人当斩赎为庶人后失亡士卒多下吏当斩李广击匈奴坐亡失多当斩杨仆击朝鲜坐亡失多免为庶民苏建为前将军与翕侯赵信俱败独身来归当斩虏获不实魏尚为云中守上功幕府差首虏六级下吏削其爵罚作之髙不识坐击匈奴增首不以实当斩车顺坐击匈奴盗虏获自杀临蔡侯孙襄坐击畨禺夺人虏获免武帝责杨仆书曰前破畨禺捕降者以为虏掘死人以为获是一过澅清侯参坐匿朝鲜已虏下狱争功左将军荀彘击朝鲜坐争功弃市乱屯兵中郎将卭入至赵充国幕府司马中乱屯兵下吏自杀迷失道衞青击匈奴徙李广与右将军赵食其合军出东道惑失道后大将军广自杀右将军下吏当死赎为庶人乏军兴赵广汉坐擅斥除骑士乏军兴苏贤为骑士屯霸上不诣屯所乏军兴黄霸守京兆尹发骑士诣北军调马不适士劾乏军兴连贬秩段㑹宗擅发戊己校尉兵乏兴有诏赎论韩延年行大行令事擅留外国书一月乏兴入谷全为城旦擅兴䢴侯李夀为衞尉居守擅出长安界诛公孙贺子敬声擅用北军钱千九百万下狱燕王旦上书言霍光擅益幕府校尉疑有非常王尊坐擅离部曲免西汉㑹要卷五十八西汉会要卷五十九钦定四库全书西汉㑹要卷五十九宋徐天麟撰兵四屯田文帝时晁错言逺方之卒守塞一岁而更不知胡人之能不如选常居者家室田作且以备之以便为之髙城深堑中周虎落先为室屋具田器乃募罪人及免徒复作令居之不足募民之欲往者赐髙爵复其家予冬夏衣廪能自给而止上从其言募民实塞下武帝元鼎五年初置张掖酒泉郡而上郡朔方西河河西开田官斥塞卒六十万人戍田之中国缮道餽粮逺者三千近者千余里皆仰给大农孝武征四夷开西域自炖煌西至盐津往往起亭而轮台渠犁皆有田卒数百人置使者校尉领䕶以给使外国者武帝初通西域置校尉屯田渠犁是时军旅连出海内虚耗上既悔逺征伐桑𢎞羊与丞相御史奏言轮台以东捷支渠犁皆故国地广饶水草有溉田五千顷以上处温和田美可益通沟渠种五谷与中国同时孰可遣屯田卒诣故轮台以东置校尉三人分䕶各举图地形通利沟渠务使以时益种五谷张掖酒泉遣骑假司马为斥侯属校尉事有便宜因骑置以闻田一岁有积谷募民壮健有累重敢徙者诣田所就蓄积为本业益垦溉田稍筑列亭连城而西以威西国辅乌孙为便上迺下诏深陈既往之悔曰前有司奏欲益民赋以助边用今又请遣卒田轮台轮台西于车师千余里今诸逺田轮台欲起亭隧是扰天下非所以优民也朕不忍闻武帝通西南夷道作者数万人悉巴蜀租赋不足㠯更之迺募豪民田南夷入粟县官而内受钱于都内昭帝始元二年冬发习战射士诣朔方调故将吏屯田张掖郡昭帝用桑𢎞羊前议以杅弥太子赖丹为校尉将军田轮台轮台与渠犁地皆相连也元凤四年鄯善王请曰国中有伊循城其地肥美欲汉遣一将屯田积谷令臣得以依其威重于是汉遣大司马一人吏士四十人田伊循以镇抚之后更置都尉伊循官置始此矣宣帝地节二年遣侍郎郑吉校尉司马憙将免刑罪人田渠犁积谷欲以攻车师至秋后收谷吉喜发城郭诸国兵万余人自与所将田士千五百人共击车师食尽吉等且罢兵归渠犁田收毕复发兵攻车师王于石城王奔乌孙吉至酒泉有诏还田渠犁及车师益积谷以安西国侵匈奴于是吉使吏卒三百人别田车师匈奴遣骑来击汉田卒少不能当吉上书愿益田卒公卿议以为道逺烦费可且罢车师田者宣帝时匈奴益弱不得近西域于是徙屯田于北胥鞬披莎车之地屯田校尉始属都䕶宣帝神爵元年先零畔逆他种刼略背叛赵充国至金城计欲以威信招降罢骑兵屯田以待其敝上奏曰臣闻兵者所以明德除害也故举得于外则福生于内不可不谨臣所将吏士马牛食月用粮谷十九万九千六百三十斛盐千六百九十三斛茭藁二十五万二百八十六石难久不解繇役不息又恐它夷卒有不虞之变相因并起为明主忧诚非素定庙胜之册且羌虏易以计破难用兵碎故也臣愚以为击之不便计度临羌东至浩亹羌虏故田及公田民所未垦可二千顷以上其间邮亭多壊败者臣前部士入山伐材木大小六万余枚皆在水次愿罢骑兵留弛刑应募及淮阳汝南步兵与吏士私从者合凡万二百八十一人用谷月二万七千三百六十三斛盐三百八斛分屯要害处冰解漕下缮乡亭浚沟渠治湟陿以西道桥七十所令可至鲜水左右田事出赋人二十畮至四月草生发郡骑及属国胡骑伉健各千倅马什二就草为田者游兵以充入金城郡益积蓄省大费今大司农所转谷至者足支万人一岁食谨上田处及器用簿唯陛下裁许上报曰皇帝问后将军言欲罢骑兵万人留田即如将军之计虏当何时伏诛兵当何时得决孰计其便复奏充国上状曰臣闻帝王之兵以全取胜是以贵谋而贱战战而百胜非善之善者也故先为不可胜以待敌之可胜蛮夷习俗虽殊于礼义之国然其欲避害就利爱亲戚畏死亡一也今虏亡其美地荐草愁于寄託逺遯骨肉心离人有畔志而明主般师罢兵万人留田顺天时因地利以待可胜之虏虽未即伏辜兵决可朞月而望羌虏瓦解前后降者万七百余人及受言去者凡七十辈此坐支解羌虏之具也臣谨条不出兵留田便宜十二事步兵九校吏士万人留屯以为武备因田致谷威德并行一也又因排折羌虏令不得归肥饶之坠贫破其衆以成羌虏相畔之渐二也居民得并田作不失农业三也军马一月之食度支田士一岁罢骑兵以省大费四也至春省甲士卒循河湟漕谷至临羌以眎羌虏扬威武传世折冲之具五也以闲暇时下所伐材缮治邮亭充入金城六也兵出乘危徼幸不出令反畔之虏窜于风寒之地离霜露疾疫瘃墯之患坐得必胜之道七也亡经阻逺追死伤之害八也内不损威武之重外不令虏得乘间之势九也又亡惊动河南大开小开使生它变之忧十也治湟惬中道桥令可至鲜水以制西域信威千里从材席上过师十一也大费既省繇役豫息以戒不虞十二也留屯田得十二便出兵失十二利臣充国材下犬马齿衰不识长册唯明诏博详公卿议臣採择上复赐报曰皇帝问后将军言十二便闻之虏虽未伏诛兵决可期月而望者谓今冬邪谓何时也将军独不计虏闻兵颇罢且丁壮相聚攻扰田者及道上屯兵复杀畧人民将何以止之又大开小开前言曰我告汉军先零所在兵不往击久留得亡效五年时不分别人而并击我其意常恐今兵不出得亡变生与先零为一将军孰计复奏充国奏曰臣闻兵以计为本故多算胜少算先零羌精兵今余不过七八千人失地逺客分散饥冻䍐开莫须又颇暴略其羸弱蓄产畔还者不絶皆闻天子明令相捕斩之赏臣愚以为虏破坏可日月冀逺在来春秋曰兵决可期月而望窃见北边自炖煌至辽东万一千五百余里乘塞列隧有吏卒数千人虏数大衆攻之而不能害今留步士万人屯田地势平易多髙山逺望之便部曲相保为堑垒木樵校联不絶便兵弩饬鬭具㷭火幸通势及并力以逸待劳兵之利者也臣愚以为屯田内有亡费之利外有守御之备骑兵虽罢虏见万人留田为必禽之具其土崩归德宜不久矣从今尽三月虏马羸瘦必不敢捐其妻子于它种中逺涉河山而来为寇又见屯田之士精兵万人终不敢复将其累重还归故地是臣之愚计所以度虏且必瓦解其处不战而自破之册也至于虏小寇盗时杀人民其原未可卒禁臣闻战不必胜不茍接刃攻不必取不茍劳衆诚令兵出虽不能灭先零亶能令虏絶不为小寇则出兵可也即今同是而释坐胜之道从乘危之势往终不见利空内自罢敝贬重而自损非所以视蛮夷也又大兵一出还不可复留湟中亦未可空如是繇役复发也且匈奴不可不备乌桓不可不忧今久转运烦费倾我不虞之用以赡一隅臣愚以为不便校尉临衆幸得承威德奉厚币拊循衆羌输以明诏宜皆乡风虽其前辞尝曰得亡效五年宜亡它心不足以故出兵臣窃自惟念奉诏出塞引军逺击穷天子之精兵散车甲于山野虽亡尺寸之功媮得避嫌之便而亡后咎余责此人臣不忠之利非明主社稷之福也臣幸得奋精兵计不义久留天诛罪当万死陛下寛仁未忍加诛令臣数得孰计愚臣伏计孰甚不敢避斧钺之诛昧死陈愚唯陛下省察充国奏毎上辄下公卿议臣初是充国计者什三中什五最后什八有诏诰前言不便者皆顿首服丞相魏相曰臣愚不习兵事利害后将军数画军册其言常是臣任其计可必用也上于是报充国曰皇帝问后将军上书言羌虏可胜之道今听将军计上留屯田及当罢者人马数将军强食谨兵事自爱上以破羌强弩将军数言当击又用充国屯田处离散恐虏犯之于是两从其计诏两将军与中郎将卬出击强弩出降四千余人破羌斩首二千级中郎将卬斩首降者亦二千余级而充国所降复得五千余人诏罢兵独充国留屯田明年五月充国奏言羌本可五万人军凡斩首七千六百级降者三万一千二百人溺河湟饥饿死者五六千人定计遗脱与煎巩黄羝俱亡者不过四千人羌靡忘等自诡必得请罢屯兵奏可充国振旅而还元帝时冯奉世击西羌羌破罢吏士颇留屯田备要害处元帝时复置戊己校尉屯田车师前王庭杂录越人欲为变必先田余于界中积食粮乃入屯田校尉武帝置宣帝时始属都䕶戊己校尉元帝初元元年置武帝时扬可告缗徧天下得民财物以亿计田大县数百顷小县百余顷水衡少府大仆大农各置农官往往即郡县比没入田田之元帝初元三年诏曰珠崖背叛议者之言狐疑辟难则守屯田通于时变则忧万民夫万民饥饿之与逺蛮之不讨危孰大焉其罢珠崖郡马政太仆掌舆马汉兴天子不能具驷而将相或乘牛车汉初铸荚钱马至匹百金晁错说文帝曰今令民有车骑马一匹者复卒三人文帝十二年诏太仆见马遗财足余皆以给传置景帝中四年御史大夫衞绾奏禁马髙五尺九寸以上齿未平不得出闗景帝始造苑马以广用中六年匈奴入鴈门至武泉入上郡取苑马武帝之初七十年间国家亡事衆庶街巷有马阡陌之间成羣乘牸牝者摈而不得㑹聚建元元年罢苑马以赐贫民衞青比岁击胡汉军士马死者十余万天子为伐胡故盛养马马之往来食长安者数万匹卒掌者闗中不足乃调旁近郡元狩四年大将军骠骑大出击胡军马死者十余万匹两将军之出塞塞阅官马及私马凡十四万匹而后入塞者不满三万匹自衞青围单于后以汉马少故久不伐胡元狩五年天下马少平牡马匹二十万兵革数动民多买复于是除千夫五大夫为吏不欲者出马元鼎四年令民得蓄边县官假马母三岁而归及息什一五年车骑马乏县官钱少买马难得迺着令令封君以下至三百石吏以上差出牡马天下亭亭有蓄字马岁课息太初二年籍吏民马补车骑马上既悔逺征伐迺下诏曰当今务在修马复令以补缺毋乏武备而已郡国二千石各上进蓄马方略补边状与计对昭帝始元四年诏往时令民共出马其止勿出诸给中都官者且减之五年罢天下亭马母及马弩闗元凤二年诏颇省乘舆马及逺马以补边郡三辅传马其令郡国无歛今年马口钱元帝初元元年省苑马以振困乏九月诏大仆减谷食马杂录黄霸守京兆尹发骑士诣北军马不适士劾乏兴连贬秩召延坐不出持马要斩任当千以卖马一匹贾钱十五万过平臧五百以上免太原郡家有马官大宛国多善马马汗血言其先天马子也张骞始为武帝言之上遣使者持千金及金马以请宛善马宛王以汉絶逺大兵不能至爱其宝马不肯与汉使妄言宛遂攻杀汉使取其财物于是天子遣贰师将军李广利将兵前后十万余人伐宛连四年宛人斩其王母募首献马三千匹汉军乃还赵充国奏倅马什二金日殚输黄门养马牵马过殿下马又肥好上异而问之拜为马监备边汉二年兴闗中卒乘边塞五年齐右丞相傅寛徙为代相国将屯二岁为丞相将屯陈豨为代相监边豨以赵相国将监赵代边兵边兵皆属焉上破豨还诏曰代地居常山之北与夷狄边赵乃从山南有之逺数有胡寇难以为国颇取山南太原之地益属代代之云中以西为云中郡则代受边寇益少矣文帝后六年以中大夫令免为车骑将军屯飞狐故楚相苏意为将军屯句注将军张武屯北地河内太守周亚夫为将军次细栁宗正刘礼为将军次霸上祝兹侯徐厉为将军次棘门以备胡武帝元光元年十一月衞尉李广为骁骑将军屯云中中尉程不识为车骑将军屯鴈门六月罢六月匈奴盗边遣将军韩安国屯渔阳安国为材官将军屯渔阳请且罢屯月余匈奴大入徙益屯罢东屯右北平安国既斥疏将屯又亡失多甚自愧迺益东徙元封四年匈奴寇边遣拔胡将军郭昌屯朔方太初三年使光禄徐自为出五原塞数百里逺者千里筑城障列亭至卢朐而使游击将军韩说长平侯衞伉屯其旁使彊弩都尉路博德筑居延泽上其秋匈奴大入云中定襄五原朔方行坏光禄所筑亭障昭帝即位匈奴朔方杀略吏民发军屯西河左将入军筑行北边始元二年冬发习射战士诣朔方调故吏将屯田张掖郡元凤五年发三辅及郡国恶少年吏有告劾亡者屯辽东宣帝本始中匈奴常数十万余骑南并塞欲入为寇遣赵充国将四万骑屯缘边九郡北边自炖煌至辽东万一千五百余里乘塞列隧有吏卒数千人地节三年诏曰朕既不德不能附逺是以边境屯戍未息今复饬兵重屯久劳百姓非所以绥天下也其罢车骑将军右将军屯兵五凤四年以边塞亡寇减成卒什二平帝元始二年九月使谒者大司马掾四十四人持节行边兵杂录晁错说文帝曰逺方之卒守塞一岁而更不知胡人之能不如选常居者家室田作且以备之先为室屋具田器迺募罪人及免徒复作令居之不足募以丁奴婢赎罪及输奴婢欲以拜爵者不足迺募民之欲往者皆赐髙爵复其家予冬夏衣廪能自给而止郡县之民得买其爵以自増至卿其亡夫若妻者县官买予之胡人入驱而能止其所驱者以其半予之县官为赎上从其言募民徙塞下错复言古之徙逺方也相其隂阳之和尝其水泉之味审其土地之宜先为筑室家有一堂二内门户之闭置器物焉为置毉巫以救疾病此所以使民乐其处而有长居之心也又闻古之制边县也使五家为伍伍有长十长一里里有假士四里一连连有假五百十连一邑邑有假侯皆择其邑之贤材有䕶习地形知民心者居则习民于射法出则教民于应敌劝以厚赏威以重罚则前死不旋踵矣武帝元朔二年募民徙朔方十万口元狩五年徙天下姦猾吏民于边元鼎六年置张掖炖煌郡徙民以实之平帝元始二年募民徙云安县县次给食至徙所赐田宅什器假与犁牛种食晁错说文帝曰欲民务农在于贵粟贵粟之道在于以粟为赏罚今使天下人入粟于边以受爵免罪不过三岁塞下之粟必多矣于是帝从错之言募民入粟边二千石爵上造稍增至四千石为五大夫万二千石为大庶长各以多少级数为差武帝通西南夷道逺巴蜀租赋不足以供之乃募豪民田南夷入粟县官而内受钱于都内宣帝即位谷至石五钱耿夀昌白令边郡皆筑仓以五谷贱时增其价以籴以利农谷贵时减其价而粜名曰常平仓民便之赵充国曰金城湟中谷斛八钱吾谓耿中丞籴三百万斛羌人不敢动矣耿中丞请籴百万斛乃得四十万斛耳失此二䇿羌人故敢为逆元帝初元五老罢常平仓西边北边之郡虽有长爵不轻得复五尺以上不轻得息斥候望烽燧不得卧将吏被介胄而睡边郡之士闻㷭举燧燔皆摄弓而驰荷兵而走金布令甲曰边郡数被兵离饥寒夭絶天年父子相失令天下共给其费边郡发奔命书持赤白囊边郡有长史掌兵马大守卒史边郡一人汉家边吏职在距寇亦赐武库兵皆任其事然后䝉之武帝征伐边兵不足迺发武库工官兵器以赡之西汉㑹要卷五十九西汉会要卷六十钦定四库全书西汉㑹要卷六十宋徐天麟撰兵五处降典属国掌蛮夷降者武帝元狩三年昆邪王降复增属国置都尉丞侯千人属官九译令成帝河平元年省併大鸿胪文帝时弓髙侯韩隤当以匈奴相国降侯襄城侯韩婴以匈奴相国降侯景帝时匈奴徐卢等五人降汉上欲侯之以劝后周亚夫曰彼背其主降陛下陛下侯之即何以责人臣不守节者乎上曰丞相议不可用迺悉封徐卢等为列侯武帝元狩二年匈奴昆邪王杀休屠王并将其属合四万余人来降置五属国以处之安定天水上郡西河五原已上并属国都尉治宣帝神爵二年置金城属国以处降羌五凤三年置西河北地属国以处匈奴降者诸从蛮夷来归谊及以亡名数自占者内史县令主越骑校尉掌越骑长水校尉掌长水宣曲胡骑胡骑校尉掌池阳胡骑武帝遣赵破奴将属国骑及郡兵数万以击胡太初元年以李广利为贰师将军发属国六十骑期至贰师取善马宣帝神爵元年发胡越骑羌骑诣金城杜侯复陆支以匈奴归义因孰王从骠骑将军击左王以少破多捕虏三千一百侯三百户衆利侯伊即轩以匈奴归义楼剸王从骠骑将军击左王手劒合侯千一百户捕盗武帝时杜周任用是时郡守尉诸侯相二千石欲为治者大抵尽效王温舒等而吏民益轻犯法盗贼滋起南阳有梅免百政楚有段中杜少齐有徐勃燕赵之间有坚卢范主之属大羣至数千人擅自号攻城邑取库兵释死罪縳辱郡守都尉杀二千石为檄告县趋具食小羣以百数掠卤乡里者不可称数于是上始使御史中丞丞相长史使督之犹弗能禁乃使光禄大夫范昆诸部都尉乃故九乡张德等衣绣衣持节虎符发兵以兴击斩首大部或至万余级及以法诛通行饮食坐相连郡甚者数千人数岁迺颇得其渠率散卒失亡复聚党阻山川往往而羣无可奈何于是作沈命法曰羣盗起不发觉发觉而弗捕满品者二千石以下至小吏主者皆死其后小吏畏诛虽有盗弗敢发恐不能得坐课累府府亦使不言故盗贼寖多上下相为匿以避文法焉江充为置指绣衣使者督三辅盗贼天汉元年正月闭城门大搜二年大搜泰山琅邪羣盗徐勃等阻山攻城道路不通遣直指使者暴胜之等衣绣衣杖斧分部逐捕刺史郡守以下皆伏诛十一月诏闗都尉曰今豪杰多逺交东方羣盗其谨察出入者征和元年发三辅骑士大搜上林闭长安城门索十一日迺解宣帝即位久之渤海左右郡岁饥盗贼并起二千石不能禽制上选能治者丞相御史举龚遂可用上以为渤海太守时遂年七十余召见形貌短小宣帝望见不副所闻心内轻焉谓遂曰渤海废乱朕甚忧之君欲何以息其盗贼以称朕意遂对曰海濒避逺不霑圣化其民困于饥寒而吏不恤故使陛下赤子盗弄陛下之兵于潢池中耳今欲使臣胜之邪将安之也上闻遂对甚说答曰选用贤良固欲安之也遂曰臣闻治乱民犹治乱绳不可急也唯缓之然后可治臣愿丞相御史且无拘臣以文法得一切便宜从事上许焉加赐黄金赠遣乘传至渤海界郡闻新太守至发兵以迎遂皆遣还移书勅属县悉罢逐捕盗贼吏诸持鉏钩田器者皆为良民吏毋得问持兵者迺为盗贼遂单车独行至府郡中翕然盗贼亦皆罢渤海又多刼掠相随闻遂教令即时解散弃其兵弩而持钩鉏盗贼于是悉平民安土乐业尹翁归守右扶风选用㢘平疾姦吏以为右职姦邪罪名亦县县有名籍盗贼发其比伍中翁归辄召其县长吏晓告以姦黠主名教使用类推迹盗贼所过抵类常如翁归言无有遗脱缓于小弱急于豪彊豪彊有论罪输掌蓄官使所莝责以员程不得取代不中程辄笞督极者至以自刭而死京师畏其威严扶风大治盗贼课常为三辅最宣帝时勃海胶东盗贼并起张敞上书自请治之曰山阳郡户九万三千口五十万以上讫计盗贼未得者七十七人它课诸事亦略如此臣敞愚驽既无以佐思虑久处闲郡身逸乐而忘国事非忠孝之节也伏闻胶东勃海左右郡岁数不登盗贼并起至攻官寺簒囚徒搜市朝刼列侯吏失纲纪姦轨不禁臣敞不敢爱身避死唯明诏之所处愿尽力摧剉其暴虐存抚其孤弱事即有业所至郡条奏其所由废及所以兴之状书奏天子召敞拜胶东相赐黄金三十斤敞辞之官自请治剧郡非赏罚无以劝善惩恶吏追捕有功效者愿得壹切比三辅尤异天子许之敞到胶东明设赏开羣盗令相捕斩除罪吏追捕有功上名尚书调补县令者数十人由是盗贼解散传相捕斩吏民歙然国中遂平张敞守京兆尹长安市偷盗尤多百贾苦之上以问敞敞以为可禁敞既视事求问长安父老偷盗酋长数人居皆温厚出从童骑闾里以为长者敞皆召见责问因贳其罪把其宿负令致诸偷以自赎偷长曰令一旦召诣府恐诸偷惊骇愿壹切受署敞皆以为吏遣归休置酒小偷悉来贺且饮醉偷长以赭污其衣裾吏坐里闾阅出者污赭辄收縳之一日捕得数百人穷治所犯或一人百余发尽行法罚由是枹鼓稀鸣市无偷盗敞拜冀州刺史既到部而广川王国羣辈不道贼连发不得敞以耳目发起贼主名区处诛其渠帅广川王姬昆弟及王同族宗室刘调等通行为之囊橐吏逐捕穷窘踪迹皆入王宫敞自将郡国吏车数百两围守王宫搜索调等果得之殿屋重轑中敞傅吏皆捕格断头县其头王宫门外因劾奏广川王天子不忍致法削其户敞居部岁余冀州盗贼禁止建平侯杜缓为太常坐盗贼多免王尊以病免㑹南山羣盗傰宗等数百人为吏民害拜故𢎞农太守傅刚为校尉将迹射士千人逐捕岁余不能禽或说大将军凤贼数百人在毂下发军击之不能得难以视四夷独选贤京兆尹乃可于是凤荐尊征为諌大夫守京辅都尉行京兆尹事旬月间盗贼清成帝河平中单于来朝上使班伯持节迎于塞下㑹定襄大姓石季羣辈报怨杀追捕吏伯上状因自请愿试守期月上遣侍中中郎将王舜驰传代伯䕶单于并奉玺书印绶即拜伯为定襄太守定襄闻伯素贵年少自请治剧畏其下车作威吏民竦息伯至请问耆老父祖故人有旧恩者迎延满堂日为供具执子孙礼部中益弛诸所宾礼皆名豪懐恩醉酒共諌伯宜颇摄录盗贼具言本谋亡匿处伯曰是所望于父师矣迺召属县长吏选精进掾史分部收捕及它隐伏旬日尽得郡中震肃咸称神明阳朔三年颍川铁官申屠圣等百八十人杀长吏盗库兵自称将军经歴九郡遣丞相长史御史中丞逐捕以军兴从事皆伏辜鸿嘉三年广汉男子郑躬等六十余人攻官寺簒囚徒盗库兵自称山君四年党与寖广犯歴四县衆且万人拜河东都尉赵䕶为广汉太守发郡中及蜀郡合五万人击之或相捕斩除罪旬月平迁䕶为执金吾赐黄金百斤鸿嘉中广汉羣盗起选孙宝为益州刺史广汉太守扈商者大司马车骑将军王音姊子软弱不任职宝到部亲入山谷谕告羣盗非本造意渠率皆得悔过自出遣归田里自劾矫制奏商为乱首春秋之义诛首恶而已商亦奏宝所纵或有渠率当坐者商下狱宝坐失死罪免益州吏民多陈宝功效言为车骑将军所排上复拜宝为冀州刺史永始二年丞相薛宣坐西州盗贼羣辈免永始三年十一月尉氏男子樊并等十三人谋反杀陈留太守刼畧吏民自称将军徒李谭等五人共格杀并等皆封为列侯永始三年十二月山阳铁官徒苏令等二百二十八人攻杀长吏盗库兵自称将军经歴郡国十九杀东郡太守汝南都尉遣丞相长史御史中丞持节督趣逐捕汝南太守严䜣捕斩令等迁䜣为大司农赐黄金百斤平帝元始二年遣执金吾侯陈茂假以征鼓募汝南南阳勇敢吏士三百人谕说江湖贼成重等二百余人皆自出送家在所收事重徙云阳赐公田宅三年阳陵任横等自称将军盗库兵攻官寺出囚徒大司徒掾督逐皆伏辜西汉㑹要卷六十西汉会要卷六十一钦定四库全书西汉㑹要卷六十一宋徐天麟撰刑法一刑制夷三族要斩磔弃市腐刑髠钳完城旦舂鬼薪白粲耐罚作盗械颂系笞箠汉兴之初虽有约法三章网漏吞舟之鱼其大辟尚有夷三族之令令曰当三族者皆先黥劓斩左右止笞杀之枭其首葅其骨肉于市其诽谤詈诅者又先断舌故谓之具五刑彭越韩信之属皆受此诛至高后元年乃除三族罪妖言令文帝除宫刑文帝十三年齐大仓令淳于公有罪当刑诏狱逮系长安淳于公无男有五女当行㑹逮骂其女曰生子不生男缓急非有益也其少女缇萦自伤悲泣乃随其父至长安上书曰妾父为吏齐中皆称其亷平今坐法当刑妾伤夫死者不可复生刑者不可复属虽后欲改过自新其道亡繇也妾愿没入为官婢以赎父刑罪使得自新书奏天子天子怜悲其意遂下令曰制诏御史葢闻有虞氏之时画衣冠异章服以为戮而民弗犯何治之至也今法有肉刑三而姦不止其咎安在非乃朕德之薄而教不明与吾甚自愧故夫训道不纯而愚民䧟焉诗曰恺弟君子民之父母今人有过敎未施而刑已加焉或欲刑为善而道亡繇至朕甚怜之夫刑至断支体刻肌肤终身不息何其刑之痛而不德也岂称为民父母之意哉其除肉刑有以易之及令罪人各以轻重不亡逃有年而免具为令丞相张苍御史大夫冯敬奏言肉刑所以禁姦所由来者久矣陛下下明诏怜万民之一有过被刑者终身不息及罪人欲改行为善而道亡繇至于盛德臣等所不及也臣谨议请定律曰诸当完者完为城旦舂当黥者髠钳为城旦舂当劓者笞三百当斩左止者五百当斩右止及杀人先自告及吏坐受赇枉法守县官财物而即盗之已论命复有笞罪者皆弃市罪人狱已决完为城旦舂满三嵗为鬼薪白粲鬼薪白粲一嵗为隶臣妾𨽻臣妾一嵗免为庶人𨽻臣妾满二岁为司寇司冦一嵗及作如司冦二岁皆免为庶人其亡逃及有罪耐以上不用此令前令之刑城旦舂歳而非禁锢者如完为城旦舂嵗数以免臣昧死请制曰可是后外有轻刑之名内实杀人斩右止者又当死斩左止者笞五百当劓者笞三百率多死景帝元年下诏曰加笞与重罪无异幸而不死不可为人其定律笞五百曰三百笞三百曰二百犹尚不全至中六年又下诏曰加笞者或至死而笞未毕朕甚怜之其减笞三百曰二百笞二百曰一百又曰笞者所以教之也其定箠令丞相刘舍御史大夫衞绾请笞者箠长五尺其本大一寸其竹也末薄半寸皆平其节当笞者笞臀毋得更人毕一罪乃更人自是笞者得全然酷吏犹以为威死刑旣重而生刑又经民易犯之孝景中元年改磔曰弃市勿复磔律令髙祖初入关召诸县豪杰谓曰父老苦秦苛法久矣诽谤者族偶语者弃市吾当王关中与父老约法三章耳余悉除去秦法髙祖约法三章曰杀人者死伤人及盗抵罪蠲削烦苛兆民大悦其后四夷未附兵革未息三章之法不足以御姦于是相国萧何攟摭秦法取其宜于时者作律九章孝惠四年省法令妨吏民者除挟书律髙后元诏孝惠欲除三族妖言令今除之孝文二年又诏丞相太尉御史法者治之正所以禁暴而衞善人也今犯法者已论而使无罪之父母妻子同产坐之及収朕甚弗取其议左右丞相周勃陈平奏言父母妻子同产相坐及収所以累其心使重犯法也収之之道所由来久矣臣之愚计以为如其故便文帝复曰朕闻之法正则民悫罪当则民从且夫牧民而道之以善者吏也既不能道又以不正之法罪之是法反害于民为暴者也朕未见其便宜熟计之平勃乃曰陛下幸加大惠于天下使有罪不収无罪不相坐甚盛德臣等所不及也臣等谨奉诏尽除収律相坐法其后新垣平谋为逆复行三族之诛晁错为内史法令多所更定错所更定三十章孝景中六年定铸钱伪黄金弃市律孝武即位外事四夷之功内盛耳目之好征发烦数百姓贫耗穷民犯法酷吏击断姦轨不胜于是招进张汤赵禹之属条定法令作见知故纵监临部主之法缓深故之罪急纵出之诛其后姦骩巧法转相比况禁网寖密律令凢三百五十九章大辟四百九条千八百八十二事死罪决事比万三千四百七十二事文书盈于几阁典者不能徧睹是以郡国承用者駮或罪同而论异姦吏因縁为市所欲活则传生议所欲䧟则予死比议者咸寃伤之自公孙𢎞以春秋之义绳臣下张汤以峻文决理于是见知之法生而废格沮诽穷治之狱用矣汤奏当异九卿见令不便不入言而腹诽论死自是后有腹非之法比武帝作沈命法曰羣盗起不发觉发觉而弗捕满品者二千石以下至小吏主者皆死孝宣本始四年诏郡国律令有可蠲除以安百姓条奏地节四年诏曰父子之亲夫妇之道天性也虽有祸患犹䝉死而存之诚爱结于心仁厚之至也自今子首匿父母妻匿夫孙匿大父母皆勿坐其父母匿子夫匿妻大父母匿孙罪殊死皆上请廷尉以闻时涿郡太守郑昌上疏言圣王置谏争之臣者非以崇德防逸豫之生也立法明刑者非以为治救衰乱之起也今明主躬垂明听虽不置廷平狱将自正若开后嗣不若删定律令律令一定愚民知所避姦吏无所弄矣今不正其本而置廷平以理其末也政衰听怠则廷平将招权而为乱首矣宣帝未及修正至元帝初立廼下诏曰夫法令者所以抑暴扶弱欲其难犯而易避也今律令烦多而不约自典令文者不能分明而欲罗元元之不逮斯岂刑中之意哉其议律令可蠲除轻减者条奏元帝初元五年省刑罚七十余事除光禄大夫以下至郎中保父母同产之令成帝河平中复下诏曰甫刑云五刑之属三千大辟之罚属二百今大辟之刑千有余条律令烦多百有余万言奇请它比日以益滋自明习者不知所由欲以暁谕衆庶不亦难乎于以罗元元之民天絶亡辜岂不哀哉其与中二千石二千石博士及明习律令者议减死刑及可蠲除省约者令较然易知条奏书不云乎惟刑之恤哉其审核之务凖古法朕将尽心覧焉有司无仲山父将明之材不能因时广宣主恩建立明制为一代之法而徒钩摭㣲细毛举数事以塞诏而已西汉㑹要卷六十一西汉会要卷六十二钦定四库全书西汉㑹要卷六十二宋徐天麟撰刑法二疑谳髙皇帝七年制诏御史狱之疑者吏或不能决有罪者久而不论无罪者久系不决自今以来县道官狱疑者各谳所属二千石官二千石官以其罪名当报之所不能决者皆移廷尉廷尉亦当报之廷尉所不能具谨具为奏传所当比律令以闻上恩如此吏犹不能奉宣故孝景中五年复下诏曰诸狱疑虽文致于法而于人心不厌者輙谳之其后狱吏复避㣲文遂其愚心至后元年又下诏曰狱重事也人有愚智官有上下狱疑者谳有令谳者已报谳而后不当谳者不为失自此之后狱刑益详近于五听三宥之意议贵髙帝七年令郎中有耐以上请之孝惠初即位爵五大夫吏六百石以上及宦皇帝而知名者有当盗械者皆颂系上造以上及内外公孙耳孙有当刑及当为城旦舂者皆耐为鬼薪白粲孝文时贾谊上疏曰古者亷耻节礼以治君子故有赐死而无戮辱是以黥劓之罪不及大夫今自王侯三公之贵皆天子所改容而礼之也而今与衆庶同黥劓髠刖笞傌弃市之法被戮辱者不太廹乎夫尝已在贵宠之位今而有过废之可也退之可也赐之死可也灭之可也若夫束縳之系緤之输之司寇编之徒官司寇小吏詈骂而榜笞之殆非所以令衆庶见也是时丞相周勃免就国人有告勃谋反逮系长安狱治卒无事故谊以此讥上上深纳其言养臣下有节是后大臣有罪皆自杀不受刑至武帝时稍复入狱自寗成始昭平君狱系内官以公主子廷尉上请吏二千石有先请宣帝黄龙元年诏曰吏六百石位大夫有先请成帝怒丞相王嘉孔光等请谒者召嘉诣廷尉诏狱永信少府勐等十人以为圣王断狱必先原心定罪探意立情故死者不抱恨而入地生者不衔怨而受罪明主躬圣德重大臣刑辟广延有司议欲使海内咸服嘉罪名虽应法圣王之于大臣在舆为下御坐则起疾病视之无数死则临弔之废宗庙之祭进之以礼退之以义诔之以行案嘉本以相等为罪罪恶虽着大臣括发关械裸躬就笞非所以重国褒宗庙也今春月寒气错缪霜露数降宜示天下以寛和臣等不知大义惟陛下察焉有诏假谒者节召丞相诣廷尉诏狱平帝元始元年令公列侯嗣子有耐以上先请元始四年敕百僚妇女非身犯法诏所名捕它皆亡得系矜老弱孝惠即位诏民年七十以上若不满十嵗有罪当刑者皆完之孝景后三年下诏曰髙年老长人所尊敬也鳏寡不属逮者人所哀怜也其着令年八十以上八嵗以下及孕者未乳师朱儒当鞠系者颂系之至孝宣元康四年又下诏曰朕念夫耆老之人发齿堕落血气既衰亦无暴逆之心今或罹于文法执于囹圄不得终其年命朕甚怜之自今以来诸年八十非诬告杀伤人它皆勿坐至成帝鸿嘉元年定令年未满七嵗贼鬬杀人及犯殊死者上请廷尉以闻得减死合于三赦幼弱老耄之人此皆法令稍定近古而便民者也赎罪惠帝元年民有罪得买爵三十级以免死罪晁错説文帝曰欲民务农在于贵粟贵粟之道在于以粟为赏罚今募天下入粟县官得以拜爵除罪不过三嵗塞下之粟必多孝景时上郡以西旱复修卖爵令而裁其贾以招民及徒复作得输粟于县官以除罪武帝天汉四年令死罪入赎钱五十万减死一等太始二年募死罪入赎钱五十万减死一等宣帝时西羗反汉遣后将军征之京兆尹张敞上书言国兵在外军以夏发陇西以北安定以西吏民并给转输田事颇废素无余积虽羗虏以破来春民食必乏穷僻之处买亡所得县官谷度不足以赈之愿令诸有非盗受财杀人及犯法不得赦者皆得以差入谷此八郡赎罪务益致谷以预备百姓之急事下有司左冯翊萧望之与少府李彊议以为民函隂阳之气有好义欲利之心在教化之所助尧在上不能去民欲利之心而能令其欲利不胜其好义也虽桀在上不能去民好义之心而能令其好义不胜其欲利也故尧桀之分在于义利而已道民不可不谨也今欲令民量粟以赎罪如此则富者得生贫者独死是贫富异刑而法不一也人情贫穷父兄囚执闻出财得以生活为人子弟者将不顾死亡之患败乱之行以赴财利求救亲戚一人得生十人以丧如此伯夷之行坏公绰之名灭政教壹倾虽有周召之佐恐不能复古者臧于民不足则取有余则予诗曰爰及矜人哀此鳏寡上惠下也又曰雨我公田遂及我私下急上也今有西边之役民失作业虽户赋口歛以赡其困乏古之通义百姓莫以为非以死救生恐未可也陛下布德施教教化既成尧舜亡以加也今议开利路以伤既成之化臣窃痛之于是天子复下其议两府丞相御史以难问张敞敞曰少府左冯翊所言常人之所守耳昔先帝征四夷兵行三十余年百姓犹不加赋而军用给今羗虏一隅小夷跳梁于山谷间汉但令人出财减以诛之其名贤于烦扰良民横兴赋歛也又诸盗及杀人犯不道者百姓所疾苦也皆不得赎首匿见知纵所不当得为之属议者或颇言其法可蠲除今因此令赎其便甚明何化之所乱甫刑之法小过赦薄罪赎有金选之品所从来久矣何贼之所生敞备布衣二十余年尝闻罪人赎矣未闻盗贼起也窃怜凉州被寇方秋饶时民尚有饥乏病死于道路况至来春将大困乎不早虑所以振救之䇿而引常经以难恐后为重责常人可与守经未可与权也敞幸得备列卿以辅两府为职不敢不尽愚望之彊复对曰先帝圣德贤良在位作宪垂法为无穷之规永惟边竟之不赡故金布令甲曰边郡数被兵离饥寒天絶天年父子相失令天下共给其费固为军旅卒暴之事也闻天汉四年常使罪人入五十万钱减死罪一等豪强吏民请夺假貣至为盗贼以赎其罪其后姦邪横暴羣盗并起至攻城邑杀郡守充满山谷吏不能禁明诏遣绣衣使者以兴兵击之诛者过半然后衰止愚以为此使死罪赎之败也故曰不便时丞相魏相御史大夫丙吉亦以为羗虏且破转输畧足相给遂不施敞议元帝时贡禹上疏言孝文皇帝时贵亷洁贱贪汚贾人赘壻及吏坐臧者皆禁锢不得为吏赏善罚恶不阿亲戚罪白者伏其诛疑者以与民亡赎罪之法故令行禁止海内大化天下断狱四百与刑错亡异武帝始临天下尊贤用士辟地广境数十里自见功大威行遂从耆欲用度不足乃行一切之变使犯法者赎罪入谷者补吏是以天下奢侈官乱民贫盗贼并起亡命者衆郡国恐伏其诛则择便巧史书习于计簿能欺上府者以为右职姦轨不胜则取勇勐能操切百姓者以苛暴威服下者使居大位故亡义而有财者显于世欺谩而善书者尊于朝誖逆而勇勐者贵于官故俗皆曰何以孝弟为财多而光荣何以礼义为史书而仕宦何以谨慎为勇勐而临官故黥劓而髠钳者犹复攘臂为政于世行虽犬彘家富埶足目指气使是为贤耳故谓居官而置富者为雄桀处姦而得利者为壮士兄劝其弟父勉其子俗之坏败乃至于是察其所以然者皆以犯法得赎罪求士不得真贤相守崇财利诛不行之所致也今欲兴至治致太平宜除赎罪之法恤刑文帝赦罪人怜其亡髪赐之巾怜其衣赭书其背父子兄弟相见也而赐之衣平狱缓刑天下莫不説喜武帝元朔六年遣博士循行天下治苛者举奏宣帝即位廷尉史路温舒上疏言臣闻秦有十失其一尙存治狱之吏是也方今天下赖陛下恩厚亡金革之危饥寒之患父子夫妻勠力安家然太平未洽者狱乱之也夫狱者天下之大命也死者不可复生者不可复属书曰与其杀不辜寕失不经今治狱吏则不然上下相敺以刻为明深者获公明平者多后患故治狱之吏皆欲人死非憎人也自安之道在人之死是以死人之血流离于市被刑之徒比肩而立大辟之计嵗以万计此仁圣之所以伤也太平之未洽凡以此也夫人情安则乐生痛则思死捶楚之下何求而不得故囚人不胜痛则饰辞以视之吏治者利其然则指道以明之上奏畏郄则鍜鍊而周内之盖奏当之成虽咎繇听之犹以为死有余辜何则成鍊者衆文致之罪明也是以狱吏专为深刻残贼而亡极媮为一切不顾国患此世之大贼也故俗语曰画地为狱议不入刻木为吏期不对此为疾吏之风悲痛之辞也故天下之患莫深于狱败法乱正离亲塞道莫甚乎治狱之吏此所谓一尚存者也上深愍焉廼下诏曰间者吏用法巧文寖深是胜之不德也夫决狱不当使有罪兴邪不辜䝉戮父子悲恨朕甚伤之今遣廷史与郡鞠狱任轻禄薄其为置廷平秩六百石贠四人其务平之以称朕意于是选于定国为廷尉求明察寛恕黄霸等以为廷平季秋后请谳时上常幸宣室斋居而决事狱刑号为平矣地节四年诏曰令甲死者不可生刑者不可息今系者或以掠辜若饥寒瘐死狱中朕甚痛之其令郡国嵗上系囚以掠笞若瘐死者所坐名县爵里丞相御史课殿最以闻元康二年诏曰狱者万民之命所以禁暴止邪养育羣生也能使生者不怨死者不恨可谓文吏矣今则不然用法或持巧心析律贰端深浅不平増辞饰非以成其罪奏不如实上亦亡繇知此朕之不明吏之不称四方黎民将何仰哉二千石各察官属勿用此人吏务平法五鳯四年诏曰以前使使者问民所疾苦复遣丞相御史掾二十四人循行天下举寃狱察擅为苛禁深刻不改者黄龙元年诏曰朕数申诏公卿大夫务行宽大今吏或以不禁姦邪为寛大纵释有罪为不苛或以酷恶为贤皆失其中御史察计簿疑非实者按之成帝鸿嘉元年二月诏曰方春生长时临遣谏大夫理等举三辅三河𢎞农寃狱四年诏曰数勅有司务行宽大而禁苛暴讫今不改一人有辜举宗拘系朕甚痛焉已遣使者循行郡国务有以全活之哀帝元寿元年诏曰今有司执法未得其中或上暴虐假埶获名其勉率百僚专任仁人黜远残贼期于安民女刑城旦舂女徒复作平帝元始元年天下女徒已论归家顾山钱月三百西汉㑹要卷六十二西汉会要卷六十三钦定四库全书西汉㑹要卷六十三宋徐天麟撰刑法三大赦髙帝二年正月赦罪人六月立太子赦罪人五年正月兵事毕赦天下殊死以下六月都长安大赦天下六年以豪杰未习法令故犯法其赦天下九年正月丙寅前有罪殊死以下皆赦之十一年正月立代王大赦天下七月征英布赦天下死罪以下令从军十二年帝崩发丧大赦天下右高帝在位十二年凢九赦惠帝四年皇帝冠赦天下右惠帝在位七年惟此一赦吕太后临朝称制大赦天下六年赦天下八年遗诏大赦天下右吕后临朝八年凢三赦文帝初即位赦天下七年赦天下十五年郊见五帝赦天下后四年日食赦天下右文帝在位二十三年凢四赦景帝元年赦天下四年赦天下中元年赦天下五年赦天下后元年赦天下右景帝在位十六年凢五赦武帝建元元年赦天下元光元年赦天下四年地震赦天下元朔元年赦天下与民更始三年赦天下六年赦天下元狩元年赦天下三年赦天下元鼎元年赦天下五年赦天下元封二年甘泉产芝赦天下五年修封禅赦天下天汉元年赦天下三年修封禅赦天下太始元年赦天下四年修封还赦天下征和三年赦天下后元元年郊㤗畤赦天下右武帝在位五十五年凢十八赦昭帝始即位赦天下始元元年赦天下四年立皇后赦天下元鳯元年赦天下二年赦天下四年赦天下六年赦天下右昭帝在位十三年凢七赦宣帝即位大赦天下本始元年鳯凰集赦天下四年立皇后赦天下地节二年鳯凰集赦天下三年立皇太子赦天下元康二年赦天下与士大夫厉精更始神爵二年鳯凰甘露降集赦天下四年嘉瑞并见赦天下五鳯三年屡䝉嘉瑞赦殊死以下甘露二年赦天下右宣帝在位二十五年凢十赦元帝初元元年大赦天下二年地动赦天下三年白鹤馆灾赦天下永光元年赦天下二年二月大赦天下六月赦天下四年赦天下建昭二年赦天下四年斩郅支赦天下五年赦天下右元帝在位十五年凢十赦成帝即位大赦天下建始元年火灾大赦天下河平元年赦天下阳朔二年大赦天下四年赦天下鸿嘉三年赦天下永始四年郊㤗畤大赦天下元延元年赦天下绥和元年大赦天下右成帝在位二十六年凢九赦哀帝即位大赦天下建平元年赦天下二年六月改元大赦天下元寿元年大赦天下右哀帝在位六年凢四赦平帝即位大赦天下元始元年日食大赦天下三年立皇后大赦天下五年帝崩大赦天下右平帝在位五年凢四赦赦徒文帝二年民谪作县官及贷种食未入入未备者皆赦之景帝中四年赦徒作阳陵者死罪欲腐者许之武帝元封元年封㤗山赦所过徒宣帝元康元年鳯凰集赦天下徒五鳯元年赦徒作杜陵者元帝初元四年祠后土赦汾阳徒永光元年幸甘泉赦云阳徒成帝建始二年祀南郊赦奉郡县及中都官耐罪徒三年赦天下徒四年单于朝赦天下徒阳朔元年赦天下徒鸿嘉元年幸初陵赦作徒哀帝建平二年赦天下徒平帝元始元年赦天下徒二年赦天下徒别赦汉五年遣使者赦田横八年吏有罪未发觉者赦之十年太上皇崩葬万年赦栎阳囚死罪以下十二年系卢绾与绾居来归者赦之惠帝六年八月赦降文帝三年七月诏济北吏民兵未至先自定及以军城邑降者皆赦之复官爵与王兴居去来者亦赦之八月赦诸与兴居反者景帝三年赦襄平侯及妻子当坐者六月诏吴王濞已灭吏民当坐濞等及逋逃亡军者皆赦之武帝建元元年赦吴楚七国帑输在官者六年赦鴈门代郡军吏不循法者元封四年祭后土赦汾隂夏阳中都死以下益州昆明反赦京师亡命令从军太初二年用事介山祭后土赦汾隂安邑殊死以下昭帝元鳯元年赦燕王太子建公主子文信及宗室子与燕王上官桀等谋反父母同产当坐者皆免为庶人其吏为桀等所诖误未发觉在吏者除其罪宣帝地节四年诸为霍氏所诖误未发觉者皆赦之元康二年诸触讳在令前者赦之赦宥杂録元帝时匡衡上疏曰陛下躬圣德开太平之路闵愚吏民触法抵禁比年大赦使百姓得改行自新天下幸甚臣窃见大赦之后姦邪不为衰止今日大赦明日犯法相随入狱此殆导之未得其务也葢保民者陈之以德义示之以好恶观其失而制其宜故动之而和绥之而安今天下俗贪财贱义好声色上侈靡亷耻之节薄淫僻之意纵纲纪失序疏者踰内亲戚之恩薄婚姻之党隆茍合儌幸以身设利不改其原虽嵗赦之刑犹难使错而不用也成帝初即位王尊劾奏丞相衡御史大夫谭知中书谒者令显等专权擅埶皆不道在赦令前赦后衡谭举奏显云云天子下御史问状劾奏尊妄诋欺非谤赦前事有诏左迁哀帝即位令有司无得举赦前徃事平帝即位诏曰夫赦令者将与天下更始诚欲令百姓改行洁己全其性命也徃者有司多举奏赦前事累増罪过诛䧟亡辜殆非重信慎刑洒心自新之意也自今以来有司无得陈赦前事置奏上有不如诏书为亏㤙以不道论定着令布告天下使明知之狱中都官狱廷尉诏狱上林诏狱郡邸狱掖庭秘狱共工狱若卢诏狱都船狱都司空狱居室保宫内官请室导官暴室水司空断狱数文帝即位刑罚大省断狱数百有刑错之风武帝时天下断狱万数元康中魏相上书案今年计子弟杀父兄妻杀夫者凢二百二十二人自昭宣元成哀平六世之间断狱殊死率嵗千余口而一人耐罪上至右止三倍有余西汉㑹要卷六十三西汉会要卷六十四钦定四库全书西汉㑹要卷六十四宋徐天麟撰方域一都邑髙帝五年西都洛阳斋戍卒娄敬求见说上曰陛下都洛阳岂欲与周室比隆哉上曰然娄敬曰陛下取天下与周异周之先自后稷封邰积德絫善十有余世至于太王王季文王武王而诸侯自归之遂灭殷为天子及成王即位周公相焉乃营洛邑以为此天下之中也诸侯四方纳贡职道里均矣有德则易以王无德则易以亡故周之盛时天下和洽诸侯四夷莫不賔服効其贡职及其衰也天下莫朝周不能制也非惟其德薄也形势弱也今陛下起丰沛卷蜀汉定三秦与项羽战荥阳成臯之间大战七十小战四十使天下之民肝脑涂地父子暴骨中野不可胜数哭泣之声未絶伤夷者未起而欲比隆于康成之时臣窃以为不侔也且夫秦地被山帯河四塞以为固卒然有急百万之衆可立具也因秦之故资甚美膏腴之地此所谓天府者也陛下入关而都之山东虽乱秦之故地可全而有也夫与人鬬不搤其吭拊其背未能全其胜也今陛下案秦之故地此亦搤天下之吭而附其背也帝问羣臣羣臣皆山东人争言周王数百年秦二世即位洛阳东有成臯西有殽黾倍河乡雒其固亦足恃也上问张良良曰雒阳虽有此固其中小不过数百里田地薄四面受敌此非用武之地关中左殽函右陇蜀沃野千里南有巴蜀之饶北有胡宛之利阻三靣而固守独以一靣东制诸侯诸侯安定河渭漕輓天下西给京师诸侯有变顺流而下足以委输此所谓金城千里天府之国娄敬説是也上即日车驾西都长安拜娄敬为郎中号曰奉春君赐姓刘氏元帝时翼奉上疏曰臣闻昔盘庚改邑以兴殷道圣人美之臣愿陛下徙都于成周左据成臯右阻黾池前乡崧高后介大河建荥阳扶河东南北千里以为关而入敖仓地方百里者八九足以自娱东厌诸侯之权西远羗胡之难陛下共已亡为按成周之君兼盘庚之德万嵗之后长为髙宗汉家郊兆寝庙祭祀之礼多不应古臣奉诚难亶居而改作故愿陛下迁都正本衆制皆定臣愿陛下因天变而徙都所谓与天下更始者也书奏天子异其意答曰问奉今园庙有七云东徙状何如奉对曰昔成王徙洛盘庚迁殷其所避就皆陛下所明知也非有圣明不能一变天下之道唯陛下裁赦郡国㳂革本秦京师为内史分天下作三十六郡汉兴以其郡太大稍复开置又立诸侯王国武帝开广三边故自高祖増二十六文景各六武帝二十八昭帝一讫于孝平凢郡国一百三县邑千三百一十四道三十二侯国二百四十一地东西九千三百二里南北万三千三百六十八里武帝元封五年初置刺史部十三州京兆尹左冯翊右扶风𢎞农郡河东郡河内郡河南郡右司𨽻校尉领郡七颍川郡汝南郡沛郡梁国鲁国右豫州刺史领郡国五魏郡鉅鹿郡常山郡清河郡广平国真定国中山国信都国河间国赵国右冀州刺史领郡国十东郡陈留郡山阳郡济隂郡㤗山郡城阳国淮阳国东平国右兖州刺史领郡国八琅邪郡东海郡临淮郡泗水国楚国右徐州刺史领郡国五平原郡千乗郡济南郡齐郡北海郡东莱郡胶东国髙宻国甾川国右青州刺史领郡国九南阳郡南郡江夏郡桂阳郡武陵郡零陵郡广陵国长沙国右荆州刺史领郡国八庐江郡九江郡㑹稽郡丹阳郡豫章郡六安国右扬州刺史领郡国六汉中郡广汉郡巴郡蜀郡犍为郡越嶲郡牂柯郡益州郡右益州刺史领郡八安定郡北地郡陇西郡武威郡金城郡天水郡武都郡张掖郡酒泉郡炖煌郡右凉州刺史领郡十太原郡党郡上郡西河郡朔方郡五原郡云中郡定襄郡鴈门郡右并州刺史领郡九涿郡勃海郡代郡上谷郡渔阳郡右北平郡辽西郡辽东郡广阳国乐浪郡右幽州刺史领郡国十南海郡鬰林郡苍梧郡交趾郡合浦郡九真郡日南郡右交州刺史领郡七废郡苍海郡沈黎郡文山郡儋耳郡珠厓郡真畨郡临屯郡象郡初武帝灭南越开置珠厓儋耳郡在海中洲上吏卒皆中国人多侵陵之其民亦暴恶自以阻絶数犯吏禁率数年壹反杀吏汉輙发兵击定之二十余年间凢六反至宣帝时又再反元帝即位之明年珠厓山南县反发兵击之诸县更叛连年不定上博谋于郡臣欲大发军待诏贾捐之曰臣闻尧舜禹之圣德地方不过数千里西被流沙东渐于海朔南暨声教迄于四海言欲与声敎则治之不欲与者不强治也故君臣歌德含气之物各得其宜武丁成王殷周之大仁也然地东不过江黄西不过氐羗南不过蛮荆北不过朔方是以颂声并作视听之类咸乐其生越裳氏重九译而献此非兵革之所能致以至乎秦兴兵远攻贪外虚内而天下溃畔孝文皇帝偃武行文当此时而断狱数百赋役轻简孝武皇帝厉兵马以攘四夷天下断狱数万赋烦役重冦贼并起军旅数发父既战死于前子鬬死于后女子乗亭障孤児号于道老母寡妻饮泣巷哭是皆辟地㤗大征伐不休之故也今关东民衆久困流离道路人情莫亲父母莫乐夫妇至嫁妻卖子法不能禁义不能止此社稷之忧也今陛下不忍悁悁之忿欲驱士衆挤之大海之中快心幽冥之地非所以救助饥馑保全元元也诗云蠢尔蛮荆大邦为讐言圣人起则后服中国衰则先畔自古而患之何况乃复其南方万里之蛮乎骆越之人父子同川而浴相习以鼻饮与禽兽无异本不足郡县置也颛颛独居一海之中雾露气湿多毒草虫蛇水土之害人未见虏战士自死又非独珠厓有珠犀瑇瑁也弃之不足惜不击不损威其民譬犹鱼鼈何足贪也臣窃以徃者羗军言之暴师曽未一年兵出不踰千里费四十余万万大司农钱尽廼以少府禁钱续之夫一隅为不善费尚如此况于劳使远攻亡士毋功乎求之徃古则不合施之当今又不便臣愚以为非冠帯之国禹贡所及春秋所治皆可且无以为愿遂弃珠厓专用恤关东为忧上以问丞相御史御史大夫陈万年以为当击丞相于定国以为前日兴兵击之连年护军都尉校尉及丞凢十一人还者二人卒士及转输死者万人以上费用三万万余尚未能尽降今关东困乏民难揺动捐之议是上从之初元三年春诏曰珠厓虏杀吏民皆畔为逆今廷议者或言可击或言可守或欲弃之其指各殊朕日夜惟思议者之言羞威不行则欲诛之狐疑辟难则守屯田通于时变则忧万民夫万民之饥饿与远蛮之不讨危孰大焉且宗庙之祭凶年不备况乎辟不嫌之辱哉今关东大困仓库空虚无以相赡又以动兵非特劳民凶年随之其罢珠厓郡民有慕义欲内属便处之不欲勿疆珠厓由是罢平帝元始四年置西海郡徙天下犯禁者处之分京师置前辉光后丞烈二郡更十二州名分界郡国所属西汉㑹要卷六十四西汉会要卷六十五钦定四库全书西汉㑹要卷六十五宋徐天麟撰方域二论形势沛公初入关或説曰秦富十倍天下地形疆今闻章邯降项羽号曰雍王王关中即来恐沛公不得有此可急使守函谷关毋内诸侯军髙帝六年田肯贺上曰甚善陛下得韩信又治秦中秦形胜之国也带河阻山遥隔千里持㦸百万秦得百二焉地埶便利其以下兵于诸侯譬犹居髙屋之上建瓴水也夫齐东有琅邪即墨之饶南有㤗山之固西有浊河之限北有勃海之利地方二千里持㦸百万遥隔千里之外齐得十二焉此东西秦也韩生説项羽曰关中阻山带河四塞之地肥饶可都以伯井陉之道车不得方轨骑不得成列主父偃言齐临菑十万户市租千金人衆殷富鉅于长安陈留天下之冲四通五达之郊也梁为大国天下膏腴地北界㤗山西至髙阳曰十余城多大县济北之地东接强齐南牵吴越北胁燕赵此四分五裂之国淮阳天下郊劲兵处齐东都鉅海南有琅邪观乎成山射乎之罘浮勃澥游孟诸邪与萧真为邻右以汤谷为界秋田乎青丘彷徨乎海内吞若云梦者八凢其于胷中曾不蔕芥越非有城郭邑里也处谿谷之间篁竹之中习于水鬬便于用舟地深昧而多水险中国之人不知其埶阻而入其地虽百不当㑹稽东接于海南近诸越北枕大江南山天下之阻也南有江淮北有河渭其地从汧陇以东商雒以西厥壌肥饶汉兴去三河之止霸产以西都泾渭之南此所谓天下陆海之地秦之所以虏西戎兼山东者也宫长乐宫未央宫雒阳南宫沛宫北宫建章宫甘泉宫林光宫离宫明光宫长杨宫五柞宫萯阳宫池阳宫章台宫宣曲宫棠梨宫宜春宫鼎胡宫兰池宫储元宫云阳宫昭台宫长寿宫长门宫钩弋宫长信宫永信宫中安宫东宫中宫长定宫桂宫三雍宫棫阳宫竹宫步夀宫平阳宫德阳宫交门宫万载宫黄山宫首山宫思子宫犬台宫回中宫蒲陶宫龙渊宫宣防宫寿宫万嵗宫殿承明殿长乐临华殿紫殿甘泉前殿鳯凰殿武台殿白虎殿显阳殿椒房殿温室殿髙门殿麒麟殿玉堂殿金华殿曲台殿温明殿馺娑殿丙殿飞羽殿便殿宴殿鸿宁殿殿前室宣室温室凌室织室作室非常室长乐钟室暴室画室请室饰室玉堂瑶堂承明之庐殿庐馆长安飞亷馆上林磃氏馆长杨射熊馆长安飞亷桂馆甘泉益寿延寿馆上林平乐馆云林馆阳禄杯馆尔馆东馆上林涿沐馆长平馆甲馆画堂白鹤馆鸿胪客馆阙东阙北阙鳯阙建章阙长乐宫东阙台观丛台露台柏梁台甘泉通天台属玉观渐台神明台昆明东观武台石阙封峦鳷鹊露寒龙台细柳颢天台归来望思台曲台平乐观河南成臯灵台上兰观甲观画堂阳云台兰台郎台楼阁宣室阁石渠阁天禄阁麒麟阁井干楼龙楼门苑囿上林苑中牟苑乐游苑水衡禁囿博望苑黄山苑梁东苑宜春下苑边羣六牧师苑汉二年故秦苑囿园池令民得田之平帝元始二年罢安定唿池苑为安民县池籞武帝元狩三年将讨昆明昆明有滇池方三百里乃作昆明池以习水战少府佽飞外池严籞池田太液池上林十池牛首池安池道路复道辇道驰道诸门未央宫司马门东司马门北司马门殿东门未央宫掖门北掖门壁门髙门端门龙楼门黄门作室门尚方掖门金马门长秋门东交门尧母门小苑东门上林延寿门上东门十二城门春王城门横城门覆盆城门便门雍门章城门直城门谯门铺首官寺官寺西汉㑹要卷六十五西汉会要卷六十六钦定四库全书西汉㑹要卷六十六宋徐天麟撰方域三宫苑杂録髙帝七年萧何治未央宫立东阙北阙前殿武库大仓上见其壮丽甚怒谓曰天下匈匈劳苦数岁成败未可知是何治宫室过度也何曰天下方未定故可因以就宫室且夫天子以四海为家非令壮丽亡以重威且毋令后世有以加也上説武帝建元三年微行始出北至池阳西至黄山南猎长杨东游宜春丞相御史知指乃使右辅都尉徼循长杨以东后廼私置更衣从宣曲以南十二所中休更衣投宿诸宫长杨五柞倍阳宣曲尤幸于是上以为道远劳苦又为百姓所患廼使大中大夫吾丘寿王与待诏能用算者二人举籍阿城以南盩厔以东宜春以西提封顷畞及其贾直欲除以为上林苑属之南山又诏中尉左右内史表属县草田欲以偿鄠杜之民吾丘寿王奏事上大説称善时东方朔在傍进谏曰臣闻谦逊静悫天表之应应之以福骄溢靡丽天表之应应之以异今陛下累郎台恐其丽不髙也弋猎之处恐其不广也如天不为变则三辅之地尽可以为苑何必盩厔鄠杜乎奢侈越制天为之变上林虽小臣尚以为大也夫南山天下之阻也南有江淮北有河渭其地从陇以东商雒以西厥壤肥饶汉兴去三河之地至霸产以西都泾渭之南此所谓天下陆海之地秦之所以虏西戎兼山东者也其山出玉石金银铜铁豫章檀柘异类之物不可胜原此百工所取给万民所仰足也又有秔稲棃栗桑麻竹箭之饶土宜姜芋水多䵷鱼贫者得以人给家足无饥寒之忧故酆镐之间号为土膏其贾畞一金今规以为苑絶陂池水泽之利而取民膏腴之地上乏国家之用下夺农桑之业弃成功就败事损耗五谷是其不可一也且盛荆棘之林而长养麋鹿广狐兔之苑大虎狼之虚又壊人冢墓发人室庐令㓜弱懐土而思耆老泣涕而悲是其不可二也经而营之垣而圃之骑驰东西车骛南北又有深沟大渠夫一日之乐不足以危无隄之舆是其不可三也故务苑囿之大不恤农时非所以强国富人也夫殷作九市之宫而诸侯畔灵王起章华之台而楚民散秦兴阿房之殿而天下乱粪土愚臣忘生触死逆盛意犯隆指罪当万死不胜大愿愿陈泰阶六符以观天变不可不省是日因奏泰阶之事上廼拜朔为大中大夫给事中赐黄金百斤然遂起上林苑如寿王所奏云元鼎二年春起柏梁台作承露盘髙二十丈大七围以铜为之上有仙人掌以承露和玉屑饮之可以长生宫室之修自此日盛元封二年公孙卿曰僊人可见上徃常遽以故不见今陛下可为馆如缑氏城置脯枣神人宜可致且僊人好楼居于是上令长安则作飞亷桂馆甘泉则作益寿延寿馆使卿持节设具而候神人廼作通天台置祠具其下将招来神僊之属于是甘泉更置前殿始广诸宫室太初元年柏梁台灾越人勇之言于武帝曰粤俗有火灾复起屋必以大用胜服之于是作建章宫度为千门万户前殿度髙未央其东则鳯阙髙二十余丈其西则商中楼十里虎圏其北治大池渐台髙二十余丈名曰太液池中有蓬莱方文瀛洲壶梁象海中神仙龟鱼之属其南有玉堂璧门大鸟之属立神明井干楼髙五十丈辇道相属焉元帝延翼奉问以得失奉以为宫室苑囿奢泰难供以故民困国虚不改其本难以末正乃上疏曰孝文皇帝躬行节俭外省繇役其时未有甘泉建章及上林中诸离宫馆也未央宫又无髙门武台麒麟鳯凰白虎玉堂金华之殿独有前殿曲台渐台宣室温室承明耳孝文欲作一台度用百金重民之财废而不为其积土基至今犹存又下遗诏不起山坟故其时天下太和百姓洽足德流后嗣愿陛下迁都正本衆制皆定亡复缮治宫馆不急之费嵗可余一年之蓄初元元年令诸宫馆希御幸者勿缮治五年罢上林宫馆希御幸者成帝建始元年罢上林宫馆希幸御者二十五所元延二年十二月羽猎扬雄从以为昔在二帝三王宫馆台榭沼池苑囿林麓薮泽财足以奉郊庙御賔客充庖厨而已不夺百姓膏腴谷土桑柘之地女有余布男有余粟国家殷富上下交足故甘露零其庭醴泉流其唐鳯凰巢其木黄龙游其沼麒麟臻其囿神雀栖其林昔者禹任益虞而上下和草木茂成汤好田而天下用足文王囿百里民以为尚小齐宣王囿四十里民以为大裕民之与夺民也武帝广开上林南至宜春鼎湖御宿昆吾旁南山而西至长杨五柞北绕黄山濒渭而东周袤数百里穿昆明池象滇河营建章凤阙神明馺娑渐台泰液象海水周流方丈瀛洲蓬莱游观侈靡穷妙极丽虽颇割其三垂以赡齐民然至羽猎田车戎马器械储偫营御所崇尚泰奢丽夸诩非尧舜成汤文王三驱之意也又恐后世复修前好不折中以泉台故聊因校猎赋以风省中掖庭文石之陛赤墀之涂法坐内中行内行在所公车赤墀青𤨏青蒲罘罳珍台闲馆旋题玉英阑入街市长安四市长安西市东市桞市章台街稾街华阳街乡里大率十里一亭一乡县大县方百里其民稠则减稀则旷乡亭亦如之凡县道邑千五百八十七乡六千六百二十二中阳里尚冠里长安戚里陵里关关中沛公初入关武説曰秦富十倍天下地形彊可急使守函谷关武帝元鼎三年徙函谷关于新安以故关为𢎞农县武关峣关散关萧闗玉关阳关天井关五阮关壶口关壶关文帝十一年除关无用传景帝四年复置诸关用传出入武帝大初四年徙𢎞农都尉治武关税出入者以给关吏卒食霍光曰函谷京师之固故以丞相弟为关都尉城塞汉二年缮治河上塞六年令天下县邑城惠帝元年正月城长安三年发长安六百里内男女十四万六千人城长安三十日罢五月复发长安六百里内男女十四万五千人城长安三十日罢九月长安城成赐民户爵一级文帝时晁错请募民徙塞曰以为便之髙城深堑具蔺石布渠答复为一城其内城间百五十步要害之处通川之道调立城邑无下千家为中周虎落武帝元朔三年城朔方城大初元年筑塞外受降城三年遣光禄徐勲自为筑五原塞外列城西北至卢朐疆弩都尉路博德筑居延昭帝元鳯六年募郡国徙筑辽东𤣥菟城传置乗𫝊传置𫝊马𫝊车一封轺𫝊一乗传四乘传四马传六乗传七乗传驰𫝊轺𫝊疾置骑置驿骑廐置置亭传舍县次传假轺传亭障髙祖为泗上亭长大率十里一亭亭有长十亭一乡县大率方百里其民稠则减稀则旷乡亭亦如之皆秦制也凢县道国邑千五百八十七乡六千六百二十二亭二万九千六百三十五武帝元光六年南夷始置邮亭元鼎中天子行猎新秦中或千里无亭徼于是诛北地太守以下武帝征四夷开西域自炖煌西至盐津徃徃起亭武帝通大宛诸国使者相望于道于是汉列亭障至玉门矣武帝军旅数起女子乗亭障大初三年匈奴入定襄云中坏光禄诸亭障狄山乗一障宣帝神爵元年赵充国奏计度临羗东至浩亹羗虏故田及公田可二千顷以上其间邮亭多败坏者以前部士入山伐木六万余枝在水次臣愿罢兵屯田以闲暇时下所伐材缮治邮亭充入金城邮亭乡官都亭元帝时羗虏燔烧置亭平帝置宗师得因邮亭书言宗伯请以闻斥候西边北边之郡斥候望烽燧不得卧赵充国常以远斥候为务传东南一尉西北一候邸大鸿胪属官有郡邸长丞初置郡国邸属少府中属中尉后属大鸿胪武帝封禅诏诸侯治邸泰山下蛮夷邸西汉㑹要卷六十六西汉会要卷六十七钦定四库全书西汉㑹要卷六十七宋徐天麟撰方域四黄河汉兴三十有九年孝文时河决酸枣东溃金隄于是东郡大兴卒塞之其后三十六歳孝武元光中河决于瓠子东南注鉅野通于淮泗上使汲黯郑当时兴人徒塞之辄复壊是时武安侯田蚡为丞相其奉邑食鄃鄃居河北河决而南则鄃无水灾邑收入多蚡言于上曰江河之决皆天事未易以人力彊塞彊塞之未必应天而望气用数者亦以为然是以乆不复塞也自河决瓠子后二十余歳歳因以数不登而梁楚之地尤甚上既封禅巡祭山川其明年干封少雨上乃使汲仁郭昌发卒数万人塞瓠子决河于是上以用事万里沙则还自临决河湛白马玉璧令羣臣从官自将军以下皆负薪寘决河是时东郡烧草以故薪柴少而下淇园之竹以为犍上既临河决悼功之不成迺作歌曰瓠子决兮将柰何浩浩洋洋虑殚为河殚为河兮地不得宁功无已时兮吾山平于是卒塞瓠子筑宫其上名曰宣防而道河北行二渠复禹旧迹而梁楚之地复宁无水灾是时方事匃奴兴功利言便宜者甚衆齐人延年上书言河出昆仑经中国注勃海是其地埶西北髙而东南下也可案图书观地形令水工凖髙下开大河上领出之胡中东注之海如此闗东长无水灾北边不忧匃奴可以省隄防备塞士卒转输胡冦侵盗覆军杀将暴骨原野之患天下常备匃奴而不忧百越者以其水絶壤断也此功一成万世大利书奏上壮之报曰延年计议甚深然河迺大禹之所道也圣人作事为万世功通于神明恐难改更自塞宣房后河复北决于馆陶分为屯氏河东北经魏郡清河信都勃海入海广深与大河等故因其自然不隄塞也此开通后馆陶东北四五郡虽时小被水害而兖州以南六郡无水忧宣帝地节中光禄大夫郭昌使行河北曲三所水流之埶皆邪直贝丘县恐水盛隄防不能禁迺各更穿渠直东经东郡界中不令北曲渠通利百姓安之元帝永光五年河决清河灵鸣犊口而屯氏河絶成帝初清河都尉冯逡奏言郡承河下流与兖州东郡分水为界城郭所居尤卑下土壤轻脆易伤顷所以濶无大害者以屯氏河通两川分流也今屯氏河塞灵鸣犊口又益不利独一川兼受数河之任虽髙増堤防终不能泄如有霖雨旬日不霁必盈溢灵鸣犊口在清河东界所在处下虽令通利犹不能为魏郡清河减损水害禹非不爱民力以地形有埶故穿九河今既灭难明屯氏河不流行七十余年新絶未乆其处易浚又其口所居髙于以分流杀水力道里便宜可复浚以助大河泄暴水备非常又地节时郭昌穿直渠后三歳河水更从故第二曲间北可六里复南合今其曲埶复邪直贝丘百姓寒心宜复穿渠东行不豫修治北决病四五郡南决病十余郡然后忧之晚矣事下丞相御史白博士许商治尙书善为算能度功用遣行视以为屯氏河盈溢所为方用度不足可且勿浚三歳河果决于馆陶及东郡金隄泛滥兖豫入平原千乘济南凡灌四郡三十二县水居地十五万余顷深者三丈壤败官亭室庐且四万所御史大夫尹忠对方畧疏濶上切责之忠自杀遣大司农非调调均钱谷河决所灌之郡谒者二人发河南以东漕船五百㮴徙民避水居丘陵九万七千余口河隄使者王延世使塞以竹落长四丈大九围盛以小石两船夹载而下之三十六日河隄成上曰东郡河决流漂二州校尉延世隄防三旬立塞其以五年为河平元年卒治河者为着外繇六月惟延世长于计䇿功费约省用力日寡朕甚嘉之其以延世为光禄大夫秩中二千石赐爵闗内侯黄金百斤后二歳河复决平原流入济南千乘所壤败者半建始时复遣王延世治之杜钦説大将军王鳯以为前河决丞相史杨焉言延世受焉术以塞之蔽不肯见今独任延世延世见前塞之易恐其虑害不深又审如焉言延世之巧反不如焉且水埶各异不博议利害而任一人如使不及今冬成来春桃花水盛必羡溢有塡淤反壌之害如此数郡种不得下民人流散盗贼将生虽重诛延世无益于事宜遣焉及将作大匠许商谏大夫乘马延年杂作延世与焉必相破壊深论便以相难极商延年皆明计算能商功利足以分别是非择其善者而从之必有成功鳯如钦言白遣焉等作治六月迺成复赐延世黄金百斤治河卒非受平贾者为着外繇六月后九歳鸿嘉四年杨焉言从河上下患底柱隘可镌广之上从其言使焉镌之镌之裁没水中不能去而令水益湍怒为害甚于故是歳渤海清河信都河水湓溢灌县邑三十一败官亭民舎四万余所河隄都尉许商与丞相史孙禁共行视图方畧禁以为今河溢之害数倍于前决平原时今可决平原金隄间开通大河令入故笃马河至海五百余里水道浚利又干三郡水地得美田且二十余万顷足以偿所开伤民田庐处又省吏卒治隄救水歳三万人以上许商以为古説九河之名有徒骇胡苏鬲津今见在成平东光鬲界中自鬲以北至徒骇间相去三百余里今河虽数移徙不离此域孙禁所欲开者在九河南笃马河失水之迹处埶平夷旱则淤絶水则为败不可许公卿皆从商言先是谷永以为河中国之经渎圣王兴则出图书王道废则竭絶今溃溢横流漂没陵阜异之大者也修政以应之灾变自除是时李寻解光亦言隂气盛则水为之长故一日之间昼减夜増江河满溢所谓水不润下虽常于卑下之地犹日月变见于朔望明天道有因而作也衆庶见王延世䝉重赏竞言便巧不可用议者常欲求索九河故迹而穿之今因其自决可且勿塞以观水埶河欲居之当稍自成川跳出沙土然后顺天心而图之必有成功而用财力寡于是遂止不塞满昌师丹等数言百姓可哀上数遣使者处业振赡之哀帝初平当使领河隄奏言九河今皆窴灭按经义治水有决河深川而无隄防雍塞之文河从魏郡以东北多溢决水迹难以分明四海之衆不可诬宜博求能浚川疏河者下丞相孔光大司空何武奏请部刺史三辅三河𢎞农太守举吏民能者莫有应书待诏贾让奏言治河有上中下策古者立国居民疆理土地必遗川泽之分度水埶所不及大川无防小水得入陂障卑下为汗泽使秋水多得以有所休息左右游波寛缓而不迫夫土之有川犹人之有口也治土而防其川犹止儿啼而塞其口岂不遽止然其死可立而待也故曰善为川者决之使道善为民者宣之使言盖隄防之作近起战国雍防百川各以自利齐与赵魏以河为竟赵魏濒山齐地卑下作隄去河二十五里河水东抵齐隄则西泛赵魏赵魏亦为隄去河二十五里虽非其正水尚有所游盪时至而去则塡淤肥美民耕田之或乆无害稍筑室宅遂成聚落大水时至漂没则更起隄防以自救稍去其城郭排水泽而居之湛溺自其宜也今隄防陿者去水数百步逺者数里近黎阳南故大金隄从河西西北行至西山南头迺折东与东山相属民居金隄东为庐舎住十余歳更起隄从东山南头直南与故大隄㑹又内黄界中有泽方数十里环之有隄住十余歳太守以赋民民今起庐舎其中此臣亲所见者也东郡白马故大隄亦复数重民皆居其间从黎阳北尽魏界故大隄去河逺者数十里内亦数重此皆前世所排也河从河内北至黎阳观石隄激使东抵东郡平刚又为石隄使西北抵黎阳观下又为石隄使东北抵东郡津北又为石隄使西北抵魏郡昭阳又为石隄激使东北百余里间河再西三东迫阸如此不得安息今行上策徙冀州之民当水冲者决黎阳遮害亭放河使北入海河西薄大山东薄金隄埶不能逺泛滥朞月自定难者将曰若如此败坏城郭田庐冢墓以万数百姓怨恨昔大禹治水山陵当路者毁之故凿龙门辟伊阙折底柱破碣石堕断天地之性此迺人功所造何足言也今濒河十郡治隄歳费且万万及其大决所残无数如出数年治河之费以业所徙之民遵古圣之法定山川之位使神人各处其所而不相奸且以大汉方制万里岂其与水争咫尺之地哉此功一立河定民安千载无患故谓之上策若乃多穿漕渠于冀州地使民得以溉田分杀水怒虽非圣人法然亦救败术也难者将曰河水髙于平田歳増隄防犹尚决溢不可以开渠臣窃按视遮害亭西十八里至淇水口迺有金隄髙一丈自是东地稍下隄稍髙至遮害亭髙四五丈往五六歳河水大盛増丈七尺坏黎阳南郭门入至隄下水未踰隄二尺所从隄上北望河髙出民屋百姓皆走山水留十三日隄溃二所吏民塞之臣循隄上行视水埶南七十余里至淇口水适至隄半计出地上五尺所今可从淇口以东为石隄多张水门初元中遮害亭下河去隄足数十步至今四十余歳适至隄足由是言之其地坚矣恐议者疑河大川难禁制荥阳漕渠足以卜之其水门但用木与土耳今据坚地作石隄埶必全安冀州渠首尽当卭此水门治渠非穿地也但为东方一隄北行三百余里入漳水中其西因山足髙地诸渠皆徃徃股引取之旱则开东方下水门溉冀州水则开西方髙门分河流通渠有三利不通有三害民常罢于救水半失作业水行地上凑润上彻民则病溼气木皆立枯卤不生谷决溢有败为鱼鼈食此三害也若有渠溉则盐卤下隰填淤加肥故种禾麦更为秔稻髙田五倍下田十倍转漕舟船之便此三利也今濒河隄吏卒郡数千人伐买薪石之费歳数千万足以通渠成水门又民利其溉灌相率治渠虽劳不罢民田适治河隄亦成此诚富国安民兴利除害支数百歳故谓之中策若迺缮全故隄増卑倍薄劳费无已数逢其害此最下策也王莽时召能治河者以百数但崇空语无施行者西汉㑹要卷六十七西汉会要卷六十八钦定四库全书西汉㑹要卷六十八宋徐天麟撰蕃夷上匃奴匃奴其先夏后氏之苗裔曰淳维自淳维以至头曼千有余歳时大时小别散分离尚矣单于头曼有太子曰冒顿冒顿杀父自立是时汉初定徙韩王信于代都马邑匃奴大攻围马邑韩信降匃奴匃奴得信因引兵南踰句注攻大原至晋阳下髙帝自将兵徃击之㑹东大寒雨雪卒之堕指者十二三于是冒顿阳败走诱汉兵汉逐击冒顿冒顿匿其精兵见羸弱髙帝先至平城步兵未尽到冒顿纵精兵三十余万骑围髙帝于白登七日髙帝迺使使间厚遗阏氏阏氏迺谓冒顿曰两主不相困今得汉地单于终非能居之冒顿与韩信将王黄赵利期而兵乆不来疑其与汉有谋亦取阏氏之言迺开围一角于是髙皇帝令士皆持满傅矢外乡从解角直出得与大军合而冒顿遂引兵去汉亦引兵罢使刘敬结和亲之约奉宗室女翁主为单于阏氏歳奉匈奴絮缯酒食物各有数约为兄弟以和亲孝惠髙后时冒顿寖骄迺为书使使遗髙后曰孤偾之君生于沮泽之中长于平野牛马之域数至边境愿游中国陛下独立孤偾独居两主不乐无以自虞愿以所有易其所无髙后大怒召丞相平及樊哙季布等议斩其使者发兵击之樊哙曰臣愿得十万衆横行匃奴中季布曰哙可斩也前陈豨反于代汉兵三十二万哙为上将军时匈奴围髙帝于平城哙不能解围今伤痍者甫起而哙欲揺动天下妄言以十万衆横行是面谩也且匃奴逺处絶漠得其善言不足喜恶言不足怒也髙后曰善令大谒者张泽报书曰单于不忘敝邑赐之以书敝邑恐惧退日自图年老气衰发齿堕落行步失度单于过听不足以自汗敝邑无罪宜在见赦窃有御车二乘马二驷以奉常驾冒顿得书复使使来谢曰未尝闻中国礼义陛下幸而赦之因献马遂和亲至孝文即位复修和亲其三年夏匃奴右贤王入居河南地为冦于是文帝遣丞相灌婴将军击右贤王走出塞其明年单于遗汉书曰愿寝兵休士养马除前事复故约以安边民书至汉议击与和亲孰便公卿皆曰和亲甚便汉许之孝文前六年遗匃奴书曰汉与匃奴约为兄弟所遗单于甚厚背约离兄弟之亲者常在匃奴然右贤王事已在赦前勿深诛单于若称书意明告诸吏使无负约有信敬如单于书使者言单于自将并国有功甚苦兵事服绣祫绮衣长襦锦袍各一比疎一黄金饰具带一黄金犀毗一绣十匹锦二十匹赤绨緑缯各四十匹使中大夫意谒者令肩遣单于后顷之冒顿死子稽粥立号曰老上单于文帝复遣宗人女翁主为单于阏氏使宦者中行説傅翁主説不欲行汉彊使之説曰必我也为汉患者中行説既至因降单于单于爱幸之日夜教单于候利害处孝文十四年匃奴单于十四万骑入朝那萧闗杀北地都尉卬虏人民蓄产甚多遂至彭阳使骑兵入烧回中宫候骑至雍甘泉于是文帝以中尉周舎郎中令张武为将军发车千乘十万骑军长安旁以备胡冦而拜昌侯卢卿为上郡将军寗侯魏遫为北地将军隆虑侯周灶为陇西将军东阳侯张相如为大将军成侯董赤为将军大发车骑徃击胡单于留塞内月余汉逐出塞即还匃奴日以骄歳入边汉甚患之迺使使遗匃奴书单于亦使当户报谢复言和亲事孝文后二年使使遗匃奴书曰朕与单于皆捐细故俱蹈大道也堕坏前恶以图长乆和亲之后汉过不先单于其察之后四年老上单于死子军臣单于立汉复与匃奴和亲军臣单于立歳余匃奴复絶和亲大入上郡云中各三万骑所杀畧甚衆于是汉使三将军军屯北地代屯句注赵屯飞狐口縁边亦各坚守以备胡冦又置三将军军长安西细栁渭北棘门霸上以备边后歳余文帝崩景帝立复与匃奴和亲通闗市给遗单于遣翁主如故约终景帝世时时小入盗边无大冦武帝即位明和亲约束厚遇闗市饶给之汉使马邑人聂翁壹闲阑出物与匃奴交易阳为卖马邑城以诱单于单于信之而贪马邑财物迺以十万骑入武州塞汉伏兵三十余万马邑旁御史大夫韩安国为䕶军将军四将军以伏单于单于入汉塞见畜布野而无人牧者怪之时鴈门尉史知汉谋具告单于单于大惊曰吾固疑之乃引兵还汉以恢本建造兵谋而不进诛恢自是后匃奴絶和亲自马邑军后五岁之秋汉使四将各万骑击胡闗市下将军卫青出上谷至龙城得胡首虏七百人公孙贺出云中无所得公孙敖出代郡为胡所败七千李广出鴈门为胡所败匃奴生得广广道亡归其明年秋匃奴二万骑入汉杀辽西太守畧二千余人又败渔阳太守军千余人围将军安国安国时千余骑亦且尽㑹燕救之至匃奴迺去又入鴈门杀畧千余人于是汉使将军卫青将三万骑出鴈门李息出代郡击胡得首虏数千其明年卫青复出云中以西至陇西击胡之楼烦白羊王于河南得胡首虏数千羊百余万于是汉遂取河南地筑朔方复缮故秦时䝉恬所为塞因河而为固汉亦筑上谷之斗辟县造阳地以予胡是歳元朔二年也其冬军臣单于死其弟左谷蠡王伊穉斜自立为单于攻败军臣单于太子于单于单亡降汉数月死伊穉斜单于既立其夏匃奴数万骑入代郡秋又入鴈门明年又入代郡定襄上郡匃奴右贤王怨汉夺之河南地而筑朔方数冦盗边及入河南侵扰朔方杀掠吏民甚衆其明年春汉遣卫青将六将军十余万人出朔方髙阙夜围右贤王脱身逃走汉将军得右贤王人衆男女万五千人禆小王十余人其明年春汉复遣大将军卫青将六将军十余万骑仍再出定襄数百里击匃奴得首虏前后万九千余级而汉亦亡两将军三千余骑右将军建得以身脱而前将军赵信兵不利降匃奴其明年胡数万骑入上谷杀数百人明年春汉使票骑将军去病将万骑出陇西过焉耆山千余里得胡首虏八千余级得休屠王祭天金人其夏骠骑将军复与合骑侯数万骑出陇西北地二千里过居延攻祁连山得胡首虏三万余级禆小王以下十余人是时匃奴亦来入代郡鴈门杀掠数百人汉使博望侯及李将军广出右北平击匃奴左贤王左贤王围李广广军四千人死者过半㑹博望侯军救至李将军得脱尽亡其军其秋单于怒昆邪王休屠王居西方为汉所杀虏数万人欲召诛之昆邪王杀休屠王并将其衆降汉汉已得昆邪则陇西北地河西益汉少胡冦徙闗东贫民处所夺匃奴河南地新秦中以实之西减北地以西戍卒半明年春匃奴入右北平定襄各数万骑杀掠千余人其年春汉令大将军青骠骑将军去病中分军大将军出定襄骠骑将军出代咸约絶幕击匃奴单于闻之逺其辎重以精兵待于幕北与汉大将军接战一日㑹暮大风起汉兵纵左右翼围单于单于自度战不能与汉兵遂独与壮骑数百溃汉围西北遁走骠骑封于狼居胥山禅姑衍临翰海而还是后匃奴逺遁而幕南无王庭汉度河自朔方以西至令居徃往通渠置田官吏卒五六万人㑹骠骑将军去病死于是汉乆不北击胡数歳伊穉斜单于立十三年死子乌维立为单于是歳元鼎三年也其后汉方南诛两越不击匃奴匃奴亦不入边乌维立三年汉已灭两越天子巡边亲至朔方勒兵十八万骑以见武节而使郭吉风告单于曰南越王头已垂于汉北阙下令单于即能与汉战天子自将兵待边即不能亟南面而臣于汉何但逺走亡匿于幕北寒苦无水草之地为语卒单于大怒留郭吉不归迁辱之北海上而单于终不肯为冦于汉边休养士马习射猎数使使好辞甘言求和亲汉使王乌等闚匃奴匃奴法汉使不去节不以墨黥其面不得入穹庐王乌北地人习胡俗去其节黥面入庐单于爱之阳许曰吾为遣其太子入质于汉以求和亲汉使杨信使于于匃奴是时汉东拔濊貉朝鲜以为郡而西置酒泉郡以隔絶胡与羌通之路又西月氏大夏以翁主妻乌孙王以分匃奴西方之援国又北益广田至眩雷为塞而匃奴终不敢以为言乌维单于立十歳死子詹师庐立年少号为儿单于是歳元封六年也明年春汉使浞野侯破奴将二万骑出朔方北二千余里期至浚稽山而还匃奴生得浞野侯军遂没于匃奴儿单于立三歳而死子少匃奴迺立其季父乌维单于弟右贤王句黎湖为单于是歳太初三年也句黎湖单于立汉使光禄徐自为出五原塞数百里逺者千里筑城障列亭至卢朐而使游击将军韩説长平侯卫伉屯其旁使彊弩都尉路博德筑居延泽上其秋匃奴大入云中定襄五原朔方杀掠数千人行坏光禄所筑亭障又使右贤王入酒泉张掖掠数千人㑹任文击救尽复失其所得而去句黎湖单于立一歳死其弟左大都尉且鞮侯立为单于汉既诛大宛威震外国天子意欲遂困胡迺下诏曰髙皇帝遗朕平城之忧昔齐襄公复九世之讐春秋大之是歳太初四年也汉遣中郎将苏武厚币赂遗单于单于益骄礼甚倨明年汉使贰师将军将三万骑出酒泉击右贤王于天山得首虏万余级而还匃奴大围贰师几不得脱汉兵物故什六七汉又使因杅将军出西河与彊弩都尉㑹涿邪山亡所得使骑都尉李陵将步兵五千人出居延北千余里与单于㑹合战陵所杀伤万余人兵食尽欲归单于围陵陵降匃奴其兵得脱归汉者四百人单于迺贵陵以其女妻之后二歳汉使贰师将军六万骑步兵七万出朔方彊弩都尉路博德将万余人与贰师㑹游击将军説步兵三万人出五原因杅将军敖将骑万步兵三万人出鴈门匃奴闻悉逺其累重于余吾水北而单于以十万待水南与贰师接战贰师解而引归与单于连鬭十余日游击亡所得因杅与左贤王战不利引归明年且鞮侯单于死立五年长子左贤王立为狐鹿姑单于以左大将为左贤王数年病死其子先贤掸不得代更以为日逐王日逐王者贱于左贤王单于自以其子为左贤王单于既立六年而匃奴入上谷五原杀掠吏民其年匃奴复入五原酒泉杀两部都尉于是汉遣贰师将军七万人出五原御史大夫商丘成将三万余人出西河重合侯莽通将四万骑出酒泉千余里单于闻汉兵大出悉遣其辎重徙赵信城北邸郅居水左贤王驱其人民度余吾水六七百里居兠衔山单于自将精兵左安侯度姑且水御史大夫军至追邪径无所见还匃奴使大将与李陵将三万余骑追汉军至浚稽山合转战九日汉兵陷陈却敌杀伤虏甚衆至蒲奴水虏不利还去贰师将军出塞匃奴使右大都尉与卫律将五千骑要击汉军于夫羊句山狭贰师遣属国胡骑二千与战虏兵坏散死伤者数百人汉军乘胜追北匃奴奔走莫敢距敌㑹贰师妻子坐巫蛊收闻之忧惧其掾胡亚夫説贰师曰夫人室家皆在吏若还不称意适与狱㑹贰师由是狐疑欲深入要功长史与决眭都尉煇渠侯谋曰将军怀异心欲危衆求功恐必败谋共执贰师贰师闻之斩长史引兵还至速邪乌燕然山单于知汉军劳倦自将五万骑遮击贰师相杀伤甚衆夜堑汉军前深数尺从后急击之军大乱败贰师降单于以女妻之尊宠在卫律上其明年单于遣使遗汉书云南有大汉北有彊胡胡者天之骄子也不为小礼以自烦今欲与汉闿大闗取汉女为妻歳给遗我糵酒万石稷米五千斛杂缯万匹它如故约则边不相盗矣汉遣使者报送其使单于留使者三歳迺得还贰师在匃奴歳余卫律害其宠㑹母阏氏病律饬胡巫言先单于怒曰胡故时祠兵常言得贰师以社今何故不用于是收贰师贰师骂曰我死必灭匃奴遂屠贰师以祠武帝崩前此者汉兵深入穷追二十余年匃奴孕重堕殰罢极苦之后三年单于欲求和亲㑹病死更立子左谷蠡王为壶衍鞮单于是歳始元二年也后复得匃奴降者言乌桓尝发先单于冢匃奴怨之方发二万骑击乌桓大将军霍光欲发兵邀击之以问䕶军都尉赵充国充国以为蛮夷自相攻击而发兵要之招冦生事非计也光更问中郎将范明友明友言可击于是拜明友为度辽将军将二万骑出辽东匃奴闻汉兵至引去明友因乘乌桓敝击之斩首六千余级获三王首还匃奴繇是恐即使使之乌孙求欲得汉公主击乌孙取车延恶师地乌孙公主上书下公卿议救未决昭帝崩宣帝即位乌孙昆弥复上书言连为匃奴所侵削昆弥愿发国半精兵人马五万匹尽力击匃奴唯天子出兵哀救公主本始二年汉大发闗东轻鋭士选郡国吏三百名伉健习骑射者皆从军遣御史大夫田广明为祁连将军四万余骑出西河度辽将军范明友三万余骑出张掖前将军韩增三万余骑出云中后将军赵充国为蒲类将军三万余骑出酒泉云中太守田顺为虎牙将军三万余骑出五原凡五将军兵十余万骑出塞各二千余里及校尉常惠使䕶发兵乌孙西域昆弥自将翕侯以下五万余骑从西方入与五将军兵凡二十余万衆匈奴闻汉兵大出老弱犇走敺蓄产逺遁逃是以五将少所得度辽将军出塞千二百余里至蒲离候水斩首捕虏七百余级前将军出塞千二百余里至乌贠斩首捕虏至候山百余级蒲类将军兵当与乌孙合击匃奴蒲类泽乌孙先期至而去汉兵不与相及蒲类将军出塞千八百余里西去候山斩首捕虏得单于使者蒲隂王以下三百余级祁连将军出塞千六百里至鸡秩山斩首捕虏十九级虎牙将军出塞八百余里至丹余吾水上即止兵不进斩首捕虏千九百余级校尉常惠与乌孙兵至右谷蠡庭获单于父行及嫂居次名王犂汗都尉干长将以下三万九千余级虏马牛羊驴驘橐驼七十余万汉封惠为长罗侯然匃奴民衆死伤而去者及蓄产逺移死亡不可胜数于是匈奴遂衰耗怒乌孙其冬单于自将数万骑击乌孙颇得老弱欲还㑹天大雨雪一日深丈余人民蓄产冻死还者不能什一于是丁令乘弱攻其北乌桓入其东乌孙击其西凡三国所杀数万级马数万匹牛羊甚衆又重以饿死人民死者什三蓄产什五匃奴大虚弱诸国羁属者皆瓦解攻盗不能理其后汉出三千余骑为三道并入匃奴捕虏得数千人还匃奴终不敢取当兹欲乡和亲而边境少事矣壶衍鞮单于立十七年死弟左贤王立为虚闾权渠单于是歳地节二年也虚闾权渠单于立九年死握衍朐鞮单于立复修和亲遣弟伊酋若王胜之入汉献见日逐王素与握衍胊鞮单于有隙即率其衆数万骑归汉汉封日逐王为归德侯时单于已立二歳暴虐杀伐国中不附及太子左贤王数谗左地贵人左地贵人皆怨其明年乌桓击匃奴东边姑夕王颇得人民单于怒姑夕王恐即与乌禅幕及左地贵人共立稽侯狦为唿韩邪单于发左地兵四五万人西击握衍朐鞮单于至姑且水北未战握衍朐鞮单于兵败走自杀左大且渠都隆竒亡之右贤王所其民衆尽降唿韩邪单于是歳神爵四年也唿韩邪单于归庭数月罢兵使各归故地乃收其兄唿屠吾斯在民间者立为左谷蠡王使人告右贤贵人欲令杀右贤王其冬都隆竒与右贤王共立日逐王薄胥堂为屠耆单于发兵数万人东袭唿韩邪单于唿韩邪单于兵败走屠耆单于还以其长子都涂吾西为左谷蠡王少子姑瞀楼头为右谷蠡王留居单于庭明年秋屠耆单于使日逐王先贤掸兄右奥鞬王为乌借都尉各二万骑屯东方以备唿韩邪单于是时西方唿掲王来与唯犂当户谋共谗右贤王言欲自立为乌借单于屠耆单于杀右贤王父子后知其寃复杀唯犂当户于是唿掲王恐遂畔去自立为唿掲单于右奥鞬王闻之即自立为车犂单于乌借都尉亦自立为乌借单于凡五单于屠耆单于自将兵东击车犂单于使都隆竒击乌借乌借车犂皆败西北走与唿掲单于兵合为四万人乌借唿掲皆去单于号共并力尊辅车犂单于屠耆单于闻之使左大将都尉将四万骑分屯东方以备唿韩邪单于自将四万骑西击车犂单于车犂单于败西北走屠耆单于即引西南留闟敦地其明年唿韩邪单于遣其弟右谷蠡王等西袭屠耆单于屯兵杀畧万余人屠耆单于闻之即自将六万骑击唿韩邪单于行千里未至嗕姑地逢唿韩邪单于兵可四万人合战屠耆单于兵败自杀都隆竒乃与屠耆少子左谷蠡王姑瞀楼头亡归汉车犂单于东降唿韩邪单于唿韩邪单于左大将乌厉屈与父唿遫累乌厉温敦皆见匃奴乱率其衆数万人南降汉封乌厉屈为新城侯乌厉温敦为义阳侯是时李陵子复立乌借都尉为单于唿韩邪单于捕斩之遂复都单于庭然衆裁数万人屠耆单于从弟休旬王将所主五六百骑击杀左大且渠并其兵至右地自立为闰振单于在西边其后唿韩邪单于兄左贤王唿屠吾斯亦自立为郅支骨都侯单于在东边其后二年闰振单于率其衆东击郅支单于郅支单于与战杀之并其兵遂进攻唿韩邪唿韩邪破其兵走郅支都单于庭唿韩邪之败也左伊秩訾王为唿韩邪计劝令称臣入朝事汉从汉求助如此匈奴乃定唿韩邪议问诸大臣皆曰匃奴之俗本上气力而下服役以马上战鬭为国故有威名于百蛮战死壮士所有也今兄弟争国不在兄则在弟虽死犹有威名子孙常长诸国汉虽彊犹不能兼并匃奴柰何乱先古之制臣事于汉卑辱先单于为诸国所笑虽如是而安何以复长百蛮左伊秩訾曰不然彊弱有时今汉方盛乌孙城郭诸国皆为臣妾今事汉则安存不事则危亡唿韩邪从其计引衆南近塞遣子右贤王铢娄渠堂入侍郅支单于亦遣子右大将驹于利受入侍是歳甘露元年也明年唿韩邪单于欵五原塞愿朝三年正月汉遣车骑都尉韩昌迎发过所七郡郡二千骑为陈道上单于正月朝天子于甘泉宫汉宠以殊礼位在诸侯王上赞谒称臣而不名赐以冠带衣裳黄金玺盭绶玉具劒佩刀弓一张矢四发棨㦸十安车一乘鞍勒一具马十五匹金二十斤钱二十万衣被七十七袭锦绣绮縠杂帛八千匹絮六千斤单于就邸留月余遣归国郅支单于亦遣使奉献汉遇之甚厚明年两单于俱遣使朝献汉待唿韩邪使有加明年唿韩邪单于复入朝礼赐如初加衣百一十袭锦帛九千匹絮八千斤始郅支单于以为唿韩邪降汉兵弱不能复自还即引其衆西欲攻定右地又屠耆单于小弟本侍唿韩邪亦亡之右地收两兄余兵得数千人自立为伊利目单于道逢郅支合战郅支杀之并其兵五万余人闻汉出兵谷助唿韩邪即遂留居右地自度力不能定匈奴乃益西近乌孙欲与并力遣使见小昆弥乌就屠乌就屠见唿韩邪为汉所拥郅支亡虏欲攻之以称汉乃杀郅支使持头送都䕶在所发八千骑迎郅支郅支见乌孙兵多其使又不反勒兵逢击乌孙破之因北击乌掲乌掲降发其兵西破坚昆北降丁令并三国数遣兵击乌孙常胜之坚昆东去单于庭七千里南去车师五千里郅支留都之元帝初即位唿韩邪单于复上书言民衆困乏汉诏云中五原郡转谷二万斛以给焉郅支单于自以道逺又怨汉拥䕶唿韩邪遣使上书求侍子汉遣谷吉送之郅支杀吉汉不知吉音问而匃奴降者言闻瓯脱皆杀之唿韩邪单于使来汉辄簿责之甚急明年汉遣车骑都尉韩昌光禄大夫张勐送唿韩邪侍子求问吉等因赦其罪勿令自疑昌勐见单于民衆益盛塞下禽兽尽单于足以自卫不畏郅支闻其大臣多劝单于北归者恐北去后难约束昌勐即与为盟约曰自今以来汉与匃奴合为一家世世毋得相诈相攻其后唿韩邪竟北归庭人衆稍稍归之国中遂定郅支既杀使者自知负汉又闻唿韩邪益彊恐见袭击欲逺去㑹康居王数为乌孙所困与诸闟侯计以为匈奴大国乌孙素服属之今郅支单于困阸在外可迎置东边使合兵取乌孙以立长无匃奴忧矣即使使至坚昆通语郅支郅支素恐又怨乌孙闻康居计大説遂与相结引兵而西康居亦遣贵人橐驼驴马数千匹迎郅支郅支人衆中寒道死余财三千人到康居其后都䕶甘延夀与副陈汤发兵即康居诛斩郅支郅支既诛唿韩邪单于且喜且惧上书言曰常愿谒见天子诚以郅支在西方恐其与乌孙俱来击臣以故未得至汉今郅支已伏诛愿入朝见竟宁元年单于复入朝礼赐如初加衣服锦帛絮皆倍于黄龙时单于自言愿壻汉氏以自亲元帝以后宫良家子王墙字昭君赐单于单于驩喜上书愿保塞上谷以西至敦煌传之无穷请罢边备塞吏卒以休天子人民天子令下有司议议者皆以为便郎中侯应习边事以为不可许对奏天子有诏勿议罢边塞事王昭君号宁胡阏氏生一男伊屠智牙师为右日逐王唿韩邪立二十八年建始二年死雕陶莫臯立为复株絫若鞮单于复株累若鞮单于立遣子右致卢儿王醯谐屠奴侯入侍河平元年单于遣右臯林王伊邪莫演等奉献朝正月河平四年正月遂入朝加赐绣缯帛二万匹絮二万斤它如竟寕时复株絫单于立十歳死弟且糜胥立为搜谐若鞮单于搜谐若鞮单于立遣子左祝都韩王朐留斯侯入侍以且莫车为左贤王搜谐单于立八歳元延元年为朝二年发行未入塞病死弟且莫车立为车牙若鞮单于车牙单于立遣子右于涂仇掸王乌夷当入侍以囊知牙斯为左贤王车牙单于立四歳死弟囊知牙斯立为乌珠留若鞮单于乌珠留单于立以第二阏氏子乐为左贤王以第五阏氏子舆为右贤王遣子右股奴王乌鞮牙斯入侍建平四年单于上书愿朝五年时哀帝被疾或言匃奴从上游来厌人自黄龙竟宁时单于朝中国辄有大故上由是难之以问公卿亦以为虚费府帑可且勿许单于使辞去未发黄门郎扬雄上书谏曰今单于上书求朝国家不许而辞之臣愚以为汉与匃奴从此隙矣书奏天子悟焉召还匃奴使者更报单于书而许之赐缯帛五十匹黄金十斤单于未发㑹病复遣使愿朝明年故事单于朝从名王以下及从者二百余人单于又上书言䝉天子神灵人民盛壮愿从五百人入朝以明天子盛德上皆许之元夀二年单于来朝上以大嵗厌胜所在舎之上林苑蒲陶宫告之以加敬于单于单于知之加赐衣三百七十袭锦绣缯帛三万匹絮三万斤他如河平时既罢遣中郎将韩况送单于初上遣稽留昆随单于去到国复遣稽留昆同母兄大且方与妇入侍还归复遣且方同母兄左日逐王都与妇入侍是时汉平帝幼太皇太后称制王莽秉政迺风单于令遣王昭君女须卜居次云入侍太后所以赏赐之甚厚㑹西域车师后王句姑去胡来王唐兠皆怨恨都䕶校尉将妻子人民亡降匃奴单于受置左谷蠡地遣使上书言状曰臣谨已受诏遣中郎将韩隆王昌副校尉甄阜侍中谒者帛敞长水校尉王歙使匈奴告单于曰西域内属不当得受今遣之单于叩头谢罪执二虏还付使者诏使中郎将王萌待西域恶都奴界上逆受单于遣使送到国因请其罪使者以闻有诏不听㑹西域诸国王斩以示之迺造设四条中国人亡入匃奴者乌孙亡降匃奴者西域诸国佩中国印绶降匈奴者乌桓降匃奴者皆不得受遣中郎将王骏王昌副校尉甄阜王寻使匃奴班四条与单于杂函封付单于令奉行因收故宣帝所为约束封函还时莽奏令中国不得有二名因使使者以风单于宜上书慕化为一名单于从之上书言幸得备藩臣窃乐太平圣制臣故名囊知牙斯今谨更名曰知莽大説白太后遣使者答谕厚赏赐焉西汉㑹要卷六十八西汉会要卷六十九钦定四库全书西汉㑹要卷六十九宋徐天麟撰蕃夷中西南夷南夷君长以十数夜郎最大其西靡莫之属以十数滇冣大自滇以北君长以十数卬都冣大此皆椎结耕田有邑聚其外西自桐师以东北至叶榆名为嶲昆明编发随畜移徙亡常处亡君长地方可数千里自嶲以东北君长以十数徙莋都冣大自莋以东北君长以十数冉駹最大其俗或土着或移徙在蜀之西自駹以东北君长以十数白马冣大皆氐类也此皆巴蜀西南外蛮夷也建元六年大行王恢击东粤东粤杀王郢以报恢因兵威使番阳令唐䝉风晓南粤南粤食䝉蜀枸酱䝉问所从来曰道西北䍧柯江江广数里出番禺城下䝉归至长安问蜀贾人独蜀出枸酱多持窃出市夜郎夜郎者临牂牁江江广百余步足以行船南粤以财物役属夜郎西至桐师然亦不能臣使也䝉迺上书説上曰南粤王黄屋左纛地东西万余里名为外臣实一州主今以长沙豫章徃水道多絶难行窃闻夜郎所有精兵可得十万浮船牂牁出不意此制粤一竒也诚以汉之彊巴蜀之饶通夜郎道为置吏甚易上许之乃拜䝉以中郎将将千人食重万余人从巴莋闗入遂见夜郎侯多同厚赐谕以威德约为置吏使其子为令夜郎旁小邑皆贪汉缯帛以为汉道险终不能有也迺且听䝉约还报迺以为犍为郡发巴蜀卒治道自僰道指牂牁江蜀人司马相如亦言西夷卬莋可置郡使相如以中郎将往谕皆如南夷为置一都尉十余县属蜀当是时巴蜀四郡通西南夷道载转相饟数歳道不通士罢饿餧离暑湿死者甚衆西南夷又数反发兵兴击耗费亡功上患之使公孙𢎞徃视问焉还报言其不便及𢎞为御史大夫时方筑朔方据河逐胡𢎞等因言西南夷为害可且罢专力事匃奴上许之罢西夷独置南夷两县一都尉稍令犍为自保就及元狩元年博望侯张骞言使大夏时见蜀布卬竹杖问所从来曰从东南身毒国可数千里得蜀贾人市或问卬西可二千里有身毒国骞因盛言大夏在汉西南慕中国患匃奴隔其道诚通蜀身毒国道便近又亡害于是天子乃令王然于栢始昌吕越人等十余辈间出西南夷指求身毒国至滇滇王当羌迺留为求道四歳余皆闭昆明莫能通滇王与汉使言汉孰与我大及夜郎侯亦然各自以一州王不知汉广大使者还因盛言滇大国足事亲附天子注意焉及至南粤反上使驰义侯因揵为发南夷兵且兰君恐逺行旁国虏其老弱乃与其衆反杀使者及揵为太守汉迺发巴蜀罪人当击南粤者八校尉击之㑹越已破汉八校尉不下中郎将郭昌卫广引兵还行诛隔滇道者且兰斩首数万遂平南夷为牂柯郡夜郎侯始倚南粤南粤已灭还诛反者夜郎遂入朝上以为夜郎王南粤破后及汉诛且兰卬君并杀莋侯冉駹皆震恐请臣置吏以卬都为粤嶲郡莋都为沈黎郡冉駹为文山郡广汉西白马为武都郡使王然于以粤破及诛南夷兵威风谕滇王入朝滇王者其衆数万人其旁东北劳深靡莫皆同姓相杖未肯听劳莫数侵犯使者吏卒元封二年天子发巴蜀兵击灭劳深靡莫以兵临滇滇王始首善以故弗诛滇王离西夷滇举国降请置吏入朝于是以为益州郡赐滇王王印复长其民西南夷君长以百数独夜郎滇受王印滇小邑也冣宠焉后二十三歳孝昭始元元年益州廉头姑缯民反杀长吏牂柯谈指同并等二十四邑凡三万余人皆反遣水衡都尉发蜀郡犍为犇命万余人击牂牁大破之后三歳姑缯叶榆复反遣水衡都尉吕辟胡将郡兵击之辟胡不进蛮夷遂杀益州太守乘胜与辟胡战士战及溺死者四千余人明年复遣军正王平与大鸿胪田广明等并进大破益州斩首捕虏五万余级获蓄产十余万上曰钩町侯亡波卒其邑君长人民击反者斩首捕虏有功其立亡波为钩町王大鸿胪广明赐爵闗内侯食邑三百户后间歳武都氐人反遣㼬金吾马适建龙頟侯韩增与大鸿胪广明将兵击之至成帝河平中夜郎王兴与钩町王禹漏卧侯俞更举兵相攻牂柯太守请发兵诛兴等议者以为道逺不可击迺遣大中大夫蜀郡张匡持节和解兴等不从命刻木象汉吏立道旁射之杜钦説大将军王鳯宜因其罪恶未成未疑汉家加诛隂敕旁郡守尉练士马大司农豫调谷积要害处选任职太守徃以秋凉时入诛其王侯尤不轨者即以为不毛之地亡用之民圣王不以劳中国宜罢郡放弃其民絶其王侯勿复通如以先帝所立累世之功不可堕壊亦宜因其萌牙早断絶之及已成形然后战师则万姓被害大将军鳯于是荐金城司马陈立为牂柯太守及至牂柯谕告夜郎王兴兴不从命立请诛之未报迺从吏数十人出行县至兴国且同亭召兴兴将数千人徃至亭从邑君数十人入见立立数责因断头邑君曰将军诛亡状为民除害愿出晓士衆以兴头示之皆释兵降钩町王禹漏卧侯俞震恐入粟千斛牛羊劳吏士立还归郡兴妻父翁指与兴子邪务收余兵迫胁旁二十二邑反至冬立奏募诸夷与都尉长史分将攻翁指等翁指据阸为垒立使竒兵絶其饟道纵反间以诱其衆都尉万年曰兵乆不决费不可共引兵独进败走趋立营立怒叱戏下令格之都尉复还战立引兵救之时天大旱立攻絶其水道蛮夷共斩翁指持首出降南粤南粤王赵佗真定人也秦二世时南海尉任嚣病且死召龙川令赵佗书行南海尉事嚣死佗即击并桂林象郡自立为南粤武王髙帝已定天下为中国劳苦故释佗不诛十一年遣陆贾立佗为南粤王髙后时有司请禁粤闗市铁器佗曰此必长沙王计乃自尊号为南武帝发兵攻长沙边败数县焉髙后遣将军隆虑侯灶击之㑹暑湿士卒大疫兵不能踰岭嵗余髙后崩即罢兵佗因此以兵威财物赂遣闽粤西瓯骆役属焉东西万余里迺乘黄屋左纛称制与中国侔文帝元年初镇抚天下使告诸侯四夷从代来即位意谕盛德焉迺为佗亲冢在真定置守邑歳时奉祀召其从昆弟尊官厚赐宠之诏丞相平举可使粤者平言陆贾先帝时使粤上召贾为大中大夫谒者一人为副使赐佗书曰服领以南王自治之虽然王之号为帝两帝并立亡一乘之使以通其道是争也争而不逊仁者不为也愿与王分弃前患终今以来通使如故故使贾驰谕告王朕意王亦受之毋为冦灾矣上褚五十衣中褚三十衣下褚二十衣遗王愿王听乐娯忧存问邻国陆贾至南粤王恐乃顿首谢愿奉明诏长为藩臣奉贡职于是下令国中曰吾闻两雄不俱立两贤不并世汉皇帝贤天子自今以来去帝制黄屋左纛因为书称蛮夷大长老夫臣佗昧死再拜上书皇帝陛下今陛下幸哀怜复故号通使汉如故老夫死骨不腐改号不敢为帝矣谨北面因使者献白璧一双翠鸟千犀角十紫贝五百桂蠧一器生翠四十双孔雀二双昧死再拜以闻皇帝陛下陆贾还报文帝大説遂至孝景时称臣遣使入朝请然其居国窃如故号其使天子称王朝命如诸侯至武帝建元四年佗孙胡为南粤王立三年闽粤王郢兴兵南击边邑胡使人上书曰两粤俱为藩臣毋擅兴兵相攻击今东粤擅兴兵侵臣臣不敢兴兵唯天子诏之于是天子多南粤义守职约为兴兵遣两将军徃讨闽粤兵未踰岭闽粤王弟余善杀郢以降于是罢兵天子使严助往谕意南粤王胡顿首曰天子迺兴兵诛闽粤死亡以报德遣太子婴齐入宿卫谓助曰国新被冦使者行矣胡方日夜装入见天子助去后其大臣谏胡曰汉兴兵诛郢亦行以惊动南粤且先王言事天子期毋失礼要之不可以憷好语入见入见则不得复归亡国之势也于是胡称病竟不入见后十余歳胡实病甚太子婴齐请归胡薨谥曰文王婴齐嗣立即藏其先武帝文帝玺婴齐在长安时取邯郸摎氏女生子兴及即位上书请立摎氏女为后兴为嗣汉数使使者风谕婴齐犹尚乐擅杀生自恣惧入见要以用汉法比内诸侯固称病遂不入见遣子次公入宿卫婴齐薨谥为明王太子兴嗣立其母为太后太后自未为婴齐妻时尝与霸陵人安国少季通及婴齐薨后元鼎四年汉使安国少季谕王王太后入朝令辩士諌大夫终军等宣其辞勇士魏臣等辅其决卫尉路博德将兵屯桂阳待使者王年少太后中国人安国少季徃复与私通国人颇知之多不附太后太后恐乱起亦欲倚汉威劝王及幸臣求内属即因使者上书请比内诸侯三歳一朝除边闗于是天子许之赐其丞相吕嘉银印及内史中尉太傅印余得自置除其故黥劓刑用汉法诸使者留填抚之王王太后饬治行装重资为入朝具相吕嘉数諌止王王不听有畔心迺隂谋作乱天子遣千秋与太后弟摎乐将兵二千人徃入粤境吕嘉迺遂反攻杀太后王尽杀汉使者遣人告苍梧秦王及其诸郡县立明王长男粤妻子术阳侯建德为王而韩千秋兵之入也破数小邑其后粤直开道给食未至番禺四十里粤以兵击千秋等灭之使人函封汉使节置塞上好为谩辞谢罪发兵守要害处于是天子令粤人及江淮以南楼船十万师徃讨之元鼎五年秋卫尉路博德为伏波将军出桂阳下湟水主爵都尉杨仆为楼船将军出豫章下横浦故归义粤侯二人为戈船下濑将军出零陵或下离水或抵苍梧使驰义侯因巴蜀罪人发夜郎兵下牂柯江咸㑹番禺六年冬楼船将军将精卒先陷寻陿破石门得粤船粟因推而前挫粤锋以粤数万人待伏波将军伏波将军将罪人道逺后期与楼船㑹迺有千余人遂俱进楼船居前至番禺建德嘉皆城守楼船自择便处居东南面伏波居西北面㑹暮楼船攻败粤人纵火烧城粤素闻伏波莫不知其兵多少伏波乃为营遣使招降者赐印绶复纵令相招楼船力攻烧敌反敺而入伏波营中迟旦城中皆降伏波吕嘉建德以夜与其属数百人亡入海伏波又问降者知嘉所之遣人追故其校司马苏𢎞得建德粤郎都尉稽得嘉南粤已平遂以其地为儋耳珠崖南海苍梧鬰林合浦交趾九真日南九郡闽粤闽粤王无诸及粤东海王揺其先皆粤王句践之后也姓驺氏秦并天下废为君长以其地为闽中郡及诸侯畔秦无诸揺率粤归番阳令呉芮所为番君者也从诸侯灭秦当是时项王主命不王也以故不佐楚汉击项籍无诸揺帅粤人佐汉汉五年复位无诸为闽粤王王闽中故地都冶孝惠三年举髙帝时粤功曰闽君揺功多其民便附迺立揺为东海王都东瓯世号曰东瓯王后数世孝景三年呉王濞反欲从闽粤闽粤未肯行独东瓯从及呉破东瓯受汉募杀呉王丹徒以故得不诛呉王子驹亡走闽粤怨东瓯杀其父常劝闽粤击东瓯建元三年闽粤发兵围东瓯东瓯使人告急天子天子问太尉田蚡蚡对曰粤人相攻击固其常不足以烦中国徃救也中大夫严助诘蚡言当救天子遣助发㑹稽郡兵浮海救之汉兵未至闽粤引兵去东瓯请举国徙中国迺悉与衆处江淮之间六年闽粤击南粤南粤守天子约不敢擅发兵而以闻上遣大行王恢出豫章大司农韩安国出㑹稽皆为将军兵未踰岭闽粤王郢发兵距险其弟余善与宗族谋曰王以擅发兵不请故天子兵来诛汉兵衆彊即幸胜之后来益多灭国乃止今杀王以谢天子天子罢兵固国完不听迺力战不胜即亡入海皆曰善即鏦杀王使使奉其头致大行大行曰所为来者诛王王头至不战而殒利莫大焉迺以便宜案兵告大司农军而使使奉王头驰报天子诏罢两将军兵曰郢等首恶独无诸孙繇君丑不与谋乃使中郎将立丑为粤繇王奉闽粤祭祀余善以杀郢威行国中民多属窃自立为王繇王不能制上闻之为余善不足复兴师曰余善首诛郢师得不劳因立余善为东粤王与繇王并处至元鼎五年南粤反余善上书请以卒八千从楼船击吕嘉等兵至掲阳以海风波为解不行持两端隂使南粤及汉破番禺楼船将军仆上书愿请引兵击东粤上以士卒劳倦不许罢兵令诸校留屯豫章梅领待命明年秋余善闻楼船请诛之汉兵留境且徃迺遂发兵距汉道号将军驺力等为吞汉将军入白砂武林梅领杀汉三校尉是时汉使大司农张成故山州侯齿将屯不敢击却就便处皆坐畏懦诛余善刻武帝玺自立诈其民为妄言上遣横海将军韩説出句章浮海从东方徃楼船将军仆出武林中尉王温舒出梅领粤侯为戈船下濑将军出如邪白沙元封元年冬咸入东粤自兵未徃故粤衍侯呉阳前在汉汉使归谕余善不听及横海军至阳以其邑七百人反攻粤军于汉阳及故粤建成侯敖与繇王居股谋俱杀余善以其衆降横海将军封居股为东成侯万户封敖为开陵侯封阳为卯石侯于是天子曰东粤陿多阻闽粤悍数反覆诏军吏皆将其民徙处江淮之间东粤地遂虚朝鲜朝鲜王满燕人自始燕时尝畧属真番朝鲜为置吏筑障秦灭燕属辽东外徼汉兴为逺难守复修辽东故塞至浿水为界属燕燕王卢绾反入匃奴满亡命聚党千余人椎结蛮夷服而东走出塞度浿水居秦故空地上下障稍役属真番朝鲜蛮夷及故燕齐亡在者王之都王险㑹孝惠髙后初定天下辽东太守即约满为外臣保塞外蛮夷传子至孙右渠所诱汉亡人滋多又未尝入见真番辰国欲上书见天子又雍阏弗通元封二年汉使涉何谯谕右渠终不肯奉诏何去至界临浿水使驭刺杀送何者朝鲜裨王长即度水驰入塞遂归报天子曰杀朝鲜将上为其名美弗诘拜何为辽东东部都尉朝鲜怨何发兵攻袭杀何天子募罪人击朝鲜其秋遣楼船将军杨仆从齐浮勃海兵五万左将军荀彘出辽东诛右渠右渠发兵距险左将军卒多率辽东士兵先纵败散多还走坐法斩楼船将齐兵七千人先至王险右渠城守窥知楼船军少即出击楼船楼船军败走将军仆失其衆遁山中十余日稍求收散卒复聚左将军击朝鲜浿水西军未能破左将军数与楼船期战楼船欲就其约不㑹左将军亦使人求间隙降下朝鲜不肯心附楼船以故两将不相得左将军心意楼船前有失军罪今与朝鲜和善而又不降疑其有反计未敢发天子曰两将围城又乖异以故乆不决使故济南太守公孙遂徃正之有便宜得以从事遂至左将军曰朝鲜当下乆矣不下者楼船数期不㑹具以素所意告遂曰今如此不取恐为大害非独楼船又且与朝鲜共灭吾军遂亦以为然而以节召楼船将军入左将军军计事即令左将军戏下执縳楼船将军幷其军以报天子许遂左将军并兵两军即急击朝鲜相路人相韩陶尼谿相参将军王唊相与谋曰始欲降楼船楼船今执独左将军并将战益急恐不能与王又不肯降陶唊路人道死元封三年夏尼谿相参迺使人杀朝鲜王右渠来降王险城未下故右渠之大臣成已又反复攻吏左将军使右渠子长降相路人子冣告谕其民诛成已故遂定朝鲜为真番临屯乐浪𤣥菟四郡西汉㑹要卷六十九西汉会要卷七十钦定四库全书西汉㑹要卷七十宋徐天麟撰蕃夷下西域西域以孝武时始通本三十六国其后稍分至五十余皆在匃奴之西乌孙之南南北有大山中央有河东西六千余里南北千余里东则接汉阸以玉门阳闗西则限以葱岭其南山东出金城与汉南山属焉其河有两原一出葱岭山一出于阗于阗在南山下其河北流与葱岭河合东注蒲昌海蒲昌海一名盐泽者也去玉门阳闗三百余里广袤三百里其水亭居冬夏不増减皆以为潜行地下南出于积石为中国河云汉兴至于孝武事征四夷广威德而张骞始开西域之迹其后骠骑将军击破匃奴右地降浑邪休屠王遂空其地始筑令居以西初置酒泉郡后稍发徙民充实之分置武威张掖敦煌列四郡据两闗焉自贰师将军伐大宛之后西域震惧多遣使来贡献汉使西域者益得职于是自敦煌西至盐泽徃徃起亭而轮台渠犂皆有田卒数百人置使者校尉领䕶以给使外国者至宣帝时遣卫司马使䕶鄯善以西数国及破姑师未尽殄分以为车师前后王及山北六国时汉独䕶南道未能尽并北道也然匃奴不自安矣其后日逐王畔单于将衆来降䕶鄯善以西使者郑吉迎之既至汉封日逐王为归德侯吉为安逺侯是歳神爵三年也乃因使吉䕶北道故号曰都䕶都䕶之起自吉置矣僮仆都尉由此罢匈奴益弱不得近西域于是徙屯田田于北胥鞬披莎车之地屯田校尉始属都䕶都䕶督察乌孙康居诸外国动静有变以闻可安辑安辑之可击击之都尉治乌垒城去阳闗二千七百三十八里与渠犂田官相近土地肥饶于西域为中故都䕶治焉至元帝时复置戊己校尉屯田车师前王庭是时匃奴束蒲类王兹力支将人衆千七百余人降都䕶都䕶分车师后王之西为乌贪訾离地以处之自宣元后单于称藩臣西域服从其土地山川王侯户数道里逺近翔实矣婼羌国鄯善国且末国小宛国精絶国戎卢国扜弥国渠勒国于阗国皮山国乌秅国西夜国蒲犂国依耐国无雷国难兠国罽宾国乌弋山离国安息国大月氏国康居国奄蔡国大宛国桃槐国休循国捐毒国莎车国疏勒国尉头国乌孙国姑墨国温宿国龟兹国乌垒国渠犂城尉犂国危须国焉耆国乌贪訾离国卑陆国卑陆后国都立师国单桓国蒲类国蒲类后国西且弥国东且弥国刼国狐胡国山国车师前国车师后国车师都尉国车师后城长国初武帝感张骞之言甘心欲通大宛诸国使者相望于道一歳中多至十余辈楼兰姑师当道苦之攻刼汉使王恢等又数为匈奴耳目令其兵遮汉使汉使多言其国有城邑兵弱易击于是武帝遣从票侯赵破奴将属国骑及郡兵数万击姑师王恢数为楼兰所苦上令恢佐破奴将兵破奴与轻骑七百人先至虏楼兰王遂破姑师因暴兵威以动乌孙大宛之属还封破奴为浞野侯恢为浩侯于是汉列亭障至玉门矣楼兰既降服贡献匃奴闻发兵击之于是楼兰遣一子质匈奴一子质汉后贰师军击大宛匈奴欲遮之贰师兵盛不敢当即遣骑因楼兰候汉使后过者欲絶勿通时汉军正任文将兵屯玉门闗为贰师后距捕得生口知状以闻上诏文便道引兵捕楼兰王将诣阙簿责王对曰小国在大国间不两属无以自安愿徙国入居汉地上直其言遣归国亦因使候伺匃奴匃奴自是不甚亲信楼兰征和元年楼兰王死国人来请质子在汉者欲立之质子常坐汉法下蚕室宫刑故不遣报曰侍子天子爱之不能遣其更立其次当立者楼兰更立王汉复责其质子亦遣一子质匃奴后王又死匃奴先闻之遣质子归得立为王汉遣使诏新王令入朝天子将加厚赏楼兰王后妻故继母也谓王曰先王遣两子质汉皆不还柰何欲徃朝乎王用其计谢使曰新立国未定愿待后年入见天子然楼兰国最在东垂近汉当白龙堆乏水草常主发导负水儋粮送迎汉使又数为吏卒所冦惩艾不便与汉通后复为匃奴反间数遮杀汉使其弟尉屠耆降汉具言状元鳯四年大将军霍光白遣平乐监傅介子徃刺其王介子轻将勇敢士赍金币扬言以赐外国为名既至楼兰诈其王欲赐之王喜与介子饮醉将其王屏语壮士二人从后刺杀之贵人左右皆散走介子告谕以王负汉罪天子遣我诛王当立王弟尉屠耆在汉者汉兵方至毋敢动自令灭国介子遂斩王尝归首驰传诣阙县首北阙下封介子为义阳侯乃立尉屠耆为王更名其国为鄯善为刻印章赐以宫女为夫人备车骑辎重丞相将军百官送至横门外祖而遣之王自请天子曰身在汉乆今归单弱而前王有子在恐为所杀国中有伊循城其地肥美愿汉遣一将屯田积谷令臣得依其威重于是汉遣司马一人吏士四十人田伊循以镇抚之其后更置都尉伊循官置始此矣自武帝始通罽宾自以絶逺汉兵不能至其王乌头劳数剽杀汉使乌头劳死子代立遣使奉献汉使闗都尉文忠送其使王复欲害忠忠觉之迺与容屈王子隂末赴共合谋攻罽宾杀其王立隂末赴为罽宾王授印绶后军侯赵德使罽宾杀与隂末赴相失隂末赴锁琅当德杀副已下七十余人遣使者上书谢孝元帝以絶域不録于其使者于县度絶而不通成帝时复遣使献谢罪汉欲遣使者报送其使杜钦説大将军王鳯曰前罽宾王隂末赴本汉所立后卒畔逆夫德莫大于有国子民罪莫大于执杀使者所以不报恩不惧诛者自知絶逺兵不至也有求则卑辞无欲则骄谩终不可怀服其乡慕不足以安西域虽不附不能危城郭前亲逆节恶暴西域故絶而不通今悔过来而无亲属贵人奉献者皆行贾贱人欲通货市买以献为名故烦使者送至县度恐失实见欺凡遣使送客者欲为防䕶冦害也起皮山南更不属汉之国四五斥候士百余人五分夜击刀斗自守尚时为所侵盗驴畜负粮须诸国禀食得以自赡国贫小不能食或桀黠不肯给拥彊汉之节馁山谷之间乞匄无所得离一二旬则人畜弃捐旷野而不反又歴大头痛小头痛之山赤土身热之坂令人身热无色头痛呕吐驴畜尽然又有三池盘石坂道陿者尺六七寸长者径三十里临峥嵘不测之深行者骑步相持绳索相引二千余里乃到县度蓄队未半阬谷尽靡碎人堕埶不得相收视险阻危害不可胜言圣王分九州制五服务盛内不求外今遣使者承至尊之命送蛮夷之贾劳吏士之衆涉危难之路罢弊所恃以事无用非乆长计也使者业已受节可至皮山而还于是鳯白从钦言罽宾实利赏赐贾市其使数年而壹至云武帝始遣使至安息王令将将二万骑迎于东界东界去王都数千里行比至过数十城人民相属因发使随汉使者来观汉地以大鸟卵及犂靬胘人献于汉天子大説宣帝时匃奴乖乱五单于并争汉拥立唿韩邪单于而郅支单于怨望杀汉使者西阻康居其后都䕶甘延夀副校尉陈汤发戊己校尉西域诸国兵至康居诛灭郅支单于是时元帝建昭三年也至成帝时康居遣子侍汉贡献然自以絶逺独骄嫚不肯与诸国相望都䕶郭舜数上言本匃奴盛时非以兼有乌孙康居故也及其称臣妾非以失二国也汉虽皆受其质子然三国内相输遗交通如故亦相候伺见便则发合不能相亲信离不能相臣役以今言之结配乌孙竟未有益反为中国生事然乌孙既结在前今与匃奴俱称臣义不可距而康居骄黠讫不肯拜使者都䕶吏至其国坐之乌孙诸使下王及贵人先饮食已乃饮㗖都䕶吏故为无所省以夸旁国以此度之何故遣子入侍其欲贾市为好辞之诈也匃奴百蛮大国今事汉甚备闻康居不拜且使单于有自下之意宜归其侍子絶勿复使以章汉家不通无礼之国敦煌酒泉小郡及南道八国给使者徃来人马驴橐驼食皆苦之空罢耗所过送迎骄黠絶逺之国非至计也汉为其新通重致逺人终羁縻而未絶大宛国多善马马汗血言其先天马子也张骞始为武帝言之上遣使者持千金及金马以请宛善马宛王以汉絶逺大兵不能至爱其寳马不肯与汉使妄言宛遂攻杀汉使取其财物于是天子遣贰师将军李广利将兵前后十余万人伐宛连四年宛人斩其王母寡首献马三千匹汉军乃还宣帝时乌孙公主小子万年莎车王爱之莎车王无子死时万年在汉莎车国人计欲自託于汉又欲得乌孙心即上书请万年为莎车王汉许之遣使者奚充国送万年万年初立暴恶国人不説莎车王弟唿屠征杀万年并杀汉使者自立为王约诸国背汉㑹卫侯冯奉世使送大宛客即以便宜发诸国兵击杀之更立它昆弟子为莎车王还拜奉世为光禄大夫是歳元康元年也始张骞言乌孙虽彊大可厚赂招令东居故地妻以公主与为昆弟以制匃奴武帝令骞赍金币徃骞既致赐谕指昆莫发使送骞因献马数十匹报谢匃奴闻其与汉通怒欲击之乌孙恐使使献马愿得尚汉公主为昆弟汉遣江都王建女细君为公主以妻焉昆莫以为右夫人匃奴亦遣女妻昆莫昆莫以为左夫人昆莫年老欲使其孙岑陬尚公主公主不听上书言状天子报曰从其国俗岑陬遂妻公主昆莫死岑陬代立江都公主死汉复以楚王戊之孙解忧为公主妻岑陬岑陬以国与季父大禄子翁归靡复尚楚主解忧昭帝时公主上书言匃奴发骑田车师车师与匃奴为一共侵乌孙惟天子幸救之汉议欲击匃奴㑹昭帝崩宣帝即位公主及昆弥皆遣使上书言匃奴复发大兵侵击乌孙惟天子出兵以救公主昆弥汉兵大发十五万骑五将军分道并出获单于父行及嫂居次名王犂污都尉千长骑将以下四万级元康二年乌孙昆弥上书愿以汉外孙元贵靡为嗣令得复尚汉公主上乃以乌孙主解忧弟子相夫为公主而遣之未出塞闻乌孙昆弥翁归靡死乌孙贵人共立岑陬子泥靡代为昆弥号狂王天子召还少主狂王复尚楚主解忧后翁归靡袭杀狂王自立为昆弥宣帝立元贵靡为大昆弥乌就屠为小昆弥自分立两昆弥后汉用忧劳且无宁歳自武帝初通西域置校尉屯田渠犂是时军旅连出师行三十二年海内虚耗征和中贰师将军李广利以军降匃奴上既悔逺征伐而搜粟都尉桑𢎞羊与丞相御史奏言故轮台以东捷枝渠犂皆故国地广饶水草有溉田五千顷以上处温和田美可益通沟渠种五谷与中国同时熟其旁国少锥刀贵黄金采缯可以易谷食宜给足不可乏臣愚以为可遣屯田卒诣故轮台以东置校尉三人分䕶各举图地形通利沟渠务使以时益种五谷张掖酒泉遣骑假司马为斥侯属校尉事有便宜因骑置以闻田一歳有积谷募民有壮健有累重敢徙者诣田所就蓄积为本业益垦溉田积筑列亭连城而西以威西国辅乌孙为便臣谨遣征事臣昌分部行边严勅太守都尉明烽火选士马谨斥候蓄茭草愿陛下遣使使西国以安其意臣昧死请上迺下诏深陈既徃之悔曰前有司奏欲益民赋三十助边用是重困老弱孤独也而今又请遣卒田轮台轮台西于车师千余里迺者以缚马书徧视丞相御史二千石诸大夫郎为文学者迺至郡属国都尉成忠赵破奴等皆以虏自缚其马不祥甚哉或以为欲以见彊夫不足者视人有余易之卦得大过爻在九五匃奴困败公车方士太史治星望气及大卦龟蓍皆以为吉匃奴必破时不可再得也又曰北伐行将于鬴山必克卦诸将贰师冣吉故朕亲发贰师下鬴山诏之必无深入今计谋卦兆皆反缪重合侯得虏候者言闻汉军当来匃奴使巫埋羊牛所出诸道及水上以诅军单于遗天子马裘常使巫祝之缚马者诅军事也又卜汉军一将不吉匃奴常言汉极大不能饥渇失一狼走千羊迺者贰师败军士死畧离散悲痛常在朕心今请逺田轮台欲起亭隧是扰劳天下非所以优民也今朕不忍闻大鸿胪等又议欲募囚徒送匃奴使者明封侯之赏以报忿五伯所弗能为也且匃奴得汉降者常提掖搜索问以所闻今边塞未正阑出不禁障侯长吏使卒猎兽以皮肉为利卒苦而烽火乏失亦上集不得后降者来若捕生口虏迺知之当今务在禁苛暴止擅赋力本农修马复令以补缺毋乏武备而已郡国二千石各上进蓄马方畧补边状与计对由是不复出军而封丞相车千秋为富民侯以明休息思富养民也初贰师将军李广利击大宛还过杅弥杅弥遣太子赖丹为质于龟兹广利责龟兹曰外国皆臣属于汉龟兹何以得受杅弥质即将赖丹入至京师昭帝乃用桑𢎞羊前议以杅弥太子赖丹为校尉将军田轮台轮台与渠犂地皆相连也龟兹贵人姑翼谓其王曰赖丹本臣属吾国今佩汉印绶来迫吾国而田必为害王即杀赖丹而上书谢汉汉未能征宣帝时长罗侯常惠使乌孙还便宜发诸国兵合五万人攻龟兹责以前杀校尉赖丹龟兹王谢曰迺我先王时为贵人姑翼所误我无罪执姑翼诣惠惠斩之时乌孙公主遣女来至京师学鼓琴汉遣侍郎乐奉送主女过龟兹龟兹前遣人至乌孙求公主女未还㑹女过龟兹龟兹王留不遣复使使报公主主许之后公主上书愿令女比宗室入朝而龟兹王绛宾亦爱其夫人上书言得尚汉外孙为昆弟愿与公主女俱入朝元康元年遂来朝贺王及夫人皆赐印绶夫人号称公主赐以车骑旗鼓歌吹数十人绮绣杂缯琦珍凡数千万留且一年厚赠送之后数来朝贺乐汉衣服制度归其国治宫室作徼道周卫出入传唿撞钟鼓如汉家仪外国胡人皆曰驴非驴马非马若龟兹王所谓驘也绛宾死其子丞德自谓汉外孙成哀帝时徃来尤数汉遇之亦甚亲宻武帝天汉二年以匃奴降者介和王为开陵侯将楼兰国兵始击车师匃奴遣右贤王将数万骑救之汉兵不利引去征和四年遣重合侯马通将四万骑击匃奴道过车师北复遣开陵侯将楼兰尉犂危须凡六国兵别击车师勿令得遮重合侯诸国兵共围车师车师王降服臣属汉昭帝时匃奴复使四千骑田车师宣帝即位遣五将将兵击匃奴车师田者惊去车师复通于汉匃奴怒召其太子军宿欲以为质车宿焉耆外孙不欲质匃奴亡走焉耆车师王更立子乌贵为太子及乌贵立为王与匃奴结婚姻教匃奴遮汉道通乌孙者地节二年汉遣侍郎郑吉校尉司马憙将免刑罪人田渠犂积谷欲以攻车师至秋收谷吉憙发城郭诸国兵万余人自与所将田士千五百人共击车师攻交河城破之王尚在其北石城中未得㑹军食尽吉等且罢兵归渠犂田收秋毕复发兵攻车师王于石城王闻汉兵且至北走匃奴求救匃奴未为发兵王来还与贵人苏犹议欲降汉恐不见信苏犹教王击匃奴边国小蒲类斩首畧其人民以降吉车师旁小金附国随汉军后盗车师车师王复自请击破金附匃奴闻车师降汉发兵攻车师吉憙引兵北逢之匃奴不敢前吉憙即留一侯与卒二十人留守王吉等引兵归渠犂车师王恐匃奴兵复至而见杀也迺轻骑奔乌孙吉即迎其妻子置渠犂东奏事至酒泉有诏还田渠犂及车师益积谷以安西国侵匃奴吉还传送车师王妻子诣长安赏赐甚厚每朝㑹四夷常尊显以示之于是吉始使吏卒三百人别田车师得降者言单于大臣皆曰车师地肥美近匃奴使汉得之多田积谷必害人国不可不争也果遣骑来击田者吉迺与校尉尽将渠犂田士千五百人徃田匃奴复益遣骑来汉田卒少不能当保车师城中匃奴将即其城下谓吉曰单于必争此地不可田也围城数日迺解后常数千骑徃来守车师吉上书言车师去渠犂千余里间以河山北近匃奴汉兵在渠犂者势不能相救愿益田卒公卿议以为道逺烦费可且罢车师田者诏遣长罗侯将张掖酒泉骑出车师北千余里杨威武车师旁胡骑引去吉迺得出归渠犂凡三校尉屯田车师王之走乌孙也乌孙留不遣遣使上书愿留车师王备国有急可从西道以击匃奴汉许之于是汉召故车师太子军宿在焉耆者立以为王尽徙车师国民令居渠犂遂以车师故地与匃奴车师王得近汉田官与匃奴絶亦安乐亲汉后汉使侍郎殷广德责乌孙求车师王乌孙遣将诣阙赐第与其妻子居是歳元康四年也其后置戊己校尉屯田居车师故地元始中车师后王国有新道出五船北通玉门闗徃来差近戊己校尉徐普欲开以省道里半避白龙堆之阸车师后王姑句以道当为拄置心不便也地又颇与匃奴南将军地接普欲分明其界然后奏之召姑句使证之不肯击之姑句数以牛羊赇吏求出不得姑句家矛端生火其妻服紫陬谓姑句曰矛端生火此兵气也利以用兵前车师前王为都䕶司马所杀今乆系必死不如降匃奴即驰突出髙昌壁入匃奴又去胡来王唐兠国比大种赤水羌数相冦不胜告急都䕶都䕶但钦不以时救助唐兠困急怨钦东守玉门闗玉门闗不内即将妻子人民千余人亡降匃奴匃奴爱之而遣使上书言状是时新都侯王莽秉政遣中郎将王昌等使匃奴告单于西域内属不当得受单于谢罪执二王以付使者莽使中郎王萌待西域恶都奴界上逢受单于遣使送因请其罪使者以闻莽不听诏下㑹西域诸国王陈军斩姑句唐兠以示之至莽簒位莽死崇遂没西域因絶冣凡国五十自译长城长君监吏大禄百长千长都尉且渠当户将相至侯王皆佩汉印绶凡三百七十六人而康居大月氏安息罽宾乌弋之属皆以絶逺不在数中其来贡献则相与报不督録总领也西汉㑹要卷七十