戴东原集戴东原集序先生卒于干隆丁酉秊五十有五自先生以古学唱三十秊来薄海承学之士至于束发受书之童子无不知有东原先生葢其兴起者盛矣称先生者皆谓考覈超于前古始玉裁闻先生之绪论矣其言曰有义理之学有文章之学有考覈之学义理者文章考覈之源也孰乎义理而后能考覈能文章玉裁窃以谓义理文章未有不由考覈而得者自古圣人制作之大皆精审乎天地民物之理得其情实综其始终举其纲以俟其目与以利而防其獘故能奠安万世虽有姦㬥不敢自外中庸曰君子之道本诸身征诸庶民考诸三王而不缪建诸天地而不悖质诸鬼神而无疑百世以俟圣人而不惑此非考覈之极致乎圣人心通义理而必劳劳如是者不如是不足以尽天地民物之理也后之儒者画分义理考覈文章爲三区别不相通其所爲细巳甚焉夫圣人之道在六经不于六经求之则无以得圣人所求之义理以行于家国天下而文词之不工又其末也先生之治经凡故训音声算数天文地理制度名物人事之善恶是非以及阴阳气他道德性命莫不究乎其实葢由考覈以通乎性与天道旣通乎性与天道矣而考覈益精文章益盛用则施政利民舍则垂世立敎而无獘浅者乃求先生于一名一物一字一句之闲惑矣先生之言曰六书九数等事如轿夫然所以舁轿中人也以六书九数等事尽我是犹误认轿夫爲轿中人也又尝与玉裁书曰仆生平着述之大以孟子字义疏证爲弟一所以正人心也噫是可以知先生矣先生所爲书或成或未成孔氏体生梓于曲十余种学者苦其不易得文集十卷先生之学梗槩具见武进臧氏在东顾氏子述因增其未僃编爲十二卷精校重刋略以意类分次其先后不分体如他文集者意欲求其学者之易爲力也壬子六月弟子金坛段玉裁谨序戴东原集札记覆挍札记卷一故训鼌错小注伊陟小注阎百诗弗正之解周礼治朝不书即位者迨至视朝终不得避君位也一行异词卷二同实与欤虞夏书明堂位记曰玉藻正义司裘矦氏裨冕又天子衮冕负斧依玉藻记曰郑氏以羔裘爲卿大夫之朝服中人之手八寸故省卷三古故训综覈爲何辨或岂法诗匏有苦叶释文诗正义辨尚书考工穾夏小注依天圆内恐厌饫本釜二本聘礼记十六斗曰籔此句无本皆于古无本盈手卷四譌小注欣隐焮迄欣隐焮迄剏王伯厚虞夏书莫究卷五定四分析数十章夜半卷六书水经注后池北对汪陶县之故城南池水又东北注桑干水爲㶟水雨盛卷七溷卷八存其心湛然粗以生以息良农任其生于心生于心爲蔽己失爲固得而止反于是而害仁动止应礼对同己冣爱大戴礼记曰分于道谓之命道即阴阳气化故可言分惟分也故成性不同一语而易称一阴一阳之谓道中庸称天命之谓性孟子辨别犬之性牛之性人之性之不同豁然贯通尊卑卷九亦高祖之孙卷十此汉之宋之词大着祯独抱遗江氏转虞韵入矦卷十一不多所损山阴义庄序后本有江愼修语一则今删明郑氏卓然一师以藁卷十二军嘉宾父兄者几上某刻版既成不欲多剜损故笺其后如此得此书者尚依此硏朱校改以俟重刊干隆壬子八月段玉裁记戴东原集戴东原集卷第一戴东原集卷弟一四库馆纂修官翰林院庶吉士戴震譔河闲献王传经考周易补注目录后语尙书今文古文考书顾命后书郑风后书小雅十月之交篇后书小雅后诗摽有梅解诗生民解周礼大史正岁秊解一周礼大史正岁秊解二大戴礼记目录后语一大戴礼记目录后语二春秋改元卽位考上春秋改元卽位考中春秋改元卽位考下周之先世不窋巳上阙代系考河闲献王传经考汉初六散而复集文帝时诗始萌芽独有鲁诗景帝时有齐诗韩诗而毛公爲诗故训传三十卷郑康成六论云献王号之曰毛诗汉书儒林传赞武帝立五经博士书欧阳礼后易杨春秋公羊仅胪四经者鲁齐韩三家之诗巳立文景闲矣赵岐孟子题辞曰文帝欲广文学之路论语孝经孟子尔雅皆置博士此事史家阙略不载又曰后罢传记博士独立五经葢言罢于武帝也宣帝㪅立大小夏侯尙书大小戴礼施孟梁丘易谷梁春秋元帝立京氏易平帝立左氏春秋毛诗逸礼古文尙书而周官经刘歆末秊知周公致太平之迹迹具于斯始有传者凡羣经传记之先后表见于汉大致可考如此今三家诗亾而毛诗独存㫺儒论治春秋可无公芉谷梁不可无左氏当景帝武帝之闲六初岀羣言未定献王乃立毛氏诗左氏春秋博士识固卓卓景十三王传称献王所得书皆古文先秦旧书周官尙书礼礼记孟子老子之属皆经传说记七十子之徒所论陆德明经典释文序录云景帝时河闲献王好古得古礼献之或曰河闲献王开献书之路时有李氏上周官五篇失事官一篇乃购千金不得取考工记以补之陆引或曰者无明据也然本传献王所得书首周官汉经师未闻以敎授马融周官传谓入于秘府五家之儒莫得见是也其得自献王无疑郑康成六论云河闲献王古文礼五十六篇其十七篇与高堂生所传同而字多异记百三十一篇斯卽本传所礼礼记谓古文礼与记矣周礼六篇郑亦系之献王又爲陆氏得一证大小戴传仪礼又各传礼记往往别有采获出百三十一篇者殆居多司马贞以今文孝经爲献王所得颜芝本是书本传不虽颜芝河闲人不必至献王始得也献王自着书文志有对上下三雍宫三篇又与毛生等共采周官及诸子言乐事者作乐记成帝时王禹献二十四卷记者是汉志题曰王禹记以别乐记二十三篇也史称献王学举六王入朝献雅乐及对诏䇿所问三十余事悉不传凡献王所得书或亾或存其可知者如此周易补注目录后语郑康成始合彖象于经如今王弻本之干卦后加彖曰象曰者是也弻又分文言于干坤后各加文言曰而自坤卦巳后彖及象之论两体者分属卦词后解爻词者逐爻分属其后于是汉时所谓十二篇莫能言其旧孔沖远曰易经本分爲上下二篇彖象释卦亦当随经而分故上彖一下彖二上象三下象四上系五下系六文言七说卦八序卦九襍卦十郑学之徒竝同此说汉书文志曰易经十二篇施孟梁丘三家是十二篇三家所同也儒林传曰费直治易长于卦筮无章句徒以彖象系辞十篇之言解说上下经葢费氏易不自立故训章句其解说经卽用十篇之言明其当时之口讲指画如此是十二篇费氏未尝改也刘向以中古文易经校施孟梁丘经或脱去无咎悔亾惟费氏经与古文同初不闻刘向班固言其篇题与诸家异后人误读儒林传乃赝作费氏易省去彖象系辞之目总以一传字加于彖象之首纷纷咎费氏改经不察之论也武帝时博士之业易虽巳十二篇然㫺儒相传说卦三篇与今文大誓同后出说卦分之爲序卦襍卦故三篇词指不类孔子之言或经师所记孔门余论或别有所传述博士集而读之遂一归孔子谓之十翼矣尙书今文古文考尙书二十八篇济南伏生所传后附益大誓一篇用当时隷书写之故称今文尙书而景帝时鲁恭王坏孔子宅所得者多十六篇许叔重说文解字叙记六体书一曰古文孔子壁中书也葢如商周鼎彞之书故称古文尙书以入于秘府未学官故谓之中古文伏生书无大誓而史记乃云伏生求其书亾数十篇独得二十九篇殆因是时巳于伏生所传内益以大誓共爲博士之业不复别识言耳刘向别录曰民有得大誓书于壁内者献之与博士使读说之数月皆起传以敎人刘歆移书大常博士曰孝文皇帝始使掌故鼌䥘从伏生受尙书尙书初岀屋壁朽折散絶大誓后得博士集而读之郑康成书论曰民闲得大誓刘郑所记可援以补史家之略衞宏定古文尙书叙云伏生老不能正言言不可晓使其女传言敎䥘齐人语多与颍川异䥘所不知者凡十二三略以其意属读而巳此不察之说也济南张生及欧阳生和伯实躳事伏生受书由是书有欧阳大小夏侯之学史记及汉书皆曰秦时燔书伏生壁藏之汉兴卽以敎于齐鲁之闲其非得之口诵无女子传言事甚显白大誓外有百篇之序史记竝见采录前此大常蓼侯孔臧与安国书曰臧闻尙书二十八篇取象二十八㝛何图乃有百篇邪是大誓倂序爲伏生书所无明甚百篇旧次汤誓在臣扈后咸有一德在汤诰后周官在立政前蔡仲之命费誓在吕刑前孔沖远曰郑依贾氏所奏别录爲次是也古文尙书之出于汉代者儒林传称逸书得十余篇刘歆言逸书十六篇藏于秘府伏而未发蓺文志言以考二十九篇得多十六篇荀悦汉纪言得古文尙书多十六篇武帝时孔安国家献之马融书序言逸十六篇絶无师说其篇名则郑注书序逸篇之目舜典汨作九共大禹谟弃稷五子之歌胤征典宝汤诰咸有一德伊训伊陟原命武成旅獒冏命以此十六卷合今文所有之二十九卷百篇之序一卷是爲文志尙书古文经四十六卷九共析爲九则逸书凡二十四而今文所有者析爲三十四盘庚大誓各分而三顾命分王若曰巳下爲康王之诰也不数百篇之序故刘向别录云五十八篇桓谭新论云古文尙书旧有四十五卷爲五十八篇文志虽数百篇之序增多一卷而四十六卷者一卷篇亾郑康成所谓武成逸篇建武之际亾适当其亾篇故志厪称五十七篇古文非博士所治是以谓之逸书刘向刘歆班固贾逵校理秘书咸得见之民闲则有胶东庸生之遗学建初延灮灮和中尝诏选高才生能通者以扶微学广异义而后汉之儒如尹敏周防孔僖杜林衞贾马郑传是学不一人然贾马郑虽雅好古文其作训注亦但解其今文所立于学官者岂逸篇残脱失次不可读欤逸书旣亾东晋元帝时梅赜乃奏上古文尙书孔安国传于二十八篇析爲三十一之外㪅析尧典皋陶谟爲舜典益稷増多十九篇析爲二十五以傅合五十八篇之数散百篇之序引冠篇首而分同序者同卷异序者异卷亾篇之序次其闲爲四十六卷以傅合文志所录卷数葢莫由知聚敛羣书而爲之者实始何人赜自言受之臧曹曹受之梁桺桺受之苏愉愉受之郑沖而其说往往与王肃不异是又今之古文尙书而非汉时秘府所藏经师所渉之十六篇矣书顾命后马郑王本分王若曰巳下爲康王之诰东晋晚出之古文分王出在应门之内巳下爲康王之诰皆非也考此篇自狄设黼扆缀衣至末踰秊卽位事也必日前陈设故不书日踰秊卽位礼之大常不必书日而知也大降收则受册命毕而诸侯出庙门俟王出在应门之内乃记卽位之仪顾命之篇其大端有三羣臣受顾命一也踰秊卽位康王先受册命二也适治朝践天子之位三也说者不察受册命及出至路门外应门内之治朝属踰秊遂疑西方东方诸侯爲来问王疾者则新丧内天崩地坼之痛而从容兴荅必无是情又不必论其他事之礼与非礼矣书郑风后郑于王之后者顾炎武曰自邶至曹皆周初之次序先邶鄘衞殷之故都也次之以王周东都也何以知其周初之次序邶鄘也晋而谓之唐也皆西周之旧也惟郑乃宣王所封中兴之后始立其名于大师而于诸国之先者郑亦王畿之内也故次于王也桓公之时其诗不存故首缁衣如顾氏说郑之名在大师者西郑也国语郑桓公有灭虢鄫等十邑之谋武公卒取之遂居济洛河颍之闲以始受封之郑名之是谓新郑又曰东郑今所系诗东郑之诗也郑之名不改故大师所亦不改也乐记魏文侯曰吾端冕而听古乐则唯恐卧听郑衞之音则不知倦子夏谓其所好者溺音许叔重五经异义以郑诗解论语郑声淫而康成驳之曰左传说烦手淫声谓之郑声言烦手踯躅之声使淫过矣其注乐记桑闲濮上之音引纣作靡靡之乐爲证不引桑中之篇明桑闲濮上其音之由来巳久凡所谓声所谓音非言其诗也如靡靡之乐涤滥之音其始作也实自郑衞桑闲濮上耳然则郑衞之音非郑诗衞诗桑闲濮上之音非桑中诗其义甚明后儒谓变风有里巷狭邪之作存之可以识其国乱无政左氏春秋郑六卿饯韩宣子于郊所赋诗固后儒所目爲淫奔之词者岂亦播其国乱无政乎若曰赋诗章则亦有当辨五常之际本自相通或朋友兄弟夫妇之诗用之于君臣或男女之诗用之于好贤然不可以邪僻之言加之君子鄙亵之事诵之朝廷接之宾客据是之毛诗言变风止乎礼义信矣书小雅十月之交篇后郑康成氏笺毛诗云周之十月夏之八月也梁虞唐傅仁均及一行竝推周幽王六年乙丑岁建酉之月辛卯朔辰时日食宋刘原甫始疑爲夏正月近阎百诗尙书古文疏证初亦用刘原甫説谓虞诸人傅会后旣通推步上推之正合复着论自驳旧时之失然其言曰康成考之方作笺又曰经解不可尽拘以理者此类是也则又不然毛诗篇义云刺幽王笺乃谓当爲刺厉王岂与所推合乎康成葢决以理而已赵子常云诗本歌謡又多民事故或用夏正以便文通俗子常此论明诗中用夏正者原无所拘滞然则十月之交篇举斯时日食以陈谏泥何例必取夏正而废周一代正朔之大爲不可用乎病在析理未精猥以爲经解不可尽拘以理是开解经者之獘也国语幽王三秊西州三川皆震三川竭岐山崩此诗所谓百川沸腾山冢崒崩高岸爲谷㴱谷爲陵正指其事诗系之幽王国语亦其一证古无推日食㳒魏黄初巳后始课日食疏密及张子信而益详然唐宋推步家犹未能立㳒无舛有当食不食不当食而食之谬说载在史志大致日月交食一事可以验推歩得失其有不应失在立㳒不失在天行也使有变动失行则必不可以得其准无从立推之之常㳒矣或日日食旣预推而得圣人畏天变之意何如曰此变其县象着明之常不必爲变其行度之常也岂有天变见于上而圣人不恐惧修省者乎人君日食修德月食修刑依乎阴阳立义无非敬天畏天之诚耳或曰诗言亦孔之丑又言彼月而食则维其常此日而食于何不臧何也曰此以王不知事天而但陈天变以谏戒也县象着明莫大乎日月犹有时蔽亏人君而可自谓无蔽无足亏君德乎日君象月臣象日失其明俾昼作夜君德如斯岂不甚丑冀王反己自责知其蔽而丑之则修德而复乎常明之体矣书小雅后鹿鸣巳下二十二篇汉经师以爲正雅亾其词者六故郑康成诗谱云小雅十六篇爲正经采薇出车杕杜汉世有谓爲懿王时诗者据诗中曰天子曰王命毛郑解爲殷王徒泥正雅作于周初耳苟其诗得乎义之正而爲治世之正事何必非正雅乎文王未尝自称王成康以后昭穆共懿考夷厉宣八王而宣王命吉甫北征曰玁狁孔炽则前此二百余秊闲固不必无玁狁崛强之事矣宣王之臣皇父谓南仲爲太祖岂必远求南仲于文王时与文王之臣亦未闻有南仲者南陔巳下则又周初雅乐未可泥今之篇什弟次定作诗时世也诗摽有梅解毛郑皆以此诗专爲女子秊二十当嫁者而言爲说本周礼又皆以梅之落喩秊衰郑则兼取梅落见巳过春而至夏似迂曲难通集传以爲女子贞信自守惧其嫁不及时而有强㬥之辱岂化行之世女宐有此惧邪亦非也古者嫁娶之期说𡵨而未定其以少长论者或主于男三十女二十或目此爲期尽之㳒据诗礼证之男子二十冠而字女子许嫁筓而字男子二十曰弱冠三十日壮有室女子十有五秊而筓二十而嫁有故二十三秊而嫁葢冠而后有室筓而可以嫁男自二十至三十女自十五至二十皆婚姻以时者也大戴礼记曰男八岁而龀十六然后精通然后其施行女七岁而龀十四然后其化成此举其端言之也墨子书曰㫺圣王爲㳒曰丈夫秊二十毋敢不处家女子秊十五毋敢不事人此举其中言之也周官经媒氏掌万民之判凡男女自成名以上皆书秊月日名焉令男三十而娶女二十而嫁凡娶判妻入子者皆书之中春之月令会男女于是时也奔者不禁若无故而不用令者罚之此举其终之大限冒之也不使民之后期而听其先期恐至于废伦也亦所以顺民之性而民自远于犯礼之行也周礼凡言会者皆谓岁计日会中春令会男女者使其属稽之覈之三十之男二十之女贫不能婚嫁者许其杀礼杀礼则媒妁通言而行谓之不聘不聘谓之奔故曰于是时也奔者不禁奔之爲妻者也记曰聘则爲妻奔则爲妾奔之爲妾者也买妾者纳财而不用礼因其不聘故谓之奔凡三十之男二十之女非有故而后期者爲不用令非仲春不禁之时而不行六礼者爲不用令国语句践欲报吴誓其民曰女子十七不嫁其父母有罪丈夫二十不取其父母有罪此志在蕃育人民故限之使速婚若民之先期男十六而娶女十四而嫁亦不闻古人有禁也凡有父母之命媒妁之言如周礼中春许行之者皆男女以正者也其以日月论者或主于起自仲春至仲夏犹承春末未远过此则止矣或主于起自季秋至仲春则礼杀而止夏小正二月绥多士女说曰绥安也冠子娶妇之时也豳诗曰春日迟迟采蘩祁祁女心伤悲殆及公子同归采蘩夏小正系之二月而衞诗曰士如归妻迨冰未泮言自纳采至亲迎节次非可骤施从容用礼然也荀卿书曰霜降逆女冰泮杀止杀止云者葢季秋之月农事僃收婚嫁之礼渐举至冰泮巳盛行仲春耕者少舍犹得合男女之事是时从容用礼者固多其贫不能婚嫁者会计其秊因以是时许其杀礼自是而后民急农事婚嫁亦渐止矣周礼中春之令专爲不僃六礼之民纠察其杀礼之由且三十之男二十之女至是尽许其杀礼婚嫁过此岂有后期者哉凡婚嫁僃六礼者常也常则不限其时月其杀礼不聘者权也权则限以时月夫婚姻不使之六礼僃则礼敎不行夫妇之道阙而淫僻之罪繁不计少长以爲之期则过其盛壮之秊而失人伦之正不许其杀礼则所立之期不行旣杀礼而不限以时月则男女之讼必生以是言之周礼三十二十之期及中春之令昭然矣荒政之十曰多昏则又不计其秊不限仲春而皆许杀礼者古人立中以定制女子卽过二十亦未遽爲秊衰则知梅落非喻秊衰也梅之落葢喻女子有离父母之道及时当嫁耳首章言十犹余七次章言十而余三卒章言皆在顷筐喻待嫁者之先后毕嫁也周礼所言者实古人相承之治㳒此诗所言卽其见之民事者也录之召南所以见治㳒之修明咸知从令欤诗生民解此诗异说纷然秦汉闲儒巳莫能征考治经所当阙疑者也然其事关礼典之大又不可徒守阙疑之义合诗礼综覈之周礼亯先妣在亯先祖之前郑注云周立庙自后稷爲始祖姜嫄无所妃是以特立庙而祭之然则周人特立姜嫄庙之意非后稷㪅无所祖而不得不妣姜嫄一人乎至于鲁葢亦立姜嫄庙谓之閟宫鲁何以作閟宫周立太庙事后稷别爲姜嫄立庙鲁侯承祀见于诗曰皇皇后帝皇祖后稷见于礼曰鲁人将有事于上帝必先有事于頖宫郑注云吿后稷也吿之者将以配天然则以周亯先妣推事后稷之义事之鲁亦推事后稷之义而事之乎帝系曰帝喾上妃姜嫄本失实之词徒以傅会周人禘喾爲其祖之所自出国语禘郊宗祖报五者禘郊与宗祖之名异有虞氏郊尧商人禘舜礼记祭㳒易之以有虞氏郊喾宗尧殷人禘喾喾在郊禘未可知也虞舍其先世而宗尧是乱宗属矣非也使喾爲周家祖之所自出何雅颂中言姜嫄言后稷竟无一语上溯及喾且姜嫄有庙而喾无庙若曰履迹感生不得属之喾则喾明明非其祖之所自出曾谓王者事祖祢之大义而可蒙昧其闲乎由是以言周祖后稷于上㪅无可推后稷非无母之子故姜嫄不可无庙始祖庙之外别立姜嫄庙不在庙制之数周礼亯先妣与天神地示四望山川皆分用前代之乐亯先祖用周大武此礼意之至微也无于礼者之礼也明乎礼可以通诗诗美姜嫄曰克禋克祀以弗无子何也禋祀竝事天之名德可以当神明然后能事天姜嫄无夫而生子故推明其德之能禋祀上帝卽鲁颂閟宫所称赫赫姜嫄其德不回上帝是依是也凡言德行至于能事天皆纯粹无疵之极词克也者不负是事也以弗无子者许益之云弗无之爲言有也如莫匪尔极者皆是尔极也求福不回者求福之正也方社不莫者祭之早也其则不远者则之近也如许氏说无庸破弗爲祓然不直曰是以有子而曰以弗无子反言以见其非理之常次章曰上帝不宁不康禋祀居然生子何也古字丕皆作不前曰以弗无子后曰居然生子莫知其由也气化生人巳后旣人类相生久矣忽有界乎气化之际者而所生又非常之哲人岂可谓之偶然乎莫明于言禋祀获福之常理以见哲人降生与降福无二理也圣人之所难言也三章言生而弃之感其异然后收养之后稷之名弃以此此必非设言也使未尝弃而言之是诬也旧说祠高禖祓除无子求有子及生子月辰又居侧室肃戒不御若是则姜嫄有夫而求子反以生子归之迹决爲非父之子至于弃之是惑也非父之子矣又安得以喾爲父乎商人祖契于上亦㪅无可推故商颂言有娀与周之但言姜嫄同不然何异知母而不知父舍德行人事而词渉禨怪迂商周之礼与诗咸悖矣稷契之生旣皆非常或弃或否何也上古人心醇质以爲不祥则弃不以爲不祥则不弃无他故也周礼大史正岁秊解一周之歴㳒掌于冯相氏占变掌于章氏而大史所掌者历日天时之书凡推步望氛不属焉然又曰正岁秊以序事据推歩言之乎非也尔雅夏曰岁商曰祀周曰秊夏数得天故殷周虽改正朔仍兼用夏正周用夏不用殷故举岁秊不及祀岁也者夏时也以建寅爲孟春秊也者周以建子爲正月也夏之岁周之秊不同而兼用不可弗正之以序别其行事如祭祀田猎逆暑迎寒之属夏时系仲春者周爲四月系仲秋者周爲十月是也郑康成注中数曰岁朔数曰秊中数云者日躔发敛一周凡三百六十有五日小余不及四分日之一十二分之自前中气入后中气三十日而有盈分朔数云者月与日会以成一月凡十二月三百五十四五日有闰月则三百八十四日日月同行谓之合朔自前朔距后朔三十日而有虚分中朔之㳒冯相氏职之矣康成据以别岁秊之名稽诸古籍未有明证矧夏时首建寅中数起冬至建子是又二说之不可相通也然则偏据尔雅得非孤证欤曰周礼有之其爲夏时之正月元日谓之正岁正岁者犹曰岁之正始也凌人岁十有二月令斩冰明夏时之十有二月也以周礼解周礼一书之中无事于㪅端立异矣周礼大史正岁秊解二周礼之书曰岁终曰正岁曰春秋冬夏皆夏时也夏数得天以夏时经纪庶事斯顺而易明然周之颁朔必以周正故用夏谓之岁用周谓之秊大史按其从夏时所行之事合以周之歴日此之谓正岁秊以序事也后儒或谓正月之吉亦夏时其说曰凌人掌冰政岁十有二月令斩冰三其凌十二月爲夏之十二月则正月亦爲夏之正月舍此无证也余以谓周礼重别岁秊之名直曰正月之吉则知爲周正月也不直曰十有二月而曰岁十有二月加岁以明夏以别周则知爲夏时也此周礼之义例也如正月之吉亦夏时是无别于正岁而大司徒正月之吉始和布敎于邦国都鄙又曰正岁令于教官郷大夫正月之吉受敎灋于司徒退而颁之于其乡吏使各以敎其所治正岁令羣吏攷灋于司徒以退各宪之于其所治之国州长正月之吉各属其州之民而读灋正岁则读敎灋如初异正月正岁之名而事不异其爲二时审矣凡言正月之吉必在岁终正岁之前未尝一䥘举于后其时之相承正月爲建子之月岁终爲建丑之月正岁爲建寅之月也周之以建子爲正月一王正朔之大不可没焉者也使有夏无周周焉用改正朔哉周礼所志于官事无不僃曾谓一王正朔之大可以空其事没其文而使后人之读是书疑若周未尝改正朔也者则周正爲大不美而不可存也岂周之书哉今其书先之以正月之吉布政之始也故曰始和谓始协调之继之以正岁于是而后得徧奉以行也六官之长有止言正月之吉不言正岁者上之所愼在宣布之始也六官之属有止言正岁不言正月之吉者待上之宣布乃齐同奉行也上之布之必不能一日而徧王畿千里之广下之奉行又同用是日恶能相及乎哉是故因时制其宐以建子之月宣布自上一王正朔之大旣非阙然无事以建寅之月百职咸举夏数得天复顺其序而不违孔子论爲邦用夏时而作春秋必奉周周礼用正岁以合天而必先正月之吉以着正朔其义一而巳矣大戴礼记目录后语一郑康成六论曰戴德传记八十五篇隋书经籍志曰大戴礼记十三卷汉信都王太傅戴德撰今是书传本卷数与隋志合而亾者四十六篇隋志言戴圣删大戴之书爲四十六篇谓之小戴记殆因所亾篇数傅合爲是言欤其存者哀公问及投壶小戴记亦此二篇则不在删之数矣他如曾子大孝篇见于祭义诸侯衅庙篇见于襍记朝事篇自聘礼至诸侯务焉见于聘义本命篇自有恩有义至圣人因教以制节见于丧服四制凡大小戴两见者文字多异隋志巳前未有谓小戴删大戴之书者则隋志不足据也所亾篇目不存或两见实多耳然因隋志而知隋唐闲所存巳厪三十九篇史绳祖谓大戴记襍取家语之书其说不然家语王肃所私定窃取其书爲之史氏误连读公冠篇孝昭冠辞爲成王冠辞而云祝辞内有先帝及陛下字周初岂有此家语止称王当以爲正此史氏不审章句谬加讥评也王肃袭取爲冠颂巳章句不辨家语袭大戴非大戴取家语就此一条亦其明证大戴礼记目录后语二右太傅礼见存三十有九篇不题作注人姓名朱子引明堂之说二九四七五三六一八郑注曰㳒龟文以注爲康成作也惟王伯厚指爲卢景宣辩之注是书自汉迄今注独此一家而脱误特多余尝访求各本得旧本五参互校正今春正月卢编修召弓以其校本示余又得改正数事卢编修本所失者则余五本中或得之若疑文阙句无从考得姑俟异日郑康成注学记引武王践阼孔沖远以师尙父亦端冕及西折而南皆爲郑所加又丹书之言曰敬胜怠者强怠胜敬者亾瑞书则曰敬胜怠者吉怠胜敬者灭义胜欲者从欲胜义者凶今各本不与沖远所见同殆俗儒未省照徒据郑孔称引窜改也公冠篇太子儗焉各本譌作天子吴幼淸仪礼逸经亦然幸卢注可考其公冠之譌爲公符王伯厚困学纪闻巳莫是正许叔重五经异义论明堂称戴记礼说盛德记语在今明堂篇中魏书李谧传隋书牛闳传俱称盛德篇或称泰山盛德记葢隋唐巳前故书无所谓明堂篇者今目录两七十四晁公武亦云然陈振孙云两七十二熊朋来吴幼淸皆云两七十三此盛德第六十六后篇题窜改之证朱子称引明堂不称盛德自唐宋闲巳分合窜易非复前人之旧举若斯矣书十有三卷凡五卷无注卷之四卷之五立事至天圆十篇篇题竝冠以曾子卽汉文志之曾子书尙存于是卷之九千椉四代虞戴德诰志卷之十一小辨用兵少闲王伯厚以爲卽汉志孔子三朝记七篇中隔以卷之十篇祑淆乱也注中徴引汉魏晋之儒有康成谯周孙炎宋均王肃范甯郭象及杨孚异物志然则爲景宣注甚明干隆丁丑孟夏月戴震记春秋改元卽位考上卽位之礼先朝庙明继祖也岀适治朝正君臣也事毕反丧服丧未终也踰秊而后改元卽位春秋于内称公于外书爵未踰秊于内称子于外书某子世变相寻未踰秊旣葬卒哭而卽位焉踰秊乃改元诸侯之失礼也因其旣嗣爵则书爵彼未嗣爵者而我以爵书可乎彼旣嗣爵者而我不以爵书可乎立子以正君薨爲丧主春秋卽正其爲君义素定也世子虽在丧未改元卽位不可谓君臣之分未定也以篡返国者绝之不以国氏以有正也公子争国分非君臣不绝之无正也则以国氏立子不以正未卽位不正其爲君义不素定也虽有先君之命私也卽君位于朝然后成之爲君继正卽君位春秋书春王正月公卽位不于正月阙无事则不书正月非朔则书日继正之变文书春王正月以存其事不书卽位以表微继故卽君位经国之体不可以巳也践其位者宐有㴱痛之情春秋书春王正月以存其事不书卽位以见其情继故之变文则书卽位继故而书卽位以不书卽位者比事类情是爲忍于先君也春秋改元卽位考中先君虽未葬旣踰秊则书爵桓十三秊书衞矦成三秊书宋公衞侯是也书爵与国内称公同文公成公皆先君未葬春秋书曰公卽位踰秊也虽旣葬犹日子文十八秊书子卒僖二十五秊书衞子未踰秊也是故诸侯卽位以踰秊爲不断于葬未葬有旣葬未踰秊而书爵者乎宣十秊书齐矦成四秊书郑伯旣卽位嗣爵矣春秋不得而书子也其变礼也不知所始始变礼者不恤人言必有所託春秋独齐郑各一见之爲左氏学者不察此之失礼而议夫未葬踰秊书爵者是文公成公书公卽位胥可议也文十四秊齐公子商人弒其君舍先君未葬未卽位而书君义素定者也书君不与书爵同不可以爵书者可以正其君臣之分也僖九秊晋里克杀其君之子奚齐义不素定而未卽君位也十秊晋里克弒其君卓哀六秊齐陈乞弒其君茶踰秊卽君位而后得爲君此义明而嗣立之际严桓十五秊郑世子忽复归于郑昭二十二秊王子勐卒忽在外五秊未卽位而出奔归不得书爵天下闻郑世子忽不闻郑伯忽也书世子亦以正其复国也王子勐未即位称王而于前曰王勐何也不可曰周故曰王言周是天下外周也言王是天下一于王也犹东都之诗谓之王风不可谓之周诸侯目王畿之词非天王之号春秋凡书王词从同以号乃曰天王王人与国书人同爲微者王勐与郑忽同爲以国氏茍旣正其号曰王后不得又曰王子矣桓十秊突归于郑不以国氏簒词也旣不以国氏故不曰入曰归何也明其郑之公子也庄九秊齐小白入于齐以国氏者其争国爲夺哀六秊齐阳生入于齐君废正立不正返而争国亦使之同于夺子纠小白皆齐侯之弟不以立子之㳒论者也是以突不书郑而小白则系之齐春秋改元卽位考下隠何以不书卽位终隐之身自以爲摄不忘先君之命故春秋表微而不书庄闵僖何以不书卽位谷梁氏曰先君不以其道终则子弟不忍卽位也杜氏曰虽不卽君位而亦改元朝庙与民㪅始余以谓非也君臣之位不可不正正君臣之位不可不有始卽位者正君位之始云尔夫位命之天子承之始封之君非先君一人之位虽先君不有其终新君不可不有其始不卽君位于改元之初及其视朝将不正朝位乎苟视朝然后卽君位岂得无㴱痛不忍之情然则改元之初而卽君位于㴱痛不忍之情何伤彼所谓不卽君位者迨至视朝终不得避君位也则初视朝乃其卽君位之始何进退失据乎不废改元朝庙与民㪅始而废正百官非义也用是言之春秋十二公皆行卽位之礼鲁史记皆书卽位也葢继弒君大变也典礼所无继弑君不书卽位史㳒所无君子修之以爲㴱痛之情异于继正是以不书不书而仍不没其卽君位之事于春王正月之文见之桓宣书卽位何也谷梁氏曰继故而言卽位则是与闻乎弒也余以桓之事考之左氏言讨寪氏有死者是欲掩隠之见弒而不可方诈爲自掩之计治斯狱矣使继故不忍卽君位处大变者无敢或异一行其礼则爲忍于先君何所快于行卽位之礼而显示国人以与闻乎弒哉桓将不行卽位之礼必矣春秋始乎隐其事之値于变者三焉诸侯无再娶之文惠公失礼再娶于是桓爲大子然又非隠所得而追议于先君也上卿爲摄主礼也居上卿之位摄行君之政生不称公死不称薨隠嗣爵改元非摄主比也继世之君尽臣诸父兄弟隠旣立而犹奉桓爲太子异于君臣之体者也鲁之祸惠公启之也明乎嗣立卽位之义君臣父子夫妇昆弟之闲其尽矣乎周之先世不窋巳上阙代系考周自公刘始居豳书传阙逸莫能详其时世考国语史记所录祭公谋父諌穆王曰㫺我先王世后稷以服事虞夏及夏之衰也弃稷弗务我先王不窋用失其官而自窜于戎狄之闲葢不窋巳上世爲后稷之官不知凡几传至不窋然后失其官也夏之衰疑値孔甲时史记称孔甲淫乱夏后氏德衰诸侯畔之殆后稷之官及有邰之封此时乃相因而失诸侯㑴夺天子不正之是以远窜禹至孔甲三百余秊史记十一世十四君则有邰始封至不窋亦且十余世周本纪曰封弃于邰号曰后稷别姓姫氏后稷之兴在陶唐虞夏之际皆有令德后稷卒子不窋立不窋末秊夏后氏政衰厺稷不务不窋以失其官而奔戎狄之闲不窋卒子鞠立鞠卒子公刘立史记不曰弃卒而曰后稷卒且上承后稷之兴在陶唐虞夏之际皆有令徳此书㳒也世次中阙莫知其名继弃而爲后稷谨修其官守以至不窋是不一人故曰皆有令德及冣后爲后稷者卒其子不窋立末秊而失其世世守官微窜之际殆不绝如缕典文牒记一切荡然虽公刘复立国于豳后巳无旧人能追先世之代系故国语称十五王不数其皆有令德而世后稷者汉刘敬对高帝曰周之先自后稷尧封之邰积德累善十有余世公刘避桀居豳所谓积德累善十有余世与本纪皆有令德之文是汉初相传咸知不窋巳上代系中隔矣其曰避桀者传闻异词而系之桀时则近之汤代桀至纣十七世据国语史记公刘至文王十二世孔甲之后帝皋帝发帝桀不窋之后鞠公刘此代系不相远者㫺人致疑于自契至汤十四世自后稷至文王十五世汤文相厺隔商之六百祀使知周之先自不窋上阙代系不得而数斯可无惑也国语曰孔甲乱夏四世而殒则周人言夏之衰指孔甲不指太康甚明以地考之豳在邰北百余里邰今西安府武功县豳今邠州不窋所窜又在豳北二百余里今庆阳府安化县有不窋城不窋遭迫逐自邰而远窜公刘力能自兴于是恖旧土聚粮治兵而来用复后稷之封故诗曰悤辑用光又曰渉渭爲乱是有邰故封至公刘而复邰在渭北非得邰无由绝渭而南也岐山亦在其邦域之中不处于邰者地邑民居以人与时之宐而巳戴东原集卷弟一戴东原集戴东原先生年谱一卷戴东原先生年諩弟子金坛段玉裁编世宗宪皇帝雍正元年癸卯先生生先生讳震字东原曾祖景良祖宁仁赠文林郞父弁封文林郞世居休宁隆阜妣朱氏赠孺人先生以十二月己巳生邑里之居第二年甲辰二岁三年乙巳三岁四年丙午四岁五年丁未五岁六年戊申六岁七年己酉七岁八年庚戌八岁九年辛亥九岁十年壬子十岁先生是年乃能言葢聪明蕴蓄者深矣就傅读书过目成诵日数千言不肯休授大学章句至右经一章以下问塾师此何以知爲孔子之言而曾子述之又何以知爲曾子之意而门人记之师应之曰此朱文公所说卽问朱文公何时人曰宋朝人孔子曾子何时人曰周朝人周朝宋朝相去几何时矣曰几二千年矣然则朱文公何以知然师无以应曰此非常儿也十一年癸丑十一岁十二年甲寅十二岁十三年乙卯十三岁高宗纯皇帝干隆元年丙辰十四岁二年丁巳十五岁三年戊午十六岁四年己未十七岁先生十六七以前凡读书每一字必求其义塾师略举传注训诂语之意每不释塾师因取近代字书及汉许氏说文解字授之先生大好之三年尽得其节目又取尔雅方言及汉儒传注笺之存于今者参伍攷究一字之义必本六书贯羣经以爲定诂由是尽通前人所合集十三经注疏能全举其辞先生尝谓曰余于疏不能尽记经注则无不能倍诵也又尝曰经之至者道也所以明道者其辞也所以成辞者字也必由字以通其辞由辞以通其道乃可得之此则先生说经竱本肈始于小学而其敏且专可知矣又按先生丁酉正月与书曰仆自十七岁时有志闻道谓非求之六经孔孟不得非从事于字义制度名物无由以通其语言宋儒讥训诂之学轻语言文字是犹渡江河而弃舟楫欲登高而无阶梯也爲之三十余年灼然知古今治乱之源在是五年庚申十八岁随父文林公客南丰课学童于邵武六年辛酉十九岁经学益进七年壬戌二十岁是年自邵武归同邑程中允一见大爱重之曰载道器也吾见人多矣如子者巍科硕辅诚不足言婺源江愼修先生治经数十年精于三礼及步筭钟律声韵地名沿革愽综淹贯岿然大师先生一见倾心取平日所学就正焉八年癸亥二十一岁九年甲子二十二岁是年长至日成筹筭一卷首乘次除次命分次开平方次筹式爲横筹反对两句股略举经籍之资于筭者推衍成帙爲治经之士览观自叙云尔后增改其书更名策筭孔戸部以附九章筭术者是也凡学九章者必发轫于此十年乙丑二十三岁是年孟冬成六书论三卷孟冬自序先生以六书转注之爲互训失其传且二千年言六书者譌谬日滋爲此书辨之今其稿未见故不箸录而存此叙可得其涯略六书论者论百家言六书者皆多缪说也若荅江愼修先生书则专辨言转注者之缪也是时先生得于小学者深六书中转注许氏以考老释之后儒多不解先生有荅江先生论小学书言周礼六书刘歆班固云象形象事象意象声转注假借郑众云象形㑹意转注处事假借谐声说文序称一指事二象形三形声四会意五转注六假借许氏冣爲得其次弟许氏说转注曰建类一首同意相受考老是也后人不得考老之义以字形左回右转释之冣爲纰缪其他或分谐声当之或分假借当之皆不可通震谓考老二字属谐声㑹意者字之体引之言转注者字之用转注之爲言犹曰互训云尔说文于考字训曰老也于老下训曰考也是以序中论转注举之大致造字之始事与形两大端而巳文字旣立则声寄于字而字有可调之声意寄于字而字有可通之意是又文字之两大端也由是之于用数字共一用者曰转注一字具数用者曰假借是又用文字者两大端也六者之次弟出于自然震所以信许叔重论六书必有师承也江先生得其书谓众说纷纭得此论定诚无以易十一年丙寅二十四岁是年考工记图注成后序云柔兆摄提格日在南北河之闲东原氏书于游蓺塾十二年丁卯二十五岁是年仲春成转语二十章自序见文集人口始喉下底唇末按位以諩之爲声之大限五小限各四于是相参伍而声之用葢备昔人旣作尔雅方言释名先生谓犹缺一卷书剏爲是编用补其阙俾疑于义者以声求之疑于声者以义求之按此于声音求训诂之书也训诂必出于声音惜此书未成孔检讨序戴氏遗书亦云未见十三年戊辰二十六岁纪文达公考工记图序曰戴君语予曰昔丁卯戊辰闲先师程中允出是书以示齐学士次风先生学士一见而叹曰诚奇书也今再遇子奇之是书可不憾矣是年娶孺人朱氏十四年己巳二十七岁先生有尔雅文字考十卷自序云余谓儒者宜自尔雅始取而读之殚心于兹十年偶有所记惧过而旋忘录之成袟爲题曰尔雅文字考若干卷亦聊以自课而巳若考订得失折衷前古于尔雅万七百九十一言合之羣经靡所扞格姑俟诸异日按是书未知何年所成据于兹十年之语则自十七岁有志闻道潜心训诂始成书葢在戊辰己巳庚午闲也曰姑俟诸异日则意有未满之辞然先生之于小学始基之矣书稾藏曲阜孔戸部家苏州吴方伯蠡涛者先生壬午同年也戸部旣殁方伯之子就其家取诸戸部长子博士云将付梨枣今书稾尚在吴处未刊十五年庚午二十八岁十六年辛未二十九岁是年补休宁县学生十七年壬申三十岁是年注屈原赋成歙汪君庚辰仲春跋云自壬申秋得屈原赋戴氏注九卷读之可证也先生尝语云其年家中乏食与面铺相约日取面爲饔飱闭戸成屈原赋注葢先生之处困而亨如此此书音义三卷亦先生所自爲假名汪君句股割圜记以西法爲之注亦先生所自爲假名吴君皆如左太沖三都赋注假名张载刘逵也十八年癸酉三十一岁是年诗补传成有序在癸酉仲夏十九年甲戌三十二岁二十年乙亥三十三岁葢是年入都冬纪文达公刻考工记图注成程易田云是年假馆纪尚书家所作句股割圜记丁丑南下戊寅溪南吴行先付刻是年以方言写于李焘许氏说文五音韵諩之上方自题云乙亥春以杨雄方言分写于每字之上字与训两写详略互见按所谓写其字者以字爲主而以方言之字傅说文之字也写其训者以训爲主而以方言之训傅说文之字也又或以声爲主而以方言同声之字傅说文所谓详略互见者两涉则此彼分见一详一略因其便也先生知训诂之学自尔雅外惟方言说文切于治经故傅诸分韵之说文取其易检旣入四库馆纂修取平时所校订遍稽经史诸子之义训相合及诸家之引用方言者详爲疏证令此书爲小学断不可少之书奉命刻聚珍板惠海内而此分写本者乃艹剏之始也分写本自庚寅己丑假观遂携至玉屏壬辰入都拜先生于洪蕊登京寓先生索此书曰分韵说文不足贵欲得所分写方言耳旋入蜀竟以道远难寄藏弆至今然假此书时未知重方言也乃始将读说文耳今四十余年于说文讨论成书于方言亦窥阃奥何莫非先生之觉后觉哉纪文达公考工记图序曰干隆乙亥夏余初识戴君奇其书葢先生是年讼其族子豪者侵佔祖坟族豪倚财结交县令令欲文致先生罪乃脱身挟策入都行李衣服无有也寄旅于歙县会馆饘粥或不继而歌声出金石是时纪太史王太史钱太史王中翰朱太史俱甲戌进士以学问名一时耳先生名往访之叩其学听其言观其书莫不击节叹赏于是声重京师名公卿争相交焉金匮秦文恭公闻其善步筭卽日命驾延主其邸朝夕讲论五礼通考中观象授时一门以爲闻所未闻也文恭全载先生句股割圜记三篇爲古今筭法大全之笵其全书往往采先生说是年秋有与王内翰凤喈书说尚书光被四表孔传光充也义本尔雅字当作桄作横按此书可见训诂之学凡一字必征之古而靡不条贯凤喈后官光禄寺正卿名又有与姚孝亷姬传书论寻求遗经有十分之见有未至十分之见所谓十分之见必征之古而靡不条贯合诸道而不畱余议鉅细毕究本末兼察若夫依传闻以拟其是择众说以裁其优出空言以定其论据孤证以信其通溯流而不目覩源泉所导循根而不手披枝肄所岐皆未至十分之见也以此治经失不知爲不知之义而徒增一惑以滋学者之辨也先生学高天下而不好爲人师姬传是时爲孝亷倾心先生之学欲奉爲师此书末先生缴其称谓云非徒自顾不足爲师亦非谓所学如足下断然以不敏谢古之所谓友葢分师之半无妨交相师以求十分之见苟有过则相规便是在人不在言斯不失友之谓是年夏有周礼太史正岁年解二篇又有周髀北极璇玑四游解二篇又有与方希原书大恉论文章必求其本求其本更有所谓大本大本旣得矣然后曰是道也非蓺也则凡马班韩柳诸君子毕力以求其本者固又待大本以爲荣悴者也圣人之道在六经以圣人之道被诸文如造化之终始万物也希原名先生同乡同志者二十一年丙子三十四岁是年葢馆于大宗伯高邮王文肃公第公子从学今永定河道王君怀祖是也是时怀祖方受经而其后终能得先生传是年冬有读淮南洪保一篇云卢编修绍弓以其外王父冯山公先生淮南子洪保示予予读其论古音有疑焉惜隋唐辨声之法之失传也二十二年丁丑三十五岁是年识惠先生于扬之都转运使卢君雅雨署内文集内题惠定宇先生授经图所云自京师南还始觌先生于扬之都转运使司署内者也是年孟夏有大戴礼记目录后语内云今春正月卢编修绍弓以其校本示予又得改正数字又与王凤喈书书后曰丁丑仲秋钱太史晓征爲余举尚书横被一证见后汉书冯异传此皆先生是年在都门之证也而沈学子文集序云彊梧赤奋若之岁余始得交于华亭沈沃田先生旣而同处一室者更裘葛似先生是年冬日出都在扬州交沈沃田沃田名华亭名士老客扬州以是知之与是仲明论学书当亦其时所作仲明名是姓江阴人客游于扬者欲索先生诗补传观之先生荅此书平生所志所加功全见于此亦以讽仲明之学非所学也仲明筑室于江阴舜过山讲学其人不爲先生所重故讽之又先生有金山志一小册当亦此时盐运使卢君雅雨属先生渡江所爲曾摘一节谓云余山上偶见奇景修此一段二十三年戊寅三十六岁是年歙人吴行先名爲序刻句股割圜记成记其后曰总三篇凡爲图五十有五爲术四十有九记二千四百十七字因周髀首章之言衍而极之以僃步筭之全是年葢客扬州上年冬至是年夏皆在扬也故沈学子文集序曰裘葛一更二十四年己卯三十七岁秋九月爲王兰泉舍人作郑学斋记是年先生北闱乡试相传考官欲令出门下而以不知避忌置之是年有书小尔雅后一篇二十五年庚辰三十八岁是年客扬州夏有沈处士戴笠图题咏序是年冬有与卢侍讲绍弓书论校大戴礼事云大戴礼记刻后印校俗字太多恐伤板所有误字曏未覈出姑正其甚者按校刻大戴礼葢卽扬州运使卢公雅雨堂本也卢学士先爲校订刻旣成矣先生复细校之故有庚辰冬辛巳夏两与学士之书胪举应改之字今攷雅雨堂刻本凡庚辰札内所举者巳皆剜板改之皆先生所爲也其辛巳札内所举皆未之改则先生巳离扬之故也用此知先生庚辰岁馆于扬矣是年冬又有与任孝亷幼植书幼植名丙戌进士弱冠负奇才与先生书论礼先生以此箴之礼经所谓兄弟与昆弟立文大不同至先生而其义始箸是冬屈原赋注刻成辛巳夏再与卢侍讲书云去冬刻就屈原赋注属舍弟印送是也按屈原赋注卢学士爲之序注七卷通释二卷音义三卷凡十二卷歙汪跋其后云自干隆壬申秋得戴氏注读之然则成于壬申秋以前壬申先生年三十耳而所诣巳如此戴氏遗书皆孔戸部刊板虽巳刻者皆重刊独此书但有歙汪氏刊板而巳愿好古者广其传焉二十六年辛巳三十九岁是年夏有再与卢侍讲书论校大戴礼事葢大戴礼一书譌舛积久殆于不可读先生取雅雨堂刻一再雠校然后学者始能从事至癸巳召入四库馆充纂修官取旧说及新知悉心覈订其书上于先生旣殁后一月自后曲阜孔太史因之作补注二十七年壬午四十岁是年三月十三日江先生卒于家先生作江愼修先生事略状次其治经要略箸书卷数是年举于乡考官爲嘉兴少司寇钱先生东麓讳大庾戴太史筤圃讳同考官爲金匮县知县靑田韩先生介屛讳钱韩二先生卽庚辰恩科之座师房师也韩先生尝语曰闱中阅东原卷文笔古奥定爲读书之士榜发窃自喜藻鑑不谬云二十八年癸未四十一岁是年春先生入都会试不第爲王君涵斋作诗比义述序涵斋癸未进士王栗人之父也不第后居新安㑹馆一二好学之士若汪胡辈皆从先生讲学与焉是时秦文恭公闻江愼修先生及先生之论元与魂痕当依三百篇析爲二殷韵当从唐人与眞同用上声拯韵去声证韵当分出独用奏请刊正韵书荐先生与钱君晓征任其事纯皇帝以相沿已乆未允也先生深明音韵其论韵之文有书玉篇卷末声论反纽图后有书刘鑑切韵指南后有顾氏音论跋有书卢侍讲所藏宋本广韵葢皆成于是年其夏遂出都矣又按江先生古韵标凖例言云余旣爲四声切韵表细区今韵归之字母音等复与同志戴东原商定古韵标凖四卷诗韵举例一卷分古韵爲十三部于韵学不无小补云江先生例言不志年月攷江先生卒于壬午三月则先生之佐助标凖在壬午以前可知先生丙申与论韵书云江先生撰古韵标凖时曾代爲举艰鳏二字辨论其偏旁得声江先生喜而采用之是年往江右有鳯仪书院碑先生大制作若原善上中下三篇若尚书今文古文考若春秋改元卽位考三篇皆癸未以前癸酉甲戌以后十年内作也于癸未皆尝抄誊记先生尝言作原善首篇成乐不可言喫饭亦别有甘味又言作改元卽位考三篇倘能如此文字做得数十篇春秋全经之大义举矣又言尚书今文古文考此篇极认眞又学礼篇十三首不记是癸未前作抑癸未后作三十年乙酉四十三岁是年秋八月定水经一卷自记云夏六月閲胡朏明禹贡锥指引水经注疑之因检郦氏书展转推求始知朏明所由致谬之故实由唐以来经注互譌如济水经文东至砾溪南注文又东南砾石溪水注之水出荥阳城西南李泽东北注于济世谓之砾石㵎卽经所谓砾溪矣经云济水出其南非也今注重列爲经乃妄增字爲北砾溪南砾溪朏明从之不知注明言砾石溪东北注济济实过其北辨正经文不当云至砾溪南其无二砾溪固显然也书中类此者不胜悉数今得其立文定例就郦氏所注考定经文别爲一卷兼取注中前后倒紊不可读者爲之订正以附于后是役也爲郦氏书还其脉络非治水经而爲之也按此水经一卷今未箸录然别经于注令经注不相乱此卷冣爲明晳后召入四库馆纂修此书纲领不外乎是特于讨论字句加详耳昔年写得此本并自记一篇固当镌赠同志是年入都过苏有题惠定宇先生授经图一篇见文集三十一年丙戌四十四岁入都会试不第居新安会馆始癸未请业于先生旣先生南归以札问安遂自称弟子先生是年至京面辞之复于札内辞之又有一札云上年承赐札弟收藏俟缴致离舍时勿勿检寻不出在吾兄实出于好学之盛心弟亦非谦退不敢也古人所谓友原有相师之义我辈但还古之友道可耳今将来札奉缴观于姬传及之事可以见先生之用心矣直至己丑相谒先生乃勉从之朱文正公尝曰汝二人竟如古之师弟子得孔门汉代之家法也入都时在苏州借朱文斿所藏礼记注疏此书乃惠定宇先生依吴进士泰来所藏宋刊本校出凡爲卷七十与唐宋志合除此本外无不六十三卷者其字句不同处今本脱去连行无考处一一完善程太史鱼门姚比部姬传及皆临缮一部是年先生所着声韵考四卷巳成同志传写凡韵书之源流得失古音之由渐明僃皆櫽括于此刻诸蜀中癸巳以后先生又取音均表之说支佳一部脂微齐皆灰一部之咍一部汉人犹未尝通用昼然爲三补入论古音卷内李大令刻诸广东孔戸部又刻诸曲阜二刻与前刻详略不同是年入都会试见先生云近日做得讲理学一书谓孟子字义疏证也未能遽请读先生没后孔戸部付刻乃得见近日始窥其阃奥葢先生原善三篇论性二篇旣成又以宋儒言性言理言道言才言诚言明言权言仁义礼智言智仁勇皆非六经孔孟之言而以异学之言糅之故就孟子字义开示使人知人欲凈尽天理流行之语病所谓理者必求诸人情之无憾而后卽安不得谓性爲理是年不第后馆于裘文达公邸第文达公命子孙师之故直隶总督名其徒也注诗周南召南名之曰杲谿诗经补注杲谿二字葢以自别于诸言诗者先生不随俗爲别号天下称东原先生而巳先是癸酉成诗经补传巳而在扬州以此书之序及论郑声一条示是仲明仲明索观诗补传先生辞之作书与之论学而巳葢亦自恐于斯未信也至是始成二南改称补注作诗本恉详于某篇几章几句之下其体例犹旧也今二南箸录而诗𥙷传已成者不箸录先生所谓每憾昔人成书太早多未定之说者于此可见三十二年丁亥四十五岁是年景山万善殿敎习期满住于戸部处先生在京时枉驾过之四五月间出京矣序屈君鲁传刻九章筭术云予访求九章二十余年不可得拟永乐大典或尝录入书在翰林院中丁亥岁因吾乡曹编修往一观则离散错出思缀集之未之能也出都后恒寤寐乎是及癸巳夏奉召入京师与修四库全书躬逢盛典乃得尽心纂次订其譌舛此序但云丁亥不言何时客冬至京师葢客江右而又入都其冬有送右庶子毕君赴巩秦阶道序三十三年戊子四十六岁是年应直隶总督方恪敏公之聘修直隶河渠书一百十一卷未成会恪敏薨接任者前大学士杨公不能礼敬先生辞之入都己丑春谓曰吾固乐此不疲惜未能竟闻后莅事者请余君仲林爲之恐其才不足予书经水支水先后延接皆按地望地脉次弟不可稍移恐仲林不能耳先生殁后此书淸稿一藏曲阜孔戸部府中一在直隶总督吴江周公名家嘉庆己巳有吴江王者捐纳通判也其父乃周公之甥壻因此得先生之书掩爲己有删削几半益以干隆己丑以后事实易名畿辅安澜志缮写进呈上谓此有用之书也命武英殿刊板恩赏同知发永定河试用先生嗣子中孚闻之之曲阜取原稿百十一卷入都意欲辨正而无肎言于上者中孚抑郁携归以存所属校刊谓我力能校而不能刊也其书首卫河七卷次漳水十一卷次滏水三卷次大陆泽五卷次宁晋泊一卷次虖沱河八卷次东西淀合唐河沙河滋河府河易水涞水淸河共三十一卷次白河合潮河榆河大通河共十九卷次蓟运河合下淀河共九卷次陡河一卷次滦河合热河一卷惟滦河热河仅有纲领而条目未详其他皆攷之古而无不贯通核之近今而无不确实尚书禹贡周礼职方春秋经传之地名班之地理志郦之水经注以及歴代史事百家箸述国朝典故辨别是非元元本本非恪敏不能聚储其书籍非先生不能综贯其条理惜恪敏云殂一篑未竣今上一见卽谓有用之书刊板颁行圣明鉴赏如日月之照临地下有知定应涕泗感激至于小夫攘窃正天之欲显此有用之书爲国家水利农田利泽无疆之助而假手斯人在先生及恪敏应不以爲憾也特彼以不学妄爲删改深可张目有力者应奏请重刊先生自记云戊子余应方制府之请寓保定莲花池园内适河闲同知黄君寻滦河源至方公以图示余录其所实歴及今地名如此按黄君方恪敏所使寻滦源者也以图进呈黄名见纯皇帝御制滦河濡水源攷证三十四年己丑四十七岁入都会试不第爲余仲林作古经解钩沈序是年夏先生与朱文正公善文正时爲山西布政司使先生偕往主讲寿阳书院先生客文正署中巳而汾州太守孙君聘修府志是年成汾州府志三十四卷其书之详核自古地志所未有志莫难于辨沿革先生辨元和志一条中纷然不治者有六详见与曹给事书先生考子夏设敎西河在龙门西河不在汾州谒泉山箸作不可叚借也从晁以道之说以汾州之目梁狐岐释禹贡治梁及岐辨旧说及苏子瞻曾彦和阎百诗胡朏明之穿凿详晁以道之所不能详斥蔡仲黙引书耳食之病使学者晓然知经文梁岐以下治冀州汾沁泽潞及其闲诸山涧谿谷不当牵合治河惟壶口爲治河耳修一志而大经以明非细故也曾节抄府志例言图表沿革星野疆域山川古蹟将付诸梓以爲修志楷式三十五年庚寅四十八岁是年有代寿阳令龚君记洞过水一篇龚君方修寿阳志请先生点窜先生因爲辨正晋隋唐史寿受二字之譌乱并爲审定目录今手稾犹在处皆端楷也是年夏铨得贵州玉屏县未尝拜别先生也葢先生尚羁山右闻铨得玉屏寄书到京言玉屏于地势爲五岭自西而东之脉又勗曰想风气未开未必不可施政敎也其札可当送行一序藏弆日久而失之先生之在山右也有代某作应州续志序有与曹给事书有沂川王君祠碑有于淸端传有张义士传有王亷士传有荅朱方伯书有例赠宣武大夫王公墓表有王辑五先生墓志铭有代冀宁道徐君飞山山阴义庄序是年爲孔戸部作重栞五经文字九经字㨾序戸部于戊子冬以拓本不能家有遂彫印又详加攷正别爲卷附焉先生于都门序之是年有查氏七烈女墓志铭云庚寅冬宛平松茂道查以烈女编寄予葢先生是年在都门待辛卯恩科会试也三十六年辛卯四十九岁是年会试不第后修汾阳县志季冬有温方如西河文彚序云己丑秋再至山西余至汾阳应太守孙公之召也属纂次府志爲之考订累日月今李侯复以县志事邀之再至又有代某作董愚亭诗序壬辰因公诖误入都见先生案上有新修汾阳县志举一条相示云云今巳忘之汾州府志于卢学士家得之县志今不可得也三十七年壬辰五十岁是年自汾阳入京会试不第见先生于洪孝亷寓宅是年主讲浙东金华书院刊自定水经注至癸巳未及四之一而奉召入都矣后在都踵成之今不用校语之本是也聚珍板本依旧时卷弟全载校语而经注相淆者悉更之得之者可以知宋后本之无不舛误自刻板本悉去校语悉将正文改定于注文循其段落每节跳起难读处可一目了了而不分卷数爲十四册以今所存水百二十三每水爲一篇以河汪爲纲按地望先后分属于河江左右爲次得之者可以撇弃校订专壹攷古善长之书合二本无遗憾矣自刻本有先生自序及曲阜孔戸部序与聚珍板同时而出者也是年爲国子监丞任君领从名高邮人作尔雅注疏笺补序任君自丙戌巳成书至此七年成定本请序是年会试南归与顺德胡同舟月余能好学得师者益都李君门下士也是年春有孟子赵注跋一篇见微波榭刻本孟子字义疏证原稿名绪言有壬辰菊月写本程氏易田于丙申影抄三十八年癸巳五十一岁是年先生主讲金华书院丁酉作六书音均表序云癸巳春寓居浙东取顾氏诗本音章辨句析而讽诵乎经文叹始爲之之不易后来加详者之信足以补其未逮丙申荅段若膺论韵云癸巳春仆在浙东据广韵分爲七类可证也上开四库馆于文襄公以纪文达公裘文达公之言荐先生于上上素知有戴震者故以举人特召旷典也奉召充纂修官仲秋至京师是年裘文达公薨先生作墓志铭代于文襄公笔也三十九年甲午五十二岁是年十月先生校水经注成恭上水经注自北宋以来无善本不可读先生读此书旣久得经注分别之例有三一则水经立文首云某水所出已下无庸再举水名而注内详及所纳羣川加以采摭故实彼此相襍则一水之名不得不更端重举一则经文叙次所过州县如云又东过某县之类一语实赅一县而注则沿溯县西以终于东详记所迳委曲经据当时县治至善长作注时县邑流移是以多称故城经无有言故城者也一则经例云过注例云迳不得相淆得此三例迎刃分解如庖丁之解牛故能正千年经注之互譌俾言地理者有冣适于用之书大典本较胜于各本又有道元自序钩稽校勘凡补其缺漏者二千一百二十八字删其妄增者一千四百四十八字正其臆改者三千七百一十五字高庙褒嘉颁行御制诗六韵有云悉心编纂诚堪奖触目研摩亦可亲设以春秋素臣例足称中尉继功人葢先生之受主知深矣顾此书自先生校定后宋以来旧刻必尽废更数十百年后且莫知先生发潜之功故聚珍板足贵好事者当广其传也是年校九章筭术成九章筭术晋刘徽撰先生以世人罕有其书近时以筭名者如王寅旭谢野臣梅定九诸子咸未之见丁亥岁因曹君竹虚入翰林院观永乐大典知有是书病其离散错出思缀集之而不能癸巳奉召乃尽心排纂成编併攷订譌异附案语其注中所指朱实靑实黄实之类皆按图而言图旣不存则注猝不易晓因推寻注意爲之补图以成完帙纯皇帝御制诗冠于端首命聚珍板刊行而古九数之学大显矣巳而屈君鲁传刻于常熟孔戸部复刻于曲阜云按先生于水经注改正经注互淆者使经必统注注必统于经其功冣鉅此乃先生积久顿悟所成非他人能賛一辞也顾更正经注定于干隆乙酉入都卽以示纪文达钱晓征姚姬传及不过四五人钱姚皆录于读本亦以明人黄省曾刊本依仿以朱分勒自此传于四方矣杭州赵东濳精于地理之学研摩水经注者数十年但其校本从未至京师先生与赵虽或相闻未尝相识其所业未尝相观也四库馆捜讨遗书赵书亦得箸录其书校正字句及剖析地理冣详而更正经注一如戴本者葢赵精诣绝羣鄞全谢山太史七校是书深窥祕奥两公交冣深或闭戸暗合或丽泽相取而其说往往与先生同是可以知着书精美不患千年后无校雠諟正之人而学问深醇卽未相谋面所言如一且赵书经钱塘梁处素校刊有不合者攈戴本㠯正之故今二本大段不同者少也是年十月三十日与书蜀中云数月来纂次永乐大典内散篇于仪礼得张淳识误李如圭集释于筭学得九章海岛孙子五曹夏侯阳五种筭经皆久佚而存于是者可贵也按所谓散篇者姚广孝等编永乐大典以分韵爲纲领每书散置各韵中如仪礼士冠礼则入翰韵士昏礼则入元韵是也大典内禡韵之书亾故乡射礼大射礼阙是年十月校五经筭术成恭上五经筭术二卷举尚书孝经诗易论语三礼春秋之待筭乃明者列之而推筭之术悉加甄鸾按三字于上故知是书甄鸾所撰也唐有李淳风注唐明筭科五经筭卽是书于永乐大典中得之先生校成恭上有提要一篇按先生干隆甲子作策筭略举经籍之资于筭者推衍成帙正与古人用意不谋而合也四十年乙未五十三岁是年会试不第奉命与乙未贡士一体殿试赐同进士出身授翰林院庶吉士四月校海岛筭经成海岛筭经亦晋刘徽撰唐李淳风注徽本以周礼九数中重差命名不名海岛后人因卷首以海岛立表设问遂改名之唐选举志称筭学生九章海岛共限习三年试九章三条海岛一条其书惟散见永乐大典中先生与九章同爲表章有提要一首是年二月校仪礼识误成仪礼识误宋张淳撰朱子云号爲精密较他本冣胜于永乐大典内缀录成编先生加案语正其得失俾瑜瑕不相揜有提要一首四十一年丙申五十四岁四十二年丁酉五十五岁先生在四库馆所校定之书进呈文渊阁本皆具载年月衔名聚珍板亦载之而杭州文澜阁写本不载故不能详者类述于此大抵皆癸巳以后丁酉以前五年所定也一曰周髀筭经此经爲筭学十书之首而三千年来学者昧其㫖趣先生谓此古葢天之法自汉以迄元明皆主浑天明时欧罗巴人入中国始称别立新法然其言地圜卽所谓地法覆槃滂沱四隤而下也其言南北里差卽所谓北极左右夏有不释之冰中衡左右冬有不死之艹是爲寒暑推移随南北不同之故也其言东西里差卽所谓东方日中西方夜半西方日中东方夜半昼夜易处如四时相反是爲节气合朔加时早晩随东西不同之故也新法厤书述第谷以前西法三百六十五日四分日之一每四岁之小余成一日卽所谓三百六十五日者三三百六十六日者一也西法出于周髀所谓天子失官学在四夷者欤而刻本脱误多不可通古本五图而失传者三譌舛者一凡皆正之补之学者可以从事如道河积石源流正矣有提要一首一曰孙子筭经唐之选举筭学孙子五曹共限一岁习肄旧本久佚从永乐大典裒集编次爲二卷朱钖鬯文集跋云出于孙武先生辨其非是有提要一首一曰张丘建筭经是书亦唐人明筭科十经之一也限一年业成此书久佚有毛晋汲古阁影钞宋椠犹北宋时本先生详加校勘补旧有图今缺者四补脱字若干有提要一首一曰夏侯阳筭经唐选举志所列筭书十种此亦居其一传本久佚永乐大典内有之逐条割裂分附九章筭术各类之下几不得其端绪幸有原序原目可攷先生寻绎编次条贯其文今裒辑排比又得元丰京监本釐爲三卷有提要一首夏侯阳者先生提要云隋人葢无可疑而跋孔体生所得影抄元丰监本云据宋史礼志载筭学祀典封晋张丘建成纪男夏侯阳平陆男又张丘建筭经序云夏侯阳之方仓定爲晋人新唐书蓺文志云韩延夏侯阳筭经一卷谓韩延所注本也韩延传其学而以已说簒入之所定皆隋制延葢隋人此本卽延本非甄鸾注本也按永乐大典内所得筭经五种九章海岛孙子五曹夏侯阳也皆王寅旭谢野臣梅定九诸子所未见者先生悉心校正进呈高宗纯皇帝皆有御制诗题其卷首刊行宇内一曰仪礼释宫宋李如圭撰从永乐大典中录存有提要一首一曰五曹筭经作者不知爲谁唐时明筭科孙子五曹共限一岁业成元明以来无刻本散见永乐大典内经文尚逐条完善先生参伍考校俾还旧观遂爲绝无仅有之善本一曰仪礼集释宋李如圭撰全录郑康成注而旁征博引以爲之释先生据以补注疏本脱字二十四改譌字十四删衍字百六其乡射大射二篇巳阙参取惠沈二家本所校宋本证以唐石经以成仪礼完帙可诵习有提要一首一曰项氏家说宋项安世撰有提要一首一曰蒙斋中庸讲义宋袁甫撰有提要一首一曰大戴礼是经经卢运司刊于扬州学士卢洎先生庚辰冬辛巳夏二次校定称善本矣但辛巳所校未及剜改先生在四库馆永乐大典内散见者仅十篇以与各本及古籍中摭引大戴礼记之文参互考核附案语于下方是经乃可与三礼并读有提要一首四十二年六月恭校上一曰方言十三卷汉扬雄撰宋洪迈以爲断非雄作先生实驳正之其文详矣先生以是书与尔雅相爲左右学者以其古奥难读郭景纯之注语焉不详少有研摩者故正譌补脱删衍复还旧观又逐条援引诸书一一疏通证明具列案语葢如宋郉昺之疏尔雅而精确过之汉人训诂之学于是大僃干隆四十四年五月恭校上有提要一首案先生所校官书皆天文筭法地理水经小学方言诸书皆必精心推覈失之毫釐则缪以千里者而仪礼大戴礼二经古本薶蕴巳久阐发维艰先生悉心耘治焚膏宵分不倦至于身后馆臣乃以大戴方言二种进呈谓先生鞠躬尽瘁死于官事可也又况先生自所着述亦刻无少休有仪礼考正一卷检讨孔爲戴氏遗书总序曰君入书局分淹礼乃取忠甫识误德明释文殚求亥豕之差期复鸿都之旧互相参检颇有整齐削康成长衍之条退丧服厠经之传今其书藏曲阜孔氏未得见也又丙申之春作书与论韵长六千字大略谓六书音均表之书有得有失仆近日分爲九类顾氏于古音有草创之功江君与足下皆因而加密顾江两家得者宜引顾江之说述而不作至支脂之有别此足下卓识可以千古矣仆更分祭泰夬废及月曷末黠薛而后彼此相配四声一贯则仆所以补前人而整之就緖者愿及大着未刻或降心相从而参酌此书丙申春未达而六书音均表巳于是夏刻成矣故未能遵先生之意也丁酉正月上旬作六书音均表序十四日札云大着旣刻成应撰序兹兼寄故知此序上旬所爲也今手批之稾现存丁酉五月与予书言去年曾寄一书论韵系龚公敬身寄于老师门上失之至于丁酉五月上旬作声类表凡九卷所云九卷者卽与予书所谓九类每类爲一卷也先是癸巳春先生在浙东以古音分爲七类至丙申与余书则七类又改爲九类至临终十数日之前因成此书孔戸部刻诸微波榭而冠以与段若膺论韵六千字者是也九卷每类于今音古音无不兼综戸部书云凡五日而成固由精熟诣极然元生神思亦恐太瘁矣形太用则极神太劳则敝乌唿孰知此爲先生着书之绝笔也哉戸部书至蜀命余作序彼时余恐浅陋不敢爲今三十年后乃成之併葓谷亦久下世矣丁酉五月二十七日晡时先生卒时先生寓崇文门西范氏颕园孔戸部于是月三十日发书至蜀云月之二十二日在东原先生寓中坐闲见封新刊九章筭术奉寄后三日金辅之洪素人两兄来云东原先生服黑山栀一两吐后病卽剧初闻疑甚前见作吾兄札时精神朗澈又将泚笔爲王廷相作伤寒论注序非病者乃竟于二十七日晡时不可作矣斯人而死何痛如之葢先生丙申冬与余书云三月初获足疾至今不能行动以纂修事未毕仍在寓办理拟明春吿成乞假南旋葢先生用心过劳至于痿蹷而不自止病已深矣心烦如欲吐者庸医乃以黑山栀寒之而吐之斯不可爲矣乌唿伤哉又先生丁酉四月有荅彭进士书彭君好释氏之学长斋佛前仅未削髪耳而好谈孔孟程朱以孔孟程朱疏证释氏之言其见于着述也谓孔孟与佛无二道谓程朱与陆王释氏无异致同时有罗孝亷有高汪明经缙倡和其说先生以所作原善孟子字义疏证示之彭君有书与先生先生答此书以六经孔孟之恉还之六经孔孟以程朱之恉还之程朱以陆王佛氏之恉还之陆王佛氏俾陆王不得冒程朱释氏不得冒孔孟其书几五千言有此而原善孟子字义疏证之说愈明矣孔戸部附刻疏证之后洪舍人蕊登全录于行状中先生丁酉正月十四日作书与曰仆自十七岁时有志闻道谓非求之六经孔孟不得非从事于字义制度名物无由以通其语言爲之三十余年灼然知古今治乱之源在是古人曰理解者卽寻其腠理而析之也曰天理者如庄周言依乎天理卽所谓彼节者有闲也古贤人圣人以体民之情遂民之欲爲得理今人以己之意见不出于私爲理是以意见杀人咸自信爲理矣此犹舍字义制度名物去语言训诂而欲得圣人之道于遗经也丁酉四月二十四日作札与云仆足疾已踚一载不能出戸定于秋初乞假南旋实不复出也仆生平着述最大者爲孟子字义疏证一书此正人心之要今人无论正邪尽以意见误名之曰理而祸斯民故疏证不得不作丁酉五月二十一日作书与云前月二十六至今一病几殆正卧牀榻见来使强起作札归山之志早定八月凖南旋老亲七十有八非得一书院不可陜西毕公欲招之往太远不能就也外九章筭术海岛筭经二种乌唿孰谓此卽先生与永诀之书也哉原象迎日推策记孔戸部所刊戴氏遗书十五合爲一册原象凡八篇一篇二篇三篇四篇卽先生之释天也初名释天以尧典璇机玉衡中星周礼土圭洪范五纪四者命题而天行之大致毕举璇机玉衡汉后失传先生乃详其仪制于四篇之末五篇六篇七篇卽句股割圜记上中下三篇也其八篇则爲矩以凖望之详也迎日推策记亦旧时所爲与释天皆于癸未抄写则成书皆在壬午以前可知矣至晚年合九篇爲原象以爲七经小记之一天体筭法全具于此原善卷上卷中卷下孔戸部所刊戴氏遗书合爲一册始先生作原善三篇见于戸部所刊文集中者也旣于癸未抄写熟读矣至丙戌见先生援据经言疏通证明之仍以三章者分爲建首比类合义古贤圣之言理义举不外乎是孟子字义疏证亦所以阐明此恉也爲七经小记之一先生之学上承孔孟于此可见厤问一卷古厤考二卷洪舍人榜撰先生行状有此二书皆未之见而孔检讨作总序有之则其稾在孔戸部家可知矣戸部所刊乃有续天文略二卷而无厤问古厤考疑古厤考卽天文略也先是朝廷开馆续郑樵通志葢当事者輓先生爲之旣而未用欲改名古厤考而舍人行状内遂改其名耳此二种成书年月今皆不能考续天文略自序曰天文一事樵所不知而欲成全书固不可阙而不载是以徒袭旧史未能择之精语之详也今更爲目十曰星见伏昏旦中曰列宿十二次曰星象曰黄道宿度曰七衡六闲曰晷景短长曰北极高下曰日月五步曰仪象曰漏刻其书未成北极高下巳上爲卷上卷中其日月五步巳下当爲卷下葢阙如也然以此发明释天已令学者畅然满志矣大学补注一卷中庸补注一卷玉裁向未得见今乃得哲嗣中孚邮寄读之葢亦癸未以前所爲未暇竟成之耳其言理皆与原善孟子字义疏证无纎微不合者皆存郑注而补之大学之说亲民说格物中庸之说致中和说上下察尤可补先儒所不到始戸部与书欲刊大学补注然未果而卒学礼篇先生七经小记之一也其书未成葢将取六经礼制纠纷不治言人人殊者毎事爲一章发明之今文集中开卷记冕服记爵弁服记朝服记玄端记深衣记中衣裼衣𥜗褶之属记冕弁冠记冠衰记括发免髽记绖带记缫借记捍决极凡十三篇是其体例也尝言此等须注乃明水地记此书刻于孔戸部者只一卷自崐崘之虚至太行山而止洪舍人行状则曰未成书水地记七册葢所属草稿尚不止此葓谷取其可读者爲一卷刻之其丛残则姑置之国朝之言地理者于古爲盛有顾景范顾宁人胡朏明阎百诗黄子鸿赵东潜钱晓征而先生乃皆出乎其上葢从来以郡国爲主而求其山川先生则以山川爲主而求其郡县其叙水经注曰因川源之派别知山势之逶迆高高下下不失地阞爲汾州府志发凡曰以水辨山之脉络而汾之东西山爲榦爲枝爲来爲去俾井然就序水则以经水统其注入之枝水因而编及泽泊堤堰井泉令衆山如一山羣川如一川府境虽广山川虽繁按文而稽各归条贯然则先生之水地记固将合天下之山爲一山合天下之川爲一川而自尚书周官春秋之地名以及战国至今厤代史志建置沿革之纷错无不依山川之左右曲折安置妥帖至赜而不乱此书固非旦夕之所能成先生志愿之大以爲必有能助之者而不料其所成止此也水地记亦七经小记之一使经之言地理者于此稽焉诂训篇亦先生七经小记之一经学非诂训不明先生欲作此书而未及爲转语二十章亦未卒业然尔雅文字考方言疏证犹存亦可稍窥涯畧矣七经小记者先生朝夕常言之欲爲此以治经也所谓七经者先生云诗书易礼春秋论语孟子是也治经必分数大端以从事各究洞原委始于六书九数故有诂训篇有原象篇继以学礼篇继以水地篇约之于原善篇圣人之学如是而巳矣假令先生如申公伏生之年安见不如其志哉尝谓曰余乖于时而寿似可必后以此言吿钱学士晓征晓征曰天下固无可必之事也金殿撰榜曰先生之坚强穷困时能日行二百里发愿成七经小记余语之曰岁不我与一人有几多精神先生荅曰当世岂无助我者乎竟以积劳痿足门一年中屡换眼镜冣后鬻眼镜者曰此老光之冣者过此无可换矣是非不猒不倦神太劳则弊故欤手批六书音均表一部此先生丁酉五月上旬之笔歫不讳之期十余日耳于干隆庚子巫山官廨得丁进士小雅以此书见寄跋云丁酉六月戴东原先生卧病京邸余偕友人往候之时先生撰声类表甫毕又力疾点定段君六书音均表指卷四第四十二叶语余曰掇捋用点肄弃用圈凡用点者蓁人之入声与用圈者无涉也余不及语段君矣子盍持此书归未数日先生卒不知段君何由知之不远数千里致书来索乃择生徒临副本寄之庚子二月二十二日记于烂麫衚衕寓斋按小雅此札云先生六月卧病往候得此书不数日而卒所言月日误也孔戸部言五月二十七日孔检讨遗书总序亦言丁酉五月二十七日疾卒戸部又云月之上旬于五日之中爲声类表九卷皆可据小雅言作声类表甫毕卽力疾批点音均表者是也五月二十一日作札寄蜀不附寄此则因数日前巳付小雅故耳小雅述先生语云蓁人入声用点与用圈者无涉覈之于书用红点者元寒之类用红圈者眞文之类别之以分质术至屑薛十二韵爲二也旣详于声类表及与段若膺论韵书矣小雅所记乃适互譌今此书藏余处小雅当时又属程蕺园周林汲邵二云三编修各录其副又以临本一赠孔葓谷农部程易田孝廉从游金生亦得其一于是太行以东大江南北皆有传本庶几哉先生临终绝笔无湮没之患矣诸君子于先生皆石交览其遗墨存没之感母亦有不约而同者乎此皆见小雅跋内语余珤藏之今小雅终于宁波府儒学官舍又将十年矣小雅好学从先生游久而着述皆如零圭断壁未曾成书其子方蒐辑之也丁酉有与丁升衢书二篇论晁以道易玄星纪諩晁氏此书未之见葢以杨子太玄演爲图凡八层以傅合厤法者先生指摘其于筭法厤法不合处纎入无伦固非先生不能爲也二篇由升衢寄到者孔氏遗书中未刻今巳刻诸经韵楼矣先生没后京师同志輓联曰孟子之功不在禹下明德之后必有达人乌唿先生之所学无媿此语矣唐宋文知言集上下二册集上五十九篇集下七十二篇旋又有删去及上移下者皆于宜兴储在陆唐宋十家文内摘取者也请问分上下之恉曰集上理与辞俱无憾集下则不惟其理惟其辞也昔抄目录今尚谨藏观其别裁可以见先生古文之学之一斑矣文集十卷爲戴氏遗书之二十三孔氏微波榭所刻也戴东原集十二卷自蜀归后刻于经韵楼者也始孔戸部刻戴氏遗书凡十五种凡文已附见声韵考声类表孟子字义疏证者则不再见于文集中葢合诸书爲全集也而论音韵论六书转注论义理之学诸大篇不可不见文集中故愚经韵楼刻辄补入又因丁升衢旁捜得数篇附焉定爲十二卷近日江东人颇得家弦戸诵矣惜牵于家事未能亲校友人臧庸顾明编次失体字画譌误未称善本近日谋一新之以垂久远焉先生初谓天下有义理之源有覈之源有文章之源吾于三者皆庶得其源后数年又曰义理卽覈文章二者之源也义理又何源哉吾前言过矣按先生与方晞原书曰足下好道而肆力古文必将求其本求其本更有所谓大本者大本旣得矣然后曰是道也非艺也如马班韩柳诸君子之文恶覩其非艺欤先生于性与天道了然贯澈故吐辞爲经如句股割圜记三篇原善三篇释天四篇法象论一篇皆经也其他文字皆厚积薄发纯朴高古如造化之生物官骸毕具枝叶并茂尝言做文章极难如阎百诗极能核而不善做文章顾宁人汪钝翁文章较好吾如大鑪然金银铜钖入吾鑪一铸而皆精良矣葢先生合义理核文章爲一事知无所蔽行无少私浩气同盛于孟子精义上驾乎康成程朱修辞俯视乎韩欧焉经义十八首吴江任上舍所抄赠也此虽先生余事然名家未有能过之者江明经受而读之以爲得未曾有姚刑部姬传与秦小岘书言归震川集当附刻经义余谓如震川及先生经义皆当附于文集也记先生言王云劬文得徐思旷深处又云云劬所选明文冶便是时文之谱又曾言文有二种一则题如大坚石作者用大于石之铁椎一椎粉碎此一奇也一则用口气一吹嘘便使大石輭如绵飞舞空中飘堕无迹如吾此作是也因取天下之言性一章题文相示至今犹仿僾当日音响云璇机玉衡虞夏书观天之噐自汉以后失其传而先生神晤于四千年之下卽详其制于原象弟四章令善读者可构造矣曾自指点巧匠爲之藏于孔戸部家戸部又曾命工仿造将来有读遗书而作仪噐者当知法物之尚存也地图先生之所制也丙戌见先生自画地图白纸红格每格方减寸许画方计里用晋裴秀法而里数之远近卽可计北极之高下凡直省府厅州县方乡四至八到无少差误彼时未临摹今日想此不可得先生令子在时曾索此物荅书云俟临写自赍至巫山今向中孚求之绝无此物记先生云地图画三副一赠朱六先生卽文正公一赠某一自存今将寓书文正令嗣求之或丁升衢家有之亦未可知也先生言爲古文当读檀弓余好批檀弓朋侪有请余评点者必爲之评点想休歙间其本子犹有存焉者也先生言阎百诗能核而不能做文章顾亭林文章较胜先生言方望溪释礼经之文多不似说礼语言其说春秋较善先生言钱辛楣五礼通中说话多有似是处先生言朱子四书注大学开卷说虚灵不昧便涉异学云以具衆理应万事尤非理字之恉中庸开卷性卽理也如何说性卽是理论语开卷言学可明善以复其初复其初出庄子绝非孟子以扩充言学之意先生言读史方舆纪要只是大体好细处未能尽善先生言欲知山之脉络只看水之去来水无有不依山脉者也先生言精神好时勾股割圜记三篇不必要注便就本文可以了然先生言爲学须先读礼读礼要知得圣人礼意先生言周易当读程子易传先生言郑康成之学尽在三礼注当与春秋三传并重先生言学贵精不贵博吾之学不务博也先生言知得十件而都不到地不如知得一件却到地也先生言总须体㑹孟子条理二字务要得其条理由合而分由分而合则无不可爲先生言明之王文成亦只是借讲学以自韬晦成功不居之意也先生言孟子必有事焉而勿正心勿忘勿助长也正心二字不可强爲之说依吾说正心二字便是忘字离爲二字而亡譌正乃字之误也必有事焉而勿忘下复举勿忘者古人每多此文法按此确不可易旣勿忘矣又须勿助长忘与助长二弊各有所偏不忘则又虑其助长故顿跌言之谓虽勿忘却又不可助长也如诗云江有汜不我以矣必再言不我以而后可言其后也悔谓始虽如此而终不如此也凡诗之复句多此文法先生言阎百诗善读书百诗读一句书能识其正面背面先生谓考工记图旣成后来干隆某年所上江西大钟正与余说合先生言大国手门下不出大国手二国手三国手门下敎得出大国手先生言守一说之确者终身不易乃是先生言唐以前师弟道重宋人言学尚有汉人师弟之意癸未初见先生以春秋改元卽位考三篇付抄云春秋一经余欲做此种文字数十篇便令大义毕举癸未先生言尚书今文古文考此篇文字却订眞文集中诗生民解本出毛郑诗正先生曾爲余言可取出修改入于文集刻文集十二卷时因入诸卷五而不敢修改一字也其诗摽有梅解亦取诸诗经补注毛郑诗考正初名诗补传先生言唐初汉时书籍存者尚多作正义者不能广爲搜罗得所折衷于春秋专取杜预于易专取王弼于尚书专取孔安国遂使士人所习不精卽三礼用郑注矣而其疏纰缪不少亦只可有四五分也先生言水经注水流松果之山钟伯敬本山譌作上遂连圈之以爲妙景其可笑如此松果之山见山海经先生言司马相如封禅文颜色如天上云霞竒丽绝忆于庚寅夏铨授贵州玉屏县先生自汾阳寄以书今失其手迹大略云玉屏之地当五岭起处今不记其详又云想风气未开未必不可施敎化也余乃于辛卯旋以诖误罢由今思之有负先生言多矣先生少时学爲古文摘取王板史记中十篇首项羽本纪有信陵君列传货殖传其他题记忆不淸皆密密细字评其结搆用意用笔之妙郑炳也先生曾借读今闻孔戸部以此授长子伯诚爲读本伯诚虽亾书犹在也先生言江右风水好在鄱阳湖一聚先生言割圜全体只吃一杯茶时洞然了澈先生言割圜上二篇成下一篇难做却取太史公信陵君列传玩味一畨遂成下篇先生言人须养神若精乃是粗东西耳先生言书年代畧旧便有些子好处先生言宋本不皆善有由宋本而误者先生言刘耕南小文章好大文章不好戴东原集戴东原集卷第二戴东原集卷弟二四库馆纂修官翰林院庶吉士戴震譔明堂考三朝三门考匠人沟洫之㳒考乐器考记冕服记皮弁服记爵弁服记朝服记玄端记㴱衣记中衣裼衣襦褶之属记冕弁冠记冠衰记括髪免髽记绖带记缫借记捍决极明堂考明堂㳒天之宫五室十二堂故曰明堂月令中央大室正室也一室而四堂其东堂曰靑阳大庙南堂曰明堂大庙西堂曰总章大庙北堂曰玄堂大庙四隅之室夹室也四室而八堂东北隅之室玄堂之右夹靑阳之左夹也其北堂曰玄堂右个东堂曰靑阳左个东南隅之室靑阳之右夹明堂之左夹也其东堂曰靑阳右个南堂曰明堂左个西南隅之室明堂之右夹总章之左夹也其南堂曰明堂右个西堂曰总章左个西北隅之室总章之右夹玄堂之左夹也其西堂曰总章右个北堂曰玄堂左个凡夹室前堂或谓之箱或谓之个两㫄之名也古者宫室恆制前堂后室有夹有个有房惟南向一面明堂四面闿达亦前堂后室有夹有个而无房房者行礼之际别男女妇人在房明堂非妇人所得至故无房宐也王者而后有明堂其制葢起于古远夏曰世室殷曰重屋周曰明堂三代相因异名同实与明堂在国之阳祀五帝听朔会同诸侯大政在焉夏曰世室世世弗坏或以意命之也殷曰重屋阿阁四注或以其制命之也周人取天时方位以命之东靑阳南明堂西总章北玄堂而通曰明堂举南以该其三也四正之堂皆曰大庙四正之室共一大室故曰大庙大室明大室处四正之堂中央尔世之言明堂者有室无堂不分个夹失其传久矣三朝三门考宗庙作宫于路之东社稷设坛壝于路之西凡朝君臣咸立于庭朝有门而不屋故雨霑衣失容则辍朝天子诸侯皆三朝则天子诸侯皆三门欤礼说曰天子五门皋库雉应路诸侯三门皋应路失其传也天子之宫有皋门有应门有路门路门一曰虎门一曰毕门不闻天子库门雉门也诸侯之宫有库门有雉门有路门不闻诸侯皋门应门也皋门天子之外门库门诸侯之外门应门天子之中门雉门诸侯之中门异其名殊其制辨等威也天子三朝诸侯三朝天子三门诸侯三门其数同君国之事侔体合也朝与门无虚设也君臣日见之朝谓之内朝或谓之治朝或谓之正朝在路门外庭记或谓之外朝与路庭之朝连文爲外内也狱蔽讼及询非常之朝谓之外朝在中门外庭以㷼以射及图宗人嘉事之朝谓之㷼朝在路庭聘礼曰公出送宾及大门内周官司仪曰出及中门之外庙在中门内明矣记曰㫺者仲尼与于蜡宾事毕出游于观之上蜡之飨亦祭宗庙庙在雉门内故岀而至观也春秋桓宫僖宫灾火自司铎踰公宫至桓僖二庙庙迩公宫也季桓子至御公立于象魏之外立当远火也春秋谷梁氏传曰礼送女父不下堂母不出祭门诸母兄弟不出阙门庙门谓之祭门观谓之阙亦谓之象魏诸矦设于雉门是以雉门谓之阙门天子葢设于应门阙门在外祭门在内不出阙门者得出祭门者也春秋左氏传曰闲于两社爲公室辅以朝廷执政所在爲言宐系君臣日见之朝社在中门内明矣其他书传可证宗庙社稷在中门内路门外之左右者甚众略举五事明之匠人沟洫之㳒考一夫百畞田首有遂夫三爲屋遂端则沟屋三爲井沟在井闲也井十爲通沟端则洫通十爲成洫在成闲也十成爲终洫端则浍十终爲同同薄于川浍在同闲也南畞而耕纵遂横沟纵洫横浍纵川横东畞而耕横遂纵沟横洫纵浍横川纵绝大爲之浍非人爲之川诗曰南东其畞因川制田欤成方十里洫十有一计其田畔竟十里者二十凡三万六千丈从郑君说三十六井治洫葢九夫共治千丈同方百里浍十有一计其田畔竟百里者二十凡三十六万丈从郑君说三千六百井治浍葢九夫共治百丈浍㴱于洫近倍大于洫三倍有半水强㑴败隤高就下治之难易浍十倍洫先王不使出赋税之民治洫与浍而爲㳒令民治洫浍者当其赋税故农政水利之大皆君任之非责之民及其失也竭民之力毕以供上于是洫浍不治井田所繇废也中原膏土雨爲沮洳水无所泄旸爲枯尘水无所畱地不生毛赋减民竆上下交病矣乐器考庭中乐县之位以磬爲首四面县谓之宫县东西二面各以次南陈磬十六枚一虡其南钟十六枚一虡其南鑮爲一虡鑮如钟而大奏乐以鼓鑮爲节其南鼔东方者在阼阶之东西方者在西阶之西南北二面各直阼阶之西以次西陈磬其西钟其西鑮鼓又在鑮西直西阶之东诸侯厺南一面谓之轩县亦曰曲县卿大夫厺南北二面谓之判县有钟磬无鑮士县于阶闲或于东方谓之特县诸侯之卿大夫半天子之卿大夫西县钟东县磬士亦半天子之士县磬而巳凡县钟磬虡有二八谓之堵钟磬各一堵谓之肆东方曰笙磬笙钟西方曰颂磬颂钟鼗在颂磬之西宾至摇之以奏乐仪礼有朔鼙应鼙鼙者小鼓与大鼓爲节鲁鼓薛鼔之图圜者击鼙方者击鼓后世不别设鼙以击鼓侧当之作堂下之乐先击朔鼙应鼙应之朔者始也所以引乐故又谓之之言引也朔鼙在西置鼓北应鼙在东置鼓南东方诸县西向西方诸县东向故也凡乐器龡者近堂击者远堂竽笙埙籥箫篴管倚于堂龡者执之以龡位当在阶前周礼笙师掌敎舂牍应雅牍应雅三器祴乐用之宾醉而岀奏祴夏以此三器筑地爲之行节郑康成曰笙师敎之则三器在庭可知矣虞夏书戛击鸣球搏拊琴瑟以咏明堂位记曰拊搏玉磬揩撃大琴大瑟中琴小瑟四代之乐器也戛击揩击字异音义同揩谓敔击谓柷鸣球玉磬同谓石磬古人于石之美者多以玉名商颂特言依我磬声犹䕫之专言予击石拊石说者谓别有玉磬而在堂上非也惟琴瑟声轻宐从歌声在堂上余皆堂下之器博拊拊搏倒文周礼谓之拊大师帅瞽登歌令奏击拊下管播乐器令奏鼓小师登歌击拊下管击应鼓应鼓应鼙也拊形如小鼓以韦爲之充之以穅击拊瞽乃歌故曰令奏击拊奏谓歌诗也鼓管乃作故曰令奏鼓奏谓龡管也拊与柷敔皆宐在庭不得于堂上有之歌者在上䝿人声也下特言管乃及众乐䝿人气也堂上堂下乐大致可知者如此记冕服虞夏书帝曰予欲观古人之象日月星辰山龙虫作会宗彝藻火粉米黼黻絺绣以五采彰施于五色作服郑氏曰宗彜谓虎蜼也宗庙之中郁尊虞夏以上葢虎彜蜼彞而巳自日月至黼黻凡十二章天子以饰祭服此绣与缋各六衣用缋裳用绣考工记曰画缋之事靑与白相次也赤与黑相次也玄与黄相次也郑氏以爲缋之次记又曰靑与赤谓之文赤与白谓之章白与黑谓之黼黑与靑谓之黻郑氏以爲绣之次周官经祀昊天上帝则服大裘而冕祀五帝亦如之亯先王则衮冕亯先公飨射则鷩冕祀四望山川则毳冕祭社稷五祀则希冕祭羣小祀则玄冕郑氏曰王者相变至周而以日月星辰画于旌旗所谓三辰旂旗昭其明也而冕服九章登龙于山登火于宗彝九章初一曰龙次二曰山次三曰虫次四曰火次五曰宗彞次六曰藻次七曰粉米次八曰黼次九曰黻则衮之衣五章裳四章凡九也鷩画以雉谓虫也其衣三章裳四章凡七也毳画虎蜼谓宗彞也其衣三章裳二章凡五也希衣一章裳二章凡三也玄者衣无文裳刺黻而巳是以谓玄焉凡冕服皆玄衣纁裳服章之次经无明文郑君合校尙书周官左氏春秋而爲是说余以谓周之祭服宗庙所用九文而止耳至于郊祀何必废古之十二章不用也玉藻记曰天子玉藻十有二旒前后䆳延龙卷以祭郊特牲记曰祭之日王被衮以象天戴冕璪十有二旒则天数也礼文虽阙天子郊祀衮冕见于此矣衣之举衮犹裳之举黼黻皆以其文特显而龙章爲至焕则加日月于上无嫌以衮目之大裘不言衮其余冕服不言裘互文䥘见也玉藻正义刘氏曰六冕之裘皆黑羔裘也余以谓祭服自天子至于士同羔裘与裘之裼衣以玄旧说曰大裘之冕葢无旒司裘疏引郑志大裘之上有玄衣与裘同色而以爲其服无章失其传也记称大裘不裼其有裼衣而加裘明矣是故冕服十有二章缫十有二旒是爲大裘之冕冕服九章缫九旒谓之衮冕冕服七章缫七旒谓之鷩冕冕服五章缫五旒谓之毳冕冕服三章缫三旒谓之希冕冕服一章在裳谓之玄冕无旒周官经公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自希冕而下如子男之服卿大夫之服自玄冕而下如孤之服经递言相如明冕服之章冕缫之旒不异也凡诸侯受爵命于王王赐之服因得以如其命数自爲之所谓裨冕其以事受裦赐则有裦衣不过衮冕觐礼侯氏裨冕又天子衮冕负斧依玉藻记曰诸侯玄端以祭裨冕以朝郑氏孙氏皆读端爲冕郑氏曰诸侯非二王后其余皆玄冕而祭于已孙叔然曰玄冕祭服之下也其祭先君亦裨冕矣余以谓王之大祭服大裘衮冕中祭服鷩冕毳冕小祭服希冕玄冕亯先公亦大祭而鷩冕何也士虞礼记曰尸服卒者之上服天子庙亯尸服有衮冕鷩冕之殊则天子不敢一服衮冕诸侯君其国宐得伸上服然尸服有弁冕之殊者亦不敢一服裨冕可知也冕爵弁之衣皆玄抑当云玄衣以祭乎凡朝祭之服上衣下裳幅正裁故冕服曰端冕朝服曰委端裳前三幅后四幅䙅辟积无数所谓帷裳者也前后不合有衽以揜之交裁如㷼㞑而后垂记皮弁服天子日视朝皮弁服诸侯以爲视朔之服凡诸侯相朝聘亦如之记曰三王共皮弁素积士冠礼皮弁服素积缁带素韠旧说曰其衣十五升布此据诸侯朝服以爲言殆非也玉藻记曰君衣狐白裘锦衣以裼之士不衣狐白又曰锦衣狐裘诸侯之服也论语曰素衣麑裘狐白裘麑裘郑氏皆以皮弁服爲之上衣记不云乎以帛里布非礼也然则皮弁服之衣以素明矣异于重素者其领缘采也郊特牲记曰祭之日王皮弁以听祭报天子诸侯前祭亲听誓命及待白祭事其裘葢黼裘故曰惟君有黼裘以誓省大裘非古也郑氏谓黼裘以羔与狐白襍爲黼文天子之黼裘皮弁服诸侯朝服欤记爵弁服周之制大夫以上冕士爵弁皆丝衣所谓纯服士冠礼爵弁服纁裳纯衣缁带韎韐韎韐緼韨也冕服赤韨士昏礼主人爵弁纁裳缁袉士弁而亲迎然则大夫以上亲迎裨冕欤或曰袉亦韠之异名也论语加朝服袉绅是也葢不可一同祭服之韨故以相别异耳檀弓记曰天子之哭诸侯也爵弁䊷衣言虽非临其丧必爲之变也聘礼君使卿韦弁郑氏曰其服葢韎布以爲衣而素裳周官经凡兵事韦弁服郑氏曰以韎韦爲弁又以爲衣裳如郑君说色取于韎无明文葢傅合春秋传言之诗称韎韐有奭以作六师左氏春秋韎韦之不注卽韎韐矣爵弁服礼又谓之玄服记朝服诸侯日视朝缁衣十五升布而积素裳是谓朝服大夫以爲祭服其冠委貌所谓冠弁也王服以田㷼养老亦如之士冠礼主人玄冠朝服缁带素韠特牲馈食礼其祭也宾及兄弟皆朝服玄冠缁带缁韠经于士之朝服言玄冠士以冠异于大夫以上弁也玉藻记曰羔裘豹饰缁衣以裼之郑氏以羔裘爲卿大夫之朝服惟豹衳与君异毛诗曰古者素丝以英裘言织之爲紃施诸缝中者也记玄端玄端玄冠士以爲祭服特牲馈食礼主人冠端玄是也士冠礼曰服玄冠玄端爵韠奠挚见于君又曰玄端玄裳黄裳襍裳可也王藻记曰韠君朱大夫素士爵韦郑氏以爲玄端之韠因而推次其裳色则天子诸侯玄端朱裳大夫素裳天子诸侯冕服赤舄素积白舄玄端黑舄凡冕服皆舄大夫士爵弁纁屦素积白屦玄端黑屦素积者皮弁服朝服同也大夫士听私朝玄端世子之记曰若内竖言疾则世子亲齐玄而养于此见玄端玄冠诸侯以下齐服也玄端之裘葢羔裘狐靑裘麛裘士入庙宐羔裘天子诸侯玄端以居狐靑裘欤故玉藻记曰君子狐靑裘豹褎玄绡衣以裼之麛裘靑豻褎绞衣以裼之绞衣则非用之皮弁服者大蜡皮弁素服或绞衣麛裘乎丧用鹿裘无衳檀弓记曰练鹿裘衡长衳衳裼之可也谓练而爲裘视初丧横广之又长之有衳饰又可加以裼衣郑氏以爲鹿裘之裼衣亦以绞绞苍黄色也绡者绮属则天子诸侯玄端以缯可知也士玄端若㴱衣狐黄及襍裘宐无不可用之论语黄衣狐裘旧说息田夫黄衣黄冠而祭之裘也诗狐裘黄黄玄端㴱衣之裘也记㴱衣㴱衣连衣裳杀幅而不积郑氏曰㴱衣连衣裳而纯之以采者素纯曰长衣有表则谓之中衣诗麻衣如雪言㴱衣也此其纯采者布纯亦曰麻衣大祥素缟麻衣是也公子爲其母及妻练冠麻衣縓缘郑氏以爲如小功布㴱衣记曰具父母大父母衣纯以缋具父母衣纯以靑如孤子衣纯以素曲礼曰爲人子者父母存冠衣不纯素孤子当室冠衣不纯采论语曰君子不以绀緅饰古者布幅广二尺有二寸谓之中量凡削幅减寸者二齐亦寸衣裻左右终幅属袂终幅减削幅中人之手八寸是其度也长衣中衣过之揜尺袂之围四尺四寸自胡下杀而前袂末谓之衳围二尺四寸规胡下剡衣之幅记曰袂圜以应规又曰袼之高下可以运肘袼胡下也剡之要中之围七尺二寸所谓㴱衣三衳也裳以布六幅幅分之尺一寸正者八减削幅则八九七尺二寸与衣相属㫄属交裁杀幅一端二寸一端二尺在下减削幅则尺八寸杀而上如是者四是爲㴱衣之衽所谓衽当㫄也衣裳之左前后续右有曲裾钩之故曰续衽钩邉合十二幅则下齐丈四尺四寸倍于要中衣交领谓之袷广二寸缘谓之纯纯邉谓之綼裳下缘谓之緆与纯袂广各寸半记中衣裼衣襦褶之属中衣凡丝衣以素其余以布郊特牲记曰绣黼丹朱中衣大夫之僭礼也尔雅黼领谓之襮孙叔然曰绣刺黼文以褗领诗素衣朱襮是也言丹朱以爲纯襦君朱大夫纁凡襦褶之属其外中衣中衣之外上衣若裘则有裼衣裼衣之外上衣夏则絺绤之外上衣近体襌衣曰明衣玉藻记曰裘之裼也见美也弔则袭不尽饰也君在则裼尽饰也服之袭也充美也是故尸袭执玉龟袭无事则裼弗敢充也郑氏曰裼者免上衣见裼衣凡当盛礼者以充美爲敬非盛礼者以见美爲敬礼尙相变也凡袒裼者左论语当暑袗絺绤必表而出之无上衣曰袗记曰振絺绤不入公门表裘不入公门袭裘不入公门然则固有不服上衣而袗絺绤表裘者矣犬羊之裘不裼不文饰也不裼则有虽裘而不以衣裼之者矣君子之于亵葢亦无嫌质略也记冕弁冠王之冕缫旒五采十有二就诸侯三采九就就皆有玉如其采延前圜垂旒后方故记曰冕而前旒所以蔽明也周官经王之五冕皆玄冕朱里延纽五采缫十有二就皆五采玉十有二玉筓朱纮诸侯之缫斿九就珉玉三采其余如王之事缫斿皆就实六冕而曰五冕者陈采就玉之数止于五也亦以见服自十二章至一章而六冕缫自十二旒至三旒而五其一冕无旒也槩举诸侯又申之曰缫斿皆就者明九旒至于三旒其就数九公侯伯子男无降同也延有纽自延左右垂筓贯之以爲固纮以组自颐屈而上左右属之筓垂其余凡冕弁筓有筓者纮记曰天子冕而朱纮诸侯冕而靑纮士冠礼皮弁筓爵弁筓缁组纮纁邉旧说以爲卿大夫冕弁之纮葢与士同古之爲冠者辟而缩缝所以覆乎前后谓之冠其下围发际者自前而后及项有以结之缺而不周谓之缺亦曰缺项士冠礼缁布冠缺项靑组缨属于缺是也郑氏曰隅爲四缀以固冠谓上与冠爲固也记曰大古冠布齐则缁之又曰大白冠缁布冠皆不𬎼委武玄缟而后𬎼然则古者冠无武缺项武之始也是以惟缁布冠有之后王之制㳒大古冠以爲丧冠而吉冠辟积无数易之以衡缝有冠卷而厺缺项冠卷谓之武或谓之委缨以组二属于武结颐下旣缨饰以緌玉藻记曰玄冠未组缨天子之冠也缁布冠绩緌诸侯之冠也玄冠丹组缨诸侯之齐冠也玄冠綦组缨士之齐冠也缟冠玄武子姓之冠也缟冠素纰旣祥之冠也垂緌五寸惰游之士也玄冠缟武不齿之服也居冠属武自天子下达有事然后緌属武者缨也不言缨以緌见之故省其文也凡吉冠内縪䏈武上冠之异于弁者左右不合故有纰弁则左右合而会之所谓如覆杯矣于其会也饰之以玉诗言会弁如星者也无冠筓而冕弁有筓筓所以贯之于其左右是以冠无之凡无筓者缨周官经六冕之下韦弁皮弁冠弁王之皮弁会五采玉璂象邸玉筓诸侯及卿大夫之韦弁皮弁各以其等爲之郑氏曰冠弁委貌又曰或谓委貌爲玄冠余以谓冠弁之名则弁而非冠也汉舆服志言委貌皮弁同制晋语范文子退朝武子击之以杖折委筓委之有筓其爲弁制明矣然则委貌玄冠异也朝服大夫以上委貌士玄冠与庄周书称孔子冠枝木之冠陈用之援以证章甫之邸木犹皮弁之邸象以是言之有虞氏之皇夏后氏之收殷之冔皆冕属也夏之牟追殷之章甫周之委貌皆弁属也记言周弁殷冔夏收此以明夏殷之礼士得服冕记曰天子之冕朱绿藻十有二旒诸侯九上大夫七下大夫五士三是也周制士爵弁而大夫以上冕士玄冠而大夫以上委貌始冠缁布冠自诸侯下达不遗古初也天子始加玄冠用士服也记曰大夫冕而祭于公弁而祭于已士弁而祭于公冠而祭于已言助祭于君者孤希冕卿大夫玄冕士爵弁其家祭则降焉郑氏谓爵弁而祭于已惟孤耳余以谓少牢馈食大夫之祭也主人朝服不言冠其冠委貌则委貌之爲弁亦一证也特牲馈食主人冠端玄则士玄冠以祭之证也周官经无爵弁郑氏谓爵弁制如冕殆非也陈用之曰或曰爵弁卽韦弁耳韦其质也爵其色也斯言葢近之诸侯于其国祭服不降君之礼也大夫士不敢伸其服臣之礼也记冠衰斩衰三升三升有半丧服斩衰凡二等是其也冠六升旣虞卒哭受以成布六升冠七升小祥受以功衰七升涷布爲冠八升所谓练冠也齐衰四升冠七升其受也衰七升冠八升练而受衰八升冠九升丧服降而疏衰者凡二等三秊期有其所以爲冠衰也葢无齐衰五升冠八升其受也衰八升冠九升齐衰六升冠九升无受丧服疏衰之正凡二等是其也大功八升冠十升无受丧服殇大功是也大功九升冠十一升三月受以小功衰十一升冠十二升丧服大功之正也小功之繐四升有半丧服谓之繐衰冠八升旣葬而除之小功冠衰十升无受丧服殇小功是也小功冠衰十一升其卽葛也因其故衰丧服小功之正也闲传曰斩衰三升齐衰四升五升六升大功七升八升九升小功十升十一升十二升总麻十五升厺其半有事其缕无事其布曰总葢合冠衰受而举其杀之等有如此说礼者求之立文所指而不得于是别爲义服之目斩衰合正服爲二齐衰以下合降服正服爲三按诸丧服经无有也丧服诸侯爲天子臣爲君次之子爲父之后其后则又有父爲长子妻爲夫之文独以爲三升有半不与前后同三升非礼意也略举一端亦足以明矣凡言衰者以衰名衣也其制缀于衣之外当膺曰衰长六寸博四寸衣阙其领际谓之阔中左右各四寸辟领谓之适广四寸合左右与阔中凡尺有六寸出于衰六寸负版广尺有八寸出于适寸衣自阔中而下二尺有二寸与袂等属袂终幅衳尺二寸衣带下尺所以掩裳上际也左右衽后垂同二尺有五寸上正尺㷼㞑尺五寸所以掩裳之前后际者也裳前三幅后四幅异于吉服之裳者幅三辟之以爲要缝丧服记曰凡衰外削幅裳内削幅幅三袧是也又曰若齐裳内衰外言缉之亦如其削幅矣妇人之衰不殊裳则无带下无垂衽丧冠广二寸右辟三总小功左辟皆缩缝锻而弗灰斩衰绳缨齐衰以下布缨总澡之旧说以爲丧冠缨武共材余以谓丧冠大古冠之遗也葢无武其属之冠以绳若布自额而后交于项及耳垂爲缨也是之谓缨条属冠前后出其下反屈縪于外故曰外縪所谓厌冠者也于男子冠妇人则有筓故丧服小记曰箭筓终丧三秊齐衰恶筓以终丧丧服记曰恶筓有首以髽传曰恶筓者栉筓也记又曰子折筓首传曰折筓首者折吉筓之首也吉筓者象筓也箭筓长尺吉筓尺二寸祥之祭缟冠丧服小记曰除成丧者朝服缟冠是也旣祥而缟冠素纰所谓素缟诗称庶见素冠者也故玉藻记曰缟冠素纰旣祥之冠也皇氏义疏爲之说曰祥祭之时以素爲冠以缟爲纰纰得冠名故云缟冠祥祭之后以缟爲冠以素爲纰亦纰得冠名而云素冠按之诗礼或然矣禫之祭玄冠旣祭而纤冠凡主人未没丧则子虽除不纯吉故玉藻记曰缟冠玄武子姓之冠也如皇氏说则缟亦纰欤记括发免髽丧之括发谓麻束发也始有丧厺冠矣二日又厺筓纚于是不复用吉时之总而以麻代之使发不至于散而巳矣故檀弓记曰袒括髪厺饰之甚也麻者未爲布之名也是以丧服小记曰斩衰括发以麻爲母括髪以麻免而以布言于免则布束发易其麻也丧之免也厺冠者之所服也故齐衰以下免虽斩衰旣成服不括髪启殡至虞卒哭免君弔主人宐变虽不当免时必免朋友皆在他邦爲之主袒免襍记曰非从柩与反哭无免于堩丧服小记曰远葬者比反哭者皆冠及郊而后免反哭又曰旣葬而不报虞则虽主人皆冠及虞则皆免此用免之可考者其制不见于传记郑氏曰旧说以爲免象冠广一寸又援括发以麻免而以布之文而曰此用麻布爲之状如今之着幧头矣自项中而前交于额上却绕紒也郑君不解麻之所以代总而言㪅加麻于首失其传欤妇人当男子括发免则髽齐斩之髽皆布总丧服小记曰男子冠而妇人筓男子免而妇人髽其义爲男子则免爲妇人则髽言髽一视括髪免之节其有筓厺筓一视厺冠之节也郑氏曰厺纚而紒曰髽如今妇人露紒其象也此葢得之又曰斩衰括髪以麻则髽亦以麻以麻者自项而前交于额上却绕紒如着幧头然此亦由不解括发之麻所以代总故又推之髽而失之记绖带丧服斩衰苴绖其大两指围扼九寸麻本自右交于左而在下五分其绖厺一以爲齐衰之经五分齐衰之绖厺一以爲大功之绖其绖也皆缨经惟中殇大功不缨绖五分大功之绖厺一以爲小功之绖五分小功之绖厺一以爲总麻之绖受服五分其麻绖厺一以爲葛绖凡绖带之杀五分其首绖厺一以爲要绖要绖者带也齐大功牡麻绖皆有本自左加于右之上总小功牡麻本大功以上散带垂至成服而纠之殇之带不纠垂丧服小记曰下殇小功带澡麻不绝本诎而反以报之然则长殇小功之带澡麻本不纠垂也闲传日旣虞卒哭厺麻服葛葛带三重小祥男子除乎首妇人除乎带所谓除丧者先重者也妇人之带不散麻不受以葛故檀弓记曰妇人不葛带男子又有绞带丧服传曰绞带者绳带也齐衰以下布带记缫借缫之形制各如其玉上玄下纁聘礼记曰皆玄纁是也葢如冕上覆之玄表纁里矣郑氏谓以韦衣木经无明文缫之厚亦与玉等而施采焉上下无所用采也系用五采组爲之无事则系玉藏于椟故聘礼记云系长尺绚组缫借之说郑注及诸家义疏皆未明以其施采谓之缫以其承玉故曰缫借而不可名之爲借葢借玉者有不必缫也束帛加璧束帛加琮则束帛爲之借矣故觐礼记云奠圭于缫上不云于借上聘礼记云凡执玉无借者袭不云无缫椟以藏玉缫以承玉缫则受命反命皆执于君前故爲之文饰贾人启椟取圭垂缫者非以爲文特解其组系而垂之圭与缫竝呈之也至宰与上介执以授使者皆屈缫敛其垂而倂持之明已不爲仪也使者受而垂缫于君前竝见之亦以爲仪然缫与椟爲类聘亯皆不以缫进故致聘及还玉时皆无垂屈之节然则聘之袭也其时厺缫而又无锦帛等借之亯之裼也虽厺缫而有锦帛等爲之借是以曲礼曰执玉其有借者则裼无借者则袭郑氏兼缫与束帛以解记所谓借本非两说其注聘礼因经特着宾袭上介不袭之文故于上介云不袭者以盛礼不在于已也又缫虽不垂亦非无借之谓故引曲礼以证不当袭于贾人云不言裼袭者贱不裼也此明贱者皆无以裼爲敬之仪是贱者皆袭不必言裼袭也又云缫有组系也明垂者其组系后人误会聘礼注而以垂缫爲有借屈缫爲无借殆失之欤熊氏释曲礼注以爲上明宾介二人爲裼袭圭璋特巳下又明宾主各自爲裼袭谓朝时用圭璋特宾主俱袭行亯时用璧琮加束帛宾主俱裼亦是也语简而得郑意孔沖远襍各说反滋疑惑典瑞之五采五就三采三就二采再就皆谓一采帀爲就二采一就则谓二采合成一帀故曰一就也聘礼记之三采六等谓三采爲三就者重之则六等然则五采五就重之则十等二采再就重之则四等二采一就重之则二等典瑞言其就不言其等聘礼记言其等不言其就合之乃全熊氏孔氏贾氏皆混就与等爲一故徒滋疑惑记捍决极凡射左设鞴捍右施决设极捍也者臂鞴也捍谓之拾拾谓之遂礼大夫与士射袒纁襦君在大夫射则肉袒公袒朱襦皆旣袒乃设拾故郑氏曰以韦爲之着左臂所以蔽肤敛衣也决也者引弦彄也诗刺童子佩韘毛传以韘爲玦内则记言右佩玦捍是其据证也许叔重说文解字曰韘射决也所以钩弦以象骨韦系着右巨指士丧礼决用正王棘若檡棘组系郑氏谓决以韦爲之借然则决皆有韦借及组繋欤极也者所以韬指于弦令不契指也礼朱极三郑氏日以朱韦爲之三者食指将指无名指小指短不用士丧礼则纩极二戴东原集卷弟七戴东原集戴东原集卷第三戴东原集卷弟三四库馆纂修官翰林院庶吉士戴震譔尔雅文字考序尔雅注疏笺补序与王内翰鳯喈书论韵书中字义荅秦尙书蕙田辨诗礼注軓轨轵四字辨尙书考工记锾锊二字与卢侍讲召弓书再与卢侍讲书荅江愼修先生论小学书书小尔雅后六书论序尔雅文字考序右故训之书其传者莫先于尔雅六之赖是以明也所以通古今之异言然后能讽诵乎章句以求适于至道刘歆班固论尙书占文经曰古文读应尔雅解古今语而可知葢士生三古后时之相厺千百秊之久视夫地之相隔千百里之远无以异㫺之妇孺闻而辄晓者㪅经学大师转相讲授而仍畱疑义则时爲之也余窃谓儒者治经宐自尔雅始取而读之殚心于玆十秊是书旧注之散见者六家犍爲文学刘歆樊光李巡郑康成孙炎皆阙逸难以辑缀而世所传郭注复删节不全郉氏疏尢多疏漏夫援尔雅以释诗书据诗书以证尔雅由是㫄及先秦巳上凡古籍之存者综覈条贯而又本之六书音声确然于故训之原庶几可与于是学余未之能也偶有所记惧过而旋忘录之成袟爲题曰若干卷尔雅文字考亦聊以自课而巳若考订得失折衷前古于尔雅万七百九十一言合之羣经传记靡所扞格姑俟诸异日尔雅注疏笺补序尔雅六经之通释也援尔雅附经而经明证尔雅以经而尔雅明然或义具尔雅而不得其经殆尔雅之作其时六经未残阙欤爲之㫄摭百氏下及汉代凡载籍厺古未遥者咸资证实亦势所必至曩閲庄周书巳而爲之者巳而不知其然语意不可识偶检释故巳此也始豁然通乎其词至若言近而异趣往往虽读应尔雅而莫之或知如周南不可休悤释言庥廕也卽其义豳诗蚕月条桑释木桑桺丑条卽其义小雅悠悠我里释故悝忧也卽其义说诗者不取尔雅也外此转写譌舛汉人传注足爲据证如释言䦧恨也郭氏云相怨恨毛公传小雅兄弟䦧于墙䦧很也郑康成注曲礼很毋求胜很阋也二字转注义出尔雅又苛妎也郭氏云烦苛者多嫉妎康成注内则疾痛苛痒苛疥也义出尔雅凡此遽数之不能终其物用是知经之难明尔雅亦不易读矣丙戌春任君领从以所治尔雅示余余读而善之今又越七载任君官京师犹孜孜是学不巳㪅出其定本属余撰序夫今人读书尙未识字辄目故训之学不足爲其究也文字之鲜能通妄谓通其语言语言之鲜能通妄谓通其心志而曰傅合不谬吾不敢知也任君勤于治经葢㴱病夫后儒凿空之说𡵨惑学者欲使本诸尔雅以正故训故以是学先焉书中考索精详辨据明晢则读其书者固自知之休宁戴震与王内翰鳯喈书承示书尧典注逐条之下辨正字体字音悉准乎古及论故训先征尔雅乃后广汉儒之说功勤而益鉅诚学古之津渉也昨仆偶举篇首灮字引尔雅灮充也仆以爲此解不可无辨欲就一字见考古之难则请终共说以明例孔传灮充也陆德明释文无音切孔沖远正义曰灮充释言文据郭本尔雅桄颎充也注曰皆充盛也释文曰桄孙作灮古黄反用是言之灮之爲充尔雅具其义汉唐诸儒凡于字义出尔雅者则信守之笃然如灮字虽不解靡不晓者解之爲充转致学者疑蔡仲默书集传灮显也似比近可通古说必远举灮充之解何欤虽孔传出魏晋闲人手以仆观此字据依尔雅又密合古人属词之㳒非魏晋闲人所能必袭取师师相传旧解见其奇古有据遂不敢易尔后人不用尔雅及古注殆笑尔雅迂远古注胶滞如灮之训充玆类实繁余独以谓病在后人不能徧观尽识轻疑前古不知而作也自有书契巳来科斗而篆籒篆籀而徒隶字画俛仰失本眞尔雅桄字六经不见说文桄充也孙愐唐韵古旷反乐记钟声铿铿以立号号以立横横以立武郑康成注曰横充也谓气作充满也释文曰横古旷反孔子闲居篇夫民之父母乎必达于礼乐之原以致五至而行三无以横于天下郑注曰横充也疏家不知其义出尔雅尧典古本必有作横被四表者横被广被也正如记所云横于天下横乎四海是也横四表格上下对举溥徧所及曰横贯通所至曰格四表言𬒳以德加民物言也上下言于以德及天地言也集传曰被四表格上下殆失古文属词意欤横转写爲桄脱误爲灮追原古初当读古旷反庶合充霩广远之义而释文于尧典无音切于尔雅乃古黄反殊少精覈述古之难如此类者遽数之不能终其物六书废弃经学荒谬二千秊以至今足下悤奋乎二千秊之后好古洞其原谅不厪市古爲也仆情僻识狭以谓信古而愚愈于不知而作但宐推求勿爲株守例以灮之一字疑古者在玆信古者亦在竝漫设繁言以献震再拜丁丑仲秋钱太史晓征爲余举一证曰后汉书有横被四表昭假上下语检之冯异传永初六秊安帝诏也姚孝廉姬传又爲余举班孟坚西都赋横被六合壬午孟冬余族弟受堂举汉书王莽传㫺唐尧横被四表尢显确又举王子渊圣主得贤臣颂化溢四表横被无竆论韵书中字义荅秦尙书蕙田字书主于故训韵书主于音声然二者恆相因音声有不随故训变者则一音或数义音声有随故训而变者则一字或数音大致一字旣定其本义则外此音义引伸咸六书之假借其例或义由声出如胡字惟诗狼跋其胡与考工记戈胡㦸胡用本义至于永受胡福义同降尔遐福则因胡遐一声之转而胡亦从遐爲远胡不万秊遐不睂寿又因胡遐何一声之转而胡遐皆从爲何又如诗中曰宁莫之知曰胡宁忍子曰宁莫我听曰宁丁我躳曰宁俾我遯曰胡宁瘨我以旱宁字之义传诗者失之以转语之㳒类推宁之言乃也凡故训之失传者于此亦可因声而知义矣或声同义别如蜥易之易借爲变易之易象犀之象借爲象形之象或声义各别如户关之关爲关弓之关㷼㷼之㷼爲㷼国之㷼六书假借之㳒举例可推若夫譌舛相承如诗山有枢字本作櫙乌侯反刺榆之名或不加反音读如户枢之枢则失之矣其或异字异音绝不相通而传写致譌溷淆莫辨如诗月出篇劳心惨兮与照燎绍爲韵而释文七感反正月篇忧心惨惨与沼乐炤虐爲韵抑篇我心惨惨与昭乐藐教虐耄爲韵及北山篇或惨惨劬劳或惨惨畏咎释文反音竝同不知皆懆字之譌也懆采老切愁不安也白篇念子懆懆此一处㚔而未譌释文亦加以七感反之音是直不辨懆惨之爲二字矣陈风歌以讯之与萃爲韵小雅莫肎用讯与退遂瘁退爲韵而释文以音信爲正不知皆谇字之譌也谇告讯问谇音粹讯音信广韵二十一震讯字下云问也告也不知吿之义属谇不属讯入六至不入二十一震也释文于尔雅旣作谇吿也引沈音粹郭音碎㚔而未譌矣又云本作讯音信是直不辨谇讯之爲二字今尔雅注疏本谇字亦与诗同譌而王逸注楚辞引诗谇予不顾后汉书张衡传注引尔雅谇吿也广韵六至谇字下引诗歌以谇止然则此句止字与上句止字相应爲语词凡古人之诗韵在句中者韵下用字不得或异三百篇惟不可休恖恖譌作息与此处止譌作之失诗句用韵之通例得此正之尢稽古所宐详覈考工记搏埴之工郑注云搏之言拍也刘熈释名云拍搏也手搏其上也又云搏博也四指广博亦似击之也则搏当音博不音团而释文团博两音且团音在前是直不辨抟搏之爲二字他如底底疧实寔慉畜之属相习溷淆不可胜数又有本无其字因譌而成字如尔雅之鼀鼀力竹反从圥得声譌而爲鼀遂读起据反方言之錬郭璞音柬曹宪于广雅音谏集韵据郭忠恕佩觿之臆説于一东増錬字引方言则鍊譌而爲錬遂与东同音有字虽不譌本无其音譌而成音如诗有弥济盈有鷕雉鸣鷕从唯得声与弥爲句中韵下复举济盈雉鸣亦句中韵旧音鷕以水反水譌作小遂有以小反之音广韵于是收入三十小改小作沼倂其所由致譌几不可考汉书地里志汝南郡鲖阳孟康曰鲖音纣红反鲖从同得声纣红反之音是也广韵集韵皆收入四十四有与纣同音岂不见红反二字而以爲音纣欤故训音声自汉巳来莫之能考也久无怪乎释经论字茫然失据此则字书韵书所宐审愼不茍也虽旧韵相承其中显然譌谬者宐从订正辨诗礼注軓轨轵四字诗邶风匏有苦叶济盈不濡轨毛氏故训传由辀以上爲轨经典释文曰轨旧龟美反谓车轊头也依传意宐音犯震谓音犯则字当作軓以韵考之不合疑汉时轨軓二字或譌溷莫辨毛君读此诗岂声从轨而义从軓误併二字爲一欤周礼大驭右祭两轵祭軓郑注曰故书轵爲軓爲轨杜子春云当爲轵轵谓两轊也轨当爲軓軓谓车轼前也或读爲簪筓之筓震谓读如筓是也杜君改爲轵与輢内之轵二名溷淆非也以轊释毂端之亦非也后代字书倂字无之考工记辀人軓前十尺郑注曰谓辀軓以前之长也郑司农云䡄谓式前也书或作玄谓是㳒也礼记少仪祭左右轨范郑注曰周礼大御祭两轵祭軓乃飮轨与轵于车同谓轊头也軓与范声同谓轼前也诗匏有苦叶释文辨别之曰案说文云轨车辙也从车九声黾美反軓车式前也从车凡声音犯车轊头所谓轵也相乱故具论之孔沖远于此亦曰少仪与大驭之文事同而字异以范当大驭之軓轨当大驭之轵故竝其文而解其义不复言其字误耳其实少仪轨字误当爲轵也孔君于礼记不言轨乃字误当据诗正义爲定诗传误溷同轨軓二字礼注误溷同轵轨三字而轨字遂有车轊头之说谬也軓者式前轨者车辙轵者车軨者毂末轊者轴末治其名详其制庶可以正譌文交䥘谬说因循矣辨尙书考工记锾锊二字锾锊篆体易譌说者合爲一恐未然也锾读如丸十一铢二十五分铢之十三垸其假借字也锊读如刷六两大半两率选馔其假借字也二十五锾而成十二两三锊而成二十两吕刑之锾当爲锊故史记作率汉书作选伏生大传作馔弓人胶三锊当爲锾一弓之胶三十四铢二十五分铢之十四贾逵说俗儒以锊重六两此俗儒相传譌失不能覈实脱厺大半两言之说文云北方以二十两爲锊正合三锊葢脱厺三字与卢侍讲召弓书大戴礼记刻后印校俗字太多恐伤坏版姑正其甚者不能尽还雅也所有误字曏未覈岀如傅注谓俎豆传及食之等谓譌作男食譌作嗜环旋也旋譌作短曾子本孝注处安易之道之譌作也曾子天圆注山川言牲互文牲因正文譌作牷互文譌作玄之子张问入官注缫瑱之设瑱譌作须盛德注礼察曰譌作祭礼曰诸侯迁庙注未卽吉吉譌作吿孙郑等改鞠衣鞠譌作袆又云一命㞡衣者云譌作下少闲注污洼也洼譌作㴱朝事致饔旣饔雍䥘见凡此类卽就印本改正又傅有司参夙兴端冕注参职谓三月朝也下案云注职字疑衍是疑参与三月嫌文或别有意也然古人立文絶无有如此者在内则爲三月之末择日以子见于父此见之南郊亦三月时事正文当作有司亝夙端冕注文当作亝夙谓三月朝也明嘉靖癸巳袁氏依宋本重刊之大戴礼记齐皆作亝后人不识古字遂譌作参而夙字不可通于下加兴字魏书李彪传引此作有司齐肃端冕无兴字其窜误无疑注乃倂夙字譌作职字形转写之谬前改正者皆是也凡例末一条云又有虽俗字而其来巳久魏晋六朝皆用之如准之作准杀之作煞陈之作阵景之作影亦皆不改震之愚窃以爲景与影今异字异音古通用景葛洪始加彡作影义有可通无妨后人滋益准字虽魏书有云欲知其名淮水不足非避寇莱公讳然许叔重在汉时作说文解字序云诡㪅正文乡壁虚造不可知之书变乱常行猥曰马头人爲长人持十爲斗虫者屈中也苛之字止句也皆不合孔氏古文谬于史籒怪旧而善野言则魏书之称淮水不足设许氏见之必且讥爲野言者也苟害六书之义虽汉人亦在所当改何况魏晋六朝此书中仍有未尽俗谬者准准杀煞陈阵参互见宐使之画一以免学者滋惑震愚昧径行改易其存疑未敢改者夏小正初岁祭耒始用畅也其曰初岁云者畅也者终岁之用祭也言是月始用之也细绎文义正月所系之事他处不言初岁至此独言初歳故解之曰畅乃终一岁所用之于祭而用之自是始惟其爲终一岁之所用故曰初岁以见终岁皆用之譌作其曰初云尔巳不可通又移就下言是月句失其伦欠缇缟下何以谓之小正以着名也尔雅疏连引此文本系此处无疑朱子移置篇题之下以是爲解小正二字究无所发明古人必不用此赘文以解篇题合综前后何以谓之凡两见以四字爲句前雉震呴条正月必雷雷不必闻惟雉爲必闻中闲用何以谓之设问申之曰雷则雉震呴相识以雷此云小正以着名也乃申上缇先见者也又与后文有见稊而后始收是小正之序也小正之序时也皆若是也可参观名者命之也小正以着名者谓小正立言之体以缇着而先见故不曰缟缇而名其物候曰缇缟着卽动而后着之着谨陈鄙见惟有道正之再与卢侍讲书厺冬刻就屈原赋注属舍弟印送谅巳呈览尙有误字其大戴礼记一书今正复检一过又得若干事后因竆处多繁襍未及订定兹略举大致以气敎正主言篇则正亦不劳矣正当作政百步而堵堵疑畮之譌千步而井不可通千步疑方里之譌㫺者明王以尽知天下良士之名篇内主字竝王字之譌惟此一处各本仍作王当据之以表微哀公问于孔子篇然后言其丧葬别本多作丧算义长礼察篇倍死忘生之礼礼当作徒字形之譌夏小正篇震也者鸣也呴也者鼓其翼也徐坚初学记两引此文皆作呴者鸣也震者鼓其翼殆后人因雉震呴之言而改之以就先震后呴欤初岁祭耒止此四字属夏小正元文自始用畅也已下皆爲解说不必重初岁祭耒始用畅也字似文义㪅明岁再见尔尔上当有云字脱在葢记时也下而不食于母也当从别本于作其者堇菜也朱子仪礼经传通解载此文菜作采与上大舍采也字正一例推之不必取之各本无句末之字取心推而不言取取必当作故言字形譌舛突穴取与之室何也各本皆然突当作突王逸注楚辞突夏云突复室也洪兴祖补注云突㴱也隠暗处葢穾厦犹言㴱厦此穾穴指㷼所爲巢㴱隠也下云谓之室何也是书谓字或譌作与或譌作爲不胜毕举因与字又误衍取字故言挚云各本无言字通解载此文止作挚云于古人文体尢合之离而生之当作以字形之譌穴也者言蛰也各本无穴也者三字于时月也万物不通八字应属小正元文若说小正者则是字直用是不用时篇内可考义亦非解啬人不从傅篇固举之礼魏书李彪传引此文作因举以礼及下齐肃端冕可证参夙兴之譌尙书及周礼说而文与此同通解载此注而作古当是古尙书及周礼说与此同转写致譌又衍文字许叔重五经异义称古今尙书说古尙书说是其证言人性本虽无善通解载此注作本或有所不能似朱子所改使谏击之以自闻也通解载此注諌下有者字大夫谏足以义使于瞽叜足当作之使当作后别本叜作史此以解正谏在瞽史乐工后也殷周之前以长久者前当作所字形之譌强犹强也当作犹劝也周礼司諌注有此训暑而渴宋元本渴竝作喝通解载此文作暍注之云暍伤暑也渴喝皆字形之譌宴室邦室于宴也通解载此注作宴室夹室次宴也今是书夹竝作郏内则注云侧室谓夹之室次宴也亦一㫄证以七月就宴当从通解作比七月就㝠室太史持铜而御户左当作太师注同冲在中牙在傍通解载此注作璜在傍冲牙在中亦似朱子所改此注冲牙二字璜属上注矣又玉藻疏皇氏说亦分冲牙爲二与此注同纳于衡璜之闲通解之闲上有冲牙二字坐不邉跸跸上脱立不二字诵诗上脱夜则令瞽四字形容端正上脱生子二字任子之时任卽妊上云孕子之礼孕亦当作任敬白虎通敬当作故欲左欲右当重左右字以其前爲愼于人也前亦当作所愼当作顺而置尸于北堂篇末而犹汝矣之注当在此邹衍乐毅以齐至当作自齐魏至韩诗外传下衍二十二字以魏齐至之亦脱误考外传作㷼昭王得郭隗邹衍乐毅是以魏赵兴兵而攻齐依是书注例闵王名地当注云齐王地也脱地字曾子立事篇朝忿忘身词不足当是一朝之忿忘其身脱误恖唯可复当作无不可复不唱流言唱当作倡谓时事须杀也杀当作系字形之譌忿怒而爲恶爲当作无注内两说前说谓忿怒妄动不必心以爲恶而怒后说谓人本无恶而妄怒据后说爲字舛谬明矣义则前说尢善自执而轻于善轻当作诬字形之譌本孝篇痺当作谓三者之孝三当作王制言上曰友之也曰当作曾字形脱误制言中诗云行有死人尙或墐之此十字亦注文故不注某诗之几章正文语势亦显然不可引诗横隔以役其身役当作前立事篇可据证疾病篇如长日加益而不自知也长竹丈切谓己身之长故曰不自知注云如日之长袁氏本无日字空此一格当作如身之长天圆篇施施也当作赋也周礼内宰注云施犹赋也是其义温煖如阳阳当作汤此注本汉书五行志刘向语武王践祚篇于百姓朱文端本作十百世葢十譌作于转而爲于妄改者不知此解其量十世百世也虽夜解怠怠当作息解谓释带也屦之铭当作屦屦不名之言践也论愼屦屦当作劳与富劳当作福福富同音正文作富注兼取福义故曰音义两施互取焉衞将军文子篇言下国信蒙其富富当作福云先生者犹难之一本作云先生犹有难之言偃鲁人也鲁字疑吴之譌言未至者未及也当作言未至未及者晋侯也当作晋侯彪也祁徯祁午也当作祁午之父也芉舌肹芉舌职之父当作芉舌大夫芉舌肹也芉舌职之子五帝德篇黄帝黼黻衣帝字衍知民之急袁氏本急作㥯义当作隐帝系篇及象产敖礼记疏引此文作及产象敖敖字之衍久矣史记卷章此譌爲老童王逸汪楚辞作老僮什祖各本什多作付与史记作附沮合史记穴熊疵越章王此譌穴爲内疵爲疪越爲戚韦昭注国语不知楚之别封有越而误谓句践芈姓失之也郑语曰芈姓䕫越王符濳夫论亦曰或封于䕫或封于越皆楚之越章耳楚自粥熊九世至熊渠此于内熊下有九世至于渠娄鲧出自九字葢当云其裔孙粥熊自粥熊九世至于熊渠下乃接熊渠有子三人然无善本可以订正昆吾者衞氏也巳下六氏字不可通皆当从世本作是声之譌也次妃陈隆氏别本作陈锋与史记合劝学篇殆敎亾身亾字当从荀子作忘痺下当作庳下必出量当作以注量子张问入官篇恆言无害也恆当作犹详爲陋矣详卽佯陋当作漏声之譌别本矣作失漏失遗忘也郭象曰主上无爲于亲事而有爲于用臣也庄子天道篇注文此譌亲爲日又脱臣字今云惑视听今云当作令不盛德篇君臣之义失别本义作位与礼记本文合以愼天㳒愼当作顺正朝之位朝下脱仪字千椉篇执事政也政当作正故秊谷不成不当作顺不知者误读下文妄改爲不文王官人篇以观其不宁当从逸周书作不荒如临人以色如当从逸周书作好其貌固呕篇内呕字竝妪之譌执之以物而遫惊决之以卒而度料以逸周书设之以物而数决敬之以卒而度应互相订执卽设之譌遫数义同爲速速决宐连文惊之脱误爲敬之不学而性辨逸周书作不文当作不紊始妒诬者也逸周书作始诬者也始卽妒之譌此文与注竝衍一始字因譌致衍如傅篇学礼曰一段而譌作如如又譌作始各本遂作而始凡顺之爲愼而之爲如谓之爲与爲爲政与正之䥘互类皆方音溷同致舛不得云古字通以数语中二字䥘施彼此交易正可决古人用字不宐如是滋惑虽改正之可也察其慝慝当作阴袁氏本作应阴与应声之譌不知者遂改应爲慝人有多隠其情有字衍推前恶忠据注恶疑恃之譌谓有询义之义当作议自顺而不让据注顺疑字譌耳及其所不知正也正字疑衍爲先偏习之当作谓先徧习之书内爲当作谓者不具有道而自顺有当从逸周书作假以见佚气自然佚当作侠骄厉以爲勇当从逸周书作矫厉注同内恐外悴当从逸周书作外夸敬再其说敬再当从逸周书作亟称阴阴窃谓求诸人也次阴字别本作阳以正文订之当作阴行谓窃求诸人也逸周书曰有守者也此脱误爲日守也诸侯迁庙篇于练焉坏下脱一庙字纳新神上脱一将字房西房也西字别本或作曰或作由据礼订之当作东房诸侯衅庙篇拭帨税当作挩用兵篇云蚩尢古之诸侯或妄耳当作或云或字脱误在诸侯下羸㬥于天下羸当作嬴虽诸夏能相养当作离散莫能相养因字形譌舛耳与斗应相直应疑杓字之譌或㴱声误爲邹也㴱当作陬周礼大师职曰师当作史颁告朔于邦国也脱告字别本多脱朔字周书下脱曰字似仍脱力争则力政一语此逸周书度训篇文此周所伏四海伏当作服下同此朝明堂时来者数国也当作国数少闲篇同名同食曰同等别本食作位义长缘近小治治当作始又不能僃问也问当作闻其人迅走若鹿逸周书曰发人麃麃者若鹿迅走谓北发之人贡似鹿兽耳渠贡虚犬虚字误逸周书曰渠以䶂犬䶂犬者露犬也能飞食虎豹虚或当作露如繁者者当作诸言职其竝兴职当作识如以观闻也当作而以闻观也别本或譌作闲观谷亦如之谷当作民大及小人畜谷小字衍疆蒌未亏不可通蒌当作薮朝事篇诸臣之五等之命命上脱之字衍十八字及大客之义义当作仪以成邦国之贰当从周礼作以除邦国之慝致会当作致禬投壶篇以其算告当从袁氏本作奇算公冠篇其径五寸径当作颈肩博二寸肩下脱革带二字诸侯之服服上脱朝字娶妇下通解载此注有之家二字倂下一举乐可也袁氏本亦作可本命篇人资始焉袁氏本作人莫违焉资始二字似后人所改八者维刚也刚当作纲以治之也治上脱一字故经成见星袁氏本绖作绖易本命篇易说卦曰卦字衍此引干凿度语气之始下脱也字所以苟者多当作以所包者多故举禽兽之名禽下仍脱一禽字言亦有生而生之也有生当作有本日月属于天日字衍属当作亏字形之譌今春又得一本耑刻正文前亦有韩元吉郑元祐二序虽非善本有数处颇可据主言篇虽有国焉作国马不必借证于王肃所私定之家语矣哀公问五义篇其心不买作不置与文王官人篇有施而不置注云不形于心色也义可互订此言不以己之尽忠信于人置诸心而责人之忠信也惟自励于躳行不以己厚责人薄是之谓躳行忠信其心不置因推寻下句仁义在己而不害不知可取订于制言中所谓有知之则愿也莫之知苟吾自知也此葢谓己有仁义之实虽人不知何害知或作志者譌子张问入官篇统絖塞耳统作紸取证于汉书东方朔传黈纩充耳紸卽黈之别字耳注内云絖庄子作黈亦譌谨录如上一二致确处私心颇怡乐也伏待垂择不无有可附于阁下前所订数十条末者兹敝友程君亦田名瑶田上秊秋闱后同震到扬今复往特取道江阴愿抠谒大君子其人少攻词章之学诗古文词皆有㳒度书㳒尢绝伦直造古人境地秊来有志治经所得甚多与震往还十余载行日励学日进而境日因今遭重丧不得巳外岀情可悲也其读书沈恖覈订比类推致震逊其密想阁下所乐取其长而进其未逮者也荅江愼修先生论小学书说文所载九千余文当小学废失之后固未能一一合于古卽尔雅亦多不足据姑以释故言之如台朕赉卑卜阳予也台朕阳当训予我之予赉卑卜训赐予之予不得䥘见一句中孔魄哉延虚无之言闲也郭氏注云孔穴延魄虚无皆有闲隙余未详考之说文哉言之闲也言之闲卽词助然则哉之言三字乃言之闲言爲词助见于诗易多矣豫射厌也郭氏注云诗曰服之无射豫未详豫葢当训厌足厌饫之厌射训厌倦厌憎之厌此皆掇拾之病其解释诗书缘词生训非字义之本然者不一而足然今所有传注莫先毛诗其爲书又出尔雅后尔雅杜甘棠棃山樆榆白枌立文少变杜涩棠甘而名类可互见杜赤棠白者棠以棠见杜杜甘棠以杜见棠毛诗甘棠杜也误枌白榆也不误杜甘曰棠棃山生曰樆榆白曰枌朱子诗集传于陈东门之枌云枌白榆也本毛诗于唐山有蓲云榆白枌也殆稽尔雅而失其读其他毛诗误用尔雅者甚多先儒言尔雅往往取诸毛诗非也若说文视尔雅毛诗固冣后沿本处多要亦各有师承尔雅以衣渉水爲厉繇带巳上爲厉说文砅石渡水也引诗㴱则砅诗之意以水㴱必依桥梁乃可过喻礼义之大防不可犯若浅水则褰衣而过尙不濡衣郦道元水经注云段国沙州记吐谷浑于河上作桥谓之河厉此可证桥有厉之名衞诗淇梁淇厉竝举厉固梁之属也就兹一字尔雅失其传说文得其传触类推求遽数之不能终其物用是知汉人之书就一书中有师承可据者有失传傅会者说文于字体字训罅漏不免其论六书则不失师承刘歆班固云象形象事象意象声转注假借郑众云象形会意转注处事假借谐声所言各乖异失伦说文序称一指事二象形三形声四会意五转注六假借转注考老字后人不解裵务齐切韵猥云考字左回老字右转戴仲达周伯琦之书虽正老字属曾意考字属谐声而不能不承用左回右转爲转注别举侧山爲反人爲匕等象形之变转者当之徐铉徐锴郑樵之书就考字傅会谓祖考之考古铭识通用丂于丂之本训转其义而加老省注明之又如犬走貌爲猋尔雅扶摇谓之猋于猋之本训转其义飇则偏㫄加风注明之此以谐声中声义两近者当转注不特一类分爲二类甚难且校义之远近必多䆤凿王介甫字说强以意解加之谐声字陆佃埤雅中时摭之使按之理义不悖如程子朱子论中心爲忠如心爲恕犹失六书本㳒岐惑学者今区分谐声一类爲转注势必强求其义之近似况古字多假借后人始增偏旁其得尽证之使自爲类乎杨桓又谓三体巳上展转附注是曰转注斯说之谬易见而莫谬于萧楚张有诸人转声爲转注之说虽好古如顾炎武亦不复㴱省说文于假借举令长字乃移而属转注古今音读莫考如好恶之恶今读厺声古人有读人声者美恶之恶今读入声古人有读厺声者宋魏文靖论观卦云今转注之说则彖象爲观示之观六爻爲观瞻之观窃意未有四声反切巳前安知不爲一音乎据此言之转声巳不易定转注假借何以辨今读先生手敎曰本义外㞡转引伸爲他义或变音或不变音皆爲转注其无义而但借其音或相似之音则爲假借又曰字之本义亦有不可晓者震之疑不在本义之不可晓而在㞡转引伸爲他义有远有近有似远义实相因有近而义不相因有绝不相渉而㫄推曲取又可强言其义区分假借一类而两之殆无异区分谐声一类而两之也六书之谐声假借竝岀于声谐声以类附声而㪅成字假借依声託事不㪅制字或同声或转声或声义相倚而俱近或声近而义绝远谐声具是数者假借亦具是数者后世求转注之说不得倂破坏谐声假借此震之所甚惑也说文老从人毛匕言须发变白也考从老省丂声其解字体一会意一谐声甚明而引之于序以实其所论转注不宐自相矛盾是故别有说也使许氏说不可用亦必得其说然后驳正之何二千秊闲纷纷立说者众而以猥云左回右转者之谬悠目爲许氏可乎哉震谓考老二字属谐声会意者字之体引之言转注者字之用转注之云古人以其语言立爲名类通以今人语言犹曰互训云尔转相爲注互相爲训古今语也说文于考字训之曰老也于老字训之曰考也是以序中论转注举之尔雅释诂有多至四十字共一义其六书转注之㳒欤别俗异言古雅殊语转注而可知故曰建类一首同意相受大致造字之始无所冯依宇宙闲事与形两大端而巳指其事之实曰指事一二上下是也象其形之大体曰象形日月水火是也文字旣立则声寄于字而字有可调之声意寄于字而字有可通之意是又文字之两大端也因而博衍之取乎声谐日谐声声不谐而会合其意曰会意四者书之体止此矣由是之于用数字共一用者如初哉首基之皆爲始卬吾台予之皆爲我其义转相爲注曰转注一字具数用者依于义以引伸依于声而㫄寄假此以施于彼曰假借所以用文字者斯其两大端也六者之次弟出于自然立㳒归于易简震所以信许叔重论六书必有师承而考老二字以说文证说文可不复疑也存诸心十余载因闻敎未达遂纵言之书小尔雅后小尔雅一卷大致后人皮傅掇拾而成非古小学遗书也如云鹄中者谓之正则正鹄之分未之考矣四尺谓之仞则筑宫仞有三尺不爲一丈而爲及肩之墙矣浍㴱二仞无异洫㴱八尺矣其解释字义不胜枝数以爲之驳正故汉世大儒不取以说经独王肃杜预及东晋枝赜奏上之古文尙书孔传颇渉乎此广量曰豆四谓之区区四谓之釜本春秋传四升爲豆各自其四以登于釜之文釜二有半谓之籔本聘礼记十六斗曰籔籔二有半谓之缶此句无本缶二谓之钟所谓陈氏新量皆登一焉钟乃大矣者齐旧量葢先王之制区斗六升釜六斗四升钟六斛四斗陈氏从而诡㪅之釜登一区则八斗区登一豆则二斗豆登一升则五升而钟实八斛兹用旧量之豆区釜用新量之钟两㳒襍施显相刺谬广衡曰两有半曰捷倍捷曰举皆于古无本倍举曰锊贾景伯所称俗儒以锊重六两是也不稽古训故目之曰俗儒云尔张揖作广雅于释器曰钟十曰斞庾十曰秉秉十曰筥斞庾二文䥘见竝当爲籔而改区十曰籔斯协于聘礼记十斗曰斛十六斗曰籔十籔曰秉矣钟十之云谬也此十六斗之秉量名也刈禾盈手谓之秉秉犹把也字同义别聘礼记曰四秉曰筥十筥曰稯十稯曰秅四百秉爲一秅然则秉十当改秉四又不当蒙籔十曰秉相乱其掇拾之病与小尔雅同或曰小尔雅者后人采王肃杜预之说爲之也时干隆己卯秋东原氏记六书论序自㫺儒者其结髪从事必先小学小学者六书之文是也周官氏掌之以敎国子司徒掌之以敎万民而大行人所称谕书名听声音又属瞽史分职专司故其时儒者治经有㳒不岐以异端后世道阙小学不修古文绝于嬴氏佐隶起于狱吏汉兴葢百秊始征小学之士令说文字未央廷中光武时马援上疏论文字之譌谬及贾侍中修理旧文而许叔重从受古学撰说文解字则在安和巳后今考经史所载汉时之言六书也说𡵨而三一见周礼注引郑司农解一见班孟坚文志其一则叔重说文解字序颇能详言之班郑二家虽可以广异闻而纲领之正宐从许氏厥后世远学乖䍐覩古人制作本始谓谐声冣爲浅末者后唐徐锴之疏也以指事爲加物于象形之文者宋张有之谬也谓形不可象则指其事事不可指则会其意意不可会则谐其声者诸家之纷紊也谓转声爲转注者起于冣后于古无稽特萧楚诸人之臆见也葢转注之爲互训失其传且二千秊矣六书也者文字之纲领而治经之津渉也载籍极博统之不外文字文字虽广统之不越六书纲领旣违譌谬日滋故考自汉巳来迄于近代各存其说驳别得失爲六书论三卷凡所不载智者依类推之以拾遗补将有取乎此也时干隆乙丑孟冬戴震撰戴东原集卷弟三戴东原集戴东原集卷第四戴东原集卷弟四四库馆纂修官翰林院庶吉士戴震譔荅段若膺论韵书广韵目录后一书广韵目录后二书广韵四江后书卢侍讲所藏宋本广韵后顾氏音论跋书玉篇卷末声论反纽图后书刘鑑切韵指南后转语二十章序荅段若膺论韵陆德明于邶风南字云古人韵缓不烦改字顾氏取其说江愼修先生见于覃至凡八韵字实有古音改读入㑴者元寒至仙七韵字实有古音改读入眞者音韵卽至谐眞巳下十四韵㑴巳下九韵各析而二自信剖别入微在此大着㪅析眞臻先与谆文殷魂痕爲二尢幽与侯爲二且悟古四声不同今韵犹古本音不同今韵遂以此古无平仄通押厺入通押书中自信剖别入微亦在古音韵至谐之云然仆谓古人以音韵从其意言帝舜歌喜起熈二上一平音节自佳若竝读平声喜起转嫌于积韵夫音韵之谐密近而成节奏爲谐稍远而成节奏亦谐远而隔碍爲不谐字异音同或积相似之音亦不谐癸巳春仆在浙东据广韵分爲七类㑴巳下九韵皆收脣音其入声古今无异说又方之诸韵声气冣敛词家谓之闭口音在广韵虽属有入之韵而其无入诸韵无与之配仍居后爲一类其前㫺无入者今皆得其入声两两相配以入声爲相配之枢纽眞巳下十四韵皆收舌齿音脂微齐皆灰亦收舌齿音入声质术栉物迄月没曷末黠鎋㞕薛合爲一类东冬钟江阳唐庚耕淸靑蒸登皆收鼻音支佳之咍萧宵肴豪尢侯幽亦收鼻音入声屋沃烛觉药陌麦㫺钖职德分蒸登之咍职德爲一类东冬钟江尢侯幽屋沃烛觉爲一类阳唐萧宵肴豪药爲一类庚耕淸靑支佳陌麦㫺钖爲一类弓冯熊雄梦等字由蒸登转东尢邮牛丘裘紑谋等字由之咍转尢服伏鞴福郁彧牧㙁穋等字由职德转屋而东冬转爲江尢侯转爲萧屋独韵字转爲觉阳唐转爲庚及药韵字转陌麦㫺钖音之流变无定方而可以推其相配者有如是歌戈麻皆收喉音鱼虞模亦收喉音入声铎合爲一类以七类之平上厺分十三部及入声七部得二十部陆德明所谓古人韵缓者仍有取焉大着内第一部之咍第十五部脂微齐皆灰第十六部支佳分用说至精确举三部入声谕其分用之尢得之其余论异平同入或得或失蒸之职登咍德一类如陾由之转登能由咍转登等由海转等及凝从疑之属书内举得来爲登来螟爲螟螣证陆韵以职德配蒸登非无见因谓蒸登与之咍同入此说是也陆氏惟此类所分之韵多寡适同余则或此分而彼合葢陆氏未知音声洪细如阴阳表里之相配是以参不均眞谆臻脂质术栉文殷微物迄元废月魂痕灰没寒桓泰曷末删皆黠山夬鎋先齐㞕仙祭薛一类如寅由眞转脂挥晖翚由文转微旂圻沂由殷转微西由先转齐洗洒由铣转荠狝由旨转狝浼由铣转贿敦由魂转灰窜由泰转换及吻从勿谳䡾从献之属书内言第十三部谆文欣魂痕第十四部元寒桓删山仙与第十五部同入是也而遗第十二部眞臻先则于脂韵字以质栉爲入者及齐以㞕爲入有未察矣眞巳下分三部脂微诸韵与相配者仅一部又言第十一部庚耕淸靑与第十二部同入殊失其伦第十一部乃与第而爲蘤再转而爲今音及若婼惹作哑咋檴等字皆铎之类平上厺声见于麻马箇禡数韵同类互转也陆氏所分有入声及无入声之韵然不同惟歌戈麻与有入者同与无入者异陆氏溷同药铎爲一失其入声不知觉药一类铎又一类铎韵之襮乐栎凿鹤熇等字当别出归于药而屋韵之熇瀑毣等字沃韵之沃翯襮等字陌韵之翟搦等字麦韵之覈字钖韵之的趯轹溺激等字古音皆与觉药爲一类觉韵之朔斮簎等字药韵之若着略郄臄碏斫缚矍彟等字当别出归于铎一爲阳唐之入一爲歌戈麻之入不可溷也阳唐与萧衣之里故有入之入与无入之厺近从此得其阴阳雌雄表里之相配而㑴已下九韵独无配则以其爲闭口音而配之者㪅微不成声也顾氏分古音十部入声仅分爲四部㑴已下如旧余则以配其无入之韵其第五部虽误以尢幽合于萧宵肴豪而分一屋之半二沃之半四觉之半十八药之半十九铎之半二十三钖之半爲萧宵肴豪之入者独得之其第三部虽误转侯以合于鱼虞模又误以一屋之半二沃之半三烛四觉之半爲鱼虞模之入而不知此乃尢侯幽之入也其以十八药之半十九铎之半二十陌二十一麦之半二十二㫺之半爲鱼虞模之入者亦得之其第二部虽溷淆不分从而分之以五质六术七栉八物九迄爲脂微齐灰之入十月十一没十二曷十三末十四黠十五鎋十六㞕十七薛爲皆祭泰夬废之入二十一麦之半二十二㫺之半二十三钖之半爲支佳之入二十四职二十五德一屋之半爲之咍之入此四者之平上厺㫺人溷淆不分而入声有分顾氏因其平上厺不分幷入声亦合之然顾氏眞至仙爲第四部庚之半及耕淸靑爲第八部蒸登爲第九部苟知相配之说㫺人以入声隶于四部者非无见则知入声当分爲四知入声可隶于彼又可隶于此必无平上厺分而入不分入分而平上厺不分则彼分爲四此亦当分爲四今书内举入声以论三部之分实发㫺人所未发然㫺人以职德隶蒸登今以隶之咍而明其同入于彼此相配得矣㫺人以陌麦㫺钖隶庚耕淸靑今以隶支佳而讥㫺人于音理未审则于彼此相配未有见耳㫺人以质术栉物迄月没曷末黠鎋㞕薛隶眞谆臻文殷元魂痕寒桓删山先仙今独质栉㞕仍其旧余以隶脂微齐皆灰而谓谆文至山仙同入是谆文至山仙与脂微齐皆灰相配亦得矣特彼分二部此仅一部分合未当又六术韵字不足配脂合质栉与术始足相配其平声亦合眞臻谆始足相配㞕配齐者也其平声则先齐相配今不能别出六脂韵字配眞臻质栉者合齐配先㞕爲一部且别出脂韵字配谆术者合微配文殷物迄灰配魂痕没爲一部废配元月泰配寒桓曷末皆配删黠夬配山鎋祭配仙薛爲一部而以质栉㞕隶旧有入之韵余乃隶旧无入之韵或分或合或隶彼或隶此尙宐详审第九第十第十一此三部之次观江从东冬流变庚从阳唐流变得其序矣东韵字有从蒸登流变者而爲第六部隔越七八两部尢从之咍流变萧从尢幽流变而以萧宵肴豪处之咍后尢幽侯前未知音声相配故耳支佳韵字虽有从歌戈流变者虞韵字虽有从侯幽流变者皆属㫄转不必以例正转其正转之㳒有三一爲转而不出其类脂转皆之转咍支转佳是也一爲相配互转眞文魂先转脂微灰齐换转泰咍海转登等侯转东厚转讲模转歌是也一爲聮贯递转蒸登转东之咍转尢职德转屋东冬转江尢幽转萧屋烛转觉阳唐转庚药转钖眞转先㑴转覃是也以正转知其相配及次序而不以㫄转惑之以正转之同入相配定其分合而不徒恃古人用韵爲证仆之所见如此葢援古以证其合易明也援古以证其分不易明也古人用韵之文传者希矣或偶用此数字或偶用彼数字似彼此不相渉未足其然爲二爲三也况据其不相渉者分之其又有相渉者则不得不归之合韵是合韵适以通吾说之竆曰援古以证其分不易明也江先生分眞巳下十四韵㑴巳下九韵各爲二今又分眞巳下爲三分尢幽与侯爲二而脂微齐皆灰不分爲三东冬钟不分爲二谆文至山仙虽分而同入不分尢幽侯虽分而同入不分试以声位之洪细言之眞之筠与文之云本无以别犹脂之帷与微之韦本无以别也侯之钩讴与尢之鸠忧虽洪细不同矣犹东之公翁与钟之恭雍洪细不同也他如模之孤乌与鱼之居于痕之根恩与殷之斤殷魂之昆温与文之君煴豪之高与宵之骄夭其洪细皆然而据三百篇山有枢首章枢榆娄驱愉二章栲杻埽考南山有台五章枸楰耇后四章栲杻寿茂谓侯与尢幽不相襍载驰之驱侯则谓其不连悠漕忧爲一韵生民之揄蹂叜浮棫朴之槱趣角弓之裕瘉则谓爲合韵仆谓审音本一类而古人之文偶有相涉有不相渉不得舍其相渉者而以不相涉爲审音非一类而古人之文偶有相涉始可以五方之音不同爲合韵今书内十七部仆之意第三第四当幷第十二第十三亦当幷惟第七第八及第十四江先生力辨其当分仆曩者亦以爲然江先生撰古韵标准时曾代爲举艰鳏二字辨论其偏㫄得声江先生喜而採用之后以眞至先皆收舌齿音㑴至凡皆收脣音其各分爲二也不过在侈敛之闲遂主陆氏古人韵缓爲上秊于永乐大典内得宋淳熈初杨倓韵谱校正一过其书亦卽唿等之说于旧有入者不改旧无入者悉以入隶之与江先生四声切韵表合仆巳秊定声韵考别十九铎不与觉药通者又分觉药陌麦㫺钖之通铎者爲歌戈之入谓江先生以曷爲歌之入末爲戈之入者应改正杨氏虽不能辨别药铎之异而以药铎配阳唐配萧宵肴豪又以铎配歌仆因究韵之唿等一东内一等字与二冬无别六脂内三等字与八微无别十七眞内二等字与十九臻无别十七眞十八谆内三等合口唿与二十文三韵皆无别眞韵内三等开口唿与二十一殷无别二十七删与二十八山无别二仙内四等字与一先无别四宵内四等字与三萧无别十二庚内二等字与十三耕无别十二庚十四淸内三等开口唿两韵无别淸韵内四等字与十五靑无别十八尢内四等字与二十幽无别二十二覃与二十三谈无别二十四盐内四等字与二十五添无别盐韵内三等字与二十八严二十九凡三韵皆无别二十六咸与二十七衔无别其余唿等同者音必无别葢定韵时有意求其密用意太过强生轻重其读一东内一等字必稍重读二冬内字必稍轻观东德红切冬都宗切洪细自见然人之语言音声或此方读其字洪大彼方读其字微细或其一方而此人读之洪大易一人读之又微细或一人语言此时言之洪大移时而言之微细强生重轻定爲音切不足慿也唐国子祭酒李涪撰刋误论陆㳒言切韵一条有云上声爲厺厺声爲上又有字同一声分爲两韵㳒言平声以东农非韵以东崇爲切上声以董勇非韵以董动爲切厺声以送种非韵以送众爲切入声以屋烛非韵以屋㝛爲切何须东冬中终妄别声律涪厺㳒言未远巳读东冬如一中终如一讥其妄别矣又今人语言矢口而出作厺声者广韵多在上声作上声者广韵多在厺声李涪又云余今别白厺上各归本音详较轻重以符古义理尽于此岂无知音是今人语言与广韵上厺互异者非后代始流变在唐人巳语言与韵书互异矣韵书旣出视爲约定俗成然如东冬中终之妄别不必强爲之词也仆巳秊分七类爲二十部者上秊以唿等考之眞至仙㑴至凡同唿而具四等者二脂微齐皆灰及祭泰夬废亦同唿而具四等者二仍分眞巳下十四韵㑴巳下九韵各爲二而脂微诸韵与之配者亦各为二其配元寒至山仙者周南芣苢二章掇捋召南草虫二章蕨惙说甘棠首章伐茇二章败憩三章拜说野有死麕三章脱帨吠邶击鼓四章阔说五章阔活匏有苦叶首章厉揭泉水三章舝迈衞害二子椉舟二章逝害衞硕人四章活濊发揭孼朅伯兮首章朅桀有狐二章厉带王君子于役二章月佸桀括渴采葛首章葛月三章艾岁郑子衿三章达阙月齐东方之日二章月闼闼发甫田二章桀怛魏十畞之闲二章外泄逝唐蟋蟀二章逝迈外蹶陈东门之枌三章逝迈东门之杨二章肺晢桧匪风首章发偈怛曹蜉蝣三章阅雪说候人首章祋芾豳七月首章发烈褐岁小雅采薇二章烈渴庭燎三章艾晣哕正月八章厉灭烕小旻五章艾败蓼莪五章烈发害大东七章舌揭四月三章烈发害鸳鸯三章秣艾车舝首章舝逝渴括菀柳二章愒瘵迈都人士二章撮髪说四章厉虿迈白五章外迈大雅文王二章世世緜八章拔兑駾喙皇矣二章翳栵三章拔兑生民二章月达害七章軷烈岁民劳四章愒泄厉败大板二章蹶泄荡八章揭害拨世抑六章舌逝烝民三章舌外发瞻卬首章厉瘵二章夺说召旻六章竭竭害周颂载芟活达杰鲁颂泮水首章茷哕大迈閟宫五章大艾岁害商颂长发二章拨达达越发烈六章旆钺烈曷櫱达伐桀已上分岀以配元寒桓删山仙之别于眞谆臻文殷魂痕仆初定七类者上秊改爲九类以九类分二十五部若入声附而不则十六部阿第一乌第二垩第三此三部皆收喉音膺第四噫第五亿第六翁第七讴第八屋第九央第十夭第十一约第十二婴第十三娃第十四戹第十五此十二部皆收鼻音殷第十六衣第十七乙第十八安第十九霭第二十遏第二十一此六部皆收舌齿音音第二十二邑第二十三腌第二十四第二十五此四部皆收脣音收喉音者其音引喉收鼻音者其音引喉穿鼻收舌齿音者其音舒舌而冲齿收脣音者其音敛脣以此爲次似几于自然郑庠古音辨分阳支先虞尢覃六部顾氏古音表析东阳耕蒸而四析鱼歌而二增多四部江先生古韵标准㪅析眞元而二宵侯而二㑴谈而二多于顾氏三部今析支脂之祭而四又多三部入声顾氏仅分屋质药缉四部江君析质月钖职而四析缉盇而二增多四部今㪅析药铎而二顾氏铎幷屋后而药铎有分江君适未省照也顾以屋质药缉隶鱼支宵㑴江以屋质月药钖职缉盇隶东眞元阳耕蒸㑴谈又以屋隶矦质月钖职隶支药隶鱼缉盇隶㑴谈而广韵歌戈麻取其所分月之属曷末及药之属陌㫺隶之葢江君未知音声相配分合犹未当知皆有入声而未知歌戈本与旧有入之韵近因引喉而不激扬㫺人遂以其所定无入之韵例之凡音声皆起于喉故有以歌韵爲声音之元者其同于旧有入之韵不同于旧无入之韵明矣江君亦未明于音声相配此虽仆所独得而非敢穿凿也仆以爲考古宐心平凡论一事勿以人之见蔽我勿以我之见自蔽尝恐求之太过强生区别宁用陆德明古人韵缓之说后以殷衣乙及音邑五部字数过多推之等韵他部皆止于四等此独得四等者二增安霭遏及腌五部至若殷乙及讴㪅析之则唿等不全于三百篇以合韵之说通其竆者必多凡五方之音不同古犹今也有合韵必转其读彼此不同乃爲合韵如载驰之济閟抑之疾戾此不必改读而自谐者也閟属六至济属十二霁在厺声本一类卽读入声如五质之珌脂旨至质眞轸震质相配共入亦无不谐疾属质韵戾属霁韵亦然特以质栉㞕专隷眞臻先使眞臻先不与谆文殷魂痕通以脂微齐皆灰与谆文至山仙共入不与眞臻先共入而济戾二字便将脂微齐皆灰及术物迄没诸韵字牵连而至割之不矣揄趣苟驱附奏垢裕之互相牵连亦然顾氏于古音有草刱之功江君与足下皆因而加密顾改矦从虞江改虞从矦此江优于顾处顾药铎有别而江不分此顾优于江处其郑爲六顾爲十江爲十三江补顾之不逮用心亦勤矣此其得者宐引顾江之说述而不作至支脂之有别此足下卓识可以千古矣仆㪅分祭泰夬废及月曷末黠鎋薛而后彼此相配四声一贯则仆所以补前人而整之就叙者愿及大着未刻或降心相从而参酌焉谐声字半主义半主声说文九千余字以义相统今作谐声表若尽取而之使以声相统条贯而下如谱系则亦必传之绝作也诗经韵分若干部表羣经韵分若干部表合倂爲古韵分若干部表每部作四条曰诗经韵曰羣经韵曰古本音曰古合韵似省两閲亦免羣经韵内字有于古本音古合韵两条者离在两处诗中上下句相闲爲节奏者以下句韵爲正上句本可不用韵故多假借近似之音十月之交四章士宰史氏桑柔三章资疑维阶四章慇辰东五章毖恤热淑襍用氏疑热相近之音及东淑至远之音此等乃相闲成节奏非用韵之正俱不以爲韵亦可六月首章饬服炽急国盐鐡论引我用是戒戒僃也义优于急不特于韵得也炽字亦不当略之月出三章正月十一章抑十一章此三处惨字皆懆之譌懆愁不安也傪毒也以义考之亦作懆爲得今于月出作惨以爲合韵于正月略之抑作懆应合考匏有苦叶二章应是轨字轨车辙也谓道路中车行之辙迹济虽盈于道路两不相涉云不濡轨与雉鸣求其牡意相反对不必泥于车前軓也毛传不可从旣曰济盈则必濡軓车不可行水中矣引起下句之意不知所属雉鸣求其牡讥求非其牡者耳援前矦以证前軓而读軓如阜太迂曲小旻三章古韵标凖以厌集爲韵似得之女曰鸡鸣三章赠字江先生谓贻字譌爲赠不必以改字爲嫌而读来如凌也疧释文作疷都礼反则此字非唐人避讳所改明矣然不必非字之譌也诗中第四句始用韵者甚多如生民首章民嫄江汉五章卣字之类不必以爲合韵緜首章瓞漆穴室爲韵节奏自合葢緜緜瓜瓞一句其意巳足民之初生自土沮漆两句一气读其意始足诗中用韵使语止而有余音此类甚多今以瓞生爲韵穴室爲韵反遗漆字似未允正月十二章邻云慇乃眞文殷不可分之证非合韵宾之初筵首章第三句始用韵三章第四句始用韵三章之第一句承首章起句发端偶与下韵同耳秩字恭字不必以爲合韵载芟篇载获济济一句其意巳足有实其积万亿及秭两句一气读其意始足积字非韵书广韵目录后一切韵之大要有三双声一也区别唿等二也声类异同三也所谓声类异同者就二百六韵之次第考之亦不远东冬钟一类也江则古音同东冬一类今音同阳唐一类支脂之微一类也鱼虞模一类也齐佳皆灰咍一类也古人有韵之文支脂齐佳两类通用齐韵与支韵几若无别考其唿等竝同者支韵爲赀雌斯在齐韵爲赍妻犀自有区分而五方语言齐韵字往往张口出之比支韵之微敛脣吻固殊佳皆咍三韵古今音尢弇侈不同如釐来古通作一字今来字必转其读方合于古其爲二类然在古音犹江之于东冬钟麻之于歌戈鱼虞实合爲一类眞谆臻殷文魂痕一类也元寒桓删山先仙一类也唐宋韵谱次弟元在魂痕之前或因文殷元同爲三等魂痕寒桓同爲一等以等之同相附近而未辨于其类在三百篇用元韵字必与寒桓一类通而绝不通魂痕用魂韵字必与眞谆一类通而绝不通元二百六韵之谱次弟虽疏部分不淆唐人奏合而用之者详议未审遂致自唐已来用韵戾于三百篇论古者莫之或觉也萧宵肴豪一类也歌戈一类也麻一类也古音半同歌戈一类半同鱼虞一类阳唐一类也庚耕淸靑一类也蒸登一类也尢侯幽一类也㑴一类也覃谈盐添咸衔㘙凡一类也今音葢十五类古音十三类上厺入统乎此音之流变有古今而声类大限无古今郑樵通志内外转图覃已后八韵移唐阳之前蒸登移㑴之后于十五类不相谬颜元孙干禄字书覃谈在阳之前蒸登在盐之后吴棫韵补刱立古通某韵及古转声入某韵之注今人韵目下所注古通转本之郑庠古音辨分六部明顾炎武音学五书考证古音分爲十部按之声类俱疏舛未爲得也书广韵目录后二隋陆㳒言定切韵五卷凡万二千一百五十八字宋景德中重修增多万四千三十六字自隋仁寿元秊辛酉歫宋景德四秊丁未四百七秊明秊大中祥符元秊戊申敕改名大宋重修广韵㳒言书今不传广韵卷首犹题云陆㳒言撰本长孙讷言笺注葢二百六韵实㳒言旧目广韵上声二肿湩字下云此是冬字上声葢㫺人论韵审其洪细爲一二三四等如平声二冬十一模十五灰二十三魂二十六桓全韵皆一等合口唿十六咍二十四痕二十五寒六豪七歌二十二覃二十三谈全韵皆一等开口唿十九臻五肴二十六咸二十七衔全韵皆二等开口唿二十文全䪨皆三等合口唿二十八严二十九凡全韵皆三等开口唿三萧二十幽二十五添全韵皆四等开口唿上厺入大致准此余韵或主辨等兼合口唿开口唿爲一韵如十一唐十七登及十四泰一等四江十三佳十四皆二十七删二十八山十三耕及十七夬二等八微十二齐二十二元三等一先十五靑四等竝兼合口唿开口唿上厺入准此或因字少不烦别出则兼数等爲一韵钟韵兼三等四等肿韵之三等四等字爲钟之上声惟湩二字属一等爲冬之上声以字少不别立部目又臻栉二韵无上厺声字者其上厺声字在隠焮二韵内臻韵栉韵竝二等欣韵迄韵竝三等惟上声隠韵厺声焮韵兼二等三等其二等龀等字卽臻栉二韵之上厺也亦以字少不别立部目然则欣隐焮迄宐改文吻问物之前而眞与谆臻欣通轸与准隠通震与稕焮通质与术栉迄通斯于四声无所觤戾不当如宋人之改文与欣通吻与隐通问与焮通物与迄通使欣隠焮迄相隔绝此唐宋韵所可详议者顾炎武音论曰唐时二十一殷虽云独用而字少韵窄无独用成篇者往往于眞韵中闲一用之如杜甫崔氏东山艹堂诗用芹字独孤及送韦明府答李滁州二诗用勤字是也然绝无通文者而二十文独用则又绝无通殷者合爲一韵始自景祐厺声问焮亦然惟上声今本目录十八吻下注云隠同用其卷中十八吻十九隠又各自爲部不相连属而其下各注云独用友人富平李子德因笃以爲目录误又考唐人如李白寄韦六孙逖登会稽山杜甫赠郑十八贲诗皆以隠韵字同轸准用其不与吻同用明矣顾君于殷隠二韵辨之甚详后有吴下张刻宋本广韵文注欣同用吻注隠同用曹刻宋本广韵同皆景祐礼部韵略颁行后涂改之本非广韵旧注也张刻曹刻注文完善别有注文删整者余曾见大小二本及顾氏刻惟顾刻厺声队注代废同用余皆队下注代同用废注独用卽顾氏音论中广韵韵目亦与各本注同而所刻独违异此正朱人改倂之一顾氏考唐宋韵谱异同遗而未举葢其疏忽处也曹刻入声目录物注与迄通而卷内各注独用与各本注同上厺声末六韵各本改从礼部韵略集韵而于注仍改之未尽小本注文删整者上声琰注与忝同用无俨字目录下注忝俨同用曹刻厺声酽虽移陷鑑之前而豓注㮇同用酽注𣑽同用陷注鑑同用犹属旧注未改目录豓第五十五注㮇酽同用酽第五十七注鑑同用鑑第五十九注梵同用葢旧次陷第五十七是以有鑑同用之注酽第五十九是以有梵同用之注景祐后涂改陷鑑酽三字而注未改也吴才老韵补上声五十二豏五十三槛五十四玁可证广韵旧次厺声亦同礼部韵略集韵矣宋初徐楚金说文解字韵谱序称取叔重所记以切韵次之后序称又得李舟所着切韵殊有补益其闲有说文不载而见于序例注义者必知脱漏竝从编录疑者则以李氏切韵爲正殆无遗矣是书在广韵前上声豏作湛而湛第五十二槛第五十三俨第五十四厺声酽作醶而陷第五十七鑑第五十八醶第五十九尢足证唐人旧次如是纪学士晓岚曰惟徐氏此书及明嘉靖闲朱氏石金石韵府皆于下平声二仙内分出三宣岂明时人亦本李舟韵乎余曰朱氏书未知本何韵丰坊爲作序云取夏竦道参薛尙功杨桓诸编增其文按四声之此言其字之所本不言韵所本今考其书上声槛俨范三韵及厺声酽韵适无字不而平声严在咸衔之前入声业在洽狎之前宋景祐巳后乃有此次视徐氏书之足证唐韵旧次者迥异矣书广韵四江后隋唐二百六韵据当时之音撰爲定本至若古音固未之考也然别立四江以次东冬钟后似有见于古用韵之文江合于东冬钟不入阳唐使之特自爲部不附东冬钟韵内者今音显然不同不可没今音且不可使今音古音相襍成一韵也不次阳唐后者撰韵时以可通用字相附近不使以今音之近似而淆紊古音也惜不能尽从斯例如七麻当分爲二韵一次鱼虞模之后一次歌戈之后五支当分爲二韵一与支脂微附近一与歌戈附近十虞当分爲二韵一与鱼模附近一与矦幽附近一先当分爲二韵一与眞谆臻殷文魂痕附近一与元寒桓删山仙附近三萧四宵五肴六豪之字当别岀古与尢侯幽通者爲一韵次尢矦幽之后十二庚十三耕十四淸当别出古与阳唐通者爲一韵次阳唐后十八尢当分爲二韵一与脂之微附近一与侯幽附近二十二覃二十三谈二十四盐当别岀古与㑴通者爲一韵以次㑴后上厺入准此分之定韵时厪厪明于江韵余诸韵则在明昧之闲不能然分别宐乎好古者讥其论韵之疏欤古音之说虽近日始明然郑康成氏笺毛诗云古声塡寘尘同及注他经言古者声某某同古读某爲某之类不一而足是古音之说汉儒明知之非后人刱议也唐陆德明毛诗音义虽引徐邈沈重诸人纷纷谓合韵取韵叶句而于召南字云古读爲敷于邶风南字下云古人韵缓不烦改字是陆氏已明言古韵特不能持其说耳宋吴才老刱爲古通某韵及古转声入某韵之说戴仲达则有古正音非协韵之说明陈氏近顾氏考证益详而古韵今韵究未得其条贯葢隋唐诸人辨声之功多考古之功少吴氏陈氏顾氏则又考古之功多辨声之功少也书卢侍讲所藏宋本广韵后余少时得顾宁人氏所校刻广韵后又于友人处见大版广韵与顾刻无异殆卽顾君所据之书也朱钖鬯爲吴下张氏重刻宋本广韵作序有曰曩崐山顾处士炎武校广韵力欲复古刊之淮阴苐仍明内库锓版缘古本笺注多寡不齐中涓取而删之略均其字数所称中涓取而删者未知其审而序端言周颙以天子圣哲分四声则已误举周舍对梁武帝语归之颙此本无从得其刻书秊月注文亦旣删整者矣韵自淳祐末刘渊倂后几莫复识别二百六韵之旧明内库犹取广韵锓版事属希有讵旋有刻此本者欤抑此本实在前爲宋时详略兼行厺其繁重者欤上声目录十八吻注隐同用而卷内仍各注独用不使连属厺声代废连属于队注通用目录队下注代同用废注独用上厺之末六韵俨酽豏槛陷鑑之前连属爲二与平声入声连属爲三者违异而五十琰注与忝同用无俨字目录下注忝俨同用此宋景祐宝元已前所决无有也其闲或云某同用或云某通用或云与某同用参不治如此当景祐中修礼部韵略以贾昌朝请韵窄者凡十三处许令附近通用于是平声合欣于文合严于盐添合凡于咸衔上声合隐于吻合俨于琰忝合范于豏槛厺声合废于隧代合焮于问合酽于豓㮇合梵于陷鑑入声合迄于物合业于叶帖合乏于洽狎毛大可臆爲之说曰其所云窄者如冬臻殷痕山谈添衔凡等何弗之考也后人不覩广韵善木卽吴下张氏所重刋注文完好而二十文下注欣同用十八吻下注隐同用及上厺之末六韵与平入龃龉皆自礼部韵略施行检广韵者依见行新例加涂乙遂致舛谬幸其参不治改之未尽苟寻求䡮迹古书所由舛谬之故章章具存复阅数十百秊旧本荡然泯灭学者将益茫如岂不愈可致惜乎哉卢公雅才闳博今之笃古君子也余从假此本因志数言而归之顾氏音论跋右三卷考论韵之原委葢欲据唐人正宋巳后之失据古音正唐人之失意甚善也隋陆㳒言唐孙愐之书不可得见顾君所见止于宋陈彭秊丘雍所刋益名广韵者耳广韵巳无善本致使唐宋用韵沿革异同莫之或知以顾君之精博而犹覈之疏他人无论矣方开皇初㳒言同刘臻萧该颜之推等八人论难后十数秊八人或亾或存㳒言独自屛居乃定爲切韵五卷唐仪凤二秊长孙讷言爲之笺注歫仁寿初㳒言撰韵时凡七十有七秊其后郭知玄㪅以朱笺三百字越七十有五秊爲天宝十载孙愐増修改名唐韵天宝末集贤注记称上以自古用韵不甚区分陆㳒言切韵又未能釐革乃改撰韵英仍旧爲五卷旧韵四百三十九新加一百五十一合五百八十韵一万九千一百七十七字分析至细而南部新书天宝时有陈廷坚撰韵英十卷然则注记所谓旧韵四百三十九殆廷坚之爲欤所谓仍旧爲五卷者殆仍㳒言卷祑欤自天宝末又二百五十三秊爲宋景德四秊而崇文院上校定切韵五卷依九经书例颁行明秊大中祥符元秊改爲大宋重修广韵㳒言韵凡万二千一百五十八字孙愐自序侈其前后引据入注中诸书总加四万二千三百八十三言晁公武误以爲增加字至是其多非也集韵韵例曰先帝时令陈彭秊丘雍因㳒言韵就爲刋益葢二百六韵实㳒言区分旧目广韵卷首犹题云陆㳒言撰本㳒言韵旣经郭知玄关亮等九人增加㪅有诸家增字至宋合集共勒成一部是以改广韵之名而字数止二万六千一百九十四孙愐亦九人者之一耳宝元集韵就广韵刋修新増字二万七千三百三十一合新旧字凡五万三千五百二十五当景德中诏中丞丘雍重定切韵也龙图待制戚纶复承诏详定考试声韵于是略取切韵要字僃礼部科试谓之韵略其同用独用例未改后三十有一秊爲景祐四秊㪅刋修广韵韵略以贾昌朝请韵窄者凡十三处许令附近通用是秊四月奉诏修韵六月卽以所修礼部韵略颁行今广韵上厺声末六韵与礼部韵略集韵同而与平声入声龃龉前此不宐尔也吴才老韵补上声五十二豏五十三槛五十四俨犹旧次厺声亦同集韵葢由习于景祐通用例合俨于琰忝合范于豏槛合酽于豓㮇合梵于陷鑑遂迷失乎旧顾君严辨广韵礼部韵略之异同于广韵上厺声末六韵弗省于礼部韵略合废于队代遗而未举所举二书同用独用例异者八处不知倂是而十有三处犂然可考而唐宋用韵沿革之大节目实存其闲巳上音论中所失考曁考之而疏足以滋惑余书其详补正之至如三百篇古人之音用元韵字与寒桓删山先仙通而必不通魂痕用魂痕韵字与眞谆臻殷文通而必不通元唐人用韵乃溷而通之顾君泥于陆德明古人韵缓不烦改字一语不复致考且于二十八山及一先二仙内字有从眞谆一类流变而入者不复知其古音也音论载六书转注一条所是者萧楚诸人臆说所非者裵务齐郑渔仲诸人之谬误古之所谓转注汉许氏之所传槩未之有闻焉余别有辨正见荅江丈论小学书兹不具论论其尢关音韵者书玉篇卷末声论反纽图后朱元巳来爲反切字母之学者归之西域归之释神珙葢由郑樵沈括诸人论古疏漏惑于释氏一二剪劣之徒眠娗诬欺据其言以爲言也今珙之反纽图具存其自爲序曰㫺梁沈约刱立纽字之图然则珙所爲图远在沈休文后祖述休文者也彼夫竞指珙爲北魏时人始传西域三十六字母于中土徒因世俗言休文始造韵欲追而上之以前于休文爲中土之有反切韵学本乎西域左证耳释氏之徒举凡书传所必资窃取而学之旣得则相欺相诞以造爲西域之说固不足指数独怪信之者之数典不能稽远又笔之书以惑后人噫其陋也况珙序内倂及元和韵谱自齐永明梁天监下迄唐宪宗元和闲三百二三十载珙㪅后乎元和而移其人于四三百载之前而莫之或辨何哉珙图无所谓字母者惟五音声论字四十而不曰字母与今所传三十六字相与龃龉王伯厚言玉篇卷末附以沙门神珙五音声论四声五音九弄反纽图考珙自序不一语渉及五音声论殆唐末宋初或襍取以附玉篇末非珙之爲之珙反纽图前不题作者姓氏玉海有三十六字母图一卷僧守温撰吕介孺曰大唐舍利刱字母三十后温首座益以孃牀帮滂微奉六母然则字母三十六定于守温在珙后者也虽唐之季巳有是而其学不着终唐之代以迄宋初绝不闻字母之称今经传字书所有反切仍魏晋齐梁隋唐相传之旧方汉时崇治经郑康成氏尢爲世所宗其后乐安孙炎受学康成之门人称东州大儒颜之推家训陆德明经典释文张守节史记正义皆曰孙炎刱立反语崇文目序曰孙炎始作字音于是有音韵之学王伯厚曰世谓仓颉制字孙炎作音沈约撰韵爲椎轮之始此唐宋人论反切字音咸溯源叔然也逮乎末失则谓出神珙出梵僧矣反语之兴不啻七八百载而后竞传守温之字母近儒乃莫有能言叔然者吾故书此以见经史字音儒生结髪从事勿迷失其师承也书刘鑑切韵指南后世之传书论字母等韵者多不本所始何欤其㳒以唐之季释守温爲称之若无足征信然流俗惑于字母之云疑声音文字谅由母滋生况其又假古人所谓宫商角征羽自文以取重哉前乎守温有辨字五音㳒凡十字五音声论凡四十字皆与字母三十六参互龃龉而宋时之以三十六分隶脣齿喉舌牙与近所传复违异刘士明是编独有取于金韩道昭五音集韵次成十六通摄辨其开口唿合口唿其谱之也横爲字母三十六从爲平上厺入曁一二三四等一等洪大二等次大三四俱细而四尢细其以配五音也牙爲角舌爲徴脣爲羽齿爲商喉爲宫方未有四声之前就用韵比类区分拟于五音魏书江式传言吕忱弟静放左校令李登声类之㳒作韵集五卷宫商龣征羽各爲一篇是也齐永明中周颙沈约始以平上厺入制韵平声字繁釐爲上下徐景安乐书乃曰凡宫爲上平商爲下平角爲入徴爲上羽爲厺逮宋人竞传字母则讥江左撰韵时识四声不识七音近又或析等之四成五谓五音乃在是者于是五音之说岐而傅会诚无施不可余以谓皆非也虞夏书曰诗言志歌永言声依永律和声古之所谓五声宫商角征羽也者非以定文字音读也凡一字则圅五声诵歌者欲大不踰宫细不过羽使如后之人胶于一字谬配宫商将作诗者此字用商彼字用宫合宫商矣有不失其性情违其志意乎惟宫商非字之定音而字字可宫可商以爲高下之节抑扬之序作者写其性情而诵之者宛转高下以成歌乐语言文字其音读本乎师承者有定而及夫歌以永其言大而爲宫细而爲羽无一定也学病于后人皮傅乌唿此古义之所以流失其本欤转语二十章序人之语言万变而声气之微有自然之节限是故六书依声託事假借相禅其用至博操之至约也学士茫然莫究今别爲二十章各从乎声以原其义夫声自微而之显言者未终闻者已解辨于口不繁则耳治不惑人口始喉下底脣末按位以谱之其爲声之大限五小限各四于是互相参伍而声之用葢僃矣参伍之㳒台余予阳自称之词在次三章吾卬言我亦自称之词在次十有五章四章爲一类类有四位三与十有五数其位皆至三而得之位同也凡同位爲正转位同爲变转尔女而戎若谓人之词而如若然义又交通竝在次十有一章周语若能有济也注云若乃也檀弓而曰然注云而乃也鲁论吾末如之何卽柰之何郑康成读如爲那曰乃曰柰曰那在次七章七与十有一数其位亦至三而得之若此类遽数之不能终其物是以爲书明之凡同位则同声同声则可以通乎其义位同则声变而同声变而同则其义亦可以比之而通㪅就方音言吾郡歙邑读若摄唐张参五经文字颜师古注汉书地理志已然歙之正音读如翕翕与歙声之位同者也用是听五方之音及少儿学语未淸者其㞡转譌溷必各如其位斯足证声之节限位次自然而成不假人意厝设也古今言音声之书纷然淆襍大致厺其穿凿自然符合者近是㫺人旣作尔雅方言释名余以谓犹阙一卷书刱爲是篇用补其阙俾疑于义者以声求之疑于声者以义正之说经之士小学之奇觚访六书之逸简溯厥本始其亦有乐乎此也时干隆丁卯仲春戴震撰戴东原集卷弟四戴东原集戴东原集卷第五戴东原集卷弟五四库馆纂修官翰林院庶吉士戴震譔原象迎日推䇿记九道八行说周髀北极璇机四游解一周髀北极璇机四游解二记夏小正星象与丁升衢书再与丁升衢书续天文略序原象日循黄道右旋斜络乎赤道而南北者寒暑之也其随大气而左准赤道爲出没者昼夜之也虞夏书以璇机玉衡写天遗制犹见周髀之书论语之北辰周髀所谓正北极是爲左旋之枢日躔黄道其极曰黄道极周髀所谓北极璇机环绕正北极者也月道之极又环绕璇机者也是爲右旋之枢璇机之环绕正北极而成规也冬至夜漏中起正北极之下日加卯在正北极左日加午在正北极上日加酉在正北极右昼夜一周而过一度春分夜漏中则起正北极之左夏至起正北极之上秋分起正北极之右冬至而复起于正北极下如是终古不变以与日躔黄道相应凡三百六十五日小余不满四分日之一日发敛一终月道斜交乎黄道凡二十七日小余过日之半月逡其道一终日月之会凡二十九日小余过日之半以起朔十二朔凡三百五十四日有奇分而近岁终积其数置闰月然后时序之从乎日行发敛者以正尧典曰朞三百有六旬有六日以闰月定四时成岁日兆月而月乃有灮人自地视之惟于望得见其光之盈朔则日之兆月其光向日下民不可得见余以侧见而阙日月之行朔而薄于交道日爲月所揜则日食日高月卑其闲相厺葢远其食分浅㴱随地之方所见者不同望薄交道而月入闇虚则月食张衡灵宪之文曰当日之冲光常不合者蔽于地也是谓闇虚月过则食闇虚之爲地景食分浅㴱见者皆同月岀入黄道表里冣远不及六度日发敛于赤道外内四十余度之闲赤道者中衡也古有分至启闭谓之八节准以设衡其五衡与外衡内衡发敛所极至也中衡南北之中分也自南敛北入次四衡爲春入次二衡爲夏当其衡启也自北发南出次二衡爲秋出次四衡爲冬当其衡闭也周髀之七衡六闲则凖乎中气十有二其衡之规㳒由来远矣日之发敛以赤道爲中月之出入以黄道爲中此天所以有寒暑进退成生物之功也凡地之方所近日下盛阳下行暑日远侧照则气寒寒暑之候因地而殊中土値内衡之下巳北其外衡之下巳南寒暑与中土互易中衡之下雨暑而无寒暑渐退如春秋分乃复南北极下凝阴常寒矣璇机玉衡尧典日中星鸟以殷仲春日永星火以正仲夏宵中星虚以殷仲秋日短星昴以正仲冬日夜分曁永短终古不变者也星鸟之属星之举目可见大小有阔狭有常相距不移徙者也终古不变者因乎地而生里相距不移徙者以考日躔而生岁唐虞时春分日在胃昴之闲故鸟中夏至日在七星火中火心也秋分日在氐房之闲故虚中冬至日在虚昴中鸟南陆苍龙房心东陆玄武虚危北陆昴西陆昴同日西下龙角东陞鸟値南虚在极之北四正之位各恊其方然则星四象辨自羲和仲春初昏不违天部也夏小正五月初昏大火中协于星火仲夏之文而春秋传张趯日火星中而寒暑退谓季冬寒退旦中季夏暑退昏中也凡星未中见而东陞过中乃西流季夏六月火中故豳诗曰七月流火小正与尧典合春秋传与诗合星以纪候者先后一月虞夏日躔所在与周一次与今二次星之见伏昏旦中悉因之而异此其大经也二十八舍十二次周时之文始详春秋传婺女爲玄枵维首又曰玄枵虚中也据是递之星纪斗牵牛也玄枵婺女虚危也娵訾之口营室东壁也降娄奎娄也大梁胃昴也实沈毕胔觿参也鹑首东井舆鬼也鹑火柳七星张也鹑㞑翼轸也寿星角亢也大火氐房心也析木之津㞑箕也玄枵一曰天鼋一曰颛顼之虚娵訾之口一日豕韦斗或以建星觜觿以罚东井舆鬼以狼弧假恆星识日月之躔逡恆星葢二万五千余秊循黄道右旋一终古在赤道外者今迤而入乎赤道内古在赤道内者今迆而出乎赤道外星之与内外衡相値也竝古今殊日发敛一终而成岁于黄道无数冬至起外衡仍复乎外衡而星则异其所其爲数也微是谓岁岁功终古不忒而星之见伏昏旦中随时爲书以示民千百秊然后一易周人以斗牵牛爲纪首命曰星纪自周而上日月之行不起于斗牵牛也然则十二次之名葢周时始定唐虞冬至日在虚玄枵次也今冬至日在箕初析木之津次也中星周官经土圭之灋测土㴱正日景以求地中日南景短日北景长取中而得尺有五寸以是求南北之中日东景夕日西景朝时刻相比以是求东西之中葢所谓测土㴱者以南北言也圣人南面而听天下以灋天南北爲经东西爲纬南北爲㴱爲轮东西爲广表景短长卽南北远近必测之而得曰测土㴱所谓正日景者以东西言也地中景正日加午东方已过午后而爲景夕西方尚在午前而爲景朝周髀立昼夜异处加四时相及之算谓地中与东西相距四分圜周之一则地中午东方酉西方卯自卯至午自午至酉皆四时也必正其日中之景以审时之相故曰正日景兼是二者一爲南北里一爲东西里测非独夏至夏至日中景冣短及其冣长皆以土圭度之古人用是考黄赤二道犹汉巳降之考北极高下也寒暑进退昼夜永短悉因之而随地不同土圭之㳒不惟建王国用之封国必以度地以此知某国或偏南偏北或偏西偏东然后可定各地之分至启闭阴阳大论之文曰地之爲下否乎地爲人之下太虚之中者也冯乎大气举之也歩算家测北极曁月食得地体周九万里环地之周戴天曰上地曰下南行二百余里而北极下一度北行二百余里而北极高一度处乎地者无敧侧之患何也大气使然也昼夜永短南北以渐而南至赤道下南北极与地适平昼夜漏均无永短北至极下赤道与地适平如带自春分至秋分爲昼秋分至春分爲夜凡气朔之时刻渐西则气朔早渐东则气朔迟月过闇虚而亏食西见食早东见食迟此地与天相应之大较也地之广轮随其方所皆可假天度测之矣土圭洪范五纪一曰岁二曰月三曰日四曰星辰五曰历数分至启闭纪于岁者也朔朢朏霸纪于月者也永短昏昕纪于日者也星见伏昏旦中日月躔逡纪于星辰者也盈缩经纬终始相纪于历数者也纪于岁者察之日行发敛纪于月者察之日月之会交道表里纪于日者察之昼夜刻漏出入里纪于星辰者察之十有二次曁星与黄赤道相値纪于历数者察之圭槷随时测验积微成着修正而不失五纪先生作七经小记原象其一也以此四章合句股割圜记迎日推䇿记共称原象曲孔氏已有刋本但文集当仍其分篇之旧原象说天体割圜说步算言各有当也又如原善三篇尝分析数十章称引六经疏通证明之别成一书亦七经小记之一而集中俱仍其旧至水地记则小记中言地理之书仅成一卷制数记则言礼乐制度故训记则言小学书皆未成梗槩具见斯集段玉裁附识迎日推䇿记爲仪象考识日躔浑圜而中规之象赤道距规四分圜周之一设其枢象北极也爲规载之曰子午之规半出于地平规随北极高下以察各方之节气刻分斜络赤道外内爲规象黄道距黄道四分圜周之一是爲北极璇机璇机者黄道极也准赤道爲规㳒二分之规曰中衡赤道也冬至之规曰外衡夏至之规曰内衡凡十有三衡分至之闲黄道爲六者四应一岁之中气节气衡百度度六十分应昼夜之刻分分十有二秒以知里经岁三百六十有五日不满四分日之一以是爲日躔黄道之度分是故黄道日也赤道刻也星仪考识昏旦中设其枢以象星极爲游规而载之以知岁规设北极焉载于子午之规以周知一岁婺女爲玄枵之维首而周分十有二次以纪日月之躔离察星极以知右旋察北极以知左旋天行之大致举矣天左旋日月星随之而左者昼夜之象也各爲经纬是以知日月星皆右旋右旋者发敛之轨也日之盈缩月之迟疾五歩之益以畱退有规㳒以知数日月五歩之规㳒盈缩之也一逆一顺自然而成至动有常之机也洪范五纪一曰岁二曰月三曰日四曰星辰五曰历数分至启闭纪于岁者也朔朢朏霸纪于月者也永短昏昕纪于日者也星见伏昏旦中日躔月逡纪于星辰者也盈缩经纬终始相纪于歴数者也纪于岁者察之日行发敛纪于月者察之日月之会交道表裹纪于日者察之昼夜刻漏出入里纪于星辰者察之十有二次纪于历数者随时测验积微成着修正而不失凡推歩久则必非失在天行亦非立㳒之宐于时革浑圜至大数所难竆譬犹寸寸度之至尺则铢铢权之至两则是故设气观象与㳒相济俾数未覩者仍之数旣覩者修正之此终始相之无定者也日月之盈缩迟疾此之谓有定之数歩算家积验于旣往定爲规㳒日躔黄道其高下逆顺以成盈缩者日左旋之规中其规属于黄道循黄道而右所谓平行者此也凡三百六十五日小余不及四分日之一适终其道谓之经岁其周曰右旋之规中其规属于左旋之规随之而左岁不及一终积至五十余秊而及一度日属于右旋之规随之而右左旋之规一终右旋之规恆倍之而再终四分左旋之规以爲四限其下半周之半爲盈初上半周之半爲缩初自盈初至盈末日之实体前于平行自缩初至缩末日之实体后于平行也月道其高下之规㳒以生迟疾者曰左旋之规中其规属于月道循月道而右凡二十七日近少半日平行终其道其周曰右旋之规中其规属于左旋之规随之而左不及一终而数生焉三千二百三十余日数之积满一周四分左旋之规以爲四限其上半周之半爲迟初下半周之半爲疾初迟初至迟末犹日之缩初缩末也疾初至疾末犹日之盈初盈末也属于右旋之规者曰附缀之规其周曰次右旋之规与右旋之规恆相切也其周曰次左旋之规月距日一度则次右旋之规其旋也二度次左旋之规亦如之月属于次左旋之规朔朢恆旋而在下上下恆旋而在上也二十九日过日之半而月与日会是谓朔䇿月道交于黄道自南而北其交日中交于是月逡黄道之北谓之阴历自北而南其交日正交于是月逡黄道之南谓之阳历其入阴历也巳及六度中土测之尙在日南其入阳历也尙六度中土测之巳在日南黄道高于月道也月之南北行以玉衡界黄道而入古推歩㳒谓之九道八行其二十七日有奇而月道一终也二交不复于其所而西凡一度又几度之半自外衡以起数三十交而值次四衡三十交而值中衡赤道三十交而值次二衡三十交而值内衡三十交而复値次二衡如是以底于外衡凡十有八秊过秊之半而八行一终日入次二衡而暑盛出次二衡而暑以渐微月入次一衡而减夏之暑增冬之寒出次二衡反是是知九道八行之用可以知寒暑之所由消息矣月道极之环绕黄极也日左旋之规以黄极爲之中日月道极所属之规中其规属于左旋之规随之而左十八秊过秊之半而一终交道之有数以此月道极所属之规亦左旋其旋也一月而再终朔朢月道极近黄极故月道与黄道相距爲之加迩焉上下月道远于黄极故月道与黄道相距爲之加远焉黄道与赤道相距近较数百秊闲渐而近虽翕辟之节未昭然明着其亦犹是也屈原赋之文曰圜则九重九重者自下而上数之月一辰星二太白三日四荧惑五岁星六塡星七恆星八有象之高下止于八竝各爲右旋然则大气左旋而九欤塡星岁星荧惑在日之上爲三重太白辰星在日之下爲二重古之治历者考日月之行以授时表中星以着候不言五步也汉以降推测滋繁于是五步之迟疾畱退见伏有稽其规㳒曰左旋之规中其规各属于其道循其道而右其周曰右旋之规中其规属于左旋之规随之而左塡星岁星荧惑太白左旋之规一终右旋之规倍之而再终辰星左旋之规一终右旋之规其旋也再倍之而三终五歩之平行终其道也塡星凡二十有九秊几秊之半岁星几十有二秊荧惑几二秊太白二百二十有四日过日之半辰星过八十有八日左旋之规不及一终而数生焉星所属之规中其规属于右旋之规在日上者三星以日躔相推而迟星所属之规右旋在日下者星二以速于日躔星所属之规左旋凡日月五歩之规㳒其循之而旋也渐高则距地远而人视之加小渐下则距地迩而人视之加大星之见伏环日上下各有定距成环日之规在日上者环日之规类于左旋以就日在日下者类于右旋以就日也九道八行说月道出入黄道内外二十七日有奇而交道一终交终不复于原处其一度又几半度每秊之自东而西十九度奇古历家有九道八行之说所以考其也借靑朱白黑以别之借八节之名以命之春分靑道爲正东立春靑道爲东南冬至黑道爲正北立冬黑道爲东北秋分白道爲正西立秋白道爲西北夏至朱道爲正南立夏朱道爲西南如交在冬至南纬二十三度半而入阴历半交必在春分黄道内五度半春分无南北纬则月北纬五度半是爲春分靑道凡三十交退在立冬南纬十六度奇而入阴历半交必在立春黄道内五度半立春南纬十六度奇则月南纬几十一度是爲立春靑道又三十交退在秋分无南北纬而入阴历半交必在冬至黄道里五度半冬至南纬二十三度半则月南纬十八度是爲冬至黑道又三十交退在立秋北纬十六度奇而入阴历半交必在立冬黄道里五度半立冬南纬十六度奇则月南纬几十一度是爲立冬黑道又三十交退在夏至北纬二十三度半而入阴历半交必在秋分黄道里五度半秋分无南北纬则月北纬五度半是爲秋分白道又三十交退在立夏北纬十六度奇而入阴历半交必在立秋黄道里五度半立秋北纬十六度奇则月北纬几二十二度是爲立秋白道又三十交退在春分无南北纬而入阴历半交必在夏至黄道里五度半夏至北纬二十三度半则月北纬二十九度是爲夏至朱道又三十交退在立春南纬十六度奇而入阴历半交必在立夏黄道里五度半立夏北纬十六度奇则月北纬几二十二度是爲立夏朱道又三十交退在冬至月复循靑道以四秊过半循二靑道四秊过半循二黑道四秊过半循二白道四秊过半循二朱道十八秊过半八行一周古历以自南而北交于黄道爲中交常以中交爲主今历谓之正交古历自北而南爲正交今历谓之中交日食朔当交也月食朢当交也九道自宋人疑之至元而遂废考诸古历未有明析其必分之者由今恖之可以知交道出入焉可以考当交半交距赤道远近焉可以明交终所每月交于某宫某度焉可以辨交之中终与朔朢不齐每朔朢厺交远近及当交而有食焉古㳒之废而宐举者此也周髀北极璇机四游解一今人所谓赤道极者卽鲁论之北辰周髀之正北极也又曰北极枢今人所谓黄道极者卽周髀之北极璇机也虞夏书在璇机玉衡以齐七政葢设璇机以拟黄道极后失其传纷纭殊说私臆罔据矣正北极者左旋之枢北极璇机每昼夜环绕之而成规冬至夜半在正北极下是爲北游所极日加卯之时在正北极左是爲东游所极日加午之时在正北极上是爲南游所极日加酉之时在正北极右是爲西游所极此璇机之一日四游所极也冬至夜半起正北子位昼夜左旋一周而又过一度渐进至四分周之一则春分夜半实爲东游所极夏至夜半南游所极秋分夜半西游所极此璇机之一岁四游所极也古者冬夏致日故周髀之文但举二至则二分可知也又䥘举冬至卯酉则每日必周四游皆可知也周髀北极璇机四游解二月建之说由来古矣汉人据逸周书以爲斗杓移辰者失其传也正北极以爲中北极璇机环绕而成规均分之爲十有二宫冬至夜半璇机起正北子位是谓建子昼夜一周又过一度小寒则过丑宫大寒爰直丑位是谓建丑立春过寅宫启蛰爰直寅位是谓建寅雨水过卯宫春分爰直卯位是爲建卯谷雨过辰宫淸明爰直辰位是谓建辰立夏过巳宫小满爰直已位是谓建巳种过午宫夏至爰直午位是谓建午小暑过未宫大暑爰直未位是谓建未立秋过申宫处暑爰直申位是谓建申白露过酉宫秋分爰直酉位是谓建酉寒露过戌宫霜降爰直戌位是谓建戌立冬过亥宫小雪爰直亥位是谓建亥大雪过子宫冬至而复起子宫如是终古不变非若北杓所指虞夏迄今巳两次也祖沖之日月位称建谅以气之所本名随实着非谓斗杓所指近校汉时巳半次审斗节时其效安在今考北极璇机四游与日躔黄道发敛相应而二十四气因之祖氏所谓谅以气之所本虽未能确言其识卓矣记夏小正星象建寅之月夏以爲正月于时日躔降娄初昏参巳过中犹云参中者举大体言之非若后代求诸度分之细也斗杓县在下者史记杓携龙角衡殷南斗魁枕参首参中则魁南上杓北下矣二月日躔大梁三月日躔实沈参伏者日所在之㝛伏而不见也四月日躔鹑首昴朝觌南门在亢氐之南五月日躔鹑火参朝觌大火中者夏以建午之月合于尧典日永星火以正仲夏之文时之相厺未远也周以建未之月春秋传张趯曰火星中而寒暑退谓建未之月暑退昏中建丑之月寒退旦中也此惟周时则然凡星未中左旋进而上过中左旋流而下诗七月流火合乎月令季夏昏火中皆周时数百秊闲也六月日躔鹑㞑斗魁北下杓南上也七月日躔寿星汉案月者与户南北直也织女三星恆向降娄寿星西没则降娄东升故初昏织女东向斗杓县在下者魁枕参首旦参中斗杓北下而旦魁参相应也八月日躔大火辰则伏者尔雅大火谓之大辰大辰房心㞑也心三星中明大者凡言大火主焉此所谓辰也日在则其心不见曰伏同日岀没矣厺日半次而后朝觌旦参中者巳过中犹言之举大体也九月日躔析木之津辰系于日者辰心也日将岀心乃见东方十月日躔星纪南门二星朝见于东南隅非昏见也言初昏者失其传也织女北向而旦星纪东升降娄直北织女恆向降娄者也十有一月日躔玄枵十有二月日躔娵訾之口凡夏时日躔所在与今二次与周时一次星之见伏旦昏中悉因之而异与丁升衢书易玄星纪谱颇不通上层二十八㝛各注总度终于三百六十五无小余次层十二次注分野终于三百六十后不接续三层用孟喜易坎离震兑四正卦之爻配二十四气者四层用李漑所传卦气图十二辟卦之爻配七十二候者亦终于三百六十后不接续五层用诸侯大夫卿公辟六十卦之爻爻䥘综之以一爻配玄之二赞亦终于三百六十后不接续六层玄之八十一首及其准易因空格附记诸家所推玄之九赞配日躔㝛度与节气次舍之属七层八层玄之九赞与五层相配杨子云本太初三统之㳒作玄而此乃用四分㳒巳不合子云意矣袭汉人卦气又不解六日七分之㳒使不能循环相接由疏于算学强作解事也旧本式様不分晓今拟一式使开卷了然整齐易写譌脱处皆推明粘签可照改也再与丁升衢书太玄之七百二十九赞两赞配一日终于三百六十四日有半末有踦赢两赞配半日及岁之小余太初历一昼夜千五百三十九小分是爲日㳒卽爲度㳒其周天五十六万二千一百二十满度㳒得三百六十五度有小分三百八十五其岁周卽爲三百六十五日小余三百八十五因而四之得千五百四十满日㳒成日仍有小余一是四秊而大于四分历者一小分六千一百五十六秊而较四分历少一日矣汉巳后岁实各历不同未有过四分日之一者独太初历过之晁说之谓温公本太初历而作玄历考其所计分秒徒用四分历耳绝不渉太初也此谱上一层㝛度次二层十二次皆取之汉书乃赤道度后汉永元四秊贾逵奏称日月实从黄道官无其器十五秊诏书造太史黄道铜仪与赤道㝛度多异节气凖黄道不准赤道则凡就赤道言节气者谬也况㝛有岁唐虞冬至日在虚乃玄枵之中殷在婺女乃玄枵之维首周冬至日在牵牛至周末在斗周人名斗牵牛爲星纪之次今冬至日在箕初乃析木之津正中汉书言星纪中牵牛初冬至者未测验也四分历改爲斗十九度冬至太初之失见矣次随星名义合㝛体分至虽迁而厥位不改祖沖之论之甚详则凡以十二次之初爲节气十二次之中爲中气者谬也此两层其谬多端次三层乃易纬所谓四正之卦卦有六爻爻主一气者次四层乃易纬所谓十二辟卦爻配一候者次五层虽取易纬卦气起中孚之说彼以矦大夫卿公辟六十卦之爻均分三百六十五日四分日之一卦主六日又八十分日之七是爲六日七分㳒此以相比之矦大夫卿公辟五卦六爻相闲乃兼用齐天历所谓五卦初爻相次用事者此层当与子云八十一首准易六十四卦者合而乃与上次四层爻准一候五日皆终于三百六十阙玄之驯准坤九赞及将凖未济之初一此十赞合爲五位而不续上次三层爻凖一气者亦不数此五位因傅会其说谓坤无当于卦则无当于爻示八十一首虚一不用夫子云以踦赢系养之末欲该历日与天度之余分未闻阙驯不用且阙将之初不用也次六层玄之八十一首次七层八层玄之七百二十九赞其次六层空格附录范叔明郭元亯司马温公三家异同范叔明以二十四气均分七百二十九赞气得三首三赞又二十四分赞之七所云气起者以余分在此赞也旣详其余分而气终定于前一赞则余分未尽是自乱其例矣郭元亯以两赞配一日而分昼夜自中之初一起终于养上九三百六十五日之昼余归踦赢温公以一首得三百六十四分十六秒一赞得四十分十六秒合八十一首之赞共得二万九千五百二十四分十六秒于四分历仍有六十分二十四秒以四十分十六秒系之踦二十分八秒系之赢二㳒归余于踦赢优于冣上两层起大雪要其不知㝛有岁失则均焉续天文略序震谨案书言敬授人时易言天垂象见吉凶其在周官推步掌于冯相氏占变掌于章氏各有专司司马迁史记分爲八书之二古者小民咸识天象仰瞻星汉用知时节而趣耕作夏小正月令诸书示农事女工弗怠缓也而律设科条私习天文有禁乃以絶民闲或妄语禨祥是二者又有宐讲求不宐讲求之别矣然施之于用虽二事苟溯而上之日月星运行有常其爲体也则一宋郑樵通志录步天歌兼及其注文继以晋书所天汉起没十二次度数州郡躔次又参以隋书所七曜述是数者爲天文略樵称歌词句中有图言下见象不语休而注内仍不免渉灾祥休咎至若十二次㝛度襍举刘歆费直蔡邕三家则由未解岁存其殊致莫之折衷其以郡隶州国也如曰㷼幽州而所隶有西河上郡北地此三郡实古雍州曰衞而配以幷州下安定天水陇西酒泉张掖武都金城武威敦煌此九郡远出雍西日魏而配以益州隶广汉越巂蜀郡犍爲牂牁巴郡汉中于下实非魏之疆土曰秦雍州而所隶乃云中定襄鴈门代郡大原上党又属战国时赵域晋书此条譌舛特甚旣无从是正不宐取以滋惑葢天文一事樵所不知而欲成全书固不可阙而不载是以徒袭旧史未能择之精语之详也今㪅爲目十曰星见伏昏旦中曰㝛十二次曰星象曰黄道㝛度曰七衡六闲曰晷景短长曰北极高下曰日月五歩规㳒曰仪象曰漏刻或补前书阙遗或赓所未及凡占变推歩不与焉考自唐虞巳来下迄元明见于六经史籍有关运行之体者约而论之着于篇戴东原集卷弟五戴东原集戴东原集卷第六戴东原集卷弟六四库馆纂修官翰林院庶吉士戴震譔水经郦道元注序书水经注后荅曹给事书应州续志序记洞过水水经郦道元注序后魏御史中尉范阳郦道元字善长撰水经注四十卷萧宝夤之乱道元叱贼而死赠吏部尙书冀州刺史安定县男善长虽依经附注不言水经撰自何人唐书蓺文志始以爲桑钦撰钦在班固前固尝引其说与水经违异晋巳来注水经凡二家郭璞注三卷唐时犹存杜君卿言二家皆不详所撰者名氏亦不知何代之书则景纯巳不能言其作者矣崇文总目水经注亾者五卷今所传卽宋之本后人又加割裂以传合四十卷之数如注文江水又东迳巫县城南注譌爲经遂与前经文又东过巫县南割分异卷唐六典注云水经所引天下之水百三十七今自河水至斤员水凡百二十三应脱逸十有四水葢在五卷中者也王伯厚通鑑地理通释引水经四事惟魏兴安阳一事属经文余三事咸郦注之譌爲经者其作书时世益莫能定水经立文首云某水所出巳下无庸重举水名而注内详及所纳羣川加以採摭实彼此相襍则一水之名不得不㪅端重举经文叙次所过郡县如云又东过某县之类一语实该一县而注则沿溯县西以终于东详记所迳委曲经据当时县治至善长作注时县邑流移是以多称城经无言城者也凡经例云过注例云迳以是推之虽经注相淆而寻求端绪可俾归条贯善长于经文涪水至小广魏解之曰小广魏卽广汉县也于钟水过魏宁县解之曰魏宁阳安也晋太康元秊改曰晋宁然则水经上不逮汉下不及晋初实魏人纂叙无疑史言善长好学广览奇书是注之传或以其综覈或尙其文词至于触类引伸因川源之派别知山势之逶迤高高下下不失地阞取资信非一端然譌舛旣久虽善读古书如阎百诗顾景范胡朏明诸子其论述所渉犹辄违斯订正之不可以巳也审其义例按之地望兼以各本参是书所由致谬之昭然可举而正之至若四十卷之爲三十五合其所分无复据证今以某水各自爲篇北方之水莫大于河而河巳北河巳南众川因之得其叙矣南方之水莫大于江而江巳北江巳南众川因之得其叙矣惟以地相连比篇次不必一还其旧庶乎川渠缠络有条而不紊焉休宁戴震河水一河水二河水三渠阴沟水汳水获水睢水瓠子河汾水晋水文水原公水同过水浍水涑水湛水沁水淸水渭水漆水沮水浐水洛水谷水㵎水瀍水甘水伊水淇水荡水洹水浊漳水淸漳水滱水易水巨马河圣水㶟水㶟余水沽河鲍丘水濡水辽水浿水济水汶水淄水巨洋水潍水东汶水胶水泗水洙水沂水沭水淮水汝水滍水潕水瀙水灈水颍水㶏水潩水洧水潧水决水沘水泄水肥水施水江水夷水夏水涢水漻水漾水潜水羌水涪水梓橦水南沮水漳水沔水涔水均水丹水粉水淯水湍水比水白水蕲水沫水靑衣水若水淹水油水澧水沅水延江水资水湘水钟水㴱水耒水洣水漉水涟水浏水㵋水庐江水赣水渐江水桓水叶榆河温水存水泿水漓水洭水溱水斤员水禹贡山水泽地书水经注后夏六月阅胡朏明禹贡锥指所引水经注疑之因检郦氏书㞡转推求始知朏明所由致谬之是书至唐宋闲遂阙淆紊经多误入注内而注误爲经校者往往以意增改如河水注北河又东迳莎车国南北河又东南迳温㝛国北河皆当作枝河蒙上左合枝水之文今本作北河者殆后人所改又如济水经文东至北砾溪南注文又东南砾石溪水注之水出荥阳城西南李泽东北注于济世谓之砾石㵎卽经所谓砾溪矣经云济水出其南非也今注重爲经胡朏明引其文乃曰上有北砾溪此爲南砾溪石字衍不知注明言砾石溪东北注济则济实过其北且辨正经文不当云至砾溪南其无二砾溪固显然南北二字殆后人误增书中类此者不胜悉数据崇文总目郦氏书四十卷亾其五今仍作四十卷者葢后人所分以傅合其卷数元和志寰宇记等书引水经注滹沱河泾水洛水今皆无之或在所亾之五卷内欤水经有郭璞注三卷唐时犹存杜氏通典引水经四事证其爲顺帝以后纂叙郡国志桂阳郡汉宁永和元秊置吴改曰阳安晋太康元秊改曰晋宁县在桂阳郡东百二十里三国时吴与蜀分荆州南郡零陵武陵巳西爲蜀江夏桂阳长沙巳东爲吴南阳襄阳南鄕三郡爲魏吴志孙晧甘露元秊十一月以桂阳南部爲始兴郡十二月晋受魏禅未闻魏取阳安事而水经钟水北过魏宁县之东葢作水经者魏人故于广汉汉宁悉改曰魏其书实出一手旧唐志云郭璞撰新唐志以爲桑钦晁公武云钦爲此书而后人附益王伯厚云郦氏附益皆非也今就郦氏所注考定经文别爲一卷兼取注中前后倒紊不可读者爲之订正以附于后是役也爲治郦氏书者棼如乱丝而还其注之脉络俾得条贯非治水经而爲之也乙酉秋八月戴震记荅曹给事书承示元和志汾州一条仆有其全书曾摭入志其书之可宝䝿自孟坚地理志道元水经注而外无有上之者矣然地志至隋唐凿空傅合之说又多于前人稍失精覈不能无谬如叙汾州沿革数行云后属魏谓之西河子夏居西河吴起爲西河守皆谓此也谬一云武帝置西河郡理富昌县谬二云黄初二秊乃于汉兹氏县置西河郡卽今州理谬三云高齐又于此城置南朔州谬四云周宣帝于此置汾州谬五云大业三秊废汾州谬六水经注谒泉山崖半有一石室厺地可五十余丈而张守节引随国集记云此爲子夏石室退老西河居此有卜商神祠元和志西河县卜商祠在县北四十里考之魏书太和八秊置西河郡治兹氏城是爲西河郡治在兹氏之始道元注水经时西河郡治新在此地于谒泉山及文水汶水绝不渉及子夏设敎以此地近汾远河西河之上不得移而虚加之汾上耳武侯浮西河而下中流顾而谓吴起曰美哉乎山河之固浮河非浮汾也道元以浮河事系之夏阳子夏陵及庙室系之郃阳咸于魏都安邑不远况古所称西河未尝以名郡卽吴起爲西河守亦非如后世之郡守特举龙门西河该河之左右诸城魏未失阴晋少梁巳前其疆土在河西者南至阴西至洛水北至今榆林府之北鄂尔多斯地而赵之西邉邑与魏邻不与秦邻赵成矦三秊当魏武矦之十五秊赵世家云魏败赵蔺及秦孝公八秊与魏战取少梁越四秊当赵成侯之二十四秊赵世家始云秦攻我蔺其后蔺离石中阳屡失于秦力复之以守险魏秦之㺳赵蔺皆自河西来汉玆氏县在离石正东赵地非魏地凡以爲魏之西河者谬也东观记西河郡治平定县离石在郡南五百九里吉甫言理富昌县者徒因地理志首富昌云然后汉书始云凡县名先书郡所治也孟坚作志未有斯例阎百诗曾论之如梁国先书砀而治睢阳汝南郡先书平舆而治上蔡是也百诗于西河郡亦从元和志则偶失检耳凡以爲汉西河郡治富昌者谬也水经原公水岀玆氏县西芉头山道元注云魏黄初二秊西河恭王司马子盛庙碑文云西河旧处山林汉末扰攘百姓失所魏兴㪅开疆宇分割太原四县以爲邦邑其郡带山侧塞矣王以咸宁四秊改命爵土其秊十二月丧国臣太农阎崇离石令宗羣等二百三十四人刋立石碑以述功德今案晋书西河缪王斌字子政魏中郎武帝受襌封陈三秊改封西河咸宁四秊薨子隐立谥字及改封与水经注微异水经以碑系之魏黄初二秊尢可致疑元和志云魏黄初二秊于汉玆氏置西河郡然则黄初二秊实魏置西河郡之始前此建安十八秊省州併郡废西河郡入太原至是复分太原之四县置西河郡也黄初二秊下当有记置郡所起者脱厺其文自黄初二秊越二百六十四秊爲北魏太和八秊西河郡始治兹氏城司马斌葬兹氏有庙碑在此吉甫因水经注西河王庙碑系之兹氏系之黄初遂以爲是时卽置郡玆氏殊疏晋书地理志西河国领县四首离石固用后汉书例县名先书郡所治况碑文言其郡带山侧塞宜爲离石甚明晋改兹氏日隰城碑末称离石合宗羣等不称隰城魏晋之西河皆因汉永和五秊徙治离石之旧可据证固不一矣凡以爲魏晋之西河治兹氏者谬也元和志介休下云后魏明帝时爲贼所破至孝静帝㪅修筑迁朔州军人鎭之因立爲南朔州但领军人不领郡县隋书以南朔州爲齐置与介州皆于西河郡下言之疏谬失覈南朔州介州竝在介休而元和志又汾州下溷称高齐于此城置南朔州葢襍袭羣书前后失检如是凡以南朔州系之高齐系之汾州者谬也魏书地形志延和三秊置吐京鎭太和十二秊改鎭爲汾州治蒲子城其地在今隰州孝昌中陷移治西河事详裴良传是爲汾州治在西河之始不待后周宣帝也且西魏别置汾州在今陜西延安府宐川县后周以东魏之南汾州爲汾州在今吉州寻改置汾州于今霍州平齐后废齐之汾州其郡县属介州隋开皇十八秊改汾州曰吕州卽后周所置在今霍州者唐武德初以介休郡爲介州西河郡爲浩州三秊改浩州爲汾州是周隋之汾州皆非西河郡境而漫曰宣帝于此置汾州大业三秊废汾州甚矣沿革之不易言也以近古而有㳒如吉甫之作图志一条中纷然不治者六焉此外府境实水经河水南过西河圁阳县东又南过离石县西又南过中阳县西又南过土军县西据地望考之中阳西滨河当在今宁乡县境赵世家秦取我西都及中阳是也道元乃云中阳城在东东翼汾水不滨于河也元和志于孝义县下云魏移西河郡中阳于今理此条可证明水经之中阳其所本之书道元偶失检元和志中如此事仆曩者尝据以证水经及道元注各一中阳至若汉志西都属西河郡中都属太原郡魏王泰张守节溷而一之水经汾水南过大陵县东道元注云汾水于县迆爲邬泽其陂东西四里南北一十余里陂南接邬地理志曰九泽在北幷州薮也吕氏春秋谓之大陆又名之曰沤洟之泽俗谓之邬城泊许愼说文曰漹水出西河中阳县之西南入河卽此水也道元所言邬泽北起大陵南接邬正今平遥之西孝义之东介休之北冣爲洿下汾川转徙不常之地说文之漹水乃入河非入汾后世凡流水俗多唿某河叔重得古学于贾侍中未尝少假借汉中阳西滨黄河说文亦一证道元就漹字与邬字牵合谬矣孟坚以邬县北九泽当周职方昭余祁然尔雅称晋有大陆㷼有昭余祁吕氏春秋称晋之大陆赵之鉅鹿㷼之大昭而周礼昭余祁与虖池呕夷涞易竝举郑康成云呕夷祁夷欤考呕夷卽滱水出灵丘祁夷出平舒竝今大同府境源流各别道元溷昭余祁大陆呕夷而一之尢误呕夷亦川而非泽祁县本晋祁氏之田因一祁字而牵昭余祁于祁县因一夷字而疑呕夷卽祁夷古人言地且彼此交纠又何多责后之地志欤尔雅吕覧所称昭余祁大昭系之㷼㷼之不得跨太原而有祁平遥介休甚明葢以汉人言周秦则多失以后魏人言汉魏晋则多失以唐人言后魏齐周隋则多失势使然也魏收卽后魏人而地形志不能详魏之州郡兴废其余史厪后一代作前代地志疏漏譌舛实多子长良史也而史记中往往渉传闻失实之语谓介之推逃入緜山显戾于左氏春秋汉西河郡谷罗武泽在西北武泽本名虎泽唐人避庙讳所改胡三省注资治通鑑云虎泽应在五原曼伯之北后汉建武二十六秊诏使匈奴徙居西河美稷之虎泽亦卽此泽也葢境相接矣其说得之五原曼柏其城在河之西而顾景范读史方舆纪要以谷罗城及虎泽在永宁州北美稷城在汾州府西北皆无可指实自府而西北至永宁州之北羣山蔟拥巖谷之险绝无平地以容所谓虎泽者平遥志有尹吉甫将台及墓则后人以晋地之太原释泾阳西北之太原而吉甫之迹不难东移千余里且指一墓实之元和志孝义县西五里有魏文矦坟县东北二十五里有段干木墓县志则城西五里有魏文侯墓与元和志合城东六里有段干木墓与元和志不合县西北七里又有三子墓指爲卜子夏田子方段干木是一县中而段干木墓凡二三水经注河水自河北城南东迳芮城二城之中有段干木冢唐贞观中诏芮城之魏文侯墓段干木墓竝禁樵採元和在贞观后几二百秊而在芮城者又在孝义凡宗仰㫺贤用寄爱慕虽指不知谁氏之垄而闻名起敬可也援以证实用资考覈必有起而辨之者志事顷已告竣不敢苟同前人处略陈梗槩如右应州续志序余曩因诗古文词所涉检寻郡邑志书其于经史中地名山川城废县以及境内之利病往往遗而不载或载之又漫无据证志之失大致尽然南丰吴君爲应州政事之余暇取旧志续之旣见者不复赘于篇曰应州续志书成请序于余余览其书凡旧文失覈必按诸史事纠谬补逸葢不徒踵续是任也君旣勤于考订则余㪅质以未入是编二事其一旧志相承袭谓秦汉爲阴馆县考汉志雁门郡阴馆累头山治水所出东至泉州入海而武五子传作台水许叔重说文解字㶟水出阴馆累头山㶟水卽治水也魏书道武帝西幸马邑观灅源水经字譌作湿以爲出阴馆则同寰宇记累头山在雁门县西北六十里今山在朔代闲其东南三十五里卽句注山阴馆城在句注陉北水经注桑干枝水东流通结两湖俗谓之南池池北对汪陶县之城又东北注㶟水又东北迳白狼堆南又东流四十九里迳巨魏亭北其言崞川水也北迳繁畤巨魏亭剧阳阚骃十三州志剧阳在阴馆东北百三里顾景范读史方舆纪要汪陶废县在应州西一统志汪陶在山阴县东白狼堆在应州西北巨魏亭在州北剧阳在州东北然则应州殆汉汪陶剧阳二县地阴馆于地非比矣其一北魏天平二秊置善无郡领善无沃阳二县方舆纪要沃阳废县在应州西南善无城在代州西北七十里本汉县考汉志沃阳有盐泽水经注盐池西南厺沃阳城六十五里十三州志善无县南七十五里有中陵县中陵今宁武之神池县而善无又在其北沃阳盐池唐爲安北都护之胡落盐池今偏关外归化城西蒙古部地也偏关五寨所食盐今仍自蒙古来况中陵善无沃阳之水归树頽水以注黄河然则汉沃阳东南距应州远甚古今沿革作志首以爲重吴君雅才闳博举其境内利民病民者旣殚心求之而于沿革山川志之所咸务底精确不苟同积古以来守譌传谬兹二事度亦君之乐闻也夫记洞过水西北之水多浊而赵地之水淸者有二其一曰晋水水经所谓出晋阳县西县雍山者是也其一曰洞过水水经所谓出沾县北山者是也沾北山一名沾岭岭西鸣水沾水所出皆至井陉合寿阳东界之桃水爲冶河北入滹沱岭之南少山大要谷淸漳所岀南流合于浊漳自沾岭南迆西爲木瓜岭石堠岭八赋岭大廉山有古石堠轑山武山分形如八字石堠八赋以名其南水悉归漳北水归洞过沾岭近北二泉竝发爲洞过水者与鸣水源同一山今唿陡泉岭在乐平县西其水西北流经平定州西南木瓜岭之水北流七十五里会之水经注之南谿水也又西北至寿阳县东南界戊子秋余以公事往乐平得观洞过水之淸驶㝛常村肩舆早行山中见水流浑浊问诸从者曰此洞过水也何不类乃尔从者应曰昨雨盛水从四山骤至洞过淸流濳于浑水下余疑之复行十数里则淸澈锵鸣者曲赴山石闲问浑水安在从者曰浑水行迟少待当至矣旣而果至余始信从者前言不我欺叹水性之淸浊迟迅不侔而不相入也有如是复行三十里许经寿阳之芉头崖洞过水折而西南流又十余里至赵家庄卢家庄之闲与寿水会流七八里皆迆逦行石上汪洋澹泊激石有声淙淙然下落于建公潭潭方畞许㴱莫能测四面山皆土戴石嵼刻秀建公村隐其闲居人涉水者或以砅或以略彴余畱㝛村中询其土俗无识字人无入城邑识官长人其山川醇朴之气可知也寿水控引夀阳全境之水南会于洞过洞过于是始浊魏书地形志云同过水出木瓜岭一出沾岭一出大廉山一出原过祠下五水合道曰同过然则同之爲洞因水名加偏㫄耳志言五水而厪胪四源失举者舍寿水无足以当之自建公潭而西迳西落鎭至榆次县东界游波西逝左则涂水南来会之水经注所谓出大嵰山涂谷者也大嵰山卽地形志之大廉山又西五里原过水自右会之统纳众川势亦始平居人用以灌漑其地沟塍刻镂䆉稏千顷仿佛江南风景忆春中自汾州还道经晋祠观晋泉之正出淸鑑毛发山下酾渠数十其谷亦宐稻之二水之淸之利㪅何其相似欤晋水初岀而民利之洞过必迳流百数十里而民始食其利则因乎地势然矣五水之合爲洞过也惟涂水冣古春秋时以名县顾物情隐显有时是以水经魏志咸表洞过而寿阳命以夀水郦道元乃称曰黑水宐魏收作志失之也夫戴东原集卷弟六戴东原集戴东原集卷第七戴东原集卷弟七四库馆纂修官翰林院庶吉士戴震譔句股割圜记上句股割圜记中句股割圜记下䇿算序刊九章算术序夏矦阳算经跋释车嬴旋车记自转车记句股割圜记上割圜之㳒中其圜而觚分之圜周爲弧背緪弧背之两端曰値弧与之半曰矢弧矢之内成相等之句股二半弧爲句减矢于圜半径余爲股緪句股之两端曰径隅亦谓之句股之弦得圜半径也句股三矩方之合句与股二方适如之大方减矢于圜径余爲股幷矢恆爲股幷相椉爲句之方减句于圜半径余爲次弧背之矢倍股爲次弧减次弧背之矢于圜径余爲句幷其矢爲句幷相椉爲股之方引圜径于弧背外成句股弧背外之句谓之矩分谓之径引数股得圜半径也次弧背外之股谓之次矩分弦谓之次引数句得圜半径也半弧谓之内矩分次弧之半以爲股谓之次内矩分方圜相圅之体用圜之周径而圅句股幷之率四分圜周之一如之规方之四隅而圅圜之周凡四觚如之因方以爲句股圅圜之半周凡三觚如之圜周之外内所成句股皆方数也随径隅所指割圜周成弧背皆规限也限同则外内相应句股三矩通一爲率外内相应句股三矩通一爲率斯可以小大互权矣圜之半容句股则圜径爲句股之句与股复爲而析之成同限之句股三四分圜周之一随径隅所指成同限之句股三凡同限互权之率句股之大恆也句股应矩之方变而三觚不应矩之方以句股御之爲句股六而同限者各二三三交䥘是以㞡转互权半弧背过四分圜周之一以减圜半周而得外弧三觚句于句股其内三觚一倨于句股引而其外所知之矩爲其对觚之规限内矩分爲之股所测之距爲测知之规限内矩分爲之股或测知两距一觚所知之觚所知之两距㫄之则于圜半周减一觚规限余爲两觚规限之幷半之爲半幷弧两距之幷与半弧半幷弧之矩分相应凡三觚之爲句股两之幷所爲方及两句之幷所爲方其幂等也凡同限之句股小大幷互爲方其幂等也句股割圜记中浑圜中其圜而规之二规之交循圜半周而得再交距交四分圜周之一规之翕辟之节也縁是以爲经谓之经度横经度之外谓之纬度经之内规之谓之经弧纬之内其规谓之纬弧经纬之度界其外经纬之弧其内是爲半弧背者四以句股御之半弧背之外内矩分平行相应得同限之句股各四古弧矢术之方直仪也仪不具次矩分之句股面各一加一于四而五是参其体两其用用也者㫄行而观之也㫄行以用于经度则经弧矩分爲句纬度次内矩分爲之股经弧内矩分爲句纬弧次内矩分爲之㫄行用于纬度则纬弧矩分爲句经度次内矩分爲之股纬弧内距分爲句经弧次内矩分爲之㫄行用于经弧则经度矩分爲句纬度径引数爲之股经度内矩分爲句纬弧径引数爲之㫄行用于纬弧则纬度矩分爲句经度径引数爲之股纬度内矩分爲句经弧径引数爲之仪之立也爲方四成㫄行而得同限之句股四经度矩分爲句则纬度矩分爲之股经度内矩分爲句则纬弧矩分爲之股经弧矩分爲句则纬度内矩分爲之股经弧内矩分爲句则纬弧内矩分爲之股凡句股二十有四爲互权之率五遵古已降推步起日至斯其本㳒也引而伸之以经度爲节者其二规皆纬也自交以至经弧谓之次纬仪以纬度爲节者其二规皆经也自交以至纬弧谓之次经仪仪各爲半弧背者三成圜周句股于是命半弧背之外内矩分曰方数句股圜周句股古弧矢术也必以方数句股御之方数爲典以方出圜立术之大恆也次纬仪经弧爲其句弧纬度之次半弧背爲其股弧纬弧之次半弧背爲其弧弧之外内矩分平行相应得方数句股各三仪不具次矩分之句股面各一加一于三而四㫄行观之股弧径引数爲股则弧径引数爲之以用于句弧弧次内矩分爲股则句弧次内矩分爲之以用于股弧股弧次内矩分爲股则句弧径引数爲之以用于弧仪之立也㫄行而得方数句股三爲三成股弧矩分爲股则弧矩分爲之句弧矩分爲句则股弧内矩分爲之股句弧内矩分爲句则弧内矩分爲之取节于方道仪之经度爲其限凡句股十有八爲互权之率四次经仪亦如之次纬仪翕辟之节经度也是有经度互权之率次经仪翕辟之节纬度也有纬度互权之率距经纬之弧四分圜周之一规之谓之外规凡构缀之规㳒五皆四分之以爲其限而交加前郄之半弧背四合而爲仪者五以方直仪爲之通率半弧背三合而爲仪者十以次纬仪爲之通率凡爲仪十有五是谓一终得方数句股三百弧矢术之正整之就叙矣句股割圜记下三觚非弧矢术之正以句股弧矢御之浑圜之规限正视之中绳侧视之随其高下而羡惟平视之中规胥以平写之循规限之端竟半周得圜径衡圜径齐规限之末抵外周得规限所爲半弧弧与易正侧之势以爲平于是命外周之限爲其限凡矢属于规限之端属于规限之末一从一衡相遇也用矢用半弧凖是率率之四分圜周之一古推步㳒谓之一象是爲规限之一终率之变也减两距于圜半周用其余弧爲两距减对两距之觚规限于圜半周用其外弧爲两觚规限内矩分共用之半弧也余一距及其对觚共用之觚与距也若三觚各以爲浑圜之一极距觚四分圜周之一规之三规之交成三觚三距则觚同其距之规限距同其觚之规限前率大小倨句之体㪅也后率觚与距之体㪅也句股互权之大恆觚之规限内矩分各与对距相应三距爲浑圜之规限则觚之规限内矩分与对距之内矩分相应相应而㞡转互权矣所求非对距对觚则之成圜周句股者二各视次纬仪之率通之凡内矩分爲半弧其弧背浑圜大规也半弧不满圜半径者以矢爲枢以半弧规之成浑圜之小规衡正视侧视之规侧视之规亦小规而与中围之大规相应小规之径爲大小矢则与中围大规之径爲大小矢相应三觚之用两距幷也所知之觚或所求之觚所知之两距㫄之㫄于觚之右距以平写之爲平视之规则左距爲侧视之规左距之末成小规而识左距于平两距弧幷弧之矢半之爲矢半以爲句小规之半径爲之以弧与对距之两矢爲句左距侧视之规小规之径成大小矢爲之如是得同限之句股二而句与通一爲率凡觚之规限中围大规也大小规之半径及其矢竝通一爲率若左距适四分圜周之一则所成之规适爲中围大规若左右距相等无弧则幷弧之矢半之爲句小规之半径爲之对距之矢爲句小规之大小矢爲之以觚求距求对距之矢也以距求觚求觚之规限大小矢也策算序汉书律历志算㳒用竹径一分长六寸二百七十一枝而成六觚爲一握古算之大略可考如是其一枝谓之一算亦谓之筹梅福传福上书曰臣闻齐桓之时有㠯九九见者所谓九九葢始一至九因而九之终于八十一周髀算经商高曰数之㳒出于圆方圆岀于方方出于矩矩岀于九九八十一是也以九九书于策则尽椉除之用是爲策算策取可书不曰筹而曰策以别于古筹算不使名称相乱也策九位位有上下凡策或木或竹皆两面一与九二与八三与七四与六共策五之一面空之爲空策合五策而九九僃如是者十各得十䇿别用策一始一至九各自椉得方羃之数爲开平方策算㳒虽多椉除尽之矣开方亦除也平方用广立方䍐用策算专爲椉除开平方举其例略取经史中资于算者次成一卷俾治九章算术者首从事焉干隆甲子长至日东原氏戴震序刊九章算术序古者六之教礼乐残阙失传射御则绝无师说书者治经之本厪厪赖许叔重说文解字略见梗槩而所谓九数卽九章世䍐有其书近时以算名者如王寅旭谢野臣梅定九诸子咸未之见余访求二十余秊不可得拟永乐大典或尝录入书在翰林院中丁亥岁因吾乡曹编修往一观则离散䥘出恖缀集之未之能也出都后恆寤寐乎是及癸巳夏奉召入京师与修四库全书躳逢国家盛典乃得尽心纂次订其譌舛审知刘徽所注旧有图而今阙者补之书旣进圣天子命卽刊行又御制诗篇冠之于首古书之隠显葢有时焉诚甚幸也吾友屈君鲁传亦好是学愿得九章刊之从余录一本今秋之仲曲阜孔君体生访求得算书若干卷系毛氏扆影摹宋刻者扆识其后有云从太仓王氏得孙子五曹张丘建夏矦阳四种从章丘李氏得周髀缉古二种后从黄兪邰又得九章皆元丰七秊秘书省刊版每卷有秘书省官衔姓名一幅又一幅宰辅大臣自司马相公而下俱名于后余急假之孔君独九章卷六巳后阙因㪅校改数字以寄屈君而记其得是书之不易如此休宁戴震夏矦阳算经跋隋经籍志有夏矦阳算经二卷旧唐书经籍志有夏矦阳算经三卷甄鸾注新唐书蓺文志夏侯阳算经一卷甄鸾注又韩延夏侯阳算经一卷韩延乃作注者姓名亦犹新唐志中称李淳风注甄鸾孙子也而直斋书录解题载元丰京监本云三卷无注葢甄鸾韩延两本易溷淆乃加姓名以别之而传写又各有幷析卷袟互异欤且唐志载李淳风注明算科十书独不及夏侯阳算经葢李注者甄鸾之本当宋时巳佚欤然皆不言阳爲何代人序有云五曹孙子述作滋多甄鸾刘徽爲之详释则其人当在甄鸾后而宋史礼志载算学祀典有云封魏刘徽淄川男晋姜岌成纪男张丘建信成男夏侯阳平陆男周甄鸾无极男又张丘建算经序云夏侯阳之方仓则阳爲晋人在甄鸾前明矣书内又称宋元嘉二秊徐受重铸铜斛至梁大同元秊甄鸾校之则系隋初人厺梁稍远目梁时斗尺爲古所用其辨度量衡云在京诸司及诸州各给称尺幷五尺度斗升合等様皆铜爲之仓库令诸量圅所在官造大者五斛中者三斛小者一斛以铁爲缘勘平印书然后给用及课租庸调章称赋役令论步数不等章称襍令田令之属皆据隋制言之则是韩延传其学而以已说篡入之序亦当爲延所作故李淳风取甄鸾本而舍是志亦以韩延夏侯阳算经别之也韩延爲隋人葢无可疑其书务切实用虽九章古㳒非官曹民事所必需者亦略而不载于诸算经中冣爲简要且于古今制度异同多资考证尢足宝重云今此本卽韩延所传无注本宋元丰京监所刋者也㫺毛氏斧季得之太仓王氏余今假之孔君体生因题其后休宁戴震释车车式较内谓之舆其㴱谓之隧枕舆下谓之轸轸谓之收揜舆㫄谓之輢式前谓之軓軓谓之阴缩輢上者谓之较舆前卑于较者谓之式车阑谓之軨輢内之軨谓之轵式下人所对谓之轛轮輮谓之牙牙谓之辋轮轑谓之辐辐近毂谓之股近牙谓之骹辐端之柄建毂中者谓之菑菑没凿谓之弱建牙中者谓之蚤以偏枘入牙而出之谓之䌄毂空壶中所以受轴谓之䡦䡦谓之薮以金裹毂中谓之釭大釭谓之贤毂末小釭谓之毂端錔谓之輨輨谓之轪以革帱毂谓之軝轴末谓之轊轴当毂釭闲之以金谓之鐗轴端之键以制毂者谓之舝伏兔谓之轐舆下任正者谓之辀辀出軓前穹而上谓之胡胡谓之侯辀端谓之颈后谓之踵当两轐之闲谓之当兔軶谓之衡衡下乌啄谓之軥所以持衡者谓之軏车葢之杠谓之桯葢斗谓之部其柄谓之达常隆屈谓之弓弓近部谓之股弓末谓之蚤大车之较谓之牝服其内谓之箱所以引车谓之辕軶谓之鬲持鬲者谓之輗轮䡑谓之渠有辐谓之轮无辐谓之辁蠃旋车记车人爲漑器六分其轴之长以其一爲之围信其轴围以爲车广两墙与轴是谓参均也轴之两端中其轴以设其枢斲轴欲直设枢欲正二者旣得转之如将自转焉斲轴不直设枢不正二者失职则及其转之也车必偏重重者在下轻者在上则必如倍任矣爲墙因轴之围竟轴而爲蠃旋之墙两墙之闲谓之蠃旋之沟水之行于蠃沟也水犹然走下也不知其旋而上也墙之灋建之柱而编之而垩之旣垩欲其无罅也凡沟眡轴径以爲度或倍焉或参焉巳广则吐水多而宐偃巳狭则吐水少而宐高墙之外削版爲之围以鐡约之旣约以漆涂之围版之内欲其附于墙也其外欲其合之固也车之上端爲轮设之櫍或人力或假器若物之力别爲任挽之轮以发其櫍而转之其铭曰我稼我穑时惟尔翼我恬我息时惟尔力篝车穰穰佐我康食铭尔之劳终古不忒自转车记车人之事爲规长二十度博一度度之大小眡其制车之用在轮轮有九等櫍有二式以半规之十度爲轮之半径谓之十度之轮周六十櫍其次九度之轮周五十有四櫍其次八度之轮周四十有八櫍其次七度之轮周四十有二櫍其次六度之轮周三十有六櫍其次五度之轮周三十櫍其次四度之轮周二十有四櫍其次三度之轮周十有八櫍其次二度之轮周十有二櫍其次爲任挽之轮周六大櫍任挽之轮一度也以交于十度之轮而发其櫍十度之轮其上爲六度之轮谓之发轮发轮之上爲二度之轮谓之接轮接轮之轴交于悬重之轮大与接轮等发轮之櫍眡六度之轮接轮之櫍眡二度之轮凡轴周六櫍爲轮方其轴当辐之围夹轴而爲四幅幅周之辋辋设之櫍大轮幅方一度辋厚一度小轮有辋无辐辋厚五分度之四凡轮以上轮之櫍交于下轮之轴櫍十度之轮其櫍交于发轮之轴櫍接轮与发轮之櫍相交也是故十度之轮曁接轮之轴无櫍欲车之利转则任挽之轮其轴设飞轮或二之或三之凡轮均其围而周分之以设櫍因于辋者爲斜櫍以鐡裹之植于辋爲立櫍以鐡爲之凡轴皆用立櫍轮皆用斜櫍十度之轮曁任挽之轮亦立櫍也櫍端五分度之二櫍闲空五分度之三轴之两端以鐡爲之枢枢径五分度之三枢长五分度之四爲柱以鐡穿含枢而转之设穿必以其轮之度上櫍与下櫍相交减三分度之一接轮冣上发轮次之十度之轮至二度之轮递次而下任挽之轮出架外别爲之柱架之高与立柱等长三之二广三之一戴东原集卷弟七戴东原集戴东原集卷第八戴东原集卷弟八四库馆纂修官翰林院庶吉士戴震譔㳒象论原善上原善中原善下原善序读易系辞论性读孟子论性荅彭进士允初书孟子字义疏证序㳒象论易曰㳒象莫大乎天地又曰成象之谓干效㳒之谓坤又曰仰则观象于天俯则观㳒于地夫道无远迩能以尽于人伦者反身求之则靡不尽也作论以诒好学治经者观象于天观㳒于地三极之道参之者人也天垂日月地窍于山川人之伦类肈自男女夫妇是阴阳发见天成其象日月以精分地成其形山川以势㑹日月者成象之男女也山川者成形之男女也阴阳者气化之男女也言阴阳于一人之身血气之男女也魂魄之合官乎动静精能之至也魄之谓灵魂之谓神灵也者明聪神也者慧圣明聪慧圣天德矣立于一曰道成而两曰阴阳名其合曰男女着其分曰天地效其能曰鬼神天地之道动静也淸浊也气形也明幽也外内上下尊卑之纪也明者施而幽者化也地在天中德承天是以配天凡天之文地之义人之纪分则得其专合则得其和分也者道之条理也合也者道之统会也条理明统会举而䝿贱位矣贵者君之贱者臣之而治化出矣征之于臣道妻道无失知其君道立矣是星之垣衞拱所尊也谓之天官示于上应于下也日行中道月五星各由其道而宗之各爲迟疾而会归之日者君之象也月向日而生明其精感常合气物常分化则爲燥溼爲水火日月者水火之精燥溼者阴阳之交山川者燥溼之位水以合而盛火以分而盛木火之德分也金水之德合也地之高者山原丘陵本乎燥其下者川隰谿谷本乎溼气分则生燥气合则生溼气输则生变气精则生神神盛则无失道山有分无合川有合无分燥溼水火之义也山川之情其初皆分其究皆合君臣夫妇之道也人中处天地之闲相亲而久治道莫大于君臣徒人不知治人者不能以行于父子夫妇兄弟君道得人纪所由得也一人之身血气和则夫妇心得其正百体从令则君臣心也者含天德君百体者也气者有君道以能统乎血者也盈天地之闲道其体也阴阳其徒也日月星其运行而寒暑昼夜也山川原隰丘陵谿谷其相得而终始也生生者化之原生生而条理者化之流分者其进合者其止进者其生止者其息生者动而应求立乎至博息者静而自正立乎至约博与爲条理也约与爲统会也草木之根干枝叶花实谓之生果实之白全其生之性谓之息君子之学也如生存其心以合天地之心如息爲息爲生天地所以成化也是生生者仁条理者礼决者䕏藏主者智智通仁发而秉中和谓之圣圣合天是谓无妄无妄之于百物生生至贵者仁是仁得则父子亲礼得则亲疏上下之分尽义得则百事正藏于智则天地万物爲量归于无妄则圣人之事天所以成象地所以成形圣人所以立极一也道之至也原善上善曰仁曰礼曰义斯三者天下之大本也显之爲天明谓之命实之爲化之顺谓之道循之而分治有常谓之理命言乎天地之中昭明以信也道言乎化之不巳也理言乎其详至也善言乎无淆襍也性言乎本于天征爲事能也言乎其同谓之善言乎其异谓之材因材而善之谓之教材以类殊则性殊人之材不侔也而相肖以类性亦相近得化育之正以爲形气而秀发于神材也善则其中正无邪也材一于善不贰其德也智仁勇是也血气心知之性人皆有之非二本然也分而言之惧夫人之与天地日以隔也血气心知之性主乎材天之性全乎善主乎材者成于化全乎善者通于命成于化者道通于命者德心之恭见于貌心之从见于言息则有生天地所以成化也生生者仁乎生生而条理者礼与义乎何谓礼条理之秩然有序其着也何谓义条理之然不可乱其着也得乎生生者谓之仁得乎条理者谓之智至仁必易大智必简仁智而道义出于斯矣是生生者仁条理者礼决者义藏主者智仁智中和曰圣人圣合天是谓无妄无妄之于百物生生至贵者仁仁得则父子亲礼得则亲疏上下之分尽义得则百事正藏于智则天地万物爲量归于无妄则圣人之事原善中物之离于生者形存而气与天地隔也卉木之生接时能逹巳矣飞走蠕动之俦有觉以怀其生矣人之神明出于心中正无邪其明德与天地合矣由天道以有人物五行阴阳生杀异用情变殊致是人物生生本五行阴阳征爲形色其得之也偏全厚薄胜负襍糅能否精粗淸浊昏明烦烦魂魂气衍类滋广博袭僢闳鉅琐微形以是形色以是色性以是性咸分于道以顺则煦以治以逆则毒性至不同各如其材人之材得天地之全能通天地之全德从生而官器利用以御横生厺其畏不暴其使智足知飞走蠕动之性以驯以豢知卉木之性良农以莳刈良医任以处方圣人治天下之民民莫不育于仁莫不条贯于礼与义是气不与天地隔者生道不与天地隔者圣形强者坚气强者力神强者巧知德者智气之失㬥神之失凿惑于德愚是一人之身形得其养不若气得其养气得其养不若神得其养君子理顺心泰霩然性得其养人有天德之知有耳目百体之欲皆生而见乎材者也天也是谓之性耳知声也目知色也鼻知臭也口知味也与夫天德之根于心也成性然也天德之知人之秉节于内以与天地化育侔者也耳目百体之欲所受中而不可踰也是义配明象天欲配幽㳒地五声五色五臭五味天地之正也喜怒哀乐隐感念愠懆怨愤恐悸虑叹飮食男女郁悠蹙咨惨舒好恶之情胥天命是谓之道天地之化效其能曰鬼神其生生也物其用曰魂魄魂以明而从天魄以幽而从地魂官乎动魄官乎静精能之至也官乎动者其用也施官乎静者其用也受天之道施地之道受施徧物也受不有也魄之谓灵魂之谓神灵也者明聪神也者睿圣明聪睿圣天德矣心之精爽以知知明聪睿圣则神明一于中正事至而心应之者胥事至而以道义应天德之知也是人也者天地至盛之征也惟圣人然后尽其盛天地之德可以一言尽也仁而巳矣人之心其亦可以一言尽也仁而巳矣耳目百体之欲喩于心不可以是谓心之所喩也心之所喩则仁也心之仁耳目百体莫不喩则自心至于耳目百体胥仁也心得其常于其有觉君子以观仁焉耳目百体得其顺于其有欲君子以观仁焉原善下人之不尽其材患二曰私曰蔽私也者其生于心爲溺发于政爲党成于行爲慝见于事爲悖爲欺其究爲私巳蔽也者其生于心爲惑发于政爲偏成于行爲谬见于事爲凿爲愚其究爲蔽巳凿者其失爲诬愚者其失爲固诬而㒺省施之事亦爲固悖者在事爲寇虐在心爲不畏天明欺者在事爲诡随在心爲无良私之在下愚也爲自㬥蔽之在下愚也爲自弃自㬥自弃夫然后难与言善是以卒之爲不善非材之罪也去私莫如强恕解蔽莫如学得所主莫大乎忠信得而止莫大乎明善是谓之天德者三曰仁曰礼曰义至善之目也行之所节中也其于人伦庶物主一则兼乎三一或阙焉非至善也谓之达德者三曰智曰仁曰勇所以力于德行者三曰忠曰信曰恕竭所能之谓忠所明之谓信平所施之谓恕忠则可进之以仁信则可进之以义恕则可进之以礼仁者德行之本体万物而天下共亲其忠义者人事之宐裁万类而天下共覩其信礼者天则之所正行于人伦庶物分无不尽而天下共安其恕忠恕则不私而近于仁忠信则不欺而近于诚忠近于易恕近于简信以不欺近于易信以不渝近于简忠不欺于心近乎仁信不渝于事近乎智恕以推行近乎仁恕以度物近乎智斯三者所以成德行近乎勇不惑于心不疑于德行夫然后乐循理乐循理者不蔽不私者也得乎生生者仁反于是而害仁之谓私得乎条理者智隔于是而病智之谓蔽巧与凿以爲智者谓施诸行不谬矣是以道不行善人者不践迹谓见于仁厚忠信爲旣知矣是以道不明君子克己之爲贵也独而不咸之谓己以己蔽之者隔于善隔于善隔于天下矣无隔于善者仁至义尽知天是一物有其条理一行有其至当征之古训协于时中充然明诸心而后得所止君子独居恖仁公言言义动止应礼达礼义无弗精也精义仁无弗至也至仁尽伦圣人也易简至善圣人所欲与天下百世同之也原善序余始爲原善之书三章惧学者蔽以异趣也复援据经言疏通证明之而以三章者分爲建首次成上中下卷比类合义灿然端委毕着矣天人之道经之大训萃焉以今之厺古圣哲旣远治经之士莫能综贯习所见闻积非成是余言恐未足以振兹坠緖也藏之家塾以待能者发之读易系辞论性易曰一阴一阳之谓道继之者善也成之者性也一阴一阳葢言天地之化不巳也道也一阴一阳其生生乎其生生而条理乎以是见天地之顺曰一阴一阳之谓道生生仁也未有生生而不条理者条理之秩然礼至着也条理之然义至着也以是见天地之常三者咸得天下之至善也人物之常也曰继之者善也言乎人物之生其善则与天地继承不隔者也有天地然后有人物有人物于是有人物之性人与物同有欲欲也者性之事也人与物同有觉觉也者性之能也事能无有失则协于天地之德协于天地之德理至正也理也者性之德也言乎自然之谓顺言乎必然之谓常言乎本然之谓德天下之道尽于顺天下之教一于常天下之性同之于德性之事配五行阴阳性之能配鬼神性之德配天地之德所谓血气心知之性发于事能者是也所谓天之性者事能之无有失是也爲夫不知德者别言之也人与物同有欲而得之以生也各殊人与物同有觉而喩大者大喩小者小也各殊人与物之中正同协于天地之德而存乎其得之以生存乎喩大喩小之明昧也各殊此之谓本五行阴阳以成性曰成之者性也善以言乎天下之大其也性言乎成于人人之举凡自爲性其本也所谓善无他焉天地之化性之事能可以知善矣君子之教也以天下之大其正人之所自爲性之事能合之则中正违之则邪僻以天地之常俾人咸知由其常也明乎天地之顺者可与语道察乎天地之常者可与语善通乎天地之德者可与语性读孟子论性孟子曰心之所同然者何也谓理也义也圣人先得我心之所同然耳当孟子时天下不知理义之爲性害道之言纷出以乱先王之㳒是以孟子起而明之人物之生类至殊也类也者性之大别也孟子曰凡同类者举相似也何独至于人而疑之圣人与我同类者诘吿子生之谓性则曰大之性犹牛之性牛之性犹人之性欤葢孟子道性善非言性于同也人之性相近胥善也明理义之爲性所以正不知理义之爲性者也是理义性也由孟子而后求其说而不得则举性之名而曰理义也是又不可古人言性不离乎材质而不遗理义耳之于声也天下之声耳若其符节也目之于色也天下之色目若其符节也鼻之于臭也天下之臭鼻若其符节也口之于味也天下之味口若其符节也耳目鼻口之官接于物而心通其则心之于理义也天下之理义心若其符节也是皆不可谓之外也性也耳能辨天下之声目能辨天下之色鼻能辨天下之臭口能辨天下之味心能通天下之理义人之材质得于天若是其全也孟子曰非天之降才尔殊曰乃若其情则可以爲善矣乃所谓善也若夫爲不善非才之罪也惟不离材质以爲言始确然可以人之性善人本五行阴阳以成性形色其表也孟子曰形色天性也惟圣人然后可以践形人之于圣人也其材非如物之与人异物不足以知天地之中正是无节于内各遂其自然斯巳矣人有天德之知能践乎中正其自然则协天地之顺其必然则协天地之常莫非自然也物之自然不足语于此孟子道性善察乎人之材质所自然有节于内之谓善也吿子谓性无善无不善不辨人之大远乎物槩之以自然也吿子所谓无善无不善也者静而自然其神沖虚以是爲至道及其动而之善之不善咸目爲失于至道其言曰生之谓性及孟子诘之非豁然于孟子之言而后语塞也亦竆于人与物之灵蠢殊绝犬牛类又相绝遂不得漫以爲同耳遗理义而主材质荀子吿子是也荀子以血气心知之性必教之理义逆而变之谓性恶而进其劝学脩身之说吿子以上焉者无欲而静全其无善无不善是爲至矣下焉者理义以梏之使不爲不善荀子二理义于性之事能儒者之未闻道也吿子贵性而外理义异说之害道者也凡远乎易论语孟子之书者性之说大致有三以耳目百体之欲爲说谓理义从而治之者也以心之有觉爲说谓其神独先沖虚自然理欲皆后也以理爲说谓有欲有觉人之私也三者之于性也非其所去贵其所取彼自贵其神以爲先形而立者是不见于精气爲物秀发乎神也恶敛束于理义是不见于理义者本然之德厺其本然而茍语自然也以欲爲乱其静者不见于性之欲其本然中正动静胥得神自宁也自孟子时以欲爲说以觉爲说纷如矣孟子正其外理义而巳矣心得其常耳目百体得其顺中正无邪如是之谓理义自心至于耳目百体形气本于天其爲德也类专以性属之理而谓坏于形气是不见于理之所由名也以有欲有觉爲私者荀子之所谓性恶在是也是见于失其中正之爲私不见于得其中正且以验形气本于天僃五行阴阳之全德非私也孟子之所谓性善也人之材质良其本然之德违焉而后不善孟子谓之放其良心谓之失其本心虽放失之余形气本于天僃五行阴阳之全德者如物之几死犹可以复苏孟子曰其日夜之所息平旦之气其好恶与人相近也者几希以好恶见于气之少息犹然是以君子不罪其形气也荅彭进士允初书允初先生足下日前承示二林居制义文境高绝然在作者不以爲文而巳以爲道也大畅心宗参活程朱之说以傅合六经孔孟使闳肆无涯涘孟子曰资之㴱则取之左右逢其源凡自得之学尽然求孔孟之道不至是不可谓之有得求杨墨老庄佛之道不至是亦不可谓之有得宋巳前孔孟自孔孟老释自老释谈老释者高妙其言不依附孔孟宋巳来孔孟之书尽失其解儒者襍袭老释之言以解之于是有读儒书而流入老释者有好老释而溺其中旣而触于儒书乐其道之得助因凭借儒书以谈老释者对同己则其证心宗对异己则寄託其说于六经孔孟曰吾所得者圣人之微言奥义而交䥘㫄午屡变益工浑然无罅漏孔子曰道不同不相爲谋言徒纷然词费不能夺其道之成者也足下之道成矣欲见仆所爲原善仆闻足下之爲人心敬之愿得交者十余秊于今虽原善所指加以孟子字义疏证反覆辨论咸与足下之道然殊致叩之则不敢不出今赐书有引爲同有别爲异在仆乃谓尽异无豪发之同㫺程子张子朱子其始也亦如足下今所从事程叔子撰明道先生行状曰自十五六时闻周茂叔论道慨然有求道之志汎滥于诸家出入于老释者几十秊返求诸六经而后得之吕与叔撰横渠先生行状曰范文正公劝读中庸先生读其书虽之犹以爲未足又访诸释老之书累秊尽究其说知无所得返而求之六经知无所得者陋之非不知之也朱子慕禅学在十五六时秊二十四见李愿中愿中教以看圣贤言语而其后十余秊有荅何叔京二书其一曰向来妄论持敬之说亦不自记其云何但因其良心发见之微勐省提撕使心不昧卽是做工夫底本领本领旣立自然下学而上达矣若不察良心发见处卽渺渺茫茫恐无下手处也所谕多识前言往行熹向来所见亦是如此近因返求未得箇安稳处却始知此未免支离曷若默会诸心以立其本而其言之得失自不能逃吾之鉴邪其一曰今秊不谓饥歉至此夏初所至汹汹遂爲县中委以赈粜之役百方区处仅得无事博观之獘此理甚明何疑之有若使道可以多闻博观而得则世之知道者爲不少矣熹近日因事方少有省发处如鸢飞跃明道以爲与必有事焉而勿正之意同者今乃晓然无疑日用之闲观此流行之体初无闲处有下工夫处此与守书册泥言语全无交涉幸于日闲察之知此则知仁矣二书全背愿中复归释氏反用圣贤言语指其所得于释氏者至干道癸巳朱子秊四十四门人廖德明录癸巳所闻云先生言二三秊前见得此事尙鹘突爲他佛说得相似近秊来方看得分晓是后朱子有荅汪尙书书云熹于释氏之说葢尝师其人尊其道求之亦切至矣然未能有得其后以先生君子之教校乎前后缓急之序于是暂置其说而从事于吾学其始葢未尝一日不往来于心也以爲俟卒究吾说而后求之未爲甚晩而一二季来心独有所自安虽未能卽有诸已然欲复求之外学以遂其初心不可得矣程朱虽皆先入于释氏而卒能觉悟其非程子曰吾儒本天异端本心朱子曰吾儒以理爲不生不灭释氏以神识爲不生不灭仆于孟子字义疏证辨其视理也与老释之视心视神识虽指归各异而厪厪就彼之言转之犹失孔孟之所谓理所谓义朱子称爲他佛说得相似者彼之心宗不特指归与此异也亦绝不可言似程朱先从事于彼熟知彼之指归旣而求之此见此之指归与彼异矣而不得其本因推而本之天夫人物何者非本之天乎岂得谓心必与天隔乎彼可起而争者也茍闻乎此虽愚必明虽柔必强扩而充之何一非务尽其心以能尽道苟自以爲是而不可与入尧舜之道虽言理言知言学皆似而非适以乱德在程朱先入于彼徒就彼之说转而之此是以又可转而之彼合天与心爲一合理与神识爲一而我之言彼皆得援而借之爲彼树之助以此解经而六经孔孟之书彼皆得因程朱之解援而借之爲彼所依附譬犹子孙未覩其祖父之貌者误图他人之貌爲其貌而事之所事固已之祖父也貌则非矣实得而貌不得亦何伤然他人则持其祖父之貌以冒吾宗而实诱吾族以化爲彼族此仆所由不得巳而有疏证之作也破图貌之误以正吾宗而保吾族痛吾宗之乆坠吾族之乆散爲他族敢少假借哉宋儒厪改其指神识者以指理而余无所改其解孔孟之言体状复与彼相似如大学章句于在明明德中庸章句于不显维德尢浑合几不可分足下遂援上天之载无声无臭爲心宗之大原于宋儒之襍用老氏尙无欲及庄周书言复其初者而申之曰无欲诚也汤武反之复其初之谓也仆大戴礼记分于道谓之命一语道卽阴阳气化可言分惟分也成性不同而易称一阴一阳之谓道中庸称天命之谓性孟子辨别犬之性牛之性人之性之不同豁然贯通而足下举维天之命于穆不巳以爲不得而分此非语言之能空论也宐还而体会六经孔孟之书本文云何诗曰予怀明德对不大声以色而言大学之明明德以明德对民而言皆德行行事人咸仰见如日月之悬象着明称之曰明德倘一事失则有一事之掩亏其由近而远积盛所被显明不巳曰明明德曰明明德于天下诗之不显不承卽书之丕显丕承古字丕通用丕大也中庸言声名洋溢乎中国其言闇然也与日章竝言何必不欲大显而以幽㴱玄远爲至夫昼日当空何尝有声臭以令人知而畴不知之不可引上天之载无声臭以言其至乎上天之载二语在诗承骏命不易言郑笺云天之道难知也耳不闻声音鼻不闻香臭仪㳒文王之事则天下咸信而顺之在中庸承化民之德言不假声臭以与民接也谈老释者有取于虚灵不昧人欲所蔽本体之明幽㴱玄远至德渊微不显之妙等语与其心宗相似不惟大学中庸本文以千里卽朱子所云虽失大学中庸之解而其指归究殊又诗书中凡言天命皆以王者受命于天爲言天之命王者不已由王者仁天下不巳中庸引维天之命于穆不巳于乎不显文王之德之纯其取义也主于不已以见至诚无息之配天地于穆者美天之命有德㴱远也譬君之于贤臣一再钖命惓惓不巳美君之能任贤者岂不可叹其㴱远引之者岂不可曰此君之所以爲君也凡命之爲言如命之东则不得而西皆有数以限之非受命者所得踰试以君命言之有小贤而居上位有大贤而居下位各受君命以居其位此命数之得称曰君命也君告诫之使恭其事而夙夜兢惕务尽职焉此教命之得称曰君命也命数之命限于受命之初而尊卑遂定教命之命其所得爲视其所能可以造乎其极然尽职而巳则同属命之限之命之尽职不敢不尽职如命之东不敢不赴东论气数论理义命皆爲限制之名譬天地于大树有有实有叶之不同而实叶皆分于树形之鉅细色臭之浓淡味之厚薄又与不同实与实不同叶与叶不同一言乎分则各限于所分取水于川盈罍盈缾盈缶凝而成冰其大如罍如缾如缶或不盈而各如其浅㴱水虽取诸一川随时与地味殊而淸浊亦异由分于川则各限于所分人之得于天也虽亦限于所分而人人能全乎天德以一身譬之有心有耳目鼻口手足须睂毛发维心统其全其余各有一德焉记曰人者天地之心也瞽者心不能代目而视聋者心不能代耳而听是心亦限于所分也饮食之化爲营衞爲肌髓形可幷而一也形可益形气可益气精气附益神明自倍散之还天地萃之成人物与天地通者生与天地隔者死以植物言叶受风日雨露以通天气根接土壤肥沃以通地气以动物言唿吸通天气饮食通地气人物于天地犹然合如一体也体有贵贱有小大无非限于所分也心者气通而神耳目鼻口者气融而灵曾子曰阳之精气曰神阴之精气曰灵神灵者品物之本也易曰精气爲物游魂爲变是知鬼神之情状精气爲物者气之精而凝品物流形之常也游魂爲变者魂之游而存其形敝而精气未遽散也变则不可竆诘矣老庄释氏见于游魂爲变之一端而昧其大常见于精气之集而判爲二本庄周书曰一受其成形不亾以待尽释氏人死爲鬼鬼复爲人之说同此周又曰其形化其心与之然可不谓大哀乎老氏之长生久视释氏之不生不灭无非自私无非哀其灭而巳矣以无欲成其私孟子曰广土众民君子欲之又曰欲䝿者人之同心也又曰我所欲也熊掌亦我所欲也生亦我所欲也义亦我所欲也在老释皆无之而独私其游魂而哀其灭以豫爲之图在宋儒惑于老释无欲之说谓义亦我所欲爲道心爲天理余皆爲人心爲人欲欲者有生则愿遂其生而僃其休嘉者也情者有亲疏长幼尊卑感而发于自然者也理者尽夫情欲之微而区以别焉使顺而达各如其分寸豪釐之谓也欲不患其不及而患其过过者狃于私而忘乎人其心溺其行慝孟子曰养心莫善于寡欲情之当也患其不及而亦勿使之过未当也不惟患其过而务自省以救其失欲不流于私则仁不溺而爲慝则义情发而中节则和如是之谓天理情欲未动湛然无失是谓天性非天性自天性情欲自情欲天理自天理也足下援程子云圣人之常情顺万事而无情君子之学莫若廓然而大公物来而顺应谓无欲在是请援王文成之言证足下所宗主其言曰良知之体皦如明镜姸媸之来随物见形而明镜曾无畱染所谓情顺万事而无情也无所住以生其心佛氏曾有是言明镜之应姸者姸媸者媸一照而皆眞卽是生其心处姸者姸媸者媸一过而不畱卽是无所住处程子说圣人阳明说佛氏足下援程子不援阳明而宗旨则阳明尢亲切阳明尝倒乱朱子秊谱谓朱陆先异后同陆王主老释者也程朱辟老释者也今足下主老释陆王而合孔孟程朱与之爲一无论孔孟不可诬程朱亦不可诬抑又变老释之貌爲孔孟程朱之貌恐老释亦以爲诬己而不愿老氏曰唯之与阿相厺几何善之与恶相厺何若吿子曰性无善无不善也义外也非内也释者曰不恖善不恖恶时认本来面目陆子静曰恶能害心善亦能害心王文成曰无善无恶心之体凡此皆不贵善也何爲不贵善贵其所私而哀其灭虽逐于善亦害之也今足下言之则语益加密曰形有生灭神无方也妙万物也不可言生灭又曰无来厺无内外引程子天人本无二不必言合证明全体因名之曰无声无臭之本谓之爲天命之不巳而以至诚无息加之谓之爲天道之日新而以止于至善加之请援王文成之言证足下所宗主其言曰夫良知一也以其妙用而言谓之神以其流行而言谓之气又曰本来面目卽吾圣门所谓良知随物而格是致知之功佛氏之常惺惺亦是常存他本来面目耳体段工夫大略相似阳明主扞御外物爲格物随物而格所谓遏人欲也常惺惺朱子以是言存天理以是解中庸戒愼恐惧实失中庸之指阳明得而借中庸之言以寄託本来面目之说曰养德养身止是一事果能戒愼不睹恐惧不闻而专志于是则神住气住精住而仙家所谓长生久视之说亦在其中矣庄子所谓复其初释氏所谓本来面目阳明所谓良知之体不过守己自足旣自足必自大其厺中庸择善固执博学审问愼恖明辨笃行何啻千万里孟子曰反身而诚乐莫大焉曰反身不诚不悦于亲矣中庸孟子皆曰不明乎善不诚乎身矣今舍明善而以无欲爲诚谬也证心宗者未尝不可以认本来面目爲明乎善此求伸其说何所不可老子吿子视善爲不㞕爲犹能识善字后之宗之者幷善字假爲己有实幷善字不识此事在今日不惟彼所谓道德非吾所谓道德举凡性与天道圣智仁义诚明以及曰善曰命曰理曰知曰行无非假其名而易其实反身不诚言事亲之道未尽也反身而诚言僃责于身者无不尽道也孟子曰尧舜性之也汤武身之也五霸假之也乆假而不归恶知其非有也性之由仁义行也身之仁义实于身也假之假仁义之名以号召天下者久则徒知以仁义责人而忘己之非有又曰尧舜性者也汤武反之也下言动容周旋中礼者盛德之至也申明性者如是言哭死而哀非爲生者也经德不回非以干禄也言语必信非以正行也君子行㳒以俟命而巳矣皆申明反之谓无所爲而爲乃反而实之身若论复其初何用言非爲生者非以干禄非以正行而且终之曰俟命其爲反身甚明各覈本文悉难假借足下所主者老庄佛陆王之道而所称引尽六经孔孟程朱之言诚其实乎则其实远于此如误以老庄佛陆王之实爲其实则彼之言亲切着明而此费迁就傅合何不示以亲切着明者也诚借其名乎则田王孙之门犹有梁丘贺在况足下阅朱子荅何叔京二书必默然之及程朱辟老释必不然之而至于借助则引程朱爲同乎己然则所取者程朱初惑于释氏时之言也所借以助己者或其前之言或其后之似者也所者释氏之实也其实而弃其名借其名而阴易其实皆于诚有亏足下所云学问之道莫切于审善恶之几严诚伪之辨请从此始倘亦如程朱之用心期于求是不襍以私则今日同乎程朱之初异日所见或知程朱之指归与老释陆王异然仆之私心期望于足下犹不在此程朱以理爲如有物焉得于天而具于心启天下后世人人凭在己之意见而执之曰理以祸斯民㪅淆以无欲之说于得理益远于执其意见益坚而祸斯民益烈岂理祸斯民哉不自知爲意见也离人情而求诸心之所具安得不以心之意见当之则依然本心者之所爲拘牵之儒不自知名异而实不异犹贸贸争彼此于名而辄蹈其实敏悟之士觉彼此之实无异虽指之曰沖漠无眹究不得其仿佛不若转而从彼之确有其物因卽取此以该之于彼乌唿误图他人之貌者未有不化爲他人之实者也诚虚心体察六经孔孟之言至确然有进不惟其实与老释绝远卽貌亦绝远不能假託其能假託者后儒失之者也是私心所期于足下之求之耳日闲因公私纷然于来书未得从容具论大木茍得自然条分理解意言难尽涉及一二草草不次南旋定于何日十余秊愿交之忱得见又不获畅鄙懐伏惟自震顿首孟子字义疏证序余少读论语端木氏之言曰夫子之文章可得而间也夫子之言性与天道不可得而闻也读易乃知言性与天道在是周道衰尧舜禹汤文武周公致治之㳒焕乎有文章者弃爲陈迹孔子旣不得位不能垂诸制度礼乐是以爲之正本溯源使人于千百世治乱之制度礼乐因革之宐如持权衡以御轻重如规矩准绳之于方圜平直言似高远而不得不言自孔子言之实言前圣所未言微孔子孰从而闻之曰不可得而闻是后私智穿凿者亦警于乱世或以其道全身而远祸或以其道能诱人心有治无乱而谬在大本举一废百意非不善其言祇足以贼道孟子于是不能巳于与辩当是时羣共称孟子好辩矣孟子之书有曰我知言曰游于圣人之门者难爲言葢言之谬非终于言也将转移人心心受其蔽必害于事害于政彼目之曰小人之害天下后世也显而其见目之曰贤智君子之害天下后世也相率趋之以爲美言其入人心㴱祸斯民也大而终莫之或寤辩恶可巳哉孟子辩杨墨后人习间杨墨老庄佛之言且以其言汨乱孟子之言是又后乎孟子者之不可巳也茍吾不能知之亦巳矣吾知之而不言是不忠也是对古圣人贤人而自负其学对天下后世之仁人而自远于仁也吾用是惧述孟子字义疏证三卷韩退之氏曰道于杨墨老庄佛之学而欲之圣人之道犹航港绝潢以望至于海也求观圣人之道必自孟子始乌唿不可易矣休宁戴震戴东原集卷弟八戴东原集戴东原集卷第九戴东原集卷弟九四库馆纂修官翰林院庶吉士戴震譔与任孝廉幼植书荅朱方伯书与是仲明论学书与姚孝廉姬传书荅郑丈用牧书与某书与方希原书与任孝廉幼植书幼植足下承示褅祫丧服等辨今之治此者葢希矣好学㴱恖如幼植诚震所想见其人不可得者况恖之锐辨议之坚而致以此爲文直造古人不难以此治经则恖之所入愿弗遽以爲得勿以前师之说可夺而㪅之也今幼植奋笔加驳于孔沖远贾公彦诸儒进而难汉之先师郑君康成矣进而訾汉巳来相传之子夏丧服传爲刘歆王莽傅会矣进而遂訾仪礼之经周公之制作爲歆莽之爲之矣乌唿记不云乎母轻议礼方周官经初出未立学官马融所谓入于秘府五家之儒莫得见是也迄王莽时刘歆置博士永平之初杜子春秊且九十能通其读贾逵郑众往受业然后颇行于世俗学肤浅往往求之不可通辄肆指摘云刘歆窜入若士礼十七篇汉兴高堂生传之以授萧奋萧授孟卿孟授后苍后授戴德戴圣庆暜武帝时后氏立于学官宣帝复立大小戴蓺文志云礼经十七篇后氏戴氏此后师师相传绝不闻此经与歆莽相涉史绝不闻歆莽改博士之业博士失其师承也今目爲刘歆傅会者于传则所谓小功者兄弟之服不敢以兄弟之服服至尊于经则女子子爲父母世父母叔父母出降服也记曰至亲以期试以此言㫄之昆弟期从父昆弟大功从祖昆弟小功族昆弟总由族昆弟而上族父族祖父族曾祖父皆总由从祖昆弟而上从祖父从祖祖父皆小功此制服之易知者由从父昆弟而上世父叔父何以不大功也自至亲以期之言上之父何以不期祖不大功曾祖不小功四世祖不总也立期之节象天地则已易四时则巳变凡在天地之中者莫不㪅始然而孝子之心不能以巳也使倍之而爲制三秊之丧曰三秊以爲隆人子不隆于其亲不可以爲子父在爲母期屈于至尊不敢伸其私尊而犹无不及其节也爲人后者爲其父母期持重于大宗者降其小宗而犹无不及其节也幼植有取于孔沖远谓至亲以期专爲此二者则失制礼之㴱意矣祖父母世父母叔父母之期也亦隆也不隆于祖不隆于父之昆弟不可以爲孙子总麻之加一等而小功小功之加一等而大功不可谓之隆圣人于是爲齐衰三月之服以上杀之义减九月五月之数而三月以祖虽百世有隆无暜不敢以功总加于祖考而齐衰传云不敢以兄弟之服服至尊意如是康成申之曰重其衰麻尊尊也减其日月恩杀也且丧服及曾祖不及四世祖巳上康成因传文小功者兄弟之服而明之曰正言小功者服之数尽于五则高祖宐总麻曾祖宐小功也据祖期则曾祖宐大功高祖宐小功也高祖曾祖皆有小功之则曾孙玄孙爲之服同也又于总麻三月章曰族曾祖父者曾祖昆弟之亲也族祖父者亦高祖之孙则高祖有服明矣葢通乎经所不言之意也然而犹未尽夫子孙之于祖考不相逮则巳矣虽不相逮必不可曰有无服之祖也茍相逮皆齐衰三月其杀也者以上杀爲义其不复杀也者以有隆无暜爲义道竝行而不相悖夫是之谓文诗曰曾孙笃之郑笺云曾犹重也自孙之子而下事先祖皆称曾孙礼注云于曾祖巳上称曾孙而巳由是言之仪礼言曾祖卽关四世祖巳上也幼植知昆弟之昆爲兄不审古人㳒度之言兄弟与昆弟异义不惟仪礼他经及尔雅皆然传曰何如则可谓之兄弟传曰小功以下爲兄弟此传中引传相证明也尔雅曰母与妻之党爲兄弟又曰妇之党爲婚兄弟壻之党爲姻兄弟诗小雅兄弟无远郑笺云兄弟父之党母之党葢兄弟云者或专言异姓或兼同姓异姓皆举远不以关大功之亲记曰兄弟皆在他邦加一等不及知父母与兄弟居加一等此惟小功已下卽于疏加等若大功巳上则昆弟也世父母叔父母也从父昆弟也岂可以皆在他邦及少孤相依而加等哉大功之亲分当相恤其不相恤是贼其性者也小功已下而相恤斯进之也传有曰子无大功之亲不言小功古人立言精微若此记曰夫之所爲兄弟服妻降一等或欲援此爲叔㛮有服之证则与檀弓奔丧逸礼相背戾且本篇传文言夫之昆弟无服亦相与背戾阎百诗解之曰夫之所爲兄弟服卽夫之所爲小功服妻降一等爲总麻也服问之外兄弟指外祖父母从母在小功者是其证百诗此论精矣惜尙未吿之以昆弟不言兄弟及举远不可关大功之亲使其义益晓然也若女子子出降服此与男女异长意同以女子生而有适人之道使之异于男子岂若幼植之意必十五巳后许嫁筓始别异哉服有出降或缘有适人之道而卽降以异于男子世父母叔父母姑姊妹之大功是也或旣适人而后降爲众昆弟大功是也或不敢降祖父母期曾祖父母齐衰三月是也㫺儒谓降㫄亲不降正尊可与至亲以期之言外亲之服皆总之言小功已下爲兄弟之言合爲义例之大要惟降㫄亲而父没则不降昆弟之爲父后者然后妇人虽在外必有归宗之义明惟不降正尊而当其旣嫁从夫不能二尊且降父之服而爲期舅姑亦期然后所谓父者子之天夫者妻之天妇人不贰斩者犹曰不贰天之义明圣人制爲父在爲母期女子子适人者爲其父母期是二者义之至也以幼植所㴱訾爲刘歆傅会者二条今姑据此疏通证明之其精微非圣人不足与于此余皆可类推震曏病同学者多株守古人今于幼植反是凡学未至贯本末彻精粗徒以意衡量就令载籍极博犹所谓恖而不学则殆也远如郑渔仲近如毛大可祇贼经害道而巳矣今幼植具异质而秊富成就当不可量是以不敢不尽言震再拜荅朱方伯书古礼之不行于今巳久虽然士君子不可不讲也况冠婚丧祭之大岂可与流俗不用礼者同丧服昆弟之子期从父昆弟大功此正服也大夫爲昆弟之子爲士者大功大夫之子爲从父昆弟爲士者小功此降服也记曰大功之末可以冠子可以嫁子父小功之末可以冠子可以嫁子可以取妇己虽小功旣卒哭可以冠取妻震窃观后人于礼之名无不从其重未尝闻大夫及大夫之子降㫄期巳下之爲士者也而于礼之实几荡然不用与其实厺而名徒存何如古人有正有降一一各尽其实也今欲讲明古礼而但从正服不从降服则是用其一不用其一窃亦以爲不可以今准古名爲期名爲大功古礼然爲大功及小功也小功卒哭之后卽可以取妻况越过大功除服之后乎然必父亦在小功之末方可若父在大功之末则可以冠子嫁子不可以取妇凡言末者谓卒哭之后非谓除服之后然则旣虞卒哭服虽未除可借吉明矣大功之末不可以取妇大功旣除服固可取妇甚明兹斟酌古今名实两得倘犹云失礼则据礼证之固无失倘云执礼太过则必至是始于礼无讥君子行礼不求变俗要归于无所茍而巳矣与是仲明论学书仆所爲经考未尝敢以闻于人恐闻之而惊顾狂惑者众昨遇名贤枉驾望德盛之容令人整肃不侍加以诲语也又欲观末学所事得失仆敢以诗补传序竝辨郑衞之音一条检出呈览今程某奉其师命来取诗补传仆此书尙俟改正未可遽进请进一二言惟名贤教之仆自少时家贫不获亲师闻圣人之中有孔子者定六经示后之人求其一经启而读之茫茫然无觉寻恖之久计于心曰经之至者道也所以明道者其词也所以成词者字也由字以通其词由词以通其道必有渐求所谓字考诸篆书得许氏说文解字三秊知其节目渐覩古圣人制作本始又疑许氏于训未能尽从友人假十三经注疏读之则知一字之义当贯羣经本六书然后爲定至若经之难明尙有若干事诵尧典数行至乃命羲和不知恆星七政所以运行则掩卷不能卒业诵周南召南自关雎而往不知古音徒强以协韵则龃龉失读诵古礼经先士冠礼不知古者宫室衣服等制则迷于其方莫辨其用不知古今地名沿革则禹贡职方失其处所不知少广㫄要则考工之器不能因文而推其制不知鸟兽虫草木之状类名号则比兴之意乖而字学训音声未始相离声与音又经纬衡从宐辨汉末孙叔然刱立反语厥后考经论韵悉用之释氏之徒从而习其㳒因窃爲己有谓来自西域儒者数典不能记忆也中土测天用句股今西人易名三角八线其三角卽句股八线卽缀术然而三角之㳒竆必以句股御之用知句股者㳒之尽僃名之至当也管吕言五声十二律宫位乎中黄钟之宫四寸五分爲起律之本学者蔽于钟律失传之后不追溯未失传之先宐乎说之多凿也凡经之难明右若干事儒者不宐忽置不讲仆欲究其本始爲之又十秊渐于经有所会通然后知圣人之道如县绳树槷豪釐不可有仆闻事于经学葢有三难淹博难识难精审难三者仆诚不足与于其闲其私自持曁爲书之大槩端在乎是前人之博闻强识如郑渔仲杨用修诸君子着书满家淹博有之精审未也别有略是而谓大道可以径至者如宋之陆明之陈王废讲习讨论之学假所谓尊德性以美其名然舍夫道问学则恶可命之尊德性乎未得爲中正可知羣经六蓺之未达儒者所耻仆用是戒其穨惰据所察知特惧忘失笔之于书识见稍定敬进于前不晩名贤幸谅震白与姚孝廉姬传书日者纪太史晓岚欲刻仆所爲考工记图是以向足下言欲改定足下应词非所敢闻而意主不必汲汲成书仆于时若雷霆惊耳自始知学每憾㫺人成书太早多未定之说今足下以是规教退不敢忘自贺得师何者凡仆所以寻求于遗经惧圣人之緖言闇汶于后世也然寻求而获有十分之见有未至十分之见所谓十分之见必征之古而靡不条贯合诸道而不畱余议鉅细毕究本末兼察若夫依于传闻以拟其是择于众说以裁其优出于空言以定其论据于孤证以信其通虽溯流可以知源不目覩渊泉所导循根可以达杪不手披枝肄所岐皆未至十分之见也以此治经失不知爲不知之意而徒增一惑以滋识者之辨之也先儒之学如汉郑氏宋程子张子朱子其爲书至详博然犹得失中判其得者取义远资理闳书不克尽言言不克尽意学者㴱恖自得渐近其区不㴱恖自得斯草薉于畦而茅塞其陆其失者卽目未覩渊泉所导手未披枝肄所岐者也而爲说转易晓学者浅涉而坚信之用自满其量之能容受不复求远者闳者诵㳒康成程朱不必无人而皆失康成程朱于诵㳒中则不志乎闻道之过也诚有能志乎闻道必厺其两失殚力于其两得旣㴱恖自得而近之矣然后知孰爲十分之见孰爲未至十分之见如绳绳木㫺以爲直者其曲于是可见也如水准地㫺以爲平者其坳于是可见也夫然后传其信不传其疑疑则阙庶几治经不害仆于考工记图重违知己之意遂欲删取成书亦以其义浅特考覈之一端差可自决足下之教其敢忽诸至欲以仆爲师则别有说非徒自顾不足爲师亦非谓所学如足下然以不敏谢也古之所谓友固分师之半仆与足下无妨交相师而参互以求十分之见茍有过则相规使道在人不在言斯不失友之谓固大善昨辱简自谦太过称夫子非所敢当之谨奉缴承示文论延陵季子处识数语竝考工记图呈上乞教正也荅郑丈用牧书立身守二字日不茍待人守二字曰无憾事事不茍犹未能寡耻辱念念求无憾犹未能免怨尢此数十秊得于行事者其得于学不以人蔽已不以己自蔽不爲一时之名亦不期后世之名有名之见其獘二非掊击前人以自表襮卽依傍㫺儒以附骥㞑二者不同而鄙陋之心同是以君子务在闻道也今之博雅能文章善考覈者皆未志乎闻道徒株守先儒而信之笃如南北朝人所讥宁言周孔误莫道郑服非亦未志乎闻道者也私智穿凿者或非尽掊击以自表襮积非成是而无从知先入爲主而惑以终身或非尽依傍以附骥㞑无鄙陋之心而失与之等学难言也好友数人恖归而共讲明正道不入四者之獘修词立诚以俟后学其或听或否或传或坠或尊信或非议述古贤圣之道者所不计也与某书足下制义直造古人冠绝一时夫文无古今之异闻道之君子其见于言也皆足以羽翼经传此存乎识趣者也而词不纯朴高古亦不贵此存乎行文之气体格律者也因题成文如造化之生物官骸毕具根叶竝茂少阙则非完物此存乎冶铸之㳒者也精心于制义一事又不若精心于一经其功力同也未有能此而不能彼者治经先考字义次通文理志存闻道必空所依傍汉儒训有师承亦有时傅会晋人傅会凿空益多宋人则恃胷臆爲其袭取者多谬而不谬者在其所弃我辈读书原非与后儒竞立说宐平心体会经文有一字非其的解则于所言之意必而道从此失学以牖吾心知犹饮食以养吾血气虽愚必明虽柔必强可知学不足以益吾之智勇非自得之学也犹饮食不足以增长吾血气食而不化者也君子或出或处可以不见用用必措天下于治安宋巳来儒者以己之见硬坐爲古贤圣立言之意而语言文字实未之知其于天下之事也以己所谓理强行之而事情原委隐曲实未能得是以大道失而行事乖孟子曰生于其心害于其政发于其政害于其事自以爲于心无愧而天下受其咎其谁之咎不知者且以躳行实践之儒归焉不疑夫躳行实践劝善惩恶释氏之教亦尔也君子何以必辟之孟子辟杨墨退之辟释老当其时孔墨竝称尊杨墨尊释老者或曰是圣人也是正道也吾所尊而守者躳行实践劝善惩恶救人心赞治化天下尊之帝王尊之之人也然则君子何以辟之哉愚人覩其功不知其害君子㴱知其害也乌唿今之人其亦弗恖矣圣人之道使天下无不逹之情求遂其欲而天下治后儒不知情之至于纤微无憾是谓理而其所谓理者同于酷吏之所谓㳒酷吏以㳒杀人后儒以埋杀人乎舍㳒而论理死矣㪅无可救矣圣贤之道德卽其行事释老乃别有其心所独得之道德圣贤之理义卽事情之至是无憾后儒乃别有一物焉与生倶生而制夫事古人之学在行事在通民之欲体民之情故学成而民赖以生后儒冥心求理其绳以理严于商韩之㳒学成而民情不知天下自此多迂儒及其责民也民莫能辨彼方自以爲理得而天下受其害者众也与方希原书得郑君手札言足下大肆力古文之学仆尝以爲此事在今日绝少能者且其途易岐一入岐途渐去古人远矣古今学问之途其大致有三或事于理义或事于制数或事于文章事于文章者等而末者也然自子长孟坚退之子厚诸君子之爲之曰是道也非蓺也以云道道固有存焉者矣如诸君子之文亦恶覩其非蓺欤夫以蓺爲末以道爲本诸君子不愿据其末毕力以求据其本本旣得矣然后曰是道也非蓺也循本末之说有一末必有一本譬诸草木彼其所见之本与其末同一株而根枝殊尔根固者枝茂世人事其枝得朝露而荣失朝露而瘁其爲荣不久诸君子事其根朝露不足以荣瘁之彼又有所得而荣所失而瘁者矣且不废灌之资雨露之润此固学问功㴱而不巳于其道也而卒不能有荣无瘁文章有至有未至至者得于圣人之道则荣未至者不得于圣人之道则瘁以圣人之道被乎文犹造化之终始万物也非曲尽物情游心物之先不易解此然则如诸君子之文恶覩其非蓺欤诸君子之爲道也譬犹仰观泰山知羣山之卑临视北海知众流之小今有人泰山之巓跨北海之涯所见不又县殊乎哉足下好道而肆力古文必将求其本求其本㪅有所谓大本大本旣得矣然后曰是道也非蓺也则彼诸君子之爲道固待斯道而荣瘁也者圣人之道在六经汉儒得其制数失其义理宋儒得其义理失其制数譬有人焉泰山之巓可以言山有人焉跨北海之涯可以言水二人者不相谋天地闲之鉅观目不全收其可哉抑言山也言水也时或不尽山之奥水之奇奥奇山水所有也不尽之阙物情也今足下同郑君汪君相与聚处勉而薄乎巓涯究乎奥奇不难仆奔走避难向之所欣久弃不治数千里外闻足下爲之意志动盪不禁有言足下试察其言漫散不可收拾其近况可弗赘陈矣置身无所如仆者起古人于今日必哀而怜之凡事而后知历而后难曾不如古人而恖得古人怜我若强其乞怜于异乎古人者则亦不爲也戴东原集卷弟九戴东原集戴东原集卷第十戴东原集卷弟十四库馆纂修官翰林院庶吉士戴震譔古经解钩沈序毛诗补传序诗比义述序春秋究遗序考工记图序考工记图后序六书音均表序方言疏证序屈原赋目录序屈原赋九歌序重刊五经文字九经字様序孟子赵注跋古经解钩沈序士贵学古治经者徒以介其名使通显欤抑志乎闻道求不谬于心欤人之有道义之心也亦彰亦微其彰也是爲心之精爽其微也则以未能至于神明六经者道义之宗而神明之府也古圣哲往矣其心志与天地之心协而爲斯民道义之心是之谓道士生千载后求道于典章制度而遗文垂绝今古县隔时之相去殆无异地之相远厪厪赖夫经师训乃通无异译言以爲之传导也者又况古人之小学亾而后有训训之㳒亾流而爲凿空数百秊已降说经之獘善凿空而已矣虽然经自汉经师所授受巳违失次其所训释复各持异解余尝欲考异文以爲订经之助又广擥汉儒笺注之存者以爲综考训之助顾力不暇及以语族弟时甫方事于此书未藁就而吾友朱君文游以其友余仲林之古经解钩沈若干卷千里驰寄前有天台齐宗伯太仓王光禄二序旣爲之导其意嘉其存古之功文游复语余曰二公于子廿数年之知二公之所称许是以余子又欲得子之一言也吾以仲林之爲是书好古而有师㳒然吾因之重有感也韩退之氏之言志乎古必遗乎今彼所谓古特文词不类于近今者耳进而语人以汉经师之业其沈蕴积久岂古文词比哉后之论汉儒者辄曰训之学云尔未与于理精而义明则试诘以求理义于古经之外乎若犹存古经中也则凿空者得乎乌唿经之至者道也所以明道者其词也所以成词者未有能外小学文字者也由文字以通乎语言由语言以通乎古圣贤之心志譬之适堂坛之必循其阶而不可以躐等是凿空之獘有二其一缘词生训也其一守譌传谬也缘词生训者所释之义非其本义守譌传谬者所据之经倂非其本经今仲林得稽古之学于其鄕惠君定宇惠君与余相善葢尝㴱嫉乎凿空以爲经也二三好古之儒知此学之不厪在训则以志乎间道也或庶几焉毛诗补传序诗三百一言以蔽之曰恖无邪夫子之言诗也而风有贞淫说者因以无邪爲读诗之事谓诗不皆无邪也此非夫子之言诗也先儒爲诗者莫明于汉之毛郑宋之朱子然一诗而以爲君臣朋友之词者又或以爲夫妇男女之词以爲刺讥之词者又或以爲称美之词以爲他人代爲词者又或以爲己自爲词其主汉者必攻宋主宋者必攻汉此说之难一也余私谓诗之词不可知矣得其志则可以通乎其词作诗者之志愈不可知矣之以恖无邪之一言则可以通乎其志风虽有贞淫诗所以表贞止淫则上之教化时或微而作诗者犹觊挽救于万一诗足䝿也三百之皆无邪至显白也况夫有本非男女之诗而说者亦以淫泆之情槩之于是目其诗则亵狎戏谑之薉言而圣人顾录之淫泆者甘作诗以自播圣人又播其薉言于万世谓是可以考见其国之无政可以俾后之人知所惩可以与南豳雅颂之章竝之爲经余疑其不然也宋后儒者求之不可通至指爲汉人窜入淫诗以足三百之数欲举而去之其亦妄矣今就全诗考其字义名物于各章之下不以作诗之意衍其说盖字义名物前人或失之者可以详覈而知古籍具在有明证也作诗之意前人旣失其传者非论其世知其人固难以臆见定也姑以夫子之夫三百者各推而论之用附于篇题后司马氏有曰国风好色而不淫小雅怨诽而不乱又曰诗三百篇大抵贤圣发愤之所爲作也汉初师传未绝此必七十子所闻之大义也余亦曰三百篇皆忠臣孝子贤妇良友之言也其闲有立言冣难用心独苦者则大忠而託诸诡言逊词亦圣人之所取也必无取乎小人而邪僻者之薉言以与贤圣相襍厕焉时干隆癸酉仲夏戴震撰诗比义述序诗之部分四风鄕乐小雅诸矦之乐大雅颂天子之乐而㷼飨羣臣嘉宾或上取或下就着在礼经其后因旧部而颇有附益于是目其定于周初制作礼乐时者谓之四始若夫周官经大师教六诗继风之下曰赋曰比曰兴则存乎章句闲三百皆有所赋之事言非一端或难径言郑司农云比者比方于物也兴者託事于物葢立言之体有是三者非直赋其事则或比方或託物赋直而比曲比迩而兴远兴旣会其意矣则何异于比比如见其事矣则何异于赋此涵斋王先生诗比义述之所爲有作也㫺壬申癸酉岁震爲诗补传未成别录书内辨证成一袟曾见有袭其说以自爲书刊行者不知先生何由见震元书择其合于比义若干条俾得以名附大着中先生之子㮚人与震同举于鄕今爲朝廷名御史震虽未获亲闻先生讲论而先生以是书远寄京师示震且属序之不得辤也易曰引而信之触类而长之诗之比兴固如是举比以通赋与兴非刱自是书也毛诗于樛木曰兴也宐以葛藟之附樛木兴福之随君子巳耳而篇义曰后妃逮下也义取樛木下垂葛藟得上蔓爲后妃逮下众妾得亲附之比十月之交之爲直赋其事无疑也日月之行终古不变交食一事可以验推步之得失其有不应失在立㳒不失在天行使天行有变必不可以得其准无从立推步之常㳒矣而圣人警于天变者以县象着明莫大乎日月犹有蔽亏人君可自谓无蔽不省于亏失乎日君象月臣象日失其明甚于月喩君之蔽亏甚于臣曰亦孔之丑曰于何不臧诗词显以比德非语祯祥帝王之尊兢兢惟蔽亏是省是以德臻上圣仁覆天下视惧以灾异大小不绝远乎篇内高岸爲谷㴱谷爲陵毛传曰言易位也郑笺云君子居下小人居上之谓也亦据比义言之推而至于隶用一字在六书假借引喩以明无非比也赋者比之实也兴者比之推也得比义于兴不待言卽赋之中复有比义先生博采众说逐条以已所得爲案语足成之凡八卷欲学者引伸触类知德行达政体孔子两许门弟子可与言诗意实在此然则是书爲益岂浅鲜哉休宁戴震谨序春秋究遗序春秋一再传而笔削之意巳失故传之存者三家各自爲例以明书㳒不得春秋之书㳒者盖多何邵公杜元凯诸人徒据传爲本名爲治春秋实治一传非治经也唐啖赵陆氏而后言春秋者一变迨宋而废例之说出是爲再变桐城叶书山先生着春秋究遗一书㪅约爲比例数十条诸端首考定书㳒之正然后以知变例及异文特文等葢尽去㫺人穿凿碎义而还是经之终始本末先生之爲书也有取于韩退之氏独抱遗经究终始之言震窃谓先生所得在春秋书㳒之先春秋所以难言者圣人裁万事犹造化之于万物洪纤高下各有攸当而一以贯之条理精密卽在广大平易中读春秋者非大其心无以见夫道之大非精其心无以察夫义之精以三家之传而外说是经至数千百家其于春秋书㳒卒不得也春秋鲁史也有史㳒在古䇿书之体其例甚严所以爲礼义之防维而不敢茍此则鲁之史官守之自鲁公巳来行事有常经鲁史记书㳒不失者君子以爲不必修也而修春秋自隐始则王迹熄而诸矦僭乐坏礼肆行征伐诸矦之政又失而大夫操其国柄世变相寻行事爲史所不能书于是书㳒淆乱非有圣人之达于权不知治变是以春秋义例不可与鲁史记之例同条而论而废例之说知其益疏矣震尝获闻先生论读书㳒曰学者莫病于株守旧闻而不复能造新意莫病于好立异说不㴱求之语言之闲以至其精微之所存夫精微之所存非强着书邀名者所能至也日用饮食之地一动一言好学者皆有以合于当然之则循是而尙论古人如身居其世覩其事然后圣人之情见乎词者可以吾之精心遇之非好道之乆涵养之㴱未易与于此先生之言若是然则春秋书㳒以二千载不得者先生独能得之在是也夫时干隆己卯孟冬休宁戴震撰考工记图序立度辨方之文图与传注相表里者也自小学道湮好古者靡所依据凡六经中制度礼仪覈之传注旣多违误而爲图者又往往自成诘诎异其本经古制所以日卽荒谬不闻也旧礼图有梁郑阮张夏矦诸家之学失传巳久惟聂崇义三礼图二十卷见于世于考工诸器物尢疏舛同学治古文词有苦考工记难读者余语以诸工之事非精究少广㫄要固不能推其制以尽文之奥曲郑氏注善矣兹爲图翼赞郑学择其正论补其未逮图傅某工之下俾学士显白观之因一卷书当知古六书九数等儒者结发从事今或晧首未之闻何也考工记图后序考工诸器高庳广狭有度今爲图敛于数寸纸幅中或舒或促必如其高庳广狭然后古人制作昭然可见不则如磬氏之磬何以定其倨句㮚氏之量何以测其方圜径幂韗人之皋陶何以辨其晋鼓鼖鼓又如凫氏之钟后郑云鼓六钲六舞四其长十六又云今时钟或无钲闲旣爲图观之廼知其说误也句股㳒自铣至钲八而厺二则自钲至舞亦八而厺二铣爲钟口舞爲钟顶记曰铣曰钲者径也曰铣闲曰钲闲曰鼓闲者崇也曰脩曰广者羡也羡之度举舞则钲与铣可知而钲闲因铣钲舞之径以得其崇然则记所不言者皆可互见若据郑说有难爲图者矣其他戈㦸之制后人失其形似式崇式㴱后人疏于考论郑氏注固不爽也车舆宫室今古殊异钟县劒削之属古器犹有存者执吾图以考之羣经曁古人遗器其必有合焉尔六书音均表序韵书始萌芽于魏李登声类积三百余秊至隋陆㳒言切韵梗槩之㳒乃具然皆就其时之语言音读参校异同定其远近洪细往往有意求密而用意太过强生区别至如虞夏商周之文六书之假借谐声诗之比音协句以成歌乐茫乎未之考也唐初因㳒言撰本爲选举士人作律诗之用视二百六韵中字数多者限以独用字数少者合比近两韵或三韵同用茍计字多寡而巳宋吴棫作韵补于韵目下始有古通某古转声通某之云其分合冣爲疏舛郑庠作古音辨仅分阳支先虞尢覃六部近崐山顾炎武㪅析东阳耕蒸而四析鱼歌而二十部吾郡老儒江愼修永于眞巳下十四韵㑴巳下九韵各析而二萧宵肴豪及尢矦幽亦爲二十三部古音之学以渐加详如是前九年段君若膺语余曰支佳一部也脂微齐皆灰一部也之咍一部也汉人犹未尝淆借通用晋宋而后乃少有出入迄乎唐之功令支注脂之同用佳注皆同用灰注咍同用于是古之然爲三者䍐有知之余闻而伟其所学之精好古有灼见卓识又言眞臻先与谆文殷魂痕爲二尢幽与矦爲二得十七部今官于蜀地且数秊政事之余优而成是书曰六书音均表凡爲表者五撰述之意表各有序说旣详之矣其书始名诗经韵谱羣经韵谱嘉定钱学士晓征爲之序兹易其体例且增以新知十七部葢如旧也余㫺感于其言五支六脂七之有分癸巳春寓居浙东取顾氏诗本音章辨句析而讽诵乎经文叹始爲之之不易后来加详者之信足以补其未逮顾氏转侯韵入虞江氏转虞韵入侯此江优于顾然顾氏药铎有分而江氏不分此顾优于江若夫五支异于六脂犹淸异于眞也七之又异于支脂犹蒸又异于淸眞也实千有余秊莫之或省者一旦理解按诸三百篇划然岂非稽古大快事欤时余略记入声之说未暇卒业今乐覩是书之成也不惟字得其古人音读抑又多通其古义许叔重之论假借曰本无其字依声託事夫六经字多假借音声失而假借之意何以得训音声相爲表里训明六经乃可明后儒语言文字未知而轻凭臆解以诬圣乱经吾惧焉段君又有诗经小学书经小学说文考证十七部古韵表等书将继是而出视逃其难相与凿空者于治经孰得孰失也干隆丁酉孟春月休宁戴震序方言疏证序案輶轩使者绝代语释别国方言十三卷汉杨雄撰晋郭璞注汉魏晋巳来凡引是书但称方言者省文也雄采集之意详见于荅刘歆书考雄爲郞在成帝元延二秊时雄秊四十三汉书传赞所谓初雄秊四十余自蜀来至游京师是也刘歆遗雄书求方言则当王莽天凤三四秊闲未几而雄卒荅书内所谓二十七岁于今传赞所谓秊七十一天凤五秊卒是也荅书有云语言或交䥘相反方复论恖详悉集之如可寛假延期必不敢有然则方言终属雄未成之作歆求之而不与不得入录班固次雄传及蓺文志不知其有此至应劭集解汉书始见征引称杨雄方言其风俗通义序又取荅书中语具详本末而云方言凡九千字今计正文实万一千九百余字岂劭所见与郭璞所注传本微有异同欤歆遗雄书曰属闻子云独采集先代绝言异国殊语以爲十五卷雄荅书称殊言十五卷郭璞序亦云三五之篇而隋经籍志方言十三卷旧唐书作别国方言十三卷其倂十五爲十三在璞注后隋巳前矣许愼说文解字张揖广雅多本方言而自成着作不加所引用书名魏书江式传式上表曰臣六世祖琼往晋之初与从父兄应元倶受学于衞觊古篆之㳒仓雅方言说文之谊当时竝收善誉数世传习斯业所以不坠杜预注左传授师孑焉曰杨雄方言孑者㦸也孔颖达疏云杨雄以尔雅释古今之语作书拟之采异方之语谓之方言葢是书汉末晋初乃盛行应劭举以爲言而杜预以释经江琼世传其学以至于式他如吴薛综述二京解晋张载刘逵注三都赋晋灼注汉书张湛注子宋裵松之注三国志其子骃注史记及隋曹宪唐陆德明孔颖达长孙讷言李善徐坚杨倞之伦方言及注几僃见援摭其后独洪迈疑之谓雄所爲文尽见于自序及汉志初无所谓方言则倂传赞内自序二字结上所录㳒言自序者未之审又未考雄之文如谏不受单于朝书赵充国颂元后诔等篇溢于雄传及蓺文志外者甚多而轻置訾议岂应劭杜预晋灼及隋唐诸儒咸莫之考实邪常璩华阳国志于林闾翁孺杨庄竝云见杨子方言李善注文选引张伯松曰是悬诸日月不刊之书也亦直称杨雄方言曰可证歆雄遗荅书附入方言卷末已久宋元巳来六书训不讲鲜能知其精覈加以譌舛相承几不可通今从永乐大典内得善本因广羣籍之引用方言及注者交互参订改正譌字二百八十一补脱字二十七删衍字十七逐条详证之庶几汉人训之学犹存于是俾治经读史博涉古文词者得以考焉屈原赋目录序汉蓺文志屈原赋二十五篇自离骚迄渔父屈原所着书是也汉初传其书不名楚辞志之赋首又称其作赋以风有恻隐古诗之义至如宋玉已下则不免爲词人之赋非诗人之赋矣余读屈子书久乃得其梗槩私以谓其心至纯其学至纯其立言指要归于至纯二十五篇之书葢经之亚说楚辞者旣碎义逃难未能考识精覈且镾失其所以着书之指今取屈子书注之触事广类俾与遗经雅记合致同趣然后赡涉之士讽诵乎章句可明其学覩其心不受后人皮傅用相眩疑书旣藁就名曰屈原赋从汉志也屈原赋九歌序九歌迁于江南所作也昭诚敬作东皇太一怀幽恖作云中君葢以况事君精忠也致怨慕作湘君湘夫人以己之弃于人世犹巫之致神而神不顾也正于天作大司命少司命皆言神之正直而惓惓欲亲之也怀王入秦不反而顷襄继世作东君末言狼弧秦之占星也其词有报秦之心焉从河伯水游作河伯与魑魅爲羣作山鬼闵战争之不巳作国殇恐常祀之或绝作礼魂重刊五经文字九经字样序唐国子司业张参五经文字初书于屋壁日久剥坏乃㪅土涂以木版关其背使负墉相比而书其表语详刘禹钖国学新修五经壁记及开成二秊国子监九经石壁成翰林勒字官唐玄度复拾补参所略爲九经字様二书卽石经之后今石刻具存字多损阙末有庸妄人补字干隆戊子冬曲阜孔君体生谓拓本不能家有其书遂雕印成袟又详加考正别自爲卷附焉前此祁门马氏新刊版本识诸末云旧购宋拓石经中有此因依样缮写雕版于家塾庶广其传孔君语余曰马氏本虽完善然以石刻校之有字画尙存而其本改易者岂石刻有异欤不然矣又其本脱去睪字注十有九字盩字倂注凡八字余亦时涉譌舛余闻而知孔君用心之审愼其畱意于小学也好之㴱是以能辨之详如此方汉熹平初议郞蔡邕以经籍厺圣久远文字多谬奏请于朝得诏正定六经文字立石太学门外史言观视及摹写者车椉日千余两塡塞街陌唐制则国子监置书学博士立说文石经字林之学而张参爲司业病夫人苟趋便五经正文荡而无守其作书推本说文助以汉石经虽未尽协六书要主于远绝俗谬也自宋已来学者于小学不讲朱钖鬯云五经文字独无雕本爲一阙事然周广顺三秊尙书左丞兼判国子监事田敏献印版书五经文字九经字様各二部奏称臣等自长兴三秊校勘雕印九经书籍是此书雕本在印版书甫剙之初巳有之而绝不传闻葢此学废弃久矣孔君好古而知所从事能厺取实于世之所不讲余读是本覈订精审不徒有功小学而巳治经之儒先欲识字其必自此书始孟子赵注跋吾友朱君文游出所藏校本二示余一有虞山毛扆手校印记称引小宋本元本抄本又有宋本又或称廖氏本而逐卷之末多记从吴文定抄本一校何屺瞻云毛斧季从眞定梁氏借得宋椠本影钞今未见其影钞者而此本尽心下惟梓匠轮舆章有章指余竝阙一爲何仲子手校之本末记云文注用旰郡重刊廖氏善本校而尽心上有事君人者一章孔子登东山巳下三章尽心下吾今而后知已下七章竝阙章指二校本各有详略得以互订外有章丘李氏所藏北宋蜀大字章句本毛斧季影钞者幷得赵岐孟子篇序于是台卿之学残失之余合之复完亦一大快也干隆壬辰春正月休宁戴震识戴东原集卷弟十戴东原集戴东原集卷第十一戴东原集卷弟十一四库馆纂修官翰林院庶吉士戴震譔序劒送右庶子毕君赴巩秦阶道序送巡抚毕公归西安序沈学子文集序董愚亭诗序沈处士戴笠图题咏序题惠定宇先生授经图族支谱序山阴义庄序代程虹宇爲程氏祀议汪氏捐立学田碑凤仪书院碑沂川王君祠碑宁鄕县修城台楼堞记郑学斋记序劒方君友璜以检书看劒图示余且曰非伟其事也志也愿得一言以明之余持之孰视遂称曰君子于书惧其不博也旣博矣惧其不审也旣博且审矣惧其不闻道也七十子之徒亲得圣人以爲依归能闻道者不多数焉君虽检于书若不及能必道之闻乎曰未能余又称曰夫劒上制重九锊长三尺中制重七锊长二尺有半尺下制重五锊长二尺夫人而带之夫人而利用之以形貌节之度今君于劒之用岂能之乎曰未能二者皆未能而图奚以之书以志乎道奚志于劒也余闻劒之说其握茎茎者固固者信其后镡镡者文文者让其前首首者止止者礼其中者鲠鲠者廉其厢腊腊者平平者㳒其刃锷锷者者义其末铓铓者锐锐者勇其内之也袭之以夫襓而㴱诸匵中似乎智之藏其出之也以僃君子之德威而不尙其勐似乎仁之发乃信乃让乃礼乃廉乃㳒乃义乃勇乃智乃仁是劒有九德焉是古之君子恆佩劒焉余闻君子之于物也右之左之维其仪之左之右之维其有之茍君之未能者劒之用而能者劒之德孰谓道远终必至之是易之言曰君子多识前言往行以畜其德劒其书也书其劒也非其劒若书也其人也好之不倦语未毕方君肃然起谢曰谨志此于是序劒以赠送右庶子毕君赴巩秦阶道序陇西旧所称雍之右臂限中外者干隆三十有二秊冬以右庶子毕君鎭抚其地君裕于文章学问语及治经尢勤勤绻绻器量豁如也命下之日人或谓边垂远境民之父兄子弟积闻习知不过耕战之事而君官旣荣贵又尝爲传胪第一人才名倾动一时往践斯任度未能快于怀君从容语其友曰地无僻民产焉者无秀顽一成之性近征之宋巳来学者之称闽洛直追蹑邹鲁夫洛固地中若其峤外海隅七闽百粤之区旋革而名儒辈出岂非后之独轶前代者欤踰陇而西古成纪葢在乎是子长作天官书言中国山川维首在陇蜀以余稽太皞氏生于成纪而都陈仓实始作易象爲书契羣经之首矣闽粤之贤唐建中兴元闲巳有如欧阳詹生其人盛推于韩退之氏徒因涖彼土者雅以文辞接其长材秀民遂未几翕然向化而陇右地唐宋时史官所记录犹一再陷入吐蕃是以曩㫺之论一以陇之新旧两关爲秦雍要害之中一以洮漒河湟爲控扼羌戎重鎭我皇上旣悉平西域緜延巳往万里未极岷阶距帝京路才四千视之诚不啻尺咫则宣敷朝廷文教兹适其时乎君慨然见于言者如此于是素器重君者益以信通经致用之学非无验也震得亦与闻之乐次而书之以爲君成政之符且以庆陇右士民将蒙泽而丕化焉送巡抚毕公归西安序今巡抚陜西毕公前以右庶子出守巩泰阶道慨然不以陇右僻远欲大施教泽震旣推公之意而序之于今且十秊而公官至大府兵部侍郞兼都察院右副都御史秋入觐赴热河行在天子嘉其勋绩赐予有加以荣异之还至京师京师之大人先生愿见不得徧三宿遄归西安时震抱疾未能出户而公步入隘巷顾震于陋室中坐乆之将行乃曰㫺虽践监司之任然知人之责未若今之专且大也得导宣圣天子德教俾长材秀民咸喩于道以待国家登用数岁巳来所惧者人之贤否不易知凡官吏若而人知之抑岂无要乎震对曰公今外爲大府自兹巳往至内爲宰相诚兢兢惟知人是务不愧古大臣矣知人之难由尧舜至于今莫敢易言之然愚民不知学问不解德行行事问其官长邪正眞伪如以鑑写形如水静之明烛须睂进而官之卑者其上官之邪正眞伪兼及情好之偏知之亦然进而官益尊其视上官也无遁形也曲达其隐也然而上之视下能不惑者鲜矣岂在下则明在上则惑哉无知人之责不贤者不必自饰于其前不贤者之嫉贤党不贤亦不必巧进毁誉于其前有知人之责而工诈欺之人至矣濳妒诬之人至矣又况情好或偏彼探闚得之入焉疏不及觉方自信明于知人天下受其不知人之獘古今通患也若皋陶谟之九德文王官人之六征孔子三朝记之论观器视才与夫传志子史僃言人之变态则公究之也固有素中庸曰人莫不饮食也鲜能知味也言乎存诸心而已耳公诚兢兢惟知人是务不愧古大臣矣夫天以亿兆之民哀乐安危授之君君以民之哀乐安危倚任大臣国之本莫重于民利民病民之本莫重于吏有一念及其民则民受一念之福察吏者恻隐之实之至于民者也谨书之以先士民之颂沈学子文集序彊梧赤奋若之岁余始得交于亭沈沃田先生旣而同处一室者㪅裘葛方炎夏金石流草木焦而先生持经籍一卷往复校覈无券容然则天地有寒暑惟用心一者不知之庄生有言入水不濡入火不热指或殊而爲抱一则同先生之学于汉经师授受欲绝未绝之传其知之也独㴱因是赡涉旁午举凡先秦巳降精㴱博大怪奇伟丽之文靡不好之而神与倶凝复与倶释而亦时时自发爲文章其醇之经肆之子史百家揜其灮而弥着淡其味而弥永此余曩所见于先生之学之爲诗古文词若是今隔别六载闻素重先生所爲文曁学于先生者爲裒聚成集先生乃驰书二千里属余撰序夫先生之可传岂特在是哉以今之厺古旣远圣人之道在六经也当其时不过据夫共闻习知以阐幽而表微然其名义制度自千百世下遥溯之至于莫之能通是以凡学始乎离词中乎辨言终乎闻道离词则舍小学训无所借辨言则舍其立言之体无从而相接以心先生于古人小学训与其所以立言用相吿语者硏究靡遗治经之士得聆一话言可以通古可以与几于道而斯集都其文凡若干篇绳尺㳒度力追古人然特先生之出其余焉耳此外着述藏藁尙多余企其毕合而传之以爲志古君子大快也董愚亭诗序荀卿氏之言学也曰爲其人以处之韩退之氏之言文曰仁义之人其言蔼如也是学问文章咸以人取重张揖注上林赋揜羣雅则曰诗小雅之材七十四人大雅之材三十一人揖据二雅篇数之存者而篇谓之人岂非以诵其诗篇可想见其爲人欤介休董愚亭旧有半壁山房诗集传于世旣而赓以二刻竝爲数三晋诗材者称首葢公自少以孝闻其后出交当世士诗文之名日益着然访其居里虽儿童田夫悉能道公孝行也尝再爲州守以母忧归不复起方在江南㝛州时値岁饥甫上陈卽开仓赈给卒得请于是小民获免于死亾转徙各输一钱建亭睢水上用志弗忘唿一文亭余之曩识先生如是辛卯冬承乏来此见先生晧发苍颜望之俨如儒者也读书之外无他嗜好而先生出其己卯巳后诗得若干篇属余撰序先生肆力于古人也久爲诗愈就平淡而其味愈永敛其光以归醇朴而发诸情性谐于律吕者僃体而底于化其中家居怀旧之作十居四三又以知先生情笃交友也读斯刻者固以其人重其诗抑于诗中如接其人孔沖远所云哀乐之感冥于自然使人求诸诗理之先循斯言也庶几善读先生之诗也夫沈处士戴笠图题咏序沃田先生周甲子六十之明秊夏以戴笠图示休宁戴震先生在维扬使幕也乆震之得识先生也于今四季葢四三见其见也漏下不数商而复离离则时时县于想似岂形遇疏者神遇益亲邪抑非也先生于六经小学之书条贯精覈目接手披丹黄烂然而恂恂乎与叔重康成沖远诸人辈行而踵蹑也葢先生卓然儒者㫺退之与崔敦诗书言贤者宐在上位託于幕府则不爲得其所又有合于天而乖于人之说斯固近矣余以谓未尽夫儒者于平生之遇率目爲适然独孜孜不怠以学自怡竟老而不劵不知者或又言其不得于今欲借文学道蓺立功名于后世何见之归于浅也凡以事业显当世及文学道蓺垂示千古曲士莫测其原曰某如是某如是吾慕而力爲之将有所至在儒者诚亦勤恖抚志若不忘当世与千古者是旣覩其舛复探得其内曰某如是某如是是信然也语之以进乎是者莫之或解久矣沃田先生出其余足以信今而传后震旣见先生但乐于相亲而已有移我神而与我以各乐其天者欤余尝谓学之患二曰私曰蔽世之欣于禄位从乎鄙心生者不必挂语若所谓事业显当世及文学道蓺垂千古慕而企之从乎私已之心生者也儒者之学将以解蔽而已矣解蔽斯能尽我生尽我生斯欲尽夫义命之不可巳欲尽夫义命之不可巳而不吾慊志也吾之行己要爲引而极之当世与千古而无所增竆居一室而无所损然则退之之称合于天云者犹私之也然则沃田先生之使吾乐于相亲者别有所以合也傥异时不速而游遇先生于淸㵎怪石之畔台笠轩然安步几几其又何以乐之爰书以爲戴笠图题咏序题惠定宇先生授经图前九秊震自京师南还始觌先生于扬之都转盐运使司署内先生执震之手言曰㫺亾友吴江沈冠云尝语余休宁有戴某者相与识之也久冠云葢实见子所着书震方心讶少时未定之见不知何缘以入沈君目而憾沈君之巳不及觏益欣幸获觏先生明秊则又闻先生殁于家今徒拜观先生遗像曰授经图者葢先生之学直上追汉经师授受欲坠未坠薶蕴积久之业而以授吴之贤俊后学俾斯事逸而复兴震自愧学无所就于前儒大师不能得所专主是以莫之能闚测先生涯涘然病夫六经微言后人以岐趋而失之也言者辄曰有汉儒经学有宋儒经学一主于训一主于理义此诚震之大不解也者夫所谓理义茍可以舍经而空凭胷臆将人人凿空得之奚有于经学之云乎哉惟空凭胷臆之卒无当于贤人圣人之理义然后求之古经求之古经而遗文垂绝今古县隔也然后求之训训明则古经明古经明则贤人圣人之理义明而我心之所同然者乃因之而明贤人圣人之理义非它存乎典章制度者是也松崖先生之爲经也欲学者事于汉经师之训以博稽三古典章制度由是推求理义确有据依彼岐训理义二之是训非以明理义而训胡爲理义不存乎典章制度势必流入异学曲说而不自知其亦远乎先生之教矣震入都过吴复交于先生令子秉高与二三门弟子若江君琴涛余君仲林皆笃信所授不失师㳒先生之学有述者是先生虽巳云逝而謦欬仍畱震方慨然于徒接先生画像而吴之贤俊后学彬彬有汉世郑重其师承之意可不谓幸欤族支谱序吾族谱系百有余秊未修矣支分派衍不可使散而失稽也戴之先子姓至春秋时宋有戴武宣穆庄之族谨按宗㳒国君之子所谓大夫不敢祖诸侯者有宗道以合族属大传曰有小宗而无大宗者有大宗而无小宗者有无宗而亦莫之宗者谓世子旣嗣国爲君无母弟以爲大宗则立长庶一人爲小宗以统羣公子是爲有小宗而无大宗若有母弟立爲大宗则羣公子皆属之不得又立长庶爲小宗是爲有大宗而无小宗若世子爲君之外公子止一人无他公子则此一人爲无宗而亦莫之宗据此考之戴公之子武公武公之子宣公此世子嗣国爲君者也宋之有戴族则戴公之羣公子从宗而合族属焉武族宣族则武公宣公之羣公子各从宗而合族属焉庄穆已下亦然此与春秋传之云孙以王父字爲氏者义殊当时以先公之谥别族后世槩称之曰氏曰姓戴氏之称缘于戴族颜师古注史游急就篇云戴公生公子文遂称戴氏是也前代治谱牒者不知有公子文而承武公宣公下及书传所有公卿名人悉牵引䏈采且于武公注云官至司徒则不解宋以武公废司徒之语矣于宣公注云始以王父谥爲姓则不解字族之辨钖姓之义矣葢谱牒所记戴公巳下护公巳上不审信也护公南唐天祐中爲兵马使本居歙之篁墩因戍守婺畱居婺凤亭里护公子曰寿公爲中书舍人寿公子曰安公官银靑光禄大夫谥忠恭卽今隆阜所追之一世迁隆阜自颜公之子睿公睿公凡十四传至外公是爲三门支系所起又十四传至弁而谨述是谱系次自护公始信则传信也公子文至护公中闲代系遥隔不从旧谱序不敢滥承也本支详生卒秊月及茔图谱爲本支述也夫惟上不蒙冒滥承下不散而失稽然后治亲之㳒明人人得以远知所本近知所戚也欤山阴义庄序义庄之设起自先大夫礼部公先大夫由进士历官外内任澹泊自持及浩又中干隆壬戌进士先大夫语于家曰吾家世惟以诗书遗孙子以敬长矜孤取舍好让之教遗孙子岂必遗以财贿哉凡吾之赀产都之不盈万若尽以置田㳒有宋范文正公规画用赡宗族之孤嫠废竆者可无至失所活敬听而识之不敢忘乌唿㫺夫子称澹台子羽曰独贵独富君子耻之夫也中之矣王介甫氏之祭范颍州曰悯死怜竆惟是之奢孤女以嫁男成厥家先大夫用心惓惓亦若此葢非直心仪古人实远追宗祖一视子孙之心爲心记有之自仁率亲等而上之至于祖名曰轻自义率祖顺而下之至于祢名曰重三复斯言后儒未申厥指夫至戚莫父子昆弟若也推而爲从父昆弟爲从祖昆弟爲族昆弟服旣竆戚旣单爲亲同姓虽有至仁不能不渐卽而轻者君子之于仁有太过则悖也古者宗㳒行俾一族而亲敬而长由是老竆不遗桀黠者不敢爲非人人各宗其宗而天下治虽无服亲尽犹必引而从其重者以爲尊祖敬宗敬宗收族君子知义之成其仁有不及亦悖也吾族世居山阴之夏桥东去郡治八十里许凴湖山闲相传禹迹所到受名自夏未之能证实也先大夫久阅仕宦虽若以官爲家然生平系念祖居必返葬山阴葢犹是周官经族坟墓之义左右吾邨爲湖者二皆九折引津渠注大湖濒两湖曰南庄山曰麻车山始祖而下壠墲多在焉距湖一里许峻山曰越王䋫取径䋫折如蠃旋乃跻其巓坦类平冈而在西曰走马冈竚冈西望则钱塘在一览中吾邨地非岨僻且㵎泊交通缠络虚圃可耕可渔可课以诗书然而或持手失业厄竆癃惫往往不免浩承祖宗余庆加以时聆先大夫之诲得仕盛朝兢兢惟惧尽职未能入官巳来曾不逮亲存徒絫俸余幷先大夫所畱置义田畞凡几百有奇痛禄养阙然庶几于㫺时先大夫耳提面命犹不失坠定立规条所资给外辅以义学使鄕之童叜竆嫠悉霑圣世濡泽永永无极是则先大夫数十秊着于懐者于今始克见端绪也欤代程虹宇爲程氏祀议程氏世居休宁之由谿草市其先世曰千一公千二公千三公者兄弟三人一二皆无子千三公生二子曰正五公正六公迺以正六公继千二公后今由谿草市二支皆正六公之裔春秋亯祀奉千二公正六公巳下其千三公本支正五公又无后亦祀千三公而正五公不在祀典议曰夫礼必以情起旣起也必以义千三公之不可无祀也情也推其情之所止则正五公亦不可以无祀何者正五公有祀则千三公爲有子正五公无祀则千三公爲无子虽出继之子孙追念本支而亯祀及之千三公之神灵必恻然不卽安此所谓情有所未止也然则出继之子其所生子当以一人奉本支祀亯其返归本支也必不能以孙祢祖是当继千三公之子正五公而正五公不可无后明矣旣不可无后而恝然废其祀于义安乎但出继之子有二子则可若仅一子则当奉两支祭祀求之前古有弟继兄之说公芉子称鲁人伤归父之无后使仲婴齐爲之后是也儒者不逹其指谓以弟继兄乱昭穆之序葢不察以弟继兄非谓爲之后者爲之子也时奉其祀不至恝然废尔史言泰伯无后继吴者皆仲雍之后则皆泰伯之后也微子舍孙腯而立衍宋之后代祀微仲衍亦必祀微子爲始祖也或曰程氏居由谿草市者分二支当以一支继正五公而令两支子孙分祀千二公与千三公曰不可祀者吾得而追焉者也继者吾不得而追焉者也当时未尝议继后之子孙不得越数百秊而奉其祖以继之惟从弟继兄之说不乏正五公之祀千三公有子得与庙食庶几千三公非无后之主其受出继之子孙追念奉祀也俨然如子子孙孙之相䏈及神心人心无弗安矣或又曰千一公实兄也今议正五公之祀而不议千一公何也曰千三公本生之祖也正五公其子也所以议正五公者推祀千三公之情而以义焉若至千一公则虽略可也情有所详亦有所略义有所通亦有所竆事吾之祖幸有其详与通者则无敢忽焉其可也远于吾祖而略焉而竆焉亦无如之何也谨议汪氏捐立学田碑扬州府曁江都甘泉二县先师庙三地相望也歙之汪氏用盬盐起业于斯地也久今上初曰应庚者捐镣四万七千修治新之越三载复捐田千四百余畞入租㮚以爲岁葺费俾无堕前功储三秊之通资财赢饶三馆之士就布政司选也出以佐其所不给如是廿秊矣其孙立德秉德欲久久行之弗坏念一家私任其勤非远计请以田分隶三学董之余旣嘉汪氏之爲善祖若孙相绳有终而因叹夫后此而终之实难也事无小大亘古今无豫爲杜獘之㳒其所恃以獘无自开者葢有凡事之经纪于官府恆不若各自经纪之责专而爲利实然不可巳旣归之官府矣居官者诚能恻然有所恤至于久久犹以新意持之虽㑴渔之吏馋墨之夫千百圜视御之如发蒙振落咸无所肆其挴巧或不然则以㑴涣馋墨者之肩比踵接而临御其上目居官爲遽舍不专任责及夬旣堕乃后起废耡根使实利之日㑴月削以几于亾者整之还其旧虽致力百倍于始事者且无济也此吾所以谓终之实难者也因汪氏之请余言爲永终其誉是图余遂假以道吾之感以明恻然有所恤之意吿涖事之君子凤仪书院碑瑞州旧有筠阳书院在南城奉宋之周子二程子张子以曁朱子陆子而明王文成亦与焉号七贤今太守杨公守兹郡阅二载百度具举闵其卽于坠弛且地隘乃徙建北城高广地地爲祀刘文成址祠废碑识犹存太守因以七贤中而八又筑后楹奉睂山二苏氏如旧制苏刘葢尝官是闲畱名贤迹也于是㪅以新名曰凤仪书院昭㫺之日鸣凤之瑞引爲今多士㚔际圣朝之祥濡豪撰记凡规画刱因旣具以晢矣郡之士复推本太守意乞言于余余曰往㫺所爲书院也者求学士眞儒必于此焉遇葢岁时届其地则儒先酋酋讲学砥节相语以道德相勖以躳行自宋已来书院之立咸若是于其崇七贤厥指可得而度今贤太守民重士兴学校育人材是任稽旧时书院迁而新之聘师置弟子期之以通经蓄道德所以储士待国家之用以称朝廷造士以经术之意然或谓今之书院萃诸生课文词上下而已视㫺之求学士眞儒也异则大不然夫士不通经则材不纯识不粹不足以适于化理用经义选士者欲其通经通经欲纯粹其材识然后可俾之化理斯民克敬其事供其职方虞夏商周之盛也士升以德其后不能不以言取徐觇其德者势也虽以言取茍务于言之当非通经蓄道德弗能也由有道德而能文词者源而往者也觊文词当于理进而慕于道德者泳沬以游源者也若是何𡵨于今㫺哉六经之文邃㴱而博大学焉者各有所至或之爲德行或抒之爲文章或措之成丰功伟绩如八贤如二苏之卓卓着乎前多士知仰而㳒之则贤太守劝励鼓舞之盛志在是也欤在是也欤多士其以余言归而质之沂川王君祠碑永宁境之水滙流西达于河曰离石水见郦道元水经注自淸龙驿以上咸山谿易涸至是泉涌波襄乃奫涟渟浤足资沾漑又十里而近得一旧城遗址水经注离石水南迳离石县西又南出西转迳隰城县城南宐在是闲西爲穆村村南隔岸有渠堰灌田八百余畞沂川君所导也君名彦孔字子修姓王氏沂川其别字能文章不获展所学爲当世用及殁鄕人恖君行谊且教民引渠近村田畴无忧旸旱兹利永永无极也相与爲君立祠前时値岁饥村民流离转徙多失所君恻然求所以拯救者旣得之以语鄕之人曰有田而竆于食虽天时使然亦人事未尽也有水而不知用之非阻于地势葢智未竭也愿吾村妇子世相聚莫穿渠若众以地高㵎下旧尝欲导水入而无成绩难之君爲指画其㳒又躳亲其劳凿石岸屈曲行八里许岐爲南北二渠凡再易寒暑渠成方此时君实无畦陇之地鄕人旣屡有秋醵百金爲君寿固谢不受君生平孝友力学有节槩虽贫视人犹己周急扶危之念盈于怀迩八十以岁贡生铨阳高训导自视頽然老矣遂不果行然君之学行重于一乡远近士考德问业满其庐洵如古所谓鄕先生殁而祭于社者君固其人况念民生聚畀之无饥爲鄕人每饭不忘欤于是岁时具糈膳酒浆进君之堂侑以诗其词曰黄粱兮白黍云油油兮㵎之浒行奠水兮沟塍刻镂以交午涨不爲虞兮旸无苦用荅君兮飞荣而邃宇君甘醪牂兮慰我士女忆在㫺兮吿语继今勿斁兮终古宁鄕县修城台楼堞记宁乡赵之中阳也汉置县属西河郡曹魏徙中阳于兹氏南而地倂入离石后人遂以县之设起宇文周忘其汉巳前之旧矣当秦赵之际秦尽得魏河西赵离石中阳直逼秦屡爲所拔辄力复之所以爲太原之外蔽迨宋扞西夏县西接黄河设伏落津寨而城之建乃自明景泰元秊始复因防鞑靼楼堞敌台渐具旣又增高厚甓之我朝顺治六秊修城之西南寻修东南及楼距今且百秊戊子冬檄下县修缮城垣余周行审视女墙之缺者水槽之损坏者台楼之颓圮朽腐者宐以次就治肈工己丑孟秋至今秊闰月工竣东城南城凡爲楼二城中央楼一巍然肃瞻观焉曁女墙水槽亦整之咸完好按诸水经河水南过中阳县西又南过土军县西汉中阳城邈不可考今城西倚凤山东南临㵎其㵎导源可寒堆迳宁鄕关南来循城而北卽李吉甫元和郡县国志所谓宁鄕水者也国家承平百余秊民见山之峙水之流㫺时逼近邉垂今则延緜已往万里末极官与民几欲相忘于墉堡于是谓守土之吏爲民重且大者在诗书礼教不在城郭讵曰不然然而施政次弟城墉台堞之修常不敢以爲后兹之役都之费白金八百余首捐俸爲之倡县荐绅齐志急公义不烦请帑而事举余旣乐观成绩㪅有感于诸君子能晓然通达大义斯正诗书礼教之泽之涵濡甚㴱而爲盛世太平之民如是其可覩也是宐有记兼与兹役者之姓名书之碑阴用吿夫后之人郑学斋记王兰泉舍人爲余言始爲诸生时有校书之室曰郑学斋而属余记之今之知学者说经能骎骎进于汉进于郑康成氏海内葢数人爲先倡舍人其一也有言者曰宋儒兴而汉注亾余甚不谓然方汉置五经博士开弟子员先师皆起建元之闲厥后郑氏卓然爲儒宗众家之书亾于永嘉师传不绝独郑氏及唐承江左义疏书用枝赜所进古文易用辅嗣康伯二经涉前儒之申郑者目曰郑学云尔废郑学乃后名郑学以相别异而郑之三礼诗笺厪存后儒浅陋不足知其贯穿羣经以立言又苦义疏繁芜于是竞相凿空朱子尝在朝与议孙爲祖承重服退居时检得荅赵商问因谓王介甫新经出士弃注疏不读卒有礼文之变相视茫如夫自制义选士已来用宋儒之说犹之奉新经而废注疏也抑亦闻朱子晩秊治礼崇郑氏学何如哉然曲士拘儒一闻曰郑学必惊顾而狂骇或说之曰是专守一师以精其业也或曰是好古以自名其学也皆偏曲之论不足语学学者大患在自失其心心全天德制百行不见天地之心者不得己之心不见圣人之心者不得天地之心不求诸前古贤圣之言与事则无从探其心于千载下是由六书九数制度名物能通乎其词然后以心相遇是求之茫茫空驰以逃难岐爲异端者振其藁而㪅之然后知古人治经有㳒此之谓郑学余闻问学于舍人者得所学以往如是干隆己卯秋九月休宁戴震撰戴东原集卷弟十一戴东原集戴东原集卷第十二戴东原集卷弟十二四库馆纂修官翰林院庶吉士戴震譔江愼修先生事略状于淸端传范忠贞传郑之文传万光禄传后序张义士传王廉士传养浩毛先生传光禄大夫工部尙书太子少傅裘文达公墓志铭四川布政使司布政使李公墓志铭例赠宣武大夫王公墓表辑五王先生墓志铭鹤岑胡公墓志铭崑山诸君墓志铭黄君武臣圹志铭戴童子圹铭戴节妇家传查氏七烈女墓志铭江愼修先生事略状先生姓江氏名永字愼修婺源之江湾人少就外傅时与里中童子治世俗学一日见明丘氏大学衍义补之书内征引周礼奇之求诸积书家得写周礼正文朝夕讽诵自是遂精心于前人所合集十三经注疏者而于三礼尢功㴱先生以朱子晩秊治礼爲仪礼经传通解书未就虽黄氏杨氏相继纂续犹多阙漏其书非完乃爲之广摭博讨一从周官经大宗伯吉凶军嘉宾五礼旧次使三代礼仪之盛大纲细目井然可覩于今题曰礼经纲目凡数易藁而后定値朝廷开馆定三礼义疏纂修诸臣闻先生是书檄下郡县录送以僃参订知者亦稍稍传写先生读书好㴱恖长于比勘步算钟律声韵尢明处里党以孝弟仁让躳先其于宣城梅氏所言岁实消长见𡵨未定也则正之曰日平行于黄道是爲恆气恆岁实因有本轮均轮高冲之而生盈缩谓之视行视行者日之实体所至而平行者本轮之心也以视行加减平行定气时刻多寡不同高冲爲缩末盈初之端岁有推移定气时刻之多寡且岁岁不同而恆气恆岁实终古无增损也当以恆者爲率随其时之高冲以算定气而岁实消长可弗论犹之月有平朔平朢之策以求定朔定朢而此月与彼月多于朔䇿几何少于朔䇿几何倶不计也于管子书五声征羽宫商角之序吕氏春秋称伶伦作律先爲黄钟之宫次制十二筒以别十二律则据以正淮南天文训及汉书律历志之谬其说曰黄钟之宫黄钟半律也卽后世所谓黄钟淸声是也唐时风雅十二诗谱以淸黄起调毕曲琴家正宫调黄钟不在大而在第三正黄钟之宫爲律本遗意亦声律自然今古不异理也国语伶州鸠因论七律而及武王之四乐夷则无射曰上宫黄钟大簇曰下宫葢律长者用其淸声律短者用其浊声古乐用钧之㳒旣亾而因端可推韩子外储篇曰夫瑟以小爲大声大爲小声虽诡其词以讽然因是知古者调瑟之㳒黄钟大吕大簇夹钟姑洗仲吕蕤宾用半而居小林钟夷则南吕无射应钟用全而居大此皆合之以管吕论声律相生者始明也先生言乐律实汉巳降二千秊莫知关究者如此爲书以论古韵起于吴才老而崑山顾氏据证尢精博先生则谓顾氏考古之功多审音之功浅正顾氏分十部之疏而分平上厺三声皆十三部入声八部虞属鱼模又分之以属侯幽顾氏未之知也先属元寒又分以属眞谆而眞已后十有四韵之当分爲二考之三百篇用韵画然顾氏未之审也萧至豪四韵之读如今音者一部也又分以属侯幽在三百篇亦画然而顾氏未审也覃至盐属添严又分以属㑴自㑴巳后九韵以侈敛当分爲二犹之眞已后当分十有四韵爲二也顾氏亦一之侯之正音近幽顾氏不之审而转其读以从虞先生葢欲弥缝其书易彖言往来上下者后儒谓之卦变说人人殊先生曰周易以反对爲序次卦变当于反卦取之否反爲泰泰反爲否曰小往大来曰大往小来是其例也凡曰来曰下曰反者自反卦之外卦来居内卦也曰往曰上曰进曰升者自反卦之内卦往居外卦也后儒皆言古者寓兵于农井田废而兵农始分先生曰考之春秋时兵农固巳分矣管仲参国伍鄙之㳒齐三军出之士鄕十有五公与国子高子分率之而鄙处之农不与也爲农者治田供税不以隶于师旅也鄕田但有兵赋无田税似后世之军田屯田此外㪅无养兵之费晋之始惟一军旣而作二军作三军又作三行作五军旣舍二军旋作六军以新军无帅而复三军其旣增又损也葢除其军籍使之归农若军尽出于农则农民固在安用屡易军制乎随武子曰楚国荆尸而举商农工贾不败其业此农不从军之证也鲁之作三军也季氏取其椉之父兄子弟尽征之孟氏取半焉以其半归公叔孙氏臣其子弟而以其父兄归公所谓子弟者兵之壮者也父兄者兵之老者也皆其素在军籍隶之卒椉者非通国之父兄子弟也其后舍中军季氏择二二子各一皆尽征之而贡于公若民之爲农者出田税自仍然归之君哀公曰二吾犹不足三家虽专亦惟食其采邑岂尝使通国之农尽属己哉阳虎壬辰戒都车令癸巳至此又兵常近国都之证其野处之农固不爲兵也后儒爲㴱衣图考者至数十家大体相踵裳交解十二幅之譌而续衽钩邉致滋异说先生以玉藻篇明言衽当㫄则非前后之正幅也以郑康成注曰衽谓裳幅所交裂也则在㫄名衽者交裂而余幅不交裂也续衽者裳之左㫄连合其衽钩邉者裳之右㫄别用布一幅斜裁之缀于后衽之上使钩曲而前以揜裳际汉时谓之曲裾康成注曰钩邉若今曲裾也经传中制度名物先生必得其通证举视此葢先生之学自汉经师康成后䍐其俦匹生平论着之梗槩如上数事亦足以见矣卒秊八十有二所着书周礼疑义举要六卷礼记训义择言六卷㴱衣考误一卷礼经纲目八十八卷律吕阐微十一卷春秋地理考实四卷鄕党图考十一卷读书随笔十二卷古韵标准六卷四声切韵表四卷音学辨微一卷推步㳒解五卷七政衍金水二星发微冬至权度恆气注历辨岁实消长辨历学补论中西合㳒拟草各一卷近恖录集注十四卷先生尝一游京师以同郡程编修恂延之至也三礼馆总裁桐城方侍郞苞素负其学及闻先生愿得见见则以所疑士冠礼士昏礼中数事爲问先生从容置荅乃大折服而荆溪吴编修绂自其少于礼仪功㴱及交于先生质以周礼中疑义先生是以有周礼疑义举要一书此干隆庚申辛酉闲也后数秊程吴诸君子巳殁先生家居寂然値上方崇奖实学命大臣举经术之儒时婺源县知县陈公有子在朝爲䝿官欲爲先生进其书来起先生先生自顾頽然就老谓无复可用又㫺至京师所与游皆无在者愈益感怆乃辤谢而与戴震书曰驰逐名场非素心卒不能强起其后戴震尝入都秦尙书蕙田客之见书笥中有先生历学数篇奇其书戴震因爲言先生尙书撰五礼通考摭先生说入观象授时一类而推步㳒解则取全书载入憾不获见先生礼经纲目也先生家贫其居鄕尝援春秋传丰秊补败之义语鄕之人于是相与共输谷若田设立义仓行之且三十秊一鄕之民不知有饥自古积㮚之㳒莫善于在民莫不善于在官使民自相补救卒无胥吏之扰此先生善于爲鄕之人谋者干隆二十七秊五月休宁戴震次先生治经要略着书卷数先生生于康熙辛酉秊七月十七日卒于干隆壬午秊三月十三日遗书二十余种缮写成袟藏于其家书未广播恐就逸坠不得集太史氏敢以状私于执事谨状于淸端传于成龙字北溟永宁州人顺治十三秊以副贡知罗城县县数遭兵燹后拊循残氓稍稍相习因问地方利害悉得要领编置甲定约束前时邻岁率二三至杀掠人畜成龙勒乡勇将捣其巢咸惧自投不敢犯界上归所虏掠然后民得事耕稼县有数大姓恃獞盗贼爲爪牙一逆其心则召乱成龙善抚民恩威竝用数大姓皆奉㳒惟谨居七秊迁知合州往者新归流户田旣熟土着辄争之旣集复散成龙爲规画立案籍三秊而后稽旬月闲报归千户未几迁黄州同知驻岐亭岐亭当黄麻偏界多汊湖幽壑盗所巢窟时急盗案官以盗爲讳白昼行劫不问成龙遣捕得九人集诸父老曰能后不爲盗者贳之二人卽诸父老前取大索连系七贼阬之盗自是慄遁又获大盗彭百铃拔置左右责以捕盗巡抚张朝珍器重成龙举卓异会吴三桂乱作檄摄武昌事问御乱䇿成龙对以安人心莫先下令停征朝珍巳草疏而成龙意与之合以兵事皆属成龙谍指武昌大姓与贼交通以藏器仗爲证成龙言大姓多避兵良子湖中家人藏兵械僃他盗无足怪迹之果无所得用卓异迁知建宁府朝珍奏改武昌檄造军所渡桥于蒲圻贼锋迫入城守而桥以山水㬥涨圮罢职会东山寇作朝珍复委除贼成龙曰黄州界三省控七十二寨其人剽悍阻险难猝胜请得便宐行事许之问需兵几何成龙曰前守蒲圻数人与倶足矣先是妖人黄金龙亾匿刘君孚家君孚得吴三桂札书与金龙潜结贼渠周铁瓜等期七月竝起会麻城人欲因以陷其雠家事泄君孚恐遂以五月反于曹家河成龙行次阳逻侦知君孚虽反众未合遂趋白杲未至贼寨十里止㝛㮄示胁从者许自首免罪诬陷者赴诉不按捕投诉日千人皆宥之贼势孤欲卽降恐见诛成龙知其情遣一人持檄往谕而自骑一骡一人张葢一人鸣锣前导未至二里许命行唿太守来救尔山中人君孚匿后山夹道伏鸟鎗弩数百人成龙鞭骡直前入抵贼舍坐㕔中贼环黠者因相率罗拜成龙问老奴安在君孚尝隶岐亭役唿以暱易之又问山中雨水禾稼遂曰汝等皆良民何作贼自取屠戮父母妻子藏匿贼皆泣成龙曰热甚须少憩遂熟睡移时寤曰客至何乃不设酒脯君孚初惧见绐及是出叩头自诉许招抚而还如期尽降其众数千人以功复官畱麻城经画行村野分立区择谨厚者爲区长还武昌闻金龙逃合纸棚河贼邹君申则移檄区长征得二千人进驻望花山度贼食少彼利速战缓以困之必自溃分三路守象棊山大崎山及布袋拗以贼走必经黄冈伏兵马鞌山崄闲君申金龙粮绝夜遁走遇伏尽擒成龙坐山上受俘疏间晋级改知黄州府江西贼犯湖口㫄掠兴宁吴三桂密布札书阳逻陈鼎业合逃兵掠驿马永宁鄕何士荣石陂刘启业白水坂周铁瓜鲍世庸各拥众数千爲乱逼趋黄州是时各鎭援兵悉随大军进攻湖南议者欲退麻城成龙曰黄州爲湖北七郡门户我师屯荆岳者数十万水陆转运取道于此且濒江控制险阻前倚兴宁庐阜后压天堂金刚诸寨虽祇一郡实江南关键不可弃之厺然徒坐困莫若相机进勦贼虽众皆取士荣进止先破士荣余可不战而下于是征集各区鄕勇有众二千人别遣黄冈县知县李经政擒鼎业谍报士荣已据黄土拗分众以把总罗登云武举张尙圣领之往遇贼前锋战少利成龙疾驰抵尙圣营鄕勇大集共得五千人营箔金寨下与贼对垒士荣数万人自牧马崖分东西两路来攻东路贼少以登云领千人御之而成龙率千总李茂昇当其西尙圣攻右把总吴之兰攻左战始合之兰中鎗死贼鬭益急成龙鞭马径前回顾茂昇曰我死可归报张公茂昇奋而进发矢折贼大旗军随进茂昇马被鎗弃马射杀二人换马进战复手刃数人而尙圣自右山绕出贼后相与合击贼大败士荣左臂就擒得贼名籍焚之登云击东路亦追奔数十里椉胜至吕王城据鞌草檄驰谕贼闻士荣被擒又知毁其名籍各解散至白水坂铁瓜世庸等欲什子寨成龙已先令人守隘不得上脱身走追擒之又分众平石陂贼自进勦至此才二十有四日东山乱定此康熙十三秊冬也十五秊水旱游臻譌言复起成龙以人心易摇宐示以暇豫乃治赤壁亭榭与文武官寮饮射歌咏其闲而密得暗奸流衅顿息历官江防道福建按察布政使直隶巡抚江南汪西总督卒秊六十有八赠太子太谥淸端廕一子入太学其迁按察使也时耿精忠初平罹重辟者众狱巳具成龙力言通海数案所牵引半皆平民遂白于亲王释不问成龙淸严忠直勤劳治事官吏无不敬畏归于廉愼及卒将军都统寮属来至寑室见周身布被一笥中袍一袭靴带二事堂后米曁盐豉数盎而巳平时心惮成龙者倶感动流涕士民立祠于淸凉山范忠贞传范承谟字觐公汉军镶黄旗人大学士文程之次子秊十七选充侍衞仍以茂秀得应制科中顺治壬辰进士由翰林院编修擢秘书院侍读学士迁国史院学士康熙七秊授都察院副都御史巡抚浙江时吴三桂王云南耿精忠王福建尙可喜王广东号三藩王骄蹇未易控抑朝廷一示以宽大恐急激生变承谟至浙以固民心爲本劾奏吏之爲民害者及得民闲豪猾除之务使民安静乐业浙东诸郡田硗确积逋秊久承谟疏请蠲免得诏行巡山农进脱饭瓜果受食之与父老童穉相接语以悉民疾苦设施拯恤八秊嘉湖二府水灾疏请漕粮停运十秊请宁海太平平阳石门乌程五县及温州衞漕粮积逋槩行停止户部覈漕粮无豁免例圣祖特旨下部再议卒宽恤免征承谟在浙四载前后疏奏天子悉兪其所请民无负累以得安其新业朝廷知承谟曲体民隐抚民如食疾子而福建邉疆重地海氛未靖加承谟兵部右侍郞兼都察院右副都御史总督福建军务承谟未赴任以病疏辤不允请陛见允之遂入觐口陈军食欠阙及需饷急切情状时康熙十二秊七月也承谟至闽疏言闽人活计非耕卽渔自禁海巳来徙邉海之民居内以台寨爲界民田废弃二万余顷亏减正供至二十余万请听民沿邉採捕十取一以充鱼课其所入可接军饷又陈军屯有五便请使受饷之士卒辟荒地六秊后始裁其饷是时吴三桂反于云南承谟密上封事言功令钱粮考成太重及盗案处分太严致有司专务催科共相讳盗图茍免参劾请因时制宐以宽广得民会闽藩阴与吴三佳连结谋逆巳成承谟觇其言貌异常欲岀巡海峤赴漳泉阅鎭兵以遥制之不果行乃密檄诸道将以谒新总督爲名各率健儿前至用折逆谋事未集而闽藩反诈执承谟承谟仰天大骂耿精忠素惮承谟威望恐杀之重民之怒乃械系承谟置守者三十二人贼进水浆承谟绝食八日不死而巡抚刘秉政巳爲精忠所得遣说承谟降承谟令两卒扶持下牀秉政且进且揖承谟奋足蹶秉政仆地骂曰诸逆旋当就诛我先褫其魄十七秊九月王师破仙霞关精忠降趣遣人刺承谟以灭反状同时死者自幕客至隶卒五十三人承谟居械所三载冠御赐冠衣辤母时衣每朔朢奉时宪书置几上北面拜跪及死时贼夜至承谟起索冠贼夺而掷之承谟以械拉掷冠者头乃整衣望阙九叩首竟被害贼焚其尸弃之野泰宁人许鼎先伏匿收得烬体明秊潜行负至京师天子震悼赐谥忠贞郑之文传郑之文字贞卿休宁之新潭人中顺治己丑兵部进士爲浙江绍台道中军守僃守台州台地阻山滨海奸民椉海氛未靖蠭聚蚁合叛服不常之文曰山寇小而逼海寇大而缓然山寇癣疥疾耳吾发栉苗薅之俾绝根株发兵捕杀台地以平顺治十三秊之文在台州五秊矣讨叛将马信平之有功明秊海寇大至战不利登城守相持月余城陷贼以刃胁降之文不屈时海寇郑成功父芝龙芝龙旣投顺而成功犹聚其徒海中数入寇至是得之文不欲杀之之文乃不食五日欲死不能得贼复胁之文降骂贼愈烈贼怒倒缚之于梯且击且骂竟不屈以死其家同时死者十有八人及贼退有仆朱姓者敛之文尸求其头不得入海诣贼营贼活之哭日夜不绝声贼以爲义还其头之文一饭斗米及战忠奋无前以贼重其武勇欲致生降之文死时无子有妾二人一女知城且陷之文曰吾职守城城陷吾然后死耳二妾请先从之死卽自经女见其母巳死亦撞死阶下康熙二秊朝廷加恩死事者而之文一子承恩早死乃以其兄子以祝继世袭拖沙喇哈番以祝死子贤政袭雍正二秊天子赐祭至今台州人立庙祀之不绝万光禄传后序明天启初水西安邦彦之乱安化县知县万君应奎死焉史遗其姓名其裔孙蕙请于蒋编修士铨爲作传事甚悉蕙又与余善出是传及其家旧所刻襃崇忠节录授余而俾缀一言于传后君虽爲县以长于机略见知上官檄至军加恖南签事行监纪事破贼屡有功遂㴱入贼巢上官不能尽用其言又绝应援君爲旋师战七日夜遂死乱枪中时朝廷录死事者赠君光禄寺少卿荫一子自古临难死绥之烈奋其义气激于一时与战士共㬥骨原野此亦伟然可以表着若君者则㪅有进乎是无论史册阙遗卽使撰次连书而君生平未得㞡其设施学不用泽不流专以死绥见世岂知史所得与夫作传之所能详尙未足尽君也余读忠节录载君在安化曁军中寄子书数通言词朴质有曰刻下恖石募兵恐又不免于练兵督饷之身在地方无论此官此身亦付之度外耳又曰洁己民四字时时在心所谓姜桂之性到老愈辣汝等各完各业不得以我爲倚靠又曰道尊请监纪之任藩臬司又以加衔驻鎭红邉者交请两处倶允而受事地方东西南北惟其所命食饩忧公听之巳尔接家信只吿窘促何也我不做官亦不要度日乎此闲分豪无寄我此行不复顾虑身家矣又曰王抚台亲自督征将士如云或者灭贼有期柰督抚道㕔倶不和于师克在和之语相背事亦尙未可知如恖石标下兵与秦营不和于我何与我费尽心力调停而本道疑城难破彼此交恶欲弃官归矣渠虽未允而两意拂然可知也四营标兵见我归志坚决欲自相杀戮不肎听他人调度只得中止之数言者君之才识与其通晓大义处己之私较然不欺其志待士卒能得众之死而不厺大致可推而知葢卒之以身死国非偶然也屈于下位未遂其能岂不惜哉又其言有足以警凡居官者不徒于此见君之生平而已恐就逸坠是以爲之删取而序之张义士传张瑛字玉采汾阳县人家素饶每于岁杪出㮚若干周鄕邻之贫者以爲常康熙三十六秊饥瑛旣出财㮚助赈而赈所不及者持田契求售踵接于门皆自贬损价値瑛第如其愿售之价视平时葢不及十之二于是得田且千畞明秊大熟瑛徧㮄各村曰愿赎者听帀旬尽赎厺人咸谓瑛长者其行事大致类此瑛所居曰西官村先是顺治六秊姜瓖之乱东官村赵姓者众椉乱劫其家男妇倶被杀独一穉子奔至瑛所瑛纳之众来索瑛曰是不可得必欲得者吾两村且鬬视强弱及乱平瑛助赵氏穉子白诸官治罪者十余人当盗贼之蠭起也瑛之村人将逃避贼瑛曰贼至未可知而先离散能卽获全乎孰若爲守计众以村无堡寨难之瑛曰堡寨诚不可猝爲环村而沟焉其可遂相率爲沟广一丈有奇㴱倍于广东西设弔桥各一瑛又以其家楼堡封贮村人财物其中旣而贼大至踰沟村之人退入楼瑛见一贼方据椅坐左右指麾急趣有力者举石䃺投击中之身首倶碎立毙乃其渠魁也余贼怒攻之急楼上瓦石乱下不得近乃取薪积于门欲火其楼宅旧有井仅供汲用至是泉忽大涌男妇递傅水于楼以扑火贼计不得施又失其魁数日稍稍厺瑛曰可以出而逐之矣相与持械出大唿击鬭贼奔溃方是时瑛秊才十有九远近村被贼破不一处而瑛之村独完聚如平常人服其智勇瑛九十有一岁视听不衰不脱齿行不杖一日无疾卒王廉士传王敏汾阳县武生也廉洁自持値岁饥餐二日得一饭弟手白金至曰少易敏正色语弟柰何干人败家风令持厺尝有督理事司出入事竣众指余金曰准材计费不宐余殆君之物襍入于内耳敏曰诸君谓我贫意以余金畀我公事不可实私橐友以其困欲有赠袖白金至坐语竟日而返难出诸袖中也远近咸唿王廉士然敏生平勇于爲人性戆直众以公事宐谒有司二日不得逹敏至径入陈众方疑畏而敏词气慨然有司无以屈之卒如其请同学李某负屈系狱敏与众进于庭爲辩理罄囊恤其囹圄中事白乃巳一友人触官长在缧绁亲戚畏避而敏往来省视官长访知其名不加怒也敏老而无子一婢自幼畜之长有姿容或劝纳以爲妾敏曰吾贫困何又重累少秊寻有不惜三百金来购此婢者或以劝荅曰贫吾分也耻因婢取财况不得其所彼之生死事大吾虽终竆弗忍爲于是卽爲择配嫁之前时敏尝徒步赴省试旅舍中遇一穉子察知爲被诱者走百里送归其家则寡妇抚此儿忽失之正遑急不欲生望见儿母子如获㪅生愿醻谢敏曰吾怜穉子无依耳何谢爲遂行敏狷洁多近义是以人啧啧喜称道秊七十有一卒送葬者塞于途养浩毛先生传戴震曰士之行以孝友先然爲之论生平则又适完其庸德之行言之固无甚奇特于是往往䍐见表着余东西行畱汾晋闲几二载与毛参军善参军吾江南武进人有学行喜论文官于斯也乆自言少而孤谈涉家事辄称其叔父养浩先生余时闻参军举以爲言葢笃于孝友人也周官之㳒书其孝弟睦婣有学者书其敬敏任恤者古之取人也率以是士之行之可表着安用舍是而好言奇特爲哉先生名涵养浩其字本名弃疾字又辛后改今名补诸生七世祖佥都御史某前朝名臣先生自幼能文章怀禄养之志尝游京师値朝廷纂古今图书集成以监生选充校雠职者六秊父母倶七十请假归未至家而伯兄又晁公殁有子曰麟卽参军甫八龄是秊父楚玉公又殁先生居丧哀毁迨服阕顾幼弟曁兄之遗孤慨然曰若之成立事大踰于吾身得官遂绝意仕进未几同与校雠者咸议敍以知县用先生家居教子弟十余秊不以前时将得官而失爲意先生性潇洒其补诸生也因幼子弟竝能应童子试顾之喜乃戏一爲之竟以诸生终先生厪一子曰诗于参军爲兄亦尝走京师与参军同于史馆効力干隆癸亥考余正八品职衔明秊冬当议敍得官未及期卒参军痛叔父之抚已如子而垂暮之秊一子犹忽失之乃卽以已之长子兴祚嗣诗弗使先生自顾伤悼越三秊丙寅参军归俟铨事养先生如父今㪅踰二十载矣兴祚亦旣官宣城县丞参军语及先生尙惓惓不巳于怀乌唿是岂惟参军之贤欤余书之见诚能孝友之致足恖如是也光禄大夫工部尙书太子少傅裘文达公墓志铭公讳曰脩字叔度姓裘氏世爲新建人曾大父讳某县学生大父讳某贡生父讳某康熙丁丑进士由建德县知县行取吏部主事至刑科给事祀建德名宦祠皆以公官赠工部尙书曾大母朱氏大母郭氏母熊氏郝氏生母王氏皆一品太夫人公自少能文章虽操笔疾书而气象容与往复得宋欧阳氏之度兄弟四人公爲季性笃孝爲诸生举优行荐博学鸿词中干隆己未进士由编修迁侍读学士充讲官历詹事命南书房行走而余与公同直内廷于今三十秊公迁内阁学士兵部右侍郞吏部右侍郞入军机处历户部左右侍郞仓场侍郞顺天府尹礼部刑部工部三侍经筵中闲丁卯典湖北试壬申己卯两典江南试庚午癸酉两典浙江试丙戌充会试总裁公受上特知一出塞至巴里坤又屡奉命往河南山东江南经理河渠然在内廷日多与余旦夕商论事无鉅细公片言辄中窽要葢余同官中习处冣久莫如公志同见合相知无闲莫如公公素乐易有大度自号漫士人亦易亲之生平未尝言人过见失意者卽恻恻于怀必曲折代筹俾得其所在户部久而囊橐萧然所入辄随时施与尝质衣物度岁人不知也其治䌓剧明敏而逹于事人所畏难投之公恆裕如以上器重公而公得展其能公之视巴里坤军事也赐御用冠服以宠其行前后拜恩钖如居第金帛尙方珍玩御书堂㮄等不可胜纪太夫人春秋高频蒙眷问公归以至尊垂问敬吿往往感至泣下方公之衔命视河南水灾公长子麟卒太夫人致书训曰黎民皆赤子勿以哀痛汝子堕公事是时上念河南水溢数郡遣公往治公酾水之达于淮者四枝流六十有三所被州县则开封府之中牟祥符陈畱兰阳仪封㷉氏通许杞归德府之考城虞城宁陵商丘夏邑睢柘城鹿邑永城陈州府之扶沟太康西淮宁沈丘项城汝宁府之西平上蔡遂平汝阳新蔡皆古汳濄获澺汝颍泛溢之区兼及江南境睢肥诸水民赖公规度永永宁居所治克副圣虑而直隶如永定大通白漕孰宐堤堰孰宐疏濬以达诸海上指授方略悉以属公公驰驱鞅掌不避酷暑盛寒遂积劳成疾乌唿公之材无不优爲而河渠特其一事顾功施于民适以此事冣着公治某水有田夫如欲有言者突至前官属呵退之公唿之进与语竟得地势高下之宐后久而不败凡公之善纳舆论类如此公秊才六十有二体貌淸癯神彩奕奕以文学侍从之臣徧历六部㪅兼司撰述充会典馆总裁奉敇撰热河志太学志西淸古鑑秘珠林石渠宝笈钱录等书冣后充四库全书总裁公自着有诺皋集竝诗文奏疏若干卷评江右后四家制义以继艾陈章罗四家在前者公泽躳尔雅喜诱奖后学道滁州得欧阳公画像气上题人亦谓公文行近欧阳公公书倣张卽之上以内藏卽之书严经本令公补书人莫能辨方病鬲绝食饮三旬而神气如常欵接不废上日遣御医诊视存问㬪至公请解职弗许赐诗示慰晋加太子少傅俾舒心摄养以冀速痊公感涕恭和二诗手书进谢而病卒不起上爲轸悼饰终之典哀荣僃至谥曰文达朝野闻公逝无贵贱皆流涕公生于康熙壬辰十月二十九日殁于干隆癸巳五月朔日配熊氏一品夫人子五人长编修麟次国子监生师皆先公卒次国子监生行简次豫次遵庆女子子五人孙元复音葆增寿女孙三人行简辈将以某月日钦承谕葬于某阡来请余铭铭曰湖汉十川钟爲彭蠡克生异人奋翮云轨绩有特隆适随事起参身洪流力障气砥艰重杂投弗凿弗诡行所无事如治斯水公历六卿设施视此冶金斲材灼撷蘤日飏众馨心容羣技萌茍匪舒如遏在己美矣豫章帝灌植之零露涤之飘风抑之曰未毕兮旣可述兮淸庙瑟兮和六律兮丰碑穹隆功泐贞珉大哉皇言练逹端醇四川布政使司布政使李公墓志铭公讳如兰字长芳先世由山东临淸州徙山西楡次之聂邨旣又徙李邨公就外傅后乃居于省城公爲诸生十有二秊初仕补泽州训导居教职十有一秊时世宗初例改主簿以奏对称旨受圣天子特知遂除高邮州知州复蒙殊恩赐御书墨刻三卷及貂皮药香等物州当南北水驿孔道多傜胥吏因缘爲姦设夫头四人临时充以流匃所过邨市索酒食扰居民而岁敛民闲数千金以出夫役爲名公至禁绝黜胥吏之爲民蠹者淸尘案之未理者民于是乐公之政爲州九月擢绍兴府知府历江宁府知府分巡庐凤颍泗六滁和兵僃道云南分守粮储道四川按察使今上登极晋阶通议大夫祖讳登山考讳宝诰赠如公官妣皆淑人八秊转江西按察使寻进官四川布政使公明而有守所到察民疾苦先其急者除之江宁人民稠襍豪右连结胥吏分地域爲害公悉得其实命捕之至杖杀数人而将军所辖兵素瞋目眮视不知所忌公豫请于将军及绳以㳒咸慴伏莫敢肆纵四川例处流蔡听其择便往往羣聚都会之地民畏其黠且悍也公条奏请以打箭炉松潘衞会理茂二州爲安插定所成都阳爲附省县旧责以领银纳米给合城之兵准田科之公言其所苦于巡抚得上陈均之近州县凡善政类若此者不一葢公当盛朝以实心爲国家矜恤人民有所施设咸得行其志又惓惓以储士爲念于江宁则钟山书院于蜀则锦江书院聘师置弟子恆亲与讲论无异在教职日也其仁及于民虽细必爲之周虑高邮地卑下城西卽甓社湖漕渠贯湖畔湖浩渺无际冬月冰忽合客舟冻于湖之中央惟坐待食尽公恖之用小船二剖竹䏈而合结其底行冰上俾得登岸至今民以爲㳒公常单骑行见水侧白骨㬥露询之率贫民无地营葬公乃购高原以畀民公之厺高邮时民送公出百里外犹哭于道公智勇过人方爲庐凤道也怀远至寿州湖港交通互相缠縻自明之季盗所巢窟昼则离散捕夜伺客舟过蠭聚而蚁合公欲得其渠首乃椉大舟溯流而上至暮果遇数盗获一人余逸厺夜半望见林莽闲火灮复有小船绕大舟行数次公独端坐舟中明日归盗遂尽得诛数人因画地定界某地至某地若干船船有编号增塘汛兼立甲稽查由是百有余秊之害顿息公生于康熙二十三秊十二月十五日至干隆十二秊九月五日卒于官亯秊六十有四娶曹氏少公三岁秊十六归公是岁公始爲诸生前七秊公秊十三而母张太夫人殁大母季太夫人继母刘太夫人皆以夫人孝谨娴礼仪之无闲公授徒夫人则勤女工用佐空乏其后在高邮制葛衫一领逮八十后犹完好虽宐瀚不假侍婢手子若孙以请曰若辈未知惜立敝矣里衣皆自裁制夫人识大体性宽慈常若无所忤谓见己是而人非此家庭不亲睦之端端多起于妇人生平未尝道家庭短长夫人以子天培官兵僃道永祺及冢孙谦皆官知府时时谕子孙宐勉守先人之训葢公之晩秊尝爲家训数则所言事君行己之要道咸生平得之践履者是以夫人毎提撕焉前诰封淑人干隆十六秊皇太后慈寿六旬诰封夫人后公二十七秊甲午五月五日卒亯秊八十有八子五长云鹏候选州同知次天培辛未进士广西左江兵僃道次永祺甲子举人四川敍州府知府次恖训次念祖优贡生候选训导女子子六孙九曾孙八以夫人曹氏卒之明秊某月某日祔公合葬于某县某鄕某原先葬以公曁夫人行状来请铭铭曰民之有疢莫或问之公灼见之有鷣有鸱旣翔以嬉公来勿迟惟圣天子公则是使惠民不怠涂水之谷淳湖之曲公生岳岳载钖之祺允爲女仪寡怒多怡启厥后昆爲芝爲鹓用荅公勋锓之识之永勿暜之奕世嗣之例赠宣武大夫王公墓表周官经之㳒敬敏任恤者则书之孝弟睦婣有学者则书之其取人也率以是然则行之可表着其卽在是矣汾阳有隐德君子曰秀升王公其居鄕也鄕人赖之有急㒺弗赒有所兴作茍利于一鄕虽竭己之财举之㒺弗力又置塾教其子弟之贫不获亲师者俾成其材干隆己卯庚辰捐米麦八百五十石助赈太守嘉其好义辤不居先是康熙中公尙少爲谋于鄕遂出己赀凿渠引汾水文水资灌漑値旸歉而公之鄕独以有秋公讳邦选秀升字也曾大父天智大父尙秋父一㯳公得父母伟仪表笃于孝友自幼卽习治家事曰有子而父任其劳何䝿有子雍正九秊新设勇健营选壮士公爲当事所物色欲荐举以父母老不忍离左右卒辤不赴公生于康熙甲申九月十九日至干隆辛巳十一月十八日卒秊五十有八娶霍氏子五人恆义庠生恆兆壬申科武举授直隶插箭岭守僃恆礼太学生攀凤武生恆信太学生女子子二乙酉六月卄四日旣葬公于村东之原公之生平行事应书㳒此其卓者诸石以传焉休宁戴震谨撰辑五王先生墓志铭自汉已来取士之㳒不一然未有不惟六蓺之文首重者而士气之振否则宐循其本汉书儒林传赞曰一经说至百余万言大师众至千余人葢利禄之路然也斯言殆今古同讥独宋之儒者执经讲学相师友之众同于汉其躳行道义几几七十子之所讲求矣明初用经义选士能是者视㫺之期在通经又何如诚欲造乎贤人圣人立言之心虽经师大儒未易以语此若其流獘茍焉皮傅勦说雷同学不一二秊目不覩全经掇拾巍科高第不必素所蓄积也不见师友之盛如古㫺岂非徒趋利禄加以得之固易哉原上之贵士士之贵学岂如是而巳哉闲有远寻汉经师授受近接宋儒者之绪其人世莫之知也孤学而无友泯焉而不彰嘻可慨惜也夫汾阳有儒者曰辑五王先生以经义补弟子员一日读大学之篇憬然曰曩所学殊非也古之学者其若斯矣自是求得宋眞氏大学衍义明丘氏衍义补读之卽躳行于家教弟子亦以是不令急科名视力所能惠于其乡乡人无贤不肖咸目先生善人也然而莫知其有学先生讳瑞之曾大父时来大父明樑父家攑裕于财有好施名先生性宽厚尢惇师友谊虽或以侮慢加之不与较意益笃闻者以爲难其居父丧时有诱结家僮盗厺千金者先生廉知其人置不问也娶李氏以贤称晓大义子二廷槐廷梧女子子二先生生于康熙三十七秊四月二日殁于干隆十一秊九月十四日以赀爲州同知未仕廷槐拔贡生好宋儒书余东西行至汾晋闲多以其贤爲余言旣而见之一动一言必有矩㳒葢能以儒者躳行世其家如此其先君子旣葬于殁之明秊廷槐复再拜请余铭铭曰维㫺之学孰爲儒宗师友相随名满道崇维今之学不勤以速谁抱其朴允矣爲鹄于家于鄕令闻不忘流厥孙子俾引而弥灮鹤岑胡公墓志铭自㫺书史所记士君子之行事必曰奇节曰独行于是乐爲之次而传之至若庸德庸言古贤圣持之终身犹目爲不可能顾往往难以指名何哉闲有论一二则闻者辄曰人人当务尽耳或又曰非人所难能耳周官之㳒敬敏任恤者则书之孝弟睦婣有学者则书之德行道蓺则又书之其取人也率以是则行之可表着卽以是虽古今所称奇节独行卓卓能爲其可欣可慕试语之以家庭孝弟之常立身行己之槩必㴱知爲难而自视歉然呜唿此所以超乎奇节独行之上也吴有君子曰鹤岺胡公学成行立足以见于当世矣以母在笃于孝不忍一日离左右志欲行其所学卒不自克由是躳侍庭闱者又二十余秊娶陆氏亦以孝妇闻一饮一膳必亲调乃敢进其后公之第二子士震壬午举于鄕赴礼部试于其行语之曰余壮时尝欲往游京师求一第以爲亲娱顾先远离亲侧又闚吾母之意若郁郁不自得者以卒不果行汝今勉之是成吾之志也及未登第又命之畱都居久之公卿闲咸重其材讲论六蓺子史莫不折服㪅知其学有原本然自古迄今或以治经名或以能诗文名大致如班生所云禄利之路然而士震尢重谊行凡一话一言不茍于交好旣㴱者乃时时自言其循守庭训不敢懈因道公之生平大端交游中固不待闻其吿语然后信也寻又命长君士鼎入都其有学有守亦如所见于次君者愈益信公之学问文章不偶然也公讳世皋字声九鹤岑别字也曾祖某世居休宁之同化里祖机迁居靑阳考文灿始迁居吴县桃花坞公自幼通敏性至孝于族党视力所能拯其竆乏成其婚嫁丧葬赴人之急如己急爲文章有得于左氏檀弓屈原尝以谓从此上溯六蓺是泳沬而游源也公于康熙五十三秊六月七日生干隆三十三秊五月十二日卒秊五十有五子四士鼎士震士临士晋女子子二长适太学生潘宗骥次适太学生邵佩绂公以士震官例赠登仕郞翰林院待诏加一级将以某月某日葬于吴县之某原休宁戴震与公次子鄕荐同秊又相知冣㴱知公有可铭之实也铭曰抱学久潜慈进旨甘孝于惟孝曰始无慙孰克仪之实德之咸未施于政是亦爲政其传其详其引而竟铭石永畱用征余庆崑山诸君墓志铭诸君敬甫崑山人也少工科举之文爲名诸生屡试高等食廪饩然郁不得志文益工纵学立节交游悉敬之着述日且多以干隆四十一秊四月廿一日卒于其家秊四十有九前六秊余游汾晋闲有汾阳县修志之请君亦适馆于县之田氏始相识出所爲制义示余怪其象题定墨类吾亾友彭晋涵因言弱冠时尝与晋涵上下其议论旣而持田氏家传二请入志一爲浙江金衢严道呈瑞一爲湖北驿盐道震二传君之笔又知君爲文皆有㳒度明秊余南归君偕田生畿入关中又明秊余奉召至京师与纂修四库全书不见君者三载矣而君自平凉偕田生来应举自辑其所撰诗释地属余论定以王伯厚失之略且按而不继之有作値余次弟永乐大典内三礼步算及汎涉小学音韵等书繁碎舛谬至纷不易就理置释地案头聊检数事则所言乃身所尝到目验加以考证明信不茍爲罗缀蹈袭也是秊君又失意遂还崑山前此君在京师与吾族敬咸友善敬咸主关中书院讲席君归后田生从之游今秊秋敬咸以书来寄君行状书云崑山诸敬甫志于古学也久着述皆有可观其爲人嫉邪憎俗不能忍须臾今不㚔奄忽其孤寄哀书求子爲墓铭余旣哭君之遽逝及读行状不得君家系踰月田生又使来速铭乃次君之学行而铭之君讳世器字景筠又字敬甫读书辄钩抉奥隐生四岁时父教以字卽私噼葱叶拟书之点画不少譌失葢君之精心于所学自其天性秊十五于羣经传记应对纵横不竆父母而异之戒其母过勤苦而巳然其后凡九应江南鄕举又以贡生三应顺天鄕举卒不遇皇上南巡壬午一与召试旣拟进呈以小误疑沮岂命也夫其诗古文词人莫能以其屡踬抑之君亦不自挫折乌唿今则巳矣所着书巳手定者诗释地八卷襍文古今体诗各若干卷西征集二卷菉溪小志二卷其未定者易诗三礼则有通义诗通义厪及半四书则有古训君生于雍正六秊八月十六日配张氏子二长祖铭国学生次祖鎭女子子二长适曹学泌次幼将以某秊月日葬君于某鄕某原君事亲孝于朋友笃以诚母尝失明医者言䑛厺内障可复君绝酒肉及荤辛之味以舌䑛者二秊若操行方严则吾族敬咸言之者是也可谓有学君子矣铭曰握瑾怀奇端操不亏终莫之施在雏而鹓未角而螭早迪胡爲孑与俗离椉骥以驰来者我随不竟厥能而传不疑着以刻词黄君武臣圹志铭君讳灮荣字武臣姓黄氏能文章有秊矣巳而丧明交游咸爲之惋惜君自少失父有家累以得疾遂丧明云君虽以盲废学爲诗淸婉可讽其于师友冣笃摰性亷以方朋友亦好之不衰独惜乎丧明不复有用也世之文人僻固而狭陋视师友之谊曾不能豪末惟投合声气以爲借资君旣盲与朋友交欢如旧朋友旣已惜其盲而无所施而君又不永龄以殁可悲也巳方未殁之前日闻其旧师在邻邨相歫数里许君惶急以师来巳挟日迺始闻之卽令幼弟扶之往谒其师有黄某者与君少长相亦丧明是日闻君以谒师至其家唿步舆送君归厥明而君遂殁矣人固有旦夕祸福不可知之数然以是知君之笃于师友者㴱也以君之笃于师友者㴱则知师友之笃于君者亦㴱也君以某秊月日生至某秊月日卒亯秊厪几十有几妻某氏无子家世休阳之古林将以某秊月日葬于某处古林秀才黄茂悲其盲而且卒也请余志其圹而铭之铭曰嗟嗟武臣笃师友嘉其义行铭以纪不盲于心盲于目神人不材君胡促无闻而骇繄振薄俗戴童子圹铭铭名也名其德行功烈而铸器久之墓铭犹是也若生平无可述书其秊月名字于圹而加以铭防陵之有变迁义不取尔也铭戴童子圹柰何谓是可久云尔成之也速成之乎哉童子而博闻强识礼所谓君子如是也君子者以名夫成德者也童子而君子则成德目之铭之也奇绩童子小字也纶恩名也休阳之隆阜童子所生也紫阜潭童子从其父读书处也甫五六岁能好诗文童子之天性也自顶至踵徴引事足以解颐童子之得亲喜也善属算于方田重之术称能童子之慧巧也若童子者进以古人之小学其必不可量也㫺马融集诸生考论图纬闻郑玄善算迺召见于楼上唐取士有明算科其算经十种道藏攘而有之儒者或叹其书亾非亾也不知宝贵也释氏摽窃许叔重说文而儒者弃之不顾无怪乎六蓺沦丧而经学荒谬也若童子之只字知贵而进乎古将以愧晧首佔毕不知六蓺爲何物者是晧首而不若此童子也十二龄而殇可哀也茅山之吴黄头童子所葬也其墓地与其弟洪恩同圹也铭曰维㫺童子善草太玄荷㦸入荆才轶子云维今童子好学无前五称五竆瞽矌引踆六觚九章究洞其原兰芽早折萧艾盈前彼耄而愚于何久存此幼而慧迺弗永秊人生世闲白驹忽然彭祖爲夭莫寿匪君戴节妇家传吾郡少平原旷野依山爲居商贾东西行营于外以就口食然生民得山之气质重矜气节虽爲贾者咸近士风且至竆巷里曲之妇人女子其节操比于丈夫以余所闻覩或冻饿以死而不悔或㪅数十秊之艰辛极然后得安或上受国恩光旌其闾或老死屋下力不克扬请终泯没莫之知鄕土相连接古老遇一言之足入耳感心抑又山国之民仁相与目爲庸德之行非所奇特尝与诸友人考论兹事方君沛霖于是进曰余戴出也愿以先外王母之节操闻先外王父春如公外王母许氏春如公殁于吴之震泽葢举家在焉外王母抚视遗孤子若女竝穉幼非可乆外居乃挈之以丧归旣至家贫不能生又乏亲戚怃㤿之者子曰某才几龄曰某几龄殚日夜爲女红以鬻以教越十余秊而后二子克侍养其母越四十余秊而后得请于朝廷钖之建坊葢前者之邻于死亦已久矣又曰先外王母始遭顚覆有某者不知其志乃使媒妇贸而进且言如某之饶岂非人所愿而顾甘饿死若是旣拒之峻因愈益感伤无声而出涕者葢数十日戴震曰嗟也乎哉彼士人丈夫所厉而竆巷里曲之妇人女子一志不渝卒之嘉于帝者齿于卿大夫而同于前古巳来贤人君子之戹竆乎始待其旣极而荣随之者所谓行克有终天与之终非欤顾方其处顚覆甘冻饿傥不获终有身死成仁而巳受㒺知节义者之辱陵在前而憯怛系心肺一时之性情不自知其当于士人丈夫所云大义者也余独惜节操能是或竟以不口于人数十载后谁复能举以爲言者岂非松枞桧椈共榛楚奄翳也哉春如公讳煊爲经生好读书因贫徙业与人交有节槩父云扶公讳文翥本休宁之隆阜人爲歙之古城关人方君者字雨三壬申举于鄕将之官凤阳之虹教谕其母于余姑行也查氏七烈女墓志铭宛平查氏烈女九人死者七人葬于某原庚寅冬松茂道礼以烈女编寄余爲作传者三而未有铭其墓者乌唿是宐有铭谨案明之季查氏居宛平旣三世曰国英娶周氏生子二女一而殁曰国才娶张氏生女二妾廉氏有母与女相依黄孟春之妻国才之妹也早寡来依于兄及流贼陷昌平谋避贼楡垈庄周氏命子允哲允着往治屋旣而贼猝至国才出觇贼势惟老仆守门室内九人贼攻城急九人惧城破见辱决志莫如死冣幼女先投缳坠周氏顾曰吾固当先遂少长就缢九人者周氏及女二姑张氏及女三姑四姑四姑秊甫十二冣幼者也自黄归宗老姑及女三姑廉氏偕其母老姑廉氏母秊四十六周氏少二岁张氏又少八岁二姑三姑黄三姑皆十六考崇祯甲申三月以十八日贼入外城翌日黎明内城陷而查氏一门就缢在十七日之夕咸不忍缓须臾死其德同其志决恐少辽缓将有求死不得者矣贼掠后国才还入室见九人面如生解缳大哭则幼女四姑妾廉氏死而复苏其厺缢时巳㪅昼夜二人之不死者天欤廉氏时秊二十而四姑后适王某寿踰八十由九人之身不避死可以知其生矣先是黄孟春之族有显宦附权倖势甚张国英之妹归爲黄氏妇也语夫早与之疏绝逮以权倖相连被诛孟春家得晏然国英字振寰贡生有声誉国才字明寰其先由江西临川迁宛平曰秀秀生忠万历己酉副贡忠二子一女女卽老姑也姑㛮皆母女同时而死廉氏母与焉是以七烈同葬今某歫始迁六世歫七烈之葬百有余秊乃请于余追而铭之戴东原集卷弟十二