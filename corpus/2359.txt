东坡诗集註提要钦定四库全书集部三东坡诗集註别集类二提要等谨案东坡诗集註三十二巻旧本题宋王十朋撰十朋有㑹稽三赋已着録是集前有赵䕫序称分五十类此本实止二十九类盖有所合併十朋序题百家註此本所引数亦不足则犹杜诗称千家註韩栁文称五百家註也其分类颇多颠舛如芙蓉城诗入古蹟虎儿诗入咏史之类不可殚数不但以画鱼歌入书画为查慎行东坡诗补註所讥其註为邵长蘅所掊击者凡三十八条至作正譌一巻冠所校施註之首考十朋梅溪前集载序八篇后集载序三篇独无此序又有读苏文三则亦无一字及苏诗梅溪集为其子闻诗闻礼所编十朋着述搜辑无遗不应独漏此序又赵䕫序称崇宁间仆年志于学逮今三十年一字一句推究来歴必欲见其用事之处顷者赴调京师继复守官累与小坡叔党㳺从至熟扣其所未知者叔党亦能为仆言之云云考宋史载轼如杭州苏过年十九其时在元祐五六年间又称过殁时年五十二则当在宣和五六年间若从崇宁元年下推三十年已为绍兴元年过之殁七八年矣䕫安能见过而问之则併䕫序亦出依託核书中体例与杜诗千家註相同殆必一时书肆所为借十朋之名以行耳然长蘅摘其体例三失而云中间援引详明展巻了如者仅仅及半则疎陋者不过十之五未可全废其于施註所阙十二巻亦云参酌王註徴引羣书以补之则未尝不于此註取材大抵剏始者难工继事者易宻邵註正王註之譌查註又摘邵註之误今观查註亦舛漏尚多足知考证之学不可穷尽难执一家以废其余録存是书亦足资读苏诗者之旁㕘也干隆四十六年十二月恭校上总纂官纪昀陆钖熊孙士毅总校官陆费墀序东坡诗集註序昔秦延君註尧典二字至十余万言而君子讥其繁丁子襄註周易一书才二三万言而君子恨其畧训註之学古今所难自非集衆人之长殆未易得其全体况东坡先生之英才絶识卓冠一世平生斟酌经传贯穿子史下至小説杂记佛经道书古诗方言莫不毕究故虽天地之造化古今之兴替风俗之消长与夫山川草木禽兽鳞介昆虫之属亦皆洞其机而贯其妙积而为胸中之文不啻如长江大河汪洋闳肆变化万状则凡波澜于一吟一咏之间者讵可以一二人之学而窥其涯涘哉予旧得公诗八註十註而事之载者十未能五故常有窥豹之叹近于暇日搜诸家之释裒而一之刬繁剔冗所存者㡬百人庶㡬于公之诗有光虽然自八而十自十而百固非畧矣而亦未敢以繁言盖以一人而肩乌获之任则折筋絶体之不暇一旦而均之百人虽未能舂容乎通衢张王乎大都而北燕南越亦不难到此则百註之意也若夫必待读遍天下书然后答尽韩公䇿则又望诸后人焉昔杜预註春秋左传颜籀註班固汉书时人谓征南秘书为丘明孟坚忠臣又李善于梁宋之间开文选学註六十巻流传于世皆仆所喜而慕之者此註东坡诗集所以作也东坡先生读书数十万巻学术文章之妙若太山北斗百世尊仰未易可窥测藩篱况堂奥乎然仆自㓜嵗诵其诗文手不暂释其初如涉大海浩无津涯孰辨淄渑泾渭而鱼龙异状莫识其名既穷山海变怪然后了然无有疑者崇宁年间仆年志于学逮今三十年一句一字推究来歴必欲见其用事之处经史子传僻书小説图经碑刻古今诗集本朝故事无所不覧又于道释二蔵经文亦尝遍观抄节及询访耆旧老成间其一时见闻之事有得既已多矣顷者赴调京师继复守官累与小坡叔党逰从至熟叩其所未知者叔党亦能为仆言之仆既慕先生甚切精诚感通一日梦先生野服乗驴若世之所画李太白者恵然见访仆方坐一室中书史环列起而迎见先生顾仆喜曰天下之乐莫大于此了无他语又一日梦与先生对谈因问水仙王事即答以茫昧之语殊不可晓不知何意也仆于此诗分五十门总括殆尽凡偶用古人两句用古人一句用古人六字五字四字三字二字用古人上下句中各四字三字一字相对止用古人意不用字所用古人字不用古人意能造古人意能造古人不到妙处引一时事一句中用两故事疑不用事而是用事疑是用事而不用事使道经僻事释经僻事小説僻事碑刻中事州县图经事错使故事使古人作用字成一家句法全类古人诗句用事有所不尽引用一时小诗不用故事而句法髙胜句法明白而用意深逺用字或有未穏无一字无来歴㸃化古诗拙言间用本朝名人诗句用古人词中佳句改古人句中借用故事有偏受之故事有参差之语言诗中自有竒对自撰古人名字用古謡言用经史註中隠事间俗语俚谚诗意物理此其大略也三十年中殚精竭虑仆之心力尽于此书今乃编冩刋行愿与学者共之若乃事有遗误当竢博雅君子补而镌之庶俾先生之诗文与左传汉书文选并传无穷而仆于杜预颜籀李善三子亦庶㡬焉虽然尚有可以言者先生之用事不可谓无心先生之用古人诗句未必皆有意耳盖胸中之书汪洋浩博下笔之际不知为我语耶他人之语也观者以意达之可也东坡诗集註卷一钦定四库全书东坡诗集註巻一宋王十朋撰纪行壬寅二月有诏令郡吏分往属县减决囚禁自十三日受命出府至寳鸡虢郿盩厔四县既毕事因朝谒太平宫而宿于南谿谿堂遂并南山而西至楼观大秦寺延生观仙逰潭十九日乃归作诗五百言以记凡所经歴者寄子由逺人罹水旱王命释俘囚分县传明诏循山得胜逰萧条初出郭旷荡实消忧薄暮来孤镇登临忆武侯峥嵘依絶壁苍茫瞰奔流半夜人嘑急横空火气浮天遥殊不辨风急已难収晓入陈仓县犹余卖酒楼烟煤已狼籍吏卒尚呀咻鸡岭云霞古龙宫殿宇幽南山连大散归客走吾州欲往安能遂将还为少留囘趋西虢道却渡小河洲闻道磻溪石犹存渭水头苍崖虽有迹大钓木无钩东去过郿坞孤城象汉刘谁言董公健竟复伍孚雠白刃俄生肘黄金谩似丘平生闻太白一见驻行驺鼓角谁能试风靁果致不巖崖已竒絶氷雪更琱锼春旱忧无麦山灵喜有湫蛟龙懒方睡缾罐小容偷二曲林泉胜三川气象侔近山麰麦早临水竹篁脩先帝膺符命行宫画冕旒侍臣簮武弁女乐抱箜篌祕殿开金锁神人控玉虬黑衣横巨劒被髪凛双眸邂逅逢佳士相将弄綵舟投篙披绿荇濯足乱清沟晚宿南谿上森如水国秋遶湖栽翠宻终夜响飕飗冒晓穷幽䆳操戈畏炳彪尹生犹有宅老氏旧停辀问道遗踪在登仙往事悠驭风归汗漫閲世似蜉蝣羽客知人意瑶琴系马秋不辞山寺逺来作鹿鸣呦帝子传闻李嵓堂髣像缑轻风帏幔巻落日髻鬟愁入谷惊䝉宻登坡费挽搂乱峰巉似槊一水澹如油中使何年到金龙自古投千重横翠石百丈见游鯈最爱泉鸣洞初尝雪入喉满缾虽可致洗耳叹无由忽忆寻蟆培方冬脱鹿裘山川良甚似水石亦堪俦惟有泉傍饮无人自献酬太白山下早行至横渠镇书崇夀院壁马上续残梦不知朝日昇乱山横翠幛落月澹孤灯奔走烦邮吏安间愧老僧再㳺应眷眷聊亦记吾曽二十六日五更起行至磻溪未明夜入磻溪如入峡照山炬火落惊猿山头孤月耿犹在石上寒波晓更喧至人旧隠白云合神物己化遗踪蜿安得梦随霹雳驾马上倾倒天瓢翻是日自磻溪徃阳平憇于麻田青峰寺之下院翠麓亭不到峰前寺空来渭上村此亭聊可喜脩径岂辞扪谷映朱栏秀山含古木尊路穷惊石断林缺见河奔马困嘶青草僧留荐晚飱我来秋日午旱久石牀温安得云如盖能令雨泻盆共看山下稻凉叶晩翻翻二十七日自阳平至斜谷宿于南山中蟠龙寺横槎晚渡碧涧口骑马夜入南山谷谷中暗水响泷泷岭上疎星明煜煜寺蔵嵓底千万仞路转山腰三百曲风生饥虎啸空林月黑惊麏窜脩竹入门突兀见深殿照佛青荧有残烛媿无酒食待㳺人旋斫杉松煑溪蔌板阁独眠惊旅枕木鱼晓动随僧粥起观万瓦郁参差日乱千巖散红绿门前商贾负椒荈山后咫尺连巴蜀何时归耕江上田一夜心逐南飞鹄是日至下马碛憇于北山僧舍有阁曰懐贤南直斜谷西临五丈原诸葛孔明所从出师也南望斜谷口三山如犬牙西观五丈原鬰屈如长蛇有懐诸葛公万骑出汉巴吏士寂如水萧萧闻马檛公才与曺丕岂止十倍加顾瞻三辅间势若风巻沙一朝长星坠竟使蜀妇髽山僧岂知此一室老烟霞往事逐云散故山依渭斜客来空弔古清泪落悲笳往富阳新城李节推先行三日留风水洞见待春山磔磔鸣春禽此间不可无我吟路长漫漫傍江浦此间不可无君语金鲫池邉不见君追君直过定山村路人皆言君未逺骑马少年清且婉风巖水穴旧闻名只隔山溪夜不行溪桥晓熘浮梅萼知君系马巖花落出城三日尚逶迟妻孥怪骂归何时世上小儿夸疾走如君相待今安有新城道中二首东风知我欲山行吹断檐间积雨声岭上晴云披絮㡌树头初日挂铜钲野桃含笑竹篱短溪栁自摇沙水清西崦人家应最乐煑葵烧笋饷春耕身世悠悠我此行溪邉委辔聴溪声散材畏见搜林斧疲马思闻巻斾钲细雨足时茶户喜乱山深处长官清人间岐路知多少试向桑田问耦耕过淮朝离新息县初乱一水碧暮宿淮南村已渡千山赤麏鼯号古戍雾雨暗破驿囘头梁楚郊永与中原隔黄州在何许想像云梦泽吾生如寄耳初不择所适但有鱼与稻生理已自毕独喜小儿子少小事安佚相从艰难中肝肺如铁石便应与晤语何止寄衰疾别黄州病疮老马不任鞿犹向君王得敝帏桑下岂无三宿恋尊前聊与一身归长腰尚载撑肠米阔领先裁葢瘿衣投老江湖终不失来时莫遣故人非过江夜行武昌山闻黄州鼓角春风弄水月衔山幽人夜渡吴王岘黄州鼓角亦多情送我南来不辞逺江南又闻出塞曲半杂江声作悲健谁言万方声一槩鼍愤龙愁为余变我记江邉枯栁树未死相逢真识面他年一叶泝江来还吹此曲相迎饯自兴国往筠宿石田驿南二十五里野人舍溪上青山三百叠快马轻衫来一抺倚山脩竹有人家横道清泉知我渇芒鞋竹杖自轻软蒲荐松牀亦香滑夜深风露满中庭惟见孤萤自开阖将至筠先寄迟适逺三犹子露宿风飧六百里明朝饮马南江水未见丰盈犀角儿先逢玉雪王郎子对牀欲作连夜语念汝还须戴星起夜来梦见小于莬犹是髧髦垂两耳忆过济南春未动三子出迎残雪里我时移守古河东酒肉淋漓浑舍喜而今憔悴一羸马逆旅担夫相汝尔出城见我定惊嗟身健穷愁不须耻我为乃翁留十日掣电一欢何足恃惟当火急作新诗一醉两翁胜酒美正月一日雪中过淮谒客囘作二首十里清淮上长堤转雪龙氷崖落屐齿风叶乱裘茸万顷穿银海千寻渡玉峰从来脩月手合在广寒宫攒眉有底恨得句不妨清霁雾开寒谷饥鵶舞雪城桥声春市散塔影暮淮平不用残灯烛船窓夜自明淮上早发澹月倾云晓角哀小风吹水碧鳞开此生定向江湖老黙数淮中十往来行宿泗闲见徐州张天骥次旧韵三年三蹑过淮舟欵段还逢马少㳺无事不妨长好饮着书自要见穷愁孤松早偃元非病倦鸟虽还岂是休更欲河邉㡬来往祇今霜雪已蒙头临城道中作予初赴中山连日风埃未尝了了见太行也今将适岭表颇以是为恨过临城内丘天气忽清彻西望太行草木可数冈峦北走崖谷秀杰忽悟叹曰吾南迁其速返乎退之衡山之祥也书以付迈使志之逐客何曽着眼看太行千里送征鞍未应愚谷能留栁可独衡山解识韩过汤隂市得豌豆大麦粥示三儿子一首朔野方赤地河壖但黄尘秋霖暗豆荚夏旱臞麦人逆旅唱晨粥行庖得时珍青斑照七筯脆响鸣牙龈玉食谢故吏风飱便逐臣漂零竟何适浩荡寄此身争欢加饮食实无负吏民何当万里客归及三年新过髙邮寄孙君孚过淮风气清一洗尘埃容水木渐幽茂菰蒲杂㳺龙可怜夜合花青枝散红茸美人㳺不归一笑当谁供故园在何处已偃手种松我行忽失路归梦千山重闻君有负郭二顷収横从巻野毕秋获殷牀闻夜舂乐哉何所忧社酒粥面醲宦㳺岂不好毋令到千钟六月七日泊金陵阻风得钟山泉公书寄诗为谢今日江头天色恶礮车云起风欲作独望钟山唤寳公林间白塔如孤鹤寳公骨冷唤不闻却有老泉来唤人电眸虎齿霹雳舌为予吹散千峰雪南行万里亦何事一酌曺溪知水味他年若画蒋山图为作泉公唤居士慈湖崃阻风五首捍索桅竿立啸空篙师酣寝浪花中故应菅蒯知心腹弱䌫能争万里风此生归路愈茫然无数青山水拍天犹有小船来卖饼喜闻墟落在山前我行都是退之诗真有人家水半扉千顷桑麻在船底空余石髪挂鱼衣日轮亭午汗珠融谁识南讹长养功暴雨过云聊一快未妨明月却当空卧看落月横千丈起唤清风得半帆且并水村欹侧过人间何处不巉巖八月七日初入贑过惶恐滩七千里外二毛人十八滩头一叶身山忆喜懽劳逺梦地名惶恐泣孤臣长风送客添帆腹积雨浮舟减石鳞便合与官充水手此生何止略知津过大庾岭一念失垢污身心洞清浄浩然天地间惟我独也正今日岭上行身世永相忘仙人拊我顶结髪受长生宿建封寺晓登尽善亭望韶石三首双阙浮光照短亭至今猿鸟歗青荧君王自此西巡狩再使鱼龙舞洞庭蜀人文赋楚人辞尧在崇山舜九疑圣主若非真得道南来万里亦何为岭海东南月窟西功成天已钖𤣥圭此方定是神仙宅禹亦东来隠㑹稽舟行至清逺县见顾秀才极谈惠州风物之美到处聚观香案吏此邦宜着玉堂仙江云漠漠桂花湿梅雨翛翛荔子然闻道黄柑常抵鹊不容朱橘更论钱恰从神武来𢎞景便向罗浮覔稚川发广州朝市日已逺此身良自如三杯软饱后一枕黑甜余蒲涧疎钟外黄湾落木初天涯未觉逺处处各樵渔十月二日初到惠州彷彿曽逰岂梦中欣然鸡犬识新丰吏民惊怪坐何事父老相携迎此翁苏武岂知还漠北管宁自欲老辽东岭南万户皆春色㑹有幽人客寓公吾谪海南子由雷州被命即行了不相知至梧乃闻其尚在藤也旦夕当追及作诗示之九疑聨绵属衡湘苍梧独在天一方孤城吹角烟树里落月未落江苍茫幽人抚枕坐叹息我行忽至舜所藏江邉父老能説子白须红颊如君长莫嫌琼雷隔云海圣恩尚许遥相望平生学道真实意岂与穷达俱存亡天其以我为箕子要使此意留要荒他年谁作舆地志海南万里真吾乡行琼儋间肩舆坐睡梦中得句云千山动鳞甲万谷酣笙钟觉而遇清风急雨戏作此数句四州环一岛百洞蟠其中我行西北隅如渡月半弓登髙望中原但见积水空此生当安归四顾真途穷眇观大瀛海坐咏谈天翁区区魏中梁一米谁雌雄幽懐忽破散永啸来天风千山动鳞甲万谷酣笙钟安知非羣仙钧天宴未终喜我归有期举酒属青童急雨岂无意催诗走羣龙梦云忽变色笑电亦改容应怪东坡老颜衰语徒工久矣此妙声不闻蓬莱宫次前韵与子由我少即多难邅囘一生中百年不易满寸寸弯彊弓老矣复何言荣辱今两空泥丸尚一路所向余皆穷似闻崆峒西仇池迎此翁胡为适南海复驾垂天雄下视九万里浩浩皆积风回望古合州属此琉璃钟别离何足道我生岂有终渡海十年归方镜照两童还乡亦何有暂假壶公龙蛾眉向我笑锦水为君容天人巧相胜不独数子工指㸃昔㳺处蒿莱生故宫澄迈驿通潮阁二首倦客愁闻归路遥眼明飞阁俯长桥贪看白鹭横秋浦不觉青林没晚潮余生欲老海南村帝遣巫阳招我魂杳杳天低鹘没处青山一髪是中原九月二十日夜渡海参横斗转欲三更苦雨终风也解晴云散月明谁㸃缀天容海色本澄清空余鲁叟乗桴意粗识轩辕奏乐声九死南荒吾不恨兹㳺竒絶冠平生自雷适亷宿于兴亷村浄行院荒凉海南北佛舍如鸡栖忽此榕林中跨空飞栱枅当门冽碧井洗我两足泥髙堂磨新塼洞户分角圭倒牀便甘寝鼻息如虹霓僮仆不肯去我为半日稽晨登一叶舟醉兀十里溪醒来知何处归路老更迷藤州江上夜起对月赠邵道士江月照我心江水洗我肝端如径寸珠堕此白玉盘我心本如此月满江不湍起舞者谁欤莫作三人看峤南瘴疠地有此江月寒乃知天壤间何人不清安牀头有白酒盎若白露溥独醉还独醒夜气清漫漫仍唿邵道士取琴月下弹相将乗一叶夜下苍梧滩将至广州用过韵寄迈迨二子皇天遣出家临老乃学道北归为儿子破戒堪一笑披云见天眼回首失海潦蛮唱与黎歌余音犹杳杳大儿牧衆穉四嵗守孤峤次子病学医三折乃粗晓小儿耕且养得暇为书绕我亦困诗酒去道愈茫𣺌纷纷何时定所至皆可老莫学栁仪曺诗书教蛮獠亦莫事登陟溪山有何好安居与我㳺闭户浄洒扫予昔过岭而南题诗龙泉钟上今复过而北次前韵秋风巻黄叶朝雨洗绿浄人贪归路好节近中原正下岭独徐行艰崄未敢忘遥知叔孙子已致鲁诸生过岭二首暂着南冠不到头却随北鴈与归休平生不作兎三窟今古何殊貉一丘当日无人送临贺至今有庙祀潮州劒闗西望七千里乘兴真为玉局㳺七年来往我何堪又试曺溪一勺甘梦里似曽迁海外醉中不觉到江南波生濯足鸣空涧雾绕征衣滴翠岚谁遣山鸡忽惊起半嵓花雨落毵毵初发嘉州初发鼓阗阗西风猎画旃故乡飘已逺往意浩无邉锦水细不见蛮江清更鲜奔腾过佛脚旷荡造平川野市有禅客钓台寻暮烟相期定先到久立水潺潺过宜宾见夷中乱山江寒晴不知逺见山上日朦胧含髙峰晃荡射峭壁横云忽飘散翠树纷歴歴行人挹孤光飞鸟投逺碧蛮荒谁复爱秾秀安可适岂无避世士髙隠鍊精魄谁能从之㳺路有豺虎迹夜泊牛口日落江雾生系舟宿牛口民居偶相聚三四依古栁负薪出深谷见客喜且售煑蔬为夜飡安识肉与酒朔风吹茆屋破壁见星斗儿女自咿嚘亦足乐且久人生本无事苦为世味诱富贵耀吾前贫贱独难守谁知深山子甘与麋鹿友置身落蛮荒生意不自陋今予独何者汲汲强奔走牛口见月掩窓寂已睡月脚垂孤光披衣起周覧飞露洒我裳山川同一色浩若涉大荒幽懐耿不寐四顾独彷徨忽忆丙申年京邑大雨霶蔡河中夜决横浸国南方车马无复见纷纷操栰郎新秋忽已晴九陌尚汪洋龙津观夜市灯火亦煌煌新月皎如昼疎星弄寒芒不知京国喧谓是江湖乡今来牛口渚见月重凄凉却思旧㳺处满陌沙尘黄戎州乱山围古郡市易帯羣蛮瘦岭春耕少孤城夜漏闲往时邉有警征马去无还自顷方从化年来亦欵闗颇能贪汉布但未脱金环何足争强弱吾民尽玉颜泊南牛口期任遵圣长官到晩不及见复来江上有㣲迳深榛烟雨埋﨑岖欲取别不见又重来下马未及语顾已慰长懐江湖涉浩渺安得与之偕入峡自昔懐清赏今兹得纵探长江连楚蜀万𣲖泻东南合水来如电黔波绿似蓝余流细不数逺势竞相参入峡初无路连山忽似龛萦纡収浩渺蹙缩作渊潭风过如唿吸云生似吐含坠崖鸣窣窣垂蔓绿毶毶冷翠多崖竹孤生有石楠飞泉飘乱雪怪石走惊骖絶涧知深浅樵僮忽两三人烟偶逢郭沙岸可乗篮野戍荒州县邦君古子男放衙鸣晚鼓留客荐霜柑闻道黄精草丛生绿玉篸尽应充食饮不见有彭𥅆气候冬犹煖星河夜半涵遗民悲昶衍旧俗接鱼蚕板屋漫无瓦巖居窄似菴伐薪尝冐险得米不盈甔叹息生何陋劬劳不自慙叶舟轻逺泝大浪固尝谙矍铄空相视呕哑莫与谈蛮荒安可驻幽䆳信难妉独爱孤栖鹘髙超百尺岚横飞应自得逺飏似无贪坠翮㳺霄汉无心顾雀䳺尘劳世方病局束我何堪尽解林泉好多为富贵酣试看飞鸟落髙遁此心甘出崃入峡喜巉巖出峡爱平旷吾心淡无累过境即安畅东西径千里胜处颇屡访幽寻逺无厌髙絶毎先上前诗尚遗略不録久恐忘忆从巫庙囘中路寒泉涨汲归真可爱翠碧光满盎忽惊巫峡尾巖腹有穿圹仰见天苍苍石室开南向宣尼古庙宇丛木作帏帐铁楯横半空俯瞰不计丈古人谁架构下有不测浪石窦见天困瓦棺悲古葬新滩阻风雪村落去擕杖亦到龙马溪茒屋沽村酿玉虚悔不至实为舟人诳闻道石最竒寤寐见怪状峡山富竒伟得一知㡬丧苦恨不知名歴歴但想像今朝脱重险楚水𣺌平荡鱼多客庖足风顺行意王追思偶成篇聊助舟人唱荆州十首㳺人出三峡楚地尽平川北客随南贾吴樯问蜀舩江侵平野断风巻白沙旋欲问兴亡意重城自古坚南方旧战国惨淡意犹存慷慨因刘表凄凉为屈原废城犹帯井古姓聚成村亦解观形胜昇平不敢论楚地濶无邉苍茫万顷连耕牛未尝汗投种去如捐农事谁当劝民愚亦可怜平生事㳺惰那得怨凶年朱槛城东角髙王此望沙江山非一国烽火畏三巴战骨沦秋草危楼倚断霞百年豪杰尽扰扰见鱼虾沙头烟漠漠来往厌喧卑野市分麞閙官帆过渡迟逰人多问卜伧叟尽擕龟日暮江天静无人唱楚词太守王夫子山东老俊髦壮年闻勐烈白首更雄豪食鴈君应厌驱车我正劳中书有安石慎勿赋离骚残腊多风雪荆人重嵗时客心何草草里巷自嬉嬉爆竹惊邻鬼驱傩聚小儿故人应念我相望各天涯江水深成窟潜鱼大似犀赤鳞如琥珀老枕胜玻瓈上客举雕俎佳人摇翠箆登庖更作器何以免屠刲北鴈来南国依依似旅人纵横遭折翼感恻为沾巾平日谁能挹髙飞不可驯故人持赠我三噢若为珍栁门京国道驱马及春阳野火烧枯草东风动绿芒北行连许邓南去极衡湘楚境横天下懐王信弱王浰阳早发富贵本无定世人自荣枯嚣嚣好名心嗟我岂独无不能便退缩但使进少徐我行念西国已分田园芜南来竟何事碌碌随商车自进苟无补乃是懒且愚人生重意气出处夫岂徒永懐江阳叟种藕春满湖白塔舖歇马甘山庐阜鬰相望林隙熹㣲漏日光吴国晚蠺初断叶占城早稻欲移秧迢迢涧水随人急苒苒巖花扑马香晚眼尽穷千里逺白云深处是吾乡夀阳岸下絶句街东街西翠帷成池南池北绿钱生幽人独来帯残雨闻得黄鹂第一声过范县访徳孙渐觉东风料峭寒青蒿黄韭试春盘遥想庆州千嶂里暮云衰草雪漫漫初贬英州赠马梦得万古仇池穴归心负雪堂殷勤竹里梦犹自数山王夜雨宿净行院芒鞋不踏利名塲一叶虚舟寄渺茫林下对牀聴夜雨静无灯火照凄凉过海得子由书经过废来久有弟忽相求户外三竿日江闗一叶秋萧疎悲白髪漫浪散穷愁世事江声外吾生幸且休金山梦中作江东贾客木棉裘㑹散金山月满楼夜半潮来风又烈卧吹箫筦到扬州十二月二日将至涡口五里所遇风留宿长淮久无风放意弄清快今朝雪浪满始觉平野隘两山控吾前呑吐久不嘬孤舟系桑本终夜舞澎湃舟人更传唿弱䌫恃菅蒯平生傲忧患久已恬百怪鬼神欺吾穷戏我留一噫瓶中尚有酒信命谁能戒发洪泽中涂遇大风复还风浪忽如此吾行欲安归挂帆却西迈此计未为非洪泽三十里安流去如飞居民见我还劳问亦依依携酒就船卖此意厚莫违醒来夜已半岸水声向㣲明日淮隂市白鱼能许肥我行无南北适意乃所祈何劳弄澎湃终夜摇窓扉妻孥莫忧色更典箧中衣十月六日记所见风髙月暗水云黄淮隂夜发朝山阳山阳晓雾如细雨炯炯初日寒无光云収雾卷已停午有风北来寒欲僵忽惊飞雹穿户牖迅驶不复容遮防市人颠沛百贾乱疾雷一声如頽墻使君来唿晚置酒坐定已复日照廊愰疑所见皆梦寐百种变怪旋消亡共言蛟龙厌旧穴鱼鼈随徙空陂塘愚儒无知守章句论説黒白推何祥惟有主人言可用天寒欲雪饮此觞大风留金山两日塔上一铃独自语明日颠风当断渡朝来白浪打苍崖倒射轩窓作飞雨龙骧万斛不敢过渔艇一叶从掀舞细思城市有底忙却笑蛟龙为谁怒无事久留僮仆恠此风聊得妻孥许灊山道人独何事半夜不眠聴粥鼔出颍口初见淮山是日至夀州我行日夜向江海枫叶芦花秋兴长平淮忽迷天逺近青山久与船低昂夀州已见白石塔短棹未转黄苑冈波平风软望不到故人久立烟苍茫汤村开运盐河雨中督役居官不任事萧散羡长卿胡不归去来滞留愧渊明盐事星火急谁能䘏农耕薨薨晓鼓动万指罗沟坑天雨助官政泫然淋衣缨人如鸭与猪投泥相溅惊下马荒堤上四顾但湖泓线路不容足又与牛羊争归田虽贱辱岂失泥中行寄语故山友慎毋厌藜羮新滩阻风北风吹寒江来自两山口初闻如摇扇渐觉平沙走飞云满巖谷舞雪穿窓牖滩下三日留识尽山前叟孤舟倦鵶轧短䌫困牵揉尝闻不终日今此独何久只应留逺人此意固亦厚吾今幸无事闭户为饮酒汉水舍棹忽逾月沙尘困逺行襄阳逢汉水偶似蜀江清蜀江固浩荡中有蛟与鲸汉水亦云广欲涉安敢轻文王化南国游女俨如卿洲中浣纱子环珮锵锵鸣古风随世变寒水空泠泠过之不敢慢伫立整冠缨初到黄州自笑平生为口忙老来事业转荒唐长江遶郭知鱼美好竹连山觉笋香逐客不妨员外置诗人例作水曺郎只慙无补丝毫事尚费官家压酒囊柏家渡柏家渡西日欲落青山上下猿鸟乐欲因新月望吴云遥看北斗挂南岳一梦愔愔四十秋古人不死终未休草舍萧条谁与语香风欲过白苹洲吴江岸晓色兼秋色蝉声杂鸟声壮懐销铄尽囘首尚心惊黄河活活何人见混茫崑崙气脉本来黄浊流若解污清济惊浪应须动太行帝假一源神禹迹世流三患梗尧乡灵槎果有仙家事试问青天路短长过泗上喜见张嘉父二首眉间氷玉照淮明笔下波澜老欲平直得全生如许妙不知形谍已多名空翠娱人意自还明窓一榻共秋闲㑹知名利不到处定把清觞属此山儋耳霹雳収威暮雨开独慿栏槛倚崔嵬垂天雌霓云端下快意雄风海上来野老已歌丰嵗语除书欲放逐臣囘残年饱饭东坡老一壑能専万事灰再过泗上二首眼明初见淮南树十客相逢九吴语旅程已付夜帆风客睡不妨背船雨黄柑紫蟹见江海红稻白鱼饱儿女慇懃买酒谢船师千里劳君勤转橹系舟淮北雨折轴系舟淮南风断桥客行有期日月疾嵗事欲晚霜雪骄山根浪头作雷吼缩手敢试舟师篙不用燃犀照幽怪要须抜劒斩长蛟过土山寨南风日日纵篙撑时喜北风将我行汤饼一杯银线乱蒌蒿数筯玉簮横过岭寄子由二首投章献䇿谩多谈能雪寃忠死亦甘一片丹心天日下数行清泪岭云南光荣归珮呈佳瑞瘴疠幽居弄晓岚从此西风庾梅谢却迎谁与马毶毶山林瘴雾老难堪归去中原荼亦甘有命谁怜终反北无心却笑亦巢南蛮音惯习疑伧语脾病萦纒帯岭岚赖有祖师清净水尘埃一洗落毶毶侯滩江邉皎皎过侯滩更上山腰看打盘百嵗老儿亲击鼓城中忧患不相干东坡诗集註巻一东坡诗集註卷二钦定四库全书东坡诗集註巻二宋王十朋撰游览游东西巖谢公含雅量世运属艰难况复情所钟感槩萃中年正赖丝与竹陶冩有余欢常恐儿辈觉坐令髙趣阑独擕缥缈人来上东西山放懐事物外徙倚弄云泉一旦功业成管蔡复流言慷慨桓野王哀歌和清弹挽须起流涕始知使君贤意长日月促卧病巳辛酸恸哭西州门徃驾那复还空余行乐处古木昏苍烟金山妙髙台我欲乘飞车东访赤松子蓬莱不可到弱水三万里不如金山去清风半帆耳中有妙髙台云峰自孤起仰观初无路谁信平如砥台中老比丘碧眼照牕几巉巉玉为骨凛凛霜入齿机锋不可触千偈如翻水何须寻徳云即此比丘是长生未暇学请学长不死郁孤台八境见图画郁孤如旧游山为翠浪涌水作玉虹流日丽崆峒晓风酣章贡秋丹青未变叶鳞甲欲生洲岚气昏晨树滩声入市楼烟云侵岭路草木半炎州故国千峰外髙台十日留他年三宿处凖拟系归舟㢘泉水性故自清不清或挠之君看此㢘泉五色烂摩尼㢘者谓我㢘我以此名为有亷则有贪有慧则有痴谁为柳宗元孰是吴隠之渔父足岂洁许由耳何淄纷然立名字此水了不知毁誉有时尽不知无尽时朅来亷泉上捋须看鬓眉好在水中人到处相娱嬉尘外亭楚山澹无尘贑水清可厉散䇿尘外游麾手谢此世山髙惜人力十歩輙一憇却立净云端俯视万井丽幽人宴坐处龙虎为斩薙马驹独何疑岂堕山鬼计夜垣非助我谬敬欲其逝戏留一转语千载起攘袂天竺寺予年十二先君自䖍州归谓予言近城山中天竺寺有乐天亲书诗云一山门作两山门两寺元从一寺分东涧水流西涧水南山云起北山云前台花发后台见上界钟清下界闻遥想吾师行道处天香桂子落纷纷笔势竒逸墨迹如新今四十七年予来访之则诗已亡有刻石存耳感涕不巳而作是诗香山居士留遗迹天竺禅师有故家空咏连珠吟叠璧已亾飞鸟失惊蛇林深野桂寒无子雨浥山姜病有花四十七年真一梦天涯流落泪横斜碧落洞槎牙乱峰合晃荡絶壁横遥知紫翠间古来仙释并阳崖射朝日髙处连玉京隂谷叩白月梦中游化城果然石门开中有银河倾幽龛人窈窕别戸穿虚明泉流下珠琲乳湔交缦缨我行畏人知恐为仙者迎小语輙响答空山自雷惊䇿杖归去来治具烦方平白水山佛迹巖何人守蓬莱夜半失左股浮山若鹏蹲忽展垂天羽根株互连络崖峤争吞吐神工自炉融液相缀补至今余隙罅流出千斛乳方其欲合时天匠麾月斧帝觞分余沥山骨醉后土峰峦尚开阖涧谷犹唿舞海风吹未凝古佛来布武当时汪罔氏投足不葢拇青莲虽不见千古落花雨䨇溪汇九折万马腾一鼓奔雷溅玉雪潭洞开水府濳鳞有饥蛟掉尾取渴虎我来方醉后濯足聊戏侮回风巻飞雹掠面过彊弩山灵莫恶剧微命安足赌此山吾欲老慎勿厌求取溪流变春酒与我相賔主当连青竹竿下灌黄精圃游三游洞冻雨霏霏半成雪游人屦冷苍崖滑不辞擕被巖底眠洞口云深夜无月游洞之日有亭吏乞诗既为留三絶句于洞之石壁明日至崃州吏又至意若未足乃复以此授之一径遶山翠萦纡去似蛇忽惊溪水急争看洞门呀滑磴攀秋蔓飞桥踏古槎三扉迎北吹一穴向西斜叹息烟云老追思嵗月遐唐人昔未到古俗此为家洞暖无风雪山深富鹿猳相逢衣尽草环坐髻应髽灶突依嵓黑尊罍就石洼鸿荒无传记想像在羲娲此事今安有遗踪我独嗟山翁劝留句强为写槎牙鬰孤台吾生如寄耳岭外亦闲游赣石三百里寒江尺五流楚山微有霰越瘴久无秋望断横云峤䰟飞咤雪洲晓钟时出寺暮鼓各鸣楼归路迷千嶂劳生阅百州不随猿鹤化甘作贾胡留秪有貂裘在犹堪买钓舟同柳子玉游鹤林招隠醉归呈景纯花时腊酒照人光归路春风洒面凉刘氏宅邉霜竹老戴公山下野桃香巖头疋练兼天静泉底真珠溅客忙安得道人擕笛去一声吹裂翠崖罔游鹤林招隠二首郊原雨初霁春物有余妍古寺满脩竹深林闻杜鹃睡余柳花堕目眩山樱然西窻有病客危坐看香烟行歌白云岭坐咏脩竹林风轻花自落日薄山半隂涧草谁复识闻香杳难寻时见城市人幽居惜未深与毛令方尉游西菩提寺二首推挤不去已三年鱼鸟依然笑我顽人未放归江北路天教看尽浙西山尚书清节衣冠后处士风流水石间一笑相逢那易得数诗狂语不须删路转山腰未足移水清石瘦便能竒白云自占东西岭明月谁分上下池黑黍黄粱初熟后朱柑緑橘半甜时人生此乐须天赋莫遣儿郎取次知雪后到干明寺遂宿门外山光马亦惊阶前屐齿我先行风花误入长春苑云月长临不夜城未许牛羊伤至洁且看鸦鹊弄新晴更须擕被留僧榻待聴摧檐㵼竹声圆通禅院先君旧游也四月二十四日晩至宿焉明日忌日也乃手冩寳积献盖颂物一偈以赠长老仙公仙拊掌笑曰昨夜梦寳盖飞下着处輙出火岂此祥乎乃作是诗院有蜀僧宣逮事讷长老识先君云石耳峰头路接天梵音堂下月临泉此生初饮庐山水他日徒参雪窦禅䄂里寳书犹未出梦中飞葢巳先传何人更识嵇中散野鹤昂蔵未是仙过莱州雪后望三山东海如碧环西北巻登莱云光与天色直到三山回我行适冬仲薄雪収浮埃黄昏风絮定半夜扶桑开参差太华顶出没云涛堆安期与羡门乗龙安在哉茂陵秋风客劝尔麾一杯帝郷不可期楚些招归来龟山我生飘荡去何求再过龟山嵗五周身行万里半天下僧卧一庵初白头地隔中原劳北望潮连沧海欲东游元嘉旧事无人记故垒推頽今在不登玲珑山何年僵立两苍龙瘦嵴盘盘尚倚空翠浪舞翻红罢亚白云穿破碧玲珑三休亭上工延月九折巖前巧贮风脚力尽时山更好莫将有恨趂无穷宿九仙山风流王谢古仙真一去空山五百春玉室金堂余汉士桃花流水失秦人困眠一榻香凝帐梦遶千巖冷逼身半夜老僧唿客起云峰缺处涌冰轮韩大祝送游太山偶作郊原十日游未应廻首厌笼囚但教尘土驱驰足终把云山烂漫酬闻道逢春思濯锦便须到处覔莵裘恨君不上东峰顶夜看金轮出九幽登云龙山醉中走上黄茆冈满冈乱石如羣羊冈头醉倒石作牀仰看白云天茫茫歌声落谷秋风长路人举首东南望拍手大笑使君狂与客游道塲何山得鸟字清溪到山尽飞路盘空小红亭与白塔隠见乔木杪中休得小庵孤絶寄云表洞庭在北户云水天渺渺庵僧俗縁尽净业洗未了十年画鹊竹益以诗自绕髙堂俨像设禅客各深窈奔泉何处来华屋过溪沼何山隔幽谷去路青且悄长松度翠蔓絶壁挂啼鸟我友自杭来尚叹所歴少归途风雨作一洗红日燎我惊万窍号黑雾卷蓬蓼舟人纷变色坐羡轻鸥矫我独换酒杯醉死胜流殍书生例强狠造物空烦扰更将掀舞势把烛画风篠美人为破颜正似腰肢袅明朝便陈迹清景堕空杳作诗记余欢万古一昏晓初入庐山三首青山若无素偃蹇不相亲要识庐山面他年是故人自昔懐清赏神游杳蔼间如今不是梦真箇在庐山芒鞋青竹杖自挂百钱游可恠深山里人人识故侯同正辅表兄游白水山伟哉造物真豪纵攫土抟沙为此弄擘开翠崃走云雷截破奔流作潭洞因随化人履巨迹得与仙兄蹑飞鞚曵杖不知巖谷深穿云但觉衣裘重坐看惊鸟救霜叶知有老蛟蟠石瓮金沙玉砾粲可数古境寳奁寒不动念兄独立与世疎絶境难到惟我共永辞角上两蛮触一洗胷中九云梦浮来山髙回望失武陵路絶无人送筠篮撷翠爪甲香素绠分碧银缾冻归路霏霏旸谷暗野堂活活神泉涌解衣浴此无垢人身轻可试云间鳯次韵正辅同游白水山秪知楚越为天涯不知肝胆非一家此身如线自萦绕左旋右转随缫车误抛山林入朝市平地咫尺千褒斜欲从稚川隠罗浮先与灵运开永嘉首参虞舜欵韶石次谒六祖登南华仙山一见五色羽雪树两摘南枝花赤鱼白蟹箸屡下黄柑緑橘笾常加糖霜不待蜀客寄荔支莫信闽人夸恣倾白蜜収五稜细斸黄土栽三桠朱明洞里得灵草翩然放杖凌苍霞岂无轩车驾熟鹿亦有鼓吹号寒蛙仙人劝酒不用勺石上自有樽罍洼径从北路朝玉阙千里莫遣毫釐差故人日夜望我归相迎欲到长风沙岂知乘槎天女侧独倚云机看织纱世间谁似老兄弟笃爱不复相疵瑕相擕行到水穷处庻几一见留子嗟千年狗把尝夜吠无数草棘工蔵遮但令凡心一洗濯神人仙药不我遐山中归来万想灭岂复回顾双飞鸦同秦仲二子雨中游寳山平明已报百吏散半日来陪二子闲立鹊低昂烟雨里行人出没树林间五月十日与吕仲甫周邠僧惠勤惠思清顺可久惟肃义诠同汎湖游北山三呉雨连月湖水日夜添寻僧去无路㶑㶑水拍檐驾言徂北山得与幽人兼清风洗昏翳晩景分秾纎缥缈朱楼人斜阳半疎帘临风一挥手怅焉起遐瞻世人骛朝市独向溪山亷此乐得有命轻薄神所殱病中游祖塔院紫李黄𤓰村路香乌纱白葛道衣凉闭门野寺松隂转欹枕风轩客梦长因病得闲殊不恶安心是药更无方道人不惜阶前水借与匏樽自在尝夜泛西湖五绝新月生魄迹未安才破五六渐盘桓今夜吐艶如半璧游人得向三更看三更向阑月渐垂欲落未落景特竒明朝人事谁料得看到苍龙西没时苍龙已没牛斗横东方芒角昇长庚渔人収筒及未晓船过惟有菰蒲声菰蒲无邉水茫茫荷花夜开风露香渐见灯明出逺寺更待月黒看湖光湖光非鬼亦非仙风恬浪静光满川须臾两两入寺去就视不见空茫然湖上夜归我饮不尽器半酣味尤长篮舆湖上归春风吹面凉行到孤山西夜色已苍苍清吟杂梦寐得句旋已忘尚记梨花村依依闻暗香入城定何时宾客半在亡睡眼忽惊矍繁灯閙河塘市人拍手笑状如失林麞始悟山野姿异趣难自彊人生安为乐吾䇿殊未良寒食未明至湖上太守未来两县令先在城头月落尚啼乌乌榜红舷早满湖鼓吹未容迎五马水云先已飏双凫映山黄帽螭头舫夹道青烟鹊尾炉老病逢春只思睡独求僧榻寄须臾次韵刘景文周次元寒食同游西湖絮飞春减不成年老境同乗下瀬船蓝尾忽惊新火后遨头要及浣花前山西老将诗无敌洛下书生语更妍共向北山寻二士画桡鼍鼓䀨清眠连日与王忠玉张全翁游西湖访北山清顺道濳二诗僧登垂云亭饮参寥泉最后过唐州陈使君夜饮忠玉有诗次韵答之北山非自髙千仞付我足西湖亦何有万家生我目云深山在坞风静响应谷与君皆无心信步行看竹竹间逢诗鸣眼色夺湖渌百篇成俯仰二老相追逐故应千顷池养此一双鹄山高路已断亭小膝屡促夜寻三尺井渴饮半瓯玉明朝閙丝管寒食杂歌哭使君坐无聊狂客来不速载酒有鸱夷扣门非啄木浮蛆灔金盌翠羽出华屋须臾便陈迹觉梦那可续及君未渡江过我勤秉烛一笑换人爵百年终鬼録次韵曹子方运判雪中同游西湖词源灔灔波头展清唱一声巖谷满未容雪积句先髙岂独湖开心自逺云山已作歌眉浅山下碧流清似眼尊前侑酒只新诗何异书鱼餐蠧简次韵仲殊雪中游西湖二首夜半幽梦觉稍闻竹苇声起续冻折絃为鼓一再行曲终天自明玉楼已峥嵘有懐二三子落笔先飞霙共为竹林㑹身与孤鸿轻秀语出寒饿身穷诗乃亨禅老复何为笑指孤烟生我独念粲者谁与予目成寳云楼阁閙千门林静初无一鸟喧闭戸莫教风扫地卷帘疑有月临轩水光㶑灔犹浮碧山色涳蒙已歛昏乞得汤休竒絶句始知盐絮是陈言七月一日出城舟中苦热凉飇唿不来流汗方被体稀星乍明灭暗水光弥弥香风过莲芡惊枕裂鲂鲤欠伸宿酒余起坐濯清泚火云势方壮未受月露洗身微欲安适坐待东方启望海楼晩景五絶海上涛头一线来楼前指顾雪成堆从今潮上君须上更看银山二十回横风吹雨入楼斜壮观应须好句夸雨过潮平江海碧电光时掣紫金蛇青山断处塔层层隔岸人家唤欲譍江上秋风晩来急为传钟鼓到西兴楼下谁家烧夜香玉笙哀怨弄初凉临风有客吟秋扇拜月无人见晩粧沙河灯火照山红歌鼓喧唿语笑中为问少年心在否角巾欹侧鬓如蓬自仙游回至黑水见居民桃氏山亭高绝可爱复憇其上山鵶晓辞谷似报游人起出门犹屡顾惨若去吾里道途险且迂继此复能几溪邉有危构归驾聊复尼爱此山中人缥缈如仙子平生慕独往官爵同一屣胡为此溪邉眷眷若有竢国恩久未报念此慙且泚临风浩悲咤万世同一轨何年谢簮绂丹砂留迅晷登常山絶顶广丽亭西望穆陵闗东望瑯邪台南望九仙山北望空飞埃相将呌虞舜遂欲归蓬莱嗟我二三子狂饮亦荒哉红裙欲仙去长笛有余哀清歌入云霄妙舞纎腰回自从有此山白石封苍苔何尝有此乐将去复徘徊人生如朝露白髪日夜催弃置当何言万刧终飞灰过庐山下一首予过庐山下云物腾涌黙有祷焉未午衆峰凛然故作是诗乱云欲埋山势与飘风南羣隮相应和勇徃争骖驔可怜荟蔚中时出紫翠岚鴈没失东岭龙腾见西龛一时供坐笑百态变立谈暴两破坱圠清飇扫浑酣廓然归何处陋矣安足戡亭亭紫霄峰窈窈白石庵五老数松雪双溪落天潭虽云黙祷应顾有移文慙汎颍我性喜临水得颍意甚竒到官十日来九日河之湄吏民笑相语使君老而痴使君实不痴流水有令姿遶郡十余里不驶亦不迟上流直而清下流曲而漪画船俯明镜笑问汝为谁忽然生鳞甲乱我须与眉散为百东坡顷刻复在兹此岂水薄相与我相娱嬉声色与臭味颠倒眩小儿等是儿戏物水中少磷缁赵陈两欧阳同参天人师观妙各有得共赋汎颍诗自金山放船至焦山金山楼观何眈眈撞镜击鼓闻淮南焦山何有有脩竹採薪汲水僧两三云霾浪打人迹絶时有沙户祈春蚕我来金山更留宿而此不到心懐慙同游尽返决独徃赋命穷薄轻江潭清晨无风浪自涌中流歌啸倚半酣老僧下山惊客至迎笑喜作巴人谈自言久客忘郷井只有弥勒为同龛困眠得就纸帐煖饱食未厌山蔬甘山林饥饿亦有无田不退宁非贪展禽虽未三见黜叔夜自知七不堪行当投劾谢簮组为我佳处留茅庵同王胜之游蒋山到郡席不煖居民空惘然好山无十里遗恨恐他年欲欵南朝寺同登北郭船朱门収画㦸绀宇出青莲夹路苍髯古迎人翠麓偏龙腰蟠故国鸟爪寄曾巅竹杪飞华屋松根泫细泉峰多巧障日江逺欲浮天畧彴横秋水浮屠挿暮烟归来踏人影云细月娟娟至真州再和二首老手王摩诘穷交孟浩然论诗曾伴直话旧已忘年北上难陪骥东行且赶船离亭花映肉醉眼鹭窥莲柂转三山没风回五两偏翰荒祠过𤓰歩古甃堕松巅闻道清香合新篘白玉泉莫教门掩夜坐待月流天小院檀槽閙空庭桦烛烟公诗便堪唱为付小婵娟公颜如雪柏千载故依然笑我无根柳空中不待年肯留归阙斾坐待迎风船特许门传钥那知箭起莲相逢月上后小语坐西偏流落千帆侧追思百尺巅躬耕懐谷口水石羡平泉茆屋归元亮霓裳醉乐天行闻宣室召归近御鑪烟未用歌池上随宜教李娟孟震同游常州僧舍三首年老转觉此生浮又作三吴浪漫游忽见东平孟君子梦中相对説黄州湛湛清池五月寒山山无数碧巑岏穉杉戢戢三千本且作凌云合抱看知君此去便归耕笑指孤舟一叶轻待向三茅乞灵雨半篙流水送君行儋耳山突兀隘空虚他山总不如君看道傍石尽是补天余观湖二首乘槎逺引神仙客万里清风上海涛回首不知沙界小飘衣犹觉色尘髙须弥有顶低垂日兠率无根下戴鳌释梵茫然齐劫火飞云不觉醉陶陶朝阳照水红光开玉涛银浪相徘徊山分宿雾尽寛逺云驾髙风驰送来昇霞影色欹残火及物气燄明纎埃可怜极大不知已浮生野趣悠悠哉沧州亭懐古湘水悠悠天际来夹江古木抱山回城中人物若可数日晏市散多苍苔九嶷巉天古云埋遥想帝子龙车回心衰目极何可望九歌寂寂令人哀游中峰盃泉石眼盃泉举世无要知盃渡是凡夫可怜狡狯维摩老戏取江湖入钵盂火星巖火星巖下石凌壁阁上相忘止一僧莫问人间兴废事门前流水几前灯观大水望朝阳巖作朝阳巖前不结庐下眺江水百歩余春泉溅溅出乳窦青莎白石半洿涂不到津头二三日谁知江水涨天墟遥望横盃不敢济巖口正有人罾鱼惠州近城数小山类蜀道春与进士许毅野歩㑹意处饮之且醉作诗以记适参寥専使欲归使持此以示西湖之上诸友庻使知余未尝一日忘湖山也夕阳飞絮乱平芜万里春前一酒壶鐡化双鱼沉逺素劒分二岭隔中区花曾识面香仍好鸟不知名声自唿梦想平生消未尽满林烟月到西湖东坡诗集註巻二东坡诗集註卷三钦定四库全书东坡诗集註巻三宋王十朋撰游览游径山衆峰来自天目山势若骏马奔平川中涂勒破千里足金鞭玉镫相回旋人言山住水亦住下有万古蛟龙渊道人天眼识王气结茒宴坐荒山巅精神贯山石为裂天女下试颜如莲寒窓煖足来扑渥夜钵呪水降蜿蜒雪眉老人朝扣门愿为弟子长㕘禅尔来兴废三百载奔走吴㑹输金钱飞楼涌殿压山破朝钟暮鼔惊龙眠晴空仰见浮海蜃落日下数投村鸢有生共处覆载内扰扰膏火共烹煎近来愈觉世议隘毎到寛处差安便嗟余老矣百事废却寻旧学心茫然问龙乞水归洗眼欲看细字销残年冬至日独逰吉祥寺井底㣲阳囘未囘萧萧寒雨湿枯荄何人更似苏夫子不是花时肯独来后十余日复至东君意浅着寒梅千朶深红未暇裁安得道人殷七七不论时节遣花开游道塲山何山道塲山顶何山麓上彻云峰下幽谷我从山水窟中来尚爱此山看不足陂湖行尽白漫漫青山忽作龙蛇盘山髙无风松自响误认石齿号惊湍山僧不放山泉出屋底清池照瑶席阶前合抱香入云月里仙人亲手植出山囘望翠云鬟碧瓦朱栏缥缈闲白水田头问行路小溪深处是何山髙人读书夜达旦至今山鹤鸣夜半我今废学不归山山中对酒空三叹正月二十一日病后述古邀往城外寻春屋上山禽苦唤人槛前氷沼忽生鳞老来厌伴红裙醉病起空惊白髪新卧聴使君鸣鼔角试唿稚子整冠巾曲栏幽榭终寒窘一看郊原浩荡春自昌化双溪馆下步寻谿源至治平寺二首乱山滴翠衣裘重双涧响空窓户摇饱食不嫌谿笋瘦穿林闲覔野芎苗却愁县令知㳺寺尚喜渔人争渡桥正似醴泉山下路桑枝刺眼麦齐腰每见田园輙自招倦飞不拟控扶摇共疑杨恽非锄豆谁信刘章解立苗老去尚飡彭泽米梦归时到锦江桥宦㳺莫作无家客举族长悬似细腰与周长官李秀才㳺径山二君先以诗见寄次其韵二首少年饮红裙酒尽推不去唿来径山下试与洗尘雾痴马惜鄣泥临流不肯渡独有汝南君从我无朝暮肯将红尘脚暂着白云屦嗟我与世人何异笑百步功名一破甑弃置何用顾更慿陶靖节往问征夫路龙亦恋故居百年尚来去至今雨雹夜殿闇风纒雾而我弃乡国大江忘北渡便欲北山前筑室安迟暮又恐太幽独岁晚霜入屦同㳺得李生侧足随蹇步孔明不自爱临老起三顾吾归便却扫谁踏门前路再游径山老人登山汗如濯到山困卧唿不觉觉来五鼓日三竿始信孤云天一握平生未省出艰险两足惯曽行荦确含晖亭上望东溟凌霄峰头挹南岳共爱丝衫翠丝乱谁见玉芝红玉琢白云何事自来往明月长圆无晦朔塜上鸡鸣犹忆钦山前凤舞逺征璞雪窓驯兎元不死烟岭寒猿苦难捉从来白足傲生死不怕黄巾把刀槊榻上双痕凛然在劎头一吷何须角嗟我昏顽晚闻道与世龃龉空多学灵水先除眼界花清诗为洗心源浊骚人未要逃竞病禅老但喜闻剥啄此生更得㡬囘来从今有暇无辞数与梁先舒焕汎舟得临酿字二首彭城古战国孤客倦登临汴泗交流处清潭百丈深故人轻千里足蠒来相寻何以娱佳客潭水洗君心老守厌簿书先生罢函丈风流魏晋间谈笑羲皇上洪河忽已过水色渌可酿君毋轻此乐此乐清且放与顿起孙勉汎舟探韵得味字窓前堆梧桐林下鸣络纬佳人尺书到客子终夜喟朝来一尊酒晤语聊自慰秋蝇已无声霜蟹初没味当为壮士饮眦裂须磔猬勿作儿女懐坐念蟏蛸畏山城亦何有一笑泻肝胃汎舟以娱君鱼鳖多可饩縦为十日饮未遽主人费吾侪俱老矣耿耿知自愧宁能傍门户啼笑杂猩狒要将百篇诗一吐千丈气萧条嵗行暮迨此霜雪未明朝出城南遗迹观楚魏西风迫吹㡌金菊乱如沸愿君勿言归轻别吾所讳游惠山余昔为钱塘倅往来无钖未尝不至恵山既去五年复为湖州与髙邮秦太虚杭僧参寥同至览唐处士王武陵窦羣朱宿所赋诗爱其语清简萧然有出尘之姿追用其韵各赋三首梦里五年过觉来双鬓苍还将尘土足一步漪澜堂俯窥松桂影仰见鸿鹤翔炯然肝肺间已作氷霜光虚明中有色清浄自生香还从世俗去永与世俗忘薄云不遮山疎雨不湿人萧萧松径滑䇿䇿芒鞵新嘉我二三子皎然无缁磷胜㳺岂殊昔清句仍絶尘弔古泣旧史疾䜛歌小旻哀哉扶风子难与巢许邻敲火发山泉烹茶避林樾明窓倾紫盏色味两竒絶吾生眠食耳一饱万想灭颇笑玉川子饥弄三百月岂如山中人睡起山花发一瓯谁与共门外无来辙端午遍㳺诸寺得禅字肩舆任所适遇胜輙留连焚香引幽步酌茗开净筵㣲雨止还作小窓幽更妍盆山不见日草木自苍然忽登最髙塔眼界穷大千卞峰照城郭震泽浮云天深沉既可喜旷荡亦所便幽寻未云毕墟落生晚烟归来记所歴耿耿清不眠道人亦未寝孤灯同夜禅汎舟城南㑹者五人分韵赋诗得人皆苦炎字四首城中楼阁似鱼鳞不见清风起白苹试选苕溪最深处仍唿我辈不羁人窥船野鹤何曽下见烛飞虫空自驯遶郭荷花一千顷谁知六月下塘春苦热诚知处处皆何当危坐学心斋海螯要共诗人把溪月行遭雾雨霾乡国飘零断书信弟兄流落隔江淮便应筑室苕溪上荷叶遮门水浸阶紫蟹鲈鱼贱如土得钱相付何曽数碧筩时作象鼻弯白酒㣲帯荷心苦运肘风生看斫脍随刀雪落惊飞缕不将醉语作新诗饱食应慙腹如鼓桥上㳺人夜未厌共依水槛立风檐楼中煑酒初尝芡月下新粧半出帘南郭清㳺继颜谢北窓归卧等羲炎人间寒热无穷事自笑疎顽不受痁与王郎昆仲及儿子迈遶城观荷花登岘山亭晚入飞英寺分韵得月明星稀四首昨夜雨鸣渠晓来风袭月萧然欲秋意溪水清可啜环城三十里处处皆佳絶浦莲浩如海时见舟一叶此间真避世青蒻低白髪相逢欲相问已逐惊鸥没清风定何物可爱不可名所至如君子草木有嘉声我行本无事孤舟任斜横中流自偃仰适与风相迎举盃属浩𣺌乐此两无情归来两溪涧云水夜自明苕水如汉水鳞鳞鸭头青吴兴胜襄阳万瓦浮青㝠我非羊叔子愧此岘山亭悲伤意则同嵗月如流星从我两王子髙鸿挿脩翎湛辈何足道当以徳自铭吏民怜我懒鬬讼日已稀能为无事饮可作不夜归复寻飞英逰尽此一寸晖撞钟履声集颠倒山云衣我来无时节杖屦自推扉莫作使君看外似中已非与胡祠部游法华山陂湖欲尽山为界始见寒泉落髙𣲖道人未放泉出山曲折虚堂泻清快使君年老尚儿戏緑棹红船舞澎湃一笑翻杯水溅裙余欢濯足波生隘长松搀天龙起立苍藤倒谷云崩壊仰穿蒙宻得清旷一览震泽吁可怪谁云四万八千顷𣺌𣺌东尽日所晒归涂十里尽风荷清唱一声闻露薤嗟予少小慕真隠白髪青衫天所械忽逢佳士与名山何异枯杨便马疥君犹鸾鹤偶飘堕六翮如云岂长铩不将新句纪兹处恐负山中清净债又次前韵赠贾耘老具区吞灭三州界浩浩汤汤纳千𣲖从来不着万斛船一苇渔舟恣奔快仙坛古洞不可到空聴余澜鸣澎湃今朝偶上法华岭纵观始觉人寰隘山头卧碣弔孤冡下有至人僵不壊空余白棘网秋虫无复青莲出幽怪我来徙倚长松下欲掘茯苓亲洗晒闻道山中富竒药往往灵芝杂葵薤诗人空腹待黄精生事只看长柄械今年大熟期一饱叶叶㣲虫真癣疥白花半落紫穟香攘臂欲助磨鎌铩安得山泉变春酒与子一洗寻常债安国寺寻春卧闻百舌唿春风起寻花栁村村同城南古寺修竹合小房曲槛欹深红看花叹老忆年少对酒思家愁老翁病眼不羞云母乱鬓丝强理茶烟中遥知二月王城外玉仙洪福花如海薄罗匀雾葢新粧快马争风鸣杂珮玉川先生真可怜一生躭酒终无钱病过春风九十日独抱添丁看花发雨晴后步至四望亭下鱼池上遂自干明寺前东冈上归二首雨过浮萍合蛙声满四邻海棠真一梦梅子欲尝新拄杖间挑菜秋千不见人慇懃木芍药独自殿余春髙亭废已久下有种鱼塘暮色千山入春风百草香市桥人寂寂古寺竹苍苍鹳鹤来何处号鸣满夕阳与子由同逰寒溪西山散人出入无町畦朝㳺湖北暮淮西髙安酒官虽未上两脚垂欲穿尘泥与君聚散若云雨共惜此日相提携千摇万兀到樊口一箭放熘先凫鹥层层草木暗西岭浏浏霜雪鸣寒溪空山古寺亦何有归路万顷青玻瓈我今漂泊等鸿鴈江南江北无常栖幅衣不拟过城市欲踏径路开新蹊却忧别后不忍到见子行迹空余悽吾侪流落岂天意自坐迂阔非人挤行逢山水輙羞叹此去未免勤盐何当一遇李八百相哀白髪分刀圭日日出东门日日出东门步寻东城逰城门抱闗卒笑我此何求我亦无所求驾言写我忧意适忽忘返路穷乃归休悬知百嵗后父老説故侯古来贤达人此路谁不由百年寓华屋千载归山丘何事羊公子不肯过西州真觉院有洛花花时不暇往四月十八日与刘景文同赏赏枇杷緑暗初迎夏红残不及春魏花非老伴卢橘是乡人井落依山尽巖崖发兴新嵗寒君记取松雪看苍鳞又和刘景文韵牡丹松桧一时栽付与春风自在开试问壁间题字客㡬人不为看花来游罗浮山一首示儿子过人间有此白玉京罗浮见日鸡一鸣南楼未必齐日观郁仪自欲朝朱明东坡之师抱朴老真契久已交前生玉堂金马久流落寸田尺宅今谁耕道华亦尝啖一枣契虚正欲仇三彭铁桥石柱连空横杖藜欲趂飞猱轻云谿夜逢瘖虎伏斗坛昼出铜龙吟小儿少年有竒志中宵起坐存黄庭近者戏作凌云赋笔势彷彿离骚经负书从我盍归去羣仙正草新官铭汝应奴𨽻蔡少霞我亦季孟山𤣥卿还须略报老同叔赢粮万里寻初平正月二十四日与儿子过赖仙芝王原秀才僧昙颕行全道士何宗一同㳺罗浮道院乃栖禅精舍过作诗和其韵寄迈迨一首断桥隔胜践脱屦欣小掲瘴花已繁红官栁犹踈细斜川二三子悼叹吾年逝凄凉罗浮馆风壁頽雨砌黄冠常苦饥迎客羞破袂仙山在何许归鹤时堕毳﨑岖食松黄欲救齿髪弊坐令禅客笑一梦等千嵗栖禅晚置酒蛮果粲蕉茘斋厨釡无羮野饷篮有蕙嬉㳺趂时节俯仰了此世犹当洗业障更作临水禊寄书阳羡儿并语长头弟门户各努力先期毕租税与程正辅㳺碧落洞空山不难到絶境未易名何时谪仙人来作钧天声胸中㡬云梦余地多恢宏长庚与北斗错落缀冠缨黄公献紫芝赤松餽青精谿山久寂寞请续离骚经抱枝寒蜩咽绕耳飞蚊清谪仙抚掌笑笑此羽皇铭我顷尝独游自适孤云情君今又继往雾雨愁青㝠感君兄弟意寻羊问初平玉牀分箭镞不忍独长生诗成輙寄我妙絶陶谢并孤鸿方避弋老骥犹在垧鸟兽如可羣永寄藁木形何山不堪隠饮水自脩龄徐元用使君与其子端尝邀仆与儿子过同㳺金山浮金堂戏作此诗昔与徐使君共赏钱塘春爱此小天竺时来中圣人松如迁客老酒似使君醇系舟藤城下弄月镡江濵江月夜夜好山云朝朝新使君有令子真是石麒麟我子乃散材有如木轮囷二老白接䍦两郎乌角巾醉卧松下石扶归江上津浮桥半投水掲此碧鳞鳞重㳺终南子由以诗见寄次韵去年新栁报春囘今日残花覆緑苔溪上有堂还独宿谁人无事肯重来古琴弹罢风吹坐山阁醒时月照杯嬾不作诗君错料旧逋应许过时陪杭州㳺山山平村坞迷野寺钟相荅晚隂生林杪落日犹在塔行招两社僧共步青云月送客渡石桥迎客出林樾幽寻本真性往事聴徐説钱王方壮年此邦事轻侠乡人鄙贫贱异类识英杰立石像兴王遗址今岌嶪功勲三吴定富贵四海甲归来父老蔵崇髙畏轻压诗人工讥病此欲恣挑抉流传后世人谈笑资口舌是非今已矣兴废何仓卒持归问禅翁笑指浮沤没栁子玉以诗见邀同刁丈逰金山君年甲子久相逢难向君前説老翁更有方瞳八十一奋衣矍跞走山中惠山谒钱道人烹小龙团登絶顶望太湖踏遍江南南岸山逢山未免更留连独擕天上小团月来试人间第二泉石路萦囘九龙嵴水光翻动五湖天孙登无语空归去半岭松声万壑传㳺庐山次韵章传道尘容已似服辕驹野性犹同纵壑鱼出入巖峦千仞表较量筋力十年初虽无窈窕驱前马还有鸱夷挂后车莫笑吟诗淡生活当令阿买为君书正月二十日往岐亭郡人潘古郭三人送余于女王城东禅荘院十日春寒不出门不知江栁已摇村稍闻决水流氷谷尽放青春没烧痕数亩荒园留我住半瓶浊酒待君温去年今日闗山路细雨梅花正断䰟八月十五日看潮五絶定知玉兎十分团已作霜风九月寒寄语重门休上钥夜潮留向月中看万人鼓噪慑吴侬犹似浮江老阿童欲识潮头髙㡬许越山浑在浪花中江邉身世两悠悠久与沧波共白头造物亦知人易老故知江水更西流吴儿生长狎涛渊冐利轻生不自怜东海若知明主意应教斥卤变桑田江神河伯两醯鸡海若东来气吐霓安得夫差水犀手三千彊弩射潮低㳺桓山㑹者十人以春水满四泽夏云多竒峰为韵得泽字东郊欲寻春未见莺花迹春风在流水凫雁先拍拍孤帆信溶漾弄此半篙碧舟桓山下长啸理轻䇿弹琴石室中幽响清磔磔弔彼泉下人野火失枯腊悟此人间世何者为真宅暮囘百步洪散坐洪上石愧我非王襄子渊肯见客临流吹洞箫水月照连璧此欢真不朽囘首嵗月隔想像斜川㳺作诗继彭泽戴道士得四字代作少小家江南寄迹方外士偶随白云出卖药彭城市雪霜侵杖屦尘土污冠袂赖存三尺桐中有山水意自从夷夏乱七絃久已废心知鹿鸣三不及胡琴四使君独慕古嗜好与衆异共弔桓魋宫一洒孟尝泪归来锁尘匣独对断絃喟挂名石壁间寂寞千载事正月二十日与潘郭二生出郊寻春忽记去年是日同至女王城作诗乃和前韵东风未肯入东门走马还寻去嵗村人似秋鸿来有信事如春梦了无痕江城白酒三盃酽野老苍颜一笑温已约年年为此㑹故人不用赋招䰟唐道人言天目山上俯视雷雨每大雷电但闻云中如婴儿声殊不闻雷震也已外浮名更外身区区雷电若为神山头只作婴儿看无限人间失筯人许州西湖西湖小雨晴灔灔春渠长来从古城角夜半传新响使君欲春㳺浚沼役千掌纷纷具畚锸閙若蚁运壤夭桃弄春色生意寒犹怏惟有落残梅标格苦矜爽㳺人坌已集挈榼三且两醉客卧道傍扶起尚偃仰池台信宏丽贵与民同赏但恐城市欢不知田野怆颍川七不登野气长苍莽谁知万里客湖上独长想西湖絶句春来濯濯江邉栁秋后离离湖上花不羡千金买歌舞一篇珠玉是生涯仙㳺潭五首潭翠壁下无路何年雷雨穿光摇巖上寺深到影中天我欲燃犀看龙应抱寳眠谁言孤石上危坐试僧禅南寺东去愁攀石西来怯渡桥碧潭如见试白塔苦相招野馈惭㣲薄村沽慰寂寥路穷斤斧絶松桂得干霄北寺唐初传有此乱后不留碑畏虎闗门早无村得米迟山泉自入瓮野桂不胜炊信美那能久应先学忍饥马融石室未应将军䀻初从季直游绛纱生不识苍石尚能留岂害依梁冀何须困李侯吾诗慎勿刻猿鹤为君羞玉女洞洞里吹箫子终年守独幽石泉为晓镜山月当帘钩嵗晚杉枫尽人归雾雨愁送迎应鄙陋谁继楚臣讴次韵陈履常张公龙潭明经宣城宰家此百尺澜郑公不量力敢以非意干𤣥黄杂两战绛青表双蟠烈气毙彊敌仁心恻饥寒精诚祷必赴苟简求亦难萧条麦麰枯浩荡日月寛念子无吏责十日勤征鞍春蔬得雨雪少助先生槃龙不惮往来而我独宴安闭阁黙自责神交清夜阑曾元恕游龙山吕穆仲不至青春不觉老朱颜强半销磨簿领间愁客倦吟花以酒佳人休唱日衔山共知寒食明朝过且赴僧窻半日闲命驾吕安邀不至浴沂曾㸃暮方还东园岑寂东园可散愁胶胶扰扰梦神州万竿苦竹旌旗巻一部鸣蛙鼓吹収雨后月前天欲冷身闲心逺地偏幽杜门谢客恐生谤且作人间鹏鷃游与道源游西庄遇齐道人同往草堂为齐书此桑麻已零落藻荇复销沉园宅在人境嵗时伤我心强穿南埭路遥望北山岑欲与道人语跨鞍聊一寻东坡诗集註巻三东坡诗集註卷四钦定四库全书东坡诗集註巻四宋王十朋撰古蹟凤翔八观凤翔八观诗记可观者八也昔司马子长登㑹稽探禹穴不逺千里而李太白亦以七泽之观至荆州二子盖悲世悼俗自伤不见古人而欲一观其遗蹟故其勤如此凤翔当秦蜀之交士大夫之所朝夕往来此八观者又皆跬步可至而好事者有不能徧观焉故作诗以告欲观而不知者石鼓歌冬十二月歳辛丑我初从政见鲁叟旧闻石鼓今见之文字郁律蛟蛇走细观初以指画肚欲读嗟如箝在口韩公好古生已迟我今况又百年后强寻偏傍推点画时得一二遗八九我车既攻马亦同其鱼维鱮贯之柳古器纵横犹识鼎衆星错落仅名斗模煳半已似瘢胝诘曲犹能辨跟肘娟娟缺月隠云雾濯濯嘉禾秀稂莠漂流百战偶然存独立千载谁与友上追轩颉相唯诺下挹氷斯同鷇㝅忆昔周宣歌鸿鴈当时籀史变蝌蚪厌乱人方思圣贤中兴天为生耆耉东征徐虏阚虓虎北伐犬戎随指嗾象胥杂沓贡狼鹿方召联翩赐圭卣遂因鼓鼙思将帅岂为考击烦蒙瞍何人作颂比崧髙万古斯文齐岣嵝勲劳至大不矜伐文武未远犹忠厚欲寻年岁无甲乙岂有名字记谁某自从周衰更七国竟使秦人有九有扫除诗书诵法律投弃俎豆陈鞭杻当年何人佐祖龙上蔡公子牵黄狗登山刻石颂功烈后者无继前无偶皆云皇帝廵四国烹灭彊暴救黔首六经既已委灰尘此鼓亦当遭击掊传闻九鼎沦泗上欲使万夫沈水取暴君纵欲穷人力神物义不污秦垢是时石鼓何处避无乃天工令鬼守兴亡百变物自闲富贵一朝名不朽细思物理坐叹息人生安得如汝夀诅楚文峥嵘开元寺髣髴祈年观旧筑扫成空古碑埋不烂诅书虽可读字法嗟久换词云秦嗣王敢使祝用瓒先君穆公世与楚约相捍质之于巫咸万叶期不叛今其后嗣王乃敢搆多难刳胎杀无罪亲族遭圉绊计其所称诉何啻桀纣乱吾闻古秦俗面诈背不汗岂惟公子卭社鬼亦遭谩辽哉千载后发我笑一粲王维呉道子画何处访吴画普门与开元开元有东塔摩诘留手痕吾观画品中莫如二子尊道子实雄放浩如海波翻当其下手风雨快笔所未到气已吞亭亭双林间彩晕扶桑暾中有至人谈寂灭悟者悲涕迷者手自扪蛮君鬼伯千万万相排竞进头如鼋摩诘本诗老佩芷袭芳荪今观此壁画亦若其诗清且敦祗园弟子尽鹤骨心如死灰不复温门前两丛竹雪节贯霜根交柯乱叶动无数一一皆可寻其源吴生虽妙絶犹以画工论摩诘得之于象外有如仙翮谢笼樊吾观二子皆神俊又于维也歛袵无间言维摩像唐杨恵之塑在天柱寺昔者子舆病且死其友子祀往问之跰鉴井自叹息造物将安以我为今观古塑维摩像病骨磊嵬如枯龟乃知至人外生死此身变化浮云随世人岂不硕且好身虽未病心已疲此叟神完中有恃谈笑可却千熊罴当其在时或问法俛首无言心自知至今遗像兀不语与昔未死无增亏田翁俚妇那肯顾时有野䑕衔其髭见之使人毎自失谁能与诘无言师东湖吾家蜀江上江水绿如蓝迩来走尘土意思殊不堪况当岐山下风物尤可慙有山秃如赭有水浊如泔不谓郡城东数步见湖潭入门便清奥怳如梦西南泉源从髙来随波走涵涵东去触重阜尽为湖所贪但见苍石螭开口吐清甘借汝腹中过胡为目眈眈新荷弄晩凉轻棹极幽探飘飘忘逺近偃息遗珮篸深有鱼与龟浅有螺与蚶曝晴复戏雨戢戢多于蚕浮沈无停饵倐忽遽满篮丝緍虽强致𤨏细安足戡闻昔周道兴翠凤栖孤岚飞鸣饮此水照饮弄毵毵至今多梧桐合抱如彭聃綵羽无复见上有鹯搏䳺嗟予生虽晚好古意所忱图书已漫漶犹复访侨郯巻阿诗可继此意久已含扶风古三辅政事岂汝谙聊为湖上饮一纵醉后谈门前逺行客劫劫无留骖问胡不回首无乃趂朝参予今正踈懒官长幸见函不辞日游再行恐岁满三暮归仍倒载钟鼓已韽韽真兴寺阁山川与城郭漠漠同一形市人与鸦鹊浩浩同一声此阁㡬何髙何人之所营侧身送落日引手攀飞星当年王中令斫木南山頳写真留阁下铁面眼有稜身长八九尺与阁两峥嵘古人虽暴恣作事今世惊登者尚呀喘作者何以胜曷不观此阁其人勇且英李氏园朝游北城东回首见脩竹下有朱门家破墻围古屋举鞭叩其戸幽响答空谷入门所见伙十步九移目异花兼四方野鸟喧百族其西引溪水活活转墻曲东注入深林林深忩戸绿水光兼竹净时有独立鹄林中百尺松嵗久苍鳞蹙岂惟此地少意恐闗中独小桥过南浦夹道多乔木隠如城百雉挺若舟千斛隂隂日光淡黯黯秋气蓄尽东为方池野鴈杂家鹜红棃惊合抱映岛孤云馥春光水溶漾雪阵风翻扑其北临长溪波声巻平陆北山卧可见苍翠间硗秃我时来周览问此谁所筑云昔李将军负险乘衰叔抽钱算间口但未㩁羮粥当时夺民田失业安敢哭谁家美园囿籍没不容赎此亭破千家欝欝城之麓将军竟何事虮蝨生刀韣何尝载美酒来此驻车毂空使后世人闻名颈犹缩我今官正闲屡至因休沐人生营居止竟为何人卜何当办一身永与清景逐秦穆公墓槖泉在城东墓在城中无百步乃知昔未有此城秦人以泉识公墓昔公生不诛孟明岂有死之日而忍用其良乃知三子殉公意亦如齐之二子从田横古人感一饭尚能杀其身今人不复见此等乃以所见疑古人古人不可望今人益可伤濠州七絶涂山川锁支祁水尚浑地埋汪罔骨应存樵苏已入黄熊庙乌鹊犹朝禹㑹村彭祖庙跨歴商周看盛衰欲将齿髪鬬龟蛇空飡云母连山尽不见蟠桃着子时逍遥台常怪刘伶死便埋岂伊忘死未忘骸乌鸢夺得与蝼蚁谁信先生无此懐观鱼台欲将同异较锱铢肝胆犹能楚越如若信万殊归一理子今知我我知鱼虞姬墓帐下佳人拭泪痕门前壮士气如云苍皇不负君王意独有虞姬与郑君四望亭頽垣破础没柴荆故老犹言短李亭敢请使君重起废落霞孤鹜换新铭浮山洞人言洞府是鳌宫升降随波与海通共坐船中那得见干坤浮水水浮空䖍州八境图八首坐看奔滩遶石楼使君髙㑹百无忧三犀窃鄙秦太守八咏聊同沈隠侯涛头寂寞打城还章贡台前暮霭寒倦客登临无限思孤云落日是长安白鹊楼前翠作堆萦云岭路若为开故人应在千山外不寄梅花逺信来朱楼深处日微明皁盖归时酒半醒薄暮渔樵人去尽碧溪青嶂遶螺亭使君那暇日参禅一望丛林一怅然成佛莫教灵运后着鞭从使祖生先却从尘外望尘中无限楼台烟雨蒙山水照人迷向背只寻孤塔认西东烟云缥缈鬰孤台积翠浮空雨半开想见之罘观海市绛宫明灭是蓬莱回峰乱嶂郁参差云外髙人世得知谁向空山弄明月山中木客解吟诗江西一首江西山水真吾邦白沙翠竹石底江舟行十里磨九泷篙声荦确相舂撞醉卧欲醒闻淙淙真欲一口吸老龎何人得隽窥鱼矼举义絶呌尺鲤双磻溪石墨突不暇黔孔席未尝煖安知渭上叟跪石留双骭一朝婴世故辛苦平多难亦欲就安眠旅人讥客懒朱亥墓昔日朱公子䧺豪不可追今来㳺故国大塜屈称儿平日轻公相千金弃若遗梁人不好事名字寄当时鲁史盗齐豹求名谁复知慎无怨世俗犹不遭仲尼王齐万秀才寓居武昌县刘郎洑正与伍洲相对伍子胥奔吴所从渡江也君家稻田冠西蜀𢷬玉扬珠三万斛塞江流柹起书楼碧瓦朱栏照山谷倾家取乐不论命散尽黄金如转烛惟余旧书一百车方舟载入荆江曲江上青山亦何有伍洲遥望刘郎薮明朝寒食当过君请杀耕牛压私酒与君饮酒细论文酒酣访古江之濆仲谋公瑾不须弔一酹波神英烈君严颜碑先主反刘璋兵意颇不义孔明古豪杰何乃为此事刘璋固庸主谁为死不二严子独何贤谈笑傲碪几国亡君已执嗟子死谁为何人刻山石使我空涕泪吁嗟断头将千古为病悸八阵碛平沙何茫茫髣髴见石蕝纵横满江上嵗嵗沙水啮孔明死已久谁复辨行列神兵非学到自古不留诀至人已心悟后世徒妄説自从汉道衰锋起尽姦杰英雄不相下祸难久连结驱民市无烟战野江流血万人睹一掷杀尽如沃雪不为久逺计草草常无法孔明最后起意欲扫羣孽﨑岖事节制隠忍久不决志大遂成迂嵗月去如瞥六师纷未整一旦英气折唯余八阵图千古壮䕫崃诸葛盐井五行水本咸安择江与井如何不相入此意谁复省人心固难足物理偶相逞犹嫌取未多井上无闲绠过巴东县不泊闻颇有莱公遗迹莱公昔未遇寂寞在巴东闻道山中树犹余手种松江山养豪俊礼数困英雄执板迎官长趋尘拜下风当年谁刺史应未识三公隆中诸葛来西国千年爱未衰今朝游故里蜀客不胜悲谁言襄阳野生此万乗师山中有遗貌矫矫龙之姿龙蟠山水秀龙去渊潭移空余蛇蜒迹使我寒涕垂渚宫渚宫寂寞依古郢楚地荒茫非故基二王台阁已卤莽何况逺问纵横时楚王猎罢击灵鼓勐士操舟张水嬉钓鱼不复数鱼鼈大鼎千石烹蛟螭当时郢人架宫殿意思妙絶般与倕飞楼百尺照湖水上有燕赵千蛾眉临风扬扬意自得长使宋玉作楚词秦兵西来取钟簴故宫禾黍秋离离千年壮观不可复今之存者盖已卑池空野迥楼阁小惟有深竹藏狐狸台中绛帐谁复见台下野鸭浮清漪绿忩朱戸春昼闭想见深屋弹朱丝腐儒亦解爱声色何用白首谈孔姬沙泉半涸草堂在破窗无纸风飔飔陈公踪迹最未逺七瑞寥落今何之百年人事知㡬变直恐荒废成空陂谁能为我访遗迹草中应有湘东碑白帝庙朔风催入崃惨惨去何之共指苍山路来朝白帝祠荒城秋草满古树野藤垂浩荡荆江逺凄凉蜀客悲迟回问风俗涕泗闵兴衰故国依然在遗民岂复知一方称警跸万乘拥旌旗逺略初吞汉雄心岂在䕫﨑岖来野庙闵黙愧当时破甑蒸山麦长歌唱竹枝荆都真壮士吴柱本经师失计虽无及图王固已竒犹余帝王号皎皎在门楣神女庙大江从西来上有千仞山江山自环拥恢诡富神姦深渊鼍鼈横巨壑蛇龙顽旌阳斩长蛟雷雨移苍湾蜀守降老蹇至今带连环纵横若无主荡逸侵人寰上帝降瑶姬来处荆巫间神仙岂在勐玉座幽且闲飘萧驾风驭弭节朝天闗倐忽廵四方不知道里艰古粧具法服䆳殿罗烟鬟百神自奔走杂沓来趋班云兴灵怪聚云㪚鬼神还茫茫夜潭净皎皎秋月弯还应摇玉珮来听水潺潺黄牛庙江边石壁髙无路上有黄牛不服箱庙前行客拜且舞击鼓吹箫屠白羊山下耕牛苦硗确两角磨崖四蹄脱青刍半束长苦饥仰看黄牛安可及颍大夫庙人情难强回天性可微感世人争曲直苦语费摇撼大夫语何柔暴主意自惨荒祠傍孤塜古隧有残坎千年惟茅焦世亦贵其胆不解此微言脱衣徒勇敢石鼻城平时战国今无在陌上征夫自不闻北客初来试新险蜀人从此送残山独穿暗月朦胧里愁渡奔河苍茫间渐入西南风景变道邉脩竹水潺潺芙蓉城世传王逈子髙与仙人周瑶英游芙蓉城元丰三年三月余始识子髙问之信然乃作此诗极其情而归之正亦变风止乎礼义之意也芙蓉城中花冥冥谁其主者石与丁珠帘玉案翡翠屏云舒霞巻千娉婷中有一人长眉青炯如微云淡踈星往来三世空鍊形竟坐误读黄庭经天门夜开飞爽灵无复白日乘云軿俗缘千劫磨不尽翠被冷落凄余馨因过缑山朝帝廷夜闻笙箫弭节听飘然而来谁使令皎如明月入牕櫺忽然而去不可执寒衾虚幌风泠泠仙宫洞房本不扃梦中同蹑凤皇翎径度万里如奔霆玉楼浮空耸亭亭天书云篆谁所铭遶楼飞步髙竛竮仙风锵然韵流铃蘧蘧形开如酒醒芳卿寄谢空丁宁一朝覆水不反缾罗巾别泪空荧荧春风花开秋叶零世间罗绮纷膻腥此生流浪随苍溟偶然相值两浮萍愿君收视观三庭勿与佳谷生蝗螟从渠一念三千龄下作人间尹与邢郿坞衣中甲厚行何惧坞里金多退足凭毕竟英雄谁得似脐脂自照不须灯昭君村昭君本楚人艳色照江水楚人不敢娶谓是汉妃子谁知去乡国万里为胡鬼人言生女作门楣昭君当时忧色衰古来人事尽如此反覆纵横安可知屈原塔楚人悲屈原千载意未歇精魂飘何在父老空哽咽至今苍江上投饭救饥渇遗风成竞渡哀叫楚山裂屈原古壮士就死意甚烈世俗安得知眷眷不忍决南賨旧属楚山上有遗塔应是奉佛人恐子就沦灭此事虽无凭此意固已切古人谁不死何必较考折声名实无穷富贵亦暂热大夫知此理所以持死节庐山五咏卢敖洞上界足官府飞仙亦何益还在此山中相逢不相识饮酒台博士雅好饮空山谁与娱莫向骊山去君王不喜儒圣灯巖石室有金丹山神不知秘何必露光芒夜半惊童穉三泉皎皎巖下泉无人还自洁不用比三星清光同一月障日峯长安不自逺蜀客苦思归莫教名障日唤作小峨眉庐山二胜余游庐山南北得十五六竒胜殆不可胜纪而懒不作诗独择其尤者作二首开元潄玉亭髙巖下赤日深谷来悲风擘开青玉崃飞出两白龙乱沫㪚霜雪古潭摇青空余流滑无声快泻双石谼我来不忍去月出飞桥东荡荡白银阙沈沈水精宫愿随琴髙生脚踏赤鯶公手持白芙蕖跳下清泠中栖贤三崃桥吾闻太山石积日穿线熘况此百雷霆万世与石鬬深行九地底险出三崃右长输不尽溪欲满无底窦跳波翻潜鱼震响落飞狖清寒入山骨草木尽坚瘦空蒙烟霭间澒洞金石奏弯弯飞桥出㶑㶑半月彀玉渊神龙近雨雹乱晴昼垂缾得清甘可嚥不可潄巫山瞿塘迤逦尽巫崃峥嵘起连峰稍可怪石色变苍翠天工运神巧渐欲作竒伟坱圠势方深结构意未遂旁观不暇瞬步步造幽䆳苍崕忽相逼絶壁凛可悸仰观八九顶俊爽凌浩气晃荡天宇髙崩腾江水沸孤超兀不让直㧞勇无畏攀缘见神宇憇坐就石位巉巉隔江波一一问庙吏遥观神女石绰约诚有以俯首见斜鬟拖霞弄脩帔人心随物变远觉含深意野老笑吾旁少年尝屡至去随猿猱上反以绳索试石笋倚孤峰突兀殊不类世人喜神怪论说惊幼穉楚赋亦虚传神仙安有是次问扫坛竹云此今尚尔翠叶纷下垂婆娑缘凤尾风来自偃仰若为神物使絶顶有三碑诘曲古篆字老人那解读偶见不能记穷探到峰背採斫黄杨子黄杨生石上坚瘦纹如绮贪心去不顾涧谷千寻缒山髙虎狼絶深入坦无忌溟蒙草树密葱蒨云霞腻石窦有洪泉甘滑如流髓终朝自灌潄冷冽清心胃浣衣挂树梢磨斧就石鼻徘徊云日晩归意念城市不到今十年衰疾筋力惫当时伐残木芽蘖已如臂忽闻老人説终日为叹喟神仙固有之难在忘势利贫贱尔何爱弃去如脱屣嗟尔若无还絶粒应不死岘山逺客来自南㳺尘昏岘首过闗无百步旷荡吞楚薮登髙忽惆怅千载意有偶所忧谁复知嗟我生苦后团团山上桧嵗嵗阅榆柳大材固已殊安得同永久可怜山前客倐忽星过霤贤愚未及分来者当自剖万山西行度连山北出临汉水汉水蹙成潭旋转山之趾禅房久已坏古甃含清泚下有仲宣栏绠刻深容指回头望西北隠隠龟背起传云古隆中万树桑柘美月炯转山曲山上见洲尾绿水带平沙盘盘如抱珥山川近且秀不到懒成耻问之安能详画地费簮箠骊山君门如天深㡬重君王如帝坐法宫人生难处是安隠何为来此骊山中复道凌云接金阙楼观隠烟横翠空林深雾暗迷八骏朝东暮西劳六龙六龙西幸峨眉栈悲风便入清华院霓裳萧㪚羽衣空麋鹿来㳺猿鹤怨我上朝元春半老满地落花无人扫羯鼓楼髙挂夕阳长生殿古生青草可怜吴楚两醯鸡筑台未就已堪悲长杨五柞汉幸免江都楼成隋自迷由来留连多䘮国宴安酖毒因奢惑三风十愆古所戒不必骊山可忘国骊山絶句三首功成虽欲善持盈可叹前王恃太平辛苦骊山山下土阿房才废又华清㡬变雕墻㡬变灰举烽指鹿事悠哉上皇不念前车戒却怨骊山是祸胎海中方士覔三山万古明知去不还咫尺秦陵是商监朝元何必苦跻攀新滩扁舟转山曲未至已先惊白浪横江起槎牙似雪城畨畨从髙来一一投涧坑大鱼不能上暴腮滩下横小鱼㪚复合瀺灂如遭烹鸬鹚不敢下飞过两翅轻白鹭夸瘦㨗挿脚还欹倾区区舟上人薄技安敢呈只应滩头庙赖此牛酒盈望夫台山头孤石逺亭亭江转船回石四屏可怜千古长如昨船去船来自不停浩浩长江赴沧海纷纷过客似浮萍谁能坐待山月出照见寒影髙伶俜阮籍啸台阮生古狂逹遯世黙无言犹余胷中气长啸独轩轩髙情遗万物不与世俗论登临偶自写激越荡干坤醒为啸所发饮为醉所昏谁能与之较乱世足自存永安宫千古陵谷变故宫安得存徘徊问耆老帷有永安门游人杂楚蜀车马晚喧喧不见重楼好谁知昔日尊吁嗟蜀先主兵败此亡魂只应法正死使公去遭燔周公庙庙在岐山西北七八里庙后百许步有泉依山涌冽异常国史所谓润德泉世乱则竭者也吾今那复夣周公尚喜秋来过故宫翠凤旧依山硉兀清泉长与世穷通至今㳺客伤离黍故国诸生咏雨蒙牛酒不来乌鸟㪚白杨无数暮号风息壤诗淮南子曰鲧堙洪水盗帝之息壤帝使祝融杀之于羽渊今荆州南门外有状若屋宇陷入地中而犹见其嵴者旁有石记云不可犯畚锸所及辄复如故又颇以致雷雨嵗大旱屡发有应予感之乃为作诗其辞曰帝息此壤以藩幽台有神司之随取而培帝勑下民无敢或开惟帝不言以雷以雨惟民知之幸帝之恕帝茫不知谁敢以告帝怒不常下土是震使民前知是役于民无是坟者谁取谁予惟其的之是以射之东坡诗集註巻四东坡诗集註卷五钦定四库全书东坡诗集註巻五宋王十朋撰咏史咏史和刘道原仲尼忧世接舆狂臧谷虽殊竟两亡吴客谩陈豪士赋桓侯初笑越人方名髙不朽终安用日饮无何计亦良独掩陈编弔兴废窗前山雨夜浪浪王莽汉家殊未识经纶入手功名事事新百尺穿成连夜井千金购得解飞人董卓公业平时劝用儒诸公何事起相图只言天下无健者岂信车中有布乎虎儿旧闻老蚌生明珠未省老兎生于莵老兎自谓月中物不骑快马骑蟾蜍蟾蜍爬沙不肯行坐令青衫垂白须于莵骏勐不类渠指挥黄熊驾黒貙丹砂紫麝不用涂眼光百步走妖狐妖狐莫夸智有余不劳摇牙咀尔徒开元遗事三首姚宋亡来事事新一官铢重万人轻朔方老将风流在不取西蕃石堡城潭里车船百倍多广陵铜器越溪罗三郎官爵如泥土争唱𢎞农得寳歌琵琶絃急衮梁州羯鼓声髙舞臂鞴破费八姨三百万大唐天子要纒头戏作贾梁道诗王凌谓贾充曰汝非贾梁道之子耶乃欲以国与人由是观之梁道之忠于魏也久矣司马景王既执凌归过梁道庙凌大唿曰我亦大魏之忠臣也及司马病见凌与梁道守而杀之二人者可谓忠义之至精贯于神明矣然梁道之灵独不能已其子充之姦至使首发成济之事此又理之不可晓者也故予戏作小诗云嵇绍似康为有子郗超叛鉴似无孙如今更恨贾梁道不杀公闾杀子元欧阳叔弼见访诵渊明事叹其絶识叔弼既去感槩不已而赋此诗渊明求县令本缘食不足束带向督邮小屈未为辱翻然赋归去岂不念穷独重以五斗米折腰营口腹云何元相国万钟不满欲胡椒铢两多安用八百斛以此杀其身何啻抵鹊玉往者不可悔吾其反自烛李白谪仙诗我居青空里君隠黄埃中声形不相弔心事难形容欲乗明月光访君开素懐天盃饮清露展翼登蓬莱佳人持玉尺度君多少才玉尺不可尽君才无时休对靣一笑语共蹑金鳌头绛宫楼阙百千仞霞衣谁与云烟浮颜阖颜阖古有道躬耕自衣食区区曾小邦不足隠明德轺轩来我门聘币继金璧出门应使者耕稼不谋国但疑误将命非敢惮行役使者反钖命戸庭空履迹薄俗徇世荣截趾履之适所重易所轻隋珠弹飞翼伊人畏照影独往就隂息鼎俎荐忠贤谁能死燔炙念彼藏皮冠安知获尧客元祐元年二月八日朝退独在起居院读汉书儒林传感申公故事作小诗一絶寂寞申公谢客时自言已见穆生机绾臧下吏明堂废又作龙钟病免归龎公襄阳龎公少检束白发不髠亦不俗世所奔趍我独弃我已有余彼不足鹿门有月树下行虎溪无风舟上宿不识当时捕鱼客但爱长康画金粟杜口如今不复言龎公为人不曲局东西有人问老翁为道明灯照华屋五言七言正儿戏三行五行亦偶尔我性不饮只解醉正如春风弄羣卉四十年来同幻事老去何须别愚智古人不住亦不灭我今不作亦不止寄语悠悠世上人浪生浪死一埃尘洗墨无池笔无冢聊尔作戏悦吾神东坡诗集註巻五东坡诗集註卷六钦定四库全书东坡诗集註巻六宋王十朋撰述懐秋懐二首苦热念西风常恐来无时及兹遂凄凛又作徂年悲蟋蟀鸣我牀黄叶投我帏窻前有栖鵩夜啸如狐狸露冷梧叶脱孤眠无安枝熠燿亦有偶髙屋飞相追定知无几见迫此清霜期物化逝不㽞我兴为嗟咨便当勤秉烛为乐戒暮迟海风东南来吹尽三日雨空堦有余滴似与幽人语念我平生欢寂寞守环堵壶浆慰作劳裹饭救寒苦今年秋应熟过从饱鸡黍嗟我独何求万里涉江浦居贫岂无食自不安畎畆念此坐达晨残灯翳复吐轼以去嵗春夏侍立迩英而秋冬之交子由相继入侍次韵絶句四首各述所懐曈曈日脚晓犹清细细槐花暖欲零坐阅诸公半廊庙时看黄色起天庭上尊初破早朝寒茗盌仍沾讲舌干陛楯诸郎空雨立故应慙悔不儒冠两鹤摧頽病不言年来相继亦乘轩误闻九奏聊飞舞可得裴回为啄吞㣲生偶脱风波地晚嵗犹存铁石心定似香山老居士世縁终浅道根深小儿小儿不识愁起坐牵我衣我欲嗔小儿老妻劝儿痴儿痴君更甚不乐愁何为还坐愧此言洗盏当我前大胜刘伶妇区区为酒钱予去杭十六年而复来㽞二年而去平生自觉出处老少粗似乐天虽才名相逺而安分寡求亦庶几焉二月六日来别南北山诸道人而下天竺惠浄师以丑石赠行作三絶句当来双鬓两青青强説重临慰别情衰发祇今无可白故应相对话前生出处依稀似乐天敢将衰老较前贤便从洛社休官去犹有闲居二十年在郡依前六百日山中不计几回来还将天竺一峰去欲把云根到处栽自笑一首子石如琢玉逺烟真削黳入我病风手𤣥云渰凄凄是中有何好而我喜欲迷既似蜡屐阮又如鍜栁嵇醉笔得天全宛宛天投蜺多谢中书君伴我此幽栖寓兴江月五首岭南气候不常吾尝云菊花开时乃重阳凉天佳月即中秋不须以日月为断也今嵗九月残暑方退既望之后月出愈迟然予尝夜起登合江楼或与客㳺丰湖入栖禅寺扣罗浮道院登逍遥堂逮晓乃归杜子美云四更山吐月残夜水明楼此殆古今絶唱也因其句作五首仍以残夜水明楼为韵一更山吐月玉塔卧㣲澜正似西湖上涌金门外看氷轮横海濶香雾入楼寒停鞭且莫上照我一杯残二更山吐月幽人方独夜可怜人与月夜夜江楼下风枝久未停露草不可借归来掩闗卧唧唧虫夜话三更山吐月栖鸟亦惊起起寻梦中游清絶正如此驱云扫衆宿俯仰迷空水幸可饮我牛不须违洗耳四更山吐月皎皎为谁明幽人赴我约坐待玉绳横野桥多断板山寺有㣲行今夕定何夕梦中游化城五更山吐月窻逈室幽幽玉钩还挂戸江练却明楼星河澹欲晓鼓角冷知秋不眠翻五咏清切变蛮讴妬佳月狂云妬佳月怒飞千里黑佳月了不嗔曽何污洁白爰有谪仙人举酒为三客今夕偶不见汎澜念风伯无烦风伯来彼也易灭没支頥少待之寒空浄无迹粲粲黄金槃独照一天碧玉绳惨无辉玉露洗秋色浩澣玻璃盏和光入胸臆使我能永延约君为莫逆夜行观星天髙夜气严列宿森就位大星光相射小星閙如沸天人不相干嗟彼本何事世俗彊指擿一一立名字南箕与北斗乃是家人器天亦岂有之无乃遂自谓迫观知何如逺想偶有似茫茫不可晓使我长叹喟有美堂暴雪游人脚底一声雷满座顽云拨不开天外黑风吹海立浙东飞雨过江来十分㶑灔金樽凸千杖敲铿羯鼓催唤取谪仙泉洒面到倾蛟室㵼琼瑰次韵章传道喜雨去年夏旱秋不雨海畔居民饮咸苦今年春暖欲生蝝地上戢戢多于土预忧一旦开两翅口吻如蜂那肯吐前时渡江入吴越布阵横空如项羽农夫拱手但垂泣人力区区固难御扑縁騣尾困牛马㗖啮衣服穿房戸坐观不救亦何心秉畀炎火传自古荷锄散掘谁敢后得米济饥还小补常山山神信英烈麾驾雷公呵电母应怜郡守老且愚欲把疮痍手摩抚山中归时风色变中路已觉商羊舞夜窻骚骚閙松竹朝畦泫泫流膏乳从来旱蝗必相资此事吾闻老农语庶将积润扫余孽收拾丰嵗还明主县前巳窖八千斛率以一升完一亩更看蚕妇过初眠未用贺客来旁午先生笔力吾所畏蹙踏鲍谢夸徐庾偶然谈笑得佳篇便恐流传成乐府陋邦一雨何足道吾君盛徳九州普中和乐职几时作试向诸生选何武雪夜独宿栢山庵晚雨纎纎变玉霙小庵髙卧有余清梦惊忽有穿牕片夜静惟闻泻竹声稍压冬瘟聊得健未濡秋旱若为耕天公用意真难㑹又作春风烂漫晴江上值雪效欧阳体限不以盐玉鹤鹭絮蝶飞舞之类为比仍不使皓白洁素等字次子由韵缩颈夜眠如冻龟雪来惟有客先知江边晓起浩无际树杪风多寒更吹青山有似少年子一夕变尽沧浪髭方知阳气在流水沙上盈尺江无澌随风颠倒纷不择下满坑谷髙陵危江空野濶落不见入戸但觉轻丝丝沾裳细看巧刻镂岂有一一天工为霍然一麾徧九野吁此权柄谁执持世间苦乐知有几今我幸免沾肤肌山夫只见压樵担岂知带酒飘歌儿天王临轩喜有麦宰相献夀嘉及时冻吟书生笔欲折夜织贫女寒无帷髙人着屐踏冷冽飘拂巾帽真仙姿野僧斫路出门去寒液满鼻清淋漓洒袍入袖湿靴底亦有执板趋堦墀舟中行客何所爱愿得猎骑当风披草中咻咻有寒兎孤隼下击千夫驰敲氷煮鹿最可乐我虽不饮强倒巵楚人自古好弋猎谁能往者我欲随纷纭旋转从满面马上操笔为赋之大雪独㽞尉氏古驿无人雪满庭有客冒雪来自北纷纷笠上巳盈寸下马登堂面苍黑苦寒有酒不能饮见之何必问相识我酌徐徐不满觥看客倒尽不流湿千门尽闭行路絶相与笑语不知夕醉中不复问姓名上马忽去横短策舶趠风吴中梅雨既过飒然清风弥旬嵗嵗如此湖人谓之舶趠风是时海舶初回云此风自海上与舶俱至云尔三旬已过梅黄雨万里初来舶趠风几处萦回度山曲一时清驶满江东惊飘蔌蔌先秋叶唤醒昏昏嗜睡翁欲作兰台快哉赋却嫌分别问雌雄江上看山船上看山如走马倐忽过去数百羣前山槎牙忽变态后岭杂沓如惊奔仰看㣲迳斜缭绕上有行人髙缥缈舟中举手欲与言孤帆南去如飞鸟百步洪二首王定国访予于彭城一日棹小舟与颜长道携盻英卿三子游泗水北上圣女山南下百步洪吹笛饮酒乘月而归余时以事不往夜着羽衣伫立于黄楼上相视而笑以谓李太白死世无此乐三百余年矣定国既去逾月余复与钱塘参寥师放舟洪下追懐曩游已为陈迹喟然而叹故作二诗一以遗参寥一以寄定国且示颜长道舒尧文请同赋云长洪斗落生跳波轻舟南下如投梭水师絶呌凫鴈起乱石一线争磋磨有如兎走鹰隼落骏马下注千丈坡断絃离柱箭脱手飞电过隙珠翻荷四山眩转风掠耳但见流沬生千涡崄中得乐虽一快何异水伯夸秋河我生乘化日夜逝坐觉一念逾新罗纷纷争夺醉梦里岂信荆棘埋铜駞觉来俯仰失千劫回视此水殊委蛇君看岸边苍石上古来蒿眼如蜂窠但应此心无所住造物虽驶如吾何回船上马各归去多言哓哓师所呵佳人未肯回秋波幼舆欲语防飞梭轻舟弄水买一笑醉中荡桨肩相摩不学长安闾里侠貂裘夜走臙脂坡独将诗句拟鲍谢涉江共採秋江荷不知诗中道何语但见两颊生㣲涡我时羽服黄楼上坐见织女初斜河归来笛声满山谷明月正照金叵罗奈何舎我入尘土扰扰毛羣欺卧駞不念空斋老病叟退食谁与同委蛇时来洪上看遗迹忍见屐齿青苔窠诗成不觉双泪下悲吟相对惟羊何欲遣佳人寄锦字夜寒手冷无人呵和子由栁湖久涸忽有水开元寺山茶旧无花今嵗盛开二首太昊祠东铁墓西一樽曽与子同携回瞻郡阁遥飞槛北望墻竿半隠堤饭豆羮藜思两鹄饮河噀水頼长蜺如今胜事无人共花下壶卢鸟劝提长明灯下石栏干长共杉松鬬嵗寒叶厚有稜犀甲健花深少态鹤头丹久陪方丈曼陀雨羞对先生苜蓿盘雪里盛开知有意明年开后更谁看西湖戏作一士千金未易偿我从陈赵两欧阳举鞭拍手笑山简祇有并州一葛强江郊惠州归善县治之北数步抵江少西有盘石小潭可以垂钓作江郊诗云江郊葱昽云水蒨绚碕岸斗入洄潭轮转先生悦之布席间燕初日下照潜鳞俯见意钓忘鱼乐此竿线优哉悠哉玩物之变舟中夜起㣲风萧萧吹菰蒲开门看雨月满湖舟人水鸟两同梦大鱼惊窜如奔狐夜深人物不相管我独形影相嬉娱暗潮生渚弔寒蚓落月挂栁看悬珠此生忽忽忧患里清境过眼能须臾鸡鸣钟动百鸟散船头击鼓还相唿六月二十七日望湖楼醉书五絶黒云飜墨未遮山白雨跳珠乱入船巻地风来忽吹散望湖楼下水如天放生鱼鼈逐人来无主荷花到处开水枕能令山俯仰风船解与月徘徊乌菱白芡不论钱乱系青菰裹緑盘忽忆尝新㑹灵观滞㽞江海得加餐献花游女木兰桡细雨斜风湿翠翘无限芳洲生杜若吴儿不识楚词招未成小隠聊中隠可得长闲胜暂闲我本无家更安往故乡无此好湖山宿望湖楼再和新月如佳人出海初弄色娟娟到湖上㶑㶑摇空碧夜凉人未寝山静闻响屐骚人故多感悲秋更憀慄君胡不相就朱墨纷黝赤我行得所嗜十日忘家宅但恨无友生诗病莫相诘君来试吟咏定作鹤头侧改罢心愈疑满纸蛟蛇黑三月二十日开园三首雪髯霜鬓语伧狞澹荡园林取次行要识将军不凡意从来祇啜小人羮西园牡钥夜沈沈尚有游人卧栁隂鹤睡觉来风露下落花飞絮满衣襟郁郁苍髯真道友丝丝红萼是乡人何时翠竹江村路送我柴门月色新吉祥寺花将落而述古不至今嵗东风巧剪裁含情只待使君来对花无信花应恨直恐明年便不开述古闻之明日即来坐上复用前韵同赋仙衣不用剪刀裁国色初含卯酒来太守问花花有语为君零落为君开东坡一絶雨洗东坡月色清市人行尽野人行莫嫌荦确坡头路自爱铿然曳杖声山村五絶竹篱茅屋趂溪斜春入山村处处花无象太平还有象孤烟起处是人家烟雨蒙蒙鸡犬声有生何处不安生但令黄犊无人佩布谷何劳也劝耕老翁七十自腰鎌慙愧春山笋蕨甜岂是闻韶解忘味尔来三月食无盐杖藜裹饭去怱怱过眼青钱转手空赢得儿童语音好一年彊半在城中窃禄忘归我自羞丰年底事汝忧愁不须更待飞鸢堕方念平生马少㳺二月二十六日雨中熟睡至晚强起出门还作此诗意思殊昏昏也卯酒困三杯午餐便一肉雨声来不断睡味清且熟昏昏觉还卧展转无由足强起出门行孤梦犹可续泥深竹鸡语村暗鸠妇哭明朝看此诗睡语应难读和李太白李太白有浔阳紫极宫感秋诗紫极宫今天庆观也道士胡洞㣲以石本示予盖其师卓玘之所刻玘有道术节义过人今亡矣太白诗云四十九年非一往不可复今予亦四十九感之次其韵玉芝一名琼田草洞微种之七八年矣云更数年可食许以遗予故并记之寄卧虚寂堂月明浸踈竹冷然洗我心欲饮不可掬流光发永叹自昔非余独行年四十九还此北窻宿缅怀卓道人白首寓医卜谪仙固远矣此士亦难复世道如奕棋变化不容覆惟应玉芝老待得蟠桃熟豆粥君不见滹沱流澌车折轴公孙仓皇奉豆粥湿薪破灶自燎衣饥寒顿解刘文叔又不见金谷敲氷草木春帐下烹煎皆美人萍虀豆粥不传法咄嗟而辨石季伦干戈未解身如寄声色相纒心已醉身心颠倒自不知更识人间有真味岂如江头千顷雪色芦茆檐出没晨烟孤地碓舂秔光似玉沙瓶煑豆软如酥我老此身无着处卖书来问东家住卧听鸡鸣粥熟时蓬头曳履君家去到颍未几公帑已竭斋厨索然戏作数句我昔在东武吏方谨新书斋空不知春客至先愁予采杞聊自诳食菊不敢余岁月今几何齿发日向疎幸此一郡老依然十年初梦饮本来空真饱竟亦虚尚有赤脚婢能烹頳尾鱼心知皆梦耳慎勿歌归与和子由次月中梳头韵夏畦流膏白雨翻北窻幽人卧羲轩风轮晓长春笋节露珠夜上秋禾根从来白发有公道始信丹经非妄言此身法报本无二他年妙絶兼形䰟黄州南山一尺雪雪尽山苍然涧谷深自暖梅花应已繁使君厌骑从车马㽞山前行歌招野叟共步青林间长松得髙䕃盘石堪醉眠祇乐听山鸟携琴写幽泉爱之欲忘返但苦世俗牵归来始觉逺明月髙峯巅无题六秩行当启区中縁更疎不贪为我宝安步当君车故国多乔木先人有敝庐誓将闲散好不着一行书纵笔白头萧散满霜风小阁藤牀寄病容报道先生春睡美道人轻打五更钟鸣泉思思君子也君子抱道且殆而时弗与民咸思之鸣泉故基堙圮殆尽眉山苏公搔首踟蹰作鸣泉思以思之鸣泉鸣泉经云而潺湲拔其毛骨者脩竹蒸为云气者霏烟山䕫莫能隠其恠野翟讵敢藏其妍茅庐萧萧昔有人焉其髙如山其清如水其心金与玉其道砥与絃执徳没世落月入地英名皎然阳曦丽天旧隠寂寂新篁娟娟思彼君子我心若悬谷鸟在上巖花炫前鸣泉鸣泉能使我宛结而华颠老人行有一老翁老无齿处处无人问年纪白髪如丝向下垂一双眸子碧如水不裹头又无履相识虽多少知巳问翁毕竟何所止笑言只在红尘里秋风猎猎行云飞老人此意无人㑹目注云归心自知黄口小儿莫相笑老人旧日曽年少浪迹常如不系舟地角天涯知自跳亦曽乐半夜传筹醉朱阁美人如花弄絃索只恨樽前明月落亦曽忧羇旅他乡迫暮秋故国日边无信息断鸿空逐水长流或安贫或安富或爵通侯封万戸一任秋霜换鬓毛本来面目长如故水有苹兮山有芝人意虽存事巳非有时却忆经游处都似茫茫春梦归迩来尤解安贫贱不为公卿强陪面皎如明月在秋潭动着依前还不见还不见可奈何空使逺人増眷恋但祇从他随物转青楼黄阁长相见若相见莫慇懃却是翁家旧主人梦中絶句楸树髙花欲插天暖风迟日共茫然落英满地君方见惆怅春光又一年絶句柴桑春晚思依依屋角鸣鸠雨欲飞昨日已收寒食火吹花风起却添衣洗儿人皆养子望聪明我被聪明悞一生惟愿孩儿愚且鲁无灾无难到公卿无题引手攀红樱红樱落如线仰首看红日红日走如箭年光与时景顷刻互衰变何当血肉身安得常强健人心苦执迷富贵忧贫贱忧色常在眉欢容不上面吾今头半白把镜非不见惟应花下盃更待他人劝古风精神洞元化白日昇髙旻俯仰凌倒景龙行逸如神半道过紫府弭节聊逡巡金牀设宝几璀璨明月珍仙者二三子眷然骨肉亲饮我霞石盃放盃恍如春遂朝玉虚上冠剑班列真无端拜失仪放弃令自新云霄难遽返下土多埃尘淮南守天庖嗟我复何人絶句二首峩峩叠石立何孤頼有萧萧翠竹俱日暮无人鸥鸟散空㽞逺水伴寒芦漠漠秋髙露气清新蒲倚石近溪生夜来雨后西风急静向窻前似有声絶句三首松栢萧森溪水南道人只作两团庵市区收罢豚鱼税来与弥陀共一龛此身分付一蒲团静对萧萧竹数竿偶为老僧煎茗粥自携修绠汲清泉天风吹月入䦨干乌鹊无声夜向䦨织女明星来枕上乃知身不在人间杂诗昔日双鵶照浅眉如今婀娜緑云垂蓬莱老守明朝去肠断帘间蟋蟀悲虚飘飘三首虚飘飘画檐蛛结网银汉鹊成桥尘渍雨桐叶霜飞风栁条露凝残㸃见红日星曳余光横碧霄虚飘飘比浮名利犹坚牢虚飘飘花飞不到地虹起谩成桥入梦云千叠游空丝万条蜃楼百尺横苍海鴈字一行书绛霄虚飘飘比人身世犹坚牢虚飘飘风寒吹絮浪春水暖氷桥势缓垂线声干叶下条雨中沤㸃随流水风里綵云横碧霄虚飘飘比时富贵犹坚牢古意儿曹鞭笞学官府翁怜儿痴旁笑侮翁出坐曹鞭复呵贤于羣儿能几何儿曹鞭人以为戏公怒鞭人血流地等为戏剧谁复先我年为翁儿更贤第五桥白露凄风洗瘴烟梦回相对两凄然雀罗廷尉非当日鸠杖先生愈少年世事饱谙思缩手主恩未报耻归田谁怜第五桥东水独照台州老郑䖍雷州八首白髪坐钩党南迁濒海州灌园以煳口身自杂苍头篱落秋暑中碧花蔓牵牛谁知把锄人旧日东陵侯荔子无几何黄柑遽如许迁臣不惜日恣意移寒暑层巢俯云木信美非吾土草芳自有时鶗鴂何闗汝下居近流水小巢依岭岑终日数椽闲但闻鸟遗音炉香入幽梦海月明孤斟鹪鹩一枝足所恨非故林培塿无松栢驾言此焉㳺读书与意㑹却扫可忘忧尺蠖以时屈其伸亦非求得归良不恶未归且淹㽞粤岭风俗殊有疾时勿药束带趍房祀用史巫纷若絃歌荐茧栗奴至洽觞酌呻吟殊未央更把鸡骨灼粤女市无常所至輙成区一日三四迁处处售鰕鱼青裙脚不韤臭味猿与狙孰云风土恶白洲生緑珠海康腊已酉不论冬孟仲杀牛挝鼓祭城郭为倾动虽非尧颁厯自我先人用苦笑荆楚人嘉平腊云梦旧时日南郡野女出成羣此去尚应逺东风已如云蚩氓託丝布相就通慇懃可怜秋胡子不遇卓文君山陂陀行山坡陁兮下属江势崖絶兮㳺波所荡如頽墻松茀律兮百尺傍拔此惊葛藟之上不见日兮下可依吾曳杖兮吾僮亦吾之书随藐余望兮水中泜颀然而长者黄冠而羽衣澣頥坦腹盘石箕坐兮山亦有趾安不危四无人兮可忘饥仙人偓佺自言其居瑶之圃一日一夜飞相往来不可数使其开口言兮岂惟河汉无惊极余心黙不言兮蹇昭氏之不鼓琴憺将山河与日月长在若有人兮梦中仇池我归路此非小有兮噫乎何以乐此而不去昔余㳺于葛天兮身非陶氏犹与偕乘渺茫良未果兮仆夫悲余马懐聊逍遥兮容与晞余发兮兰之渚余论世兮千载一人犹并时余行诘曲兮欲知余者稀峨峨洋洋余方乐兮譬余系舟于水鱼潜鸟举亦不知何必每念輙得应余若响坐有如此兮人子期东坡诗集註巻六东坡诗集註卷七钦定四库全书东坡诗集註卷七宋王十朋撰书事河复熈宁十年秋河决澶渊注鉅野入淮泗自澶魏以北皆絶流而齐楚大被其害彭门城下水二丈八尺七十余日不退吏民疲于守御十月十三日澶州大风终日既止而河流一支已复故道闻之喜甚庶㡬可塞乎乃作河复诗歌之道路以致民愿而迎神休盖守土者之志也君不见西汉元光元封间河决瓠子二十年鉅野东倾淮泗满楚人恣食黄河鳣万里沙回封禅罢初遣越巫沈白马河公未许人力穷薪刍万计随流下吾君仁圣如帝尧百神受职河神骄帝遣风师下约束北流夜起澶州桥东风吹冻收微渌神功不用淇园竹楚人种麦满河淤仰看浮槎栖古木庚辰岁人日作诗闻黄河已复故流老臣旧数论此今斯言乃验老去仍栖隔海村梦中时见作诗孙天涯已惯经人日归路犹欣过鬼门三䇿已应思贾让孤忠终未赦虞翻典衣剰买河源米屈指新篘作上元不用长愁挂月村㯽榔生子竹生孙新巢语燕还窥砚旧雨来人不到门春水芦根看鹤立夕阳枫叶见鵶翻此生念念随泡影莫认家山作本元江涨用过韵草木生故墟牛羊满空渎春江围草市夜浪浮竹屋已连涨海白尚带霍山绿坎离更休王鱼鼈横陵陆得非崑崙囚欲报陆浑衂行看北风竞来救南国蹙长驱连山烧一扫含沙毒孤吟愍造化何时停倚伏当怜氷旱氓不作舟车蓄江流傥席巻社酒期茆缩连雨涨江二首越井冈头云出山䍧柯江上水如天牀牀避漏幽人屋浦浦移家蜑子船龙巻鱼鰕并雨落人随鸡犬上墻眠只应楼下平堦水长记先生过岭年急雨萧萧作晩凉卧闻榕叶响长廊微明灯火耿残夣半湿帘帷浥旧香髙浪隠牀吹瓮盎闇风惊树摆琳琅先生不出晴无用留向空堦滴夜长顷年杨康功使高丽还奏乞立海庙板桥仆嫌其地湫隘移书使迁之文登因古庙而新之杨竟不从不知定国何从见此书作诗称道不已仆复不记其云何也次韵答之退之仙人也游戏于斯文谈笑出伟竒鼓舞南海神顷年三韩使㡬为蛟鳄吞归来筑祠宇要使百贾奔我欲迁其庙下数浮空羣移书竟不从信非磊落人公胡为拳拳系此空中云作诗颂其美何异刻劒痕我今已括囊象在六四坤两桥惠州之东江溪合流有桥多废坏以小舟渡罗浮道士邓守安始作浮桥以四十舟为二十舫铁锁石钉随水涨落榜曰东新桥州西丰湖上有长桥屡作屡坏栖禅院僧希固筑进西岸为飞阁九间尽用石盐水坚若铁石榜曰西新桥皆以绍圣三年毕工作二诗落之羣鲸贯铁索背负横空霓首摇飜雪江尾挿崩云谿机牙任信缩涨落随髙低辘轳巻巨索青蛟挂长堤犇舟免狂触脱筏防撞挤一桥何足云讙传满东西父老有不识喜笑争攀跻鱼龙亦惊逃雷电生马蹏嗟此病涉久公私困留稽姦民食此险出没如凫鹥似卖失船壶如去登楼梯不知百年来㡬人陨沙泥岂知涛澜上安若堂与闺往来无晨夜醉病休扶携使君饮我言妙割无牛鸡不云二子劳叹我捐腰犀我亦夀使君一言听扶藜常当修未坏勿使后噬脐昔桥本千柱挂湖如断霓浮梁䧟积淖破板随奔溪笑看逺岸没坐觉孤城低聊因三农隙稍进百步堤炎州无坚石潦水轻推挤千年谁在者铁柱罗浮西独有石盐木白蚁不敢跻似开铜驼峯如凿铁马蹏岌岌类鞭石山川非㑹稽嗟我久阁笔不书纸尾鹥萧然无尺箠欲构飞空梯百夫下一杙椓此百尺泥探囊赖故侯寳钱出金闺父老喜云集箪壶无空携三日饮不㪚杀尽西村鸡似闻百岁前海近湖有犀那知陵谷变枯渎生茭藜后来忽忘今冬涉水过脐李公择求黄鹤楼诗因记旧所闻于冯当世者黄鹤楼前月满川抱闗老卒饥不眠夜闻三人笑语言羽衣着屐响空山非鬼非人意其仙石扉三扣声清圆洞中铿鈜落门关缥缈人石如飞烟鸡鸣月落风驭还迎拜稽首愿执鞭汝非其人骨腥膻黄金乞得重莫肩持归包裹弊席氊夜穿茆屋光射天里闾来观已变迁似石非石鈆非鈆或取而有衆忿喧讼归有司今㡬年无功暴得喜欲颠神人戏汝真可怜愿君为考然不然此语可信冯公传监试呈诸试官我本山中人寒苦盗寸廪文词虽少作勉强非天禀既得旋废忘懒惰今十稔麻衣如再着墨水真可饮毎闻科诏下白汗如流沈此邦东南㑹多士敢题品刍荛尽兰荪香不数葵荏贫家见珠贝眩晃自难审缅怀嘉祐初文格变已甚千金碎全璧百衲收寸锦调和椒桂酽咀嚼沙砾碜广眉成半额学步归踔踸维时老宗伯气压羣儿凛蛟龙不世出鱼鲔初惊淰至音久乃信知味犹食椹至令天下士微管㡬左袵谓当千载后石室祠髙朕尔来又一变此学初谁谂权衡破旧法刍豢笑凡餁髙言追卫乐篆刻鄙曹沈先生周孔出弟子渊骞寝却顾老钝躯顽朴谢䥴锓诸君况才杰容我懒且噤聊欲废书眠秋涛舂午枕试院煎茶蟹眼已过鱼眼生飕飕欲作松风鸣䝉茸出磨细珠落眩转遶瓯飞雪轻银缾泻汤夸第二未识古人煎水意君不见昔时李生好客手自煎贵从活火发新泉又不见今时潞公煎茶学西蜀定州花瓷琢红玉我今贫病常苦饥分无盃盌捧蛾眉且学公家作茗饮塼炉石铫行相随不用撑肠拄腹文字五千卷但愿一瓯常及睡足日髙时催试官考较戏作八月十五夜月色随处好不择茅檐与市楼况我官居似蓬岛凤咮堂前野橘香劒潭桥畔秋荷老八月十八潮壮观天下无鵾鹏水击三千里组练长驱十万夫红旗青盖互明灭黑沙白浪相吞屠人生㑹合古难必此景此行那两得愿君闻此添蜡烛门外白袍如立鹄八月十七复登望海楼自和前篇是日牓出与试官五人复留五首楼上烟云怪不来楼前飞纸落成堆非闗文字须重看却被江山未放回眼昏烛暗细行斜考閲精彊外已夸明日失杯君莫怪早知安足不成蛇乱山遮晓拥千层睡美初凉撼不譍昨夜酒行君屡叹定知归梦到吴兴天台桂子为谁香倦听空阶夜㸃凉赖有明朝看潮在万人空巷鬬新粧秋花不见眼花红身在孤舟兀兀中细雨作寒知有意未教金菊出蒿蓬宋叔达家听琵琶数絃已品龙香拨半面犹遮凤尾槽新曲翻从玉连锁旧声终爱郁轮袍梦回只记归舟字赋罢双垂紫锦绦何异乌孙送公主碧天无际鴈行髙欵塞来享蠢尔氐羌国天诛亦久稽既能知面内不复议征西斥候销烽火边城息鼓鼙输忠修贡职弃过为黔黎雪满流沙静云沈太白低巍巍二圣治盛德古难齐观开西湖次吴左丞韵伟人谋议不求多事定纷纷自唯阿尽放龟鱼还绿浦肯容萧苇障前坡一朝美事谁能絶百尺苍崖尚可磨天上列星当亦喜月明时下浴清波闻洮西㨗报汉家将军一丈佛诏赐天池八尺龙露布朝驰玉闗塞捷书夜到甘泉宫似闻指挥筑上郡已觉谈笑无西戎牧臣不见天颜喜但惊草木放春容已未十月十五日狱中恭闻太皇太后不豫有赦作诗庭栢隂隂画掩门乌知有赦闹黄昏汉宫自种三生福楚客还招九死魂纵有锄犂及田畆已无面目见丘园只应圣主如尧舜犹许先生作正言听僧昭素琴温和无攫醳至平无按抑不知微妙声䆒竟从何出㪚我不平气洗我不和心此心知有在尚复此微吟听贤师琴大絃春温和且平小絃亷折亮以清平生未识宫与角但闻牛鸣盎中雉登木门前剥喙谁叩门山僧未闲君勿嗔归家且覔千斛水净洗从前筝笛耳润州甘露寺弹筝多景楼上弹神曲欲断哀絃再三促江妃出听雾雨愁白浪翻空动浮玉唤取吾家双凤槽遣作三崃孤猿号与君合奏芳春调啄木飞来霜树杪陌上花三首游九仙山闻里中儿歌陌上花吴越王妃毎嵗春必归临安王以书遗妃曰陌上花开可缓缓归矣吴人用其语为歌含思宛转听之凄然而其词鄙野为易之云陌上花开蝴蝶飞江山犹是昔人非遗民㡬度垂垂老游女长歌缓缓归陌上山花无数开路人争看翠軿来若为留得堂堂去且更从教缓缓回生前富贵草头露身后风流陌上花且作迟迟君去鲁独歌缓缓妾回家刁景纯赏瑞香花忆先朝侍宴次韵上苑夭桃自作行刘郎去后㡬回芳厌从年少追新赏闲对宫花识旧香欲赠佳人非泛洧好纫幽佩弔沈湘鹤林神女无消息为问何年返帝乡九月十五日观月听琴西湖示坐客白露下衆草碧空巻微云孤光为谁来似为我与君水天浮四座河汉落酒樽使我氷雪肠不受麴蘖薫尚恨琴有絃出鱼乱湖纹哀弹本旧曲妙耳非昔闻良时失俯仰此见宁朝昏悬知一生中道眼无由浑听武道士弹贺若清风终日自开帘凉月今宵肯挂檐琴里若能知贺若诗中定合爱陶濳舟中听大人弹琴弹琴江浦夜漏永歛衽窃听独激昂风松瀑布已清絶更爱玉珮声琅珰自从郑卫乱雅乐古器残破世已忘千年寥落独琴在有如老仙不死阅兴亡世人不容独反古强以新曲求铿锵微音淡弄忽变转数声浮胞如笙簧无情枯木今尚尔何况古意堕渺茫江空月岀人响絶夜阑更请弹文王次韵子由弹琴琴上遗声久不弹琴中古意本长存苦心欲记常迷旧信指如归自着痕应有仙人依树听空教瘦鹤舞风鶱谁知千里溪堂夜时引惊猿撼竹轩祥符寺九曲观灯纱笼擎烛迎门入银叶烧香见客邀金鼎转丹光吐夜寳珠穿蚁闹连宵波翻熖里元相激鱼舞汤中不畏焦明日酒醒空想像清吟半逐梦魂销次韵颕叔观灯安西老守是禅僧到处应燃无尽灯永夜出游从万骑诸羌入看拥千层便因行乐令投甲不用防秋更打氷振旅归来还侍燕十分宣劝恐难胜闻钱道士与越守钱穆父饮酒送二壶龙根为脯玉为浆下界寒酸亦谩尝一纸鹅经逸少醉他年鹏赋谪仙狂金丹自足留衰鬓苦泪何须㸃别肠吴越旧邦遗泽在定应符竹付诸郎次韵濳师放鱼法师説法临泗水无数天花随麈尾劝将净业种西方莫待梦中唿起起哀哉若鱼竟坐口逺愧知㡬穆生醴况逢孟简对卢仝不怕校人欺子美疲民尚作鱼尾赤数罟未除吾颡泚法师自有衣中珠不用辛苦泥沙底西湖秋涸东池鱼窘甚因㑹客唿网师迁之西池为一笑之乐夜归被酒不能寝戏作放鱼东池浮萍半粘块裂碧跳青出鱼背西池秋水尚涵空舞濶摇深吹荇带吾僚有意为迁居老守纵馋那忍脍纵横争看银刀出瀺灂初惊玉花碎但愁数罟损鳞鬛未信长堤隔涛瀬濊濊发发须臾间圉圉洋洋寻丈外安知中无蛟龙种尚恐或有风云㑹明年春水涨西湖好去相忘渺淮海复次放鱼前韵答赵承议陈教授扰扰万生同大块枪榆不羡培风背青丘已吞云梦芥黄河复遶天门带尝讥韩子隘且陋一饱鲸鱼何足脍东坡也是可怜人披抉泥沙收细碎誓将归休八节滩又欲往钓七里濑正似此鱼逃网中未与造物游数外且将新句调二子湖上秋髙风月㑹为君更唤木肠儿脚扣两舷歌小海次韵曽子开从驾二首街槐绿闇雨初匀瑞雾香风满后尘清庙幸同观济济丰年喜复接陈陈雍容已餍天庖赐俯伏初尝贡茗新辇路归来闻好语共惊尧颡类髙辛入仗魂惊愧草莱一声清跸九门开晖晖日傍金舆转习习风从玉宇来流落生还真一芥周章危立近三槐道傍傥有山中旧问我收身早晩回再和眼花错莫鬓霜匀病马羸驺只自尘奉引拾遗叨侍从思归少傅羡朱陈衰年壮观空惊目崄韵清诗苦鬬新最后数篇君莫厌𢷬残椒桂有余辛忆观苍海过东莱日照三山迤逦开桂观飞楼凌雾起仙幢寳葢拂天来不闻宫漏催晨箭但觉檐隂转古槐供奉清班非老处㑹稽何日乞方回司竹监烧苇园因召都廵检柴贻朂左藏以其徒㑹猎园下官园刈苇岁留槎深冬放火如红霞枯槎烧尽有根在春雨一洗皆萌芽黄狐老兎最狡捷卖侮百兽常矜夸年年此厄竟不悟但爱䝉密争来家风回熖巻毛尾热欲出已被苍鹰遮野人来言此最乐徒手晓出归满车廵边将军在近邑唿来飒飒从矛义戍兵久闲可小试战鼓虽冻犹堪挝雄心欲搏南涧虎阵势颇学常山蛇霜干火烈声爆野飞走无路号且呀迎人截来砉逢箭避犬逸去穷投罝击鲜走马殊未厌但恐落日催栖鵶弊旗仆鼔坐数获鞍挂雉兎肩分麚主人置酒聚狂客纷纷醉语晩更譁燎毛燔肉不暇割饮啖直欲追羲娲青丘云梦古所咤与此何啻百倍加苦遭諌疏説夷羿又被赋客嘲淫奢岂如闲官走山邑放旷不与趋朝衙农工已毕嵗云暮车骑虽少賔殊佳酒酣上马去不告猎猎霜风吹㡌斜和梅戸曹㑹猎铁沟山西从古説三明谁信儒冠也捍城竿上鲸鲵犹未掩草中狐兎不须惊东州赵叟饮无敌南国梅仙诗有声不向如臯闲射雉归来何以得卿卿祭常山回小猎青盖前头㸃皂旗黄茆冈下出长围弄风骄马跑空立趂兎苍鹰掠地飞回望白云生翠巘归来红叶满征衣圣朝若用西凉簿白羽犹能效一挥人日猎城南㑹者十人以身轻一鸟过枪急万人唿为韵轼分得鸟字儿童笑使君忧愠长悄悄谁拈白接䍦令跨金騕䮍东风吹湿雪手冷怯清晓忽发两鸣髇相趂飞蝱小放弓一长啸目送孤鸿矫吟诗忘鞭辔不语头自掉归来仍脱粟盐豉煑芹蓼何似雷将军两眼霜鹘皎黑头已为将百战意未了马上倒银缾得兎不暇燎少年负竒志蹭蹬百忧绕回首英雄人老死亦不少青春还一梦余年真过鸟莫上唿鹰台平生笑刘表将官雷胜得过字代作胡骑入回中急烽连夜过短刀穿虏阵溅血貂裘涴一来辇毂下愁闷惟欲卧今朝从公猎稍觉天宇大一双铁丝箭未发毛先唾射杀雪毛狐腰间余一箇有言郡东北荆山下可以沟畎积水因与吴正字王戸曹同往相视以地多乱石不果还游圣女山山有石室如墓而无棺椁或云宋司马桓魋墓二子有诗次其韵二首侧手区区未易遮奔流一瞬巻千家共疑智伯初围赵犹有张汤欲漕斜已坐迂踈来此地分将劳苦送生涯使君下䇿真堪笑隠隠惊雷响踏车茫茫清泗遶孤岑归路相将得暂临试看芒鞋穿荦确更燃松炬照幽深纵令司马能鑱石㑹有中郎解摸金强写苍崖留嵗月他年谁识此时心起伏龙行徐州城东二十里有石潭父老云与泗水通増损清浊相应不差时有河鱼出焉元丰元年春旱或云置虎头潭中可以致雷雨用其説作起伏龙行何年白竹千钧弩射杀南山雪毛虎至今颅骨带霜牙尚作四海毛虫祖东方久旱千里赤三月行人口生土碧潭近在古城东神物所蟠谁敢侮上欹苍石拥巖窦下应清河通水府眼光作电走金蛇鼻息为云擢烟缕当年负图传帝命左右羲轩诏神禹尔来懐寳但贪眠满腹雷霆瘖不吐赤龙白虎战明日倒巻黄河作飞雨嗟吾岂乐鬬两雄有事径须烦一怒李委吹笛元符五年十二月十九日东坡生日也置酒赤壁矶下踞髙峰俯鹊巢酒酣笛声起于江上客有郭石二生颇知音谓坡曰笛声有新意非俗工也使人问之则进士李委闻坡生日作新曲曰鹤南飞以献唿之使前则青巾紫裘要笛而已既奏新曲又快作数弄嘹然有穿云裂石之声坐客皆引满醉倒委袖出嘉纸一幅曰吾无求于公得一絶句足矣坡笑而从之山头孤鹤向南飞载我南逰到九嶷下界何人也吹笛可怜时复犯龟兹夜直秘阁呈王敏甫蓬瀛宫阙隔埃氛帝乐天香似许闻瓦弄寒蝉鸳卧月楼生晴霭凤盘云共谁交臂论今古只有闲心对此君大隠本来无境界北山猿鹤谩移文余自城中还道中云气自山中来如羣马奔突以手掇开笼收其中归家云盈笼开而放之作攓云篇物役㑹有时星言从高驾道逢南山雪歘吸如电过竟谁使令之衮衮从空下龙移相排拶凤舞或頽亚㪚为东郊雾冻作枯树稼或飞入吾车偪仄入肘胯抟取置笥中提携反茅舍开缄乃放之掣去仍变化云予汝归山无使达官怕鸦种麦行霜林老鸦闲无用畦东拾麦畦西种畦西种得青猗猗畦东已作牛尾稀明年麦熟芒攒槊农夫未食鸦先啄徐行俛仰若自矜鼓翅跳踉上牛角忆昔舜耕歴山鸟为耘如今老鸦种麦更辛勤农夫罗拜鸦飞起劝农使者来行水吴中田妇叹今年粳稻熟苦迟庶见霜风来㡬时霜风来时雨如泻杷头出菌鎌生衣眼枯泪尽雨不尽忍见黄穗卧青泥茅苫一月陇上宿天晴获稻随车归汗流肩頳载入市价贱乞与如糟粞卖牛纳税折屋炊虑浅不及明年饥官今要钱不要米西北万里招羌儿龚黄满朝人更苦不如却作河伯妇臂痛谒告作三絶句示四君子公退清闲如致仕酒余欢适似还乡不妨更有安心病卧看萦帘一炷香心有何求遣病安年来古井不生澜秪愁戏瓦闲童子却作泠泠一水看小阁低窗卧晏温了然非黙亦非言维摩示病吾真病谁识东坡不二门客位假寐谒入不得去兀坐如枯株岂惟主忘客今我亦忘吾同僚不解事愠色见髯须虽无性命忧且复忍须叟富阳妙庭观董双成故宅发地得丹鼎覆以铜盘承以琉璃盆盆既破碎丹亦为人争夺持去今独盘鼎在耳二首人去山空鹤不归丹亡鼎在世徒悲可怜九转功成后却把飞昇乞肉芝琉璃击碎走金丹无复神光发旧坛时有世人来䑛鼎欲随鸡犬事刘安读孟郊诗二首夜读孟郊诗细字如牛毛寒灯照昏花佳处时一遭孤芳擢荒秽苦语余诗骚水清石凿凿湍激不受篙初如食小鱼所得不偿劳又似煑彭竟日嚼空螯要当鬬僧清未足当韩豪人生如朝露日夜火销膏何苦将两耳听此寒虫号不如且置之饮我玉巵醪我憎孟郊诗复作孟郊语饥肠自鸣唤空壁转饥䑕诗从肺腑出出辄愁肺腑有如黄河鱼出膏以自煑尚爱铜斗歌鄙俚颇近古桃弓射鸭罢独速短簔舞不忧踏船飜踏浪不踏土吴姬霜雪白赤脚浣白纻嫁与踏浪儿不识离别苦歌君江湖曲感我长羇旅云龙山观烧得云字丁女真水妃寒山便火耘陨霜知已杀坯户听初焚束緼方熠燿敲石俄氤氲落点甘泉烽横烟楚塞氛穷蛇上乔木潜蛟蹑浮云惊飞堕伤鴈狂走迷痴麏谷蛰起蜩燕山妖窜䕫羵野竹爆哀声幽桂飘寃芬悲同秋照蠏快若夏燎蚊火牛入烟垒燧象奔吴军崩腾井陉口万马皆朱幩摇曵骊山隂诸姨烂红裙方随长风巻忽值絶涧分我本山中人习见匪独闻偶从二三子来访张隐君君家亦何有物象移朝曛把酒看飞烬空庭落缤纷行观农事起畦壠如缬纹细雨发春颕严霜倒秋蕡始知一炬力洗尽狐兎羣观张师正所蓄辰砂将军结发战蛮溪箧有殊珍胜象犀漫説玉牀分箭镞何曽金鼎识刀圭近闻勐士收丹穴欲助君王铸䮍蹄多少空巖人不见自随初日吐虹霓是日偶至野人汪氏之居有神降于其室自称天人李全字德通善篆字用笔竒妙而字不可识云天篆也与予言有所㑹者复作一篇仍用前韵酒渇思茶谒扣门那知竹里是仙村已闻龟筴通神语更看龙蛇落笔痕色瘁形枯应笑屈道存目击岂非温归来独扫空斋卧犹恐微言入梦魂鱼蛮子江淮水为田舟楫为室居鱼鰕以为粮不耕自有余异哉鱼蛮子本非左衽徒连排入江住竹瓦三尺庐于焉长子孙戚施且侏儒擘水取鲂鲤易如拾诸涂破釡不着盐雪鳞芼青𬞞一饱便甘寝何异獭与狙人间行路难踏地出赋租不如渔蛮子驾浪浮空虚空虚未可知㑹当算舟车蛮子叩头泣勿语桑大夫闻子由为郡僚所捃恐当去官少学不为身宿志固有在虽然敢自必用舍置度外天初若相我发迹造宏大岂敢负所付捐躯欲投㑹宁知事大缪举步得狼狈我已无何言堕甑难追悔子虽仅自免鸡肋安足赖低回畏罪罟黾勉敢言退若人疑或使为子得微罪时哉归去来共抱东坡耒登州海市予闻登州海市旧矣父老云尝出于春夏今嵗晩不复见矣予到官五日而去以不见为恨祷于海神广德王之庙明日见焉乃作此诗东方云海空复空羣仙出没空明中荡摇浮世生万象岂有贝阙藏珠宫心知所见皆幻影敢以耳目烦神工嵗寒水冷天地闭为我起蛰鞭鱼龙重楼翠阜出霜晓异事惊倒百嵗翁人间所得容力取世外无物谁为雄率然有请不我拒信我人厄非天穷潮阳太守南迁归喜见石廪堆祝融自言正直动山鬼岂知造物哀龙钟信眉一笑岂易得神之报汝亦已丰斜阳万里孤岛没但见碧海磨青铜新诗绮语亦安用相与变灭随东风夜直玉堂携李之仪端叔诗百余篇读至夜半书其后玉堂清冷不成眠伴直难唿孟浩然暂借好诗消永夜毎逢佳处辄参禅愁侵研滴初含冻喜入灯花欲鬬妍寄语君家小儿子他时此句一时编病中夜读朱博士诗病眼乱灯火细书数尘沙君诗如秋露洗我空中花古语多妙寄可识不可夸巧笑在頩颊哀音余掺挝曽坑一掬春紫饼供千家悬知贵公子醉眼无真茶﨑岖烂石上得此一寸芽缄封勿浪出汤老客未嘉刘丑厮诗刘生望都民病羸寄空窰有子曰丑厮十二行操瓢墦间得余粒雪中拾堕樵饥饱共生死水火同焚漂病翁恃一褐度此积雪宵哀哉二暴客掣去如饥鸮翁既死于寒客亦易此貂﨑岖走亭长不惮雪径遥我仇祝与宛物色同遮邀行路为出涕二贼竟就枭譊譊诉我庭慷慨惊吾僚曰此可名寄追配郴之荛恨我非柳子击节为我謡官赐二万钱无家可归娇为媾他日妇婉然初垂髫洗沐作小吏裹头东其腰笔研耕学苑戈矛战天骄壮士随尔好忠孝福可徼相国有折脇封侯或吹箫人事岂易料无轻比僬侥闻子由瘦五日一见花猪肉十日一遇黄鸡粥土人顿顿食藷芋荐以熏䑕烧蝙蝠旧闻蜜唧尝呕吐稍近虾蟇缘习俗十年京国厌肥羜日日花压红玉从来此腹负将军今者固宜安脱粟人言天下无正味即且未遽贤麋鹿海康别驾复何为㡌寛带落惊僮仆相看㑹作两臞仙还乡定可骑黄鹄籴米籴米买束薪百物资之市不缘耕樵得饱食殊少味再拜请邦君愿受一㕓地知非笑昨梦食力免内愧春秧㡬时花夏稗忽已穟怅然抚耒耜谁复识此意次韵子由浴罢理发千梳净风晞胜汤沐闭息万窍通雾㪚名干浴頽然语黙䘮静见天地复时令具薪水漫欲濯腰腹陶匠不可求盆斛何由足老鸡卧粪土振羽双瞑目倦马𩥇风沙奋鬛一喷玉垢净各殊性快惬聊自沃云母透蜀纱琉璃莹蕲竹稍能梦中觉渐使生处熟楞严在牀头妙偈时仰读返流归照性独立遗所瞩未知仰山禅已就季主卜安心㑹自得助长毋相督予以事系御史台狱狱吏稍见侵自度不能堪死狱中不得一别子由故作二诗授狱卒梁成以遗子由圣主如天万物春小臣愚暗自亡身百年未满先偿债十口无归更累人是处青山可埋骨他年夜雨独伤神与君世世为兄弟又结来生未了因栢台霜气夜凄凄风动琅珰月向低梦遶云山心似鹿魂飞汤火命如鸡眼中犀角真吾子身后牛衣愧老妻百嵗神游定何处桐乡知葬浙江西十二月二十八日䝉恩责授检校水部员外郎黄州团练副使复用前韵百日归期恰及春余年乐事最闗身出门便旋风吹面走马聮翩鹊啅人却对酒盃浑是梦试拈诗笔已如神此灾何必深追咎窃禄从来岂有因平生文字为吾累此去声名不厌低塞上纵归他日马城东不鬬少年鸡休官彭泽贫无酒隠几维摩病有妻堪笑睢阳老从事为予投檄向江西出局偶书急景归来早穷隂晚不开倾杯不能饮待得卯君来病后醉中病为兀兀安身物酒作蓬蓬入脑声堪笑钱塘十万戸官家付与老书生元丰七年有诏京东淮南筑髙丽亭馆密海二州骚然有逃亡者明年轼过之叹其壮丽留一絶云檐楹飞舞垣墻外桑柘萧条斤斧余尽赐昆邪作奴婢不知偿得此人无正月二十六日偶与数客野步嘉祐僧舍东南野人家杂花盛开扣门求观主人林氏媪出应白发青裙少寡独居三十年矣感叹之余作诗记之缥蔕缃枝出绛房绿隂青子送春忙涓涓泣露紫含笑熖熖烧空红佛桑落日孤烟知客恨短篱破屋为谁香主人白发青裙袂子美诗中黄四娘新渠诗庚子正月予过唐州太守赵侯始复三陂疏召渠招懐逺人㪚耕于唐予方为旅人不得亲执壶浆箪食以与侯劝逆四方之来者独为新渠诗五章以告于道路致侯之意其词曰新渠之水其来舒舒溢流于野至于通衢渠成如神民始不知问谁为之邦君赵侯新渠之田在渠左右渠来奕弈如赴如凑如云斯积如屋斯熘嗟唐之人始识秔稌新渠之民自淮及潭挈其妇姑或使而颠王命赵侯宥我新民无与王事以讫七年侯谓新民尔既来止其归尔邑告尔隣里良田千万尔择尔取尔耕尔食遂为尔有筑室于唐孔硕且坚生为唐民饱粥与饘死塟于唐祭有鸡豚天子有命我惟尔安东坡诗集註巻七东坡诗集註卷八钦定四库全书东坡诗集註巻八宋王十朋撰闲适贫家一首贫家净扫地贫女好梳头下士晩闻道聊以拙自修叩门有佳客一饭相邀留舂炊勿草草此客未易媮慎勿用劳薪感我如薫莸徳人抱衡石铢黍安可廋读道藏嗟予亦何幸偶此琳宫居宫中复何有戢戢千函书盛以丹锦囊冐以青霞裾王乔掌闗籥蚩尤守其庐乘闲窃掀搅涉猎岂暇徐至人悟一言道集由中虚心闲反自照皎皎如芙蕖千歳厌世去此言乃蘧蒢人皆忽其身治之用土苴何暇及天下幽忧吾未除石芝元丰三年五月十一日夜梦游何人家开堂西门有小园古井井上皆苍石石上生紫藤如龙蛇枝叶如赤箭主人言此石芝也余率尔折食一枝衆皆惊笑其味如鸡苏而甘明日作此诗空堂明月清且新幽人睡息来初匀了然非梦亦非觉有人夜唿祈孔宾披衣相从到何许朱栏碧井开琼户忽惊石上堆龙蛇玉芝紫笋生无数锵然敲折青珊瑚味如蜜藕和鸡苏主人相顾一抚掌满堂坐客皆卢胡亦知洞府嘲轻脱终胜嵇康羡王烈神山一合五百年风吹石髓坚如铁梦回文二首十二月二十五日大雪始晴梦人以雪水烹小团茶使美人歌以饮余梦中为作回文诗觉而记其一句云乱点余花唾碧衫意用飞燕唾花故事也乃续之为二絶句云酡颜玉盌捧纤纤乱㸃余花唾碧衫歌咽水云凝静院梦惊松雪落空巖空花落尽酒倾缸日上山融雪涨江红焙浅瓯新火活龙团小碾鬬晴窻梦雪残盃失春温破被生夜悄开门千山白俯仰同一照虽时出圭角固自絶瑕窍羣儿勿惊惧调汝得一笑台头寺步月得人字风吹河汉扫㣲云步屧中庭月趂人浥浥炉香初泛夜离离花影欲摇春遥知金阙同清景想见氊车碾暗尘回首旧游真是梦一簮华发岸纶巾六月十二日酒醒步月理发而寝羽虫见月争翾翻我亦散发虚明轩千梳冷快肌骨醒风露气入霜蓬根起舞三人谩相属停盃一问终无言曲肱薤簟有佳处梦觉琼楼空断魂十月十四日以病在告独酌翠柏不知秋空庭失摇落幽人得佳䕃露坐方独酌月华稍澄穆露气尤清薄小儿亦何知相语翁正乐铜鑪烧栢子石鼎煑山药一杯赏月露万象纷酬酢此生独何幸风缆欣初泊誓逃颜跖网行赴乔松约莫嫌风有待谩欲戏寥廓泠然心境空彷彿来笙鹤独酌试药玉滑盏有怀诸君子明日望夜月庭佳景不可失作诗招之镕鈆煑白石作玉真自欺琢削为酒杯䂓模定州瓷荷心虽浅狭镜面良𣺌弥持此寿佳客到手不容辞曹侯天下平定国岂其师一饮至数石温克颇似之风流越王孙诗酒屡出奇喜我有此客玉杯不徒施请君诘欧阳问疾来何迟唿儿扫月榭扶病及良时竹间亭小酌怀欧阳叔弼季黙呈赵景贶陈履常歳暮自急景我闲方缓肠醉余西湖晩步转北渚长地坐畧少长意行无涧冈久知荠麦青稍见榆柳黄盎盎春欲动潋潋夜未央水天鸥鹭静月露松桧香抚景方婉娩怀人重凄凉岂无一老兵坐念两欧阳我意正麋鹿君材亦珪璋此㑹恐难久此欢不可忘过子忽出新意以山芋作玉糁羮色香味皆奇絶天上酥酏则不可知人间决无此味也香似龙涎仍酽白味如牛乳更全清莫将南海金虀脍轻比东坡玉糁羮赵郎中往莒县逾月而归以一壶遗之仍用前韵东邻主人游不归悲歌夜夜闻舂相门前人閙马嘶急一家喜气如春酿王事何曽怨独贤室人岂忍交谪谤大儿踉蹡越门限小儿吚哑语绣帐定教舞袖彻伊凉更想夜庖鸣瓮盎题诗送酒君勿诮免使退之嘲一饷赵既见和复次韵荅之长安小吏天所放日夜歌唿和丞相岂知后世有阿瞒北海樽前捉私酿先生未出禁酒国诗语孤髙常近谤几回无酒欲沽君却畏有司书簿帐酸寒可笑分一斗日饮无何足袁盎更将险语压衰翁只恐自是台无饷新酿桂酒捣香筛辣入瓶盆盎盎春溪带雨浑收拾小山藏社罋招唿明月到芳樽酒材已遣门生致菜把仍叨地主恩烂煑葵羮斟桂醑风流可惜在蛮村惠守詹君见和复次韵已破谁能惜甑盆頽然醉里得全浑欲求公瑾一仓米试满荘生五石樽三杯卯困忘家事万户春浓感国恩刺史不须要半道篮舆未暇走山村真一酒拨雪披云得乳泓蜜蠭又欲醉先生稻埀麦仰隂阳足器洁泉新表里清晓日着颜红有晕春风入髓散无声人间真一东坡老与作青州从事名庚辰歳正月十二日天门冬酒熟予自漉之且漉且尝遂以大醉二首自拨牀头一瓮云幽人先已醉奇芬天门冬熟新年喜曲米春香并舍闻菜圃渐疎云漠漠竹扉斜掩雨纷纷拥裘睡觉知何处吹面东风散缬纹载酒无人过子云年来家醖有奇芬醉乡杳杳谁同梦睡息齁齁得自闻口业向时犹小小眼花因酒尚纷纷㸃灯更试淮南语汎溢东风有縠纹游诸佛舍一日饮酽茶七盏戏书懃师壁示病维摩元不病在家灵运已忘家何须魏帝一丸药且尽卢仝七椀茶汲江煎茶活水仍须活火烹自临钓石汲深清大瓢贮月归春瓮小杓分江入夜缾雪乳已翻煎处脚松风忽作泻时声枯肠未易禁三椀卧听山城长短更种茶松间旅生茶已与松俱瘦茨棘尚未容䝉翳争交构天公所遗弃百歳仍穉㓜紫笋虽不长孤根乃独寿移栽白鹤岭土软春雨后弥旬得连隂似许晚遂茂能忘流转苦戢戢出鸟咮未任供白磨且可资摘嗅千团输大官百饼衒私鬬何如此一啜有味出吾囿种松得徕字春风吹榆林乱荚飞作堆荒园一雨过戢戢千万栽青松种不生百株望一枚一枚已有余气压千亩槐野人易斗粟云自鲁徂徕鲁人不知贵万灶飞青煤束缚同一车胡为乎来哉泫然解其缚清泉洗浮埃枝伤叶尚困生意未肯回山僧老无子养护如婴孩坐待走龙蛇清隂满南台孤根裂山石直榦排风雷我今百日客养此千歳材茯苓无消息双鬓日夜催古今一俛仰作诗寄余哀戏作种松我昔少年日种松满东冈初移一寸根𤨏细如䅤秧二年黄茆下一一攒麦芒三年出蓬艾满山散牛羊不见十年余想作龙蛇长夜雨波浪碎朝露珠玑香我欲食其膏已伐百本桑人事多乖迕神物竟𣺌茫朅来齐安野夹路须髯苍㑹开龟蛇窟不惜斤斧创纵未得茯苓且当拾流肪釜盎百出入皎然散飞霜藁死三彭仇澡换五谷肠青骨凝緑髓丹田发幽光白髪何足道要使双瞳方却后五百年骑鹤还故乡雨后行菜梦回闻雨声喜我菜甲长平明江路湿并岸飞两桨天公真富有乳膏㵼黄壤霜根一蕃滋风叶渐俯仰未任筐筥载已作杯盘想艰难生理窄一味敢专飨小摘饭山僧清安寄真赏芥蓝如菌蕈脆美牙颊响白菘类羔豚冐土出蹯掌谁能视火候小灶当自养和子由种菜久旱不生新春阶下笋芽生㕑里霜虀倒旧甖时遶麦田求野荠强为僧舍煑山羮园无雨润何须叹身与时违合退耕欲看年华自有处鬓间秋色雨三茎煑菜吾借王参军地种菜不及半亩而吾与过子终年饱菜夜半饮醉无以解酒輙撷菜煑之味含土膏气饱风露虽粱肉不能及也人生须底物而更贪耶乃作四句秋来霜露满东园芦菔生儿芥有孙我与何曽同一饱不知何苦食鸡豚问大冶长老乞桃花茶栽东坡周诗记苦荼茗饮出近世初縁厌粱肉假此雪昏滞嗟我五亩园桑麦苦䝉翳不令寸地闲更乞茶子蓺饥寒未知免已作大饱计庶将通有无农末不相戾春来冻地裂紫笋森已鋭牛羊烦诃叱筐筥未敢睨江南老道人齿髪日夜逝他年雪堂品尚记桃花裔独觉瘴雾三年恬不怪反畏北风生体疥朝来缩颈似寒鸦熖火生薪聊一快红波飜屋春风起先生黙坐春风里浮空眼缬散云霞无数心花发桃李翛然独觉午牕明欲觉犹闻醉鼾声回首向来萧瑟处也无风雨也无晴谪居三适三首旦起理髪安眠海自运浩浩朝黄宫日出露未晞郁郁蒙霜松老栉从我久齿疎含清风一洗耳目明习习万窍通少年苦嗜睡朝谒常怱怱爬搔未云足已困冠巾重何异服辕马沙尘满风騣琱鞍响珂月实与杻械同解放不可期枯柳岂易逢谁能书此乐献与腰金公午窻坐睡蒲团盘两膝竹几阁双肘此间道路熟径到无何有身心两不见息息安且久睡蛇本亦无何用钩与手神凝疑夜禅体适剧卯酒我生有定数禄尽空余寿枯杨不飞花膏泽回衰朽谓我此为觉物至了不受谓我今方梦此心初不垢非梦亦非觉请问希夷叟夜卧濯足长安大雪年束薪抱衾禂云安市无井斗水寛百忧令我逃空谷孤城笑鸺鹠得米如得珠食菜不敢留况有松风声釡鬲鸣飕飕瓦盎深及膝时复冷暖投明灯一爪剪快若鹰辞鞴天低瘴云重地薄海气浮土无重膇药独以薪水瘳谁能更包裹冠履二沐猴倦夜倦枕厌长夜小窻终未明孤村一犬吠残月几人行衰髪久已白旅怀空自清荒园有络纬虚织竟何成纵笔三首寂寂东坡一病翁白头萧散满霜风小儿悞喜朱颜在一笑那知是酒红父老争看乌角巾应縁曽现宰官身谿邉古路三叉口独立斜阳数过人北船不到米如珠醉饱萧条半月无明日东家知祀灶只鸡斗酒定膰吾夜烧松明火歳暮风雨交客舍凄薄寒夜烧松明火照室红龙鸾快熖初煌煌碧烟稍团团幽人忽冨贵繐帐芬椒兰珠煤缀屋角香流铜槃坐看十八公俯仰灰烬残齐奴朝爨蜡莱公夜长叹海康无此物烛尽更未阑客俎经旬无肉又子由劝不读书萧然清坐乃无一事病怯腥咸不买鱼尔来心腹一时虚使君不复怜乌攫属国方将掘䑕余老去独收人所弃悠哉时到物之初从今免被孙郎笑绛帕䝉头读道书观棊予素不解棋独游庐山白鹤观观中人皆阖户昼寝独闻棋声于古松流水之间意欣然喜之自尔欲学然终不解也儿子过乃粗能者儋守张中日从之戏予亦隅坐竟日不以为厌也五老峯前白鹤遗址长松䕃亭风日清美我时独游不逢一士谁欤棊者戸外屦二不闻人声时闻落子纹枰坐对谁究此味空钩意钓岂在鲂鲤小儿近道剥啄信指胜固欣然败亦可喜优哉游哉聊复尔耳出城送客不及步至溪上二首送客客已去寻花花未开未能城里去且复水边来父老借问我使君安在哉今年好风雪㑹见麦千堆春来六十日笑口几时开㑹作堂堂去何妨得得来倦游行老矣旧隐赋归哉东望峩眉小庐山翠作堆被酒独行徧至子云威徽先觉四黎之舍三首半醒半醉问诸黎竹刺藤梢步步迷但寻牛失覔归路家在牛栏西复西总角黎家三小童口吹葱叶送迎翁莫作天涯万里意谿边自有舞雩风符老风情柰老何朱颜减尽鬓丝多投梭毎困东邻女换扇唯逢春梦婆寳山昼睡七尺顽躯走世尘十围便腹贮天真此中空洞浑无物何止容君数百人饮酒四首我观人间世无如醉中真虚空为销殒况乃百忧身悲哉知此晩坐令华髪新圣人骤难得日且致贤人左手持蟹螯举觞瞩云汉天生此神物为我洗忧患山川同恍惚鱼鸟共萧散客至壶自倾欲去不得间有客逺方来酌我一瓯茗我醉方不啜强啜忽复醒既凿浑沌氏遂远华胥境操戈逐儒生举觞还酩酊雷觞淡于水经年不濡唇爰有扰龙裔为造英灵春英灵韵甚髙蒲萄难与邻他年血食汝当配杜康神睡起杮叶满庭红颗秋薫炉沉水度春篝松风梦与故人遇自驾飞鸿跨九州醉睡有道难行不如醉有口难言不如睡先生醉卧此石间万古无人知此意东坡诗集註巻八东坡诗集註卷九钦定四库全书东坡诗集註巻九宋王十朋撰贻赠再过超然台赠太守霍翔昔饮雩泉别常山天寒岁在龙蛇间山中儿童拍手笑问我西去何当还十年不赴竹马约扁舟独与鱼蓑闲重来父老喜我在扶挈老㓜相遮攀当时襁褓皆七尺而我安得留朱颜问今太守为谁欤䕶羌充国鬓未斑躬持牛酒劳行役无复杞菊嘲寒悭超然置酒寻旧迹尚有诗赋鑱坚顽孤云落日在马耳照耀金碧开烟鬟却淇自古北流水跳波下瀬鸣玦环愿公谈笑作石埭坐使城郭生溪湾卧病逾月请郡不许复直玉堂十一月一日鏁院是日苦寒诏赐宫烛法酒书呈同院微霰疎疎㸃玉堂词头夜下揽衣忙分光御烛星辰烂拜赐宫壶雨露香醉眼有花书字大老人无睡漏声长何时却逐桑榆暖社酒寒灯乐未央冬至日赠安节我生几冬至少小如昨日当时事父兄上夀拜脱膝十年閲凋谢白髪催衰疾瞻前惟兄三顾后子由一近者隔涛江逺者天一壁今朝复何幸见此万里姪忆汝总角时啼笑为梨栗今来能慷慨志气坚铁石诸孙行复尔世事何时毕诗成却超然老泪不成滴成都进士杜暹伯升出家名法通往来吴中欲识当年杜伯升飘然云水一孤僧若教俯首随缰鎻料得如今似我能祈雪雾猪泉出城马上有作赠舒尧文三年走吴越踏遍千重山朝随白云去莫与栖鸦还翩如得木狖飞步谁能攀一为符竹累坐老敲榜间此行亦何事聊散腰脚顽浩荡城西南乱山如玦环山下野人家桑柘杂榛菅岁晏风日暖人牛相对闲薄雪不葢土麦苗稀可删愿君发豪句嘲笑破天悭灵隐前一首赠唐林夫灵隐前天竺后两涧舂淙一灵鹫不知水从何处来跳波赴壑如奔雷无情有意两莫测肯向冷泉亭下相萦回我在钱塘六百日山中暂来不暖席今君欲作灵隐居葛衣草屦随僧蔬能与冷泉作主一百日不用二十四考书中书和刘长安题薛周逸老亭周善饮酒未七十而致仕近闻薛公子早退惊常流买园招野鹤凿井动濳虬自言酒中趣一斗胜凉州翻然拂衣去亲爱挽不留隐居亦何乐素志庶可求所亡嗟无几所得不啻酬青春为君好白日为君悠山鸟奏琴筑野花弄闲幽虽辞功与名其乐实素侯至今清夜梦尚惊冠压头谁能载美酒往以大白浮之子虽不识因公可与游閲世亭诗赠任仲㣲任公鎭西南尝赠绕朝䇿当时若尽用善阵无赫赫凄凉十年后邪正久已白却留封徳彞天意渺难测象贤眞骥种号诉甘百谪岂云报仇讐祸福指络脉髙才食旧徳但恐里门窄伤心千骑归赠印黄壤隔惟有亭前桧阅世不改色千年与井在记此王粲宅赠潘谷潘郎晓踏河阳春眀珠白璧惊市人那知望拜马蹄下胸中一斛泥与尘何似墨潘穿破褐琅玕翠饼敲𤣥笏布衫漆墨手如龟未害氷壶贮秋月世人重耳轻目前区区张李争媸妍一朝入海寻李白空看人间画墨仙送南屏谦师南屏谦师妙于茶事自云得之于心应之扵手非可以言传学到者十二月二十七日闻轼游落星逺来设茶作此诗赠之道人晓出南屏山来试㸃茶三昩手忽惊午盏兔毛斑打作春罋鹅儿酒天台乳花世不见玉川风腋今安有先生有意续茶经会使老谦名不朽又赠老谦泻汤旧得茶三昧覔句近窥诗一斑清夜漫漫困搜搅斋肠那得许坚顽予少年颇知种松手植数万株皆中梁柱矣都梁山中见杜舆秀才求学其法戏赠二首露宿泥行草棘中十年春雨养髯龙如今尺五城南杜欲问东坡学种松君方扫雪收松子我已开榛得茯苓为问何如挿杨栁明年飞絮作浮萍赠善相程杰心传异学不谋身自要清时閲搢绅火色上腾虽有数急流勇退岂无人书中苦覔元非诀醉里㣲言却近眞我似乐天君记取华颠赏遍洛阳春赠䖍州术士谢晋臣属国新从海外归君平且莫下帘帷前生恐是卢行者后学过唿韩退之死后人传戒定慧生时宿直斗牛箕凭君为筭行年看便数生时到死时过云龙山人张天骥郊原雨初足风日清且好病守亦欣然肩舆白云道荒田咽蛩蚓林巷悬棃枣下有幽人居闭门空雀噪西风髙正厉落叶纷可扫孤僮卧斜日病马放秋草墟里通有无垣墻任摧倒君家本冠盖丝竹閙邻保脱身声利中道徳自濯澡躬耕抱羸疾奉养百岁老诗书膏吻颊菽水媚翁媪饥寒天随子杞菊自撷芼慈孝董邵南鸡狗相乳抱吾生如寄耳归计失不早故人岂敢忘但恐迫华皓从君学种秫斗酒时相劳访张山人得山中字二首鱼龙随水落猿鹤嘉君还旧隐丘墟外新堂紫翠间野麋驯杖履幽桂出榛菅洒扫门前路山公亦爱山万木鎭云龙天留与戴公路迷山向背人在瀼西东荠麦余春雪樱桃落晩风入城都不记归路醉眠中雨中过舒教授疎疎帘外竹浏浏竹间雨牕扉静无尘几砚寒生雾美人乐幽独有得縁无慕坐依蒲褐禅起听风瓯语客来澹无有洒扫凉冠屦浓茗洗积昏妙香净浮虑归来北堂闇一一微萤渡此生忧患中一饷安闲处飞鸢悔前笑黄犬悲晩悟自非陶靖节谁识此间趣大寒步至东坡赠巢三春雨如暗尘春风吹倒人东坡数间屋巢子与谁邻空牀歛败絮破灶郁生薪相对不言寒哀哉知我贫我有一瓢酒独饮良不仁未能頳我颊聊复濡子脣故人千钟禄驭吏醉吐茵那知我与子坐作寒螀声努力莫怨天我尔皆天民行看花栁动共享无边春赠孙莘老七絶嗟予与子久离羣耳冷心灰百不闻若对青山谈世事当须举白便浮君天目山前渌浸裾碧澜堂下看衘舻作堤捍水非吾事闲送苕溪入太湖夜来雨洗碧㠝岏浪涌云屯遶郭寒闻有弁山何处是为君四靣竟求看夜桥灯火照溪眀欲放扁舟取次行暂借官奴遣吹笛眀朝新月到三更三年京国厌藜蒿长羡淮鱼压楚糟今日骆驼桥下泊恣看修网出银刀乌城霜稻袭人香酿作春风霅水光时复中之徐邈圣毋多酌我次公狂去年腊日访孤山曾借僧牕半日闲不为思归对妻子道人有约径须还至秀州赠钱端公安道并寄其弟惠山老鸳鸯湖边月如水孤舟夜傍鸳鸯起平明系䌫石桥亭惭愧冒寒髯御史结交最晩情独厚论心无数今有㡬寂寞抱关叹萧生耆老执㦸哀扬子怪君颜采却秀发无乃迁谪反便美天公欲困无柰何世人共抑眞疎矣毗陵髙山钖无骨陆子遗味泉氷齿贤哉仲氏早拂衣占断此山长洗耳山头望湖光泼眼山下濯足波生指傥容逸少问金堂记与嵇康留石髓赠治易僧智周寒牕孤坐冻生缾尚挹遗编照露萤阁束九师新得妙梦吞三画旧通灵断絃挂壁知音䘮挥麈空山乱石听斋罢何须更临水胸中自有洗心经除夜病中赠段屯田龙钟三十九劳生已强半岁暮日斜时还为昔人叹今年一线在那复堪把玩欲起强持酒故交云雨散惟有病相寻空斋为老伴萧条灯火冷寒夜何时旦倦仆触屏风饥鼯嗅空案数朝闭阁卧霜发秋蓬乱传闻使者来䇿杖就梳盥书来苦安慰不怪造请缓大夫忠烈后髙义金石贯要当击权豪未肯觑衰懦此生何所似暗尽灰中炭归田计巳决此邦聊假馆三径粗成资一枝有余暖愿君更信宿庻奉一笑粲乔太博见和复次韵荅之百年三万日老病常居半其间互忧乐歌笑杂悲叹颠倒不自知直为神所玩须㬰便堪笑万事风雨散自从识此理久谢少年伴逝将游无何岂暇读城旦非才更多病二事可并案愧烦贤使者弭节整纷乱乔候瑚琏质清庙尝荐盥奋髯百吏走坐变齐俗缓未遭甘鹢退并进耻鱼贯毎闻议论余凛凛激贪懦莫耶当自跃岂复烦炉炭便应朝秣越未暮刷燕馆胡为守故丘眷恋桑榆暖为君叩牛角一咏南山粲二公再和亦再荅之寒鸡知将晨饥鸖知夜半亦如老病客遇节尝感叹光隂等敲石过眼不容玩亲友如抟沙放手还复散羇孤毎自笑寂寞谁肯伴元达号神君髙论森月旦纪眀本贤将汩没事堆桉欣然肯相顾夜阁灯火乱盘空愧不饱酒薄仅堪盥雍容许着帽不怪安石缓虽无窈窕人清唱弄珠贯幸有縦横舌说劔起慵懦二豪沉下位暗火埋湿炭岂似草𤣥人嘿嘿老儒馆行看富贵逼炙手借余暖应念苦思归登楼赋王粲赠王仲素寺丞养气如养儿弃官如弃泥人皆笑予拙事定竟难迷归耕独患贫问予何所赍尺宅自足芘寸田有余畦眀珠照短褐陋室生虹蜺虽无孔方兄顾有法喜妻弹琴一长啸不答阮与嵇曹南刘夫子名与子政齐家有鸿寳书不铸金䮍蹄促膝问道要遂䝉分刀圭不忍独不死尺书肯见梯我生本彊鄙少以气自挤孤舟到江河赤手揽象犀年来稍自笑留气下暖脐苦恨闻道晚意象飒以凄空见孙思邈区区赋病梨余去金山五年而复至次旧诗韵赠寳觉长老谁能斗酒博西凉但爱斋厨法豉香旧事眞成一梦过髙谈为洗五年忙清风偶与山阿曲明月聊随屋角方稽首愿师怜久客直将归路指茫茫赠惠山僧惠表行遍天涯意未阑将心到处遣人安山中老宿依然在案上楞严已不看欹枕落花余㡬片闭门新竹自千竿客来茶罢空无有卢橘杨梅尚带酸赠钱道人书生苦信书世事仍臆度不量力所负轻出千钧诺当时一快意事过有余怍不知几州铁铸此一大错我生涉忧患常恐长罪恶净观殊可喜脚浅犹容却而况钱夫子万事初不作相逢更何言无病亦无药赠黄山人面颊照人元自赤眉毛覆眼见来乌倦游不拟谈𤣥牝示病何妨出白须絶学巳生眞定惠説禅长笑老浮屠东坡若肯三年住亲与先生看药炉赠袁陟是身如虚空万物皆我储胡为强分别百金买田庐不见袁夫子神马载尻舆游乎无何有一饭不愿余官湖为我池学舍为我居何以遗子孙此身自蘧蒢薫风暗杨栁秋水静芙蕖应观我知子不怪子知鱼赠章黙章黙居士字志明生公侯家才性髙爽弃家求道不蓄妻子与世无累而父母与兄之䘮贫不能举以是眷眷世间不能无求于人余深哀其志既有以少助之又取其言为诗以赠其行庶几有哀之者章子亲未𦵏余生抱羸疾朝吟噎邻里夜泪腐茵蓆前年黑花生今岁白髪出身随日月逝恨与天地毕愿求不毛田亲筑长夜室难从王孙祼未忍夏后堲五陵多豪士百万付一掷心知义财难甘就贫友乞不辞毛粟施行自丘山积此志茍朝遂夕死眞不戚誓求无生理不践有为迹弃身尸陀林乌鸢任狼籍赠葛苇竹椽茆屋半摧倾肯向蜂窠寄此生长恐波头巻室去欲将船尾载君行小诗试拟孟东野大草闲临张伯英消遣百年须底物故应怜我不归耕赠王寂与君暂别不须嗟俯仰归来鬓未华记取江南烟雨里青山断处是君家赠杜介元丰八年七月二十五日杜几先自浙东还与余相遇于金山话天台之异以诗赠之我梦游天台横空石桥小秋风吹菵露翠湿香袅袅应眞飞钖过絶涧度云鸟举意欲从之翛然巳松杪㣲言粲珠玉未说意先了觉来如堕空耿耿牕戸晓羣生䧟迷网独达从古少杜叟子何人长啸万物表妻孥空四壁振䇿念轻矫遂为赤城游飞步凌缥缈问禅不归舍屡为瓠壶绕何人识此志佛眼自照了我梦君见之卓尔非魔娆仙葩发茗椀剪刻分葵蓼从今更不出闭戸闲騕䮍时从佛顶巖驰下双莲沼庆源宣义王丈人以累举得官为洪雅主簿雅州戸掾遇吏如家人人安乐之既谢事居眉之青神瑞草桥放怀自得有书来求红带既以遗之且作诗为戏黄鲁直学士秦少游贤良各赋一首为老人光华青衫半作霜叶枯遇民如儿吏如奴吏民莫作官长看我是识字耕田夫妻啼儿号刺史怒时有野人来挽须拂衣自注下下考芋魁饭豆吾岂无归来瑞草桥边路独游还佩平生壶慈姥巖前自唤度青衣江畔人争扶今年蚕市数州集中有遗民怀袴襦邑中之黔相指似白髯红带老不癯我欲西归卜邻舍隔墻抚掌容歌唿不觉王山乘驷马囘首空指黄公垆赠王子直秀才万里云山一破裘杖端闲挂百钱游五车书已留儿读二顷田应为鹤谋水底笙歌蛙两部山中奴婢橘千头幅巾我欲相随去海上何人识故侯赠郑清叟秀才风涛战扶胥海贼横泥子胡为犯二怖博此一笑喜问君奚所欲欲谈仁义耳我才不逮人所有聊足已安得相付予过听君误矣霜风扫瘴毒冬日稍清美年来万事足所欠惟一死澹然两无求滑净空棐几赠岭上老人鹤骨霜髯心已灰青松合抱手亲栽问翁大庾岭头住曾见南迁几箇囘赠杨耆西蜀杨耆二十年前见之甚贫今复见之益贫所异于昔者苍颜白髪耳女无美恶富者妍士无贤不肖穷者鄙使耆逢时遇合岂必减当世之士哉顷宿扶风驿舍夜半逆旅有歌者其声悲甚起问之盖昔富今贫者余亦为悽然因饮之以酒而作此诗今日寒雨不止忽忆其事且念杨君之栖迟与逆旅者何异故出以与之孤村㣲雨送秋凉逆旅愁人怨夜长不寐相看惟枥马悲歌互答有寒螀天寒滞穗犹横畆岁晩空机尚倚墻劝尔一杯聊复睡人间贫富海茫茫送笋芍药与公择二首乆客厌北馔枵然思南烹故人知我意千里寄竹萌骈头玉婴儿一一脱锦䙀庖人应未识旅人眼先明我家拙厨饍彘肉芼芜菁送与江南客烧煑配香粳今日忽不乐折尽园中花园中亦何有芍药袅残葩久旱复遭雨纷披乱泥沙不折亦安用折去还可嗟弃掷谅未能送与谪仙家还将一枝春挿向两䯻丫次韵关令送鱼举网惊唿得巨鱼馋涎不易忍流酥更烦赤脚长须老来听西风十幅蒲丁公黙送蝤蛑溪边石蟹小如钱喜见轮囷赤玉盘半殻含黄宜㸃酒两螯斫雪劝加餐蛮珍海错闻名久怪雨腥风入座寒堪笑呉兴馋太守一诗换得两尖团次韵乐着作送酒少年多病怯杯觞老去方知此味长万斛羁愁都似雪一壶春酒若为汤送牛尾狸与徐使君风卷飞花自入帷一樽遥想破愁眉泥深厌听鸡头鹘酒浅欣尝牛尾狸通印子鱼犹带骨披緜黄雀谩多脂慇懃送去烦纤手为我磨刀削玉肌杜沂游武昌以酴釄花菩萨泉见饷二首酴釄不争春寂寞开最晩青蛟走玉骨羽葢䝉珠幰不粧艶已絶无风香自远凄凉呉宫阙红粉埋故苑至今㣲月夜笙箫来翠巘余妍入此花千载尚清婉怪君唿不归定为花所挽昨宵雷雨恶花尽君应返君言西山顶自古流白泉上为千牛乳下有万石鈆不愧惠山味但无陆子贤愿君扬其名庶託文字传寒泉比吉士清浊在其源不食我心恻扵泉非所患嗟我本何有虚名空自纒不见子栁子余愚污溪山徐使君分新火临臯亭中一危坐三月清眀改新火沟中枯木应笑人鑚灼不然谁似我黄州使君怜久病分我五更红一朶从来破釡跃江鱼只有清诗嘲饭颗起携蜡炬遶空屋欲事烹煎无一可为公分作无尽灯照破千方昏暗鏁谢陈季常惠一揞巾夫子胸中万斛寛此巾何事小团团半升仅漉渊明酒二寸才容子夏冠好带黄金双得胜可怜白纻一生酸臂弓腰箭何时去直上隂山取可汗次韵周穜惠石铫铜腥铁涩不宜泉爱此苍然深且寛蟹眼翻波汤已作龙头拒火柄犹寒姜新盐少茶初熟水渍云蒸藓永干自古函牛多折足要知无脚是轻安泗州除夜雪中黄寔送酥酒二首莫雪纷纷投碎米春流咽咽走黄沙旧游似梦徒能说逐客如僧岂有家冷砚欲书先自冻孤灯何事独成花使君半夜分酥酒惊起妻孥一笑譁关右土酥黄似酒扬州云液却如酥欲从元放覔拄杖忽有曲生来坐隅对雪不堪令冷暖隔舩应已厌歌唿明朝积玉深三尺髙枕牀头尚一壶章钱二君见和复次韵荅之黄昏已作风翻絮半夜犹惊月在沙照汴玉峯明佛刹隔淮云海暗人家来麰有信迎三白薝卜无香散六花欲唤阿咸来守岁林鸦枥马鬬喧譁分无纤手裁春胜况有新诗㸃蜀酥醉里氷髭失璎珞梦囘布被起亷隅君应旅睫寒生晕我亦饥肠夜自唿明日南山春色动不知谁佩紫㣲壶次韵赵令铄惠酒神仙无石髓生世悲暂寓坐待玉膏流千载眞旦暮青州老从事鬲上非所部惠然肯见从知我憎市酤开缾自洗盏殽核谁与具门前听剥啄烹鱼得尺素杜介送鱼新年已赐黄封酒旧友仍分赪尾鱼陋巷关门负朝日小园除雪得春蔬病妻起斫银丝脍稚子欢寻尺素书醉眼朦胧覔归路松江烟雨晩疎疎次韵宋肇惠澄心纸二首诗老囊空一不留百番曾作百金收知君也要雕肝肾分我江南数斛愁君家家学陋相如宜与诸儒论石渠古纸无多且分我自应给札奏新书次韵王晋卿惠花栽所寓张退传第中坐来念念失前人共向空中寓一尘若问此花谁是主天教闲客管青春谢关景仁送红梅栽二首年年芳信负红梅江畔垂垂又欲开珍重多情关令尹直和根拨送春来为君栽向南堂下记取他年着子时酸酽不堪调衆口使君风味好攅眉以屏山赠欧阳叔弼漫郎天骨清生与世俗异学道新有得为贫聊复仕每于红尘中常起青霞志屏山辍赠子莫遣污簪珥寓目紫翠间安眠本非睡梦中化为鹤飞入长松寺洞庭春色安定郡王以黄柑酿酒谓之洞庭春色色香味三絶以饷其犹子徳麟徳麟以饮予为作此诗醉中信笔颇有沓拖风气二年洞庭秋香雾长噀手今年洞庭春玉色疑非酒贤王文字饮醉笔蛟蛇走既醉念君醒逺饷为我夀缾开香浮座盏凸光照牖方倾安仁醽莫遣公逺嗅要当立名字未用问升斗应唿钓诗钩亦号扫愁帚君知蒲萄恶正是嫫母黝须君灔海杯浇我谈天口次韵赵徳麟雪中惜梅且饷柑酒三首千花未分出梅余遣雪摧残计已疎卧闻㸃滴如秋雨知是东风为扫除阆苑千葩映玉宸人间只有此花新飞霙欲要先桃李散作千林火迫春蹀躞娇黄不受鞿东风暗与色香归偶逢白堕争春酒遣入王孙玉斝飞到官病勌未尝㑹客毛正仲恵茶乃以端午小集石塔戏作一诗为谢我生亦何须一饱万想灭胡为设方丈养此肤寸舌迩来又衰病过午饭輙噎缪为淮海帅每愧厨传缺㸑无欲清人奉使免内热空烦赤泥印逺致紫玉玦为君伐羔豚歌舞菰黍节禅牕丽午景蜀井出氷雪坐客皆可人鼎器手自洁金钗候汤眼鱼蟹亦应诀遂令香色味一日备三絶报君不虚知我非轻啜生日刘景文以古画松鹤为寿且贶佳篇次韵为谢问子一室间宁有千里廓尘心洗长松逺意发孤鹤生朝得此寿死籍疑可落㣲言在参同妙契藏九龠故人有竒趣逸想寄幽壑霜枝谢寒暑云翮无前却何须构明堂未羡巢阿阁缅怀别时语复作数日恶诗腴固堪餐字瘦还可愕髙标忽在眼清梦了如昨君今哙等伍志与湛辈各岂待相顾言方为不朽托子云老执㦸长孺终主爵吾当追乔松子亦鄙卫霍程徳孺惠海中柏石兼辱佳篇輙复和谢岚薫瘴染却肤腴笑饮贪泉独继吴未欲连车収薏苡肯教沉网取珊瑚不知庾岭三年别収得曹溪一滴无但指庭前双柏石要予临老识方壶吴子野将出家赠以扇山枕屏峩峩扇中山絶壁信天剖谁施大圆镜衡霍入户牖得之老月师画者一醉叟常疑若人胸自有云梦薮千巖在掌握用舍弹指久低昻不自知恨寄儿女手短屏虽曲折高枕谢奔走出家非今日法水洗无垢浮游云释峤燕坐柳生肘中山松醪寄雄州守王引进郁郁苍髯千岁姿肯来杯酒作儿嬉流芳不待龟巢叶扫白聊烦鹤踏枝醉里便成欹雪舞醒时与作啸风辞马军走送非无意玉帐人间合有诗欧阳晦夫惠琴枕中郎不眠仰看屋得此古椽围尺竹轮困濩落非笛用剖作袖琴徽轸足流传几处到渊明卧枕纶巾酒新漉孤鸾别鹤谁复闻鼻息齁齁自成曲欧阳晦夫遗接䍦琴枕戏作诗谢之携儿过岭今七年逺途更着黎衣冠白头穿林要膝㡌赤脚渡水愁花缦不愁故人惊絶倒但使俚俗相恬安见君合浦如梦寐挽须握手俱汍澜妻缝接䍦雾縠细儿送琴枕氷徽寒无絃且寄陶令意倒载犹作山公看我怀汝隂六一老眉宇秀发如春峦羽衣鹤氅古仙伯岌岌两柱扶霜纨至今画像作此服凛如退之加渥丹迩来前辈皆鬼録我亦带脱巾欹寛作诗颇作六一语往往亦带梅公酸谢人惠云巾方舄二首燕尾称唿理未便剪裁云叶却天然无心只是青山物覆顶冝归紫府仙转觉周家新様俗未容陶令旧名传鹿门佳士勤相赠黒雾𤣥霜合比肩胡鞾短靿格麤疎古雅无如此样殊妙手不劳盘作凤轻身只欲化为凫魏风𥚹俭堪羞葛楚客豪华可笑珠拟学梁家名解脱便于禅坐作跏趺赠眼医王生彦若鍼头如麦芒气出如车轴间闗络脉中性命寄毛粟而况清净眼内景含天烛琉璃贮沆瀣轻脆不任触而子于其间来往施锋镞笑谈纷自若观者颈为缩运鍼如运斤去翳如折屋常疑子善幻他技杂符祝子言吾有道此理君未瞩形骸一尘垢贵贱两草木世人方重外妄见瓦与玉而我初不知刺眼如刺肉君看目与翳是翳要非目目翳茍二物易分如麦菽宁闻老农夫去草易伤谷鼻端有余地肝胆分楚蜀吾于五轮间荡荡见空曲如行九轨道并驱无击毂空山谁开落明月自朏朒请问乐全堂忘言老尊宿陈季常见过三首仕宦常畏人退居还喜客君来輙馆我未觉鸡黍窄东坡有竒事已种十畆麦但得君眼青不辞奴饭白送君四十里只使一帆风江边千树柳落我酒盃中此行非逺别此乐故无穷但愿长如此来往一生同闻君开龟轩东槛俯乔木人言君畏事欲作龟头缩我知君不然朝饭仰旸谷余光幸分我不死安可独赠刘景文荷尽已无擎雨盖菊残犹有傲霜枝一年好景君须记正是橙黄橘緑时䖍州吕倚承事年八十三读书作诗不已好收古今帖贫甚至食不足扬雄老无子冯衍终不遇不识孔方兄但有灵照女家藏古今帖墨色照箱筥饥来据空案一字不堪煑枯肠五千巻磊落相撑拄吟为蜩蛩声时有岛可句为语里长者徳齿敬已古如翁有几人薄少可时助郭纶河西勐士无人识日暮津亭阅过船路人但觉骢马瘦不知铁槊大如椽因言西方久不战截髪愿作万骑先我当凭轼与寓目看君飞矢射蛮氊铁沟行赠乔太博城东坡陇何所似风吹海涛低复起城中病守无所为走马来㝷铁沟水铁沟水浅不容辀恰似当年韩与侯有鱼无鱼何足道驾言聊复写我忧孤村野店亦何有欲发狂言须斗酒山头落日侧金盆倒着接䍦搔白首忽忆从军年少时轻裘细马百不知臂弓腰箭南山下追逐长杨射猎儿老去同君两憔悴犯夜醉归人不避明年定起故将军未肯先诛霸陵尉游山呈通判承议写寄参寥师煌煌世胄余夫子非碌碌由来有诗书所以能絶俗得官本河朔𤓰期未易促扁舟下南来逸驾追鸣鹄遇胜即徜徉风餐兼露宿嗟予偶倾盖一笑外羁束杖䇿毎过从相携访山谷东风披鲜云绣错出林麓松门有时尽幽景无断续崖转闻钟声林疎见华屋衔山余落景归迹犹踯躅谁云邺下欢往事不可复吾曹二三子取乐亦云足愿公寄新诗一一能见録船头行北归囊槖有美玉尘埃京洛人亦与洗心目赠仲勉子文雨昏南浦曽相对雪满荆州喜再逢有子才如不羁马知君心似后凋松闲看书册应多味老傍人门想更慵何日晴轩亲笔砚一杯相属更从容成伯席上赠所出妓川人杨姐坐来真箇好相宜深注唇儿浅画眉须信杨家佳丽种洛川自有浴妃池常山赠刘镃刘侯年少日骏马拊便面援弓鴈自落不待白羽贯呈定国旧病应逢医口药新粧渐画入时眉信知诗是穷人物近觉王郎不作诗赠狄崇班季子狄生臂鹰来见客不㑹揖踞牀咤得隽借筯数禽入短后掬豹裘犹溅猩血湿指唿索酒尝快作长鲸吸半酣论刀槊怒髪欲起立北方老猘子狂突尚不絷要须此慓悍气压边烽急夜走追锋车生斩活离级持归献天王封侯稳可拾何为走猎师日使羣毛泣赠李彦威秀才魏王大瓠实五石种成濩落将安适可怜公子持十牛海上三年竟何得先生少负不羁才从军数到单于台天山直欲三箭取白衣将军何人哉夜逢怪石曽饮羽戏中㦸枝何足数誓将马革裹尸还肯学班超苦儿女封侯卫霍知几许老矣先生困羇旅酒酣聊复説平生结袜犹堪一再鼓弃书捐剑学万人纨袴儒冠皆误身穷途政似不龟手与世羞为西子颦如今惟有谈天口云梦胸中吞八九世闲万事寄黄粱且与先生説乌有去歳与子野游逍遥堂日欲没因并西山叩罗浮道院至已二鼓矣遂宿于西堂今歳索居儋耳子野复来相见作诗赠之往歳追欢地寒窻梦不成笑谈惊半夜风雨暗长檠鸡唱山椒晓钟鸣霜外声只今那复见髣髴似三生上韩持国韩氏三虎秉枢极中有一虎似伟节端居隐几学无心夙驾入朝常正色犯时独行太㟪回天不忌真药石辇致归来荷二圣推排使至有衆力吾侪小人但饱食不有君子何能国西湖醉卧春水船如何为人作丰年用定国韵赠二十姪震衡门老苔藓行栢干兵屯开樽邀落日未对乌鸟言清风举吹籁散乱书帙翻传唿一何急人马从车奔贫居少宾客隣妇窥篱藩墻头过春酒緑泛田家盆比来伏青蒲坐捉白兽樽王猷修润色亦有簿领烦朝廷贵二陆屡闻天语温犹能整笔阵媿我非韩孙元祐癸酉八月二十七日于建隆章净馆书赠王觏海上东风犯雪来腊前先折镜湖梅遥思禁苑青春夜坐待宫人画诏囘赠山谷子黄童三尺世无双笔头衮衮悬秋江不忧老子难为父平生崛强今已降我来喜共阿戎语应敌纵横如急雨生子还如孙仲谋豚犬谩多何足数黄家小儿名拾得眉如长松眼如漆只今数歳已动人老人留眼看他日笑君老蚌生明珠自笑此物吾家无君当置酒我当贺有儿传业更何须周教授索枸杞因以诗赠録呈广倅萧大夫邺侯藏书手不触嗟我嗜书终日读短檠照字细如毛怪底昏花悬两目扶衰赖有王母杖名字于今挂仙録荒城古堑草露寒碧叶丛低红菽粟春根夏苗秋着子尽付天随耻充腹兰伤桂折縁有用尔独何损丹其族赠君慎勿比薏苡採之终日不盈掬外泽中干非尔俦歛藏更借秋阳曝鸡壅桔梗一称帝堇也虽尊等臣仆时复论功不汝遗异时谨事东篱菊谒敦诗先生因留一絶凛凛人言君似雪我言凛凛雪如君时人尽怪苏司业不解将钱与广文赠王觏何人生得宁馨子今夜初逢掣笔郎莫恠围碁忘𤓰葛已能作赋继灵光赠人别后休论信息疎仙凡自古亦殊途蓬山路逺人难到霜柏威高道转孤旧赏未应亡楚国新诗闻已满皇都谁怜泽畔行吟者目断长安貎欲枯赠包安静先生三首皓色生瓯面堪称雪见羞东坡调诗腹今夜睡应休建茶三十片不审味如何奉赠包居士僧房战睡魔东坡诗集註巻九东坡诗集註卷十钦定四库全书东坡诗集註巻十宋王十朋撰简寄辛丑十一月十九日既与子由别于郑州西门之外马上赋诗一篇寄之不饮胡为醉兀兀此心已逐归鞍发归人犹自念庭闱今我何以慰寂寞登高回首坡陇隔惟见乌帽出复没苦寒念尔衣裘薄独骑瘦马踏残月路人行歌居人乐僮仆怪我苦悽恻亦知人生要有别但恐岁月去飘忽寒灯相对记畴昔夜雨何时听萧瑟君知此意不可忘慎勿苦爱高官职病中闻子由得告不赴商州三首病中闻汝免来商旅鴈何时更着行远别不知官爵好思归苦觉岁年长着书多暇真良计从宦无功谩去乡惟有王城最堪隐万人如海一身藏近从章子闻渠説苦道商人望汝来説客有灵慙直道逋翁久没厌凡才夷音仅可通名姓瘿俗无由辨颈顋答䇿不堪宜落此上书求免亦何哉辞官不出意谁知敢向清时怨位卑万事悠悠付杯酒流年冉冉入双髭䇿曾忤世人嫌汝易可忘忧家有师此外知心更谁是梦䰟相覔苦参差和子由苦寒见寄人生不满百一别费三年三年吾有几弃掷理无还长恐别离中摧我鬓与颜念昔喜着书别来不成篇细思平时乐乃为忧所縁吾从天下士莫如与子欢羡子久不出读书蝨生氊丈夫重出处不退要当前西羌觧仇隙勐士忧塞壖庙谋虽不战虏意久欺天山西良家子锦縁貂裘鲜千金买战马百寳粧刀镮何时逐汝去与虏试周旋将往终南和子由见寄人生百年寄鬓须富贵何啻葭中莩惟将翰墨留染濡絶胜醉倒蛾眉扶我今废学如寒竽久不吹之涩欲无岁云暮矣嗟几余欲往南溪旅禽鱼秋风吹雨凉生肤夜长耿耿添漏壶穷年弄笔衫袖乌古人有之我愿如终朝危坐学僧趺闭门不出闲履凫下视官爵如泥淤嗟我何为久蜘蹰歳月岂肯与汝居仆夫起餐秣吾驹华隂寄子由三年无日不思归梦里还家旋觉非腊酒送寒催去国东风吹雪满征衣三峰已过天浮翠四扇行看日照扉里堠消磨不禁尽速携家饷劳骖騑次韵桞子玉见寄薄雷轻雨晓晴初陌上春泥未溅裾行乐及时虽有酒出门无侣谩看书遥知寒食催归骑定把鸱夷载后车他日见邀须强起不应辞病似相如和子由初到陈州见寄二首道䘮虽云乆吾犹及老成如今各衰晩那更治刑名懒惰便樗散踈狂託圣眀阿奴须碌碌门戸要全生旧隐三年别松杉好在不吾今尚眷眷此意恐悠悠闭户时㝷梦无人可说愁还来送别处双泪寄南州初到杭州寄子由二絶眼看时事力难任贪恋君恩退未能迟钝终须投劾去使君何日换聋丞圣眀寛大许全身衰病摧頽自畏人莫上冈头苦相望吾方祭灶请比邻和刘道原见寄敢向清时怨不容直嗟吾道与君东坐谈足使淮南惧归去方知冀北空独鹤不须惊夜旦羣乌未可辨雌雄庐山自古不到处得与幽人子细穷和刘道原寄张思民仁义大㨗径诗书一旅亭相夸绶若若犹诵麦青青腐䑕何劳吓高鸿本自㝠颠狂不用唤酒尽渐须醒是日宿水陆寺寄北山清顺僧二首草没河堤雨暗村寺藏修竹不知门拾薪煑药怜僧病扫地焚香浄客魂农事未休侵小雪佛灯初上报黄昏年来渐识幽居味思与高人对榻论长嫌钟皷聒湖山此境萧条却自然乞食遶村真为饱无言对客本非禅披榛覔路冲泥入洗足关门听雨眠遥想后身穷贾岛夜寒应耸作诗肩用和人求笔迹韵寄莘老君不见夷甫开三窟不如长康号痴絶痴人自得终天年智士死智罪莫雪困穷谁要卿料理举头㸔山笏拄颊野鸟翅重自不飞黄鹤何事两翼垂泥中相从岂得久今我不往行恐迟江夏无双应未去恨无文字相娱嬉寄刘孝叔君王有意诛骄虏椎碎铜山铸铜虎聨翩三十七将军走马西来各开府南山伐木作车轴东海取鼍漫战皷汗流奔走谁敢后恐乏军兴污资斧保甲连村团未遍方田讼牒纷如雨尔来手实降新书抉剔根株穷脉缕诏书恻怛信忠厚吏能浅薄空劳苦平生学问止流俗衆里笙竽谁比数忽令独奏鳯将雏仓卒欲吹那得谱况复连年苦饥馑剥啮草木啖泥土今年雨雪颇应时又报蝗虫生翅股忧来洗盏欲强醉寂寞虚斋卧空甒公厨十日不生烟更望红裾踏筵舞故人屡寄山中信只有当归无别语方将雀䑕偷太仓未肯衣冠挂神武吴兴文人真得道平曰立朝非小补自从四方冠葢閙归作二浙湖山主高踪已自杂渔钓大隐何曾弃簮组去年相从殊未足问道已许谈其粗逝将弃官往卒业俗縁未尽那得覩公家只在霅溪上上有白云如白羽应怜进退苦皇皇更把安心教初祖寄吕穆仲寺丞孤山寺下水侵门毎到先看醉墨痕楚相未忘谈笑是中郎不见典型存君先去踏尘埃陌我亦来㝷桑枣村回首西湖真一梦灰心双鬓更休论寄黎眉州胶西高处望西川应在孤云落照边瓦屋寒堆春雪后峨眉翠扫雨余天治经方笑春秋学好士今无六一贤且待渊眀赋归去共将诗酒趂流年代书答梁先此身与世真悠悠苍颜华发谁汝留强名太守古徐州忘归不如楚沐猴鲁人岂独不知丘借蹸夫子无罪尤异哉梁子清而修不远千里而从游了然正色悬双眸世之所驰子独不一经通眀传节侯小楷清絶规模欧我衰废学懒且媮畏见问事贾长头别来红叶黄花秋夜梦见之起坐愁遗我駮石盆与瓯黑质白章声琳球谓言山石生涧沟追琢尚可王公羞感子佳意能无酬反将木瓜报珍投学如富贵在博収仰取俯拾无遗筹道大如天不可求修其可见致其幽愿子笃实慎勿浮发愤忘食乐忘忧次韵舒教授寄李公择草书絶妙吾所兄真书小字犹抗衡论文作诗俱不敌看君谈笑収降旌去年踰月方出昼为君剧饮几濡首今年过我虽少留寂寞陶濳方止酒别时流涕揽君须悬知此懽堕空虚松下纵横余屐齿门前轣辘想君车怪君一身都是徳近之清润沦肌骨细思还有可恨时不许蓝桥见倾国作诗寄王晋卿忽忆前年寒食北城之游走笔为此诗北城寒食烟火㣲落花胡蝶作团飞王孙出游乐忘归门前骢马紫金鞿吹笙帐底烟霏霏行人举头谁敢睎扣门狂客君不麾更遣倾城出翠帏书生老眼省见稀画图但觉周昉肥别来春物已再菲西望不见红曰围何时东山歌采薇把盏一听金缕衣罢徐州往南京马上走笔寄子由五首吏民莫扳援歌管莫凄咽吾生如寄耳宁独为此别别离处处有悲恼縁爱结而我本无恩此涕谁为设纷纷等儿戏鞭镫遭割截道边双石人几见太守发有知当觧笑抚掌冠缨絶父老何自来花枝袅长红洗盏拜马前请寿使君公前年无使君鱼鼈化儿童举鞭谢父老正坐使君穷穷人命分恶所向招灾凶水来非吾过去亦非吾功古汴从西来迎我向南京东流入淮泗送我东南行蹔别还复见依然有余情春雨涨微波一夜到彭城过我黄楼下朱栏照飞甍可怜洪上石谁听月中声前来过南京麦老樱桃熟今来旧游处樱麦半黄緑嵗月如宿昔人事㡬反覆青衫老从事坐穏生髀肉聨翩閲三守迎送如转毂归耕何时决田舍我已卜卜田向何许石佛山南路下有尔家川千畦种秔稌山泉宅龙蜃平地流膏乳异时亩一金近欲为逃户逝将觧簮绂卖劒买牛具故山岂不怀废宅上蒿橹便恐桐乡人长祠仲卿墓过淮三首赠景山兼寄子由好在长淮水十年三往来功名真已矣归计亦悠哉今日风怜客平时浪作堆晩来洪泽口捍索响如雷过淮山渐好松桧亦苍然霭霭藏孤寺泠泠出细泉故人真吏隐小槛带巖偏却望临淮市东风笑语传回首濉阳幕簿书高没人何时桐栢水一洗庾公尘此去渐佳境独游长惨神待君诗百首来写浙西春仆去杭五年吴中仍嵗大饥疫故人往往逝去闻湖上僧舍不复往日繁丽独净慈本长老学者益盛作此诗寄之来往三吴一梦间故人半作冢累然独依旧社传真法要与遗民度厄年赵叟近闻还印绶竺翁先已返林泉何时䇿杖相携去任性逍遥不学禅次韵和刘贡父登黄楼见寄并寄子由二首青派连淮上黄楼冠海隅此诗尤伟丽夫子计魁梧世俗轻瑚琏巾箱袭武夫坐令乘传遽奔走为储须邂逅我已失登临谁与俱贫贪仓氏粟身听冶家橅㑹合难前定归休试后圗腴田未可买穷鬼却须唿二水何年到双洪不受舻至今清夜梦飞辔䇿天吴与子皆去国十年天一隅数竒逢恶嵗讣拙集枯梧好士余刘表穷交忆灌夫不矜持汉节犹许揽桓须清句金丝合高楼雪月俱吟哦出新意指画想前橅自写千言意新裁六幅图传看一坐耸劝着尺书唿莫使骚人怨东流不到吴今年正月十四日与子由别于陈州五月子由复至齐安未至以诗迎之惊尘急雪满貂裘泪洒东风别宛丘又向邯郸枕中见却来云梦泽南州暌离动作三年计牵挽当为十日留早晚青山映黄髪相看万事一时休晓至巴河口迎子由去年御史府举动触四壁幽幽百尺井仰天无一席隔墻闻歌唿自恨计之失留诗不忍写苦泪渍纸笔余生复何幸乐事有今日江流镜面静烟雨轻幕幕孤舟如凫鹥㸃破千顷碧闻君在磁湖欲见隔咫尺朝来好风色旗尾西北掷行当中流见笑眼清光溢此邦疑可老修竹带泉石欲买柯氏林兹谋待君必昔在九江与蘓伯固唱和其略曰我梦扁舟浮震泽雪浪横空千顷白觉来满眼是庐山倚天无数开青壁盖实梦也昨日又梦伯固手持乳香婴儿示予觉而思之盖南华赐物也岂复与伯固相见于此耶今得来书知已在南华相待数日矣感叹不已故先寄此诗扁舟震泽定何时满眼庐山觉又非春草池塘惠连梦上林鸿鴈子卿归水香知是曹溪口眼净同看古佛衣不向南华结香火此生何处是真依梦中作寄朱行中舜不作六器谁知贵玙璠哀哉楚狂士抱璞号空山相如起睨柱头璧与俱还何如郑子产有礼国自闲虽微韩宣子鄙夫亦辞环至今不贪宝凛然照尘寰怀西湖寄晁美叔同年西湖天下景游者无愚贤浅深随所得谁能识其全嗟我本狂直早为世所捐独专山水乐付与宁非天三百六十寺幽㝷遂穷年所至得其妙心知口难传至今清夜梦耳目余芳鲜君持使者节风采烁云烟清流与碧巘安肯为君妍胡不屏骑从暂借僧榻眠读我壁间诗清凉洗烦煎策杖无道路直造意所便应逢古渔父苇间自夤縁问道若有得买鱼莫论钱春歩西园见寄嵗嵗开园成故事年年行乐不辜春今年太守尤难继慈爱聪眀惠利人叔弼云履常不饮故不作诗劝履常饮我本畏酒人临觞未尝诉平生坐诗穷得句忍不吐吐酒茹好诗肝胃生滓污用此较得䘮天岂不足付吾侪非二物嵗月谁与度悄焉得长愁为计已大误二欧非无诗恨子不饮故强为釂一酌将非作愁具成言如皎日援笔当自赋他年五君咏山王一时数送碧香酒与赵明叔教授闻君有妇贤且亷劝君慎勿为楚相不羡紫駞分御食自遣赤脚沽村酿嗟君老狂不知愧更吟丑妇恶嘲谤诸生闻语定失笑冬煖号寒卧无帐香近出帝子家鹅儿破殻酥流盎不学刘伶独自饮一壶往助齐眉饷初秋寄子由百川日夜游物我相随去惟有宿昔人依然守故处忆在怀远驿闭门秋暑中藜羮对书史挥汗与子同西风忽凄厉落日穿户牖子起㝷裌衣感叹执我手朱颜不可恃此语君勿疑别离恐不免功名定难期当时已悽断况此两衰老失涂既难追学道恨不早买田秋已议筑室春当成雪堂风雨夜已作对牀声寄蕲簟与蒲傅正兰溪美箭不成笛离离玉筯排霜嵴千沟万缕自生风入手未开先惨慄公家列屋闭蛾眉珠帘不动花隂移雾帐银牀初破睡牙籖玉局坐弹棊东坡病叟长羇旅冻饿饥吟似饥䑕倚赖春风洗破衾一夜雪寒披故絮火冷灯清谁复知孤舟儿女自嚘咿皇天何时反炎燠愧此八尺黄琉璃愿公净扫清香阁卧聼风漪声满榻习习还从两腋生请公乗此朝阊阖寄怪石石斛与鲁元翰山骨裁方斛江珍拾浅滩清池上几案碎月落杯盘老去怀三友平生困一箪坚姿聊自儆秀色己堪飡好去髯卿舍慿将道眼看东坡最后供霜雪照人寒寄吴徳仁兼简陈季常东坡先生无一钱十年家火烧凡铅黄金可成河可塞只有霜须无由𤣥龙丘居士亦可怜谈空説有夜不眠忽闻河东师子吼拄杖落手心茫然谁似濮阳公子贤饮酒食肉自得仙平生寓物不留物在家学得忘家禅门前罢亚十顷田清溪遶屋花连天溪堂醉卧唿不醒落花如雪春风颠我游兰溪访清泉已办布袜青行纒稽山不是无贺老我自兴尽囘酒船恨君不识颜平原恨我不识元鲁山铜駞陌上㑹相见握手一笑三千年谢王泽州寄长松兼简张天觉二首莫道长松浪得名能教覆额两眉青便将径寸同千尺知有竒功似茯苓慿君説与埋轮使速寄长松作解嘲无复青黏和漆叶枉将钟乳敌仙茅寄蔡子华故人送我东来时手栽荔子待我归荔子已丹吾髪白犹作江南未归客江南春尽水如天肠断西湖春水船想见青衣江畔路白鱼紫笋不论钱霜髯三老如霜桧旧交零落知谁辈莫从唐举问封侯但遣麻姑更爬背留别释迦院牡丹呈赵倅春风小院初来时壁间唯见使君诗应问使君何处去慿花説与春风知年年嵗嵗何穷己花似今年人老矣去年崔护若重来前度刘郎在千里召还至都门先寄子由老身倦马河堤永踏尽黄榆緑槐影荒鸡号月未三更客梦还家时一顷归老江湖无嵗月未填沟壑犹朝请黄门殿中奏事罢诏许来迎先出省已飞青葢在河梁定饷黄封兼赐茗逺来无物可相赠一味丰年説淮颍紫团参寄王定国谽谺土门口突兀太行顶岂惟团紫云实自俯倒景刚风被草木真气入苕颖旧闻人衔芝生此羊肠岭纎㩥虎豹鬛蹙缩龙蛇瘿蚕头试小嚼龟息变方骋矧予明真子已造浮玉境清宵月挂户半夜珠落井灰心寕复然汗喘久已静东坡犹故日北药致遗秉欲持三桠根徃侑九转鼎为予置齿颊岂不贤酒茗寄馏合刷缾与子由老人心事日摧頽宿火通红手自培小甑短缾良具足稺儿娇女共燔煨寄君东阁闲蒸栗知我空堂坐画灰约束家僮好収拾故山棃枣待翁来寄虎儿独倚桄榔树闲挑荜拨根谋生看拙否送老此蛮村桄榔杖寄张文濳一首时初闻黄鲁直迁黔南范淳父九疑也睡起风清酒在亡身随残梦两茫茫江邉曳杖桄榔瘦林下寻苖荜拨香独歩傥逢勾漏令远来莫恨曲江张遥知鲁国真男子独忆平生盛孝章闻正辅表兄将至以诗迎之生逢尧舜仁得作岭南㳺虽怀跫然喜岂免跕堕忧莫雨侵重膇晓烟腾郁攸朝槃见蜜喞夜枕闻鸺鹠几欲烹郁屈固尝馔钩辀舌音渐䝤变面汗尝骍羞赖我存黄庭有时仍丹丘目听不任耳踵息殆废喉稍欣素月夜遂度黄茆秋我兄清庙器持节瘴海头萧然三家歩横此万斛舟人言得汉吏天遣活楚囚惠然再过我乐哉十日留但恨参语贤忽濳九原幽万里傥同归两鳏当对耰强歌非真逹何必师庄周再和稚川真长生少从郑公游孝章偶不死免为文举忧余龄会有适独徃岂相攸由来警露鹤不羡撮蚤鹠愿加视后鞭同驾躅空辀宁飡堕齿堇勿忆齐眉羞何时遂纵壑归路同首丘泉冈松柏老西岭橘柚秋着意寻弥明长颈髙结喉无心逐定逺燕颔飞虎头君方卒功名一汎范蠡舟我亦霑霈渥渐解钟仪囚宁须张子房万户自择留犹胜嵇叔夜孤愤甘长幽南窻可寄傲北山早归耰此语君勿疑老彭跨商周十二月十七日夜坐逹晓寄子由灯烬不挑垂暗蘂香炉重拨尚余熏清风欲起鸦翻树缺月初升犬吠云闭眼此心新活计随身孤影旧知闻雷州别乗应危坐跨海清光与子分过于海舶得迈寄书酒作诗逺和之皆粲然可观子由有书相庆也因用其韵赋一篇并寄诸子姪我似老牛鞭不动雨滑泥深四蹏重汝如黄犊却走来海阔山髙百程送庻几门户有八慈不恨居邻无二仲他年汝曹笏满牀中夜起舞踏破罋㑹当洗眼看腾跃莫指痴腹笑空洞誉儿虽是两翁癖积徳已自三世种岂惟万一许生还尚恐九十烦珍从六子晨耕箪瓢出衆妇夜绩灯火共春秋古史乃家法诗笔离骚亦时用但令文字还昭世粪土腐余何足梦渝州寄王道矩曾闻五月到渝州水拍长亭砌下流唯有梦䰟长缭绕共论唐史更绸缪舟经故国嵗时改霜落寒江波浪収归梦不成冬夜永厌闻船上报更筹被命南迁涂中寄定武同僚人事千头及万头得时何喜失时忧只知紫绶三公贵不觉黄梁一梦游适见恩纶临定武忽遭分职赴英州南行若到江干侧休宿浔阳旧酒楼寄髙令满地春风扫落花几畨曾醉长官衙诗成锦绣开胸臆论极冰霜绕齿牙别后与谁同把酒客中无日不思家田园知有儿孙委蚤晩扁舟到海涯寄子由厌暑多应一向慵银钩秀句益踈通也知堆案文书满未暇开轩砚墨中湖面新荷空照水城头髙柳谩揺风吏曹不是尊贤事谁把前言语化工寄欧叔弼昔葬衣冠今在否近来消息不须疑曾闻圯上逢黄石久矣留侯不见欺扬州以土物寄少游鲜鲫经年秘醹醁团脐紫蟹脂填腹后春莼茁活如酥先社姜芽肥胜肉鸟子累累何足道㸃缀盘飱亦时欲淮南风俗事瓶甖方法相传竟留蓄且同千里寄鹅毛何用孜孜饮麋鹿移合浦郭功甫见寄君恩浩荡似阳春合浦何如在海濵莫趁明珠弄明月深夜无数採珠人忆江南寄纯如五首楚水别来十载蜀山望断千重毕竟拟为伧父慿君説与吴侬湖目也堪供眼木奴自足为生若问三吴胜事不惟千里莼羮人在画屏中住客依明月邉游未卜柴桑旧宅须乗五湖扁舟生计曾无聚沫孤踪谩有清风治产犹嫌范蠡携孥颇笑梁鸿弱累已偿俗尽老身将伴僧居未许季鹰髙洁秋风直为鲈鱼寄周安孺茶大哉天宇内植物知几族灵品独标竒回超凡草木名从姬旦始渐播桐君箓赋咏谁最先厥传惟杜育唐人未知好论着始于陆常李亦清流当年慕髙躅遂使天下士嗜此偶于俗岂但中土珍兼之异邦鬻鹿门有佳士博览无不瞩邂逅天随翁篇章互赓续开园頥山下屏迹松江曲有兴即挥毫灿然存简牍伊予素寡爱嗜好本不笃粤自少年时低囘客京毂虽非曵裾者庇䕃或华屋颇见绮纨中齿牙厌粱肉小龙得屡试粪土视珠玉团鳯与葵花碔砆杂鱼目贵人自矜惜捧玩且缄椟未数日注卑定知双井辱于兹自研讨至味识五六自尔入江湖寻僧访幽独髙人固多暇探究亦颇熟闻道早春时携籯赴初旭惊雷未破蕾采采不盈掬旋洗玉泉蒸芳馨岂亭宿须㬰布轻缕火候谨盈缩不惮顷间劳经时废藏蓄髹筒净无染箬笼匀且复苦畏梅润侵煖须人气燠有如刚耿性不受纎芥触又若亷夫心难将㣲秽凟晴天敞虚府石碾破轻緑永日遇闲賔乳泉发新馥香浓夺兰露色嫰欺秋菊闽俗竞传夸丰腴面如粥自云叶家白颇胜中山醁好是一杯深午窻春睡足清风击两腋去欲凌鸿鹄嗟我乐何深水经亦屡读子咤中冷泉次乃康王谷䗫培顷曾尝瓶甖走僮仆如今老且懒细事百不欲美恶两俱忘谁能强追逐姜盐拌白土稍稍从吾蜀尚欲外形体安能狥心腹由来薄滋味日饭止脱粟外慕既已矣胡为此羁束昨日散幽歩偶上天峰麓山圃正春风䝉茸万旗簇唿儿为佳客採制聊亦复地僻谁我从包藏置厨簏何尝较优劣但喜破睡速况此夏日长人间正炎毒秋思寄子由黄叶山川知晩秋小虫催女献功裘老松閲世卧云壑挽着苍江无万牛清逺舟中寄耘老小寒初度梅花岭万壑千巖背人境清逺聊为泛宅行一梦分明堕乡井觉来满眼是湖山鸭緑波摇鳯皇影海陵居士无云梯嵗晚结庐颍水湄山腰自悬苍玉珮野马不受黄金羁门前车葢猎猎走笑倚清流数鬓丝汀州相见春风起白苹吹花散烟水万里飘蓬未得归目断沧浪泪如洗北鴈南来遗素书苦言大浸没我庐清斋十日不燃鼎曲突徃徃巢龟鱼今年玉粒贱如水青铜欲买囊已虗人生百年如寄尔七十朱颜能有几有子休论贤与愚倪生枉却带经锄天南看取东坡叟可是平生废读书东坡诗集註巻十东坡诗集註卷十一钦定四库全书东坡诗集註巻十一宋王十朋撰酬和䖍守霍大夫监郡许朝奉见和此诗复次前韵大邦安静治小院得间逰赣水雨已涨㢘泉春未流同烹贡茗雪一洗瘴茆秋秋思生莼鲙寒衣待橘洲扬雄未有宅王粲且登楼老境无多日归心梦几州敢因逃酒去端为和诗留旧箧藏新语清风自满舟七年九月自广陵召还复馆于浴室东堂八年六月乞㑹稽将出汶公乞诗乃复用前韵三首乞郡三章字半斜庙堂传笑眼昏花上人问我迟留意待赐头纲八饼茶梦遶吴山却月廊白梅卢橘觉犹香㑹稽且作须叟意从此归田策最良南来去此几时归倦鸟孤云岂有期断送一生消㡳物三年光景六篇诗与叶淳老侯敦夫张秉道同相视新河秉道有诗次韵二首君不见元帅府前罗万㦸涛头未顺千弩射至今凤皇山下路长借一箭开两翼我凿西湖还旧观一眼已尽西南碧又将囘夺浮山险千艘夜下无南北坐陈三策本人谋惟留一诺待我画老病思归真暂寓功名如幻终何得从来自笑画虵足此事何殊食鸡肋怜君嗜好更迂濶得我新诗喜折屐江湖粗了我径归余事后来当润色一庵间卧洞霄宫井有丹砂水长赤荆溪老父愁三害下斩长蛟本无赖平生倔强韩退之文字犹为鳄鱼戒石门之役万金耳首䑕不为吾已隘江湖开塞古有数两鹄飞来告成坏劝农使者非常人一言巳破黎民骇上饶使君更超逸坐睨浮山如累块髯张乃我结袜生诗酒淋漓出狂怪我作水衡生作丞他日归朝同此拜过宻州次韵赵明叔乔禹功先生依旧广文贫老守时遭醉尉嗔汝辈何曽堪一笑吾侪相对复三人黄鸡唱晓凄凉曲白髪惊秋见在身一别胶西旧朋友扁舟归钓五湖春再过常山和昔年留别诗伛偻山前叟迎我如迎新那知梦幻躯念念非昔人江湖乆放浪朝市谁相亲却寻泉源去桃花逢避秦风水洞二首和李节推风转鸣空穴泉幽冩石门虚心闻地籁妄意覔桃源过客诗难好居僧语不繁归瓶得冰雪清冷慰文园山前乳水隔尘凡山上仙风舞桧杉细细龙鳞生乱石团团羊角转空巖冯夷窟宅非樑栋御㓂车舆谢辔衔世事渐艰吾欲去永随二子脱讥谗奉敇祭西太一和韩川韵四首圣主新除祕祝侍臣来乞丰年夀宫神君欲至半夜灵风肃然玉玺亲题御笔金童来侍天香礼罢祝融参乘前驱巳过衡湘解剑独行残月披衣困卧清风梦蝶犹飞旅枕粥鱼已响枯桐陂水初含晓渌稻花半作秋香皂葢却迎朝日红云正遶宫墻次韵子由五月一日同转对跪奉新书笏在腰谈王正欲伴渔樵晋阳岂为一门事宣政聊同五日朝忧患半生聨出处归休上策早招要后生可畏吾衰矣刀笔从来错料尧次韵王晋卿上元侍宴端门月上九门开星河遶露台君方枕中梦我亦化人来光动仙毬缒香余歩辇回相从穿万马衰病若为陪次韵蒋颖叔钱穆父从驾景灵宫二首归来病鹤记城闉旧踏松枝雨露新半白不羞垂领髪软红犹恋属车尘雨收九陌丰登后日丽三元下降辰粗识君王为民意不才何以助精禋与君并直记初元白首还同入禁门玉殿齐班容小语霜廷稽首泫㣲温病贪赐茗浮铜叶老怯香泉灔寳樽囘首鹓行有人杰坐知羌虏是游魂次韵蒋颕叔二首扈从景灵宫道人幽梦晓初还已觉笙箫下月坛风伯前驱清宿雾祝融骖乗破朝寒英姿连璧从多士妙句锵金和八鸾已向词臣得颇牧路人莫作老儒看凝祥池似知金马客时梦碧鸡坊氷雪销残腊烟波写故乡鸣銮自容与立马乆回翔乞与三韩使新图到乐浪次韵张昌言给事省宿冯颠乆已欹残雪戎眼何曾眩落晖朔野按行犹雀跃东台瞑坐觉乌飞谩夸年少容吾在若闘樽前举世稀待向崧阳求水竹一犁烟雨伴公归和三舍人省上纷纷荣瘁何能乆云雨从来翻覆手怳如一梦堕枕中却见三贤起江右嗟君妙质皆瑚琏顾我虚名但箕斗明朝冠葢蔚相望共扈翠辇朝宣光武皇已老白云乡正与羣帝骖龙翔独留杞梓扶明堂次韵刘贡父省上宻云今日破郊西疎雨翛翛未作泥要及清闲同笑语行看衰病费扶携花前白酒倾云液户外青骢飨月题不用临风苦挥泪君家自与竹林齐再和当年曹守我胶西共厌餔糟与汩泥自古赤丸成习俗因公黄犊免提携生还各有青山兴病起犹能小字题莫怪歌唿数相和曾将狱市寄全齐平山堂次王居卿祠部韵髙会日陪山简醉狂言屡发次公醒酒如人靣天然白山向吾曹分外青江上飞云来北固槛前修竹忆南屏六朝兴废余丘壠空使姦雄笑寕馨和鲜于子骏郓州新堂月夜二首去岁游新堂春风雪销后池中半篙水池上千尺桞佳人如桃李胡蝶入衫袖山川今何许疆界己分宿岁月不可思驶若船放熘繁华真一梦寂寞两荣朽惟有当时月依然照杯酒应怜船上人坐穏不知漏明月入华池反照池上堂堂上隠几人心与水月凉风萤已无迹露草时有光起观河汉流歩屧响长廊名都信繁会千指调丝簧先生病不饮童子为烧香独作五字诗清絶如韦郎诗成月渐侧皎皎两相望合浦愈上人以诗名岭外将访道南岳留诗壁上云闲伴孤云自在飞东坡居士过其精舍戏和其韵孤云出岫岂求伴钖杖凌空自要飞为问庭松尚西指不知老奘㡬时归次周焘韵周焘游天竺观激水作诗云拳石耆婆色两青竹龙驱水转山鸣夜深不见跳珠碎疑是檐间滴雨声东坡和之云道眼转丹青常于寂处鸣早知雨是水不作两般声病中大雪数日未尝起观虢令赵荐以诗相属戏用其韵荅之经旬卧斋阁终日亲剂和不知雪已深但觉寒无那飘萧纸牕明堆压檐板堕风飈助凝冽帏幔困轩簸惟思近醇醲未敢窥璨瑳何时反炎赫却欲躬臼磨谁言坐无氊尚有裘充货西邻歌吹发促席寒威挫崩腾踏成迳缭绕飞入座人欢瓦先融饮隽缾屡卧嗟予独愁寂空室自困坷欲为后日赏恐被游尘涴寒更报新霁皎日悬半破有客独苦吟清夜黙自课诗人例穷蹇秀句出寒饿何当暴霜雪庶以蹑郊贺追和子由去嵗试举人洛下所寄暴雨初晴楼上晩景诗五首秋后风光雨后山满城流水碧潺潺烟云好处无多子及取昏鸦未到间洛邑从来天地中嵩髙苍翠北邙红风流耆旧消磨尽只有青山对病翁白汗翻浆午景前雨余风物便萧然应倾半熟鹅黄酒照见新晴水碧天疾雷破屋雨翻河一扫清风未觉多应似画师吴道子髙堂巨壁写降魔客路三年不见山上楼相对梦魂间明朝却踏红尘去羞向清伊照病颜和桞子玉喜雪次韵仍呈述古诗翁爱酒长如渴缾尽欲沽囊已竭灯青火冷不成眠一夜捻须吟喜雪诗成就我覔懽处我穷正与君髣髴曷不走投陈孟公有酒醉君仍饱徳琼瑶欲尽天应惜更遣清光续残月安得佳人擢素手笑捧玉盌两竒絶艶歌一曲囘阳春坐使髙堂生暖热至济南李公择以诗相迎次其韵二首弊裘羸马古河濵野濶天低糁玉尘自笑餐氊典属国来看换酒谪仙人宦游到处身如寄农事何时手自亲剰作新诗与君和莫因风雨废鸣晨夜拥笙歌霅水濵囘头乐事总成尘今年送汝作太守到处逢君是主人聚散思量都是梦身名渐觉老非亲相从继烛何须问蝙蝠飞时日正晨和田国博喜雪畴昔月如昼晓来云暗天玉花飞半夜翠浪舞明年螟螣无遗种流亡稍占田嵗丰君不乐钟磬㡬时编次韵舒尧文祈雪雾猪泉长笑蛇医一寸腹衔氷吐雹何时足苍鹅无罪亦可怜斩颈横盘不敢哭岂知泉下有猪龙卧枕雷车踏隂轴前年太守为旱请雨㸃随人如撒菽太守归国龙归泉至今人咏淇园緑我今又复罹此旱凛凛疲民在沟渎却寻旧迹叩神泉坐客乃携王子渊看草中和乐职颂新声妙语慰华颠晓来泉上东风急须上氷珠老蛟泣恠词欲逼龙飞起崄韵不量吾所及行看积雪厚埋牛谁与春工掀百蛰此时还复借君诗余力汰辀仍贯笠挥毫落纸勿言疲惊龙再起震失匙答郡中同僚贺雨水旱行十年饥疫遍九土竒穷所向恶嵗嵗祈晴雨虽非为己求重请终愧古鬼神亦知我老病入腰膂何曾拜向人此意难不许重云凄已合㣲润先流础萧萧止还作坐听及三鼓天明将吏集泥土满靴屦登城望麰麦緑浪风掀舞愧我贤友生雄篇鬬新语君看大熟嵗风雨占十五天地本无功祈禳何足数渡河不入境未若无蝗虎而况刑白鹅下䇿君勿取正月十八日蔡州道上遇雪次子由韵二首兰菊有生意㣲阳囘寸根方忧集暮雪复喜迎朝暾忆我故居室浮光动南轩松竹半倾泻未数葵与萱三径瑶草合一缾井花温至今行吟处尚余履舄痕一朝出从仕永愧李仲元晩嵗益可羞犯雪方南奔山城买废圃藁叶手自掀长使齐安人指説故侯园鈆膏染髭须旋露霜雪根不如闭目坐丹府夜自暾谁知忧患中方寸寓羲轩大雪从压屋我非儿女萱平生学踵息坐觉两镫温下马作雪诗满地鞭箠㾗伫立望原野悲歌为黎元道逄射猎子遥指狐兔奔踪迹尚可寻窟穴何足掀寄谢李丞相吾将反丘园次韵孔毅父乆旱已而甚雨三首饥人忽梦饭甑溢梦中一饱百忧失乆知梦饱本来空未悟真饥定何物我生无田食破砚尔来砚枯磨不出去年太嵗空在酉傍舍壶浆不容乞今年旱势复如此嵗晩何以黔吾突青天荡荡唿不闻况欲稽首号泥佛罋中蜥蜴犹可笑跂跂脉脉何等秩隂阳有时雨有数民是天民天自䘏我虽穷苦不如人要亦自是民之一形容可似䘮家狗未肯弭耳争投骨倒冠落帻谢朋友独与蚊雷共圭筚故人嗔我不开门君视我门谁肯屈可怜明月如泼水夜半清光翻我室风从南来非雨侯且为疲人洗蒸郁褰裳一和快哉谣未暇饥寒念明日去年东坡拾瓦砾自种黄桑三百尺今年刈草葢雪堂日炙风吹面如墨平生懒惰今始悔老大勤农天所真沛然例赐三尺雨造化无心怳难测四方上下同一雪甘霔不为龙所隔蓬蒿下湿迎晓来灯火新凉催夜织老夫作罢得甘寝卧听墻东人响屐奔流未已坑谷平折苇枯荷恣漂溺腐儒麄粝支百年力耕不受衆目怜破陂漏水不耐旱人力未至求天全会当作塘径千歩横断西北遮山泉四隣相率助举杵人人知我囊无钱明年共看决渠雨饥饱在我寕闗天谁能伴我田间饮醉倒惟有支头甎天公号令不再出十日愁霖併为一君家有田水冐田我家无田忧无室不如西州杨道士万里随身惟两膝㳂流不恶泝亦佳一叶扁舟任漂突山芎麦麴都不用泥行露宿终无疾夜来饥肠如转雷旅愁非酒不可开杨生自言识音律洞箫入手清且哀不须更待秋井塌见人白骨方衔杯次韵王觌正言喜雪圣人与天通有诏寛狱市好语夜喧街湿云朝覆砌纷然退朝后色映宫槐媚欲夸翦刻工故人朱蓝䘧我方执笔侍未敢书上瑞君犹伏阁争髙论亦少慰霏霏止还作盎盎风与气神龙乆濳伏一怒势必倍行当见三白拜舞懽万嵗归来饮君家酣咏追既醉次韵朱光庭喜雨乆苦赵盾日欣逢傅説霖坐知千里足初觉两河深破屋常持伞无薪欲㸑琴清诗似庭燎虽羙未忘箴和张昌言喜雨二圣忧勤忘寝食百神奔走㑹风云禁林夜直鸣江瀬清洛潮囘起縠纹梦觉酒醒闻好句帐空簟冷发余薰秋来定有丰年喜剰作新诗凖备君次韵张昌言喜雨千里黄流失故居年来赤地到青徐遥闻争诵十行诏无异亲廵六尺舆精贯天人一言足云兴岳渎万灵趋爱君谁似元和老贺雨诗成即谏书次韵毛滂法曹感雨江南佳公子遗我锦绣端揽之温如春公子焉得寒兴雨自有时肤寸便蒙歛藏以自润牛斗何足干空庭月与影彊结三友欢我岂不足欤要此清团团所欢在一醉常恐樽中干舍酒尚可乐明珠如弹丸但恐千仞雀怱怱发虚弹迨子间暇时种子田中丹一朝渉世故空腹容欺谩我顷在东坡秋菊为夕餐永愧坡间人布褐为我完雪堂初覆瓦上簟无下莞时时亦设客每醉筒輙殚一笑便倾倒五年得轻安公子岂我徒衣钵传一箪定非郊与岛笔势江河寛悲吟古寺中穿帷雪漫漫他年记此味芋火对懒残祷雨张龙公既应刘景文有诗次韵张公晩为龙抑自龙中来伊昔风云㑹咄嗟潭洞开精神茍可贯賔主真相陪洞箫振羽舞白酒浮云雷言从闗州妃逺去焦氏台倾倒缾中雨一洗麦上埃破旱不论功乗云却空回嗟龙与我辈用意岂逺哉使君今子义英风冠东莱笑説龙为友幽明莫相猜用前韵作雪诗留景文万松岭上黄千叶载酒年年踏松雪刘郎去后谁复来花下有人心断絶东斋夜坐搜雪句两手龟拆霜须折无情岂亦畏嘲弄穿帘入戸吹灯灭纷纷儿女争所似碧海长鲸君未掣朝来云汉接天流顾我小诗如㸃缬欧阳陈赵在戸外急扫中庭铺木屑交游虽似雪栢坚聚散行作风花瞥晴光融作一尺泥归有何事真无説泥干路穏放君去莫倚马蹄如踣鐡和刘景文雪占雨又得雪龟宁欺我哉似知吾辈喜故及醉中来童子愁氷砚佳人苦胶杯那堪李常侍入蔡夜衔枚次韵陈履常雪中可怜扰扰雪中人饥饱终同寓一尘老桧作花真强项冻鸢储肉巧谋身忍寒吟咏君堪笑得煖讙唿我未贫坐听屐声知有路拥裘来看玉梅春迨作淮口遇风戏用其韵我诗如病骥悲鸣向衰草有儿真骥子一喷羣马倒养气勿吟哦声名忌太早风涛借笔力势逐孤云扫何如陶家儿遶舍覔梨枣君看押彊韵已胜郊与岛次韵王郎子立风雨有感百年一俯仰寒暑相主客稍增裘褐气已觉团扇厄不烦计荣辱此䘮彼有获我琴终不败无攫亦无释后生不自牧呻吟空挟䇿揠苗不待长卖菜苦求益此郎独静退门外无行迹但恐陶渊眀每为饥所廹凄风弄衣结小雪穿门席愿君付一笑造物亦戏剧朝来赋云梦笔落风雨疾为君裁春衫髙㑹开桂籍次韵王忠玉游虎丘絶句三首当年大白此相浮老守娱賔得二丘白发重来故人尽空余丛桂小山幽青盖红旗映玉山新诗小草落𤣥泉风流使者人争看知是真娘立道边舞衣歌扇转头空只有青山杳霭中莫共吴王鬬百草使君未敢借惊鸿次韵子由柳湖感物忆昔子美在东屯数间茅屋苍山根嘲吟草木调蛮獠欲与猿鸟争啾喧子今憔悴衆所弃驱马独岀无往还惟有柳湖万株柳清隂与子供朝昏胡为讥评不少借生意凌挫难为繁柳虽无言不解愠世俗乍见应怃然娇姿共爱春濯濯岂问空腹修蛇蟠朝看浓翠傲炎赫夜爱疎影摇清圆风翻雪阵春絮乱蠧响啄木秋声坚四时盛衰各有态摇落悽怆惊寒温南山孤松积雪底抱冻不死谁复贤轼在颍州与赵德麟同治西湖未成改扬州三月十六日湖成德麟有诗见怀次韵太山秋毫两无穷鉅细本岀相形中大千起灭一尘里未觉杭颍谁雌雄我在钱塘柘湖渌大堤士女争昌丰六桥横絶天汉上北山始与南屏通忽惊二十五万丈老葑席巻苍云空朅来颍尾弄秋色一水萦带昭灵宫坐思吴越不可到借君月斧修朣胧二十四桥亦何有换此十顷玻瓈风雷塘水干禾黍满寳钗耕岀条鸾龙眀年诗客来弔古伴我霜夜号秋虫次韵赵德麟西湖新成见怀絶句壶中春色饮中仙骑鹤东来独惘然犹有赵陈同李郭不妨同泛过湖船再次韵赵德麟新开西湖使君不用山麴䓖饥民自逃泥水中欲将百渎起凶岁免使甔石愁扬雄西湖虽小亦西子萦流作态清而丰千夫余力起三闸焦陂下与长淮通十年憔悴尘土窟清䦨一洗啼㾗空王孙本自有仙骨平生宿卫眀光宫一行作吏人不识正似云月初䑃胧时临此水照氷雪莫遣白发生秋风定须却致两黄鹄新与上帝开濯龙湖成君归侍帝侧灯花已缀钗头虫和宋肇游西池次韵汉皇慈俭不开边尚教千艘下瀬船贪看艨艟飞鬬舰不知赑屃舞钧天故山西望三千里往事回思二十年自笑区区足官府不如公子散神仙次韵林子中蒜山亭见寄竒逸多闻老敬通何人慷慨觧怜翁十年簿领催衰白一笑江山发醉红闻道赋诗临北固未应举扇向西风叩头莫唤无家客归扫岷峨一畆宫再和并荅杨次公毗卢海上妙髙峯二老遥知说此翁聊复舣舟㝷紫翠不妨持节散陈红髙怀却有云门兴好句真传雪窦风唱我三人无谱曲冯夷亦合舞幽宫景贶履常屡有诗督叔弼季黙唱和巳许诺矣复以此句挑之君家文律冠西京旋筑诗坛按酒兵袖手莫轻真将种致师须得老门生眀朝郑伯降谁受昨夜条侯壁已惊从此醉翁天下乐还应一举百觞倾谢郡人田贺二生献花城里田员外城西贺秀才不愁家四壁自有锦千堆珍重尤竒品艰难最后开芳心困落日薄艶战轻雷老守仍多病壮怀先已灰殷勤此粲者攀折为谁哉玉腕揎红袖金樽泻白醅何当镊霜鬓强挿满头回玉堂栽花同正孺有诗次其韵故山桃李半荒榛粗报君恩便乞身竹簟暑风招我老玉堂花蘂为谁春纎纎翠蔓诗催发皎皎霜葩发鬬新只有来禽青李帖他年留与学书人和王晋卿送梅花次韵东坡先生未归时自种来禽与青李五年不踏江头路梦逐东风泛苹芷江梅山杏为谁容独笑依依临野水此间风物君未识花浪飜天雪相激眀年我复在江湖知君对花三叹息卧病弥月闻垂云花开顺阇黎以诗见招次韵荅之道人心似水不碍照花妍燕坐春强半清隂月屡迁平生无起灭一念有尘鲜袅袅风枝举离离曰萼蔫病吟终少味老醉不成颠何必遨头出湖中有散仙和钱四寄其弟龢再见涛头涌玉轮烦君久驻浙江春年来总作维摩病堪笑东西二老人复次前韵谢赵景贶陈履常见和兼简欧阳叔弼兄弟能诗李长吉识字扬子云端能望此府坐啸获两君逝将江湖去浮此五石樽眷焉复少留尚为世所醺或劝莫作诗儿辈工织纹朱絃寄三叹未害俗耳闻共㝷两欧阳伐薪照黄昏是家有甘井汲多终不浑次韵穆父马上寄颕叔二首玉关不用一丸泥自有长城鸟䑕西剩与故人㝷土物腊糟红麴寄駞蹄多买黄封作洗泥使君来自陇山西才高得兎人人羡争欲㝷踪覔旧蹄和寄天选长官寓形宇宙间佚我以方老流光安足恃百岁同过鸟须臾婴网罗文采縁自表自古山林人何曽识机巧但记寒巖翁论心秋月皎黄香十年旧禅学参衆妙虚怀养天和肯狗奔走閙官居职事理晨起何用早桐隂满西斋叱吏供洒扫眷予东南来野饭煮芹蓼葆光既清尚令尹亦髙蹈相将古寺行软语頽晩照公家有畸人虚縁能自葆卜筑嵩山阳行当从结好山中饶胜景人览亦易了何时命巾车共陟云外峤翻思筋力疲不复恃踊跳公诗拟南山雄拔千丈峭形容逼天真邂逅识其要藩篱吾未窥敢议穷阃奥和子由除日见寄薄官驱我西远别不容惜方愁后㑹远未暇忧岁夕强欢虽有酒冷酌不成席秦烹惟羊羮陇馔有熊腊念为儿童岁屈指已成昔往事今何追忽若箭已释感时嗟事变所得不偿失府卒来驱傩矍铄惊远客愁来岂有魔烦汝为攘磔寒梅与冻杏嫩萼初似麦攀条为惆怅玉蘂何时拆不忧春艶晩行见弃夏覈人生行乐耳安用声名籍胡为独多感不见膏自炙诗来若相寛子意逺可射依依见其面疑子在咫尺兄今虽小官幸忝佐方伯北地近所凿中有汧水碧临池饮美酒尚可消永日但恐诗力弱鬬健未免馘诗成十日到谁谓千里隔一月寄一篇忧愁何足掷和鲁人孔宗翰题诗二首坏壁题诗巳五年故人风物两依然定知来岁中秋月又照先生枕麴眠更邀眀月说眀年记取孤吟孟浩然此去宦游如传舍㨂枝惊鹊几时眠次荆公韵四絶青李扶疎禽自来清真逸少手亲栽深红浅紫从争发雪白鹅黄也鬬开斫竹穿花破緑苔小诗端为覔桤栽红者造物初无物春到江南花自开骑骡渺渺入荒陂想见先生未病时劝我试求三畆宅从公已觉十年迟甲第非真有闲花亦偶栽聊为清浄供却对道人开梵天寺见僧守诠小诗清远可爱次韵但闻烟外钟不见烟中寺幽人行未已草露湿芒屦惟应山头月夜夜照来去次韵鲁直效进士作岁寒知松栢龙蛰虽高卧鸡鸣不废时炎凉徒自变茂悦两相知已负梁栋质肯为儿女姿那忧霜贸贸未易日迟迟难与夏虫语永无秋实悲谁知此植物亦觧秉天彛荅吕梁仲屯田乱山合沓围彭门官居独在悬水村居民萧条杂麋鹿小市冷落无鸡豚黄河西来初不觉但讶清泗流奔浑夜闻沙岸鸣罋盎晓看雪浪浮鹏鵾吕梁自古喉吻地万顷一秣何由吞坐观入市巻闾井吏民走尽余王尊计穷路断欲安适吟诗破屋愁鸢蹲岁寒霜重水归壑但见屋瓦留沙㾗入城相对如梦寐我亦仅免为鱼鼋旋唿歌舞杂谈笑不惜饮釂空瓶盆念君官舍氷雪冷新诗美酒聊相温人生如寄何不乐任使绛蜡烧黄昏宣房未筑淮泗满故道堙没疮痍存眀年劳苦应更甚我当畚锸先黥髠付君万指代顽石千鎚雷动苍山根高城如铁洪口快谈笑却扫看崩奔农夫掉臂免狼顾秋糓布野如云屯还须更置软脚酒为君击皷行金樽荅孔周翰求书身闲曷不常闭口天寒正好深藏手吟诗写字有底忙未脱多生宿尘垢不䝉讥诃子厚疾反更刻画无盐丑征西自有家鸡肥太白空惊饭山瘐与君相从知几曰春风待得花开不拨弃万事不复谈百觚之后那辞酒闻公择过云龙张山人輙往从之公择有诗戏用其韵我生固多忧肉食常苦墨轩然就一笑犹得好饮力闻君过云龙对酒两静嘿急携清歌女出郭及未昃一欢难力致邂逅有胜特喧蜂集晩花乱雀啅丛棘山人乐此耳寂寞谁侍侧何当求好人聊使治要襋使君自孤偾此里谁相直不如学养生一气服千息田国博见示石炭诗有铸劒斩佞臣之句次韵荅之楚山铁炭皆竒物知君欲斫姦邪窟属镂无眼不识人楚国何曾斩无极玉川狂直古遗民救月裁诗语最真千里妖蟇一寸铁地上空愁虮蝨臣次韵曹九章见赠蘧瑗知非我所师流年已似手中蓍正平独肯从文举中散何曾靳孝尼卖劒买牛真欲老得钱沽酒更无疑鸡豚异日为同社应有千篇唱和诗次韵秦太虚见戏耳聋君不见诗人借车无可载留得一钱何足頼晩年更似杜陵翁右臂虽存耳先聩人将蚁动作牛鬬我觉风雷真一噫闻尘扫尽根性空不须更枕清流派大朴初散失混沌六凿相攘更胜败眼花乱坠酒生风口业不停诗有债君知五藴皆是贼人生一病今先差但恐此心终未了不见不闻还是碍今君疑我特佯聋故作嘲诗穷崄怪须防额痒出三耳莫放笔端风雨快睡起闻米元章冒热到东园送麦门冬饮子一枕清风直万钱无人肯买北窻眠开心煖胃门冬饮知是东坡手自煎次韵王定国马上见寄昨夜霜风入裌衣晓来病骨更支离疎狂似我人谁顾坎轲怜君志未移但恨不携挑叶女尚能来趂菊花时南台二谢无人继只恐君诗胜义熈次韵荅顿起二首挽袖推腰踏破绅旧闻携手上天门相逢应觉声容似欲话先惊岁月奔新学已皆从许子诸生犹自畏何蕃殿庐直宿真如梦犹记忧时䇿万言十二东秦比汉京去年古寺共题名早衰怪我遽如许苦学怜君太瘦生茅屋拟归田二顷金丹终扫雪千茎何人更似蘓司业和遍新诗满洛城太虚以黄楼赋见寄作诗为谢我在黄楼上欲作黄楼诗忽得故人书中有黄楼词黄楼高十丈下建五丈旗楚山以为城泗水以为池我诗无杰句万景骄莫随夫子独何妙雨雹散雷椎雄词杂今古中有屈宋姿南山多磐石清滑如流脂朱蜡为摹刻细妙分毫釐佳处未易识当有来者知次韵荅王巩我有方外客颜如琼之英十年尘土窟一寸氷雪清朅来从我游坦率见真情顾我无足恋恋此山水清新诗如弹丸脱手不暂停昨日放鱼回衣巾满浮萍今日扁舟去白酒载乌程山头见月出江路闻鼍鸣莫作孺子歌沧浪濯吾缨吾诗自堪唱相子棹歌声张安道见示近诗人物一衰谢㣲言难重㝷慇懃永嘉未复闻正始音清谈未足多感时意殊深少年有竒志欲和南风琴荒村蜩蛩乱废沼蛙蝈淫遂欲掩两耳临文但噫瘖萧然王郎子来自缑山隂云见浮丘伯吹箫明月岑遗声落淮泗蛟鼍为悲吟愿公正王度祈招继愔愔次韵王巩颜复同泛舟沈郎清瘦不胜衣边老便便腹十围躞蹀身轻山上走懽唿船重醉中归舞腰似雪金钗落谈辨如云玉麈飞忆在钱塘正如此回头四十二年非东坡诗集註巻十一东坡诗集註卷十二钦定四库全书东坡诗集註巻十二宋王十朋撰酬答次韵王诲夜坐爱君东阁能延客顾我闲官不计员䇿杖频过如未厌卜居相近岂辞迁莫将诗句惊摇落渐喜樽罍省扑缘但约月明池上宿夜深同看水中天次韵张安道读杜诗大雅初㣲缺流风困暴豪张为词客赋变作楚臣骚展转更崩坏纷纶阅俊髦地偏蕃怪产源失乱狂涛粉黛迷眞色鱼虾易豢牢谁知杜陵杰名与谪仙高扫地収千轨争标看两艘诗人例穷苦天意遣奔逃尘闇人亡鹿溟翻帝斩鳌艰危思李牧述作谢王褒失意各千里哀鸣闻九臯骑鲸遁沧海捋虎得绨袍巨笔屠龙手微官似马曹迂踈无事业醉饱死游遨简牍仪刑在儿童篆刻劳今谁主文字公合抱旌旄开巻遥相忆知音两不遭般斤思郢质鲲化陋鯈濠恨我无佳句时䝉致白醪殷勤理黄菊未遣没蓬蒿和栁子玉过陈絶粮次韵二首风雨萧萧夜晦迷不须鸣呌强知时多才久被天公怪阙食惟应爨妇知杜叟挽衣那及胫颜公食粥敢言炊诗人情味真甞遍试问于君底事亏如我自观犹可厌非君谁复肯相寻圗书跌宕悲年老灯火青荧语夜深早嵗便怀齐物志㣲官敢有济时心南行千里知何事一听秋涛万鼓音自径山回得吕察推诗用其韵招之宿湖上多君贵公子爱山如爱色心随叶舟去梦遶千山碧新诗到中路令我喜折屐古来轩冕徒操舍两悲慄数朝辞簮笏两脚得暂赤归来不入府却走湖上宅宠辱吾乆忘宁畏官长诘飘然便欲去谁在予思侧君能从我逰出郭及未黒答任师中次韵闲里有深趣常忧儿辈知已成归蜀计谁借买山赀世事久已谢故人犹见思平生不饮酒对子敢论诗沈谏议召逰湖不赴明日得双莲于北山下作一絶持献沈既见和又别作一首因用其韵湖上棠隂手自栽问公更得㡬囘来水仙亦恐公归去故遣双莲一夜开诏书行捧缕金牋乐府应歌相府莲莫忘今年花发处西湖西畔北山前和欧阳少师㑹老堂次韵一时冠盖尽严终旧徳年来岂易逢闻道堂中延盖叟定应牀下拜梁松蠧鱼自晒闲箱箧科斗长収古鼎钟我欲弃官重问道寸筳何以答舂容和欧阳少师寄赵少师次韵朱门有遗啄千里来燕雀公家冷如氷百嘑无一诺平生亲友半迁逝公虽不怪旁人愕世事如今腊酒醲交情自古春云薄二公凛凛和非同畴昔心亲岂貌从白须相映松间鹤清句更酬雪里鸿何日扬雄一㕓足却追范蠡五湖中次韵孔文仲推官见赠我本麋鹿性谅非伏辕姿君如汗血马作驹已权竒齐驱大道中竝帯銮镳驰闻声自决骤那复受絷维谓君朝发燕秣楚日未欹云何中道止连蹇驴骡随金鞍冐翠锦玉勒垂青丝旁观信美矣自揣良厌之均为人所劳何必陋盐辎君㸔立仗马不敢鸣且窥调习困鞭箠仅存骨与皮人生各有志此论我乆持他人闻定笑聊与吾子期空阶卧积雨病骨烦撑支秋草上垣墻霜叶鸣堦墀门前自无客敢作扬雄麾候吏报君来弭节江之湄一对髙人谈稍忘俗吏卑今朝枉诗句粲如凤来仪上山絶梯磴堕海迷津涯怜我枯藁质借润生华滋岂效世俗人洗刮求瘢痍贤明日登用清庙歌缉熈胡不学长卿预作封禅词和致仕张郎中春昼投绂归来万事轻消磨未尽秪风情旧因莼菜求长假新爲杨枝作短行不祷自安缘夀骨深藏难没是诗名浅斟盃酒红生颊细琢歌词穏称声蜗殻卜居心自放蝇头写字眼能明盛衰阅过君应笑宠辱年来我亦平跪履数从圯下老逸书闲问济南生东风屈指无多日只恐先春鶗鴂鸣正月九日有美堂饮醉归径睡五鼓方醒不复能眠起阅文书得鲜于子骏所寄古意作杂兴一首答之衆人事纷扰志士独悄悄何异琵琶絃常遭腰鼓閙三杯忘万虑醒后还皎皎有如辘轳索已脱重萦绕家人自约饬始慕陈妇孝可怜原巨先放荡今谁弔平生嗜羊炙识味肯轻饱烹蛇啖蛙蛤颇讶能稍稍忧来自不寐起视天汉渺阑干玉䋲低耿耿太白晓次韵答章传道见赠并生天地宇同阅古今宙视下则有髙无前孰为后逹人千钧弩一弛难再彀下士沐猴冠已系犹跳骤欲将驹过隙坐待石穿熘君㸔汉唐主宫殿悲麦秀而况彼区区何异一醉富鶢鶋非所养俯仰眩金奏髑髅有余乐不博南靣后嗟我昔少年守道贫非疚自从出求仕役物恐见囿马融既依梁班固亦仕窦效嚬岂不欲顽质谢镌镂仄闻长者言婞直非养夀唾靣慎勿拭出跨当俛就居然成懒废敢复齿豪右子如照海珠网目踈见漏宏材乏近用巧舞困短袖坐令倾国容临老见邂逅吾衰信乆矣书絶十年旧门前可罗雀感予烦屡叩愿言歌缁衣予粲还予授㑹客有美堂周邠长官与数僧同汎湖徃北山湖中闻堂上歌笑声以诗见寄因和二首时周有服蔼蔼君诗似岭云从来不许醉红裙不知野屐穿山翠惟见轻桡破浪纹颇忆唿卢袁彦道难邀骂坐灌将军晚风落日元无主不惜清凉与子分载酒无人过子云掩关昼卧客书裙歌喉不共听珠贯醉面何因作缬纹曾侣且陪香火社诗坛欲歛鹳鹅军慿君遍遶湖邉寺涨渌晴来已十分病中独游净慈谒本长老周长官以诗见寄仍邀游灵隠因次韵答之卧闻禅老入南山净扫清风五百间我与世疎宜独徃君缘诗好不容攀自知乐事年年减难得高人日日闲欲问云公覔心地要知何处是无还径山道中次韵答周长官兼赠苏寺丞年来战纷华渐觉夫子胜欲求五亩宅洒扫乐清净学道恨日浅问禅慙听莹聊为山水行遂此麋鹿性独游吾未果覔伴谁复听吾宗古遗直穷逹付前定餔糟醉方熟洒面唿不醒奈何效燕蝙屡欲争晨暝不如从我逰髙论发犀柄溪南渡横木山寺称小径寻幽自兹始归路微月映南望功臣山云外盘飞磴三更渡锦水再宿留石镜缅懐周与李能作洛生咏明朝三子至诗律严号令篮舆置纸笔得句轻千乘玲珑苦竒秀名实巧相称九仙更幽絶笑语千山应空巖侧破罋飞熘洒浮磬山前见虎迹候吏铙鼓竞我生夲艰竒尘土满釜甑山禽与野兽知我久蹭蹬笑谓候吏还遇虎吾有命径山虽云逺行李稍可併颇讶王子猷忽起山隂兴但见菊花开吾当理归榜汪覃秀才久留山中以诗见寄次其韵季子应嗔不下机弃家来伴碧云师中秋冷坐无因醉半月长斋未肻辞掷简摇毫无忤色投名入社有新诗飞腾桂籍他年事莫忘山中採药时景纯见和复次韵赠之二首解组归来道益光坐㸔百物自炎凉卷帘堂上檀槽閙送客林间桦烛香浅量已愁当酒怯非才尤觉和诗忙何人贪佩黄金印千柱耽耽𤨏北冈人间膏火正争光毎到藏春得暂凉多事始知田舍好凶年偏觉野蔬香谿山胜画徒能说来徃如梭为底忙老去此身无处着为翁栽挿万松冈柳子玉亦见和因以送之兼寄其兄子璋道人不羡腰金照地光暂时假面弄西凉晴窓嚥日肝肠煖古殿朝真屦袖香说静故知犹有动无闲底处更求忙先生官罢乗风去何用区区赋陟冈子玉家宴用前韵见寄复答之自酌金樽劝孟光更敎长笛奏伊凉牵衣男女遶大白扇枕郎君烦阿香诗病逢春转深痼愁魔得酒暂奔忙醒时情味吾能说日在西南白草冈景纯复以二篇一言其亡兄与伯父同年之契一言今者唱酬之意仍次其韵灵夀扶来似孔光感时懐旧一悲凉蟾枝不独同攀桂鸡舌还应共赐香等是浮休无得丧粗分忧乐有闲忙年来世事如波浪郁郁谁知柏在冈屡把鈆刀齿歩光更遭华衮照厖凉苏门山上莫长啸薝卜林中无别香烛烬已残终夜刻槐花还似昔年忙背城借一吾何敢慎莫尊前替戾冈刁景纯席上和谢生二首悞入仙人碧玉壶一欢那复间亲疎盃盘狼借吾何敢车骑雍容子甚都此夜新声闻北里他年故事纪南徐欲穷风月三千界愿化天人百亿躯纵饮谁能问挈壶不知门外晓星踈绮罗胜事齐三阁賔主谈锋敌两都榻畔烟花甞叹杜海中童丱尚追徐无多酌我公须聴醉后麤狂胆满躯次韵沈长官三首家山何在両㤀归盃酒相逢慎勿违不独饭山嘲我瘦也应糠覈怪君肥男婚已毕女将归累尽身轻志莫违闻道山中食无肉玉池清水自生肥造物知吾久念归似怜衰病不相违风来震泽帆初饱雨入松江水渐肥刘孝叔㑹虎丘时王规父斋素祈雨不至二首白简戚犹凛青山兴已浓鹤闲云作氅驼卧草埋峰跪履若可敎卜邻应见容因公问回老何处定相逢太常斋未解不肯对纎秾只遣三千履来游十二峯林空答清唱潭浄写衰容归去瑶䑓路还应月下逢次韵陈海州书怀郁郁苍梧海上山蓬莱方丈有无间旧闻草木皆仙药欲弃妻孥守市阛雅志未成空自叹故人相对若为颜酒醒却忆儿童事长恨双凫去莫攀次韵孙职方苍梧山苍梧竒事岂虚传荒怪还须问子年逺託鳌头转苍海来依鹏背负青山或云灵境归贤者又恐神功亦偶然闻道新春恣逺览羡君平地作飞仙次韵孙巨源寄涟水李盛二着作并见寄五絶南岳诸刘岂易逢相望无复马牛风山公虽见无多子社燕何由恋塞鸿髙才晚嵗终难进勇退当年正急流不独二䟽为可慕他时当有景孙楼漱石先生难可意啮氊校尉乆无朋应知客路愁无奈故遣吟诗调李陵云雨休排神女车忠州老病畏人夸诗豪正值安仁在空㸔河阳满县花胶西未到吾能说桑柘禾麻不见春不羡京尘骑马客羡他淮月弄舟人莫笑银盃小答乔太博陶潜一县令独饮仍独醒犹将公田二顷五十亩种秫作酒不种秔我今号为二千石嵗醸百石何以醉宾客请君莫笑银盃小尔来嵗旱东海窄㑹当拂衣归故丘作书贷粟监河侯万斛船中着美酒与君一生长拍浮和叚屯田荆林馆南山有佳色无人空自竒清诗为题品草木变芬菲谢女得秀句留待中郎归便当勒鞭策仆倦马亦饥和顿敎授见寄我笑陶渊明种秫二顷半妇言既不用还有责子叹无絃则无琴何必劳抚玩我笑刘伯伦醉髪蓬方散二豪苦不纳独以锸自伴既死何用埋此身同夜旦孰云二子贤自结两重案笑人还自笑出口谈治乱一生溷尘垢晩以道自盥无成空得嬾坐此百事缓侧闻顿夫子讲道出新贯岂无一尺书恐不记庸懦陋邦贫且病数米铢称炭慙愧章先生十日坐空馆袖中出子诗贪读酒屡煖狂言各须慎勿使输薪粲答陈述古二首谩説山东第二州枣林桑泊负春游城西亦有红千叶人老簪花却自羞小桃破萼未胜春罗绮丛中第一人闻道使君归去后舞衫歌扇总生尘和章七出守湖州二首方丈仙人出𣺌茫髙情犹爱水云乡功名谁使连三捷身世何縁得两忘早嵗归休心共在他年相见话偏长只应未报君恩重清梦时时到玉堂绛阙云台总有名应须极贵又长生鼎中龙虎黄金贱松下龟蛇緑骨轻霅水未浑缨可濯弁峰初见眼应明两卮春酒真堪羡独占人间分外荣和张子野见寄三絶过旧游前生我已到杭州到处长如到旧游更欲洞霄为隠地一菴闲地且相留见题壁狂吟跌宕无风雅醉墨淋浪不整齐应为诗人一回顾山僧未忍埽黄泥竹阁见忆柏堂南畔竹如云此阁何人是主人但遣先生披鹤氅不须更画乐天真答李邦直美人如春风着物物未知羁愁似氷雪见子先流澌子从徐方来吏民举熙熙扶病出见之惊我一何衰知我久慵倦起我以新诗诗词如醇酒盎然薰四肢径饮不觉醉欲和先昏疲西斋有蛮帐风雨夜纷披放懐语不择抚掌笑脱颐别来今几何春物巳含姿栁色日夜暗子来竟何时徐方虽云乐东山禁游嬉又无狂太守何以觧忧思闻子有贤妇华堂咏螽斯曷不倒囊槖卖劒买蛾眉不用教丝竹唱我新歌词和潞公超然台次韵我公厌富贵尝苦勲业寻相期赤松子永望白云岑清风出谈笑万窍为号吟吟成超然诗洗我蓬之心嗟我夲何人麋鹿强冠襟身微空志大交浅屡言深嘱公如得谢唿我幸寄音但恐酒钱尽烦公挥槖金次韵刘贡父李公择见寄二首白髪相望两故人眼看时事几畨新曲无和者应思郢论稍卑之且借秦嵗恶诗人无好语夜长鳏守向谁亲少思多睡无如我鼻息如雷撼四邻何人劝我此间来絃管生衣甑有埃渌蚁濡唇无百斛蝗虫扑靣已三回磨刀入谷追穷㓂洒涕廵城拾弃骸为郡鲜欢君莫叹犹胜尘土走章台和赵郎中捕蝗见寄次韵麦穗人许长谷苗牛可没天公独何意忍使蝗虫发驱攘着令典农事安可忽我仆既胼胝我马亦欵矻飞腾渐云少筋力亦巳竭苟无百篇诗何以醒睡兀初如疏畎浍渐若决澥渤徃来供十吏腕脱不容歇平生轻妄庸熟视笑魏勃爱君有逸气诗坛专斩伐民病何时休吏职不可越慎无及世事向空书咄咄赵郎中见和戏复答之赵子吟诗如泼水一挥三百六十字柰何效我欲寻医恰似西施藏白地赵子饮酒如淋灰一年十万八千杯若不令君早入务饮竭东海生黄埃我衰临政多谬错羡君精采如秋鹗颇哀老子令日饮为君坐啸主画诺和晁同年九日见寄仰看鸾鹄刺天飞富贵功名老不思病马已无千里志骚人长负一秋悲古来重九皆如此别后西湖付与谁遣子穷愁天有意呉中山水要清诗和孔郎中荆林马上见寄秋禾不满眼宿麦种亦稀永愧此邦人芒刺在肤肌平生五千巻一字不救饥方将怨无襦忽复歌缁衣堂堂孔北海直气凛羣儿朱轮未及郊清风巳先驰何以累君子十万贫与羸滔滔满四方我行竟安之何时劔关路春山闻子规和孔君亮郎中见赠偶对先生尽一尊醉看万物汹崩奔优游共我聊卒岁肮脏如君合倚门只恐掉头难久住应须倾盖便深论固知严胜风流在又见长身十世孙刘贡父见余歌词数首以诗见戏聊次其韵十载飘然未可期那堪重作看花诗门前恶语谁传去醉后狂歌自不知刺舌君今犹未戒炙眉我亦更何词相从痛饮无余事最是春容最好时和李邦直沂山祈雨有应高田生黄埃下田生苍耳苍耳亦巳无更问麦有几蛟龙睡足亦解慙二麦枯时雨如洗不知雨从何处来但闻吕梁百歩声如雷试向城南望城北际天粟菽青成堆饥火烧肠作牛吼不知待得秋成否半年不雨坐龙慵共怨天公不怨龙今朝一雨聊自赎神龙社鬼各言功无功日盗太仓粟嗟我与龙同此责劝农使者不汝容因君作诗先自劾宿州次韵刘泾我欲归休瑟渐希舞雩何处着春衣多情白髪三千丈无用霜皮四十围晩觉文章真小技早知富贵有危机为君垂涙君知否千古华亭鹤自飞和赵郎中见戏二首燕子人亾三百秋卷帘那复似扬州西行未必能胜此空唱崔徽上白楼我击藤床君唱歌明年六十奈君何醉颠只要装风景莫向人前自洗磨和子由与颜长道同游百歩洪相地筑亭种柳平生坐衙不煖席归来闭阁闲终日卧闻客至倒屣迎两眼䝉笼除睡色城东泗水歩可到路转河洪翻雪白安得青丝络骏马蹙踏飞波柳隂下奋身三丈两蹄间振鬛长鸣声自干少年狂兴久已谢但忆嘉陵遶剑闗剑闗大道车方轨君自不去归何难山中故人应大笑筑室种柳何时还次韵李邦直感旧驺骑传唿出跨坊簿书填委入充堂谁教按部如何武只许清尊对孟光婉娩有时来入梦温柔何日听还乡酸寒病守尤堪笑千歩空余仆射塲次韵答邦直子由四首簿书颠倒梦魂间知我疎慵肯见原闲作闭门僧舍冷病闻吹枕海涛喧忘懐杯酒逢人共引睡文书信手翻欲吐狂言喙三尺怕君轻我却须呑城南短李好交游箕踞狂歌总自由尊主庇民君有道乐天知命我何忧醉唿妙舞留连夜闲作清诗断送秋潇洒使君殊不俗尊前容我揽须不老弟东来殊寂寞故人留饮慰酸寒草荒城角开新径雨入河洪失旧滩车马追陪迹未扫唱酬徃复字应漫此诗更欲凭君改待与江南子布㸔君虽为我此迟留别后凄凉我已忧不见便同千里逺退归终作十年游恨无扬子一区宅懒卧元龙百尺楼闻道鹓鸿满䑓阁网罗应不到沙鸥答任师中家汉公先君昔未仕杜门皇祐初道徳无贫贱风采照乡闾何尝疎小人小人自濶疎出门无所诣老史在郊墟门前万竿竹堂上四库书髙树红消梨小池白芙蕖常唿赤脚婢雨中撷园蔬矫矫任夫子罢官还旧庐是时里中儿始识长者车烹鸡酌白酒相对欢有余有如龎徳公徃还葛与徐妻子走堂下主人竟谁欤我时年尚少作赋慕相如侍立看君谈精悍实起予嵗月曾几何耆老逝不居史侯最先没孤坟拱桑樗我亦渉万里清血满襟袪漂流二十年始悟万縁虚独喜任夫子老佩刺史鱼威行乌白蛮解辫请冠裾方当入奏事清庙陈璠玙胡为厌轩冕归志不少舒上蔡有良田黄沙走清渠罢亚百顷稲雍容十年储闲随李丞相抟射鹿与猪苍鹰十斤重勐犬如黄驴岂比陶渊明穷苦自把锄我今四十二衰髪不满梳彭城古名郡乏人偶见除头颅己可知几何不樵渔㑹当从此去芒鞋老菑畬念子瘴江边懐抱向谁摅頼我同年友相欢出同舆冰盘荐文鲔玉斚倾浮蛆醉中忽思我清诗缀琼琚知我少所谐教我时巻舒世事日反覆翩如风中旟雀罗弔廷尉秋扇悲婕妤升沈一何速喜怒纷衆狙作诗谢二子我师寗与蘧阳关词三絶受降城下紫髯郎戯马台南古战塲恨君不取契丹首金甲牙旗归故乡右赠张继愿济南春好雪初晴行到龙山马足轻使君莫忘霅溪女时作阳关肠断声右答李公择暮云收尽溢清寒银汉无声转玉盘此生此夜不长好明月明年何处看右中秋月次韵吕梁仲屯田雨叶风花日夜稀一杯相属竟何时空虚岂敢酬琼玉枯朽犹能出菌芝门外吕梁从迅急胷中云梦自逶迟待君笔力追灵运莫负南䑓九日期王巩屡约重九见访既而不至以诗送将官梁交且见寄次韵答之交颇文雅不类武人家有侍者甚慧丽知君月下见倾城破恨悬知酒有兵老守无何惟日饮将军竞病自诗鸣花枝不共秋欹帽笔阵空来夜斫营爱惜微官将底用他年只好写铭旌次韵王巩独眠居士身心如藁木旅馆孤眠体生粟谁能相思琢白玉服药千朝偿一宿天寒日短银灯续欲往从之车脱轴何人吹断参差竹泗水茫茫鸭头绿次韵王巩留别去国已八年故人今有谁当时交游内未数蔡克儿岂无知我者好爵半已縻争为东阁吏不顾北山移公子表独立与世颇异驰不辞千里逺成此一段奇蛾眉亦可怜无奈思饼师无人伴客寝惟有支牀龟君归与何人文字相娯嬉持此调张子一笑当脱頥答王定民开缄奕奕满银钩书尾题诗语更遒八法旧闻宗长史五言今复拟苏州笔踪好在留台寺旗队遥知到石沟欲寄䑕须并蠒纸请君章草赋黄楼次韵参寥师寄秦太虚三絶句时秦君举进士不得秦郎文字固超然汉武凭虚意欲仙底事秋来不得解定中试与问诸天一尾追风抹马蹄崑崙𤣥圃谓朝跻回看世上无伯乐却道盐车胜月题得失秋毫久已㝠不须闻此气峥嵘何妨却伴参寥子无数新诗咳唾成次韵王庭老退居见寄二首浪蘂浮花不办春归来方识嵗寒人回头自笑风波地闭眼聊观梦幻身北牖已安陶令榻西风还避庾公尘更搔短髪东南望试问今谁裹旧巾接果移花看补篱腰鎌手斧不妨持上都新事长先到老圃闲谈未易欺醸酒闭门开社瓮杀牛留客解耕縻何时得见纎纎玉右手持杯左捧頥往在东武与人往反作粲字韵诗四首今黄鲁直亦次韵见寄复和答之苻坚破荆州止获一人半中郎老不遇但喜识元叹今吾独何幸文字厌奇玩又得天下才相从百忧散阴求我辈人规作林泉伴宁当待垂老仓卒收一旦不见梁伯鸾空对孟光案才难不其然妇女厠周乱世岂无作者于我如既灌独喜诵君诗咸韶音节缓夜光一已多矧获累累贯相思君欲瘦不往我真愞吾侪眷微禄寒夜抱寸炭何时定相过径就我乎馆飘然东南去江水清且暖与君访名山微言师忍粲次韵田国博部夫南京见寄二首岁岁翩翩下坂轮归来杏子巳生人深红落尽东风恶柳絮榆钱不当春火冷饧稀杏粥稠青裙缟袂饷田头大夫行役家人怨应羡居乡马少游再次韵田国博部夫还二首西郊黄土没车轮满面风埃笑路人已放役夫三万指从教积雨洗残春枝上稀踈地上稠忍看红糁落墙头风流别乘多才思归趂西园秉烛游次韵答刘泾吟诗莫作秋虫声天公怪汝钩物情使汝未老华发生芝兰得雨蔚青青何用自燔以出馨细书千纸杂真行新音百变口如鸎异义锋起弟子争舌翻涛澜巻齐城万巻堆胷兀相撑以病为乐子未经我有至味非煎烹是中之乐吁难名緑槐如山闇广庭飞虫绕耳细而清败席展转卧见惊亦不自嫌翠织成意行信足无沟坑不识五郎唿作卿吏民哀我老不明相戒无复烦鞭刑时临泗水照星星㣲风不起镜面平安得一舟如叶轻卧闻邮籖报水程莼羮羊酪不须评一饱且救饥肠鸣和孙莘老次韵去国光隂春雪消还家踪迹野云飘功名正自妨行乐迎送才堪博早朝虽去友朋亲吏卒却辞谗谤得风谣明年我亦江东去不问繁雄与寂寥文与可有诗见寄次韵答之为爱鹅溪白蠒光扫残鸡距紫毫芒世间那有千寻竹月落庭空影许长次韵秦观秀才见赠秦与孙莘老李公择甚熟将入京应举夜光明月非所投逢年遇合百无忧将军百战竟不侯伯郎一㪷得凉州翘关负重君无力十年不入纷华域故人坐上见君文谓是古人吁莫测新诗説尽万物情硬黄小字临黄庭故人已去君未到空吟河畔草青青谁谓他乡各异县天遣君来破我愿一闻君语识君心短李髯孙眼中见江湖放浪乆全真忽然一鸣惊倒人纵横所往无不可知君不怕新书新千金敝帚那堪换我亦淹留岂长算山中既未决同归我聊尔耳君其漫答仲屯田次韵秋来不见渼陂岑千里诗盟忽重寻大木百围生远籁朱絃三叹有遗音清风巻地収残暑素月流天扫积隂欲遣何人赓絶唱满阶桐叶候虫吟东坡诗集註巻十二东坡诗集註卷十三钦定四库全书东坡诗集註巻十三宋王十朋撰酬和次韵道濳留别为闻庐岳多真隐故就高人断宿攀已喜禅心无别语尚嫌剃髪有诗斑异同更莫疑三语物我终当付八还到后与君开北户举头三十六青山次韵叶致远见赠欲求五亩寄樵苏到处留连似贾胡信命不须歌去汝逢人未免叹犹吾人皆劝我杯中物我独怜君屋上乌一技文章何足道要知摩诘是文殊次韵杭人裴维甫余杭门外叶飞秋尚记居人挽去舟一别临平山上塔五年云梦泽南州凄凉楚些縁君发邂逅秦淮为子留寄谢西湖旧风月故应时许梦中游次韵叚缝见赠季子东周负郭田须知力穑是家传细思种薤五十本大胜取禾三百廛若得与君连北巷故应终老忘西川短衣匹马非吾事只拟关门不问天次韵滕元发许仲途秦少游二公诗格老弥新醉后狂吟许野人坐看青丘吞泽芥自慙潢潦荐溪苹两邦旌纛灮相照十亩锄犂手自亲何似秦郎妙天下明年献颂请东廵次韵蒋颕叔月明惊鹊未安枝一棹飘然影自随江上秋风无限浪枕中春梦不多时琼林花草闻前语罨画谿山指后期岂敢便为鸡黍约玉堂金殿要论思和王斿二首异时长怪谪仙人舌有风雷笔有神闻道骑鲸游汗漫忆曾扪蝨话悲辛气呑余子无全目诗到诸郎尚絶伦白发故交空掩巻泪河东注问苍旻袅袅春风送渡关娟娟霜月照生还迟留嵗暮江淮上来往君家伯仲间未厌冰滩吼新洛且看松雪媚南山野梅官柳何时动飞葢长桥待子闲次韵张琬新洛霜余两岸隆尘埃举袂识西风临淮自古多名士尊酒相从乐寓公半日偷闲歌笑里百年暗尽往来中知君不向穷愁老尚有清诗气吐虹和人见赠只写东坡不着名此身已是一长亭壮心无复春流起衰鬓从教病叶零知有雪儿供笔砚应嗤灶妇洗盆缾回来索酒公应厌京口新传作客经次韵王定国南迁回见寄土晕铜花蚀秋水要须悍石相砻砥十年氷蘗战膏粱万里烟波濯纨绮归来诗思转清激百丈空潭数鲂鲤逝将桂浦撷兰荪不记槐堂收劒履却思庾岭今何在更说彭城真梦耳君知先竭是丼井我愿得全如苦李妄心不复九回肠至道终当三洗髓广陵阳羡何足较只有无何真我里乐全老子今禅伯掣电机锋不容拟心通岂复问云何印可聊须答如是相逢为我话留滞桃花春涨孤舟起和王胜之三首城上湖光暖欲波美人唱我踏春歌鲁公宾客皆诗酒谁是神仙张志和斋酿如渑涨緑波公诗句句可絃歌流觞曲水无多日更作新诗继永和要知太守怜孤客不惜阳春和俚歌坐睡樽前唿不应为公雕琢损天和和田仲宣见赠头白江南醉司马寛心时复唤殷兄寒潮不应淮无信客路相随月有情未许低头拜东野徒言共饮胜公荣好诗恶韵那容和刻烛应须便置觥和仲伯达归山嵗月苦无多尚有丹砂奈老何绣谷只应花自染镜潭长与月相磨君方傍海看初日我已横江击素波人不我知斯我贵不须雷雨起龙梭次韵答贾耘老五年一梦南司州饥寒疾病为子忧东来六月井无水仰看古堰横奔牛平生管鲍子知我今日陈蔡谁从丘夜航争渡泥水涩牵挽直欲来𤓰洲自言嗜酒得风痺故乡不敢居温柔定将泛爱救沟壑衰病不复从前乐今年大守真卧龙笑语炎天出氷雹时低九尺苍须髯过我三间小池阁故人改观争来贺小儿不信犹疑错为君置酒饮且哦草间秋虫亦能歌可怜老骥真老矣无心更秣天山禾次韵许遵蒜山渡口挽归艎朱雀桥边看道装供帐巳应烦百两击鲜无久溷诸郎问禅时到长干寺载酒闲过緑野堂此味只忧儿辈觉逢人休道北窻凉次韵孙莘老斗野亭寄子由在邵伯堰落㡌谢公渚日脚东西平孤亭得小憇暮景含余清坐待斗与牛错落挂南甍老僧如夙昔一笑意巳倾新诗出故人旧事疑前生吾生七徃来送老海上城逢人輙自哂得鱼不忍烹似闻绩溪老复作东都行小诗如秋菊艳艳霜中明过此感我言长篇发春荣次韵送徐大正别时酒醆照灯花知我归期渐有涯去嵗渡江萍似斗今年并海枣如𤓰多情明月邀君共无价青山为我賖千首新诗一竿竹不应空钓汉江槎次韵徐积杀鸡未肯邀季路裹饭先须问子来但见中年隐槐市岂知平日赋兰台海山入梦方东去风雨留人得暂陪若说峨眉眼前事故乡何处不堪回次韵赵令铄东坡巳报六年穰惆怅红尘白首郎枕上溪山犹可见门前冠葢巳相望故人年少真琼树落笔风生战堵墻端向瓮间寻吏部老来专以醉为乡次韵王定国得颍倅二首仙风入骨巳凌云秋水为文不受尘一噫固应号地籁余波犹足挂天绅买牛但自捐三尺射䑕何劳挽六钧莫向百花潭上去醉翁不见与谁春滔滔四海我知津每愧先生植杖芸自少多言闻晩道从今闭口不论文灔翻白兽尊中酒归煑青泥坊底芹要识老僧无尽处牀前牛蚁不曾闻次韵王震㩦文过我治平间雾豹当时始一斑闻道吹嘘借余论故教流落得生还清篇带月来霜夜妙语先春发病颜诗酒暮年犹得用竹林高会许时攀次韵周邠南迁欲举力田科三径初成乐事多岂意残年踏朝市有如疲马畏陵坡羡君同甲心方壮笑我无聊鬓巳皤何日西湖寻旧赏淡烟疎雨暗渔蓑次韵胡完夫青衫别泪尚斓斑十载江湖困抱关老去上书还北阙朝来拄笏望西山相从杯酒形骸外笑说平生醉梦间万事会须咨伯始白头容我占清闲次韵钱穆父老入明光踏旧班染须那复唱阳关故人飞上金銮殿迁客来从饭颗山大笔推君西汉手一言置我二刘间便须置酒唿同舍看赐飞龙出帝闲次韵答完夫穆父掖垣老吏识郎君竝辔天街两絶尘汗血固应生有种夜光那复困无因岂知西省深严地也着东坡病瘦身免使谪仙明月下狂歌对饮只三人次韵答满思复自丼茆屋老三间岂意彤庭缀两班纸落云烟供醉后诗成珠玉看朝还谁言载酒山无贺记取啼乌巷有颜但恐跛䍧随赤骥青云飞歩不容攀和蒋发运夜语翻千偈书来又一言此身真佛祖何处不羲轩船稳江吹座楼空月入尊遥知思我处醉墨在頽垣次韵钱舍人病起牀下龟寒且耐支杯中蛇气未应衰殿门明日逢王傅櫑具争先㸔不疑坐觉香烟㩦袖少独愁花影上廊迟何妨一笑千痾散絶胜仓公饮上池次韵和王巩谪仙窜夜郎子美耕东屯造物岂不惜要令工语言王郎年少日文如缾水翻争锋虽剽甚闻鼓忽惊犇天欲成就之使触羝羊籓孤光照微陋耿如月在盆归来千首诗倾冩五石樽却疑彭泽在颇觉蘓州烦君㸔邹忌子廉折配春温知音必无人坏壁挂桐孙次韵李修孺留别二首十年流落敢言归鱼鸟江湖只自知岂意青天扫云雾尽唿黄发寄安危风流吾子真前軰人物他年记一时我欲折繻留此老缁衣谁作好贤诗此生别袖几回麾梦里黄州空自疑何处青山不堪老当年明月巧相随穷通等是思家意衰病难堪送客悲好去江鱼煑江水剑南归路有姜诗次韵黄鲁直赤目诵诗得非子夏学䌷史正作丘明书天公戏人亦薄相略遣幻翳生明珠赖君年来屏鲜腴百年灯光同一如书成自冩蝇头表端就君王觅镜湖和周正儒坠马伤手平生学道已神完岂复儿童私自怜醉坠何曾伤内手色忧当为念先传书空渐觉新诗健把蟹行㸔乐事全卖却老骢为酒直大唿乡友作新年和黄鲁直烧香二首四句烧香偈子随香徧满东南不是闻思所及且令鼻观先参万巻明窻小字眼花只有斓斑一炷烟消火冷半生年老心闲再和二首置酒未逢休沐便同越北燕南且复歌唿相和隔墻知是曹参丹青已自前世竹石时窥一斑五字当还靖节数行谁似髙闲偶与客饮孔常父见访方设席延请忽上马驰去已而有诗戏用其韵答之扬雄他文皆不竒独称观缾居井湄酒客法士两小儿陈遵张竦何曾知主人有酒君独辞蟹螯何不左手持岂复见吾衡气机遣人追君君絶驰尽力去花君自痴醍醐与酒同一巵请君更问文殊师次韵刘贡父独直省中明窻畏日晓先暾髙柳鸣蜩午更喧笔老诗新疑有物心空客疾本无根隔墙我亦眠风榻上马君先𤨏月轩共喜早归三伏近解衣盘礴亦君恩次韵王定国倅扬州此身江海寄天游一落红尘不易収未许相如还蜀道空教何逊在扬州又惊白酒催黄菊尚喜朱颜映黒头火急着书千古事虞卿应未厌穷愁次韵张舜民自御史出倅虢州留别玉堂给札气如云初起湘累复佩银樊口凄凉已陈迹班心突兀见长身江湖前日真成梦鄠杜他年恐卜邻此去若容陪坐啸故应客主尽诗人和王晋卿元丰二年予得罪贬黄州而驸马都尉王诜亦坐累逺谪不相闻者七年予既召用而诜亦还朝相见殿门外感叹之余作诗相属词虽不甚工然託物悲慨阨穷而不怨泰而不骄怜其贵公子有志如此故和其韵欲使诜姓名附见予诗集中然亦不以示诜也诜字晋卿功臣全彬之后云先生饮东坡独舞无所属当时挹明月对影三人足醉眠草棘间虫虺莫予毒醒来送归鴈一寄千里目怅然怀公子旅食久不玉欲书加飡字逺託西飞鹄谓言相濡沫未足救沟渎吾生如寄耳何者为祸福不如两相忘昨梦那可逐上书得自便归老湖山曲躬耕二顷田自种十年木岂知垂老眼对此金莲烛公子亦生还仍分刺史竹贤愚有定分尊爼守尸祝文章何足云执技等医卜朝廷方西顾羌虏骄未伏遥知重阳酒白羽落黄菊羡君真将家浮面气可掬何当请长缨一战河湟复次韵刘贡父所和韩康公忆持国二首梦觉真同鹿覆蕉相君脱屐自参寥颜红底事髪先白室迩何妨人自遥狂似次公应未怪醉推东阁不须招援毫欲作衣冠表盛事终当继八萧闭户端居念独深小轩朱槛忆同临燎须谁识英公意黄髪聊知子建心已託西风传絶唱且邀明月伴孤斟他时内集应唿我下客先拚醉堕簮次韵刘贡父叔姪扈驾玉堂孤坐不胜清长羡枚邹接长卿只许隔墻闻置酒时因议事得聨名机云似我多遗俗广受如君不治生共託属车尘土后钧天一饷梦中荣次韵答张天觉二首车轻马穏辔衔坚但有蚊䖟喜扑缘截断口前君莫问人间差乐胜巢仙驭风骑气我何劳且要长松作土毛亦如呵佛丹霞老却向清凉礼白毫次韵王都尉偶得耳疾君知六凿皆为赘我有一言能决疣病客巧闻牀下蚁痴人强觑棘端猴聪明不在根尘里药饵空为婢仆忧但试周郎看聋否曲音小误已回头仆领贡举未出钱穆父雪中作诗见及三月二十日同游金明池始见其诗次韵为答雪知我出已全消花待君来未敢飘行避门生时小饮忽逢骑吏有嘉招鱼龙絶技来千里斑白遗民数四朝知有黄公酒垆在苍头白发自相遥次韵鲁直嘲小徳小德鲁直子其母微故其诗云解着潜夫论不妨无外家进馔客争起小儿那可涯莫欺东方星三五自横斜名驹已汗血老蚌空泥沙但使伯仁长还兴络秀家景仁和赐酒烛诗复次韵谢之笙磬分钧上下堂游鱼舞兽自奔忙朱絃初识孤桐韵玉琯犹闻秬黍香万事方今咨伯始一斑我亦愧眞长此生㑹见三雍就无复寥寥叹未央次韵刘贡父春日赐幡胜寛诏随春出内朝三军喜气挟狐貂镂银错落翻斜月翦綵缤纷舞庆霄腊雪强飞才到地晓风偷转不惊条脱冠径醉应归卧便腹从人笑老韶再和与君流落偶还朝过眼纷纶七叶貂莫笑华顚羞采胜几人黄壤隔青霄行吟未许穷骚雅坐啸犹能出教条记取明年江上郡五更春枕梦春韶叶公秉王仲至见和次韵答之袗絺方暑亦堪朝岁晚凄风忆皁貂共喜鸳鸾归禁籞心知日月在重霄君如老骥初遭络我似枯桑不受条强镊霜须簪綵胜苍颜得酒尚能韶再和衰迟何幸得同朝温劲如君合珥貂谁惜异材䝉径寸自慙枯枿借凌霄光风泛泛初浮水红糁离离欲缀条后日一尊何处共奉常端冕作咸韶次韵秦少章和钱䝉仲碧畦黄陇稻如京岁美人和易得情鑑里移舟天外思地中鸣角古来声山围故国城空在潮打西陵意未平二子有如双白鹭隔江相照雪衣明次韵钱越州髯尹超然定逸羣南游端为访云门谪仙归侍玉皇案老鹤来乘刺史幡已觉簿书哀老子故知笾豆有司存年来齿颊生荆棘习气因君又一言次韵答刘景文左藏我老诗坛仆鼓旗借君佳句发良时但空贺监杯中物莫示孙郎帐下儿夜烛催诗金烬落秋芳压㡌露华滋故应好语如爬痒有味难名只自知次韵钱越州见寄莫将牛弩射羊羣卧治何妨昼掩门稍喜使君无疾病时因送客见车轓搔头白发秋无数闭眼丹田夜自存欲息波澜须引去吾侪岂独坐多言次韵子由使契丹至涿州见寄四首老人痴钝已逃寒子复辞行理亦难要到卢龙看古塞投文易水弔燕丹胡羊代马得安眠穷发之南共一天又见子卿持汉节遥知遗老泣山前氊毳年来亦甚都时时鴂舌问三苏那知老病浑无用欲问君王乞镜湖始忆庚寅降屈原旋看蜡鳯戏僧䖍随翁万里心如铁此子何劳为买田雪后便欲与同僚寻春一病弥月杂花都尽独牡丹在尔刘景文左藏和顺阇黎诗见赠次韵答之残花怨乆病剩雨泣余妍不见双旌出空令九陌迁知君苦寂寞妙语嚼芳鲜浅紫从争发浮红任早蔫天葩尚青萼国色待华顚载酒邀诗将臞儒不是仙次韵袁公济谢芎椒诗燥吻时时着酒濡要令卧疾致文殊河鱼溃腹空号楚汗水流骹始信吴自笑方求三岁艾不如长作独眠夫羡君清瘦眞仙骨更助飘飘鹤背驱次韵林予中王彦祖唱酬早知身寄一沤中晚节尤惊落木风昨梦巳论三世事岁寒犹喜五人同雨余北固山围座春尽西湖水映空差胜四明狂监在更将老眼犯尘红叶教授和溽字韵诗复次韵为戏记龙井之游先生鲁诸儒饮食清不溽空肠出秀句吟嚼五味足华堂閙丝管眸子涨春緑先生疾走避面冷毒在腹归来煑瓠叶弟子歌旱麓声淫及灵台中有麀鹿伏功名一走兎何用千人逐故应容我辈清坐时闭目髙亭石排衙木杪挂飞屋我来无时节客亦不待速似闻雪髯叟西岭访遗躅朝阳入潭洞金碧涵冰玉泉扉夜不扃云袂本无幅慈皇付寳偈神侣得幽读讷庵有老人宴坐天魔哭时来献缨络法供灯相续吾侪诗酒污欲往无乃触斋厨费晨炊车骑满山谷愿闻第一义钵饭非所欲便投切云冠予㓜好竒服次韵林子中见寄飘零洛社数遗民诗酒当年困恶宾元亮本无适俗韵孝章要是有名人蒜山小隐虽为客江水西来亦带岷巻却西湖千顷緑笑他鱼尾更莘莘次韵参寥朝来处处白氊铺楼阁山川尽一如总是烂银并白玉不知竒货有谁居次前韵答马忠玉坡陁巨麓起连峰积累当年庆自钟灵运子孙俱得鳯慈明兄弟孰非龙河梁㑹作看云别诗社何妨载酒从秪有西湖似西子故应宛转为君容次韵答黄安中兼简林子中老去心灰不复燃一麾江海意方坚那堪黄散付子度空羡苏杭养乐天病肺一春难白酒别肠三夜绕朱絃羣仙政欲吾归去共把清风借玊川次韵刘景文见寄淮上东来双鲤鱼巧将诗信渡江湖细看落墨皆松瘦想见掀髯正鹤孤烈士家风安用此书生习气未能无莫因老骥思千里醉后哀歌缺唾壶次韵钱穆父以轼得汝隂用杭越酬唱韵作诗见寄大耿疲劳已离羣小冯慈爱且当门玉堂不着扶犂手霜鬓偏冝画鹿幡豪杰虽无两王继风流犹有二欧存清诗已入新歌舞要使邦人识雅言韩退之孟郊墓铭云以昌其诗举此问王定国当昌其身邪昌其诗也来诗下语未契作此答之昌身如饱腹饱尽还当饥昌诗如膏面为人作容姿不如昌其气郁郁老不衰虽云老不衰劫坏安所之不如昌其志志壹气自随养之塞天地孟轲不吾欺人言魏勃勇股栗向小儿何如鲁连子谈笑却秦师谨勿怨谤谗乃我得道资淤泥生莲花粪壤出菌芝頼此善知识使我枯生荑吾言岂须多冷煖子自知和刘景文见赠元龙本志陋曹吴豪气峥嵘老不除失路今为哙等伍作诗犹似建安初西来为我风黧面独卧无人雪缟庐留子非为十日饮要令安世诵亡书新渡寺席上次赵景贶陈履常韵送欧阳叔弼比来诸君唱和叔弼但袖手旁睨而已临别忽出一篇有渊明风致坐皆惊叹神屠不目全妙颊惟粧半更刀乃族庖倚市必丑悍平生魏公筹忽斵郢人墁诗书亦何用适道须此馆多言虽数穷㣲中或排难子诗如清风嘐嘐发将旦胡为乆闭匿绮语眞自患许时笑我痴隔屋相咏叹竟识彦道否絶呌唿百万清朝固多士人门子皆冠莫言清颍水从此隔河汉异时我独来得鱼杨柳贯持归不忍食尺素解悽断中有清圆句铜丸飞柘弹春愁结冰凘正待一笑泮百篇傥寄我呻吟郑人缓次韵黄鲁直见赠古风二首佳谷卧风雨莨莠登我场陈前漫方丈玉食惨无光大哉天宇间美恶更臭香君看五六月飞蚊殷囘廊兹时不少假俛仰霜叶黄期君蟠桃枝千岁终一尝顾我如苦李全生依路傍纷纷不足愠悄悄徒自伤空山学仙子妄意笙箫声千金得竒药开视皆豨苓不知市人中自有安期生今君已度世坐閲霜中蔕摩挲古铜人岁月不可计阆风安在哉要君相指似密州宋国博以诗见纪在郡杂咏次韵答之吾观二宋文字字照缣素渊源皆有考竒险或难句后来邈无继嗣子其殆庻胡为尚流落用舍眞有数当时苟悦可谨勿笑杕杜斵窻谁救赴袖手良优裕山城辱吾继缺短烦遮䕶昔年缪陈诗无人聊瓦注于今赓絶唱外重中已惧何当附家集击壤追咸濩答范祖禹吾州下邑生刘季谁数区区张与李重瞳遗迹已尘埃惟有黄楼临泗水而今太守老且寒侠气不洗儒生酸犹胜白门穷吕布欲将鞍马事曹瞒次韵答王定国每得君诗如得书宣心写妙书不如眼前百种无不有知君一以诗驱除传闻都下十日雨清泥没马街生鱼旧雨来人今不来悠然独酌卧清虚我虽作郡古云乐山川信美非吾庐愿君不废重九约念此衰老勤呵嘘和蔡凖郎中见邀游西湖三首夏潦涨湖深更幽西风落木芙蓉秋飞雪暗天云拂地新蒲出水柳映洲湖上四时看不足惟有人生飘若浮解颜一笑岂易得主人有酒君应留君不见钱塘游宦客朝推囚暮决狱不因人唤何时休城市不识江湖幽如与蟪蛄语春秋试令江湖处城市却似麋鹿游汀洲高人无心无不可得坎且止乘流浮公卿故旧留不得遇所得意终年留君不见抛官彭泽令琴无絃巾有酒醉欲眠时遣客休田间决水鸣幽幽挿秧未遍麦巳秋相携烧笋苦竹寺却下踏藕莲花洲船头斫鲜细缕缕船尾烧玉香浮浮临风饱食得甘寝肯使细故胸中留君不见壮士憔悴时饥谋食渴谋饮功名有时无罢休新城陈氏园次晁补之韵荒凉废圃秋寂厯幽花晚山城已穷僻况与城相远我来亦何事徙倚望云巘不见苦呤人清樽为谁满次韵刘景文登介亭泽国梅雨余衰年困蒸溽高堂磨新塼颇觉利腰足松根百尺井两绠飞净渌流觞聚儿童一笑为捧腹清风信可驭刚气在巖麓始知共此世物外无三伏长歌入云去不待管絃逐西湖真西子烟树㸃眉目涛江少醖借高浪翻雪屋俛仰抚四海百世飞鸟速远追钱氏余近弔祖侯躅吾生如寄耳寸晷轻尺玉谁似刘将军逸韵谢邉幅千言一挥手五车不再读春巖彩鸡舞月硖哀猿哭朝先啼鴂起暮与寒螀续我老废吟哦頼君时击触从今事逺覧发轫此幽谷清游得三昧至乐谢五欲莫作狂道士气压刘师服袁公济和刘景文登介亭诗复次韵答之昏昏堕醉梦奈此六月溽君诗如清风吹我朝睡足登临得佳句江白照湖渌袖手独不言黙藁已在腹是时风雨过蔼蔼云归麓踈星帯微月金火争见伏惜哉此清景变灭不可逐归来读君诗耿耿犹在目却思少年日声价争塲屋文如翻水成赋作叉手速秋风起鸿鹄我亦继华躅那知君蹭蹬独泣荆山玉相见南新道青衫垂破幅早知事大谬恨不十年读莫嫌冯唐老终胜贾谊哭今年复为僚旧好许重续升沈何足道等是蛮与触共为湖山主出入穷涧谷衆驰君不争人弃我所欲何时神武门相约挂冠服和吴安持使者迎驾小雪踈烟杂瑞光清波寒引御沟长曈曈日色笼丹禁杳杳鞭声出建章鹓鹭偶叨陪下列天阍聊启望中央归来喜气倾新句满座疑闻锦绣香次韵张甥棠美画眠炎歊五月北窻凉更觉甘如饭稻粱宰我粪墙讥敢避孝先经笥谑兼忘忧虞心谢知时鴈安稳身同挂角羊要识熈熈不争竞华胥别是一仙乡元翰少卿宠惠谷帘水一器龙团二枚仍以新诗为贶叹味不巳次韵奉和巖埀疋练千丝落雷起双龙万物春此水此茶俱第一共成三絶景中人奉和陈贤良不学孙吴与六韬敢将驽马并英豪望穷海表天还逺倾尽葵心日愈高身外浮名休琐琐梦中归思巳滔滔三山旧是神仙地引手东来一钓鳌和参寥见寄黄楼南畔马台宫云月娟娟正㸃空欲共幽人洗笔砚要传流水入丝桐且随侍者寻西谷莫学山僧老祝融待我西湖借君去一杯汤饼泼油葱和参寥芥舟只合在㘭堂纸帐心期老孟光不道山人今忽去晓猿啼处月茫茫东坡诗集註巻十三东坡诗集註卷十四钦定四库全书东坡诗集註巻十四宋王十朋撰酬和和赵景贶春思且懐呉越山水嵗华来无穷老眼久已静春风如系马未动意先骋西湖忽破碎鸟落鱼动镜萦城理枯渎放闸起胶艇愿君营此乐官事何时竟思呉信偶然出处付前定飘然不系舟乗此无尽兴醉翁行乐处草木皆可敬明朝游北渚急扫黄叶径白酒真到齐红裙已放郑次韵王滁州见寄斯人何似似春雨歌舞农夫怨行路君看永叔与元之坎轲一生遭口语两翁当年鬓未丝玉堂挥翰手如飞教得滁人解吟咏至今里巷嘲轻肥君家聨翩尽卿相独来坐啸溪山上笑捐浮利一鸡肋多取清名几熊掌丈夫自重贵难售两翁今与青山久后来太守更风流要伴前人作诗瘦我倦承明苦求出到处遗踪寻六一凭君试与问瑯邪许我来游莫难色赵景贶以诗求东斋榜铭昨日闻都下寄酒来戏和韵求分一壶作润笔也王孙天麒麟眸子奥而彻囊空学愈富屋陋人更杰我老书益放落笔坐争掣欲求东斋铭要饮西湖雪长缾分未到小研干欲裂不似淳于髠一石要烛灭二鲜于君以诗文见寄作诗为谢我懐元祐初珪璋满清班维时南隆老奉使独未还迂叟向我言青齐嵗方艰斯人乃福星遣出虚危间召用既晚矣天命良复悭一朝失老骥寂寞空帝闲至今清夜梦枕簟有余澘喜闻二三子结髪师闵颜髙论巳河汉清诗鸣珮环遥知三日雪积玉埋崧山谁念此幽桂坐䝉榛与菅故人在颍尾投诗清冷湾和陈𫝊道雪中观灯新年乐事叹何曾闭阁烧香一病僧未忍便倾浇别酒且来同看照愁灯颍鱼跃处新亭近湖雪消时画舫升秖恐尊前无此客清诗还有士龙能次韵徐仲车恶衣恶食诗愈好恰似霜松转春鸟苍蝇莫乱逺鸡声世上谁如公觉早八年看我走三州月自当空水自流人间扰扰真蝼蚁应笑人唿作鬬牛次韵林子中春日新堤书事见寄东来寄食似孤云幞被真成一宿宾收得玉堂挥翰手却为淮月㺯舟人羡君湖上斋摇碧笑我花时甑有尘为报年来杀风景连江梦雨不知春次韵和晁无咎学士相迎少年独识晁新城闭门却扫巻斾旌胷中自有谈天口坐却秦军发墨守有子不为谋置锥虹蜺吞吐忘寒饥端如太史牛马走严徐不敢连尻脽徘徊未用疑相待枉尺知君有家戒避人聊复去瀛洲伴我真能老淮海梦中仇池千仭巖便欲揽我青霞幨且须还家与妇计我本归路连西南老来饮酒无人佐独看红药倾白堕每到平山忆醉翁悬知他日君思我路傍小儿笑相逢齐歌万事转头空赖有风流贤别驾犹堪千里巻春风次韵刘景文赠傅曦秀才窈眇文章宜和寡峥嵘肝肺亦交难未能飞瓦弹清角肯便投泥戏泼寒忽见秋风吹洛水遥知霜叶满长安诗成送与刘夫子莫遣孙郎帐下看次韵定国见寄还朝如梦中双阙眩金碧复穿鹓鹭行强寄麋鹿迹劳生苦昼短展转不能夕黙坐数更鼓流水夜自逆故人为我谋此志何由毕越吟知聴否谁念病荘舄次韵奉和钱穆父蒋颖叔王仲至诗四首见和西湖月下聴琴谡谡松下风蔼蔼陇上云聊将窃比我不堪持寄君半生寓轩冕一笑当琴尊良辰饮文字晤语无由曛我有鳯鸣枝背作蛇蚹纹月明委静照心清得竒闻当唿玉涧手一洗羯鼓昏请歌南风曲犹作虞书浑见和仇池上穷非想亦非非下与风轮共一痴翠羽若知牛有角空缾何必井之湄还朝暂接鸳鸾翼谢病行收麋鹿姿记取和诗三益友他年弭节过仇池见和玉津园承平苑囿杂耕桑六圣临民计虑长碧水东流还旧𣲖紫坛南峙表连冈不逢迟日莺花乱空想疎林雪月光千亩何时躬帝籍斜阳寂厯锁云荘见和籍田窃脂方纪瑞布谷未催耕鱼沫依苹渚蜗涎上綵楹江湖来梦寐蓑笠负平生琴里思归曲因君一再行次天字韵答岑巖起一声清跸雾开天百辟心荘岂貎䖍回顾惊君珠玉侧同升愧我粃糠前徘徊月色留坛影缥缈松香泛蜡烟莫叹郎潜生白发圣朝求旧鄙鸢肩次秦少游韵赠姚安世帝城如海欲寻难肯舍渔舟到杏坛剥啄扣君容滕戸巍峩笑我切云冠问羊独怪初平在牧豕应同徳曜看肯把参同较同异小牕相对为研丹次丹元姚先生韵浮生知㡬何仅熟一釡羮那于俯仰间用此委曲情自怜无他肠偶亦得此生悬知当去客中有不亡存但恐宿縁重每为习气昏似闻梅子真近至吴市门未能肩拍洪但欲目击温不敢叩门唿恐作踰垣奔且令绍介先徐以方便论不学刘更生黄金铸尚方不学房次律身事问颍阳王烈亦何人叔夜未可量独见神山开遽飡石髓香至道尚聴荧麤材终蹶张先生喜而笑幅巾登我堂苦誓指黄壤要言刻青琅蓬莱在何许弱水空相望且当従嵇阮聊复数山王达人友四海曲士守一疆谨勿使形谍儿童惊夜光次韵王晋卿奉诏押髙丽燕射北苑传唿陛楯郎东夷初识令君香天山自可三箭取海国何劳一苇航宣劝不辞金盌侧醉归争看玉鞭长锦囊诗草勤收拾莫遣鸡林得夜光丹元子示诗飘飘然有谪仙风气呉传正继作复次其韵飞仙亦偶然脱命瞬息中惟诗不可拟如写天日容梦中哦七言玉丹已入懐一语遭绰虐失身堕蓬莱蓬莱至今空䕶短不养才上界足官府谪仙应退休可怜呉与苏肮脏雪满头终当却与丹元子笑指东海乗桴浮次韵聪上人见寄前身本同社宿业独临边一悟镜空老始知圆泽贤归心忘犊佩生术寄羊鞭不似欧阳子空留六一泉次韵王雄州还朝留别老李威名八十年壁间精悍见遗颜自闻出守风流似稍觉承平气象还但遣诗人歌枤杜不妨侍女唱阳闗内朝接武知何日白髪羞归供奉班詹守携酒见过用前韵作诗聊复和之箕踞狂歌老瓦盆燎毛燔肉似羌浑传唿草市来携客洒扫渔矶共置尊山下黄童争看舞江干白骨巳衔恩孤云落日西南望长羡归鸦自识村答周循州蔬饭藜牀破衲衣扫除习气不吟诗前生自是卢行者后学过唿韩退之未敢叩门求夜话时叨送米续晨炊知君清俸难多辍且覔黄精与疗饥次韵恵循二守相㑹共惜相従一寸阴酒杯虽浅意殊深且同月下三人饮莫作天涯万里心东岭近开松菊径南堂初絶斧斤音知君善颂如张老犹望携壶更一临又次韵二守同访新居二首数亩蓬蒿古县阴晓牕清快夜堂深也知卜筑非真宅聊欲跏趺看此心闻道携壶问奇字更宜登木助徽音相娱北戸江千顷直下都无地可临此生真欲老墻阴却扫都忘嵗月深㧞薤巳观贤守政折蔬聊慰故人心风流贺监常吴语憔悴钟仪独楚音治状两邦俱第一颍川归去肯重临循守临行出小鬟复用前韵学语雏鸎在栁阴临行唿出翠帷深通家不隔同年面得路方知异日心趂着春衫游上苑要求国手教新音岭梅不用催归骑截镫须防旧所临次韵子由赠呉子野先生二絶句马迹车轮满四方若为闭着小茒堂仙心欲捉左元放痴疾还同顾长康江令苍苔围故宅谢家语燕集华堂先生笑说江南事秪有青山遶建康次韵王郁林晚涂流落不堪言海上春泥不自翻汉使节空余皓首故侯𤓰在有頽垣平生多难非天意此去残年尽主恩误辱使君相抆拭宁闻老鹤更乗轩和孙叔静兄弟李端叔唱和病骨瘦欲折霜髯籋更疎喜闻新国政兼得故人书秉烛真如梦倾杯不敢余天涯老兄弟懐抱㡬时摅广倅萧大夫借前韵见赠复和答之二首生还粗胜虞早退不如疎垂死初闻道平生误信书风涛惊半夜疾病送灾余赖有萧夫子幽懐得少摅心间诗自放笔老语翻疎赠我皆彊韵知君得异书滔滔沮溺是绰绰孟生余一笑沧溟侧应无愤可摅次韵郑介夫二首一落泥涂迹愈深尺薪如桂米如金长庚到晓空陪月太嵗今年合守心相与啮氊持汉节何妨振履出商音孤云倦鸟空来往自要闲飞不作霖一生忧患萃残年心似惊蚕未易眠海上偶来期汗漫苇间犹得见夤縁良医自要经三折老将何妨败两甄收取桑榆种梨枣祝君眉夀似增川次韵韶守狄大夫见赠二首华髪萧萧老遂良一身萍挂海中央无钱种菜为家业有病安身是药方才疎正类孔文举痴絶还同顾长康万里归来空泣血七年供奉殿西廊森森画㦸拥朱轮坐咏梁公觉有神白傅闲游空诵句拾遗穷老敢论亲东海莫懐疎受意西风幸免庾公尘为公过岭传新唱催发寒梅一信春次韵韶倅李通直二首一篇泷吏可书绅莫向长沮更问津老去常忧伴新鬼归来且喜是陈人曾陪令尹苍髯古又见郎君白发新回首天涯一惆怅却登梅岭望枫宸青山秪在古城隅万里归来卜筑初㑹见四山朝鹤驾更看三李跨鲸鱼欲从抱朴传家学应恠中郎得异书待我丹成驭风去借君琼珮与霞裾次阳行先室空惟法喜心定有天游摩诘元无病须洹不入流苦嫌寻直枉坐待寸田秋虽未麒麟阁巳逃鹦鹉洲酒醒风动竹梦断月窥楼衆谓元徳秀自称阳道州㧞葵终相鲁辟谷㑹封留用舍俱无碍飘然不系舟和犹子迟赠孙志举轩裳大炉韛陶冶一世人从横落模范谁复甘饥贫可怜方回痴初不疑嘉賔颇念懐祖黠瞋儿与兵姻失身堕浩渺投老无涯垠回看十年旧谁似数子真孙郎表独立霜㦸交重闉深居不汝觌岂问亲与邻连枝皆秀杰英气推伯仁我従海外归喜及崆峒春新年得异书西郭有逸民小孙又过我欢若平生亲清诗五百言句句皆絶伦养火虽未伏要是丹砂银我家六男子朴学非时新诗词各璀璨老语徒周谆愿言敦宿好永与竹林均六子岂可忘従我屡厄陈用前韵再和霍大夫文字先生饮江山清献游典刑传父老尊俎继风流度岭逢梅雨还家指麦秋自慙鸿鴈侣争集稻粱州野濶横双练城坚耸百楼行看鳯尾诏却下虎头州君意已吴越我行无去留归途应食粥乞米使君舟用前韵再和许朝奉髙门元世旧客路晚追游清絶闻诗语疏通岂法流传家有衣钵断狱尽春秋邂逅陪车马寻芳谢朓洲凄凉望乡国得句仲宣楼恨赋投湘水悲歌祀栁州何如五字律相与一尊留更约登尘外归时月满舟用前韵再和孙志举人衆者胜天天定亦胜人邓通岂不富郭解安得贫惊飞贺厦燕走散入幕宾醉眠中山酒结梦南柯姻宠辱能㡬何悲欢浩无垠回视人间世了无一事真洒扫古玉局香火通帝闉我室思无邪我堂徳有邻所至无乡里事贤友其仁之子富经术蔚如井大春蛇蟺楚南极淑气生此民唱髙和自寡非我谁当亲譬彼嶰谷竹剪裁待伶伦俗学吁可鄙纸缯配刍银聊将调痴鬼亦复争华新愿子事笃实浮言扫谵谆穷通付造物得䘮理本均期子如太仓㑹当发陈陈崔文学甲携文见过萧然有出尘之姿问之则孙介夫之甥也故复用前韵赋一篇示志举象服盛簮珥岂是邢夫人敝衣破冠履可怜范叔贫君看崔员外晚就观国宾当年颇赫赫翁妪争为姻蹭蹬阻风水横斜挂边垠青衫映白发今似梅子真道存百无害甘守呉市闉自言总角嵗慈母为择邻邦人惊似舅矫矫恶不仁诗文非他师家法乃富春岂非空同秀为国产隽民挺然齐鲁生近出姬姜亲为文不在多一颂了伯伦清诗要淘炼乃得铅中银自我迁岭外七见槐火新着书已絶笔一嘿含千谆蒉桴如苇籥天节非人均时时自娱嬉岂为俗子陈次韵江晦叔二首人老家何在龙眠雨未惊酒船回太白穉子候渊明幸与登仙郭同依坐啸成小楼看月上剧饮到参横钟鼓江南岸归来梦自惊浮云世事改孤月此心明雨已倾盆落诗仍翻水成二江争送客木杪看桥横次韵江晦叔兼呈器之横空初不跨鹏鳌但觉胡牀步步髙一枕昼眠春有梦扁舟夜渡海无涛归来又见颠茶陆多病仍逢止酒陶笑说南荒底处所秖今榕叶下庭臯次韵郭功甫二首蚤知臭腐即神奇海北天南总是归九万里风安税驾云鹏今悔不卑飞可怜倦鸟不知时空羡骑鲸得所归玉局西南天一角万人沙苑看孤飞次韵法芝举旧诗一首春来何处不归鸿非复羸牛踏旧踪但愿老师真似月谁家罋里不相逢次韵荆门张都官维见和恵泉诗楚人少井饮地气常不洩蓄之为恵泉湓若有所折泉源本无情岂问浊与澈贪愚彼二水终古耻莫雪只应所处然遂使语异月泉旁地平衍泉上山嵽嵲君子谨所居此义安可阙古人贵言赠敢用况髙节不为冬霜干肯畏夏日烈泠泠但不足海逺要当彻次韵和子由闻予善射中朝鸾鹭自振振岂信边隅事执鼖共恠书生能破的亦如骁将解论文穿杨自笑非猿臂射隼长思逐马军观汝长身最堪学定如髯羽便超羣和林子中待制两翁留滞各皤然人笑迂疎老更坚共挹䲭夷一尊酒相逢卵色五湖天江边遗爱啼斑白海上先声入管絃早晚渊明赋归去浩歌长啸老斜川次韵马元宾流落江湖万里归相逢自慰巳差池初闻好句惊人倒悔过东庭识面迟握手宁知无贺监结交谁定许袁丝塞鸿正欲摩天去垂老追攀岂所期次韵答李端叔若人如马亦如班笑履壶头出玉闗已入西羌渡沙碛又来东海看涛山识君小异千人里慰我长思十载间西省邻居时邂逅相逢有味是偷闲和晁美叔反观皆自直相诋竞谁谀事过始堪笑梦中今了无珍材尚空谷疲马正长途未识造物意茫然同一炉和穆父新凉家居妻儿号出仕猿鹤怨未能逐什一安能抟九万常恐樗栎身坐纒冠葢蔓受知如债负麤报乃焚劵但知眠牛衣定免刺虎圈清风来既雨新稻香可饭紫蟹应已肥白酒谁能劝君今崔蔡手政比赵张健三公行可致一语先自献幸推江湖心适我鱼鸟愿孙莘老寄墨四首徂徕无老松易水无良工珍材取乐浪妙手惟潘翁鱼胞熟万杵犀角蟠双龙墨成不敢用进入蓬莱宫蓬莱春昼永玉殿明房栊金牋洒飞白瑞雾萦长虹遥怜醉常侍一笑开天容谿石琢马肝剡藤开玉板嘘嘘云雾出奕奕龙蛇绾此中有何好秀色纷满眼故人归天禄古漆窥蠧简隃麋给尚方老手擅编刬分余幸见及流落一叹赧我贫如饥䑕长夜空齩啮瓦池研灶煤苇管书杮叶近者唐夫子逺致乌玉玦先生又继之圭璧烂箱箧晴窻洗砚坐蛇蚓稍蟠结便有好事人敲门求醉帖吾穷本坐诗久服朋友戒五年江湖上闭口洗残债今年复稍稍快痒如爬疥先生不讥诃又复寄诗械幽光发奇思㸃㸃出荒怪诗成自一笑故疾逢虾蟹欧阳季黙以油烟墨二丸见饷各长寸许戏作小诗书牕拾轻煤佛帐扫余馥辛勤破千夜收此一寸玉痴人畏老死腐朽同草木欲将东山松涅尽南山竹墨坚人苦脆未用叹不足且当注虫鱼莫草三千牍明日复以大鱼为馈重二十斤且求诗故复戏之汉庭九尺人谁似老方朔那将一寸金令足三冬学饷鱼欲自洗鳞尾光卓荦我是骑鲸手聊堪充鹿角谢宋汉杰送李承晏墨老松烧尽结轻花妙法来従北李家翠色冷光何所似墻东鬒髪堕寒鵶和钱安道寄恵建茶我官于南今㡬时尝尽溪茶与山茗胷中似记故人面口不能言心自省为君细说我未暇试评其略差可聴建溪所产虽不同一一天与君子性森然可爱不可慢骨清肉腻和且正雪花雨脚何足道啜过始知真味永縦复苦硬终可録汲黯少戆寛饶勐草茶无赖空有名髙者妖邪次顽矿体轻虽复强浮汎性滞偏工呕酸冷其间絶品岂不佳张禹縦贤非骨鲠葵花玉不易致道路幽崄隔云岭谁知使者来自西开缄磊落收百饼嗅香嚼味本非别透纸自觉光炯炯粃糠团鳯友小龙奴𨽻日注臣双井收藏爱惜待佳客不敢包裹钻权倖此诗有味君勿传空使时人怒生瘿和蒋䕫寄茶我生百事常随縁四方水陆无不便扁舟渡江适吴越三年饮食穷芳鲜金虀玉鲙饭炊雪海螯江柱初脱泉临风饱食甘寝罢一瓯花乳浮轻圆自从舍舟入东武沃野便到桑麻川剪毛胡羊大如马谁记鹿角腥盘筵厨中蒸粟埋饭罋大杓更取酸生涎柘罗铜碾弃不用脂麻白土须盆研故人犹作旧眼看谓我好尚如当年沙溪北菀强分别水脚一线争谁先清诗两幅寄千里紫金百饼费万钱吟哦烹噍两奇絶只恐偷乞烦封纒老妻稚子不知爱一半巳入姜盐煎人生所遇无不可南北嗜好知谁贤死生祸福久不择更论甘苦争媸妍知君穷旅不自释因诗寄谢聊相镌怡然以垂云新茶见饷报以大龙团仍戏作小诗妙供来香积珍烹具大官拣芽分雀舌赐茗出龙团晓日云菴暖春风浴殿寒聊将试道眼莫作两般看新茶送佥判程朝奉以馈其母有诗相谢次韵答之缝衣送与溧阳尉拾肉懐归颍谷封闻道平反供一笑㑹须难老待千钟火前试焙分新雪里头纲辍赐龙从此升堂是兄弟一瓯林下记相逢次韵曺辅寄壑源试焙新茶仙山灵雨湿行云洗遍香肌粉未匀明月来投玉川子清风吹破武林春要知氷雪心肠好不是膏油首面新戏作小诗君一笑从来佳茗似佳人和子由踏青春风陌上惊㣲尘游人初乐嵗华新人闲正好路傍饮麦短未怕游车轮城中居人厌城郭喧阗晓出空四邻歌鼓惊山草木动箪瓢散野乌鸢驯何人聚衆称道人遮道卖符色怒嗔宜蚕使汝蠒如瓮宜畜使汝羊如麕路人未必信此语强为买服禳新春道人得钱径沽酒醉倒自谓吾符神和子由蚕市蜀人衣食常苦艰蜀人游乐不知还千人耕种万人食一年辛苦一春闲闲时尚以蚕为市共忘辛苦逐欣欢去年霜降斫秋荻今年箔积如连山破瓢为轮土为釡争买不翅金与纨忆昔与子皆童丱年年废书走市观市人争夸鬬智巧野人喑哑遭欺谩诗来使我感旧事不悲去国悲流年和蔡景繁海州石室芙蓉仙人旧游处苍藤翠壁初无路戏将桃核裹黄泥石间散掷如风雨坐令空山出锦绣倚天照海花无数花间石室可容车流苏寳葢窥灵宇何年霹雳起神物玉棺飞出王乔墓当时醉卧动千日至今石缝余糟醑仙人一去五十年花老室空谁作主手植数松今偃葢苍髯白甲低琼户我来取酒酹先生后车仍载胡琴女一声氷铁散巖谷海为澜翻松为舞尔来心赏复何人持节中郎醉无伍独临断岸抚出日红波碧巘相吞吐径寻我语覔余声拄杖彭铿叩铜鼓长篇小字逺相寄一唱三叹神悽楚江风海雨入牙颊似聴石室胡琴语我今老病不出门海山巖洞知何许门外桃花自开落牀头酒瓮生尘土前年开合放栁枝今年洗心参佛祖梦中旧事时一笑坐觉俯仰成今古愿君不用刻此诗东海桑田真旦暮次韵张甥棠美述志仲子甘心织屦避万钟渊明不肯折腰为五斗一年鸿鴈识来往终日沐猴谁去取知甥诗意慕两君读书要在存心久平生所谈性命奥长弃不忧金石朽我今巳习鹙子定犹复晨朝怖头走刳心先拟射声名不作羊邹悲岘首云梯雨矢集无方我巳中灰同墨守恐甥自是禹门鳞未可潜逃入吾薮琢磨晚觉孟光贤畏我故言时被肘甥能鉏我青门𤓰正午时来休老手答子勉三首君不登郎省还应上谏坡才髙殊未识嵗晚幸无他枥马羸难出邻鸡冻不歌寒炉余㡬火灰里拨隂何惊人得佳句或以傲王公处士还清节滑稽安足雄深沉似康乐简逺到安丰一㸃无俗气相期林下风欲舞腰身栁一窠小梅催拍大梅歌舞余片片梨花落争奈当涂风物何答海上翁仙翁不复见新诗疑是河南石壁曦海水岂容鲸饮尽燃犀何处覔琼枝次韵完夫再赠之什某已卜居毗陵与完夫有庐里之约云栁絮飞时笋箨斑风流二老对开闗雪芽为我求阳羡乳水君应饷恵山竹簟凉风眠昼永玉堂制草落人间应容缓急烦闾里桑柘聊同十亩闲走笔谢吕行甫恵子鱼卧沙细肋吾方厌通印长鱼谁肯分好事东平贵公子贵人不与与苏君答晁以道索书閲世真难记如公自不忘其于书太简正以懒相妨西山诗和者三十余人再次前韵为谢朱颜发过如春醅胸中梨枣初未栽丹砂未易扫白发赤松却欲㕘黄梅寒溪本自逺公社白莲翠竹依崔嵬当时石泉照金像神光夜发如五台饮泉鉴面得真意坐视万物皆浮埃欲收暮景返田里逺江水穷离堆还朝岂独羞老病自叹才尽倾空罍诸公渠渠若夏屋吞吐风月清隅隈我如废井久不食古甃缺落生阴苔数诗往复相感发汲新除旧寒光开遥知二月春江阔雪浪倒巻云峰摧石中无声水亦静云何解转空山雷欲就诸公评此句要识忧喜何従来愿求南宗一勺水往与屈贾湔余哀次韵谢子髙读渊明传枯木嵌空微黯淡古器虽在无古絃袖中正有南风手谁为聴之谁为传风流岂落正始后甲子不数义熈前一山黄菊平生事无酒令人意缺然鲁直以诗馈双井茶次韵为谢江夏无双种奇茗汝阴六一夸新书磨成不敢付僮仆自看雪汤生玑珠列仙之儒癯不腴只有病渇同相如明年我欲东南去画舫何妨宿太湖次韵鲁直戏赠昨夜试微凉汗衾初退红我愿偕秋风随身入房栊君王不好事只作好惊鸿细看巻虿尾我家真栗蓬谢曹子方恵新茶陈植文华斗石髙景公诗句复称豪数奇不得封龙頟禄仕何妨有马曺囊简久藏科斗字剑锋新莹䴙鹈膏南州山水能为助更有英辞胜广骚谢苏自之恵酒髙士例须怜麴糵此语尝闻退之说我今有说殆不然麴糵未必髙士怜醉者坠车荘生言全酒未若全于天达人本自不亏缺何暇更求全处全景山沈迷阮籍傲毕卓盗窃刘伶颠贪狂嗜怪无足取世俗喜异矜其贤杜陵诗客尤可笑罗列八子㕘羣仙流涎露顶置不说为问底处能逃禅我今不饮非不饮心月皎皎长孤圆有时客至亦为酌琴虽未去聊忘絃吾宗先生有深意百里双罂逺将寄且言不饮固亦髙举世皆同吾独异不如同异两俱冥得鹿亡羊等嬉戏决须饮此勿复辞何用区区较醒醉奉和成伯大雨中㑹客解嘲乐事难并真实语坐排用意多乖误兴来取次或成懽瓦钩却胜黄金注我生祸患久不择肯为一时风雨阻天公变化岂有常明月行看照归路次韵参寥寄少游巖栖水石已皤然交旧何人慰眼前素与昼公心印合每思秦子意珠圆当年步月来幽谷拄杖穿云冒夕烟台阁山林本无异故应文字不离禅次韵致逺长笑右军称草圣不如东野以诗鸣乐天自欲吟淮月懐祖无劳聴角声谢都事恵米平生忍慾今忍贫闭口逢人不少陈俸薄身轻赵都事也能作意向诗人次韵章子厚飞英留题欵叚曾陪马少游而今人在鳯麟洲黄公酒肆如重过杳杳白苹天尽头余旧在钱塘伯固开西湖今方请越戏谓固可复来开镜湖伯固有诗因次韵已分江湖送此生㑹稽行复得岑成镜湖席巻八百里坐啸因君又得名陈伯比和回字复次韵百里冯生宁屑去湖海陈侯犹肯来诗书好在家四壁蒲栁蓊然城一隈骑上下山亦疎矣鯈从容出何为哉市桥十步即尘土晚雨潇潇殊未回子美召公择饮偶以病不及往公择有诗次韵樊素阿蛮皆巳出使君应作玉筝歌可怜病士西窻下一夜丹田手自摩谢恵猫儿头笋长沙一日煨笾笋鹦鹉洲前人未知走送烦公助汤饼猫儿突兀䑕穿篱观子美病中作嗟叹不足因次韵百尺长松涧下摧知君此意为谁来霜枝半折孤根出尚有狂风急雨催次韵廻文三首春机满织回文锦粉泪挥残露井桐人逺寄情书字小栁丝低日晚庭空红牋短写空深恨锦句新翻欲断肠风叶落残惊梦蝶戍边回鴈寄情郎羞云歛惨伤春暮细缕诗成织意深头伴枕屏山掩恨日昏尘暗玉窻琴和回文五首红窻小泣低声怨永夕春寒斗帐空中酒落花飞絮乱晓莺啼破梦怱怱同谁更倚闲窻绣落日红扉小院深东复西流分水岭恨无愁续断絃琴寒信风飘霜叶黄冷灯残月照空牀看君寄忆传文锦字字萦愁写断肠前堂画烛花凝泪半夜清香烟惹衾烟锁竹枝寒宿鸟水沈天色霁横参蛾翠歛时闻燕语涙珠弹处见鸿归多情妾似风花乱薄倖郎如露草睎东坡诗集註巻十四东坡诗集註卷十五钦定四库全书东坡诗集註巻十五宋王十朋撰送别赵徳麟饯饮湖上舟中对月老守惜春意主人畱客情官余闲日月湖上好清明新火发茶乳温风散粥饧酒阑红杏闇日落大堤平清夜除灯坐孤舟擘岸撑逮君帻未堕对此月犹横送曾子固倅越得燕字醉翁门下士杂㳫难为贤曾子独超轶孤芳陋羣妍昔从南方来与翁两聨翩翁今自憔悴子去亦宜然贾谊穷适楚乐生老思燕那因江鲙美遽厌天庖羶但苦世论隘聒耳如蜩蝉安得万顷池养此横海鳣王頥赴建州钱监求诗及草书我昔识子自武功寒夜语尊酒同酒阑烛尽语不尽倦仆立寐僵屏风丁宁劝学不死诀自言亲受方瞳翁嗟予闻道不早悟醉梦颠倒随盲聋迩来忧患苦摧剥意思萧索如霜蓬羡君颜色愈少壮外慕渐少由中充河车挽水灌脑黑丹砂伏火入颊红大梁相逢又东去但道何日辞樊笼未能便乞漏令官曺似是钖与铜留诗河上慰离别草书未暇縁匆匆送安惇秀才失解西归旧书不厌百囘读熟读深思子自知他年名宦恐不免今日栖迟那可追我昔家居㫁还徃着书不复窥园葵朅来东游慕人爵弃去旧学从儿嬉狂谋谬算百不遂惟有霜鬓来如期故山松柏皆手种行且拱矣归何时万事早知皆有命十年浪走宁非痴与君未可较得失临别惟有长嗟咨送任伋通判黄州兼寄其兄孜吾州之豪任公子少年盛壮日千里无媒自进谁识之有才不用今老矣别来十年学不厌读破万巻诗愈美黄州小郡夹谿谷茆屋数家依竹苇知命无忧子何病见贤不荐谁当耻平原老令更可悲六十青衫贫欲死桐乡遗老至今泣颍川大姓谁能箠因君寄声问消息莫对黄鹞矜爪嘴送刘攽倅海陵君不见阮嗣宗臧否不挂口休夸舌在牙齿牢是中惟可饮醇酒读书不用多作诗不须工海边无事日日醉梦魂不到蓬莱宫秋风昨夜入庭树莼丝未老君先去君先去几时囘刘郎应白髪桃花开不开送钱藻出守婺州得英字老手便剧郡髙怀厌承明聊纡东阳绶一濯沧浪缨东阳佳山水未到意已清过家父老喜出郭壶浆迎子行得所愿怆悢居者情吾君方急贤日旰坐迩英黄金招乐毅白璧赐虞卿子不少自贬陈义空峥嵘古称为郡乐渐恐烦敲榜临分不敢尽醉语醒还惊送吕希道知和州去年送君守解梁今年送君守枥阳年年送人作太守坐受尘土堆胷肠君家聨翩三将相富贵未巳今方将凤雏骥子生有种毛骨徃往传诸郎观君崛郁负奇表便合劒佩趋明光胡为小郡屡奔走征马未解风帆张我生本自便江海忍耻未去犹彷徨无言赠君有长叹美哉河水空洋洋送文与可出守陵州壁上墨君不解语见之尚可销百忧而况我友似君者素节凛凛欺霜秋清诗健笔何足数逍遥齐物追庄周夺官遣去不自觉晓梳脱发谁能收江边乱山赤如赭陵阳正在千山头知君逺别怀抱恶时遣墨君消我愁送刘道原归觐南康晏婴不满六尺长高节万仞凌首阳青衫白髪不自叹富贵在天那得忙十年闭戸乐幽独百金购书收散亡朅来东观弄丹墨聊借旧史诛姦彊孔融不肯下曺操汲黯本自轻张汤虽无尺箠当寸刃口吻排击含风霜自言静中閲世俗有似不饮观酒狂衣巾狼借又屡舞傍人大笑供千塲交朋翩翩去畧尽惟我与子犹彷徨世人共弃君独厚岂敢自爱恐子伤朝来告别惊何速归意已逐征鸿翔匡庐先生古君子挂冠两纪鬓未苍定将文度置膝上喜动邻里烹猪羊君归为我道姓字幅巾他日容登堂送张安道赴南都留台我公古仙伯超然羡门姿偶怀济物志遂为世所縻黄龙游帝郊箫韶凤来仪终然反溟极岂复安笼池出入四十年忧患未尝辞一言有归意阖府谏莫移吾君信英睿搜士及茆茨无人长者侧何以安子思归来扫一室虚白以自怡游于物之初世俗安得知我亦世味薄因循鬓生丝出处良细事从公当有时颍州初别子由二首征帆挂西风别泪滴清颍留连知无益惜此须臾景我生三度别此别尤酸冷念子似先君木讷刚且静寡辞真吉人介石乃机警至今天下士去莫如子勐嗟我久病狂意行无坎井有如醉且坠幸未伤輙醒从今得闲暇黙坐消日永作诗解子忧持用日三省近别不改容逺别涕沾胷咫尺不相见实与千里同人生无别离谁知恩爱重始我来宛丘牵衣舞儿童便知有此恨留我过秋风秋风亦己过别恨终无穷问我何年归我言嵗在东离合既循环忧喜迭相攻悟此长太息我生如飞蓬多忧髪早白不见六一翁夀州李定少卿出饯城东龙潭上山鵶噪处古灵湫乱沫浮涎遶客舟未暇燃犀照奇鬼欲将烧燕出潜虬使君惜别催歌管村巷惊唿聚玃猴北地他年颂遗爱观鱼并记老庄周送蔡冠卿知饶州吾观蔡子与人游掀豗笑语无不可平时傥荡不惊俗临事迂濶乃过我横前坑穽衆所畏布路金珠谁不裹迩来变化惊何速昔号刚彊今亦颇怜君独守廷尉法晚嵗却理鄱阳柁莫嗟天骥逐羸牛欲试良玉须勐火世事徐观真梦寐人生不信长坎轲知君决狱有隂功他日老人酬魏颗送岑着作懒者常以静静岂懒者徒拙则近于直而直岂拙欤夫子静且直雍容时巻舒嗟我复何为相得欢有余我本不违世而世与我殊拙于林间鸠懒于氷底鱼人皆笑其狂子独怜其愚直者有时信静者不终居而我懒拙病不受砭药除临行怪酒薄己与别泪俱后㑹岂无时遂恐出处疎惟应故山梦随子到吾庐送张职方吉甫赴闽漕六和寺中作羡君超然鸾鹤姿江湖欲下还飞去空使吴儿怨不留青山漫漫七闽路门前江水去掀天寺后清池碧玉环君如大江日千里我如此水千山底送张轩民寺丞赴省试龙飞甲子尽豪英尝喜吾犹及老成人竞春兰笑秋菊天教明月伴长庚传家各自闻诗礼与子相逢亦弟兄洗眼上林看跃马贺诗先到古宣城次韵孙莘老见赠时莘老移庐州因以别之鑪锤一手赋形殊造物无心敢望渠我本疎顽固当尔子犹沦落况其余龚黄侧畔难言政罗赵前头且眩书惟有阳闗一杯酒慇懃重唱赠离居赠别青鸟衔巾久欲飞黄莺别主更悲啼慇懃莫忘分携处湖水东边凤岭西席上代人赠别三首悽音怨乱不成歌纵使重来奈老何泪眼无穷似梅雨一畨匀了一畨多天上麒麟岂混尘笼中翡翠不由身那知昨夜香闺里更有偷啼暗别人莲子擘开须见臆楸枰着尽更无期破衫却有重逢处一饭何曾忘却时送杭州杜戚陈三掾罢官归乡秋风摵摵鸣枯蓼船阁荒村夜悄悄正当逐客㫁肠时君独歌唿醉连晓老夫平生齐得丧尚恋㣲官失轻矫君今憔悴归无食五斗未可秋毫小君言失意能几时月啖虾蟆行复皎杀人无验中不快此恨终身恐难了徇时所得能几何随手已遭忧患绕期君正似种宿麦忍饥待食明年麨次韵周长官夀星院同饯鲁少卿琉璃百顷水仙家风静平湖响钓车寂厯疎松欹晚照伶俜寒蝶抱秋花困眠不觉依蒲褐归路相将踏桂华更着纶巾披鹤氅他年应作画图夸杭州牡丹开时仆犹在常润周令作诗见寄次其韵复次一首送赴阙羞归应为负花期己见成隂结子时与物寡情怜我老遣春无恨赖君诗玉台不见朝酣酒金缕犹歌空折枝从此年年定相见欲师老圃问樊迟莫负黄花九日期人生穷达可无时十年且就三都赋万戸终轻千首诗天静伤鸿犹戢翼月明惊鹊未安枝君看六月河无水万斛龙骧到自迟送段屯田分得于字劝农使者古大夫不惜春衫践泥涂王事靡盬君甚劬奉常客卿虬两须东武县令天马驹泮宫先生非俗儒相与野饮四子俱乐哉此乐城中无溪边䇿杖自携壶腰笏不烦何易于胶西病守老且迂空斋愁坐纷墨朱四十岂不知头颅畏人不出何其愚送李供备席上和李诗家声赫奕葢并凉也解㣲吟锦瑟傍擘水取鱼湖起浪引杯看劒坐生光风流别后人人忆才气归来种种长不用更贪穷事业风骚分付与沈湘送赵寺丞寄陈海州景疏楼上唤蛾眉君到应先诵此诗若见孟公投辖饮莫忘冲雪送君时送乔施州恨无负郭田二顷空有载行书五车江上青山横絶壁云间细路蹑飞蛇鸡号黑暗通蛮货蜂閙黄连採蜜花共怪河南门下士不应万里向长沙送范景仁游洛中小人真闇事闲退岂公难道大吾何病言深聴者寒忧时虽早白住世有还丹得酒相逢乐无心所遇安去年行万里蜀路走千盘投老身弥健登山意未阑西游为樱笋东道尽鹓鸾杖屦携儿去园亭借客看折花斑竹寺弄水石楼滩鬻马衰怜白惊雷怯笑韩藓书摽洞府松盖偃天坛试与刘夫子重寻靖长官次韵景仁留别公老我亦衰相见恨不数临行一杯酒此意重山岳歌词白纻清琴弄黄钟浊诗新眇难和饮少仅可学欲参兵部选有力谁如荦且作东诸侯山城雄鼓角南游许过我不惮千里邈㑹当闻公来倒屣髪三握送鲁元翰少卿知卫州冗士无处着寄身范公园桃花忽成隂荠麦秀己繁闭门春昼永唯有黄蜂喧谁人肯携酒共醉榆柳村髯卿独何者一月三到门我不往拜之髯来意弥敦堂堂元老后亹亹仁人言忆在钱塘嵗情好均弟昆时于氷雪中笑语作春温欲饮径相覔夜开丛竹轩搜寻到箧笥鲊醢无复存每愧烟火中玉腕亲炮燔别来今几何相对如梦魂告我当北渡新诗侑清尊坡陁大行麓汹涌黄河翻仕宦非不遇王畿西北垣斯民如鱼耳见网则惊奔皎皎千丈清不如尺水浑刑政虽首务念当养其源一闻袴襦音盗贼安足论次韵子由送蒋䕫赴代州学官功利争先变法初典刑独守老成余穷人未信诗能尔倚市悬知绣不如代北诸生渐狂简牀头杂説为爬梳归来问鴈吾何敢疾世王符解着书送颜复兼寄王巩彭城居官冷如水谁从我游颜氏子我居且病君亦穷衰穷相守正其理胡为一朝舍我去轻衫触热行千里问君无乃求之欤答我不然聊尔耳京师万事日日新故人如放今有几君知牛行相君宅扣门但覔王居士清诗草圣俱入妙别后寄我书连纸苦恨相思不相见约我重阳嗅霜蘂君归可唤与俱来未应指日方进拟太一老僊闲不出踵门问道今时矣因行过我路几何愿君推挽加鞭箠吾侪一醉岂易得买羊酤酒从今始初别子由我少知子由天资和而清好学老益坚表里渐融明岂独为吾弟要是贤友生不见六七年㣲言谁与赓常恐坦率性放縦不自程㑹合亦何事无言对空枰使人之意消不善无由萌森然有六女包裹布与荆无忧赖贤妇藜藿等大烹使子得行意青衫陋公卿明日无晨炊倒牀作雷鸣秋眠我东阁夜聴风雨声悬知不久别妙理重细评昨日忽出门孤州转西城归来北堂上古屋空峥嵘退食悞相从入门中自惊南都信繁㑹人事水火争念当闭阁坐頽然寄聋盲妻子亦细事文章固虚名㑹须扫白髪不复用黄精台头寺雨中送李邦直赴史馆分韵得忆字人字兼寄孙巨源二首霜林日夜西风急老送君归百忧集清歌窈𣺌入行云云为不行天为泣红叶黄花秋正乱白鱼紫蟹君须忆凭君说向髯将军衰鬓相逢应不识珥笔西归近紫宸太平典册不縁麟付君此事宁论晋载我当时旧过秦门外想无千斛米墓中知有百年人看君双眼明如镜休把春秋坐素臣送李公恕赴阙君才有如切玉刀见之凛凛寒生毛愿随壮士斩蛟蜃不愿腰间纒锦绦用违其才志不展坐与胥吏同疲劳怱然眉上有黄气吾君渐欲收英髦立谈左右皆动色一语径破千言牢我顷分符在东武脱畧万事唯嬉遨尽坏屏障通内外仍唿骑曺为马曺君为使者见不问反更对饮持双螯酒酣箕坐语惊衆杂以嘲讽穷诗骚世上小儿多忌讳独能容我真贤豪为我买田临汝水逝将归去诛蓬蒿安能终老尘土下俯仰随人如桔橰送郑戸曺游遍钱塘湖上山归来文字带芳鲜羸童瘦马从吾饮陋巷何人似子贤公业有田常乏食广文好客竟无氊东君不趂花时节开尽春风谁与妍送孔郎中赴陜郊惊风击面黄沙走西岀崤函脱尘垢使君来自古徐州声振河潼殷闗右十里长亭闻鼓角一川秀色明花柳北临飞槛巻黄流南望青山如岘首东风吹开锦绣谷渌水翻动蒲萄酒讼庭生草数开尊过客如云牢闭口送李公择嗟余寡兄弟四海一子由故人虽云多出处不我谋弓车无停侣逝去势莫留仅存今几人各在天一陬有如长庚月到晓烂不收宜我与夫子相与手足侔比年两见之宾主更献酬乐哉十日饮衎衎和不流论事到深夜僵仆铃与驺颇尝见使君有客如此不欲别不忍言惨惨集百忧念我野夫兄知名三十秋己得其为人不待风马牛他年林下见倾葢如白头和子由送将官梁左藏仲通雨足谁言春麦短城坚不怕秋涛巻日长惟有睡相宜半脱纱巾落纨扇芳草不耡当戸长珍禽独下无人见觉来身世都是梦坐久枕痕犹着面城西忽报故人来急扫风轩炊麦饭伏波论兵初矍铄中散谈仙更清逺南都从事亦学道不恤肠空夸脑满问羊他日到金华应许相将游阆苑送胡掾乱叶和凄雨投空如散丝流年一如此游子去何之节义古所重艰危方自兹他年着清徳仍复畏人知送将官梁左藏赴莫州燕南垂赵北际其间不合大如砺至今父老哀公孙烝土为城铁作门城中积谷三百万勐士如云骄不战一朝鼓角鸣地中帐下美人空掩面岂如千骑平时来笑谈謦欬生风雷葛巾羽扇红尘静投壶雅歌清宴开东方健儿虓虎様涕泣怀思廉耻将彭城老守亦悽然不见君家雪儿唱又送郑户曺水遶彭祖楼山围戏马台古来豪杰地千岁有余哀隆准飞上天重瞳亦成灰白门下吕布大星殒临淮尚想刘徳舆置酒此徘徊迩来苦寂寞废圃多苍苔河从百步响山到九里回山水自相激夜声转风雷荡荡清河壖黄楼我所开秋月堕城角春风摇酒杯迟君为坐客新诗出琼瑰楼成君巳去人事固多乖他年君倦游白首赋归来登楼一长啸使君安在哉送顿起客路相逢难为乐常不足临行挽衫袖更赏折残菊佳人亦何念悽断阳关曲酒阑不忍去共接一寸烛留君终无穷归驾不免促岱宗已在眼一往继前躅天门四十里夜看扶桑浴回头望彭城大海浮一粟故人在其下尘土相豗蹴惟有黄楼诗千古配淇澳次韵子由送赵㞦归觐钱塘遂赴永嘉归舟转河曲稍见楚山苍候吏来迎客吴音巳带乡言从谢康乐先献鲁灵光巳击三千里何须四十强风流半刺史清絶校书郎到郡诗成集寻溪水溅裳芒鞋随採药蠒纸记流觞海静蛟鼍出山空草木长宦游无逺近民事要更尝愿子传家法他年请尚方送孙勉昔年罢东武曽过北海县白河翻雪浪黄土如蒸面桑麻冠东方一熟天下贱是时累饥馑常苦盗贼变每怜追胥官野宿风裂靣君为淮南秀文采照金殿胡为事奔走投笔腰羽箭更被髯将军豪篇来督战亲程三郡士玉石不能衒欲知君得人失者亦称善君才无不可要欲经百鍊吾诗堪咀嚼聊送别酒嚥送参寥师上人学苦空百念已灰冷劒头惟一吷焦谷无新颕胡为逐吾辈文字争蔚炳新诗如玉雪出语便清警退之论草书万事未尝屏忧愁不平气一寓笔所骋颇怪浮屠人视身如丘井頽然寄澹泊谁与发豪勐细思乃不然真巧非幻影欲令诗语妙无厌空且静静故了羣动空故纳万境阅世走人间观身卧云岭咸酸杂衆好中有至味永诗法不相妨此语更当请次颜长道韵送傅倅两见黄花扫落英南山山寺遍题名宗成不独依岑范鲁卫终当似弟兄去岁云涛浮汴泗与君泥土满衣缨如今别酒休辞醉试聴双洪落后声台头寺送宋希元相从倾盖只今年送别南台便黯然此夜更歌金缕曲他年莫忘角弓篇三年不顾东邻女二顷方求负郭田我欲归休君未可茂先方议斸龙泉送蜀人张师厚赴殿试二首忘归不觉鬓毛斑好事乡人尚往还断岭不遮西望眼送君直过楚王山云龙山下试春衣放鹤亭前送落晖一色杏花三十里新郎君去马如飞送刘寺丞赴余姚中和堂后石楠树与君对牀聴夜雨玉笙哀怨不逢人但见香烟横碧缕讴吟思归出无计坐想蟋蟀空房语明朝开锁放观潮豪气正与潮争怒银山动地君不看独爱清香生云雾别来聚散如宿昔城郭空存鹤飞去我老人间万事休君亦洗心从佛祖手香新写法界观眼净不觑登伽女余姚古县亦何有龙井白泉甘胜乳千金买断顾渚春似与越人降日注送孙着作赴考城兼寄钱醇父李邦直二君于孙处有书见及使君闲如云欲出谁肯伴清风独无事一啸亦可唤来从白苹洲吹我明月观门前逺行客青衫流白汗问子何怱怱王事不可缓故人钱与李清庙两圭瓒蔚为万乗器尚记沟中断子亦东南珍价重不可算别情何以慰酒尽对空案惟持一榻凉劝子巾少岸北风那复有尘土飞灰炭欲寄二大夫发发不可绊送渊师归径山我昔尝为径山客至今诗笔余山色师住此山三十年妙语应须得山骨溪城六月水云蒸飞蚊勐捷如花鹰羡师方丈冰雪冷兰膏不动长明灯山中故人知我至争来问讯今何似为言百事不如人两眼犹能书细字送表忠观道士归杭先王旧徳在民心着令称忠上意深堕泪行看㑹祠下挂名争欲刻碑隂凄凉破屋尘凝座憔悴云孙雪满簮未信诸豪容郭解却从他县施千金送俞节推吴兴有君子澹如朱丝琴一唱三叹息至今有遗音嗟予与夫子相避如辰参犹喜见诸郎窈然清且深异时多良士末路䘮初心我生不有命其肯枉尺寻伯父送先人下第归蜀诗云人稀野店休安枕路入灵关穏跨驴安节将去为诵此句因以为韵作小诗十四首送之索漠齐安郡从来着放臣如何风雪里更送独归人瘦骨寒将断衰髯摘更稀未甘为死别犹恐得生归日上气暾江雪晴光炫野记取到家时锄耰吾正把月明穿破裘霜气涩孤剑归来闭户坐黙数来时店诸兄无可寄一语㑹须酬晚岁俱黄髪相看万事休故人如念我为说瘦栾栾尚有身为患巳无心可安吾兄喜酒人今汝亦能饮一杯归诵此万事邯郸枕东阡在何许寒食江头路哀哉魏城君宿草荒新墓临分亦泫然不为穷途泣东阡时一到莫遣牛羊入我梦随汝去东阡松柏青却入西州门永愧北山灵乞墦何足羡负米可忘艰莫为无车马含羞入劒关我坐名过实讙譁自招损汝幸无人知莫厌家山穏竹笥与练裙随时毕婚嫁无事若相思征鞍还一跨万里却来日一菴仍独居应笑谋生拙团团如磨驴送沈达赴广南嗟我与君皆丙子四十九年穷不死君随幕府战西羌夜渡冰河斫云垒飞尘涨天箭洒甲归对妻孥真梦耳我谪黄冈四五年孤舟出没烟波里故人不复通问讯疾病饥寒疑死矣相逢握手一大笑白髪苍颜略相似我方北渡脱重江君复南行轻万里功名如幻何足计学道有涯真可喜嵝丹砂已付君汝阳罋盎君何耻君归赴我鸡黍约买田筑室从今始送杨杰无为子尝奉使登太山絶顶鸡一鸣见日出又尝以事过华山重九日饮酒莲华峰上今乃奉诏与髙丽僧统游钱塘皆以王事而从方外之乐善哉未曽有也作是诗以送之天门夜上宾出日万里红波半天赤归来平地看跳丸一㸃黄金铸秋橘太华峰头作重九天风吹滟黄花酒浩歌驰下腰带鞓醉舞崩崖一挥手神游八极万縁虚下视蚊雷隠污渠大千一息八十返笑厉东海骑鲸鱼三韩王子西求法凿齿弥天两勍敌过江风急浪如山寄语舟人好看客送穆越州江海相忘十五年羡公松柏蔚苍颜四朝耆旧冰霜后两郡风流水石间旧政犹传蜀父老先声已振越溪山樽前俱是蓬莱守莫放髙楼雪月闲送范纯粹守庆州才大古难用论髙常近迂君看赵魏老乃为滕大夫浮云无根蔕潢潦能须㬰知经几成败得见真贤愚羽旄照城阙谈笑安边隅当年老使君赤手降于莵诸郎更何事折箠鞭其雏吾知邓平叔不鬬月支胡送戴䝉赴成都玉局观将老焉拾遗被酒行歌处野梅官柳西郊路闻道华阳版籍中至今尚有城南杜我欲归寻万里桥水花风叶暮萧萧芋魁径尺谁能尽桤木三年已足烧百岁风狂定何有羡君今作峨眉叟纵未家生执㦸郎也应世出埋轮守莫欺老病未归身玉局他年第几人㑹待子猷清兴发还须雪夜去寻君送陈陆知潭州华清缥缈浮髙栋上有缬林藏石罋一杯此地初识君千巖夜上同飞鞚君时年少靣如玉一饮百觚嫌未痛白鹿泉头山月出寒光泼眼如流汞朝元阁上酒醒时卧聴风銮鸣铁凤旧游空在人何处二十三年真一梦我得生还雪髯满君亦老嫌金带重有如社燕与秋鸿相逢未穏还相送洞庭青草渺无际天柱紫盖森欲动湖南万古一长嗟付与骚人发嘲弄用前韵答西掖诸公见和双猊蟠础龙纒栋金井辘轳鸣晓罋小殿垂帘白玉钩大宛立仗朱丝鞚风驭宾天云雨隔孤臣忍泪肝肠痛羡君意气风生座落笔纵横盘走汞上樽日月泻黄封赐茗时时开小凤闭门怜我老太𤣥给札看君赋云梦金奏不知江海眩木𤓰屡费瑶琼重岂惟蹇步困追攀已觉侍史疲奔送春还宫柳腰支活水入御沟鳞甲动借君妙语发舂容顾我风琴不成弄送表弟程六知楚州炯炯明珠照双璧当年三老苏程石里人下道避鸠杖刺史迎门倒凫舄我时与子皆儿童狂走从人覔棃栗健如黄犊不可恃隙过白驹那暇惜醴泉寺古垂橘柚石头山髙暗松栎诸孙相逢万里外一笑未解千忧积子方得郡古山阳老手风生谢刀笔我正含毫紫微阁病眼昏花困书檄莫教印绶系余年去扫坟墓当有日功成头白早归来共籍棃花作寒食送王伯敡守虢华山东麓秦遗民当时依山来避秦至今风俗含古意柔桑緑水招行人行人掉臂不回首争入崤函土囊口惟有使君千里来欲饮三堂无事酒三堂本来一事无日长睡起闻投壶牀头砚石开云月涧底松根斸雪腴山棚盗散人安寝劝买耕牛发陈廪归来只作水衡卿我欲携壶就君饮次韵子由送千之姪江上松楠深复深满山风雨作龙吟年来老榦都生菌下有孙枝欲出林白髪未成归隠计青衫傥有济时心闭门试草三千牍侧席求人少似今用王巩韵送其姪震知蔡州九门挿天开万马先朝屯举鞭红尘中相见不得言夜走清虚宿扣门惊鹊翻君家汾阳家永巷车雷奔夕郎方不夕列㦸以自藩相逢开月阁画檐低金盆至今梦中语犹举灯前尊阿戎修玉牒未惮笔削烦君归助献纳坐继岑与温我客二子间不复寻诸孙用旧韵送鲁元翰知洺州我在东坡下躬耕三亩园君为尚书郎坐拥百吏繁鸣蛙与鼓吹等是俗物喧永谢十年旧老死三家村惟君绨袍信到我雀罗门𬗟懐故人意欲使薄夫敦新年到宣室白首代尧言相逢问前辈所见多从昆道馆虽云乐冷卿当复温还持刺史节却驾朱轮轩黄髪方用事白须宜少存嗣圣真生知拯民如救燔初囚羽渊魄尽返湘江魂坐忧东郡决老守思王尊北流桑柘没故道尘埃翻知君一寸心可敌千步垣流亡自栖止老幼忘崩犇得闲闭阁坐勿使道眼浑聊乗应舍筏直泝无生源归来成二老夜榻当重论次韵子由送陈侗知陜州谁能如铁牛横身负黄河滔天不能没尺箠未易诃世俗自无常徐公故逶迤别来不可说事与浮云多当时无限人毁誉即墨阿虚声了无实夜虫鸣机梭相逢一笑外奈此白髪何天骥皆籋云长鸣饱刍禾王庭旅百实大贝随弓戈君独一麾去欲赓五袴歌甘棠古乐国白酒金叵罗知君不久留治行中新科过客足瞋喜东堂记分鹅此外但坐啸后生工揣摩诗送交代仲达少卿此身无用且东来頼有江山慰不才旧尹未嫌衰废久清尊犹许再三开满城遗爱知谁继极目扁舟挽不回归去青云还记否交游胜絶古城隈送公为游淮南负米万里縁其亲运甓无度忧其身读书莫学流麦士挟策莫比亡羊人廼翁辛苦到白首汝今强勉当青春昔时管鲍以君霸此两士贾宁非贫送别鸭头春水浓如染水靣桃花弄春脸衰翁送客水边行沙衬马蹄乌㡌㸃昂头问客几时归客道秋风落叶飞系马緑杨开口笑傍山依约见斜晖别东武流杯莫笑官居如传舎故应人世等浮云百年父老知谁在惟有双松识使君送蜀僧去尘十年读易费膏火尽日吟诗愁肺肝不解丹青追世好欲将芹芷荐君盘谁为善相宁嫌瘦复有知音可废弹拄杖挂经须倍道故乡春蕨已阑干留别登州举人身世相忘久自知此行闲看古黄腄自非北海孔文举谁识东莱太史慈落笔已吞云梦客抱寒欲访水仙师莫嫌五日怱怱守归去先传乐职诗送杨奉礼谱牒推关右风流出靖恭时情任险陂家法故雍容南去河千顷余惟酒一钟更谁哀老子令得放疎慵留别叔通元弼坦夫田三昔同寮向我每倾倒当年或龃龉反覆看愈好冦三我部民孝悌化邻保有如袁伯业苦学到衰老石生吾邑子劲立风中草宦游甑生尘饭水媚翁媪我穷交旧絶计拙集枯藁三子尤见存性复纷纻缟迎我淮水北送我睢阳道愿存金石契凛凛贯华皓余将赴文登过广陵而择老移住石塔相送竹西亭下留诗为别竹西失却上方老石塔还逢惠照师我亦化身东海去姓名莫遣世人知送吕行甫司门倅河阳结交不在久倾盖如平生识子今几日送别亦有情子生公相家髙义久峥嵘天才既超诣世故亦屡更譬如追风骥岂免羁与缨念我山中人久与麋鹿并误出挂世网举动俗所惊归田虽未果已觉去就轻河阳岂云逺出处恐异程便当从此别有酒无徒倾武昌酌菩萨泉送王子立送行无酒亦无钱劝尔一杯菩萨泉何处低头不见我四方同此水中天美哉一首送韦城主簿欧阳君美哉水洋洋乎我懐先生送之子于城隅洋洋乎美哉水送之子至于新渡念彼嵩雒眷焉西顾之子于迈至于白马白马旧邦其构维新邦人流涕画舫之孙相其口髯尚克似之别公择黍离不复闵宗周何暇雷塘弔一丘若问西来祖师意竹西歌吹是扬州东坡诗集註巻十五东坡诗集註卷十六钦定四库全书东坡诗集註巻十六宋王十朋註送别送贾讷倅眉二首当年入蜀叹空回未见峩眉肯再来童子遥知颂襦袴使君先已洗尊罍鹿头北望应逄鴈人日东郊尚有梅我老不堪歌乐职后生试覔子渊才老翁山下玉渊回手植青松三万栽父老得书知我在小轩临水为谁开试㸔一一龙蛇活更听萧萧风雨哀便与甘棠同不翦苍髯白甲待归来送程建用先生本舌耕文字浩千顷空仓付公子坐待发苕颖十年困新説儿女争捕影凿垣种蓬蒿嘉谷谁复省空余南陔意太息北堂冷织屦随方进採薪教韦逞辛勤守一经菽水贤五鼎今年闻起废鲁史复光景公子亦改官三就繁马颈归来一笑粲素髪飒垂领㑹看金花诏汤沐奉朝请太公不吾欺夀与龟鹤永送杜介归扬州再入都门何事空闲看清洛漾春风当年帷幄几人在回首觚稜一梦中採药㑹须逄蓟子问禅何处识龎翁归来邻里应迎笑新长淮南旧桂丛送杨孟容我家峨眉隂与子同一邦相望六十里共饮玻瓈江江山不违人遍满千家窻但苦窻中人寸心不自降子归治小国洪钟噎微撞我留侍玉座弱步欹丰扛后生多髙才名与黄童双不肯入州府故人余老龎慇懃与问讯爱惜霜眉厖何以待我归寒醅发春缸送钱承制赴广西路分都监当年我作表忠碑坐觉江山气未衰舞鳯尚从天目下牧驹时有渥洼姿踞牀到处堪吹笛横槊何人解赋诗知是丹霞破佛手先声应已慑羣夷送顾子敦奉使河朔我友顾子敦躯胆两俊伟便便十围腹不但贮书史容君数百人一笑万事已十年卧江海了不见愠喜磨刀向猪羊酾酒㑹邻里归来如一梦丰颊愈茂美平生批勅手浓墨冩黄纸㑹当勒燕然廊庙登剑履翻然向河朔坐念东郡水河来讫不去如尊乃勇耳诸公饯子敦轼以病不往复次前韵君为江南英面作河朔伟人间一好汉谁似张长史上书苦留君言拙辄报已置之勿复道出处俱可喜攀舆共六尺食肉飞万里谁言逺近殊等是朝廷美遥知送别处醉墨争淋纸我以病杜门商颂空振履后㑹知何日一欢如覆水善保千金躯前言戏之耳次韵子由送家退翁知懐安军吾州同年友粲若琴上星当时功名意岂止拾紫青事既喜违愿天或不假龄今如图中鹤俛仰在一庭退翁守清约霜菊有余馨鼔笛方入破朱絃微莫聴西南正春旱废沼粘枯萍翩然一麾去想见灵雨零我无谪仙句待诏沉香亭空骑内廐马天仗随云軿竟无丝毫补眷焉谁汝令永愧旧山叟凭君寄丁宁送宋构朝散知彭州迎侍二亲东来谁迎使君车知是丈人屋上乌丈人今年二毛初登楼上马不用扶使君负弩为前驱蜀人不复谈相如老㓜化服一事无有鞭不施安用蒲春波如天涨平湖鞓红照坐香生肤絭鞴上夀白玉壶公堂登歌鳯将雏诸孙懽笑争挽须蜀人画作西湖图次韵孔常父送张天觉河东提刑送君应典鹔鹴裘凭仗千钟洗别愁脱帽风流余长史埋轮家世本留侯子河骏马方争出昭义疲兵得少休定向秋山得嘉句故闗黄叶满行舟送张天觉得山字西登太行岭北望清凉山晴空浮五髻晻霭卿云间余光入巖石神草出茅菅何人相指似稍稍落人寰能令坠指儿虬髯茁氷颜祝君如此草为民已痌瘝我亦老且病眼花腰脚顽念当勤致此莫作河东悭送欧阳辩监澶州酒汗血驾鼓车何从致千里纷纷糟麴间欲试贤公子君家江南英濯足沧浪水却渡旧黄河涨沙埋马耳由来付造物倚伏何穷已当念楚子文三仕无愠喜送家安国教授归成都别君二十载坐失两鬓青吾道虽艰难斯文终典刑屡作退飞鹢羞看干死萤一落戎马间五见霜叶零夜谈空説劒春梦犹横经新科复旧贯童子方乞灵须烦凌云手去作入蜀星苍苔髙朕室古柏文翁庭初闻编简香稍觉锋镝腥岷峨有雏鳯梧竹养脩翎鸣唿应嶰律飞舞集虞廷吾侪便归老亦足慰余龄余与李廌方叔相知久矣领贡举事而李不得第愧甚作诗送之与君相从非一日笔势翩翩疑可识平生谩説古战场过眼终迷日五色我慙不出君大笑行止皆天子何责青袍白纻五千人知子无怨亦无徳买羊酤酒谢玉川为我醉倒春风前归家但草凌云赋我相夫子非臞仙送成都高士敦钤辖栘中老监本虚名懒作燕山万里行坐㸔飞鸿迎使节归来骏马换倾城髙才本不縁勲阀余力还思治蜀兵西望雪山烽火尽不妨尊酒寄平生次韵送程六表弟君家兄弟真连璧门十朱轮家万石竹使犹分刺史符尚方行赐尚书舄前年持节发仓廪到处卖刀収茧栗归来闭口不论功却走渡江谁复惜君才不用如涧松我老得全似社栎青衫莫厌百僚底白首上有千薪积忆昔江湖一钓舟无数云山供㸃笔未应便障西风扇只恐先移北山檄凭君寄谢江南叟念我空见长安日浮江泝蜀有成言江水在此吾不食送钱穆父出守越州二首簿书常苦百忧集杯酒今应一笑开京兆从教思广汉㑹稽聊喜得方回若耶溪水云门寺贺监荷花空自开我恨今犹在泥滓劝君莫棹酒船回送程七表弟知泗州江湖不在眼尘土坐满颜系舟清洛尾初见淮南山淮山相媚好晓镜开烟鬟持此娱使君一笑簿领间使君如天马朝燕暮荆蛮时无王良手空老十二闲聊当出毫末化服狡与顽勿谓无人知古佛临清湾赤子视万类流萍閲人寰但使可此人余事真茆菅送曹辅赴闽漕曹子本儒侠笔势翻涛澜往来戎马间邉风裂儒冠诗成横槊里楯墨何曾干一旦事逺游红尘隔严滩平生羊炙口并海収咸酸一从荔枝食岂念苜蓿盘我亦江海人市朝非所安常恐青霞志坐随白髪阑渊明赋归去谈笑便解官今我何为者索身良独难凭君问清淮秋水今几竿我舟何时发霜露日已寒送蹇道士归庐山物之有知葢恃息孰居无事使出入心无天游室不空六凿相攘妇争席法师逃人入庐山山中无人自往还往者一空还者失此身正在无还间绵绵不絶微风里内外丹成一弹指人间俯仰三千秋骑鹤归来与子游送周朝仪守汉州茶为西南病岷俗记二李何人折其锋矫矫六君子君家尤出力流落初坐此谓当収桑榆华髪看劒履胡为犯风雪嵗晚行未已念归诚得计顾自为谋耳吾闻江海间疮痏有未起莫轻龚遂老君不付尺箠召还当有诏挽袖谢邻里犹堪作水衡供帐园林美送千乗千能两姪还乡治生不求富读书不求官譬如饮不醉陶然有余欢君看龎徳翁白首终泥蟠岂无子孙念顾独遗以安鹿门上冡回牀下拜龙鸾躬耕竟不起耆旧节独完念汝少多难冰雪落绮纨五子如一人奉养真色难烹鸡独餽母自飨苜蓿盘口腹正累人宁我食无肝西来四千里敝袍不言寒秀眉我似兄亦复心闲寛忽然舍我去嵗晩留余酸我岂轩冕人青云意先阑汝归莳松菊环以青琅玕桤隂三年成可以挂我冠清江入城郭小圃生微澜相从结茅舍曝背谈金銮送周正孺知东川得郡书生荣还家昔人重而况东西川千骑许上冡里门下车入父老自惊耸端如何武贤不事长卿宠清时养材杰杞梓方培拥未应遗合抱取用及把拱如君尚出麾顾我宜耕垄告归谢先手求去悔不勇岂云慕亷退实自知衰冗为君扫棠隂画像或相踵次前韵再送周正孺东川得望郎坐与西争重髙风倾石室旧学鄙文冡蜀人安使君所至野不耸竹马迎细侯大钱送刘宠遥知句谿路老稚相扶拥看画古丛祠百怪朝幽拱牛头与兠率云木蔚堆壠醉乡追旧游笔阵贾余勇聊将诗酒乐一扫簿书冗西风吹好句珠玉本无踵送吕昌朝知嘉州不羡三刀梦蜀都聊将八咏继东呉卧看古佛凌云阁勑赐诗人明月湖得句㑹应縁竹鹤思归宁复为莼鲈横空好在修眉色头白犹堪乞左符送子由使契丹云海相望寄此身那因逺适更沾巾不辞驿骑凌风雪要使天骄识鳯麟沙漠回看清禁月湖山应梦武林春单于若问君家世莫道中朝第一人座上复借韵送岢岚军通判叶朝奉云间踏白看纒旗莫忘西湖把酒时梦里呉山连越峤尊前羌妇杂胡儿夕烽过后人初醉春鴈来时雪未滋为问从军真乐否书来麤遣故人知送邓宗古还乡广汉有姜子孝弟行里闾赤眉虽豺虎弛兵过其墟至今空清泉无复双鲤鱼南郑有李郃得妙甘公书夜坐指流星惊倒两使车抱闗不肯仕布褐䝉璠玙西南固多士君得二子余凛凛忠文公搜士及樵渔涧谿有幽讨苹芷真嘉蔬嵗晚终不食心恻当何如次韵送张山人归彭城羡君飘荡一虚舟来作钱塘十日游水洗禅心都眼浄山供诗笔总眉愁雪中乘兴真聊尔春尽思归却罢休何日五湖从范蠡种鱼万尾橘千头仲元贶王元直自眉山来见予钱塘留半嵗既行作絶句五首送之仲君岂弟多学王子清修寡言病后空惊鹤瘦时来或作鹏鶱海角烦君逺访江源与我同来剩作数诗相送莫教万里空囘三人一旦同行留下髙斋月明遥想扁舟京口尚余孤枕潮声更欲留君乆住念君去国弥年空使犀颅玉颊长懐髯舅悽然为予逺致慇懃瑞草桥邉老人红带雅宜华发白醪光泛新春次韵刘景文送钱䝉仲三首谁识天闲老骥不争日暮长途送尽青云九子归去扁舟五湖寄语竹林社友同书桂籍天伦王郎独为鬼録世间无此玉人五字古原春草千金汉殿长门经纬尚余三䇿典刑留与诸孙介亭饯杨杰次公篮舆西出登山门嘉与我友寻仙村丹青明灭风篁岭环珮空响桃花源前朝欲上已蜡屐黒云白雨如倾盆今晨积雪巻千里岂畏触热生病根在家头陁无为子久与青山为弟昆孤峰尽处亦何有西湖镜天江抹坤临高麾手谢好住清风万壑传其言风囘响答君聴取我亦到处随君轩次京师韵送表弟程懿叔赴䕫州运判与子甥舅氏摧頽各苍颜竝为东诸侯长此佳江山寒松无时花安得挿髻鬟惟将老不死一笑荣枯间我甚似乐天但无素与蛮挂冠及未耄当获一纪闲子亦拙进取才高命坚顽譬如万斛舟行此九折湾仲氏新得道一沤自尘寰嵗晚家乡路莫遣生榛菅送张嘉州少年不愿万户侯亦不愿识韩荆州颇愿身为汉嘉守载酒时作凌云游虚名无用今白首梦中却到龙泓口浮云轩冕何足言惟有江山难入手峨眉山月半轮秋影入平羌江水流谪仙此语谁解道请君见月时登楼笑谈万事真何有一时付与东巖酒归来还受一大钱好意莫违黄髪叟送李陶通直赴清溪忠文文正二大老苏李广平三舍人喜见通家贤子弟自言得邑少风尘从来势利关心薄此去溪山琢句新肯向西湖留数月钱塘初识小麒麟送陈之邵佥判赴阙夜光不自献天骥良难知从来一狐腋或出五羖皮贤哉江东守収此幕中竒无华岂易识既得不自随留君望此府助我怜其衰二年促膝语一旦长揖辞林深伏勐在岸改濳珍移去此当安从失君徒自悲念君瑚琏质当今台阁宜去矣㑹有合岂常懐其私送江公着知吉州三吴行尽千山水犹道桐庐更清美岂独浊世隐狂奴时平亦出佳公子初冠惠文读城旦晩入奉常陪劒履方将华省起弹冠忽忆钓台归洗耳未应良木弃大匠要使名驹试千里奉亲官舍当有择得郡江南差可喜白粲连樯一万艘红粧执乐三千指簿书期㑹得余闲亦念人生行乐耳送欧阳主簿赴官韦城四首鳯雏骥子日相高白髪苍颜笑我曹读遍牙籖三万轴却来小邑试牛刀出处年来恨不齐一尊临水记分携江湖咫尺吾将老汝颍东流子却西白马津头春水来白鱼犹喜似江淮使君已复冰堂酒更看重新畵舫斋道傍垂白定沽巾正似当年緑髪新故国依然乔木在典刑复见老成人送欧阳推官赴华州监酒我观文忠公四子皆超越仲也径寸珠照夜明如月好诗真脱兎下笔先落鹘知音如周郎议论亦英发文章乃余事学道探𤣥窟死为长白主名字书绛阙伤心清颍尾巳伴白鸥没喜见三年少俱有千里骨千里不难到莫遣歴块蹶临分出苦语愿子书之笏送欧阳季黙赴阙先生岂止一懐祖郎君不减王文度膝上几日今白须令我眼中见此父汝南相从三晦朔君去苦早我来暮霜风凄𦂳正脱木颍水清浅可立鹭莫辞白酒泻香泉已觉扁舟掠新渡坐看士衡执别手更遣梦得出竒句郎君可是筦库人乃使骥騄随蹇步置之行矣无足道贤愚岂在遇不遇次前韵送刘景文白云在天不可唿明月岂肯留庭隅怪君西行八百里清坐十日一事无路人不识唿尚书但见凛凛雄千夫岂知入骨爱诗酒醉倒正欲蛾眉扶一篇向人写肝肺四海知我霜鬓须欧阳赵陈皆我有岂谓夫子驾复迁尔来又见三黜柳共此煖热飡氊苏酒肴酸薄红粉暗秪有颍水清而殊一朝寂寞风雨散对影谁念月与吾何时归帆泝江水春酒一变甘棠湖送王竦朝㪚赴阙我家衡山公清而畏人知臧否不出口黙识如蓍龟擢子拱把中云有骥騄姿胡为三十载尚作穷苦词文人不妄语未効此何疑朅来清颍上泪湿中郎诗怪我一年长而作十年衰同时几人在岂敢怨白髭愿君指松柏永与霜雪期送潞都曹乖崖公在蜀有録事㕘军老病废事公责之曰胡不归明日㕘军求去且以诗留别其畧曰秋光都似宦情薄山色不如归意浓公惊谢之曰吾过矣同僚有诗人而吾不知因留而慰荐之予㓜时闻父老言恨不问其姓名今都曹潞君以小疾求致仕予诵此语留之不可乃探前人意作诗送之并送赵德麟陈履常各赋一篇积雪困桃李春心谁为容淮光酿山色先作归意浓我亦倦游者君恩系疎慵欲留耿介士伴我衰迟踪吏课升斗积﨑岖等铅舂那将露电身坐待收千钟结髪空百战市人看先锋谁能搔白首抱关望夕烽子意谅已成我言宁复从恨无乖崖老一洗芥蔕胷我田荆溪上伏腊亦麤供懐哉江南路㑹作林下逢新渡寺送任仲微春隂欲落雪野气方升云我游清颍尾想见翠被君古来聚散地与子复言分倦游安税驾瘦田失归耘独宿古寺中荒鸡乱鸣羣送子以晓角幽幽醒时闻送运判朱朝奉入蜀蔼蔼青城云娟娟峨眉月随我西北来照我光不灭我在尘土中白云唿我归我游江湖上明月湿我衣岷峨天一方云月在我侧谓是山中人相望了不隔梦寻西南路黙数短长亭似闻嘉陵江跳波吹枕屏送君无一物清江饮君马路穿慈竹林父老拜马下不用惊走藏使者我友生听讼如家人细説为汝评若逢山中友问我归何日为话腰脚轻犹堪踏泉石和赵德麟送陈传道二陈既妙士两欧惟德人王孙乃龙种世有籋云鳞五君从我游倾泻出怪珍俗物败人意兹游实清醇那知有聚㪚佳梦失欠伸我舟下清淮沙水吹玉尘君行踏晓月踈木挂寸银尚寄别后诗翦刻淮南春送陈伯脩察院赴阙裕陵固天纵笔有云汉姿尝重连山象不数秋风辞龙腾与虎变貍豹复何施我穷真有数文字乃见知闻君射策日妙语发畴咨一日喧万口惊倒同舍儿岂知二十年道路犹迟迟苦言如药石瞑眩终见思屈信反覆手独于君可疑四门方穆穆行矣及此时送张嘉父长官都城昔倾葢骏马初服辀再见江湖问秋鹰已离鞴于今三㑹合毎进不少留豫章既可识瑚琏谁当収微官有民社妙割无鸡牛归来我益敬器博用自周百年子初筵我巳迫旅酬但当记苦语高节贯白头次韵范淳父送秦少章宿縁在江海世网如予何西来庾公尘已濯长淮波十年淮海人初见一麦禾但欣争讼少未觉舟车多秦郎忽过我赋诗如卷阿句法本黄子二豪与揩磨嗟我久离羣逝将老西河后生多名士欲荐空悲歌小范真可人独肯勤収罗瘦马识騄耳枯桐得云和近闻馆李生病鹤借一柯赠行苦説我妙语慰蹉跎西羌已解仇烽火连朝那坐筹付公等吾将寄濳沱次韵苏伯固游蜀冈送李孝博奉使岭表新苖未没鹤老叶方翳蝉緑渠浸麻水白板烧松烟笑窥有红颊醉卧皆华颠家家机杼鸣树树棃枣悬野无佩犊子府有骑鹤仙观风峤南使出相山东贤渡江弔狠石过岭酌贪泉与君歩徙倚望彼脩连娟愿及南枝谢早随北鴈翩归来春酒熟共看山樱然送晁美叔我年二十无朋俦当时四海一子由君来叩门如有求颀然病鹤清而脩醉翁遣我从子游翁如退之蹈轲丘尚欲放子出一头酒醒梦断四十秋病鹤不病骨愈虬惟有我颜老可羞醉翁賔客㪚九州几人白髪还相収我如懐祖拙自谋正作尚书巳过优君求㑹稽实良筹往看万壑争交流送陈德林赴真州君为县令元丰中吏贪功利似病农君欲言之路无从移书諌臣以自通元丰天子为改容我时匹马江西东问之逆旅言颇同老人爱君如刘宠小儿敬君如鲁恭尔来明目逹四聪収拾驵骏冀北空君为赤令有古风政声直入明光宫天廐如海养羣龙并収其子岂不公白沙何必烦此翁送蒋颖叔帅熈河颖叔出使临洮轼与穆父仲至同饯之各赋诗一篇以今我来思为韵致遄归之意轼得我字西方犹宿师论将不及我茍无深入计缓带我亦可承明正须君文字粲藻火自荐谁云数留行终不果正坐喜论兵临老付边𤨏新诗出谈笑僚友困掀簸我欲歌枤杜杨柳方婀娜边风事首虏所得葢么么愿为鲁连书一射聊城笴隂功在不杀结草酬魏颗再送二首使君九万撃鹏鵾肯为阳关一断魂不用寛心九千里安西都䕶国西门余刅西屠横海鲲应予诗䜟是游魂归来趂别陶𢎞景看挂衣冠神武门送襄阳从事李友谅归钱塘居杭积五嵗自意本杭人故山归无家欲上西湖邻良田不难买静士谁当亲髯张既超然老濳亦絶伦李子冰玉姿文行两清淳归从三人游便足了此身公堤不改作姥岭行开新幽梦随子去松花落衣巾送黄师是赴两浙宪世久无此士我晩得王孙宁非叔度家岂出次公门白首沉下吏緑衣有公言哀哉吴越人久为江湖吞官自倒帑廪饱不及黎元近闻海上港渐出水底村愿君五袴手招此半菽魂一见刺史天稍忘狱吏尊㑹稽入吾手镜湖小于盆比我东来时无复疮痍存送范中济经略侍郎分韵赋诗轼得先字且赠以鱼枕杯四马箠一梁李久乐祸自焚岂非天两䑕鬬穴中一胜亦偶然谋初要百虑事后乃万全庙堂选世将范氏真多贤仁风被宿麦緑浪摇秦川号令耸毛羽先声落虚弦我家天一方去路城西偏投竿困障日卖劒行归田赠君荆鱼杯副以蜀马鞭一醉可以起无令祖生先谢仲适座上送王敏仲北使冲风振河朔飞雾失太行相逢不相识下马须眉黄洗眼忽惊笑见此玉节郎吾有贤主人共此灯烛光聚㪚一梦中人北马南翔吾生如寄耳送老天一方幸子遇明主陈经入西厢归期不可缓倚相宜在傍送曾仲钖通判如京师边城岁暮多风雪强压香醪与君别玉帐夜谈霜月苦铁骑晓出冰河裂断蓬飞叶巻黄沙秪有千林䰒松花应为王孙朝上国珠幢玉节与排衙左援公孝右孟博我居其间啸且诺仆夫为我催归来要与北海春水争先回次韵和钱穆父送别并求顿递酒联镳接武两长身鹓鹭行中语笑亲九子羡君门戸壮八州怜我徃来频伫闻东府开宾阁便乞西湖洗塞尘更向青齐覔消息要知从事是何人次韵李端叔送保倅翟安常赴阙兼寄子由中山保塞两穷边卧治雍容巳百年顾我迂愚分竹使与君谈笑用蒲鞭松荒三径思元亮草合平池忆惠连白髪归心慿説与古来谁似两疎贤次韵王雄州送侍其泾州威声又数中兴年二虏行当一矢联闻道名城得真将故应惊羽落空弦追锋归去雄三卫授钺重来定十连别酒回头便陈迹号呶端合发初筵追饯正辅表兄至博罗赋诗为别孤臣南游堕黄菅君亦何事来収蛮舣舟蜑户龙冈窟置酒椰叶桄榔间高谈巳笑衰语陋杰句尤觉清诗孱博罗小县僧舎古我不忍去君忘还君应回望秦与楚梦渉汉水愁秦关我亦坐念高安客神游黄蘖参桐山何时旷荡洗瑕谪与君归驾相追攀梨花寒食隔江路两山遥对双烟鬟归耕不用一钱物惟要两脚飞孱颜玉牀丹镞记分我助我金鼎光斓斑再用前韵乐天䨇须如霜菅始知谢遣素与蛮我兄緑髪蔚如故已了梦幻齐人闲蛾眉劝酒聊尔耳处仲太忍茂𢎞孱三杯径醉便归卧海上知复几徃还连娟六么趂蹋鞠杳眇三叠萦阳关酒醒梦断何所有落花流水空青山忽惊铙鼓发半夜明月不许幽人攀赠行无物惟一语莫遣瘴雾侵云鬟罗浮道人一倾葢欲系白日留君颜应知我是香案吏他年许缀蓬莱班送鲜于都曹归蜀灌口旧居籋尽霜须照碧铜依然春雪在长松朝行犀浦催收芋夜渡绳桥看伏龙莫叹倦游无驷马要将老健敌千钟子云三世惟身在为向西南説病容送邵道士彦肃还都峤乞得纷纷扰扰身结茆都峤与仙邻少而寡欲颜常好老不求名语益真许迈有妻还学道陶濳无酒亦从人相随十日还归去万劫清游结此因送仲素寺丞致政归濳山濳山隐居七十四绀瞳緑髪初谢事腹中灵液变丹砂江上幽居连福地彭城为我驻三日明月满船同一醉丹青细字口传诀顾我沈迷真弃耳来年四十髪苍苍始欲求方救憔悴他年若访濳山居慎勿逃人改名字送苏伯固效韦苏州三度别君来此别真迟暮白尽老髭须明日淮南去酒罢月随人泪湿花如雾后夜逐君还梦绕江南路送柳宜归折脚铛中煨淡粥曲枝桑下饮离杯书生不是南迁客魑魅惊人须早廻送都监北归一声鸿鴈破江云万里梧桐巻露银我自飘零是羇客更堪秋晩送行人送柳子玉赴灵山世事方艰便勐回此心未老巳先灰何时梦入真君殿也学传唿观主来䟦姜公弼课册姜君琼人巳卯闰九月来从学于东坡至儋耳庚辰三月方还琼云兴天际欻若车葢凝目未瞬弥漫霮䨴惊雷出火乔木靡碎殷地爇空万夫皆废悬熘绠坠日中见沬移晷而収野无完块和董传留别麤缯大布裹生涯腹有诗书气自华厌伴老儒烹瓠叶强随举子踏槐花囊空不办寻春马眼乱行看择婿车得意犹堪夸世俗诏黄新湿字如鸦和沈立之留别二首而今父老千行泪一似当时初去时不用镌碑颂遗爱大人清德畏人知卧闻铙鼓送归艎梦里怱怱共一觞试问别来愁几许春江万斛若为量次韵代留别绛蜡烧残玉斚飞离歌唱彻万行啼他年一舸鸱夷去应记侬家旧姓西留别金山宝觉圆通二长老沐罢巾冠快晩凉睡余齿颊带茶香舟北岸何时渡晞髪东轩未肯忙康济此身殊有道医治外物本无方风流二老长还徃顾我归期尚渺茫子由自南都来陈三日而别天子自逐客尚能哀楚囚奔驰二百里径来寛我忧相逢知有得道眼清不流别来未一年落尽骄气浮嗟我晩闻道欵启如孙休至言虽久服放心不自収悟彼善知识妙药应所投纳之忧患场磨以百日愁冥顽虽难化镌发亦巳周平时种种心次第去莫留但余无所还永与夫子游此别何足道大江东西州畏蛇不下榻睡足吾无求便为齐安民何必归故丘过新息留示乡人任师中昔年尝羡任夫子卜居新息临淮水怪君便尔忘故乡稻熟鱼肥信清美竹陂鴈起天为黒桐柏烟横山半紫知君坐受儿女困悔不先归弄清泚尘埃我亦失収身此行蹭蹬尤堪鄙寄食方将依白足附书未免烦黄耳徃虽不及来有年诏书傥许归田里却下关山入蔡州为买乌犍三百尾别子由三首兼别迟知君念我欲别难我今此别非他日风里杨花虽未定雨中荷叶终不湿三年磨我费百书一见何止得䨇璧愿君亦莫叹留滞六十小劫风雨疾先君昔爱洛阳居我今亦过嵩山麓水南卜宅吾岂敢试向伊川买脩竹又闻缑氏好泉眼傍市穿井泻冰玉遥想茆轩照水开两翁相对清如鹄两翁归隐非难事惟有传家好儿子忆昔汝翁如汝长笔头一落三千字世人闻此皆大笑慎勿生儿两翁似不知樗栎荐明堂何似盐车压千里初别子由至奉新作䨇鹊先我来飞上东轩背书随好梦到人与佳节㑹一懽难把玩回首了无在却渡来时溪断桥号浅濑茫茫暑天濶蔼蔼孤城背青山眊矂中落日凄凉外盛衰岂吾意离合非所碍何以解我忧粗了一事大东府雨中别子由庭下梧桐树三年三见汝前年适汝隂见汝鸣秋雨去年秋雨时我自广陵归今年中山去白首归无期客去莫叹息主人亦是客对牀定悠悠夜雨空萧瑟起折梧桐枝赠汝千里行重来知健否莫忘此时情留别廉守编雚以苴猪墐涂以涂之小餠如嚼月中有酥与饴悬知合浦人常诵东坡诗好在真一酒为我醉宗资王子立去岁送子由北归往返百舍今又相逢赣上戏用旧韵作诗留别米尽无人典破裘送行万里一邹游解舟又欲㩦君去归舍聊须与妇谋闻道年来丹伏火不愁老去雪䝉头剰买山田添鹤口庙堂新拜富民侯东坡诗集註巻十六东坡诗集註卷十七钦定四库全书东坡诗集註巻十七宋王十朋註燕集与赵陈同过欧阳叔弼所治小斋戏作江湖渺故国风雨倾旧庐东来三十年愧此一束书尺椽亦何有而我常客居羡君开此室容膝真有余拊牀琴动摇㺯笔牕明虚后夜龙作雨天明雪填渠梦回闻剥啄谁唿陈赵予添丁走沽酒通徳起挽蔬主孟当㗖我玉鳞金尾鱼一醉忘其家此身自蘧蒢姪安节逺来夜坐三首南来不觉嵗峥嵘坐拨寒灰聴雨声遮眼文书元不读伴人灯火亦多情嗟予潦到无归日令汝蹉跎已半生免使韩公悲世事白头还对短长檠心衰面改瘦峥嵘相见惟应识旧声永夜思家在何处残年知汝逺来情畏人黙坐成痴钝问旧惊唿半死生梦断酒醒山雨絶笑看饥䑕上灯檠落第汝为中酒味吟诗我作忍饥声便思絶粒真无䇿苦説归田似不情腰下牛闲方解佩洲中奴长足为生大弨一㢮何縁彀已觉翻翻不受檠钱安道席上令歌者道服乌府先生铁作肝霜风巻地不知寒犹嫌白髪年前少故㸃红灯雪里看他日卜邻先有约待君投绂我休官如今且作华阳服醉唱侬家七返丹与述古自有美堂乗月夜归娟娟云月稍侵轩㶑㶑星河半隐山鱼钥未収清夜永鳯箫犹在翠微间凄风瑟缩经絃柱香雾凄迷着鬓鬟共喜使君能鼓乐万人争看火城还十月十五观月黄楼席上次韵中秋天气未应殊不用红纱照坐隅山下白云横匹素水中明月卧浮图未成短棹还三崃已约轻舟泛五湖为问登临好风景明年还忆使君无雪后至临平与栁子玉同至僧舍见陈尉烈落帆古戍下积雪髙如丘强邀诗老出踈髯散飕飗僧房有宿火手足渐和柔静士素寡言相对自忘忧铜炉擢烟穟石鼎浮霜沤我行虽有程坐稳且复留大哉天地间此生得浮游兴龙节侍宴前一日微雪与子由同访王定国小饮清虚堂定国出数诗皆佳而五言尤竒子由又言昔与孙巨源同过定国感余存殁悲叹久之夜归稍醒各赋一篇明日朝中以示定国也天风淅淅飞玉沙诏恩归沐休早衙遥知清虚堂里雪正似薝卜林中花出门自笑无所诣唿酒持劝惟君家踏氷凌兢战疲马扣门剥啄惊寒鸦羡君五字入诗律欲与六出争天葩头风已倩檄手愈背痒恰得仙爪爬银缾泻油浮蚁酒紫盌铺粟盘龙茶幅巾起作鸲鹆舞叠鼓谁掺渔阳挝九衢灯火杂梦寐十年聚散空咨嗟明朝握手殿门外共看银阙暾朝霞聚星堂雪元祐六年十一月一日祷雨张龙公得小雪与客㑹饮聚星堂忽忆欧阳文忠公作守时雪中约客赋诗禁体物语于艰难中特出竒丽尔来四十余年莫有继者仆以老门生继公后虽不足追配先生而賔客之美殆不减当时公之二子又适在郡故辄举前令各赋一篇窻前暗响鸣枯叶龙公试手初行雪映空先集疑有无作态斜飞正愁絶衆賔起舞风竹乱老守先醉霜松折恨无翠䄂㸃横斜秪有微灯照明灭归来尚喜更鼔永晨起不待铃索掣未嫌长夜作衣稜却怕初阳生眼缬欲浮大白追余赏幸有回飈惊落屑糢煳桧顶独多时厯乱瓦沟裁一瞥汝南先贤有故事醉翁诗话谁续説当时号令君聴取白战不许持寸铁乗舟过贾収水阁収不在见其子三首爱酒陶元亮能诗张志和青山来水槛白雨满鱼蓑泪垢添丁面贫低举桉蛾不知何所乐竟夕独酣歌袅袅风蒲乱猗猗水荇长小舟浮鸭緑大杓泻鹅黄得意诗酒社终身鱼稻乡乐哉无一事何处不清凉曵杖青苔岸系船枯栁根徳公方上冡季路独留言已占蒲鱼港更开松菊园从兹来往数儿女自譍门城南县尉水亭得长字两尉郁相望东南百步场挿旗蒲栁市伐鼓水云乡已作观鱼槛仍开射鸭堂全家依画舫极目乱红粧㶑㶑波头细踈踈雨脚长我来开濯足溪涨欲浮牀泽国山围里孤城水影傍欲知归路处苇外记风樯十二月十四日夜微雪明日早往南溪小酌至晚南溪得雪真无价走马来看及未消独自披榛寻履迹最先犯晓过朱桥谁怜破屋眠无处坐觉村饥语不嚣惟有暮鸦知客意惊飞千片落寒条陪欧阳公宴西湖谓公方壮须似雪谓公已老光浮颊朅来湖上饮美酒醉后剧谈犹激烈湖邉草木新着霜芙蓉晚菊争煌煌挿花起舞为公夀公言百嵗如风狂赤松共游也不恶谁能忍饥㗖仙药已将夀夭付天公彼徒辛苦吾差乐城上乌栖暮霭生银釭画烛照湖明不辞歌诗劝公饮坐无桓伊能抚筝有以官法酒见饷者因用前韵求述古为移厨饮湖上喜逄门外白衣人欲脍湖中赤玉鳞游舫已粧吴榜稳舞衫初试越罗新欲将渔钓追黄帽未要靴刀抹绛巾芳意十分强半在为君先踏水邉春饮湖上初晴后雨二首水光㶑灔晴方好山色空蒙雨亦竒欲把西湖比西子淡粧浓抹总相宜朝曦迎客宴重冈晚雨留人入醉乡此意自佳君不㑹一杯当属水仙王与临安令宗人同年剧饮我虽不解饮把盏欢意足试唿白髪感秋人令唱黄鸡催晓曲与君登科如隔晨敝袍霜雪空残緑如今莫问老与少儿子森森如立竹黄鸡催晓不须愁老尽世人非我独初自径山归述古召饮介亭以病不赴西风初作十分凉喜见新橙透甲香迟暮赏心惊节物登临病眼怯秋光惯眠处士云庵里倦醉佳人锦瑟傍犹有梦回清兴在卧闻归路乐声长明日重九亦以病不赴述古㑹再用前韵月入秋帷病枕凉霜飞夜簟故衾香可怜吹帽狂司马空对亲舂老孟光不作雍容倾座上翻成肮脏倚门傍人间此㑹论今古细看茱茰感叹长次韵述古过周长官夜饮二更铙鼓动诸邻百首新诗间八珍已遣乱蛙成两部更邀明月作三人云烟湖寺家家境灯火沙河夜夜春曷不劝公勤秉烛老来光景似奔轮述古以诗见责屡不赴㑹复次前韵我生孤癖本无邻老病年来益自珍肯对红裙辞白酒但愁新进笑陈人北山怨鹤休惊夜南亩巾车欲及春多谢清诗屡推毂豨膏那解转方轮和苏州太守王䂓父侍太夫人观灯之什余时以刘道原见访滞留京口不及赴此㑹二首不觉朱轓辗后尘争看绣幰锦纒轮洛濵侍从三人贵京兆平反一笑春但逐东山携妓女那知后合走穷賔滞留不见荣华事空作赓诗第七人翻翻缇骑走香尘激激飞涛射火轮美酒留连三夜月丰年倾倒五州春安排诗律追彊对蹭蹬归期为恶賔堕珥遗簮想无限华胥犹见梦囘人金山寺与柳子玉饮大醉卧宝觉禅榻夜分方醒书其壁恶酒如恶人相攻剧刀箭頽然一榻上胜之以不战诗翁气雄拔禅老语清软我醉都不知但觉红緑眩醒时江月堕摵摵风响变惟有一龛灯二豪俱不见苏州闾丘江君二家雨中饮酒二首小圃阴阴徧洒尘方塘㶑㶑欲生纹已烦仙袂来行雨莫遣歌声便驻云肯对绮罗辞白酒试将文字恼红裙今宵记取醒时节㸃滴空堦独自闻五纪归来鬓未霜十眉环列坐生光唤船渡口迎秋女驻马桥边问泰娘曾把四絃娱白傅敢将百草鬬吴王从今却笑风流守画㦸空凝宴寝香闻乔太博换左藏知钦州以诗招饮今年果起故将军幽梦清诗信有神马革裹尸真细事虎头食肉更何人阵云冷压黄茆瘴羽扇斜挥白葛巾痛饮从今有几日西轩月色夜来新与梁左藏㑹饮傅国博家将军破贼自草檄论诗説剑俱第一彭城老守本虚名识字劣能欺项籍风流别驾贵公子欲把笙歌煖锋镝红斾朝开勐士譟翠帷暮卷佳人出东堂醉卧唿不起啼鸟落花春寂寂试教长笛傍耳根一声吹裂堦前石约公择饮是日大风先生生长匡庐山山中读书三十年旧闻饮水师颜渊不知治剧乃所便偷儿夜探赤白丸奋髯忽逢朱子元半年羣盗诛七百谁信家书藏九千春风无事秋月闲红粧执乐豪且妍紫衫玉带两部全琵琶一抹四十絃客来留饮不计钱齐人爱公如子产儿啼卧路唿不还我慙山郡空留连牙兵部吏笑我寒邀公饮酒公无难约束官奴买花钿薫衣理鬓夜不眠晓来颠风尘暗天我思其由岂坐悭作诗愧谢君笑讙归来瑟缩愈不安要当啖公八百里豪气一洗儒生酸夜饮次韵毕推官簿书丛里过春风酒圣时时且复中红烛照庭嘶騕䮍黄鸡催晓唱玲珑老来渐减金钗兴醉后空惊玉筯工月未上时应早散免教壑谷问吾公闻李公择饮傅国博家大醉二首儿童拍手閙黄昏应笑山公醉习园纵使先生能一石主人未肯独留髠不肯惺惺骑马廻玉山知为玉人頽紫云有语君知否莫唤分司御史来月夜与客饮酒杏花下杏花飞帘散余春明月入戸寻幽人褰衣歩月踏花影炯如流水涵青苹花间置酒清香发争挽长条落香雪山城薄酒不堪饮劝君且吸杯中月洞箫声断月明中惟忧月落酒杯空明朝巻地春风恶但见緑叶栖残红陈州与文郎逸民饮别擕手河堤上作此诗白酒无声滑㵼油醉行堤上散吾愁春风料峭羊角转河水𦕈緜𤓰蔓流君已思归梦巴崃我能未到説黄州此生聚散何穷已未忍悲歌学楚囚与潘三失解后饮酒千金弊帚人谁买半额蛾眉世所妍顾我自为都眊矂怜君欲鬬小婵娟青云岂易量他日黄菊犹应似去年醉里未知谁得䘮满江风月不论钱二月三日㸃灯㑹客江上东风浪接天苦寒无奈破春妍试开云梦羔儿酒快㵼钱塘药玉船蚕市光隂非故国马行灯火记当年冷烟湿雪梅花在留得新春作上元与欧育等六人饮酒忽惊春色二分空且看樽前半丈红苦战知君便白羽倦游怜我忆黄封年来齿髪老未老此去江淮东复东记取六人相㑹处引杯看劒坐生风次韵王定国谢韩子华过饮楚有孙叔敖长城隠千里哀哉练裙子负薪蹑破屣岂无故交亲逝去如覆水不如老优孟谈笑託谐美世家不可恃如倚折足几祥符有贤相手握天下砥懿敏亦名公三贵徳爵齿盖棺今几日公子谁料理谁要卿料理欲説且止止宅相开府公乆为苍生起如何垂老别氷盘餽苍耳亲嫌妨鹗荐相对发㣲泚新诗如弹丸脱手不移晷我亦老賔客苦语落纨绮莫辞三上章有道贫贱耻次韵韩康公置酒见留庭下黄花一醉同重来雪巘已穹窿不应屡被讥安石但使无多酌次公钟乳金钗人似玉鵾絃铁拨坐生风少卿尚有车茵在颇觉寛容胜弱翁次韵王定国㑹饮清虚堂何逊扬州又几年官梅诗兴故依然何人可复间季孟与子不妨中圣贤卜筑君方淮上郡归心我已劔南川此身正是蚕将老更尽春光一再眠与莫同年雨中饮湖上到处相逄是偶然梦中相对各华顚还来一醉西湖雨不见跳珠十五年次韵詹适宣徳小饮巽亭君方梦谪仙我亦弔文园江上同三黜天涯又一樽涛雷殷白昼梅雪耿黄昏归去多情雨应随御史轩次韵刘景文西湖席上二老长身屹两峯常撞大吕应黄钟将辞邺下刘公干却见云间陆士龙白发怜君略相似青山许我定相从吾今官已六百石惭愧当年邴曼容次韵赵景贶督两欧阳诗破陈酒戒啇也哀未散嵗月忽巳秋祥琴虽未调余悲不敢留矧此乃韵语未入金石流羲之生五子总角出银钩吾家有二许下笔両不休君言不能诗此语人信不千钟斯为尭百榼斯为丘陋矣陶士衡当以大白浮酒中那有失醉则不惊鸥明当罚二子巳洗两玉舟次韵致政张朝奉仍招晚食扫白非黄精轻身岂胡麻怪君仁而夀未觉生有涯曾经丹化米亲授枣如瓜云烝作雾楷火灭噀雨巴自此飬鈆鼎无穷走河车至今许玉斧犹事萼緑华我本三生人畴昔一念差前身或草圣习气余惊虵儒臞谢赤松佛缚惭丹霞时时一篇出扰扰四座譁清诗得可惊信美词多夸回车入官府治具随贫家萍虀与豆粥亦可成咄嗟次韵钱穆父㑹饮弹冠恨不早挂冠常苦迟盛服每假寐角阙时伏思东门未祖道西山空拄頥逝将江海去安此麋鹿姿要当谋三径何暇择一枝与君几合散得酒忘醇醨君谈似落屑我饮如奕碁居官不任事造物眞见私主人独贤劳金糓方流驰行人亦束结枤杜乃归期公卿虽少安河流正东酾我得㑹稽去方囬良不痴小饮公谨舟中青泥赤日午相烘走扣船牕栁影中辍我东坡无限睡当君南浦不赀风坐看邸报谈迃叟闲説滁山忆醉翁此去澄江三万顷只应明月照还空与闲山居士小饮一盃连坐两髯碁数片深红入座飞十分㶑灔君休赤且看桃花好靣皮携妓乐游张山人园大杏金黄小麦熟墯巢乳燕拳新竹故将俗物恼幽人细马红粧满山谷提壶劝酒意虽重杜鹃催归声更速酒阑人散却闗门寂歴斜阳挂踈木游张山人园壁间一轴烟萝子盆里千枝锦被堆惯与先生为酒伴不嫌刺史亦颜开纎纎入麦黄花乱飒飒催诗白雨来闻道君家好井水归轩乞得满瓶回吉祥寺赏牡丹人老簪花不自羞花应羞上老人头醉归扶路人应笑十里珠帘半上钩次韵钱穆父王仲至同赏田曹梅花寒㕔不知春独立耿玉雪闭门愁永夜置酒及明发忽惊庭户晓未受烟雨没浮光风宛转照影水方折鬓霜未易扫眉斧亲自伐惟当此花前醉卧黄昏月九日湖上寻周李二君不见君亦见寻于湖上以诗见寄明日乃次其韵湖上野芙蓉含思愁脉脉娟然如静女不肯傍阡陌诗人杳未来霜艶冷难宅君行逐鸥鹭出处浩莫测苇间闻拏音云表已飞屐使我终日寻逄花不忍摘人生如朝露要作百年客喟彼终嵗劳幸兹一日泽愿言竟不遂人事多乖隔悟此知有命沈忧伤魂魄广陵㑹三同舍各以其字为韵仍邀同赋刘贡父去年送刘郎醉语已惊衆如今各漂泊笔研谁能㺯我命不在天羿彀未必中作诗聊遣意老大慵讥讽夫子少年时雄辩轻子贡尔来再伤弓戢翼念前痛广陵三日语相对恍如梦况逄贤主人白酒泼春瓮竹西已挥手湾口犹屡送羡子去安闲吾邦政諠闹孙巨源三年客京辇憔悴难具论挥汗红尘中但随马蹄翻人情贵往返不报生祸根坐令平生友终嵗不及门南来实清旷但恨无与言不谓广陵城得逄刘与孙异趣不两立譬如王孙猿吾侪久相聚恐见疑排根我𥚹类中㪚子通真巨源絶交固未敢且复东南犇刘莘老江陵昔相遇幕府称上賔再见明光宫峩冠揖缙绅如今三见子坎坷为逐臣朝游云霄间欲分丞相茵莫落江湖上遂与屈子邻了不见喜愠子岂真可人邂逅成一欢醉语出天真士方在田里自比渭与莘出试乃大谬刍狗难重陈嵗晚多霜露归耕当及辰与秦太虚参寥㑹于松江而闗彦长徐安中适至分韵得风字二首呉越溪山兴未穷又扶衰病过垂虹浮天自古东南水送客今朝西北风絶境自忘千里逺胜游难复五人同舟师不㑹留连意拟看斜阳万顷红二子縁诗老更穷人间无处吐长虹平生睡足连江雨尽日舟横擘岸风人笑年来三黜惯天教我辈一樽同知君欲写长相忆更送银盘尾鬛红喜刘景文至天明小儿更传唿髯刘已到城南隅尺书真是髯手迹起坐熨眼知有无今人不作古人事今世有此古丈夫我闻其来喜欲舞病自能起不用扶江淮旱久尘土恶朝来清雨濯鬓须相看握手乃无事千里一笑无乃迂平生所乐在吴㑹老死欲𦵏杭与苏过江西来二百日冷落山水愁吾姝新堤旧井各无恙参寥六一岂念吾别后新诗巧模写袖中知有钱塘湖沐浴启圣僧舍与赵徳麟邂逅南山北阙两非真东颍西湖迹已陈季子来归初可喜老聃新沐定非人酒清不醉休休暖睡稳如禅息息匀自笑尘劳余一念明年同泛越溪春夜坐与迈聨句清风来无邉明月翳复吐松声满虚空竹影侵半户暗枝有惊鹊壊壁鸣饥䑕露叶耿髙梧风萤落空庑㣲凉感团扇古意歌白纻乐哉今夕游获此陪杖屦传家诗律细己自过宗武短诗膝上成聊以感懐祖和公济饮湖上昨夜醉归还独寝晓来宿雨鸣孤枕扁舟小棹截湖来正见青山駮云锦须知老人兴不浅莫学公荣不共饮与君歌鼓乐丰年唤收千夫食陈廪次韵王定国得晋卿酒相留夜饮短衫压手气横秋更着仙人紫绮裘使我有名全是酒从他作病且忘忧诗无定律君应将醉有眞乡我可侯且倒余樽尽今夕睡蛇已死不须钩立春日病中邀安国仍请率禹功同来仆虽不能饮当请成伯主㑹某当杖策倚几扵其间观诸公醉笑以拨滞闷也孤灯照影夜漫漫拈得花枝不忍看白髪欹簮羞彩胜黄耆煮粥荐春东方烹狗阳和动南陌争牛卧作团老子从来兴不浅向隅谁有满堂欢斋居卧病禁烟前辜负名花已一年此日使君不强喜早春风物为谁妍青衫公子家千里白首先生杖百钱曷不相将来问病巳教唿取㪚花天鹿鸣宴连骑怱怱画鼓喧喜君新夺锦标还金罍浮菊催开宴红蘂将春待入闗他日曽陪探禹穴白头重见赋南山何时共乐昇平事风月笙箫坐夜闲东坡诗集註巻十七东坡诗集註卷十八钦定四库全书东坡诗集註巻十八宋王十朋註懐旧过建昌李野夫公择故居彭蠡东北源庐阜西南麓何人修水上种此一双玉思之不可见破宅余脩竹四邻戒莫犯十畆森似束我来仲夏初解箨呈新緑幽鸟向我鸣野人留我宿裴囘不忍去㣲月挂乔木遥想他年归解组巾一幅对牀老兄弟夜雨鸣竹屋卧听邻寺钟书忩有残烛九月二十日㣲雪懐子由弟二首岐阳九月天㣲雪己作萧条嵗暮心短日送寒砧杵急冷官无事屋庐深愁肠别后能消酒白髪秋来已上簪近买貂裘堪出塞忽思乘传问西琛江上同舟诗满箧郑西分马涕垂膺未成报国慙书劔岂不懐归畏友朋官舍度秋惊嵗晚寺楼见雪与谁登遥知读易东牕下车马敲门定不譍大雪青州道上有懐东武园亭寄交代孔周翰超然台上雪城郭山川两竒絶海风吹动碧琉璃时见三山白银阙盖公堂前雪緑窻朱户相明灭堂中美人雪争妍粲然一笑玉齿颊就中山堂雪更竒青松怪石乱琼丝惟有使君游不归五更上马愁歛眉君不见淮西李常侍夜入蔡州缚取呉元济又不见襄阳孟浩然长安道上骑驴吟雪诗何当闭户饮美酒无人毁誉河东守去杭州十五年复游西湖用欧阳察判韵我识南屏金鲫鱼重来拊槛散斋余还从旧社得心印似省前生覔手书葑合平湖久芜漫人经丰嵗尚凋疎谁怜寂寞髙常侍老去狂歌忆孟诸故周茂叔先生濓溪世俗眩名实至人疑有无怒移水中蟹爱及屋上乌坐令此溪水名与先生俱先生本全徳廉退乃一隅因抛彭泽米偶似西山夫遂即世所知以为溪之唿先生岂我辈造物乃其徒应同栁州柳聊使愚溪愚壬寅重九不预㑹独游普门寺僧阁有懐子由花门酒美盍不归来看南山冷翠㣲忆弟泪如云不散望乡心与鴈南飞明年纵健人应老昨日追欢意正违不问秋风强吹㡌秦人不笑楚人讥昨见韩丞相言王定国令日玉堂独坐有懐其人画卧玉堂上㣲风举轻纨铜缾下碧井百尺鸣飞澜俛仰清梦余爱此一掬寒似予平生友苦语凉肺肝秀眉玉两颊矫矫如翔鸾置之江淮交清诗洗江湍红鳞对白酒信美非所安丞相功业成还家酒杯寛人间有此客折简唿不难相将扣东阁起舞尽余欢林子中以诗寄文与可及余与可既没追和其韵斯人所甚厌投畀每不受欲其少须臾夺去惟恐后谁云尸此职无乃亦假守赋才有鉅细无异斛与斗胡不安其分但听物所诱时来各飞动意合无妍丑坐令鸡栖车长载朱伯厚平生无一旅既死咤万口自闻与可亡胸臆生堆阜悬知临絶意要我一执手相望五百里安得自其牖遗文付来哲后事待诸友伶俜嵇绍孤老病孟光偶世人贱目见争笑千金帚君诗与楚词识者当有取但知爱墨竹此叹吾己久故人多厚禄能复哀君否不见林与苏饥寒自奔走和子由渑池懐旧人生到处知何似应似飞鸿踏雪泥泥上偶然留指爪鸿飞那复计东西老僧已死成新塔壊壁无由见旧题往日﨑岖还记否路长人困蹇驴嘶七月二十四日以久不雨出祷磻溪宿虢二十五日自虢渡渭宿于僧舍曽阁阁故曽氏所建也夜久不寐见壁有前县令赵荐留名有懐其人龛灯明灭欲三更欹枕无人梦自惊深谷流风终夜响乱山衔月半牀明故人渐远无消息古寺空来看姓名欲向蟠溪问姜叟仆夫屡报斗杓倾宿余杭法喜寺后緑野亭望呉兴诸山懐孙莘老学士徙倚秋原上凄凉晚照中水流天不尽人远思何穷问谍知秦过看山识禹功稻凉初吠蛤桞老半书虫荷背风翻白莲腮雨退红追游慰迟暮覔句傚儿童北望苕溪转遥怜震泽通烹鱼得尺素好在紫髯翁八月十日夜看月有懐子由并崔度贤良宛丘先生自不饱更笑老崔穷百巧一更相过三更归古栢隂中看参昴去年举君苜蓿盘夜倾闽酒赤如丹今年还看去年月露冷遥知范叔寒典衣自种一顷豆那知积雪生科斗归来四壁草虫鸣不如王江长饮酒常润道中有懐钱塘寄述古五首从来直道不辜身得向西湖两过春沂上己成曽㸃服泮宫初采鲁侯芹休惊嵗嵗年年貌且对朝朝暮暮人细雨晴时一百六画船鼍鼓莫违民草长江南鸎乱飞年来事事与心违花开后院还空落燕入华堂怪未归世上功名何日是樽前㸃检几人非去年栁絮飞时节记得金笼放雪衣浮玉山头日日风涌金门外已春融二年鱼鸟浑相识三月莺花付与公剩看新翻眉倒晕未应泣别脸消红何人织得相思字寄与江边北向鸿国艶夭娆酒半酣去年同赏寄僧檐但知扑扑晴香软谁见森森晓态严谷雨共惊无几日蜜蜂未许輙先甜应须火急囘征棹一片辞枝可得黏惠泉山下土如濡阳羡溪头米胜珠卖劒买牛吾欲老杀鸡为黍子来无地偏不信容髙葢俗俭真堪着腐儒莫怪江南苦留滞经营身计一生迂捕蝗至浮云岭山行疲苦有懐子由弟二首西来烟阵塞空虚洒遍秋田雨不如新法清平那有此老身穷苦自招渠无人可许乌衔肉忆弟难慿犬寄书自笑迃疎皆此类区区犹欲理蝗余霜风渐欲作重阳熠熠溪边野菊黄久废山行疲荦确尚能村醉舞淋浪独眠牀上梦䰟好囘首人间忧患长杀马毁车从此逝子来何处问行藏子由将赴南都与余㑹宿于逍遥堂作两絶句读之殆不可为懐因和其诗以自解余观子由自少旷逹天资近道又得至人养生长年之诀而余亦窃闻其一二以为今者宦游相别之日浅而异时退休相从之日长既以自解且以慰子由别期渐近不堪闻风雨萧萧已㫁䰟犹胜相逄不相识形容变尽语音存但令朱雀长金花此别还同一转车五百年间谁复在㑹看铜狄两咨嗟六年正月二十日复出东门仍用前韵乱山环合水侵门身在淮南尽处村五亩渐成终老计九重新扫旧巢痕岂惟见惯沙鸥熟已觉来多钓石温长与东风约今日暗香先返玉梅䰟岐亭五首元丰三年正月余始谪黄州至岐亭北二十五里山上有白马青葢来迎者则余故人陈慥季常也为留五日赋诗一篇而去明年复往见之季常使人劳余于中涂余久不杀恐季常之为余杀也则以前韵作诗为杀戒以遗季常季常自尔不复杀而岐亭之人多化之有不食肉者其后数往见之往必作诗必以前韵凡余在黄四年三往见季常而季常七来见余葢相从百余日也七年四月量移汝州自江淮徂雒送者皆止慈湖而季常独至九江乃复用前韵通为五篇以赠之昨日云隂重东风融雪汁逺林草木暗近舍烟火湿下有隐君子啸歌方自得知我犯寒来唿酒意颇急拊掌动隣里遶村捉鹅鸭房栊锵器声蔬果照巾羃久闻蒌蒿美初见新芽赤洗盏酌鹅黄磨刀削熊白须㬰我径醉坐睡落巾帻醒时夜向阑唧唧铜缾泣黄州岂云逺但恐朋友缺我当安所主君亦无此客朝来坐庵中惟见峯峦集我哀篮中蛤闭口謢残汁又哀网中鱼开口吐㣲湿刳膓彼交病过分我何得相逄未寒温相劝此最急不见卢懐慎烝壶似烝鸭坐客皆忍笑髠然发其羃不见王武子毎食刀机赤琉璃载烝豚中有人乳白卢公信寒陋衰发得满帻武子虽豪华未死神已泣先生万金璧护此一蚁缺一年如一梦百嵗真过客君无废此篇严诗编杜集君家蜂作窠嵗嵗添漆汁我身牛穿鼻巻舌聊自湿二年三过君此行真得得爱君似剧孟叩门知缓急家有红颊儿能唱緑头鸭行当隔帘见花雾轻羃羃为我取黄封亲拆官泥赤仍须烦素手自㸃叶家白乐哉无一事十年不蓄帻闭门弄添丁谈笑杂哌泣西方正苦战谁补将帅缺披图见八阵合散更主客不须亲戎行坐论教君集酸酒如虀汤甜酒如蜜汁三年黄州城饮酒但饮湿我如更㨂择一醉岂易得几思压茅柴禁网日夜急西邻推罋盎醉倒猪与鸭君家大如掌破屋无遮羃何从得此酒冷面妬君赤定应好事人千石供李白为君三日醉蓬发不暇帻夜深欲逾垣卧想春罋泣君奴亦笑我鬓齿行秃缺三年己四至嵗嵗遭恶客人生几两屐莫厌频来集枯松强鑚膏藁竹欲沥汁两穷相值遇相哀莫相湿不知我与君交游竟何得心法幸相语头然未为急愿为穿云鹘莫作将雏鸭我行及朱夏煑酒映疎羃故乡将何许西望千山赤兹游定安归东泛万顷白一欢宁复再起舞花堕帻行将出苦语不用儿女泣吾非故多矣君岂无一缺各念别时言闭戸谢衆客空堂净扫地虚白道所集西太一见王荆公旧诗偶次其韵二首秋早川源净丽雨余风日清酣从此归耕劒外何人送我池南但有樽中若下何须墓上征西闻道乌衣巷口而今烟草萋迷武昌西山嘉祐中翰林学士承㫖邓公圣求为武昌令常游寒溪西山山中人至今能言之轼谪居黄冈与武昌相望亦常往来溪山间元祐元年十一月二十九日考试馆职与圣求㑹宿玉堂偶话旧事圣求尝作元次山洼樽铭刻之巖石因为此诗请圣求同赋当以遗邑人使刻之铭侧春江緑涨蒲萄醅武昌官栁知谁栽忆从樊口载春酒歩上西山寻野梅西山一上十五里风驾两腋飞崔嵬同游困卧九曲岭褰衣独到呉王䑓中原北望在何许但见落日低黄埃归来解劒亭前路苍崖半入云涛堆浪翁醉处今安在石臼杯饮无樽罍尔来古意谁复嗣公有妙语留山隈至今好事除草棘常恐野火烧苍苔当时相望不可见玉堂正对金銮开岂知白首同夜直卧看椽烛髙花摧江边晓梦忽惊㫁铜环玉鎻鸣春雷山人帐空猿鹤怨江湖水生鸿鴈来请公作诗寄父老往和万壑松风哀再用前韵朱颜发过如春醅胸中梨枣初未栽丹砂未易扫白发赤松却欲参黄梅寒溪本自远公社白莲翠竹依崔嵬当时石泉照金像神光夜发如五台饮泉鉴面得真意坐视万物皆浮埃欲収暮景返田里逺泝江水穷离堆还朝岂独羞老病自叹才尽倾空罍诸公渠渠若夏屋吞吐风月清隅隈我如废井久不食古甃缺落生隂苔数诗往复相感发汲新除旧寒光开遥知二月春江濶雪浪倒巻云峯摧石中无声水亦静云何解转空山雷欲就诸公评此语要识忧喜何从来愿求南宗一勺水往与屈贾湔余哀见子由与孔常父唱和诗輙次其韵余昔在馆中同舍出入輙相聚饮酒赋诗近嵗不复讲故终篇及之庻几诸公稍复其旧亦太平盛事也君先鲁东家门户照千古文章固应耳须鬛余似处虽非䝉倛状尚有厯国苦诵书口澜翻布谷杂杜宇十年困犇走栉沐饱风雨吾道其非耶野处岂兕虎㶚陵闲老将柏直口尚乳自君兄弟还鼎立知有补蓬山耆旧散故事谁删去来迎冯翊传出饯㑹稽组吾犹及前辈诗酒盛册府愿君唱此物扬觯斯杜举熈宁中轼通守此郡除夜直都㕔囚系皆满日莫不得返舍因题一诗于壁今二十年矣衰病之余复沗郡寄再经除夜庭事潇然三圄皆空葢同僚之力非拙巧所致因和前篇呈公济子侔二通守前诗除日当早归官事乃见留执笔对之泣哀此系中囚小人营糇粮堕网不知羞我亦恋薄禄因循失归休不须论贤愚均是为食谋谁能蹔纵遣闵然愧前修今和山川不改旧嵗月逝肯留百年一俯仰五胜更王囚同僚比岑范德业前人羞坐令老钝守啸诺获少休却思二十年出处非人谋齿发付天公缺壊不可修游寳云寺得唐彦猷为杭州日送客舟中手书一絶句云山雨霏㣲不满空画船来往疾轻鸿谁知独卧朱帘里一榻无尘四面风明日送彦猷之子垧赴鄂州舟中遇㣲风感叹前事因和其韵作两首送之且归其书唐氏二妙彫零笔法空忽惊云海戏羣鸿诗清不敢私囊箧人道黄门有父风出处荣枯一笑空十年社燕与秋鸿谁知白首长河路还卧当时送客风感旧嘉祐中予与子由同举制䇿寓居懐远驿时年二十六而子由年二十三耳一日秋风起雨作中夜翛然始有感槩离合之意自尔宦游四方不相见者十常七八每夏秋之交风雨作木落草衰輙凄然有此感葢三十年矣元丰中谪居黄冈而子由亦贬筠州尝作诗以记其事元祐六年予自杭州召还居子由东府数月复出领汝隂时予年五十六矣乃作诗留别子由而去牀头枕驰道双阙夜未央车毂鸣枕中客梦安得长新秋入梧叶风雨惊洞房独行残月影怅然感初凉筮仕记懐逺谪居念黄冈一往三十年此懐未始忘扣门唿阿同安寝已太康青山映华发归计三月粮我欲自汝隂径上潼江章想见氷盘中石密与杮霜怜子遇明主忧患已再尝报国何时毕我心久己降元祐六年六月自杭州召还汶公馆我于东堂閲旧诗巻次诸公韵三首半熟黄粱日未斜玉堂隂合手栽花却思三十年前味未饭钟时已饭茶梦觉还惊屧响廊故人来炷影前香鬓须白尽成何事一帖空存老遂良尺一东来唤我归衰年已迫故山期文章曹植今堪笑却巻波澜入小诗在彭城日与定国为九日黄楼之㑹今复以是日相遇于宋凡十五年忧乐出处有不可胜言者而定国学道有得百念灰冷而颜益壮顾予衰病心形俱瘁感之作诗菊醆萸囊自古传长房宁复是臞仙应从汉武横汾日数到刘公戱马年对玉山人虽老矣见恒河性故依然王郎九日诗千首今赋黄楼第一篇予前后守倅余杭凡五年夏秋之间烝热不可过独中和堂东南颊下瞰海门洞视万里三伏常萧然也绍圣元年六月舟行赴岭外热甚忽忆此处而作是诗忠孝王家千柱宫东坡作吏五年中中和堂上东南颊独有人间万里风李公择过髙邮见施大夫与孙莘老赏花诗忆与仆去嵗㑹于彭门折花餽笋故事作诗二十四韵见戱依韵奉荅亦以戯公择云汝阳真天人绢㡌着红槿纒头三百万不买一㣲哂共夸青山峯曲尽花不陨当时谪仙人逸韵谢封畛诗成天一笑万象解寒窘惊开小桃杏不待雷发轸余波尚涓滴乞与居易稹尔来谁复见前辈风流尽寂寞两诗人残红对樱笋饥膓得一醉妙语传不泯君来恨不与更复相牵引我老心己灰空烦扇余烬天游照六凿虚空扫充牣悬知色竟空那复嗜乌吻萧然一方丈居士老龎藴散花从满祴不荅天女问故人犹故日怨句写余恨疑我此心在遮防费栏楯应虞已毙蛇折尾时一蠢次闻孟光贤不学处仲忍寄招应己足左右侍云鬒何时花月夜羊酒谢不敏此生如幻耳戯语君勿愠应同亡是公一对子虚听和孙同年卞山龙洞祷晴呉兴连月雨釡甑生鱼蛙往问卞山龙曷不安厥家梯山上巉絶俯视惊谽谺神井涌云葢隂崖垂藓花交流百道泉赴壑走羣蛇不知落何处隐隐如缲车我来叩石户飞䑕翻白鵶寄语洞中龙睡味岂不嘉雨师少弭节雷师亦停挝积水得反壑稻苖出泥沙农夫免菜色龙亦饱豚虾看君拥黄䌷髙卧放早衙次韵孙祕丞见赠感槩清衷似变风老来诗句耳偏聪迂疎自笑成何事冷淡谁能用许功不怕飞蚊如立豹肯随白马过垂虹吟哦相对忘三伏拟泛氷溪入雪宫次韵周开祖长官见寄俯仰东西閲数州老于岐路岂伶优初闻父老推谢令旋见儿童迎细侯政拙年年祈水旱民劳处处避朝讴河吞巨野那容塞盗入䝉山不易搜仕道固应慙孔孟扶颠未可责由求渐谋田舍犹懐禄未脱风涛且傍洲罔罔可怜真䘮狗时时相触是虚舟朅来震泽都如梦只有苕溪可倚楼野酿酸酣如蜜水乐工零落似风欧逺思颜栁并诸谢近忆张陈与老刘风定轩牕飞豹脚雨余栏槛上蜗牛旧游到处皆苍藓同甲惟君尚黒头忆昔湖山共寻胜相逢杯酒两忘忧醉看梅雪清香过夜棹风船骇汗流百首共成山上集三人俱作月中游海南未起垂天翼涧底仍依径寸庥己许秋风归便得豫忧诗笔老难酬此生嵗月行飘忽晚节功名亦谬悠犀首正縁无事饮冯驩应为有鱼留从今便踏青州麴薄酒知君笑督邮次韵荅孙侔十年身不到朝廷欲伴骚人赋落英但得低头拜东野不辞中路伺渊明舣舟苕霅人安在卜筑江淮计巳成千里论交一言足与君盖亦不须倾重寄凛然髙节照时人不信㣲官解浼君蒋济谓能来阮籍薛宣直欲吏朱云好诗冲口谁能择俗子疑人未遣闻乞取千篇看俊逸不将轻比鲍㕘军次韵乐着作野歩老来几不辨西东秋后霜林且强红眼晕见花真是病耳虚闻蚁定非聪酒醒不觉春强半睡起尝惊日过中植杖偶逢为黍客披衣闲咏舞雩风仰看落蘂収松粉俯见新芽摘祀丛楚雨还昏云梦泽呉潮不到武昌宫废兴古郡诗无数寂寞间窻易粗通解组归来成二老风流他日与君同次韵荅子由平生弱羽寄冲风此去归飞识所从好语似珠穿一一妄心如膜退重重山僧有味宁知子泷吏无言只笑侬尚有读书清净业未容春睡敌千钟和何长官六言次韵五首作邑君真伯厚去官我岂曼容一㕓愿託仁政六字难赓变风五噫己出东洛三复愿比南容学道未从潘盎草书犹似杨风石渠何须反顾水泽幸足相容长江大欲见庇探支八月凉风清风初号地籁明月自写天容贫家何以娯客伹知抹月批风青山自是絶世无人谁与为容説向市朝公子何殊马耳东风次韵子由病酒肺疾发忆子少年时肺喘疲坐卧喊呀或终日势若风雨过虚阳作浮涨客冷仍下堕妻孥恐怅望脍炙不登坐终年禁晚食半夜发清饿胃强鬲苦满肺歛腹輙破三彭恣啖啮二竖肯逋播寸田可治生谁劝耕黄稬探懐得真药不待君臣佐初如雪花积渐作樱珠大隔壁闻三嚥隐隐如转磨自兹失故疾阳唱隂輙和神仙多厯试中路或坎坷平生不尽器痛饮知无那旧人眼看尽老伴余几箇残年一斗粟待子同舂簸云何不自珍醉病又一挫真源结梨枣世味等糠莝耕耘当待获愿子勤自课相将赋逺游仙语不用些杭州故人信至齐安昨夜风月清梦到西湖上朝来闻好语叩户得呉饷轻圆白晒荔脆酽红螺酱更将西庵茶劝我洗江瘴故人情义重説我必西向一年两仆夫千里问无恙相期结书社未怕供诗帐还将梦魂去一夜到江涨和王巩六首并次韵君谈阳朔山不作一钱直巖藏两头虺瘴落千仞翼雅宜驩兠放颇讶虞舜陟暂来己可畏览镜忧面黒况子三年囚苦雾变饮食吉人终不死仰荷天地徳我来黄岗下欹枕江流碧江南武昌山向我如咫尺春蔬黄土软冻笋苍崖拆此行我累君乃反得安宅遥知丹宂近为斸勾漏石他年分刀圭名字挂仙籍少年带刀劒但识从军乐老大服犁锄解佩付镕铄虽无献㨗功㑹赐力田爵敲冰春𢷬纸刈苇秋织箔栎林斩冬炭竹坞収夏箨四时俯有取一饱天所酢君生纨绮间欲学非其脚左右玉㩥㩥束薪谁为缚勿令闻此语翠黛頩将恶笑我一间茅妇姑纷六凿欲结千年实先催二月花故教穷到骨要使夀无涯久已逃天网何须服日华賔州在何处为子上栖霞邻里有异趣何妨倾葢新殊方君莫厌数面自成亲黙坐无余事囘光照此身他年赤墀下玉立看垂绅平生我亦轻余子晚嵗人谁念此翁巧语屡曽遭薏苡廋辞聊复託芎䓖子还可责同元亮妻却差贤胜敬通若问我贫天所赋不因迁谪始囊空君家玉臂贯铜青下客何时见目成勤把鈆黄记宫様莫教絃管作蛮声薫衣渐叹衙香少拥䯻遥怜夜语清记取北归携过我南江风浪雪山倾次韵陈四雪中赏梅腊酒诗催熟寒梅雪闘新杜陵休叹老韦曲已先春独秀惊凡目遗英卧逸民髙歌对三白迟莫慰安心和子由题孔平仲草庵次韵逄人欲覔安心法到处先为问道庵卢子不须从若士葢公当自过曹参羡君美玉经三火笑我枯桑困八蚕犹喜大江同一味故应千里共清甘次韵荅元素余旧有赠元素云天涯同是伤流落元素以为今日之先兆且悲当时六客之存亡六客葢张子野刘孝叔陈令举李公择元素与余也不愁春尽絮随风但喜丹砂入颊红流落天涯先有䜟摩挲金狄㑹当同蘧蘧未必都非梦了了方知不落空莫把存亡悲六客己将地狱等天宫次韵孔毅父集古人诗见赠五首羡君戏集古人诗指唿市人如使儿天边鸿鹄不易得便令作对随家鸡退之惊笑子美泣问君久假何时归世间好句世人共明月自满千家墀紫駞之峯人莫识杂以鸡豚真可惜令君坐致五侯鲭尽是猩红与熊白路旁拾得半叚枪何必开炉铸矛㦸用之如何在我耳入手当令君䘮魄天下几人学杜甫谁得其皮与其骨划如太华当我前跛牂欲上惊崷崪名章俊语纷交衡无人巧㑹当时情前生子美只君是信手拈得俱天成诗人雕刻闲草木搜抉肝肾神应哭不如嘿诵千万首左抽右取谈笑足夜吟石鼎声悲秋可怜好事刘与侯何当一醉百不问我欲眠矣君归休膏明兰臭俱自焚象牙翠羽残其身多言自古为数穷㣲中有时堪解纷痴人但数羊羔儿不知何者是左慈千章万句卒非我急走捉君应已迟次韵子由种杉竹吏㪚庭空雀噪檐闭门独宿夜厌厌似闻梨枣同时种应与杉篁刻日添糟麴有神薫不醉雪霜夸健巧相沾先生坐待清隂满空使人人叹滞淹次韵王巩南迁初归二首问君谪南賔野葛食几尺逢人瘴发黄入市胡眼碧三年不易过坐睨倚天壁归来貌如故妙语仍破镝那能废诗酒亦未妨禅寂愿为尚书郎还赐尚方舄江家旧池台脩竹围一尺归来万事非惟见秦淮碧平生痛饮处遗墨鵶栖壁西来故父客金印杂鸣镝三槐老更茂花絮春寂寂中㣲未可料家庙藏赤舄孔毅父以诗戒饮酒问买田且乞墨竹次其韵酒中真复有何好孟生虽贤未闻道醉时万虑一扫空醒后纷纷如宿草十年揩洗见真妄石女无儿焦谷藁此身何异贮酒缾满輙予人空自倒武昌痛饮岂吾意性不违人遭客恼君家长松十畆隂借我一庵聊洗心我田方寸耕不尽何用百顷靡千金枕书熟睡唿不起好学怜君工杂拟且将墨竹换新诗润色何须待东里生日王郎以诗见庆次其韵并寄茶二十一片折扬新曲万人趋独和先生于蒍于但言椟藏终自售岂知盌脱本无橅朅从氷叟来游宦肯伴臞仙亦号儒棠棣并为天下士芙蓉曾到水边郛不嫌雾谷埋松栢终恐虹梁荷栋桴髙论无穷如锯屑小诗有味似连珠感君生日遥称夀祝我余年老不枯未办报君青玉案建溪新饼截云膄十一月三日与几先自竹西来访庆老不见独与君卿供奉蟾如客东阁道话久之惠州追録巻巻长廊走黄叶席帘垂地香烟歇主人待来终不来火红销尽灰如雪仆年三十九在润州道上过除夜作此诗又二十年在惠州録之以付过寺官官小未朝参红日半窻春睡酣为报隣鸡莫惊觉更容残梦到江南钓艇归时菖叶雨缲车鸣处楝花风长江昔日经游地尽在如今梦寐中往年宿𤓰歩梦中得小诗録示民师呉塞蒹葭空碧海隋宫杨桞只金堤春风自恨无情水吹得东流竟日西东坡诗集註巻十八东坡诗集註卷十九钦定四库全书东坡诗集註巻十九宋王十朋撰仙释囘先生过湖州东林沈氏饮醉以石橊皮书其家东老庵之壁云西邻已富忧不足东老虽贫乐有余白酒酿来因好客黄金散尽为收书西蜀和仲闻而次其韵三首东老沈氏之老自谓也湖人因以名之其子偕作诗有可观者世俗何知穷是病神仙可学道之余但知白酒留佳客不问黄公覔素书符离道士晨兴际华岳先生尸解余忽见黄庭丹篆句犹传青纸小朱书凄凉雨露三年后彷彿尘埃数字余至用榴皮縁底事中书君岂不中书张先生先生不知其名黄州故县人本姓卢为张氏所养徉狂垢污寒暑不能侵常独行市中夜或不知其所止往来者欲见之多不能致余试使人召之欣然而来既至立而不言与之言不应使之坐不可但俯仰熟视传舎堂中久之而去夫熟视传舎者是中竟何有乎然余以有思惟心追蹑其意盖未得也熟视空堂竟不言故应知我未天全肯来传舎人皆説能致先生子亦贤脱屣不妨眠粪屋流澌争看浴氷川士㢘岂识桃椎妙妄意称量未必然三朶花房州通判许安世以书遗余言吾州有异人常戴三朶花莫知其姓名郡人因以三朶花名之能作诗皆神仙意又能自写真人有得之者许欲以一本见恵乃为作此诗学道无成鬓已华不劳千刼漫烝砂归来且看一宿觉未暇逺寻三朶花两手欲遮缾里雀四条深怕井中蛇画图要识先生面试问房陵好事家赠梁道人採药壶公处处过笑看金狄手摩挲老人大父识君久造物小儿如子何寒尽山中无厯日雨斜江上有渔蓑神仙䕶短多官府未厌人间醉踏歌赠李道士驾部员外郎李宗君固景祐中良吏也守汉州有道士尹可元精练善画以遗火得罪当死君缓其狱㑹赦获免时可元八十一自誓且死必为李氏子以报可元既死二十余年而君子世昌之妇梦可元入其室生子曰得柔小名蜀孙幼而善画既长读庄老喜之遂为道士赐号妙应事母以孝谨闻其写真益妙絶一时云世人只数曹将军谁知虎头非痴人腰间大羽何足道颊上三毛自有神平生狎侮诸公子戏着幼舆巖石里故教世世作黄冠布袜青鞋㺯云水千年鼻祖守闗门一念还为李耳孙香火旧缘何日尽丹青余习至今存五十之年初过二衰颜记我今如此他时要指集贤人知是香山老居士送乔仝寄贺君六首旧闻靖长官贺水部皆唐末五代人得道不死章圣皇帝东封有谒于道左者其谒云晋水部员外郎贺亢再拜而去上不知也已而閲谒见之大惊物色求之不可得天圣初又使其弟子喻澄者诣阙进佛道像直数千万张公安道与澄游具得其事又有乔仝者少得大风疾㡬死贺使学道今年八十益壮盛人无复见贺者而仝数见之元祐二年十二月仝来京师十许日予留之不可曰贺以上元期我于䝉山又曰吾师尝游密州识君于常山道上意若喜君者作是诗以送之且作五絶句以寄贺君年二十美且都初得恶疾堕眉须红颜白髪惊妻孥览镜自嫌欲弃躯结茅穷山啖松膄路逢逃秦博士卢方瞳照野清而癯再拜未起烦一唿觉知此身了非吾炯然莲花出泥涂随师东游渡潍邞山头见我两轮朱岂知仙人混屠沽尔来八十胸垂胡上山如飞嗔人扶东归有约不敢渝新年当㕘老仙儒秋风西来下双凫得枣如𤓰分我无生长兵间早脱身晚为元祐太平人不惊渤澥桑田变来看龟䝉漏泽春曾谒东封玉辂尘幅巾短褐亦逡巡行宫夜奏空名姓怅望云霞缥缈人垂老区区岂为身微言一发重千钧始知不见髙皇帝正似商山四老人旧闻父老晋郎官巳作飞腾变化看闻道东䝉有居处愿供薪水看烧丹千古风流贺季真最怜嗜酒谪仙人狂吟醉舞知无益粟饭藜羮问养神安期生安期生世知其为仙者也然太史公曰蒯通善齐人安期生生尝以策干项羽羽不能用羽欲封此两人两人终不肯受亡去予毎读此未尝不废书而叹嗟乎仙者非斯人而谁为之故意战国之士如鲁连虞卿皆得道者欤安期本䇿士平日交蒯通尝干重瞳子不见隆凖公应如鲁仲连抵掌吐长虹难堪踞牀洗宁挹扛鼎雄事既两大谬飘然籋遗风乃知经世士出世或乘龙岂比山泽臞忍饥啖栢松纵使偶不死正堪为仆僮茂陵秋风客望祖犹蚁蜂海上如瓜枣可闻不可逢过安乐山闻山上木叶有文如道士篆符云此山乃张道陵所寓天师化去知何在玉印相传世共珍故国子孙今尚死满山秋叶岂能神僧惠勤初罢僧职轩轩青田鹤郁郁在樊笼既为物所縻遂与吾辈同今来始谢去万事一笑空新诗如泥出不受外垢䝉清风入齿牙出语如风松霜髭茁病骨饥坐听午钟非诗能穷人穷者诗乃工此语信不妄吾闻诸醉翁赠上天竺辩才师南北一山门上下两天竺中有老法师瘦长如鹳鹊不知修何行碧眼照山谷见之自清凉洗尽烦恼毒坐令一都㑹男女礼白足我有长头儿角颊峙犀玉四嵗不知行抱负烦背腹师来为摩顶起走趂奔鹿乃知戒律中妙用谢羁束何必言法华佯狂啖鱼肉次韵僧潜见赠道人胸中水镜清万象起灭无逃形独依古寺种秋菊要伴骚人餐落英人间底处有南北纷纷鸿鴈何曽㝠闭门坐穴一禅榻头上嵗月空峥嵘今年偶出为求法欲与慧劒加砻硎云衲新磨山水出霜髭不翦儿童惊公侯欲识不可得故知倚市无倾城秋风吹梦过淮水想见橘柚垂空庭故人各在天一角相望落落如晨星彭城老守何足顾枣林桑野相邀迎千山不惮荒店逺两脚欲趂飞猱轻多生绮语磨不尽尚有宛转诗人情猿吟鹤唳本无意不知下有行人行空堦夜雨自清絶谁使掩挹啼孤惸我欲仙山掇瑶草倾筐坐叹何时盈簿书鞭扑昼填委煮茗烧栗宜宵征乞取摩尼照浊水共看落月金盆倾子由作二颂颂石台长老问公手写莲经字如黑蚁且诵万遍胁不至席二十余年予亦作三首眼前扰扰黒蚍蜉口角纷纷白唾珠要识吾师无碍处试将烧却看瞋无眼睛心地两虚圎胁不霑牀二十年谁信吾师非不睡睡蛇已死得安眠次韵乐着作天庆观醮浊世纷纷肯下临梦寻飞步五云深无因上到通明殿只许微闻玉佩音次韵答寳觉芒鞵竹杖布行躔遮莫千山更万山从来无脚不解滑谁信石头行路难送金山乡僧归蜀开堂撞钟浮玉山迎我三千指衆中闻謦欬未语知乡里我非箇中人何以嘿识子振衣忽归去只影千山里涪江与中泠共此一味水氷盘荐琥珀何似糖霜美龟山辨才师此生念念浮云改寄语长淮今好在故人宴坐虹梁南新河巧出龟山背木鱼唿客振林莽铁鳯横空飞綵绘忽惊堂宇变雄深坐觉风雷生謦欬羡师游戏浮沤间笑我荣枯弹指内尝茶看画亦不恶问法求诗了无碍千里孤帆又独来五年一梦谁相对何当来世结香火永与名山供井硙蒜山松林中可卜居余欲僦其地地属金山故作此诗与金山元长老魏王大瓠无人识种成何翅实五石不辞破作两大樽只忧水浅江湖窄我材濩落无所用虚名惊世终何益东方先生好自誉伯夷子路并为一杜陵布衣老且愚信口自比契与稷莫年欲学栁下惠嗜好酸咸不相入金山也是不羁人早嵗闻名晚相得我醉而嬉欲仙去㫄人笑倒山谓实问我此生何所归笑指浮休百年宅蒜山幸有闲田地招此无家一房客赠常州报恩长老二首碧玉盘盛红玛瑙井花水养石菖蒲也知法供无穷尽试问禅师得饱无荐福老懐真巧便凈慈两木更尖新凭师为作铁门限准备人间请话人参寥上人初得智果院㑹者十六人分韵赋诗轼得心字涨水返旧壑飞云思故岑念君忘家客亦有懐归心三间得幽寂数步藏清深攒金卢橘坞散火杨梅林茶笋尽禅味松杉真法音云崕有浅井玉醴常半寻遂名参寥泉可濯幽人襟相携横岭上未觉衰年侵一眼吞江湖万象涵古今愿君更小筑嵗晚解我簪送小本禅师赴法云寓形天宇间出处㑹有役澹然都无营百年何由毕山林等忧患轩冕亦戏剧我未即归休师宁便安逸王城满豪杰议论纷黑白圣谛第一义对面谁不识师来亦何事孤月挂空碧是身如浮云安可限南北出岫本无心既雨归亦得林泉有旧约何年挂缾钖留别蹇道士拱辰黑月在浊水何曽不清明一由满荆棘棃枣无従生何时反吾眞嵗月今峥嵘屡接方外士早知俗縁轻庚桑记鸡鹄未肯化南荣晚识此道师似有宿世情笑指北山云诃我不归耕仙人汉隂马微服方地行咫尺不往见烦子通姓名愿持空手去独控横江鲸赠月长老天形倚一笠地水转两轮五霸之所运毫端栖一尘功名半幅纸儿女浪苦辛子有折足铛中容五合陈十年此中过却是英特人延我地炉坐语软意甚真白灰如积雪中有红麒麟勿触红麒麟作灰维那嗔拱手但黙坐墙壁徒谆谆今宵恨客多污子白氎巾后夜当独来不烦主与宾蒲团坐纸帐自要观我身送芝上人游庐山二年閲三州我老不自惜团团如磨牛步步踏陈迹岂知世外人长与鱼鸟逸老芝如云月炯炯时一出比年三见之常若有所适逝将走庐阜计濶道逾宻吾生如寄耳出处谁能必江南千万峰何处访子室赠清凉寺和长老代北初辞没马尘江南来见卧云人问禅不契前三语施佛空留丈六身老去山林徒梦想雨余钟鼓更清新㑹须一洗黄茒瘴未用深藏白㲲巾赠蒲涧长老优钵昙花岂有花问师此曲唱谁家已从子美得桃竹不向安期覔枣𤓰燕坐林间时有虎髙眠粥后不闻鸦胜游自古兼支许为採松脂寄一车寄邓道士罗浮山有野人相传葛稚川之𨽻也邓道士守安山中有道者也尝于庵前见其足迹长二尺许绍圣二年正月二日予偶读韦苏州寄全椒山中道士诗云今朝郡斋冷忽念山中客涧底束荆薪归来煑白石遥持一樽酒逺慰风雨夕落叶满空山何处寻行迹乃以酒一壶依苏州韵作诗寄之一杯罗浮春逺饷採薇客遥知独酌罢醉卧松下石幽人不可见清啸闻月夕聊戏庵中人空飞本无迹次韵定慧钦长老见寄八首苏州定慧长老守钦使其徒卓契顺来惠州问予安否且寄拟寒山十颂语有灿忍之通而诗无岛可之寒吾甚嘉之为和八首左角看破楚南柯闻长滕钩帘归乳燕穴纸出痴蝇为䑕常留饭怜蛾不㸃灯﨑岖真可笑我是小乘僧铁桥本无柱石楼岂有门舞空五色羽吠云千嵗根松花酿仙酒木客餽山飱我醉君且去陶云吾亦云罗浮髙万仞不看扶桑卑黙坐朱明洞玉池自生肥从来性坦率醉语漏天机相逢莫相问我不记吾谁幽人白骨观大士甘露灭根尘各清净心境两竒絶真源未纯熟习气余陋劣譬如已放鹰中夜时掣绁谁言穷巷士乃窃造化权所见皆我有安居受其全戏作一篇书千古发争端儒墨岂相杀予初本无言闲居蓄百毒救彼跛与盲依山作陶穴掩此暴骨横区区效一溉岂能济含生力恶不巳出时哉汝非争少壮欲及物老闲余此心微生山海间坐受瘴雾侵可怜邓道士摄衣问呻吟覆舟弔私渡断桥费千金净名毗耶中妙喜恒沙外初无往来相二土同一在云何定慧师尚欠行脚债请判维摩凭一到东坡界永和清都观道士童颜鬒髪问其年生于丙子盖与予同求此诗镜湖勑赐老江东未似西归玉局翁羁枕未容春梦㫁清都宛在黙存中每逢佳境携儿去试问行年与我同自笑余生消底物半篙清涨百滩空赠诗僧道通雄豪而妙苦而腴秖有琴聪与蜜殊语带烟霞从古少气含蔬笋到公无香林乍喜闻薝卜古井惟慙断辘轳为报韩公莫轻许从今岛可是诗奴次旧韵赠清凉长老过淮入洛地多尘举扇西风欲汚人但怪云山不改色岂知江月解分身安心有道年颜少遇物无情句法新送我长芦舟一叶笑看雪浪满衣襟答径山长老与君皆丙子各已三万日一日一千偈电往那容诘大患縁有身无身则无疾平生笑罗什神咒真浪出赠昙秀白云出山初无心栖鸟何必恋旧林道人偶爱山水故纵步不知湖岭深空巖已礼百千相曹溪更欲瞻遗像要知水味孰冷暖始信梦时非幻妄袖中忽出贝叶书中有璧月缀星珠人间胜絶略巳遍匡庐南岭并西湖西湖北望三千里大堤冉冉横秋水诵师佳句説南屏瘴云应逐秋风靡胡为只作十日欢杖䇿复寻归路难荻芽笋蕨不及遇怅望茘子何时丹过扬州夀宁文觉显公房阑斑碎玉养菖蒲一勺清泉满石盂净几明牕书小楷便同尔雅註虫鱼送佛面拄杖与罗浮长老十方三界世尊面都在东坡掌握中送与罗浮徳长老携归万窍总号风赠䖍州慈云寺鉴老居士无尘堪洗沐道人有句借宣扬窻间但见蝇钻纸门外唯闻佛放光徧界难藏真薄相一丝不挂且逢场却须重説圆通偈千眼薰笼是法王碣石庵戏赠湛庵主保康桥上夜观灯碣石巖前夏饮氷莫把山林笑朝市老夫手里有乌藤赠东林总长老溪声便是广长舌山色岂非清净身夜来八万四千偈他日如何举似人腊日游孤山访惠勤惠思二僧天欲雪云满湖楼台明灭山有无水清石出鱼可数林深无人鸟自唿腊日不归对妻孥名寻道人实自娱道人之居在何许寳云山前路盘纡孤山孤絶谁肯庐道人有道山不孤纸窻石屋深自暖拥褐坐睡依团蒲天寒路逺愁仆夫整驾催归及未晡出山回望云木合但见野鹘盘浮图兹游淡泊欢有余到家恍如梦蘧蘧作诗火急追亡逋清景一失后难摹李杞寺丞见和前篇复用元韵兽在薮鱼在湖一入池槛归期无误随弓旌落尘土坐使鞭箠环呻唿追胥连保罪及孥百日愁叹一日娱白云旧有终老约朱绶岂合山人纡人生何者非蘧庐故山鹤怨秋猿孤何时自驾鹿车去扫除白髪烦菖蒲麻鞋短后随猎夫射弋狐兔供朝晡陶潜自作五柳传潘阆画入三峰图吾年凛凛今㡬余知非不去慙卫蘧嵗荒无术归亡逋鹄则易画虎难摩再和东望海西望湖山平水逺细欲无野人疎狂逐鱼钓刺史寛大容歌唿君恩饱暖及尔孥才者不闲拙者娱穿巖渡岭脚力健未厌山水相萦纡三百六十古精庐出游无伴篮舆孤作诗虽未造藩阈破闷岂不贤樗蒲君才敏赡兼百夫朝作千篇日未晡朅来湖上得佳句从此不看营丘图知君箧椟富有余莫惜锦绣偿菅蘧穷多鬬险谁先逋赌取名画不用摹九日寻臻阇黎遂泛小舟至懃师院二首白发长嫌嵗月侵病眸兼怕酒杯深南屏老宿闲相过东阁郎君懒重寻试碾露芽烹白雪休拈霜蕊嚼黄金扁舟又截平湖去欲访孤山支道林湖上青山翠作堆葱葱郁郁气佳哉笙歌丛里抽身出云水光中洗眼来白足赤髭迎我笑拒霜黄菊为谁开明年桑苎煎茶处忆着衰翁首重回海上道人传以神守气诀但向起时作还于作处收蛟龙莫放睡雷雨直须休要㑹无穷火尝观未尽油夜深人散后惟有一灯留曹溪夜观传灯録灯花落一僧字上口占山堂夜岑寂灯下看传灯不觉灯花落茶毗一箇僧赠龙光长老斫得龙光竹两竿持归岭北万人看竹中一滴曹溪水涨起西江十八滩重过安乐山真人巳不死外慕堕空虚犹余好名意满树写天书灵上访道人不遇花光红满栏草色緑无㟁不逢青眼人长歌白石涧送淡公二首燕本氷雪骨越淡莲花风五言双寳刀聨响髙飞鸿翰苑钱舍人诗韵铿雷公识本不识淡仰咏嗟无穷清韵生物表朗玉倾壶中常于冷竹坐相语道意沖崧洛兴不薄稽江事难同明日若不来我作黄石翁何以兀其心为君学虚空坐重青草公意合沧海滨渺渺独见水悠悠不闻人镜浪洗手渌剡花入心春虽然防外触眼前遶衣新行当译文字慰此吟慇懃白鹤吟留钟山觉海白鹤声可怜红鹤声可恶白鹤招不来红鹤挥不去长松受秽死乃以红鹤故北山道人曰美者自美吾何为而喜恶者自恶吾何为而怒去自去耳吾何驶而追来自来耳吾何妨而拒吾岂厌喧而求静吾岂好丹而非素汝谓松死吾无依焉吾方舍隂而坐露游灵隐寺戏僧开轩李居士推倒垣墙也不难一轩复作两轩看若敎从此成千里巧歴如今也被漫和黄龙清老三首万山不隔中秋月一雁能传寄逺书深密伽陀枯战笔真诚相见问何如风前橄榄星宿落月下桄榔羽扇开静嘿堂中有相忆清江或遣化人来骑驴覔驴真可笑以马喻马亦成痴一天月色为谁好二老风流各自知蜀僧明操思归龙丘子书壁更嫌劳生能㡬日莫将归思扰衰年片云㑹得无心否南北东西只一天赠僧道人自嫌三世将弃家十年今始壮玉骨犹含富贵余漆瞳已照人天上去年相见古长干衆中矫矫如翔鸾今年过我江西寺病瘦已作霜松寒朱颜不办供嵗月风中蒿火汤中雪好问君家黄面翁乞得摩尼照生灭莫学王郎与支遁臂鹰走马怜神骏还君画图君自收不如木人骑土牛闻潮阳吴子野出家子昔少年日气盖里闾侠自言似剧孟叩门知缓急千金巳散尽白首空四壁烈士叹暮年老骥悲伏枥妻孥真敝屣脱弃何足惜四大犹幻座衣冠矧外物一朝发无上愿老灵山宅世事子如何禅心久空寂世间出世间此道无两得故应入枯藁习气要除拂丈夫生岂易趣舎志匪石当为狮子吼佛法无南北和郭功父韵送芝道人游隠静观音妙智力应感随縁度芝师访东坡宁辞万里步道义偶相契十年同去住行穷半世间又欲浮杯渡我愿焚囊钵不作陈俗具㑹取却归时只是而今路赠江州景徳长老白足髙僧解达观安排春事满幽栏不须天女来相试总把空花眼里看追和沈辽项赠南华诗善哉彼上人了知明镜台欢然不我厌肯致逺公材莞尔无心云胡为出岫来一堂安寂灭卒嵗扄苍苔辨才老师退居龙井不复出入轼往见之常出至风篁岭左右惊曰逺公复过虎谿矣辩才笑曰杜子美不云乎与子成二老来往亦风流因作亭岭上名之曰过溪亦曰二老谨次辩才韵赋诗一首日月转双毂古今同一丘惟此鹤骨老凛然不知秋去住两无碍人天曽挽留去如龙出山雷雨巻潭湫来如珠还浦鱼鼈争骈头此生暂寄寓常恐名实浮我比陶令愧师为逺公优送我还过溪溪水当逆流聊使此山人永记二老游大千在掌握宁有离别忧辨道歌北方正气名祛邪东郊西应归中华离南为室坎为家先凝白雪生黄芽黄河流驾紫河车水精池产红莲花赤龙腾霄惊盘蛇姹女含笑婴儿呀十二楼瞰灵泉䨟华池玉液隂交加子驰午前无停差三田聚寳真生涯龟精鳯髓填谽谺天地骇有鬼神嗟一丹休别内外砂长修久饵须升遐肠中澄结无余柤俗骨变换颜如葩哀哉世人争齿牙指伪为真正为哇轻肥甘美形骄奢谲诡诈妄言矜夸游鱼在网免在罝一气顿尽犹呕哑余生所託诚栖槎九原枯髀如乱麻胡不割衆如镆鎁空与利名交撑拏胡不让霜如文锅可惜贪爱如漫洿真心道意非不嘉飡金闻活非虚譁何须横议相疪瘕衆口并发鸣羣鸦安知聚散同鱼虾自纒如茧居如蜗日懐嗔喜甘笼笯其去死地犹猎猳吾恨尔见有所遮海波或至惊井蛙乌轮即晩蟾影斜吾时俱覩超云霞陈守道一气混沦生复生有形有心即有情共见利欲饮食事各有爪牙头角争争时怒发霹雳火险处直在嵌巖坑人伪相加有余怨天真丧尽无纯诚徒自取先用极力谁知所得皆空名少微处士松栢寒蓬莱真人冰玉清山是心兮海为腹阳为神兮隂为精渇饮灵泉水饥食玉树枝白虎化坎青龙离锁禁姹女闗婴儿楼台十二红玻瓈金公木母相东西纯铅真汞星光辉乌升免降无年期停颜却老只如此哀哉世人迷不迷东坡诗集註巻十九东坡诗集註卷二十钦定四库全书东坡诗集註巻二十宋王十朋撰庆贺秦少游梦发殡而𦵏之者云是刘发之柩是嵗发首荐秦以诗和之刘泾亦作因次其韵君看三代士执雉本以杀身为小补居官死职战死绥梦尸得官真古语五行胜已斯为官官如草木吾如土仕而未禄犹宾客待以纯臣盖非古餽焉曰献称寡君岂比公卿相尔汝世哀道微士失巳得丧悲欢反其故草袍芦箠相妩媚饮食嬉游事羣聚曲江船舫月灯毬是谓舞殡而歌墓看花走马到东野余子纷纷不足数二生年少两豪逸诗酒不知轩冕苦故令将仕梦发棺劝子莫为官所腐涂车刍灵皆假设着眼细看君勿误时来聊复一飞鸣进隐不须烦伍举朱夀昌郎中少不知母所在刺血写经求之五十年去嵗得之蜀中以诗贺之嗴君七嵗知念母怜君壮大心愈苦羡君临老得相逢喜极无言泪如雨不羡白衣作三公不爱白日昇青天爱君五十着綵服儿啼却得偿当年烹龙为炙玉为酒鹤髪初生千万夀金马诏书锦作囊白藤肩舆帘蹙绣感君离合我酸辛此事今无古或闻长陵朅来见大姊仲孺岂意逢将军开皇苦桃空记面建中天子终不见西河郡守谁复讥颍谷封人羞自荐贺陈述古弟章生子郁葱佳气夜充闾始见徐卿第二雏甚欲去为汤饼客惟愁错写㺯麞书参军新妇贤相敌阿大中郎喜有余我亦従来识英物试教啼哭定何如乐全先生生日以铁拄杖为夀二首先生眞是地行仙住世因循五百年每向铜人话畴昔故敎铁柱鬬清坚入懐氷雪生秋思倚壁蛟龙䕶昼眠遥想人天㑹方丈衆中惊倒野狐禅二年相伴影随身踏遍江湖草木春擿石旧痕犹在眼闭门髙节欲生鳞畏途自卫真无敌捷径争先却累人逺寄知公不嫌重笔端犹自斡千钧次韵穆父尚书侍祠郊丘瞻望天光退而相庆引满醉吟千章杞梓䕃云天樗散谁收老郑䖍喜气到君浮白里豊年及我挂冠前令严钟鼔三更月野宿貔貅万灶烟太息何人知帝力归来金帛看頳肩郊祀庆成帝出乘昌运天心予太平文章三代继制作七年成大祀干坤合刚辰日月明泰坛朝扫地魄寳夜垂精仰御圆苍盖环观海岳城北流吞朔易西极落欃枪升燎灵光答回銮瑞雾迎需云徧枯藁解雨达勾萌可颂非天徳因箴亦下情民言知可酌帝谓本无声富国因崇俭蕲年在好生无心斯格物克已自消兵化国安新政孤臣返旧耕还将清庙什留与野人赓次韵王仲至喜雪御筵三军喜气铄飞花睡起空惊月在沙未集骅骝金騕䮍故残鳷鹊玉横斜偶还仗内身如寄尚忆江南酒可赊宣劝不多心自醉强扶衰白拜君嘉表弟程徳孺生日仗下千官散紫庭时闻小语説苏程长身自昔传甥舅夀骨遥知是弟兄曽活万人宁望报秖求五亩却归耕四朝遗老凋零尽鹤髪他年㡬箇迎子由生日以檀香观音像及新合印香银篆盘为夀旃檀婆律海外芬西山老脐栢所薰香螺脱黡来相羣能结缥缈风中云一灯如萤起微焚何时度尽缪篆纹缭绕无穷合复分东坡持是夀卯君君少与我师皇坟㫄资老聃释迦文共厄中年㸃蝇蚊晚遇斯须何足云君方论道承华勋我亦旗鼓严中军国恩当报敢不勤但愿不为世所醺迩来白髪不可耘问君何时返乡枌收拾散亡理放纷此心实与香俱焄闻思大士应已闻借前韵贺子由生第四孙斗老今日散幽忧弹冠及新沐况闻万里孙已报三日浴朋来四男子大壮泰临复开书喜见面未饮春生腹无官一身轻有子万事足举家传吉梦殊相惊凡目烂烂开眼电硗硗峙头玉但令彊筋骨可以耕衍沃不须富文章端解耗纸竹君归定何日我计久巳熟长留五车书要使九子读箪瓢有内乐轩冕无流曯人言适似我穷达巳可卜蚤谋二顷田莫待八州督子由生日上天不难知好恶与我一方其未定间人力破隂隲少忍待其定报应真可必季氏生而仁观过见其实端如栁下惠焉往不三黜天有时而定夀考未易毕儿孙七男子次第皆逢吉遥知设罗门独掩悬磬室囘思十年事无愧箧中笔但愿白髪兄年年作生日以黄子木拄杖为子由生日之夀灵夀扶孔光菊潭饮伯始虽云闲草木岂乐蒙此耻一时偶收用千载相瘢疻海南无佳植野果名黄子坚瘦多节目天材任操倚嗟我始剪裁世用或縁此贵从老夫手往配先生几相从归故山不愧仙人杞元丰四年十二月二十日谒王文甫于江南岸坐上得陈季常书报是月四日陜西奏种谔领兵入界杀西夏六万余人获马六十匹衆喜抃唱乐各饮一巨觥闻説官军取乞誾将军旗鼓捷如神故知无定河邉柳得共中原雪絮春获果荘二十韵青云有逋寇白首已穷妖窃据临洮郡潜通讲渚桥庙谋周召虎邉师汉班超坚垒千兵破连航一炬烧擒姦从窟穴奏捷上烟霄诡异人图像欢娯路载谣干诛非一事伐叛自先朝取道经陵寝前期告庙祧西来闻㡬日面缚见今朝二圣临云陛千官溢海潮载囚车轣辘失主马萧条横拜如蹲犬胡装尚衣貂理卿辞具服译长舌初调缓死恩殊厚求生尾屡摇慈仁逢太母寛厚载唐尧赤手眞擒虎和羮未赐枭藁街虚授首东市偶全腰困兽何须杀遗雏或可招威声西振夏武节北通辽帝道有强弱天时或长消羌情防报复军胜忌矜骄慎重闗西将竒功勿再要太夫人以无咎生日置酒畱予夜归书小诗贺上夀樽余到朋簪要与郎君语夜深敢请阿婆开后阁井中车辖任浮沈伤悼同年程徳林求先坟二诗思成堂宰树连山谷祠堂照路隅养松无触鹿助祭有驯乌归梦先寒食儿啼到白须遥知邻里化醉叟道争扶归真亭旧笑桓司马今师郑大夫不知徂嵗月空觉老松梧祭礼传家法阡名载版图㑹㸔千冢诔木杪见龟趺叶待制求先坟永慕亭诗灵区有异产化国无潜珍承平百年间簪缨半齐民建溪富竒伟叶氏初隐沦森然见乔木其下维徳人佳哉郁葱葱气若鳯与麟聫翩出儒将岂惟十朱轮新松无鹿触旧栢有乌驯待翁归上冡泪叶乃肯春悼朝云诗绍圣元年十一月戏作赠朝云诗三年七月五日朝云病亡于恵州葬之栖禅寺松林中东南直大圣塔予既铭其墓且和前诗以自解朝云始不识字晚忽学书粗有楷法盖尝从泗上比丘尼义沖学佛亦畧闻大义且死诵金刚经四句偈而絶苗而不秀岂其天不使童乌与我𤣥驻景恨无千嵗药赠行惟有小乘禅伤心一念偿前债弹指三生㫁后縁归卧竹根无逺近夜灯勤礼塔中仙过永乐文长老已卒初惊鹤瘦不可识旋觉云归无处寻三过门间老病死一弹指顷去来今存亡惯见浑无泪乡井难忘尚有心欲向钱塘访圎泽葛洪川畔待秋深去年秋偶游寳山上方入一小院閴然无人有一僧隐几低头读书与之语漠然不甚对问其邻之僧曰此云阇黎也不出十五年矣今年六月自常润还复至其室则死葬数月矣作诗题其壁云师来寳山一住十五秋读书常闭户客至不举头去年造其室清坐忘百忧我初无言説师亦无对酬今年复扣门空房但飕飗云已灭无余薪尽火不留却疑此室中常有斯人不所遇孰非梦事过吾何求陆龙图诜挽词挺然直节庇峩岷谋道从来不计身属纩家无十金产过车巷哭六州民尘埃辇寺三年别樽俎岐阳一梦新他日思贤见遗像不论宿草更沾巾胡完夫母周夫人挽词柏舟髙节冠乡邻绛帐清风耸缙绅岂似凡人但慈母能令孝子作忠臣当年织屦随方进晩节称觞见伯仁囘首悲凉便陈迹凯风吹尽棘成薪姚屯田挽词京口年来耆旧衰高人沦丧路人悲空闻韦叟一经在不见恬侯万石时贫病只知为善乐逍遥却恨弃官迟七年一别真如梦犹记萧然瘦鹤姿哭欧公孤山僧惠思示小诗次韵故人已为土衰鬓亦惊秋犹喜孤山下相逢説旧游弔天竺海月辨师三首欲寻遗迹彊沾裳本自无生可得亡今夜生公讲堂月满庭依旧冷如霜生死犹如臂屈伸情钟我辈一酸辛乐天不是蓬莱客慿仗西方作主人欲访浮云起灭因无縁却见梦中身安心好住王文度此理何须更问人孔长源挽词二首少年才气冠当时晚节孤风益自竒君胜宜为夫子后林宗不愧蔡邕碑南荒尚记诛元恶东越谁能事细儿耆旧如今几人在为吾无憾为时悲小堰门头柳系舩吴山堂上月侵筵潮声半夜千巖响诗句明朝万口传岂意日斜庚子后忽惊嵗在巳辰年佳城一闭无穷事南望题诗泪洒浅余主簿母挽词闺庭兰玉照乡闾自昔虽贫乐有余岂独家人在中餽却因麟趾识闗雎云軿忽巳归仙府乔木依然拥旧庐忍把还乡千斛泪一时洒向老莱裾张文裕挽词高才本出朝廷右能事方推徳业余每见便闻曹植句至今传寳魏华书济南名士新凋丧劒外生祠已洁除欲寄西风两行泪依然乔木郑公庐同年王仲甫挽词先帝亲收十五人四方争看击鹏鵾如君才业真堪用顾我衰迟不足论出处升沉十年后死生契濶㡬人存他时京口寻遗迹宿草犹应有泪痕苏潜圣挽词妙龄驰誉百夫雄晚节忘懐大隐中悃愊无华真汉吏文章尔雅称吾宗趋时肯负平生志有子还应不死同惟我闲思十年事数行老泪寄西风京师哭任遵圣十年不还乡儿女日夜长岂惟催老大渐复成凋丧每闻耆旧亡涕泫声辄放老任况竒逸先子推辈行文章少得誉诗语尤清壮吏能复所长谈笑万夫上自喜作剧县偏工破豪党奋髯走猾吏嚼齿对姦将哀哉命不偶每以才得谤竟使落穷山青衫就黄壤宦游久不乐江海永相望退耕本就君时节相劳饷此懐今不遂归见累累𦵏望哭国西门落日衔千嶂平生惟一子抱负珠在掌见之龆齓中已有食牛量他年如入洛生死一相访惟有王濬沖心知中散状哭刁景纯读书想前辈每恨生不早纷纷少年埸犹得见此老此老如松栢不受雪霜藁直従毫末中自养到合抱宏材乏近用千嵗自枯倒文章踰正始风节贯华皓平生为人耳自为薄如缟是非虽难齐反覆看愈好前年旅吴越把酒庆夀考扣门无晨夜百过迹未扫但知从徳公未省厌丘嫂别时公八十后㑹知难保昨日故人书连年丧翁媪伤心范桥水漾漾舞寒藻华堂不见人瘦马空恋皁我欲江东去瓠樽酌行潦镜湖无贺监恸哭稽山道忍见万松冈荒池没秋草弔李台卿李台卿字明仲庐州人貌陋甚性介不羣而博学彊记罕见其比好左氏有史学考正同异多所发明知天文律厯千嵗之日可坐数也轼谪居黄州台卿为麻城主簿始识之既罢居于庐而曹光州寅甫以书报其亡台卿光州之妻党也我初未识君人以君为笑垂头老鹳鹤烟雨霾七窍弊衣来过我危坐若持钓禇裒半面新鬷蔑一语妙徐徐涉其澜极望不得徼却观元妩媚士固难轻料看书眼如月罅隙靡不照我老多遗亡得君如再少纵横通杂蓺甚博且知要所恨言无文至老幽不耀其生世莫识已死谁复弔作诗遗故人庶免俗子谯曹既见和复次其韵造物本儿嬉风噫雷电笑谁令妄惊怪失匕号万窍人人走江湖一一操网钓偶然连六鳌便谓此手妙空令任公子三嵗蹲海徼长贫固不辞一死实未料难将蓍草算除用佛眼照何人嗣家学恨子儿尚少嗟我与曹公衰世老不要空言今无救竒志后必耀吟工五字诗义重千金弔收藏慎勿出免使羣儿谯孔毅父妻挽词结褵託初欢同穴期晚嵗择夫得温峤生子胜王济髙风相宾友古义仍兄弟从君吏隐中穷达初不计云何抱沈疾俯仰便一世幽隂凄房栊芳泽在巾袂百年縦得满此路行亦逝那将有限身长泻无益涕君文照今古不比山石脆当观千字诔宁用百金瘗任师中挽词大任刚烈世无有疾恶如风朱伯厚小任温毅老更文聪明慈爱小冯君两任才行不须説畴昔并友吾先人相看半作晨星没可怜太白与残月大任先去塜未干小任相继唿不还彊寄一樽生死别樽中有泪酒应酸贵贱贤愚同尽耳君今不尽縁贤子人间得丧了无慿只有天公终可倚邓忠臣母挽词微生真草木无处谢天力慈颜如春风不见桃李实古今抱此恨有志俯仰失公子岂先知战战尝惜日吾君日月照委曲到肝膈哀哉人子心吾何爱一邑家庭拜前后粲然发笑色岂比黄壤下焚瘗千金璧若人道徳人视此亦戏剧聊偿曾闵意遽与仙佛寂孤累卧江渚永望坟墓隔作诗相楚挽感恸泪再滴徐君猷挽词一舸南游遂不归清江赤壁照人悲请看行路无从涕尽是当年不忍欺雪后独来栽柳处竹间行复採茶时山城散尽樽前客旧恨新愁只自知去嵗九月二十七日在黄州生子名遯小名干儿颀然颖异至今年七月二十八日病亡于金陵作二诗哭之吾年四十九羁旅失幼子幼子真吾儿眉角生已似未朞观所好蹁跹逐书史摇头却梨栗似识非分耻吾老常鲜欢赖此一笑喜忽然遭夺去恶业我累尔衣薪那免俗变灭须㬰尔归来懐抱空老泪如泻水我泪犹可拭日逺当日忘母哭不可闻欲与汝俱亡故衣尚悬架涨乳已流牀感此欲忘生一卧终日僵中年忝闻道梦幻讲已详储药如丘山临病更求方仍将恩爱忍割此衰老肠知迷欲自返一恸送余伤叶涛致逺见和二诗复次其韵平生无一女谁复叹耳耳滞留生此儿足慰周南史那知非真实造物聊戏尔烦恼初无根恩爱为种子烦公为假説反复相指似欲除苦海浪先干爱河水弃置一寸鳞悠然笑侯喜为公冩余习缾罍一时耻闻公少已悟柱杖久倚牀笑我老而痴负鼔欲求亡庻几东门子柱史安敢望嗜毒戏勐兽虑患先不详囊破蛇已走尚未省啮伤妙哉两篇诗洗我千结肠黠蚕不作茧未老辄自僵永谢汤火厄泠然超无方张庖民輓词东晋巾车令西京执㦸郎甘心向山水结发事文章故自轻千户何曾羡一囊天高鬼神恶骨朽姓名芳庾岭铭旌暗秦淮旧宅荒吾诗不同刻妙语有黄香王中甫哀词仁宗朝以制䇿登科者十五人轼忝冒时尚有富彦国张安道钱子飞吴长文夏公西陈令举钱醇老王中甫并轼与家弟辙九人存焉其后十有五年哭中父于密州作诗弔之则子飞长文令举没矣又八年轼自黄州量移汝海与中父之子沇之相遇于京口相持而泣则十五人者独三人存耳盖安道及轼与家弟而巳呜唿悲夫乃复次前韵以遗沇之时沇之亦以罪谪家于钱塘生刍不独比前人束藁端能废谢鲲子达想无身后念吾衰不复梦中论已知毅豹为均死未识荆凡定熟存堪笑东坡痴钝老区区犹记刻舟痕李宪仲哀词同年友李君讳惇字宪仲贤而有文不幸早世轼不及与之游也而识其子廌有年矣廌自阳翟见予于南京泣曰吾祖母边母马前母张与君之丧皆未葬贫不敢以饥寒为戚顾四丧未举死不暝目矣适㑹故人梁先吉老闻余当归耕阳羡以绢十匹丝百两为赆辞之不可乃以遗廌曰此亦仁人之餽也既又作诗以告知君与廌者庶㡬皆有以助之廌年二十五其文晔然气节不凡此岂终穷者哉大梦行当觉百年特未满遑哀巳逝人长眠寄孤馆念我同年生意长日月短盐车困骐骥烈火废圭瓉后生有竒骨出语巳精悍萧然野鹤姿谁复识中散有生寓大块死者谁不窽嗟君独久客不识黄土暖推衣助孝子一溉滋汤旱谁能脱左骖大事不可缓苏子容母陈夫人挽词苏陈甥舅真氷玉正始风流起頽俗夫人高节称其家凛凛寒松映脩竹鸡鸣为善日日新八十三年如一晨岂惟室家宜夀母实与朝廷生异人忘躯狥国乃吾子三仕何曾知愠喜不须拥笏彊垂鱼我视去来皆梦尔诵诗相挽真区区墓碑千字多遗余他年太史取家传知有班昭续汉书神宗皇帝挽词三首文武固天纵钦明又日新化民何止圣妙物独称神政已三王上言皆六籍醇巍巍本无象刻画愧孤臣未易名尧德何须数舜功小心仍致孝余事及平戎典礼从周旧官仪与汉隆谁知本无作千古自承风接统真千岁膺期止一章周南稍留滞宣室遂凄凉病马空嘶枥枯葵已泫霜余生卧江海归梦泣嵩邙潘推官母李氏挽词南浦凄凉老逐臣东坡还往尽幽人杯盘惯作陶家客絃诵尝叨孟母邻尚有升堂他日约岂知负土一阡新今年我欲江湖去暮雨连山宰树春故李诚之待制六丈挽词青青一寸松中有樑栋姿天骥堕地走万里端可期世无阿房宫下建五丈旗又无穆天子西征燕瑶池才大古难用老死亦其宜丈夫恐不免岂患莫已知公如松与骥少小称伟竒俯仰自廊庙笑谈无羌夷清朝竟不用白首仍忧时愿斩横行将请烹干没儿言虽不见省坐折姦雄窥嗟我去公久江湖生白髭归来耆旧尽零落存者谁此公嵇中散龙性不可羁疑公李北海慷慨多雄词凄凉五君咏沉痛八哀诗邪正久乃明人今属公思九原不可作千古有余悲韩康公挽诗三首故国非乔木兴王有世臣嗟予后死者犹及老成人徳业经文武风流表搢绅空余行乐地处处泣遗民再世忠清徳三朝翼赞勲功成不归国就访敢忘君旧学严诗律余威靖塞氛何当继韩奕故吏总能文西第开东合初筵㸃后尘笙歌邀白髪灯火乐青春扶路三更罢囘头一梦新赋诗犹墨湿把巻独沾巾王郑州挽诗羡君华髪起琳宫右辅初还鼓角雄十里农桑歌子产一时冠盖慕萧嵩那知聚散舂粮外便有悲欢过隙中京兆同僚㡬人在犹思对案笔生风哭王子立次儿子迨韵三首彭城初识子照眼白而长异梦成先兆清言得未尝岂惟知礼意遂欲补诗亡咄咄真相逼诸生敢鴈行非无伯鸾志独有子云悲恨子非天合犹能使我思儿曹莫凄切老眼欲枯萎㑹哭皆豪杰谁为感旧诗龙困尝鱼服羊儇或虎䝉怱怱成鬼録愦愦到天公偶落藩墙上同游羿彀中囘看十年事黄叶巻秋风滕达道挽诗二首先帝知公早虚懐第一人至今诗礼将独数武宣城材大虽难用时来亦少信髙平风烈在威敏典刑新空试乘邉䇿宁留相汉身凄凉旧部曲泪湿塜前麟云梦连江雨樊山落木秋公方占贾鵩我正买龚牛共有江湖乐空懐畎畆忧荆溪欲归老浮玉偶同游肮脏仪刑在惊唿嵗月遒囘头杂歌哭挽语不成讴王文玉挽词才名谁似广文寒月斧云斤琢肺肝𤣥晏一生都卧病子云三世不迁官幽兰空觉香风在宿草何曽泪叶干犹喜诸郎有曹志文章还复富波澜吕与叔学士挽词言中谋猷行中经闗西人物数清英欲过叔度留终日未识鲁山空此生议论彫零三益友功名分付二难兄老来尚有忧时叹此涕无从何处倾大行太皇太后挽诗二首至矣吾三后功髙汉已还复推元祐冠盖得永昭全有作犹非圣无私乃是天侍臣谈要道家法信家传却狄安诸夏先王社稷臣固应祠百世何止活千人定䇿天知我忘家常念亲万方何以报得疾为勤民三月二十三日恭闻皇太后升遐以轼罪人不许承服欲哭则不敢欲泣则不可故作挽词二章巍然开济两朝勲信矣才难十乱臣原庙故应祠百世先王何止活千人和熹未圣犹贪位明徳虽贤不及民月落风悲天雨泣谁将椽笔写光尘未报山陵国士知遶林松柏巳猗猗一声恸哭犹无所万死酬恩更有时梦里天衢隘云仗人间雨泪变彤帷闗雎巻耳平生事白首累臣正坐诗弔徐徳占余初不识徳占但闻其为吕恵卿所荐以处士用元丰五年二月偶以事至蕲水徳占闻余在传舎惠然见访与之语有过人者是嵗十月闻其遇害作诗弔之美人种松栢欲使低映门栽培虽易长源恶病其根哀哉嵗寒姿肮脏谁与言竟为明所误不免刀斧痕一遭儿女汚始觉山林尊从来覔栋梁未省傍篱籓南山隔秦岭千嵗龙蛇奔大厦若果倾万牛何足论不然老巖谷合抱依山樊死者不可悔吾将遗后昆东坡诗集註巻二十东坡诗集註卷二十一钦定四库全书东坡诗集註巻二十一宋王十朋撰禅悟十一月九日夜梦与人论神仙道术因作一诗八句既觉颇记其语録呈子由第后四句不甚明了今足成之耳析尘妙质本来空更积微阳一线功照夜一灯长耿耿闭门千息自蒙蒙养成丹灶无烟火㸃尽人间有晕铜寄语山神停伎俩不闻不见我何穷以玉带施元长老元以衲裙相报次韵病骨难堪玉带围钝根仍落箭锋机欲教乞食歌姬院故与云山旧衲衣此带閲人如传舎传留到我亦悠哉锦袍错落亦相称乞与佯狂老万囘仆所至未尝出游过长芦闻夫禅师病甚不可不一问既见则有间矣明日阻风复留见之作三絶句呈闻复并请转呈参寥子各赋数首亦知壶子不死敢问老耼所游瑟瑟寒松露骨耽耽老虎垂头莫言西蜀万里且到南华一游扶病江邉送客杖挐浦口囘头老去此生一诀兴来明日重游卧闻三老白事半夜南风打头二月八日与黄焘僧昙颖过逍遥堂何道士宗一问疾安心守𤣥牝闭眼覔黄庭问疾来三士浇愁有半缾风松时落蕊病鹤不梳翎樽空我归去山月照君醒乞数珠赠南禅湜老从君覔数珠老境仗消遣未能转千佛且从千佛转儒生推变化干䇿数大衍道士守𤣥牝龙虎看舒巻我老安能为万刼付一喘嘿坐閲尘界往来八十返区区我所寄蹙缩蚕在茧适从海上囘蓬莱又清浅再用数珠韵赠湜老嗣宗虽不言叔寳犹理遣东坡但熟睡一夕一展转南迁昔虞翻却扫今冯衍古佛既手提诸方皆席巻当年清隠老鹤瘦龟不喘和我弹丸诗百发亦百反耆年日彫丧但有犊角茧时来窥方丈共笑虎毛浅明日南禅和诗不到故重赋数珠篇以督之二首未来不可招已过那容遣中间见在心一一风轮辗自従一生二巧厯莫能衍不如袖手坐六用都懐巻风雷生謦欬万窍自号喘诗人思无邪孟子内自反大珠分一月细绠合两茧累然挂禅牀妙用夫岂浅朝来取饭化乃是维摩遣全锋虽未露半嵗巳曾转説有陋裴頠谈无笑王衍看经聊尔耳遮眼初不巻三咤故自醒一吷何由喘请归视故椟静夜珠当反安居三十年古衲磨山茧持珠尚嘿坐岂是功用浅书普慈长老壁普慈寺后千竿竹醉里曽㸔碧玉椽倦客再游行老矣髙僧一笑故依然久参白足知禅味苦厌黄公聒昼眠惟有两株红百叶晚来犹得向人妍书焦山纶长老壁法师住焦山而实未尝在我来辄问法法师了无语法师非无语不知所答故君看头与足本自安冠屦譬如长鬛人不以长为苦一旦或人问每睡安所措归来被上下一夜着无处展转遂达晨意欲尽镊去此言虽鄙浅故自有深趣持此问法师法师一笑许记梦乐全先生梦人以诗三篇示之字皆㫄行而不可识旁有人道衣古貌为读其中一篇云人事且常在留质悟圎间凡四句觉而忘其二以告其客苏轼轼以私意广之云圆间有物物间空岂有圆空入井中不信天形真箇様故应眼力自无穷连环已解如神手万窍犹号未济风稽首问公公大笑本来谁碍更求通夜梦七月十三日至儋州十余日矣澹然无一事学道未至静极生愁夜梦如此不免以书自怡夜梦嬉游童子如父师检责惊走书计功当毕春秋余今乃始及桓庄初怛然悸寤心不舒起坐有如挂钩鱼我生纷纷婴百縁气固多习独此偏弃书事君四十年仕不愿留书绕纒自视汝与丘孰贤易韦三絶丘犹然如我当以犀革编上元过祥符僧可久房萧然无灯火门前歌舞鬬分明一室清风冷欲氷不把瑠璃闲照佛始知无尽本无灯刘器之好谭禅不喜游山山中笋出戏语器之可同参玉版长老丛林真百丈法祠有横枝不怕石头路来参玉版师聊慿栢树子与问箨龙儿瓦砾犹能説此君那不知子由在筠作东轩记或戏之为东轩长老其壻曹焕往筠余作一絶句送曹以戏子由曹过庐山山出以示圆通慎长老愼欣然亦作一絶送客出门归入室趺坐化去子由闻之乃作二絶一以答予一以答慎明年予过圎通始得其详乃追次其韵君到髙安㡬日囘一时抖籔旧尘埃赠君一笼牢收取盛取东轩长老来大士何曾有生死小儒底处覔穷通偶留一诀千山上散作人间万窍风东轩长老未相逢巳见黄州一信通何必扬眉资目击须知千里事同风东轩只是虚空様何处人家笼解盛纵使盛来无处着雪堂自有老师兄担头挑得黄州笼行到圆通一笑开却到山前人巳寂亦无一物可担囘闻辩才法师复归上天竺以诗戏问道人出山去山色如死灰白云不解笑青松有余哀忽闻道人归鸟语山容开神光出寳髻法雨洗浮埃想见南北山花发前后台寄声闻道人借禅以为诙何所闻而去何所见而囘道人笑不答此意安在哉昔年本不住今者亦无来此语竟非是且食白杨梅钱道人有诗云直须认取主人翁作两絶戏之首断故应无㫁者冰消那复有氷知主人若苦今侬认认主人人竟是谁有主须还更有宾不如无镜自无尘只从半夜安心后失却当年觉痛人嘲谑朝云诗世谓乐天有粥骆马放杨柳枝词嘉其主老病不忍去也然梦得有诗云春尽絮飞留不得随风好去落谁家乐天亦云病与乐天相伴住春随樊子一时归则是樊素竟去也予家有数妾四五年相继辞去独朝云者随予南迁因读乐天集戏作此诗朝云姓王氏钱塘人尝有子曰干儿未朞而夭云不似杨枝别乐天恰如通徳伴伶𤣥阿奴络秀不同老天女维摩总解禅经巻药罏新活计舞衫歌扇旧因縁丹成逐我三山去不作巫阳云雨仙赵成伯家有丽人仆忝乡人不肯开樽徒吟春雪美句次韵一笑绣帘朱户未曽开谁见梅花落镜台试问髙吟三十韵何如低唱两三杯莫言衰鬓聊相映须得纎腰与共囘知道文君隔青琐梁园赋客肯言才戏赠田辩之琴姬流水随絃滑清风入指寒坐中有狂客莫近绣帘弹吴子野絶粒不睡过作诗戏之芝上人陆道士皆和予亦次韵聊为不死五通仙终了无生一大縁独鹤有声知半夜老蚕不食已三眠怜君解比人间梦许我来逃醉后禅㑹与江山成故事不妨诗酒乐新年戏子由宛丘先生长如丘宛丘学舎小如舟常时低头诵经史忽然欠伸屋打头斜风吹帷雨注面先生不愧傍人羞任从饱死笑方朔肯为雨立求秦优眼前勃磎何足道处置六凿须天游读书万巻不读律致君尧舜知无术劝农冠盖閙如云送老虀盐甘似蜜门前万事不挂眼头虽长低气不屈余杭别驾无功劳画堂五丈容旗旄重楼跨空雨声逺屋多人少风骚骚平生所慙今不耻坐对疲氓更鞭箠道逢阳虎唿与言心知其非口诺唯居髙志下真何益气节消缩今无几文章小技安足程先生别驾旧齐名如今衰老俱无用付与时人分重轻盐官部役戏呈同事兼寄述古新月照水水欲氷夜霜穿屋衣生稜野庐半与牛羊共晓鼔却随鸦鹊兴夜来履破裘穿缝红颊曲眉应入梦千夫在野口如林岂不懐归畏嘲㺯我州贤将知人劳巳酿白酒买豚羔耐寒努力归不逺两脚冻硬公须软将之湖州戏赠莘老余杭自是山水窟侧闻吴兴更清絶湖中橘林新着霜溪上苕花正浮雪顾渚茶芽白于齿梅溪木𤓰红胜颊吴儿脍缕薄欲飞未去先説馋涎垂亦知谢公到郡久应怪杜牧寻春迟鬓丝只好对禅榻湖亭不用张水嬉戏赠惆怅沙河十里春一畨花老一畨新小桥依旧斜阳里不见楼巾垂手人和邵同年戏赠贾牧秀才三首倾盖相欢一笑中从来未省马牛风卜邻尚可容三径投社终当作两翁古意巳将兰缉珮招词闲咏桂生丛此身自断天休问白发年来渐不公朝见新荑出旧槎骚人孤愤苦思家五噫处士太穷约三赋先生多诞夸帐外鹤鸣奁有镜筒中钱尽案无鲑玉川何日朝金阙白昼闗门守夜义生涯到处似樯乌科第无心摘颔须黄帽刺船忘嵗月白衣担酒慰鳏孤狙公欺病来分栗水伯知馋为出鲈莫向洞庭歌楚曲烟波渺渺正愁予九日舟中望见有美堂上鲁少卿饮处以诗戏之二首指㸃云间数㸃红笙歌正拥紫髯翁谁知爱酒龙山客却在渔舟一叶中西阁珠帘巻落晖水沈烟断珮声微遥知通徳凄凉甚拥髻无言怨未归张子野年八十五尚闻买妾述古令作诗锦里先生自笑狂莫欺九尺鬓眉苍诗人老去鸎鸎在公子归来鷰鷰忙柱下相君犹有齿江南刺史已无肠平生谬作安昌客畧遣彭宣到后堂赠张刁二老两邦山水未凄凉二老风流总健彊共成一百七十岁各饮三万六千觞藏春坞里莺花闹仁寿桥边日月长惟有诗人被磨折金钗零落不成行梅圣俞诗中有毛长官者今于潜令国华也圣俞没十五年而君犹为令捕蝗至其邑作诗戏之诗翁憔悴老一官厌见苜蓿堆青盘归来羞澁对妻子自比鲇鱼縁竹竿今君滞留生二毛饱听衙鼓眠黄䌷更将嘲笑调朋友人道猕猴骑土牛愿君恰似髙常侍暂为小邑仍刺史不愿君为孟浩然却遭明主放还山宦游逢此嵗年恶飞蝗来时半天黒羡君封境稻如云蝗自识人人不识乔将行烹鹅鹿出刀劒以饮客以诗戏之破匣哀鸣出素虬倦看鶂鶂聴呦呦明朝只恐兼烹鹤此去还须却佩牛便可先唿报恩子不妨仍带醉乡侯他年万骑归应好奈有移文在故丘戏周正儒二絶折臂三公未可知㑹当千镒访权竒劝君鬻骆犹闲事肠断闺中杨柳枝天廏新颁玉鼻骍故人共弊亦常情相如虽老犹能赋换马还应继二生戏用晁补之韵昔我尝陪醉翁醉今君但吟诗老诗清诗咀嚼那得饱瘦竹潇洒令人饥试问鳯凰饥食竹何如驽马肥苜蓿知君忍饥空诵诗口颊澜翻如布谷东川清丝寄鲁冀州戏赠鹅溪清丝清如氷上有千嵗交枝藤藤生谷底饱风雪嵗晚忽作龙蛇升嗟我虽为老侍从骨寒只受布与缯牀头锦衾未还客坐觉芒刺在背膺岂如髯卿晚乃贵福禄正似川方増醉中倒着紫绮裘下有半臂出缥绫封题不敢妄裁剪刀尺自有佳人能遥知千骑出清晓积雪未放游尘兴白须红带栁丝下老弱空巷人相登但放竒纹出领袖吾髯虽老无人憎章质夫送酒六壶书至而酒不达戏作小诗问之白衣送酒侮渊明急扫风轩送破觥岂意青州六从事化为乌有一先生空烦左手持新蟹漫遶东篱嗅落英南海使君今北海知分百榼饷春耕南禅长老和诗不巳故作六虫篇答之鳯皇览徳辉逺引不待遣鷾鸸恋庭宇倐忽来千转那将坐井蛙而比谈天衍虫鱼着文字藁死犹遭巻老牛疲耕作见月亦妄喘东坡方三问南禅巳五反老人但目击侍者应足茧最后六虫篇深寄恨语浅戏孙公素披扇当年笑温峤握刀晚嵗战刘郎不须戚戚如冯衍便与时时説李阳和赵成伯兼戏禹功金钱石竹道傍秋翠黛红裙马上讴无限小儿齐拍手山公又作习池游答王巩巩将见过有诗自谓恶客戏之汴泗遶吾城城坚如削铁中有李临淮号令肝胆裂古来彭城守未省怕恶客恶客云是谁祥符相公孙是家豪逸生有种千金一掷颇黎盆连车载酒来不饮外酒嫌其村子有千瓶酒我有万株菊任子满头插团圆见花不见目醉中挿花归花重压折轴问客何所须客言我爱山青山自遶郭不要买山钱此外有黄楼楼下一河水美哉洋洋乎可以疗饥并洗耳彭城之游乐复乐客恶何如主人恶夜过舒尧文戏作先生堂前霜月苦弟子读书喧两庑推门入室书纵横蜡纸灯笼幌云母先生骨清少眠卧长夜黙坐数更鼓耐寒石砚欲生氷得火铜鉼如过雨郎君欲出先自赞坐客歛袵谁敢侮明朝阮籍过阿戎应作羲之羡懐祖陈季常自歧亭见访郡中及旧州诸豪争欲邀致之戏作陈孟公诗一首孟公好饮宁论斗醉后闗门防客走不妨闲过左阿君百适终为贤太守老居闾里自浮沈笑问伯松何苦心忽然载酒从陋巷为爱扬雄作酒箴长安富儿求一过千金夀君君笑唾汝家安得客孟公从来只识陈惊坐太守徐君猷通守孟亨之皆不饮以戏之孟嘉嗜酒桓温笑徐邈狂言孟徳疑公独未知其趣尔臣今时复一中之风流自有髙人识通介宁随薄俗移二子有灵应抚掌吾孙还有独醒时戏足栁公权聨句宋玉对楚王此独大王之雄风也庻人安得而共之讥楚王知已而不知人也柳公权小子与文宗聫句有美而无箴故为足成其篇人皆苦炎热我爱夏日长薰风自南来殿阁生微凉一为居所移苦乐永相忘愿言均此施清隂分四方泗州过仓中刘景文老兄戏赠一絶既聚伏波米还数魏舒筹应笑苏夫子侥倖得湖州戏题巫山县用杜子美韵巴俗深留客吴侬但忆归直知难共语不是故相违东县闻铜臭江陵换裌衣丁宁巫崃雨慎莫暗朝晖数日前梦人示余一巻文字大略若谕马者用吃蹶两字梦中甚赏之觉而忘其余戏作数语足之天骥虽老举鞭脱逸交驰蚁封步中衡石㫄睨驽骀丰肉灭节徐行方轨动辄吃蹶天资相絶未易致诘刘监仓家煎米粉作饼子余云为甚酥潘邠老家造逡巡酒余饮之莫作醋错着水来否后数日余携家饮郊外因作小诗戏刘公求之野饮花间百物无杖头惟挂一葫芦巳倾潘子错着水更覔君家为甚酥嘲子由堆几尽埃简攻之如蠧虫谁知圣人意不在古书中万州太守髙公宿约游岑公洞而夜雨连明戏赠二小诗肩舆欲到岑公洞正怯冲泥旁险行定是岑公閟清境春江一夜雨连明蓬窻髙枕雨如渑恰似糟牀压酒声令日岑公不能饮吾侪犹健可频频西山戏题武昌王居士予往在武昌西山九曲亭上有题一句𤣥鸿横号黄槲岘九曲亭即吴王岘山一山皆槲叶其㫄即元结陂湖也荷花极盛因为对云皓鹤下浴红荷湖坐客皆笑同请赋此诗江干髙居坚闗扄犍耕躬稼角挂经篙竿系舸菰茭隔笳鼔过军鸡狗惊解襟顾景各箕踞击劒赓歌㡬举觥荆笄供脍愧扰聒干锅更戛甘𤓰羮戏和正甫一字韵故居劒阁隔锦官柑果姜蕨交荆菅竒孤甘挂汲古绠侥觊敢揭钩金竿已归耕稼供藁桔公贵干蛊髙巾冠改更句格各蹇吃姑因狡狯加间闗成伯家宴造坐无由辄欲效颦而酒已尽入夜不欲烦扰戏作小诗求数酌而巳道士令严难继和僧伽帽小却空囘隔篱不唤邻翁饮抱瓮须防吏部来和子由次王巩韵如囊之句可为一噱平生未省为人忙贫贱安闲气味长粗免趋时头似葆稍能忍事腹如囊简书见迫身今老尊酒闻唿口一昻欲挹天河聊自洗尘埃满面鬓眉黄东坡诗集註巻二十一东坡诗集註卷二十二钦定四库全书东坡诗集註巻二十二宋王十朋撰时序新年五首晓雨暗人日春愁连上元水生挑菜渚烟湿落梅村小市人归尽孤舟鹤踏翻犹堪慰寂寞渔火乱黄昏北渚集羣鹭新年何所之尽归乔木寺分占结巢枝生物㑹有役谋生各及时何当禁毕弋看引雪衣儿海国空自煖春山无限清冰谿纷瘴雨雪菌到江城更待轻雷发先催冻笋生丰湖有藤菜似可敌莼羹小邑浮桥外青山石岸东茶枪烧后有麦浪水前空万户不禁酒三年真识翁结茆来此住嵗晚有无同荔子几时熟花头今已繁揉春先拣树买夏欲论园居士常携客参军许叩门明年更有味懐抱带诸孙和子由除夜元日省宿致斋三首江湖流落岂闗天禁省相望亦偶然等是新年未相见此身应坐不归田白髪苍颜五十三家人遥遣试春衫朝回两袖天香满头上银幡笑阿咸当年踏月走东风坐看春闱鏁醉翁白发门生几人在却将新句调儿童次韵秦少游王仲至元日立春三首省事天公厌两回新年春日併相催慇勤更下山隂雪要与梅花作伴来巳卯佳辰夀阿同愿渠无过亦无功明年春日江湖上回首觚稜一梦中词锋唯作楚骚寒徳意还同汉诏寛好遣秦郎供帖子尽驱春色入毫端元日过丹阳明日立春寄鲁元翰堆盘红缕细茵陈巧与椒花两鬬新竹马异时宁信老土牛明日莫辞春西湖弄水犹应早北寺观灯欲及辰白发苍颜谁肯记晓来频嚏为何人次韵曽仲钖元日见寄萧索东风两鬓华年年幡胜翦宫花愁闻塞曲吹芦管喜见春盘得蓼芽吾国旧供云泽米君家新致雪坑茶燕南异事真堪记三寸黄柑擘永嘉除夜大雪留潍州元日早晴遂行中途雪复作除夜雪相留元日晴相送东风吹宿酒瘦马兀残梦葱昽晓光开旋转余花弄下马成野酌佳哉谁与共须臾晩云合乱洒无缺空鹅毛垂马騣自怪骑白凤三年东方旱逃户连欹栋老农释耒叹泪入饥肠痛春雪虽云晚春麦犹可种敢怨行役劳助尔歌饭罋元日次韵张先子野见和七夕寄莘老之作得句牛女夕转头参尾中青春先入睡白发不遗穷酒社我为敌诗坛子有功缩头先夏鼈实腹鄙秋虫莫唱裙垂緑无人脸断红旧交懐贺老新进谢终童袍鹘双双瑞腰犀一一通小蛮知在否试问嗫嚅翁立春日小集戏李端叔白发已十载青春无一堪不惊新嵗换聊与故人谈牛健民声喜鸦娇雪意酣霏微不到地和煖要宜蚕嵗月斜川似风流曲水慙行吟老燕代坐睡梦江潭丞掾颇哀援歌唿谁怕参衰懐久灰藁习气尚馋贪白啖本河朔红消真劒南辛盘得青韭腊酒是黄柑归卧灯残帐醒闻叶打庵须烦李居士重説后三三次韵刘景文路分上元华灯閟艰嵗冷月挂空府三吴重时节九陌自歌舞云从月几望遂至一百五嘉辰可屈指乐事相继武今宵扫云阵极目静天宇嬉游各忘归阗咽顷未覩飞毬互明灭激水相吞吐老去反儿童归来尚铙鼓新年暗消雪旧嵗添丝缕何时九江城相对两渔父次韵杨褒早春穷巷凄凉苦未和君家庭院得春多不辞瘦马骑冲雪来聴佳人唱踏莎破恨径须烦麴糵増年谁复怨羲娥良辰乐事古难并白发青衫我亦歌细雨郊园聊种菜冷官门户可张罗放朝三日君恩重睡美不知身在何上元侍饮楼上三首呈同列澹月疎星遶建章仙风吹下御炉香侍臣鹄立通明殿一朶红云捧玊皇薄雪初消野未耕卖薪买酒看昇平吾君勤俭倡优拙自是丰年有笑声老病行穿万马羣九衢人散月纷纷归来一㸃残灯在犹有传柑遗细君上元夜前年侍玉辇端门万枝灯璧月挂罘罳珠星缀觚稜去年中山府老病亦宵兴牙旗穿夜市铁马响春冰今年江海上云房寄山僧亦复举膏火松间见层层散䇿桄榔林林疎月鬅鬙使君置酒罢箫鼔转松陵狂生来索酒一举辄数升浩歌出门去我亦归瞢腾上元夜过赴儋守召独坐有感使君置酒莫相违守舎何妨独掩扉静看月牕盘蜥蜴卧闻风幔落蛜蝛灯花结尽吾犹梦香篆残时汝欲归搔首凄凉十年事传柑归遗满朝衣追和戊寅嵗上元春鸿社燕巧相违白鹤峯头白版扉石建方欣洗牏厠姜龎不解叹蟏蝛一龛京口嗟春梦万炬钱塘忆夜归合浦卖珠无复有当年笑我泣牛衣上元夜游絶句午夜胧胧淡月黄梦回犹有暗尘香纵横满地霜槐影寂寞莲灯半在亡春日鸣鸠乳燕寂无声日射西牕泼眼明午醉醒来无一事只将春睡赏春晴春夜春宵一刻值千金花有清香月有隂歌管楼台声细细秋千院落夜沈沈癸丑春分后雪雪入春分省见稀半开桃杏不胜威应慙落地梅花识却作漫天栁絮飞不分东君専节物故将新巧发隂机从今造物尤难料更煖须留御腊衣寒食日得李公择三絶次韵从来苏李得名双只恐全齐笑陋邦诗似悬河供不办故欺张籍陇头泷簿书鼛鼔不知春佳句相唿赖故人寒食徳公方上冡归来谁主复谁宾巡城已困尘埃眯执扑仍遭虮蝨缘欲脱布衫携素手试开病眼㸃黄连和子由寒食寒食今年二月晦树林深翠已生烟遶城骏马谁能借到处名园意尽便但挂酒壶那计盏偶题诗句不须编忽闻啼鵙惊羇旅江上何人治废田寒食夜漏声透入碧牕纱人静秋千影半斜沈麝不烧金鸭冷淡云笼月照梨花寒食雨二首自我来黄州已过三寒食年年欲惜春春去不容惜今年又苦雨两月秋萧瑟卧闻海棠花泥污臙脂雪暗中偷负去夜半真有力何殊病少年疾起头已白春江欲入户雨势来不已小屋如渔舟蒙蒙水云里空庖煮寒菜破灶烧湿苇那知是寒食但见乌衔纸君门深九重坟墓在万里也拟哭途穷死灰吹不起上已日与二三子携酒出游随所见辄作数句明日集之为诗故词无伦次薄云霏霏不成雨杖藜晓入千花坞柯丘海棠吾有诗独笑深林谁敢侮三杯卯酒人径醉一枕春睡日停午竹间老人不读书留我闭门谁教汝出檐藂枳十围大冩真素壁千蛟舞东坡作塘今几尺携酒一劳农工苦却寻流水出东门壊垣古堑花无主卧开桃李为谁妍对立䴔䴖相媚妩开瓶借草劝行路不惜春衫污泥土褰裳共过春草亭扣门转入韩家圃辘轳绳断井深碧秋千索挂人何所映帘空复小桃枝乞浆不见譍门女南上古台临断岸雪阵翻空迷仰俯故人馈我玉叶羹火冷烟消谁为煮﨑岖束緼下荒径娅奼隔花闻好语更随落景尽余尊却傍孤城得僧宇主人劝我洗足眠倒牀不复闻钟鼔明朝门外泥一尺始悟三更雨如许平生所向无一遂兹游何事天不阻固知我友不终穷岂弟君子神所予海南人不作寒食而以上已上冡余携一瓢酒寻诸生皆出矣独老符秀才在因与饮至醉符盖儋人之安贫守静者也老鵶衔肉纸飞灰万里家山安在哉苍耳林中太白过鹿门山下徳公回管宁投老终归去王式当年本不来记取城南上已日木棉花落刺桐开上已日与二子迨过游涂山荆山记所见此生终安归旋轸天下半朅来乗樏庙复作微禹叹从祠及彼哌像设偶此粲秦祖当侑坐夏郊亦荐裸可怜淮海人尚记弧矢旦荆山碧相照楚水清可乱刖人有余坑美石肖温赞龟泉木杪出牛乳石池漫小儿强好古侍史笑流汗归时蝙蝠飞炬火记逺岸送春示友人梦里青春可得追欲将诗句绊余晖酒䦨病客惟思睡蜜熟黄蜂亦懒飞芍药樱桃俱扫地鬓丝禅榻两忘机凭君借取法界观一洗人间万事非三月二十九日二首南岭过云开紫翠北江飞雨送凄凉酒醒梦回春尽日闭门隠几坐烧香门外橘花犹的皪墙头荔子已斓斑树暗草深人静处卷帘欹枕卧看山首夏官舍即事安石榴花开最迟绛裙深树出幽菲吾庐想见无限好客子倦游胡不归座上一尊虽得满古来四事巧相违令人却忆湖边寺垂栁隂隂昼掩扉次韵朱光庭初夏朝罢人人识郑崇直声如在履声中卧闻疎响梧桐雨独咏微凉殿阁风谏苑君方续承业醉乡我欲访无功陶然一枕谁唿觉牛蚁初除病后聪端午游真如迟适逺从子由在酒局一与子由别却数七端午身随綵丝系心与昌歜苦今年匹马来佳节日夜数儿童喜我至典衣具鸡黍水饼既懐乡饭筒仍愍楚谓言必一醉快作西川语宁知是官身糟麴同薰煮独携三子出古刹访禅祖髙谈付梁罗诗律到阿虎归来一调笑慰此长龃龉立秋日祷雨宿灵隠寺同周徐二令百重堆案掣身闲一叶秋声对榻眠牀下雪霜侵户月枕中琴筑落阶泉﨑岖世味尝应遍寂莫山栖老渐便惟有悯农心尚在起瞻云汉更茫然七月五日二首避谤诗寻医畏病酒入务萧条北牕下长日谁与度今年苦炎热草木困薫煮况我早衰人幽居气如缕秋来有佳兴秫稻已含露还复此微吟往和糟牀注何处觅新秋萧然北台上秋来未云几风日已清亮云间耸孤翠林表浮逺涨新枣渐堪剥晚𤓰犹可饷西风送落日万窍含悽怅念当急行乐白发不汝放中秋月三首寄子由慇懃去年月㶑滟古城东憔悴去年人卧病破窻中徘徊巧相觅窈窕穿房栊月岂知我病但见歌楼空抚掌三叹息扶杖起相从天风不相哀吹我落琼宫白露入肝肺夜吟如秋虫坐令太白豪化为东野穷余年知几何佳月岂屡逢寒鱼亦不睡竟夕相噞喁六年逢此月五年照离别歌君别时曲满坐为悽咽留都信繁丽此㑹岂轻掷镕银百顷湖挂镜千寻阔三更歌吹罢人影乱清樾归来北堂下寒光翻露叶唤酒与妇饮念我向儿説岂知衰病后空盏对黎栗但见古河东麦如铺雪欲和去年曲复恐心断絶舒子在汶上开门相对清郑子向河朔孤舟连夜行顿子虽咫尺兀如在牢扃赵子寄书来水调有余声悠哉四子心共此千里明明月不解老良辰难合并四顾座上人聚散如流萍尝闻此宵月万里同隂晴天公自着意此㑹那可轻明年各相望俯仰今古情中秋见月和子由明月未出羣山髙瑞光千丈生白毫一杯未尽银阙涌乱云脱壊如崩涛谁为天公洗眸子应费明河千斛水遂令冷看世间人照我湛然心不起西南大星如弹丸角尾奕奕苍龙蟠今宵注眼看不见更许萤火争清寒何人舣舟临古汴千灯夜作鱼龙变曲折无心逐浪花低昂赴节随歌板青荧灭没转山前浪飐风回岂复坚明月易低人易散归来唿酒更重看堂前月色愈清好咽咽寒螀鸣露草巻帘推户寂无人牕下咿哑惟楚老南都从事莫羞贫对月题诗有几人明朝人事随日出怳然一梦瑶台客九日次韵王巩我醉欲眠君罢休已教从事到青州鬓霜饶我三千丈诗律输君一百筹闻道郎君闭东阁且容老子上南楼相逢不用忙归去明日黄花蝶也愁次韵苏伯固主簿重九云间朱袖拂云和应是长松挂女萝髻重不嫌黄菊满手香新喜緑橙搓墨翻衫袖吾方醉纸落云烟子患多只有黄鸡与白发玲珑应识使君歌九日次定国韵朝菌无晦朔蟪蛄疑春秋南柯已一世我眠未转头仙人视吾曹何异蜂蚁稠不知蛮触氏自有两国忧我观去来今未始一念留奔驰竟何得而起无穷羞王郎误渉世屡献久不酬黄金散行乐清诗出穷愁俛仰四十年始知此生浮轩冕陈道路往往儿童收封侯起大第或是君家驺似闻负贩人中有第一流炯然径寸珠藏此百结裘意行无车马倐忽略九州邂逅独见之天与非人谋笑我方醉梦衣冠戏沐猴力尽病骐骥伎穷老伶优北方有云根寸田自可耰㑹当无何乡同作逍遥游归来城郭是空有累累丘丙子重九二首三年瘴海上越峤真我家登山作重九蛮菊秋未花惟有黄茒浪堆陇生㘭窊蜑酒孽衆毒酸甜和梨楂何以侑一尊邻翁馈鼃蛇亦复强取醉讙謡杂悲嗟今年吁恶嵗僵仆如乱麻此㑹我虽健狂风巻朝霞使我如霜月孤光挂天涯西湖不欲往暮树号寒鵶穷途不择友过眼如乱云余子谁复数坐閲两使君共饮去年堂俯看秋水纹此水与此人相追两沄沄老去各休息造物嗟长勤佳哉此令节不惜与子分何以娯我客游鱼在清濆水师三百指铁网欲掩羣获多虽一快买放尤可欣此乐真不朽明年我归耕九日袁公济有诗次其韵古来静治得清闲我愧真长也一班举酒东荣挹江海回樽落日劝湖山平生倾盖悲欢里早晩抽身簿领间笑指西南是归路倦飞弱羽乆知还九日黄楼作去年重阳不可説南城夜半千沤发水穿城下作雷鸣泥满城头飞雨滑黄花白酒无人问日暮归来洗鞾韈岂知还复有今年把盏对花容一呷莫嫌酒薄红粉陋终胜泥中千柄锸黄楼新城壁未干青荷已落霜初杀朝来白露细如雨南山不见千寻刹楼前便作海茫茫楼下空闻橹鸦轧薄寒中人老可畏热酒浇肠气先压烟消日出见渔村逺水鳞鳞山齾齾诗人勐士杂龙虎楚舞吴歌乱鹅鸭一杯相属君勿辞此境何殊泛清霅九日邀仲屯田为大水所隔以诗见寄次其韵无复龙山对孟嘉西来河伯意雄夸霜风可使吹黄帽樽酒那能泛浪花谩遣鲤鱼传尺素却将燕石报琼华何时得见悲秋老醉里题诗字半斜次韵张十七九日赠子由干戈万槊拥笓篱九日清樽岂复持官事无穷何日了菊花有信不吾欺逍遥琼馆真堪羡取次尘缨未可縻迨此暇时须痛饮他年长劒拄君頥次韵王庭老和张十七九日见寄霜叶投空雀啅篱上楼筋力强扶持对花把酒未甘老膏面染须聊自欺无事亦知君好饮多才终恐世相縻请看平日衔杯口㑹有金椎为控頥冬至日与诸生饮小酒生黎法干糟瓦盎中芳辛知有毒滴沥取无穷冻醴寒初泫春醅煖更饛华夷两樽合醉笑一欢同里闬峨山北田园震泽东归期那敢説安讯不曽通鹤发惊全白犀围尚半红愁颜解符老夀耳鬬吴翁得谷鹅初饱亡猫䑕益丰黄姜收土芋苍耳斫霜丛儿瘦缘储药奴肥为种菘频频非窃食数数尚乗风河伯方夸若灵娲自舞冯归途陷泥淖炬火燎茆蓬膝上王文度家传张长公和诗仍醉墨戏海乱羣鸿残腊独出二首幽寻本无事独往意自长钓鱼丰乐桥採杞逍遥堂罗浮春欲动云日有清光处处野梅开家家腊酒香路逢眇道士疑是左元放我欲从之语恐复化为羊江边有微行诘曲背城市平湖春草合步到栖禅寺堂空不见人老稚掩闗睡所营在一食食已宁复事客来岂无得施子静扫地风松独不静送我作鼔吹除夜野宿常州城外二首行歌野哭两堪悲逺火低星渐向微病眼不眠非守嵗乡音无伴苦思归重衾脚冷知霜重新沐头轻感发稀多谢残灯不嫌客孤舟一夜许相依南来三见嵗云徂直恐终身走道途老去怕看新厯日退归拟学旧桃符烟花已作青春意霜雪偏寻病客须但把穷愁博长健不辞最后饮屠酥嵗晩相与馈问为馈嵗酒食相邀唿为别嵗至除夜达旦不眠为守嵗蜀之风俗如是余官于岐下嵗暮思归而不可得故为此三诗以寄子由馈嵗农工各已收嵗事得相佐为欢恐无及假物不论货山川随出产贫富称小大寘盘巨鲤横发笼双兔卧富人事华靡綵绣光翻座贫者愧不能微摰出舂磨官居故人少里巷佳节过亦欲举乡风独唱无人和别嵗故人适千里临别尚迟迟人行犹可复嵗行那可追问嵗安所之逺在天一涯已逐东流水赴海无归时东隣酒初熟西舍彘亦肥且为一日欢慰此穷年悲勿嗟旧嵗别行与新嵗辞去去勿回顾还君老与衰守嵗欲知垂尽嵗有似赴壑蛇修鳞半已没去意谁能遮况欲系其尾虽勤知柰何儿童彊不睡相守夜諠譁晨鸡且勿唱更鼔畏添挝坐久灯烬落起看北斗斜明年岂无年心事恐蹉跎努力尽今夕少年犹可夸东坡诗集註巻二十二东坡诗集註卷二十三钦定四库全书东坡诗集註巻二十三宋王十朋撰寺观海㑹寺清心堂南郭子綦初丧我西来达磨尚求心此堂不説有清浊游客自观随浅深两歳频为山水役一溪长照雪霜侵纷纷无补竟何事慙愧髙人闭戸吟洞霄宫上帝髙居愍世顽故留琼馆在凡间青山九𤨏不易到作者七人相对闲庭下流泉翠蛟舞洞中飞䑕白鵶翻长松怪石宜霜鬓不用金丹苦驻颜秀州僧本莹静照堂鸟囚不忘飞马系尝念驰静中不自胜不若听所之君看厌事人无事乃更悲贫贱苦形劳富贵嗟神疲作堂名静照此语子谓谁江湖隐沦士岂无适时资老死不自惜扁舟自娱嬉从之恐莫见况肯从我为衆妙堂湛然无观古真人我独观此衆妙门夫物芸芸各归根妙中得一道乃存道人晨起开东轩趺坐一醉扶桑暾余光照我玻瓈盆倒射牕几清而温欲收月魄飡日魂我自日月谁使吞䖍州景徳寺荣师湛然堂卓然精明念不起兀然灰藁照不灭方定之时慧在定定慧照寂非两法妙湛总持不动尊黙然真入不二门语息则黙非对语此话要将周易论诸方人人把雷电不容细看真头面欲知妙湛与总持更问江东三语掾寒食与器之游南塔寺寂照堂城南钟鼓鬬清新端为投荒洗瘴尘总是镜空堂上客谁为寂照境中人红英扫地风惊晓緑叶成阴雨洗春记取明年作寒食杏花曾与此翁邻留题延生观后山上小堂溪山愈好意无厌上到巉巉第几尖深谷野禽毛羽怪上方僊子鬓眉纎不慙弄玉骑丹鳯应逐嫦娥驾老蟾涧草巖花自无主晩来胡蝶入疎帘楼观门前古碣卧斜阳閲世如流事可伤长有幽人悲晋惠强修遗庙学秦皇丹砂久窖井水赤白术谁烧㕑灶香闻道神仙亦相过只疑田叟是庚桑自清平镇游楼观五郡大秦延生仙游往返四日得诗寄子由同作楼观鸟噪猿唿昼闭门寂寥谁识古皇尊青牛久已辞辕轭白鹤来时访子孙山近朔风吹积雪天寒落日淡孤村道人应怪游人衆汲尽阶前井水浑五郡古观正依林麓断居民来就水泉甘乱溪赴渭争趋北飞鸟迎山不复南羽客衣冠朝上象野人香火祝春蚕汝师岂解言符命山鬼何知託老𥅆大秦寺晃荡平川尽坡陁翠麓横忽逢孤塔逈独向乱山明信足幽寻逺临风却立惊原田浩如海滚滚尽东倾授经台劒舞有神通草圣海山无事化琴工此台一览秦川小不待传经意已空游金山寺我家江水初发源宦游直送江入海闻道潮头一丈髙天寒尚有沙痕在中泠南畔石盘陁古来出没随涛波试登絶顶望乡国江南江北青山多羁愁畏晩寻归楫山僧苦留看落日微风万顷靴纹细断霞半空鱼尾赤是时江月初生魄二更月落天深黑江心似有炬火明飞焰照山栖鸟惊怅然归卧心莫识非鬼非人竟何物江山如此不归山江神见怪惊我顽我谢江神岂得已有田不归如江水甘露寺欲游甘露寺有二客相过遂与偕行寺有石如羊相传谓之狠石云诸葛孔明坐其上与孙仲谋论曹公也大镬二按铭梁武帝所铸画师子一菩萨二陆探微笔卫公所留祠堂在寺手植柏合抱矣近寺僧发古殿基得舍利七粒并石记乃卫公为穆宗皇帝追福所葬者也江山岂不好独游情易䦨但有相擕人何必素所欢我欲访甘露当涂无闲官二子旧不识欣然肯联鞍古郡山为城层梯转朱栏楼台断崖上地窄天水寛一览吞数州山长江漫漫却望大明寺惟见烟中竿狠石卧庭下穹窿如伏羱缅怀卧龙公挟䇿事琱钻一谈收猘子再説走老瞒名髙有余想事往无留观萧公古铁镬相对空团团坡陁受百斛积雨生微澜泗水逸周鼎渭城辞汉盘山川失故态怪此能独完僧繇六化人霓衣挂冰纨隐见十二叠观者疑夸谩破版陆生画青猊戏盘跚上有二天人挥手如翔鸾笔墨虽欲尽典刑垂不刋赫赫赞皇公英姿凛以寒古柏亲手种挺然谁敢干枝撑云峰裂根入石窟蟠薙草得断碑斩崖出金棺瘗藏岂不牢见伏理可叹四雄皆龙虎遗迹俨未刓方其盛壮时争夺肯少安废兴属造物迁逝谁控搏况彼妄庸子而欲事所难古今共一轨后世徒辛酸聊兴广武叹不待雍门弹游灵隐寺李杞寺丞见和游孤山复用前韵君不见钱塘湖钱王壮观今已无屋堆黄金斗量珠运尽不劳折简唿四方宦游散其孥宫阙留与闲人娯盛衰哀乐两须臾何用多忧心郁纡溪山处处皆可庐最爱灵隐飞来孤乔松百丈苍髯须扰扰下笑柳与蒲髙堂㑹食罗千夫撞钟击鼓喧朝晡凝香方丈眠氍毹絶胜絮被缝海图清风时来惊睡余遂超羲皇傲几蘧归时栖鸦正毕逋孤烟落日不可摹雨中游天竺灵感观音院蚕欲老麦半黄前山后山雨浪浪农人辍耒女废筐白衣仙人在髙堂宿临安净土寺鸡鸣发余杭到寺已亭午㕘禅固未暇饱食良先务平生睡不足急扫清风宇闭门羣动息香篆起烟缕觉来烹石泉紫笋发轻乳晩凉沐浴罢衰发稀可数浩歌出门去暮色入村坞微月半隐山圆荷争泻露相携石桥上夜与故人语明朝入山房石镜炯当路昔照熊虎姿今为猿鸟顾兴废何足弔万世一仰俯自净土寺步至功臣寺落日岸葛巾晩风吹羽扇松间野步稳竹外飞桥转神功凿横岭巖石得巨片直渡千人沟下有微流泫冈峦蔚囘合金碧烂明绚缅怀异姓王负担此乡县长逢跨下辱屡乞桑间饭谁知山石顽识此希世彦凛然阴气逼屹起犹耸战他年万骑归父老恣欢宴锦绣被原野珠金散贫贱窦融既入朝吴芮空记面荣华坐销歇閲世如邮传惟有长明灯依然照深殿秀州报本禅院乡僧文长老方丈万里家山一梦中呉音渐已变儿童每逢蜀叟谈终日便觉峨眉翠扫空师已忘言真有道我除搜句百无功明年採药天台去更欲题诗满浙东独游富阳普照寺富春真古邑此寺亦唐余鹤老依乔木龙归䕶赐书连筒春水逺出谷晓钟疎欲继江潮韵何人为起予自普照游二庵长松吟风晩雨细东庵半掩西庵闭山行尽日不逢人裛裛野梅香入袂居僧笑我恋清景自厌山深出无计我虽爱山亦自笑独往神伤后难继不如西湖饮美酒红杏碧桃香覆髻作诗寄谢採薇翁本不避人那避世佛日山荣长老方丈五絶陶令思归久未成逺公不出但闻名山中只有苍髯叟数里萧萧管送迎千株玉㮶搀云立一穗珠旒落镜寒何处霜眉碧眼客结为三友冷相看东麓云根露角牙细泉幽咽走金沙不堪土肉埋山骨未放苍龙浴渥洼食罢茶瓯未要寻清风一榻扺千金腹摇鼻息庭花落还尽平生未足心日射囘廊午枕明水沈销尽碧烟横山人睡觉无人见只有飞蚊遶鬓鸣宿海㑹寺篮舆三日山中行山中信美少旷平下投黄泉上青𠖇线路每与猿狖争重楼束缚遭涧坑两股酸哀饥肠鸣北渡飞桥踏彭铿缭垣百步如古城大钟一撞千指迎髙堂延客夜不扃杉槽漆斛江湖倾本来无垢洗更轻倒牀鼻息四邻惊紞如五鼓天未明木鱼唿粥亮且清不闻人声闻履声夜至永乐文长老院文时卧病退院夜闻巴叟卧荒村来打三更月下门往事过年如昨日此身未死得重论老非怀土情相得病不开堂道益尊惟有孤栖旧时鹤举头见客似长言虎丘寺入门无平田石路细穿岭阴风生涧壑古水翳潭井湛卢谁复见秋水光耿耿铁花秀巖壁杀气噤蛙黾幽幽生公堂左右立顽矿当年或未信异类服精勐胡为百歳后仙鬼互驰骋窈然留清诗读者为悲哽东轩有佳致云水丽千顷熙熙览生物春意破凄冷我来属无事暖日相与永喜鹊翻初旦愁鸢蹲落景坐见渔樵还新月溪上影悟彼良自咍归田行可请游净居院寺在光山县南四十里大苏山之南小苏山之北寺僧居仁为余言齐天保中僧思惠过此见父老问其姓曰苏氏又得二山名叹曰吾师告我遇三苏则住遂留结庵而父老竟无有葢山神也其后僧智顗见思于此山而得法焉则世所谓思大和尚智者大师是也唐神龙中道岸禅师始建寺于其地广明庚子之乱寺废于兵火至干兴中乃复而赐名曰梵天云十载游名山自制山中衣愿言毕婚嫁携手老翠微不悟俗縁在失身蹈危机刑名非宿学陷穽损积威遂恐死生隔永与云山违今日复何日芒鞋自轻飞稽首两足尊举头双涕挥灵山㑹未散八部犹光辉愿从二圣往一洗万劫非徘徊竹溪月空翠摇烟霏钟声自送客出谷犹依依囘首吾家山歳晩将焉归少年时尝过一村院见壁上有诗云夜凉疑有雨院静似无僧不知何人作也宿黄州禅智寺寺僧皆不在夜半雨作尚记此诗故作一絶佛灯渐暗饥䑕出山雨忽来脩竹鸣知是何人旧诗句已应知我此时情定惠院寓居月夜偶出幽人无事不出门偶逐东风转良夜参差玉宇飞木末缭绕香烟来月下江云有态清自媚竹露无声浩如泻已惊弱柳万丝垂尚有残梅一枝亚清诗独吟还自和白酒已尽谁能借不辞青春忽忽过但恐欢意年年谢自知醉耳爱松风㑹拣霜林结茅舍浮浮大甑长炊玉熘熘小槽如压蔗饮中真味老更浓醉里狂言醒可怕但当谢客对妻子倒冠落珮从嘲骂次韵前篇去年花落在徐州对月酣歌美清夜今年黄州见花发小院闭门风露下万事如花不可期余年似酒那禁泻忆昔还乡泝巴崃落帆樊口髙桅亚长江滚滚空自流白发纷纷宁少借竟无五亩继沮溺空有千篇凌鲍谢至今归计负云山未免孤衾眠客舍少年辛苦真食蓼老景清闲如啖蔗饥寒未至且安居忧患已空犹梦怕穿花踏月饮村酒免使醉归官长骂安国寺浴老来百事懒身垢犹念浴衰发不到耳尚烦月一沐山城足薪炭烟雾蒙旸谷尘垢能几何翛然脱羁梏披衣坐小阁散发临脩竹心困万縁空身安一牀足岂惟忘清净兼以洗荣辱黙归无多谈此理观要熟游武昌寒溪西山寺连山蟠武昌翠木蔚樊口我来已百日欲济空搔首坐看鸥鸟没梦逐麏䴥走今朝横江来一苇寄衰朽髙谈破巨浪飞屦轻重阜去人曾几何絶壁寒溪吼风泉两部乐松竹三益友徐行欣有得芝术在蓬莠西上九曲亭衆山皆培塿却看江北路云水𣺌何有离离见呉宫莽莽真楚薮空传孙郎石无复陶公柳迩来风流人惟有漫浪叟买田吾已决乳水况宜酒所须脩竹林深处安井臼相将踏胜絶更裹三日糗定惠院颙师为余竹下开啸轩啼鴂催天明喧喧相诋谯暗蛩泣夜永唧唧自相弔饮风蝉至洁长吟不改调食土蚓无肠亦自终夕呌鸢贪声最鄙鹊喜意可料皆縁不平鸣恸哭等嬉笑阮生已疎狂孙子亦未妙道人开此轩清坐黙自照冲风振河海不能号无窍累尽吾何言风来竹自啸石塔寺世传王播饭后钟诗葢扬州石塔寺事也相传如此戏作此诗饥眼眩西东诗肠忘蚤晏虽知灯是火不悟钟非饭山僧异漂母但可供一莞胡为三十年记忆作此讪斋㕑养若人无益秖遗患乃知饭后钟阇黎葢具眼月华寺天公胡为不自怜结土融石为铜山万人採斵富媪泣秖有金帛资豪姦脱身献佛意可料一瓦坐待千金还月华三火岂天意至今茇舍依榛菅僧言此地本龙象废兴反掌曾何艰髙嵓夜吐金碧气晓得异石青斓斑坑流窟发钱涌地莫施百镒朝千锾此山出寳以自贼地脉已断天应悭我愿铜山化南亩烂熳黍麦苏惸鳏道人修道要底物破铛煮饭茆三间南华寺云何见祖师要识本来面亭亭塔中人问我何所见可怜明上座万法了一电饮水既自知指月无复眩我本修行人三世积精鍊中间一念失受此百年谴抠衣礼真相感动泪雨霰借师钖端泉洗我绮语砚崃山寺天开清逺崃地转凝碧湾我行无迟速摄衣步孱颜山僧本幽独乞食况未还云碓水自舂松门风为闗石泉解娯客琴筑鸣空山佳人劒翁孙游戏暂人间忽忆啸云侣赋诗留玉环林深不可见雾雨埋髻鬟广州蒲涧寺不用山僧导我前自寻云外出山泉千章古木临无地百尺飞涛泻漏天昔日菖蒲方士宅后来薝卜祖师禅而今只有花含笑笑道秦皇欲学仙游博罗香积寺寺去县七里三山犬牙夹道皆美田麦禾甚茂寺下谿水可作碓磨若筑塘百步闸而落之可转两轮举四杵也以属县令林抃使督成之二年流落鼃鱼乡朝来喜见麦吐芒东风摇波舞净緑初日泫露酣娇黄汪汪春泥已没膝剡剡秋谷初分秧谁言万里出无友见此二美喜欲狂三山屏拥僧舍小一谿雷转松阴凉要令水力供臼磨与相地脉增隄防霏霏落雪看收麪隐隐叠鼓闻舂糠散流一啜云子白炊裂十字琼肌香岂惟牢九荐古味要使真一流天浆诗成捧腹便絶倒书生説食真膏肓与正辅游香积寺越山少松竹常苦野火厄此峯独苍然感荷佛祖力茯苓无人採千歳化琥珀幽光发中夜见者惟木客我岂无长鑱真赝苦难识灵苖与毒草疑似在毫发把玩竟不食弃置长太息山僧类有道辛苦尝谷汲我慙作机舂凿破混沌宂幽寻恐不继书板记歳月次韵高要令刘湜崃山寺见寄新闻妙无多旧学闲可束犹当隐季主未遽逃梅福空肠吐余思静似蚕缀蔟寸田结初果秀若铜生緑荆棘扫诚尽梨枣忧不熟髙人宁铸金下士乃服玉君看岭峤隘我欲巾笥蓄曾攀罗浮顶亦到朱明谷旋观真歴块归卧甘破屋故人老犹仕世味薄如縠偶从越女笑不怕蛮江浴惊闻尺书到喜有新诗辱应怜五管客曾作八州督骨销谗口铄胆破狱吏酷陇云不易寄江月乃可掬遥知清逺寺不称空洞腹蹇驴步武碎短瑟絃柱促仰看泉落珮俯听石响毂千峰泻清驶一往无囘躅狂雷失晤语过电不容目要知僧长饥正坐山少肉人间无南北蜗角空出缩仇池九十九嵩少三十六天人同一梦仙凡无两録陋邦真可老生理亦粗足便囘爇天熖长作照海烛入寺曳杖入寺门辑杖揖世尊我是玉堂仙谪来海南村多生宿业尽一气中夜存旦随老鵶起饥食扶桑暾光圆摩尼珠照曜玻瓈盆来从佛印可稍觉魔忙奔闲看树转午坐到钟鸣昏收歛平生心耿耿聊自温留题显圣寺𣺌渺疎林集晩鸦孤村烟火梵王家幽人自种千头橘逺客来寻百结花浮石已干霜后水焦坑闲试雨前茶秖疑归梦西南去翠竹江村遶白沙留题仙都观山前江水流浩浩山上苍苍松柏老舟中行客去纷纷古今换易如秋草空山楼观何峥嵘真人王逺阴长生飞符御气朝百灵悟道不复诵黄庭龙车虎驾来下迎去如旋风抟紫清真人厌世不囘顾世间生死如朝暮学仙度世岂无人飡霞絶粒长辛苦安得独从逍遥君泠然乘风驾浮云超世无有我独行过木枥观石壁高千尺微踪逺欲无飞檐如劒寺古柏似仙都许子尝髙遁行舟悔不迂斩蛟闻勐烈提劒想﨑岖寂寞棺犹在修崇世已愚隐居人不识化去俗争吁洞府烟霞逺人间爪发枯飘飘乘倒景谁复顾遗躯留题崃州甘泉寺轻舟横江来弔古悲纯孝逶迤寻逺迹婉娈见遗貎清泉不可挹涸尽空石窖古人飘何之唯有风竹閙行行玩村落戸戸悬网罩民风坦和平开戸夜无钞丛林富笋茹平野絶虎豹嗟哉此乐乡无乃姜子教寄题清溪寺口舌安足恃韩非死説难自知不可用鬼谷乃真姦遗书今未亡小数不足观仪秦固新学见利不知患嗟时无桓文使彼二子颠死败无足怪夫子固使然君看巧更穷不若愚自安遗宫若有神颔首然吾言双凫观王乔古仙子时出观人寰常为汉郎吏厌世去无还双凫偶为戏聊以惊世顽不然神仙迹罗网安能攀纷纷尘埃中铜印纡青纶安知无隐者窃笑彼愚姦题惠州灵惠院直视无前气吐虹五湖三岛在胸中相逢莫怪不相揖只见山僧不见公泗州僧伽塔我昔南行舟系汴逆风三日沙吹面舟人共劝祷灵塔香火未收旗脚转回头顷刻失长桥却到龟山未朝饭至人无心何厚薄我自怀私欣所便耕田欲雨刈欲晴去得顺风来者怨若使人人祷辄遂造物应须日千变我今身世两悠悠去无所逐来无恋得行固愿留不恶毎到有求神亦倦退之旧云三百尺澄观所营今已换不嫌俗士污丹梯一看云山遶淮甸北寺悟空禅师塔已将世界等微尘空里浮花梦里身岂为龙颜更分别只应天眼识天人游灵隐髙峰塔言游髙峯塔蓐食治野装火云秋未衰及此初旦凉雾霏巖谷暗日出草木香嘉我同来人久便云水乡相劝小举足前路髙且长古松攀龙蛇怪石坐牛羊渐闻钟磬音飞鸟皆下翔入门空有无云海浩茫茫惟见聋道人老病时絶粮问年笑不答但指穴藜牀心知不复来欲归更徬徨赠别留疋布今嵗天早霜题西林壁横看成岭侧成峯逺近髙低无一同不识庐山真面目只縁身在此山中六和寺冲师闸山溪为水轩欲放清溪自在流忍教氷雪落沙洲出山定被江潮涴能为山僧更少留道者院池上作下马逢佳客擕壶傍小池清风乱荷叶细雨出鱼儿井好能氷齿茶甘不上眉归涂更萧瑟真箇解催诗吉祥寺僧求阁名过眼荣枯电与风久长那得似花红上人宴坐观空阁观色观空色即空南寺千佛阁古邑居民半海涛师来构筑便能髙千金用尽身无事坐看香烟遶白亳法惠寺横翠阁朝见吴山横暮见呉山从呉山故多态转侧为君容幽人起朱阁空洞更无物惟有千步冈东西作亷额春来故国归无期人言秋悲春更悲已汎平湖思濯锦更看横翠忆峨眉雕栏能得几时好不独凭栏人易老百年兴废更堪哀悬知草莽化池台游人寻我旧游处但覔呉山横处来夀星院寒碧轩清风肃肃摇牕扉牕前脩竹一尺围纷纷苍雪落夏簟冉冉緑雾沾人衣日髙山蝉抱叶响人静翠羽穿林飞道人絶粒对寒碧为问鹤骨何縁肥西湖夀星院此君轩卧听谡谡碎龙鳞俯看苍苍立玉身一舸鸱夷江海去尚余君子六千人常州太平寺法华院薝卜亭醉题六花薝卜林间佛九节菖蒲石上仙何似东坡铁拄杖一时惊散野狐禅扶风天和寺逺望若可爱朱栏碧瓦沟聊为一驻足且慰百回头水落见山石尘髙昏市楼临风莫长啸遗涕浩难收山光寺回次芝上人韵閙里清游借隙光醉时真境发天藏梦回拾得吹来句十里南风草木香元祐五年十二月十二日同景文义伯圣途次元伯固仲䝉游七寳寺题竹上结根岂殐衆脩柯独出林孤髙不可恃嵗晩霜风侵题净因壁暝倚蒲团卧钵囊半牕疎箔度㣲凉蕉心不展待时雨葵叶为谁倾夕阳真兴寺阁祷雨太守亲从千骑祷神翁逺借一盃清云阴黯黯将嘘遍雨意昏昏欲醖成已觉微风吹袂冷不堪残日傍山明今年秋熟君知否应向江南饱食稉陆莲庵何妨红粉唱迎仙来伴山僧到处禅陆地生花安足怪而今更有火中莲大老寺竹间阁子残花帯叶暗新笋出林香但见竹阴緑不知汧水黄树髙倾陇鸟池浚落河鲂栽种良辛苦孤僧瘦欲尫东坡诗集註巻二十三东坡诗集註卷二十四钦定四库全书东坡诗集註巻二十四宋王十朋撰居室和子由闻子瞻将如终南太平宫谿堂读书役名则巳勤徇身则巳媮我诚愚且拙身名两无谋始者学书判近亦知问囚但知今当为敢问向所由士方其未得惟以不得忧旣得又忧失此心浩难收譬如倦行客中路逄清流尘埃虽未脱暂憇得一潄我欲走南涧春禽始嘤呦鞅掌乆不决尔来巳徂秋桥山日月廹府县烦差抽王事谁敢愬民劳吏宜羞中间罹旱暵欲学唤雨鸠千夫挽一木十歩八九休渭水涸无泥菑堰旋挿修对之食不饱余事更遑求近日秋雨足公余试新篘劬劳幸已过朽钝不任锼秋风欲吹㡌西阜可纵游聊为一日乐慰此百日愁迁居一首吾绍圣元年十月二日至惠州寓合江楼是月十八日迁于嘉祐寺二年三月十九日复迁于合江楼三年四月十六日复归于嘉祐寺时方卜筑白鹤峯之上新居成庶几其少安乎前年家水东囬首夕阳丽去年家水西湿面春雨细东西两无择縁尽我輙逝今年复东徙旧馆聊一憇已买白鹤峯䂓作终老计长江在北戸雪浪舞吾砌青山满墻头鬌几云髻虽慙抱朴子金鼎陋蝉蜕犹贤柳柳州庙爼荐丹荔吾生本无待俯仰了此世念念自成刼尘尘各有际下观生物息相吹等蚊蚋白鹤峯新居欲成夜过西邻翟秀才二首林行婆家初闭戸翟夫子舎尚留关连娟缺月黄昏后缥缈新居紫翠间系闷岂无罗带水割愁还有劔芒山中原北望无归日邻火村舂自徃还瓮间毕卓防偷酒壁后匡衡不㸃灯待凿平江百尺井要分清暑一壶氷佐卿恐是归来鹤次律宁非过去僧他日莫寻王粲宅梦中来徃本何曾迁居之夕闻邻舍儿诵书欣然而作幽居乱蛙黾生理半人禽跫然已可喜况闻絃诵音儿声自圆美谁家两青衿且欣习齐咻未敢笑越吟九龄起韶石姜子家日南吾道无南北安知不生今海濶尚挂斗天髙欲横参荆棘短墻缺灯火破屋深引书与相和置酒仍独斟可以侑我醉琅然如玊琴新居朝阳入北林竹树散疎影短篱寻丈间寄我无穷境旧居才一席逐客犹遭屏结茒得兹地翳翳村巷永数朝风雨凉畦菊发新颖俯仰可卒岁何必谋二顷西斋西斋深且明中有六尺牀病夫朝睡足危坐觉日长昏昏旣非醉踽踽亦非狂褰衣竹风下穆然中㣲凉起行西园中草木含幽香榴花开一枝桑枣沃以光鸣鸠得美䕃困立忘飞翔黄鸟亦自喜新音变圆吭杖藜观物化亦以观我生万物各得时我生日皇皇南堂五首江上西山半隠堤此邦台馆一时西南堂独有西南向卧看千帆落浅溪暮年眼力嗟犹在多病颠毛却未华故作明牕书小字更开幽室养丹砂他时雨后困移牀坐厌愁声㸃客肠一听南堂新瓦响似闻东坞小荷香山家为割千房蜜稚子新畦五亩蔬更有南堂堪着处不忧门外故人车扫地烧香闭阁眠簟纹似水帐如烟客来梦觉知何处挂起西窻浪接天溪隂堂白水满时双鹭下緑槐髙处一蝉吟酒醒门外三竿日卧看溪南十亩隂谷林堂深谷下窈窕髙林合扶疎美哉新堂成及此秋风初我来适过雨物至如娯予穉竹眞可人霜节巳专车老槐苦无頼风花欲塡渠山鸦争唿号谿蝉独清虚寄怀劳生外得句幽梦余古今正自同岁月何必书寓居合江楼海山葱昽气佳哉二江合处朱楼开蓬莱方丈应不逺肯为苏子浮江来江风初凉睡正美楼上啼鸦唿我起我今身世两相违西流白日东流水楼中老人日清新天上岂有痴仙人三山咫尺不归去一杯付与罗浮春迁居临臯亭我生天地间一蚁寄大磨区区欲右行不救风轮左虽云走仁义未免迟寒饿劒米有危炊鍼氊无稳坐岂无佳山水借眼风雨过归田不待老勇决凡几箇幸兹废弃余疲马解鞍驮全家占江驿絶境天为破饥贫相乘除未见可弔贺淡然无忧乐苦语不成些东坡八首余至黄二年日以困匮故人马正卿哀余乏食为于郡中请故营地数十畆使得躬耕其中地既乆荒为茨棘瓦砾之塲而岁又大旱垦辟之劳筋力殆尽释耒而叹乃作是诗自愍其勤庶几来岁之入以忘其劳焉废垒无人顾頽垣满蓬蒿谁能损筋力岁晚不偿劳独有孤旅人天穷无所逃端来拾瓦砾岁旱土不膏﨑岖草棘中欲刮一寸毛喟焉释耒叹我廪何时髙荒田虽浪莽髙庳各有适下湿种秔稌东原莳枣栗江南有蜀士桑果已许乞好竹不难栽但恐鞭横逸仍须卜佳处䂓以安我室家童烧枯草走报暗井出一饱未敢期瓢饮已可必自昔有㣲泉来从逺岭背穿城过聚落流恶壮蓬艾去为柯氏陂十畆鱼鰕会岁旱泉亦竭枯萍粘破块昨夜南山云雨到一犁外泫然寻故渎知我理荒荟泥芹有宿根一寸嗟独在雪芽何时动春鸠行可脍种稻清明前乐事我能数毛空暗春泽鍼水闻好语分秧及初夏渐喜风叶举月明看露上一一珠垂缕秋来霜穗重颠倒相撑拄但闻畦壠间蚱蜢如风雨新舂便入甑玉粒照筐筥我久食官仓红腐等泥土行当知此味口腹已吾许良农惜地力幸此十年荒桑柘未及成一麦庶可望投种未踰月覆块巳苍苍农父告我言勿使苗叶昌君欲富饼饵要须纵牛羊再拜谢苦言得饱不敢忘种枣期可剥种松期可斵事在十年外吾计亦巳悫十年何足道千载如风雹旧闻李衡奴此䇿疑可学我有同舍郎官居在灊岳遗我三寸柑照坐光卓荦百栽傥可致当及春氷渥想见竹篱间青黄垂屋角潘子久不调沽酒江南村郭生本将种卖药市西垣古生亦好事恐是押牙孙家有十畆竹无时容叩门我穷交旧絶三子独见存从我于东坡劳饷同一飱可怜杜拾遗事与朱阮论吾师卜子夏四海皆弟昆马生本穷士从我二十年日夜望我贵求分买山钱我今反累生借耕辍兹田刮毛龟背上何时得成氊可怜马生痴至今夸我贤衆笑终不悔施一当获千次韵子由所居六咏堂前种山丹错落码碯盘堂后种秋菊碎金收辟寒草木如有情慰此芳岁阑幽人正独乐不知行路难诗人固多感花发忆两京石榴有正色玉树眞虚名粲粲秋菊花卓为霜中英茰盘照重几缬蘂两鲜明幽居有古意义井分西墻谁云三伏热止须一杯凉先生坐忍渴羣嚣自披猖衆散徐酌饮逡廵味尤长先生饭土塯无物与刘义何以娯醉客时嗅砌下花井水分西邻竹隂借东家萧然行脚僧一身寄天涯东斋手种栢今复几尺长知有桓司马榛茒为遮藏近闻南台松新枝出余僵年来此怀抱岂敢惊凡亡新居已覆瓦无复风雨忧桤栽与笼竹小诗亦可求尚欲烦贰师刺山出飞流应须凿百井两绠载一牛过黎君郊居半园荒草没佳蔬煑得占禾半是藷万事思量都是错不如还叩仲尼居东坡诗集註巻二十四东坡诗集註卷二十五钦定四库全书东坡诗集註巻二十五宋王十朋撰花木和子由记园中草木十一首煌煌帝王都赫赫走羣彦嗟汝独何为闭门观物变微物岂足观汝独观不倦牵牛与葵蓼採摘入诗巻吾闻东山傅置酒携嬿婉富贵未能忘声色聊自遣汝今又不然时节看𤓰蔓懐宝自足珍萟兰那计畹吾归于汝处慎勿嗟嵗晚荒园无数亩草木动成林春阳一已敷妍丑各自矜蒲萄虽满架困倒不能任可怜病石榴花如破红襟葵花虽灿灿蔕浅不胜簮丛蓼晚可喜轻红随秋深物生感时节此理等废兴飘零不自由盛亦非汝能种柏待其成柏成人已老不如种丛篲春种秋可倒隂阳不择物美恶随意造柏生何苦艰似亦费天巧天工巧有几肯尽为汝耗君看藜与藿生意常草草萱草虽微花孤秀能自拔亭亭乱叶中一一芳心挿牵牛独何畏诘曲自牙蘖走寻荆与榛如有夙昔约南斋读书处乱翠晓如泼偏工贮秋雨嵗嵗壊篱落芦笋初似竹稍开叶如蒲方春节抱甲渐老根生须不爱当夏绿爱此及秋枯黄叶倒风雨白花摇江湖江湖不可到移植苦勤劬安得双野鸭飞来成画图行乐惜芳晨秋风常苦早谁知念离别喜见秋𤓰老秋𤓰感霜霰茎叶飒已藁宦游归无时身若马系皁悲鸣念千里耿耿志空抱多忧竟何为使汝𤣥发缟官含有丛竹结根问囚㕔下为人所径土宻不容钉慇懃戒吏卒挿棘䕶中庭绕砌忽坟裂走鞭瘦竛竮我常携枕簟来此䕃寒青日暮不能去卧聴牕风泠芎䓖生蜀道白芷来江南漂流到闗辅犹不失芳甘濯濯翠茎满愔愔清露涵及其未花实可以资筐篮秋节忽已老苦寒非所堪劚根取其实对此微物慙自我来闗辅南山得再游山中亦何有草木媚深幽菖蒲人不识生此乱石沟山髙雪霜苦苗叶不得抽下有千嵗根蹙缩如蟠虬长为鬼神守徳薄安敢偷我归自南山山翠犹在目心随白云去梦遶山之麓汝从何方来笑齿粲如玉探懐出新诗秀语夺山緑觉来已茫昩但记説秋菊有如採樵子入洞聴琴筑归来冩遗声犹胜人间曲野菊生秋涧芳心空自知无人惊嵗晚惟有暗蛩悲花开涧水上花落涧水湄菊衰蛩亦蛰与汝嵗相期楚客方多感秋风咏江蓠落英不满掬何以慰朝饥和孔宻州二首东栏梨花梨花淡白栁深青栁絮飞时花满城惆怅东栏一株雪人生看得几清明堂后白牡丹城西千叶岂不好笑舞春风醉脸丹何似后堂冰玉洁游蜂非意不相干小圃五咏人参上党天下嵴辽东真井底𤣥泉倾海腴白露洒天醴灵苗此孕毓肩股或具体移根到罗浮越水濯清泚地殊风雨隔臭味终祖祢青桠缀紫萼圆实堕红米穷年生意足黄土手自启上药无炮炙龁啮尽根柢开心定魂魄忧恚何足洗糜身辅吾躯既食首重稽地黄地黄饲老马可使光鉴人吾闻乐天语喻马施之身我衰正伏枥垂耳气不振移栽附沃壤蕃茂争新春沈水得穉根重汤养陈薪投以东阿清和以北海醇崖蜜助甘冷山姜发芳辛融为寒食饧嚥作瑞露珍丹田自宿火渇肺还生津愿饷内热子一洗胷中尘枸杞神药不自閟罗生满山泽日有牛羊忧嵗有野火厄越俗不好事过眼等茨棘青荑春自长绛珠烂莫摘短篱护新植紫笋生卧节根茎与花实收拾无弃物大将𤣥我鬓小则饷我客似闻朱明洞中有千嵗质灵厖或夜吠可见不可索仙人傥许我借杖扶衰疾甘菊越山春始寒霜菊晩愈好朝来出细粟稍觉芳嵗老孤根䕃长松独秀无衆草晨光虽照耀秋雨半摧倒先生卧不出黄叶纷可埽无人送酒壶空腹嚼珠宝香风入牙颊楚些发天藻新荑蔚已满宿根寒不藁扬扬弄芳蝶生死何足道颇讶昌黎公恨尔生不早薏苡伏波饭薏苡御瘴传神良能除五谿毒不救谗言伤谗言风雨过瘴疠久亦亡两俱不足治但爱草木长草木各有宜珍产骈南荒绛囊悬荔枝雪粉剖桄榔不谓蓬荻盗中有药与粮舂为芡珠圆炊作菰米香子美拾橡栗黄精诳空肠今吾独何者玉粒照座光送郑户曹赋席上果得榧子彼美玉山果粲为金盘实瘴雾脱蛮溪清尊奉佳客客行何以赠一语当加璧祝君如此果徳膏以自泽驱攘三彭仇已我心腹疾愿君如此木凛凛傲霜雪斵为君椅几滑浄不容刮物微兴不浅此赠无轻掷食柑一双罗帕未分珍林下先尝愧逐臣露叶霜枝翦寒碧金盘玉指破芳辛清泉蔌蔌先留齿香雾霏霏欲噀人坐客慇勤为收子千奴一掬奈吾贫橄榄纷纷青子落红盐正味森森苦且严待得微甘回齿颊已输崖蜜十分甜次韵曽仲钖承议食蜜渍生荔支代北寒虀𢷬韭萍竒苞零落似晨星逢盐久已成枯腊得蜜犹疑是薄刑欲就左慈求拄杖便随李白跨沧溟攀条与立新名字儿女称唿恐不经再和曾仲钖荔支柳花着水万浮萍荔实周天两嵗星本自玉肌非鹄浴至今丹殻似猩刑侍郎赋咏穷三崃妃子烟尘动四溟莫遣诗人説功过且随香草附骚经次韵刘焘抚句蜜渍荔支时新满座闻名字别久何人记色香叶似杨梅蒸雾雨花如卢橘傲风霜每怜莼菜下盐豉肯与蒲萄压酒浆回首惊尘巻飞雪诗情真合与君尝四月十一日初食荔支南村诸杨北村卢白华青叶冬不枯垂黄缀紫烟雨里特与荔子为先驱海山仙人绛罗襦红纱中单白玉肤不须更待妃子笑风骨自是倾城姝不知天公有意无遣此尤物生海隅云山得伴松桧老霜雪自困楂梨麤先生洗盏酌桂醑冰盘荐此頳虬珠似闻江鳐斫玉柱更洗河豚烹腹腴我生涉世本为口一官久已轻莼鲈人间何者非梦幻南来万里真良图荔支叹十里一置飞尘灰五里一候兵火催颠坑仆谷相枕籍知是荔支龙眼来飞车跨山鹘横海风枝露叶如新採宫中美人一破颜惊尘溅血流千载永元荔支来交州天宝嵗贡取之涪至今欲食林甫肉无人举觞酹伯游我愿天公怜赤子莫生尤物为疮痏雨顺风调百谷登民不饥寒为上瑞君不见武夷溪边粟粒芽前丁后蔡相笼加争新买宠各出意今年鬬品充官茶吾君所乏岂此物致养口体何陋邪洛阳相君忠孝家可怜亦进姚黄花食荔支二首恵州太守东堂祠故相陈文惠公堂下有公手植荔支一株郡人谓之将军树今嵗大熟尝啖之余下逮吏卒其髙不可致者纵猿取之丞相祠堂下将军大树傍炎云骈火实瑞露酌天浆烂紫垂先熟髙红挂逺扬分甘徧铃下也到黑衣郎罗浮山下四时春卢橘杨梅次第新日啖荔支三百颗不妨长作岭南人廉州龙眼质味殊絶可敌荔支龙眼与荔支异出同父祖端如柑与橘未易相可否异哉西海滨琪树罗𤣥圃累累似桃李一一流膏乳坐疑星陨空又恐珠还浦图经未尝説玉食逺莫数独有皱皮生弄色映琱俎蛮荒非汝辱幸免妃子污答晋卿传柑侍史传柑玉座傍人间草木尽天浆寄与维摩三十颗不知薝卜是余香次韵刘贡父西省种竹要知西掖承平事记取刘郎种竹初旧徳终唿名字外后生谁续笑谈余成隂障日行当见取笋供庖计已疎白首林间望天上平安待报故人书和赵景贶栽桧汝隂多老桧处处屯苍云地连丹砂井物化青牛君时有再生枝还作左纽文王孙有古意书室延清芬应怜四孺子不堕凡木羣体备松柏姿气含芝术薰初扶鹤骨立未出龙纒筋巢根白蚁乱网叶青虫纷乃知蔽芾初甚要封植勤他年皮三寸狐䑕了不闻和述古冬日牡丹四首一朶妖红翠欲流春光回照雪霜羞化工只欲呈新巧不放闲花得少休花开时节雨连风却向霜余染烂红漏泄春光私一物此心未信出天工当时只道鹤林仙能遣秋花发杜鹃谁信诗能回造化直教霜卉放春妍不分清霜入小园故将诗律变寒暄使君欲见蓝闗咏更倩韩郎为染根八月十七日天竺山送桂花分赠元素月缺霜浓细蘂干此花元属桂堂仙鹫峯子落惊前夜蟾窟枝空记昔年破裓髙僧怜耿介练裙溪女鬬清妍愿公採撷纫幽珮莫遣孤芳老涧边玉盘盂二首东武旧俗每嵗四月大会于南禅资福两寺芍药供佛而今嵗最盛凡七千余朶皆重跗累萼繁丽丰硕中有白花正圆如覆盂其下十余叶稍大承之如盘姿格絶异独出于七千朶之上云得之于城北苏氏园中周宰相莒公之别业也而其名俚甚乃为易之杂花狼籍占春余芍药开时扫地无两寺妆成宝璎珞一枝争看玉盘盂佳名㑹作新翻曲絶品难寻旧画图从此定知年谷熟姑山亲见雪肌肤花不能言意可知今君痛饮更无疑但持白酒劝佳客直待琼舟覆玉彞负郭相君初择地看羊属国首吟诗吾家岂与花相厚更问残芳有几枝次韵李公择梅花诗人固长贫日午饥未动偶然得一饱万象困嘲弄寻花不论命爱雪长忍冻天公非不怜聴饱即喧闹君为三郡守所至满宾从江湖常在眼诗酒事豪纵奉使今折磨清比于陵仲永懐茶山下携妓修春贡更忆槛泉亭挿花云髻重萧然卧灊麓愁聴春禽咔忽见早梅花不饮但孤讽诗成独寄我字字愈头痛嗟君本侍臣笔槖从上雍脱靴吟芍药给札赋云梦何人慰流落嘉蘤天为种杯倾笛中吟㡌拂果下鞚感时念羇旅此意吾侪共故山亦何有桐花集么凤君亦忆匡庐归扫藏书洞何当种此花各抱汉隂瓮梅花二首春来幽谷水潺潺的皪梅花草棘间一夜东风吹石裂半随飞雪度闗山何人把酒慰深幽开自无聊落更愁幸有清溪三百曲不辞相送到黄州寓居定恵院之东杂花满山有海棠一株土人不知贵也江城地瘴蕃草木只有名花苦幽独嫣然一笑竹篱间桃李漫山总麤俗也知造物有深意故遣佳人在空谷自然富贵出天姿不待金盘荐华屋朱唇得酒晕生脸翠袖巻纱红映肉林深雾暗晓光迟日煖风轻春睡足雨中有泪亦悽惨月下无人更清淑先生食饱无一事散步逍遥自扪腹不问人家与僧舍拄杖敲门看脩竹忽逢絶艳照哀朽叹息无言揩病目陋邦何处得此花无乃好事移西蜀寸根千里不易到衔子飞来定鸿鹄天涯流落俱可念为饮一樽歌此曲明朝酒醒还独来雪落纷纷那忍触雨中看牡丹三首雾雨不成㸃映空疑有无时于花上见的皪走明珠秀色洗红粉暗香生雪肤黄昏更萧瑟头重欲相扶明日雨当止晨光在松枝清寒入花骨肃肃初自持午景发浓艳一笑当及时依然暮还歛亦似惜幽姿幽姿不可惜后日东风起酒醒何所见金粉抱青子千花与百草共尽无妍鄙未忍污泥沙牛酥煎落蘂岐亭道上见梅花戏赠季常蕙死兰枯菊亦摧返魂香入岭头梅数枝残緑风吹尽一点芳心雀啅开野店初尝竹叶酒江云欲落豆稭灰行当更向钗头见病起乌云正作堆红梅三首怕愁贪睡独开迟自恐冰容不入时故作小红桃杏色尚余孤瘦雪霜姿寒心未肯随春态酒晕无端上玉肌诗老不知梅格在更看緑叶与青枝雪里开花却是迟何如独占上春时也知造物含深意故与施朱发妙姿细雨裛残千颗泪轻寒瘦损一分肌不应便杂夭桃杏半㸃微酸已着枝幽人自恨探春迟不见檀心未吐时丹鼎夺胎那是宝玉人頩颊更多姿抱丛暗蘂初含子落盏秾香已透肌乞与徐熈画新様竹间璀璨出斜枝和秦太虚梅花西湖处士骨应藁只有此诗君压倒东坡先生心已灰为爱君诗被花恼多情立马待黄昏残雪消迟月出早江头千树春欲暗竹外一枝斜更好孤山山下醉眠处㸃缀裙腰纷不扫万里春随逐客来十年花送佳人老去年花开我已病今年对花还草草不知风雨巻春归收拾余香还畀昊再和濳师化工未议苏羣藁先向寒梅一倾倒江南无雪春瘴生为散冰花除热恼风清月落无人见洗妆自趁霜钟早惟有飞来双白鹭玉羽琼枝鬬清好吴山道人心似水眼净尘空无可扫故将妙语寄多情横机欲试东坡老东坡习气除未尽时复长篇书小草且撼长条餐落英忍饥未忍穷唿昊海棠东风袅袅汎崇光香雾霏霏月转廊只恐夜深花睡去髙烧银烛照红妆惜花钱塘吉祥寺花为第一壬子清明赏㑹最盛金盘綵篮以献于座者五十三人夜归沙河塘上观者如山尔后无复继也今年诸家园圃花亦极盛而龙兴僧房一丛亦竒但衰病牢落自无以发兴耳昨日雨雹知花之存者有几可为叹息也吉祥寺中锦千堆前年赏花真盛哉道人劝我清明来腰鼔百面如春雷打彻凉州花自开沙河塘上戴花回醉倒不觉吴儿咍岂知如今双鬓摧城西古寺没蒿莱有僧闭门手自栽千枝万叶巧翦裁就中一丛何所似玛瑙盘盛金缕杯而我食菜方清斋对花不饮花应猜夜来雨雹如李梅红残绿暗吁可哀塔前古桧当年双桧是双童相对无言老更恭庭雪到腰埋不死如今化作两苍龙王仲至侍郎见恵穉栝种之礼曹北垣下今百余日矣蔚然有生意喜而作诗翠栝东南美近生神岳隂惜哉不可致霜根络云岑仙风振髙标香实陨平林偶随樗栎生不为樵牧侵忽惊黄茅岭稍出青玉鍼好事虽力取王城少知音岂无换鹅手但知觅来禽髙懐独夫子一见捐槖金得之喜不寐赠我意殊深公堂开后合凡木愧华簮栽培一寸根寄子百年心常恐樊笼中摧我鸾鹤衿谁知积雨后寒芒晓森森恨我迫归老不见汝十寻苍皮护玉骨旦暮视古今何人风雨夜卧聴饥龙吟宥老楮我墙东北隅张王惟老谷树先樗栎大叶等桑柘沃流膏马乳涨堕子杨梅熟胡为寻丈地养此不材木蹶之得舆薪规以种松菊靖言求其用略数得五六肤为蔡侯纸子入桐君録黄缯练成素黝面颒作玉灌洒蒸生菌腐余光吐烛虽无傲霜节幸免狂酲毒孤根信微陋生理有倚伏投斧为赋诗徳怨聊相赎和陈述古拒霜花千株扫作一畨黄只有芙蓉独自芳唤作拒霜知未称细思却是最宜霜御史台榆槐竹柏四首榆我行汴堤上厌见榆隂绿千株不盈亩斩伐同一束及居幽囚中亦复见此木蠧皮熘秋雨病叶埋墻曲谁言霜雪苦生意殊未足坐待秋风至飞英覆我屋槐忆我初来时草木向衰歇髙槐虽惊秋晚蝉犹抱叶淹留未云几离离见疎荚栖鸦寒不去哀叫饥啄雪破巢带空枝疎影挂残月岂无两翅羽伴我此愁絶竹今日南风来吹断庭前竹低昂中音㑹甲刅纷相触萧然风霜意可折不可辱风霁竹亦回猗猗散青玉故山今何有秋雨荒松菊此君知健否归扫三径緑柏故园多珍木翠栢如蒲苇幽囚无与乐百日看不已时来拾流肪未忍践落子当年谁所种少长与我齿仰视苍苍榦所閲固多矣应见李将军胆落温御史菩萨南漪堂杜鹃花南漪杜鹃天下无披香殿上红氍毹鹤林兵火真一梦不归阆苑归西湖题杨次公春兰春兰如美人不採羞自献时闻风露香蓬艾深不见丹青冩真色欲补离骚传对之如灵均冠珮不敢燕题杨次公蕙蕙本兰之族依然臭味同曾为水仙佩相识楚辞中幻色虽非实真香亦竟空云何起微馥鼻观已先通次韵钱穆父紫薇花二首虚白堂前合抱花秋风落日照横斜閲人此地知多少物化无涯生有涯折得芳蕤两眼花题诗相报字倾斜箧中尚有丝纶句坐觉天光照海涯次韵杨公济奉议梅花十首梅梢春色弄微和作意南枝翦刻多月黑林间逢缟袂霸陵醉尉误谁何相逢月下是瑶台借草清樽连夜开明日酒醒应满地空令饥鹤啄莓苔绿发寻春湖畔回万松岭上一枝开而今纵老霜根在得见刘郎又独来月地云堦漫一樽玉奴终不负东昏临春结绮荒荆棘谁信幽香是返魂日出冰壶散水花野梅官栁渐欹斜西郊欲就诗人饮黄四娘家子美家君知早落坐先开莫着新诗四句催岭北霜枝最多思忍寒留待使君来冰盘未荐含酸子雪岭先看耐冻枝应笑春风木芍药丰肌弱骨要人医寒雀喧喧冻不飞遶林空啄未开枝多情好与风流伴不到双双燕子时蛟绡翦碎玉簪轻檀晕妆成雪月明肯伴老人春一醉悬知欲落更多情缟裙练帨玉川家肝胆清新冷不邪秾李争春犹辨此更教踏雪看梅花再和杨公济梅花十絶一枝风物便清和看尽千林未觉多结习已空从着袂不须天女问如何天教桃李作舆台故遣寒梅第一开凭仗幽人收艾纳国香和雨入青苔白发思家万里回小轩临水为花开故应剰作诗千首知是多情得得来人去残英满酒樽不堪细雨湿黄昏夜寒那得穿花蝶知是风流楚客魂春入西湖到处花裙腰芳草抱山斜盈盈解珮临烟浦脉脉当垆傍酒家莫向霜晨怨未开白头朝夕自相催斩新一朶含风露恰似西厢待月来洗尽铅华见雪肌要将真色鬬生枝檀心已作龙涎吐玉颊何劳獭髓医湖面初惊片片飞樽前吹折最繁枝何人会得春风意怕见黄梅雨细时长恨漫天栁絮轻只将飞舞占清明寒梅似与春相避未解无私造物情北客南来岂是家醉看参月半横斜他年欲识吴姬面秉烛三更对此花㯶笋㯶笋状如鱼剖之得鱼子味如苦笋而加甘芳蜀人以馔佛僧甚贵之而南方不知也笋生肤毳中盖花之方孕者正二月间可剥取过此苦涩不可食矣取之无害于木而宜于饮食法当蒸熟所施略与笋同蜜炙酢浸可致千里外今以饷殊长老赠君木鱼三百尾中有鹅黄子鱼子夜叉剖瘿欲分甘箨龙藏头敢言羙愿随蔬果得自用勿使山林空老死问君何事食木鱼烹不能鸣固其理次韵曹子方龙山真觉院瑞香花幽香结浅紫来自孤云岑骨香不自知色浅意殊深移栽青莲宇遂冠薝卜林结为楚臣珮散落天女襟君持风霜节耳冷歌笑音一逢兰蕙质稍回铁石心置酒要妍煖养花须晏隂及此隂晴间恐致悭啬霖綵云知易散鷤鴂忧先吟明朝便陈迹试着丹青临蜡梅一首赠赵景贶天公点酥作梅花此有蜡梅禅老家蜜蜂採花作黄蜡取蜡为花亦其物天上变化谁得知我亦儿嬉作小诗君不见万松岭上黄千叶玉蘂檀心两竒絶醉中不觉度千山夜闻梅香失醉眠归来却梦寻花去梦里花仙觅竒句此间风物属诗人我老不饮当付君君行适吴我适越笑指西湖作衣钵赠朱逊之元祐六年九月与朱逊之㑹议于颍或言洛人善接花嵗出新枝而菊品尤多逊之曰菊当以黄为正余可鄙也昔叔向闻鬷蔑一言知其为人予于逊之亦云黄花候秋节逺自夏小正坤裳有正色鞠衣亦令名一从人伪胜遂与天力争易性寓非族改颜随所令新竒既易售粹駮定相倾疾恶逢伯厚识真似渊明君言我所印世论谁敢评愿君为霜风一扫紫与頳三月二十日多叶杏开零露泫月蘂温风散晴葩天公了不睡连夜开此花芳心谁翦刻天质自清华恼客香无有弄妆影横斜中山古战国杀气浮髙牙丛台余袨服易水杂悲笳自从此花开玉肌洗尘沙坐令游侠窟化作温柔家我老念江海不饮空咨嗟刘郎归何日红桃烁残霞明年花开时举酒望三巴十一月二十六日松风亭下梅花盛开春风岭上淮南村昔年梅花曽断魂岂知流落复相见蛮风蜑雨愁黄昏长条半落荔枝浦卧树独秀桄榔园岂惟幽光留夜色直恐冷艳排冬温松风亭下荆棘里两株玉蘂明朝暾海南仙云娇堕砌月下缟衣来扣门酒醒梦觉起绕树妙意有在终无言先生独饮勿叹息幸有落月窥清尊再用前韵罗浮山下梅花村玉雪为骨冰为魂纷纷初疑月挂树耿耿独与参横昏先生索居江海上悄如病鹤栖荒园天香国艳肯相顾知我酒熟诗清温蓬莱宫中花鸟使緑衣倒挂扶桑暾抱丛窥我方醉卧故遣啄木先敲门麻姑过君急扫洒鸟能歌舞花能言酒醒人散山寂寂惟有落蘂黏空樽花落复次韵玉妃谪堕烟雨村先生作诗与招魂人间草木非我对奔月偶桂成幽昏暗香入户寻短梦青子缀枝留小园披衣连夜唤客饮雪肤满地聊相温松明照坐愁不睡井花入腹清而暾先生来年六十化道眼已入不二门多情好事余习气惜花未忍都无言留连一物吾过矣笑领百罚空罍樽次韵表兄程正辅江行见桃花曲士赋懐沙草木伤莽莽徳人无荆棘坐失岭峤阻我兄瑚琏姿流落瘴江浦净眼见桃花纷纷堕红雨萧然振衣裓笑问散花女我观解语花粉色如黄土一言破千偈况尔初不语可怜一转话他日如何举故复此微吟聊和鸥鸦橹江边闲草木闲客当为主迩来子美瘦正坐作诗苦袖手焚笔研清篇真漫与愿君理北辕六辔去如组上林桃花开水煖鸿北翥和子由盆中石菖蒲忽生九花春荑秋荚两须臾神药人间果有无无鼻何由识薝卜有花今始信菖蒲芳心未饱两蛱蝶寒意知鸣几蟪蛄记取明年十二节小儿休便籋霜须次韵子由月季花再生幽芳本长春暂瘁如蚀月且将付造物未易料枯枿也知宿根深便作紫笋茁乗时出婉娩为我煖栗冽先生早贵重庙论推英拔而今城东𤓰不记召南茇陋居有逺寄小圃无阔蹑还为久处计坐待行年匝腊果缀梅枝春杯浮竹叶谁言一萌动已觉万木活聊将玉蘂新挿向纶巾折赠岭上梅梅花开尽百花开过尽行人君不来不趁青梅尝煮酒要看细雨熟黄梅游太平寺浄土院观牡丹中有澹黄一朶特竒为作一小诗醉中眼缬自斓斑天雨曼陀照玉槃一朶官黄微拂掠鞓红魏紫不须看三萼牡丹风雨何年别留真向此邦至今遗恨在巧过不成双雨中赏牡丹霏霏雨露作清妍烁烁明珠照欲燃明日春隂花未老故应未忍着酥煎山茶山茶相对本谁栽细雨无人我独来説似与君君不见烂红如火雪中开次韵吴传正枯木歌天公水墨自竒絶瘦竹枯松冩残月梦回疎影在东窻惊怪霜枝连夜发生成变壊一弹指乃知造物初无物古来画师非俗士妙想实与诗同出龙眠居士本诗人能使龙池飞霹雳君虽不作丹青手诗眼亦自工识拔龙眠胷中有千驷不独画肉兼画骨但当与作少陵诗或自与君拈秃笔东南山水相招唿万象入我摩尼珠尽将书画散朋友独与长铗归来乎东坡诗集註巻二十五东坡诗集註卷二十六钦定四库全书东坡诗集註巻二十六宋王十朋撰泉石虎跑泉亭亭石塔东峰上此老初来百神仰虎移泉眼趂行脚龙作浪花供抚掌至今游人灌濯罢卧听空堦环玦响故知此老如此泉莫作人间去来想爱玉女洞中水既致两缾恐后复取而为使者见绐因破竹为契使寺僧藏其一以为徃来之信戏谓之调水符欺谩久成俗闗市有契繻谁知南山下取水亦置符古人辨淄渑皎若鹤与凫吾今既谢此但视符有无常恐汲水人智出符之余多防竟无及弃置为长吁和子由木山引水二首蜀江久不见沧浪江上枯槎逺可将去国尚能三犊载汲泉何爱一夫忙﨑岖好事人应笑冷淡为欢意自长遥想纳凉清夜永窻前微月照汪汪千年古木卧无梢浪巻沙翻去似瓢几度过秋生藓晕至今流润应江潮泫然疑有蛟龙吐断处人言霹雳焦材大古来无适用不须郁郁慕山苗焦千之求惠山泉诗兹山定空中乳水满其腹遇隙则发见臭味实一族浅深各有值方圆随所蓄或为云汹涌或作线断续或鸣空洞中杂佩间琴筑或流苍石缝宛转龙鸾蹙缾罂走千里真伪半相渎贵人髙宴罢醉眼乱红绿赤泥开方印紫饼截圆玉倾瓯共叹赏窃语笑僮仆岂如泉上僧盥洒自挹掬故人怜我病蒻笼寄新馥欠伸北窻下昼睡美方熟精品厌凡泉愿子致一斛韩子华石淙庄绛侯百万兵尚畏书牍背功名意不巳数与危机会我公抱絶识凛凛镇横溃欲收伊吕迹逺与巢由对誓言虽未从久巳断诸内区区为怀祖颇觉羲之隘此身随造物一叶舞澎湃田园不早定归宿终安在彼美石淙庄每到百事废流泉知人意屈折作涛濑寒光洗肝鬲清响跨竽籁我旧门前客放言不自外园中亦何有荟蔚可胜计请公试回首歳晩余苍桧留别雩泉举酒属雩泉白髪日夜新何时泉中天复照泉上人二年饮泉水鱼鸟亦相亲还将弄泉手遮日向西秦浚井古井没荒莱不食谁为恻缾罂下两绠蛙蚓飞百尺腥风被泥滓空响闻㸃滴上除青青芹下洗凿凿石沾濡愧僮仆盃酒煖寒栗白水渐泓渟青天落寒碧云何失旧秽底处来新洁井在有无中无来亦无失余过温泉壁上有诗云直待衆生总无垢我方清冷混常流问人云长老可遵作遵巳退居圆通亦作一絶石龙有口口无根自在流泉谁吐吞若信衆生本无垢此泉何处覔寒温世传徐凝瀑布诗云一条界破青山色至为尘陋又伪作乐天诗称美此句有赛不得之语乐天虽涉浅易然岂至是哉乃戏作一絶帝遣银河一派垂古来惟有谪仙词飞流溅沬知多少不与徐凝洗恶诗杨康功有石状如醉道士为赋此诗楚山固多猿青者黠而寿化为狂道士山谷恣腾蹂误入华阳洞窃饮茅君酒君命囚巖间巖石为械杻松根络其足藤蔓缚其肘苍苔眯其目丛棘哽其口三年化为石坚瘦敌琼玖无复号云声空余舞杯手樵夫见之笑抱卖易升斗杨公海中仙世俗那得友海邉逢姑射一笑微俛首胡不载之归用此顽且丑求诗纪其异本末得细剖吾言岂妄云得之亡是叟文登蓬莱阁下石壁千丈为海浪所战时有碎裂陶洒歳久皆圆熟可爱土人谓此弹子涡也取数百枚以养石菖蒲且作诗遗垂慈堂老人蓬莱海上峰玉立色不改孤根捍滔天云骨有破碎阳侯杀亷角隂火发光采累累弹丸间琐细成珠琲阎浮一沤尔真妄果安在我持此石归袖中有东海垂慈老人眼俯仰了大块置之盆盎中日与山海对明年菖蒲根连络不可解傥有蟠桃生旦暮犹可待轼始于文登海上得白石数升如芡实可作枕闻梅丈嗜石故以遗其子子明学士子明有诗次韵海隅荒怪有谁珍零落珊瑚泣季伦法供坐令微物重色难归致孝心纯只疑薏苡来交趾未信蠙珠出泗濵愿子聚为江夏枕不劳挥扇自宁亲次韵和杨次公惠径山龙井水漏尽鸡号厌夜行年来小器溢缾罂弃官纵未归东海罢郡犹堪作水衡幻色将空眼先暗胜游无碍脚殊轻空烦逺致龙渊水宁复临池似伯英双石至扬州获二石其一绿色冈峦迤逦有穴达于背其一正白可鉴渍以盆水置几案间忽忆在颍州日梦人请住一官府牓曰仇池觉而诵杜子美诗曰万古仇池穴潜通小有天乃戏作小诗为僚友一笑梦时良是觉时非汲水埋盆固自痴但见玉峰横太白便从鸟道絶峩嵋秋风与作烟云意晓日令涵草木姿一㸃空明是何处老人真欲住仇池仆所藏仇池石希代之寳也王晋卿以小诗借观意在于夺仆不敢不借以此诗先之海石来珠宫秀色如蛾绿坡陀尺寸间宛转陵峦足连娟二华顶空洞三茅腹初疑仇池化又恐瀛洲蹙慇懃峤南使餽饷扬州牧得之喜无寐与汝交不渎盛以髙丽盆借以文登玉幽光先五夜冷气压三伏老人生如寄茅舍久未卜一夫幸可致千里常相逐风流贵公子窜谪武当谷见山应巳厌何事夺所欲欲留嗟赵弱宁许负秦曲传观慎勿许间道归更速王晋卿示诗欲夺海石钱穆父王仲至蒋颖叔皆次韵穆至二公以为不可许独颖叔不然今日颖叔见访亲覩此石之妙遂悔前语轼以谓晋卿岂可终闭不予者若能以韩干二散马易之者盖可许也复次前韵相如有家山缥缈在眉绿谁云千里逺寄此一颦足平生锦绣肠早嵗藜苋腹从教四壁空未遣两峰蹙吾今况衰病义不忘樵牧逝将仇池石归溯岷山渎守子不贪寳完我无瑕玉故人诗相戒妙语予所伏一篇独异论三占从两卜君家画可数天骥纷相逐风騣掠原野电尾捎涧谷君如许相易是亦我所欲今朝安西守来听阳闗曲劝我留此峯他日来不速轼欲以石易画晋卿难之穆父欲兼取二物颖叔欲焚画碎石乃复次前韵并解三诗之意春氷无真坚露叶失故绿鷃疑鹏万里蚿笑䕫一足二豪争攘袂先生一捧腹明镜既无台净缾何用蹙盆山不可隠画马无由牧聊将置庭宇何必弃沟渎焚寳真爱寳碎玉未忘玉久知公子贤出语耆年伏欲观转物妙故以求马卜维摩既复舍天女还相逐授之无尽灯照此久幽谷定心无一物法乐胜五欲三峩吾乡里万马君部曲卧云行归休破贼见神速次韵滕大夫三首雪浪石太行西来万马屯势与岱岳争雄尊飞狐上党天下嵴半掩落日先黄昏削成山东二百郡气压代北三家村千峰石巻矗牙帐崩崖凿断开土门朅来城下作飞石一礮惊落天骄䰟承平百年烽燧冷此物僵卧枯榆根画师争摹雪浪势天工不见雷斧痕离堆四面遶江水坐无蜀士谁与论老蓊儿戏作飞雨把酒坐看珠跳盆此身自幻孰非梦故园山水聊心存我顷三章乞越州欲寻万壑看交流且凭造物开山骨巳见天呉出浪头履道凿池虽可致玉川巻地若为收洛阳泉石今谁主莫学痴人李与牛沈香石壁立孤峰倚砚长共疑沈水得顽苍欲随楚客纫兰佩谁信呉儿是木肠山下曽逢化松石玉中还有辟邪香早知百和俱灰烬未信人言弱胜刚石芝予昔梦食石芝作诗记之今乃真得石芝于海上子由和前诗见寄予顷在京师有凿井得如小儿手以献者臂指皆具肤理若生予闻之隠者此肉芝也与子由烹而食之追记其事复次前韵土中一掌婴儿新爪指良具肌骨匀见之怖走谁敢食天赐我尔不及賔旌阳逺游同一许长史玉斧皆门户我家韦布三百年只有隂功不知数跪陈八簋加六瑚化人视之真块苏肉芝烹熟石芝老笑唾熊掌嚬雕胡老蚕作茧何时脱梦想至人空激烈古来大药不可求真契当如礠石铁壶中九华湖口人李正臣蓄异石九峰玲珑宛转若牕櫺然予欲以百金买之与仇池石为偶方南迁未暇也名之曰壶中九华且以诗记之清溪电转失云峰梦里犹惊翠扫空五岭莫愁千嶂外九华今在一壶中天池水落层层见玉女窻明处处通念我仇池太孤絶百金归买碧玲珑予昔作壶中九华诗其后八年复过湖口则石巳为好事者取去乃和前韵以自解云江邉阵马走千峯问讯方知冀北空尤物巳随清梦断真形犹在画图中归来晩嵗同元亮却扫何人伴敬通赖有铜盆修石供仇池玉色自璁珑咏汤泉积水焚大槐蓄油灾武库惊然丞相井疑浣将军布自怜耳目隘未测隂阳故郁攸火山烈觱沸汤泉注岂惟渴兽骇坐使痴儿怖安能长鱼鼈仅可燖狐兔山中惟木客户外时芒屦虽无倾城浴幸免亡国汚白鹤山新居凿井四十尺遇盘石石尽乃得泉海国困烝溽新居利髙寒以彼陟降劳易此寝处干但苦江路峻常慙汲腰酸矻矻烦四夫硗硗斵层峦弥旬得寻丈下有青石盘终日但迸火何时见飞澜丰我粲与醪利汝椎与钻山石有时尽我意殊未阑今朝僮仆喜黄土复可搏晨缾得雪乳暮罋停氷湍我生类如此何适不艰难一勺亦天赐曲肱有余欢泂酌亭琼山郡东衆泉觱发然皆冽而不食丁丑嵗六月予南迁过琼得双泉之甘于城之东北隅以告其人自是汲者常满泉相去咫尺而异味庚辰嵗六月十七日迁于合浦复过之太守承议郎陆公求泉上之亭名与诗名之曰泂酌其诗曰泂酌彼两泉挹彼注兹一缾之中有渑有淄以瀹以烹衆喊莫齐自江徂海浩然无私岂弟君子江海是仪既味我泉亦哜我诗虾蟆培蟆背似覆盂蟆颐如偃月谓是月中蟆开口吐月液根源来甚逺百尺苍崖裂当时龙破山此水随龙出入江江水浊犹作深碧色禀受苦清洁独与凡水隔岂惟煑茶好酿酒应无敌荆门惠泉泉源从髙来走下随石脉纷纷白沫乱隠隠苍崖坼湾回成曲沼清彻见肝鬲潨泻为长溪奔驶荡蛙蝈初开不容椀渐去巳如帛传闻此山中神物颇遭谪不能致雷雨灔滟吐寒碧遂令山前人千古灌稻麦次韵刘京兆石林亭之作石本唐苑中物散流民间刘购得之都城日荒废徃事不可还唯余故苑石漂散尚人间公来始购蓄不惮道里艰忽从尘埃中来对氷雪颜瘦骨拔凛凛苍根漱潺潺唐人唯竒章好石古莫攀尽令属牛氏刻凿纷班班人失亦人得要不出区寰君看刘李末不能保河闗况此百株石鸿毛于太山但当对石饮万事付等闲老翁井井中老翁悞年华白沙翠石公之家公来无踪去无迹井面团圆水生花翁今与世两何与无事纷纷惊牧竖改颜易服与世同无使世人知有翁池上二首小池新凿㑹天雨一部鼓吹从何来有蟾正碧乱草色时泅出没东南隈井干跳梁亦足乐洞庭鱼龙何有哉能歌徳声莫入月清池与尔俱忘回不作太白梦日邉还同乐天赋池上池上新年有荷叶细雨鱼儿噞轻浪男儿学易不应举幽人一友吾得尚此池便可当长江欲榜茅斋来荡漾与王郎夜饮井水呉兴六月水泉温千顷荷花聚暗蚊此井独能深一丈源龙如故亦如君东坡诗集註巻二十六东坡诗集註卷二十七钦定四库全书东坡诗集註巻二十七宋王十朋撰书画和子由论书吾虽不善书晓书莫如我茍能通其意常谓不学可貌妍容有嚬璧美何妨椭端庄杂流丽刚健含婀娜好之每自讥不谓子亦颇书成辄弃去缪被旁人裹皆云本濶落结束入细么子诗亦见推语重未敢荷迩来又学射力薄愁官笴多好竟无成不精安用伙何当尽屏去万事付懒惰吾闻古书法守骏莫如跛世俗笔苦骄衆中强嵬騀钟张忽巳逺此语与时左和人求笔迹麦光铺几净无瑕入夜青灯照眼花从此剡藤真可弔半纡春蚓绾秋蛇过广爱寺见三学演师观杨惠之塑寳山朱瑶画文殊普贤三首寓世身如梦安闲日似年败蒲飜覆卧破祴再三连劝客眠风竹长斋饮石泉回头万事错自笑觉师贤妙迹苦难寻兹山见几层乱峰螺髻出絶磵阵云崩措意元同画观空欲问僧莫教林下意终老叹何曽朱瑶唐晩辈得法尚雄深满寺空遗迹何人识苦心长廊欹雨脚破壁撼钟音成败无穷事他年复弔今李颀秀才善画山以两轴见寄仍有诗次韵荅之平生自是箇中人欲向渔舟便写真诗句对君难出手云泉劝我早抽身年来白发惊秋速长恐青山与世新从此北归休怅望囊中收得武陵春栁氏二外甥求笔迹二首退笔如山未足珍读书万巻始通神君家自有元和脚莫厌家鸡更问人一纸行书两絶诗遂良须鬓巳成丝何当火急传家法欲见诚悬笔谏时赠写真何充秀才君不见潞州别驾眼如电左手挂弓横捻箭又不见雪中骑驴孟浩然皱眉吟诗肩耸山饥寒富贵两安在空有遗像留人间此身常拟同外物浮云变化无踪迹问君何苦写我真君言好之聊自适黄冠野服山家容意欲置我山岩中勲名将相今何限徃写褒公与鄂公次韵周邠寄鴈荡山图二首指㸃先凭採药翁丹青化出大槐宫眼明小阁浮烟翠齿冷新诗嚼雪风二华行观雄陜右九仙今巳压京东此生的有寻山分巳觉温台落手中西湖三载与君同马入尘埃鹤入笼东海独来看出日石桥先去踏长虹遥知别后添华髪时向樽前说病翁所恨蜀山君未见他年携手醉郫筒书韩干牧马图南山之下汧渭之间想见开元天寳年八坊分屯隘秦川四十万疋如云烟骓駓骃骆骊骝騵白鱼赤兔骍皇䮧龙颅鳯颈狞且妍竒姿逸徳隠驽顽碧眼胡儿手足鲜嵗时翦刷供帝闲柘袍临池侍三千红粧照日光流渊楼下玉螭吐清寒徃来蹙踏生飞湍衆工舐笔和朱鈆先生曹霸弟子韩廏马多肉凥脽圆肉中画骨夸尤难金羁玉勒绣罗鞍鞭箠刻烙伤天全不如此图近自然平沙细草荒芊绵惊鸿脱兔争后先王良挟䇿飞上天何必俯首服短辕章质夫寄惠崔徽真玉钗半脱云垂耳亭亭芙蓉在秋水当时薄命一酸辛千古华堂奉君子水邉何处无丽人近前试看丞相嗔不如丹青不解语世间言语元非真知君被恼更愁絶巻赠老夫惊老拙为君援笔赋梅花未害广平心似铁韩干十四马二马并驱攒八蹄二马宛颈騣尾齐一马任前双举后一马却避长鸣嘶老髯奚官骑且顾前身作马通马语后有八疋饮且行微流赴吻若有声前者既济出林鹤后者欲涉鹤俛啄最后一疋马中龙不嘶不动尾摇风韩生画马真是马苏子作诗如见画世无伯乐亦无韩此诗此画谁当看赠写御容妙善师忆昔射䇿干先皇珠帘翠幄分两厢紫衣中使下传诏跪捧冉冉闻天香仰观眩晃四生晕但见晓色开扶桑迎阳晩出步就坐绛纱玉斧光照廊野人不识日月角彷彿尚记重瞳光三年归来真一梦桥山松桧凄风霜天容玉色谁敢画老师古寺昼闲房梦中神授心有得觉来信手笔巳忘幅巾常服俨不动孤臣入门涕自滂元老侑坐须眉古虎臣侍立冠劒长平生惯写龙鳯质肯顾草间猿与麞都人踏破铁门限黄金白璧空堆牀尔来摹写亦到我为是先帝白发郎不须览镜坐自了明年乞身归故乡仆曩于长安陈汉卿家见呉道子画佛碎烂可惜其后十余年复见之于鲜于子骏家则巳粧背完好子骏见遗作诗谢之贵人金多身复闲争买书画不计钱巳将铁石充逸少更补朱繇为道𤣥烟薫屋漏装玉轴鹿皮苍璧知谁贤呉生画佛本神授梦中化作飞空仙觉来落笔不经意神妙独到秋毫颠我昔长安见此画叹息至寳空澘然素丝断续不忍看已作蝴蝶飞聨翩君能收拾为补缀体质散落嗟神全志公彷彿见刀尺修罗天女犹雄妍如观老杜飞鸟句脱字欲补知无缘问君乞得良有意欲将俗眼为洗湔贵人一见定羞怍锦囊千纸何足捐不须更用转麻缕付与一炬随飞烟李思训画长江絶岛图山苍苍江茫茫小孤大孤江中央崖崩路絶猿鸟去惟有乔木搀天长客舟何处来棹歌中流时抑扬沙平风软望不到孤山久与船低昻峩峩两烟鬟晓镜开新粧舟中贾客莫漫狂小孤前年嫁彭郎陈季常所畜朱陈村嫁娶图何年顾陆丹青手画作朱陈嫁娶图闻道一村唯两姓不将门户买崔卢我是朱陈旧使君劝农曽入杏花村而今风物那堪画县吏催钱夜打门郭祥正家醉画竹石壁上郭作诗为谢且遗古铜劒二枯肠得酒芒角出肝肺槎牙生竹石森然欲作不可囘写向君家雪色壁平生好诗仍好画书墻涴壁长遭骂不瞋不骂喜有余世间谁复如君者一双铜劒秋水光两首新诗争劒铓劒在牀头诗在手不知谁作蛟龙吼髙邮陈直躬处士画雁二首野雁见人时未起意先改君从何处看得此无人态无乃藁木形人禽两自在北风振枯苇微雪落璀璀惨澹云水昏晶荧沙砾碎弋人怅何慕一举眇江海衆禽事纷争野雁独闲洁徐行意自得俯仰若有节我衰寄江湖老伴杂鹅鸭作书问陈子晓景画苕霅依依聚圆沙稍稍动斜月先鸣勤鼔翅吹乱芦花雪雍秀才画草虫七物促织月丛号耿耿露叶泣漙漙夜长不自暖那忧公子寒虾蟇睅目知谁瞋皤腹空自胀慎勿困蜈蚣饥蛇不汝放蜣蜋洪钟起暗室飘瓦落中庭谁言转丸手能作殷雷声天水牛两角徒自长空飞不服箱为牛竟何事利吻穴枯桑蝎虎跂跂有足蛇脉脉无角龙为虎君勿笑食尽虿尾虫蜗牛腥涎不满殻聊足以自濡升高不知囘竟作粘壁枯鬼蝶双眉巻铁丝两翅晕金碧初来花争妍忽去鬼无迹王伯敭所藏赵昌花四首梅花南行渡闗山沙水清练练行人巳愁絶日暮集微霰慇懃小梅花彷彿呉姬面暗香随我去回首惊千片至今开画图老眼凄欲泫幽怀不可写归梦君家倩黄葵弱质困夏永竒姿苏晩凉低昻黄金盃照曜初日光檀心自成晕翠叶森有芒古来写生人妙絶谁似昌晨粧与午醉真态含隂阳君看此花枝中有风露香芙容清飇已拂林积水渐收潦溪邉野芙容花水相媚好坐看池莲尽独伴霜菊藁幽姿独一笑莫景迫摧倒凄凉似贫女嫁晩惊衰早谁写少年容樵人劒南老山茶萧萧南山松黄叶陨劲风谁怜儿女花散火氷雪中能传嵗寒姿古来惟丘翁赵叟得其妙一洗胶粉空掌中调丹砂染此鹤顶红何须夸落墨独赏江南工墨花世多以墨画山水竹石人物者未有以画花者也汴人尹白能之为赋一首造物本无物忽然非所难花心起墨晕春色散毫端缥缈形才具扶疎态自完莲风起颠倒杏雨半摧残独有狂居士求为黒牡丹兼书平子赋归向雪堂看书文与可墨竹亡友文与可有四絶诗一楚词二草书三画四与可尝云世无知我者惟子瞻一见识吾妙处既没七年覩其遗迹而作是诗笔与子皆逝诗今谁为新空遗运斤质却弔断絃人虢国夫人夜游图佳人自鞚玉花骢翩如惊燕踏飞龙金鞭争道寳钗落何人先入明光宫宫中羯鼓催花栁玉奴絃索花奴手坐中八姨真贵人走马来看不动尘明眸皓齿谁复见只有丹青余泪痕人间俯仰成今古呉公台下雷塘路当时亦笑张丽华不知门外韩擒虎题文与可墨竹故人文与可为道师王执中作墨竹且谓执中勿使他人书字待苏子瞻来令作诗其侧与可既没八年而轼始还朝见之乃赋一首斯人定何人游戏得自在诗鸣草圣余兼入竹三昧时时出木石荒怪轶象外举世知珍之赏会独余最知音古难合奄忽不少待谁云死生隔相见如龚隗赵令晏崔白大图幅径三丈扶桑大蠒如罋盎天女织绡云汉上徃来不遣鳯衔梭谁能鼓臂投三丈人间刀尺不敢裁丹青付与濠梁崔风蒲半折寒雁起竹间的皪横江梅画堂粉壁翻云幕十里江天无处着好卧元龙百尺楼笑看江水拍天流次韵子由诗李伯时所藏韩干马潭潭古屋云幕垂省中文书如乱丝忽见伯时画天马朔风胡沙生落锥天马西来从西极势与落日争分驰龙膺豹股头八尺奋迅不受人间羁元狩虎嵴聊可友开元玉花何足竒伯时有道真吏隠饮啄不羡山梁雌丹青弄笔聊尔耳意在万里谁知之干惟画肉不画骨而况失实空余皮烦君巧说腹中事妙语欲遣黄泉知君不见韩生自言无所学廐马万匹皆吾师郭熙画秋山平逺玉堂昼掩春日闲中有郭熙画春山鸣鸠乳燕初睡起白波青嶂非人间离离短幅开平逺漠漠疎林寄秋晩却似江南送客时中流回头望云巘伊川佚老鬓如霜卧看秋山思洛阳为君纸尾作行草炯如嵩洛浮秋光我从公游如一日不觉青山映黄发为画龙门八节滩待向伊川买泉石书晁补之所藏与可画竹三首与可画竹时见竹不见人岂独不见人嗒然遗其身其身与竹化无穷出清新庄周世无有谁知此凝神若人今巳无此竹宁复有那将春蚓笔画作风中栁君看断崖上瘦节蛟蛇走何时此霜竿复入江湖手晁子拙生事举家闻食粥朝来又絶倒谀墓得霜竹可怜先生槃朝日照苜蓿吾诗固云尔可使食无肉书李世南所画秋景二首野水参差落涨痕疎林欹倒出霜根扁舟一棹归何处家在江南黄叶村人间斤斧日创夷谁见龙蛇百尺姿不是溪山曽独徃何人解作挂猿枝书鄢陵王主簿所画折枝二首论画以形似见与儿童邻赋诗必此诗定非知诗人诗画本一律天工与清新邉鸾雀写生赵昌花传神如何此两幅疎澹含精匀谁言一㸃红解寄无邉春瘦竹如幽人幽花如处女低昻枝上雀揺荡花间雨双翎决将起衆叶纷自举可怜採花蜂清蜜寄两股若人富天巧春色入毫楮悬知君能诗寄声求妙语次韵米黻二王书跋尾二首三馆曝书防蠧毁得见来禽与青李秋蛇春蚓久相杂野鹜家鸡定谁美玉函金籥上天来紫衣敇使亲临启纷纶过眼未易识磊落挂壁空云委归来妙意独追求坐想蓬山二十秋怪君何处得此本上有桓𤣥寒具油巧偷豪夺古来有一笑谁似痴虎头君不见长安永宁里王家破垣谁复修元章作书日千纸平生自苦谁与美画地为饼未必似要令痴儿出馋水锦囊玉轴来无趾粲然夺真疑圣智忍饥看书泪如洗至今鲁公余乞米郭熙秋山平逺二首目尽孤鸿落照邉遥知风雨不同川此间有句无人识送与襄阳孟浩然木落骚人巳怨秋不堪平逺发诗愁要看万壑争流处他日终烦顾虎头九月十五日迩英讲论语终篇赐执政讲读史官燕于东宫又遣中使就赐御书诗各一首臣轼得紫薇花絶句其词云丝纶阁下文书静钟鼓楼中刻漏长独坐黄昏谁是伴紫薇花对紫微郎翌日各以表谢又进诗一篇臣轼诗云绣裳画衮云垂地不作成王剪桐戏日髙黄繖下西清风动槐龙舞交翠壁中蠧简今千年漆书科斗光射天诸儒不复忧吻燥东宫赐酒如流泉酒酣复拜千金赐一纸惊鸾回鳯字苍颜白发便生光袖有骊珠三十四归来车马巳喧阗争看银钩墨色鲜人间一日传万口喜见云章第一篇玉堂书掩文书静铃索不摇钟漏永莫言弄笔数行书须信时平由主圣犬羊散尽沙漠空捷烽夜到甘泉宫似闻指挥筑上郡巳觉谈笑无西戎文思天子师文母终闭玉闗辞马武小臣愿对紫薇花试草尺书招赞普书艾宣画四首竹鹤此君何处不相宜况有能言老令威谁识长身古君子犹将缁布缘深衣黄精鹿大华西南第几峯落花流水自重重幽人只採黄精去不见青山鹿养茸杏花白鷴天公剪刻为谁妍抱蘂游蜂自作团把酒惜春都是梦不如闲客此闲看莲半脱莲房露压欹绿荷深处有游龟只应翡翠兰苕上独见𤣥夫曝日时次韵黄鲁直画马试院中作少年鞍马勤逺行卧闻龁草风雨声见此忽思短䇿横十年髀肉磨欲透那更陪君作诗瘦不如芋魁归饭豆门前欲嘶御史骢诏恩三日休老翁羡君怀中双橘红柏石图陈公弼家藏柏石图其子慥季常传寳之东坡居士作诗以为之铭柏生两石间天命本如此虽云生之艰与石相终始韩子俯仰人但爱平地美土膏杂粪壤成坏几何耳君看此槎牙岂有可移理苍龙转玉骨黒虎抱金柅画师亦可人使我毛发起当年落笔意正欲讥韩子和王晋卿题李伯时画马督邮有良马不为君所竒顾收纸上影骏骨何由归一朝见萦䇿蚁封惊肉飞岂惟马不遇人巳半生痴戏书伯时画御马好头赤山西战马饥无肉夜嚼长稭如嚼竹蹄间三丈是徐行不信天山有坑谷岂如廏马好头赤立仗归来卧斜日莫教优孟卜塟地厚衣薪槱入铜厯书林次中所得李伯时归去来阳闗二图后二首不见何戡唱渭城旧人空数米嘉荣龙眠独识慇懃处画出阳闗意外声两本新图墨寳香樽前独唱小秦王为君翻作归来引不学阳闗空断肠题李伯时画赵景仁琴鹤图二首清献先生无一钱故应琴鹤是家传谁知黙鼓无絃曲时向珠宫作幻仙丑石寒松未易亲聊将短曲调长人乘轩故自非明眼终日僛僛舞爨薪书王定国所藏烟江叠嶂图王晋卿画江上愁心千叠山浮空积翠如云烟山耶云耶逺莫知烟空云散山依然但见两崖苍苍暗絶谷中有百道飞来泉萦林络石隠复见下赴谷口为奔川川平山开林麓断小桥野店依山前行人稍度乔木外渔舟一叶江吞天使君何从得此本㸃缀毫末分清妍不知人间何处有此境径欲徃置二顷田君不见武昌樊口幽絶处东坡先生留五年春风摇江天漠漠暮云巻雨山娟娟丹枫翻鸦伴水宿长松落雪惊醉眠桃花流水在人世武陵岂必皆神仙江山清空我尘土虽有去路寻无缘还君此画三叹息山中故人应有招我归来篇王晋卿所藏着色山二首缥缈营丘水墨仙浮空出没有无间尔来一变风流尽谁见将军着色山荦确何人似退之意行无路欲从谁宿云解駮晨光漏独见山红涧碧时王晋卿作烟波叠嶂图仆赋诗十四韵晋卿和之诗特竒丽因复次韵不独纪其诗画之美亦为道其出处契濶之故而终之以不忘在莒之戒亦朋友忠爱之义也山中举头望日邉长安不见空云烟归来长安望山上时移事改应潸然管絃去尽賔客散惟有马埓编金钱渥洼固自千里足要饱风雪轻山川屈居华屋啖枣脯十年俯仰龙旂前却因病瘦出竒骨盐车之厄宁非天风流文采磨不尽水墨自与诗争妍画山何必山中人田歌自古非知田郑䖍三絶君有二笔势挽回三百年欲将巖谷乱窈窕眉峯修嫮夸连娟人间何有春一梦此身将老蚕三眠山中幽絶不可久要作平地家居仙能令水石长在眼非君好我当谁缘愿君终不忘在莒乐时更赋囚山篇书王定国所藏王晋卿画着色山二首白发四老人何曽在商颜烦君纸上影照我胸中山山中亦何有木老土石顽正赖天日光涧谷纷斓斑我心空无物斯文何足闗君看古井水万象自徃还君归岭北初逢雪我亦江南五见春寄语风流王武子三人俱是识山人书刘景文所藏王子敬帖絶句家鸡野鹜同登俎春蚓秋蛇总入奁君家两行十二字气压邺侯三万籖书刘景文所藏宗少文一笔画宛转回纹锦萦盈连理花何须郭忠恕匹素画缫车书浑令公宴鱼朝恩图咸宁英气似汾阳夜饮军容出红粧不须纒头万疋锦知卿未办作吕强次韵子由书王晋卿画山水二首老去君空见画梦中我亦曽游桃花纵落谁见水到人间伏流山人昔与云俱出俗驾今随水不回赖我胸中有佳处一樽时对画图开又书王晋卿画四首山隂陈迹当年不识此清真强把先生拟季伦等是人间一陈迹聚蚊金谷本何人雪溪乘兴谿山雪月两佳哉賔主谈锋夜转雷犹言不见戴安道为问适从何处来四明狂客毫端偶集一微尘何处谿山非此身狂客思归便归去更求勑赐枉天真西塞风雨斜风细雨到来时我本无家何处归仰看云天真蒻笠旋收江海入蓑衣题王晋卿画后丑石半蹲山下虎长松倒卧水中龙试君眼力看多少数到云峯第几重次韵子由书王晋卿画山水一首而晋卿和二首误㸃故教同子敬杂篇真欲拟汤休壠云寄我山中信雪月追君溪上舟㑹看飞仙虎头箧却来颠倒拾遗裘王孙办作𤣥真子细雨斜风不湿鸥此景眼前聊妄想几人林下是真休我今心似一潭月君巳身如万斛舟看画题诗双鹤鬓归田送老一羊裘明年兼与士龙去万顷沧波没两鸥六观堂老人草书诗一首物生有象象乃滋梦幻无根成斯须方其梦时了非无泡影一失俯仰殊清露未晞电已徂此灭灭尽乃真吾云如死灰实不枯逢场作戏三昧俱化身为医忘其躯草书非学聊自娯落笔巳唤周越奴苍鼠奋髯饮松腴剡藤玉板开雪肤游龙天飞万人唿莫作羞涩羊氏姝阎立本职贡图贞观之徳来万邦浩如沧海吞河江音容獊狞服竒尨横絶岭海逾涛泷珍禽瑰产争牵扛名王解辫却盖幢粉本遗墨开明窻我喟而作心未降魏征封伦恨不双和叔盎画马次韵天骥徳力备马外龙麟中皇天不遣言兀与画图同驽骀饱官粟未受一洗空十驾均一至何事籋云风书眺说之考牧图后我昔在田间但知羊与牛川平牛背穏如驾百斛舟舟行无人岸自移我卧读书牛不知前有百尾羊听我鞭声如鼓鼙我鞭不妄发视其后者而鞭之泽中草木长草长病牛羊寻山跨坑谷腾趠筋骨彊烟蓑雨笠长林下老去而今空见画世间马耳射东风悔不长作多牛翁书丹元子所示李太白真天人几何同一沤谪仙非谪乃其游麾斥八极隘九州化为两鸟鸣相酬一鸣一止三千秋开元有道为少留縻之不可矧肯求西望太白横峨岷眼髙四海空无人大儿汾阳中令君小儿天台贺季真生平不识髙将军手汚吾足乃敢嗔作诗一笑君应闻题毛女真雾鬓风鬟木叶衣山川良是昔人非秖应闲过商颜老独自吹箫月下归次韵子由书清汶老所传秦湘二女图春风消氷失瑶玉我本无身安有触羊生得妇如得风握手一笑未为辱先生室中无天游环珮何处鸣风瓯随魔未必皆魔女但与分灯遣归去胡为写真传世人更要维魔一转语丹元茅茨秖三间太极老人时徃还㸃检凡心早除拂方平袖鞭常使物次韵李端叔谢送牛戬鸳鸯竹石图闻君谈西戎废食忘早晩王师本不阵贼垒何足刬守邉在得士此语要而简知君论将口似我识画眼笑指尘壁间此是老牛戬平生师卫玠非意常理遣诉君定何人未用朝市显置之勿复道世俗固多舛归去亦何须单车度殽如虫得羽化已脱安用蠒家书空万轴凉曝困舒巻念当扫长物闭息黙自煖此画聊付君幽处得小展新诗勿纵笔羣吠惊邑犬时来未可知妙斵待轮扁子由新修汝州龙兴寺呉画壁丹青久衰工不艺人物尤难到今世每摹市井作公卿画手悬知是徒𨽻呉生巳与不传死那复典刑留近嵗人间几处变西方画作波涛翻海势细观手面分转侧妙筭毫釐得天契始知真放本精微不比狂花生客慧似闻遗墨留汝海古壁蜗涎可垂涕力捐金帛扶栋宇错落浮云巻新霁使君坐啸清梦余几叠衣纹数衿袂他年弔古知有人姓名聊寄东坡弟题过所画枯木竹石三首老可能为竹写真小坡今与竹传神山僧自觉菩提长心境都将付卧轮散木支离得自全交柯蚴蟉欲相纒不须更说能鸣雁要以空中得尽年倦看涩勒暗蛮村乱棘孤藤束瘴根惟有长身六君子依依犹得似淇园梅圣俞之客欧阳晦夫使工画茅菴居其中一琴横牀而已曹子方作诗四韵仆和之云寂寞王子猷回船剡溪路超遥戴安道雪夕谁与度倒披王恭半掩袁安户应调折絃琴自和捻须句书韩干二马赤髯碧眼老鲜卑回䇿如萦独善骑赭白紫骝俱絶世马中岳湛有妍姿王进叔所藏画跋尾五首徐熙杏花江左风流王谢家尽携书画到天涯却因梅雨丹青暗洗出徐熙落墨花赵昌四季芍药倚竹佳人翠袖长天寒犹着薄罗裳扬州近日红千叶自是风流时世粧踯躅枫林翠壁楚江邉踯躅千层不忍看开巻便知归客路劒南樵叟为施丹寒菊轻肌弱骨散幽葩真是青裙两髻丫便有佳名配黄菊应缘霜后苦无花山茶游蜂掠尽粉丝黄落蘂犹收蜜露香待得春风几枝在年来杀菽有飞霜韦偃牧马图神工妙技帝所收江都曹韩逝莫留人间画马唯韦侯当年为谁扫骅骝至今霜迹踏长楸圉人困卧沙陇头沙苑茫茫蒺藜秋风騣雾鬛寒飕飕龙种尚与驽骀游长稭短豆岂我羞八銮六辔非马谋古来西山与东丘李伯时画其弟亮功旧隠宅图乐天蚤退今安有摩诘长闲古亦无五畆自栽池上竹十年空看辋川图近闻陶令开三径应许杨雄寄一区晩嵗与君同活计如云鹅鸭散平湖画车二首何人画此只轮车便是当年欹器图上易下难须审细左提右挈免疎虞九衢歌舞颂王明谁恻寒泉独自清赖有千车能散福化为膏雨满重城宋复古画潇湘晩景图三首西征忆南国堂上画潇湘照眼云山出浮空野水长旧游心自省信手笔都忘会有衡阳客来看意渺茫落落君怀抱山川自屈蟠经营初有适挥洒不应难江市人家少烟村古木攒知君有幽意细细为寻看咫尺殊非少隂晴自不齐径蟠趋后崦水会赴前溪自说非人意曽经入马蹄他年游宦处应话劒山西题黄筌画翎毛花蝶二首短翎长喙苦喧卑曳练双翔亦自竒赖有黄鹂鬬嬛好独依藓石立多时绿隂青子巳愁人忍见东风燕麦新惆怅刘郎今白首时来看巻覔余春申王画马图天寳诸王爱名马千金争致华轩下当时不独玉花骢飞电流云絶潇洒两坊歧薛宁与申冯凌内廏多清新肉鬉汗血尽龙种紫袍玉带真天人骊山射猎包原隰御前急诏穿围入扬鞭一蹙破霜蹄万骑如风不能及雁飞兔走惊絃开翠华按辔从天回五家锦绣遍山谷百里舄珥遗纎埃青骡蜀栈两超忽髙准浓蛾散荆棘苜蓿连天鸟自飞五陵佳气春萧瑟次韵鲁直书伯时所画王摩诘前身陶彭泽后身韦苏州欲覔王右丞还向五字求诗人与画手兰菊方春秋又恐两皆是分身来入流予作破琴诗求得宋复古画邢和璞于栁仲逺仲逺以此本托王晋卿临写为巨轴名为邢房悟前生图作小诗题其上此身何物不堪为逆旅浮云自不知偶见一张闲故纸便疑身是永禅师记所见开元寺呉道子画佛灭度以荅子由西方真人谁所见衣被七寳从双狻当时修道颇辛苦栢生两肘乌巢肩初如蒙蒙隠山玉渐如濯濯出水莲道成一旦就空灭奔会四海悲人天翔禽哀响动林谷兽鬼踯躅泪迸泉龎眉深目彼谁子遶林弹指性自圆隠如寒月堕清昼空有孤光留故躔春游古寺拂尘壁遗像久此霾香烟画师不复写名姓皆云道子口所传从横固巳蔑孙邓有如巨鳄吞小鲜来诗所夸孰与此安得携挂其旁观和流杯石上草书小诗蜂腰鹤膝嘲希逸春蚓秋蛇病子云醉里自书醒自笑如今二絶更逢君画鱼歌天寒水落鱼在泥短钩画水如耕犂渚蒲拔折藻荇乱此意岂复遗鳅鲵偶然信手皆虚击本不辞劳几万一一鱼中刃百鱼惊虾蟹奔忙误跳掷渔人养鱼如养雏揷竿贯笠惊鹈鹕岂知白挺閙如雨搅水覔鱼嗟巳疎题王逸少帖颠张醉素两秃翁追逐世好称书工何曽梦见王与钟妄自粉饰欺盲聋有如市倡抺青红妖歌嫚舞眩儿童谢家夫人淡丰容萧然自有林下风天门荡荡惊跳龙出林飞鸟一扫空为君草书续其终待我他日不怱怱书林逋诗后呉侬生长湖山曲唿吸湖光饮山绿不论世外隠君子佣奴贩妇皆氷玉先生可是絶俗人神清骨冷无由俗我不识君曽梦见瞳子了然光可烛遗篇妙字处处有步遶西湖看不足诗如东野不言寒书似西台差少肉平生髙节巳难继将死微言犹可录自言不作封禅书更肯悲吟白头曲我笑呉人不好事好作祠堂傍脩竹不然配食水仙王一盏寒泉荐秋菊戏咏子舟画两鸜鹆风晴日暖摇双竹竹间对语双鸜鹆鸜鹆之肉不可食人生不才果为福子舟之笔利如锥千变万化皆天机未知笔下鸜鹆语何似梦中蝴蝶飞憩寂图东坡虽是湖州派竹石风流各一时前世画师今姓李不妨还作辋川诗观子玉郎中草圣栁侯运笔如电闪子云寒悴羊欣俭百斛明珠便可扛此书非我谁能双题李元景画闻说神仙郭恕先醉中狂笔势澜翻百年寥落何人在只有华亭李景元题卢鸿学士堂图昔为太室花卢岩在东麓直上登封坛一夜蠒生足径归不复徃峦壑空在目安知有千老舒巻不盈掬一处一卢生裘褐䕃乔木方为世外人行止何烦录百年入箧笥犬马同一束嗟予缚世累归来有茅屋江干百畆田清泉映脩竹尚欲逃世名岂须上图轴惠崇芦鴈惠崇烟雨芦鴈坐我潇湘洞庭欲买扁舟归去故人云是丹青余归自道场何山遇大风因憩耘老溪亭命官奴秉烛捧砚写风竹一枝题诗云更将掀舞势把烛画风篠美人为破颜怜此腰肢袅昭陵六马唐文皇战马也琢石象之立昭陵前客有持此石本示予为赋之天将刬隋乱帝遣六龙来森然风云姿飒爽毛骨开飈驰不及视山川俨莫回长鸣视八表扰扰万驽骀秦王龙鳯姿鲁鸟不足摧腰间大白羽中物如风雷区区数竖子抟取若提孩手持扫天帚六合如尘埃艰难济大业一一非常才维时六骥足绩与英卫陪功成锵八鸾玉辂行天街荒凉昭陵阙古石埋苍苔次韵水官诗凈因大觉琏师以阎立本画水官遗编礼公公既报之以诗谓某汝亦作某顿首再拜次韵仍录二诗为一巻以献之髙人岂学画用笔乃其天譬如善游人一一能操船阎子本缝掖畴昔慕云渊丹青偶为戏染指初尝鼋爱之不自巳笔势如风翻传闻贞观中左衽解椎鬟南夷羞白雉佛国贡青莲诏令拟王会别殿写戎蛮熊冠金络额豹袖拥旛旜传入应门内俯伏脱剑拳天姿俨龙鳯杂沓朝鹏鳣神功与絶迹后世两莫扳自从李氏亡羣盗窃山川长安三日火至寳随飞烟尚有脱身者漂流出东闗三官岂容独得此今巳编吁嗟至神物会合当有年京城诸权贵欲取百计难赠以玉如意岂能动髙禅信应一篇诗皎若画在前题李伯时渊明东篱图彼哉嵇阮曹终以明自膏靖节固昭旷归来侣蓬蒿新霜着疎栁大风起江涛东篱理黄华意不在芳醪白衣挈壶至径醉还游遨悠然见南山意与秋气髙题怀素草帖人人送酒不须沽终日松间挂一壶草圣无成狂饮发真堪画作醉僧图东坡诗集註巻二十七东坡诗集註卷二十八钦定四库全书东坡诗集註巻二十八宋王十朋撰题咏中隠堂诗岐山宰王君绅其祖故蜀人也避乱来长安而遂家焉其居第园圃有名长安城中号中隠堂者是也予之长安王君以书戒其子弟邀予游且乞诗甚勤因为作此五篇去蜀初逃难游秦遂不归园荒乔木老堂在昔人非凿石清泉激开门野鹤飞退居吾乆念长恐此心违径转如脩蟒坡垂似伏鳌树从何代有人与此堂髙好古嗟生晩偷闲厌乆劳王孙早归隠尘土污君袍二月惊梅晩幽香此地无依依慰逺客皎皎似吴姝不恨故园隔空嗟芳嵗徂春深桃杏乱笑汝益羁孤翠石如鹦鹉何年别海壖来随南使逺载压渭舟偏巳伴乔松老那知故国迁金人解辞汉汝独不澘然都城更几姓到处有残碑古隧埋蝌蚪崩崖露伏龟安排壮亭榭收拾费金赀岣嵝何须到韩公浪自悲南溪之南竹林中新构一茆堂予以其所处最为深䆳故名之避世堂犹恨溪堂浅更穿脩竹林髙人不畏虎避世已无心隠几頽如病忘言兀自瘖茆茨追上古冠葢谢当今晓梦猿唿觉秋怀鸟伴吟暂来聊解带屡去欲㩗衾湖上行人絶堦前暮雪深应逢緑毛叟扣戸夜抽簪石苍舒醉墨堂人生识字忧患始姓名粗记可以休何用草书夸神速开巻戃怳令人愁我尝好之每自笑君有此病何能瘳自言其中有至乐适意无异逍遥游近者作堂名醉墨如饮美酒销百忧乃知栁子语不妄病嗜土炭如珍羞君于此艺亦云至堆墻败笔如山丘兴来一挥百纸尽骏马倐忽踏九州我书意造本无法㸃画信手烦推求胡为议论独见假只字片纸皆藏收不减钟张君自足下方罗赵我亦优不须临池更苦学完取绢素克衾裯次韵子由緑筠堂爱竹能延客求诗剰挂墻风梢千纛乱月影万夫长谷鸟惊棊响山蜂识酒香只应陶靖节会听北牕凉傅尧俞济源草堂微官共有田园兴老罢方寻隠退庐栽种成隂十年事仓皇求买万金无先生卜筑临清济乔木如今似画图邻里亦知偏爱竹春来相与䕶龙雏越州张中舍夀乐堂青山偃蹇如髙人常时不肯入官府髙人自与山有素不待招邀满庭戸卧龙蟠屈半东州万室鳞鳞枕其股背之不见与无同狐裘反衣无乃鲁张君眼力觑天奥能遣荆榛化堂宇持颐宴坐不出门收揽竒秀得十五才多事少厌闲寂卧看云烟变风雨笋如玉筯椹如簪强饮且为山作主不忧儿辈知此乐但恐造物怪多取春浓睡足午牕眀想见新茶如泼乳刁同年草堂不用长竿矫绣衣南园北第两参差青山有约长当戸流水无情自入池嵗乆酴醿浑欲合春来杨栁不胜垂主人不用怱怱去正是红梅着子时苏州姚氏三瑞堂君不见董邵南隠居行义孝且慈天公亦恐无人知故令鸡狗相哺儿又令韩老为作诗尔来三百年名与淮水东南驰此人世不乏此事亦时有枫桥三瑞皆目见天意宛在虞鳏后惟有此诗非昔人君更徃求无价手张安道乐全堂列子驭风殊不恶犹被庄生讥数数步兵饮酒中散琴于此得全非至乐乐全居士全于天维摩丈室空翛然平生痛饮今不饮无琴不独琴无絃我公天与英雄表龙章凤姿照鱼鸟但令端委坐庙堂北狄西戎谈笑了如今老去苦思归小字亲书寄我诗试问乐全全底事无全何处更求亏张寺丞益斋张子作斋舎而以益为名吾闻之夫子求益非速成譬如逺游客日夜事征行今年适燕蓟明年走蛮荆东观尽沧海西渉渭与泾归来闭戸坐八方在轩庭又如学医人识病由饱更风雨晦明淫跛蹩瘖聋肓虚实在其脉静躁在其情荣枯在其色夀夭在其形茍能閲千人望见知死生为学务日益此言当自程为道贵日损此理在旣盈愿君书此诗以为益斋铭杜介熈熈堂﨑岖世路最先囘窈窕华堂手自开咄咄何曾书怪事熈熈长觉似春台白砂碧玉味方永黄纸红旗心巳灰遥想闭门投辖饮鵾絃铁拨响如雷雪斋君不见峩嵋山西雪千里北望成都如井底春风百日吹不消五月行人如冻蚁纷纷市人争夺中谁信言公似賛公人间热恼无处洗故向西斋作雪峯我梦扁舟适吴越长廊静院灯如月开门不见人与牛惟见空庭满山雪王巩清虚堂清虚堂里王居士闭眼观心如止水水中照见万象空敢问堂前谁隠几吴兴太守老且病堆案满前长渴睡愿君勿笑反自观梦幻去来殊未巳长疑安石恐不免未信犀首终无事勿将一念住清虚居士与我盖同耳赵閲道髙斋见公奔走谓公劳闻公引退云公髙公心底处有髙下梦幻去来随所遭不知髙斋竟何义此名之设縁吾曹公年四十巳得道俗縁未尽余伊皋功名富贵俱逆旅黄金知系何人袍超然巳了一大事挂冠而去真秋毫坐看猿猱落罟网两手未肯置所操乃知贤逹与愚陋岂直相去九牛毛长松百尺不自觉企而羡者蓬与蒿我欲赢粮往问道未应举臂辞卢敖陶子骏佚老堂二首文举与元礼尚得称旧世渊明吾所师夫子乃其后挂冠不待年亦岂为五斗我歌归来引千载信尚友相逄黄巻中何似一杯酒君醉我且归眀朝许来否我从庐山来目送孤飞云路逄陆道士知是千嵗人试问当时友虎溪巳埃尘似闻佚老堂知是几世孙能为五字诗仍戴漉酒巾人唿小靖节自号葛天民登州孙氏松堂万松谁种巳摐摐半岭苍髯映此邦露重珠缨䝉翠盖风来石齿碎寒江浮空两竹横南阁倒景扶桑射北牕坐待夕烽传海峤重城归去踏逄逄张竞辰永康所居万巻堂君家四壁如相如巻藏天禄吞石渠岂惟邺侯三万轴家有世南行祕书儿童拍手笑何事笑人空腹谈经义未许中郎得异书且与扬雄説竒字清江萦出碧玉环下有老龙千古闲知君好事家有酒化为老人夜叩闗留侯之孙书满腹玉圅寳方何用读濠梁空复五车多圯上从来一编足刘壮舆长官是是堂闲燕言仁义是非安可无非非义之属是是仁之徒非非近乎讪是是近乎谀当为感麟翁善恶分锱铢抑为阮嗣宗臧否两含煳刘君有家学三世道益孤陈古以刺今䌷史行天诛皎皎大明镜百陋逄一姝鹗立时四顾何由扰羣狐作堂名是是自説行坦途孜孜善称人不善自逺徂愿君置座右此语禹所谟夷陵县欧阳永叔至喜堂西陵有小邑自古控荆吴形势今无用英䧺乆巳无谁知有文伯逺谪自王都人去年年改堂倾嵗嵗扶追思犹咎吕感叹亦怜朱旧种孤楠老新霜一橘枯清篇留崃洞醉墨写邦图故老问行客长官今白须着书多念虑许国减欢娱寄语公知否还须数倒壸寄题刁景纯藏春坞白首归来种万松待看千尺舞霜风年抛造物陶甄外春在先生杖屦中杨栁长齐低户暗樱桃烂熟滴堦红何时却与徐元直共访襄阳龎徳公书望洪亭壁河涨平来出旧洪山城都任水光中忽然归壑无寻处千里禾麻一半空醉题信老方丈鹤作精神松作筋堦庭兰玉一时春愿君且住三千嵗长与东坡作主人题永叔㑹老堂三朝出处共雍容嵗晚交情见二公乗兴不辞千里逺放怀还喜一樽同嘉谋定国垂青史盛事传家有素风自顾缨尘犹未濯九霄终日羡冥鸿题潭州徐氏春晖亭曈曈晓日上三竿客向东风竞倚栏穿竹鸟声惊步武入檐花影落杯盘勿嫌步月临𤣥圃泠笑乗槎向海滩胜槩直应吟不尽慿君寄与画图看韩康公坐上侍儿求书扇上二首窓摇细浪鱼吹日手弄黄花蝶遶衣不觉春风吹酒醒空教明月照人归一一窓扉面水开更于何处覔蓬莱天香满袂人知否曾到旃檀小殿来书黁公诗后过加禄镇南二十五里大许店休马于逆旅祈宗祥家见壁上有幅纸题云满院秋光浓欲滴老僧倚杖青松侧只怪髙声问不譍瞋余踏破苍苔色其后题云滏水僧寳黁宗祥谓余此光黄间狂僧也年百三十死于熈宁十年既死人有见之者宗祥言其异事甚多作是诗以识之黁公本名清戒俗谓之戒和尚云黁公昔未化来往淮山曲夀余两甲子气压诸尊宿但嗟浊恶世不受龙象蹴我来不及见恨望空遗躅霜颅隠白毫鎻骨埋青玉皆云似逹磨只履还天竹壁间余清诗字势颇拔俗为吟五字偈一洗凡眼肉留题石经院三首葱倩门前路行穿翠宻中却来堂上看巖谷意无穷夭矫亭中桧枯枝鹊踏销瘦皮纒鹤骨髙顶转龙腰窈窕山头井潜通伏涧清欲知深几许听放辘轳声雪后书北堂壁二首黄昏犹作雨纎纎夜静无风势转严但觉衾禂如泼水不知庭院巳堆盐五更晓色来书幌半夜寒声落画檐试扫北台看马耳未随埋没有双尖城头初日始翻鸦陌上晴泥巳没车冻合玉楼寒起粟光摇银海眩生花遗蝗入地应千尺宿麦连云有㡬家老病自嗟诗力退空吟氷柱忆刘义谢人见和前篇二首巳分酒杯欺浅懦敢将诗力鬬深严渔蓑句好真堪画栁絮才髙不道盐败履尚存东郭足飞花又舞谪仙檐书生事业真堪笑忍冻孤吟笔退尖九陌凄风战齿牙银杯逐马带随车也知不作坚牢玉无柰能开顷刻花得酒彊欢愁底事闭门髙卧定谁家台前日暖君须爱氷下寒鱼渐可义留题仙游潭中兴寺东有玉女洞洞南有马融读书石室过潭而南山石益竒潭上有桥畏其崄不敢渡清潭百尺皎无泥山木隂隂谷鸟啼蜀客曾游明月崃秦人今在武陵溪独攀书室窥巖窦还访仙姝欵石闺犹有爱山心未至不将双脚踏飞梯寄题兴州晁太守新开古池百畆新池傍郭斜居人行乐路人夸自言官长如灵运能使江山似永嘉纵饮座中遗白帢幽寻尽处见桃花不堪山鸟号归去长遣王孙苦忆家单同年求徳兴俞氏聚逺楼诗三首云山烟水苦难亲野草幽花各自春赖有髙楼能聚逺一时收拾与闲人无恨青山散不收云奔浪巻入帘钩直将眼力为疆界何啻人间万戸侯闻説楼居似地仙不知门外有尘寰幽人隠几寂无语心在飞鸿灭没间蔡景繁官舎小阁使君不独东南美典刑长记先君子戏嘲王叟短辕车肯为徐郎书纸尾三年弭节江湖上千首放怀风月里手开东阁坐虚明目净东溪照清泚素琴浊酒容一榻落霞孤鹜供千里大舫何时系门栁小诗屡欲书牕纸文昌新构满鹓鸾都邑正喧收杞梓相逢一醉岂有命南来寂寞君归矣和黄秀才鉴空阁明月本自明无心孰为境挂空如水鑑写此山河影我观大瀛海巨浸与天永九州居其间无异虵盘镜空水两无质相照但耿耿妄云桂兔蟇俗説皆可屏我游鉴空阁缺月正凄冷黄子寒无衣对月句愈警借君方诸涙一沐管城颕谁言小丛林清絶冠五岭予初谪岭南过田氏水阁东南一峯丰下鋭上俚人谓鸡笼山予更名独秀峯今复过之戏留一絶倚天巉絶玉浮屠肯与彭郎作小姑独秀江南知有意要令人别四方壶犍为王氏书楼树林幽翠满山谷楼观突兀起江濵云是昔人藏书处磊落万巻今生尘江边曰出红雾散绮窓画阁青氛氲山猿悲啸谷泉响野鸟嘐戞巖花春借问主人今何在被甲逺戍长苦辛先登搏战事斩级区区何者为三坟书生古亦有战阵葛巾羽扇挥三军古人不见悲世俗回首苍山空白云南溪有㑹景亭处衆亭之间无所见甚不称其名予欲迁之少西临断岸西向可以逺望而力未暇特为制名曰招隠仍为诗以告来者庶几迁之飞檐临古道髙榜劝游人未即令公隠聊须濯路尘茆茨分聚落烟火傍城闉林缺湖光漏牕明野意新居民惟白帽过客谩朱轮山好留归屐风囘落醉巾他年谁改筑旧制不须因冄到吾虽老犹堪作坐賔凌虚台才髙多感激道真无往还不知此台上举酒邀青山青山虽云逺似亦识公颜崩腾赴幽赏披豁露天悭落日衘翠壁暮云㸃烟鬟浩歌清兴发放意末礼删是时嵗云暮㣲雪洒袍班吏退迹如扫賔来勇跻攀台前飞鴈过台上雕弓弯联翩向空坠一笑惊尘寰孙莘老求墨妙亭诗兰亭蠒纸入昭陵世间遗迹犹龙腾颜公变法出新意细筋入骨如秋鹰徐家父子亦秀絶字外出力中藏稜峄山传刻典刑在千载笔法留阳氷杜陵评书贵瘦硬此论未公吾不慿短长肥瘦各有态玉环飞燕谁敢憎吴兴太守真好古购买㫁缺挥缣缯龟趺入坐螭隠壁空斋昼静闻登登竒踪散出走吴越胜事传説夸友朋书来乞诗要自写为把栗尾书溪藤后来视今犹视昔过眼百世如风灯他年刘郎忆贺监还道同时须服膺莘老葺天庆观小园有亭北向道士山宗説乞名与诗春风欲动北风㣲归鴈亭边送鴈归蜀客南游家最逺吴山寒尽雪先晞扁舟去后花絮乱五马来时賔从非惟有道人应不忘抱琴无语立斜晖于潜令刁同年野翁亭山翁不出山溪翁长在溪不如野翁来往溪山间上友麋鹿下凫鹥问翁何所乐三年不去烦推跻翁言此间亦有乐非丝非竹非蛾眉山人醉后铁冠落溪女笑时银栉低我来观政问风謡皆云吠大足生氂但恐此翁一旦舍此去长使山人索寞溪女啼僧清顺新作垂云亭江山虽有余亭榭着难穏登临不得要万象各偃蹇惜哉垂云轩此地得何晩天功争向背诗眼巧增损路穷朱栏出山破石壁很海门浸坤轴湖尾抱云巘葱葱城郭丽淡淡烟村逺纷纷乌鹊去一一渔樵返雄观快新获㣲景收昔遁道人真古人啸咏慕嵇阮空斋卧蒲褐芒屦每自捆天怜诗人穷乞与供诗本我诗乆不作荒涩旋锄垦从君覔佳句咀嚼废朝饭东阳水乐亭君不学白公引泾东注渭五斗黄泥一钟水又不学哥舒横行西海头归来羯皷打凉州但向空山石壁下爱此有声无用之清流流泉无絃石无窍强名水乐人人笑惯见山僧巳厌听多情海月空留照洞庭不复来轩辕至今鱼龙舞钧天闻道磬襄东入海遗声恐在山海间锵然涧谷含宫徴节奏未成君独喜不须写入薫风絃纵有此声无此耳李行中醉眠亭三首巳向闲中作地仙更于酒里得天全从教世路风波恶贺监偏工水底眠君且归休我欲眠人言此语出天然醉中对客眠何害须信陶潜未若贤孝先风味也堪怜肯为周公昼曰眠枕曲先生犹笑汝枉将空腹贮遗编次韵陈海州乗槎亭人事无涯生有涯逝将归钓汉江槎乘桴我欲从安石遁世谁能识子嗟曰上红波浮翠巘潮来白浪巻青沙清谈羙景双竒絶不觉归鞍带月华种徳亭处士王复家于钱塘为人多技能而医尤精期于活人而已不志于利筑室候潮门外治园囿作亭榭以与贤士大夫游惟恐不及然终无所求人徒知其接花蓺果之勤而不知其所种者徳也乃以名其亭而作诗以遗之小圃傍城郭闭门芝术香名随市人隠徳与佳木长元化善养性仓公多禁方所活不可数相逄旋相忘但喜賔客来置酒花满堂我欲东南去冄观双桧苍山茶想出屋湖橘应过墻木老徳亦熟吾言岂荒唐徐大正闲轩氷蚕不知寒火鼠不知暑知闲见闲地已觉非闲侣君看东坡翁懒散谁比数形骸墯醉梦生事委尘土早眠不见灯晩食或欹午卧看氊取盗坐视麦漂雨语希舌颊强行少腰脚偻五年黄州城不踏黄州皷人言我间客置此闲处所问闲作何味如眼不自睹颇讶徐孝亷得闲能几许介子愿奉使翁归备文武应縁不耐闲名字挂庭宇我诗为闲作更得不闲语君如汗血驹转眄畧燕楚莫嫌銮辂重终胜盐车苦泗州南山监仓萧渊东轩二首偶随樵父採都梁竹屋松扉试乞浆但见东轩堪隠几不知公子是监仓溪中乱石墻垣古山下寒蔬匕箸香我是江南旧游客挂冠知有老萧郎北望飞尘若昼霾洗心聊复记东斋珍禽声好犹思越野橘香清未过淮有信㣲泉来逺岭无心眀月转空堦一官仓庾真堪老坐㸔松根络断崖刘乙新作射亭兰玉当年刺史家双鞬驰射笑穿花而今白首闲骢马只有清樽照画蛇寂寂小窓珠网徧隂隂垂栁鴈行斜手柔弓燥春风暖置酒㸔君中㦸牙留题兰皋亭雪后东风未肯和扣门迁客夜经过不知旧竹生新笋但见清伊换浊河无复往来乘下泽聊同笑语説东坡眀年我亦开三径寂寂兼无雀可罗南部妙峯亭千寻挂云阙十顷含风湾开门弄清泚照见双铜镮池台半禾黍桃李余榛菅无人肯囘首日暮车斑斑史君非世人心与古佛闲时要声利客来洗尘埃颜新亭在东阜飞宇临通阛古甃磨翠壁霜林散烟鬟孤云抱商丘芳草连杏山俯仰尽法界逍遥寄人寰亭亭妙髙峯了了蓬艾门五老压彭蠡三峯照潼关均为拳石小配此一掬悭烦公为摽指免使勤跻攀遗直坊富郑公客李常登人也故太守李师中榜其闾曰遗直其子大方求诗于轼为赋一首使君不浪出羔鴈亲扣门先生但清坐薤水已多言当时邦人化市无朝饮豚嵗月曾几何客主皆九原鲁经有余叹楚些无归魂我作遗直诗过者式其藩同景文咏莲塘塘上钩帘对晩香不知斜日已侵牀江妃自惜凌波韈长在髙荷扇影凉藏春坞三首退之身外无穷事子美生前有尽花更有多情君未识不随栁絮落人家莫寻羣玉峯头路莫㸔𤣥都观里花但解闭门留我住主人休问是谁家朱阁前头露井多碧桃枝下美人过寒泉未必能如此柰有银牀素绠何书辨才白云堂壁不辞清晓叩松扉却值支公乆不归山鸟不鸣天欲雪巻帘惟见白云飞散郎亭法花下有散郎亭老树苍崖如有情欢戚巳随时事去壁间只有古人名书堂屿苍山古木书堂屿北出湘水百余步谁为往来亏世界至今人指安禅处岂无惊蛇与飞鸟后来那复知其趣不知我身今是否空记名称作常住题浄因院门外黄尘不见山箇中草木亦常闲履声如渡薄氷过催粥华鲸吼夜阑讲武台南有感山城九月冒朝寒讲武台南路屈盘驺子雨中乗马去村童烟外倚墻㸔鵶啼冢木秋风急鹭立渔船夜水干花似去年堪折赠挿花人去涙阑干题宝鸡县斯飞阁西南归路逺萧条倚槛魂飞不可招野濶牛羊同鴈鹜天长草树接云霄昏昏水气浮山麓汎汎春风弄麦苖谁使爱官轻去国此身无计老渔樵颜乐亭诗颜子之故居所谓陋巷者有井存焉而不在颜氏乆矣胶西太守孔君宗翰始得其地浚治其井作亭于其上命之曰颜乐昔夫子以箪食瓢饮贤颜子而韩子乃以为哲人之细事何哉苏子曰古之观人也必于小者观之其大者容有伪焉人能碎千金之璧不能无失声于破釡能搏勐虎不能无变色于蠭虿孰知箪食瓢饮之为哲人之大事乎乃作颜乐亭诗以遗孔君正韩子之説且以自警云天生烝民为之鼻口美者可嚼芬者可臭美必有恶芬必有臭我无天游六凿交鬬骛而不反跬步商受伟哉先师安此㣲陋孟贲股慄虎豹却走眇然其身中亦何有我求至乐千载无偶执瓢从之忽焉在后东坡诗集註巻二十八东坡诗集註卷二十九钦定四库全书东坡诗集註巻二十九宋王十朋撰题咏和文与可洋州园池三十首湖桥朱䦨画柱照湖明白葛乌纱曵履行桥下龟鱼晚无数知君拄杖过桥声横湖贪看翠葢拥红粧不觉湖边一夜霜巻却天机云锦段从教疋练写秋光书轩雨昬石砚寒云色风动牙籖乱叶声庭下已生书带草使君疑是郑康成冰池不嫌冰雪遶池看谁似诗人巧耐寒记取羲之洗砚处碧琉璃下黒蛟蟠竹坞晚节先生道转孤歳寒惟有竹相娯麤才杜牧真堪笑唤作军中十万夫荻蒲雨折霜干不奈秋白花黄叶使人愁月明小艇湖边宿便是江南鹦鹉洲蓼屿秋归南浦蟪蛄鸣霜落横湖沙水清卧雨幽花无限思抱丛寒蝶不胜情望云楼隂晴朝暮几回新已向虚空付此身出本无心归亦好白云还似望云人天汉台汉水东流旧见经银潢左界上通灵此台试向天文覔阁道中间第几星待月台月与高人本有期挂檐低戸映蛾眉只从昨夜十分满渐觉冰轮出海迟二乐榭此间眞趣岂容谈二乐并君已是三仁智更烦诃妄见坐令鲁叟作瞿昙灙泉亭闻道池亭胜两川应须烂醉答云烟劝君多拣长腰米消破亭中万斛泉吏隠亭縦横忧患满人间颇怪先生日日闲昨夜清风眠北牖朝来爽气在西山霜筠亭解箨新篁不自持婵娟巳有嵗寒姿要看凛凛霜前意须待秋风粉落时无言亭慇懃稽首维摩诘敢问如何是法门弹指未终千偈了向人还道本无言露香亭亭下佳人锦绣衣满身璎珞缀明玑晚香消歇无㝷处花巳飘零露巳晞涵虚亭水轩花榭两争妍秋月春风各自偏惟有此亭无一物坐观万景得天全溪光亭决去湖波尚有情却随初日动檐楹溪光自古无人画凭仗新诗与写成披锦亭烟红露緑晓风香燕舞鸎啼春日长谁道使君贫且老绣屏锦帐咽笙簧过溪亭身轻步穏去忘归四柱亭前野彴微忽悟过溪还一笑水禽惊落翠毛衣褉亭曲池流水细鳞鳞髙㑹传觞似洛滨红粉翠蛾应不要画船来徃胜于人菡萏亭日日移床趂下风清香不尽思何穷若为化作龟千岁巢向田田万叶中荼蘼洞长忆故山寒食夜野荼蘼发暗香来分无素手簮罗髻且折霜蕤浸玉醅篔筜谷汉川脩竹贱如蓬斤斧何曾赦箨龙料得清贫馋太守渭濵千亩在胸中寒芦港溶溶晴港漾春辉芦笋生时柳絮飞还有江南风物否桃花流水鮆鱼肥野人庐少年辛苦事犁锄刚厌青山遶故居老觉华堂无意味却须时到野人庐此君亭寄语菴前抱节君与君到处合相亲写真虽是文夫子我亦真堂作记人金橙径金橙纵复里人知不见鲈鱼价自低须是松江烟雨里小船烧薤𢷬香虀南园不种夭桃与緑杨使君应欲作农桑春畴雨过罗纨腻夏陇风来饼饵香北园汉水巴山乐有余一麾从此首归涂北园草木凭君问许我他年作主无见邸家园留题大斾传闻载酒过小诗未忍看塼磨阳闗三叠君须秘除却胶西不解歌望湖亭八月渡长湖萧条景物踈西风片帆急暮蔼一山孤许国心犹在匡时术巳虚岷峨家万里投老得归无次韵半山亭登岭势巍巍莲峰太华齐凭栏红日早回首白云低松栢月中老猿猴物外啼禅师吟絶后千古指人迷和庐山芝上人竹轩洞外复空中千千万万同劳师向竹颂清是阿谁风观台三界无所住一台聊自宁尘劳付白骨寂照起黄庭残磬风中袅孤灯雪后青须防戏童子投砾犯清泠懐口令陈徳任新作占山亭三絶尚父提封海岱间南征唯到穆陵关谁知海上诗狂客占得胶西一半山我是胶西旧使君此山仍合与君分故应窃比山中相时作新诗寄白云寄傲轩先生英妙年一扫千兔秃仕进固有余不肯践场屋通阛何所傲傲名非傲俗定知轩冕中享荣不偿辱岂无自安计得失犹转毂先生独扬扬忧患莫能渎得如虎挟乙失若龟藏六茅檐聊寄寓俯仰亦自足东坡无边春方寸尽藏蓄醉哦傍若无独侑一樽緑牀头车马道残月挂疎木朝客纷扰时先生睡方熟浴日亭剑气峥嵘夜挿天瑞光明灭到黄湾坐看𤾉谷浮金晕遥想钱塘涌雪山已觉沧凉苏病骨更烦沆瀣洗衰颜忽惊鸟动行人起飞上千峰紫翠间次韵子由三首东亭仙山佛国本同归世路𤣥关两背驰到处不妨闲卜筑流年自可数期頥遥知小槛临廛市定有新松长棘茨谁道茆檐劣容膝海天风雨有纷披东楼白发苍颜自照盆董生端合是前身独栖高阁多辞客为着新书未絶麟小醉未醒风力软安眠无梦雨声新长歌自谓真堪笑底处人间是所欣椰子冠天教日饮欲全丝美酒生林不待仪自漉疎巾邀客醉更将空殻付冠师䂓模简古人争看簪导轻安发不知更着短檐高屋帽东坡何事不违时司马君实独乐园青山在屋上流水在屋下中有五亩园花竹秀而野花香袭杖屦竹色侵盏斚樽酒乐余春棊局消残夏洛阳古多士风俗犹尔雅先生卧不出冠葢倾洛社虽云与衆乐中有独乐者才全德不形所贵知我寡先生独何事四海望陶冶儿童诵君实走卒知司马持此欲安归造物不我舍名声逐吾辈此病天所赭抚掌笑先生年来效喑哑滕县时同年西园人皆种榆栁坐待十亩隂我独种松栢守此一片心君看闾里间盛衰日骎骎种木不种德聚散如飞禽老时吾不识用意一何深知人得数士重义忘千金西园守所开珍木来千岑养此霜雪根迟彼鸾凤吟池塘得流水龟鱼自浮沈幽桂日夜长白花乱青衿岂独蕃草木子孙已成林拱把不知数㑹当出千寻樊侯种梓漆夀张富华簪我作西园诗以为里人箴寄题梅宣义园亭仙人子真后还隠吴市门不惜十年力治此五亩园初期橘为奴渐见桐有孙清池压丘虎异石来湖鼋敲门无贵贱遂性各琴尊我本放浪人家寄西南坤敝庐虽尚在小圃谁当樊羡君欲归去奈此未报恩爱子幸僚友乆要疑弟昆明年过君西饮我空瓶盆于潜僧緑筠轩可使食无肉不可使居无竹无肉令人瘦无竹令人俗人瘦尚可肥俗士不可医傍人笑此言似髙还似痴若对此君仍大嚼世间那有扬州鹤此君轩云幢烟节七州人犀甲檀枪百万军蘙荟丛生何足数此君真是此君君王复秀才所居双桧二首吴王池馆遍重城竒草幽花不记名青葢一归无覔处只留双桧待昇平凛然相对敢相欺直榦临空未要竒根到九泉无曲处世间惟有蛰龙知万松亭麻城县令张毅植万松于道周以庇行者且以名其亭去未十年而松之存者十不及三四伤来者之不嗣其意也故作是诗十年栽种百年规好德无人助我仪县令若同仓庾氏亭松应长子孙枝天公不救斧斤厄野火解怜冰雪姿为问几株能合抱殷勤记取角弓诗和人假山上党搀天碧玉环絶河千里抱商颜试观烟雨三峯外都在灵仙一掌间造物何如童子戏写真聊发使君闲何当挈取西征去画作围牀六曲山李钤辖坐上分题戴花二八佳人细马驮十千美酒渭城歌帘前栁絮惊春晩头上花枝奈老何露湿醉巾香掩冉月明归路影婆娑緑珠吹笛何时见欲把斜红挿皂罗九月中曾题二小诗于南溪竹上既而忘之昨日再游见而録之湖上萧萧踈雨过山头霭霭暮云横陂塘水落荷将尽城市人归虎欲行谁谓江湖居而为虎豹宅焚山岂不能爱此千竿竹出都来陈所乗船上有题小诗八首不知何人有感于余心聊为和之蛙鸣青草泊蝉噪垂杨浦吾行亦偶然及此新过雨鸟乐忘罝罦鱼乐志钩饵何必择所安滔滔天下是烟火动村落晨光尚熹㣲田园处处好渊明胡不归我行无疾徐轻楫信溶漾船留村市閙闸发寒波涨舟人苦炎热宿此乔木湾清月未及上黒云如頺山万窍号地籁冲风散天池喧豗瞬息间还挂斗与箕颍水非汉水亦作蒲萄緑恨无襄阳儿令唱铜鞮曲我诗虽云拙心平声韵和年来烦恼尽古井无由波孤山二咏孤山有陈时栢二株其一为人所薪山下老人自为儿时巳见其枯矣然坚悍如金石愈于未枯者僧志诠作堂于其侧名之曰栢堂堂与白居易竹阁相连属余作二诗以记之栢堂道人手植几生前鹤骨龙姿尚宛然双榦一先神物化九朝三见太平年忽惊华构依巖出乞与佳名到处传此栢未枯君记取灰心聊伴小乗禅竹阁海山兠率两茫然古寺无人竹满轩白鹤不留归后语苍龙犹是种时孙两丛恰似萧郎笔千亩空怀渭上村欲把新诗问遗像病维摩诘更无言金门寺中见李留台与二钱唱和四絶句戏用其韵䟦之帝城春日帽檐斜二陆初来尚忆家未肯将盐下莼菜已应知雪似杨花生平贺老惯乗舟骑马风前怕打头欲问君王乞符竹但忧无蠏有监州西台妙迹继杨风无限龙蛇洛寺中一纸清诗弔兴废尘埃零落梵王宫五季文章堕刼灰升平格力未全回故知前辈宗徐庾数首风流似玉台书双竹湛师房二首我本西湖一钓舟意嫌高屋冷飕飕羡师此室才方丈一炷清香尽日留暮鼓朝钟自击撞闭门孤枕对残缸白灰旋拨通红火卧听萧萧雨打牕宝山新开径藤梢橘刺元无路竹杖芒鞋不用扶风自远来闻笑语水分流处见江湖回观佛骨青螺髻踏遍仙人碧玉壶野客归时山月上棠棃叶战暝禽唿监洞霄宫俞康直郎中所居四咏退圃百丈休牵上濑船一钩归钓缩头鳊园中草木春无数只有黄杨厄闰年逸堂新第谁来作并邻旧官宁复忆星辰请君置酒吾当贺知向江湖拜散人遯轩冠葢相望起隠沦先生那得老江村古来眞遯何曾遯笑杀踰垣与闭门远楼西山烟雨巻疎帘北戸星河落短檐不独江天解空濶地偏心远似陶潜戏书呉江三贤画像三首谁将射御教吴儿长笑申公为夏姫却遣姑苏有麋鹿更怜夫子得西施右范蠡浮世功劳食与眠季鹰真得水中仙不须更説知机早直为鲈鱼也自贤右张翰千首文章一顷田囊中未有一钱看却因养得能言鸭惊破王孙金弹丸右陆龟䝉青牛岭高絶处有小寺人迹罕到暮归走马沙河塘炉烟袅袅十里香朝行曳杖青牛岭崖泉咽咽千山静君勿笑老僧耳聋唤不闻百年俱是可怜人明朝且复城中去白云却在题诗处董储郎中尝知眉州与先人游过安丘访其故居见其子希甫留诗屋壁白发郎潜旧使君至今人道最能文只鸡敢忘桥公语下马来寻董相坟冬月负薪那得免邻人吹笛不堪闻死生契阔君休问洒泪西南向白云和孔周二絶再观邸园留题小园香雾晓䝉笼醉守狂词未必工鲁叟録诗应有取曲収彤管邶鄘风观静观堂效韦苏州弱羽巢林在一枝幽人蜗舍两相宜乐天长短三千首却爱韦郎五字诗与舒教授张山人参寥师同游戏马台书西轩壁兼简颜长道二首古寺长廊院院行此轩偏慰旅人情楚山西㫁如迎客汴水南来故遶城路失玉钩芳草合林亡白鹤古泉清淡游何以虞庠老坐听郊原琢磬声竹杖芒鞋取次行下临官道见人情天寒菽粟犹栖亩日暮牛羊半入城沽酒独教陶令醉题诗谁似皎公清更寻陋巷颜夫子乞取㣲言继此声书泗州孙景山西轩落日明孤塔青山绕病身知君向西望不愧塔中人题织锦图上回文三首春晚落花余碧草夜凉低月半枯桐人随远鴈边城暮雨映疎帘绣阁空红手素丝千字锦故人新曲九回肠风吹絮雪愁萦骨泪洒缣书恨见郎羞看一首囘文锦锦似文君别恨深头白自吟悲赋客㫁肠愁是断絃琴书李公择白石山房偶寻流水上崔嵬五老苍颜一笑门若见谪仙烦寄语匡山头白早归来题孙思邈眞先生一去五百载犹在峨眉西崦中自为天仙足官府不应尸解坐蝱虫归宜兴留题竹西寺三首十年归梦寄西风此去眞为田舍翁剰覔蜀冈新井水要携乡味过江东道人劝饮鸡苏水童子能煎莺粟汤暂借藤牀与瓦枕莫教孤负竹风凉此生巳觉都无事今岁仍逢大有年山寺归来闻好语野花啼鸟亦欣然惠崇春江晚景二首竹外桃花三两枝春江水暖鸭先知蒌蒿满地芦芽短正是河豚欲上时两两归鸿欲破羣依依还似北归人遥知朔漠多风雪更待江南半月春书皇亲扇十年江海寄浮沉梦遶江南黄苇林谁谓风流贵公子笔端还有五湖心次韵黄鲁直寄题郭明父府推颍川西斋二首树头啄木常疑客客走而嗔定不然脱辖巳应生井沫解衣聊复起庖烟平生诗酒真相汚此去文书恐独贤早晚西湖映华发小舟翻动水中天寂寞东京月旦州德星无复缀珠旒莫嗟平舆空神物尚有西斋接胜流春梦屡寻湖十顷家书新报橘千头雪堂亦有思归曲为谢平生马少游刘景文家藏乐天身心问答三首戏书一絶其后渊明形神自我乐天身心相物而今月下三人他日当成几佛次王定国韵书丹元子宁极斋仙人与吾辈寓迹同一尘何曾五浆馈但有争席人宁极无常居此斋自随身人那识郄鉴天不留封伦误落世网中俗物愁我神先生忽叩戸夜唿祈孔賔便欲随子去着书未絶麟愿挂神武冠徃卜饮马邻王郎濯纨绮意与陋巷亲南游苦不早傥及莼鲈新题灵峯寺壁灵峯山下宝陁寺白发东坡又到来前世德云今我是依希犹记妙高台题冯通直明月湖诗后老衍清篇墨未枯小溤新作语尤殊唿儿洗浄涵星砚为子赓歌堕月湖闻道牂江空抱珥年来合浦自还珠请君多酿莲花酒准拟王乔下履凫和子由岐下二十一韵予既至岐下逾月于其廨宇之北隙地为亭亭前为横池长三丈池上为短墻属之堂分堂之北厦为轩牕曲槛俯瞰池上出堂而南为过廊以属之㕔廊之两旁各为一小池三池皆引汧水种莲养鱼于其中池边有桃李杏棃枣樱桃石榴樗槐松桧柳三十余株又以斗酒易牡丹一丛于亭之北子由以诗见寄次韵和答凡二十一首谁人筑短墻横絶拥吾堂不作新亭槛幽花谁为香明月入我池皎皎铺纻缟何日变成缁太𤣥吾懒草谁能铺白簟永日卧朱桥树影栏边转波光版底摇东邻多白杨夜作雨声急牕下独无眠秋虫见灯入流水照朱栏青红乱明鑑谁见槛上人无言观物泛泝流入城郭亹亹渡千家不见双池水长漂十里花田田抗朝阳节节卧春水平铺乱萍叶屡动报鱼子湖上移鱼子初生不畏人自从识钩饵欲见更无因花好常患稀花多信佳否未有四十枝枝枝大如斗争开不待叶宻缀欲无条傍沼人窥鑑惊鱼水溅桥不及棃英软应慙梅萼红西园有千叶淡伫更纎秾开花送余寒结子及新火关中幸无梅汝彊充鼎和霜降红棃熟柔柯巳不胜未尝蠲夏渴长见助冬冰居人几畨老枣树未成槎汝长才堪轴吾归巳及𤓰独遶樱桃树酒醒喉肺干莫除枝上露从向口中漙风流意不尽独自送残芳色作裙腰染名随酒盏狂自昔为神树空闻蜩鵙鸣社公烦见辍为尔致羊羹採撷犹未厌忽然巳成隂蝉鸣看不见鹤立赴还凉彊致南山树来经渭水滩生成未有意鸦鹊莫相干依依古松子郁郁緑毛身毎长须成节明年渐庇人今年手自栽问我何年去他年我复来摇落伤人思光禄庵二首文章恨不见文园礼乐方将访石泉何事庵中着光禄枉教闲处笔如椽城中太守的何人林下先生非我身若向庵中覔光禄雪中履迹镜中真次韵子由清汶老龙珠丹天公不解防痴龙玉函宝方出龙宫雷霆下索无处避逃入先生衣袂中先生不作金椎袖玩世徜徉隠屠酒夜光明月空自投一锻何劳纬萧手黄门寡好心易足荆棘不生棃枣熟𤣥珠白璧两无求无胫金丹来入腹区区分别笑乐天那知空门不是仙临安三絶将军树阿坚泽畔菰蒲节𤣥德墙头羽葆桑不㑹世间闲草木与人何事管兴亡锦溪楚人休笑沐猴冠越俗徒夸翁子贤五百年间异人出尽将锦绣裹山川石照山鸡舞破半巖云菱叶开残野水春应笑武都山下土枉教明月殉佳人东坡诗集註巻二十九东坡诗集註卷三十钦定四库全书东坡诗集註巻三十宋王十朋撰咏物木山吾先君子尝蓄木山三峯且为之记与诗诗人梅二丈圣俞见而赋之今三十年矣而犹子千乗又得五峯益竒因次圣俞韵使并刻之其侧木生不愿囘万牛愿终天年仆沙洲时来幸逢河伯秋掀然见恠推不流蓬婆雪岭巧雕锼蛰虫行蚁为豪酋阿咸大胆忽持去河伯好事不汝尤城中古沼浸坤轴一林瘦竹吾菟裘二顷良田不难买三年桤木行可槱㑹将白发对苍巘鲁人不厌东家丘附梅圣俞诗空山枯楠大蔽牛霹灵夜落鱼凫洲鱼凫水射几千秋蠧肌烂髓沙荡流唯存坚骨蛟龙锼形侔三山中雄酋左右两峯相挟翼尊奉君长无慢尤苏夫子见之惊且喜买于溪叟凭貂裘因叹大不为梁栋又叹残不为薪槱雨侵藓涩得石瘦宜与夫子归隠丘座上赋戴花得天字清明初过酒阑珊折得竒葩晚更妍春色岂关吾辈事老狂聊作座中先醉吟不奈欹纱帽起舞从教落酒船结习渐消留不住却须还与散花天次韵答舒教授观余所藏墨异时长笑王㑹稽野鹜膻腥污刀几莫年却得庾安西自厌家鸡题六纸二子风流冠当代顾与儿童争愠喜秦王十八巳龙飞嗜好晚将蛇蚓比我生百事不挂眼时人谬説云工此世间有癖念谁无倾身障簏尤堪鄙一生当着几两屐定心肯为㣲物起此墨足支三十年但恐风霜侵发齿非人磨墨墨磨人缾应未罄罍先耻逝将振衣归故国数亩荒园自锄理作书寄君君莫笑但覔来禽与青李一螺㸃漆便有余万灶烧松何处使君不见永宁第中擣龙麝列屋闲居清且美倒晕连眉秀岭浮双鸦画鬓香云委时闻五斛赐蛾緑不惜千金求獭髓闻君此诗当大笑寒牕冷研冰生水龙尾砚歌余旧作凤咮砚铭其畧云苏子一见名鳯咮坐令龙尾羞牛后巳而求砚于歙歙人云子自有凤咮何以此为盖不能平也奉议郎方君彦德有龙尾大砚竒甚谓余若能作诗少解前语者当奉饷乃作此诗黄琮白琥天不惜顾恐贪夫死怀璧君看龙尾岂石材玉德金声寓于石与天作石来几时与人作砚初不辞诗成鲍谢石何与笔落钟王砚不知锦茵玉匣俱尘垢擣练支牀亦何有况瞋苏子凤咮铭戏语相嘲作牛后碧天照水风吹云明牕大几清无尘我生天地一闲物苏子亦是支离人麤言细语都不择春蚓秋蛇随意画愿从苏子老东坡仁者不用生分别张几仲有龙尾子石砚以铜劒易之我家铜剑如赤蛇君家石砚苍璧椭而洼君持我劒向何许大明宫里玉佩鸣冲牙我得玉砚亦安用雪堂牕下尔雅笺虫鰕二物与人初不异飘落高下随风花蒯缑玉贝皆外物视草草𤣥无等差君不见秦赵城易璧指图睨柱相矜夸又不见二生妾换马骄鸣啜泣思其家不如无情两相与永以为好譬之桃李与琼华张作诗送砚反劒乃和其诗卒以劒归之赠君长铗君当歌每食无鱼叹委蛇一朝得见暴公子櫑具欲与冠争峩岂比杜陵贫病叟终日长鑱随短蓑斩蛟刺虎老无力带牛佩犊吏所诃故将换砚岂无意恐君雕琢伤天和作诗反劒亦何谓知君故以诗相磨报章苦恨无好语试向君砚求余波诗成劒徃砚应笑那将屋漏供悬河眉子砚歌君不见成都画手开十眉横云却月争新竒游人指㸃小嚬处中有渔阳胡马嘶又不见王孙青琐横双碧肠㫁浮空远山色书生性命何足论坐费千金买消渴迩来丧乱愁天公谪向君家书砚中小牕虚幌相妩媚令君晓梦生春红毗耶居士谈空处结习巳空花不住试教天女为磨鈆千偈澜翻无一语轼近以月石砚屏献子功中书公复以涵星砚献纯父侍讲子功有诗纯父未也复以月石风林砚屏赠之谨和子功诗并求纯父数句紫潭出𤣥云翳我潭中星独有潭上月倒挂紫翠屏我老不看书黙坐养此昏花睛时时一开眼见此云月眼自明乆知世界一泡影大小眞伪何足评笑彼三子欧苏梅无事自作雪羽争故将屛砚送两范要使珠璧栖牕櫺大范忽长谣语出月胁令人惊小范当继之説破星心如鸡鸣牀头复一月下有风林横急送小范家䕶此涵星泓愿从少陵博一句山水尽与洪涛倾次韵范纯父涵星砚石风林屏月次于房厯三星斗牛不神箕独灵簸扬桑榆尽西靡影落苏子砚与屏天工与我两厌事孰居无事为此形与君持槖侍帷幄同到温室观尧蓂自怜太史牛马走技等卜祝均倡伶欲留衣冠挂神武便击云水归南溟陶泓不称管城沐醉石可助平泉醒故持二物与夫子欲使妙质留天庭但令滋液到枯藁勿遣光景生晦㝠上书挂名岂待我独自立可当雷霆我时醉眠风林下夜与渔父同青荧抚物怀人应独叹作诗寄子谁当听龙尾石研寄犹子远皎皎穿云月青青出水荷文章工㸃忠义老研磨伟节何须怒寛饶要少和吾衰此无用寄与小东坡次韵和子思欲得骊山沉泥研举世争称邺瓦坚一枚不换百金颁岂知好事王夫子自採临潼绣领山经火尚含泉脉暖弔秦应有泪痕澘封题寄去吾无用近日从戎拟学班破琴诗旧説房琯开元中尝宰卢氏与道士邢和璞出游过夏口村入废佛寺坐古松下和璞使人凿地得罋中所藏娄师德与永禅师书笑谓琯曰颇忆此耶琯因怅然悟前生之为永师也故人柳子玉寳此画云是唐本宋复古之所临者元祐六年三月十九日余自杭州还朝宿吴松江梦长老仲殊挟琴过余弹之有异声就视琴破损而有十三絃余方叹息不巳殊曰虽损尚可修曰奈十三絃何殊不荅诵诗云度数形名岂偶然破琴今有十三絃此生若遇邢和璞方信秦筝是响泉余梦中了然识其所谓既觉而忘之明日昼寝复梦殊来理前语再诵其诗方惊觉而殊适至意其非梦也问之殊葢不知是嵗六月见子玉之子子文京师求得其画乃作诗并书所梦其上子玉名瑾善作诗及行草书复古名迪画山水草木葢妙絶一时仲殊本书生弃家学佛通脱无所着皆竒士也破琴虽未修中有琴意足谁云十三絃音节如佩玉新絃虽高张丝声不附木宛然七絃筝动与世好逐陋矣房次律因循堕流俗悬知董庭兰不识无絃曲缾笙庚辰八月二十二日刘几仲饯饮东坡中觞闻笙箫声杳杳若在云霄间抑扬徃反粗中音节徐而察之则出于双缾水火相得自然吟啸葢食顷而巳坐客惊叹得未曽有请作缾笙诗记之孤松吟风细泠泠独茧长缫女娲笙陋哉石鼎逢弥明蚯蚓窍作苍蝇声缾中宫商自相赓昭文无亏亦无成东坡醉熟唿不醒但云作劳吾耳鸣地炉次柳子玉韵细声蚯蚓发银缾拥褐横眠天未明衰鬓镊残欹雪岭壮心降尽倒风旌自称丹灶锱铢火倦听山城长短更闻道牀头惟竹几夫人应不解卿卿纸帐次栁子玉韵乱纹龟殻细相连惯卧青绫恐未便洁似僧巾白㲲布煖于蛮帐紫茸氊锦衾速巻持还客破屋那愁仰见天但恐娇儿还恶睡夜深踏裂不成眠胡穆秀才遗古铜器似鼎而小上有两柱可以覆而不蹶以为鼎则不足疑其饮器也胡有诗答之只耳兽啮环长脣鹅擘喙三趾下鋭春蒲短两柱高张秋菌细君看翻覆俯仰间覆成三角翻两髻古书虽满腹茍有用我亦随世嗟君一见唿作鼎才注升合巳漂逝不如学鸱夷尽日盛酒真良计无钖道中赋水车翻翻联联衔尾鸦荦荦确确蜕骨蛇分畴翠浪走云阵刺水绿鍼抽稻芽洞庭五月欲飞沙鼍鸣窟中如打衙天翁不见老翁泣唤取阿香推雷车以双刀遗子由子由有诗次其韵宝刀匣不见但见龙雀环何曾斩蛟蛇亦未切琅玕胡为穿窬辈见之要领寒吾刀不汝问有愧在其肝念此力自藏包之虎皮斑湛然如古井终嵗不复澜不忧无所用忧在用者难佩之非其人匣中自长叹我老衆所易屡遭非意干惟有王𤣥通阶庭秀芝兰知子后必大故择刀所便屠狗非不用一嵗六七刓欲试百鍊刚要须更泥蟠作诗铭其背以待知者看铁柱杖柳眞龄字安期闽人也家宝一铁柱杖如楖栗木牙节宛转天成中空有簧行辄㣲响云得之浙中相传王审知以遗钱镠镠以赐一僧柳偶得之以遗余作此诗以谢之柳公手中黒蛇滑千年老根生乳节忽闻铿然爪甲声四座惊顾知是铁含簧腹中细泉语迸火石上飞星裂公言此物老有神自昔闽王饷吴越不知流落几人手坐看变灭如春雪忽然赠我意安在两脚未许甘衰歇便寻辙迹访崆峒径度洞庭探禹穴披榛覔药採芝菌刺虎鏦蛟擉蛇蝎㑹交化作两钱锥归来见公未华发问我铁君无恙否取出摩挲向公説观杭州钤辖欧育刀劔战袍青绫衲衫暖衬甲红线勒帛光遶胁秃襟小袖鵰鹘盘大刀长劒龙蛇柙两军鼓譟屋瓦坠红尘白羽纷相杂将军恩重此身轻笑履锋铓如一挿书生只肯坐帷幄谈笑毫端弄生杀呌唿击鼓催上竿勐士应怜小儿黠试问黄河夜偷渡掠面惊沙寒霎霎何如大舰日高眠一枕清风过苕霅送竹几与谢秀才平生长物扰天眞老去归田只此身留我同行木上座赠君无语竹夫人但随秋扇年年在莫鬬琼枝夜夜新堪笑荒唐玉川子莫年家口若为亲秋咏石屏霏霏㸃轻素眇眇开重阴风花乱紫翠雪外有烟林雪近势方壮林远意殊深㑹有无事人支頥识此心和张耒高丽松扇可怜堂上十八公老死不入光明宫黄牛不来难自献裁作团团手中扇屈首䝉垢君一洗挂名君家诗集里犹胜汉宫悲婕妤网虫不见乘鸾子和黄鲁直食笋次韵饱食有残肉饥食无余菜纷然生喜怒似被狙公卖迩来谁独觉凛凛白下宰一饭在家僧至乐甘不坏多生味蠧简食笋乃余债萧然映樽俎未肯杂菘芥君看霜雪姿童稚巳耿介胡为遭暴横三嗅不忍嘬朝来忽解箨势迫风雷噫尚可饷三闾饭筒纒五采三月十九日携白酒鲈鱼过詹使君食槐叶冷淘枇杷已熟粲金珠桑落初尝灔玉蛆暂借垂莲十分盏一浇空腹五车书青浮卯椀槐芽饼红㸃氷盘藿叶鱼醉饱高眠眞事业此生有味在三余狄韶州煑蔓菁芦菔羮我昔在田间寒庖有珍烹常支折脚鼎自煑花蔓菁中年失此味想像如隔生谁知南岳老解作东坡羮中有芦菔裉尚含晓露清勿语贵公子从渠嗜羶腥竹叶酒楚人汲汉水酿酒古冝城春风吹酒熟犹似汉江清耆旧何人在丘坟应巳平唯余竹叶在留此千古情月兔茶环非环玦非玦中有迷离玉兔儿一似佳人裙上月月圆还缺缺还圆此月一缺圆何年君不见鬬茶公子不忍鬬小团上有双衔绶带双飞鸾僧爽白鸡断尾雄鸡本畏烹年来听法伴修行还须却置莲花漏老怯风霜恐不鸣五禽言五首梅圣俞作四禽言余谪黄州寓居定惠院遶舍皆茂林脩竹荒池蒲苇春夏之交鸟鸣百族土人多以其声之似者名之遂用圣俞体作五禽言使君向蕲州更唱蕲州鬼我不识使君宁知使君死人生作鬼㑹不免使君巳老知何晩南山昨夜雨西溪不可渡溪边布谷儿劝我脱破袴不辞脱袴溪水寒水中照见催租瘢去年麦不熟挟弹䂓我肉今年麦上场处处有残粟丰年无象何处寻听取林间快活吟力作力作蚕丝百箔壠上麦头昻林间桑子落愿侬一箔千两丝缫丝得蛹饲尔雏姑恶姑恶姑不恶妾命薄君不见东海孝妇死作三年干不如广汉龎姑去却还异鹊熈宁中柯侯仲常通守漳州以救饥得民有二鹊栖其㕔事讫侯之去鹊亦送之漳人异焉为赋此诗昔我先君子仁孝行于家家有五亩园么凤集桐花是时乌与鹊巢鷇可俯拏忆我与诸儿饲食观羣呀里人惊瑞异野老笑而嗟云此方乳哺甚畏鸢与蛇手足之所及二物不敢加主人若可信衆鸟不我遐故知中孚化可及鱼与鰕柯侯古循吏悃愊真无华临漳所全活数等江干沙仁心格异族两鹊栖其衙但憾不能言相对空楂楂善恶以类应古语良非夸君看彼酷吏所至号鬼车鹤叹园中有鹤驯可唿我欲唿之立坐隅鹤有难色侧睨予岂欲臆对如鵩乎我生如寄良畸孤三尺长胫阁瘦躯俛啄少许便有余何至以身为子娱驱之上堂立须臾投以饼饵视若无戛然长鸣乃下趋难进易退我不如五色雀海南有五色雀常以两綘者为长进止必随焉俗谓之凤凰云乆旱而见辄雨潦则异是吾卜居儋耳城南尝一至庭下今日又见之进士黎子云及其弟威家既去吾举酒祝之曰若为吾来者当再集也已而果然乃为赋诗粲粲五色羽炎方凤之徒青黄缟𤣥服翼卫两绂朱仁心知悯农常告雨霁符我穷惟四壁破屋无瞻乌惠然此粲者来集竹与梧锵鸣如玉佩意欲相嬉娱寂寞两黎生食菜眞臞儒小圃散春物野桃陈雪肤举杯得一笑见此红鸾雏高情如飞仙未易握粟唿胡为去复来眷眷岂属吾囘翔天壤间何必怀此都巫山庙上下数十里有鸟鸢无数取食于行舟之上舟人以神之故亦不敢害羣飞来去噪行人得食无忧便可驯江上饥乌无足恠野鹰何事亦频频食雉雄雉曵脩尾惊飞向日斜空中纷格鬬綵羽落如花喧唿勇不顾投网复谁嗟百钱得一双新味时所佳烹煎杂鸡鹜爪距漫槎牙谁知化为蜃海上落飞鸦竹野人献竹腰腹大如盎自言道傍得採不费罝网鸱夷让圆滑混沌慙瘦爽两牙虽有余四足仅能髣逢人自惊蹶闷若儿脱襁念此㣲陋质刀几安足枉就擒大仓卒羞愧不能飨南山有孤熊择兽行䑛掌予来儋耳得吠犬曰乌觜甚勐而驯随余迁合浦过澄迈泅而济路人皆惊戏为作此诗乌喙本海獒幸我为之主食余已瓠肥终不忧鼎俎昼驯识賔客夜悍为门户知我当北还掉尾喜欲舞跳踉趂僮仆吐舌喘汗雨长桥不肯蹑径渡清深浦拍浮似鹅鸭登岸剧虓虎盗肉亦小疵鞭箠当贳汝再拜谢恩厚天不遣言语何当寄家书黄耳定乃祖涪州得山胡次子由韵终日锁筠笼囘头惜翠茸谁知声㗲㗲亦自意重重夜宿烟生浦朝吟日上峯故巢何足恋鹰隼岂能容仙都山鹿日月何促促尘世苦局束仙子去无踪故山遗白鹿仙人已去鹿无家孤栖怅望层城霞至今闻有游洞客夜来江市唿平沙长松千树风萧瑟仙宫去人无咫尺夜鸣白鹿安在哉满山秋草无行迹蝎虎黄鸡啄蝎如啄黍牕间守宫称蝎虎闇中缴尾伺飞虫巧捷工夫在腰膂跂跂脉脉善縁壁陋质从来谁比数今年嵗旱号蜥蜴狂走儿童閙歌舞能衔渠水作冰雹便向蛟龙覔云雨守宫努力搏苍蝇明年岁旱当求汝二虫君不见水马儿步步逆流水大江东流日千里此虫趯趯长在此君不见鷃滥堆决起随冲风随风一去宿何许逆风还落蓬蒿中二虫愚智俱莫测江边一笑无人识渼陂鱼霜筠细破为双掩中有长鱼如卧劒紫荇穿顋气惨悽红鳞照座光磨闪携来虽逺鬛尚动烹不待熟指先染坐客相看为解颜香粳饱送如塡堑早嵗尝为荆渚客黄鱼屡食沙头店濵江易採不复珍盈尺辄弃无乃僭自从西征复何有欲致南烹嗟乆欠游鯈琐细空自腥乱骨縦横动遭砭故人逺餽何以报客俎乆空惊忽赡东道无辞信使频西隣幸有庖虀酽戏作洄鱼粉红石首仍无骨雪白河豚不药人寄语天公与河伯何妨乞与水精鳞鳊鱼晓日照江水游鱼似玉瓶谁言解缩颈贪饵每遭烹杜老当年意临流忆孟生吾今又悲子辍箸涕縦横春菜蔓菁宿根已生叶韭芽戴土拳如蕨烂蒸香荠白鱼肥碎㸃青蒿凉饼滑宿酒初消春睡起细履幽畦掇芳辣茵陈甘菊不负渠鲙缕堆盘纎手抹北方苦寒今未巳雪底波稜如铁甲岂知吾蜀富冬蔬霜叶露芽寒更茁乆抛松菊犹细事苦笋江豚那思説明年投劾径须归莫待齿摇并发脱元脩菜菜之美者有吾乡之巢故人巢元脩嗜之余亦嗜之元脩云使孔北海见当复云吾家菜耶因谓之元脩菜余去乡十有五年思而不可得元脩适自蜀来见余于黄乃作是诗使归致其子而种之东坡之下云彼美君家菜铺田緑茸茸豆荚圆且小槐芽细而丰种之秋雨余擢秀繁霜中欲花而未萼一一如青虫是时青裙女採撷何怱怱烝之复湘之香色蔚其饛㸃酒下盐豉缕橙芼姜葱那知鸡与豚但恐放筯空春尽苗叶老耕飜烟雨丛润随甘泽化暖作青泥融始终不我负力与粪壤同我老忘家舍楚音变儿童此物独妩媚终年系予胷君归致其子囊盛勿函封张骞移苜蓿适用如葵菘马援载薏苡罗生等蒿蓬悬知东坡下瘠卤化千钟长使齐安人指此説两翁与参寥师行园中得黄耳蕈遣化何时取衆香法筵斋钵乆凄凉寒蔬病甲谁能採落蘂空畦半巳荒老楮忽生黄耳菌故人兼致白芽姜萧然放筯东南去又入春山笋蕨乡秧马歌过庐陵见宣德郎致仕曾君安止出所作禾谱文既温雅事亦详实惜其有所缺不谱农器也予昔游武昌见农夫皆骑秧马以榆枣为腹欲其滑以楸桐为背欲其轻腹如小舟昻其首尾背如覆瓦以便两髀雀跃于泥中系束藁其首以缚秧日行千畦较之伛偻而作者劳佚相絶矣史记禹乗四载泥行乘橇解者曰橇形如箕擿行泥上岂秧马之类乎作秧马歌一首附于禾谱之末云春云蒙蒙雨凄凄春秧欲老翠剡齐嗟我妇子行水泥朝分一壠暮千畦腰如箜篌首啄鸡筋烦骨殆声酸嘶我有铜马手自提头尻轩昻腹脇低背如覆瓦去角圭以我两足为四蹄耸踊滑汰如凫鹥纎纤束藁亦可赍何用繁缨与月题却从畦东走畦西山城欲闭闻鼓鼙忽作的卢跃檀溪归来挂壁从髙栖了无刍秣饥不啼少壮骑汝逮老黧何曾蹶轶防颠隮锦鞯公子朝金闺笑我一生蹋半犁不知自有木駃騠眞一酒歌布筭以步五星不如仰观之捷吹律以求中声不如耳齐之审鈆汞以为药䇿易以候火不如天造之眞也是故神宅空乐出虚蹋鞠者以升气孰能推是类以求天造之药乎于此有物其名曰眞一远游先生方治此道不饮不食而饮此酒食此药居此堂予亦窃其一二故作眞一之歌其词曰空中细茎挿天芒不生沮泽生陵冈涉閲四气更六阳森然不受螟与蝗飞龙御月作秋凉苍波改色屯云黄天旋雷动玉尘香起搜十裂照坐光跏趺牛噍安且详动摇天闗出琼浆壬公飞空丁女藏三伏遇井了不尝酿为真一和而庄三杯俨如侍君王湛然寂照非楚狂终身不入无功乡武昌铜劒歌供奉官郑文尝官于武昌江岸裂出古铜劒文得以遗余冶铸精巧非锻冶所成者雨余江清风巻沙雷公镊云捕龙蛇蛇行空中如枉矢雷公煜煜烧蛇尾或投以块铿有声雷飞上天蛇入水水上青山如削铁神物欲出山自裂细看两脇生碧花犹是西江老蛟血苏子得之何所为蒯缑弹铗咏新诗君不见凌烟功臣长九尺腰间玉贝高柱頥蜜酒歌西蜀道士杨世昌善作蜜酒絶醇酽余既得其方作此歌遗之眞珠为浆玉为醴六月田夫汗流泚不如春瓮自生香蜂为耕耘花作米一日小沸鱼吐沫二日眩转清光活三日开瓮香满城快㵼银瓶不须拨百钱一斗浓无声甘露㣲浊醍醐清君不见南园採花蜂似雨天教酿酒醉先生先生年来穷到骨问人乞米何曾得世间万事眞悠悠蜜蜂大胜监河侯又一首答二犹子与王郎见和脯青苔炙青蒲烂蒸鹅鸭刀瓠壶煑豆作乳脂为酥高烧油烛斟蜜酒贫家百物初何有古来百巧出穷人搜罗假合乱天真诗书与我为曲糵醖酿老夫成缙绅质非文是终难乆脱冠还作扶犁叟不如蜜酒无燠寒冬不加甜夏不酸老夫作诗殊少味爱此三篇如酒美封胡羯末巳可怜不知更有王郎子安州老人食蜜歌安州老人心似铁老人心肝小儿舌不食五谷惟食蜜笑指蜜蜂作檀越蜜中有诗人不知千花百草争含姿老人咀嚼时一吐还引世间痴小儿小儿得诗如得蜜蜜中有药治百疾正当狂走捉风时一笑看诗百忧失东坡先生取人㢘几人相欢几人嫌恰似饮荼甘苦杂不如食蜜中边甜因君寄与双龙饼镜空一照双龙影三吴六月水如汤老人心似双龙井欧阳少师今赋所蓄石屏何人遗公石屏风上有水墨希㣲踪不画长林与巨植独画峩嵋山西雪岭上万嵗不长之孤松崖崩涧絶可望不可到孤烟落日相溟蒙含风偃蹇得真态刻画始信天有工我恐毕宏韦偃死塟虢山下骨可朽烂心难穷神机巧思无所发化为烟飞沦石中古来画师非俗士摹写物象畧与诗人同愿公作诗慰不遇无使二子含愤泣幽宫石炭彭城无石炭元丰元年十二月始遣人访获于州之西南白土镇之北以冶铁作兵犀利胜常云君不见前年雨雪行人㫁城中居民风裂骭湿薪半束抱衾裯日暮敲门无处换岂料山中有遗寳磊落如磐万车炭流膏迸乳无人知阵阵腥风自吹散根苗一发浩无际万人鼓舞千人看投泥泼水愈光明烁石流金寔精悍南山栗林渐可息北山顽矿何劳锻为君铸作百錬刀要斩长鲸为万段题云龙草堂石磬折为督邮腰悬作山人室殊非濮上音信是泗濵石鳆鱼行渐台人散长弓射初噉鳆鱼人未识西陵衰老繐帐空肯向北河亲馈食两雄一律盗汉家嗜好亦若肩相差食每对之先太息不因噎呕縁疮痂中间霸据闗梁隔一枚何啻千金直百年南北鲑菜通徃徃残余饱臧获东随海舶号倭螺异方珍宝来更多磨沙瀹沈成大胾剖蚌作脯分余波君不闻蓬莱阁下駞碁岛八月邉风备胡獠舶船䟦浪鼋鼍震长鑱铲处崖谷倒膳夫善治荐华堂坐令雕俎生辉光肉芝石耳不足数醋芼鱼皮眞倚墻中都贵人珍此味糟浥油藏能远致割肥方厌万钱厨决眦可醒千日醉三韩使者金鼎来方奁馈送烦舆台辽东太守远自献临菑掾吏谁为材吾生东归収一斛包苴未肯钻华屋分送美材作眼明却取细书防老读数日前梦一僧出二镜求诗僧以镜置日中其影甚异其一如芭蕉其一如莲花梦中与作诗君家有二镜光景如湛卢或长如芭蕉或圆如芙蕖飞电着子壁明月入我庐月下合三璧日月跳明珠问子是非我我是非文殊食㯽榔月照无枝林夜栋立万础𦕈𦕈云间扇荫此九月暑上有垂房子下绕绛刺御风欺紫凤卵雨暗苍龙乳裂包一堕地还以皮自煑北客初未谙劝食俗难阻中虚畏泄气始嚼或半吐吸津得㣲甘着齿随亦苦面目太严冷滋味絶媚妩诛彭勲可䇿推毂勇宜贾瘴风作坚顽导利时有补药储固可尔果録讵用许先生失膏粱便腹委败鼓日啖过一粒肠胃为所侮蛰雷殷脐肾藜藿腐亭午书灯看膏尽钲漏歴歴数老眼怕少睡竟使赤眦努渇思梅林嚥饥念黄独举奈何农经中收此困羇旅牛舌不饷人一斛肯多与乃知见本偏但可酬恶语辘轳歌新繋青丝百尺绳心在君家辘轳上我心皎洁君不知辘轳一转一惆怅何处春风吹晓幕江南緑水通珠阁美人二八颜如花泣向花前畏花落临春风聴春鸟别时多见时少愁人一夜不得眠瑶井玉绳相对晓琴枕清眸作金徽素齿为玉轸响泉竟何用金带常苦窘斓斑渍珠涙宛转堆云鬒君若安七絃应弹卓氏引又答氊帐卧病经旬减带围清樽忘却故人期莫嫌雪里闲氊帐作事犹来未合时次韵董夷仲茶磨前人初用茗饮时煑之无问叶与骨寖穷厥味臼始用复计其初碾方出计尽功极至于磨信哉智者能创物破槽折杵向墻角亦其遭遇有伸屈嵗久讲求知处所佳者出自衡山窟巴蜀石工强镌凿理疎性软良可咄予家江陵逺莫致尘土何人为披拂寒具纎手搓来玉数㝷碧油轻蘸嫩黄深夜来春睡浓于酒压褊佳人纒臂金参寥恵杨梅新居未换一根椽只有杨梅不直钱莫共金家鬬甘苦参寥不是老婆禅偶于龙井辨才处得歙砚甚竒作小诗罗细无文角浪平半丸犀壁浦云泓午忩睡起人初静时聴西风拉瑟声雪林砚屛率鲁直同赋西山无时春巉巖锁顽阴分明倚天壁㸃缀无风林物固为人出兴谁于此深穷竒真自蠧诗句且娱心广陵后园题申公扇子露叶风枝晓自匀緑阴青子浄无尘闲吟绕屋扶疎句须信渊明是可人次韵景文山堂聴筝三首忽忆韩公二妙姝琵琶筝韵落空无犹胜江左狂灵运空问东昏百草须马上胡琴塞上姝郑中丞后有人无诗成画烛飘金烬八尺英公欲燎须荻花枫叶忆秦姝切切么絃细欲无莫把胡琴挑醉客囘看霜㦸禇公须琴诗若言琴上有琴声放在匣中何不鸣若言声在指头上何不于君指上聴常州太平寺观牡丹武林千叶照观空别后湖山㡬信风自笑眼花红绿眩还将白首看鞓红东坡诗集註巻三十东坡诗集註卷三十一钦定四库全书东坡诗集註巻三十一宋王十朋撰和陶诗追和陶渊明诗引东坡先生谪居儋耳寘家罗浮之下独与幼子过负担度海葺茅竹而居之日啗藷芋而华屋玉食之念不存于胸中平生无所嗜好以图史为园囿文章为鼓吹至是亦皆罢去独犹喜为诗精深华妙不见老人衰惫之气是时辙亦迁海康书来告曰古之诗人有拟古之作矣未有追和古人者也追和古人则始于吾吾于诗人无所甚好独好渊明之诗渊明作诗不多然其诗质而实绮癯而实腴自曹刘鲍谢李杜诸人皆莫及也吾前后和其诗凡一百有九篇至其得意自谓不甚愧渊明今将集而併録之以遗后之君子其为我志之然吾于渊明岂独好其诗也哉如其为人实有感焉渊明临终疏告俨等吾少而穷苦每以家弊东西游走性刚才拙与物多忤自量为已必贻俗患黾勉辞世使汝等幼而饥寒渊明此语葢实録也吾真有此病而不早自知半生出仕以犯世患此所以深愧渊明欲以晚节师范其万一也嗟乎渊明不肯为五斗米一束带见乡里小儿而子瞻出仕三十余年为狱吏所折困终不能悛以陷大难乃欲以桑榆之末景自托于渊明其谁肯信之虽然子瞻之仕其出处进退犹可攷也后之君子其必有以处之矣孔子曰述而不作信而好古窃比于我老彭孟子曰曽子与子思同道区区之迹葢未足以论士也辙少而无师子瞻既冠而学成先君命辙师焉子瞻尝称辙诗有古人之风自以为不若也然自其斥居东坡其学日进沛然如川之方至其诗比李太白杜子美有余遂与渊明比辙虽驰骤从之而常出其后其和渊明辙继之者亦一二焉丁丑十二月海康城南东斋引和时运四首丁丑二月十四日白鹤峯新居成自嘉祐寺迁入咏渊明时运诗云斯晨斯夕言息其庐似为余发也乃次其韵长子迈与余别三年矣挈携诸孙万里逺至老朽忧患之余不能无欣然我卜我居居非一朝龟不吾欺食此江郊废井已塞乔木干霄昔人伊何谁其裔苗下有碧潭可饮可濯江山千里供我遐瞩木固无胫瓦岂有足陶匠自至啸歌相乐我视此邦如洙如沂邦人劝我老矣安归自我幽独倚门或挥岂无亲友云散莫追旦朝丁丁谁欵我庐子孙逺至笑语纷如翦髪垂髻覆此瓠壶三年一梦乃复见余和劝农六首海南多荒田俗以贸香为业所产秔稌不足于食乃以藷芋杂米作粥糜以取饱余既哀之乃和渊明劝农诗以告其有知者咨尔汉黎均是一民鄙夷不训夫岂其真怨忿刼质㝷戈相因欺谩莫诉曲自我人天祸尔土不麦不稷民无用物怪珍是殖播厥薫木腐余是穑贪夫汚吏鹰鸷狼食岂无良田膴膴平陆兽踪交缔鸟喙谐穆惊麏朝射勐狶夜逐芋羮藷糜以饱耆宿聴我苦言其福永久利尔鉏耜好尔邻偶斩艾蓬藋南东其畆父兄搢梃以抶游手天不假易亦不汝匮春无遗勤秋有厚冀云举雨决妇姑毕至我良孝爱袒跣何愧逸谚戏侮博奕顽鄙投之生黎俾勿冠履霜降稻实千箱一轨大作尔社一醉醇美和停云四首自立冬以来风雨无虚日海道㫁絶不得子由诗乃和渊明停云诗以寄停云在空黯其将雨嗟我懐人道修且阻眷此区区俛仰再抚良辰过鸟逝不我伫飓作海浑天水溟蒙云屯九河云立三江我不出门寤寐北牕念彼海康神驰徃从凛然清癯落其骄荣餽奠化之廓兮忘情万里迟子晨兴宵征逺虎在侧以宁先生对奕未终摧然斧柯再游兰亭黙数永和梦幻去来谁少谁多弹指太息浮云㡬何和归田园居六首三月四日游白水山佛迹巖沐浴于汤泉晞髪于悬瀑之下浩歌而归肩舆却行以与客言不觉至水北荔枝浦上晩日葱昽竹阴萧然时荔子累累如芡实矣有父老八十五指以告余曰及是可食公能携酒来游乎意忻然许之归卧既觉闻儿子过诵渊明归园田居诗六首乃悉次其韵始余在广陵和渊明饮酒二十首今复为此要当尽和其诗乃已耳今书以寄妙总大士参寥子环州多白水际海皆苍山以彼无尽景寓我有限年东家着孔丘西家着颜渊市为不二价农为不争田周公与管蔡恨不茅三间我饱一饭足薇蕨补食前门生馈薪米救我厨无烟斗酒与只鸡酣歌饯华颠禽鱼岂知道我适物自闲悠悠未必尔聊乐我所然穷猿既投林疲马初解鞅心空饱新得境熟梦余想江鸥渐驯集蜑叟已还徃南池绿钱生北岭紫笋长提壶岂解饮好语时见广春江有佳句我醉堕渺莽新浴觉身轻新沐感髪稀风乎悬瀑下却行咏而归仰观江摇山俯见月在衣步从父老语有约吾敢违老人八十余不识城市娱造物偶遗漏同侪尽丘墟平生不渡江水北有幽居手挿荔枝子合抱三百株莫言陈家紫甘冷恐不如君来坐树下饱食携其余归舍遗儿子懐抱不可虚有酒持饮我不问钱有无坐倚朱藤杖行歌紫芝曲不逢商山翁见此野老足愿同荔枝社长作鸡黍局教我同光尘月固不胜烛霜飈散氛祲廓然似朝旭昔我在广陵怅望柴桑陌长吟饮酒诗颇获一笑适当时已放浪朝坐夕不夕矧今长闲人一刼展过隙江山互隠见出没为我役斜川追渊明东皋友王绩诗成竟何为六博本无益五月旦日作和戴主簿海南无冬夏安知嵗将穷时时小摇落荣悴俛仰中上天信包荒佳植无由丰鉏耰代肃杀有择非霜风手栽兰与菊侑我清宴终撷芳眼已明饮酒腹尚冲草去土自隤井深墻愈隆勿笑一畆园蚁垤齐衡嵩酬刘柴桑红藷与紫芋逺挿墻四周且放幽兰春莫争霜菊秋穷冬出瓮盎磊落胜农畴淇上白玉延能复过此不一饱忘故山不思马少游与殷晋安别孤生知永弃末路嗟长勤久安儋耳陋日与雕题亲海国此竒士官居我东邻卯酒无虚日夜棋有达晨小瓮多自酿一瓢时见分仍将对牀梦伴我五更春暂聚水上萍忽散风中云恐无再见日笑谈来生因空吟清诗送不救归装贫和王抚军座送客胸中有佳处海瘴不能腓三年无所愧十口今同归汝去莫相怜我生本无依相从大块中㡬合㡬分违莫作徃来相而生爱见悲悠悠含山日烱烱留清晖悬知冬夜长不恨晨光迟梦中无与别作诗记忘遗和答龎㕘军留灯坐达晓要与影晤言下帷对古人何暇复窥园使君本学武少诵十三篇颇能口撃贼戈㦸亦森然才智谁不如功名叹无縁独来向我説愤懑当奚宣一见胜百闻徃鏖皋兰山白衣挟三矢趂此征辽年形赠影天地有常运日月无闲时孰居无事中作止推行之细察我与汝相因以成兹忽然乘物化岂与生灭期梦时我方寂偃然无所思胡为有哀乐辄复随涟洏我舞汝凌乱相应不少疑还将醉时语答我梦中辞影答形丹青写君容常恐画师拙我依月灯出相肖两竒絶妍媸本在君我岂相媚悦君如火上烟火尽君乃别我如镜中像镜壊我不灭虽云附阴晴了不受寒热无心但因物万变岂有竭醉醒皆梦尔未用议优劣神释二子本无我其初因物着岂惟老变衰念念不如故知君非金石安足长託附莫从老君言亦莫用佛语仙山与佛国终恐无是处堪欲随陶翁移家酒中住醉醒要有尽未易逃诸数平生逐儿戏处处余作具所至人聚观指日生毁誉如今一弄火好恶都焚去既无负戴劳又无寇攘惧仲尼晚乃觉天下何思虑怨诗楚调示龎主簿邓治中当欢有余乐在戚亦頺然渊明得此理安处故有年嗟我与先生所赋良竒偏人间少宜适惟有归耘田我昔堕轩冕毫釐真市㕓困来卧重裀忧愧自不眠如今破茅屋一夕或三迁风雨睡不知黄叶满枕前宁当出怨句惨惨如孤烟但恨不早悟犹推渊明贤九日闲居明日重九雨甚展转不能寐起坐索酒和渊明一篇醉熟昏然殆不能佳也九日独何日欣然惬平生四时靡不佳乐此古所名龙山忆孟子栗里懐渊明鲜鲜霜菊艶熘熘糟牀声闲居知令节乐事满余龄登髙望云海醉觉三山倾长歌振履商起舞带索荣坎坷识天意淹留见人情但愿饱秔稌年年乐秋成和移居二首余去嵗三月自水东嘉祐寺迁居合江楼迨今一年多病寡欢颇懐水东之乐也得归善县后隙地数畆父老云古白鹤观也意欣然欲居之乃和此诗昔我初来时水东有幽宅晨与乌鹊朝暮与牛羊夕谁令迁近市日有造请役歌唿杂闾巷鼔角鸣枕席出门无所诣乐事非夙昔病瘦独弥年束薪谁与析洄潭转碕岸我作江郊诗今为一㕓氓此地乃得之葺为无邪斋思我无所思古观废已久白鹤归何时我岂丁令威千嵗复还兹江山朝福地古人不吾欺嵗暮作和张常侍十二月二十五日酒尽取米欲酿米亦竭时吴逺游陆道士客于余因读渊明嵗暮和张常侍亦以无酒为叹乃用其韵赠二子我生有天禄元膺流玉泉何事陶彭泽乏酒每形言仙人与道士自养岂在繁但使荆棘除不忧梨枣愆我年六十一頽景薄西山嵗暮似有得稍觉散亡还有如千丈松常苦弱蔓纒养我嵗寒枝㑹有解脱年米尽初不知但觉饥鼠迁二子真我客不醉亦陶然和郭主簿二首清明日闻过诵书声节闲美感念少时怅然追懐先君宫师之遗意且念淮德二幼孙无以自遣乃和渊明二篇随意所寓无复伦次也今日复何日髙槐布初阴良辰非虚名清和盈我襟孺子巻书坐诵诗如鼔琴却念四十年玉颜如汝今闭户未尝出出为邻里钦家世事酌古百史手自斟当年二老人喜我作此音淮德入我梦角羁未胜簪孺子笑问我君何念之深雀鷇含淳音竹萌抱静节诵我先君诗肝肺为澄澈犹为鸣鹤和未作获麟絶愿因骑鲸李追此御风列丈夫贵出世功名岂人杰家书三万巻独取服食诀地行即空飞何必挟日月示周续之祖企谢景夷三郎闻有古学舍窃懐渊明欣摄衣造两塾窥戸无一人邦风方杞夷庙貌犹殷因先生馔已缺弟子散莫臻忍饥坐谈道嗟我亦晚闻永言百世祀未补平生勤今此复何国岂与陈蔡邻永愧虞仲翔絃歌沧海濵和答龎㕘军六首周循州彦质在郡二年书问无虚日罢归过恵为余留半月既别和此诗送之我见异人且得异书挟书从人何适不娱罗浮之趾卜我新居而非𤣥德三顾我庐㫖酒荔蕉絶甘分珍虽云晩接数面自亲海隅一笑岂云无人无酒酤我或乞其隣将行复止眷言孜孜茍有于中倾倒出之奕奕千言粲焉陈诗觞行笔落了不容思丱妙侍侧两髦丫分歌舞寿我永为欢欣曲终悽然仰视浮云此曲此声何时复闻撃鼓其镗船开艣鸣顾我而言雨泣载零子卿白首当还西京辽东万里亦归管宁感子至意託辞西风吾生一尘寓形空中愿言谦亨君子有终功名在子何异我躬和连雨独饮二首吾谪海南尽卖酒器以供衣食独有一荷叶盃工制美妙留以自娱乃和渊明连雨独饮平生我与尔举意辄相然岂止磁石鍼虽合犹有间此外一子由出处同偏僊晩景最可惜分飞海南天纠纒不吾欺宁此忧患先顾影一盃酒谁谓无徃还寄语海北人今日为何年醉里有独觉梦中无杂言阿堵不解醉谁欤此頽然误入无功乡掉臂嵇阮间饮中八仙人与我俱得僊渊明岂知道醉语忽谈天偶见此物真遂趋天地先醉醒可还酒此觉无所还清风洗徂暑连雨催丰年牀头伯雅君此子可与言和赠羊长史得郑㑹嘉靖老书欲于海舶载书千余巻见借因读渊明赠羊长史诗云愚生三季后慨然念黄虞得知千载事上赖古人书次其韵以谢郑君我非皇甫谧门人如挚虞不特两鸱酒肯借一车书欲令海外士观经似鸿都结发事文史俯仰六十踰老马不耐放长鸣思服舆故知根尘在未免病药俱念君千里足歴块犹踟蹰好学真伯业比肩可相如此书久已熟救我今荒芜顾慙桑榆迫岂厌诗酒娱奏赋病未能草𤣥老更疎犹当距杨墨稍欲惩荆舒和乞食庄周昔贷粟犹欲舂脱之鲁公亦乞米炊煑尚不辞渊明端乞食亦不避嗟来呜唿天下士死生寄一杯斗水何所直逺汲愁姜诗幸有余薪米养此老不才至味久不壊可为子孙贻和胡西曹示顾贼曹长春如稚女飘摇倚轻飔卯酒晕玉颊红绡巻生衣低颜香自歛含睇意颇微宁当娣黄菊未肯姒戎葵谁言此弱质閲嵗观盛衰頩然疑薄怒沃盥未可挥瘴雨吹蛮风凋零岂容迟老人不解饮短句余清悲游斜川和正月五日与儿子过出游作谪居澹无事何异老且休虽过靖节年未失斜川游春江渌未波人卧船自流我本无所适汎汎随鸣鸥中流遇洑洄舍舟步曽丘有口可与饮何必逢我俦过子诗似翁我唱儿辄酬未知陶彭泽颇有此乐不问㸃尔何如不与圣同忧问翁何所笑不为由与求和已酉嵗九月九日十月初吉菊始开乃与客作重九因次韵渊明已酉嵗九月九日一首胡广饮菊潭水而寿然李固传賛云其视胡广赵戒犹粪土也今日我重九谁谓秋冬交黄花与我期草中实后凋香余白露干色映青松髙怅望南阳野古潭霏庆霄伯始真粪土平生夏畦劳饮此亦何益内热中自焦持我万家春一酹五栁陶夕英幸可掇继此木兰朝和癸夘嵗始春懐古田舍二首儋人黎子云兄弟居城东南躬农圃之劳偶与军使张中同访之居临大池水木幽茂坐客欲为醵钱作屋余亦欣然许之名其屋曰载酒堂用渊明始春懐古田舍韵作二首退居有成言垂老竟未践何曽渊明归屡作敬通免休闲等一味妄想生愧腼聊将自知明稍积在家善城东两黎子室迩人自逺唿我钓其池人鱼两忘返使君亦命驾恨子林塘浅茅茨破不补嗟子乃尔贫菜肥人亦瘦灶闲井常勤我欲致薄少解衣劝坐人临池作虚堂雨急瓦声新客来有美载果熟多幽欣丹荔破玉肤黄柑溢芳津借我三畆地结茅为子隣鴂舌倘可学化为黎母民和饮酒二十首吾饮酒至少常以把杯为乐徃徃頽然坐睡人见其醉而吾中了然葢莫能名其为醉为醒也在扬州时饮酒过午辄罢客去解衣盘礴终日欢不足而适有余因和渊明饮酒二十首庶以髣髴其不可名者示舍弟子由晁无咎学士我不如陶生世事纒绵之云何得一适亦有如生时寸田无荆棘佳处正在兹纵心与事徃所遇无复疑偶得酒中趣空杯亦常持二豪诋醉客气涌胸中山漼然忽氷释亦复在一言啬气实其腹云当享长年少饮得径醉此祕君勿传道䘮士失已出语辄不情江左风流人醉中亦求名渊明独清真谈笑得此生身如受风竹掩冉衆叶惊俯仰各有态得酒诗自成蠢蠕食叶虫仰空慕髙飞一朝傅两翅乃得粘网悲啁啾厌巢雀沮泽疑可依赴水生两殻遭闭何时归二虫竟谁是一笑百念衰幸此未化间有酒君莫违小舟真一叶下有暗浪喧夜棹醉中发不知枕几偏天明问前路已度千金山嗟我亦何为此道常徃还未来宁早计既徃复何言百年六十化念念竟非是是身如虚空惟受誉与毁得酒未举杯䘮我固忘尔倒牀自甘寝不择菅与绮顷者大雪年海𣲖飜玉英有士常痛饮饥寒见真情牀头有败榼孤坐时一倾未能平体粟且复浇肠鸣脱衣裹冻酒每醉念此生我坐华堂上不改麋鹿姿时来蜀冈头喜见霜松枝心知百尺底已结千嵗竒煌煌凌霄花纒绕复何为举觞酹其根无事莫相羁芙蓉在秋水时节自阖开清风亦何意入我芝兰懐一随採折去永与江湖乖㫁丝不复续斗水何足栖不如玉井莲结根天池泥感此每自慰吾事幸不谐酒中有归路了了初不迷乘流且复逝抵曲吾当回篮舆兀醉守路转古城隅酒力如过雨清风消半途前山正可数后骑且勿驱我缘在东南徃寄白髪余遥知万松岭下有三畆居民劳吏无德嵗美天有道暑雨避麦秋温风送蚕老三咽初有闻一溉未濡藁诏书寛积欠父老颜色好再拜贺吾君获此不贪寳頽然笑阮籍醉几书谢表我梦入小学自谓总角时不记有白髪犹诵论语辞人间本儿戏颠倒畧似兹惟有醉时真空洞了无疑坠车终无伤庄叟不吾欺唿儿具纸笔醉语辄録之醉中虽可乐犹是生灭境元何得此身不醉亦不醒痴如景升牛莫保尻与领黠如东郭㕙束缚作毛颖乃知嵇叔夜非坐虎文炳我家小冯君天性颇纯至清坐不饮酒而能容我醉归休要相依谢病当以次岂知山林士肮乃尔贵乞身当念早过是恐少味去乡三十年风雨荒旧宅惟存一束书寄食无定迹每用愧渊明尚取禾三百颀然六男子粗可传清白于吾岂不多何事复叹惜哓哓六男子絃诵各一经复生五丈夫戢戢丁欲成归田了门户与国充践更普儿初学语玉骨开天庭淮老如鹤雏破殻已能鸣举酒属千里一欢愧凡情淮海虽故楚无复轻扬风斋厨圣贤杂无事时一中谁言大道逺正赖三杯通使君不夕坐衙门散刀弓何人筑东台一郡坐可得亭亭古浮图独立表衆惑芜城閲兴废雷塘㡬开塞明年起华堂置酒弔亡国无令竹西路歌吹久寂黙晁子天麒麟结交及未仕髙才固难及雅志或类巳各懐伯业能共有丘明耻歌唿时就君指我醉乡里吴国门下客贾谊独见纪请作鵩鸟赋我亦得坎止行乐当及时绿髪不可恃葢公偶谈道齐相独适真頽然不事事客至先饮醇当时刘项罢四海创痍新三杯洗战国一斗销彊秦寂寥千载后阳公嗣前尘醉卧客懐中言笑徒多勤我时閲旧史独与三人亲未暇餐脱粟苦心学平津草书亦何用醉墨淋衣巾一挥三十幅持去聴坐人和止酒丁丑嵗余谪海南子由亦贬雷州五月十一日相遇于藤同行至雷六月十一日相别渡海余时病痔呻吟子由亦终夕不寐因诵渊明诗劝余止酒乃和元韵因以赠别庶㡬真止矣时来与物逝路穷非我止与子各意行同落百蛮里萧然两别驾各携一稚子子室有孟光我室惟法喜相逢山谷间一月同卧起茫茫海南北粗亦足生理劝我师渊明力薄且为巳微痾坐杯勺止酒则瘳矣望道虽未济隠约见津涘从今东坡室不立杜康祀还旧居和梦归恵州白鹤山居作痿人常念起夫我岂忘归不敢梦故山恐兴坟墓悲生世本暂寓此身念念非鵞城亦何有偶舍鹤毳遗穷鱼守故沼聚沬犹相依大儿当门户时节供丁推梦与邻翁言悯黙怜我衰徃来付造物未用相招麾和始作镇军㕘军经曲阿虞人非其招欲徃畏简书穆生责醴酒先见我不如江左古弱国强臣擅天衢渊明堕诗酒遂与功名疎我生值良时朱金义当纡天命适如此幸收废弃余独有愧此翁大名难久居不思牺牛龟兼取熊掌鱼北郊有大赉南冠解囚拘眷言罗浮下白鹤返故庐和庚戌嵗九月中于西田获早稻蓬头二獠奴谁谓愿且端晨兴洒扫罢饱食不自安愿治此圃畦少资主游观昼功不自觉夜气乃潜还早韭欲争春晩菘先破寒人间无正味美好出艰难早知农圃乐岂有非意干尚恨不持鉏未免骍我颜此心茍未降何适不间闗休去复歇去菜食何所叹和丙辰嵗八月中于下潠田舍获聚粪西垣下凿泉东垣隈劳辱何时休宴安不可懐天公岂相喜雨霁与意谐黄菘养土羔老楮主树鸡未忍便烹煑绕观日百回跨海得逺信氷盘鸣玉哀茵陈㸃脍缕照坐如花开一与蜑叟醉苍颜两摧頽齿根日浮动自与粱肉乖食菜岂不足唿儿拆鸡栖和乙巳嵗三月为建威㕘军使都经钱溪乔木巻苍藤浩浩崩云积谢家堂前燕对语悲宿昔仰看桄榔树元鹤舞长翮新年结荔子主人黄壤隔溪阴宜馆我稍省薪水役相如卖车骑五畆亦可易但恐鵩鸟来此生还荡析谁能挿篱槿䕶此残竹栢辛丑七月赴假还江陵夜行途中作口号缺月不蚤出长林踏青㝠犬吠主人怒愧此闾里情怪我夜不归茜袂窥紫荆云间与地上待我两友生惊鹊再三起树端巳微明白露浄原野始觉丘陵平暗蛩方夜绩孤萤亦宵征归来闭户坐寸田且黙耕莫赴花月期免为诗酒萦诗人如布谷聒聒常自名和咏二疎二疎事汉时迹寓心已去许侯何足道宁识此髙趣可怜魏丞相免冠谢陋举中兴多名臣有道独两傅世途方毂撃谁肯行此路是身如委蜕未蜕何所顾已蜕则两忘身后谁毁誉所以遗子孙买田岂先务我常游东海所歴若有素神交久从君屡梦今乃悟渊明作诗意妙想非俗虑庶㡬二大夫见微而知着和咏三良此生太山重忽作鸿毛遗三子死一言所死良已微贤哉晏平仲事君不以私我岂犬马哉从君求葢帷杀身故有道大节要不亏君为社稷死我则同其归顾命有治乱臣子得从违魏颗真孝爱三良安足希仕宦岂不荣有时纒忧悲所以靖节翁服此黔娄衣和咏荆轲秦如马后牛吕氏非复嬴天欲厚其毒假手李客卿功成志自满积恶如陵京灭身㑹有时徐观可安行沙丘一狼狈笑落冠与缨太子不少忍顾非万人英魏韩裂智伯肘足本无声胡为弃成谋託国此狂生荆轲不足説田子老可惊燕赵多竒士惜哉亦虚名杀父囚其母此岂容天庭亡秦只三户况我数十城渐离虽不伤陛㦸加周营至今天下人愍燕欲其成废书一太息可见千古情和读山海经十三首陶渊明读山海经十三首其七首皆仙语余读抱朴子有所感用其韵赋之今日天始霜衆木歛以疎幽人掩窻卧明景翻空庐开心无良友寓眼得竒书建德有遗民道逺我无车无粮食自足岂谓谷与蔬愧此稚川翁千载与我俱画我与渊明可作三士图学道虽恨晩赋诗岂不如稚川虽独善爱物均孔颜欲使蟪蛄流知有龟鹤年辛勤破封执苦语剧移山博哉无穷利千载食此言渊明虽中寿雅志仍丹丘逺矣无懐民超然邈无俦竒文出纩息岂复生死流我欲作九原异世为三游子政信竒逸妙筭穷阴阳淮仙枕中诀养錬嵗月长岂伊臭浊中争此顷刻光安知青藜火丈人非中黄乱离弃弱女破冡割恩怜宁知効龟息三嵗号穷山长生定可学当信仲弓言支牀竟不死抱一无穷年三山在咫尺灵药非草木𤣥芝生太元黄精出长谷仙都浩如海岂不供一浴何当从山火束緼分寸烛蜀士李八百穴居吴山阴黙坐但形语从者纷如林其后有李寛鸡鹄非同音口耳固多伪识真要在心黄华育甘谷灵根固深长廖井窖丹砂红泉涌㝷常二女戏口耳松膏以为粮闻此不能寐起坐夜未央谈道鄙俗儒逺自太史走仲尼实不死于圣亦何负紫文出吴宫丹雀本无有辽哉广桑君独显三季后金丹不可成安期渺云海谁谓黄门妻至道乃近在支解竟不传化去空余悔金成亦安用御气本无待郑君故多方𤣥翁所亲指竒文二百篇了未出生死素书在黄石岂敢辞跪履万法等成壊金丹差可恃古强本妄庸蔡诞亦夸士曼都斥仙人谒帝轻举止学道未有得自欺谁不尔稚川亦隘人疏録此庸子东坡信畸人涉世真散材仇池有归路罗浮岂徒来践蛇及茹蛊心空了无猜携手葛与陶归哉复归哉和杂诗十一首斜日照孤隙始知空有尘微风动衆窍谁信我忘身一笑问儿子与汝定何亲从我来海南幽絶无四邻耿耿如缺月独与长庚晨此道固应尔不当怨尤人故山不可到飞梦隔五岭真游有黄庭闭目寓两景室空无可照火灭膏自冷披衣起视夜海濶河汉永西忩半明月散乱梧楸影良辰不可繋逝水无留骋我苗期后枯持此一念静真人有妙观俗子多妄量区区劝粒食此岂知子房我非徒跣相终老懐未央兎死缚淮阴狗功指平阳哀哉亦可羞世路皆羊肠相如偶一官嗤鄙刘父老不记犊鼻时涤器混佣保着书曽㡬许渇肺灰土燥琴台有遗魄笑我归不早作书遗故人皎皎我懐抱余生幸无愧可与君平道孟德黠老狐姦言嗾鸿豫哀哉䘮乱世枭鸾各腾翥逝者知㡬人文举独不去天方斵汉室岂计一郗虑昆虫正相啮乃比蔺相如我知公所坐大名难久住细德方险微岂有容公处既徃不可悔庶为来者惧博大古真人老聃关尹喜独立万物表长生乃余事稚川差可近倘有接物意我顷登罗浮物色恐相值徘徊朱明洞沙水自清驶满把菖蒲根叹息复弃置蓝桥近得道常苦世褊迫西游王屋山不践长安陌尔来宁复见鸟道度太白昔与吴逺游同藏一瓢窄潮阳隔云海晩嵗倘见客代薪供养火看作栖鳯宅南荣晩闻道未肯化庚桑陶顽铸强犷枉费尘与糠越子古成之韩生教休粮㕘同得灵钥九锁启伯阳鵞城见诸孙贫苦我为伤空余焦先室不传元化方遗像似李白一奠临江觞余龄难把玩妙解寄笔端常恐抱永叹不及丘明迁亲友复劝我放心饯华颠虚名非我有至味知谁餐思我无所思安能观诸縁巳矣复何叹旧説易两篇申韩本自圣陋古不复稽巨君纵独慾借经作巖崖遂令青衿子珠璧人人懐凿齿井蛙耳信谓天可弥大道久分裂破碎日愈离我如终不言谁悟角与羁吾琴岂得已昭氏有成亏我昔登朐山出日观沧凉欲济东海县恨无石桥梁今兹黎母国何异于公乡蚝浦既黏山暑路亦飞霜所欣非自罔不怨道里长和拟古九首有客叩我门系马门前栁庭空鸟雀散门闭客立久主人枕书卧梦我平生友忽闻剥啄声惊散一杯酒倒裳起谢客梦觉两愧负坐谈杂今古不答颜愈厚问我何处来我来无何有酒尽君可起我歌已三终由来竹答人不数涛与戎有酒从孟公慎勿从扬雄﨑岖颂沙麓尘埃污西风昔我未尝达今者亦安穷穷达不到处我在阿堵中客去室幽幽鵩鸟来坐隅引吭伸两翮太息意不舒吾生如寄耳何者为我庐去此复何之少安与汝居夜中闻长啸月露荒榛芜无问亦无答吉㓙两何如少年好逺游荡志隘八荒九夷为藩篱四海环我堂卢生与若士何足期杳茫稍喜海南州自古无战场竒峯望黎母何异嵩与邙飞泉泻万仭舞鹤双低昂分㳅未入海膏泽弥此方芋魁倘可饱无肉亦奚伤冯洗古烈妇翁媪国于兹䇿勲梁武后开府隋文时二世更险易一心无磷缁锦伞平积乱犀渠破余疑庙貌空复存碑板漫无辞我欲作铭志慰此父老思遗民不可问偻句莫余欺犦牲菌鸡卜我当一访之铜鼔壶卢笙歌此迎送诗沈香作庭燎甲煎纷相和岂若注微火萦烟袅清歌贪人无饥饱胡椒亦求多朱刘两狂子陨队如风花本欲竭泽渔柰此明年何鸡窠养鹤髪及与唐人游来孙亦垂白颇识李崖州再逢卢与丁閲世真东流斯人今在亡未遽掩一丘我师吴季子守节到晩周一见春秋末渺焉不可求城南有荒池琐细谁复採幽姿小芙蕖香色独未改欲为中州信浩荡絶云海遥知玉井莲落蘂不相待攀跻及少壮已矣那容悔黎山有幽子形藁神独完负薪入城市笑我儒衣冠生不闻诗书岂知有孔颜翛然独徃来荣辱未易闗日暮鸟兽散家在孤云端问答了不通叹息指屡弹似言君贵人草莽栖龙鸾遗我吉贝布海风今嵗寒和东方有一士缾居本近危甑坠知不完梦求亡楚弓笑解适越冠忽然反自照识我本来颜归路在脚底殽潼失重关屡从渊明游云山出毫端借君无絃物寓我非指弹岂惟舞独鹤便可蹑飞鸾还将岭茅瘴一洗月阙寒和贫士七首余迁恵州一年衣食渐窘重九将近樽爼萧然乃和渊明贫士诗七首以寄许下髙安宜兴诸子姪并令过同作长庚与残月耿耿如相依以我旦暮心惜此须臾晖青天无今古谁知织乌飞我欲作九原独与渊明归俗子不自悼顾忧斯人饥堂堂谁有此千驷良可悲夷齐耻周粟髙歌诵虞轩产禄彼何人能致绮与园古来避世士死灰或余烟末路益可羞朱墨手自研渊明初亦仕絃歌本诚言不乐乃径归视世差独贤谁谓渊明贫尚有一素琴心闲手自适寄此无穷音佳辰爱重九芳菊起自㝷疎巾叹虚漉尘爵笑空斟忽饷二万钱颜生良足钦思送酒家保勿违故人心人皆有耳目夫子旷与娄弱毫写万象水镜无停酬闲居惜重九感此嵗月周端如孔北海只有尊空忧二子不并世髙风两无俦我后五百年清梦未易求芙容杂金菊枝叶长䦨干遥怜退朝人餻酒出太官岂知江海上落英亦可餐典衣作重阳徂嵗惨将寒无衣粟我肤无酒颦我颜贫居真可叹二事长相闗老詹亦白髪相对垂霜蓬赋诗殊有味涉世非所工杖藜山谷间状类渤海龚半道要我饮意与王𢎞同有酒我自至不须遣龎通门生与儿子杖履聊相从我家六儿子流落三四州辛苦更不识今与农圃俦买田带脩竹筑室依清流未能遣一力分汝薪水忧坐念北归日此劳未易酬我独遗以安鹿门有前修和桃花源诗世传桃源事多过其实考渊明所记止言先世避秦乱来此则渔人所见似是其子孙非秦人不死者也又云杀鸡作食岂有仙而杀者乎旧説南阳有菊水水甘而芳民居三十余家饮其水皆寿或至百二三十嵗蜀青城山老人村有见五世孙者道极险逺生不识盐醯而溪中多枸把根如龙蛇饮其水故寿近嵗道稍通渐能致五味而寿亦益衰桃源葢此比也欤使武陵太守得而至焉则已化为争夺之场久矣尝意天壤之间若此者甚衆不独桃源余在颍州梦至一官府人物与俗间无异而山川清逺有足乐者顾视堂上榜曰仇池觉而念之仇池武都氐故地杨难当所保余何为居之明日以问客客有赵令畤德麟者曰公何为问此此乃福地小有洞天之附庸也杜子美葢云万古仇池穴潜通小有天神鱼人不见福地语真传近接西南境长懐十九泉何时一茅屋送老白云邉他日工部侍郎王钦臣仲至谓余曰吾尝奉使过仇池有九十九泉万山环之可以避世如桃源也凡圣无异居清浊共此世心闲偶自见念起忽已逝欲知真一处要使六用废桃源信不逺藜杖可小憩躬耕任地力絶学抱天艺臂鸡有时鸣尻驾无可税苓龟亦晨吸杞狗或夜吠耘樵得甘芳龁啮谢炮制子骥虽形隔渊明已心谙髙山不难越浅水何足厉不知我仇池髙举复㡬嵗从来一生死近又等痴慧蒲涧安期境罗浮稚川界梦徃从之游神交发吾蔽桃花满庭下流水在户外却笑逃秦人有畏非真契和刘柴桑万劫互起灭百年一踟躇漂流四十年今乃言卜居且喜天壤间一席亦吾庐稍理兰桂藂尽平狐兔墟黄橼出旧枿紫茗抽新畬我本早衰人不谓老更劬邦君助畚锸邻里通有无竹屋从低深山忩自明疎一饱便终日髙眠忘百须自笑四壁空无妻老相如问渊明子知神非形何异复人天岂惟三才中所在靡不然我引而髙之则为日星悬我散而卑之宁非山与川三皇虽云没至今在我前八百要有终彭祖非永年皇皇谋一醉发此露槿妍有酒醉不辞无酒斯饮泉立善求我誉饥人食馋涎委运忧伤生运去生亦迁纵浪大化中正为化所纒应尽便须尽宁复俟此言归去来集字十首予喜渊明归去来词因集字为十诗命驾欲何向欣欣春木荣世人无徃复乡老有逢迎云内流泉逺风前飞鸟轻相携就衡宇酌酒话交情涉世恨形役告休成老夫良欣就归路不复向迷途去去径犹菊行行田欲芜情亲有还徃清酒引樽壶与世不相入膝琴聊尽欢风光归笑傲云物寄游观言语审无倦心懐良独安东皋清有趣植杖日盘桓云岫不知逺巾车行复前仆夫㝷老木童子引清泉矫首独傲世委心懐乐天农人告春事扶老向良田世事非吾事驾言乡路㝷向时迷有命今日悟无心亭内菊归酒忩前风入琴寓形知已老犹未倦登临富贵良非愿乡闗归去休携琴已㝷壑载酒复经丘翳翳景将入涓涓泉欲流老农人不乐我独与之游觞酒命僮仆言归无复留轻车㝷絶壑孤棹入清流乘化亦安命息交还絶游琴书乐三迳老矣亦何求归去复归去帝乡安可期鸟还知已倦云出欲何之入室常携幼临流亦赋诗春风吹独断不是傲亲知役役倦人事来归车载奔征夫问前路稚子候衡门入室亦诗䇿少游常酒樽交亲书已絶云壑自相存寄傲知今是求荣感昨非聊欣樽有酒不恨室无衣丘壑世情逺田园生事微庭柯还独眄时有鸟归飞和归去来兮辞子瞻谪居昌化追和渊明归去来辞葢以无何有之乡为家虽在海外未尝不归云尔归去来兮吾方南迁安得归卧江海之澒洞弔鼓角之悽悲迹泥蟠而愈深时电徃而莫追懐西南之归路梦良是而觉非悟此生之何常犹寒暑之异衣岂袭裘而念葛盖得觕而丧微我归甚易匪驰匪奔俯仰还家下马阖门藩垣虽阙堂室故存挹我天醴注之洼樽饮月露以洗心餐朝霞而眩颜混客主以为一俾妇姑之相安知盗窃之何有乃掊门而折闗廓圜镜以外照纳万象而中观治废井以晨吸滃百泉之夜还守极静以自作时爵跃而鲵桓归去来兮请终老于斯游我先人之弊庐复舎此而焉求均海南与漠北挈徃来而无忧畸人告余以一言非八卦而九畴方饥须粮巳济无舟忽人牛之皆丧但乔木与髙丘惊六用之无成自一根之反流望故家而求息曷中道而三休巳矣乎吾生有命归有时我初无行亦无留驾言随子听所之岂以师南华而废从安期谓易稼之终枯遂不溉而不耔师渊明之雅放和百篇之新诗赋归来之清引我其后身盖无疑东坡诗集註巻三十一东坡诗集註卷三十二钦定四库全书东坡诗集註巻三十二明王十朋撰乐府竹枝歌竹枝歌本楚声幽怨恻怛若有所深悲者岂亦徃昔之所见有足怨者欤夫伤二妃而哀屈原思懐王而怜项羽此亦楚人之意相传而然者且其山川风俗鄙野勤苦之熊固已见于前人之作与子由之诗故特縁楚人畴昔之意为一篇九章以补其所未道者苍梧山髙湘水深中原北望度千岑帝子南游飘不返唯有苍苍枫桂林枫叶萧萧桂叶碧万里逺来超莫及乘龙上天去无踪草木无情空寄泣水濵撃鼓何喧阗相将叩水求屈原屈原死已今千载满船哀唱似当年海濵长鲸径千尺食人为粮安可入招君不归海水深海鱼岂解哀忠直吁嗟忠直死无人可惜懐王西入秦秦闗已闭无归日章华不复见车轮君王去时箫鼓咽父老送君车轴折千里逃归迷故乡南公哀痛弹长铗三户亡秦信不虚一朝兵起尽欢唿当时项羽年最少提劎本是耕田夫横行天下竟何事弃马乌江马垂涕项王已死无故人首入汉庭身委地富贵荣华岂足多至今犹有塜嵯峨故国凄凉人事改楚乡千古为悲歌上堵吟台上有客吟秋风悲声萧散飘入空台邉游女来窃聴欲学声同意不同君悲竟何事千里金城两稺子白马为塞鳯为闗山川无人空且闲我悲亦何苦江水冬更深鳊鱼冷难捕悠悠江上聴歌人不知我意徒悲辛野鹰来野鹰来万山下荒山无食鹰苦饥飞来为尔繋綵丝北原有兔老且白年年养子秋食菽我欲撃之不可得年深兔老鹰力弱野鹰来城中有台髙崔巍台中公子着皮袖东望万里心悠哉心悠哉鹰何在嗟尔公子归无劳使鹰可唿亦凡曹天阴月黒狐夜嗥襄阳乐使君未来襄阳愁提戈入市裹氊裘自从氊裘南渡沔襄阳无事多春游襄阳春游乐何许岘山之阳汉江浦使君朱斾来翻翻人道使君似羊杜道边逢人问洛阳中原苦战春田荒北人闻道襄阳乐目送征鸿应㫁肠四时词春云阴阴雪欲落东风吹冷惊罗幕渐看逺水绿生漪未放小桃红入萼佳人瘦尽雪肤肌眉歛春愁知为谁深院无人剪刀响应将白纻作春衣垂栁阴阴日初永蔗浆酪粉金盘冷帘额低垂紫鷰忙蜜脾已满黄蜂静髙楼睡起翠眉颦枕破斜红未肯匀玉腕半揎云碧袖楼前知有㫁肠人新愁旧恨眉生绿粉汗余香在蕲竹象牀素手熨寒衣烁烁风灯动华屋夜香烧罢掩重扃香露空蒙月满庭抱琴转轴无人见门外空闻裂帛声霜叶萧萧鸣屋角黄昏斗觉罗裳薄夜风摇动镇帷犀酒醒梦回闻雪落起来呵手画双鵶醉脸轻匀衬眼霞真态生香谁画得玉奴纎手嗅梅花古纒头曲鵾絃鐡拨世无有乐府旧工惟尚叟一生喙硬眼无人坐此困穷今白首翠鬟女子年十七指法已似唿韩妇惊帆渡海风掣回满面尘沙和泪垢青衫不逢湓浦客红袖谩挿曹纲手尔来一见哀骀佗便着臂鞲躬井臼我慙贫病百不足强对黄花饮白酒转关濩索动有神雷辊空堂战牕牖四絃一抹拥袂立再拜十分为我寿世人只解锦纒头与汝作诗传不朽续丽人行深宫无人春日长沉香亭北百花香美人睡起薄梳洗燕舞莺啼空㫁肠画工欲画无穷意背立东风初破睡若教囘首却嫣然阳城下蔡俱风靡杜陵饥客眼长寒蹇驴破帽随金鞍隔花临水时一见只许腰肢背后看心醉归来茒屋底方信人间有西子君不见孟光举案与眉齐何曽背面伤春啼薄命佳人双颊凝酥髪抹漆眼光入帘珠的皪故将白练作仙衣不许红膏污天质吴音娇软带儿痴无限闲愁总不知自古佳人多命薄闭门春尽杨花落于潜女青裙缟袂于潜女两足如霜不穿屦沙鬓髪丝穿柠蓬沓障前走风雨老濞宫粧传父祖至今遗民悲故主苕溪杨栁初飞絮照溪画眉渡溪去逢郎樵归相媚妩不信姬姜有齐鲁薄薄酒二首胶西先生赵明叔家贫好饮不择酒而醉常云薄薄酒胜茶汤丑丑妇胜空房其言虽俚而近乎达故推而广之以补东州之乐府既又以为未也复自和一篇聊以发览者之一噱云尔薄薄酒胜茶汤麤麤布胜无裳丑妻恶妾胜空房五更待漏靴满霜不如三伏日髙睡足北忩凉珠襦玉柙万人祖送归北邙不如悬鹑百结独坐负朝阳生前富贵死后文章百年瞬息万世忙夷齐盗跖俱亡羊不如眼前一醉是非忧乐都两忘薄薄酒饮两钟麤麤布着两重美恶虽异醉煖同丑妻恶妾寿乃公隠居求志义之从本不计较东华尘土北牕风百年虽长要有终富死未必输生穷但恐珠玉留君容千载不朽遭樊崇文章自足欺盲聋谁使一朝富贵面发红达人自达酒何功世间是非忧乐本来空太白辞岐下频年大旱祷于长白山辄应故作迎送神辞一篇五章雷阗阗山昼晦风振野神将驾载云䍐从玉虬旱既甚蹷徃救道阻脩兮旌旗翻疑有无日惨变神在涂飞赤篆诉阊阖走阴符行羽檄万灵集兮风为幄云为盖满堂烂神既至纷醉饱钖以雨百川溢施沟渠歌且舞兮骑裔裔车班班鼓箫悲神欲还轰振凯隠林谷执妖厉归献馘千里肃兮神之来怅何晩山重复路幽逺神之去飘莫追德未报民之思永万祀兮上清辞君胡为乎山之幽顾宫殿兮久淹留又曷为一朝去此而不顾兮悲此空山之人也来不可得而知兮去固不可得而讯也君之来兮天门空从千骑兮驾飞龙𨽻辰星兮役太嵗俨昼降兮雷隆隆朝发轸兮帝庭夕弭节兮山宫懭有妖兮虐下土精为星兮气为虹爱流血之滂沛兮又嗜疟疠与螟虫啸肓风而涕淫雨兮时又吐旱火之爞融衔帝命以下讨兮建千仭之脩锋乘飞霆而追逸景兮歙砉扫灭而无踪忽崩播其来㑹兮走海岳之神公龙车兽鬼不知其数兮旗纛晻霭而𠖇䝉渐俯伛以旅进兮锵劒珮之相砻司杀生之必信兮知上帝之不汝容既约束以反职兮退战慄而愈恭泽充塞于四海兮独澹然其无功君之去兮天门开欵阊阖兮朝玉台羣仙迎兮塞云汉俨前导兮纷后陪歴玉阶兮帝迎劳君良苦兮马豗頽闵人世兮廹隘陈下土兮帝所哀返琼宫之嵯峨兮役万灵之喧豗黙清静以无为兮时节狩于斗魁诣通明而献黜陟兮轶荡荡其无囘忽表里之焕霍兮光下烛于九陔时游目以下览兮五岳为豆四溟为杯俯故宫之千柱兮若毫端之集埃来非以为乐兮去非以为悲谓神君之既返兮曾颜咫尺之不违陞祕殿以内悸兮魂凛凛而上驰忽寤寐以有得兮敢沐浴而献辞是邪非邪臣不可得而知也黄泥坂辞出临皋而东骛兮并丛祠而北转走雪堂之坡陀兮歴黄泥之长坂大江汹以左缭兮渺云涛之舒巻草木层累而右附兮蔚柯丘之葱蒨余旦徃而夕还兮歩徙倚而盘桓虽信美不可居兮茍娱余于一盼余幼好此竒服兮袭前人之诡幻老更变而自哂兮悟惊俗之来患释寳辂而被缯絮兮杂市人而无辨路悠悠其莫徃来兮守一席而穷年时游步而逺览兮路穷尽而旋反朝嬉黄泥之白云兮暮宿雪堂之青烟喜鱼鸟之莫余惊兮幸樵苏之我嫚初被酒以行歌兮忽放杖而醉偃草为茵而块为枕兮穆华堂之清䜩纷坠露之湿衣兮升素月之团团感父老之唿觉兮恐牛羊之予践于是蹶然而起起而歌曰月明兮星稀迎余徃兮饯余归嵗既晏兮草木腓归去来兮黄泥不可以乆嬉清溪辞大江南兮九华西汎秋浦兮乱清溪水渺渺兮山无蹊路重复兮居者迷烂青红兮粲髙低松千里兮稻千畦山无人兮云朝挂蔼蒙蒙兮渰凄凄啸林谷兮号水泥走鼪鼯兮下凫鹥忽孤垒兮隠重堤杳𠖇茫兮闻犬鸡郁万瓦兮鸟翼齐浮轩楹兮飞栱枅鴈南归兮寒蜩嘶弄秋水兮挹玻瓈朝市合兮杂耄齯挟箪瓢兮佩锄犂鸟兽散兮相扶携隠惊雷兮骛长蜺望翠微兮古招提跻木杪兮翔云梯若有人兮怅幽栖石为门兮云为闺块虚堂兮法喜妻唿猿狙兮子鹿麛我欲徃兮奉杖藜独长啸兮谢阮嵇竹枝词自过鬼门闗外天命同人鲊瓮头船北人堕泪南人笑青嶂无梯问杜鹃归来引归去来兮世不汝求胡不归汹北望之横流兮渺西顾之尘霏纷野马之决骤兮幸余首之未鞿出彭城而南骛兮眷丘陇而増欷乱清淮而俯鉴兮惊昔容之是非念东坡之遗老兮轻千里而款余扉共雪堂之清夜兮揽明月之余辉憎鸡黍之未熟兮叹空室之蛜蝛我挽袖而莫留兮仆夫在门歌式微归去来兮路渺渺其何极将税驾于何许兮北江之南南江之北于此有人兮俨峩峩其丰硕孰居约而尔肥兮非糠覈其何食久抱一而不试兮愈温温而自克吾居世之荒浪兮视昏昏而聴黙黙非之子莫振吾过兮久不见恐自贼吾舍此而道无由兮子何畏而不即将以彼为玉人兮以子为之璞也醉翁操瑯邪幽谷山水竒丽泉鸣空涧若中音㑹醉翁喜之把酒临聴辄欣然忘归既去十余年而好竒之士沈遵闻之徃游以琴写其声曰醉翁操节奏疎宕而音指华畅知琴者以为絶伦然有其声而无其辞翁虽为作歌而与琴声不合又依楚词作醉翁引好事者亦倚其词以制曲虽粗合均度而琴声为词所绳约非天成也后三十余年翁既捐馆舍而遵亦没久矣有庐山玉涧道人崔闲特妙于琴恨此曲之无词乃谱其声而请于东坡居士以补之云琅然清圜谁弹响空山无言惟翁醉中知其天月明风露娟娟人未眠荷蒉过山前曰有心也哉此贤醉翁啸咏声和流泉醉翁去后空有朝吟夜怨山有时而童巅水有时而囘川思翁无嵗年翁今为飞仙此意在人问试聴徽外三两絃东坡诗集巻三十二