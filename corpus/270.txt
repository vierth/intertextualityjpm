钦定诗经传说汇纂序钦定四库全书世宗宪皇帝御制诗经传说彚纂序朕惟诗之为教所以成孝敬厚人伦羙教化移风俗其用逺矣自説诗者以其学行世释解纷纭而经㫖渐晦朱子起而正之集传一书叅考衆説探求古始独得精意而先王之诗教借之以明国家列在学官着之功令家有其书人人传习四始六义晓然知所宗尚我皇考圣祖仁皇帝右文稽古表章圣经御纂周易折中既一以本义为正于春秋诗经复命儒臣次第纂辑皆以朱子之説为宗故是书首列集传而採汉唐以来诸儒讲解训释之与传合者存之其义异而理长者别为附録折中同异间出己见乙夜披览亲加正定书成凡若干卷名曰诗经传説彚纂朕惟诗三百篇先王所以明劝惩而行黜陟葢治世之大经而后世文人学士乃以风云月露之辞自託风雅学经者又溺于训诂词章之陋习乌在其能明先王之道也我皇考指授儒臣勒为是编期以阐先王垂教之意与孔子删诗之㫖学于是者有得于兴观羣怨之微而深明于事父事君之道从政专对无所不能则经学之实用着而所谓用之乡人用之邦国以化天下者亦于是乎行焉刋校既竣敬述圣意序之简端雍正五年春三月朔职名雍正五年六月初五日奉㫖开列钦定诗经传説彚纂总裁校对分修校刋诸臣职名总裁原任户部尚书王鸿绪原任都察院左都御史揆叙南书房校对︵字位过密无法显示张廷玉经筵讲官户部尚书蒋廷钖经筵讲官刑部尚书励廷仪原任日讲官詹事府詹事王图炳︵字位过密无法显示魏廷珍在馆分修校对︵字位过密无法显示呉士玉经筵日讲官内阁学士兼礼部侍郎呉襄太仆寺卿蔡嵩原任詹事府少詹事梅之珩日讲官起居注翰林院侍读学士沈翼机日讲官起居注翰林院侍讲蒋涟原任提督贵州学政翰林院检讨张大受翰林院编修许王猷原任翰林院编修徐云瑞翰林院检讨陈万策提督广西学政江南道监察御史衞昌绩协理浙江道事湖广道监察御史蒋洽秀内阁中书冯汝轼原任内阁中书林佶原任内阁中书王赉原任内阁中书陆琮福建等处提刑按察使司按察使乔学尹原任四川重庆府知府周天祜山西解州安邑县知县车敏来原任湖广长沙府攸县知县陈溥举人王希正嵗贡生陈崿校刊原署直𨽻廵抚事都察院佥都御史赵之垣目录钦定四库全书经部三钦定诗经传説彚纂目录诗类卷首上凡例引用姓氏诗传图诸国世次图作诗时世图卷首下纲领大序诗集传序卷第一国风周南卷第二召南卷第三邶卷第四鄘衞卷第五王郑卷第六齐魏卷第七唐秦卷第八陈桧曹卷第九豳卷第十小雅鹿鸣之什白华之什卷第十一彤弓之什卷第十二祈父之什卷第十三小旻之什卷第十四北山之什卷第十五桑扈之什卷第十六都人士之什卷第十七大雅文王之什卷第十八生民之什卷第十九荡之什卷第二十颂周颂清庙之什周颂臣工之什周颂闵予小子之什卷第二十一鲁颂商颂诗序上风诗序下雅颂等谨案诗经传説彚纂二十卷序二卷康熈末圣祖仁皇帝御定刻成于雍正五年世宗宪皇帝制序颁行诗序自古无异说王肃王基孙毓陈统争毛郑之得失而已其舍序言诗者萌于欧阳修成于郑樵而定于朱子之集辅广童子问以下逓相羽翼犹未列学官也元延祐中行科举法始定诗义用朱子犹叅用古註䟽也明永乐中修诗经大全以刘瑾诗集传通释为蓝本始独以集传试士然数百年来诸儒多引据古义窃相辨诘亦如当日之攻毛郑葢集传废序成于吕祖谦之相激非朱子之初心故其间负气求胜之处在所不免原不能如四书集注句铢字两竭终身之力研辨至精特明代纂修诸臣于革除之际老师宿儒诛锄累尽不能如刘三吾等辑书传㑹选于蔡氏多所补正又成祖虽战伐之余欲兴文治而实未能究心经义定衆说之是非循声附和亦其势然欤是编之作恭逢圣祖仁皇帝天亶聪明道光经籍研思六义综贯四家于衆説之异同既别白瑕瑜独操衡鑑而编校诸臣亦克承训示考证详明一字一句务深溯诗人之本㫖故虽以集传为纲而古义之不可磨灭者必一一附録以补缺遗于学术持其至平于经义乃协其至当风雅运昌千载一遇岂前代官书任儒臣拘守门户者所可比拟万一乎干隆四十一年五月恭校上总纂官纪昀陆钖熊孙士毅总校官陆费墀钦定诗经传说汇纂卷首上钦定四库全书钦定诗经传説彚纂卷首上凡例一厯代史志所载诗经传受源流及先儒讲论六义之体读诗之法与评议诸家经解是非得失者采为纲领一朱子表章圣经惟诗集传与周易本义为成书尤生平精意所属今标以为宗而自汉迄明诸儒先之解诂采其义理精当有裨经㫖者录在朱传之后为集説其文义小殊彼此相备者为折其中或二説各成其是则别为附录用资参考一依周易折中之式一小序相传出于子夏或疑为衞宏所作朱子亦以其所从来逺凡真有传授证验而不可废者既入集传其可疑者系以辩论幷为一编以还其旧今仍另列为一卷一诗有谱有圗谱以胪诸国世次而考其时代图以存三代以上制作之旧古人左图右书其遗意也今略存之其中有辨证者则附着于下一鸟兽草木之名所以资多识然儒先考索名物颇有专书而御府纂修诸书更为博洽今特依朱传所载释其梗槩至曲证㫄诠无关比兴者则在所略一山川封域建置不齐郡邑名称时代多改朱传所载止据宋时今悉遵皇舆考为之补释以见沿革源流闲有可疑宁从其阙引用姓氏周荀氏汉贾氏韩氏毛氏董氏孔氏司马氏焦氏刘氏匡氏孔氏扬氏薛氏杜氏班氏贾氏马氏许氏服氏郑氏赵氏何氏应氏刘氏荀氏李氏魏王氏张氏孙氏呉陆氏韦氏晋杜氏皇甫氏崔氏郭氏梁陶氏刘氏北魏郦氏隋王氏唐陆氏颜氏孔氏李氏李氏贾氏司马氏吕氏孙氏杜氏施氏韩氏杨氏成氏段氏后晋刘氏南唐徐氏宋聂氏邢氏胡氏寇氏宋氏阮氏欧阳氏苏氏邵子鲜于氏刘氏张子曾氏刘氏王氏程子程子苏氏沈氏范氏苏氏苏氏徐氏吕氏吕氏陆氏刘氏张氏谢氏㳺氏杨氏尹氏陈氏陈氏蔡氏胡氏董氏廖氏方氏郑氏胡氏郑氏曹氏陈氏李氏林氏呉氏范氏程氏范氏傅氏罗氏朱子张氏陈氏吕氏王氏黄氏项氏叶氏戴氏黄氏陈氏辅氏蔡氏李氏赵氏陈氏李氏潘氏王氏钱氏濮氏真氏魏氏段氏严氏饶氏章氏刘氏陈氏陈氏王氏熊氏黄氏谢氏王氏方氏熊氏刘氏王氏何氏张氏彭氏元金氏董氏胡氏熊氏呉氏马氏陈氏许氏虞氏刘氏梁氏曹氏罗氏呉氏陈氏胡氏陈氏颜氏李氏朱氏朱氏朱氏蒋氏明宋氏王氏朱氏杨氏胡氏薛氏杨氏王氏何氏王氏邵氏王氏湛氏陆氏崔氏吕氏季氏杨氏黄氏唐氏薛氏袁氏瞿氏周氏袁氏章氏章氏邓氏许氏胡氏冯氏黄氏姚氏朱氏汪氏孙氏薛氏朱氏邹氏林氏林氏陆氏陶氏呉氏陈氏赵氏黄氏陈氏叶氏徐氏郝氏向氏曹氏张氏顾氏顾氏冯氏徐氏沈氏张氏张氏刘氏沈氏呉氏唐氏钟氏邹氏周氏陆氏胡氏魏氏朱氏钱氏何氏金氏杨氏张氏陈氏陈氏王氏韦氏顾氏赵氏胡氏范氏陈氏徐氏附録诸国世次图商宋契昭明相土昌若曹圉㝠振微报丁报乙报丙主壬主癸汤外丙仲壬太甲沃丁太庚小甲雍己太戊仲丁外壬河亶甲祖乙祖辛沃甲祖丁南庚阳甲盘庚小辛小乙武丁祖庚祖甲廪辛庚丁武乙太丁帝乙纣宋微子微仲宋公稽丁公愍公炀公厉公釐公惠公哀公戴公武公宣公穆公殇公庄公愍公桓公襄公成公昭公文公共公平公元公景公昭公悼公休公辟公剔成偃周豳后稷不窋鞠豳公刘庆节皇仆差弗毁隃公非髙圉亚圉公叔祖类岐周太王王季文王武王成王康王昭王穆王共王懿王孝王夷王厉王宣王幽王平王桓王庄王釐王惠王襄王顷王匡王定王简王灵王景王悼王敬王元王贞王哀王思王考王威烈王安王烈王显王慎靓王赧王周公封鲁周公伯禽考公炀公幽公魏公厉公献公真公武公懿公伯御孝公惠公隐公桓公庄公闵公僖公文公宣公成公襄公昭公定公哀公悼公元公穆公共公康公景公平公顷公召公封燕召公惠侯釐侯顷侯哀侯郑侯缪侯宣侯桓侯庄公襄公宣公昭公武公文公懿公惠公悼公共公平公简公献公孝公成公愍公釐公桓公文公易王子哙昭王惠王武成王孝王王喜邶鄘衞康叔康伯考伯嗣伯康伯靖伯贞伯顷侯釐侯共伯武公庄公桓公宣公惠公黔牟懿公戴公文公成公穆公定公献公殇公襄公灵公出公庄公班师君起悼公敬公昭公怀公慎公声公成侯平侯嗣君怀君元君君角郑桓公武公庄公昭公厉公子亹子婴文公穆公灵公襄公悼公成公釐公简公定公献公声公哀公共公幽公繻公君乙齐太公丁公乙公癸公哀公胡公献公武公厉公文公成公庄公釐公襄公桓公孝公昭公懿公惠公顷公灵公庄公景公晏孺子悼公简公平公宣公康公魏唐唐叔晋侯爕武侯成侯厉侯靖侯釐侯献侯穆侯殇叔文侯昭侯孝侯鄂侯哀侯小子侯缗曲沃桓叔庄伯晋武公献公奚齐卓子惠公怀公文公襄公灵公成公景公厉公悼公平公昭公顷公定公出公哀公幽公烈公孝公静公秦非子秦侯公伯秦仲庄公襄公文公宁公出子武公徳公宣公成公穆公康公共公桓公景公哀公惠公悼公厉共公躁公怀公灵公简公惠公出子献公孝公惠文王武王昭襄王孝文王庄襄王始皇帝二世皇帝子婴陈胡公申公相公孝公慎公幽公釐公武公夷公平公文公桓公厉公利公庄公宣公穆公共公灵公成公哀公惠公怀公愍公桧曹振铎太伯仲君宫伯孝伯夷伯幽伯戴伯惠伯石甫缪公桓公庄公釐公昭公共公文公宣公成公武公平公悼公声公隐公靖公伯阳作诗时世图商诗太甲之世颂那仲丁以后颂烈祖祖庚之世颂𤣥鸟祖庚以后颂长发殷武周诗文王之世正风周南闗雎葛覃卷耳樛木螽斯桃夭兔罝芣苢汉广汝坟麟之趾召南鹊巢采蘩草虫采苹行露羔羊殷其靁摽有梅小星江有汜野有死麕驺虞正小雅鹿鸣四牡皇皇者华伐木天保采薇出车杕杜正大雅棫朴旱麓灵台武王之世正风召南甘棠何彼秾矣正小雅南陔白华华黍鱼丽正大雅緜思齐皇矣成王之世变风豳七月鸱鸮东山破斧伐柯九罭狼跋正小雅常棣由庚南有嘉鱼崇丘南山有台由仪蓼萧湛露彤弓菁菁者莪正大雅文王大明下武文王有声生民行苇既醉凫鹥假乐公刘泂酌卷阿颂清庙维天之命维清烈文天作昊天有成命我将时迈执竞思文臣工噫嘻振鹭丰年有瞽潜雝载见有客武闵予小子访落敬之小毖载芟良耜丝衣酌桓赉般懿王之世变风齐鸡鸣还着东方之日东方未明夷王之世变风邶柏舟夷王厉王之闲变风桧羔裘素冠隰有苌楚匪风厉王之世变风陈宛丘东门之枌变小雅十月之交雨无正小旻小宛变大雅民劳板荡抑桑柔共和之世变风唐蟋蟀宣王之世变风鄘柏舟秦车邻陈衡门东门之池东门之杨变小雅六月采芑车攻吉日鸿雁庭燎沔水鹤鸣祈父白驹黄鸟我行其野斯干无羊变大雅云汉崧髙烝民韩奕江汉常武幽王之世变小雅节南山正月小弁巧言何人斯巷伯谷风蓼莪大东四月北山无将大车小明鼓钟楚茨信南山甫田大田瞻彼洛矣裳裳者华桑扈鸳鸯頍弁车舝青蝇宾之初筵鱼藻采菽角弓菀栁都人士采緑黍苗隰桑白华緜蛮瓠叶渐渐之石苕之华何草不黄变大雅瞻卬召旻平王之世变风邶緑衣衞淇奥考槃硕人王黍离君子于役君子阳阳扬之水中谷有蓷葛藟郑缁衣将仲子叔于田大叔于田羔裘遵大路女曰鸡鸣唐山有枢扬之水椒聊绸缪杕杜羔裘鸨羽秦驷驖小戎蒹葭终南平王桓王之闲变风魏葛屦汾沮洳园有桃陟岵十亩之闲伐檀硕䑕桓王之世变风邶燕燕日月终风击鼓凯风雄雉匏有苦叶谷风式微旄丘简兮泉水北门北风静女新台二子乗舟鄘墙有茨君子偕老桑中鹑之奔奔衞氓竹竿芄兰伯兮有狐王兔爰采葛大车郑有女同车褰裳陈墓门庄王之世变风王丘中有麻郑山有扶苏萚兮狡童丰东门之墠风雨子衿扬之水齐南山甫田卢令敝笱载驱猗嗟釐王之世变风郑出其东门野有蔓草溱洧唐无衣有杕之杜惠王之世变风鄘定之方中蝃蝀相䑕干旄载驰衞木𤓰郑清人唐葛生采苓陈防有鹊巢月出曹蜉蝣襄王之时变风衞河广秦黄鸟晨风无衣渭阳权舆曹候人鸤鸠下泉颂鲁颂駉有駜泮水閟宫定王之世变风陈株林泽陂案作诗之时世经秦火之后难以全攷故自汉唐诸儒训诂互异然古序与经竝出毛郑孔氏羽翼其説传流最古至朱子一以经文为据其余不见诸经者都为未定之辞此据理之论也欧阳修祖郑谱而驳议许谦刘瑾宗朱传而亦微有不同迨明何楷作世本古义引证虽博而伪説滋繁矣今辑古序及毛郑孔氏旧义而大指仍以朱子为归余説则存而不论也钦定诗经传説彚纂卷首上钦定诗经传说汇纂卷首下钦定四库全书钦定诗经传説彚纂卷首下纲领一虞书诗言志歌永言班氏固曰诵其言谓之诗咏其声谓之歌郑氏康成曰诗者弦歌讽喻之声也唐虞始造其初至周分为六诗孔氏颖达曰舜典命乐已道歌诗经典言诗无先此者上古之时徒有讴歌吟咏纵令土鼓苇籥必无文字雅颂之声如此则时虽有乐容或无诗名为诗者内则注云诗之言承也春秋説题辞云诗之为言志也诗纬云诗者持也然则诗有三训承也志也持也作者承君政述己志而为诗所以持人之行故一名而三训也黄氏櫄曰有天地有万物而诗之理已具雷之动风之偃万物之鼓舞皆有诗之理而未着也婴孩之嘻笑童子之讴吟皆有诗之情而未动也桴以蒉鼓以土籥以苇皆有诗之用而未文也康衢顺则之谣元首股肱之歌诗之义已备矣礼记天子五年一廵守命大师陈诗以观民风论语子曰吾自衞反鲁然后乐正雅颂各得其所司马氏迁曰古诗三千余篇及至孔子去其重取可施于礼义上采契后稷中述殷周之盛至于幽厉之缺三百五篇孔子皆弦歌之以求合韶武雅颂之音礼乐自此可得而述以备王道成六艺班氏固曰古有采诗之官王者所以观风俗知得失自考正也孔子纯取周诗上采殷下取鲁凡三百五篇王氏通曰诗上明三纲下达五常于是徴存亡辩得失故小人歌之以贡其俗君子赋之以见其志圣人采之以观其变孔氏颖达曰案书传所引之诗见在者多亡逸者少则孔子所録不容十分去九迁言未可信也据今者及亡诗六篇凡三百一十一篇而史记汉书云三百五篇者以见在为数也欧阳氏修曰马迁谓古诗三千余篇孔子删存三百郑学之徒以迁为谬予考之迁説然也今书传所载逸诗何可数也以诗谱推之有更十君而取一篇者有二十余君而取一篇者由是言之何啻三千删诗云者非止全篇删去或篇删其章章删其句句删其字如唐棣之华偏其反而岂不尔思室是逺而此小雅常棣之诗夫子谓其以室为逺害于兄弟之义故篇删其章也衣锦尚絅文之着也此鄘风君子偕老之诗夫子谓其尽饰之过恐其流而不返故章删其句也谁能秉国成不自为政卒劳百姓此小雅节南山之诗夫子以能字为意之害故句删其字也邵子曰仲尼删诗十去其九诸侯千有余国风取十五西周十有二王雅取其六盖善恶明着者存焉耳程子曰虞之君臣迭相赓和始见于书夏殷之世其传鲜矣至周而益文所传者多夫子删之得三百篇可以垂世立教朱子曰王迹熄而诗亡其存者谬乱失次孔子自衞反鲁复得之他国以归定着为三百篇陆氏徳明曰孔子删録周诗上兼商颂以授子夏子夏遂作序焉口以相传未有章句战国之世专任武力雅颂之声为郑衞所乱其废絶亦可知矣遭秦焚书而得全者以其人所讽诵不专在竹帛故也汉兴传者有四家鲁人申公受诗于浮邱伯为训故以教无传疑者则阙不传号曰鲁诗弟子为博士者十余人郎中令王臧御史大夫赵绾临淮太守孔安国胶西内史周霸城阳内史夏寛东海太守鲁赐长沙内史缪生胶西中尉徐偃胶东内史阙门庆忌皆申公弟子也申公本以诗春秋授瑕邱江公尽能传之徒衆最盛鲁许生免中徐公皆守学教授丞相韦贤受诗于江公及许生传子少翁又王式受诗于免中徐公及许生以授张生长安及唐长宾褚少孙张生兄子游卿以诗授元帝传王扶扶授许晏又薛广徳受诗于王式授龚舍齐人辕固生作诗传号齐诗传夏侯始昌始昌授后苍苍授翼奉及萧望之匡衡衡授师丹及伏理满昌昌授张邯及皮容皆至大官徒衆尤盛后汉陈元方亦传齐诗燕人韩婴推诗之意作内外传数万言号曰韩诗淮南贲生受之婴孙商为博士孝宣时涿韩生其后也河内赵子事燕韩生授同郡蔡谊谊授同郡食子公及琅邪王吉子公授太山栗丰吉授淄川长孙顺丰授山阳张就顺授东海发福竝至大官毛诗者出自毛公河闲献王好之徐整云子夏授髙行子髙行子授薛仓子薛仓子授帛妙子帛妙子授河闲人大毛公毛公为诗故训传于家以授赵人小毛公小毛公为河闲献王博士以不在汉朝故不列于学一云子夏传曽申申传魏人李克克传鲁人孟仲子孟仲子传根牟子根牟子传赵人孙卿子孙卿子传鲁人大毛公汉书儒林传云毛公赵人治诗为河间献王博士授同国贯长卿长卿授解延年延年授虢徐敖敖授九江陈侠或云陈侠传谢曼卿元始五年公车徴説诗后汉郑衆贾逵传毛诗马融作毛诗注郑康成作毛诗笺申明毛义难三家于是三家遂废矣魏太常王肃更述毛非郑荆州刺史王基駮王肃申郑义晋豫州刺史孙毓为诗评评毛郑王肃三家同异朋于王徐州从事陈统难孙申郑宋徴士鴈门周续之豫章雷次宗齐沛国刘瓛竝为诗序义前汉鲁齐韩三家诗列于学官平帝世毛诗始立齐诗乆亡鲁诗不过江东韩诗虽在人无传者唯毛诗郑笺独立国学李氏延寿曰通毛诗者多出于魏朝刘献之献之传李周仁周仁传董令度程归则归则传刘敬和张思伯刘轨思其后能言诗者多出二刘之门孔氏颖达曰汉氏之初诗分为四申公腾芳于鄢郢毛氏光价于河闲贯长卿传之于前郑康成笺之于后晋宋二萧之世其道大行齐魏两河之闲兹风不坠其近代为义疏者有全缓何𦙍舒瑗刘轨思刘丑刘焯刘炫等然焯炫竝聪明特达文而又儒于其所作疏内特为殊絶今据以为本削烦增简庶以对扬圣范云韩氏愈曰太学博士施先生士丐明毛郑诗善讲説朝之贤士大夫从而执经考疑者继于门大学生习毛郑诗者皆其弟子刘氏昫曰许叔牙少精于毛诗贞观初撰毛诗纂义以进御史大夫髙智同曰凡欲言诗者必须先读此书宋氏祁曰张士衡瀛州人北齐博士刘轨思授以诗唐兴士衡授永平贾公彦公彦传业李元植元植又授诗齐威欧阳氏修曰梅尧臣周尧卿学长于毛氏诗毛郑二学其説炽辞辩固已广博然不合于经者亦不为少予欲志郑学之妄益毛氏疏略而不至者合之于经云苏氏辙曰孔子删诗三百五篇其亡者六焉经师不得见矣其存者将以解之故从而附益之其言反覆烦重类非一人之词者凡此皆毛氏之学而衞宏之所集录也东汉儒林传云衞宏从谢曼卿受学作毛诗序隋经籍志云先儒相承谓毛诗序子夏所创毛公及衞敬仲又加润益古説本如此故予存其一言而已曰是诗言是事也而尽去其余以为此孔子之旧也朱子曰诗自齐鲁韩氏之説不传而学者尽宗毛氏毛氏之学传者亦衆而今皆不存则推衍毛説者又独郑氏之笺而已唐初诸儒为作疏义百千万言而不能有以出乎二氏之区域至于本朝刘侍读欧阳公王丞相苏黄门河南程氏横渠张氏始用己意有所发明魏氏了翁曰永嘉钱文子明经厉志以吕成公集衆善存异本朱文公复古经主叶韵于是倂去讲师增益之説惟存序首一言约文实指篇为一赞曰钱氏集传又别为诂释如尔雅类例陈氏日强曰雪山王先生删除诗序实与文公朱先生合主于以意逆志自成一家呉氏师道曰由汉以来毛郑之学专行宋程纯公吕成公犹主序説至于朱子灼见其谬每篇则定其人之作每章则约以赋比兴之分叶韵以复古用吟哦上下不加一字之法略释而使人自悟破拘挛发蒙蔀复还温柔敦厚之旧无复遗恨自北山何先生基得勉斋黄公干渊源之传而鲁斋王先生柏仁山金先生履祥授受相承逮白云许先生谦四传有衍无闲益大以尊胡氏一中曰辅传贻先生亲炙朱子之门深造自得于问荅之际尊其师説所着有诗童子问羽翼集传朱氏徳润曰诗传自伊川欧苏诸先生发其理趣南渡后李迂仲张南轩戴岷隐严华谷诸先生又各自名家而学咸宗朱氏虞氏集曰朱子诗传去序别编以待考辨即经以求其故自为之説而学者从之宋氏濓曰胡一桂得朱子源委之正着诗传附录纂疏梁益着诗传㫄通发挥朱学三百篇朱子亲注大义昭如日星读者于事证音义或有未喻汪氏克寛作集传音义㑹通杨氏士竒曰安成刘瑾辑诗传通释采录各经传要义世谓瑾能阐朱子之蕴纲领二周礼大师教六诗曰风曰赋曰比曰兴曰雅曰颂郑氏康成曰风言贤圣治道之遗化也赋之言铺铺陈政教善恶比见失不敢斥言取比类以言之兴见羙嫌于媚谀取善事以喻劝之雅正也言正者以为后世法颂之言诵也容也诵徳广以美之文武时诗风有周南召南雅有鹿鸣文王之属及成王周公致太平制礼作乐而有颂声兴焉盛之至也故皆录之谓之诗之正经懿王夷王时诗讫于陈灵公之事谓之变风变雅王氏通曰诗有天下之作焉有一国之作焉有神明之作焉孔氏颖达曰诗之四始以风为先故曰风风之所用以赋比兴为之辞故于风之下即次赋比兴然后次以雅颂雅颂亦以赋比兴为之赋比兴如此次者言事之道直陈为正故赋在比兴之先比之与兴虽同是附託外物比显而兴隐当先显后隐故比居兴先也天下有道则庶人不议治平累世则美刺不兴故初变恶俗则民歌之风雅正经是也始得太平则民颂之周颂诸篇是也成王之后其美不异于前故颂声止也陈灵公之后不复可言故变风息也然则变风变雅之作皆王道始衰政教初失尚可匡而复之故执彼旧章觊望更遵正道所以变诗作也王道盛诸侯无正风者政出一人太平非诸侯之力不得有正风王道既衰政出诸侯恶则民怨善则民喜故各从其国有美刺之变风也变雅有先王之泽变风有先公之泽故季札见歌齐曰表东海者其太公乎见歌小雅曰犹有先王之遗民是其风禀先公雅禀先王也王者政教有小大诗人述之亦有小大故有小雅焉有大雅焉歌其大事制为大体述其小事制为小体诗体既异乐音亦殊有大雅小雅之声王政衰变雅作取大雅之音歌其政事之变者谓之变大雅取小雅之音歌其政事之变者谓之变小雅故变雅之美刺皆由音体有小大不复由政事之大小也颂者美盛徳之形容天子道教周备任贤养民逺迩咸服万物得所故作诗歌其功徧告神明以报神恩也此惟周颂耳其商鲁之颂则异商颂是祭其先王之庙述其生时之功非以成功告神其体异于周颂也鲁颂主咏僖公功徳才如变风之美者耳又与商颂异也欧阳氏修曰风生于文王而雅颂杂于武王之闲风之变自夷懿始雅之变自幽厉始霸者兴变风息焉王道废诗不作焉王通谓诸侯不贡诗天子不采风乐官不达雅国史不明变非民之不作也诗出于民之情性情性岂能无㦲职诗者之罪也程子曰学诗而不分六义岂知诗之体也诗有六体须篇篇求之或有兼备者或有偏得一二者风有风动之意兴有兴喻之意比则直比之而已蛾睂瓠犀是也赋则敷陈其事如齐侯之子衞侯之妻是也雅则正言其事颂则称美之言也如于嗟乎驺虞之类是也郑氏樵曰六义之序后先次第圣人初无加损也风者出于风土大槩小夫贱隶妇人女子之言其意虽逺其言浅近重复故谓之风雅出于朝廷士大夫其言纯厚典则其体抑扬顿挫非复小夫贱隶妇人女子能道者故曰雅颂者初无讽诵惟以铺张勲徳而已其辞严其声有节以示有所尊故曰颂风有正变仲尼未尝言而他经不载焉独出于诗序皆以美者为正刺者为变则邶鄘衞之诗谓之变风可也缁衣之美武公驷驖小戎之美襄公亦可谓之变风乎必不得已从先儒正变之説则当如谷梁春秋书筑王姬之馆于外书秋盟于首戴皆曰变之正也盖言事虽变常而终合乎正也河广之诗欲往而不往大车之诗畏之而不敢氓之诗反之而自悔此所谓变之正也序谓变风出乎情性止乎礼义此言得之然诗之必存变风何也见夫王泽虽衰人犹能以礼义自防也见中人之性能以礼义自闲虽有时而不善终蹈乎善也见其用心之谬行已之乖倘反而为善则圣人亦录之而不弃也吕氏祖谦曰得风之体多者为国风得雅之体多者为二雅得颂之体多者为颂风非无雅雅非无颂兴与比相近而难辨兴之兼比者徒以为比则失其意味矣兴之不兼比者误以为比则失之穿凿矣朱子曰诗中説兴处多近比如关雎麟趾皆是兴而兼比然虽近比其体却只是兴且如关关雎鸠本是兴起到得下面説窈窕淑女方是入题説那实事比则却不入题了如螽斯羽一句便是説那人了下面宜尔子孙依旧就螽斯羽上説更不用説实事此所以谓之比大率诗中比兴皆类此比兴之中各有两例兴有取所兴为义者则以上句形容下句之情思下句指言上句之事实有全不取义者则但取一二字相应而已要之上句常虚下句常实则同也比有继所比而言其事者有全不言其事者学者随文㑹意可也比意虽切而却浅兴意虽阔而味长叶氏适曰诸诗各具一体故皆以先后为次惟豳兼有风雅之制以为风则其辞作于朝廷系于政事以为雅则又记风土焉故列于风雅之间明其不絶于风而可以雅也严氏粲曰纯乎雅之体为雅之大杂乎风之体为雅之小太史公称国风好色而不淫小雅怨诽而不乱若离骚可谓兼之言离骚兼国风小雅而不兼大雅见小雅与风骚相类而大雅不可与风骚竝言也王氏柏曰风雅之别即朱子荅门人之问亦未一有腔调不同之説有体制不同之説有词气不同之説或以地分以时分以所作之人而分诸説皆可参考惟腔调之説朱子晚年之所不取至于楚词之集注后诗传二十年风雅颂之分其説审矣其言曰风则闾巷风土男女情思之词雅则燕享朝㑹公卿大夫之作颂则鬼神宗庙祭祀歌舞之乐以此例推之则所谓体制词气所谓以时以地以所作之不同等説皆有条而不紊矣薛氏瑄曰诗之变者何其多而正者何其少邪是皆气化人事之自然易之阳竒隂偶亦然司马氏迁曰关雎之乱以为风始鹿鸣为小雅始文王为大雅始清庙为颂始孔氏颖达曰风也小雅也大雅也颂也此四者人君行之则为兴废之则为衰是兴废之始故谓之四始也成氏伯瑜曰诗有四始始者正诗也谓之正始周召二南国风之正始鹿鸣至菁莪小雅之正始文王受命至卷阿大雅之正始清庙至般颂之正始此诗陈圣人之徳为功用之极王氏安石曰风也二雅也颂也虽相因而成而其序不相袭故谓之四始周礼瞽蒙掌九徳六诗之歌以役大师礼记诗言其志也歌咏其声也舞动其容也三者本于心然后乐器从之是故情深而文明气盛而化神荀氏况曰诗者中声之所止也郑氏康成曰周南召南为风之正经周公作乐用之乡人焉用之邦国焉或谓之房中之乐者女史歌之故耳小大雅正经其用于乐国君以小雅天子以大雅然而飨宾或上取燕或下就何者天子飨元侯歌肆夏合文王诸侯歌文王合鹿鸣诸侯于邻国之君与天子于诸侯同天子诸侯燕羣臣及聘问之宾皆歌鹿鸣合乡乐此其着略大校孔氏颖达曰原夫作乐之始乐写人音人音有小大髙下之殊乐器有宫徴商羽之异依人音而制乐託乐器以写人是乐本效人非人效乐但制乐之后则人之作诗先须成乐之文乃成为音声能写情情皆可见听音而知治乱观乐而晓盛衰故神瞽有以知其趣也乐记曰其哀心感者其声噍以杀其乐心感者其声发以散是情之所感入于乐也季札见歌唐曰思深哉其有陶唐氏之遗民乎是乐音之得其情也朱子曰诗古之乐也亦如今之歌曲音各不同衞有衞音鄘有鄘音邶有邶音故诗有鄘音者系之鄘有邶音者系之邶若大雅小雅则亦如今之商调宫调作歌曲者亦案其腔调而作耳大雅小雅亦古作乐之体格案大雅体格作大雅案小雅体格作小雅非是做成诗后旋相度其辞目为大雅小雅也诗者乐之章也故必学乐然后诵诗所谓乐者盖琴瑟壎箎之类以渐习之而节夫诗之音律者然诗本性情有美刺风喻之㫖其言近而易晓而从容咏叹所以感人者又易入至于声音之髙下舞蹈之疾徐所以养其耳目和其心志使人沦肌浃髓而安于仁义礼智之实又有非思勉之所能及者诗之作本为言志而已方其诗也未有歌也及其歌也未有乐也以声依永以律和声则乐乃为诗而作非诗为乐而作也三代之时礼乐用于朝廷而下达于闾巷学者讽诵其言以求其志咏其声执其器舞蹈其节以涵养其心则声乐之所助于诗者为多然犹曰兴于诗成于乐其求之固有序矣是以圣贤之言诗主于声者少而发其义者多仲尼所谓思无邪孟子所谓以意逆志者诚以诗之作本乎其志之所存得其志而不得其声者有矣未有不得其志而能通其声者也就使得之止其钟鼓之铿锵而已岂圣人乐云乐云之意哉况今去孔孟千有余年古乐无复可考而欲以声求诗则未知古乐之遗声今皆可推而得之乎三百五篇皆可协之音律而被之絃歌乎故愚以为诗出乎志者也乐出乎诗者也志者诗之本而乐者其末也孔氏颖达曰周召风之正经固当为首自衞以下十有余国编比先后旧无明説盖迹其先封善否参其诗之美恶验其时政得失详其国之大小斟酌所宜以为其次邶鄘衞者土地既广诗又早作故以为变风之首邶鄘则衞之所灭美刺则同依其作之先后故邶鄘先衞周则平王东迁王爵仍存不可过于后诸侯故次于衞郑桓武夹辅平王故次王齐则异姓诸侯又以太师之后国土仍大故次郑魏国虽小踵虞舜之旧封有夏禹之遗化故次齐唐者叔虞之后故次魏秦为强国故次唐陈以三恪之尊国无令主故次秦桧曹则国小而君奢民劳而政僻次之于末宜哉豳者周公之事次于衆国之后小雅之前欲兼其上之美非诸国之例也风见优劣之差故周南先于召南雅见积渐之义故小雅先于大雅欧阳氏修曰周南召南邶鄘衞王郑齐豳秦魏唐陈桧曹此孔子未删之前周大师乐歌之次第也周召邶鄘衞王郑齐魏唐秦陈桧曹豳此今诗次第也周召邶鄘衞桧郑齐魏唐秦陈曹豳王此郑氏诗谱次第也大抵国风之次以两而合之分其次以为比周召以浅深比也衞王以世爵比也郑齐以族氏比也魏唐以土地比也秦陈以祖裔比也桧曹以羙恶比也豳能终之以正故居末焉张子曰诗固有次叙然不可一例惟二南之后次衞衞后王此有意若非以衞分之则王无异于正风也其他不必次一国之诗其首尾固有先后其中未必然当删定之时只取得者置于其闲程子曰诸国之风先后各有义周南召南陈正家之道人伦之端王道之本风之正也故为首及乎周道衰政教失风遂变矣于是诸侯擅相侵伐衞首幷邶鄘之地故为变风之首且一国之诗而三其名得于衞地者为衞得于邶鄘者为邶鄘所以见其首乱也刑政不能治天下诸侯放恣擅相幷灭王迹熄矣故雅亡而为一国之风废法失道则王畿之内亦不能保郑本畿内之封因周之衰自为列国故次以郑君臣上下之分失则人伦乱其风可知故次以齐天下之风至于如此则无不乱之国魏舜禹之都唐帝尧之国乆被圣人之化厯二叔之世而遗风尚存今亦变矣故因其旧名而谓之唐所以见意唐魏之风且变则先代之风化礼义消亡极矣故次以秦秦之始封秦谷西戎之地国乱乃东侵而始大故美其始有车马礼乐而刺其未能用周礼也礼义之俗亡先圣王之流风遗俗尽矣故次以陈陈舜之后也圣人之都风化所厚也王泽竭而风化熄矣天下之所以安且治者圣人之道行也圣人之道絶则危亡至矣人情廹于危亡则思治安故思治者乱之极也桧曹惧于危亡而思周道故为乱之终自昔天下何尝不拯乱而兴治革危而为安周家之先其居豳也趋时务农以厚民生王业之所以兴也故次以豳王业成而为政于天下故次以雅雅王者之政也小之先大固其叙也政之衰则至于亡诗之亡王道之亡也天下之治始于以正风风天下其终也盛徳之着而成功可以告于神明始终之义也故次以颂颂之有鲁盖生于不足王道之隆也所歌颂者如是及其衰也如鲁之事已足矣商则颂前代之美不可废也故附其后焉朱子曰十五国风次序恐未必有意而先儒及近世诸先生皆言之故集传中不敢提起盖诡随非所安而辨论非所敢也孔氏颖达曰诗之大体必须依韵其有乖者古人之韵不协耳之兮矣也之类本取以为辞虽在句中不以为义故处末者皆字上为韵左右流之寤寐求之其实七兮迨其吉兮之类是也亦有即将助句之字以当声韵者是究是图亶其然乎其虚其邪既亟只且之类是也朱子曰古人文自是有叶泉州有诗谱绍兴有韵谱皆呉才老做陆徳明释文中亦有此类甚多旧人作诗皆押韵与今人歌曲一般今日信口读之全失古人咏歌之意周颂多不叶韵疑自有和底篇相叶清庙之瑟朱絃而疏越一唱而三叹叹即和声也叶韵恐当以头一韵为准且如华字叶音敷如有女同车是第一句则第二句颜如舜华当读作敷字然后与下文佩玉琼琚洵美且都皆叶至如何彼秾矣唐棣之华是第一韵则当依本音读而下文王姬之车却当作尺奢反如此方是然楚辞纷吾既有此内美兮又重之以修能能音耐然后下文纫秋兰以为佩叶若能字只从本音则佩字遂无音如此则又未可以头一韵为定也音韵相叶好吟哦讽诵易见道理亦无甚要紧今且要将七分工夫理㑹义理三二分工夫理㑹这般去处陈氏振孙曰诗音旧有九家唐陆徳明始定为释文谓古人韵缓不烦改字最为确论纲领三礼记温柔敦厚诗教也论语诗三百一言以蔽之曰思无邪诵诗三百授之以政不达使于四方不能专对虽多亦奚以为诗可以兴可以观可以羣可以怨迩之事父逺之事君多识于鸟兽草木之名孟子説诗者不以文害辞不以辞害志以意逆志是为得之程子曰学者不可以不看诗看诗便使人长一格张子曰诗人之志至平易故无艰险之言以平易求之则思逺以广愈艰险则愈浅近矣大率所言皆目前事而义理存乎其中谢氏良佐曰诗须讽咏以得之古诗即今之歌曲今之歌曲往往能使人感动至学诗却无感动兴起处只为泥章句故也明道尝谈诗竝不曾下一字训诂只转却一两字㸃掇地念过便教人省悟郑氏樵曰善观诗者当推诗外之意如孔子子思善论诗者当达诗中之理如子贡子夏善学诗者当取一二言为立身之本如南容子路善引诗者不必分别所作之人所采之诗如诸经所举之诗可也緜蛮黄鸟止于丘隅不过喻小臣之择卿大夫有仁者依之夫子推而至于为人君止于仁与国人交止于信鸢飞戾天鱼跃于渊不过喻恶人逺去而民之喜得其所子思推之上察乎天下察乎地观诗如此尚何疑乎如切如磋如琢如磨而子贡能达于贫富之闲巧笑倩兮美目盼兮而子夏能悟于礼后之説论诗若此尚何疑乎南容三复不过白圭子路终身所诵不过不忮不求学诗至此奚以多为维岳降神生甫及申宣王诗也夫子以为文武之徳夙夜匪懈以事一人仲山甫诗也左氏以为孟明之功引诗若此奚必分别所作之人所采之诗乎达是然后可以言诗也范氏浚曰髙山仰止景行行止夫子曰诗之好仁如此天生烝民有物有则夫子曰为此诗者其知道乎凡夫子为诗之説率不过以明大义后世深求曲取穿凿迁就之论兴而诗之论始不明矣朱子曰读诗之法只是熟读涵泳自然和气从胸中流出不待安排措置务自立説只恁平读着意思自足学者观诗先须读得正文记得注解成诵精熟注中训释文意事物名义发明经㫖相穿纽处一一认得如已作出来底一般方能翫味反覆向上有透处诗本是恁地説话一章言了次章又从而叹咏之虽别无义理而意味深长不可于名物上寻义理后人往往见其言如此平淡只管添上义理却窒塞了他古人一篇诗必有一篇意思且要理㑹得这箇如柏舟之诗只説到静言思之不能奋飞绿衣之诗説我思古人实获我心此可谓止乎礼义所谓可以怨便是喜怒哀乐发而皆中节处今欲观诗不若且置小序及旧説只将原诗虚心熟读徐徐翫味见箇诗人本意却从此推寻将去方有感发若被旧説局定便看不出今虽説不用旧説终被他先入在内不期依旧从他去某向作诗解文字初用小序至解不行处亦曲为之説后来觉得不安第二次解者虽存小序闲为辨破然终是不见诗人本意后来方知只尽去小序便自可通于是尽涤旧説诗意方活陆氏徳明曰旧説云起后妃之徳也至用之邦国焉名关雎序谓之小序自风风也讫末名为大序沈重云案郑诗谱意大序是子夏作小序是子夏毛公合作卜商意有不尽毛更足成之或云小序是东海衞敬仲所作今谓此序止是关雎之序总论诗之纲领无大小之异成氏伯瑜曰学者以为大序皆是子夏所作未能无惑如关雎之序首尾相结冠束二南故梁昭明亦云大序是子夏全制编入文什其余衆篇之小序子夏惟裁初句耳葛覃后妃之本也鸿鴈美宣王也如此之类是也其下皆是大毛公自以诗中之意而系其词也程子曰诗大序其文似系辞其义非子夏所能言也分明是圣人作此以教学者盖夫子虑后之不知诗也故序关雎以示之学诗而不求序犹欲入室而不由户也小序何人所作但看大序即可见序中分明言国史明乎得失之迹如非国史则何以知其所美所刺之人使当时无小序虽圣人亦辨不得国史得诗必载其事然后其义可知今小序之首是也其下则説诗者之词也郑氏樵曰武帝时毛诗始出自以源流出于子夏今观其书所释鸱鸮与金縢合释北山烝民与孟子合释昊天有成命与国语合释硕人清人皇矣黄鸟与左氏合而序由庚六篇与仪礼合当毛公之时左氏传未出孟子国语仪礼未甚行而毛氏之说先与之合不谓之源流子夏可乎汉兴三家盛行毛最后出世人未知毛氏之密其説多从齐鲁韩氏迨至魏晋有左氏国语孟子诸书证之然后学者舍三家而从毛氏从韩氏之説则二南商颂皆非治世音从毛氏之説则礼记左氏无往而不合此所以毛诗独存于世也或谓小序作于衞宏是也谓大序作于圣人非也命篇大序盖出于当时採诗大史之所题而题下之序则衞宏从谢曼卿受师説而为之也盖诗之大序非一世一人之所能为採诗之官本其得于何地审其出于何人究其主于何事且有实状然后致之大师上之国史是以取发端之二字以命题故谓大序是当时採诗大史之所题诗之下序序所作为之意其辞显者其序简其辞隐者其序备其善恶之微者序必明着其迹而不可以言殚者则亦阙其目而已故谓下序是宏诵师説而为之或曰序之辞非宏所能为使宏凿空为之虽孔子亦不能使宏诵师説为之则虽宏有余矣意者厯代讲师之説至宏而悉加诠次焉今观宏之序有专取诸书之文至数句者有杂取诸家之説而辞不坚决者有委曲宛转附经以成其义者牵合为文取讥于世此不可不辨也程氏大昌曰谓诗序为子夏者毛公郑康成梁昭明辈也谓子夏有不序诗之道三疑其为汉儒附託者韩愈是也范蔚宗之传衞宏曰九江谢曼卿善毛诗宏从受学作毛诗序善得风雅之㫖今传于世则今序为宏所作何疑㦲然诗之古序非宏也古序之与宏序今混幷无别然有可考者凡诗发序两语如关雎后妃之徳也世人之谓小序者古序也两语以外续而申之世谓大序者宏语也郑康成之释南陔曰子夏序诗篇义合编遭战国至秦而南陔六诗亡毛公作传各引其序冠之篇首故诗虽亡而义犹在今六序两语之下明言有义亡辞知其为秦火之后见序而不见诗者所为也毛公于诗第为之传不为之序则其申释序义非宏而孰为之也范氏处义曰人以为诗之美刺与春秋相表里而诗之美刺实系于序盖小序一言国史记作诗者之本义也小序之下皆大序也亦国史之所述闲有圣人之遗言可考而知文中子曰圣人述书帝王之制备述诗兴衰之由显述春秋邪正之迹明圣人于春秋既因鲁史之旧而明其邪正之迹于书又各冠序于篇首而备帝王之制于诗苟不据序之所存亦何自而见其兴衰之由而知其美刺之当否㢤今观春秋之褒贬与诗序相应诗序所书皆无曲笔宜为圣人之所取也又考论语周有大赉此夫子记周之政也而与赉之序同缁衣曰长民者衣服不贰从容有常记礼者称子曰以实之而与都人士之序同孔丛子记夫子之读诗曰于周南召南见周道所以盛也于柏舟见匹夫执志之不可易也于淇澳见学之可为君子也于考槃见遁世之士而不闷也于木瓜见苞苴之礼行也于缁衣见好贤之心至也于鸡鸣见君子之不忘其敬也于伐檀见贤者之先事后食也于蟋蟀见陶唐俭徳之大也于下泉见乱世之思明君也于七月见豳公所以造周也于东山见周公先公而后私也于狼跋见周公之逺志所以为圣也于鹿鸣见君臣之有礼也于彤弓见有功之必报也于无羊见善政之有应也于节南山见忠臣之忧世也于蓼莪见孝子之思养也于楚茨见孝子之思祭也于裳裳者华见贤者世保其禄也于采菽见明王所以敬诸侯也其言皆与今序同其义由是言之使诗序作于夫子之前则是为圣人之所録作于夫子之后则是取诸夫子之遗言也庸可废邪案大序小序诸家议论不同然未尝离关雎之序为二也至朱子以关雎序其闲有统论诗之纲领者数条乃诗大序宜引以冠经首使学者得以考遂分诗者志之所之也至诗之至也止谓之大序自关雎后妃之徳也至关雎之义也及各篇之序谓之小序则另以附诸经末今以朱子所分为定吕氏祖谦读诗记曰桑中溱洧诸篇几于劝矣夫子取之何也曰仲尼谓诗三百一言以蔽之思无邪诗人以无邪之思作之学者亦以无邪之思观之闵惜惩创之意隐然自见于言外矣或曰乐记所谓桑闲濮上之音安知非即此篇乎曰诗雅乐也祭祀朝聘之所用也桑闲濮上之音郑衞之乐也世俗之所用也雅郑不同部其来尚矣宁有编郑衞乐曲于雅音中之理乎桑中溱洧诸篇作于周道之衰其声虽已降于烦促而犹止于中声荀卿独能知之其词虽近于讽一劝百然犹止于礼义大序独能知之仲尼录之于经所以谨世变之始也借使仲尼之前雅郑果尝厖杂自衞反鲁正乐之时所当正者无大于此矣论语荅颜子之问乃孔子治天下之大纲也于郑声亟欲放之岂有删诗示万世反收郑声以备六艺乎朱子曰孔子之称思无邪也以为诗三百篇劝善惩恶其要归无不出于正非以作诗之人所思皆无邪也今必曰彼以无邪之思铺陈淫乱之事而闵惜惩创之意自见于言外则曷若曰彼虽以有邪之思作之而我以无邪之思读之则彼之自状其丑者乃所以为吾警惧惩创之资邪若夫雅郑若干篇自衞反鲁以来未之有改至于桑中小序之文与乐记合则是诗之为桑闲不为无据今必曰三百篇皆雅则邪正错糅非复孔子之旧矣夫二南正风房中之乐也乡乐也二雅之正朝廷之乐也商周之颂宗庙之乐也见于序义传记皆有可考至于变雅则固已无施于事而变风又特里巷之歌謡其领在乐官者以为可以识时变观土风耳今必曰三百篇皆祭祀朝聘之所用则未知桑中溱洧之属当以荐何等之鬼神接何等之宾客邪古者大师陈诗以观民风固不问美恶而悉存以训也然其与先王雅颂之正施用亦异则固不嫌于厖杂矣今于雅郑之实察之既不详于厖杂之名畏之又太甚顾乃文以风刺之美説强而置诸雅颂之列是乃反为厖杂之甚而不自知也其以二诗为犹止于中声者太史公所谓孔子皆弦歌之以求合于韶武之音其误盖亦如此然古乐既亡无所考正吾独以其理与词推之有以知其必不然耳又以为近于劝百讽一而止乎礼义则又信大序之过者夫子虚上林犹有所谓讽也汉广知不可而不求大车有所畏而不敢犹有所谓礼义之止也若桑中溱洧则吾不知其何词之讽而何礼义之止乎小序大无义理是后人凑合而成多就诗中採摭言语不能发明大㫖见有汉之广矣之句以为徳广所及见有命彼后车之言以为不能饮食教载行苇之序见牛羊勿践谓仁及草木见戚戚兄弟谓亲睦九族见黄耇台背谓养老见以祈黄耇谓乞言见介尔景福谓成其福禄随文生义无复伦理卷耳之序以求贤审官知臣下之勤劳为后妃之志固不伦矣况诗中所谓嗟我怀人其言亲暱太甚宁后妃所得施于使臣者哉桃夭之诗谓婚姻以时国无鳏民为后妃所致不知文王刑家及国其化固如此岂专后妃所能致邪其他变风诸诗未必是刺者皆以为刺未必是言此人必傅㑹以为此人桑中之诗止是淫者相戏之词岂有刺人之恶反自陷于流荡之中子衿词意轻儇岂刺学校之词有女同车等皆以为刺忽而作郑忽不娶齐女亦是好底意思见后来失国便将许多诗尽为刺忽而作考之于忽所谓淫㬥之类皆无其实至目为狡童岂诗人爱君之意况其失国正坐柔懦何狡之有幽厉之刺亦有不然甫田诸篇凡诗中无诋讥之意者皆以为伤今思古而作其他谬误不可胜説后世但见诗序冠于篇首不敢议其非至解説不通多为饰辞以曲䕶之其误后学多矣大序却好或谓补凑而成亦有此理大率古人作诗其闲亦自有感物道情吟咏情性几时尽是讥刺他人只縁序者立例篇篇作美刺説将诗人意思尽穿凿坏了马氏端临曰诗书之序自史传不能明其为何人所作先儒多疑之至朱文公之解经于诗国风诸篇之序诋斥尤多以愚观之雅颂之序可废而十五国风之序不可废也雅颂之作其意易明则序者之辞可略至于风之为体比兴之词多于序述风谕之意浮于指斥有聮章累句而无一言序作之之意者而序者乃曰为某事也苟非其传授有源孰能亿料当时指意之所归乎夫芣苢之序以为后妃之美也而其诗语不过形容采掇芣苢之情状而已黍离之序以为闵周室之颠覆也而其诗语不过慨叹禾黍之苗穗而已叔于田之二诗序以为刺庄公也而其诗语则爱叔段之辞耳扬之水椒聊二诗序以为刺晋昭公也而其诗语则爱桓叔之辞耳此诗之赖序以明者也鸨羽陟岵之诗序以为征役者不堪命而作也四牡采薇之诗序以为劳使臣遣戍役而作也四诗之㫖辞同意异若舍序以求之则文王之臣民亦怨其上而四牡采薇不得为正雅矣即是观之则桑中溱洧何嫌其为刺奔而必以为奔者所自作使圣经为录淫辞之具乎且诗之可删孰有大于淫者今以诗传考之其指为男女淫泆奔诱而自作诗以序其事者凡二十有四淫诗之繁多如此夫子犹存之则不知所删何等一篇也又以为序者之意必以为诗无一篇不为刺时而作有害于温柔敦厚之教愚谓欲使其避讽讪之名而自处于淫谑之地则夫身为淫乱而复自作诗以赞之反得为温柔敦厚乎或曰春秋所记无非乱臣贼子之事不如是无以见当时事变之实而垂鉴于后世故不得已而存之愚以为史以记事有治不能无乱固不容录文武而弃幽厉也至于文辞则其淫哇不经者直为削之而已而夫子犹存之则必其意不出于此而序者之説是也或曰序求诗意于辞之外文公求诗意于辞之内子何以定其是非乎曰知诗人之意者莫如孔孟虑学者读诗而不得其意者亦莫如孔孟是以有无邪之训焉则以其辞之不能不邻乎邪也使篇篇如文王大明则奚邪之可闲乎是以有害意之戒焉则以其辞之不能不戾其意也使章章如清庙臣工则奚意之难明乎以是观之则知刺奔果出于作诗者之本意而夫子所不删者决非淫泆之人所自赋也如木瓜采葛遵大路风雨褰裳子衿扬之水诸篇虽疑其辞欠庄重然首尾无一字及妇人而谓之淫邪可乎或又曰二南雅颂祭祀朝聘之所用也郑衞桑濮里巷狭邪之所作也夫子于郑衞盖深絶其声于乐以为法今欲讳其郑衞桑濮之实而文以雅乐之名将荐之于何等之鬼神用之何等之宾客乎愚以为左传言季札来聘请观周乐而所歌者邶鄘衞郑皆在焉则诸诗固雅乐矣使其为里巷狭邪所用则周乐安得有之而鲁之乐工亦安能歌异国之淫邪诗乎至于古人歌诗合乐之意盖有不可晓者夫关雎鹊巢后妃夫人之诗也而乡饮酒燕礼歌之采苹采蘩夫人大夫妻主祭之诗也而射礼歌之肆夏繁遏渠宗庙配天之诗也而天子享元侯歌之文王大明緜文王兴周之诗也而两君相见歌之以是观之其歌诗之用与作诗之意盖有判然不相合不可强通也左传载列国聘享赋诗固多断章取义然其大不伦者亦以来讥诮如郑伯有赋鹑之奔奔楚令尹子围赋大明及穆叔不拜肆夏甯武子不拜彤弓之类是也然郑伯如晋子展赋将仲子郑伯享赵孟子太叔赋野有蔓草郑六卿饯韩宣子子齹赋野有蔓草子太叔赋褰裳子游赋风雨子旗赋有女同车子栁赋萚兮此六诗皆文公所斥以为淫奔之人所作也然所赋皆见善于叔向赵武韩起不闻被讥乃知郑衞之诗未尝不施之燕享而此六诗之㫖意训诂当如序者之説也王氏应麟曰诸儒説诗一以毛郑为宗未有参考三家者独朱文公集传闳意眇指卓然千载之上言关雎则取匡衡柏舟妇人之诗则取刘向笙诗有声无辞则取仪礼上天甚神则取战国策何以恤我则取左氏传抑戒自儆昊天有成命道成王之徳则取国语陟降庭止则取汉书注宾之初筵饮酒悔过则取韩诗序不可休思是用不就彼岨者岐皆从韩诗禹敷下土方又证诸楚词一洗末师专已守残之陋黄氏震曰晦庵先生因郑公之説尽去美刺探求古始虽东莱不能无疑然指桑中溱洧为郑衞之音则其辞晓然诸儒安得回䕶而谓之雅音谓甫田大田诸篇皆非刺诗自今读之皆蔼然治世之音谓成王不敢康之成王为周成王则其説实出于国语亦文义之晓然者其余改易固不可一一尽知若其发理之精微措辞之简洁读之使人了然孰有加于晦庵之诗传者哉王氏祎曰朱子集传其训诂多用毛郑而叶韵则本呉才老之説其释诸经自谓于诗独无遗憾当时东莱吕氏有读诗记最为精密朱子实兼取之何氏楷曰𣙜训诂则郑孔之功决不可诬明义理则朱子之言深得其要大序诗者志之所之也在心为志发言为诗朱注心之所之谓之志而诗所以言志也情动于中而形于言言之不足故嗟叹之嗟叹之不足故永歌之永歌之不足不知手之舞之足之蹈之也朱注情者性之感于物而动者也喜怒忧惧爱恶欲谓之七情形见永长也集説情发于声声成文谓之音治世之音安以乐其政和乱世之音怨以怒其政乖亡国之音哀以思其民困朱注声不止于言凡嗟叹永歌皆是也成文谓其清浊髙下疾徐疏数之节相应而和也然情之所感不同则音之所成亦异矣集説故正得失动天地感鬼神莫近于诗朱注事有得失诗因其实而讽咏之使人有所创艾兴起至其和平怨怒之极又足以达于隂阳之气而致祥召灾盖其出于自然而不假人力是以入人深而见功速非他教之所及也集説先王以是经夫妇成孝敬厚人伦美教化移风俗朱注先王指文武周公成王是指风雅颂之正经经常也女正乎内男正乎外夫妇之常也孝者子之所以事父敬者臣之所以事君诗之始作多发于男女之闲而达于父子君臣之际故先王以诗为教使人兴于善而戒其失所以道夫妇之常而成父子君臣之道也三纲既正则人伦厚教化美而风俗移矣集説故诗有六义焉一曰风二曰赋三曰比四曰兴五曰雅六曰颂朱注此一条本出于周礼大师之官盖三百篇之纲领管辖也风雅颂者声乐部分之名也风则十五国风雅则大小雅颂则三颂也赋比兴则所以制作风雅颂之体也赋者直陈其事如葛覃卷耳之类是也比者以彼状此如螽斯緑衣之类是也兴者託物兴词如关雎兔罝之类是也盖衆作虽多而其声音之节制作之体不外乎此故大师之教国子必使之以是六者三经而三纬之则凡诗之节奏指归皆将不待讲説而直可吟咏以得之矣六者之序以其篇次风固为先而风则有赋比兴矣故三者次之而雅颂又次之盖亦以是三者为之也然比兴之中螽斯专于比而绿衣兼于兴兔罝专于兴而关雎兼于比此其例中又自有不同者学者亦不可以不知也集説上以风化下下以风刺上主文而谲谏言之者无罪闻之者足以戒故曰风朱注风者民俗歌謡之诗如物被风而有声又因其声以动物也上以风化下者诗之美恶其风皆出于上而被于下也下以风刺上者上之化有不善则在下之人又歌咏其风之所自以讥其上也凡以风刺上者皆不主于政事而主于文词不以正谏而託意以谏若风之被物彼此无心而能有所动也集説至于王道衰礼义废政教失国异政家殊俗而变风变雅作矣朱注先儒旧説二南二十五篇为正风鹿鸣至菁莪二十二篇为正小雅文王至卷阿十八篇为正大雅皆文武成王时诗周公所定乐歌之词邶至豳十三国为变风六月至何草不黄五十八篇为变小雅民劳至召旻十三篇为变大雅皆康昭以后所作故其为説如此国异政家殊俗者天子不能统诸侯故国国自为政诸侯不能统大夫故家家自为俗也然正变之説经无明文可考今姑从之其可疑者则具于本篇云集説国史明乎得失之迹伤人伦之变哀刑政之苛吟咏情性以风其上达于事变而怀其旧俗者也朱注诗之作或出于公卿大夫或出于匹夫匹妇盖非一人而序以为专出于国史则误矣説者欲盖其失乃云国史䌷绎诗人之情性而歌咏之以风其上则不唯文理不通而考之周礼大史之属掌书而不掌诗其诵诗以谏乃大师之属瞽蒙之职也故春秋传曰史为书瞽为诗説者之云两失之矣集説故变风发乎情止乎礼义发乎情民之性也止乎礼义先王之泽也朱注情者性之动而礼义者性之徳也动而不失其徳则以先王之泽入人者深至是而犹有不忘者也然此言亦其大槩有如此者其放逸而不止乎礼义者固已多矣集説是以一国之事系一人之本谓之风朱注所谓上以风化下集説言天下之事形四方之风谓之雅雅者正也言王政之所由废兴也政有大小故有小雅焉有大雅焉朱注形者体而象之之谓小雅皆王政之小事大雅则言王政之大体也集説颂者美盛徳之形容以其成功告于神明者也朱注颂皆天子所制郊庙之乐歌颂容古字通故其取义如此集説是谓四始诗之至也朱注史记曰关雎之乱以为风始鹿鸣为小雅始文王为大雅始清庙为颂始所谓四始也诗之所以为诗者至是无余蕴矣后世虽有作者其孰能加于此乎邵子曰删诗之后世不复有诗矣盖谓此也诗集传序或有问于予曰诗何为而作也予应之曰人生而静天之性也感于物而动性之欲也夫既有欲矣则不能无思既有思矣则不能无言既有言矣则言之所不能尽而发于咨嗟咏叹之余者必有自然之音响节族而不能已焉此诗之所以作也曰然则其所以教者何也曰诗者人心之感物而形于言之余也心之所感有邪正故言之所形有是非惟圣人在上则其所感者无不正而其言皆足以为教其或感之之杂而所发不能无可择者则上之人必思所以自反而因有以劝惩之是亦所以为教也昔周盛时上自郊庙朝廷而下达于乡党闾巷其言粹然无不出于正者圣人固已协之声律而用之乡人用之邦国以化天下至于列国之诗则天子廵守亦必陈而观之以行黜陟之典降自昭穆而后寖以陵夷至于东迁而遂废不讲矣孔子生于其时既不得位无以行帝王劝惩黜陟之政于是特举其籍而讨论之去其重复正其纷乱而其善之不足以为法恶之不足以为戒者则亦刋而去之以从简约示乆逺使夫学者即是而有以考其得失善者师之而恶者改焉是以其政虽不足以行于一时而其教实被于万世是则诗之所以为教者然也曰然则国风雅颂之体其不同若是何也曰吾闻之凡诗之所谓风者多出于里巷歌謡之作所谓男女相与咏歌各言其情者也唯周南召南亲被文王之化以成徳而人皆有以得其性情之正故其发于言者乐而不过于淫哀而不及于伤是以二篇独为风诗之正经自邶而下则其国之治乱不同人之贤否亦异其所感而发者有邪正是非之不齐而所谓先王之风者于此焉变矣若夫雅颂之篇则皆成周之世朝廷郊庙乐歌之词其语和而庄其义寛而密其作者往往圣人之徒固所以为万世法程而不可易者也至于雅之变者亦皆一时贤人君子闵时病俗之所为而圣人取之其忠厚恻怛之心陈善闭邪之意犹非后世能言之士所能及之此诗之为经所以人事浃于下天道备于上而无一理之不具也曰然则其学之也当奈何曰本之二南以求其端参之列国以尽其变正之于雅以大其规和之于颂以要其止此学诗之大㫖也于是乎章句以纲之训诂以纪之讽咏以昌之涵濡以体之察之情性隐微之闲审之言行枢机之始则修身及家平均天下之道其亦不待他求而得之于此矣问者唯唯而退余时方辑诗传因悉次是语以冠其篇云淳熙四年丁酉冬十月戊子新安朱熹书钦定诗经传説彚纂卷首下钦定诗经传说汇纂卷一钦定四库全书钦定诗经传说彚纂卷一国风一集传国者诸侯所封之域而风者民俗歌谣之诗也谓之风者以其被上之化以有言而其言又足以感人如物因风之动以有声而其声又足以动物也是以诸侯采之以贡于天子天子受之而列于乐官于以考其俗尚之美恶而知其政治之得失焉旧说二南爲正风所以用之闺门乡党邦国而化天下也十三国爲变风则亦领在乐官以时存肄备观省而垂监戒耳合之凡十五国云集说周南一之一集传周国名南南方诸侯之国也周国本在禹贡雍州境内岐山之阳后稷十三世孙古公亶父始居其地传子王季歴至孙文王昌辟国寖广于是徙都于丰而分岐周故地以爲周公旦召公奭之采邑且使周公爲政于国中而召公宣布于诸侯于是德化大成于内而南方诸侯之国江沱汝汉之间莫不从化盖三分天下而有其二焉至子武王发又迁于镐遂克商而有天下武王崩子成王诵立周公相之制作礼乐乃采文王之世风化所及民俗之诗被之筦弦以爲房中之乐而又推之以及于乡党邦国所以着明先王风俗之盛而使天下后世之脩身齐家治国平天下者皆得以取法焉盖其得之国中者杂以南国之诗而谓之周南言自天子之国而被于诸侯不但国中而已也其得之南国者则直谓之召南言自方伯之国被于南方而不敢以系于天子也岐周在今凤翔府岐山县丰在今京兆府鄠县终南山北南方之国卽今兴元府京西湖北等路诸州镐在丰东二十五里小序曰关雎麟趾之化王者之风故系之周公南言化自北而南也鹊巢驺虞之德诸侯之风也先王之所以教故系之召公斯言得之矣集说关关雎鸠在河之洲窈窕淑女君子好逑集传兴也关关雌雄相应之和声也雎鸠水鸟一名王雎状类凫鹥今江淮间有之生有定偶而不相乱偶常竝游而不相狎故毛传以爲挚而有别列女传以爲人未尝见其乘居而匹处者盖其性然也河北方流水之通名洲水中可居之地也窈窕幽闲之意淑善也女者未嫁之称盖指文王之妃大姒爲处子时而言也君子则指文王也好亦善也逑匹也毛传云挚字与至通言其情意深至也兴者先言他物以引起所咏之词也周之文王生有圣德又得圣女姒氏以爲之配宫中之人于其始至见其有幽闲贞静之德故作是诗言彼关关然之雎鸠则相与和鸣于河洲之上矣此窈窕之淑女则岂非君子之善匹乎言其相与和乐而恭敬亦若雎鸠之情挚而有别也后凡言兴者其文意皆放此云汉匡衡曰窈窕淑女君子好逑言能致其贞淑不贰其操情欲之感无介乎容仪宴私之意不形乎动静夫然后可以配至尊而爲宗庙主此纲纪之首王教之端也可谓善说诗矣集说附录参差荇菜左右流之窈窕淑女寤寐求之求之不得寤寐思服悠哉悠哉辗转反侧集传兴也参差长短不齐之貌荇接余也根生水底茎如钗股上靑下白叶紫赤圆径寸余浮在水面或左或右言无方也流顺水之流而取之也或寤或寐言无时也服犹怀也悠长也辗者转之半转者辗之周反者辗之过侧者转之留皆卧不安席之意此章本其未得而言彼参差之荇菜则当左右无方以流之矣此窈窕之淑女则当寤寐不忘以求之矣盖此人此德世不常有求之不得则无以配君子而成其内治之美故其忧思之深不能自己至于如此也集说附录参差荇菜左右采之窈窕淑女琴瑟友之参差荇菜左右芼之窈窕淑女钟鼓乐之集传兴也采取而择之也芼熟而荐之也琴五弦或七弦瑟二十五弦皆丝属乐之小者也友者亲爱之意也钟金属鼓革属乐之大者也乐则和平之极也此章据今始得而言彼参差之荇菜旣得之则当采择而亨芼之矣此窈窕之淑女旣得之则当亲爱而娱乐之矣盖此人此德世不常有幸而得之则有以配君子而成内治故其喜乐尊奉之意不能自已又如此云集说附录总论关雎三章一章四句二章章八句集传孔子曰关雎乐而不淫哀而不伤愚谓此言爲此诗者得其性情之正声气之和也盖德如雎鸠挚而有别则后妃性情之正固可以见其一端矣至于寤寐反侧琴瑟钟鼓极其哀乐而皆不过其则焉则诗人性情之正又可以见其全体也独其声气之和有不可得而闻者虽若可恨然学者姑卽其词而玩其理以养心焉则亦可以得学诗之本矣匡衡曰妃匹之际生民之始万福之原昏姻之礼正然后品物遂而天命全孔子论诗以关雎爲始言大上者民之父母后夫人之行不侔乎天地则无以奉神灵之统而理万物之宜自上世以来三代兴废未有不由此者也集说葛之覃兮施于中谷维叶萋萋黄鸟于飞集于灌木其鸣喈喈集传赋也葛草名蔓生可爲絺绤者覃延施移也中谷谷中也萋萋盛貌黄鸟鹂也灌木丛木也喈喈和声之逺闻也赋者敷陈其事而直言之者也盖后妃旣成絺绤而赋其事追叙初夏之时葛叶方盛而有黄鸟鸣于其上也后凡言赋者放此集说葛之覃兮施于中谷维叶莫莫是刈是濩爲絺爲绤服之无斁集传赋也莫莫茂密貌刈斩濩煮也精曰絺麤曰绤斁厌也此言盛夏之时葛旣成矣于是治以爲布而服之无厌盖亲执其劳而知其成之不易所以心诚爱之虽极垢弊而不忍厌弃也集说言告师氏言告言归薄汚我私薄澣我衣害澣害否归宁父母集传赋也言辞也师女师也薄犹少也汚烦撋之以去其汚犹治乱而曰乱也澣则濯之而已私燕服也衣礼服也害何也宁安也谓问安也上章旣成絺绤之服矣此章遂告其师氏使告于君子以将归宁之意且曰盍治其私服之汚而澣其礼服之衣乎何者当澣而何者可以未澣乎我将服之以归宁于父母矣集说总论葛覃三章章六句集传此诗后妃所自作故无赞美之辞然于此可以见其已贵而能勤已富而能俭己长而敬不弛于师傅已嫁而孝不衰于父母是皆德之厚而人所难也小序以爲后妃之本庶几近之集说采采卷耳不盈顷筐嗟我怀人寘彼周行集传赋也采采非一采也卷耳枲耳叶如鼠耳丛生如盘顷攲也筐竹器怀思也人盖谓文王也寘舎也周行大道也后妃以君子不在而思念之故赋此诗託言方采卷耳未满顷筐而心适念其君子故不能复采而寘之大道之㫄也集说附录陟彼崔嵬我马虺隤我姑酌彼金罍维以不永怀集传赋也陟升也崔嵬土山之戴石者虺隤马罢不能升髙之病姑且也罍酒器刻爲云雷之象以黄金饰之永长也此又託言欲登此崔嵬之山以望所怀之人而往从之则马罢病而不能进于是且酌金罍之酒而欲其不至于长以爲念也集说附录陟彼髙冈我马𤣥黄我姑酌彼兕觥维以不永伤集传赋也山眷曰冈𤣥黄𤣥马而黄病极而变色也兕野牛一角靑色重千斤觥爵也以兕角爲爵也集说陟彼砠矣我马瘏矣我仆痡矣云何吁矣集传赋也石山戴土曰砠瘏马病不能进也痡人病不能行也吁忧叹也尔雅注引此作盱张目望逺也详见何人斯篇集说总论附录卷耳四章章四句集传此亦后妃所自作可以见其贞静专一之至矣岂当文王朝㑹征伐之时羑里拘幽之日而作欤然不可考矣集说南有樛木葛藟累之乐只君子福履绥之集传兴也南南山也木下曲曰樛藟葛类累犹系也只语助辞君子自衆妾而指后妃犹言小君内子也履禄绥安也后妃能逮下而无嫉妒之心故衆妾乐其德而称愿之曰南有樛木则葛藟累之矣乐只君子则福履绥之矣集说南有樛木葛藟荒之乐只君子福履将之集传兴也荒奄也将犹扶助也集说南有樛木葛藟萦之乐只君子福履成之集传兴也萦旋成就也总论樛木三章章四句集说螽斯羽诜诜兮宜尔子孙振振兮集传比也螽斯蝗属长而靑长角长股能以股相切作声一生九十九子诜诜和集貌尔指螽斯也振振盛貌比者以彼物比此物也后妃不妒忌而子孙衆多故衆妾以螽斯之羣处和集而子孙衆多比之言其有是德而宜有是福也后凡言比者放此集说螽斯羽薨薨兮宜尔子孙绳绳兮集传比也薨薨羣飞声绳绳不絶貌螽斯羽揖揖兮宜尔子孙蛰蛰兮集传比也揖揖㑹聚也蛰蛰亦多意总论螽斯三章章四句集说桃之夭夭灼灼其华之子于归宜其室家集传兴也桃木名华红实可食夭夭少好之貌灼灼华之盛也木少则华盛之子是子也此指嫁者而言也妇人谓嫁曰归周礼仲春令㑹男女然则桃之有华正昏姻之时也宜者和顺之意室谓夫妇所居家谓一门之内文王之化自家而国男女以正昏姻以时故诗人因所见以起兴而叹其女子之贤知其必有以宜其室家也集说桃之夭夭有蕡其实之子于归宜其家室集传兴也蕡实之盛也家室犹室家也桃之夭夭其叶蓁蓁之子于归宜其家人集传兴也蓁蓁叶之盛也家人一家之人也总论附录桃夭三章章四句集说肃肃兔罝椓之丁丁赳赳武夫公侯干城集传兴也肃肃整饬貌罝罟也丁丁椓杙声也赳赳武貌干盾也干城皆所以扞外而衞内者化行俗美贤才衆多虽罝兔之野人而其才之可用犹如此故诗人因其所事以起兴而美之而文王德化之盛因可见矣集说肃肃兔罝施于中逵赳赳武夫公侯好仇集传兴也逵九逹之道仇与逑同匡衡引关雎亦作仇字公侯善匹犹曰圣人之耦则非特干城而已叹美之无已也下章放此集说肃肃兔罝施于中林赳赳武夫公侯腹心集传兴也中林林中腹心同心同德之谓则又非特好仇而已也集说总论兔罝三章章四句集说附录采采芣苢薄言采之采采芣苢薄言有之集传赋也芣苢车前也大叶长穗好生道㫄采始求之也有旣得之也化行俗美家室和平妇人无事相与采此芣苢而赋其事以相乐也采之未详何用或曰其子治产难集说采采芣苢薄言掇之采采芣苢薄言捋之集传赋也掇拾也捋取其子也集说采采芣苢薄言袺之采采芣苢薄言襭之集传赋也袺以衣贮之而执其衽也襭以衣贮之而扱其衽于带间也集说总论芣苢三章章四句集说南有乔木不可休息汉有游女不可求思汉之广矣不可泳思江之永矣不可方思集传兴而比也上竦无枝曰乔思语辞也篇内同汉水出兴元府嶓冡山至汉阳军大别山入江江汉之俗其女好游汉魏以后犹然如大堤之曲可见也泳潜行也江水出永康军岷山东流与汉水合东北入海永长也方桴也文王之化自近而逺先及于江汉之间而有以变其淫乱之俗故其出游之女人望见之而知其端庄静一非复前日之可求矣因以乔木起兴江汉爲比而反覆咏叹之也集说翘翘错薪言刈其楚之子于归言秣其马汉之广矣不可泳思江之永矣不可方思集传兴而比也翘翘秀起之貌错杂也楚木名荆属之子指游女也秣饲也以错薪起兴而欲秣其马则悦之至以江汉爲比而叹其终不可求则敬之深集说翘翘错薪言刈其蒌之子于归言秣其驹汉之广矣不可泳思江之永矣不可方思集传兴而比也蒌蒌蒿也叶似艾靑白色长数寸生水泽中驹马之小者集说总论汉广三章章八句集说遵彼汝坟伐其条枚未见君子惄如调饥集传赋也遵循也汝水出汝州天息山迳蔡颍州入淮坟大防也枝曰条榦曰枚惄饥意也调一作輖重也汝㫄之国亦先被文王之化者故妇人喜其君子行役而归因记其未归之时思望之情如此而追赋之也集说遵彼汝坟伐其条肄旣见君子不我遐弃集传赋也斩而复生曰肄遐远也伐其枚而又伐其肄则踰年矣至是乃见其君子之归而喜其不逺弃我也集说鲂鱼赪尾王室如燬虽则如燬父母孔迩集传比也鲂鱼名身广而薄少力细鳞赪赤也鱼劳则尾赤鲂尾本白而今赤则劳甚矣王室指纣所都也燬焚也父母指文王也孔甚迩近也是时文王三分天下有其二而率商之叛国以事纣故汝坟之人犹以文王之命供纣之役其家人见其勤苦而劳之曰汝之劳旣如此而王室之政方酷烈而未已虽其酷烈而未已然文王之德如父母然望之甚近亦可以忘其劳矣此序所谓妇人能闵其君子犹勉之以正者盖曰虽其别离之久思念之深而其所以相告语者犹有尊君亲上之意而无情爱狎昵之私则其德泽之深风化之美皆可见矣一说父母甚近不可以懈于王事而贻其忧亦通集说总论汝坟三章章四句集说麟之趾振振公子于嗟麟兮集传兴也麟麕身牛尾马蹄毛虫之长也趾足也麟之足不践生草不履生虫振振仁厚貌吁嗟叹辞文王后妃德脩于身而子孙宗族皆化于善故诗人以麟之趾兴公之子言麟性仁厚故其趾亦仁厚文王后妃仁厚故其子亦仁厚然言之不足故又嗟叹之言是乃麟也何必麕身牛尾而马蹄然后爲王者之瑞哉集说麟之定振振公姓于嗟麟兮集传兴也定额也麟之额未闻或曰有额而不以抵也公姓公孙也姓之爲言生也集说麟之角振振公族于嗟麟兮集传兴也麟一角角端有肉公族公同高祖祖庙未毁有服之亲集说总论麟之趾三章章三句集传序以爲关雎之应得之集说周南之国十一篇三十四章百五十九句集传案此篇首五诗皆言后妃之德关雎举其全体而言也葛覃卷耳言其志行之在已樛木螽斯美其德惠之及人皆指其一事而言也其词虽主于后妃然其实则皆所以着明文王身修家齐之效也至于桃夭兔罝芣苢则家齐而国治之效汉广汝坟则以南国之诗附焉而见天下已有可平之渐矣若麟之趾则又王者之瑞有非人力所致而自至者故复以是终焉而序者以爲关雎之应也夫其所以至此后妃之德固不爲无所助矣然妻道无成则亦岂得而专之哉今言诗者或乃专美后妃而不本于文王其亦误矣集说钦定诗经传说彚纂卷一钦定诗经传说汇纂卷二钦定四库全书钦定诗经传説彚纂卷二召南一之二集传召地名召公奭之采邑也旧説扶风雍县南有召亭即其地今雍县析为岐山天兴二县未知召亭的在何县余已见周南篇集説维鹊有巢维鸠居之之子于归百两御之集传兴也鹊鸠皆鸟名鹊善为巢其巢最为完固鸠性拙不能为巢或有居鹊之成巢者之子指夫人也两一车也一车两轮故谓之两御迎也诸侯之子嫁于诸侯送御皆百两也南国诸侯被文王之化能正心修身以齐其家其女子亦被后妃之化而有专静纯一之徳故嫁于诸侯而其家人美之曰维鹊有巢则鸠来居之是以之子于归而百两迎之也此诗之意犹周南之有闗雎也集説维鹊有巢维鸠方之之子于归百两将之集传兴也方有之也将送也集説维鹊有巢维鸠盈之之子于归百两成之集传兴也盈满也谓衆媵姪娣之多成成其礼也集説总论鹊巢三章章四句集説于以采蘩于沼于沚于以用之公侯之事集传赋也于于也蘩白蒿也沼池也沚渚也事祭事也南国被文王之化诸侯夫人能尽诚敬以奉祭祀而其家人叙其事以美之也或曰蘩所以生蚕盖古者后夫人有亲蚕之礼此诗亦犹周南之有葛覃也集説附录于以采蘩于涧之中于以用之公侯之宫集传赋也山夹水曰涧宫庙也或曰即记所谓公桑蚕室也集説附录被之僮僮夙夜在公被之祁祁薄言还归集传赋也被首饰也编髪为之僮僮竦敬也夙早也公公所也祁祁舒迟貌去事有仪也祭义曰及祭之后陶陶遂遂如将复入然不欲遽去爱敬之无已也或曰公即所谓公桑也集説附录总论采蘩三章章四句集説附录喓喓草虫趯趯阜螽未见君子忧心忡忡亦既见止亦既觏止我心则降集传赋也喓喓声也草虫蝗属竒音青色趯趯跃貌阜螽蠜也忡忡犹冲冲也止语辞觏遇降下也南国被文王之化诸侯大夫行役在外其妻独居感时物之变而思其君子如此亦若周南之卷耳也集説陟彼南山言采其蕨未见君子忧心惙惙亦既见止亦既觏止我心则説集传赋也登山盖託以望君子蕨鼈也初生无叶时可食亦感时物之变也惙忧也集説陟彼南山言采其薇未见君子我心伤悲亦既见止亦既觏止我心则夷集传赋也薇似蕨而差大有芒而味苦山闲人食之谓之迷蕨胡氏曰疑即荘子所谓迷阳者夷平也集説总论草虫三章章七句集説于以采苹南涧之濵于以采藻于彼行潦集传赋也苹水上浮萍也江东人谓之䕯濵厓也藻聚藻也生水底茎如钗股叶如蓬蒿行潦流潦也南国被文王之化大夫妻能奉祭祀而其家人叙其事以美之也集説附录于以盛之维筐及筥于以湘之维锜及釜集传赋也方曰筐圆曰筥湘烹也盖粗熟而淹以为葅也锜釜属有足曰锜无足曰釜此足以见其循序有常严敬整饬之意集説于以奠之宗室牖下谁其尸之有齐季女集传赋也奠置也宗室大宗之庙也大夫士祭于宗室牖下室西南隅所谓奥也尸主也齐敬季少也祭祀之礼主妇主荐豆实以葅醢少而能敬尤见其质之美而化之所从来者逺矣集説附录总论采苹三章章四句集説蔽芾甘棠勿翦勿伐召伯所茇集传赋也蔽芾盛貌甘棠杜棃也白者为棠赤者为杜翦翦其枝叶也伐伐其条榦也伯方伯也茇草舍也召伯循行南国以布文王之政或舍甘棠之下其后人思其徳故爱其树而不忍伤也集説蔽芾甘棠勿翦勿败召伯所憩集传赋也败折憩息也勿败则非特勿伐而已爱之愈久而愈深也下章放此蔽芾甘棠勿翦勿拜召伯所説集传赋也拜屈説舍也勿拜则非特勿败而已总论甘棠三章章三句集説厌浥行露岂不夙夜谓行多露集传赋也厌浥湿意行道夙早也南国之人遵召伯之教服文王之化有以革其前日淫乱之俗故女子有能以礼自守而不为强暴所汚者自述己志作此诗以絶其人言道间之露方湿我岂不欲早夜而行乎畏多露之沾濡而不敢尔盖以女子早夜独行或有强暴侵陵之患故託以行多露而畏其沾濡也集説谁谓雀无角何以穿我屋谁谓女无家何以速我狱虽速我狱室家不足集传兴也家谓以媒聘求为室家之礼也速召致也贞女之自守如此然犹或见讼而召致于狱因自诉而言人皆谓雀有角故能穿我屋以兴人皆谓汝于我尝有求为室家之礼故能致我于狱然不知汝虽能致我于狱而求为室家之礼初未尝备如雀虽能穿屋而实未尝有角也集説附录谁谓鼠无牙何以穿我墉谁谓女无家何以速我讼虽速我讼亦不女从集传兴也牙牡齿也墉墙也言汝虽能致我于讼然其求为室家之礼有所不足则我亦终不汝从矣集説总论行露三章一章三句二章章六句集説附录羔羊之皮素丝五紽退食自公委蛇委蛇集传赋也小曰羔大曰羊皮所以为裘大夫燕居之服素白也紽未详盖以丝饰裘之名也退食退朝而食于家也自公从公门而出也委蛇自得之貎南国化文王之政在位皆节俭正直故诗人美其衣服有常而从容自得如此也集説附录羔羊之革素丝五緎委蛇委蛇自公退食集传赋也革犹皮也緎裘之缝界也集説羔羊之缝素丝五总委蛇委蛇退食自公集传赋也缝缝皮合之以为裘也总亦未详集説总论羔羊三章章四句集説殷其靁在南山之阳何斯违斯莫敢或遑振振君子归哉归哉集传兴也殷靁声也山南曰阳何斯斯此人也违斯斯此所也遑暇也振振信厚也南国被文王之化妇人以其君子从役在外而思念之故作此诗言殷殷然靁声则在南山之阳矣何此君子独去此而不敢少暇乎于是又羙其徳且冀其早毕事而还归也集説附录殷其靁在南山之侧何斯违斯莫敢遑息振振君子归哉归哉集传兴也息止也集説殷其靁在南山之下何斯违斯莫或遑处振振君子归哉归哉集传兴也集説总论殷其靁三章章六句集説摽有梅其实七兮求我庶士迨其吉兮集传赋也摽落也梅木名华白实似杏而酢庶衆迨及也吉吉日也南国被文王之化女子知以贞信自守惧其嫁不及时而有强暴之辱也故言梅落而在树者少以见时过而太晚矣求我之衆士其必有及此吉日而来者乎集説附录摽有梅其实三兮求我庶士迨其今兮集传赋也梅在树者三则落者又多矣今今曰也盖不待吉矣集説摽有梅顷筐塈之求我庶士迨其谓之集传赋也塈取也顷筐取之则落之尽矣谓之则但相告语而约可定矣集説总论摽有梅三章章四句集説嘒彼小星三五在东肃肃宵征夙夜在公寔命不同集传兴也嘒㣲貌三五言其稀盖初昏或将旦时也肃肃齐遫貌宵夜征行也寔与实同命谓天所赋之分也南国夫人承后妃之化能不妒忌以惠其下故其衆妾美之如此盖衆妾进御于君不敢当夕见星而往见星而还故因所见以起兴其于义无所取特取在东在公两字之相应耳遂言其所以如此者由其所赋之分不同于贵者是以深以得御于君为夫人之恵而不敢致怨于往来之勤也集説嘒彼小星维参与昴肃肃宵征抱衾与裯寔命不犹集传兴也参白卯西方二宿之名衾被也裯襌被也兴亦取与昴与裯二字相应犹亦同也集説总论小星二章章五句集传吕氏曰夫人无妒忌之行而贱妾安于其命所谓上好仁而下必好义者也集説江有汜之子归不我以不我以其后也悔集传兴也水决复入为汜今江陵汉阳安复之闲盖多有之之子媵妾指嫡妻而言也妇人谓嫁曰归我媵自我也能左右之曰以谓挟已而偕行也是时汜水之旁媵有待年于国而嫡不与之偕行者其后嫡被后妃夫人之化乃能自悔而迎之故媵见江水之有汜而因以起兴言江犹有汜而之子之归乃不我以虽不我以然其后也亦悔矣集説江有渚之子归不我与不我与其后也处集传兴也渚小洲也水岐成渚与犹以也处安也得其所安也集説江有沱之子归不我过不我过其啸也歌集传兴也沱江之别者过谓过我而与俱也啸蹙口出声以舒愤懑之气言其悔时也歌则得其所处而乐也集説总论附録江有汜三章章五句集传陈氏曰小星之夫人恵及媵妾而媵妾尽其心江沱之嫡恵不及媵妾而媵妾不怨盖父虽不慈子不可以不孝各尽其道而已矣集説野有死麕白茅包之有女懐春吉士诱之集传兴也麕獐也鹿属无角懐春当春而有懐也吉士犹美士也南国被文王之化女子有贞洁自守不为强暴所汚者故诗人因所见以兴其事而美之或曰赋也言美士以白茅包其死麕而诱懐春之女也集説林有朴野有死鹿白茅纯束有女如玉集传兴也朴小木也鹿兽名有角纯束犹包之也如玉者羙其色也上三句兴下一句也或曰赋也言以朴借死鹿束以白茅而诱此如玉之女也集説舒而脱脱兮无感我帨兮无使尨也吠集传赋也舒迟缓也脱脱舒缓貌感动帨巾尨犬也此章乃述女子拒之之辞言姑徐徐而来毋动我之帨毋惊我之犬以甚言其不能相及也其凛然不可犯之意盖可见矣集説总论野有死麕三章二章章四句一章三句集説何彼秾矣唐棣之华曷不肃雝王姬之车集传兴也秾盛也犹曰戎戎也唐棣栘也似白杨肃敬雝和也周王之女姬姓故曰王姬王姬下嫁于诸侯车服之盛如此而不敢挟贵以骄其夫家故见其车者知其能敬且和以执妇道于是作诗以羙之曰何彼戎戎而盛乎乃唐棣之华也此何不肃肃而敬雝雝而和乎乃王姬之车也此乃武王以后之诗不可的知其何王之世然文王大姒之敎久而不衰亦可见矣集説何彼秾矣华如桃李平王之孙齐侯之子集传兴也李木名华白实可食旧説平正也武王女文王孙适齐侯之子或曰平王即平王宜臼齐侯即襄公诸儿事见春秋未知孰是以桃李二物兴男女二人也集説附录其钓维何维丝伊缗齐侯之子平王之孙集传兴也伊亦维也缗纶也丝之合而为纶犹男女之合而为昏也集説总论何彼秾矣三章章四句集説附录彼茁者葭壹发五豝于嗟乎驺虞集传赋也茁生出壮盛之貌葭芦也亦名苇发发矢豝牡豕也一发五豝犹言中必叠双也驺虞兽名白虎黒文不食生物者也南国诸侯承文王之化脩身齐家以治其国而其仁民之余恩又有以及于庶类故其春田之际草木之茂禽兽之多至于如此而诗人述其事以美之且叹之曰此其仁心自然不由勉强是即真所谓驺虞矣集説附录彼茁者蓬壹发五豵于嗟乎驺虞集传赋也蓬草名一嵗曰豵亦小豕也集説总论驺虞二章章三句集传文王之化始于闗雎而至于麟趾则其化之入人者深矣形于鹊巢而及于驺虞则其泽之及物者广矣盖意诚心正之功不息而久则其熏蒸透彻融液周徧自有不能已者非智力之私所能及也故序以驺虞为鹊巢之应而见王道之成其必有所传矣集説召南之国十四篇四十章百七十七句集传愚案鹊巢至采苹言夫人大夫妻以见当时国君大夫被文王之化而能脩身以正其家也甘棠以下又见由方伯能布文王之化而国君能脩之家以及其国也其词虽无及于文王者然文王明徳新民之功至是而其所施者溥矣抑所谓其民皞皞而不知为之者与唯何彼秾矣之诗为不可晓当阙所疑耳周南召南二国凡二十五篇先儒以为正风今姑从之孔子谓伯鱼曰女为周南召南矣乎人而不为周南召南其犹正墙面而立也与仪礼乡饮酒乡射燕礼皆合乐周南闗雎葛覃卷耳召南鹊巢采蘩采苹燕礼又有房中之乐郑氏注曰弦歌周南召南之诗而不用钟磬云房中者后夫人之所讽诵以事其君子程子曰天下之治正家为先天下之家正则天下治矣二南正家之道也陈后妃夫人大夫妻之徳推之士庶人之家一也故使邦国至于乡党皆用之自朝廷至于委巷莫不讴吟讽诵所以风化天下集説钦定诗经传説彚纂卷二钦定诗经传说汇纂卷三钦定四库全书钦定诗经传説彚纂巻三邶一之三集传邶鄘卫三国名在禹贡冀州西阻太行北踰衡漳东南跨河以及兖州桑土之野及商之季而纣都焉武王克商分自纣城朝歌而北谓之邶南谓之鄘东谓之卫以封诸侯邶鄘不详其始封卫则武王弟康叔之国也卫本都河北朝歌之东淇水之北百泉之南其后不知何时幷得邶鄘之地至懿公爲狄所灭戴公东徙渡河野处漕邑文公又徙居于楚邱朝歌故城在今衞州衞县西二十二里所谓殷墟衞故都即今卫县漕楚邱皆在滑州大抵今懐卫澶相滑濮等州开封大名府界皆卫境也但邶鄘地既入卫其诗皆爲卫事而犹系其故国之名则不可晓而旧説以此下十三国皆爲变风焉集说汎彼柏舟亦汎其流耿耿不寐如有隐忧微我无酒以敖以游集传比也汎流貌柏木名耿耿小明忧之貌也隐痛也微犹非也妇人不得于其夫故以柏舟自比言以柏爲舟坚致牢实而不以乘载无所依薄但汎然于水中而已故其隐忧之深如此非爲无酒可以敖游而解之也列女传以此爲妇人之诗今考其辞气卑顺柔弱且居变风之首而与下篇相类岂亦庄姜之诗也欤集説附录我心匪鉴不可以茹亦有兄弟不可以据薄言往愬逢彼之怒集传赋也鉴镜茹度据依愬告也言我心既匪鉴而不能度物虽有兄弟而又不可依以爲重故往告之而反遭其怒也集説附录我心匪石不可转也我心匪席不可卷也威仪棣棣不可选也集传赋也棣棣富而闲习之貌选简择也言石可转而我心不可转席可卷而我心不可卷威仪无一不善又不可得而简择取舍皆自反而无阙之意集说附录忧心悄悄愠于羣小觏闵既多受侮不少静言思之寤辟有摽集传赋也悄悄忧貌愠怒意羣小衆妾也言见怒于衆妾也觏见闵病也辟拊心也摽拊心貌集説附录日居月诸胡迭而微心之忧矣如匪澣衣静言思之不能奋飞集传比也居诸语辞迭更微亏也匪澣衣谓垢污不濯之衣奋飞如鸟奋翼而飞去也言日当常明月则有时而亏犹正嫡当尊衆妾当卑今衆妾反胜正嫡是日月更迭而亏是以忧之至于烦寃愦眊如衣不澣之衣恨不能奋起而飞去也集説附录总论附录柏舟五章章六句集说绿兮衣兮绿衣黄里心之忧矣曷维其已集传比也緑苍胜黄之闲色黄中央土之正色闲色贱而以为衣正色贵而以为里言皆失其所也已止也荘公惑于嬖妾夫人荘姜贤而失位故作此诗言緑衣黄里以比贱妾尊显而正嫡幽微使我忧之不能自已也集説绿兮衣兮绿衣黄裳心之忧矣曷维其亡集传比也上曰衣下曰裳记曰衣正色裳闲色今以绿为衣而黄者自里转而为裳其失所益甚矣亡之为言忘也集説绿兮丝兮女所治兮我思古人俾无訧兮集传比也女指其君子而言也治谓理而织之也俾使訧过也言绿方爲丝而女又治之以比妾方少艾而女又嬖之也然则我将如之何哉亦思古人有尝遭此而善处之者以自励焉使不至于有过而已集说絺兮绤兮凄其以风我思古人实获我心集传比也凄寒风也絺绤而遇寒风犹已之过时而见弃也故思古人之善处此者眞能先得我心之所求也集说总论绿衣四章章四句集传庄姜事见春秋传此诗无所考姑从序说下三篇同集说燕燕于飞差池其羽之子于归远送于野瞻望弗及泣涕如雨集传兴也燕鳦也谓之燕燕者重言之也差池不齐之貌之子指戴嬀也归大归也庄姜无子以陈女戴嬀之子完爲已子庄公卒完卽位嬖人之子州吁弑之故戴嬀大归于陈而庄姜送之作此诗也集说燕燕于飞颉之颃之之子于归远于将之瞻望弗及伫立以泣集传兴也飞而上曰颉飞而下曰颃将送也伫立久立也集说燕燕于飞下上其音之子于归远送于南瞻望弗及实劳我心集传兴也鸣而上曰上音鸣而下曰下音送于南者陈在衞南集说仲氏任只其心塞渊终温且惠淑愼其身先君之思以朂寡人集传赋也仲氏戴嬀字也以恩相信曰任只语辞塞实渊深终竟温和惠顺淑善也先君谓庄公也朂勉也寡人寡德之人庄姜自称也言戴嬀之贤如此又以先君之思勉我使我常念之而不失其守也杨氏曰州吁之暴桓公之死戴嬀之去皆夫人失位不见荅于先君所致也而戴嬀犹以先君之思勉其夫人眞可谓温且惠矣集说总论燕燕四章章六句集说日居月诸照临下土乃如之人兮逝不古处胡能有定宁不我顾集传赋也日居月诸唿而诉之也之人指庄公也逝发语辞古处未详或云以古道相处也胡宁皆何也庄姜不见荅于庄公故唿日月而诉之言日月之照临下土久矣今乃有如是之人而不以古道相处是其心志回惑亦何能有定哉而何爲其独不我顾也见弃如此而犹有望之之意焉此诗之所以爲厚也集说附录日居月诸下土是冒乃如之人兮逝不相好胡能有定宁不我报集传赋也冒覆也报荅也集说日居月诸出自东方乃如之人兮德音无良胡能有定俾也可忘集传赋也日旦必出东方月望亦出东方德音美其辞无良丑其实也俾也可忘言何独使我爲可忘者耶集説附录日居月诸东方自出父兮母兮畜我不卒胡能有定报我不述集传赋也畜养卒终也不得其夫而叹父母养我之不终盖忧患疾痛之极必唿父母人之至情也述循也言不循义理也集说附录总论日月四章章六句集传此诗当在燕燕之前下篇放此集说终风且㬥顾我则笑谑浪笑敖中心是悼集传比也终风终日风也㬥疾也谑戏言也浪放荡也悼伤也庄公之爲人狂荡㬥疾庄姜盖不忍斥言之故但以终风且㬥爲比言虽其狂㬥如此然亦有顾我则笑之时但皆出于戏慢之意而无爱敬之诚则又使我不敢言而心独伤之耳盖庄公㬥慢无常而庄姜正静自守所以忤其意而不见荅也集説附录终风且霾惠然肯来莫往莫来悠悠我思集传比也霾雨土蒙霿也惠顺也悠悠思之长也终风且霾以比庄公之狂惑也虽云狂惑然亦或惠然而肯来但又有莫往莫来之时则使我悠悠而思之望其君子之深厚之至也集说附录终风且曀不日有曀寤言不寐愿言则嚏集传比也阴而风曰曀有又也不日有曀言旣曀矣不旋日而又曀也亦比人之狂惑暂开而复蔽也愿思也嚏鼽嚏也人气感伤闭郁又爲风雾所袭则有是疾也集说附录曀曀其阴虺虺其靁寤言不寐愿言则怀集传比也曀曀阴貌虺虺靁将发而未震之声以比人之狂惑愈深而未已也怀思也集说附录总论终风四章章四句集传说见上集说附录击鼓其镗踊跃用兵土国城漕我独南行集传赋也镗击鼓声也踊跃坐作击刺之状也兵谓戈戟之属土土功也国国中也漕衞邑名衞人从军者自言其所为因言衞国之民或役土功于国或筑城于漕而我独南行有锋镝死亡之忧危苦尤甚也集说从孙子仲平陈与宋不我以归忧心有忡集传赋也孙氏子仲字时军帅也平和也合二国之好也旧说以此爲春秋隐公四年州吁自立之时宋衞陈蔡伐郑之事恐或然也以犹与也言不与我而归也集说爰居爰处爰丧其马于以求之于林之下集传赋也爰于也于是居于是处于是丧其马而求之于林下见其失伍离次无鬭志也集说附录死生契阔与子成说执子之手与子偕老集传赋也契阔隔远之意成说谓成其约誓之言从役者念其室家因言始爲室家之时期以死生契阔不相忘弃又相与执手而期以偕老也集说于嗟阔兮不我活兮于嗟洵兮不我信兮集传赋也于嗟叹辞也阔契阔也活生洵信也信与申同言昔者契阔之约如此而今不得活偕老之信如此而今不得伸意必死亡不复得与其室家遂前约之信也集说总论击鼓五章章四句集说凯风自南吹彼棘心棘心夭夭母氏劬劳集传比也南风谓之凯风长养万物者也棘小木丛生多刺难长而心又其稚弱而未成者也夭夭少好貌劬劳病苦也衞之淫风流行虽有七子之母犹不能安其室故其子作此诗以凯风比母棘心比子之㓜时盖曰母生衆子㓜而育之其劬劳甚矣本其始而言以起自责之端也集说凯风自南吹彼棘薪母氏圣善我无令人集传兴也圣叡令善也棘可以爲薪则成矣然非美材故以兴子之壮大而无善也复以圣善称其母而自谓无令人其自责也深矣集说爰有寒泉在浚之下有子七人母氏劳苦集传兴也浚衞邑诸子自责言寒泉在浚之下犹能有所滋益于浚而有子七人反不能事母而使母至于劳苦乎于是乃若微指其事而痛自刻责以感动其母心也母以淫风流行不能自守而诸子自责但以不能事母使母劳苦爲辞婉词几谏不显其亲之恶可谓孝矣下章放此集说睍睆黄鸟载好其音有子七人莫慰母心集传兴也睍睆淸和圆转之意言黄鸟犹能好其音以悦人而我七子独不能慰悦母心哉集说总论附录凯风四章章四句集说雄雉于飞泄泄其羽我之怀矣自诒伊阻集传兴也雉野鸡雄者有冠长尾身有文采善鬬泄泄飞之缓也怀思诒遗阻隔也妇人以其君子从役于外故言雄雉之飞舒缓自得如此而我之所思者乃从役于外而自遗阻隔也集说附录雄雉于飞下上其音展矣君子实劳我心集传兴也下上其音言其飞鸣自得也展诚也言诚又言实所以甚言此君子之劳我心也集说瞻彼日月悠悠我思道之云远曷云能来集传赋也悠悠思之长也见日月之往来而思其君子从役之久也集说百尔君子不知德行不忮不求何用不臧集传赋也百犹凡也忮害求贪臧善也言凡尔君子岂不知德行乎若能不忮害又不贪求则何所爲而不善哉忧其远行之犯患冀其善处而得全也集说附录总论雄雉四章章四句集说匏有苦叶济有深涉深则厉浅则揭集传比也匏瓠也匏之苦者不可食特可佩以渡水而已然今尚有叶则亦未可用之时也济渡处也行渡水曰涉以衣而涉曰厉褰衣而涉曰揭此刺淫乱之诗言匏未可用而渡处方深行者当量其浅深而后可渡以比男女之际亦当量度礼义而行也集说附录有弥济盈有鷕雉鸣济盈不濡轨雉鸣求其牡集传比也弥水满貌鷕雌雉声轨车辙也飞曰雌雄走曰牝牡夫济盈必濡其辙雉鸣当求其雄此常理也今济盈而曰不濡轨雉鸣而反求其牡以比淫乱之人不度礼义非其配耦而犯礼以相求也集说附录雝雝鸣鴈旭日始旦士如归妻迨冰未泮集传赋也雝雝声之和也鴈鸟名似鹅畏寒秋南春北旭日初出貌昏礼纳采用鴈亲迎以昏而纳采请期以且归妻以冰泮而纳采请期迨冰未泮之时言古人之于婚姻其求之不㬥而节之以礼如此以深刺淫乱之人也集说附录招招舟子人涉卬否人涉卬否卬须我友集传比也招招号召之貌舟子舟人主济渡者卬我也舟人招人以渡人皆从之而我独否者待我友之招而后从之也以比男女必待其配耦而相从而刺此人之不然也集说附录总论附录匏有苦叶四章章四句集说习习谷风以阴以雨黾勉同心不宜有怒采葑采菲无以下体德音莫违及尔同死集传比也习习和舒也东风谓之谷风葑蔓菁也菲似葍茎麤叶厚而长有毛下体根也葑菲根茎皆可食而其根则有时而美恶德音美誉也妇人爲夫所弃故作此诗以叙其悲怨之情言阴阳和而后雨泽降如夫妇和而后家道成故爲夫妇者当黾勉以同心而不宜至于有怒又言采葑菲者不可以其根之恶而弃其茎之美如爲夫妇者不可以其颜色之衰而弃其德音之善但德音之不违则可以与尔同死矣集说行道迟迟中心有违不远伊迩薄送我畿谁谓荼苦其甘如荠宴尔新昏如兄如弟集传赋而比也迟迟舒行貌违相背也畿门内也荼苦菜蓼属也详见良耜荠甘菜宴乐也新昏夫所更娶之妻也言我之被弃行于道路迟迟不进盖其足欲前而心有所不忍如相背然而故夫之送我乃不远而甚迩亦至其门内而止耳又言荼虽甚苦反甘如荠以比已之见弃其苦有甚于荼而其夫方且宴乐其新昏如兄如弟而不见恤盖妇人从一而终今虽见弃犹有望夫之情厚之至也集说泾以渭浊湜湜其沚宴尔新昏不我屑以毋逝我梁毋发我笱我躬不阅遑恤我后集传比也泾渭二水名泾水出今原州百泉县笄头山东南至永兴军高陵入渭渭水出渭州渭源县鸟鼠山至同州冯翊县入河湜湜淸貌沚水渚也屑洁以与逝之也梁堰石障水而空其中以通鱼之往来者也笱以竹爲器而承梁之空以取鱼者也閲容也泾浊渭淸然泾未属渭之时虽浊而未甚见由二水旣合而淸浊益分然其别出之渚流或稍缓则犹有淸处妇人以自比其容貌之衰久矣又以新昏形之益见憔悴然其心则固犹有可取者但以故夫之安于新昏故不以我爲洁而与之耳又言毋逝我之梁毋发我之笱以比欲戒新昏毋居我之处毋行我之事而又自思我身且不见容何暇恤我已去之后哉知不能禁而絶意之辞也集说附录就其深矣方之舟之就其浅矣泳之游之何有何亡黾勉求之凡民有丧匍匐救之集传兴也方桴舟船也潜行曰泳浮水曰游匍匐手足竝行急遽之甚也妇人自陈其治家勤劳之事言我随事尽其心力而爲之深则方舟浅则泳游不计其有与亡而勉强以求之又周睦其邻里乡党莫不尽其道也集说不我能慉反以我爲雠旣阻我德贾用不售昔育恐育鞠及尔顚覆旣生旣育比予于毒集传赋也慉养阻却鞠穷也承上章言我于女家勤劳如此而女旣不我养而反以我爲仇雠惟其心旣拒却我之善故虽勤劳如此而不见取如贾之不见售也因念其昔时相与爲生惟恐其生理穷尽而及尔皆至于顚覆今旣遂其生矣乃反比我于毒而弃之乎张子曰育恐谓生于恐惧之中育鞠谓生于困穷之际亦通集说我有旨蓄亦以御冬宴尔新昏以我御穷有洸有溃旣诒我肄不念昔者伊余来墍集传兴也旨美蓄聚御当也洸武貌溃怒色也肄劳墍息也又言我之所以蓄聚美菜者盖欲以御冬月乏无之时至于春夏则不食之矣今君子安于新昏而厌弃我是但使我御其穷苦之时至于安乐则弃之也又言于我极其武怒而尽遗我以勤劳之事曾不念昔者我之来息时也追言其始见君子之时接礼之厚怨之深也集说总论谷风六章章八句集说式微式微胡不归微君之故胡爲乎中露集传赋也式发语辞微犹衰也再言之者言衰之甚也微犹非也中露露中也言有霑濡之辱而无所芘覆也旧説以爲黎侯失国而寓于卫其臣劝之曰衰微甚矣何不归哉我若非以君之故则亦胡爲而辱于此哉集说式微式微胡不归微君之躬胡爲乎泥中集传赋也泥中言有陷溺之难而不见拯救也集説总论附录式微二章章四句集传此无所考姑从序说集说旄丘之葛兮何诞之节兮叔兮伯兮何多日也集传兴也前高后下曰旄丘诞阔也叔伯衞之诸臣也旧说黎之臣子自言久寓于衞时物变矣故登旄丘之上见其葛长大而节疎阔因託以起兴曰旄丘之葛何其节之阔也衞之诸臣何其多日而不见救也此诗本责衞君而但斥其臣可见其优柔而不迫也集说何其处也必有与也何其久也必有以也集传赋也处安处也与与国也以他故也因上章何多日也而言何其安处而不来意必有与国相俟而俱来耳又言何其久而不来意其或有他故而不得来耳诗之曲尽人情如此集说狐裘蒙戎匪车不东叔兮伯兮靡所与同集传赋也大夫狐苍裘蒙戎乱貌言弊也又自言客久而裘弊矣岂我之车不东告于女乎但叔兮伯兮不与我同心虽往告之而不肯来耳至是始微讽切之或曰狐裘蒙戎指衞大夫而讥其愦乱之意匪车不东言非其车不肯东来救我也但其人不肯与俱来耳今案黎国在衞西前说近是集说琐兮尾兮流离之子叔兮伯兮褎如充耳集传赋也琐细尾末也流离漂㪚也褎多笑貌充耳塞耳也耳聋之人恒多笑言黎之君臣流离琐尾若此其可怜也而衞之诸臣褎然如塞耳而无闻何哉至是然后尽其词焉流离患难之余而其言之可序而不迫如此其人亦可知矣集说总论旄丘四章章四句集传说同上篇集说简兮简兮方将万舞日之方中在前上处集传赋也简简易不恭之意万者舞之总名武用干戚文用羽籥也日之方中在前上处言当明显之处贤者不得志而仕于伶官有轻世肆志之心焉故其言如此若自誉而实自嘲也集说硕人俣俣公庭万舞有力如虎执辔如组集传赋也硕大也俣俣大貌辔今之缰也组织丝爲之言其柔也御能使马则辔柔如组矣又自誉其才之无所不备亦上章之意也集说附录左手执籥右手秉翟赫如渥赭公言钖爵集传赋也执籥秉翟者文舞也籥如笛而六孔或曰三孔翟雉羽也赫赤貌渥厚渍也赭赤色也言其颜色之充盛也公言钖爵卽仪礼燕饮而献工之礼也以硕人而得此则亦辱矣乃反以其赉予之亲洽爲荣而夸美之亦玩世不恭之意也集说山有榛隰有苓云谁之思西方美人彼美人兮西方之人兮集传兴也榛似栗而小下湿曰隰苓一名大苦叶似地黄卽今甘草也西方美人託言以指西周之盛王如离骚亦以美人目其君也又曰西方之人者叹其远而不得见之辞也贤者不得志于衰世之下国而思盛际之显王故其言如此而意远矣集说总论简兮四章三章章四句一章六句集传旧三章章六句今改定张子曰爲禄仕而抱关击柝则犹恭其职也爲伶官则杂于侏儒俳优之闲不恭甚矣其得谓之贤者虽其迹如此而其中固有以过人又能卷而怀之是亦可以爲贤矣东方朔似之集说毖彼泉水亦流于淇有怀于衞靡日不思娈彼诸姬聊与之谋集传兴也毖泉始出之貌泉水卽今衞州共城之百泉也淇水出相州林虑县东流泉水自西北而东南来注之娈好貌诸姬谓姪娣也衞女嫁于诸侯父母终思归宁而不得故作此诗言毖然之泉水亦流于淇矣我之有怀于衞则亦无日而不思矣是以卽诸姬而与之谋爲归衞之计如下两章之云也集说出宿于泲饮饯于祢女子有行远父母兄弟问我诸姑遂及伯姊集传赋也泲地名饮饯者古之行者必有祖道之祭祭毕处者送之饮于其侧而后行也祢亦地名皆自衞来时所经之处也诸姑伯姊卽所谓诸姬也言始嫁来时则固已远其父母兄弟矣况今父母旣终而复可归哉是以问于诸姑伯姊而谋其可否云耳郑氏曰国君夫人父母在则归宁没则使大夫宁于兄弟集说附录出宿于干饮饯于言载脂载舝还车言迈遄臻于衞不瑕有害集传赋也干言地名适衞所经之地也脂以脂膏涂其舝使滑泽也舝车轴也不驾则脱之设之而后行也还回旋也旋其嫁来之车也遄疾臻至也瑕何古音相近通用言如是则其至衞疾矣然岂不害于义理乎疑之而不敢遂之辞也集说我思肥泉兹之永叹思须与漕我心悠悠驾言出游以写我忧集传赋也肥泉水名须漕衞邑也悠悠思之长也写除也旣不敢归然其思衞地不能忘也安得出游于彼而写其忧哉集说总论泉水四章章六句集传杨氏曰衞女思归发乎情也其卒也不归止乎礼义也圣人着之于经以示后世使知适异国者父母终无归宁之义则能自克者知所处矣集说出自北门忧心殷殷终窭且贫莫知我艰已焉哉天实爲之谓之何哉集传比也北门背阳向阴殷殷忧也窭者贫而无以爲礼也衞之贤者处乱世事暗君不得其志故因出北门而赋以自比又叹其贫窭人莫知之而归之于天也集说王事适我政事一埤益我我入自外室人交徧讁我已焉哉天实爲之谓之何哉集传赋也王事王命使爲之事也适之也政事其国之政事也一犹皆也埤厚室家讁责也王事旣适我矣政事又一切以埤益我其劳如此而窭贫又甚室人至无以自安而交徧讁我则其困于内外极矣集说王事敦我政事一埤遗我我入自外室人交徧摧我已焉哉天实爲之谓之何哉集传赋也敦犹投掷也遗加摧沮也集说总论北门三章章七句集传杨氏曰忠信重禄所以劝士也衞之忠臣至于窭贫而莫知其艰则无劝士之道矣仕之所以不得志也先王视臣如手足岂有以事投遗之而不知其艰哉然不择事而安之无怼憾之辞知其无可奈何而归之于天所以爲忠臣也集说北风其凉雨雪其雱惠而好我携手同行其虚其邪旣亟只且集传比也北风寒凉之风也凉寒气也雱雪盛貌惠爱行去也虚寛貌邪一作徐缓也亟急也只且语助辞言北风雨雪以比国家危乱将至而气象愁惨也故欲与其相好之人去而避之且曰是尚可以寛徐乎彼祸乱之迫已甚而去不可不速矣集说北风其喈雨雪其霏惠而好我携手同归其虚其邪旣亟只且集传比也喈疾声也霏雨雪分㪚之状归者去而不反之辞也集说莫赤匪狐莫黒匪乌惠而好我携手同车其虚其邪旣亟只且集传比也狐兽名似犬黄赤色乌鵶黑色皆不祥之物人所恶见者也所见无非此物则国将危乱可知同行同归犹贱者也同车则贵者亦去矣集说总论北风三章章六句集说静女其姝俟我于城隅爱而不见搔首踟蹰集传赋也静者闲雅之意姝美色也城隅幽僻之处不见者期而不至也踟蹰犹踯躅也此淫奔期㑹之诗也集说附录静女其娈贻我彤管彤管有炜说怿女美集传赋也娈好貌于是则见之矣彤管未详何物盖相赠以结殷勤之意耳炜赤貌言旣得此物而又悦怿此女之美也集说附录自牧归荑洵美且异匪女之爲美美人之贻集传赋也牧外野也归亦贻也荑茅之始生者洵信也女指荑而言也言静女又赠我以荑而其荑亦美且异然非此荑之爲美特以美人之所赠故其物亦美耳集说附录总论附录静女三章章四句集说新台有泚河水弥弥燕婉之求籧篨不鲜集传赋也泚鲜明也弥弥盛也燕安婉顺也籧篨不能俯疾之丑者也盖籧篨本竹席之名人或编以爲囷其状如人之拥肿而不能俯者故又因以名此疾也鲜少也旧说以爲衞宣公爲其子伋娶于齐而闻其美欲自娶之乃作新台于河上而要之国人恶之而作此诗以刺之言齐女本求与伋爲燕婉之好而反得宣公丑恶之人也集说新台有洒河水浼浼燕婉之求籧篨不殄集传赋也洒高峻也浼浼平也殄絶也言其病不已也鱼网之设鸿则离之燕婉之求得此戚施集传兴也鸿雁之大者离丽也戚施不能仰亦丑疾也言设鱼网而反得鸿以兴求燕婉而反得丑疾之人所得非所求也集说总论新台三章章四句集传凡宣姜事首末见春秋传然于诗则皆未有考也诸篇放此集说二子乘舟汎汎其景愿言思子中心养养集传赋也二子谓伋寿也乘舟渡河如齐也景古影字养养犹漾漾忧不知所定之貌旧说以爲宣公纳伋之妻是爲宣姜生寿及朔朔与宣姜愬伋于公公令伋之齐使贼先待于隘而杀之寿知之以告伋伋曰君命也不可以逃寿窃其节而先往贼杀之伋至曰君命杀我寿有何罪贼又杀之国人伤之而作是诗也集说二子乘舟汎汎其逝愿言思子不瑕有害集传赋也逝往也不瑕疑辞义见泉水此则见其不归而疑之也集说总论二子乘舟二章章四句集传太史公曰余读世家言至于宣公之子以妇见诛弟寿争死以相让此与晋太子申生不敢明骊姬之过同俱恶伤父之志然卒死亡何其悲也或父子相杀兄弟相戮亦独何哉集说邶十九篇七十二章三百六十三句集说钦定诗经传说彚纂巻三钦定诗经传说汇纂卷四钦定四库全书钦定诗经传説彚纂卷四鄘一之四集传説见上篇集説汎彼柏舟在彼中河髧彼两髦实维我仪之死矢靡他母也天只不谅人只集传兴也中河中于河也髧髪垂貌两髦者翦髪夹囟子事父母之饰亲死然后去之此盖指共伯也我共姜自我也仪匹之至矢誓靡无也只语助辞谅信也旧説以爲卫世子共伯蚤死其妻共姜守义父母欲夺而嫁之故共姜作此以自誓言柏舟则在彼中河两髦则实我之匹虽至于死誓无他心母之于我覆育之恩如天罔极而何其不谅我之心乎不及父者疑时独母在或非父意耳集説汎彼柏舟在彼河侧髧彼两髦实维我特之死矢靡慝母也天只不谅人只集传兴也特亦匹也慝邪也以是爲慝则其絶之甚矣集説总论柏舟二章章七句集説墙有茨不可埽也中冓之言不可道也所可道也言之丑也集传兴也茨蒺藜也蔓生细叶子有三角刺人中冓谓舎之交积材木也道言丑恶也旧説以爲宣公卒恵公幼其庶兄顽烝于宣姜故诗人作此诗以刺之言其闺中之事皆丑恶而不可言理或然也集説墙有茨不可襄也中冓之言不可详也所可详也言之长也集传兴也襄除也详详言之也言之长者不欲言而託以语长难竞也墙有茨不可束也中冓之言不可读也所可读也言之辱也集传兴也束束而去之也读诵言也辱犹丑也总论墙有茨三章章六句集传杨氏曰公子顽通乎君母闺中之言至不可读其污甚矣圣人何取焉而着之于经也盖自古淫乱之君自以爲密于闺门之中世无得而知者故自肆而不反圣人所以着之于经使后世爲恶者知虽闺中之言亦无隐而不彰也其爲训戒深矣集説君子偕老副筓六珈委委佗佗如山如河象服是宜子之不淑云如之何集传赋也君子夫也偕老言偕生而偕死也女子之生以身事人则当与之同生与之同死故夫死称未亡人言亦待死而已不当复有他适之志也副祭服之首饰编发爲之筓衡筓也垂于副之两㫄当耳其下以紞悬瑱珈之言加也以玊加于筓而爲饰也委委佗佗雍容自得之貌如山安重也如河𢎞广也象服法度之服也淑善也言夫人当与君子偕老故其服饰之盛如此而雍容自得安重寛广又有以宜其象服今宣姜之不善乃如此虽有是服亦将如之何哉言不称也集説玼兮玼兮其之翟也鬒髪如云不屑髢也玊之瑱也象之揥也掦且之晳也胡然而天也胡然而帝也集传赋也玼鲜盛貌翟衣祭服刻缯爲翟雉之形而彩画之以爲饰也鬒黑也如云言多而羙也屑洁也髢髲鬄也人少髪则以髢益之髪自羙则不洁于髢而用之也瑱塞耳也象象骨也揥所以摘髪也掦眉上广也且助语辞晳白也胡然而天胡然而帝言其服饰容貌之羙见者惊犹鬼神也集説瑳兮瑳兮其之展也蒙彼绉絺是绁袢也子之清掦掦且之颜也展如之人兮邦之媛也集传赋也瑳亦鲜盛貌展衣也以礼见于君及见賔客之服也蒙覆也绉絺絺之蹙蹙者当暑之服也绁袢束缚意以展衣蒙絺绤而爲之绁袢所以自敛饬也或曰蒙谓加絺绤于䙝衣之上所谓表而出之也清视清明也扬眉上广也颜额角丰满也展诚也羙女曰媛见其徒有羙色而无人君之徳也集説总论君子偕老三章一章七句一章九句一章八句集传东莱吕氏曰首章之末云子之不淑云如之何责之也二章之末云胡然而天也胡然而帝也问之也三章之末云展如之人兮邦之媛也惜之也辞益婉而意益深矣集説爰采唐矣沬之乡矣云谁之思羙孟姜矣期我乎桑中要我乎上宫送我乎淇之上矣集传赋也唐蒙菜也一名兔丝沬衞邑也书所谓妹邦者也孟长也姜齐女言贵族也桑中上宫淇上又沬乡之中小地名也要犹迎也衞俗淫乱世族在位相窃妻妾故此人自言将采唐于沬而与其所思之人相期㑹迎送如此也集説附録爰采麦矣沬之北矣云谁之思羙孟弋矣期我乎桑中要我乎上宫送我乎淇之上矣集传赋也麦谷名秋种夏熟者弋春秋或作姒盖杞女夏后氏之后亦贵族也爰采葑矣沬之东矣云谁之思羙孟庸矣期我乎桑中要我乎上宫送我乎淇之上矣集传赋也葑蔓菁也庸未闻疑亦贵族也集説总论附録桑中三章章七句集传乐记曰郑卫之音乱世之音也比于慢矣桑闲濮上之音亡国之音也其政散其民流诬上行私而不可止也案桑闲即此篇故小序亦用乐记之语集説附録鹑之奔奔鹊之彊彊人之无良我以爲兄集传兴也鹑䳺属奔奔彊彊居有常匹飞则相随之貌人谓公子顽良善也卫人刺宣姜与顽非匹耦而相从也故爲恵公之言以刺之曰人之无良鹑鹊之不若而我反以爲兄何哉集説鹊之彊彊鹑之奔奔人之无良我以爲君集传兴也人谓宣姜君小君也集説总论鹑之奔奔二章章四句集传范氏曰宣姜之恶不可胜道也国人疾而刺之或逺言焉或切言焉逺言之者君子偕老是也切言之者鹑之奔奔是也卫诗至此而人道尽天理灭矣中国无以异于夷狄人类无以异于禽兽而国随以亡矣胡氏曰杨时有言诗载此篇以见卫爲狄所灭之因也故在定之方中之前因以是説考于歴代凡淫乱者未有不至于杀身败国而亡其家者然后知古诗垂戒之大而近世有献议乞于经筵不以国风进讲者殊失圣经之㫖矣集説定之方中作于楚宫揆之以日作于楚室树之榛栗椅桐梓漆爰伐琴瑟集传赋也定北方之宿营室星也此星昏而正中夏正十月也于是时可以营制宫室故谓之营室楚宫楚邱之宫也揆度也树八尺之臬而度其日之出入之景以定东西又参日中之景以正南北也楚室犹楚宫互文以协韵耳榛栗二木其实榛小栗大皆可供笾实椅梓实桐皮桐梧桐也梓楸之疎理白色而生子者漆木有液黏黑可饰器物四木皆琴瑟之材也爰于也卫爲狄所灭文公徙居楚邱营立宫室国人悦之而作是诗以羙之苏氏曰种木者求用于十年之后其不求近功凡此类也集説附録升彼虚矣以望楚矣望楚与堂景山与京降观于桑卜云其吉终焉允臧集传赋也虚故城也楚楚邱也堂楚邱之㫄邑也景测景以正方靣也与既景迺冈之景同或曰景山名见商颂京髙邱也桑木名叶可饲蚕者观之以察其土宜也允信臧善也此章本其始之望景观卜而言以至于终而果获其善也集説灵雨既零命彼倌人星言夙驾説于桑田匪直也人秉心塞渊騋牝三千集传赋也灵善零落也倌人主驾者也星见星也説舎止也秉操塞实渊深也马七尺以上爲騋言方春时雨既降而农桑之务作文公于是命主驾者晨起驾车亟往而劳劝之然非独此人所以操其心者诚实而渊深也盖其所畜之马七尺而牝者亦已至于三千之衆矣盖人操心诚实而渊深则无所爲而不成其致此富盛宜矣记曰问国君之富数马以对今言騋牝之衆如此则生息之蕃可见而卫国之富亦可知矣此章又要其终而言也集説附録总论定之方中三章章七句集传案春秋传卫懿公九年冬狄入卫懿公及狄人战于荧泽而败死焉宋桓公迎卫之遗民渡河而南立宣姜子申以庐于漕是爲戴公是年卒立其弟燬是爲文公于是齐桓公合诸侯以城楚邱而迁卫焉文公大布之衣大帛之冠务材训农通商惠工敬教劝学授方任能元年革车三十乗季年乃三百乗集説蝃蝀在东莫之敢指女子有行逺父母兄弟集传比也蝃蝀虹也日与雨交倏然成质似有血气之类乃隂阳之气不当交而交者盖天地之淫气也在东者莫虹也虹随日所映故朝西而莫东也此刺淫奔之诗言蝃蝀在东而人不敢指以比淫奔之恶人不可道况女子有行又当逺其父母兄弟岂可不顾此而冒行乎集説朝隮于西崇朝其雨女子有行逺兄弟父母集传比也隮升也周礼十煇九日隮注以爲虹盖忽然而见如自下而升也崇终也从旦至食时爲终朝言方雨而虹见则其雨终朝而止矣盖淫慝之气有害于隂阳之和也今俗谓虹能截雨信然集説乃如之人也懐昏姻也大无信也不知命也集传赋也乃如之人指淫奔者而言婚姻谓男女之欲程子曰女子以不自失爲信命正理也言此淫奔之人但知思念男女之欲是不能自守其贞信之节而不知天理之正也程子曰人虽不能无欲然当有以制之无以制之而惟欲之从则人道废而入于禽兽矣以道制欲则能顺命集説总论蝃蝀三章章四句集説相鼠有皮人而无仪人而无仪不死何爲集传兴也相视也鼠虫之可贱恶者言视彼鼠而犹必有皮可以人而无仪乎人而无仪则其不死亦何爲哉集説相鼠有齿人而无止人而无止不死何俟集传兴也止容止也俟待也集説相鼠有体人而无礼人而无礼胡不遄死集传兴也体支体也遄速也集説总论相鼠三章章四句集説孑孑干旄在浚之郊素丝纰之良马四之彼姝者子何以畀之集传赋也孑孑特出之貌干旄以旄牛尾注于旗干之首而建之车后也浚卫邑名邑外谓之郊纰织组也盖以素丝织组而维之也四之两服两骖凡四马以载之也姝羙也子指所见之人也畀与也言卫大夫乗此车马建此旌旄以见贤者彼其所见之贤者将何以畀之而荅其礼意之勤乎集説附録孑孑干旟在浚之都素丝组之良马五之彼姝者子何以予之集传赋也旟州里所建鸟隼之旗也上设旌旄其下系斿斿下属縿皆画鸟隼也下邑曰都五之五马言其盛也集説孑孑干旌在浚之城素丝祝之良马六之彼姝者子何以告之集传赋也析羽爲旌干旌盖析翟羽设于旗干之首也城都城也祝属也六之六马极其盛而言也集説总论干旄三章章六句集传此上三诗小序皆以爲文公时诗盖见其列于定中载驰之闲故尔他无所考也然卫本以淫乱无礼不乐善道而亡其国今破灭之余人心危惧正其有以惩创往事而兴起善端之时也故其爲诗如此盖所谓生于忧患死于安乐者小序之言疑亦有所本云集説载驰载驱归唁卫侯驱马悠悠言至于漕大夫跋渉我心则忧集传赋也载则也弔失国曰唁悠悠逺而未至之貌草行曰跋水行曰渉宣姜之女爲许穆公夫人闵卫之亡驰驱而归将以唁卫侯于漕邑未至而许之大夫有奔走跋渉而来者夫人知其必将以不可归之义来告故心以爲忧也既而终不果归乃作此诗以自言其意尔集説附録既不我嘉不能旋反视尔不臧我思不逺既不我嘉不能旋济视尔不臧我思不閟集传赋也嘉臧皆善也逺犹忘也济渡也自许归卫必有所渡之水也閟闭也止也言思之不止也言大夫既至而果不以我归爲善则我亦不能旋反而济以至于卫矣虽视尔不以我爲善然我之所思终不能自已也集説陟彼阿丘言采其蝱女子善懐亦各有行许人尤之衆穉且狂集传赋也偏高曰阿丘蝱贝母主疗郁结之疾善懐多忧思也犹汉书云岸善崩也行道尤过也又言以其既不适卫而思终不止也故其在涂或升高以舒忧想之情或采蝱以疗郁结之疾盖女子所以善懐者亦各有道而许国之衆人以爲过则亦少不更事而狂妄之人尔许人守礼非穉且狂也但以其不知已情之切至而言若是尔然而卒不敢违焉则亦岂真以爲穉且狂哉集説我行其野芃芃其麦控于大邦谁因谁极大夫君子无我有尤百尔所思不如我所之集传赋也芃芄麦盛长貌控持而告之也因如因魏庄子之因极至也大夫即跋渉之大夫君子谓许国之衆人也又言归途在野而渉芄芃之麦又自伤许国之小而力不能救故思欲爲之控告于大邦而又未知其将何所因而何所至乎大夫君子无以我爲有过虽尔所以处此百方然不如使我得自尽其心之爲愈也集说总论载驰四章二章章六句二章章八句集传事见春秋传旧説此诗五章一章六句二章三章四句四章六句五章八句苏氏合二章三章以爲一章案春秋传叔孙豹赋载驰之四章而取其控于大邦谁因谁极之意与苏説合今从之范氏曰先王制礼父母没则不得归宁者义也虽国灭君死不得往赴焉义重于亡故也集説鄘国十篇二十九章百七十六句卫一之五集説瞻彼淇奥绿竹猗猗有匪君子如切如磋如琢如磨瑟兮僩兮赫兮喧兮有匪君子终不可谖兮集传兴也淇水名奥隈也緑色也淇上多竹汉世犹然所谓淇园之竹是也猗猗始生柔弱而羙盛也匪斐通文章着见之貌也君子指武公也治骨角者既切以刀斧而复磋以鑢铴治玉石者既琢以槌凿而复磨以沙石言其徳之脩饬有进而无已也瑟矜庄貌僩威严貌喧宣着貌谖忘也卫人羙武公之徳而以緑竹始生之羙盛兴其学问自脩之进益也大学传曰如切如磋者道学也如琢如磨者自脩也瑟兮僩兮者恂慄也赫兮咺兮者威仪也有斐君子终不可谖兮者道盛徳至善民之不能忘也集説瞻彼淇奥緑竹青青有匪君子充耳琇莹㑹弁如星瑟兮僩兮赫兮喧兮有匪君子终不可谖兮集传兴也青青坚刚茂盛之貌充耳瑱也琇莹羙石也天子玊瑱诸侯以石会缝也弁皮弁也以玊饰皮弁之缝中如星之明也以竹之坚刚茂盛兴其服饰之尊严而见其徳之称也集説瞻彼淇奥緑竹如箦有匪君子如金如钖如圭如璧寛兮绰兮猗重较兮善戏谑兮不爲虐兮集传兴也箦栈也竹之密比似之则盛之至也金钖言其鍜鍊之精纯圭璧言其生质之温润寛宏裕也绰开大也猗叹辞也重较卿士之车也较两輢上出轼者谓车两㫄也善戏谑不爲虐者言其乐易而有节也以竹之至盛兴其徳之成就而又言其寛广而自如和易而中节也盖寛绰无歛束之意戏谑非庄厉之时皆常情所忽而易致过差之地也然犹可观而必有节焉则其动容周旋之间无适而非礼亦可见矣礼曰张而不弛文武不能也弛而不张文武不爲也一张一弛文武之道也此之谓也集説总论淇奥三章章九句集传案国语武公年九十有五犹箴儆于国曰自卿以下至于师长士苟在朝者无谓我老耄而舎我必恪恭于朝以交戒我遂作懿戒之诗以自警而賔之初筵亦武公悔过之作则其有文章而能聴规谏以礼自防也可知矣卫之他君盖无足以及此者故序以此诗爲羙武公而今从之也集説考槃在㵎硕人之寛独寐寤言永矢弗谖集传赋也考成也槃盘桓之意言成其隐处之室也陈氏曰考扣也槃器名盖扣之以节歌如鼓盆拊缶之爲乐也二説未知孰是山夹水曰㵎硕大寛广永长矢誓谖忘也诗人羙贤者隐处㵎谷之闲而硕大寛广无戚戚之意虽独寐而寤言犹自誓其不忘此乐也集説考槃在阿硕人之薖独寐寤歌永矢弗过集传赋也曲陵曰阿薖义未详或云亦寛大之意也永矢弗过自誓所愿不踰于此若将终身之意也集説考槃在陆硕人之轴独寐寤宿永矢弗告集传赋也髙平曰陆轴盘桓不行之意寤宿已觉而犹卧也弗告者不以此乐告人也集説总论考槃三章章四句集説附録硕人其颀衣锦褧衣齐侯之子卫侯之妻东宫之妹邢侯之姨谭公维私集传赋也硕人指庄姜也颀长貌锦文衣也褧襌也锦衣而加褧焉爲其文之太着也东宫太子所居之宫齐太子得臣也系太子言之者明与同母言所生之贵也女子后生曰妹妻之姊妹曰姨姊妹之夫曰私邢侯谭公皆庄姜姊妹之夫互言之也诸侯之女嫁于诸侯则尊同故歴言之庄姜事见邶风緑衣等篇春秋传曰庄姜羙而无子卫人爲之赋硕人即谓此诗而其首章极称其族类之贵以见其爲正嫡小君所宜亲厚而重叹庄公之昏惑也集説手如柔荑肤如凝脂领如蝤蛴齿如瓠犀螓首蛾眉巧笑倩兮羙目盼兮集传赋也茅之始生曰荑言柔而白也凝脂脂寒而凝者亦言白也领颈也蝤蛴木虫之白而长者瓠犀瓠中之子方正洁白而比次整齐也螓如蝉而小其额广而方正蛾蚕蛾也其眉细而长曲倩口辅之羙也盼黑白分明也此章言其容貌之羙犹前章之意也集説硕人敖敖説于农郊四壮有骄朱幩镳镳翟茀以朝大夫夙退无使君劳集传赋也敖敖长貌説舎也农郊近郊也四牡车之四马骄壮貌幩镳饰也镳者马衔外鐡人君以朱纒之也镳镳盛也翟翟车也夫人以翟羽饰车茀蔽也妇人之车前后设蔽夙早也玉藻曰君日出而视朝退适路寝聴政使人视大夫大夫退然后适小寝释服此言庄姜自齐来嫁舎止近郊乗是车马之盛以入君之朝国人乐得以爲庄公之配故谓诸大夫朝于君者宜早退无使君劳于政事不得与夫人相亲而叹今之不然也集説河水洋洋北流活活施罛濊濊鳣鲔发发葭菼掲掲庶姜孽孽庶士有朅集传赋也河在齐西卫东北流入海洋洋盛大貌活活流貌施设也罛鱼罟也濊濊罟入水声也鳣鱼似龙黄色鋭头口在颔下背上腹下皆有甲大者千余斤鲔似鳣而小色青黑发发盛貌菼薍也亦谓之荻掲掲长也庶姜谓姪娣孽孽盛饰也庶士谓媵臣朅武貌言齐地广饶而夫人之来士女佼好礼仪盛备如此亦首章之意也集説总论硕人四章章七句集説氓之蚩蚩抱布贸丝匪来贸丝来即我谋送子渉淇至于顿丘匪我愆期子无良媒将子无怒秋以爲期集传赋也氓民也盖男子而不知其谁何之称也蚩蚩无知之貌盖怨而鄙之也布币贸买也贸丝盖初夏之时也顿丘地名愆过也将愿也请也此淫妇爲人所弃而自叙其事以道其悔恨之意夫既与之谋而不遂往又责所无以难其事再爲之约以坚其志此其计亦狡矣以御蚩蚩之氓宜其有余而不免于见弃盖一失其身人所贱恶始虽以欲而迷后必以时而悟是以无往而不困耳士君子立身一败而万事瓦裂者何以异此可不戒哉集説乗彼垝垣以望复关不见复关泣涕涟涟既见复闗载笑载言尔卜尔筮体无咎言以尔车来以我贿迁集传赋也垝毁垣墙也复关男子之所居也不敢显言其人故託言之耳龟曰卜蓍曰筮体兆卦之体也贿财迁徙也与之期矣故及期而乗垝垣以望之既见之矣于是问其卜筮所得卦兆之体若无凶咎之言则以尔之车来迎当以我之贿往迁也集説桑之未落其叶沃若于嗟鸠兮无食桑葚于嗟女兮无与士耽士之耽兮犹可説也女之耽兮不可説也集传比而兴也沃若润泽貌鸠鹘鸠也似山雀而小短尾青黑色多声葚桑实也鸠食葚多则致醉耽相乐也説解也言桑之润泽以比已之容色光丽然又念其不可恃此而从欲忘反故遂戒鸠无食桑葚以兴下句戒女无与士耽也士犹可説而女不可説者妇人被弃之后深自愧悔之辞主言妇人无外事唯以贞信爲节一失其正则余无足观尔不可便爲士之耽惑实无所妨也集説桑之落矣其黄而陨自我徂尔三岁食贫淇水汤汤渐车帷裳女也不爽士贰其行士也罔极二三其徳集传比也陨落徂往也汤汤水盛貌渐渍也帷裳车餙亦名童容妇人之车则有之爽差极至也言桑之黄落以比已之容色凋谢遂言自我往之尔家而値尔之贫于是见弃复乗车而度水以归复自言其过不在此而在彼也集説三嵗爲妇靡室劳矣夙兴夜寐靡有朝矣言既遂矣至于㬥矣兄弟不知咥其笑矣静言思之躬自悼矣集传赋也靡不夙早兴起也咥笑貌言我三嵗爲妇尽心竭力不以室家之务爲劳早起夜卧无有朝旦之暇与尔始相谋约之言既遂而尔遽以㬥戾加我兄弟见我之归不知其然但咥然其笑而己盖淫奔从人不爲兄弟所齿故其见弃而归亦不爲兄弟所恤理固有必然者亦何所归咎哉但自痛悼而已集説及尔偕老老使我怨淇则有岸隰则有泮总角之宴言笑晏晏信誓旦旦不思其反反是不思亦已焉哉集传赋而兴也及与也泮涯也髙下之判也总角女子未许嫁则未笄但结发爲饰也晏晏和柔也旦旦明也言我与汝本期偕老不知老而见弃如此徒使我怨也淇则有岸矣隰则有泮矣而我总角之时与尔宴乐言笑成此信誓曾不思其反复以至于此也此则兴也既不思其反复而至此矣则亦如之何哉亦已而已矣传曰思其终也思其复也思其反之谓也集説总论氓六章章十句集説籊籊竹竿以钓于淇岂不尔思逺莫致之集传赋也籊籊长而杀也竹卫物淇卫地也卫女嫁于诸侯思归宁而不可得故作此诗言思以竹竿钓于淇水而远不可至也集説泉源在左淇水在右女子有行远兄弟父母集传赋也泉源即百泉也在卫之西北而东南流入淇故曰在左淇在卫之西南而东流与泉源合故曰在右思二水之在卫而自叹其不如也集説淇水在右泉源在左巧笑之瑳佩玉之傩集传赋也瑳鲜白色笑而见齿其色瑳然犹所谓粲然皆笑也傩行有度也承上章言二水在卫而自恨其不得笑语游戏于其间也集説淇水滺滺桧楫松舟驾言出游以写我忧集传赋也滺滺流貌桧木名似柏楫所以行舟也与泉水之卒章同意集説总论竹竿四章章四句集説芄兰之支童子佩觿虽则佩觿能不我知容兮遂兮垂带悸兮集传兴也芄兰草一名萝摩蔓生断之有白汁可啖支枝同觿锥也以象骨爲之所以解结成人之佩非童子之饰也知犹智也言其才能不足以知于我也卜容遂舒缓放肆之貌悸带下垂之貌集説芄兰之叶童子佩韘虽则佩韘能不我甲容兮遂兮垂带悸兮集传兴也韘决也以象骨爲之着右手大指所以钩弦闿体郑氏曰沓也即大射所谓朱极三是也以朱韦爲之用以彄沓右手食指将指无名指也甲长也言其才能不足以长于我也集説总论芄兰二章章六句集传此诗不知所谓不敢强解集説谁谓河广一苇杭之谁谓宋逺跂予望之集传赋也苇蒹葭之属杭度也卫在河北宋在河南宣姜之女爲宋桓公夫人生襄公而出归于卫襄公即位夫人思之而义不可往盖嗣君承父之重与祖爲体母出与庙絶不可以私反故作此诗言谁谓河广乎但以一苇加之则可以渡矣谁谓宋国远乎但一跂足而望则可以见矣明非宋逺而不可至也乃义不可而不得往耳集説附録谁谓河广曾不容刀谁谓宋远曾不崇朝集传赋也小船曰刀不容刀言小也崇终也行不终朝而至言近也集説总论河广二章章四句集传范氏曰夫人之不往义也天下岂有无母之人欤有千乗之国而不得飬其母则人之不幸也爲襄公者将若之何生则致其孝没则尽其礼而已卫有妇人之诗自共姜至于襄公之母六人焉皆止于礼义而不敢过也夫以卫之政敎淫僻风俗伤败然而女子乃有知礼而畏义如此者则以先王之化犹有存焉故也集説伯兮朅兮邦之桀兮伯也执殳爲王前驱集传赋也伯妇人目其夫之字也朅武貌桀才过人也殳长丈二而无刃妇人以夫久从征役而作是诗言其君子之才之羙如是今方执殳而爲王前驱也集説附録自伯之东首如飞蓬岂无膏沐谁适爲容集传赋也蓬草名其华如柳絮聚而飞如乱发也膏所以泽发者沐涤首去垢也适主也言我发乱如此非无膏沐可以爲容所以不爲者君子行役无所主而爲之故也传曰女爲説已容集説附録其雨其雨杲杲出日愿言思伯甘心首疾集传比也其者冀其将然之词冀其将雨而杲然日出以比望其君子之归而不归也是以不堪忧思之苦而宁甘心于首疾也集説焉得谖草言树之背愿言思伯使我心痗集传赋也谖忘也谖草合欢食之令人忘忧者背北堂也痗病也言焉得忘忧之草树之北堂以忘吾忧乎然终不忍忘也是以宁不求此草而但愿言思伯虽至于心痗而不辞尔心痗则其病益深非特首疾而已也集説总论伯兮四章章四句集传范氏曰居而相离则思期而不至则忧此人之情也文王之遣戍役周公之劳归士皆叙其室家之情男女之思以闵之故其民悦而忘死圣人能通天下之志是以能成天下之务兵者毒民于死者也孤人之子寡人之妻伤天地之和召水旱之灾故圣王重之如不得已而行则告以归期念其勤劳哀伤惨怛不啻在已是以治世之诗则言其君上闵恤之情乱世之诗则録其室家怨思之苦以爲人情不出乎此也集説有狐绥绥在彼淇梁心之忧矣之子无裳集传此也狐者妖媚之兽绥绥独行求匹之貌石絶水曰梁在梁则可以裳矣国乱民散丧其妃耦有寡妇见鳏夫而欲嫁之故託言有狐独行而忧其无裳也集説有狐绥绥在彼淇厉心之忧矣之子无带集传比也厉深水可渉处也带所以申束衣也在厉则可以带矣集説有狐绥绥在彼淇侧心之忧矣之子无服集传比也济乎水则可以服矣集説总论有狐三章章四句集説投我以木瓜报之以琼琚匪报也永以爲好也集传比也木瓜楙木也实如小瓜酢可食琼玉之羙者琚佩玉名言人有赠我以微物我当报之以重寳而犹未足以爲报也但欲其长以爲好而不忘耳疑亦男女相赠荅之辞如静女之类集説附録投我以木桃报之以琼瑶匪报也永以爲好也集传比也瑶羙玉也投我以木李报之以琼玖匪报也永以爲好也集传比也玖亦玉名也集説总论木瓜三章章四句集説附録卫国十篇三十四章二百三句集传张子曰卫国地濵大河其地土薄故其人气轻浮其地平下故其人质柔弱其地肥饶不费耕耨故其人心怠惰其人情性如此则其声音亦淫靡故闻其乐使人懈慢而有邪僻之心也郑诗放此集説钦定诗经传説彚纂卷四钦定诗经传说汇纂卷五钦定四库全书钦定诗经传说彚纂卷五王一之六集传王谓周东都洛邑王城畿内方六百里之地在禹贡豫州大华外方之间北得河阳渐冀州之南也周室之初文王居丰武王居镐至成王周公始营洛邑为时㑹诸侯之所以其土中四方来者道里均故也自是谓丰镐为西都而洛邑为东都至幽王嬖襃姒生伯服废申后及太子宜臼宜臼奔申申侯怒与犬戎攻宗周弑幽王于戏晋文侯郑武公迎宜臼于申而立之是为平王徙居东都王城于是王室遂卑与诸侯无异故其诗不为雅而为风然其王号未替也故不曰周而曰王其地则今河南府及怀孟等州是也集说彼黍离离彼稷之苖行迈靡靡中心摇摇知我者谓我心忧不知我者谓我何求悠悠苍天此何人哉集传赋而兴也黍谷名苖似芦高丈余穗黑色实圆重离离垂貌稷亦谷也一名穄似黍而小或曰粟也迈行也靡靡犹迟迟也摇摇无所定也悠悠逺貌苍天者据逺而视之苍苍然也周既东迁大夫行役至于宗周过故宗庙宫室尽为禾黍闵周室之顚覆傍徨不忍去故赋其所见黍之离离与稷之苖以兴行之靡靡心之摇摇既叹时人莫识己意又伤所以致此者果何人哉追怨之深也集说彼黍离离彼稷之穗行迈靡靡中心如醉知我者谓我心忧不知我者谓我何求悠悠苍天此何人哉集传赋而兴也穗秀也稷穗下垂如心之醉故以起兴集说彼黍离离彼稷之实行迈靡靡中心如噎知我者谓我心忧不知我者谓我何求悠悠苍天此何人哉集传赋而兴也噎忧深不能喘息如噎之然稷之实如心之噎故以起兴集说总论黍离三章章十句集传元城刘氏曰常人之情于忧乐之事初遇之则其心变焉次遇之则其变少衰三遇之则其心如常矣至于君子忠厚之情则不然其行役徃来固非一见也初见稷之苖矣又见稷之穗矣又见稷之实矣而所感之心终始如一不少变而愈深此则诗人之意也集说君子于役不知其期曷至哉鸡栖于埘日之夕矣羊牛下来君子于役如之何勿思集传赋也君子妇人目其夫之辞凿墙而栖曰埘日夕则羊先归而牛次之大夫久役于外其室家思而赋之曰君子行役不知其反还之期且今亦何所至哉鸡则栖于埘矣日则夕矣羊牛则下来矣是则畜产出入尚有旦暮之节而行役之君子乃无休息之时使我如何而不思也哉集说君子于役不日不月曷其有佸鸡栖于桀日之夕矣羊牛下括君子于役苟无饥渴集传赋也佸㑹桀杙括至苟且也君子行役之久不可计以日月而又不知其何时可以来㑹也亦庶几其免于饥渴而已矣此忧之深而思之切也集说总论君子于役二章章八句集说君子阳阳左执簧右招我由房其乐只且集传赋也阳阳得志之貌簧笙竽管中金叶也盖笙竽皆以竹管植于匏中而窍其管底之侧以薄金叶障之吹则鼔之而出声所谓簧也故笙竽皆谓之簧笙十三簧或十九簧竽三十六簧也由从也房东房也只且语助辞此诗疑亦前篇妇人所作盖其夫既归不以行役为劳而安于贫贱以自乐其家人又识其意而深叹羙之皆可谓贤矣岂非先王之泽哉或曰序说亦通宜更详之集说君子陶陶左执翿右招我由敖其乐只且集传赋也陶陶和乐之貌翿舞者所持羽旄之属敖舞位也集说总论君子阳阳二章章四句集说扬之水不流束薪彼其之子不与我戍申怀哉怀哉曷月予还归哉集传兴也扬悠扬也水缓流之貌彼其之子戍人指其室家而言也戍屯兵以守也申姜姓之国平王之母家也在今邓州信阳军之境怀思曷何也平王以申国近楚数被侵伐故遣畿内之民戍之而戍者怨思作此诗也兴取之不二字如小星之例集说附録扬之水不流束楚彼其之子不与我戍甫怀哉怀哉曷月予还归哉集传兴也楚木也甫即吕也亦姜姓书吕刑礼记作甫刑而孔氏以为吕侯后为甫侯是也当时盖以申故而并戍之今未知其国之所在计亦不逺于申许也集说扬之水不流束蒲彼其之子不与我戍许懐哉怀哉曷月予还归哉集传兴也蒲蒲柳春秋传云董泽之蒲杜氏云蒲杨柳可以为箭者是也许国名亦姜姓今颍昌府许昌县是也集说总论扬之水三章章六句集传申侯与犬戎攻宗周而弑幽王则申侯者王法必诛不赦之贼而平王与其臣庶不共戴天之雠也今平王知有母而不知有父知其立已为有徳而不知其弑父为可怨至使复雠讨贼之师反为报施酬恩之举则其忘亲逆理而得罪于天已甚矣又况先王之制诸侯有故则方伯连帅以诸侯之师讨之王室有故则方伯连帅以诸侯之师救之天子乡遂之民供贡赋衞王室而已今平王不能行其威令于天下无以保其母家乃劳天子之民逺为诸侯戍守故周人之戍申者又以非其职而怨思焉则其衰懦微弱而得罪于民又可见矣呜唿诗亡而后春秋作其不以此也哉集说中谷有蓷暵其干矣有女仳离嘅其叹矣嘅其叹矣遇人之艰难矣集传兴也蓷鵻也叶似萑方茎白华华生节间即今益母草也暵燥仳别也嘅叹声艰难穷厄也凶年饥馑室家相弃妇人览物起兴而自述其悲叹之词也集说中谷有蓷暵其修矣有女仳离条其歗矣条其歗矣遇人之不淑矣集传兴也脩长也或曰干也如脯之谓脩也条条然歗貌歗蹙口出声也悲恨之深不止于叹矣淑善也古者谓死丧饥馑皆曰不淑盖以吉庆为善事凶祸为不善事虽今人语犹然也曾氏曰凶年而遽相弃背盖衰薄之甚者而诗人乃曰遇斯人之艰难遇斯人之不淑而无怨怼过甚之词焉厚之至也集说中谷有蓷暵其溼矣有女仳离啜其泣矣啜其泣矣何嗟及矣集传兴也暵溼者旱甚则草之生于溼者亦不免也啜泣貌何嗟及矣言事已至此末如之何穷之甚也集说总论中谷有蓷三章章六句集传范氏曰世治则室家相保者上之所养也世乱则室家相弃者上之所残也其使之也勤其取之也厚则夫妇日以衰薄而凶年不免于离散矣伊尹曰匹夫匹妇不获自尽民主㒺与成厥功故读诗者于一物失所而知王政之恶一女见弃而知人民之困周之政荒民散而将无以为国于此亦可见矣集说有兔爰爰雉离于罗我生之初尚无为我生之后逢此百罹尚寐无吪集传比也兔性隂狡爰爰缓意雉性耿介离丽罗网尚犹罹忧也尚庶几也吪动也周室衰微诸侯背叛君子不乐其生而作此诗言张罗本以取兔今兔狡得脱而雉以耿介反离于罗以比小人致乱而以巧计幸免君子无辜而以忠直受祸也为此诗者盖犹及见西周之盛故曰方我生之初天下尚无事及我生之后而逢时之多难如此然既无如之何则但庶几寐而不动以死耳或曰兴也以兔爰兴无为以雉离兴百罹也下章放此集说有兔爰爰雉离于罦我生之初尚无造我生之后逢此百忧尚寐无觉集传比也罦覆车也可以掩兔造亦为也觉寤也集说有兔爰爰雉离于罿我生之初尚无庸我生之后逢此百凶尚寐无聪集传比也罿罬也即罦也或曰施罗于车上也庸用聪闻也无所闻则亦死耳集说总论兔爰三章章七句集说附録緜緜葛藟在河之浒终逺兄弟谓他人父谓他人父亦莫我顾集传兴也緜緜长而不絶之貌岸上曰浒世衰民散有去其乡里家族而流离失所者作此诗以自叹言緜緜葛藟则在河之浒矣今乃终逺兄弟而谓他人为已父已虽谓彼为父而彼亦不我顾则其穷也甚矣集说緜緜葛藟在河之涘终逺兄弟谓他人母谓他人母亦莫我有集传兴也水厓曰涘谓他人父者其妻则母也有识有也春秋传曰不有寡君集说緜緜葛藟在河之漘终逺兄弟谓他人昆谓他人昆亦莫我闻集传兴也夷上洒下曰漘漘之为言脣也昆兄也闻相闻也集说总论葛藟三章章六句集说彼采葛兮一日不见如三月兮集传赋也采葛所以为絺绤盖淫奔者託以行也故因以指其人而言思念之深未久而似久也集说附録彼采萧兮一日不见如三秋兮集传赋也萧荻也白叶茎麄科生有香气祭则焫以报气故采之曰三秋则不止三月矣集说彼采艾兮一日不见如三嵗兮集传赋也艾蒿属干之可炙故采之曰三嵗则不止三秋矣集说总论附録采葛三章章三句附録大车槛槛毳衣如菼岂不尔思畏子不敢集传赋也大车大夫车槛槛车行声也毳衣天子大夫之服菼芦之始生也毳衣之属衣绘而裳绣五色皆备其青者如菼尔淫奔者相命之词也子大夫也不敢不敢奔也周衰大夫犹有能以刑政治其私邑者故淫奔者畏而歌之如此然其去二南之化则逺矣此可以观世变也集说附録大车啍啍毳衣如璊岂不尔思畏子不奔集传赋也啍啍重迟之貌璊玉赤色五色备则有赤集说谷则异室死则同穴谓予不信有如皦曰集传赋也谷生穴圹皦白也民之欲相奔者畏其大夫自以终身不得如其志也故曰生不得相奔以同室庶几死得合葬以同穴而已谓予不信有如皦日约誓之辞也集说附録总论附録大车三章章四句集说附録丘中有麻彼留子嗟彼留子嗟将其来施施集传赋也麻谷名子可食皮可绩为布者子嗟男子之字也将愿也施施喜悦之意妇人望其所与私者而不来故疑丘中有麻之处复有与之私而留之者今安得其施施然而来乎集说附録丘中有麦彼留子国彼留子国将其来食集传赋也子国亦男子字也来食就我而食也集说附録丘中有李彼留之子彼留之子贻我佩玖集传赋也之子并指前二人也贻我佩玖冀其有以赠己也集说附録总论附録丘中有麻三章章四句集说附録王国十篇二十八章百六十二句集说郑一之七集传郑邑名本在西都畿内咸林之地宣王以封其弟友为采地后为幽王司徒而死于犬戎之难是为桓公其子武公掘突定平王于东都亦为司徒又得虢桧之地乃徙其封而施旧号于新邑是为新郑咸林在今华州郑县新郑即今之郑州是也其封域山川详见桧风集说缁衣之宜兮敝予又改为兮适子之馆兮还予授子之粲兮集传赋也缁黑色缁衣卿大夫居私朝之服也宜称改更适之馆舍粲餐也或曰粲粟之精凿者旧说郑桓公武公相继为周司徒善于其职周人爱之故作是诗言子之服缁衣也甚宜敝则我将为子更为之且将适子之馆既还而又授子以粲言好之无己也集说缁衣之好兮敝予又改造兮适子之馆兮还予授子之粲兮集传赋也好犹宜也集说缁衣之蓆兮敝予又改作兮适子之馆兮还予授子之粲兮集传赋也蓆大也程子曰蓆有安舒之义服称其徳则安舒也集说总论缁衣三章章四句集传记曰好贤如缁衣又曰于缁衣见好贤之至集说将仲子兮无踰我里无折我树杞岂敢爱之畏我父母仲可怀也父母之言亦可畏也集传赋也将请也仲子男子之字也我女子自我也里二十五家所居也杞柳属也生水傍树如柳叶麤而白色理微赤盖里之地域沟树也莆田郑氏曰此淫奔者之辞集说附録将仲子兮无踰我墙无折我树桑岂敢爱之畏我诸兄仲可怀也诸兄之言亦可畏也集传赋也墙垣也古者树墙下以桑将仲子兮无踰我园无折我树檀岂敢爱之畏人之多言仲可怀也人之多言亦可畏也集传赋也园者圃之藩其内可种木也檀皮青滑泽材彊韧可为车集说总论附録将仲子三章章八句集说附録叔于田巷无居人岂无居人不如叔也洵美且仁集传赋也叔庄公弟共叔段也事见春秋田取禽也巷里涂也洵信美好也仁爱人也段不义而得衆国人爱之故作此诗言叔出而田则所居之巷若无居人矣非实无居人也虽有而不如叔之美且仁是以若无人耳或疑此亦民间男女相悦之词也集说叔于狩巷无饮酒岂无饮酒不如叔也洵美且好集传赋也冬猎曰狩集说叔适野巷无服马岂无服马不如叔也洵美且武集传赋也适之也郊外曰野服乘也集说总论叔于田三章章五句集说附録叔于田乘乘马执辔如组两骖如舞叔在薮火烈具举襢裼㬥虎献于公所将叔无狃戒其伤女集传赋也叔亦段也车衡外两马曰骖如舞谓谐和中节皆言御之善也薮泽也火焚而射也烈炽盛貌具俱也襢裼肉襢也㬥空手搏兽也公庄公也狃习也国人戒之曰请叔无习此事恐其或伤汝也盖叔多材好勇而郑人爱之如此集说叔于田乘乘黄两服上襄两骖鴈行叔在薮火烈具扬叔善射忌又良御忌抑磬控忌抑纵送忌集传赋也乘黄四马皆黄也衡下夹辕两马曰服襄驾也马之上者为上驾犹言上驷也鴈行者骖少次服后如鴈行也扬起也忌抑皆语助辞骋马曰磬止马曰控舍㧞曰纵覆彇曰送集说叔于田乘乘鸨两服齐首两骖如手叔在薮火烈具阜叔马慢忌叔发罕忌抑释掤忌抑鬯弓忌集传赋也骊白杂毛曰鸨今所谓乌骢也齐首如手两服竝首在前而两骖在㫄稍次其后如人之两手也阜盛慢迟也发发矢也罕希释解也掤矢筩盖春秋传作冰鬯弓囊也与韔同言其田事将毕而从容整暇如此亦喜其无伤之词也集说总论大叔于田三章章十句集传陆氏曰首章作大叔于田者误苏氏曰二诗皆曰叔于田故加大以别之不知者乃以段有大叔之号而读曰泰又加大于首章失之矣集说附録清人在彭驷介旁旁二矛重英河上乎翱翔集传赋也清邑名清人清邑之人也彭河上地名驷介四马而被甲也旁旁驰驱不息之貌二矛酋矛夷矛也英以朱羽为矛饰也酋矛长二丈夷矛长二丈四尺竝建于车上则其英重叠而见翱翔游戏之貌郑文公恶高克使将清邑之兵御狄于河上久而不召师散而归郑人为之赋此诗言其师出之久无事而不得归但相与游戏如此其势必至于溃散而后已尔集说清人在消驷介麃麃二矛重乔河上乎逍遥集传赋也消亦河上地名麃麃武貌矛之上句曰乔所以悬英也英弊而尽所存者乔而已清人在轴驷介陶陶左旋右抽中军作好集传赋也轴亦河上地名陶陶乐而自适之貌左谓御在将车之左执辔而御马者也旋还车也右谓勇力之士在将车之右执兵以击刺者也抽拔刃也中军谓将在鼓下居车之中即高克也好谓容好也东莱吕氏曰言师久而不归无所聊赖姑游戏以自乐必溃之势也不言已溃而言将溃其词深其情危矣集说总论清人三章章四句集传事见春秋胡氏曰人君擅一国之名宠生杀予夺惟我所制耳使高克不臣之罪已着案而诛之可也情状未明黜而退之可也爱惜其才以礼驭之亦可也乌可假以兵权委诸竟上坐视其离散而莫之䘏乎春秋书曰郑弃其师其责之深矣集说羔裘如濡洵直且侯彼其之子舍命不渝集传赋也羔裘大夫服也如濡润泽也洵信直顺侯美也其语助辞舍处渝变也言此羔裘润泽毛顺而美彼服此者当生死之际又能以身居其所受之理而不可夺葢美其大夫之词然不知其所指矣集说羔裘豹饰孔武有力彼其之子邦之司直集传赋也饰缘袖也礼君用纯物臣下之故羔裘而以豹皮为饰也孔甚也豹甚武而有力故服其所饰之裘者如之司主也集说羔裘晏兮三英粲兮彼其之子邦之彦兮集传赋也晏鲜盛也三英裘饰也未详其制粲光明也彦者士之美称集说总论羔裘三章章四句集说遵大路兮掺执子之袪兮无我恶兮不寁故也集传赋也遵循掺擥袪袂寁速故旧也淫妇为人所弃故于其去也擥其袪而留之曰子无恶我而不留故旧不可以遽絶也宋玉赋有遵大路兮揽子袪之句亦男女相说之词也集说附録遵大路兮掺执子之手兮无我魗兮不寁好也集传赋也魗与丑同欲其不以已为丑而弃之也好情好也集说总论附録遵大路二章章四句附録女曰鸡鸣士曰昧旦子兴视夜明星有烂将翱将翔弋凫与鴈集传赋也昧晦旦明也昧旦天欲旦昧晦未辨之际也明星启明之星先日而出者也弋缴射谓以生丝系矢而射也凫水鸟如鸭青色背上有文此诗人述贤夫妇相警戒之词言女曰鸡鸣以警其夫而士曰昧旦则不止于鸡鸣矣妇人又语其夫曰若是则子可以起而视夜之如何意者明星已出而烂然则当翱翔而徃弋取凫鴈而归矣其相与警戒之言如此则不留于晏昵之私可知矣集说弋言加之与子宜之宜言饮酒与子偕老琴瑟在御莫不静好集传赋也加中也史记所谓以弱弓微缴加诸凫鴈之上是也宜和其所宜也内则所谓鴈宜麦之属是也射者男子之事而中馈妇人之职故妇谓其夫既得凫鴈以归则我当为子和其滋味之所宜以之饮酒相乐期于偕老而琴瑟之在御者亦莫不安静而和好其和乐而不淫可见矣集说知子之来之杂佩以赠之知子之顺之杂佩以问之知子之好之杂佩以报之集传赋也来之致其来者如所谓修文徳以来之杂佩者左右佩玉也上横曰珩下系三组贯以蠙珠中组之半贯一大珠曰瑀末悬一玉两端皆锐曰冲牙两㫄组半各悬一玉长博而方曰琚其末各悬一玉如半璧而内向曰璜又以两组贯珠上系珩两端下交贯于瑀而下系于两璜行则冲牙触璜而有声也吕氏曰非独玉也觿燧箴管凡可佩者皆是也赠送顺爱问遗也妇又语其夫曰我苟知子之所致而来及所亲爱者则当解此杂佩以送遗报荅之盖不惟治其门内之职又欲其君子亲贤友善结其驩心而无所爱于服饰之玩也集说总论女曰鸡鸣三章章六句集说有女同车颜如舜华将翱将翔佩玉琼琚彼美孟姜洵美且都集传赋也舜木槿也树如李其华朝生暮落孟字姜姓洵信都闲雅也此疑亦淫奔之诗言所与同车之女其美如此而又叹之曰彼美色之孟姜信美矣而又都也集说附録有女同行颜如舜英将翱将翔佩玉将将彼美孟姜徳音不忘集传赋也英犹华也将将声也徳音不忘言其贤也集说总论附録有女同车二章章六句集说山有扶苏隰有荷华不见子都乃见狂且集传兴也扶苏扶胥小木也荷华芙蕖也子都男子之美者也狂狂人也且语辞也淫女戏其所私者曰山则有扶苏矣隰则有荷华矣今乃不见子都而见此狂人何哉集说附録山有桥松隰有游龙不见子充乃见狡童集传兴也上竦无枝曰桥亦作乔游枝叶放纵也龙红草也一名马蓼叶大而色白生水泽中高丈余子充犹子都也狡童狡狯之小儿也总论附録山有扶苏二章章四句附録萚兮萚兮风其吹女叔兮伯兮倡予和女集传兴也萚木藁而将落者也女指萚而言也叔伯男子之字也予女子自予也女叔伯也此淫女之词言萚兮萚兮则风将吹女矣叔兮伯兮则盍倡予而予将和女矣集说附録萚兮萚兮风其漂女叔兮伯兮倡予要女集传兴也漂飘同要成也集说总论附録萚兮二章章四句附録彼狡童兮不与我言兮维子之故使我不能餐兮集传赋也此亦淫女见絶而戏其人之词言悦己者衆子虽见絶未至于使我不能餐也集说附録彼狡童兮不与我食兮维子之故使我不能息兮集传赋也息安也集说总论附録狡童二章章四句附録子惠思我褰裳渉溱子不我思岂无他人狂童之狂也且集传赋也惠爱也溱郑水名狂童犹狂且狡童也且语辞也淫女语其所私者曰子惠然而思我则将褰裳而渉溱以从子子不我思则岂无他人之可从而必于子哉狂童之狂也且亦谑之之辞集说附録子惠思我褰裳渉洧子不我思岂无他士狂童之狂也且集传赋也洧亦郑水名士未娶者之称总论附録褰裳二章章五句集说附録子之丰兮俟我乎巷兮悔予不送兮集传赋也丰丰满也巷门外也妇人所期之男子己俟乎巷而妇人以有异志不从既则悔之而作是诗也集说附録子之昌兮俟我乎堂兮悔予不将兮集传赋也昌盛壮貌将亦送也集说衣锦褧衣裳锦褧裳叔兮伯兮驾予与行集传赋也褧襌也叔伯或人之字也妇人既悔其始之不送而失此人也则曰我之服饰既盛备矣岂无驾车以迎我而偕行者乎集说裳锦褧裳衣锦褧衣叔兮伯兮驾予与归集传赋也妇人谓嫁曰归总论丰四章二章章三句二章章四句集说附録东门之墠茹藘在坂其室则迩其人甚逺集传赋也东门城东门也墠除地町町者茹芦茅蒐也一名茜可以染绛陂者曰坂门之旁有墠墠之外有坂坂之上有草识其所与淫者之居也室迩人逺者思之而未得见之词也集说东门之栗有践家室岂不尔思子不我即集传赋也践行列貌门之旁有栗栗之下有成行列之家室亦识其处也即就也集说总论东门之墠二章章四句集说风雨凄凄鸡鸣喈喈既见君子云胡不夷集传赋也凄凄寒凉之气喈喈鸡鸣之声风雨晦冥盖淫奔之时君子指所期之男子也夷平也淫奔之女言当此之时见其所期之人而心悦也集说附録风雨潇潇鸡鸣胶胶既见君子云胡不瘳集传赋也潇潇风雨之声胶胶犹喈喈也瘳病愈也言积思之病至此而愈也集说风雨如晦鸡鸣不已既见君子云胡不喜集传赋也晦昏已止也集说附録总论附録风雨三章章四句附録青青子衿悠悠我心纵我不往子宁不嗣音集传赋也青青纯缘之色具父母衣纯以青子男子也衿领也悠悠思之长也我女子自我也嗣音继续其声问也此亦淫奔之诗集说附録青青子佩悠悠我思纵我不往子宁不来集传赋也青青组绶之色佩佩玉也集说附録挑兮达兮在城阙兮一日不见如三月兮集传赋也挑轻儇跳跃之貌逹放恣也集说附録总论子衿三章章四句附録扬之水不流束楚终鲜兄弟维予与女无信人之言人实迋女集传兴也兄弟婚姻之称礼所谓不得嗣为兄弟是也予女男女自相谓也人他人也迋与诳同淫者相谓言扬之水则不流束楚矣终鲜兄弟则维予与女矣岂可以他人离闲之言而疑之哉彼人之言特诳女耳集说附録扬之水不流束薪终鲜兄弟维予二人无信人之言人实不信集传兴也总论附録扬之水二章章六句附録出其东门有女如云虽则如云匪我思存缟衣綦巾聊乐我员集传赋也如云美且衆也缟白色綦苍艾色缟衣綦巾女服之贫陋者此人自目其室家也员与云同语辞也人见淫奔之女而作此诗以为此女虽美且衆而非我思之所存也如己之室家虽贫且陋而聊可以自乐也是时淫风大行而其间乃有如此之人亦可谓能自好而不为习俗所移矣羞恶之心人皆有之岂不信哉集说出其闉阇有女如荼虽则如荼匪我思且缟衣茹藘聊可与娱集传赋也闉曲城也阇城台也荼茅华轻白可爱者也且语助辞茹藘可以染绛故以名衣服之色娱乐也集说总论出其东门二章章六句集说野有蔓草零露漙兮有美一人清扬婉兮邂逅相遇适我愿兮集传赋而兴也蔓延也漙露多貌清扬睂目之闲婉然美也邂逅不期而㑹也男女相遇于野田草露之闲故赋其所在以起兴言野有蔓草则零露溥矣有美一人则清扬婉矣邂逅相遇则得以适我愿矣集说附録野有蔓草零露瀼瀼有美一人婉如清扬邂逅相遇与子偕臧集传赋而兴也瀼瀼亦露多貌臧美也与子偕臧言各得其所欲也集说总论野有蔓草二章章六句附録溱与洧方涣涣兮士与女方秉蕑兮女曰观乎士曰既且且往观乎洧之外洵訏且乐维士与女伊其相谑赠之以勺药集传赋而兴也涣涣春水盛貌盖冰解而水散之时也蕑兰也其茎叶似泽兰广而长节节中赤高四五尺且语辞洵信訏大也勺药亦香草也三月开花芳色可爱郑国之俗三月上巳之辰采兰水上以祓除不祥故其女问于士曰盍往观乎士曰吾既往矣女复要之曰且往观乎葢洧水之外其地信寛大而可乐也于是士女相与戏谑且以勺药为赠而结恩情之厚也此诗淫奔者自叙之词集说溱与洧浏其清矣士与女殷其盈矣女曰观乎士曰既且且往观乎洧之外洵訏且乐维士与女伊其将谑赠之以勺药集传赋而兴也浏深貌殷衆也将当作相声之误也集说总论溱洧二章章十二句集说附録郑国二十一篇五十三章二百八十三句集传郑衞之乐皆为淫声然以诗考之衞诗三十有九而淫奔之诗才四之一郑诗二十有一而淫奔之诗已不翅七之五衞犹为男悦女之词而郑皆为女惑男之语衞人犹多刺讥惩创之意而郑人几于荡然无复羞愧悔悟之萌是则郑声之淫有甚于衞矣故夫子论为邦独以郑声为戒而不及衞葢举重而言固自有次第也诗可以观岂不信哉集说附録钦定诗经传说彚纂卷五钦定诗经传说汇纂卷六钦定四库全书钦定诗经传说彚纂卷六齐一之八集传齐国名本少昊时爽鸠氏所居之地在禹贡为青州之域周武王以封太公望东至于海西至于河南至于穆陵北至于无棣太公姜姓本四岳之后既封于齐通工商之业便鱼盐之利民多归之故为大国今青齐淄潍德棣等州是其地也集说附录鸡旣鸣矣朝旣盈矣匪鸡则鸣苍蝇之声集传赋也言古之贤妃御于君所至于将旦之时必告君曰鸡既鸣矣㑹朝之臣既已盈矣欲令君早起而视朝也然其实非鸡之鸣也乃苍绳之声也盖贤妃当夙兴之时心常恐晚故闻其似者而以为眞非其心存警畏而不留于逸欲何以能此故诗人叙其事而美之也集说东方明矣朝既昌矣匪东方则明月出之光集传赋也东方明则日将出矣昌盛也此再告也集说虫飞薨薨甘与子同梦会且归矣无庶予子憎集传赋也虫飞夜将旦而百虫作也甘乐会朝也此三告也言当此时我岂不乐与子同寝而梦哉然羣臣之会于朝者俟君不出将散而归矣无乃以我之故而并以子为憎乎集说总论鸡鸣三章章四句集说子之还兮遭我乎峱之闲兮竝驱从两肩兮揖我谓我儇兮集传赋也还便捷之貎峱山名也从逐也兽三嵗曰肩儇利也猎者交错于道路且以便捷轻利相称誉如此而不自知其非也则其俗之不美可见而其来亦必有所自矣集说子之茂兮遭我乎峱之道兮竝驱从两牡兮揖我谓我好兮集传赋也茂羙也集说子之昌兮遭我乎峱之阳兮竝驱从两狼兮揖我谓我臧兮集传赋也昌盛也山南曰阳狼似犬锐头白颊高前广后臧善也集说总论还三章章四句集说俟我于着乎而充耳以素乎而尚之以琼华乎而集传赋也俟待也我嫁者自谓也着门屏之闲也充耳以纩悬瑱所谓紞也尚加也琼华美石似玉者即所以为瑱也东莱吕氏曰昏礼壻往妇家亲迎既奠鴈御轮而先归俟于门外妇至则揖以入时齐俗不亲迎故女至壻门始见其俟已也集说俟我于庭乎而充耳以青乎而尚之以琼莹乎而集传赋也庭在大门之内寝门之外琼莹亦美石似玉者吕氏曰此昏礼所谓壻道妇及寝门揖入之时也集说俟我于堂乎而充耳以黄乎而尚之以琼英乎而集传赋也琼英亦美石似玉者吕氏曰升阶而后至堂此昏礼所谓升自西阶之时也集说总论着三章章三句集说东方之日兮彼姝者子在我室兮在我室兮履我即兮集传兴也履蹑即就也言此女蹑我之迹而相就也集说东方之月兮彼姝者子在我闼兮在我闼兮履我发兮集传兴也闼门内也发行去也言蹑我而行去也集说总论东方之日二章章五句集说东方未明顚倒衣裳顚之倒之自公召之集传赋也自从也羣臣之朝别色始入此诗人刺其君兴居无节号令不时言东方未明而颠倒其衣裳则既早矣而又已有从君所而来召之者焉葢犹以为晚也或曰所以然者以有自公所而召之者故也集说东方未晞顚倒裳衣倒之顚之自公令之集传赋也晞明之始升也令号令也集说折柳樊圃狂夫瞿瞿不能辰夜不夙则莫集传比也柳杨之下垂者柔脆之木也樊藩也圃菜园也瞿瞿惊顾之貌夙早也折柳樊圃虽不足恃然狂夫见之犹惊顾而不敢越以比辰夜之限甚明人所易知今乃不能知而不失之早则失之莫也集说总论东方未明三章章四句集说南山崔崔雄狐绥绥鲁道有荡齐子由归既曰归止曷又怀止集传比也南山齐南山也崔崔高大貎狐邪媚之兽绥绥求匹之貌鲁道适鲁之道也荡平易也齐子襄公之妹鲁桓公夫人文姜襄公通焉者也由从也妇人谓嫁曰归怀思也止语辞言南山有狐以比襄公居高位而行邪行且文姜既从此道归于鲁矣襄公何为而复思之乎集说葛屦五两冠緌双止鲁道有荡齐子庸止既曰庸止曷又从止集传比也两二屦也緌冠上饰也屦必两緌必双物各有耦不可乱也庸用也用此道以嫁于鲁也从相从也集说蓺麻如之何衡从其亩取妻如之何必告父母既曰告止曷又鞠止集传兴也蓺树鞠穷也欲树麻者必先纵横耕治其田亩欲娶妻者必先告其父母今鲁桓公既告父母而娶矣又曷为使之得穷其欲而至此哉集说析薪如之何匪斧不克取妻如之何匪媒不得既曰得止曷又极止集传兴也克能也极亦穷也集说总论南山四章章六句集传春秋桓公十八年公与夫人姜氏如齐公薨于齐传曰公将有行遂与姜氏如齐申繻曰女有家男有室无相渎也谓之有礼易此必败公㑹齐侯于泺遂及文姜如齐齐侯通焉公谪之以告夏四月享公使公子彭生乘公公薨于车此诗前二章刺齐襄后二章刺鲁桓也集说无田甫田维莠骄骄无思远人劳心忉忉集传比也田谓耕治之也甫大也莠害苖之草也骄骄张王之意忉忉忧劳也言无田甫田也田甫田而力不给则草盛矣无思远人也思远人而人不至则心劳矣以戒时人厌小而务大忽近而图远将徒劳而无功也集说附录无田甫田维莠桀桀无思远人劳心怛怛集传比也桀桀犹骄骄也怛怛犹忉忉也婉兮娈兮总角丱兮未几见兮突而弁兮集传比也婉娈少好貌丱两角貌未几未多时也突忽然高出之貌弁冠名言总角之童见之未久而忽然戴弁以出者非其躐等而强求之也盖循其序而势有必至耳此又以明小之可大迩之可远能循其序而修之则可以忽然而至其极若躐等而欲速则反有所不达矣集说附录总论甫田三章章四句附录卢令令其人美且仁集传赋也卢田犬也令令犬颔下环声此诗大意与还略同集说卢重环其人美且鬈集传赋也重环子母环也鬈须鬓好貌卢重鋂其人美且偲集传赋也鋂一环贯二也偲多须之貌春秋传所谓于思即此字古通用耳总论卢令三章章二句集说附录敝笱在梁其鱼鲂鳏齐子归止其从如云集传比也敝坏笱罟也鲂鳏大鱼也归归齐也如云言衆也齐人以敝笱不能制大鱼比鲁庄公不能防闲文姜故归齐而从之者衆也集说附录敝笱在梁其鱼鲂鱮齐子归止其从如雨集传比也鱮似鲂厚而头大或谓之鲢如雨亦多也附录敝笱在梁其鱼唯唯齐子归止其从如水集传比也唯唯行出入之貌如水亦多也集说总论敝笱三章章四句集传案春秋鲁庄公二年夫人姜氏㑹齐侯于禚四年夫人姜氏享齐侯于祝邱五年夫人姜氏如齐师七年夫人姜氏㑹齐侯于防又㑹齐侯于谷集说载驱薄薄簟茀朱鞹鲁道有荡齐子发夕集传赋也薄薄疾驱声簟方文席也茀车后戸也朱朱漆也鞹兽皮之去毛者盖车革质而朱漆也夕犹宿也发夕谓离于所宿之舍齐人刺文姜乗此车而来㑹襄公也集说四骊济济垂辔沵沵鲁道有荡齐子岂弟集传赋也骊马黑色也济济羙貌沵沵柔貌岂弟乐易也言无忌惮羞耻之意也集说汶水汤汤行人彭彭鲁道有荡齐子翱翔集传赋也汶水名在齐南鲁北二国之竟汤汤水盛貌彭彭多貌言行人之多亦以见其无耻也集说汶水滔滔行人儦儦鲁道有荡齐子游敖集传赋也滔滔流貌儦儦衆貌游敖犹翱翔也总论载驱四章章四句集说猗嗟昌兮颀而长兮抑若扬兮美目扬兮巧趋跄兮射则臧兮集传赋也猗嗟叹词昌盛也颀长貌抑而若扬美之盛也扬目之动也跄趋翼如也臧善也齐人极道鲁庄公威仪技艺之美如此所以刺其不能以礼防闲其母若曰惜乎其独少此耳集说猗嗟名兮美目清兮仪既成兮终日射侯不出正兮展我甥兮集传赋也名犹称也言其威仪技艺之可名也清目清明也仪既成言其终事而礼无违也侯张布而射之者也正设的于侯中而射之者也大射则张皮侯而设鹄賔射则张布侯而设正展诚也姊妹之子曰甥言称其为齐之甥而又以明非齐侯之子此诗人之微词也案春秋桓公三年夫人姜氏至自齐六年九月子同生即庄公也十八年桓公乃与夫人如齐则庄公诚非齐侯之子矣集说猗嗟娈兮清扬婉兮舞则选兮射则贯兮四矢反兮以御乱兮集传赋也娈好貌清目之美也扬睂之美也婉亦好貌选异于衆也或曰齐于乐节也贯中而贯革也四矢礼射每发四矢反复也中皆得其故处也言庄公射艺之精可以御乱如以金仆姑射南宫长万可见矣集说总论猗嗟三章章六句集传或曰子可以制母乎赵子曰夫死从子通乎其下况国君乎君者人神之主风敎之本也不能正家如正国何若庄公者哀痛以思父诚敬以事母威刑以驭下车马仆从莫不俟命夫人徒往乎夫人之往也则公哀敬之不至威命之不行耳东莱吕氏曰此诗三章讥刺之意皆在言外嗟叹再三则庄公所大阙者不言可见矣集说齐国十一篇三十四章一百四十三句集说魏一之九集传魏国名本舜禹故都在禹贡冀州雷首之北析城之西南枕河曲北涉汾水其地陿隘而民贫俗俭盖有圣贤之遗风焉周初以封同姓后为晋献公所灭而取其地今河中府解州即其地也苏氏曰魏地入晋久矣其诗疑皆为晋而作故列于唐风之前犹邶鄘之于卫也今案篇中公行公路公族皆晋官疑实晋诗又恐魏亦尝有此官盖不可考矣集说纠纠葛屦可以履霜掺掺女手可以缝裳要之襋之好人服之集传兴也纠纠缭戾寒凉之意夏葛屦冬皮屦掺掺犹纤纤也女妇未庙见之称也娶妇三月庙见然后执妇功要裳要襋衣领好人犹大人也魏地陿隘其俗俭啬而褊急故以葛屦履霜起兴而刺其使女缝裳又使治其要襋而遂服之也此诗疑即缝裳之女所作集说好人提提宛然左辟佩其象揥维是褊心是以为刺集传赋也提提安舒之意宛然让之貌也让而辟者必左揥所以摘髪用象为之贵者之饰也其人如此若无有可刺矣所以刺之者以其褊迫急促如前章之云耳集说总论葛屦二章一章六句一章五句集传广汉张氏曰夫子谓与其奢也宁俭则俭虽失中本非恶德然而俭之过则至于吝啬迫隘计较分毫之闲而谋利之心始急矣葛屦汾沮洳园有桃三诗皆言急迫琐碎之意集说彼汾沮洳言采其莫彼其之子美无度美无度殊异乎公路集传兴也汾水名出太原晋阳山西南入河沮洳水浸处下湿之地莫菜也似柳叶厚而长有毛刺可为羮无度言不可以尺寸量也公路者掌公之路车晋以卿大夫之庶子为之此亦刺俭不中礼之诗言若此人者美则美矣然其俭啬褊急之态殊不似贵人也集说彼汾一方言采其桑彼其之子美如英美如英殊异乎公行集传兴也一方彼一方也史记扁鹊视见垣一方人英华也公行即公路也以其主兵车之行列故谓之公行也彼汾一曲言采其藚彼其之子美如玉羙如玉殊异乎公族集传兴也一曲谓水曲流处藚水舄也叶如车前草公族掌公之宗族晋以卿大夫之适子为之集说总论汾沮洳三章章六句集说园有桃其实之殽心之忧矣我歌且谣不知我者谓我士也骄彼人是哉子曰何其心之忧矣其谁知之其谁知之盖亦勿思集传兴也殽食也合曲曰歌徒歌曰謡其语辞诗人忧其国小而无政故作是诗言园有桃则其实之殽矣心有忧则我歌且謡矣然不知我之心者见其歌謡而反以为骄且曰彼之所为已是矣而子之言独何为哉盖举国之人莫觉其非而反以忧之者为骄也于是忧者重嗟叹之以为此之可忧初不难知彼之非我特未之思耳诚思之则将不暇非我而自忧矣集说园有棘其实之食心之忧矣聊以行国不知我者谓我士也罔极彼人是哉子曰何其心之忧矣其谁知之其谁知之盖亦勿思集传兴也棘枣之短者聊且略之辞歌謡之不足则出游于国中而写忧也极至也罔极言其心纵恣无所至极集说总论园有桃二章章十二句集说陟彼岵兮瞻望父兮父曰嗟予子行役夙夜无已上愼旃哉犹来无止集传赋也山无草木曰岵上犹尚也孝子行役不忘其亲故登山以望其父之所在因想像其父念已之言曰嗟乎我之子行役夙夜勤劳不得止息又祝之曰庶几愼之哉犹可以来归无止于彼而不来也盖生则必归死则止而不来矣或曰止获也言无为人所获也集说陟彼屺兮瞻望母兮母曰嗟予季行役夙夜无寐上愼旃哉犹来无弃集传赋也山有草木曰屺季少子也尤怜爱少子者妇人之情也无寐亦言其劳之甚也弃谓死而弃其尸也附录陟彼冈兮瞻望兄兮兄曰嗟予弟行役夙夜必偕上愼旃哉犹来无死集传赋也山嵴曰冈必偕言与其侪同作同止不得自如也集说总论陟岵三章章六句集说十亩之闲兮桑者闲闲兮行与子还兮集传赋也十亩之闲郊外所受场圃之地也闲闲往来者自得之貌行犹将也还犹归也政乱国危贤者不乐仕于其朝而思与其友归于农圃故其词如此集说十亩之外兮桑者泄泄兮行与子逝兮集传赋也十亩之外邻圃也泄泄犹闲闲也逝往也集说总论十亩之闲二章章三句集说坎坎伐檀兮寘之河之干兮河水清且涟猗不稼不穑胡取禾三百廛兮不狩不猎胡瞻尔庭有县貆兮彼君子兮不素餐兮集传赋也坎坎用力之声檀木可为车者寘与置同干厓也涟风行水成文也猗与兮同语词也书断断猗大学作兮庄子亦云而我犹为人猗是也种之曰稼敛之曰穑胡何也一夫所居曰廛狩亦猎也貆貉类素空餐食也诗人言有人于此用力伐檀将以为车而行陆也今乃寘之河干则河水清涟而无所用虽欲自食其力而不可得矣然其志则自以为不耕则不可以得禾不猎则不可以得兽是以甘心穷饿而不悔也诗人述其事而叹之以为是眞能不空食者后世若徐穉之流非其力不食其厉志盖如此集说附录坎坎伐辐兮寘之河之侧兮河水清且直猗不稼不穑胡取禾三百亿兮不狩不猎胡瞻尔庭有县特兮彼君子兮不素食兮集传赋也辐车辐也伐木以为辐也直波文之直也十万曰亿盖言禾秉之数也兽三岁曰特坎坎伐轮兮寘之河之漘兮河水清且沦猗不稼不穑胡取禾三百囷兮不狩不猎胡瞻尔庭有县鹑兮彼君子兮不素飧兮集传赋也轮车轮也伐木以为轮也沦小风水成文转如轮也囷圆仓也鹑䳺属熟食曰飧总论附录伐檀三章章九句集说硕鼠硕鼠无食我黍三岁贯女莫我肯顾逝将去女适彼乐土乐土乐土爰得我所集传比也硕大也三岁言其久也贯习顾念逝往也乐土有道之国也爰于也民困于贪残之政故託言大鼠害己而去之也集说硕鼠硕鼠无食我麦三岁贯女莫我肯德逝将去女适彼乐国乐国乐国爰得我直集传比也德归恩也直犹宜也集说硕鼠硕鼠无食我苖三岁贯女莫我肯劳逝将去女适彼乐郊乐郊乐郊谁之永号集传比也劳勤苦也谓不以我为勤劳也永号长唿也言既往乐郊则无复有害已者当复为谁而永号乎集说总论硕鼠三章章八句集说魏国七篇十八章一百二十八句集说钦定诗经传说彚纂卷六钦定诗经传说汇纂卷七钦定四库全书钦定诗经传说彚纂卷七唐一之十集传唐国名夲帝尧旧都在禹贡冀州之域大行恒山之西大原大岳之野周成王以封弟叔虞为唐侯南有晋水至子燮乃改国号曰晋后徙曲沃又徙居绛其地土瘠民贫勤俭质朴忧深思逺有尧之遗风焉其诗不谓之晋而谓之唐葢仍其始封之旧号耳唐叔所都在今大原府曲沃及绛皆在今绛州集说蟋蟀在堂嵗聿其莫今我不乐日月其除无已大康职思其居好乐无荒良士瞿瞿集传赋也蟋蟀虫名似蝗而小正黑有光泽如漆有角翅或谓之促织九月在堂聿遂莫晚除去也大康过于乐也职主也瞿瞿却顾之貌唐俗勤俭故其民闲终嵗劳苦不敢少休及其嵗晚务闲之时乃敢相与燕饮为乐而言今蟋蟀在堂而嵗忽已晚矣当此之时而不为乐则日月将舍我而去矣然其忧深而思逺也故方燕乐而又遽相戒曰今虽不可以不为乐然不已过于乐乎盍亦顾念其职之所居者使其虽好乐而无荒若彼良士之长虑而却顾焉则可以不至于危亡也葢其民俗之厚而前圣遗风之逺如此集说蟋蟀在堂嵗聿其逝今我不乐日月其迈无已大康职思其外好乐无荒良士蹶蹶集传赋也逝迈皆去也外余也其所治之事固当思之而所治之余亦不敢忽葢其事变或出于平常思虑之所不及故当过而备之也蹶蹶动而敏于事也集说蟋蟀在堂役车其休今我不乐日月其慆无已大康职思其忧好乐无荒良士休休集传赋也庶人乘役车嵗晚则百工皆休矣慆过也休休安闲之貌乐而有节不至于淫所以安也集说总论蟋蟀三章章八句集说山有枢隰有榆子有衣裳弗曳弗娄子有车马弗驰弗驱宛其死矣他人是愉集传兴也枢荎也今刺榆也榆白枌也娄亦曳也驰走驱策也宛坐见貌愉乐也此诗葢亦荅前篇之意而解其忧故言山则有枢矣隰则有榆矣子有衣裳车马而不服不乘则一旦宛然以死而他人取之以为已乐矣葢言不可不及时为乐然其忧愈深而意愈蹙矣集说山有栲隰有杻子有廷内弗洒弗埽子有钟鼓弗鼔弗考宛其死矣他人是保集传兴也栲山樗也似樗色小白叶差狭杻檍也叶似杏而尖白色皮正赤其理多曲少直材可为弓弩榦者也考击也保居有也集说山有漆隰有栗子有酒食何不日鼔瑟且以喜乐且以永日宛其死矣他人入室集传兴也君子无故琴瑟不离于侧永长也人多忧则觉日短饮食作乐可以永长此日也总论山有枢三章章八句集说扬之水白石凿凿素衣朱襮从子于沃既见君子云何不乐集传比也凿凿巉巖貌襮领也诸侯之服绣黼领而丹朱纯也子指桓叔也沃曲沃也晋昭侯封其叔父成师于曲沃是为桓叔其后沃盛强而晋微弱国人将叛而归之故作此诗言水缓弱而石巉巖以比晋衰而沃盛故欲以诸侯之服从桓叔于曲沃且自喜其见君子而无不乐也集说附録扬之水白石皓皓素衣朱绣从子于鹄既见君子云何其忧集传比也朱绣即朱襮也鹄曲沃邑也集说扬之水白石粼粼我闻有命不敢以告人集传比也粼粼水清石见之貌闻其命而不敢以吿人者为之隐也桓叔将以倾晋而民为之隐葢欲其成矣李氏曰古者不轨之臣欲行其志必先施小惠以收衆情然后民翕然从之田氏之于齐亦犹是也故其召公子阳生于鲁国人皆知其已至而不言所谓我闻有命不敢以告人也集说附录总论扬之水三章二章章六句一章四句集说附录椒聊之实蕃衍盈升彼其之子硕大无朋椒聊且逺条且集传兴而比也椒树似茱萸有针刺其实味辛而香烈聊语助也朋比也且叹词逺条长枝也椒之蕃盛则采之盈升矣彼其之子则硕大而无朋矣椒聊且逺条且叹其枝逺而实益蕃也此不知其所指序亦以为沃也集说椒聊之实蕃衍盈匊彼其之子硕大且笃椒聊且逺条且集传兴而比也两手曰匊笃厚也总论椒聊二章章六句集说绸缪束薪三星在天今夕何夕见此良人子兮子兮如此良人何集传兴也绸缪犹纒绵也三星心也在天昏始见于东方建辰之月也良人夫称也国乱民贫男女有失其时而后得遂其婚姻之礼者诗人叙其妇语夫之词曰方绸缪以束薪也而仰见三星之在天今夕不知其何夕也而忽见良人之在此旣又自谓曰子兮子兮其将奈此良人何哉喜之甚而自庆之词也集说绸缪束刍三星在隅今夕何夕见此邂逅子兮子兮如此邂逅何集传兴也隅东南隅也昏见之星至此则夜久矣邂逅相遇之意此为夫妇相语之词也集说绸缪束楚三星在戸今夕何夕见此粲者子兮子兮如此粲者何集传兴也戸室戸也戸必南出昏见之星至此则夜分矣粲美也此为夫语妇之词也或曰女三为粲一妻二妾也集说总论绸缪三章章六句集说有杕之杜其叶湑湑独行踽踽岂无他人不如我同父嗟行之人胡不比焉人无兄弟胡不佽焉集传兴也杕特也杜赤棠也湑湑盛貌踽踽无所亲之貌同父兄弟也比辅佽助也此无兄弟者自伤其孤特而求助于人之词言杕然之杜其叶犹湑湑然人无兄弟则独行踽踽曾杜之不如矣然岂无他人之可与同行也哉特以其不如我兄弟是以不免于踽踽耳于是嗟叹行路之人何不闵我之独行而见亲怜我之无兄弟而见助乎集说有杕之杜其叶菁菁独行睘睘岂无他人不如我同姓嗟行之人胡不比焉人无兄弟胡不佽焉集传兴也菁菁亦盛貌睘睘无所依貌集说总论杕杜二章章九句集说羔裘豹袪自我人居居岂无他人维子之故集传赋也羔裘君纯羔大夫以豹饰袪袂也居居未详集说羔裘豹褎自我人究究岂无他人维子之好集传赋也褎犹袪也究究亦未详集说总论羔裘二章章四句集传此诗不知所谓不敢强解集说肃肃鸨羽集于苞栩王事靡盬不能蓺稷黍父母何怙悠悠苍天曷其有所集传比也肃肃羽声鸨鸟名似鴈而大无后趾集止也苞丛生也栩柞栎也其子为皁斗殻可以染皁者是也盬不攻致也蓺树怙恃也民从征役而不得养其父母故作此诗言鸨之性不树止而今乃飞集于苞栩之上如民之性本不便于劳苦今乃久从征役而不得耕田以供子职也悠悠苍天何时使我得其所乎集说肃肃鸨翼集于苞棘王事靡盬不能蓺黍稷父母何食悠悠苍天曷其有极集传比也极已也集说肃肃鸨行集于苞桑王事靡盬不能蓺稻粱父母何尝悠悠苍天曷其有常集传比也行列也稻即今南方所食稻米水生而色白者也粱粟类也有数色尝食也常复其常也集说总论鸨羽三章章七句集说岂曰无衣七兮不如子之衣安且吉兮集传赋也侯伯七命其车旗衣服皆以七为节子天子也史记曲沃桓叔之孙武公伐晋灭之尽以其寳器赂周釐王王以武公为晋君列于诸侯此诗葢述其请命之意言我非无是七章之衣也而必请命者葢以不如天子之命服之为安且吉也葢当是时周室虽衰典刑犹在武公既负弑君簒国之罪则人得讨之而无以自立于天地之闲故赂王请命而为说如此然其倨慢无礼亦已甚矣釐王贪其宝玩而不思天理民彝之不可废是以诛讨不加而爵命行焉则王纲于是乎不振而人纪或几乎絶矣呜唿痛哉集说附录岂曰无衣六兮不如子之衣安且燠兮集传赋也天子之卿六命变七言六者谦也不敢以当侯伯之命得受六命之服比于天子之卿亦幸矣燠煖也言其可以久也集说总论附录无衣二章章三句集说有杕之杜生于道左彼君子兮噬肯适我中心好之曷饮食之集传比也左东也噬发语词曷何也此人好贤而恐不足以致之故言此杕然之杜生于道左其䕃不足以休息如已之寡弱不足恃赖则彼君子者亦安肯顾而适我哉然其中心好之则不已也但无自而得饮食之耳夫以好贤之心如此则贤者安有不至而何寡弱之足患哉集说有杕之杜生于道周彼君子兮噬肯来游中心好之曷饮食之集传比也周曲也总论有杕之杜二章章六句集说葛生蒙楚蘝蔓于野予美亡此谁与独处集传兴也蘝草名似栝楼叶盛而细蔓延也予美妇人指其夫也妇人以其夫久从征役而不归故言葛生而蒙于楚蘝生而蔓于野各有所依託而予之所美者独不在是则谁与而独处于此乎集说葛生蒙棘蔹蔓于域予美亡此谁与独息集传兴也域茔域也息止也集说角枕粲兮锦衾烂兮予美亡此谁与独旦集传赋也粲烂华美鲜明之貌独旦独处至旦也集说夏之日冬之夜百嵗之后归于其居集传赋也夏日永冬夜永居坟墓也夏日冬夜独居忧思于是为切然君子之归无期不可得而见矣要死而相从耳郑氏曰言此者妇人专一义之至情之尽苏氏曰思之深而无异心此唐风之厚也集说冬之夜夏之日百嵗之后归于其室集传赋也室圹也集说总论葛生五章章四句集说采苓采苓首阳之巅人之为言苟亦无信舍旃舍旃苟亦无然人之为言胡得焉集传比也首阳首山之南也巅山顶也旃之也此刺听谗之诗言子欲采苓于首阳之巅乎然人之为是言以告子者未可遽以为信也姑舍置之而无遽以为然徐察而审听之则造言者无所得而谗止矣或曰兴也下章放此集说采苦采苦首阳之下人之为言苟亦无与舍旃舍旃苟亦无然人之为言胡得焉集传比也苦苦菜也生山田及泽中得霜甜脆而美与许也采葑采葑首阳之东人之为言苟亦无从舍旃舍旃苟亦无然人之为言胡得焉集传比也从听也总论采苓三章章八句集说唐国十二篇三十三章二百三句集说秦一之十一集传秦国名其地在禹贡雍州之域近鸟鼠山初伯益佐禹治水有功赐姓嬴氏其后中潏居西戎以保西垂六世孙大骆生成及非子非子事周孝王养马于汧渭之闲马大繁息孝王封为附庸而邑之秦至宣王时犬戎灭成之族宣王遂命非子曾孙秦仲为大夫诛西戎不克见杀及幽王为西戎犬戎所杀平王东迁秦仲孙襄公以兵送之王封襄公为诸侯曰能逐犬戎即有岐丰之地襄公遂有周西都畿内八百里之地至𤣥孙徳公又徙于雍秦即今之秦州雍今京兆府兴平县是也集说有车邻邻有马白颠未见君子寺人之令集传赋也邻邻衆车之声白颠额有白毛今谓之的颡君子指秦君寺人内小臣也令使也是时秦君始有车马及此寺人之官将见者必先使寺人通之故国人创见而夸美之也集说坂有漆隰有栗既见君子竝坐鼔瑟今者不乐逝者其耊集传兴也八十曰耊坂则有漆矣隰则有栗矣既见君子则竝坐鼔瑟矣失今不乐则逝者其耊矣集说坂有桑隰有杨既见君子竝坐鼓簧今者不乐逝者其亡集传兴也簧笙中金叶吹笙则鼔动之以出声者也集说总论车邻三章一章四句二章章六句集说驷驖孔阜六辔在手公之媚子从公于狩集传赋也驷驖四马皆黑色如铁也孔甚也阜肥大也六辔者两服两骖各两辔而骖马两辔纳之于觖故惟六辔在手也媚子所亲爱之人也此亦前篇之意也集说奉时辰牡辰牡孔硕公曰左之舍拔则获集传赋也时是辰时也牡兽之牡者辰牡者冬献狼夏献麋春秋献鹿豕之类奉之者虞人翼以待射也硕肥大也公曰左之者命御者使左其车以射兽之左也葢射必中其左乃为中杀五御所谓逐禽左者为是故也拔矢括也曰左之而舍拔无不获者言兽之多而射御之善也集说游于北园四马既闲輶车鸾镳载猃歇骄集传赋也田事已毕故游于北园闲调习也輶轻也鸾铃也效鸾鸟之声镳马衔也驱逆之车置鸾于马衔之两㫄乘车则鸾在衡和在轼也猃歇骄皆田犬名长喙曰猃短喙曰歇骄以车载犬葢以休其足力也韩愈画记有骑拥田犬者亦此类集说总论驷驖三章章四句集说小戎俴收五楘梁辀游环胁驱阴靷鋈续文茵畅毂驾我骐馵言念君子温其如玉在其板屋乱我心曲集传赋也小戎兵车也俴浅也收轸也谓车前后两端横木所以收敛所载者也凡车之制广皆六尺六寸其平地任载者为大车则轸深八尺兵车则轸深四尺四寸故曰小戎俴收也五五束也楘歴録然文章之貌也梁辀从前轸以前稍曲而上至衡则向下钩之衡横于辀下而辀形穹隆上曲如屋之梁又以皮革五处束之其文章歴録然也游环靷环也以皮为环当两服马之背上游移前却无定处引两骖马之外辔贯其中而执之所以制骖马使不得外出左传曰如骖之有靷是也胁驱亦以皮为之前系于衡之两端后系于轸之两端当服马胁之外所以驱骖马使不得内入也阴揜軓也軓在轼前而以板横侧揜之以其阴映此軓故谓之阴也靷以皮二条前系骖马之颈后系阴板之上也鋈续阴板之上有续靷之处消白金沃灌其环以为饰也葢车衡之长六尺六寸止容二服骖马之颈不当于衡故别为二靷以引车亦谓之靳左传曰两靷将絶是也文茵车中所坐虎皮褥也畅长也毂者车轮之中外持辐内受轴者也大车之毂一尺有半兵车之毂长三尺二寸故兵车曰畅毂骐骐文也马左足白曰馵君子妇人目其夫也温其如玊羙之之词也板屋者西戎之俗以板为屋心曲心中委曲之处也西戎者秦之臣子所与不共戴天之雠也襄公上承天子之命率其国人往而征之故其从役者之家人先夸车甲之盛如此而后及其私情葢以义兴师则虽妇人亦知勇于赴敌而无所怨矣集说四牡孔阜六辔在手骐駵是中騧骊是骖龙盾之合鋈以觼軜言念君子温其在邑方何为期胡然我念之集传赋也赤马黑鬛曰駵中两服马也黄马黑喙曰騧骊黑色也盾干也画龙于盾合而载之以为车上之衞必载二者备破毁也觼环之有舌者軜骖内辔也置觼于轼前以系軜故谓之觼軜亦消沃白金以为饰也邑西鄙之邑也方将也将以何时为归期乎何为使我思念之极也集说俴驷孔羣厹矛鋈錞蒙伐有苑虎韔镂膺交韔二弓竹闭绲縢言念君子载寝载兴厌厌良人秩秩徳音集传赋也俴驷四马皆以浅薄之金为甲欲其轻而易于马之旋习也孔甚羣和也厹矛三隅矛也鋈錞以白金沃矛之下端平底者也䝉杂也伐中干也盾之别名苑文貌画杂羽之文于盾上也虎韔以虎皮为弓室也镂膺镂金以饰马当胷带也交韔交二弓于韔中谓颠倒安置之必二弓以备坏也闭弓檠也仪礼作䪐绲绳縢约也以竹为闭而以绳约之于弛弓之里檠弓体使正也载寝载兴言思之深而起居不寕也厌厌安也秩秩有序也集说附録总论小戎三章章十句集说蒹葭苍苍白露为霜所谓伊人在水一方遡洄从之道阻且长遡游从之宛在水中央集传赋也蒹似萑而细髙数尺又谓之薕葭芦也蒹葭未败而露始为霜秋水时至百川灌河之时也伊人犹言彼人也一方彼一方也遡洄逆流而上也遡游顺流而下也宛然坐见貌在水之中央言近而不可至也言秋水方盛之时所谓彼人者乃在水之一方上下求之而皆不可得然不知其何所指也集说蒹葭凄凄白露未晞所谓伊人在水之湄遡洄从之道阻且跻遡游从之宛在水中坻集传赋也凄凄犹苍苍也晞干也湄水草之交也跻升也言难至也小渚曰坻蒹葭采采白露未已所谓伊人在水之涘遡洄从之道阻且右遡游从之宛在水中沚集传赋也采采言其盛而可采也已止也右不相直而出其右也小渚曰沚总论蒹葭三章章八句集说终南何有有条有梅君子至止锦衣狐裘颜如渥丹其君也哉集传兴也终南山名在今京兆府南条山楸也皮叶白色亦白材理好宜为车版君子指其君也至止至终南之下也锦衣狐裘诸侯之服也玊藻曰君衣狐白裘锦衣以裼之渥渍也其君也哉言容貌衣服称其为君也此秦人美其君之词亦车邻驷驖之意也集说终南何有有纪有堂君子至止黻衣绣裳珮玊将将寿考不忘集传兴也纪山之廉角也堂山之寛平处也黻之状亚两已相戾也绣刺绣也将将佩玊声也寿考不忘者欲其居此位服此服长久而安宁也集说总论终南二章章六句集说交交黄鸟止于棘谁从穆公子车奄息维此奄息百夫之特临其穴惴惴其慄彼苍者天歼我良人如可赎兮人百其身集传兴也交交飞而往来之貌从穆公从死也子车氏奄息名特杰出之称穴圹也惴惴惧貌慄惧歼尽良善赎贸也秦穆公卒以子车氏之三子为殉皆秦之良也国人哀之为之赋黄鸟事见春秋传即此诗也言交交黄鸟则止于棘矣谁从穆公则子车奄息也葢以所见起兴也临穴而惴惴葢生纳之圹中也三子皆国之良而一旦杀之若可贸以他人则人皆愿百其身以易之矣集说交交黄鸟止于桑谁从穆公子车仲行维此仲行百夫之防临其穴惴惴其慄彼苍者天歼我良人如可赎兮人百其身集传兴也防当也言一人可以当百夫也集说交交黄鸟止于楚谁从穆公子车鍼虎维此鍼虎百夫之御临其穴惴惴其慄彼苍者天歼我良人如可赎兮人百其身集传兴也御犹当也总论黄鸟三章章十二句集传春秋传曰君子曰秦穆公之不为盟主也宜哉死而弃民先王违世犹贻之法而况夺之善人乎今纵无法以遗后嗣而又收其良以死难以在上矣君子是以知秦之不复东征也愚案穆公于此其罪不可逃矣但或以为穆公遗命如此而三子自杀以从则三子亦不得为无罪今观临穴惴慄之言则是康公从父之乱命迫而纳之于圹其罪有所归矣又案史记秦武公卒初以人从死死者六十六人至穆公遂用百七十七人而三良与焉葢其初特出于戎狄之俗而无明王贤伯以讨其罪于是习以为常则虽以穆公之贤而不免论其事者亦徒闵三良之不幸而叹秦之衰至于王政不纲诸侯擅命杀人不忌至于如此则莫知其为非也呜唿俗之弊也乆矣其后始皇之葬后宫皆令从死工匠生闭墓中尚何怪哉集说鴥彼晨风郁彼北林未见君子忧心钦钦如何如何忘我实多集传兴也鴥疾飞貌晨风鹯也郁茂盛貌君子指其夫也钦钦忧而不忘之貌妇人以夫不在而言鴥彼晨风则归于郁然之北林矣故我未见君子而忧心钦钦也彼君子者如之何而忘我之多乎此与扊扅之歌同意葢秦俗也集说附録山有苞栎隰有六駮未见君子忧心靡乐如何如何忘我实多集传兴也駮梓榆也其皮青白如駮山则有苞栎矣隰则有六駮矣未见君子则忧心靡乐矣靡乐则忧之甚也集说附録山有苞棣隰有树檖未见君子忧心如醉如何如何忘我实多集传兴也棣唐棣檖赤罗也实似梨而小酢可食如醉则忧又甚矣总论晨风三章章六句集说附録岂曰无衣与子同袍王于兴师修我戈矛与子同仇集传赋也袍襺也戈长六尺六寸矛长二丈王于兴师以天子之命而兴师也秦俗强悍乐于战鬪故其人平居而相谓曰岂以子之无衣而与子同袍乎葢以王于兴师则将修我戈矛而与子同仇也其懽爱之心足以相死如此苏氏曰秦本周地故其民犹思周之盛时而称先王焉或曰兴也取与子同三字为义后章放此集说附録岂曰无衣与子同泽王于兴师修我矛㦸与子偕作集传赋也泽里衣也以其亲肤近于垢泽故谓之泽戟车㦸也长丈六尺岂曰无衣与子同裳王于兴师修我甲兵与子偕行集传赋也行徃也集说总论无衣三章章五句集传秦人之俗大抵尚气概先勇力忘生轻死故其见于诗如此然本其初而论之岐丰之地文王用之以兴二南之化如彼其忠且厚也秦人用之未几而一变其俗至于如此则已悍然有招八州而朝同列之气矣何哉雍州土厚水深其民厚重质直无郑衞骄惰浮靡之习以善导之则易兴起而笃于仁义以勐驱之则其彊毅果敢之资亦足以彊兵力农而成富彊之业非山东诸国所及也呜唿后世欲为定都立国之计者诚不可不监乎此而凡为国者其于导民之路尤不可不审其所之也集说附录我送舅氏曰至渭阳何以赠之路车乘黄集传赋也舅氏秦康公之舅晋公子重耳也出亡在外穆公召而纳之时康公为太子送之渭阳而作此诗渭水名秦时都雍至渭阳者葢东行送之于咸阳之地也路车诸侯之车也乘黄四马皆黄也集说我送舅氏悠悠我思何以赠之琼瑰玊佩集传赋也悠悠长也序以为时康公之母穆姬已卒故康公送其舅而念母之不见也或曰穆姬之卒不可考此但别其舅而懐思耳琼瑰石而次玉集说总论渭阳二章章四句集传案春秋传晋献公烝于齐姜生秦穆夫人太子申生娶犬戎胡姬生重耳小戎子生夷吾骊姬生奚齐其娣生卓子骊姬谮申生申生自杀又谮二公子二公子皆出奔献公卒奚齐卓子继立皆为大夫里克所弑秦穆公纳夷吾是为惠公卒子圉立是为懐公立之明年秦穆公又召重耳而纳之是为文公王氏曰至渭阳者送之逺也悠悠我思者思之长也路车乘黄琼瑰玊佩者赠之厚也广汉张氏曰康公为太子送舅氏而念母之不见是固良心也而卒不能自克于令狐之役怨欲害乎良心也使康公知循是心养其端而充之则怨欲可消矣集说于我乎夏屋渠渠今也每食无余于嗟乎不承权舆集传赋也夏大也渠渠深广貌承继也权舆始也此言其君始有渠渠之夏屋以待贤者而其后礼意寖衰供亿寖薄至于贤者每食而无余于是叹之言不能继其始也集说于我乎每食四簋今也每食不饱于嗟乎不承权舆集传赋也簋瓦器容斗二胜方曰簠圆曰簋簠盛稻粱簋盛黍稷四簋礼食之盛也集说总论权舆二章章五句集传汉楚元王敬礼申公白生穆生穆生不嗜酒元王每置酒尝为穆生设醴及王戊即位常设后忘设焉穆生退曰可以逝矣醴酒不设王之意怠不去楚人将钳我于市遂称疾申公白生强起之曰独不念先王之德欤今王一旦失小礼何足至此穆生曰先王之所以礼吾三人者为道之存故也今而忽之是忘道也忘道之人胡可与久处岂为区区之礼哉遂谢病去亦此诗之意也集说秦国十篇二十七章一百八十一句集说钦定诗经传说彚纂卷七钦定诗经传说汇纂卷八钦定四库全书钦定诗经传说彚纂卷八陈一之十二集传陈国名太皥伏羲氏之墟在禹贡豫州之东其地广平无名山大川西望外方东不及孟诸周武王时帝舜之胄有虞阏父爲周陶正武王頼其利器用与其神明之后以元女大姬妻其子满而封之于陈都于宛丘之侧与黄帝帝尧之后共爲三恪是爲胡公大姬妇人尊贵好乐巫觋歌舞之事其民化之今之陈州即其地也集说子之汤兮宛丘之上兮洵有情兮而无望兮集传赋也子指逰荡之人也汤荡也四方髙中央下曰宛丘洵信也望人所瞻望也国人见此人常逰荡于宛丘之上故叙其事以刺之言虽信有情思而可乐矣然无威仪可瞻望也集说坎其击鼔宛丘之下无冬无夏值其鹭羽集传赋也坎击鼓声值植也鹭舂鉏今鹭鸶好而洁白头上有长毛十数枚羽以其羽爲翳舞者持以指麾也言无时不出游而鼔舞于是也集说坎其击缶宛丘之道无冬无夏值其鹭翿集传赋也缶瓦器可以节乐翿翳也总论宛丘三章章四句集说东门之枌宛丘之栩子仲之子婆娑其下集传赋也枌白榆也先生叶郄着荚皮色白子仲之子子仲氏之女也婆娑舞貎此男女聚㑹歌舞而赋其事以相乐也集说谷旦于差南方之原不绩其麻市也婆娑集传赋也谷善差择也既差择善旦以㑹于南方之原于是弃其业以舞于市而往㑹也集说谷旦于逝越以鬷迈视尔如荍贻我握椒集传赋也逝徃越于鬷衆也迈行也荍芘芣也又名荆葵紫色椒芬芳之物也言又以善旦而徃于是以其衆行而男女相与道其慕悦之词曰我视尔颜色之美如芘芣之华于是遗我以一握之椒而交情好也集说总论东门之枌三章章四句集説衡门之下可以栖迟泌之洋洋可以乐饥集传赋也衡门横木为门也门之深者有阿塾堂宇此惟衡木为之栖迟游息也泌泉水也洋洋水流貌此隐居自乐而无求者之词言衡门虽浅陋然亦可以游息泌水虽不可饱然亦可以玩乐而忘饥也集説附録岂其食鱼必河之鲂岂其取妻必齐之姜集传赋也姜齐姓集说岂其食鱼必河之鲤岂其取妻必宋之子集传赋也子宋姓集说附録总论附録衡门三章章四句集説附録东门之池可以沤麻彼美淑姬可与晤歌集传兴也池城池也沤渍也治麻者必先以水渍之晤犹解也此亦男女㑹遇之词盖因其㑹遇之地所见之物以起兴也集说附录东门之池可以沤纻彼美淑姬可与晤语集传兴也纻麻属东门之池可以沤菅彼美淑姬可与晤言集传兴也菅叶似茅而滑泽茎有白粉柔靭宜爲索也总论东门之池三章章四句集说附録东门之杨其叶牂牂昏以爲期明星煌煌集传兴也东门相期之地也杨栁之扬起者也牂牂盛貌明星启明也煌煌大明貌此亦男女期㑹而有负约不至者故因其所见以起兴也集说附録东门之杨其叶肺肺昏以爲期明星晢晢集传兴也肺肺犹牂牂也晢晢犹煌煌也总论东门之杨二章章四句集说附录墓门有棘斧以斯之夫也不良国人知之知而不已谁昔然矣集传兴也墓门凶僻之地多生荆棘斯析也夫指所刺之人也谁昔昔也犹言畴昔也言墓门有棘则斧以斯之矣此人不良则国人知之矣国人知之犹不自改则自畴昔而已然非一日之积矣所谓不良之人亦不知其何所指也集说附录墓门有梅有鸮萃止夫也不良歌以讯之讯予不顾顚倒思予集传兴也鸱鸮恶声之鸟也萃集讯告也顚倒狼狈之状墓门有梅则有鸮萃之矣夫也不良则有歌其恶以讯之者矣讯之而不予顾至于顚倒然后思予则岂有所及哉或曰讯予之予疑当依前章作而字集说附録总论墓门二章章六句集说附录防有鹊巢邛有旨苕谁侜予美心焉忉忉集传兴也防人所筑以捍水者邛邱旨美也苕苕饶也茎如劳豆而细叶似蒺藜而青其茎叶緑色可生食如小豆藿也侜侜张也犹郑风之所谓迋也予美指所与私者也忉忉忧貌此男女之有私而忧或间之之词故曰防则有鹊巢矣邛则有旨苕矣今此何人而侜张予之所美使我忧之而至于忉忉乎集说附录中唐有甓邛有旨鹝谁侜予美心焉惕惕集传兴也庙中路谓之唐甓瓴甋也鹝小草杂色如绶惕惕犹忉忉也集说附録总论防有鹊巢二章章四句集说附录月出皎兮佼人僚兮舒窈纠兮劳心悄兮集传兴也皎月光也佼人美人也僚好貌窈幽逺也纠愁结也悄忧也此亦男女相悦而相念之词言月出则皎然矣佼人则僚然矣安得见之而舒窈纠之情乎是以爲之劳心而悄然也集说月出皓兮佼人懰兮舒懮受兮劳心慅兮集传兴也懰好貌懮受忧思也慅犹悄也月出照兮佼人燎兮舒夭绍兮劳心惨兮集传兴也燎明也夭绍纠紧之意惨忧也集说总论月出三章章四句集说胡爲乎株林从夏南匪适株林从夏南集传赋也株林夏氏邑也夏南征舒字也灵公淫于夏征舒之母朝夕而徃夏氏之邑故其民相与语曰君胡爲乎株林乎曰从夏南耳然则非适株林也特以从夏南故耳葢淫乎夏姬不可言也故以从其子言之诗人之忠厚如此集说驾我乘马说于株野乘我乘驹朝食于株集传赋也说舍也马六尺以下曰驹集说总论株林二章章四句集传春秋传夏姬郑穆公之女也嫁于陈大夫夏御叔灵公与其大夫孔宁仪行父通焉洩冶谏不听而杀之后卒爲其子徴舒所弑而征舒复爲楚庄王所诛集说彼泽之陂有蒲与荷有美一人伤如之何寤寐无爲涕泗滂沱集传兴也陂泽障也蒲水草可爲席者荷芙蕖也自目曰涕自鼻曰泗此诗之㫖与月出相类言彼泽之陂则有蒲与荷矣有美一人而不可见则虽忧伤而如之何哉寤寐无爲涕泗滂沱而已矣集说彼泽之陂有蒲与蕑有美一人硕大且卷寤寐无爲中心悁悁集传兴也蕑兰也卷鬓髪之美也悁悁犹悒悒也集说彼泽之陂有蒲菡萏有美一人硕大且俨寤寐无爲辗转伏枕集传兴也菡萏荷华也俨矜庄貌辗转伏枕卧而不寐思之深且久也总论泽陂三章章六句集说陈国十篇二十六章一百一十四句集传东莱吕氏曰变风终于陈灵其间男女夫妇之诗一何多耶曰有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所错男女者三纲之本万事之先也正风之所以爲正者举其正者以劝之也变风之所以爲变者举其不正者以戒之也道之升降时之治乱俗之污隆民之死生于是乎在録之烦悉篇之重复亦何疑哉集説桧一之十三集传桧国名高辛氏火正祝融之墟在禹贡豫州外方之北荥波之南居溱洧之间其君妘姓祝融之后周衰爲郑桓公所灭而迁国焉今之郑州卽其地也苏氏以爲桧诗皆爲郑作如邶鄘之于衞也未知是否集说羔裘逍遥狐裘以朝岂不尔思劳心忉忉集传赋也缁衣羔裘诸侯之朝服锦衣狐裘其朝天子之服也旧说桧君好洁其衣服逍遥游宴而不能自强于政治故诗人忧之集说羔裘翱翔狐裘在堂岂不尔思我心忧伤集传赋也翱翔犹逍遥也堂公堂也集说羔裘如膏日出有曜岂不尔思中心是悼集传赋也膏脂所渍也日出有曜日照之则有光也集说总论羔裘三章章四句集说庶见素冠兮棘人栾栾兮劳心慱慱兮集传赋也庶幸也缟冠素纯既祥之冠也黑经白纬曰缟缘边曰纰棘急也丧事欲其总总尔哀遽之状也栾栾瘠貌慱慱忧劳之貌祥冠祥则冠之禫则除之今人皆不能行三年之䘮矣安得见此服乎当时贤者庶㡬见之至于忧劳也集说庶见素衣兮我心伤悲兮聊与子同归兮集传赋也素冠则素衣矣与子同归爱慕之词也集说庶见素韠兮我心藴结兮聊与子如一兮集传赋也韠蔽膝也以韦爲之冕服谓之韨其余曰韠韠从裳色素衣素裳则素韠矣藴结思之不解也与子如一甚于同归矣集説总论素冠三章章三句集传案䘮礼爲父爲君斩衰三年昔宰予欲短丧夫子曰子生三年然后免于父母之怀予也有三年之爱于其父母乎三年之丧天下之通丧也传曰子夏三年之丧毕见于夫子援琴而弦衎衎而乐作而曰先王制礼不敢不及夫子曰君子也闵子骞三年之丧毕见于夫子援琴而弦切切而哀作而曰先王制礼不敢过也夫子曰君子也子路曰敢问何谓也夫子曰子夏哀已尽能引而致之于礼故曰君子也闵子骞哀未尽能自割以礼故曰君子也夫三年之丧贤者之所轻不肖者之所勉集说隰有苌楚猗傩其枝夭之沃沃乐子之无知集传赋也苌楚铫弋今羊桃也子如小麦亦似桃猗傩柔顺也夭少好貌沃沃光泽貌子指苌楚也政烦赋重人不堪其苦叹其不如草木之无知而无忧也集说隰有苌楚猗傩其华夭之沃沃乐子之无家集传赋也无家言无累也集说隰有苌楚猗傩其实夭之沃沃乐子之无室集传赋也无室犹无家也总论隰有苌楚三章章四句集说匪风发兮匪车偈兮顾瞻周道中心怛兮集传赋也发飘扬貌偈疾驱貌周道适周之路也怛伤也周室衰微贤人忧叹而作此诗言常时风发而车偈则中心怛然今非风发也非车偈也特顾瞻周道而思王室之陵迟故中心爲之怛然耳集说附录匪风飘兮匪车嘌兮顾瞻周道中心弔兮集传赋也回风曰飘嘌漂揺不安之貌弔亦伤也谁能亨鱼漑之釜鬵谁将西归懐之好音集传兴也漑涤也鬵釡属西归归于周也谁能亨鱼乎有则我愿爲之漑其釡鬵谁将西归乎有则我愿慰之以好音以见思之之甚但有西归之人即思有以厚之也集说附録总论匪风三章章四句集说桧国四篇十二章四十五句集说曹一之十四集传曹国名其地在禹贡兖州陶邱之北雷夏荷泽之野周武王以封其弟振铎今之曹州卽其地也集说蜉蝣之羽衣裳楚楚心之忧矣于我归处集传比也蜉蝣渠畧也似蛣蜣身狭而长有角黄黑色朝生暮死楚楚鲜明貌此诗盖以时人有玩细娯而忘逺虑者故以蜉蝣爲比而刺之言蜉蝣之羽翼犹衣裳之楚楚可爱也然其朝生暮死不能久存故我心忧之而欲其于我归处耳序以爲刺其君或然而未有考也集说蜉蝣之翼采采衣服心之忧矣于我归息集传比也采采华饰也息止也集说蜉蝣掘阅麻衣如雪心之忧矣于我归说集传比也掘閲未详说舎息也总论蜉蝣三章章四句集说彼候人兮何戈与祋彼其之子三百赤芾集传兴也候人道路迎送賔客之官何揭祋殳也之子指小人芾冕服之韠也一命缊芾黝珩再命赤芾黝珩三命赤芾葱珩大夫以上赤芾乘轩此刺其君逺君子而近小人之词言彼候人而何戈与祋者宜也彼其之子而三百赤芾何哉晋文公入曹数其不用僖负羁而乘轩者三百人其谓是欤集说附录维鹈在梁不濡其翼彼其之子不称其服集传兴也鹈洿泽水鸟也俗所谓淘河也集説维鹈在梁不濡其咮彼其之子不遂其媾集传兴也咮喙遂称媾宠也遂之爲称犹今人谓遂意曰称意集说荟兮蔚兮南山朝隮婉兮娈兮季女斯饥集传比也荟蔚草木盛多之貌朝隮云气升腾也婉少貌娈好貌荟蔚朝隮言小人衆多而气燄盛也季女婉娈自保不妄从人而反饥困言贤者守道而反贫贱也集说总论候人四章章四句集说鸤鸠在桑其子七兮淑人君子其仪一兮其仪一兮心如结兮集传兴也鸤鸠秸鞠也亦名戴胜今之布谷也饲子朝从上下暮从下上平均如一也如结如物之固结而不散也诗人美君子之用心均平专一故言鸤鸠在桑则其子七矣淑人君子则其仪一矣其仪一则心如结矣然不知其何所指也陈氏曰君子动容貌斯逺暴慢正颜色斯近信出辞气斯逺鄙倍其见于威仪动作之闲者有常度矣岂固爲是拘拘者哉葢和顺积中而英华发外是以由其威仪一于外而心如结于内者从可知也集说鸤鸠在桑其子在梅淑人君子其带伊丝其带伊丝其弁伊骐集传兴也鸤鸠常言在桑其子每章异木子自飞去母常不移也带大带也大带用素丝有杂色饰焉弁皮弁也骐马之青黑色者弁之色亦如此也书云四人骐弁今作綦言鸤鸠在桑则其子在梅矣淑人君子则其带伊丝矣其带伊丝则其弁伊骐矣言有常度不差忒也集说鸤鸠在桑其子在棘淑人君子其仪不忒其仪不忒正是四国集传兴也有常度而其心一故仪不忒仪不忒则足以正四国矣大学传曰其爲父子兄弟足法而后民法之也集说鸤鸠在桑其子在榛淑人君子正是国人正是国人胡不万年集传兴也仪不忒故能正国人胡不万年愿其寿考之词也集说总论鸤鸠四章章六句集说附录冽彼下泉浸彼苞稂忾我寤叹念彼周京集传比而兴也冽寒也下泉泉下流者也苞草丛生也稂童粱莠属也忾叹息之声也周京天子所居也王室陵夷而小国困弊故以寒泉下流而苞稂见伤爲比遂兴其忾然以念周京也集说冽彼下泉浸彼苞萧忾我寤叹念彼京周集传比而兴也萧蒿也京周犹周京也集说冽彼下泉浸彼苞蓍忾我寤叹念彼京师集传比而兴也蓍筮草也京师犹京周也详见大雅公刘篇集说芃芃黍苗阴雨膏之四国有王郇伯劳之集传比而兴也芃芃美貌郇伯郇侯文王之后尝爲州伯治诸侯有功言黍苗既芃芃然矣又有阴雨以膏之四国既有王矣而又有郇伯以劳之伤今之不然也集说总论下泉四章章四句集传程子曰易剥之爲卦也诸阳消剥已尽独有上九一爻尚存如硕大之果不见食将有复生之理上九亦变则纯阴矣然阳无可尽之理变于上则生于下无闲可容息也阴道极盛之时其乱可知乱极则自当思治故衆心愿戴于君子君子得舆也诗匪风下泉所以居变风之终也陈氏曰乱极而不治变极而不正则天理灭矣人道絶矣圣人于变风之极则系之以思治之诗以示循环之理以言乱之可治变之可正也集说曹国四篇十五章六十八句集说钦定诗经传说彚纂卷八钦定诗经传说汇纂卷九钦定四库全书钦定诗经传说彚纂卷九豳一之十五集传豳国名在禹贡雍州岐山之北原隰之野虞夏之际弃为后稷而封于邰及夏之衰弃稷不务弃子不窋失其官守而自窜于戎狄之闲不窋生鞠陶鞠陶生公刘能复修后稷之业民以富实乃相土地之宜而立国于豳之谷焉十世而太王徙居岐山之阳十二世而文王始受天命十三世而武王遂为天子武王崩成王立年幼不能涖阼周公旦以冢宰摄政乃述后稷公刘之化作诗一篇以戒成王谓之豳风而后人又取周公所作及凡为周公而作之诗以附焉豳在今邠州三水县邰在今京兆府武功县集説七月流火九月授衣一之日觱发二之日栗烈无衣无褐何以卒歳三之日于耜四之日举趾同我妇子馌彼南亩田畯至喜集传赋也七月斗建申之月夏之七月也后凡言月者放此流下也火大火心星也以六月之昏加于地之南方至七月之昏则下而西流矣九月霜降始寒而蚕绩之功亦成故授人以衣使御寒也一之日谓斗建子一阳之月二之日谓斗建丑二阳之月也变月言日言是月之日也后凡言日者放此盖周之先公已用此以纪候故周有天下遂以为一代之正朔也觱发风寒也栗烈气寒也褐毛布也歳夏正之歳也于往也耜田器也于耜言往修田器也举趾举足而耕也我家长自我也馌饷田也田畯田大夫劝农之官也周公以成王未知稼穑之艰难故陈后稷公刘风化之所由使瞽蒙朝夕讽诵以敎之此章首言七月暑退将寒故九月而授衣以御之盖十一月以后风气日寒不如是则无以卒歳也正月则往修田器二月则举趾而耕少者既皆出而在田故老者率妇子而饷之治田早而用力齐是以田畯至而喜之也此章前段言衣之始后段言食之始二章至五章终前段之意六章至八章终后段之意集説七月流火九月授衣春日载阳有鸣仓庚女执懿筐遵彼微行爰求柔桑春日迟迟采蘩祁祁女心伤悲殆及公子同归集传赋也载始也阳温和也仓庚黄鹂也懿深美也遵循也微行小径也柔桑穉桑也迟迟日长而暄也蘩白蒿也所以生蚕今人犹用之盖蚕生未齐未可食桑故以此啖之也祁祁衆多也或曰徐也公子豳公之子也再言流火授衣者将言女功之始故又本于此遂言春日始和有鸣仓庚之时而蚕始生则执深筐以求穉桑然又有生而未齐者则采蘩者衆而此治蚕之女感时而伤悲盖是时公子犹娶于国中而贵家大族连姻公室者亦无不力于蚕桑之务故其许嫁之女预以将及公子同归而逺其父母为悲也其风俗之厚而上下之情交相忠爱如此后章凡言公子者放此集説七月流火八月萑苇蚕月条桑取彼斧斨以伐逺扬猗彼女桑七月鸣鵙八月载绩载𤣥载黄我朱孔阳为公子裳集传赋也萑苇即蒹葭也蚕月治蚕之月条桑枝落之采其叶也斧隋銎斨方銎逺扬逺枝扬起者也取叶存条曰猗女桑小桑也小桑不可条取故取其叶而存其条猗猗然耳鵙伯劳也绩缉也𤣥黒而有赤之色朱赤色阳眀也言七月暑退将寒而是歳御冬之备亦庶㡬其成矣又当预拟来歳治蚕之用故于八月萑苇既成之际而收蓄之将以为曲薄至来歳治蚕之月则采桑以供蚕食而大小毕取见蚕盛而人力至也蚕事既备又于鸣鵙之后麻熟而可绩之时则绩其麻以为布而凡此蚕绩之所成者皆染之或𤣥或黄而其朱者尤为鲜眀皆以供上而为公子之裳言劳于其事而不自爱以奉其上盖至诚惨怛之意上以是施之下以是报之也以上二章専言蚕绩之事以终首章前段无衣之意集説四月秀葽五月鸣蜩八月其获十月陨萚一之日于貉取彼狐貍为公子裘二之日其同载缵武功言私其豵献豣于公集传赋也不荣而实曰秀葽草名蜩蝉也获禾之早者可获也陨坠萚落也谓草木陨落也貉狐貍也于貉犹言于耜谓往取狐貍也同竭作以狩也缵习而继之也豵一歳豕豣三歳豕言自四月纯阳而歴一隂四阴以至纯阴之月则大寒之候将至虽蚕桑之功无所不备犹恐其不足以御寒故于貉而取狐貍之皮以为公子之裘也兽之小者私之以为己有而大者则献之于上亦爱其上之无已也此章専言狩猎以终首章前段无褐之意集説五月斯螽动股六月莎鸡振羽七月在野八月在宇九月在户十月蟋蟀入我牀下穹窒熏鼠塞向墐户嗟我妇子曰为改歳入此室处集传赋也斯螽莎鸡蟋蟀一物随时变化而异其名动股始跃而以股鸣也振羽能飞而以翅鸣也宇檐下也暑则在野寒则依人穹空隙也窒塞也向北出牖也墐涂也庶人筚户冬则涂之东莱吕氏曰十月而曰改歳三正之通于民俗尚矣周特举而迭用之耳言覩蟋蟀之依人则知寒之将至矣于是室中空隙者塞之熏鼠使不得穴于其中塞向以当北风墐户以御寒气而语其妇子曰歳将改矣天既寒而事亦已可以入此室处矣此见老者之爱也此章亦以终首章前段御寒之意集説六月食郁及薁七月亨葵及菽八月剥枣十月获稻为此春酒以介睂夀七月食瓜八月断壶九月叔苴采荼薪樗食我农夫集传赋也郁棣属薁蘡薁也葵菜名菽豆也剥击也获稻以酿酒也介助也介睂夀者颂祷之词也壶瓠也食瓜断壶亦去圃为场之渐也叔拾也苴麻子也荼苦菜也樗恶木也自此至卒章皆言农圃饮食祭祀燕乐以终首章后段之意而此章果酒嘉蔬以供老疾奉宾祭瓜瓠苴荼以为常食少长之义丰俭之节然也集説九月筑场圃十月纳禾稼黍稷重穋禾麻菽麦嗟我农夫我稼既同上入执宫功昼尔于茅宵尔索绹亟其乗屋其始播百谷集传赋也场圃同地物生之时则耕治以为圃而种菜茹物成之际则筑坚之以为场而纳禾稼盖自田而纳之于场也禾者谷连藳秸之总名禾之秀实而在野曰稼先种后熟曰重后种先熟曰穋再言禾者稻秫苽粱之属皆禾也同聚也宫邑居之宅也古者民受五亩之宅二亩半为庐在田春夏居之二亩半为宅在邑秋冬居之功葺治之事也或曰公室官府之役也古者用民之力歳不过三日是也索绞也绹索也乗升也言纳于场者无所不备则我稼同矣可以上入都邑而执治宫室之事矣故昼往取茅夜而绞索亟升其屋而治之盖以来歳将复始播百谷而不暇于此故也不待督责而自相警戒不敢休息如此吕氏曰此章终始农事以极忧勤艰难之意集説二之日凿冰沖沖三之日纳于凌阴四之日其蚤献羔祭韭九月肃霜十月涤场朋酒斯飨曰杀羔羊跻彼公堂称彼兕觥万夀无疆集传赋也凿冰谓取冰于山也沖沖凿冰之意周礼正歳十二月令斩冰是也纳藏也藏冰所以备暑也凌隂冰室也豳土寒多正月风未解冻故冰犹可藏也蚤蚤朝也韭菜名献羔祭韭而后启之月令仲春献羔开冰先荐寝庙是也苏氏曰古者藏冰发冰以节阳气之盛夫阳气之在天地譬如火之着于物也故常有以解之十二月阳气藴伏锢而未发其盛在下则纳冰于地中至于二月四阳作蛰虫起阳始用事则亦始启冰而庙荐之至于四月阳气毕逹隂气将絶则冰于是大发食肉之禄老病䘮浴冰无不及是以冬无愆阳夏无伏隂春无凄风秋无苦雨雷出不震无灾霜雹疠疾不降民不夭札也胡氏曰藏冰开冰亦圣人辅相爕调之一事耳不専恃此以为治也肃霜气肃而霜降也涤场者农事毕而埽场地也两尊曰朋乡饮酒之礼两尊壶于房户间是也跻升也公堂君之堂也称举也疆竟也张子曰此章见民忠爱其君之甚既劝趋其藏冰之役又相戒速毕场功杀羊以献于公举酒而祝其夀也集説总论七月八章章十一句集传周礼籥章中春昼击土鼓龡豳诗以逆暑中秋夜迎寒亦如之即谓此诗也王氏曰仰观星日霜露之变俯察昆虫草木之化以知天时以授民事女服事乎内男服事乎外上以诚爱下下以忠利上父父子子夫夫妇妇养老而慈幼食力而助弱其祭祀也时其燕飨也节此七月之义也集説鸱鸮鸱鸮既取我子无毁我室恩斯勤斯鬻子之闵斯集传比也为鸟言以自比也鸱鸮鸺鹠恶鸟攫鸟子而食者也室鸟自名其巢也恩情爱也勤笃厚也鬻养闵忧也武王克商使弟管叔鲜蔡叔度监于纣子武庚之国武王崩成王立周公相之而二叔以武庚叛且流言于国曰周公将不利于孺子故周公东征二年乃得管叔武庚而诛之而成王犹未知公之意也公乃作此诗以贻王託为鸟之爱巢者唿鸱鸮而谓之曰鸱鸮鸱鸮尔既取我之子矣无更毁我之室也以我情爱之心笃厚之意鬻养此子诚可怜悯今既取之其毒甚矣况又毁我室乎以比武庚既败管蔡不可更毁我王室也集説迨天之未隂雨彻彼桑土绸缪牖户今女下民或敢侮予集传比也迨及彻取也桑土桑根也绸缪纒绵也牖巢之通气处户其出入处也亦为鸟言我及天未隂雨之时而往取桑根以纒绵巢之隙穴使之坚固以备隂雨之患则此下土之民谁敢有侮予者亦以比已深爱王室而预防其患难之意故孔子赞之曰为此诗者其知道乎能治其国家谁敢侮之集説予手拮据予所捋荼予所蓄租予口卒瘏曰予未有室家集传比也拮据手口共作之貌捋取也荼萑苕可借巢者也蓄积租聚也卒尽瘏病也室家巢也亦为鸟言作巢之始所以拮据以捋荼蓄租劳苦而至于尽病者以巢之未成也以比己之前日所以勤劳如此者以王室之新造而未集故也集説予羽谯谯予尾翛翛予室翘翘风雨所漂揺予维音哓哓集传比也谯谯杀也翛翛敝也翘翘危也哓哓急也亦为鸟言羽杀尾敝以成其室而未定也风雨又从而漂揺之则我之哀鸣安得而不急哉以比已既劳悴王室又未安而多难乗之则其作诗以喻王亦不得而不汲汲也集説总论鸱鸮四章章五句集传事见书金縢篇集説附録我徂东山慆慆不归我来自东零雨其蒙我东曰归我心西悲制彼裳衣勿士行枚蜎蜎者蠋烝在桑野敦彼独宿亦在车下集传赋也东山所征之地也慆慆言久也零落也蒙雨貌裳衣平居之服也勿士行枚未详其义郑氏曰士事也行阵也枚如箸衔之有繣结项中以止语也蜎蜎动貌蠋桑虫如蚕者也烝发语辞敦独处不移之貌此则兴也成王既得鸱鸮之诗又感雷风之变始悟而迎周公于是周公东征已三年矣既归因作此诗以劳归士盖为之述其意而言曰我之东征既久而归途又有遇雨之劳因追言其在东而言归之时心已西向而悲于是制其平居之服而以为自今可以勿为行陈衔枚之事矣及其在涂则又覩物起兴而自叹曰彼蜎蜎者蠋则在彼桑野矣此敦然而独宿者则亦在此车下矣集説我徂东山慆慆不归我来自东零雨其蒙果臝之实亦施于宇伊威在室蟏蛸在户町畽鹿场熠燿宵行亦可畏也伊可懐也集传赋也果臝栝楼也施延也蔓生延施于宇下也伊威鼠妇也室不埽则有之蟏蛸小蜘蛛也户无人出入则结网当之町畽舍傍隙地也无人焉故鹿以为场也熠燿眀不定貌宵行虫名如蚕夜行喉下有光如萤章首四句言其往来之劳在外之久故每章重言见其感念之深遂言已东征而室庐荒废至于如此亦可畏矣然岂可畏而不归哉亦可懐思而已此则述其归未至而思家之情也集説我徂东山慆慆不归我来自东零雨其蒙鹳鸣于垤妇叹于室洒埽穹窒我征聿至有敦瓜苦烝在栗薪自我不见于今三年集传赋也鹳水鸟似鹤者也垤蚁塜也穹窒见七月将隂雨则穴处者先知故蚁出垤而鹳就食之遂鸣于其上也行者之妻亦思其夫之劳苦而叹息于家于是洒埽穹窒以待其归而其夫之行忽已至矣因见苦瓜系于栗薪之上而曰自我之不见此亦已三年矣栗周土所宜木与苦瓜皆微物也见之而喜则其行久而感深可知矣集説我徂东山慆慆不归我来自东零雨其蒙仓庚于飞熠燿其羽之子于归皇驳其马亲结其缡九十其仪其新孔嘉其旧如之何集传赋而兴也仓庚飞昏姻时也熠燿鲜明也黄白曰皇駵白曰驳缡妇人之袆也母戒女而为之施衿结帨也九其仪十其仪言其仪之多也赋时物以起兴而言东征之归士未有室家者及时而昏姻既甚美矣其旧有室家者相见而喜当如何耶集説总论东山四章章十二句集传序曰一章言其完也二章言其思也三章言其室家之望女也四章乐男女之得及时也君子之于人序其情而闵其劳所以説也説以使民民忘其死其唯东山乎愚谓完谓全师而归无死伤之苦思谓未至而思有怆恨之懐至于室家望女男女及时亦皆其心之所愿而不敢言者上之人乃先其未发而歌咏以劳苦之则其欢欣感激之情为如何哉盖古之劳诗皆如此其上下之际情志交孚虽家人父子之相语无以过之此其所以维持巩固数十百年而无一旦土崩之患也集説附録既破我斧又缺我斨周公东征四国是皇哀我人斯亦孔之将集传赋也隋銎曰斧方銎曰斨征伐之用也四国四方之国也皇匡也将大也从军之士以前篇周公劳己之勤故言此以荅其意曰东征之役既破我斧而缺我斨其劳甚矣然周公之为此举盖将使四方莫敢不一于正而后已其哀我人也岂不大哉然则虽有破斧缺斨之劳而义有所不得辞矣夫管蔡流言以谤周公而公以六军之衆往而征之使其心一有出于自私而不在于天下则抚之虽勤劳之虽至而从役之士岂能不怨也哉今观此诗固足以见周公之心大公至正天下信其无有一毫自爱之私抑又以见当是之时虽被坚执鋭之人亦皆能以周公之心为心而不自为一身一家之计盖亦莫非圣人之徒也学者于此熟玩而有得焉则其心正大而天地之情真可见矣集説既破我斧又缺我锜周公东征四国是吪哀我人斯亦孔之嘉集传赋也锜凿属吪化嘉善也集説既破我斧又缺我銶周公东征四国是遒哀我人斯亦孔之休集传赋也銶木属遒歛而固之也休美也集説总论破斧三章章六句集传范氏曰象日以杀舜为事舜为天子也则封之管蔡启商以叛周公之为相也则诛之迹虽不同其道则一也盖象之祸及于舜而已故舜封之管蔡流言将危周公以闲王室得罪于天下故周公诛之非周公诛之天下之所当诛也周公岂得而私之哉集説伐柯如何匪斧不克取妻如何匪媒不得集传比也柯斧柄也克能也媒通二姓之言者也周公居东之时东人言此以比平日欲见周公之难集説附録伐柯伐柯其则不逺我觏之子笾豆有践集传比也则法也我东人自我也之子指其妻而言也笾竹豆也豆木豆也践行列之貌言伐柯而有斧则不过即此旧斧之柯而得其新柯之法娶妻而有媒则亦不过即此见之而成其同牢之礼矣东人言此以比今日得见周公之易深喜之之词也集説附録总论伐柯二章章四句附録九罭之鱼鳟鲂我觏之子衮衣绣裳集传兴也九罭九囊之网也鳟似鯶而鳞细眼赤鲂已见上皆鱼之美者也我东人自我也之子指周公也衮衣裳九章一曰龙二曰山三曰华虫雉也四曰火五曰宗彞虎蜼也皆缋于衣六曰藻七曰粉米八曰黼九曰黻皆绣于裳天子之龙一升一降上公但有降龙以龙首卷然故谓之衮也此亦周公居东之时东人喜得见之而言九罭之网则有鳟鲂之鱼矣我觏之子则见其衮衣绣裳之服矣集説附録鸿飞遵渚公归无所于女信处集传兴也遵循也渚小洲也女东人自相女也再宿曰信东人闻成王将迎周公又自相谓而言鸿飞则遵渚矣公归岂无所乎今特于女信处而已集説附録鸿飞遵陆公归不复于女信宿集传兴也髙平曰陆不复言将留相王室而不复来东也集説附録是以有衮衣兮无以我公归兮无使我心悲兮集传赋也承上二章言周公信处信宿于此是以东方有此服衮衣之人又愿其且留于此无遽迎公以归归则将不复来而使我心悲也集説附録总论附録九罭四章一章四句三章章三句集説附録狼䟦其胡载疐其尾公孙硕肤赤舄几几集传兴也跋躐也胡颔下悬肉也载则疐跲也老狼有胡进而躐其胡则退而跲其尾公周公也孙让硕大肤美也赤舄冕服之舄也几几安重貌周公虽遭疑谤然所以处之不失其常故诗人美之言狼跋其胡则疐其尾矣公遭流言之变而其安肆自得乃如此盖其道隆徳盛而安土乐天有不足言者所以遭大变而不失其常也夫公之被毁以管蔡之流言也而诗人以为此非四国之所为乃公自让其大美而不居耳盖不使谗邪之口得以加乎公之忠圣此可见其爱公之深敬公之至而其立言亦有法矣集説狼疐其尾载跋其胡公孙硕肤徳音不瑕集传兴也徳音犹令闻也瑕疵病也程子曰周公之处已也夔夔然存恭畏之心其存诚也荡荡然无顾虑之意所以不失其圣而徳音不瑕也集説总论狼跋二章章四句集传范氏曰神龙或潜或飞能大能小其变化不测然得而畜之若犬羊然有欲故也唯其可以畜之是以亦得醢而食之凡有欲之类莫不可制焉唯圣人无欲故天地万物不能易也富贵贫贱死生如寒暑昼夜相代乎前吾岂有二其心乎哉亦顺受之而已矣舜受尧之天下不以为泰孔子阨于陈蔡而不以为戚周公逺则四国流言近则王不知而赤舄几几徳音不瑕其致一也集説豳国七篇二十七章二百三句集传程元问于文中子曰敢问豳风何风也曰变风也元曰周公之际亦有变风乎曰君臣相诮其能正乎成王终疑周公则风遂变矣非周公至诚其孰卒正之哉元曰居变风之末何也曰夷王以下变风不复正矣夫子盖伤之也故终之以豳风言变之可正也惟周公能之故系之以正变而克正危而克扶始终不失其本其惟周公乎系之豳逺矣哉籥章龡豳诗以逆暑迎寒已见于七月之篇矣又曰祈年于田祖则龡豳雅以乐田畯祭蜡则龡豳颂以息老物则考之于诗未见其篇章之所在故郑氏三分七月之诗以当之其道情思者为风正礼节者为雅乐成功者为颂然一篇之诗首尾相应乃剟取其一节而偏用之恐无此理故王氏不取而但谓本有是诗而亡之其説近是或者又疑但以七月全篇随事而变其音节或以为风或以为雅或以为颂则于理为通而事亦可行如又不然则雅颂之中凡为农事而作者皆可冠以豳号其説具于大田良耜诸篇读者择焉可也集説钦定诗经传说彚纂卷九钦定诗经传说汇纂卷十钦定四库全书钦定诗经传说彚纂卷十小雅二集传雅者正也正乐之歌也其篇本有大小之殊而先儒说又各有正变之别以今考之正小雅燕飨之乐也正大雅㑹朝之乐受釐陈戒之辞也故或欢欣和说以尽羣下之情或恭敬齐庄以发先王之德词气不同音节亦异多周公制作时所定也及其变也则事未必同而各以其声附之其次序时世则有不可考者矣集说鹿鸣之什二之一集传雅颂无诸国别故以十篇爲一卷而谓之什犹军法以十人爲什也呦呦鹿鸣食野之苹我有嘉宾鼓瑟吹笙吹笙鼔簧承筐是将人之好我示我周行集传兴也呦呦声之和也苹藾萧也青色白茎如筯我主人也宾所燕之客或本国之臣或诸侯之使也瑟笙燕礼所用之乐也簧笙中之簧也承奉也筐所以盛币帛者也将行也奉筐而行币帛饮则以酬宾送酒食则以侑宾劝饱也周行大道也古者于旅也语故欲于此闻其言也此燕飨賔客之诗也盖君臣之分以严爲主朝廷之礼以敬爲主然一于严敬则情或不通而无以尽其忠告之益故先王因其饮食聚㑹而制爲燕飨之礼以通上下之情而其乐歌又以鹿鸣起兴而言其礼意之厚如此庶乎人之好我而示我以大道也记曰私惠不归徳君子不自留焉盖其所望于羣臣嘉宾者唯在于示我以大道则必不以私惠爲德而自留矣呜唿此其所以和乐而不淫也与集说呦呦鹿鸣食野之蒿我有嘉賔德音孔昭视民不恌君子是则是傚我有旨酒嘉宾式燕以敖集传兴也蒿菣也即靑蒿也孔甚昭明也视与示同恌偷薄也敖游也言嘉宾之德音甚明足以示民使不偷薄而君子所当则傚则亦不待言语之闲而其所以示我者深矣集说呦呦鹿鸣食野之芩我有嘉宾鼓瑟鼓琴鼔瑟鼔琴和乐且湛我有旨酒以燕乐嘉宾之心集传兴也芩草名茎如钗股叶如竹蔓生湛乐之久也燕安也言安乐其心则非止养其体娱其外而已盖所以致其殷勤之厚而欲其敎示之无已也集说总论鹿鸣三章章八句集传案序以此爲燕羣臣嘉宾之诗而燕礼亦云工歌鹿鸣四牡皇皇者华卽谓此也乡饮酒用乐亦然而学记言大学始敎宵雅肄三亦谓此三诗然则又爲上下通用之乐矣岂本爲燕羣臣嘉宾而作其后乃推而用之乡人也与然于朝曰君臣焉于燕曰宾主焉先王以礼使臣之厚于此见矣范氏曰食之以礼乐之以乐将之以实求之以诚此所以得其心也贤者岂以饮食币帛爲悦哉夫婚姻不备则贞女不行也礼乐不备则贤者不处也贤者不处则岂得乐而尽其心乎集说四牡騑騑周道倭迟岂不怀归王事靡盬我心伤悲集传赋也騑騑行不止之貌周道大路也倭迟回远之貌盬不坚固也此劳使臣之诗也夫君之使臣臣之事君礼也故爲臣者奔走于王事特以尽其职分之所当爲而已何敢自以爲劳哉然君之心则不敢以是而自安也故燕飨之际叙其情而闵其劳言驾此四牡而出使于外其道路之回远如此当是时岂不思归乎特以王事不可以不坚固不敢徇私以废公是以内顾而伤悲也臣劳于事而不自言君探其情而代之言上下之闲可谓各尽其道矣传曰思归者私恩也靡盬者公义也伤悲者情思也无私恩非孝子也无公义非忠臣也君子不以私害公不以家事辞王事范氏曰臣之事上也必先公而后私君之劳臣也必先恩而后义集说四牡騑騑啴啴骆马岂不怀归王事靡盬不遑启处集传赋也啴啴衆盛之貌白马黒鬛曰骆遑暇启跪处居也集说翩翩者鵻载飞载下集于苞栩王事靡盬不遑将父集传兴也翩翩飞貌鵻夫不也今鹁鸠也凡鸟之短尾者皆隹属将养也翩翩者鵻犹或飞或下而集于所安之处今使人乃劳苦于外而不遑养其父此君人者所以不能自安而深以爲忧也范氏曰忠臣孝子之行役未甞不念其亲君之使臣岂待其劳苦而自伤哉亦忧其忧如已而已矣此圣人所以感人心也集说翩翩者鵻载飞载止集于苞杞王事靡盬不遑将母集传兴也杞枸檵也集说驾彼四骆载骤骎骎岂不怀归是用作歌将母来谂集传赋也骎骎骤貌谂告也以其不获养父母之情而来告于君也非使人作是歌也设言其情而劳之耳独言将母者因上章之文也集说总论四牡五章章五句集传案序言此诗所以劳使臣之来甚协诗意故春秋传亦云而外传以爲章使臣之勤所谓使臣虽叔孙之自称亦正合其本事也但仪礼又以爲上下通用之乐疑亦本爲劳使臣而作其后乃移以他用耳集说皇皇者华于彼原隰駪駪征夫每怀靡及集传兴也皇皇犹煌煌也华草木之华也高平曰原下溼曰隰駪駪衆多疾行之貌征夫使臣与其属也怀思也此遣使臣之诗也君之使臣固欲其宣上德而达下情而臣之受命亦惟恐其无以副君之意也故先王之遣使臣也美其行道之勤而述其心之所怀曰彼煌煌之华则于彼原隰矣此駪駪然之征夫则其所怀思常若有所不及矣盖亦因以爲戒然其辞之婉而不迫如此诗之忠厚亦可见矣集说我马维驹六辔如濡载驰载驱周爰咨诹集传赋也如濡鲜泽也周徧爰于也咨诹访问也使臣自以每怀靡及故广询博访以补其不及而尽其职也程子曰咨访使臣之大务集说我马维骐六辔如丝载驰载驱周爰咨谋集传赋也如丝调忍也谋犹诹也变文以协韵尔下章放此我马维骆六辔沃若载驰载驱周爰咨度集传赋也沃若犹如濡也度犹谋也我马维骃六辔旣均载驰载驱周爰咨询集传赋也阴白杂毛曰骃均调也询犹度也总论附录皇皇者华五章章四句集传案序以此诗爲君遣使臣春秋内外传皆云君敎使臣其说己见前篇仪礼亦见鹿鸣疑亦本爲遣使臣而作其后乃移以他用也然叔孙穆子所谓君敎使臣曰每怀靡及诹谋度询必咨于周敢不拜敎可谓得诗之意矣范氏曰王者遣使于四方敎之以咨诹善道将以广聪明也夫臣欲助其君之德必求贤以自助故臣能从善则可以善君矣臣能听諌则可以諌君矣未有不自治而能正君者也集说常棣之华鄂不韡韡凡今之人莫如兄弟集传兴也常棣棣也子如樱桃可食鄂鄂然外见之貌不犹岂不也韡韡光明貌此燕兄弟之乐歌故言常棣之华则其鄂然而外见者岂不韡韡乎凡今之人则岂有如兄弟者乎集说附录死丧之威兄弟孔怀原隰裒矣兄弟求矣集传赋也威畏怀思裒聚也言死丧之祸他人所畏恶惟兄弟爲相恤耳至于积尸裒聚于原野之闲亦惟兄弟爲相求也此诗盖周公旣诛管蔡而作故此章以下专以死丧急难鬭阋之事爲言其志切其情哀乃处兄弟之变如孟子所谓其兄关弓而射之则已垂涕泣而道之者序以爲闵管蔡之失道者得之而又以爲文武之诗则误矣大抵旧说诗之时世皆不足信举此自相矛盾者以见其一端后不能悉辨也集说嵴令在原兄弟急难每有良朋况也永叹集传兴也嵴令雝渠水鸟也况发语词或曰当作怳嵴令飞则鸣行则揺有急难之意故以起兴而言当此之时虽有良朋不过爲之长叹息而已力或不能相及也东莱吕氏曰疎其所亲而亲其所疎此失其本心者也故此诗反覆言朋友之不如兄弟盖示之以亲疎之分使之反循其本也本心旣得则由亲及疎秩然有序兄弟之亲旣笃朋友之义亦敦矣初非薄于朋友也苟杂施而不孙虽曰厚于朋友如无源之水朝满夕除胡可保哉或曰人之在难朋友亦可以坐视与曰每有良朋况也永叹则非不忧悯但视兄弟急难爲有差等耳诗人之词容有抑扬然常棣周公作也圣人之言小大高下皆宜而前后左右不相悖集说兄弟阋于墙外御其务每有良朋烝也无戎集传赋也阋鬬狠也御禁也烝发语声戎助也言兄弟设有不幸鬬狠于内然有外侮则同心御之矣虽有良朋岂能有所助乎富辰曰兄弟虽有小忿不废懿亲集说丧乱旣平旣安且宁虽有兄弟不如友生集传赋也上章言患难之时兄弟相救非朋友可比此章遂言安宁之后乃有视兄弟不如友生者悖理之甚也集说傧尔笾豆饮酒之饫兄弟旣具和乐且孺集传赋也傧陈饫餍具俱也孺小儿之慕父母也言陈笾豆以醉饱而兄弟有不具焉则无与共享其乐矣集说妻子好合如鼓瑟琴兄弟旣翕和乐且湛集传赋也翕合也言妻子好合如琴瑟之和而兄弟有不合焉则无以久其乐矣集说宜尔室家乐尔妻帑是究是图亶其然乎集传赋也帑子究穷图谋亶信也宜尔室家者兄弟具而后乐且孺也乐尔妻帑者兄弟翕而后乐且湛也兄弟于人其重如此试以是究而图之岂不信其然乎东莱吕氏曰告人以兄弟之当亲未有不以爲然者也苟非是究是图实从事于此则亦未有诚知其然者也不诚知其然则所知者特其名而已矣凡学盖莫不然集说总论常棣八章章四句集传此诗首章略言至亲莫如兄弟之意次章乃以意外不测之事言之以明兄弟之情其切如此三章但言急难则浅于死丧矣至于四章则又以其情义之甚薄而犹有所不能已者言之其序若曰不待死丧然后相收但有急难便当相助言又不幸而至于或有小忿犹必共御外侮其所以言之者虽若益轻以约而所以着夫兄弟之义者益深且切矣至于五章遂言安宁之后乃谓兄弟不如友生则是至亲反爲路人而人道或几乎息矣故下两章乃复极言兄弟之恩异形同气死生苦乐无适而不相须之意卒章又申告之使反覆穷极而验其信然可谓委曲渐次说尽人情矣读者宜深味之集说伐木丁丁鸟鸣嘤嘤出自幽谷迁于乔木嘤其鸣矣求其友声相彼鸟矣犹求友声矧伊人矣不求友生神之听之终和且平集传兴也丁丁伐木声嘤嘤鸟声之和也幽深迁升乔高相视矧况也此燕朋友故旧之乐歌故以伐木之丁丁兴鸟鸣之嘤嘤而言鸟之求友遂以鸟之求友喻人之不可无友也人能笃朋友之好则神之听之终和且平矣集说伐木许许酾酒有藇旣有肥羜以速诸父宁适不来微我弗顾于粲洒埽陈馈八簋旣有肥牡以速诸舅宁适不来微我有咎集传兴也许许衆人共力之声淮南子曰举大木者唿邪许盖举重劝力之歌也酾酒者或以筐或以草泲之而去其糟也礼所谓缩酌用茅是也藇美貌羜未成羊也速召也诸父朋友之同姓而尊者也微无顾念也于叹辞粲鲜明貌八簋器之盛也诸舅朋友之异姓而尊者也先诸父而后诸舅者亲疎之杀也咎过也言具酒食以乐朋友如此宁使彼适有故而不来而无使我恩意之不至也孔子曰所求乎朋友先施之未能也此可谓能先施矣集说伐木于坂酾酒有衍笾豆有践兄弟无远民之失德干糇以愆有酒湑我无酒酤我坎坎鼔我蹲蹲舞我迨我暇矣飮此湑矣集传兴也衍多也践陈列貌兄弟朋友之同侪者无远皆在也先诸舅而后兄弟者尊卑之等也干糇食之薄者也愆过也湑亦酾也酤买也坎坎击鼓声蹲蹲舞貌迨及也言人之所以至于失朋友之义者非必有大故或但以干糇之薄不以分人而至于有愆耳故我于朋友不计有无但及闲暇则飮酒以相乐也集説总论伐木三章章十二句集传刘氏曰此诗每章首辄云伐木凡三云伐木故知当爲三章旧作六章误矣今从其说正之集说天保定尔亦孔之固俾尔单厚何福不除俾尔多益以莫不庶集传赋也保安也尔指君也固坚单尽也除除旧而生新也庶衆也人君以鹿鸣以下五诗燕其臣臣受赐者歌此诗以答其君言天之安定我君使之获福如此也集说天保定尔俾尔戬谷罄无不宜受天百禄降尔遐福维日不足集传赋也闻人氏曰戬与翦同尽也谷善也尽善云者犹其曰单厚多益也罄尽遐远也尔有以受天之禄矣而又降尔以福言天人之际交相与也书所谓昭受上帝天其申命用休语意正如此集说天保定尔以莫不兴如山如阜如冈如陵如川之方至以莫不增集传赋也兴盛也高平曰陆大陆曰阜大阜曰陵皆高大之意川之方至言其盛长之未可量也集说吉蠲爲饎是用孝享禴祠烝尝于公先王君曰卜尔万寿无疆集传赋也吉言诹日择士之善蠲言齐戒涤濯之洁饎酒食也享献也宗庙之祭春曰祠夏曰禴秋曰尝冬曰烝公先公也谓后稷以下至公叔祖类也先王大王以下也君通谓先公先王也卜犹期也此尸传人意以嘏主人之词文王时周未有曰先王者此必武王以后所作也集说神之弔矣诒尔多福民之质矣日用飮食羣黎百姓徧爲尔德集传赋也弔至也神之至矣犹言祖考来格也诒遗质实也言其质实无伪日用饮食而已羣衆也黎黑也犹秦言黔首也百姓庶民也爲尔德者则而象之犹助尔而爲德也集说如月之恒如日之升如南山之寿不骞不崩如松柏之茂无不尔或承集传赋也恒弦升出也月上弦而就盈日始出而就明骞亏也承继也言旧叶将落而新叶已生相继而长茂也集说总论天保六章章六句集说采薇采薇薇亦作止曰归曰归岁亦莫止靡室靡家玁狁之故不遑启居玁狁之故集传兴也薇菜名作生出地也莫晚靡无也玁狁北狄也遑暇启跪也此遣戍役之诗以其出戍之时采薇以食而念归期之远也故爲其自言而以采薇起兴曰采薇采薇则薇亦作止矣曰归曰归则岁亦莫止矣然凡此所以使我舍其室家而不暇启居者非上之人故爲是以苦我也直以玁狁侵陵之故有所不得已而然耳盖叙其勤苦悲伤之情而又风以义也程子曰毒民不由其上则人怀敌忾之心矣又曰古者戍役两朞而还今年春莫行明年夏代者至复留备秋至过十一月而归又明年中春至春莫遣次戍者毎秋与冬初两番戍者皆在疆圉如今之防秋也集说采薇采薇薇亦柔止曰归曰归心亦忧止忧心烈烈载饥载渴我戍未定靡使归聘集传兴也柔始生而弱也烈烈忧貌载则也定止聘问也言戍人念归期之远而忧劳之甚然戍事未已则无人可使归而问其室家之安否也集说采薇采薇薇亦刚止曰归曰归岁亦阳止王事靡盬不遑启处忧心孔疚我行不来集传兴也刚旣成而刚也阳十月也时纯隂用事嫌于无阳故名之曰阳月也孔甚疚病也来归也此见士之竭力致死无还心也集说彼尔维何维常之华彼路斯何君子之车戎车旣驾四牡业业岂敢定居一月三捷集传兴也尔华盛貌常常棣也路戎车也君子谓将帅也业业壮也捷胜也彼尔然而盛者常棣之华也彼路车者君子之车也戎车旣驾而四牡盛矣则何敢以定居乎庶乎一月之间三战而三捷矣集说驾彼四牡四牡骙骙君子所依小人所腓四牡翼翼象弭鱼服岂不日戒玁狁孔棘集传赋也骙骙强也依犹乘也腓犹芘也程子曰腓随动也如足之腓足动则随而动也翼翼行列整治之状象弭以象骨饰弓弰也鱼兽名似猪东海有之其皮背上斑文腹下纯靑可爲弓鞬矢服也戒警棘急也言戎车者将帅之所依乘戍役之所芘倚且其行列整治而器械精好如此岂不日相警戒乎玁狁之难甚急诚不可以忘备也集说昔我往矣杨柳依依今我来思雨雪霏霏行道迟迟载渴载饥我心伤悲莫知我哀集传赋也杨栁蒲栁也霏霏雪甚貌迟迟长远也此章又设爲役人预自道其归时之事以见其勤劳之甚也程子曰此皆极道其劳苦忧伤之情也上能察其情则虽劳而不怨虽忧而能励矣范氏曰予于采薇见先王以人道使人后世则牛羊而已矣集说总论采薇六章章八句集说我出我车于彼牧矣自天子所谓我来矣召彼仆夫谓之载矣王事多难维其棘矣集传赋也牧郊外也自从也天子周王也仆夫御夫也此劳还率之诗追言其始受命出征之时出车于郊外而语其人曰我受命于天子之所而来于是乎召仆夫使之载其车以行而戒之曰王事多难是行也不可以缓矣集说我出我车于彼郊矣设此旐矣建彼旄矣彼旟旐斯胡不旆旆忧心悄悄仆夫况瘁集传赋也郊在牧内盖前军已至牧而后军犹在郊也设陈也龟蛇曰旐建立也旄注旄于旗干之首也鸟隼曰旟鸟隼龟蛇曲礼所谓前朱雀而后𤣥武也杨氏曰师行之法四方之星各随其方以爲左右前后进退有度各司其局则士无失伍离次矣旆旆飞扬之貌悄悄忧貌况兹也或云当作怳言出车在郊建设旗帜彼旗帜者岂不旆旆而飞扬乎但将帅方以任大责重爲忧而仆夫亦爲之恐惧而憔悴耳东莱吕氏曰古者出师以䘮礼处之命下之日士皆泣涕夫子之言行三军亦曰临事而惧皆此意也集说王命南仲往城于方出车彭彭旂旐央央天子命我城彼朔方赫赫南仲玁狁于襄集传赋也王周王也南仲此时大将也方朔方今灵夏等州之地彭彭衆盛貌交龙爲旂此所谓左靑龙也央央鲜明也赫赫威名光显也襄除也或曰上也与怀山襄陵之襄同言胜之也东莱吕氏曰大将传天子之命以令军衆于是车马衆盛旂旐鲜明威灵气熖赫然动人矣兵事以哀敬爲本而所尚则威二章之戒惧三章之奋扬竝行而不相悖也程子曰城朔方而玁狁之难除御戎狄之道守备爲本不以攻战爲先也集说昔我往矣黍稷方华今我来思雨雪载涂王事多难不遑启居岂不懐归畏此简书集传赋也华盛也涂冻释而泥涂也简书戒命也邻国有急则以简书相戒命也或曰简书䇿命临遣之词也此言其旣归在涂而本其往时所见与今还时所遭以见其出之久也东莱吕氏曰采薇之所谓往遣戍时也此诗之所谓往在道时也采薇之所谓来戍毕时也此诗之所谓来归而在道时也集说喓喓草虫趯趯阜螽未见君子忧心忡忡旣见君子我心则降赫赫南仲薄伐西戎集传赋也此言将帅之出征也其室家感时物之变而念之以爲未见而忧之如此必旣见然后心可降耳然此南仲今何在乎方往伐西戎而未归也岂旣却玁狁而还师以伐昆夷也与薄之爲言聊也盖不劳余力矣集说春日迟迟卉木萋萋仓庚喈喈采蘩祁祁执讯获丑薄言还归赫赫南仲玁狁于夷集传赋也卉草也萋萋盛貌仓庚黄鹂也喈喈声之和也讯其魁首当讯问者也丑徒衆也夷平也欧阳氏曰述其归时春日暄妍草木荣茂而禽鸟和鸣于此之时执讯获丑而归岂不乐哉郑氏曰此诗亦伐西戎独言平玁狁者玁狁大故以爲始以爲终集说总论出车六章章八句集说有杕之杜有睆其实王事靡盬继嗣我日日月阳止女心伤止征夫遑止集传赋也睆实貌嗣续也阳十月也遑暇也此劳还役之诗故追述其未还之时室家感于时物之变而思之曰特生之杜有晥其实则秋冬之交矣而征夫以王事出乃以日继日而无休息之期至于十月可以归而犹不至故女心悲伤而曰征夫亦可以暇矣曷爲而不归哉或曰兴也下章放此集说有杕之杜其叶萋萋王事靡盬我心伤悲卉木萋止女心悲止征夫归止集传赋也萋萋盛貌春将莫之时也归止可以归也集说陟彼北山言采其杞王事靡盬忧我父母檀车幝幝四牡痯痯征夫不远集传赋也檀木坚宜爲车幝幝敝貌痯痯罢貌登山采杞则春已暮而杞可食矣盖託以望其君子而念其以王事诒父母之忧也然檀车之坚而敝矣四牡之壮而罢矣则征夫之归亦不远矣集说匪载匪来忧心孔疚期逝不至而多爲恤卜筮偕止会言近止征夫迩止集传赋也载装疚病逝往恤忧偕俱㑹合也言征夫不装载而来归固已使我念之而甚病矣况归期已过而犹不至则使我多爲忧恤宜如何哉故且卜且筮相袭俱作合言于繇而皆曰近矣则征夫其亦迩而将至矣范氏曰以卜筮终之言思之切而无所不爲也集说总论杕杜四章章七句集传郑氏曰遣将帅及戍役同歌同时欲其同心也反而劳之异歌异日殊尊卑也记曰赐君子小人不同日此其义也王氏曰出而用兵则均服同食一衆心也入而振旅则殊尊卑辨贵贱定衆志也范氏曰出车劳率故美其功杕杜劳衆故极其情先王以己之心爲人之心故能曲尽其情使民忘其死以忠于上也集说南陔集传此笙诗也有声无词旧在鱼丽之后以仪礼考之其篇次当在此今正之说见华黍附录鹿鸣之什十篇一篇无辞凡四十六章二百九十七句白华之什二之二集传毛公以南陔以下三篇无辞故升鱼丽以足鹿鸣什数而附笙诗三篇于其后因以南有嘉鱼爲次什之首今悉依仪礼正之白华集传笙诗也说见上下篇华黍集传亦笙诗也乡饮酒礼鼓瑟而歌鹿鸣四牡皇皇者华然后笙入堂下磬南北面立乐南陔白华华黍燕礼亦鼓瑟而歌鹿鸣四牡皇华然后笙入立于县中奏南陔白华华黍南陔以下今无以考其名篇之义然曰笙曰乐曰奏而不言歌则有声而无词明矣所以知其篇第在此者意古经篇题之下必有谱焉如投壶鲁鼓薛鼔之节而亡之耳集说附录鱼丽于罶鲿鲨君子有酒旨且多集传兴也丽历也罶以曲簿爲笱而承梁之空者也鲿扬也今黄颊鱼是也似燕头鱼身形厚而长大颊骨正黄鱼之大而有力解飞者鲨鮀也鱼狭而小常张口吹沙故又名吹沙君子指主人旨且多旨而又多也此燕飨通用之乐歌卽燕飨所荐之羞而极道其美且多见主人礼意之勤以优宾也或曰赋也下二章放此集说鱼丽于罶鲂鳢君子有酒多且旨集传兴也鳢鲖也又曰鲩也集说鱼丽于罶鰋鲤君子有酒旨且有集传兴也鰋鲇也有犹多也集说物其多矣维其嘉矣集传赋也集说物其旨矣维其偕矣集传赋也集说物其有矣维其时矣集传赋也苏氏曰多则患其不嘉旨则患其不齐有则患其不时今多而能嘉旨而能齐有而能时言曲全也集说总论鱼丽六章三章章四句三章章二句集传案仪礼乡飮酒及燕礼前乐旣毕皆闲歌鱼丽笙由庚歌南有嘉鱼笙崇丘歌南山有台笙由仪闲代也言一歌一吹也然则此六者盖一时之诗而皆爲燕飨宾客上下通用之乐毛公分鱼丽以足前什而说者不察遂分鱼丽以上爲文武诗嘉鱼以下爲成王诗其失甚矣集说由庚集传此亦笙诗说见鱼丽附录南有嘉鱼烝然罩罩君子有酒嘉賔式燕以乐集传兴也南谓江汉之闲嘉鱼鲤质鳟鳞肌肉甚美出于沔南之丙穴烝然发语声也罩篧也编细竹以罩鱼者也重言罩罩非一之词也此亦燕飨通用之乐故其辞曰南有嘉鱼则必烝然而罩罩之矣君子有酒则必与嘉賔共之而式燕以乐矣此亦因所荐之物而道达主人乐賔之意也集说南有嘉鱼烝然汕汕君子有酒嘉宾式燕以衎集传兴也汕樔也以薄汕鱼也衎乐也集说南有樛木甘瓠累之君子有酒嘉宾式燕绥之集传兴也东莱吕氏曰瓠有甘有苦甘瓠则可食者也樛木下垂而美实累之固结而不可解也愚谓此兴之取义者似比而实兴也集说翩翩者鵻烝然来思君子有酒嘉宾式燕又思集传兴也此兴之全不取义者也思语辞也又旣燕而又燕以见其至诚有加而无已也或曰又思言其又思念而不忘也集说总论南有嘉鱼四章章四句集传说见鱼丽集说崇丘集传说见鱼丽附录南山有台北山有莱乐只君子邦家之基乐只君子万寿无期集传兴也台夫须卽莎草也莱草名叶香可食者也君子指宾客也此亦燕飨通用之乐故其辞曰南山则有台矣北山则有莱矣乐只君子则邦家之基矣乐只君子则万寿无期矣所以道达主人尊宾之意美其徳而祝其寿也集说南山有桑北山有杨乐只君子邦家之光乐只君子万寿无疆集传兴也集说南山有杞北山有李乐只君子民之父母乐只君子徳音不已集传兴也杞树如樗一名狗骨集说南山有栲北山有杻乐只君子遐不睂寿乐只君子德音是茂集传兴也栲山樗杻檍也遐何通睂寿秀睂也集说南山有枸北山有楰乐只君子遐不黄耉乐只君子保艾尔后集传兴也枸枳枸树高大似白杨有子着枝端大如指长数寸噉之甘美如饴八月熟亦名木蜜楰鼠梓树叶木理如楸亦名苦楸黄老人发复黄也耇老人面冻梨色如浮垢也保安艾养也集说总论南山有台五章章六句集传说见鱼丽集说由仪集传说见鱼丽附录蓼彼萧斯零露湑兮旣见君子我心写兮燕笑语兮是以有誉处兮集传兴也蓼长大貌萧蒿也湑湑然萧上露貌君子指诸侯也写输写也燕谓燕饮誉善声也处安乐也苏氏曰誉豫通凡诗之誉皆言乐也亦通诸侯朝于天子天子与之燕以示慈惠故歌此诗言蓼彼萧斯则零露湑然矣旣见君子则我心输写而无留恨矣是以燕笑语而有誉处也其曰旣见盖于其初燕而歌之也集说蓼彼萧斯零露瀼瀼旣见君子爲龙爲光其徳不爽寿考不忘集传兴也瀼瀼露蕃貌龙宠也爲龙爲光喜其徳之词也爽差也其徳不爽则寿考不忘矣裦美而祝颂之又因以劝戒之也集说蓼彼萧斯零露泥泥旣见君子孔燕岂弟宜兄宜弟令德寿岂集传兴也泥泥露濡貌孔甚岂乐弟易也宜兄宜弟犹曰宜其家人盖诸侯继世而立多疑忌其兄弟如晋诅无畜羣公子秦鍼惧选之类故以宜兄宜弟美之亦所以警戒之也寿岂寿而且乐也集说蓼彼萧斯零露浓浓旣见君子鞗革沖沖和鸾雝雝万福攸同集传兴也浓浓厚貌鞗辔也革辔首也马辔所把之外有余而垂者也沖沖垂貌和鸾皆铃也在轼曰和在镳曰鸾皆诸侯车马之饰也庭燎亦以君子目诸侯而称其鸾旂之美正此类也攸所同聚也集说总论蓼萧四章章六句集说湛湛露斯匪阳不晞厌厌夜饮不醉无归集传兴也湛湛露盛貌阳日晞干也厌厌安也亦久也足也夜饮私燕也燕礼宵则两阶及庭门皆设大烛焉此亦天子燕诸侯之诗言湛湛露斯非日则不晞以兴厌厌夜饮不醉则不归盖于其夜饮之中而歌之也集说湛湛露斯在彼丰草厌厌夜饮在宗载考集传兴也丰茂也夜饮必于宗室盖路寝之属也考成也集说湛湛露斯在彼杞棘显允君子莫不令德集传兴也显明允信也君子指诸侯爲宾者也令善也令德谓其飮多而不乱德足以将之也集说其桐其椅其实离离岂弟君子莫不令仪集传兴也离离垂也令仪言醉而不丧其威仪也集说总论湛露四章章四句集传春秋传寗武子曰诸侯朝正于王王宴乐之于是赋湛露曽氏曰前两章言厌厌夜饮后两章言令德令仪虽过三爵亦可谓不继以淫矣集説白华之什十篇五篇无辞凡二十三章一百四句钦定诗经传説彚纂卷十钦定诗经传说汇纂卷十一钦定四库全书钦定诗经传说彚纂卷十一彤弓之什二之三彤弓弨兮受言藏之我有嘉宾中心贶之钟鼓旣设一朝飨之集传赋也彤弓朱弓也弨弛貌贶与也大饮宾曰飨此天子燕有功诸侯而钖以弓矢之乐歌也东莱吕氏曰受言藏之言其重也弓人所献藏之王府以待有功不敢轻与人也中心贶之言其诚也中心实欲贶之非由外也一朝飨之言其速也以王府寳藏之弓一朝举以畀人未尝有迟留顾惜之意也后世视府藏爲己私分至有以武库兵赐弄臣者则与受言藏之者异矣赏赐非出于利诱则廹于事势至有朝赐铁劵而暮屠戮者则与中心贶之者异矣屯膏吝赏功臣解体至有印刓而不忍予者则与一朝飨之者异矣集説彤弓弨兮受言载之我有嘉宾中心喜之钟鼔旣设一朝右之集传赋也载抗之也喜乐也右劝也尊也彤弓弨兮受言櫜之我有嘉宾中心好之钟鼔旣设一朝醻之集传赋也櫜韬好说醻报也饮酒之礼主人献宾宾酢主人主人又酌自饮而遂酌以饮宾谓之醻醻犹厚也劝也集説总论彤弓三章章六句集传春秋传甯武子曰诸侯敌王所忾而献其功于是乎赐之彤弓一彤矢百玈弓矢千以觉报宴注曰忾恨怒也觉明也谓诸侯有四夷之功王赐之弓矢又爲歌彤弓以明报功宴乐郑氏曰凡诸侯赐弓矢然后专征伐东莱吕氏曰所谓专征者如四夷入邉臣子簒弑不容待报者其它则九伐之法乃大司马所职非诸侯所专也与后世强臣拜表辄行者异矣集说菁菁者莪在彼中阿旣见君子乐且有仪集传兴也菁菁盛貌莪萝蒿也中阿阿中也大陵曰阿君子指实客也此亦燕饮宾客之诗言菁菁者莪则在彼中阿矣旣见君子则我心喜乐而有礼仪矣或曰比也以菁菁者莪比君子容貌威仪之盛也下章放此集説附録菁菁者莪在彼中沚既见君子我心则喜集传兴也中沚沚中也喜乐也集说附录菁菁者莪在彼中陵既见君子钖我百朋集传兴也中陵陵中也古者货贝五贝为朋钖我百朋者见之而喜如得重货之多也集说附録汎汎杨舟载沉载浮旣见君子我心则休集传比也杨舟杨木爲舟也载则也载沉载浮犹言载清载浊载驰载驱之类以比未见君子而心不定也休者休休然言安定也集説附録总论附録菁菁者莪四章章四句附録六月栖栖戎车旣饬四牡骙骙载是常服玁狁孔炽我是用急王于出征以匡王国集传赋也六月建未之月也栖栖犹皇皇不安之貌戎车兵车也饬整也骙骙强貌常服戎事之常服以韎韦爲弁又以爲衣而素裳白舄也玁狁即猃狁北狄也孔甚炽盛匡正也成康旣没周室寖衰八世而厉王胡㬥虐周人逐之出居于彘玁狁内侵逼近京邑王崩子宣王靖即位命尹吉甫帅师伐之有功而归诗人作歌以序其事如此司马法冬夏不兴师今乃六月而出师者以玁狁甚炽其事危急故不得已而王命于是出征以正王国也集说比物四骊闲之维则维此六月旣成我服我服旣成于三十里王于出征以佐天子集传赋也比物齐其力也凡大事祭祀朝觐㑹同毛马而颁之凡军事物马而颁之毛马齐其色物马齐其力吉事尚文武事尚强也则法也服戎服也三十里一舍也古者吉行曰五十里师行日三十里旣比其物而曰四骊则其色又齐可以见马之有余矣闲习之而皆中法则又可以见教之有素矣于是此月之中即成我服旣成我服即日引道不徐不疾尽舍而止又见其应变之速从事之敏而不失其常度也王命于此而出征欲其有以敌王所忾而佐天子耳集说四牡修广其大有颙薄伐玁狁以奏肤公有严有翼共武之服共武之服以定王国集传赋也修长广大也颙大貌奏荐肤大公功严威翼敬也共与供同服事也言将帅皆严敬以共武事也集说玁狁匪茹整居焦获侵镐及方至于泾阳织文鸟章白旆央央元戎十乘以先启行集传赋也茹度整齐也焦获镐方皆地名焦未详所在获郭璞以爲瓠中则今在耀州三原县也镐刘向以爲千里之镐则非镐京之镐矣亦未详其所在也方疑即朔方也泾阳泾水之北在丰镐之西北言其深入爲宼也织帜字同鸟章鸟隼之章也白旆继旐者也央央鲜明貌元大也戎戎车也军之前锋也启开行道也犹言发程也言玁狁不自度量深入爲宼如此是以建此旌旗选锋鋭进声其罪而致讨焉直而壮律而臧有所不战战必胜矣集说戎车旣安如轾如轩四牡旣佶旣佶且闲薄伐玁狁至于大原文武吉甫万邦爲宪集传赋也轾车之覆而前也轩车之却而后也凡车从后视之如轾从前视之如轩然后适调也佶壮健貌大原地名亦曰大卤今在大原府阳曲县至于大原言逐出之而已不穷追也先王治戎狄之法如此吉甫尹吉甫此时大将也宪法也非文无以附衆非武无以威敌能文能武则万邦以之爲法矣集说吉甫燕喜旣多受祉来归自镐我行永久饮御诸友炰鼈脍鲤侯谁在矣张仲孝友集传赋也祉福御进侯维也张仲吉甫之友也善父母曰孝善兄弟曰友此言吉甫燕饮喜乐多受福祉盖以其归自镐而行永久也是以饮酒进馔于朋友而孝友之张仲在焉言其所与宴者之贤所以贤吉甫而善是燕也集说总论六月六章章八句集说薄言采芑于彼新田于此菑亩方叔涖止其车三千师干之试方叔率止乘其四骐四骐翼翼路车有奭簟笰鱼服钩膺鞗革集传兴也芑苦菜也靑白色摘其叶有白汁出肥可生食亦可蒸爲茹即今苦藚菜宜马食军行采之人马皆可食也田一岁曰菑二岁曰新田三岁曰畬方叔宣王卿士受命爲将者也涖临也其车三千法当用三十万衆盖兵车一乘甲士三人歩卒七十二人又二十五人将重车在后凡百人也然此亦极其盛而言未必实有此数也师衆干扞也试肄习也言衆且练也率总率之也翼翼顺序貌路车戎路也奭赤貌簟笰以方文竹簟爲车蔽也钩膺马娄颔有钩而在膺有樊有缨也樊马大带缨鞅也鞗革见蓼萧篇宣王之时蛮荆背叛王命方叔南征军行采芑而食故赋其事以起兴曰薄言采芑则于彼新田于此菑亩矣方叔涖止则其车三千师干之试矣又遂言其车马之美以见军容之盛也集说薄言采芑于彼新田于此中乡方叔涖止其车三千旂旐央央方叔率止约軝错衡八鸾玱玱服其命服朱芾斯皇有玱葱珩集传兴也中乡民居其田尤治约束軝毂也以皮纒束兵车之毂而朱之也错文也铃在镳曰鸾马口两旁各一四马故八也玱玱声也命服天子所命之服也朱芾黄朱之芾也皇犹煌煌也玱玉声葱苍色如葱者也珩佩首横玉也礼三命赤芾葱珩集说鴥彼飞隼其飞戾天亦集爰止方叔涖止其车三千师干之试方叔率止钲人伐鼓陈师鞠旅显允方叔伐鼓渊渊振旅阗阗集传兴也隼鹞属急疾之鸟也戾至爰于也钲铙也镯也伐击也钲以静之鼓以动之钲鼓各有人而言钲人伐鼓互文也鞠告也二千五百人爲师五百人爲旅此言将战陈其师旅而誓告之也陈师鞠旅亦互文耳渊渊鼔声平和不㬥怒也谓战时进士衆也振止旅衆也言战罢而止其衆以入也春秋传曰出曰治兵入曰振旅是也阗阗亦鼓声也或曰盛貌程子曰振旅亦以鼓行金止言隼飞戾天而亦集于所止以兴师衆之盛而进退有节如下文所云也集说蠢尔蛮荆大邦爲雠方叔元老克壮其犹方叔率止执讯获丑戎车啴啴啴啴焞焞如霆如雷显允方叔征伐玁狁蛮荆来威集传赋也蠢者动而无知之貌蛮荆荆州之蛮也大邦犹言中国也元大犹谋也言方叔虽老而谋则壮也啴啴衆也焞焞盛也霆疾雷也方叔盖尝与于北伐之功者是以蛮荆闻其名而皆来畏服也集说总论采芑四章章十二句集说我车旣攻我马旣同四牡庞庞驾言徂东集传赋也攻坚同齐也传曰宗庙齐豪尚纯也戎事齐力尚强也田猎齐足尚疾也庞庞充实也东东都洛邑也周公相成王营洛邑爲东都以朝诸侯周室旣衰久废其礼至于宣王内修政事外攘夷狄复文武之竟土修车马备器械复㑹诸侯于东都因田猎而选车徒焉故诗人作此以美之首章汎言将往东都也集说田车旣好四牡孔阜东有甫草驾言行狩集传赋也田车田猎之车好善也阜盛大也甫草甫田也后爲郑地今开封府中牟县西圃田泽是也宣王之时未有郑国圃田属东都畿内故往田也此章指言将往狩于圃田也集说之子于苖选徒嚣嚣建旐设旄搏兽于敖集传赋也之子有司也苖狩猎之通名也选数也嚣嚣声衆盛也数车徒者其声嚣嚣则车徒之衆可知且车徒不譁而惟数者有声又见其静治也敖近荥阳地名也此章言至东都而选徒以猎也集说驾彼四牡四牡奕奕赤芾金舄㑹同有绎集传赋也奕奕连络布散之貌赤芾诸侯之服金舄赤舄而加金饰亦诸侯之服也时见曰㑹殷见曰同绎陈列联属之貌也此章言诸侯来㑹朝于东都也集说决拾旣佽弓矢旣调射夫旣同助我举柴集传赋也决以象骨爲之着于右手大指所以钩弦开体拾以皮爲之着于左臂以遂弦故亦名遂佽比也调谓弓强弱与矢轻重相得也射夫盖诸侯来㑹者同协也柴说文作㧘谓积禽也使诸侯之人助而举之言获多也此章言既㑹同而田猎也集说四黄旣驾两骖不猗不失其驰舍矢如破集传赋也猗偏倚不正也驰驰驱之法也舍矢如破巧而力也苏氏曰不善射御者诡遇则获不然不能也今御者不失其驰驱之法而射者舍矢如破则可谓善射御矣此章言田猎而见其射御之善也集说萧萧马鸣悠悠旆旌徒御不惊大庖不盈集传赋也萧萧悠悠皆闲暇之貌徒歩卒也御车御也惊如汉书夜军中惊之惊不惊言比卒事不喧譁也大庖君庖也不盈言取之有度不极欲也盖古者田猎获禽面伤不献践毛不献不成禽不献择取三等自左膘而射之逹于右腢爲上杀以爲干豆奉宗庙逹右耳本者次之以爲宾客射左髀逹于右䯚爲下杀以充君庖每禽取三十焉每等得十其余以与士大夫习射于泽宫中者取之是以获虽多而君庖不盈也张子曰馔虽多而无余者均及于衆而有法耳凡事有法则何患乎不均也旧説不惊惊也不盈盈也亦通此章言其终事严而颁禽均也集说之子于征有闻无声允矣君子展也大成集传赋也允信展诚也闻师之行而不闻其声言至肃也信矣其君子也诚哉其大成也此章总叙其事之始终而深美之也集说总论车攻八章章四句集传以五章以下考之恐当作四章章八句集说吉日维戊旣伯旣祷田车旣好四牡孔阜升彼大阜从其羣丑集传赋也戊刚日也伯马祖也谓天驷房星之神也丑衆也谓禽兽之羣衆也此亦宣王之诗言田猎将用马力故以吉日祭马祖而祷之旣祭而车牢马健于是可以歴险而从禽也以下章推之是日也其戊辰欤集说吉日庚午旣差我马兽之所同麀鹿虞麌漆沮之从天子之所集传赋也庚午亦刚日也差择齐其足也同聚也鹿牝曰麀麌麌衆多也漆沮水名在西都畿内泾渭之北所谓洛水今自延韦流入鄜坊至同州入河也戊辰之日旣祷矣越三日庚午遂择其马而乘之视兽之所聚麀鹿最多之处而从之惟漆沮之旁为盛宜为天子田猎之所也集说聸彼中原其祁孔有儦儦俟俟或羣或友悉率左右以燕天子集传赋也中原原中也祁大也趣则儦儦行则俟俟兽三曰羣二曰友燕乐也言从王者视彼禽兽之多于是率其同事之人各共其事以乐天子也集说既张我弓既挟我矢发彼小豝殪此大兕以御宾客且以酌醴集传赋也发发矢也豕牝曰豝一矢而死曰殪兕野牛也言能中微而制大也御进也醴酒名周官五齐二曰醴齐注曰醴成而汁滓相将如今甜酒也言射而获禽以为俎实进于宾客而酌醴也集说总论吉日四章章六句集传东莱吕氏曰车攻吉日所以爲复古者何也盖蒐狩之礼可以见王赋之复焉可以见军实之盛焉可以见师律之严焉可以见上下之情焉可以见综理之周焉欲明文武之功业者此亦足以观矣集说鸿鴈于飞肃肃其羽之子于征劬劳于野爰及矜人哀此鳏寡集传兴也大曰鸿小曰鴈肃肃羽声也之子流民自相谓也征行也劬劳病苦也矜怜也老而无妻曰鳏老而无夫曰寡旧说周室中衰万民离散而宣王能劳来还定安集之故流民喜之而作此诗追叙其始而言曰鸿鴈于飞则肃肃其羽矣之子于征则劬劳于野矣且其劬劳者皆鳏寡可哀怜之人也然今亦未有以见其爲宣王之诗后三篇放此集说鸿鴈于飞集于中泽之子于垣百堵皆作虽则劬劳其究安宅集传兴也中泽泽中也一丈爲板五板爲堵究终也流民自言鸿鴈集于中泽以兴已之得其所止而筑室以居今虽劳苦而终𫉬安定也集说鸿鴈于飞哀鸣嗷嗷维此哲人谓我劬劳维彼愚人谓我宣骄集𫝊比也流民以鸿鴈哀鸣自比而作此歌也哲知宣示也知者闻我歌知其出于劬劳不知者谓我闲暇而宣骄也韩诗云劳者歌其事魏风亦云我歌且谣不知我者谓我士也骄大抵歌多出于劳苦而不知者常以爲骄也集说总论鸿鴈三章章六句集说夜如何其夜未央庭燎之光君子至止鸾声将将集传赋也其语辞央中也庭燎大烛也诸侯将朝则司烜以物百枚并而束之设于门内也君子诸侯也将将鸾镳声王将起视朝不安于寝而问夜之早晚曰夜如何哉夜虽未央而庭燎光矣朝者至而闻其鸾声矣集说夜如何其夜未艾庭燎晣晣君子至止鸾声哕哕集传赋也艾尽也晣晣小明也哕哕近而闻其徐行声有节也夜如何其夜乡晨庭燎有煇君子至止言观其旂集传赋也乡晨近晓也煇火气也天欲明而见其烟光相杂也旣至而观其旂则辨色矣集说总论庭燎三章章五句集说沔彼流水朝宗于海鴥彼飞隼载飞载止嗟我兄弟邦人诸友莫肯念乱谁无父母集传兴也沔水流满也诸侯春见天子曰朝夏见曰宗此忧乱之诗言流水犹朝宗于海飞隼犹或有所止而我之兄弟诸友乃无肯念乱者谁独无父母乎乱则忧或及之是岂可以不念哉集说沔彼流水其流汤汤鴥彼飞隼载飞载扬念彼不蹟载起载行心之忧矣不可弭忘集传兴也汤汤波流盛貌不蹟不循道也载起载行言忧念之深不遑宁处也弭止也水盛隼扬以兴忧乱之不能忘也集说鴥彼飞隼率彼中陵民之讹言宁莫之惩我友敬矣谗言其兴集传兴也率循讹伪惩止也隼之高飞犹循彼中陵而民之讹言乃无惩止之者然我之友诚能敬以自持矣则谗言何自而兴乎始忧于人而卒反诸已也集说总论沔水三章二章章八句一章六句集传疑当作三章章八句卒章脱前两句耳集说鹤鸣于九皋声闻于野鱼潜在渊或在于渚乐彼之园爰有树檀其下维萚他山之石可以爲错集传比也鹤鸟名长颈竦身高脚顶赤身白颈尾黑其鸣高亮闻八九里皋泽中水溢出所爲坎从外数至九喻深逺也萚落也错砺石也此诗之作不可知其所由然必陈善纳诲之辞也盖鹤鸣于九皋而声闻于野言诚之不可揜也鱼潜在渊而或在于渚言理之无定在也园有树檀而其下维萚言爱当知其恶也他山之石而可以爲错言憎当知其善也由是四者引而伸之触类而长之天下之理其庶㡬乎集说鹤鸣于九皋声闻于天鱼在于渚或潜在渊乐彼之园爰有树檀其下维谷他山之石可以攻玉集传比也谷一名楮恶木也攻错也程子曰玉之温润天下之至美也石之麤厉天下之至恶也然两玉相磨不可以成器以石磨之然后玉之爲器得以成焉犹君子之与小人处也横逆侵加然后修省畏避动心忍性增益预防而义理生焉道徳成焉吾闻诸邵子云总论鹤鸣二章章九句集説彤弓之什十篇四十章二百五十九句集传疑脱两句当爲二百六十一句钦定诗经传説彚纂卷十一钦定诗经传说汇纂卷十二钦定四库全书钦定诗经传说彚纂卷十二祈父之什二之四祈父予王之爪牙胡转予于恤靡所止居集传赋也祈父司马也职掌封坼之兵甲故以为号酒诰曰圻父薄违是也予六军之士也或曰司右虎贲之属也爪牙鸟兽所用以为威者也恤忧也军士怨于久役故唿祈父而告之曰予乃王之爪牙汝何转我于忧恤之地使我无所止居乎集说附録祈父予王之爪士胡转予于恤靡所底止集传赋也爪士爪牙之士也底至也集说祈父亶不聪胡转予于恤有母之尸饔集传赋也亶诚尸主也饔熟食也言不得奉养而使母反主劳苦之事也东莱吕氏曰越勾践伐吴有父母耆老而无昆弟者皆遣归魏公子无忌救赵亦今独子无兄弟者归养则古者有亲老而无兄弟其当免征役必有成法故责司马之不聪其意谓此法人皆闻之汝独不闻乎乃驱吾从戎使吾亲不免薪水之劳也责司马者不敢斥王也集说总论祈父三章章四句集传序以为刺宣王之诗说者又以为宣王三十九年战于千亩王师败绩于姜氏之戎故军士怨而作此诗东莱吕氏曰太子晋谏灵王之词曰自我先王厉宣幽平而贪天祸至于今未弭宣王中兴之主也至与幽厉竝数之其词虽过观是诗所刺则子晋之言岂无所自欤但今考之诗文未有以见其必为宣王耳下篇放此集说皎皎白驹食我场苖絷之维之以永今朝所谓伊人于焉逍遥集传赋也皎皎洁白也驹马之未壮者谓贤者所乘也场圃也絷绊其足维系其靷也永久也伊人指贤者也逍遥游息也为此诗者以贤者之去而不可畱也故託以其所乘之驹食我场苖而絷维之庶几以永今朝使其人得以于此逍遥而不去若后人畱客而投其辖于井中也集说皎皎白驹食我场藿絷之维之以永今夕所谓伊人于焉嘉客集传赋也藿犹苖也夕犹朝也嘉客犹逍遥也集说皎皎白驹贲然来思尔公尔侯逸豫无期愼尔优游勉尔遁思集传赋也贲然光采之貌也或以为来之疾也思语词也尔指乘驹之贤人也愼勿过也勉毋决也遁思犹言去意也言此乘白驹者若其肯来则以尔为公以尔为侯而逸乐无期矣犹言横来大者王小者侯也岂可以过于优游决于遁思而终不我顾哉盖爱之切而不知好爵之不足縻畱之苦而不恤其志之不得遂也集说皎皎白驹在彼空谷生刍一束其人如玉毋金玉尔音而有遐心集传赋也贤者必去而不可留矣于是叹其乘白驹入空谷束生刍以秣之而其人之德美如玉也盖已邈乎其不可亲矣然犹冀其相闻而无絶也故语之曰毋贵重尔之音声而有逺我之心也集说总论白驹四章章六句集说黄鸟黄鸟无集于谷无啄我粟此邦之人不我肯谷言旋言归复我邦族集传比也谷木名谷善旋回复反也民适异国不得其所故作此诗託为唿其黄鸟而告之曰尔无集于谷而啄我之粟苟此邦之人不以善道相与则我亦不久于此而将归矣集说黄鸟黄鸟无集于桑无啄我粱此邦之人不可与明言旋言归复我诸兄集传比也集说黄鸟黄鸟无集于栩无啄我黍此邦之人不可与处言旋言归复我诸父集传比也集说总论黄鸟三章章七句集传东莱吕氏曰宣王之末民有失所者意他国之可居也及其至彼则又不若故乡焉故思而欲归使民如此亦异于还定安集之时矣今案诗文未见其为宣王之世下篇亦然集说我行其野蔽芾其樗昏姻之故言就尔居尔不我畜复我邦家集传赋也樗恶木也壻之父妇之父相谓曰昏姻畜养也民适异国依其昏姻而不见收䘏故作此诗言我行于野中依恶木以自蔽于是思昏姻之故而就尔居而尔不我畜也则将复我之邦家矣集说我行其野言采其蓫昏姻之故言就尔宿尔不我畜言归思复集传赋也蓫牛蘈恶菜也今人谓之羊蹄菜集说我行其野言采其葍不思旧姻求尔新特成不以富亦只以异集传赋也葍䔰恶菜也特匹也言尔之不思旧姻而求新匹也虽实不以彼之富而厌我之贫亦祇以其新而异于故耳此诗人责人忠厚之意集说总论我行其野三章章六句集传王氏曰先王躬行仁义以道民厚矣犹以为未也又建官置师以孝友睦婣任恤六行敎民为其有父母也故敎以孝为其有兄弟也故敎以友为其有同姓也故敎以睦为其有异姓也故敎以婣为邻里乡党相保相受也故教以任相赒相救也故敎以恤以为徒敎之或不率也故使官师以时书其德行而劝之以为徒劝之或不率也于是乎有不孝不睦不婣不弟不任不恤之刑焉方是时也安有如此诗所刺之民乎集说秩秩斯干幽幽南山如竹苞矣如松茂矣兄及弟矣式相好矣无相犹矣集传赋也秩秩有序也斯此也干水涯也南山终南之山也苞丛生而固也犹谋也此筑室既成而燕饮以落之因歌其事言此室临水而面山其下之固如竹之苞其上之密如松之茂又言居是室者兄弟相好而无相谋则颂祷之词犹所谓聚国族于斯者也张子曰犹似也人情大抵施之不报则辍故恩不能终兄弟之闲各尽己之所宜施者无学其不相报而废恩也君臣父子朋友之间亦莫不用此道尽己而己愚案此于文义或未必然然意则善矣或曰犹当作尤集说似续妣祖筑室百堵西南其户爰居爰处爰笑爰语集传赋也似嗣也妣先于祖者协下韵尔或曰谓姜嫄后稷也西南其户天子之宫其室非一在东者西其户在北者南其户犹言南东其亩也爰于也集说约之阁阁椓之槖槖风雨攸除鸟鼠攸去君子攸芋集传赋也约束板也阁阁上下相承也椓筑也槖槖杵声也除亦去也无风雨鸟鼠之害言其上下四㫄皆牢密也芋尊大也君子之所居以为尊且大也集说如跂斯翼如矢斯棘如鸟斯革如翚斯飞君子攸跻集传赋也跂竦立也翼敬也棘急也矢行缓则枉急则直也革变翚雉跻升也言其大势严正如人之竦立而其恭翼翼也其廉隅整饬如矢之急而直也其栋宇峻起如鸟之警而革也其檐阿华采而轩翔如翚之飞而矫其翼也盖其堂之美如此而君子之所升以听事也集说殖殖其庭有觉其楹哙哙其正哕哕其冥君子攸宁集传赋也殖殖平正也庭宫寝之前庭也觉髙大而直也楹柱也哙哙犹快快也正向明之处也哕哕深广之貌冥奥窔之闲也言其室之美如此而君子之所休息以安身也集说下莞上簟乃安斯寝乃寝乃兴乃占我梦吉梦维何维熊维罴维虺维蛇集传赋也莞蒲席也竹苇曰簟罴似熊而长头髙脚勐憨多力能㧞树虺蛇属细颈大头色如文绶大者长七八尺祝其君安其室居梦兆而有祥亦颂祷之词也下章放此集说大人占之维熊维罴男子之祥维虺维蛇女子之祥集传赋也大人大卜之属占梦之官也熊罴阳物在山彊力壮毅男子之祥也虺蛇隂物穴处柔弱隐伏女子之祥也或曰梦之有占何也曰人之精神与天地隂阳流通故昼之所为夜之所梦其善恶吉凶各以类至是以先王建官设属使之观天地之会辨隂阳之气以日月星辰占六梦之吉凶献吉梦赠恶梦其于天人相与之际察之详而敬之至矣故曰王前巫而后史卜筮瞽侑皆在左右王中心无为也以守至正集说乃生男子载寝之牀载衣之裳载弄之璋其泣喤喤朱芾斯皇室家君王集传赋也半圭曰璋喤大声也芾天子纯朱诸侯黄朱皇犹煌煌也君诸侯也寝之于牀尊之也衣之以裳服之盛也弄之以璋尚其德也言男子之生于是室者皆将服朱芾煌煌然有室有家为君为王矣集说乃生女子载寝之地载衣之裼载弄之瓦无非无仪唯酒食是议无父母诒罹集传赋也裼褓也瓦纺塼也仪善罹忧也寝之于地卑之也衣之以褓即其用而无加也弄之以瓦习其所有事也有非非妇人也有善非妇人也盖女子以顺为正无非足矣有善则亦非其吉祥可愿之事也唯酒食是议而无遗父母之忧则可矣易曰无攸遂在中馈贞吉而孟子之母亦曰妇人之礼精五饭幂酒浆养舅姑缝衣裳而已矣故有闺门之修而无境外之志此之谓也集说总论斯干九章四章章七句五章章五句集传旧说厉王既流于彘宫室圯壊故宣王即位更作宫室既成而落之今亦未有以见其必为是时之诗也或曰仪礼下管新宫春秋传宋元公赋新宫恐即此诗然亦未有明证集说谁谓尔无羊三百维羣谁谓尔无牛九十其犉尔羊来思其角濈濈尔牛来思其耳溼溼集传赋也黄牛黒脣曰犉羊以三百为羣其羣不可数也牛之犉者九十非犉者尚多也聚其角而息濈濈然呞而动其耳溼溼然王氏曰濈濈和也羊以善触为患故言其和谓聚而不相触也溼溼润泽也牛病则耳燥安则润泽也此诗言牧事有成而牛羊衆多也集说或降于阿或饮于池或寝或讹尔牧来思何蓑何笠或负其糇三十维物尔牲则具集传赋也讹动何揭也蓑笠所以备雨三十维物齐其色而别之凡为色三十也言牛羊无惊畏而牧人持雨具赍饮食从其所适以顺其性是以生养蕃息至于其色无所不备而于用无所不有也集说尔牧来思以薪以蒸以雌以雄尔羊来思矜矜兢兢不骞不崩麾之以肱毕来既升集传赋也麤曰薪细曰蒸雌雄禽兽也矜矜兢兢坚强也骞亏也崩羣疾也肱臂也既尽也升入牢也言牧人有余力则出取薪蒸搏禽兽其羊亦驯扰从人不假箠楚但以手麾之使来则毕来使升则既升也集说牧人乃梦衆维鱼矣旐维旟矣大人占之衆维鱼矣实维丰年旐维旟矣室家溱溱集传赋也占梦之说未详溱溱衆也或曰衆谓人也旐郊野所建统人少旟州里所建统人多盖人不如鱼之多旐所统不如旟所统之衆故梦人乃是鱼则为丰年旐乃是旟则为人衆集说总论无羊四章章八句集说节彼南山维石巖巖赫赫师尹民具尔瞻忧心如惔不敢戏谈国既卒斩何用不监集传兴也节髙峻貌巖巖积石貌赫赫显盛貌师尹大师尹氏也大师三公尹氏盖吉甫之后春秋书尹氏卒公羊子以为讥世卿者即此也具俱瞻视惔燔卒终斩絶监视也此诗家父所作刺王用尹氏以致乱言节彼南山则维石巖巖矣赫赫师尹则民具尔瞻矣而其所为不善使人忧心如火燔灼又畏其威而不敢言也然则国既终斩絶矣汝何用而不察哉集说节彼南山有实其猗赫赫师尹不平谓何天方荐瘥丧乱𢎞多民言无嘉憯莫惩嗟集传兴也有实其猗未详其义传曰实满猗长也笺云猗倚也言草木满其㫄倚之畎谷也或以为草木之实猗猗然皆不甚通荐荐通重也瘥病𢎞大憯曾惩创也节然南山则有实其猗矣赫赫师尹而不平其心则谓之何哉苏氏曰为政者不平其心则下之荣瘁劳佚有大相絶者矣是以神怒而重之以丧乱人怨而谤讟其上然尹氏曾不惩创咨嗟求所以自改也集说尹氏大师维周之氐秉国之均四方是维天子是毗俾民不迷不弔昊天不宜空我师集传赋也氐本均平维持毗辅弔愍空穷师衆也言尹氏大师维周之氐而秉国之均则是宜有以维持四方毗辅天子而使民不迷乃其职也今乃不平其心而既不见愍弔于昊天矣则不宜久在其位使天降祸乱而我衆幷及空穷也集说弗躬弗亲庶民弗信弗问弗仕勿罔君子式夷式已无小人殆琐琐姻亚则无膴仕集传赋也仕事罔欺也君子指王也夷平已止殆危也琐琐小貌壻之父曰姻两壻相谓曰亚膴厚也言王委政于尹氏尹氏又委政于姻亚之小人而以其未尝问未尝事者欺其君也故戒之曰汝之弗躬弗亲庶民已不信矣其所弗问弗事则岂可以罔君子哉当平其心视所任之人有不当者则已之无以小人之故而至于危殆其国也琐琐姻亚而必皆膴仕则小人进矣集说昊天不佣降此鞠讻昊天不惠降此大戾君子如届俾民心阕君子如夷恶怒是违集传赋也佣均鞠穷讻乱戾乖届至阕息违逺也言昊天不均而降此穷极之乱昊天不顺而降此乖戾之变然所以靖之者亦在夫人而已君子无所苟而用其至则必躬必亲而民之乱心息矣君子无所偏而平其心则式夷式已而民之恶怒逺矣伤王与尹氏之不能也夫为政不平以召祸乱者人也而诗人以为天实为之者盖无所归咎而归之天也抑有以见君臣隐讳之义焉有以见天人合一之理焉后皆放此集说不弔昊天乱靡有定式月斯生俾民不宁忧心如酲谁秉国成不自为政卒劳百姓集传赋也酒病曰酲成平卒终也苏氏曰天不之恤故乱未有所止而祸患与嵗月増长君子忧之曰谁秉国成者乃不自为政而以付之姻亚之小人其卒使民为之受其劳弊以至此也集说驾彼四牡四牡项领我瞻四方蹙蹙靡所骋集传赋也项大也蹙蹙缩小之貌言驾四牡而四牡项领可以骋矣而视四方则皆昏乱蹙蹙然无可徃之所亦将何所骋哉东莱吕氏曰本根病则枝叶皆瘁是以无可徃之地也集说方茂尔恶相尔矛矣既夷既怿如相醻矣集传赋也茂盛相视怿悦也言方盛其恶以相加则视其矛㦸如欲战鬭及既夷平悦怿则相与欢然如宾主而相醻酢不以为怪也盖小人之性无常而习于鬭乱其喜怒之不可期如此是以君子无所适而可也集说昊天不平我王不宁不惩其心覆怨其正集传赋也尹氏之不平若天使之故曰昊天不平若是则我王亦不得宁矣然尹氏犹不自惩创其心乃反怨人之正已者则其为恶何时而已哉集说家父作诵以究王讻式讹尔心以畜万邦集传赋也家氏父字周大夫也究穷讹化畜养也家父自言作为此诵以穷究王政昏乱之所由冀其改心易虑以畜养万邦也陈氏曰尹氏厉威使人不得戏谈而家父作诗乃复自表其出于己以身当尹氏之怒而不辞者盖家父周之世臣义与国俱存亡故也东莱吕氏曰篇终矣故穷其乱本而归之王心焉致乱者虽尹氏而用尹氏者则王心之蔽也李氏曰孟子曰人不足与适也政不足与闲也惟大人为能格君心之非盖用人之失政事之过虽皆君之非然不必先论也惟格君心之非则政事无不善矣用人皆得其当矣集说总论节南山十章六章章八句四章章四句集传序以此为幽王之诗而春秋桓十五年有家父来求车于周为桓王之世上距幽王之终已七十五年不知其人之同异大抵序之时世皆不足信今姑阙焉可也集说正月繁霜我心忧伤民之讹言亦孔之将念我独兮忧心京京哀我小心癙忧以痒集传赋也正月夏之四月谓之正月者以纯阳用事为正阳之月也繁多讹伪将大也京京亦大也癙忧幽忧也痒病也此诗亦大夫所作言霜降失节不以其时既使我心忧伤矣而造为姦伪之言以惑羣听者又方甚大然衆人莫以为忧故我独忧之以至于病也集说父母生我胡俾我瘉不自我先不自我后好言自口莠言自口忧心愈愈是以有侮集传赋也瘉病自从莠丑也愈愈益甚之意疾痛故唿父母而伤已适丁是时也讹言之人虚伪反覆言之好丑皆不出于心而但出于口是以我之忧心益甚而反见侵侮也集说忧心惸惸念我无禄民之无辜幷其臣仆哀我人斯于何从禄瞻乌爰止于谁之屋集传赋也惸惸忧意也无禄犹言不幸尔辜罪幷俱也古者以罪人为臣仆亡国所虏亦以为臣仆箕子所谓商其沦丧我罔为臣仆是也言不幸而遭国之将亡与此无罪之民将俱被囚虏而同为臣仆未知将复从何人而受禄如视乌之飞不知其将止于谁之屋也集说瞻彼中林侯薪侯蒸民今方殆视天梦梦既克有定靡人弗胜有皇上帝伊谁云憎集传兴也中林林中也侯维殆危也梦梦不明也皇大也上帝天之神也程子曰以其形体谓之天以其主宰谓之帝言瞻彼中林则维薪维蒸分明可见也民今方危殆疾痛号诉于天而视天反梦梦然若无意于分别善恶者然此特値其未定之时尔及其既定则未有不为天所胜者也夫天岂有所憎而祸之乎福善祸淫亦自然之理而巳申包胥曰人衆则胜天天定亦能胜人疑出于此集说谓山盖卑为冈为陵民之讹言宁莫之惩召彼故老讯之占梦具曰予圣谁知乌之雌雄集传赋也山嵴曰冈广平曰陵惩止也故老旧臣也讯问也占梦官名掌占梦者也具俱也乌之雌雄相似而难辨者也谓山盖卑而其实则冈陵之崇也今民之讹言如此矣而王犹安然莫之止也及其询之故老讯之占梦则又皆自以为圣人亦谁能别其言之是非乎子思言于卫侯曰君之国事将日非矣公曰何故对曰有由然焉君出言自以为是而卿大夫莫敢矫其非卿大夫出言亦自以为是而士庶人莫敢矫其非君臣既自贤矣而羣下同声贤之贤之则顺而有福矫之则逆而有祸如此则善安从生诗曰具曰予圣谁知乌之雌雄抑亦似君之君臣乎集说谓天盖高不敢不局谓地盖厚不敢不蹐维号斯言有伦有嵴哀今之人胡为虺蜴集传赋也局曲也蹐累足也号长言之也嵴理蜴螈也虺蜴皆毒螫之虫也言遭世之乱天虽高而不敢不局地虽厚而不敢不蹐其所号唿而为此言者又皆有伦理而可考也哀今之人胡为肆毒以害人而使之至此乎集说瞻彼坂田有菀其特天之扤我如不我克彼求我则如不我得执我仇仇亦不我力集传兴也坂田崎岖墝埆之处菀茂盛之貌特特生之苗也扤动也力谓用力瞻彼坂田犹有菀然之特而天之扤我如恐其不我克何哉亦无所归咎之词也夫始而求之以为法则惟恐不我得也及其得之则又执我坚固如仇雠然然终亦莫能用也求之甚艰而弃之甚易其无常如此集说心之忧矣如或结之今兹之正胡然厉矣燎之方扬宁或灭之赫赫宗周襃姒烕之集传赋也正政也厉㬥恶也火田为燎扬盛也宗周镐京也襃姒幽王之嬖妾襃国女姒姓也烕亦灭也言我心之忧如结者为国政之㬥恶故也燎之方盛之时则宁有能扑而灭之者乎然赫赫然之宗周而一襃姒足以灭之盖伤之也时宗周未灭以襃姒淫妒谗謟而王惑之知其必灭周也或曰此东迁后诗也时宗周已灭矣其言襃姒烕之有监戒之意而无忧惧之情似亦道已然之事而非虑其将然之词今亦未能必其然否也集说终其永怀又窘阴雨其车既载乃弃尔辅载输尔载将伯助予集传比也阴雨则泥泞而车易以陷也载车所载也辅如今人缚杖于辐以防辅车也输堕也将请也伯或者之字也苏氏曰王为淫虐譬如行险而不知止君子永思其终知其必有大难故曰终其永怀又窘阴雨王又不虞难之将至而弃贤臣焉故曰乃弃尔辅君子求助于未危故难不至苟其载之既堕而后号伯以助予则无及矣集说无弃尔辅员于尔辐屡顾尔仆不输尔载终踰絶险曾是不意集传比也员益也辅所以益辐也屡数顾视也仆将车者也此承上章言若能无弃尔辅以益其辐而又数数顾视其仆则不堕尔所载而踰于絶险若初不以为意者盖能谨其初则厥终无难也一说王曾不以是为意乎集说鱼在于沼亦匪克乐潜虽伏矣亦孔之炤忧心惨惨念国之为虐集传比也沼池也炤明易见也鱼在于沼其为生已蹙矣其潜虽深然亦炤然而易见言祸乱之及无所逃也集说彼有旨酒又有嘉殽洽比其邻昏姻孔云念我独兮忧心慇慇集传赋也洽比皆合也云旋也慇慇然痛也言小人得志有旨酒嘉殽以合比其邻里怡怿其昏姻而我独忧心至于疾痛也昔人有言燕雀处堂母子相安自以为乐也突决栋焚而怡然不知祸之将及其此之谓乎集説佌佌彼有屋䔩䔩方有糓民今之无禄天夭是椓哿矣富人哀比惸独集传赋也佌佌小貌䔩䔩窭陋貌指王所用之小人也谷禄夭祸椓害哿可独单也佌佌然之小人既己有屋矣䔩䔩窭陋者又将有谷矣而民今独无禄者是天祸椓丧之耳亦无所归咎之词也乱至于此富人犹或可胜惸独甚矣此孟子所以言文王发政施仁必先鳏寡孤独也集说总论正月十三章八章章八句五章章六句集说十月之交朔日辛卯日有食之亦孔之丑彼月而微此日而微今此下民亦孔之哀集传赋也十月以夏正言之建亥之月也交日月交会谓晦朔之闲也厯法周天三百六十五度四分度之一左旋于地一昼一夜则其行一周而又过一度日月皆右行于天一昼一夜则日行一度月行十三度十九分度之七故日一嵗而一周天月二十九日有奇而一周天又逐及于日而与之会一岁凡十二会方㑹则月光都尽而为晦已会则月光复苏而为朔朔后晦前各十五日日月相对则月光正满而为望晦朔而日月之合东西同度南北同道则月揜日而日为之食望而日月之对同度同道则月亢日而月为之食是皆有常度矣然王者修德行政用贤去姦能使阳盛足以胜阴阴衰不能侵阳则日月之行虽或当食而月常避日故其迟速髙下必有参差而不正相合不正相对者所以当食而不食也若国无政不用善使臣子背君父妾妇乘其夫小人陵君子夷狄侵中国则阴盛阳微当食必食虽曰行有常度而实为非常之变矣苏氏曰日食天变之大者也然正阳之月古尤忌之夏之四月为纯阳故谓之正月十月纯阴疑其无阳故谓之阳月纯阳而食阳弱之甚也纯阴而食阴壮之甚也微亏也彼月则宜有时而亏矣此日不宜亏而今亦亏是乱亡之兆也集说日月告凶不用其行四国无政不用其良彼月而食则维其常此日而食于何不臧集传赋也行道也凡日月之食皆有常度矣而以为不用其行者月不避日失其道也然其所以然者则以四国无政不用善人故也如比则日月之食皆非常矣而以月食为其常日食为不臧者阴亢阳而不胜犹可言也阴胜阳而揜之不可言也故春秋日食必书而月食则无纪焉亦以此尔集说震电不宁不令百川沸腾山冢崒崩高岸为谷深谷为陵哀今之人胡憯莫惩集传赋也电光貌震雷也宁安徐也令善沸出腾乘也山顶曰冢崒崔嵬也髙岸崩陷故为谷深谷塡塞故为陵憯曾也言非但日食而已十月而雷电山崩水溢亦灾异之甚者是宜恐惧修省改纪其政而幽王曾莫之惩也董子曰国家将有失道之败而天乃先出灾异以谴告之不知自省又出怪异以警惧之尚不知变而伤败乃至此见天心仁爱人君而欲止其乱也集说皇父卿士番维司徒家伯冢宰仲允膳夫棸子内史蹶维趣马楀维师氏艳妻煽方处集传赋也皇父家伯仲允皆字也番棸蹶楀皆氏也卿士六卿之外更为都官以总六官之事也或曰卿士盖卿之士周礼大宰之属有上中下士公羊所谓宰士左氏所谓周公以蔡仲为已卿士是也盖以宰属而兼总六官位卑而权重也司徒掌邦敎冢宰掌邦治皆卿也膳夫上士掌王之饮食膳羞者也内史中大夫掌爵禄废置杀生予夺之法者也趣马中士掌王马之政者也师氏亦中大夫掌司朝得失之事者也美色曰艳艳妻即襃姒也煽炽也方处方居其所未变徙也言所以致变异者由小人用事于外而嬖妾蛊惑王心于内以为之主故也集说抑此皇父岂曰不时胡为我作不即我谋彻我墙屋田卒污莱曰予不戕礼则然矣集传赋也抑发语辞时农隙之时也作动即就卒尽也污停水也莱草秽也戕害也言皇父不自以为不时欲动我以徙而不与我谋乃遽彻我墙屋使我田不获治卑者污而髙者莱又曰非我戕汝乃下供上役之常礼耳集说皇父孔圣作都于向择三有事亶侯多藏不慭遗一老俾守我王择有车马以居徂向集传赋也孔甚也圣通明也都大邑也周礼畿内大都方百里小都方五十里皆天子公卿所封也向地名在东都畿内今孟州河阳县是也三有事三卿也亶信侯维藏蓄也慭者心不欲而自强之词有车马者亦富民也徂徃也言皇父自以为圣而作都则不求贤而但取富人以为卿又不自强畱一人以衞天子但有车马者则悉与俱徃不忠于上而但知贪利以自私也集说黾勉从事不敢告劳无罪无辜谗口嚣嚣下民之孽匪降自天噂沓背憎职竞由人集传赋也嚣衆多貌孽灾害也噂聚也沓重复也职主竞力也言黾勉从皇父之役未尝敢告劳也犹且无罪而遭谗然下民之孽非天之所为也噂噂沓沓多言以相说而背则相憎专力为此者皆由谗口之人耳集说悠悠我里亦孔之痗四方有羡我独居忧民莫不逸我独不敢休天命不彻我不敢傚我友自逸集传赋也悠悠忧也里居痗病羡余逸乐彻均也当是之时天下病矣而独忧我里之甚病且以为四方皆有余而我独忧衆人皆得逸豫而我独劳者以皇父病之而被祸尤甚故也然此乃天命之不均吾岂敢不安于所遇而必傚我友之自逸哉集说总论十月之交八章章八句集说浩浩昊天不骏其德降丧饥馑斩伐四国旻天疾威弗虑弗图舍彼有罪既伏其辜若此无罪沦胥以铺集传赋也浩浩广大貌昊亦广大之意骏大德惠也谷不熟曰饥蔬不熟曰馑疾威犹㬥虐也虑图皆谋也舍置沦陷胥相铺徧也此时饥馑之后羣臣离㪚其不去者作诗以责去者故推本而言昊天不大其惠降此饥馑而杀伐四国之人如何旻天曾不思虑图谋而遽为此乎彼有罪而饥死则是既伏其辜矣舍之可也此无罪者亦相与而陷于死亡则如之何哉集说周宗既灭靡所止戾正大夫离居莫知我勚三事大夫莫肯夙夜邦君诸侯莫肯朝夕庶曰式臧覆出为恶集传赋也宗族姓也戾定也正长也周官八职一曰正谓六官之长皆上大夫也离居盖以饥馑散去而因以避谗谮之祸也我不去者自我也勚劳也三事三公也大夫六卿及中下大夫也臧善覆反也言将有易姓之祸其兆已见而天变人离又如此庶几曰王改而为善乃覆出为恶而不悛也或曰疑此亦东迁后诗也集说如何昊天辟言不信如彼行迈则靡所臻凡百君子各敬尔身胡不相畏不畏于天集传赋也如何昊天唿天而诉之也辟法臻至也凡百君子指羣臣也言如何乎昊天也法度之言而不听信则如彼行徃而无所底至也然凡百君子岂可以王之为恶而不敬其身哉不敬尔身不相畏也不相畏不畏天也集说戎成不退饥成不遂曾我暬御憯憯日瘁凡百君子莫肯用讯听言则答谮言则退集传赋也戎兵遂进也易曰不能退不能遂是也暬御近侍也国语曰居寝有暬御之箴盖如汉侍中之官也憯憯忧貌瘁病讯告也言兵宼已成而王之为恶不退饥馑已成而王之迁善不遂使我暬御之臣忧之而惨惨日瘁也凡百君子莫肯以是告王者虽王有问而欲听其言则亦答之而已不敢尽言也一有谮言及已则皆退而离居莫肯夙夜朝夕于王矣其意若曰王虽不善而君臣之义岂可以若是恝乎集说哀哉不能言匪舌是出维躬是瘁哿矣能言巧言如流俾躬处休集传赋也出出之也瘁病哿可也言之忠者当世之所谓不能言者也故非但出诸口而适以瘁其躬佞人之言当世所谓能言者也故巧好其言如水之流无所凝滞而使其身处于安乐之地盖乱世昏主恶忠直而好谀佞类如此诗人所以深叹之也集说维曰于仕孔棘且殆云不可使得罪于天子亦云可使怨及朋友集传赋也于徃棘急殆危也苏氏曰人皆曰徃仕耳曾不知仕之急且危也当是之时直道者王之所谓不可使而枉道者王之所谓可使也直道者得罪于君而枉道者见怨于友此仕之所以难也集说谓尔迁于王都曰予未有室家鼠思泣血无言不疾昔尔出居谁从作尔室集传赋也尔谓离居者鼠思犹言癙忧也当是时言之难能而仕之多患如此故羣臣有去者有居者居者不忍王之无臣已之无徒则告去者使复还于王都去者不听而託于无家以拒之至于忧思泣血有无言而不痛疾者盖其惧祸之深至于如此然所谓无家者则非其情也故诘之曰昔尔之去也谁为尔作室者而今以是辞我哉集说总论雨无正七章二章章十句二章章八句三章章六句集传欧阳公曰古之人于诗多不命题而篇名徃徃无义例其或有命名者则必述诗之意如巷伯常武之类是也今雨无正之名据序所言与诗絶异当阙其所疑元城刘氏曰尝读韩诗有雨无极篇序云雨无极正大夫刺幽王也至其诗之文则比毛诗篇首多雨无其极伤我稼穑八字愚案刘说似有理然第一二章本皆十句今遽增之则长短不齐非诗之例又此诗实正大夫离居之后暬御之臣所作其曰正大夫刺幽王者亦非是且其为幽王诗亦未有所考也附録祈父之什十篇六十四章四百二十六句钦定诗经传说彚纂卷十二钦定诗经传说汇纂卷十三钦定四库全书钦定诗经传说彚纂卷十三小旻之什二之五旻天疾威敷于下土谋犹回遹何日斯沮谋臧不从不臧覆用我视谋犹亦孔之邛集传赋也旻幽远之意敷布犹谋回邪遹辟沮止臧善覆反邛病也大夫以王惑于邪谋不能断以从善而作此诗言旻天之疾威布于下土使王之谋犹邪辟无日而止谋之善者则不从而其不善者反用之故我视其谋犹亦甚病也集说潝潝訿訿亦孔之哀谋之其臧则具是违谋之不臧则具是依我视谋犹伊于胡底集传赋也潝潝相和也訿訿相诋也具俱底至也言小人同而不和其虑深矣然于谋之善者则违之其不善者则从之亦何能有所定乎集说我龟既厌不我告犹谋夫孔多是用不集发言盈庭谁敢执其咎如匪行迈谋是用不得于道集传赋也集成也卜筮数则渎而龟厌之故不复告其所图之吉凶谋夫衆则是非相夺而莫适所从故所谋终亦不成盖发言盈庭各是其是无肯任其责而决之者犹不行不迈而坐谋所适谋之虽审而亦何得于道路哉集说哀哉为犹匪先民是程匪大犹是经维迩言是听维迩言是争如彼筑室于道谋是用不溃于成集传赋也先民古之圣贤也程法犹道经常溃遂也言哀哉今之为谋不以先民为法不以大道为常其所听而争者皆浅末之言以是相持如将筑室而与行道之人谋之人人得为异论其能有成也哉古语曰作舍道边三年不成盖出于此集说国虽靡止或圣或否民虽靡膴或哲或谋或肃或艾如彼泉流无沦胥以败集传赋也止定也圣通明也膴大也多也艾与乂同治也沦陷胥相也言国论虽不定然有圣者焉有否者焉民虽不多然有哲者焉有谋者焉有肃者焉有艾者焉但王不用善则虽有善者不能自存将如泉流之不反而沦胥以至于败矣圣哲谋肃艾即洪范五事之徳岂作此诗者亦传箕子之学也与集说不敢㬥虎不敢冯河人知其一莫知其他战战兢兢如临深渊如履薄冰集传赋也徒搏曰㬥徒渉曰冯如冯几然也战战恐也兢兢戒也如临深渊恐坠也如履薄冰恐陷也衆人之虑不能及逺㬥虎冯河之患近而易见则知避之丧国亡家之祸隐于无形则不知以为忧也故曰战战兢兢如临深渊如履薄冰惧及其祸之词也集说总论小旻六章三章章八句三章章七句集传苏氏曰小旻小宛小弁小明四诗皆以小名篇所以别其为小雅也其在小雅者谓之小故其在大雅者谓之召旻大明独宛弁阙焉意者孔子删之矣虽去其大而其小者犹谓之小盖即用其旧也集说宛彼鸣鸠翰飞戾天我心忧伤念昔先人明发不寐有懐二人集传兴也宛小貎鸣鸠斑鸠也翰羽戾至也明发谓将旦而光明开发也二人父母也此大夫遭时之乱而兄弟相戒以免祸之诗故言彼宛然之小鸟亦翰飞而至于天矣则我心之忧伤岂能不念昔之先人哉是以明发不寐而有懐乎父母也言此以为相戒之端集说人之齐圣饮酒温克彼昏不知壹醉日富各敬尔仪天命不又集传赋也齐肃也圣通明也克胜也富犹甚也又复也言齐圣之人虽醉犹温恭自持以胜所谓不为酒困也彼昏然而不知者则一于醉而日甚矣于是言各敬谨尔之威仪天命已去将不复来不可以不恐惧也时王以酒败徳臣下化之故此兄弟相戒首以为说集说中原有菽庶民采之螟蛉有子蜾蠃负之教诲尔子式谷似之集传兴也中原原中也菽大豆也螟蛉桑上小青虫也似歩屈蜾蠃土蜂也似蜂而小腰取桑虫负之于木空中七日而化为其子式用谷善也中原有菽则庶民采之矣以兴善道人皆可行也螟蛉有子则蜾蠃负之以兴不似者可教而似也教诲尔子则用善而似之可也善也似也终上文两句所兴而言也戒之以不惟独善其身又当教其子使为善也集说题彼嵴令载飞载鸣我日斯迈而月斯征夙兴夜寐无忝尔所生集传兴也题视也嵴令飞则鸣行则摇载则而汝忝辱也视彼嵴令则且飞而且鸣矣我既日斯迈则汝亦月斯征矣言当各务努力不可暇逸取祸恐不及相救恤也夙兴夜寐各求无辱于父母而已集说交交桑扈率场啄粟哀我塡寡宜岸宜狱握粟出卜自何能谷集传兴也交交往来之貎桑扈窃脂也俗唿青觜肉食不食粟塡与瘨同病也岸亦狱也韩诗作犴乡亭之系曰犴朝廷曰狱扈不食粟而今则率场啄粟矣病寡不宜岸狱今则宜岸宜狱矣言王不恤鳏寡喜陷之于刑辟也然不可不求所以自善之道故握持其粟出而卜之曰何自而能善乎言握粟以见其贫窭之甚集说温温恭人如集于木惴惴小心如临于谷战战兢兢如履薄冰集传赋也温温和柔貎如集于木恐队也如临于谷恐陨也集说总论小宛六章章六句集传此诗之词最为明白而意极恳至说者必欲为刺王之言故其说穿凿破碎无理尤甚今悉改定读者详之弁彼鸒斯归飞提提民莫不谷我独于罹何辜于天我罪伊何心之忧矣云如之何集传兴也弁飞拊翼貎鸒雅乌也小而多羣腹下白江东唿为鹎乌斯语词也提提羣飞安闲之貎谷善罹忧也旧说幽王太子宜臼被废而作此诗言弁彼鸒斯则归飞提提矣民莫不善而我独于忧则鸒斯之不如也何辜于天我罪伊何者怨而慕也舜号泣于旻天曰父母之不我爱于我何哉盖如此矣心之忧矣云如之何则知其无可奈何而安之之词也集说踧踧周道鞠为茂草我心忧伤惄焉如擣假寐永叹维忧用老心之忧矣疢如疾首集传兴也踧踧平易也周道大道也鞠穷惄思擣舂也不脱衣冠而寐曰假寐疢犹疾也踧踧周道则将鞠为茂草矣我心忧伤则惄焉如擣矣精神愦毦至于假寐之中而不忘永叹忧之之深是以未老而老也疢如疾首则又忧之甚矣集说维桑与梓必恭敬止靡聸匪父靡依匪母不属于毛不离于里天之生我我辰安在集传兴也桑梓二木古者五亩之宅树之墙下以遗子孙给蚕食具器用者也瞻者尊而仰之依者亲而倚之属连也毛肤体之余气末属也离丽也里心腹也辰犹时也言桑梓父母所植尚且必加恭敬况父母至尊至亲宜莫不瞻依也然父母之不我爱岂我不属于父母之毛乎岂我不离于父母之里乎无所归咎则推之于天曰岂我生时不善哉何不祥至是也集说菀彼柳斯鸣蜩嘒嘒有漼者渊苇淠淠譬彼舟流不知所届心之忧矣不遑假寐集传兴也菀茂盛貎蜩蝉也嘒嘒声也漼深貎淠淠衆也届至遑暇也菀彼柳斯则鸣蜩嘒嘒矣有漼者渊则萑苇淠淠矣今我独见弃逐如舟之流于水中不知其何所至乎是以忧之之深昔犹假寐而今不暇也集说鹿斯之奔维足伎伎雉之朝雊尚求其雌譬彼壊木疾用无枝心之忧矣宁莫之知集传兴也伎伎舒貎宜疾而舒留其羣也雊雉鸣也壊伤病也宁犹何也鹿斯之奔则足伎伎然雉之朝雊亦知求其妃匹今我独见弃逐如伤病之木憔悴而无枝是以忧之而人莫之知也集说相彼投兔尚或先之行有死人尚或墐之君子秉心维其忍之心之忧矣涕既陨之集传兴也相视投奔行道墐埋秉执陨坠也相彼被逐而投人之兔尚或有哀其穷而先脱之者道有死人尚或有哀其㬥露而埋藏之者盖皆有不忍之心焉今王信谗弃逐其子曾视投兔死人之不如则其秉心亦忍矣是以心忧而涕陨也集说君子信谗如或醻之君子不惠不舒究之伐木掎矣析薪杝矣舍彼有罪予之佗矣集传赋而兴也醻报惠爱舒缓究察也掎倚也以物倚其巓也杝随其理也佗加也言王惟谗是听如受醻爵得即饮之曾不加惠爱舒缓而究察之夫苟舒缓而究察之则谗者之情得矣伐木者尚倚其巓析薪者尚随其理皆不妄挫折之今乃舍彼有罪之谮人而加我以非其罪曾伐木析薪之不若也此则兴也集说莫高匪山莫浚匪泉君子无易由言耳属于垣无逝我梁无发我笱我躬不阅遑恤我后集传赋而比也山极高矣而或陟其巅泉极深矣而或入其底故君子不可易于其言恐耳属于垣者有所观望左右而生谗谮也王于是卒以裦姒为后伯服为太子故告之曰毋逝我梁毋发我笱我躬不閲遑恤我后盖比词也东莱吕氏曰唐徳宗将废太子而立舒王李泌谏之且曰愿陛下还宫勿露此意左右闻之将树功于舒王太子危矣此正君子无易由言耳属于垣之谓也小弁之作太子既废矣而犹云尔者盖推本乱之所由生言语以为阶也集说总论小弁八章章八句集传幽王娶于申生太子宜臼后得裦姒而惑之生子伯服信其谗黜申后逐宜臼而宜臼作此以自怨也序以为太子之傅述太子之情以为是诗不知其何所据也传曰高子曰小弁小人之诗也孟子曰何以言之曰怨曰固哉高叟之为诗也有人于此越人关弓而射之则已谈笑而道之无他疏之也其兄关弓而射之则已垂涕泣而道之无他戚之也小弁之怨亲亲也亲亲仁也固矣夫高叟之为诗也曰凯风何以不怨曰凯风亲之过小者也小弁亲之过大者也亲之过大而不怨是愈疏也亲之过小而怨是不可矶也愈疏不孝也不可矶亦不孝也孔子曰舜其至孝矣五十而慕集说悠悠昊天曰父母且无罪无辜乱如此怃昊天已威予愼无罪音昊天泰怃予愼无辜集传赋也悠悠远大之貎且语词怃大也已泰皆甚也愼审也大夫伤于谗无所控告而诉之于天曰悠悠昊天为人之父母胡为使无罪之人遭乱如此其大也昊天之威已甚矣我审无罪也昊天之威甚大矣我审无辜也此自诉而求免之词也集说乱之初生僭始既涵乱之又生君子信谗君子如怒乱庶遄沮君子如祉乱庶遄已集传赋也僭始不信之端也涵容受也君子指王也遄疾沮止也祉犹喜也言乱之所以生者由谗人以不信之言始入而王涵容不察其眞伪也乱之又生者则既信其谗言而用之矣君子见谗人之言若怒而责之则乱庶几遄沮矣见贤者之言若喜而纳之则乱庶几遄已矣今涵容不断谗信不分是以谗者益胜而君子益病也苏氏曰小人为谗于其君必以渐入之其始也进而尝之君容之而不拒知言之无忌于是复进既而君信之然后乱成集说君子屡盟乱是用长君予信盗乱是用㬥盗言孔甘乱是用餤匪其止共维王之邛集传赋也屡数也盟邦国有疑则杀牲歃血告神以相要束也盗指谗人也餤进邛病也言君子不能已乱而屡盟以相要则乱是用长矣君子不能堲谗而信盗以为虐则乱是用㬥矣谗言之美如食之甘使人嗜之而不厌则乱是用进矣然此谗人不能供其职事徒以为王之病而已夫良药苦口而利于病忠言逆耳而利于行维其言之甘而悦焉则其国岂不殆哉集说奕奕寝庙君子作之秩秩大猷圣人莫之他人有心予忖度之跃跃毚兔遇犬获之集传兴而比也奕奕大也秩秩序也猷道莫定也跃跃跳疾貎毚狡也奕奕寝庙则君子作之秩秩大猷则圣人莫之以兴他人有心则予得而忖度之而又以跃跃毚兔遇犬获之比焉反覆兴比以见谗人之心我皆得之不能隐其情也集说荏染柔木君子树之往来行言心焉数之蛇蛇硕言出自口矣巧言如簧颜之厚矣集传兴也荏染柔貎柔木桐梓之属可用者也行言行道之言也数辨也蛇蛇安舒也硕大也谓善言也颜厚者顽不知耻也荏染柔木则君子树之矣往来行言则心能辨之矣若善言出于口者宜也巧言如簧则岂可出于口哉言之徒可羞愧而彼颜之厚不知以为耻也孟子曰为机变之巧者无所用耻焉其斯人之谓与集说彼何人斯居河之麋无拳无勇职为乱阶既微且尰尔勇伊何为犹将多尔居徒几何集传赋也何人斥谗人也此必有所指矣贱而恶之故为不知其姓名而曰何人也斯语辞也水草交谓之麋拳力阶梯也骭疡为微肿足为尰犹谋将大也言此谗人居下溼之地虽无拳勇可以为乱而谗口交鬭専为乱之阶梯又有微尰之疾亦何能勇哉而为谗谋则大且多如此是必有助之者矣然其所与居之徒衆几何人哉言亦不能甚多也集说总论巧言六章章八句集传以五章巧言二字名篇集说彼何人斯其心孔艰胡逝我梁不入我门伊谁云从维㬥之云集传赋也何人亦若不知其姓名也孔甚艰险也我旧说以为苏公也㬥㬥公也皆畿内诸侯也旧说㬥公为卿士而谮苏公故苏公作诗以絶之然不欲直斥㬥公故但指其从行者而言彼何人者其心甚险胡为往我之梁而不入我之门乎既而问其所从则㬥公也夫以从㬥公而不入我门则㬥公之谮已也明矣但旧说于诗无明文可考未敢信其必然耳集说二人从行谁为此祸胡逝我梁不入唁我始者不如今云不我可集传赋也二人㬥公与其徒也唁弔失位也言二人相从而行不知谁谮已而祸之乎既使我得罪矣而其逝我梁也又不入而唁我汝始者与我亲厚之时岂尝如今不以我为可乎集说彼何人斯胡逝我陈我闻其声不见其身不愧于人不畏于天集传赋也陈堂涂也堂下至门之径也在我之陈则又近矣闻其声而不见其身言其踪迹之诡祕也不愧于人则以人为可欺也天不可欺女独不畏于天乎奈何其谮我也集说彼何人斯其为飘风胡不自北胡不自南胡逝我梁祇搅我心集传赋也飘风㬥风也搅扰乱也言其往来之疾若飘风然自北自南则与我不相値也今则逝我之梁则适所以搅乱我心而已集说尔之安行亦不遑舍尔之亟行遑脂尔车壹者之来云何其盱集传赋也安徐遑暇舍息亟疾盱望也字林云旴张目也易曰盱豫悔三都赋云旴衡而诰是也言尔平时徐行犹不暇息而况亟行则何暇脂其车哉今脂其车则非亟也乃託以亟行而不入见我则非其情矣何不一来见我如何使我望汝之切乎集说尔还而入我心易也还而不入否难知也壹者之来俾我祇也集传赋也还反易说祇安也言尔之往也既不入我门矣傥还而入则我心犹庶乎其说也还而不入则尔之心我不可得而知矣何不一来见我而使我心安乎董氏曰是诗至此其词益缓若不知其为谮矣集说伯氏吹壎仲氏吹篪及尔如贯谅不我知出此三物以诅尔斯集传赋也伯仲兄弟也俱为王臣则有兄弟之义矣乐器土曰壎大如鹅子锐上平底似称锤六孔竹曰篪长尺四寸围三寸七孔一孔上出径三分凡八孔横吹之如贯如绳之贯物也言相连属也谅诚也三物犬豕鸡也刺其血以诅盟也伯氏吹壎而仲氏吹篪言其心相亲爱而声相应和也与汝如物之在贯岂诚不我知而谮我哉苟曰诚不我知则出此三物以诅之可也集说为鬼为蜮则不可得有腼面目视人罔极作此好歌以极反侧集传赋也蜮短狐也江淮水皆有之能含沙以射水中人影其人辄病而不见其形也腼面见人之貌也好善也反侧反覆不正直也言汝为鬼为蜮则不可得而见矣女乃人也腼然有面目与人相视无穷极之时岂其情终不可测哉是以作此好歌以究极尔反侧之心也集说总论何人斯八章章六句集传此诗与上篇文意相似疑出一手但上篇先刺听者此篇専责谗人耳王氏曰㬥公不忠于君不义于友所谓大故也故苏公絶之然其絶之也不斥㬥公言其从行而已不着其谮也示以所疑而已既絶之矣而犹告以壹者之来俾我祇也盖君子之处已也忠其遇人也恕使其由此悔悟更以善意从我固所愿也虽其不能如此我固不为已甚岂若小丈夫然哉一与人絶则丑诋固拒唯恐其复合也集说萋兮斐兮成是贝锦彼谮人者亦已大甚集传比也萋斐小文之貎贝水中介虫也有文彩似锦时有遭谗而被宫刑为巷伯者作此诗言因萋斐之形而文致之以成贝锦以此谗人者因人之小过而饰成大罪也彼为是者亦已大甚矣集说哆兮侈兮成是南箕彼谮人者谁适与谋集传比也哆侈微张之貎南箕四星二为踵二为舌其踵狭而舌广则大张矣适主也谁适与谋言其谋之閟也集说缉缉翩翩谋欲谮人愼尔言也谓尔不信集传赋也缉缉口舌声或曰缉缉人之罪也或曰有条理貎皆通翩翩往来貎谮人者自以为得意矣然不愼尔言听者有时而悟且将以尔为不信矣集说捷捷幡幡谋欲谮言岂不尔受既其女迁集传赋也捷捷儇利貌幡幡反覆貌王氏曰上好谮则固将受女然好谮不已则遇谮之祸亦既迁而及女矣曾氏曰上章及此皆忠告之词集说骄人好好劳劳草草苍天苍天视彼骄人矜此劳人集传赋也好好乐也草草忧也骄人谮行而得意劳人遇谮而失度其状如此集说彼谮人者谁适与谋取彼谮人投畀豺虎豺虎不食投畀有北有北不受投畀有昊集传赋也再言彼谮人者谁适与谋者甚嫉之故重言之也或曰衍文也投弃也北北方寒凉不毛之地也不食不受言谗谮之人物所共恶也昊昊天也投畀昊天使制其罪此皆设言以见欲其死亡之甚也故曰好贤如缁衣恶恶如巷伯集说杨园之道猗于亩丘寺人孟子作为此诗凡百君子敬而听之集传兴也杨园下地也猗加也亩丘高地也寺人内小臣盖以谗被宫而为此官也孟子其字也杨园之道而猗于亩丘以兴贱者之言或有补于君子也盖谮始于微者而其渐将及于大臣故作诗使听而谨之也刘氏曰其后王后大子及大夫果多以谗废者集说总论巷伯七章四章章四句一章五句一章八句一章六句集传巷是宫内道名秦汉所谓永巷是也伯长也主宫内道官之长即寺人也故以名篇班固司马迁赞云迹其所以自伤悼小雅巷伯之伦其意亦谓巷伯本以被谗而遭刑也而杨氏曰寺人内侍之微者出入于王之左右亲近于王而日见之宜无闲之可伺矣今也亦伤于谗则疎远者可知故其诗曰凡百君子敬而听之使在位知戒也其说不同然亦有理姑存于此云集说习习谷风维风及雨将恐将惧维予与女将安将乐女转弃予集传兴也习习和调貌谷风东风也将且也恐惧谓危难忧患之时也此朋友相怨之诗故言习习谷风则维风及雨矣将恐将惧之时则维予与女矣奈何将安将乐而女转弃予哉集说习习谷风维风及頽将恐将惧寘予于懐将安将乐弃予如遗集传兴也頽风之焚轮者也寘与置同置于懐亲之也如遗忘去而不复存省也集说习习谷风维山崔嵬无草不死无木不萎忘我大徳思我小怨集传比也崔嵬山巓也习习谷风惟山崔嵬则风之所被者广矣然犹无不死之草无不萎之木况于朋友岂可以忘大徳而思小怨乎或曰兴也集说总论谷风三章章六句集说蓼蓼者莪匪莪伊蒿哀哀父母生我劬劳集传比也蓼长大貌莪美菜也蒿贱草也人民劳苦孝子不得终养而作此诗言昔谓之莪而今非莪也特蒿而已以比父母生我以为美材可頼以终其身而今乃不得其养以死于是乃言父母生我之劬劳而重自哀伤也集说蓼蓼者莪匪莪伊蔚哀哀父母生我劳瘁集传比也蔚牡菣也三月始生七月始华如胡麻华而紫赤八月为角似小豆角锐而长瘁病也集说缾之罄矣维罍之耻鲜民之生不如死之久矣无父何怙无母何恃出则衔恤入则靡至集传比也缾小罍大皆酒器也罄尽鲜寡恤忧靡无也言缾资于罍而罍资缾犹父母与子相依为命也故缾罄矣乃罍之耻犹父母不得其所乃子之责所以穷独之民生不如死也盖无父则无所怙无母则无所恃是以出则中心衔恤入则如无所归也集说父兮生我母兮鞠我拊我畜我长我育我顾我复我出入腹我欲报之徳昊天罔极集传赋也生者本其气也鞠畜皆养也拊拊循也育覆育也顾旋视也复反覆也腹懐抱也罔无极穷也言父母之恩如此欲报之以徳而其恩之大如天无穷不知所以为报也集说南山烈烈飘风发发民莫不谷我独何害集传兴也烈烈高大貌发发疾貌谷善也南山烈烈则飘风发发矣民莫不善而我独何为遭此害也哉集说南山律律飘风弗弗民莫不谷我独不卒集传兴也律律犹烈烈也弗弗犹发发也卒终也言终养也集说总论蓼莪六章四章章四句二章章八句集传晋王裒以父死非罪每读诗至哀哀父母生我劬劳未尝不三复流涕受业者为废此篇诗之感人如此集说有饛簋飧有捄棘七周道如砥其直如矢君子所履小人所视睠言顾之澘焉出涕集传兴也饛满簋貌飧熟食也捄曲貌棘七以棘为七所以载鼎肉而升之于俎也砥砺石言平也矢言直也君子在位履行小人下民也睠反顾也潸涕下貌序以为东国困于役而伤于财谭大夫作此以告病言有饛簋飧则有捄棘七周道如砥则其直如矢是以君子履之而小人视焉今乃顾之而出涕者则以东方之赋役莫不由是而西输于周也集说小东大东杼柚其空纠纠葛履可以履霜佻佻公子行彼周行既往既来使我心疚集传赋也小东大东东方小大之国也自周视之则诸侯之国皆在东方杼持纬者也柚受经者也空尽也佻轻薄不奈劳苦之貌公子诸侯之贵臣也周行大路也疚病也言东方小大之国杼柚皆已空矣至于以葛屦履霜而其贵戚之臣奔走往来不胜其劳使我心忧而病也集说有冽氿泉无浸获薪契契寤叹哀我惮人薪是获薪尚可载也哀我惮人亦可息也集传兴也冽寒意也侧出曰氿泉获艾也契契忧苦也惮劳也尚庶几也载载以归也苏氏曰薪已获矣而复渍之则腐民已劳矣而复事之则病故已艾则庶其载而畜之已劳则庶其息而安之集说东人之子职劳不来西人之子粲粲衣服舟人之子熊罴是裘私人之子百僚是试集传赋也东人诸侯之人也职専主也来慰抚也西人京师人也粲粲鲜盛貌舟人舟楫之人也熊罴是裘言富也私人私家皁隶之属也僚官试用也舟人私人皆西人也此言赋役不均羣小得志也集说或以其酒不以其浆鞙鞙佩璲不以其长维天有汉监亦有光跂彼织女终日七襄集传赋也鞙鞙长貌璲瑞也汉天河也跂隅貌织女星名在汉㫄三星跂然如隅也七襄未详传曰反也笺云驾也驾谓更其肆也盖天有十二次日月所止舍所谓肆也经星一昼一夜左旋一周而有余则终日之闲自卯至酉当更七次也言东人或馈之以酒而西人曾不以为浆东人或与之以鞙然之佩而西人曾不以为长维天之有汉则庶乎其有以监我而织女之七襄则庶乎其能成文章以报我矣无所赴愬而言惟天庶乎其恤我耳集说虽则七襄不成报章晥彼牵牛不以服箱东有启明西有长庚有捄天毕载施之行集传赋也睆明星貌牵牛星名服驾也箱车箱也启明长庚皆金星也以其先日而出故谓之启明以其后日而入故谓之长庚盖金水二星常附日行而或先或后但金大水小故独以金星为言也天毕毕星也状如掩兔之毕行行列也言彼织女不能成报我之章牵牛不可以服我之箱而启明长庚天毕者亦无实用但施之行列而已至是则知天亦无若我何矣集说维南有箕不可以簸扬维北有斗不可以挹酒浆维南有箕载翕其舌维北有斗西柄之揭集传赋也箕斗二星以夏秋之闲见于南方云北斗者以其在箕之北也或曰北斗常见不隐者也翕引也舌下二星也南斗柄固指西若北斗而西柄则亦秋时也言南箕既不可以簸扬糠粃北斗既不可以挹酌酒浆而箕引其舌反若有所吞噬斗西揭其柄反若有所挹取于东是天非徒无若我何乃亦若助西人而见困甚怨之词也集说总论大东七章章八句集说四月维夏六月徂暑先祖匪人胡宁忍予集传兴也徂往也四月六月亦以夏正数之建已建未之月也此亦遭乱自伤之诗言四月维夏则六月徂暑矣我先祖岂非人乎何忍使我遭此祸也无所归咎之词也集说秋日凄凄百卉具腓乱离瘼矣爰其适归集传兴也凄凄凉风也卉草腓病离忧瘼病奚何适之也秋日凄凄则百卉具腓矣乱离瘼矣则我将何所适归乎哉集说冬日烈烈飘风发发民莫不谷我独何害集传兴也烈烈犹栗烈也发发疾貌谷善也夏则暑秋则病冬则烈言祸乱日进无时而息也集说山有嘉卉侯栗侯梅废为残贼莫知其尤集传兴也嘉善侯维废变尤过也山有嘉卉则维栗与梅矣在位者变为残贼则谁之过哉集说相彼泉水载清载浊我日构祸曷云能谷集传兴也相视载则构合也相彼泉水犹有时而清有时而浊而我乃日日遭害则曷云能善乎集说滔滔江汉南国之纪尽瘁以仕宁莫我有集传兴也滔滔大水貌江汉二水名纪纲纪也谓经带包络之也瘁病也有识有也滔滔江汉犹为南国之纪今也尽瘁以仕而王何其不我有哉集说匪鹑匪鸢翰飞戾天匪鳣匪鲔潜逃于渊集传赋也鹑鵰也鸢亦鸷鸟也其飞上薄云汉鳣鲔大鱼也鹑鸢则能翰飞戾天鳣鲔则能潜逃于渊我非是四者则亦无所逃矣集说山有蕨薇隰有杞桋君子作歌维以告哀集传兴也杞枸檵也桋赤梀也树叶细而岐锐皮理错戾好丛生山中中为车辋山则有蕨薇隰则有杞桋君子作歌则维以告哀而己集说总论四月八章章四句集说小旻之什十篇六十五章四百十四句钦定诗经传说彚纂卷十三钦定诗经传说汇纂卷十四钦定四库全书钦定诗经传説彚纂卷十四北山之什二之六陟彼北山言采其杞偕偕士子朝夕从事王事靡盬忧我父母集传赋也偕偕强壮貌士子诗人自谓也大夫行役而作此诗自言陟北山而采杞以食者皆强壮之人而朝夕从事者也盖以王事不可以不勤是以贻我父母之忧耳集説溥天之下莫非王土率土之濵莫非王臣大夫不均我从事独贤集传赋也溥大率循濵涯也言土之广臣之衆而王不均平使我从事独劳也不斥王而曰大夫不言独劳而曰独贤诗人之忠厚如此集説四牡彭彭王事傍傍嘉我未老鲜我方将旅力方刚经营四方集传赋也彭彭然不得息也傍傍然不得已也嘉善鲜少也以为少而难得也将壮也旅与膂同言王之所以使我者善我之未老而方壮旅力可以经营四方耳犹上章之言独贤也集説或燕燕居息或尽瘁事国或息偃在牀或不已于行集传赋也燕燕安息貌瘁病已止也言役使之不均也下章放此集説或不知叫号或惨惨劬劳或栖迟偃仰或王事鞅掌集传赋也不知叫号深居安逸不闻人声也鞅掌失容也言事烦劳不暇为仪容也集説或湛乐饮酒或惨惨畏咎或出入风议或靡事不为集传赋也咎犹罪过也出入风议言亲信而从容也集説总论北山六章三章章六句三章章四句集説无将大车祇自尘兮无思百忧祇自疧兮集传兴也将扶进也大车平地任载之车驾牛者也祇适疧病也此亦行役劳苦而忧思者之作言将大车则尘汚之思百忧则病及之矣集説无将大车维尘冥冥无思百忧不出于颎集传兴也冥冥昏晦也颎与耿同小明也在忧中耿耿然不能出也集説无将大车维尘雝兮无思百忧祇自重兮集传兴也雝犹蔽也重犹累也集説总论无将大车三章章四句集説明明上天照临下土我征徂西至于艽野二月初吉载离寒暑心之忧矣其毒大苦念彼共人涕零如雨岂不懐归畏此罪罟集传赋也征行徂往也艽野地名盖远荒之地也二月亦以夏正数之建卯月也初吉朔日也毒言心中如有药毒也共人僚友之处者也懐思罟网也大夫以二月西征至于歳莫而未得归故唿天而诉之复念其僚友之处者且自言其畏罪而不敢归也集説昔我往矣日月方除曷云其还歳聿云莫念我独兮我事孔庶心之忧矣惮我不暇念彼共人睠睠懐顾岂不懐归畏此谴怒集传赋也除除旧生新也谓二月初吉也庶衆惮劳也睠睠勤厚之意谴怒罪责也言昔以是时往今未知何时可还而歳已莫矣盖身独而事衆是以勤劳而不暇也集説昔我往矣日月方奥曷云其还政事愈蹙歳聿云莫采萧获菽心之忧矣自诒伊戚念彼共人兴言出宿岂不懐归畏此反覆集传赋也奥煖蹙急诒遗戚忧兴起也反覆倾侧无常之意也言以政事愈急是以至此歳莫而犹不得归又自咎其不能见㡬远去而自遗此忧至于不能安寝而出宿于外也集説嗟尔君子无恒安处靖共尔位正直是与神之听之式谷以女集传赋也君子亦指其僚友也恒常也靖与静同与犹助也谷禄也以犹与也上章既自伤悼此章又戒其僚友曰嗟尔君子无以安处为常言当有劳时勿懐安也当靖共尔位惟正直之人是助则神之听之而以谷禄与女矣集説嗟尔君子无恒安息靖共尔位好是正直神之听之介尔景福集传赋也息犹处也好是正直爱此正直之人也介景皆大也集説总论小明五章三章章十二句二章章六句集説鼔钟将将淮水汤汤忧心且伤淑人君子懐允不忘集传赋也将将声也淮水出信阳军桐柏山至楚州涟水军入海汤汤沸腾之貌淑善懐思允信也此诗之义未详王氏曰幽王鼔钟淮水之上为流连之乐久而忘反闻者忧伤而思古之君子不能忘也集説鼔钟喈喈淮水湝湝忧心且悲淑人君子其徳不回集传赋也喈喈犹将将湝湝犹汤汤悲犹伤也回邪也集説鼔钟伐鼛淮有三洲忧心且妯淑人君子其徳不犹集传赋也鼛大鼔也周礼作皋云皋鼔寻有四尺三洲淮上地苏氏曰始言汤汤水盛也中言湝湝水流也终言三洲水落而洲见也言幽王之久于淮上也妯动犹若也言不若今王之荒乱也集説鼔钟钦钦鼔瑟鼔琴笙磬同音以雅以南以籥不僭集传赋也钦钦亦声也磬乐器以石为之琴瑟在堂笙磬在下同音言其和也雅二雅也南二南也籥籥舞也僭乱也言三者皆不僭也苏氏曰言幽王之不徳岂其乐非古欤乐则是而人则非也集説附録总论鼔钟四章章五句集传此诗之义有不可知者今姑释其训诂名物而畧以王氏苏氏之説解之未敢信其必然也集説楚楚者茨言抽其棘自昔何为我蓺黍稷我黍与与我稷翼翼我仓既盈我庾维亿以为酒食以飨以祀以妥以侑以介景福集传赋也楚楚盛密貌茨蒺藜也抽除也我为有田禄而奉祭祀者之自称也与与翼翼皆蕃盛貌露积曰庾十万曰亿飨献也妥安坐也礼曰诏妥尸盖祭祀筮族人之子为尸既奠迎之使处神坐而拜以安之也侑劝也恐尸或未饱祝侑之曰皇尸未实也介大也景亦大也此诗述公卿有田禄者力于农事以奉其宗庙之祭故言蒺藜之地有抽除其棘者古人何乃为此事乎盖将使我于此蓺黍稷也故我之黍稷既盛仓庾既实则为酒食以飨祀妥侑而介大福也集説济济跄跄絜尔牛羊以往烝尝或剥或亨或肆或将祝祭于祊祀事孔明先祖是皇神保是飨孝孙有庆报以介福万寿无疆集传赋也济济跄跄言有容也冬祭曰烝秋祭曰尝剥解剥其皮也亨煮熟之也肆陈之也将奉持而进之也祊庙门内也孝子不知神之所在故使祝博求之于门内待宾客之处也孔甚也明犹备也着也皇大也君也保安也神保盖尸之嘉号楚词所谓灵保亦以巫降神之称也孝孙主祭之人也庆犹福也集説执爨踖踖为俎孔硕或燔或炙君妇莫莫为豆孔庶为宾为客献酬交错礼仪卒度笑语卒获神保是格报以介福万寿攸酢集传赋也爨灶也踖踖敬也俎所以载牲体也硕大也燔烧肉也炙炙肝也皆所以从献也特牲主人献尸宾长以肝从主妇献尸兄弟以燔从是也君妇主妇也莫莫清静而敬至也豆所以盛内羞庶羞主妇荐之也庶多也宾客筮而戒之使助祭者既献尸而遂与之相献酬也主人酌宾曰献宾饮主人曰酢主人又自饮而复饮宾曰酬宾受之奠于席前而不举至旅而后少长相劝而交错以徧也卒尽也度法度也获得其宜也格来酢报也集説我孔熯矣式礼莫愆工祝致告徂赉孝孙苾芬孝祀神嗜饮食卜尔百福如几如式既齐既稷既匡既敕永钖尔极时万时亿集传赋也熯竭也善其事曰工苾芬香也卜予也几期也春秋传曰易几而哭是也式法齐整稷疾匡正敕戒极至也礼行既久筋力竭矣而式礼莫愆敬之至也于是祝致神意以嘏主人曰尔饮食芳洁故报尔以福禄使其来如几其多如法尔礼容庄敬故报尔以衆善之极使尔无一事而不得乎此各随其事而报之以其类也少牢嘏词曰皇尸命工祝承致多福无疆于女孝孙来女孝孙使女受禄于天宜稼于田眉寿万年勿替引之此大夫之礼也集説礼仪既备钟鼓既戒孝孙徂位工祝致告神具醉止皇尸载起鼔钟送尸神保聿归诸宰君妇废彻不迟诸父兄弟备言燕私集传赋也戒告也徂位祭事既毕主人往阼阶下西面之位也致告祝传尸意告利成于主人言孝子之利养成毕也于是神醉而尸起送尸而神归矣曰皇尸者尊称之也鼔钟者尸出入奏肆夏也鬼神无形言其醉而归者诚敬之至如见之也诸宰家宰非一人之称也废去也不迟以疾为敬不留神惠之意也祭毕既归宾客之俎同姓则留与之燕以尽私恩所以尊宾客亲骨肉也集説乐具入奏以绥后禄尔殽既将莫怨具庆既醉既饱小大稽首神嗜饮食使君寿考孔惠孔时维其尽之子子孙孙勿替引之集传赋也凡庙之制前庙以奉神后寝以藏衣冠祭于庙而燕于寝故于此将燕而祭时之乐皆入奏于寝也且于祭既受禄矣故以燕为将受后禄而绥之也尔殽既进与燕之人无有怨者而皆懽庆醉饱稽首而言曰向者之祭神既嗜君之饮食矣是以使君寿考也又言君之祭祀甚顺甚时无所不尽子子孙孙当不废而引长之也集説总论楚茨六章章十二句集传吕氏曰楚茨极言祭祀所以事神受福之节致详致备所以推明先王致力于民者尽则致力于神者详观其威仪之盛物品之丰所以交神明逮羣下至于受福无疆者非徳盛政修何以致之集説信彼南山维禹甸之畇畇原隰曾孙田之我疆我理南东其亩集传赋也南山终南山也甸治也畇畇垦辟貌曾孙主祭者之称曾重也自曾祖以至无穷皆得称之也疆者为之大界也理者定其沟涂也亩垄也长乐刘氏曰其遂东入于沟则其亩南矣其遂南入于沟则其亩东矣此诗大指与楚茨略同此即其篇首四句之意也言信乎此南山者本禹之所治故其原隰垦辟而我得田之于是为之疆理而顺其地势水势之所宜或南其亩或东其亩也集説上天同云雨雪雰雰益之以霡霂既优既渥既霑既足生我百谷集传赋也同云云一色也将雪之候如此雰雰雪貌霡霂小雨貌优渥霑足皆饶洽之意也冬有积雪春而益之以小雨润泽则饶洽矣集説疆埸翼翼黍稷彧彧曾孙之穑以为酒食畀我尸宾寿考万年集传赋也埸畔也翼翼整饬貌彧彧茂盛貌畀与也言其田整饬而谷茂盛者皆曾孙之穑也于是以为酒食而献之于尸及宾客也隂阳和万物遂而人心懽悦以奉宗庙则神降之福故寿考万年也集説中田有庐疆埸有瓜是剥是菹献之皇祖曾孙寿考受天之祐集传赋也中田田中也菹酢菜也祐福也一井之田其中百亩为公田内以二十亩分八家为庐舎以便田事于畔上种瓜以尽地利瓜成剥削淹渍以为菹而献皇祖贵四时之异物顺孝子之心也集説祭以清酒从以骍牡享于祖考执其鸾刀以启其毛取其血膋集传赋也清酒清洁之酒郁鬯之属也骍赤色周所尚也祭礼先以郁鬯灌地求神于隂然后迎牲执者主人亲执也鸾刀刀有铃也膋脂膏也启其毛以告纯也取其血以告杀也取其膋以升臭也合之黍稷实之于萧而燔之以求神于阳也记曰周人尚臭灌用鬯臭郁合鬯臭隂达于渊泉灌以圭璋用玉气也既灌然后迎牲致隂气也萧合黍稷臭阳达于墙屋故既奠然后焫萧合羶芗凡祭慎诸此魂气归于天形魄归于地故祭求诸隂阳之义也集説是烝是享苾苾芬芬祀事孔明先祖是皇报以介福万寿无疆集传赋也烝进也或曰冬祭名集説总论信南山六章章六句集説倬彼甫田歳取十千我取其陈食我农人自古有年今适南亩或耘或耔黍稷薿薿攸介攸止烝我髦士集传赋也倬明貌甫大也十千谓一成之田地方十里为田九万亩而以其万亩为公田盖九一之法也我食禄主祭之人也陈旧粟也农人私百亩而养公田者也有年丰年也适往也耘除草也耔雝本也盖后稷为田一亩三畎广尺深尺而播种于其中苖叶以上稍耨壠草因壝其土以附苖根壠尽畎平则根深而能风与旱也薿茂盛貌介大烝进髦俊也俊士秀民也古者士出于农而工商不与焉管仲曰农之子恒为农野处而不暱其秀民之能为士者必足赖也即谓此也此诗述公卿有田禄者力于农事以奉方社田祖之祭故言于此大田歳取万亩之入以为禄食及其积之久而有余则又存其新而散其旧以食农人补不足助不给也盖以自古有年是以陈陈相因所积如此然其用之之节又合宜而有序如此所以粟虽甚多而无红腐不可食之患也又言自古既有年矣今适南亩农人方且或耘或耔而其黍稷又已茂盛则是又将复有年矣故于其所美大止息之处进我髦士而劳之也集説以我齐明与我牺羊以社以方我田既臧农夫之庆琴瑟击鼔以御田祖以祈甘雨以介我稷黍以谷我士女集传赋也齐与粢同曲礼曰稷曰明粢此言齐明便文以协韵耳牺羊纯色之羊也社后土也以句龙氏配方秋祭四方报成万物周礼所谓罗弊致禽以祀祊是也臧善庆福御迎也田祖先啬也谓始耕田者即神农也周礼籥章凡国祈年于田祖则吹豳雅击土鼔以乐田畯是也谷养也又曰善也言仓廪实而知礼节也言奉其齐盛牺牲以祭方社而曰我田之所以善者非我之所能致也乃赖农夫之福而致之耳又作乐以祭田祖而祈雨庶有以大其稷黍而养其民人也集説曾孙来止以其妇子馌彼南亩田畯至喜攘其左右甞其㫖否禾易长亩终善且有曾孙不怒农夫克敏集传赋也曾孙主祭者之称非独宗庙为然曲礼外事曰曾孙某侯某武王祷名山大川曰有道曾孙周王发是也馌饷攘取㫖美易治长竟有多敏疾也曾孙之来适见农夫之妇子来馌耘者于是与之偕至其所而田畯亦至而喜之乃取其左右之馈而甞其㫖否言其上下相亲之甚也既又见其禾之易治竟亩如一而知其终当善而且多是以曾孙不怒而其农夫益以敏于其事也集説曾孙之稼如茨如梁曾孙之庾如坻如京乃求千斯仓乃求万斯箱黍稷稻梁农夫之庆报以介福万寿无疆集传赋也茨屋盖言其密比也梁车梁言其穹窿也坻水中之髙地也京髙邱也箱车箱也此言收成之后禾稼既多则求仓以处之求车以载之而言凡此黍稷稻梁皆赖农夫之庆而得之是宜报以大福使之万夀无疆也其归美于下而欲厚报之如此集説附録总论甫田四章章十句大田多稼既种既戒既备乃事以我覃耜俶载南亩播厥百谷既庭且硕曾孙是若集传赋也种择其种也戒饬其具也覃利俶始载事庭直硕大若顺也苏氏曰田大而种多故于今歳之冬具来歳之种戒来歳之事凡既备矣然后事之取其利耜而始事于南亩既耕而播之其耕之也勤而种之也时故其生者皆直而大以顺曾孙之所欲此诗为农夫之词以颂美其上若以答前篇之意也集説既方既皁既坚既好不稂不莠去其螟螣及其蟊贼无害我田稺田祖有神秉畀炎火集传赋也方房也谓孚甲始生而未合时也实未坚者曰皁稂童粱莠似苖皆害苖之草也食心曰螟食叶曰螣食根曰蟊食节曰贼皆害苖之虫也稺幼禾也言其苖既盛矣又必去此四虫然后可以无害田中之禾然非人力所及也故愿田祖之神为我持此四虫而付之炎火之中也姚崇遣使捕蝗引此为证夜中设火火边掘坑且焚且瘗盖古之遗法如此集説有渰萋萋兴雨祁祁雨我公田遂及我私彼有不获稺此有不敛穧彼有遗秉此有滞穗伊寡妇之利集传赋也渰云兴貌萋萋盛貌祁祁徐也云欲盛盛则多雨雨欲徐徐则入土公田者方里而井井九百亩其中为公田八家皆私百亩而同养公田也穧束秉把也滞亦遗弃之意也言农夫之心先公后私故望此云雨而曰天其雨我公田而遂及我之私田乎冀怙君徳而蒙其余惠使收成之际彼有不及获之稺禾此有不及敛之穧束彼有遗弃之禾把此有滞漏之禾穗而寡妇尚得取之以为利也此见其丰成有余而不尽取又与鳏寡共之既足以为不费之惠而亦不弃于地也不然则粒米狼戾不殆于轻视天物而慢弃之乎集説曾孙来止以其妇子馌彼南亩田畯至喜来方禋祀以其骍黑与其黍稷以享以祀以介景福集传赋也精意以享谓之禋农夫相告曰曾孙来矣于是与其妇子馌彼南亩之获者而田畯亦至而喜之也曾孙之来又禋祀四方之神而赛祷焉四方各用其方色之牲此言骍黑举南北以见其余也以介景福农夫欲曾孙之受福也集説总论大田四章二章章八句二章章九句集传前篇有击鼔以御田祖之文故或疑此楚茨信南山甫田大田四篇即为豳雅其详见于豳风之末亦未知其是否也然前篇上之人以我田既臧为农夫之庆而欲报之以介福此篇农夫以雨我公田遂及我私而欲其享祀以介景福上下之情所以相赖而相报者如此非盛徳其孰能之瞻彼洛矣维水泱泱君子至止福禄如茨韎韐有奭以作六师集传赋也洛水名在东都㑹诸侯之处也泱泱深广也君子指天子也茨积也韎茅蒐所染色也韐韠也合韦为之周官所谓韦弁兵事之服也奭赤貌作犹起也六师六军也天子六军此天子㑹诸侯于东都以讲武事而诸侯美天子之诗言天子至此洛水之上御戎服而起六师也集説瞻彼洛矣维水泱泱君子至止鞞琫有珌君子万年保其家室集传赋也鞞容刀之鞞今刀鞘也琫上饰珌下饰亦戎服也集説瞻彼洛矣维水泱泱君子至止福禄既同君子万年保其家邦集传赋也同犹聚也集説总论瞻彼洛矣三章章六句集説裳裳者华其叶湑兮我觏之子我心写兮我心写兮是以有誉处兮集传兴也裳裳犹堂堂董氏云古本作常常棣也湑盛貌觏见处安也此天子美诸侯之辞盖以答瞻彼洛矣也言裳裳者华则其叶湑然而美盛矣我觏之子则其心倾写而悦乐之矣夫能使见者悦乐之如此则其有誉处宜矣此章与蓼萧首章文势全相似集説裳裳者华芸其黄矣我觏之子维其有章矣维其有章矣是以有庆矣集传兴也芸黄盛也章文章也有文章斯有福庆矣集説裳裳者华或黄或白我觏之子乘其四骆乘其四骆六辔沃若集传兴也言其车马威仪之盛集説左之左之君子宜之右之右之君子有之维其有之是以似之集传赋也言其才全徳备以左之则无所不宜以右之则无所不有维其有之于内是以形之于外者无不似其所有也集説总论裳裳者华四章章六句集説北山之什十篇四十六章三百三十四句钦定诗经传説彚纂卷十四钦定诗经传说汇纂卷十五钦定四库全书钦定诗经传说彚纂卷十五桑扈之什二之七交交桑扈有莺其羽君子乐胥受天之祜集传兴也交交飞往来之貌桑扈窃脂也莺然有文章也君子指诸侯胥语词祜福也此亦天子燕诸侯之诗言交交桑扈则有莺其羽矣君子乐胥则受天之祜矣颂祷之词也集说交交桑扈有莺其领君子乐胥万邦之屛集传兴也领颈屛蔽也言其能为小国之藩衞盖任方伯连帅之职者也集説之屛之翰百辟爲宪不戢不难受福不那集传赋也翰干也所以当墙两边障土者也辟君宪法也言其所统之诸侯皆以之为法也戢敛难慎那多也不戢戢也不难难也不那那也盖曰岂不敛乎岂不慎乎其受福岂不多乎古语声急而然也后放此集説兕觥其觩旨酒思柔彼交匪敖万福来求集传赋也兕觥爵也觩角上曲貌旨美也思语词也敖傲通交际之间无所傲慢则我无事于求福而福反来求我也集説总论桑扈四章章四句集説鸳鸯于飞毕之罗之君子万年福禄宜之集传兴也鸳鸯匹鸟也毕小罔长柄者也罗罔也君子指天子也此诸侯所以答桑扈也鸳鸯于飞则毕之罗之矣君子万年则福禄宜之矣亦颂祷之词也集説鸳鸯在梁戢其左翼君子万年宜其遐福集传兴也石絶水为梁戢敛也张子曰禽鸟竝栖一正一倒戢其左翼以相依于内舒其右翼以防患于外盖左不用而右便故也遐远也久也集説乘马在廏摧之秣之君子万年福禄艾之集传兴也摧莝秣粟艾养也苏氏曰艾老也言以福禄终其身也亦通乘马在廏则摧之秣之矣君子万年则福禄艾之矣集説乘马在廏秣之摧之君子万年福禄绥之集传兴也绥安也集説总论鸳鸯四章章四句集説有頍者弁实维伊何尔酒既旨尔殽既嘉岂伊异人兄弟匪他茑与女萝施于松柏未见君子忧心奕奕既见君子庶几説怿集传赋而兴又比也頍弁貌或曰举首貌弁皮弁嘉㫖皆美也匪他非他人也茑寄生也叶似当卢子如覆盆子赤黒甜美女萝兔丝也蔓连草上黄赤如金此则比也君子兄弟为宾者也奕奕忧心无所薄也此亦燕兄弟亲戚之诗故言有頍者弁实维伊何乎尔酒既㫖尔殽既嘉则岂伊异人乎乃兄弟而匪他也又言茑萝施于木上以比兄弟亲戚缠緜依附之意是以未见而忧既见而喜也集説有頍者弁实维何期尔酒既旨尔殽既时岂伊异人兄弟具来茑与女萝施于松上未见君子忧心怲怲既见君子庶几有臧集传赋而兴又比也何期犹伊何也时善具俱也怲怲忧盛满也臧善也集説有頍者弁实维在首尔酒既旨尔殽既阜岂伊异人兄弟甥舅如彼雨雪先集维霰死丧无日无几相见乐酒今夕君子维宴集传赋而兴又比也阜犹多也甥舅谓母姑姊妹妻族也霰雪之始凝者也将大雨雪必先微温雪自上下遇温气而抟谓之霰久而寒胜则大雪矣言霰集则将雪之候以比老至则将死之徴也故卒言死丧无日不能久相见矣但当乐饮以尽今日之欢笃亲亲之意也集説总论頍弁三章章十二句集説闲关车之舝兮思娈季女逝兮匪饥匪渴德音来括虽无好友式燕且喜集传赋也闲关设舝声也舝车轴头鐡也无事则脱行则设之昏礼亲迎者乘车娈美貌逝往括㑹也此燕乐其新昏之诗故言闲关然设此车舝者盖思彼娈然之季女故乘此车往而迎之也匪饥也匪渴也望其德音来括而心如饥渴耳虽无他人亦当宴饮以相喜乐也集説依彼平林有集维鷮辰彼硕女令德来教式燕且誉好尔无射集传兴也依茂木貌鷮雉也微小于翟走而且鸣其尾长肉甚美辰时硕大也尔即季女也射厌也依彼平林则有集维鷮辰彼硕女则以令德来配已而教诲之是以式燕且誉而悦慕之无厌也集説虽无旨酒式饮庶几虽无嘉殽式食庶几虽无德与女式歌且舞集传赋也㫖嘉皆美也女亦指季女也言我虽无㫖酒嘉殽美德以与女女亦当饮食歌舞以相乐也集説陟彼高冈析其柞薪析其柞薪其叶湑兮鲜我觏尔我心写兮集传兴也陟登柞栎湑盛鲜少觏见也陟冈而析薪则其叶湑兮矣我得见尔则我心写兮矣集説高山仰止景行行止四牡騑騑六辔如琴觏尔新昏以慰我心集传兴也仰瞻望也景行大道也如琴谓六辔调和如琴瑟也慰安也高山则可仰景行则可行马服御良则可以迎季女而慰我心也此又举其始终而言也表记曰小雅曰高山仰止景行行止子曰诗之好仁如此乡道而行中道而废忘身之老也不知年数之不足也俛焉日有孶孶毙而后已集説总论车舝五章章六句集説营营青蝇止于樊岂弟君子无信谗言集传比也营营往来飞声乱人听也青蝇污秽能变白黑樊藩也君子谓王也诗人以王好听谗言故以青蝇飞声比之而戒王以勿听也集説营营青蝇止于棘谗人罔极交乱四国集传兴也棘所以为藩也极犹已也集説营营青蝇止于榛谗人罔极构我二人集传兴也构合也犹交乱也已与听者为二人集説总论青蝇三章章四句集説宾之初筵左右秩秩笾豆有楚殽核维旅酒既和㫖饮酒孔偕钟鼓既设举醻逸逸大侯既抗弓矢斯张射夫既同献尔发功发彼有的以祈尔爵集传赋也初筵初即席也左右筵之左右也秩秩有序也楚列貌殽豆实也核笾实也旅陈也和㫖调美也孔甚也偕齐一也设宿设而又迁于下也大射乐人宿县厥明将射乃迁乐于下以避射位是也举醻举所奠之醻爵也逸逸往来有序也大侯君侯也天子熊侯白质诸侯麋侯赤质大夫布侯画以虎豹士布侯画以鹿豕天子侯身一丈其中三分居一白质画熊其外则丹地画以云气抗张也凡射张侯而不繋左下纲中掩束之至将射司马命张侯弟子脱束遂系下纲也大侯张而弓矢亦张节也射夫既同比其耦也射礼选羣臣为三耦三耦之外其余各自取匹谓之衆耦献犹奏也发发矢也的质也祈求也爵射不中者饮丰上之觯也卫武公饮酒悔过而作此诗此章言因射而饮者初筵礼仪之盛酒既调美而饮者齐一至于设钟鼓举醻爵抗大侯张弓矢而衆耦拾发各心竞云我以此求爵汝也集説籥舞笙鼓乐既和奏烝衎烈祖以洽百礼百礼既至有壬有林钖尔纯嘏子孙其湛其湛曰乐各奏尔能宾载手仇室人入又酌彼康爵以奏尔时集传赋也籥舞文舞也烝进衎乐列业洽合也百礼言其备也壬大林盛也言礼之盛大也钖神钖之也尔主祭者也嘏福湛乐也各奏尔能谓子孙各酌献尸尸酢而卒爵也仇读曰㪺室人有室中之事者谓佐食也又复也宾手挹酒室人复酌为加爵也康安也酒所以安体也或曰康读曰抗记曰崇坫康圭此亦谓坫上之爵也时时祭也苏氏曰时物也此言因祭而饮者始时礼乐之盛如此也集説宾之初筵温温其恭其未醉止威仪反反曰既醉止威仪幡幡舍其坐迁屡舞僊僊其未醉止威仪抑抑曰既醉止威仪怭怭是曰既醉不知其秩集传赋也反反顾礼也幡幡轻数也迁徙屡数也僊僊轩举之状抑抑慎密也怭怭媟嫚也秩常也此言凡饮酒者常始乎治而卒乎乱也集説宾既醉止载号载呶乱我笾豆屡舞僛僛是曰既醉不知其邮侧弁之俄屡舞傞傞既醉而出竝受其福醉而不出是谓伐德饮酒孔嘉维其令仪集传赋也号唿呶讙也僛僛倾侧之状邮与尤同过也侧倾也俄倾貌傞傞不止也出去伐害孔甚令善也此章极言醉者之状因言宾醉而出则与主人俱有美誉醉至若此是害其德也饮酒之所以甚美者以其有令仪耳今若此则无复有仪矣集説凡此饮酒或醉或否既立之监或佐之史彼醉不臧不醉反耻式勿从谓无俾大怠匪言勿言匪由勿语由醉之言俾出童羖三爵不识矧敢多又集传赋也监史司正之属燕礼郷射恐有解倦失礼者立司正以监之察仪法也谓告由从也童羖无角之羖羊必无之物也识记也言饮酒者或醉或不醉故既立监而佐之以史则彼醉者所为不善而不自知使不醉者反为之羞愧也安得从而告之使勿至于大怠乎告之若曰所不当言者勿言所不当从者勿语醉而妄言则将罚汝使出童羖矣设言必无之物以恐之也女饮至三爵已昏然无所记矣况敢又多饮乎又丁宁以戒之也集説总论宾之初筵五章章十四句集传毛氏序曰衞武公刺幽王也韩氏序曰衞武公饮酒悔过也今案此诗意与大雅抑戒相类必武公自悔之作当从韩义集説鱼在在藻有颁其首王在在镐岂乐饮酒集传兴也藻水草也颁大首貌岂亦乐也此天子燕诸侯而诸侯美天子之诗也言鱼何在乎在乎藻也则有颁其首矣王何在乎在乎镐京也则岂乐饮酒矣集説鱼在在藻有莘其尾王在在镐饮酒乐岂集传兴也莘长也集説鱼在在藻依于其蒲王在在镐有那其居集传兴也那安居处也集説总论鱼藻三章章四句集説采菽采菽筐之筥之君子来朝何钖予之虽无予之路车乗马又何予之𤣥衮及黼集传兴也菽大豆也君子诸侯也路车金路以赐同姓象路以赐异姓也𤣥衮𤣥衣而画以卷龙也黼如斧形刺之于裳也周制诸公衮冕九章已见九罭篇侯伯鷩冕七章则自华虫以下子男毳冕五章衣自宗彜以下而裳黼黻孤卿絺冕三章则衣粉米而裳黼黻大夫𤣥冕则𤣥衣黻裳而已此天子所以荅鱼藻也采菽采菽则必以筐筥盛之君子来朝则必有以钖予之又言今虽无以予之然已有路车乘马𤣥衮及黼之赐矣其言如此者好之无已意犹以爲薄也集説觱沸槛泉言采其芹君子来朝言观其旂其旂淠淠鸾声嘒嘒载骖载驷君子所届集传兴也觱沸泉出貌槛泉正出也芹水草可食淠淠动貌嘒嘒声也届至也觱沸槛泉则言采其芹诸侯来朝则言观其旂见其旂闻其鸾声又见其马则知君子之至于是也集説赤芾在股邪幅在下彼交匪纾天子所予乐只君子天子命之乐只君子福禄申之集传赋也胫本曰股邪幅偪也邪纒于足如今行縢所以束胫在股下也交交际也纾缓也言诸侯服此芾偪见于天子恭敬齐遫不敢纾缓则为天子所与而申之以福禄也集説维柞之枝其叶蓬蓬乐只君子殿天子之邦乐只君子万福攸同平平左右亦是率从集传兴也柞见车舝篇蓬蓬盛貌殿鎭也平平辩治也左右诸侯之臣也率循也维柞之枝则其叶蓬蓬然乐只君子则宜殿天子之邦而为万福之所聚又言其左右之臣亦从之而至此也集説汎汎杨舟绋纚维之乐只君子天子葵之乐只君子福禄膍之优哉游哉亦是戾矣集传兴也绋繂也纚维皆繋也言以大索纚其舟而繋之也葵揆也揆犹度也膍厚戾至也汎汎杨舟则必以绋纚维之乐只君子则天子必葵之福禄必膍之于是又叹其优游而至于此也集説总论采菽五章章八句集説骍骍角弓翩其反矣兄弟昏姻无胥远矣集传兴也骍骍弓调和貌角弓以角饰弓也翩反貌弓之为物张之则内向而来弛之则外反而去有似兄弟昏姻亲疎远近之意胥相也此刺王不亲九族而好䜛佞使宗族相怨之诗言骍骍角弓既翩然而反矣兄弟昏姻则岂可以相远哉集説尔之远矣民胥然矣尔之教矣民胥傚矣集传赋也尔王也上之所为下必有甚者集説此令兄弟绰绰有裕不令兄弟交相爲瘉集传赋也令善绰寛裕饶瘉病也言虽王化之不善然此善兄弟则绰绰有裕而不变彼不善之兄弟则由此而交相病矣盖指谗己之人而言也集説民之无良相怨一方受爵不让至于已斯亡集传赋也一方彼一方也相怨者各据其一方耳若以责人之心责己爱己之心爱人使彼己之间交见而无蔽则岂有相怨者哉况兄弟相怨相䜛以取爵位而不知逊让终亦必亡而已矣集説老马反为驹不顾其后如食宜饇如酌孔取集传比也饇饱孔甚也言其但知谗害人以取爵位而不知其不胜任如老马惫矣而反自以为驹不顾其后将有不胜任之患也又如食之已多而宜饱矣酌之所取亦已甚矣集説毋教猱升木如涂涂附君子有徽猷小人与属集传比也猱狝猴也性善升木不待教而能也涂泥附着徽美猷道属附也言小人骨肉之恩本薄王又好谗佞以来之是犹教猱升木又如于泥涂之上加以泥涂附之也苟王有美道则小人将反为善以附之不至于如此矣集説雨雪瀌瀌见晛曰消莫肯下遗式居娄骄集传比也瀌瀌盛貌晛日气也张子曰䜛言遇明者当自止而王甘信之不肯贬下而遗弃之更益以长慢也集説雨雪浮浮见晛曰流如蛮如髦我是用忧集传比也浮浮犹瀌瀌也流流而去也蛮南蛮也髦夷髦也书作髳言其无礼义而相残贼也集説总论角弓八章章四句集説有菀者柳不尚息焉上帝甚蹈无自暱焉俾予靖之后予极焉集传比也柳茂木也尚庶几也上帝指王也蹈当作神言威灵可畏也暱近靖安也极求之尽也王者暴虐诸侯不朝而作此诗言彼有菀然茂盛之柳行路之人岂不庶几欲就止息乎以比人谁不欲朝事王者而王甚威神使人畏之而不敢近耳使我朝而事之以靖王室后必将极其所欲以求于我盖诸侯皆不朝而已独至则王必责之无已如齐威王朝周而后反为所辱也或曰兴也下章放此集説有菀者柳不尚愒焉上帝甚蹈无自瘵焉俾予靖之后予迈焉集传比也愒息瘵病也迈过也求之过其分也集説有鸟高飞亦傅于天彼人之心于何其臻曷予靖之居以凶矜集传兴也傅臻皆至也彼人斥王也居犹徒然也凶矜遭凶祸而可怜也鸟之高飞极至于天耳彼王之心于何所极乎言其贪纵无极求责无已人不知其所至也如此则岂予能靖之乎乃徒然自取凶矜耳集説总论菀柳三章章六句集説桑扈之什十篇四十三章二百八十二句钦定诗经传説彚纂卷十五钦定诗经传说汇纂卷十六钦定四库全书钦定诗经传说彚纂卷十六都人士之什二之八彼都人士狐裘黄黄其容不改出言有章行归于周万民所望集传赋也都王都也黄黄狐裘色也不改有常也章文章也周镐京也乱离之后人不复见昔日都邑之盛人物仪容之美而作此诗以叹惜之也集说彼都人士台笠缁撮彼君子女绸直如发我不见兮我心不说集传赋也台夫须也缁撮缁布冠也其制小仅可撮其髻也君子女都人贵家之女也绸直如发未详其义然以四章五章推之亦言其发之美耳集说彼都人士充耳琇实彼君子女谓之尹吉我不见兮我心苑结集传赋也琇美石也以美石爲瑱尹吉未详郑氏曰吉读爲姞尹氏姞氏周之昏姻旧姓也人见都人之女咸谓尹氏姞氏之女言其有礼法也李氏曰所谓尹吉犹晋言王谢唐言崔卢也苑犹屈也积也集说彼都人士垂带而厉彼君子女卷发如虿我不见兮言从之迈集传赋也厉垂带之貌卷发鬓傍短发不可敛者曲上卷然以爲饰也虿螫虫也尾末揵然似发之曲上者迈行也盖曰是不可得见也得见则我从之迈矣思之甚也集说匪伊垂之带则有余匪伊卷之发则有旟我不见兮云何盱矣集传赋也旟扬也盱望也说见何人斯篇此言士之带非故垂之也带自有余耳女之髪非故卷之也发自有旟耳言其自然闲美不假修饰也然不可得而见矣则如何而不望之乎集说总论都人士五章章六句集说终朝采绿不盈一匊予发曲局薄言归沐集传赋也自旦及食时爲终朝绿王刍也两手曰匊局卷也犹言首如飞蓬也妇人思其君子而言终朝采绿而不盈一匊者思念之深不专于事也又念其发之曲局于是舍之而归沐以待其君子之还也集说终朝采蓝不盈一襜五日爲期六日不詹集传赋也蓝染草也衣蔽前谓之襜卽蔽膝也詹与瞻同五日爲期去时之约也六日不詹过期而不见也集说之子于狩言韔其弓之子于钓言纶之绳集传赋也之子谓其君子也理丝曰纶言君子若归而欲往狩耶我则爲之韔其弓欲往钓耶我则爲之纶其绳望之切思之深欲无往而不与之俱也集说其钓维何维鲂及鱮维鲂及鱮薄言观者集传赋也于其钓而有获也又将从而观之亦上章之意也集说总论采绿四章章四句集说芃芃黍苗阴雨膏之悠悠南行召伯劳之集传兴也芃芃长大貌悠悠逺行之意宣王封申伯于谢命召穆公往营城邑故将徒役南行而行者作此言芃芃黍苖则惟阴雨能膏之悠悠南行则惟召伯能劳之也集说我任我辇我车我牛我行旣集盖云归哉集传赋也任负任者也辇人輓车也牛所以驾大车也集成也营谢之役旣成而归也集说我徒我御我师我旅我行既集盖云归处集传赋也徒歩行者御乘车者五百人爲旅五旅爲师春秋传曰君行师从卿行旅从集说肃肃谢功召伯营之烈烈征师召伯成之集传赋也肃肃严正之貌谢邑名申伯所封国也今在邓州信阳军功工役之事也营治也烈烈威武貌征行也集说原隰旣平泉流旣清召伯有成王心则宁集传赋也土治曰平水治曰清言召伯营谢邑相其原隰之宜通其水泉之利此功旣成宣王之心则安也集说总论黍苖五章章四句集传此宣王时诗与大雅崧高相表里集说隰桑有阿其叶有难旣见君子其乐如何集传兴也隰下溼之处宜桑者也阿美貌难盛貌皆言枝叶条垂之状此喜见君子之诗言隰桑有阿则其叶有难矣旣见君子则其乐如何哉词意大槩与菁莪相类然所谓君子则不知其何所指矣或曰比也下章放此集说隰桑有阿其叶有沃旣见君子云何不乐集传兴也沃光泽貌集说隰桑有阿其叶有幽旣见君子德音孔胶集传兴也幽黒色也胶固也集说心乎爱矣遐不谓矣中心藏之何日忘之集传赋也遐与何同表记作瑕郑氏注曰瑕之言胡也谓犹告也言我中心诚爱君子而旣见之则何不遂以告之而但中心藏之将使何日而忘之耶楚辞所谓思公子兮未敢言意盖如此爱之根于中者深故发之迟而存之久也集说总论隰桑四章章四句白华菅兮白茅束兮之子之逺俾我独兮集传比也白华野菅也已沤爲菅之子斥幽王也俾使也我申后自我也幽王娶申女以爲后又得襃姒而黜申后故申后作此诗言白华爲菅则白茅爲束二物至微犹必相须爲用何之子之远而俾我独耶集说附录英英白云露彼菅茅天步艰难之子不犹集传比也英英轻明之貌白云水土轻清之气当夜而上腾者也露卽其㪚而下降者也歩行也天歩犹言时运也犹图也或曰犹如也言云之泽物无微不被今时运艰难而之子不图不如白云之露菅茅也集说滮池北流浸彼稻田啸歌伤怀念彼硕人集传比也滮流貌北流丰镐之闲水多北流硕人尊大之称亦谓幽王也言小水微流尚能浸灌王之尊大而反不能通其宠泽所以使我啸歌伤怀而念之也集说附录樵彼桑薪卬烘于煁维彼硕人实劳我心集传比也樵采也桑薪薪之善者也卬我烘燎也煁无釡之灶可燎而不可烹饪者也桑薪宜以烹饪而但爲燎烛以比嫡后之尊而反见卑贱也集说鼓钟于宫声闻于外念子懆懆视我迈迈集传比也懆懆忧貌迈迈不顾也鼓钟于宫则声闻于外矣念子懆懆而反视我迈迈何哉集说有鹙在梁有鹤在林维彼硕人实劳我心集传比也鹙秃鹙也梁鱼梁也苏氏曰鹙鹤皆以鱼爲食然鹤之于鹙清浊则有闲矣今鹙在梁而鹤在林鹙则饱而鹤则饥矣幽王进襃姒而黜申后譬之养鹙而弃鹤也集说鸳鸯在梁戢其左翼之子无良二三其德集传比也戢其左翼言不失其常也良善也二三其德则鸳鸯之不如矣集说有扁斯石履之卑兮之子之远俾我疷兮集传比也扁卑貌俾使疷病也有扁然而卑之石则履之者亦卑矣如妾之贱则宠之者亦贱矣是以之子之远而俾我疷也集说总论白华八章章四句集说緜蛮黄鸟止于丘阿道之云远我劳如何饮之食之敎之诲之命彼后车谓之载之集传比也緜蛮鸟声阿曲阿也后车副车也此微贱劳苦而思有所託者爲鸟言以自比也盖曰緜蛮之黄鸟自言止于丘阿而不能前盖道远而劳甚矣当是时也有能饮之食之敎之诲之又命后车以载之者乎集说緜蛮黄鸟止于丘隅岂敢惮行畏不能趋饮之食之敎之诲之命彼后车谓之载之集传比也隅角惮畏也趋疾行也集说緜蛮黄鸟止于丘侧岂敢惮行畏不能极饮之食之敎之诲之命彼后车谓之载之集传比也侧傍极至也国语云齐朝驾则夕极于鲁国集说总论緜蛮三章章八句集说幡幡瓠叶采之亨之君子有酒酌言甞之集传赋也幡幡瓠叶貌此亦燕饮之诗言幡幡瓠叶采之亨之至薄也然君子有酒则亦以是酌而甞之盖述主人之谦词言物虽薄而必与宾客共之也集说有兔斯首炮之燔之君子有酒酌言献之集传赋也有兔斯首一兔也犹数鱼以尾也毛曰炮加火曰燔亦薄物也献献之于宾也集说有兔斯首燔之炙之君子有酒酌言酢之集传赋也炕火曰炙谓以物贯之而举于火上以炙之酢报也宾旣卒爵而酌主人也集说有兔斯首燔之炮之君子有酒酌言醻之集传赋也醻导饮也集说总论瓠叶四章章四句集说渐渐之石维其高矣山川悠逺维其劳矣武人东征不遑朝矣集传赋也渐渐高峻之貌武人将帅也遑暇也言无朝旦之暇也将帅出征经歴险远不堪劳苦而作此诗也集说渐渐之石维其卒矣山川悠逺曷其没矣武人东征不遑出矣集传赋也卒崔嵬也谓山巓之末也曷何没尽也言所登历何时而可尽也不遑出谓但知深入不暇谋出也集说有豕白蹢烝涉波矣月离于毕俾滂沱矣武人东征不遑他矣集传赋也蹢蹄烝衆也离月所宿也毕星名豕涉波月离毕将雨之验也张子曰豕之负涂曵泥其常性也今其足皆白衆与渉波而去水患之多可知矣此言久役又逢大雨甚劳苦而不暇及他事也集说总论渐渐之石三章章六句苕之华芸其黄矣心之忧矣维其伤矣集传比也苕陵苕也本草云卽今之紫葳蔓生附于乔木之上其华黄赤色亦名凌霄诗人自以身逢周室之衰如苕附物而生虽荣不久故以爲比而自言其心之忧伤也集说苕之华其叶青青知我如此不如无生集传比也青青盛貌然亦何能久哉集说牂羊坟首三星在罶人可以食鲜可以饱集传赋也牂羊牝羊也坟大也羊瘠则首大也羀笱也羀中无鱼而水静但见三星之光而已言饥馑之余百物彫耗如此苟且得食足矣岂可望其饱哉集说总论苕之华三章章四句集传陈氏曰此诗其词简其情哀周室将亡不可救矣诗人伤之而已何草不黄何日不行何人不将经营四方集传兴也草衰则黄将亦行也周室将亡征役不息行者苦之故作此诗言何草而不黄何日而不行何人而不将以经营于四方也哉集说何草不𤣥何人不矜哀我征夫独爲匪民集传兴也𤣥赤黑色也旣黄而𤣥也无妻曰矜言从役过时而不得归失其室家之乐也哀我征夫岂独爲非民哉集说匪兕匪虎率彼旷野哀我征夫朝夕不暇集传赋也率循旷空也言征夫非兕非虎何爲使之循旷野而朝夕不得闲暇也集说有芃者狐率彼幽草有栈之车行彼周道集传兴也芃尾长貌栈车役车也周道大道也言不得休息也集说总论何草不黄四章章四句集说都人士之什十篇四十三章二百句钦定诗经传说彚纂卷十六钦定诗经传说汇纂卷十七钦定四库全书钦定诗经传说彚纂卷十七大雅三集传说见小雅集説文王之什三之一文王在上于昭于天周虽旧邦其命维新有周不显帝命不时文王陟降在帝左右集传赋也于叹辞昭明也命天命也不显犹言岂不显也帝上帝也不时犹言岂不时也左右旁侧也周公追述文王之徳明周家所以受命而代商者皆由于此以戒成王此章言文王旣没而其神在上昭明于天是以周邦虽自后稷始封千有余年而其受天命则自今始也夫文王在上而昭于天则其徳显矣周虽旧邦而命则新则其命时矣故又曰有周岂不显乎帝命岂不时乎盖以文王之神在天一升一降无时不在上帝之左右是以子孙䝉其福泽而君有天下也春秋传天王追命诸侯之词曰叔父陟恪在我先王之左右以佐事上帝语意与此正相似或疑恪亦降字之误理或然也集説亹亹文王令闻不已陈钖哉周侯文王孙子文王孙子本支百世凡周之士不显亦世集传赋也亹亹强勉之貌令闻善誉也陈犹敷也哉语辞侯维也本宗子也支庶子也文王非有所勉也纯亦不已而人见其若有所勉耳其徳不已故今旣没而其令闻犹不已也令闻不已是以上帝敷钖于周维文王孙子则使之本宗百世爲天子支庶百世爲诸侯而又及其臣子使凡周之士亦世世修徳与周匹休焉集説世之不显厥犹翼翼思皇多士生此王国王国克生维周之桢济济多士文王以宁集传赋也犹谋翼翼勉敬也思语辞皇美桢榦也济济多貌此承上章而言其传世岂不显乎而其谋犹皆能勉敬如此也美哉此衆多之贤士而生于此文王之国也文王之国能生此衆多之士则足以爲国之榦而文王亦赖以爲安矣盖言文王得人之盛而宜其传世之显也集説穆穆文王于缉熙敬止假哉天命有商孙子商之孙子其丽不亿上帝既命侯于周服集传赋也穆穆深远之意缉续熙明亦不已之意止语辞假大丽数也不亿不止于亿也侯维也言穆穆然文王之徳不已其敬如此是以大命集焉以有商孙子观之则可见矣盖商之孙子其数不止于亿然以上帝之命集于文王而今皆维服于周矣集说侯服于周天命靡常殷士肤敏祼将于京厥作祼将常服黼冔王之荩臣无念尔祖集传赋也诸侯之大夫入天子之国曰某士则殷士者商孙子之臣属也肤美敏疾也祼灌鬯也将行也酌而送之也京周之京师也黼黼裳也冔殷冠也盖先代之后统承先王修其礼物作宾于王家时玊不敢变焉而亦所以为戒也王指成王也荩进也言其忠爱之笃进进无已也无念犹言岂得无念也尔祖文王也言商之孙子而侯服于周以天命之不可常也故殷之士助祭于周京而服商之服也于是唿王之荩臣而告之曰得无念尔祖文王之徳乎盖以戒王而不敢斥言犹所谓敢告仆夫云尔刘向曰孔子论诗至于殷士肤敏祼将于京喟然叹曰大哉天命善不可不传于后嗣是以富贵无常盖伤微子之事周而痛殷之亡也集说无念尔祖聿修厥徳永言配命自求多福殷之未丧师克配上帝宜鉴于殷骏命不易集传赋也聿发语辞永长配合也命天理也师衆也上帝天之主宰也骏大也不易言其难也言欲念尔祖在于自修其德而又常自省察使其所行无不合于天理则盛大之福自我致之有不外求而得矣又言殷未失天下之时其徳足以配乎上帝矣今其子孙乃如此宜以爲鉴而自省焉则知天命之难保矣大学传曰得衆则得国失衆则失国此之谓也集説命之不易无遏尔躬宣昭义问有虞殷自天上天之载无声无臭仪刑文王万邦作孚集传赋也遏絶宣布昭明义善也问闻通有又通虞度载事仪象刑法孚信也言天命之不易保故告之使无若纣之自絶于天而布明其善誉于天下又度殷之所以废兴者而折之于天然上天之事无声无臭不可得而度也惟取法于文王则万邦作而信之矣子思子曰维天之命于穆不已盖曰天之所以爲天也于乎不显文王之徳之纯盖曰文王之所以爲文也纯亦不已夫知天之所以爲天又知文王之所以爲文则夫与天同徳者可得而言矣是诗首言文王在上于昭于天文王陟降在帝在右而终之以此其㫖深矣集説总论文王七章章八句集传东莱吕氏曰吕氏春秋引此诗以爲周公所作味其词意信非周公不能作也今案此诗一章言文王有显徳而上帝有成命也二章言天命集于文王则不唯尊荣其身又使其子孙百世爲天子诸侯也三章言命周之福不唯及其子孙而又及其羣臣之后嗣也四章言天命旣絶于商则不唯诛罚其身又使其子孙亦来臣服于周也五章言絶商之祸不唯及其子孙而又及其羣臣之后嗣也六章言周之子孙臣庶当以文王爲法而以商爲监也七章又言当以商爲监而以文王爲法也其于天人之际兴亡之理丁宁反覆至深切矣故立之乐官而因以爲天子诸侯朝㑹之乐盖将以戒乎后世之君臣而又以昭先王之徳于天下也国语以爲两君相见之乐特举其一端而言耳然此诗之首章言文王之昭于天而不言其所以昭次章言其令闻不已而不言其所以闻至于四章然后所以昭明而不已者乃可得而见焉然亦多咏叹之言而语其所以爲徳之实则不越乎敬之一字而已然则后章所谓修厥徳而仪刑之者岂可以他求哉亦勉于此而已矣集说明明在下赫赫在上天难忱斯不易维王天位殷适使不挟四方集传赋也明明徳之明也赫赫命之显也忱信也不易难也天位天子之位也殷适殷之适嗣也挟有也此亦周公戒成王之诗将陈文武受命故先言在下者有明明之徳则在上者有赫赫之命达于上下去就无常此天之所以难忱而爲君之所以不易也纣居天位爲殷嗣乃使之不得挟四方而有之盖以此尔集説挚仲氏任自彼殷商来嫁于周曰嫔于京乃及王季维徳之行大任有身生此文王集传赋也挚国名仲中女也任挚国姓也殷商商之诸侯也嫔妇也京周京也曰嫔于京疉言以释上句之意犹曰釐降二女于嬀汭嫔于虞也王季文王父也身懐孕也将言文王之圣而追本其所从来者如此盖曰自其父母而已然矣集说维此文王小心翼翼昭事上帝聿懐多福厥徳不回以受方国集传赋也小心翼翼恭愼之貌即前篇之所谓敬也文王之徳于此爲盛昭明懐来回邪也方国四方来附之国也集说天监在下有命旣集文王初载天作之合在洽之阳在渭之涘文王嘉止大邦有子集传赋也监视集就载年合配也洽水名本在今同州郃阳夏阳县今流已絶故去水而加邑渭水亦迳此入河也嘉婚礼也大邦莘国也子大姒也将言武王伐商之事故此又推其本而言天之监照实在于下其命旣集于周矣故于文王之初年而黙定其配所以洽阳渭涘当文王将昏之期而大邦有子也盖曰非人之所能爲矣集说大邦有子俔天之妹文定厥祥亲迎于渭造舟爲梁不显其光集传赋也俔磬也韩诗作磬说文云俔譬也孔氏曰如今俗语譬喻物曰磬作然也文礼祥吉也言卜得吉而以纳币之礼定其祥也造作梁桥也作船于水比之而加版于其上以通行者即今之浮桥也传曰天子造舟诸侯维舟大夫方舟士特舟张子曰造舟爲梁文王所制而周世遂以爲天子之礼也不显显也集说有命自天命此文王于周于京缵女维莘长子维行笃生武王保右命尔燮伐大商集传赋也缵继也莘国名长子长女大姒也行嫁笃厚也言既生文王而又生武王也右助燮和也言天既命文王于周之京矣而克缵大任之女事者维此莘国以其长女来嫁于我也天又笃厚之使生武王保之助之命之而使之顺天命以伐商也集说殷商之旅其㑹如林矢于牧野维予侯兴上帝临女无贰尔心集传赋也如林言衆也书曰受率其旅若林矢陈也牧野在朝歌南七十里侯维贰疑也尔武王也此章言武王伐纣之时纣衆㑹集如林以拒武王而皆陈于牧野则维我之师爲有兴起之势耳然衆心犹恐武王以衆寡之不敌而有所疑也故勉之曰上帝临女毋贰尔心盖知天命之必然而赞其决也然武王非必有所疑也设言以见衆心之同非武王之得已耳集说牧野洋洋檀车煌煌驷騵彭彭维师尚父时维鹰扬凉彼武王肆伐大商㑹朝清明集传赋也洋洋广大之貌檀坚木宜爲车者也煌煌鲜明貌駵马白腹曰騵彭彭强盛貌师尚父大公望爲大师而号尚父也鹰扬如鹰之飞扬而将击言其勐也凉汉书作亮佐助也肆纵兵也㑹朝㑹战之旦也此章言武王师衆之盛将帅之贤伐商以除秽浊不崇朝而天下清明所以终首章之意也集说附录总论大明八章四章章六句四章章八句集传名义见小旻篇一章言天命无常惟徳是与二章言王季大任之徳以及文王三章言文王之徳四章五章六章言文王大姒之徳以及武王七章言武王伐纣八章言武王克商以终首章之意其章以六句八句相闲又国语以此及下篇皆爲两君相见之乐説见上篇集说緜緜瓜瓞民之初生自土沮漆古公亶父陶复陶穴未有家室集传比也緜緜不絶貌大曰瓜小曰瓞瓜之近本初生者常小其蔓不絶至末而后大也民周人也自从土地也沮漆二水名在豳地古公号也亶父名也或曰字也后乃追称大王焉陶窰灶也复重窰也穴土室也家门内之通名也豳地近西戎而苦寒故其俗如此此亦周公戒成王之诗追述大王始迁岐周以开王业而文王因之以受天命也此其首章言瓜之先小后大以比周人始生于漆沮之上而古公之时居于窰灶土室之中其国甚小至文王而后大也集说古公亶父来朝走马率西水浒至于岐下爰及姜女聿来胥宇集传赋也朝早也走马避狄难也浒水厓也漆沮之侧也岐下岐山之下也姜女大王妃也胥相宇宅也孟子曰大王居邠狄人侵之事之以皮币珠玉犬马而不得免乃属其耆老而告之曰狄人之所欲者吾土地也吾闻之也君子不以其所以养人者害人二三子何患乎无君我将去之去邠踰梁山邑于岐山之下居焉邠人曰仁人也不可失也从之者如归市集说周原膴膴堇荼如饴爰始爰谋爰契我龟曰止曰时筑室于兹集传赋也周地名在岐山之南广平曰原膴膴肥美貌堇乌头也荼苦菜蓼属也饴饧也契所以然火而灼龟者也仪礼所谓楚焞是也或曰以刀刻龟甲欲钻之处也言周原土地之美虽物之苦者亦甘于是大王始与豳人之从已者谋居之又契龟而卜之既得吉兆乃告其民曰可以止于是而筑室矣或曰时谓土功之时也集说廼慰廼止廼左廼右廼疆廼理廼宣廼亩自西徂东周爰执事集传赋也慰安止居也左右东西列之也疆谓画其大界理谓别其条理也宣布散而居也或曰导其沟洫也亩治其田畴也自西徂东自西水浒而徂东也周徧也言靡事不爲也集说乃召司空乃召司徒俾立室家其绳则直缩版以载作庙翼翼集传赋也司空掌营国邑司徒掌徒役之事绳所以爲直凡营度位处皆先以绳正之既正则束版而筑也缩束也载上下相承也言以索束版投土筑讫则升下而上以相承载也君子将营宫室宗庙爲先廐库爲次居室爲后翼翼严正也集说捄之陾陾度之薨薨筑之登登削屡冯冯百堵皆兴鼛鼓弗胜集传赋也捄盛土于器也陾陾衆也度投土于版也薨薨衆声也登登相应声削屡墙成而削治重复也冯冯墙坚声五版爲堵兴起也此言治宫室也鼛鼓长一丈二尺以鼓役事弗胜者言其乐事劝功鼓不能止也集说廼立皋门皋门有伉廼立应门应门将将廼立冢土戎丑攸行集传赋也传曰王之郭门曰皋门伉高貌王之正门曰应门将将严正也大王之时未有制度特作二门其名如此及周有天下遂尊以为天子之门而诸侯不得立焉冢土大社也亦大王所立而后因以爲天子之制也戎丑大衆也起大事动大衆必有事乎社而后出谓之宜集说肆不殄厥愠亦不陨厥问柞棫拔矣行道兑矣混夷駾矣维其喙矣集传赋也肆故今也犹言遂也承上起下之辞殄絶愠怒陨坠也问闻通谓声誉也柞栎也枝长叶盛丛生有刺棫白桵也小木亦丛生有刺拔挺拔而上不拳曲蒙密也兑通也始通道于柞棫之闲也駾突喙息也言大王虽不能殄絶混夷之愠怒亦不陨坠已之声闻盖虽圣贤不能必人之不怒已但不废其自修之实耳然大王始至此岐下之时林木深阻人物鲜少至于其后生齿渐繁归附日衆则木拔道通混夷畏之而奔突窜伏维其喙息而已言徳盛而混夷自服也盖已爲文王之时矣集说虞芮质厥成文王蹶厥生予曰有疏附予曰有先后予曰有奔奏予曰有御侮集传赋也虞芮二国名质正成平也传曰虞芮之君相与争田久而不平乃相与朝周入其境则耕者让畔行者让路入其邑男女异路斑白不提挈入其朝士让爲大夫大夫让爲卿二国之君感而相谓曰我等小人不可以履君子之境乃相让以其所争田爲闲田而退天下闻之而归者四十余国苏氏曰虞在陜之平陆芮在同之冯翊平陆有闲原焉则虞芮之所让也蹶生未详其义或曰蹶动而疾也生犹起也予诗人自予也率下亲上曰疏附相道前后曰先后喻徳宣誉曰奔奏武臣折冲曰御侮言昆夷既服而虞芮来质其讼之成于是诸侯归周者衆而文王由此动其兴起之势是虽其徳之盛然亦由有此四臣之助而然故各以予曰起之其辞繁而不杀者所以深叹其得人之盛也集说总论緜九章章六句集传一章言在豳二章言至岐三章言定宅四章言授田居民五章言作宗庙六章言治宫室七章言作门社八章言至文王而服混夷九章遂言文王受命之事余说见上篇集说芃芃棫朴薪之槱之济济辟王左右趣之集传兴也芃芃木盛貌朴丛生也言根枝迫迮相附着也槱积也济济容貌之美也辟君也君王谓文王也此亦以咏歌文王之徳言芃芃棫朴则薪之槱之矣济济辟王则左右趣之矣盖德盛而人心归附趣向之也集说济济辟王左右奉璋奉璋峩峩髦士攸宜集传赋也半圭曰璋祭祀之礼王祼以圭瓒诸臣助之亚祼以璋瓒左右奉之其判在内亦有趣向之意峩峩盛壮也髦俊也集说渒彼泾舟烝徒楫之周王于迈六师及之集传兴也渒舟行貌泾水名烝衆楫櫂于往迈行也六师六军也言渒彼泾舟则舟中之人无不楫之周王于迈则六师之衆追而及之盖衆归其徳不令而从也集说倬彼云汉爲章于天周王寿考遐不作人集传兴也倬大也云汉天河也在箕斗二星之闲其长竟天章文章也文王九十七乃终故言寿考遐与何同作人谓变化鼓舞之也集说追琢其章金玉其相勉勉我王纲纪四方集传兴也追雕也金曰雕玉曰琢相质也勉勉犹言不已也凡网罟张之爲纲理之爲纪追之琢之则所以美其文者至矣金之玉之则所以美其质者至矣勉勉我王则所以纲纪乎四方者至矣集说总论棫朴五章章四句集传此诗前三章言文王之徳为人所归后二章言文王之德有以振作纲纪天下之人而人归之自此以下至假乐皆不知何人所作疑多出于周公也集说瞻彼旱麓榛楛济济岂弟君子干禄岂弟集传兴也旱山名麓山足也榛似栗而小楛似荆而赤济济衆多也岂弟乐易也君子指文王也此亦以咏歌文王之徳言旱山之麓则榛楛济济然矣岂弟君子则其干禄也岂弟矣干禄岂弟言其干禄之有道犹曰其争也君子云尔集说瑟彼玉瓒黄流在中岂弟君子福禄攸降集传兴也瑟缜密貌玉瓒圭瓒也以圭爲柄黄金为勺青金为外而朱其中也黄流郁鬯也酿秬黍为酒筑郁金煮而和之使芬芳条鬯以瓒酌而祼之也攸所降下也言瑟然之玉瓒则必有黄流在其中岂弟之君子则必有福禄下其躬明寳器不荐于䙝味而黄流不注于瓦缶则知盛徳必享于禄夀而福泽不降于淫人矣集说鸢飞戾天鱼跃于渊岂弟君子遐不作人集传兴也鸢鸱类戾至也李氏曰抱朴子曰鸢之在下无力及至乎上耸身直翅而已盖鸢之飞全不用力亦如鱼跃怡然自得而不知其所以然也遐何通言鸢之飞则戾于天矣鱼之跃则出于渊矣岂弟君子而何不作人乎言其必作人也集说清酒旣载骍牡旣备以享以祀以介景福集传赋也载在尊也备全具也承上章言有岂弟之徳则祭必受福也集说瑟彼柞棫民所燎矣岂弟君子神所劳矣集传兴也瑟茂密貌燎爨也或曰熂燎除其旁草使木茂也劳慰抚也集说莫莫葛藟施于条枚岂弟君子求福不回集传兴也莫莫盛貌回邪也集说总论旱麓六章章四句集说思齐大任文王之母思媚周姜京室之妇大姒嗣徽音则百斯男集传赋也思语辞齐庄媚爱也周姜大王之妃大姜也京周也大姒文王之妃也徽美也百男举成数而言其多也此诗亦歌文王之徳而推本言之曰此庄敬之大任乃文王之母实能媚于周姜而称其爲周室之妇至于大姒又能继其美徳之音而子孙衆多上有圣母所以成之者远内有贤妃所以助之者深也集说惠于宗公神罔时怨神罔时恫刑于寡妻至于兄弟以御于家邦集传赋也惠顺也宗公宗庙先公也恫痛也刑仪法也寡妻犹言寡小君也御迎也言文王顺于先公而鬼神歆之无怨恫者其仪法内施于闺门而至于兄弟以御于家邦也孔子曰家齐而后国治孟子曰言举斯心加诸彼而已张子曰言接神人各得其道也集说雝雝在宫肃肃在庙不显亦临无射亦保集传赋也雝雝和之至也肃肃敬之至也不显幽隐之处也射与斁同厌也保守也言文王在闺门之内则极其和在宗庙之中则极其敬虽居幽隐亦常若有临之者虽无厌射亦常有所守焉其纯亦不已盖如是集说肆戎疾不殄烈假不瑕不闻亦式不谏亦入集传赋也肆故今也戎大也疾犹难也大难如羑里之囚及昆夷玁狁之属也殄絶烈光假大瑕过也此两句与不殄厥愠不陨厥问相表里闻前闻也式法也承上章言文王之徳如此故其大难虽不殄絶而光大亦无玷缺虽事之无所前闻者而亦无不合于法度虽无谏诤之者而亦未尝不入于善传所谓性与天合是也集说肆成人有徳小子有造古之人无斁誉髦斯士集传赋也冠以上爲成人小子童子也造爲也古之人指文王也誉名髦俊也承上章言文王之徳见于事者如此故一时人材皆得其所成就盖由其徳纯而不已故令此士皆有誉于天下而成其俊乂之美也集说总论思齐五章二章章六句三章章四句集说皇矣上帝临下有赫监观四方求民之莫维此二国其政不获维彼四国爰究爰度上帝耆之憎其式廓乃眷西顾此维与宅集传赋也皇大临视也赫威明也监亦视也莫定也二国夏商也不获谓失其道也四国四方之国也究寻度谋也耆憎式廓未详其义或曰耆致也憎当作増式廓犹言规模也此谓岐周之地也此诗叙大王大伯王季之徳以及文王伐密伐崇之事也此其首章先言天之临下甚明但求民之安定而已彼夏商之政既不得矣故求于四方之国苟上帝之所欲致者则増大其疆境之规模于是乃眷然顾视西土以此岐周之地与大王爲居宅也集说作之屏之其菑其翳修之平之其灌其栵启之辟之其柽其椐攘之剔之其檿其柘帝迁明徳串夷载路天立厥配受命旣固集传赋也作拔起也屏去之也菑木立死者也翳自毙者也或曰小木蒙密蔽翳者也修平皆治之使疏密正直得宜也灌丛生者也栵行生者也启辟芟除也柽河桞也似杨赤色生河邉椐樻也肿节似扶老可为杖者也攘剔谓穿剔去其繁冗使成长也檿山桑也与柘皆美材可爲弓榦又可蚕也明徳谓明徳之君即大王也串夷载路未详或曰串夷即混夷载路谓满路而去所谓混夷駾矣者也配贤妃也谓大姜此章言大王迁于岐周之事盖岐周之地本皆山林险阻无人之境而近于昆夷大王居之人物渐盛然后渐次开辟如此乃上帝迁此明徳之君使居其地而昆夷远遁天又爲之立贤妃以助之是以受命坚固而卒成王业也集说帝省其山柞棫斯拔松柏斯兑帝作邦作对自大伯王季维此王季因心则友则友其兄则笃其庆载钖之光受禄无丧奄有四方集传赋也拔兑见緜篇此亦言其山林之间道路通也对犹当也作对言择其可当此国者以君之也大伯大王之长子王季大王之少子也因心非勉强也善兄弟曰友兄谓大伯也笃厚载则也奄字之义在忽遂之闲言帝省其山而见其木拔道通则知民之归之者益衆矣于是旣作之邦又与之贤君以嗣其业盖自其初生大伯王季之时而已定矣于是大伯见王季生文王又知天命之有在故适吴不反大王没而国传于王季及文王而周道大兴也然以大伯而避王季则王季疑于不友故又特言王季所以友其兄者乃因其心之自然而无待于勉强既受大伯之让则益修其徳以厚周家之庆而与其兄以让徳之光犹曰彰其知人之明不为徒让耳其徳如是故能受天禄而不失至于文武而奄有四方也集说维此王季帝度其心貊其徳音其徳克明克明克类克长克君王此大邦克顺克比比于文王其徳靡悔既受帝祉施于孙子集传赋也度能度物制义也貃春秋传乐记皆作莫谓其莫然清静也克明能察是非也克类能分善恶也克长教诲不倦也克君赏庆刑威也言其赏不僭故人以爲庆刑不滥故人以为威也顺慈和徧服也比上下相亲也比于至于也悔遗恨也言上帝制王季之心使有尺寸能度义又清静其徳音使无非闲之言是以王季之徳能此六者至于文王而其徳尤无遗恨是以既受上帝之福而延及于子孙也集说帝谓文王无然畔援无然歆羡诞先登于岸密人不恭敢距大邦侵阮徂共王赫斯怒爰整其旅以按徂旅以笃于周祜以对于天下集传赋也帝谓文王设为天命文王之词如下所言也无然犹言不可如此也畔离畔也援攀援也言舍此而取彼也歆欲之动也羡爱慕也言肆情以徇物也岸道之极至处也密密须氏也姞姓之国在今宁州阮国名在今泾州徂往也共阮国之地名今泾州之共池是也其旅周师也按遏也徂旅密师之往共者也祜福对荅也人心有所畔援有所歆羡则溺于人欲之流而不能以自济文王无是二者故独能先知先觉以造道之极至盖天实命之而非人力之所及也是以密人不恭敢违其命而擅兴师旅以侵阮而往至于共则赫怒整兵而往遏其衆以厚周家之福而荅天下之心盖亦因其可怒而怒之初未尝有所畔援歆羡也此文王征伐之始也集说依其在京侵自阮疆陟我高冈无矢我陵我陵我阿无饮我泉我泉我池度其鲜原居岐之阳在渭之将万邦之方下民之王集传赋也依安貌京周京也矢陈鲜善将侧方乡也言文王安然在周之京而所整之兵既遏密人遂从阮疆而出以侵密所陟之冈即为我冈而人无敢陈兵于陵饮水于泉以拒我也于是相其高原而徙都焉所谓程邑也其地于汉为扶风安陵今在京兆府咸阳县集说帝谓文王予懐明徳不大声以色不长夏以革不识不知顺帝之则帝谓文王询尔仇方同尔兄弟以尔钩援与尔临冲以伐崇墉集传赋也予设为上帝之自称也懐眷念也明徳文王之明徳也以犹与也夏革未详则法也仇方讐国也兄弟与国也钩援钩梯也所以钩引上城所谓云梯者也临临车也在上临下者也冲冲车也从旁冲突者也皆攻城之具也崇国名在今京兆府鄠县墉城也史记崇侯虎谮西伯于纣纣囚西伯于羑里西伯之臣闳夭之徒求美女竒物善马以献纣纣乃赦西伯赐之弓矢鈇钺得专征伐曰谮西伯者崇侯虎也西伯归三年伐崇侯虎而作丰邑言上帝眷念文王而言其徳之深微不㬥着其形迹又能不作聪明以循天理故又命之以伐崇也吕氏曰此言文王徳不形而功无迹与天同体而已虽兴兵以伐崇莫非顺帝之则而非我也集说临冲闲闲崇墉言言执讯连连攸馘安安是类是禡是致是附四方以无侮临冲茀茀崇墉仡仡是伐是肆是絶是忽四方以无拂集传赋也闲闲徐缓也言言高大也连连属续状馘割耳也军法获者不服则杀而献其左耳安安不轻㬥也类将出师祭上帝也禡至所征之地而祭始造军法者谓黄帝及蚩尤也致致其至也附使之来附也茀茀强盛貌仡仡坚壮貌肆纵兵也忽灭拂戾也春秋传曰文王伐崇三旬不降退修教而复伐之因垒而降言文王伐崇之初缓攻徐战告祀羣神以致附来者而四方无不畏服及终不服则纵兵以灭之而四方无不顺从也夫始攻之缓战之徐也非力不足也非示之弱也将以致附而全之也及其终不下而肆之也则天诛不可以留而罪人不可以不得故也此所谓文王之师也集说总论皇矣八章章十二句集传一章二章言天命大王三章四章言天命王季五章六章言天命文王伐密七章八章言天命文王伐崇集说经始灵台经之营之庶民攻之不曰成之经始勿亟庶民子来集传赋也经度也灵台文王所作谓之灵者言其倐然而成如神灵之所爲也营表攻作也不日不终日也亟急也国之有台所以望氛祲察灾祥时观游节劳佚也文王之台方其经度营表之际而庶民已来作之所以不终日而成也虽文王心恐烦民戒令勿亟而民心乐之如子趣父事不召自来也孟子曰文王以民力爲台爲沼而民欢乐之谓其台曰灵台谓其沼曰灵沼此之谓也集说王在灵囿麀鹿攸伏麀鹿濯濯白鸟翯翯王在灵沼于牣鱼跃集传赋也灵囿台之下有囿所以域养禽兽也麀牝鹿也伏言安其所处不惊扰也濯濯肥泽貌翯翯洁白貌灵沼囿之中有沼也牣满也鱼满而跃言多而得其所也集说虡业维枞贲鼔维镛于论鼓钟于乐辟廱集传赋也虡植木以悬钟磬其横者曰栒业栒上大版刻之捷业如锯齿者也枞业上悬钟磬处以綵色爲崇牙其状枞枞然者也贲大鼔也长八尺鼓四尺中围加三之一镛大钟也论伦也言得其伦理也辟璧通廱泽也辟廱天子之学大射行礼之处也水旋邱如璧以节观者故曰辟廱集说于论鼔钟于乐辟廱鼍鼔逢逢蒙瞍奏公集传赋也鼍似蜥蜴长丈余皮可冒鼔逢逢和也有眸子而无见曰蒙无眸子曰瞍古者乐师皆以瞽者爲之以其善听而审于音也公事也闻鼍鼓之声而知蒙瞍方奏其事也集说总论灵台四章二章章六句二章章四句集传东莱吕氏曰前二章乐文王有台池鸟兽之乐也后二章乐文王有钟鼔之乐也皆述民乐之词也集说下武维周世有哲王三后在天王配于京集传赋也下义未详或曰字当作文言文王武王实造周也哲王通言大王王季也三后大王王季文王也在天既没而其精神上与天合也王武王也配对也谓继其位以对三后也京镐京也此章美武王能缵大王王季文王之绪而有天下也集说附录王配于京世徳作求永言配命成王之孚集传赋也言武王能继先王之徳而长言合于天理故能成王者之信于天下也若暂合而遽离暂得而遽失则不足以成其信矣集说成王之孚下土之式永言孝思孝思维则集传赋也式则皆法也言武王所以能成王者之信而爲四方之法者以其长言孝思而不忘是以其孝可爲法耳若有时而忘之则其孝者伪耳何足法哉集説媚兹一人应侯顺徳永言孝思昭哉嗣服集传赋也媚爱也一人谓武王应如丕应徯志之应侯维服事也言天下之人皆爱戴武王以爲天子而所以应之维以顺徳是武王能长言孝思而明哉其嗣先王之事也集说昭兹来许绳其祖武于万斯年受天之祜集传赋也昭兹承上句而言兹哉声相近古盖通用也来后世也许犹所也绳继武迹也言武王之道昭明如此来世能继其迹则久荷天禄而不替矣集说受天之祜四方来贺于万斯年不遐有佐集传赋也贺朝贺也周末秦强天子致胙诸侯皆贺遐何通佐助也盖曰岂不有助乎云尔集说总论下武六章章四句集传或疑此诗有成王字当爲康王以后之诗然考寻文意恐当只如旧説且其文体亦与上下篇血脉通贯非有误也集说文王有声遹骏有声遹求厥宁遹观厥成文王烝哉集传赋也遹义未详疑与聿同发语辞骏大烝君也此诗言文王迁丰武王迁镐之事而首章推本之曰文王之有声也甚大乎其有声也盖以求天下之安宁而观其成功耳文王之徳如是信乎其克君也哉集说文王受命有此武功旣伐于崇作邑于丰文王烝哉集传赋也伐崇事见皇矣篇作邑徙都也丰即崇国之地在今鄠县杜陵西南集说筑城伊淢作丰伊匹匪棘其欲遹追来孝王后烝哉集传赋也淢成沟也方十里为成成闲有沟深广各八尺匹称棘急也王后亦指文王也言文王营丰邑之城因旧沟爲限而筑之其作邑居亦称其城而不侈大皆非急成己之所欲也特追先人之志而来致其孝耳集说王公伊濯维丰之垣四方攸同王后维翰王后烝哉集传赋也公功也濯着明也王之功所以着明者以其能筑此丰之垣故尔四方于是来归而以文王为桢榦也集说丰水东注维禹之绩四方攸同皇王维辟皇王烝哉集传赋也丰水东北流径丰邑之东入渭而注于河绩功也皇王有天下之号指武王也辟君也言丰水东注由禹之功故四方得以来同于此而以武王为君此武王未作镐京时也集説镐京辟廱自西自东自南自北无思不服皇王烝哉集传赋也镐京武王所营也在丰水东去丰邑二十五里张子曰周家自后稷居邰公刘居豳大王邑岐而文王则迁于丰至武王又居于镐当是时民之归者曰衆其地有不能容不得不迁也辟廱説见前篇张子曰灵台辟廱文王之学也镐京辟廱武王之学也至此始为天子之学矣无思不服心服也孟子曰天下不心服而王者未之有也此言武王徙居镐京讲学行礼而天下自服也集説考卜维王宅是镐京维龟正之武王成之武王烝哉集传赋也考稽宅居正决也成之作邑居也张子曰此举谥者追述其事之言也集说丰水有芑武王岂不仕诒厥孙谋以燕翼子武王烝哉集传兴也芑草名仕事诒遗燕安翼敬也子成王也镐京犹在丰水下流故取以起兴言丰水犹有芑武王岂无所事乎诒厥孙谋以燕翼子则武王之事也谋及其孙则子可以无事矣或曰赋也言丰水之傍生物繁茂武王岂不欲有事于此哉但以欲遗孙谋以安翼子故不得而不迁耳集说总论文王有声八章章五句集传此诗以武功称文王至于武王则言皇王维辟无思不服而已盖文王旣造其始则武王续而终之无难也又以见文王之文非不足于武而武王之有天下非以力取之也集说文王之什十篇六十六章四百一十四句集传郑谱此以上为文武时诗以下为成王周公时诗今案文王首句即云文王在上则非文王之诗矣又曰无念尔祖则非武王之诗矣大明有声并言文武者非一安得为文武之时所作乎盖正雅皆成王周公以后之诗但此什皆为追述文武之徳故谱因此而误耳钦定诗经传説彚纂卷十七钦定诗经传说汇纂卷十八钦定四库全书钦定诗经传説彚纂卷十八生民之什三之二厥初生民时维姜嫄生民如何克禋克祀以弗无子履帝武敏歆攸介攸止载震载夙载生载育时维后稷集传赋也民人也谓周人也时是也姜嫄炎帝后姜姓有邰氏女名嫄为高辛之世妃精意以享谓之禋祀祀郊禖也弗之言祓也祓无子求有子也古者立郊禖盖祭天于郊而以先媒配也变媒言禖者神之也其礼以𤣥鸟至之日用大牢祀之天子亲往后率九嫔御乃礼天子所御带以弓韣授以弓矢于郊禖之前也履践也帝上帝也武迹敏拇歆动也犹惊异也介大也震娠也夙肃也生子者及月辰居侧室也育养也姜嫄出祀郊禖见大人迹而履其拇遂歆歆然如有人道之感于是即其所大所止之处而震动有娠乃周人所由以生之始也周公制礼尊后稷以配天故作此诗以推本其始生之祥明其受命于天固有以异于常人也然巨迹之説先儒或颇疑之而张子曰天地之始固未尝先有人也则人固有化而生者矣盖天地之气生之也苏氏亦曰凡物之异于常物者其取天地之气常多故其生也或异麒麟之生异于犬羊蛟龙之生异于鱼鼈物固有然者矣神人之生而有以异于人何足怪哉斯言得之矣集説诞弥厥月先生如达不坼不副无菑无害以赫厥灵上帝不宁不康禋祀居然生子集传赋也诞发语辞弥终也终十月之期也先生首生也达小羊也羊子易生无畱难也坼副皆裂也赫显也不宁宁也不康康也居然犹徒然也凡人之生必坼副菑害其母而首生之子尤难今姜嫄首生后稷如羊子之易无坼副菑害之苦是显其灵异也上帝岂不宁乎岂不康我之禋祀乎而使我无人道而徒然生是子也集説诞寘之隘巷牛羊腓字之诞寘之平林㑹伐平林诞寘之寒冰鸟覆翼之鸟乃去矣后稷哌矣实覃实訏厥声载路集传赋也隘狭腓芘字爱㑹值也值人伐木而收之覆盖翼借也以一翼覆之以一翼借之也哌啼声也覃长訏大载满也满路言其声之大也无人道而生子或者以为不祥故弃之而有此异也于是始收而养之集説诞实匍匐克岐克嶷以就口食蓺之荏菽荏菽旆旆禾役穟穟麻麦幪幪瓜瓞唪唪集传赋也匍匐手足竝行也岐嶷峻茂之状就向也口食自能食也盖六七歳时也蓺树也荏菽大豆也旆旆枝旟扬起也役列也穟穟苗美好之貌也幪幪然茂密也唪唪然多实也言后稷能食时已有种殖之志盖其天性然也史记曰弃为儿时其游戏好种殖麻麦麻麦美及为成人遂好耕农尧举以为农师集説诞后稷之穑有相之道茀厥丰草种之黄茂实方实苞实种实褎实发实秀实坚实好实颖实栗即有邰家室集传赋也相助也言尽人力之助也茀治也种布之也黄茂嘉谷也方房也苞甲而未拆也此渍其种也种甲拆而可为种也褎渐长也发尽发也秀始穟也坚其实坚也好形味好也颖实繁硕而垂末也栗不秕也既收成见其实皆栗栗然不秕也邰后稷之母家也岂其或灭或迁而遂以其地封后稷欤言后稷之穑如此故尧以其有功于民封于邰使即其母家而居之以主姜嫄之祀故周人亦世祀姜嫄焉集説诞降嘉种维秬维秠维穈维芑恒之秬秠是获是亩恒之穈芑是任是负以归肇祀集传赋也降降是种于民也书曰稷降播种是也秬黒黍也秠黒黍一稃二米者也穈赤粱粟也芑白粱粟也恒徧也谓徧种之也任肩任也负背负也既成则获而栖之于亩任负而归以供祭祀也秬秠言获亩穈芑言任负互文耳肇始也稷始受国为祭主故曰肇祀集説诞我祀如何或舂或揄或簸或蹂释之叟叟烝之浮浮载谋载惟取萧祭脂取羝以軷载燔载烈以兴嗣歳集传赋也我祀承上章而言后稷之祀也揄抒臼也簸扬去糠也蹂蹂禾取谷以继之也释淅米也叟叟声也浮浮气也谋卜日择士也惟斋戒具脩也萧蒿也脂膟膋也宗庙之祭取萧合膟膋爇之使臭达墙屋也羝牡羊也軷祭行道之神也燔傅诸火也烈贯之而加于火也四者皆祭祀之事所以兴来歳而继往歳也集説卬盛于豆于豆于豋其香始升上帝居歆胡臭亶时后稷肇祀庶无罪悔以迄于今集传赋也卬我也木曰豆以荐菹醢也瓦曰豋以荐大羮也居安也鬼神食气曰歆胡何臭香亶诚也时言得其时也庶近迄至也此章言其尊祖配天之祭其香始升而上帝已安而飨之言应之疾也此何但芳臭之荐信得其时哉葢自后稷之肇祀则庶无罪悔而至于今矣曽氏曰自后稷肇祀以来前后相承兢兢业业惟恐一有罪悔获戾于天閲数百年而此心不易故曰庶无罪悔以迄于今言周人世世用心如此也集説总论生民八章四章章十句四章章八句集传此诗未详所用岂郊祀之后亦有受釐颁胙之礼也欤旧説第三章八句第四章十句今案第三章当为十句第四章当为八句则去哌訏路音韵谐协哌声载路文势通贯而此诗八章皆以十句八句相间为次又二章以后七章以前每章章之首皆有诞字集説敦彼行苇牛羊勿践履方苞方体维叶泥泥戚戚兄弟莫远具尔或肆之筵或授之几集传兴也敦聚貌勾萌之时也行道也勿戒止之词也苞甲而未坼也体成形也泥泥柔泽貌戚戚亲也莫犹勿也具俱也尔与迩同肆陈也疑此祭毕而燕父兄耆老之诗故言敦彼行苇而牛羊勿践履则方苞方体而叶泥泥矣戚戚兄弟而莫远具尔则或肆之筵而或授之几矣此方言其开燕设席之初而慇勤笃厚之意蔼然已见于言语之外矣读者详之集説肆筵设席授几有缉御或献或酢洗爵奠斝醓醢以荐或燔或炙嘉殽脾臄或歌或咢集传赋也设席重席也缉续御侍也有相续代而侍者言不乏使也进酒于客曰献客荅之曰酢主人又洗爵醻客客受而奠之不举也斝爵也夏曰醆殷曰斝周曰爵醓醢之多汁者也燔用肉炙用肝臄口上肉也歌者比于琴瑟也徒击鼓曰咢言侍御献醻饮食歌乐之盛也集説敦弓既坚四鍭既钧舍矢既均序賔以贤敦弓既句既挟四鍭四鍭如树序賔以不侮集传赋也敦雕通画也天子雕弓坚犹劲也鍭金镞翦羽矢也钧参亭也谓三分之一在前二在后三订之而平者前有铁重也舍释也谓发矢也均皆中也贤射多中也投壶曰某贤于某若干纯竒则曰竒均则曰左右均是也句彀通谓引满也射礼搢三挟一既挟四鍭则徧释矣如树如手就树之言贯革而坚正也不侮敬也令弟子辞所谓无怃无敖无偝立无踰言者也或曰不以中病不中者也射以中多为隽以不侮为德言既燕而射以为乐也集説曽孙维主酒醴维醹酌以大斗以祈黄耉黄耉台背以引以翼夀考维祺以介景福集传赋也曾孙主祭者之称今祭毕而燕故因而称之也醹厚也大斗柄长三尺祈求也黄耉老人之称以祈黄耉犹曰以介眉夀云耳古器物款识云用蕲万夀用蕲眉夀永命多福用蕲眉夀万年无疆皆此类也台鲐也大老则背有鲐文引导翼辅祺吉也此颂祷之词欲其饮此酒而得老夀又相引导辅翼以享夀祺介景福也集説附録总论行苇四章章八句集传毛七章二章章六句五章章四句郑八章章四句毛首章以四句兴二句不成文理二章又不协韵郑首章有起兴而无所兴皆误今正之如此集説既醉以酒既饱以德君子万年介尔景福集传赋也德恩惠也君子谓王也尔亦指王也此父兄所以荅行苇之诗言享其饮食恩意之厚而愿其受福如此也集説既醉以酒尔殽既将君子万年介尔昭眀集传赋也殽俎实也将行也亦奉持而进之意昭眀犹光大也集説昭眀有融高朗令终令终有俶公尸嘉告集传赋也融眀之盛也春秋传曰眀而未融朗虚眀也令终善终也洪范所谓考终命古器物铭所谓令终令命是也俶始也公尸君尸也周称王而尸但曰公尸葢因其旧如秦已称皇帝而其男女犹称公子公主也嘉告以善言告之谓嘏辞也葢欲善其终者必善其始今固未终也而既有其始矣于是公尸以此告之集説其告维何笾豆静嘉朋友攸摄摄以威仪集传赋也静嘉清洁而美也朋友指賔客助祭者説见楚茨篇摄检也公尸告以汝之祭祀笾豆之荐既静嘉矣而朋友相摄佐者又皆有威仪当神意也自此至终篇皆述尸告之辞集説威仪孔时君子有孝子孝子不匮永钖尔类集传赋也孝子主人之嗣子也仪礼祭祀之终有嗣举奠匮竭类善也言汝之威仪既得其宜又有孝子以举奠孝子之孝诚而不竭则宜永钖尔以善矣东莱吕氏曰君子既孝而嗣子又孝其孝可谓源源不竭矣集説其类维何室家之壸君子万年永钖祚𦙍集传赋也壸宫中之巷也言深远而严肃也祚福禄也𦙍子孙也钖之以善莫大于此集説其𦙍维何天被尔禄君子万年景命有仆集传赋也仆附也言将使尔有子孙者先当使尔被天禄而为天命之所附属下章乃言子孙之事集説其仆维何釐尔女士釐尔女士从以孙子集传赋也釐予也女士女之有士行者谓生淑媛使为之妃也从随也谓又生贤子孙也集説总论既醉八章章四句集説凫鹥在泾公尸来燕来宁尔酒既清尔殽既馨公尸燕饮福禄来成集传兴也凫水鸟如鸭者鹥鸥也泾水名尔自歌工而指主人也馨香之远闻也此祭之眀日绎而賔尸之乐故言凫鹥则在泾矣公尸则来燕来宁矣酒清殽馨则公尸燕饮而福禄来成矣集説附録凫鹥在沙公尸来燕来宜尔酒既多尔殽既嘉公尸燕饮福禄来为集传兴也为犹助也集説附録凫鹥在渚公尸来燕来处尔酒既湑尔殽伊脯公尸燕饮福禄来下集传兴也渚水中高地也湑酒之泲者也集説附録凫鹥在潨公尸来燕来宗既燕于宗福禄攸降公尸燕饮福禄来崇集传兴也潨水㑹也来宗之宗尊也于宗之宗庙也崇积而髙大也集説附録凫鹥在亹公尸来止熏熏㫖酒欣欣燔炙芬芬公尸燕饮无有后艰集传兴也亹水流峡中两㟁如门也熏熏和説也欣欣乐也芬芬香也集説附録总论凫鹥五章章六句集説假乐君子显显令德宜民宜人受禄于天保右命之自天申之集传赋也嘉美也君子指王也民庶民也人在位者也申重也言王之德既宜民人而受天禄矣而天之于王犹反覆眷顾之不厌既保之右之命之而又申重之也疑此即公尸之所以荅凫鹥者也集説干禄百福子孙千亿穆穆皇皇宜君宜王不愆不忘率由旧章集传赋也穆穆敬也皇皇美也君诸侯也王天子也愆过率循也旧章先王之礼乐政刑也言王者干禄而得百福故其子孙之蕃至于千亿适为天子庶为诸侯无不穆穆皇皇以遵先王之法者集説威仪抑抑德音秩秩无怨无恶率由羣匹受福无疆四方之纲集传赋也抑抑宻也秩秩有常也匹类也言有威仪声誉之美又能无私怨恶以任衆贤是以能受无疆之福为四方之纲此与下章皆称愿其子孙之辞也或曰无怨无恶不为人所怨恶也集説之纲之纪燕及朋友百辟卿士媚于天子不解于位民之攸墍集传赋也燕安也朋友亦谓诸臣也解惰墍息也言人君能纲纪四方而臣下赖之以安则百辟卿士媚而爱之维欲其不解于位而为民所安息也东莱吕氏曰君燕其臣臣媚其君此上下交而为泰之时也泰之时所忧者怠荒而已此诗所以终于不解于位民之攸塈也方嘉之又规之者葢臯陶赓歌之意也民之劳逸在下而枢机在上上逸则下劳矣上劳则下逸矣不解于位乃民之所由休息也集説总论假乐四章章六句集説笃公刘匪居匪康廼埸廼疆廼积廼仓廼裹糇粮于橐于囊思辑用光弓矢斯张干戈戚扬爰方启行集传赋也笃厚也公刘后稷之曽孙也事见豳风居安康宁也埸疆田畔也积露积也糇食粮糗也无底曰橐有底曰囊辑和戚斧扬钺方始也旧説召康公以成王将涖政当戒以民事故咏公刘之事以告之曰厚哉公刘之于民也其在西戎不敢宁居治其田畴实其仓廪既富且强于是裹其糇粮思以辑和其民人而光显其国家然后以其弓矢斧钺之备爰始启行而迁都于豳焉葢亦不出其封内也集説笃公刘于胥斯原既庶既繁既顺廼宣而无永叹陟则在巘复降在原何以舟之维玉及瑶鞞琫容刀集传赋也胥相也庶繁谓居之者衆也顺安宣徧也言居之徧也无永叹得其所不思旧也巘山顶也舟带也鞞刀鞘也琫刀上饰也容刀容饰之刀也或曰容刀如言容臭谓鞞琫之中容此刀耳言公刘至豳欲相土以居而带此劒佩以上下于山原也东莱吕氏曰以如是之佩服而亲如是之劳苦斯其所以为厚于民也欤集説笃公刘逝彼百泉瞻彼溥原廼陟南冈乃觏于京京师之野于时处处于时庐旅于时言言于时语语集传赋也溥大觏见也京髙邱也师衆也京师髙邱而衆居也董氏曰所谓京师者葢起于此其后世因以所都为京师也时是也处处居室也庐寄也旅賔旅也直言曰言论难曰语此章言营度邑居也自下观之则往百泉而望广原自上观之则陟南罔而觏于京于是为之居室于是庐其賔旅于是言其所言于是语其所语无不于斯焉集説笃公刘于京斯依跄跄济济俾筵俾几既登乃依乃造其曹执豕于牢酌之用匏食之饮之君之宗之集传赋也依安也跄跄济济羣臣有威仪貌俾使也使人为之设筵几也登登筵也依依几也曹羣牧之处也以豕为殽用匏为爵俭以质也宗尊也主也嫡子孙主祭祀而族人尊之以为主也此章言宫室既成而落之既以饮食劳其羣臣而又为之君为之宗焉东莱吕氏曰既飨燕而定经制以整属其民上则皆统于君下则各统于宗葢古者建国立宗其事相须楚执戎蛮子而致邑立宗以诱其遗民即其事也集説笃公刘既溥既长既景廼冈相其隂阳观其流泉其军三单度其隰原彻田为粮度其夕阳豳居允荒集传赋也溥广也言其芟夷垦辟土地既广而且长也景考日景以正四方也冈登髙以望也相视也隂阳向背寒暖之宜也流泉水泉灌溉之利也三单未详彻通也一井之田九百亩八家皆私百亩同养公田耕则通力而作收则计亩而分也周之彻法自此始其后周公葢因而修之耳山西曰夕阳允信荒大也此言辨土宜以授所徙之民定其军赋与其税法又度山西之田以广之而豳人之居于此益大矣集説笃公刘于豳斯馆渉渭为乱取厉取鍜止基廼理爰衆爰有夹其皇㵎遡其过㵎止旅廼密芮鞫之即集传赋也馆客舍也乱舟之截流横渡者也厉砥锻铁止居基定也理疆理也衆人多也有财足也遡郷也皇过二㵎名芮水名出吴山西北东入泾周礼职方作汭鞫水外也此章又总叙其始终言其始来未定居之时涉渭取材而为舟以来往取厉取鍜而成宫室既止基于此矣乃疆理其田野则日益繁庶富足其居有夹㵎者有遡㵎者其止居之衆日以益密乃复即芮鞫而居之而豳地日以广矣集説总论公刘六章章十句集説泂酌彼行潦挹彼注兹可以餴饎岂弟君子民之父母集传兴也泂远也行潦流潦也餴烝米一熟而以水沃之乃再烝也饎酒食也君子指王也旧説以为召康公戒成王言远酌彼行潦挹之于彼而注之于此尚可以餴饎况岂弟之君子岂不为民之父母乎传曰岂以强教之弟以悦安之民皆有父之尊有母之亲又曰民之所好好之民之所恶恶之此之谓民之父母集説泂酌彼行潦挹彼注兹可以濯罍岂弟君子民之攸归集传兴也濯涤也集説泂酌彼行潦挹彼注兹可以濯溉岂弟君子民之攸塈集传兴也溉亦涤也塈息也集説总论泂酌三章章五句有卷者阿飘风自南岂弟君子来游来歌以矢其音集传赋也卷曲也阿大陵也岂弟君子指王也矢陈也此诗旧説亦召康公作疑公从成王游歌于卷阿之上因王之歌而作此以为戒此章总叙以发端也集説附録伴奂尔游矣优游尔休矣岂弟君子俾尔弥尔性似先公酋矣集传赋也伴奂优游闲暇之意尔君子皆指王也弥终也性犹命也酋终也言尔既伴奂优游矣又唿而告之言使尔终其夀命似先君善始而善终也自此至第四章皆极言夀考福禄之盛以广王心而歆动之五章以后乃告以所以致此之由也集説附録尔土宇昄章亦孔之厚矣岂弟君子俾尔弥尔性百神尔主矣集传赋也昄章大眀也或曰昄当作版版章犹版图也言尔土宇昄章既甚厚矣又使尔终其身常为天地山川鬼神之主也集説尔受命长矣茀禄尔康矣岂弟君子俾尔弥尔性纯嘏尔常矣集传赋也茀嘏皆福也常常享之也集説有冯有翼有孝有德以引以翼岂弟君子四方为则集传赋也冯谓可为依者翼谓可为辅者孝谓能事亲者德谓得于己者引导其前也翼相其左右也东莱吕氏曰贤者之行非一端必曰有孝有德何也葢人主常与慈祥笃实之人处其所以兴起善端涵养德性镇其躁而消其邪日改月化有不在言语之闲者矣言得贤以自辅如此则其德日修而四方以为则矣自此章以下乃言所以致上章福禄之由也集説颙颙卬卬如圭如璋令闻令望岂弟君子四方为纲集传赋也颙颙卬卬尊严也如圭如璋纯洁也令闻善誉也令望威仪可望法也承上章言得冯翼孝德之助则能如此而四方以为纲矣集説凤凰于飞翙翙其羽亦集爰止蔼蔼王多吉士维君子使媚于天子集传兴也凤凰灵鸟也雄曰凤雌曰凰翙翙羽声也郑氏以为因时凤凰至故以为喻理或然也蔼蔼衆多也媚顺爱也凤凰于飞则翙翙其羽而集于其所止矣蔼蔼王多吉士则维王之所使而皆媚于天子矣既曰君子又曰天子犹曰王于出征以佐天子云尔集説凤凰于飞翙翙其羽亦傅于天蔼蔼王多吉人维君子命媚于庶人集传兴也媚于庶人顺爱于民也集説凤凰鸣矣于彼髙冈梧桐生矣于彼朝阳菶菶萋萋雝雝喈喈集传比也又以兴下章之事也山之东曰朝阳鳯凰之性非梧桐不栖非竹实不食菶菶萋萋梧桐生之盛也雝雝喈喈鳯凰鸣之和也集説君子之车既庶且多君子之马既闲且驰矢诗不多维以遂歌集传赋也承上章之兴也菶菶萋萋则雝雝喈喈矣君子之车马则既衆多而闲习矣其意若曰是亦足以待天下之贤者而不厌其多矣遂歌葢继王之声而遂歌之犹书所谓赓载歌也集説总论卷阿十章六章章五句四章章六句集説民亦劳止汔可小康恵此中国以绥四方无纵诡随以谨无良式遏寇虐憯不畏眀柔远能迩以定我王集传赋也汔㡬也中国京师也四方诸夏也京师诸夏之根本也诡随不顾是非而妄随人也谨敛束之意憯曽也眀天之眀命也柔安也能顺习也序説以此为召穆公刺厉王之诗以今考之乃同列相戒之辞耳未必専为刺王而发然其忧时感事之意亦可见矣苏氏曰人未有无故而妄从人者维无良之人将悦其君而窃其权以为寇虐则为之故无纵诡随则无良之人肃而寇虐无畏之人止然后柔远能迩而王室定矣穆公名虎康公之后厉王名胡成王七世孙也集説民亦劳止汔可小休恵此中国以为民逑无纵诡随以谨惽怓式遏宼虐无俾民忧无弃尔劳以为王休集传赋也逑聚也惽怓犹讙譁也劳犹功也言无弃尔之前功也休美也集説民亦劳止汔可小息恵此京师以绥四国无纵诡随以谨罔极式遏寇虐无俾作慝敬愼威仪以近有德集传赋也罔极为恶无穷极之人也有德有德之人也集説民亦劳止汔可小愒恵此中国俾民忧泄无纵诡随以谨丑厉式遏寇虐无俾正败戎虽小子而式𢎞大集传赋也愒息泄去厉恶也正败正道败壊也戎汝也言汝虽小子而其所为甚广大不可不谨也集説民亦劳止汔可小安恵此中国国无有残无纵诡随以谨缱绻式遏宼虐无俾正反王欲玉女是用大谏集传赋也缱绻小人之固结其君者也正反反于正也玉寳爱之意言王欲以女为玉而寳爱之故我用王之意大谏正于女葢託为王意以相戒也集説总论民劳五章章十句集説上帝板板下民卒瘅出话不然为犹不远靡圣管管不实于亶犹之未远是用大谏集传赋也板板反也卒尽瘅病犹谋也管管无所依也亶诚也序以此为凡伯刺厉王之诗今考其意亦与前篇相类但责之益深切耳此章首言天反其常道而使民尽病矣而女之出言皆不合理为谋又不久远其心以为无复圣人但恣己妄行而无所依据又不实之于诚信岂其谋之未远而然乎世乱乃人所为而曰上帝板板者无所归咎之词耳集説天之方难无然宪宪天之方蹶无然泄泄辞之辑矣民之洽矣辞之怿矣民之莫矣集传赋也宪宪欣欣也蹶动也泄泄犹沓沓也葢弛缓之意孟子曰事君无义进退无礼言则非先王之道者犹沓沓也辑和洽合怿悦莫定也辞辑而怿则言必以先王之道矣所以民无不合无不定也集説我虽异事及尔同僚我即尔谋聴我嚣嚣我言维服勿以为笑先民有言询于刍荛集传赋也异事不同职也同僚同为王臣也春秋传曰同官为僚即就也嚣嚣自得不肯受言之貌服事也犹曰我所言者乃今之急事也先民古之贤人也刍荛采薪者古人尚询及刍荛况其僚友乎集説天之方虐无然谑谑老夫灌灌小子硚硚匪我言耄尔用忧谑多将熇熇不可救药集传赋也谑戏侮也老夫诗人自称灌灌款款也硚硚骄貌耄老而昏也熇熇炽盛也苏氏曰老者知其不可而尽其款诚以告之少者不信而骄之故曰非我老耄而妄言乃汝以忧为戏耳夫忧未至而救之犹可为也苟俟其益多则如火之盛不可复救矣集説天之方懠无为夸毗威仪卒迷善人载尸民之方殿屎则莫我敢葵丧乱蔑资曽莫恵我师集传赋也懠怒夸大毗附也小人之于人不以大言夸之则以谀言毗之也尸则不言不为饮食而已者也殿屎呻吟也葵揆也蔑犹灭也资与咨同嗟叹声也恵顺师衆也戒小人毋得夸毗使威仪迷乱而善人不得有所为也又言民方愁苦呻吟而莫敢揆度其所以然者是以至于散乱灭亡而卒无能恵我师者也集説天之牖民如壎如篪如璋如圭如取如携携无曰益牖民孔易民之多辟无自立辟集传赋也牖开眀也犹言天启其心也壎唱而篪和璋判而圭合取求携得而无所费皆言易也辟邪也言天之开民其易如此以眀上之化下其易亦然今民既多邪辟矣岂可又自立邪辟以道之耶集説价人维藩大师维垣大邦维屏大宗维翰懐德维宁宗子维城无俾城壊无独斯畏集传赋也价大也大德之人也藩篱师衆垣墙也大邦强国也屏树也所以为蔽也大宗强族也翰榦也宗子同姓也言是六者皆君之所恃以安而德其本也有德则得是五者之助不然则亲戚叛之而城壊城壊则藩垣屏翰皆壊而独居独居而所可畏者至矣集説敬天之怒无敢戏豫敬天之渝无敢驰驱昊天曰眀及尔出王昊天曰旦及尔游衍集传赋也渝变也王往通言出而有所往也旦亦眀也衍寛纵之意言天之聪眀无所不及不可以不敬也板板也难也蹶也虐也懠也其怒而变也甚矣而不之敬也亦知其有日监在兹者乎张子曰天体物而不遗犹仁体事而无不在也礼仪三百威仪三千无一事而非仁也昊天曰眀及尔出王昊天曰旦及尔游衍无一物之不体也集説总论板八章章八句集説生民之什十篇六十一章四百三十三句钦定诗经传説彚纂卷十八钦定诗经传说汇纂卷十九钦定四库全书钦定诗经传说彚纂卷十九荡之什三之三荡荡上帝下民之辟疾威上帝其命多辟天生烝民其命匪谌靡不有初鲜克有终集传赋也荡荡广大貌辟君也疾威犹㬥虐也多辟多邪辟也烝衆谌信也言此荡荡之上帝乃下民之君也今此㬥虐之上帝其命乃多邪辟者何哉盖天生衆民其命有不可信者盖其降命之初无有不善而人少能以善道自终是以致此大乱使天命亦罔克终如疾威而多僻也盖始爲怨天之辞而卒自解之如此刘康公曰民受天地之中以生所谓命也能者养之以福不能者败以取祸此之谓也集説文王曰咨咨女殷商曾是彊御曾是掊克曾是在位曾是在服天降滔德女兴是力集传赋也此设爲文王之言也咨嗟也殷商纣也彊御暴虐之臣也掊克聚歛之臣也服事也滔慢兴起也力如力行之力诗人知厉王之将亡故爲此诗託于文王所以嗟叹殷纣者言此㬥虐聚敛之臣在位用事乃天降滔慢之德而害民然非其自爲之也乃汝兴起此人而力爲之耳集説文王曰咨咨女殷商而秉义类彊御多怼流言以对宼攘式内侯作侯祝靡届靡究集传赋也而亦女也义善怼怨也流言浮浪不根之言也侯维也作读爲诅诅祝怨谤也言汝当用善类而反任此㬥虐多怨之人使用流言以应对则是爲宼盗攘窃而反居内矣是以致怨谤之无极也集説文王曰咨咨女殷商女炰烋于中国敛怨以爲德不眀尔德时无背无侧尔德不明以无陪无卿集传赋也炰烋气健貌敛怨以爲德多爲可怨之事而反自以爲德也背后侧旁陪贰也言前后左右公卿之臣皆不称其官如无人也集説文王曰咨咨女殷商天不湎尔以酒不义从式旣愆尔止靡明靡晦式号式唿俾昼作夜集传赋也湎饮酒变色也式用也言天不使尔沈湎以酒而惟不义是从而用也止容止也集说文王曰咨咨女殷商如蜩如螗如沸如羮小大近丧人尚乎由行内奰于中国覃及鬼方集传赋也蜩螗皆蝉也如蝉鸣如沸羮皆乱意也小者大者几于丧亡矣尚且由此而行不知变也奰怒覃延也鬼方远夷之国也言自近及远无不怨怒也集说文王曰咨咨女殷商匪上帝不时殷不用旧虽无老成人尚有典刑曾是莫听大命以倾集传赋也老成人旧臣也典刑旧法也言非上帝爲此不善之时但以殷不用旧致此祸尔虽无老成人与图先王旧政然典刑尚在可以循守乃无听用之者是以大命倾覆而不可救也集説文王曰咨咨女殷商人亦有言顚沛之揭枝叶未有害本实先拨殷鉴不远在夏后之世集传赋也顚沛仆拔也揭本根蹶起之貌拨犹絶也鉴视也夏后桀也言大木揭然将蹶枝叶未有折伤而其根本之实已先絶然后此木乃相随而顚拔尔苏氏曰商周之衰典刑未废诸侯未畔四夷未起而其君先爲不义以自絶于天莫可救止正犹此尔殷鉴在夏盖爲文王叹纣之辞然周鉴之在殷亦可知矣集説总论荡八章章八句集説抑抑威仪维德之隅人亦有言靡哲不愚庶人之愚亦职维疾哲人之愚亦维斯戾集传赋也抑抑密也隅廉角也郑氏曰人密审于威仪者是其德必严正也故古之贤者道行心平可外占而知内如宫室之制内有绳直则外有廉隅也哲知庶衆职主戾反也衞武公作此诗使人日诵于其侧以自警言抑抑威仪乃德之隅则有哲人之德者固必有哲人之威仪矣而今之所谓哲者未尝有其威仪则是无哲而不愚矣夫衆人之愚盖其禀赋之偏宜有是疾不足爲怪哲人而愚则反戾其常矣集说无竞维人四方其训之有觉德行四国顺之訏谟定命远犹辰告敬慎威仪维民之则集传赋也竞强也觉直大也訏大谟谋也大谋谓不爲一身之谋而有天下之虑也定审定不改易也命号令也犹图也远谋谓不爲一时之计而爲长久之规也辰时告戒也辰告谓以时播告也则法也言天地之性人爲贵故能尽人道则四方皆以爲训有觉德行则四国皆顺从之故必大其谋定其命远图时告敬其威仪然后可以爲天下法也集说其在于今兴迷乱于政顚覆厥德荒湛于酒女虽湛乐从弗念厥绍㒺敷求先王克共明刑集传赋也今武公自言已今日之所爲也兴尚也女武公使人诵诗而命己之词也后凡言女言尔言小子者放此湛乐从言惟湛乐之是从也绍谓所承之绪也敷求先王广求先王所行之道也共执刑法也集説肆皇天弗尚如彼泉流无沦胥以亡夙兴夜寐洒埽廷内维民之章修尔车马弓矢戎兵用戒戎作用逷蛮方集传赋也弗尚厌弃之也沦䧟胥相章表戒备戎兵作起逷远也言天所不尚则无乃沦䧟相与而亡如泉流之易乎是以内自庭除之近外及蛮方之远细而寝兴洒埽之常大而车马戎兵之变虑无不周备无不饬也上章所谓訏谟定命远犹辰告者于此见矣集説质尔人民谨尔侯度用戒不虞愼尔出话敬尔威仪无不柔嘉白圭之玷尚可磨也斯言之玷不可爲也集传赋也质成也定也侯度诸侯所守之法度也虞虑话言柔安嘉善玷缺也言旣治民守法防意外之患矣又当谨其言语盖玉之玷缺尚可磨鑪使平言语一失莫能救之其戒深切矣故南容一日三复此章而孔子以其兄之子妻之集说无易由言无曰苟矣莫扪朕舌言不可逝矣无言不雠无德不报惠于朋友庶民小子子孙绳绳万民靡不承集传赋也易轻扪持逝去讐荅承奉也言不可轻易其言盖无人爲我执持其舌者故言语由已易致差失常当执持不可放去也且天下之理无有言而不讐无有德而不报者若尔能惠于朋友庶民小子则子孙绳绳而万民靡不承矣皆谨言之效也集说视尔友君子辑柔尔颜不遐有愆相在尔室尚不愧于屋漏无曰不显莫予云觏神之格思不可度思矧可射思集传赋也辑和也遐何通愆过也尚庶几也屋漏室西北隅也觏见也格至度测矧况也射斁通厌也言视尔友于君子之时和柔尔之颜色其戒惧之意常若自省曰岂不至于有过乎盖常人之情其修于显者无不如此然视尔独居于室之时亦当庶几不愧于屋漏然后可尔无曰此非明显之处而莫予见也当知鬼神之妙无物不体其至于是有不可得而测者不显亦临犹惧有失况可厌射而不敬乎此言不但修之于外又当戒谨恐惧乎其所不睹不闻也子思子曰君子不动而敬不言而信又曰夫微之显诚之不可揜如此此正心诚意之极功而武公及之则亦圣贤之徒矣集说辟尔爲德俾臧俾嘉淑愼尔止不愆于仪不僭不贼鲜不爲则投我以桃报之以李彼童而角实虹小子集传赋也辟君也指武公也止容止也僭差贼害则法也无角曰童虹溃乱也旣戒以修德之事而又言爲德而人法之犹投桃报李之必然也彼谓不必修德而可以服人者是牛羊之童者而求其角也亦徒溃乱汝而已岂可得哉集说荏染柔木言緍之丝温温恭人维德之基其维哲人告之话言顺德之行其维愚人覆谓我僭民各有心集传兴也荏染柔貌柔木柔忍之木也緍纶也被之纶以爲弓也话言古之善言也覆犹反也僭不信也民各有心言人心不同愚智相越之远也集说于乎小子未知臧否匪手携之言示之事匪面命之言提其耳借曰未知亦旣抱子民之靡盈谁夙知而莫成集传赋也非徒手携之也而又示之以事非徒靣命之也而又提其耳所以喻之者详且切矣假令言汝未有知识则汝旣长大而抱子宜有知矣人若不自盈满能受敎戒则岂有旣早知而反晚成者乎集说昊天孔昭我生靡乐视尔梦梦我心惨惨诲尔谆谆听我藐藐匪用爲敎覆用爲虐借曰未知亦聿旣耄集传赋也梦梦不明乱意也惨惨忧貌谆谆详熟也藐藐忽略貌耄老也八十九十曰耄左史所谓年九十有五时也集说于乎小子告尔旧止听用我谋庶无大悔天方艰难曰丧厥国取譬不远昊天不忒回遹其德俾民大棘集传赋也旧旧章也或曰久也止语词庶幸悔恨忒差遹僻棘急也言天运方此艰难将丧厥国矣我之取譬夫岂远哉观天道祸福之不差忒则知之矣今汝乃囘遹其德而使民至于困急则丧厥国也必矣集说总论抑十二章三章章八句九章章十句集传楚语左史倚相曰昔卫武公年数九十五矣犹箴儆于国曰自卿以下至于师长士苟在朝者无谓我老耄而舍我必恭恪于朝夕以交戒我在舆有旅贲之规位宁有官师之典倚几有诵训之谏居寝有暬御之箴临事有瞽史之道宴居有师工之诵史不失书蒙不失诵以训御之于是作懿戒以自儆及其没也谓之睿圣武公韦昭曰懿读爲抑卽此篇也董氏曰侯包言武公行年九十有五犹使人日诵是诗而不离于其侧然则序说爲刺厉王者误矣集说菀彼桑柔其下侯旬捋采其刘瘼此下民不殄心忧仓兄塡兮倬彼昊天宁不我矜集传比也菀茂旬徧刘残殄絶也仓兄与怆怳同悲闵之意也塡未详旧说与尘陈同盖言久也或疑与癫字同爲病之义但召旻篇内二字竝出又恐未然今姑阙之倬明貌旧说此爲芮伯刺厉王而作春秋传亦曰芮良夫之诗则其说是也以桑爲比者桑之爲物其叶最盛然及其采之也一朝而尽无黄落之渐故取以比周之盛时如叶之茂其阴无所不徧至于厉王肆行㬥虐以败其成业王室忽焉凋弊如桑之旣采民失其荫而受其病故君子忧之不絶于心悲闵之甚而至于病遂号天而诉之也集说四牡骙骙旟旐有翩乱生不夷靡国不泯民靡有黎具祸以烬于乎有哀国步斯频集传赋也夷平泯灭黎黑也谓黑首也具俱也烬灰烬也步犹运也频急蹙也厉王之乱天下征役不息故其民见其车马旌旗而厌苦之自此至第四章皆征役者之怨辞也集说国歩蔑资天不我将靡所止疑云徂何徃君子实维秉心无竞谁生厉阶至今爲梗集传赋也蔑灭资咨将养也疑读如仪礼疑立之疑定也徂亦徃也竞争厉怨梗病也言国将危亡天不我养居无所定徂无所徃然非君子之有争心也谁实爲此祸阶使至今爲病乎盖曰祸有根原其所从来也远矣集说忧心慇慇念我土宇我生不辰逄天僤怒自西徂东靡所定处多我觏痻孔棘我圉集传赋也土乡宇居辰时僤厚觏见痻病棘急圉边也或曰御也多矣我之见病也急矣我之在边也集说爲谋爲毖乱况斯削告尔忧恤诲尔序爵谁能执热逝不以濯其何能淑载胥及溺集传赋也毖愼况滋也序爵辨别贤否之道也执热手持热物也苏氏曰王岂不谋且愼哉然而不得其道适所以长乱而自制耳故告之以其所当忧而诲之以序爵且曰谁能执热而不以濯者贤者之能已乱犹濯之能解热耳不然则其何能善哉相与入于䧟溺而已集说如彼遡风亦孔之僾民有肃心荓云不逮好是稼穑力民代食稼穑维宝代食维好集传赋也遡乡僾唈肃进荓使也苏氏曰君子视厉王之乱闷然如遡风之人唈而不能息虽有欲进之心皆使之曰世乱矣非吾所能及也于是退而稼穑尽其筋力与民同事以代禄食而已当是时也仕进之忧甚于稼穑之劳故曰稼穑维宝代食维好言虽劳而无患也集说天降丧乱灭我立王降此蟊贼稼穑卒痒哀恫中国具赘卒荒靡有旅力以念穹苍集传赋也恫痛具俱也赘属也言危也春秋传曰君若缀旒然与此赘同卒尽荒虚也旅与膂同穹苍天也穹言其形苍言其色言天降䘮乱固已灭我所立之王矣又降此蟊贼则我之稼穑又病而不得以代食矣哀此中国皆危尽荒是以危困之极无力以念天祸也此诗之作不知的在何时其言灭我立王则疑在共和之后也集说维此惠君民人所瞻秉心宣犹考愼其相维彼不顺自独俾臧自有肺肠俾民卒狂集传赋也惠顺也顺于义理也宣徧犹谋相辅狂惑也言彼顺理之君所以爲民所尊仰者以其能秉持其心周徧谋度考择其辅相必衆以爲贤而后用之彼不顺理之君则自以爲善而不考衆谋自有私见而不通衆志所以使民眩惑至于狂乱也集说瞻彼中林甡甡其鹿朋友已谮不胥以谷人亦有言进退维谷集传兴也甡甡衆多竝行之貎谮不信也胥相谷善谷穷也言朋友相谮不能相善曾鹿之不如也言上无明君下有恶俗是以进退皆穷也集说维此圣人瞻言百里维彼愚人覆狂以喜匪言不能胡斯畏忌集传赋也圣人炳于几先所视而言者无远而不察愚人不知祸之将至而反狂以喜今用事者盖如此我非不能言也如此畏忌何哉言王㬥虐人不敢谏也集说维此良人弗求弗迪维彼忍心是顾是复民之贪乱宁爲荼毒集传赋也迪进也忍残忍也顾念复重也荼苦菜也味苦气辛能杀物故谓之荼毒也言不求善人而进用之其所顾念重复而不已者乃忍心不仁之人民不堪命所以肆行贪乱而安爲荼毒也集说大风有隧有空大谷维此良人作爲式谷维彼不顺征以中垢集传兴也隧道式用谷善也征以中垢未详其义或曰征行也中隠暗也垢污秽也大风之行有隧盖多出于空谷之中以兴下文君子小人所行亦各有道耳集说大风有隧贪人败类听言则对诵言如醉匪用其良覆俾我悖集传兴也败类犹言圯族也王使贪人爲政我以其或能听我之言而对之然亦知其不能听也故诵言而中心如醉由王不用善人而反使我至此悖眊也厉王说荣夷公芮良夫曰王室其将卑乎夫荣公好专利而不备大难夫利百物之所生也天地之所载也而或专之其害多矣此诗所谓贪人其荣公也与芮伯之忧非一日矣集说嗟尔朋友予岂不知而作如彼飞虫时亦弋获旣之阴女反予来赫集传赋也如彼飞虫时亦弋获言己之言或亦有中犹曰千虑而一得也之徃阴覆也赫威怒之貌我以言告女是徃阴覆于女女反来加赫然之怒于己也张子曰旣徃密告于女反谓我来恐动也亦通集说民之罔极职凉善背爲民不利如云不克民之囘遹职竞用力集传赋也职专也凉义未详传曰凉薄也郑读作谅信也疑郑说爲得之善背工爲反覆也克胜也囘遹邪僻也言民之所以贪乱而不知所止者专由此人名爲直谅而实善背又爲民所不利之事如恐不胜而力爲之也又言民之所以邪僻者亦由此辈专竞用力而然也反覆其言所以深恶之也集说民之未戾职盗爲宼凉曰不可覆背善詈虽曰匪予旣作尔歌集传赋也戾定也民之所以未定者由有盗臣爲之宼也盖其爲信也亦以小人爲不可矣及其反背也则又工爲恶言以詈君子是其色厉内荏眞可谓穿窬之盗矣然其人又自文饰以爲此非我言也则我已作尔歌矣言得其情且事已着明不可揜覆也集说总论桑柔十六章八章章八句八章章六句集说倬彼云汉昭囘于天王曰于乎何辜今之人天降丧乱饥馑荐臻靡神不举靡爱斯牲圭璧旣卒宁莫我听集传赋也云汉天河也昭光囘转也言其光随天而转也荐荐通重也臻至也靡神不举所谓国有凶荒则索鬼神而祭之也圭璧礼神之玉也卒尽宁犹何也旧说以爲宣王承厉王之烈内有拨乱之志遇烖而惧侧身修行欲消去之天下喜于王化复行百姓见忧故仍叔作此诗以美之言云汉者夜晴则天河明故述王仰诉于天之词如此也集说旱旣大甚藴隆虫虫不殄禋祀自郊徂宫上下奠瘗靡神不宗后稷不克上帝不临耗斁下土宁丁我躬集传赋也藴蓄隆盛也虫虫热气也殄絶也郊祀天地也宫宗庙也上祭天下祭地奠其礼瘗其物宗尊也克胜也言后稷欲救此旱菑而不能胜也临享也稷以亲言帝以尊言也斁败丁当也何以当我之身而有是菑也或曰与其耗斁下土宁使烖害当我身也亦通集说旱旣大甚则不可推兢兢业业如霆如雷周余黎民靡有孑遗昊天上帝则不我遗胡不相畏先祖于摧集传赋也推去也兢兢恐也业业危也如霆如雷言畏之甚也孑无右臂貌遗余也言大乱之后周之余民无复有半身之遗者而上天又降旱菑使我亦不见遗也摧灭也言先祖之祀将自此而灭也集说旱旣大甚则不可沮赫赫炎炎云我无所大命近止靡瞻靡顾羣公先正则不我助父母先祖胡宁忍予集传赋也沮止也赫赫旱气也炎炎热气也无所无所容也大命近止死将至也瞻仰顾望也羣公先正月令所谓雩祀百辟卿士之有益于民者以祈谷实者也于羣公先正但言其不见助至父母先祖则以恩望之矣所谓垂涕泣而道之也集说旱旣大甚涤涤山川旱魃爲虐如惔如焚我心惮暑忧心如熏羣公先正则不我闻昊天上帝宁俾我遯集传赋也涤涤言山无木川无水如涤而除之也魃旱神也惔燎之也惮劳也畏也熏灼遯逃也言天又不肯使我得遯逃而去也集説旱既大甚黾勉畏去胡宁瘨我以旱憯不知其故祈年孔夙方社不莫昊天上帝则不我虞敬恭明神宜无悔怒集传赋也黾勉畏去出无所之也瘨病憯曾也祈年孟春祈谷于上帝孟冬祈来年于天宗是也方祭四方也社祭土神也虞度悔恨也言天曾不度我之心如我之敬事神明宜可以无恨怒也集说旱旣大甚散无友纪鞫哉庶正疚哉冢宰趣马师氏膳夫左右靡人不周无不能止瞻卬昊天云如何里集传赋也友纪犹言纲纪也或曰友疑作有鞫穷也庶正衆官之长也疚病也冢宰又衆长之长也趣马掌马之官师氏掌以兵守王门者膳夫掌食之官也岁凶年谷不登则趣马不秼师氏弛其兵驰道不除祭祀不县膳夫彻膳左右布而不修大夫不食粱士饮酒不乐周救也无不能止言诸臣无有一人不周救百姓者无有自言不能而遂止不爲也里忧也与汉书无俚之俚同聊頼之意也集说瞻卬昊天有嘒其星大夫君子昭假无赢大命近止无弃尔成何求爲我以戾庶正瞻卬昊天曷惠其宁集传赋也嘒明貌昭明假至也久旱而仰天以望雨则有嘒然之明星未有雨征也然羣臣竭其精诚而助王以昭假于天者已无余矣虽今死亡将近而不可以弃其前功当益求所以昭假者而修之固非求爲我之一身而已乃所以定衆正也于是语终又仰天而诉之曰果何时而惠我以安宁乎张子曰不敢斥言雨者畏惧之甚且不敢必云尔集说总论云汉八章章十句集説崧高维岳骏极于天维岳降神生甫及申维申及甫维周之翰四国于蕃四方于宣集传赋也山大而高曰崧岳山之尊者东岱南霍西华北恒是也骏大也甫甫侯也卽穆王时作吕刑者或曰此是宣王时人而作吕刑者之子孙也申申伯也皆姜姓之国也翰榦蕃蔽也宣王之舅申伯出封于谢而尹吉甫作诗以送之言岳山高大而降其神灵和气以生甫侯申伯实能爲周之桢榦屛蔽而宣其德泽于天下也盖申伯之先神农之后爲唐虞四岳总领方岳诸侯而奉岳神之祭能修其职岳神享之故此诗推本申伯之所以生以爲岳降神而爲之也集说亹亹申伯王缵之事于邑于谢南国是式王命召伯定申伯之宅登是南邦世执其功集传赋也亹亹强勉之貌缵继也使之继其先世之事也邑国都之处也谢在今邓州南阳县周之南土也式使诸侯以爲法也召伯召穆公虎也登成也世执其功言使申伯后世常守其功也或曰大封之礼召公之世职也集说王命申伯式是南邦因是谢人以作尔庸王命召伯彻申伯土田王命傅御迁其私人集传赋也庸城也言因谢邑之人而爲国也郑氏曰庸功也爲国以起其功也彻定其经界正其赋税也傅御申伯家臣之长也私人家人迁使就国也汉明帝送侯印与东平王苍诸子而以手诏赐其国中傅盖古制如此集说申伯之功召伯是营有俶其城寝庙旣成旣成藐藐王钖申伯四牡硚硚钩膺濯濯集传赋也俶始作也藐藐深貌硚硚壮貌濯濯光明貌集说王遣申伯路车乘马我图尔居莫如南土钖尔介圭以作尔宝徃近王舅南土是保集传赋也介圭诸侯之封圭也近辞也集说申伯信迈王饯于郿申伯还南谢于诚归王命召伯彻申伯土疆以峙其粻式遄其行集传赋也郿在今凤翔府郿县在镐京之西岐周之东而申在镐京之东南时王在岐周故饯于郿也言信迈诚归以见王之数畱疑于行之不果故也峙积粻粮遄速也召伯之营谢也则已敛其税赋积其糇粮使庐市有止宿之委积故能使申伯无留行也集说申伯番番旣入于谢徒御啴啴周邦咸喜戎有良翰不显申伯王之元舅文武是宪集传赋也番番武勇貌啴啴衆盛也戎女也申伯旣入于谢周人皆以爲喜而相谓曰汝今有良翰矣元长宪法也言文武之士皆以申伯爲法也或曰申伯能以文王武王爲法也集说申伯之德柔惠且直揉此万邦闻于四国吉甫作诵其诗孔硕其风肆好以赠申伯集传赋也揉治也吉甫尹吉甫周之卿士诵工师所诵之词也硕大风声肆遂也集说总论崧高八章章八句集说天生烝民有物有则民之秉彝好是懿德天监有周昭假于下保兹天子生仲山甫集传赋也烝衆则法秉执彝常懿美监视昭明假至保祐也仲山甫樊侯之字也宣王命樊侯仲山甫筑城于齐而尹吉甫作诗以送之言天生衆民有是物必有是则盖自百骸九窍五藏而达之君臣父子夫妇长幼朋友无非物也而莫不有法焉如视之明听之聪貌之恭言之顺君臣有义父子有亲之类是也是乃民所执之常性故其情无不好此美德者而况天之监视有周能以昭明之德感格于下故保祐之而爲之生此贤佐曰仲山甫焉则所以钟其秀气而全其美德者又非特如凡民而已也昔孔子读诗至此而赞之曰爲此诗者其知道乎故有物必有则民之秉彝也故好是懿德而孟子引之以证性善之说其旨深矣读者其致思焉集说仲山甫之德柔嘉维则令仪令色小心翼翼古训是式威仪是力天子是若明命使赋集传赋也嘉美令善也仪威仪也色颜色也翼翼恭敬貌古训先王之遗典也式法力勉若顺赋布也东莱吕氏曰柔嘉维则不过其则也过其则斯爲弱不得谓之柔嘉矣令仪令色小心翼翼言其表里柔嘉也古训是式威仪是力言其学问进修也天子是若明命使赋言其发而措之事业也此章盖备举仲山甫之德集说王命仲山甫式是百辟缵戎祖考王躬是保出纳王命王之喉舌赋政于外四方爰发集传赋也式法戎女也王躬是保所谓保其身体者也然则仲山甫盖以冢宰兼大保而大保抑其世官也与出承而布之也纳行而复之也喉舌所以出言也发发而应之也东莱吕氏曰仲山甫之职外则总领诸侯内则辅养君德入则典司政本出则经营四方此章盖备举仲山甫之职集说肃肃王命仲山甫将之邦国若否仲山甫明之旣明且哲以保其身夙夜匪解以事一人集传赋也肃肃严也将奉行也若顺也顺否犹臧否也明谓明于理哲谓察于事保身盖顺理以守身非趋利避害而偷以全躯之谓也解怠也一人天子也集说人亦有言柔则茹之刚则吐之维仲山甫柔亦不茹刚亦不吐不侮矜寡不畏彊御集传赋也人亦有言世俗之言也茹纳也不茹柔故不侮矜寡不吐刚故不畏彊御以此观之则仲山甫之柔嘉非软美之谓而其保身未尝枉道以徇人可知矣集说人亦有言德輶如毛民鲜克举之我仪图之维仲山甫举之爱莫助之衮职有阙维仲山甫补之集传赋也輶轻仪度图谋也衮职王职也天子龙衮不敢斥言王阙故曰衮职有阙也言人皆言德甚轻而易举然人莫能举也我于是谋度其能举之者则惟仲山甫而已是以心诚爱之而恨其不能有以助之盖爱之者秉彝好德之性也而不能助者能举与否在彼而已固无待于人之助而亦非人之所能助也至于王职有阙失亦维仲山甫独能补之盖惟大人然后能格君心之非未有不能自举其德而能补君之阙者也集说仲山甫出祖四牡业业征夫捷捷每怀靡及四牡彭彭八鸾锵锵王命仲山甫城彼东方集传赋也祖行祭也业业健貌捷捷疾貌东方齐也传曰古者诸侯之居逼隘则王者迁其邑而定其居盖去薄姑而迁于临菑也孔氏曰史记齐献公元年徙薄姑都治临菑计献公当夷王之时与此传不合岂徙于夷王之时至是而始备其城郭之守欤集说四牡骙骙八鸾喈喈仲山甫徂齐式遄其归吉甫作诵穆如清风仲山甫永怀以慰其心集传赋也式遄其归不欲其久于外也穆深长也清风清微之风化养万物者也以其远行而有所怀思故以此诗慰其心焉曾氏曰赋政于外虽仲山甫之职然保王躬补王阙尤其所急城彼东方其心永怀盖有所不安者尹吉甫深知之作诵而告以遄归所以安其心也集说总论烝民八章章八句集说奕奕梁山维禹甸之有倬其道韩侯受命王亲命之缵戎祖考无废朕命夙夜匪解虔共尔位朕命不易榦不庭方以佐戎辟集传赋也奕奕大也梁山韩之鎭也今在同州韩城县甸治也倬明貌韩国名侯爵武王之后也受命盖卽位除丧以士服入见天子而听命也缵继戎女也言王钖命之使继世而爲诸侯也虔敬易改榦正也不庭方不来庭之国也辟君也此又戒之以修其职业之词也韩侯初立来朝始受王命而归诗人作此以送之序亦以爲尹吉甫作今未有据下篇云召穆公凡伯者放此集说四牡奕奕孔修且张韩侯入觐以其介圭入觐于王王钖韩侯淑旂绥章簟笰错衡𤣥衮赤舄钩膺镂钖鞹鞃浅幭鞗革金厄集传赋也修长张大也介圭封圭执之爲贽以合瑞于王也淑善也交龙曰旂绥章染鸟羽或旄牛尾爲之注于旂竿之首爲表章者也镂刻金也马睂上饰曰钖今当卢也鞹去毛之革也鞃式中也谓两较之闲横木可凭者以鞹持之使牢固也浅虎皮也幭覆式也字一作幦又作以有毛之皮覆式上也鞗革辔首也金厄以金爲环缠搤辔首也集说韩侯出祖出宿于屠显父饯之清酒百壶其殽维何炰鼈鲜鱼其蔌维何维笋及蒲其赠维何乘马路车笾豆有且侯氏燕胥集传赋也旣觐而反国必祖者尊其所往去则如始行焉屠地名或曰卽杜也显父周之卿士也䔩菜殽也笋竹萌也蒲蒲蒻也且多貌侯氏觐礼诸侯来朝者之称胥相也或曰语辞集说韩侯取妻汾王之甥蹶父之子韩侯迎止于蹶之里百两彭彭八鸾锵锵不显其光诸娣从之祁祁如云韩侯顾之烂其盈门集传赋也此言韩侯旣觐而还遂以亲迎也汾王厉王也厉王流于彘在汾水之上故时人以目王焉犹言莒郊公黎比公也蹶父周之卿士姞姓也诸娣诸侯一娶九女二国媵之皆有娣姪也祁祁徐靓也如云衆多也集说蹶父孔武靡国不到爲韩姞相攸莫如韩乐孔乐韩土川泽訏訏鲂鱮甫甫麀鹿噳噳有熊有罴有猫有虎庆旣令居韩姞燕誉集传赋也韩姞蹶父之子韩侯妻也相攸择可嫁之所也訏訏甫甫大也噳噳衆也猫似虎而浅毛庆喜令善也喜其有此善居也燕安誉乐也集说溥彼韩城燕师所完以先祖受命因时百蛮王钖韩侯其追其貊奄受北国因以其伯实墉实壑实亩实籍献其貔皮赤豹黄罴集传赋也溥大也燕召公之国也师衆也追貊夷狄之国也墉城壑池籍税也貔勐兽名韩初封时召公爲司空王命以其衆爲筑此城如召伯营谢山甫城齐春秋诸侯城邢城楚邱之类也王以韩侯之先因是百蛮而长之故钖之追貊使爲之伯以修其城池治其田亩正其税法而贡其所有于王也集说总论韩奕六章章十二句集说江汉浮浮武夫滔滔匪安匪游淮夷来求旣出我车旣设我旟匪安匪舒淮夷来铺集传赋也浮浮水盛貌滔滔顺流貌淮夷夷之在淮上者也铺陈也陈师以伐之也宣王命召穆公平淮南之夷诗人美之此章总序其事言行者皆莫敢安徐而曰吾之来也惟淮夷是求是伐耳集说江汉汤汤武夫洸洸经营四方告成于王四方旣平王国庶定时靡有争王心载宁集传赋也洸洸武貌庶幸也此章言旣伐而成功也集说江汉之浒王命召虎式辟四方彻我疆土匪疚匪棘王国来极于疆于理至于南海集传赋也虎召穆公名也辟与辟同彻井其田也疚病棘急也极中之表也居中而爲四方所取正也言江汉旣平王又命召公辟四方之侵地而治其疆界非以病之非以急之也但使其来取正于王国而已于是遂疆理之尽南海而止也集说王命召虎来旬来宣文武受命召公维翰无曰予小子召公是似肇敏戎公用钖尔祉集传赋也旬徧宣布也自江汉之浒言之故曰来召公召康公奭也翰榦也予小子王自称也肇开戎女公功也又言王命召虎来此江汉之浒徧治其事以布王命而曰昔文武受命惟召公爲桢榦今女无曰以予小子之故也但自爲嗣女召公之事耳能开敏女功则我当钖女以祉福如下章所云也集说釐尔圭瓒秬鬯一卣告于文人钖山土田于周受命自召祖命虎拜稽首天子万年集传赋也釐赐卣尊也文人先祖之有文德者谓文王也周岐周也召祖穆公之祖康公也此序王赐召公策命之词言钖尔圭瓒秬鬯者使之以祀其先祖又告于文人而钖之山川土田以广其封邑盖古者爵人必于祖庙示不敢专也又使往受命于岐周从其祖康公受命于文王之所以宠异之而召公拜稽首以受王命之策书也人臣受恩无可以报谢者但言使君寿考而已集说虎拜稽首对扬王休作召公考天子万寿明明天子令闻不已矢其文德洽此四国集传赋也对荅扬称休美考成矢陈也言穆公旣受赐遂荅称天子之美命作康公之庙器而勒王策命之词以考其成且祝天子以万寿也古器物铭云拜稽首敢对扬天子休命用作朕皇考龚伯尊敦其睂寿万年无疆语正相类但彼自祝其寿而此祝君寿耳旣又美其君之令闻而进之以不已劝其君以文德而不欲其极意于武功古人爱君之心于此可见矣集说总论江汉六章章八句集说赫赫明明王命卿士南仲大祖大师皇父整我六师以修我戎旣敬旣戒惠此南国集传赋也卿士卽皇父之官也南仲见出车篇大祖始祖也大师皇父之兼官也我爲宣王之自我也戎兵器也宣王自将以伐淮北之夷而命卿士之谓南仲爲大祖兼大师而字皇父者整治其从行之六军修其戎事以除淮夷之乱而惠此南方之国诗人作此以美之必言南仲大祖者称其世功以美大之也集说王谓尹氏命程伯休父左右陈行戒我师旅率彼淮浦省比徐土不留不处三事就绪集传赋也尹氏吉甫也盖爲内史掌䇿命卽大夫也程伯休父周大夫三事未详或曰三农之事也言王诏尹氏䇿命程伯休父爲司马使之左右陈其行列循淮浦而省徐州之土盖伐淮北徐州之夷也上章旣命皇父而此章又命程伯休父者盖王亲命大师以三公治其军事而使内史命司马以六卿副之耳集说赫赫业业有严天子王舒保作匪绍匪游徐方绎骚震惊徐方如雷如霆徐方震惊集传赋也赫赫显也业业大也严威也天子自将其威可畏也王舒保作未详其义或曰舒徐保安作行也言王师舒徐而安行也绍纠紧也游遨游也绎连络也骚扰动也夷厉以来周室衰弱至是而天子自将以征不庭其师始出不疾不徐而徐方之人皆已震动如雷霆作于其上不遑安矣集说王奋厥武如震如怒进厥虎臣阚如虓虎铺敦淮濆仍执丑虏截彼淮浦王师之所集传赋也进鼓而进之也阚奋怒之貌虓虎之自怒也铺布也布其师旅也敦厚也厚集其陈也仍就也老子曰攘臂而仍之截截然不可犯之貌集说王旅啴啴如飞如翰如江如汉如山之苞如川之流緜緜翼翼不测不克濯征徐国集传赋也啴啴衆盛貌翰羽苞本也如飞如翰疾也如江如汉衆也如山不可动也如川不可御也緜緜不可絶也翼翼不可乱也不测不可知也不克不可胜也濯大也集说王犹允塞徐方旣来徐方旣同天子之功四方旣平徐方来庭徐方不囘王曰还归集传赋也犹道允信塞实庭朝囘违也还归班师而归也前篇召公帅师以出归告成功故备载其襃赏之词此篇王实亲行故于卒章反复其词以归功于天子言王道甚大而远方怀之非独兵威然也序所谓因以爲戒者是也集说总论常武六章章八句集说瞻卬昊天则不我惠孔塡不宁降此大厉邦靡有定士民其瘵蟊贼蟊疾靡有夷届罪罟不收靡有夷瘳集传赋也塡久厉乱瘵病也蟊贼害苗之虫也疾害夷平届极罟网也此刺幽王嬖襃姒任奄人以致乱之诗首言昊天不惠而降乱无所归咎之词也苏氏曰国有所定则民受其福无所定则受其病于是有小人爲之蟊贼刑罪爲之网古凡此皆民之所以病也集说人有土田女反有之人有民人女覆夺之此宜无罪女反收之彼宜有罪女覆说之集传赋也反覆收拘说赦也集说哲夫成城哲妇倾城懿厥哲妇爲枭爲鸱妇有长舌维厉之阶乱匪降自天生自妇人匪敎匪诲时维妇寺集传赋也哲知也城犹国也哲妇盖指襃姒也倾覆懿美也枭鸱恶声之鸟也长舌能多言者也阶梯也寺奄人也言男子正位乎外爲国家之主故有知则能立国妇人以无非无仪爲善无所事哲哲则适以覆国而已故此懿美之哲妇而反爲枭鸱盖以其多言而能爲祸乱之梯也若是则乱岂眞自天降如首章之说哉特由此妇人而已盖其言虽多而非有敎诲之益者是惟妇人与奄人耳岂可近哉上文但言妇人之祸末句兼以奄人爲言盖二者常相倚而爲奸不可不幷以爲戒也欧阳公尝言宦者之祸甚于女宠其言尤爲深切有国家者可不戒哉集说鞫人忮忒谮始竟背岂曰不极伊胡爲慝如贾三倍君子是识妇无公事休其蚕织集传赋也鞫穷忮害忒变也谮不信也竟终背反极已慝恶也贾居货者也三倍获利之多也公事朝廷之事蚕织妇人之业言妇寺能以其智辩穷人之言其心忮害而变诈无常旣以谮妄倡始于前而终或不验于后则亦不复自谓其言之放恣无所极已而反曰是何足爲慝乎夫商贾之利非君子之所宜识如朝廷之事非妇人之所宜与也今贾三倍而君子识其所以然妇人无朝廷之事而舍其蚕织以图之则岂不爲慝哉集说天何以刺何神不富舍尔介狄维予胥忌不弔不祥威仪不类人之云亡邦国殄瘁集传赋也刺责介大胥相弔闵也言天何用责王神何用不富王哉凡以王信用妇人之故也是必将有夷狄之大患今王舍之不忌而反以我之正言不讳爲忌何哉夫天之降不祥庶几王惧而自修今王遇菑而不恤又不谨其威仪又无善人以辅之则国之殄瘁宜矣或曰介狄卽指妇寺犹所谓女戎者也集说天之降罔维其优矣人之云亡心之忧矣天之降罔维其几矣人之云亡心之悲矣集传赋也罔罟优多几近也盖承上章之意而重言之以警王也集说觱沸槛泉维其深矣心之忧矣宁自今矣不自我先不自我后藐藐昊天无不克巩无忝皇祖式救尔后集传兴也觱沸泉涌貌槛泉泉正出者藐藐高逺貌巩固也言泉之瀵涌上出其源深矣我心之忧亦非适今日然也然而祸乱之极适当此时盖已无可爲者惟天高远虽若无意于物然其功用神明不测虽危乱之极亦无不能巩固之者幽王苟能改过自新而不忝其祖则天意可囘来者犹必可救而子孙亦蒙其福矣集说总论瞻卬七章三章章十句四章章八句集説旻天疾威天笃降丧瘨我饥馑民卒流亡我居圉卒荒集传赋也笃厚瘨病卒尽也居国中也圉边陲也此刺幽王任用小人以致饥馑侵削之诗也集说天降罪罟蟊贼内讧昬椓靡共溃溃回遹实靖夷我邦集传赋也讧溃也昬椓昬乱椓丧之人也共与恭同一说与供同谓共其职也溃溃乱也囘遹邪僻也靖治夷平也言此蟊贼昬椓者皆溃乱邪僻之人而王乃使之治平我邦所以致乱也集说皋皋訿訿曾不知其玷兢兢业业孔塡不宁我位孔贬集传赋也皋皋顽慢之意訿訿务爲谤毁也玷缺也塡久也言小人在位所爲如此而王不知其缺至于戒敬恐惧甚久而不宁者其位乃更见贬黜其顚倒错乱之甚如此集说如彼岁旱草不溃茂如彼栖苴我相此邦无不溃止集传赋也溃遂也栖苴水中浮草栖于木上者言枯藁无润泽也相视溃乱也集说维昔之富不如时维今之疚不如兹彼疏斯粺胡不自替职兄斯引集传赋也时是疚病也疏粝也粺则精矣替废也兄怳同引长也言昔之富未尝若是之疚也而今之疚又未有若此之甚也彼小人之与君子如疏与粺其分审矣而曷不自替以避君子乎而使我心专爲此故至于怆怳引长而不能自已也集说池之竭矣不云自频泉之竭矣不云自中溥斯害矣职兄斯𢎞不烖我躬集传赋也频厓溥广𢎞大也池水之钟也泉水之发也故池之竭由外之不入泉之竭由内之不出言祸乱有所从起而今不云然也此其爲害亦已广矣是使我心专爲此故至于怆怳日益𢎞大而忧之曰是岂不烖及我躬也乎集说昔先王受命有如召公日辟国百里今也日蹙国百里于乎哀哉维今之人不尚有旧集传赋也先王文武也召公康公也辟开蹙促也文王之世周公治内召公治外故周人之诗谓之周南诸侯之诗谓之召南所谓日辟国百里云者言文王之化自北而南至于江汉之闲服从之国日以益衆及虞芮质成而其旁诸侯闻之相帅归周者四十余国焉今谓幽王之时促国盖犬戎内侵诸侯外畔也又叹息哀痛而言今世虽乱岂不犹有旧德可用之人哉言有之而不用耳集说总论召旻七章四章章五句三章章七句集传因其首章称旻天卒章称召公故谓之召旻以别小旻也集说荡之什十一篇九十二章七百六十九句钦定诗经传说彚纂卷十九钦定诗经传说汇纂卷二十钦定四库全书钦定诗经传说彚纂卷二十颂四集传颂者宗庙之乐歌大序所谓美盛德之形容以其成功告于神明者也盖颂与容古字通用故序以此言之周颂三十一篇多周公所定而亦或有康王以后之诗鲁颂四篇商颂五篇因亦以类附焉凡五卷集説周颂清庙之什四之一于穆清庙肃雝显相济济多士秉文之德对越在天骏奔走在庙不显不承无射于人斯集传赋也于叹辞穆深远也清清静也肃敬雝和显明相助也谓助祭之公卿诸侯也济济衆也多士与祭执事之人也越于也骏大而疾也承尊奉也斯语辞此周公旣成洛邑而朝诸侯因率之以祀文王之乐歌言于穆哉此清静之庙其助祭之公侯皆敬且和而其执事之人又无不执行文王之德旣对越其在天之神而又骏奔走其在庙之主如此则是文王之德岂不显乎岂不承乎信乎其无有厌斁于人也集説总论清庙一章八句集传书称王在新邑烝祭岁文王骍牛一武王骍牛一实周公摄政之七年而此其升歌之辞也书大传曰周公升歌清庙苟在庙中尝见文王者愀然如复见文王焉乐记曰清庙之瑟朱絃而疏越壹倡而三叹有遗音者矣郑氏曰朱絃练朱絃练则声浊越瑟底孔也疏之使声迟也倡发歌句也三叹三人从叹之耳汉因秦乐干豆上奏登歌独上歌不以筦絃乱人声欲在位者徧闻之犹古清庙之歌也集説维天之命于穆不已于乎不显文王之德之纯集传赋也天命卽天道也不已言无穷也纯不杂也此亦祭文王之诗言天道无穷而文王之德纯一不杂与天无闲以赞文王之德之盛也子思子曰维天之命于穆不已盖曰天之所以爲天也于乎不显文王之德之纯盖曰文王之所以爲文也纯亦不已程子曰天道不已文王纯于天道亦不已纯则无二无杂不已则无闲断先后集説假以溢我我其收之骏惠我文王曾孙笃之集传何之爲假声之转也恤之爲溢字之讹也收受骏大惠顺也曾孙后王也笃厚也言文王之神将何以恤我乎有则我当受之以大顺文王之道后王又当笃厚之而不忘也集説总论维天之命一章八句集説维清缉熙文王之典肇禋迄用有成维周之祯集传赋也清清明也缉续熙明肇始禋祀迄至也此亦祭文王之诗言所当清明而缉熙者文王之典也故自始祀至今有成实维周之祯祥也然此诗疑有阙文焉集説总论附录维清一章五句集説烈文辟公钖兹祉福惠我无疆子孙保之集传赋也烈光也辟公诸侯也此祭于宗庙而献助祭诸侯之乐歌言诸侯助祭使我获福则是诸侯钖此祉福而惠我以无疆使我子孙保之也集説附录无封靡于尔邦维王其崇之念兹戎功继序其皇之集传封靡之义未详或曰封专利以自封殖也靡汰侈也崇尊尚也戎大皇大也言汝能无封靡于汝邦则王当尊汝又念汝有此助祭钖福之大功则使汝之子孙继序而益大之也集説附录无竞维人四方其训之不显维德百辟其刑之于乎前王不忘集传又言莫强于人莫显于德先王之德所以人不能忘者用此道也此戒饬而劝勉之也中庸引不显维德百辟其刑之而曰故君子笃恭而天下平大学引于乎前王不忘而曰君子贤其贤而亲其亲小人乐其乐而利其利此以没世不忘也集説附录总论烈文一章十三句集传此篇以公疆两韵相叶未审当从何读意亦可互用也天作高山大王荒之彼作矣文王康之彼岨矣岐有夷之行子孙保之集传赋也高山谓岐山也荒治康安也岨险僻之意也夷平行路也此祭大王之诗言天作岐山而大王始治之大王旣作而文王又安之于是彼险僻之岐山人归者衆而有平易之道路子孙当世世保守而不失也集説总论附录天作一章七句集説昊天有成命二后受之成王不敢康夙夜基命宥密于缉熙单厥心肆其靖之集传赋也二后文武也成王名诵武王之子也基积累于下以承借乎上者也宥宏深也密静密也于叹辞靖安也此诗多道成王之德疑祀成王之诗也言天祚周以天下既有定命而文武受之矣成王继之又能不敢康宁而其夙夜积德以承借天命者又宏深而静密是能继续光明文武之业而尽其心故今能安靖天下而保其所受之命也国语叔向引此诗而言曰是道成王之德也成王能明文昭定武烈者也以此证之则其爲祀成王之诗无疑矣集説总论昊天有成命一章七句集传此康王以后之诗附录我将我享维羊维牛维天其右之集传赋也将奉享献右尊也神坐东向在馔之右所以尊之也此宗祀文王于明堂以配上帝之乐歌言奉其牛羊以享上帝而曰天庶其降而在此牛羊之右乎盖不敢必也集説仪式刑文王之典日靖四方伊嘏文王既右飨之集传仪式刑皆法也嘏钖福也言我仪式刑文王之典以靖天下则此能钖福之文王既降而在此之右以享我祭若有以见其必然矣集説我其夙夜畏天之威于时保之集传又言天与文王既皆右飨我矣则我其敢不夙夜畏天之威以保天与文王所以降鉴之意乎集説总论我将一章十句集传程子曰万物本乎天人本乎祖故冬至祭天而以祖配之以冬至气之始也万物成形于帝而人成形于父故季秋享帝而以父配之以季秋成物之时也陈氏曰古者祭天于圜丘埽地而行事器用陶匏牲用犊其礼极简圣人之意以爲未足以尽其意之委曲故于季秋之月有大享之礼焉天即帝也郊而曰天所以尊之也故以后稷配焉后稷逺矣配稷于郊亦以尊稷也明堂而曰帝所以亲之也以文王配焉文王亲也配文王于明堂亦以亲文王也尊尊而亲亲周道备矣然则郊者古礼而明堂者周制也周公以义起之也东莱吕氏曰于天维庶其飨之不敢加一辞焉于文王则言仪式其典日靖四方天不待赞法文王所以法天也卒章惟言畏天之威而不及文王者统于尊也畏天所以畏文王也天与文王一也集説时迈其邦昊天其子之集传赋也迈行也邦诸侯之国也周制十有二年王巡守殷国柴望祭告诸侯毕朝此巡守而朝会祭告之乐歌也言我之以时巡行诸侯也天其子我乎哉盖不敢必也集説实右序有周薄言震之莫不震叠懐柔百神及河乔岳允王维后集传右尊序次震动叠惧懐来柔安允信也既而曰天实右序有周矣是以使我薄言震之而四方诸侯莫不震惧又能懐柔百神以至于河之深广岳之崇髙而莫不感格则是信乎周王之为天下君矣集説明昭有周式序在位载戢干戈载櫜弓矢我求懿德肆于时夏允王保之集传戢聚櫜韬肆陈也夏中国也又言明昭乎我周也既以庆让黜陟之典式序在位之诸侯又收敛其干戈弓矢而益求懿美之德以布陈于中国则信乎王之能保天命也或曰此诗即所谓肆夏以其有肆于时夏之语而命之也集説总论时迈一章十五句集传春秋传曰昔武王克商作颂曰载戢干戈而外传又以为周文公之颂则此诗乃武王之世周公所作也外传又曰金奏肆夏樊遏渠天子以飨元侯也韦昭注云肆夏一名樊韶夏一名遏纳夏一名渠即周礼九夏之三也吕叔玉云肆夏时迈也樊遏执竞也渠思文也集説执竞武王无竞维烈不显成康上帝是皇集传赋也此祭武王成王康王之诗竞强也言武王持其自强不息之心故其功烈之盛天下莫得而竞岂不显哉成王康王之德亦上帝之所君也集説附录自彼成康奄有四方斤斤其明集传斤斤明之察也言成康之德明着如此也集説附录钟鼓喤喤磬筦将将降福穰穰集传喤喤和也将将集也穰穰多也言今作乐以祭而受福也集説降福简简威仪反反旣醉旣饱福禄来反集传简简大也反反谨重也反覆也言受福之多而愈益谨重是以既醉既饱而福禄之来反覆而不厌也集説总论执竞一章十四句集传此昭王以后之诗国语説见前篇附录思文后稷克配彼天立我烝民莫匪尔极贻我来牟帝命率育无此疆尔界陈常于时夏集传赋也思语词文言有文德也立粒通极至也德之至也贻遗也来小麦牟大麦也率徧育养也言后稷之德眞可配天盖使我烝民得以粒食者莫非其德之至也且其贻我民以来牟之种乃上帝之命以此徧养下民者是以无有逺近彼此之殊而得以陈其君臣父子之常道于中国也或曰此诗即所谓纳夏者亦以其有时夏之语而命之也集説附录总论思文一章八句集传国语説见时迈篇集説清庙之什十篇十章九十五句周颂臣工之什四之二嗟嗟臣工敬尔在公王釐尔成来咨来茹集传赋也嗟嗟重叹以深敕之也臣工羣臣百官也公公家也釐赐也成成法也茹度也此戒农官之诗先言王有成法以赐女女当来咨度也集説嗟嗟保介维莫之春亦又何求如何新畬于皇来牟将受厥明明昭上帝迄用康年命我衆人庤乃钱镈奄观铚艾集传保介见月令吕览其説不同然皆爲借田而言盖农官之副也莫春斗柄建辰夏正之三月也畬三岁田也于皇叹美之辞来牟麦也明上帝之明赐也言麦将熟也迄至也康年犹丰年也衆人甸徒也庤具钱铫镈鉏皆田器也铚获禾短鎌也艾获也此乃言所戒之事言三月则当治其新畬矣今如何哉然麦已将熟则可以受上帝之明赐而此明昭之上帝又将赐我新畬以丰年也于是命甸徒具农器以治其新畬而又将忽见其收成也集説总论附录臣工一章十五句噫嘻成王旣昭假尔率时农夫播厥百谷骏发尔私终三十里亦服尔耕十千维耦集传赋也噫嘻亦叹辞也昭明假格也尔田官也时是骏大发耕也私私田也三十里万夫之地四旁有川内方三十三里有竒言三十里举成数也耦二人竝耕也此连上篇亦戒农官之辞昭假尔犹言格汝衆庶盖成王始置田官而尝戒命之也尔当率是农夫播其百谷使之大发其私田皆服其耕事万人为耦而竝耕也盖耕本以二人为耦今合一川之衆为言故云万人毕出并力齐心如合一耦也此必乡遂之官司稼之属其职以万夫为界者沟洫用贡法无公田故皆谓之私苏氏曰民曰雨我公田遂及我私而君曰骏发尔私终三十里其上下之间交相忠爱如此集説总论附录噫嘻一章八句集説振鹭于飞于彼西雝我客戾止亦有斯容集传赋也振羣飞貌鹭白鸟雝泽也客谓二王之后夏之后杞商之后宋于周爲客天子有事膰焉有丧拜焉者也此二王之后来助祭之诗言鹭飞于西雝之水而我客来助祭者其容貌修整亦如鹭之洁白也或曰兴也集説在彼无恶在此无斁庶几夙夜以永终誉集传彼其国也在国无恶之者在此无厌之者如是则庶几其能夙夜以永终此誉矣陈氏曰在彼不以我革其命而有恶于我知天命无常惟德是与其心服也在我不以彼坠其命而有厌于彼崇德象贤统承先王忠厚之至也集説总论振鹭一章八句集説丰年多黍多稌亦有髙廪万亿及秭爲酒爲醴烝畀祖妣以洽百礼降福孔皆集传赋也稌稻也黍宜髙燥而寒稌宜下湿而暑黍稌皆熟则百谷无不熟矣亦助语辞数万至万曰亿数亿至亿曰秭烝进畀予洽备皆徧也此秋冬报赛田事之乐歌盖祀田祖先农方社之属也言其收入之多至于可以供祭祀备百礼而神降之福将甚徧也集説总论附录丰年一章七句集説有瞽有瞽在周之庭集传赋也瞽乐官无目者也序以此为始作乐而合乎祖之诗两句总序其事也集説设业设虡崇牙树羽应田县鼓鞉磬柷圉既备乃奏箫管备举集传业虡崇牙见灵台篇树羽置五采之羽于崇牙之上也应小鞞田大鼓也郑氏曰田当作小鼓也县鼓周制也夏后氏足鼓殷楹鼓周县鼓鞉如鼓而小有柄两耳持其柄摇之则旁耳还自击磬石磬也柷状如漆桶以木为之中有椎连底挏之令左右击以起乐者也圉亦作敔状如伏虎背上有二十七鉏铻刻以木长尺擽之以止乐者也箫编小竹管为之管如篴併两而吹之者也集説喤喤厥声肃雝和鸣先祖是听我客戾止永观厥成集传我客二王后也观视也成乐阕也如箫韶九成之成独言二王后者犹言虞宾在位我有嘉客盖尤以是为盛耳集説总论有瞽一章十三句集説猗与漆沮潜有多鱼有鳣有鲔鲦鲿鰋鲤以享以祀以介景福集传赋也猗与叹辞潜槮也盖积柴养鱼使得隐藏避寒因以薄围取之也或曰藏之深也鲦白鲦也月令季冬命渔师始渔天子亲徃乃尝鱼先荐寝庙季春荐鲔于寝庙此其乐歌也集説总论潜一章六句集説有来雝雝至止肃肃相维辟公天子穆穆集传赋也雝雝和也肃肃敬也相助祭也辟公诸侯也穆穆天子之容也此武王祭文王之诗言诸侯之来皆和且敬以助我之祭事而天子有穆穆之容也集説于荐广牡相予肆祀假哉皇考绥予孝子集传于叹辞广牡大牲也肆陈假大也皇考文王也绥安也孝子武王自称也言此和敬之诸侯荐大牲以助我之祭事而大哉之文王庶其享之以安我孝子之心也集説宣哲维人文武维后燕及皇天克昌厥后集传宣通哲知燕安也此美文王之德宣哲则尽人之道文武则备君之德故能安人以及于天而克昌其后嗣也苏氏曰周人以讳事神文王名昌而此诗曰克昌厥后何也曰周之所谓讳不以其名号之耳不遂废其文也讳其名而废其文者周礼之末失也集説绥我睂寿介以繁祉既右烈考亦右文母集传右尊也周礼所谓享右祭祀是也烈考犹皇考也文母大姒也言文王昌厥后而安之以睂寿助之以多福使我得以右于烈考文母也集説总论附录雝一章十六句集传周礼乐师及彻帅学士而歌彻説者以为即此诗论语亦曰以雍彻然则此盖彻祭所歌而亦名为彻也载见辟王曰求厥章龙旂阳阳和铃央央鞗革有鸧休有烈光集传赋也载则也发语辞也章法度也交龙曰旂阳明也轼前曰和旂上曰铃央央有鸧皆声和也休美也此诸侯助祭于武王庙之诗先言其来朝禀受法度其车服之盛如此集説率见昭考以孝以享集传昭考武王也庙制大祖居中左昭右穆周庙文王当穆武王当昭故书称穆考文王而此诗及访落皆谓武王为昭考此乃言王率诸侯以祭武王庙也集説以介睂寿永言保之思皇多祜烈文辟公绥以多福俾缉熙于纯嘏集传思语辞皇大也美也又言孝享以介睂寿而受多福是皆诸侯助祭有以致之使我得继而明之以至于纯嘏也盖归德于诸侯之词犹烈文之意也集説总论附录载见一章十四句集説有客有客亦白其马有萋有且敦琢其旅集传赋也客微子也周既灭商封微子于宋以祀其先王而以客礼待之不敢臣也亦语辞也殷尚白修其礼物仍殷之旧也萋且未详传曰敬愼貌敦琢选择也旅其卿大夫从行者也此微子来见祖庙之诗而此一节言其始至也集説有客宿宿有客信信言授之絷以絷其马集传一宿曰宿再宿曰信絷其马爱之不欲其去也此一节言其将去也集説薄言追之左右绥之既有淫威降福孔夷集传追之已去而复还之爱之无已也左右绥之言所以安而留之者无方也淫威未详旧説淫大也统承先王用天子礼乐所谓淫威也夷易也大也此一节言其留之也集説总论有客一章十二句集説于皇武王无竞维烈允文文王克开厥后嗣武受之胜殷遏刘耆定尔功集传赋也于叹辞皇大遏止刘杀耆致也周公象武王之功为大武之乐言武王无竞之功实文王开之而武王嗣而受之胜殷止杀以致定其功也集説总论武一章七句集传春秋传以此为大武之首章也大武周公象武王武功之舞歌此诗以奏之礼曰朱干玉戚冕而舞大武然传以此诗为武王所作则篇内已有武王之谥而其説误矣集説臣工之什十篇十章一百六句周颂闵予小子之什四之三闵予小子遭家不造嬛嬛在疚于乎皇考永世克孝集传赋也成王免丧始朝于先王之庙而作此诗也闵病也予小子成王自称也造成也嬛与茕同无所依怙之意疚哀病也匡衡曰茕茕在疚言成王丧毕思慕意气未能平也盖所以就文武之业崇大化之本也皇考武王也叹武王之终身能孝也集説念兹皇祖陟降庭止维予小子夙夜敬止集传皇祖文王也承上文言武王之孝思念文王常若见其陟降于庭犹所谓见尧于墙见尧于羹也楚词云三公揖譲登降堂只与此文势正相似而匡衡引此句颜注亦云若神明临其朝廷是也集説于乎皇王继序思不忘集传皇王兼指文武也承上文言我之所以夙夜敬止者思继此序而不忘耳集説总论闵予小子一章十一句集传此成王除丧朝庙所作疑后世遂以为嗣王朝庙之乐后三篇放此集説访予落止率时昭考于乎悠哉朕未有艾将予就之继犹判涣维予小子未堪家多难绍庭上下陟降厥家休矣皇考以保明其身集传赋也访问落始悠逺也艾如夜未艾之艾判分涣散保安明显也成王既朝于庙因作此诗以道延访羣臣之意言我将谋之于始以循我昭考武王之道然而其道逺矣予不能及也将使予勉强以就之而所以继之者犹恐其判涣而不合也则亦继其上下于庭陟降于家庶几頼皇考之休有以保明吾身而已矣集説总论访落一章十二句集传説同上篇集説敬之敬之天维显思命不易哉无曰高高在上陟降厥士日监在兹集传赋也显明也思语辞也士事也成王受羣臣之戒而述其言曰敬之哉敬之哉天道甚明其命不易保也无谓其高而不吾察当知其聪明明畏常若陟降于吾之所为而无日不临监于此者不可以不敬也集説维予小子不聪敬止日就月将学有缉熈于光明佛时仔肩示我显德行集传将进也佛弼通仔肩任也此乃自为荅之之言曰我不聪而未能敬也然愿学焉庶几日有所就月有所进续而明之以至于光明又赖羣臣辅助我所负荷之任而示我以显明之德行则庶乎其可及尔集説总论敬之一章十二句集説予其惩而毖后患莫予荓蜂自求辛螫肇允彼桃虫拚飞维鸟未堪家多难予又集于蓼集传赋也惩有所伤而知戒也毖愼荓使也蜂小物而有毒肇始允信也桃虫鹪鹩小鸟也拚飞貌鸟大鸟也鹪鹩之雏化而为鵰故古语曰鹪鹩生鵰言始小而终大也蓼辛苦之物也此亦访落之意成王自言予何所惩而谨后患乎荓蜂而得辛螫信桃虫而不知其能为大鸟此其所当惩者盖指管蔡之事也然我方幼沖未堪多难而又集于辛苦之地羣臣奈何舍我而弗助哉集説总论小毖一章八句集传苏氏曰小毖者谨之于小也谨之于小则大患无由至矣集説载芟载柞其耕泽泽集传赋也除草曰芟除木曰柞秋官柞氏掌攻草木是也泽泽解散也集説千耦其耘徂隰徂畛集传耘去苗间草也隰为田之处也畛田畔也集説侯主侯伯侯亚侯旅侯彊侯以有嗿其馌思媚其妇有依其士有略其耜俶载南亩集传主家长也伯长子也亚仲叔也旅衆子弟也彊民之有余力而来助者遂人所谓以彊予任甿者也能左右之曰以太宰所谓闲民转移执事者若今时佣力之人随主人所左右者也嗿衆饮食声也媚顺依爱士夫也言饷妇与耕夫相慰劳也略利俶始载事也集説播厥百谷实函斯活集传函含活生也既播之其实含气而生也集説驿驿其达有厌其杰集传驿驿苗生貌达出土也厌受气足也杰先长者也集説厌厌其苗緜緜其麃集传緜緜详宻也麃耘也集説载获济济有实其积万亿及秭为酒为醴烝畀祖妣以洽百礼集传济济人衆貌实积之实也积露积也集説有飶其香邦家之光有椒其馨胡考之宁集传飶芬香也未详何物胡寿也以燕享宾客则邦家之所以光也以共养耆老则胡考之所以安也集説匪且有且匪今斯今振古如兹集传且此振极也言非独此处有此稼穯之事非独今时有今丰年之庆盖自极古以来已如此矣犹言自古有年也集説总论载芟一章三十一句集传此诗未详所用然辞意与丰年相似其用应亦不殊集説附录畟畟良耜俶载南亩集传赋也畟畟严利也集説播厥百谷实函斯活集传说见前篇集説或来瞻女载筐及筥其饟伊黍集传或来瞻女妇子之来馌者也筐筥饟具也集説其笠伊纠其镈斯赵以薅荼蓼集传纠然笠之轻举也赵刺薅去也荼陆草蓼水草一物而有水陆之异也今南方人犹谓蓼为辣荼或用以毒溪取鱼即所谓荼毒也集説荼蓼朽止黍稷茂止集传毒草朽则土热而苗盛集説获之挃挃积之栗栗其崇如墉其比如栉以开百室集传挃挃获声也栗栗积之密也栉理发器言密也百室一族之人也五家为比五比为闾四闾为族族人辈作相助故同时入谷也集説百室盈止妇子宁止集传盈满宁安也集説杀时犉牡有捄其角以似以续续古之人集传黄牛黑脣曰犉捄曲貌续谓续先祖以奉祭祀集説总论附录良耜一章二十三句集传或疑思文臣工噫嘻丰年载芟良耜等篇即所谓豳颂者其详见于豳风及大田篇之末亦未知其是否也丝衣其紑载弁俅俅自堂徂基自羊徂牛鼐鼎及鼒兕觥其觩㫖酒思柔不呉不敖胡考之休集传赋也丝衣祭服也紑洁貌载戴也弁爵弁也士祭于王之服俅俅恭顺貌基门塾之基鼐大鼎鼒小鼎也思语辞柔和也呉譁也此亦祭而饮酒之诗言此服丝衣爵弁之人升门堂视壶濯笾豆之属降往于基告濯具又视牲从羊至牛反告充已乃举鼎幂告洁礼之次也又能谨其威仪不諠譁不怠傲故能得寿考之福集説附录丝衣一章九句集传此诗或紑俅牛觩柔休竝叶基韵或基鼒竝叶紑韵集説于铄王师遵养时晦时纯熙矣是用大介我龙受之硚硚王之造载用有嗣实维尔公允师集传赋也于叹辞铄盛遵循熈光介甲也所谓一戎衣也龙宠也硚硚武貌造为载则公事允信也此亦颂武王之诗言其初有于铄之师而不用退自循养与时皆晦既纯光矣然后一戎衣而天下大定后人于是宠而受此硚硚然王者之功其所以嗣之者亦惟武王之事是师尔集説总论酌一章八句集传酌即勺也内则十三舞勺即以此诗为节而舞也然此诗与赉般皆不用诗中字名篇疑取乐节之名如曰武宿夜云尔集説绥万邦屡丰年天命匪解桓桓武王保有厥士于以四方克定厥家于昭于天皇以闲之集传赋也绥安也桓桓武貌大军之后必有凶年而武王克商则除害以安天下故屡获丰年之祥传所谓周饥克殷而年丰是也然天命之于周久而不厌也故此桓桓之武王保有其士而用之于四方以定其家其德上昭于天也闲字之义未详传曰闲代也言君天下以代商也此亦颂武王之功集説桓一章九句集传春秋传以此为大武之六章则今之篇次盖已失其旧矣又篇内已有武王之谥则其谓武王时作者亦误矣序以为讲武类禡之诗岂后世取其义而用之于其事也欤集説文王既勤止我应受之敷时绎思我徂维求定时周之命于绎思集传赋也应当也敷布时是也绎寻绎也于叹辞绎思寻绎而思念也此颂文王之功而言其大封功臣之意也言文王之勤劳天下至矣其子孙受而有之然而不敢专也布此文王功徳之在人而可绎思者以赉有功而往求天下之安定又以为凡此皆周之命而非复商之旧矣遂叹美之而欲诸臣受封赏者绎思文王之徳而不忘也集説赉一章六句集传春秋传以此为大武之三章而序以为大封于庙之诗说同上篇集説于皇时周陟其髙山嶞山乔岳允犹翕河敷天之下裒时之对时周之命集传赋也高山泛言山耳嶞则其狭而长者乔髙也岳则其髙而大者允犹未详或曰允信也犹与由同翕河河善泛溢今得其性故翕而不为㬥也裒聚也对荅也言美哉此周也其巡守而登此山以柴望又道于河以周四岳凡以敷天之下莫不有望于我故聚而朝之方岳之下以荅其意耳集説般一章七句集传般义未详集説闵予小子之什十一篇一百三十六句钦定诗经传説彚纂卷二十钦定诗经传说汇纂卷二十一钦定四库全书钦定诗经传説彚纂卷二十一鲁颂四之四集传鲁少皥之墟在禹贡徐州蒙羽之野成王以封周公长子伯禽今袭庆东平府沂宻海等州即其地也成王以周公有大勲劳于天下故赐伯禽以天子之礼乐鲁于是乎有颂以为庙乐其后又自作诗以美其君亦谓之颂旧説皆以为伯禽十九世孙僖公申之诗今无所考独閟宫一篇为僖公之诗无疑耳夫以其诗之僭如此然夫子犹录之者盖其体固列国之风而所歌者乃当时之事则犹未纯于天子之颂若其所歌之事又皆有先王礼乐教化之遗意焉则其文宜若犹可予也况夫子鲁人亦安得而削之哉然因其实而着之而其是非得失自有不可揜者亦春秋之法也或曰鲁之无风何也先儒以为时王襃周公之后比于先代故廵守不陈其诗而其篇第不列于太师之职是以宋鲁无风其或然欤或谓夫子有所讳而削之则左氏所记当时列国大夫赋诗及吴季子观周乐皆无曰鲁风者其説不得通矣集説駉駉牡马在垧之野薄言駉者有驈有皇有骊有黄以车彭彭思无疆思马斯臧集传赋也駉駉腹干肥张貌邑外谓之郊郊外谓之牧牧外谓之野野外谓之林林外谓之垧骊马白跨曰驈黄白曰皇纯黑曰骊黄骍曰黄彭彭盛貌思无疆言其思之深广无穷也臧善也此诗言僖公牧马之盛由其立心之远故美之曰思无疆则思马斯臧矣卫文公秉心塞渊而騋牝三千亦此意也集説駉駉牡马在垧之野薄言駉者有骓有駓有骍有骐以车伾伾思无期思马斯才集传赋也苍白杂毛曰骓黄白杂毛曰駓赤黄曰骍青黑曰骐伾伾有力也无期犹无疆也才材力也集説駉駉牡马在垧之野薄言駉者有驒有骆有駵有雒以车绎绎思无斁思马斯作集传赋也青骊驎曰驒色有深浅斑驳如鱼鳞今之连钱骢也白马黑鬣曰骆赤身黒鬣曰駵黑身白鬣曰雒绎绎不絶貌斁厌也作奋起也集説駉駉牡马在垧之野薄言駉者有骃有騢有驔有鱼以车祛祛思无邪思马斯徂集传赋也隂白杂毛曰骃隂浅黑色今泥骢也彤白杂毛曰騢豪骭曰驔豪在骭而白也二目白曰鱼似鱼目也祛祛彊健也徂行也孔子曰诗三百一言以蔽之曰思无邪盖诗之言羙恶不同或劝或惩皆有以使人得其情性之正然其明白简切通于上下未有若此言者故特称之以为可当三百篇之义以其要为不过乎此也学者诚能深味其言而审于念虑之间必使无所思而不出于正则日用云为莫非天理之流行矣苏氏曰昔之为诗者未必知此也孔子读诗至此而有合于其心焉是以取之盖断章云尔集説总论駉四章章八句集説有駜有駜駜彼乗黄夙夜在公在公明明振振鹭鹭于下鼓咽咽醉言舞于胥乐兮集传兴也駜马肥强貌明明辨治也振振羣飞貌鹭鹭羽舞者所持或坐或伏如鹭之下也咽与渊同鼓声之深长也或曰鹭亦兴也胥相也醉而起舞以相乐也此燕饮而颂祷之词也集説有駜有駜駜彼乗牡夙夜在公在公饮酒振振鹭鹭于飞鼓咽咽醉言归于胥乐兮集传兴也鹭于飞舞者振作鹭羽如飞也集説有駜有駜駜彼乗駽夙夜在公在公载燕自今以始嵗其有君子有谷诒孙子于胥乐兮集传兴也青骊曰駽今铁骢也载则也有有年也谷善也或曰禄也诒遗也颂祷之辞也集説总论有駜三章章九句集説思乐泮水薄采其芹鲁侯戾止言观其旂其旂茷茷鸾声哕哕无小无大从公于迈集传赋其事以起兴也思发语辞也泮水泮宫之水也诸侯之学乡射之宫谓之泮宫其东西南方有水形如半璧以其半于辟廱故曰泮水而宫亦以名也芹水菜也戾至也茷茷飞扬也哕哕和也此饮于泮宫而颂祷之词也集説思乐泮水薄采其藻鲁侯戾止其马硚硚其马硚硚其音昭昭载色载笑匪怒伊教集传赋其事以起兴也硚硚盛貌色和颜色也集説思乐泮水薄采其茆鲁侯戾止在泮饮酒既饮旨酒永钖难老顺彼长道屈此羣丑集传赋其事以起兴也茆凫葵也叶大如手赤圎而滑江南人谓之莼菜者也长道犹大道也屈服丑衆也此章以下皆颂祷之词也集説穆穆鲁侯敬明其德敬慎威仪维民之则允文允武昭假烈祖靡有不孝自求伊祜集传赋也昭明也假与格同烈祖周公鲁公也集説明明鲁侯克明其德既作泮宫淮夷攸服矫矫虎臣在泮献馘淑问如皋陶在泮献囚集传赋也矫矫武貌馘所格者之左耳也淑善也问讯囚也囚所虏获者盖古者出兵受成于学及其反也设奠于学而以讯馘告故诗人因鲁侯在泮而愿其有是功也集説济济多士克广德心桓桓于征狄彼东南烝烝皇皇不吴不扬不告于讻在泮献功集传赋也广推而大之也德心善意也狄犹逷也东南谓淮夷也烝烝皇皇盛也不吴不扬肃也不告于讻师克而和不争功也集説角弓其觩束矢其搜戎车孔博徒御无斁既克淮夷孔淑不逆式固尔犹淮夷卒获集传赋也觩弓健貌五十矢为束或曰百矢也搜矢疾声也博广大也无斁言竞劝也逆违命也盖能审固其谋犹则淮夷终无不获矣集説翩彼飞鸮集于泮林食我桑黮怀我好音憬彼淮夷来献其琛元龟象齿大赂南金集传兴也鸮恶声之鸟也黮桑实也憬觉悟也琛宝也元龟尺二寸赂遗也南金荆扬之金也此章前四句兴后四句如行苇首章之例也集説总论泮水八章章八句集説閟宫有侐实实枚枚赫赫姜嫄其德不回上帝是依无灾无害弥月不迟是生后稷降之百福黍稷重穋稙稺菽麦奄有下国俾民稼穑有稷有黍有稻有秬奄有下土缵禹之绪集传赋也閟深闭也宫庙也侐清静也实实巩固也枚枚砻密也时盖修之故诗人歌咏其事以为颂祷之词而推本后稷之生而下及于僖公耳回邪也依犹眷顾也説见生民篇先种曰稙后种曰稺奄有下国封于邰也绪业也禹治洪水既平后稷乃播种百谷集説后稷之孙实维大王居岐之阳实始翦商至于文武缵大王之绪致天之届于牧之野无贰无虞上帝临女敦商之旅克咸厥功王曰叔父建尔元子俾侯于鲁大启尔宇为周室辅集传赋也翦断也大王自豳徙居岐阳四方之民咸归往之于是而王迹始着盖有翦商之渐矣届极也犹言穷极也虞虑也无贰无虞上帝临女犹大明云上帝临女无贰尔心也敦治之也咸同也言辅佐之臣同有其功而周公亦与焉也王成王也叔父周公也元子鲁公伯禽也启开宇居也集説乃命鲁公俾侯于东钖之山川土田附庸周公之孙庄公之子龙旂承祀六辔耳耳春秋匪解享祀不忒皇皇后帝皇祖后稷享以骍牺是飨是宜降福旣多周公皇祖亦其福女集传赋也附庸犹属城也小国不能自达于天子而附于大国也上章既告周公以封伯禽之意此乃言其命鲁公而封之也庄公之子其一闵公其一僖公知此是僖公者闵公在位不乆未有可颂此必是僖公也耳耳柔从也春秋错举四时也忒过差也成王以周公有大功于王室故命鲁公以夏正孟春郊祀上帝配以后稷牲用骍牡皇祖谓羣公此章以后皆言僖公致敬郊庙而神降之福国人称愿之如此也集説秋而载尝夏而楅衡白牡骍刚牺尊将将毛炰胾羮笾豆大房万舞洋洋孝孙有庆俾尔炽而昌俾尔寿而臧保彼东方鲁邦是常不亏不崩不震不腾三寿作朋如冈如陵集传赋也尝秋祭名楅衡施于牛角所以止触也周礼封人云凡祭饰其牛牲设其楅衡是也秋将尝而夏楅衡其牛言夙戒也白牡周公之牲也骍刚鲁公之牲也白牡殷牲也周公有王礼故不敢与文武同鲁公则无所嫌故用骍刚牺尊画牛于尊腹也或曰尊作牛形凿其背以受酒也毛炰周礼封人祭祀有毛炰之豚注云爓去其毛而炰之也胾切肉也羮大羮铏羮也大羮大古之羮湇煮肉汁不和盛之以豋贵其质也铏羮肉汁之有菜和者也盛之铏器故曰铏羮大房半体之俎足下有跗如堂房也万舞名震腾惊动也三寿未详郑氏曰三卿也或曰愿公寿与冈陵等而为三也集説公车千乘朱英绿縢二矛重弓公徒三万贝胄朱綅烝徒增增戎狄是膺荆舒是惩则莫我敢承俾尔昌而炽俾尔寿而富黄髪台背寿胥与试俾尔昌而大俾尔耆而艾万有千歳睂寿无有害集传赋也千乘大国之赋也成方十里出革车一乘甲士三人左持弓右持矛中人御歩卒七十二人将重车者二十五人千乘之地则三百十六里有竒也朱英所以餙矛绿縢所以约弓也二矛夷矛酋矛也重弓备折坏也徒歩卒也三万举成数也车千乘法当用十万人而为歩卒者七万二千人然大国之赋适满千乘苟尽用之是举国而行也故其用之大国三军而已三军为车三百七十五乘三万七千五百人其为歩卒不过二万七千人举其中而以成数言故曰三万也贝胄贝饰胄也朱綅所以缀也增增衆也戎西戎狄北狄膺当也荆楚之别号舒其与国也惩艾承御也僖公尝从齐桓公伐楚故以此美之而祝其昌大寿考也寿胥与试之义未详王氏曰寿考者相与为公用也苏氏曰愿其寿而相与试其才力以为用也集説泰山巖巖鲁邦所詹奄有龟蒙遂荒大东至于海邦淮夷来同莫不率从鲁侯之功集传赋也泰山鲁之望也詹与瞻同龟蒙二山名荒奄也大东极东也海邦近海之国也集説保有凫绎遂荒徐宅至于海邦淮夷蛮貊及彼南夷莫不率从莫敢不诺鲁侯是若集传赋也凫绎二山名宅居也谓徐国也诺应辞若顺也泰山龟蒙凫绎鲁之所有其余则国之东南势相连属可以服从之国也集説天钖公纯嘏睂寿保鲁居常与许复周公之宇鲁侯燕喜令妻寿母宜大夫庶士邦国是有既多受祉黄发儿齿集传赋也常或作尝在薛之旁许许田也鲁朝宿之邑也皆鲁之故地见侵于诸侯而未复者故鲁人以是愿僖公也令妻令善之妻声姜也寿母寿考之母成风也闵公八岁被弑必是未娶其母叔姜亦应未老此言令妻寿母又可见公为僖公无疑也有常有也儿齿齿落更生细者亦寿征也集説徂来之松新甫之栢是断是度是寻是尺松桷有舄路寝孔硕新庙奕奕奚斯所作孔曼且硕万民是若集传赋也徂来新甫二山名八尺曰寻舄大貌路寝正寝也新庙僖公所修之庙奚斯公子鱼也作者教护属功课章程也曼长硕大也万民是若顺万民之望也集説总论閟宫九章五章章十七句二章章八句二章章十句集传旧説八章二章章十七句一章十二句一章三十八句二章章八句二章章十句多寡不均杂乱无次盖不知第四章有脱句而然今正其误集説鲁颂四篇二十四章二百四十三句集説商颂四之五集传契为舜司徒而封于商传十四世而汤有天下其后三宗迭兴及纣无道为武王所灭封其庻兄微子启于宋修其礼乐以奉商后其地在禹贡徐州泗滨西及豫州盟猪之野其后政衰商之礼乐日以放失七世至戴公时大夫正考甫得商颂十二篇于周大师归以祀其先王至孔子编诗而又亡其七篇然其存者亦多阙文疑义今不敢强通也商都亳宋都商邱皆在今应天府亳州界集説猗与那与置我鞉鼓奏鼓简简衎我烈祖集传赋也猗叹辞那多置陈也简简和大也衎乐也烈祖汤也记曰商人尚声臭味未成涤荡其声乐三阕然后出迎牲即此是也旧説以此为祀成汤之乐也集説汤孙奏假绥我思成鞉鼓渊渊嘒嘒管声既和且平依我磬声于赫汤孙穆穆厥声集传汤孙主祀之时王也假与格同言奏乐以格于祖考也绥安也思成未详郑氏曰安我以所思而成之人谓神明来格也礼记曰齐之日思其居处思其笑语思其志意思其所乐思其所嗜齐三日乃见其所为齐者祭之日入室僾然必有见乎其位周旋出戸肃然必有闻乎其容声出戸而听忾然必有闻乎其叹息之声此之谓思成苏氏曰其所见闻本非有也生于思耳此二説近是盖齐而思之祭而如有见闻则成此人矣郑注颇有脱误今正之渊渊深远也嘒嘒清亮也磬玉磬也堂上升歌之乐非石磬也穆穆美也集説庸鼓有斁万舞有奕我有嘉客亦不夷怿集传庸镛通斁斁然盛也奕奕然有次序也盖上文言鞉鼓管籥作于堂下其声依堂上之玉磬无相夺伦者至于此则九献之后钟鼓交作万舞陈于庭而祀事毕矣嘉客先代之后来助祭者也夷悦也亦不夷怿乎言皆悦怿也集説自古在昔先民有作温恭朝夕执事有恪集传恪敬也言恭敬之道古人所行不可忘也闵马父曰先圣王之传恭犹不敢专称曰自古古曰在昔昔曰先民集説顾予烝尝汤孙之将集传将奉也言汤其尚顾我烝尝哉此汤孙之所奉者致其丁宁之意庶几其顾之也集説总论那一章二十二句集传闵马父曰正考甫校商之名颂以那为首其辑之乱曰云云即此诗也集説嗟嗟烈祖有秩斯祜申钖无疆及尔斯所集传赋也烈祖汤也秩常申重也尔主祭之君盖自歌者指之也斯所犹言此处也此亦祀成汤之乐言嗟嗟烈祖有秩秩无穷之福可以申钖于无疆是以及于尔今王之所而修其祭祀如下所云也集説既载清酤赉我思成亦有和羮既戒既平鬷假无言时靡有争绥我睂寿黄耉无疆集传酤酒赉与也思成义见上篇和羮味之调节也戒夙戒也平犹和也仪礼于祭祀燕享之始每言羮定盖以羮熟为节然后行礼定即戒平之谓也鬷中庸作奏正与上篇义同盖古声奏族相近族声转平而为鬷耳无言无争肃敬而齐一也言其载清酤而既与我以思成矣及进和羮而肃敬之至则又安我以睂寿黄耉之福也集説约軝错衡八鸾鸧鸧以假以享我受命溥将自天降康丰年穰穰来假来飨降福无疆集传约軝错衡八鸾见采芑篇鸧见载见篇言助祭之诸侯乘是车以假以享于祖宗之庙也溥广将大也穰穰多也言我受命既广大而天降以丰年黍稷之多使得以祭也假之而祖考来假享之而祖考来飨则降福无疆矣集説顾予烝尝汤孙之将集传説见前篇集説总论附录烈祖一章二十二句附录天命𤣥鸟降而生商宅殷土芒芒古帝命武汤正域彼四方集传赋也𤣥鸟鳦也春分𤣥鸟降髙辛氏之妃有娀氏女简狄祈于郊禖鳦遗卵简狄吞之而生契其后世遂为有商氏以有天下事见史记宅居也殷地名芒芒大貌古犹昔也帝上帝也武汤以其有武德号之也正治也域封境也此亦祭祀宗庙之乐而追叙商人之所由生以及其有天下之初也集説附录方命厥后奄有九有商之先后受命不殆在武丁孙子集传方命厥后四方诸侯无不受命也九有九州也武丁高宗也言商之先后受天命不危殆故今武丁孙子犹頼其福集説附录武丁孙子武王靡不胜龙旂十乗大糦是承集传武王汤号而其后世亦以自称也龙旂诸侯所建交龙之旂也大糦黍稷也承奉也言武丁孙子今袭汤号者其武无所不胜于是诸侯无不奉黍稷以来助祭也集説附录邦畿千里维民所止肇域彼四海集传止居肇开也言王畿之内民之所止不过千里而其封域则极乎四海之广也集説附录四海来假来假祈祈景员维河殷受命咸宜百禄是何集传假与格同祈祈衆多貌景员维河之义未详或曰景山名商所都也见殷武卒章春秋传亦曰商汤有景亳之命是也员与下篇幅陨义同盖言周也河大河也言景山四周皆大河也何任也春秋传作荷集説附录总论附录𤣥鸟一章二十二句濬哲维商长发其祥洪水芒芒禹敷下土方外大国是疆幅陨既长有娀方将帝立子生商集传赋也濬深哲知长乆也方四方也外大国远诸侯也幅犹言边幅也陨读作员谓周也有娀契之母家也将大也言商世世有濬哲之君其受命之祥发见也乆矣方禹治洪水以外大国为中国之竟而幅陨广大之时有娀氏始大故帝立其女之子而造商室也盖契于是时始为舜司徒掌布五教于四方而商之受命实基于此集説𤣥王桓拨受小国是逹受大国是逹率履不越遂视既发相土烈烈海外有截集传赋也𤣥王契也𤣥者深㣲之称或曰以𤣥鸟降而生也王者追尊之号桓武拨治达通也受小国大国无所不达言其无所不宜也率循履礼越过发应也言契能循礼不过越遂视其民则既发以应之矣相土契之孙也截整齐也至是而商益大四方诸侯归之截然整齐矣其后汤以七十里起岂尝中衰也与集説帝命不违至于汤齐汤降不迟圣敬日跻昭假迟迟上帝是祗帝命式于九围集传赋也汤齐之义未详蘓氏曰至汤而王业成与天命会也降犹生也迟迟乆也祗敬式法也九围九州也商之先祖既有明徳天命未尝去之以至于汤汤之生也应期而降适当其时其圣敬又日跻升以至昭假于天乆而不息惟上帝是敬故帝命之以为法于九州也集説受小球大球为下国缀旒何天之休不竞不絿不刚不柔敷政优优百禄是遒集传赋也小球大球之义未详或曰小国大国所贽之玉也郑氏曰小球镇圭尺有二寸大球大圭三尺也皆天子之所执也下国诸侯也缀犹结也旒旗之垂者也言为天子而为诸侯所系属如旗之縿为旒所缀着也何荷竞强絿缓也优优寛裕之意遒聚也集説受小共大共为下国骏厖何天之龙敷奏其勇不震不动不戁不竦百禄是总集传赋也小共大共骏厖之义未详或曰小国大国所共之贡也郑氏曰共执也犹小球大球也蘓氏曰共珙通合珙之玉也传曰骏大也厖厚也董氏曰齐诗作骏駹谓马也龙宠也敷奏其勇犹言大进其武功也戁恐竦惧也集説武王载斾有虔秉钺如火烈烈则莫我敢曷苞有三蘖莫遂莫逹九有有截韦顾既伐昆吾夏桀集传赋也武王汤也虔敬也言恭行天讨也曷遏通或曰曷谁何也苞本也蘖旁生萌蘖也言一本生三蘖也本则夏桀蘖则韦也顾也昆吾也皆桀之党也郑氏曰韦彭姓顾昆吾已姓言汤既受命载斾秉钺以征不义桀与三蘖皆不能遂其恶而天下截然归商矣初伐韦次伐顾次伐昆吾乃伐夏桀当时用师之序如此集説昔在中叶有震且业允也天子降予卿士实维阿衡实左右商王集传赋也叶世震惧业危也承上文而言昔在则前乎此矣岂谓汤之前世中衰时与允也天子指汤也降言天赐之也卿士则伊尹也言至于汤得伊尹而有天下也阿衡伊尹官号也集説总论长发七章一章八句四章章七句一章九句一章六句集传序以此为大禘之诗盖祭其祖之所出而以其祖配也蘓氏曰大禘之祭所及者远故其诗歴言商之先后又及其卿士伊尹盖与祭于禘者也啇书曰兹予大享于先王尔祖其从与享之是礼也岂其起于商之世欤今案大禘不及羣庙之主此宜为祫祭之诗然经无明文不可考也附录挞彼殷武奋伐荆楚罙入其阻裒荆之旅有截其所汤孙之绪集传赋也挞疾貌殷武殷王之武也冞冐裒聚汤孙谓高宗旧説以此为祀高宗之乐盖自盘庚没而殷道衰楚人叛之高宗挞然用武以伐其国入其险阻以致其衆尽平其地使截然齐一皆高宗之功也易曰高宗伐鬼方三年克之盖谓此欤集説维女荆楚居国南乡昔有成汤自彼氐羌莫敢不来享莫敢不来王曰商是常集传赋也氐羌夷狄国在西方享献也世见曰王蘓氏曰既克之则告之曰尔虽远亦居吾国之南耳昔成汤之世虽氐羌之远犹莫敢不来朝曰此商之常礼也况汝荆楚曷敢不至哉集説天命多辟设都于禹之绩岁事来辟勿予祸适稼穑匪解集传赋也多辟诸侯也来辟来王也适谪通言天命诸侯各建都邑于禹所治之地而皆以岁事来至于商以祈王之不谴曰我之稼穑不敢解也庶可以免咎矣言荆楚既平而诸侯畏服也集説天命降监下民有严不僭不滥不敢怠遑命于下国封建厥福集传赋也监视严威也僭赏之差也滥刑之过也遑暇封大也言天命降监不在乎他皆在民之视聴则下民亦有严矣惟赏不僭刑不滥而不敢怠遑则天命之以天下而大建其福此高宗所以受命而中兴也集説商邑翼翼四方之极赫赫厥声濯濯厥灵寿考且宁以保我后生集传赋也商邑王都也翼翼整敕貌极表也赫赫显盛也濯濯光明也言高宗中兴之盛如此寿考且宁云者盖高宗之享国五十有九年我后生谓后嗣子孙也集説陟彼景山松柏丸丸是断是迁方斲是虔松桷有梴旅楹有闲寝成孔安集传赋也景山名商所都也丸丸直也迁徙方正也虔亦截也梴长貌旅衆也闲闲然而大也寝庙中之寝也安所以安高宗之神也此盖特为百世不迁之庙不在三昭三穆之数既成始祔而祭之之诗也然此章与閟宫之卒章文意略同未详何谓集説总论殷武六章三章章六句二章章七句一章五句集説商颂五篇十六章一百五十四句集説钦定诗经传説彚纂卷二十一钦定诗经传说汇纂诗序上钦定四库全书钦定诗经传说彚纂诗序上朱子辩说诗序之作说者不同或以为孔子或以为子夏或以为国史皆无明文可考惟后汉书儒林传以为卫宏作毛诗序今传于世则序乃宏作明矣然郑氏又以为诸序本自合为一编毛公始分以寘诸篇之首则是毛公之前其传已久宏特増广而润色之耳故近世诸儒多以序之首句为毛公所分而其下推説云云者为后人所益理或有之但今考其首句则已有不得诗人之本意而肆为妄説者矣况沿袭云云之误哉然计其初犹必自谓出于臆度之私非经本文故且自为一编别附经后又以尚有齐鲁韩氏之说竝传于世故读者亦有以知其出于后人之手不尽信也及至毛公引以入经乃不缀篇后而超冠篇端不为注文而直作经字不为疑辞而遂为决辞其后三家之传又絶而毛説孤行则其抵捂之迹无复可见故此序者遂若诗人先所命题而诗文反为因序以作于是读者传相尊信无敢拟议至于有所不通则必为之委曲迁就穿凿而附合之宁使经之本文缭戾破碎不成文理而终不忍明以小序为出于汉儒也愚之病此久矣然犹以其所从来也逺其间容或真有传授证騐而不可废者故既颇采以附传中而复幷为一编以还其旧因以论其得失云集说大序诗者志之所之也在心为志发言为诗情动于中而形于言言之不足故嗟叹之嗟叹之不足故永歌之永歌之不足不知手之舞之足之蹈之也情发于声声成文谓之音治世之音安以乐其政和乱世之音怨以怒其政乖亡国之音哀以思其民困故正得失动天地感鬼神莫近乎诗先王以是经夫妇成孝敬厚人伦美教化移风俗故诗有六义焉一曰风二曰赋三曰比四曰兴五曰雅六曰颂上以风化下下以风刺上主文而谲谏言之者无罪闻之者足以戒故曰风至于王道衰礼义废政教失国异政家殊俗而变风变雅作矣国史明乎得失之迹伤人伦之变哀刑政之苛吟咏性情以风其上达于事变而怀其旧俗者也故变风发乎情止乎礼义发乎情民之性也止乎礼义先王之泽也是以一国之事系一人之本谓之风言天下之事形四方之风谓之雅雅者正也言王政之所由废兴也政有小大故有小雅焉有大雅焉颂者美盛德之形容以其成功告于神明者也是谓四始诗之至也小序周南关雎后妃之德也辩说后妃文王之妃大姒也天子之妃曰后近世诸儒多辨文王未甞称王则大姒亦未甞称后序者盖追称之亦未害也但其诗虽若专美大姒而实以深见文王之德序者徒见其词而不察其意遂壹以后妃为主而不复知有文王是固已失之矣至于化行国中三分天下亦皆以为后妃之所致则是礼乐征伐皆出于妇人之手而文王者徒拥虚器以为寄生之君也其失甚矣惟南丰曽氏之言曰先王之政必自内始故其闺门之治所以施之家人者必为之师傅保姆之助诗书图史之戒珩璜琚瑀之节威仪动作之度其教之者有此具然古之君子未甞不以身化也故家人之义归于反身二南之业本于文王岂自外至哉世皆知文王之所以兴能得内助而不知其所以然者盖本于文王之躬化故内则后妃有关雎之行外则羣臣有二南之美与之相成其推而及逺则商辛之昏俗江汉之小国兔罝之野人莫不好善而不自知此所谓身修故国家天下治者也窃谓此说庶几得之风之始也辩说所谓闗雎之乱以为风始是也盖谓国风篇章之始亦风化之由始也所以风天下而正夫妇也故用之乡人焉用之邦国焉辩说说见二南总论邦国谓诸侯之国明非独天子用之也风风也教也风以动之教以化之辩说承上文觧风字之义以象言则曰风以事言则曰教然则关雎麟趾之化王者之风故系之周公南言化自北而南也鹊巢驺虞之德诸侯之风也先王之所以教故系之召公辩说说见二南卷首关雎麟趾言化者化之所自出也鹊巢驺虞言德者被化而成德也以其被化而后成德故又曰先王之所以教先王即文王也旧説以为大王王季误矣程子曰周南召南如干坤干统坤坤承干也周南召南正始之道王化之基辩说王者之道始于家终于天下而二南正家之事也王者之化必至于法度彰礼乐着雅颂之声作然后可以言成然无其始则亦何所因而立哉基者堂宇之所因而立者也程子曰有关雎麟趾之意然后可以行周官之法度其为是欤是以关雎乐得淑女以配君子忧在进贤不淫其色哀窈窕思贤才而无伤善之心焉是关雎之义也辩说按论语孔子甞言关雎乐而不淫哀而不伤盖淫者乐之过伤者哀之过独为是诗者得其性情之正是以哀乐中节而不至于过耳而序者乃析哀乐淫伤各为一事而不相湏则已失其㫖矣至于伤为伤善之心则又大失其旨而全无文理也或曰先儒多以周道衰诗人本诸衽席而关雎作故扬雄以周康之时关雎作为伤始乱杜钦亦曰佩玉晏鸣关雎叹之说者以为古者后夫人鸡鸣佩玉去君所周康后不然故诗人叹而伤之此鲁诗说也与毛异矣但以哀而不伤之意推之恐其有此理也曰此不可知矣但仪礼以关雎为乡乐又为房中之乐则是周公制作之时已有此诗矣若如鲁说则仪礼不得为周公之书仪礼不为周公之书则周之盛时乃无乡射燕饮房中之乐而必有待乎后世之刺诗也其不然也明矣且为人子孙乃无故而播其先祖之失于天下如此而尚可以为风化之首乎附録葛覃后妃之本也后妃在父母家则志在于女功之事躬俭节用服澣濯之衣尊敬师傅则可以归安父母化天下以妇道也辩说此诗之序首尾皆是但其所谓在父母家者一句为未安盖若谓未嫁之时即诗中不应遽以归宁父母为言况未嫁之时自当服勤女功不足称述以为盛美若谓归宁之时即诗中先言刈葛而后言归宁亦不相合且不常为之于平居之日而暂为之于归宁之时亦岂所谓庸行之谨哉序之浅拙大率类此集说卷耳后妃之志也又当辅佐君子求贤审官知臣下之勤劳内有进贤之志而无险诐私谒之心朝夕思念至于忧勤也辩说此诗之序首句得之余皆傅㑹之凿说后妃虽知臣下之勤劳而忧之然曰嗟我怀人则其言亲暱非后妃之所得施于使臣者矣且首章之我独为后妃而后章之我皆为使臣首尾衡决不相承应亦非文字之体也樛木后妃逮下也言能逮下而无嫉妒之心焉辩说此序稍平后不注者放此螽斯后妃子孙衆多也言若螽斯不妒忌则子孙衆多也辩说螽斯聚处和一而卵育蕃多故以为不妒忌则子孙衆多之比序者不逹此诗之体故遂以不妒忌者归之螽斯其亦误矣集说桃夭后妃之所致也不妒忌则男女以正昏姻以时国无鳏民也辩说序首句非是其所谓男女以正昏姻以时国无鳏民者得之盖此以下诸诗皆言文王风化之盛由家及国之事而序者失之皆以为后妃之所致既非所以正男女之位而于此诗又专以为不妒忌之功则其意愈狭而説愈踈矣附録兔罝后妃之化也关雎之化行则莫不好德贤人衆多也辩说此序首句非是而所谓莫不好德贤人衆多者得之芣苢后妃之美也和平则妇人乐有子矣汉广德广所及也文王之道被于南国美化行乎江汉之域无思犯礼求而不可得也辩说此诗以篇内有汉之广矣一句得名而序者谬误乃以德广所及为言失之逺矣然其下文复得诗意而所谓文王之化者尤可以正前篇之误先儒甞谓序非出于一人之手者此其一騐但首句未必是下文未必非耳苏氏乃例取首句而去其下文则于此类两失之矣汝坟道化行也文王之化行乎汝坟之国妇人能闵其君子犹勉之以正也麟之趾关雎之应也关雎之化行则天下无犯非礼虽衰世之公子皆信厚如麟趾之时也辩说之时二字可删召南鹊巢夫人之德也国君积行累功以致爵位夫人起家而居有之德如鸤鸠乃可以配焉辩说文王之时关雎之化行于闺门之内而诸侯蒙化以成德者其道亦始于家人故其夫人之德如是而诗人美之也不言所美之人者世逺而不可知也后皆放此集说采蘩夫人不失职也夫人可以奉祭祀则不失职矣草虫大夫妻能以礼自防也辩说此恐亦是夫人之诗而未见以礼自防之意集说采苹大夫妻能循法度也能循法度则可以承先祖共祭祀矣集说甘棠美召伯也召伯之教明于南国集说行露召伯听讼也衰乱之俗微贞信之教兴强暴之男不能侵陵贞女也集说羔羊鹊巢之功致也召南之国化文王之政在位皆节俭正直德如羔羊也辩说此序得之但德如羔羊一句为衍说耳殷其靁劝以义也召南之大夫逺行从政不遑宁处其室家能闵其勤劳劝以义也辩说案此诗无劝以义之意集说摽有梅男女及时也召南之国被文王之化男女得以及时也辩说此序末句未安小星惠及下也夫人无妒忌之行惠及贱妾进御于君知其命有贵贱能尽其心矣江有汜美媵也勤而无怨嫡能悔过也文王之时江沱之间有嫡不以其媵备数媵遇劳而无怨嫡亦自悔也辩说诗中未见勤劳无怨之意野有死麕恶无礼也天下大乱强暴相陵遂成淫风被文王之化虽当乱世犹恶无礼也辩说此序得之但所谓无礼者言淫乱之非礼耳不谓无聘币之礼也集说何彼秾矣美王姬也虽则王姬亦下嫁于诸侯车服不系其夫下王后一等犹执妇道以成肃雝之德也辩说此诗时世不可知其说已见本篇但序云虽则王姬亦下嫁于诸侯说者多笑其陋然此但读为两句之失耳若读此十字合为一句而对下文车服不系其夫下王后一等为义则序者之意亦自明白盖曰王姬虽嫁于诸侯然其车服制度与他国之夫人不同所以甚言其贵盛之极而犹不敢挟贵以骄其夫家也但立文不善终费词说耳郑氏曰下王后一等谓车乘厌翟勒面缋緫服则褕翟然则公侯夫人翟茀者其翟车贝面组緫有幄也欤集说驺虞鹊巢之应也鹊巢之化行人伦既正朝廷既治天下纯被文王之化则庻类蕃殖蒐田以时仁如驺虞则王道成也辩说此序得诗之大指然语意亦不分明杨氏曰二南正始之道王化之基盖一体也王者诸侯之风相湏以为治诸侯所以代其终也故召南之终至于仁如驺虞然后王道成焉夫王道成非诸侯之事也然非诸侯有驺虞之德亦何以见王道之成哉欧阳公曰贾谊新书曰驺者文王之囿名虞者囿之司兽也陈氏曰礼记射义云天子以驺虞为节乐官备也则其为虞官明矣猎以虞为主其实叹文王之仁而不斥言也此与旧说不同今存于此集说邶栢舟言仁而不遇也卫顷公之时仁人不遇小人在侧辩说诗之文意事类可以思而得其时世名氏则不可以强而推故凡小序唯诗文明白直指其事如甘棠定中南山株林之属若证騐的切见于书史如载驰硕人清人黄鸟之类决为可无疑者其次则词旨大槩可知必为某事而不可知其的为某时某人者尚多有之若为小序者姑以其意推寻探索依约而言则虽有所不知亦不害其为不自欺虽有未当人亦当恕其所不及今乃不然不知其时者必强以为某王某公之时不知其人者必强以为某甲某乙之事于是𫝊㑹书史依託名谥凿空妄语以诳后人其所以然者特以耻其有所不知而唯恐人之不见信而已且如栢舟不知其出于妇人而以为男子不知其不得于夫而以为不遇于君此则失矣然有所不及而不自欺则亦未至于大害理也今乃断然以为卫顷公之时则其故为欺罔以误后人之罪不可揜矣盖其偶见此诗冠于三卫变风之首是以求之春秋之前而史记所书庄桓以上衞之诸君事皆无可考者谥亦无甚恶者独顷公有赂王请命之事其谥又为甄心动惧之名如汉诸侯王必其甞以罪谪然后加以此谥以是意其必有弃贤用佞之失而遂以此诗予之若将以衒其多知而必于取信不知将有明者从旁观之则适所以暴其真不知而启其深不信也凡小序之失以此推之什得八九矣又其为说必使诗无一篇不为美刺时君国政而作固已不切于情性之自然而又拘于时世之先后其或书传所载当此之时偶无贤君美谥则虽有词之美者亦例以为陈古而刺今是使读者疑于当时之人絶无善则称君过则称己之意而一不得志则扼腕切齿嘻笑冷语以怼其上者所在而成羣是其轻躁险薄尤有害于温柔敦厚之教故予不可以不辩集说緑衣卫庄姜伤己也妾上僭夫人失位而作是诗也辩说此诗下至终风四篇序皆以为荘姜之诗今姑从之然唯燕燕一篇诗文畧可据耳燕燕卫荘姜送归妾也辩说逺送于南一句可为送戴妫之騐日月卫荘姜伤己也遭州吁之难伤己不见荅于先君以至困穷之诗也辩说此诗序以为荘姜之作今未有以见其不然但谓遭州吁之难而作则未然耳盖诗言宁不我顾犹有望之之意又言德音无良亦非所宜施于前人者明是荘公在时所作其篇次亦当在燕燕之前也终风衞荘姜伤己也遭州吁之暴见侮慢而不能正也辩说详味此诗有夫妇之情无母子之意若果荘姜之诗则亦当在庄公之世而列于燕燕之前序说误矣附录击鼓怨州吁也衞州吁用兵暴乱使公孙文仲将而平陈与宋国人怨其勇而无礼也辩说春秋隠公四年宋衞陈蔡伐郑正州吁自立之时也序盖据诗文平陈与宋而引此为说恐或然也然传记鲁衆仲之言曰州吁阻兵而安忍阻兵无衆安忍无亲衆叛亲离难以济矣夫兵犹火也弗戢将自焚也夫州吁弑其君而虐用其民于是乎不务令德而欲以乱成必不免矣案州吁簒弑之贼此序但讥其勇而无礼固为浅陋而衆仲之言亦止于此盖君臣之义不明于天下久矣春秋其得不作乎凯风美孝子也卫之淫风流行虽有七子之母犹不能安其室故美七子能尽其孝道以慰其母心而成其志尔辩说以孟子之说证之序说亦是但此乃七子自责之辞非美七子之作也雄雉刺卫宣公也淫乱不恤国事军旅数起大夫久役男女怨旷国人患之而作是诗辩説序所谓大夫久役男女怨旷者得之但未有以见其为宣公之时与淫乱不恤国事之意耳兼此诗亦妇人作非国人之所为也集说匏有苦叶刺衞宣公也公与夫人竝为淫乱辩说未有以见其为刺宣公夫人之诗谷风刺夫妇失道也衞人化其上淫于新昏而弃其旧室夫妇离絶国俗伤败焉辩说亦未有以见化其上之意式㣲黎侯寓于衞其臣劝以归也辩说诗中无黎侯字未详是否下篇同旄丘责卫伯也狄人迫逐黎侯黎侯寓于衞卫不能修方伯连率之职黎之臣子以责于卫也辩说序见诗有伯兮二字而以为责衞伯之词误矣陈氏曰説者以此为宣公之诗然宣公之后百余年衞穆公之时晋灭赤狄潞氏数之以其夺黎氏地然则此其穆公之诗乎不可得而知也集说简兮刺不用贤也衞之贤者仕于伶官皆可以承事王者也辩说此序畧得诗意而词不足以达之泉水卫女思归也嫁于诸侯父母终思归宁而不得故作是诗以自见也北门刺士不得志也言衞之忠臣不得其志尔集说北风刺虐也卫国竝为威虐百姓不亲莫不相携持而去焉辩说卫以淫乱亡国未闻其有威虐之政如序所云者此恐非是静女刺时也卫君无道夫人无德辩说此序全然不似诗意新台刺卫宣公也纳伋之妻作新台于河上而要之国人恶之而作是诗也二子乘舟思伋寿也卫宣公之二子争相为死国人伤而思之作是诗也辩说二诗说已各见本篇鄘栢舟共姜自誓也卫世子共伯蚤死其妻守义父母欲夺而嫁之誓而弗许故作是诗以絶之辩说此事无所见于他书序者或有所传今姑从之墙有茨卫人刺其上也公子顽通乎君母国人疾之而不可道也君子偕老刺卫夫人也夫人淫乱失事君子之道故陈人君之德服饰之盛宜与君子偕老也辩说公子顽事见春秋传但此诗所以作亦未可考鹑之奔奔放此桑中刺奔也卫之公室淫乱男女相奔至于世族在位相窃妻妾期于幽逺政散民流而不可止辩说此诗乃淫奔者所自作序之首句以为刺奔误矣其下云云者乃复得之乐记之说已畧见本篇矣而或者以为刺诗之体固有铺陈其事不加一辞而闵惜惩创之意自见于言外者此类是也岂必谯譲质责然后为刺也哉此说不然夫诗之为刺固有不加一辞而意自见者清人猗嗟之属是已然甞试玩之则其赋之之人犹在所赋之外而词意之闲犹有宾主之分也岂有将欲刺人之恶乃反自为彼人之言以䧟其身于所刺之中而不自知也哉其必不然也明矣又况此等之人安于为恶其于此等之诗计其平日固已自其口出而无惭矣又何待吾之铺陈而后始知其所为之如此亦岂畏我之闵惜而遂幡然遽有惩创之心耶以是为刺不惟无益殆恐不免于鼓之舞之而反以劝其恶也或者又曰诗三百篇皆雅乐也祭祀朝聘之所用也桑间濮上之音郑卫之乐也世俗之所用也雅郑不同部其来尚矣且夫子荅颜渊之问于郑声亟欲放而絶之岂其删诗乃録淫奔者之词而使之合奏于雅乐之中乎亦不然也雅者二雅是也郑者缁衣以下二十一篇是也卫者邶鄘衞三十九篇是也桑间卫之一篇桑中之诗是也二南雅颂祭祀朝聘之所用也郑卫桑濮里巷狭邪之所歌也夫子之于郑卫盖深絶其声于乐以为法而严立其词于诗以为戒如圣人固不语乱而春秋所记无非乱臣贼子之事盖不如是无以见当时风俗事变之实而垂鉴戒于后世固不得已而存之所谓道竝行而不相悖者也今不察此乃欲为之讳其郑卫桑濮之实而文之以雅乐之名又欲从而奏之宗庙之中朝廷之上则未知其将以荐之何等之鬼神用之何等之宾客而于圣人为邦之法又岂不为阳守而隂叛之耶其亦误矣曰然则大序所谓止乎礼义夫子所谓思无邪者又何谓耶曰大序指栢舟緑衣泉水竹竿之属而言以为多出于此耳非谓篇篇皆然而桑中之类亦止乎礼义也夫子之言正为其有邪正美恶之杂故特言此以明其皆可以惩恶劝善而使人得其性情之正耳非以桑中之类亦以无邪之思作之也曰荀卿所谓诗者中声之所止太史公亦谓三百篇者夫子皆絃歌之以求合于韶武之音何耶曰荀卿之言固为正经而发若史迁之说则恐亦未足为据也岂有哇淫之曲而可以强合于韶武之音也耶鹑之奔奔刺卫宣姜也衞人以为宣姜鹑鹊之不若也辩说见上定之方中美卫文公也卫为狄所灭东徙渡河野处漕邑齐桓公攘戎狄而封之文公徙居楚邱始建城市而营宫室得其时制百姓説之国家殷富焉蝃蝀止奔也卫文公能以道化其民淫奔之耻国人不齿也相鼠刺无礼也衞文公能正其羣臣而刺在位承先君之化无礼仪也干旄美好善也卫文公臣子多好善贤者乐告以善道也辩说定之方中一篇经文明白故序得以不误蝃蝀以下亦因其在此而以为文公之诗耳他未有考也载驰许穆夫人作也闵其宗国颠覆自伤不能救也卫懿公爲狄人所灭国人分散露于漕邑许穆夫人闵卫之亡伤许之小力不能救思归唁其兄又义不得故赋是诗也辩说此亦经明白而序不误者又有春秋传可证卫淇奥美武公之徳也有文章又能聼其规谏以礼自防故能入相于周美而作是诗也辩说此序疑得之集说考槃刺庄公也不能继先公之业使贤者退而穷处辩说此为美贤者穷处而能安其乐之诗文意甚明然诗文未有见弃于君之意则亦不得为刺荘公矣序盖失之而未有害于义也至于郑氏遂有誓不忘君之恶誓不过君之朝誓不告君以善之说则其害义又有甚焉于是程子易其训诂以为陈其不能忘君之意陈其不得过君之朝陈其不得告君以善则其意忠厚而和平矣然未知郑氏之失生于序文之误若但直据诗词则与其君初不相涉也集说硕人闵荘姜也荘公惑于嬖妾使骄上僣荘姜贤而不荅终以无子国人闵而忧之辩说此序据春秋传得之集说氓刺时也宣公之时礼义消亡淫风大行男女无别遂相奔诱华落色衰复相弃背或乃困而自悔丧其妃耦故序其事以风焉美反正刺淫泆也辩说此非刺诗宣公未有考故序其事以下亦非是其曰美反正者尤无理竹竿卫女思归也适异国而不见荅思而能以礼者也辩说未见不见荅之意芄兰刺惠公也骄而无礼大夫刺之辩说此诗不可考当阙集说河广宋襄公母归于衞思而不止故作是诗也伯兮刺时也言君子行役爲王前驱过时而不反焉辩说旧说以诗有爲王前驱之文遂以此爲春秋所书从王伐郑之事然诗又言自伯之东则郑在卫西不得爲此行矣序言爲王前驱盖用诗文然似未识其文意也有狐刺时也卫之男女失时丧其妃耦焉古者国有凶荒则杀礼而多昏会男女之无夫家者所以育人民也辩说男女失时之句未安其曰杀礼多昏者周礼大司徒以荒政十有二聚万民十曰多昏者是也序者之意盖曰卫于此时不能举此之政耳然亦非诗之正意也长乐刘氏曰夫妇之礼虽不可不谨于其始然民有细微贫弱者或困于凶荒必待礼而后昏则男女之失时者多无室家之养圣人伤之宁邦典之或违而不忍失其昏嫁之时也故有荒政多昏之礼所以使之相依以爲生而又以育人民也诗不云乎恺悌君子民之父母苟无子育兆庶之心其能若此哉此则周礼之意也集说木瓜美齐桓公也卫国有狄人之败出处于漕齐桓公救而封之遗之车马器服焉卫人思之欲厚报之而作是诗也辩说说见本篇附録王黍离闵宗周也周大夫行役至于宗周过故宗庙宫室尽爲禾黍闵周室之顚覆彷徨不忍去而作是诗也君子于役刺平王也君子行役无期度大夫思其危难以风焉辩说此国人行役而室家念之之辞序说误矣其曰刺平王亦未有考君子阳阳闵周也君子遭乱相招爲禄仕全身远害而已辩说说同上篇扬之水刺平王也不抚其民而逺屯戍于母家周人怨思焉中谷有蓷闵周也夫妇曰以衰薄凶年饥馑室家相弃尔兔爰闵周也桓王失信诸侯背叛构怨连祸王师伤败君子不乐其生焉辩说君子不乐其生一句得之余皆衍说其指桓王盖据春秋传郑伯不朝王以诸侯伐郑郑伯御之王卒大败祝聃射王中肩之事然未有以见此诗之爲是而作也葛藟王族刺平王也周室道衰弃其九族焉辩说序说未有据诗意亦不类说已见本篇采葛惧䜛也辩说此淫奔之诗其篇与大车相属其事与采唐采麦采葑相似其词与郑子衿正同序说误矣大车刺周大夫也礼义陵迟男女淫奔故陈古以刺今大夫不能听男女之讼焉辩说非刺大夫之诗乃畏大夫之诗丘中有麻思贤也庄王不明贤人放逐国人思之而作是诗也辩说此亦淫奔者之词其篇上属大车而语意不庄非望贤之意序亦误矣郑缁衣美武公也父子竝爲周司徒善于其职国人宜之故美其德以明有国善善之功焉辩说此未有据今姑从之将仲子刺庄公也不胜其母以害其弟弟叔失道而公弗制祭仲谏而公弗听小不忍以致大乱焉辩说事见春秋传然莆田郑氏谓此实淫奔之诗无与于荘公叔段之事序盖失之而说者又从而巧为之说以实其事误亦甚矣今从其说叔于田刺荘公也叔处于京缮甲治兵以出于田国人说而归之辩说国人之心贰于叔而歌其田狩适野之事初非以刺荘公亦非说其出于田而后归之也或曰叚以国君贵弟受封大邑有人民兵甲之衆不得出居闾巷下杂民伍此诗恐亦民间男女相说之词耳大叔于田刺荘公也叔多才而好勇不义而得衆也辩说此诗与上篇意同非刺荘公也下两句得之清人刺文公也髙克好利而不顾其君文公恶而欲逺之不能使髙克将兵而御敌于竟陈其师旅翺翔河上久而不召衆散而归髙克奔陈公子素恶髙克进之不以礼文公退之不以道危国亡师之本故作是诗也辩说按此序盖本春秋传而以他说广之未详所据孔氏正义又据序文而以是诗为公子素之作然则进之当作之进今文误也羔裘刺朝也言古之君子以风其朝焉辩说序以变风不应有美故以此为言古以刺今之诗今详诗意恐未必然且当时郑之大夫如子皮子产之徒岂无可以当此诗者但今不可考耳遵大路思君子也荘公失道君子云之国人思望焉辩说此亦淫乱之诗序说误矣女曰鸡鸣刺不说德也陈古义以刺今不说德而好色也辩说此亦未有以见其陈古刺今之意有女同车刺忽也郑人刺忽之不昏于齐大子忽尝有功于齐齐侯请妻之齐女贤而不取卒以无大国之助至于见逐故国人刺之辩说案春秋传齐侯欲以文姜妻郑大子忽忽辞人问其故忽曰人各有耦齐大非吾耦也诗曰自求多福在我而已大国何为其后北戎侵齐郑伯使忽帅师救之败戎师齐侯又请妻之忽曰无事于齐吾犹不敢今以君命奔齐之急而受室以归是以师昏也民其谓我何遂辞诸郑伯祭仲谓忽曰君多内宠子无大援将不立忽又不听及即位遂为祭仲所逐此序文所据以为说者也然以今考之此诗未必为忽而作序者但见孟姜二字遂指以为齐女而附之于忽耳假如其说则忽之辞昏未为不正而可刺至其失国则又特以势孤援寡不能自定亦未有可刺之罪也序乃以为国人作诗以刺之其亦误矣后之读者又袭其误必欲鍜鍊罗织文致其罪而不肯赦徒欲以徇说诗者之谬而不知其失是非之正害义理之公以乱圣经之本指而坏学者之心术故予不可以不辩山有扶苏刺忽也所美非美然辩说此下四诗及扬之水皆男女戏谑之辞序之者不得其说而例以为刺忽殊无情理萚兮刺忽也君弱臣彊不倡而和也辩说见上狡童刺忽也不能与贤人图事权臣擅命也辩说昭公尝为郑国之君而不幸失国非有大恶使其民疾之如寇雠也况方刺其不能与贤人图事权臣擅命则是公犹在位也岂可忘其君臣之分而遽以狡童目之耶且昭公之为人柔懦疎阔不可谓狡即位之时年已壮大不可谓童以是名之殊不相似而序于山有扶苏所谓狡童者方指昭公之所美至于此篇则遂移以指公之身焉则其舛又甚而非诗之本旨明矣大抵序者之于郑诗凡不得其说者则举而归之于忽文义一失而其害于义理有不可胜言者一则使昭公无辜而被谤二则使诗人脱其淫谑之实罪而丽于讪上悖理之虚恶三则厚诬圣人删述之意以为实践昭公之守正而深与诗人之无礼于其君凡此皆非小失而后之说者犹或主之其论愈精其害愈甚学者不可以不察也附录褰裳思见正也狂童恣行国人思大国之正已也辩说此序之失盖本于子大叔韩宣子之言而不察其断章取义之意耳丰刺乱也昏姻之道缺阳倡而隂不和男行而女不随辩说此淫奔之诗序说误矣东门之墠刺乱也男女有不待礼而相奔者也辩说此序得之风雨思君子也乱世则思君子不改其度焉辩说序意甚美然考诗之词轻佻狎暱非思贤之意也子衿刺学校废也乱世则学校不修焉辩说疑同上篇盖其词意儇薄施之学校尤不相似也扬之水闵无臣也君子闵忽之无忠臣良士终以死亡而作是诗也辩说此男女要结之词序说误矣出其东门闵乱也公子五争兵革不息男女相弃民人思保其室家焉辩说五争事见春秋传然非此之谓也此乃恶淫奔者之词序误野有蔓草思遇时也君之泽不下流民穷于兵革男女失时思不期而会焉辩说东莱吕氏曰君之泽不下流迺讲师见零露之语从而附益之溱洧刺乱也兵革不息男女相弃淫风大行莫之能救焉辩说郑俗淫乱乃其风声气习流传已乆不为兵革不息男女相弃而后然也齐鸡鸣思贤妃也哀公荒淫怠慢故陈贤妃贞女夙夜警戒相成之道焉辩说此序得之但哀公未有所考岂亦以谥恶而得之欤还刺荒也哀公好田猎从禽兽而无厌国人化之遂成风俗习于田猎谓之贤闲于驰逐谓之好焉辩说同上着刺时也时不亲迎也东方之日刺衰也君臣失道男女淫奔不能以礼化也辩说此男女淫奔者所自作非有刺也其曰君臣失道者尤无所谓东方未明刺无节也朝廷兴居无节号令不时挈壶氏不能掌其职焉辩说夏官挈壶氏下士六人挈县挈之名壶盛水器盖置壶浮箭以为昼夜之节也漏刻不明固可以见其无政然所以兴居无节号令不时则未必皆挈壶氏之罪也南山刺襄公也鸟兽之行淫乎其妺大夫遇是恶作诗而去之辩说此序据春秋经传为文说见本篇甫田大夫刺襄公也无礼义而求大功不修德而求诸侯志大心劳所以求者非其道也辩说未见其为襄公之诗卢令刺荒也襄公好田猎毕弋而不修民事百姓苦之故陈古以风焉辩说义与还同序说非是敝笱刺文姜也齐人恶鲁桓公微弱不能防闲文姜使至淫乱为二国患焉辩说桓当作荘载驱齐人刺襄公也无礼义故盛其车服疾驱于通道大都与文姜淫播其恶于万民焉辩说此亦刺文姜之诗猗嗟刺鲁荘公也齐人伤鲁荘公有威仪技艺然而不能以礼防闲其母失子之道人以为齐侯之子焉辩说此序得之魏葛屦刺褊也魏地陿隘其民机巧趋利其君俭啬褊急而无徳以将之汾沮洳刺俭也其君俭以能勤刺不得礼也辩说此未必为其君而作崔灵恩集注其君作君子义虽稍通然未必序者之本意也园有桃刺时也大夫忧其君国小而迫而俭以啬不能用其民而无徳教日以侵削故作是诗也辩说国小而迫日以侵削者得之余非是陟岵孝子行役思念父母也国迫而数侵削役乎大国父母兄弟离散而作是诗也十亩之间刺时也言其国削小民无所居焉辩说国削则其民随之序文殊无理其说已见本篇矣伐檀刺贪也在位贪鄙无功而受禄君子不得进仕尔辩说此诗专美君子之不素餐序言刺贪失其指矣硕䑕刺重敛也国人刺其君重敛蚕食于民不修其政贪而畏人若大䑕也辩说此亦託于硕䑕以刺其有司之词未必直以硕䑕比其君也集说唐蟋蟀刺晋僖公也俭不中礼故作是诗以闵之欲其及时以礼自娱乐也此晋也而谓之唐本其风俗忧深思逺俭而用礼乃有尧之遗风焉辩说河东地瘠民贫风俗勤俭乃其风土气习有以使之至今犹然则在三代之时可知矣序所谓俭不中礼固当有之但所谓刺僖公者盖特以谥得之而所谓欲其及时以礼自娱乐者又与诗意正相反耳况古今风俗之变常必由俭以入奢而其变之渐又必由上以及下今谓君之俭反过于初而民之俗犹知用礼则尤恐其无是理也独其忧深思逺有尧之遗风者为得之然其所以不谓之晋而谓之唐者又初不为此也山有枢刺晋昭公也不能修道以正其国有财不能用有钟鼔不能以自乐有朝廷不能洒扫政荒民散将以危亡四邻谋取其国家而不知国人作诗以刺之也辩说此诗盖亦答蟋蟀之意而寛其忧非臣子所得施于君父者序说大误扬之水刺晋昭公也昭公分国以封沃沃盛强昭公㣲弱国人将叛而归沃焉辩説诗文明白序説不误椒聊刺晋昭公也君子见沃之盛彊能修其政知其蕃衍盛大子孙将有晋国焉辩説此诗未见其必为沃而作也绸缪刺晋乱也国乱则昏姻不得其时焉辩説此但为昏姻者相得而喜之词未必为刺晋国之乱也杕杜刺时也君不能亲其宗族骨肉离散独居而无兄弟将为沃所幷尔辩说此乃人无兄弟而自叹之词未必如序之説也况曲沃实晋之同姓其服属又未逺乎羔裘刺时也晋人刺其在位不恤其民也辩说诗中未见此意鸨羽刺时也昭公之后大乱五世君子下从征役不得飬其父母而作是诗也辩説序意得之但其时世则未可知耳无衣美晋武公也武公始幷晋国其大夫为之请命乎天子之使而作是诗也辩説序以史记为文详见本篇但此诗若非武公自作以述其赂王请命之意则诗人所作以着其事而隂刺之耳序乃以为美之失其㫖矣且武公弑君簒国大逆不道乃王法之所必诛而不赦者虽曰尚知王命之重而能请之以自安是亦御人于白昼大都之中而自知其罪之甚重则分薄赃饵贪吏以求私有其重寳而免于刑戮是乃猾贼之尤耳以是为美吾恐其奖姦诲盗而非所以为教也小序之陋固多然其颠倒顺逆乱伦悖理未有如此之甚者故予特深辩之以正人心以诛贼党意庻几乎大序所谓正得失者而因以自附于春秋之义云有杕之杜刺晋武公也武公寡特兼其宗族而不求贤以自辅焉辩説此序全非诗意葛生刺晋献公也好攻战则国人多丧矣采苓刺晋献公也献公好听谗焉辩説献公固喜攻战而好谗佞然未见此二诗之果作于其时也秦车邻美秦仲也秦仲始大有车马礼乐侍御之好焉辩説未见其必为秦仲之诗大率秦风唯黄鸟渭阳为有据其他诸诗皆不可考驷驖美襄公也始命有田狩之事园囿之乐焉小戎美襄公也备其兵甲以讨西戎西戎方彊而征伐不休国人则矜其车甲妇人能闵其君子焉辩説此诗时世未必然而义则得之説见本篇蒹葭刺襄公也未能用周礼将无以国其国焉辩説此诗未详所谓然序説之凿则必不然矣终南戒襄公也能取周地始为诸侯受显服大夫美之故作是诗以戒劝之黄鸟哀三良也国人刺穆公以人从死而作是诗也辩説此序最为有㨿晨风刺康公也忘穆公之业始弃其贤臣焉辩説此妇人念其君子之辞序説误矣无衣刺用兵也秦人刺其君好攻战亟用兵而不与民同欲焉辩説序意与诗情不协説已见本篇矣附录渭阳康公念母也康公之母晋献公之女文公遭丽姬之难未反而秦姬卒穆公纳文公康公时为太子赠送文公于渭之阳念母之不见也我见舅氏如母存焉及其即位思而作是诗也辩説此序得之但我见舅氏如母存焉两句若为康公之辞者其情哀矣然无所系属不成文理盖此以下又别一手所为也及其即位而作是诗盖亦但见首句云康公而下云时为太子故生此説其浅暗拘滞大率如此权舆刺康公也忘先君之旧臣与贤者有始而无终也陈宛丘刺幽公也淫荒昏乱游荡无度焉辩説陈国小无事实幽公但以谥恶故得游荡无度之诗未敢信也东门之枌疾乱也幽公淫荒风化之所行男女弃其旧业亟㑹于道路歌舞于市井尔辩説同上衡门诱僖公也愿而无立志故作是诗以诱掖其君也辩説僖者小心畏忌之名故以为愿无立志而配以此诗不知其为贤者自乐而无求之意也东门之池刺时也疾其君之淫昏而思贤女以配君子也辩説此淫奔之诗序説盖误东门之杨刺时也昏姻失时男女多违亲迎女犹有不至者也辩説同上墓门刺陈佗也陈佗无良师傅以至于不义恶加于万民焉辩説陈国君臣事无可纪独陈佗以乱贼被讨见书于春秋故以无良之诗与之序之作大抵类此不知其信然否也防有鹊巢忧谗贼也宣公多信谗君子忧惧焉辩説此非刺其君之诗月出刺好色也在位不好徳而説美色焉辩说此不得为刺诗株林刺灵公也淫乎夏姬驱驰而往朝夕不休息焉辩说陈风独此篇为有据泽陂刺时也言灵公君臣淫于其国男女相说忧思感伤焉桧羔裘大夫以道去其君也国小而迫君不用道好絜其衣服逍遥游燕而不能自强于政治故作是诗也素冠刺不能三年也隰有苌楚疾恣也国人疾其君之淫恣而思无情慾者也辩说此序之误说见本篇匪风思周道也国小政乱忧及祸难而思周道焉辩说诗言周道但谓适周之路如四牡所谓周道逶迟耳序言思周道者盖不达此意也曹蜉蝣刺奢也昭公国小而迫无法以自守好奢而任小人将无所依焉辩说言昭公未有考候人刺近小人也共公远君子而近小人焉辩说此诗但以三百赤芾合于左氏所记晋侯入曹之事序遂以为共公未知然否附录鸤鸠刺不壹也在位无君子用心之不壹也辩说此美诗非刺诗下泉思治也曹人疾共公侵刻下民不得其所忧而思明王贤伯也辩说曹无他事可考序因候人而遂以为共公然此乃天下之大势非共公之罪也豳七月陈王业也周公遭变故陈后稷先公风化之所由致王业之艰难也辩说董氏曰先儒以七月为周公居东而作考其诗则陈后稷公刘所以治其国者方风谕以成其德故是未居东也至于鸱鸮则居东而作其在书可知矣鸱鸮周公救乱也成王未知周公之志公乃为诗以遗王名之曰鸱鸮焉辩说此序以金縢为文最为有据东山周公东征也周公东征三年而归劳归士大夫美之故作是诗也一章言其完也二章言其思也三章言其室家之望女也四章乐男女之得及时也君子之于人序其情而闵其劳所以说也说以使民民忘其死其唯东山乎辩说此周公劳归士之词非大夫美之而作也破斧美周公也周大夫以恶四国焉辩说此归士美周公之辞非大夫恶四国之诗也且诗所谓四国犹言斩伐四国耳序说以为管蔡商奄尤无理也伐柯美周公也周大夫刺朝廷之不知也九罭美周公也周大夫刺朝廷之不知也辩说二诗东人喜周公之至而愿其留之词序说皆非狼䟦美周公也周公摄政逺则四国流言近则王不知周大夫美其不失其圣也钦定诗经传说彚纂诗序上钦定诗经传说汇纂诗序下钦定四库全书钦定诗经传说彚纂诗序下小雅鹿鸣燕羣臣嘉宾也旣饮食之又实币帛筐篚以将其厚意然后忠臣嘉宾得尽其心矣辩说序得诗意但未尽其用耳其说已见本篇四牡劳使臣之来也有功而见知则说矣辩说首句同上然其下云云者语疎而义鄙矣皇皇者华君遣使臣也送之以礼乐言逺而有光华也辩说首句同上然诗所谓华者草木之华非光华也常棣燕兄弟也闵管蔡之失道故作常棣焉辩说序得之但与鱼丽之序相矛盾以诗意考之盖此得而彼失也国语富辰之言以爲周文公之诗亦其明验但春秋传爲富辰之言又以爲召穆公思周德之不类故纠合宗族于成周而作此诗二书之言皆出富辰且其时去召穆公又未远不知其说何故如此杜预以作诗爲作乐而奏此诗恐亦非是伐木燕朋友故旧也自天子至于庶人未有不须友以成者亲亲以睦友贤不弃不遗故旧则民德归厚矣天保下报上也君能下下以成其政臣能归美以报其上焉辩说序之得失与鹿鸣相似采薇遣戍役也文王之时西有昆夷之患北有玁狁之难以天子之命命将帅遣戍役以守衞中国故歌采薇以遣之出车以劳还杕杜以勤归也辩说此未必文王之诗以天子之命者衍说也出车劳还率也辩说同上诗所谓天子所谓王命皆周王耳杕杜劳还役也辩说同上鱼丽美万物盛多能备礼也文武以天保以上治内采薇以下治外始于忧勤终于逸乐故美万物盛多可以告于神明矣辩说此篇以下时世次第序说之失已见本篇其内外始终之说盖一节之可取云南陔孝子相戒以养也辩说此笙诗也谱序篇次名义及其所用已见本篇白华孝子之絜白也辩说同上此序尤无理华黍时和岁丰宜黍稷也有其义而亡其辞辩说同上然所谓有其义者非眞有所谓亡其辞者乃本无也南有嘉鱼乐与贤也太平之君子至诚乐与贤者共之也辩说序得诗意而不明其用其曰太平之君子者本无谓而说者又以专指成王皆失之矣南山有台乐得贤也得贤则能爲邦家立太平之基矣辩说序首句误详见本篇由庚万物得由其道也辩说见南陔崇丘万物得极其高大也辩说见上由仪万物之生各得其宜也有其义而亡其辞辩说见上蓼萧泽及四海也辩说序不知此爲燕诸侯之诗但见零露之云卽以爲泽及四海其失与野有蔓草同臆说浅妄类如此云湛露天子燕诸侯也彤弓天子钖有功诸侯也菁菁者莪乐育材也君子能长育人材则天下喜乐之矣辩说此序全失诗意六月宣王北伐也辩说此句得之鹿鸣废则和乐缺矣四牡废则君臣缺矣皇皇者华废则忠信缺矣常棣废则兄弟缺矣伐木废则朋友缺矣天保废则福禄缺矣采薇废则征伐缺矣出车废则功力缺矣杕杜废则师衆缺矣鱼丽废则法度缺矣南陔废则孝友缺矣白华废则廉耻缺矣华黍废则蓄积缺矣由庚废则阴阳失其道理矣南有嘉鱼废则贤者不安下不得其所矣崇丘废则万物不遂矣南山有台废则爲国之基队矣由仪废则万物失其道理矣蓼萧废则恩泽乖矣湛露废则万国离矣彤弓废则诸夏衰矣菁菁者莪废则无礼仪矣小雅尽废则四夷交侵中国微矣辩说鱼丽以下篇次爲毛公所移而此序自南陔以下八篇尚仍仪礼次第独以郑谱误分鱼丽爲文武时诗故遂移此序鱼丽一句自华黍之下而升于南陔之上此一节与小序同出一手其得失无足议者但欲证毛公所移篇次之失与郑氏独移鱼丽一句之私故论于此云采芑宣王南征也车攻宣王复古也宣王能内修政事外攘夷狄复文武之竟土修车马备器械复会诸侯于东都因田猎而选车徒焉集说吉日美宣王田也能愼微接下无不自尽以奉其上焉辩说序愼微以下非诗本意鸿鴈美宣王也万民离散不安其居而能劳来还定安集之至于矜寡无不得其所焉辩说此以下时世多不可考庭燎美宣王也因以箴之沔水规宣王也鹤鸣诲宣王也祈父刺宣王也白驹大夫刺宣王也黄鸟刺宣王也我行其野刺宣王也集说斯干宣王考室也无羊宣王考牧也节南山家父刺幽王也辩说家父见本篇正月大夫刺幽王也十月之交大夫刺幽王也集说雨无正大夫刺幽王也雨自上下者也衆多如雨而非所以爲政也辩说此序尤无义理欧阳公刘氏说已见本篇小旻大夫刺幽王也小宛大夫刺幽王也辩说此诗不爲刺王而作但兄弟遭乱畏祸而相戒之词尔小弁刺幽王也太子之傅作焉辩说此诗明白爲放子之作无疑但未有以见其必爲宜臼耳序又以爲宜臼之傅尤不知其所据也巧言刺厉王也大夫伤于谗故作是诗也何人斯苏公刺㬥公也㬥公爲卿士而谮苏公焉故苏公作是诗以絶之辩说郑氏曰㬥苏皆畿内国名世本云㬥辛公作埙苏成公作篪谯周古史考云古有埙篪尚矣周幽王时二公特善其事耳今案书有司寇苏公春秋传有苏忿生战国及汉时有人姓㬥则固应有此二人矣但此诗中只有㬥字而无公字及苏公字不知序何所据而得此事也世本说尤纰缪谯周又从而傅会之不知适所以章其缪耳巷伯刺幽王也寺人伤于谗故作是诗也谷风刺幽王也天下俗薄朋友道絶焉蓼莪刺幽王也民人劳苦孝子不得终养尔大东刺乱也东国困于役而伤于财谭大夫作是诗以告病焉辩说谭大夫未有考不知何据恐或有传耳四月大夫刺幽王也在位贪残下国构祸怨乱竝兴焉北山大夫刺幽王也役使不均已劳于从事而不得养其父母焉无将大车大夫悔将小人也辩说此序之误由不识兴体而误以爲比也小明大夫悔仕于乱世也鼔钟刺幽王也辩说此诗文不明故序不敢质其事但随例爲刺幽王耳实皆未可知也楚茨刺幽王也政烦赋重田莱多荒饥馑降丧民卒流亡祭祀不飨故君子思古焉辩说自此篇至车舝凡十篇似出一手词气和平称述详雅无风刺之意序以其在变雅中故皆以爲伤今思古之作诗固有如此者然不应十篇相属而絶无一言以见其爲衰世之意也窃恐正雅之篇有错脱在此者耳序皆失之附录信南山刺幽王也不能修成王之业疆理天下以奉禹功故君子思古焉辩说曾孙古者事神之称序专以爲成王则陋矣甫田刺幽王也君子伤今而思古焉辩说此序专以自古有年一句生说而不察其下文今适南亩以下亦未尝不有年也大田刺幽王也言矜寡不能自存焉辩说此序专以寡妇之利一句生说瞻彼洛矣刺幽王也思古明王能爵命诸侯赏善罚恶焉辩说此序以命服爲赏善六师爲罚恶然非诗之本意也裳裳者华刺幽王也古之仕者世禄小人在位则谗谄竝进弃贤者之类絶功臣之世焉辩说此序只用似之二字生说桑扈刺幽王也君臣上下动无礼文焉辩说此序只用彼交匪敖一句生说鸳鸯刺幽王也思古明王交于万物有道自奉养有节焉辩说此序穿凿尤为无理頍弁诸公刺幽王也㬥戾无亲不能宴乐同姓亲睦九族孤危将亡故作是诗也辩说序见诗言死丧无日便谓孤危将亡不知古人劝人燕乐多爲此言如逝者其耋他人是保之类且汉魏以来乐府犹多如此如少壮几时人生几何之类是也车舝大夫刺幽王也襃姒嫉妒无道竝进谗巧败国德泽不加于民周人思得贤女以配君子故作是诗也辩说以上十篇竝已见楚茨篇青蝇大夫刺幽王也宾之初筵卫武公刺时也幽王荒废媟近小人饮酒无度天下化之君臣上下沈湎淫液武公既入而作是诗也辩说韩诗说见本篇此序误矣鱼藻刺幽王也言万物失其性王居镐京将不能以自乐故君子思古之武王焉辩说此诗意与楚茨等篇相类采菽刺幽王也侮慢诸侯诸侯来朝不能钖命以礼数征会之而无信义君子见微而思古焉辩说同上角弓父兄刺幽王也不亲九族而好谗佞骨肉相怨故作是诗也菀柳刺幽王也㬥虐无亲而刑罚不中诸侯皆不欲朝言王者之不可朝事也都人士周人刺衣服无常也古者长民衣服不贰从容有常以齐其民则民德归壹伤今不复见古人也辩说此序盖用缁衣之误采绿刺怨旷也幽王之时多怨旷者也辩说此诗怨旷者所自作非人刺之亦非怨旷者有所刺于上也黍苗刺幽王也不能膏润天下卿士不能行召伯之职焉辩说此宣王时美召穆公之诗非刺幽王也隰桑刺幽王也小人在位君子在野思见君子尽心以事之辩说此亦非刺诗疑与上篇皆脱简在此也白华周人刺幽后也幽王取申女以爲后又得襃姒而黜申后故下国化之以妾爲妻以孽代宗而王弗能治周人爲之作是诗也辩说此事有据序盖得之但幽后字误当爲申后刺幽王也下国化之以下皆衍说耳又汉书注引此序幽字下有王废申三字虽非诗意然亦可补序文之缺集说緜蛮微臣刺乱也大臣不用仁心遗忘微贱不肯饮食敎载之故作是诗也辩说此诗未有刺大臣之意盖方道其心之所欲耳若如序者之言则褊狭之甚无复温柔敦厚之意瓠叶大夫刺幽王也上弃礼而不能行虽有牲牢饩不肯用也故思古之人不以微薄废礼焉辩说序说非是渐渐之石下国刺幽王也戎狄叛之荆舒不至乃命将率东征役久病于外故作是诗也辩说序得诗意但不知果爲何时耳苕之华大夫闵时也幽王之时西戎东夷交侵中国师旅竝起因之以饥馑君子闵周室之将亡伤已逢之故作是诗也何草不黄下国刺幽王也四夷交侵中国背叛用兵不息视民如禽兽君子忧之故作是诗也大雅文王文王受命作周也辩说受命受天命也作周造周室也文王之德上当天心下为天下所归往三分天下而有其二则已受命而作周矣武王继之遂有天下亦卒文王之功而已然汉儒惑于谶纬始有赤雀丹书之说又谓文王因此遂称王而改元殊不知所谓天之所以为天者理而已矣理之所在衆人之心而已矣衆人之心是非向背若出于一而无一毫私意杂于其间则是理之自然而天之所以为天者不外是矣今天下之心既以文王为归矣则天命将安往哉书所谓天视自我民视天听自我民听所谓天聪明自我民聪明天明畏自我民明威皆谓此尔岂必赤雀丹书而称王改元哉称王改元之说欧阳公苏氏游氏辩之已详去此而论则此序本亦得诗之大旨而于其曲折之意有所未尽已论于本篇矣大明文王有明德故天复命武王也辩说此诗言王季大任文王大姒武王皆有明德而天命之非必如序说也緜文王之兴本由大王也棫朴文王能官人也辩说序误旱麓受祖也周之先祖世修后稷公刘之业大王王季申以百福干禄焉辩说序大误其曰百福干禄者尤不成文理思齐文王所以圣也皇矣美周也天监代殷莫若周周世世修德莫若文王灵台民始附也文王受命而民乐其有灵德以及鸟兽昆虫焉辩说文王作灵台之时民之归周也久矣非至此而始附也其曰有灵德者亦非命名之本意集说下武继文也武王有圣德复受天命能昭先人之功焉辩说下字恐误说见本篇文王有声继伐也武王能广文王之声卒其伐功也辩説郑谱之误说见本篇生民尊祖也后稷生于姜嫄文武之功起于后稷故推以配天焉行苇忠厚也周家忠厚仁及草木故能内睦九族外尊事黄耇养老乞言以成其福禄焉辩说此诗章句本甚分明但以说者不知比兴之体音韵之节遂不复得全诗之本意而碎读之逐句自生意义不暇寻绎血脉照管前后但见勿践行苇便谓仁及草木但见戚戚兄弟便谓亲睦九族但见黄耇台背便谓养老但见以祈黄耇便谓乞言但见介尔景福便谓成其福禄随文生义无复伦理诸序之中此失尤甚览者详之既醉太平也醉酒饱德人有士君子之行焉辩说序之失如上篇盖亦为孟子断章所误尔凫鹥守成也太平之君子能持盈守成神祇祖考安乐之也辩说同上假乐嘉成王也辩说假本嘉字然非为嘉成王也公刘召康公戒成王也成王将涖政戒以民事美公刘之厚于民而献是诗也辩说召康公名奭成王即位年㓜周公摄政七年而归政焉于是成王始将涖政而召公为大保周公为大师以相之然此诗未有以见其为康公之作意其传授或有自来耳后篇召穆公凡伯仍叔放此泂酌召康公戒成王也言皇天亲有德飨有道也辩説序无大失然语意亦疎卷阿召康公戒成王也言求贤用吉士也辩说求贤用吉士本用诗文而言固为不切然亦未必分为两事后之说者既误认岂弟君子为贤人遂分贤人吉士为两等弥失之矣夫泂酌之岂弟君子方为成王而此诗遽为所求之贤人何哉民劳召穆公刺厉王也板凡伯刺厉王也荡召穆公伤周室大坏也厉王无道天下荡荡无纲纪文章故作是诗也辩说苏氏曰荡之名篇以首句有荡荡上帝耳序说云云非诗之本意也抑卫武公刺厉王亦以自警也辩说此诗之序有得有失盖其本例以为非美非刺则诗无所为而作又见此诗之次适出于宣王之前故直以为刺厉王之诗又以国语有左史之言故又以为亦以自警以诗考之则其曰刺厉王者失之而曰自警者得之也夫曰刺厉王之所以为失者史记衞武公即位于宣王之三十六年不与厉王同时一也诗以小子目其君而尔汝之无人臣之礼与其所谓敬威仪愼出话者自相背戾二也厉王无道贪虐为甚诗不以此箴其膏肓而徒以威仪词令为谆切之戒缓急失宜三也诗词倨慢虽仁厚之君有所不能容者厉王之㬥何以堪之四也或以史记之年不合而以为追刺者则诗所谓听用我谋庶无大悔非所以望于既往之人五也曰自警之所以为得者国语左史之言一也诗曰谨尔侯度二也又曰曰丧厥国三也又曰亦聿既耄四也诗意所指与淇奥所美宾筵所悔相表里五也二说之得失其佐验明白如此必去其失而取其得然后此诗之义明今序者乃欲合而一之则其失者固已失之而其得者亦未足为全得也然此犹自其诗之外而言之也若但即其诗之本文而各以其一说反复读之则其训义之显晦疎密意味之厚薄浅深可以不待考证而判然于胷中矣此又读诗之简要直诀学者不可以不知也桑柔芮伯刺厉王也辩说序与春秋传合云汉仍叔美宣王也宣王承厉王之烈内有拨乱之志遇烖而惧侧身修行欲销去之天下喜于王化复行百姓见忧故作是诗也辩说此序有理崧高尹吉甫美宣王也天下复平能建国亲诸侯襃赏申伯焉辩说此尹吉甫送申伯之诗因可以见宣王中兴之业耳非专为美宣王而作也下三篇放此烝民尹吉甫美宣王也任贤使能周室中兴焉辩说同上韩奕尹吉甫美宣王也能钖命诸侯辩说同上其曰尹吉甫者未有据下二篇同其曰能钖命诸侯则尤浅陋无理矣既为天子钖命诸侯自其常事春秋战国之时犹有能行之者亦何足为美哉江汉尹吉甫美宣王也能兴衰拨乱命召公平淮夷辩说吉甫见上他说得之常武召穆公美宣王也有常德以立武事因以为戒然辩说召穆公见上所解名篇之意未知其果然否然于理亦通瞻卬凡伯刺幽王大坏也辩说凡伯见上召旻凡伯刺幽王大坏也旻闵也闵天下无如召公之臣也辩说凡伯见上旻闵以下不成文理周颂清庙祀文王也周公既成洛邑朝诸侯率以祀文王焉维天之命太平告文王也辩说诗中未见告太平之意维清奏象舞也辩说诗中未见奏象舞之意烈文成王即政诸侯助祭也辩说诗中未见即政之意天作祀先王先公也昊天有成命郊祀天地也辩说此诗详考经文而以国语证之其为康王以后祀成王之诗无疑而毛郑旧说定以颂为成王之时周公所作故凡颂中有成王及成康字者例皆曲爲之说以附己意其迂滞僻涩不成文理甚不难见而古今诸儒无有觉其谬者独欧阳公着时世论以斥之其辩明矣然读者狃于旧闻亦未遽肻深信也小序又以此诗篇首有昊天二字遂定以为郊祀天地之诗诸儒往往亦袭其误殊不知其首言天命者止于一句次言文武受之者亦止一句至于成王以下然后详说不敢康宁缉熙安静之意乃至五句而后已则其不为祀天地而为祀成王无可疑者又况古昔圣王制为祭祀之礼必以象类故祀天于南祭地于北而其坛壝乐舞器币之属亦各不同若曰合祭天地于圜丘则古者未尝有此渎乱厖杂之礼若曰一诗而两用如所谓冬荐鱼春献鲔者则此诗专言天而不及地若于泽中方丘奏之则于义何所取乎序说之云反覆推之皆有不通其谬无可疑者故今特上据国语㫄采欧阳以定其说庶几有以不失此诗之本指耳或曰国语所谓始于德让中于信寛终于固龢故曰成者其语成字不为王诵之谥而韦昭之注大略亦如毛郑之说矣此又何邪曰叔向盖言成王之所以为成以是三者正犹子思所谓文王之所以为文班固所谓尊号曰昭不亦宜乎者耳韦昭何以知其必谓文武以是成其王道而不为王诵之谥乎盖其为说本出毛郑而不悟其非者今欲一涤千古之谬而不免于以误而证误则亦将何时而已邪或者又曰苏氏最为不信小序而于此诗无异词且又以为周公制作所定后王不容复有改易成王非创业之主不应得以基命称之此又何邪曰苏氏之不信小序固未尝见其不可信之实也愚于汉广之篇已尝论之不足援以为据也夫周公制作亦及其当时之事而止耳若乃后王之庙所奏之乐自当随时附益若商之𤣥鸟作于武丁孙子之世汉之庙乐亦随时而更定焉岂有周之后王乃独不得裦显其先王之功德而必以改周公为嫌邪基者非必造之于始亦承之于下之谓也如曰邦家之基岂必谓大王王季之臣乎以是为说亦不得而通矣况其所以为此实未能忘北郊集议之余忿今固不得而取也我将祀文王于明堂也时迈廵守告祭柴望也执竞祀武王也辩说此诗并及成康则序说误矣其说已具于昊天有成命之篇苏氏以周之奄有四方不自成康之时因从小序之说此亦以辞害意之失皇矣之诗于王季章中盖已有此句矣又岂可以其大蚤而别为之说邪诗人之言或先或后要不失为周有天下之意耳附录思文后稷配天也臣工诸侯助祭遣于庙也辩说序误噫嘻春夏祈谷于上帝也辩说序误振鹭二王之后来助祭也丰年秋冬报也辩说序误有瞽始作乐而合乎祖也潜季冬荐鱼春献鲔也雝禘大祖也辩说祭法周人禘喾又曰天子七庙三昭三穆及大祖之庙而七周之大祖即后稷也禘喾于后稷之庙而以后稷配之所谓禘其祖之所自出以其祖配之者也祭法又曰周祖文王而春秋家说三年丧毕致新死者之主于庙亦谓之吉禘是祖一号而二庙禘一名而二祭也今此序云禘大祖则宜为禘喾于后稷之庙矣而其诗之词无及于喾稷者若以为吉禘于文王则与序已不协而诗文亦无此意恐序之误也此诗但为武王祭文王而彻俎之诗而后通用于他庙耳载见诸侯始见乎武王庙也辩说序以载训始故云始见恐未必然也有客微子来见祖庙也武奏大武也闵予小子嗣王朝于庙也访落嗣王谋于庙也敬之羣臣进戒嗣王也小毖嗣王求助也辩说此四篇一时之诗序但各以其意为说不能究其本末也载芟春籍田而祈社稷也良耜秋报社稷也辩说两篇未见其有祈报之异丝衣绎宾尸也高子曰灵星之尸也辩说序误髙子尤误酌告成大武也言能酌先祖之道以养天下也辩说诗中无酌字未见酌先祖之道以养天下之意桓讲武类禡也桓武志也赉大封于庙也赉予也言所以钖予善人也般廵守而祀四岳河海也辩说此二篇说见本篇鲁颂駉颂僖公也僖公能遵伯禽之法俭以足用寛以爱民务农重谷牧于垧野鲁人尊之于是季孙行父请命于周而史克作是颂辩说此序事实皆无可考诗中亦未见务农重谷之意序说凿矣有駜颂僖公君臣之有道也辩说此但燕饮之诗未见君臣有道之意泮水颂僖公能修泮宫也辩说此亦燕饮落成之诗不为颂其能修也閟宫颂僖公能复周公之宇也辩说此诗言庄公之子又言新庙奕奕则为僖公修庙之诗明矣但诗所谓复周公之宇者祝其能复周公之土宇耳非谓其能修周公之屋宇也序文首句之谬如此而苏氏信之何哉附录商颂那祀成汤也微子至于戴公其闲礼乐废坏有正考甫者得商颂十二篇于周之大师以那为首辩说序以国语为文烈祖祀中宗也辩说详此诗未见其为祀中宗而末言汤孙则亦祭成汤之诗耳序但不欲连篇重出又以中宗商之贤君不欲遗之耳𤣥鸟祀髙宗也辩说诗有武丁孙子之句故序得以为据虽未必然然必是髙宗以后之诗矣长发大禘也辩说疑见本篇附录殷武祀髙宗也钦定诗经传说彚纂诗序下