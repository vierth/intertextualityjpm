弔伐录弔伐录録上弔伐録上与宋主书天辅元年十二月宋主遣登州防御使马政来曰日出之分寔生圣人窃闻征辽屡败勍敌若克辽之后五代时所取燕云两京地土愿卑下邑二年正月乙已宋使马政囬遣撒覩报聘与宋约夹攻燕西二京随得者取其地若出国所取即不在分割三年夏四月子朔使南宋撒覩回同宋使赵良嗣及其子宏来撒覩受宋国团练使官上命杖而削之南使囘遣孛堇厮勒曷鲁等同往四年二月己亥使南宋厮勒等囬同宋使赵良嗣王晖复以祈请燕西二京地界书来六月庚午朔遣宋使赵良嗣等囘以所获上京同知苏守吉与宋且约夹攻取燕西二京地如约义十二月丁卯朔宋使马政复来请燕地命如前约六年夏四月壬寅遣徒单乌贾高信哥使于宋七年正月己卯与宋书畧曰往岁越海计议兴兵夹攻每有克获所得者取后违此约独乗辽势上襄以行侵讨而乃反被追袭闻军帅刘延庆等已坐责罚又燕京僣号普贤女上表再三乞请称有南兵入城力战破之杀戮殆尽归命上国愿爲附庸犹存大信以先许宋命之请若彼能如元约夹攻克捷则事不在言旣出间得而分付理应有报是以宣谕赵良嗣等合取时贡银绢共准一百万贯良嗣等言奉㫖并请西京路地界若不从所请止得燕京二十万匹两设犹未允更加绫二万匹外不敢擅加今相度燕京诸州土广人衆今取与未决岂可轻易便行分付请抽退临边士卒荅宋主书二月癸卯遣孛堇银木可铎刺爲宋使副以乌林荅賛谋爲议事荅宋主书曰来书云所言代税物货并事目所载色数价直交割月日所与画定界至遣使贺正旦生辰及置榷塲事并如来示所谕备悉美意外今年合交银绢称候到依契丹旧交月日交割特异元书理合一就重念春农般运不易曲从来意其银绢请似前来与契丹物色一般者交送所有燕城侯各立盟誓然后交割今立草付国信使副到请依草着誓至日当议复盟春律在中兾膺多福今差孛堇银木可铎刺克国信副及賛谋充议事有少礼物具诸别幅专奉书陈逹不宣谨白白札子与书同封昨者赵良嗣到于上京军前计议五代以后䧟入契丹旧汉地州县时止许燕京再差马政更议西京回书只请就便计度收复寻爲彼不能取致本朝自行复定又差赵良嗣等来议称燕西两京巳曽计议縁爲西京不在许限只许燕京所辖六州来书云其西京别作一段今来又令良嗣等许议西京欲一就收复虽贵朝不经夹攻而念两朝通和实同一家必务交欢笃于往日今特许与西京武应朔尉奉圣归化儒嬀等州并土地民户其巳西并北一带接连山后州县土地人民不在许与之限㩀所许民户土地甚多自来攻伐抚将帅士卒艰苦不少今来别无再索经畧请差人交割其诸事理已宣谕赵良嗣去讫来书称契丹出没今差人押领大军往彼幸踏地里交割发行月日已谕使人省㑹所有盟誓候交割了日议定南宋回书三月戊午命马同权管勾燕京事将以其地付宋故也丙寅宋使卢益赵良嗣马扩以囘书来三月日大宋皇帝致书于大金大圣皇帝阙下华缄荐至契好増勤爰驰预政之臣共着约神之誓惟两朝弔民伐罪之举振古所无而万丗讲信脩睦之诚自今以始用坚盟载永洽邻欢来书云燕城等候各立盟誓然后交割今立誓草付国信使副到请依车着誓至日当议复盟银绢请似前来与契丹物色一般者交送并如来谕顺履融和茂迎福祉今差中大夫试工部尚书卢益龙圗直学士大中大夫赵良嗣充国信使合门宣賛舎人马扩充国信副使有少礼物具诸别幅专奉书陈逹不宣白札子所谕西京武应朔蔚奉圣归化儒嬀等州并土民户本朝抚定备荷美意已令卢益等持银绢往军前赏设夏国素号狡狯唯务诈诞与昏主实甥舅唇齿之国日近上表乞本朝勾退北邉兵马文字内指言贵朝仍自云与昏主累世姻亲巳询访得知䖏所及称奉昏主之命军州及土地人民权令守护招集无使叛贼一向虏掠故夏国起集援兵屯于境上并据边臣累奏夏国见勾集重兵广备粮食借助昏主军声甚大用意非浅除已旨挥河东等路隄备御逐外深恐贵朝欲知其详所有真本文字今付去人西京管下州县前书已言非务广土实欲备御昏主爲彼此之利今若将已西并北一带州县土地付与夏国则不特昏主见在天德云内地分出没若使夏国㨿黄河以东州县必与昏主合力爲害不细夏国自去歳已輙占据金肃河清两军如欲与此两处请贵朝详度外其宁边天德云内巳西并北一带州县土地合以黄河及汉地爲界汉地外以北土地如欲付与他国并从贵朝又持到誓书其间事理并依贵朝誓草又白札子两朝交往礼仪除合依见行礼仪外传闻已上尊号今议特称尊号以表交欢他日本朝如上尊号贵朝亦合相称近累据河北河东帅司及沿边州军探报契丹昏主见在云内地分出没已逼近应朔等州缴到昏主招谕军民补受官职真本文字已令宣抚司移文贵朝照㑹及已指挥河东路遣发兵马救助应州一带极力备御外请贵朝早发大军往彼掩袭因以照应交割彂行月日贵朝所使传闻四军萧亮已即位号神圣皇帝改年天嗣如所传是寔所当置虑早议招捉使人银木可等已得以厚礼用示诚意自此使聘往来礼数彼此并依契丹旧例亦如来谕但契丹往还旧礼有不系事繁复者合行裁定庻彼此爲便置榷塲去䖏从贵朝所便交易并如契丹体例宋主誓书维宣和五年嵗次癸卯三月甲寅朔四日丁巳大宋皇帝誓书于大金大圣皇帝阙下天之所助者顺人之所助者信履信思乎顺则自天祐之吉无不利昨以大金大圣皇帝创兴併有辽国遣使计议五代以后䧟入契丹燕地幸感好意特与燕京涿易擅顺景蓟并属县及所管民户縁爲辽国尚爲大金所有以自来交与契丹银二十万两绢三十万疋并燕京毎年所出税利五六分中只算一分计钱一百万贯合直物色常年般送南京界首交割色数已载前后往复议定国书每年并交緑矾二千栲栳两界侧近人户不淂交侵盗贼逃人彼此无令停止亦不得宻切间谍诱优边人若盗贼捉败各依本朝法令科罪讫赃罚虽不获踪迹到䖏便勒留偿若有暴盗或因别故合举兵衆须得开报沿邉官司两国强界各令防守两朝界内地各如旧不得遮堵道路至如将来殊方异域人使往还无致禁阻所贵乆通懽好庻保万世苟违此约天地鍳察神明速殃子孙不绍社稷倾危专具披述不宣谨白一下项物计钱九十八万七千二百四十贯文内除绫罗锦圈线不见分两外计重二十五万九千五百斤准一万七千三百秤囘南宋国书累交礼聘敦讲世和复纡使传之华克示载书之信指以万祀昭然一言兹见继好息民之心而得亲仁善邻之美义欲存于坚乆事更具于宣陈据燕京疆界只依两朝差去人负同行检视交割爲定所云交付西京边界并夹攻契丹皇帝事已遣近上官贠押领大军勒于今月十一日于彼应㑹仍报宣抚司凡关夹攻事件须令与差去官贠计议从长施行其边界亦依割定领受仍已谕使人却合有囘谢礼数并报复文字送付差去军下官贠前次议取被掠并逃去人户虽令宣抚司交付却只推延不肯早行发遣至今一未结絶必若边吏徼功违约展转如上件不切禀从实関引惹紊乱有失将来乆结欢好若是再取如此人口亦仰所司疾速彂遣又以契丹皇帝在隂山囘离保在奚部山谷以此两䖏勾当军事令取岭北鸳鸯泺坐夏相度所谋虽同如或不泯后患地里咫尺特关贵国自余分遣别路兵马须是当朝供给只据分收捕奚囘离保契丹皇帝两路兵重粮食合销米一十万石冝早䖏分取月日于檀州归化州两䖏分路般送到伫竢囬报炎歊在候保啬是期囘赐誓书唯信与义取天下之噐也以通神明之心以除天地之害昨以契丹国主失道民坠涂炭肆用兴师事在除弔贵国遣使航海计议若将来併有辽国愿还幽燕故地当时曽有依允廼者亲领兵马已至全燕一方城池不攻自下尚念始欲敦好特以燕京涿易檀顺景蓟并属县所管民户与之如约今承来书縁以辽国尚为大金所有以自来交与契丹银二十万两绢三十万疋并燕京所出税利五六分中只算一分计钱一百万贯文合直物色常年般送南京界首交割色数已载前后往复议定国书每年并交緑矾二千栲栳两界侧近人户不淂交侵盗贼逃人无令彼此停止亦不淂宻切间谍诱优边人若盗贼并赃捉败各依本朝法令科罪讫赃罚虽不获踪迹到䖏便勒留偿若有暴盗或因别故合举兵衆须得开报沿边官司两国疆界各令防守两朝界内地各如旧不得遮堵道路至如将来殊方异域使人往来无得禁阻所贵乆通欢好庶保万世苟违此约天地鍳察神明速殃子孙不绍社稷倾危本朝志欲恊和万邦大示诚信故与燕地兼同誓约苟或违之天地鍳察神明速殃子孙不绍社稷倾危如变渝在彼一准誓约不以所与爲定南宋国书四月日大宋皇帝致书于大金大圣皇帝阙下使车系至聘问弥式驰约载之严共着誓盟之重诚参天地惠浃神人取乱侮亡遂㡳六师之绩惇信明义共圗万世之安仍睠云中外虞昏主併沐亲仁之好获従恢复之心逺仞忱恂倍増感怿用传于后永寘于懐两朝着誓之后所务通懽继好以保永世末节细故各不须较邀功生事搆造之人彼此所宜深察所云粮食燕云两䖏无可计办今特于内地掇那米五万石二万石令河北路宣抚司于古北口外交割三万石今河东路宣抚司于归化州或应州以北道路快䖏交割并于七月一日以前节次辇致前去计㑹贵国军下官员般取余事悉如来谕顺绥炎律茂履纯休今孛堇杨璞等囘有少礼物具诸别幅专奉书陈谢不宣谨白与南宋书草西南西北两路都统并奚王府路都统挞懒南路都统阇母等节次申前后各管处所亡去张觉李石袅思并招过及自南京囬去又张觉等邀截下郎君习姑及援送燕京赵发统军司所管以上逐起职官百姓工匠及诸军下亡去驱使人口军人妻室并刼掠偷递过孳畜财物自来累具文字移牒大宋河北河东路宣抚司河东云中府经畧安抚使等司燕山府代应朔武等州取索度推注不爲分白慿验伏乞朝廷详酌勘㑹两朝誓书盗贼逃亡无令停止亦不得宻切间谍诱优邉人及约定所许州县所管民户其余色人户并不在许与之限今㨿逐䖏奏前件因依縁由称见获慿验由自推注不爲分付系违负自彼显然若只以违约推延便望休止亦不误矣所据随州县因官寄客居契丹人户并逃亡招过及上件邀囘刼掠偷递职官百姓工匠驱使妇女孳畜财物等如敦守誓约请依在边帅臣所牒数目交付仍指挥逐处禁止乞囘示报南宋获契丹昏主书六月日大金皇帝致书于大宋皇帝阙下大寳之尊允归公授守不以道恕集人神故先皇啼举问罪之师迨眇躬尽继恡之略尤頼仁隣之睦生获昏主之身人心旣以懽和天下得以治定爰驰使价庸示披陈逖惟闻知谅同庆慰今差复州管内都孛堇李用和朝散大夫守鸿胪卿知太常礼院骑都尉太原县开国伯食邑七百户赐紫金鱼袋王永福充告庆国信使副有少礼物具诸别幅专奉书陈谢不宣谨白与宋阉人河北河东陜西等䖏宣抚使广阳郡王童贯书天㑹三年十一月三十日大金骨卢你移赉勃极烈左副元帅致书于大宋宣抚郡王阙下慿传信复沐使音未孚结絶之诚难避重烦之议领兵前去之由已载别牒且两朝之事若不互相容㑹湏至战争夫如是则岂唯菑危转甚更恐生灵枉罹涂炭是用遣人以俟雅报盖以宣抚郡王所爲结约和㑹契义最旧况承来文若谓更有可议务在通融啇量伏念宣抚郡王有辅立之功位望所必谓议以谠言扶斯将坠与其交锋争戦以伤生民寕若酌中两便爲计果能如此其于贵朝非止社稷乆享安全更获两下益固懽和然后郡王忠孝克保终始长守富贵民頼其善爲天下之幸甚岂不美哉昔契丹请和之日朝廷限以辽爲界不见听从乃及今日所望取爲前鍳审观势与差去官贠评议定一律正严凝伫膺多福今差昭文舘直学士王介儒孛堇撒离母专奉书披述不宣牒南宋宣抚司问罪大金元帅府牒大宋宣抚使司近差寕昌军节度使萧庆孛堇撒离母专往理㑹所索户口事所淮囘牒称本朝幅贠万里人居散漫若再行根究难指有无又据差马扩辛兴宗所説与上亦同往者大宋与辽爲隣因争疆场歳输金帛不获厌足逊辞添纳百余年间勤于朝聘每事姑息不可殚言想其屈志实不获已由此而言其苦于屈辱亦以深矣幸遇我先皇帝天纵英谟神资略方经营天下之初大宋遣使请雪前耻由朝廷以恩化爲务亲幸幽蓟才下全燕即时割赐此朝廷所以大造于大宋使大宋不劳而立其功以伸祖宗之屈自此始也大宋皇帝感斯大义遂立严誓卜于子孙乆敦信约何期立渝盟誓手书称诏搆我边臣使爲叛乱贼杀宰辅邀囘户口圣上以含容爲德取索户口之外一无理㑹尚自不知悔过反于沿边多方作过暂无自戢爲此依准所降宣㫖移牒囘取的有无归还却称本朝幅贠万里人居散漫岂期纵骄夸慢弃德负义如此之甚也酌其所意谓我土地之广但得户口纵违誓约毕竟何爲有此横暴显然而觉其姦囘容俟至今巳爲枉矣若依前索以道理实虑空逗歳月今议聊整问罪之师且报纳土之由仍依囘誓收复元赐京镇州县今月二十九日起发前进须议公文牒具如前今差昭文舘直学士王介儒孛堇撒离母等前去事须牒大宋河东陕西等路宣抚使司到请照验先行归还朔武等州陈其罪戾具一切听命无违公文囘示仍请贵司自就相近亲见啇议容㑹结絶如或难以依应即请尅期甚地以决胜负幸不疑惑住滞以至别议施行谨牒元帅府左副元帅右监军右都监下所事迹檄书往者辽国运衰是生昏德自爲戎首先启衅端朝廷爰举义师奉天伐罪繄尔宋人浮海计议候併辽国愿割幽燕歳纳金缣自依旧例先皇帝有容爲德嘉其来意置以不疑即时允应尔后全燕旣下割之如约其爲恩信不谓不少于是要之以天地质之以神明乃立誓文盗贼逃人无令停止亦不得间谍诱优边民俾传之子孙守而勿失洎宸舆北返宰辅东行不意宋人贪婪无厌稔其奸恶忽忘前施之义潜包幸乱之谋遽渎誓约结搆罪人使图不轨据京爲叛贼杀大臣邀囘户口啖以官秩反令纳土仍示手诏窃行抚谕遂使京畿之地鞠爲㓂场才天兵临境魁首奔亡而又接引輙相保蔽更易姓名授之官爵及至追索传以伪首旣杀无辜又贷有罪不仁不耻于礼何如朝廷方务含容不彰其悪但诫边臣户口之外一无理辨此所欲乆通懽好之故也彼尚饰以伪辞终爲隐讳仍招纳逋逃反优居民更使盗贼出没爲过所有岁贡又多愆期背恩莫斯之甚朝廷亦不咎之依前催索犹不听从牒称本朝幅贠万里人居散漫若再行根究难指有无况事皆已往请别计议据彼迷辞意渉夸慢至于本境行发文字輙敢指斥朝廷言多侮谤虽累曽移文俟其改过终然不悟罔有悛心矧又夏台寔爲藩辅忱诚旣献土民是赐而彼宋人忽起无名之衆輙行侵优之事因其告援遂降朝㫖移牒解和俾复疆土仍以狂辞不爲依应反云夏人纳欵曲有陈请大金方务恩抚初附之国且料不无曲意姑行顺从既出一时私恩尽与夏人则大金顺从夏人已爲周至自今不烦干预自当以道理所在且朝廷方隆恩造下浃群邦彼之两国各蒙其赐所与之地裁之在我肯以私曲以爲周至岂期诡诈昧于道理不爲禀从如此之甚者哉斯则非止侵凌夏国实开不惧朝廷此朝廷所以罪也盖闻古所重慎者兵也兵而无名非三代仁义之谓也其或仗顺临逆以直加曲斯万世之王道焉反是则甚无谓也今奉宣谕兴师问罪东自南京以来西接夏军一带诸路并进固不获已况赵佶越自藩邸包藏祸心隂假黄门之力贼其冢嗣盗爲元首因而炽其恶心日甚一日昏迷不㳟侮慢自贤谓已有天命作虐无伤当其伐辽之日官军所至有逆拒者或至伤残皆非我所欲爲是其自速祸败也或有举城举邑以部以伍効顺归欵者前官如旧厚恩抚立其劳绩不次録用居民则省徭役轻刑罚各安其业谅已知悉今亦如前冝相爲鍳昔彼纳平山是图我疆今伐汴宋是图彼地兹所谓出乎尔反乎尔者也若赵佶深悔前非听命不违则虽云无外且未深圗止以黄河爲界聊报纳叛之由是知自黄河以来皆系我民夫人已有之物安肯自爲残毁再念其民居无道之国烦徭重役从来乆矣况遭阉竖要功生事近歳以来苦于飞輓流离道路曽不聊生今来若不预先晓告切虑其间别有牵迷枉䧟讨罚须议指挥右下宋国诸路官僚僧道耆军人百姓等指挥到日就便递相暁谕善爲去就择其曲直审其强弱度其逆顺各以所部京州县镇村野邑社部伍寺观兰若山场迎军纳欵必加恩赏所有各手下军人百姓僧尼道士女冠等类一切如旧更不迁徙仍具头领见带名衔状申以慿依上施行如或权不在乎独鳏寡以身归诚厚爲存恤所据随处関市之征山泽之禁前来须爲急务内有于民不便无名之歛仍仰所在官司开立状申当议从便削去仍委本䖏就便开具文解申报所在路分军前照騐据巳上䖏分条件出自至诚必不昧其神理亦仰子细省㑹兼巳㫖挥南京路都统所依上施行去讫付逐䖏准此天㑹三年十一月日次事目札子肇我大圣皇帝起义弔伐亡辽燕蓟一方最爲强大天兵一日忽至城下不血一刄顺命爰念有宋航海遣使起初结好请复幽燕旧地即时割与惟少摘官吏强族工巧併不满万数徙之东行良不得已乃常胜军相易之故着定誓书盗贼逃人彼此无令容纳苟有违者社稷倾覆子孙不绍不踰月弃徳背惠手诏逆贼张觉隂相结搆杀我四执政大臣邀迫我官民以归歳交金币罔不踰时及正旦使贺允中御前奏逹传语二字深涉轻易其于本国穷奢极侈上下相蒙恣行无道不忍多言残虐海内人怨神怒此天夺之鍳假手于我大金前月二十九日师次邯郸才有使人李邺等将到三省枢宻院所奉圣旨文牒归罪边臣全非当理洎审求的意方云前主自省愆尤不敢枝负大变前月二十三日当已传禅两项归过特有不同难爲准信又柰使人悃幅辞酸恳言本国君臣深自责恨前日之非但念人谁无过过而能改善莫大焉兼所奉宣㫖如赵主深自悔过再乞懽和仰就便酌中施行冝加恕道用存大义若不能诚心悔罪重乞懽盟可囚缚首先谋取平山童贯谭稹詹度并逆贼张觉李石卫甫赵仁彦等来诣军前谢天下罪应自北界乱离来及南京叛亡诸职官工匠教坊百姓续次发遣前来仍以黄河爲界先请皇弟郓王与太少宰科一贠权且爲质亦候交割了絶审观情状别无猜忌即便遣还外歳输金币并犒赏军物然后计议施行如或不遇依从可预爲备捍指日相见却兾端的囬示宋三省枢宻院札子三省枢宻院据探报到大金人马渐次前来侵近京城欲行御逐縁大金已差人使见到国门讲和末委上件人马前来有何因依者右差魏康刘镐前去直至大金人马见今盘泊去处取囬文连申靖康元年正月七日囘札子肇我大圣皇帝爲契丹主容纳叛人阿合产大王不行交送又多无道应天顺人起兵弔伐是后不忍覆㓕欲与通好终不听从直至亡国方始投降尚犹释罪持加王爵又燕京留守秦晋国王耶律淳辽阳渤海髙永昌奚萧良等各赐本部地界仍以世爵例皆执迷竟取灭亡夏国王李干顺逹靼靺鞈舌并助亡辽犯我行阵未鼓而破爲能改过各复旧居分裂契丹边土以济其地赵宋前帝航海遣使请复幽燕旧疆当此之时分白约示同力收取尔来竟无接应形迹一旦天兵倐至不血一刄举土向风盖自契丹二百余年逺近无敢囘顾爰念从初结好姑务懽和即时割与恩义非轻着定誓书若纳逃人社稷倾危子孙不绍曽未踰月弃德背恩手诏逆贼张觉害我四执政大臣邀我百官更易姓名公然任使歳交金币并不如期及正旦使贺允中御前奏逹传语二字特越旧例深涉轻易其于本国穷奢极侈上下相蒙阉竖擅权竒巧尅聚民间财玩至有室家悬罄人曷聊生往往弊源万莫言一我今皇帝审是数端亡盟失道上符天心爰赫斯怒大举天师数路并进理当问罪面奉圣㫖如赵主能悔已过再乞懽盟仰就便酌中施行当司引领大军取幽燕一路自入贵境必谓遣使来赍御笔改责前非縦横待命不至深入岂期直至邯郸才有人使李邺等却只将到省院所奉圣㫖文牒又言归罪边臣全非当理泊诘求的意方言前主自省愆尤不敢枝负大变已至传禅两项归责全是不同难爲准信縁差来人使不能骑马事致淹留兼恐涂次别有错失乃摘留从军先令孛堇呉孝民等持白札子专去奏闻路次及城门首遮堵早不放入今及城下犹未遣还今上年少因乱登基详度军国社稷子孙祸福未能裁决新任大臣例不贤明若能英㫁其前朝作孽既爲人子未曽切諌至令据舍崇髙逃窜无地为子之罪莫大于此今可追悔往咎卑辞改责手笔誓书乞申旧好于义爲然今执政臣属不念前日清平姦贼同恶相济弃之于市快天下心止以放逐便爲太罚又使宸颜忧辱不暇亦冝同力辅奏亲诣军前重求通好爲臣之罪复何可言当计在乆逺依应当司所请事目不但拔出生灵涂炭抑宗庙血食园陵安寝岂非幸甚苟或不然反令海内百姓肝胆涂地鬼神乏主后嗣零落盖臣主俱新虚负英气不画逺略谋取艰难乃前朝作閗乱之始今日成㓕亡之祸其爲大过更踰前日历观自古不道君臣于此爲甚兼贵朝兵将与亡辽士马优劣可见亡辽士马胜负明知即日签㨂到旧辽契丹奚汉渤海军衆不少其本国大军未足称数且当司一路除所经州郡并余路军兵亦约定于汴京㑹集安置外见节次前来未㫁头尾虽不欲一一分白贵朝亦必详悉又自来边方守傋兵衆不能御捍侵及国门能免其难未曽或有贵国太平积有歳年止以奢华适意人民柔脆不习骑射创初设教以不知兵之衆而拒我熟练征伐强勇之士望可求济往昔无闻更恐浅近官民闻言当司应以坚城不下求请和好勿冝轻信縁是与大宋皇帝结好脩盟痛可哀悯宗社倾覆子孙谢絶今皇帝正统天下髙视诸邦其惟有宋不可无主然摧㓕大权已入握内又爲元奉㫖谕丁寕屡遣人使遂与安和惟求转祸成福勿有疑惑请准前去文字别遣使大臣将呈御笔早圗万世之利若大祸已成须至自取㓕亡今后㫁絶往来縁大军逺至难以停滞却请执定疾速见示宋主书契勘自太上皇与大圣皇帝浮海结约歳月已深逺割燕云恩义至厚质诸天地共着誓书使聘交驰懽盟无间止縁姦臣误国容纳叛亡歳币愆期物货麄恶遂令信誓殆成空文隣国兴师职由于此重念大圣皇帝从初讲好欲卜万年事至于今虽悔何及太上皇深自克责乃付神器纉服之始不遑康宁夙夜以思冝伸旧好果蒙使价逺逹信诚结约之辞悉以面谕自今以始传之无穷共庇生灵永同金石缅惟英鍳必谅兹懐今差枢宻院事李梲尚书工部侍郎郑望之充计议使副事目具如别幅想必炤察事目投拜职官人口尽行发遣大金国人马抽囘议定更不以黄河爲界地土税赋所出改添歳币七百万贯今来河北河东人马抽囘赏军银五百万两绢五百万疋金五十万两回宋书承计议使副知枢宻院李梲尚书工部侍郎郑望之赍到御宝文字深悔前非再求盟好传之无穷永同金石仰仞至诚实爲大利虽有报复之心载惟元从大圣皇帝结好曁我今皇帝㫖谕丁寕德义寛大拯救生灵涂炭冝舒旧愤以示新恩当开诚心与脩和睦今差元部旋节度使寳利复州𬋩内观察使髙永义诸军都部署判官司农少卿张原㳟与前次差人使同去计议其诸事条具如别幅若可依从请皇弟郓王并太少宰科一贠不踰是日来赴军前权且爲质更或不欲施行无烦理㑹伏候端的郓王权质候过黄河便议归还太少宰科一贠祗交拨定疆界亦候便放还事目自新结好已后凡图书往复并依伯姪礼体施行今放黄河更不爲界可太原府中山府河间等一带所有地分画立疆至将来拨属本朝于内城池别有变乱贵朝应𬋩擒制交送来示改添歳币七百万贯除自来巳合交送银绢两色外拟只歳输二百万贯物货合要赏军兵物并书籍下项书五监金五百万两银五千万两杂色表一百万段疋里绢一百万段疋马牛骡各一万头疋駞一千头囘书誓文及差康王少宰出质系正月十三日契勘太上皇与大圣皇帝浮海结约欲卜万年偶因手诏平山张觉招纳叛亡至使懽盟变爲兵革遂至大金数路兴师今大圣皇帝次子郎君先及京城事至子今虽悔何及专差知枢宻院事李梲尚书工部侍郎郑望之等趋诣军前引过乞和正月十日承计议使髙永议等赍到文字大开容允备谅纯诚拯救生灵敦结盟好载惟高谊深剧忱悰已戒攸司悉从定约太上皇帝与大金大圣皇帝今皇帝义同兄弟今来国书当依契丹旧例礼从伯姪施行已许放黄河更不爲界可大原中山河间府一带所辖县镇分画疆至系自大金后比至立了疆界屯兵已前于内别有变乱䖏所当朝自当应𬋩擒制交送至于尺土一民不令侵犯招纳若是与三府以南州军犬牙出入不齐去䖏临时两平兊易应自亡辽播越之时北界流离向南并系大金叛亡诸职官工匠教坊百姓除元不曽到并巳死亡外应见在尽数遣还在京今随逐前去在外接续逐处发遣一无停匿残害错失除自来合交银二十万两绢三十万疋外更歳输二百万贯以金银疋帛并杂物折纳决无麄弱愆期斯言之信金石不渝有违此誓神殛无赦宗社倾覆子孙不享所有其余该载不尽合约事件并依前立誓书施行逺冀英怀永同重誓今差通直郎试给事中李邺右武大夫康州防御使西山合门事髙世则充计议使副伏惟炤察谨白事目皇弟康王少宰科一贠前去相见以示信好便请遣囘赏散河北河东路军兵物并书籍下项书五监金五百万两银五千万两杂色表一百万段疋里绢一百万段疋马牛骡各一万头疋駞一千头右即今尽据城中所有内自宫禁系官司与士民宫观寺院等处已行根刷虑或不足须至称寛期限更于河北州县及外路州军起发送去囘奏宋主大金都经略处置使两路都统所正月十二日大宋皇帝遣来使副李邺高世则等降到誓文大开详审推见圣意勇于改悔求践旧好叙定兄弟之义卜于万世更不渝变斯乃社稷生灵之福也当司深爲感切遽解重围収聚兵马钤束将校更不令駈虏杀戮所承誓㫖具载太上皇手诏平山张觉招纳叛亡遂及大金皇帝及今皇帝义同兄弟今来国书当依契丹旧例礼従伯姪施行已许放黄河更不爲界可太原中山河间府一带所辖县镇分画疆至系自大金后比至立了疆界屯兵已前于内别有变乱䖏所当朝自当应管擒制交送至于尺土一民不令侵犯招纳若是与三府以南州军犬牙出入不齐去䖏临时两平兊易应自亡辽播越之时北界流离南来併系大金叛亡诸职官工巧教坊百姓除元不曽到并巳死亡外应见在并尽数遣还在京今随逐前去在外接续逐处发遣一无停匿残害错失除自来合交银二十万两绢三十万疋外更歳输二百万贯以金银疋帛并杂物折纳决无麄弱愆期斯言之信金石不移有违此盟神殛无赦宗社倾覆子孙不享所有其余该载不尽合约事件并依前立誓书施行既复旧约欲成长乆虑歳输物多难以经逺施行兼奉宣命若能悔责委酌中理㑹今又特减放一百万贯常年只许纳一百万贯折纳并银二十万两绢三十万疋仍爲今歳分拨疆至事忙直候次年正月依旧例交纳所有誓书乞早赐差遣国信使副就赴阙下告囘誓书当司亦准备具此申奏次如交割结絶之后苟有违变神明殛之俾坠其师今差都𬋩契丹兵马辅国上将军耶律度福州𬋩内观察使随驾教坊都提点王汭充计议使副伏乞照騐别上书正月日皇子都经略䖏置使斡离不上书于大宋皇帝阙下今月十三日差李邺等赐到誓文皇弟康王并少宰一贠至仰体圣慈深増信喜事苟不然其如社稷生灵何今旣转祸爲福重践旧好贵朝不失农事早令当司兵马无稽驻泊益彰至德当司已钤束逐处军兵不令驱虏杀戮所有国书再立誓约乞赐尽言差遣信使将擎来赴当司待慿彂遣赴阙即日一见康王便如兄弟相次事过即时遣还愿勿忧疑更有但系亡辽契丹奚汉渤海杂类人等无令劫掠伤残早爲交割今月十一日夜南方天见赤气直至天暁详其分野正临都邑能尽至诚务敦大信反身修徳必㡳销禳縁念义同一家别白奏逹谨上报进誓书及乞约束书靖康元年正月十五日大宋皇帝致书于大金皇子都经略处使军前特承书示备谅勤诚以康王少宰至彼灼知美意㴱増信喜兼本朝不失农事早爲罢兵钤束旣明更不杀戮凡慈来谕益重懽盟所言国书再立誓约见今差遣信使赍诣大金皇帝阙下烦爲差人同往歳输特承放减一百万贯深荷恩意已于国书具载若非惇示大信欲保万年何以及此亡辽契丹奚汉渤海杂类人等自当发遣岂敢伤残天象示戒所宜反身修徳以销去之重蒙来示尤仞不忘近闻大兵已到太原攻围未下和好之后义同一家愿速约栏人兵以全一城生灵之命兼恐河西兵马乗隙深入亦望早与约囘谅惟英悟必加深察谨白宋主致谢书及报因便附问大宋皇帝致问大金皇子都经略处置使军前自承大军逺临获惇旧契永懐恩义寤寐不忘叙好之初无以将意辄有薄礼具如别幅言念懽盟既定尽出周旋此恩何穷眷想深甚自此每遇生辰圣节及正旦遣使专附问许之仪想当照察雪涂寒凛更加珍重白别幅真珠碾缕金鸡竿百戯人物腰带一条黒漆匣全真珠蹙圏夹袋子一副上有北珠三十三颗麻调珠全真珠玉夹口笓靶子全细色并杂物紧丝五十疋金锦五十疋素丝绫五十疋红锦五十疋鹿胎一百疋兴国茶塲㨂牙小龙团一大角建州壑源夸茶三千夸龙脑一百两薫香二十贴札毬二十副论棒二十条右请检留白囘谢宋主书大金皇子都经略处置使斡离不谨奏谢大宋皇帝今承复降御寳文字爲问报每遇生辰圣节及正旦遣使专附问许之仪并赐到珠玉疋段等物稠重恩徳何可胜言又言懽盟既定尽出周旋循省以来颇多惶惧此盖皇帝英明独㫁欢好再成社稷永安生灵頼庆斡离不依准本朝皇帝宣命施行恩従圣造事靡已爲永念于兹难当㫖意惟愿两朝乆惇信义世固和成下顺人情上恊天意今既事同一家仍虑百姓有妨农务所索牛一万头乞行罢去伏乞照察向融春律加祫震襟谨谢宋少主新立誓书靖康元年正月十五日姪大宋皇帝桓致书于伯大金皇帝阙下昨自太上皇帝遣使越海结约请复幽燕旧地交割之后着定誓书不踰月手诏平山张觉招纳叛亡歳输之物愆期正旦使贺允中致传语二字由此伯大金皇帝逺遣数路重兵入境问罪太上皇帝自省前非传付神器适有大圣皇帝次子郎君一路兵马先到京城之下遂专差枢宻院事李梲工部侍郎郑望之趋诣军前代上皇引罪自悔告和乞盟乃承二郎君遣使赍到文字开谕恩㫖如到日深悔前非再乞懽和即委就便酌中施行今已计议定可中山太原河间府南一带所辖县镇以北州军分画疆至别有地图仍比至定了疆界屯兵巳前于内别有变乱䖏所当朝自𬋩应当擒制交送已后至于尺土一民不令侵犯招纳若是三府以南犬牙出入不齐去䖏临时两平兊易外㩀往复国书伯姪施行并应系亡辽官吏僧道教坊工匠百姓等除元不曽到并已后死亡外并行遣还在京今随逐前去在外接续逐䖏起彂一无停匿爲放河北河东土地毎歳输送银三十万两绢三十万疋钱一百万贯以金银疋帛并杂货折纳无依前麄弱愆期以报重恩再结懽好斯言之信金石不渝有违此盟天地鍳察神殛无赦宗社倾覆子孙不享所有其余该载不尽合约事件并依前立誓书施行伏惟圣明永同重誓倘蒙允许伫候囘音今差通直郎试给事中文安县开国男食邑三百户赐紫金鱼袋沈晦右武大夫康州防御使武功县开国男食邑三百户王仲通充赍誓书国信使副有少礼物具如别幅专奉书陈逹不宣白宋少主敕太原守臣诏勑太原府守臣应中山河间太原府并属县镇及以北州军已于誓书中议定合交割与大金事昨者大金以朝廷招纳叛亡有渝信誓因举大军直至京畿社稷爲念所繋甚大遂割三府以㝷懽盟庻销兵革之忧以固两朝之好其犬牙不齐去䖏并两平兊易合照誓书施行如有州军未便听从仰将此诏书遍行告谕各务遵禀毋或拒违自取涂炭两朝封疆接畛义同一家各寕尔居用保睦其中山河间太原府并属县镇及以北州军见任寄居职官不系本土及从内地差去者不在交割之限今差朝奉大夫充资政殿学士签书枢宻院事充神霄玉清万寿宫副使文安县开国伯食邑七百户实封一百户赐紫金鱼袋路元廸赍诏宣谕咨尔守臣体予至意故兹诏示想冝知悉春暄卿等各此平安遣书指不及多七日宋少主与左副元帅府报知靖康元年正月十五日大宋皇帝致问大金元帅移赍勃极列军前顷者太上皇与大圣皇帝浮海结约情义至重偶縁手诏平山张觉招纳叛亡遂致懽盟变爲兵革属太上皇传位眇躬方閲旬浃皇子郎君大军已至京畿即遣知枢宻院事李梲工部尚书郑望之备摅情恳复请懽盟皇子郎君惇两朝和好之重特爲开允许以退师本朝㝷以遣宰相亲王诣军前相见土疆岁币并已议定两路赏军金帛数万至多尚虑元帅在逺未知的实今遣使人同皇子郎君所差亲信㝷诣军前谘白惟冀早为抽囘军马免致残害生灵谅惟英懐必能洞照春首尚寒更加保爱微物将诚具如别幅今差朝奉大夫充右文殿脩撰广平县开国男食邑三百户赐紫金鱼袋宋彦通武翼大夫成州刺史汝阳县开国男食邑三百户郝抃充河东军前报和使副白别幅细物五百疋锦一百疋鹿胎一百疋金锦一百疋紧丝一百疋青丝绫一百疋茶五十斤上等㨂芽小龙一十斤小团一十斤大团三十斤龙脑一百两㭬烛三百条薰香三百贴右请检留白囬谢书天㑹四年正月日大金皇子都经略处置使斡离不谨书上于大宋皇帝阙下复沐圣私以御书见赐谕言委曲存问稠重揣分寻涯何以胜此云大军已到太原抑恐河西兵马乗隙深入愿速拦约㳟奉勑㫖非敢怠慢当司已准备彂遣先来计议王介儒撒离母及在此亲信人与御前差到宋彦通等同去融㑹河西军兵请元帅府就便指约次再立到誓约国书言出至诚可传万世本朝兴复焉敢异斯所保欢和必深曩昔据安置定围城兵马今月日并勾抽还营应在城侧近者十八日亦令退去于后辎重巳差约顿更不许过河信德真定等路驻下兵严行钤束不淂虏掠燕京知院侍中统押汉军续次待来近以差人指约去讫伏惟圣鍳照察谨上宋主囬书正月十九日大宋皇帝致问大圣皇帝皇子郎君荐示书词备照情恳春雪寒沍匽薄近埛寝兴之间谅惟劳止所谕已准备发遣王介儒撒离母及亲信人与宋彦通等同去融㑹大原军前并请元帅府就便约囘河西军兵勾抽处所围城兵马还营应在城侧近亦巳退去于后辎重约囬不许过河钤束诸路札下军兵不得虏掠及约去燕京知院侍中所统汉军载详恩意备极周旋非诚贯金石义均一家安能复通信好轸念生灵委曲如是感悰所集毛楮奚殚誓约国书实尽诚意愿保懽好传之万年更荷英仁曲垂惠谕誓心脩睦永惬至懐白别録信使王汭至承惠及人参一十秤至于多感有少微物囘荅下项沉香山子五百两作一匣花犀酒盃二十只作一合玳瑁酒瓶二只托里并盖全作一合拨花犀注椀一副二件托里全作一合右请检留白遣计议使副及囘谢书大金皇子都经略处置使斡离不谨上书于大宋皇帝阙下差去人使李士迁等囘伏承御书特加温谕㝷绎研味言悉由衷敦和懽盟益光圣德陛下既全终始质诸天神况斡离不等永念同盟敢不祗畏近知枢宻院李梲等至恳以金银阙数欲将宝货折充理当循从柰士卒軰有失元望可否之间实难于心复蒙示谕谓肤髪可捐犹且不吝言极意切感恻倍深静而思之兢惶交至窃縁大议巳定岂可因兹细故不终恩意乃于金内特减一万铤准五十万两兼爲讲和已后大军根取粮草虽经严切钤束不得非分其间不无侵耗亦合约量更减银一十万铤准五万表里十万段疋上件所减物色并系合节次交送四停之数仍于见交六停金一色内更许准一万铤外者乞依所指五日赍送所在骡马幸在京取刷肥壮交送如或决难迭数当依駞畜例抵折起运前来外中山河间两府亦望差遣近上亲信之臣严赐敕㫖令従随少宰专行管勾交拨疆界及就便于河北至真定府其间州军应有系官金帛取索充填歇下之数更或难可应迭拟准见奉御宝文字续次交送近者猥被圣恩赐到内乐百余人不欲使去父母之邦㝷用放还辱从所请感藏之至无任下情外据所辖三府见在职官内不系本土之人恐有知识欲要者桩定姓名垂示即当发遣如不见公据请不收留内太原一路官贠乞便于交割宣内分明开指亦慿依应施行今差韶阳军节康使耶律忠少府监充干文阁待制太平府充计议使副奉书奉谢遣李梲持寳货折兊金银书大宋皇帝致问大金皇子郎君輙有诚意幸加聪察兹者大军南来再约盟好恩义之厚笔舌难言赏军之物又蒙减定深见委曲懽和之意叙佩不已累日下令于民间根刷金银告谕之法不问奴婢亲戚隐藏之罪至于籍没家赀专命大臣明谕祸福分遣庻僚广行歛取再得金二十余万两银二百余万两通前巳报之数金共五十一万余两银共一千四百三十万二千余两虽未足六停之数而实巳竭尽公私之藏金银地寳生发有时鑛淘沙渍必以铢两自非中都寳货所聚太平积累之乆亦何能有万数之多也自此朝廷宴设止有丹漆之器而市肆饮酌皆埴之资谅惟皇子郎君通明必知此详尽而不在多辞今者通和大事既荷成赏军物色岂敢计较多寡但以力屈财殚无可求索其肯吝惜以取疑贰若蒙仁哲深照此情伏惟大军旋斾且无留滞又使本朝誓言永无亏失全此二美不亦善乎窃惟皇子郎君之意必谓既以施此惠好亦要寛假圎融以尽终始表叚皆新好之物可及四十余万马骡駞数不惟多少类皆病瘦恐或不堪併兾寛明许以续发准折今有府库累世所藏珠玉犀象寳器等并金银丝合等物悉令知枢宻院事李梲持去倘蒙容留许以准折尤所愿幸一听裁决也其余细琐令李梲等面布并少微意亦令就逹左右伏幸照察春律尚寒惟兾慎白又书大宋皇帝致问于大金皇子郎君比者盟书旣定和议方深用孚千载之期永保两朝之好輙因使介以物将诚今有寳物数件元系桩出送皇子郎君军前令差李梲就便持送左右详具别𥿄惟兾检留白别幅珍珠束带一条上有北珠二十五颗正透飞凤犀腰带一条花藤匣丝盒全金稜真玉注椀一副彚全玉酒盃一只金托里玳瑁盒全细鞍辔一副乌银间金镀柞子架坐全琥珀假竹鞭一条丝箱匣全宋主爲分画疆界大宋皇帝致书于大金皇子郎君比尝具书审逹清视复承翰墨深佩勤情词意稠重味不已心腹相照了无疑间永同信约欢好益㴱所示大议已定岂可因兹细故不终恩惠减定金银表段数目及许折骡马之数比拟曲尽周逹事理尤见仁哲之用心也金银再取于民间根刷详尽委无隐漏所得之数敷足不充遂以历世寳藏珠玉犀象珍噐等悉数持送本朝所贵不敢爱重因物显意可谅此诚专有一书布叙令李梲等持逹更不再述惟幸孚察见谕中山河间府差官分画疆界今差官两贠付张邦昌下可令分遣勾当三府诏书圗本更不侯分尽先持去今邦昌允廸一依所议定犬牙不齐处两平兊易施行其真定府以南至黄河州军应系官金帛巳降札子付邦昌并逐䖏照㑹令尽取交送先遣去女乐百余人本示通和一家之意今来放还自非皇子郎君行英豪迈其谁能钦叹钦叹李梲回珠玉等物已承留纳聊充赆路之仪岂胜感愧赏阙数议诚以公私竭尽无可取刷候军囘路通四方计置逐旋持送尚兾髙明有以裁䖏其详累具前幅不复多叙春寒气候未常惟兾加卫饔寝白上宋主书爲二月一日夜犯军营事大金皇子都经畧处置使两路都统斡离不等谨上书于大宋皇帝阙下今月一日夜四更时有歩骑军㳂孟阳河东西三处北向夺桥诘朝又大军营西南刼阵前来当司量差兵马随路御逐曽未逾时杀伤兵卒洎所获器甲鞍马其数甚多縁当司不识是甚兵马又从何来愿示其详李梲王汭所计议事亦望端的垂谕日近所送元定赏军物货其阙甚多幸无依前稽滞今差檀州刺史张㳟礼充计议使谨奉书宋主囘书大宋皇帝致书于大金皇子郎君比者大军遽至京城方懐忧恐乃承寛仁尽洗宿愆许脩新好获安宗社贻庆子孙恩义之重实同天地前日观察王汭来审所持犀玉等尽蒙留纳并金银等数亦从寛假尤荷恩意自非敦懽好之重何以及此所谕前书所陈未尽明白谨依来㫖悉从改易并交割三镇诏书初二日早方欲坐朝遣来使还一併持去忽报初一日夜有兵马在城外作閙本朝不知事因继闻輙至大金军前不胜哀骇㝷遣人根问指约至暮乃知姚平仲率乱城外诸路军马作过㝷令勾捉称本人未囘军寨亦见令人擒捕候见即正典刑以戒贪功误国之士又执政间有素与姚平仲相善者形迹可疑恐相恊助巳先行出责了当且本朝自度事理其不敢轻举妄动者有三论彼此强弱之势则本朝兵力寡薄难以迎敌一也前此败盟烦大军逺来逼近京城惴恐失措荷恩徳再造岂敢复有负约之理二也宰相亲王特遣诣军中爲质又遣执政大臣奉使事体至重岂忍置而不恤有伤君臣之义骨肉之爱三也皇子郎君仗义而来聪明果㫁必能察此方城外有乱兵故当日未敢遣使人便还深愧迟滞尚兾深照其他一如誓书所载天实临之永永万年罔复有渝今差资政殿大学士宇文虚中持书布叙并赍所换国书及三府诏书地图等前去谅惟洞照白又书大宋皇帝致书问大金皇子郎君特承书翰铭感甚㴱所示初一日四更有军兵輙尔犯营寨初闻甚骇寝食俱废更蒙垂问但切悚惶已令根究盖是两兵初来贪利要功统制姚平仲妄作生事见收身不到候捉至明正典刑李梲王汭所议事一如来意一一当报候王汭㸔定文字了当同遣人附逹赏军物亦在书中备细陈闻和好事重既荷周还切望终始成之白再上书别索犯夜者天㑹四年二月五日大金皇子都经略处置使斡离不谨上书于大宋皇帝阙下昨以太上皇诬神渎明奉命致讨正月七日大军直抵都城方谋攻拔特承遣知枢宻院事李梲等具言上皇自省前非传位播越以代上皇引过求诚遂依元奉宣命酌中计议复㝷旧好盟着誓书有如皎日始者不忍贵朝宗社颠覆生灵涂炭遂用解围至于四面园舘屋宇都无所毁及放黄河更不爲界元许岁输七百万贯仍于见交金帛之数减免颇多本欲贵朝如此大议结以至诚矧誓墨未干神听甚迩理当祗畏岂可背违何期倐尔发兵窃犯营垒自取违祸前日之事起自上皇今日之爲所咎安往遂使师徒疑挠别欲施行差去人使王汭回状审皇帝召见面谕言輙流涕及承所赐书云初闻甚骇寝食俱废谓以执政姦臣姚平仲等妄作生事贪功误国反陈所不敢举者三词意恳切闻之恻然当司详认实自向误国者不度强弱之势祸福之理徒以㺯兵残民欲徼一日之幸重念皇帝即位日浅㫁不自衷而宗庙社稷㡬爲此軰所陨实可伤惜乃令诸军特罢攻取仍依已立誓书一切爲定其造意执政姦臣及姚平仲等可日下执送军前以塞衆怨従来虽以康王少宰爲质决是无所顾惜輙敢有此侵犯更以皇叔越王驸马曹都尉同质军前并于太宰李邦彦枢宻吴敏二人内科发遣一员交换少宰张邦昌亦候割定疆界同时彂遣外据歇下骡马金帛疾速交送如或有所不从幸赐端的垂示今差福州管内观察使随驾教坊都点提点王汭安州团练使耶律寕充计议使副谨奉奏闻谨白宋主遣报谢使副回书大宋皇帝致书于大金皇子郎君蒙遣计议使副王汭耶律寕同宇文虚中至伏承书翰辞情恳屈深佩忱诚兹者大军南来自抵京邑㪟讲旧好许约盟书宗社载安生灵寕息是皆不赀之恩怀感何已使节往还既同络绎和好之厚誓信弥坚岂意城外军兵輙敢不遵号令妄举甲兵夜犯军寨以卵投石自取败亡初闻惊骇不知所措惟恐贻怒皇子郎君来责败盟之咎疑似难明烦辞何益今者乃蒙仁哲深谅此情自非曲示懽和之意何以能此愧谢之深言不能究且强弱之形多寡之势三尺之童可料而知以弱敌强以寡犯衆虽甚愚者皆知不可况讲脩睦今将一月彼此相照大事已成岂忍以目前小利乆逺之计而违其初心哉此理灼然不待辨析又且心膂之臣手足之爱爲质军中寕不爱惜前书具白已蒙垂照且闻军兵聚集约日攻城严令一宣㝷即退散既钦约束之盟仍荷恩德之厚所谕皇叔越王驸马曹都尉同质军中并于太宰李邦彦枢宻呉敏二人内科发遣一员交换少宰张邦昌亦候定疆界同时发遣事曹都尉今谨遣行昨者城中军民数万伏阙诋骂宰执杀戮官数人两日之间辅臣罢免甚衆大宰李邦彦已屡乞致仕门下侍郎赵野亦在假不出中书侍郎王孝廸左丞蔡懋皆罢政事枢宻李纲除知大名王汭见止有枢宻呉敏新除左丞耿南仲新除枢宻宇文虗中及李梲四人在列事至于斯惟有诚实若皇子郎君不念孤危之迹不谅哀痛之诚虽罄竭语言无复可望傥䝉矜念许存赵氏社稷保全亿万生灵敢柝大恩存留见在执政官粗立朝廷稍安衆望即欲除张邦昌大率且令前去交割地界或更遣门下侍郎赵野爲质亦取髙裁惟越王以叔父之尊平日每所奉侍以姪遣叔情理不遑已遣弟肃王枢前去幸依元约只在黄河所有康王却望先次遣囘以副手足之念姚平仲逆天误国诛殛是宜比令四逺根㝷巳闻陨于锋镝凡爲执政事涉可欵虽领行营之权实无结搆之迹虽自臣下违命要功亦由眇躬有失照察慙负饮涕无以自明尚兾廓山薮之容俾获全君臣之义止従贬责庻免严诛况邯郸军役失守尚蒙放还在于近臣终祈衿免所谕骡马金帛事已纳金五十一万七千三百两银一千四百三十万二千六百两绢一十万疋表四十七万疋竭尽府库旧积仍歛民间所藏尽数于斯无可再得只候军囘之后道路稍通取之四方旋充元数骡巳纳六百头马五百四十七疋之外余皆尫瘁瘦疲素不飬在城中縦复有马千余亦乞留爲禁卫事至今日岂敢不従荷再造则天地同功䝉一谴则社稷立陨慎可投诚且实盟言有无幸今日之矜容观他时之改悔后或有违誓约不顾大恩天实临之祸败不悔今遣签书枢宻院事宇文虚中知东上合门事王球充报谢计议使副缅惟英明必加孚照白上书兵囘差使副代辞天㑹四年二月八日大金皇子都经略䖏置使两路都统斡离不等谨上书于大宋皇帝阙下昨者受命专征以太上皇渝变盟誓灵旗南向直抵京城伏承皇帝嗣位再请脩好遂依元奉诏㫖酌中计议着定盟约日复贵朝姦臣误国妄起衅端于是当司实懐疑愤乃蒙宸翰谕以孤危哀痛之诚重遣同气近姻之质深谅大信克保有终前日之盟非此爲比且自大军之来资索颇多上渎聪明下匮民庻事不在已固非乐爲窃惟兵火一縦收之实难自非皇帝仁明逺略屈已爱民安能使此祸危翻然爲福今兹大计已定而后无以旧事爲念惟祈永惇诚义共保生灵又承所赐书内该越王以叔父之尊平日奉事姚平仲死于锋镝李纲止从贬责其余宰执近间求退罢免者甚衆既闻兹命敢不孚听及蒙谕城中军民不遵号令今实恐转生变乱以贻圣忧当司本圗安定贵朝社稷永固和好遂令城下诸军退保旧寨湏是即日班师伏念陛下即位之初必欲推恩布泽以悦衆志特于元定赏军物内减金一万铤银一十万铤表一十万段以充振乏广施之用外有歇下金帛头疋更望止于今歳逐月接续交送今方言还非不欲诣阙展辞少叙悃愊以在军中不克如愿谨遣左金吾卫大将军权宣徽北院韩鼎裔桂州管内观察使耶律克㳟充代辞使副有少礼物具如别幅谨奉书奏辞以闻谨白别幅人参二十秤宋主囬谢书爲放还康王及减免金数大宋皇帝致书于大金皇子郎君使崇义军节度副使髙安仁陇州防御使耶律忠来承惠书翰岂胜愧感之情比者大军南来获脩盟约信义之重情爱爲深尝遣皇弟康王少宰张邦昌诣军帐前以示诚恳之实万年之欢永以交孚不期姦臣误国邀功生事輙出士卒夜犯军营初闻骇愕实恐有害盟誓且以短书备叙诚恳伏承皇子郎君契同一家深照悃愊具知臣下之姦非出眇躬之意解疑息怒复固懽和既寛责问三军之士亦罢攻围感激之心言何可旣承谕本不欲贵朝有蹙迫之危故更不移前定稍有变渝新以限河爲定果能永惇大信将来别有裁酌味读再三深仭美意康王留军前㡬月极荷管顾今蒙还归其慰颙颙更承减金万铤兹爲厚惠益谂眷存姑此叙谢言不究悉又书大宋皇帝致书于大金皇子郎君兹者危难之邦既蒙恩于衿贷纎悉之恳敢避渎于再三昨者李梲续起金二十万两其金俱系拘刷到民间稜稻钗钏器物之类旋行折剥鉟销遂有折耗实起发及十九万四千四百两系欠五千六百两续起银二百万两爲金有欠数却起过银二百八十四万二千六百余两系大起过八十四万余两至于都数之中更减免外通计所欠之数甚多又有骡马名件不一兹审大军将还理当送纳属以城中围闭道路不通至于掌管之人亦多逃匿若㑹见备细实数又须数日迟留敢望矜怜许令于军行之数逐旋筭计送纳三府地图本合通作一本又縁中有真定府路边疆不齐曽令宇文虚中面恳英听令只作三图绘画其分画界至自有里堠分明踏行之时一一可见今者城中疑阻不保朝夕尚兾终恵俾早安宁至于纎悉曲折有应副未至之事凢百皆望矜贷此后比至交割疆封金帛骡马未了之间应有往复文字当亲加点阅逹于闻伏祈照察白谢宋主饯礼书天㑹四年二月十日大金皇子都经畧䖏置使两路都统斡离不等谨致书于大宋皇帝阙下比者已复旧好伫议还师伏蒙圣慈特差开封府少尹就军中赐斡离不等茶果龙脑酒药并差去使人韩鼎裔等复囘承赐犀御带一条以隆饯别之礼仍被㫖稠重昭宣大信仰仭圣意曲殚㡳衷钦领之余尤增感剧当司遂促归期今月十日已令大军旋斾所祈陛下社稷载寕生灵休息今差靖江军节度使髙僧奴陇州防御使大迎充贺少有礼物具如别幅谨奉书奏谢以闻别幅人参一十秤宋主遣计议使副书大宋皇帝致书于大金王子郎君比者驻军近境屡致尺书旋斾踰河尝驰信使春和屇序福履増隆既旧好之复脩冝诚言之尽布太原中山高阳三镇虽限大河大逺京邑其间有逺祖陵城太宗祠宫在于子孙忍不保守高阳一带税赋旧以收在纳银绢数中今复重割疆封非敢有爱惟河外人民不安生业其间亲戚境土相隣一有往还动干盟誓所忧小事驯致大愆今欲更増歳输银绢以代三镇租赋兼前未犒军金银表段骡马等除已交过及将府库珠玉等并已送纳向来使人囘许尽充折虽行减损余数尚多候事平取之外郡而累年以来用度窘乏兵革之后又益空虚若取于民必生变乱前日汗城之事忧悸至今况自顷时歳币麄恶皆因燕山之后民力凋残盗贼纵横公私劳费金若歳输金帛杂物又复𥙷发犒军余数物力不逮恐失前言所有歳输百万折爲杂物名件琐细道理阻脩毎歳困竭民力终不能足巳令使人一一囘逹若许折爲绵却帛令沿邉依旧设置榷塲许通商贾贩卖庻得两便其利乆长若必能补此难定之数则力所不能衅隙常在恐非和好之意望加照察兼昨蒙贻书诉以果能永㪟大信将来别有裁酌使人传言亦谕此意今若复露情实隐忍不言虽从一时之宜恐有后来之悔况髙明英伟惟义是从想遂慨然寛其迫遽今差中大夫试工部尚书王云定国军承宣使曹曚充军前计议使副专书爲恳尚勤保毓益介寿祺白又乞放肃王书大宋皇帝致书于大金皇子郎君春暄伏候福履具宜比遣肃王饯送还师期渡大河即令先返今闻行李巳过邢赵夙夜徯望未闻还音又闻肃王乍践履䟦涉寝食失时冝近药饵手足之爱实切于心今差使人躬诣和门恳㝷前约早使还归谅守盟言必无留滞今遣王云曹曚充奉迎肃王使副专书爲恳尚兾保绥白宋主与左副元帅书大宋皇帝致书于大金元帅移赍勃极列逖闻髙谊未觌英标兹再请于懽盟获永依于邻庇兴言载戢未易叙陈今因分地界官签书枢宻院事路允廸徃军前亲解玉带一条真珠双圈繋勒白一副逺将信意并令皇弟康王亦亲解玉带玉鱼一副同致谢缄𬗟惟孚察白囘宋主书天㑹四年三月日大金骨鲁你移赍勃极列左副元帅致书于大宋皇帝阙下顷虽结衅即复㝷盟爰遣使以报成遂致书而为问更多赐遣已剧感藏所有事理别差官赍牒三省枢宻院去讫淑律正融伫多福今差利州管内观察使银青荣禄大夫检校工部尚书兼侍御史上骑都尉兰陵县开伯男食邑七百户萧仲㳟朝议大夫守太仆少卿骁骑尉天水郡县开国男食邑三百户赐紫金鱼袋赵伦充囘谢使副谨奉书陈逹以闻不宣元帅府与宋三省枢宻院事牒大金元帅府牒大宋三省枢宻院近日签书枢宻院路允廸右文殿脩撰宋彦通等前次赍到大宋皇帝圣书方知河路军已至京师割太原中山河间三府复讲欢盟许以退师者㑹騐其所和㑹之事即与当府元奉宣意不恊然以卢河北军前别有续奉宣命彂自太原前来攻畧至隆德府不伏招谕纵兵攻下暁示宣命别差官员抚定了当申奏朝廷未降㫖挥难便倒移归还㝷具申奏仍留逐官依旧管勾才候奉到朝命即当移报次湏至公文牒具如前事湏牒大宋三省枢宻院到请照验比至当府别有移报以来勿以隆德威胜军府并属县镇不系割数一似夜犯河北军营多方谋害前件军府官贠引惹生事傥有如此难保忱盟外据路枢宻专来交割太原府至界候军囘到彼从长商议亦请照验天㑹四年三月日与南宋书爲太原府不服交割三月十七日大金骨鲁你移赍勃极列左副元帅谨致书于大宋皇帝阙下近淮签书枢宻院事路元廸赍书前来称河北路军前讲和了当议定割太原中山河间三府允廸奉差交割太原府界至今月初四日重兵将囘以道路隘窄住滞计㑹允廸宋彦通滕茂实同当府差下官贠先赴太原交割施行今月十七日师次南关比有路允廸使臣谈某何伟来到军前称太原府今来所降诏书与先奉指挥不同不肯出迎诏书不伏交割申议合交界至未见了絶难便退师见于太原府并左右州县逐有草料屯驻幸无疑惑律正暄和愿膺多福今因人使请奉书陈逹不宣谨白元帅府再与宋三省枢宻院牒大金元帅府牒大宋三省枢宻院当府㑹验自重兵进攻招下太原府已南军府县镇差下官员𬋩勾抚定之后准大宋皇帝遣签书枢宻院事路允廸等赍书前次报与河北路军前讲和讲定割太原中山河间三府已载誓书却爲前件州军不在来书除申奏外一面回书大宋报逐处差下官贠依旧管勾其事説谕报和使郝刺史非不委细近日有隆安府路户曹田子正仪工曹何企常等来到告称大宋人马入府拏了知府姚璠通判郝伸子仪等透身前来又据威胜军司録王孝悌称探知大宋人马待来本军收拏以此走来才待移文理㑹次今年三月二十八日游骑来报廵到团栢镇南不觉撞出南军擐带衣甲冲突先放弓箭不免迎战退败捉得军人一名问称隆德府官贠已经拏下前来到南関驻札者须至公文牒勘㑹太原府虽承国书交割其府称有所奉㫖挥不伏交割兼前件军府又是官军所到攻畧下处所并系申奏该在囘书未经了絶今来如何便纵军兵强拏留下管勾官员及前来屯驻似属变渝誓约况当府重兵本爲分画之事不肯了絶乆驻此地所销草料湏因土民洎纵人民般取其中多有无知之人拒抗不服以至军兵忿争又知诸处救军前来不免遣军体探致有累路居民相惊作过凢此等并関引惹生事及関分画之事早不了絶致有如此若不移文理㑹实虑不见分白事湏牒文大宋三省枢宻院到请照騐前件洲军并系已具申奏书报见今分画未见如何辄縦军兵收拏留下官员及前来屯驻早具端的公文回示故牒天㑹四年四月日宋主回书四月七日大宋皇帝致书于大金国相元帅重㝷盟好当脩往问之仪申遣使华来示交懽之意允懐信义良用叹嘉方此清和勉绥福祉白黄绢间谍结搆书大宋皇帝致书于左金吾卫上将军元帅又都监耶律太师昔我烈祖章圣皇啼与大辽结好于澶渊㪟信脩睦百有余年边境宴然苍生蒙福义同一家靡有兵革闘争之事通和之乆振古所无金人不道称兵朔方拘縻天祚翦㓕其国在于中国誓和之旧义当兴师以拯颠危而姦臣童贯等违国擅命沮遏信使结纳仇讐购以金缯分据燕土金匮之约蔵在庙祧委弃不遵人神恫怨致金人强暴敢肆陆梁俶优边境逹于都畿则惟此之故道君太上皇帝深悼前非因成内禅肆朕初即大位惟懐永圗念烈祖之遗德思大辽旧好辍食兴叹无时暂忘凡前日大臣之误国搆祸者皆已窜诛思欲兴亡继絶亲仁善邻以爲两国无穷之福此志旣定未有能逹而使人萧仲㳟赵伦之来能道辽国与燕云之遗民不忘耶律氏之徳兾假中国诏令拥立耆哲衆望所属冝乎国人无如金吾都监太师者适谐至意良用忻怿尝闻金吾都监太师前爲辽国将兵数有大㓛谋立晋王实爲大辽宗社之计不幸事不克就避祸去国向使前日之谋行晋王有国则天祚安享荣养耶律氏不亡然则于天祚不害其爲忠而于耶律氏之计则至忠矣宗室之英天人所相是冝继有辽国克绍前脩以慰遗民之思方今总兵于外且有西南招讨大师同姓之助云中留守尚书硕忠之佐一徳同心足以共成大事以中国之势竭力拥卫何有不成谋事贵㫁时不可失惟大师圗之书不尽言已令萧仲㳟赵伦面道委曲天时蒸溽更兾保绥白靖康元年四月日宋主再乞免割三镇书靖康元年六月九日大宋皇帝致书于大金国相元帅本朝讲隣国之懽累年于此矣歳时之聘金缯之奉所以结好于无穷者礼未尝有阙而日加于前谓冝共保懽盟万世永頼比因边方邀功生事遂致传疑连兵搆祸深入郊甸深惟厉阶生自叛将而首开边隙者乃异时主兵之臣原其误国之罪不可胜诛旣正典刑以谢天下奚皇子郎君㝷承通好以致退师固常遣使申谕三镇及戒所过不淂邀遏囘兵而三镇之民以死固拒且复懐恋坚守不下大朝虽欲令固不能使之必从再念边隙之启在于往年之姦臣而兹用兵之端不自本朝之今日两国之人披坚执锐皆以忠孝各爲其主乃使暴露原野肝胆涂地恐非上天好生之徳亦非彼此爱民之意是以复遣使介请以三镇税租纳充歳币其燕云旧地则不敢有爱用使南北之民各得其宜上合天徳下当人意永享长乆之安利固亦仁明之用心深惟忻代之师专从统帅想于议租之事或未详知重使来师淹留吾地兹用闻命专从使详告本末想惟聪亮亦所乐闻有少礼物具如别幅真珠蹙结束带一条左副元帅囘书七月二十三日大金骨卢你移赍勃极烈左副元帅谨致书于大宋皇帝阙下适因专介祗受缄封旣䝉示其忱悰叠承遗以聘币理宜复辩廼具币章谨按今年正月十五日誓书分画太原中山河间一带比至立了疆界屯兵以来于内别有变乱当朝应管擒制交送者今虽未服向所言出于至诚则纵此不服亦冝自制副于前言以示笃和反云戒所过不淂邀遏囘兵当府故谓若不蒙戒严则想皇姪之师未克易退乎况窃三府以死力抗而云非自本朝之今日失信如此诚意安在燕云之地系皇姪已言之事何由再举又来书再念边衅之启在往年之姦臣今复不守约累遣兵衆㓂援太原目下又闻人马前来徒使愚民遭罹孥戮此实可愍系自于谁的非仁明之用心也若长懐此志果爲后悔当府已具细申奏取候㫖挥次伏惟照察律启微凉伫膺多福今因合门宣賛舎人张亢回谨奉书陈谢以闻谨白两路元帅府差官问罪书先爲遣使人萧仲㳟赵伦报复割三镇囘授黄绢书及三省印御寳分印结搆间谍之事至是告发天㑹四年八月十四日大金骨卢你移赍勃极烈左副元帅皇子右副元帅同致书于大宋皇帝阙下顷因起衅以至连兵曲直所归彼此自见思淂㝷盟之计用申割地之言厥后事固稽留约复渝变况上皇之鍳未逺抑亡辽之戒在前诚思再造之恩可忽轻忘之意旣乆保有成之信盍早画元议之疆曽自爲辞管行制送今则反假土民之固圉更张军势以解围兹事难圗昔言安在廼者差萧仲㳟赵伦等赍书报复囬日輙受间谍之语隂传结搆之文敢蹈前非又在今日爲此㝷申过朝廷奉到宣命该据兹衅恶更踰上皇仰就便差官问罪从长相度施行今差保静军节度使杨天吉昭德军节度使王汭充问罪使副前去若深悔前非请速令皇叔越王皇弟郓王太少宰一贠同诣行府赍书陈谢过咎仍据元割三府即行戒谕并令开门以待抚定苟不能此的示所圗白书外闻逹事件一昨据当府领兵至髙邮县有元差去人使王介儒撒离母与差来宋彦通郝拯等同报讲和备领㫖意续允廸至脱言交割太原府请先去计㑹本府官贠开门仍遣郝抃复报依准施行去时㝷差附奏切以太上皇承先皇帝之恩言不尽意后因弃徳结絶信使事至于今盖边臣与执政通连邀功所致具此奏闻去来一据前项报和使副此时备言上皇自省前非传付今上应有误国姦臣并已贬窜显是至诚㸔详和事未审能保愿以永敦大信是爲长计亦委具此附奏去来一遣郝抃囘领兵至太原府见依旧坚守寻问路允廸如何不行交割却称囘到本府文字言交割朝命在先所奉坚守朝命是后致难开门兼姦细人等处获得其真定府刘鞈书云李纲宻奉圣㫖委令坚守随冝措置当府爲数处议同及路允廸告乞申覆朝廷谕以允廸上皇自省前非巳经禅位今次决无再有渝盟定是姦臣依前邀功所致若欲申禀请就便施行由此路允廸曽经奏审日后更无求耗此上量摘军马屯驻围守本军还赴西京前次太原府都统所申宋兵数路屡来援府足仭先发衅端事不得已遣兵迎敌并皆扫㓕又于七月遣到张亢计议三府续发大兵节次前来亦战杀殆尽㸔详来意全是穏误敌情潜畜毒恶欲解重围非是诚实与当府预恻诈和先于郝抃䖏所言并同一当府切念昨以上皇禅位盖抚边帅臣误国今即屡彂大兵来援太原府亦是姦臣所造深虑蔽䝉前后败亡诸路军兵巧诞奏闻不使上知一贵朝若遇复㝷旧好虑以止圗益已或不从本朝所欲决难休和因何举此若许贵朝谋便终歳连兵又佀今日愿不听纳姦臣乞以至诚脩睦勿虚示甘言包蔵异心非惟贵朝大金利便两朝各有益国决千万年一若𣣔准前休和乞依差去使副所赍书内事意施行除书事目外攻下太原续有闻逹事理一当府依准所奉圣㫖委差杨天吉王汭等充问罪使副元限行府比到太原却𬋩囘来洎到太原其人等犹未还界称早已牒取接伴去讫当府㸔详应是爲已宻令坚守犹有谋圗复故指人使不早过界缘太原已是割属本朝理当存惜却爲终不从顺于九月三日恩怒纵军攻取昼时便下阖城大小职官军民并依军法施行讫外张孝纯并男浃二人爲是故违再结懽好爲首柄定府人不令依准交割残损了太原府路生灵无数其罪并在前人父子合要张孝纯在南骨肉以此留在军前唯守候家属乞赐发遣更虑姦臣奏言张孝纯是爲国尽节忠臣不可分付傥或听纳终难杜絶渝盟必难休和若是依准发遣今后姦无敢再犯须是事出至诚使邻国可以信重宋遣和议国信使副书七月日姪大宋皇帝桓谨致书于伯大金皇帝阙下昨日告发知有绢书姦人作伪何所不至若两国通和帖然无事则无隙可乗姦人不利縁此搆造意在离间顷者按治已正典刑谅惟圣朝特加洞照遣王云去面道其详王云呈覆云等奉本朝皇帝口宣自今春大兵至城下荷大金皇帝许再结懽盟皇子郎君成此恩惠社稷再安生民休息但本朝大臣有懐姦之人致信义有亏今尽行窜逐专遣使三畨陈谢有下项事令云等告求皇子郎君三镇有本朝太宗皇帝行宫祖先陵寝在内及诸州民情愚迷顾恋若行讨伐百万生灵性命可悯欲以税租折爲银绢三十万代割三镇通旧来歳币银绢五十万每年共计八十万又犒赏金银初承示及大数当时大臣不契勘的实爲报㝷以库蔵初有及宗庙器物又搜索民间只得已纳之数已荷皇子郎君矜察量减金银表段及许以珠玉寳器等充折大臣又不曽开具所折之数后来取于外郡亦以目前姦臣用事费耗略尽今罄府库应副犒军之用恐必不能如数实出窘匮若不披露又恐食言晚夕念虑惟皇子郎若仁明裁恕减免其归朝官昨已指挥发遣亦縁姦臣奉行稽滞今令所在随逺近津遣前去自大圣皇帝通好结盟中间本朝姦臣误国致烦用兵来城下荷皇子郎君传大金皇帝宣命许酌中讲和今増歳币银绢代割三镇减免犒军物数则恩深厚珠玉币帛不足以昭致谢之意兼此日皇子郎君曽举言下项礼数今惟大金皇帝开境数万里抚有诸国欲以皇帝车辂衮冕等物爲谢及令使人附宰臣等表奉册寳増上尊号仍令三镇之人遇大金皇帝生辰斋僧十万人祝延圣寿已上物仪候得皇子郎君允许増歳币代割三镇及减免犒军物数书即专遣使赍诣大金皇帝阙下右谨具呈伏望皇子郎君体亮本朝皇帝遣使三畨告求和议免割三镇等事特赐垂允大军早囘恕贷真定等处生灵之命乞令云等先囘奏伏候令㫖靖康元年九月日和议国信副使武翼大夫马识逺呈覆和议国信使太中大夫试礼部尚书王云宋再遣使乞免割三镇増歳币书靖康元年七月日大宋皇帝致书大金国相元帅比因专使尝已布书具载悃诚想加通亮但以三镇之民懐土顾恋以死坚守虽令不从遂致宿师引日已乆重惟兵民各爲其主困于暴露深可悯伤是用欲以三镇歳租充歳币既不失通和之议抑亦爲长乆之圗谅惟仁明必能矜察已遣使大金皇帝及皇子郎君今再命单车复陈本末愿加聪亮有少礼物具诸别幅秋暑尚烦更希保䕶白左副元帅囘书天㑹四年九月十六日大金骨卢你移赍勃极烈左副元帅致书于大宋皇帝阙下谨按来书已别遣使大金皇帝者窃见大朝凡有事系于闻上者臣子之分不得輙自施行但不知贵朝体例如何然其赴阙人使具申奏取候指挥盖不敢擅为接引外三镇坚守事粗知子细今来却称三镇之民懐土顾恋以死固守虽令不从诚意安在若𣣔以税充歳币肯于从初议约交割以立严誓严誓才立今又别议想其用意徒然以伪计苟望归复縦不克遂须币土民观其大原误于前谋坚壁不降尽遭屠戮此之事节犹未理辨况先准已降圣㫖遣使问罪去讫所望诸事并依已去书意分白垂报仍自今后似此无信事理幸无遣使虚劳徃复律正极凉伫膺多福今因太常少卿陈之详等回专奉陈谢以闻宋复遣使告免割三镇书靖康元年七月日大宋皇帝致书大金国相元帅间常遣使咸得及疆往布斯诚谅惟深察情义旣接和好斯通初两军元帅许割地而盟闻大金皇帝有酌中之语因知令德信是寳邻旣而太原生民婴城固守虽遣大臣特诏恋土终深遂致攻围之师不免暴露于野守臣求救既以忠孝爲言将士请行欲展急难之义虽非元约乃亦常情事湏改圗可令永乆愿以赋租之入习以歳币之常还守旧疆何违信誓尽除疑梗幸不置于胸中虽有短长兾亦忘于度外如其闻可将见平寕愽易交通不乏四方之货耕耘自若遂安两境之民可保千年定如一日上符天道下顺人心窃计髙情实同至愿有少礼物具如别幅今差秘书少监李若水别幅金箱玉透犀带一条玉酒器五件瑠璃器一十五件玛瑙器一十五件玳瑁器一十五件珊瑚七枝内二枝沉香五十両右谨专献上国相元帅请检留白回南宋书天㑹四年十月二十日大金骨鲁你移赍勃极烈左副元帅致书于大宋皇帝阙下㑹验今年正月十五日誓书三镇比至立了疆界屯兵已前于内若有变乱处所当朝自管应当擒制交送者今承来书守臣求救既以忠孝爲言将士请行欲展急难之议则上所立严誓大宋皇帝自爲渝变而王云等至皇子右副元帅军前所承事目称奉本朝皇帝口宣本朝大臣有懐姦之人致信义有亏由此而言则罪归于臣下也岂共事之中异端若此之多因未知所言孰是可取又来书云愿以税租之入増爲歳币之常者且以三镇之地土人民旣割爲我有其所出租税必竟何归此虽不敏亦望粗暁况聪明者乎又王云事目今罄竭府库应副犒军之用恐不能如数实出窘匮以此详味特谓弊府唯贪犒赉之用且官兵所以举者盖行弔伐之义也尚所见如彼是知贵朝之不知罪已而惑之深也此中事理早遣人使入国问罪日月淹乆犹不囘程幸望髙怀从其弊幅微寒屇候善保多福今因秘书少监李若水等回专奉书承谢宋宣抚判官书九月十五日朝议大夫充徽阁待制枢宻院都承㫖河东路宣抚判官折彦质谨遣修武郎呉革脩武郎李梲致书大金元帅国相合下彦质闻和乆而不能信则必战战乆而不息则必复和自简册所载多矣不特今也自顷兵连而不解三军暴骨已历三时此亦上穹悔祸两国结好息民之时也㳟惟主上皇帝㳟俭爱人出于天性视民如伤无此疆彼界之异二边搆兵非其本心凡近日将相大臣弗克钦承与夫谋国不臧爲天下生事者皆已黜之逺方永不复用彦质亦新命来典兵戎之寄陛辞之日仰承圣㫖深念生灵蹈兹涂炭至劳寤寐恻怛之训丁寕切至皇天后土实鍳临之比遣信使三軰王云等躬诣大金皇帝阙下遣杨节度使及燕云中军前且道永结欢盟之好计其道理当巳有逹乎国都者又㑹阙下遣杨节度使至威胜军前边吏以闻此固以契主上皇帝圣心之所悯矣已闻临遣官僚徃迓信使又饰边吏日竢动息其诚意端悫亦可见矣彦质以不材谬当斯任切料天地鬼神已有休息生灵之意故两国皇帝各形至诚恻怛之心弃捐细故永保大和斯民大㑹可胜言哉彦质与阁下俱在疆塲傥各能体国愿戒守兵之官按兵不动勿相侵优以竢盟誓之必成和好永结则北方军民必免锋镝之祸流离之苦其受阁下隂徳大赐岂有穷已伏想仁明必能垂听洞然而不疑也秋气已凉伏兾善护寝餗以介福履谨奉状布执事不宣宋谢过书靖康元年九月二十八日大宋皇帝致书大金国相元帅近者李若水去想巳伏谒麾下奉书以道其略遣使以陈其详谅惟英明特加用察昔在潜邸讲学惟勤其于政事一不与闻忽䝉内禅骤覧万机适当多事之抢攘未尝谙练不免大臣之献纳悉以听从无何姦邪輙生诖误逮言章之交撃方悔悞于前非随加窜流使濒于死然亦晚矣追之何及惟国相元帅器度宏逺智略沈雄他邦之人莫不钦重囘易荐至情义蔼然感怃之私言不能旣或闻统衆入至真定尝遣请和之使往诣阙庭当蒙从欲之仁各安疆埸幸收兵而静谧必俟命于斯须顷被初恩更祈终惠克符愿望岂胜感铭别録本朝和议使邓绍宻回日皇子郎君令舘伴萧实导意欲得白花蛇除巳附一合送皇子郎君外恐国相元帅亦欲得之以一合附送酒五十瓶果子四合茶一合风药一合白花蛇一合右请检留白宋宣抚司牒大宋宣抚使司牒大金国军前契勘日近准朝㫖已与大金国讲和约束诸道不令进兵及于九月中旬大金国所遣和使赴阙去讫近又据河北路开报称所有大金国人兵昨曽在真定府等处日近并各未闻抽囬详此两朝信约固以圣明兼不住承准朝旨惟务约束不得生事日近㨿汾州平阳府等处申报各有大金国人马抄畧致人户惊优不安深恐縁此有害和议须至移牒者牒专差人赍牒前去请详此速行约束彼处人马务在戢歛各守信约无致抄略惊优致有害两国请和大议谨牒靖康元年十月三日牒朝议大夫充徽猷合待制枢宻院都承㫖河北河东宣抚判官拆资政殿学士银青光禄大夫河北河东路安副使刘太尉镇洮军节度使同知枢宻院河北河东路宣抚使种都部署司囘牒大金山西兵马都部署司牒宋宣抚司准来文云云须议囘文契勘㑹近奉元帅府露布左副元帅报今月十五日占镇真定府先锋军都统申汾州不伏招诱今月八日攻下当司想其真定必不愿归盖以大军攻下一同汾州况近日元帅府已遣使徃贵国问罪虽知前去至今尚未囘来是致大军未闻抽囘今承来牒既与议和应是贵国自以渝变前盟为罪添割地土请和交过本府遂致开门引纳重兵抚驯了当则其余应合本府占守州军县镇寨関监亦宜逐旋交割接纳王师益恊所请请议和得息生灵不然则止有伤朝廷合抚人民亦恐贵国不获安便自兹愈深事须囘牒大宋国宣抚司到请照验施行天㑹四年十月日牒宋宣抚判官书十月十日朝议大夫充徽猷阁待制枢宻院都承㫖河北河东路宣抚司官折彦质谨遣脩武郎刘寳致书于大金元帅国相合下彦质闻古者兵交使在其间此言小忿不废大信也今两国搆难逾三时矣而信使载驰礼聘交修则知王者举事信义爲本非若㝷常贪土地矜杀伐之流可比方也故日者輙以尺牍具言本朝丁寕恳恻之㫖窃意上天悔祸欲令两朝皇帝捐细故保大和其指甚明仆仁人也旣乏苏秦犀首之辨口以反移从约又无燕卿齐庻之诚心以感动物蒙徒以区区之志阘琐之论侧听逾旬无所发明懐不能已复进强瞽夫好生者帝王之大德也体国者人臣之至分也故上有不忍之仁则下行爱民之政上有不贪之惠则下尽无求之节况于居辅相弼谐之任当疆塲爪牙之寄不肆欲以穷取惟内恕而及物此固贤逹明智挺立古今之表者故阁下胸中素定而两地之人所望于阁下者也仆于平昔窃钦高义幸得沟绥靖之职居顾盻之地望旌旗而系心闻金鼓而增气今信使入朝话言方洽惟须逺圗以荅天意幕府所以日夜惊励切戒吏帖焉自戢义不当以又使北向而关弓者也今游骑骎骎时猎于近郊细民无辜或困于劫执彷佯乎鸡肋之获而忽眇乎丘山之重窃仰阁下之谋猷义不出此意者偏禆未逹两朝之大计也伏惟阁下以髙世之才居特尊之位舒惨归其嚬笑安危系于静作号令所留草木然亦何惜隼使一箭之令使两地生灵得以泰然歌咏阁下之功徳无穷之报施者仆虽不才愿附羊陆之义惟阁下裁之不宣彦质再拜宋复遣使谢请和使书系杨天吉等问罪回书靖康元年十月日大宋皇帝致书于大金国相元帅皇子郎君累常遣使相继奉书今已淹时必开鍳意虽难尽言亦颇周傥爲绎思必加孚察大抵谁人无过贵自知旣克改于前非当徐观其后蹈昔在东宫之日但历覧于群书逮登宝位之初乃乍临于庻政姑听徔于宰辅不亿度其姦欺难掩台评㝷加宪责静言既往虽悔何追今者恵书意皆切理但三府乃祖宗之地况本土有陵之庙当务安寕乃经惊优兴言及此爲绪无聊虽殚累百之词更致再三之恳是髙明之徳易知爱孝之情当愠而和式见色容之量旣取而与尤爲特逹之恩厚有被䝉终期报称初冬尚寒更希保护大宋陈谢请和使朝请郎试尚书吏部侍郎武功县开国子食邑五百户赐紫金鱼袋王及之等别録青丝绫五十疋红锦五十疋鹿胎五十疋合锦五十疋药一合龙脑二百两荔枝一千颗生姜五十斤乳塘狮子一百颗枨子五十对邠州蒲桃五十斤小龙团茶一十斤大龙团茶一十斤夸子正焙茶一十斤右谨专献上国相元帅伏惟令慈俯赐容纳谨具状申闻谨状囘荅书外事件一谕及上皇自省前非传付今上应有误国姦臣并令贬窜勘㑹议和文字别有贬窜此亦诚如来谕盖縁初膺传国姦邪未见刑诛之事难以遽加然亦不乆渐逐不令在内今则或窜或诛旣已乆矣后以不明继用呉敏李刚呉敏则爲少宰李刚则知枢宻皆居要地亲执政柄不知元乃蔡京蔡攸之党隂相交结欲报蔡氏之㤙希兾复用其所妄作一体蔡氏其所称宻奉圣㫖皆其专輙所爲承信使面出帛书半印见之悚然岂不惭负此呉敏李纲相恊爲之初不加察爲所诖误昨因言章交攻因先遣李纲在外爲宣抚使虽是总兵其实不令在朝然呉敏犹爲少宰中外相应爲姦不已自古将臣总兵不从中制故得自阃以外将军制之所以李纲在外擅自发兵若谕误国之罪可擢二人之髪今则呉敏李纲皆以窜逐遐裔一见谕愿不听纳姦臣至诚脩睦此乃善言见诲徳意甚美岂胜感服大抵天道昭然咫尺可畏况爲人主临御万民一言一语何可不思旣许讲和愿观其后一天下之情逺近皆一暌间则疑生和㑹则疑释两朝搆兵初因暌间虽有使人去来书辞徃返然言不尽意未免生疑惟在聪明深加孚察一承差信使人未至本朝闻先遣二人持牒威胜军界威胜军小处不敢便申朝廷先申宣抚司是时宣抚李纲身在懐州见牒有问罪之名知罪在已畏惧朝廷必治其罪于是巧説迁延不以闻逹其后威胜军奏到即便时发遣接伴在河阳等候多日不闻来耗朝廷再三催促方知军前信使入界古者兵交使在其间若非李纲挟情岂有稽留之理一彂遣张孝纯家属垂情讲好盖亦怜无罪之民爲首就诛冝可缓也已孤之旅使悲号而载路冝慈惠之动懐彼微类何足以除况威名已着于逺聪明幸察㫖意无犯一亡辽人有未发遣契勘亡辽人在此逺近有之其有官人皆是额外添并不令管勾职事无补州县徒费禄廪自欲发遣非所占吝向者发遣正在优攘之际㓂盗縦横涂路艰澁多遭攘夺亦被残害致老㓜失所深切怜悯一等生灵更无彼此只候通和既定两境帖然即资给逐人安穏发遣元帅府书大金骨卢你移赍勃极烈左副元帅致书于大宋皇帝阙下近日㳟依宣㫖遣使问罪来意虽以委任不当爲辞然不肯服罪致领重兵河北河东两路齐进所经州县军府服者抚之拒者攻之今月十六日已到泽州界不徃前进及所遣先锋今月十四日已过黄河不施船栰不由渡口直涉洪水谅以洞悉载惟大宋屡变盟言若不以黄河爲界终不能乆故今议定河北河东两路先行収抚其中或有来自河外者不选甚处人民并许放囘请差近上官贠前来并合一例存抚然念抛郷之人亦议定自河外见在两路未下州府官贠兵人并许放囘请差近上官员前来交割引出俾见家小仍服罪讫一面先具凢所听命不违国书囘示如或不见依从稍爲迁延将恐别招悔咎律正凝寒善祈多福今差保静军节度使杨天吉昭德军节度使王汭孛堇撒离母前去奉书陈逹不宣李若水状大宋河东大金军前告和副使徽猷阁学士朝奉郎陇西县开国男食邑三百户赐紫金鱼袋李若水准勑再差充河东大金军前告和副使与告和使知枢宻院事冯獬同行今月十五日起程赍奉本国皇帝交割三镇国书暁谕三镇勑榜及诏路允廸张邦昌依元约施行文字窃恐迟滞若水巳兼程先来差使臣王深尹宣蔡松及丘吉吕青前去军前报信伏望令慈特赐照㑹施行靖康元年十一月日大宋河东大金军前告和参议武翼大夫武功县开国男食邑三百户王履状大宋河东大金军前告和副使徽猷阁学士朝训郎陇西院开国男食邑三百户李若水冯獬状大宋告和河东大金军前国信使中大夫知枢宻院事安西县开国子食邑四百户赐紫金鱼袋冯獬右獬祗承朝命㳟造行台輙犯威颜兾㝷信誓赦既往之不咎许惟新之是圗二境兵戈庻有息肩之渐两朝懽好无握手之期冐昩而来匍匐以请獬年当衰迈位沗枢机得罪先朝㡬死凶邪之手受知今圣误叨将相之权常懐欲报之心逐备告和之役趋瞻在迩喜惧交深谨具状申大金国相元帅伏候令㫖靖康元年十一月日大宋告和河东大金军前国信使中大夫知枢宻院事安西县开国子食邑四百户赐紫金鱼袋冯獬状宋主书告和愿割三镇靖康元年十一月日大宋皇帝致书大金国相元帅专驰使介逺布悃诚今春大军俯临郊甸㝷以上皇传位之意引过请和承大金皇帝子元帅奉伯大金皇帝酌中之命特脩旧好㝷报知大金国相元帅并令班师信义之重比坚金石于是宗庙再安生民頼庆乃割三镇以谢徳惠旣而诸州民情愚执群臣议论二三往复告求致淹时月葢縁寡昧失不详思誓约之盟岂敢辄易果烦大军来诘兹事中外震动不遑寕居礼旣有亏追悔何及过而能改请践斯言其三镇之地今并依正月所立誓书交割施行惟兾两路大军早囘使赵氏二百年社稷永保亿万生灵全其性命仁恩之大山海难喻自此倾城万世不易上天实临百祚在列何敢背违自取殃祸今遣知枢宻院事冯獬徽猷阁学士李若水充告和使副缅惟英哲必惟矜从寒律方严倍加珎啬白一今来交割三镇并依今年正月誓书已诏路允廸依应施行其交地官就差滕茂实一交割三镇虑人民坚守已出勑榜告谕开门其师臣守令以下官吏兵民及其家属财物并客旅道僧随行物色凢系内地人依今奉贵朝暁谕彂囘更烦详谕所委官贠如欵施行一交割三镇谕令开门若甲兵稍近即人心疑惧莫敢便出须烦令㫖移兵近北稍逺止令贵朝官贠好语説谕即人方安心兼若拥併而出颠沛于路无不受毙幸不慛促令其收拾如约而归将来发遣北地官民敢不如是一北地官民已委随处提刑责知令佐随逺近次第尽数发遣仍给盘缠差人防护至界交割一犒军犒设两军金银初大军到城下库藏所积旣以罄竭遂取宗庙祭器及宫中器物又搜索民间虽钗钏之类亦巳鉟销至如宰相及百官所繋金带并括取不遗然止得昨来已送之数后来取于逺方州军亦是日前耗费尽今尽㡳搜索止有金二万五千两银三十万两见续次发遣自知微细不足犒设谅惟特加矜察贷免所欠不胜慙怍靖康元年十一月二十二日大宋皇帝致书大金国相元帅昨自太上皇航海遣使请求幽燕特承大圣皇帝异恩委割燕云两路犹爲不足手诏平山张觉招纳叛亡由此遂致兴师今春河北路皇子郎君兵马先至城下太上皇自省前非㝷行禅礼遣执政以下屡告爲有再造之恩割以三镇酬谢又蒙国相元帅虽已抚定威胜隆徳汾泽髙平等处爲念大义已定秋毫不犯亦便班师止以太原爲界续承使人萧仲㳟赵伦等至报谕恩义被姦臣邀功复便听从依前附使间谍大金功臣及举国动兵以援太原诏新割州府坚守不从及承问罪不胜惶恐今蒙恵书兼来使保静军节度使杨天吉昭徳军节度使王汭孛岂撒离母䟽问过恶皆有事实每进一语愧仄愈増今日之咎自知甚明今准割黄河爲界贵国两朝安便所有蔡京身亡王黼童贯已诛马扩不知所在呉敏涪州安置李纲䕫州安置张孝纯先知太平府詹度湖南安置陈遘见知中山又系在逺及不知去处便当根逐一依来命今遣同知枢宻院事聂昌赍送诏命令黄河东北路州府军县人民悉归大金仍依来示一一专听従命不敢依前有违以立信书今乞早爲班师以安社稷至愿至恳白今具下项蔡京童贯王黼李纲呉敏马扩詹度陈遘张孝纯家属河北河东两路州府军县人民弔伐録上弔伐录録下弔伐録下聂昌説谕河东士民昌启守土之臣自合遵奉朝命令守则守令弃则弃今旣有敕书令割与大金何必区区坚守即今若坚守则必招大兵攻打残破应河南官员军人百姓商旅旣不得南还而土人又不免屠戮之祸何可遂复业耶况于京城危迫如此方借交割以退师傥若稽缓岂不误国大事今交割两路河北则差耿门下河东则亲赍诏书朝廷危迫之意可知矣昨者备坐圣㫖约和通以次出城靣议旣不略至城外审验是非谕问端的輙下矢石引兵出战殆非体认朝廷危迫之意昨晚又遣三軰赍勑书徃又复无报不知公等意欲何爲今交割大帅亦不以城中拒守爲怪但欲疾速交割以了国家大事开门之日秋毫一无所犯放官兵啇旅南归皇天后土实鍳临之幸早爲之所无疑虑若稍迟大兵一至悔无及矣昌旧名山六月间赐今名恐公等未知故以奉闻古者交兵使在其间盖欲通彼巳之情也昨晩亲诣城下遣使臣赍札子奉闻輙下矢石又再遣三介赍敕书去亦不见还岂非所伤乎他国遣人尚不可如此况本朝皇帝遣一枢宻亲行而所差去皆朝廷之人不知辄固拒何也请深思之无贻祸宋主与河北河东勑敕官吏军民等顷者有渝盟约致大金兴师朕初嗣位许割三镇以酬前恩偶縁姦臣违误三府不割又闲大金功臣再致兴师使河北河东之民父子兄弟暴骨原野夙夜以思罪在朕躬念欲息生灵锋镝之祸使斯民复见太平莫若割地以求和讲两国之好是用黄河见今流行以河北河东两路郡邑之民属之大金朕爲民父母岂忍爲此盖不得已虽居大金苟乐其生犹吾民也其勿懐顾恋之意应黄河见今流行以北州府并仰开门归于大金其州府官员兵人即依军前来书许令放囘南地速依令敕勿复生疑故兹示谕想宜知悉冬寒汝等各比好否遣书指不及多勑付诸州军下项一河东路岢岚州隰州保德军宪州火山府忻州辽州太原府汾州懐州宁化州平阳府石州平定州绛州威胜军泽州隆德府代州一河北路濬州卫州相州磁州洺州邢州赵州真定府中山府永寕军深州析州北平军河间府莫州安肃军顺安军广信军雄州保定军信安军保州覇州枢宻院告谕两路指挥枢宻院勘㑹昨以大辽失政兴师弔伐有大宋遣使航海请割幽燕元系五代䧟于契丹朝廷方务善邻才获幽燕即割全地归复界至此乃朝廷有大造于宋也不料大启贪心潜谋不轨结搆平山祸及宰辅招纳民户接引叛亡然朝廷尚存大体敕戒边臣惟索人口之外一无理辨亦可谓包容之深也而彼人犹不悔悟饰词隐蔽谲语百端及云本朝幅贠万里民居散漫无䖏根㝷又于疆场多方作过去冬宣委元帅府兴兵讨罪两路并进有皇子右副元帅先到汴城旧主奔逃窃行襌位盖亦自咎也新人嗣立哀泣告和遂成所请惟割三镇以赎其罪即时班师何期誓墨未干盟言巳变宻勑居民婴城坚守续遣大军㓂援河东虽每遭覆败尚不知改过再奉宣㫖重行弔伐先以黄河爲界除两路前次攻绛州府军县州先遣先锋军今月十四日平涉洪波昔所未闻非夫获罪自天岂有如此之异盖亦自作之孽故也仍遣人使説谕此意及帅府今月二十七日驻泊永安军宋方致书云深悔前非听命不违别差门下侍郎耿南仲同知枢宻院聂昌前去交割黄河以内州府人民并归朝廷再念彼民以其易主寕无顾恋之心然乆在薄俗早不聊生尔亦共知况今并许各居旧郷一无迁徙朝廷亦俟元帅府措置了日厚与存恤应自前日烦苛科敛重役诸般巧细籴买折变香矾塩茶之类凡尔疾苦候随处所申到于民有害并与蠲除或有饶利亦与兴举亦见太平之日后讐之异当使知之合先告谕须至㫖挥河北路濬州卫州相州磁州洛州邢州赵州真定州中山府永寕军深州祈州北平军河间府莫州安肃军顺安军广信军雄州保定军信安军保州覇州永静军兾州㤙州青州河东路岢岚军隰州保徳军宪州火山府祈州辽州太原府汾州懐州宁化军平阳府石州平定州绛州威胜军泽州隆徳府代州岚州慈州河阳府河中府右下逐处可照验就便及指挥所辖去处粉壁暁示管内官僚僧道耆夀军人百姓比至相次别行措置规画以来并仰向化爲业勿谓早不归降别生疑惧仍比至正官到任须得自相告谕各务安堵兼河内州府人民应自来惊移自河南者见于宋国追索遣囘复业若随处有逃散户口亦仰逐旋招集着业今随处旣归本朝冝同风俗亦仰削去项髪短巾左衽敢有违犯即是犹懐旧国当正典刑不得错失付逐䖏准此天㑹四年十一月二十九日元帅府与宋书天㑹四年闰十一月三日大金骨卢你移赍勃极烈左副元帅皇子右副元帅致书于大宋皇帝阙下近杨天吉等囘特沐华音准割黄河东北路州府军县人民悉归大金仍依来示一一专听従命者当府照㑹讫深仞美意见差官同知枢宻院事聂昌分路交割去讫今勘㑹有数州在河内而来书不入交割之数所索官贠及家属多有漏落系使人理㑹不尽来书亦不见分明又不言后约以故两路重兵巳近都城期在定一今差保静军节度使司农少卿杨贞干孛堇撒离母专往计议所有事宜并巳丁寕口谕前去幸望依従以副従命之言初阳在律善履多祺专奉书陈逹不宣宋书乞免攻城靖康元年闰十一月日大宋皇帝致书于大金国相元帅比者旌斾逺来跋涉劳止尝通音问未彻听闻念和议之巳成且使华之先辱再驰微物用表私衷幸遂免于攻城仍早还于归骑以示两朝之信克成万世之懽郊野沍寒倍希保爱白又靖康元年闰十一月日大宋皇帝致书大金国相元帅比者累因专使布问想皆呈彻逺来特承书示备悉勤诚伏自今春国相元帅由懐州收兵还北敦结和好其于眷厚极用感藏継因闇于听任遂生嫌隙虽自咎悔巳无所追是以王汭方行即令冯獬李若水等如谕交割三镇及杨天吉撒离母与汭再来承议画河亦便遣同知枢宻院事聂昌即日就道依谕前去所以每从来意诚欲休息战闘全保生灵不谓旌斾当此隆冬逺至城下重勤跋涉深所不皇载念仁人之心必能周全少加衿察以终前惠收还兵马不使攻城宗社获寕民庻安堵其爲恩念何以比谕感幸之深言不能叙初寒在律倍兾保调白与宋主书天㑹四年闰十一月十三日大金骨卢你移赍勃极烈左副元帅皇子右副元帅致书于大宋皇帝阙下顷者专使人仰期亲㑹今辱书音虽云备悉而使人却称大宋皇帝有懐疑惑者其所云躬亲出城岂有他意但以前后所言一无诚信遂有是议以验禀从今旣疑惑肯忍必也果若听命不违据见去人使所谕事冝并依从更有事冝仍遣亲信堪议论官同何㮚等不过此月十五日出城贵慿约喻比至结絶以来别遣上皇越王皇子亲弟爲质今再差保静军节度使萧庆司农少卿杨贞干孛堇撒离母等专去计议式当寒律善保多祺白取干戾人札子童贯蔡京蔡攸王黼李纲李弥大刘韐王安中马扩詹度陈遘呉敏徐䖏仁折彦实折可求吕仲张孝纯王秉巳上干戾人数滕茂实范直方李嗣本蔡靖髙世由巳上本身或有兄弟在本朝取家属圆聚赵良嗣元系北人折可存又右班殿直张观东头供奉官杨忠敏自身张谦张兾特领长行军二十余人八月内走系忠顺军宋主遣士説往议靖康元年闰十一月日大宋皇帝致书大金国相元帅比者再承来使备见勤诚特免㑹盟尤佩厚意国相元帅遂引重兵方此沍寒冲冐勤勚顿师之乆不急攻城出于寛仁良用感戢所谕欲令亲信往议事宜遣皇伯士説大臣冯獬前去载念惠好之厚更望曲全终始冬序方深倍惟调卫白士説等充报谢使书靖康元年十一月二十一日大宋皇帝致书大金国相元帅近者专使之还已有谢恳逺勤旌骑乆驻郊垧方此凝寒匽薄匪易内深慙灼良所不皇至于临城攻撃颇缓尤仭来意出于寛仁极于怀荷载惟通和之乆徳业已深更兾始终便爲解围永固懽好今差皇伯士说枢宻冯獬充报谢使副祈寒在律倍兾保调白囘宋主书天㑹四年闰十一月二十二日大金骨卢你移赍勃极烈左副元帅皇子右副元帅致书于大宋皇帝阙下介使复来音书荐至详味再三徒深披閲而来使云一面攻城遣使有懐疑惑又云报谢通和乞好解围者且今之所举盖縁渝约虽有听命之言未有听命之实况以议定画河特谓信湏差官同去交割而彼人反谋捉拏此之无信甚于去春遂议出质割城发送官负听命迁都表信方许通和人使旣囘一无依从以故曽议进撃然念宗社不忍立坠且陈器备聊示攻城之势本俟贵朝必圗悛悔而自谢和其安在必欲保全宗社永固懽和曷若并从巳谕表信有实则所谓解围肯延时刻一诺之言争忍反覆如或执迷决无听从敢谓安危之理灼然验于临时隆寒犯律倍多祺白宋主差李仔充请命使文字差李仔充往大金军前请命景王祀充使谢克家副使李仔副使系改差与宋主书要近上官贠议事天㑹四年闰十一月二十六日大金骨卢你移赍勃极烈左副元帅皇子右副元帅致书于大宋皇帝阙下累遣使人备陈诚恳縁以执迷未尽定一且朝廷全付燕云盖务善隣而贵朝不爲厌迀遂昭背徳结构逆贼招纳叛亡此衅隙之所以生也去春王师到城哀鸣请和愿画三镇计许和好又圗不轨宻令坚守遣兵救援此衅隙之所以深也洎再举问罪犹执谋计不肯听命遂致事势及此尚虑京人惊骇昨日遣李若水以下使臣入城以示慰谕今承遣到景王一行洞悉悛悟然听命事大专俟更遣执政何㮚并近上堪与议事共同请命无以犹迷祸及平人专奉书陈逹不宣白宋主求哀书靖康元年闰十一月二十六日大宋皇帝致书皇子元帅乆蒙恩惠深用感铭不过尤尚烦责数比者大兵屡至城下危然孤垒攻撃何难及巳登临犹存全爱方圗请命更辱使音特俾安心仍无后虑感极垂涕夫复何言谨遣济王栩中书侍郎陈过庭求哀恳告切兾収兵天雪沍寒敢祈保啬不宣白宋求再造靖康元年闰十一月二十六日大宋皇致书于大国相元帅军前李若水等到特惠书诲及传面谕指意备悉寛仁感刻难弭巳依宠谕遣右仆射何㮚济王栩中书侍郎陈过庭前去请命更望再造保安宗社爱全生灵不胜恐惧哀祝之至雪候沍寒倍祈珍啬不宣白宋求哀请命书靖康元年闰十一月二十七日大宋皇帝致书大金国相元帅大金皇子元帅比者遣何㮚等奉书想已呈澈危廹之恳必蒙矜悯言念和好之重出于薄徳听従弗明以致召衅逺烦旌骑深所不皇然念来师徒旣登城堞何㮚济王相等又来囘归城内人情惶优异常抚谕不定深忧自致生事却使不能奉承徳意敢望特加存全早赐指挥少驻兵马以安人心所有欲约事目一一谨即听从便当㰱血着盟传之万世其为大恩何以此谨再遣使御史中丞秦桧徽猷阁学士朝奉郎李若水武翼大夫王履求哀请命祈寒应候兾倍保调不宣白元帅与宋书要上皇出质天㑹四年闰十一月二十七日大金骨卢你移赍勃极烈左副元帅皇子右副元帅致书于大宋皇帝阙下弊章旣报美问复臻虽承恳告之言未副质亲之素再叙悃悰更烦听覧且重兵才至屡望㑹盟因谓疑惑乃从髙意惟索上皇巳下爲质而巳亦不依应遂至兵怒以至攻撃而一无他辞但云收兵其理安在况事势及此冝从初议早兾上皇与皇子出质别差近上官贠交割已画定州府军县及北望开抚定以来更遣逐府州长官血属执质仍使前项逐官亲戚每州各一名同交割官前去説谕俾知纳土又一面速送所索官员并家属缅惟照亮曲仞恳诚专奉书陈逹不宣白宋主乞上皇不出书靖康元年闰十一月二十八日赵桓谨致书大金国相元帅皇子元帅适何㮚等还伏领书示及已䝉约军兵未令下城再造之恩何以论报且蒙恩许免亲谊然欲上皇皇子出郊今城已破生死之命属在贵朝又焉敢拒但父子之间心所不忍如何躬军前求哀请命如蒙曲赐矜念更爲望行允从岂胜至幸如其不然自惟非德难胜大寳若蒙更立本宗但全性命存留宗庙保护生灵区区一身受赐已厚岂胜哀祈急迫恳切之至冬序严倍加珎啬不宣白宋主欲亲诣军前书靖康元年闰十一月二十九日赵桓谨致书于大金国相元帅孙傅等归传来㫖欲得上皇出郊切以父子之间有难言者今欲亲诣军前祈哀致谢谨先遣秦桧驰报不知当于甚日甚处㑹见如䝉赐谕即当依从冬序凝寒倍兾珎啬不宣谨白送蔡驸马书靖康元年闰十一月三十日赵桓谨致书于大金国相元帅皇子元帅近蒙恵书具见美意不胜感激所需姦臣亲属谨令如命但以前此误国尽窜岭外独京之子鞗见以除名勒停縁系驸马都尉当时不曽逺窜今令枢宻都承㫖王徤押送军前余人以方在围城中追究未得更俟续次根寻发遣不敢少有失信凝寒在候倍兾珎啬不宣谨白宋主降表桓言伏以今月二十五日大兵登城出郊谢罪者长駈万里逺勤问罪之师全芘一宗仰载隆寛之徳感深念咎俯极危衷诚惶诚惧顿首顿首猥以眇躬奉承大统懵不更事济以学非昧于知人动成过举重烦元帅来攻陋邦三里之城巳失藩维之守九庙之祀当成煨烬之余不圗深仁曲假残息兹盖伏遇伯大金皇帝干坤之德甚愽日月之照无私不怒之威旣追踪于汤武好生之徳且美于唐虞弗念一夫之辜特全万人之命宇宙载肃宗社获安文轨旣同永託保存之惠云天在望徒深郷往之诚无任瞻天望圣激切屏营之至谨奉表称谢以闻桓诚惶诚惧顿首顿首谨言天㑹四年十二月日宋告谕合交割州府官吏指挥中书侍郎近者大金元帅统军亲临责以失信京师备御曽不踰月遽尔失守廼蒙元帅仁恩保全更不縦兵下城止欲敦笃旧好复申前言交自河以北地界皇帝车驾出城面㑹上表称臣宗社再造惟候逐䖏州郡抚定了当方欲敛军仍要逐䖏官员血属质于军前才候交割了当便即放还其不在此间者亦必根刷去讫更要自日用兵及误国凢干戾官员或有死亡仍取家属支散除窜在逺地差人取去外驸马都尉蔡鞗尚不能爱惜巳行交割讫今据合割州逐一差官各赍诏书委曲告谕惟本处官吏军民𬒳命之日冝即开门迎受一一遵禀所有本土人民便得安业获免兵革之患其河南官贠军民寄居客旅者各许归还则血属俱寕公私无害在于今日爱君爱国明见事变速令约束乃爲忠义且前此州郡所以未服盖欲区区坚守以効臣节今者京城既破即与前日事体不同且以京师地大人衆城池阻穏若金汤尚不能保在尔一郡岂可拒抗傥或不従此言一旦城壁失守则不免尽遭屠戮之祸虽悔何追至如走出定湏追索仰仞皇帝须是交割必不隐讳复招巳往之悔即与干戾误国人等无异今谨宣布诚悃之意再三播告惟本处官吏军民互相劝谕上以安国家宗社下以保父母妻子无或执迷自取残戮故兹暁喻各宜体认又准勅若系河外有系别路所管州府军县不入今来交割之数者亦仰一就交割本所全徃河北交割所有河东路今差参议官徽猷阁待制张宇发遣前去交割亦须照验遵依施行宋主告收城上军文字先蒙恩许如亲到军前即収还城上军兵今来既巳出郊更望特赐约束縁见今城内民惊疑虑出城后或生他变不免再露悃愊切兾矜从以副始终保全之意宋主降表桓言背恩致讨逺烦汗马之劳请命求哀敢废牵羊之礼仰祈蠲贷俯切凌兢桓诚惶诚惧顿首顿首窃以契丹为隣爰搆百年之好大金辟国更圗万世之懽航使旌絶海峤之遥求故地割燕云之境太祖大圣皇帝特垂大造许复旧疆未阅歳时巳渝信誓方获板图于折木遽连隂贼于平山结搆大臣邀囘户口虽违恩义尚贷罪愆但追索其人民犹夸大其土地致烦帅府逺抵都畿上皇引咎以播迁微臣因时而受禅惧孤城之失守割三府以请和屡致哀鸣亟蒙矜许官军才退信誓又渝宻谕土人坚守不下分遣兵将救援爲名复搆结于使人见包藏之异意遂劳再伐并兴问罪之师又议画河实作疑兵之计果难迯于英察卒自取于交攻尚复婴城岂非拒命怒极将士齐登三里之城祸延祖宗将堕七庙之祀巳蠲衔璧之举更叨授馆之恩自知获罪之深敢有求生之理伏惟皇帝陛下诞膺骏命绍履鸿圗不杀之神旣追踪于汤武好生之徳终美于唐虞所望惠顾大圣肇造之恩庻以保全弊宋不絶之序虽死无幸受赐亦多道理且脩莫致吁天之请精诚所格徒深就日之恩谨与叔燕王俣越王偲弟郓王楷景王杞祈王模莘王植徐王棣沂王㮙和王棫及宰相百僚举国士民僧道耆夀军人奉表出郊望阙待罪以闻桓诚惶诚惧顿首顿首谨言天㑹四年十二月日大宋皇帝赵桓上表行府告谕两路抚慰㫖挥行府勘㑹朝廷昨以大辽失政害及生民兴兵伐罪收併将还大宋遣使航海愿复旧来汉地系五代所䧟朝廷方务善隣才克燕云即画全地此朝廷始有造于宋不料天方肇乱自爲戎首结搆逆贼谋害宰臣招纳叛亡邀囘民户朝廷不以爲咎惟索户口犹不悛悟乃云本朝幅贠万里民居散漫难加根究无计可得辄以鸠集兇党剽刼边民侵掠畜产使不获安终然不悟朝廷虽欲恻隐莫由获已乃命行府兴师问罪去春兵抵汴京上皇方知深悔亟行禅位嗣主求哀愿画三镇复脩旧好无何誓墨未干盟言巳变宻令坚守遣兵救援隂搆使人濳图祸乱遂奉宣㫖重伸弔伐虽许画河亦不以实闰十一月初二日大兵㑹于汴都犹不伏罪准备攻具填堞壕道巳踰十余日当月二十四日进撃攻日城拔三十日国主出降今月初二降服上表望阙称臣以正正朔令依元议差官前去説谕交割河北河东州府军县尚虑所在以早不归欵爲惧或饰伪辞有缓抚定再念自河之内天启洪堑巨限疆场昨来大兵所至其有迎军纳土询省抚定其拒命者或有按以军法或有示以寛贷皆临时从宜措置想必共知今河北河东两路才候交割官员致彼説谕即仰逐旋烧毁楼橹具状纳土开门以待行府别差官员就去存恤应有前日重难徭役科歛诸般巧细籴买变折香矾茶塩之类凢尔疾苦并爲蠲除或有利亦与兴举今除土人外元系河南客居官员兵人商旅僧道欲愿去留并从自意敢有执迷稍劳官军临日必无容恕合行告谕须议指挥右下逐䖏可各照验就便及转行所辖去䖏粉壁暁示各𬋩士民耆老僧道军人百姓知委不得有违付逐䖏准此天㑹四年十二月十一日宋主谢书十二月日大宋皇帝桓谨致书于大金国相元帅累日授舘礼意勤厚亦旣觏止问劳稠重再造之恩何以圗报经夕匽薄之余台体优𥙿谨遣使人承问兴寝不宣宋主贺行府元日书天㑹五年正月一日大宋皇帝桓谨致书于大金国相元帅一气逮通三阳交泰惟五兵之旣戢与万物以皆春茂对休辰具膺纯虾更蕲保毓母慰愿言不宣谨白宋言许面议书天㑹五年正月日大宋皇帝桓谨致书于大金国相元帅大金皇子元帅专承使㫖持示书辞慰怿之情无以为喻金银巳令严切根括接续供纳所有上徽号礼数冠冕车辂圗籍印板类谨以来日躬徃面议先此布叙幸赐照亮不宣谨白废国取降诏敕赵桓省所上降表汝与叔燕王俣越王偲巳下宗族及宰臣百僚举国士民僧道耆夀军人于十二月二日出郊望阙称臣待罪事具悉背义则天地不容其孰与助败盟则人神共怒非朕得私肇自先庙开圗乃父求好我以诚待彼以诈欺浮海之使甚勤请地之辞尤逊折木板圗第求入手平山伪诏曽不愧心罔天罚以自干忽载书而固犯肆予纂绍犹至涵容迄悛恶以无闻方谋师而致讨犹闻汝承得位朕望改圗如何复循父佶之覆车靡戒彼辽之祸鍳虽去歳爲盟于城下兾今日堕我于画中赂河外之三城旣而不与搆军前之二使本以间爲惟假臣权不赎父罪自孽难逭我伐再张将臣激怒二之心战士増敌忾之勇息军犯五不韪之罪䘮亦冝乎晋帅有三无报之心倍犹未也以是济河航苇汴如毛人竞覆昏天莫悔过肯背城而借一果闻举族以出降旣爲待罪之人自有易姓之事所有措置条件并巳宣谕元帅府施行故兹诏示想宜知悉行府下前宋宰执举一人元帅府近以宋主降表申奏今囘降圣㫖札子先皇帝有大造于宋而宋人悖德故去年有问罪之师乃因嗣子遣使军前哀鸣祈请遂许自新旣而不改前迹变渝迷执是致再讨犹敢抗师洎官兵力击京城摧破方申待罪之礼况追㝷载书有违斯约子孙不绍社稷倾危父子败盟其实如一今旣伏罪宜従誓约宋之旧封颇亦广袤旣爲我有理宜混一然念所举止在弔伐本非贪土冝别择贤人爲蕃屏以王兹土其汴京人民愿随主迁居者听右所降圣㫖在前今请到宋宰执文武百官泊公主之属出京仍勾集在京僧道耆寿军人百姓遵依圣㫖共议荐举堪爲人主者壹人不限名位高卑所贵道德隆懋有大勲业者旧素爲衆推服闲于治民者虽乏衆善有一于此亦合举荐圣㫖备礼册命赵氏宗人不预此议应宋之百司并事新君其国候得姓名随册建号所都之地临日共议天㑹五年二月日孙傅以下告立赵氏状文武百寮军民僧道耆老中大夫同知枢宻院事孙傅等右傅等准元帅府再遣翰林承㫖呉开前来指挥选立贤人傅窃以本国前日将相多是上皇时用事误国之人自嗣君即位以来所任宰相亦继以罪窜将相率皆叛亡之余其他臣寮类皆碌碌无闻此元帅府备知岂敢蔽贤不以上闻若举于草泽之间亦非闻望素着人心必不归向孰肯推戴兼赵氏祖宗德泽在人至深至厚若别立他姓即城中立致变乱非所以称皇帝及元帅府爱惜生灵之意若自元帅府特赐选立赵氏一人不唯恩徳有归城中以及方外即便安帖或天命改卜历数有归即非本国臣民所敢预议乞自元帅府推择贤人永爲藩屏傅等不胜痛切陨越惶惧之至谨具状申国相元帅皇子元帅伏候台㫖天㑹五年二月八日文武百寮军民僧道耆老中大夫同知枢宻院事孙傅等状中大夫同知枢宻院事孙傅等右傅等准元帅府遣翰林承㫖呉开来问皇太子起发事縁自本国主往军前议事止是皇太子监国镇抚今来若便起发出门城中军民必至变乱兼以具择立事申禀元帅府候定议指挥到日起发次谨具申元帅府谨状天㑹五年二月八日中大夫同知枢宻院事孙傅等状帅府再下举人据文武百寮军民僧道耆老中大夫孙枢宻等状申事巳洞悉右元帅府窃谓朝廷所以必废赵氏者岂徒然哉盖以不守盟誓不务听命爲罪之极也非天命改卜岂有陆梁如此之甚也皇上犹以寛度释其罪负别立贤人而已真所谓伐罪弔民之大义也圣谕丁宁而輙言及赵氏虽不忘旧其违命之罪亦巳深矣以后不宜更复如此又状申前日将相多是罢败罪亡之余其他臣寮类皆碌碌无闻若举于草泽之中孰肯推戴者夫运数旣有其衰亦必有继兴者若言败亡之世必无可旣则三王之后迄至于今安有君臣之道人伦之序何不详道理之深也再请㳟依巳降圣㫖早举堪爲人主者一人当依巳去札子施行如或必欲元帅府推择縁㑹验在军皆系河北汉儿若举一人即与混一无异实违巳降圣㫖欲推择南人其见在军南官亦枢宻院之所共知也未审果有可举者否若果有则请具姓名见示亦与依应惟不许何㮚李若水预于此议如或京内及外俱难自举仍请诸官各叙名衔连速具𬋩依元帅所举推戴状申天㑹五年二月日孙傅等状乞复立废主文武百寮军民僧道耆老中大夫同知枢宻院事孙傅等今月六日时准元帅府公文一道备到大金皇帝圣㫖指挥事傅等闻震越义当即死然念世被本朝恩德至深至厚嗣君亲政才及朞年㳟俭忧勤无所不至若遽蒙废絶实非臣子所敢闻知輙复忍死须臾冐陈悲痛激切之辞仰干台听伏望垂天地再造之恩兾终始保全之赐傅等誓当捐躯碎首圗报万方谨具画一下项一太上皇巳下不敢有违令㫖见巳起发赴军前同伸恳告之诚乞垂衿悯一嗣君自即位以来脩德勤政并无亏失惟失信事上累谴诃盖縁亲政之初偶爲谋臣所误继以重窜兼检㑹上皇昨违大辽信誓亦系童贯李良嗣王黼等妄起事端并行处斩了当以此显见嗣君悔悞前失非有他心伏望台慈特赐矜察一嗣君自在东宫即有誉德着闻中外比旣即位臣民归仰今感戴保全恩德已厚若䝉终惠未加废絶尚可以歳脩臣事之仪如抛降金银表叚之数虽目下未能敷足将来下外路取索分歳贡纳实爲大金永乆无穷之利若一旦废弃遂同匹夫縦有报恩之心何縁自效一伏详来㫖令别选贤人以王兹土许汴京人民随主迁居具见慈仁存䘏备至窃惟臣民爱戴罔有二心兼据今中外异姓实未有堪充选举者仓卒册立四方必不服从縁此兵连祸结卒无休息之期恐非所以上嗣元帅爱惜生灵之本意一今日之事生之杀之予之夺之全在元帅虽大金皇帝诏书有废立之意然将在军君命有所不受则阃外之事元帅固可专行如前项所陈事理明白更望台慈特霁威怒终赐保全一汴京城内两经根括取索公私各巳罄竭显见将来难以立国乞候班师之后退守偏方以备藩屏如蒙大恩特许嗣君已废复立所有称唿位号一听指挥右件如前谨具申国相元帅皇子元帅伏望特加矜悯早赐允从伏候台㫖天㑹五年二月七日文武百寮军民僧道耆老中大夫同知枢宻院事孙傅等状孙傅等状乞立赵氏文武百寮军民僧道耆老中大夫同知枢宻院事孙傅等右傅等伏覩皇帝诏书冝别择贤人立爲藩屏许令士庻共议以此见皇帝恩被生灵之意圣徳甚厚然傅等窃见国主自䖏东宫㳟俭着闻若欲选择贤人必无出其右者兼本朝自太祖皇帝以来累世并无失德惟太上皇听信姦臣及国主年㓜国相元帅皇子元帅察傅等前状许其自新号称藩屏复立社稷容其迁避以责后効再念赵氏祖宗德泽在民未冺或未允从前恳亦望特赐哀悯许于国主子弟中择一贤者立之或不欲立上皇诸子则乞于神宗皇帝之子选择建立使长得北面永爲藩屏非惟不㓕赵氏之祚亦使一国生灵蒙被恩德永有攸归傅等不胜激切恳祷之至谨具状申国相元帅皇子元帅伏惟台㫖天㑹五年二月十日文武百寮军民僧道耆老中大夫同知枢宻院事孙傅等状孙傅等乞立赵氏文武百寮军民僧道耆老中大夫同知枢宻院事孙傅等今月十九日准元帅府札子节文再请㳟依巳降圣㫖早举堪爲人主者一人如或京内及外俱难自举仍请诸官各叙名衔速具𬋩依元帅府所举推戴状申右傅等窃详本国赵氏祖宗德泽深厚在人日乆累于前状沥恳哀告今来渝盟失信旣止是上皇与前主其子及支属并不干预尚兾恩造更赐详择庻得中外帖服不至生事若不容傅等死请必欲选择异姓自中及外委无其人兼实难于自举伏乞元帅府选择敢不一听台命傅等无任哀痛惶惧殒越之至谨具状申国相元帅皇子元帅伏候台㫖天㑹五年二月十日文武百寮僧道耆老中大夫同知枢宻院事孙傅等状孙傅状乞立赵氏右傅等除巳与百寮具状申大金元帅府外尚有不尽之意不敢自隐今更忍死泣血上干台听伏以前主皇帝违犯盟约旣巳屈服而舎之存亡继絶唯在元帅不然则有监国皇太子自前主㳟命出郊以来镇抚军民上下帖然或许就立以从人望若不容傅伸臣子之情则望矜悯念赵氏祖宗并无失德内外亲贤皆可择立若必择立异姓天下之人必不服从四方英雄必至云优百姓涂炭卒未得安傅自知此言罪在不赦然念有宋自祖宗以来徳泽在人于今九世天下之人虽匹夫匹妇未忍忘之况傅世食君禄方主辱臣死之时上爲祖宗下爲生灵苟有可言不敢逃死伏望台慈更赐矜察傅无任哀恳痛切惶惧陨越之至谨具申元帅府谨状天㑹五年二月十日中大夫同知枢宻院事孙傅等状呉承㫖囘赍到文武百寮军民僧道耆老孙枢宻等状二道备巳洞悉右勘㑹朝廷所以㓕宋者盖赵氏之罪深也况诏㫖叮咛务在恤民今来坚执迷惑累百祈请复立赵氏甚不应理若谓废旧立新果难服从縁赵氏太祖孰与推戴自立尚可何况遵依圣诏择贤共立孰谓不可兼早有文字惟贵道徳不限名位高卑本欲利民今诸官军民僧道耆老乞行府选择行府于在京官寮未堪可否但想在京目下爲首𬋩勾者必是可举所以行府欲立本官请在京文武百官军民僧道耆老照騐此意若所指在京目下爲首𬋩勾官员可以共立早具本官名衔状申如亦未可即依巳去文字湏得共荐一人限不过今月十一日状申如亦未可赵氏支属不过今日发遣出城如或此度不见荐举及不彂遣必当别有悔吝无得有违天㑹五年二月十一日军民耆老等状乞立赵氏汴京军僧民道耆老郭铎等右铎等伏闻二元帅公文备坐大金皇帝圣㫖指挥欲令选贤人以王兹土铎等闻命震惊罔知所指窃惟元帅拥弔民伐罪之师行应天顺人之道旣破京城敛兵不下全活在城生灵虽汤武仁义之兵未易过今上自䖏春宫至即帝位㳟俭脩徳中外恱怀止縁践位之初未熟政事辅弼非人有失大信致获罪于大金皇帝也然今上虽失大信其于天下万姓略无过失士民归向乆矣若遽见废絶别立异姓不惟异姓中不见有徳之人诚恐庻民皇皇无所统一姦雄僣窃杀戮无辜如此则非所以上副大金皇帝及元帅爱惜生灵之意也伏望元帅垂天地再造之恩全始终生成之赐复立今上以王兹土脩享贡以报洪恩今上感戴之诚何时而忘也如元帅府必欲以失信废之即今太子长立自当承嗣如更不欲立之乞于亲王中选择贤者以承嗣位庻使太祖太宗二百年基业不絶人心向慕实天下苍生之幸也今若别立异姓设或仓卒之间选择非人蹈前车巳覆之辙不免再轸大金皇帝圣虑而民伤坠于涂炭也铎等情动于中义不得辞仰冐威严无任叩头泣血俯伏望命之至谨赍状诣善利门投献伏望元帅府俯垂鍳察谨状靖康二年二月日汴京军民僧道耆老郭铎等状复下汴举人今月初十日右副元帅亲赴左副元帅麾下共议京人告请复立赵氏事至晚到本营方有善利门下军员送到汴京军民僧道耆老郭铎等告乞复立赵氏事文状并孙枢宻等今月初七日八日九日三次状五道録白縁爲此事巳经共议差官入京湏得别荐外善利门下人贠以輙受文状严加惩戒讫切虑京人犹以投状爲辞敢别推注滞住今请在京诸官孙枢宻等照㑹速依呉承㫖学士等赍去文字日限施行不得住滞天㑹五年二月日张叔夜状乞立赵氏签书枢宻院事张叔夜契勘累具申乞存赵氏之后今奉令㫖如无可推戴令具申元帅府𬋩依元帅府推戴状今来欲乞检㑹累申从元帅府于嗣子或军前近属内择立一人所贵恩归元帅府永爲藩服而赵氏宗庙尚得血食右谨具申元帅府伏候台㫖天㑹五年二月日签书枢宻院事张叔夜状乞命张邦昌治国状文武百寮僧道耆老军民同知枢宻院事孙傅等准元帅府牒湏淂共荐一人限今月十一日状申者契勘自古受命之主必上膺图箓下有勲徳在民或权强近臣或英豪特起有大材畧因而覇有天下方爲人所乐推今来本国臣寮如孙傅等召自外方被用日浅率皆驽下迷误赵氏以至亡国人皆怀怨方且俯伏谨俟诛夷若或付之土地俾爲藩屏必爲百姓忿疾旋致变乱上负选择之意然今奉元帅之念备到诏㫖严切举国惶恐非敢违拒实以在内官寮委无其人伏望二元帅台慈体念乞于军前选命张邦昌以治国事如军前别有道徳隆懋爲天命之所归者赐选本国臣民敢不推戴者右谨具申元帅府伏候台㫖天㑹五年二月十一日文武百寮军民僧道耆老同知枢宻院事孙傅等状朝散郎试御史中丞致仕秦桧准元帅府旨挥如别有异见具状申者右桧窃以自古建国立王非为率衆庻以奉一夫盖欲代天致理使生灵有所依归不坠涂炭也契勘张邦昌在上皇时执政日乆伐燕败盟之计皆所预知今若册立恐元帅府大兵觧严之后姦雄窃彂祸及无辜将不称元帅弔民伐罪之意若䝉元帅推天地之心以生灵爲念于赵氏中推择其不预前日背盟之议者俾爲藩臣则姦雄无因而起元帅好生之徳通于天地桧虽草芥亦欲生成之数无任待罪陨越激切恳求之至谨具状闻伏候台㫖天㑹五年二月十四日朝㪚郎试御史中丞致仕秦桧状元帅府要秦桧惩断据前宋文武百寮军民僧道耆老状乞选命张邦昌以治国事行府己申奏朝廷乞立为皇帝仍赐册文不日降到册文见得事体轻重更索镌造合先取红罗一十叚红绢一十疋玉简一匣金箔贯索应用事数全并用册宝匣床舁应干合用物件并全请在京官寮疾早准备应副外入京月日续有文字次所有迎接仪仗亦请依例准备等接仍此至行礼以来应有所行事务依旧𬋩勾又勘㑹先去札子如别有异见别具状申只不许引惹赵氏今据前中丞秦桧状尚言乞立赵氏特系违令合要本官惩㫁速请彂前来天㑹五年二月十四日议迁都状在京官寮吏部尚书王时雍等右时雍等今月二十日呉幵莫俦自军前传奉元帅令㫖集议迁都可往是何去处伏覩前来诏书汴京人民许随主迁都事大未曽迎接新主非臣民所敢轻易今举国生灵巳荷大恩自合一听令㫖岂敢自择今㳟承严命衆议所迁去处如扬州江宁府乞赐详酌与新主依前来台㫖临日共议施行谨具申元帅府伏候台令天㑹五年二月日在京官寮吏部尚书王时雍等状册大楚皇帝文维天㑹五年歳次丁未二月辛酉朔二十一日辛巳皇帝若曰先皇帝启造区夏务安元元肆朕纂承不敢荒怠夙夜兢兢思与万国同格于治粤惟有宋实廼通隣贡歳币以交欢驰星轺而搆好期于万世永得无穷盖我有大造于宋也不圗变誓渝盟以怨报德称端搆乱反义爲仇谲诈成俗贪婪不巳加以肆行淫虐不恤黎元号令施张纪纲弛紊况所退者非其罪所进者非其功贿赂公行豺狼塞路天厌其德民不聊生尚又姑务责人㒺知省巳父旣无道于前子复无㫁于后以故徴师命将伐罪弔民幸頼天髙听卑神幽烛细旌旄一举都邑立摧且眷命攸赐谓之大宝苟历数改卜未或偷安故因黜废以昭玄鍳今者国旣乏主民冝混同然念厥𥘉诚非贪土遂命帅府与衆推贤佥曰太宰张邦昌天毓踈通神咨睿哲䖏位着忠良之誉居家闻孝友之名实天命之有归乃人情之所徯择其贤者非子而谁是用遣使特进尚书左仆射同知枢宻院事监修国史上柱国南阳郡开国公食邑二千户食实封二百户韩资政副使荣禄大夫行尚书礼部侍郎提点大理寺䕶军谯县开国侯食邑一千户食实封一百户曹说持节备礼以玺绂册命尔爲皇帝以理斯民国号大楚都邑金陵自黄河已外除西夏新界疆场仍旧世辅王室永作藩臣贡礼时修尔勿疲于述职问音歳致我无缓于诚心于戏天生烝民不能自立故立君以临之君不能独理故树官以教之乃民非后不治后非贤不守其于有位可不慎与予懋乃徳嘉乃丕绩日慎一日虽休勿休尔往钦哉其听朕命天㑹五年三月七日押册金紫光禄大夫左散骑常侍知御史中丞上护军彭城县开国公食邑一千户食实封一百户刘恩读册枢宻院吏房承㫖中散大夫守卫卿上轻车都尉清河县开国伯食邑七伯户赐紫金鱼袋张愿㳟押寳中大夫行中书舎人上轻车都尉太原县开国伯食邑七百户赐紫金鱼袋王企中读寳枢宻院户房主事银青荣禄大夫检校工部尚书行太常少卿兼侍御史轻车都尉陇西县开国子食邑五百戸李忠翊孛堇忽刺虎充传宣东西上阁门使韩企先充礼直官又有各人从并枢宻院差赐勑玉册册匣册牀行马一对金印寳匣宝牀行马一对红罗窄袄子平面玉御带银褐中单乌纱仆头衣匣衣牀楚主与行府书欲亲谢天㑹五年三月日大楚皇帝邦昌谨致书于国相元帅皇子元帅今月七日伏奉皇帝圣㫖特降枢臣俯加封册退循庸陋之资何以对扬休命前此固常死避终不获辞载惟选授之初尽出荐扬之力寻因还使附致感悰愿亟拜于光仪庻少伸于谢礼未闻台令殊震危衷遂致从官是敷勤恳重蒙谆谕仰识眷存然而淹目未前抚躬无措恐浸成于稽缓实深积于兢惶伏望恩慈早容趋赴候承报示径伏军门拳拳之诚併留面叙不宣谨白贺南楚书天㑹五年三月十三日骨卢你移赍勃极烈左副元帅皇子右副元帅谨致书于大楚皇帝合下向承明诏择立贤人爰及士庻之谋巳谅聪英之听且闻天阙优降册书礼命㳟行群情胥恱未遑伸于庆祝不图辱于华缄幸容先导微悰继陪髙论今差荣禄大夫兵部尚书护国军广陵县开国公髙庆裔彰圣军节度使金紫荣禄大夫检校太保兼侍御史上骑都尉陇西县开国侯李士迁充庆贺使副有少礼物具诸别幅专奉书陈贺不宣谨白楚主谢遣使书天㑹五年三月日大楚皇帝邦昌谨致书于国相元帅皇子元帅邦昌猥以菲材误膺圣择但俯临于甸方庻瞻仰于尭云对扬玺绂之华激切肺肝之感懋惟选建实自荐扬愿趋谢以陈诚辱赐书而賛善情文惠厚副以仪物之多恩义并隆烦乎衮冕之贵静言荷戴讵可名言重念授册以还甫迨弥旬之乆粤従念尚阻造前祈深察于羇悰庻早亲于名范其如恳叩曷究敷陈敏兾英聪俯垂昭鍳今因荣禄大夫兵部尚书护军广陵县开国公髙庆矞等专奉书陈谢不宣谨白囘南楚书天㑹五年三月十四日大金骨卢你移赍勃极烈左副元帅皇子右副元帅谨致书于大楚皇帝合下比遣使下聊申庆礼辱缄封之继至亦悃幅之弥深其于感藏未易敷述所云之事伫期翌日仰奉光仪专奉书陈逹不宣谨白楚复致书天㑹五年三月十五日大楚皇帝邦昌谨致书于国相元帅皇子元帅比縁庆问㝷具谢缄备载请命之诚实惧凟尊之咎重䝉矜容特赐允俞即祗伏于军门方伫瞻于台表其如吹泽曷罄钦诚谨奉书复闻不宣谨白行府与楚书天㑹五年三月二十三日大金骨卢你移赍勃极烈左副元帅皇子右副元帅谨致书于大楚皇帝阙下近辱华音备详雅意以左丞冯獬𬋩军郎仲洵皆素着于忠俭欲俾还于职务窃以上件官将要之定议系于北迁既来命之克勤何弊府之敢吝签书枢宻院事曹辅礼部侍郎谭世勣中书舎人孙觌给事中沈晦合门宣賛舎人李仔朝散郎汪藻合门祗候赵瑰给事中黄夏卿宣賛舎人赵诜右文殿修撰宋彦通观察使邢端彦将作少监苏余庆少府少监徐天民少府监丞许汪崔亨复包师道罗公彦宋忠刘思齐郝敏任良臣武㳟孝李琦并人从家眷等或从行废帝或因事军门今并遣还庻俾分任外自来所取金帛皆系犒赏军兵之所急用虽不能足数亦且期大半今楚国肇造本固则安虑因徴括之急重困斯民亦议权止又有夏国并别事冝今差保静军节度使萧庆观察使李口谕所云前去计议仰惟髙亮幸察悃愊专奉陈逹不宣白行府告谕亡宋诸路立楚文字元帅府勘㑹往者辽国运衰是生昏德先彂衅端自爲戎首朝廷爰举义师奉天伐罪不期宋人浮海计议候併辽国愿割燕云歳纳金缣自依旧例先皇啼以有容爲德嘉其来意置以不疑即时允许尔后全燕才下割之如约其爲恩徳不爲不多于是要以天地质诸神明遂立誓文盗贼迯人无令停止亦不得宻切间谍诱优边民传于子孙守而勿失旣而宸舆北返宰执东行不意宋人贪婪无厌稔其姦悪忽忘前施之义潜包幸乱之谋遽凟誓约结搆兇顽使圗不轨据京爲叛贼杀大臣邀囘户口啖以官秩宻令纳土仍示手书窃行抚谕遂使京畿之地鞠爲㓂场洎天兵临境魁首奔亡而又接引輙相保蔽更易姓名授之官爵及至催索传以伪首旣杀无辜又贷有罪不仁不耻于此可知朝廷方务含容不形其恶但诫边臣户口之外一无理辨此所以必欲乆通和好之故也尚饰伪辞终爲讳招纳叛亡及优民户使边贼出没作过所有歳贡又多愆期背义亡恩莫此之甚朝廷亦不咎之依前催索亦不听从反云本朝幅员万里民居散漫虽欲根究难指有无况事已往请别计议据彼迷辞意渉夸谩至于本境行彂文字輙敢指斥朝廷言多侮谤虽累次移文俟其改过终不悔悞罔有悛心矧又夏台实我藩辅忱诚旣献土民是赐而宋人忽聚无名之师輙行侵优之事因其告援遂降朝廷移文解和俾复疆土仍以强辞不爲依应反云夏人纳欵曲有陈请大金方务恩抚初附之国且料不无曲意姑行顺从夏人以爲周至自今不烦干预自当以道理所在且朝廷方隆恩造下浃群邦宋夏两国各蒙其赐所与之地裁之所主肯致私曲以爲周至岂其诡诈侮慢昩于道理不爲禀従如此之甚斯则非止侵凌夏国实関不惧朝廷加以肆行苛虐不恤黎元号令滋彰纪纲弛紊淫词遍野虚器盈庭所退者非其罪所进者非其功贿赂公行豺狼塞路多端巧细聚歛无度役使百倍比屋一空天厌其德民不聊生尚又姑务责人罔知省巳遂奉圣诏伐罪弔民亦许夏国相应进讨赵主才闻近举逺奔淮甸嗣子继立声言内禅引以父咎哀泣求和愿以三镇复㝷旧好特爲矜愍遂其所请再修盟誓一同父约无何誓墨未干盟言巳变官军才退援衆继集宻勑边臣兾令坚守父虽无道情有可矜悔过而去其位才复背盟理无可恕覆车而不改辙以故再奉严命重伸弔伐去冬诸路兵马才到城下累遣使人尚兾悛改皆蔽而不通至闰月二十五日城破二十九日少主出降上表待罪㝷具申奏奉圣㫖先帝有大造于宋而宋人悖德故去年有问罪之举乃因嗣子遣使军前哀鸣祈请遂许自新旣而不改前迹变渝愈速是致再讨犹敢抗师洎官兵力撃京城摧破方申待罪之礼况追㝷载书有违斯约子孙不绍社稷倾覆父子败盟其实如一今既服罪冝从誓约宋之旧封颇亦广袤既爲我有理冝混一然念所举止在弔伐本非贪土冝别择贤人立爲藩屏以王兹土赵氏宗人不预此议应宋之百司并事新君者其宋之道君少帝妃后已下并巳北迁及委前宋文武百官军民僧道书老中大夫同知枢宻院事孙傅等状窃本国前日将相多是上皇时用事误国之人自嗣君即位巳来所任宰相亦继以罪罢将帅率皆败亡之余其他臣僚类皆碌碌无闻此元帅府之所备知岂敢蔽贤若举于草泽之间亦非闻望素着人心必不归向孰肯推戴兼祖宗徳泽在人至深至厚若别立他姓恐生变乱非所以称皇帝爱惜生灵之意若自元帅特选立赵氏一人不惟恩徳有归城中及方外即便安帖或天命改卜历数有归即非本国臣民所敢预议乞自元帅府推择贤人永爲藩屏傅等不胜痛切陨越之至㝷以赵氏父子不守信誓爲罪之深所以必废赵氏之意往复再三乃云在京必无其人乞于军前选立太宰张相公治国事者行府㑹验本官乃去年同康王出质者即许㝷旧好之后少主窃发精兵夜犯禁营寨官兵接战即时破㓕以其败盟遂围京城将临进攻本官哀泣沉首曰某身爲宰执出质军前不意犯于不虞罪当万死然少主莅事日浅盖縁姦臣所误且乞缓其攻撃因遣使诘之少主趍迎使人泣而谢罪及至和成洎从军北行以北州县或有不降每欲进击必自哀求往往有可愍意及重兵再举又乞遣使理㑹虽威之锋刄不之避也欲引南进而曰岂有大臣躬亲出质不能戢兵以致交恶而同敌人忍观其伐主也我头可㫁我身不可去城破之日驿召而至语及废国之际号泣躃踊涕泗交流告乞再造旣见不容或以脑触柱或以首投地㡬至自絶乃知忠孝刚毅出于其伦忽闻共戴果谓此人则得其人也然恐难夺其志洎在京百官差到翰林学士承㫖呉开翰林学士莫俦赍状劝请切闻建邦设都必立君长制国御俗湏頼仁贤㳟以大金皇帝道奉三无化包九有不以混一中外爲巳私忿专用全活生灵爲国大恩明下诏音曲询群议矜従诸夏俾建列藩共推宗公以治国事勘㑹虽不许存立赵氏旣奉诏谕择立贤人以王兹土则于国于民爲幸亦巳深矣不可告立赵氏伏惟太宰相公名髙今古学通天人位冠冡司身兼衆羙硕德伟望早羽仪于百工嘉谋赤心每勤劳于王事敢望以苍生爲忧而不以小行自饰以机政爲虑而不以固避自谦上体大金择立存抚之恩下副国人推戴爲主之念及别有状申行府文武僧道耆老军民共请太宰张相公以治国事别有劝请文字窃惟别有辞譲伏望元帅府更赐敦谕本官早从舆望㝷请知枢宻院事汉军都统刘侍中等同诣具道其由勃然奋怒曰国虽将破在臣子之分岂容闻此事由以先自防傋不获自絶然而闭目掩耳背立偃蹇终不爲听但骂文武官寮曰以诸公畏于兵威置我贼乱之罪寕甘死于此不可活于彼以取后世篡夺之名也然行府以军国务重不可乆旷㝷録申奏今降到寳册备礼以玺绂册命爲皇帝以授斯民国号大楚都于金陵自黄河以外除西夏新界疆埸仍旧世辅王室永依藩臣其间志气屹然不动虽多方勉谕以事在巳然虽死无济何如就册用拯生灵犹不下饮食累日㡬至㓕性遂拥迫入城乃有在京官寮僧道耆老军民共集劝请直至今月七日方受册命合行告谕须议㫖挥京畿路京西路南路北路京东路东路西路陜西路鄜延路环庆路秦鳯路熈河路京兆府河北东路淮南东路西路右下逐处各可照验应宋之旧臣或作藩镇并事新君军国之务事无大小一切听其䖏分敢有违误或妄称旧恩輙有动衆以优军民不获安业者即是叛命之人夫赵氏累世之君也犹以失道假手于我今大楚皇帝推戴傥有拒命虽有爱惜生灵劝惩之义当在必行则玉石俱焚岂能无之冝在所暁悉此意一切并听节制以副圣㫖抚绥安寕之意仍仰就便指挥暁告所辖合于去䖏知委具依准施行状申天㑹五年三月二十六日与楚计㑹陕西地书天㑹五年三月二十七日大金骨卢你移赍勃极烈左副元帅皇子元帅谨致书于大楚皇帝阙下勘㑹承准朝廷降到大楚皇帝册文自黄河以外除西夏新界疆埸仍旧并当府所奉宣命楚夏封界就便従长分画施行者今议定东自麟府路阳沟东㡳黄河西岸西历暖泉鄜延路米脂谷米脂寨大谷米谷开元堡临夏寨圣塔谷威戎城万安川殄羗寨卢阇川杏子堡鹁鸽谷万全寨木塲谷累胜寨环庆路威边寨麦川堡定边军贺家原阿原堡木苽堡九星原通归堡定戎堡卧山寨䑓兴平城巢寨谷序鸡岭秦市川委布谷口泾原路威川寨贺罗川贺罗口板井口通関堡萧関古萧関秋川堡缓戎堡锹䦆川口中路堡锹䦆川堡西安州山前堡水泉定戎寨乱山子北谷川秦鳯路通懐堡打乗川征乗川征原堡古㑹州自北直至㡳黄河依见今流行分熈河路尽西边以限楚夏之封所有地界如或指定地名城堡䖏所内有出入悬邈者相度地势各容接连两相从便分画布此悃悰兾爲孚察专奉书陈逹不宣谨白楚囘书天㑹五年三月日大楚皇帝邦昌谨致书于国相元帅皇子元帅比遣使指申谕夏疆巳附致于悃诚复勤书于诲㳟闻宣命俾分画之从长兹奉令慈指地名而开示东自麟府路阳沟东底黄河西岸西历暖泉鄜延路米脂谷米脂寨大谷米谷开光堡临夏寨圣塔谷威戎城万安川殄羗寨卢関川杏子堡鹁鸽谷万泉寨木塲口累胜寨环庆路威边寨麦川堡定边军贺家原阿原堡木苽堡九星原通归堡定戎堡卧山䑓兴平城巢寨谷序鸡岭秦市川委布川泾原路威川寨贺罗川贺罗口板井口通関堡萧関古萧関秋川堡缓戎堡锹䦆川口中路堡锹䦆川堡西安州山前堡水泉定戎寨乱山子北谷川秦鳯路通懐堡打乗川征乗川征原堡古㑹州自北直至抵黄河见今流行分熈河路尽西边以限楚夏之封其间悬邈各许相度便冝以至接连两相従便巳具遵于定议当即接于伻圗其或未安尚容再禀仰祈英鍳洞照微衷谨奉书复不宣谨白与楚减免银绢钱书天㑹五年三月二十九日骨卢你移赍勃极烈左副元帅皇子右副元帅谨致书于大楚皇帝阙下㑹验宋时除依辽国旧例歳输银绢五十万两疋外别钱纳一百万贯物以代燕地所出今若依例输纳且念地旣分割民有凋弊特免钱一百万贯减放银绢二十万疋每年共议纳三十万疋银绢各半其数亦依旧例交割布此悃悰兾爲亮察专奉陈逹不宣谨白楚谢减银绢钱书天㑹五年四月日大楚皇帝邦昌谨致书于国相元帅皇子元帅重勤书诲祗荷矜慈惟前朝之所输准定数而有旧俯念地土割裂之后方当人民凋弊之余曲赐寛矜悉从蠲免特免钱一百万贯外减放银绢二十万两疋每年共议纳三十万疋两银绢各半其数一依旧例交纳所蒙指谕悉已遵承其于感戴之心难尽敷陈之素仰惟聪哲深亮悃诚谨奉书陈复不宣谨白楚囘书天㑹五年四月日大楚皇帝邦昌谨致书于国相元帅皇子元帅祗领华缄且钦隆指城破不取已归全度之仁军赏姑停载荷哀矜之赐以至蠲免歳纳之数悉系始终恩顾之私惟顶踵之所䝉虽肤髪而可割所有三十万两疋才候措置就绪请依令㫖排辨伏祈英亮垂鍳卑悰谨奉书陈复不宣谨白元帅右监军与楚书天㑹五年七月日元帅府右监军谨致书于大楚皇帝阙下昨者宋人不幸赵氏败盟由此出师至于国都乃废宋而造楚本以示惩劝于后来者也班师之日定约具存贵心腹以相知凡事爲而必逹距今累月闻无一音𬗟想其间不知何似所约陕西之地巳属夏国之疆顷被彼人请分兹土伏兾早爲割获用副悃诚暌违去此旣遥动静于兹未悉囬复之际次第相闻啇气方清愿膺繁戬今差朝散大夫少府少监飞骑尉县开国男食邑三百户赐紫金鱼袋牛庆昌六宅使银青荣禄大夫检校太子宾客兼殿中侍御史云骑尉乐诜专奉书陈逹不宣谨白康王与帅府通问今月十九日准黄河南岸遣过兵士丁俊马立等二人赍到称大宋皇帝奉使国相元帅通问所谍封当府照到来牒上题写大宋二字㝷与都统所同共商量爲国号不同不敢収留巳囬牒却于元差来人处赍囬及巳具申禀元帅府施行候奉到指挥别行牒去讫今録白通问所元来公文粘连在前湏至申覆者右谨如前伏乞元帅府照验施行天㑹五年七月二十六日康王书建炎元年六月日大宋皇帝致书大金国相元帅帐前盖闻天属所系遇患相收隣国之交行道爲福輙披哀恳用彻聪闻顾大义之当然冝髙懐之洞照痛念本国逺通贵朝原其浮海之初各有誓山之志事有可恨谋因不臧一变懽盟重罹祸故兴言及此虽悔何追昨爲将命之行深兾接辞之幸取道偶异有懐弗宣逮提入卫之师承命再和之诏初谓登陴而不下荷徳何言终闻举族以阶行措躬无地便欲自投于死所莫能终拂于舆情继体非心抆泪盈握巳思投告无所乃惟愽逹必照㡬㣲理有天常不多尚人者盖识消息盈虚之数天无私覆非大亡道者皆有扶持安全之心谅国相元帅持扩大度深矜至衷资二帝之南迁择六宫而偕従无留宗族併返官聮上承天地好生之心俯慰黎元愿息之意傥施恩之出此宜圗报之何如四海流闻必服柔而慕徳上穹降鍳亦眷祐以垂休兹惟治国之逺圗不特冲人之私幸炎蒸在候调䕶惟宜有二帝诸后问安表牋併望指挥即令通逹许人进见以慰夐瞻慕之心有少礼物具如别幅谨白囘康王书天㑹五年十月四日元帅右监军右都监同致书于前宋康王阁下日以亡宋累违誓约故前年有城下之盟洎成之后不务遵奉反圗不轨虽使悔之终无悛改故今年有㓕国之举汴人旣与执迷理共夷戮而登城不下择之贤人盖以罪有所归肯多上人而违全安之心乎至于告谕诸路不许复思赵氏亦使后世爲人上者恡于盟信不敢放纵以爲深戒岂是巳甚耶今合下身旣脱网亦合守分輙窃入汴邑僣称亡号遣使诣府一无逊辞反求父兄宗亲官聨而隂遣军兵频来战閗详味其意全无追悔父兄之误特有以力抗拒之心况朝廷所立大楚皇帝不言所在之䖏帅府议定割与夏国陕西诸路之地有无巳未依从难议允听今因人使囘专奉书陈逹不宣白伐康王暁告诸路文字元帅府勘㑹昨爲宋人不守恩义反圗不轨故天㑹三年初有问罪之辞赵佶以前非罪巳弃位奔迯嗣子桓幸衅称君哀鸣请命割其府复讲旧欢旣而誓墨未干叛音荐至王师才退贼衆仍集故天㑹四年复兴亡宋之师汴城旣克赵氏遂迁原其士民附于昏德各冝诛戮以狥强迷然朝廷以爲罪旣有归愚民何咎乃立太宰张邦昌爲大楚皇帝以主斯民此亦朝廷有大造于宋也不期苍穹降祸汴邑更端推戴赵构妄称兴复阻絶津路敢肆穷兵遂使武士死于锋刄填于沟壑居民苦于流离无有聊生犹有数犯疆塲搔优边民且赵构虽系亡宋之余是亦匹夫非衆人共迷无由自立此无知之构饰巧端惑乱人心亦惑于巧説以致如此是知罪亦系于舆人故仰承严令重申大伐统领重兵诸路齐进赵佶尝夸本朝幅贠万里居民散漫葢以朝廷裂全燕益其国縦常胜増其力此其所以恃頼巳甚贪求无厌反图不轨之由也全燕常胜皆复归化外并晋之地古谓雄藩赵魏之民昔称冨庻全此之际尚不能御悉爲我有况又関西陇右亦云骁鋭别有圗谋之计赵氏之所恃者汴洛残民而已其余不可言也以我雄师何往不获期在必克指日定乱此非威胁人所共知若赵构暁悉此意亲诣辕门悔罪听命则使与父兄圎聚复立大楚而已如张氏已遭鸩毒则别择贤人使斯民有主而已秋毫肯犯若或仍敢恣强终无悛悟即许所在士民僧道齐心擒送以靖国难若亦不慎去就稍拒官军者不即擒送及不住优乱新边即是以迷固迷与乱同道自取涂炭罪冝不宥累年征讨定无苏息今暁告示须议㫖挥右下应系亡宋诸路州府军县官僚僧道耆老军人百姓可各照㑹审择长计无招后悔付逐处准此天㑹五年十二月二十三日差刘豫节制诸路总管安抚暁告诸䖏文字赵氏自结义本朝屡爲誓约重犯罪愆故于天㑹三年兴兵问罪父佶旣走子嗣哀鸣求好复立严誓要诸天地质诸神明其于委细一如父约岂谓官军才退子戾佶前故于天㑹四年复举师旅废㓕赵氏汴人旣附昏徳复抗官军亦冝按以军令原其罪本已有所归并蒙寛宥重念斯民本朝旣不贪土又不可乆以无主仍委亡宋臣僚选举道德隆懋堪爲人主者咸荐张氏绰有人望克兹重任立爲大楚皇帝继主其民朝廷推亡固存之义不谓不深不期赵氏遗孽窜在彼逺潜谋不轨辄行废立故自天㑹五年又举大兵擒捕兴复所有赵氏本末罪状已具暁谕今縁逆贼迯在江浙比候上秋再举暂就凉陉勘㑹南民乆习浇讹虽丁寕説谕尚方违背况亡宋诸路前后攻降抚定除陕西行府别有措置外京东京西淮南等路并河北州府不少比至擒获赵构别立新主以来若不依行府已奉便冝行事宣㫖选择干事官贠主领亦虑相次又被伪贼暗窃连合妄起事端枉遭祸败须议指挥右下知济南府刘豫可知东平军府事京东东西淮南等路安抚使兼诸路马歩军都总管大名开德府濮愽滨棣沧徳州亦在节制凢诸事体且旧例其徭役赋歛㑹验宋时特系烦酷速宜就长规计务使民便至于狱讼亦要寛简刑罚临事制冝勿拘常法其有未经纳欵州府军县仰差人具说祸福利害招携归业免于前来再举枉遭惊惧其间若有劳効一心归顺公务干办者无问士庻并依宋时例格摏拟合补资级就便出给公㩀候立新君别给正行付身所有安抚使职分合得请俸并本司合用司吏公使人力若依京东西路安抚司已设置人数分例或有今来事体比旧重大约量添置更于民间疾苦特行减损亦自従冝画定行府更虑诸路府犹有执迷不従或輙叛乱巳留重兵分屯冲要䖏所仍摘留元帅左监军分司在此从冝措置施行若有如三事理本司力难克制仰计㑹申覆左监军取候指挥若诸州县职员内见有阙或不任职事至于计运劝农等事须至设官即许便行差填替换旋报监军照验不得有违慢易并下扬真楚泗泰沂海徐滨棣沧徳慱淄青恩清等州袭庆东平开德大名等府雎阳髙邮天长等军可照验并听安抚使司节制不得有违付逐处准此天㑹六年二月日天㑹四年冬元帅伐宋师次髙平县先遣乌陵思谋天使入汴致书至五年二月六日废宋少主桓爲庻人实録天㑹四年十一月十六日大金骨卢你移赍勃极烈左副元帅自太原进兵次泽州十七日次髙平先遣使乌陵思谋致书宋少主以兴师问罪之意欲割河爲界俾分遣大臣诏谕河东北两路兵民交割仍先具凡所听命不违国书还执乌陵思谋即日驰马上道十九日渡河河上守卒无一人在者闻天军至悉散去矣所过居民借借有语往往瞋目相视间関数百里二十日次汴都忽遇南军数百骑围之数重城门闭不得入日巳夕诏开顺天门馆于都亭驿越一日入见崇政殿跪致书具申谕书意并欲干戾人蔡京童贯王黼李刚呉敏陈通詹度马扩张孝纯家属等九人执赴军前宋主即日报书引咎自责祈请备至遣门下侍郎耿南仲同知枢宻院事聂昌持诏分画两河四十四州军诏意大抵谓爲人父母岂忍爲此盖不复巳苟全汝生皆吾民也勿懐顾望抵晚陛辞复令骑吏数百护送出関宿琼林苑军士相聚诟骂通夕不敢寐迟明遂行约二十五日次河阳遇元帅遂引兵而南河流浅涸不用舡筏䇿骑而渡闰十一月二日驻都之青城三日复遣乌陵思谋同借保静军节度使萧庆借司农少卿杨贞干致书欲画河内州郡并前次使人所索官吏漏落之数如蔡攸徐处仁王安中李弥大刘韐折彦实折可求吕仲王禀及赵良嗣蔡靖髙世由范直方滕茂实李嗣本家属并约少主出城㑹盟以示大信乌陵思谋等持书扣城城上皆持满相向遂驻射又䇿马前使二日复投矢石见拒薄暮传诏继止都亭驿七日入见崇政殿八日得㫖诣都堂与三省长官何㮚等集议获报书第言始割三镇即遣冯獬李若水如约复议画河又遣耿南仲聂昌分诣而㑹盟不从九日陞辞出安上门复命十四日又遣乌陵思谋等致书云使还少主以㑹盟爲疑可遣右仆射何㮚赴军前计议而以上皇皇弟越王太子爲质翌日乌陵思谋病卧馆中不能朝诏中使挟太医驰视十七日得旨乗肩舆入对不拜诏内侍给扶奏事毕免辞谢以皇伯保顺军节度使开府仪同三司安康郡王士说同冯獬计议留何㮚不遣诏乌陵思谋乗卧舆还报旣还止帐中元帅遣数毉临视黎日舆疾诣帅复命以归二十四日疾有瘳二十五日大军自南壁登城元帅传令不得輙下城縦掠二十七日宋少主遣宰相何㮚中书侍郎陈过庭皇弟济王栩请命二十九日又遣皇叔燕王侃越王偲皇弟郓王楷景王𣏌济王栩祁王模莘王植徐王棣沂王㮙和王栻信王榛凢一十一人请命于元帅而不淂见苐遣皇弟四人还谕少主令速出郊三十日昧爽少主素队出南薰门大臣侍从亲王等从者四百人乌陵思谋传元帅㫖迎劳少主毕遂舘伴少主于青城宰执泣十二月二日少主降服上表称臣待罪表云长驱万里逺勤问罪之师全庇一宗仰戴隆寛之德感恩念咎俯极危衷臣猥以眇躬奉承天统懵不更事济以学非昧于知人动成过举重烦元帅逺止陋邦三里之城巳失藩维之守九庙之祀㡬成煨烬之余不图深仁曲假残息兹葢伏遇伯大金皇帝干坤之施甚慱日月之照无私不怒之威旣追踪于汤武好生之德且美于唐虞弗念一夫之辜特全万人之命宇庙载肃宗庙复安文轨旣同永託保全之惠云天在望徒深向往之诚臣谨奉表称谢以闻表入复令易服称谢爲待罪云焚香賛拜礼毕见二帅于端城殿酒三行乌陵思谋复陪少主入城次南薫门城中官吏军士父老持香花迎于门内者填塞道路唿万歳声彻数里悲涕交下少主泣涕不止少主还内舘乌陵思谋于都堂始括马㡬万疋又出内帑一千万缣犒军金银表叚不能副所须诏开封府尹自府库洎臣寮戚里夫姓之家悉皆蒐取而所得不及百之一少主自是不御殿惟坐祥曦小殿见使人等五年正月九日元帅以书约少主议事十日乌陵思谋复馆伴少主于青城亲王位西庑下始取冠冕法服上所尊号玉册大驾法驾卤簿五辂副辂九鼎八寳国子监书板三舘秘合四部书太常礼物大成乐舞明堂大内圗以至乗舆服御珎玩之物翰林医官教坊乐工官人内侍各以百十数少主日遣使数軰降亲札督责有司辇致军前二月六日出大金皇帝所降诏废宋少主素服望阙受诏大臣亲王侍从皆从礼毕还舘读诏云既爲待罪之人自有易姓之事废帝抒恩良乆易衣撒榻乃坐诸王在傍流涕呜咽元帅即遣左丞冯獬枢宻曹辅入侍废帝大臣何㮚以下悉散从军中薄晚元帅传谕废帝亲笔召太上皇太上皇后妃嫔皇姬以下悉诣军前翌日太上皇太上皇后郑氏出城元帅复令乌陵思谋出迎且辨姦诈即引入与废帝同膳废帝诣上皇相持号恸上皇独毅然不改容曰天之所废吾其如天何未㡬诸王嫔御以下毕至亲王二十八人帝姬一十五人皇太子一人诸王男女一十六人元帅日遣使问上皇二后废啼起居供馈甚厚凡所湏用悉取无禁遣冯獬曹辅出馆辽主耶律延禧降表臣耶律延禧言今月十八日西南西北两路都统府差萧愈等赍到文字该准奉诏㫖招谕者伏念臣祖宗开先顺天人而建业子孙传嗣预功徳以守成家有大辽权持正统拓土周数万里享国余二百年从古以来未之或有迨臣纂绍即巳妄爲恃太平旣乆之时堕累代常行之法寖行侮易先忤交和輙无名以行兵望有㨗而张势曲直旣显胜负自分虽黩武之再三曽败绩之非一往驰信使永讲前懽特䝉天地之恩许结弟兄之睦臣更爲眩惑弗克遵依以是再引戈矛重㝷衅隙民神共怒智力俱穷寳命旣归神噐难守宗庙倾覆甘承去国之羞骨肉见俘独作迯生之虏非天时之未识縁巳罪之尤深宣谕幸闻宸恩得浃臣自知咎恶犹积兢惶伏念皇帝陛下念上世之旧懽恕愚臣之前过许奉先人之祀留爲亡国之余则百姓荷再造之恩一族感聚居之义谨与见在従官望阙俟罪辽主谢免罪表延禧言四月八日赍到诏书一道特免臣罪及抚谕仍与西南西北两路都统勃极烈同朝见者岂不自知合被罪盈之责将何以报特蒙望外之恩欣幸越常兢惶失次伏惟皇帝陛下仁洽万物道配二仪犹推不忍之心靡追旣往之咎温颁天语秩振徳音俾底安全特寛罪戾非一身甚幸免武汤问罪之威抑举荷唐虞好生之徳今专俟都统孛极赴阙同行次降封辽主爲海濵王诏勑可大辽皇帝延禧定矣废兴之数虽谓任天迹其荣辱之来无非象徳从古巳降其事皆然以尔长恶谓之不君积衅至于亡国比谗逆直侮圣矜能烝滛见乱于人伦骄佚不移于性本铜山属弄臣之軰金穴藏外戚之家对之终日无话言行之当代唯乱政淫刑以逞视妻子如豺狼典礼不修轻人臣如犬马旋闻中外大紊纪纲朋邪与忠正无分优倡共后妃杂处室如悬磬犹能峻宇雕墻人之流离不辍从禽逐兽邦之杌陧民曰怨咨方当降罚之时更稔怒隣之意荡揺我边鄙招纳我叛亡爰自先朝以脩武事我师直而顺动彼势屈以自摧曽于奔背之间輙有和成之请即为恩义许结弟兄更张美矣之辞矫示友于之孽旣自作祸从此深骨肉见俘宗祧失守畴昔大势已谢徒衔去国之悲于今后事何为莫有逃天之计自知穷蹙方以归投然嘉来意之甚勤其柰罪条之具在旣爲天之废弃又爲民之仇讐加之斧钺则岂谓无名投诸魍魉则谁云不忍事难与恕朕固合爲载念取乱覆昏属兵武有成继续絶兴废是国家非常之恩勉降新封止除旧号可封爲海滨王其供帐安置并如典例呜唿朕循故事无专巳以妄爲尔有前非冝抚躬而内省祗服厥命以保乃身故兹诏示想冝知悉辽主谢封海滨王表延禧言今月七日伏䝉圣慈特赐诏书一道降封臣爲海濵王者罪当不免诚天下之公言恩反有加见圣人之全度事来望外喜见忧中伏念臣粤自祖宗肇有社稷山河固国开数万里之提封功徳浃民享二百年之福禄迨臣继统之后昧于守成之难矜恃太平作爲多罪先絶隣好輙造衅端遂出无名之师果爲有德者胜未更十载併失五都左右以之离心中外以之解体渐及窘迫旋至播迁命寳已归神噐安在朝夕莫保骨肉见离伶俜一身凄苦万状昔兵连怨结㡬年忤先帝之心今势尽力穷何计迯吾君之手伏承皇帝陛下具依遗㫖明谕圣言许臣不死之恩恕臣旣往之咎故当道听是即归怀今则先庙告成中宸赐见凌兢失魄惭汗何颜即加斧钺之诛止爲当罪如投魑魅之处非不甘心岂谓遽易刑章曲从礼典所幸得全性命敢希天上之恩何期不伍公矦更赐日中之号此盖皇帝陛下大明偏照至徳兼容取乱侮亡仗殷周之义继絶兴㓕推唐虞之仁以致此身得承先祀傥九庙之灵不昧潜亦知恩况百口之属更生何忘报徳郭药师拜降表相时而动动止固未之有常顺天者存存亡寕可以不察事属巳定人难执迷伏惟皇帝陛下祗奉先猷绍隆正统皇天所以假手而诛乱生民所以延颈而徯苏臣等素提一旅之师旋属百六之运自秦晋之捐伐洎文后之擅权政教皆失其纪纲㤙威不行于咫尺十家欲叛者八九一日将死者再三在亡辽无可事之君顾大金有难归之路故率万兵而附汉然尝三载以抚燕宋主载嘉秦官是予念感一飱之惠尚思殒七尺之躯故穷捍御之劳庻圗报荅之効战卒旣寡余力何施矧知上帝之是依敢思因兽之犹闘岂一身之是惜念百姓之无辜顷者东徂虽曽雷震之敢犯今焉北面尚期天地之有容臣等谨以全燕文武官吏将校并马歩甲兵十万及系官斛粟钱帛诸物等谨陈表上进以闻贺宋画河请和表我伐用张果获师中之吉罪人斯得旋为道左之降凡预见闻孰不唿举窃惟有宋昔谓殊隣姑驰一介而来请讲两朝之好推诚一待背徳不㳟乃父隂结于平山旣渝海上之约厥子不割我三镇又愆城下之盟殆恶贯之旣盈蹈覆车而不戒圣筭先定天兵载扬以蚁虫蚊蚋之屯戦貙虎熊罴之士且天助者顺人助者信既弗履行虽城非不高池非不深讵能固守彼衆狼狈而失据我军奋跃以登陴夷门之火始燃汴河之水皆沸臣主无捐躯之所社稷有累卵之危问使络绎之求哀诸弟涕泪而拜叩申致画河之请敢迯削地之诛且能修臣子之极㳟惟所命令是用存朝廷之大体不即㓕亡巳昭讨叛之形又着服柔之义金鼓一动威德两全此盖皇帝陛下旋干转坤开日辟月逍遥㳺息而广土以定拱揖指顾而大事聿成巍巍武功髙冠百王之上煌煌国歩独尊六合之间臣叨处鼎司出提兵柄逢千年之㑹徒共快于斯时奉万年之觞恨阻陪于列辟皇弟谙板勃极烈果等贺俘宋主表伏覩破汴俘获宋主者衅生隣国冝我伐之用张佑自皇天果罪人之斯得照临之下抃舞攸同切以天弃宋邦运终赵氏爲隣数载取怒两朝佶则背先帝之恩遽渝海上之约桓则负吾皇之义又违城下之盟惟父子之罪同条故神人之心共弃既爲吾忾心讫诛士王旅啴啴往专求于首恶虎臣矫矫思亟奏于肤公羽檄旁飞神旗南指郡县既下城壁俱摧全军径济于黄河王气潜消于赤县坚甲利兵固资义胜髙城深垒其如徳何自知天网以难迯俱诣军门而请罪望阙䖍吁天之请在郊展衔壁之仪愿上板圗乞爲臣属获诸殷纣武王自誓于商郊绁彼秦婴髙祖亲营于㶚上未如圣代专委师臣去年获辽国之君遥闻㨗报今日俘汴都之主坐听降音不出户庭克平海宇此盖皇帝陛下神谋独运庙筭无遗甫踰载稔之间继有非常之事告成先庙振不坠之英风传报诸侯耸无之疆势六合之内罔不服千古以来未之有如臣等叨备宰司获承圣略媿无禆賛徒幸遭逢元㑹在辰式集四方之贺愚诚归美敢扬万寿之休左副元帅宗翰右副元帅宗望贺俘宋主表等奉诏伐宋屡克城邑继至汴京闰月二十五日克汴三十日宋主赵桓出城今月二日率其诸王百官国人僧道望阙稽首跪上降表者稔恶弗悛自难迯于天网得道多助孰敢抗于王师惟宋永八世之承平恃百年之储积内有甲兵之备外无边境之虞以其隔大海之遥未尝通先朝之问太祖大圣皇帝诞膺历数肇造邦家彼乃宻修浮海之勤恳致复燕之请輙慿一介遂割两京曽未立于歳时巳遽忘于恩造动摇我封部招纳我叛亡皇帝陛下以生灵爲心扩干坤之量但令理辨曲示含容迄无意于改图方以师而问罪佶则仓皇而逊位桓惟哀泣以求存议割三府之疆请复两朝之好岂意我师甫退信誓又渝兹益重于前愆累再烦于天讨盖慿成筭以㡳全功遂令继世之君俱为亡国之虏威灵遐畅文轨大同等出分阃外之忧坐获师中之吉躬齐五伐不劳仗钺于商郊仰祝万年愿効奉觞于汉殿降封昏德公诏制诏佶曰王者有国当亲仁而善隣神明在天可忘惠而背义以尔顷爲宋主请好先皇始通海上之盟求复山前之壌因嘉恳切曽示允俞虽未夹撃以助成终以一言而赐地星霜未变衅隙巳生恃邪佞爲腹心纳叛亡爲牙爪招平山之逆党害我大臣违先帝之誓言愆诸歳币更邀囘其户口惟巧尚于诡辞祸从此开孽因自作人神以之激怒天地以之不容独㫁旣行诸道并进往驰戎旅收万里以无遗直抵京畿岂一城之可守旋闻巢穴俱致崩分大势旣以云忘举族因而见获悲衔去国计莫逃天虽云忍致其刑章无奈巳盈于罪贯更欲与赦其如理何载念与其底怒以加诛或伤至化曷若好生之悪杀别示优恩及降新封用遵旧制可封爲昏徳公其供给安置并如典礼呜唿事盖稽于往古曽不妄爲过惟在于尔躬切冝循省祗服朕命可保诸身降封昏德侯诏制诏桓曰视頽网以弗张维何以举循覆辙而靡改载或尔输惟乃父之不君忘我朝之大造向因传位必兾改圗且无悔祸之心翻稔欺天之悪作爲多罪矜恃姦谋背城下之戴恩不割三镇搆军前之二使潜发尺书自孽难逃我伐再举兵士奋威而南指将臣激怒以前驱壁垒俱摧郡县継下视井惟存乎茅绖渡河无假于苇航岂不知徒婴城守果爲我获出诣军前㝷敕帅臣使趋朝陛罪诚无赦当与正于刑名德贵有容特优加于恩礼用循故事俯降新封可封爲昏德侯其供给安置并如典礼呜唿积衅自于汝躬其谁可恕降罚本乎天意岂朕妄爲冝省前非敬服厥命昏德公表佶伏奉宣命召臣女六人赐内族爲妇具表称谢伏蒙圣恩赐敕书奨谕者仰勤睿眷曲念孤踪察流寓之可怜俾宗藩之可託伏念臣栖迟一已黾勉四迁顾齿髪以俱衰指川途而正邈获居内地罔间流言得攀若木之枝少慰桑榆之景此盖伏遇皇帝陛下扩二仪之量孚九有之私用独夫所守于偷安辨衆情免涉于疑似臣敢不誓坚晩节力报深恩傥伏臈稍至于萧条頼葭莩必济乎窘乏尚祈鸿造俯鍳丹衷无任瞻天望圣激切屏营之至又谢表天恩下逮巳失秋气之寒父子相欢顿觉春光之暖遽沐丝纶之厚仍蒙缣縳之颁感涕何言惊惶无地窃以家属万指流寓三年每忧餬口之难忽有聨亲之喜方虞季子之币谁怜范叔之寒旣冐宠荣愈加惊悸此盖皇帝陛下唐仁及物舜孝临人故此㝠顽曲蒙保卫天阶咫尺无縁一望于清光短艇飘飖自此囘瞻于魏阙重昏侯谢表暂留内殿忽奉王言特许手足之相欢更被缣絪之厚赐喜惊叠至恩㫖非常伏念禀性冥顽赋资忠实负丘山之罪天意曲全聨瓜葛之亲圣恩隆大方念无衣之卒歳遽欣挟纩之如春此盖伏遇皇帝陛下内恕及下劳谦损巳虽天地有无私之覆载而父母有至诚之爱怜念报徳之何时懐此心而未巳昏徳公表佶言伏蒙宣命差官舘伴臣赴鹘里改路安置于今月二日到彼居住者曲照烦言止従近徙仍㪟姻好尚赐深怜大造难酬抚躬知幸窃念家属万指流寓连年自惟谴咎之深常务省循之効神明可质讵敢及于非圗天地无私遂得安于愚分惊涛千里颠踬百端幸复保于桑榆仅免葬于鱼鳖此盖伏遇皇帝陛下垂丘山之厚徳扩日月之大明非风波而可移亦浸润而不受囘瞻象阙拜沃泽以驰心仰戴龙光感孤情而出涕册大齐皇帝文皇帝若曰朕闻公于御物不以天下爲巳私职在牧民乃知王者爲通器威罚旣以殄罪位号冝乎授能乃者有辽运属颠危数穷否塞获罪上帝流毒下民太祖武元皇帝仗黄钺而拯黔黎秉白旄而誓师旅妖氛旣扫区宇式寕爰有宋人来从海道愿输歳币祈复汉疆太祖方务善隣即从来议岂意天方肇乱自启衅阶隂结叛臣贼虐宰辅招集姦匿优乱边陲肆朕纂承仰承先帝姑存大体式示涵容乃复蔽慝遁逃夸大疆域肆其贪狼起其纷争优吾外属之藩隣取其受赐之疆土因彼告援遂与解和终莫听从巧爲辞拒爰命将帅敦谕盟言许以自新终然莫改偏师傅汴首罪奔淮嗣子哀鸣请复欢好地画三镇誓卜万年凡有质要悉同父约既而官军未退夜集衆以犯营誓墨才干宻传檄而坚壁私结人使隂搆事端以致再遣师徒诘兹败类又起画河之议复成缓战之谋旣昧明神乃昭玄鍳京城摧破鼎祚沦亡无併尔疆以示不贪之徳止迁其主用张伐罪之心乃建新封俾守旧服庻能爲国当共息民不料懦儒难胜重任妄爲退让反䧟诛锄如构者宋国罪余赵氏遗孽家乏孝友国乏忠勤衔命出和巳作潜身之计提师入卫反为护巳之资忍视父兄甘为俘虏事虽难济人岂无情方在殷忧乐称僣号心之幸祸于此可知乃遣重兵连年讨捕比闻逺窜越在岛夷重念斯民乱于无主乆罹涂炭未获昭苏不委仁贤孰能保定咨尔中奉大夫京东西淮南等路安抚使兼诸路马歩军都总管东平府事节制大名开徳等府濮慱滨棣徳沧等州刘豫夙擅直言之誉素懐济世之才居于乱邦生不偶世百里虽智亦奚补于虞亡三仁至高或愿从于周仕当姦贼优攘之际愚氓去就之间举郡来王奋然独㫁逮乎历试厥勲克成夫委之安抚徳化行任之牧尹狱讼絶付之总戎盗贼悉专之节制郡国清况有定衰拨乱之谋必持拯变扶危之䇿使民无事则槖弓力穑有役则释耒荷戈罢无名之征寝不急之务徴遗逸举孝亷振纪纲修制度省刑罚而去烦酷发仓廪而息螽螟神人以和上下忻应比下明诏询考舆情列郡同辞一心仰戴冝即始归之地以昭建业之元是用遣使某官髙庆裔副官韩昉备礼以玺绂寳册命尔爲皇帝国号大齐都大名府世修子礼永贡䖍诚钖尔封疆并从楚旧更相安集自相攸居尔其上体天心下从人欲忠以藩王室信以保邦圻惟天难谌惟命靡常常厥徳保厥位尔其勉哉无忽朕命刘蜀王进封曹王制制曰严宝册以荐鸿名既俯从于縦欲布㤙书以敷惠泽宜大涣于群生眷予异姓之王夙有同寅之德肆颁明命孚告治朝蜀王刘豫敦大而直方髙明而寛厚早居南服以直言强諌闻于时顷在东州以智畧英资长于衆八年享国一节事君审运㑹之有终识废兴之大义视去位如脱屣以还朝爲登仙向之富国彊兵何覇王之足道今也乐天知命岂得䘮而能移爰因庆赏之行益示褒荣之异胙以陶丘之壌昌其井络之封于戯列土以建矦邦誓巳坚于带砺尽忠以藩帝室心冝炳若丹青茂对龙光永绥福禄可进封曹王食邑一万户食实封一千户令有司择日备礼册命主者施行曹王刘豫谢表礼成大册泽霈普天特例进其封阶不遐遗于旧物望阙拜命阖门感恩豫诚欢诚忭顿首顿首伏念昔仕本朝粗历要官昧方枘圎凿之理竭徙薪曲突之忠项氏将亡以范増而不用周家旣胜以箕子而来归试用微能援升大位辞不获巳报当若何承积年残毁有余凡百事艰难极甚辟㓂贼以置朝市披荆棘而创耕桑应机投隙以倾挫敌讐损巳便人以招集散徙忘寝忘食必躬必亲陪广业以惟勤庻大造之不玷俄知废罢之议愈尽措画之心要先时成绩于斯邦觊后日受知于上国至同混一之义不待再三之言即随使人徃受宣命素所祗备复何迟疑八年辛苦以经营两手欢欣而分付帝号若释重负王爵尤感鸿㤙自得清闲而北来未尝徘徊而南望乆安僻地忽被改封洎捧读于训辞若㳟听于睿语温其如玉暖然如春星斗辉辉䴡窈然之天道典谟浑浑显大哉之王言徽轸爨下之焦桐青黄沟中之㫁木光生悬磬之室荣张设罗之门此葢伏遇皇帝陛下徳奉三无仁钧九有敬识百辟之享独观万化之原有功而必见知无弃而常善教遂令穷悴得頼襃嘉敢不守静致虚安时处顺何以効㳙埃之报惟不爲名器之羞弔伐録下终