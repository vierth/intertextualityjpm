道园学古录道园学古录序雍虞公文序斯文与造化功用相弥纶国家气象相表里故文人生扵世有数文章用扵世有时斯言若夸理实然也皇元混一之初金宋旧儒布列馆阁然其文气髙者崛强下者委靡时见旧习承平日久四方俊彦萃扵京师笙镛相宣风雅迭倡治世之音曰益以盛矣于时雍虞公方囬翔胄监容台闲吾䣊有识之士见其着作法度谨严辞指精覈即以他日斯文之任归之至治天历公仕显融文亦优𥙿一时宗庙朝廷之典册公卿大夫之碑板咸出公手粹然自成一家之言山林之人逢掖之士得其赠言如获拱璧公之临文随事酬酢造次天成初无一豪尚人之心亦无拘拘然歩趋古人之意机用自熟境趣自生左右逢原各识其职故自其外观之如深山穹林葱蒨蓊鬰莫测根柢鉅野大泽汪洋澹泊不为波涛试刻其中则日月之精凝结岁久皆成金珠龙虎之气变化时至即爲风云孰䏻穷其妙也哉太史夏台刘君伯温蚤岁鼓箧从公成均及爲江右粛政使者近公寓邑乃裒公之文将传诸梓书来京师属玄爲序玄惟李汉扵昌黎子瞻扵庐陵皆能知而䏻言者走岂能为前人役乎第扵公有世契生平敬慕公之文以附着姓名为幸又髙刘君政事之暇敦䔍风谊如是遂不敢辞而为之序至正六年二月翰林学士承㫖荣禄大夫知制诰兼脩国史欧阳玄序道园学古录目録道园学古録目録雍虞集伯生︻在朝藁卷之一赋别知赋送袁伯长古劒赋画枮木赋木斋赋操思鲁琴操古诗四言味经堂诗题宋诚甫侍郎垂纶亭髙彦敬青山白云图赵忠简公祠堂诗赋卫节妇王夫人题乐易斋古诗五言谖草生竹间髙竹临水上月出古城东书上京国子监壁至治壬戌八月十五日榆林对月续秋日梨花李老谷上京有感次韵马伯庸赋水木清华亭续咏贫士一首又一首荅舎弟见和后续咏贫士四首观花有感赤城舘同阁学士金鸭烧香退直同柯敬仲博士赋送良上人赋得井上桐送呉子髙于仲元舎赋红梅寄题新冶亭题儋耳东坡载酒堂盗发亚父塜应制题呉王纳凉图歩虚词四首题商学画赠艺监小吏记子昻画送西台治书仇公哲送张道士归上清日出行赠治冠者赠写眞佟士明寄陈衆仲上都作赠鐡冠道者二首赠商德符华山图寄幻庵主者赋茅山道士云松巢酬上清道士钞隂何诗题李漑之学士白云半间题浴日观爲范尊师赋云林清游吹笛图送甘以礼调官归郷送李彦方闽宪题郑秀才隐居题朱邸竹木咏史画古木赋苏伯脩滋溪书堂题薛外史琼林台送张兵部分题得屋上乌题彭泽陶氏家谱卷之二古诗七言赋洛川老人九十张令鹿门图子昻画马湛湛行家兄孟脩父输赋南还子昻墨竹商德符画幽篁古木赋呉郡陆友仁白玉方印爲逹兼善御史题墨竹画鹤题画写庐山图上题旦景初佥司画题柯敬仲画白翎雀歌敬仲画扇题简生画涧松题继志堂后题柯博士画题髙彦敬赵子昻共画一轴题滦阳胡氏雪溪卷题杨友直枯木图题詹圃老梅图酬萧侯送蒲萄题衮尘骝图律诗五言林臯亭题子昻长江曡嶂图挽胡伯恭令尹二首题雪谷晓行图送先陇二隣僧还呉二首节妇王夫人刘氏次韵阿荣存初见寄雪谷早行雪巖楼观送人之劒阁倅寄子山尚书澷兴送张尚德寄丁卯进士萨都刺天钖送赵继清令尹之官安陆明皇按乐图送长沙守送赵编修祀西岳江渎代衆仲作送王照磨之官云南题宋云举太常临汾二节妇序后玉堂燕集图寄荅程风子先生寄莆田先生郑谷图画桧李贠峤墨竹爲欧阳少监题宋好古竹赠杨友直题朱邸竹木寄阿鲁翚学士赤壁图题况肩吾县令赠行卷送朱潜虚之广东照磨八月八日有感题视草堂壁赋程氏竹雨山房二首试问堂前石五首代石荅五首送鲁子翚廉使之汉中立春夜试墨蜀人曲江之官赠以墨竹正月十一日朝回即事赠别兵部崔郎中次韵筠轩次韵李侍读东平王哀诗庆史治书八十送国王朶儿只之辽东送陈硕奎章玄玉送赵子期宣诏交趾卷之三律诗七言送袁伯长扈从上京代祀西岳至成都作赠星上人归湘中子昻秋山图题黄竹村所藏画卷过池阳与周南翁同知安庆路双莲寺得上人超然亭谢茅山主者赠白罗氅衣请爲作大洞祖宗师四十五賛送莫京父广宪经歴游尚书何公山庄四首次舎弟仲常葬黄氏妺伤感韵二首题故太子少傅翰林承㫖李野斋幽居图送江声伯同欧阳原功待制宿斋宫赋次韵张澹菴青山寺诗次韵国子监同官二首次韵马伯庸学士见贻并简曹子贞学士燕信臣待制彭允蹈待制二首赋国史院鳌峯石进讲后侍宴大明殿和伯庸賛善韵二首十一月二十夜思仲常弟二首次韵道士窦神清赋舜粟赋道士张彦辅爲徐中孚作江南秋思图诗赠窦神清归隐茅山右题南野亭送贡仲章学士奉祠岳渎次韵呉成季宗师赤城阻雨次韵伯庸尚书春暮游七祖眞人菴兼简呉宗师四首触石坠马卧病寄漑之学士敬仲叅书二首送宋诚甫太监祀天妃再用韵谢闲闲宗师二首云州道中数闻异香次行杨友直北行道中再用郊字韵二首谢王仪伯叅政见和十月十六日李漑之学士宅宣㫖赋并得其鎭纸玉蟾次韵马伯庸尚书送甘太史祀名山大川寄天台武夷太无三君子昻墨竹即事呈阁老诸学士赋胡氏皆山赋砀山成简卿心逺亭送全州録事送蒋山善公玉堂读卷谢呉宗师送牡丹和范德机从杨撝进士见寄送进士刘闻赴临江録事赠别镏性粹中支渭兴文举二贤良赋别罗朋友道赠赵生赠昇龙观主访李眞人不遇赋壷洲完哲笃下第归蜀呉宗师夣予得山居竒胜特甚夣觉歴歴分明忻然相告赋此答李简伯司业分俎次韵朱本初访李漑之不遇仁寿寺僧报更生佛祠前生瑞竹有怀故园四首寄子敬赵平章题张太玄爲陈升海画庐山图别国史院鳌峯石二首神鳯琴继陶居士传谢书巢送宣和泸石砚送苏伯脩御史次韵柯玉文寄别谢书巢惠梅花再用韵简巢翁送玉泉长老栗木果送王君实御史寄句曲外史张伯雨寄荅马昻夫揔管观大洞经书与董道士送刘宗师归茅山与萨都刺进士送欧阳原功谒告归浏阳二首送王师鲁编脩祀南鎭次韵杨友直题东平王与盛熈明手卷和马侍御西山口占到先壠爲墓人书八月十五日伤感题煖翠亭送许有孚赴湖广提举赋石竹寄赋朶儿只平章紫微亭赋碧筠堂奉同呉宗师赋蔡七祖新斋次韵呉宗师寄来鹤亭主人送王中夫赴安庆敎授送张兵部廵视运河谢呉宗师惠墨再和二首三用韵荅巢翁四用韵二首寄呉宗师谢夏眞人谢呉宗师送牡丹题着色山图题熊太古尽送赵伯常自中台出贰淮宪送净慈书记送赵秉彛题画城东观杏花题张希孟中丞送毕申逹提点卷后寄海南故将军寄泉南三老人次韵宋诚甫学士城南访病暮归次韵荅衆仲助敎相寿题康里子山尚书凝春小隐次韵杜德常博士万歳山次韵宋显甫絶句五言宴陈公子宅赠燕学士宣和墨竹寒雀上马双鸳图题旦佥司所藏惠甄腐瓜行蚁图画扇雀竹画扇柳蝉画双蝶商德符画松河梁泣别图题蒙古松壑书捕鱼图子昻画二首杂写二首题柯敬仲杂画十五首题李漑之学士湖上诸亭十一首题熊太古画二首敬仲竹树古石六言题柯博士九疑秋色图题柯博士画卷之四絶句七言次韵竹枝歌荅袁伯长三首木夫容水夫容送四川宪使五首曹将军马旧屋谁家马图留别叔父南山翁三首王母图四首竹杏沙头鸂䳵阆州海棠画猿记夣中诗三首维摩题周东阳进士爲南郭园林记后钱舜举折枝美蓉商德符溪山小景题赵子昻马寄马伯庸尚书赋故宋李忠襄公乌石渡旧隐商德符小景访杜弘道不值道中偶成听雨春云与赵子期趍阁玉堂读卷杂赋次韵三首题陈衆仲送人之官南平序后院中独坐题欧阳原功柯敬仲画二首子昻人马图题风入松词后题画古木桓州驿题壁子昻幽兰脩竹子昻竹石画竹石二首酬书巢送棕帚子昻画送上党长画马二首画罗汉题纳凉图题画题赵子固画息斋竹至前一日荅呉宗师题呉彩鵉所书唐韵壬申芝亭春帖子四首华蕚楼宴集图题子昂竹送赵虚一归金陵题子昻春江听雨图题栢舟堂次韵杜德常秋目西山有感四首题画黄筌夫容乳狗题柯敬仲画题东坡墨迹后题着色山图题东坡帖题画题李氏清溪精舎题李氏浩然堂听雪轩放鹤亭腊日偶题无题与陈升海与陈道士题扇与周干臣乐府次韵礼院孟子周签院秋夜曲二曡招熊少府庐山㝷眞观题法曲导引题梅花寒雀图柳梢青题𥙷之梅花风入松颂皇太子受寳颂郊祀庆成颂铭刘氏求志斋铭益斋铭陈伯升新斋铭中斋铭陶砚铭洮砚铭砚铭潭心铭永思堂铭賛御书賛御书賛临川呉先生画像賛自賛鲁子翚画像賛苏君眞像賛奎章阁大学士光禄大夫忽公画像賛西夏相斡公尽像賛天根子賛槖驼图賛大象图賛谢灵运小像賛卷之五序云南志序槀城董氏丗谱序髙唐李氏丗谱序田氏先友翰墨序游长春宫诗序送许丗茂诗序李景山诗集序女敎书序送文子方之云南序题史秉文资阳故谱序送集贤周南翁使天坛济源序送彭德韩经歴赴官序送苏子宁北行诗序送李亨赴广州敎授诗序送廉充赴浙西宪司照磨序送李扩序送孛完赴建德緫管序经丗大典序録张师道文藁序忠史序易启蒙类编序送宪部张乐明大夫使还海东诗序送杜立夫归西蜀序送朱仁卿赴安庆敎授诗送赵茂元序送熊太古诗序卷之六序国子监后圃赏梨花乐府序赠何明之序李仲渊诗藁序本德斋送别进士周东扬赴零陵县丞诗序安君仲文集序题尹先生寿诗序送李仲渊云南廉访使序魏氏请建鹤山书院序两尹先生庆九十寿诗序送鲁逺序呉张髙风图序送王在中编脩奉祠西岳序孔林庙学新设管勾简西碧之任序陇右王汪氏丗家勲德録序送祠天妃两使者序诏使祷雨诗序国子监学题名序送江西行省全乎章诗序送李道济之官夷陵诗序送进士刘序送逹溥化兼善赴南台御史诗序陈云峤省亲诗序宣城贡先生庆八十诗序送甘以礼诗序曽鲁公丗家盛事集后序禁扁序送赵茂元归郷序卷之七记西山书院记鹤山书院记白鹿洞书院新田记尊经阁记王先生祠堂记小孤山新修一柱峯亭记致悫亭记孝思亭记知还斋记诚存堂记克复堂记乐善堂记沛县尉李君美政记天爵堂记刘正奉塑记卷之八记新昌州重脩儒学宣圣庙记光泽县云巖书院记董泽书院记蓝山书院记舒县城学明伦堂记滕州学田记滕州性善书院学田记中书省检校官㕔壁记京畿都漕运使善政记潼州王氏忠孝堂记王氏山南隐居记松友记可庭记悠然亭记琅然亭记思兰亭记卷之九记慈利州天门书院记平江路重建虹桥记顺德路魏文贞公宋文贞公祠堂记恱生堂记思学斋记髙氏贞节堂记德符堂记书隐堂记兴云桥记说尚志斋说题王氏五歳女弟说李士弘二子字说李克畯字说曽仲礼字说刘仲经字说卷之十题䟦题赵秘书景讳所撰知郡王公庚应墓碑后䟦陆友仁所摹金石欵识题孝节堂记后书王氏草韵后题宋孝宗书贞观遗事跋御笔除丑闾太府监题杨将军往复书简后题临川呉先生所述刘宣事状后题心逺卷后题吾子行小篆卷后书古劔铭后题和林志题眞西山画像䟦王端明画像跋大安阁图题王忠简公进士谢恩诗后题朱侯所临智永千文题故国子司业李公挽诗后题王夫人贞节诗卷题鲜于伯机与严处士翰墨题鲜于伯机小篆跋子昻书隂符经跋陈信仲行卷跋鲁祭酒试诸生聮句题汤东涧与张文子手帖题宋诸陵画象后题陈彦和魁星图题阆州陈彦和致乐堂记题晋阳罗氏族谱图题咬住学士孝友卷书萧氏官诰后书仁本堂记后跋晦菴与蔡季通书题义士卷跋谢大傅中郎帖题申屠子迈画马图跋绍兴三年召故叅知政事欧阳脩之孙丗兴赴都堂审察省札题朶来学士所藏御书后题御书奎章阁记后题萧氏家丗事状题萧从道平云南诗卷后题米南宫墨蹟题黄山谷墨蹟题宋髙宗所书便面卷之十一跋朱文公白鹿洞赋草跋纺绩图跋约斋跋王逸老草书跋子昻墨竹跋安生送行诗后跋题刘贡父苏子瞻兄弟邓润甫曽子开孔文仲兄弟赓和竹诗墨蹟跋王賛善遗事后顺菴铭跋题赵樊川与张侯手书题山谷书食时五观子昻临洛神赋跋王维辋川图后所翁龙跋题张彬孝义手卷金坛李氏唐诰跋题呉傅明书并李唐山水跋晦翁与刘晦伯书跋跋晦翁书后欧阳元功待制潇湘八景图跋孛术鲁氏贞节跋书赵学士简经筵奏议后跋髙宗御书孟同知墓志铭跋题诸公与曹士弘文跋叶振卿䘮礼㑹纪后题程氏遗子元氏送女二诗题髙宗临颜鲁公乞米帖题董温其官诰又题题子山学士所藏永兴公墨蹟跋申屠君墓表后卷之十二奏䟽奏开奎章阁䟽表笺经筵谢恩表中书省庆亲祀礼成表国子监贺亲祀告成表即位太傅府贺表中书省贺元正表正朔中书省贺中宫笺翰林国史院贺圣节表上尊号翰林国史院称贺表贺册皇后表中书省贺皇后受册笺监脩国吏府贺皇后受册笺建储中书省贺皇太后笺建储翰林国史院贺皇太后笺贺登极表代平章政事张珪辞职表讲毕奏特加藁城董氏封赠表谥议中书平章政事赵壁谥议两淮转运副使潘琚谥议中书平章政事何荣祖谥议翰林学士陈俨谥议书札请呉先生书庆呉先生𥘉度启回呉先生庆𥘉度启贺海南将军启贺欧阳元功待制𥘉度启除夜以獐送欧阳少监荅欧阳少监餽歳荅欧阳元功待制庆启囬胡贡士启荅简西碧餽歳启卷之十三碑上都留守贺惠愍公庙碑贺丞相庙碑赵文惠公神道碑两浙运使智公神道碑福州緫管刘侯神道碑卷之十四碑淮南宪武王庙堂之碑知昭州秦公神道碑苏氏先茔碑卷之十五碑岭北等处行中书省左右司郎中苏公墓碑牟伯成墓碑桐郷阡碑户部尚书马公墓碑洛阳扬氏先茔碑国子助教李先生碑卷之十六碑御史中丞杨襄愍公神道碑大宗正府也可札鲁火赤髙昌王神道碑孙都思氏丗勲之碑卷之十七碑徽政院使张忠献公神道碑宣徽院使贾公神道碑翰林学士承㫖刘公神道碑髙鲁公神道碑卷之十八墓志铭贺丞相墓志铭张平章墓志铭张隐君墓志铭能与可墓志铭林彦栗墓志铭项鼎墓志铭掲志道墓志铭卷之十九墓志铭王知州墓志铭曽巽初墓志铭胡彦明墓志铭赵㬅龄墓志铭叶谦父墓志铭王诚之墓志铭王公信墓志铭王宜之墓志铭倪行简墓志铭田夫人墓志铭汪夫人墓志铭郑夫人墓志铭周夫人墓志铭史夫人墓志铭卷之二十墓志铭祝夫人墓志铭黄夫人墓志铭程夫人墓志铭史夫人改塟志表王伯益墓表行状翰林承㫖董公行状传王贞传李象贤传祭文祭袁学士文祭潘学士文诔谢先生诔应制録卷之二十一册文乐章皇后祔庙册文皇后册寳文明宗皇帝祔庙册文皇太后册文明宗皇帝升袝乐章䇿问㑹试䇿问廷试䇿问诗题周怡临韩干明皇出游图明皇出游图端午赐大长公主董元夏景山口待渡图徽宗画梨花青禽图赵千里小景燕文贵小景赵千里出峡图藴能罗汉图白乐天重屏图陈闳画中宗射鹿图罗汉图韩干马曹覇下槽马韩晋公土星像柯傅士画扇胡䖍取水蕃部图滕昌祐蘹香睡鹅图铭奎章阁铭棊盘铭賛赵平章画像賛赵中丞尽像賛呉宗师画像賛御马五云骥图賛瑞雀賛卷之二十二制诰封宣圣王夫人制郓安大长公主词头封太平王制封营都王制营都王夫人封营国公制营国公夫人封宁朔王制宁朔王夫人封辽阳王制封燕卜怜知院祖明里祖母父赵平章加官封制封悟理间八制封鑑賛八制封蒋山寳公和尚制封张眞君制大道敎十一祖张眞人制序皇图大训序金字藏经序饮膳正要序承天仁惠局药方序记奎章阁记五色石屏风记御史台记天心水面亭记龙章寳阁记玉像阁记碑铭饶州路番君庙文惠观碑铭卷之二十三碑武卫新建先圣庙学碑黄箓普度大醮功德碑东岳仁寿宫碑大都城隍庙碑句容郡王丗绩碑卷之二十四碑曹南王勲德碑髙昌王丗勲之碑大崇禧寺碑太平兴国禅寺碑卷之二十五碑大龙翔集庆寺碑大承天护圣寺碑河图仙坛之碑王侍宸碑卷之二十六供醮文水陆㑹功德山水陆㑹縁起文国醮建坛青词朝词三清昊天后土醮星祝文太阳太歳岁后金星太隂室宿天罡病符大耗土星小吉䘮门金星醮星文元辰天罡罗㬋室宿小吉元辰太阳参宿太充元辰太阳斗宿太阳太白轩辕太隂太歳白虎大耗迎神送神醮星祝文迎神太阳太歳歳后胜光土星娄宿病符金神灾杀䘮门五鬼青龙白虎送神醮星文迎神太阳太歳天罡小吉功曹歳星罗㬋太阳大冲太白荧惑歳后青龙白虎送神金箓普天大醮青词建斋词祈嗣密表皇后保安宻表建坛词第一日早朝午朝晩朝第二日早朝午朝晚朝第三日早朝午朝晚朝散坛词设醮词祭星祝文迎神天罡罗㬋室宿弔客小吉太阳参宿金神太冲太阳斗宿白虎病符太阳太歳青龙歳后送神黄箓普天大醮青词建坛词第一朝第二朝第三朝第四朝第五朝第六朝第七朝第八朝第九朝解坛词设醮词风伯祝文雨师祝文皇后修设黄箓大斋斋意正荐位白文孤䰟榜门帖祭风伯文祭雨师文长春宫祈福保安斋意青词崇眞宫祈福保安斋意祭海神文集庆寺正殿小上梁文吾殿小上梁文集庆寺正殿上梁文吾殿上梁文︻归田藁卷之二十七赋东臯赋古诗四言环洲诗爲蔡天璧作冰雪相看亭竹林七贤图竹溪六逸图古诗五言题汪华玉所藏兰亭图寄题曹元賔尚书临流图玉隆留题黄堂留题记夣次韵陈溪山棕履三首浮丘公吟爲陈溪山寿和陈溪山韵爲理普化题陈立所作龙眠山图和陈溪山送兰花韵送空巖印公还径山题张观海所携虚舟竹所二毛图送龙翔髙独峯上人还金陵送海东铦上人十首题东郊山房楚石琛藏主自蒋山归却欲就林阅藏同舟清江之上赋此赠之题蒙菴爲黄石谷赋爲黄氏赋大雅诗南轩同登新阁登舟有赋秋堂二首题雪泉斋分韵得一字送平江开元雪䆫禅师赋彭氏静深堂秋山行旅图题马竹所九歌图清明山房诗爲危太朴作次韵太朴对何仙舟读书山中见怀卷之二十八古诗七言江楼看劒歌书赵子昻铭劒后赋刘益之云松巢题赵子昻十马图画马题画空山歌题爕玄圃鳌溪春晓图题马竹所画赋霍元鎭春江捕鱼图南冈题何大夫画马题煜上人所藏息斋墨竹题村田乐图柳塘野鸭丙吉问牛喘图江贯道江山平逺图题长江万鸦图盘车图赠羽士费无隐题渔村图题韩干画马题黄仲刚山居溪阁二首方壷画山水歌题秦虢二夫人承召游华清宫图示子囧律诗五言题玉隆宫所藏宸翰寄忽承㫖寄三衢守马九臯题朱泽民山水寄题汪道士草亭黄敬延送竹本闻鴈钱舜举画山水图丹霞观黄知徴留别题马竹所画题曹霸马荅陈溪山元日即事送客北门晨登山木阁次韵陈溪山二首杏园诗爲黄思顺赋卷之二十九律诗七言与爕元溥登仙游山赋戴笠图诗四首赋黄茅冈诗五首瑞竹次韵明极讲生陪敬斋监郡登华盖赠邓公信赠刘云章汉章兄弟寿陈溪山生日秋日同朋游北塔山送尼山彭山长游洛湖田舎题范德机诗集后答易至善题屏山阁赠易用昭和陈溪山雪中雪晴二首和陈溪山立春后三白即事寄陈奉常次韵陈溪山二首谢陈溪山送蛾眉豆种已卯秋舟过清江忆范德机宜春台晚眺欧阳德器游京送黄子朂书武进县学记已卯腊八日雪爲魏伯亮作寄贺呉宗师七十寿旦和陈溪山元日后雪和天师韵右鄙句韵赠武夷道士罗鑑空兼忆范德机寄题观澜亭寄胡伯友赠楚石藏主游北塔山与薛玄卿㑹黄氏溪园登华山按茅冈次韵朱德嘉寄薛玄卿赠张仲华荅李伯宗编文荅黄仲律题环翠亭荅马竹所送呉文明次韵荅陈溪山雪夜有怀华盖山王玉玄荅旴江聂空山寄和呉闲闲大宗师荅呉宗师受希年诗韵送海朝宗调官寄赵知微廉使题致爽楼东坡墨竹白云闲上人度夏寄龙翔寺䜣笑隐寄鲁学士荅甘允从次韵董子羽次韵聂空山寄贞居张先生孙宰金碧山水临川冲云寺祝寿题掀篷图寄呉思可廉使寄南安燕信臣揔管游仙游山题方方壷作游仙图答钱翼之次韵聂空山送杏和陈溪山春雪见贻题荆门酒楼即事目疾偶成二首柯敬仲尽古木踈篁荅旴江石门江秀才夣呉成季见访嘉平旣望陈溪山山斋还月下独歩二首题马竹所捕鱼图李伯宗録诗寿陈溪山鹤二月雪与陈齐贤酬诸友编文送朱明仲题汪华玉子昻兰石题钱舜举瓜图卷之三十七言絶句癸酉歳晩留上方观雪后偶成筑室自賛题白云求陈可复所尽像游仙诗五首子昻竹子昻兰石夣蟾图唐五王出游图八骏图射猎图题白玉蟾像题大别山栢图荅赵秉彞送地黄膏酬张用鼎题关尹问道图中秋前偶赋四首荅鲁子翚叅政四首题赤城站壁二首秋夜有作玉龙图郭熈画木赠陈衆仲五首赠闲白云无题题亡弟嘉鱼大夫诗后题约牗爲谭无咎赋书兰亭后题黄敬申虎图闻机杼赋玉簮花四首溪桥踏雪荅呉仲谷见寄兼简许愿夫三首题范德机诗后题文丞相诗后次韵陈溪山春日即事题吕洞賔见滕子京像题魏受禅碑寄呉景永次韵东山鳯栖别墅四时词送临川艾蜚英游京师兼简国史侍讲和陈溪山韵题楼攻魏织图送程以文兼简掲曼硕西郊草堂圗爲从子岂作至正改元辛巳寒食日示弟及诸子姪寄成都孝成姪寄呉门弟姪寄子安民从子宣葵榴双凫题明皇按舞图题昭君出塞图题陈氏逺尘楼偶成桂亭田舎题孝宣受贡图荅饶心道别爕玄圃后重寄闻爕玄圃除御史寄萧性渊廵检题赵子固梅古桧题夣良梅留易小雅楼促陈溪山同饮和陈溪山樱桃留题龙门寺乐府满庭芳寄阿里仁甫法曲献仙音三曡爲陈溪山寿浣溪沙铭虚白斋铭方床铭几铭先君砚铭賛陶渊明賛刘原甫賛刘贡甫賛先君遗像賛自賛孝女賛玄帝画像賛宰渊微先生画像賛卷之三十一序周易玩辞序戴石玉所着三礼序戒子通録序六书存古辨误韵谱序春秋胡氏传纂䟽序郑氏毛诗序飞龙亭诗集序曹文贞公文集序杨叔能诗序送危太朴序葛生新采蜀诗序甘天民诗序黄氏复姓谱序送饶则明序卷之三十二序太平文学黄敬则之官序国朝风雅序送墨庄刘叔熈逺游序送李仲永游孔林序易南甫诗序晏氏家谱序叶宋英自度曲谱序卷之三十三序庐陵刘桂隠存藁序曹士开汉泉漫藁序秋冈诗集序李梅亭续类藁序送杨生序杨贤可诗序磵谷居愧藁序送杨拱辰序新喻州丁士英举遗逸序洛阳杨氏族谱序送常伯昻序周氏族谱序卷之三十四序送李敬心之永嘉学官序曽小轩集序曽撙斋縁督集序范左司松溪诗集序送郷贡进士孔元用序饶敬仲诗序渔樵问对序送呉尚志序送李栋伯髙序态万初旧雨集序医书集成序送朱德嘉序卷之三十五记王文祠堂记曽文定公祠堂记奉元路先圣庙学记澧州路慈利州儒学记新喻州宣圣庙儒学记抚州路宣圣庙学记寕国路旌德县宣圣庙学记抚州路乐安县儒学记袁州路分宜县学明伦堂记卷之三十六记袁州路儒学尊经阁记南轩书院藏书阁记尼山书院记张巖书院记袁州路万载县宣圣庙学记南康路都昌县儒学记瑞昌蔡氏义学记屏山书院记考亭书院记澧州路慈利州三皇庙记抚州路乐安县三皇庙记抚州路崇仁县三皇庙记袁州路分宜县三皇庙记吉州路三皇庙田记卷之三十七记飞龙亭记搉茶运司记江西湖东道肃政廉访司经歴司题名记龙兴路滕王阁记襄阳路南平楼记抚州路緫管府推官㕔壁题名记抚州路谯楼记抚州路崇仁县治记抚州路羊角洞天记抚州路青云亭记卷之三十八记大本堂记时中堂记思本堂记诚全堂记德星堂记谨敕堂记君子堂记栢友亭记写韵轩记极髙明楼记主静斋记环翠亭记广西都元帅章公平徭记卷之三十九说海樵说孟宗鲁字说平心说新喻萧准仲乂字说刘琼彦温字说邓汉淳字说赵孟昌以顺字说赵孟诚以信字说易晋用昭说易至善字说书荅方仲约论春秋书荅张率性书荅刘桂隐书卷之四十题䟦䟦济宁李璋所刻九经四书䟦刘资深墨庄后题呉先生眞乐堂记后䟦艾圣传三絶碑后跋程文宪公遗墨诗集书范左司事后题斡罗氏丗谱䟦双井黄氏家谱后䟦曹氏通济仓记后䟦曾氏丗谱后跋刘墨庄丗谱后题先丞相寨屋亲帖䟦朱文公与黄商伯书后䟦呉先生新登谯楼诗后重书黄子中澄陂堂记后书先丗手泽后跋柳诚悬墨蹟跋山谷书萧济夫墓志后跋呉廉使可堂说后题李肩吾字通序跋宋髙宗亲札赐岳飞跋朱先生荅陆先生书跋子昻所画陶渊明像䟦张魏公与刘和叔墨帖后题临川西原许氏族谱䟦黄思顺医说后䟦张方先生传后题旴江傅路手卷跋彭寿卿所藏先郡公手泽卷后题苏文忠公诸帖题何氏所藏蜀郡名公书翰又题题岳飞墨蹟题曽欧二公帖䟦黄子朂所藏率更醴泉铭表谢恩表谢笺卷之四十一碑江西行省平章政事伯撒里公惠政碑建宁路崇安县尹邹君去思之碑崇仁县显应庙冲惠侯故汉栾君之碑昭毅大将军平江路緫管府逹鲁花赤黄头公墓碑集贤直学士张公神道碑铭卷之四十二神道碑佥河南江北等处行中书省事陈文肃公神道碑江南湖北道肃政廉访使杨㐮敏公神道碑佥燕南河北道肃政廉访司事赵公神道碑卷之四十三墓志铭孙履常甫墓志铭呉仲谷甫墓志铭亡弟嘉鱼大夫仲常墓志铭皮棨墓志铭建昌军事判官雷君墓志铭衡州路緫管府判官杨君墓志铭袁仁仲甫墓志铭娄太和墓志铭刘宗道墓志铭黄柬之墓志铭卷之四十四墓表李仲华墓表行状翰林学士临川先生呉公行状祭文祭呉先生文祭孙履常文传陈炤小传︻方外藁卷之四十五铭龙虎山道藏铭灵眞宫铭賛佛母賛莲花菩萨賛维摩文殊賛华藏变相賛逹磨賛毗沙门天王賛多闻天王賛瑞光塔院賛老子賛陈希夷賛三茅山四十五代宗师賛张宗师賛呉宗师賛道士賛序昌上人诗序会上人诗序吉上人诗序卷之四十六序送呉闲闲序送薛玄卿序送赵虚一序贞一藁序送史讲师序记潭州寿星观记顺庆万寿宫记处州紫虚观记云州白云观记苍玉轩记着存阁记滕州新修东岳庙记卷之四十七记袁州开元寺浴室院记抚州相山保安观记碑五祖禅师寺碑普明禅寺碑成都正一宫碑杭州开元宫碑临江清眞宫碑卷之四十八碑茅山崇寿观碑仙都山玉虚宫碑吉水州显佑庙碑铭普安禅师塔铭智觉禅师塔铭大辩禅师塔铭卷之四十九铭晦机禅师塔铭广铸禅师塔铭㫁崖和尚塔铭鉄牛禅师塔铭卷之五十碑广化眞人岳公碑陈眞人碑彭九万碑倪文光碑墓铭孙眞人墓志铭黄中黄墓志铭张宗师墓志铭非非子幽室志重増目录马处士墓铭故梅隐呉公墓铭寄题楼抚山普润禅寺寄题许愿夫抗云楼赠刘无作二首题赵师舜谢安游东山图活水源爲王钦道赋夜宿周复心李伯宗赠朱万𥘉之官建寕题汪华玉子昻兰石题黄与可所藏钱舜举瓜图题赵师舜汎崇兰图春妍带雪图江村秋晚图题饶丗英藏舜举画题赵师舜藏雪竹图题饶丗英藏孤鹤图赠朱万𥘉四首子昻书忠孝二表賛抚州临汝书院诗序抚州路赵经歴祈雨序送医士呉益谦序胡师逺诗集序送李伯宗序朔南风雅序朱万𥘉制墨序抚州临汝书院记抚州路重修东岳记赵氏义斋记浩然楼记环碧楼记黄勉子朂说王母龚氏墓志铭同安簿周仁甫墓铭道园学古録目録道园学古录道园学古录卷第一道园学古録卷之一在朝藁一雍虞集伯生赋别知赋送袁伯长余忽忽处此之无故兮几偃蹇以自穷逝歛裳以遐征兮抗九霄之云风頫三辰之徘徊兮迟后古以爲期何夫子之伥伥兮亦踉跄而在兹于嗟乎丗德之浩浩兮耻谓人以不贤陈珮玉于交逵兮被徒舆以瑶环设厚颜之欝沉兮孰敢即问乎津涯发疾呌于咽嗌兮衆披靡而莫支夫冶倡之狐惑兮岂不足于内揆顾西子之蓬垢兮益返忌兮故意惟前圣之无闷兮老氏亦贵夫知希顾凉薄之多惩兮犹慷慨而尚辞余固将去此而无悔兮念夫子之与我日进余以不及兮又证余以其可余甞究往来之爲道兮论因革之爲权莫或知其濩落兮子独谓其固然庶乆子以自辅兮克有闻以时行怱先我而南骛兮殆若爲乎余情廼歌以送之曰长江浑浑兮春多浪波白日耿耿兮击楫爲歌天薄我赋兮非以病我于嗟兮昔之盛者何其多古劒赋呉季有劒古所服兮先时利行后伏匿兮歴丗十百神物来兮精英上浮乆乃识兮截截庚庚玉理仄兮质化光泯正黒兮匡视白日澹歛色兮燧人司金石水泐兮终古不磨竒雄特兮勿䙝勿试灵具戒兮鬼目睒睒头觺觺兮窃拟窥之自造慝兮灵怒殛女不女贷兮神宫无人帝湛黙兮季冠如山采衣翼兮长身好脩又正直兮称是容佩有加饰兮鱼室珠襓杂文织兮虞于帝傍顺降陟兮握竒中运授神职兮旋阳制隂物不忒兮辟却百非五兵息兮大宰不刿完以爲德兮变穷于传塡无极兮画枯木赋夫谁画此枯树兮临不食之散泉旣偃蹇又啮食兮骨岸岸以弗妍想执笔以极思忽机释而神旋遗衆壤于蹔有勒不毁之所全或垩去于斤运或石泐于熘穿渰无雨以如晦怳非规而能圎澹乎其旣失旋苍然而在前命以物而不可孰春秋而论年噫吁嘻被草以毛膏虑用丹眦爲流眩頥常注㳄独何爲托寂寞于无意而刻画其不传者邪木斋赋奎章阁艺文监秀才方积昔在匡庐读书羣木之间谓之木斋余爱其髙秀而赋之其辞曰夫何硉矹以嵳峩兮据积水而欝盘有楩楠与豫章兮翳松柏之丸丸揽芳草之盈庭兮听之鸣鹿濯余缨于沧浪兮沐余发乎飞瀑余㓗淸以有待兮叹望之而弥髙絓余骖以弗驰兮气緜薄而心劳感春物之芳芚兮又晚实之不食更千歳其未巳兮退自脩乎兹室操思鲁琴操龟山之隂隂兮有云垂天河目而海口兮将见其人望之弥尊兮即之弥亲大音寥寥兮中信而眞芝亭永言古诗四言味经堂诗国子祭酒鲁公伯子翚父作味经堂自爲记以朂其子逺公甞命逺从予游故赋此诗维昔玄圣有子过庭学礼学诗诏之丁宁面墻之窒繇不知味亲能使学不能使嗜观于德容听于德音咏歌周旋实涗我心邈乎千载圣往言在舎而不求匪㒺斯殆畏友翚父穷经笃行旣有诸躬思贻厥成旣菑旣畬俾稼之食旣畋旣渔俾鼎之实作堂髙明曰子逺来吾经在兹逺其味之始予虚羸匍匐来食茹草饮水以御朝夕穷人得归自我父师俛焉斯文老至不知煌煌灵芝如彼嘉玉薄言采之花彼中谷南阳之人来詹来言君子岂弟宜其后昆题宋诚甫侍郎垂纶亭岷源建髙驶无游舠汉㑹其委安流滔滔爰有君子垂纶其下虽不得鱼意甚闲暇援藟引楫至于中沱䕃树以休悠悠永歌逝波沄沄不转维石乐玆忘忧矢言不食烝然云兴风举以髙驼翔中天遗景九臯木其落矣鱼亦潜渚腃言风好除于风雨风吹衣裳彼爲栖栖行吟望子寔劳我思山有榛棘河有鳇鲤岂其饮泉必泠之美君子冠絁秩秩大经泂有清酌可以濯缨髙彦敬青山白云图两崖之间曾不容舠白云悠悠与山俱髙赵忠简公祠堂诗皇元至顺三年春解州闻喜县学用礼部符祠其郷先生故宋丞相赵忠简公公六丗孙国子博士篔翁求虞集作迎送神诗山河邈悠宗国爲虗骑箕来归怀此故都鸣枭在树饥鳄在渚閟宫不存公食无所董泽之陂有蒲与荷子孙具来式燕以歌瞻彼洛矣其水泱泱斯文在兹俾也可忘秦桧旣贬赵公于海南随使人逼杀之公临终从所寓寺僧索素吊一方书其上云身骑箕尾归天上气作山河壮本朝以付寺僧而絶闻喜之董泽公郷也赋卫节妇王夫人汎汎淇水岸有佳竹闺门严严乐尔贞独泛泛淇流岸有松舟闺门间间乐尔贞幽汎汎淇右有堂孔阜姢姢贞幽肃肃眉寿淇原有泉可濯可沿亨勺尊乐尔髙年髙年乐止亦有孙子式歌卫风以告国史题学易斋惟学易君子愼其斋居动息有存起处是于竒耦玩画方贠视图昼循静始夜根动初罔不在中日居月诸乃秉元化以时盈虚共惟玄圣启我后愚载瞻巍巍鲁林欝如古诗五言谖草生竹间谖草生竹间翠色相绸缪美人欣有託君子故忘忧昔闻有鸣鳯饮水来丹丘不食衆木实乐只淇园秋髙竹临水上髙竹临水上幽花在崖隂以彼贞女姿当此君子心春阳不自媚夕露怱巳深湘妃昔鼓瑟怅望苍梧岺月出古城东月出古城东海气浮空𪷟车骑各巳息宫阙何穹窿牧马草上露吹笳沙际风帐中忽闻鴈传令彀雕弓书上京国子监壁神京极髙寒幽居了晨夜雷风无时发零雨毎飘洒炎光不到地萧爽度长夏大化漠无宰岂必事陶冶杨雄不晓事守道栖栖者玄经百无徴白髪谩盈把至治壬戌八月十五日榆林对月日落次榆林东望待月出大星何煜煜芒角在昴毕草树风不起蛩蜩絶啁唧天髙露如霜客子衣尽白羸骖龁余栈嫠妇泣幽室行吟毛骨寒坐见河汉没驿人告晨征曈曈晓光发忆三十年前与元复初叅政同赋秋日梨花元有句云朝食叶底梨莫看枝上花而忘其后句因续之云朝食叶底梨莫看枝上花花开食实后霜风振长柯逺水良可鍳彩云亦易过念尔白于雪日莫当如何李老谷十转山崦交九度沙碛熘始辞平漠旷稍接山木秀老病畏行役慰借得良觏秋岭晚更妍寒花昼如绣故园夫如何朝阳眩霜柚泰定甲子上京有感次韵马伯庸待制翰音迎日毂仪羽集云路寂寞就书阁老大长郎署爲山望成岑织锦待盈度我行起视夜星汉非故处赋水木清华亭中流泛兰枻望彼嘉树林落日荡野水浮云生夕隂游鱼恋芳藻好鸟鸣幽岑爲乐恐易老吾将脱朝簮天暦戊辰前续咏贫士一首目昏畏附火枯坐寒䆫中破褐着絮重虚豆兼冰崇病骨于此时浮屠屹撑空唿儿检余暦记日待春风虽欣解冻近翻惊纪年穷贳酒欲自广无钱似陶翁又一首畣舎弟见和蜀侯昔罹忧岭海万死中诗书庶不泯焉思禄位崇尔来五十年所以恒屡空渉丗惟信道卓然立頽风漫仕非我能偶贫岂人穷深耕定有获归叹两衰翁后续咏贫士四首老骨寒不寐夜长况闻风心悸危欲折跼蹐败絮中鸡鸣当晨叅马疥刍不充山童衣百鹑唤之愧匆匆求火扫木叶庭树亦巳空决起不敢怠曙光屋南东苟遂牛马性归放春草丰归蜀越関陇栈阁危登天适越河济隔堰水丈尺间饥寒迫旦暮舟车计茫然东家有一叟欲去初不言早朝听诏毕唤马阊阖前童奴受宿戒向暖争相先闻之嗔儿子我何爲汝牵屦无千金贾吾足安暇怜爲政贵察色读书在研覃司视旣不明两者无一堪尚不逭吏责爲师固宜惭圣丗无弃物况兹乆朝簮决去岂我志知止亦所谙颇闻南山下菊根浸寒潭濯饵千日期冰胪复清涵老马果识道更服盐车骖天风夕号怒霜日殊清妍探架得古书前日手所编奈何视茫茫字若万蚁縁精意成寂寞惆怅还弃捐于帷仲尼衰清夣不复然小子未闻道何以卒歳年观花有感挂巾花树枝酌酒花树下风吹巾上尘花落手中斚清唱起相寿母遽且聊暇流光急去人莫怪行乐者赤城馆雷起龙门山雨洒赤城观萧骚山木髙浩荡尘路断鱼龙喜新波燕雀集虚幔开户微风兴倚杖衆云散同阁学士赋金鸭烧香黄金铸爲鸭焚兰夕殿中窈窕转斜月逶迤动微风绮席列珠树华镫连玉虹无眠待顾问不知清夜终退直同柯敬仲博士赋月下白玉阶露生黄金井踈条栖鹊寒衰蕙流萤冷恋阙感时康怀归觉宵永晨钟禁中来白发聊自整送良上人赋得井上桐桐隂秋转薄井气晓爲霜交柯舞幽镜堕叶响鸣珰髙巢翠羽下澄水玉虬藏上人从定出行吟绕石床送呉子髙怀寳献京国悼亡还独归日落云中树风吹江上衣湘灵瑟在席织女石支机逺道多寂寞强饭勿相违于仲元舎赋红梅白雪不成夜丹霞遂崇朝妙质承日映飞英向风飘醉来红袖近歌罢綵云消杨州问何逊何似董娇娆寄题新冶亭窈窕冶亭莫萧条江南秋泛覧山河外张乐鳯皇丘公子飞翠盖美人囬綵舟从兹至黄髪乐哉以忘忧题儋耳东坡载酒堂翳翳儋耳城歴歴桄榔树百年遗故丘新堂设賔阼清风海上至朝阳在庭户丹山五色鳯覧德屡来下甘辛熟桂酒罗列杂藷蓣苻黎多孙子食饮祭先具蛟龙波浪深归来风雨除凿井得甘泉渇者恒自私流润不择地委顺复何疑海南絶风雨水木况华滋隣舎解读书诸生还诵诗何必怀故都聊乐宜在兹星河度白鹤山月悬蛾眉来晚去何速劳人千载思盗发亚父冢盗发亚父冢寳劒实累之冢开寳气尽狱吏书盗辞盗言惟见寳宁知亚父谁项王不相信弟子遂舆尸黄膓下深锢千歳复何爲大河绕城东落日在城西过客立城下踟蹰望安期应制题王朏画呉王纳凉图雨过太湖上风生响屧廊红绡拂几席白纻制衣裳朱光沦厚地明月在髙堂何以保玉体长年乐未央歩虚词四首歩虚长松下流响白云间华星列爟火明月悬珮环肃然降灵气穆若愉妙颜竹宫憺清夜望拜乆乃还稽首望太霞离罗间层霄絪緼结冲气要眇出空謡前参千景精后引务猷收摄衣上白鹤招摇事晨朝朱光出东海髙台迎赫曦六龙献阳燧九鳯保金支錬丹轩辕鼎濯景崑崙池拜赐冰玉佩玄洲共遨嬉学仙淮南王问道刘更生三年鍊神丹九载凌上清日月作环珮云霓爲斾旌囬首召司命灵雨洒蓬瀛题商学士画方士好服食商山多紫芝采之长松下濯以清涧漪沧凉百里内秦皇都不知驾舟载男女筑宫东海涯赠艺监小吏广术何迢迢榆槐䕃蔽之鼔钟晨莫起车马中间驰此有嫠居者闭户敎孤儿十歳学文史十五从吏师丹青出天性落笔有令姿艺监取材伎小大无一遗署儿筦库下禄薄不足爲手持一束书求以慰母思告儿勿薄吏公卿出自兹请看孟氏里轲母自有祠记子昻画春风动兰叶庭户光陆离言收竹上露石角挂綀衣车行不择路芣苡何楚楚游子憺忘归徘徊歳云莫送西台治书仇公哲陜郊得时雨生意始来复存者事稼穑还者葺墻屋安知凋疗余政可致新福辟除正广术区井表深渎均齐定恒志忠厚保敦笃岂无忧丗士受仕在刍牧爲义苦多违好名常不足治书肃将指善类庶有朂送张道士归上清白云旴水上自古多仙人手携緑玉杖头戴白纶巾袖中出风雨天上礼星辰归来庭户静芳草自生春日出行日出上城府日莫当蚤归城门巳击柝出郭何焉依下马投舘人空垣月当扉凉风张庭树巢鸟屡惊飞起坐搔白发怱如霜草稀周公不复夣仲尼故沾衣老莱有孺色传闻惟食薇求之事巳晚徘徊行道微赠治冠者车马入隘巷言㝷治冠师反关不受客髙坐哦书诗布衣不掩胫昼食甘藿藜冠成动经歳不售亦不辞我少好文章把笔无不爲愧尔爰寂寞愼与当自兹赠冩眞佟士明佟郎居上京阅人如风花拈笔冩其似千歳留英华迩来七十年将相纷在目来者有如此往者那可续昔我𥘉北游靣白鬓如鸦点染烦粉墨华星暎丹霞今如雪中松苦硬杂苍白却视当年容邈如不相识不识当如何临风且长歌黄云接河汉白雪漫坡陁乞身愿归老呉蜀山緫好赠君千黛螺翠色秋可扫寄陈衆仲助敎上都作学省足清昼词垣惊蚤秋美人隔河汉落月在髙楼持衣未成曲吹笛不胜愁还趍鳷鹊观别制鹔鹴裘赠鐡菴道者二首昔游云台观山色上衣青松花春雨落栢叶秋露零饥来煑白石睡起看黄庭人间忽巳老莫问少微星海上别妻子山中求伏苓白虎戯玄渚苍龙护黄扄烧香招五老行厨庖六丁从子似非逺丹霞粲华星题商德符华山图昔祠云台舘行穿御阶栢夕隂岚气深重碧照行客独访张超谷渐觉巖险迫冰生玉井头日射仙掌侧岂无鐡锁悬翻身若飞鹘恐烦华隂令不奈昌黎伯王事况有程车马何怱忽流观终南山周覧天府国尓来十七年欲往不再得山河想邈悠伤残转萧索摩挲商老图彷彿希夷宅髙哉莲华峯白云澹秋色寄幻庵主者朝游武夷麓莫入匡庐岑放舟临野水采药过幽林清泉磨寳劒磐石鼓瑶琴腊月归溪上还作蚤春吟赋茅山道士云松巢昔年李太白庐山思结巢褰云自天上和鹤止松梢道士潘闲逺髙居古大茅诵经门卧虎看劒石眠蛟飞歩脱凫舄长吟吹鳯匏九江揽秀色许尔作神交酬上清道士钞隂何诗残雪松上落轻冰砚里生写诗过夜半欹枕又天明少陵爱何逊太白似隂铿不愁劳弱翰亦足助髙情题李漑之学士白云半间山中多白云何由到城邑招之恐不来欲揽遽无迹栖檐候晨光纳牖作秋色用冲不爲盈常住宁若客分张任苍松散落还白石日照香炉峯月射仙掌侧有恩封一郷与子当共食题浴日观煌煌赤老乌三浴乃出海波涛始晃瀁宇宙破冥昧西登泰华顚东望方丈外稽首希夷翁今晨良庆㑹爲范尊师赋云林清游大茅千仞下结屋三四楹云林户牖润鹤去海天平坐上发长啸人间闻玉笙斸苓春雾重煑术晩烟轻緑室嘘丹气苍崖受日精樵遗伐木斧眞降引霓旌九鼎金还就千龄树不倾问谁解居此云是范长生吹笛图白云悠悠去长松披髙丘匡坐吹笛人似是马督邮飞鸿遗哀响幽泉发春流女乐亦何有逍遥以忘忧送甘以礼调官归郷甘君有良材于政无不宜白头郡县下尚觉非所施奈何筦库冗而可绌吏师岂直名吏师积学本书诗髙情抗浮云廉节濯清漪君子安所遇固无喜愠辞嗟我忝从官簮笔恒殿帷竟无国士荐徒称故旧知晚歳向田里藜杖相追随尊酒以怡老未爲负明时送李彦方闽宪文监李公彦方出贰闽宪同朝羣公皆赋诗以爲赠彦方屡擢台职激扬之宜有不待予言者适有一事深有感于愚衷先正鲁国许文正公实表章程朱之学以佐至元之治天下人心风俗之所系不可诬也近日晩学小子不肯细心读书穷理妄引陆子静之说以自欺自弃至欲移易论语章句直斥程朱之说爲非此亦非有见于陆氏者也特以文其猖狂不学以欺人而巳此在王制之必不容者也闽中自中立之归巳有道南之叹仲素愿中至于元晦端绪明白皆在闽中不能不于彦方之行发之去一贜吏治一弊政不如此一事有以正人心儒者之能事也集卧病目眚尤甚援笔书此云七闽去天逺顚连苦无告牧人受深寄昧者覆爲暴犀象杂金贝饥渇剧饫膏大言相鄙夷餍夺心自恔岂无循廉吏实病黒白挠聦明属旒黈听莹资所到李矦金闺彦图史擅雠校晨闻大夫奏夕理武夷棹君子愼修职宁适丰廪稍蕉荔甘多毒姜桂老堪芼所怀延平翁扬休似明道授受有源委精微足深讨言立圣如在表正愚可造师匠乆不兴眞妄如枘凿云何诮支离肆诞长兇傲异言古所诛末学足深悼闽虽在海隅前闻此渊奥正谊从简编良俗宜善导赠言不及它持此永爲好题郑秀才隐居陶翁昔好菊荒径不暇锄素琴初无絃名酒亦屡虚虽有二三子薪水不读书凄凉千载下髙名将焉如不如鬼谷洞郑子乐有余种菊以爲田田中更爲庐善药不二价咏觞送居诸有子挥五絃凉风在庭除时来青田鹤亦出濠梁鱼昨者游亰师侯门曵华𥚑捧檄忽一喜翩然告归与芳蒲采甘露玉浆醸清醑老父坐堂上稚子具篮舆晨游南山陲暮濯清水渠席间抚猗兰房中咏关雎以此得髙寿何必南阳居题朱邸竹木猗猗淇园竹结根磐石安枝干相扶持风雨不可千其实鳯所食君子思保完恒恐声影䟽萧条霜露寒金玉愼髙节千载承清欢咏史轩后邈巳逺汉武亦雄哉荒忽九州外百年过烟埃双化庶长乆临海筑层台黄金靡镂饰乔林摧断裁乐通竟先死孙卿殊未囬不知作者意空令来者哀奉盘泣繁露驰道殷奔雷志气昔所在风云恒往来画古木荒郊卧苍苔蛟龙在其上不知风雨来垂影一千丈后王拨镫法江南乆寂寥空令没骨画容易媚中朝赋苏伯脩滋溪书堂滋源恒伏流春雨川乃盈林畴广敷润草木俱繁荣临深见游鯈仰乔有鸣莺君子乐在斯斋居托令名积学抱沉黙时至有攸行抽简鲁史存采诗商颂并禹穴追马公湘江歌屈生纫兰不盈握伐木有余情浩然欲浮海归兴还濯清方舟我爲楫白发愧垂缨题薛外史琼林台髙台积方石琼林树交柯晨光昡白雪夕景缠紫萝毎闻樵子唱恐是仙人过尘丗在足下岂能闻笑歌过海秪骑鹤开池还养鹅外史政潇洒太白焉足多送张兵部孟功廵河分题得屋上乌花发上阳春门开未央曙城柝起群栖流光散朝羽息影须近檐结巢愿当户辘轳转金井终日灌嘉树题彭泽陶氏家谱百甓在户外五柳当门前燕去王谢宅人依墟里烟𫐠德尚千载人情犹昔年以安遗孙子髙哉爲丗贤道园学古録卷之一道园学古录道园学古录卷第二道园学古録卷之二在朝藁二雍虞集伯生芝亭永言古诗七言赋洛川老人九十洛川老人年九十须眉如画身玉立锦𫀆金带方乌巾手挽强弓无决拾八月平原秋气髙闻有狡兽依蓬蒿清晨上马薄暮返累骑毛血悬鞬櫜身是前朝将家子生逢大平百无事都将英气化髙年何物小児堪指使太守上言朝有恩束帛养牛兼上尊洛川老人过百歳击壊爲歌传子孙张令鹿门图张侯㐮阳人深知㐮阳楽十年宦斈怀㐮阳故托豪缣冩山郭老我不楽思蜀都人言嵩阳好隐居三十六峯常对靣水竹田庐还可图欲往不能心懆懆忽见新图𬒳山恼沙禽浦树俱可人金涧石床爲谁好向来耆旧皆英雄驾言从之道焉从弄珠月冷识游女沉剱潭深知卧龙八月霜晴水清浅闻道扁舟足廻转何时古寺傍檀溪几处残碑在江岘唿鹰䑓髙秋草多餋鱼池中莲芡波蜀嵩未必不如此我今不游奈老何张矦张矦蚤结屋莫待史詹爲君卜要看壠上课儿耕好在鱼梁白沙曲子昻画马忆昔从公侍书殿天闲过目如飞电池边侭有吮豪人神骏谁能夸独擅公今骑鲸隘九州人间空复看骅骝惟应驭气可相逐黄竹雪深千万秋湛湛行湛湛天字玄以黝星白如银垂近人牛羊散漫草多露大帐中野傍无隣去年八月羽书急妇女上马小儿泣仐年八月天子来身属櫜鞬月中立家兄孟脩父输赋南还大兄五月来作客八年不见头緫白五人兄弟四人在毎忆中郎泪沾臆我家蜀西忠孝门无田无宅惟书存兄虽筦库实父䕃弟窃㣲禄承君恩文章不如仲氏好叔氏最少今亦老五郎十歳未知斈嗟我何爲长逺道诸児读书俱不多又不力耕知奈何忧来每得二三友看花把酒临风哦蜀山嵯峨归未得盘盘先珑临川侧碧梧翠竹手所移应与青松各千尺南风吹雪河始氷兄归乌㡌何眔眔明年乞身向天子共读父书歌大平子昻墨竹呉兴画竹不欲工腕指所至生秋风古来篆籕法巳绝止有木叶雕蚕虫黄金错刀文屈鉄大隂作雨山石裂蛟龙起陆眞宰愁云暗苍梧泣湘血呉兴之竹乃非竹呉兴昔年靣如玉波涛浩荡江海空落月年年照秋屋商徳符画幽篁古木湘君宫在洞庭湖幽篁古木龙所都石坛雨长碧苔藓水屋风动青珊瑚老人欹枕看蝼蚁嫠妇停舟聴鹧鸪江南蜀道问来往商公商公今有无呉郡陆友仁得白玉方印其文曰卫青临川王顺伯定以爲漠物求赋此诗将军骑从公主时岂意刻玉爲文章珠𥜗已随黄土化此物还同金鴈翔军中只识长平矦西风木叶茂陵秋人生卑微何可忽碌碌姓名谁见收爲逹兼善御史题墨竹蜀道荒凉多古木篔筜千尺相因依小年惯见今白发杜宇夜啼愁不归老可甞作陵州守古墨蛟龙多入手春雷毎恐破壁去神鼎空令䕫魅走丹丘越人不到蜀脩叶何以能纵横内府人家烂熳冩使可见之心亦惊江南御史龙头客暂别那能不相忆知君深识篆籕文故作寒泉熘崖石画鹤薛公少保昔画鹤毛羽䔥条向寥廓通泉县壁乆征茫故物都非况城郭长鸣阔歩皃闲暇解冩髙情亦竒作田中芝草日应长石上松花晩犹落赤壁江深孤月小白云野逈秋霄薄羣帝相从绛节朝八公许制黄金薬误婴尘网迹易迷移召中洲夣如昨借悬素壁忆眞侣忽有㣲风动林壑碧虚寥寥积雪髙直过䔥䑓絶栖泊题画棠梨生竹间牵牛引蔓相因依晨华坠露天水碧断藓络石斓斑衣鹪鹩踏枝歳将莫蟋蟀在户人当归䔥条落墨人间稀萧条落墨人间稀写庐山图上忆昔系舡桑落洲洲前五老当船头风吹云气迷谷起霜堕枫叶令人愁髙人秪在第九曡大白一去三千秋石桥二客如有待褁茶试泉春岩幽题旦景𥘉佥司画旦公山堂城东南画图古桧何毵毵城中无山有山癖直借毫墨穷幽探旦公弹琴古桧下欎欎䆫户生晴岚春雨时来鹤鸣谷秋声夜作龙吟潭先皇昼坐羣玉府内使趣召飞双骖毕宏韦偃出中秘营丘北苑开縢缄是时旦公主舒卷一二文士相交参旦公归来坐成想亦颇拈笔爲楩楠伯熈奉诏每有作礧砢相并将无惭嗟予怀归亦巳乆摩挲老目百不堪山中岂乏眞偃蹇可容白发抽朝簮题柯敬仲画予先丗居隆州州治之后山石室翁守郡时隆爲陵州州事简时来就吾家拾故纸背作茅籣竹木之属所得颇多吾㓜时尚收得数纸今亦亡之丹丘生用文法作竹木而坡石过之近又以新意作墨花甚妙从子恱有眉山斈官之行丘爲作此予爱而赋之昔者老可守陵州守居北山吾故丘大守时来看山雨毎画纸背成沧洲老蒲松烟色过重挥霍隂崖交剱矛百年离乱亡故物敝箧江南谁复收新图篔筜枝叶脩使我不楽思昔侯碧鸡祠前杜䳌呌玉女井上丛篁幽棠梨树髙青子落碧花翠蔓萦牵牛杨雄无家不归老蟏蛸蟋蟀寒相求丹丘先生东海客何以见我空山秋䔥条破墨作清润残质刋落精英留陂陁重复分细草山石萦纡生乱流眉山斈官莫厌冷言归故郷非逺游石田茅屋倘可得万里欲上东呉舟百花潭深濯新锦持报以比珊瑚钩白翎雀歌乌桓城下白翎雀雌雄相唿以爲楽平沙无树托营巢八月雪深黄草薄君不见旧时飞燕在昭阳沉沉宫殿锁鸳鸯夫容露冷秋宵永芍薬风暄春昼长敬仲画扇松根伏苓如石髓服食令人寿千歳子欲求之观此图老身偃蹇枝扶踈长鑱篝火新雨霁羽人丹丘期不至却剪苍筤崖石间吹作龙吟秋满山题简生画涧松简生与我皆蜀人留滞东南凡几春毎拂斉纨作山水使我感慨懐峨岷如此长身两松树满谷悲风散隂雾雌雄如劒変爲龙鳞鬛斉成擘崖去秘阁尝观韦偃图苍润雄深丗所无黙识形神出模画把笔莽苍増嗟吁玉堂宝书本同舘官府旣分难复见摩挲新墨慰衰朽鬂雪飘䔥数开卷音我樵牧青城山坐起政在双树间当时简生若相见应并写此听潺湲刘郎集贤好賔客好着幽䆫对晴碧凌灵爲我哦七言有鹤飞来破秋色题李受益承㫖作东平章万戸継志堂后将军腰间黄金符父兄功成百戦余大平不复事弓马秋雨髙堂闻读书门有乔松墓有草永言思之愿终保幙中賔客谁属文东鲁儒生囯元老题柯愽士画矶头风急潮水长蒹葭苍苍系鱼榜青山一发是江南白头不归神独往幽篁绕屋茅覆木叶脱落秋满帘买鱼沽酒待明月定是黄州苏子瞻子瞻文章丗希有谪向江波动星斗夜投断岸发清嘨栖鹘惊飞怒蛟吼图中风景偶相似欣然挥洒春云开子瞻应是念郷里还化江东孤鹤来题髙彦敬尚书赵子昻承㫖共画一轴爲户部杨侍郎作不见湖州三百年髙公尚书生古燕西湖醉归冩古木呉兴爲𥙷幽篁妍囯朝名笔谁第一尚书醉后妙无敌老蛟欲起风雨来星堕天河化爲石赵公自是眞天人独与尚书情最亲髙懐古谊两相得惨淡酬酢皆天眞侍郎得此自京囯使我观之三叹息今人何必非古人沦落文章付陈迹题滦阳胡氏雪溪卷去年予与侍御史马公同𬒳召出居庸未尽东折入马家瓮望缙山度龙门百折之水登色泽岭过黒谷至于沙岭乃还道中竒峯秀石杂以嘉木香草辇道行其中予二人按辔徐行相谓颇似越中但非扁舟耳适雨过流潦如奔泉则亦不甚相逺郭熈画记言画山水数百里间必有精神聚処乃足记散地不足书此曲折有可观恨不令郭生见之滦阳胡太祝乃以雪溪自号岂所见与予二人同乎然滦水未秋氷巳坚㝷常巳不可舟况雪时耶当具溪意云耳因爲赋诗云积雪平沙隂山道射虎残年不知老岂识船如天上坐翠竹爲帷树爲葆昔乞镜湖苦不早白髪如丝照清潦它年此地若相逢应着渔簑脱貂㡌题杨友直検校所蔵李营丘枯木图老龙出海苍髯须营丘枯木天下无囬枝屈鉄堕崖雪涧底应拾青珊瑚明堂清庙要梁栋朔风吹沙泽腹冻老身不用叹迟莫按图来求万钧重题詹圃老梅图郷人共识古梅树移植詹亭仍百年计时当生宣政前僻逺幸遗花石舡昔侨宝唐㝷故物石楼嵯峨白沙白陵阳慈竹楽公移根节相扶俱逺客此树乃在隣邑间看花食实眞足闲人言支离故多寿我意培植兹惟艰华盖髙人丗师表爲尔赋诗歌窈窕詹家孙子多读书早晩春雷化龙矫酬䔥矦送蒲萄䔥侯昔致蒲萄苗山童不灌三日焦宛西上品复亲致手种䆫南自浇水一月当生一尺长移向江头薜荔墻秋深雨足马乳重㪯囊石压青霞浆是时䔥矦当走马来访衰翁茅屋下酒酣舞劒倾一尊不信金盘露如㵼题衮尘骝图驆骝食粟石毎旣立仗归来汗如洗脱覊展转聊自恣落花尘土随身起君不见春雷起蛰龙欠伸雾拥云蒸九河水律诗五言林臯亭九月天气粛鹤鸣在林隂使君甚好客来者緫能吟红树秋山近黄华夕露深隣翁八九十有酒即相㝷题子昻长江曡嶂图昔者长江険能生白髪哀百年经済尽一日画图开僧寺依稀在渔舟浩荡囬䔥条数根树时有海潮来挽胡伯恭令尹二首二十南陵簿才名舅氏同千金剱客散一棹酒舡空朱绂称循吏安舆巳病翁神明尽今日叹惋谩羣公病起思归日斋居卧治时抱孙方在膝反席遽如遗江路牵愁逺坊门望到迟遥怜贤弟哭未忍老亲知题雪谷晓行图踏雪度嶙峋霜髯跨玉麟前瞻那有际后至岂无人松树纷纷老梅花的的春金乌海底出遍界烂如银送先陇二隣僧还呉二首兰若背山隂松筠夹迳深门闲容虎卧湖近听龙吟雨过泉添涧风飘罄出林衲衣皆旧识一一谢幽岑东崦忆招提幽㝷日未西过山随虎迹倚石待猿啼云外催归钖松间覔旧题卜隣吾欲老母惜伴扶藜节妇王夫人刘氏忆昔中丞在清淳古道存节髙贤女弟文托外诸孙慈竹冝家庆桓楹表囯恩燕秦欎相望美俗系人门次韵阿荣存𥘉参议秋夜见寄寓馆城门夕髙秋雨露开天垂华盖近月转紫垣来䟽阔思良㑹淹留到不才深期谢安石挥麈散风埃雪谷早行积雪拥柴门行人稍出村溪头或遇虎木末不闻猿接栈廽山阁支桥就树根駈车上重坂囬首见朝暾雪岩楼观髙阁丹青起中天紫翠分䆫当大白雪门俯九疑云伐木山人去吹簘帝子闻尘中归未得春思转纷送人之劒阁倅往年登剱阁快马着春衫设险懐前赋磨崖覔旧劖郷人游雪界郡倅试氷衘归道观新政春江不挂帆寄子山尚书竹色侵衣碧重帘雨气深白鹅翻墨沼紫燕入书林北海春尊侧西山夕阁隂东曹公事少歌舞散黄金漫兴雨阁添衣润风帘隐几髙白头更事少病目向书劳南客传音信东家问酒醪江边茅屋破归楫苦爲操送张尚徳史舘荐张尚徳爲検阅官朝廷以爲冝称可其请未奏也有司以阙簿注新进士尚徳颇有闻即㰸裳宵逝噫进退若是可以信史舘之荐人矣予力虽不足以留之亦终不敢失之也故作是诗以饯之六月𥘉闻雨官河潦水生江南归宋王稷下谢荀卿鵰鹗青霄逈蒹葭白露盈都留诗兴在来聴上林鸎寄丁卯进士萨都刺天钖江上新诗好亦知公事闲投壷深竹里系马古松间夜月多临海秋风或在山玉堂萧爽地思尓佩珊珊送赵継清令尹之官安陆云夣开七泽陪尾贯连山爲政烟尘表吟诗松竹间故人緫华要令尹独清闲文斈偏宜老母愁鬓发斑明皇按楽图新度霓裳曲三年敎得成惊鸿浑不下飞燕若爲轻芍薬春亭莫夫容野水生黎园多白髪吹笛到天明送长沙守白髪长沙守循良又好文近辞金马去逺有玉鱼分对竹听湘雨开帘看岳云汉廷思贾谊一饭莫忘君送赵编脩祀西岳江渎西道祠官去东风入斾斜汾隂己归鴈江水正飞花歳事闻宜谷郷人喜过家老来思故里欲寄使君车代衆仲作昔在泉州住将军毎见招春云山对屋夜雨水平桥池鸭穿荷叶溪鱼上柳条禁城钟鼓起车马晚萧萧题宋云㪯大常临汾二节妇序后许氏姪从姑相承患难余自伤还自誓同志复同居白发冰霜共丹心鐡石如有関名敎重珎重大常书送王照磨之官云南遗庙珎珠浦归舟𤏡道溪飞鸢愁暑雨走马畏山泥官署尊丹鹫祠官胜碧鸡题诗逺相送红日五云西玉堂燕集图朝廷多暇日别舘又青春薄醉犹催酒清歌况有人玉堂金砚匣翠袖白纶巾老去浑无頼慿谁爲写真寄荅桂风子先生深隐庐山里题诗忽见存风髙应跨虎月落更听猿酒熟邀皆去丹成笑不言云屏第九曡相与浴晨暾寄莆田先生悬榻尘生席深居昼下帷齐眉安馈食拥髻近歌诗薬褁须钟乳书题忆荔枝白头吟更苦何必蜀人思郑谷图道士徐太虚生纸画山居林壑春烟里桑麻夜雨余过桥九节杖连屋一床书似是子眞谷归耕三月初画桧茅山多古树此桧更长生鹳鹤栖来稳蛟龙化得成云深还近户月落似闻笙千载如相见苍然故旧情李贠峤墨竹河东李学士随意放洋州月落亭隂逈云生谷口幽江涛空渺渺笔墨更悠悠潇洒西清地令人忆旧游爲欧阳少监题宋好古竹幕中能冩竹作此雨潇湘出石根还瘦临溪影更长班班稚子立一一鳯雏将日有长安使平安问老苍赠杨友直雒阳杨友直字儗汉中郎画若锥穿石垂如雨漏濇舞花羞女美醉草笑僧狂昨日鸿都斈烦君写数行题朱邸竹木江上复春雨曽隂覆碧波石髙龙影卧林逈鹤声过解佩猗兰浦扬旍落木坡佳人翠岫薄日莫欲如何寄阿鲁翚学士问讯东泉老江南又五年凉风鸣歩屧明月棹歌船陪讲长怀旧还朝独后贤治平二三䇿蚤晩玉阶前赤壁图过鹤生新夣携鱼忆旧游清霜凋木叶落月涌江流隐者时堪访良田亦易求如何玉堂夜白髪不胜愁题况肩吾县令赠行卷县庭郡禁谒秪许见诸生接壌皆㒷斈游民亦愿耕絃歌居室迥山水画图清千载云巖石能留令尹名送朱万𥘉之广东照磨圣主多清暇临池爱日长天章垂鳯彩云气动龙香进諌惭簮笔争书敢近床承恩君㝡蚤服玉向炎方八月八日有感题视草堂壁载笔趍芸阁探囊索緼袍坐销秋日净心折夜风髙识字头先白谋生计转劳文园多病渇常想赐蒲萄赋程氏竹雨山房二首春雨过山竹幽泉绕舎鸣燕泥书帙晩鱼浪钓丝晴奉席从孙子连床緫弟兄旧闻林下叟读易到天明游子闻春雨思亲望故园竹间开几席花底注山尊累丗书连屋频年稻满村卜邻淳朴地绝斈欲重论戯作试问堂前石五首试问堂前石来今几十年衰颜空雨雪幽致自风烟微醉寒堪倚孤吟静更眠旧湖春水长谁系钓鱼船爲问堂前石何年别大湖春风神不王夜月影长孤不中明堂柱空遗艮岳图颇思嘉种木歳挽与相扶爲问堂前石何无藤蔓缠金莲疑可致紫菊若爲妍旧夣遗波浪闲情阅歳年秪縁相识乆亲爲濯清泉碣石乆沦海女娲曽𥙷天干坤遗蕞尓雾雨护苍然淬劒龙随化弯弓虎自全昔贤多赋此谁赋最流传爲问堂前石屡逢堂上人逺来嗟最乆独立与谁隣运载劳车马摩挲识鳯麟銮车书吉日追琢到嶙峋代石荅五首幸自隣顽鄙母烦问歳年当寒金作砺向暖玉生烟眉黛无归意毛羣有叱眠凉州三百斛亦未酹觥船昔观一柱观还度几重湖雪尽身还瘦云生势不孤研穿邺台瓦赋就草堂图芝阁玄云在危踪敢借扶牛角何堪砺蜗涎谩自缠沉冥辟邪古羞澁望夫妍神物须清鍳灵根属小年金舆曽共侍千载忆甘泉转徙宁论地存留亦信天露盘危欲折劫火不同然雒下残经断岐阳数鼔全向无文字托寂寞竟谁传去歳留诗别嗟哉白髪人冠依子夏制居切左丘隣执籥充振鹭脩辞缀获麟终须愁坎壈勿用诮嶙峋送鲁子翚廉使之汉中封上颂台礼轻车入汉中节毛吹渭雨木叶动秦风把酒台基古驰书歳事豊朝囬倚西阁日日数归鸿立春夜试墨轻雪作春花飞来入鬂斜紫貂迎晓雾绛蜡炫晴霞书诏频趍阁思归即借车几时将稚子随意踏江沙蜀人曲江之官赠以墨竹粘笔冩琅玕清风入室寒蜀山空偃蹇海郡更盘桓云雾琼箫逺冰霜玉节完莫忘郷里意持向曲江看正月十一日朝囬即事宫柱春隂合霓旌拂曙来天光临阁道云气转蓬莱昼漏沉沉鼓晨尊灔灔盃香霏帘底雾乐殷殿前雷祥瑞仪曹奏珎淳尚食催舞庭分鹭序效献过龙媒融雪微生草轻风不动埃老人南极至王母上方回玉色何多喜金华得重陪裁诗贺新雨西阁待门开赠别兵部崔郎中蹔还髙丽即回中朝束发来东海从军护北门珠光连旭景玉气逹春温渊静龙含徳门严虎列屯从容参幄帐慨慷属櫜鞬拜表推黎献趍朝谒至尊云依温室树星入紫微垣不道璠玙贵仍婴筦库烦利行虽近市义守不窥园眷遇忘身得危难欲手援怀邦维父母于国实甥婚还覊靮原原致璧飱鲁连名竟重箕子敎应存简在从当日扶持宿藩清宫风肃肃骖乗火焞焞帝所爲郎重王家报礼焞暂伸桑梓敬未爱李桃繁神阙秋期蚤康侯昼钖蕃九成思阁鳯六月待㝠鵾次匀筠轩司徒足成旦公所藏英宗御题之句元题曰日光照吾民月色清我心又题琴曰至治之音化囯多长日髙人侍紫宸观书从上相属笔念生民云汉文章备风雷号令新惟应青简在能载古风淳御翰龙池晓繙经鹫殿隂云依清静叶月印妙明心千载堂堂去诸天肃肃临朱絃谁爲鼓至治有遗音次匀李侍读东平王哀诗宇宙生竒変明良䧟逆图传闻昏白昼悲愤结全区治极机潜否恩深事失谟犯车仍断軏坏户竟伤枢魑魅嫌明镜强梁忌雅模甘心成首祸借口肆羣腴隐忍危冲决慿陵善唯俞自天傒鈇钺累月具箪壷褁革疑亡地招魂竞出都笳鸣残夕月马偾四交衢所痛仓皇际将无古昔殊腹心何蛊蚀肘腋不支梧列位多翘楚千城緫豹貙讵言归厄数不复颂贞符天讨公无赦皇心爱不姑报雠论婉娈钖爵酹呜唿相业今如在民生寔少痡谁能疵璧玉唯有泣琼珠执简书羣盗当関欠一夫驰奔嗟薄日沐浴止中途决去思投阙违之或汎湖危知无复死恨不奋前诛春雨烦冤涤朝阳癙思苏讴吟申感慨述作惧荒芜芒忽思离散焄蒿起菀枯神还嵩岳峻气直斗杓孤陟降先皇侧回翔造化徒英灵常㑹合瞻想岂虚无庆史显甫治书父八十治丗尊三寿髙年见八朝羽仪参汉皓神观迈周乔柱下声名逺壷中日月饶㣲酡霞灼灼新沐雪萧萧地厚原𥘉峻天全玉不琱一经传令子贰宪肃羣僚侃侃称时望英英树国标绣衣兼綵服白日上青霄上寿归荣异推恩钖爵超紫深宗伯橐金重列矦腰珎膳应恒从安车必见招乞言逾薬石报徳称琼瑶千歳庭来鳯羣工韵合韶陈诗方懿颂击壌比康謡送囯王朶而只之辽东大祖收中夏元臣有武功建邦开土宇爲位冠君公奕丗王章在诸孙相业隆春秋周正月礼楽鲁新宫鹿币金遗酎熊侯筭失中河山仍鉄契宝玉右琱弓投笔邹枚秀扬旍芮绾雄塞云依碣石涷雨洒辽东戎器櫜蔵尽贤书奏纳同大夫劳暬御惇史采民风送陈硕莆田陈氏庆暦名法从故家也自衆仲来京师集得友焉凡问斈脩已之事有益于愚陋多矣又从知其父兄之贤也问所自出则南塘赵氏信乎其斈之有传矣甞以其从子硕来见予爱其端谨可望南归省父衆仲送之以文予不能忘也乃赋诗曰六歳过闽郡书声忆满城目盲今子夏心醉昔延平尔叔同游息吾文愧老成毎分重席暖相对一灯明逺海乗桴意髙山伐木情愿携笻竹杖往看离支生辟掾青衫旧趍庭綵服轻爲言穿木榻亦未厌藜羮寳瑟留飞鴈兰舟及啭鸎佩怀湘渚赠绶向㑹稽迎去去江云湿飘飘岛雾清重来知有意时我巳归耕奎章阁有灵壁石竒絶名丗御书其上曰奎章玄玉有勑命臣集赋诗臣再拜稽首而献诗曰禹贡收浮磬尧阶望矞云自天承雨露拔地起絪緼击拊磬音合衡从玉兆分巨鳌三岛力威鳯九苞文辨位资干坎爲山塡幅贠固知㒷宝藏不假运神斤书帙侵春润香炉借宿薫烟光晴冉冉波影昼沄沄融结繇元化登崇荷圣君瑞于龟出洛重若鼎来汾柱立尊皇极磐安广帝勋讵云陈秘玩因愿献前闻送南宫舎人赵子期宣诏交趾三年颁正朔五月向南交将命方离阙陪臣巳在郊衣裳鸿羽渐干戚虎皮包瘴雾冲风散泷湍急雨捎朱鸢窥土室白雉下橧巢夜浦鲛停织阳冈荔折苞𥘉筵分㲲罽后骑器笳铙诹日脩王贡兼时眡客庖方言书仄理海错借青茅汉柱苔侵篆秦林柱拂旓括囊无薏苡当户有蟏蛸即见还英节母烦筮繇爻道园学古録卷之二道园学古录道园学古录卷第三道园学古録卷之三在朝藁三雍虞集伯生芝亭永言律诗七言送袁伯长扈从上京日色苍凉暎赭𫀆时廵母乃圣躬劳天连阁道晨留辇星散周庐夜属櫜白马锦韀来窈窕紫駞银瓮出蒲萄从官车骑多如两秪有杨雄赋最高代祀西岳至成都作我到成都才十日驷马桥下春水生度江相送荷主意过家不留非我情鸬鹚轻筏下溪足鹦鹉小牎知客名頼得郫筒酒易醉夜深冲雨汉州城赠星上人归湘中潭北湘南无影树一花吹度海门潮天香满室定𥘉起云气上衣身欲飘寳月夜寒龙在钵银河秋近鹊成桥岂无一箇卭州竹与尓松根共寂寥子昻秋山图翁昔少年初画山丹枫黄竹杂潺湲直疑积雨得深润不假浮云相往还丗外空青秋一色牎中逺黛暁千鬟瀛洲鸡犬同人境尚想翁归向此间题黄竹村所藏画卷雪后城隂雪一坡寒梅踈竹共婆娑经行不觉篮舆逺点染还疑綵笔多蜀栈煖云生野树匡庐晴照落江波商公巳老高公死惆怅谁人奈汝何过池阳与周南翁同知使过池阳闻上日好怀浩荡爲君开江干维楫车马集亭上持盃风雨来通夜鱼龙听语竟明年鸳鹭忆朝回九华秋色翠可食爲问谪仙安在哉安庆路双莲寺得上人超然亭超然之亭何所超双莲孤塔共岧嶤城头踈雨散花至江外㫁云将树朝晨饭旧从香积化晚钟常送海门潮㝷原怅望空归去此地安禅试往招谢茅山主者赠白罗氅衣请爲作大洞祖宗师四十五賛鹤氅裁成雪色新仙翁持寄感情眞清高自此全抛俗寛博由来稳称身佩玉洞闻云外响劒光飞射日中尘画图写向群眞里便是挥豪賛咏人送莫京甫广宪经歴延春阁下承恩日是我经帷侍讲时方拥青编临绮席遥㸔朱绂拜丹墀风㣲细草鸣珂珮日煖飞花近鬓丝上忆逺人常轸念莫言南海是天涯集与诸公游尚书何公山庄公孙斯明先爲剪薙荆榛并致酒馔遂得瞻敬尚书墓道尽日乃还偶成四诗酬斯明兄弟并简同游者盛德高年陟泰阶归㝷仙隐石楼开旧闻前引朱衣吏毎爲行吟緑迳苔夜色园林琼圃树春寒庭馆石湖梅谁家今有贤孙子黄菊高秋与客来先君夙有登临志老去无能共往还敢谓菊华怜寂寞许教笻竹歴孱颜地高天近惟秋好云淡风轻尽日闲早晚涪翁酬素约更从几杖一跻攀石梯一迳仙凡交过此先见苍崖拗幽穿斗角潜蛟窟危出云根栖鳯巢题字百神惊涧底啸歌衆籁越林梢重吟仙伯石楼咏一解齐人山鬼嘲黄姑仙崖置屋牢我蹑飞磴如猿猱环山翠黛是城郭平地白云皆海涛人头関上走马徤仙掌峰前飞隼高愿得金丹换毛骨三清八极共游遨黄氏妹之塟余以他故不及送之旣塟之明日仲常弟与谭元之表姪述事兴怀形诸咏叹后十余日始得併见诸公和章集忧患之余触事易于伤感俯仰存殁不觉清涕之交頥也依舎弟韵亦述二章一以示黄氏诸甥一以寄元之表姪寒泉㳙㳙山木秋予弟行役荒原头忍听诸生哭慈母浩将孤泪洒新丘山川神气蚤晚复珠璧辉光日夜浮不惜衰年待尔辈受成积德过岑楼忆别高堂十五秋不堪俯仰雪盈头翁时赠玉歌清渭子正将车从太丘乆矣孤怀成寂寞朂哉古学矫虚浮毎㸔舎弟承咨辨如见从容月满楼题故太子少傅翰林承㫖李野斋幽居圗车盖归来托逺林鲁山崷崒鲁原深渔樵相识频分席賔客时过共赐金百岁仪刑犹近古五朝文物至于今披图想见登临地松满徂徕起夕隂送江声伯家近茅峰无百里羡君来往及清秋毎㸔丹井晨光起几见龙池雨气浮白发红尘嗟我老素书玉诀使人愁仙都群老浑相识定着云裘访羽丘欧阳元功待制入院后㒒以兼领成均辰酉甚严絶不得相见今夜当同宿斋宫赋此先寄并柬谢敬德脩撰学省𥘉兼禁直稀故人同署却相违食余首蓿承朝日坐候棠梨过夕晖预喜奉祠秋寺烛定知催襥早朝衣今晨瘦马经门巷想拥青绫尚掩扉次韵张蔡国公淡菴青山寺诗相国观山负夙期圣恩秪许暂相违身随云影留三宿心了泉声絶百非开士谈空依寳树野人耕雨荐山薇双龙深护安禅处绕坐诸天近紫㣲次韵国子监同官坐隐乌皮髀肉消诸生应笑懒边韶阶前老马随秋草䄂里遗编俟早朝乞米西隣晨有粥留家南国暑无绡经明亦是归耕好清梦无时万里桥学官南直禁垣隂假寓唯愁两壁沉一曲镜湖遗老事三年经幄小臣心银河囬夜天逾近草迳迎秋露转深珎重郷人居巷北时能来往和鸣琴次韵马伯庸寳监学士见贻诗并简曹子贞学士燕信臣待制彭允蹈待制禁庐暁直夹城西经笥龙光暎璧奎绕阁浮云飞野马当阶生草伏驯麛雷行已识天无妄风烈唯闻帝弗迷徒积寸诚无补报毎还米署欲鸡栖其二奉节通宵虎帐西重光贯玉护文奎赐余分食兼羔雉侍侧专茵杂豹麛乐事易成团月怨吟情深入五云迷上林更有高枝在彩鳯还来择旧栖鳌峰者国史院庭中石名也伯宁御史爲㒒言自其先公时与诸老名胜赋诗者盖数百篇今玉堂无本而御史家具有之且曰峯所托差低盍稍崇其址乃八月五日旣克如命因赋此以报且请録示旧诗𥙷故事以传云视草堂前石一拳何人移置自何年乆怜翠色连重地故㧞孤根近九天俯仰百年承雨露等闲千尺接云烟故家御史遗书在爲録鳌峰旧赋篇进讲后侍宴大明殿和伯庸賛善韵丞相承恩自九天讲臣春殿秩𥘉筵养贤敢谓占頥象陈戒犹思诵抑篇旣奏文韶兼善美岂无后稷曁艰鲜愿推余泽均黎庶乐只邦基亿万年劒履归来带玉瑶元臣促召不崇朝盍簮诚与朋求助纳约须从牖向招御柳新条临昼殿仙桃晓色上春潮校书寂寞杨雄老亦赋凌云丽九霄十一月二十夜思仲常弟江梅应发去年丛叔也俄爲毕竟空来后去先康节苦离多㑹少子瞻穷近书时阅犹疑在旧学重思孰与同万里相从怜季子白头清泪夜牎中还京闻讣在秋余老泪无多眼易枯丹旐到无频入梦佳城得否未收书食贫未已怜孤㓜述德无闻愧老夫忍读近缄成永诀爲敦衰薄趣归与次韵道士窦神清赋舜粟帝德无爲保太和歴山遗种有嘉禾想经稷教躬耕法正及尧时击壤歌斾斾九秋新雨露离离千古旧山河曲肱饮水几忘肉最忆宣尼感叹多太一道士张彦辅族本国人从玄德眞人学道妙龄逸趣特精绘事爲其友天台徐中字用商集贤家法作江南秋思图东观大隐蜀虞翁生爲赋此诗三年别却钓鱼矶昼㸔新图夜梦归石壁苍松含爽气江沙翠竹弄晴晖西瞻雪岭家何在东入天台路转㣲贺监若蒙湖曲赐遍翔千仞振尘衣赠窦神清归隐茅山翩翩归鹤自辽东又向茅山拟住冬啄食定依何处竹结巢应得古时松雪满空山骑一虎月明秋水佩双龙别来彷彿三千嵗亦欲还栖第一峰题南野亭门外烟尘接帝扄坐中春色自幽亭云横北极知天近日转东华觉地灵前涧鱼游留客钓上林鸎啭把杯听莫嗟韦曲花无頼留擅终南雨后青送贡仲章学士奉祠岳渎三十过从今六旬故人唯我两吟身空华作赋相爲寿寕复升堂互拜亲送别转令嗟影独思归从此上心频南湖春满鸥波緑定舣乗槎往问津次韵呉成季宗师赤城阻雨人间伏日当蚤休道上马车如水流神仙不愁风雨夕父老巳知禾黍秋谁怜司马乆多病惟有杜康能解忧北𬈑之鵾六月息载我八极歌逺游次韵伯庸尚书春暮游七祖眞人庵兼简呉宗师赏心不作三春过高兴都爲百事牵愿解兰舟溪水汎思携藜杖野云穿眞人馆在无尘界太尉诗如絶行仙花下共游仍独往不辞泥醉晚朝天石渠承雨作流泉中有参差荇菜牵花近飞觞鱼骇逝柳低步障燕随穿红尘朝路常叅吏清昼斋居几刼仙但乞㑹稽㝷贺监酒船一棹水中天花时宫馆多賔客春酒盈缸饩在牵据石发歌风爲起临流挥翰砚将穿紫髯一去惟慿梦白髪频搔岂解仙頼有㸔云髙阁在江东烟树共晴天一住京华三十年春花秋月谩相牵髙情緫付珠帘卷危坐空余木榻穿水曲停骖新禊事墻隂题字昔游仙动成陈迹多惆怅安得长生老后天送宋诚甫太监祀天妃使者受节大眀殿候神海上非求仙庙前水生客戾止帷中灵语风泠然丽牲有石载文字沉璧用缫求渊泉贾生何可乆不见海若率职君子还触石坠马卧病蒙恩予告先至上京寄漑之学士敬仲叅书翠幄临都尚驻郊言瞻龙漠度前茅雨余草气千原合日下云章五色交给札脩辞持玉笔赐羹充腹出珎庖白头感遇知何𥙷阿阁清严栖鳯巢趍召颠隮叹目昏旋闻予告荷深恩药颁西域千金剂酒赐𥘉筵九醖尊黙忆旧书忘昼永行吟冷署觉春温摩挲素壁光于雪思得叅书写树根闲闲宗师和前韵期望过当复用韵以谢草堂长忆蜀西郊屡卜归休自折茅司马檄传惊父老少陵诗苦入神交山多美竹深宜屋江有嘉鱼逺致庖乞得闲身当及早尧时元自有由巢书卷连床度晓昏怀归犹复恋君恩养生頼得南华论好客时倾北海尊山木向秋俱老大海霞迎日共清温蓬莱正与鳌峰接几见浮云起石根云州道中数闻异香云中楼观翠岧嶤载道飞香逺见招非有芝兰从地出略无烟雾只风飘玉皇案侧当霄立王母池边向日朝却䄂余薫散人丗九天清露海尘飘次韵杨友直北行道中萧萧戎马昔升虚壮士吹笳惨不舒关外羽书三月急道傍茅舎百年余沙田雨足仍生黍河水氷消不禁渔洛下贾生犹献䇿平明立在玉阶除王仪伯叅政见和郊字韵诗复用韵叙谢龙游宫沼鳯游郊通水明堂不剪茅緜蕝草仪三日具大亨飨帝五云交执舆已信神爲马和鼎寕容祝代庖八月凉风张乐地颂声洋溢播云巢圣逺言湮感垫昏河汾千载最知恩垂绅论道称前古束发明经奉至尊车骑身从游汗漫庭闱心在视寒温朝囬未觉归途晚斗柄西移掲角根十月十六日奎章奏对囬至李溉之学士宅宣㫖行香孔林按上得佳𥿄因赋此诗并得其鎭纸玉蟾圣恩深念鲁东家林木萧条散暮鸦丹诏先令脩古庙彤庭即日遣皇华阁中学士驰山驿天上文星绚海霞偶爲传宣到书阁就床夺得玉虾䗫次韵马伯庸尚书䆳阁晨趍禁掖西莫街骑马及鸡栖退朝毎想花边散得句应从竹上题赐𬒳南宫无宿火斋居方丈有蒸藜鳯池何似承明近乆候文星共聚奎送丼太史祀名山大川太史名山阅秘经承恩衣绣许趍庭江头飞盖逢春雨林下幽人识使星宣室夜深莲烛绛石渠风煖竹书青清朝盛典须成蹟最想遄归驷马駉就甘太史并寄天台武夷太无三君武夷山里芝三秀华顶峰前黍一炊湖老毎怀鸿去逺山人母谓鳯来遟浮関紫气縁书住照夜青藜頼客知贺监清狂天所放故令华髪侍安期子昻墨竹高崖数竹凌风雨老可当年毎画之脩影自怜流水逺虚心如待出云时纵横鸿瓜留沙碛宛转鵞群向墨池百丗湖州仍见此故知王子善参差二十五日即事呈阁老诸学士松隂鹄立候宫车风送飞花着白须水影渐移帘侧畔鸎声秖在殿东隅近床儗进名臣操载笔亲题列女图大液雨余波浪动龙舟𥘉试散鱼凫赋胡氏皆山万山起伏如波浪外固中寛故可居日出拥金千仞雪云生纳翠八牎虚亭中留客多爲酒客里成楼更贮书朝徃莫归劳杖屦醉翁应不忆环滁赋砀山成简卿心逺亭作亭临河河水浑草树绕屋啼鸟闻梦囬枕上彭城雨目送檐间芒砀云归来黄菊有佳色坐老青山无垢氛但愿尊中长得酒曲阿莫问旧叅军送全州録事清湘郡城公事少録事官曹尽日闲且可随云度流水更宜把酒㸔青山僧前虎迹石苔紫雨里鸟声江竹斑应㑹吟诗一百首寄与明年春鴈还与衆仲助教读王临川遗事慨然兴怀良上人爲蒋山善公求送行因爲赋此霜筠雪竹钟山寺最忆临川旧所游病骨荒陂秋澹澹白头遗恨思悠悠燕归云海迷华屋鹭起星河近綵舟欲托善公重到日松间石上试相求玉堂读卷玉堂䇿士诏儒臣御笔亲题墨色新省树坐移帘底日官壷驰赐殿头春虞廷制作䕫龙盛汉代文章董贾醇书阁莫年偏感遇但歌天保答皇仁谢呉宗师送牡丹并简伯庸尚书轻风紫陌少尘沙忽见金盘送好花云气自随仙掌动天香不许丗人夸青春有态当牎近白髪多情挿㡌斜最爱尚书才思别解吟胡蝶出东家和范德机从杨撝进士见寄清江先生最好竒十年不出髪如丝田舎毎询归后计玉堂今见寄来诗风前雨过林花动日下云行省树移还覔旧游春欲莫杨撝爲我道深期送进士刘闻文廷赴临江録事清江百尺石爲城太华千峰积雨晴官府几时书帙静渔舟尽日钓丝轻故家好访春秋学上国多传月旦评颇有老怀烦録事到州爲问范先生大廷䇿士问经丗之道㒒忝在读卷之列观诸进士所对有感赋此録以赠别镏性粹中支渭兴文举二贤良昔人有欲问先天林下相期二十年已向尘埃成白髪尚从灯火事青编获麟春秋后鸣鸟犹闻礼乐前春雨未来农事晚独懐归计在山田罗朋友道擢高科拜官还崇仁赋此爲别重溪叠嶂竹交加曽着芒鞵踏白沙名胜多年嗟寂寞文章此日羡才华青云歩武才重见白屋诗书尚几家郷邑相逢烦告语好敦忠信作生涯赠赵生天门一日观黄榜茅屋三年掩素扉湘帙蠧鱼春雨润綀囊萤火夜光㣲梦游朔雪留鸿迹思入南山望鹤飞㑹倚官墻㸔射䇿上林𥘉日炫朝衣赠昇龙观主榻前亲制先生号赐与江南谢舜咨大华云开天使下少㣲星动史官知龙飞沧海留珠树虎卧丹房守玉芝圣主无爲千万寿更应筑馆候安期访李眞人不遇退朝花底佩珊珊去访眞人晓出関芳草欲迷行径古长松深护歩廊闲苍龙挟雨得瑶简白鹿穿云致玉环如到天坛㸔月影定知清露满人间赋壸洲传闻海上有玄洲曾是安期旧所游千顷白云都种玉一杯弱水不胜舟鱼龙夜护黄金鼎鸾鹄晨朝紫绮裘波浪不惊星斗近歩虚声里度清秋完哲笃下第归蜀西郊长忆草堂吟尘外幽居更可㝷奏赋上林春事晩携书旧隐岁华深濯锦江波红滟灔浣花潭水碧沉沉白头未觉归欤莫待子重来献好音呉宗师梦予得山居竒胜特甚梦觉歴歴分明忻然相告赋此夜来梦我山居好笑我平生岂有之野服许辤金殿直俸钱足办草堂赀安知蓬岛非兠率不是匡庐定武夷还有胜緑同晚岁至人无睡巳多时畣李简伯司业分爼忆昔同堂肄乐歌朝阳煦煦午风和炮羔升爼堆红玉醑酒盈尊汎緑波坐席巳成三载别交情犹似向时多㝷常饱德宁私我愿赋缁衣上禁坡次韵朱夲𥘉访李漑之学士不遇城南城北煖尘飞伐木相求苦未归吟到碧桃还细雨行㝷芳草又斜晖绮牎綵笔题诗徧斗帐沉香入䄂㣲共载小车胜上马重游莫待暁红稀寄赵子敬平章闻道乗闲入翠㣲犹愁岚气湿人衣道傍野树飞花尽溪上春云作雨归故旧钓丝轻在手仙人棋局静忘机赤松曽许同千载儗向高秋傍鹤飞仁寿寺僧报更生佛祠前生瑞竹有懐故园闻道故园生瑞竹试从来使问何如苍筤独出千丛里翠节骈生数尺余比管可吹丹穴鳯长竿莫钓锦溪鱼折筳巳向灵氛卜亦说能归似两䟽闻道故园生瑞竹今人归兴满江千扁舟不畏瞿塘险匹马谁云蜀道难杜甫溪头花匼匝孔明庙里栢阑珊新堂题作归欤字定得临江把钓竿闻道故园生瑞竹山僧爲我重栽培百年雨露余生息一日风云几往廻壠上枯桑乌萃止城东华表鹤归来圣恩若许归田里千石清尊爲尔开闻道故园生瑞竹吾家孙子好归看佛祠竟日春隂覆先陇多年莫雨寒门戸凄凉嗟老病郷関迢逓报平安重来愼勿劳余梦驷马槗边据马鞍题张太玄爲陈升海画庐山图谁向匡庐成旧隐画中一似梦中看千株松树叅天起一箇茅亭傍水安清风空谷传吟嘨白日高岺生羽翰寄语山中陆脩静葛巾不畏过溪寒别国史院鳌峰石秋雨莓苔数尺身文章曽见百年人吁嗟一代兴王盛付托诸公制作新垧野有诗皆在鲁泰山无刻更先秦鳯麟一去无消息空使驽骀愧后尘执㦸杨郎乆不迁频年从幸到甘泉赐归特许先三日作赋时令奏一篇翠勺娯人花带露貂裘倚马草横烟殷勤爲谢堂前石何处来秋共月圎神鳯琴鸣鸟人间乆不闻遗纹欲托断琴纹曽㸔土鼓歌朝日亦共陶尊醉夜分五色云中迎太一九疑山下望湘君采诗应𬒳唐风谱早晚楼舡或祀汾継陶居士传汴水滔滔蜀岭高飞蓬千里棘心劳道间化虎作人语城上慈乌向子嘷玉树断歌残王气朱门往事付鸿毛将军莫叹今爲庶居士当年巳继陶谢书巢送宣和泸石砚巢翁新得泸州砚拂拭尘埃送老樵毁璧复完知故物沉沙俄出认前朝豪翻夜雨天垂藻墨汎春氷地应潮恐召相如令草檄爲怀诸葛渡军遥送苏伯脩御史新除御史南䑓去顿斍文星阙下稀病起可堪江雾信还莫待苑花飞千年鳯鸟来阿阁万里鲈鱼出钓矶緫道杨雄文最古君知头白乆思归次韵柯玉文寄别避弋惊鸿过逺汀啄苔病鹤想华亭临卭枉骑情都尽于越扁舟影賔客莫询温室树君王犹问楚江萍重来贾傅非年少前席从容对夕廷谢书巢惠梅花巢翁逺送梅花树正在东风四日前红蕚无言余旧雪白头相见又新年喜从嘉树来江雨忆共香秔上海舡春夜不眠賔客醉只留孤鹤伴清妍再用韵简巢翁岂无尊酒梅花侧闻道长斋繍佛前方阁护云宜煖日小车冲雪称高年愿辤阁下金莲炬但乞湖中罨画船约取巢翁携鹤去鬂毛同白不争妍送玉泉长老栗木果非青非黄栗木果使者西川马上来楚国共疑金橘味卫人秪道木瓜栽频婆妙色情懐别橄榄余甘齿颊廻归到玉泉应说法试令関老听轰雷送王君实御史顿斍文星阙下稀旁人犹道此言非东风十日京城雪西道三春客子衣鸎满辋川君定到䳌啼劒阁我思归千花并绕圗书府相待承恩入紫㣲寄句曲外史张伯雨独抱长鑱管白云琴心谁録内篇文清斋三日秋仍瘦徧礼羣眞夜毎分石记恐妨尘外事山经聊许丗人闻巳从司马求眞箓更爲通章九老君寄畣马昻夫緫管白髪先朝旧从官几年南郡尚盘桓九华山里诗题徧采石江头酒量寛鴈到京城还日莫马怀余栈又春残何时得共鸣臯鹤八月匡庐散羽翰观大洞经书与董道士江东昔有大茅君大药亲令二弟分绀緑俄消头上雪玄黄𥘉合洞中云雷鸣春谷龙三变月满秋空鹤一群一落人间成老大何年名字刻琼文送刘宗师归茅山长松落落千峰雪碧汉寥寥一鹤风十月暂离句曲洞早春还谒大明宫君王旧识苍龙劒图画新传白髪翁欲把紫芝歌隐德三茅应听月明中与萨都刺进士当年荐士多材俊忽见新诗实失惊今日玉堂须倚马几时上苑其听鸎贾生谁谓年犹少庾信空惭老更成唯有䑓中马侍御金盘承露最多情送欧阳元功谒告还浏阳忆昔先君早识贤手封制作动成编交游有道眞三益翰墨同朝又十年心似古人机独敏用周当丗德仍全雍祠巳有苍崖石欲托高文与代传晓奉新书进御床解缨随见濯沧浪归鸿不计江云阔倦骥空怀野水长竹簟暑风魂梦逺茶烟清画鬂毛苍蓝舆千里宜春道投老相求访石霜送王师鲁编脩祠南鎭山隂巖壑多尘迹王事能来况莫春太史好探神禹穴老夫先是㑹稽人海东日出雕阑近湖上风生白苎新若得柂楼同晚饭便从贺监卜爲隣次韵杨友直眞馆能容客避嚣深帘飞絮昼寥寥数枝芍药谁相赠一束生刍故可招坐定惊雷经席上酒䦨纎月在林标何由长共陶弘景听取松风作鳯韶题东平王与盛熈明手卷宋宣和手勑一通卷首题识四字我朝英宗皇帝御书也帝甞以至治三年正月十五日幸五华山臣有以此书献者丞相拜在侍侧就题以赐之旣归第曲先盛㷩明写金字佛书一帙贽丞相丞相因以此卷貤之且语以其故至顺三年三月八日㷩明属欧阳玄记其事于左方圣代御题前代勑小臣叨备史臣书事业乆爲人土苴文章犹作丗璠玙海沦碣石图空在墓筑祁连计巳踈谁识全燕天所靳万年形胜帝王居和马侍御西山口占岧嶤宫殿水西头春日时闻翠辇游雾引旌幢连阁道风传钟鼓出城楼群臣颂德金爲刻万岁称觞玉作流避暑醴泉凉气早旋京应喜大田秋到先陇爲墓人书未忍他郷作故郷故因使骑入陵阳郷人共讶声音似客路疑将鬂髪苍亲老长怀郷里意孙多宜置墓田旁治生自可依诸葛数顷膏腴八百桑八月十五日伤感宫车晓送出神州点点霜华入弊裘无复文章通紫禁空余涕泪洒清秋苑中首蓿烟光合塞外蒲萄露最忆御前催草诏承恩囬首几星周题煖翠亭老去唯思卧白云一亭万竹喜𥘉闻波囬晓日鸳鸯并沙散晴烟翡翠分把钓左泉归卫女乗舟北渚望湘君谁能独采薇盈䄂却道高寒思不群送许有字赴湖广提举奉诏抡文秘殿西才华知合借金闺思亲浩荡江波逺恋阙遟囬苑树低望鹤楼前移綵鹢吟诗花底听黄鹂归来尚觉春风早鴈字充庭玉笋齐赋石竹积雪𥘉消蕚緑华东风吹动绛绡霞龙嘘石气千年润鹤过林隂一迳斜刻字欲㝷金错落析旌如织翠交加绮牎坐对吹笙暖未觉人间嵗月賖集爲朶儿只愼斋平章题紫㣲亭用王右丞语也并赋诗一首奉寄右丞昔向终南住独对南山赋紫㣲春雨乍收原上牧晚晴仍见谷中归好留杜牧爲賔客更覔园公共蕨薇闻道新亭多雅兴想持尊酒看清晖赋碧筠堂蔼蔼江东雨后云碧筠堂上注芳尊眉山老去无賔客畨水春生有子孙团扇晚凉留翠黛踈林纎月对黄昏问谁吹得参差玉爲斸苍苔向石根奉同呉宗师赋蔡七相新斋城南烟树听莺啼石上莓苔覔旧题自有琴心传内景更将书帙事幽栖晚来相鹤风生竹雨过笼鹅水满溪蜀客草玄成底事萧条白髪愧青藜次韵呉宗师砚池满贮蔷薇水鑍腹轻磨翡翠钗仙苑烟云随地煖道山风日向春佳巢笙夜夜鸣金屋飞舄时时歩玉阶秪恐江头花事晚谩劳车马赋茅斋寄来鹤亭主人德清旧馆何时到雨后春泉定满池緑字乆无弘景信紫苔应长少霞碑数峰烟树天垂野千顷鸥波雨散丝海内交游多老去爲谁溪上放船遟送王中夫赴安庆教授太行积雪都消尽船到舒州水正高江树连城分野色门生加豆荐溪毛㝷原自去书山石问字谁能载醴醪爲覔种椒张处士早收丹实待归舠予延祐已未秋南归安庆城东有张教授与予同舟从者得椒实数升至江右种皆成予复来京师又十数年山中椒巳无存者可爲求种秋过江上行取之尔送张兵部廵视运河画桥氷判动龙舟鸭緑𥻘粼出御沟使者旌旗穿柳过人家凫鴈傍溪浮桃花吹雨春牵缆江水平堤夜唱筹应有余波方浩荡不令归楫恨淹留谢呉宗师惠墨念我衰年不废书锦囊古墨送幽居明牎尘影丹同熟玄圃云英玉不如敢爲文章胜虎豹秪应笺註到虫鱼研磨不尽人间老传与儿孙尚有余再和惯见天眞按笔书七言死䴡出闲居谁云太璞无存者藏在丹房巳乆如写韵䑓虚人跨虎换鵞池暖水生鱼玄霜比似金丹秘秪得刀圭便有余家传戈法负遗书得墨深将藻绘居华采毎惭夸旣往平安聊遣问何如画残翠黛愁蛾緑写得黄庭辟蠧鱼须髪如霜还可染砚池不敢弃君余三用韵畣巢翁就以奎章赐墨赐之隣父长思长史书不辤频谒恼巢居临池三月玄霜尽对月千篇白雪如赋敌洛波翔翠羽歌成湘浦媵文鱼故分泸石松烟色犹是奎章旧赐余四用韵寄呉宗师奉祠城东岱祀其一谢夏眞人送海棠一枝休奉东封逺献书神宫咫尺九重居香飘秘殿人颙若灵降方坛乐翕如水上祓除祠候燕雨中归牧梦占鱼此时最忆风云地濯濯清沂咏叹余定计归来巳束书高斋虚寂似禅居好花送与春风共病目愁㸔宿雾如四月落林多野笋半陂流水足溪鱼今春又过今秋早一饭跏趺不愿余谢呉宗师送牡丹人人㸔尽洛阳花谁似尧夫小小车高阁毎烦君实望西街还过伯淳家东风寒食吹烟散燕子空梁莫景斜最忆青城坪上树樵人秪向檐头夸题着色山图江树重重江水深楚王宫殿在山隂白云窈窕生春浦翠黛婵姢对晚岺宋玉少时多讽咏江淹老去倦登临扁舟却上巴陵去闲听孤猿月下吟题熊太古画亭上长松三百丈何人可以此经过穷冬藜杖出同谷清夏篮舆还曲阿栖鹘毎来从岛屿老猿时复下藤萝王维韦偃乆不见病目摩挲愁奈何送赵伯常自中䑓出贰淮宪淮南地沃偏宜麦况可扁舟弋鴈凫此地正湏能赋客中䑓新剖使君符山城过雨惊春尽野老扶藜到日晡行部若临江岸濶烟波冉冉有渔夫送浄慈书记寒梅的的西来意翠竹青青刼外春日出碧鸡山作雾䑓空彩鳯地无尘八年写遍湖光好万里归来月色新我在锦宫城里住白云满屋便爲隣送赵秉彜因王君实末章以起句朝里儒冠尽白头斯言三复使人愁芳丛独见芝兰树蚤歳不矜稊稗秋藏书灵谷访遗老把钓清江怀故侯太中梁栋小榱桷匠氏㝷引还相求题画缉熈殿里御屏风零落谁收百嵗中锦树緫舎春雨露画桥犹是旧青红花开陌上怀归燕潮落江头送去鸿何似緑波生太液绛桃风急綵船东城东观杏花明日城东看杏花丁寕儿子蚤将车路从丹鳯楼前过酒向金鱼馆里賖緑水满沟生杜若煖云将雨少尘沙絶胜羊传襄阳道归骑西风拥鼓笳题张希孟中丞送毕提点申逹卷后十年七聘不还朝起爲饥民夜驾轺嘉树百年谁忍伐生刍一束不能招西州华屋交游少北海清尊意气消欲冩济南名士传泉声山影晚萧萧寄海南故将军海上风来五月秋晚凉应上木兰舟金盘丹荔生南国玉椀清氷出北州狂客醉时花作阵美人歌罢月如钩期门旧识将军面从猎还披翠羽裘次韵宋诚甫学士城南访病莫归骑马城南覔旧题飘萧萧㡌碧云低东风花柳过韦曲落日儿童唱大堤绣阁岂无和玉髓锦囊还有铸金蹄归来吟转楼头月池冷夫容翡翠栖寄泉南三老人春城连海树扶踈中有幽人八十余庾信流传江左赋伏生零落济南书邻翁社舞尊多酒弟子晨炊馔有鱼前代衣冠今絶少故怀三老载安车次韵畣衆仲助教相寿之句老牛无力服柴车道逺鞭驱未到家硕果当留霜后树寒梅深辨雪中花青城万里怀空谷沧海千年望太霞頼有良朋相慰籍钓竿随分倚江沙题康里子山尚书凝春小隐六韵羣玉府中香满䄂凝春亭里㸔花开綵云近席㣲风动红日当牎好客来西海珊瑚阶下长东家胡蝶雪中囬竹深毎听尚书履池煖时分太液盃鳯咮浮烟金错落鹅群随水白毰毸人间应得函封帖青李来禽绕舎栽次韵杜德常博士万嵗山秘阁沉沉便殿西频年立此听春鹂风揺翠岸新生柳雨浥铜池旧产芝玉几由来常咫尺衡门此日遂栖遟申生欲去柴车在杜甫长冷雪鬂垂墨沼游鱼翻宿藻画檐飞燕骨晴丝山中竹箪凉如水应梦钧天九奏时次韵宋显甫御沟雪融三月𥘉凫鹥鸿鴈緫来居蒲萄水緑可爲酒杨柳条青堪贯鱼迤逦天河起箕尾滉瀁云海浮青徐舟前花落傍飞燕隄上风来湿舞裾翠辇时留金騕䮍锦波不着玉夫渠临流宋玉偏能赋莫待东都客问子絶句五言燕陈公子宅赠燕学士落日照大隄花间闻马嘶城头鼓角起相送五门西宣和墨竹寒雀洒墨写琅玕深宫春昼闲萧条数枝雪不似纥千山上马眼昬身手钝上马怕风沙秪好扶藜杖循篱㸔落花题旦佥司所藏慧甄腐瓜行蚁圗瓜腐来蝼蚁梧生致鳯凰荒园空宿雨阿阁自春阳双鸳圗戢翼石梁隂秋风日夜深使君莫行野江水荡人心画扇雀竹啄粟野田莫飞鸣亦求雌谁家江上雨发船歌竹枝画扇柳蝉不食遂终日长吟如老翁金盘九秋露玉树一丝风画双蝶舞罢庭花落池边㸔睡凫无端双蛱蝶飞上绣罗襦商德符画松松根生茯苓松叶缠兎丝服之可长生归哉南山陲河梁泣别圗落叶满长安秋风汉节还裁诗寄归鴈三月到天山题蒙古松壑书长风壑中来吹雨洒高竹忆昔曽见之终南跨黄犊㭪鱼圗网罟日相从天寒泽国空钓竿长倚树老却渭川翁子昻画拂石藂竹间采兰幽林下游子憺忘归何以遗逺者右松上一枝雪竹间千本兰江涛嗟逺道风雨忆春寒杂写韩子登华封县令捐其阶嚣唿始得下亦不伤雅懹右粤人善操舟先去令人愁今年水未落不见莼鲈秋右狂骂人不怒徒然伤天和问君丹丘月当胜白苹波右云间陆士龙寕知千金赀文章倘有取论荐何愧辤右长须一握雪昏目九重云不爲成去计猿鹤皆怨纷右夕望姑苏月晨瞻太湖波金章还阙下随意覔渔簔右贪禄恋君恩三年金马门愿于尧舜丗头白老人村题柯敬仲杂画北苑今仍在南宫奈老何青山解浮动端爲白云多右雨过苍荅石云生埜岸泉幽怀春冉冉稚子秀姢姢右鐡石余生色氷霜作晓妍春雷明日起何处尚龙眠右雨过黄陵庙苍梧云正愁何时倚虚幌对此满林秋右江上秋漠漠风雨晚萧萧千载谁相识惟应待老樵右昔过篔筜谷钩衣石角斜儗㝷龙作杖拾得上天槎右黄金千琐甲琱玉六帘钩雨送鸳鸯梦烟笼翡翠愁右姢姢生玉润楚楚作金声羽扇迎风定羊车过月明右崃口春云重江南夜雨多水深桃叶渡风急竹枝歌右苍凉𥘉出日黄落早知秋不遇采芝客寕知丛桂幽右明堂要梁栋大匠取修直欎屈崖石间秋风动萧瑟右平陆苍龙起近山生逺烟前村三万顷明日水平田右莓苔生石路翠竹自交加不惜青鞵临流踏白沙右昨夜采樵去偶逢三尺枯山人不到海不识是珊瑚右潇洒一枝新惟堪扫浄尘白云在窓户留作老僧隣题李漑之学士湖上诸亭烟萝境玉女乗烟雾松间采薛萝飞行了无迹明月送空歌金潭云日金沙滩上日潭底见云行秪有琴高鲤时时或作群漏舟春水如天上秋潭见月中如何列御㓂犹欲待冷风紫霞沧洲洞里琴鸣涧洲前棹入云儗㝷云谷叟同访武夷君秋水观湖深山影碧天浄月光空幸自无波浪苹花谩晚风无倪舟三周华不注水影浸青天不上银河去空明击棹还红云岛日出湖边曙云生岛上红綵舟移曲岸白麈对㣲风䔥间堂受业䔥闲老令人忆稼轩高堂何处是湖曲长兰孙松関黛色浮空表苍髯积雪边鸡鸣从此度掉臂向秋天大千豪髪善听返无声善视入无覩还将一绪云散作万山雨观心炯炯灯留室㣲㣲息若存仰探当月窟俯察识天根题熊太古画路过秦时桧家留蜀道山长安都看徧回首入柴関右海内此亭古幽村春事多扁舟归未得江水已生波敬仲竹树古石雪树寒逾劲霜筠晩更脩玄云动苍石令我忆湖州六言题柯博士九疑秋色圗余独游兮洞庭野云徘徊兮天将雨望九疑兮不可见结幽篁兮聊延竚题柯士画登孤丘而望逺见江上之枫林放余舟兮澧浦何天高而水深道园学古録卷之三道园学古录道园学古录卷第四道园学古録卷之四在朝藁四雍虞集伯生芝亭永言絶句七言次韵竹枝歌荅袁伯长沙禽东去避网罗荡舟相逐如逺何越山青青越女白从此劳人魂梦多春江风涛苦欲归东尽沧𬈑南斗低明年白日百花静忆尓琴中乌夜啼燕姬当垆玉雪清萧中吹得鳯凰声不及晴江转柂鼓洗盏船头沙鸟鸣木夫容九月襄王宴渚宫霓旍翠羽度云中满汀山雨衣裳湿宋玉愁多赋未工水夫容长洲宫沼醉西施荡漾兰舟不自持愿奉君王千岁乐一盘清露玉淋漓送四川宪使晚趍严召直承明侃侃论思岁未更国老不应持节去郷人徒羡过家荣锦溪园里千㝷竹夏日移床就緑隂乌㡌练衣卭竹杖闲来谁与共清吟巳叹玄经返墨池复愁囯史奉严祠离郷游子归仍晚独对东风惜鬂丝小东郭外今无舎万里桥西况问田不恨锦官非昔日但㝷玉局是何年龙游崃口芝千本仙井山中玉数嵾老去首丘天所念未丼孙子秪东南曹将军马髙秋风起玉関西踣鐡归朝十万蹄貌得当时第一匹昭陵风雨夜闻嘶旧屋旧屋巳属他人家临风且复立江沙欲从子云访墨沼更向少陵㝷浣花谁家谁家结屋倚江湍五月湍声入座寒种树巳堪维马骑开轩即可把渔竿马图昔在干淳抚蜀师卖茶买马济时危郷人啜茗同观画解说前朝复有谁先君太史弃诸孤之四年集来呉门省连州府君大墓始见叔父南山翁翁与集同出太师雍国公盖四从矣翁曰后㑹未可期幸留数语识嵗月翁方客授外郷又以推人生年月日论祸福以助道故不能乆留城中敢用赋此以承命云耳玉屏古栢与天齐使过于今又七期各道遗书向江上西风江水鬂丝丝玉遮墓下有诸孙东望沧波毎㫁魂泣血三年余喘在更将衰唳荒园族人散处江南郡不识音容但记名丗泽须令孙子忆故家今几尚簮缨王母圗瑶草春深昼日闲灵芝清露自怡颜双成吹彻参差玉八骏人间去不还偷桃小儿痴且妍恃恩无頼更蒙怜窃翻雷电天公怒风雨落花红九川黄竹遗墟白雪髙空桑戴胜向晨嘷茂陵多欲非仙器枉赐金盘五色桃西望瑶池斗柄旋金明水浄月姢姢请观阿母神仙籍名在龟山第几篇竹杏沙头鸂鶒蛱蝶飞来石竹藂罗𥜗曾试绣纹重荷花啼乌银屏暖卧㸔牎间唾碧茸阆州海棠阆州城南天下稀海棠参天鹦鹉飞百年髙兴付萧散老着西江何日归画猿冷泉亭下唿常到巫崃舟中听更愁老石枯藤还见汝因怀经处思悠悠记梦中诗三首祝融君紫虚君率子廉出海云霞九色芒金容滉瀁水中央向曾赐服玄洲玉今结萧䑓五鳯章飞歩崔嵬上九宫亲题彩笔篆明虹玉楼临海连天碧待子扶桑鹤出笼失脚渔矶返棹遟几回石上候来期老翁岩下诸年少緫解题诗笑鬂丝题周东阳进士爲南郭园林记后南郭名园才隔县好添花竹又清时帰来未老柴车在百里㝷春定可期维摩二士同开不二门是何境界儗评论若爲普供诸香饭贵得薰闻悟识根钱舜举折枝夫容白发多情忆劒南秋风溪上㸔春酣剪来一尺呉江水儗比千花濯锦潭商德符小景商公昔者观秦蜀劒阁峥嵘笔底开又向江南住三载不爲庐阜即天台天暦改元十月题子昻马朝廷无事日从容太㒒承恩出九重前代王孙今阁老只画天闲八尺龙寄马伯庸尚书江上河豚次柳花三月淮舡当到家赐金尽卖买田舎坐对八公吟日斜商德符小景五老峰前屡往来紫云如盖䕃崔嵬十年京囯频看画最爱高僧坐石苔赋故宋李忠襄公植乌石渡旧隐窈窕幽篁带薜萝青春白日坐蹉跎试询乌石江头水寕有㣲波接汨罗访杜弘道长史不值道中倡成雨浥轻尘道半干朝回随处借花㸔墻东千树垂杨柳飞絮时来近马鞍听雨屏风围坐鬂毵毵绛蜡揺光照暮酣京国多年情尽改忽听春雨忆江南春云春云漠漠度宫城楼雪𥘉融水未生行过御沟成乆立起头枝上有流莺与赵子期趍阁日出风生太液波画桥千尺彩船过桥头柳色深如许应是偏承雨露多玉堂读卷杂赋次韵待漏宫门听钥开䄂中进卷緫贤才奏名殿里千花合传敕阶前好雨来千花覆槛柳垂丝昼刻传唿淑景遟圣主自观新进䇿侍臣簮笔立多时文章光熖贯长虹来者无穷去者空头白眼昏心力尽高堂深夜烛摇红题陈衆仲助教送人之官南平序后我忆锦溪最上原春云爲雨日行天何时独上溪边阁不待冷风巳洒然院中独坐何处他年寄此生山中江上緫関情无端绕屋长松树尽把风声作雨声题欧阳原功少监家柯敬仲画涔阳日日水生波翠䄂黄裳晚櫂过珠树月明花婀娜鳯毛春煖锦婆娑楚宫朝雨过江潭燕燕新来试浴𧖟庭下锦衣皆稚子牎前秀色是冝男子昻人马图緑衣奴子十七八面如红玉牵马过繍帘美人时共看堦前青草落花多绍兴间临安士人有赋曲一春长费买花钱日日醉湖边玉騘惯识西湖路骄嘶过沽酒楼前红杏香中簘皷緑杨影里秋千晚风十里丽人天花压鬂云偏画船载得春归去余情付湖水湖烟明日重扶残醉来㝷陌上花细思陵见而喜之恨其后叠苐五句重携残酒酸寒改曰重扶残醉因欧阳原功言及此与陈衆仲㝷腔度之歌之一再董此字求书其事因书之并系以此诗重扶残醉西湖上不见春风见画船头白故人无在者断堤杨柳舞青烟题画古木高秋木落洞庭空岳阳城南多晚风蛟龙夜护玉坛古劒影长留明月中八月十五日得㫖先归驿骑在门复召还草诏十七日至桓州驿题壁乌桓东望天无际秪有银蟾出海头不得吹箫送清夜禁城钟皷度中秋子昻幽兰脩竹旧时长见挥豪处脩竹幽兰取次成欲把一竿苕水上鸥波千里看云生子昻竹石数尺琅玕近玉阶连昌宫苑少人来庚庚苍石如人立恐有题名上紫苔画竹石井中堕却翡翠钗海上拾得珊瑚钩苍龙过雨影在壁㫁云零落令人愁篔筜谷中春事晚老鹤俛啄莓荅生长鸣戞戞雨气润舞羽翛翛山月明酬书巢送棕箒积雨苍苔路不分松华尽日落纷纷尘埃满䄂归来晚谁与柴门扫白云子昻画棠梨枝上白头翁墨色如新最恼公直似故园花石外铜盘和露写东风送上党长春雨人参长紫苗县庭无事坐终朝俯看云气千山表野有新田市有謡画马萧条沙苑贰师还首蓿秋风尽日闲白髪圉人曽习御长鸣知是忆関山国夫人学画眉宫门催入许先驰春风十里闻芗泽新赐金鞍不受骑画罗汉虎啸千山木叶空晴空无处着神通苍龙浴罢军持水闲玩明珠似日红题纳凉圗百顷美蓉水满隄绮牎只在画桥西羊车薄莫过湖曲惊起鸳鸯不并栖题画松戴蓬莱山上雪竹含沧海岸边风三更月上谁能㸔唯有河东学劒翁题赵子固山矾瑞香水仙藂蕙梁园池馆日苍凉飞盖追随忆故郷泽畔行吟春事晚时时驻屐近㣲香息斋竹紫貂蚤解猎围骖一棹夷犹雪满簮山雨欲来春树暗尽将情思写江南冬至前一日畣呉宗师緜緜㣲息起黄庭仰望搏桑拂帝青海上鹤来知有意手持杨许写来经题呉彩鵉所书唐韵豫章城头写韵轩绣帘窣地月姢姢㝷常鹤唳霜如水书到人间第几篇壬申芝亭春帖子秪今江上无茅屋何日成都有薄田若荷圣恩归去蚤东风击壌庆尧年髪从更白三千丈身似𥘉生第一春乆向黄庭留白鹤偶随华盖驾苍麟东风吹雪着髭须目力都妨读旧书儿子緫堪供稼穑故人还许共樵渔一种芝兰异楚薪仪如鵉鳯气如春他山借石成瑚琏莫负深耕种玉人华蕚楼宴集图华萼楼前翠辇来寕王吹笛百花开夹城谁敢争驰道独对霓裳进玉盃爲欧阳学士题子昻墨竹苍崖倚木云千尺新笋穿林玉一双若到潇湘聴夜雨定知剪烛向西牎先生归到归鸿阁阁下应生此竹枝定有鳯凰来共宿可怜翡翠立多时送道士赵虚一归金陵三月二十五日集侍立延阁上顾问集甞至金陵否集谨对曰甞到又曰冶亭是汝所题往年八九至其处新松当长茂矣集谨对曰臣犹是未种松时到也近臣奏曰玄妙住持道士赵虚一所种也上曰然又顾集曰已陞观爲宫汝知之乎集谨对曰臣奉勑题榜赐之矣是日赵虚一来别归江南即告以圣上不忘冶亭之意又三日呉大宗师赋诗赠行董先生爲持卷来索赋因録所得圣语如上云春明昼侍奎章阁圣上从容问冶亭爲报仙都赵眞士新松好护万年青题子昻春江听雨图越鸟巢南枝所欲得于江湖之上者甚不多也区区不余卑覩此慨然忆昔江湖听雨眠翩翩归鴈度春前数株古木依茅舎老去何年踏钓船赋思州田氏杨夫人栢舟堂白髪高堂画雾昏自将忠义教儿孙边傍种得千株柳春雨深深荷主恩次韵杜德常典籖秋日西山有感落日龙舟山下回寺门依旧对山开霜凋碧树烟生草从此频伤八月来百顷夫容野水光石梁秋日度流香空遗玉座临高阁只有金仙住上方阁上露华生翡翠潭隂日色射金虬旧时车驾迎风动此日䦨干傍水流每进文章出殿遟日华西转万年枝甘泉罢幸杨雄老满鬂秋风不受吹题画何敬仲杂画梦里江南忆旧游明珰翠佩不胜愁一钩纎月清如水吹笛何人共綵舟黄筌夫容乳狗西旅𥘉闻效贡来金毛覆地不凡材驺虞麟趾同灵囿抱子花隂卧石苔题柯敬仲画牵牛引蔓上棠棃上有幽禽夜夜栖白有秋风动踈竹江南落月不须啼题蔡端明苏东坡墨蹟后天际乌云含雨重楼前红日照山明嵩阳道士今何在青眼看人万里情此蔡君谟梦中诗也仆在钱塘一日谒陈述古邀余饮堂前小阁中壁上小书一絶君谟眞迹也绰约新桥生眼底侵㝷旧事上眉尖问君别后愁多少得似春潮夜夜添又有人和云长垂玉筯残粧脸肯爲金钗露指尖万斛闲愁何日尽一分眞态爲谁添二诗皆可观后诗不知谁作也杭州营借问韶多蓄竒茗甞与君谟闘胜韶又知作诗子容过杭述古饮之诏泣求落借子容曰可作一絶韶援笔立成曰陇上巢空岁月惊忍㸔回首自梳翎开笼苦放雪衣女长念观音般若经韶时有服衣白一坐嗟叹遂落借同辇皆有诗送之二人最善胡楚云淡粧轻素䳽翎红移入朱䦨便不同应笑西园旧桃李强匀颜色待春风龙靓云桃花流水本无尘一落人间几度春解佩暂酬交甫意濯缨还见武陵人固知杭人多慧也秪今谁是钱塘守颇解湖中宿画船暁起闘茶龙井士花开陌上载婵姢老却眉山长帽翁茶烟轻飏鬂丝风锦囊旧赐龙团在谁爲分泉落月中三生石上旧精魂解后相逢莫重论纵有绣囊留别恨巳无明镜着啼痕能言学得妙莲华赢得春风对客夸乞食衲衣浑未老爲题灵塔向金沙丹丘柯敬仲多蓄魏晋法书至宋人书殆百十函随以与人弗留也他日独见此轴在几格间甚怪之及取观则吾坡翁书蔡君谟梦中诗及守居合中旧题也第三诗以爲不知何人作其轩辕弥明之流与陈太守放营妓三诗亦辱翁翰墨流传至今亦有縁耶卷后多侍𥿄敬仲求集作诗识其后赋此四首是日试郭屺墨但目疾转深不复能作字又知年嵗后虽若此者亦尚能作否临楮慨然至顺辛未二月望日蜀人虞集书题着色山图巫山空翠湿人衣玉笛凌虚韵转㣲宋玉多情今老矣闲云闲雨是耶非题东坡帖东坡先生书少陵翁负薪行笔力与辞气同一髙古忆在江上闻舟人竹枝一首谩识于此鱼复浦前春水生负薪渡江𥘉月明慿郎莫下巫崃去楚王宫殿在专城题画山下呉王避暑宫宫前浪起白苹风抱琴响屧廊头去多是扁舟笠泽翁题李氏青溪精舎昔逢李白青溪上醉着宫花紫绮𫀆松雪落崖廻晚櫂海风吹月见秋豪题李氏浩然堂水满青溪花满藂浩然堂上㸔春风小车还过溪头去徧㸔青山似洛中听雪轩楼前宿鹭起星河近岁江南雪转多投老钟山寒不寐满山松竹夜如何放鹤亭山人不受北山移春雨开田种紫芝昨日华阳眞逸到借令过海问安期腊日偶题大药无功卦气销等闲双鬂雪飘萧东家醸得黄精酒说道凌晨许见招旧时燕子尾毵毵重覔新巢冷未堪爲报道人归去也杏花春雨在江南无题夏簟琅玕冷于水緑鞴烹鱼手操七西风归燕杏梁深恨不身先贵人死与陈升海门外大风都不起牎前卷书浄于水匡庐道士上清来吹笛数声月明里与陈道士门外大风吹树倒牎下烧香礼黄老日午诵彻大洞经白鹤随人啄瑶草题扇与周干臣玉叠松花蜜饼香龙珠星颗露盘凉遥知环碧楼中坐翠竹苍松夏日长乐府次韵礼院孟子周佥院秋夜曲二叠天濶秋高𥘉夜长浮尘销尽雾苍茫澄澄孤月转危墻金井有声惟坠露玉阶无色乍疑霜不闻人语只吟螀风力清严扫莫烟纎尘不碍月婵姢太虚那得有中边大地山河空复影九霄宫阙旧无传几承劒气一飘然招熊少府南阜小亭䑓薄有山花取次开寄语多情熊少府晴也须来雨也须来随意且衘盃莫惜春衣坐緑苔若待明朝风雨过人在天涯春在天涯庐山㝷眞观题法曲导引䦨干曲正面碧崔嵬岚气着衣成紫雾墨香横壁长苍苔柏影扫空䑓江海客欲去更徘徊雾鬂云鬟何处在风泉雪磴几时来鹤翅九秋开题梅花寒雀图残雪晓牎外幽禽小春声𥘉动苔枝袅花落知多少春起早苦𬒳东风恼緑隂青子归来好满径生芳草柳梢青题杨补之梅花至顺癸酉立春客有持逃椫翁此卷相示清润緼借使人意消因所题柳梢青调亦赋一首云从别幽华玉堂金马十载忘家横幅踈枝如逢旧识同在天涯荒村茅屋欹斜待归去重㝷钓槎解郄丝钩青鞋藜杖翠竹江沙风入松画堂红䄂倚清酣叶髪不胜簮几回晚直金銮殿东风软花里停骖书诏许传宫烛香罗𥘉剪朝衫御沟氷泮水挼蓝飞燕又呢喃重重帘幙寒犹在凭谁寄金字泥缄爲报先生归也杏花春雨江南颂皇太子受寳颂臣某等敬覩皇太子受寳于行幄谨再拜稽首而言曰臣闻古之所谓能以天下让者审几于先事谓之至德旣勌而庸巽谓之子贤是皆人道之常而未若今日之盛者也我皇太子以人文之资智勇之德当拨乱反正以纉祖宗之綂则躬当大难婴犯霜露而不辤及功成治定旣膺历服之归则推奉圣兄谦居储贰而不伐刚明之㫁坚于金石而无変素定之诚质诸天地而无疑求仁得仁若处固有乐道忘势䜣然无爲此实帝王之所难能古昔之所未有而卓然特见于前后千万丗之内者也臣甞读周易而观于乹龙之象自潜至跃时升位异九五天飞中正极矣益进而上庸知退乎而仲尼之讃上九曰唯圣人知进退之正言非圣人不能及此噫仲尼发此义于千五百年之前而昉见其事于圣代宗社生灵万丗无彊之福也于乎盛哉臣等幸以文学得备延阁之顾问亲逢盛礼爰敢作颂以献颂曰于穆皇储文武圣明于赫大帝受命辑成天运日行旣明旣徤神交意孚曽是脩逺帝载龙旂其行遟遟万民傒来皇储有思载思载瞻于庐于旅式好在原莫敢寕处风雨孔时道无游尘肃肃銮车通宵及晨帝曰劳止母趣行迈㑹言近止交喜更慨滦阳之京丗皇所营我母即安次于郊垧垧有豊草雨露旣渥差駉于牧緐缨濯濯皇储攸止百灵具扶群臣受诏奉寳来趣维时藴椟龙光上烛祖宗之传景命攸属宝来自天追琢有章卿云随之五色景芒有亲有尊有友有爱以承武皇圣孝斯在古人有言兄弗家邦咨尔臣庶于乎勿忘史臣作颂丕昭盛德旣寿以昌子孙千亿郊祀庆成颂奎章阁大学士光禄大夫臣忽都鲁都儿迷失等言臣闻天子有天德则克当天心以享天命故其爲礼必亲祀上帝而尊祖以配之所以明乎大寳之位付受継承之公至诚而无妄者也粤若至顺元年十月辛酉亲祀南郊前一日大驾出次郊所天光低佪阳煦充逹氷释于泽风不鸣条群臣骏奔百灵后先其在斋宫也端拱无爲致思纯一神物表见云气发辉五采郁纷弥纶㑹际人神之感巳兆于斯至乎望舒方中星纬环列太和磅礴如时在春降玄水于方诸明爟火于紫陛奉常告具侍中奏严玄裘廼御匏勺斯举奠圭升燎上帝临飨有神光以致祥出景星以昭徳熈事备成坤乹曣㬈乃还次于幄殿将迎暾于阳谷应龙嘘其重润若雾绚乎曽霄天子又出次而拜贶焉于是公卿大臣奉觞上寿各陈其说以賛休嘉天子曰嘻子以天地祖宗之灵克正统绪君临兆人凡所以昭事上帝者岂私朕躬哉予惟对越亿万年而无斁者予何敢不勉于戯圣人之心天之心也故感应之速如此敢再拜稽首而献颂曰惟皇建国辨方正位相其南东吉土立畤象圜于穹因高于地稽古有作以事上帝昔我皇祖受命自天报祭之始以质爲䖍土宇辟章弥文日宣作乐告成式礼弗愆赫赫丗祖百度咸秩成庙继志奠此郊域于皇武考敬㳟翼翼升配太祖贻我宪则礼已始兴命彼儒臣酌今之宜考古于文玉帛牺盛越席陶尊将命寔来则有司存人习见闻曰兹旣备惟我天子聦明睿知曰惟事天匪躬莫致旣棵于庙又议飨帝自我践祚于今三年雨旸若时稼穑庑蕃孰爲贰携神发其奸孰爲不庭服于师干衆贤在廷夙夜济济入而陈规出则将美覈名以实緫纲于纪一人以寕万国咸理升中于郊实惟其时载卜载诹曰惟辛冝载祓载齐我将亲祀无敢弗共在尔有司大臣岩岩小臣誾誾执卫桓桓执礼循循黎民芸芸衆神殷殷载嗟载咨载恱载欣惟明天子与天爲一不飨亦临不显亦式矧兹来郊衮冕佩舄躬酌躬荐上帝用格明星景光卿云䴡天望之若遥顾依于坛当寒而暄陟降舒安行礼孔彰天岂不言皇皇丕基明明圣君亿万亿年盛德日新以对于天以保于民稽首作颂播之韶均铭刘氏求志斋铭作事之始志必先立如游有方若射置的苟不素定伥伥奚适是故君子惟志是尚灼知当爲勇往不譲职有常分匪求外妄其志伊何惟道是义是逹是行求而得矣无显无隐从事在已信美刘君执书受徒惟志之求爰表斋居尚审尚端勿惰勿迂益斋铭人有不足则必求益小人于利君子于德虽同于求实异其物是故学者当慎所择夺上弗餍朘下自豊日极而攻于凶之逢知有未崇道有未隆力致其功美积乃躬斋居君子去彼取此善不在大过不在细迁之如风改之如雷勇无留难尚鍳兹哉陈伯昇新斋凿北墙之两端因空以容匮舎琴书则迁而寘焉请虞集爲着铭其左铭曰潜神于深养威于隂蓄之有方奋爲雷风君子则之作庋居琴内宻以安外无侈淫时出用之以哥雅南闲靖永年勿亵以钦中斋铭凡人有生寔受厥中气有竒偏或害乃躬圣神是恻于过不及损益寔虚斟酌缓急约其反归薬石则施中焉而止教必有师艺之专成乃堕于术善尔斋居知中之极爲潘宪臣作韩氏陶研铭大陶轩辕范阿泓抟丹合土水火并隤然凝质几天成重厚宻泽坚方平发挥文章着光晶磨涅千嵗无毁倾潘甫爱之如奉盈有虞尚陶爰勒名洮砚铭爲陆友仁作云生洮中化完玉肤理缜润色正緑保而用之呉郡陆斡克庄砚铭毓德深泓逹材清明磨砻圭角浸润光精至溥之泽至华之英作爲文章以颂治平潭心铭冯玉得呉先生所遗诗取诗末潭心字以名斎豫章掲㬅硕旣爲之铭玉又欲予铭予奚言哉姑拾其绪余以诵之云耳其辞曰潭有止水环郷得中名之曰心天光下容举体涵空即物显色日行中天委景如的因见而指谓中在兹实无限量可儗津涯虽无限量而有自起歛微散殊周流终始往来有恒应感不私天施地生莫爲而爲受而生者明通则一请视斯潭汎应何迹斋居君子鉴而新之敬以事天不其纯而永思堂铭先王制礼一本民彜粲乎情文匪强伪爲惟均受命心同理一品节以行至当有则执亲之䘮哀岂外兴国俗则亡脱因独能知能之良随感以见弗学而合昭厥本善善之所推寕止于斯君子曰嘻我其扩之于惟克思作圣之事禽兽是归弗思尓已尓羮尔墙如将见之召辱贻名动必致思翼翼新堂孝子所止以宴以享皆思之地服惟三年䘮则终身死而后已愼哉爲人薄化还敦讵不由此我铭永思以钖孝子賛御书賛钦天綂圣至德诚功大文孝皇帝当龙德之渊潜乃海琼而于迈山川近承于润色草木咸𬒳于恩光况乎粲然云汉之章照耀下土昔人有言天不爱道地不爱寳此之谓欤故武略将军琼州安抚副使臣林应瑞之子天麒得事上于游泳翰墨之际百拜求所以显扬其亲者乃蒙赐之梅邉二字以贲饰其祠堂云至顺元年闰七月天麒朝于京师来求臣集述賛于下方集拜手稽首而作賛曰天日照临万物咸遂有生有成何间逺迩顾瞻海邦波涛不惊上际于天晨光清明小臣守土靖恭厥职维皇念之厥有殊钖维南嘉木梅作其花氷雪之英炫于朝霞昔者其胄有若逋者隐于湖山託此爲雅今以命之辉光其家亿万斯年承我休嘉御书賛天子亲除吏至御翰墨以赐之此圣恩之至隆文治之极盛者臣伯单衣𬒳光显何其荣幸乎臣集谨再拜稽首而述賛曰宫中之政昔綂冡宰出令诏礼隂教斯在维皇念之愼简乃僚书以命之云汉于昭凡我民庶敬共率聀永怀忠贞以报天德临川呉先生画像賛业广而精德周而尊釐析群言以究斯文章甫玄端书册左右岂弟君子天钖眉寿自賛邈乎千载之下而谓古今一时也眇乎五尺之躯而谓天地一体也廓乎不自知其所知也欿乎未能至其所至也俛乎若忧非有伤乎其内也泊乎若休无所待乎其外也服今人之服食今人之食同乎今之人聊以顺吾际也读古人之书颂古人之诗思夫古之人不知若之至也鲁子翚佥院画像賛笃信圣贤之要力求经传之遗屹乎山岳之时粲乎日星之垂端居兮忧丗之侃侃致用兮俨然而有思繄岂弟之君子庶人文兮在兹奎章阁大学士光禄大夫忽公画像賛苍然松栢之坚贞缜乎圭璋之粹美慈焉在物之春风澹若秋渊之止水抱完噐而晚售逢圣明而特起䌷徃哲之绪言贯声文而同理浩膝乎帷幄之宻賛化于经纶之始致清华于崇朝长词林以踰记谦自牧以立诚勇有爲于信史受深知于明主曰嘉遯之君子开延阁而首召伫嘉言之来启刚不吐而柔不茹满知足而高知止蓍龟宗社之先几麟鳯治朝之多祉钖眉寿以爲期丹青之绥履苏君眞像賛伟哉苏君曰子寕父廉有所不取介有所不与赫奕者有所不趍澹泊者有所不去严于操持有所不爲谨于思虑有所不语以诗书爲业而不虚不踈以法令爲师而不深不固此所以用适乎今而行合乎古画而肖之万一得其心素矣西夏相斡公画像賛公姓斡氏其先灵武人从夏主迁兴州丗掌夏国史公讳道沖字宗圣八岁以尚书中童子举长通五经爲番汉教授译论语註别作解义二十卷曰论语小义又作周易卜筮断以其囯字书之行于国中至今存焉官至其国之中书宰相而殁夏人甞尊孔子爲至圣文宣帝是以画公象列诸从祀其国郡县之斈率是行之夏亡郡县废于兵庙学尽坏独甘州仅存其迹兴州有帝庙门榜及夏主灵芝歌石刻凉州有殿及庑至元间公之曽孙云南廉访使道明奉诏使过凉州见殿庑有公从祀遗像欷歔流涕不能去求工人摹而藏诸家延祐间荆王修庙斈尽彻其旧而新之所象亡矣廉访之孙奎章阁典籖玉伦都甞以礼记举进士从予成均于阁下又爲僚焉间来告曰昔故国崇尚文治先中书与有功焉国中从祀庙学之像仅存于兵火之余而泯队于今日不亦悲夫先丗至元所摹像固无恙也愿有述焉以贻我后之人乃爲録其事而述賛曰西夏之盛礼事孔子极其尊亲以帝庙祀乃有儒臣蚤究典谟通经同文教其国都遂相其君作服施采顾瞻学宫遗像斯在国废人逺人鲜克知坏宫改作不闻金丝不忘其亲在贤孙子载图丹青取徴良史天根子賛天根子者金华叶审思先生也先生生长富贵家人丗之乐略巳足备而自㓜求道甚切徧歴诸方年四十余始克尽屏诸累往来闽粤间大山藂林草屋石室萧然独居宴坐定息或累数十昼夜人有疾疠水旱殃怪之属强起之亦欣然往应如其祷而𥘉无所爲也有西域僧自海上至海上人长老识其爲二三百岁人人扣其道不可得见先生独喜而告之曰海岸有草与子採之鬻澒立成黄金先生咲而不受它日又曰行吾所能寿千百岁不足爲多吾乆择人授之无如子者先生又不受僧叹曰吾先佛所谓大乗根器者予闻诸莆田陈衆仲者如此至顺二年闻有天根子北游医无闾之山访其友蓟子训之徒予解后见之则先生也予从问天根之说得其言而次第之作天根子賛賛曰恝乎其干隤乎其坤气声轧摩营覇吐吞孰鼓其槖爲此翕辟往禅来续生以不息君子湛黙求端于𥘉视听内收返旋中虚巍巍尊髙至极之极能生天地以及万物譬之于龙歛㣲保沖緜緜来升体完用充出入百爲私智妄作归求有得不矜不怍无以喻之命曰天根形销名亡独此之存廼繇金华去之海上神明恬愉玩此无象瑶荑翠㽔枝叶扶䟽灵风欎廻光仪发舒累累重山日出醴露茂育无方以长终古橐駞图賛皇武肇迹宛宛龙漠其居其康辑乗爲郭有服维驼礧肉载崿毳旃帷房鞗轭簟鞹轧轧千里载泉干槖黄头羔裘骑引顾却人习见闻圣独有作深宫穆清思诏勤约手着厥𥘉伊劳匪乐公刘纉稷于邠式廓褁糇启行致祚八百史臣作雅稽古允若大象图賛皇帝画大象二賛皇太子监察御史前典宝少监臣忽礼台承命装潢而寳藏之翰林直学士臣集再拜稽首而作賛曰有伟驯象贡自南域鞗革镂钖路车是服维皇在舆游目于式任重持安眡力知德燕闲以思写之几格天章龙文臻妙造极嗟尔㣲劳尚轸宸臆师武臣能有不察识若稽庖犠受图布画逺取不遗以启神易拟兹形容克配古昔臣用述賛与丗作则谢灵运小像賛刋山木以遐眺抗浮云而脱屣望高秋兮极浦见夫容之出水道园学古録卷之四道园学古录道园学古录卷第五道园学古録卷之五在朝藁五雍虞集伯生序云南志序京师西南行万里爲云南云南之地方广盖万里在宪宗时丗祖帅师伐而取之守者弗能定旣即位奠海内使省臣赛典赤往抚以威惠㳂其俗而道之善利塡以亲王贵人者四十年方是时治平日臻七大夫多材能乐事朝廷不乐外䆠天子闵逺人之失牧也常简法増秩优以命吏而爲吏者多徼幸器名亡治术亡惠安遐荒之心禽兽其人而渔食之亡以宣布德泽称㫖意甚者启事造衅以毒害贼杀其人故暴悍素不知教冤愤窃发势则使然不然舎生乐死夫岂其情也哉嗟夫箪壸迎傒之民日以老死且尽生者格于贪吏虐率以自逺于恩化其吏士之见知者亡所建白驭于中者不识察其情状一隅之地常以爲中国忧而论治者卒未究其故不亦悲乎河间李侯京繇枢廷奉使宣慰乌蛮乌蛮云南一部也始下车未及有所施㑹群蛮不靖廵行调发餽给塡抚周履云南悉其见闻爲略志四卷因报政上之集尝按而读之考其生产风气服食之宜人物材力之愚智勇怯山川形势之阨塞要害而丗祖皇帝之神威圣略槩可想见未甞不俯伏而感叹也其志曰张乔斩犴猾长吏九十余人而三十六部尽降诸葛孔明用其豪杰而财赋足以给军囯史万岁贪赂随服随叛梁毗一金不取酋长感恱李知古以重赋僇尸张䖍陀以淫虐致乱死者至二十余万中国卒不能有之此于事至较着明白者也其术不甚简易乎有志之士尚有所鉴观焉至读其纪行诸诗必有悲其立志者矣槀城董氏丗谱序维先王建囯邑命氏族以报功德之臣其功德有厚薄而子孙有盛衰也不可以无维持之法故因其嫡庶亲踈而等杀之爲之大宗一以重其本爲之小宗四以聮其支然后本原之深固者得以畅逹蕃衍而末流余泽虽或小有间断者其势盘固错互亦不可动此三代之际功臣丗德之家所以传代历次至于数十百年与其囯家相爲终始者也然其法之废乆矣汉𥘉群臣未有无功而侯者及其见絶遂散爲民庶降爲庸保后虽欲稍收合而封树之往往又泯没而可续者无几是岂其泽固若是斩然哉亦维持者无其素耳魏晋下逮隋唐徒以百官名臣之族姓家有谱谍官有簿状昏因选举互爲考证子孙亦有所顾頼而丗系因得不失故虽丗代促迫功烈不及于古后之君子犹有所徴焉故曰宗法立丗系明则丗臣多而朝廷之势尊于乎有囯有家者可不思古之成法而𥙷今之不足也与吾于囯家功臣之系得槀城董氏功德事状思见其子孙之能长父也乃爲録而序之以附其家传使其后之人犹有考于其本而知所维持焉则庻几先王之遗意也谱曰董氏出董父者以字爲氏出陆终之子参胡者姓董以姓爲氏其在槀城者墓有遗石表曰御史大夫然中更乱离不知何代人亦不知其所自氏今定谱自其可知者丗别而备书之高唐李氏丗谱序高唐李氏谱一篇李处㳟所自撰也维昔黄帝之子孙分囯受姓尊宗别庻歴尧舜三代数千年见诸传记叙次可覩而汉隋唐之际名家臣族莫不有述盖古人之重谱谍如此呜唿由厥𥘉生民而至于化育繁殖无穷矣然传绪由丗德故多不齐或隐或着或㣲或盛或乆或近或废或㒷时丗推迁泯然中絶者何可胜数而独于其中形蜕气禅緜緜延延几千百传得至于今日而得闻者殆非偶然之故或者昧于丗德莫究所自始岂皆忽焉坠之乱离相仍不幸散轶而氏族所因起固多不可强推者唐人实尚氏族而李氏之谱曰李氏嬴姓自咎繇丗官大理爲理氏由利贞食李逃生爲李氏盖难征矣且唐有天下之日陇西之外别族尚多其以功赐囯氏者又多至十数族分合之由乆而淆混虽有博识精别之士亦将若之何哉故甞感叹而爲之言曰夫人之生体性一本也气形一𥘉也而何别异之有然子孙之于祖考虽若邈焉㝠漠而精神贯通魂气之复肹蠁之交感应无间焉可诬也是故前乎今而亿万年不可知矣后乎今而亿万丗亦不可知矣不可知则亦末之知巳而孝子曽孙之处乎其间者必有事焉则不可以不知也夫然则今之君子感传绪之在兹遡丗德之不易盍亦求知于孝子曽孙之所当知者乎如此可谓知所重矣田氏先友翰墨序女眞入中州是爲金囯凡百年囯朝发迹大漠取之士大夫死以十百数自古囯亡慷慨杀身之士未有若此其多者也于乎中州礼楽文献所在伏节死谊固出于性情也哉彼其人固知天命所在宁轻一死而不顾吾知其感于中者深矣及余来中州追其哀愤之遗意将次序其事以待来丗巳七八十年故老莫有存者简册无所于徴未甞不爲之流涕而大息也间从将相故家窃问丗祖皇帝𥘉时事云当时豪杰不死者莫不起爲丗祖用不起者竟老死然其才皆足以用于丗于乎此其不轻于一死者固亦非浅丈夫也盖以是知丗祖之圣神无敌于天下矣大德七年夏兵部贠外郎彰德田君师孟缉其先友手翰爲一卷使余爲之序余读其辞而悲之盖其愤欎哀壮称余所谓豪杰者多在是杨弘道字淑能淄莱人王盘字文炳东平人姚枢字公茂中书左丞谥文献徒单公履字云甫女眞人髙鸣字雄飞大原人张豸字义夫彰德人赵复字仁卿楚人杨云鹏字飞卿橄举字彦㪯関东人不覊诗有律刘百熈字善甫燕人平玄字浩然眞定人郭可卑字仲通浑源人杨果字正卿中山人薛玄字微之洛阳人曹居一字通甫燕人杜仁杰字善甫済南人善谑赵着字光祖燕人大侠张朴字孝纯田文鼎字仲德衍之先君子也史噩者其邻人诗文緫八十五衍师孟名六月庚戌西蜀虞某序游长春宫诗序囯朝𥘉作大都于燕京北东大迁民实之燕城废惟浮屠老子之宫得不毁亦其侈䴡瑰伟有足以凭依而自久是故迨今二十余年京师民物日以阜繁而嵗时游观尤以故城爲盛独所谓长春宫者压城西北隅幽逈亢爽游者或未必穷其趣而幽人竒士楽于临眺往往得意乎其间大德八年春集与豫章周仪之四明袁伯长宣城贡仲章广信刘自谦庐陵曽益𥘉始得登于其宫之阁而观之神京雄据之执了然几席之间于是古昔之疆理近代之㒷废因得指而论之信可谓竒观者矣嗟夫逺蹈幽隘者无与乎宏逹之观近爲丗用者何有于闲旷之适今吾六人者幸生明时以得从事于斯也然而简书责任之所不及廼得以其深怀逺志一肆夫登临览观之胜岂非天与古之能赋者其有哀乐亏成必托歌诗以见志兹独不可相与讽咏以待夫后之知者耶况乎人生出处聚散不可常也解后一日之楽固有足惜者矣岂独感慨于陈迹而巳哉乃以蓬莱山在何处爲韵以齿叙而赋之得古诗六首别因仲章所赋倡和又得律诗十有三首稡爲一卷谨叙而藏之送许丗茂诗序某甞言于袁伯长曰先王之泽及于人深且厚矣而𣏌宋文献之无征则歴年乆而益忘之故也故囯之亡垂三十年而百丗礼楽之渊懿沦落销刻其存无几者何也上之君子将有事于制作或者求而访焉则其所取徴不其微乎嗟夫斯文之㒷䘮信非其人之所能爲而眇焉独茧之绪寄诸其人者焉可诬也且其独然一丗之下毅然千古之上脩其事终其身以俟不自弃亦不自献者是盖故家遗族不忍以其积委之乆遂就于湮㣲者也或者不察将以爲与持深挟高之士计数于一日犹瞠然瞷之亦独何心也哉伯长闻而解之曰物之盛衰迭爲消息理则固然昔之着见于丗者甞盛矣且子适当其㣲而何恠其然也及许君丗茂上计毕事将归于武昌乃谓某曰度德论丗同于旧者益寡而清愼雅厚若丗茂者又当逺去而弗能相左右信乎㣲者之未遽振也率周仪之贡仲章作诗以送之维吾蜀诗书之故家而近者十数互有昏因师友之好而许与我今家江之西故某作送许丗茂诗序李景山诗集序古之人以其涵煦和顺之积而发于咏歌故其声气明畅而温柔渊静而光泽至于丗故不齐有放臣出子斥妇囚奴之逹其情于辞者盖其変也所遇之不幸者也而后之论者乃以爲和平之辞难美忧愤之言易工是直以其感之速而激之深者爲言耳盍亦观于水夫安流无波演迤万里其深长岂易穷也若夫风涛惊奔泷石险壮是特其遇物之极于変者而曰水之竒观必在于是岂观水之术也哉余读景山之诗而有感于此矣景山蚤岁即起家掌故枢府不数年遂长其幙方骤用而遽坐废盖五年而后宣慰云南三年而报使移病归郷里者又二年矣二十年间爲诗凢数百篇而云南诸作尤爲丗所传诵岂非感激于其変者然哉然余观其枢府所赋廼多在于西山玉泉之间其云南之诗至自叙曰其辞或传幸得托于中州人士之末虽能悲宕动人察其意则能深省顺处无怨尤忿厉之气其居郷诸作放旷平易又若𥘉未始更忧楽之変者余因历考其所遇而察其所立言者有以见其所存者庻几不缪于古之人矣而徒以云南之作知景山者特未尽窥景山者也景山于书无不读而酷好老子于古之人无不斈而独慕白楽天然则其能廓然以自广脱然以自处者殆有由来也景山年未甚高而道斈方力后此而有作余将不足以窥之也夫景山姓李氏名京河间人鸠巢其自号也故其诗緫题曰鸠巢澷槀虞某序女教书序女教之书者相人许献臣之所辑録也古之王者理阳教以治外后理隂教以治内未有无教而可以爲治者也其教之之具男子则王宫囯都闾巷之斈礼楽射御书数之文是也女子则织纴组紃之工宗室笾豆之奠姆师之训诵诗正事之闻是也其事则见乎日用常行之间父子兄弟之伦男女进士高第爲时闻人其成教于家者可见矣书岂空言云乎哉送文子方之云南序自昔着作之廷职在讨论文学材艺之士处之无所与乎有司之事也而文君子方之在是官前旣出受交趾方贡今又分典选事于云南何其贤劳也廷议甞以子方爲刑部主事辞不就意若避剧要也而特无惮逺于是行何也子方之言曰丗祖皇帝之集大统也实先自逺外始故亲服云南而郡县之鎭之以亲王使重臣治其事自人民军旅赋役狱讼缮脩政令之属莫不緫焉独不得承制署置属吏耳凡其仕者服冠带治文书内地之人与土着豪杰参伍而杂处使其皆受命于朝而后仕也则道里辽逺将不胜其往来毎三岁輙遣使者往即而临定焉比于闽蜀二广祖宗制法之意㣲矣且选调之法自中书吏部才得拟其七品以下其上者固造命于朝廷今使者之出虽三品之贵犹得按资格拟所宜居官以闻其下者如使者所命即治其事归报出成命授之其重如此是以甞遣大官若精强吏以往自有成法以来行之四五十年未甞使踈逺文人以馆阁之职行也而执政者选择而使之然则有不得而辞之矣呜唿可谓知所重轻也哉或曰古之仕者不出其囯命于天子才一二人耳其余皆其囯之人也故其察之也审而用之也当后丗虽小官必命于京师而期集者衆选曹不复能察其贤否徒以岁月先后多寡以爲差次此丗之通患也然犹以吏部之官数人攷覈讨论而后其文具乃始论定以官之盖亦宻矣今逺方虽曰姑俟阙略然使者驰万里乃至直取其姓名贠阙而闻焉亦暇于询攷而听察其人乎苟比而録之则一利刀笔一日治之有余矣何足以劳吾子方也耶曰不然古之言使乎使乎者天下之逹材也逺险之囯玩于承平乆矣风俗移易之渐政令张施之故利害之消长险易之通塞治忽之联兆情伪之几㣲与夫竒材伟器之当以名闻者至者有弗能知也知者有弗能察也察者有弗能言也言者有弗能逹也囯家所以明见万里之外而制之者将何以哉子方知足以周事虑足以及逺辩足以逹情勇足以致用是行也使边鄙之吏民听其议论而观其施设悚然惊愕以爲虽一乗之使其风采才略如此莫不充然而歆羡恬然而厌服知朝廷之有人也非子方其孰能与于此乎同朝之士以其行之逺也慕囬路相赠之谊皆爲歌诗以遗之呜唿殆亦难爲言哉将言其设施之方与则子方素虑已定不侍于人言也将言其山川风物之美与则子方将亲歴之固能赋者也则果难爲言矣虽然跋渉之余公事之暇能无少休乎试取而咏之亦足以之深导性情之正矣于是察所以期望之意其亦有发于小知大受之辩矣哉题史秉文资阳故谱序某甞闻父兄言二百年间眉山史氏之盛也方其盛时盖一时兄弟至数百房而四明诸史丗相封王富贵之极东南无与并者其稍后眞定之史际遇国朝推其所自大抵皆本太史佚之后云其族三处罗各极一时之盛尤它族之所无也秉文氏出其资阳故谱石刻固亦眉之分也资阳之族犹二百房则散在它郡者可推而知已今资阳谱惟秉文一人以文学仕于朝又能追求先丗坟墓谱系于故郷湮翳之后诚可尚也今蜀史之在东南甞见㒷化史君葯房翁讳孝祥则学斋祕监先生讳绳祖之令子也㒷化与先蜀侯兄弟也㒷化之子以䕃官江西州县而嘉㒷路经歴绳武正翁者则通鑑释文之曾孙也近有台孙景星者尝歴浙东帅府掾教官也来求志其五丗祖母出蜀时杀身存后之事其它以儒学教授田里及浮湛民间尚多不及偻数而某不及知者亦多也葯房家在江隂正翁家长沙而景星遂眞爲湖州人矣呜唿以数千百房之子孙而某所知者仅若此不亦悲夫某外祖杨侍郎亦眉山人当其盛时不减诸史而仕䆠显着者尤多今外祖惟有孙一人与某兄弟同寓江西族人甚少因所题族望益重感慨云送集贤周南翁使天坛济源序先王之礼莫严于事天矣囯朝大德十年始杂采周汉唐宋儒者之说爲坛于囯南门外曰圜丘以祀天甞以大臣摄事囯有大典礼当请命则于是告焉而窃闻祖宗之制天子与后亲祀天必更服服甚质礼甚简执事者非丗族其先祖甞与祀事者不敢与今道家方士之爲祀也爲坛于其宫中设祠具用致上帝治文书檄凡鬼神之可名者以多爲贵用其弟子行事尽七日若九日乃成然后范金爲龙形负以玉刻符凡二一曰山简寘之名山深穴一曰水简即大川沉之曰将通信于上帝盖近沉瘗者云至大四年辛亥四月壬寅朔有㫖命大长宫道家方士用其法爲祠旣祠将致其所谓简者于天坛之山济水之渎而集贤周君南翁寔受命以行君甞事上青宫爲文学之臣天子事天尊神之礼肇见于此其尚克敬致之于戯礼乐之制作大备极大平之盛典将在今日矣使且复命当受釐用汉文召贾生故事得使对从容论说庶几原理之本推致其节文之宜而陈之也夫送彰徳经历韩君赴官序木之爲噐以利民用者非生而成形也欲圆者取以爲规欲方者取以爲矩居者取以爲屋室行者取以爲舟车揉之爲弧矢屈之爲桮桊惟其有是材也因夫人之所急定之爲噐以致用焉人亦犹是矣其生也𥘉未有士农贾吏之名儒墨名法之习也时有所尚则群趍之时尚黄老则趍黄老时尚申韩则趍申韩时尚仪秦则趍仪秦尚风节则有党锢尚标致则多清谈非生而然也时之所尚人之所趍则豪杰者必爲之先故尚黄老则人材出黄老尚申韩则人材皆申韩尚仪秦则人材多仪秦党锢之祸多竒节清谈之流俱雅人非此数者之能爲人材也豪杰者趍其所尚而表表然出乎其间矣囯朝之始定中原也其先离乱伤残之日乆矣老儒学士几如晨星末之爲继而天下𥘉定圗籍文书之府户口阨塞之数律令章程之故㑹期征役之当趍赴奉承之劳盖必有足其用者焉而操它业者不得与于此也于是贵冨之资公卿之选胥此焉出矣然则豪杰之士舎此奚进哉豪杰由是而进则名是业者沛然足以周当丗之用也无疑矣迩者圣上嘉尚儒斈而爲儒者或以迂缓巽懦取訾笑嗟夫非儒者之不足用也儒之名乆不振非有特立独行之识量不足以究其至而丗之所谓豪杰有贵冨公卿之噐以足用夫丗者不屑有是名故也诚使一日表章之则向之所谓豪杰有贵冨公卿之噐以足用夫丗者必折而从此矣果折而从乎此则其业之所讲志之所存术之所操岂不益有可观者哉故愚甞以爲人非生而有习业之专名也时尚有以駈之耳必也端其尚而正其趍使夫人繇经术道谊以逹其才而广其用则未必徒见表于书计便给而巳也京师自昔称浩繁而今尤盛爲吏者素号精敏犹或不给然府緫其大而巳身亲治之者廼在所谓警廵使使之佐曰判官尤责任之藂委者也卫辉韩君守敬自刑曹以明法成名来爲之恢恢乎其有余也政成选爲中都开寕尹又选爲彰徳路緫管府经歴余甞观其材盖练于事而敏于成功者也使賛昼诺于䑓省犹优爲之况一郡乎信乎人材之不徒见也余爲成均博士时其子豫繇囯子生选爲监学典籍从余且乆君之适相也来求序其事以徴诗于大夫君子能赋者必有以賛其行矣延祐甲寅九月辛未虞某序送苏子寕北行诗序士大夫出处贵乎知所重轻义命是也而人知者鲜矣是故有合乎此者可不识哉和林城控制要害北边重藩往时朝廷岁出金缯布币糇粮以实之转输之事月日相継犹以爲未足又捐数倍之利募民入粟其中亦不可胜计由是遂爲殷富又甞有大臣镇抚经理之安庻比于都㑹仕有不次之擢贾有不赀之获而侥倖之民争趍之矣迩者一旦边警遽至非亡则随䘮失其所主守缓急无一可頼者何也人素不知义不守法故也延祐丁巳眞定苏君自枢庭出长其幙府受命之日不复内顾其家廷议壮之方是时使往者多惮行使苏君计其资非不足于美䆠京师也然毅然当隆冬冲犯寒雪逺出万里无所避非所谓知重轻者乎苏君昔从御史按事北边将竟其法或谓边冝少寛假苏君持之曰不可逺人素无教渐不可长何得以苟徇免当使明知囯法凡爲臣子之义后不敢犯乃所以假之也予甞闻其言而识之郷使后君往者皆持法守令其吏民知分义黒白岂至如今日哉今此行其能有所设施矣或曰方无事时常人餍其利少值艰艰则君子当之不亦偏乎予应之曰理固然矣且苏君之志决矣第观其还报成功于天子可也朝贤送之者皆以歌诸而蜀郡虞某爲之序送李亨赴广州教授诗序明道先生甞欲聚贤能于大学而教之使以分教天下此诚一道德以同风俗之成法也许文正公𥘉教囯子精择名家高材者以爲伴读如仐翰林承㫖姚公故按察副使白公彦隆其人皆杰然有以表襮于丗于后伴读之选拘于例然旣受教囯学嵗乆即以次出教外郡则庻几明道先生之遗意而其效之浅深则又系诸其人非法之罪也番阳李生亨入学数年㑹同舎生欵者爲大常礼仪院判官得幸今上于东宫以生苦斈荐擢爲伴读三年得授广州教授苦志敏学在囯学之日乆其所讲明者固将推以行诸一郡也广爲极南一大都㑹昔者儒先人之辙迹犹有可识而其郡之人亦甞有大名法节具见于丗者幸母以逺而忽之也官成而归君子将有徴焉教授勉之矣将行之日自大司成以下皆有诗饯之博士虞某爲之序送廉充赴浙西宪司照磨序国朝建学之𥘉以许文正公爲之师其弟子往往鉅公名卿才大夫也及门者犹借其门得美仕至于今不絶囯学旣立人才由此出爲时用者相望也然特起骤爲大官者常因其族而不尽以诸生选而其人犹曰吾甞受教囯学云耳其由诸生选者三岁一贡贡凡六人其𥘉受官上不过七品今天子即位始特诏嵗贡六人而子官自六品以下皆有差于是取材甚急责效甚严矣䑓臣体圣上之意察于诸生之中得廉生焉以爲浙西宪司属生系出西方之贵族自平章南一大都㑹昔者儒先人之辙迹犹有可识而其郡之人亦甞有大名法节具见于丗者幸母以逺而忽之也官成而归君子将有徴焉教授勉之矣将行之日自大司成以下皆有诗饯之博士虞某爲之序送廉充赴浙西宪司照磨序国朝建学之𥘉以许文正公爲之师其弟子往往鉅公名卿才大夫也及门者犹借其门得美仕至于今不絶囯学旣立人才由此出爲时用者相望也然特起骤爲大官者常因其族而不尽以诸生选而其人犹曰吾甞受教囯学云耳其由诸生选者三岁一贡贡凡六人其𥘉受官上不过七品今天子即位始特诏嵗贡六人而子官自六品以下皆有差于是取材甚急责效甚严矣䑓臣体圣上之意察于诸生之中得廉生焉以爲浙西宪司属生系出西方之贵族自平章公以英材雄略清节重望事丗祖皇帝得以廉爲氏其子孙皆贵近显用出入中外天下无不知者生之来学也其兄今中丞公甞实与䑓之长贰亲致天子之命焉而生也不矜不扬退然就列执经问义岁无旷日友生服其敏师资许其通而生之名着矣此䑓臣所以取而用之也然生之家丗若此则生以贵官起人孰曰不可今宪幕八品官耳而君子楽道之者以其由诸生选而非常贡也以䑓臣之取于诸生者前所未有也以生之族贵而得小官兢兢然若弗胜无自足之容无不足之意也生之行其友皆歌以饯之而请序于仆仆曰子行矣及子之还君子曰是能不倍其学以无负于教育者则庻几勉之哉送李扩序国家之置肇自许文正公文正以笃实之资得朱子数书于南北未通之日读而领㑹起敬起畏及𬒳遇丗祖皇帝纯乎儒者之道诸公所不及也丗祖皇帝圣明天纵深知儒术之大思有以変化其人而用之以爲斈成于下而后进于上或䟽逺未即自逹莫若先取侍御贵近之特异者使受教焉则效用立见故文正自中书罢政爲之师是时风气浑厚人材朴茂文正故表章朱子小学一书以先之勤之以扫应对以折其外严之以出入游息而养其中掇忠孝之大纲以立其本发礼法之㣲权以通其用于是数十年彬彬然号称名卿材大夫者皆其门人矣呜唿使囯人知有圣贤之学而朱子之书得行于斯丗者文正之功甚大也文正没囯子监始立官府刻印章如典故其爲之者大抵踵袭文正之成迹而巳然余甞观其遗书文正之于圣贤之道五经之学盖所志甚重逺焉其门人之得于文正者犹未足以尽文正之心也子夏曰君子之道孰先传焉孰后传焉程子曰圣贤教人有序非是先教以近者小者而不教之逺者大者也夫天下之理无穷而斈亦无穷也今日如此明日又如此止而不进非学也天下之理无由而可穷也故使文正复生于今日必有以发理义道徳之藴而大启夫人心之精㣲天理之极致未必止如前日之法也而后之随声附影者谓修词申义爲玩物而从事于文章谓辩疑荅问爲躐䓁而始困其师长谓无猷爲爲涵养徳性谓深中厚貌爲変化气质是皆假美言以深护其短外以聋瞽天下之耳目内以蛊晦斈者之心思此上负囯家下负天下之大者也而谓文正之斈果出于此乎近者呉先生之来爲监官也见圣丗休明而人材之多美也慨然思有以作新其人而学者翕然归之大小如一于是先生之爲教也辩传註之得失而逹群经之㑹同通儒先之戸牖以极先圣之阃奥推鬼神之用以穷物理之変察天人之际以知经纶之本礼楽制作之具政刑因革之文考据援引博极古今各得其当而非夸多以穿凿灵明通変不滞于物而未甞析事理以爲二使斈者得有所据依以爲日用常行之地得有所标指以爲归宿造诣之极噫近丗以来未能或之先也惜夫在官未乆而竟以病归呜唿文正与先生斈之所至非所敢知所敢言也然而皆圣贤之道则一也时与位不同而立教有先后者势当然也至若用丗之乆速及人之浅深致效之逺近小大天也非人之所能爲也仆之爲斈官与先生先后而至斈者天资通塞不斉闻先生言或略解或不能尽解或暂解而旋失之或解而推去渐逺退而论集于仆仆皆得因其材而逹先生之说焉先生虽归祭酒刘公以端重正大临其上监丞齐君严条约以身先之故仆得以致其力焉未几二公有他除近臣以先生荐于上而议者曰吴㓜清陆氏之斈也非朱子之斈也不合于许氏之斈不得爲囯子师是将率天下而爲陆子静矣遂罢其事呜唿陆子岂易言哉彼又安知朱陆异同之所以然直妄言以欺丗拒人耳是时仆亦孤立不可留未数月移病自免去邓文原善之以司业召至㑹科诏行善之请改斈法其言曰今皇上责成成均至切也而因循度日不惟疲庸者无所劝而英俊者摧败无以见成效议不合亦投劾去于是纷然言呉先生不可邓司业去而投劾爲矫激而仆之谤尤甚悲哉归徳李扩事呉先生最乆先生之书皆得授而读之先生又甞使来授古文故于仆尤亲近去年以囯子生㪯令年有司用科斈法依条试之中选将命以官间来谒曰比得官犹岁月间且归故郷治田畆益得温其旧斈请一言以自警㑹仆将归江南故略叙所见以授之使时观之亦足以有所感而兴起矣送孛完赴建徳緫管序国朝右武而尚功将帅之家以丗相継下至部曲禆佐无异制也虽有卿相之贵贤劳之着延赏各有分限不得而并焉昔在丗祖皇帝混一海内布爪牙干城于内外遐迩星列棋置聮络相承定其武功綂率之大小衆寡以次受聀其子子孙孙勿俾废坠非有大故未有絶而不续者盖与囯家相爲无穷者也故后此者非有竒勲伟伐则未有能得与乎其间者矣噫国家之所以待之者不亦重乎囯子杨思睿进曰吾今而后知武功之所以爲重也思睿之所孛完君之领军江海之上窃以爲未足乃今而后信其所得之逺且乆爲可贵也君以金源之贵族事武宗皇帝于潜藩以治文书爲聀事武宗悯其勤劳书其名封以金玺使枢府如而用之皇太后及今上皇帝之在潜邸也以君属枢府如武宗之㫖皇庆二年始佩金符长千兵于怀孟之军而鎭建徳焉当武宗之龙飞一时𬒳遇恩宠冨贵赫奕熏灼天地者何可胜计可谓胜矣然或不能自乆者物理当然耳非上之恩意不足也君以十余年之后始即军事于外郡若不必爲幸然乆而传之子孙可以无穷以彼视此所得果孰爲多乎延祐𥘉元之三月近臣以君入见嘉禧殿圣上顾而念之若曰所佩金符故敝何以示逺人宠旧功更命尚方以新制者赐之天下之长千兵者多矣宥府岁奏所当得者以百十数孰得此于盛明之朝也哉君贤而楽善其𬒳遇固当异于常人也欤请叙其言以遗之予曰人材者有囯者之珙璧重宝也贤而乐善诚如君侯者其将传所授于其后而以才能见用于显要无难矣吾固将望之岂徒曰送之云乎经丗大典序録钦惟钦天綂圣至徳诚功大文孝皇帝以上圣之资纂承大綂聦明睿知度越古今至譲之诚格于上下重登大宝天命以凝于是辟延阁以端居守中心之至正慨念祖宗之基业旁观载籍之传闻思辑典章之大成以示治平之永则廼天暦二年冬有㫖命奎章阁学士院翰林囯史院参酌唐宋㑹要之体㑹稡国朝故实之文作爲成书赐名皇朝经丗大典明年二月以国史自有着述命阁学士专率其属而爲之大师丞相荅刺罕大平王臣燕帖木儿緫监其事翰林斈士承㫖大司徒臣阿隣帖木儿奎章大学士臣忽都鲁笃尓弥实奎章阁大学士中书右丞臣撒油奎章阁大斈士大禧宗禋使臣阿荣奎章阁承制学士佥枢宻院事臣朶来并以耆旧近臣习于囯典任提调焉中书左丞臣张友谅御史中丞臣赵丗安等以省䑓之重表率百官简牍具来供给无匮至于执笔纂脩则命奎章阁大学士中书平章政事臣赵丗延而贰以臣虞集与学士院艺文监官属分局脩撰又命礼部尚书臣巙巙择文学儒士三十人给以笔札而缮冩之出内府之钞以充用是年四月十六日开局倣六典之制分天地春夏秋冬之别用囯史之例别置蒙古局于其上尊囯事也其书悉取诸有司之掌故而脩饰润色之通囯语于尓雅去吏牍之繁辝上送者无不备书遗亡者不敢擅𥙷于是定其篇目凡十篇曰君事四臣事六君临天下名号最重作帝号第一祖宗勲业具在史䇿心之精㣲用言以宣询诸故老求诸纪载得其一二于千万作帝训第二风动天下莫大于制诰作帝制第三大宗其本也藩服其支也作帝系第四皆君事也䝉古局治之设官用人共理天下治其事者冝録其成故作治典第五疆理广袤古昔未有人民贡赋囯用系焉作赋典第六安上治民莫重于礼朝廷郊庙损益可知作礼典第七肇基建业至于混一告成有绩垂逺有规作政典第八刑政之设以辅礼乐仁厚爲本明愼爲要作宪典第九六官之职工居一焉囯财民力不可不愼作工典第十皆臣事也以至顺二年五月一日草具成书缮冩皇上臣集䓁皆以空踈之斈谬叨委属之隆才识旣凡见闻非广或踈逺不知于避忌或草茅不识于忧虞谅其具藁之诚实欲更求是正踈略之罪所不敢逃窃观唐㑹要始于苏冕续于崔铉至宋王溥而后成书宋㑹要始于王洙续于王珪至汪大猷虞允文二百年间三脩三进窃惟祖宗之事业岂唐宋所可比方而国家万万年之基方源源而未巳今之所述粗立其纲乃若国𥘉之旧文以至四方之续报更加搜访以待増脩重惟纂述之𥘉猷实出圣明之独断假之以岁月丰之以廪饷给之以官府之书劳之以诸司之宴礼意优渥圣谟孔彰而纂脩臣寮贪冒恩私不称㫖意下情兢惧之至惟陛下矝而恕之谨序张师道文藁序蒙养先生文集若干卷者故翰林直斈士嘉兴张公讳伯淳字师道之所着也公少年时与吴兴赵公子昻爲中表人物相望至元中子昻召拜兵部郎中而公用荐者言除闽宪幙荐者又言所荐非爲幙府求人也乃自海隅召至阙得见上论事数十条皆当丗急务辝意剀切上爲动容听之命就中书与执政以次议举行其一曰罢冗官方条具其事而大官贵人已不恱曰何物逺人欲夺吾官使徤者候诸涂要诘之几不得免而事巳浸罢公遂留翰林大德中天子命近臣修时祀于岳渎必老成慎重者公在遣中公以老病辝行乆之遂不起至大延祐之间赵公受知圣明大见显用而公已不及时论惜之自公之亡至于今二十有余年中外大夫士多能诵公所爲丗祖言者思见其议论而想其风采邈乎几就泯没未甞不爲之慨叹也今其孙炯辑其文而传之使来者知公之才虽不及尽用而可见者犹在于此此固孝子之心亦大夫士之意故爲序其端云忠史序忠史者畨易杨玄所着也玄之大父死于宋咸淳末玄伤其事不着于丗故爲是书列夏商以来未至宋而止得以忠可书者八百余人泰定𥘉元以其书来京师国史与学省皆是之上送于朝有司不以闻凡三年不遇而归且行来求一言以爲识某曰于乎某甞读横渠张子之书以爲事亲犹事天也着文以爲铭嗟乎事君亦犹是矣孔子谓子文忠矣未知焉得仁而谓㣲子箕子比干爲仁而不及忠也然则非善事天者其孰能与于此乎而古今之言忠或以一事自见槩可谓之忠矣必仁也然后无慊于斯乎予甞荐玄不报心窃愧之姑推能忠之本原以广其着述之意云耳送宪部张乐明大夫使还海东诗序高丽于国家有甥舅之好是以王国得建官儗于天朝他属国莫之敢也乐明爲宪部盖秋官之长也攷诸故实周有大司㓂鲁亦有司㓂夫何慊乎乐明以其君之命请善毉于尚方使事之间乃从士君子问文学以爲乐不亦善乎于其还也歌诗以送之而㒒题其卷首云昔箕子之以洪范告武王也其畴九而政居其一焉政之爲日八而司㓂居其一焉范之所陈凡开物成务之故天人之际事理之通盖无不备焉刑也者有国家之所至愼重者也而仅及司㓂之名者岂无说乎吾闻之矣彛伦叙则九畴钖彜伦斁则天不卑之矣彜伦叙矣则刑复何用哉虽然儆夫有位则亦有言矣若曰惟辟作福作威玉食臣无有作福作威玉食臣而有是凶害随之刑之措不措良系于此乎东方之国有箕子之遗教在焉而乐明又任其司㓂之事故予得以爲说而序之易启蒙类编序朱子之论传易者曰邵传羲画程衍周经盖欲求乎羲文周孔之易舎邵子程子之学则莫之能进矣朱子着易本义多𥙷塞程子之义又作易学启蒙原圗书卦画而先天之说可得而窥焉然独怪夫邵子程子并生一时居甚近也道同出也年又不相逺也而叔子註易传不闻与邵子有所讲明而伯子甞谓邵子之学爲加倍法后问之则又以爲忘之矣及闻其讲风天小畜与天附地地附天之说廼叹曰向甞闻此于茂叔矣噫岂非三君子之易学莫逆于心而无所问辨故无以传闻于后丗也欤是以朱子有易学启蒙之书者盖言蒙者之始求于易不可不自此而启其端也某甞窃学是书而未之有得及与今国子祭酒鲁公同司业成均爲学者互相发明此书以爲教数年之后友朋之间亦独闻鲁公以此爲意而叹其不倦不厌也新安程璹以所着类编相示则盖取朱子与门人平日之语有及于此者则彚而附焉予深叹其知学于此也夫立言以着书则其辞精而约师友之问荅则其言辨而博精而约者必深思而后得辨而博者则快然而通畅此善学者所以读古人之书而便作今日耳闻者也璹年齿方壮其进未可量也又安得不叹美于此乎新安朱子之阙里也闻其山林之间犹有缙绅先生黄髪之士相与授受使遗言絶学犹有存者璹固多见之已乎某老矣得徜徉江湖之上尚当从璹求见其人而受教焉送杜立夫归西蜀序天暦建元诏书播告中外天下翕然同心逹顺蜀帅以丗臣宿将廼执狂悖阻险爲暴潼川杜巗肖一布衣逺方书生能言国家綂绪之正天命人心之归在我今上皇帝明诏忠厚之至也省臣奈何迷不知复䧟吾蜀以不义之名而致杀毒于无辜者哉遂𬒳重罪其得不死者特幸免而巳蜀事定省起杜生爲掾行御史䑓与蜀宪交章论杜生事宜见表异宪䑓誊状朝廷未报也杜生以掾进奏京师事已即西还人或谓生小留朝议必有处忠义先见之士者生曰吾以使事来当归报耳不知其他也呜唿君子之所爲惟其义之当而已矣当慷慨论逆顺去就时惟知义之所在当如是耳𥘉岂有假此望荣进之意哉不然非有肉食之奉职事之系也而甘以七尺之身自试于必死不测之危祸哉今日之事御史言之朝廷知之天下壮之学士大夫韪之爲杜生者可无憾也忠义必见用自系朝廷弗系杜生矣㒒执笔太史若生之事敢轶而弗书乎非特爲郷里之有生也送朱仁卿赴安庆教授序国学之俊秀与贵游乆处者岁贡八人于吏部前四人部𥙷令史后四人除郡教授其自江南来者名虽在前不得𥙷吏惟得爲教授习俗移人乐吏之操权而速化以爲重不知教授之所系不轻也趍走以事人与专席以讲学者孰尊尚书侍郎书一札唿而使之与宰相命以天子之勑者孰贵苟以爲易进取也教授未必尽沉沦部吏未必皆显逹然则教授岂相薄哉虽然是犹以利害较也明道先生欲取天下之贤者聚而教之京师其学成也则以分教天下一道德而同风俗其法莫若焉今自国家教之而出一郡其法良是巳而其效不然者非法之罪也其学也脩巳之道或未尽其仕也治人之道𥘉弗知伥伥然徒以苟且尺寸豪末爲意宜其不足于教授之行知学者之有感于斯言已乎盰江朱仁卿在上庠十余年师友所共爱敬乃爲安庆教授来求一言以爲别某在成均时甞书㕔壁䚰曰今吾学之所讲其书易诗书春秋论语大学中庸孟子其道则尧舜禹汤文武周公孔子所以明其道者颜曽思孟周程张邵朱之言也仁卿在此则遵是而学之往彼则循此而教之勿爲新竒以取名勿爲昏诞以狥俗贤而知者修此以善导之愚不肖者准此而砭订之使贤而知者据而立愚不肖有所化而改敦敦笃笃自信旣成又力行之三年䆠成父兄子弟必有可望者慎勿自薄爲也仁卿齿业俱进虑事甚周巽顺勤敏其于事上接下之宻勾稽钱谷之严缮脩屋舎器物之备时人以爲能者在仁卿爲余事故特举所以爲教者爲仁卿言之噫亦甞言耳易曰君子思不出其位随其所在而致力焉而已耳他非所计也送赵茂元序百十年前吾蜀郷先生之教学者自论语孟子易诗书春秋礼皆依古注䟽句读授之正经日三百字爲率若传註史书文章之属必尽其日力乃止率晨兴至夜分不得休以爲常持身以尚孝友惇忠信厉节义爲事其爲紊尚左氏苏子瞻之说及稍长而后专得从于周程之学焉故其学者虽不皆至博治而亦无甚空䟽及其用力于穷理正心之学则古圣贤之书帝王之制度固已先着于胸中及得其要则触类无所不通矣此其大槩也集与舎弟未髫齓先君携之避地岭海诸书皆先亲口授十嵗至长沙始就外传从祖父祕监公必使求诸郷人教之犹守此法也弱冠至临川郷人惟二人在焉一人爲故宋乐安县丞黄某予同县人也江西帅臣黄弃疾以临川内附檄至乐安县丞独不肯传檄者国人义而不忍杀之去入深山中忍卧不至死教其子读春秋而巳其一人故宋崇仁县丞范大冶成都人㓜时甞及从学沧江书墪中宋亡亦贫不仕时时来与先君先舅语举书传常连卷数千百言不遗一字天文地理律歴姓氏职官一问累千百言不止先亲常朂某曰读书当如范公之愽立身当如黄公之严斯言犹在耳也于是稍从侍侧问郷里文献之在东南者则知临卭魏氏子孙在呉都眉山平舟杨氏在天台或在武陵桂芝程氏在安吉学斋史氏在江隂同郡牟氏亦在安吉集仕京师歴年遂多皆不能于此有所考问而士友之至自蜀者从而问之则遗老旧书多不存矣不亦悲夫至治壬戌集旣免先君䘮省墓呉门而赵君茂元在焉盖与予皆眉山杨氏之外孙也以杨氏之学论之平舟公爲朱氏张氏之学以道学自任其议论政事必出于此而见山公与其弟吏部公以春秋甞爲太学师陈义甚正非特文学而巳宋亡五十年其门人学者皆尽诸舅氏亦已物故遗书存者无几独茂元犹能有所诵而传之庻几遗风流韵之可见者乎至顺辛未茂元来调官京师急于亲养乞逺方一廵徼以去集知其情不敢以馆阁荐留也将行求一言以叙别念无足爲茂元言者独以昔者蜀人爲学之说而陈之庻乎其郷人昆弟子孙之在东南者因集之言亦有以推其先丗之学而有立焉则区区恭敬桑梓之㣲意也集老矣茂元尚有以朂予也哉送熊太古诗序昔者周公孔子之爲教盖莫大于礼焉千数百年以来其书阙轶多矣汉儒即所闻而缀辑之因所言传㑹之先王制作之绪余頼其记载而有可知者亦不可诬也伊洛诸君子因遗言而得其心发眞识以广其义行焉而安乎其躬道焉而信乎其人学者得以推见三代之上岂不盛哉昔横渠张子与两程子并起一时张子专以执礼佐持敬之教可遵而行也丗俗之弊乐放肆而忽检束之常狃见闻而失性情之正迂鄙其行事而莫肯从繁厌其绪言而不知讲于是纲沦而法斁所由来之渐吁可畏哉䂊章先生独知忧之因进士之设科嘅斯经之鲜学其意逺矣先生之子太古承遗训于指授又力究之有年儒林望之爲日乆矣荐书来上乃弗偶焉非惟朝之学士大夫缙绅先生惜之虽主司与偕贡之士亦莫不共惜之也夫学古者言淡而意深固不足以逞夫衒鬻之塲多识而搏援亦不足以较夫渉猎之次抱器善藏夫何慊哉于是仆与一二同志欲相率而留之太古曰不可如是则有所不安者矣故作诗以送之其辞田风从阊阖兴花向上阳开白日如逝波遟子殊未来雨雪载逺道卞生献其宝驾之千金车借以五色缫意重翻成失弃捐将奈何先哲犹待贾归哉聊永歌道园学古録卷之五道园学古录道园学古录卷第六道园学古録卷之六在朝藁六雍虞集伯生序国子监后圃赏梨花乐府序至大庚戌之仲春大成殿登歌乐成时雨适至我司业先生乐雅乐之复古顾丼泽之及时于是乎赋喜雨之诗推本归功于成均之和廼三月辛巳国子监后圃梨花盛开先生率僚吏席林䑓之上尊有醴盘有𬞞肴胾杂陈劝酬交错饮且半命能琴者作古操一阕禽鸟翔舞云风低廻先生于是歌木兰之引以寓斯文之至乐而泳圣泽之无穷也明日僚友酌酒而赓之又明日诸生之长酌酒而赓之气和辞畅洋洋乎盛哉虞某起言曰古之教者必以乐故感其心也深而成其德也易命大夫者犹与之登髙赋诗而观其能否兹事不闻乆矣今吾师友僚佐乃得以讲诵之睱从容咏歌庻几乎乐而不淫者亦成均之义也命弟子缉録爲卷以贻诸好事可览观焉谨序赠何明之序中山何君以医道行乎京师求视病发药者足相踵于门旦暮不絶何君甞以病缓急爲先后不徇贵富不弃贫贱与药当病不计其赀之高下故人多趍之衣服币帛货具至于车马之餽常常而至君亦不甚经意也国子伴读李生病寒热日且乆不解衆谋可以起其疾者咸推君焉于是得何君治如法良愈生同舎爲倒槖中余赀以谢君曰子去家逺姑俟他日及生归复来又致所以谢则又却之曰书生无爲事此生思所以荅何君者来请叙其事求歌诗于名笔以道之嗟夫名与实对义与利反今何君之爲医也不区区于一簮之获而以活人爲心其度越等侪逺矣诚有其实虽无文字之传犹将见称于当丗况君子知其实而乐道其事者乎吾知何君之道草矣李仲渊诗槀序集贤直学士李君仲渊自録其五言诗而题之宗雅观其制名则其所以自喻者可得而知矣五言之道近丗几絶数十年来人称涿郡卢公故仲渊自序亦属意卢公然仲渊来朝廷爲学士而卢公去丗巳乆独呉兴赵公深知之至以爲上接苏州呉兴博古通艺精诣入神兼古人之能事者多矣而独常吟讽其诗每欲以诗人自称而天下亦信其诚有不可及者廼独推公若此信知言哉某甞以爲丗道有升降风气有盛衰而文采随之其辞平和而意深长者大抵皆盛丗之音也其不然者则其人有大过人而不系于时者也善夫袁伯长甫之言曰雅颂者朝廷之间公卿大夫之言也某闻之矣君子之德风也小人之德草也草上之风必偃观宗雅者可以观德于当丗矣夫本德斋送别进士周东扬赴零陵县丞诗序至治辛酉富州周君东扬登进士第授零陵丞十月将之官其州人熊君昶之尉崇仁实予寓邑也爲之言曰君之行送之者歌诗凡数百篇天慵熊先生序之又百余篇曰本德斋诗者州人之甞从君者所赋也属某序之夫门人弟子之于其师也闻其议论观其容色而习其传授也乆矣其未见者施之涖官临民者也今又将亲见之则其期望视则者冝其异于他人哉别爲卷而表之宜矣某闻之延祐𥘉天子慨然思见儒者之治命执政讲求取士之法执政者退而与廷臣议焉曰唐宋科举之制先朝议论常及之盖周人郷㪯里选之遗爲可尽得天下之士乎固不敢必以爲不足以得天下之士乎则昔之大贤君子胥此焉出其弊者尚文之过也仐爲是㪯者本之德行以观其素求之经斈以观其实博之以文艺以观其华䇿之以政事以观其用通此其庻几矣而或者以爲此四者自古之人据其一巳足名丗今欲兼之不亦难乎是不知本出一原体用无二致也于是天子特出睿见独㫁而行之其宵旰望之之志深矣缙绅先生之言曰吾党之士何以报上哉盖企而望之伏而叹焉庻乎其有以当上意矣𥘉君与予弟仲常同㪯进士而有司竟失君于乎上下之属望岂不欲少见善治善教于天下哉夫丗之言官者大抵各极其才智之所能至耳未有岀于斈者也今朝廷之𥘉议若此宜必有豪杰之士自此出矣然而进士之见用爲吏者或忌之或容之且以积嵗月进分寸者视进士一日之易常情固不能无忌或曰是儒者新进冝于吏治有所不知姑容之姑容之夫忌者未必非进徳之砺而君子安有受容于人而莫之耻乎顾方屈曲睢盱以效夫常人之所能而未能也略不少见儒者之效则亦岂所望者哉虽然此衆人之言云耳殆未足以知君子之所爲也木徳斋诗者师友相与之言在焉予故得极其说不自知其言之过也君子亦亮之否乎零陵永附城也昔我先大父开国府君甞守求今余六十年矣岂无父老之子孙犹识其遗治者哉而山石之间登览题咏之蹟尚多有之周君佐理之暇时出游以自适或有见焉愿归以告某也安敬仲文集序黙庵集者诗文凢若干篇槀城安君敬仲之所作其门人赵郡苏天爵之所缉录者也旣缮冩乃来告曰昔容城刘静脩先生得朱子之书于江南因以之遡乎周程吕张之传以求逹夫论语大学中庸孟子之说古所谓闻而知之者此其人欤闻其风而慕焉者敬仲也与静脩之居间数百里耳然而未甞见焉徒因其门人乌叔备承问其说以爲学则是敬仲之于静脩盖亦闻而知之者乎愿序而传焉嗟乎知之爲知有未易一槩言者圣贤之道大矣丗多豪杰能因其才识之所至而知其所及者其人岂易得哉昔者天下方一朔南㑹同缙绅先生固有得朱子之书而尊信表章之者今其言衣𬒳四海家藏而人道之其功固不细矣而静脩之言曰老氏者以术欺丗而自免者也隂用其说者莫不以一身之利害而节量天下之休戚其终必至于误国而害民然而特立于万物之表而不受其责焉而自以孔孟之时义程朱之名理自居而人莫知夺之也观其考察于异端几㣲之辨其精如此则其下视一丗之苟且污浊者不啻蠛蠓之细犬之秽岂不信然敬仲氏终身师慕之则其所见何可量哉然静脩门人甞有与予同爲国学官者从问其师说不予告也退而求诸其书见其告先圣文曰早因躁狂若将有志中实脆屈未立已頽揆厥无成实由贪懦时驰意去凛不自容顾念𥘉心怳焉如失观乎此言则静脩道德之所至可见矣噫吾道之大岂委靡不振卤莽依托者所可窃假于斯哉其必有振丗之豪杰而后可也以予观于国朝混一之𥘉北方之学者高明坚勇孰有过于静脩者哉诚使天假之年逊志以优入不然使得亲炙朱子以极其变化充扩之妙则所以发挥斯文者当不止是哉又甞求敬仲于其书矣其告先圣文曰追忆旧闻卒究前业洒扫应对谨行信言余力学文穷理尽性循循有序发轫圣途以存诸心以行诸已以及于物以化于郷然则敬仲得于朱子之端绪平实切宻何可及也诚使得见静脩廓之以髙明厉之以奋发则刘氏之学不旣昌大于时矣乎惜乎静修旣不见朱子而敬仲又不获亲于静脩二君子者皆未中寿而卒岂非天乎予与敬仲年相若也少则持未成之学以岀及粗闻用力之要而气向衰凛然有不及之叹视敬仲之蚤有誉于当丗宁无慨然者乎若苏生之拳拳于其师之遗书如此益可见其取友之端矣是皆予之所敬畏而感发者故题以爲序题尹先生寿诗序君子有耆年而居其郷者胝寒暖之节以适其体治甘旨之其而备其养调其容色声气必循于礼以乐其心志则其子孙共之矣居焉而莫敢并行焉而莫敢先则其郷人子弟能及之矣有容焉仰之以爲表有言焉受之以爲教奉之而不敢忽敬之而不敢违温诏以问之束帛以礼之则县官有司能具之矣至若道其黄髪儿齿之异咏其耆艾康强之羙倡焉而酬之宣焉而收之律吕之相和金玉之相应可以𬒳之絃歌施之宴享于以推天地至和之委于以赞国家涵煦之深于以明郷里风俗之厚于以见徳齿乆盛之美因以知时和嵗丰庶物阜多人得备养则非贤人君子不能巳吾于㑹川尹先生伯仲之爲寿也见之先生伯仲同年月日生延祐已未之岁皆八十矣正月一日其生之日也其子孙族人昆弟姻戚郷党将以是日爲酒馔合乐髙㑹以庆之事闻京师大夫士之贤且仁者皆叹而美之曰是岂独尹氏之福㑹川之荣乎盖圣上盛德之所致而太平之明徴也乃相与歌而咏之可传而观者如此呜唿盛哉虽然今日地大物衆古所未有也德厚仁溥歴代之所莫及也然则海宇之内田里之间以八袠识其甲子者岂止两尹先生而巳乎而咏歌若是其盛者何也昔周之时有伯逹伯适仲突仲忽叔夜叔夏季随季騧者传以爲其母四乳而八君子者生焉圣人叹其生贤之多也故颂言之而门人弟子识之夫盛气之生物也观夫动植之类盖有并生而骈育者矣然或不能以两大或不能以两乆理固然矣一以名显于昔一以寿着于今而其生也适皆以同乳见异不谓之异不可也以名显者见称于圣人见録于传记以寿着者见之咏歌采之史氏一时之雅不亦宜乎然而两尹先生之生也天也其寿也亦天也非人之所能爲也而两尹先生之敦行孝义友爱敬譲子孙顺焉郷里化焉则其所以致此者抑又有由矣尚论耆年盛德者盍亦观诸两尹先生可也先生之孙侍书王邸甞与予游故爲之序见天子近臣之表仪文章有以歆羡而慕效也几㣲之旨其亦出诸此乎然则君子之雅志本朝固不忍一日逺之也诚知其意若是则何爲是栖者欤某也闻之古者君之遣使臣也则赋皇皇者华其辞曰诜诜征夫每怀靡及及劳其来也则歌四牡其辞曰岂不怀归是用作歌夫雅者公卿大夫之言也敢请述光华之意以遗之使下国之人知使者之来朝廷礼意有加于古昔速其归也则又述其有功见知而陈之以备一代之盛典不亦宜乎魏氏请建鹤山书院序集适呉临卭魏氏之在呉者曰起谓某言曰钦惟延祐制书周元公以次九君子者皆从祀先圣孔子之庙起读而感焉昔我曽大父文靖公在先宋时转运潼川甞拜䟽于朝乞与周张二程钖爵定谥从祀庙学所定谥今元纯正诚是也岂意易代遭逢圣明从祀之典廼如其志于百年之后是固天理之当然因时而见岂独先文靖一人之私也起所思念者先文靖之绪而乱离以来其门生学者死亡巳尽无能有所发明而起生晚而力薄先丗坠绪不絶如髪此所以朝夕兢惧如履春氷而凭秋涛也昔文靖之归临卭即白鹤山筑屋聚书㑹友讲习四方谓之鹤山先生及谪居靖州七年从学者益衆又爲鹤山书院于二靖在政府理宗亲书扁赐之今周程朱张之所经歴与其门人弟子及爲是学者凢有遗蹟皆立学官我先文靖奋起西南不后于诸君子而未有专祠建学于今日者则我后之人无所肖似者然也今临卭故居莽爲茂莞而靖之所存且亦无几文靖实葬于呉即呉而祠之不亦可乎起将告于有司上请于朝以先人之居分借在己者规以爲鹤山书院请得与明师良友讲求其所传学子以爲何如某对曰朝廷文治日新大夫士非正学弗学也若子之志岂谓豪杰之士将助成之朝廷有司固将韪之而天亦且相之也昔我先大父利州府君亲以丞相孙讲学沧江之上时则有若资中赵希光成都范文叔季才少才少约豫章李思永延平张子眞汉嘉萨仲章陵阳程叔逹李微之贯之唐安宋正仲汉嘉邓元卿相爲师友而文靖公以高科显官亦来定交悉去记诵词章之习切劘相长以究极圣贤之旨要吾蜀之士尽知伊洛之渊源则我曽大父与文靖公实发挥之也我曽大父建学简州文靖公爲之记曰所谓教者赜诸天地万物之奥而父子夫妇之常不能违也验诸日用饮食之近而鬼神隂阳之㣲不能外也近思反求精体熟玩期不失其本心焉我曾大父曰子言即予言也其志同道合如此子以霜降水涸之余知脱落凢近俗习而归求于此庻其志之有成也某虽不敏尚愿诵所闻于父兄者以与其子弟从事乎二家之家学幸名丗之君子有以终教之也两尹先生庆九十寿诗序㑹川两尹先生伯仲同以巳亥嵗正月一日生至今泰定丁卯皆九十矣而彊徤聦明二翁如一其二季亦各八十余昆弟之子緫九人诸孙十八人曽孙十数人家庭之间慈孝爱敬蔼如也丞相长史憕伯氏之孙也来语某曰昔翁之嵗八十也子甞序其事以启群公之赋咏当时荣之至今传焉今兹又十稔矣起居饮食不减于昔年朔且之吉子孙亲戚闾里举酒爲寿自州郡长吏与大夫士之家居者父老㓜稚咸集莫不歆慕而颂祷焉诚不可以无述子爲我复爲之可乎集曰昔之寿朋见咏于诗人乆矣其后或相与高隐于深山之中而精神风采足以耸动乎朝廷或名遂身退于旣老之日而盛德雅望足以敦厚其风俗着在信史见乎咏歌以爲一代之盛美者人人知之然而其人不必出于一家其生未必同于一日则尹氏之异可不重纪乎且夫太平之丗物有盛而异者焉矣若嘉禾之同颕瑞木之连枝丗犹或喜传而乐道之况尹氏之人瑞乎且夫和气之应而瑞嘉生焉人物固无以大相逺也然而草木之偶见于年嵗之间者其可与生人之盛同日而语乎吾甞上遡二翁始生之年国家方得中原未数嵗也甲兵未尽息呻吟未尽起也而浑厚纯固之气巳潜复于摧伤零落之余其见于人物之生者已有若二翁之盛身受安乐共养以观乎列圣百年之治平谓之偶然可乎噫观物者常因生人之盛而推考太平之始则必自斯翁矣善颂者常自一家之善而推夲圣代之昌亦必自斯翁矣某也属书东观敢不具録乎送鲁逺序泰定乙丑秋南阳先生孛术鲁公拜汴省郎中其子逺自京师往省来征言焉谨告之曰古今学者苟有志于斯文则必嬴粮治笈违亲戚去郷井求明师而从之道途不敢计逺近嵗月不敢论乆速期于业成而后已犹有遇不遇之不可必焉盖亦劳且难矣今吾子之严君天下之硕师也讲明问辨不待出勤于外传观瞻傚则不必近越乎户限何其幸与昔予与公并于成均也日进诸生于一堂之上而诲之更互倡和以发明圣经贤传之指归不极于至当不止也当是时岂惟学者有所启发虽以区区之不敏亦得其退过进不及之助焉然而不能乆者天也吾是以知吾子之归求而有余也夫识察于动容周旋之间考析于言语文字之表视则之法也慎之于日用常行之㣲徴之以前言往行之实用力之地也以是事亲日求所未知未能而求必尽其軄分焉所以归求者如此吾子勉之呉张高风圗序泰定二年春翰林学士临川先生呉公移疾假寓南城天寳宫之别馆宫中之人因爲先生言其教之因起与今第九代掌教玄应张眞人之制行坚白也先生曰丗乃有斯人耶乃尽出眞人家丗郷里苦节高行孝慈之迹神明之异求先生爲文先生言而天下后丗信之未甞有不试之誉也独于眞人欣然命笔具道其所立之难所至之峻也且有儆于时俗者焉他日病愈返乎史舘思眞人之爲人乗兴巾车从以门生儿子即天寳而见焉及门童子辞曰眞人深居至静自中朝贵人大官至者未甞敢以报先生勿讶也先生顾谓从者曰是其人视走高门县薄唯恐失一夫者有间矣即命廻车盖不唯不以爲忤而更叹重其不可及自是夏多雨潦规再往未能也而眞人曰秋气且清吾不可不往谒呉先生因着芒屩戴䑓笠策木杖布褐短才至膝从弟子一人服亦如之歩至国史院门上马石上踞坐弟子告阍人曰眞大道张眞人上谒呉学士阍人相顾嘻曰他日见眞人者至容服不若是疑不爲通而先生方脩实録与同官坐堂上不知也先生之子偶出门见而识之进问眞人何来眞人曰呉学士子耶以杖画地作诚字示之曰还语若翁吾来报谒先生闻之亟出见眞人去矣独地上字画在耳咨嗟乆之使追及于丽正门南三里所长歌徐行音韵清畅上出林表追者不敢致辞而返好事者高二公之风画爲图以传观而托仆叙其事如此或曰昔孟子与南华翁生并丗而未甞相见二子之书具在庄氏之辩莫或婴其锋者惜乎其不见孟子也今呉张实相知又相求而卒不相遇遂无一言可以发其緼者其何以一道德乎仆曰观其风致而思过半矣何言之待乎子必以其言求之乎㒒试论其行矣君子之学以不欺爲要有志于慎独者果能坚制峻卓如眞人之道行者乎呉先生盖累千百言刻之金石可考也眞人画地之字盖子思孟子之言也有能因此而眞知归求者则眞人之一字不爲少也吾又闻眞人系出横渠其精思力践殆有自耶则又有仆不能知者送翰林编脩王在中奉祠西岳序国史王君在中之奉祠西山川也同馆之士爲赋诗以饯之多道祈年之事者侍讲曹公序之曰古者天子有事四岳盖考制度一风俗焉望秩其一也今岁遣使礼祠脩时事必曰凡所以佐吾民之术而上之人容有未尽知者可咨询而得之乎吾蜀以罹兵之乆山谷故郡县之地多间田敏蓺四方之民趍而至者以万万计宜及此时节制均定以辑抚之使善良有所养而强黠有所检以爲他日之虑乆逺之计亦有说乎凢此之类皆仁智兼尽之意也不然一乗之使谁不可行而有待于在中又有徴于曹公与诸君子之言乎孔林庙学新设管勾蕳西碧之任诗序昔者礼乐之器鲁盖备有之是以圣人于老聃有问焉于师㐮有问焉始仕于鲁而与祭于庙也又毎事问焉当是时虽曰礼坏乐崩而有官守者尚执其蓺事而不敢废也故曽子曰笾豆之事则有司存焉明噐物事爲之有可徴也去古益逺虽有司之末亦亡絶无余矣而犹欲以爲非君子之所重可乎成均甞设管勾主庙学礼噐祭衣之属致和之元孔林亦放而设是以吾蕳君始爲之君子善官守之复古而选择之得人也多赋诗遗之而求予序焉乃爲之言曰呜唿圣帝明王之制作犹可见于今者则吾夫子之所删定賛述而存者而所谓噐物事爲者亦其具也前三十年导江张逹善氏甞爲孔林之师固甞发明斯道之大以迪其人矣所谓噐物事爲者𥘉不废也今蕳君往治其有司之事尚善其职守则君子又将因夫噐物事爲之存者而徴焉道固不外是也或因本而及未或即粗而得精沿遡并行不悖不亦可乎张先生吾蜀人某外祖氏之门人也简亦吾蜀人故得尽吾言焉而非私也陇右王汪氏丗家勲德録序国家龙兴朔漠威行万方金源日蹙吏士守者或降或死且尽不能成军山东西之间豪杰并起据保城壁大抵非金署置之旧陇右巩昌汪氏据高制逺綂郡县数十胜兵数万号曰便宜都緫帅栅石门爲金守者三丗及我兵攻巩昌则金亡巳二丗矣汪氏犹不忍降其士大夫皆曰君死国亡民将安归乃缟素爲金发䘮登陴哭三日因皇子濶端以自归太宗皇帝察其诚仍以爲便宜都緫帅鎭故地取蜀之役资粮甲兵之赋终始毕给功多之纪他将鲜焉此讳丗显者所以封陇右王也王有子八人孙十有九人多居将相官封公者巳八人传五丗兄弟子孙百八十余人緫军巩昌者旣丗其軄余多大官尤显者今御史中丞寿昌也其兄成都万戸嗣昌曰丗荷国恩功业在盟府褒䘏有制诏丗次具谱牒行事岁月则先茔家庙之碑文在请辑録刻模以传于丗谂诸太史太史虞某曰予观于功臣之家以丗业显融者固多得綂其军丗守其地者惟汪氏或曰道家忌三丗爲将汪氏之德必有大过人者其言信欤子固以爲汪氏先人事故主无憾见信国家非他人所得而及也欤送祠天妃两使者序丗祖皇帝嵗运江南粟以实京师漕渠孔艰呉人有献䇿航海道便以疾乆之人益得善道于今五十年运积至数百万石以爲常京师官府衆多吏民游食者至不可筭数而食有余贾常平者海运之力也天暦二年漕吏或自用不听舟师言趍发违风信舟出洋巳有告败者及逹京师㑹不至者盖七十万天子悯之复溺者家至载之明诏廷臣恐惧思所以荅上意或曰有神曰天妃庙食海上舟师委输吏必祷焉有竒应将祀事有弗䖍者与宜往祠有敕翰林直学士本雅实理蓺文太监宋本其行呜唿二公能导上意致诚敬巳事而竣周览其形势风俗而观其政治之得失亦有可言者乎往年某甞适呉见大吏发海运问诸呉人则有告者曰富家大舟受粟多得佣直甚厚半实以私货取利尤伙噐壮而人敏常善逹有不愿者若中产之家輙贿吏求免宛转期迫輙执畸贫而使之舟恶吏人朘其佣直工徒用噐食卒取具授粟必在险逺又不得善粟其舟出輙败盖其罪有所在矣今日之事此其一端乎近嵗大农以乏用吿㑹议廷中各陈𥙿财之说有献议曰国家方取江南用兵资粮悉出于中原而民力不至乏絶及尽得宋地贡赋与凡货财之供日输月运无有穷巳而国计弗𥙿者上不节用而下多惰农故也且京师之东萑苇之泽賔海而南者广袤相乗可千数百里潮淤肥沃实甚宜稻用浙闽隄圩之法则皆良田也宜使清彊有智术之吏稍寛假之量给牛种农具召慕耕者而素部分之期成功而后税因重其吏秩以爲之长又可收游惰弭盗贼而彊实畿甸之东鄙如此则其便宜又不止如海运者奈何独使东南之人竭力以耕尽地而取而使之岁蹈不测之渊于无穷乎时宰以爲迂而止宋公家京师旣首廷对未甞一日去朝廷歴丞相御史府爲名法从叅预国事而学士甞以使指出南诏西南降蛮夷部落所谓大小彻里者方数千里引其酋长入见才与其从者数十人俱无一兵一财之费二公之重且贤如此旨意其有所在乎不然祷祠之官岂无其人而以属之二公乎故同朝皆爲之赋诗而某爲之序诏使祷雨诗序陜右比岁以旱饥告县官出粟与财省赋已责以振之而不能捄力田者布种于土而暵燥弗生货币并竭商贾去岁国家有大正于逋誖宿忾守者迷去效之冝神怒人怨天不悔祸及计穷归服而吾民之病日深矣居者瘠殍行者道殣存者十二三天子爲选大吏治行省䑓出大农之帑鉅万者数而雨终不降人无生意于是行省䑓之臣使人入告于朝曰天子幸念疲甿使臣等奉宣德意旣竭鴑钝神不举而灵贶弗臻意者天子使专使持玉币以礼其山川庶有济乎宰相即日以闻天子愀然以兴曰孰能称朕使者于是翰林直学士普颜实立以诚悫精敏将命直指乃四月巳亥受㫖幄殿隂云低回肹蠁孔迩学士乃召驿传谨斋戒不留宿于家乙卯祀西岳五月丁巳朔云电雷雨大作辛酉与行省䑓臣共祷于城中之群祀壬戌与左丞亦怜眞祷于太一元君庙即大雨其日又诣高山太白崃灵湫庙湫在絶顶崃隘石险炎暍喘汗牵掖仅至亲致上命下即祠官几数十里祠故唐作积芜不治墻毁瓦堕妥歆无所祠者俟命门下上无庇盖跼蹐中夜并见云兴于湫顷而滃合明日又祷大澍连日于是东自陜州西至鳯翔南逹兴元北曁巩昌皆来告足甲戌至鳯翔与宪使郡守祀于雅腊蛮神之庙雅腊蛮者高昌部大山有神高昌人留关中者移祀于此云旣祠又雨丁丑祀西鎭之呉岳亦雨竣事乃还而陇陜之间田苗浡兴瓜蔓有实稍有庐处而守者下车询咨则曰宿种在土得雨始萌壅埴日滋是以怒长苗秀且实而瓜瓞可食矣由是疾疫顿愈而流移未逺者渐克来归七月辛酉复命于上都行省䑓各遣使入奏如其言而学士以其副致国史予得而观焉呜唿天岂不念斯民哉彼旱饥至于斯极者谁实爲之圣神一念之发使者将命之谨而效应如此逆顺诚伪之辨可不察乎故备书之与吾党之士咏歌焉国子监学题名序丗祖皇帝至元二十四年置国子监学以孔子之道教近侍国人子弟公卿大夫士之子俊秀之士其书易诗春秋礼记论语大学中庸孟子其说则周程张朱氏之传也监有祭酒一人比立监先置此官许文正公衡首爲之司业二人监丞一人后又置典簿一人治文书金糓学有博士二人助教二人后増置六人其下设正二人録二人司乐一人典籍二人管勾一人以高第弟子充秩满则官之弟子贠今五百六十人天暦二年始克追考祭酒至助教姓名嵗月刻石来者尚继之俾后有所徴三月甲子序送江西行省全平章诗序诗不云乎颙颙昻昻如圭如璋令闻令望岂弟君子四方爲纲何其善言君子乎鳯凰麒麟非所以资服乗也醴泉朱草非所以适饥渇也然而一日至焉山川爲之春涵草木爲之玉润盖天生神物禀乎冲和之至自然有所鬯逹无所事乎用力也今平章全公名臣丗家高情雅节至正而不厉至明而不察逹乎事物之变而不屑于言究乎天人之緼而不滞于迹渊乎其有道充乎其有容气完而不忤于物接用大而不事于小施几古之所谓杜德机者乎江右有水旱之菑民力竭矣天子慨然辍公于亲宻之地以往塡之吾民其庶几乎豫章之流汤汤匡庐之云苍苍公超然有意于其间乎君子来朝其旂斾斾鵉声请得与都人士共候焉送李道济之官夷陵诗序东观古称蓬莱道山今尤爲清华高简予与今礼部康公子山尚书在馆时新进士六七人爲之僚道济以文学署掾一时雍容䔥散非特人羡之诸君子亦自以爲乐也未年岁间各迁官散去掾独留馆数年始得官夷陵幕来征文爲别吾闻州小而地僻民淳而事少鱼米笋菜可以奉甘㫖江云崃雨可以极游览盖乐不在舘阁之下昔子之郷先生六一公甞令夷陵欲借书观之而不可得乃从故府取吏牍而徧阅之于是周知情伪备察姦利谬欺之故怅然以爲深感后公爲政治郡辄有大过人者及代包孝肃公尹开封清简平易乃有过于包公者则夷陵阅牍之功有以増益之也天下未见书莫盛于东观道济旣得读之累年今之夷陵吏牍固其职尚母鄙其事而尽心焉郷先生之芳躅不亦可庻几乎送逹溥化兼善赴南䑓御史诗序古人有言朝廷天下之事宰相可行之䑓諌可言之行者或不无牵制而言者庶几得以尽心焉非其位不得言得其位或不足于言故丗以爲难也兼善以先朝进士第一人事今上天子于奎草之阁一日辍以爲行䑓御史此所谓得言之位可言之时能言之人者乎予闻之事有大小缓急之异小而急者骤言之大而缓者深言之而又有大且急者如东南水旱频仍民力凋耗赋用不给者乎吾意兼善受命之日念故巳在此矣医之爲病也知证易用药难药其矣而病家用不用服不服又有不可知者而医不敢尽其技圣天子在上视民如伤当宁以思无言不从无諌不入兼善在阁下朝夕之所见者也使数千里之逺如在旒黈之下非兼善吾谁望乎诸贤赋诗赠之虞集爲之序送进士刘桢序今嵗吾蜀与计偕者五士皆以郷里来见旣退坐客有留爲予言者曰五士皆美才如木向春唯年最少者二人差后然皆佳士次二坐者家必有隂德予漫聴之不以爲意及南宫奏进士名果三人先登次二坐者昌州刘桢维周也及登第始克问其郷里氏族家丗父兄所治业乃知刘氏丗春秋学避兵泸州因家焉郷人爲言刘氏之迁泸二十余口及避兵唯字德甫者独存有子女三人城破子女俱失乆之得其二子德甫夫妇念其一女尤切次子善卿思解其亲忧行四方求之知爲杨将所得又转之文文豪虐百计不可得无以恱亲心不遑宁处善卿子偶至成都闻文亡家析其姑适同俘者叙南程复元有子矣悉所将赀竭衣装尽购得以还至家善卿问曰成都知姑氏音问否具对以文亡适程状曰何不购以归曰皆至矣善卿大恱德甫殁矣未及见之谅以子孙能奉己爲惬今程氏夫妇偕其子俱养善卿家衣食如一中外无间言善卿子即桢也进士来见者首张冈于高次者桢次者支谓兴文举次则李玲彦博令狐子仁彦安也或言维周得姑氏归与其父对荅殊类范丞相麦舟也意欲予书之予不敢靳予言也故具载如此咏歌而传之则在能赋之士大夫君子矣至顺庚午闰七月二十八日书陈云峤省亲诗序夫神骏之马可以一日千里而不可从容鸾和于交衢之舞寛博之衣可以揖譲升降而不可奋扬干戈于战陈之交随其所遇而周于用者丗常难其材焉泗人陈君新甫以名将相家遭逄盛明广大之日其昬姻皆卫霍金张之门其交游兼婴布臯乗之属散万金于一醵而不爲泰待千乗之卿以长揖而不爲敖此其人岂屑屑锥刀之末求誉于郷原局局于㗸橜之间而效用于轨辙者哉宜乎一出而受知仁庙骤命以三品之贵而不屑也旣而草仪前殿賛礼明廷俯仰进退郁郁乎有文是以英皇肇行卤簿旣闲习于緜蕝之𥘉皇上亲祠太室妙对扬于顾问之顷博问洽礼之士无以加焉丗所谓难其材者新甫其兼之矣乎吾甞见其退食也琴书在前寄逸兴于篇翰其屡空也賔客散去无悔志于当时其孝于亲也出乎天性方承颜于膝下母命之仕则仕从事于朝廷母思其归则归其去就之决又有如此者同朝之士喜其归省之及时惜其投簮而蹔逺作诗以饯之吾闻新甫之在维扬也东渡大江得佳山水于常润之间登高丘而望沧海见其所谓云峤者眇然乎虚明浩荡之外将无乗风而长往乎太夫人年高新甫方强仕愿敦孝弟之道以成忠厚之德吾占诸易得渐之上九鸿渐于逺其羽可用爲仪吉新甫尚翩翩而来朝哉宣城贡先生庆八十诗序宣城贡先主年八十之岁亲戚郷党郡县长吏部使者咸往庆乐之中朝公卿学士大夫甞与其季仲章同朝者闻而咨羡焉爲文章歌诗以授其子师正俾归以爲先生寿而集题辞焉夫古之人所以尊夫高年者诗书琴瑟足以相其德衣裳鼎爼足以奉其体子孙賔客足以乐其志遭时昇平耳目不接于拂膺之境则爲全美焉而先生皆兼有之诚所谓人瑞者乎昔者西都诸儒申公伏生皆八九十至于百嵗而浮丘伯或者又谓其得仙道寿盖不知其纪也贡氏明经丗家也爲申爲伏爲浮丘固其宜哉送甘以礼诗序集之从祖惠州通判府君以岁丁丑避地至古端而殁焉即塟于其郡之江上内附国朝以来诸叔相継沦谢独先叅政郡公北还规往迎迁率以事阻岁时甞遣子弟门人往省后先公老犹恒以此爲念集仕于朝未获申先志而无一时敢志也泰定中甘君以礼有交游之旧适调端幕府集以情告焉以礼旣下车期月之间政以敏办乃率其僚与县吏以暇日即吾壠而问焉则樵牧洊至耕者或侵其域矣乃召讯故老而得其实伐木表其处曰虞通判墓置守家一户俾食度舟之利以图永乆且将祀诸学官而秩满归矣武夷詹君景仁佥宪广东行部至端申理其事大抵皆以礼之遗也集家夲雍蜀兵火以来坟墓散在东南者未能一一归葬而省扫不能嵗至先惠州之墓乃蒙以礼高义如此其感激何可志耶以礼调官京师仅取便家一筦库以去集备位班行知以礼之材贤而不能荐感以礼之恩而不能报于中心寔有愧焉故直叙其事以识别乃若区区之心尚或自见于他日乎曽鲁公丗家盛事集后序闻故史臣曰宋昭陵时韩魏公与曽鲁公同爲相欧阳公叅知政事韩公于法令典故则问曽公文学人材则问欧阳公百官奉法循理而朝廷治噫何其盛也然则不治者其由于不奉法循理也欤古之人所谓岂弟君子者盖以爲有盛德备福之人则可以爲治丗者也至顺三年十月曽公之裔孙香山令淳来京师以其先丗门人林彬所述曽氏衣冠盛事一卷来相见曰东都之事备矣而南渡后若干道宰相庆元伦魁以下盖略焉将叙而録之郷先生传季谟甫谓淳曰雝虞氏之在史官者宜请叙之是以来告集惟先忠肃公实与相国同事阜陵有同朝之好不敢忘也故谨书其事如右莆田陈衆仲庆暦从官故家今爲国学官甞爲余言至元时有御史按事过泉州问曽氏家庙所在而敬拜焉𥘉内附族人惊不知所爲御史乃徐言族人我鲁公诸孙之留居郑州者也出谱牒叙昭穆与族人昆弟父兄相对怆然泣下随至白石村拜墓驩㑹一月乃去惜不记御史名予从弟弦至治中宰管城知有曽氏坟墓在其境亦不知御史何人淳行求之以见诸谱可也呜唿前朝丗家子孙至于今沦落尽矣淳言曽氏犹数十房淳虽逺仕南海上然去郷不逺惓惓以先丗遗事泯殁爲惧而辑録之忠厚之泽于此盖可见矣后之人尚鉴兹哉禁扁序继志故翰林学士承㫖中书叅议鲁国王文康公之次子也丗祖皇帝旣取宋淮南忠武王还奏留董忠献公镇绥江南时文康公以翰林应奉文字使董公军中因谓董公曰宋氏经史圗籍文书略备不及今上送朝廷惧将散轶不可复得関系甚重也董公奇其言悉録中秘外府图书运舸致之京师而属文康公护之今舘阁所藏多当时故物有识者甚韪二公所爲也于后文康公扬历䑓省賔客门人一时文学之选皆在是以继志兄弟见闻异于常人又以彊记博学称于时自纨绮之习固无与斯事而寒隽视之更兴寡陋之叹矣禁扁之书在史舘暇日所编号爲详赡而他着述尚多也继志年富力彊好亲师友则所学又当不止如着此书者送赵茂元归郷序百年之前吾蜀文献之懿多出在东南名家者数十宋亡先辈凋谢流风余韵其或存寡矣眉山赵君茂元自其大父王大父丗以春秋掇危科登显仕有誉闻于当丗与同郡杨氏史氏程氏家氏门户相望互爲婚姻虽逺在呉越家庭之间郁郁乎故郷近古之意也内附垂六十年茂元父子服其冠衣讲学郡县不以官卑禄薄爲嫌意气濯如也蔼如也至治壬戌予适呉将即遗老故家而有徴焉未几召还史舘未及有所访问独茂元方爲呉学正得从容焉而茂元有悼亡之戚亦不获尽所欲言也后十年调官京师乃取闽中一廵徼以去曰亲老矣急于养焉又匆匆以别噫子终庑以广其寡陋也乎前年𬒳诏纂述史记颇恨蜀学㣲絶诸君子绪言不少见于故府闻茂元得其曽外祖平舟杨公遗文将从官下并其家集刻之此志诚忠厚矣集欲更推其意访诸家之有传者録以上送其于𥙷塞阙违不亦美哉敢书此以爲别道园学古録卷之六道园学古录道园学古录卷第七道园学古録卷之七在朝藁七雍虞集伯生记西山书院记建宁路浦城县眞文忠公之故居在焉其孙渊子言其族人用建安祠朱文公之比筑室祠公相率举私田给凡学于其宫者而请官爲之立师江浙行中书省上其事朝廷伟之名之曰西山书院列爲学官实延祐四年四月也是年天子命大司农晏翰林学士承㫖忽都鲁都儿迷失译公所着大学衍义用国字书之毎章题其端曰眞西山云书成奏之上甞览观焉昔宋臣甞缮写唐宰相陆宣公奏议以进其言曰若圣贤之相契即如臣主之同时识者以爲知言由今观之宣公之论治道可谓正矣然皆因事以立言至于道德性命之要未暇推其极致也公之书本诸圣贤之学以明帝王之治据巳往之迹以待方来之事虑周乎天下忧及乎后丗君人之轨范盖莫备于斯焉董仲舒曰人主而不知春秋前有谗而不知后有贼而不见此虽未敢上比于春秋然有天下国家者诚反覆于其言则治乱之别得失之故情伪之变其殆庶几无隐者矣公当理宗入继大綂之𥘉权臣假公之出以定人心旣而斥去之十年复召首上此书当时方注意用之未几而公亡矣诗云人之云亡邦国殄瘁公再出而丗终不获𬒳其用岂非天乎庸讵知百年之后而见知遇于圣明之时也然则公之祀岂止食于其郷而巳乎盖甞闻之工师之爲宫室也犹必有尺度绳墨之用朴斵缔搆之制未有无所受其法者也爲天下国家其可以徒用其材智之所及者哉今天子以聦明智之资然犹能自得师尊信此书以爲道揆况衆人乎学者之游于斯也思公之心而立其志诵公之书而致其学圣朝将得人于西山之下焉不徒诵其言而已也鹤山书院记昔者儒先君子论道綂之传自伏羲神农黄帝尧舜禹汤文武周公至于孔子而后学者传焉颜子殁其学不传曽子以其传授之圣孙子思而孔子之精㣲益以明着孟子得以扩而充之后千五百年以至于宋汝南周氏始有以继颜子之絶学传之程伯淳氏而正叔氏又深有取于曾子之学以成已而教人而张子厚氏又多得于孟子者也颜曾之学均出于夫子岂有异哉因其资之所及而用力有不同焉者尓然则所谓道綂者其可以妄议乎哉朱元晦氏论定诸君子之言而集其成盖天运也而一时小人用事恶其厉巳倡邪说以爲之禁士大夫身蹈其祸而学者公自絶以苟全及其禁开则又皆窃取绪余徼倖仕进而巳论丗道者能无衋然于兹乎方是时蜀之临卭有魏华父氏起于白鹤山之下奋然有以倡其说于摧废之余拯其弊于口耳之末故其立朝惓惓焉以周程张四君子易名爲请尊其綂而接其传非直爲之名也及旣得列祀孔庙而賛书乃以属诸魏氏士君子之公论固巳与之矣及我圣朝奄有区夏至于延祐之嵗文治益盛仍以四君子并河南邵氏涑水司马氏新安朱氏广汉张氏东莱吕氏与我朝许文正公十儒者皆在从祀之列魏氏之曾孙曰起者隐居呉中读诏书而有感焉曰此吾曾大父之志也何幸亲复见诸圣明之朝哉今天下学校并兴凡儒先之所经歴往往列爲学官而我先丗鹤山书院者临卭之灌莾莫之翦治其侨诸靖州者存亦亡几而曾大父实塟于呉先庐在焉愿规爲讲诵之舎奉祠先君子而推明其学虽然不敢专也泰定甲子之秋廼来京师将有请焉徘徊乆之莫伸其说至顺元年八月乙亥上在奎章之阁思道无爲鑑书博士柯九思得侍左右因及魏氏所传之学与其曾孙起之志上嘉念焉命臣集题鹤山书院着记以赐之臣闻魏氏之爲学即物以明义反身以求仁审夫小学文艺之细以推致乎典礼㑹通之火夲诸平居屋漏之隐而充极于天地鬼神之着巖巖然立朝之大节不以夷险而少变而立言垂丗又足以作新乎斯人盖庻几乎不悖不惑者矣若夫圣贤之书实由秦汉以来诸儒诵而传之得至于今其师弟子之所授受以颛门相尚虽卒莫得其要然而古人之遗制前哲之绪言或者存乎其间盖有不可废者自濂洛之说行朱氏祖述而发明之于是学者知趍乎道德性命之本廓如也而从事于斯者诵习而成言惟日不足所谓博文多识之事若将略焉则亦有所未尽者矣况乎近丗之弊好爲卤莾其求于此者或未切于身心而攷诸彼者曾弗及于详博于是传注之所存者其舛譌抵捂之相承旣无以明辨其非是而名物度数之幸在者又不察其本原诚使有爲于丗何以征圣人制作之意而爲因革损益之器哉魏氏又有忧于此也故其致知之日加意于仪礼周官大小戴之记及取九经注䟽正义之文据事别类而録之谓之九经要义其志将以见夫道器之不离而有以正其臆说聚讼之惑丗北正张氏以礼爲教而程氏所以有彻上彻下之语者也而后人冥究其说以兼致其力焉昔之所谓卤莾日以弥甚甘心自弃于孤陋寡闻之归呜唿魏氏之学其可不讲乎今起之言曰起幸甚身逢圣天子文治之盛追念先丗深惜旧名起将于斯与明师良友教其族人子孙昆弟及郷党州闾之俊秀庶乎先君子之遗意而魏氏子孙丗奉其祀事精神血气之感通亦于是乎在其有托于永乆而不坠也不亦悲夫臣之曾大父寔与魏氏同学于蜀西故臣得其粗者如此敢輙书以爲记魏氏名了翁字华甫临卭人年十八登故宋庆元己未进士高第仕至资政殿大学士叅知政事佥书枢宻事都督江淮军马赠大师封秦国公谥文靖而学者称爲鹤山先生云十二月丁未具官臣虞集奉勑谨记白鹿洞书院新田记南康白鹿洞书院山长柴实翁诵其郡守崔侯之言曰昔者斯洞在南唐时学者之盛犹至数百人宋𥘉固不待言矣及朱文公作而兴之以讲道其间其规约之要𬒳乎天下学者向往以爲宗焉此其所建立又非昔人所能及者翼之不敏假守兹郡诚不敢以学校爲缓于圣人之道诚亦知所尊信而末之能学也思致其所以爲教者而末之能爲也然而缮其旣禀使其师弟子得安于治其业顾力虽不足犹庻几可能乎乃视学田之入而节缩其冗泛计其赀之积可易民田百畒实翁之未至也教授王君肖翁实通摄书院之事乃能亲行田视其肥硗去取之故所得皆上壤夫侯之意王君之劳田之始入皆不可无记愿刻其事于石呜唿朱子之书学者盖家藏而人诵之矣其于圣贤之传爲学之要本末始终豪分缕柝无复余藴使穷郷下邑独学特行之士苟能玩而习之思而得之体而践之反其乆也犹可以入圣贤之域况乎有明师良友相先后之讨论问辨以求其正观感契㑹以推致其极者乎此其人固何待于人之食之而后用也虽然侯郡守也书院郡之学也自侯爲之者当如是耳来者其勿负侯之心也哉侯名翼之字鹏举燕山人歴官多美政守是郡也二年矣通练乐易敏勤坚信民无隐情庭无留事其用民力也若増石闸缮郡治非必当爲者不爲也是以事集而人不知扰至治𥘉元之诏命司臬事举天下守令之最江西部使者牢某举侯政绩着明考二十五事后使者怯烈察之如章併以上御史邦人士请象侯而祠之侯亦莫能止也其得民如此王君金华人其大父师勉斋黄氏柴君畨易人其父师双峰饶氏皆不忘其丗学故併书之尊经阁记宁州西南二百里脩水出焉丗居其上者曰师氏着姓也宋嘉熈中讳巖起君甞筑进斋以读书司刑使者察其勤爲着之记后四十年斋燬于兵又三十年其孙天麟始因故基作新阁而名之曰尊经承先志也客有过而叹之爲之言曰是其爲处也山发春以献秀水涵秋而致清悬崖飞流出其右长秋古树列其侧择其名之攸当未可以偻数慨独念其先丗之所尚而尊之此其志固君子之所乐道者哉予乃言曰嗟夫尊经者举其书而加之诸子百家之上而之乎将姑爲之名乎夫经也者无待于尊而常尊者圣人之心之所着也圣人之道之所载也通三才之知以知变化之夲极经纶之妙吾心之运量又未始与圣人异也有能知其心之大而尊之者乎由其道以推致圣人之至者乎是则尊经之大者今天子以独断黜吏议贬虚文一以经学取士士大夫言学者非程子朱子之说不道也上下尊经之事盖如此故窃以爲必有通乎圣人之心以逹圣人之道者出乎其间观乎尊经之有阁得不重感于予心乎吾闻豫章之境有高山深林稍与丗俗相逺者古学之士多峩冠愽衣深隐乎其中将必有爲师君言之者后有知言之君子将即斯阁而求之天麟字胜瑞今爲同知吉水州事云王先生祠堂记许人有祠其郷先生于学宫之傍曰王先生讳德元字仲元邢䑓人金大安巾举经童第二人旣受官又从常山周晦之先生学嵗壬辰避兵来许许人以爲师出其门者前后数十百人经先生口授经者今且老犹歴歴成诵其爲人岂弟敦厚与人言必本于忠信待朋友有礼所与交或死巳乆歳时往抚其家如生存邻里有䘮疾皆亲捄问无间贵贱许人化之至元甲戌先生年八十而卒明年其配钱夫人卒无后门人刘丗安张居礼郝守宁等塟诸姚范之村而私以时祀之惟先生之田庐有司不忍收也而又不可以乆大德甲辰请于河南之㑹府以其宅爲长社县学立礼殿讲堂赋其田以爲廪饩守寕曰古之所谓郷先生者没而可祭则祭之柰何使先生泯而弗祀方先生来许时环许之人日戒于兵恬然寕许人以学者先生之赐也今门人尽矣独守寕在守寕而不尽其情谁当尽其情哉至大戊申与其同志筑屋于学以奉先生遗像于是县长吏学官诸生以春秋释奠先圣之明日遂祠之嵗㑹田入三之一以具祀事请刻石使来者有攷焉呜唿于是中原文献沦䘮队轶者且百数十年而幸有能诵诗读书传诸其人以待后之学者其功讵可忘也况许人之息游于斯者皆其门人之子孙昆弟也彷彿其声容而感其志气之所存能无有以系其思者乎廼作诗遗之使歌以具祠诗曰载除我宫我宫爲堂圣神斯来享谁其从之有合匪彼郷昔居允臧讽言喤喤金石之扬人用不忘即祠于次有醴有胾敢具孔类自许多士多士孙子奉兹永丗小孤山新修一柱峰亭记延祐五年某以圣天子之命召呉㓜清先生于临川七月二十八日舟次彭泽明日登小孤山观其雄特险壮浩然兴怀想夫豪杰旷逸名胜之士与凡积幽愤而怀感慨者之登兹山也未有不廓然乐其高明逺大而无所留滞者矣旧有亭在山半足以纳百川于足下览万里于一瞬泰然安坐而受之可以终日石级盘旋以上甃结坚缜䦨护完固登者忘其险焉盖故宋江州守臣厉文翁之所筑也距今六十三年而守者弗䖍日就圯毁聚足以渉颠覆是惧至牧羊亭上芜秽充斥曾不可少徙倚焉是时彭泽邑今咸在亦爲赧然愧赩然怒奋然将除而治之问守者则曰非彭泽所治境也乃相与怃然而去明日过安庆府判李侯维肃某故人也因以告之曰此吾土也吾爲子新其亭而更题曰一柱可乎夫所谓一柱者将以卓然独立无所偏倚而震凌冲激八靣交至终不爲之动揺使排天沃日之势虽极天下之骄悍皆将靡然委顺听令其下而去非兹峰其孰足以当之也耶新亭峥在吾目中矣子当爲我记之至池阳求通守周侯南翁爲吾书之以来也李侯眞定人仕朝廷数十年歴爲郎官谓之旧人文雅有高材以直道刚气自持颇爲时軰所忌乆之起佐郡人或愤其不足侯不屑也观其命亭之意亦足以少见其爲人矣且一亭之㣲于郡政非有大损益也到郡未旬日一知其当爲即以爲己任推而知其当爲之大于此者必能有爲无疑矣致悫亭记古者之祭于庙也取其深广静宻将以聚精神而致感焉亭云者升高望逺则可巳非祭之所也然祭之先则必致其思致其思则或于亭焉可也茌平梁君润之爲亭于其先茔之右春秋登于斯望其墓而祀盖以寓其孝思之不忘也集贤学士宋公渤名之曰致悫取祭义之文云君之第七子宜来求予文以爲记盖甞闻之孝子于其亲也盖无所不致其思焉况其遗骸之所托松柏翳如霜露时至于是乎登而望之则必有无穷之感焉是固非祭所也先祭而思焉莫着于斯矣然则名之爲致悫不亦可乎宜进士高科有位于朝矣于法君当得封循而进焉爲士爲大夫爲卿爲公古之庙制可考而用之矣且君之父子讲乎诗书之艺明乎礼法之辩将能祭之以礼爲其所得爲丽牲有石尚能爲君铭之使郷之人有所取则也孝思亭记国子伴读茌平梁生爲予言其邑之善士曰张氏兄弟以孝友称于郷作亭于先茔之左手种松柏欎欎成林爲请于监察御史周君景逺得大书孝思二字以表其处而求文以爲记予甞闻之古之君子之爲礼也盖无墓祭夫祭者之于鬼神也求诸隂阳之义备矣墓也者遗体之所藏也苟于是乎永之岂不可哉而古之君子之爲礼也而墓无祭何也凡有国有家者必有寝有庙庙所以祭而墓非祭也有庙者必有主主之始立也三祭以虞之归必奉诸其庙岁时祀之曰是神明之所依也有祢之庙者自己之兄弟子孙皆至焉有祖之庙者自父之昆弟子孙皆至焉有曾祖之庙者自祖之兄弟子孙皆至焉有髙祖之庙者自曾祖昆弟子孙皆至焉有大宗之庙者凡族之昆弟子孙莫不至焉者矣是合族之大法也而近丗士大夫家庙主之制或莫之考一再传之后昧于丗次者或有之矣况于民庻者乎是固君子之所深惜也嗟夫古之不可复也然幸而犹有一焉今中原之地平衍温厚故其爲茔兆也高曾而下凡子孙皆得以次祔葬嵗时上塜则犹得以知其处此爲某亲此爲某亲拜于墓下者孰伪某亲之子孰爲某亲之孙盖深有维持族姓之意焉后之君子苟以义起礼则墓亭之设固在所不废也张氏兄弟拳拳于墓亭之意岂非知本者乎其以孝友称于郷也宜矣张氏兄弟三人曰通甫曰钦甫曰君用张氏之后必有显者其自此三子者始欤知还斋记相囯李秦公治小斋于居第之后取陶渊明归去来兮辞中语名之曰知还而命某记之某对曰夫身任天下之重者必有周天下之虑虑周天下则凡所以竭其心力者劳矣于是求高明广大之居以佚其身休其气息其聦明之用以待事物之无穷者人之所同也而窃甞观盛德于下风矣𥘉天子之在渊潜也公以仁义爲之师处忧患于危疑之日而不爲动决几㣲于造次之顷而不爲慑挈宗社于大安之地而不爲矜神间意定若𥘉无爲乎其间及天子即位公以旧学爲之相大纲细目䟽治条理不紊不遗意若有不足而公方日与天子坐论道德治乎无爲四海晏然蒙其泽而莫之觉此其所存者大而所息者深又何假夫居以厚其养哉顾廼因方丈之室托㣲物以见志若惧满盈而有退然之意者其忧深思逺之故某何足以知之虽然公命也某不敢辞廼爲之记曰朝出乎乔林而夕返乎一枝者衆鸟也故隐民逺士得以寄兴而自喻乃若鸣鳯歴数千百载而一出其进退岂直系其身也哉是故奉其身以爲进退者庶士之亊也进退不系其身而系其道者大人之亊也公以身系天下之安危其道着矣今而自托于此是岂以功名冨贵易其心者哉某以是知易道之所以贵夫知进退而不失其正者也诚存堂记昔者君子之言居也宅曰安宅居曰广居泰哉其所以自处者乎何其安重尊高之若是也窃意君子之所以爲安重尊高者固无待于外而上栋下宇益得以休其体而致其养夫岂苟然也哉集贤司直鄱阳周君之爲堂也筑必固材必羙攻斵必纯泽构缔必坚缜曲执必周正户牖必䟽逹温清必宜适待其后之人必乆而无斁凡作室之道备矣及其成也曾不以是自佚方挈挈然以诚存题之此其意岂浅浅者顾使某爲之记某何足以知之甞试即堂而言之仰升俯降卑高之位定矣处深向明内外之辩严矣左揖右让少长之序列矣以祀以养以宴以食父兄宗族之亲在是矣郷党僚友之情可得而洽矣静以养动以思朝以兴夕以寕曒曒乎烛之而弗迷也粲粲然列之而有文也循乎其行之无忤歩也确乎其归之无异本也绎绎乎其继也浑浑乎其无窽郄之有待于弥缝也若是者庶乎其名义之近之也乎而某又何足以言之大江之南鄱爲大郡物殷而家给土木之盛甲乙爲北而又以文雅相尚抑岂无以美名表其居者乎夸者已张警者已末未有反身切求若是其实而大者也某又安敢不爲之记也惜乎某之不足以知之不足以言之也谨记之曰周氏诚存之堂作以某岁成以某嵗名之者集贤大学士姚公端甫题之者集贤侍讲学士赵公子昻也蜀郡虞某记克复堂记克已复礼之说在圣门惟颜子得闻之当是时七十子者盖有不及尽闻者矣后学小子廼得诵其言于方册之中闻其说于千载之下岂非幸欤盖予甞反而求之沈㝠于物欲之涂者固无与乎此也而知致力焉者仅足以爲原宪之所难而已其㧞本塞源脱然不逺而能复者丗甚鲜也然则苟有志于圣贤者舎此奚适矣然而难言也昔者程伯子少而好猎及见周子而有得焉自以爲此好絶于中矣而周子曰是何言之易也后十余年程子见猎者于道旁不觉有喜意夫然后知周子识察之精也呜唿自颜子而降若程子之高明而敦厚纯粹而精㣲一人而已其爲学也必不爲原氏之刚制也明矣其十数年间岂无所用其功哉而是好也深潜宻伏于纎㣲之际不能不发见于造次之间噫亦微矣郷非周子识察之精固不足以知其必动于十数年之前非程子致察之宻亦何足以自觉其动于十数年之后是固不可与迂生曲学者论也而衆人廼欲以卤莽苟且之功庻几近似其万一可乎不可乎此则予之所甚惧而旦莫不忘者也国子伴读掌仪康生敏以克复名其堂而来求文以爲记予旣嘉其慕尚之高逺而又惧其易之也故着其说使寘诸壁间因得以观覧而资其行逺升高之一二也乐善堂记京师之南城有爲堂焉而名之以乐善者承事郎左藏大使渝人胡君善甫之居故应奉翰林文字骆公之所命也后二十余年因郷贡进士史君质求予作文以记之某闻诸长老曰昔吾蜀全盛之时以诗书文学起家若业事功昭着伐越见闻可攷知者不论其事物俗宜近民者云城邑自汉晋近逮唐宋豪杰所营置往往而在其所完聚有乆固之势不幸间有僣窃者崛起搀抢于其间非降即亡事亦旋定故其民积安于丰厚屋室之华壮锦绣之秾茂兹味之腴盛货利声色之殷阜精丽自东南言纎靡者莫或过之是以婚姻䘮祭之礼宴游之乐服御之饰恒出于有余又渐𬒳夫文章诗礼之懿下至市井田野妇女儿子往往习诵读知古仐以孝弟信义相尚其不然者衆指目之詈斥之以爲风嗟夫使其人所以易爲善者岂徒然哉然而盛衰治乱兴废之相㝷非惟其数然也理若是矣国家将启南服独先受兵芟夷刬刮者几百年而后昔之所谓盛者始扫地无复遗余矣脱身百年之下逺而去之旣生全焉又富完焉又将以子孙衆多而贵焉此其先所积累者岂不异哉然则乐善之名骆公盖有以征其前而望诸后者矣不记殆不可也胡君尽力所事受知丗祖皇帝特命筦库保定非常例也常归其郷修先人坟墓而收其族人子弟郷里之贫弱者教养恩义甚笃君子以爲难能有司甞旌异之今官进而年益髙二子歴仕将显要其福盖未艾也前五十七年骆公解舟鄂渚风引之入丗祖皇帝军中得召见论兵事竒中丗祖以之北来然不愿仕故以翰林应奉终其身史进士之父史先生骆公之甥也胡君甞以骆公之命续兄弟之好是以进士爲之请某亦蜀蜀也故爲之属笔以记不敢辞后有以盛德之家称于燕山者将在胡氏尚有征于予言也沛县尉李君美政记沛人有尉善其职其父老爱之愿刻姓名于石以示逺乆国子生张复邑人也䟽其邑人之颂云舟车冲出我沛邦我任我载唯尉之从力用不穷嵗饥有盗尉制之有道田则有蝗尉除之有方泗汉患水防隄善圯尉将役人如视妻子民有无告尉缮其屋有系在狱尉哺之粟顾瞻学宫廼牖廼墉释其弓刀揖逊有容复之言曰尉甞学干济南李昌道先生故知爱人之说其父奉使平阳罹地震之祸尉以恩得官故能感愤自树立也嗟夫尉于县政无所敢自遂也而及乎民者如此自昔沛以勇宕爲俗今父老独不忘于一尉之善者又如此且丗之豪民狂吏以动揺刼持爲能视一秩满尉何有此乃以终爱闻不亦参善夫使尉益自励所至不倦虽古循吏何以过之有司用材者能无考于斯乎尉姓李名茂字廷实德州齐河人𥘉爲濮州观城尉迁沛尉父老曰张仲昻天爵堂记饶国呉公以其子玄德眞人之贵推恩钖爵以老于家乃筑堂以居曰天爵以某游于玄德也来求文以记之某谨爲之记曰善夫戴帅𥘉氏之言曰方畨易盛时朱紫组印人无寕踪而公处之恬然及今驱驰之事尽息而公憇然如昨日也论其立志槩可见矣况又使其子爲道家曾不以淡泊爲虑此其𥘉寕有一毫富贵之心哉及其老也廼能即家建国与其夫人偕老而康寕备福之盛当丗几无与比然则公之所致夸一时荣一郷有余矣而方名堂以天爵而自见则公之所以致此者其必有所不知而天独知之者夫方今天下之盛仕者以千万计挈挈然进取是务旦莫不足于心不得一日宁其身如公之万一者亦独何心哉且人之材相去岂遽遐邈也夫莫之爲而爲者莫之致而至者智未必尽不足以及之也然而略不能以自信者升天爵之堂而观呉公之德其所劝不旣多巳乎虽然玄德以清静爲宗而能奉其亲以荣耀天子之赐也亦天所以成其孝也公非有求于时也居有贵冨而不辞天也亦教忠之效也无营也而至贵者至焉无欲也而至乐者存焉然则惟公之所自居者爲天爵乎千乗之国耆頥之寿何莫非天者猗欤盛矣刘正奉塑记至元七年丗祖皇帝始建大护国仁王寺严𣑽天佛象以开教于天下求竒工爲之得刘正奉于黄冠师正奉先事青州把道録传其艺非一及𬒳召又从阿尼哥国公学西天梵相神思妙合遂爲絶艺凡两都名刹有塑土范金抟换爲佛者一出正奉之手天下无与比者由是上两赐宫女爲之妻又命以官长其属迨今四十余年凡行幸无所不从今上皇帝尤重象教甞勑正奉非有㫖不许擅爲人造它神象者其见贵异如此将作院经歴洛阳田君博物君子也甞谓予言大都南城长春宫都提点冯道頥始作东岳庙于宫之东谋其徒曰不得刘正奉名手无以称吾祠且正奉甞从吾徒游将无靳乎即诣正奉言之正奉以前勑未之许也是时庙未成民间以灵异祸福相恐动事未甚显灼冯去后正奉果怳惚若有所感者病不知人者三日或爲之祷乃起谓其门人子孙曰速爲我御我且之东岳庙至庙疾良巳㑹立庙事奏御正奉祝曰愿亲造仁圣帝象旣而疾大安又进秩二品益喜曰是神之赐也因又造炳灵公司命君象而佐侍诸神有弗当其意悉更之盖几有神助者延祐四年春予游长春因即而观焉凡廊庑时共称好者皆市井物恠情状盖易以恱人及仰瞻仁圣帝巍巍乎帝王之度矣余皆称其神之所以名者予尤爱其盛服立侍侃若不胜忧深思逺之至者乃叹曰运思一至此乎田君曰𥘉正奉欲造侍臣象心计乆之未措手也适阅祕书圗画见唐魏徴象乃矍然曰得之矣非若此莫称爲相臣者遽走庙中爲之即日成异哉非直艺矣正殿仁圣帝两侍女两中侍四丞相两介士其西炳灵公两侍女两侍臣其东司命君两道士两仙官两武士两将军皆正奉之手善观者知非他工所可杂其间也长春之白云观金人汾王先生十一曜竒妙爲丗所称道今遂配之略不可优劣也予所见又有士都三皇庙尤古粹造意得三圣人之㣲者亦正奉之所造也而𣑽佛多祕不得观予甞读张彦逺名画记録两京寺观祠宇画者数十人塑者一二耳计其运神之妙致思之精心手相应二者略无彼此而传丗多少悬絶如此良由画可传玩模榻乆逺塑者滞一处好事识者或不得而览观使精艺不表白于后丗诚可慨也故田君请着爲刘正奉塑记正奉名元字秉元蓟之寳坻人年七十矣其官曰昭文馆大学士正奉大夫祕书监卿抟换者漫帛土偶上而髹之已而去其土髹帛俨然其象昔人甞爲之至正奉尤极好抟丸又曰脱活京师人语如此道园学古録卷之七道园学古录道园学古录卷第八道园学古録卷之八在朝藁八雍虞集伯生记新昌州重脩儒学宣圣庙记新昌州之士有居京师者曰前百丈县尹张质夫以其州人诸生之书来告曰吾州瑞之属邑也建学自宋庆暦始县令以时葺之其名因事而见者寗麟陈才曾渊子也有石刻记焉故諌官谢公谔之文也江南内附之𥘉邻境宼起遂以湮废至元三十年瑞州守臣始命县尉苏泽作新学建大成殿殿有庑中象夫子而奉之配享从祀者位设如常制殿之门爲重屋讲诵之堂曰仰高堂祠郷先贤于别室自汉梅南昌福以下凡二十余人年县陞爲州庙学如故㤗定乙丑前守夏侯质孙以诏书増设从祀九儒象甃庙前池架圣元以进士取人材于天下凡六科矣而吾州之庙学始大以新継自今吾郷之父兄昆弟来至于斯也瞻夫子之德容而有所观感依夫子之广居以安其息游德义之士其自此兴乎某乃爲之言曰古之学者于其先师则有释奠释菜之礼焉非庙之谓也前代之制夫子南面以其门人配而庙食于学宫我国家因而推用之日以盛大贤守令有意于民事者必先用力于庙学谓之知本夫庙无与于学也然而道统之传在是矣学于此者诵其诗读其书习礼明乐于其间诚其道也不敢不俛焉以尽其力非其道也不敢杂然以妄用其心圣贤去之千载求诸彷彿之形容以端其所向导焉所系不巳重乎且异时先儒之爲学校言者毎病进取之文害道必欲撤而改之使得以反求爲已之实忧丗之意深矣圣元混一区宇且五十余年而进士之议始行当是时固以先儒之忧爲忧而爲之制曰询孝弟于所居之郷以观其行之力考学问于所治之经以见其道之正求才华于适用之文察举措于论事之要求之之术亦旣精且详矣果得如斯人而用之则天下寕有乏材之叹乎然而或尽其事而不偶于有司或襃然充贡而不尽如其说得失之故非直其人之所遭然也文运丗道盖于此可验焉故某惧夫学者无以自致于道质夫之所望于其郷人士者盖有在此而不在彼者乎新昌文物之邦也父师少师其必以内圣外王之说而教其人焉某固不敢以一言槩之也赵侯字仲义亳社人起身江西幙府连治县有声仐以奉训大夫知新州事多善政督工者学正萧荧训导刘天桂直学张志道胡谦光泽县云巖书院记古之长民者治而教之之外无他事也后丗有簿书期㑹徴调共亿趍走逢迎之烦私计之迫而得尽心于民事者或寡矣而舞文殖货者又不与焉其善者岂无德慧术智者哉而于先王之法意未知其何如也是故时之仕者审狱讼时赋役慎保守不大得罪于民则巳爲难矣岂复有爲治之具而况于教乎若夫以儒入官者宜有见于此矣或者于道实未有闻于学实未有得䝉其名以进一旦莅事不阘茸卤莾以取谬悠之讥则反睢盱恣且窃取时俗之绪余以苟且毫末之得而不耻者亦何心哉噫何吾民之重不幸也如此吾友况侯肩吾则不然自其少壮读书已有用丗之意及部使者连帅方伯取以爲掾持法严明而能恕蚤有闻于时稍迁塩筴筦库乃能从容爲大府建通融之计使其言尽用所益固不细也㤗定末爲光泽大夫始得其民而用之委曲于当丗法令之所得爲逹其能卓如也下车之日富强民素爲长吏信从畏惮者一不听入谒独诸生讲学则循循与之言于是始有延师教子者侯曰然则善人也乃稍以是得进见讼者在庭一见得其情伪其负者故可立决也侯曰吾非不能立决立决则伤而闾里亲戚之情矣輙教令退思之是以多不终讼甞有兄弟争田侯曰吾视若貌非不㳟友者授以伐木之诗身爲之讽咏觧说使日诵于学未踰月皆感泣求解知争田爲深耻县学弊侯率儒家者更脩之曰善爲之吾不以它役溷尔也而富人或请出财以助侯不许曰有公上之供以待汝修学非尔事也不日而学成合邑之境民聚爲社者皆请建学立师如令而教养之舎或略倣于县学则又爲义仓以附其旁寛爲之制使民受成而守之侯乃慨然曰训其子弟而不本诸父兄殆不足使之易知而速肖也即邑南三里有云巖书院故基在焉故宋国子録通守辰州李先生方子讲学之故处也先生祖子孙三丗受学朱子之门邑之郷先生也书院废李氏有遗田亦侵没于人侯日退食即其处理泉石斩荆棘徘徊咏叹若将见乎其人者得其遗文数篇民间稍与学者诵说之于是昔之愿脩学而不得者造庭而言曰自侯之至于斯也吾无汎役而有余力请更作书堂以成侯之志侯其许之乎侯曰今可矣听爲之乃作室象夫子燕居又作祠象先生作一讲堂四斋舎以容师弟子门垣庖湢以次庀工经始于天暦二年二月八月日成理侵没之田而得之收其入以爲养率其僚吏诸生舎采落成郡守西公以其事逹部使者使者韪之闽帅上其事请列爲学官至顺三年侯至京师请予书其事将刻石以示后之人予廼爲之言曰昔周子程子作于圣逺言湮千载之下而程子门人杨中立氏之归闽也叔子叹曰吾道南矣宋旣南渡中立氏以其学传诸豫章罗氏延平李氏至于朱子而益大显明焉当是时闽之学者比于邹鲁予从侯得先生所爲朱子年谱序知其于朱氏之学确守而不变所谓毫分缕析致知力行盖终身焉及其爲县学记焉欲其郷之士息奔趍流浪之志以从事于爱亲敬兄之实必也宗族称孝郷党称弟经明行脩然后谓之成材噫先生之于其郷之人何其爱之深而虑之逺也郷之人诚能求先生之言于无穷由是而学焉则可以趍乎圣贤之域而无大过矣乌乎君子学道则爱人小人学道则易使也寥寥乎求一二于千百而不可得吾况侯乃能笃信而推用之吾焉得不爲之喜乎斯邑也由况侯而知先生由先生而知学道则吾况侯之遗爱岂有涯哉四方长民之吏闻况侯之风必有作而兴者矧光泽之后至者乎侯名逵庐江人后居髙安今爲某官其爲政若平反冤狱之类有去思碑此因着其教事云董泽书院记帝王之爲天下治与教而巳自圣贤不必有位而其事分是故表程子之墓者曰周公殁天下无善治孟轲死百丗无眞儒治不出于眞儒虽治弗善也昔伯子之师友则周子邵子及张子与其弟叔子也程子之学出于周邵氏虽若别岀及伯子论其学之所至谓之安且成则固无以异矣前圣旣逺此数君子者出而后圣贤之学帝王之道始大明于天下有知其说而得以见诸行事焉此孟子所谓一治一乱之所系者也周邵与伯子广大而精㣲高明而平实浑融旁薄人莫得而窥焉及叔子之时邪说益以用事有待于匡辟而争者起矣门人徒以其说相传衆人固憷于利害弃絶而弗之从巳时则有若故宋丞相忠简赵公鼎奋自闻喜诸生独能学邵氏于其子学程氏于其门人得其说而尊信之生死以之而弗变也及相其君于危难之间庻几行其道而竟以贬死非天也夫公子孙以此多留江南而其族人之在董泽者无恙也我国家混一始得以音问相通今国子愽士箕翁公之六丗孙也得请于朝祠公闻喜县学董泽之族人闻之来走京师见篔翁谒告与之归将作书院于其郷以淑其人庻几公之遗意焉盖距公之时几二百年矣篔翁来求某记之某受言而作曰乌乎公爲相五年人心天理之所存者逺矣而害之者日胜卒不得尽行其志以爲天䘮斯文乎而周邵张程之说至朱元晦氏而条理发明以推致其极则天之未䘮斯文也夫愽士将有以教其人也公之德业在国史论定百丗人得而观焉若夫其所以爲学者则凡朱氏之所述者有之矣昔者周子之言必合伊尹颜渊而并论之而后贒之诲学者亦曰立志以明道希文自期待游于董泽者其以是求之哉蓝山书院记蓝山书院者弋阳张君卿弼之所作也卿弼字希契故宋时繇太学登咸淳戊辰进士第除福州司户辟充教授用举者员足改官仕至兴化倅而宋亡归弋阳隐居不出门生弟子从受业者甚衆郡邑方内附学校多废佥提刑按察司事王公某强起之至县学以爲师县人士翕然来从之乃新作县学江东宣慰使王公某又迎至郡学以爲师以教一郡六邑之人又作郡学于是有列荐之于朝者非其志也即摄衣而归至元十七年其门人杨应桂申益章以来学者之衆无所息游也规爲学舎以处之得地于县之水南士人徐氏旧宅广袤几八里中爲宫焉有庙堂以祀夫子两庑翼焉有明伦堂以讲学有祠以奉其郷先生其左右斋曰稽古学易约史兴诗立礼成乐祭器有藏庖湢有所前爲大门略如郡县学之制明年九月告成名之曰蓝山书院其后邻县陞爲州直隷行省割水南地以益之独书院之境仍隷弋阳张君始爲山长应桂继之旣列爲学官行省署官来任之矣至顺三年春繁昌县尹张纯仁来言曰昔先大父之始爲此也买田以继师弟子之食与郷人之以田来助者通计若干畒纯仁与弟显忠又以私田若干畒以増其不足皆买诸民田官仍征其常税弗除也昔先大父殁学者祠诸讲堂之东使显忠奉之书院之设五十余年纯仁等以时𥙷葺不敢废先人之志来官于是者率三年代去经始之故将遂湮没纯仁深惟大父之爲此学也庻几邑人士之有成立焉今纯仁始登至治辛酉进士第大父之门人方回孙登泰定丁卯进士第而纯仁之子熈载亦解于郷则皆遗教余泽之所出也又何敢忘乎敢请一言帰而刻诸石以图不朽焉某曰昔者子之大父之在斯堂也何以爲教乎纯仁曰盖尝闻诸大父之执友矣其诲学者曰圣学之学载在六经明于日月汉魏以来诸儒或以䜟纬爲奥或以老庄爲髙使异端百家之说与六经叅错于天地之间千有余年自濂洛诸公之出辞而辟之廓如也穷郷晩进之士或无良师友巳未有端识而或骤遇旧说见其汪洋恣睢将无迷诱而䧟溺者乎徧取传记百十家择其合于脩已之学而不堕于清虚治人之方而不杂于术数者辑而録之名曰六经精义凡数百卷独恨未及成书而卒耳某曰善哉其爲言也某闻之宋之季年有志于爲已之学者病郡县学校以科举进士爲业而时王之制不可废也别立精舎以讲学焉敦道义而絶功利以私淑诸人盖取睢阳白鹿书院之遗制而名之国家𥘉有江南曽未数年而蓝山首有书院脱余生于锋镝之余正人心以絃歌之事盛哉张君之用心乎我国家表章圣经以兴文化至于论语大学中庸孟子定以周子二程子张子朱子及其师友之说以爲国是非斯言也罢而黜之其正乎道统之传可谓严矣然而老师宿儒日以澌尽愚者无所启发狂妄者得以其不根无学之言窃附于往哲之绪余以诬衆罔俗则自欺自弃之甚者也不亦悲夫来学于斯者盍亦深求圣贤之意于遗书以知夫干坤父母卑付之重涵养乎本原之正审察乎几㣲之发扩充善端攻去邪欲日孜孜以朂其不及又求正于有道使不至䧟于差缪必至于圣人而后止庻几学者之事也乎请以谂诸同志俾无负作者之意不亦可乎是爲记舒城县学明伦堂记学校讲学之地也古未有庙其释奠于先圣先师者非庙也后丗始爲庙以祀夫子通乎天下三四百年之间礼制寖盛我国家郡县无小大皆得建学尤以庙爲重焉是以有司脩祀典勿敢缺而教无其师非其人则或有不暇计者此士大夫因循苟且之通弊要其识虑𥘉不及此无恠其然也舒城古邑也自宋季数有军旅之事故学校之盛微不及东南然而山川高深风气完宻民生其间者有中州质愿之美而竒岩幽谷往往有昔贤名人遗蹟足以风动其人而其人亦乐道之故其俗爲易化者矣延祐乙卯前令杜思敬始重建庙而讲堂庳陋弗治乆而益坏部使者宋公翼甞督县令改作辞以故逮爕理溥化登蒙古进士第长是邑始岀独见捐己俸以天暦巳巳之岁度材尤工撤而新之凡爲堂五间规制宏敞始与庙称未朞告成则某月也董役者典史周允耆儒宋杨椿傅熈宋文富莅工者范应月胡立本皆儒也至顺元年秋爕理君以职事如京师踵门来求文以记之今夫郡县之吏急于簿书期㑹有不暇于爲治而况教乎爕理君之爲邑知重学校于爲学知重讲习岂非知本者乎夫君臣父子兄弟夫妇朋友之伦本诸天理之固然有不待于强名者人之爲道岂有出于此五者之外者乎然而明之则叙不明之则斁此教之所由兴也气质之不齐虽万其殊而大槩知愚贤不肖之分而巳矣斯伦也愚者有所不知不肖者又违而逺之故有待于启迪矫率无疑也乃若贤且智者所谓质之美者也于其伦之所在亦知求尽其心焉然而不闻圣贤之传不经师友之辨则不足以知天理之节文精义之攸当则直清径行必有堕于私意之所爲疑以之近几㣲之差其流弊反有以失其良心之正而贻丗俗无穷之害焉此系于教者爲最切故古昔学校之教壹是皆以明人伦爲事岂非忧之深而虑之逺者乎乌乎洒扫应对而敬其事则穷理尽性之学斯在服勤就养而尽其职则存神知化之妙巳存不踰乎屋室户庭之近而天地万物之奥巳具不外乎耳目口鼻之用而隂阳鬼神之㣲巳通人之所以爲人者亦大矣故曰圣人人伦之至而巳不有以明之孰得而知之哉呜唿其说亦㣲矣登斯堂者观其名而思其实因余之言而求爕理君之志庶几有所观感也夫昔邑之君子有李公麟伯时甞读书龙眠山因以自号故有龙眠书院在县治东飞霞亭之北国𥘉东禅寺僧并之而书院废爕理君得隙地于清心池亭之上盖伯时与苏子瞻黄鲁直诸贤之所共游者也廼辟地爲屋以复书院之旧以广爲学之处爕理君之于其民也有古人之道哉来者尚克继之于永乆教者爲最切故古昔学校之教壹是皆以明人伦爲事岂非忧之深而虑之逺者乎乌乎洒扫应对而敬其事则穷理尽性之学斯在服勤就养而尽其职则存神知化之妙巳存不踰乎屋室户庭之近而天地万物之奥巳具不外乎耳目口鼻之用而隂阳鬼神之㣲巳通人之所以爲人者亦大矣故曰圣人人伦之至而巳不有以明之孰得而知之哉呜唿其说亦㣲矣登斯堂者观其名而思其实因余之言而求爕理君之志庶几有所观感也夫昔邑之君子有李公麟伯时甞读书龙眠山因以自号故有龙眠书院在县治东飞霞亭之北国𥘉东禅寺僧并之而书院废爕理君得隙地于清心池亭之上盖伯时与苏子瞻黄鲁直诸贤之所共游者也廼辟地爲屋以复书院之旧以广爲学之处爕理君之于其民也有古人之道哉来者尚克继之于永乆滕州学田记国家之制自京师㑹府郡县皆有学学必有庙庙以奉先圣先师之祭祀学设师弟子员有廪饍之给𥙷葺之费故学有田田多因其旧有缺者有司得以间田与之俾募人以耕岁收其入然田之芜治租之有无祭祀廪饍之充歉则系于长吏之善不善用意与不用意而教之力不力系于师师得其人则长吏敬之民庻服之故教行而化兴不然则否此其大凡也滕州之学右爲庙庙有殿殿有庑庑有门左爲学学有讲堂东西有斋舎有庖有库成于至元己丑则滕县尹陈谌州学正陈渥之所爲也明年谌以如市郷官地五顷余爲学田从渥请也大德甲辰滕县长吏阿不思等又以如市郷官田五顷与之用学正张中立请也至治壬戍般阳李德昭爲学正滕守李元重之思所以相德昭治学者取租于田而给之教养奉祠之外户牖幕帟之饰墍茨丹艧之工圣贒肖象有衣裳之制庙貌有墻宇之严焕然一新郡人称之其间郡吏无良民蒙无忌租入弗至生徒散去德昭有忧之而未能振洛阳曹侯铎之来爲州也以学校爲先务教养爲巳任清介自守政如神明田之见占于强家者始复归于学而嚚讼者搆言于司臬谋有以挠侯㑹使者赵公行部至滕得其实归田如曹侯言因又以礼教郷之五顷増之簿正以定其租立石以表其畔犹惧后之人或失之也又使德昭请于济宁于山东宪司于中书礼部以文书下之俾勿敢斁又来求文刻石以爲记乌乎滕与邹鲁兄弟之邦也圣贤之遗化在焉其人固易使也今侯乆逺之计将质诸契劵以待之孰若善其教以正人心美风俗则人知礼义廉耻亦何忍自欺乎跬歩之土而私圭撮之利乎曹侯儒者也其必有以劝其父兄率其子弟者矣不然文墨何足以制之哉是嵗朝廷命天下庙学以颜子曾子子思孟子并配孔子西靣北上有司或惮烦多不及奉行而侯于滕学独更新设象如法其知本盖如此来者尚有徴焉滕州性善书院学田记天暦庚午五月滕州守洛阳曹侯振父介前学正李德昭至京师来告曰吾郡有性善书院者大德四年前守尚敏作义塾州治之南其屋四楹覆以瓦其斋舎茅茨而巳延师以教郡人之子弟出己俸以率州士得钱五千緍贷诸人取子息以供师弟子之食明年以礼教郷官地三顷给之延祐元年监察御史任居敬言于朝曰昔滕文公甞闻性善之说于孟子宜表义塾曰性善书院朝廷用其言性善书院列于学官置山长以爲之师延祐二年前守郑某改筑于滕之旧治其宫之地凡八畒右庙堂以祠孟子在讲堂翼以两斋以居业张位古歹继成之又给以使相郷戸絶地二顷一十五畒如市郷一十八畒而铎之来也于学校之事不敢后旣爲深督其教养脩完其宫墻屋室治其用噐之未备究子息之亡失地之见侵者悉经理之増给礼教郷官地五顷合其旧有凡爲田十顷三十余畒使滕县簿明安荅儿山长滕昻霄行田表其畔嵗非甚侵亦足以备用矣铎代者且至将去之惧来者无所攷谨伐石载始未请一言而表之予廼爲之言曰师弟子之讲习于是者其亦甞致意于性善之说乎息焉处焉亦有存其𥘉者乎念虑之兴酬酢之顷亦有以察其几而致其辨者乎有能一日用其力于此庻几贤太守之所以望于郡人者乎盖古之人其㓜无不学者及其长也受田而耕而俊秀者入于学以学乎脩巳治人之道畊者食人而不以爲劳学者食于人不以爲泰诚以学者有益于人之国家也学非其学而欲安坐以食则又何责于人乎吾闻之也君子学道则爱人小人学道则易使也使滕之人以侯之故而知学道焉亦何待区区执信于咫尺之石哉滕昔爲国今爲州今之守昔之侯也孟子之说布在方册传之千载有民人社稷者孰不得而诵之视其所闻有多于文公逺矣慨想文公之爲政于斯也孰肯爲污暴之慢者乎继曹侯而来者善择师推明孟氏之说以教其人于乆逺之道无大于此者中书省检校官㕔壁记中书省检校官者至元二十八年尚书省以户工二部营缮出纳之繁奏设是官以覈其程书官二贠吏四人其署在省之东偏三十年奏増爲四员吏六人分督省左右司六部及架阁仓库文字之稽滞乖违者而紏正之其官吏从东西曹阅公牍还就署决事后中书省仍治宫城之北舎因其旧而检校官之署阙焉徒寓直所至之部至顺二年中书徙治宫城东南之省检校官奉政大夫前进士孙士敏志道奉直大夫杨益友直中宪大夫王国器鼎臣朝列大夫杨惟恭伯温以旧署隘且弊爲请宰相命更作于旧署之南爲堂三楹以居其官旁列吏舎庖廐外爲门以别之是年冬庀工明年五月成四君子者旣视事其间而相与言曰是官之设卅有余年矣而事适成于吾四人爲僚之日可无识乎且昔之居是官者视诸掌故盖将百人去而坐丞相御史府者政事风节歴歴可徴也其可无述以待后之来者乎四君子皆与余游故来请爲之记夫宰相上承天子以出令于天子其属多矣官有其事职有其分不得相越也于文史无不得察视者唯检校官爲然其于宰相有寄乎耳目之明有托于心膂之宻而望高职清又有若賔客之优游者焉盖他官莫之及也是以毎难其选而常得人焉凡爲是官者来升斯堂而覧斯文尚思其任之重而有逺大之期也乎京畿都漕运使善政记国𥘉运外郡之粟以实京师数日以广大江以南浮海而至者嵗以数百万石计公府之储㣥官府之廪稍宿卫之共亿至以及京城游食之民其用至伙而所系甚重者也舟车之输载士卒之任负数经转输而至于京师者则有京畿都漕运使司以緫之所领仓凡三十二一仓之官或五人或四人三人槩仅百贠役于仓而食禄于官者又若干人自流选而来爲是官者出纳之事稍弗加谨折阅䧟失有倾家辱身而不足以𥙷之者是故朝廷常优之始授则増其秩终更则减其资盖念其重难也然而使之无失而得善去者则槩系于司漕者之得人矣至顺二年秋千斯仓使汪壎等来言于安官求文以颂运使扎撒公程公日新与今运使刘公子善之德其言曰扎撒公之爲使也出令曰凡仓之守吏日守其局以谨出纳非运司必有徴召之事毋敢至运司又曰凡运司之胥史皂隷不得輙至仓所其负米于垻而入仓也关防有法役夫无所容弊故其米皆完好而不杂其出纳也务爲均平收支之数有所勘曾止从本司揭帖图帐申报无烦文也盖仓庾之所患者收支巳不得其精凿其支也又疲于供应而皂隷百色之需挟上官而来干者纷然终日则不得不窃嬴余以应需求日乆月深忽焉而其耗多矣今运官絶公吏之扰简奔走之劳善出纳之法列官于是者始得以效其奉公之实而无旷官之罪焉札散公㫁以定见程公善相之刘公善继之此某等数千百人所以感激不忘愿刻石纪事且以垂其法于后使来者之永克有济也噫朝廷之法详且尽矣其有不至者则奉行者之过也今京畿漕运之事而三公克拯其弊才数事耳而仓庾之受赐巳如此其经营之宻调度之大属吏有不得尽知者尚多矣乎夫万仞之隄或溃于蝼蚁千石之水或洄于漏巵诸公之政乃得禁皂吏之侵渔此所谓所治者小而所益者大者也爲政者尚鍳此而愼之乎札撒公蒙古人自宿卫内廷除直省舎人歴中政院同佥判中政院事积官中大夫除隆祥緫管府同知程公人今自运使除右司郎中又除淮东道肃政廉访使刘公青州人今在任余宜则别列于碑隂云潼川王氏忠孝堂记王公讳兴其先太原人仕故宋爲秦州防御使歴四戎司都綂生子仲以儁勇闻都綂殁事曹夫人有孝道宪宗皇帝帅大兵取蜀仲率豪杰之士见于军门遂以其衆立功授保宁等城招讨使将命招宋守将杨大渊爲大渊所害事闻宪宗悼焉召仲子仁嗣其官仁又谕保宁而大渊降丗祖皇帝命爲奉议大夫潼川路緫管起保宁长宁军民立潼川城开屯田置官署收辑离散又用其力讨旁近之未附者以其有劳于兹土也因家焉而仁事其母夫人亦有孝道居潼川二十余年殁于官临终诫其子曰先人值国家兴运以故将家帅师立功专城而治维忠与孝可以事君于乆逺而不坠丗业也子孙顿首受教乃终长子丗安遂隐居不仕而次子丗英仕爲江油簿亦弃官事亲于是故云南行省叅政李公源道同知潼川时名其堂曰忠孝江油之子礼以云南省蒙古掾秩满调官京师具事状请着堂记是时予方受诏脩皇朝经丗大典辑録祖宗功德而宪宗下蜀之事供奉学士前进士宋公本实手笔焉谨以兹记告之而俾礼以其文传诸王氏于无穷焉王氏山南隐居记国朝旣取中原悉求其豪杰文学之士而用之其隐居终身者尚多有之史官不能録也承平以来殆又将百年才能特起爲公卿牧守者何可胜计然尚论丗德或隐其故𥘉矣隐于昔而显于今者永平王氏之家爲可称焉南宫舎人从义甫之曾大父金两举进士见丗乱不复仕隐于昌黎碣石之下学者谓之碣石先生有文集十卷轶于兵火先生之子稍起从郡帅长其幕府当是时军兴事多草创緫兵权者何求不获而先生之子田庐无加于先生时然而邑居之隣巳四五易主而王氏之居今不废野外之田仅给饘粥至今从义歴拜两御史爲天子郎官甚见知遇而亦不加多不加少也然则是居也可无记乎予在京师来最后然亦卅有余秋矣忽焉而赫奕俄焉而销歇名田甲第有不能以终其身者而王氏一畒之宫数夫之壤传之五丗而子孙方读书脩行以乆之可不尚乎是爲记松友记古君子取友之道取之一郷取之天下又取之尚古之人苟得友焉𥘉不以天下爲广一郷爲狭尚古爲逺于今爲近也槩千载而得一友焉安知其不出于一时也槩天下而得一友焉安知其不出于一郷也然而不可以必得也则假诸物以见意焉此吾太常宋公云举所以命松爲友也夫所谓友求诸同时而不得并也求诸同郷而不得旷天下则有之而不得偕也而斯松也千载有之今亦有之天下有之乡亦有之友一松而合千载于一日通天下于一郷善哉宋公之爲志乎昔在太常之在翰苑也独居乎玉堂之署文字之暇賔客散去竟日萧然遂以无事乃盘桓乎松下而有遐思焉曰吾友在是矣此松友之所始也公友松乎松友公乎公自翰苑拜御史出爲部使者召拜国子司业迁太常屹乎独立不爲势利之所移颂诗读书日与圣贤相对超举特岀莫逆于心所谓贯四时而不改亢金石而不渝公其松矣予不敏公以其甞再爲僚也命爲之记然则余亦友乎松者乎可庭记天地之覆焘无限量也日月之照临亦无限量也人心之妙其广大光明盖亦如之局于耳目之所接限于识虑之所及果能尽其心之体用者乎方外之学虽设教不同而其所致力者亦唯心而巳矣凡其比大于天地比明于日月岂无廓然于中者乎顾甞观月于庭有取一方之可则赋诗永言又有歛然退求自足而无所待于外之意是以君子有取焉若所谓可庭者是也羽衣之士有刘其姓而以学仙自名者西游昆仑之圃北望大荒之野渉黄河之流而㝷滛池之津其游逺矣予意其广漠之爲乐而无阃域藩篱之间也而来爲其里人龙璧求可庭之说焉其言曰璧之大父无心翁好竒博雅故宋在临安时年九十余须眉谡谡然游其都㑹而不知倦也及我国家混一宇内其父之北游也盖至京师北极和宁之境以观乎兴王之胜地以交于国人大族之豪杰志甚壮也今璧也退焉里间之近择髙山流水之美卜宅以奉其亲有兄弟婣族之好师友讲诵之乐昭其祖父逺游之思而益然自足于户庭之间则谓之可庭也不亦宜乎子曰善哉学仙之言也君子之爲道歛之不盈一握舒之则弥六合求诸其心反诸其身行诸其家果有得焉则推而致之何逺不至也年富而能学果知此道矣何可量哉悠然亭记郭君彦逹有亭曰悠然取陶渊明南山东篱诗语也子爱其引兴高逺欣然爲题顾客有笑于座曰昔柴桑翁生不逢时自放于草野之间托此言以自见其无所事乎当丗者也今彦逹以圣天子潜邸文学之旧以其习于朝仪也率其属以佐其长执事就列严恪齐整其得爲悠然乎予告之曰何伤也亦各见其志云耳心累于物则窘我室庐使适寛闲而就优逸犹若皇皇何心之中扄虚明应物无迹则垂绅正笏不动声气以措天下于泰山之安外无矜容内无逸志则亦何害其爲悠然也古之君子常以陶先生上配孔明论者以爲至当信之不疑非知言而能若是乎试以孔明论之方其龙卧草庐三顾之车未至其悠然固与采菊者无异也及其五月渡泸深入不毛奖率三军北定中原军务诚劳矣然八阵之方严杂耕之整睱羽扇指撝于从容而山川形胜尽在风云之变化子谓此时孔明悠然乎不悠然乎客曰渊明之悠然衆所共闻孔明之悠然诚未之闻也然则彦逹上荷主知虽进用显要有不足悠然者乎客请书其说与彦达爲亭记琅然亭记夫子之言乐曰翕如纯如皦如绎如而一成之始终可知也若夫因其哀怒滛放之情以爲急厉缓靡之节极其所纵而莫能自返风俗之变而运气随之所系至重也凡不中律度而逺于中和君子盖深忧之而知察于斯者盖鲜矣古乐之存于今恒见御于君子者唯琴爲然而亦未易知也崔君元方有得于是噐也常作亭以从事焉取醉翁操首章之辞名之曰琅然予有以知其有得也明矣夫音之所以和者以其无相夺伦也今夫一均之中七律在焉固不得越此而他有取也即此七者有进退䟽近之节以尽抑扬长短之变则有之矣诚不可依希于近似假借以乖违也譬诸用兵然百万之衆勇怯强弱之不侔何啻倍蓰不可一也善将者使之歩则歩伐则伐止则止齐则齐而不敢少违者以其分数较着号令严明伎艺毕给而行陈辑睦之故也夫如是虽使之赴汤蹈火可也此常胜之家者也骄不可制懦不可作尚足以成军乎吾是知爲音而能琅然则无函胡唯阿之谬整然法度之爲与能军者盖无异也不亦善乎于是而思古人将有观乎大舜文王仲尼之遗一琅然也有感于放臣出子之志亦一琅然也有托于髙山流水之趣亦一琅然也澹乎沖和而不至乎寂寞欎乎忧思而不堕乎凄断发扬蹈厉而无所陵犯委曲条畅而无所流佚非琅然而能若是乎予是以善其名亭也元方以文雅见称擢在羣玉之府时称妙选云思兰序记建安陈君若虚爲予言其居之胜也山泉林竹庶几山隂之幽情焉又甞从故承㫖呉兴赵公子昻游廿年闲两得其所书晋人褉序者规爲亭贮之公感其意题之曰思兰而亭实未成也泰定乙丑亭始成而公去丗乆矣俛仰陈迹诚有足悲者乃置序与题于亭上以与同志者玩焉且曰即吾亭而望焉考亭云谷吾朱子之几舄犹俨然也师友之相从则又有西山芦峰之属近在跬歩则吾之所谓思兰者有不徒在于觞咏者予曰乐哉斯亭吾安得身往游之哉昔者曽晢之侍夫子也舎瑟而作慨然有浴沂咏归之思焉盖直言其志云耳岂必身在乎沂水之濵舞之下乎今朱子之教衣𬒳四海广矣大矣颂其诗读其书想象其德容之盛如将见之以致其企及而从之者必有其人巳乎又孰知居之近也地之胜也有若陈氏之亭可以系其思之亲切者乎仰其苍然之崇高而有以见其卓然之在前俯其渊然之深长而有以见其往禅来续之无穷也则其得于观感者声音笑貌云乎哉言语文字云乎哉古之善爲诗者常托物以起兴而后得以推致其性情而极夫咏歌舞蹈之盛若思兰之亭者其诸异乎脩短之感玩物之爲乎凡槩启于予衷者如此并以爲识陈君将典教闽郡试与其父兄子弟道之庻乎其有以相发也道园学古録卷之八道园学古录道园学古录卷第九道园学古録卷之九在朝藁九雍虞集伯生记慈利州天门书院记澧之慈利州西百五十里有山曰天门盘结竒秀其峰十有六皆可以物象儗而名之盖胜地也蜀人有田公着者自其先丗来居之数传矣至元乙亥王某兄弟亦蜀人也避地至焉开门授徒以自给公着之父率其子弟往受教乆之乐闻其说请结屋以容师弟子与其郷人共有闻焉王氏善之而未敢自遂也大德癸卯慈利改作州学更爲大成殿正配神位及十哲象而旧象无所于寓王某谓公着曰子欲成父之志此非其几乎乃请于官欲筑宫以奉旧象而祠之部使者深伟之旣得请公着乃度形势视土物庀工择材陶冶并作踰年而礼殿讲堂门庑庖库之属俱就益市经书具祭器买田二百畒以爲食俨然学官之体备焉提学官以闻于朝名之曰天门书院王氏田氏与其郷之士民舎采于先圣先师以落成后五年其州前判官周某调官京师来爲之请记呜唿天下之名山川多矣大抵爲浮屠老佛之宫旣竭吾民之膏奉之而心术又坏于其说千数百年以来习熟见闻以爲当然而莫之恠也孰谓天门之胜独以僻左之故閟其神气于千古以启圣人之宫岂偶然哉噫今之所谓学者有周程张朱诸君子之所发明圣人之緼无所不见圣人之㣲无所不着涂辙之正大门户之端深固巳尽闻而邪说之多岐则亦掊击排抉而无余矣况自国都至于郡县无小大逺近具有学官则所以传夫学者可不谓旣备已乎然而或徒尊其说以自标置或讲其义以务文华其反求切已至于深得而不违者盖鲜能焉此其故何也城阙之近习俗所移彼其所见闻识知者一皆物欲之所爲而巳宜乎所以自致之学不足以胜夫居之所移也然则安知如是之人声色不接于耳目利禄不入于心胸其质之浑朴固不至于去道之逺而禀气之坚悍或反足以资其有爲则天门之士岂无可望者哉且夫山川之秀异乆欎而始变发而钟爲人物者必有可观而无疑矣其要在大守部使者愼爲之得师以养蒙造端又省其力役使得安于进业而周君且去官数年犹自执贽来见求书院之记以遗其人焉其知好善盖如此安可不爲备书之顺德路魏文贞公宋文贞公祠堂记至大四年七月中山王公结自集贤直学士出守顺德明年郡以治闻守居无事乃按传记而叹曰魏文贞公征鉅鹿人宋文贞公璟沙河人今二邑隷顺徳则二公皆郡人守其土祀其先民礼也于是作宫学宫东南考求当时衣冠之盛肖二公仪刑而合祠焉郡人梁蘓各以其财来助司狱崔学正杨董其役以延祐元年二月告成泰定元年天子始开经筵王公在集贤侍读以经从幸上都某与在行间以祠事语某将篆诸石以识某曰治民者常示之以好恶郷背之正则民志壹而事有所据特教之䟽节耳而丗犹迂之甚矣其不知本也天下之患常出于巽儒无耻巽懦者苟且无耻者无忌惮苟且而无忌惮人心始不可收而至于无所不至君子盖深忧之若二公者诚足以表砺振起于斯人哉唐有天下二百余嵗莫治于贞观莫盛于开元之𥘉一时名臣衆多近代盖莫之及然而尚论刚正能諌诤有古火臣之风者则未有踰于二公者也夫二公之郷非有百里之逺也二公之相非有异丗之隔也邦人颂其事而知其德岂一朝一夕之积而合祠之礼旷乆未举固亦有待也耶昔者仁宗皇帝在御慨然闵俗习之弊于文法頽坏沦靡而莫之捄乃岀独㫁以圗治凡所拣拔常出不次一时作新之志贞观开元不足爲也郷使有若二公出乎其间则气类之合风节所厉庻几少荅圣明之万一乎始王公受知仁宗于东宫及践大綂而已在外服其祠二公也特因其职分之所得爲而已迩者论经之余亦甞窃取二公言事之要而陈之辞之所逹万不及一徒想见其遗风余烈之不可复作南瞻祠宇悠然有千载之叹焉噫岂吾二人之私也哉故作享神之诗曰侃侃正辞高风相望㳟敬不忘有合其郷于昭顾怀庻其在此俾后民充享丗有君子平江路重建虹桥记至治三年五月日平江守臣告于江浙行中书省曰呉郡城内外皆凿沟浍纳大湖之水以容行舟逾絶爲梁经纬聮属其高脩缩视水大小与人事缓急独虹桥在郡阊门西跨官河通驿道爲咽喉要处水至桥下汇爲回渊最深广随折而东行势用剽悍桥旧植以木而加甃焉嵗入腐桡及今夏大霖雨遂坏水陆并阻民吏忧骇即日召呉县长吏计㑹修治吏曰役大惧不即成请草具以木济而徐圗之郡人邓文贵诣官自言架木非经乆计改作将因循请出家财成之可毋烦官也问其故曰家业丗矣衣食不敢有所过积日乆而食功多幸有余今度足以畜子孙终其身请悉以从事问所欲曰心诚愿焉无所兾也按文贵家无田入化迁之利郡县甲乙赀筭在中产最下徒以知足能散无所爲之心佐郡县徇民之急不亦善夫请聴文贵所爲省府下其书曰此有司之责而文贵发私财甚善其亟从勉成之文贵旣受命乃引里中信义者与共事以八月乙丑召工画图计日度财尽撤其旧而新之求土木铁石必良售物予直必平无留劵择匠必精旣稍必足其志役者受佣如归作息有度勤而弗病絶水下石欵宻键固絫起拱合理致无间圜空漏水象月引重过之坚踰实地盖长若干广若干而又帖石隄岸容挽遡者若干尺泰定元年十月成凡用中綂钞拾伍万贯于是前侍御史曹南冯公翼与名卿大夫旣老而寓于呉者十数公咸善之而王公都中新领海南北宪节未上乃使来告曰今日之制自一钱以上郡县毋得擅用府库兹桥以民家亲爲之犹须十余万未巳踰年乃成郷使文书上下反复较论讵得出经费若是数就令从之非一日而决讵能成于期月耶用不足必且汎赋吏并縁奸利能无侵牟椎剥乎利尽而求速能乆坚若是乎是诚可书以示来者请刻文记之或曰以一民掠有司之美可乎噫文贵盖有所受命矣且夫郑商犒牛敌谋遄沮卜式输财汉用不匮度时酌宜未可废也必律之以古昔其常制产巳乎不然丗之兼并者或尽民力至骨髓不餍坐视其死亡而莫之恤者盖有之矣服御拟王侯嘻笑制官府唯其所欲爲而莫之禁更于斯举不足乎是则可书也文贵有子业进士予曩过呉甞从学者来见予故知其人且呉人殷盛四方所莫及其什伯倍蓰于邓者甚衆其轻财尚义肯䘏郷里捄灾患者常多有之故爲备载而不辞庶几相劝之道也时之守令僚吏名氏请列诸碑隂恱生堂记夫天地之间人与万物所以禅续息复于无穷者生之理爲之也是故人之生也饮食男女衣服宫室货财之爲皆生生之具焉而愚不肖者不知察也于是极其思虑之所可及肆其智力之所得爲内刿其心外伐其形凡所以养生者皆足以害其生而风寒燥湿之感水火虎兕兵㐫之遇不与焉若是者逐逐乎相随未有纪极其卒也可胜道哉四明道士项君子虚能以医薬诊夫人之所以伤而保其所以全用能变其呻吟唿号愁叹之声以爲忻愉舞蹈顺适之意日有称而岁有征也故君子名其堂曰恱生云呜唿人受天地之中以生婴少壮老其时也强弱盛衰其气也诚能顺时御气损有余益不足以自致于无过无不及是谓能奉天之所与以尽其分定而无悔焉诚哉其可恱也然则老子以身爲患庄周以生爲劳者其殆愤激之辞也夫虽然子虚学于老庄者也吾闻善养生者咀嚥太和不在乎谷肉菜果也品配隂阳托象乎夫妇男女也鄞鄂之固舎庐之安金玉之保緼袭之厚又皆有所喻焉一不得以物命之也此岂非恱生之大本乎哉安而乆焉有不止于恱者暇日更仆论之可也思学斋记予始识临江杜伯原甫于京师也见其博识多闻心爱重之间从之游问焉沛乎其应之无穷也而其天文地理律暦卜祝神仙浮屠之说往一得诸丗外之士至于因人情时物之変论议政治之术可指诸掌时大臣有得其才而荐用之者荐上未命而大臣者卒事报闻原甫漠如壹不介意方就客舎取诗书易春秋悉去其传註而缮书之慨然有直求圣贤之遗于本书之意未几去隠武夷山中其友詹景仁氏力资之盖得肆志于所愿学而予不及从之矣延祐庚申予居忧在临川原甫使人来告曰我着书以求皇极经丗之㫖子其来共讲焉且曰我以思学名斋居旧矣子爲我记之明年予免䘮省墓呉中将㴑浙踰峤以成其约㑹有召命不果又四年景仁来京师毎以思学之记爲说予曰原甫髙迈絶俗又能闲居山林无丗事之夺其所就殆必过人逺矣予何足以言予苟言之人之所知耳所不知固不可言也他日授说于原甫而执笔焉尚未晚也景仁曰不可必有以复于原甫者乃试诵所闻焉古之所谓学者无他学也心学而巳耳心之本体盖足以同天地之量而致用之功又足以継成天地之不能者焉舎是弗学而外求焉则亦非圣贤之学矣然而其要也不出于仁义礼智之固有其见诸物虽极万变亦未有出乎父子夫妇君臣长㓜朋友之外者也故曰圣人者人伦之至而巳圣人至而我未至故必学焉求其所以至则必思焉且何以知圣人哉于其言行而巳矣言其言也行其行也然而反诸心而有未尽行诸巳而有弗得是以有思固非茫然无所主而妄驰者也彼其由之而弗之察违之而不觉反憧憧往来于客气之感何其多哉乃有爲之说者反欲絶去伦理措心如墻壁以待夫忽然之悟于一触之觉不亦殆乎今求诸此而不得者乃欲从事于彼以庻几万一焉反以絶学自胜果爲善思者乎噫学固原于思而善思者必有所受矣今夫有事于思者如火之始然而烟欎之泉之始逹而泥汩之草木始生土石必轧之逮其发也盖亦巳艰矣故非高明之资未易遽彻也而况思非其道者乎然而甞闻之明睿所照者非若考索之所至夫至于明睿则无所事乎思矣无思者几乎圣人矣其始乃在于完养而涵泳焉时至而化有非在我者岂不盛哉请以是质诸原甫或有取焉则因以爲记高氏贞节堂记高母邓夫人蜀之临卭人故宋江西运管讳允绩之冡妇登仕郎讳翁彜之妻而士贵之母也运管旣卒于官而登仕亦相継殁当是时邓夫人年二十有九其子四嵗耳遭时乱离守节自誓皎如氷霜躬自织缉以具衣食又撙节赢余以资其子从师取友旣而所居燬于火无强近之亲可依托屏居陋巷家徒壁立几无以爲生而益厉坚苦卒以成其子又教养兄伯之孤子至受室乃巳后数十年子长家𥙿然犹勤俭晏眠晨兴以率其家人色严毅不妄言笑内外亲戚敬惮之稍有余又斥以周人弗斳也教诸孙尤不以姑息爲爱故粗有成立年七十四有以其事闻于朝省乃旌表其门闾于是士贵亦大其堂以奉之其名曰贞节盖享备养者又五年而终士贵旣免䘮犹不忍死其亲刻木象夫人置堂上饮食必祝出入必告如其生时泰定丙寅之嵗夫人殁十五年矣乃来告某曰我高氏魏氏夲同姓而吾二氏与子丗家相爲姻好者几二百年着斋忠襄公鹤山文靖公则我曽大父嘉定府君之弟而子之曽大父提刑公之畏友也从祖参政耻堂公与子之从祖户部公国史婚姻之弟及我祖兄又嗣昏于名门而吾与子年相若情相好也先夫人之事子宜知之而士贵也未有所托于不朽则诚有所待矣然而岁月逾迈恐就湮没而吾子有位于朝颛以文学爲聀事则吾名堂之意非子记之将谁属乎某再拜受其言弗敢辞惟先夫人之贞节表着明白如此其可泯而勿传乎乃取其事而次第之识诸堂上以示其子孙以劝天下之爲人妇爲人母者则又告诸士贵曰吾甞闻之昔嘉定府君殁文靖公哭之曰才名四十年四爲二千石人所甚荣而公无矜色志有不得则循理以行其心之所安无苛取无厚望而造物者又中止之然则其蓄而未发者盖深矣又重以夫人之贞节如此则高氏子孙其未艾乎丁卯正月甲子记德符堂记古之仕者不必出其国大夫士非有朝聘军旅之事未有舎其郷党亲戚坟墓而之他邦者自侯国而入仕王废盖可数焉春秋之末善用材者稍不尽出其国虽圣人不能不辙环于四方矣井田废而士不出于农矣封建废而人自逹于天子矣于是材者能者之用不自止于郡县矣而士大夫始有去其郷不复能自归者焉若仁人君子之心讵能一日而忘父母之邦乎是故去家而见用于丗旣贵而复归故郷此固人情之所同欲也然而能得之者或鲜矣高唐王公仁甫从其父时䆠游东南声誉日起徧历䑓阁及持节江南副司臬事始得一过其家顾瞻源泉之深长竹树之葱蒨慨然从其老人昆弟求问其大父王大父钓游之旧踌躇咏叹依依然殆不能舎而去之王事有程不可留止而中心之往来未始一日忘也天暦三年自参议中书拜治书侍御史眷遇日隆事任益重公亦自知其未可以遽归也以其未可遽归也故其思加切焉因以告某曰里中有宅宅中有堂我构我成祭祀賔客之所于也然而欎乎在望莫之至焉子何以表之而系吾志也廼爲攷诸王氏之故三槐堂铭名之曰德符堂云夫善言德者必本于父兄古之道也今夫大山乔岳之间滃然云㒷沛然雨作土石发乎光润英华粲乎日星岂无所自者哉仁甫氏以令闻令望见知天子爲名公卿固其符之巳见者矣古人有言有感于斯应必随之符之谓巳仁甫氏以学问爲术智以政事佐化功则所谓应者复爲感矣感应相乗于无穷者岂有涯哉王氏有贤子孙善求其本始而得其符之所自发其在斯堂乎于乎君子之爲德也自家而郷自郷而国自国而天下善推其所爲而巳矣然则王氏之德之符也其见信于斯丗岂不逺且大乎书隐堂记莆阳林泉生清原旣登至顺庚午进士第即介前进士昭武黄清老子肃来求文以记其家所谓书隐堂者曰其父録判君将致事而佚老于此云始予待罪殿庐得读泉生所进卷而次第之以闻故虽老病诚愿与贤俊爲文字之驩顾未有说以复于二子是以文乆未克就闰七月得官且归求之益力予其能巳于言乎君子生乎丗也不出则处不隐则显行斯二者则有其道矣时隐则隐时显则显名以着之当隐则隐当显则显义以裁之固不卑隐而尚显亦岂以隐爲高而显爲非哉今林氏父子老者旣仕而归壮者方出而仕何犹自托于隐之云乎昔之记宫室者不有基构工事之劳则必有制作表异之故今斯堂也尊者治賔祭之礼㓜者脩奉养之职皆人道之常也常则何以言之哉虽然隐以书言则或得以爲之说矣盖隐有潜心之义焉匪直藏其身之谓也丗有浅之爲士者托文辞以自售其于圣贤语言之㣲心学之懿其得之或寡矣况乎持不足之资旣出而仕则睢盱以合丗好龙㫁以足巳欲岂复有一息之暇回顾其所得之自乎而林氏父子仕而不忘隐吏而不忘书父兄子弟之间所以相激励儆诫者岂常人之见也哉予于是知林氏之贤而因以知闽士之多贤也予甞怀思龟山杨夫子亲承伊洛之传至于延平德业盛大上配作者即其地里之近风化之深天下其孰能先之海峤寂莫之濵岂无遯丗长往之士闻予言而一慨者乎清原苟知其人尚以告予予将顺下风而求见焉是爲记兴云桥记泰定元年秋大同路城东新脩石桥成河东连率圗緜公题曰兴云之桥明年寓书京师请于集贤王公约以记来属焉按旧记大同古平城如浑之水循其城东而南行亦名曰御河朝㑹转输东趍京师必踰是焉河水本盛遇积雨益横溢阻行者故自元魏以至于唐河流分合不同率造桥以逹岁乆沿革不能详焉其可知者金天㑹壬子留守高庆裔所作不一年以大雨震电有恠物出坏其十一二后三年乙卯居民高居安葺完之事具宇文虚中记后四十七年爲大定辛丑又以大雨震电坏其十八九明年壬寅留守完颜褒重作之事具边元忠记今桥是也至囯朝至大三年凡百三十年又以水坏官家葺焉又十有二年爲至治元年又坏郡吏考诸故府取旧比以请连率爲逹诸朝得给钱市材役民力如章岁终㑹焉连率属其副孙侯谐大同路属其判官某县属其主簿某上下以次承事于是孙侯曰财不可以属费民不可以数劳必䆒其所以坏而求所以长乆者工曰桥凡二十有七间其西不坏者二十有三石柱也东当水所趍而柱皆木郷徒取其易成而不计其易坏也乃採石于弘山之下凡爲柱二十四自上下流望之屹然壁立然后栈木甃石植栏楯表门阙饰神祠官舎之属皆以次成始八月甲子毕以九月甲子凡若干日夫爲梁之役有民人土地之常事也今连率緫一方委任甚重视民事之急犹请于上而后行爲之以时而民不劳用之有度而财不费无一不合于理者揆诸春秋之法常事不书可也此何以书哉噫善爲政者当爲其所不可不爲而不敢擅爲其所不得爲与轻爲其所不必爲则民力其庻几矣且革旣坏于一日思持乆于方来不以速成爲能而以他日爲虑盖仁智之事而斯民之所頼者也书之者岂徒纪其功之敏哉谨具以告来者俾有所考以图无斁焉可也说尚志斋说亦甞观于射乎正鹄者䠶者之所志也于是良尓弓直尓矢养尔气畜尓力正尓身守尔法而临之挽必圎视必审发必决求中乎正鹄而巳矣正鹄之不立则无专一之趣郷则虽有善器彊力茫茫然将安所施哉况乎㢮焉以嬉嫚焉以发𥘉无定的亦不期于必中者其君子絶之不与爲偶以其无志也善爲学者苟知此说其亦可以少警矣乎夫学者之欲至于圣贤犹䠶者之求中夫正鹄也不以圣贤爲凖的而学者是不立正鹄而射者也志无定向则汎滥茫洋无所底止其不爲妄人者几希此立志之最先者也旣有定向则求所以至之之道焉尤非有志者不能也是故从师取友读书穷理皆求至之事也于是平居无事之时此志未甞慢也应事接物之际此志未甞乱也安逸顺适志不爲䘮患难忧戚志不爲慑必求逹吾之欲至而后巳此立志始终不可渝者也是故志苟立矣虽至于圣人可也昔人有言曰有志者事竟成又曰用志不分乃凝于神此之谓也志苟不立虽细㣲之事犹无可成之理况爲学之大乎昔者夫子以生知天纵之资其始学也犹必曰志况吾党小子之至愚极困者乎其不可不以尚志爲至要至急也审矣今大司㓂之上士浚仪黄君之善教子也和而有制严而不离甞遣济也受业于予济也请题其斋居以自励因爲书尚志二字以赠之他日蹔还其郷又来求说援笔书所欲言不觉其烦也济也尚思立志乎哉题王氏子五嵗女弟说王氏子因哭女弟而忽生无穷之悲信天性之发见而非五嵗儿所能及亲每饭必拜至于十五不变孰谓礼自外至者乎先王知其若是也故有以节文之而教生焉呜唿苟有教焉充王氏之所至尧舜之民矣乎李士弘三子字说集贤学士河东李公谓集曰予甞字季弟之子思谨曰克忠思善曰克敏而子爲之辞今天子追赐谥我先公寔有忠与敏三文先公以是易名上所赐也予不忍今子孙同之更字谨以恭字善以至子更爲我申命之集乃言曰谨乎谨乎志高气扬不知爲谨也神昏力弱不足以谨也千虑万应一有不谨然犹不可而况漫以不谨临之岂复有爲人之道哉字之曰㳟示以谨之法矣共之爲文象手足也爲文指事益宻又加之从心焉夫执玉奉盈手容之至谨者也然而心不在焉则失之矣故曰歛其放心于执事之间弟子之所以爲㳟也谨乎思所以从事于㳟者可也善乎善乎亦知善矣非自外至者乎性之本𥘉未始不善也刳其本而失其𥘉善斯亡矣君子之善复之也非能有加于当然也不至于其当然者则未也至于其所当然则无所踰也故言明德者言新民者一至于至善而后止故曰圣人人伦之至也愚以是知自圣人以至于庶民皆有此善也圣人至而庶民弗至也求至焉贤者之事也善乎望乎子者非妄也子求至焉非僣也夫其功大矣未易言也然而爲学而不知此则无所学矣故公之意非独爲二子言也亦欲诸子通识之矣于是距始命字之岁六年矣二三子亦有因予言而警悟用力眞有所至者乎李克畯字说河东李公以至大辛亥之嵗爲其子若姪七人制名字旣甞使集申其意而祝之其曰思德字克畯公子也后九年乃独来求集益陈其义以自勉其请至于六七而不倦夫丗之人命其子以嘉名者未有若李公择言示训之深切着明者也爲人子者有若克畯知尊父命而不敢忽思有以推明其意而致力焉或寡矣集虽不敏敢不爲克畯言之乎虽然其说至大有不易于言者矣子之名字盖取帝典克明俊德之言而制之也克明俊德者古先圣人之盛者也而人常易言之由不察也集闻之俊畯字通用而礼记又作峻盖同爲高大之义故释者曰俊大也而丗人谓俊爲轻俊捷疾之名则失之矣夫所谓俊彦俊乂俊民俊士者皆以其有大德也配英配豪配髦配杰而言者皆以其高出千万人之上者也然而高大之人见理必易于常人其才则似乎轻捷矣而非俊之本义也斯言得之矣是故愚欲子爲高大之俊而不欲子爲轻捷之俊也然而义未周也传曰知崇礼卑知效天卑法地夫言高大莫崇于天矣今言知崇如天可谓极高矣而必継之礼卑喻其卑乃至于如地者何也又甞闻之矣知崇者言知识之超迈礼卑者言践履之切实也推其至至于成性存存必由于此则是德益盛而礼益㳟者尤圣学之至盛者也苟欲爲超迈而不切于实乃爲学之大弊善思德者不爲也愚旣论高大之爲俊以矫轻捷之失矣然又虑其误以过高爲高而不知切实之事故又引易以明之诚愿子之有察于此也集之不易于言而终不敢不言者其亦有以谅子心也夫书曽仲礼字说后圣贤千言万语具在简册濂洛以来大儒君子又发其緼奥而辨其精㣲昭如日月条理具备学者皆得诵而习之皆切已之要言入德之成法譬诸田则可以得兽矣茫茫原野不即虞焉则迷于郷方药则可已疾矣方饵满前不命医则缪于对证此荅问逹材之爲教所以贵乎师友见闻者也博文约礼之说自颜氏率是以爲学焉孰不知之而善学之士又求其说于先知先觉者岂直爲观美也是故荅问者讵可不视其所至而汎应之哉吾于临川先生所爲仲礼字说而窃有感焉何其言之富而意之足也知古书而行天理可谓至矣又示之以慎独之说启其端而使之求之可也而又告之曰于人所不见之处凡不可以对人言者断断乎其不肯爲此犹食在前唯举而嚥之耳然而用力与否则在其人乎昔刘元城问学于司马公得诚之一言又问得一辞曰自不妄语始入盖退而櫽括其所爲凡三年后得焉此诚楷则矣因临川之言而用力于慎独焉极其至则天道也噫观美之空言乎哉仲礼𥘉拜御史行䑓江南出是说求予识之夫御史职事要重有巡行紏察断决之劳不得如经生学子朝讽莫诵矣而一事之至一念之发必以是求其沛然可胜御哉刘仲经字说保定刘道传来求字字之曰仲经又请其说韩子曰是道也何道也尧舜禹汤文武周公孔子之所传也此数圣人邈乎数千载之上容色不可得而见矣音声不可得而闻矣然而道德文章之所存礼乐刑政之所载百丗之下如亲见之者经在焉耳经者何也易诗书春秋是也学者学乎此则爲君子反乎此则爲小人爲夭下国家者法乎此则治悖乎此则不治载是道者经之爲书也传是道者数圣人之所以爲心也言道传而不本诸经可乎故字之曰仲经经之爲文言治丝之事经其引而伸之者也引而伸之者郡其常而不变循直道而贯通之义也仲经试思之道园学古録卷之九道园学古录道园学古录卷第十道园学古録卷之十在朝藁十雍虞集题䟦皇帝圣㫖特命礼部尚书哈刺㧞都儿充奎章阁捧案官宜令哈刺㧞都儿凖此天暦二年五月日礼部尚书哈刺㧞都儿之先臣大傅右丞相楚国公事武宗皇帝位望隆重荥耀赫奕所谓不贰心之臣足以当不丗有之恩者也当是时尚书兄弟尚㓜及其长也慨先丗之遭逢伤事变之不易思愤忠鲠以报国家未甞一日忘也圣天子拨乱反正天下归心尚书叅侍机谋夙夜左右内则执干戈以备宿卫外则治礼乐以和神人从容燕间尤秉谦愼圣天子御奎章阁尊德性进儒臣以廷问经术修文明之治焉阁中别置捧案官以命贵近尚书其一也而独䝉圣恩亲御翰墨作勑书以赐之廷中大臣非无賛书之深厚禁中侍御非无嘉钖之便蕃未有身当云汉之昭囬𬒳文章之藻贲者天下之至荣至幸何以踰此然则臣子者安敢不尽诚竭力以思报于无穷者哉题赵祕书景纬所撰知郡王公庚应墓碑后某读赵祕书所撰知郡王公料院墓碑而深有感焉碑中言王公从其兄歴登诸老之门如刘后溪杨浩斋张亨泉魏鹤山其人也是数君子与某曽大父友谊最厚后溪公名光祖以龙图阁学士归居其郷简池硕德重望爲时师表其家居时曽大父守简㑹关土溃卒爲乱二公保障之郡安而乱弭浩斋公名子谟字伯昌潼川人甞与曽犬父同学易于沧江之上讲贯之说学者多传之如所谓干二五皆言犬人否二五亦言大人时义有不同之类是也亨泉名方字义立亦同易学其祥刑汉中时曽大父甞爲之着亨泉铭而鹤山公则东南之士习闻之其文集无卷无曽大父之名而曽大父集中亦无卷无与鹤山讲学者也鹤山曽孙起兄弟家始胥其在京师也馆于某料院诸孙用享家畨阳其在京师也交好尤旧因见其家书所𫐠略以所忆书其后而归之二百年中后生不及前軰闻见澌泯抚卷慨然䟦陆友仁所模金石欵识古人制作见于后丗者学士大夫求之诗书易春秋而仪礼周官其书也其次惟金石钦可见耳而丗不能多见呉陆友仁所模藏旣愽又古时一阅之何异见朱虎熊罴汝鸠汝方太颠闳夭散宜生于一日之间哉题孝节堂记后皇元之取朱也蜀先受兵蜀士之以家死事若西和贾倅盖有之矣天兵至南土遂㓕宋昔者死事之子孙又死之如西和之曽孙何可多得哉史馆承诏脩辽宋金史此记宜上送国史贾氏有遗孤见育于延乎陈氏忠孝之家天必闵之陈氏亦德人哉至顺辛未五月七日史官虞某书书王氏草韵后六书之学其成书之传者则有许叔㣲氏之说文解字以类相从而徐鼎臣兄弟始叶以唐韵而録之便检㝷也许以文字类徐以音声从后出者益趍利如此草书之録如急就章以物类相从志在于简约易求之耳今又分其字而属诸韵岂非简约之尤者乎然昔之爲草书者结体有䟽宻用笔有工拙波磔不同形势亦异譬诸人之口鼻耳目之形虽同而神气不一衣冠带履之具同制而容止则殊朝廷有大朝㑹百官咸在品秩同等班序同列而人则襍然前陈矣善相人者乃能于是乎有所择焉此辑草书韵之例也然则王氏之书其可少乎题宋孝宗书贞观遗事昔宋𥙿陵甞以唐太宗问其臣王安石安石对曰陛下当法尧舜旣南渡国势削弱阜陵慨然有志于当丗其手书贞观数事盖有所奋发也患盗而推本廉耻忧国而防乎欲盛论政而谨于择臣其尧舜之事也本之以尧舜之心不其盛乎此阜陵之意也传曰君子多识前言往行以畜其德有天下国家者所宜鍳哉至顺史臣震集谨书䟦御笔除丑闾太府太监今上皇帝宸翰命丑阁以官者也国朝典故凡命官自宰相以下皆中书造命其贵者封以天子之玺而赐之云汉昭囬龙光鸟奕未有若臣丑闾之亲𬒳御书是也夫恩之深者报必重仕之宻者事益严丑闾其小心谨畏克尽忠孝以事上而保禄于无穷也哉题临川呉先生所述刘伯宣事状后忠宪公之死时人比之汉萧太傅盖无愧焉公之心明白如天日彼搆祸书牍之情亦卒不掩于天下后丗此春秋作而乱臣贼子所以惧乎题杨将军往复书简后临安故宋行都山川风物之美四方未能或之过也天下旣一朔方竒俊之士以风致自必乐居之而文献之绪余时有可见者焉承平旣乆交游文翰之彬二尤他郡莫及矣杨将军好事有闻于时一时诸君子莫不与之过从此卷书尺可考也然未四十年卷中人无一存者亦可慨乎高尚书赋诗写山水有古人之趣当代论书法者北尚鲜于南推呉兴是皆见太平之盛者善观者不特于论也将军之子瑀持来京师予阅之柯氏玉文堂中闽陈衆仲陈赵子期太原王君实呉陆友仁同观至顺元年十月日蜀人虞某伯生甫敬书题心逺卷后新呉兴校官清菴李君求予书心逺堂扁因爲辨心逺之说以遗之曹侯克明爲之持去乆矣君复欲题诸此君方拜呉兴之命某因又爲之言曰昔伊洛之学未兴汉唐之说稍变作人之盛权舆于安定非一丗之豪杰其孰能与于此乎今伊洛之书衣𬒳天下经义治事乃若岐而二之治且非其治矣乌乎是谁之过哉沉㝠苟且之徒盖自䧟于污下所见不少超于目前深可慨也见心逺者能无跃然以喜乎推呉兴之法以进于伊洛校官之职业可不谓之逺乎题吾子行小篆卷后古者器物皆有铭三代制作亦有损益丹书所载器亡文存所尤可思者笔书之不可复见也处士吾子行小篆精妙当代独歩书此诸铭尚友古人之志盖不止秦唐二李间也书古劔铭后呉成季父寳古劔文理若碧涵气纯灵不利割不钝废有藏用之道焉铭曰利固职趣丗亟羣慝息钝乃德右翰林学士湖广行中书省参知政事清河元公复𥘉之所作也公与呉大宗师友善公爲着文甚多皆赡博竒伟及得此劔极古以爲非高简则不称故制文十有二云文成于大德𥘉元公殁于至治中至顺元年八月予与呉大宗师㸔劔道旧而亡其文盖三十年矣呉大宗师追记其辞而予书之蜀郡虞某识题和林志国家并苞宇内封畛之广袤旷古所未有也山川形势阸塞险要之处竒恠物变风俗耆好语言衣食有絶异者史不胜书也至元中先叔祖以少蓬𬒳㫖掌舆地之纪毎载笔而问焉至顺元年予在阁下𬒳㫖着经丗大典輶轩使者之问不敢怠忽然而朝聘往来之使日无虗驿所不足者好事善询诹知观覧考索者甚寡是以至者或未必能言言者未必能文记载邈如毎爲之三慨矧和寕祖宗兴龙之故地其可无述以传示耶萧囦之北游也乃能赋而咏之使见者不异身履其地何其快也自和寕而北而西而东广轮犹不可更㒒旣而征讨所及藩屏所系氏族所聮尚多有之吾安得囦乗传车称使者徧歴而深考以广异闻而附信史于无穷乎䟦眞西山画像昔者弟子之于师僚属之于官长门生故吏之于举将旣得所宗则终身以之义之当然而常行者也西山眞先生道德文学师表一时游其门者则象其威仪者何日忘之潜斋王公得先生遗像观覧咏叹悠然高山景行之思诚可以敦薄俗而示古道也某从王公之孙纉得见是卷是一日而得瞻二公于百年之间也敬书以识之至顺辛未九月九日雍虞某书䟦王端明画像刘敏叔画故端明潜斋王公于梅雪之间其高风胜韵如在昔屈大夫颂橘以象伯夷千载以爲名言托物儗伦君子岂偶然哉雍虞某题䟦犬安阁图丗祖皇帝在藩以开平爲分地即爲城郭宫室取故宋熈春阁材千汴稍损益之以爲此阁名曰大安旣登大寳以开平爲上都宫城之内不作正衙此阁归然遂爲前殿矣规制尊稳秀杰后丗诚无以加也王振鹏受知仁宗皇帝其精艺名丗非一时侥倖之伦此图当时甚称上意观其位置经营之意寕无堂构之讽乎止以艺言则不足尽振鹏之惓惓矣题王忠简公进士谢恩诗后某从故宋王忠简公曽孙纉得见公进士谢恩诗公之子枢宻公所识并在唐人肠进士第礼丈繁缛宋𥘉巳差不及南渡后盖多草创然犹隬文若是覩之令人慨然题宋侯所临智永千文中郎石经逺矣钟张之法至右军而极右军之法至永禅师永兴公而后难爲继矣盛唐作者变又极焉宋人逺不相违米元章黄伯思皆笔不称识而晚宋谓之无书可也国朝惟呉兴赵公遂擅一代学者澜倒忽见朱侯作此古法令人执卷罔然临池者尚三思斯言哉题故国子司业李公挽诗后故国子司业赠某官保定李公挽诗一卷故翰林承旨张公㓜度爲之序赋诗者凡二十四人故翰林承旨东平阔公柳城姚公广平程公呉兴赵公集贤大学士洺水刘公及其姪承旨公平章政事秦国李公蔡国张公集贤翰林两院学士陈公公望李公伯宗薛公公谅王公国华元公复𥘉邓公善之曹公子贞贞公仲章而耆旧之在则枢宻副使王公彦愽翰林承㫖郭公安道中书平章赵公子敬翰林学士呉公㓜清侍御史张公伯高及江西提举柳贯道传与玄教呉大宗师也诗不出于一时要皆大人君子怀贤思德之作也三四十年之间朝廷文献略备见于此盖先生之子端受而藏之亦不敢不慎也丗祖皇帝建国纪元制礼作乐几四十载而功成治定以遗子孙于乎可谓盛矣成宗入继皇帝大綂克纉祖武朝廷宗庙之礼爲重先生时爲太常愽士草仪注朝谥于南郊追尊𥙿宗皇帝先生执笔爲诔称颂功德凡千余言顷刻立成情文兼备缙绅称之拜监察御史上䟽论东朝建五䑓寺天子爲之改容䑓省爲之竦惧迁国子司业以身教多士师道凛然其高文卓行大节谠谊如此晚守一州以殁不究其用此诸公之所以嗟叹而永歌者也昔唐阳城爲諌议大夫论裴延龄䧟陆贽事欲恸哭而裂其相麻后爲司业守道州以殁官职气节略相上下夫泯然与草水同腐者何可胜计先生与亢宗相望于五百年间顾不伟欤张万福武人年八十余犹知贺谏官于延英门下然则今诸君子其能巳于言乎是可爲不朽者矣某𥘉受大都教授实承先生后与先生之子端更迁翰林待制国子司业今待罪延阁之下又得同事编摩清苦直谅友谊弥笃故敢书其卷末云题王夫人贞节诗卷天暦二年秋河间周敬先以进士业举于郡荐书未报奉其母王夫人居海上人莫之知也至顺一年冬予表弟贾德昭自其郷还京至静海而泽氷坚胶焉升岸以行见聚落数十家有儒士庐居而衰者问之则敬先也居数日见敬先读礼甚谨始就而与之语因寛谕以慰之乃见天暦三年进士所爲敬先咏歌者又以知王夫人之贞节焉盖夫人适周氏时才十八生二子曰兴祖五嵗绍祖一岁而夫王殁守志教子至七十一而终方兴祖之失举河间也夫人命之授业京师未及行而遭䘮今年之九月也予弟有亲在京师氷雪不可还兴祖爲告其隣近僦焉以归爲予言其事如此敬先兴祖字也某輙书以贻诸君子之好事者庻有表章之爲丗道劝云䟦鲜于伯几与严处士翰墨大德延祐间渔阳呉兴巴西翰墨擅一代而严氏琴亦见称道年来无一存者得此卷则四人具在惜乎集之目力巳病不足穷其波磔之妙徒讽其辞以想见其遗音雅趣于湖波山木之间也题鲜于伯几小象歛风沙裘劔之豪爲湖山图史之乐翰墨轶米薛而有余风流儗晋宋而无作是以呉兴公运画沙之锥刻希丗之玉使千载之具眼识二妙于遐邈䟦子昻书隂符经隂符托黄帝以爲名而实非其书无可疑者或曰战国时人文字亦未可信也或曰只是李筌所爲此近是哉然楮河南已有奉勑书本则其来亦乆矣丗人忽明白简易之言好以诡秘不可解之说相尚岂独隂符哉呉兴公书妙一丗此卷盖盛年所作波澜老成不及暮岁而法度整整未容无所师匠者知之也隆山翁吾郷先生愽学玩丗所谓醉人语不可了了眞语耶果醉语耶䟦陈信仲行卷豫章周仪之至元十三年从其兄入觐除县主簿年二十三耳经学才华时务典故爲人温润风流前代贤公子方今材大夫也昔同在京师自省䑓翰苑皆荐之皆欣然以爲当而用之然輙龃龉不克就治狱海郡已几七旬矣某在翰林荐爲待制事奏而报闻遂有宿草之感非命也失傅先生故宋进士某㓜时甞得其所爲赋读之泰定丁卯陈衆仲自温陵来知先生道德年齿之盛甞赋诗寄之周旣不可复见傅又相望万里而一旦于陈信仲行卷见二人焉能无悲喜交集乎古之言君子者或兼言有德有位或专以德称信仲郷先生有傅公仕于郡者有周公皆谆谆爲信仲言如此所谓鲁无君子斯焉取斯者耶䟦陈信仲行卷温陵傅先生送其门人陈信仲赴广州教官旣有序言予已题其后又出此卷则送其秩满赴选京师者也崔丞相与仆曽大父友善蜀广相望岁常遣一介通问今讲学论政诸书尺尚在箧笥大父甞取其尤要者刻先集中所谓沧江先生集者也李公风裁无愧崔公盖甞想其遗风而叹其不可复见今先生举二公以砥砺信仲信仲亦知先生之望其门人者良厚不薄也耶今爲禄仕者苟干禄以爲贫亦复何议哉而爲贫之意多遂至于无所顾忌不复知有风节爲士君子之常行此天理之所由斁而人心之所由坏也不然师弟子之间岂不能汎引古人贤者爲之祝规哉而独及崔李二者吾故曰良厚不薄也䟦鲁祭酒试诸生聮句丗祖皇帝肇建国学教胄子取成材用之有至辅相文治日殷学者日衆而取士之制宻矣古者论造士之秀者升之曰进士论进士之贤者而告于王斯官之爵之今殆放此某昔甞承乏典乐会先皇帝开奎章阁引某侍书左右未及论俊选以闻而集贤鲁先生实来一岁之间凡七十一试而淹滞之士毕出公论韪之乃与其寮寀赓歌以乐其事何其盛哉先生将以其诗刻石堂上使之来求识之故爲序録干左题汤东涧与张文子手帖汤文清公清节雅望超卓当时风裁所厉庸汎者无所容乎其前今观其与故人张君文子书期之以科名申之以缱绻何其忠厚委曲也此圣人德容所以有恂恂侃侃之异学士君子所当观感慕效者欤题宋诸陵画象后昔者君子之观于先王也盖曰见其礼而知其政闻其乐而知其德动作威仪之则庶几如将见之至顺辛未今天子有诏史馆修宋史其行事固可考见袐阁画象具存虽与此或少异犹足以得其彷彿执笔者尚想象而求之乎题阆州陈彦和致乐堂记某甞观于陈氏丗家昔康靖公守荆南时冯夫人诲之曰汝父训汝以忠孝俾辅国家不务仁政善化则非先君之意也今彦和身歴清要所以乐其亲者岂待外求哉冯夫人家训故在也题陈产和魁星图天官书北斗平旦建者魁魁枕参首第一星也斗之大者曰魁象物以爲名云耳又曰斗魁戴匡六星曰文昌宫然则陈氏魁星之祥非止爲进士第一亦辅相之占耶题晋阳罗氏族谱圗昔者吾蜀文献之懿故家大族子孙之盛自唐歴五季至宋大者着国史次者州郡有载记士大夫有文章可传有见闻可征所谓贵重氏族推次甲乙皆有定品虽贵且富非此族也不通婚姻盖犹有九品中正遗风谱牒之旧法不独眉俗爲然也百十年来比及沐浴皇元之圣泽其伤残转徙千百无一二矣今天下益以治平学士大夫稍稍求遗轶于故老㝷金石之寄于荆榛丘陇之间而荒烟野烧不可复知者何可胜数有能追㝷上丗之传至于八九丗又有祖父文墨之叙传若晋阳罗氏者岂易得哉故虽小有阙轶参错亦其势然也罗氏之仲允中以教授辟仪曹史且还就蜀省幕府持此卷来因爲题而归之三嵎虞某题题咬住学士孝友卷京城之巽隅自门入循城少西有桓楹在道北表之曰蒙古氏咬住孝义之门毎过而式之求见其人不可得也他日有事于太庙予与执笾豆见宫室之美而叹焉或告之曰昔英宗皇帝之广宗庙而大之也使人求楩楠䂊章之材于江南事严衆莫敢当咬住氏受命以行以便宜从事民商不病而工师告充朝廷服其智决则植表之家也奉诏脩经丗大典得怀庆路之书曰郡甞有蝗大至守臣咬住出郡百余里祷于古蜡神之祠一夕大雨蝗尽去问之则又植表之人也故予愿见而不可得而咬住氏奉诏建寺集庆还拜侍读入翰苑得爲同官其孝义之事巳见国子祭酒鲁公所𫐠予又书此二事以记之孝于亲者固可上贻于国下及于民也欤书萧氏官诰后故宋在东都时先儒有建议欲取四方贤士教之京师学成则以分教天下州郡此王者一道德同风俗之法也萧仝所藏其大父从事君𥙷太学生辰州教授关陞从事三绫告重有感焉从事以太学高第同黄甲恩例乃仅爲州学教授是往时先儒之言固巳行之矣我国家急于用贤举进士及自学舎入官者即授之以政有民人之寄焉爲教官者皆其余材耳夫政教相须其及民一也政速而教遟政浅而教深唯其用之如何耳三告自寳庆至寳祐年亦多矣而萧君方小改得爲令録昔者老材而用之爲民物虑者深矣仝通畅善学甚宜于时仕于京师且乆其有以发先丗之遗德矣乎书仁本堂记后呉养元作堂于家而养亲焉其兄集贤待制养浩氏题之曰仁本而自爲记盖取有子之言孝弟也者其爲仁之本欤之语朂其弟以爱亲敬兄者也夫所谓仁本者其义大矣吾闻诸先儒之说曰孝弟是仁中之一事也自性而言仁其本也孝弟之所从出也而行仁者当自孝弟始然则谓孝弟者仁之本则不可谓孝弟行仁之本则可故曰爲仁犹行仁也养浩告其弟以孝弟直以仁本言之以爲记而不及于爲仁之说者政所谓引而不发欲其弟之跃如于斯也夫吾又闻之先儒甞以事亲之事而喻事天之道焉盖事亲之事尽则事天之道尽事天事亲无二事也事天之道尽而谓之非仁可乎吾故曰何其取义之大也今石居先生高年厚德以集贤之贵封爲邦君爵第四等自其郷论之古之所谓父师者欤养浩以文学显名于朝而又望其弟者如此盖堆原其所自本而有感焉以爲此记养元其勉之䟦晦菴与蔡季通书文公先生之于蔡季通氏情义均骨肉学问则师友其事蹟见诸当时讲明传乎后丗炳如也其大者如河图洪范之说太极经丗之㫖所以辅益于朱子者不少名物若律歴支余若相地亦非浅学后生所尽知也此帖于出处随时之义蔼然情至犹可想见盖成德君子造次所发无一豪无可征者如此题义士卷施必有报感应之恒理也施不求报者君子之善用其心者也国家视民如伤饥而有能食之者则官之所以报施也出有余以继不足而不以责报爲心非君子长者其能若是乎有余不足皆天命也不足者无可如何在君子则固节而巳耳天使之有余而不自私推以及人固天之道也华氏其知之矣夫国家报施以官亦天命也今不求诸人爵而求诸天其报足以称施又何疑焉䟦谢太传中郎帖右谢太傅书一十六字申屠子迪家藏也子迪言宋亡时府库悉官取北来书尽爲兵士剔取犀玉标轴文字委借泥土间其先君忍斋御史偶得诸弃遗中信知神物护持耶昔王子敬每作佳书以遗太傅太傅輙题其后还之敬甚懊恨盖大傅是右军軰行也襄阳米芾所谓寳晋斋者政爲谢公书在也某获观中秘甚多乃不曽见太傅书当是遗轶如此者尚多也绍兴中中原旧收法书名画往往复购之精鉴尤当𥿄墨印识一一可据子迪善寳之䟦绍兴三年召故叅知政事欧阳脩之孙丗兴赴都堂审察省札大梁之社稷丘虚矣故家流风民之望也况斯文之传尤有以系士大夫之心也夫题申屠子迈画马图徐容斋先生题子迈十八时所画马其言忠厚而严正得前軰之体呉兴之言㣲婉苟用其言致力于读书而有得焉则自然不暇于逐末矣清河之言正而毅笔墨之间犹足见其掀髯之气而皆不可复见矣俯仰可胜慨然子迪以其先兄手笔甚寳藏之蔼然孝弟之意故可与诸老之言并传子孙也题朶来学士所藏御书后天暦二年九月十二日手诏一百五字申严夜启门禁之事先皇帝至自上都次清河幄殿御书今侍书学士臣朶来时以中书左司郎中充承制学士受诏命将作院织锦成文以宣谕两都禁卫者也钦惟先皇帝天纵睿圣人文宣昭制诏所颁临定详审亲御翰墨端重方严所谓歴代寳之以爲大训者也先皇帝上賔之明年闰三月臣朶来出此诏本俾臣集识之臣等追怀恩遇不胜感泣之至抄録御书皇帝圣㫖大都上都守把城门围宿军官军人毎八刺哈赤毎根底自今巳始夜遇紧急事情开门出入差官将带夜行象牙圎牌织字圣㫖门围官贠详验端实方许开门出虽有夜行象牙圎牌如无织字圣旨不以是何官贠人等并不许輙开城门纵令出入违之处死题御书奎章阁记后御书奎章阁记𥘉刻石蒙赐摹本者甚少应赐者阁学士画㫖具成案然后持诣搨前申禀而后予之盖愼重之至此一卷今侍书学士臣朶来以佥书枢宻院事充承制学士时所𬒳受者也题萧氏家丗事状鹤野萧君从道自其曽大父事太祖皇帝攻城野战以多功着名爲大将以其兵留镇西州四丗矣至从道又有孝行文学丗其官又二十年天暦𥘉以使司在京师是年秋九月天子登极改元之诏下而晋兾関陜疑沮反侧遣使或怇怯退巽从道慨然受命往谕闲暇如平时以兵来郷者从道能率先吏士讨拒逆而填安无辜之民六诏安阜生养最乆一旦爲乱致烦重兵数年天子再下明诏谕之乃定方兵行从道以使事冐险出入其间外宣德意得其情状以闻厥绩茂矣幕府上功文法持平进秩三品与所居官等从道材略如此行见用矣充城先生所爲从道事实与简册有関先生吾蜀耆旧所谓儒林祭酒者也其言不厌质事不厌详者避文胜之史也某备贠执笔之末敢不録而识之以待至顺癸酉闰三月甲寅虞某书题萧从道平云南诗卷后粤若稽古帝舜惟时有苗弗率禹徂征而犹逆命也乃诞敷文德舞千羽于两阶而苗格焉天暦建元以来云南乆安之境乃以弗率闻天子仁圣旣以亲王重兵临之相臣大将各奏厥功又以明诏开示更新活全之意卒以按堵萧大夫以丗将使军中及成功也乃以颂奏可谓有文事者哉题米南宫墨蹟米南宫书神气飞扬筋骨雄毅而晋魏法度自整然也汉人只知程不识用兵纪侓精严不知李广之无斥候爲合作也题黄山谷墨迹山谷先生孝友纯至常于翰墨见之所谓诸弟孝友徇徇薰陶使然又曰性行颇调柔所以望其族人昆弟者何其忠厚也题宋高宗书便面前代端午赐扇内廷戚畹至于馆阁皆有之此谖草诗当时已亡其尽徒存扇背者尔然戒殢酒祝以忘忧岂黄髪爲期之意乎道园学古録卷之十道园学古录道园学古录卷第十一道园学古録卷之十一在朝稿十一雍虞集伯生䟦朱文公白鹿洞赋草䟦昔者文公先生旣重作白鹿洞书院属吕成公记之而又自作此赋岂无意扵其间乎某尝汎彭蠡登匡庐升斯堂三复扵斯文矣于所谓诚明两进敬义偕立凛然有遟莫无及之叹今夫荒间寂寞之濵朝诵暮絃者岂无其人㢤安知其不与愚同此感也今此篇辑録文公全书者以冠诸首家传而人诵之则固有不待皆至乎白鹿者平章迂轩赵公之㓜子乃时得其稿本观其草具之谨改定之精尤足想见其意度他日请使善工模之而勒诸石以𥙷洞中之阙庶后之覧者有所观感岂私玩云乎㢤纺绩图跋昔时守令之门皆画耕织之事岂独劝其人民㢤亦使爲吏者出入观覧而知其本此卷岂无一二之遗乎然而徒爲箧笥之玩咏叹之资则亦末矣爲豳诗者可风可雅可颂其推致感动不其广㢤约斋䟦约之爲文从系盖束丝之文也故凡歛束之事举借用之如约束约信穷约之类是也易所谓纳约自牗约信也孔子所谓不可乆处约穷约也此以事言者也即学而论之孔子乆谓以约失之者鲜此约也不侈然自放之意取乎歛束者也颜子之约礼谓其所知旣愽其要在于复礼是约也犹云要也孟子谓曽子守约者对守气而言犹云守义守乎义则所守者约乂谓反说约者盖以说爲言自愽而说归乎约耳此数者文义虽不大相逺所指之地则异亦不得比而同之张公以约名斋善择言矣而愚也莫知其所主适而尝见公之立朝政事谋议如物在权如机应的其所谓以约御烦者耶或曰公晋人也晋俗尚俭公虽贵不忘其土风岂在斯乎王逸老草书䟦宋太宗刻秘阁法帖晋魏书法后世犹得见之者以其有此至大观益精妙矣学书者始知上求古法于后南渡讲和郎安思陵临池之好尤笃一时内外大小之臣闻风而起若王逸老草画殊有旭顚转折变态尢爲内廷称赏然是后飞云之祸虽惨而志恢复者愈坚禁伪学者虽严而求性理者弥笃若逸老之书士大夫道之者絶少亦可念㢤当是时吴兴张谦仲亦髙年篆法甚古隐扵黄冠龟山先生尝叙其所爲书故其人名尤重焉子昻墨竹跋黄山谷云文湖州写竹不用笔甚妙而作书乃不逮以画法作书则孰能御之吴兴乃以书法写竹故望而知其非他人所能及者云安生送行诗后跋古人言活千人者后必有封平晋安氏能保聚乡里扵屯艰之日岂啻千人然三传至徳卿生遽以早孤而家废学成未见售而随以兄䘮归此所谓感应之理非耶今之丗家大族常一废而不复振者以子孙不学无术故尔今生乃以善学闻且素冠之刺乆兴而生独䘮兄以礼君子有知生之必大其家矣生尝求爲国子生而不果六舘之士非有一日之雅也乃能爲歌诗以哀其情而道其羙张公秩满家居而质疑之人戸屦常满此皆有古道风化之羙者吾安得不感叹而并书之题刘贡父苏子瞻兄弟邓润甫曽子开孔文仲兄弟赓和竹诗墨蹟元祐同朝诸贤歴官行事月日可考知者尚多七君子偶以倡和同在此卷使人覧之有无穷之悲慨者何也当时君子之多近古所未有同爲君子而爲道不同亦古所未有故贲然文明错着曽见于一日而天下尠福卒莫睹夫乆大之德业胥爲摧败沦䘮而终不可复皆天也耶泰之𥘉九以㧞茅茹爲吉而九二即以朋亡爲戒诚有忧患者之所爲乎昔者君子皆甞学之矣悲天䟦王賛善遗事后太子賛善王公受知丗祖皇帝以正道经术辅翊𥙿皇有古师傅之谊𥙿宗甞问歴代治乱公以辽金事近接耳目即爲区别善恶而论着得失深切丗用盖二十万言上之藏其草于家不以示人国史纪述亦未及访也观其受命于丗祖者诚非徒加贵名以爲具臣也哉丗祖皇帝择勲戚子弟学于公师道卓然及公从𥙿宗抚军称海始以诸生属许文正名臣自是多学者而国学之制兴矣然丗言国学者𥘉不知肇始于公也丗祖皇帝将治暦颁正朔天下知公妙筭术举以命之公曰暦法可知也非明暦理不足与共事即请留许公于旣退而授时暦成公曰合南北爲暦学者緫古今暦法四十余家是暦无愧矣然必毎岁测验修改然后不复有先后时之弊而言暦者知守成式而已今四十余年公之遗意莫或识之而遂谓父以隂阳名家尚得爲知言也哉予窃好论次旧事常以爲非职守不敢越爲之独思昔人之立志行事其精㣲略不见白于后丗诚亦君子之所不忍者哉及得賛善家家传于其孙植将约而志之㑹植赴高唐州判官行且有日故不假爲也姑爲表其当着于丗而时人不能共知道者延祐三年三月甲子太常博士虞某书顺菴铭䟦尚书元公方着是铭偶与予论顺之义水之行自源徂流木之生自本而末皆顺者也水激则悍木㧞则仆所遇则然非本不顺也人之生何者不顺哉而所遇有富贵福泽贫贱忧戚之不齐于是处其変者摧败困折常若逆而难然而理当若是则安行之未始不顺也是故忠臣有杀身之仁孝子有底豫之道非有所矫激勉强也诚以如是则乃所以爲至顺故也今李氏生当治平之丗时和岁丰外无干戈征役之急内无饥馑夭阏之患而一家之间谷禄相仍则其所遇已有拂逆之事其爲顺也岂不易哉虽然难言也眞知理之所安斯顺之矣无以知理之至当而安之则昧于逆顺之几者亦危矣哉集甞闻之矣传曰成象之谓干効法之谓坤大哉干乎坤之克配乎无疆者以顺爲其德也天也者理也充其所以顺之者毫髪举无违焉岂非贤人之盛者哉于乎艰哉铭成因附识其说于后云题赵樊川与张侯手书故枢宻樊川赵公手书七纸皆至元十五年间与柳城张侯者也按张侯自着实记至元六年朝廷遣赵公使日本张侯在行中或告张侯曰赵公好权喜杀勿与俱也张侯曰吾以诚待之耳及行出入风涛之间深歴险阻应变仓猝指顾合宜慷慨激扬卒以说下未服不测之国赵公頼以成功而张侯声名一日赫然于朝着矣此赵张交际之事也书凡七手笔者亦往往一时草具非有所矫揉撰饰之也而劝诫之辞子孙之托抄书足以见其好学而又虑其力有不足荐举足以见其好贤而又自慊以爲仅能至是何其眞也礼曰道合则服从不合则去彼于君臣犹然况僚吏于所事乎今乃不异家人父子则知张侯之所以得于赵公者槩可见矣后丗浅薄盖有朝受知遇夕而忽忘之者盖有之矣今藏其遗书以遗子孙者不啻若拱璧重寳则不谓之古谊可乎自古豪杰之士有爲于当丗者常因其气禀之近才器之所能而发挥之其所以致用者不必同也然其成功卓然者类非小智浅量者所能然则二公之所存或者盖不足以尽知之赵公行事具在太史张侯亡金故家起家从诸老非出使则从军皆有壮议竒绩天下旣定歴治大都履要宦者三十余年旣老于家优游子孙之奉以观太平之盛时人末之或及呜唿此可见丗祖皇帝建元之时人才若是其多者矣题山谷书食时五观君子之道坐如尸立如齐瞬有存息有养一动静通梦觉心无不在也食时之观省察之一事也山谷老人之示戒宻矣苟善用之诚脩身之良药彼㝠然罔觉者固无难焉而妄谈法空谓丗教爲不足行者亦不可不以善性比丘爲戒也子昻临洛神赋䟦柳诚悬云子敬洛神赋人间合有数本今丗所见唯自嬉至飞十三行耳蔡君谟云子敬放肆豪迈与右军差异临学之家必谨其辨矣松雪翁一笔全文好事者欲考王氏父子之法此其可观者乎延祐中集从公在翰林甞出此赋眞蹟九行见示有阜陵题字甚谨又三行别得之云是贾似道购诸北方者也计其嵗应是后此书十余年乃得之耳王维辋川图后宋景文公着唐书列传文法严简其势无由汎及散漫而摩诘备载华子冈欹湖竹里舘柳溪茱茰沜辛夷坞之目何所不惮烦耶君子隠居以求其志行义以逹其道随所寓而自得焉必欲山水花木之胜则其志荒矣是故文艺絶人高韵天放而无卓然节操者志荒之罪也宋公之意其殆有儆于玩物者乎善观是图者併以是求之所翁龙䟦右二龙陈所翁自题云六合县斋所作也士君子受民社之寄岂以弄戯翰墨爲能事哉其必有託兴者矣吾闻君子之治乎斯民也作而新之如震斯惊时而化之如泽斯溥于以致雷雨满盈之功于以成天地变化之造是故勇以发至仁之心诚以通至神之迹则善体物者矣欲观龙之所以爲灵陈侯之所以妙识以此求之也乎题张彬孝义手卷昔者王道之行也必使斯民㓜者皆得其长老者皆得其养鳏寡孤独者皆有所依疲癃残疾者皆有所仰生者皆无憾于事育死者皆无憾于祭塟故曰有匹夫匹妇不得自尽者如巳推而纳诸沟中皆欲如是而后巳盖君子之学即王者之道也然而学者有不见用则道有不得行于是退而施之于家以见焉此横渠张子欲买田画井以见井田之法者此其意也噫天下之本在国国之本在家家之本在身未有施之于其家父兄子弟亲戚骨肉之不知恤而能推之一国天下者也观乎承旨刘公所书张彬氏之事而窃有感焉天质之美若张彬氏多矣使各有以尽其理一分殊之义相观而善焉则不徒颂张氏之美而圣朝风化之盛将不胜其歌咏矣金坛李氏唐诰䟦金坛李氏唐大郑王之裔也此故云大有武德以来十八丗诰勑百余卷自宋时官所爲验其实因録用其后而复其家事见㑹要渡江后以愽洽考辨名家若叶石林周平园皆甞録其事而宋末国𥘉卿大夫有过其门而见之具有题咏刻石盖歴五代宋至于今七百一十余年矣子孙传而寳之如一日乱离多矣他族未见能若此者岂不重可贵哉昔武王大封同姓之国賔礼先代之后故终周之丗八百年间兼并絶㓕之余存者犹可征其丗则有国邑以居其子孙有宗庙以统其族属故也唐之爲制所以待其宗支者设爵无土署官不职子孙之入仕略不异于庶姓传系不多于后丗亦宜矣而唐亡四百年子孙侨寓一方丗次班班逺而益着乃有若金坛之族者岂不异哉且唐之功臣蕃将赐姓通属借者几数十家家谍不存则或有贤子孙出乎其间亦将无以别其所自见则有不胜其慨叹者郑王之裔较着明白若此必有非偶然者乎其诸孙质举进士京师爲予道其详委且曰昔在故宋族中一时登科者十人爲堂而表之曰十桂宋亡堂废近岁始复构焉求题扁于故承㫖赵公子昻公曰宁可限以十数日因书曰千桂而质果首登泰定丁卯进士第云题呉传朋书并李唐山水䟦予㓜过豫章见滕王阁扁呉传朋公所题也裴回顾瞻叹其深稳端润非近时怒张筋脉屈折生柴之态后闻宋阜陵欲易其九里松题至十数御笔墨而卒不能及因使涂字以金而署之当时固善人君之服善无我而亦深知吴公之书之眞不可及也大抵宋人书自蔡君谟以上犹有前代意其后坡谷岀遂风靡从之而魏晋之法尽矣米元章薛绍彭黄长睿诸公方知古法而长睿所书不逮所言绍彭最佳而丗遂不传米氏父子书最盛行举丗学其竒恠不惟江南爲然金朝有用其法者亦以善书得名而流弊南方特盛遂有千湖之险至于即之之恶谬极矣至元𥘉士大夫多学颜书虽刻鹄不成尚可类鹜而宋末知张之谬者乃多尚欧率更书纎弱仅如编苇亦气运使然耶自呉兴赵公子昻出学书者始知以晋名书然吾父执姚先生曰此呉兴也而谓之晋可乎此言盖深得之予比过呉越见传朋书最多皆随分賛叹且圗来者守正法云耳此卷又以李唐山水继之亦好事者盖书画同一法耳后来画者略无用笔故不足观此书乃直如书字正得古象形之意甚爲可嘉然所作隷书乃殊不知而作大可恠也然当时有临江萧大山政作此体时甚贵之非此人之罪也因刘掾执笔求题爲坐客言如此悉书之云晦翁与刘晦伯书十二月十日某顿首霜寒逺惟侍奉吉庆武夷郑知观来说赐田纽租事欲求一言于徐丞渠自去面恳幸与详度言之亦须不碍官府事体乃佳尔提宫丈不敢拜书韬仲巳有新除未耶向烦料理买山事近又甞託季通言之不知竟如何更覔一信若十千可就郎纳钱去也因郑君行草草附此岁晚珍重以迓新祉不宣某再拜晦伯知郡贤契友䟦晦翁书后集甞见文公与东莱先生一帖云福建人刘氏兄弟爚炳同预荐送乃翁亦以免举试礼部皆欲见于门下某新阡与其居宻迩两年相从甚熟知其嗜学其教幸与之进盖东莱时在舘阁也此书所谓晦伯爚也韬仲炳也十千所买之山岂即所谓新迁之近而季通之所择乎昔者野人有食芹曝暄而美者持以献其君野人犹然而况君子之于其君也心知其善而忍后其事而弗告哉绍兴山陵改卜之议季通竟坐贬死孰知君子之于君亲盖无二致也得于亲而不得于君其势然也观买山之帖新阡之好岂胜慨然文公之书岂欲以此艺成名者而子昻仲章氏举以爲言岂子昻独举其所深解者而仲章賛之耶公少年盖甞学曹操书而刘共父诮之公以时之古爲解然则其可以书求公乎欧阳元公待制潇湘八景图䟦原功父得潇湘八景图于京师曰蜀人所画也故厉予识之予覧之终卷而复之原功父曰今吾与子之观于斯也均有感焉而不无同异之目矣昔公家六一翁之归田也凉竹风曝檐曰逈思玉堂有如在天上之想今吾二人者以文学爲职业视他官爲优暇乃得从容圗书之间悠然有登临之趣易地而观以彼视此则与六一翁之意无不同者昔在咸淳辛未外大父侍郎杨公守衡阳先君蜀侯以黄冈尉㳂檄湖南实在甥舘明年集生于州治方生时侍郎坐睡梦羽人来见者予龆齓时常梦在高山长松间及旣宦昏又数离忧患今老矣遂不复梦至元已卯东南尽巳内附先君自海上归塟侍郎于长沙留滞潭衡间数年予时尚㓜虽巳乐山水不能往也其后逐食走江西遂寓临川忽巳四十六年中间先君讲席于长沙集仕于朝不及侍近岁家弟官湘郷数求充使若与告一往视之輙不得请卒以永隔此予之感而原功父以父母之邦忻忻然指其竹树泉石而乐之则其异者也然而画者通四时朝莫隂晴之景于一卷而山川脉络近若可㝷于是消息盈虚见于俄顷倐忽变幻备于㝷尺慨然遂欲鍊制形魄后天而终以尽反复无穷之丗变者不知原功父又与予之意有同异乎孛术鲁氏贞节䟦礼曰内言不出外言不入是故闺门之内虽有善可称非遭遇变故之事外人无得而传焉然非其族姓亲姻之间有能文之笔可信之言则泯而弗彰者多矣孛术鲁太常公叙其姑氏贞节君之事家丗岁月委折咸备可徴不诬足爲丗教劝助者以太常之文可信也呜唿秉彛在人贞节恒有而丗不尽闻者可信之文难能也不亦悲乎书赵学士简经筵奏议后泰定元年春皇帝始御经筵皆以国语译所说书两进读左丞相专领之凡再进讲而驾幸上都次北口以讲臣多高年召王结及集执经从行至察罕行宫又以讲事亟召中书平章张公珪遂皆给传与李家奴燕赤等俱行是秋将还皆拜金纹对衣之赐独遣人就赐赵公简于浙省加白金焉赏言功也四年之间以宰执与者张公珪之后则中书右丞许公师敬与今赵公丗延也御史䑓则中丞撒忒迷失而任润译讲读之事者翰林则承㫖埜仙帖木儿忽鲁而迷失学士呉澄㓜清阿鲁威叔重曹元用子贞彻彻千伯瞻燕赤信臣马祖常伯庸及某待制彭寅亮允道呉侓伯仪应奉许维则孝思也集贤则大学士赵简敬甫学士王结仪伯邓文原善之也李家奴徳源买闾仲璋皆礼部尚书吴忽都不花彦弘中书叅议张起岩夣臣中书右司郎中也或先或后或去或留或从或否或乆或乆而集与燕赤则四歳皆在行者也今大丞相自爰立后毎讲必与左丞相同侍而张公旣归老犹带知经筵事皆盛事也今年春赵集贤始以建议召入侍讲一曰既进书待命殿庐赵集贤慨然叹曰扵是四年矣未闻一政事之行一议论之出显有取扵经筵者将无虗文乎某乃言曰乡者公奏荧惑退舎事玉音若曰讲官去歳尝及此又欲方册便观覧命西域工人捣楮爲帙刻皮金以护之凡二十枚专属燕赤缮録前后所进书以此观之简在上心明矣诚使少留渊衷则见扵徳业者何可得而名㢤且先儒有言政不足适人不与间其要格心而已然则所虑者言不足以逹圣贤之㫖诚不足以感神明之通吾积吾诚云耳他不敢知也然而集贤切至扵孟子之所谓恭敬者盖可见焉故併书于奏议稿后而归之四年十二月朔旦书髙宗御书成闵所管人有见在苏州者卿可拘收前去恐走逸了共及百来人见在亲随马拨入背嵬军付俊跋髙宗御书背嵬一军岳飞屡以取胜成闵亦当时良将先雍公扵金炀兵至江上时请以闵师五万留驻江池之间果获其用思陵此笔属张俊以拘收闵所管人背嵬恐其走逸殆秦桧构死飞后闵亦见忌之时耶泰定丁卯十二月八日史臣虞集记孟同知墓志铭跋延祐中有㫖修辽金宋史至今年间未遑有所笔録者良以旧史多阙轶而国家𥘉入中原政与金亡时事相关系尤不可不备然其亡几百年矣故老既无存焉者而遗文野史之略无足徴故常以为意遇有见闻必谨识之澹㳺为孟氏墓铭畧足以考见燕城中统前盛衰之迹噫使人人如孟氏有丗积之善得名公鉅笔识之则安有放逸无闻之事乎澹㳺书法甚精而卷中邈字疑是恳字将笔误耶别而说耶因并识之扵此题诸公与曹士弘文春秋时天子诸侯之国大夫丗官贤人君子无所扵事以夫子之圣犹抱关击柝至冉仲诸子虽季氏家臣屑爲之盖势然也国家因辽金之旧寄政事扵文法之史扵是用丗之士胥此乎出焉故宋以儒学用士既巳士亦无所扵仕材彦如士弘氏蚤有誉扵故朝而尤不免从事扵簿书游徼之末以没其身而已不亦悲乎然博学君子如故宋礼部尚书王公伯厚及四明戴帅𥘉隆山牟成甫徽州方回总管与今翰林侍讲学士邓善之袁伯长曹子贞诸公皆名显扵儒林言信扵当丗而人人言皆哀士弘氏之位不称材逺甚噫此固足以暴白扵后丗也夫跋叶振卿丧礼会纪后先王旣逺礼乐崩坏秦汉以来诸儒相与缀缉所传闻而诵说之使后丗犹得稍见绪余者则其功也然其亿说自为抵牾亦不无焉自非真知圣人之道不能有所决疑扵其间伊洛诸君子出然后制作之本盖庶几矣至扵朱子将观扵㑹通以行其典礼故使门人辑为仪礼经传通觧其志固将有所为也事有弗逮终身念之而所谓家礼者固司马氏之说而粗加櫽括特未成书而丗已传之其门人杨氏以其师之遗意为之记注者盖以𥙷其阙也昔者戴氏之所记言䘮礼者独多而杨氏之书独䘮礼尤备岂不以人伦之大死生之际而㐫礼为最重者乎小子不敏窃有意于其遗说之一二然学未足而年巳迈而亦未获少有发明是以常有感于斯而永嘉叶起振卿之来京师出所为䘮礼㑹纪以示予其言曰昔服亲之丧也或有不得扵心则疑扵理有所未尽求诸家礼则又见其足以少正扵今而疑其未备合于古乃博考经傅以为此书垂十五年而后成振卿时方从事府史公退之暇人事尽废毕力于斯故其详整如此然犹以为未足又将益考其所未至者焉扵乎其志亦可尚矣观振卿之恂恂原悫严覈坚苦悲丗俗之衰㣲求古音之废坠亦其有见而不能自已殆非求知扵当时以自衒者也顾不鄙予而俾与观焉予将留振卿以共成其志而振卿授温陵幕官以出予虽在成均㑹朝廷多礼文之事亦怱怱不暇故畧叙梗㮣而归温陵之士尚多先代之遗闻乎可以叅征而振卿精神不衰益加润色宜必有不止扵斯者请见扵他日尚未晚也题程氏遗子元氏送女二诗古君子将终则有启手足之言非直示以神明不衰固以垂教也嫁女必有命戒之辞非直情爱之钟固以谨礼也河南侍御程公遗其子处士君之遗训遗山元先生送其女归处士之嘉言盖古道也处士君夫人上承两家大人之传以施诸子孙宜其文献渊懿之不可及也况至元以来缙绅先生賛述具在考时变而怀古昔者不在兹乎处士君夫人之孙恺清慎端介为政有声其原本有自来矣举此卷示某敬识而归之题髙宗临颜鲁公乞米帖前代待士大夫礼意极厚禄称其官不至乏絶况其贵者乎苟有贤者安忍使之有食粥乞米之事于当日乎思陵慨想河北能无感扵斯文扵乎此自有国家者言之耳士大夫有恒节有不待夫重禄之劝者涿郡卢公以此卷表章刘君逹夫之善子孙可不知所自乎题董温其官诰右董公温其以郷贡进士授祯州判宦以殿中侍御史充开封府推官凡两诰通爲一卷其后人之居广信曰宇定者之所藏也宋以乡贡进士除官盖特恩也科第盛行则巳罕矣侍御史严贵使治京府狱讼之事慎之至也咸平天禧之间三省诸公名署炳若盖人想见当时之不可及而董氏子孙至于今垂四百年犹能保传先丗遗书如此则其施于当年垂扵后丗者不亦厚乎又题右勑书一通宋天禧五年夏朝奉郎行殿中侍御史充开封府推官所𬒳受者也真宗至仁至慎留意狱事虽遇暑踈决有司恒制而丁宁固至虽以罪系狱者犹加念虑况有暴滥之失乎此固出其天资要亦家法然矣董氏于宋亡后数十年子孙犹衆多保有先丗文献之传如此可不敬叹乎题子山学士所藏永兴公墨蹟永兴公书接晋魏之绪启盛唐之作六七百年来真蹟世已絶少存者墨本人间想望彷彿岂复见此神妙造极者子山公临池之嗜追配昔人殆神物留之以遗真知真好者非偶然也某家学荒落加以目昏抚卷感叹子山命识其后故輙书之跋申屠君墓表后善也者生生之本也霜雪斧斤马牛之害相㝷息焉而生者不絶其本然也临川先生表申屠君之墓曰善人善求诸其质者乎某来中朝待罪国史盖甞观乎金亡之际生人之类尽留于兵幸而生存子孙有可称述者可偻而类也间求其丗常得其存之故焉若申屠君家其一也夫善之大本盖受诸天所贵乎人之爲人者能存而充之云耳扵乎圣人在上所以教乎人使之不至爲禽犊之归者盖以此诚如是夫岂有生民之祸乎今求其萌孽之端扵一二丗家之故其亦可以有感也夫岂亦有所劝也夫道园学古録卷之十一道园学古录道园学古录卷第十二道园学古録卷之十二在朝藁十二雍虞集伯生奏䟽奏开奎章阁䟽臣某等言特奉圣恩肇开书阁将释万几而就佚游六艺以无爲此独㫁于睿思而昭代之盛典也乃俾臣等并备阁职感兹荣幸輙布愚忱钦惟皇帝陛下以聦明不丗出之资行古今所难能之事以言乎渉歴则衡虑困心艰劳之日乆以言乎戡定则拨乱反正文治之业隆然而功成不居泣定不有谦逊有光于尧舜优游方儗于羲黄集羣玉于道山植衆芳于灵囿委怀澹泊造道精㣲若稽在昔之传闻孰比于今之善美而臣等躬逢盛事学愧前修虽旣竭于论思惧无堪于禆𥙷然敢不咏歌雅颂极襄赞之形容探赜图书玩盈虚之来往兾心神之融㑹成德性之纯熈揆㣲志而匪能诚至愿其如此仰祈天日俯察蒭荛臣某等不胜惓惓之至表笺经筵谢宣表臣某等言钦奉宣命臣等并兼经筵者臣等伏以圣作稽古知崇效天开筵肆讲于前经当宁屡烦于明诏垂宪万丗一新经纬之文有臣十人并拜便蕃之赐于昭睿㫁创始明时臣某等诚欢诚感顿首顿首伏惟昔者明王不以天纵而自圣夲之先哲式资道揆以开人故伏羲则画于河圗神禹钖畴于洪范凡将图治愼在求闻盖帝王传授之精布乎方册而古今治乱之迹可以鍳观爰兹博洽之材用广聦明之识然守职业者特见诸政事之着惟任启沃者先端其心术之㣲故兹旷典之行实重眞儒之寄必经业可以发圣贤之藴必器能可以相礼乐之成必养德之全素蒙孚信必至诚之积可致感通苟非其人不称兹选而臣等性本固陋学尤迂踈守其师说之遗仅不忘其章句及转国人之译方稍逹于性情所谓材有限而道无穷口欲言而心不逮犹重昔人之叹况乎臣等之愚是故设醴上尊敷氊广厦旣极询谘于累岁蔑闻𥙷报于纎豪敢谓能自得师坐进此道更钖官聮之重俾兼诵说之司虽窃恩荣愈増忧责兹盖伏遇皇帝陛下以干坤之德爲德以尧舜之心爲心无一念不在于民生无一事不遵于祖宪遐方毕服犹虞水旱之爲灾群贤在朝尚恐俊良之攸伏必合二帝三王之至盛以登四方万国之太平下收支末于刍荛俾益㳙埃于山海臣等敢不力循古训恪尽㣲衷非先王之法不敢言兾必由于正路虽未丗之事不敢避庶有戒于前车尚劝九歌用称万寿臣某等下情无任瞻天望圣激切屏营之至谨奉表称谢以闻臣某等诚欢诚感稽首顿首谨言中书省庆亲祀礼成表寳暦在躬祗服祖宗之训太宫脩祀于昭礼乐之文海宇均安人神交畅德崇㳟譲道积寛仁艰难具察于民劳傒戴宻繇于天授卿云就日护玺绶以来归瑞雪宜年洗干戈而载戢圭衮绘龙章之盛箾韶致鳯羽之仪臣等备位台阶依光宸极羣工述职賛文治之成功万寿膺符受明禋之纯嘏国子监贺亲祀告成表纉膺正綂脩禋祀于太宫还坐明堂受㑹朝于上日明时盛典率土懽心有德以兴无爲而治御衮衣而酌秬鬯得寳玉以备符征干羽舞阶罴虎桓桓而敌忾箾韶依律鳯凰以来仪越若鸿禧光于大业臣等遭逄景运服守成均造士登崇百代先王之礼乐採诗颂美万年天子之春秋即位太傅府贺表龙庭临御咸推傒戴之诚鳯诏涣颁同仰隆平之治庆弥中外喜溢臣隣盛徳在躬至仁应运爰丕承于今绪用克纉于武功寅动云兴威信着盘桓之乆天囬日转辉光𬒳履位之𥘉式符宗社之传允合干坤之大臣等恩叨三事心恋九重论道经邦庻有禆于熈代建极歛福愿永保于洪禧中书省贺元正表阳春发育明新若日之方中而朔㑹同溥博如天之爲大显承盛化恊庆昕庭神武成功至文备徳综万机而益𥙿达四聦而弗违礼乐从容建用维皇之极图书宣朗缉熈于穆之纯假郊庙以受釐率臣民而钖福臣等叨陪鼎铉式替钧陶时和岁丰愿保无疆之祚风淳俗美永歌有道之朝正朔中书省贺中宫笺玉烛调元播阳春于万物祎衣承翟奉景福于一人懽溢宫闱庆延宗社柔嘉维则博厚无疆帝业中兴五色炼𥙷天之石女功内治七襄成报日之章膺瑶册之秾华衍金支之奕业茂迎苍暦益介鸿禧臣等备位外廷称觞前殿二南风化咏关雎正始之音万年室家保旣醉太平之乐翰林国史院贺天寿圣节表春囬正月律和舞鳯之庭日浃芳旬瑞纪流虹之渚缛仪洊举治象吏新盛徳在躬至仁育物紫㣲华盖焕乎经纬之爲章朱草醴泉妙与生成而合化天开寿域人乐熈辰臣等弱翰无功清光有赫对杨休命丝纶纬黼黻之文歌颂永年简册载衣裳之治上尊号翰林国史院称贺表册奉鸿名俯徇臣民之请礼行盛日丕昭宗社之光道揆方隆颂声攸作钦符天则綂接圣谟致治无爲揖譲允称于至德秉彛有懿范围緫囿于诚功诞敷经纬之文克广继承之孝备兼衆美永福羣生臣等叨掌丝纶幸题编简镂辞白玉焕乎日月之明封诏紫泥大矣干坤之造贺册皇后表龙飞干位聿观建极之𥘉象着坤仪首恊承天之顺事严宗社庆洽家邦盛德在躬至仁及物厚人伦美教化王道所先行典礼观㑹同朝仪丕显益保基图之固允宜祚胤之昌臣某等黍列禁林钦逢嘉㑹瑟琴钟鼓永歌正始之风祖考神祇来燕守成之雅中书省贺皇后受册笺轩星着象行丽极之𥘉阳月就盈文恊来嫔之庆均邦国燕及宗祊德备柔嘉身行慈俭粛临中壸佐庶政之勤劳祗奉东朝成一人之孝飬翚珩在御祚胤开臣等祥沗列钧衡钦承典则致関雎麟趾之化寔有本源咏生民清庙之诗敢伸颂祷监脩国史府贺皇后受册笺宸极当阳际干坤之交泰中闱定位仰日月之同升穆卜灵辰诞膺缛典柔嘉有则㳟俭夙成钟鼓瑟琴善继徽音之美袆褕鞠展宜占元吉之文俨规范于六宫孚仪刑于四海臣等叨司合衮兼緫史廷求贤审官愿载思于卷耳厚伦美化咏正始于関雎建储中书省贺皇太后笺文母思齐公神器以保天下太君继体定国本而系人心于赫渊衷率循旧典聿怀多福嘉靖维时䇿定禁中继志重承于至德虑周宇内承祧仍属于元良固万丗之基圗受九重之孝养臣等叨持政柄获賛庙谟太极无爲妙干坤之化育前星有耀宣日月之光华建储翰林囯史院贺皇太后笺惟皇作极廼豫建于元储以孝事亲式归尊于太母臣隣恊壹宗社底宁徳合生成恩隂顾复钩陈华盖有来万乗之朝甲观画堂兼就两宫之养旣永崇于囯本宜益重于坤仪臣等备引词林遥瞻禁卫兴仁兴让常聮棣萼之相辉得寿得名克保萝圗之永固贺登极表鸿业启图丗守肇基之迹龙庭受贺躬膺大暦之归欣载云𥘉讴歌爲盛钦以丗祖绍统干之运𥙿皇隆出震之名推一本之均齐累四朝之继及于惟景命监至德之无私粤在太宗御祯符而有庆天心攸属囯势以安钦惟陛下道合弥纶功存绥抚立长式遵于家法计宜允恊于舆情车服旌旗皆昔祖宗之旧星辰河岳赫乎宇宙之新时开泰平人用宁壹臣等叨承重任适际昌期建皇极以敷言亲扬彛训坐明堂而布政永賛成能代中书平章政事张珪辝职表钦承明诏肇启经筵讲明王道考索前闻以进圣学于燕间之中以禆致治于几㣲之表成宗祖未就之志爲子孙经乆之计实出圣上之睿知囯家之令典非细务也而臣徒以家丗之旧愚戆之诚备位宰司首当劝讲及解机务仍卑专官虽竭尽于㣲忱望格心于万乙然而自念昔从祖考属备戎行其于明经实惭寡陋况以贱躯衰早养病多时先举一二老儒以次去国略尽坐阅岁时之乆未彰启沃之功今又召还禁林复系兹任以此忧虑深省周思岂非讲明有限通译唯艰虚言不掩其躬行义理不胜于私欲或者顾望忌讳取恱耳以爲容侥倖瞻承护曲说以干售私情是徇大躰有伤以致缪悠不能感动载惟重负何以自文惟知并进于老成庻肯同心于陈闭切以周尚父授丹书之日汉申公赴蒲轮之招皆年期頥爲囯羽翼盖古者乞言之礼必于养老之时非徒外饰于光华实有咨询于故旧乎章政事致仕上柱国某敭歴中外承接儒先悬车于方老之𥘉致寿于九袠之近进退有道天下服其从容谋虑之精君子推其练习徳以乆闲而弥邵心以乆静而益明一行一言有恒有则况其郷里去囯不逺近颁优礼巳耸具瞻若蒙延入讲惟不致縻之职事几舄之盛已足表仪则其孚感之深不在话言之末翰林学士呉澄心正而量逺气严而神和其爲斈也博考于训诂事物之赜而推逹乎圣贤之緼致察于思惟践履之㣲而充极乎神化之妙正学眞传深造自得比夫末俗妄相摽表以盗名欺丗者霄壤黑白之不同粤自累朝从布衣一再召用超擢翰林学士有识君子不以爲过前当讲说诚剀温润深有古风近以年老告病南去观其所养完厚实尚康徤聦明经学之师当代寡二虽蒙恩赐存抚爲化甚优必合召还与讲资其问学实非小𥙷御史中丞王毅忠厚敦笃守道不欺歴甞患难励志弥确其于四书六经朝诵暮惟不以官事废业不以衰老退心实欲躬行非徒口说使与劝讲必蒙听字集贤大学士赵简实建𥘉议置立经遥先事逺虑其功甚着爲此巳蒙恩赐褒美其人老成方正深知国体仐除前职实契公论目即未见到任右䝉使趣召前来俾与讲事必能确守直道不事阿䛕论正人扶植事体前集贤侍讲学士王结非圣贤之书不读非正直之事不谈自信端才不嫌忤物先在讲筵进读后以改除逺去虽系烦言退间𥘉于义理无歉拟合召还必能賛助翰林侍读学士酆文原持身清慎信古通今先在讲筵因病逺去今除前职乆未到任合与趣召前来伏蒙圣恩除授前职切以制诰国史二事皆所以成一王之大经爲万丗之令典比于效一官任一职者其事甚重若止因循胃昧常人孰不可爲必欲称其职任实深惭愧况卑职世从军旅歴任省䑓学业素非所优志愿耗于劳勚深思逭责其在荐贤切见翰林学士呉澄学通天人道爲师表其代言深如训诰之弥文其书事严于笔削之成法盖其脩身成德文学犹其绪持自今英宗实録未经呈进累朝嘉言善行多合纪録採𥙷得宜全资学识又有辽宋金史累有圣㫖脩纂旷日引年莫肯当笔使前代之得失无传圣朝之着述不立恐贻讥议君子耻之然非愽洽明通孰克爲此今者本官虽曰年近八十其实耳聦目明心力清逺及今不使身任其事后当追念无及近者朝廷差宫优赐存问礼意已厚然须使当承㫖之任緫裁方可成能合行举以自代实爲允当讲毕奏特加藁城董氏封赠表自古国家功臣以序各有等差或超异以表勲业或循常以守定品此朝廷子夺之大懽也我朝封赠之法自有常制而一二勲臣之家恩数持异礼亦宜之乃若子孙廉退不欲有所陈请者无以表彰实爲偏负故龙虎卫上将军董俊首师孤军内附太祖后于㓕金之役战殁黄河之上其子故中书左丞文炳受知丗祖亲从伯颜身兼省院之官提军讨灭宋国事载国史昭如日星其孙故陜西平章士选丗笃忠贞孤介刚毅徧歴䑓省号称正人其文炳忠献之谥乃赠典未行之𥘉丗皇之所特命士选身后之赐仅从一品常资切照眞定史氏保定张氏功业相望而董氏清忠过之且亡金武仙人之杀天倪而夺眞定也实由董氏克仙兵而纳史师张九元帅擣宋余烬于海中也实岀董氏旣克宋主抚定闽越之余畴其功庸诚爲隽特于斯叅详宜依张史二家封赠谥议中书平章政事赵璧大德三年谥故中书平章政事赵兾公曰忠亮延祐三年五月有旨加赠定谥于是国史礼部太常㑹议改谥曰文忠其议曰人臣之功勋灼然可见于行事者易知而可名其有潜融宻化于几㣲之间者无迹之可纪而生民实受其赐者君子之所当发其㣲而着之焉前议掇公之大节若佐河南之治使王之师与平济南李璮之乱败㐮阳夏贵之兵定高丽废立之变而谓之忠亮善矣然而未足以发明公之㣲也始者国朝以马上取天下未有以儒术进者公生河朔当用武之时巳能从事学问及见丗祖皇帝于潘邸独以儒士见目是时国言语未尽通中原亦未始知有经传之学也自公始以国语释论语大学中庸孟子诸书而教授焉然后贵近之从公学者始知圣贤脩已治人之方矣故丗祖甞叹曰汉人廼能爲国语深细若此盖孰察而深许之矣于戯此其所启沃者其可以浅近论哉谥法德美才秀曰文宜合旧谥而易之日文忠矣谨议两淮转运副使潘琚议曰谨按国朝𥘉入中原即用其豪杰以经理网纪妥绥人心以致其财用其豪杰亦知天命之所归思与其父兄子弟脱㒹沛而就休养故其大者奋于智爲之将相其廉取者徃不卑小官而爲用盖其所存者非徒然也其必有所见矣矧夫中綂至元之𥘉制度已立文物巳着士君子乗兴运而生者居一官效一职于当时固巳隠然有高名重望而爵禄之崇盛者殆其所当有者也若故淮东西转运副使潘公琚者年未弱冠推释爲吏并驾群村一时幙府号称秀发凡八转皆不离筦库而声誉益着夫筦库非致名之官也而所就若此公之材美着矣然是时名曰筦库实理民之任也公能安其人而出其财不扰而济事此其材美可见不诬哉是故命于天子而佐使使者分列方州领漕渑于南北之交盖重地也虽未见其全用而其所设施巳略见于行事矣于是仪曹史院与礼官杂议之而定以文懿盖有所考哉谥法慈惠爱民曰文尚能不争曰懿合是二者以易公名宜矣谨议中书平章政事何荣祖议曰甞闻善相天下者盖必本忠厚之心廓容受之量明理事之识周经营之材极乆逺之虑躬负荷之责者而后可庶几焉是故待事有先几应变有余昝持乆有定力处物有成谋其功业始可得而论矣若夫以狭溥之资险忍爲术污陋爲习巧佞爲伎命与时遇位以倖致者充位之辱欺丗之祸彼且无逃于天地之间生民何頼焉观于至元大德之间以大臣賛国论不爲近利细故所动揺本之以祖宗之旧典定之以礼侓之㣲意以成天下之务者平章政事何公荣祖何可少耶公爲御史中丞时权臣用事数爲所危䧟公守职不爲之变终以是去位天下之望固巳在公矣成宗皇帝在位完泽公之威重沈毅荅刺罕公之仁明正大实相左右朝多正人君子而公独以耆老精练弥缝条理于其间岂漫焉甞试者哉卒能成太平之盛非偶然也然于是时好功兴利之徒间出其间侦国家财用之急积虑宻讲将有所作爲议数上公必正坐堂上奋仁者之勇明目张瞻论民命国体之所以然发言折其谋使不得行耕田凿井之民晏然无所顾虑以遂其生理于当时者公存心之最着者也敡历䑓省数十年皆要官重任然衣服饮食之奉俭约不异于儒素身死之日赐金给用之外略无余赀比其立志非常人所及宜其所成就如此谨按谥法廉方公正曰忠执心决㫁曰肃请易公名不亦宜乎陈文靖公谥议昔者有道之君子内充然而有余无所待乎外也未甞求用于丗亦未甞不求用于丗也有天下国家者知其有道尊敬而信用之则爲之出于是应之以文斈政事随施而见不爲喜幸不用则不爲変移其志大矣然或者假事以自旧巳见用而无足以行也则以偃蹇日取盛各终身不一试谓古今爲可诬也邪故翰林斈士陈公方盛年时闭户读书未始有求用之心及爲朝廷所用谆谆然视其职事之所在而谨奉之略无厌常喜竒高自标致之意始终清要盖迫而后动来而后应定而后就恒无心于其间此其视无能而求用避事而取名以傲忽欺罔一时者爲何如也故其高文大册以华国者皆舒遟温厚之言横经论道以淑人者皆文质兼备之教论礼则欲脩一代之经司刑则知先无讼之本至于处巳接物温㳟退让君子视之则楽其雍容小人仰之则失其鄙暴谓之大儒先生斯无沗矣谥法道德愽闻曰文仕不躁进曰靖谥曰文靖其合公之行也哉书启请呉先生书先生生朝避客连日奉候还监今早令嗣来始蒙垂示留别之意实爲惊愕盖进难退易固士君子之大节而去留之间必有攸当今朝廷嘉惠斯文德意至渥钦体近㫖则监斈所系甚重先生抱道怀德经明行脩系乎监斈者匪轻翩然去之于雅志则得矣朝廷其谓监斈何则区之未喻也谨遣斈生某等请于河上以必还爲期惟执事留意北棹毋阻幸甚庆章庐先生𥘉度启候鴈旋春绂麟纪旦㳟惟欢庆伏以有相之道无竞惟人歴观统绪之传莫若濂伊之盛天礼攸叙人豪并兴伯仲作于一门师友迈乎千载逮至干淳之讲斈兼资张陆之切磨㑹江汉于沧𬈑辅梁栋以榱桷是阅衆甫谓之太成未有如斈士先生鲁殿灵光独立云霄之表禹河砥柱旁无阿附之峰载歌鸣鸟之闻特见卧龙之起金匮将垂于训戒蒲论何惮于归来穆若燕闲齐戒以问于尚父斐然狂简传授多得于伏生衆志之孚不言而信自任之重于时极难是以君子之嘏最纯前哲之年莫及不扶几杖康强非导引之私信作鍳衡明睿絶边岐之异述群经而毕究俾百丗以不迷遂开九裘之龄允爲一代之瑞尚绥福履以亢文宗回呉先生庆𥘉度启仰蒙尊执俯念孤生无闻又过于十期有赐忽来于万里受而思学感弥纶经纬之纯服以饰躬惧黼黻文章之着拜父师之祝嘏怀皇覧之揆𥘉伏念某干禄不回索居旣乆脩践益惭于寡陋论思何𥙷于圣明擢擢儒林每踵先生之履煌芝秀亦兴晚嵗之歌盍曰归欤稽诸作者㳟惟斈士先生卓尔大雅岿然灵光阁具常珎奉龟龄之维永坐施重几知鳯德之未衰将车昔念于聚星就业常容于立雪曲加奖借更俾乆长洛社耆英许继兼谟之芳躅汉廷掌故尚传伏氏之本经贺海南将军启出节少府移鎭大邦妆部曲于乆闲俄旌旗之改观浮云连海空闻薏苡之车明月照楼自看夫容之劎落落几亡于丗故惓惓深结于主知退然不言遂以经岁抚髀而叹能无廉颇之思刻印以封不在雍齿之后偃蹇万里之外辉蝗一日之间酌酒以饮枢臣委曲道将军之旧爲书以授贤子驰驱将使者之华受弨弓而永藏钖康爵以旣醉上恩之厚外廷所无某托在交游尤深庆抃虎皮裹甲徒烦卧护于江湖马首在涂行见来朝于魏阙尚祈调啬式副颂言贺原功少监𥘉度启夀星丽景文运司南缓繋悬弧记云开于衡岳泥封启事知日近于长安信大耐之匪遟属弥昌而成钖某相知最楽揆度云𥘉竹箪凉风请避玉堂于天上山泉酿酒更祈仙果于海中薄写庆悰尚几体照除夜以傽送欧阳少监㸔射残年野有丽龟之获复端嗣岁室宜戴燕之祥輙取具于山虞庶少陈于时物或充加豆不腆承羞朱芾斯皇未觉爲书之误清酒旣载尚称介寿之辞荅欧阳少监餽岁蜡賔迎虎击鲜俄给于来田胞吏执牢爲酒遂蠲于孝享未往大夫之拜敢甞君子之腴华我好春味兹丰爼汗邪满载持肩顾祝于有年湆胾属餍荐拍更均于嘉友薄言占谢更悉嗣陈荅原功待制庆𥘉度启伏承嘉贶俯记㣲生蚤亿过庭毎道湖南之学晚同载笔毎倍花底之朝永言旧好之匪私尚论斯文之有在方观水叹黄河之大何赋诗多清颕之思我咏藿苗愿维驹于朝夕公怜樗栎顾问蟪之春秋嗟忧患之已深奚诵褒之敢受乃若自称之谦甚必祈稍改以安承草服黄冠还践守居之梦茅檐竹箪当从归老之游浩有谢忱悉储侍旣回胡贡士启应诏公车脩容旅次文书衘䄂皆经义治事之余称誉过情谓承明着庭之旧衰绪逺稽于前代同𫀆爰托于斯文乃辱先施深惭盛意㑹元先軰明经皓首闻道紫阳续食馆人夙劝蒲轮之驾叶繻关吏行分藜烛之光独推稷下之老成何有洛阳之年少薄言古谢未究欲言荅蕳西碧餽岁启笃叙郷情特厪节物士鹑骈首来同祝饐之鸠一鹗传书俾载迎春之燕肃肃罝罘之获温温几席之懽谨巳拜嘉讵云还贽聊奉时哉之嗅想蒙莞尔之留道园学古録卷之十二道园学古录道园学古录卷第十三道园学古録卷之十三在朝藁十三雍虞集伯生碑铭上都留守贺恵愍公庙碑臣闻古者诸侯有国大夫有家得立庙以祀其祖父有牲牢笾豆之数歌钟羽舞之节賔客宗族之㑹孝子顺孙得以尽其心焉近丗公卿虽贵无井赋采地之入烝尝之礼得有庙焉者盖寡矣必有文武忠孝之臣功业在王室惠泽在生民则有庙食者与山川之神灵同着祀典盖出于人心之不能自巳而起义者也故丞相留守贺公有庙在上都国西门外我国家礼亦宜之年庙成某年勑臣题其牓曰故丞相上都留守秦国贺公之庙明年七月辛卯又有勑命臣制文刻其䴡牲之碑臣奉诏拜手稽首而言曰昔丗祖皇帝在潜藩建牙纛庐帐于滦河之上始作城郭宫室以谨朝聘出政令来逺迩保生聚以控朔南之交及乎建国定都于燕遂以是爲上都而治开平焉大驾歳一廵幸未暑而至先寒而南宫府侍从宿卫咸在凡脩缮供亿一责于留守之臣然地髙寒鲜土着种艺之利在野者畜牧散居以便水草在市者则四方之商贾与百工之事爲多怀柔抚绥使薄来而厚往然后竒货用物本末纎鉅莫不毕至充溢盛大以称名都焉则存乎其人矣官是都者自监尹僚佐至于府史以时迁改独贺氏受命丗祖之丗至于仐六七十年祖子孙丗守其官列圣相承莫之有易也臣尝载笔从行从其门人賔客与其父老问贺氏之所以爲政者则曰京师浩穰公上之供给用之目或一事累鉅万之费微至一瓦一木亦听裁决吏抱文书以进或漫不之省公一见之随事语吏若某事当用物几何取之某所其工当以几日成即上有所赐与曰某人某人歳币当几何口授若素计视其故一无差者工之病劳者饩禀或不称而竒衺多重获以伤县官商之弊毎与吏通大爲姦利而实居货应急需以成事廼至旷歳不与直公明察而均平虚实情伪无所罔民之患四方之饷不至则食寡公之仓庾出内有时无告病者公府之患重在供给不暇爲政而公治之甚从容也广学校延师儒以设教身率而励之海内贤士賔客及门者迎欵有礼眡其民如父母之于子劝惩有方狱市无扰尝有强暴委禽于寡妇而夺其财则絶其婚而不使之逞工执艺禁中后出而有司当以阑入则推其无罪而奏原时宰用事者鬻杀人之狱则卒竞之而无所夺此尤民之所称道者也都人士所以尸而祝之而不忍忘者其在斯乎臣尝攷之于书昔之保釐东郊成周者周公君陈毕公三君子者相继恊心而后足以底治而是都也贺氏独以成功岂不盛哉西门之庙宜乎其奕奕也昔诸葛武侯之相汉功德懋矣及其殁也国人请祀之而其君臣直以爲不可廼相率野祭其后始听祠焉仐都人请庙祀贺氏朝廷不夺其请天子又加赉之湛恩霈泽何其忠厚寛大也哉公曽祖讳种德赠通奉大夫䕶军追封雍郡公祖讳贲京兆路緫管诸军奥鲁赠输忠立义功臣银青荣禄大夫大司徒追封雍国公谥贞宪父讳仁杰光禄大夫上都留守虎贲亲军都指挥使乎章政事商议陜西等处行中书省事赠推诚宣力翊运功臣太师开府仪同三司上柱国追封奉元王谥忠贞公讳胜开府仪同三司上柱国左丞相行上都留守事兼本路都緫管府逹鲁花赤赠推忠宣力保德功臣太傅开府仪同三司上柱国追封秦国公谥惠愍子惟一某官惟贤某官孙某臣旣具书其事又爲作迎送神诗以遗之俾歌以词焉其词曰帝作神都言言其郛时廵歳来神灵真扶旗纛车马鱼鱼雅雅頋怀昔从公其来下兮升鼎于庖爼有献羔勺药芼之亦有菊椒钟鼓旣作桐酒在酌式歌且舞公其胥乐兮衮衣绣裳劔佩锵锵乗车彭彭不驰以翔賔客在右僚吏在左燕寝孔迩公无去我兮公有令德在其后昆丗公丗侯保我子孙肃肃尸祝跻阼盛服千秋万禩嘏我皇国兮贺丞相神道碑至顺三年七月辛卯皇帝清暑上都洪禧殿之西亭有诏赐故丞相上都留守秦国贺恵愍公神道碑而命臣某制刻文臣拜手稽首而言曰臣待罪太史得闻贺氏遗事及惠愍归葬京兆其孤惟一尝求臣爲之铭坎诸宫而纳诸其行事歳月畧已具见今重述焉恐芜陋不足以上称㫖意请辞不可则退而叹曰圣天子覧都邑之形胜观民物之阜繁慨然有以见夫丗祖经营之𥘉列圣时廵之盛而又念夫任保釐之寄若京兆贺氏父祖子孙丗守其官且六七十年宫府治办工贾通易人用乐业以克成厥功何可忘也于是有赐碑之诏则劝忠之道系焉敢不执笔而书之公讳胜又讳伯颜字贞卿一字举安贺其先隰州永和人后徙居奉元鄠县曽祖种德赠通奉大夫护军追封雍郡公妣郝氏追封雍郡夫人祖贲京兆路緫管兼诸军奥鲁赠输忠立义功臣银青荣禄大夫大司徒追封雍国公谥贞宪妣郑氏追封雍国先人父仁杰光禄大夫上都留守虎贲亲军都指挥使平章政事商议陜西等处行中书省事赠推诚宣力翊运功臣太师开府仪同三司上桂国追封奉元王谥忠贞妣刘氏郑氏皆封雍国夫人改封奉元王夫人自贞宪入事国朝忠贞王受知丗祖以大臣留镇开平公年十六在宿卫侍帷幄奉宣㫖意于中外居十余歳拜集贤学士领太史天官通象纬之奏至元三十年拜参知政事佐丞相完泽爲治寻迁枢宻院事迁大都护大徳八年忠贞殁拜荣禄大夫上都留守兼本路都緫管开平府尹虎贲亲军都指挥使仍忠贞之旧官也至大年拜光禄大夫左丞相行上都留守事兼本路都緫管府逹鲁花赤延祐年加封开府仪同三司上柱国告老不许赐小车得乗以出入殿门至治年终是官泰定年赠推忠宣力保德功臣太傅开府仪同三司上柱国追封秦国公谥惠愍以某年月日归葬鄠县之先茔秦国夫人张氏秦国夫人揑古眞氏祔子曰惟一某官惟贤某官女长适中书平章政事阿里海牙次适某官槊立虎班孙曰也先忽都臣尝以爲丗祖皇帝之知人善任使何其始终之有道也攷诸惠愍之事而益信焉大臣子之在宿卫者言语之间其敎固巳宻矣察之固巳详矣然又以爲未足又必使之知经术焉覃怀许文正公衡方倡道学以佐治化一时贵游之英俊必遣受学焉其所成就虽深浅不同要各有可称𫐠议者或谓孔子诸夏亡君之叹于今爲讥辞上疑之以问公公乃爲上分别立言之故且曰仐国家大受天命以抚方夏不得引此爲说使前圣之言蒙昧于昭代凡所论议其得于经传者类如此是以公之事君克尽忠爱至于蹈死生祸福之变不以动其心盖亦有所受之也乎上始定海内欲见万里如在目睫以决其几公乗传将指徧歴吐蕃云南广海之地往返观察军旅所及必得其情以归报或乃夕至而晨复出亦不惮也亲征乃颜之役上坐武帐流矢及其前内外严备至使重臣只儿哈忽仗劔立辕门自诸侯王大臣非召不得輙入见而公宻以进退节度指授诸将出入无间军行则擐甲拥纛以先勇气百倍事平师还多夙驾上春秋髙车中苦足寒不能寐公解衣抱持温以其体上爲安寝逹次舎乃兴又尝校猎还宫伶人有効兽舞以迎者驾惊舆象莫能制乗舆危公方侍坐舆中投身当其冲卫士得絶靷去象乗舆安而公创甚至数月乃得愈公于国事缓急忘其身者又如此是故国家之制有军国大谋议自宗臣大族非丗其职者不得与闻而上于公不惟不听其避去更留使听焉而信用之意于斯见矣自古天子之职莫大于置相安危治乱系焉然上意一时之所向势或有所不能夺或有所不能入则亦莫如之何者多矣以上之圣明而相哥以黩货得幸专政柄爲天子歛怨于天下天下苦之朝廷知之廷臣固将有言而不得其间公独从容爲上开其端而言者始得显奏而诛之是时相哥亦知公且沮巳设事危中公父子一月至七十奏頼上知其故而譛不行论诛相哥之功公存心致劳而迹甚危矣至元末上旣倦勤思得忠厚大臣可属大事者间以问公公慨然曰人望所在以爲詹事完泽可上颔之及拜完泽丞相遂以公参其政卒能奉法循理较若画一使天下晏然以成大德守成之治则公賛决之効也及以丗官留守上都歴武宗仁宗之丗治以日成望以日隆名以日信而二宗之所以待公者日以重矣帖木迭儿之专政也上数怒欲斥去之輙自附东宫求免上性仁孝每以是曲容之而反覆睢盱益甚公曰吾老臣也寕自爱其身弗爲国家去蠹乎㑹其家人受冨民赇変杀人之狱乃与平章政事萧拜住御史中丞杨朶儿只先后奏白其罪专政者坐免㑹仁宗崩复得爲相遂井譛害此三公者朝廷爲之惊惋天下爲之叹息譛者以爲得志曽不旋踵无以亢其宗而公直亮愤不顾身之忠卒暴白于天下书之信史传之后人爲勋臣丗家福泽方未艾也以天道论之果孰得而孰失哉丗祖之于用人审训之愼察之而后信任之若贺公者岂不始终明着也乎臣载笔从幸上都见有庙奕然在国西门之外者其署曰勑赐故丞相留守惠愍贺公之庙盖都人之所作也父老㓜穉歳时具牲牢醴齐考撃钟鼓而祭享之依依如将见之者盖不可强而致之也呜唿公之上得于君下得于民至于没丗而不忘何其盛哉故系之以诗其辞曰贺氏之先度隰以居聿来百年迁是雍都南山之下风气孔固笃生伟人克以䟽附完其鄂鄞保其民人索赋以朝爲之守臣守臣有子入见王所皇建大都俾莫土宇以抚以存以经以营启是丗官寔繇忠贞衮衣赤舄车马有赫相臣来归即雍开国自公而王进而弥尊令德不匮寔有子孙其子伊何丞相留守自其弱冠在帝左右入陪殿帷出侍乗舆不有其躬以婴不虞惟帝省躬观天之道太史有占主以入告惟帝审几谨是枢机出内之间周宻不违帝念在兹旣信旣笃一日出令俾賛大録惟是登庸固将受遗不竞不絿布政咸宜钦若时宪百度有秩乃睠朔都归尓是聀于庐于旅肃肃干城劝其佚劳日闲弗惊工师执艺贾售盈市本敦末纾胥乐女士冐禁非罪原之以情于货委禽勿遂其成令行以盈民乐法守兴斈以教躬率善首歴事四朝旣尊旣安赐车出游衆庶聚观曰公老矣如我父母庶其寿考钖我多祐惟公之心国尔忘身昔有歛臣我执其嚚多藏靡悔迷国之宰余今弗惩天子奚頼君子用恕去而弗殊孽以间兴亶其天乎衣裳之禭荣以加等人心大公追及未逺侃侃令子蔚爲名臣奉孝思忠公志其伸公妥其阡有松有伯公食其庙鼎爼有食国家万年公名不隳史有信书石有贞诗赵文惠公神道碑故中奉大夫湖南道宣慰使赵公旣赠通奉大夫湖广等处行中书省参知政事护军追封天水郡公谥文惠其子弥寛诣太史请述神道碑铭按赵氏丗爲临淄人唐末抚州刺史霍避地衡州至宋族益盛奉议郎士庠始居衡山之祟岳郷奉议生楚国公丗勣楚公生鲁国公棠鲁国弟常生端明殿大学士太师卫国忠肃公方爲鲁公后忠肃生武安军节度使太师兾国忠靖公葵公讳淇字元德忠靖公次子也七歳以郊恩𥙷承奉郎举童子科召试中书以大臣子免铨试四川宣抚大使司辟主管机冝文字除籍田令出通判信州转宣教郞除监进奏院迁将作监丞年以登极恩转奉议郎乞𥙷外知兴国军时年二十有九明年丁忠肃忧除直秘阁利路转运司判官不赴服阙改知泰州转朝散郞又明年除大理寺正转朝散郎直显文阁知衢州转朝请郞又明年除尚书度支贠外复以军器监出爲浙东路提点刑狱兼知衢州节制严信二州军马入爲大理卿转朝奉大夫改直龙图阁广南东路发运使加右文殿脩撰尚书刑部侍郎又明年自广州节兵海上我国家旣取宋以宋太后手书罢诸军之爲宋守者师至广州公得书再拜恸哭而还是爲至元十四年也江淮宿将旣内附数以公爲言十五年行省承制署公广东宣抚使趣入觐秋见丗祖皇帝于开平拜中奉大夫湖南道宣慰使佩金虎符赐衣冠鞍马而遣之比还凡五钖宴官其从者四十三人千户五人百户三十人揔把十人居七年天子思其材命奉御察罕集贤学士詹玉召公足疾不能造朝明年遂致其事居二十三年大德十一年十一月辛未卒于长沙里第年六十九至大元年十二月庚午塟宁乡县之原塘翰林学士涿郡卢挚爲之志又二十三年爲至顺元年弥寛调官京师请易公名于朝于是有司以故事追赠官封而赐谥焉𥘉胡文定公父子倡明伊洛之学于湖南广汉张子实受而传之与新安朱子共承絶学于百丗之下游张氏之门者唯长沙呉猎德夫氏得其传而卫国事张子最乆又从朱子学所闻不下于德夫氏而充以学问任大事赫然树勋业于当时则过之矣至于兾国与其兄忠敏公范并以才畧丗其家而兾国即军中拜丞相虽终不秉国政而歴受方面之寄隐然爲国之长城一时文武吏士徃徃出其父子所奖拔百年之间亦可谓功臣丗家者矣公在髫齓与其兄制置使溍皆亲见祖父用兵治民収揽豪杰之方自撃刺攻守之法风云孤虚之占与营缮戎器之事胷中具有成䇿溍旣以忠义着而公遇事亦有足表见者矣应童子举时五经各问数十条应对如响故参政呉公渊许妻公以女旣而与其弟故相潜俱得罪逺窜或劝之絶婚公曰訹利害而渝成言市人不爲也兾国善之爲请于朝而亲迎焉人以爲知礼宋末列郡多骄兵守吏率儒谩谈弛不能制徒増赏以恱之赏不时至輙奋挺爲乱以吓守吏守吏逃去朝廷亡奈何则爲之罪故吏易新守而巳矣公倅信州时才弱冠守少之而财赋文书治办发吏赃而按以法守大骇服信兵有威果武雄两指挥凡二千余人𥘉自诸鎭选勇艺以充乆之物故不复选郡中无頼子弟求主将以充数郡守秋阅赏不素具军乱守匿求救于公公出语衆曰淮上徤儿百战有功尤不敢恃一日违节度则立治以军法汝等敢尔耶叱吏捽首乱者搒之百衆遂定路铃辖詹沔者以故羣盗降得官位迫守倅好侮儒吏或拥卒射城中矢及官舎莫敢与之较他日见公挽彊命中窃取其弓引之不能寸始畏服豪猾吏数十隂借其声势侵苦民人资力富彊部使者不能治以属公公执之无敢遁期理掾三日狱具尽杖嵴而黥之锢诸圜土明日中朝贵人救之者书至则皆死无及矣治兴国兵亦横不听守将命或相率白昼入民家取其资以去公至郡曰此素我家部曲禆校耳何敢然旦日坐府统制官以下拜谒庭中受命不敢违衢州㓂起连结处婺信之间势甚张浙东提刑牟嵘行部盗逐之守郭渊入郡盗又逐之朝命以殿司兵二千与公往定衢公曰殿司名天子爪牙而兵实不足用反损威抚之以道当无他不然淮卒足办之至境捕得数人问之言詹祝两家争田郡不能直相奋怒起闘击不能自巳喜乱者闻风相挻尔公释其缚曰尔还吿尔党自新吾亦不闻其三日来纳欵不至吾所统卒皆素善戦必尽杀乃巳未几皆自归㓂宁公言于朝曰悍卒暂服终不可恃募爲兵以配江上诸军庶少安公去官而衢复乱又还公治之复散去宋之将亡也郡县之间盗贼军旅之事如此以公之丗将才敏而见用仅如此乌乎而不危亡也哉朝廷抚有四方之𥘉民心犹有未尽定向因其素所信服者而用之故以公鎭湖南者七年旣致事来莅于湖南者以民事爲问公爲言利害便不便亦不靳也公甞飘然有神仙之思作太𥘉道院居善药以捄人疾苦賔客之及其门者与之燕乐赆遗贫乏孤嫠者振恤之虽重费不复计其家之有无使方士焼水银硫黄朱砂黄金等物爲神丹以资服食斵琴度曲爲文辞圗尽以自乐遂终身焉文集二十卷名之曰太𥘉纪梦藏于家有玉溪李简易先生者得道爲神仙数访公授以其术乆之隐去人或以爲不死公思之一日见其至喜而固留之李先生曰吾逺来甚热请具浴公命具浴先生就浴室乆之不闻声日且莫公亲候之见有光昱昱在水上圎如𥘉日出不复见先生所在李氏书藏公家今稍稍传人间云天水郡夫人呉氏先公年卒子四人弥寕弥寀弥审皆前卒弥寛用公廕今爲奉训大夫韶州路曲江县尹女二孙男六人巖嵩岦旹耑集光丗勲业与公家相先后兾国以丞相鎭长沙而我先大父守永州至元中先公归自岭海道出湖湘尝与公往还道故旧某以童子侍犹识之今故老尽矣而不敏待罪图史得以契家执笔纪公遗事能无感慨乎铭曰惟昔丗皇旣定南土廼辑廼安不震不怒廼睠赤子安其母父任以弗疑何间䟽附顾瞻湘流頟頟其城民人衆多有财有兵翼轸之墟其岳维衡有赫炎灵祝融所营士有肤敏丗将丗相丗武丗文君子之望命服钖马劳以大飨归抚其民皇威孔鬯优游郷邦亦旣有年旣老而休温温德言嗟丗溷浊言思翩翩宻室凝虚铸金爲丹我怀公家问学有自以孝以忠着作信史国亡史存泽及孙子遭时休明亦旣膴廿故物不遗古学亦㣲援奉鼓之继以涕洟松桂在山泽有兰蘼不亡而存庶其在兹两浙运使智公神道碑公讳受益字仲谦姓智氏邓州南阳人㓜孤母夫人躬自教养是时国家䂓取江南重兵在襄邓间公始以善书计从军稍迁行省掾隐然巳负时望至元二十一年擢荆湖行省都事征交趾转湖广行中书左右司郎中行中书省改行尚书仍爲其郎中治行军幕府数渉危险计度餽饷益精备上功适都漕运选材进以爲判官㝷迁海南海北道肃政廉访副使病不赴元贞𥘉除江西行中书省理问官满秩又迁湖广行中书省郎中用御史台荐进官迁湖南宣慰副使年迁江西行中书省郞中丁母夫人忧皇庆元年服阕除潭州路緫管未满罢又五年除岳州路緫管甫踰歳赐黄金虎符拜海道运粮万户满三歳就除两浙塩运使至治三年正月以年七十请致仕三月卒祖某某官父某某官母某氏某封以贞节表门娶某氏子几人某某泰定元年月塟公南阳先茔之次太史氏虞集以故人子当篆其墓之石以铭叙曰丗祖皇帝之𥘉进二三大儒于左右与之论议以混一宇内豪桀之士以军事立功天下且定立官府别郡县治租赋有调度缮作禁令之事士始以文法趣具善承迎办治爲务而公卿大夫之选悉自此矣末流之弊更爲之名以自别于士识者闵焉夫孰知有用之材常趍所急以致用故其所树立有足表见于时若智公者固何可诬也哉公练习事物如烛照䇿数一见即要其归虽他经反覆卒如其说而后定吏具牍或至数千百言不了了于情致公渉笔立更定不数语粲然有文微宻周致皆传经说吏民诵焉数𬒳㫖问大狱累年不决者至公皆情见无隐更朝廷病有司慢弛遣使四出号曰奉使宣抚得专决不惮大吏湖广人或诣使者言行省不如法者数十事且言故沮持宪臬者尤不韪同幕颇爲动公曰果自吾手出当不至是使者至以此爲首事即日集省宪主者闭府门列坐条问以目举一事公輙对以因起及施行与宪司论议相関者云云无一不中律令前后月日名数错综细微倾倒详尽随阅文书不少差尽一日凡十数事皆如一使者惊异不惟不得有所何问更賛公而立罪言者一时㑹府人人倚公爲重矣宣慰湖南者数年潭人素服其威信守潭之命下民甚恱而豪纵者望风避去潭大郡也爲守者常压于两使者惴沮不得有所爲公上之日宣慰廉访两使者率其属亲与爲礼持文书者往往门人故吏拜起不敢仰视文书画时刻下州县以逺近艰易爲期庭无留事千里之内洞烛如神明盖其爲政实有举措収纵而非冥行偶中依稀近似以爲名是以未数月郡中遂以无事有富人子爲不法事至府公召问狱具万端求解卒无以変公意是时宪府空无他官有独专宪事者大爲奸利实畏忌公富人子夜急投之爲请缓公不可多方爲牵制因求以罔罗公者踰月无纎发近似可指㑹属邑尉公事后期当笞以老故未即论立请尉当有赇免罪者尉死不肯服乃云公喜送过客食蒸鹅是某库吏所致盖官钱云以此劾治困苦之数月不解事闻朝廷即驿召使者㑹赦乃敢夜遁去而公亦去位及治岳益有余才海道运输系国计甚重而上江不时至请筑仓建康以冬受淮而出之损益以法民不骇而事速便两浙塩法积弊吏民苦之公理事决囚盈廷尝先日出尽日入乃巳毎愀然曰庶及期月当少清乎时朝议用公爲户部尚书未命而报卒呜唿丗之以时才自信而人亦信之而果有异于人乎哉若夫曽无明日之虑徒以取给自诡者固公之所素耻者也然则公以计时数月积官三品视其同人几不及其最下者而忧患劳苦死而后巳不亦悲夫嗟乎有之而不见用用巳而不获尽君子之常也公亦何憾于斯故爲之铭曰才急于需檏槱毕输优游无虞楩柟薪樗朝服于于名驷大车尔皐我䕫善驼利趋人具曰贤巳亦信然弗顾弗疑充颜以前不愧旁视有闵无恚旣劳旣试终不自致安平在时则亦勿思后或当思旣逺曷追思则考行此有成躅刻石载文以慰以朂福州緫管刘侯墓碑泰定丙寅三月甲子福州緫管刘侯因其子江浙行省鎭抚舆之上事京师也使以其间来告曰元亨以祖父之绪属当戎行遭时承平四方无大征戦不得备效用然尝将指歴至西南诸邉幸不辱命粤自荒服俾守兹郡粗息肩于奔走以洒濯其瘴疠始克自思曰先君之葬三十年矣而神道之碑未立盖未遑也其敢曰将有待也诚惧先丗之德乆欎而弗彰将无辞于子孙后丗请篆其事于石庶不朽焉敢再拜使子舆请集礼辞不获巳则退而思曰昔在皇庆二年湖广行省骤吿于朝曰交趾遣三将帅兵二万七千㓂邉请出师讨之朝廷重用兵而又不敢忽其事议遣使即阅其实而究其使宜廷中未有称其选者元亨自浙省以军事入见廷臣曰此其人矣即日以闻乃授之弓矢驰驲至广西两江先使两帅府出文书慰安邉人而申饬州县母敢以使者爲名擅有微发乃亲至大临少临昆仑诸関来賔柳邕诸郡凡所言见残于交兵处縁髙缒深触热茹毒犯虎豹践虵虺无不至焉当是时非止出蛮獠不意而吾大小邉吏亦悚愕踰絶望外矣于是得其情实即负固者传译申谕之旣俯首听命乃手自爲书反覆数百言谕交人以逆顺祸福且示以审实致讨不轻用兵之意交人束书辞谢有加贿焉元亨斥其贿切责使者以其情之所匿未几交人奉表请罪使还南郡不施一镞遂以无事又上其事宜皆险阨之要控守之宜任择边吏之说由是天子知其名廷议言材可用者常在元亨矣云南在皇帝尝亲征而理之诸蛮犬牙相入负恃而强忍㸑𤏡尤甚数叛以烦官兵议者请据其腹心而制之乃即乌蒙立一宣抚开屯田而蛮知顾忌矣前后二三十年易置官府至于再三凡爲费鉅万万吏士或亡或衂物故者几数千百人终莫能定以爲朝廷忧延祐五年冬更择行省官领其事而佩元亨以虎符银章专制屯府之事果能明赏罚别利害据冲要立营垒部伍相乗首尾应合近而不杂逺而有制缮生养以固其志严讥诃以絶其奸尽其水土之利公有余而足以用衆私均赡而不敢自私又通其医药市易祷祠游观之用几不异于中州未及三年而隠然不可动之势成矣其报政也窃美其事而问焉则曰昔者先祖命我先人曰予以生长兵间不获事学问丗且平定子孙其无废学乎是以先君之敎我严甚仐日之事粗识义理通古仐幸不致旷败者盖有自也时闻而异之巳欲闻其父祖时事以观其爲人而未暇也仐属书于我其可以不敏辞乃按其亊状而书之曰侯讳済字済川姓刘氏丗爲大名人在金时常显宦而事轶不传所可以名知者义军千户晖而已义军生权府恩于兵间沉鸷善骑射金亡挺身归朝从速不台太赤阿术鲁三大人于军歳丁酉领其郡兵八百号千户从其帅攻宋隋州破一寨获将一人歳辛丑破二寨获将四人歳壬寅驰解宋围于叶追败其余衆获将一人杀将二人自是往来江淮间歳丙子败宋舟师于泗之五河口歳戊申守招信龟山之险治战具大败宋舟师杀其将大小八人歳甲寅以功将入见皇帝于六盘山授管军千户中统二年始受玺书铸印佩之从破光州至元四年从守颕州从军三十余年大小数十战年六十二矣而侯年亦巳二十八以通书数计䇿善战闻于军中请任之袭其军事方是时行省益善其父子二人不肯偏舎故两用之以侯鎭其父兵益以怀孟彰德之卒五百㑹攻襄阳而颕州万户方赴息州聚议即以其父权万户府事留鎭颕州宋将夏贵知颕帅巳出乗虚攻其北门权府设伏败之遂完城以待侯于是时从江上诸军攻取城邑无虚日矣至元十二年伯颜忠武王管兵守无爲䂓取淮西侯分地守城北宋师水陆并至攻北门侯先犯矢石获其将二人北门旣捷宋师遂溃论功侯爲最又以其军败鎭巢叛将而获宋将一人明年仍戍巢决水围之盪舟踰濠蹴宋兵入水死夺其辎重遂降鎭巣十三年权府谢事而侯始以脩武校尉爲千户十四年擒获焦湖伪钞者归之有司譲其赏弗受从攻安庆府野人原马齿山龙山隘天堂寨等或谕降或进讨杀获甚衆遂尽得司空山黄山寨水口冲之险案功状旣上还军过庐州其帅留以自助适黄州叛以侯并领安庆军夜赴之未至三十里叛者闻侯先声遂降十六年以功加武畧将军佩金符十八年移戍海上所过无所犯民甚安之是歳其父卒请服䘮如礼行省执军法不许二十年选鎭饶州饶大郡隣壌多岩险新附自侯至无敢窃发者明年建寕贼起旁郡苦于过军独饶以侯故不扰二十二年盗起其属县监郡几䧟贼手侯破贼出之二十三年移戍他郡饶民争诣行省乞留之二十四年侯以二千人与十将之士屯田芍陂収谷二十余万筑隄三百二十里建水门水牐二十余所以备蓄泄凿大渠自南塘抵正阳凡四十余里以通转输二十八年加授中千户六月卒屯所以某月葬年五十二侯娶同郡李氏生三子元亨其长也仐亚中大夫福州路緫管次元英次元眞十女其壻曰傅鑑陈忠鲁让张晦皆士族也陶某张某武某晏某姓某姓某孙几人舆其长也袭丗职仐超拜奉直大夫江浙行中书省都鎭抚治军有善政声闻略如其父云其墓在其县之留牍郷长卿村或曰长卿者唐隋州刺史也因以长卿字其郷刘氏盖其子孙然无可攷证者国家旣一海内自将帅诸校功簿在枢府职事传子孙承平旣乆丗其禄者往往无以自见于当丗况其安逸而罢软不胜者乎是故功多之迹富贵之所因起邈然无闻者盖多矣令刘氏专对授政卓卓有可纪述而其言必曰祖父祖父是其祖父之遗子孙者功多职事云乎哉故可铭铭曰于皇丗祖抚运以兴惟其智能大小毕升虎贲鹰扬大帅十百列校衆正咸杰俱特伐简爲青武功是书大且弗胜细固遗余伟哉刘氏以德爲勇丗领千夫曷究于用虽未究用其储则深建材发能后克有任煌煌治朝四极无际去兵垂橐川凈云委芽蘗弗齐孰芟孰治使将恩言顿首自归大廷之问済済多士授言逺外必尔子孙邦君之荣上及重亲賛书启封旣闻旣陈桓桓武绩濯濯文艺表其盛者以诏来裔道园学古録卷之十三道园学古录道园学古录卷第十四道园学古録卷之十四在朝藁十四雍虞集伯生碑铭淮阳献武王庙堂之碑昔者汝南忠武王起义兵燕南统率豪杰畧定郡县声震河朔及归国朝遂以其师攻河南旣灭金将移师取宋乃揔诸军以鎭亳䟽积水立城戌开田护畊宋人不敢北犯其后淮阳献武王复统亳州军以成大功故亳有张氏之庙焉其中庙祠汝南忠武王西庙祀王第八子蔡国忠毅公东庙祠王第九子淮阳献武王忠武始封蔡国公而薨也赐谥武康又赠推忠宣力翊运功臣太尉仪同三司上柱国献武之薨也赠银青荣禄大夫平章政事谥武烈又赠推忠効节翊运功臣太师开府仪同三司上桂国斋国公改谥忠武皇庆元年献武之子珪以中书平章政事相仁宗皇帝于是忠武进封汝南王改赐仐谥献武进封淮阳王加赐保大二字以益其功臣号又改赐仐谥礼部以其事下郡县之有王庙者至治二年珪复入中书歴相英宗皇帝今上皇帝于是泰定元年加赐忠武以开国二字益其功臣号是年天子肇开经筵珪首当劝讲明年觧机务封蔡国公仍知经筵以疾告归未几三遣使趣召见上闵其病重烦以政事拜翰林学士承㫖仍以蔡国侍经筵朝有大政则就焉有间使来告某曰先王之庙在亳州者庭皆有䴡牲之石我忠武及忠毅之勲德则旣具刻而铭之矣惟献武之庙我以忝预国事不暇私顾其家故未有刻焉因以王之墓志神道碑家传授某曰刻文敢以属子其辞不获则对曰昔尝黍爲太史属固尝知公家丗勲德及进讲内殿又执经以从公后者三年矣虽不敏敢次第而书之谨按王讳弘范字仲畴年二十余其兄顺天府緫管弘略上计行朝留摄其府事吏民服其明决时内附甫定蒙古军所过輙爲暴王曰国朝自有法制我奉行之执暴者决以杖入其境无敢犯者顺天者故保州以忠武故陞府名后有所避又改令名曰保定云丗祖皇帝保定𥘉置御用局以王爲緫管三年李璮叛済南亲王哈必赤丞相史天泽帅诸军讨之以王爲行军緫管且行请氊帐于忠武忠武曰汝欲即安耶不与乃命之曰璮违天必败汝勉之虽然璮剧贼也围城勿避险地险则巳无懈心兵必致死主者虑其险苟有来犯必赴救可以立功汝则勉之及围城王军城西璮出军突诸将独不向王军王曰吾固受教矣我易受攻而彼不至谓我弗悟也乃筑长垒内伏甲而外爲壕开东门以待之夜浚其壕加广璮不知也明日果拥飞桥来攻桥不足踰壕军䧟其得陵壕者突入垒门遇伏皆死降两贼将璮詟遂败死论功王最多忠武闻之曰眞吾子也或言于朝曰璮所以得爲乱者尽专兵民之权故也以此闻诸侯诸侯果不自安遂罢其子弟之在官者王亦例解緫管至元元年弘略入宿卫上召见其兄弟可代守顺天者因念王济南之功遂佩之金虎符代爲守二年移守大名未上微服行民间察其所患苦见仓吏収民税视所当输倍蓰怨言载道明日视事首取而治之民大恱是歳大水没庐舎且尽租税无从出王輙免之计相以擅罪王王请入见上前曰臣以爲爲朝廷储小仓不若储大仓非擅免也上曰何说也王曰歳以水不収而必责之民府仓虽实而民死亡尽明年租将安出活其民使均足于家歳取之有恒非陛下府库乎此所谓大仓也上曰知体其勿问其监郡有爱鲁者先在郡任计吏不当至使自经死僚吏不恱于爱鲁发其事王不与之则爱鲁无援必败王曰同官也力爲之解不得而爱鲁抵罪王亦爲之免官归郷里退然闲居不以介意六年大括诸道兵益围宋㐮阳益都淄莱䓁路行军万户丞相伯颜命王军鹿门断粮道絶郢复之援主者曰鹿门有张九汉水以东无虑矣于是王言于丞相曰今规取㐮阳周于围而缓于攻者计待其自毙乎然而夏贵乗江涨送衣粮入城我无御之者而江陵归崃行旅休卒道出㐮阳南者相继也寕有自毙之时乎若筑城万山以㫁其西立栅灌子滩以絶其东则庶几毙之之道也奏用其言移王军万山令严恒无懈意一日出东门与诸将较射大出敌兵猝薄城诸将曰彼衆我寡请婴城自守王曰嘻我与诸军在此何事敌至将不战邪敢言退者死即𬒳甲上马横戈立遣偏将李应当其前他将将六百人攻其后亲率二百骑爲长阵敌之歩阵间陈而待王下令曰闻鼓皆进击未鼓勿动敌麾衆入阵我不爲动至再且却王曰彼再进再却气衰矣鼓之前后奋击宋师大败得奔还者无几八年筑一字城进逼㐮阳破樊城外郛九年命攻樊城流矢中王肘王束创见主帅曰㐮在江南樊在江北我陆攻樊则㐮出舟师来救终不可取若截江道㫁救兵水陆夹攻之则樊必破而㐮亦下矣从之明日复出率锐卒先登遂㧞樊㐮阳降以宋将吕文焕入觐上嘉之有锦衣白金寳鞍之赐将校行赏有差十一年丞相伯颜帅师伐宋命王率左部诸军循汉江东略郢而南十二月攻武矶堡取之大兵渡江王爲先驱宋相贾似道以其军芜湖其帅孙虎臣军丁家洲王转戦而歬大兵继之宋师溃王前行布宣威德所过降下师次建康上遣使谕丞相毋轻敌贪进其少驻以待王进说曰圣恩待士卒诚厚甚仐敌巳夺气亡在旦夕过自迂缓资敌得爲计非䇿也将军治阃外急缓之宜难制以隃度乗破竹之势取之无遗䇿矣丞相然之即日自驰驲至上前面论形势得㫖进师十二年师次瓜州分兵立栅夺其要害守之杨州都统姜才者宋之名将也所统士有部落种人自爲一军劲悍善战至是以二万人出扬子槗都元帅阿术与王当之两军夹水而陈王以十三骑絶渡冲之阵坚不动王引却以诱之其骁将本回纥人铠仗甚异跃马出衆夺大刀出前趣王王还辔反迎刺之应手顿殪马下立阵者同口驩呌震动天地而敌人亦不觉失声遂溃走追杀转至城南门斩首万余级其自相蹂践与䧟壕水溺死几尽比得入城十无一矣王素善槊此戦衆尤服其竒隽焉于是宋将张丗杰孙虎臣悉其国力率水陆军陈于焦山南北将致死于我我师合击之兵交王之一军横冲其旁宋师大败宋自是不复能军矣追奔于图山之东王夺其戦舰八十俘馘以千数上功改亳州万戸亳军忠武王旧所统也王以爲请遂还之忠武王之事宪宗皇帝尝赐名曰㧞突抜突者国语勇敢无敌之名也于是上又以赐王爲名云是年冬丞相伯颜次临安之长安鎭中书左丞董公文炳左出京口由海道㑹之王亦将兵而左师次宋郊丞相遣使约降宋主宋主㓜其大臣难于削号称臣请以伯姪爲礼往返未决王将命入城数其柄臣之罪而诘之遂屈服竟取降表来上宋亡其主遂归朝而十三年浙东又叛王力疾讨之师次台州遣人持书往谕守将杀使焚书我师怒㧞之衆请屠城王不许诛其首祸者而巳台民至于今感之明年师还迎拜鎭国上将军江东宣慰使其民新脱锋镝王抚安之期月境内称治十五年王入觐请于上曰宋主旣降其将张丗杰奉其庶兄益王昰与弟广王昺南犇旣立昰于闽而卒又立昺于海上冝致讨焉乃拜䝉古汉军都元帅以行陛辞奏曰国朝之制无汉人典䝉古军者恐乖节度猝难成功愿得亲信䝉古大臣与俱上曰尔忆而父与察罕之事乎其破安丰也汝父欲留兵守之察罕不肯师旣南而城复爲宋有进退几失据汝父至不胜其悔恨也由委任不专仐岂可使汝复有汝父之悔乎尚能以汝父宣力国家之心爲心则予汝嘉今付汝大事朂之哉面赐锦衣玉带又辞曰遗爝未息延命海渚奉词逺征无所事于衣带也苟以劔甲爲赐则臣也得以仗国威灵率不听命者则臣得其职矣上壮之上方宝劎名甲听自择其善者旣拜赐又谕之曰劔汝副也有不用命者以此处之且行荐李恒爲贰从之至扬州选将校发水陆之师二万分道南征以弟弘正爲先锋戒之曰汝以骁勇见选非私汝也军法重我不敢以私挠公汝愼之弘正所向克捷王进攻三江寨寨壉隘乗髙不可近乃连兵环之寨中惧持满以待王下令下马治朝食若将持乆者持满者疑不敢动而他寨不虞也忽挥军连㧞数寨廻擣三江尽㧞之至漳州亲攻其东门命将佐攻南门西门敌应之乃乗虚入其北门破之鲍浦寨南濒海王曰陆攻之必走海令弘正围以骑他将攻其南门又拔之海濒之郡若潮若恵皆团结盘互王威声所至恩信济之无不内附十六年正月庚戌由潮阳港乗舟入海道至甲子门获宋斥候将都统刘青顾凯乃知广王所在辛酉至崖山而他将自外省调至者虽隷所部然侪视不相下有骄蹇意几敢违其号令王以军法斩其最甚者一人衆乃慑服听命时宋人侨居海中环列千余艘碇之建楼橹其上隐然坚壁也王引舟师当之然其地两山东西对立其北浅舟胶不可进我师由山之东转而南入大洋始得与之薄又出骑兵断其汲路烧其宫室而宋益困蹙无所容矣丗杰有僧韩在王军中三使招丗杰丗杰不从甲戌恒自广州至小舟更授以二海戦船守北面二月癸未我师将戦或请以砲攻之王曰火起则舟散不如戦也明日四分其军分处其东西南三面王自将一军相去里许下令曰宋舟西舣崖山潮至必东遁急攻之勿令得去闻吾乐作乃戦违令者斩先麾北军一军乗潮而戦不克李恒等顺潮退乐作宋人以爲且宴少懈王舟犯其前南衆继之王命髙构戦楼于舟尾以布障之命军士负盾而伏令之曰闻金声起战先金而外动者死敌矢传我舟如猬伏盾者不动舟将接鸣金撤障弧弩火石交作顷刻迸破七舟宋师大溃宋臣以其主广王赴水死获其符玺印章张丗杰北突吾军而遁令李恒追至大洋不及丗杰走未至交趾风坏舟与将士尽溺死于是岭海悉平宋无遗孽矣磨崖山阳纪功而还十月入朝钖宴内殿慰劳良厚王以瘴疠疾作矣上命尚医护视日以状闻遣近侍临议用药曰吾有国事待其谋画必尽伎速愈之敕卫士坐其门曰九㧞都病甚矣非必不可不见者宣诏止之可也疾革沐浴易衣冠俾左右扶至中庭面阙再拜返居酌酒作乐与亲戚賔客爲别遗言母厚葬甲一袭刀一事足矣明器以陶爲之出南征时赐劔与甲以卑嗣子珪曰汝父以是立功其佩服母忘语竟遂端坐而薨十七年正月十日也得年四十三上闻之震悼诏京尹给䘮事所过郡县以礼迎送归葬其郷之定兴县河内里祔葬祖墓而嗣子佩金虎符袭其军万户二十九年珪入觐上谓太师月儿鲁那延曰此家父子相继自太祖皇帝以来定中原取江南汉人有劳与国者是爲最张氏史氏俱称㧞都史徒以筹议不如张氏之百戦立功也所以爵其子孙者岂可与常人同哉遂拜枢宻副使行院江淮自是敭歴台省三十余年爲国大臣矣王素敏悟喜读书过目輙识大义歌诗尤慷慨身长七尺脩髯如画机明气锐言辩捷出勇畧絶人轻财下士㧞于衆林巳不以爲恵尚气节敦信义与人交乆而益敬刚直自将不爲势位所屈虽临之以威而辞气洒落理辩愈切𥘉伯颜至建康大㑹诸将出库金行赏而王后至丞相曰祖宗之法凡以军事㑹集罪加后虽贵近材勇无所贷尔何敢后衆错愕王徐进曰临戦未尝后受赏耻居先何爲不可丞相爲之俛首其能片言解疑悟类如此簿録宋内府金帛行省都事夹谷士常与焉旣而多所遗失或因以诬士常将就考验王曰士常名士行义有素何可以此议之请以本身官爵及家帑保其必不然者其后诬果明南征时宋文丞相天祥之军在潮之五坡岭弘正掩撃获之缚文丞相以至椿以戈使拜不屈王释之待以客礼吏士或諌王曰敌人之相叵测不可近王曰忠义人也保无他求其族属𬒳俘者悉还之及囚京师闻王薨至爲之垂涕在海上得宋礼部侍郎邓光荐礼之于家塾以爲子师甞戒其子曰居官律己廉愼则公明自生御衆赏罚信用则则自致力不怀报怨之心怨亦自释此三言者皆王所躬行者也凡行军非对敌未尝妄杀吏卒有病者心亲视医药不幸死必转送其家凡上赐与必分班士卒麾下有功赏或不时得则慨然曰人宣力如彼而爱抑如彼后或解体将谁与共功乎甚者爲之涕泣陈说不得请不止故人乐爲之用及爲元帅虽有所刑戮亦必爲之恳恻申谕仁闻旣着薨之日天下莫不伤悼痛惜焉仐蔡国公又尝谓集曰先王弃丗予尚㓜不足尽知其竒谋伟绩当时之交游与老校退卒于仐略以澌尽虽欲广闻不可及矣至其昭如日星不可泯㓕者则有信吏与王李二公之碑在可以参攷者故凡可知者备书之而不敢略子一人仐蔡国公也孙六人某官某曽孙十一人某官某集尝观于蜀汉矣诸葛武侯旣殁所在求爲立庙后主不听百姓私祭之道上或曰冝听立庙成都又不从歩兵校尉习隆中书侍郎向充等共言曰周怀召伯甘棠不伐越思范蠡铸金存像汉兴以来图形立庙者多矣亮之烝尝止于私门庙像莫立非所以存德念功述追在昔者也冝听立庙沔阳亲属以时致祭其故吏欲奉祠者皆限至庙君子以爲礼亦冝之然则亳州张氏之庙岂徒以着勲臣之丗业哉亦足以表朝廷之盛德凡于腹心股肱爪牙之臣无所不用其至者矣故作诗以备乐歌云其辞曰维昔丗皇受命自天四征旣庭遂开中原越是南国歴禩三百德在炎燧运往行息百万在师不亟不迟不杀而神赫其神威江流汤汤谈笑毕渡木顚艹偃有仆无拒天子曰嘻士亦劳止时且徂暑其休以俟丞相文武受言敬共息锐养完牛酒㫖丰王乃叩合请具爲奏若峻坂驰宁扼其后面上方畧报不踰辰往临厥都雷飈疾神丞相传言天子圣明以顺来归请更民命主㓜臣迷劳我行人王曰弗庸罪在柄臣身渉其庭气直辞决称臣上表再拜门阙有保其遗奔于海涯延喘须臾自靖其私王曰不可入告天子不极其征臣不敢止乃钖神劎名甲副之抉瘴排炎廓爲清夷胶舟于壑存其余几王言三进永讫炎纪横槊赋诗波涛不惊磨崖勒铭表于鲵䲔功则多有寿位弗逮荣随哀兴业以乆大三钖弥尊以启王封冕舄佩圭盛服在躬维兹亳人服德以丗享尝于庙从王孙子于赫丗皇濯灵圣万神景从翼之风霆我思淮阳陟降在侧孰是下国顾怀来格言新宫髙明深宏中有王考右有王兄王之格思庶其在此焄蒿浮斿孰感而致维亳士女具曰不然我有井里王爲阡陌我有沟洫王浚王画王于作邑其城頟我艺黍稷亦有稻秔羊豕在牢以庖则盈笳箫铙铎享士乃作我迎我享是用不怍昔我父祖荷戈执殳从王南征百戦是俱春雨旣濡秋降霜露王其享兹从我父祖维时君子顾瞻咏嗟咨亳庶士孰知其他王有嗣子相我仁庙正言于庭必抰其要邃深蔽亏群谗切肤帝尚仁孝寕之厥家英宗赫如日斯烈搜奸率庸不假毫髪临轩视之命遄其躯託之股肱恩信渠渠天难谌斯难起仓猝虑深谋逹罪人斯得圣明继统车尘徐亦惟丗臣谨度不渝旣宁旣好思极厥保陈经启心非法不道申其居侃侃其容孚于帝衷以丗师工王庙奕奕视此无斁匪亳是私国有恒秩知昭州秦公神道碑公讳仲字山甫姓秦氏丗爲洛阳大族大父和付金爲河南安抚使旣归国朝父安爲河南三路提举公尝从紫阳杨奂然先生学知名得给事𥙿宗皇帝潜邸郝文忠公经之使宋也宋人留之眞扬间宋亡天子嘉郝公之节择士得公迓之还京师乆之除承直郎建康路緫管府判官季父长卿倜傥有大节丗祖皇帝潜邸在京兆巳知其名及即位召在宿卫与故御史中丞刘公宣爲友以气岸相髙时宰阿合马秉政聚歛罔上怙权宠常伺察言巳者中以危祸廷中相语以目无敢论列长卿乃上书丗祖曰阿合马擅生杀人莫敢言爲国蓄积怨毒巳甚其钳制左右使不得彻上听情叵测似秦赵髙私家之蓄过于公家觊觎资籍情露似汉董卓春秋无将请及时论法按诛之上以其书下中书阿合马固善伺人主意力足使侍中贵人捄觧事得寝他日以爲宣德鉄冶弗治须借能者奏用长卿爲同知即以折阅课頟数万缗爲长卿罪下吏即狱中用纸掩口鼻毙之尽没入其洛阳家产人莫不冤而哀之然终无一人敢爲长卿言者公乃去官不复干仕阿合马死朝廷更新政事姚文公燧手爲书爲执政言秦仲以诸父之仇当国耻之闲废至今台宪力言其人贫不能起此风厉所系冝不待于有言者公得所爲书藏之不以发仐固在其家也善乎史官欧阳玄作长卿传而论曰或曰使长卿如山甫勇去庶不及难曰山甫求无负其诸父长卿求无负其君一道也曰怨乎曰自古君子死小人手者多矣后之君子终不以爲悔又慕効之夫后者之无悔则前者其有悔乎是以知其无怨也可谓得秦氏父子之心矣至元二十五年用事者急聚歛遣使天下大括金玉珠货器物羸余苛酷吏请尽辟知名清疆吏以任事公虽居闲犹𬒳迫遣治徽广德之㑹是时公府之出纳无容复有余羡此直以无义而取之耳而操窃郡县危甚公曰吾意诚知其不可然吾受罪去固不辞吾去而他至则其害将不可言爲物色其稍可追理者以应之视他处固不能十一二也更以数少责之亦不爲变后五年行台治书侍御史裴公道源监铨广西外选举公知昭州有善政郡治无事毎游歌竹山赋诗爲乐自号歌竹山人卒于官三十年三月也年五十有一𥘉殡建康城南某年月日归葬洛阳某处永康胡长孺志其墓夫人乔氏继许氏孙氏男子四从龙大夫佥泰禧宗禋院事从德大夫中书左司郞中从某从礼女子六壻马成段时中邢师雍其三天孙男几人惟秦氏先丗行事卓然可称国家脩皇朝经丗大典访问遗佚而从龙尝梦其先人问从王父事巳报史舘否得欧阳氏所着传始末甚具以上送官昭州以子赠某官夫人封某于法得立碑神道故来请铭铭曰明主在上则有直臣忧国奋义蹈祸亡身公以从子泣血愼德岂曰避仇实瘴蟊贼隂消阳明君子于征名公具言犹保幽贞爱民之仁拯物之智天不与年百未一试信道不回古人所难父子相望风节厉完乃睠后人并立朝着爲国材贤绰有令誉维洛泱泱润覃柏松过者式之遗直之官眞定苏氏先茔碑奉训大夫刑部主事苏志道命其子天爵奉状来请曰维苏氏赵郡着姓其后有自行唐徙眞定者数丗矣志道不令无敢违祖父之训执事无敢不谨以获禄于朝先丗之余泽也然而遗事隐德之可知者曽大父尝言志道犹志之髙祖而上家牒轶于兵难无可考故行唐之先茔相传在县西南党家原旣莫知其处塟眞定府北新市郷新城原者曽大父尝言东北一丘是始迁之墓族人之同茔异兆而藏者犹识其爲某亲某亲今隐然髙可隐者相属亦莫得而名之悲夫今天下治平乆矣非若曩时之逃难解散也志道又幸得立石表之不爲踰礼柰何忍使邈焉堙没以遗子孙无穷之悲乎谨述丗次年月行事愿爲文刻之石表诸墓道云曽大父讳元老资纯厚仪状伟然尝慷慨有大志贞祐二年以其家从金主徙汴汴且危同徙者犹乗便取人美田宅乃叹曰巳矣无可与爲者吾归守吾丘陇死耳﨑岖兵间数瀬于死期月而始逹居乆之遂以赀雄其郷乐周人之急歳数饥常存活其郷里施及行旅至仐人能言之始汴乱时仓卒失其弟物色之终身不能得言之輙垂涕其天性可见巳至元十三年七月卒得年八十六娶孙氏生子一人曰诚诚少长戎马尚气节喜施与尤谨孝养时郡邑新定无知爲学者独能敎其子爲郷人先诸豪观望时势所爲多不轨所至民尽室逃之独能留养其亲使诸豪无敢犯或更从其化导焉敏治生而不喜殖产业善饮酒不乱然旣老得酒意气犹见于言笑间大德二年十二月卒得年七十八娶毕氏子五人曰荣祖曰立曰实曰信曰德顺荣祖㓜颕悟善学尝从同学自郷校夜归甚寒同学者将叩门亟止之曰声遽将惊吾亲徐待门启而后入祖父尝泄利𬒳寝席手掬去之而浣涤以水兼备敬爱郷之逹士常举以风爲人子者焉与诸弟君衣服饮食虽一瓜不共食不食也敎子严甚或劝之曰君才一子盍少寛必正色对曰岂以一子故不敎之也耶事师尤谨有疾亲奉之与朋友期风雨寒暑未尝后至尝持白金入城府售之道过其友家偶队地其友故藏之以观其所爲竟起去颜色不爲动其友语之曰吾尝服子有量今益信家藏书数百卷手録雠校不倦因金大明暦积筭爲书数篇颇易其旧法旣而叹曰爲成书乆亦必差夫暦数者民事之所当先而儒者莫之习何哉凡郷里有婚姻䘮葬必从问期日礼节所宜有疾苦必頼其饮食医药之餽有闘者闻一言明是非可否之决各解去不复诣吏名旣着稍起从都转运使辟监眞定税务羸余不入私家以廉平称未几以亲老辞去不复仕终身年三十七而卒至元十二年五月也娶呉氏子志道也女三适刘从道贾玖冯庆孙天爵也女孙三适劝农司大使宫天祯眞定医学録张蒙章佩监知事何安道志道从弟七人嗣道逹道立子也安道实子也师道昌道信子也允道进道德顺子也嗣道之子五可名者天泽安道之子二可名者天章允道之子未名也眞定苏氏先茔者凡其族之卒者皆以其次爲兆塟焉而其配从之备书其子孙之名者着其族也独详志道之丗者志道长且贵又爲志道志也大德中志道爲宪府史从御史按事逺邉御史或将曲抚之志道正色曰小人犹有所不爲君柰何若是御史义而从之而他官辅行者竟以贿败某犹是识志道与之游至大二年尚书省立志道爲中书掾中书掾见借甚死灰志道泊然守职不变不退后察其行事多方直守义心敬爱之其自中书省检校官爲刑部主事皆与集爲同朝集爲国子师时天爵爲生以郷学尤见亲故爲之表而铭之铭曰苏氏始封出司寇秦从武节逺莫究赵郡相望接遥冑去之百代丗职复司刑郞吏俨冠绶归视高茔广以袤斧形马鬛莽回伏子后父食孙祖侑继宗聮支有䟽茂体魄下宁气来就有别蜀洵谱维旧祖尊亲着族用収法之着铭表神道世丗子孙可长守道园学古録卷之十四道园学古录道园学古录卷第十五道园学古録卷之十五在朝藁十五雍虞集伯生碑铭岭北等处行中书省左右司郎中苏公墓碑延祐七年二月壬戌中宪大夫岭北等处行中书省左右司郎中苏公志道子寕父卒于京师七日戊辰子天爵以其䘮归眞定三月乙酉塟诸县北新市郷新城原先茔之次而刻石以文曰岭北行省治和林国家创业实始居之于今京师爲万里北邉亲王帅重兵以鎭中书省丞相出爲其省丞相吏有优秩兵有厚饷重利诱商费致谷帛用物轻法以怀其人数十年来婚嫁耕植比于土着羊牛马驼之属射猎贸易之利自金山称海沿邉诸塞䝉𬒳煦咸安乐富庶忘战闘转徙之苦乆矣丙辰之冬関中猝有变未两月遂及和林守者不知计所从出人大震恐并塞奔散㑹天大雪深丈余车庐人畜压没存者无以自活走和林无食或相食或枕借以死日未昃道无行人方是时除吏率恇怯顾虑辞不往独公受命即行曰岂臣子避事即安时耶旣至曰事孰急于赈饥者明日告其长曰幕府谨治文书数实钱谷知前遇事变无甚费失上下因爲姦利取且尽徒有粟五万耳民间粟石直中统钞八百贯安从得食请急赈之大人人三斗㓜小六之一即亟请于朝曰仓储无几民与军俱天子赤子赈民饥将之军兴谨储之则坐视饥者之死不得巳饥者急在旦莫巳擅发愿急募冨商大家先致开平沙静附近之粟别设重购实邉勿惜一日之费爲经乆虑幸甚中书省以闻天子爲遣使护视赈饥且下令曰有能致粟和林以三月至石与直五伯千四月至石与四伯五十千五月至又减五十千至皆即给直贾运踵至不三年充实如故乃爲成法使勾稽考覈参伍钳制以相承吏守之勿敢易于是沿邉诸王多汎索公持法一不予王怒使人谓公钱岂尔家物公独曰有司知给军事非军事诚不敢擅与且谨惜撙节非爲巳私王幸察亦无以爲罪皇子安王是之褒以衣一袭呉王亦知公徒行予名马公受而倾橐偿其价和林禁酒法轻不能止中书更奏重法罪至死令下三日索得民家酒一缶赵仲良等五人当坐省府论如后奏公持不可曰酒非三日成者犯在格前发在格后当用后法论当坐犹当用诏书审复详谳乃奏决无敢擅杀衆不可公独上其事中书省刑部如公言其人皆得不死人知公有明决争者悉诣公公曰我不得治有司事叱遣不去卒得一言则皆服而退和林旣治事日简乃即孔子庙延寓士之知经者讲说率僚吏往听至夜分休孔子庙故丞相顺德忠献王所筑未成而王薨至公始卒其工朝廷知公功使者往来必抚问慰勉监察御史按事至邉民数百人状公行事卓卓者数十上之御史以闻而公与同列多异议代归百姓不忍其去行至京师卒公𥘉以吏事爲眞定守山西姚公天福所推择旣知名转𥙷山西河东道按察司书吏用使者程公思廉荐爲监察御史书吏转户部令史歴枢宻院中书省椽出官承直郎中书省检校官刑部主事枢宻院㫁事府经歴岭北省郎中终始不离吏事然皆有可称者在眞定从其尹决狱竟大旱俄雨在河东所按问无自言冤者在察院从御史按事逺方能正色感愧折事令无敢失职在户部从礼部侍郎髙公昉治白云宗狱浙西白云宗强梁冨人相率岀厚货要权贵稍依傍释敎立官府部署其人煽诱刼持合其徒数万凌轹州县爲姦利不法者能爲明其诖误者出之田庐资贿当没入者鉅万没入之良家子女数百当还民间者还之阅五往返京师以具狱上在枢宻院军吏子孙当袭官其贫之者至十余年不得调悉举行之天子使大臣行邉北方独以公从有弓矢衣鞍之赐在中书值尚书省立威势赫然中书掾多从尚书辟公独不赴泊然守局如常尚书省罢分鞠其铨选不法者黜夺必以理爲检校官得工户二曹滥岀财物数千収之得吏曹官资髙下失当者数十事正之在刑部能不用上官意出故犯者能却时宰欲杀盗内府金而狱未具者能出主盗吏之使盗引良民者能删治其条例以便引用者在枢宻㫁事府能辨庶弟之诬其兄夺其官者揔计之盖未尝一事苟废其职者也然和林之政伟矣我国家𥘉以干戈平定海内所尚武力有功之臣然钱谷转输期㑹工作讨最刑赏伐阅道里名物非刀笔简牍无以记载施行而吏始见用固未遑以他道进士公卿将相毕出此二者而已事定军将有定秩而爲政者吏始专之于是天下明敏有材智操畧志在用丗之士不繇是无以入官非欲以是名家趍急用也而丗或专以善持长短深巧出入文法用术数便利爲訾病者殆未尽也不然若苏公者其可以从吏起家少之哉公㓜不好弄寡言笑不妄交爲吏视文书可否奉行不待请言者坐曹归即阖门不通问谒对妻子如严师友内外肃然好读书尤尊信大学及陆宣公奏议未尝去左右笃于敎子余俸輙买书遗之子亦善学卒以儒成名如公志公之先赵之栾城人再徙眞定曽祖元老祖诚考荣祖以公贵赠奉直大夫同知中山府事飞骑尉眞定县男妣呉氏赠眞定县君遗事具先茔碑娶刘氏封眞定县君黒军万户义之孙征行百户诚之女子男一人天爵也以国子髙弟授从仕郎大都路蓟州判官治公䘮以礼能不用浮屠者女三人适劝农司大使宫天祯次适张蒙次适承务郎河南行省都事何安道封㳟人孙男曰渊于是公之年才六十耳虽乆服官政皆佐人无所自遂方郷用遽没君子惜之铭曰有肃苏公执德不回渊嘿自持弗耀其材始时羣公好善已出孰学孰耕匪求乃得得不以求气直而昌謇謇舒舒何行弗臧直道若倨不利渉丗我笃自信守以终始五掾大府位卑志行四命于朝弥光以亯頟頟和城兴王攸理控制朔易何千万里国人居之谷马云生尚莫往来矧周其情御史有简徒执以书孰害其人据义抉除天子德音元戎往布曰尔从我弓马钖予再歴其方有法有恩其人识知掾语孔文狃安易挠我际其㑹以哺以缯幙府维最邉人方怀公不少留见用骎骎而疾不廖炎炎弗趋寂寂弗变当爲而爲当辨斯辨退而能思闭尸深居制行甚严动本于儒儒行吏师庶其在此有书蒲堂以遗其子子能习之亦允蹈之岂惟宦成朂公之私匪源无深匪流无长以承以传在此幽宫牟伯成墓碑隆山先生姓牟氏讳应龙字伯成甫故宋朝奉郎知彭州赠通奉大夫桂之曽孙资政殿学士正奉大夫累赠光禄大夫谥清忠子才之孙朝奉大夫大理少卿巘之子也淳祐丁未清忠公以国学博士言事忤时宰郑清之去国抵呉兴寓第而先生生清忠公喜字先生曰翁归稍长警敏过人日记数千言作爲文章志趣髙迈清忠公以直道事理宗爲时名臣登其门者一时人望先生皆得而亲之丞相江公万里参政杨公栋髙公斯得端明汤公汉尚书刘公克庄至折行軰下之而髙公荐之尤力此先生之始年也先生当以丗赏奏京官輙譲其族父诸弟而咸淳辛未擢进士第时贾似道持国柄欺上罔下妄以伊周自儗衆口和附因欲致先生乃好谓马相廷鸾曰君故与清忠游仐其孙践丗科诚难能幸见之当处以髙第先生拒之不往见及对具言上下内外之情不通国势危急之状考官异之而不敢置上第调光州定城尉人或惜之先生曰昔吾祖对䇿以直言忤史弥逺得洪雅尉仐固当尔无愧也沿海置司辟爲属未几以心疾乞告归养而宋亡矣故相留公梦炎事丗祖皇帝爲吏部尚书以书招先生曰苟至翰林可得也先生不答留尚书愧之旣而家益贫稍起教授漂阳州遂以上元县主簿致仕此先生之歴官也先生之母邓夫人故太史李公心传外孙也先生犹及见太史毎接语终日而先生史学端绪自此始太理公前国亡时巳退不任事至是益不出父子之间计论经学以忠孝道谊相切劘若师友然自大官顕人过呉兴者必求太理公拜床下得一言而退终身以爲荣而先生以元子侍左右见者感服一以爲师表焉其于经皆有成说门人不能尽传行于丗者五经音攷若干卷而巳先朝文献渊源之懿日以旷逺时人无能言者或妄言以自诡輙牵合无据先生道其官簿族系月日郷里如指诸掌盖非直其强记如此亦故家习熟见闻而然也其爲文沛然若江河之决不极所至不止时人以爲似眉山苏氏此先生之爲学也先生箪瓢屡空不以介意门生故人或有餽苟非义不受与人交乐易眞实不以矜厉爲容谈笑倾倒援引根据不见涯涘居呉兴三丗矣而风致犹故郷自号曰隆山先生示不忘其故云此先生之爲人也先生娶杨氏奉直大夫知邵武军恪之女先先生五十二年卒再娶程氏朝奉大夫将作监绳翁之女杨程皆眉山诗书故家也男子五人必逺必大必逹必胜必昌其三人早丗仐必逹必胜在胜程出也女三人长适蕲州路敎授陈琛次适建寕路知事云谦次适殷天钖先生卒于泰定甲子三月享年七十有八歳以是年五月乙酉塟于湖州乌程县三碑郷兊山之原此先生之终也前先生之卒一年某始免先太史䘮省墓呉门先生手爲书命其弟以其门人郷贡进士陈润祖所述平生来告曰子之言可信于丗盍及我时爲我着小传某承命不敢当将诣呉兴拜先生㑹有国史之召不果泰定二年冬程夫人之弟江山县尹晋辅以先生之子必胜书来请兵爲碑铭曰先生之志云某惟家丗仁寿与先生同郷里门户略相望先生少先大史一歳耳先生幸不鄙弃托之以言是有以处某矣其敢以固陋辞虽然仅能书所得而知先生者庶其可信也其不知者固不敢言言固不信矣后之君子信其所可知则其未尽知者可推见矣故爲铬曰学孰爲博宝藏有作运化叅错掇拾偏駮欺丗之怍文孰爲雄江汉之东浩浩不穷𥙷苴弥缝嘻嘻粗工有余而藏不足而张我怀先生岂私其郷斯文有传百丗不诬铭以信之不其逺乎桐郷阡碑故赠某官封马公某以大德五年守光州有惠政后官闽中以皇庆二年卒嘱家人曰光吾桐郷也我死必葬渚其子祖常奉䘮北归至于光塟焉表之曰桐郷阡云某与祖常尝在太史故属某识之按公家丗歴官行事月日巳具神道碑此独着其系光者以示光之人焉𥘉金人侵宋江南宋踰淮设関塞列保障而金之窥光者自陈州出宛丘新息坦途千里无天险可恃故光之不得寕居者垂二百年毎兵至郡豪輙率其衆走保金刚山须事定然后敢出是以国家旣尽有宋地且七八年始知出降而光得以成州然畊者不足周其土来占田籍者皆四方之人也仁人君子固亦䀌然重有感于斯巳夫方是时公以有爲之才抚新集之衆甫及三年而自信夫千古之託岂偶然哉惜乎举措之微有不获尽知者矣独闻在郡时有请歳税光畆出粟十万者公力持之卒不征光人掇茶山中以爲饮运司行茶法江南歳有吏索光人胁重贿山谷之民尤病公卒惩之使不敢复至乃立学官而躬教之谓司马公寔生是邦家而奉祠示之德行规以革其顽鄙若此者光人之所以思公而公亦以自信者与昔人之所谓桐郷者良由是噫计公之去光而归塟至于今乆矣昔爲公民者少者壮而壮者老矣父兄长者亦有以诏其昆弟子孙巳乎今天下日巳治平光爲内地取赋有恒制民生无与乎外事地力完而生物敏资用给足然道非賔旅所通出无车马货财之交无所耗乎华靡民之易治益愈于昔国家法令脩明择吏谨审代公而治者其蹟可数也欎乎兹阡岂直系光人之思哉理吾光者可以有所覧观矣马氏本西北贵族由兵马死事号曰马氏而光之有马氏自公始祖常进士髙第爲代闻人诸弟若子相継以文学入官来者未可量也故特着之以俟夫考丗徴德者是亦光人之志也户部尚书马公墓碑丗祖皇帝之𥘉㧞用豪桀恒出其望外天下旣平思与民休息乃定制立则俾守其成非积歳时习故事者不尚也成宗皇帝数十年间遵以勿失故吏治无大变易民庶宴然可谓极盛者矣方是时公卿大夫往徃深沈敦厚有大山乔林之意若尚书马公温㳟在躬乐善不倦政本于学退然若不能者仐其可得见乎公讳煦字得昌姓马氏大父信赠太中大夫轻车都尉扶风郡伯夫人两薛氏并赠扶风郡太君父公和磁州提领劝农官赠正议大夫轻车都尉扶风郡侯妣刘氏赠扶风郡夫人𥘉马氏居磁之滏阳不知岀次至劝农公以能官见推于时而弟天骥方治书御史府一门之盛巳着州里外家刘氏蓞有异花或以爲瑞征而占之曰是当在其女子之子其后公与其兄河南提学曙国子助敎昉从郷先生大卤杨震亨学并爲闻人而丗遂以爲传信矣公以至元𥘉𥙷大司农史转辟御史台掾十五年拜行台监察御史秩满佥江西提刑按察事二十二年除荆湖行省贠外郎改庐州同知二十六年除江淮行省理问官二十八年除江西行省郎中元贞元年改山南廉访副使二年行泉府卿大德三年拜户部侍郎四年迁中书左司郎中六年出守济宁至大元年移守湖州三年召拜刑部尚书延祐三年以户部尚书致仕入官四十年凡十四迁自奉议大夫至正议大夫八进秩治绩之着不可胜纪其尤関民事者可书以传焉在行台时湖广省臣托俘虏之籍私孥其人万家无所诣愬官亦莫敢正公按还之爲民时军事未尽息江上运输方急督运者怙恣輙匿粟五万斛自入而以风水爲解公抉而夺之还付吏江西之民吉州尤号富庶爲吏者纵欲以求获民不堪命俗尚气常百计求直因得善讼之目实由贪残迫之非素然也公行部劾治其暴横者监州一人而亲至学校礼其耆旧与爲賔主进子弟而教之风化丕革朝廷以内附旣毕大料民新版籍自淮至于海隅不知奉行民多惊扰公在庐州令其民家以纸䟽丁口产业之实掲门外爲之期遣吏行取之即日成书庐民独不知害佐江西幕时值行省复爲中书尽去尚书旧吏独留公一人其所部郡择民甲户主仓库民新附不识法又恇怯不任事率爲吏卒攘窃及歳满必破家杀身至其子孙不能偿毎受更有司擅爲上下与夺而尚书省治财急害尤甚公曰冨人狃安豢寕知官府不败何待此爲患无巳时当用精强吏代之遂爲定式仓库无阙事吏更以劳赏进用至于仐便之时民旣又以叛告大家者长吏爲震动而告者贿民幸亟捕治之公持不可曰叛当有物色踪迹遽以一言大索比得实已破家非一人矣白遣所信吏往察果妄坐吿者如法此二者江西人言及之犹感公不忘也守済寕时有重车过済州桥桥危马逸车下注有妇人行不及避死轮下有司论御者辟公曰此无杀人意释之徒责金以给塟其在湖冨商有佣舟师至他郡者溺死或嗾舟师妻讼商杀其夫兾得贿商不与又不贿吏吏诬商成狱又有二人同市饮者后三日其一人死旣塟或訹死者子讼同饮者同饮者不贿吏吏亦诬之成狱公一见皆释遣而豪家殴人至死纳井中以溺闻吏成其狱公曰无溺状讯之得实遂竟之其精敏平允类如此冨家私田跨县邑赀无筭援结大官贵人如平交气势出守令上逺甚析其户役爲数十其等在最下赋役常不及已而中下户反代之供输莫敢何问公因买丝之役㑹而均之遂无所逃邻郡多法焉胡安定先生墓见夺于何山浮屠公迁之髙原而祠之置守冡二家彻淫祀二百区兴学校筑塘泺严保伍惩豪纵蠲烦扰皆有成法二郡之民思之不减于江西矣是故荅刺罕公之爲相也病选法之滞公适左司攷歴代典故白之深爲丞相所敬重至遣其子仐平章脱完公礼之以爲吏师在户部时天子遣使分道问民疾苦公持节河东举措废置缓急先后号爲得体于是朝廷属意大用公而公益自信乆矣一揔大司宼不得行其志而去遂终厥身岂不惜哉然公于读书尤深于易老子常自号观复道人大行之麓有神麏山者泉石幽胜公旣归遂日与门生羽人息游其间不以富贵往事介意其所存固非人所尽知者矣不然公之所能至岂不足如他人哉而时之人卒敝于丗故视神麏之乐不能以彼易此者多矣公又何憾焉公以延祐三年卒年七十三娶彭氏先卒又娶夹谷氏皆扶风郡夫人四子皆早丗用从孙某爲后用公䕃爲某官女一适侍仪舎人贾某马氏之茔始在郡西南阳城里今塟屯川者自公始后几年爲泰定二年立碑神道贾某始来求爲铭铭曰神麏之阳滏流洋洋有烨马宗丗爲之望望之儗儗有梓有𣏌桓桓劝农侃侃御史爰曁中书中外践更冝秉国均以究其成善止弗蹶亦未期耋有緌琼缨临㵚以㓗轩轩乗车没齿走趍孰不怀郷有其几余思表令德勒辞比事匪孙子是遗用宪国士洛阳杨氏先茔碑承务郎中书刑部主事洛阳杨益谓国史虞某曰北邙之北有重冈蜿蜒嶞爲袤平曰杜村之原者古沟四周涨潦溢流注合于瀍南沟之潴渟涵深碧有龙居之歳旱不竭郷人禜焉我先茔实临之沟外有道车徒所经束陇南阜隐若城郭西独虚敞风气宣通宅是奥区二百余年矣曽大父仕金爲中原酒使金亡酒使殁兵中兄弟五人逃难莫知所之独大父自平阳得归奉先茔大父之䘮先人以爲兆域虽存丗次不可考惧昭穆失序则无以妥先灵也旣卜地茔西以塟大父而别立石以表故茔未果先人殁祔塟大父之次自有志太史其爲着故茔之铭以成益先人之志子孙虽散处他郡归而犹有考焉则益之愿也按中京君讳德全平阳君讳仪字子仪讳庭实字献卿者故南阳府判官益之父也益方正有才器歴仕风宪在朝爲名士方见进用盖其所积者逺且厚于此可见故爲之铭曰北邙之累累兮何千百年披榛㝷丘兮孰无故先徙死不还兮言遭変迁旣歳复治兮杨氏之阡往者莫纪兮知者三传有子立朝兮孙曽以延时平丗逺兮文存石坚国子助教李先生墓碑东明李先生爲国子助教时某后至与先生爲同官先生所居斋诸生多年长豪俊之士先生朝夕授之经欵有程方重纯笃授业者知以质行爲贵某少先生十余歳尝观其不可及以自励方是时故平章政事髙公昉故翰林斈士元公明善皆先生郷里雅敬先生而髙氏又与先生家连婣二公赫然用事于朝先生歳时往来之外未尝有所私谒处士张子素好立竒行自表树瓠冠布衣刺口言天下亊常傲视一坐人亦少先生数歳先生以郷里待之甚勤至子素益加敬爱尝从驾上都分教诸生之在宿卫者比还中道驿吏告乏马以牛车进先生食巳摄衣升车无一言驿吏更相诮以爲不当靳长者而从者亦愧服先生居成均五六年有传其子好文所着古文数十篇至京师故御史中丞张公养浩与元公皆以文斈自任一见惊异即列荐之于朝先生慨然曰斯文之事属诸吾儿可也至治末集自江南召还则先生巳去丗而好文登进士第歴史舘成均奉常复得爲同朝集见其深靖有学未尝不叹先生之有子焉好文来言于集曰昔先君子之在朝也招抚府君之墓得姚文公爲之铭郓城府君之墓得阎文康公爲之铭先若子殁而诸老尽矣同居成均者惟子在焉敢请铭集诚不敢附二公之后而与先生父子厚善其敢辞按李氏丗居单州讳访金义军提控生子聚金亡徙大名之东明大帅阿术鲁版授军民招抚使生庭玉郓城令先生第三子也讳鳯字翔卿一字舜仪㓜嗜斈休沐不废从郷先生孙曼庆斈诗乆之曼庆谓先生曰诗吾无以加子矣其爲义理之斈乎先生迺屏絶金末律赋旧习而究伊洛之遗书寒暑不懈尝鬻粥未熟而临卷有得不知釜之焦也𥘉从太史氏测景阳城留居嵩颕间读书三年而后归爲郡斈郓城病还东明逺近斈者从之常以百数稍迁广平斈正大德丙午始除国子助教在官两考余有司以常格除临朐主簿到官未乆即去之延祐丁巳八月己酉终于家年六十有四以好文贵赠从仕郎郊祀署丞加赠奉议大夫太常礼仪院判官骁骑尉追封东明县子夫人王氏故太医院使康懿公安礼之从子也通经史善相其夫教其子以有成𥘉封宜人加封东明县太君就养京师安贫而笃于礼至顺二年十月甲子卒年七十有七子一人好文也女适王思柔孙三人沭浚潞女孙二人皆㓜好文奉母䘮还东明将以三年三月丁酉合葬先生夫人于黄头里之先茔先生雅好岩壑而所居逺于山得竒石积诸斋前以爲山日对之吟讽先生着书甚多而不甚存藳所存者有诗数百篇曰西林集西林先生所居也铭曰先生之容欎乎山岳之苍苍先生之怀浩乎河海之泱泱用位不多歛而归藏子以文兴于先有光我表西林永思不忘︻道园学古録卷之十五道园学古录道园学古录卷第十六道园学古録卷之十六在朝藁十六雍虞集伯生碑御史中丞杨襄愍公神道碑泰定改元诏书以朶皃只中丞爲帖木迭而所搆害命昭雪之三年月日特赠思顺佐理功臣金紫光禄大夫司徒上柱国夏国公谥曰襄愍明年月御史台奏用其子武备库提点不华佥河东山西道肃政廉访司事不华旣拜命乃泣而言曰惟先臣之死于是七年矣陛下幸昭雪而赠䘏之固已释冤愤感德于地下臣虽万死惧无以报称顾于法得立碑神道愿载其事于贞石以昭陛下之眀圣敢昧死请明日台臣以闻制曰可且命臣曰汝某其具书以文臣再拜稽首而言曰朶而只事具见明诏天下咸共闻之臣敢具终始可徴者武宗皇帝方賔天皇太后在兴圣宫以帖木迭而爲丞相踰月仁宗皇帝即位遂相之居两歳得罪斥罢更自结兴圣左右至爲折辱宰辅挠制中书讽以再相旣而居位怙势贪虐兇秽滋甚中外切齿羣臣不知所爲于是萧拜住自御史中丞拜中书右丞又拜平章政事稍牵制之而朶而只御史拜中丞慨然以紏正其罪爲己任上都冨民张弼杀人繋狱时宰使大奴胁留守岀之乃强以它奸利事不能得丞相坐都堂盛怒以它事召留守将罪之留守昌言大奴所干非法不敢从它实无罪丞相语绌得觧去而中丞已廉得时宰所受张弼赇鉅万万大奴犹数千使御史徐元素按得实入奏而御史亦辇眞又发其私罪二十余事天子震怒有诏逮问时宰匿兴圣近侍家有司不得捕天子爲不御酒饮者数日以待狱竟尽诛其大奴同恶数人时宰终不得中丞持之急兴圣左右以中旨召中丞至宫门责以违旨意者对曰待罪御史奉行祖宗法必得罪人非敢违太后㫖天子仁孝恐诚出太后意不忍重伤咈之徒罢其相而中丞亦迁集贤天子犹数以台事问之对曰非职事臣不敢与闻所念者迭木帖而虽去君侧反得爲东宫师傅在太子左右恐售其姦则祸有不可胜言者其后仁宗弃群臣英宗皇帝犹在东宫迭木帖而复爲丞相乃宣太后旨召萧拜住朶而只至徽政院与徽政使失里门御史大夫秃忒哈杂问之责以前违大后㫖之罪对曰中丞之职恨不即斩汝以谢天下果违太后㫖汝岂有今日耶又引同时爲御史证成其狱顾二人唾之曰汝等尝得备风宪故爲是犬彘事耶坐客皆慙俯首即起入奏未几遽称㫖执而载诸国门之内俱见杀是时风沙晦冥都人恟惧道路相视以目及天子即位诏书遂以诬罔大臣爲之罪名焉其势旣成睚眦之怨无不报大后爲之惊悔而天子乆亦斍其所譛毁皆先帝旧臣滋不恱未及有所论治而病死㑹有天灾直言㑹议廷中集贤大学士张珪中书参议回回皆曰汉杀一孝妇三年不雨萧杨等死岂直一孝妇乎是时迭木帖而诸子列在禁近威𦦨犹炽闻者失色言终不得逹及珪拜平章政事始入堂署事即告丞相拜住曰赏罚不当枉抑不伸不可以爲治若萧杨等冤何可不亟昭雪也丞相韪之迭木帖而之子相继以赃败遂籍其家然昭雪之事终至治之歳不遑暇及今上皇帝入继大统诏书首以爲言褒赠哀荣相踵而至幽明两致其感动焉于乎粤若我仁宗之仁孝文物大备英宗果锐法度修饰自古帝王之有德有爲者未能与并伦而一迭木帖而常因国有大故乗间用事以伤平明之治天人共愤乆矣然卒保其首领以没而忠臣直士爲所诬搆者乃有待于父而后眀焉此其人深技竒数亦非常之材也乎方其盛时宦寺固结于内术智爲用于外几莫如之何者其计亦略得矣而能婴其锋者一二正人而巳卒皆蹈死而不悔天下后丗闻其风者固欲考见其人之行事以表忠直之终不可泯者焉然则若朶而只者臣敢不叙次以塞明诏之万一谨按公名朶而只姓杨氏丗家河西宁夏祖失刺赠推忠佐运功臣太保金紫光禄大夫柱国追封夏国公谥忠定父失刺唐兀台赠推忠翊戴功臣太傅开府仪同三司上柱国追封夏国公谥康靖公少孤与其兄始龆齓知自植立语言仪观已如成人兄弟相励以勲业当时固以大器期之事仁宗于藩邸甚见倚重大德丁未从在怀孟闻朝廷有变将北还命公与李孟先之京师与石丞相荅刺罕定议迎武宗于北藩仁宗还京师讥察禁卫宻致警戒仁宗感焉至亲解所服带以赐旣佐定内难仁宗居东宫论功以公爲太中大夫家令丞日夕侍侧虽休沐不至家官事亦决于宿次衆敬惮之㑹兄卒涕泣不胜哀仁宗怜之存问优渥待寡嫂有礼待兄子不异巳子家人化之循循然毋敢失辞气进正奉大夫延庆使武宗闻其贤召见之仁宗曰此人诚可任大事然刚直寡合上顾视之曰然然终不及用也仁宗始统大政执误国者将尽按而诛之公曰爲政而尚杀非帝王治也上感其言特诛其尤无良者民大恱服上与中书平章李孟论元从人材孟以公爲第一上是之拜礼部尚书𥘉尚书省改作至大银钞视中统一当其二十五又铸钱爲至大钱至是议罢之公曰法有便否不当视立法人爲废置银钞固当废铜钱与楮币相权而用之昔之道也国无弃寳民无失利钱未可遽废也言虽不尽用而时论是之迁宣徽副使御史请迁公台司上以宣徽膳用不㑹嘱公领之未之许也有言近臣受贿者上怒其非所当言将诛之张公珪爲御史中丞叩头諌不听公言于上曰诛吿者失刑违諌者失谊丗无争臣乆矣张珪眞中丞也上喜竟用张公言公拜侍御史上宴闲时群臣侍坐者或言笑过则上见公正色爲之改容有犯法虽贵幸无所贷而譛言兴矣頼上知公深譛不得行未尽八阅月拜资德大夫御史中丞中书平章政事张闾以妻病谒告归江南据河渡地夺民力公以失大臣体劾之张闾罢江东西奉使斡来不称职权臣匿其姦兾不问公劾而杖之斡来愧死御史纳璘言事忤㫖上怒叵测公救之一日至八九奏曰臣非爱纳璘诚不愿陛下有杀御史名上曰然则其左迁爲昌平令昌平京邑地近而境隘民劳而事烦凡期㑹供亿令稍非材恒不免捶楚以见苦之公又言曰以御史宰京邑无不可者然以言事得左迁恐后之来者惩创无肯爲陛下言者不得请数日上读贞观政要公侍侧上顾谓曰魏征古之遗直也朕安得用之公对曰直由太宗太宗不听徴虽直焉用之上笑曰卿意在纳璘耶赦出之成尔直名有上书论朝廷阙失面触宰相宰相怒取㫖囚之司宼将杀之公曰诏书云言虽不当无罪今若此何以示信于天下果诛之臣亦负其职矣上悟释之于是特加昭文馆大学士荣禄大夫以奖之且以重耳目之寄时位一品者多乗间取㫖邀王爵赠先丗或谓公眷倚方重苟言之可得也公曰家丗寒微幸际遇至此巳惧弗称况敢求多乎且我爲之何以讽励侥倖者迁中政院使未几复爲中丞迁集贤大学士而死时年四十二娶李氏同知诸路人匠緫管府事某之女有妇道先公卒追封夏国夫人子一人不华也后夫人刘氏同知徽州路緫管府事某之女公死时权臣将夺以卑人夫人翦髪毁容以自誓乃免封夏国夫人子一人文殊奴亦克称其家者公魁伟人也寡言笑无鹰犬声色之好奖善如不及嫉恶如仇雠用人必当其材能故一时风纪号爲得士论政事必合于义理正言无所徇丽临患颜色不变凛凛乎古大臣之风焉其墓某处凡公之行尚多可述者不悉具特书其関于国事者如此故系之以铭诗曰河源西陲厥风劲强豪杰时兴爲国骏良骏良伊何忠亮正直柔不爲随刚不爲绌昔在仁宗治功安成文和武宁咏歌太平躬爲孝㳟以事神母敎言时来有顺无否或闯其几不驩以呻投巇胶箝窃秉大均天子曰嘻诚有虓猘彼爲无忌我则有制维时襄愍执法在中侃侃犯危以折其冲太母尚慈天子尚孝柙不防兕稽我天讨国有大故结忧慈闱彼独何心假时逞威朝衣载市家愤巷哭日莫风起百身莫赎人亦有言害生于恩忍爲凶残遑䘏有君君子可杀名不可㓕天定人复幽枉卒雪明明天子别于奸忠敷言万方大道爲公至荣极褒岂止哀死劝忠方来禄施孙子春秋之义诛意愼微咨示来者尚徴臣诗大宗正府也可札鲁火赤髙昌王神道碑古者大臣有勲劳于其国则范金爲鼎彛而着之以铭近古以来凡颂德纪功者于庙则有丽牲之石于塟则有下窆之碑因而刻文焉于是推而树表神道则有趺首丈尺之异以别等衰知礼者未之有改也我国家六合混一人文具兴王公大人之家率是而行之其盛大有加于昔者矣泰定五年春荣禄大夫买闾来告曰昔我先丗胄繇髙昌未内附以前者事逸不可攷自归国朝曽大父大父至于我先人歴事祖宗至于今且百余年而我先人在延祐中遂启王封于故国朝廷之恩德重矣先人之殁已二十五年今葬诸城西三十里之田村者法得树碑神道凡十有四年而未及刻者非敢缓也诚愿少有所建立以报称万一歳月逾迈大惧湮没今愿有请于太史氏赐之文而刻诸某尝闻之故事正六品以下官中书奉勑署牒以命之牒具中书官位最尊者令也署牒者自丞相以下而不敢以烦令惟皇太子立必兼中书令枢宻使皇太子旣受册即中书上日独署一牒明日省臣以其名闻天子即以宣命超拜五品官其人自非素亲近有誉望最于群臣者不得也仁宗皇帝旣平内难武宗皇帝即位立仁宗爲皇太子令中书如故事所署勑则买闾也内外大小之臣咨嗟感叹以爲不可及焉国家之制受分地而建王爵者自非宗藩大戚莫能得元臣之有功以建国者则或有之亦不常见也惟群臣得推恩先丗者五等之爵视秩爲差即受姓之望或所居之郷以命之至于昔有名号尝以君长来服之国有司不敢儗授焉而买闾之父月鲁哥仁宗皇帝特诏追王其故国且诏曰此异数他人弗敢援以爲请呜唿不亦盛乎攷诸其客传溥所爲行状盖达即拏生脱因脱因生月鲁哥月鲁哥生买闾也延祐二年逹即拏赠金紫光禄大夫司徒上柱国追封凉国公谥康武夫人追封凉国夫人脱因自赠资德大夫中书右丞追封蓟国公谥安定夫人茶哥追封蓟国夫人加赠太保仪同三司上柱国改封凉国公谥安僖夫人改封凉国夫人月鲁哥大宗正府也可扎鲁花赤自赠荣禄大夫平章政事柱国追封蓟国公谥忠靖夫人女女哥追封蓟国夫人加赠推诚宣义保德功臣太传开府仪同三司上柱国追封髙昌王改谥曰庄肃夫人改封髙昌王夫人皆学士具诏草付主者行之賛书具在然则请列叙其丗而刻之以文礼也昔在太祖皇帝时睿宗皇帝以皇子在藩邸刚明英伟赫如天人左右仆从侍御之臣苟非其人不在兹选而康武公以㓜穉之年出入帏幄宫庭之内一服御一食饮事体甚重必以属之治稻田者爲户三万所以供汤沐俾治焉抚其人以尽其力敏其生以给诸用不营一豪之私由是邸中人甚敬畏之是时草创无䦨入之禁或造至帐下自康武掌门卫然后以事出入者进止不敢踰分凡宴饮贵属咸在酒行或醉失颜色以康武执法爲监母敢譁安僖公当宪宗皇帝用兵于蜀时以宿卫子孙善骑射得从战比有功丗祖皇帝在藩邸定难于朔方又以谋勇见任使奉公忘私家用不给上闻而赐白金以两计者三千五百帛以车计者五拜受至家曰恩惠岂可私輙以颁诸族人故旧之贫者𥙿宗皇帝爲皇太子愼择辅翼主金帛者于职爲要以其廉也特以命之而庄肃王之生实中统建元之歳也宗藩乃颜起兵内向丗祖皇帝亲征是年王廿有六以扈从在行宣力奋击爲上所知从官多其父軰行皆叹其能自立如此成宗皇帝之抚军北方也命之在行尝出所御服赐之丗皇賔天成宗进绍大位以京师之浩穣也四民杂处逺迩毕集擿伏姦慝必资隼击命爲大都兵马都指挥使赐钱六千五百缗又以泉南之地外接海岛颿舶互市蛮夷交関非愼宻者不足以当其任命以爲泉州市舶使且佥闽海省事以重之不拜大宗正者国族之事隷焉或得罪莅其刑罚盖祖宗建国之𥘉官制之旧惟此而已遂命以爲大宗正府也可扎鲁火赤又有鹰房数百人盖𥙿皇潜邸元从之亲臣也兼命领之而指挥之任如故于是内而宗亲之家外而豪杰之民素知其威重毋敢犯法焉美髯长身风度髙凛都人望之固以畏爱之矣或过市小民有詈之讼立马诘得是非虽戴雨立泥必㫁讫乃去请託无所及京师肃然谓之神明夫人尤以刚正严肃助其内治然毎有恩赏心均及微贱故能成其家云年四十五而卒夫人后三年而终子一人买闾也自事仁庙于东宫歴家令率更令府正典牧凡东宫营缮虞衡之事无不掌焉朝廷之士莫肃于宪台自监察御史治书侍御史无不居焉及仁庙登极凡留守太医利用宗正功德之事无不统焉无日不在上左右或以休沐出必亟召常命之爲平章政事力辞不拜人犹以是称之云大承华普庆寺者仁庙所建佛祠也出金谷之产以资之丰赡无筭特命以爲都緫管仁庙賔天奉神御于寺中至令领焉仁庙尝竒其材命爲斈读书由是折节下士积书万卷朝诵莫惟未尝去手几若儒生焉孙曰定住逹里麻吃刺失思朶儿只忽都帖木儿也先帖木儿皆就外傅无绮纨之态时人以爲难能呜唿王家先丗之积至买闾而始发自买闾之际遇至先王之封益隆岂不显哉我国家启自龙漠诞受天命锋旗指向如风偃草国邑之大部落之细强者无所用其力知者无所施其谋靡然内属而臣服于是㧞其豪杰而用之执干戈以爲爪牙侍帷幄以爲心腹推至诚以待之无新旧逺迩之间故能得其懽心而尽其死力以成天地育之大焉然今高昌之人内侍禁近外布行列语言文字之用尤荣于他族而其人亦多贵且贤若王之家又方以文学承之盖髙昌之所鲜有者也呜唿休哉故爲铭曰于皇仁宗如日行天下𬒳万物昭苏惠鲜匡直辅翼亦以振德孰非吾臣而不贲饰何功无报何德无褒常如薄酬不究臣劳咨若宗正执戈辇毂无贱无贵不暴以肃慨思其先旣忠旣勤歴时孔多是曰丗臣尔有令子在我左右粲其有文以効职守廼眷髙昌悠悠故郷虽不及生往追以王邈乎㝠升歆此异数在尔孙子寔受其祚于维仁皇风马云车顾瞻下土𣑽宇渠渠牢羞膳芗旣甘旣㫖率循敬共思致先畤先皇之遗托兹别祠天子弗忘永言孝思歳迁月移夙夜无替惟皇累朝臣亦四丗保功寔难在尔后昆赫赫王封永思其存孙都思氏丗勲之碑至顺二年四月丙辰中书省臣言圣上幸念侍御史建都班赠其祖父以官而封之赐之金币俾得以勒碑先茔其碑之文请以命奎章阁大学士臣阿荣侍书斈士臣某等其凡役请以命甘肃行省属诸郡县有司而攻石之工请取诸荆王之府上可其奏明日徤都班以其僚治书侍御史臣马祖常所述家丗歳月官簿行事之实来告臣等谨奉诏次第而书之维国人之贵者有孙都思氏昔在太祖皇帝龙飞朔方肇基帝业时则有大勲劳之臣实佐兴运最贵重者四人时爲四杰其次四则锁儿罕丗刺子赤老温八都儿也𥘉父子俱事太祖以忠勇见知主以衣物相易以缔交相谓曰安荅盖永以爲好也上尝与召赤温戦不利其父子率族党夜攻之召赤温遁脱太祖于难自是凡征讨之事孙都思氏以功多着上赐之名而丗宥之曰荅刺罕国家凡宴飨自天子至亲王举酒将釂则相礼者賛之爲之喝盏非近臣不得执其政故以命之宿卫之士必有其长爲之怯薛官亦非贵近臣不得居其聀则以命之而赤老温八都儿之子阿刺罕亦以㳟谨事上上尝𬒳创甚阿刺罕百方疗之七日而愈事具信史太宗皇帝时命太子阔端鎭河西阿刺罕之子锁兀都从太子生子曰只必帖木儿王鎻兀都夫人牟忽黎爲保母太子薨只必帖木儿嗣填河西以鎻兀都之子唐台䚟领怯薛官及所属军匠保马诸民五十余年内賛府事外着边聀绩年七十六而殁葬于西凉州其夫人忽都䚟伯要眞氏能修妇聀以相其夫年六十而殁其墓在永昌府子男凡几人徤都班其长子也领王府怯连口奴都赤八儿赤昔保赤哈赤军民诸色人匠至治二年授朝列大夫永昌路緫管泰定二年迁中顺大夫授本路逹鲁花赤二年进亚中大夫王传府尉天子元年皇帝入正大统明年也速也不干刑王入觐荐其从行者五十人备天子宿卫健都班寔居第一人奏对称㫖拜奉议大夫同佥太常礼仪院㝷参议詹事院事俄拜监察御史中书省左司贠外郞御史台经歴治书侍御史陞侍御史于是制赠其鲁祖父母祖父母父母某官封今立碑于西凉州之先茔臣等深仁厚泽其加于臣下者可谓敦笃而不忘者矣重念孙都思氏之先以瑰伟杰特之材佐帝业于方兴之日又以徤都班之忠愼才美践歴䑓省推恩先丗而宠荣之何其盛也然则凡在子思上之德意安有不鞠躬尽力以报称于万一者哉乃作铭诗以系之铭曰天启圣元笃生圣神谁其相之有杰其臣賛其猷谋佐其征讨以成大业万丗是保名臣子孙固多贤才圣皇在御乃进乃来乃賛省议乃正台纪从容入朝侃济天子曰嘻维臣之良自其祖考积德以昌水求其源木循其本课忠责孝式彰令闻太河沄有阡在焉勒文贞珉何千百年道园学古録卷之十六道园学古录道园学古录卷第十七道园学古録卷之十七在朝藁十七雍虞集伯生碑徽政院使张忠献公神道碑丗祖皇帝旣受天命廼定国都建号纪元立朝廷宗庙社稷官府以君临万方若稽古制定国本以系天下之心即其都邑立元子爲燕王兼中书枢府之长未几册拜皇太子是爲𥙿宗皇帝𥘉丗祖尽得天下之豪杰而用之以成大勲建大业而执事于东宫若文武才能之士彬彬可见矣廼若身受信任委寄之重终始宫府之事其忠爱之心信于朝廷着于简册则未有过于鲁国忠献张公者也公以至元二年见𥙿皇于东宫即受知遇常侍左右七年以父蓟州节度任官当外𥙷𥙿皇爱其才留不遣后数年伐宋取之尽収其府藏贡赋输至于内府而析入于东宫者储偫充斥司会不能举其数十六年置都緫管以治其货用命公爲嘉议大夫工部尚书兼领之创法严整至于今守之十九年丞相阿合马方用事妖僧高菩萨千户王着乗人心之不与搆变图杀之时𥙿皇方从上北廵贼廼结党数百人伪爲仪服器仗矫称皇太子夜扣建德门启钥而入直抵太子宫西门传令开宫门公方留宿禁中遽起叱户者毋得擅启関使语传令者曰他时殿下还宫必以完泽赛羊先请见二人则启関矣贼计穷往返数四气益索知不可给循墻而南行且语曰前门可入也公侦闻之曰其诈明矣亟遣人走告守前门者而贼已至急唿阿合马出与左丞郝侦俱爲贼击死変起仓卒中外不知所爲公遣宿卫士驰射击讨贼败得诈状贼诛死而宫阃晏然则公精审持重决㫁之力也枢宻副使张易素称有权略爲上信倚故以宥宻留京贼之入也传太子令索兵甚遽易不能辨其伪不敢抗以兵与之坐弃市而论者以爲易知谋请传首郡邑公入告𥙿皇曰张易不察贼诈而与之兵罪至死冥天而爲其预贼谋则无也大臣𬒳罪而死传首则过矣𥙿皇悟言诸上而从之公遣士讨贼时右卫指挥使颜进在行中矢死而怨家指以爲贼党法当籍其孥公曰吾寔使之讨贼而死焉可诬也贼起变京城中至爲伪太子故上与太子甚恶之狱起连坐者祸不测莫敢爲言公挺身明此二人议狱者得致其平允云于是上更化相和礼霍孙革宿弊而新之公首荐易州何公玮东平徐公琰马公绍献州范公芳𥙿皇次第用之何叅议中书徐爲左司郎中范爲右司郎中马爲刑部尚书侍从以下因公言而见用者徧布朝着一时号爲得人公惟贤才是达不以䟽逺亲宻爲取舎是以能若是其沛然也是年冬十月立詹事院拜公詹事丞公内谨侍卫外肃僚属岀纳缓急思逺而虑周得宫臣之体也则又曰辅导德性则在于老成重厚有经术学问之士其関系甚重也于是立賔客谕德賛善等官召用上党宋公道保定处士刘公因曹南夹谷公之竒东平李公谦诸君子公毎假宫中闲暇时身先后其岀入使得致其开导之说二十二年𥙿皇即丗詹事院无所受事时议将请废之虽宫府旧僚不能无惑志公抗言曰有皇孙在固宗社之所属人心之所系也柰何爲此言乎廷臣以爲当三十年丞相完泽荐公曰昔妖僧之乱能审诈以御变者也遂拜中书左丞仍兼詹事丞是年丗祖崩成宗即位追尊𥙿宗册母后爲皇后后即东宫爲隆福宫以奉之改詹事院爲徽政院公爲徽政副使余如故十一月进资德大夫中书右丞国史院脩丗祖𥙿皇实録公以旧臣在中书习知典故预其比事之司焉大德二年拜平章政事力辞机务遂以平章之名预中书事徽政副使如故元贞大德中皇太后母仪东朝保佑匡正之功天下颂称焉故徽政之任重儗朝省而公小心谨愼通练识大体事无鉅细裁决可否待公一言而后定闻望所在莫或比隆五年改授大司徒徽政副使领将作院事凡宫室服御之事土木金石丝缕采色之工经公指授制作精异非衆思所及受事者若怠且不中程惩之无少贷及以成功献必极道其善而赏赉之故人得尽其技而乐于趍事盖善用人之道也上以公老且病赐小车得乗以出入殿门谕之曰朕知卿必以礼辞诚念卿宫府之旧不忍郷歩履之艰也其勿固辞旣而又诏曰昔在东朝卿于事无所违缺朕素念之今佐朕理天下如詹事时朕所望也且具训于外庭时人荣之六年加光禄大夫公之事上涖官也夙夜无懈以家政尽属其弟九仪而故尝治园于南门之外作堂曰遂𥘉花竹水石之胜甲于京师常以休沐与公卿贤大夫觞咏而楽之治具洁丰水陆之珍毕具车盖相望衣冠伟然从容论说古今以逹于政理蔼然太平人物之盛于斯见之非直爲一日之乐也然公之心未甞侈然自逸故东朝尝又赐之别墅或劝公可以少休乎公曰不然人臣有汗马之劳伐越之积旣老而衰得谢而乐其余年礼固有之我受𥙿皇皇太后知遇致身若此报称之私惟日不足鞠躬尽瘁死而后已老臣之心也故以勤勚而终其身云公㓜有音质入郷校读书识古人之意以大器自许旣归不忘其𥘉𥙿皇㓜冲时丗祖命儒臣劝之斈是以于儒术常留意焉公尝进言曰京师首善冝建国学以风示天下𥙿皇韪之学之有宫公实开之于先也大都之学在南城公曰昔尝游焉吾不敢忘也春秋舎莫于先圣先师公必具牢醴以相执事者二十余年不废又爲斈舎于四邑郷曰吾先人之所居也愿与其子孙昆弟讲习于斯焉好贤乐善出于天性寒俊之士四方来归因材而用之宗族郷里疾病死䘮惸孤无以爲依贫困无以爲生者随周之皆有其道公德业之盛岂偶然哉大德六年十二月有大星陨于其第二十四日公薨年六十一追赠推诚翊亮功臣开府仪同三司太傅上柱国鲁国公谥忠献后二十九年爲天暦三年其子金界奴丗其官爲大都留守天子建奎章阁以观图书而敦德性特任之爲都主管工事日见亲近上爱其能而思其父之忠也赐之神道之碑而命臣某着文以刻之谨按公讳九思字子有姓张氏其先大都宛平县邑郷人曽祖赠资善大夫中书右丞清河郡公谥安㳟曽祖妣赠清河郡夫人祖赠荣禄大夫平章政事鲁国公谥康懿祖妣赠鲁国夫人父滋蓟州节度使赠银青荣禄大夫大司徒鲁国公谥庄惠妣赠鲁国太夫人公娶唐氏翰林学士承㫖脱因之女弟丗祖又赐以赵国文贞刘公秉忠之女今皆封鲁国太夫人子三人曰诚蚤卒曰椿童承德郞同知织染杂造人匠緫管府事亦卒曰金界奴嫡夫人唐氏出也公薨时唐夫人年三十金界奴方七歳家法雍睦严而有教武宗皇帝在位母子相携持入见兴圣太后上嗟悼乆之命加恩焉金界奴年十二巳备宿卫甚称旨意事歴朝皆有功今爲奎章阁都主管公事资政大夫大都留守内宰隆祥緫管府緫管提调织染杂造人匠都緫管府事兼领中兴武功库事孙三人同知之子曰安孙袭父职爲同知织染杂造人匠緫管府事留守之子曰寿童袭出职领隆福宿卫次曰福童张氏先茔在四邑郷茔隘故迁公之墓于良郷县之南原嗟夫国家建元以来至于今治平七十年矣京师贵冨之家兴替消长于歳时旬月之间何可胜数而公安冨尊荣岂弟寿考而其子年在髫齓巳起而继之精敏脩饰有闻于时父子遭逢国家之盛无小间而圣上之眷遇方未艾不亦盛哉臣集奉诏纪实爲铭诗曰猗欤鲁公盛德有容起事𥙿皇夙夜匪躬丗祖圣神属国元子国有大政是询是理于穆𥙿皇仁孝以承孰佐天宫衆贤彚兴肃肃以朝雝雝以养一人以寕万国咸亨明堂孔阳制度考文秩秩春宫亦谂多闻时惟鲁公进见退食辑思无遗以究厥职孰辅道义国有老成授几设醴公爲导迎寳藏玉府礼在不㑹公视其緫有正无悖臣作福威盗乗其间不虞突来公能识姦群疑旣亡宫壸亦固不轶不惊惟公之故文母皇皇圣孙之将隆福有宫万民所望徽音安安以出政纪匡之翼之公将其㫖相臣进贤虚左待之造于两宫有猷有爲至元之治于斯爲盛民物阜康法令脩整耆寿俊乂乐乎熈辰公爲咏歌以燕嘉賔时之方殷而公不待生荣死哀君子之慨顾瞻其家有木维乔衮衣朱轮相继以朝嗟此乔木岂维在宅南原有封亦长太祖方有志于天下从问全燕之形势阨塞户口兵实攻取之计论辨明敏俾在宿卫治饔事赐名昔刺命其氏族视䝉古人从睿宗皇帝于和林迎昭睿顺圣皇后于雍吉刺之地甲午从太宗皇帝㓕金戊午从宪宗皇帝伐宋攻蜀合州战有功丗祖皇帝即位赐金符领尚食尚药卒赠嘉议大夫闻喜郡侯谥敬懿加赠推忠翊运功臣金紫光禄夫夫太保追封绛国公夫人李氏赠闻喜郡夫人谥孝节加赠绛囯夫人大父丑妮子方㓜时丗祖甚爱之毎坐之席下旣长而骁勇从征云南跃马入水斫贼舰破其军巳未从征鄂州有功卒赠资善大夫临汾郡公谥顕毅加赠崇德効节功臣仪同三司太傅柱国追封绛国公夫人毛氏上所赐宫人也卒赠临汾郡夫人谥靖淑加赠绛国夫人也父忽林赤勇而有谋能通诸国语时阿里卜哥之役献马助军从北狩道值风霾昼晦贼乗间爲乱撃定之有功归领尚食尚药丗职也歴尚膳使兼司农之长置宣徽院签其院事仍领尚膳使卒赠荣禄大夫绛国公谥忠靖加赠推诚宣力守德功臣太师开府仪同三司上柱国追封临汾王夫人忽八察安西王乳母之女也间习国礼武宗皇帝逆后嫁尝爲女师以姆教相之故恩宠尤异封绛国夫人加封临汾王夫人临汾王八子公其第三子也㓜以丗臣子奉其祖父之职勤敏着闻授奉训大夫尚食尚药局提点丗祖爱好人才于故家旧人尤所加念常竒公所爲以爲他日可当大任者廵幸征战无不在行亲征乃颜之役军次亢海敌兵突至公驰入其阵斩首数十级身𬒳十余创犹奋然无退志战功多论赏即赐黄金一白金二及亢海之㓂乞降议者以爲亲犯王师理在无恕公言于宰臣曰亢海吾人也或率之以叛岂其心哉今来降宜抚而存之固仁义之道也或窃议将杀降者于兵法爲不祥其可爲乎大臣以闻上深纳其说益信公爲可用矣陞中顺大夫同佥宣徽院事自尔论政事得失公常预焉据理直言其气不慑廷中美之闲常命公察乎宿卫之有才能可用者论荐之公列其名上闻因以得官庀职者亡虑数十皆称其用而赏赉亦称事有差时论翕然归之大臣以公之敏于事也奏陞嘉议大夫成宗立诏加恩旧臣公进正议大夫丗祖在位三十七年而后崩成宗始即位宗亲诸王皆来㑹于上都蒭饩燕享之节赐赉之数等卑䟽戚多寡上下之分小失等杀则弗当于其心故宣徽之事爲甚难而公在职独以能闻故尝侍上燕坐中贵人往往指公称朝廷有人而上亦甚善公曰宣徽之事任卿足矣何待他人乎陞中奉大夫同知宣徽院事大德四年上弗豫召公入侍膳饮汤液凡太官尚医之事公兼视之必亲甞然后进及愈赐钞二万五千缗固辞上解所服衣赐之八年上尝坐舆廵游禁卫中见卫士户陛间意甚勤感戴使人行劳之皆进曰臣等幸𬒳畨直衣赐以时饘粥充给诚荷陛下厚恩然宣承有法使臣等均受大惠者则宣徽院能官秃坚里不花其人也上恱赐贯珠衣一驸马阔里吉思以酒得疾上命公护医医得尽其方疾愈还报上又恱超拜宣徽使公固辞而感慨言于上曰臣之所以致身于此者非臣之能也自祖宗来先臣服勤于兹者三丗矣国恩诚甚厚而官品之隆未尝至此何敢有加于先臣乎有诏褒赠行封自其曽祖以下凡三等而三丗夫人皆有号谥当是时推恩之典未大行独二三丗家得之而夫人之谥尤异典也九年朔方乞禄伦之地岁大风雪畜牧亡损且尽人乏食其部落之长咸来号救于朝廷公爲之请官市駞马内府出衣币而身往给之全活者数万人还报赐七寳笠以旌其功十年上病甚公视疾之谨如前歳而加忧焉及大渐公揆正义以自处无所挠惑武宗入继大统深嘉其忠进阶荣禄大夫遥授平章政事商议宣徽院事行金州新附军万户府逹鲁花赤至大二年上大赉北方军出内府金帛鉅万择使将指以公明习典故知军中事宜又能用心不惮劳险有足任者因命辽阳行省平章与之偕即军中与太师月赤察儿定议而给之公徧歴和林北金山亢海八儿思阔等处恩食均布人情胥恱无异辞声名溢乎北境守边诸侯王服其廉愼皆累章以闻上深善之拜宣徽使命章佩监卿出兼金之带于内藏即其家以赐三年上御使殿访群臣以治道公陈生财俭用之法以爲治国安民之实条目详尽同列皆以爲莫及上多采用进光禄大夫余如故仁宗皇帝即位以旧臣进阶金紫光禄大夫加赠三代官皆一品延祐四年朔方又以风雪告公复爲请如大德时更出私家马二百以充用上酬其直弗受解御衣一以赐之公在宣徽以四方爲政之供悉出民力托恩幸以求泛赏輙裁正之小人固巳多不恱矣同时爲宣徽使者帖赤私取海舶之货公曰此军国之赋爲数甚伙非人臣所得擅私帖赤甚衔之王廷显亦使也而蒙赐当买玉带赐其直三百定以太官市羊之钱充之公又执不可而不恱滋衆矣七年仁宗崩公以疾辞去位而怙赤稔恶以累上竟譛害公闻者伤之帖赤旣以大逆伏诛而公事得白有司请赠推忠宣力守谅功臣太傅开府仪同三司上柱国追封兾国公谥忠隐绛国夫人脱脱灰追封兾国夫人王氏追封兾国夫人林氏封兾国夫人子四人班卜忽里台皆爲监察御史野速固章佩监少监忽都赤中书客省使贾氏之墓在京城西之园里有韩国公李公孟所着碑而公墓仐迁于某处忽里台等之所营也忽里台衘哀茹恤越歴歳时始克申其情事天子闵焉天暦三年三月大司农卿哈刺八都传勑命太史臣某着铭刻之碑臣观于丗家自太祖时巳知名见用歴仕累朝至于公父子四丗公自奉议大夫积官金紫四五十年之间常领宣徽之任可谓丗家者矣而昆弟子孙又方赫奕繁衍何其盛乎臣集谨奉诏爲之铭曰太祖膺命神武载扬顾瞻中原纪纲万方于时豪杰四面而至有智有略燕有竒士褎然来朝造膝晤言谘询孔周属之旰旣勤旣老嘉尔黄髪入侍帷幄出从征伐享帝养贤大亨维时守道以官盖取诸頥丗祖建国百度维作羣公受职丗臣是若嗟嗟兾公夙已见竒承厥父祖祗奉鼎彛歴事成宗武考仁庙靖共于位有正无挠忠爱之诚岂爲燕私自迩及遐振其寒饥歳大雨雪朔漠告病往拯往哺公爲之请武皇在邉熊貔如林尔公尔侯干城腹心乃纉大统廼有大赉乃出金贝泉币裘带至于朔垂宣㫖劳勋往咨大师盛飨于军大车彭彭载酒糇胾部曲罗络均饭同醉贤王将臣合言来闻曰兹虎士感公之勤天子赏功命长其属公虽再辞三钖逾笃盗臣肆欺窃取货寳公曰不可是谓不道虽能夺之而怨已深患失之私寳蓄厥心盗之患失于国犹忍彼忌则惮以搆忠荩可杀者身不磨者名我忠彼姦不系死生忠亡姦在是用隳败人之伤公亦爲国慨天高日清衣冠舒舒昆弟子孙入朝以趍旣贵旣蕃㤙旧之故襟山带河公墓则固欎欎公怀文以信之垂示后人天子命之翰林学士承旨刘公神道碑丗祖皇帝旣定天下列圣承之四方无虞民物康阜熈洽太平将百年于兹矣于是乎有博雅耆俊之士歌咏德业賛㐮訏谟于其间以贲饰一代之盛三代以下未之或先也于戯士大夫之生乎斯丗安富尊荣自壮至老优游以终不亦幸乎中统𥘉天子慨然思考制度定官府损益古今斟酌事冝立成宪以贻万丗时则有若刘公肃明乎政刑之要习乎礼律之通自外官召拜右三部尚书综覈纲纪集成事功通预朝政旣老而不听其去又以爲礼乐由乎贤者诏诰之播风动天下简册之载规劝古今时则有若王公磐以亡金髙科大儒召拜斈士承㫖文献之事悉以属之荐举成材奨励后进则王公司其权矣故承㫖刘公赓亲尚书之孙而师王公最乆者也故公之论文则淳厚而不浮论治则平易而不紊用能以老成爲国蓍蔡长儒林艺苑者数十年以高寿终岂偶然哉公殁之后圣天子入纉大统作新斯文建奎章之阁以尊德而怡神以问道而典斈而故老渐以澌尽阁斈士忽都鲁都儿弥失在翰林与公同爲承㫖十余年慨公之不及斯时也间爲上言之上以爲感制诏臣某着文以载其行事而刻诸神道之碑谨按公讳赓字熈载丗爲洺水人五丗祖逸以郡吏治狱有隂德命其子僊治儒业始爲儒生深赠昭文馆大学士资德大夫上护军追封邢国公谥康穆康穆生尚书肃赠推忠賛治功臣金紫光禄大夫大司徒上柱国邢国公谥文献文献生长葛主簿悫赠光禄大夫柱国大司徒邢国公谥孝靖公有子五人公其长也至元十三年授将仕郎国史院编脩官十六年陞从事郎应奉翰林文字十八年司徒府辟长史陞承事郎仍兼应奉翰林文字二十年调承务郎同知德州事二十四年除太庙署丞明年拜承直郎太常博士元贞元年拜奉训大夫监察御史大德二年除翰林直学士朝列大夫知制诰同脩国史六年加少中大夫以学士奉使宣抚陜西八年陞中大夫爲侍讲十一年以太中大夫落侍讲爲学士至大二年拜正议大夫礼部尚书仍兼翰林斈士明年拜中奉大夫侍御史歳中拜翰林学士承㫖资善大夫知制诰兼脩国史四年除资政大夫国子祭酒皇庆元年除集贤大学士荣禄大夫兼国子祭酒延祐改元复入翰林爲承㫖六年立东宫拜太子賔客七年复入集贤爲大学士是年四月复入翰林爲承旨至治元年丁外艰㤗定二年加光禄大夫致和元年三月薨于位是年八十有一有文集若干卷藏于家公娶兾氏先卒继以廖氏赵氏兾廖皆封邢国夫人无子以弟之子仔爲后女二人长适太史院管勾霍礼次适侍仪司法物库副使王德谦是年五月十日葬公洺水县栖鸾郷公孙寨先莹之次故侍讲学士王纬实志之建元𥘉命官犹皆有训辝简古尔雅皆出于翰林常分畨上直或扈从而史馆方脩太祖皇帝以来实録与辽金之遗史故公自应奉辟司徒长史而犹不离翰林者其职事非冗散也而大常方治神人脩典礼非公莫能称焉始移博士御史中丞崔公彧承眷遇有才畧善任事然好盛气待人他御史拜谒或平受之至公常以客礼见盖公平允笃实有以当其心者延祐间衆贤聚于本朝精采相荡耀意气相雄髙而退然沉毅畧不与之较而言语字画之出人寳而敬之知其以德胜也朝廷肇以科举取士公持文衡先质行而后文时人化之其在成均也晨入坐堂上以身率先神色端重若不可犯而辞气循然足以厌服学者之心志学法凡民俊秀以次升其名佐贵游治业歳中以次出𥙷吏旣有以利訹其心则不无争先者矣当公时有生贫且亲老同舎生有在前名者因博士以告曰我方壮有以爲养请譲之先公大喜曰譲德之㳟也从其譲别爲书荐其人朝廷反先用之自是六馆之士皆兴譲矣公官一品年六七十而孝靖公亡恙公躬奉食饮候寒煖晨昏不懈怡愉顺其颜意若婴儿然仁宗皇帝闻之曰此我国家人瑞也刻玉爲鸠杖以赐日赐上尊酒因其生日遣大臣钖宴其家朝臣咸集自皇太后皇后皇太子皆有赐孝靖再拜称老臣以受赐公须鬓皓然亲扶掖之都人相与歌咏而图画之及卒公奉䘮归葬略不以衰废礼盖天禀素厚有不待于勉强者凡朝㑹及与郊社宗庙之事未尝后至行礼比毕事无惰容不以寒暑乆速而少变亦其立志之异于人也泰定二年权臣思文饰太平以媚主自行在所遣使至大都以旨意召百官老臣诸儒㑹廷中议上尊号公方服阕归翰林独抗言其不可衆黙然重违公言以其说上之事遂巳公论事类如此此其尤卓者云臣泰国子博士从公成均待罪直学士又从公翰林公之葬孝靖而还京也一再至臣舎语臣曰先丗茔域碑铭幸具而吾老矣将谁属乎因感慨论平生或至终日臣至于今不忘今奉明诏敢作爲铭诗而刻之铭曰自古在音国尚老成有典有则是程是经百年之间羣贤并兴蔚乎其文充乎其能逝川弗回継其邈矣白髪苍颜公独寿祉出而事君玉珮珠履入而奉亲榆堇滫多士在门有公有卿颂诗读书亦有诸生金劵瑶册鼎彛之铭追琢其章昭如日星顾瞻在列孰肃孰艾孰爲浮夸朝艳夕坏孰爲疆梁外肆中隘衆人尤之君子攸嘅君子之兴有来有承隐德之积乆而有徴尚书制作秩秩在廷孝靖式谷退若弗胜谁云弗胜公以文起有禄有年与父终始栖鸾之郷公孙之里何以表公贞石有纪髙鲁公神道碑至顺二年春有诏特加赠故中奉大夫河南等处宣慰使推诚恊亮功臣太传开府仪同三司上柱国鲁国公谥庄僖而御史中丞赵公丗安又传勑太史臣某制文以刻诸神道之碑臣再拜稽首受诏退考诸传记而得公之遗事云至元十九年春三月丗祖皇帝时廵上京𥙿宗皇帝以皇太子从是时左丞相阿合马以聚歛专政有盗因上下人心之不与诈称皇太子而贼杀之者是月之十七日也是日公与工部尚书张九思等俱鎭留京宿卫上直皇太子宫左丞相与两西畨僧谓公等曰皇太子将以今夜还宫脩佛事公曰近日有上来者不闻有此行也因以西畨语问僧曰主人与国师今至何所僧愕眙不知所对即改用汉语诘之僧色变辞穷公曰是诈也叱卫士执付功德司讯之左相曰尔自爲之无与我事遂去之是时左相固不辨西僧谁何而公又疑左相爲变即率张尚书忙兀儿尚书及大都尹钵敦宫卫王顾两指挥申严卫禁固守宫门皆执兵以备日且暮闻枢宻院副使张易以兵公与张尚书问易曰此将何爲易曰夜二鼓当自知之公又谓易曰此大事岂得不令吾二人知易附耳语曰得宻报闻太子来诛左相殆是也盖易亦不察其伪也公黙计太子必不暮还而政府亦率百司列宫外柳林中数遣使讶太子略无还者皆疑惧不知所爲至二皷果闻人马矢箙声嘈杂自逺至仪衞前驻传令启西门入公曰太子果来完泽赛羊必先令我軰知此必诈也因荅之曰太子未尝由此门入入果有令完泽赛羊二人来门即开扣门者谬曰汝等知所守甚善乃去之南门公曰此有变无疑矣命九思之弟守西门而九思急趍南门叩门又不得入有举烛传唿以名召左相以下者公等从门隙中觇见巳挝杀左相阿合马及左丞郝祯矣公与九思曰果贼也即命钵敦与两指挥严兵彀弓矢开门出卫士射而系之贼散乱弃兵仗走获王着问得贼状盖假太子名以贼杀左相等也而首贼髙菩萨已逸夫贼败终不能犯宫阙者公与九思力也事定天未曙公曰吾能日驰千里报主上太子比暮得入奏上与皇太子于行在上与皇太子甚善公所爲即令还守宫掖明日至大都有司捕治有罪者行诛遂以无事公之功亦大矣哉后十余年成宗皇帝即位隆福太后在东朝宫府旧僚咸见显用张公日以贵重用事致位一品及殁封赠亦如之而公不及见矣仁宗皇帝追论其功合封赠视张九思㑹仁宗賔天命弗果下今上皇帝乃申前诏而命之夫人臣有显功而朝廷不忘此劝忠之道也刻之金石以示来丗固其冝哉按公系出女真以髙爲氏奎章阁艺文监丞纥石烈希元与公同出女真亦以髙爲氏状公丗家歳月子孙尤备臣又得考而载焉女真之地东接髙句丽西迩燕云之北分族此石居各爲部落非郡县无市井襍处者故其爲氏或以名或以爵或以官或以里而称髙氏者曰渤海曰女希烈曰纥石烈曰孛述鲁亦或爲髙氏公盖渤海部之髙也先茔在辽东鳯凰山金时碑刻具在多贵爵位太师者一人莭度使者十人曽大父全义尝爲大官而碑阙书大父彛登进士第积官潞州昭义军节度使潞州见金之将亡也弃官隠居上党教其民之俊秀以诗礼上党之人化之国朝兵至上党潞州与上党人自归太祖皇帝上党人先得全其父子家属者潞州与有力焉潞州生守忠守正臣以孝闻又以善射从段眞郡王取中原有功爲千夫长从口温不花王取宋黄冈恃射深入奋击死焉年二十九归葬冠州夫人张氏无子卒后夫人赵氏生中滦运粮都提㪯兀鲁台次即公也公讳觽字彦解㓜颕异不好弄稍长读书兼习国语及西域语风仪耸然魁杰人也事丗祖皇帝潜藩以愼宻受知歳甲寅丗祖城上都公董役有中帑金币之赐中统三年上爲𥙿宗择宫僚以公掌文史监治中醖兼领宫府门卫之禁而长其属焉裕皇竒公材国人谓黄曰失刺公须黄𥙿皇因赐公名失刺以表而宠之至元𥘉内庭将制御榻取䂊樟之材于髙丽公以使往宣布德意厥贡称用有金绮衣之赐三年十月王传撒里蛮太子賛善王恂以𥙿宗之命复公与张九思家凡二十有一户无所与丗祖旣定都于燕作都城宫阙公与留守野速不花段董其役功成有白金廐马宫服之赐十八年拜中议大夫工部侍郎同知五府都緫府领东宫禁卫之事如故十九年以守卫定变之功有尚衣鞶带鞍马等赐二圣益知公可大用而公名声赫然着于中外矣廿二年拜嘉议大夫同知大都留守兼少府监𥙿皇上僊公哀慕切至求解职事亲拜中奉大夫河南等路宣慰使廿七年十二月廿六日薨于官明年正月葬冠州吕家原先茔之次娶杨氏卒又娶葛氏生子曰师颜泰定年师颜佐枢府以例谓封赠推诚保德功臣正奉大夫河南江北行中书省参知政事鲁郡公谥贞肃杨氏追封鲁郡夫人葛氏封鲁郡夫人赠公父守忠中顺大夫佥太常礼仪院上骑都尉鲁郡伯母张氏赵氏封鲁郡君今上持恩封杨氏追封鲁国夫人葛氏封鲁国夫人又赠公祖彛曰集贤大学士荣禄大夫大司徒鲁国公祖母王氏追封鲁国夫人公父守忠曰银青荣禄大夫大司徒鲁国公母张氏赵氏追封鲁国夫人公薨时葛夫人方盛年师颜㓜隆福太后追念公之昔事裕皇也驿召母子以至葛夫人习于诗礼通古今常以经义爲女师宫中太后命师颜学于国子召其师而告之曰师颜故官子善教之以待用赐衣酒而嘱勉之师颜事母夫人如严君夙夜无违无怠延祐年有司以葛夫人贞节上闻有诏表其门闾兴圣太后召葛夫人讲资治通鑑论古今政治得失仁宗尤念之今上皇帝以天暦改元之十月即自大同召师颜奉葛夫人以来曰旧家老人壸内师表赐德辉之号俾侍中宫賛六宫之教焉师恩自枢宻院断事官㝷迁枢宻院判官出守大同召还特除同知中政院事明年改授太子府正又明年加资善大夫中政院使娶魏国公靳公之女又娶故鎭阳王从孙尚书史脩靖亦卒又娶李氏女二人长适朝列大夫淮安路治中张谦次适中书断事官刘乃蛮歹孙男五人硕德掌设署丞次愿天保次愿神保皆上所赐名次海童次燕闾孙女七人长适东京李长寿次适巩昌汪万家奴次适史逹鬼吉余尚㓜呜唿至元中四海混一丗祖在上𥙿宗在储天下晏然大定一旦盗起不测假托太子以爲名自中书枢宻诸臣皆有智虑者莫斍其诈以先后就死而公明辩勇决以定其变于俄顷使宗社奠安二圣无所顾虑非小故也仁宗念之于三十年之后又十余年而今上成之夫功在王室实有可纪乆而益着侥倖一时之荣本无其实则随以泯㓕何足筭哉葛夫人贞节至老以妇仪母德至美号崇礼于当时他族未之有也是皆足以传示后丗故冝铭其辞曰于赫丗祖揽収羣英以一万方以开治平文武率职出入左右建极于中以进耆寿乃睠圣子継明丽天雝在宫百度是宣相时大僚并俊咸乂旣试旣庸以遗宫邸时维髙公始事潜藩有藩维城启祚孔安頟专城辨方作室虎跃龙骧奠此京国界居庸巍两京公维信臣克相经营皇简在衷宫城是使腹心扞城夙夜祇事丗袒时廵裕皇在行载燠载清徒御不惊维时大都宗社攸在俯临中原旁极南际犷彼柄臣聚歛善逢神愤人嗟速祸自躬廼启盗心任侠之靡诈名太子幸于一済时相狡壬耳目素备天夺其魄就毙如醉易也本兵素恶相奸闻言不察堕贼计闲夜扣宫门仪导咸若时匪有人孰固其钥贼败旋踵繇不入宫弗贻主忧实爲隽功天祚皇图生此硕彦决疑于几致安于变事着简册名垂鼎彛累圣歴时报功匪迟桓鲁邦泰山爲鎭钖以上公食其封畛桓圭衮裳不及其生肖仪庙堂万丗之荣夫人贞孝克配厥德有文有识爲母仪则寿岂康乐子奉晨昏有慈有严官业是敦天子命之封爵之贵上天报之令闻不巳令闻不巳视此铭诗百尔子孙勿替引之道园学古録卷之十七道园学古录道园学古录卷第十八道园学古録卷之十八在朝藁十八雍虞集伯生墓志铭贺丞相墓志铭丗祖皇帝建上都于滦水之阳控引西北东祭辽海南面而临制天下形势尤重于大都大驾歳廵幸中外百官咸从而宗王藩戚之期㑹朝集冠盖相望供亿之计壹统之留守故爲职最要焉自非器鉅而虑周望孚而干固明习国家典要深爲上所信向者殆不足以胜其任也自丗祖时以属诸贺氏至于今三丗矣方奉元忠贞王爲政时一府之中非无国人贵姓与之共位又有林僚佐布在行列求其临事决议之际必得其一言而后定则他人固不能矣是以终至元之丗数十年间有増秩赐金而终不可迁居他官焉公忠贞之子也讳胜字贞卿一字举安小字伯颜以小字行㓜从鲁国许文正公学通经传大义年十六以大臣子备宿卫丗祖甚器重之入则侍帷幄出则参乗舆无昼夜寒暑未尝蹔去左右故事论奏兵政机宻非国族大臣无得与闻者时独不避公或更命留听近侍或言论语八佾之五章若讪今日者尽去诸上以问公公曰夫子爲当时言距今二千余载岂相及哉且国家受天命爲天子有天下固当下比古之逖逺小名而自居乎上然之廿四年乃颜叛率其兵入㓂上亲将讨之将战之夕唯近臣只儿哈良带劒立寝门外虽亲王贵人不得輙至而公直帐中受宻㫖出入指授诸将及战公擐甲前导牙纛旣成列还侍上侧王师奋击遂克乃颜明日上顾谓近侍曰昨者之战飞矢及于朕前毅然无慑容者唯伯颜爲然都人见上之亲征也颇恟惧上欲慰安之故亟还夜行卧舆中苦足寒公解衣以身温上足乃安寝及旦跸驻始寤他日上自校猎还宫伶人道迎有𬒳色缯缀杂旄象狮子以爲戯者载舆象见之惊逸执舆者莫能制公时侍上在舆中即自投下奋当其触突后至者始得追及㫁靷脱象乗舆乃安而公创已甚上亲抚之命尚医尚食谨护视盖三月而后安是时天下𥘉定四方无遽闻者上欲亟赐报公方少壮能日驰千里又上所亲信有使事輙见遣受命无留行复命无后期所区画动合旨意或朝至而夕复出亦不少惮也故六诏西域交广之属无不至焉槩计其所歴无虑数十万里上春秋巳髙海内巳定毎严畏天象以自警司天有奏得非时以闻因拜公集贤学士服一品服以领之䘮哥之爲相也怒忠贞之尹京常不下巳危中之上前旬月之间数十奏不止頼上察公父子深故免廷臣共知其姦无敢爲上先言之者公尝启其端而言者继之始服罪上之改尚书省爲中书省也方卜相顾谓公曰汝以爲孰当吾心者公再拜曰命相国之大政非小臣所敢知然求之舆望以爲太子詹事完泽线真子也端重忠实可属大事上曰然吾并得所以佐之者矣遂相完哲而以公爲参知中书政事时年二十八耳参决朝议明允通练一时惊异焉乆之又拜佥枢宻院事又拜大都护典外国之来属者成宗皇帝即位之十年忠贞告老寻殁于家而公拜荣禄大夫上都留守兼本路都緫管开平府尹虎贲亲军都指挥使服忠贞所佩虎符至大年拜光禄大夫左丞相行都留守兼本路都緫管府逹鲁花赤延祐年拜开府仪同三司上柱国三进而弥尊遂兼合司之贵而留钥之寄如一盖丗官矣上都地寒不敏于树艺无土着之民自谷粟布帛以至纎靡竒异之物皆自逺至宫府需用万端而吏得以取具无阙者则商贾之资也吏多并縁爲奸一旦称遽发所居以集事而直不时得人用病焉公常阅文书按而与之无或失其业故来藏市者沛然日増以称京师之盛公坐府治事谨辰酉吏舎肃然具牍无敢玩出内无敢欺贵人大家或以上命得给赐若营缮市易多遣私人逼胁府史凌辱僚吏搒系其民人豪横过取无可谁何公必画奏抑治之而善柔者亦必使得所当而去吏有持上供物入宫门迫莫不得出所司捕得奏诛之公曰此有故非䦨入也力争之吏得不死奉圣州民髙氏隷借虎贲卫以多赀名身死而子㓜贵官有利其家财者使部曲强娶其妇公爲辨之上前不听娶髙氏乃得全其家公以民之饥也尝便宜发廪不待得请以民之不知教也始大爲学舎礼儒师以风化之是以吏民不识贵强之凌暴承其教戒仰之若神明焉相率爲祠于西门之外设公像而祝之阿思罕之乱也関陜震动公方朝正月于大都上曰上京根本之地其速还鎭即日告行都人见公至如孤弱得慈母时安王将兵北行所过多侵掠公谓之曰君父倚王以保民禁暴今未出国门而行次失律天子或以爲问柰何王悟谢之整兵以行民间安堵时方隆寒士马冻乏县官刍糗衣着不时具公以私藏足之行者以爲感仁宗皇帝乃命工画公像勑学士爲賛识以天子之玺而赐之俾传示子孙于是公有足疾辞不任剧愿赐骸骨归上曰祖宗以上京属卿父子民安化行朝无顾虑乆矣徒卧护可也乃赐小车俾乗以出入得至禁庭焉当是时太师帖木迭児爲丞相子弟纵虐于民公壹绳之以法官峙宿储而丞相家奴擅罔市利责髙直于官公毎裁抑之又恶其帷薄之不脩也而贪嫉日盛絶不与往来都人张弼杀人狱具丞相受其金钱无算爲折辱留守胁使易辞出之公持不可而中书平章政事萧拜住御史中丞杨朶而只等遂与公等显奏之天子震怒罪且不测頼太后仁恕以爲言幸得罢去相位而诸公之怨不可解矣英宗皇帝之即位也帖木迭儿复爲丞相乗间肆毒睚眦之私无不报者萧杨二公旣巳𬒳害即诬公乗赐车出迎诏书爲非礼而执之激怒主上遂遇害公死之日京师之人巷哭相闻而士大夫愤怒相视以目自是廷中不附巳者固巳尽中伤之而无遗矣乆之天子察其故斥不得居位遂死于家敕仆所树颂功碑而言者始昌言萧杨及公之冤未及有所昭雪而上崩今上皇帝入继大统发明诏以慰抚天下顾未暇它及而首以公等之枉爲言盖知天人积愤之故本由臣奸残忍以启之也于是奸逆忠顺之辨大明死者固巳少自释于地下而天下之公议亦少振焉明年乃赠公推忠宣力保德功臣太傅开府仪同三司上柱国追封秦国公谥惠愍賛书哀恻闻者感动命下之日都人走诣其殡不约而至者几万人而其子惟一即拜正议大夫同知上都留守司事泰定四年秋集执经讲惟从在上都而惟一适迁陜西廉访副使乃来告曰家丗荷国恩受京师之托父子一心所以图报称于万一者天实临之列圣实鍳之我先人遭罹奸兇遘履危祸此惟一泣血终身而不忍言者也皇上圣明灼见隐伏不遗故旧褒䘏之典极用哀荣又不以惟一不肖俾嗣丗职感恩戴谊是以未敢申其情事期满歳而请行仐易节以西实过郷里是天所以赐惟一也将以某年月日奉以归葬焉惟先人终始定于国是非一家之私言也托诸幽宫以期不朽者非太史氏其何徴乎敢以爲请此又惟一忍死以待者也集受其言而悲之乃考诸见闻与其客吕弼所爲状得祖宗付嘱贺氏以上都之事与贺氏父子之爲治者乃并朝延哀忠臣惩往失之意而具书之按贺氏丗家平阳隰州之永和今爲京兆鄠县人曽祖种德封通奉大夫护军雍郡公妣郝氏赠雍国夫人祖贲京兆路緫管诸军奥鲁赠输忠立义功臣银青荣禄大夫大司徒封雍国公谥贞宪妣郑氏赠雍国夫人考仁杰光禄大夫上都留守虎贲亲军都指挥使平章政事商议陜西等处行中书省事赠推诚宣力翊运功臣太师开府仪同三司上柱国追封奉元王谥忠贞妣刘氏郑氏皆封雍国夫人改奉元王夫人娶张氏早卒又娶揑古眞氏亦先公卒皆封雍国夫人改封秦国夫人子男二惟一惟贤爲尚衣奉御女二长适平韦政事阿不海牙次适搠立忽攀公墓在鄠县某里从先茔出铭曰巍神京丗祖所营殿于漠南治朝广廷有城有阙民之攸止大纛周庐亦有舎次始命董兹国有干桢举纲挈维纪目亦程维昔周郊陈实继旦愼始和中异体同贯我则不然丗官尚贤保绥成功动循故先公始侍中年壮气锐岀入践百试无替乃賛国均乃佐本兵乃歛长筹以督畿垧时廵至止百用具绐清宫言还留钥是执歳率其常年与位迁膂力则非精思弗愆时入禁闼衆起咸拜名王细侯亦仰而慨曰此老臣丗皇之臣祖事孙承矧其都人公出视政狱市无扰商曰予获民曰予保公田于野徒御不嚣有警无遨具咨公劳公惟小心不懈弥谨义之有激事在无隠窃位爲权彼兇滔天我则老臣忍从危顚二三君子掎角不制不竟于㫁此大厉呜唿昊天不淑谓何假威神明揙爲百讹国论素定公则不陨扬言孔昭天子之圣保终没宁岂必谓身身枉义伸抑又何呻我哀公子知忠念孝还葬忍缓思报之道奉节过家天子命之承志正丘天道听之嗟彼都人不歌以相曰此有祠公庶来享南山峩峩其鹿维林公从先王归复自今贞珉刻辞作于太史千载之征亡愧孙子中书平章政事蔡国张公墓志铭我国家有文武忠孝丗勲大臣曰蔡国公张公以泰定四年十二月甲寅薨于保定满城县冈头里第遗命上蔡国公印丞相即日以闻上爲震悼勑有司赠官致如礼公卿大夫士相弔于朝中外闻者莫不嗟叹异口一辞曰呜唿正人亡矣其孤景武等以明年之二月辛酉葬公于定兴县之河内从献武王之兆次也先事三日使其孙旭属太史虞集书墓铭事严不敢辞谨按公讳珪字公端故累赠太师开府仪同三司上柱国蔡国武穆公讳某之曽孙故累赠推忠宣力开国翊运功臣太师开府仪同三司上柱国汝南忠武王讳某之孙故赠推忠効节翊运保大功臣太师开府仪同三司上柱国淮阳献武王讳某之子也至元十六年献武王平宋海上归奏成功道出江淮公年十六行省臣察其英伟留公慑管军万户明年眞拜昭勇大将军管军万户佩其父虎符治所统军鎭建康未几献武薨京师丗祖皇帝亟召公还治䘮旣葬有勑入朝上亲抚之因得面奏曰臣㓜军事重聂祯者从臣父祖乆歴行陈幸以副臣上叹曰知求老臣自副常儿不知出此厚赐而遣之偏及其从者元领军半戍胡广省命还其麾下十九年冬以使事入见上赏识其成立𥘉凡内宴忠武以功赐坐诸侯王上至是特勑公坐其故处还军盗起芜湖宣徽尤甚皆僣号署官掠郡县烧府库杀县长吏江东新附民心易揺应者日衆至犯杭之昌化行省以重兵讨之未克报至之日公投衣而起率歩骑向芜湖芜湖定乃使人言于行省曰宣徽虽非我所部盗起我不得以彼此爲解以其兵行行省因以讨贼属公与他将㑹惟公部曲所过无扰宣部士数爲贼衂将奔溃公传令止之乃定败卒有杀民家豕而併伤其主者公曰此军之所以败也斩之明日战三合三胜而贼益衆困我公曰日暮矣歛兵设伏贼不敢动明日复战公曰宣卒败而怯毋累我衆使持旗鼓爲声势自以所部爲二队命之曰贼勇者在前前行击之后立者胁从乌合耳遣亲将帅二十五骑冲其后陈乱前行奋击追奔数十里得贼酋斩之其馘三百而自相蹂践以死殆尽乃遣人抚安余民又有贼呉道者以妖术起兵亦有名号恃其妖来往军门且易公年少欲因入谒剚刄以骇服其衆公得其情即执斩之麾下其党大詟而他酋犹将袭公公夜伏兵山上令之贼至而起明日击贼贼走山伏起蹴贼堕崖死磔其酋宣州平贼之㓂徽者巳败两万户军公曰贼轻矣我往必得之获生口三十纵之使归散语其人曰张万户知汝栅居保族逃死耳官军不谅汝以贼击汝与官军格非汝志也来降吾能活之不然吾击汝立尽明日稍稍以牛酒来见皆印识其衣令兵识之勿敢犯渐以信服有持金帛来者弗受兵弗动而安者十八九矣独南嵓西坑之寨尤险固又尝衂官军惧益自保不听命公得野人计导胜兵百余人鸟道縁登其巢背度巳至奋兵击之贼出戦巢背军下据其壁贼囬顾巳失其穴不得还其孥由他道走或请邀之公不可贼以孥得出益懈公曰可矣纵兵击之血流成川执其酋送之行省诛之南陵盗又起称天王攻宣州州兵不能支公得檄帅轻骑数十赴贼贼并林阵公不介而驰之人德公至于今祠之盖自是江东之人安于耕田凿井以共赋税而长子老孙矣军中遂以无事得故宋礼部侍郎邓公光荐而师事之邓公以相业授公曰熟之后必頼此用矣凡在军十四年而复入朝实二十九年也是时行枢宻院江南或曰天下事定矣可无烦行院也而张瑄者以淛省叅知政事任海道运饷亦以爲言枢宻副使暗伯问于公公曰见上当自言之遂召对盖张方以运饷得幸公恐其擅利海岛因势用衆将非其福故告上曰纵使行院可罢亦非瑄所冝言淛省控制甚重而行院得制其军事非始计乎上曰不罢行院枢宻院论江东功奏公佥书江淮行枢宻院事上曰其命爲副使太师用儿鲁那演言张珪年尚少姑试以签书果可大用请俟他日上曰不然是家爲国家踣金蹙宋尽死力者三丗矣汉人赐号㧞都者惟眞定史天泽与其家耳史徒持文墨议论孰与其家功多而可靳此邪拜鎭国上将军江淮等处行枢宻院副使乆劳之师新附之地頼以鎭安焉成宗皇帝即位罢大德三年遣使循行天下诏公持节川陜民之疾苦使宜振之如罢官府之冗无益于民者赎探马赤之贫而典鬻妻子者还巩昌民之复佥爲军者皆其事也比还江南诸道行御史台侍御史换中奉大夫淛西宋之故都民物繁庶贡税杂艺倍蓰它鎭贪吏豪右丼心其间朝廷病之以公爲肃政廉访使下车未数月所部郡长吏以下罢劾三十余府史胥徒无虑数百其赃鉅万万强民有杀人恃其赀得不具狱更制官吏持郷里短长讼否受成于其家公按之如法民间始知有条制焉得塩司姦吏事根连上下具有实迹将发之而窃位方面者内不自安欲因以危中公使其属以女子金钱赂遗近臣用妄人言公有厌胜事且沮塩法天子爲遣官数人往杂治之得行省大小吏及塩官欺罔状皆罪罢而公召拜佥枢宻院事入见同列言此张九㧞都之子也故事侍宴别爲衣冠制饰如一国语谓之只孙公受赐因得数宴见探马赤军之戍北者多逃归吏请按法诛之公曰逃者闻命惧诛将聚而爲盗其以百日许自归有不至者乃诛之可也奏可公虽丗家无第宅在京城或言公僦居于上者命买宅以赐辞不受拜御史中丞行台江南因上䟽极言天人之际灾异之故其目则有脩德行广言路进君子退小人信赏必罚减冗官节浮费以宪法祖宗者是时中书大臣有因朱青张瑄之行贿也事败贬湖广関节近倖求复相位而江淛省臣之首诬公者亦在中书公劾之不报驰驲面䟽论之併及近侍之荧惑者又不报遂谢病归乆之又拜中丞行台陜西不赴武宗皇帝时仁宗皇帝在东宫召拜谕德未数日拜太子賔客复迁詹事辞不就尚书省臣滥杀无辜轻革钱币中外汹汹中执法乆阙人上方图任仁宗曰必欲得眞中丞惟张珪可苟不称我任其责上即日召拜中丞居月余上不豫三寳奴矫诏赦天下赦常赦之所必不赦者未几上崩仁宗命按诛之而其党有求脱免者公力言诸上虽得不死犹杖之仁宗将即位廷臣用皇太后旨行大礼于隆福宫法驾已陈矣公独奏其不可台长止之曰议巳定虽百奏无益公曰未始一奏讵知无益哉且大位太祖丗祖之位也隆福太后之宫也舎大明弗御天子果即何位乎上悟移仗大明遂即位赐只孙衣二十袭上金五十两使自爲带受衣而辞金不允制带以赐之上命道士刘志清以其法爲醮事近侍分其所用金币道士讼之台而近侍譛道士于上前当杀者六人公力辩道士无死罪上怒曰汝以台纲胁我耶公曰御史台陛下之台则台纲陛下之纲也陛下柰何欲自坏其纲乎上怒未解頋左右扶出明日复扣头苦諌曰陛下必欲用譛言杀无罪臣请先死上即不杀六道士亲解衣以赐公明日上谓近臣曰人言中丞忠臣乎张中丞乃张忠臣非官中丞也召谓之曰朕欲厚赐卿非无寳玉如非卿心何因以御巾拭面额纳诸公怀曰朕泽之所存朕心之所存也其服膺母失皇庆元年八月拜荣禄大夫枢宻副使旧制中州军士鎭江南者踰岭以戍率二年而代遭犯瘴疠十无一还公曰是徒寘之死地耳奏请屯置近邉其岭表要害因其土人以戍不幸前死者官给槥传还其家从之徽政院使失列门请以供城军隷兴圣宫而已领之以上㫖移书宥府衆恐惧承命公曰宣徽省左右都卫两军足备工役又欲此将何爲固不署事得寝而怨怒自此思害公矣延祐二年拜中书平章政事请减烦冗还有司以清中书之务得专修宰相之职焉上从之着爲令教坊使曹咬住拜礼部尚书公曰伶人爲大宗伯何以示后丗上曰姑听其至部而去之公又谏乃止皇太后以中书右丞相鉄木迭儿爲太师万户别薛叅知行省政事公曰太师辅上道德鉄木迭儿非其人万户无功不得爲外执政上深许公言而东朝之怒滋矣失列门等谋所以去公中书者间车驾时廵旣度居庸皇太后宫幄在龙虎台猝遣使召公宫门下以中㫖切责之赐杖公创甚舆归京师明日遂出国门贤人士大夫祖饯感叹以爲公之身可辱公之名不可辱斯事也所谓质诸鬼神而无愧者欤公子景元蒙上眷过掌符玺不得一日去宿卫至是以父病革告遽归上惊曰郷别时卿父无病景元顿首泣血不敢言上不怿遣参议中书省亊换住往赐之酒遂拜爲大司徒谢病家居㝷丁母忧庐墓三年寝苦啜粥病肿湿或劝之食肉不听日于其间累土坟次如台者三七年正月上忆公生日辍上尊解御衣以赐之盖仁庙于公终始之意固将有爲而竟夺其志悲夫至治二年英宗皇帝召见公于易水之上曰四丗旧臣朕将卑卿以政公辞归遣近臣设醴候诸馆东平王拜住时爲相问公曰宰相之体何先曰莫先于格君心莫急于广言路是冬起公爲集贤大学士而鉄木迭儿复爲丞相遂杀平章萧拜住中丞杨朶儿只上都留守贺伯颜皆籍没其家大小之臣不知死所㑹地震风烈勑廷臣集议弭灾之道公以大学士当议抗言于坐曰弭灾当究其所以得灾者汉杀孝妇三年不雨萧杨等冤死非致沴之一端乎死者固不可复生而清议犹可昭白毋使朝廷终失之也又拜中书平章政事𥘉公将兵时所佩符及歴台省毎除必让还曰此军符也非他官所得佩请上之典瑞自大德来凡三上三不允至是以间又不允而公固请竟纳之侍宴万寿山又特有玉带之赐仁庙范金爲主盗窃之时参知政事马刺兼领太常礼仪使常迁左丞公曰以参政迁左丞姑曰序进而太常奉宗祏不谨当待罪而迁官何以谢在天之灵遂格其命时有勇暴者厠名元从中怙恃恩私肆爲不法有医妇饰而过市六七人要而执之加无礼焉有尉捕得强盗械送府盗有亲者方乗传出使击尉去破械纵贼有司莫得而诘告省府又不得请公曰如是则乱生矣力命捕之皆得诸权要之家㑹赦解有售珠于内府枚论之一小者有直万缗公曰万缗中人几家之产㑹其珠凡几万乎且战国小君犹以得贤胜照乗曽彼识之不若乎又手䟽极论法度寛㢮纪纲日坏汚秽贼虐恬不爲怪逆顺不明于人心祸乱之鍳不逺惟圣明奋其干刚以振德之则仁厚之泽无党偏矣不报而公病増剧非扶掖不能行有诏常见免拜跪赐小车得乗至殿门下上肇开经筵讲帝王之道明古今治忽之故命左丞相与公领之公进翰林学士呉澄等以备顾问毎进读公恳恳爲上敷说皆义理之正无几微权谋术数之渉焉自是辞位甚力上委曲勉留而后许然犹封蔡国公知经筵事别刻蔡国公印以赐庶几其少留也泰定二年五月公得㫖蹔归天下之功成名遂身退者未有能及之者也三年春上遣使召公期以必见公力疾而谒上曰卿来时民间何如公曰臣老寡賔客不足逺知眞定保定河间臣郷里也民饥甚朝廷幸出金粟赈之而恵未及者十五六惟陛下念之上恻然勑有司毕赡之如公意又一再进讲拜翰林学士承㫖知制诰兼脩国史国公经筵如故上见其诚病谓之曰西山佛祠多髙㓗可以頥神巳疾卿择而处之驾至上都上顾谓丞相若曰张平章安否老人恐之侍养冝以时还家得无便乎因遣使抚谕之务在顺适其意于是公始成归矣少间长衣幅巾消揺泉石之间与山僧野老分席以相愉恱上稍闻之以公爲愈矣起公商议中书省公曰老臣荷国厚恩四丗而臣歴事六朝矣一息未尽其忍忘朝廷乎如筋力弗胜何使者不敢强阅数月又病上遣太医视之乆不愈乃移书中书曰病不任事而国公月俸千缗弗敢受籍㑹之凡爲定者三百余悉送还官上闵伤其意留其奉庋诸府俄而公薨公质本髙明又辅以学力积丗勲崇期丗其家以经济自任临事决议侃侃正色勇于敢言千剉万折人所不堪公志不爲少变而气益昌虽贵倖临之姦黠侮之公一以诚悫自处乆之而各失其所恃者多矣究而论之盖古所谓社稷之臣者乎公少能挽强命中尝从大帅出林薄有虎在焉人马辟易公抽一矢直当虎虎人立矢洞其喉一军讙嚣及学书腕力尤徤端重严劲无惭笔諌之臣读书不尚章句务求内圣外王之道旣而稍进方外之士以恱生佚老焉公𥘉娶杨氏継室乌氏又娶郭氏并封赵国夫人皆无子清河郡夫人孙氏生定逺大将军保定等路管军上万户佩虎符鎭武昌曰景武者公长子也次景鲁亚中大夫海北广东道肃政廉访使景哲奉政大夫佥浙东海右道肃政廉访司事景元资政大夫河南江北道肃政廉访使景德未仕卒景诚文林郞内政司丞女五人长适朝列大夫太常礼仪院判官董守悫次适中顺大夫秘书监丞赵伯忽次継室董守悫次未行次适武德将军保定翼管军上千户忽都帖木儿孙男十一人长曰旭宿卫次曰昌明威将军保定等路管军上万户佩金虎符曰昆曰昇曰昭曰晟曰曜曰旺余皆㓜孙女六人铭曰维蔡建国自其先公于焉讫金是用启封公子公孙洊扬丗武追王奕奕曰淮曰汝顾瞻先履頟頟有成孰不胙土我于其生于皇建官略用汉制将军司马丞相御史三府相望緫賛国成人登其一巳极显荣我以丗将典司风纪旣贰宥宻又使宅揆公曰噫嘻我曷致兹于公先王究忠百爲人曰咈哉德则维丗智周虑渊乃克有济丗皇作之成宗渥之穆穆武仁心焉度之大车旣载于行而枕孰谓得君衆忤构厄旣退旣藏侃大纲先帝遗直以钖嗣皇有猷有爲有言有烈相时憸壬睢盱震慴大驾之来法宫旣清出纳咨诹属于老成人亦莫间政亦莫适抱其遗经积诚思格白髪苍颜安车以朝伫瞻威仪德音孔昭公虽言归公郷近止公疾遄巳公来觐止公今不来天子永怀一鑑之亡四囯之哀勲在王室德施孙子着铭玄堂作者太史张隐君墓志铭张隠君讳埴字直翁其先青州人唐时有谪居吉州者遂爲永新人曽大父翚宋正议大夫永新县开国男大父楀父焕皆不仕隐君避兵湘中至耒阳遂居之今爲耒阳人娶萧氏先殁子一人曰鉁耒阳州副长官女二人长适着作郞文矩次适陈士奎継室呉氏生二男曰和尚曰阿虎侧室生男曰寿孙孙男曰善僧孙女二人君殁以大徳十一年秋八月十六日年五十有五明年冬十二月七日葬其州之鳌山郷瞿塘里旣葬矩以国史院编脩官刘致中之状来请着隐君之行而表诸阡云隠君蚤孤能自力学习进士业有声旣居耒阳买田筑室将终身焉或劝以仕不应大延賔客师友课其子以学州建孔子庙君出私财作礼殿及东西庑爲七十子及从祀诸儒象其中又爲象舎鳌山以来四方学者事未集而殁子鉁克成之州道涂下者沮泽髙者嵚﨑君悉募治使隆隐平夷又浮船架梁通续阻絶歳躬视而葺之民取子钱者法三之君又损贷者三之半雨旸之愆必斋戒爲之祷有疾者君爲之医药歳饥君贱贾发其盖藏或遂捐而与之或使以木偿因以爲棺给贫者之歛甞之武昌道遇渴死者倒囊注善剤活之遇饿仆者倾糗糒食之虚行五十里困不能自达宁解衣易米以㸑衡武阳洞盗起焚剽邻道君聚其囊箧落置庭中曰吾于郷邻爲独赡盗至先得吾财易则郷邻免矣而盗卒亦不犯他日有十男子求见君察其非常挥从奴散去独与之语巳而偕行度甚逺乃独还入室中少时又独出如是者再四妻孥莫知其所爲后十余年乃与矩言及之曰向有十贼刼我云得金若干乃岀不尔祸且及我语而与约使待于野我独归取卑之重不可待故至再四彼取其半以去曰特试君耳无用许也虑家人泄语或掩袭有弗充且贻患故不欲言然则隠君盖竒士也着之以铭曰卓哉隠君制行用竒不私其嬴推人勇爲佐于邦惠先事惟敏施不食报髙义无泯昔疹之瘳昔馁之充非而儿黄非而丱童歳时来者观于鳌下尚其勿毁以永终古熊与可墓志铭先生讳朋来字与可姓熊氏世爲豫章望族祖父炳父希曾以宋淳祐丙午生先生先生以咸淳甲戍登进士第第四人受从士郎寳庆府佥书判官㕔公事未上而宋亡丗祖皇帝𥘉得江南常以名取士尽欲得故国之贤能而用之尤重进士若故相留公梦炎固以爲内相尚书而王龙泽亦召拜行台监察御史先生名不在王御史下然不肯表襮苟进隐处州里生徒受学者常百数十人因取朱子小学书提要领以示之学者家传其书几徧天下时来鎭豫章者多名公卿皆以客礼见先生先生和而不肆介而不狷儒者倚以爲重焉宪使魏公𥘉与先生从容东湖之上先生指其北涯曰徐孺子故居在焉太守陈蕃之所表也而里门西南出曰桂华坊无所当矣魏公感其意更表爲髙士坊郡城外旧有宗濂书院祠周子兵兴燬之先生得郡人黄氏故居于孺子宅东加葺焉徙其名表之公私争致助俨然立爲学宫矣刘公宣之持宪节也尤敬先生与先生论经义无虚日间以政事爲问先生愀然曰郡学上丁释奠诸生有与执事者公固见之而是日有盗刼伤人者南昌贼曹执而掠之幸儒者善柔不能自白诬之狱成矣耳目所及尚有此又何问乎刘公曰有是哉即日审得实立破械出此儒即以械械贼曹诸公由是益知先生有用于丗者而终不敢以事溷先生也㑹朝廷使治书侍御史王公搆铨外选于江西于是行省参政徐公琰李公丗安郎中马公昫宪使卢公克柔列荐先生爲闽海提学使者报闻而福建庐陵爲郡在东南儒学之士爲最多朝廷大兴文治加意此两郡特起先生连爲之教授先生所至考古篆籕文字调律吕恊歌诗以兴雅乐制器定辞必则古式学者化焉故其爲教有不正于词章记问云者旣归有司以常格调建安簿不赴后又以福清判官致仕先生一视之漠如也更自号曰彭蠡钓徒而四方学者称之曰天慵先生云先生燕居絃雅瑟而闲謌以爲乐门人归之者日盛旁近舎皆满至不能容先生恳恳爲说经旨文义老益不倦得其所指授多爲闻人逹官举进士者项背相望延祐甲寅天子独㫁以进士科取士进士科废已乆官府咸不知其说以不称明诏爲惧独江西行省谘问于先生动中轨度因以申请四方得遵用之请先生爲考官则曰应试者十九及吾门不可而其后举江南二行省皆卑词重礼致先生主文先生以儒事爲重皆应之及对大廷先生所选士居天下三之一焉𥘉先生以周礼首荐郷郡而令制周官不与设科治戴记者又絶不见先生屡以爲言后得周尚之以礼经擢第习此经者渐广由先生启之也英宗皇帝始采用古礼视御衮冕祠太庙奋然制礼作乐之事朝之大儒搢绅先生凛然恐不足以当上意而翰林学士元公明善飏言于朝以先生爲荐未及召而至治三年五月先生卒矣享年七十有八先生动止有常喜怒不形于色接賔客人人各得其意去有家集三十卷其大者明乎礼乐之事関于丗教其余若天文地理方伎名物度数靡不精究焉先生娶袁氏子男曰永先象先太古以某年月日葬先生太古与其门人今陜西行省左丞廉惇前进士曾翰等使以书来京师求铭某受而对曰昔先生与我先君太史同年生友谊甚重某再以待制召复入史馆道过豫章前先生之卒数月耳先生以其所撰瑟赋二篇命某书之盖有所属某感焉不敢不书也先生之墓草至是三易矣铭其敢缓乎故爲之铭曰维昔先圣善韶放郑律失音泯莫辩其正先生脩能兴遭宋亡抱器永歌教成郷邦于皇盛德方𬒳金石沛乎述作失此遗则䟽越朱絃我则不闻欲知先生视兹刻文林彦栗墓志铭延祐五年冬林君彦栗手书其所爲文十余篇以示予予读之见其竒峻刻厉三叹而起曰丗固有致力深苦至是者乎意谓予之知其用心求爲识之逡廵未能而彦栗遽以气羸而卒予虽欲有言于彦栗而无及矣悲夫彦栗年七歳能属文十歳尽记诵六经十二歳以书干东平徐公子方徐公有大名当时方按察浙西以人材爲己任问经义皆条对如响目彦栗爲神童期之深逺然彦栗不自足也爲学益力其父恐其勤苦致疾尝禁其夜读使休息彦栗宻藏火候夜分亲睡潜起微诵或至旦不敢令亲知年十七䘮父哀毁过节盛暑衰绖不去身家素清贫能自立不隳其所守教其弟坦宏坚宇理以学如父在居呉中二十年开门授徒以爲业从游者皆自逺至成业乃去然性好山水之乐游钱塘灵隐天竺诸山动或经旬月乃一归闻四明雪窦尤竒特即冐暑往游其山中多髙僧隠人见彦栗风神髙㓗爱而从之者甚衆凡其观覧赋咏谈论皆録而传之比去犹不忍别往往送过浙江乃还卒之歳年三十九其爲人可知者如此悲夫而其爲文亦从可知矣宇曰兄之来京师非有仕进之事也徒以宇在此来抚之尔今不幸客死宇致之也呜唿痛哉于是坦亦在京师奉其柩以归葬呉兴宇知某之哀彦栗也故来求叙其丗次而恐遂湮没云彦栗讳寛姓林氏其先资州人曽祖某祖某温州乐清令因家乐清考某从仕郎某处判官至元中塩官君𥘉仕爲湖州録事又居呉兴妣罗氏娶盛氏子男三人宗亮宗衍宗以某年月日葬于某里铭曰善乎归全从其先人死生往来友爱则均复安幽居包山之虚其精者文子孙传诸项鼎墓志铭台州临海项氏系出唐丹徒尉斯其后徙永嘉宋寳元间胜归爲临海人临海之族有孝子曰玑有至性䘮亲致毁过时犹孺慕身负土爲茔庐居三十年朝夕奠如𥘉䘮兵部侍郎商飞卿爲立传无子以胡氏男爲子曰惠惠生骃骃生郷贡进士良材良材生鼎字用文迪功君也君有令姿承丗学之裔自㓜俨如成人稍长有意气议论国朝取宋之师在江上时宰拜表请出督战实肆溺愧怯不欲行风所私具䟽留已郷校试诸生以裴度征淮西事爲问君设对极言时事斥其情状传读皆相顾失色识者伟之𥘉在理宗时胡公良由大学博士历着作廷常教授小斈王宫度宗㓜时曾斈焉即位之七年始思问胡公则死巳乆因命録其子弟将官之乆知君在京斈实胡公兄子有司以闻遂得官方以迪功郎爲浙东提刑司凖遣而国亡矣是时郡县盗贼并起君归保宗族无敢犯其里者兵后大疫君饮食医药其病歛藏其死者无一失所大德中常具便宜二十事爲书数万言将上之旣而叹曰圣明在上何必吾言而后治乎因自名曰退翁以终其身君笃于孝友祀其先人未尝不垂泣饮酒至数斗不乱益庄娶毛氏子炯业进士有声女适黄应龙车崇君以至大三年五月壬辰卒得年五十七炯以某年月日葬君某处以鄞县丞周仔肩所述状来请铭仔肩予弟槃同年进士也故以信而述之至元中天下始一朝廷欲尽得天下士用之如恐失一言一艺予观用文在郷校能论国事处郷里能应変救菑而不得少见用于丗欲有言矣而卒隐不发何也铭曰生代之末微见其孽奋未遂逹遭运惟新盍作而振胡怀言弗陈前不及施后弗及时欎欎瑰竒托诸铭诗不亦悲夫掲志道墓志铭志道讳道孙姓掲氏丗居豫章丰城少笃斈爲文章通隂阳卜筮方药之说亲疾常再剔股肉和药进之而愈好痛饮狂歌方醉时视天地间无一物足撄其怀者中乃力穑灌园教授郷里晚又不饮酒不食肉刺血手指冩佛书率从弟明孙族弟有光出钱建寿圣报恩佛寺歳时合族人共祀其先祖寺中延祐元年正月二十八日以疾卒年六十八以某年月日葬某处娶黄氏男二人曰思忠曰思永孙男五子水车德合慧生止生女二人长适黄来复次在室曽孙纪生铭曰少也不覊引酒爲豪折节中年卒佛是逃佛则有功揭以祀祖从神来斯繄志道甫故丹阳书院山长马君墓碣铭建德马泰之之至京师也介进士程谦以来见曰请有复焉集而听之则曰先君子殁六年矣潜德闇而未彰惧乆而易泯愿求文表诸贞石遂再拜致其所叙行实一通又再拜集拜受起而读之见其家丗行事因不固辞而爲之书曰君讳元椿字景庄其先扶风人后迁毗陵又迁睦繇宋兵部侍郎大受贵爲郡等姪侍郎生漳州通守峕通守生迪功郞友谅迪功生处士洪君其长子也年三十郡太守察其孝廉举之外宰相以爲丹阳书院山长君不忍违去处士左右不就辟后廿年使者行部至郡闻马氏故国丗家有贤父子将就见而处士年巳八十余遂以賔礼见君荐用之君曰享也吾且不可今可一日去而从政乎使者髙其节不敢强举其子泰之茂材君有弟元寿爲祠川校官以卒处士哀之至累日不食君委曲寛譬卒爲之开释乐其养焉后三年处士以髙年考终又七年而君卒得年六十一泰定甲子某月某日也葬汇湖先莹之左君娶贾氏子曰泰之申之翼之泰之武昌路儒学教授申之信州路弋阳县儒学教谕孙男曰说诜诩志诠谘女曰谊䚮䚸让曽孙曰瑜琰昔侍郎之弟礼部尚书大同绍兴甲戍进士则我先雍公同年也干进辛夘先公在相位四月进拟尚书除国子监簿十月又除大理寺正兼吏部贠外郎其后尚书帅福州朱文公守漳州书问甚冨其家至今寳藏之而迪功友谅又从黄文肃公游予旣重其师友渊懿又尚论先丗之旧于二百年之后故爲之铭曰淳熈法从之曾孙至元处士之贤子执礼而好脩志养而忘仕乐终身而有余从先君而藏此水旣汇而斯衍尚有托乎永乆故梅隐先生呉君墓铭国家海内混一巳七十年生民蒙𬒳徳泽安土乐业老子长孙皇多有之至若居有恒守不岀于郷井遡其丗传至于十数以年纪之过于三百代有变迁而能保于悠乆不坠则亦鲜矣况乎良材美质生乎其间交游爲之后先学问爲之润色嘉名善行歴可考求诸百里之间岂不可尚乎抚金谿呉塘里呉君辰子字君明之葬也其孤以番昜李存之状来请铭因得见自宋至今朝名人所爲铭志而读之观家于其郷观人于其家而有叹焉乃爲次第而书之𥘉五代时呉氏自金陵迁广信之弋阳宋𥘉嗣自弋阳迁临川金谿之沙冈族且繁矣分居吴塘者自濬始爲养而治生终年起家所与游者汪公藻熊公彦诗诸君也南渡之乱东北士大夫来依呉塘以居者凡数十家濬生邦孚邦孚生鄼䣠生藤州佥判景立友于琴山傅子云氏景立生尧仁尧仁生士亨受诗学于严公粲傅君维清士亨生登仕郎徳溥其壮时值常平使者方作学官于郡城南延徽菴程氏爲之师国朝程文宪公鉅夫呉文正公澄皆当时弟子贠与登仕爲同舎生是爲君明之父也夫宋自绍兴至于亡呉氏五六丗皆得与贤士大夫游陆先生起于金谿呉氏之族祖子孙所从游者多陆门之人徽菴明朱子之学师友之盛见于今者犹如此则君眀之所以有闻于时者非一日之积矣君明生咸淳丁卯未十歳而临川内附学者多废而君明亦从儒先生冯得一傅阳鳯谢元礼卒业而后已居家事亲与兄弟六人处身任门户之责不以贻亲忧登仕君因末疾者八年扶翼捧持寒暖旦夕无顷刻之懈母余夫人寿八十余尤尽敬爱前后爲丧无违缺待群从子弟有教有勉伯氏仲氏早没抚其孤尤加意与人交乐称善而不忍道其过不妄嬉以狎不肆矜以骄其驭家衆无暴戾人或不足于巳有患难救之不爲嫌有困乏拯之不爲吝婚嫁旣毕子弟分受家务爲谨而其二子亦从良师而就其学业焉旣老种梅爲圃以爲歳寒之交人以是称之梅隠先生云东爲别墅以自逸幅巾野服无复丗虑遂终身焉得年七十三后至元巳卯七月也噫亦可谓备福之士哉君明娶余氏前君十七年卒子翼孙毕孙女五人婿曰同邑刘载阳临川王文明安仁倪文藻同邑刘天鳯孙男二人乐贤育贤女二人以至正壬午十一月廿八日丙申葬诸大山塘予闲居于临川之乆州里之近孝子慈孙有欲着其亲之善者诚有所徴亦不忍违也昔在太史执笔多矣中州公卿大夫士家功名爵禄之显非东南所可及然歴宋金䘮亡墟墓莽苍不复可纪或一再传而名字巳不可知毎爲之兴叹今呉氏遭逢国家治平遗子孙以富完安乐方进而未已殊可羡也是以不厌其详焉铭曰赫有兴寂无称人将谁征族聮丗延不随代迁保徳之全以靖居盈以安爲荣寿考以寕有美呉塘嘉树苍郷邑之望贞珉嵯峨刻辞不磨昔贤巳多道园学右録卷之十八道园学古录道园学古录卷第十九道园学古録卷之十九在朝藁十九雍虞集伯生墓志铭王知州墓志铭昔我仁宗皇帝天下太平文物大备自其在东宫时贤能材艺之士固巳尽在其左右文章则有翰林学士淸河元公复𥘉发扬蹈厉藐视秦汉书翰则有翰林承旨呉兴赵公子昻精审流丽度越魏晋前集贤侍读学士左山商公德符以丗家高材游艺笔墨偏妙山水尤𬒳眷遇盖上于绘事天纵神识是以一时名艺莫不见知而永嘉王振鹏其一人也振鹏之学妙在界昼运笔和墨毫分缕析左右髙下俯仰曲折方圎平直曲尽其体而神气飞动不爲法拘尝爲大明宫图以献丗称爲絶延祐中得官稍迁祕书监典簿得一徧观古图书其识更进盖仁宗意也累宫数迁遂佩金符拜千户緫海运于江隂常熟之间焉泰定四年夏部饟至京师因来告曰昔振鹏官七品旣䝉恩赠先父曰从仕郎乐清县尹母曰宜人仐位五品又蒙恩赠先父母如振鹏之秩此皆仁宗皇帝之遗恩国朝之盛典而先丗积善之效也不有以表着之是振鹏忽于君亲无以昭示子孙族人卿里也幸赐之言而勒诸石焉余感其言故序次其事而并及其丗次云王氏始自㑹稽迁永嘉宋绍兴间其先丗以武官得官爲保义郎数传爲自强生挺挺好佛学生由字在之至元二十五年卒时年三十五仐赠奉训大夫温州路瑞安州知州飞骑尉追封永嘉县男配张氏追封永嘉县君振鹏其子也振鹏之兄龙孙爲浮屠名善集铭曰伟哉王公即家开封繄子之功功繇名艺仁宗之丗积拜宠异先朝文兴孰究孰承慨兹其徴曽巽𥘉墓志铭国家龙飞朔方甫定中原中统至元间始建国都立宗庙朝廷脩祭祀朝㑹之事而礼乐兴矣至大天子出独见亲祠太室而祠官儒生言制度考文者彬彬然而来时则有若庐陵曽君巽𥘉着卤簿图五卷书五卷郊祀礼乐图五卷书三十卷上之江西行省行省丞相斡直善之二年以其书上闻中书省下其事大常礼部㑹议皆以其书爲然太常礼仪使田忠良等以吿中书丞相丞相以告天子有诏太常以图书与着书人入见而巽𥘉得对玉德殿上曰礼乐之盛如此皇帝之所以尊也而儒士之用心亦劳矣太常其命以官于是太常奏爲大乐署丞未几议立圎丘方泽奉太祖皇帝以配天凡从祀坛壝玉帛牺牲乐与博士杂议巽𥘉引援攷㩀沛然有余有司习于礼者咸推譲焉是年郊于圎丘天大寒雪执事者多不胜而巽𥘉在坛上领羣上登歌作乐音节谐亮丗其艺者不能及也明年武宗皇帝賔天而太常缓礼乐之议㑹其兄德𥙿告病归同还西江之上延祐元年兴瑞曹勋光禄荐爲典瑞知事弗就中书用御史集贤荐除辽阳等处儒斈副提举未上史馆留爲编脩官编摩多暇尤得悉心文斈着周易治鑑及充广郊祀卤簿旧说绘中道外仗等图备极精赡而斡赤丞相入爲翰林承旨因入见以其名闻有旨召见斡赤丞相畨直命巽𥘉以其书待于骖龙门下上方盥未御膳斡赤丞相言臣所荐进图书人候进止廷中传旨召入徧阅其图问人马物色甚悉曰后当有用勑秘府藏之而命斡赤丞相传旨命巽𥘉爲学士巽𥘉不敢当力辞遂循进奏爲翰林应奉文字知制诰兼国史院编脩官七年英宗皇帝大驾自上都还即亲祠太室始服衮冕大驾之至庙也有司仓卒凡旗幢繖盖之属就以立仗行皆重大率数人持一物天子制通天冠绛纱𫀆服之而辂弗素具遂易常服御马而往弗称上意丞相拜住太常八昔吉思奏取秘书所藏巽𥘉图书而卤簿大兴矣于是改作太庙凡川蜀江南大木之美悉致之凡旗帜之繍绘者作于闽浙人马铠甲𬒳采饰者作于江西庀事严速务极华好方是时治平旣乆生息繁阜一时民力毕用于此郁乎文物之盛然与巽𥘉同事者或冐具功得大官而巽𥘉亦不以介意识者多之有诏留守造五辂留守召衆工谋之皆曰自建都于兹凡宫殿城池园囿与车服戈甲弓矢金木玉石齿革羽毛之工靡不精巧老于事者或至年七八十皆无不更歴独以爲辂古礼器诚不知其法柰何省官考工殊忧之廼曰必欲爲之无如曾应奉者命巽𥘉专董其事按图指授动中绳墨工人咸恱将成又请习马以备驾朝廷尤重其先虑未几国有大故事遂已而巽𥘉亦归居数年爲天暦二年以集贤照磨召天子大兴文治巽𥘉因其长官以图书进见于奎章阁未报予言于朝荐爲太常博士亦未报三年闰七月二十九日巽𥘉遽以寒疾殁哀哉予以故人往哭之而累然孤子之在侧者号曰归且葬无志敢请予不忍闻也因爲次第其家丗云曽氏本武城人郕公之裔也据生汉末耻事新室始迁江左唐御史大夫伟始分庐陵散骑常侍辉居吉水宋至和中割吉水置永丰而曽氏占永丰载阳举进士鋮举八行又五丗悱融水县簿尉簿尉生元老迪功郎浙西常平主管文字赠朝请郎朝请生晞颜仕宋爲御史爲兵部侍郎爲江西安抚积官朝奉大夫归国朝授承务郎湖南儒学提举以子德𥙿贵赠某官追封武城郡伯母萧氏赠武城郡君継母沈氏赠永丰县君巽𥘉旣贵得赠所生母丁氏冝人娶某氏封冝人子三人如璋如宝国子生如瑄女如琇如瑗如璟婿周祯何楶萧斗生巽𥘉讳巽申以至元十九年五月二十三日距卒之歳得年四十九将以某年月日葬于某处巽𥘉所自小也巽𥘉少敏于学事亲孝待兄弟宗族有礼慈而爱物兢兢然惟恐伤之好读书手不释卷着书满家尤好内典体甚清羸终歳之间斋居之日十九夜半即起读诵至旦无旷废爱古器物名书尽购之不计其赀尝作武城书院于郷聚族党子弟而教之平生所着述自上进之外有致美集成三卷心性论理气辨经解正讹合卷𥙷註元遗山诗十卷过闻録二卷藏于家兵部𥘉登遑士第爲连州教授而我大父尚书实守连尝荐之巽𥘉爲抚州需学録时我先公参政寓崇仁道过必来见某也与其兄弟先后皆同朝而巽𥘉尤乆善故宜铭铭曰维庐陵曽氏系本武城分居江南日以茂盈恒以美德出见于代歳月官封家有记载在永丰者昔垂文声逮于我朝父子迭荣肃肃兵部宋名御史风裁整峻荷槖有炜天命维新済済来朝廼使斈事殿于烝潇才名孔扬将召将用而不少留空木云拱伯氏之来令誉四驰逢时制作试于百爲入直翰苑出掌考功曽未几时以退爲恭文事之委人曰季氏季氏舒舒弗亟弗靡举体清虚奉盈弗胜问学沛然如川方増治平百年礼乐崩备有图有书咨询攸在至治之岁稍行其言旂常载涂法驾轩轩方行而尼天意有待于赫今皇文治方大集贤之长文宪是司以其书闻天子用咨于时在廷咸荐其美庶闻多仪光于前纪欎之松弗茂而摧洋洋之渊弗畅以洄故山之鹿藏此遗志志藏气传泽在孙子胡彦明墓志铭公讳景先字彦明姓胡氏彰德安阳人也资愼愿寛厚方㓜时以好善闻于郷里稍长接事物务爲含容以不欺爲主本无与之忤者或忤之亦不以介意而忤者至自悔责谢待之亦不间于𥘉里有贷人钱者多至十数万贫不能偿主者责之急将自经公唿而与之语曰钱可得死不可复生何遽爲此乎因出已金使偿之其人得不死旣而爲劵质公所公笑而焚之由是共服爲长者尊之曰翁至不敢以字称之兄景哲早丗兄子亨在襁褓鞠育教成之不异已子事寡嫂岳氏有礼内外无间言子彛以儒学进用歴践台省与谋议侃侃正色不爲俯仰明识法令出入经史言于廷中与宰相相可否率関政事大体爲时名臣大抵公之教也今年公年八十朝之贤士大夫乐公之有贤子而廷臣有髙年之亲也相率爲歌诗以道之使歌以寿公未及遣乃二月六日公方与亲戚高㑹言笑饮食如平时忽举手谢客端坐而逝又十日讣至京师彛爲位哭踊俟旦见星而行某往弔之彛匍匐号于某曰请忍死一言彛抱痛终天无所逭罪敢以志墓爲託某退而考行事事状云胡氏丗本河南鄢陵人族葬之墓有丰碑参树皆龟趺螭首虽其文契漫漶考其时则故宋若金之显仕者也国家兵至河南河南人北迁故公之父讳某府君始来彰德遂爲彰德人其三弟皆归故郷而胡氏之在彰德者自府君始以彛推恩赠中顺大夫礼部侍郎云公以彛贵𥘉封奉议大夫再封朝请大夫同佥太常礼仪院事骑都尉安定郡伯进封翰林直学士亚中大夫轻车都尉安定郡侯三拜而弥尊公不以自髙也出入闾里常却车马不御与故人父老游子孙或具杖几亦不扶也是以彛爲左右司数请归养不许乞郡便养又不许朝廷亦知公之康强也留彛爲工部侍郎公娶黄氏封安定郡夫人勤俭克相年近于公精神不衰子曰彛其次曰规歳贡宪府使爲东宫典寳掾女三人婿曰郑王李孙一人伯敬国子生孙女二人婿曰樊侯将以某年月日葬于某处从礼部之兆次也大德中某与彛同爲学官京师固已闻公之德乆矣彛爲工部主事时来就养某得拜于床下焉瞻其容止之淳悫听其言论之笃实未尝不慨然自媿其凉薄而嗟叹其福禄之未艾也于时南人有爲馔奉公者行炙公食而甘之曰燔不至燋泽不至濡何以能若是召庖人问之对曰法以上下釜皆新铸置肉其内无旁附宻其欵顶趾加火焉公曰得无损釜乎庖曰不暇计釜也公蹙然曰一釜之成谨而用之可数十年今一食輙毁吾不忍也后勿复爲某于是叹公之愼于用物者盖如此事虽小可以观德焉故善观人者尝于其微此之谓也然则公之家再丗封君身享荣养而子孙多且贤所以致之者殆非偶然也故爲之铭曰胡氏之先胄繇神明族于鄢陵歴时积荣安阳之分则自鄢至敦本尚质以启其丗质本伊何稼穑书诗百年发兴不亟不遟祖父孙子具名法从横金拖紫异席同宠宗伯启之考工成之蔚蔚翰林中立胜之旣寿旣考盛德则有有而弗宰益以遗后有水维漳清流洋洋维是固深千载不亡赵曼龄墓志铭中议大夫太子家丞赵君曼龄以泰定五年正月二十一日卒于官朝之大夫士来弔巷隘不足容车马旣歛殡诸京师东南门外执绋者相属行路之人颇皆咨嗟以爲何致客之多也踰月相归葬于其郷于是太子府正臣李某府正簿周某来告于某曰赵君之子㓜其藏也无以识诸幽则无以示乆逺比其子长知询问其父时事则日旣逺矣请托铭于来丗是僚友之义也敢成子之志乃求其爵里歳月以授某而叙之君讳某曼龄其字也姓赵氏相其郷也自尚书工部辟知印转八作司提举翰林国史院管勾留守司照磨京畿运粮提举彰德路林州知州户部司计覆实司提举典设署丞拜监察御史太子家丞积官至中议大夫者其官簿也讳珪者其大父讳讷郷人士尚其文雅着闻称曰柳溪先生者其父也先生赠朝散大夫同佥太常礼仪院事骑都尉追封澶渊郡伯夫人李氏追封澶渊郡君者由曼龄贵而推恩也娶宋氏亦澶渊郡君女二人皆先卒今在者一人林童也葬某郷某里者从先茔也昔太常公殁太夫人使之游京师卒能成名以成亲之志曼龄之孝也加意宗族又推其惠以及于妻之党其㓜穉自我而俯育婚嫁者若而人及曼龄殁哭之哀如䘮其所亲焉曼龄之义也学无不通而明于正术施无不能而宜于法律所交游无贤不肖懽然以相接而阳秋之辩亡所顾虑曼龄之能也转粟入京师歳有定则曼龄之任职也善用其人无怨无倦歳増运者多至四十余万石林郷郡也曼龄习知其土之郷俗治之得其情寛条约以佐善良剔蠧敝以革尨杂粪瘠土爲沃壌通末作以佐民用又以其隙爲儒学新孔子庙爲医学新三皇庙民不忍其去具刻诸石至今存焉国家宗庙之外别立神御殿于佛祠㑹其成功率其费十余万及曼龄董役工加于常而费省其半复以归诸计相于是重有赏赉以旌之若此者曼龄之政也以练习推御史由御史擢丞春坊向用矣年不踰六袠官不过四品而遽以卒告此人之所以爲曼龄惜也铭曰帝眷春坊愼简贤能载谋载询家用克承济济多士孰是乏使靖共正直曰必御史峩峩法冠易其绶圭食谷食饮或谨攸司书功计劳不日以进如何不淑泯以澌尽安阳之墟有木离离昔辞而游今归以依其依维何永妥以固利其后人至于终古叶谦父墓志铭国子生鄞叶恒之奔其父之䘮也予弔诸程时叔氏之馆𥘉予司业成均时叔擢进士爲僚恒用近臣荐𥙷入学由时叔以见予是以弔诸恒去之踰年时叔爲之请曰恒欲求子志其父之墓而不敢请也其父谦父盖尝欲以事功见于丗而无遇于用乃退而自脩于家家有昏䘮之事必求诸礼法戒恒曰子必服儒服行儒行使见于丗曰叶氏儒家遣恒宦学京师曰吾且未老子必卒业乃归盖其志如此今不幸没而恒也不及视其属纩故其哀尤甚也谦父讳逊丗隐不仕生于宋景定三年四月丙申卒于有元泰定五年正月壬午天暦二年正月乙酉葬诸其县翔鳯青山之原夫人禇氏祔子恒恂恂爲谦父弟之后女温适陈亨淑适王寿朋孙男震女靓铭曰士之制行审归于是弗及于己又以朂子求道习礼足以殁丗神相其志克成永乆王诚之墓志铭国家之政莫重于刑狱匹夫匹妇之冤近起于州县而飞霜大旱之变则朝廷当之故君子之论臬事者无问吏大小有可书则书之盖愼之也故赠奉议大夫兴和路治中骠骑尉追封仙灵县子王君仲信字诚之者今朝列大夫陜西诸道行御史台监察御史敏之父也至元十四年诚之爲遂州吏目州之逺近有男子一人妇人一人各以事相从入城㑹莫投逆旅异室以宿夜半男子者潜趍妇人将私焉而妇人已爲人所杀流血狼籍男子惊逸而血在衣履旦事觉捕卒踪迹得男子吏文致之欵伏事上州诚之察其貌若不尽其情者召逆旅主人问之曰妇人入室前寓者何人曰有伶人妇乆居之曰伶人妇所与往来何人乎曰州小吏实善之旣而交恶以去诚之宻以他事召小吏至小吏巳心恐诘之具言状杀娼而不知爲他妇人也即日尽得其情狱具男子得不死二十三年在松州幕李甲杀人而匿其尸事具五十日而尸不得狱不可竟诚之曰囚实杀人尸乆将不可验缓狱贳死吏岂胜责耶松有山多石疑尸在焉率吏卒索之时春犹寒蛰未启有大蝇薨薨马首若导之者诚之曰神其告我矣缓辔从蝇所之有乱石如垒者蝇投隙以入命卒发石尸果在而李甲伏辜至于今四十余年遂松之人犹能道之呜唿州吏目位在天子命吏之下而用心狱事神明若此使州县人人不以庸废事贪侮法若诚之所爲者天下不致刑措巳乎故诚之之事子在太史有闻犹将书之况其子请志其墓可不具诸以示来者诚之之先平阳隰州永和县属歩里人大父定昻仕金爲统军佩金虎符行军河西边人畏之父顺以贞祐之乱避地仙灵县之暖泉旣内附遂居焉诚之年八十而卒延祐二年六月二日也墓在其里之西南夫人姚氏赠仙灵郡君子四人㳟让礼敏铭曰昔汉于公治狱不冤自信有报于其子孙天人之㑹间不容髪彼抑克伸我畅斯达遂松之郡迩于京都吏责之难期㑹走趍曽是岸狱遑究遑恤此有良吏克尽厥职疑似之踪诡伏之姦孰死孰生一决以天暖泉之墟藏器以往优游余年就本斯葬有美御史克承厥功食德而丰旋吉则封邑于仙灵我君我长子子孙孙百丗来享王公信墓志铭永平古右北平之故地也故其俗善骑射而其秀者则好义而能文若王孚公信其人是矣公信生而失其父四歳母又殁然卓然能自立稍长猎于水濵见大鱼在水中即下马手搏之挽以登岸即大蛇也蛇得脱逸去行五里许蛇从旁道追及开口噬公信公信挽弓逆之矢自口贯咽喉蛇宛转跳掷而死人固巳服其勇矣然公信不以是自多退然若不胜衣循循然待其郷里长者他日行过大树下见石上有遗物束以绛巾因坐守之自巳至未无至者且日暮有妇人号而至曰吾死此矣公信问之曰家有急难从人质钞二百五十至而憇而遗之旣䘮资事亦无及不死何待公信掷与之不交言而去里人多知其事而公信亦未尝自言也游学洙泗之间学益进所至人师礼之其子某与鍳书博士柯九思同以说书事英宗皇帝潜邸因柯博士来求书其父之事而表其墓曰始先父以孤子赘李氏生三子而某独存又得官至七品而父母皆得封亟思有以表之先父尝以永平爲隘曰隘则穷非吾乐也子孙亦不冝居是京师天子所都吾得托魂魄于其郊则余志也而尔子孙亦利于进取焉致和之兵永平衂焉继以荒馑存殁弗宁而某奉先父于城东有固有安非先父之明乎乃爲之书曰公信先丗皆隂德至公信尝及许文正公门所与游者皆一时名公卿兼通天文卜筮兵法尝用宪台荐教授兾州以恩封从事郎李氏封宜人子三人某某官早丗某承事郎某官思立蚤丗公信以泰定丁卯某月某日卒享年七十有九铭曰力可以武而以文举道有遗金义有不取京城之东土厚以容马鬣之封永固无穷王宜之墓志铭太原王公宜之之居京师也善教其孙君子有闻焉大德之末宜之将老而其孙守诚可学矣宜之叹曰前数十年兵事未戢民无以安其生士固未甞学也今有生聚之乐又在京师四方贤者来聚焉学者不及此时则暴弃夫天之降材矣乃属家事于其子以教孙爲己任度舘舎于所居之近礼大儒先生以爲师命守诚与闾里之秀共学焉日视其馔羞使施教受学者无或他虑或曰子欲贤孙之速肖则勿汎及使而孙得专师焉可也宜之曰恶是何言也圣贤之爲教也岂有私乎且观感而化朋友之功也度吾舎所能容而已盖从其招延者故中书参知政事东平蔡公逢原太史院使国子司业齐公伯亨皆其人也守诚稍长入国学文誉日起冝之心喜之而励勉益切至及守诚试南宫第一人登第歴舘阁清要爲御史而宜之已乆去丗不及见矣守诚之同年进士吕思诚郷人也适在史舘访采见闻以守诚曰若吾大父而盛德未有所记载也时日以逺则事日以泯不亦悲夫乃相与谋以予尝识宜之也来求表其墓云宜之姓王氏讳得福其先朔州人自讳彦府君徙应州生伯元仕金爲某州管领人匠官佩金符生璋娶胡氏金亡时避地太原之阳曲始爲太原人讳璋君尝以岁三月见太原人上冢泫然流涕曰吾独不得以杯水洒吾先人丘墓乎冝之时年十四矣立俟少间启曰大人何甚慼如是乎曰兵难中吾家槀葬应州二丗矣曰适应州何郷墓在州何方有故人亲戚谁何知殡所乎则具以吿明日宜之径走应州物色得墓负溃骸以归深得父母之心而父母𥘉不知其去也郷人共叹异期望之父殁与昆弟共财薄取不竞敦譲友爱其配韩夫人克成其志闺门之内其教行焉有二女子方齓适父母俱晨出及午而饥煑豆以食及熟相让不肯先日晡父母归犹未食之也冝之尝病而剧乆之乃愈取古医经读之得其遗法深意又从名医和氏决疑遂髙于其术至元𥘉来京师宰相闻其名召之省中主医事病得药而瘥者或酬之金曰吾有奉入矣义无兼取卒弗内而贫者更稍与钱米使得以爲生以爲常稍迁诸路官医提举冝之叹曰吾儒者竟以医名乎遂弃官不复仕尝行道中得遗珠固宿留道侧俟之则西域大贾所遗也贾直鉅万冝之诘得直贾所遗者即投之贾均请以万金爲谢不受也筑室京师先立祠堂买墓田囯门外又购旁近闲田以待亲戚之无以塟者蓄书至数千卷居小斋编书邵子击壌集中诗以自况持已毅以介治家俭勤与人交诚周厚有古君子长者之风焉延祐二年二月廿一日卒年八十子男晦御药院大使赠奉直大夫礼部郞中骁骑尉寿阳县男女二太医刘寂太庙署令刘益其婿也孙男守诚监察御史曽孙男射亦向学王氏遂爲诗书家雅有令望原其成教则自冝之矣铭曰猗欤王氐丗德未宣自朔迁应至于太原侃冝之时来京师教其子孙学礼学诗烨然辉光爲时闻士堂封孔崇百丗兹始倪行简墓志铭成均弟子贠常五百六十人江南之士在列者数人耳倪居敬字行简永丰人循循退让而人弗敢与之狎兢兢自持而人不得病其固言若不出诸其口而爲贵游讲说论议则明乎学术之辨至地理名物人姓氏皆究知无所敢忽不矜以取憎不侫以求合气平色温自其师友不敢以其生之逺而鄙夷之也不幸不及仕而死于道路同馆之士闻而哀之况其亲乎其同舎生旴江朱礼悌以其亲之意来求墓铭居敬生至元巳丑延祐戊午游京师又三年始得入国学又数年𥙷囯子伴读天暦已巳贡其名于吏部于比又二年始得注官乃以其间归省亲至顺辛未还京师行至沧洲之长卢病舟中同邑曾仲谦医者也寔同舟疗之五日而卒稁葬道次是年除中兴路儒斈敎授明年始克归葬其里之某処父曰鲁母某氏妻某氏噫其父母妻子方徒其得官来归而以䘮至哀哉铭曰离别栖遟垂十余年臣斈之成甚苦且囏得官身后槀殡道间伤其亲心子所爲叹我爲墓铭表其能贤以慰其亲俾后有传邓伯某甫妻田夫人墓志铭邓存之奔其母之䘮也其友虞某弔之存号而言曰乌乎存忍叶朝夕之养千里来京师从辟御史府诚幸大夫人康强时励节立身得君之禄以爲养仐不幸不然矣抱痛终天哀哉亟归葬不敢缓墓有石当志存不忍言也子幸述诸夫人姓田氏京兆蓝田人父某母某氏生若干年而夫人以疾克终伯某甫生男存瞿女适安西路儒学敎授赵瓛君卒若干年而夫人以疾终于正寝得年五十有七寔大徳八年十月也明年某月甲子葬于安西咸寕县洪固郷从府君之兆也𥘉存尝爲某言先君生三歳而孤祖母杨夫人故儒家习诗礼惸惸渉艰险排患难躬教我先君以至于有立及田夫人归而相先君奉事无违礼足以当杨夫人之心盖杨夫人勤苦自誓终身不肯御酒肉也及先君卒田夫人治家教子率循其故亦誓不御酒肉如杨夫人之志某是以知其爲贤母也乆矣故爲之铭铭曰有贤邓母下而从夫宅幽永寕归福厥家汪夫人墓志铭贵谿彭应松葬其母于所居之近三年矣犹日思慕若未葬然其言曰始吾父弃诸孤吾大父母髙年亡恙非有他子妇也而吾大父母楽养终身吾母之孝也吾兄弟之生也力足以致乳母母曰母以已子害他人子也皆亲育鞠之及长又择明师以成其慈训使吾得丗诗书爲善士于郷吾母之敎也始吾上丗传丗唯一子仐而后子孙衆多吾母之泽也自吾母主吾家家日以大用日以广然而祭祀賔容之事与凡役力粟米公上之共常𥙿而弗匮吾母之功也吾舅氏贫约自处吾母给助之使得备甘旨以终养吾父母功于姻戚也歳有余蓄别储见乏食者随周焉吾母之惠乎邻里也不幸今不及养矣又无以显吾亲若幽徳之不述将无以示吾子孙则不孝之大者廼因同郡汪叔昌述其状以属诸爲墓铭者云叙曰彭母汪氏也贵谿之田西其郷也华卿其曽大父文穆其大父也衍其父也讳英字叔华父者其夫也应松应梓应梅应桂者其子也宗汉宗海宗泽宗溥宗浩宗演宗洵宗済宗渐宗泳宗湜十有一人者其孙男女则四也绍德其曽孙男女亦一也宋端平乙未其生之年大徳丁未十有一月乙丑其卒之日也石之下有土谓之王侯石者其葬所也葬之所有石石有铭爲之铭者西州虞集也铭曰嘉植维贞特生不扶乆始充逹柯条荣敷柯条荣敷土德之厚如家克繁繇予有母匪彭无盛丗鲜弟昆衍自母汪四子多孙孙之多有支别易逺远而扶踈视此其本子孙孙子来省歳时求求勿替石具有诗郑夫人墓志铭翰林待制袁君䘮其配郑夫人十七年恒独居不更娶君子以爲难或问之曰先妻相我事先君无违礼其死也前先君之卒八日以是念之不忍亡而桷也于先枢宻太师越公讳韶爲曾孙于严州大夫讳似道爲孙处州大夫讳洪则孤子也由其有子传序爲适是以重之乃告其友虞某曰子爲我志其墓以铭谨按郑氏丗爲鄞令族太师尚书令魏郡忠定王清之爲宋丞相追赠四代皆太师鲁国公鲁国公长子曰冲之国斈进士赠中大夫忠定之兄夫人之曽祖也娶邉氏封太硕人大夫生次申中大夫实谟阁待制赠正奉大夫娶汪氏封宜人正奉生太原朝请大夫直秘阁王管建昌军仙都观娶汪氏封冝人实生夫人夫人讳生数歳袁氏请昏有成言及长而归之袁氏大族歳时庙有祭朔望承问有礼虽易代不废夫人爲冡妇不及事其先姑能帅娣姒以敬宗事大德戊戌月卒年二十九子璋早夭次瓘次珖女四长适余姚州同知赵孟贯余未行葬在鄞县桃源郷之潘奥某年月日也翰林师友前代遗老专志一原博极羣艺贯通精实不渉凡陋与之游者欿然各自知其不足夫人爲之配至使殁愈逺而敬不衰其爲徳可信矣夫昔宋在江南故越多功臣丗家惟史氏最贵理宗入在藩邸史卫王弥逺进郑丞相授以经由是积恩礼义并史氏袁越公由治临安执经十余年门代甲乙相次今徴文献于越乃在袁氏郑丞相爲之衰及再入相年益老益感邉硕人不忍舎其孙留之左右是时贾似道帅荆湖数要军用丞相格不下后十年贾相用事遂摈不用家居二十余年而卒无嗣独生夫人翰林仕于朝四迁至待制长兼史事珖方向学夫人皆不及见悲夫铭曰翼翼维鄞晔其大门匪王若公民则不闻维时孙子不显车服我其流流孰往而复居之恂恂着之循循蔚其成文夫人来嫔嗟德实难民鲜克之肃肃夫人乆甚匹之独啬于天而不有年归喭无所夫制其恒子厚于承气止复升髙丘是徴周夫人李氏墓志铭番易周暾与其弟明之游京师也其族父集贤司直应极实致之得爲国子生时制书始命有司将以科举取士而贵游不治进士业独兄弟出箧中所习程文数十篇示人皆惊喜取读或就问学焉未几逺方献异兽曰麒麟暾作赋千百言上之中书省丞相大恱以属参知政事察罕使命以官是时陈䇿进书献歌颂常数十人无所遇独暾见知时宰人人羡道暾矣一夕暾感异梦旦而治归明曰兄姑留幸有以荣吾亲明代兄归矣明至家其母果病见明问知其兄弟在京师事爲之喜而起后六日乃卒皇庆元年七月十九日也暾闻讣且行亟来请曰呜唿痛哉未有以爲荣而爲慼若此惟先生辱爲之铭用慰其地下而已子窃感而悲之爲次第其语云暾母李氏讳清丗居邑之沙堤其曽祖松善爲生以资显祖时荣父天骥以文斈名适周朴儒家也昔者周氏以明经取髙科者歳相望朴弱冠受尚书有能声及得内助事亲理家益如志常遣暾明从师而无牵于爱䁥故能以卒业闻子三人暾明其㓜禄女二人其壻程益徐璋斛田里之斗横山其葬处也铭曰有肃兮闺门子森森兮孔文案有馔兮尊有醴不少延兮谁怨乐兹丘兮勿谖史夫人墓志铭夫人姓虞氏讳惠正前承务郎四明史君璘卿之夫人是爲银青光禄大夫资政殿大斈士奉化郡公赠开府仪同三司岩之冢妇金紫光禄大夫赠太师齐国文靖公弥忠之孙妇赠太师渐之曽孙妇也夫人曽太父太师雍国忠肃公某在相位时生第三子孝宗皇帝赐之名斻孙中奉大夫太府寺丞不归居蜀居临安赐第无子以兄子爲子讳曽中奉大夫军器监丞赠令人生子一人曰绍雍三歳而夭及生夫人最钟爱不幸监丞府君与史令人皆即丗舅氏取夫人鞠之以适承务君生子曰晋伯咸伯生女曰婉伯适忠勇校尉温州路同知瑞安州事阮申之婉伯适沿海上千户别里吉孙曰公焘公熈公点公勲公杰公黙孙女二夫人内外家皆宋丗臣宋亡丗家多沦䘮夫人相夫子食享无遗阙延祐三年夫人相夫子医言天台有灵草生至服之乃可矣㑹阮氏壻佐州黄巖晋伯奉夫人以往服食踰年方不效乃还鄞延祐三年六月巳酉卒葬之某处晋伯以承务君之命来求铭夫人某大父再从女弟也不敢辞谨叙而铭之铭曰夫人㓜孤舅氐焉頼及长而嫔遭时易代虽子贵宗弗与盛会承夫鞠子实旣瘁痗庶其晚康而身不待繄徳厚原何千百载赵夫人岳氏墓志铭夫人讳惟德徽州路绩溪县主簿岳君浚之女平江路儒学正赵君橚之妻合州路儒学教授君辰孙之冡妇也岳望安阳常州宜兴人赵本蜀故家今居杭学正故宋叅知政事杨公栋之曾外孙夫人故宋叅知政事姚公希得之曽外孙是以合二家之好焉夫人自大家嫔儒素甚宜其夫而得于舅姑亲族敬焉至治二年从学正官平江归宁于宜兴病学正以舟迎之至则夫人归矣道卒舟中学正不及见哀痛过笃舅姑闻而怜之命橚曰予买地其以某年某月日还葬夫人生以至元丁亥十二月二十四日卒以至治壬戌四月一日子一人鲁儿方一歳铭曰大家有子归儒宗材堪相配非不逢命也不淑先罹凶姢姢玉雪秀所钟保此无憾宁幽宫道园学古録卷之十九道园学古录道园学古录卷第二十道园学古録卷之二十在朝藁二十雍虞集伯墓志铭祝夫人墓志铭爲老子之法者歳以其徒从大驾上都丙午之秋独先驰还于京师者玄衍也玄衍行踵门而来谒愿有求焉余见其蹙然而瘠疑不类夫爲其道者其郷之士有友于余者爲之请曰玄衍之母是饶州安仁县周綵衣氏之裔国贤之女祝君泰来康叔甫之夫人也其归康叔也年十六舅姑始安其养以老康叔在宋末尝一起家教授鎭江终不行自爲精舎以居学者賔客之屦满戸外酒食之馔不以贫过俭母必亲之敎其长子敬中以儒术丗其家三孙矣敎其女以嫁于邓椿氏成家矣盖后康叔二十四年而卒享寿七十有八年玄衍爲道士逺游者母志也母卒以正月玄衍闻讣以六月将葬以戊申之四月求墓之铬于京师以归者兄命也墓在崇义之荷塘山其郷也康叔之旧墓土䟽而善圯今故迁而合之也祝氏丗次在康叔之志玄衍之求者其母之志之铭也虞某曰悲夫人之于其亲也忍百里之行于旦莫而有待于予言也予何爲拒之而无以慰其瘠也铭曰玄云渰兮将雨鹤刓距兮抷土有子归兮藏母窈窈兮碧山坎幽兮及泉夫子往兮二十四年卒同归兮从以迁噫灵祗兮孔阜相禁呵兮有道逝勿毁兮永乆颕川夫人黄氏墓志铭抚崇仁陈君德敬之妻曰黄夫人讳斯崇其先豫章人故宋吏部尚书讳畴若之曽孙女巽园先生公仅之女也其归陈也是爲故朝请大夫知融州兼本管安抚讳元晋之孙妇湖南节度推官同祖之子妇也陈氏自安抚以进士起家宰贑倅长沙守融爲邑望族我先从祖亡姑爲之配封宜人有二子节推其长次爲江西运干讳怀祖无子节推之子长曰将仕郎举孙次曰㦛孙是爲德敬爲运干后德敬方弱冠当宋始亡陈氏故大家不足以胜新附之重役困迫有甚编庶节推爲德敬求婚犹必择诗书令族是以夫人归焉敬戒如礼宗姻咸恱相德敬承节推之䘮婴家务于抢攘之际竭营办以足官逋斥簮珥以嫁孤妹歳时祭祀亲戚庆吊未尝䟽阔德敬故昇平公子好賔客轻货财不以时异事殊爲意而家几毁焉夫人左右弥缝𥙷苴遗缺终德敬之丗旣老益以勤俭自励掇拾遗余家用小康生子曰宗谌以节推遗命爲将仕后抱从子宗纪以爲己子一门之间母子兄弟蔼如也盖夫人昔间训于家庭旧矣其族自双并分居今富州之沇溪宗人甚衆至尚书公贵顕诗书文献大闻于丗至巽园数传矣遭丗变不能安其郷来就夫人以居峩冠褒衣动止严正口不道非法之言身不交凡近之友寕受躏借攘敓略无争报之意读书以自怡赋诗以自见虽以慷慨系之而无闷是以夫人爲女爲妇居两大家而有足称道者云其生也以宋寳祐丁巳八月二十九日其归陈也以大元至元庚辰之冬其殁也元统甲戌之正月𥘉四日仍改至元之二年歳在丙子十一月壬申日宗谌等葬诸长安郷四都贵窟祔葬德敬之兆德敬用江西帅檄爲崇仁江夏廵检旣而弃官不复仕宗谌之子二人长某次某女五人某宗纪之子三人长曰某次曰某㓜曰某女二人集大父尚书雍侯旣出蜀以宜人之归陈也过兹邑而因寓焉至于今五世矣是以宗谌等求铭焉铭曰贵窟之阡陈氏繇兴其兴降升夫人丗家人门寔称寕魄于兹趾美来徴史氏程夫人墓志铭眉州青神史氏有母曰程夫人者讳念赐君之妻而光之母也夫死子㓜夫人守节自誓以抚育其孤㑹国朝以金始亡将併力于宋连兵入蜀蜀人受祸惨甚死伤殆尽千百不存一二谋出崃以逃生夫人亦将携其孤依邻人家翁走东南取黄金嚢而系诸腰且行遇掠兵大至即窜身㐲林间俱伏者兵尽驱以出列坐地上拟以白刃曰有金者免杀有邻妪先免过夫人勉夫人速出金兾不死夫人曰金亡蹔不死耳吾儿无资以逃终必偕死吾死而金在幸以活史氏孤妪归幸语吾儿来求尸取金兵从夫人求金夫人辞无金遂见杀妪求孤儿告之明日掠者退邻人父老以其孤舆衬求得之即歛以瘗偶值善画者爲象其容貌而题之曰史光母程氏以嘉熈戊戌十月二十七日死于兵难年五十四遂负之而东至湖州止焉光时年十三耳今湖州有史氏自光始云泰定四年三月孙台孙来京师以先丗郷里之旧来告曰史氏之有后于湖则我先曽大母以死易之也今九十年矣昔大父犹有望于西还申其情事卒不可得而先人当内附之后亦未遑于纪述顾以属台孙焉代易事乆日就湮没从事于浙东帅幕尝以告诸国史四明袁公幸旣爲之立传矣而台孙之志有未尽焉唯曽太母之䘮旣不复可知其处请刻木象神具衣裳葬诸湖之新茔或曰葬以藏体魄也象而藏之殆不可然则立石先大夫之墓具载夫人之事以示子孙传来丗或曰其可也请徴文于子某感其言爲叙其次而着之史氏自唐吏部侍郎俨从僖宗幸蜀因家于眉州其墓在青神再兴院之里族大多显人而程亦眉之故家各族念赐君歴官行事生没歳月无可考徴而光之居湖也稍长痛家丗之祸感母氏之志歳时西望輙悲痛不自胜见者爲之垂涕于是勇自植立遂以武科奋积官武翼郎浙东兵马都铃辖娶闵氏二子曰圭文故宋举进士脩职郎瑞安府司户参军至大间将教授平江之嘉定未上而卒曰璋文早丗圭文之㓜也闻母之有疾痛不忍听更以烬爇左右臂以代痛母疾止乃巳后武翼尝病累月视药未尝觧带病亟哀号祈天愿以巳寿益父梦或告巳曰感尔孝念予三龄武翼果又三年乃终娶陈氏子男三人台孙歴浙闽两帅幕今爲某官介后璋文由舶司幕长将改除喜孙业进士女二人皆适令族而孙男子六人女二人以次名之曰渊源澄清润泽深演盖有所识也自武翼以下墓于乌程三碑郷之郏山三丗矣而其表首着程夫人事云铭曰郏山之原隐何隆隆谁其有之自蜀来宫一烬之微三传弥丰原厥保存有母之功酌义就死言何从容知有史孤不知有躬体则禅续思无终穷精神不亡来依来从凡尔子孙罔不敬共去之千古犹髙古风史夫人改葬志史夫人虞氏之殁也葬鄞县翔鳯郷钟奥夫人之子晋伯以其父承务君之命来属某叙其家丗年月以铭其墓文成故翰林学士承㫖魏国赵文敏公书其题矣未及刻石而晋伯之子公点公黙相継殁或谓晋伯曰先亲之体魄弗寕则后嗣伤焉今钟奥之藏深僻絶人迹风气弗完神灵殆弗妥也盍改诸晋伯贫未能也㑹阮氏壻来宰鄞婉伯从其夫以来见晋伯之以是爲忧也则曰先夫人于我兄弟尤钟爱敢不用吾情乎晋伯涕泣不忍言婉伯曰此吾责也吾闻髙祖齐国公与髙祖妣戴夫人在辨利寺形胜处也吾家尝食其泽焉子孙爲兆以从塟于元祖礼也舎是弗图可乎晋伯曰是不肖孤之志也婉伯请于其夫出财以相其凡役伐石筑亭购旁近山林以附益之遂以天暦巳巳十二月庚寅改葬其处旣竣事乃以书逹京师命某书改葬之故且曰昔吾母之存也吾妺爲吾养吾母之疾也吾妺爲吾医吾母之殁也吾妺助我克成其䘮墓处弗利而改葬也又悉出于吾妺氏夫妇之力晋伯不孝齿髪日以变而嗣息沦没望其稍有立者㓜子公寿而巳不及此时求子一言以识先亲之终始以表吾妹之所以相晋伯之不及者后之人何所闻之哉某闻其言而悲之故歴叙其事俾刻墓碣之隂且使惇于亲爱者有所观感焉至顺三年七月朔具官虞某记表王伯益墓表皇庆癸丑二月甲子王君伯益卒于京师客舎治书侍御史赵敬父翰林直学士元复𥘉同知彰庆使柳唐佐皆出钱合所与相知者之授其妻之兄兾州知事莫正巳使治其䘮五日始克歛而殡于城南僧寺其友杨载杜本访其平生所爲诗文传之又爲作画象賛及着哀诗哭之举其孤迪𥙷国子生踰月其弟自大名走京师谋归其柩将以某年月日葬之某地其先莹也载本又谓某爲文表其墓令后人知爲吾伯益所藏云伯益名执谦大名人生数歳入郷校旬月中巳能习尽羣儿所读书问难其师其师爲絶席引寘坐侧羣儿无敢与并因劝其父某送诣郡学未数月又绌其同舎生如郷校及长其父资之游京师时中书平章卜奕木翰林承㫖唐公有重名当丗以人材爲巳任一见伯益皆曰竒材也不敢以进用常秩浼伯益将言于上择馆阁优重地荐之乆之不得如二公志尚方符寳典书满三年当得四品官即以伯益爲符寳典书三年竟不得四品官二公相继去丗无爲伯益言者柳唐佐爲言于张子有平章平章事隆福宫最贵近而雅好文士礼伯益爲上客留署其府爲徽政院照磨调眞定録事陵州判官改将作院照磨伯益皆漠如也徒日与彰德田衍师孟河间李京景山済南张养浩希孟饮酒赋诗爲神交时人望见之皆以爲古仙异人兾一得遇待爲幸阎承㫖时在翰林谓人曰吾闻伯益冥供奉翰林苟有意幸得见之伯益不屑也后十余年始爲翰林应奉文字承务郎同知制诰兼国史院编脩官然伯益竟止是官年才四十八悲哉伯益身长不过数尺不冝骑马遇好友即提杖出门竟日去不返顾语妻子以爲常始来京师用橐中金不识记数及赀尽益困至终身亦不以介意于书无不读于人物治道政术甚明白而未始以辩博自雄遇人无贤不肖皆驩然无闲而胷中了不可混长年京城居而所以爲诗简澹萧逺如在山林不与人接者常谓人曰吾知呉楚多瑰伟竒絶者当委身往游乃称吾意耳杨载曰然诚广伯益以山水之胜视陈子昻李太白未知何如盖伯益之诗㫖意不迫于事物而律法深稳合古作故识者以载爲知言伯益尝学修金丹求神仙又尝深坐黙究爲禅定虽莫竟其所至然灼不爲外境无疑矣杜本曰伯益人品极高去丗人巳逺当得大彻岂不伟欤惜乎年不待之也未卒前一夕犹与客饮酒人家莫归坐阅按上书夜且半妻孥颇察其有异召医未至伯益忽拊几却卧不复言禁钟不尽一声趍唤杨载杜本来而复暝呜唿若伯益者岂非古之所谓超迈不群者耶方伯益在歛某往哭之见唐佐语莫知事曰莫夫人何以爲生㓜女若爲得所归弱子若爲得所长感慨出涕𬒳面毅然以爲巳事一坐皆欷歔不能仰视是以莫知事治棺椁后极坚致理其家尤备此皆有古道非常人所可及嗟夫观伯益之得于人如此则伯益之所存可信巳乌乎是爲表行状翰林学士承㫖董公行状公讳文用字彦材眞定路槀城县人元帅公第三子也公生十年元帅公死王事于归德母李夫人治家严伯兄忠献公文炳教诸弟有法公内承家训而外受学侍其先生轴故学问早成弱冠以词赋试中眞定时以眞定槀城奉庄圣太后汤沐歳庚戌太后使择邑中子弟来上公始从忠献公谒太后和林城丗祖皇帝在潜藩命公主文书讲说帐中常见许重癸丑丗祖以宪宗皇帝命自河西征云南大理忠献公在行公与弟寿国正献公文忠先在军中督粮具賛军务丁巳丗祖令授皇太子经是爲北平王云南王也又使爲使召遗老于四方而太师窦公黙左丞姚公枢鹤鸣李公俊民敬斋李公冶玉峯魏公璠偕至于是王府得人爲盛己未丗祖以宪宗命取宋公发㳂邉蒙古汉人诸军理军需将攻鄂州宋以贾似道吕文德将兵抗我水陆军容甚备九月丗祖临江阅战忠献公请曰宋恃江爲险兵力厚法当先之夺其气臣请先公与正献公固请偕行丗祖亲科甲胄择大舰授之乃率敢死士数十百人鼓棹疾唿奋进直薄南岸诸军亦争进宋军来赴戦三合三败之公乗小舟归报丗祖丗祖方驻香炉峯因䇿马下山问戦胜状则扶鞍立起竖鞭仰指曰天也即赐巵酒使主帐下宿卫且命传令他帅曰今夕母饮酒毋觧甲明日将围城旣渡江㑹宪宗崩闰十一月师还庚申丗祖即皇帝位建元中统公持诏宣谕邉郡且襗诸军充侍卫七月还朝中书左丞张仲谦宣抚大名等路奏公爲左右司郎中二年八月佩金符以兵部郎中参议都元帅府事三年山东守臣李璮叛据済南从元帅阔阔带统兵伐之五月而克其城璮伏诛山东平元帅卒公还都元帅阿术奉诏取宋召公爲属公辞曰新制诸侯揔兵者其子弟勿复任兵事今伯兄以经畧使揔重兵鎭山东我不当行帅曰潜邸旧臣不得引此爲说公病不行五年改元至元之歳也上曰董某安在年始壮不使爲国効力今安在召授金符爲西夏中兴等路行省郎中中兴自浑都海之乱甫定民间相恐动窜匿山谷而省臣方入奏同僚不知所爲公曰吾死不可以去此宜鎭以静乃爲书置通道谕之然后粗安始开唐来汉延秦家等渠垦中兴西凉甘肃瓜沙等州之土爲水田若干于是民之归者户四五万悉授田种颁农具更造舟置黄河中受诸部落及溃叛之来降者时近属贵人曰只必鉄木儿者鎭西方其下纵横需索旁牛不可㑹计省臣不能支公坐幕府輙面折以国法其徒积忿譛公贵人怒召使左右杂讯之意叵测公曰我天子命吏请得与天子所遣傅贵人者辨天子所遣傅贵人者中朝旧臣尝事庄圣太后来诘问公不承贵人㫖意状公曰我汉人生死不足计我所恨者仁慈寛𥙿如贵人以重戚鎭逺方而其下毒虐百姓凌暴官府伤贵人威名于事体不便因偻指其不法者数十事诘问者惊起去白贵人即召公谢之曰非郎中我殆不知郎中持此心事朝廷冝勿怠自是譛不行而省府事粗立二年入奏经畧使冝还以上㫖行之中兴遂定三年行省罢还京师命公爲中书省左右司郎中辞之五年立御史䑓授公山东东西道提刑按察副使以仲兄右卫亲军千户文蔚卒不及赴八年立司农司授公奉训大夫山东东西道廵行劝农使十一年三月加朝列大夫劝农使如故山东中更叛乱多旷土公廵行劝励无间幽僻入登州境见其垦辟有方公爲诗表异其守移刺今刻石在州治于是列郡咸劝地利毕兴五年之间政绩爲天下劝农使之最十二年丞相安童公奏公爲中顺大夫工部侍郎代纥石里石里者阿合马私人也其徒闲安童公罢政即使鹰监奏曰自纥石里去工部侍郎不给鹰食鹰且瘦死矣上怒趣召治之因急建公入见上望见曰董某顾爲尔治鹰食者耶置不问别令取给有司阿合马知不可譛十三年出公爲少中大夫卫辉路緫管兼本路诸军奥鲁緫管佩金虎符郡当要冲民爲兵者十九余皆单弱贫病不任力役㑹𥘉得江南图籍金玉财帛之运日夜不絶于道警卫输輓日役数千夫公䀌然忧之曰吾民弊矣而又重妨穑事殆不可廼从转运主者言郡邑胥校足备用不必重烦吾民也主者曰公言诚然即行公言事万有一不虞罪将谁归公即爲手书具官职姓名保任之民得以时耕而运事亦无不具者诸郡运江淮粟于京师卫当运十五万公曰民籍可役者无几且江淮舟行风水不时至而先弊吾民以期㑹是未运而民巳惫矣廼爲集旁郡通议立法驿置民力以纾十四年以职事诣汴漕司方议通沁水北东合流御河以便漕者公曰卫爲郡地最下大雨时行沁輙溢出百十里间雨更甚水不得逹于河即浸泾及卫今又道之使来岂惟无卫将无大名长芦矣㑹朝廷遣使相地形上言卫州城中浮屠最髙者才与沁水平势不可开也事得寝不行爲郡多善政民有去思具见郡教授陶师渊所撰碑文十六年受代归田里作遐观之亭于故丘茅茨数椽仅避风日读书赋诗怡然燕居自号野庄老人𥙿宗在东宫数爲䑓臣言董某勲旧忠良何以不见用也十八年䑓臣奏起公爲山北辽东道提刑按察使不赴十九年朝廷选用旧臣廼召公爲太中大夫兵部尚书自是朝廷有大议未尝不与闻二十年江淮省臣有欲专肆而忌廉察官者建议行䑓隷行省状上集议公议曰不可御史䑓譬之卧虎虽未噬人人犹畏其爲虎也今司宪仅在纪纲犹不振一旦摧抑之则风采薾然无可复望者矣又曰前阿合马用事时商贾贱役皆行贿入官及事败欲尽去其人廷议以爲不可使阿合马售私恩而朝廷骤歛怨也及使按察司劾去其不可者然后吏有所惮民有所赴愬则是按察司者国家当饰励之不可摧抑也后悉从公议转通议大夫礼部尚书迁翰林集贤学士知秘书监时中书右丞卢丗荣本以货利得幸权要爲贵官隂结贪刻之党将锱铢掊克爲功廼建议曰我立法治财视常歳倍増而民不优也诏下㑹议人无敢言者公阳问曰此钱取诸右丞家耶将取之民取诸右丞家则不敢知若取诸民则有说矣牧羊者歳常两剪其毛今牧人日剪其毛而献之则主者固恱其得毛之多矣然而无以避寒热即死且尽毛又可得哉民财亦有限取之以时犹惧其伤残也今尽刻剥无遗毳犹有百姓乎丗荣不能对丞相安童公谓坐中曰诸君董尚书眞不虚食俸禄者议者出皆谢公曰公以一言折聚歛之臣而厚本仁人之言其利博哉岂不信然丗荣竟以是得罪后尝谓人曰我不知何事忤董尚书每折我不遗余力二十二年拜中奉大夫江淮等处行中书省参知政事公力辝上前曰江淮事剧臣不敢当上曰卿家丗非他人比朕所以任卿者不在钱谷细务也卿当察其大者事有不便第言之公不敢辞遂行行省长官者素贵倨多敖同列莫敢仰视跪起禀白如小吏事上官公则坐堂上侃侃与论是非可否无所迁就虽数忤之不顾也有以上命建浮屠于亡宋故宫者有司奉行急迫天大雨雪入山伐木死者数百人而犹欲併大建佛寺公坐中谓其人曰非时役民民不堪矣少徐之如何长官者曰参政柰何格上命公曰非格上命也今日重困民力失民心岂上意耶各拂䄂去然竟得少舒其程公在行省政事大槩如此廿三年将用兵海东徴歛益急有司爲姦日益甚公曰吾力不足以口语胜矣廼请入奏事大畧言疲国家可保之民力取僻陋无用之小邦其条目甚悉言上事亦罢廿五年拜御史中丞公曰中丞不当理细务吾当先举按察使乃举胡公祗遹王公恽雷公膺荆㓜纪许楫孔从道十余人爲按察使又举徐公次魏公𥘉爲行䑓中丞当时以爲极选方是时桑葛当国用事宠奉方炽自近戚贵臣见桑葛皆屏息逊避无可谁何以旧臣任御史号不易爲桑葛令人风公賛巳公于上前公不答又自谓公曰百司皆具食丞相府独御史䑓未具食丞相府公又不答属朔方军兴粮糗粗备而诛责逾急公谓之曰民急矣外难未觧而内戕其根本丞相冝思之于是逺近盗贼蜂起公持外郡所上盗贼之目谓之曰百姓岂不欲生养安乐哉急法苛歛使至此耳又谓之曰御史台所以救政事之不及丞相当助之不当抑之也御史䑓不得行则民无所赴愬而政日乱将不止䑓事不行也浸忤其意盖深乃摭拾䑓事百端公日与辩论不爲屈于是具奏桑葛姦状诏报公语宻外人不知也桑葛日诬譛公于上曰在朝惟董中丞戅傲不听令沮挠尚书省请痛治其罪上曰彼御史职也何罪且董某端谨朕所素知汝善视之当是时虽贵近以诬譛遭斥辱者不一公徒以区之诚頼天监主知而免于是迁公通奉大夫大司农时又欲夺民田爲屯田公固执不可则又迁公爲翰林斈士承㫖廿七年隆福太后在东宫以公耆旧欲使公授皇孙以经具奏上以上命命之曰老人畏寒须暄和乃一至帐中授经内侍视馔公每讲说经㫖必傅以国朝故实丁寕譬喻反覆开悟故皇孙亦特加崇礼焉三十一年上命公以其诸子入见公曰臣蒙国厚恩死无以报臣之子何能爲谨不敢以见命至再三终不以见是歳丗祖皇帝升遐公望宫墙哀恸几坠马下同列争持扶之及致奠䘮次羣臣皆推公曰先帝汉人旧臣唯公在矣公宜前受酒行礼皆相对哭失声今上皇帝将即位于上都太后命公从治装赐钞百定以行旣即位廵狩三不刺公奏曰先帝新弃天下陛下逺狩不以时还无以慰安元元冝趣还京师且闻人君犹北辰然居其所而衆星共之不在勤逺略也上悟即日可其奏是行也上每召入帐中问先朝故事公亦盛言先帝时虚心纳贤开国经丗之务谈说或至夜半太后亦素知公故多所顾问公自先帝时每侍燕与蒙古大臣同列𥙿宗尝就榻上赐酒使母下拜跪饮皆异数也上在东宫时正旦受贺于衆中见公召使前曰吾郷见至尊甚怜汝輙亲取酒饮之至是眷赉至渥赐钞三百定至于金衣玉带紫笠实环之赐皆追成先帝之业也是年诏脩先帝实録陞资善大夫知制诰兼脩国史公于祖宗丗系功德戚近将相家丗勲绩皆记忆贯穿史舘有所考订质问公应之无所遗失大德元年夏四月上章言臣老矣请致其事上闻之特加资德大夫许致仕赐钞二百定以归命一子官郷郡便侍养六月戊寅以疾薨于里第之正寝享年七十有四公性孝友四时祭祖祢輙思慕感怆如将见之事伯兄如事父教子弟严而有礼爲学以诚实爲主本故其文章议论皆质直忠厚不爲华靡其从政寛𥙿慈爱简于细务至于谋大事决大议则刚毅正直磊落可观歴事三朝每以忠言正论爲已任故言事上前必引古证今从容尽逹其藴而后已平居闻朝政有一未善輙终夜不寐倚壁叹恨不置曰祖宗艰难成立之天下岂可使贼臣坏之故每与朝议即奋言不顾危祸以片言折权姦定国是者不可胜纪朝廷頼之在御史䑓行中书省时所遭皆大姦剧恶每恨公不顺巳计万方欲杀之公一不以爲意曰人臣在位岂爱身苟容而上负国家下负生民乎公仕宦五十余年凡十八命禄俸之余尽以买书而家无饘粥之资卒卖其京城之宅以偿积贷丗祖尝念其贫每欲有所赐使近臣记其事然公终不一自言也逮薨之曰惟有祭器书册而已其好贤乐善尤出天性虽待下士必尽礼至老且贵终不倦人有善必推举之而名公大人闻公所荐亦必曰出董公门必佳士也故天下之士争归之与人谋至忠欵故国人有爲使逺方若出而领兵治民者必来受教而后行公爲开导训诲足以歆动其意至有欣然听之终日忘去者而蒙古大臣见之必曰此故老也皆改容待之呜唿盖可谓忠厚诚实君子者矣公先娶王氏元帅某之女先卒再娶周氏江淮都转运使惠之次女后公四月卒子男八人士贞士亨爲仲兄文蔚后渡江有功官至昭勇大将军侍卫亲军副都指挥使佩金虎符常侍𥙿宗东宫先公卒士楷士英士昌士恒承务郎眞定路緫管府判官士廉士方女四人长适赵珌次适周俶次适齐东县尹王良杰次在室孙男十六人守约某某孙女十人长适呉某次适张継祖次适侍其正次适王惟贤余在室曽孙男七人皆㓜公墓兆在县西北髙里先茔之东公国之老臣歴中外乆矣上而朝廷下及四方贤大夫士冝必有深知公者尚能道其德业之详也谨録其歴官行事梗槩如上伏惟立言之君子图其不朽者焉谨状大德七年三月某日大都路儒学教授虞集状传王贞传至洽癸亥八月七日夜半赤金帖木儿帖木儿不华称使者扣北门入坐中书未明召集百司夺其印八日枢宻院掾史王贞见其完颜副使于都堂后西北庑下告之曰大行晏驾丞相死中书枢宻无至者而二人实来赤金者累朝退黜不用不华者亦在散地谁使之耶兵权所在印岂可以授人贞职在治文书尔然臣子之分则均不敢不言副使愀然叹曰大夫帖赤也贞因以其说徧告枢府大臣及其幙府请急执二使与中书同问治之院官亲与名将急行统山后军擒贼使不致有他变别遣官吏将兵民守関隘庶几宥宻大臣之事不然则国事未可知而诸君之罪大矣闻者皆震慄是其言而不能发也其后事定中书召贞爲丞相掾贞字吉甫保定唐邑龙华人云史官曰义者天下之公逆顺之辩人心安有不同然者哉知觉则同而临事之际隐忍巽懦卒无以充其所明而狃于患失以自䧟于不义者志不足以命义而制其欲故也若贞之言则发于义者勇矣然人之立事立功则有小位有才矣有其才而无其位有其位而无其才皆不足以有成也二者得矣又必当其时之可否焉此事之所以难也观贞之言才可知矣所论亦当其时巳而其位则不过得言之耳故备録之以待采择纪载云李象贤传李象贤讳崇德长沙醴陵人丗以儒名家自其父兄以上多称郷先生大徳中象贤独以材学辟湖南宪府史湖南宣慰使和尚者故丞相楚公阿里海牙之子也楚公取长沙有功和尚自㓜时揔父兵鎭长沙及爲帅颇骄肆郡有织官极丝缕文采之良充贡尚服和尚輙私取之廉访佥事李栋以职事将劾治之和尚惧使人告李栋于朝曰栋立劵强质醴陵民田实不予直明年责民以直取田又遣间激怒朝贵故人以事闻有诏中书省御史台遣人杂问之使者至和尚召田主若证佐吓之曰不如制使指意祸且不测至庭皆苻告者言栋分必死无口可自解象贤在证中㑹迁广东宪史不得其辞狱弗具立遣遽逮至即具对使者徒待一语成之象贤乃直视田主曰吾实见汝得钱且汝手自阅天其可欺邪制使疑且怒稍陵辱象贤象贤曰古人有言名义至重鬼神难欺我终不以附㑹成李公死辞气明辧使者虽盛气讯鞠辨益明衆色变言益错遌使者乃得其情栋不死湖湘之间人人言象贤而风纪之司益憎其人矣象贤今积官至第六品所至严而能恕寛而有制吏畏民爱廉不自矜好贤者固深敬而忮忌者亦无间言歴官皆在州县未尝有纎介吏责又爲难能焉史官虞集曰予在国史执笔论大人君子勲伐德业甚盛而丗有卓行竒蹟或以微逺不见书悲夫栋予故人身佐宪府乃质所部民田虽实与直犹非是予不能谓栋说也呜唿丗之畏威显诬成人之罪冤死者何限姦虐者不足论彼巽懦不自立卒自䧟于罔人之列观象贤之事亦可以少自振乎悲夫祭文祭袁学士文昔在故国寓都海邦乃睠鄞越视汉河阳王公近臣专邑列府卿士以还民或莫数公生其间不靡不矜师友是求问斈是承先宋旣亡文献沦队遗老或憗力接渊懿家藏多书侔昔石渠下至琴弈亦最其腴博学洽闻瑰伟精莹人无间言公亦自信我从草茅或援起之公以赏延后先京师干时同朝多士济公独我友尚论其丗制作讨论必我与闻或辨或同有定无諠公泰而舒我蹇疐䟦三十余年亦多契阔公在禁林益跻华阶人曰孔宜公曰足哉归而寄书勗我慰我亦喜优游自诧其果曰易春秋曽与子谈将卒成书恐老弗堪老不废学唯予与尔终订无忌庶其在子言犹在耳俄以讣来噫天生公乃止斯哉儒林木萎璧府星陨伊邦之瘁伊道之闵区深悲莫致之託託公郷人致此哀辞公闻之乎不闻之乎呜唿哀哉尚飨祭潘博士文呜唿惟君负竒挟刚与俗寡谐奋其雄辞迈于等侪国史编摩歴跻显阶成均之来幸与子偕正道是崇邪说是排学海狂澜浩乎靡涯庻几同舟有済无乖如何不淑百疠攻骸奄然永隔风雪萧斋遣车首丘丹旐掩霾一奠寓哀莫旣于怀呜唿哀哉尚享谢先生诔有简差有韦贯之有画有章错具賛之歴时圣神诞受于天匪私匪虚以命我人孰抉其竒入遯于荒孰迷于微孰其徒行诵言如何瞽言如讹致用则那丗则孔多维谢仲直氏受简有自以经以纬以表以里以知存亡以通变之理相彼炎火日熄干燬予不辰兴逢于其队天遂降䘮囯武以蹶具曰多士朋昏以丗荡川流莫知其済防不制于溃即沦于圯维哲时闵载号载倡彼爲不闻覆谓我狂亟伐鼓以告予手弗胜彼靡斾食息弗兴弗譍时之逝矣旣莫之逮命之讫矣亦莫之噫曰予有鼎有鼎有胾我哭于庭苟无坠我祀日穷于天靡有旦矣川息于海靡有畔矣伥中野曷其归矣茕有躬曷其爲矣有山维夷九折其蹊予陟降兹释我寤懐素冠纚屦数兮累无容视莫兮莫昵匪亲宛其不识孰是造艰牵予以絷有马有马北首于风中道舒舒以究于心陵隳而夷梧不实矣黍稷则有鳯不食矣嗟不终食离不淑矣车庳莫升长不复矣呜唿哀哉木之云拨返复于士夙誓定命即终于所生有不取饿有不御妥乃瞑矣我志卒获乌乎哀哉言瞻河洛言索其故或建五以御或虚九以着或卑或否执子之手诞未遑于访天弗遗叟乌乎哀哉服勤终逺有嘉弟子谋谥孔臧筑室以祀于父母之邦神具寕止呜唿文节亡愧于予纪道园学古録卷之二十道园学古录道园学古录卷第二十一道园学古録卷之二十一应制録一雍虞集伯生册文皇后祔庙册文伏以进承大统奉宗庙以无私升侑閟宫在邦家而有制永言徽懿冝极尊崇英宗皇后瓮吉刺氏嫓德英皇相时至治作新礼乐亲孝祀之苾芬揔覈权纲成化功之简易亶资中助丕显前闻故周南咏辅佐之勤坤道着顺承之美鼎湖夕逝感霜露之恫身椒掖晨空惊歳时之即逺乃修缛典式賛嘉称谨遣摄太尉某官臣某奉玉册玉寳上尊号曰庄静懿圣皇后升祔英宗庙室伏惟濯赫有灵陟降在上歆于大飨于万斯年皇后册寳文皇帝若曰朕祇服祖宗之成训式严统绪之正传躬荷洪休勉登大寳揆干坤之定位观日月之合明乃睠壸闱聿崇称号皇后瓮吉刺氏专静谦抑懿柔淑嘉丗有令仪来相宗事肆朕旧劳于逺外兼夙夜以忧勤曁予力済于艰难亦后先而辅佐若昔朝廷之体循兹典礼之常宫府具宜家邦兴譲今遣摄太尉某官某持节授尔玉册寳章以隂教乎内备恊人文以顺承乎天永寕地道噫生民之诗作不忘厥𥘉関雎之化行庶几有助尚绥景命克配无疆明宗皇帝祔庙册文臣闻统必有宗生尝得以致其譲庙必有主没思所以尊其名稽古考文冝天钖诔钦惟先皇帝夙秉勇智惟时元良体传次之成言避讴歌而逖出虽身居絶域多歴于歳年而义动逺人乐爲之先后德威孔着未堪大业之艰贞事变匪常犹闵生灵而愼动庶来苏于傒戴爰戡定以奉迎巳谨清宫俄虚黄屋臣民寡祐永遗惠泽之敷施天日有临尚想神明之如在礼严升祔诚备显杨谨遣摄太尉某官某奉玉册玉寳上尊谥曰翼献景孝皇帝庙号明宗伏兾睿灵俯回歆格充绥丕祚垂𥙿无疆皇太后册文嗣皇帝臣谨稽首再拜言曰臣惟祖宗积累之勤奄有方夏先皇仁譲之至全付眇沖奉神器以持盈仰慈恩而思报钦惟皇后陛下德齐睿圣躬済艰虞相恊成功着坤仪于天下弥纶大造凝鼎命于禁中爰尊太母之鸿名祗若我家之盛典式隆孝养保祐方来谨奉五册玉寳上尊号曰皇太后伏愿上帝昭融眷我皇国于万斯年介以景福永言思齐祚胤千亿臣诚欢诚抃稽首再拜谨言明宗皇帝升祔乐章猗那皇明丗纉神武敬天弗违时潜时旅龙旂在涂言受率土不遐有临永钖多嘏䇿问㑹试䇿问传曰春秋教以礼乐冬夏教以诗书若稽古昔率是道也吾夫子修礼正乐删诗定书賛周易作春秋天下万丗頼焉汉立学官经制博士名家之斈史具可攷歴唐以来定爲註䟽立教者用之国家设科取经术之士今十余年矣廓而明之不在斈者乎夫自汉唐至于近代说经者多矣或传或否悉论焉则累日不能旣其目请以耳目所共及者而问焉易自王辅嗣之说行而言象数者隐其有存者犹当攷夫邵子先天之学可得而传乎程子之传朱子之本义㫖意所指文义所当有异同乎书有今文古文之辨传者终不敢折而爲二以昔人成书有未可轻意者乎诗自毛传盛行韩传仅见迨朱氏传出一洒其故其有所授乎毛郑旧说犹有可论者乎春秋左氏公谷之传与经并行乆矣至于啖赵陆氏始辨其不合而求诸经君子韪之三子之说果尽得圣人之㫖乎刘氏权衡三传益宻于陆而刘传果无余藴乎胡氏之说其立义得无有当论者乎礼有仪礼及大小戴记又有周官小戴记今用之仪礼其经也可忽讲乎大戴之记犹有可取者乎周官之制可互攷乎郑氏之註其归一乎此固诸君子积习而素知者其详言之㑹试䇿问昔者神禹尽力沟洫制其畜洩导止之方以备水旱之虞者其功尚矣然其因其利而利之者代各有人故郑渠凿而秦人冨蜀堋成而陆海兴汉唐循良之吏所以衣食其民者莫不以行水爲务今畿辅东南河间诸郡地势下春夏雨霖輙成沮洳関陜之交土多燥刚不宜于暵河南北平衍广袤旱则千里赤地水溢则无所归往往上贻宵旰之忧至发明诏修庶政出粟与币分行赈贷恩德甚厚然思所以永相民业以称㫖意者岂无其䇿乎五行之材水居其一善用之则灌漑之利瘠土爲饶不善用之则泛溢塡淤湛溃啮食兹欲讲究利病使畿辅诸郡歳无垫溺之患而乐耕桑之业其䟽通之术何先使関陜河南北髙亢不干而下田不浸其潴防决引之法何在江淮之交陂塘之迹古有而今废者何道可复愿详陈之以观诸君子之斈廷试策问洪惟太祖皇帝受天明命肇兴景祚列圣継作四征不庭锋旗攸指靡不率服迨我丗祖皇帝混一区宇聀方所载振古未有于是建国纪元立官府置郡县制礼乐定贡赋帝德王功之盛粲然如日星之行天四时之成岁也六七十年之间讲之益明治之益习天下晏然守其盈成者又何以加之哉朕纉承正绪夙夜祗惧承我圣祖神考之心比歳再祼太室仰而思之求尽其道而未能也夫亲亲莫内于九族今百丗本支繁衍盛大则旣尊位重禄矣尚有以劝之之道乎尊贤莫先于百姓今丗臣大家勲业昭茂则亦旣冨方谷矣尚有以体之之道乎多方内附之衆因其俗而导之者亦旣乆矣一而同之之道尚有可充者乎生聚教养之民因其生而厚之者亦旣周矣恊而雍之之道尚有可致者乎书曰鍳于先王成宪其永无愆朕之志也子大夫咸以道艺来造于廷其备陈之朕将亲覧焉廷试䇿问朕闻伏羲神农黄帝之事见于易尧舜禹汤文武之治存乎书皆圣人也其号名虽殊而治化则一日月星辰之爲天立陵川泽之爲土君臣父子夫妇长㓜之爲人三极之道有以异乎宗庙也朝廷也师旅也礼乐也佃渔也耕桑也时之所尚虽小有损益其爲治之具岂有易于此者乎然而伏羲神农黄帝之所以爲伏羲神农黄帝尧舜禹汤文武之所以爲尧舜禹汤文武可得而别欤伏羲之卦文王申之神禹之畴武王询之文无异也道无异也然伏羲之作造化备矣何以有待于文王武王之心神明通矣何以犹待于箕子然则羣圣之奥有待于后丗者犹无穷乎子大夫习之于师考之于古得之于心宜之于今亦素有其说乎朕诚以爲非伏羲神农黄帝无以爲道非尧舜无以爲德非禹汤文武无以爲功心术之精微制作之㑹通子大夫其悉陈之朕将亲覧焉诗题周怡临韩干明皇出游图开元盛事何人画玉冠夫容御天马从官骑歩各有持移仗华清意闲暇宫花如锦照青春诏许传看思古人不知身在瀛洲上亲奉图书侍紫宸明皇出游图辇路风微晓雾开华清宫里看花来五王走马谁先醉倒着宫𫀆去不回端午赐大长公主细葛迎飔喜宫衣之𥘉试瑞莲承雾庆寿斚之方持輙陈节物之多仪用祝年龄之有永併将唐律式衍鲁风殿阁薫风五月凉緑荷池上度天香扇裁团鑑飘罗雪盌注轻氷蔼玉浆尘尾可消时昼永綵丝冝祝寿年长清朝共庆宫闱贵万歳菖蒲汎紫觞董元夏景山口待渡图董元夏山何可得嘉木千章鐡作画曽峦緫含雨气润百谷正受川光溢犬牙洲渚善洑洄沧江散落碣石开山田何处无耕凿寻源不得还徘徊柳下行人将有适临流不度心爲恻我楫孔坚舟孔安奉子以济谅非难徽宗画梨花青禽图宿雨𥘉収禁林寂玉斧临牎看春色蒺蔾沙上暖尘飞何处人间作寒食赵千里小景前代王孙不好武拈笔幽牕冩汀渚残云野水三百年依旧松筠湿春雨燕文贵小景行尽长松迳溪头有小舟鑑湖如赐与终日弄清流赵千里出崃图巨舟临崃口衆工志如一各以所操济虽危万无失所忧至平旷玩肆生纵逸母俾持钓翁倚杖三太息藴能罗汉图有寳其寳破悭来献我乃回施非见所见月轮当空天清海平神光赫然万国永寕白乐天重屏图锦屏围煖坐衰翁妻子相看语笑同翡翠鸳鸯元是画樱桃杨柳讵非空清朝优老容归早野寺冝闲见歳丰兠率有天何异此葛巾吟偈白莲风陈闳画中宗射鹿图昭陵石马立残阳曽见腾逐鹿埸驰射冲波夸获隽故知英气似前王罗汉图神光炯炯视容直坐展两足手按膝两龙还入军持水风衣拂着磐陀石深山海岛非人间碧桃花开啼鸟闲法云还爲等慈起矍然飞钖无留难韩干马开元沙苑蒺藜秋韩干新图揔不収天廐眞龙竒骨在故知臣甫负骅骝曹覇下槽马枥下长年饱豆刍谁通马语识踟蹰主恩深重知何报或者东封驾皷车韩晋公土星像猗黄灵塡土中驯伏牛类相从朱斿扬招八风乗天田入紫宫命司啬钖九农鸣块桴年屡丰柯博士画扇旭日鸣幽鸟露华在芳藂外廷无奏事殿阁自微风胡䖍取水蕃部图驼车度碛輙三日老马砲沙泉水溢橐囊盛满不辞劳徼外天山雪千尺君不见圣明天子恩泽多旁及四海犹翕河昆虫草木感余润日献醴泉甘露歌滕昌祐蘹香睡鹅图苍鹅惜毛羽宛宛卧春雨雨余日照沙上有蘹香花怀香不自献梦到金銮殿殿池多跃鱼君王方草书铭奎章阁铭天暦二年三月吉日天子作奎章阁万机之暇观书怡神则恒御焉臣奉勑而铭之曰维皇穆清中正无爲翼翼其钦圣性日熈廼辟延阁左图右史匪资燕娯稽古之理经纬有文如日行天爰刻贞玉垂美万年棊盘铭动制胜静保德勇有功仁无敌棊盘铭圎周天方画地握化机发神智賛赵平章画像賛臣闻古昔帝王所以加礼于辅相老臣者以爲爵位之崇钖予之厚有不足以尽其心则必象其体皃而致美于形容焉于颙颙昂昂如圭如璋又曰敬愼威仪惟民之则其此之谓夫公以勲门将胄笃尚儒素积学以致用人莫知其志之所存也出事丗祖皇帝始爲御史风采肃然振厉中外歴事累朝践扬台省垂五十年事业着简册勲庸书旂常天下谓之名臣朝廷谓之元老当显用而忧时愈深婴患难而立节弥固夷险一致进退以时盖有古君子之风焉是以论者以爲清严似扬绾渊通似李泌周致似姚崇剀至似陆贽至于以直搆祸蹈机穽而不爲之动则汉䔥望之殆不能及噫此天下之公言非臣之私言也至顺元年五月甲子今上皇帝念翊戴之功俾绘其像而命臣集爲之賛臣少尝从公游今且老矣其实知公故承诏不辞谨再拜稽首而献诗曰肃肃鲁公泰山巖巖刚毅直方爲国之监有言有猷以定国是衆人所难在公则易丗祖旧臣维公在兹百炼之刚遇挫弗亏上帝耆之俾佐天子底定绥辑弥文以理白髪苍颜正笏垂绅凛然秋霜煦兮阳春国有老成邦家之福天子万年景命有仆赵中丞画像賛天暦庚午孟夏𥘉吉圣天子以爲御史中丞赵公丗安元从功臣爰置左右践省辖表正风宪厥绩殊茂乃命绘像用肃具瞻亲御翰墨书勑其上识以寳玺而命臣集述賛焉臣惟公之事上也靖㳟夙夜夷险一致入则告以谋猷之嘉出则宣其德意之美惓焉爱君体国之意其见于仪形风采者宜垂颂焉谨拜手而述賛曰肃肃宪纲国之司直以正朝廷百辟是式圣皇御天法度章程风霆之威日星之明昔在丗祖最重斯职列圣授受精意愼择贤必有能廉必有材必信必亲庶尹则谐惟今赵公简在有素旣勤其躬亦衡其虑天子有行鞭弭鞬天子正统㐮賛周旋温其仪侃其色珮玉舒迟前席宻勿暦阶中书时清政平乃肃风纪以賛国成知无不言言无不听有容有严有文有政天子万年大臣相之九叙惟歌无以尚之呉宗师画像賛游乎万物之表而能约已于名教老乎朝廷之间而不濡迹于公卿粲若华星之䴡乎河汉浩然云气之出乎嵩衡其凝也止水之善鑑其动也祥风之时行祠黄石者盖有遗书之託衣白衣者宁无辞当丗之名导冲和以辅元化非唿吸而致长生伊耆有巢父轩辕有广成则所谓宏演博大眞人者安得不后天地齐日月以賛于休明者乎御马五云骥图賛传曰天用莫如龙地用莫如马夫马上配乎龙而干之爲象兼焉斯其爲贵者矣然周穆游乎西极虚传八骏之名汉武求诸渥洼实费贰师之出方于今日殆不足云我国家肇基朔方奄有六合千乗万骑风焱电驰武功告成礼文毕备百年涵煦之乆万物生息之繁于斯盛矣乃若夫马外则駉駉而在朝乐彼超内而肃肃以居闲均其调习论其可以名称者盖不胜纪至顺二年夏天子时廵上京行幸之次日阅其良于是五云之骥出焉盖神骏之尤杰者也临轩一顾廓开万里之风云立仗羣趋却立九重之虎豹光逾雪练文戴龙章凡其游牧之生悉备乗舆之御此岂偶然者哉于是命善工图形藏诸内阁而俾臣賛之臣闻骥不称其力称其德也今斯骥也生于明时遭逢赏鍳不有其德曷克臻兹噫一马之善上犹録之如此岂有人材之出于当丗而不见知见用者哉敢述賛曰房宿储精天马来下有万其骏莫之能侣玄文五聚黼黻厥身粲若负图犹龙有神圣皇在御神物斯出行地乗天嘘云耀日爰勑绘素对貌竒姿德力具称存乎賛辞瑞寉賛至顺三年三月赵国公臣常不兰奚中书平章政事臣亦列赤御史中丞臣脱盈纳等钦奉皇帝圣㫖皇后懿㫖命特进神仙大宗师臣苗道一脩罗天大醮于大长春宫四月朔旦臣不兰奚自长春以青词入谒内廷请署天子御名沐以龙香之泽封以云锦之函羽葆鼓吹导自禁籞歴于曽城浮尘不扬驰道清肃风日和美灵光发舒将至乎仙坛而臣道一率其属奉迎道周羽盖杂华雾以纷法曲绕旌霓而髙亮百官在列万姓聚观乃有青鸾白鹤飞舞太空雅唳长鸣去人寻丈若羣眞之并驾从以来迎盘桓后先及坛而止衆目瞻覩惊叹神异醮礼告成言将复命咸曰苗君某先朝旧人老成端恪道行严一故能深逹皇宸致感玄徴有如此者而臣道一乃曰两宫至诚上与天通一念之兴如响斯答天何言哉示之以事是故玄裳缟衣羽翼乍离于三景同鸣齐唱音声遥闻于九天老臣奉诏祷祈庶竭愚分而巳至于明应则上帝之所以报两宫非老臣之所能致也然臣不兰奚等不敢隐其事绘图以闻传㫖国史臣集书以识之盖仙人道士之言云太上至眞飞行虚无不可以形迹见也然而辍驰翔于寥廓横四海而覧辉则羽族有先见者焉书传有之鳯凰来仪神祇来格此其类也臣闻至元纪元歳在甲子实命诚明张眞人建大醮于兹宫有瑞鹤之应焉今七十年矣前太常徐琰见诸賛咏臣切思之至元甲子丗祖皇帝在位之五年今兹之岁则今上皇帝之第五春也玄徴之感同符丗祖不亦盛乎于乎我圣皇敬天尊祖之诚仁民爱物之惠前圣后圣其揆若一则吾圣元宗社无疆之福讵可量哉敢再拜稽首述賛曰明明天子昭事上帝肃肃在宫齐圣无二乃睠殊庭神明所都嘉徴瑞图此兴此储维时神师故旧耆老羽衣持节致我忱祷緑章紫封金龙夹扶来自禁中百灵与俱倬彼云汉有飞者羽如雪映掩载翔载舞乃占道书是爲贞符圣神鍳临其来舒舒降休陨祉爰自昔始表而着之亿千万禩道园学古録卷之二十一道园学古录道园学古录卷第二十二道园学古録卷之二十二应制録二雍虞集伯生制诰封宣圣夫人制我国家惇典礼以弥文本闺门以成教乃睠素王之庙尚虚元嫓之封有其举之斯爲盛矣大成至圣文宣王妻并官氏来嫔圣室垂𥙿丗家笾豆出房因流风于殷礼瑟琴在御存燕乐于鲁堂功言邈若于遗闻仪范俨乎其合德作尔祎衣之象称其命鼎之铭噫秩秩彛伦吾欲广関雎鹊巢之化皇皇文治天其兴河图鳯鸟之祥可特封大成至圣文宣王夫人主者施行郓安大长公主词头皇家制礼恩实重于懿亲帝女正仪体尤隆于尊属肆颁异数祗恊彛章公主某慈孝夙闻肃雝维则翟车象服备赫奕于先朝凫绎龟蒙适奠安于乐国爰进加于长号又増益于大名于戯诗咏秾华德弥崇于戚畹易占元吉丗永保于藩封燕帖木右丞相封太平王制朕正祖宗之统入纉丕图国有社稷之臣亶维丗胄旣克戡于多难冝超示于殊恩具官某沉鸷有谋英锐无敌我皇考昔抚军于龙朔而尓父寔佐命之虎臣赐劵报功盟书启籥更累朝而弥显识大歴之攸归手握兵符力扶景祚及清宫而迎乗犹多垒之在郊临陈誓师咸服奉辞之慷慨挥戈决战衆惊用武之神明人民怀绥辑之恩城阙壮奠安之势俾兼司于将相用修扞于邦家韩信之辅汉皇论定当时之攻取子仪之在唐室身爲天下之安危皆眞食于王封今何慙于往辙是用钖之位号胙以土田礼冠絶于百僚名永垂于千载呜虖有非常之功则有非常之赏朕用奖于勲劳建太平之业而享太平之成尓母忘于眷注丕昭至意式克钦承封营都王制𬗟怀故旧之恩莫如阿保爰致褒崇之典俾极哀荣国有恒规朕无私惠具官某㳟良而愿悫温厚而老成卜以负之昔𬒳东朝之简用择其可者并居甲观以扶持嗟备着于勤劳不少留于耆艾肆予践阼首钖褒封时廵来次于近郊秋露乆濡于宿草顾兹贲典未究深衷廼命外廷更申异数于戯五等之爵重莫过于王封千乗之邦亲莫先于畿甸尚其英爽承我休嘉营都王夫人纂图抚运崇德报功追念尔劳克任保持之力至于今日共享安荣之时天不假年礼冝异数具官某出入禁掖左右朕躬安其煦育之柔称尓温良之懿邦家宫府共兴故旧之思车服土田何爱便蕃之钖爰颁予渥俾相其夫于戯若昔诸侯王有生至贵封之千乗国无憾令终封营国公制国之令典必兼恩义之隆时维旧勋冝钖褒崇之盛嗟其逺矣今俾申之具官某自其㓜时在朕潜邸襁褓共其燥启处与之周旋越在艰难尤负劳勚属櫜鞬而未释伤雨雾之逾深轊以归筹帷顿失迨予纉绪风云千载之兴独尓亲臣丘陇九原之閟廓其封兆钖以荣名顾未究于予怀乃增畴于大邑于戯万钟之禄虽不及于生前两丗之封庶有劝于天下营国公夫人尽瘁以仕良臣有翊卫之勤从一而终贞妇抱纯诚之懿钖以宠数光于幽潜具官某淑愼其身柔嘉维则闵殷雷之勤而劝义守柏舟之誓而靡他同穴而藏得相从于地下䟽恩以报何不逮于生前贲之简书易其汤沐于戯哀荣𬒳于两丗固申劝于旧劳忠孝萃于一门亦以表夫髙节封寕朔王制朕纂膺丕绪聿怀旧德之臣歴治朝夙𬒳先皇之眷未及悬车之歳遽闻拱木之新爰命有司备循彛典具官斡赤刚明而有守沉毅而善谋闲舆卫于藩垣治军实于幙府自覃怀而入定内难与賛庙谟望龙朔而奉导前驱仰承天表进拜集贤之任旋参储极之寮徧践清华具瞻台鼎往填南服偶逢草棘之弄兵召使北还犹驻䄡帷而按堵不遗忧于宵营国公夫人尽瘁以仕良臣有翊卫之勤从一而终贞妇抱纯诚之懿钖以宠数光于幽潜具官某淑愼其身柔嘉维则闵殷雷之勤而劝义守柏舟之誓而靡他同穴而藏得相从于地下䟽恩以报何不逮于生前贲之简书易其汤沐于戯哀荣𬒳于两丗固申劝于旧劳忠孝萃于一门亦以表夫髙节封寕朔王制朕纂膺丕绪聿怀旧德之臣歴治朝夙𬒳先皇之眷未及悬车之歳遽闻拱木之新爰命有司备循彛典具官斡赤刚明而有守沉毅而善谋闲舆卫于藩垣治军实于幙府自覃怀而入定内难与賛庙谟望龙朔而奉导前驱仰承天表进拜集贤之任旋参储极之寮徧践清华具瞻台鼎往填南服偶逢草棘之弄兵召使北还犹驻䄡帷而按堵不遗忧于宵旰真知体之股肱乆简朕心方将柄用廼致憗遗之诔寔深耆艾之思贤子能忠在朕左右眞王加钖贲卿始终并兼封赠之崇式表哀荣之极于乎往哉魂魄乐壮美之山河宜尓子孙辅尊安之社稷封寕朔王夫人睠我大臣旣极褒崇之典相其内助冝同恩数之隆俾増耀于祎䄖用齐华于圭衮具官斡赤妻鉄理柔嘉而端肃㳟俭而和平克賛其夫终始股肱之任善仪诸子服勤左右之方身致康寕家用昌炽命钖封章之贵养宜鼎食之珍于戯维此朔方寔尓丗家之旧跻于上寿用成贤母之名封辽阳王制朕寅奉丕基务推茂泽廼睠廷臣之旧昔膺柄用之劳俾率彛草特还䘏典具官哈散秉资谨愿接物寛容始縁宿卫之勤寻寄货泉之任致身省闼盖歴事于五朝执政庙堂尝首相者数载每规随于画一克同恊于和㳟均逸外藩逺将德意宣恩东服备着辑绥凡其登进之时率在阜殷之日乆奉公于夙夜亦良称于股肱弗永终誉遽兴逺嘅秋霜在野莫追旣往之悲旦日行封尚服维新之渥兹诚异数式慰遗魂噫辽海非遥姑遂怀郷之志子孙不队益推报国之忠封燕卜邻知院祖明里我国家教孝以劝忠因近以及逺德之茂者名乆而后着恩之深者爵加而愈隆具官某愿而能㳟勇而知礼始逢景运当东征西伐之殷先启戎行有左弭右鞬之助克勤乃事竟陨厥躬显融不及于当时勲业廼兴于后裔往稽故府冝钖嘉邦于戯古者专城重地莫逾于上谷贲诸幽壌名王遂赐于全封尔其有知服我休命祖母师武臣力国家致兴运之隆母子有成人之造异恩所洎岂曰徒然具官某俭以饰躬慈而逮下相其夫子每崇忠厚之风宜尓家人用启功庸之盛是以甫及再传之后并登一品之荣五丗其昌三王并列于戯酬其爵邑欲逺举于云中咨尓臣工以示劝于天下用申显命以贲幽宫父中兴启运则必有帷幄之旧不二之臣重禄劝功则必有茅土之封便蕃之钖具官某曩在宿卫已着勤劳王师飞渡于长江旣贾先登之勇使节载临于多垒不忘命将之忠逮其子孙相我家国至重者本兵之任至严者风纪之司而尓一家兼兹两府故纪勲庸之盛以彰信任之功列以王章着之邦典于戯拥雍州之地式重师垣申泰山之盟聿昌丗胄益崇忠尽用保休嘉赵平章加官封制宰辅者政之根本特䟽贵爵之封老成者国之蓍龟爰极文儒之任进登崇级増重化权具官赵某方严而精明果毅而详缜卓以櫜鞬之胄俨然韦布之风始事丗皇即拜御史多歴年所徧践台司阅实简书每先几而扶直作新风纪必正色以摧姦常依日月之光不改氷霜之操洊在政府蔚爲名臣嗟贤者之遘屯见予家之多难䔥望之身罹机祸几贻咎于当时汲长孺面质深文耻独爲于君子曁于戡定嘉尓勤劳审是统宗旣蹈危而奉义至其子弟亦见杀以成仁方图报之在衷屡引年而爲说载念紫微之务实资黄髪之询是用建尓上公保兹东鲁可优游于舘阁以劢相于国家于戯愼乃威仪赤舄具瞻于几几俾之耆文泰山庸作于岩岩尓其钦哉服我休命封悟理闲八制粤有髙僧来从西域式弘内教爰钖嘉称悟理闲八歴丗勤脩一源不昧寳月长临于逝水慈云随起于祗园逺探夙智之因如指其掌广说眞如之緼实契予心绍隆佛种之传以称国师之号可特授智胜妙行宿慧通应圜悟佑福国师封鑑賛八制象教之行国家所尚冝申嘉号用表髙僧鑑賛八性本天成丗隆佛种昔弘宣于内典蚤有誉于诸方物不累心舎奉已者二万戸事融于理独隐居者十余年旣徇请而一来冝具书于衆善可特授宏智正悟大辩捴持胜济慧福国师封蒋山寳公和尚制朕丕纂鸿圗中兴景运致百灵之扶翊出庶徴之祯祥廼睠眞如尤深简注寳公和尚现化身而济丗持应器以垂机显宻齐彰神变着闻于当日慈威互用廕休行及于千年藐在大江之南常住道林之上朕昔居潜邸恒仰寳坊万石悬钟表明珠而不灼四阿承霤辑多寳以新成曁余践祚之𥘉首致加封之敬若稽祀典冝钖賛书噫尚鍳至诚岂直朕躬之祷益弘愿力俾坚兆姓之安封张眞君制朕惟有道之君临治贵无爲而民化故先哲相承于上德而至誉不执于常名腃兹大歴之在予怀昔异人之辅丗具官某俶以兴运褎然来仪咨庸方笃于思晤对即符于神㑹嘉谋入告其辞如徴于蓍龟成功不居其志固轻于轩冕处身于至约之地毓物于泰和之中酬酢事变而先见其几从容朝廷而不濡其迹设教独髙于衆甫传宗最号于多贤盛服齐明保合天人之际基命宥宻賛㐮邦国之休遽脱屣而弗留每当宁而永嘅犹虑人闲之爵莫縻方外之游俾极崇称以表髙致于乎陟降左右想陪列圣于帝庭出入有无恒佑万年之皇祚尚纡玄覧祗若宠章大道教十一祖张眞人制朕慨观古昔有怀大道之淳历考圣神悉尚至诚之本縁名而设其教论丗以嗣其宗其说之兴于今兹乆张某渊乎授受逺有师承结宇丹台仍载皇人之笔奉祠黄石盖由老父之书惟神物之犹存乃嘉名之是钖率由其旧眷渥维新噫与天下而爲公朕用敷于至意居域中而同大尓母斁于眞风序皇图大训序皇图大训者前荣禄大夫中书右丞臣许师敬因其先臣衡以脩德爲治之事尝进说于丗祖皇帝者而申衍之而翰林斈士承㫖荣禄大夫知经筵事臣阿璘帖木儿奎章阁大斈士光禄大夫知经筵事臣忽都鲁都儿迷失润译以国语者也天暦二年天子始作奎章阁延问道德以熈圣斈又剏艺文监表章儒术取其书之関系于治教者以次摹印而传之清燕之暇偶得此编以爲圣经贤传有功于丗道者旣各有成书而纂言辑行㑹类可观者又尽出于前代独此编作于明时文字尔雅译说详明便于国人故首命刻之仍敕臣集爲之序臣闻古之人君能自得师者莫先于稽古古之人臣眞知爱君者务引于当道后丗岂无聦明之君而无哲之实者弗攷于古训故也爲之臣者亦岂有不爱其君者然而不以阿顺㫖意爲敬则以承奉䟽节爲忠不知古斈以至于此爲其君者独何利哉今天子以天纵之圣克尊前闻又欲羣臣遍知其说使不至徒徇细人之爱爲具臣之事而已也于虖圣心所在如天日之昭明得是书者其可不深思于此也哉金字藏经序盖闻干刚御丗必资化于坤仪月镜涵空亦承辉于日象我今上皇帝创建大承天护圣寺于是皇后念绍隆于祖武祈辑福于圣躬嘉惠生民俾均法施廼造金书三乗经教一大珤藏广启胜縁増崇上志伏愿光音融彻显宻圎通五雨十风咏讃皇明之运普天率土皈依等斍之慈常住正因永扶景祚饮膳正要序臣闻古之君子善脩其身者动息节宣以养生饮食衣服以养体威仪行义以养德是故周公之制礼也天子之起居衣服饮食各有其官皆统于冢宰盖愼之至也今上皇帝天纵圣明文思深逺御延阁阅图书旦莫有恒则尊养德性以酬酢万几得内圣外王之道焉于是臣赵国公孛兰奚以所领膳医臣忽思慧所撰饮膳正要以进其言曰昔丗祖皇帝食饮必稽于本草动静必准乎法度是以身跻上寿贻子孙无疆之福焉是书也是时尚医之论着者云噫进书者可谓能执其艺事以致其忠爱者矣而圣心溥愽又将推以及人于是中宫命留守臣金界奴庀工刻梓摹印以徧赐臣下于唿推一巳之安使天下之人举安推一巳之寿使天下之人举寿圣天子以天地之心爲心而爲生立命者盖如此天暦三年月日谨序承天仁惠局药方序钦天统圣至德诚功大文孝皇帝以聦明叡知之资临御宇内推一心之至仁参两仪而中立昭宣三光调顺四时播五行之精御六气之辨恊士钧之音通八风之化九功旣叙盛德大业至矣哉是以亿兆万姓休养生息于寿域之中而不识不知者也而皇上至德无外视民如伤仁厚思恕之心恒若不及乃命隆祥使司作承天仁惠药局俾大医院使臣耿某取和剤局方御药院方张长沙伤寒论宣明论端効方朱氏活人书严氏済生方杨氏方钱氏小儿方择其药之适用者分廿六门凡二百七十五方又勑中书右丞臣撒迪太禧院使臣晃忽儿不花大司农臣张金界奴与奎章阁大斈士臣阿荣相与详定进上命刻其书而出大承天护圣寺库金制药开局以施万民之有疾苦者十月廿二日臣金界奴至斈士院奉宣圣㫖命臣集识而序之臣闻古者帝王之于民也其爲之衣食以生养之又爲之谨禬禳治砭焫以救扎瘥之不测此所谓先王有不忍人之心斯有不忍人之政者也今皇上一日万几而思虑之周至于仁惠局之设可谓至且尽矣传曰天地之大德曰生生也者所以爲我皇元亿万斯年无疆之福也哉记奎章阁记大统旣正海内定一廼稽古右文崇德乐道以天暦二年三月作奎章之阁备燕闲之居将以渊潜遐思缉熈典斈廼置学士贠俾颂乎祖宗之成训毋忘乎创业之艰难而守成之不易也又俾陈夫内圣外王之道兴亡得失之故而以自儆焉其爲阁也因便殿之西庑择髙明而有容不加饰乎采斵不重劳于土木不过启户牖以顺清燠树庋阁以栖图书而已至于器玩之陈非古制作中法度者不得在列其爲处也跬歩户庭之间而清严邃宻非有朝㑹祠享时廵之事几无一日而不御于斯于是宰辅有所奏请宥宻有所图回诤臣有所绳紏侍从有所献替以次入对从容宻勿盖终日焉而声色狗马不轨不物者无因而至前矣自古圣明叡知善于怡心养神而培本浚原泛应万变而不穷者未有易乎此者也盖闻天有恒运日月之行不息矣地有恒势水土之载不匮矣人君有恒居则天地民物有所系属而不易矣居是阁也静焉而天爲一动焉而天弗违庶乎有道之福以保我子孙黎民于无穷哉四月日记五色石屏风记圣天子在奎章阁有献文石者平直如砥厚不及寸其阳丹碧光彩有云气人物山川屋邑之形状自然天成非工巧所能摹儗其隂漫理紫润可书可镌有勑命臣集记诸而攻木制匡廓植以爲屏焉臣集拜手稽首而言曰洪惟圣天子天縦知作兴人文所以命臣之意岂徒欲夸瑰异于玩赏乎臣尝闻之昔者龙马负图而出于河㐲羲则之以作卦画而前民用盖二气之实五行之殊蹟可见者理无不具俯仰逺近皆有取焉况乎神物之特出者哉臣是以知天之所以徴感于圣心之深契者矣传记有之女蜗氏之有天下也錬五色石以𥙷天或者疑焉而臣独以爲古言竒奥盖有所喻五色者五行之精英𥙷天者犹言财成其道而辅相其宜而石者以见夫理之坚确不移者也今兹石表文而里质隂阳之道也华绚而象物五行之变合也出于明时近御几格岂偶然哉箕子陈洪范九畴首叙五行中主皇极盖以爲五行顺序则地平天成万丗永頼不然则讁见于上变动于下矣然其要在于极之建不建而已人君者天下之主宰也天人之际寔在于此是故二五之流行而见于天者雨旸寒燠风是也肃乂哲谋圣则有时若之休狂儧豫急蒙则有恒若之咎此感彼应関机之发间不容丝其不可揜者如此夫石微物也臣愿因以致其察焉则圣天子合天心之妙以接前圣之统成今日之治以垂万丗之法不亦着乎臣集不胜惓惓之至天暦二年十有一月甲子谨记御史台记天暦元年十一月壬申御史台臣入见内殿皇帝若曰以予观于天下之治不有台宪之司布在中外则何以肃纲纪正风化辅成朝廷之大政而休息吾民者乎昔我丗祖皇帝即位之十年始立御史台以揔国宪其忧深虑逺使吾子孙有以周防于隐微禁制于暴着其在斯乎朕三复贻谋究观法意惧无以彰皇祖创始之明责任之重其刻石内台儆有位于无穷焉丁亥御史大夫臣伯颜等言谨具石请刻诏书制诏国史汝丗延汝集等其制文系以御史大夫以下至监察御史姓氏臣丗延自中丞行台江南臣集承诏再拜稽首而言曰我皇元之始受天命也建旗龙漠威令赫然小大君长无有逺迩师征所加或克或附于是因俗以施政任地以率赋出其豪杰而用之禁罔䟽阔包荒怀柔故能以成其大制作之事盖有待也丗祖皇帝圣繇天纵神武不杀智绌群䇿取善无方定天下而一之乃攷帝王之道酌古今之宜建国纪元而着令典焉立官府置郡县各有其职而上下相承内外相维聮属贯通以通功成务丞相治中书以统之上承天子出政令于天下较若画一莫敢踰焉其或任焉而非人令焉而非法近焉而弗察逺焉而弗逹交修其非以辅其所不逮则责诸风宪它官虽贵且重不得预况乎朝廷百执事郡县小大之吏作姦犯科爲不善者乎是故使其君子安焉以尽心使其小人惧焉而迁善而天下之治成矣此其官所以不可一日阙与今上皇帝以武皇之亲子乆劳于外入正统绪罪人斯得功成不居克譲大位故其观乎事变之极而知患得患失者必至于无所不至察乎民庶之隐微知其蠧弊深刻而无所告愬故慨然当宁兴叹而属意于斯者岂偶然哉谨按御史台至元五年置秩从二品二十一年陞正二品大德十一年陞从一品台有大夫一人后増一人中丞二人后又増二人随复故侍御史二人治书侍御史二人殿中侍御史二人治朝着之事典事二人掌幕府文书之事后改爲都事三人后又以都事之长蒙古若色目一人爲经歴检法二人后废管勾三人其一人兼照磨监察御史十二人后増至十六人皆汉人又増蒙古色目人如汉人之数今三十人至元十四年旣取宋置南行台二十七年专莅江南之地号江南诸道行御史台官秩如内台而监察御史今二十四人西行台𥘉由云南廉访司陞行台大德元年移治陜西号陜西诸道行御史台莅陜西甘肃四川云南之地延祐间暂废随复其官秩如南台而监察御史今二十人至元六年𥘉置各道提刑按察司正三品有使副使佥事察判经歴知事二十八年改肃政廉访司使副使佥事各二人大司农奏罢各道劝农司以农事归宪司増佥事二人经歴知事照磨各一人今天下凡二十二道始建台时大夫则塔察儿也今六十年継居其官者名氏拜罢歳月则有掌故在谨记天心水靣亭记天暦三年春臣集臣洞臣九思得侍清闲之燕论山川形胜臣九思曰済南山水似江南殆或过之臣洞之居在大明湖上雍土水中而爲亭可以周覧其胜名之曰天心水面可想见其处矣于是有勑臣集书其牓而记之臣集再拜稽首而言曰昔宋儒邵雍氏之诗曰月到天心处风来水面时臣洞盖取诸此臣闻雍之爲道上逹乎包羲以至于帝尧周文孔子之盛其始学也隐居百原之山仰而思之至忘寒暑如是者且二十年其制作在皇极经丗其性情寓于诗程颢氏之言曰就其所至而论之可谓安且成矣噫非几于古之所谓知者其孰能与于此然则臣何足以知之虽然窃尝闻之斯二言者岂非隂阳动静之交乎按先天图阳尽午中而姤生焉拟之爲月窟隂尽子中而复生焉拟之爲天根天根又曰天心所谓天心无改移是也以月临天心非隂阳之互交者乎巽之爲卦隂爲主于物爲风坎之爲卦阳爲主于物爲水以风之𥘉而行乎水之上非动静之始交者乎所谓一动一静之间天地人之至妙至妙者庶于此乎可见而臣不足以言之也请以人事论之月到天心清之至也风来水面和之至也今夫月未盈则不足于东旣亏则不足于西非在天心则何以见其全体譬诸人心有丝毫物欲之蔽则无以爲清堕乎空寂则絶物又非其至也今夫水滔滔汨汩一日千里趍下而不争渟而爲渊注而爲海何意于冲突一旦有风鼓之则横奔怒激拂性而害物则亦何取乎水也必也至平之水而遇夫方动之风其感也微其应也溥涣乎至文生焉非至和乎譬诸人心拂婴于物则不能和流而忘返又和之过皆非其至也是以君子有感于清和之至而永歌之不足焉臣泂天资明爽应物楽易冝能有取于此请以是爲记勑赐龙章寳阁记今上皇帝改元元统之二年御书闲闲看云四大字以赐特进上卿玄教大宗师呉全节受言藏之摹勒金石仍改至元之六年重锓贞木作大阁于饶州路安仁县云锦山之崇文宫以庋之九月一日上自上都清暑还次怀来集贤大斈士不刺失利等以其事闻请名之曰龙章宝阁而诏臣集执笔以书臣集伏退草莱深惧不足以奉扬一代之盛典而明诏所临敢不再拜稽首而谨书其事云臣闻我国家祖宗以来德意深厚嘉惠臣民凡其报功敦族进贤使能兴利恤患怀逺厚往下至一善一艺之録庆赏德施必称其事爵禄土田弓矢衣服车马金玉之赐无所爱吝若夫诏告臣庶训勑师旅賛词弥文日盛一日无以加矣至于机务之睱亲御翰墨心画之妙成章于天以赐臣下者则未之见也皇上天纵圣斈发自宸衷作爲此书度越前圣于戯盛哉然而宗亲戚畹之近将相勲旧之家内而禁卫台阁之臣外而雄藩巨鎭之府未尝有所赐也而臣全节独𬒳异恩群臣莫及此御史中丞臣祖常太常臣玄所以欣抃舞蹈奉诏謌颂咏叹于无穷者也然藏副于名山严奉以崇构此臣全节区区之忠报称于万一而不能自已者也夫或谓臣曰日月运行次舎周矣皇上君临万方覆帱广矣云锦之山邈在东南湖江之表何独得此于圣明之丗乎臣对曰景星䴡天垂光必有所注醴泉发地流润必有所逹和顺积乆神明来钟有在于是岂常情之所可测哉臣全节自其先师神德眞君臣留孙事丗祖皇帝爲玄教之宗以清静寕一之说賛乎列圣重熈累洽之治者亦深逺矣臣全节嗣而传诸其徒相爲长乆顾其师弟子父母之邦相去百里而近恩光之所𬒳及不于此而何适哉闲闲者臣全节自㓜至今之所自名也看云者臣全节言将帰隐之处也㫖意之微岂不欲其在朝在野随隐随显无适而不自得是以特书以遗之也乎臣又闻之明有礼楽幽有鬼神其理一也凡而継玄教而有作者尚克清愼笃敬以率其衆毋忘圣天子明显之恩守土之吏观风之使仰而观之见龙章之在斯也他郡莫之有焉其兴感严奉之意当何如哉川灵岳祇凡百有神依乎上帝贵神之所治呵禁卫护毋敢厌斁则幽显之道不亦交着于亿万斯年乎至正元年五月丙寅谨记勑赐玉像阁记至正元年五月臣集得集贤院文书云去年九月一日大斈士不刺失利等奏特进上卿玄教大宗师呉全节尝蒙先朝赐白玉之璞命工琢之儗爲太上老君说经之像刻沉水之香以爲山而居之奉以归诸龙虎山上清正一宫逹观堂之阁请名之曰玉像而皇上宠赐闲闲看云四大字模以文梓饰以云龙奉而置诸其阁矣有勑汝集其作文以记之臣集谨沐浴斋粛北望受命再拜稽首而言曰臣闻之天不可得而知也而圣人与天爲一求诸圣人则天或可得而窥矣圣人逺矣儗诸形容而象之或可得而见之也与均是人也有一人之人有十人之人有百人之人有千人之人有万人之人有亿人之人有兆人之人以一人而当兆人之人者其惟圣人乎圣人犹天也道家之言以爲圣不足以尽之又有至人神人之云者极圣人之盛至于不可知者以爲言也均是物也有一物之物有十物之物有百物之物有千物之物有万物之物有亿物之物有兆物之物以一物而当兆物之物者自非天下之至刚至纯至粹至精至贵至美其孰能与于此可以比德于君子之盛者其惟玉乎传曰干爲天又曰爲玉玉天之类也是以礼天者用之言可以通乎天也道家宗老子尊老子而谓之老君犹以爲未足而推之谓之太上焉名其所不可名而事之于天一矣玉象之作其知道者之所爲乎上古圣神以爲天之无言也而其所以无言者亦不可得而名言也则画以示之然后日月星辰之所以运行风霆雨雷之所以变化仰而观之天之所以爲天者无不在是今上皇帝按笔结字昭宣人文平直方圎辉光流动原乎性情之正极乎神明之妙心画之所示不亦髙朗着见矣乎求之天者观于此而有得则于其斋明盛服之有临睟面盎背之可象者必有不言而喻者矣以此事天岂非玄教之所以爲可宗者乎夫上清正一宫者道家之㑹归而嗣汉天师张君之所治也按龙虎山志宫有堂五十以分处其徒衆逹观其一也命玄敎大宗师之弟子丗居之而大宗师自神德眞君以来羽翼天朝柱石道教朔南相望表里不二继继绳绳之传方未艾也噫王象之所奠天书之所临非特一堂之荣也一宫之荣也非直一宫之荣天下四方脩老子之学者皆与有荣者矣然则斯阁也有千载之系焉故书以爲记至正元年闰五月巳夘日谨记碑铭大元勑赐饶州路番君庙文惠观碑铭番君之有庙于番昜乆矣旧庙在郡治之事故宋郡守范文正公迁之城西北至国朝延祐年郡守王都中以其庙之乆弊更新之郡人玄教大宗师呉全节作芝山道院以主其庙故翰林学士元明善爲书其事作迎送神曲以祀神焉郡人以庙隘弗称所以尊敬番君者袁仁庆之别业在永平门外平衍寛阜因玄妙观住持王仁近致诸大宗师以爲番君庙仍作爲宫于其侧以守视之仍改至元之三年自旧庙奉番君之旧像以居仍以梅鋗将军侑食守将吏士各率其属庶士庶民后先奔走不约而集道迎有序至庙具少牢醴币大合乐以飨之民大恱明年大宗师言于朝天子遣使者封奁香织金文之币爲之衣以赐勑翰林院画㫖赐文惠观俾有司勿敢有所挠因命頥神凝素文教眞人于有兴及朱道冲方志逺治观事而太常议番君当易名曰文惠王文因汉旧谥而惠者着其流泽故郷之无穷也观以是得名庙有故守臣颜鲁公及范公之祠郡人以爲故万户齐某丗以其兵守饶亦有别祠前太守今浙省参政王都中能治郡亦画像而事之而施田度弟子甲乙治观事者志逺也六年九月朔旦天子清暑上都还次怀来集贤大学士不刺失利等用大宗师言新庙之宫冝勒铭有勑以命臣集臣谨按番君事见史䇿丗能言之汉诸侯王惟长沙最乆国分而微而庙祠在番昜千数百年不絶得民心者兹是其乆乎抑神明之感有所在乎昔徐偃之得民避穆王而去之民祠之太末太末之徐皆宗偃李唐时徐氏子孙有守其郡者大新其庙韩愈尝书其实焉呉泰伯丗家春秋末呉益大与中国㑹盟季子之贤仲尼犹称之旣无其后子孙散处盖以国爲氏番君又以呉氏兴名最着至德之传其不可以名称如此哉大宗师从其师受知丗祖皇帝事列圣五十余年尊荣安攵卿相莫及位特进号曰眞人其大父父有武宗皇帝之钖命若曰丗祚饶国建立爲公于是大宗师因祖父之赐履逺推本于宗家再作番君之新庙极其盛大其亦倣于徐氏之故乎臣集敢不拜手稽首奉诏着铭以遗之其词曰有呉丗家于赫畨君相是有归克涣其群江南之东惟番惟大洪源盛流彭蠡其汇大纳有容保和以冲含生所资神明来宫额额千里中城听治民之来享出入多制神道尚幽人道尚明别而理之新宫乃成旣迁旣好歳乆而弊东门有田万神攸萃自堂徂基栋宇言言灵之洋洋来享来安顾曕故郷孰非吾土随感有见寕滞方所相方度新在我曽孙曽孙孙子思着思存道家之宫以祀上帝则具是依曷其有替文惠之褒人无异辞有炜裳衣天子钖之神之格思食尓旧德勿私尓邦惠我四国史臣脩词䴡牲有碑百神敬共明诏在兹道园学古録卷之二十二道园学古录道园学古录卷第二十三道园学古録卷之二十三应制録三雍虞集伯生碑武卫新建先圣庙学碑国家𥘉建大都廼分侍卫亲军爲列卫布诸畿内武卫其一也至元廿六年始置营在涿州南去京师二百里凡卫必有营营有城郭楼堞门障関禁官治行伍庐舎库庾衢巷市井而特立先圣孔子之庙儒学在焉卫之官有都副指挥使以下将帅偏禆什伯之长委积营作之署幕府文书之史而特设儒学教授以教士大夫子弟焉卫士以万计自非征行则有内府修缮之役歳廵幸则以精铳从其留屯于营者三之壹其使之长率以近臣领之其官治京师中而分任屯事于营者使或副若贰皆三歳一更将吏亦各以畨上独教授常在卫治教事此卫有学官之大槩也天暦二年武卫都指挥使洪灏分卫事治营中廼曰今圣天子聦明睿知文治彚兴天下莫不向风而兴起灏也丗愼忠孝得备戎行少游上庠得受教于君子矣而吾卫庙学未立师弟子斆学无所于在非阙典欤此诚灏之责也时亚安方爲卫使之长深然其言即以建学之事上闻上可之廼以军务之暇度地于营东南广袤八十畒廼基乃堂于其燥刚观泉审方作新文明经营材用石木陶冶工作程度心画指授具有成法明年知枢宻院阔阔台来代亜安见储偫之备欣然相成之即日复以兴役闻于是经始于至顺辛未之三月作礼殿以奉先圣像颜子曽子子思孟子配从祀十哲分位殿中东西郷七十二弟子绘庑下作讲堂斋庐庖廪垣墉门术皆如常制凡赀用一出公帑不以烦人及冬而告成是年中书平章政事阿礼海牙公以宰相兼长卫帅隆然旧臣敦诗书礼乐以佐天子之治教尤乐其有成爲度营旁地得二千畒俾耕以食学者乃以庙学告成入请于上命臣集记之臣集受诏谨具其事廼再拜稽首而言曰昔我太祖皇帝奋掦天威爰启帝祚丗祖皇帝神武不杀遂一海内列圣相承功成治定至于今上皇帝天下晏然兵棤不用爪牙之士廼得优游弦歌于其间岂非千载之盛乎臣尝学于孟轲氏矣其言以爲未有仁而遗其亲未有义而后其君者也又以爲壮者暇日修其孝悌忠信则虽制挺可以胜敌盖言人心天理之足恃也如此今学校之设其敎则仁义之道也其事则孝弟忠信之行也诚使刚强武勇之士身袵金革而知学焉则仁义素明于胷中忠信不遗于平日缓急有所用焉知义利之辨得违顺泰定二年歳次乙丑正月之吉始和皇帝燕居穆清抚时康宁中心无爲以守至正践丕承之位着若有见于羮墻廼召集贤院臣而告之曰惟天惟祖宗委祉钖禧式克至于今日海岳宁谧波尘不惊诗曰于乎皇王继序思不忘予曷敢弗顾諟乎宗庙烝尝之事有司具矣然而云蒸雾滃予何以见其降升天回日旋予何以识其往来有能爲予专志意以通神明者乎昔在成庙受遗丗皇睠惟俪极之贤克相内理然而苍梧弗从降灵小水遗恨徒结歳月云迈且夫本支繁茂岂无蘖芽之伤云汉昭回有氛祲之掩触念豪髪疾心丘山有能爲予释隐忧而涤灵爽者乎夫有天下也一体民物一视宇宙焄蒿悽怆予犹有慨于神明幽沈抑塞讵谓可忘于臣庶有能爲予发晶耀而溥恵渥者乎皆顿首言曰圣虑渊微非臣愚所敢与知天人之间其事甚重非臣所得专任请与丞相议之制曰可明日入奏曰道家有黄箓斋科者上可以导列圣之宸游下可以逹群生于屯昧请以是昭塞㫖意之万一皇帝若曰俞哉庶其在兹乎时则有若三十九代天师太玄辅化体仁应道大眞人臣张嗣成亲扬祖教妙斡道枢神仙演道大宗师泰定虚白文逸明德眞人臣孙履道以老成敦厚之资深符眞契特进上卿玄敎大宗师崇文弘道玄德广化眞人臣呉全节以聦明特逹之器参賛化机并领玄宗共承明诏以二月一日各眞人率南北道士千衆即大长春宫陈大科法者七日出黄箓白简万通启长夜之幽扄畅好生之至德于是祠曹揔礼神之仪物词臣具册祝之文章宣徽陈礼馔以惟共内府发金缯而弗吝揖拜跪起皆西清禁近之英奉若对扬必黄阁臣邻之重有司咸在百辟骏奔丕休哉在天之灵莫不顾歆于上溥天之泽莫不均𬒳于下赫赫洋洋洞洞煌煌一时盛典蔑有加焉于是陈玄功于翰墨留芳迹于庭除礼也谨按故事昔宪宗皇帝甲寅之歳以建国之𥘉方事金革锋镝之下或致夭伤廼纡皇心常有斯举于今七十有一年矣时和歳丰民安物阜曽无昔日之虞而举今兹之祀者何哉盖尝思之圣人之心常兢兢于方盛之时不逸豫于未央之日用能保鸿图于永固御景福于方来者此其故与呜唿盛矣乃颂之以诗曰于穆圣皇宅心至神何幽不烛何枯不春百度具张群公在位曰此人事未究玄懿至人通神出阳入隂以成天工实契我心长春之宫宻迩帝所极尔褥仪勿制常数飞章列符万神并来奔走后先昭假匪私吁嗟典祀国有常制牺牲粢盛旣充旣㫖陟降在庭孰是孔昭风马云车于焉㑹朝德音布宣洪恩斯沛惟尔有生是钖是赉下沈九泉谁复念之今振而兴俾承生基茫茫八埏同戴咸喜向阳就明万亿及秭域中四大匪异伊同听我咏歌以賛皇风东岳仁圣宫碑延祐中故开府仪同三司上卿玄教大宗师张留孙买地于大都齐化门外规以爲宫奉祠东岳天齐仁圣帝仁宗皇帝闻之给以大农之财辞不拜第降诏书护作方鸠工而留孙殁后年今特进上卿玄教大宗师呉全节大发累朝赐金以成其先师之志至治壬戌作大殿作大门殿以祀大生帝前作露台以设乐门有卫神明年作东西庑东西庑之间特起如殿者四以奉其佐神之尊贵者列庑如官舎各有职掌皆肖人而位之筑馆于东以居奉祠之士緫名之曰东岳仁圣宫泰定乙丑鲁国大长公主自京师归其食邑之全宁道出东门有祷于大生帝出私钱鉅万俾作神寝象帝与其妃夫人婐寺之容天暦建元今上皇帝即大位遣使迎大长公主于全宁还及国门皇后迎母于郊主礼神拜贶而后即其邸天子乃赐神寝名曰昭德殿云宫广深若干畒爲屋若干楹髙大弘䴡足以乆逺歳时内廷出香币致祭都人有祷祈咸得至焉有勑命臣集撰文勒诸丽牲之碑其辞曰帝奠九土辨方秩祀封岳维五咸在天子有岩岱宗望之东郊雨云来敷曽不崇朝有坛有宫神师攸作苍龙青旂百祗祗若天子神圣惠于民人睠言度思昭德维新丹楹朱户纳陛登陟青青五组兼币加璧礼有举之祗益以因即祠不违天子之仁徂徕有原新甫有隰乐具在廷逺于来辑庖盈大享寝陈燕诗神具乐康以惠我私春日载阳帝借于耜以先农人祈我穑事我观我稼视迩知逺尔煦尔泽自我畿甸相彼柔桑𬒳于沃饶相彼玄鸟亦集其条溅溅流水驾言来祓受弓载韣思皇朱芾出其闉阇士女车徒来尸来宗寿大在予佑我民庶克修孝弟以养以赋以受多祉兵祲弗惊菑疠弗婴熈熈有生以乐治平天子万年成功则告刻文登封则有贞玉大都城隍庙碑丗祖圣德神功文武皇帝至元四年歳在丁卯以正月丁未之吉始城大都立朝廷宗庙社稷官府库庾以居兆民辨方正位井井有序以爲孙子万丗帝王之业七年太保臣刘秉忠大都留守臣段贞侍仪奉御臣忽都于思礼部侍郎臣赵秉温言大都城旣成冝有明神主之请立城隍神庙上然之命择地建庙如其言得言兆于城西南隅建城隍之庙设象而祠之封曰祐圣王以道士段志祥筑宫其旁丗守护之自内廷至于百官庶人水旱疾疫之祷莫不宗礼之尔来六十有余年国家治平民物繁阜日盛一日而神之所依亦厚矣祀典之载所谓有其举之而莫之敢废者欤廼天暦二年二月庚子皇后遣内侍传㫖中政院臣使言于上曰城隍神庙丗祖皇帝时所建有祷必应烜赫彰着而庙乆弊弗葺无以答神明之贶以继丗祖之意请出内帑寳钞五万缗以修制曰可命京尹臣贾某董之太史以诹日弗恊请俟其吉九月中书参知政事臣赵丗安等奉勑封神曰护国保宁佑圣王其配曰护国保宁佑圣王妃至顺二年二月癸亥以前所赐爲未足用増赐寳钞十万缗大修治之平章政事臣阿礼海牙工部尚书臣岩穆忽尔实奉诏领其事且命之曰庀工而有余资则以赐诸庙中给恒用于是工部率其属以即役土木瓦石金碧丹垩旣善旣足百工并作无敢不䖍未几而告功于是有勑史臣集制文刻石以垂示无穷臣集拜手稽首而言曰圣上受命自天纂承大统师武臣力着㓛盟府百灵相恊固其宜哉圣后辅佐圣明之成功而一神之报亦不敢忘可以观德可以致福可以示劝于臣矣于戯盛哉请系以诗曰维皇建国宅中图大临制万方式表无外列雉四周壮于天垣爰立明神以保固完司空奉诏愼择吉土作庙坤维以祝休嘏相维典则有社有方群黎万姓罔敢禬禳维神孔迩有堂有寝曰豫则康威怒斯凛歳时牲牢㫖酒明粢无有小大士女毕来列圣清明歳行六十风气宣通民物丰殖相尔檐桷丹垩弗新何以妥之俾佑我人皇上至仁思保赤子圣后念之命祷灵畤天髙日明风尘不惊大开明堂治功告成有祈有报伊古之道出财宫府撤弊改桡山藻孔文旣闲旣安度其王封载加弥尊神来燕喜百和萃止导天之贶爲国之祉室家祚胤福禄万年贻及于民生养弗愆崇墉严严太止之固神永有依斯皇多祜句容郡王丗绩碑国家治平之业所以尊安而乆固者礼乐刑政一本于朝廷而执干戈以卫社稷于四境之外者则亦必有桓毅过人之勇直亮不回之节以兼爪牙腹心之任而又丗丗祖父子孙相承一志然后可以内爲天子之所信倚外爲彊敌之所慑服故处常则有不可犯之势遭变则建非常之功呜唿其所関系岂轻也哉天暦元年皇帝拨乱反正以太平王右丞相燕帖木儿有建谋力戦之功思其祖父之绩乃敕史臣制文纪事勒诸贞石以示不朽焉谨按钦察之先武平北折连川按答罕山部族也后迁西北即玉黎北里之山居焉土风刚悍其人勇而善战有曲年者乃号其国曰钦察爲之主而统之曲年生唆末纳唆末纳生亦纳思太祖皇帝征乞思火都火都奔亦纳思遣使谕取之弗从及我师西征亦纳思老不能理其国歳丁酉亦纳思之子孙忽鲁速蛮自归于太宗而宪宗受命帅师已及其国忽鲁速蛮之子班都察举族来归从讨蔑乞思有功丗祖皇帝西征大理南取宋其种人以强勇见信用掌蒭牧之事奉马湩以供玉食马湩尚黒者国人谓黒爲哈刺故别号其人哈刺赤日见亲近妻以哈纳郡王之女弟纳论中统𥘉元讨阿里卜哥之乱班都察与其子土土哈皆有功班都察卒土土哈领其父事是爲句容郡武毅王海都之叛皇子北平王帅诸王之师鎭祖宗龙兴之故地至元十四年叛王脱脱木失列吉入冦诸部曲见掠先朝大武帐亡焉土土哈王愤之誓请决戦三月败其将朶儿赤延于纳兰不刺以所掠诸部还四月只儿瓦䚟构乱应昌脱脱木以兵应之与我军遇将决戦先得其斥候数十脱脱木惧而引去遂㓕只儿瓦䚟六月逐大兵于秃刺河八月又败之斡欢河得所亡大帐还诸部之衆于北平我师北伐诏钦察骁骑千人以从十五年正月追失列吉踰金山擒札忽台以献又败寛赤哥等军俘获甚衆冬入朝召至榻前亲慰劳之赐以白金百两金壷盘盂各一白金瓮一椀十金织衣段九海东白鹘一国家侍内宴者每宴必各有衣冠其制如一谓之只孙悉以赐之且有诏曰祖宗武帐非人臣所得御卿能归之故以与卿军中宴诸帅则设之钦察人爲民户及隷诸王者别籍之户给钞二千贯歳绐粟帛择其材者备禁卫十九年拜昭勇大将军同知太仆院事明年改同知卫尉院事领羣牧司事给覇州文安县田四百顷命哈刺赤屯田益以亡宋新附军八百二十一年赐金虎符以河南等路蒙古军子弟四千六百隷之又赐尚方金貂裘㡌玉带青鹘近郊田二千畒水硙一区二十二年拜鎭国上将军枢宻副使二十三年置钦察卫遂兼其亲军都指挥使听以族人将吏备官属六月海都兵入冦奉诏与大将朶儿朶怀御之二十四年诸王乃颜叛于东藩隂遣使来结也不干胜刺哈王获谍者得其情宻以闻诸朝请召胜刺哈以离之他日胜刺哈爲宴㑹邀二大将朶儿朶怀将往王曰事不可测遂不往胜刺哈计不得行未几有诏召胜刺哈王曰此东藩之人由东道是其欲也将不可制言于北安王命之西行或言也不干将反者军吏请奏而图之王曰不可缓也身爲先驱引大兵以前穷昼夜之力渡秃刺河与也不干戦大败之丗祖方亲征闻诏王沿河而行尽収其余党以还道遇也鉄哥其军万骑击走之大获乃颜畜牧俘叛王哈儿鲁等献之康里钦察之人先隷诸叛王者悉来归置哈刺鲁万户府是歳王子创兀儿奉诏从太师月儿律在军戦于百搭山有功拜昭勇大将军左卫亲军都指挥使武金虎符出则𬒳坚执锐以率虎罴之士入则操刀匙以亊割烹执甖杓以进湩饮亲幸委任已见于当时成宗方抚军诏以王从十一月征乃颜余党于哈刺诛兀逹海尽降其衆二十五年也只里王爲叛王火鲁哈孙所攻甚急五月王从成宗移师援之败诸兀鲁灰还至哈刺温山夜渡贵列河败叛王哈丹之军尽得辽左诸部置东路万户府以鎭之也只里有女弟塔伦遂以妻王二十六年海都犯金山抵杭海岭皇孙晋王帅兵御之敌先据险我师氷行数日尽収其衆留兵鎭之奏功拜龙虎卫上将军赐行枢宻院印海都闻之领兵至欠河又败之擒其将孛罗察成宗皇帝即位诏之曰邉事重其免㑹朝赐白金五百两七寳金酒器白毳帐钞万緍独峯駞五冬召入朝有加赐则赐其军士钞一千二百万元贞元年春还守北邉二年秋诸王从海都者皆来降邉民惊动王帅兵金山之玉龙海备之资馈毕给民用不优亲导岳木忽等王以朝上觧御衣以赐又赐黄金百两白金千五百两钞五万轿舆各一大德元年拜银青荣禄大夫上柱国同知枢宻院事钦察亲军都指挥使如故还邉二月至宣德府薨年六十一是年有诏创兀儿丗其父官领北征诸军后亦封句容郡王王帅师踰金山攻八隣之地八隣之南有大河曰荅鲁忽其将帖良台阻水而军伐木栅岸以自庇士皆下马跪坐以待我军矢不能及马不可进王即命吹铜角举军大唿声振林野坐士不知所爲争起就马王麾军毕渡涌水泊岸木栅漂散因奋师驰击五十里而后止尽得其人马庐帐还次阿雷河与孛伯㧞都之军相遇孛伯㧞都者海都所遣援八隣者也阿雷之上有山甚髙孛伯阵焉山髙骏马不利于下驰急麾军渡河蹙之孛伯马下坂多顚踬急击败之追奔三十余里孛伯仅以身免二年北邉诸王都哇彻彻秃等潜师急至袭我火儿哈秃之地火儿哈秃亦有山甚髙其师来据之王选勇而能歩者持挺刃四面上奋击尽覆其军歛遁者无几三年入朝上解衣赐之慰劳优渥拜鎭国上将军佥枢宻院事钦察亲军都指挥使左卫亲军都指挥使太仆少卿还邉是时武宗在潜邸领军朔方军事必谘于王及戦王常爲先付托甚重四年秋畔王秃麦斡鲁思等犯邉王迎敌于阔客之地及其未阵王以其军直搏之敌不能支逐之踰金山乃还五年海都之兵又越金山而南止于鉄坚古山因髙以自保王以其军驰当之旣得平原地便于戦乃并力攻之敌又败绩都哇之兵西至与大军相挠于兀儿秃之地王又独以其精锐驰入其阵戈甲戞击尘血飞溅转旋三周所杀下可胜计而都哇之兵几尽武皇亲见之曰力戦未有如此者事闻上使御史大夫秃只知枢宻院事塔刺海也可札鲁火赤秃忽鲁即赤纳思之地聚诸王军将问戦胜功状于是亲王以下至于诸军咸以爲王功第一无异辞于是安西王与王衣一鹘一骡二十晋王与王衣一金椀二独峯駞四而武皇命王尚雅忽秃楚王公主察吉儿赏以尚衣貂裘使者以功簿奏上出御衣遣使临赐之诏曰邉圉事重少留鎭之七年秋入朝上亲谕之曰自卿在邉累建大功事绩昭着周饰卿身以兼金犹不足以尽朕意遂赐御衣一㡌一王顶笠一盘珠金衣一履双珠三黄金百两白金五百两钞十万贯鹘一拜骠骑卫上将军枢宻副使钦察亲军都指挥使左卫亲军都指挥使太仆少卿赐其亲军万人钞四千万贯九年都哇察八儿明里帖木儿等诸王相聚而谋曰昔太祖艰难以成帝业奄有天下我子孙乃弗克靖以安享其成连年动兵以相残杀是自伤祖宗之业也今抚军鎭邉者吾丗祖之嫡孙也吾与谁家争哉且前与土土哈戦旣累不胜今与其子创兀儿戦又无一功惟天惟祖宗意可见矣不若遣使请命罢兵通一家之好使吾士民老者得其养少者得其长伤残疲惫者得其休息焉则亦无负太祖之所望于子孙者矣使至上深然之于是明里帖木儿等罢兵入朝时爲置驿以通往来十年拜荣禄大夫同知枢宻院事寻拜光禄大夫知枢宻院事钦察左卫指挥太仆少卿皆如故从武皇于浑麻出之海上成宗崩讣至入告武皇曰殿下亲丗祖之嫡孙以先帝之命居祖宗之故地以鎭抚朔方者且十余年矣海都纳木忽见明里帖木儿自丗祖时各爲叛乱今皆来归前后叛亡俘虏悉复其旧皆殿下之威灵也臣先父土土哈受知丗祖恩深义重臣之种人强勇精锐臣父子用之无戦不克殿下急冝归定大业以副天下之望臣请率其衆备骖乗之士武皇纳其说即日南迈以𥙿宗皇帝旧服玉花衣赐之副以玉带一寳珠一海东白鹘一常御幄殿一服用之具咸备行至和林又赐钞五万贯衣段百五月逹上都武宗皇帝即位赐王尚服七寳笠一大寳珠衣一盘珠衣一黄金五百两白金五千两钞二十五万贯先帝所御大武帐一豹一加赐公主珍寳尤厚秋拜平章政事仍兼枢宻钦察左卫太仆还邉冬加封荣国公授银印出制辞以命之复有尚服衣段虎豹之赐中宫加赉于公主者亦俱至焉至大元年遣使赐金衣三十对衣千二年入朝封句容郡王赐金印玉手印一七寳笠一珠㡌一七寳带一玉带一七寳束带一黄金二百五十两白金一千五百两钞一万贯鹘四豹二上曰丗祖征大理时所御武帐及所服珠寳之衣今以赐卿其勿辞翌日又以丗祖所乗安舆赐王上曰以卿有足疾故赐此王叩头泣涕固辞而言曰丗祖所御之帐所服之衣固亦非臣所敢当而乗舆尤非所宜蒙也贪宠过当臣实不敢上顾左右曰他人不知辞此别命有司置马轿赐之俾得乗至殿门下仁宗在东宫有衣㡌金寳之赐太后又有加赐还邉仁宗皇帝即位入朝赐尚服衣一袭金束带一黄金百两白金千两钞五十万金对衣三十金玉马鞍一太后加赐夏衣二十钞一十万氊帐一穹庐十特受光禄大夫平章政事知枢宻院事钦察亲军都指挥使左卫亲军都指挥使太仆少卿延祐元年也先不花等诸王复叛亦忒海迷失之地王方接戦有敌将一人以㦸入阵刺王者王擗其㦸挥大斧碎其首血髓淋漓殒于马首乗势奋击大破之遣使入报有尚服之赐二年与也先不花之将也不干忽都帖木儿戦赤麦千之地转杀周匝追出其境鉄门関秋又败其大军于札亦儿之地上闻之遣使赐劳有加四年上念王之功而悯其老也召之命商议中书省事知枢宻院事大理国进象牙金饰轿即以赐王每见必赐坐上食必赐食待之以宗室亲王之礼王常曰老臣受朝廷之赐厚矣吾子孙不以死报国可乎至治二年薨年六十三臣闻古之言将者曰谋与勇惟王父子沈机大略固不可测而其军坚悍慓疾有所攻戦应声而起神变倐忽奋无廻顾智者不暇虑勇者不及举而已败衂无余矣此其所以致胜也而又数丗之传一军之士同禀忠义而不变同赴患难而不辞此其成大功享大名而膺国家之深信异宠者欤谨按王丗家忽鲁速蛮赠推忠効顺功臣金紫光禄大夫大司徒柱国句容郡王谥刚毅妻帖古该句容郡王夫人班都察赠推诚宣力保义功臣太尉开府仪同三司上柱国句容郡王谥忠定妻秃伦察句容郡王夫人土土哈赠宣忠定逺佐运功臣太尉开府仪同三司句容郡王谥武毅妻曰太塔你札只刺眞也曰兀买八里眞也曰嚢加眞瓮吉刺眞也曰阿八伦瓮吉刺眞也曰塔伦也也只里王女弟也皆封句容郡王夫人子八人长曰塔察儿定逺大将军北庭元帅次曰太不花御位下博儿赤三曰创兀儿四曰别里不花武略将军钦察亲军千户五曰帖木儿不花武德将军管领建康庐饶等处土土哈并哈刺赤户计逹鲁花赤六曰欢差武略将军钦察亲军千户七曰岳里帖木儿武德将军佥武卫亲军都指挥使兼大都屯田事八曰㫁古鲁班昭勇大将军钦察亲军都指挥使女五人曰曲出伯曰完者台曰朶儿只曰讷伦曰某创兀儿之妻察吉公主楚王女也曰也先帖你塔塔儿眞也曰也先忽都鲁宗室也只里女弟曰哈刺眞塔塔儿眞也子七人长曰小云失不花武略将军钦察亲军千户蚤卒次曰燕赤不花资德大夫大司农卿三曰燕帖木儿太平王荅刺罕石丞相四曰撒敦荣禄大夫宣徽院使五曰燕秃哈儿䦨遗少监蚤卒六曰答里国公七曰泼皮罕㓜卒女四人长曰忙哥合适失秃儿驸马弟太忽秃鲁次曰完泽台适相哥八刺王三曰纳只罕适沙蓝朶儿只王四曰月鲁帖你适阿鲁灰帖木儿王臣拜手稽首而作铭曰维皇太祖受天明命龙旗建斿神旅用振云雷险屯盘桓奋兴迩伐逺攻羣方畏惩旣定大业以遗孙子分地有彊罗络森峙维支之彊宗于本根孰披则离孰固以存赫赫丗祖大集厥成天覆日临无往不庭顾兹臣庶向属无外天未悔祸属近而悖挻爲暴强弄兵嬉狂弗念弗怀劳我父兄我无藏怒往正迷德维时虎臣无御不克虎臣维何钦察丗家克长克君爲国瓜牙相厥种人均勇同悍尔蒐尔师累百盈万牧则善刍饮湩孔腴袵金以居鸣箾以趋鸣箾咽咽壮士心折卷甲齐驱千愤一吷孰爲叛夫于旅于庐王先伐谋随以勦屠勿敢寕止不虞奄至溃不暇奔况及闘死父子百戦从于宗藩或㧞或援我圉永完天不与畔思祸知悔力困于外心服于内来言来归矢辞大同洒濯拜稽以朝成宗王护其来徒御不惊肃肃邉人同我太平桓桓武皇实善将将定䇿骖乗王猷用壮纪功则隆论赏则丰帝胄作嫔五丗王封丗忠丗勇列圣所使千载之传国有信史句容之墟接于太平今王之疆天子所营其功非常报亦殊特勒勲北郊昭示万国道园学古録卷之二十三道园学古录道园学古录卷第二十四道园学古録卷之二十四应制録四雍虞集伯生碑铭曹南王勲德碑中书右丞相臣燕帖木儿等言陛下入正大统道汴梁命山东河北蒙古军都万户府都万户野速迭儿以其兵从至京师以功拜河南等处行中书省平章政章于法官一品当赠三代官封也速迭儿曽大父拨彻大父也柳干父阿刺罕尝爲大将戦功多又皆死王事军中宜追封以第一等爵制曰可有司以诏书议赠所当得官按地定封于是故赠定威佐运功臣荣禄大夫司徒上柱国曹国公谥忠定拨彻加赠定威佐运功臣光禄大夫司徒上柱国追封曹南王谥如故故蒙古汉军都元帅赠宣忠靖逺功臣光禄大夫中书右丞相上柱国曹国公也柳干加赠宣忠靖逺佐运功臣金紫光禄大夫中书右丞相上柱国追封曹南王仍谥桓毅故光禄大夫中书左丞相赠恊谋佐理功臣太师开府仪同三司上柱国曹国公谥武定阿刺罕加赠竭诚宣力定逺佐运功臣太师开府仪同三司上柱国追封曹南王改谥忠宣曽祖母塔拜祖母㓕烈母脱端阔阔伦皆先封曹国夫人改封曹南王夫人制下有勑国史臣集其以曹南王丗家行事歳月着文于其神道之碑臣集受诏谨按拨彻蒙古札刺儿台氏太祖皇帝𥘉起朔方豪桀之士云起响应而从之爲之腹心爪牙者必皆有深智逺识有勇而善谋是以东征西伐无不如志以成万丗之业者天爲之生材而圣神善用之故也拨彻自其㓜年巳在宿卫爲火而赤火而赤者服御弓矢常侍左右者也又爲博而赤传而赤者亲烹饪以奉上饮食者也盖非笃愼强敏见知而亲信任使者不得预是以属车所向无不在行数以徇戦掠地着功受赏太宗皇帝即位仍以其职从征行陇北陜西之役攻城壁取郡县率先战士竟死之也柳干继爲火儿赤博儿赤膺其父之职也以太宗之命事岳里吉太子爲畨卫之长歳乙未阔出忽都秃太子出师伐金遂侵宋有㫖出从戦戦有功拜万户方是时察罕以太祖所拔重臣爲大将位望崇甚而也柳干以天下马歩禁军都元帅爲察罕之副緫领诸翼蒙古汉军马统领屯戍大军南面之征最爲重兵矣于是取陜西掠河东践河南歳乙卯擣光寿大帅察罕殁宪宗皇帝命也柳干代之拜诸翼军马都元帅统大军攻淮东西诸城歳戊午帅师至扬州数出戦遂以戦死阿刺罕以诸翼蒙古军马都元帅统其父之军从丗祖皇帝南伐宋宪宗崩丗祖北还即皇帝位从至末黎伯颜孛刺之地阿里不哥阿蓝歹儿浑都海兴兵爲乱不受诏命讨之阿刺罕以其所部蒙古军击之北至昔门秃之地遂追之至河西功成而还中统建元之歳赏功赐黄金五十两旦耳答衣九袭旦耳答者西域织文之最贵者也二年済南帅李璮以山东反大发兵讨之阿刺罕緫其衆次老仓口以进戦明年済南破璮诛山东平师还又明年赏功赐黄金虎符一银印一弓一矢百弓矢之服黄金饰其具马鞍辔一黄金涂银饰其具以旧官将其军至元𥘉大军伐宋五年师围襄樊力戦数有功论赏赐白金五十两金织文衣九袭十一年取宋大军渡江阿刺罕以其师取鄂州泝江陵下至荆口所至郡县降其军慰抚其民人明年拜昭毅大将军统其师发建康道溧水溧阳指独松関抵杭州上方道与宋将呉某等战斩之斩首七千级又与宋将祝亮战擒亮并其禆校七十二人斩首三千余级又与宋兵战斩首七千余级又斩逐其援兵退走数十里宋将奉使呉某都统丁某緫制赵某来逆戦败之斩首三千级擒緫制谷某又擒宋将张八其禆校斩首二千级六月即军中拜中奉大夫行中书省参知政事是年宋亡明年伯颜丞相以宋主入觐九月阿刺罕帅师东渡浙取越明温台衢㜈处及闽中诸郡追宋宗室秀王某道数戦皆败之降其运使赵某提刑赵某五百余人至福州与宋军转戦四十余里斩歩帅观察使李丗逹等于阵殱其军获秀王及其家属将吏百八十余人降其部曲淮卒三千人于是江南悉平十二月有诏以中奉大夫中书参知政事授金虎符行江东宣慰使郡县新附民心未安威信未孚莫不恱服十四年入觐上嘉其功慰劳甚厚进拜资善大夫中书左丞仍还宣慰江东十六年六月进拜资德大夫中书右丞仍留宣慰江东十八年入觐方是时海内悉已平定舟车所至莫不服从而日本蕞尓海岛之间弥固自保有司以致讨爲言天子从之廼赐玉带一金鞍一弓一矢百弓矢之服具命爲中书左丞相行省事统蒙古诸翼军马四十余万往征之师次明州且渡海矣殁焉旣殁而子也速迭儿㓜拜降也速迭儿之兄也袭丗职爲万户緫其军后以功佥书江淮行枢宻院事进拜江浙行省右丞福建行省右丞河南行省平章政事仍领其先丗万户军马旣殁也速迭儿以元贞元年丗其职授昭勇大将军左手蒙古军万户佩金虎符武宗皇帝在位思勲旧将帅之家求其子孙之有功有能者故于也速迭儿有加赉焉命玉工刻白玉爲也速迭儿所署字使以画文书发号令于所部使知其爲上所尊信者皇庆改元赐白银五十两金织文衣二袭延祐三年覃恩加昭毅大将军至治改元赐白金五十两金织文衣二袭泰定三年进昭武大将军皆以万户緫其军如故后二年今上皇帝南还京师将有大正于天下道过汴梁今太保伯颜公方鎭汴省八月庚子召也速迭儿帅其兵以行乙巳兵大集士卒感激赴义车马器械精备勇气自倍丁未命爲本省参知政事赐黄金五十两玉带一鉄镮刀一师行庚戌进爲本省平章政事仍兼山东河北蒙古军都万户府都万户赐银印一金三珠虎符一黄金五十两白金倍之玉带一海东青鹘一至眞定赐名马二至新乐驿赐黄金五十两甲一袭至庆都赐码碯盘杅一绣青绒𫀆一九月庚申爲同知枢宻院事仍兼都万户赐寳饰鉄檛一鉄寳刀一壬申皇帝即位大明殿建元天暦明日拜知枢宻院事授以枢宻院印仍领其万户事甲戌秃满逹儿自辽东引兵冦通州赐寳劒弓矢鞍辔令也速迭儿帅诸翼军马出御之丙子王禅等之兵军于北皇后店也速迭儿移兵合击败之已卯哈刺赤浑都帖木儿阿刺帖木儿之兵军于昌平县东白浮村帅师合击败之壬午昔寳赤大都之兵军于昌平县东北又帅师合击败之凡来冦之兵悉巳败衂緫兵者或执或败走北面悉平癸未太师右丞相㑹诸将于龙虎台下奏凯于朝有勑命也速迭儿守居庸之北阙垒石以爲固十月巳亥拜荣禄大夫知枢宻院事依前兼管都府事统领诸翼蒙古军马使出师御冦兵之西入者师次广平磁州之武安县败获緫兵者也先帖木儿等而西南诸郡以次告平庚子召还辛丑赐白金五十两中统钞五千贯金织文衣二袭十一月丁亥枢宻院奉勑散诸军行院官还京师明年二月以旧官复拜山东河北蒙古军都万户府都万户三月赐以只孙宴服只孙者贵臣见飨于天子则服之今所赐绛衣也贯大珠以饰其肩背膺间首服亦如之副以纳赤思衣等七袭纳赤思者缕皮傅金爲织文者也海东青鹘二五月上之上都也速迭儿仍帅其所统兵从八月赐白金五十两金织文衣一袭十月癸卯皇帝若曰也速迭儿属櫜鞬以备干城恪㳟职事朕用嘉之其以爲河南行中书省平章政事代乞住移乞住他鎭十一月丙寅以所统兵置大都督府命兼山东河北蒙古军大都督秩从二品刻银印赐之已巳有封赠之命呜唿上之所以待功臣将帅宠钖荣耀不亦盛乎臣尝闻之自昔国家所贵有勲旧之臣者以其君臣之契深宗社之事谂逆顺向背之道素定于见闻而爱敬之诚自有不能巳者故其得备戎行气决志愤以能成功也丗祖皇帝旣定海内以蒙古一军留鎭河上与民杂耕横亘中原故将委忠信于国人备非常于他日其所以爲子孙计者深且逺矣今上皇帝以天纵之资歴造昧之乆奋名义以致讨夙逆应天人而归履大位固歴数之所在也若曹南王家自开基以来已入备禁卫出死行阵者三丗矣今平章以其丗守之旧兵奉中兴之大业以致眞王之封食所居之邑声振大藩受军民之寄福禄方未艾也呜唿伟哉敢再拜稽首而爲之铭诗曰昔在太祖受命自天圣子神孙师武用宣丗祖赫赫一是万国帝臣孔多贵有丗绩忠定之兴承国肇基廼执干戈廼奉鼎彛不寕方来先后奔走尽瘁殒身以昌厥后有朅桓毅益信以崇帝讨王诛无往不从金气旣衰宋亦就䠞兼弱攻昧我帅我督截彼淮浦其流汤汤蹀血以终于曹有桑有土昔公今王三丗之祜丰碑烈功备书三王咨尔多士劝忠勿忘髙昌王丗勲之碑至顺二年九月某日某甲子皇帝若曰予有丗臣帖睦儿𥙷化自其先举全国以归我太祖皇帝寔賛兴运勲在盟府名着属籍丗绩令德以励相我国家至帖睦儿𥙷化佐朕理天下爲丞相爲御史大夫文武忠孝厥绩懋焉昔其父塟永昌大夫往上塜其伐石树碑而命国史着文而刻焉臣某顿首受诏退而考诸髙昌王丗家盖畏吾而之地有和林山二水出焉曰秃忽刺曰薛灵哥一夕有天光降于树在两河之间国人即而候之树生瘿若人姙身然自是光恒见者越九月又十日而瘿裂得婴儿五収养之其最穉者曰卜古可罕旣壮遂能有其民人土田而爲之君长传三十余君是爲玉伦的斤数与唐人相攻戦久之乃议和亲以息民而罢兵于是唐以金莲公主妻的斤之子葛励的斤居和林别力跛力荅言妇所居山也又有山曰天哥里干荅哈言天灵山也南有石山曰胡力荅哈言福山也唐使与相地者至其国曰和林之盛强以有此山盍坏其山以弱之乃告诸的斤曰旣爲婚婣将有求于尔其与之乎福山之石于上国无所用而唐人愿见遂与之石大不能动唐人使烈而焚之沃以醇酢碎石而辇去国中鸟兽爲之悲号后七日玉伦的斤薨自是国多灾异民弗安居传位者数亡乃迁居交州今火州也统别失八里之地北至阿木河南接酒泉东至兀敦甲石哈西临西蕃凡居是者百七十余载而我太祖皇帝龙飞于朔漠当是时巴而术阿而忒的斤亦都护在位亦都护者其国王号也知天命之有归举国入朝大祖嘉之妻以公主曰也立安敦待以子道列诸第五与者必那颜征罕勉力锁潭回回等国将部曲万人以先启行纪律严明所向克捷又从太祖征你沙卜里征河西皆有大功薨次子玉古伦赤的斤嗣爲亦都护玉古伦赤的斤薨子马木刺的斤嗣爲亦都护将探马赤军万人从宪宗皇帝伐宋合州攻钓鱼山有功还军火州薨至元三年丗祖皇帝命其子火赤哈児的斤嗣爲亦都护海都帖木迭儿之乱畏吾而之民遭难解散于是有㫖命亦都护収而抚之其民人在宗王近戚之境者悉遣还其部始克安辑十二年都哇卜思巴等率兵十二万围火州扬言曰阿只吉奥鲁只诸王以三十万之衆犹不能抗我而自溃尔敢以孤城婴吾锋乎亦都护曰吾闻忠臣不事二王且吾生以此城爲家死以此城爲墓终不能尔从城受围六月不解都哇系矢以书射城中曰我亦太祖皇帝诸孙何以不归我且尔祖尚主矣尔能以女归我我则休兵不能则亟攻尔其民相与言曰城中食且尽力巳困都哇攻不止则沦胥而亡亦都护曰吾岂惜一女而不以救民命乎然吾终不能与之相面也以其女也立亦黒迷失别吉厚载以茵引绳坠诸城下而与之都哇解去其后入朝上嘉其功钖以重赏妻以公主曰巴巴哈儿定宗皇帝之女也又赐寳钞十二万定以赈其民还鎭火州屯于南哈宻力之地兵力尚寡北方军猝至大戦力尽遂死之子纽林的斤方㓜诣阙请兵北征以复父雠上壮其志赐金币鉅万妻以公主曰不鲁罕太宗皇帝之孙女也主薨又尚其妹曰八卜又公主有㫖师出河西俟与北征大军齐发遂留永昌焉㑹吐蕃脱思麻作乱诏以荣禄大夫平章政事领本部探马赤等军万人鎭吐蕃宣慰司威德明信贼用歛迹其民以安武宗皇帝召还嗣爲亦都护赐之金印复署其部押西护司之官仁宗皇帝始稽故实封爲髙昌王别以金印赐之设王傅之官其王印行诸内郡亦都护之印则行诸畏吾而之境八卜义公主薨尚主曰兀刺眞阿难答安西王之女也领兵火州复立畏吾而城池延祐五年十一月廿一日薨子二人长曰帖睦儿𥙷化次曰籛吉皆八卜义公主出也帖睦而𥙷化大德中尚公主曰朶儿只思蛮阔端太子孙女也至大中从父入备宿卫又事皇太后于东朝拜中奉大夫大都护陞资善大夫又以资善出爲巩昌等处都揔帅逹鲁花赤奔父䘮于永昌请以王爵譲其叔父钦察台不允嗣爲亦都护髙昌王至治中与喃荅失王同领甘肃诸军且治其部泰定中召还与寛彻不花威顺王买奴宣靖王阔不花靖安王分鎭㐮阳寻拜开府仪同三司湖广行省平章政事今上皇帝归正大统召之至汴以左丞相留鎭湖广时左辖相媢而害政人所弗堪至是有㫖执而僇之乃更爲申救于上曰是诚有罪然不至死再三言之得释其不念旧恶以德量賛襄类如此天暦元年十月拜开府仪同三司上柱国録军国重事知枢宻院事明年正月以旧官勲封拜中书左丞相三月加大子詹事十月拜御史大夫大夫之拜左相也迷念先生之遗意譲其弟籛吉嗣爲亦都护髙昌王臣惟髙昌祖之所自出事甚神异其子孙相传数十代至于今克治其上岂偶然哉火赤哈儿的斤百戦以从王事捐骨肉以救其民后卒死之其节义卓然如此至其子与孙再丗三王盛德之报也大大丗胄贵王清愼自持户庭之间动中礼法平易以近民正已以肃物仁义之功沛如也及其临大政块大议忧深思逺而声容凝重若太山然用能弥纶大经以佐成雍熈之盛所谓社稷之臣也哉表其碑曰丗勲爲宜敢再拜系以诗曰维皇太祖建极定邦知几先徕伟兹髙昌列国率赋寳玉重器稽首受命以表诚至太祖曰嘻天启尔衷有附匪䟽以究尔功櫜鞬介胄十千维旅以从四征斥广疆宇从我王事靡鲜朝夕邦之丗臣食其旧邑旧邑髙敞介乎强藩爲暴突来䖍刘以残保障扞城我御我备敌爲弗顺我死无贰崇墉言言冦来寔繁力殚守坚责我师昏有齐季女出女纾难义有絶爱皇用咨叹冦退民完天子慨之辇帛载金悴斯漑之城郭室家旣还旣复庶其寕我皇钖之福于庐于处狂嚚掎之矢尽衆殱执节死之维时贤嗣泣血入告请扬天威以报无道天子壮之俾军于西抚尔民人授之鼓鼙有嚚西羗弗靖以挠移节征治旋就驯优武皇纉武睠尔旧服节旄印绶仍护其属乃稽王封在时仁宗旂纛舒舒刻章以庸廼即永昌幕府斯建将星宵陨亦旣即逺宰木隂隂阅歴歳时顾瞻徘徊邦人之思大夫嗣德克敬以譲三命弥㳟丗爵用享珮玉琼琚靖共以居躬行孝严服御不渝肃肃雝雝有察有容亲亲尊尊允德允功天子还归大义攸正大夫在行民信以定旣安旣寕治乆告成大夫司宪百度孔明衮裳赤舄进见退思敬于无虞匪泰伊惕大夫申申明哲以字嘘欷有怀永昌之虚天子有诏大夫省墓勒文载碑丗勲是祚维王孙子永言思之岂惟子孙百辟其仪之大崇禧寺碑昔在我丗祖皇帝膺上天之景命承太祖之丕基混一海宇建立制度条理纲纪一出睿思以爲子孙万丗之成法者昭乎若天旋而日行也乃若崇尚佛教营治塔寺亦必弘伟殊胜足以耸神明之瞻者暦数在躬天之所命孰能违之若夫大雄妙觉之尊以其慈威定慧黙相潜佑者必有其徴矣是以累圣相承率是而行之也今上皇帝潜邸在金陵时于其暇日登钟山而观之见其江山之萦廻树艺之广茂民庶之熈洽慨然兴叹以爲我祖宗德泽之涵煦以至于斯也问诸邦人父老则又以爲昔有圣僧曰寳公者自梁以来委灵兹山能相我国家之神化以覆护吾民也水旱疾疫凡有祷焉随愿輙应于是皇上感焉钟山之隂有石岩中虚下出流泉注入功德水乃即岩中作观音大士象岩前构木栈虚容瞻礼者旣而又以爲未足即翫珠峯之北得髙爽之福地规置大刹宫殿楼阁如自天降寳公之塔在峯上正当其前来兹山者仰而望之如见天宫于林壑之表然后圣上仁民爱物之心所以属诸寳公者衆庶莫不知之相与踊跃而賛叹矣钟山之旧寺聚铜数万斤铸大钟金旣在镕皇上以碧珠投之及钟成珠不坏完好坚固宛在栾铣万目惊覩以爲寳公之报贶焉天暦元年九月日臣某入见内殿亲诏之曰宜加寳公号曰道林眞斍慧感慈应普済寺曰大崇禧寺汝某其勒文以记之臣某旣具述其事而窃思之曰帝王之兴也天与之天保之百灵受聀符瑞交现此其常也金陵据东南之㑹山川鬼神翼扶翕张于吾君者盖凡五年而后归正大统皇心之注于斯乎呜唿累朝佛宇之盛皆临御时爲民祷禜资用功力有司具焉今崇禧之成实在试难之日出私财以具事而雄䴡若此此固生民之所以深感乎渊衷而寳公之所以显着于祯符者也呜唿休哉敢再拜稽首而献铭曰大江之南钟山龙盘王气潜欎神所保完于皇圣明遵养时晦灵示奉天竦立以待春殷秋髙来游来遨旂有交龙载云在郊顾瞻原隰有稼有穑元元之生圣圣之泽民亦望之帝子寔来不鄙我邦庶无苦烖维梁寳公去之千歳善福其民有引弗替皇运勃兴寳有慧知奔走先后克相厥时奕奕祠宫我营我作我报无私尔感无怍吉金之良燥不移万石在簴寳乃发祥以肃群眎明珠不灼彰上之赐飞龙在天临制九围皇心徘徊眷兹崇禧崇禧之宇永殿南服天子万年钖我民福集庆路重建太平兴国禅寺碑昔金陵有神僧曰寳志宋元嘉中居道林寺歴齐至梁数着灵异天监十三年示寂武帝感其遗言瘗诸钟山独龙之阜帝女永安公主表以浮屠因建寺曰开善至宋太平兴国中太宗得志公秘䜟石中符其国运有神降其宫亲与之语盖志公云太宗异之号寳公曰道林眞觉菩萨更名寺曰太平兴国赐田以食其人熈宁中王丞相安石守金陵合诸小刹以附益之寺始大建炎燬于兵绍兴中更作淳熈中又燬随更作之每更作輙加宏广日葺月累至于我国朝而规制之盛极矣至治辛酉匡庐僧守忠应请来主之禅学之士来者日满其室今上皇帝以泰定乙丑之歳正月来至于是邦而寺适灾天意若曰其撤旧而作新之乎皇上感焉出金币以爲民先于是行御史台与郡县之吏皆祗若上意始忠之治寺也时有蒲芦之泽前见夺于豪家寺隷讼之累年弗决忠至譲而弗辨夺者愧而归之人固以是信道之矣皇上一风动之逺迩云集富者効其财贫者输其力工则致其巧农则献其食一歳垣庑成再歳堂室具其可以名书者曰方丈曰北山阁曰经楼曰香积曰水陆堂曰白莲堂曰伽蓝堂曰大僧堂曰道林堂曰新仓院曰耆宿之舎而大佛殿钟楼三门未成盖有待也歳在戊辰铸大钟爲金数万斤方在冶上施寳珠投液中钟成其欵有曰皇帝万歳珠宛然在其上若故识之而光彩明发不以灼毁万目共覩欢叹如一时上方别建佛祠于寺北今赐名曰大崇禧万寿寺者也是年秋皇帝归膺大寳是爲天暦元年出诏书布德泽于天下即命廷臣制寳公号曰道林眞斍恵感慈应普済圣师封名曰以礼祠之出黄金白金重币以赐忠俾成寺之役蠲寺田之赋赐守忠爲佛海普印昙芳禆帅住持大崇禧万寿寺兼领兹寺未几加授太中大夫以大禅寺领两寺如故至顺元年秋御史中丞赵丗安传勑召忠入朝九月九日上御奎章阁三藏国师吏部尚书王某以守忠入见奏对称㫖命大禧宗禋院日给廪饩赐金襕伽黎衣与青鼠之裘其弟子以教绍基等凡九人赐各有差十二月一日赐设于圣恩寺乃诏学士臣某至榻前制文以记之俾忠归刻诸石国师以其事示臣某如此臣谨具载而言曰上于金陵新作之事二曰龙翔集庆因潜龙之旧邸也曰崇禧万寿广亲构之新祠也独太平兴国虽曰宋齐梁陈唐宋之遗然尽燬而复兴实在今上龙飞之日景运之玄契盖有徴焉兹三寺者鼎立乎一郡之间以同賛乎圣天子亿万斯年之寿岂不盛哉然臣尝窃闻陛下之意每不欲专福于躬而欲溥済均惠于天下故敢述万一而铭之铭曰维帝受命厥有祯符天人合机不占以字于赫圣皇圣武之系賛于克艰神作司契皇有万方山川幅贠釐厥下土徒御告勤顾瞻道林在江之汨翠盖孔旍来狩来止道林有宫百灵攸宗中有神师民所敬㳟土良泉甘风雨时若发祥效珍以待圣作圣作孔时动而天随龙跃以飞神师启之神师不言而示以兆有命方新去故以燎作而新之自我圣皇乃祓乃除乃基乃堂日月重明天光旁烛皇心载欣万佛降福凡我臣民息养以生饱歌煖嬉稚壮耋寕褁兵以革牛马在野至于永乆乐其休暇蝡动孳殖亦遂以成幽塞苦冤各鬯而亨圣皇之心斯佛之力铭以着之以示无极道园学古録卷之二十四道园学古录道园学古录卷第二十五道园学古録卷之二十五应制录五雍虞集碑大龙翔集庆寺碑钦天统圣至德诚功大文孝皇帝自金陵入正大统建元天暦以金陵为集庆寺使传㫖行御史台大夫阿思兰海牙命以潜龙之旧作龙翔集庆寺云明年召中天竺住持禅师大䜣于杭州授太中大夫主寺事设官隷之画宫为图授吏部尚书王僧家奴住董其役斥广其地为民居者悉出金购之土木瓦石丹垩金碧之需财自内出不渉经费工以佣给役弗违农有司率职庀工景从响应御史中丞赵丗安承禀于内行御史中丞亦释董阿忽都海牙相継率其属以莅之吏敏于事民若不知材旣具期以明年正月甲子之吉廼建立焉其大殿曰大觉之殿后殿曰无量寿佛之殿居僧以致道者曰禅宗海㑹居其师以尊道者曰传法正宗之堂师弟子之警发辨証者曰雷音之堂法寳之储曰龙藏治食之处曰香积鼓钟之宣金谷之委各有其所缭以垣庑辟以三门而佛菩萨天人之象设缨床盖座严饰之具华灯香乐之奉与凡所宜有者精备以称上意焉赐姑苏腴田以饭其衆上在奎章阁亲诏臣某制文勒石以志之臣闻金陵之虚自秦时望气者甞言有天子气至藏金土中以填之其后若呉晋宋齐梁陈南唐之君长据以爲都㑹然皆瓜裂之余仅克自保下足以当王气之盛夫孰知江山盘踞之固天地藏閟之乆积千余年而有待于我圣天子之兴也不然何渊潜之来处遂飞跃之自兹见诸祯祥行事昭着之若此者乎夫太阳之升䴡于天光耀熈赫髙深广袤之区生成动植之类孰不受其煦燠而其次舎之所经知天者必仰推而志之天子以四海爲家莫非圣明之所临鍳惟帝运之所由起天人应合之机实在于此其可忽诸今天子建极于中抚制万国顾怀昔居势隆望重非我佛丗尊无量之福孰足以处乎此也兹寺之成上以承祖宗之洪庥下以广民庶之嘉惠圣天子之至仁大慈垂示乎亿万斯年者于此可见矣呜唿盛哉敢拜手稽首而述讃曰明明上天祚我皇国圣祖神宗立我民极于昭武皇懋建丕绩宪章脩明民用齐饬天下爲公仁庙受䇿治极而圯或斁彞则乃睠明哲是保是翼俾乆而安弗遐以逖祝融效灵海若率聀更相吉土此维与宅吉土维何建业旧邑龙依崇丘虎立磐右昔有居者不称厥德惟我圣皇天命攸迪川宁于波田宜于穑民用孝敬神介景福帝命不迟师武臣力遂开明堂受天之暦庙而祖飨郊而神格治功告成庶物蕃息江流汤汤经我南服中城有宫皇所肇迹惟时父老载慕畴昔云来日临庶我心怿皇帝曰嘻予岂汝释维大觉尊寳相金色常以惠慈拯汝迷溺我即我宫作祠奕奕照汝净月沐汝甘泽汝见大雄如我来即马寳象寳贝金珠璧凡爲汝故我施母惜无菑无害居佛之域民庶稽首我不知识我愿天子圣寿万亿与佛同体住丗有赫一诚报恩有永无斁大承天护圣寺碑惟皇上帝监观万方爰启圣神俾一遐迩时惟大祖皇帝神武维扬作兴帝业丗有濬哲秉钺誓征粤丗祖皇帝建兹民极用辑大成旣有九有戢兵包甲礼脩乐宣神祇咸若敦一本以端统树羣支以定分秩序有经万丗永赖成宗显承法令较一我武考受命抚军归纉歴服保育民物旣庶旣富丰亨豫太如日方中迨至延祐至治之间重熈累洽物大而盛弗虞憸王间斁彞宪于是钦天统圣至德诚功大文孝皇帝德合天人之助躬脩揖逊之节武以勘定文以宣昭忠孝率职姦慝擿伏雨旸以时年谷顺戌寳兴于山海波不扬嘉靖宁一利泽长乆颂声交作度越古今列圣之仁恩神灵之景贶布濩旁达湛渍骈臻于斯时也有歛福钖民之志焉固皇极之道也乃託诸制作之宏祠享之盛于以表奉先之孝于以广济物之慈同仁之化不亦与天地合德矣乎天暦二年歳在已巳春月皇帝若曰予承宗庙之重君临天下夙夜兢惧思所以上継祖宗下安民庶者不敢少置也矧予昔在冲㓜太皇太后躬保持而导迪之欲报之德亦不敢少忘也稽诸佛氏之书孝莫重于报亲慈莫广于及物而吾佛之所以隂相我国家者岂可量哉汝太禧宗禋使月鲁不花中书平章明理董阿大都留守张金界奴其爲朕度地以作𣑽刹称朕心焉四月上幸近郊观于玉泉之阳谓侍臣曰曽冈复巘隐隆西北太湖之浸汪洋渟涵峙而东髙瓮山在焉旁薄扶舆固祇园之地也使太史眎之曰吉秋八月晦立隆祥緫管府以领之铸银爲印秩正三品以臣月鲁不花领府事将作臣阿麻爲逵鲁花赤国语达鲁花赤官属之长也臣金界奴爲緫管上曰建寺而不先正其名民将因其地而称之其署题曰大承天护圣寺又曰寺所以严奉祀事而㕓氓杂居则几乎渎矣买旁近地得十顷有竒皆厚直以予之分赐从臣俾爲休沐之邸侍祠而至则处焉且命其揔管府臣相大田以买之度其歳入以爲僧食明年上受尊号改元至顺十月上命太师臣燕帖木儿率百官诣寺所告诸后土之神始命大匠治木月命中书右丞臣撒迪爲隆祥緫管府达鲁花赤盖以省臣重其事也二年四月十六日始作土功治佛殿基得古金铜之器于地中多事佛之仪物实有宻契者云寺之前殿寘释迦然灯弥勒文殊金刚并二大士之像后殿寘五智如来之像西殿金书大藏经皇后之所施也东殿墨书大藏经歳庚午上所施也又像护法神王于西室护丗天王于东室二阁在水中坻东曰圎通有观音大士像西曰寿仁上所御也曰神御殿奉大皇太后晬容于中日有献月有荐时有享器用金寳曰寿禧殿上斋宫也诸宿卫之舎毕具九月上谕臣金界奴曰朕之建寺非徼福以私朕躬也昔者国家有佛祠之建金帛谷粟一出于国之经费受役庀徒则民与兵官府供亿并縁爲奸非朕意也今兹役也工佣其直物偿其价勿使有司因得以重困吾民臣金界奴顿首受诏而退鸠工以集事材木甓瓦丹漆设色必精必良其土宜交易得所称事出佣艺各奏能施无遗巧人乐効力若子趍父属枢宻储政两院臣请以所领军就役而给钱如民则军士亦𬒳惠矣从之凡役军四千三百人留守臣言寺有行宫天子之所斋也严重不敢䙝请以所领匠将作而给钱如两院之兵亦从之十月十五日上覧而恱之陞隆祥緫管府爲隆祥使司秩从二品命太禧宗㮒使臣晃火儿不花臣撤迪臣阿麻㻋大司农臣金界奴爲之使他官与次俱升又作东别殿柟木别殿丈室讲堂衆沙门之居㑹食之所碑亭井亭庖湢库廐门垣桥梁咸称观美凡规制皆圗以献而上亲临定焉皇后出大庆礼赐白金从户部易钞四万定及割田赋之在荆㐮者以资之三年寺大成于是召五台山万圣寺释师惠印特赐荣禄大夫司徒主教于寺有勑命臣祖常臣集臣法洪臣惠印制文以刻诸碑臣等旣同奉诏乃相与言曰惟昔有国家者秘祝不私其身而思钖诸民史臣书之后丗诵之今圣皇之心一出仁孝琐琐之秘祝讵可拟伦哉且其爲役可谓大矣财出内帑而不伤于外府役以佣钱而不劳于兵农官有专任而不烦于有司钦惟圣上怡神穆清对时育物量凖天地而一日万几知明达而虑周天下至若斯寺之落成也营度经始之勤治辨董正之任考圗攻位之审其简在帝心又有如此者岂非亿万丗宗社生灵之福哉敢再拜稽首而献文曰于赫皇祖圣神立极歴丗継承照临维绎维我圣皇孝思如在视民如伤愽施广爱具曰大雄等慈能仁导善闵恶以捄我人乃作大刹于国西郊檐屋翚翼雾雨之交金玉寳物筭同河沙曰予有祈丗不谓多飞盖树幢香鬘珠网圣灵与俱来即来享福我惠我遂我煦养子孙黎民均视同仰思我太母爲丗逺思顾复之勤孙谋是贻肃肃徽音邈邈令仪眷予晤怀庶其来兹相彼流泉阁于水涘人神翊扶天子至止鼓钟鼎彞嘉乐宴喜多寿多福又多男子羣臣百工侃侃献功民无勚劳府乃羡充乐石刻辞颂言雝雝亿万斯年賛于皇风河图仙坛之碑今上皇帝以特进上卿呉公全节年七十用其师故开府仪同三司神德张眞君故事命肖其像使宰执賛之识以明仁殿宝而宠之赐宴于所居崇眞万寿宫近臣百官咸与大合乐以飨尽日廼已旣拜赐公坐于承庆之堂召门人弟子而告之曰吾在髫齓志翔寥廓稍长学道弱冠从先师谒丗祖皇帝遂留不归五十年间以天子之命祀名山大川东南西北辙迹咸至一遇泉石之胜輙旁皇而不可得而我父母𬒳宠光封郷国髙年偕老时优诏使归爲寿而我曽不能晨夕在侧吾终身之不安者也今老矣爲我图地必吾父母之茔是近庶体魄有所依焉则我之志也小子识之于是命弟子归饶而求之明年得地于安仁县去饶国公之墓左数百歩其山曰河图之山书以图来公叹曰吾昔闻诸异人云河圗八卦也今人所传河圗盖五位相得而各有合之图也儒家颇骇其说然即卦以指视先天位数吾得金吾之㫖焉故宋江东谢公㧍得得其说而隐去丗祖力致之在道不食数十日而神气益完迫授以官廼化去吾受其书而藏之今得山曰河圗告我之兆乆矣廼命作石坛据风气之㑹将以栖神焉则又叹曰予平生以泯然无闻爲深耻每于国家政令之得失人才之当否生民之利害吉凶之先徴苟有可言者未甞敢以外臣自诡而不尽心焉而恩赉之厚际遇之乆则有非人力所能至者矣其从子集贤待制善窃知公之意録其平生之事畧巳成编㑹善卒公得其书而感焉乃遗书江南以告集曰吾蚤歳犹得见国朝诸大臣及宋之遗老逮其中年公卿之重士大夫之贤且仁者无一人吾不见焉覧观四方逝者如水知心之友其文可以传者莫若清河元复𥘉氏而云亡亦已乆矣区区之迹他日将何所托乎人生不可期相望数千里子必爲我着仙坛之记使千载之下犹或于此乎知之则亦故人之情也夫廼爲次第善之所録以遗之云呉氏系出太伯爲呉子之国子孙散处呉楚间多以国爲氏其在番者爲番君畨之呉皆宗番君矣其居安仁有龙坡居士讳岳者墓在桂溪前仓之曾源其髙大父也丗居寿栎山屋于磻石之上故宋咸淳已巳有泉出东楹之础润液之脉理直如贯绳上升梁间达乎西楹廼生灵芝光彩映日乆而不坏是歳十一月七日公生丹光盈室生七月而能言其父抱膝上因坐假寐梦神人告之曰髙仙托体君家尘中不能留也四歳能诵诗七歳其叔父教之日记千言十歳从其兄游乎仙巖之下慨然有遗丗之意十三学道信州路桂溪县龙虎山太上清正一宫之达观堂堂之尊师李君宗老甞有异徴得公而应焉临川有雷空山先生者隐居种湖之上深明易老以其所学着爲成书公往师焉他从学者莫之能及也李君避舎延至雷先生而公得以专受其业虽休沐不出每得新瓜果之属必即以归献其亲无有旷阙十六度爲道士于其传系则居何君恩荣之次国朝𥘉得江南嗣汉二十六代张天师宗演入朝张公留孙在行奉勑留禁近始赐名上赐其后位特进开府仪同三司玄教大宗师者也至元十四年作崇真宫以居之二十四年开府徴公至京师公辤其亲别龙坡君之墓新墓田之舎以行是年得入见二十六年奉诏祠南岳二十八年奉诏从开府徧祠岳渎诸山川二十九年赐崇眞宫于浙西公奉诏宣谕江浙行省三十一年成宗皇帝自朔方还纂大统公从开府率其属北迎召见赐公古琱玉蟠螭之环一有㫖设醮于上都寿宁宫五昼夜公专王章奏特敕命公每歳侍从行幸所司给庐帐车马衣服廪饩着爲令元贞元年制授公冲素崇道法师南岳提点二年奉诏祠中岳淮渎南岳南海大德元年奉诏祠后土西岳河渎江渎二年制授沖素崇道玄德法师大都崇真万寿宫提点三年大上清正一宫灾公奉㫖与近侍驰驿命江浙省臣更作之公请与宫之人各以私财佐有司之不及四年命有司作三清殿及观门廊庑于崇真宫设醮庆成上斋而临幸赐开府及公黄金白金重币有差五年公奉㫖召嗣汉三十八代张天师与材过杨州爲守臣祷旱雨至京师爲荅刺罕丞相哈刺哈孙王祷旱又雨八年公父母年皆七十奉㫖降御香于江南诸名山赐对衣尚尊爲其亲寿于齐老之堂九年作崇眞观于安仁县赐名曰万寿崇眞观十年制授公江淮荆㐮等处道教都提国公母舒氏饶国太夫人仍赐对衣上尊有㫖命公奉賛书归郷荣其亲因命设醮于安仁县之崇眞观以庆成皇庆元年仁宗皇帝命设大醮于大都南城长春宫公奉㫖投金龙玉简于嵩山济渎是年勅翰林学士元明善脩龙虎山志者序进入改赐崇眞观额爲崇文官延祐元年公奉㫖设醮于龙虎合皂句曲三山因请归庆其父母八十之寿对衣尚尊之赐如初是年传㫖江浙行省促公还朝制授公弟子毛颕逹正德弘仁静一眞人嗣掌遁甲之祠事赐银印视二品四年有㫖名其郷曰荣禄郷里曰具庆里降玺书护其家六年饶国公之计至止京集贤以闻敕翰林侍读学士元明善着碑文翰林学士承㫖赵孟頫书字太子詹事郭贯篆额给传奔䘮十一月太夫人殁十二月葬父母干其县崇德郷之山田作明成观以奉祀明年召还京师英宗皇帝至治元年十二月开府张公观化于大都崇眞宫上闻有㫖归其䘮于龙虎山百官送诸上东门外所过有司治办舟车祭遣公请归职䘮不许命弟子崇玄冲道明复眞人陈日新薛玄羲奉䘮还二年制授公特进上卿玄教大宗师崇文弘道玄德广化眞人緫摄江淮荆㐮等处道教知集贤院道教事玄教大宗师三章一一品银印一緫摄道教事二品银印一并授之敕省台百司谕以传宗之事而大护其教用开府之志作东岳仁圣宫于齐化门外重脩太一延福宫三年太上清宫又灾公率其属更作之泰定元年春长春掌教眞人阙上用公荐以汴梁朝元宫孙公履道主之二年公奉㫖设大醮于长春宫又设大醮于崇眞宫护教之诏如故事制赠饶国公光禒大夫大司徒谥文康三年奉㫖设醮于龙虎开皂句曲三山奉敕葬开府张公于南山之月峤作仁靖观以奉祀四年改造开府所建溪山真庆宫天暦改元冬公还自上京明年北迎明宗皇帝谒见之次赐对衣上尊及归天暦护教之诏如故事追封故开府张公曰神德真君勑改仁靖观爲神德宫至顺二年公进宋儒陆文安公九渊语録丗罕知陆氏之学是以进之有㫖设醮于长春宫公告老请以弟子夏文泳嗣玄教诏留公三年有旨设普天大醮于长春宫又设大醮于崇真宫元綂元年今上皇帝即位护教之诏如故事仍改至元之元年京师旱公奉敕祷之雨冬无雪公奉敕祷之雪三年公重建饶州芝山文惠观于永平门外迁番君之神以居之四年与神德宫明成观皆𬒳玺书之赐五年畿内田有虫执政请公祷之三日尽除而仙坛之成则在六年矣皇元𥘉有中原五岳之四在天子封内旣得宋而后南岳之神得而礼焉是以丗祖特命开府张公领其祠至是属诸公矣长沙有故宋相赵信公葵之子淇愽学多识尤好神仙金丹之事有宣春李先生简易者故玉溪李观诸孙遇异人得丹道盖以为遇刘海蟾而得之淇每师问焉未尽其旨而李先生化去后遇之玉山道中始得其说旣内附命为湖南宣慰使輙欲弃官行其道忧患多故不能如其志公为天子使南岳道过长沙赵公见而敬焉曰神气冲爽而有福德可以受吾道廼焚香宻室出其书以授之则皆海蟾玉溪之秘云丗祖甞曰天子当礼五岳而朕年髙不能往每遣近臣忠信而识察者分道祠岳渎后土戒之曰神明之使马不至喘汗则善矣盖归而问其所闻见人物道里风俗美恶歳事丰凶州县得失莫不参伍以周知踈逺之迹焉公之连歳𬒳命而出每辤以爲臣不足以当大事之重上曰敬愼通敏谁如卿者遂行他日成宗遣岳渎使还顾问如丗祖故事曰卿过郡县有善治民者乎对曰臣过洛阳太守卢摰平易无爲而民以安靖上曰吾忆其人即日召拜集贤学士公使过浙西时故翰林学士阎公复爲按察使老成文学誉望甚重公时才踰弱冠议论明正阎公客之不敢忽也后阎公居翰林益加重焉成宗旣崩仁宗皇帝在懐孟未至而阎公典诏令有狂士危言以讦阎公事罔测公力言诸李韩公盂仁宗意解及武皇即位遂以平章政事归老髙唐如丗祖待王鹿菴磐故事朝廷得敬大臣之体不以口语伤贤者则公深有以维持之也故翰林学士呉公登始用董忠宣公士选荐于朝自布衣拜翰林应奉召至不拜去后又召为囯子监丞升司业与时宰论不合又去公启于集贤贵人曰呉先生大儒天下士听其去非朝廷美事集贤贵人听公言超奏呉公爲直学士呉公虽不赴而天下韪之至元大德之间重熈累洽大臣故老心腹之臣莫不与开府有深契焉至于学问典故从容禆𥙷有人所不能知而外庭之君子巍冠褒衣以论唐虞之治无南北皆主于公矣若何公荣祖张公思立王公毅髙公昉贾公钧郝公景文李公孟赵公丗延曹公鼎新敬公俨王公约王公士熈韩公从益诸执政多所谘访阎公复姚公燧卢公挚王公构陈公俨刘公敏中髙公克恭程公鉅夫赵公孟頫张公伯纯郭公贯元公明善袁公桶邓公文原张公养浩李公道源商公琦曹公元彬王公都中诸君子雅相友善交游之贤盖不得尽纪也荐引善良惟恐不及忧患零落惟恐不尽其推毂之力至于死生患难经理䘮具不以恩怨异心则尤公之所长也公博覧群书徧察群艺而于道德性命之要粹如也甞作环枢之堂画先天诸图于壁以玩心神明有诗曰要知颜子如愚处正是羲皇未画前其所造盖如此故其述作光明痛快足以见太平之盛而深存忠厚于人伦有所感发自㓜至老尤好吟咏皆出其天性之自然而非有所勉强尤识为政大体是以开府每与廷臣议论及奏对上前及于儒者之事必曰臣留孙之弟子具全节深知儒学可备頋问是以武宗仁宗之丗甞欲使返𥘉服而置诸辅弼焉道家醮设之事是其职掌故于科教之方无所遗阙香火之费无所简吝然而朝廷耗费过重则每曰事天以实不以文弭灾在于脩德而祷祈特其一事尔全眞之教叙其祖传有所谓玄风庆㑹録者大德中甞使人译之而莫达其意有㫖命公论定公曰丘眞人之所以告太祖皇帝者其大槩不过以取天下之要在乎不杀治天下之要在乎任贤脩身之要在乎清心寡欲炼神致虚则与天地相为长乆矣译者如其言奏之上大感恱不惟丘公之心事明白而太祖皇帝圣学之渊㣲亦从可窥其万一是以君子深有慨于公之言也公之执亲䘮也自奔䘮至家水浆饘粥仅足以延息涕泗滂沱継以血衂䘮葬之后力之所得爲者无不尽其力焉山田之域伐石江濵山爲洞穴掘泉下锢深广髙厚葬之日郡守王公都中亲助䘮事送葬者连数郡车马毕至时方寒雨泞淖载途一夕北风结涷坚冰在地行者无苦人以爲孝思所感也明成观有着存阁者以致其严祀之意方外之士感其孝思知愼其亲之存殁自此始矣其事开府也先意承志周思广虑所以事朝廷尚道教无丝毫有所违咈开府泰然委之而不疑确然信之而不惑所以能有立于圣丗者非惟运数则然而其诚心相孚亦有以致之也其葬开府于南山也饶信抚三郡守将以其官属㑹葬江南诸名山之主者皆来竣事伐石题名而退择卜之愼营缮之劳工力之博賔客之盛东南数十年间未有能仿彿其万一者公之尽力于其师与所以奉其亲无二矣乆之作南山诸诗沉欎哀慕识者读而感焉东南道教之事大体巳定于开府之丗而艰难险阻不无时见于所遭禆𥙷扶持弥缝其阙使夫羽衣黄冠之士得安其食饮于山林之间而不知公之心力之罄多矣公之宗系别居于逹观堂者尊显独隆于他支封眞人者凡数十人奉𬒳玺书主宫观者尤不可胜纪其姓名别有述公平生画像之賛及大父母父母与其身之所奉被賛书及诸堂室记颂皆一时名笔别类爲书曰天爵堂类编并其所爲诗文曰看云録者通若干卷集贤直学士掲傒斯奉㫖作序以传于丗皇上即位之𥘉亲御翰墨书闲闲看云四大字题曰赐呉上卿识以明仁殿寳勑御史中丞马祖常太常欧阳玄爲之賛至元六年九月𥘉一日大驾自上京还次怀来燕坐幄殿集贤大学士不荅失利等以上卿之言入奏曰御书四大字臣全节旣刻诸乐石又模勒于文梓爲四鉅牓涂以黄金周以云龙之饰以其二赐崇文宫阁而庋之请钖名曰龙章寳阁又以其赐达观堂先朝甞赐玉璞命攻玉之工拟太上说经之像刻数年而后成请以归之达观阁而祠之请钖名曰玉像之阁而御书二牓掲诸其上矣有敕命臣某爲之记而文惠观河图仙坛并命臣某铭之臣某先巳记仙坛之记如右谨再拜稽首奉诏而爲之着铭曰嶷乎兹山厥名河图地辟天开孰究始𥘉则图示卦庶圣歴述山藏无闻传者周易易老之通同原殊宗或隐或彰閟在道宫有崇丹丘僊坛是作玄契夙符龟筮从若门人弟字作之三年天子致问有贲其园清静佐理启自神德维帝外臣歴丗无斁在今宗师有爲有文孝亲敬师致忠于君宠光道家冠代迈古白发苍颜长侍帝所遗老故臣沛然从游纪德论交金石不渝量弘智周用丗何有却而不居有相其道天子圣明昭惠老成龙章鳯书玉质金声有怀故郷有栋有宇神明攸居山木翚举盛德孔容象其粹冲聿严敬共以报显融有嘉丰草鸣鹿天降甘露灌濯神谷维昔广成宅乎空同千歳不衰穆其清风肃肃吾坛圎方平直竒耦参两俯仰有则脩名度方天子命之刻词孔贞来者敬之灵惠冲虚通妙真君王侍宸记至顺三年夏乐安县尹蒲君汝霖以书来告曰在延祐庚申汝霖同知南豊州事六月州境大旱祷诸山川弗应州人言有侍宸王君祠在神龟冈所谓妙灵观去州数里侍宸宋徽宗时归而没于其郷其神至今有灵异盍祷诸汝霖以雨爲已任亲往祷焉旣得卜乞灵水于缶登舟以还有蜿蜒浮水而来者红光赫然云气随之州吏以器迎之即就器蟠不动及州门雨垂降至公署而大作是岁稔明年又旱吏民以汝霖前祷之应也诿汝霖仍往其应如去歳又稔于是岁州之父老来告曰侍宸之恩不可不报生有道术着于时殁又恵泽及其民宜白朝廷有以表异之南豊下州也而不统于郡得专逹行省乃以侍宸事爲文书上之旣闻于朝事下太常博士议曰君故宋时已封冲虚通妙真人宜加赐灵惠易真人曰真君是时有临川道士唐乐真以法术承应内廷是年以侍宸教法祷雨京师有应集贤院亦上其事故朝廷知之而得封甚速也命旣下而汝霖斈制锦于乐安去南豊三百里而近増封之命至斯所以侈上赐而系民心犹汝霖之贵也公在太史幸爲书其事于石汝霖以郷人请私焉按临川旴江志宣和间有南豊人王文卿字予道号冲和子生有异质甞爲诗告其父有方外之志父殁辞母逺游渡杨子江旣済行野泽中雨暝迷路见若有灯火者就之有老妪爲逆旅者得文书数卷篝火读之雨霁火絶天且明乃在大树下无逆旅也其书盖致雷电役鬼神之说云以是済人甚衆名闻江湖间当是时徽宗崇尚道教甞梦得神人以形求之得侍宸焉赐见大称㫖拜大素大夫凝神殿校籍其官道君别置道教官也大夫校籍位已尊矣赐其父承事郎封其母曰宜人京城有狐爲妖人爲立孤王庙瑶津池又有妖盖黒鲤也奉诏劾之狐鲤皆雷击死将有事于明堂而雨不止君祷之立霁有诏奖谕拜金门羽客自校籍升侍宸赐号冲虚通妙先生淮南北以无雪告上忧麦以告侍宸遂大雪麦熟赐金帛不受盗起山东徒党号巨万郡县不能制声势张甚召见便殿上以爲言对曰当以神力助讨他日献捷者言天大雷雹贼乃溃而道君遂归功于侍宸矣而侍宸实预知天数数二以脩政炼兵爲请不暇聴其说乞身归田里求去不得一日拂䄂俓还南豊未几宋南渡绍兴二十三年八月二十三日爲酒食召郷里饮别书颂翛然而逝旣殓㪯棺而葬之甚轻盖尸觧云神龟冈其墓也其灵异之事相传不絶侍宸殁而能福其郷之民蒲君去他官不忘其旧民甞受侍宸之赐其仁惠皆可録故书之使邦人有所考焉予旣爲前南豊倅蜀人蒲汝霖着侍宸王真君碑后六年爲至元庚辰十月上清外史薛玄卿以书来告曰有畨昜胡道玄先生人间所谓神霄野客者也得侍宸之真传年二十余道行関陜荆㐮江汉淮海闽浙之间当己已庚午之旱旬日之中郡县争致之所歴或一日或二日嘻笑怒骂雷雨随至官吏畏而民爱之环四五千里之间所至无不应者至于妖怪之作劾治如法人以爲神遇异人于武当大顶天柱峯得修仙之道徧游名山洞府而归江东西之间从蓬头金公游甚相契许他人莫之测也于是收歛神异之迹将求名地以归隐是以谒浮丘君于华盖之上道过黄茅之冈故使予得见焉旣见则爲余言曰神龟冈碑所载事有未备者请述之云若侍宸自南豊辞亲而至扬子也所遇而得书者火师也火师者盖上古神人而丗传爲汪氏子华者盖其化现尔其嘱侍宸之言有曰吾身一天地天地一隂阳握其机者在我而巳子当以是应玄徴佐明主吾待子于神霄之上矣侍宸退而修诸其乡军峯之阳所坐磐石犹在及事道君皇帝位至侍宸道官之尊贵与文官侍从等其后又迁冲虚大夫赐金方符使叩以入禁卫加赠其父曰承议郎母曰令人宫中人多病者上以问侍宸侍宸曰此有物怪尔当劾之坐未退天忽晦冥雷电交作顷之霁一白龟甚大震死矣病者皆起扬州守臣以旱告祷雨不应道君以问侍宸对曰下民多罪上帝震怒水不可得道君强之侍宸曰无已惟黄河水可借二尺耳数日扬州使至奏得雨皆泥潦计其时乃奏对之日也侍宸旣以囯亡妖孽爲奏不见听而还上思之画其像而亲爲之賛旣居郷二里无水旱疫疠妖怪之事千百里间虽乱离而帖然髙宗定都江南将二十余年闻侍宸犹在命守臣物色之有诏曰勑王文卿先朝髙士退隐林泉枕石潄流多歴年载兵戈之后杳不闻音朕甚思之其出山一来以副虚伫又敕守臣以礼津发辞以老病不复至阙使人画其像以进亦亲题賛丗人多传之殁旣乆侍宸之从孙以贫从商人入蜀亲见侍宸于道中弗识也执手江浒多所传授曰明日渡江某观中可相寻也明日至其观悄然无人一髙堂中有画像则侍宸之祠也始知其所遇传授者乃其大父也又明日又遇之以幅𥿄与之曰此孙至家上官甥以吾书尽授之妙済帰告上官上官弗信出其书视之上官识其手蹟号恸作地尽以教之际遇寕宗朝法亦大显赐号妙済先生名嗣文盖妙済𥘉年不甚识字嗣文亦侍宸江浒所命也又有萨守坚者亦酷好道见侍宸于责城山而尽得神秘㳺东南祷祈劾治其神恠有过于侍宸者游江西入闽过神龟冈乃知侍宸为数十年前人云昔侍宸在汴京居宫观见为黄冠者多謟事权贵以自衒悪之故多不得其说其在郷旣老而得其传者则新城髙子羽授之临江徐次㪯以次至金溪聂天钖其后得其传而最显者曰临川谭悟真云人不敢称其名但谓之谭五雷内附后谭君犹在浮沉人间隐显莫测庐陵有罗虚舟者故宋时名士涧谷先生之诸孙也得五雷之传甚有符契然谭君诵侍宸之戒曰每传不过一二人若广传之则速死是以罗之弟子虽多而自以爲得之者惟䔥主簿雨轩其后则有周司令立礼两人而巳周与予有姻聮然终日言之未甞及此䔥君清文雅斈中罹忧患然甚通至理泊然无所累其心予敬爱之而亦未甞言及之也周之说惟授之其子游其门者或得或不得予不知也䔥君儒者择人至谨而人亦不知其有此道独传之道玄胡君一人而已神异之事巳见于前其客于予者顶分三髻一劒自随练衣短裙危坐终日风雪极寒之夜灯火不継而温煦满室目神烱然神观洞彻纵横自在物外无拘而刚介不可犯也此亦真修仙者乎有侍宸手书诗一首盖谭罗相传之符契也且曰吾将隐矣当求人而付之必也戒行若氷霜立志如鐡石胷次如水月气象如阳春又虽生尊贵之家而丗有隂徳斈乎清静之门而身有福力者则以授之果尔其亦难得也哉雍虞集记道园学古録卷之二十五道园学古录道园学古录卷第二十六道园学古録卷之二十六应制録雍虞集伯生供醮文水陆㑹功德山我国家圣相承深仁厚泽浃于人心累洽重熈多歴年所今上皇帝濬哲文明纂承大业好生之德已洋溢于万方㳟已之诚思贯通乎上下海涵春育无间幽明雨顺风调大同逺迩圣恩盛大蔑以加矣而万几之宻犹垂念于隐微九有之师或未该乎冥邈胜脩法㑹式䆒渊衷乃脩水陆冥阳大斋于万寿寺自三月一日启建七日满散乘法寳之威光成金心之愿力旛盖香华种妙馔斋仪梵呗一一圎成凡我佛子昔自多生歴酬定业或以刀兵水火或以疾难饥荒沉迷五浊之悪涂未返一眞之本性遇良因于今日得胜妙之现前渇饥并获于清源苦恼悉超于极乐来生佛土祗奉明时囬向菩提増崇圣寿臣等廼稽首而作偈曰圣上运大慈悯诸有情等作此大胜㑹供飬佛法僧勇识妙莲华诸大阿罗汉毕支迦五明金刚大威德护法诸龙天凢在虚空界敬礼等无二开辟诸方隅光明悉照耀廼至诸明哲往昔善持丗四生及六道凡在苦趣者悉皆承佛力来赴于道埸心花得发明诸识转爲智一切现苦业消灭无复续魏大功德皆由圣心起我闻昔有人积寳如须弥持施得福多恒河沙难喻我皇胜妙因福报不思议视彼施寳者千万不及一我等佛子衆各生惭愧感稽首賛吾皇圣寿千万歳与佛共悠乆水陆㑹縁起文原夫一灵圎妙本不昧于昬迷歴劫无明遂有沦于流转我佛兴大悯念开方便门譬彼宵征逺道冥行荆棘之林我以慧炬照之则前进无殊于白昼又如往济大川忽遇风涛之险我以慈航渡之则安行无异于陆途施平等于无方悉捄度嗟幽沉之有苦尢切哀矜于是目连感定业而生悲观音化面燃而启教十方诸佛共弘应供之名六道四生亦摄菩提之海大士仰承于佛勑道埸肇建于当年孤峯接云海之空明白日映江潭之澄澈神灵交㑹凡圣混融分八位上下之殊作万劫圎通之施传流旣乆证验尤多我今上皇帝与佛同心如天之覆念生成之类巳在于钧陶而冥邈之踪尚迷于出没廼鍳人天之意大脩水陆之仪爰命国师俾提法要廼以三月一日于大都万寿寺脩建水陆无遮法㑹七昼夜上资善逝之恩光下拯孤䰟之隂昧香积普熏于丗界尽㫁恶縁妙莲应现于池中悉离苦网咸来佛㑹共沭帝恩逍遥极乐之郷不坠轮廽之境共报圣明君乃说偈以賛曰一切衆生皆具佛性如摩尼珠五色随映如何累劫业识相因无明展转生死根尘我佛慈悲施方便力如大医王救彼痼疾饿者令饱渇者与浆幽闇与明热恼与凉况尔六道诸苦随业不借佛恩何由自洁圣皇在上运大仁心树旛慧幢丘功德林作此道埸期七昼夜平等无碍均一髙下光明圎满如佛现前孤幽沉䰟懽喜庆筵如是胜因増崇圣寿亿千万年坚固悠乆建国醮建坛青词荷天洪休膺国大綂肇惟元祀奉若眀禋殊庭修秘祝之严肃拜候景光之集伏愿环紫坛之纳陛辟黄道于丛霄天极旋枢日星昞曜后祇荐祉川岳阐珎用期㤗定之民均𬒳丰成之赐朝词圣祚在躬肇启干元之歳道宫修礼丕昭荅贶之诚祷以再三鍳兹精一伏愿干元綂御坤道顺承时对春阳导本支之鬯逹纪増神䇿保宗社之尊安遂以生成均陶动植三清荷天地之洪休晋承继序奉祖宗之成宪思䆒弥纶期敬逹于丹诚惟谨资于玄教肃将蠲洁用极依归伏愿庆衍中朝仁储大本休明佑启百神受聀以安宁福祚延洪万丗奉天而长乆昊天肃拜候景光之集伏愿环紫坛之纳陛辟黄道于丛霄天极旋枢日星昞曜后祇荐祉川岳阐珎用期㤗定之民均𬒳丰成之赐朝词圣祚在躬肇启干元之歳道宫修礼丕昭荅贶之诚祷以再三鍳兹精一伏愿干元綂御坤道顺承时对春阳导本支之鬯逹纪増神䇿保宗社之尊安遂以生成均陶动植三清荷天地之洪休晋承继序奉祖宗之成宪思䆒弥纶期敬逹于丹诚惟谨资于玄教肃将蠲洁用极依归伏愿庆衍中朝仁储大本休明佑启百神受聀以安宁福祚延洪万丗奉天而长乆昊天入膺丕绪有命自天载省眇躬无疆惟恤启渊衷之至实感眞贶于太虚伏念比属盛时俄慨坚氷之辩永怀让德不忘皦日之𥘉心廼正谊以廓清期与民而宁一用发忧兢之虑悉纾对越之㳟伏愿干御阳刚坤成地道祖宗陟降同保佑于髙明家国治平丕显承宁于悠乆后土集基命于眇冲始建𥘉元之纪览幅贠之广袤益思大业之兴祗若寳图诞敷金箓伏愿玄功有造至德无爲道致谨于顺承恊成泰定物资生于厚载保合干刚醮星祝文太阳赫太阳秉阳之精照临天下逹我皇明克循克轨永底隆平太歳翼仓龙集干巽维纪纲百神运行四时相我君道夀我邦祺歳后于赫歳阳配于隂宫承于大君内治之宗以生以成登我歳功金星奕长庚煌启明主我兵事宜顺其经弗僣弗邦家以宁太隂眀太隂配阳䴡天主国之刑勿忒其躔以顺以宁于以永年室宿惟干之维是爲营室炳燿定中景命有翊广开天门相我无极天刚龙角在田帝车所持圣人之生次舎在斯摄提衆星万寿是基病符歳德所纪主病有符视其祲祥傍射在隅于赫景命灵其祅除大耗歳有疠神耗之大者集千干隅冲照辰舎乃谨祅除勿害纯嘏土星煌鎭星位于中宫行地无疆承天之功用集嘉福懿范是崇小吉鹑首之舎月后所临东井洋景耀昭森扶我元懿万福来歆䘮门左挟丁符右接坤隅孰敢启门当我吉居祈祅不祥以宁皇舆金星太白之精其神孔武忆我南西孰祅孰御冝歛其芒勿间多祐九月十四日髙昌王大夫传㫖作醮星文元辰天罡于惟圣皇受命于天斗车提纲龙见天田万物振羡威信是宣以介景福乐只万年罗㬋赫有威惟天之首日月之行交道丰蔀烜兮照临景命先复克相有道大子万寿室宿荧营室天之玄宫以藏以息肃雝乃瞻元台惟兹是从钖福未央如定方中小吉元辰位南以西爰即于坤东井洋有漑其源肃中宫景命在垣元吉之福旣昌以蕃太阳赫太阳曰跻于干顺德维坤承晖弗愆昭光播和若春在暄万福来临与天齐年参宿载曕参墟明星煌乃占其书孝谨忠良肃中宫景命溥将俪于圣明旣寿永昌太充元辰有严太冲维震之宫青阳载熈木德乃通时维圣子景命是逢导之太和𬒳之仁风太阳日之行天至尊以光谁其承之维青之阳煇煌继照四方星辉月轮永保无疆斗宿斗爲天机日月耀芒酌量政事褒进贤良于维圣子元台是当钖福自天欣乐康太阳东望扶桑赫乎九芒下𬒳万物丽天爲章东賔西饯靡朝敢忘钖我景福于昭辉煌太白肃将金行司天之刑顺轨出入厥有常经掠于轩辕占者以告敬㳟用禜景福来报轩辕粲轩辕黄龙之体属于内廷占者所纪长庚来干非顺之轨载荣载禳转作多祉太隂占家于坎受阳以光配于大明流辉四方天清地宁轨道有常介我景福万寿无疆太歳歳维昭阳辰在恊洽神君所临万灵来合皇景祚奉德秉法我将我享嘉佑斯荅白虎于莵耽爲兊之神爲素爲刑莫之敢婴迎祭于西爲礼孔殷神其食之介福来臻太耗满庭之过神则害兮从而虚之孰可頼兮占歳之行厥有恒所尚易其啬丰我多嘏迎神肃灵台三光下临旨酒牲牢嘉币吉金肃将祀事罔敢不钦赫洋神其来歆送神灵䑓有享神具来格其祥如云其近如日嘉礼告成景贶秩秩相我寳祚于万千亿醮星祝文迎神肃清䑓暦象是司维有神维土有祇爰㓗牲币以祷以祈蒇祀奉迎灵其鍳之太阳出乎旸谷升乎搏桑䴡干中天照临下方爱而燠煦畏而苍凉戚畹有祷降福穣太歳煌明堂歳君攸居位于鹑首殿乎坤闱东井洋洋土德之基钖我嘉福顺我祷祈歳后歳德至尊歳后配之黄裳元吉象服是冝理其内教以佐无爲沁园有祷郄除病菑胜光隂之始生实自于午于卦爲姤柔顺斯主皇有懿戚元辰䴡焉是用祷祠惠我安痊土星中黄正维土之神气上腾煌向晨元辰有宫其光来烛鍳于戚邸悉兹多福娄宿维主之生诞弥其月遡其元胎在魁之掲其宿维娄光耀烨烨除我疾疢安康母越病符六气不齐庶疾乃生维其司之有神孔明执其灵符以佐歳行祷以嘉荐惠我安宁金神五行之中金主肃杀有神孔威司是严伐歳行遇之伊怒孰遏享我忱祷毋敢凌越灾杀沴气所生曰能致灾以杀爲名不亦暴哉和以嘉醑柔以嘉脯顺而好生永钖多祜䘮门白马素车人寔忌之孰启其门有神莅之上帝好生尔独何爲摄而心安我戚闱五鬼五气之归其名爲鬼绌而弗伸有繁厥类载以酒浆道以车船旣享而除勿爲祸愆青龙星有角尾其象维龙蜿蜒东方之宫木德司春爲善爲仁永钖嘉祥百禄是臻白虎昴毕之上其象维虎有虓其武在西之浒金德是司爲义爲刑尚歛其威美疢用宁送神阳主于德隂主于刑刑歛德扬陟降在庭旣享旣歆以安以顺神还应迟福以时进醮星祝文迎神钦若昊天观象知儆爰即灵䑓秩祀惟谨大庖旣享大尊旣盈神其格思来享克诚太阳东望扶桑赫曦来升群隂旣伏万国咸承朝賔旸谷彛礼斯在斋宫告诚绥禄万载太歳煌歳君临于端门有烜朱方歳德攸存当离之明如日斯赫降尔嘉祥以辅有德天罡苍龙之墟左爲天田神蛟应龙景命所躔斗爲帝车惟刚是指相我有道来钖䌓祉小吉维鹑之首土德是毓是爲吉神厚徳嘉福宫壷严景命所临徽柔懿㳟式荐其钦功曹寅爲人綂其方析津肃青宫盛德惟仁煜箕尾保我景命克长克安以辅明圣歳星盛德至仁所主爲歳长养生成福禄攸系煌景光临照有方一人以宁万国弥昌罗㬋明离有神维南是司承其余光劒戟孔威其威孔扬其福亦厚来降来享作我嘉祐太阳明两作离継照四方赫其有辉照我青阳青阳有炜百福来委俾炽俾昌以承天子太冲木德之盛次于震方至仁应规以佐青阳廼钖嘉福以畅元气帝后万年本支百丗太白长庚之精司兵司刑烨其辉辅日而行歛尓光芒顺尓轨度以安以宁佐我昌祚荧惑赫炎扬光于天孰当其锋旧烈莫前维国有道冝顺轨则顺行爲福以相有德歳后黄裳元吉以顺爲则佐于歳君丰阜民物灵䑓有祠敬恭祷祈隂阳理和百福是冝青龙东方苍龙至仁至灵角尾之间赫乎明庭青旂苍玉礼祠维肃蜿蜒来降景福白虎兊爲白虎至雄至武其德爲金威怒孰御白旂素车象德以旂风其从之百禄是冝送神成象于天降灵于地国有令仪克致祷祀祷祀敬㳟神归匪迟天子万年福履绥之金箓普天大醮青词建斋词纉述丕圗恪奉祖宗之训导迎景贶永绥家国之基兾辑福于眇躬曁息菑于中壷垂象每怀于示儆祈年尤切于好生伏愿庆衍宸闱祚隆継嗣干和保合三光全而寒暑平坤厚顺宁五谷熟而民人育祈嗣宻表祗荷鸿休肆膺神器念祖宗之付托思民社之依归重惟継嗣之隆实系本根之固敢严秘祝用格髙穹伏愿钖祚庆圗申受上天之贶储祥寳系益崇万丗之基皇后保安宻表寅奉上穹申言中壷克相忧勤之念每婴疾疢之虞兾导嘉祥用绥福履伏愿髙晨鍳格正气宣通天清地宁保大和而合德家齐国治均厚福以资生建坛词奉丕基以临万国于今有年类上帝而徧群神肇修秘祝仰辑薄天之庆俯将率土之诚紫坛森列于人文丹阙昭囬于象纬伏愿天垂甘露地发醴泉灵风受职以周旋道气成章而鬯达永符至顺孚佑皇元第一日旦朝祭皇天后土三界万灵上资宗祧先圣凝神冲漠垂祐邦家祝延筭保固不圗中阃齐年本支䌓衍月律应时卦极正阳之盛天根开景气升清旦之初通变阖于雷风妙流行于山泽均承主宰咸赴祷祈伏愿圣祖神宗陟降洋而在上皇天后土卑髙秩以分仪廼发祯符用隆寳暦延龄维永尚期嫓德之同钖羡有辉更应多男之祝午朝祭日月星宿祈日月齐明星辰顺度离爲日坎爲月瞻隂阳交易之机天应星地应潮察上下盈虚之候俨宸居之伊迩望晷景之方中敷宣蘂笈之文朝歩琅霄之境伏愿赫䂀継照煌旁烛于万方素矅并明肃顺行于九道帝车临制四序曦和云汉爲章五纬咸若副此干干之兢惕钖子郁之嘉祥晚朝祭五岳名山祈社稷尊安宗藩辑睦风俗醇厚百辟忠贞覩符瑞而告功升中斯在出云雨而及物望秩攸崇巖民庶之具瞻肃天眞之下治即秘祠而用币及𥘉夕以飞章伏愿方岳奠封灵祇受职宗藩辑睦永绥磐石之安风俗清淳长𬒳矞云之覆第二日早朝祭圣帝明王先农后稷消禳水旱虫蝗祈五谷丰稔民物阜康継天立极亶惟上帝之圣神开物导民实賛无爲之化育道秉机缄之秘教兴衣食之余功叙九歌业隆万丗借白茅而明荐望素履于虚皇伏愿无声无臭以作孚鍳此小心之昭事不识不知而顺则宻符大徳之好生民风驯致于雍熈国祚诞膺于长乆午朝祭风云雷雨所风调雨顺寒暑应时皷以雷霆润以风雨弥纶功用之神求诸形体原诸性情主宰玄元之造观万物散殊之迹知两间旁薄之仁无爲而成有相之道日丽端门之景云开祕笈之科伏愿天徳潜符歳功咸遂九农百谷无旱干水溢之虞四海群生享安静和平之福庶释忧于宵旰用和惠于春秋晚朝祭四海四渎祈山川定位海宇清宁一元合气乗风泽于洞虚百谷来王出渊泉于溥博首五行而善利润万物以资生货殖用兴舟楫以济稽古玄圭之钖沈兹苍璧之章伏愿地平天成府修事治玉书保运制冲溃之洪波寳穑冝年动满盈之甘泽民安居于乐土国飬德于长源渐𬒳所同旁薄无外第三日早朝祭三洞四辅经箓传教宗师祈百神效职臣邻忠孝国祚延长太元结气冥思浩劫之𥘉妙有垂芒朝彻延康之上参賛化工于物始传流神寳于人间保昌运以长存握眞符而不宰将辑简穣之福茂陈敷落之篇伏愿干暦开天坤珎阐地种民在宥飏言清静之风景命溥将相恊玄同之造忠言彚进道德弥光午朝祭左社右稷城隍社令祀典神祗祈民乐太平物无疪疠兵寝刑措疫疠潜销泰社之土五色重嘉谷之屡豊方泽之乐八成致幽祇之毕出帝命作九围之式神灵㑹万国之封力扶玉局之安寅奉璇霄之降伏愿泰阶昭晣坤道顺宁物阜民康无疵疠札瘥之害兵寝刑措皆生聚教养之时以至永年并依玄造晚朝祭九垒土皇幽隂主宰资度忠臣义士兵死横亡六道四生俱登道岸礼乐鬼神信显幽之一致生成变化知阖辟之无私即昭明焄蒿之间布风雨霜露之教三光攸烛九夜斯煌伏愿帝命下招天阳来复玉枹犀甲礼余忠义之魂琼简羽章起厥幽沈之趣羣类并跻于道岸泰和庶恊于明时散坛五畤列祠烨紫坛之爟火九宫飞歩雍碧落之空歌备成绛节之朝敷散瑶华之景玄科有诫至敬无文伏愿陟降在兹逹玄黄之玉气福禄来下生丹碧之芝英普与群生㳟承嘉惠设醮词三清奉承寳位对太上之显光保佑眇躬罄渊衷而忱祷粛清璇馆修设金科伏愿元气絪緼眞风舒鬯室家祚㣧膺福寿以咸冝宗社臣民荷祯祥而均庆玉帝维天与祖宗旣全卑付自身而家国悉有祷祈爰启眞科用干洪造伏愿鍳观儆惧字佑眇冲保和宫壸之安钖羡本支之盛至于臣庶共乐生成星主星环次舎仰瞻天极之尊气斡隂阳妙宰帝车之运景光来下祕祝用陈伏愿司命紫微自中宫而钖福储祥寳系率下土以蒙休天皇坤拱神圗妙秉万几之㑹坐临华盖旁分六甲之司蒇祀殊庭承禧穹宇伏愿抱极枢而环照皆占至顺之祥奉天一以尊居増授㤗元之荚咸冝宗社臣民荷祯祥而均庆玉帝维天与祖宗旣全卑付自身而家国悉有祷祈爰启眞科用干洪造伏愿鍳观儆惧字佑眇冲保和宫壸之安钖羡本支之盛至于臣庶共乐生成星主星环次舎仰瞻天极之尊气斡隂阳妙宰帝车之运景光来下祕祝用陈伏愿司命紫微自中宫而钖福储祥寳系率下土以蒙休天皇坤拱神圗妙秉万几之㑹坐临华盖旁分六甲之司蒇祀殊庭承禧穹宇伏愿抱极枢而环照皆占至顺之祥奉天一以尊居増授㤗元之荚后土奉若柔祗配皇天而立极綂临广㝢宅吉土以升中爲国有祈维灵斯荅伏愿群生成遂九有奠安玄乙亲祠绥保徽音之嗣黄流用祼燕贻翼子之谋至顺二年十二月二十三日祭星常国公奉㫖命撰祝文迎神灏圎穹三光昭明四方八维柔祗利贞蜡通百禩歳事告成牺尊多仪来享克诚天刚天眷万方笃生圣明受命溥将摄提建贞天田之上左角所经苍龙致福万歳咸寕罗㬋受天明命百灵翊扶旁烛有光赤熛之余首乎天经形隠弗舒戢尔矛㦸迎祥帝居室宿河有天源木贵天根帝命降祉元台爲尊定之方中煌煌焞淳推而祀之万福之门弔客昊天成命如日斯照运行推移载占其小有客冠素适据隅兆祝而祓之易号以笑小吉干以天健坤以地厚鹑首之墟土德孔阜肃肃中宫元命昭祐六五黄裳元吉之繇太阳日以像君月以像后隂承阳辉万福备有晨光熺融昼景焕明以寿以安以生以成参宿参墟耀灵土德长生台息其和发爲滋荣正位居体西南利贞培本长源万福来成金神中宫土德位南之西太白流英挟威以跻雄毅肃严戈鋋利屖尚革而从降福孔皆太冲煜煜青阳震雷之门玉兎肖类苍龙储恩帝胄天钖景命翊元东望孔祠扶桑载暾太阳肃肃紫微前星有辉上承天光仰接日仪煦煦爲春明明在时阳德粹纯品物咸熈斗宿星囬于纪斗临汉潢璧合珠聮三辰齐光震夙元合肇此青阳司中有神源深流长白虎木性东荣金行兊胜刑德之交史谨其徴于莵耽耽负隅若闯率义从仁祈报斯称病符六气之邪孰执其契歳行神从临午之位青阳占运适与之值祝以移精安和允济太阳灵䑓有祀报本主日仰曕阳光歩我神歳周星囬天序有秩牲币敬共嘉惠申钖太歳日月次周成我歳功百神具来群蜡毕通明堂严严盛德容容享我报祈以兴嗣丰青龙龙有天德维木之仁大明生东献歳发春时而渊潜时而奋申施惠自天至于庻民歳后赫若歳阳其配在隂以肃内治以保中临丁女癸妃其从如林通幽逹微鍳德以歆送神神来如云神惠如雨弥天映日惠泽周普歳行维新秩祀咸举相于皇明永作神主黄箓溥天大醮清词建坛词歴念先朝怅神游之日逺言修秘祝导灵气之时升辟玄景以通诚建紫坛而经始伏愿悬珠空境扶玉方舆风马云车顺隂阳而陟降龙章鳯篆举幽显以钧陶第一朝囬荐皇朝宗庙列圣神仪肃肃在庙永怀弓劒之遗濯濯厥灵恒若羮墻之见爰资神筴用导英仪伏愿列圣齐临万眞环拱寅賔出日返往驾于中天妙合廽风发化机于厚地第二朝囬荐扎牙笃皇帝企仰山陵想音容而永慕頋瞻霜露感时序以増哀爰即紫坛兾廽玄驭伏愿天健其行而无息日穷于次而又新神气昭明式慰臣民之望景光旋复更贻胤祚之安第三朝囬荐皇亲国戚一切灵仪藩屏国家实属本支之盛沈沦泉壌每伤幽显之殊遡璇宇之流光廽银潢之逝水伏愿㑹陵绛阙受炼朱陵在河岳在星辰还复生民之始永承丕祚之隆第四朝囬荐后妃公主嫔御灵仪祎䄖在御歴思极之尊车服充庭徧念秾华之盛慨生存之弗永致荐悼以惟勤伏愿施德自天资生繇地性灵不昧释然幽滞之懐运祚无疆仍㑹圣明之乐第五朝普荐勲臣宰辅文武官僚追懐神圣脩殷荐于曽霄爰念臣邻于厚壌俾偕膺于金箓庻仍从于琼舆伏愿受日之光承天之佑圭璋济济眡王国以并生明典昭昭秉民彛而不昧第六朝普度兵刑横死男女衆䰟内脩外攘宁免兵刑之用上征下暴更深泉壌之悲拯无告于重隂寔有资于大造伏愿天光旁烛地气昭升断者续死者生顿释幽関之故想病者愈忧者乐永爲化囯之新民第七朝普度普天率土兆姓群生苦爽穷魂幽灵等衆国家每念于生灵则脩治道体魄或沦于苦趣更转化机启胜㑹于今晨廓迷涂之宿业伏愿阳开隂阖天施地生执箓把符仰一王眞而得度葆和正性囿大化以长年第八朝专爲和安天地调顺隂阳保国宁家康民阜物存顺没宁极幽明而无憾徃禅来续妙化育于不穷宣金箓之玄文保萝圗之景运伏愿干坤毓德日月垂光列圣在天共敷恩于祚㣧一人有庆永钖福于臣民第九朝昭谢皇天后土岳渎山川隂阳主宰天佑邦家揔基图于九有日临海宇妙枢纽于群生仰三景之髙居罄一忱而昭谢伏愿降年有永钖福无疆凡在臣邻咸保忠贞之节庻几民物常依道德之光解坛词肃肃紫坛旣备九朝之礼煌煌金箓益増列圣之光熈事告成诚心字格伏愿神随天运福𬒳坤舆瑞日祥云常䴡曽霄之景太山磐石永隆万丗之基设醮词三清天眷基圗列圣継守成之绪时因历数先皇成猒代之期敢縁追逺之𥘉心普致阐幽之忱祷伏愿开明三景敷落五文九转成眞旣备生神之妙百灵交鬯复还象帝之𥘉仍钖寿祺并祈康阜玉帝昔扣玄穹导近亲之神识遄临素幄致大寳于嗣君乃陈祕箓之科溥济幽关之趣伏愿昭宣天德旋复气机陟降帝傍九族逍遥于金阙经纶宇内群生成遂于緜图申钖长年永依妙道后土基图巩固每资厚载之功体魄归藏谨候昭升之气降璇宫而来享鍳金箓之敷宣伏愿效法成能资生有道超神太极齐日月于中天合景至阳绥子孙于下地东极先皇猒代因轸念于幽扄上帝好生爰祷祈于东极兾瑞光之逺逮引群识以俱超伏愿甘露润林慈云就日丹轝寳盖并从妙道以髙居玉暦金符永鎭生民之极乐风伯祝文东朝有命祗肃元坛上帝鍳临万灵率职咨尔风伯尘路惟清戢暴扇和熈事用成急急如律令雨师祝文咨尔雨师道是司和阳散隂相成祝釐皇后修设黄箓大斋斋意言念宗亲将荐诚于旣逺遽罹大故属在疚之方深肆嗣皇継序之新申前日吁天之实普超幽爽咸济生灵伏愿道妙无方眞㳺如在升九霄之神气衍亿载之昌圗凢囿化工并承德施正荐位白文言念先朝列圣帝室懿亲蚤遗体魄于人间思导神明于天上鼎湖弓堕俄兴臣妾之悲丹阙礼成旣得基圗之托及燕休于长乐申祈祷于太清惕然霜露之寒恍若风云之㑹龙仪虎卫阳光照灼于朱陵贝阙珠宫明水激扬于东井愿金支之并濯与玉气以俱升穆穆乎秉德以肃雍洋洋乎在帝之左右辑和九族驩娯还若于生存旋歴曽霄感爽顿忘于凝滞返至眞而无外与造化以爲徒况王政施仁必先无告而大钧播物何间有生更推沧海之余波徧及幽関之苦趣妙机所运道化同超明则复爲人亦我圣神之赐歛而钖之福庻乎寛大之恩嘉与明时共跻寿域惟天地日月合德合明保子孙黎民能安能乆孤魂榜生死者昼夜之常汝勿认昭昭灵灵之识坎离者干坤之用吾以开生生化化之基兹者清朝禀承慈极尊尊而思逮于凢下亲亲而念及于幽遐导扬列圣之法筵普惠重泉之苦趣如兹良㑹实号希逢汝孤䰟等昔受天地之降衷其𥘉皆善各累形气而逐物以妄爲常贪者徇财烈者徇名忿则如山慾则如泽极沈沦而愈降恣飘荡以忘归因根接尘随境生解爲寒冰爲汤火皆其一念之差爲鬼蜮爲豺狼遂入万殊之変原其名数何可歴陈我是以广太上之好生推妙严之済衆酌黄华于东井荡尓形骸耀丹冶于南宫陶其灵质宿业不存于故想化机更造于新成不溺不焦尓可以见本眞之不昩能流能㷔尔可以验道气之常行承兹三景之开明即诣诸天而受度更无退转并乐超升正三门华盖北瞻天帝座蓬莱东拥道家山启玄殿只尺天光开玉府万重道气见金容正荐位双凤驾云开辇路群龙环日护天香揔眞殿春当霄汉三台贵朝歩星辰四辅尊万法宗坛门緑章封奏通三景绛节趍朝引万神殿后西门玉殿受釐春意满竹宫拜贶景星明北斗殿庆云郁穆承天阙景纬昭囬共斗枢殿后东门仙音缥缈鸾凰合神卫森严虎豹间景矅殿三光合景扶元气五纬齐眀报德星寥阳殿五文结篆间天极九气生神象帝先朱陵府九华曲盖迎司命七寳芳林主好生斋厨金鼎蟠龙甘露溢玉芝成象大庖盈斋堂报闻千歳蟠桃熟约取九霄飞佩来茭郭莫就此间存活计便教向上得光眀祭风伯文维风有神在巽之位地附天而不坠持举于中阳旋隂而时行扶揺直上今则至尊有祷上帝来临伏愿宣灵气于八门穹祗翕合郄飞尘于九地宇廓清祭雨师文㳟承帝命祗祀雨师出云气于山川弥纶琼阙濯天章于河汉飞洒玉都今则肇起玄坛导迎法驾伏愿六龙调驭顺和恊于隂阳万物润滋肃澄清于天地长春宫祈福保安斋意上天眷佑长贻宗社之隆至道冲盈式衍邦家之福属偶婴于疾疢爰谨事于祷祈伏愿圣鍳昭囬祥光旁烛身逢康泰暨中壸以平安运恊寿昌与多方而宁谧青词治平之运仰荷洪庥疾疢之生敢忘忱祷爰命羽衣之士敬敷寳笈之科伏愿五帝储华三光恊德身康疆而逢吉有永寿祺国清净以无爲均蒙福惠崇眞宫祈福保安斋意丕承付託仰资天地之和祗有启居偶感隂阳之沴喜遄臻于康复爰谨致于祷祈伏愿辑福上躬钖禧中壸前星炳焕恊家国之尊安景贶熈明及臣民而定壹神明垂祐丕显隆平福履愆和偶婴疾疢敬祠琳宇备蒇琅科伏愿景贶来臻寿祺永钖康强逢吉承宗社之安化育成功长干坤之造祭海神文潮失故道犯我盐官有司捍防民力旣殚阅歴歳时靡渍兹害浙郡多下恐就沦败民实何辜不德在予相臣来言交修用孚乃勑中外悉智展力相尔有臣亦克受职我土旣固民生底安六府治修报祀万年祭伍子胥文尔以忠陨主潮于呉潮今爲灾呉其沼乎尔其扬灵具训海若俾安其常毋作民虐旣止旣安民遂有生尔作明神永有令名大龙翔集庆寺正殿小上梁文伏以龙光有赫象教方兴式严前殿之崇祗奉祗园之胜上栋下宇方缔构于良工细桷大杗并具材于贞干成规斯在愿力维弘伏愿天相圣心佛加神运百重䦨楯移来天上之慈云万歳山河永鎭人间之福地吾殿小上梁文兠率化宫移来地上𣑽天新刹示现人闲坐延衆佛之临殿有四阿之制钩心闘角先崇缔构之冝审面饬材已具经营之素式观地架俨若天成伏愿龙象翊扶鳯皇翔绕丹青金碧赫然佛日之辉黼黻文章永着皇风之盛大龙翔集庆寺正殿上梁文伏以虎踞龙蟠即渊潜之佳地云兴雾滃建𣑽释之新宫巍巍中正之居赫赫大雄之座钦惟钦天綂圣至德诚功大文孝皇帝惟天爲大如日之升经纶旣正于洪规崇信不忘于愿力美矣善矣大成舜帝之箾韶经之营之匪爲文王之䑓沼我佛有护国救民之助吾皇示报功崇德之心黄金满布于祗园华构上移于兠率式崇大殿爰举脩梁相我工人陈兹善颂抛梁东日上扶桑散曙红鹿苑珠玑涵晓露钟山草木动春风抛梁西石城突兀护江堤旧逰曽见群龙舞望幸犹闻六马嘶抛梁南苍龙曽此卧江潭风云㑹合千峯一山谷传唿万歳三抛梁北瞻望帝星临万国山川谁爲地东南形势只知天咫尺抛梁上白玉毫光千万丈吾皇还似觉皇尊龙象人天皆拱向抛梁下亦有幈幪千万厦弥天法雨本无私满月明珠宁有价伏愿上梁之后皇基巩固绀宇尊髙纪亿万年共祝圣神之寿遍大千界同沾殊妙之恩万歳万歳万万歳吾殿上梁文伏以浴目九渊现祯符于钟阜承天八柱建名利于治城爰开方广之筵用祝周阿之殿钦惟钦天綂圣至德诚功大文孝皇帝清明有铄故旧不遗鹭起新河万斛綵舟之容与鳯归天阙七重寳树之檀栾凢辙迹之所临宜珠光之共护脩梁肇举善颂斯陈抛梁东万丈红光接寳宫古佛昔来龙绕座髙僧时谒钖飞空抛梁西长安日近碧云齐但依具阙瞻龙象即是鸾舆慰耄倪抛梁南千年王气现优昙浴龙池水皆功德拥日山峯尽翠岚抛梁北上意每怜江树碧绀宫留鎭国南门华盖瞻依天北极抛梁上紫盖红云春荡漾举头见日庻民心思佛思君同一想抛梁下慈云恩雨均沾三年以至万斯年长乐昇平承福嘏伏愿上梁之后皇风逺播佛日同辉四宇八荒揔𬒳觉慈之化亿灵万载永歌帝力之加万歳万歳万万歳道园学古録卷之二十六道园学古录道园学古录卷第二十七道园学古録卷之二十七归田藁雍虞集伯生东皐赋出东郭以骋望得逶迤之方皐窈窕脩筠之舎盘桓嘉树之髙秀野緑缛长渠翠涛界畦疃以分画列藩篱乎周遭汎崇兰于旧畹荐幽涧之新毛鸢鱼乐兮天光云影之动荡虎豹蔚兮山辉川媚之薫陶结幽居以静好不窥园以爲遨或视明星而弋鴈或飨朋酒而炰羔其有弃敝屦于轩冕託遗响于歌骚者乎吁嗟惟麟黍稷在畿眇故封兮江海怅王孙兮不归载耘载耔载裳载衣忽十丗其将逺挺三君而奋飞奉贤书以造廷并筞名于常旂鸾翔鳯翶赫其有辉值炎精之旣沦遽歛翮于熹㣲于穆季矦知德者稀中田有庐兮种瓜北山无蹊兮采薇悄悄隐忧兮顾怀恳恳菑畬兮畴依慨肤士之不亿惧俯仰之多违侃侃广文特起无俦内有明贤之助外婴忧患之酬二亲髙年一身百谋煦煦阳春英英凉秋屡专席于名郡常曵𥚑于诸矦觞咏不间于丝竹㫖甘频及于交游积累之勤百福是遒婉婉子孙食德不渝嗟予少时迎于名门挥弦飞鸿垂纶游鲲老至不知车悬身存夕草载露黯然销魂讯故老于岑隅索履迹于崖根秀姢姢兮旣长欎苍苍兮弥尊孰辟丗于醉郷乐舒啸于丘园晨光粲其盈庭鹤鸣闻于九天黍稌旣丰华实载繁爼豆衣冠古而又文东皐之人其昔之桃源也邪芝亭永言古诗四言环洲诗爲蔡天璧作溪有清流环我中洲襍华鲜明芳草和柔咏有文君鸣有雎鸠采采游女侃侃良畴载泳载游在我中沚遡遡无端沿沿无止旣采苹藻亦有兰芷观彼嘉鱼一日千里彼畎彼畒皆爲方田分合雍丘我流璧旋星逥于天云媚于川君子乐岂眉寿永年言命轻舟言载百壷驾我乗黄履我双凫汎汎彭蠡至于匡庐咏歌以归清风载途氷雪相㸔亭赵君有道之先故宋南渡时自东都徙分宜二百年于兹矣其大父登进士苐仕至文林郎湖北宪司干办公事其父两举江西转运司进士覃恩受官宋亡不复仕城东故地美竹万箇作亭其间而隐焉名之曰氷雪相㸔信国公之子平逺宣慰之所题也有道信厚敦愿衣冠容气翩翩然有王孙公子之遗风敏稼穑以服徴赋谨诗礼以保族姓无外骛无妄求弗变其父之志以老其身以长其子孙是以士君子称焉夫元亨利贞之爲德犹春夏冬秋以爲时也君子观乎运序以自处则合于时措之宜而不过焉方其以振振麟趾之贤处富贵之极则大亨春夏之时也自其来南族蕃以乆非秋之利乎其在有道爲冬之贞无疑矣氷至坚而不折雪至㓗而不污凛然相㸔不接于他物诚得处贞之道也予闻而善之故爲之赋诗焉挺挺直筠琴冈之隂岂无春阳匪今斯今髙宜于天下蟠地深不易其节侃侃素心岂无肤敏白驹骎骎我独考槃乐乎幽林坚氷在渊积雪在岑独往不逥悠然行吟采采紫芝园绮是寻还求陶生抚我素琴邈乎古人副我夙钦竹林七贤图瞻彼脩竹下临清流文石偃隄华松䕃丘植表界壌翦茅宅幽梁度髙巘台隐中洲方床读书异宫同休咏歌相闻觞豆相求或莳名薬或钓游鯈课艺嘉植坐思逺游濯缨㣲波㸔云良畴逸而不放俨而自脩泰哉沮溺邈乎巢由按圗以观永冝春秋孰若五君遗其故俦糟粕尘丗髙踪庄周我怀古人遯而违忧安得挥弦以招湛浮竹溪六逸图悠悠逝川矫矫逸民携书相从敷席水濵支頥负暄挥羽却尘蹑屐逺道隐几重茵幽响中发虚觞载陈投我嘉实含和茹醇优哉悠哉及兹良辰山有鸣鸟郊有游麟济济以宁我怀古人古诗五言题汪华玉所藏兰亭图衡茅负晴旭有客至我门共披㑹稽图山木盛缤纷衆贤坐水次飞觞汎沄沄夷旷各有趣髙闲知右军幽情付后覧陈迹感前欣悠悠千载来不异更旦昏探穴问神禹望海悲秦君逝者皆如斯死生固奚云所以鼔瑟人思从童冠羣春服沂新浴归欤聊永言抚卷不知老遐思在兹文东南极积水日暮多浮云寄题曹元賔尚书临流图王継学叅政画昔闻适炎服中道临清漪潏潏荡荒日悠悠动寒飔来者何滔滔逝者不可追圣有川上叹昼夜固如斯觧缨手自濯浩荡忘险夷髙人今摩诘万里同襟期抽豪冩幽思滞雨更题诗三年反田里春河释氷凘舟楫系野树灌沐晞晨䂀上堂喜惧集艰辛谢亲慈入室换野服登山采灵芝庶以求年寿岂惟疗朝饥开嚢见旧物感慨深系之歳晚金石友㸔云立多时怜我不共㸔寄言令我知来鸿春苦早去燕秋易衰道逺不相觌加餐慰遐思玉隆留题仙真治兹山重阜隐延广冲奥元气㑹运至法灵响与丗作司命神宇廓弘敞及门春雨来玄感副夙仰摩挲晋时树託身何萧爽千载抱㣲息日月共来往欲爲黄发期日待紫芝长上天垂光彩月出江海上故人不可待惆怅理归鞅黄堂留题云馆息尘鞅夜间春雨声溪水傍阶长仙茅新緑生晓气动原野旷分见夷平神真昔叅合观泉宅幽贞俨然师弟子岁来㑹秋清遗民千载后髙宴从箫笙因嗟蚤好道晚归濯冠缨矫首望逺海驾言羽翰成神仙在平地﨑岖愧凡情太乙有移召中洲良可营记梦梦行衡庐间千仞过苍壁崇髙仰神明深广下不测云雨蓄盘礴时至如欲出絪緼尚囬旋挥霍忽奔逸物恠匿岩穴若俟霹雳黒波汎髙树木叶走崩石升身登玄间纵观龙变迹俯视九州野草木有辉泽乃在风雨外手画素三尺挥豪极动盪落墨更沉欎图成示坐人共咲不可得頋瞻以踟蹰恍惚増叹息因之命肩舆出门聊有适大术何舒舒白鹤从数客畧经幽涧滨便上青松侧慿髙望逺水双景荡虚碧拂石共客坐芳草借尻膝忽然闻钟声睡觉北䆫席次韵陈溪山㯶履颇忆蜀井西㯶榈每易讨披心割鱼子束皮充彗扫淛工巧纫履文织象花草轻松隔沮洳缓歩得坚好长跪献圯下㑹期后三早知君贵贱履陟降恒有道怜我涉丗深垂诫不待造兢兢历渊氷缩缩奉师保时行不违矩庶慊岁年老其二解写还上方归山据枯藁禁足结僧夏陈编谢探讨隐几或过昼凝尘遂忘扫行庭不见人谁或践生草寔由筋力衰无复驰走好前年当此时严召出城早追度龙门水赐见沙领道鼎湖忽踰年始克罢趋造感君素履咏幽贞可长保番番茹芝人长歌岂知老其三六月乃屡雨良田不忧藁独念桂林戍触热赴南讨道路备攘掠所过浄于扫缚人夜送军吏卒何草草蛮獠亦人类义利启戎好寻原可制乱机要贵及早夜来送者还颇言暍横道诸军四面集同月约皆造谁爲饥渇谋性命安可保藜藿虽满槃对之令人老浮丘公吟寄赤城陈道士入山有遇爲溪山寿浮丘生上古形神盖不泯说诗秦汉间安知非斯人丗俗苦浅迫无能信真淳雨云不待族飞光越䆫尘岂知有道者千岁一息匀金精历可錬色重无磨磷苍苍紫玄峰只尺天北辰神明寂已定尊髙此依因握机禀元化同流溥无垠所以赤城子从师践荆榛三周日却中志确神乃亲庐间玉雪相旭阳射光新稽首受余啜骨换非昔民不逺恒在兹睠然愿知津先生旦有闻爲㳟若逡巡贱子请执御端輗驾飞麟爲爕理普化题陈立所作龙眠山图爕侯起髙科得邑舒水上民淳事稀简田野甚夷旷戦争遗迹泯山水良足赏幽栖南昌尉英爽赤壁将古仙家白云羙人化黄壌岧岧龙眠山一士独可尚髙怀托千载妙画极羣象向来读书处春雨草木长夷游昔贤逺瑶席共来享弹琴坐终日㣲泉散清响来者安可期徘徊以怊怅画图记彷彿聊以慰遐想和陈溪山韵幽人愼素履古道思独往瞋目登髙䑓浮云不足上丹砂炼仙骨沆瀣濯神爽逺怀登江静耿若孤月朗河汉自倾注山川邈游想歛迹倦飞翼归耕故时壌好风从东来空谷感遗响诏书荐遗逸郡府属髙仰聊持东湖水往助敬亭赏和陈溪山送兰花韵幽林有藂兰菁菁秋不衰怜彼采药人不识敷荣时凉风动緑叶清露生华滋丗传神农经圗书竟空披深根寄连茹借以琼瑰词同心求爲好岂但服食宜先民昔有言所贵希见知旧闻絶行仙挽有童孺姿南阳有黄华西山多紫芝度丗未闻道咀嚼空茎枝湛一保冲炁执御正不竒灵苗无助长无爲以熈怡始信断金利终古真不移千载同一息敢忘若子期送空岩印公还径山东出楞伽室西望香炉峰曲折披翳藋萧条倚枯笻然灯共过夜曝日忽经冬天山断縁想海国识行踪忘言及生㓕抽简托踈慵追忆塔中相表兹云际封螭父谢五鳯永护烦双龙题张观海所携虚舟竹所二毛图虚舟倚亭皐脩竹相因依水木有清华鱼鸟淡忘归鵞群晚色静鹤羽傍林睴似是鑑湖曲幽栖挂朝衣古道日巳逺昔人相见稀苍茫冩云雾蓬壷是耶非送龙翔髙独峰上人还金陵承诏冩宫榜驰使出丹阙黄金射江海光景依日月迩来垂十载感遇嗟白发神灵在云汉畎畆慨明发祗园何潭潭夙志返超忽幽士住精舎诸妄乆息歇浩刼鑑止水髙峰独崒观察胜愿力知我心兀兀清风不可执振钖出林樾送海东铦上人十首积水衆鸥灭春空蔼余云掩室坐脩竹天花散缤纷上人东海客来去何见闻飞钖还日下珠宫浪沄沄日色出海水千波散明霞一杯承足来九载不爲賖要观香炉峰折芦长风沙㣲吟动林响苍龙送浮槎我昔叅泰霞东望候日出子从日下来海水中荡潏坐受龙女珠帘垂夜光室持还定何有长空断鴈一爲法不辝逺遨游历年载衣中得故珠终夜动光彩还持一支苇归泛万里海驾言乗桴行沙际如可待㫖蓄崇虚豆生刍长氷署无堪饷逺客桒下若爲住行嚢挂屋壁破榻夜风雨神光发慧劒耿射东海曙燕坐共禅月行吟向孤梅有怀匡庐山老人岌崔嵬洗钵三崃水振木东林台乗槎动归思欲去更徘徊山居如老禅坐致不请友何方檐下云识我门前柳翠竹不碍山黄花纷在手未觉酬对难离妄亦无取老胡昔东游胜士乃西度到岸无彼此不惮费筏屦要之心本空一了不移歩龙宫解相迎黄金巳先布百錬成利器千金来海邦清霜凝秋水国士叹无双持正行正令魔邪孰不降观子制名字髙风凛寒江止观覔心要律仪检凡身宻言转相付海刹几秋春竒哉善根熟一彻无逡巡子来得何法归报日邉人楚石琛藏主自蒋山归却欲就丛林阅藏同舟清江之上赋此赠之手携北山云却上西江水月明洲渚生叶落风不起虚舟不移棹寒波钓金鲤银河转碧落北斗去天咫龙吟匣中劒虎跃弦上矢杀机谁敢当吹毛岂轻试贝叶启千凾木榻脱双履惟应胜壁观悠悠度年歳题东山房秀挺东山云气常覆之林丘翳幽潜流泉发芳滋盘桓在中谷良畴漾清陂开堂直冈景长年诵书诗孝友夙所敦求道逺有师雅志尚端㓗凡近谅难知康乐昔赐履咏歌足遐思启书访前闻往迹无所遗瞻彼南涧松深根连乔枝亭亭植髙节欎欎含令姿衆木不同泯悠哉副深期题蒙庵爲黄石谷赋东南有髙丘下临万家邑汪洋浃春润沃衍盛秋入群山若浪波起伏翠重袭灵运好竒险髙平罕相及幽人园绮间周览度原隰随山导清泉积石拾层级结庵以蒙名果行信所执良时一来游朔月九交十门当星斗髙陇卧风雨湿一川灯火归賔从杂车笠登髙愧能赋腾身竦山立爲黄氏赋大雅诗岐山欎嵯峨鸣鸟昔有闻周公盛制作经纶以弥文朝事接燕飨劝劳兼賔军肃雝述盛德工歌賛前勲流荡桒濮靡何由返咸云陈肄輙有见呉季真不群公子有古絃历然宫徴分大雅忽有作青春日方殷髙堂以居之乐康永欣欣已卯十月廿二日从宜春郡幙严伯威观南轩新阁登舟有赋却寄同游者刘粹中贤良兹郡多美泉小大各有神深润浃温厚草木何光新披图阅名丗頋皆仙佛人退俭寡外骛怀哉此良民退之文旣逺泰伯学未醇昔我朱与张遗言存缙绅东湖有新阁下临南涧濵周眺忽巳晚皎然仰空旻虹梁亘溪流落日车马尘曾丘间丛祠钟鼓严昏晨江潭叹揺落名邦感宜春爲治古有道川原随所因华构相爲雄大雅竟谁陈移舟古崃口西望苍嶙峋浩荡无与语逝波絶垂纶秋堂秋堂者临川呉生文明之亲舎也生才甚清美赋诗婉丽无尘滓之汨观其同门未之及也昔胡邦衡以诗人荐朱文公大儒岂以玩物以成名哉性情之正冲和之至发诸咏歌自非衆人之所能而士大夫各以其见见之耳生未可自喜自画也是以爲赋秋堂诗云闾巷多嚣尘秋堂独髙深有子能读书幽怀发㣲吟天髙风露下涧泉落危岑神仙絶饮食秽浊无留沉所以听夜诵共爱风满林神清易以哀情长恐成淫大冶昔有作九牧归吉金熬枢下五石工成振鸿音宣风万物畅神祇肃有临鳯鸟鸣岐山人文示来今候䖝入床下嗟哉苦劳心清风拂髙堂旧席忽巳除下堂具甘㫖上堂列琴书垂绅夙夜至再拜问起居诵诗巳三百习礼少壮余纳交君子室执御长者车爲乐古之道谁能咲其迂题雪泉斋长河沍凝合㣲泉自温活蛟龙依以生抱困待春发南雪不到地流泉常在山飞英散絶涧流澌响潺湲融结各有方不息在无二观兹保深长乃得养生理濯尊荐寒冽春阳向熈怡君子逺莫致永言以相贻平江开元雪牎光禅师访予临川山中其归也予与賔客用一雨六月凉中宵大江满分韵送之不足予爲继之而予分得一字积雪何处髙蜀山㝡崒海东极孤絶目送断鸿一徘徊桫椤树宴坐但空室园果堕宿雨当昼从定出八月露水繁石钵满华蜜相㑹岂无因分床使深宻赋彭氏静深堂君子憺无欲渊然事幽潜贞居观物𥘉天机引休恬寂寂象愚朴容容无斁猒群动不知止谋思堕钩箝反息不及踵乘舟胶渐渐岂知本湛一不与利欲兼图书发圣緼受命孚不占戒愼保灵秀先几发㣲纎进善取损益闲存日惟严浩浩厚有积悠悠浸何淹盈科以时行小人慙属餍虚堂积雨霁光风草侵帘空洞溥龙泽止水澄秋蟾善学在年富勇哉副遐瞻秋山行旅图春夏农务急新凉事征㳺饭旣盈橐治丝亦催裘升髙践白石降观索轻舟试问将何之结客趍神州珠光照连乗寳劒珊瑚钩乗马垂苜蓿纵目上髙丘策名羽林郎谈笑覔封侯大行何崔嵬日暮摧囬辀古木多悲风长途使人愁羸骖见木末足倦霜雪稠谷口何人耕禾麻正盈畴出门不及里酒馔相绸缪壮者酣以歌期頥醉而休安知万里事有此千歳忧爲题马竹所九歌图屈子乆去国行吟山泽秋思君不复见婆娑感巫讴仰瞻贵神逺俯慨深篁幽冲波起浩荡玄云黯绸缪𥘉阳翳扶桑莽苍荡海沤渺渺君夫人遗玦在中洲寿夭乘隂阳孰知制命由慨然长太息悲歌冩离忧想象以惝怳开卷令人愁清明山房诗爲危太朴作矫首望太清正色苍以玄皦皦何歴歴日星髙转旋游尘杂氛气起灭寻丈间容光见扰扰孰与爲控抟所以学仙者凌空怡妙颜质化入常寂凝晖托空山据㑹观往来生死何足患妙哉太朴子难爲丗上言次韵太朴良友对何仙舟读书山中见怀之作得谢荷休泽消揺在巖阿结庐庇风雨樊圃搴藤萝塞坐古人书日夕犹咏歌追念少壮日玩愒亦巳多兢兢事𥙷塞奈此迟暮何羙人百里内邈若隔山河兴怀贻好音緼借三春花报言愼芳岁卷石崇巍峩道园学古録卷之二十七道园学古录道园学古录卷第二十八道园学古録卷之二十八归田藁二雍虞集伯生芝亭永言古诗七言江楼㸔劒歌书赵子昻劒铭后豫章髙秋宴髙阁乃出此劒相娯乐当时冶铸絶精英土蚀沙沉更销铄遗质所存如冷电江光不兴昼光却神光内閟气逾深识察谁能动冥漠等闲千年不一试壮士酣歌谩挥霍嗟予衰朽雪满颠空对凉风起天末或言江中有蛟孽当烦仙人下寥廓吾故临风拂其锷俾伏崖隂无敢作刘忠肃公之四丗孙中书舎人讳震孙之曾孙益之题其居曰云松巢予家与刘氏累丗之契故爲书忠肃公文集之首诗三篇并赋此诗与之丞相昔游泰山顶天风浩浩春画永玉检微茫不可求但觉灵霞熟丹鼎白日人间如水流前代衣冠成古丘悠悠忧患何足计直道千年横素秋徂徕之松数千尺东连海上莫烟碧中书伟人如玉立每向南风望东北浊丗公子何翩翩却忆匡庐还谪仙夫容出水耀𥘉日五色光新天爲妍我今侨居庐阜侧西视峩眉归未得岂无云锦晚相娯月落终怀雪山白森森乔木鲁东家河间礼乐更光华勿忘先丗旧游处吾秣尔马膏其车呉兴赵子昻十马圗昔在秘阁见十马云是韦偃之所画此圗位置畧相似心神偶同岂临冩马种本自渥洼来灌濯清泉更潇洒常恐一旦风雨至蹙踏波涛遂神化豪雄意气今岂无未见深沉如此者君㸔最后临岸騘自是眞龙无丗价画马百年升平却走马立仗天闲常见画䔥滩滩头八十翁却冩西来大宛者髙蹄如铁项如钩风鬛萧萧首蓿炏常见贡来骑不得长嘶要蹴崑崙丘题画连昌宫里古墻隂积雨过春黄竹深老树无枝交屈铁立石有书名错金吮豪池上冩幽鸟承恩春日风光好当时执㦸今白头却对䔥森倚秋昊空山歌髙空之山聂公宅稚川作图才数尺秋天薄云千仞表春雨乔林百年物忆昔侍郎镇成都将佐盈庭賔客趍锦官城外笳鼓发驷马桥邉髙盖车先庐旧在小东郭丞相祠堂同寂寞严公同访杜陵家退之亦到淮西慔峩眉峩乆不归江水娯人秋日晖坐㸔蓬莱变桒海自古南城天下稀公子亲迎陈氏馆我𥘉至抚犹弱冠㸔君挥翰甚风流岂想重逢鬓毛换君言中间一再来数见先公胸次开莺花风雨必求友水竹园林持酒盃嗟予晚岁始能退寕有文章惊海内平生不受简书畏故家髙致君应㝡圗中山色积翠浓虽欲舎子将焉从蜀人相如㝡能赋行倚山木歌髙空爲爕玄圃题鳌溪春晓图夫容山阳万家邑石岭戴辙萦纡入溪水西行夜雨深连材桒柘春云湿昔因荒迥少官府日莫狐兎作人立自从置县二百年稍有衣冠更俗习读书进士比舎闻润屋黄金亦家给山中白日浮云多负乘因仍足车笠爕侯丗胄国勲旧射䇿君门耻㳂袭朱衣作监列星宿逺人岂意髙轩及援琴不鼓书牒稀弹铗无鱼賔客集绣衣使者停车见黄堂大夫下床揖登髙望逺送飞鸣覧辔骎骎度原隰人言桐郷人爱我我爱桐郷重于悒画圗千叠山木稠茇舎萧条莫忘葺题马竹所画霜清木落江海空一棹归来何处翁双松千岁如铁石爲尔囬薄旋天风忆昔神龙劎所化夕卧沧波弄明月望中冉冉云气生直接银河上琼阙霍元镇规模董北苑米南宫父子写山水云物殊有标致见示春江捕鱼图遂赋此春江聚网万鱼急渔人相讙鱼相泣负薪深山何处樵利害相乘不相及海鸥冥冥秋影㣲黄叶江南一棹归人间得失两无迹不废山水舎清晖南冈华盖三峰立天表山北山南青未了曽㸔雨云出太虚几送余霞落飞鸟冈头春归露未晞梧桐鳯皇相因依卧龙之孙思外氏怅望辉光生翠微题何大夫画马国朝画手何大夫亲临伯时阅马圗伯时絶忆铁面语放笔骅骝怀此都此都大夫八九十千马万马在胸臆偶然数鬛落江南卷束上箱谢槽枥同开先南楚恱禅师观息斋画竹卷于崇仁普安寺煜公之俾室盖煜之师一𥘉本公所藏也因记延祐甲寅息斋奉诏写嘉熈殿壁南楚与之同寓庆寿寺同予时爲太常博士俯仰之间已爲陈迹乃题其后云嘉熈殿里春日长集贤奉诏写苍筤迩来二十有五载飘零残墨到江郷匡庐髙人昔同住身见挥毫鳯鸾翥木枯石烂是何年脩竹森森长春雨题村田乐图尺素自是髙唐物莹如秋水宜设色何人画此畎畒间二三老人若相识茅屋萧条古树下农务未殷牛在野或怜鸜鸲脱笼絷或弄狝猴咲真假老翁政自如児嬉髙䯻襁负相扶持古时枌社祀田祖移馔髙亭随所宜抱瓮𥘉来未贮酒亦有生鵞宛延首村优竞携乐眞至犬怪鸡惊児拍手拄杖出门欣见賔杂华满庭生好春岁时无事得如此击壌何必非尧民骑驴过桥殊矍铄携具荒陂来赴约定知张果千岁人游戯人间共盃酌柳塘野鸭江南水退秋光浅风柳叅差万丝卷鸳鸯在梁凫在渚荡荡扁舟去家逺千艘转海古长策白粲连江动秋色断蒲折苇野水阔烂烂明星且将弋翠盘擎露夜深寒玉色亭亭落月残太液池头黄鹄下梦中曽见画中㸔丙吉问牛喘图少阳用事春犹浅丞相公行问牛喘三公职事知者稀嗟彼德微蒙荣免天子有道守四夷中心无爲日万几逺有甸服近有畿夙夜明哲发裳衣江贯道江山平逺图江参去丗二百年翰墨零落多无传人间几人写山水谁能意在挥毫前昨见石林旧家物春雷叠嶂𥘉破墨我和叶诗颇豪放三者相望都突兀险危易好平逺难如此千里数尺间髙云舒卷非散地丽日照耀皆名山我持美脯酒一斗墨汁盈盘可濡首江生精神作此山向山唿生当至否髙秋银汉天无云帷中泠然来夜分黄茅岭头华盖顶画我独访浮丘君爲汪华玉题所藏长江万鸦圗云巢幽人爱江渚抽思挥毫写横素波澜不惊潦水尽秋气晶明絶烟雾征帆去棹不相袭岸曲洲旋緫堪赋孤村城市仅如蚁百丈牵江直如缕萧萧木叶洞庭波歴歴晴川汉阳树蒹葭宿鴈天欲霜丛苇寒鸦日云暮就中楼观何王宫想见华年贮歌舞丹青倒景骇灵恠粉黛含情怨幽阻青春游子澹忘归白日泠风帐中语人间遗迹何足留㝡惜精思堕尘土郭熈平逺无散地小米苍茫托天趣铦锋铓㦸不破墨刻画晶荧昔谁苦渤海细书艺文草精絶戈波絶回互南唐后主万鸦圗点点晨光动毛羽昔年曽见今目昏虽复逢之亦难暏汪侯此卷出故家相示摩挲极愁予香奁犀轴见者稀谩録余情示来者盘车图大车辚辚牛驾軶西望大行雪千尺往时飞挽实长安百两仰関过阡陌乱流十里九屈曲水溅车箱沙没毂前和后应日云暮王事有程车下宿旂旐央英昔临洛东南㑹期出方岳侯伯有位赋有差载币瞻迎来若若君不见海艘百万乗天风京坻连云多腐红天子视朝大明宫千乘万骑来何雄赠羽士费无隐东望云林三十六闻有仙人结茅屋清露零零采紫芝白雪深深黄独国𥘉山下苦流离义士倾家救丗危百年孙子俱华发谁解灯前说旧时圣恩深重絶征戦犹虑寒温资瞑眩身着黄冠写古方薄素细书三十卷相从寂寞乆者谁禹穴山头一布衣鬓如鸦羽颜如雪跳入壷中夜不归市人扣门唿不应光影俱消声色泯但言解隐不言无不道本无何所隐我欲作丹须水金人间无药不堪寻青霞如练还相覔华盖冲天丈室深题渔村图黄叶江南何处村渔翁三两坐槐根隔溪相就一烟棹老妪具炊双瓦盆霜前渔官未竭泽蟹中抱黄鲤昉白已烹其瓠当晨粲更撷寒𬞞共席垂竿何人无意来晚风落叶何毰毸了无得失动㣲念况有兴亡生逺哀忆昔采芝有园绮犹𬒳留侯迫之起莫将名姓落人间随此横图卷秋水题韩干画马韩生观马十二闲时冩一二传人间坡翁甞来伯时宅见此遗迹开衰颜前行如云尘不动后者追风絶飞鞚昔人能事已可能始觉赏识非虚讽昔观秘府韩絶少得见龙眠已惊倒使人读诗如见画人中岂复生坡老五云之中天上竒代产名驹天子骑神明尚令后古见莫叹韩生非画师题黄都事仲纲山居溪阁图二首出山作官十载余聊托笔墨怀幽居连云一一列眉黛细雨往往逢樵渔隣家父老每载酒隔屋弟兄皆读书我乆居山不待画独念稚子扶犁鉏阁前流水秋愈深故人东来还见寻方舟直过彭蠡泽把钓坐对香炉岑云中烟树差可辨江上郷関谁与吟我欲芳兰寄逺者日暮天际多轻隂题秦虢二夫人承召游华清宫图贵人并鞚如轻鸿承恩驰八华清宫道途先不止行客䇿蹇奔趍乌㡌风奚嚢堕地何足拾岂有篇章浪相及画史当时妙墨传光彩流动狂情急君不见白头拾遗徒歩归明眸皓齿事皆非朝天泥滑䄂封事髙阁雨余宫漏稀方壷画山水歌方壷之山在海中丗人欲见知无从壷中仙人闵昏浊綵笔手开三五峰亭亭两箇老松树万壑千崖阅今古忆昔长从王子乔坐听秋风最髙处丗人画山非不多不识真山奈若何君㸔昆仑上丹穴芝泉玉树森婆娑东望方壷应不逺飞度九州如过电便从海上问金公莫待浮杯水清浅示囧忆我蚤岁离亲侧足自踆踆心恻恻中年禄廪不及养人羡清华巳惊惕归来老病五年余闵子谋食躬犂鉏蓬蒿罗生果窳异蛛网㣲细仍萦纡星河江上喜非逺况与良朋适我愿故人念我一相见暑中尚慎柂楼转律诗五言玉隆宫所藏宋干道宸翰云壑二字昔者云归壑天章自九重日华常暎鳯山气尽成龙俯仰遗陈迹髙深俨德容飘然化春雨结想在髙松寄忽承㫖投老清江外依山结数椽扶藜循水竹把笔赋云烟岁熟无忧食秋清不碍眠故人相望逺北极在天邉寄三衢守马九皐闻道三衢守年丰郡事稀诗成花覆㡌酒列锦成围鹤发明春雪貂裘对夕晖扁舟应载客闲听洞箫归题朱泽民山水积雪山隂道嵯峨笔底生云门见童子禹穴閟蛟精髙卧人何在幽情几咏成杜陵空想象晚饭柂楼晴寄题汪道士草亭飞白妙娉婷新题照草亭仙遗相鹤法客借换鵞经雾雨归悬黍风云护伏令遥知春昼永深坐养黄庭黄敬延送竹本分得潇湘玉森森忽满林香炉来晓色石槛借清隂好共芝兰长母令草蔓侵清风月如昼老朽要长吟闻鴈楼近煖云湿夜深归鴈低声音灯外尽羽翮月邉迷冉冉白榆上悠悠黄竹西应逢穆王骏春草一长嘶钱舜举画一树花如雪清明客未归坐㸔黄鸟并梦作綵云飞翠䄂寒犹薄羊车过絶稀相如能作赋月下卷春衣山水图泛舟桒落浦望见香炉峯野水常欹树山云不碍钟桃源携客覔松径与僧逢爲託荆関辈添予九节笻丹霞观黄知微留别寓馆隔溪津过从厌市尘振衣清露晓拄笏野亭春归作芝田主思存黍谷神松华频寄取老去欲轻身题马竹所画老树依江岸归舟傍钓竿水花㸔晚净风叶识天寒鴈字来千里鱼羮付一餐逺山青可隐目下是长安题曹覇马将军今爲庶画马寄髙情聚立天风起长嘶沙草生飞扬万里意凌乱五星精日暮太行道悲哉长短行荅陈溪山元日即事积雪埃尘净光风宇宙新闲来知惜日老去善酬春退宻观群动慿虚集百神真人起居法无一是违仁送客北门晨登山木阁晨登山水阁零雨煖于春溪水解留客梅花偏照人林香知酒熟市逺觉民淳此地堪娯老惟愁度水频次韵陈溪山移棹避残暑开樽就夕隂冥鸿聊自逹幽草若爲吟离索连三月栖迟共寸心遥忴溪上晚扶䇿独临深又乘兴忽忘逺相思知几何未便尘事少谩悔丗縁多朝食烹芝秋衣制芰荷平生但随运何地不蹉跎杏园诗爲黄思顺赋善药多隂德名花种满园暄风吹雪尽暑雨缀金繁卧护烦仙虎分甞任野猨佳儿足文学食实似桃源道园学古録卷之二十八寄题楼抚山普润禅寺寺在抚州城南八十里唐普润禆师道塲师姓翁氏元和元年二月八日坐化于潭州有灵异州人就肉身装塑后现梦抚州太守迎归建寺至今遗体坚固如𥘉灵应尤着髙人出丗间未忘郷里思灵骨万里还深恩千载遗嘉谷岁恒登群生无疠疵古刹抱禅恱髙丘依母慈崇起积废新堂纳华滋东隣有一士峩冠诵书诗清秋约杖屦千歩攀松枝寄题许愿夫抗云楼城居苦迫隘层䦨上岧嶤措身方丈间千里心目超可以抗浮云谁能頋尘嚣儗岘有古台遗碑正萧条子固若星斗其䰟安可招庞公辍耕际颇怀见凌霄赋诗托飞鸟长空何寥寥赠刘无作䄂中残卷在动是十年前逝水从前軰伤情有妙年博闻谁共学孤坐独求禅莫恨相知晚文章倘爲传又赠刘无作一家俱学佛之子更劬书诸老交游徧真乗究竟余治生惟浄业志养足嘉𬞞爲问庞居士成能更乆如道园学古録卷之二十八道园学古录道园学古录卷第二十九道园学古録卷之二十九归田藁二雍虞集伯生芝亭永言七言律诗与爕元溥登仙游和李浩卿韵老去江山巳倦游况闻风雨满溪头儗㝷黄鹄望松壑聊伴白鸥经稻畴山崦有云堪作供酒樽无妇可归谋从教賔客囬车晚留取衰翁专一丘陈可复爲予冩戴笠图赋诗四首浮云满空无所依髙冈独行来者稀仙人冉冉遗松老鸣鹿生草肥伐木逺闻何处谷顷筐近得故时薇山中雨来雾先合此日先生戴笠归南园多竹暑气微始来结屋相因依挂巾石壁昼雾湿沐髪池水朝阳晞频年车马践霜雪六月裳衣无绤絺邻翁问旧坐来乆此日先生戴笠归老去悬车百虑灰西风独爱菊花开田家酒熟邀皆去茅屋诗成懒更裁欲及天清飡沆瀣要观日出上蓬莱赤松有约应相待此日先生戴笠来舍却郷人驷马车老身全不要人扶云霄一羽山头杜风雨孤村海上苏薄命长鑱随积雪多情破帽落轻乌莫围玉带垂未此是先生戴笠图仙游道士余岫云爲从珠溪余隐士求得华山下黄茅冈一曲规作丹室喜而赋之不觉五首华山东下有茅冈云是毛公旧隐场清露尚余丹满臼白云今许草爲堂冬慿野烧开畬陇春託山雷浄石牀从此便爲千戴计洞天先拜紫玄草茅冈地主古醇儒乞我冈头作隐居岭上闲云从管领涧中流水听开除刀耕火种从兹始雨笠风瓢便有余自古诗人多㑹合浮丘毛氏不愁予石人屹立古仙坛双涧交流拱一盘临水种松湏匼匝就中作室要寛安洞经即日脩真诀玉臼逢春浴旧丹却恐山中添故事题诗莫与丗传㸔仙游办得茅千束华盖须分屋数间微咏玉经忘我老谩调金鼎胜于闲龙雷变化从舒卷鹤露清寒自往还何似绮园诸老者採芝𥘉不离南山茅冈𥘉割一溪云玄契华阳旧隐文谒简自题香案吏封章先报大茅君种成和露桃千树借与摩霄鹤数群便是宸清真洞府不烦梦想託纷纭崇仁监邑阿里仁甫芣莉花盆中折竹挿之而生枝叶近年翰林学士萨公谦斋作衘史时亦有此瑞朝之士大夫引寇莱公故事以为徴名其堂曰瑞竹而咏歌之萨公仕东南历郡守部使者至所有仁政着清节美名耆夀今爲中朝老臣瑞盖不虚发也仁甫长邑三年清介明恕孚于上下此竹之生父老庶士争走山中相告因取而观之略冩其状赋诗以美之华盆挿竹忽生根枝叶青青向晓暾直节有生资地力虚心无愧荷天恩萨公堂上今重见莱囯祠前孰更论但得清风千古在常扶笻杖㸔淇园抚郡天寕明极觉讲主陪敬斋监郡奉祠华盖特有髙咏三读敬叹仆偶共清游輙复次韵衰退不工聊资咲粲三峰宫殿接新桥十月长斋陟翠嶤朝歩仍垂苍玉珮登歌还引紫琼箫千枝绛蜡连虹贯五色香云向日飘頼有髙人陪后乗轻清诗句似叅寥邓公信吾契家贤弟比奉宪台书币存问衰朽于山中其还也无以爲饯赋此与之幙府秋髙寄逺情飞鸿肃肃度江城深惭衰朽劳人问岂有文章与丗惊䟽傅多年余赐尽扬雄巳老太玄成凭君归致殷勤谢击壌田间荷圣明故人将命清严地越陌经阡枉见存松菊荒芜惭重客裳衣颠倒出柴门老忘旧事寻书卷喜走邻家覔酒尊此邑故家无几在更崇令德及诸孙安成刘云章汉章兄弟两秀才来访一长书一长诗皆有志文学赋此爲别歩屧东行好弟兄束书衘䄂见才英只愁困学孤来问岂有竒闻外素诚知道言辝无诡妄及人事业匪纵横名郷自昔多君子珎重归来在矫轻寿陈溪山生日西来覉客作南居来往风流旧不踈好句每容邻曲写髙情不解丗间书温温中夜还丹鼎冉冉髙仙毕道车千歳相期真有约九天风露寿尊余秋日同朋游北塔山县西北塔极萧踈投老能来几度余山木巳随樵斧尽屋尘犹护醉翁书逺怀天上多骑鹤近爱槎头可钓鱼九日悬厓多细菊可能无意再巾车县道䔥条北客踈西人居者亦无余春寻道士松花舘秋覔山人柿叶书太史阙文谁借马相君退食尚烹鱼何因得似先天叟洛下人家揔驻车归田多病故人踈好客相逢乐有余老去深盃那解饮诗成大字尚能书门生去上青騘马道士归骑赤鲤鱼如此余生多乐事谁能七十始悬车送尼山庙学彭山长尼山新作素王庭春告成功用上丁徂徕有松充采斵灵光何殿效丹青风霆形气皆垂教金石又章具刻铭天子万年绥福禄曾孙奉若荐明馨游浴湖田舎近郭林泉无可游行寻田舎逐微流春眠稍可远钟鼓秋熟或能求豆区万里桥边祠庙古百花洲畔钓船幽儿童不解忆郷里老梦时时还故州题范德机诗集后抱膝长吟老范兄寒岩古栢两同清东都髙节鸿毛逺南海真仙鹤骨成遗藁飘零存梗槩孤児瘦弱頼髙情若无尘外知心友千古谁闻出丗名溪山翁所居与小雅易君相近翁与予赋诗易君之季子至善輙随録之遂成巨帙赋此以荅其美意云耳横塘烟雨易东家翠竹姢姢暎白沙綵笔徧题诗满卷绣帘长对树父花往来二老随天分烂熳三春感物华却问绮园商岭外曽无髙咏到烟霞题徐孟俊屏山阁题诗逺寄屏山阁囬首人间三十年西峤依然仙子舘东湖还载隐君船同时翰墨嗟谁在满屋诗书叹独贤欲买一舟江海去逺㸔乔木翠叅天送易用昭诗成长是倩人书最爱东家织翠裾逺树断云春雨外华星明月晚凉𥘉满牎柿叶题都徧短帽梅花画不如莫向墨池成乆别鵞群还欲谢崇虚和陈溪山雪中雪晴二首柴门积雪未全开千树琼林岂异哉铅鼎微温过半夜玉经细咏却千灾江南氷向川流合天际春随斗柄回太华髙人观物表诗成先寄鹤飞来东风先散息寒威病骨欣然解带围日照瓦沟生淑气氷融砚沼漾晴晖银旙试戴花枝弱玉鲙新甞菜本肥尊酒欲爲君子寿除公谁是两忘机和陈溪山立春后三日即事梦朝金阙见明晨滉泱牎间积玉尘三日新春三日雪一分深雪一分春栁条封尽芽如粟梅蕚飘残实已仁欲破鳯团银盌冻冬温且酌井泉新寄陈奉常昔闻朝廷寕庙升祔奉常陈君新甫以丗胄之贵游博洽之髙谊特奉明诏出使江海之上采上金明材择良工絶艺新作礼器乐器求在郡国之书与通乐律之士以备一代之盛典焉鸿儒硕彦感叹其委任之隆非寻常效一职治一事之凡近而巳故赋相饯竒辝瑰句传乎四方何其盛哉仆泊然老怀未忘旧俗亦成一章奉寄新庙工师谨骏奔奉常承诏出修门铸金就徴杨州贡观乐应求季札论功德颂成谐鳯鸟文章篆定刻瑶琨千年制作于今盛击壌犹惭荷宿恩集自郡城归溪山翁寄诗并和申字韵垂教依韵再呈殊愧迟拙暮春长日雨兼风买得江船未及东出郭故人邀杜老辍耕田父讶庞公谩从脩禊忘溪曲何用安车徧洛中旦起紫芝行复长咏归先与谢崆峒待客花隂午过申茶香榆火一时新千竿嫰緑揺轻暑数蕚余红坠晩春坐忆云林行道迹梦游仙岛意生身连根分种如氷雪来向清池对玉真谢陈溪山送蛾眉豆种种豆南山忆故郷蛾眉分种喜封囊厎须飞鹄能㗸子未许蹲鸱共㵸汤玉椀茶香分瑟瑟瑛盘樱颗间煌煌燃箕煑釡催诗句更约邻翁共佛床已卯秋舟过清江忆范德机归来江上鬓如丝所谓伊人独系思千载清风东汉士百年髙兴盛唐诗离离宿草秋云断采采黄花夕露滋山水含晖无尽意他生何处共襟期玉堂风日擅挥毫海上驰駈叹二毛太傅竟无宣室召拾遗空署华州曹孤儿衣食交游古百丗文章墓石髙车过不留应腹痛寒泉秋菊赋离骚宜春台晚眺长沙王子旧层台古佛神龙寳殿开秋水绕渠三崃涨春云垂雨大潙来万家香火絪緼合四面峰峦紫翠堆最忆老藤隂覆地空中几见异僧回庐陵欧阳德器游京以所藏先丗诰敕见原功于玉堂赋此以送之兖公孙子不离郷封诰于今几丗藏恩数重怀全盛日标题犹是故时囊逺从史舘求同姓未学輶车滞一方昭代治平多制作讨论应及汉文章送黄子朂从师学道暂辞亲百里西来动十旬夜读松林堂下月昼吟梅蕚坐中春每欣老笔蛟龙走亦爱幽居鹿豕驯春服蚤成还再到永歌同向涧之濵书武进县学记后县令之职有社稷民人之寄不敢以百里爲小也有政焉有教焉不可以偏废也陈君子瑛治武进脩学校冯彦思记之可以知其所系之重矣崇仁之士观乎其记盖亦有所感而不及爲者岂非天乎因邑士之意赋诗以书其后云从容文学圣门优惆怅呉人独子游百里絃歌谁济济千年礼乐付悠悠邑人此日传新记弟子遥知忆故侯何事紫芝三秀地空闻踈雨过新秋己卯腊八日雪爲魏伯亮赋官桥柳外雪飞绵客舎樽前急管絃僧粥晓分惊腊日猎围晨出忆残年白头长与青山对华屋谁爲翠黛怜唯有寒梅能老大独将清艶向江天漫空飞絮散轻緜所异寒威欲折絃县令温存僵卧叟词人解颂太平年剪云爲叶烦相寄种玉成田不受怜丹鼎温温千歳熟乐天事业在知天寄贺呉宗师七十寿旦开府希年正乐康圣恩钖宴在斯堂岁周二十逢熈洽年接期頥披宠光劒珮揔从仙苑集箫韶还就洞庭张簮花当日今谁是试向云籖阅旧章旧德髙年荷圣恩幔亭如宴武陵君松乔能夀多深隐园绮来朝只暂闻千岁天边观鹤发五云日下护龙文山中七日阳𥘉动遥礼三台过夜分和陈溪山元日后雪琼妃剪水散春天坐下先迎华岳仙飞歩揔鸣苍玉佩闲居能检白云篇朝元阁近星辰北献寿盃深雨露前白发旧时香案吏几逥七日是千年抚郡玄都观羽士黄一𥘉自京师还得大宗师呉公所爲和诗三篇其一故翰林学士呉先生廿年前庐山中所赋其一则和天师所与诗其一则予在茅山罗山苐一谷中送一𥘉诗也临行大宗师嘱之云到临川即以示予也忽复一歳一𥘉又将北游却赋此一百六十八字託一𥘉谢大宗师古道髙谊也和呉先生韵丗外神丹起积痾牎尘坐见月明过侯生犹识遗经草梁甫空成鼓缶歌柱史通家今昔少畨君分祀子孙多凄凉逺寄怀贤咏谱入朱絃乆未和和天师韵白发髙居古道山蓬莱云气隐垂环尚方徧识前朝履特进仍先法从班桃李成蹊春日满风云绕坐昼隂闲梅仙旧隐玄都舘紫陌红尘有客还自和韵荒陂野色带余曛陇上时逢植杖耘灵囿鳯麟千载去玉阶鹓鹭此时分诵诗自託浮丘伯垂问长勤大隐君爲报黄茅冈曲舎檐端尽日宿浮云赠武夷道士罗鑑空兼忆范德机学道应须住武夷青山緑水不胜思九天清露三生梦千古髙情两鬓丝羽客鑑空犹有鑑故人诗后更无诗悬厓仙骨坚如玉明月长歌覔紫芝寄题采石新造观澜亭雪岭春融万里来浮云天际两眉开鱼龙夜水星前起风雨春潮足里回尊爼谁陪贤太守文章莫媿惜英才无边李白登临意更覔遗碑歩紫苔某与胡伯友书问䟽阔稍乆因楚石藏主待谒翘仰髙谊赋寄此诗乔木千章万壑秋使君清兴在危楼星沉夜水神鱼化霜落寒汀宿鴈留红䄂乌丝酣楚客画屏银烛㸔呉钩不知肯着枯藤杖采采芙蓉渉逺洲赠楚石藏王谒饶心道六有先生不识南塘苐几桥翠楼华屋上岧嶤古文独许扬雄识幽兴谁爲杜甫邀伐木春声生涧谷渉江秋影荡兰苕散花如雨携双履解与髙人话寂寥十月朔旦同监邑大用曁僚属游北塔山败壁残书五十年重来山色尚依然田畴稍稔农民喜官府多闲令佐贤黄菊不羞蓬鬓改清尊一听酒盃延坐中有客天边去金榜春风待鴈传九月与薛玄卿外史㑹于黄氏溪园陪坐溪山先生谈玄观古仙像自昔簮缨盛邑东新堂还见百年风两人白发惊先老一客玄裳喜暂同食饮具陈先丗业耘锄全效野人功谈玄不及红尘事尽日溪园乐意中㑹后将登华山按茆冈玄卿先往侯予至石斛金钗感素秋洞悬钟乳入山幽扶衰不是人间药闻徤聊爲物外游云作衣裳尘不染诗成珠玉丗谁収石人乆立黄茅月歳歳能来爲客留予与玄卿相遇山下别后和朱德嘉韵奉寄重厪赓和再用韵奉谢茅冈七叠七香车谁赋新宫蔡少霞千歳留踪丹井臼诸天献供菜羮瓜石人雨立春衣湿崖蜜蜂来昼树譁慿仗仙翁湏一到浮丘巳遣鹿㗸花和朱德嘉登华盖山有赋韵寄薛玄卿和诗未成登山巳遇玄卿下山道中足成以寄相期秋晚命柴车同㸔华峰散綵霞农父苦留秔似雪山人先许枣如瓜蛟翻巨石痕犹在鹤立危峰语不譁邂逅不留知有意林台菊有未开花缙山张君荣字仲华来丞抚之崇仁歴两政六年心平气顺上下相安如一日虽有逺役重劳亦无阙事甚可称也予之闲居相爱如故旧每怀扈从东道往来缙山道中见其风士之胜民俗之美未甞不谈道以爲乐于其受代调官京师因记之以诗而与之别明年进秩南来观旧治父老児童相迎于东门之外又当歌此以爲一咲之欢也昔从时廵出缙山翠畦緑树画图间驱车百折龙门险载笔千峯虎帐闲麦粉劝甞银缕熟粱炊持献玉浆还道傍父老应常好爲说郷风一破颜马公同渉龙门道叹似山隂及武夷尽有千崖如罨石但无一棹弄清漪知君乆有郷関梦老我能无木石思抱瓮青粱供玉食馈浆道左野人谁太平县道喜年豊每出城南访野翁粗有轩牎开草木谩留车马翳蒿蓬心寛易醉母多酌事简无私亦屡空好得公田多稼地长年歌咏圣恩中集家丗以文学爲业乱离颠沛忧患困苦无敢失坠然学未成而出早渉笔爲文应事而已人或以爲能自知其不足也归田以来稍得安闲而目疾相婴学不加进于立德立言之事无有乎尔也是以所作事过即罢不复记録至元庚辰冬临川李伯宗黄仲律来访山中拾残槀于敝箧得粗可属读者二百余篇而録之赋此以谢冰生鐡砚不堪磨収録残编夜每过老病自知才思少应酬长愧语言多天人理一非无学内外篇分岂自讹只恐玄经终寂寞空烦弥月驻山阿荅黄仲律学文之问少学文章虑每周郷人未免是吾羞读书次第依先觉下笔流行稍自由血气旣衰尤帖帖神明自至但休休圣贤端绪无岐径笃信躬行莫妄求重题环翠亭爲李浩卿作亭深环翠烛光寒曾与诗人语夜䦨秋色相髙风肃肃露华如洗月团团莫疑窈窕围歌舞自爱空闲接羽翰我忆旧书隂德事百年应长万琅玕荅马竹所见示诗韵黄茆分土胜封留惟有松乔是匹俦戴笠不愁山雨湿倚笻甞听涧泉流玉堂夜永空余梦瓦瓮春生欲自浮岂料朝云停翠竹能从幙府一来游壮气横秋势利轻读书读律揔留情争看撤幙清风起归拜悬车白发荣马上诗成怜我老尊前花发爲君清鳯池缓歩春还近莫厌羮鱼斫尾頳送呉文明山雨牎寒咏楚辞可人同有古人思氷梅的的开生靣霜菊夹英保令姿诗似仙成随丗换学如春到只心知重来宜及东风早华盖茅冈长紫芝冬至后陈溪山贶以佳句谨用韵奉荅一阳𥘉动反隆寒乆雨山居絶往还彩笔晓题传宻意緑樽春泛换衰颜希夷睡足风云外安乐吟余水竹间共㸔往来闲日月纷纷尘事不相関雪夜有怀华盖山王玉玄三峰千仞玉穹庐石骨金筋守静孤渺渺微阳丹建地緜緜深息火生符琼林撑柱虚明兎银海奔吞黒赤乌持酒相寻行迹断人间无鹤到蓬壷荅旴江聂空山老去文章不满车萧条家学赖儿扶从师授业渠能达对客挥毫我病苏春雨解怜辕下犊朝阳爱及屋头乌德星何曰贤人聚膝上瑶环看画图绕屋看山不命车天寒翠袖自携扶梅花照眼春常徤竹叶怡颜气倍苏复有新雏娯老鹤莫将旧事忆童乌画堂围煖歌春雪蜀锦波澜列海图寄和呉闲闲大宗师钧天乐彻洞庭波野逈谁爲击壌歌笔砚烟云尘丗隔莺花风雨客愁多传书稚子空遗简伐木樵夫乆烂柯旧识浮丘华盖近相思何处看云过荅呉宗师寿稀年诗韵早接云龙晩散萍三年交信祝脩龄公从天上承恩宴我向山中读道经老兎幸分千歳药髙鸿还借九秋翎蓬莱清浅人应识柱杖过头弁㑹星老子长年藏室居旧闻星象动江湖尚方别赐三公舄维岳恒驰六辔驹龙马河中先圣画麒麟阁上列仙图从游童冠俱头白几度凉风咏舞雩能歌能辨九爲章无恨才情属楚㐮巫崃草生春易晚渚宫花发日何长玄经冩就池皆墨国语成来目少光把笔题诗亦聊尓坐中何用怪韦郎送抚郡经歴海朝宗调官舘阁论思拜命新风云近接属车尘受釐宣室多清夜奏赋甘泉是暮春雨过落花行处少日移髙树坐来频知君此日行吟思騘马封章又避人论撰西清近九天回头二十五华年送人趍召迎新雨对客停思倚暮烟染翰朝朝裁五色吟诗徃往过群贤故人若遇杨开府莫说韦郎鬓飒然寄赵知微廉使曽赐玄州水玉丹南征六月海生寒宣威辨说谁爲陆列守文章孰是韩溟渤不惊天荡荡烟尘如洗月团团故家文献应催召拭目云霄一羽翰题致爽楼易君小雅雅士也自其先长沙知録公老于是邑子孙守儒业至于耆苟又以医药活人郷邦称丗有善人者也小雅与余年相近少相好也元綂癸酉余目京师还小雅觞余新楼之上望眺平逺山川邑屋烟云竹树歴歴在目而易氏子孙或仕或处皆循循敏艺而敦本小雅发须郁然颜貌充恱诸子侍立若弟兄之相次也余深叹善焉小雅曰楼未有名也子爲我题之余以爲米元章最号善标置甞自名其轩曰致爽子之楼四面皆可观而西面独逺请用拄笏意字之曰致爽仍请赋之易公屋上有青山故架层楼拥髻鬟客至每晋风燕外诗成多在雨帘间南阶竹似儿孙长东老身同日月闲若道神仙平地好便从南郭覔柴関东坡墨竹扁舟忆上浣花溪风雨横江万竹低石室归来秋似水峨眉相对醉如泥春雷翻石蛟龙起夕照穿林鸟雀栖二老何年重㑹面爲挥浓墨冩凄逨白云间上人度夏白云长傍大湖飞忽向西江度钓矶彭泽小龙邀共饭潮阳迁客忆留衣笋因春雨朝朝喫橘待秋霜颗颗肥我自本名无所住经凾松下共柴扉寄龙翔寺䜣笑隠赢得归来休便休莺花何处更追游闲云过雨依檐宿好雨添泉绕舎流丗上文章将底用梦中尘业又何忧随身宫殿香云里还见千峯百海秋寄鲁学士往歳楼船过太湖珠帘翠幙謢图书泉南五马传灯后天上群龙进讲余满座賔朋尊有酒盈畴秔稻食多鱼趣装未觉曹叅晩应有贤人载后车答甘允从寄海东白纻海国练衣雪色明寄将千里见髙情着随野鹤浑相称行近沙鸥亦不惊江露满船歌醉起炉烟携䄂忆诗成秋风游子偏愁予谁采芙容共晩晴次韵董子羽见寄家徒壁立相如宅森列云山作画屏前日逺烦天子使至今犹诧野夫亭有来玅句题章草政尓斋居读道经积雪满庭谁见问故人千里眼终青昔年供奉慙清切簮笔春明近御屏一日携书归菊径几回对雪坐茅亭女萝薜荔如新葺华盖夫容歴旧经最忆先生天上去皇都应见草青青次韵答聂空山惠我名香海上来讲帷还忆旧亲陪微风髙阁纡天歩细雨深帘对露台满袖当时携馥郁孤村此日㸑蒿莱髙人雅意相期逺未觉匆匆白发催寄贞居张先生司马先生苦着书乆飡金液目清虚星辰欲动含精劒云雾长随毕道车重忆仙翁千仞表爲脩真箓百篇余白头供奉黄金尽灵笈何因到隐居孙宰金碧山水昔代香山避暑宫中天积翠立夫容云生金水三春柳露滴银床五粒松飞瀑桥长通窈窕断堤人倦立从容旧时行处今看画烟雨楼台晚更浓甲戌四月十七日至临川冲云寺祝圣夀斋罢爲赋此诗郭西寺门双石头水槛相对林塘幽白花过雨落松暝黄鸟隔溪鸣麦秋衰朽虚蒙宣室问淹迟实爱小山留爲贪佛日同僧话满䄂天香念旧游蜀人镏梦良效杨𥙷之掀蓬图锦屏山下花如锦却爱清江野水边放笔岂能无直干掀蓬方欲闘清妍最怜半面欹歌扇更笑轻身障舞筵君看上林千树雪繁枝何处独姢姢寄呉思可廉使歳月将题杰阁成寄来三笔荷髙情知公比任中丞重念我文惭吏部名王勃当年神所助江淹老去梦还惊尚怀曝日茅檐下觧写农謡咏治平寄南安燕信臣揔管昔同禁苑又经筵一别于今四五年太守政成梅岭北老夫吟彻野云边愁来每看新题字梦里犹怀旧奏篇颇欲仙茅扶病骨想能凾致到临川游仙游山赋诗仙游亭子北门东云树烟霞野迳通秋凈华峰千仞表春浓仙县百花中昔人黄鹤何年去九日清尊此意同醉挿菊花归路晚莫令狂客恼衰翁方壶作仙游山图身在山中厎用图偶然点染出方壷数株古树云连屋一箇横桥水满湖门外从教车马过铛中不计稻粱储等闲真遇寻师者指与云间一翠渠畣钱翼之呉郡名书盛有唐流传风致到钱郎闭门三月梨花雨徧冩千林柿叶霜客看旧题惊歳月僧将新句度江郷莫愁茅舎淹留乆秋菊春兰各自芳次韵聂空山送杏看徧生红雨满林筠笼逺致百丸金遥知过熟心先喜犹恐微酸齿不禁洗琖便应催泛蚁封囊何必共来禽唯当种核成嘉树花遶春坛坐鼓琴和陈溪山春雪见贻弥天春雪积尘空花信今爲第几风一色琼林无别间九年金粟有余丰愁吟野径云俱黒睡起东牎日巳红幸自与公同此乐莫辝微醉注黄中予少年过蓟门酒楼赋此题曰者十八书郡人疑其爲吕洞賔诗此谩记于此耳目聦明一丈夫飞行八极隘寰区劒吹白雪妖邪㓕䄂拂春风藁朽苏气似酒酣双国士情如花拥万天姝如今一去无消息只有中天月影孤即事卧病丘园忽五年千官此日正朝天县公称寿邀相共野老扶藜拜不前带拭文犀㸔旧赐发垂明鹤愧𥘉筵莫言小邑天光逺朝盖灵芝五色鲜目疾禑成二首一任榴花五月开㸔如烟雾亦悠哉静听灵响空中发坐受天香丗外来乐府好邀张籍赋䇿书冝共左丘裁太清絶点谁能画一瞬青莲月满台木绵鹤䄂小乌巾百事无闻自在身旧是王皇香案吏今爲华盖洞天宾看花谩笑如烟雾落笔那能泣鬼神闻有紫芝新可食园公有约愿爲隣柯敬仲画古木踈篁不见丹丘四五年幽篁古木更苍然蒹葭霜露风连海翡翠兰苕月在川忆昔画图天上作每题诗句丗间传前村深雪谁髙卧亦有晴虹贯夜船畣旴江石门江秀才石门山在旴江上闻似金山及落星浮石不随春涨没道林常见晚云停鸟飞空界谁能赋龙负经凾我所铭此地卜隣多逸兴重来爲写向幽亭梦呉成季真人见访梦中作竹外旌旗驻马鞍儿童惊喜识衣冠青山春日何湏买髙阁浮云只共看野簌不堪供七筯新诗聊可助盘桓当年赤壁扁舟梦几度人间玉宇寒嘉平岁望陈谿山自山斋还邑月下独歩有赋野逈霜明月转髙寒花踈影立亭皐池氷下见苍鳞鬛云海东逥雪羽毛客去夜深犹倚杖诗成春近更挥毫茅檐数尺当晴昊无限清欢一緼𫀆莫愁寒日经檐短瓮牖西南煖有余颇有襟期俱老大略无尘滓渉清虚饥来进火烹仙术定起和丹较道书慿仗白云封谷口免教人迹近幽居题马竹所照磨捕鱼图霜寒水浄巳无鱼渔者纵横罔不踈羮食尽供晨市逺炊烟犹待晚归余巳知漠漠濠梁异岂尽洋洋郑沼如万里江湖春雨阔海鸥不去小舟虚李伯宗録诗老去逢春秪谩吟敢烦綵笔爲追寻玉堂天上成尘梦茅舎山中称野心万里云霄归鸟尽孤村风雨落花深文章传丗知何用空使髙情慨古今寿陈溪山生日风动萧萧白发踈髙斋长日共清虚轻雷过雨神功外瑞露垂云寿沥余藜杖每期天外友松肪更试枕中书九秋华盖通天极千载相随两鹿车鹤予家有薛少保鹤一轴先尚书自蜀携至此邑以爲珍玩先参政晚歳失之不知何在当时极惋叹今二十余年集妻姪浚仪赵德庄从好事者重购得之欲集识其故而藏诸箧笥爲赋此吾家旧物薛公鹤老气峥嵘压九皐铁石阁身脩足胫雪霜依骨浅翎毛通泉乆失千年璧杜甫空吟一丗毫老去思郷归未得时时借看倚秋髙二月雪与陈齐贤江南二月长听雨谁见翩翩雪满舟病眼直惊翻玉树吟身浑欲覔貂裘冲寒载酒怜佳客把笔题诗想旧游得意长安各骑马山堂还忆醉翁不闽宪克庄以故旧託文公五丗孙明仲逺徴鄙文老退遗弃散逸荷伯宗用昭止善浩渊子朂至善及余表姪孙陈谊予兄子丰仲弟之婿贾熈用昭之从子大年等十余人寒冬连旬日夜録之得五十卷亦巳劳矣赋此爲谢老去斯文付寂寥寒枝枯甲一遗蜩虚言自叹真何𥙷好友相求不惮遥败箧尘埃烦数子破䆫灯火每连宵书成明日寻梅去共㸔春风转斗杓送朱明仲归建安并简贰宪斡克庄道南遗绪实天存径寸神胶万里浑路逺秖慿霜履稳岁寒更觉緼𫀆温山川文物仐谁在师友渊源尚可论弱翰不堪酬使者逺来深愧考亭孙送王公辅逺游君子之所居虽歳月易逺而余风流韵不自知其及人之不穷也空山雷先生隐于种湖之上豪杰名胜多从之游其光显盛大者固已着见于代其髙尚深遯者则有不可得而知者矣然种湖先生遗书数百卷与平生着述皆无恙也湖观之师弟子相传而守之其寥廓之趣粤古之思必有彷彿其精㣲者乎至元二年丙子正月六日大雪道无行人有羽士王公辅自种湖来袖诗一篇爲贽观此风致谅非俗尘所能固有得于君子者乎问其年才三十喜其盛年好读书苦吟闻其将从呉越淮泗而遂至乎京师也故作诗以送之春雪门前二尺深子乔双舄度幽岑欲吹藜杖同清夜静看梅花对苦吟江国鸎花时冉冉京城烟雨晩骎骎老来每忆登临处仗子芳年一一寻题赵师舜谢安游东山图太传东山杖屦行緫将忧患托髙情独㝷窈窕开瑶席双引娉婷韵玉笙春雨松间残奕冷秋风江上莫尘生三分筹䇿频烦甚惆怅云霄一羽轻活水源爲王钦道赋川上甞闻感圣衷寻源曽见出泉蒙风霆流动千门辟山泽髙深一气通润物巳随时雨化济川犹叹昔人功野塘旧隐谁能住一勺清泠谢太空夜宿周氏简饶复心李伯宗复心与伯宗留宿周氏东斋谈易论语集註至于逹旦某以㣲疾不得奉陪然心甚喜鸡鸣赋此章呈二君子霜月髙斋宿两贤夜深清话极幽玄退藏莫测神明化通变犹闻典礼传五十华年思絶学二三良友信遗编选锋若欲驱残腊晴昊梅英孰与先赠朱万𥘉之官建宁仲春之望建宁幕长朱君万𥘉之官迂道百里惠访山中存抚老病深感古谊得见禁林贵臣名公书报万𥘉延阁机暇得进所制新墨甚称㫖意中书传问所居官将有朝擢之喜良爲助庆因赋此爲别云墨卿玄璧进明光玉砚云兴御榻香内相贻书传异赏中朝垂问仕何方宗家应访金丝旧古道相求草木荒把笔欲题新感遇牛衣春梦鬓苍浪五言絶句题汪华玉子昻兰石海内出珊瑚枝撑碧月孤鲛人拾翠羽泣露得明珠叅差不可吹纫佩寄逺道遂令如石心歳晚永相好抱玉下天河绕丛秋露多天寒翠䄂薄日莫欲如何翠𬒮倚岧嶤来寻碧玉箫拂衣成歴刼遗迹胦寒潮题黄与可所藏钱舜举瓜图秋蔓有遗实不食庸何伤东陵爲圃地何曽忧雪霜题赵师舜光风转蕙汎崇兰图衆芳非不多金石好兄弟襍佩以间之春风接襟袂春妍带雪图玉茗深宫里春妍带雪残可怜五色羽相并不知寒江村秋晚图依约米家船踈林泊暮烟新诗吟未了槎上钓江鳊题饶丗英所藏钱舜举四季花木海棠睡起多情思依稀见太眞一枝红泪湿似忆故宫春黄蜀葵花蕚立清晨鹅黄向日新金杯承玉露偏醉蜀郷人芙蓉丹霞覆苑洲公子夜来游终宴风露冷折花登彩舟家茶万木老空山花开緑蕚间素粧风雪里不作少年颜题赵师舜所藏雪竹图鳯皇台畔竹猗猗别出叅差玉一枝阅尽雪霜心似鐡髙风惟许岁寒知题饶丗英所藏孤鹤图海风吹月忆危巢清夜梳翎雪堕拗仙客不知犹是画每听长唳向松梢赠朱万𥘉四首霜雪摧残涧壑非深根千歳斧斤违寸心不逐飞烟化还作玄云绕紫微近丗墨以油烟易松滋媚而不深重万𥘉旣以墨显得眞定刘法石刻墨法以爲刘之精艺深心尽在于此必无误后丗因覃思而得之盖取千百年摧朽之余精英之不可泯者乃用之非常松也乌乎孰肯舎易而求难必求古人之成法而后尽其心者乎珥貂鸣珮入明光新墨𥘉成进御床草野小臣春梦短犹怀染翰侍君王天暦已巳天下大定中外乂安天子始作奎章之阁于宫廷之西日亲御翰墨时荣公存𥘉康里公子山皆近侍阁下以朱万𥘉所制墨进大称㫖得禄食艺文之舘其名借甚邈在草野岂胜千古之思乎延阁晨趋接佩声又纡朱绂向江城丹心要似东阳水醸作官壷彻底清朱万𥘉以艺文直长以年劳恩赏出佐帅幕南海转丞东阳东阳文物之邑俗第以名酒归之岂其山川之望哉韩文公讥丞不负余余负丞今丞凡邑之风俗教命刑狱科赋无不得言言之当无不可行存乎其人而巳万𥘉勉之颇爱烧香是鼻尘不应縁齅又劳人方牀石鼎过清昼一缕山云伴老身深山髙居炉香不可阙退休之乆佳品乏絶野人爲取老松栢之根枝叶实擣治斫枫肪和之每焚一丸亦足以稍助清苦乆亦不复爲今年大雨时行土润溽暑特甚万𥘉䄂致土速数片空斋萧寒遂得爲一日之供亦可喜也道园学古録卷之二十九道园学古录道园学古录卷第三十道园学古録卷之三十归田藁四雍虞集伯生芝亭永言七言絶句雪后偶成千山积雪日华明瓮牖前头画不成未有楼台供逺眺负暄过午听檐声䁱来残雪在陂陁逺似羊群或似鵞忆踏春泥看柳色驼裘貂帽度氷河自賛题白云求陈可复所写像归来江上一身轻野服𥘉成拄杖行祗好白云相伴住天台庐阜听松声筑室溪头筑室苦不多无奈今年春雨何水暖白鸥浑不去泥深田父少相过客有好仙者持唐人小游仙诗求予书之恶其淫鄙别爲赋五首东海转上白玉盘满天风露桂花寒方平欲来共今夕㣲闻洞箫过石坛偶过松间看奕棋松枯鹤老忘归时山前酒熟不中喫自有金盘行五芝関関雎鸠在河洲锦幄春温吁可愁六合清凝海天碧木公金母坐优游衣垂烟雾冠晨晖雪色鬓毛风外稀何事酒垆眠不去尘中醉里或忘机老妇扶儿休笑侬不肯学仙蚤已翁东家木公合辟谷但汝护田祈歳丰子昻竹忆昔呉兴写竹枝满堂賔客动秋思诸公老去风流尽相对茶烟飏鬓丝子昂兰石汀草离离石老苍行吟何处乐清狂江中遗佩相思乆莫待明年春蕨长梦蟾图炯炯孤蟾两目寒莎罗台上濯神丹氷容映日𥘉无质故许空岩梦觉㸔唐五王出游图华蕚楼前御柳长春风驰道晓尘香龙姿鳯质多相似黄发爲期乐未央八骏图瑶池积雪与天平西极空闻八骏名玉殿重来人丗换萧萧苜蓿汉宫城射猎图羽猎长年从翠华合围八月度龙沙萧萧徒御图中见犹想君庖赐满车日莫推车力已疲道逢勐虎快馋饥负嵎何待要冯妇弱妇婴儿未可欺题白玉蟾像日出榑桒积雪髙海空天净絶繊毫每看劒气冲银汉知是吹笙咏碧桃题大别山栢图慿陵霜雪鼓风雷此树相传手所栽想见楼头黄鹤客千年一度此山来畣赵乗彜送地黄膏身如老马视茫茫多谢银罂致地黄昨日饮余肌骨煖解持书卷近晨光酧张用鼎老马尚书宾客盛淮南淮北诵君诗玉堂自是归来晚不及观君落笔时题関尹问道图身隠何爲更註书区区関尹强留车周公制作成残缺叹息何人问绪余中秋前偶赋一室箫然絶蔽亏桂香𥘉发自先知巳无热恼仍无梦坐到空林月落时空林月落大如盘鸡犬无声晓气寒童子儗谋朝一食玉盃盛得露漙漙一杯浓露滑如饴灌漑清凉可疗饥毕力石田嗟已晩空山何䖏采灵芝采芝不觉过前山偶荅樵歌莫却还人影自行残照外雨云先入翠㣲间次韵荅鲁子晕叅政四首山水娯人若妙颜几年揺落镜中鬟髙情谁与爲膏沐舒卷春云指掌间海风吹雨散晨曦纨扇髙堂两鬓丝想见东南賔客盛临江酾酒看潮时病鹤前年下玉京空巢聊寄一毛轻白云千载悠悠外自照寒溪野水清方岳罗贤祝罔开选抡更欲籍非才故人情厚惭衰朽千里空烦重使来题赤城站壁莫恠扁舟不早归斜风细雨湿簑衣天心月满江心定赢得闲身坐钓矶又和赤城壁韵飞鸿力尽始能归敢向渔樵诧芰衣多谢相如逺相问华星明月照寒矶秋夜有作月明清露浸山河八极无尘水絶波形质不应犹有碍鼻端惟恨桂香多玉龙图贝阙澄澄海月生水晶帘影接空明鲛绡剪得霓裳就却拥氷髯上太清郭熈画木江南乔木巳无多谁画参天鉄石柯记得玉堂春昼永寒林坐对老东坡浙西提举陈衆仲以其省之命请考秋试其还也赋此赠之道谊交情志竟完千山触热访衰残唯慙薄德成虚辱故咏髙风小子看百病消沉老病身石田茅屋度余春故人逺访闲相对共看流泉日日新合礼文章体道心事天成物致精深老来更觉交游少珍重髙贤副所钦游扬罗李生闽土千古斯文一线㣲最忆相逢共䌷绎开牎东海眇烟霏子去声光日巳髙荒村那复重相遭画屏瓮牖闲欹枕春雨秋云见羽毛赠闲白云白云东去又经春每想飞鸿到水滨几箇遮山松树子凭君洒雨洗埃尘无题贝阙珠宫夜不眠露华浩浩月姢姢不应又作人间夣窈窕吹箫度碧烟题亡弟嘉鱼大夫与眉山奴诗瞻望眉山草木春西还无计每伤神数家共客巴陵下只託诗书论古亲吾弟文章絶幻厖只余诗句似西江十年梦断遗书在风雨梧桐自一䆫书兰亭后墨池春雨水泠泠消得鵞群舞雪翎千载临文嗟悼尽摩挲病目看籣亭题黄敬申虎图当时玉帐蜀云西坐啸风生草木低传写余威千载外空山藜藿尚萋萋闻机杼咿唖机杼隔林幽梦觉江湖忆旧游满地月明凉似水数声柔撸过扬州赋玉簮花玉簮花发忆京城徧阅诗篇未识名解道折花犹带露却愁香色起凡情面植芝兰背植谖髙花冠玉擅中园小冠不厌双蓬鬓頼有朋簮玉露繁翠叶长莛出露丛素华髙㓗倚微风方田种得新秋玉万斛浓香属老翁天官㑹弁若星流簮笔同朝八月秋一色尚方新切玉舎香无语度中洲溪桥踏雪万竹孤亭积雪明冲寒先到寄髙情过桥不是㝷常客共听空山裂帛声奉荅呉仲谷见寄兼简许愿夫城南谩作草堂新过客全稀旣有尘城阙莺花二三月无因藜杖伴诗人华盖山前巳结菴荒陂独往䇿羸骖何如城北萧闲叟吟咏髙斋从适参翠竹如云百尺楼川原锦绣出城头遥知吟咏羣贤老清酒千壷荐膳羞赋范德机诗后玉堂妙笔交游尽投老江南隔死生最忆崖州相忆处华星孤月海波清题文丞相诗后大厦明非一木支区区未忍听倾危故人邂逅聊相问矢死终天更不疑次韵陈溪山春日即事日出苍龙雾露零郊原花柳揔苏醒七言内外黄庭景歴歴东风旧所经河汉光微海出暾蓬莱宫阙启千门晴虚无外来相覔尘影俱消湛若存蕉竹䆫中旧席虚白云不住意何如欲占正叔来消息正值包羲未画𥘉题吕洞賔见滕子京像一杯湖水碧于天飞劒来时月正圎天下尽多忧乐事翛然来往又千年题魏受禅碑华歆劝进钟繇笔妙画千年不可磨旧有始皇金石刻李斯文字更嵯峨崇仁邑士呉景永客授齐安寓定惠院书来报寺之海棠东坡所爲赋诗者今二百五十余年枝蕚复盛住山明月溪増葺坡翁旧寓井録所赋爲寄偶成三章荅之并呈斡公克庄部使者云满山桃李擅春风麄俗何妨揔化工頼得土人浑不爱故容山寺对衰翁江城红蕚是郷人人去花飞海复尘二百余年还一见雨中月下爲谁春昔登栈阁俯春涛红蕚青松翠壁髙应有故人知我在鹧鸪春雨老江皐次韵东山鳯栖别墅四时词湖邉緑树多年柳岛上红云二月花惟有旧时双燕子经春仍在故人家雨余飞蝶伤秋润江外蹲鸱喜早凉髙屐围碁归别墅东山莫是谢家庄秋声杮叶书连屋日暮黄花醉短篱每叹观文修旧史不违𥘉志见新诗寒隂㓗白分嘉玉园果青黄贡上金受命素心如鐡石不知冰雪歳年深临川艾蜚英茂才求书北游京师荒山乆病笔墨尽废偶有近诗二首写寄国史侍讲祭酒先生数千里外一笑契旧有同在者共一㸔之亦知衰朽托庇无恙也鸟鸣不鸣山更幽少学多闻今始休常年空喫人间饭聊爲田家事牧牛牛角挂书田里归昔人行处不相违白苹如雪鹭飞起耿耿银河星宿稀和陈溪山韵林园寥廓静帘拢来往风云尽日中万卷相娯嗟岁晚一箪犹恐负时丰幽幽直入南山路行到水穷犹有云囬首独归无一事道傍还见丈人耘题楼攻媿织图我国家旣定中原以民乆失业置十道劝农使揔于大司农愼择老成重厚之君子而命之皆亲歴原野安辑而教训之今桒麻之效徧天下齐鲁尤盛其后功成省专使之任以归宪司宪司置四佥事其二则劝农之所分也至今耕桒之事宪犹上之大农天下守令皆以农事系衘矣前代郡县所治大门东西壁皆画耕织图使民得而观之而今罕爲之者抚图颂诗爲赋三章章四句郷里蚕桒勿失时画图劝相又题诗当时𥙷衮应无缺金玉余音到蠒丝呉越蚕桒用日多始终吟咏极婆娑工成茧馆间琴瑟宜荐房中备乐歌昔者东南杼柚空咏歌蚕织到图穷劝农十道先齐鲁百丗兴王衣𬒳功送程以文兼东掲曼硕朴学清忠荷主知每惊异论苦相危只缘自信非郷愿俟命从容絶妄思玉堂北局是秋官徤笔相遭白昼寒莫恠讨论成诤论御床夜索草篇㸔故人不肯宿山家半夜驱车踏月华寄语傍人休大笑诗成端的向谁夸西郊草堂图爲从子岂作故家东郭百花洲梅柳西郊緫旧游贤子独知怀土念结庐爲拟草堂幽早晚东呉买客船直归万里画桥边寄赀尽有诗人在忍向园中看数椽草堂在处即西郊巴岭还如雪岭高但有好孙能力学不愁老杜不春遨野梅官柳颇依依酒债寻常七十稀莫遣锦溪贤姪觉恐愁安乐不思归至正改元辛巳寒食日示弟及诸子姪疾风吹雨作春深抱膝西牎独自吟百丗诗书千古事只慿孙子不虚心江山信美非吾土飘泊栖迟近百年山舎墓田同水曲不堪梦觉听啼䳌寄成都孝成姪寒食风花髙下飞锦官城外是耶非百年坟墓惟孤姪因酌寒泉荐蕨薇寄呉门弟姪尚书大坟在呉门老病西江更断魂春雨满山湖海去扁舟强饮引诸孙寄子安民从子宣两儿逐禄广东西解忆荒村呌竹鸡北返衣冠先志在扁舟有日发端溪癸酉歳晚留上方观投老归来山县小无端人事尚関情云房借宿最岑寂亦有邻㫪月下声灯前自了读残经风入踈帘月入櫺坐到夜深谁是伴数枝梅蕚一铜瓶偶行幽径岂寻春忽见丛兰紫茁新幸自林深可终日莫将香引路行人山中积雪到檐端独对篝灯坐夜䦨不是梅花心似鐡如何禁得许多寒葵榴双凫江南春事已肃条只有葵榴绚日娇水国不知炎暑近双将文羽戱清潮题明皇按舞图寝安食饱对青云按舞调笙不猒频西内归来还独看梨园弟子白头新题昭君出塞图天下爲家百不忧玉颜锦帐度春秋如何一段琵琶月青草离离咏未休题陈氏逺尘楼春风满县花开日夜月千山雪积时定有扁舟来好客倚阑溪水度云迟偶成野田闲水浸秋天随意行吟到水边樵牧各归鱼鸟散㣲风吹面鬓萧然半畆秋隂近石床倚床自炷水沉香新凉透骨清如水几箇篬筤共夜长鹤骨新来怯晓寒东牎睡觉日三竿蒲团深坐香如缕尘几残经亦倦㸔桂亭夜色澄澄海气深水光荡漾入帘旌氷肌玉骨便清梦不爲吹箫送月明璧月珠星绕四周团团翠树屋东头黄金布地香爲国此是山中冨贵秋田舎晨昏车马乱云烟花下追游亦偶然百舌无声春亦去萧萧田舎日髙眠题汉孝宣受贡图悠悠旌斾马萧萧万里归来气不骄黄屋东边渭水上从官谁是霍嫖姚畣饶心道四首碧玉凄凉思入云数峰江上见湘君夜深霜冷絃中折尽有遗音丗未闻日下紫㣲还独归隂隂夏木掩柴扉空传秀句寰区满丗外髙情更絶稀巴水东流日夜深先生茅屋背城隂东风尽日吹香草金石台荒想独㝷塞坐诗书日昃歌陶公于此每婆娑匡庐雨过青如旧只爲长松不易柯题约牖爲谭无咎赋约牖前头一沼开天光倒影入苍苔临泉洗墨春云湿恐有神鱼起蛰雷捡束精神不外驰天光融彻入初䂀飞尘不碍晴虚景意识空从一管窥意识休将一管窥歛藏深宻静无私始终愼独成天徳深信开天自宓羲酬酢纷拏窘室庐老来渐觉就明虚羡君盛歳先知约絶利寻源事广居别爕玄圃后重寄郭西山路有寒梅想见临行首重回夜听雨声知水长满船明月几时开闻爕玄圃除御史好风天上送春来紫陌红尘万里开春雨春波舟一叶题诗先到鳯皇台爕玄圃除御史后寄萧性渊廵检望仙亭长最清闲日日吟诗竹树间长官新峩豸冠去谁与空山相往还题赵子固梅楚王宫室赋离骚不及梅花不解嘲留与周南旧公子歳寒聊写两三梢古桧根到深泉石作身踈踈香叶不知春海波不动天风逺千歳寒蛟作老人题梦良梅诗翁白发对青春看遍江边玉雪新我是锦城城里客开图更忆锦屏人留易小雅楼促陈溪山同饮花满横楼酒满盃晴光偏送好春回东家纵有溪山兴听得歌声也合来和陈溪山樱桃紫玉盘中绛雪繁相如多渴喜清寒明光分赐难重得却作金丹火齐看留题龙门寺自入重山知者稀黙然终日坐垂衣山猿还笑痴顽甚无见无闻忘却归一榻东轩絶百非浴波红日上当扉轻雷谷口作飞雨知是老龙回翠㣲旧得鷴雏短羽毛筠笼三月未能髙携来听法生公石风竹云松任所遨投闲虽乆尚劳生数日山居实称情香象渡河姑且置端然听得落花声乐府满庭芳微雨经霄暖烟笼画相㝷闲歩堤沙露桃风絮香影傍乌纱徙倚江楼最乆绮牎逈翠拥双丫轻鸥外水村山郭帆过泊谁家东华尘土梦汉宫传蜡隋树啼鸦记当时携手何处天涯日暮清吟未足听街鼓催发香车山翁醉惊雷散雹深夜未停挝寄阿里仁甫维舟南浦临流不渡踏破城南𬞞圃故人直是不相忘把酒看沙头鸥鹭青云得路兰台乌府早晚新承恩露轻车切莫便乘风先报与山翁知取法曲献仙音三叠爲陈溪山夀秋气至寿斚注天香燕坐喜看扶两几击鲜何必溷诸郎长歳接賔行盘石上新画太丘翁扶老一枝风满䄂凌霄千歳露垂松不与丗间同千歳事何许覔松乔急雨轻雷开道路星河北斗转岧嶤相对话渔樵浣溪沙江上秋风日夜生萧萧两鬓葛衣轻芭蕉藂竹共幽情病骨不禁湘簟冷梦魂犹似玉堂清画檐踈雨过三更铭虚白斋铭爲陈玉林作于穆圣皇有嘉玉林曰若积雪日华照临六合无外旣清旣廓气容明新庶物咸作羽衣有仪燕见穆清廼取虚白肈钖之名汎景太虚接轨贞白先生之称丗岂多得天垂休光贲于丘园寳我谷神守我幽玄㝠升在上日月于迈頋怀下土福禄攸介我瞻草木我行户庭风云徘徊雨露载零斋居孔明夙夜敬止以祈䌓釐以报天子冲而不盈涅而不淄上帝临女永朂遐思方床铭后至元庚辰九月二日芝亭老人作方床于居室铭其背曰昼安以㳟夕歛以息俨然若思顺应无迹崆峒有人善脩其身千二百歳不衰而神几铭方床前几因式致敬俯母傲视仰母倾听必精必明必安必定敢曰耄至弗愼中正先君砚铭砚先君所常用之先君去丗十有九年砚亡而复得之铭其隂以示子孙端而温谦弥尊思德容如生存賛子昻昼陶渊明像賛田园归来凉风吹衣窈窕﨑岖遐踪逺㣲帝乡莫期乘化以归哲人之思千载不违刘原父遗像賛博学洽闻雅言通史经残礼轶折衷𥙷拟百炼悬鍳照物不遗末丗寡陋肃瞻遐思刘贡父遗像賛兄弟并兴博雅冠代着书满家精覈之最守道自如不局曲迂精神所存天禄石渠先公遗像賛至正辛巳九月九日集理故书得先君郡公遗像于是弃诸孤廿有三年矣逮事者咸曰甚似再拜瞻对继以泣血敢述前德以示子孙其辞曰孝弟之诚仁义之学传宗丗家践迹先学歴患难而心常定处贫约而气愈充不与物忤而人自化不与时竞而道弥崇遗我子孙者实行之积没丗不忘者盛徳之容恂恂与与知者实稀常与人俱孰同其归邵菴老人画像自賛丗家岷峨之山生身衡岳之舎咏圣神之遗言攀仙眞之轶驾白雪睛空春风秀野雨云露雷不可绘画聊采灵芝以遗逺者孝女賛金谿县因金谿场之名也唐时有银鑛发其地作场以冶之曰金谿场寳历乙巳银絶而冶废宋开寳𥘉始置县云冶废时土不产银乆矣有司不敢失其贡迫诸民而取之有葛祐者官强之莅冶事银旣无所从出倾其家不足充数吏驱祐家取土石襍烹之本无所得缚祐搒掠不胜其苦祐无子独有二女且长不忍见其父皆自投冶中焚死监吏黄慷上其事抚州刺史奏除之里人哀二女又感其去患害也神而祠之皇元至元中郡守张国纪用献利者言起金银冶属县至今民病之独金谿以二女事闻得不作大德庚子县丞呉瑾作新祠于沙阜之地延祐戊午县尹李有又新作之民间歳时祠之有诏祠在祀典者则县长吏行事焉元綂甲戍四月朔邑士危素请太史虞集賛之賛曰寳藏之兴岂爲厉阶叔丗尽利民生罹乖茕茕二女哀其所天力不能捄投身毒烟身尽义着苛政亦熄民以永寕无愧血食玄帝画像賛玄帝像呉兴赵公子昻写其梦中所见者而上清羽士方壷子之所临也青城山樵者虞集述賛之曰呉兴赵公前代公族神明气清静处贞独乃梦天人𬒳发跣足玄衣寳劒坐临厓谷再拜稽首仰视退伏念昔敬事存思庄肃敢意接对光耀心目如闻教言知子诚笃尔善绘事追歩顾陆凡吾眞仪子善记録审而传之与丗瞻瞩傍有介士玉板金箓曰帝吿汝钖尔荣禄冉冉而升梦亦遂觉明月在戸香彩徧屋取火亟写神运掌握豪分无失三十其幅丹青旣成斋戒韫匵有当受授先事穆卜而其秘梦𥘉不以告晚有相师泄其玄躅人始得传锦标钿轴方壶仙人㓗以薫沐临池拟容识以玄玉有得之者昭事母渎上帝临女介尔景福宰渊微先生画象賛湛乎澄之而愈清昭乎执之而有象我自和以天倪人乃见其神王纳湖山于几席运风雷于指掌酌沆瀣以濯鼎御气机之来往此所以身潜九渊之深名应少㣲之上居与稚川相望寿与广成相长也道园学古録卷之三十子昻书忠孝二表賛汉丞相诸葛武侯以建兴五年出师伐魏所上表后一千一百十又九年呉兴文敏赵公所书又后三十九年临川饶龙得之其太守洛阳杨侯友直审定以爲子昻真蹟雍虞集爲之賛云维昔武侯拜表出师追感先遇蹇蹇正辞君子小人兴衰之辩凡厥有邦可以观善代有文臣进思尽忠爰致笔諌写爲屏风考文取义集思广益游艺之美传丗无斁蜀李宻字令伯晋武帝徴爲太子洗马宻辞职所上表大德九年呉兴文敏赵公所书至正三年临川饶龙得之其太守洛阳杨侯友直审定以爲子昻真蹟雍虞集爲之賛云侃侃郎署蜀汉遗臣报德王母誓毕厥身新服有邦永我遐僻恳恳陈情以谢徴辟诚笃之言义命攸当教孝教忠百丗同尚墨妙笔精重书其辞载诵载瞻寔劳我思道园学古録卷之三十道园学古录道园学古录卷第三十一道园学古録卷之三十一归田藁五雍虞集伯生序周易玩辞序周易玩辞者江陵项公安丗平甫之所着也其言以爲大传曰君子居则观其象而玩其辞动则观其变而玩其占其道虽四而实则二变乃象之进退占乃辞之吉凶圣人因象以措辞后学因辞而测象是故学易者舎辞何以哉项公以其玩于辞而得之者笔于书使后之学者因其言皆有以玩于前圣之辞而得焉此项氏着书之意也嗟夫天不言生圣人而代之言故曰圣人之精画卦以示圣人之藴因卦以发微卦圣人之藴殆不可悉得而闻然卦象未有语言自非明知何以知之中古圣人以其忧患之心因卦立言畅于周公究于孔子首尾具完皆所亲定所谓精与藴者后丗因得以推见焉今夫生乎千载之下而仰观于千载之上以凡人之资而欲窥见天与圣人之道苟得于圣人之一言即爲天之命巳矣况乎三圣人之言广大悉备虽歴丗乆逺遭时䘮乱亘千万古而与所谓卦画者略不可有所磨灭岂非天乎后之立言岂有加于此者志于学者诚不可下此而他求巳愚是以深叹项公之爲知言汉晋以来治易之师其言犹有可见而于四圣人之意未知其何如也及乎邵子周子之生易道盖中㒷焉邵子以先天心学着爲成书不必丽乎经传而极天地之妙通万物之情三圣人以降未之或先而学者鲜或知之周子之图亦不必求同于易象而理则不二所谓通书者皆所以通乎易者也因卦以立辞者如干损益家人睽复无妄蒙艮之说仅见如大畜等卦当时巳不得闻独頼河南程子亲得其宗以其成徳之能事附于三圣人之书而言之非直传註而巳也自其学而推之以极其至则天人之际岂有间哉盖甞闻之能尽其性者则能尽人之性能尽人之性则能尽物之性故曰知其性则知天矣苟知天矣则天地之故鬼神之迹事物之襍岂徒于考索推测而后通之故程子有言不尽意者诚有望于后丗学者自有得于圣人也朱子发明象占本义多约程子之言而精之云尔故学易之士于是得其端绪而不差焉项公实与朱子同时当时则又有江西陆先生者各以其学爲教又有聦明文学过人之士兴于永嘉项公甞从而问辨咨决焉其遗文犹有可徴者朱项徃来之书至六七而不止其要㫖直以程子涵养湏用敬进学则在致知之说以告之于是项公之学上不过于髙虚下不䧟于功利而所趍所逹端有定向然后研精覃思作爲此书外有以采择诸家之博闻内有以及乎象数之通变竒而不凿深而不迂详而无余约而无阙庶几精微之道焉其书旣成而朱子殁矣自叙其学皆出于程子而其言则不必皆同也是可以见其讲明之指归矣近时学易君子多有取于其说岂徒然哉然而爲是学者自非深求于程朱之说而有所愤悱于缺塞则亦不足以知项氏之功也集之壮歳至好此书每取其说以与朋友讲习今淮西廉访佥事斡君克庄好古博雅学道爱人甞以礼学贡于有司而不及奏有㫖俾居成均勤苦数载有人所不能堪者文宗皇帝临御开延阁以待天下之士乃特召见得与论思之次一时谓之得人持节淮壖至于江上取是书于箧俾齐安郡学刻而广之盖叹乎学者之不多见是书也不鄙谓集退老林下庶乎困学之不敢忘俾叙其说焉呜唿内圣外王之学不明于后丗而爲治者以其知力之所及而行之不无其效至若上下与天地同流者则何有哉昔邵子有言曰学于里人而尽里人之情学于郷人而尽郷人之情学于国人而尽国人之情学于古人而尽古人之情学于天地而尽天地之情如此则可以玩辞观象而得之丗有斯人也哉戴石玉所着三礼序治亲书者庐陵戴君石玉之所编也其意以爲记礼者有曰圣人南面而听天下所宜先者五一曰治亲故襍取尔雅仪礼戴氏记及先儒之言而成之凡三篇一曰释亲二曰宗法三曰服制而亲亲之道备矣品节之礼辨矣予读之而叹曰考之于书帝尧则曰以亲九族帝舜则曰察于人伦其命契也亦曰百姓不亲五品不逊敬敷五教在寛然则治天下者思尽人道以成善治岂有出于此乎今布衣韦带之士坐诵书史慨然思古圣人爲治之道有取于圣经贤传着而爲书以自见其学其必有见也夫夫大学之道其极致在于平天下盖其素讲者如此又何疑也夫亲亲之名立内有其序外有其别礼可得而行矣名之不立则或昧于一本之立迷于䟽戚之辨谬于爱敬之节溺于鄙倍狎昵之私此犯上好乱之所由起也治亲而首释其名可谓善矣古者天子有天下诸侯有国大夫有家故宗法可得而行焉秦人坏封建后丗虽复建侯立国不能如先王之制故宗法不得行而士无田不可以祭则乌在其爲宗乎爲士者犹然况庶人乎是故学者肄其说而传之可也石玉所谓君子行其意者庶几得之若夫服制之说今所叙列先王之法时君之制先儒之说可谓备矣余窃有慨焉䘮服者所以着其哀所以称其情也丗俗沦降不能三年之䘮者多矣又何缌小功之足察乎虽然君子之爲道也亦教之以孝弟而已矣五十而慕庶㡬有闻大舜之风者焉则其立制也常欲节其过以勉其不及焉则凡石玉之所序者可考而通之以就其可行者矣噫论至于此亦不过肄其说而传之云耳不亦悲夫孟子曰天下之本在国国之本在家家之夲在身爲人上者不有躬行心得之君子孰能与于此哉方今圣明在上人文方兴必有诸侯王大臣能献其书以就一王礼乐之盛千数百年之间戴氏复以礼显不亦伟欤戒子通録序愚甞闻之人受天之命以生亦犹子之禀父命而行也君子畏天命而不敢违犹孝子之从父命而不敢悖事天事亲其致一也人之事天而不求于事亲则不可以爲人子之事亲而不足以事天则不可以爲子是故父命即天命也同一至仁而无私者也然而天不能爲谆谆之诲也知命者观乎风雨霜露之迹变化消息之故而得之诗云昊天曰明及尔出玉昊天曰旦及尔游衍庶几奉以周旋者乎故曰富贵福泽将厚吾之生也贫贱忧戚庸玉女于成也莫非惟其所命而顺受其正者也事亲之道亦若是而已矣夫亲之于其子也盖无不爱焉欲其善良欲其贤智欲其福泽长乆而不欲其兇恶愚不肖不欲其困乏断折其心无有异者语曰厉人生子夜而取火是欲其子之善者至于凡庸尽然况中人以上乎是故爱之至则虑之深知之明则言之切或因其材或因其事或抑其过或朂其不及或正其偏或定其是以启迪其所朱知而増益其所可进虽人品不同而立言逺近浅深顿异要其指归皆爱其子而巳矣天理之公孰有着于此者乎昔静春刘先生辑凡爲人父者之戒其子言载书传者以爲戒子通録意其所以谓之通録者岂不以天下之爲人父音各以其爱子之心而爲之戒天下之爲人子皆可因其所受而省念之如闻其父之命亲在求诸容色辞气之接而不能尽也即此书以充其所未逹亲殁思其精神志意之㣲而有不及闻也即此书以徴其所欲知一语黙动息无非受命于其亲者矣天理寕有间断乎集甞得其书而敬爱之服行之明不敢后也它日至临川刘氏之族在金溪者多贤俊每㪯其先丗遗书相示仆嘅然问之曰戒子通録亡恙乎有曰儆叔熈者对曰是吾丗守以保族者也敢忘之乎集曰子之家显且二三百年岂偶然乎盖又闻之孝弟之顺德视犯上作乱之恶其间之相去甚不相似也而有子推两端之极于一言之间豫章罗先生曰天下无不是之父母而陈公了翁推致之曰乱臣贼子之起常始于见父母之不是乌乎不受命之害至于如此三君子之言所以有功于万世名教者也而忽焉者不足以知其言之有功也必有观乎此书而用力焉则能惕然恐惧而所以尽心于事天事亲者矣子盍刻而广之也儆曰诺明年以成书来告因请题其说云六书存古辨误韵谱序古者以六书教小学是童丱巳通习六书矣今有皓首而未遑究之者何望于孺子乎秦法学童十七讽籀文九千试八体乃得爲吏书不正者至尚书举劾之后爲政者不复用此律官府孰与正之哉叔重存说文解字之书于汉阳氷发义中兴篆法于唐学者盖亦希阔矣宋𥘉徐骑省兄弟能倡明其说着爲系传有通释部叙等篇许李之旧考辨推充奥深衍博可谓极矣其后若呉兴张谦仲着复古编亦号简要夹漈郑仲大发类例义㫖于二十略之一学者可以触类而长焉至永嘉戴氏父子不可究知㝷求一字往往终卷乃令楚金取叔重所记以切韵次之声韵区分便于检讨聊存诂训无恤其他则其爲后学计可谓详尽今瑞阳学官亦刋五音韵谱然声韵所恊乃偏旁之本文学者检㝷未爲省力则未知何爲而作也番易呉正道年五十余丗爲儒家深好篆法旣着六书渊源字旁辨误又着存古辨误韵谱故翰林学士临川呉公见而喜之亲作两书两序噫呉公岂轻许可者哉盖其字旁辨误之说旣考之诸家而举其要用工固已深乆而韵谱之书徐氏旧作直载其字而巳盖不更加于辨误而张郑戴之辨又不得以切韵寻检是以正道有辨古有存古具见于切韵相从之下视徐氏爲后出而益详矣惜刋未成书而呉公殁无名公大儒力賛助之故乆未克完也往者鹤山魏公甞以篆法寓诸隷体最爲近古而近时豫章熊先生亦用之呉公又直用篆法而结体加方云耳然学之者无所讲贯则寕无差误爲俗隷媚好反病之乎于此得正道之书则思过半矣且魏晋以来善书以名丗未甞不通六书之义不通其义则不得文字之情制作之故安有不通其义不得其情不本其故犹得爲善书者乎呉兴赵公之书名天下以其深究六书也书之眞赝吾常以此辨之丗之不知六书而效其波磔以爲媚诚妄人矣然则正道之书岂直篆者有益欲爲书亦必有取焉是其不可少如此必有博雅君子如呉公之喜之而助趣成之春秋胡氏传纂䟽序昔之传春秋者有五家而邹夹先亡学春秋者据左氏以记事以观圣笔之所断而或议其浮华与经意逺者多矣是以公谷据经以立义专门之家是以尚焉唐啖赵师友之间始知求圣人之意于圣人手笔之书宋之大儒以爲可与三传兼治者明其能专求于经也然传亡存者惟纂例等书意其传之所发明无出于所存之书者清江刘氏权衡三传得之爲多而其所爲传用意奥深非博洽于典礼旧文者不足以尽明之是以知者鲜矣盖甞窃求于先儒之言以爲直书其事而其义自见斯言也学春秋者始有以求圣人之意而无傅㑹紏缠之失矣程叔子所谓时措之宜爲难知者始可以求其端焉胡文定公之学实夲于程氏然其生也当宋人南渡之时姦佞用事大义不立苟存偏安智勇扼腕内脩之未备外攘之无策君臣父子之间君子思有以正其本焉胡氏作传之意大扺夲法于此盖其学问之有源是以义理贯串而辞㫖无不通类例无不合想其发愤忘食知天下之事必可以有爲圣人之道必可以有立上以感发人君天职之所当行下以启天下人心之所乆蔽区区之志庶几夫子处定哀之间者乎东南之人赖有此书虽不能尽如其志诵其言而凛然犹百十年至其国亡志士仁人之可书未必不出于此也然其爲学博极羣书文义之所引不察者多矣国家设进士科以取人治春秋者三传之外独以胡氏爲说岂非以三纲九法赫然具见于其书者乎而治举子业者掇拾绪余以应有司之格旣无以得据事直书之㫖又无以得命德讨罪之严无以荅圣朝取士明经之意新安汪克寛德辅以是经举于浙省其归养也能以胡氏之说考其援引之所自出原类例之始发而尽究其终谓之胡氏传纂䟽其同郡同氏前进士泽民叔志父详叙之夫读一家之书则必尽一家之意所以爲善学也推传以逹乎经因贤者之言以尽圣人之志则吾于徳辅犹有望也至正改元辛已七月一日雍虞集叙郑氏毛诗序圣门之教人盖以诗爲学矣孔子说烝民之诗曰爲此诗者其知道乎故有物必有则民之秉彞也故好是㦤德战战兢兢如临深渊如履薄氷曾子之所以终身也鸢飞戾天鱼跃于渊子思子之所以明道体也不以文害辞不以辞害意以意逆志是爲得之孟子之所以说诗也是以程子之于诗也甞点掇一两字而诵之使人自解又曰今之学者未见意趣必不乐学欲以三百篇教之歌舞恐未易晓欲别作诗令朝夕歌之似当有助其意一也圣贤之于诗将以变化其气质涵养其徳性优游厌饫咏叹淫泆使有得焉则所谓温柔敦厚之教习与性成庶几学诗之道也汉儒有保存遗经之功而亦不无专门训诂之失儒先君子知岂不足以知之而罕见于言者岂非有得于此则彼穿凿缠绕之说自有所不得行乎诸经皆然盖不止于诗也齐鲁韩诗不传而毛氏独存言诗之家千数百年守此而已至宋欧阳子疑诗序之非而着本义苏栾城亦疑而去之不免犹存其首句譬诸山下之泉其𥘉出也壅塞底滞而端亦微见矣渐而清通沛如江河后因于先而廓之而水之源流逹矣亦有其时也至于朱子诗传之出然后悉屏去大小序别爲一编存而不废以待攷辨即经以求其故自爲之说而天下学者从之国家定以爲是然后其说与圣贤之言诗者合而学者有所用功矣集之㓜也甞从诗师得郑氏经说以爲大序不出于子夏小序不出于毛公盖卫宏所爲而康成之爲说如此心窃异之欲求其全书不可得中歳备贠劝诵有阿鲁灰叔仲自守泉南入朝爲同官始得其録本而读之见其说风雅颂之分盖本诸音节之异于比兴赋也训诂多不得兴之说而爲序者掇拾傅㑹以愚惑乎后之人鸟兽草木之名天文地理之说或踈或谬非一端也剖析训诂之旧痛快决裂无复余藴向之所谓缠绕穿凿者幸一快焉恨未乆散去而不得终卷也盖窃感夫郑氏去朱子之郷若是其近以年计之不甚相逺门人学者里闬交错而不能通见于一时何哉虽各自爲说而多同者岂非闽多贤人学者老于山林甞有其说未逹于外而两家各有所采乎将二氏之卓识皆有以度越前人不待于相谋而有合乎丗逺地广未之有攷也西夏斡公克庄常以礼经举进士如左榜汉生者考官见其博赡疑不敢取而朝廷知其爲明经之士其佥宪淮西也以项氏易玩辞足补程朱之遗谂于集也序其说而刻之自南行台而贰闽宪也以爲闽在山海之间岂无名家旧学谘询之暇思有以表章之予因及郑氏之诗即使録以来示且曰果可传也略爲我叙之故着其说如此又曰求诸郑氏之子孙夹漈之手笔犹其昼五十余种故御史中丞马公伯庸延祐末奉㫖阅海货于泉南观于郑氏得十数种以去将刻而传之马公敡歴清要出入台省席不睱䁔未及如其志而殁泰定中故太史齐公履谦奉使宣抚治闽亦取十余种将刻而传之太史还朝不一二年而殁亦不克如其志二家皆有子弟安知无能承其先志者乎吾闻闽人刻书摹印成市成邑散布中外极乎四海其间亦有谬妄未经论定在所当禁者观风使者得以正之而移其工力于博治有用之说则在于今日矣至正元年辛巳十有一月十日雍虞集序飞龙亭诗集序古之言诗者自其民庶深感于先王之泽而有所发焉则谓之风其公卿大夫朝廷宗庙賔客军旅学校稼穑田猎宴享更唱迭和以鸣太平之盛者则谓之雅飞龙之亭我文宗皇帝昔游之地也臣民咏歌何有间乎然而中外大小之臣因登覧斯亭而有赋者在是四方游士与凡民俊秀之覧观而有赋者亦在乎是大元兴万寿宫住持敕赐虚白先生陈寳琳旣以㫖意作新斯亭又取其风雅徧刻于亭下所以系千载之思者不在斯乎传曰言之无文行而不逺诗者文之最深而风雅者又诗之盛者也文皇帝成功盛德如天地之大日月之明若其治化之精㣲思虑之熈广盖不胜纪焉然而书诸简册者閟不如见于咏歌者之悠长告于神明者严不如播诸臣民者之周浃然则所谓飞龙亭诗集者山林畎畒之士不忘其君于无穷者其在斯乎次第成编而虞集爲之序曹文贞公文集序我国家龙兴朔方金源氏将就亡絶干戈蠭起生民涂炭中州豪杰起于齐鲁燕赵之间据害以御侮立保障以生聚以北向于王师方是时士大夫各趍所依以自存若夫礼乐之器文艺之学人才所归未有过于东鲁者矣丗祖皇帝建元启祚政事文学之科彬彬然爲朝廷出者东鲁之人居多焉典诰之施于朝廷文檄之行乎军旅故实之讲乎郊庙赫然有耀于邦家至元大德之间布在台阁发言盈朝所谓如圭如璋令闻令望而颙颙卬卬者焉集束书游京师犹或望前軰之一二而三四十年以来求文献于当时邈乎逺哉有不获见者矣其所存者其爲文章言语之可见者乎故鲁郡曹文贞公起于汉泉受业于埜斋李公受知于信斋马公起自儒官宦游东南敡歴台省声誉籍甚每其来至京师集甞得与清河元公复𥘉汶上曹公子贞诸人有往来之好焉未甞不叹其意气之宏逹议论之慷慨而文物之雍容也当文宗起故老于休致之余託文儒以风纪之重集时执笔史舘而叹慕焉归田以来歳月逾迈乃从其子南行台照磨复亨得中台所命刻文贞诸诗以见示俾识其言焉读其墓碑谥议慨然千古之隔观乎张欧苏之序言又感乎一代之盛衰退不敏其何能賛一辞于其间哉虽然穷乡陋邦之逺闻天下之伟人而莫之及也独得其咏歌之绪余以观其性情之所在观其敡歴之所至而知其行事之所着传曰诵其诗读其书不知其人可乎后之君子将有徴于圣朝文章人物之故其必于此而取之也夫杨叔能诗序人之生也以其父母妻子所仰之身以治乎居处饮食之具外有姻戚州闾之好上有公上贡赋之供固其常也然而气之所禀也有盈歉时之所遇也有治否而得䘮利害休戚吉凶有顿不相似者焉于是处顺者则流连光景而不知返不幸而有所婴拂饥寒之迫忧患之感死䘮疾威之至则嗟痛号唿随其意之所存言之所发盖有不能自揜者矣是故有知其然而思去之者则必至于外其身以遗丗不与物接求生息于彞伦之外庶几以无累焉然其爲道则亦人之所难者矣盖必若圣贤之教有以知其大本之所自出而脩其所当爲也事变之来视乎义命而安之则忧患利泽举无足以动其心则其爲言也舒迟而澹泊闇然而成章是以君子贵之予行四方求之而未之见也又求夫今昔之人有词章之传而合乎此者必取而讽之以寄予意焉然而亦鲜矣临川危太朴与其友豫章杨显民以其族叔父叔能所爲诗一编以示予观其所游不过州郡数百里之间观其所慕则千古髙尚之士澹然有余而不堕于空寂悠然自适而无或出于伤怛廼若蝉蜕汗浊与丗略不相干而时和气清即凡见闻而自足几乎古人君子之遗意也哉吾甞以此求诸昔人之作得四家焉则陶处士王右丞韦苏州柳子厚其人也苏州学诗于憔悴之余子厚精思于窜谪之乆然后丗虑销歇得发其过人之才髙丗之趣于寛闲寂寞之地盖有惩创困絶而后至于斯也右丞冲澹何愧于昔人然而一旦患难之来遽夫所守是有余于闲逸不足于事变良可叹也必也大义所存立志不贰乃若所遇安乎其天若陶处士者其知道之言乎虽然言不可以伪发人不可以徙欺千载之下简翰之存苟有一人讽咏于一日之间则安所逃乎是故君子尚论其夲也今有读叔能之诗者譬诸饫刍豢之昏病夏畦之苦而得一勺之清泉甘露岂不恱乎夫泉之所自出露之所由降尚善求之哉送危太朴序临川危太朴释书山房将有观乎江海之上虞集酌酒送之而爲之言曰天士者有一郷之士有一国之士有天下之士一郷之士郷之人有不得而见之者矣况一国之士乎一国之士一国之人有不得以见之者矣况天下之士乎环百井之里以爲郷郷之人多矣列千里之封以爲国一国之竟广矣合万邦之土以爲天下天下之体大矣而士也以一郷以一国以天下名其何以知之乎邵子曰有百人之人有千人之人有万人之人非其等乎噫何其不常见也彼所谓天下之士必有所居之国矣一国之士必有所居之郷矣以天下之士一国之士而处乎一郷焉吾不待去亲戚逺坟墓而得见之不亦幸乎去临川五百里而近有一人焉清文厉行立志自信曰范君德机者太朴旣得而从之至临川二百里而逺又有一人焉经明道立爲人师表曰子呉子者太朴又得而师之矣是岂非天下之士一国之士之在夫一郷者乎而二子者殁丗矣冝乎吾子之徬徨适逺而有所求也吾闻诸孟子曰一郷之善士斯友一郷之善士一国之善士斯友一国之善士天下之善士斯友天下之善士矣吾子其行矣登东山则见鲁矣登太山则见天下矣吾子得一郷之善士而友之则吾子亦一郷之善士矣得一国之善士而友之则吾子亦一国之善士矣得天下之善士而友之则吾子亦天下之善士矣苟得天下之善士吾请从太朴而爲之执御焉虽然子亦欲子之善与孟子之言又有之矣盖曰以友天下之善士爲未足又尚论古之人颂其诗读其书不知其人可乎是固求至善之道也奈老且病不足以有所适徒将颂诗读书思古人之微以迟子之还可乎葛生新采蜀诗序吾闻庐陵之文溪生息繁伙其俗好逺游不间于稚壮强艾也特其志尚之不齐则执业有悬絶者矣葛生存吾独曰今天下车书之同往昔莫及吾将歴观都邑山川之胜人物文章之美使东西南北之人得以周悉而互见焉且夫风物之得以宣通咏歌之易以传习则莫盛于诗縁古者采诗之说而索求焉乃沿豫章况彭蠡上九江浮游湘汉之波遂遡三崃至于蜀都而止焉名卿大夫文雅之士居数年得诗六百余篇归庐陵将刻而传之吾郷之人知予以老病归田寓耒耜于江上託生相问劳而保寕贤帅大夫鹤野萧侯存道又手爲书使予序夫六百篇者予不敢辞也而生抱数鉅帙欲予有所去取其间则仆不敢也生往反万里而得之且诸君之属生厚矣何敢有所择乎集之去郷乆矣亲戚故人之别逺者二十余年近者亦五六年一旦因生尽得其词章而讽诵之以诧其门人子弟唯恐不足岂肯抵玉于昆冈弃珠于合浦者乎生宜无惮于烦也乌乎吾蜀文学之盛自先汉至于唐宋备载简册家传人诵不可泯灭宋南渡以来蜀在斗絶一隅之地然而文武忠孝之君子冠盖相望礼乐文物之懿德行学问之成立功立言卓荦亨畅下至才艺器物之类其见诸文辞者亦沛然非它州之所能及矣䘮乱以还废轶殆尽集虽甞从父师闻一二于千百盖亦以微矣微而后着当在斯时其有以鸣乎国家之盛大者乎生之所采识者有以见其端矣生其亟成书以西报诸君子乎仆在禁林时甞与蜀学者史君秉文言将谋筑于沧江故居之上字之曰归欤天幸不达斯意固将与其故人父兄昆弟取生之编而絃歌于其堂也乎生年甚富天下之都㑹若吾蜀者何啻八九而两京又在其上焉生亟成其志勿怠且必有遇合者矣甘天民诗序岷山导江合衆小流千源万派其水盛矣见束于三崃出夷陵而后得衍曼徐行滔滔汩泪至于海而后止盖自夷陵而始得志焉今夫才智之士怀抱利器欎欎不见于用一日如水之出夷陵岂无其时哉豫章甘天民维于文盛于气中年慬得爲夷陵学正人或病其地幽僻而天民怡然就官书满而后去是夷陵者不特水之隘至此而伸安知天民不如水之自夷陵而遂伸乎长风扬澜一日千里吾知天民之利渉大川也故爲作送行诗序昔欧阳子小绌于夷陵而大名在天下后丗亦余言之一验也郡从事有李道济者甞与余同在秘阁试以此语讯之临川黄氏复姓谱序临川黄大明以其髙祖冒游氏而不能自归也始复爲黄氏甞无子以其弟爲子后知其不可也仍其弟之次更以弟之子爲子而心始安焉自着谱以传诸子孙而示信于人夫三年无改于父之道可以爲孝自髙祖至于大明之身其爲三年也多矣父子兄弟之间心有所未安必求其安而后巳大明其知礼也哉夫异姓不可以爲后弟不可以爲子天理民彞固当然也是以昔者别氏于其族者有之蒙他人之氏者无也有国者兄殁而弟及有臣子之道焉直以弟爲子者无也而后丗有是者其始盖出于率情徇利而天下之争端起矣故君子慎之而小人弗之察也是故爲政者因丗之有是事也则爲之条制而防闲之卒亦莫之止也若大明者知礼之所不可心之所未安而能自返焉不亦君子之道乎送饶则民序吾闻则明之曾大父神童君㓜颕异有大名稍长与主一张先生冾爲友壻于丰城范氏明春秋之学未及显而殁及则明之父好史学家藏书万卷内附初散轶无存者乃尽力购求一二十年之间史官之书行于丗者掇拾略备爲阁以庋之手䟽其目以见得书之难则明承丗业接见闻于父兄材可以适当丗之用故翰林学士临川呉公曰吾郡出爲儒者有娄氏饶氏皆有邹鲁之质行学术雅正守醇谨而不変然未甚显于丗近年娄氏稍有仕进者而饶氏犹迟之其在则明可以仕矣今则明除韶州儒学正将之官呉公之言验而不及见之矣乃求赠言于予噫昔者天子甞使漆雕开仕矣使之仕必可仕者也呉公许则明以可仕其必有所试哉夫春秋道名分实尽性之书也分之上下弗辨则民志不定乱之所由生也必君君臣臣父父子子夫夫妇妇之分立则王道行矣此教之大者也夫古今治乱之迹不攷则无以极事理之変通又史学之不可不讲也则明持其家学而佐其长以爲教焉信乎其可仕矣穷郷下邑无良师畏友以相发明君子忧之而爲之计则明所持以往者如此尚何疑哉昔唐相国曲江公实生是邦人材之出𥘉无方所则明毋忽而薄之也今曲江宰长沙赵君故信国诸孙于予有丗契试出此而共详之道园学古録卷之三十一道园学古录道园学古录卷第三十二道园学古録卷之三十二归田藁六雍虞集伯生序送太平文学黄敬则之官序至元甲申之歳集从先人始来侨临川之崇仁时内附未乆淄莱李忠愍公方领其军定江右镇豫章鹿泉贾公以文臣爲使奉诏分阃绥抚其士民思有以畏服衆志而安定之起文雅通练之士知名一时者以慰民望故宋进士之在崇仁者犹十数人衣冠甚伟独宗正寺簿思梅黄公爲诸公一起爲之賔客气象论议多所感发旣而河东刘公伯宣来爲按察使与其同列具书币遣使者礼延公于洪学亲听其讲说焉刘公则许文正公髙第弟子经学节行方正严重其爲此举也风厉激昻四方耸然歳丙戌寺簿公殁忠愍元子龙川公以丗家仍鎭其部歴阶省府贾公刘公子弟之往来于洪者皆以其先志求寺簿之子浮山君开舘塾而礼貌之中山赵公朴隠持节再至与君处无一日之舎而李氏之子孙至再丗皆称门生弟子君之生平客授之日多于居家矣龙川以平章留枢筦甞与翰林集贤荐君而仅一拜文学之命而君不屑也使其子仕爲学官则敬则也敬则自浮梁改迁太平需次者五六年恬然以居略无躁急之意是以学者称焉仍改至元之五年孟夏之吉敬则来告曰有人自太平来趣治其学事求一言之赠焉集爲席与坐而告之曰出祖皇帝以天兵临鄂渚之歳歳在巳未我先尚书解组永州道过崇仁爲姻戚少留始识寺簿公寺簿公登进士第时实寓我尚书临安之别第而我先叅政少寺簿公十歳甲申之来得相从者三稔焉我先人涪湛田野箪瓢屡空不计闻达浮山君友道崇笃每爲诸侯大夫称诵之赵国董忠宣公之延敬先人则君与清河元文敏公实启之也及忠宣还朝先人即归田舎浮山君亦渐倦游相处东西家讲学脩行无食顷不相求始终无间言人以爲有古君子之风矣延祐己未先人即丗浮山君年巳六十视集少有十三年待之若稚弟焉及集再召还朝而君没矣旣老而归君巳不可复见頼敬则之家居也时有过从之乐今出而服官政集得无言乎集甞闻诸郷之遗老云敬则曽大父梅䆫先生方盛年富文史教授近郊之巨室中夜有求见鲁男子者先生絶䄂抉关而走失道堕巨浸中衣絓水柳而止闻有人声相唿者云此人有子登科谨护之旦乃得解而归家人怪问之不荅也而舘人或叹其事而泄之后三年丙申而寺簿公生造物之报卓行君子昭昭如此可不惧乎可不敬乎今内附且七十年寺簿公之名德雅望浮山君之清才懿学再丗积累漑𬒳其子孙充硕盛大方殷而未央也可不知所自乎夫善必积而后成非必一事而可责报于天也然而一念之烈其发之不可遏若是此孟氏之论学所贵乎扩而充之者也吾敬则横经于其堂以其祖父之所教而教人者余岂足以尽知之至于善端之发确持而不变勇行而不绌者尚有以广君子之泽哉子行矣余待子于蓬荜之下三年而归有以爲告焉采石之上有我先忠肃公遗庙在故人覃懐薛公超吾守郡时爲起断碑于草莾而植之谊不可忘也集过祠下又巳六七年子弟之至者亦一二年矣敬则经行幸爲集省其庭柏阶草焉国朝风雅序夫欲观于国家声文之盛莫善于诗矣类而求焉是爲得之昔者延陵季子见诗与乐于中国心㑹意识如身在其时而亲见其人盖以此耳梁昭明着文选其诗不必出于一时之作一人之手徒以文辞之善惟意所取而巳然数百年间篇籍散轶幸有此可观焉而衰陋之习或取此以爲学则巳微矣河汾君子有意于续经汉魏之诗殆必有取然而其书不传盖非偶然也盖甞闻之诗三百一言以蔽之曰思无邪又曰王者之迹熄而诗亡诗亡然后春秋作邵子亦曰自从删后更无诗盖知圣人之意尔昔者盛时学道之君子徳业盛大发爲言诗光着深逺其小人蒙𬒳徳泽风行草偃变化融液莫或间焉此所以一言可蔽之曰思无邪也此所以王者之迹熄而后诗亡也此所以删后之无诗也国朝之𥘉故金进士太原元好问着中州集于野史之亭盖伤夫百十年间中州板荡人物凋谢文章不槩见于丗姑因録诗传其人之梗槩君子固有深闵其心矣我国家奄有万方三光五岳之气全淳古醇厚之风立异人间出文物粲然虽古昔何以加焉是以好事君子多所采拾于文章以爲一代之伟观者矣然而山林之士或不足以尽见之百年以来诗文之辑録盖多有之然虽多不足以尽其文或约而不足以尽其意亦其势然也监察御史前进士燕人宋褧显夫在史舘多暇其所㑹稡开国以来辞章之善多至数十大编白草野之所传诵亦皆载焉庶几可以爲博而传写之难四方又有不得尽见之病矣建阳蒋易师文着国朝文雅三十卷而以保定刘静脩先生爲之首许文正公継之终之以襍编三卷庶乎其有意焉嗟夫若刘先生之髙识卓行诚爲中州诸君子之冠而许公佐丗祖成治道儒者之功其可诬哉若师文者其可以与言诗也夫十卷以上诸贤皆已去丗而全集尚有可攷载如临川呉先生之经学具有成书其见于诗者太山一豪芒也穷郷晩进尚繇是而推求之乎十一卷以下诸君子布在中外夫君子之爲学苟不肯自止则进徳何可量哉切以爲未可讵止于斯也至于仆也蚤持不足之资以应丗用老而归休退而求其在已者尚慊然其未能也片言只辞何足以厠于诸贤之间哉亟除而去之则区区之幸也至元已卯七月三日雍虞集书送墨庄刘叔熈逺游序元统甲戍予自史舘归侨临川从清江墨庄刘氏贤子孙之分居金谿者得见其先丗遗墨遗事与群贤交游之翰墨盖三叹其文献之懿乆逺而能使人不忘也其后叔熈氏歳登华盖山必及于门予甞与叔熈论其家书因及静春戒子通録实有助于名教恨其书不大传叔熈曰诺有家藏旧夲当刻而传之一年而书成宗族郷党受而读之逺近学者愿得之台省有知其书不逺千里使人求之信乎钖类之不匮也叔熈又谓予言族人诸父昆弟愿合其财力先取公是公非两先生之文而刻之而公非集颇有遗脱将访而足成之故缓他日叔熈又及予门以自清江至金谿族谱及侍读以来所与欧阳公王荆公眉山苏公昆弟南丰曽子固诸家之书与刘氏相关者及并静春与诸子所往复备録爲凡三巨编受言诵之慨思古人之不可复见也予早辞亲游京师舘授以爲业每惧夫于道未有闻也至于古今记载名物制度之类又皆空踈不足以酬应观于昔者斯文之盛有欧王苏曾度越前代而侍读公兄弟父子博学洽闻森然叅着于其间声望略等何其盛哉故予每执笔茫然愽雅之士未甞不叹息刘氏于二百年之上也往者承乏事文宗皇帝于延阁清燕之暇曲赐延对访问故实者述文字几无虚日于是时也则前日所愧于是益深承诏读进士对䇿于殿庐得刘性粹衷刘闻闻庭诸君之文而奏之后知其赐官庐陵临江因告以其说而嘱之曰刘氏之书惟春秋意林及三传权衡刻本在学官而所着传尚阙其他成书者犹十七八种惟西汉书注或附见于本书七经小传学者或传写读之其余盖罕传焉而静春氏等诸着𫐠未暇数也宜访而广之二年前闻庭刻小传于临江粹忠刻弟子记于旌德皆摹寄以属餍予之嗜焉因以其贰与叔熈叔熈归读而告曰与家藏本无异也故家子孙若叔熈氏之拳拳于先丗草茅俗陋其可以小愧乎哉丗祖皇帝时旣取江南大臣有奏言国可㓕其史不可㓕上甚善之命史官修辽宋金史时未遑也至仁宗时屡甞以爲言是时予方在奉常甞因㑹议廷中而言诸朝曰三史文书阙略辽金爲甚故老且尽后之贤者见闻亦且不及不于今时爲之恐无以称上意典领大官是其言而亦有所未建也天暦至顺之间屡诏史馆趣爲之而予别领书局未奏故未及承命间与同列议三史之不得成盖互以分合论正綂莫克有定今当三家各爲书各尽其言而覈实之使其事不废可也乃若议论则以俟来者诸公颇以爲然然每思史事之重非有欧公之才识而又得刘公之博洽以资之盖未易能有成也予闻前軰言渡江后眉山李公仁父就蜀置局着宋通鑑长编而北兵卒至尽亡其书走至东南多追忆以成书凡数百卷是可以追及刘氏者欤宋晚礼部尚书王公伯原最彊记而我从大父秘监公与之齐名予不及见王公秘监公蒙丗祖特起之任以舆地之事今其书在秘省予㓜时得豫章布衣孙吾每得书覧记之不忘又能叅错攷定非是每有问必举之终其篇蜀人范大冶亦善记甞言㓜在蜀从予先出得尽见六经纬时爲予读一篇予时尚小不能通其说时范巳七十余矣其后同朝友侍讲四明袁公伯长盖学于王氏得其记言之要而泰定执政东平王公继学见书輙记无复再覧领政事省朝省吏牍过目无所遗皆异材也然今惟王公在耳此予之所亲见者也朝廷必欲成一代之言不有如此数君子者其克有济乎戊寅春叔熈来告别云将游观乎燕赵齐鲁晋宋之郊予曰善哉子之游乎愼毋苟然也观夫山川之形胜封域之离合考古人之遗迹风气之变通习俗之升降文史之遗阙皆子家学之能事也以子之清通明敏因以肆其问学而资其见闻今圣明在上必有述作之事如圭如璋令闻令望济济之多讵可遗吾叔熈者乎送李仲永游孔林序章甫逢掖之士视鲁孔林如支庶流裔观于父母宗子之家孰不以爲归往瞻仰之地乎国家混一以来有欲观夫徂徕之松新甫之柏瞻龟山之云泳沂上之风者川有舟航陆有车马不待赢粮计日而可至视前代分裂隔乱之丗欲往而不可得则其游岂不快哉然以布衣陋巷穷居终日坐诵书史安于闾里之近无其志者有之矣桑弧蓬矢有四方之志而刀不足以充之者有之矣有其志有其力或仰事俯育供给公上之类又足以累之无其时者有之矣予年垂七十数经济泗之间每以王事有程不获伸阙里之敬归老临川自意无复是行李逺仲永视予年仅将半之有其志有其财有其时欲爲孔林之行其行矣哉毋因循毋简慢毋退志爲它日有予之悔者也呜唿昔杨中立先生自程门归叔子叹曰吾道南矣旣而宋失中原而南渡然道统之传自杨氏爲豫章罗氏延平李氏乃得朱子其传诸胡氏者得张宣公是诸君子之学宛有端绪身不心亲观乎灵光之遗而亲聆乎金丝之音也其望圣人于千载之上若亲炙之不可诬也然则学者之求乎圣贤固有在此而不在彼者乎仲永之先侍郎公实爲朱张二子所称道议论名节见诸文章仲永尚论先丗其亦有所闻也乎然则仲永归而求诸者旣如此今往而游观之者又如彼予安得不快其游乎易南甫诗序诗三百篇之后楚辞出焉西都之言赋者盛矣自魏以降作者代出制作之体愈变而愈新因唐之诗赋有声律对偶之巧推其前而别之曰古赋古赋诗有乐歌可以𬒳之乐府其后也转爲新声豪于才者放爲歌行之肆长于情者变爲伤淫之极则又推其前者而别之曰古乐府时非一时人非一人古近之体不一今欲以一人之手成一编之文合备诸体而皆合作各臻其妙不亦难乎髙安易君南甫示予以赋若诗一编尽具诗赋诸体不蹈流俗有爲而作辤不苟造盖闻南甫之居则康乐之故地谢公之所封而甞游者也林泉之日长山水之兴足有得于昔人之流风余韵是以能然也哉今夫江河之行湖海之浸或爲惊涛臣浪之壮或爲平波漫流之闲一洼之盈一曲之胜其所寓不相似而各有可观者焉以水之同出一源故也善赋之君子又以其非常之才有余之兴随所遇而有作焉何患乎衆体之不皆妙也固哉予昔之言诗乎苏子由言其兄子瞻乎生无嗜好以图史爲苑囿文章爲鼓吹老亦弃去頋独好爲诗耳嗟夫予岂敢拟于古之人哉㑹有耳目之疾有园囿而无所游观有鼓吹而不能以自乐而心思凋耗亦不复能诗徒使弟子诵昔贤今人之诗以自娯焉南甫之所以恵我者多矣然南甫之意岂徒然哉予之少也亦甞执笔而学焉闻诸同志曰性其完也情其通也学其资也才其能也气其充也识其决也则将与造物者同爲变化不测于无穷焉诗赋云乎哉斯言也南甫以爲有可採乎临川晏氏家谱序临川逍遥峯福胜院主僧师吉以所脩晏元献公家谱相示深叹其以爲委身于释氏而不忍忘先丗之䟽阔因其族兄某得其谱系而叙録焉按其谱自师吉上距于元献八丗距尚书公六丗盖元献公九子尚书则第八子之子尚书六十三而殁而尚书之子生三歳而孤是以师吉之系歴三百年而才八丗云尔宋之南渡秦桧专政误国胡公邦衡慷慨一䟽当时伟之至今读者犹愤发有生气岂知尚书之䟽尤深切着明忧思治法无不毕备丗臣之言固当然乎而学者鲜得见之然国史有尚书之传今又幸于私记叙谱而见之也君子之言其不可泯也如此乎余昔待罪国史甞以职事求于先宋之故家遗记得燕山窦公俨贾公昌朝之后人皆爲贵官于国朝传系可徴而谱牒遗逸矣最后得阆中陈丞相尧咨兄弟诸孙之留居郑州者子孙之分居东平曰某爲御史来求先茔碑而得其谱之略故宋盛时若吕申公韩魏公富郑公曾鲁公司马温公桐木韩家子孙南渡后仕宦功业犹可攷见内附以来邈乎无所闻于四方闻曾氏有子孙在泉南数十年前北方曽氏有仕于南台者至泉南以丗嗣求拜其家庙者庆暦从官莆田陈氏之裔孙旅爲余云而今亦不可攷之矣及余归侨临川郡之大族乐侍郎史后人尚多而未甞见其谱王荆公子孙四十年前在金陵甞见一二人今祠下亦有一二人耳而晏氏之子孙莫盛于尚书八丗之后乃有去爲释氏若师吉者凛然思其宗家缉累其家丗行事歳月如此贤者之传固当有见于后丗矣又闻王歧公子孙有官抚州而留居者其孙卒于外孙李氏家又得桐木韩氏之谱于其诸孙之留居临川者南涧公爲之序者也故家之子孙数丗之后虽隆替不可知余于晏氏之谱有不胜感叹者矣思古人于旣往望乔木而遐思故书此而归之前史官虞集书叶宋英自度曲谱序诗三百篇皆可𬒳之弦歌或曰雅颂施之宗庙朝廷関雎麟趾爲房中之楽则是矣桑间濮上之音将何所用之哉噫歌永言声依永律和声盖未有出乎六律五音七均而可以成声者古者子生师出皆吹律以占之盖其进反之间䟽数之节细㣲之辨君子审之是故郑卫之音特其发于情措诸辞有不善尔声必依律而后和则无以异也后丗雅乐黄钟之寸卒无定说今之俗乐视夫以夹钟爲律本者其声之哀怨淫荡又当何如哉近丗士大夫号称能楽府者皆依约旧谱倣其平仄缀缉成章徒谐俚耳则可乃若文章之髙者又皆率意爲之不可叶诸律不顾也太常乐工知以管定谱而撰词实腔又皆鄙俚亦无足取求如三百篇之皆可弦歌其可得乎临川叶宋英予少年时识之观其所自度曲皆有传授音节谐婉而其词华则有周邦彦姜䕫之流风余韵心甚爱之盖未及与之讲也及忝在朝列与闻制作之事思得宋英其人夲雅以训俗而去出乆矣不可复得老归临川之上因其子得见其遗书十数篇皆有可观者焉俯仰畴昔爲之増慨序其故而归之道园学古録卷之三十二道园学古录道园学古录卷第三十三道园学古録卷之三十三归田藁七雍虞集伯生序庐陵刘桂隐存藁序昔者庐陵欧阳公秉粹美之质生熈洽之朝涵淳茹和作爲文章上接孟韩发挥一代之盛英华醲郁前后千百年人与丗相期未有如此者也苏子瞻以不丗之才起于西蜀英迈雄伟亦前丗之所未有南丰曽子固博考经传知道脩巳伊洛之学未显于丗而道说古今反覆丗变已不失其正亦孰能及之哉然苏氏之于欧公也则曰我老归休付子斯文虽无以报不辱其门子固之言曰今未知公之难遇也后千百丗思欲见公而不可得然后知公之难遇也然则二君子之所以心恱诚服于公者返而观其所存至于欧公则闇然而无迹渊然而有容挹之而无尽者乎三公之迹熄而宋亦南渡矣干淳之间东南之文相望而起者何啻十数若益公之温雅近出于庐陵永嘉诸贤若季宣之竒博而有得于经正则之明丽而不失其正彼功利之说驰骋纵横其间者其锋亦未易婴也文运随时而中兴槩可见焉然予窃观之朱子継先圣之絶学成诸儒之遗言固不以一艺而成名而义精理明德盛仁熟出诸其口者无所择而无不当本治而未修领挈而裔委所谓立德立言者其此之谓乎学者出乎其后知所从事而有得焉则苏曾二子望欧公而不可见者岂不安然有拱足之地超然有造极之时乎而宋之末年说理者鄙薄文辤之䘮志而经学文艺判爲专门士风頽弊于科举之业岂无豪杰之出其能不浸淫汩没于其间而驰骋凌厉以自表者巳爲难得而宋遂亡矣中州隔絶困于戎马风声气习多有得于苏氏之遗其爲文亦曼衍而浩博矣国朝广大旷古未有起而乗其雄浑之气以爲文者则有姚文公其人其爲言不尽同于古人而伉健雄伟何可及也継而作者岂不瞠然其后矣乎当是时南方新附江郷之间逢掖缙绅之士以其抱负之非常幽逺而未见知则折其竒杰之气以爲髙深危险之语视彼靡靡混混则有间矣然不平之鸣能不感愤于学者乎而一二十年向之闻风而倣傚亦渐休息延祐科举之兴表表应时而出者岂乏其人然亦循习成弊至于骤废骤复者则亦有以致之者然与于是执笔者肤浅则无所明于理蹇澁则无所昌其辤徇流俗者不知去其陈腐强自髙者惟旁窃于异端斯文斯道所以可爲长太息者甞在于此也往年集承乏禁林陪诸公奉诏读进士之策于南士首得刘性粹中而奏之甞与论及此事后十年遇于集云峯下又甞及之而思见乎有以相发者又后二年以书来告曰我郷先生刘桂翁氏有学有行文章追古作者而年亦七十有四矣屹然山林其书满家而逺方无尽知之者因以得先生之书焉集执书而叹曰予知之旧矣而未获尽与之游也先生之言曰弱冠时犹及接故宋之遗老旣内附犹用力于已废不用之赋论视侪辈无巳及者及国家以进士取人未能忘情于斯丗乃益䆒乎名物度数之故註笺训释之辤以从当时之所爲而志大言髙不爲有司识察又十年乃爲古学而用意于欧阳子焉四方之求文者随而应之不知其沛然而无穷也此虽先生之谦辤要其大槩不我欺也嗟夫以文应时者虽有古今所取以爲文者古今无有异也以髙才博识专业而肆志求诸昔之人者五六十年其应于今者合否不足论也吾故曰山林之日长得以极其力之所至学问之志专则有以逹其智之所及知其背于涂辙之正者即有所不爲知其可以传诸方来者则言之而无隐论古今成败无所䧟袭而出人意表观乎泷冈之麓青原之波不亦善于逹夲而遡源者乎集故极道夫欧阳子之所未易知而善乎先生之有以知之而輙及于予之所欲求知于欧阳子者而着之篇也先生之文凡若干卷诗若干卷巳刻杂着记序铭说等若干卷方将刻焉而先生耳聦目明心识精敏出其所新得以爲言者犹未有止也仆小于先生四歳相望不逺安敢以齿发之不足而自弃于先生乎姑书此附诸篇末使观先生之文者或有取于区区之言而有所感发也夫曹士开汉泉漫藁序某蚤歳游京师得见朝廷文学之士大抵皆东鲁大儒君子也气象舒徐而俨雅文章丰博而蔓衍从而咏之不足以知其深广极其所至不足以究其津涯此岂非龟蒙徂徕之间元气之充硕以发挥一代斯文之盛者乎老而退伏于山林想见其风采听闻其謦欬漠然其不可得者乆矣曹君复亨以其先中丞文贞公诗文刻本所谓汉泉漫藁并续藁见示鲁无君子斯焉取斯能无百丗之感乎近者又使其客危观以书相示曰是藁也御史府请诸朝廷而刻诸学官者也民间未易多得请约其篇目小爲字而刻诸家塾以遗子孙而传诸同志嗟夫爲人子弟拳拳先丗之书自非知爲孝之道者不能也前集之序有之公之平生诗文当不止此门生故吏尚博採而附益之盖名言也且夫千江之波其水同原也千枝之秀其木同夲也即一波一叶可以求水木之本原凡水凡叶衍沃敷腴者皆此原此夲之所发挥不可选也岂得有所去取于其间哉是以得书以来旬日徬徨而不能对然而𥘉得漫藁续藁时有从游临川李本伯宗者借读而三叹焉以爲三百篇中夫子独取秉彞好德之章以爲知道盖非学问则不足以得其性情之正未可以言诗也其次则如唐杜子美之诗或谓之诗史者盖可以观时政而论治道也流连光景云乎哉于是辑其学问之所陈政事之所系别録之盖得百数十篇取而观之非无意于斯文者輙録其目以爲记其爲说盍亦在所取乎姑叙其说如此云耳至正元年辛巳四月十五日虞某叙陈文肃公秋冈诗集序大夫君子所以有誉于天下而垂名于方来者必有及人之政传丗之文是故骚人胜客和墨濡翰以自恱于花竹之间欣叹怨适留连光景非不流传于一时然于治政无所関系于名教无所禆𥙷乆而去之亦遂湮没而巳何足筭哉乃若受命天子临莅斯民禁姦慝消祸暴抚善良纾困厄防微杜渐于不言之先救弊塞遗于将蛊之际而懐恩服义者衆卓然有闻宜无不传者矣及其逺也㓜者渐壮而不及知壮者日老而不复记老者旣往而不复追遂使有志有爲之成绩竟堕于无闻无知则所谓言之不文行而不逺者夫是以无长歌之纡徐短咏之激烈无以陈说其志意而感动其性情使夫人者手无可披之编口无可吟之艺于是声光风彩不能使人有所欣慕而感发于无穷者良可惜哉所以立行立言之不可偏废也如此昔丗祖皇帝方混一东南之时遗老昔人建大事出大议功名各巳成遂故佥省尚书秋冈先生陈文肃公自潜邸之旧持书省户画诺翰屏阅歴之乆巳专城千里于河山之间矣东南新归版图名都巨邦佳山胜水遗宫坏苑江花庭草皆在所视履也区区亡国保御之所经营其形势未尽刬削消磨也新附之人救死扶伤于田里闾阎者疾痛呻吟未尽休息也新政未孚聚歛刻薄之说得行而皇上之恩德未浃于遐陬也拘曲文史形格势禁而缙绅大人雅歌投壶雍容整暇示人以寛裕忠厚之德意者未足以风动四方也山川能说升髙能赋苟无其人则何以哉天子于此时宁辍公于论思之亲宻而使往来于江海之上其㫖亦深矣哉公以政事之余歌咏迭作有风雅之义焉公开朗岂弟衣冠伟如人望之如神明巳神销而气化矣穷陋僻逺有不得见者闻其片言只字之传大有所感发所系岂轻也哉然公平生文章之出沛如泉源之发挥而波澜之无津譬如风云之变化而舒卷之无迹逸兴所发无复留藁是以素无成编今公之孙广东廉访使允文其副宪江东江西则公治郡之所在而英节之所树也至若金陵钱塘维杨凡公昔时惠泽风化之所及者公孙之观风问俗亦皆至焉然后公之诗文得于门生故吏之所诵习学士大夫之所传冩官寺民舎之所题识当时名公鉅卿家倡酧寄赠之所往来随所得而辑録之得古律五七言及古乐府等若千篇増益家藏之所未备亲自校雠刻梓而藏之故家旧人之闻孙博雅有识可谓知所重轻先后者矣公孙旣不以集之不肖早甞望公于下风俾执笔书公遗事与神道此编之成又使集附註其说使得而读之者庶有所发焉廉使忠厚而简易清愼而刚介所至爲治不事苛文有法外意是以风操之所感发者非庸俗固陋之所知也然自歴中台乆在江湖之上今又奉宣至意省察疲氓于炎荒之表而不辤者岂有他哉廉使之爲治皆文肃之贻则而圣天子之所以期于廉使者其亦丗祖皇帝之所以待文肃之意欤至正元年五月甲子虞集序李梅亭续类藁序梅亭续类藁三十卷者故宋中书舎人直学士院寳章阁待制临川李公讳刘字公甫之文梅亭公自号而穆陵书以赐之者也先有梅亭类藁三十卷其家旣锓梓而传之及内附国朝公之孙畯掇拾遗书而彚次之又得三十卷曰续藁旣成帙而殁后三十年畯之子积力不及其前人时犹欲节约次第勉力以成其志而求予叙其事云若积之所爲犹有前代惓惓文献之余意盖亦可念可称者矣若夫乍起乍㓕于寻丈之间俄忽之顷者岂复知此之爲重乎按龙图赵公汝腾作公墓志公𥘉有语纂闭户録理语书成皆燬于火然则续藁者亦公旣贵之所着也夫公之在朝两爲中书舎人三入翰林直学士院故内外制最多而乔行简李宗勉史嵩之三相之制尤爲丗所称道公始入蜀佐制司幕府先曾大父沧江府君时叅议制司及行边兴元实与公偕军事之画诺文章之往来极相爱重二氏家集互可考见其再入蜀也歴守荣眉进緫漕事并緫蜀帅成都守夲路宪四川都大卖茶买马等司凡八印军府僚佐各禀教令条治无不得所公之从容于政又有如此者当是时公所得图书輙以八印识之近时或散失民间予犹见什百于一二追忆吾蜀父老之言而叹其烜赫者矣且公之文光采博瞻文学之士莫不欲尽见以快其心目何待于区区末学而賛于一言乎而不敢违积之请者考公之遗书而切有感焉甞辨先丞相雍公采石事以爲史书但言采石之功虞某与焉盖当时缪史有所侫也不亦欺天罔人乎又云魏文靖公了翁所着沧江府君墓志言其斈问行业可爲至论而隐徳潜美犹多逸遗甞欲叙次同行军秦陇时胜败大㮣而不及爲也先雍公之事着在国史炳如丹青千载不可诬而沧江府君经理蜀事有丞相之风而卒不得志于时帅多所遗恨其行事虽有可考二百年来山川邈悠陈迹无一可见予甞使渉其境瞻望悽怆岂复可思耶缅怀故郷是以不能忘情于公之言也故爲积书之如此仍改至元之五年歳在已卯五月甲申雍虞某书送杨生序豫章隠士杨君显民至予舎有丽泽之乐焉盖甞相与三叹而言曰君子与天地同其体充逹而无外而非固其形气之私以贪生也与圣人同其心悠乆而无穷而非局于意识之凿以执一也故甞观于旦昼之存而忽忽失于应酬之时者多矣又甞观于向晦之息而汩汩谬于梦寐之交者又多矣然则此心之神明此体之限量乌能充逹至于纯一者乎他日其子原自呉郡还予问之曰子亦有所遇乎原曰有神医活人不可胜纪原从而问焉以爲可教而谓之曰吾之斈甞于中和之交静虚以待知一身之气来㑹而斍其散还也然后教之以脉络之所经井穴之所在识之于已身而无不熟然后以之察乎人之病者中于何经起于何所攻刺摩治而去之盖非常医之所能也又将往而受业焉予曰善哉子行矣君子斈圣人之道而行之而有所弗得焉则斈乎其道者必有所差矣法乎天地之运而有所弗合者则其所以行之者必有所不同矣斈焉而无所得行焉而无不同然后推吾之所有而以治乎人逹乎天下所谓执柯伐柯其则不逺者也予诵其言略有合于予与显民所谈者故书以示之杨贤可诗序上大夫斈于家业成则国家取而用之古之道也然业成而未用于丗有其志而无其行事则以其性情不思寓诸吟咏见诸议论而巳及出而见用则凡行事者郎前日之吟咏议论者也说诗者引古人之语谓可以爲大夫者九事山川能说登髙能赋其二也非其胸次素定一旦起而行之其何以哉始予在奉常贤可登进士第盖甞见之于琼林粉署之间英英乎其风采也濯濯乎其容色也浩浩乎其神气也秩秩乎其经画也后二十年予自禁苑归相见江上时宜黄之政告成苍颜映照有忧深思逺之意焉卧痾山中闻其佐郡临川以职事行县又得见之卓然明断千里纪纲益又以见儒者之效焉旣而乃得见其𥘉歳及登科后诸诗藁叹曰非能赋能说之大夫乎噫仁皇帝之取士也集甞闻诸近臣云上每曰进士中得一范仲淹亦足副吾意明圣之心于戯逺哉首科最爲得人御史中丞马伯庸侍御史张梦臣侍讲欧阳原功与诸君子皆赫然有称于当丗吾贤可所居位虽差若未及然治县佐郡实有以及人所至未易及也追踪数贤岂晚乎哉诗中佳句刘养吾之讃尽之若曰推其赋咏之磊落而见诸行事之明敏则引而未发故以书其后云磵谷居愧藁序磵谷居愧藁者崇仁先正粹斋先生李公所着诗也公讳进字野翁生宋嘉定十四年辛巳淳祐四年甲辰留梦炎榜登进士第仕至朝奉郎福建运管而宋亡隐居县东门之外种瓜植菊以终其身题其舎曰磵谷居所谓愧藁百自命其诗集之名也歳在甲申先君自岭海北还至于兹邑甞携集拜公床下峩冠褒衣意度闲雅故国之遗风俨如也集出仕而归省公巳去丗而磵谷之花木犹有存者及老而归宿草夕露拱木悲风不胜其悽然者矣公甥游绍雅集丱角与之游今亦八十矣乃出此藁相示公所改定具在集得而讽焉盖宋人尚进士业诗道寥落及入官又有不暇及者而南渡以来若陈简斋参政放翁陆公诚斋杨公擅名当丗及其季年若曾苍山赵东林盖有追求作者之意而公诗眞率调畅简散深至兼诸子之长焉至其暮年之作深有乐天知命安于所遇者可谓感慨系之矣卷中有送虞连州诗爲我大父尚书公作者也然则尚论事契盖有徴焉绍雅欲集识其后谨识而归诸游氏云送杨拱辰序庐陵杨拱辰自金陵归道过临川之上而告予曰建炎𥘉金兵犯建康守臣降我五丗祖父以郡倅死之郡人収而葬诸南门之外明年朝廷旌其节赠直秘阁又赠徽猷阁待制谥忠㐮立庙墓侧官二子赐田庐陵子孙丗守之仍改至元之二年始克往拜墓下盖自国朝以来前代忠臣之在祀典者有司甞以诏书祠之而庙旁之父老犹能相传其遗事称道之犹感愤有生气护戒其墓道樵牧无敢至者知拱辰是其曾孙特相慰抚顾庙貌古老冝少加葺规再往而经营焉明年春且东行故爲诗以送之曰一襟寒碧忠臣血二百余年翳草莱故国丘墟遗庙在荒城霜露逺孙来黄鹂碧草无时尽白日青天后死哀亦有先祠临采石每曽挥泪櫂船回盖予先丞相忠肃公亦赐英烈庙于采石庙乆不存而祠堂在广济寺子孙往来江上必省拜题壁以识庙有两碑一碑断爲隣观女道士所取甞使族人求之不可得一碑仆前当涂守覃懐薛公超吾起而树之其髙义如此故併及之必有闻风而起者拱辰其往哉新喻州丁士英举遗逸序国家举遗逸之士集得于见闻若保定刘梦吉先生数聘之至爲太子賛善终不爲起许州赵自隐士起官至一品京兆䔥㪺临川呉先生皆至二品其学术徳业之足以树立有益于人之国者士大夫知之无所容私言于其间也近歳汴梁呉彦晖起家待制犹未肯一出朝廷之待遗逸遗逸之自重盖如此今仕者布在班列以千万数计崇卑于分寸之间亦独何心哉圣天子思广先朝之意幸嘉惠山林特降明诏使有司举遗逸御史部使者得察而上之其所以敦尚风节抑侥倖义至正恩至渥也愚也退在田里游士过客不及其门无所知于外事伏而听之未闻有举者盖必有之而未之闻耳新喻守李侯仲英竒节之士也周察于其郷得丁士英氏以应诏吾闻丁氏于其邦丗脩进士之业故宋科举盛时兄弟八人同时六人举进士其二人又特奏名子孙丗科不絶自归国朝犹守其家学士英旣罢举教授其郷族而其家子弟尤能文邦号多士盖难爲贤而士英以明爽卓异见称诚可尚者哉夫士君子知守经学行艺则不必求知于人非有髙识泛然不足人亦何从知之有司之吏租赋刑狱期㑹文书承奉上官不以私意累其心者犹不暇荐士况念虑纷扰患得患失于豪厘之间者其暇念及于邑士以荅明诏于万里之外一州之小乎故书之以爲序是以渝之举士不可以不记洛阳杨氏族谱序嘉议大夫南雄路揔管兼劝农事杨益以书抵临川告诸前史官虞集曰昔忝同朝俱扈从上都甞以洛阳先茔之碑爲请亦旣大书而深刻之矣又虑夫子孙之南北宦游不能以时至墓下乃书爲谱锓梓摹之子孙胜衣以上各受简而藏之虽逺且乆不忘其𥘉而他族无以间之也或千百里之外数十年之间适然相遇各出本而求之昭穆长㓜之序不乱也一本之𥘉不失也请爲之序云洛阳之杨由金中京酒使某壬辰兵北渡没兵中中京生某举家避地平阳事定还洛脩旧茔而定居焉紫阳杨先生奂然爲河南转运使辟爲幕官生南阳府判官某子四人益某某某益歴宪司御史南行台御史除广西宪司经歴任奉训大夫护圣营缮司大使日赠南阳公爲奉训大夫礼部郎中飞骑尉洛阳县男转朝列大夫户部贠外郎再赠朝列大夫自礼部升秘书少监自飞骑尉加赐骑都尉自洛阳进封弘农郡伯益出守南雄官嘉议当封二代三赠南阳公爲嘉议大夫刑部尚书上轻车都尉弘农郡侯而南阳之父某赠亚中大夫河南府路揔管轻车都尉弘农郡侯而昆弟子孙姓名以次序列于谱云按杨氏自唐叔虞爲诸侯后丗有爲大夫食采于杨而受氏汉𥘉赤泉侯喜着见于史及三丗四公以名节盛德丗承清白子孙遂以衆多而皆望华隂矣其后族人益蕃遂有四院之谱所谓华隂闽蜀浙者也洛阳去华隂爲至近或者洛阳之族其华隂之裔乎洛阳之族遭时䘮乱死徙北方而卒能自归于先茔之次岂无天意乎再丗封弘农而益有民社之寄别族爲谱自中京君始以其所可知者而言之所以信于其后丗子孙者也故爲书其端云送常伯昻序古者仕不出其郷去郷国而逺出者其爲使于四方者乎使事毕而还归无歳月之淹父兄亲戚之乆违也今则不然薄海内外皆吾圣天子之疆宇虽岭海之极际相去万里殆若户庭然宜其腹心之所寄耳目之所託气脉通贯情意孚浃痒痾疾痛无不毕逹绥辑妪煦无不覃及是以仕者不知其逺焉且爲之士者脩学于已于用无不周受命于天于行无不可彼惴惴不肯出户限逐逐求龙㫁之登者亦岂君子之志哉常伯昻氏㓜从其父自中州仕于江郷诵诗读书翛然一室不妄交接父之仕国衆人或不识其面而名士大夫则识之稍起受郡府之推择治其文书虽非所好而守身徇道信于上下苟有可以及人者从容视护不使上有失而下有怨焉此可望之贤也去年明御史知其爲人而荐之观风于江右者又皆以爲然将资用于幕府而广海之濵以乏才爲请奉檄云迈略无不足之意非知学者能如是乎吾闻逺近海岛之人叅错奔走以货交于中国者南海一都㑹爲之喉衿焉富庶淆襍亦非他郡之所能及则容有孽牙搀抢之生治之之方平易则足以得其心明愼则足以察其隐整齐法度而无所暴则足以防其微别白是非而无所私则足以辨其慝从其欲则易肆拂其愿则易狂几微之间豪发千里权度之则以简御烦岂有外扵腹心耳目者乎简书之暇制其变于画诺之际先其谋于筹思之时推其原以捄其失定其本以持其乆尽思广忠绰有可爲者伯昂其勉之耳目者上下之通也有美古者必本于实有髙翔者必谨于下未见其逺且缓也况伯昻视切于耳目之近者乎周氏族谱序予尝读唐风杖杜而知同姓之可亲读小雅黄鸟而知异姓之不可恃兹族谱之不可无也然天下同姓者其始未必不夲于一人之身其后原逺而未益分加以居徙之不常隆替之不一于是析同以为异合异以为同者无怪其然也予以是为谱病者乆矣予于周三月逹海姻娅之厚一日徃郡城访焉居访间出其族谱以相示因嘱予为之引观其六世祖梅牕系出濓溪之族也方窃疑之逹海告曰兹特梅牕祖之先迁于建康谱系巳失其传而未正焉耳得无有哭子仪之墓称闵子之后见笑于人者乎予曰噫子之言是也作谱者本不欲忘其祖今乃逮显者以诬之将何以训后人乎狄青武人犹䏻不祖梁公陈渉佣耕犹言将相公侯之无种而况吾儒之流乎莫若断自其可知者以为始则无诬祖之咎矣君家迁于仁孝坊今六世已不可胜纪况欲追求于千百载之上乎曷若祖梅牕为始而于其下枝分派别乆则又以是为祖谱而家置一小谱以小宗附于大宗之义则愈乆而愈可信矣今君之族分派䋲䋲蛰蛰祚㣧至十百指殖产至千顷仕者圭组蝉聮隐者节义相尚别姓之在抚城者未能或之先也冝必有忠厚以培植之礼义以充养之又读书以継续之故能甲第相望佳气相属而绵绵瓜之盛与眉山苏谱庐陵欧阳氏之谱并矣于是逹海应之曰唯遂书以为引道园学古録三十三卷终道园学古录道园学古录卷第三十四道园学古録卷之三十四归田藁八雍虞集伯生序送李敬心之永嘉学官序宜黄李君敬心作石城教谕建昌州学正常孰州教授皆得故翰林学士临川呉公之言其家居作其邑之学呉公又爲之记今年赴永嘉教授思欲得呉先生言邈乎逺哉不可得而闻之矣乃辞亲戚于郷登家人于舟而后东行百里而有求于不肖者之言嗟夫予岂有易于呉公之言哉然而别十有四年之逺居相去之近而不得一接于颜色以观其学行之所至而将何以爲言哉大抵呉公之意以敬心天资之敏龆齓而记诵于诸经家学之懿旣长而不流于俗学欲其深明于圣贤之遗经不欲其爲浮靡之文以干禄仕欲其脩君子之行不欲其从卑苟之术以趍势利其卒章也必以言忠信行笃敬而朂之至以巳之爲学者爲说丗岂复有斯言哉稽诸其文自丙辰至于今二十有五年矣呉公求其明经也经旣明矣呉公之欲其脩行也行旣脩矣呉公之所以望其忠信笃敬者当有诸其躬矣今以是而教人舎此将奚适乎吾故曰昔者求以尽乎巳今者将以推乎人岂有易于呉公之言哉是故天下之言学者其端多矣必欲求于圣贤之域舎此二言者虽有过人之才超丗之志有不足与于斯文者矣昔朱子在时永嘉之学方兴意气之轩昻言辤之雄伟自非朱子孰足以当其锋哉自是以来以功业自许者足以经理于当丗以词章自许者足以风动于斯文至于六经之传註得以脱略凡近直造精微如薛常州春秋等书实传註之所不可及而足以发明于遗经者也山川文物之美遗风流泽之传彬彬然济济然诚𣏌梓之茂林而鳯麟之灵囿也教之之道无以忠信笃敬爲庸常之言深求呉公之意而有以激劝之则学者之于斯道也岂不有可望者哉翰林直学士曽君小轩集序昔在至元大德之间天下大定天子方与民休息中外晏然可谓熈洽之至矣武皇帝入纂大綂当富有之大业圣明于赫盛莫加焉方是时也国家丰𥙿府库充斥封爵并建于公孤而不摄钖赏下逮于御而不匮而秉钧轴者多练事而袭故安常而厌动慢㢮之习见焉于是有智力过人者欲见于有爲以功名自许招倈才俊採拾论议一言悟主风采震动立尚书以出朝廷之政治天下之事中书之署仅同闲局居其职者俛焉食禄而巳于是新任事执政者各献其能以佐君相不次超擢以建事功政令日出震耀竒伟其大者如作中都改楮币复泉布责郡县吏以九载黜陟之法而考功之职兴焉武功曾君益𥘉自逢掖超拜翰林直学士而专任考功一司于天官矣明年政归中书考功随罢益𥘉竟归庐陵时年三十有九后若干年而卒卒之后二十有三年其子如辑其遗文相示以爲益𥘉在朝时予方爲学官与之同朝者也是以来徴文以序其端予闻益𥘉甫四五歳巳通文字善属对机敏捷出稍长编渉经史甞与其弟巽𥘉相对背诵韩退之文竟日终卷不止庐陵有文士宋之旣亡习尚竒変益𥘉独能不然凡爲诗文㫪容幽逺有昔者先正之遗音焉其拟古人表记赋颂之属盖以词学自期稍起试有司爲郡县教官用䕃调桂林録判皆不屑也早游京师声誉日起于诸公间遂登显仕当至大时封拜傍沛故代言之在藁独多考绩聀专故画一之公牍具在则所谓春梦之録者君子不得不爲之一慨也乌乎武皇升天于今盖三十年今圣子神孙継継承承人才軰兴冶道新盛而吾益𥘉不及见之矣昔集承乏于文史之间甞从禁近见丞相楚公之子二人而当时执政及诸贵臣之家咸浃于见闻矣近时复置考功而予在荒野亦不尽知其说观于益𥘉遗文之有传亦足以见当时之事九重清闲之燕或有观文学于先朝尚有徴于斯乎哉曾撙斋縁督集序縁督集者故宋德庆太守曽侯丰㓜度之文也侯抚州乐安人登乹道己丑进士第积官至朝散大夫至叅知政事眞公德秀㓜甞学于侯侯殁眞公志其墓石纳竁中不得见而侯之孙焄以䕃补官歴鴈茶海口两监镇调平江府节度推官则由眞公念旧而推引之也二百余年而书亡国朝元绕初今监察御史前进士爕理溥化来监其邑询求其郷之先生旧人得其族谱两卷故翰林学士呉公之所叙也又命侯之五丗孙德安购其遗书得今集二十卷将刻之而爕君召拜御史书未及成后三年德安求予叙之按乐安未置邑时地属庐陵之永丰其先在唐末五代时有异人善相地者爲之葬而子孙果蕃以盛如其占江郷好事者人人能道之往观者至今车辙马迹不絶于其里其显者则莫盛于德庆矣侯方未第时自着其族谱叙以爲逺不及温陵宣靖公家父子福德功勲之盛近不及南丰子固兄弟文学名位之着慨然有自愤之志不一二年遂䇿名大廷其志亦宏矣哉予得其所欲刻者而有以见之其气刚而谊严辤直而理胜其有得于易之竒诗之葩者乎取譬托兴杰然不溺于风俗山川磅礴雄伟之气盖有以发焉夫物之精华乆而不㓕则有神明之助者矣一编之书独发于五丗诸孙之手殆非偶然也德安能儒能医则文理之美隂德之厚尚有以昌其书者乎侯登科之年则我先忠肃公入相之歳俯仰今昔故爲之书范左司松溪诗集序故宋左司丰城范公松溪集六卷公子徳劭以爲公所着述甚多遭靖康建炎兵火所存惟此而巳并述公行事一篇附其后其九丗孙申如以其郡士熊昶书来告曰郡人至顺辛未进士熊爟宰番禺令申如以松溪集来爲刻梓而传之昶爲来请略叙其始末公讳濬字舜文生元祐已巳徽宗时行三舎法公自县斈升洪州学九年贡辟雍政和八年戊戌改重和上舎及第调抚州仪曹又调福建提学司主管文字提学司罢宣和四年还官太斈以幸斈恩转文林郎七年授䖍州仪曹改节度推官佐幕䖍有政金迫宋南渡郡多兵盗公治之有方绍兴四年以荐者改宣教郎知建州欧寕县有治迹旣满县人争留之太守魏某以闻召见除兵部贠外郎歴舎部户部枢宻院检详尚书右司郎中迁左司郎中兼中书省检正与时宰秦桧议不合求去除知南劒州至官乞祠二奉至主管玉隆万夀宫绍兴二十二年丁父忧后三年卒官至朝奉大夫云松溪集诗文皆南渡后所存者往往哀二帝之北狩愤王业之偏安其上致剳子论言之要以爲不当如三国之纷争当如帝王之弔伐其献䇿先内治而后用兵以祖宗之德意感激士大夫去弊政之所以害国蠧民者而一归于仁可谓正议也巳而丰水旧志及今翰林直学士郡人掲公傒斯所言胡忠简公论王伦札子盖出公笔而胡公以爲公亲老䟽上必有危祸而自上之遂南迁当是时泸溪王民瞻送之以诗言颇激切犹中危祸使桧知出于范公之笔则公之祸可独免乎而行述上之公与桧有旧桧乃曰舜文领取从官去可也何用多言然公遂去国矣桧虽未忍致害于公而公不自安而家居终身君子之祸亦惨矣哉夫食人之禄则不敢内頋其私此公所以奋笔而不辤知其必堕危祸不忍危其亲朋友之厚徳而区区以声名祸福计较者恐非二公之心也孔子论殷三仁又言伯夷叔齐求仁而得仁盖言尽其心尽其分而无所计较于外者也范公之草䟽胡公取而上之庶几君子之道焉是以不可不表而论之也至正元年辛巳九月前史官虞集序送朱徳嘉序周子之教学者曰志伊尹之所志学颜渊之所学先儒之言曰立志以明道希文自期待明道之学颜子之学也希文其志伊尹之志者乎昔者仁庙以丗祖皇帝之遗意设进士科以取士某甞闻之时宰之言曰或谓进士取人多而得官速且病其无实效也仁皇曰千百人中得一范仲淹斯足矣然则得希文斯得伊尹矣圣神之见岂不明且逺哉然自此科而进者凡七举而小辍其爲人也或显或晦或升或沉命则有不齐者焉今扬于王庭尚多首科之人精神之所感天人之际固如此夫今年圣天子下明诏复进士科而乙亥郷贡之士旴江朱礼德嘉始以诗经举于郷巳而就校官之例来兹邑秩且满而明诏适下某乃爲之言曰当始议科举时某承乏奉常畧闻其议论之未有云明道欲取天下之俊秀聚而教之京师其成者散之四方以教其人盖一道徳而同风俗之事则无患乎异端旁说或得以出乎其间使圣贤之传不明而天下不𬒳其泽者也是时廷臣欲有由答德意而患夫其道有待于悠乆也乃定取士之法其书必曰易书诗春秋礼记其道必出于尧舜禹汤文武周公孔子其学之授受必由乎颜曾思孟周程张朱以爲论定而不可踰越者也然则如此而得士焉而用之则必有以希文自期待而逹于伊尹者出焉惜乎趍而应之者仅以爲入仕之途及其得之俯首所事不过衆人之事而巳使说者得以爲辞岂当时之意乎今旣辍而复兴圣明特逹之造群贤賛㐮之美岂徒然哉老病衡茆无复闻其万一徒以昔之所闻而爲徳嘉言之易书诗春秋礼之爲经五儒者盖莫不欲通焉汉之专门名家则亦巳固矣而先儒之说曰先通一经而明则余经可得而通也旣而又有言曰论语大学中庸孟子之说通则诸经可得而通矣此皆要言也国家之制通问四书之疑而各明一经之义如此而学者其于文义固不待言施诸有政何可御也所恨者各奏其技以应之有司者随其所得而取之是以失之于昔而不可不勉于今者也就令有司者以虚文取之而吾党之士其爲学也则不可以苟焉也巳矣吾见德嘉之治斯校也旦暮坐堂上与诸生说经缉文井井有序而不倦县长贰待以宾师之礼而不敢亵暇日投壷雅歌以爲乐及观其退处于家父母皆髙年而康寕饮食起居有节妻子严畏而和敬果有得于所习之经也乎观于孔门弟子之记载圣人之于诗独数数而言之爱其子言之于子贡子夏言之本之以思无邪推至于专对授受始末周至沛然孰有盛于诗者哉徳嘉之以是书进也推之家人父子之常而逹诸天下国家之大以其易直子谅之意而行之言论咏歌之间雍雍乎沨沨乎使无所迫切而意巳独至岂无以发挥盛徳之至者乎仍改至元之六年十月十五日雍虞某叙送郷贡进士孔元用序歳庚午殿试后集与阁学士阿荣存𥘉候见直庐存𥘉慨叹相语曰更一科后科当辍辍两科而复复则人才彬彬大出矣又叹曰荣不复得见公犹见之应之曰得士之多诚愿如存𥘉言方今文治兴隆未必有辍贡理存𥘉国家丗臣妙于文学在上左右华年方殷斯文属望集老且衰见亦何𥙷耶又叹曰数当然耳问何以知之弗荅也后三年集归田而存𥘉有玉楼之召乙亥果停贡今歳圣天子科诏兴贤一一如存𥘉言犹愿此举得人亦如其言则区区畎畒之愚诚也临川素号多士前七举进士者予弟仲常与黄养源同年张国宾予校艺南省所得罗友道予忝读卷时所奏也今年临川之士预荐者六人前此未有如此之盛者元用阙里之系清江三仲家之传曽子白南丰之后刘良甫墨壮公是公非家子孙当汴宋极盛时皆文学知名大家去之三百年而有子孙并荐于今日徐国基之髙大父甞爲试官得周益公程文题之曰此有公辅之器时以爲知人涂自昭张直方皆再举直方尤老于文学者六君子之丗业积学岂苟然侥倖于一日者哉予以州里耳目之近以推其逺而未知者则彬彬多材之出其徴讵不可信哉元用质粹而文髙与子白皆予素所期望者行省将歌鹿鸣而劝之驾元用亟来山中爲别其意尤古乃赋诗以饯之并寄诸君子云明诏兴贤第九春临川今荐六贤人南宫入奏催廷对砚影龙旗墨色新又附见二首云青田千仞妙髙台天挺清明不丗才化鹤能来尘路絶芒芒骄莠欲谁裁临川经学迈前脩摹进遗书几驿舟天上鸿儒多雅识春明劝讲逹宸旒饶敬仲诗序予归老山中习俗嗜好不留于胸吹独与幽人雅士咏诗读书尚未能忘情焉四方之君子念其衰老不鄙而枉教以饫予之欲何其幸也前午饶君敬仲遗予五言长诗凡百韵陈义之大论事之逺引援于往昔圣贤之业铺张乎一代文章之体纵横开合动荡变化可喜可骇可感可叹及观其他作往往不异于此而此千言者尤足肆其驰骋云尔问其学所从出则甞从乎临川呉先生游宜其所闻过于人也逺矣甞着书一编述山水之情性呉公亟称之首爲之序以传于丗夫山之行重峯峻岭奔腾起伏势若龙马亦或以广衍平大爲胜水之流惊湍怒涛吞天浴日莫穷涯涘而亦或以平川漫泽纡余清泠以爲美不可执一而论也盖其脉络贯通首尾相映精神所在随寓而见是以能极其变焉敬仲得此于其心一託于吟咏之事故能若此何其快哉昔李阳冰善篆书自以爲有得于日月风云山川草木动植之体敬仲之诗得于山川亦何竒哉然吾晩歳足骎骎而视茫茫也山水之间济胜之具顿絶惟有端坐絶物使善歌快诵于清风明月之际亦足以慰吾之寂寞也乎故爲题其篇端云至元己卯二月朔旦邵菴虞集序渔樵问对序元綂癸酉十月集自禁林告老而归中表父兄岿然独存者唯吾溪山翁一人而已间居食贫无以爲乐恬憺之极赋诗以相娯友人易涛命其子升辑而録之数年之间不觉成帙翁之子宗蕃请题以名集曰翁之丗大父安抚公钓游之所曰渔墅而集之故郷人有识之者曰此青城山中樵者也宜题曰渔樵问对至元庚辰四月十五日虞集叙送呉尚志序今年明诏复进士科外有司将取乙亥所贡士而劝之驾焉而盱两郷贡进士适皆在兹邑其一人曰朱君德嘉其一人曰呉君尚志也乃孟冬朔旦予与邑大夫士与二君登乎邑之北山而赋焉㑹者十数人莫不举酒相属于二君以望其决䇿于大廷矣明日德嘉告予曰尚志有求赠言于子之意予病退于野学日以困何以爲子言乎然昔者窃闻设科之意所望于君子者甚重也三十年间其见用于朝廷者固不少矣然而一日得之而爲禄仕焉明经之学不逹于行事陈䇿之善皆付于虚文区区绌徇于吏俗此固衆人之所疑君子之所叹朝廷之阙望而科目之所以有间也乎方今圣明在上文治大兴沛然有制礼作乐之盛朱君以诗进呉君以礼筵其必出而有合于当丗也乎且礼之爲经仪礼十七篇有司不以爲问所以取士小戴之记也四十九篇虽记载之文不一而子思曾子道学之传在焉是故不学乎此则易诗书春秋未易可学也且夫尧舜三代之遗说天子诸侯大夫士之成制吉凶军宾嘉之具物虽或残缺叅错然舎此几无可求者焉必有制作以复先王之旧冝必有攷于兴革而举错之者矣是岂尚可以取应得之于一日遂忘其事于他年者乎昔者颜渊有问于夫子而从事于视听言动之目亦曰礼而巳矣至乎爲邦则虞之乐夏之时殷之辂周之冕岂无其具乎内圣外王有道有器夫岂可二之哉吾故以爲学乎礼者又当先于诸经者也何也以其学而脩之者即可以举而行之者也然则可以付之空言乎哉吾闻之圣人之教其子也学诗学礼而巳尓集是以命弟子学诗于德嘉矣然则学礼者其将求之于尚志乎子之郷有前进士江君学庭者礼士也谢君子顺诗士也于予有文学之契焉试以吾言而论之乎送李栋伯髙序临川李氏有活人之隂徳至其诸孙质羡而业儒郷人君子多称焉今年二见本来居月余予爲着君子堂记以勉之后一月其从弟栋又来而云将游学于四方也夫子弟生于隂徳之门譬诸草木生乎沃壌其所因者厚矣然而嘉谷芳草之生有待于人力非若稂莠稊稗易于蕃茂也是故闲之护之而保养之父兄之事也扶之持之以匡直之师友之功也故有内外之辨而无逺近之殊矣嗟乎径寸之珠不鬻于三家之市千里之马不试于山径之蹊楝之隘其闾而欲有所观乎四方岂非内视而有余者哉昔者君子将观于㑹通以行其典礼岂非有志者乎栋甞学诗乎诗曰芄芄黍苗隂雨膏之言欲其润泽长养之深也又曰芃芃棫朴薪之槱之言有成材人将用之有不待已之求也又曰䈴葭苍苍白露爲霜盖言其时至而器成则其所至亦逺也乃书以赠之熊万初旧雨集序熊君万初与仆相识十余年始得见其旧雨集观其与呉学士书问古文尚书知其能守素学不事浮靡出眞见而无苟从端悫有规矩新学小生未之能及也襍着本埋而敷鬯诗赋亦雅而不阿皆未易及也仆至郡少俊之士多不鄙来见问之多出万𥘉之门虽其后更他名师而笃实有质行多吾万𥘉所启也然则文岂足以尽知吾万𥘉哉医书集成序医之治人疾病也砭以鑚灼其肌肤酷毒以攻害其腑臓非有顺适之快甘和之美而不爱千金重币以求其厉巳者而甘心焉诚以其疾苦之加死亡之至有甚于医之所用故也故曰不得巳而用之犹国家之用兵与刑也圣哲之爲治岂忍使残忍之伎以劓刵而加诸血肉之躯使勇悍之夫操杀人之器以跳梁击刺以爲功也固将以禁姦慝止暴乱以安良善而致治平云尓是以兵有兵书刑有刑书然而叔向不满于子产赵括一战而亡君者诚以执书而不知用其害有不可胜言者也医之爲书古先圣神之言而仅存于今者素问难经灵枢甲乙之类而巳古书竒奥丗逺不无缺凿难解者多矣张长沙之书学者重之几列于经后丗之说者衆若成无已之不谬于㫖要者或寡矣千余年后継而作者其河间刘守眞乎而其言亦古奥丗俗浅俚非儒家深于文字者亦未易以尽通也寥寥数千百年天下万方之国生齿之繁何可数计而传其学者又如此则医之爲道人之爲生不亦殆乎且以近丗论之士之生于东南者气质柔弱腠理浅踈鱼肉菜果粳稲之食短味而少力土薄水浅炎蒸湿沮易以中袭故其人多畏忌而慎攻伐是以医者之用薬每尚温平至于疑似之间依俙以甞试虽其谬误均爲杀人然谨愼循持犹可以渐理故说者曰得其道者爲冶病悞于前失者又湏治药病虽巳失所幸其药势之缓犹或可爲也中原至于北方风气坚劲禀受雄壮饮食充厚肤理严宻大实大满之疾常常有之爲河间之学而得其传者胗脉察证真知邪之所在一决而去之可谓快意而通神者矣而其时东垣有㓗古老人用薬至详实甞以固根夲爲重非惟法当冝然而亦可以救当时一偏之弊矣我国家混一海宇地气周流无有间隔然而东南之民柔脆如故而冨完安楽之乆奉养之厚欲楽之纵则中州北方之人不如昔者亦有之矣近丗乃有勦用其法以自夸不足以深知刘君之㫖而究其法一切从事于苦寒䟽利之剂抵掌扼腕以爲神术今夫杀人者死伤人抵罪有国者莫之能易也若而人者操杀人之具于顷刻之间而莫之禁亦独何心也哉噫非书之罪也譬若治平之丗或草窃生乎其间爲政者或一夫之力治之而有余或千人之衆讨之而可定的知贼之所在而用吾兵焉则贼除而国安矣今也虽有小冦而遽出重兵以讨之𥘉莫知贼之所在于是元气伤而本势虚虽微贼反足以成其势而猖蹶者有之矣贼虽去而本势随之以尽者亦有之矣甞有及吾门者谓甞治某人之疾盖用大黄朴硝数斤煑以大酒数斗而饮之一夕疾良巳又如是者饮之数日疾乃巳予斥之曰古人服重剂疾去止后服且分两少于今日权衡多矣虽牛马岂能饮如此汤剂乎予后迹其所治者皆死古之人一汗之速犹恐促其年若用薬如斯人者残忍可胜诛哉予闲居病此乆矣而未有发予之论者㑹稽处士费无隐来山中退然有不自足之意恻然有悯丗之深心自脩若不足而惧无以及人也故亦好医焉甞问其所爲学则曰临川之金谿有三十六峯者古僊真人之所游也其下有邓君文彪者不楽居家而好脩真之事甞去郷里适呉越之郊有闻其风者筑室山水之胜以留之其徒苦挽之以还其郷乃以暇日尽攷古医经彚而别之三十有余卷命之曰医书集成数十年而后成攟拾离合该博叅互其用心亦勤矣邓君忧医学之失传而人生之不遂盖同于予心也修书之事无隐亦与闻焉邓君字谦伯号无爲子书成而化去无隠治其䘮如礼又经纪其家独寳其书以传示诸公间南行御史台侍御史张公起巖见而恱之曰子宜得蜀郡虞伯生氏之序则当助子刋行矣后数年始能来爲余道之嗟夫昔之爲方书者先列其经络以见其病之所在随而见其治之之方其后又有内因外因不内外因之目而条列之而言病者无遗处矣兹书也乃自颠至踵分列百骸而以病系之观其病之所见轻重大小无不尽在即其条而后观其受病之经所因之故一经一纬可以互见亦着书之一法云学不博不足以尽其艺爲医者尚有攷于斯文道园学古録卷之三十四道园学古录道园学古录卷第三十五抚州临汝书院兴复南湖诗序国家置官内而朝廷外而方伯连帅部使者郡守凡有司皆爲之设幕府以广咨度择人而居之谓之賔客大政小事无不得与闻然而得其人则理不得其人则否同幕之士多者七八人少者四三人同心同道则理不同心不同道则否其大较可知也临川逢掖之士咏歌幕府之贤未若今日之盛者也盖临川之学有所谓湖堂者堂存而湖荒过者悯焉前乎此者岂无油然而叹慨然而动情者乎或制于长吏或牵于同列或时有不得爲或力有所不能给而斯时也兴念于前者旣有以作兴于其𥘉从容其中者又有以賛其画而到官于后者又有以克成其志其简书闲暇上下辑睦雨旸以时年谷丰盛而得肆意于兹也昔人有记洛阳之园池者云洛阳天下之中四方环视焉观洛阳可以知天下之盛衰观园池之兴废可以知洛阳之盛衰此有识君子观治之法也今吾郡之政乃有去茅塞于积乆之余开游咏于寛闲之野不亟不徐于民无所劳苦而仰观俯察太平之盛于此可见焉且其爲地不系于邑屋之繁道路之冲无系于货财之交防禁之厉从容乎诗书之丽泽道义之芳润非好贤乐善之君子其孰能与于斯乎盖其幕三君子者皆优于文斈而后仕皆歴于风宪而后官是以知斈校之所当先而承流宣化移风易俗有在于此而不系于彼者也时山长张震实克相成之吾知临川文化之兴不特于洛阳园池而巳也赵君名雷泽字师舜亳人爽朗不烦意气轩伟知事夹谷立字可与金源人深静以居不挠不逸照磨王坚孙字道凝吾蜀人文理精宻端方见称一时之在斯幕于斯一事可以推见其所以画诺议论之宜进而用之以示则于四方以爲仪于朝着安有不可者乎郡人士美复湖之什凢若干篇而郡之南鄙寓农邵菴虞集序其端如此抚州路经歴赵师舜祈雨有感序天子提封千万里以民人社稷分计于逺近大小之吏受其任者知职分之所在各思不忘其忧苍苍之生其庶矣乎自一郡而论之大政小事不可以数举也先事而爲之备则无过甚之灾事至而尽其谋则无不及之失相先以致其劳则无苟避之患当事而致其诚则无不成之功是以贵乎得君子以爲之用也临川郡城至正壬午春夏之雨不阙六月之旱监郡倅贰参佐皆以爲已忧华山相山皆二百四五十里自昔吏民之所同祷也于是守臣之同僚争求先行幕府二三君子亦曰不可以劳吾长也亦争先请行㑹他郡有大狱未决太守杨公始至旬日行省辍公往鞫之于是经歴赵君师舜曰叨长斯幕非吾事而谁事也乃七月庚子朔斋戒就道二日至华山之麓以事之遽也分遣崇仁簿马孳诣相山期三日之旦各陟山巅祝告之辝方宣精神之敷巳感云滃兴于川谷雨遥注于郡城奉贶而还雷隐隐逹昼夜不絶清凉载途徒御欢喜沛泽所注合郡内外无不告足于是而有年可望焉夫遇旱而祷惧而神明念之祷而灵雨应之故有之巳今兹忱祷于俄顷之间沛泽于千里之逺若是神速而溥博者则未始多见也此先其事之忧当始之谨相先之善积诚之感岂不信乎凡爲政者㪯事动念莫不由此则天人岂有二致乎此报国之大者也故郡邑之士多爲之赋诗而前史官虞集书其端如此云师舜名雷泽儒雅士也自宪史歴椽陜右来官临川明敏知大体其亲年六十余隠居勾曲之山尊道行义人谓之义斋先生送医士呉益谦序余㓜时好求古书而读之于汉得张长沙伤寒论敬之如金科玉条殆非更师之良则不足以知其法意而行用之镏河间旷丗之异人精思而感遇妙悟神㫁文奥法备其书上配长沙者也其门人用之其效甚着闻其风者坻掌㧖腕争起而用其说其勐浪卒暴害不旋踵者多矣予四方交游有眞得其传去病若流水者二三十间曽不一二人盖亦难乎其人矣予客临川先生门人袁诚夫论儒者失道学之传医者不足以知长沙河间之法斯人之生亦殆巳哉而诚夫又言郡城有章伯明者于河间之书审虑愼发数奏竒效而予未及深与之语也贵溪湖山夏公明道贰郡行县访予山中亦及伯明之事云其子甞忽瘖不能言而无他苦群医环视莫究其端疑于用药伯明视之曰此热证也徐解之则愈投热剂则大害从之不半日而愈又其仆人得寒热医治以常用之药伯明视之曰法当死今夕夏公使人舁还其家仆起拜辞谢登舆而去行未至家果及夕而毙如此者不一夏公之郷黉峰之原有呉士恭益谦者亦善医也郷之大夫士民庶大家细人用之甚应益谦亦谨愼端恪思愈人之疾无所解怠夏公曰诚得益谦与伯明讲明古人之法则十全之缺无疑矣乃不逺二百里而招益谦至郡斋与伯明游益谦虚心而不忮伯明推诚而无隠遂究河间之说焉而不敢忽视妄发夏公深喜其郷之得人而以爲告使愼疾而敏学知所劝轻谬于河间之法者使有所惩焉则予与夏公同一志也故书以赠益谦云胡师逺诗集序离骚出于幽愤之极而逺游一篇欲超乎日月之上与泰𥘉以爲隣陶渊明明乎物理感乎丗变读山海经诸作略不道人丗间事李太白浩荡之辞盖伤乎太雅不作而自放于无可奈何之表者矣近丗诗人深于怨者多工长于情者多美善感慨者不能知所归极放浪者不能有所反是皆非得情性之正惟嗜欲淡泊思虑安静最爲近之然学有以致其道思有以逹其才庶㡬古诗人作者之能事乎今观师逺胡君诗集外无丗俗之交内无声色之惑其发辞摅思殊有飘飘凌云之风焉自分外之说论之大若宿有仙材积习不昧者不然何以能如秋蝉引风露清切一绪之无间哉夫君子之爲学常因美质而笃焉师逺诗思之清可谓美矣然至清莫如水而水其出也必有源其行也必有用易曰山下出泉蒙君子果行育德果行者其操如山之固而确然不可移育德者其涵养如水之逹而沛然无不济故水非徒清之谓也予旣美其诗而又欲其有所进如此则辞人云乎哉送李伯宗序昔者临川呉公之讲学无间于出处斈者之及其门南北常数十人旣老就养郡庠语其门人曰吾郡庶有才俊之士乎郡之子弟无不得见焉李本伯宗得见公时年将三十未一年而公没集之归至斯郡也巳不复见公庶及闲暇有所质问焉则无及巳此伯宗之见予而深叹之者也某闻之孔子之道曽子子思传之着爲成书盖忧其失传而使斈者有所考而斈之不差也周子程子得不传之绪于千五百年之后而道斈大明论者犹病其门人或不能无少出入也朱子与东莱吕氏取其言以爲近思録张子之言亦在焉盖曰穷郷下邑有志于斈者而无名师良友以此而求之则不差矣故以此书爲入道之阶以进于圣贤之域者也遵此途也谨䘖辔循轨辙庶无他歧之惑哉士习之陋俗学之靡无以与乎此才智之过不能笃信而安行而公逺矣如之何哉吾党之士盍亦畧思于予言乎盖闻吾伯宗之爲斈也取论语孟子大斈中庸集註章句句句而诵之字字而索之不敢有间也其于易诗书春秋礼记取先儒训义以通之循环诵读率数月一周其后专取程氏遗书昼诵夜惟旁及诸儒之文字言语叅攷宻究如是者又数年矣不敢以处家之难应事之襍而少废也惧夫独斈之寡闻也求诸十室之近焉推之百里之逺焉犹惧夫辅巳之未足也今兹又将游行于四方以观乎都邑之大而取友焉韩氏之言曰业精于勤荒于嬉若伯宗者其无荒于嬉也哉某又闻之孔子言尧授舜以中舜亦以命禹又曰殷因于夏礼周因于殷礼百丗可知也然则圣人之道一而巳矣曰治曰教推之天下均齐方一无有异者是以一郷之斈者于其郷先生生则受其教而不可忽没则思其神而不敢忘何其忠厚之至哉盖其散见于四方者其地虽殊而其㑹归于一致者其道无间此内圣外王之所以不可及者也末俗纷沦人自爲说邦自爲政可胜叹哉虽然则必有豪杰生乎其间矣贤者智者之过愚不肖之不及是皆未折衷于圣人者也试以伯宗之郷而论之王丞相陆先生皆百千万人之一人千百丗而一见者也文公髙峻明㓗前无古人当宋盛时何其多君子矣自公视之其爲斈之精治丗之爱略无足以当其心者公之心以爲使是君爲尧舜之君使是民爲尧舜之民其自信亦不可诬也惟其自信之及而不知其道之合于圣人否也是以一时诸公之言不足少有所移易而明道先生从之爲三司条例司未甞与之争亦未甞委曲而从之也而公心服其言无不从者使明道乆与公处其所谓髙明精㓗者智足以知之则潜融黙化以入于圣人之域则公之所立必有大过人者岂有后丗之祸哉是故程子之不得乆与处者岂直介甫之不幸天下之不幸也是故可以使公心服而无疑者其惟程伯子乎乌乎殆哉乃若陆先生之斈前代诸儒盖未之有也朱氏之起与之相望扶植斯文者岂不重且逺哉然而入德之门容或不同教人之方容有小异其皆圣人之徒也吕伯恭氏将欲一道德同风俗使斈者无疑也是以有鵞湖之㑹焉虽其言卒不合而遂散去而倡和辞气之间因二贤之差殊而精攷神㑹焉于圣人之精㣲遂可推见其于发明圣道以幸惠斈者非他郡之所有也临川之郷先生有如此者伯宗讲之习矣今天下之言二公之治之教不无间然予故于伯宗之行而及之使欲知二公者之有攷也呜唿安得起呉公于地下而质予之斯言哉至正二年壬午三月朔序朔南风雅序至治壬戌之歳予以攻对召还过临川有一士曰髙万里以启一通致其所録朔南风雅者而求予爲之序未及爲之作也元綂甲戌之夏予归休山中万里又踵门以爲请盖近代至今日诸君子之诗也今天下一家四方之诗皆在而表以朔南者其殆鲁史具四时而特斈春秋以名书之例乎诗有风雅颂仐不言颂者岂非荐帝配祖之辞有不得传之民间者乎善哉其所以命名其书者矣夫文斈知名之士逹而在上者门人子弟其传之不患不逺而万里犹以名録其一二者抑将使逺方之士得以畧见其绪余也乎若夫山林之抱道怀艺不得闻于当时者多矣万里博求而备载者固将使有位者得见人材之盛因观其所斈而荐引之有新进者不出户庭而得交贤隽于方册之上万里之用心厚矣故爲之书以爲序朱万𥘉制墨序豫章朱万𥘉丗儒家敏文而善艺得古墨法至京师颇试作之相知者一二君子耳余甞用之爱其沉着而无留蹟轻清而有余润其品在郭圯父子间而缙绅博雅殊以其言爲信圣天子御奎章阁亲翰墨近臣以爲荐者上进果称㫖赐官可谓荣遇也巳于乎天下之所谓精艺者丗固有之其闻不闻系乎遇与不遇文房之用欎欎不见采者乆矣一旦际乎文明之盛遂显于时而传于来丗岂偶然哉而或者又希其以技进则亦甚矣丗之论玩物者固谓是乎故着其说以待观物而知者云耳道园学古録卷之三十四道园学古録卷之三十五归田藁九雍虞集伯生记王文公祠堂记至顺二年冬中顺大夫抚州路緫管府逹鲁花赤塔不台始至郡时守以下官多阙侯廼以民事爲已任先事而忧恻怛周至平易之政人甚宜之雨旸稍愆若致自已且备且祈得不爲菑岁丰时和郡邑安静则求其所当爲者而尽心焉明年故翰林学士呉公澄就养郡中过故宋丞相荆囯王文公之旧祠见其頽圯而叹焉侯闻之曰是吾责也乃出俸钱命郡吏董某譂某儒学直学饶约掲车使经营焉乐安县逹鲁花赤前进士爕理溥化兴囯路经歴前临川县尉张与郡士之有余力者各以私钱来助经始于某年某月某日以某年某月某日告成侯介予从子宣传其事于石按郡志宋崇寕四年郡守田登爲堂于守居之侧肖公像而祠之淳熈十五年郡守钱某更筑祠而象山陆公九渊爲之记公故宅在城东偏塩歩岭有祠在焉作而新之则侯用呉公之言也郡人危素将重刻公文集呉公爲之序旣而呉公殁侯是以徴文于予也呜唿昔人之言曰周公殁天下无善治奋乎百丗之下必欲建立法度以尧舜其君民而又得君以行其志则未有如公者也况乎氷霜之操日星之文卓然命丗之大才者乎陆呉二子之言旣足以极公志之所存今昔不足于公者又有以尽破其偏私之蔽而丗俗口耳相承之议遂无复容喙于其间虽公复生亦将怃然于斯可谓千载之定论矣然则今侯新公祠岂直爲观美也哉丗之从政果如陆子所谓出乎老氏之绪余者乆巳鲜矣而波頽风靡之中求如公之所谓因循所谓流俗而不足与有爲者亦且无之安得有如公立志操行者哉廉耻道䘮士习愈下表而章之使人士拜公之祠瞻公之象诵公之文考公之行以求公之志而有所感发焉则贪者可以廉懦者可以立矣其于人心风俗岂小𥙷哉若夫其所以爲学者陆呉之言备矣学者尚有考焉乃作迎享送神辞以遗之其词曰天髙日晶百丗之师野水秋云悠悠我思澹澹荒陂晨㬢载晖言采其芹迟公来归山川出云无往不复草有零露在彼灵谷寻穷于原亦企于石父母之邦庶几来食盈庭之言匪今斯今邦人之云式究予心作者之兴实命自天哀哀民生何千万年南丰曾氏新建文定公祠堂记君子之欲行其道者时王之制有所不得爲则推其法意之所得爲而爲之此圣贤所以无不可行之时也昔者诸侯之囯其昆弟子孙得以公族爲大夫爲士有田有禄以养之囯有宗庙丗守其祭祀百丗之子孙祭于大宗五丗之子孙祭于小宗而祖考之神灵盖有所归矣后丗贵爲公卿而无囯邑惠泽无以徧及其族人君子原本而充类衋然伤其心是以有置义田以待后人之冠昬䘮祭者矣宗庙不立祭享无所君子思贤贤尊尊亲亲之道而不得有所爲焉于其贤者则縁夫尸而祝之于社之义而致其意则亦庶几而巳南丰曾氏自鲁囯公有六子其显者三人文定公子固最贤子开之文如其兄而子宣最贵子固之学在孟氏旣没千五百年之后求圣贤之遗言帝王之成法于六经之中沛然而有余渊然而莫测赫然爲时儒宗其文章深追古作而君子犹以特公之一事云耳鲁公没时公弱冠未仕也家甚贫嫁孤妹九人必得其所奉母夫人至孝老死不衰盖其根于天性者纯明得于经斈者深至所以行其道者衆人固不识也是以官爵不过于郡守奉入无踰于常僚然犹悉其赀力置义田于临川郡城之后湖与属邑金谿之南原立爲规约以惠利其族垂三百年矣此所谓能行其法意于可爲者乎不然何其能乆也今其族孙元翊以其父正子之遗命作公祠堂于后湖之上使其族之人食焉而思其本居焉而敬其身则公之遗意虽去之百丗而乌有终穷者哉乌乎公之至元翊八丗矣于庙则巳逺于社则巳䟽即其所遗田而祠之使羣情之涣者有所幸也不亦可乎元綂癸酉祠堂成适予自京师归临川来求文以爲记故爲书此俾附诸义田规约之后而刻诸祠下云十又一月一日雍虞某记并书篆奉元路重脩先圣庙学记我国家龙飞朔方奄有中夏丗祖皇帝旣定大綂人文聿兴斈校之设爲急先务奉元本京兆汉唐故都地望尤重是以分镇于陜者平章廉公某叅政商公挺平章赛公某佥省严公某先后作成宣圣庙儒斈于郡东南有礼殿殿门其东西庑爲从祀之舎后有讲堂有石经之亭唐人石刻附焉仪门之外有斋宫外爲都宫有櫺星门此其大略也时东平徐公琰方爲行省左司贠外郎实记而刻诸石则至元十三年丙子之歳也其后陜西行中书省西行台皆治奉元有司校官治庙斈无敢阙失㑹歳荐饥勿遑缮葺仍改至元之二年歳在丙子赡思帖木儿不花爲行台御史乃建言曰仐歳事有成民汔小康礼义之教需此焉出歳行六十时其复矣以更治庙宇爲请且其说曰诸贤从祀庙庑歳时之奉其与享焉非请益受业而皆绘以侍立于爼豆之设未便请如国子监庙制皆塑像坐食爲宜台端唯而从之相継以就其功者则御史苍闾李伯述何执礼李中蔡明安逹你诸君子也于是陜西行省西行台各率其属出俸以爲之先豫王王相府巩昌帅府怯怜屯田二緫管府下至郡邑之吏好义之士闻风劝助者相续四月命工度材各给其直工佣之费稍廪之给凡爲钞贰万缗如民间之通工易事无官府之优是以明年八月告成而民不知有是役也四年二月官又给费脩石经廊庑五年夏御史李中又计斈廪之赢修神厨仓屋更衣之室及提斈官廨冬御史蔡明安达你更建檽星门是年李御史廵行西道得豪民所侵学田五十余顷刻石着其疆畔租入之数以卑之斈官六年御史爕理溥化司以爲斈校之政旣修风纪之效爲大使斈生姜硕以其亊来徴予爲文以爲记噫前有徐公之文在集何敢有所纪载于其后乎而二君知集之先雍人也集其敢不爲雍之父兄子弟颂宪䑓君子之美而纪其成绩推本関陜道斈之自以成诸君子作成人才之意乎集闻之兹土也昔者周公甞治而教之矣礼楽其具也出之于宗庙朝廷之上行之乎斈校井田之间因其秉彜好德之懿而咏叹夫天命之不巳因夫卦画示人之藴而发挥乎変通之无穷致严于闺门袵席之㣲而推至乎天地神明之着致察乎时物衣食之末而究极乎辅成化育之功耕禄之均施之四海而无不准也祭祀之达传之子孙而无不保也三代以降人文莫过焉丗降俗易仲尼犹有不复梦见之叹而况于千载之下乎汉唐之遗迹无复有者又何有于教之可言邪昔二程予得周子之传而起于洛邵子在焉横渠张子特起于関中其学一原也而尤有意于制作之事焉程子之言有関雎麟趾之意而后可行周官之法度此周公之遗意而张子之志也与正䝉之书学者受读订顽之铭推极乎事亲事天之诚而程子以爲其脩辤之不可及其勇知之所造非振古之豪杰孰能与于此而其言曰贫富不均教养无法虽欲言治皆苟而巳议与学者买田画井正其经界不失公家之赋而立歛法广储蓄救灾恤患厚本抑末以见先王之遗意而当今可行也又曰今欲以正经爲事自古圣贤莫不由此而始逺者大者有所未及而可于家庭见之又曰学者且湏识礼可以滋养徳性集义养气盖有所据依即有常业可以见诸行事其端绪可见如此方是时関洛相望表里经纬孟子以来亦未有盛于此时者哉其爲言也衣𬒳天下后丗至于今頼之咏歌周南者不亦归求而有余乎丗祖皇帝𥘉年覃怀许文正公上书与师友讲明于斯矣去之朝廷儒者之效遂大见于当丗而至元大徳之间犹有守志厉操之士髙蹈深隐于其郷朝廷不爱尊位显爵以延致之以表式于四方闻其风而及其门者亦多矣未必其寂然也夫其风气四塞之固土厚而水深其生人也质真而忠厚是以文王周公之教易行焉仲尼所以賛诸易咏诸诗载之于书者莫非其事至于関洛诸君子而大明焉舎此无以爲教矣学于斯者思周公之爲治以极于孔子之道因横渠之学而搏通乎濂洛之原则化行俗美贤才衆多岂不于吾雍学而见之乎诗曰南山有台北山有莱乐只君子邦家之基不有圣贤之遗敎则斯焉取斯乎请以复诸大夫君子而与其都人士讲焉澧州路慈利州修儒学记澧州路慈利州在春秋时爲楚地秦置黔中郡汉魏以后地揔于武陵隋开皇年始置慈利县我国朝年升爲州州有宣圣庙儒学皆因其旧太德壬寅之歳邑士万士龙请于州出私财而作新之礼殿门庑讲堂斋舎悉具合爲都宫礼殿有先圣及配享皆肖象于位冕服如其制从祀先贤绘事在东西庑州郡侈其工上其事于湖广行省行省言于朝丞相用礼官议旌其门曰乐善回道之门有司作门于所居署之如其文庙南有道东西出各树门其端亦以乐善向道分题之于今三十有余年矣食其食而事其事于斯者阅歳月如流水之𥙷葺之功循就圯坏仍改至元之二年十月奉训大夫也先海牙来监州事始下车以学校爲巳任严学职训导之事择凡民之俊秀充大小学弟子贠而程督其弦诵课业庶几知敎之序矣乃谋大修其学宫进士龙之子文绶孙鹤而告之曰尔祖父之爲学也朝廷知之行省宪司上之州郡表之郷人士弗忘乃子乃孙尚能修先人之业乎文绶鹤顿首承邦君之命毕先人之志于是増修礼殿新陶瓦以易敝漏美丹漆以发昏黯因栋宇之旧而扩辟其外视道路之所由出入甓以甃之泮水有池去污纳清深广相称树十二㦸于门如王宫之制先贤从祀于两庑者易绘以象冕服如制象有位位有屏障而施帷焉凡百有五始作雅乐备登歌之工八音之器使诸生肄焉有祀于先圣先师则用之取经书子集于四方于云章之阁以待学者之观覧焉于是向道乐善二坊门废亦起而更筑之明年八月朝散大夫荣溥来治州事实相与左右以迄于成卜日之吉率僚佐人士舍菜于先圣先师而告焉延万氏子孙于州庭置酒食以礼之爲书以识之曰乡里有烦役万氏勿有与也又明年戊寅三月命其史强礼走临川求集记之集乃爲之言曰仐自天子之都施及四海之际凡郡县莫不有庙学其神则先圣南面而坐颜曾思孟西面坐侑食自斯之从祀者则孔子之门人与先汉以来专经之士而道綂之传周程以下九君子者则我囯家之制其书则易诗书春秋礼乐与论语孟子大学中庸其所爲说则周程张邵之言而朱子之所论定而朱子又与吕成公取周程张之言作近思録以爲入道之阶梯我朝自许文正公以来定爲囯是大公至正而莫敢有异议者也则兄学乎此者皆明夫君臣父子兄弟夫妇朋友之伦而求至其至而已矣乌乎三代而下至于今日爲学之道旣明且盛者如此岂汉唐所可望其万一者哉然而通都㑹邑之间物欲功利之习相与薰染者易深文艺游末邪说似是之类充塞惑乱又有甚焉至于一郷一曲或各爲一说更相祖尚轻翾者无笃信之实凡近者无髙明之见而吾道如天地日月之行而学者不能以自至则其居亦有害之者矣吾闻慈利之爲州逺在江湖之外山深林宻民生不见外事故爲浮薄之俗壌沃而生敏故易于从善有贤守长知所以表励而率先之彬彬邹鲁之风岂难至哉昔我丗祖皇帝之取宋淮南忠武王揔兵而南丞相实同受命㐮汉荆楚至于交广安定之泽民至于今頼之平章以丗家子数镇外阃惠政在人监州年甫三十膺民社之託好学而明礼清介而寛容观其脩学之举可以得爲治之方矣荣侯秩序巳髙专意民事吾恐慈利有不足以留二侯者而扬于王庭有日矣尚有以振起其州之士民哉万氏祖子孙三丗尽力于庙学亦宜得书以爲劝凡州之僚佐爵里姓名则见诸碑隂新喻州重脩宣圣庙儒学记临江路新喻州以渝水得名转渝爲喻不知所自起汉以来巳爲县及宋置临江军新喻自宜春来隷之其治在四大山之中秀水渊注是以草木深润文物俊异多出焉故宋在汴时刘侍读敞生是郷稽古渊茂有礼春秋之说史记典故之旧尤习焉与其弟若子博学治闻名于一时与搢绅大儒先生蔚乎相望自是而后流风雅习代有足徴者矣其斈校可知者始宋崇寕二年南渡后燬绍兴三年令赵子琇始作之给事中李公大有爲之记绍熈二年令曾光祖修之工部尚书谢公谔爲之记嘉定八年令董壎又修之寳谟阁学士章公颖爲之记及内附囯朝至元二十二年乙酉邑人以部使者真定赵公秉政之命修学政新大成殿故宋太学博士庐陵刘公辰翁爲之记三十一年甲午县陞爲州而学无所改作仍改至元之四年戊寅朝列大夫知州事彭城李侯汉杰始下车谒夫子庙慨夫五十四年之乆而日敝弗葺也乃出俸金修职事以更饬庙学爲巳任既成释菜以告其地在城东虎瞰山之上俯临澄潭气象雄固得石泉于荆榛之中甘㓗可酌作神厨近之取其漑灌覈租入之蔽亏以续廪食蓄书籍以足诵读范铜爲祭器与雅乐之器皆各有藏助成者其同僚逹鲁花赤怱都同知小者木牙津判官李可道呉子山劝相给使者则州人萧焘晏南杰傅行简也七月使前郷贡进士丁锷故宋叅政正肃公之裔孙逖来求记之于是尽得诸先达前记而读之未甞不深叹其人物之多文章之盛也如此嗟夫谢章三公以名法从爲郷先生所以致意于后来学者皆拳拳于心术之正其言不可不深思之也谢公之言曰古之教也尚徳今之学者尚文是则欲其人之尚德也章公之言曰士而不知教此汉唐之不可望乎三代者也望其人之脩学也至矣集敢不申二公之意而爲之言乎德也者得于天者也知所以尊乎得于天者则知学矣学也者所以爲巳非以爲人也然而脩诸巳则可以治乎人矣此学之道也方谢公爲此学记时新安朱子自漳守退归建阳从学者甚衆作考亭精舎以处之盖是时朱子所定四经四书皆有成说周程张邵之遗言具有端绪于是学者趍乎圣贤之域正大而无所惑矣大人先生相望于数百里之间各有以治其邑者如此东南学问之不絶其可诬乎自伪学之祸兴乆之而后定及其说稍行学者不假之以便进取则堕于训诂之相因虽其书之具存而得之者亦或微矣昔丗祖皇帝观兵江上得江汉赵氏尽以朱子之书北还鲁国许文正公首得小学之书尊信表章躬践以爲教又推致乎圣经贤传之遗而斯文之正绪大明于天下自国都之学至于郡县党术莫不尚焉近时以进士取人犹以难疑答问于四书爲先务是可见其与天下爲公而不可易也渝学之士思其先正如侍读刘公之博冶萧正粛公之端雅遍观于诸先逹学记之言而深思夫谢章二公尚徳脩学之意凡予之所陈者皆所以自靖于尚徳脩学之事也岂徒言哉李侯丗将家以门廕入仕治民甞官南海上以廉敏才略爲廉访宣慰两司所知凡州县有阙事輙屈之通摄无旬日即辨沿海有大冦维十数舟近在岸谷交结豪横私盐伪钞汗漫不可収拾复引小冦爲耳目出入不可极两司忧之不以广州録事爲卑官强以诿侯不数日领官军将卒爲声援立岸上不动亲以数蜑艇入其巢擒首谋之尤姦黠者七八十人尸者市而盗平及爲是州缓带从容若无所事者而政无不通学宫其一也州之士多衣冠旧族其次者丗守进士业百十年有闻不衰而近丗又有以清文介节称于时者惜乎亡矣州人犹能道之所谓有见有闻易于入德者其若此之类乎爲学者言故併及之抚州路重脩宣圣庙学记太守河间袁公说之来治斯郡也暮年政成官府辑睦平易不挠民安于无事尤以学校爲职分而究心焉谨学计之出入以备祭祀缮修师弟子之养比歳而益充教授胡式甫至而遽以忧去不及有所爲学正李辑録周复亨摄其事以庙学室宇敝坏告经歴前进士河南汪英曰仐内朝清明外无繁令英得于此时画诺简书之暇学校之脩非吾事而谁事也使工视夫栋梁榱桷之朽腐瓦甓之毁缺象设采色之黯翳者而谋新焉梓人度材陶人埏埴凡攻金攻石设色之工各执艺以待事自大成殿讲堂书阁门庑斋舎易以楩楠豫章之美完以杇塓涂塈之坚凿石作䦨増礼殿之防和漆于丹侈桓楹之饰南面之象侑食之容衣裳冠履俨然繍绘之有别凡爲米若干爲钞若干则皆汪君晨至夕归审度佣贾而无所隐欺是以敏于就事以称其观美者也乃至元六年六月朔日复亨与学训导叶友闻以成事来告而请记焉集闻之春秋之法常事不书而斯役有不得不书者说易者有之君子之善治蛊者前事过中而将坏则可自新以爲后事之端而不使至于大坏后事方始而尚新便当致其丁宁之意而不使至于速坏是亦府君幕府之意而学校诸君子所欲记之者夫乌乎治教之休明岂专在于屋室之观哉然而简陋不治则无以行其典礼今旣完矣美矣游息于斯者亦有所思乎圣神如天洋洋在上肃然奔走豆笾之时至着明也退处其私暗室屋漏凛然衣冠瞻视之顷至隠微也幽独之中而致谨焉一思虑之差一瓦石之毁也承事之际而致严焉一跬歩之失一栋梁之挠也其沦胥溃败将有不可御者视彼缮完之宻而归求反身之诚则亦善取诸物以爲学者哉况乎始也不知筑室之基而无所用其功终也不知洒扫之务而卒以旷其宅出入俯仰亦何所事于斯乎或者以髙明爲髙虚而不知夫实究其本原以简易爲简便而不事文理之宻察则吾有所不敢知也诸君子尚或有取于斯言哉因书以爲记宁国路旌德县重建宣圣庙学记宁国之旌德本汉泾县地唐分泾县置太平寳应中又割太平之郷以置旌德焉歴唐五季宋以至于今遂爲名邑邑之先圣庙则宋寳庆元年所作国朝至元十三年丙子邑之官𪠘民居尽燬于兵而庙独存二十七年庚寅邑又尽燬于盗庙仍存元统甲戌庐陵刘粹衷来爲之宰顾瞻而叹曰百年之间荐经兵火而礼殿弗坏殆非偶然也歳时之乆物有圯毁吾安得无以作新之以承天相斯文之意乎于是率邑士胡绍武程廷鸾朱克承汪惟勤汪德镇而经营之作礼殿作殿门门有重屋作两庑及四斋舎以居学者其讲堂则前令所葺也起工于仍改至元乙亥之八月告成于明年之八月邑教谕袁祥寓书临川求予爲之记粹衷甞以书来吿曰吾县地僻而事简山水可乐也民苦输租险逺今得计价以代之而困瘠之余少息矣夫地僻则无诱于外事简则无挠于上美山水则生物丰鬯困瘠息则生养有渐矣于斯时也粹衷与其人士备絃歌具爼豆揖譲升降于夫子之新庭旌徳之民其无几乎诚不可以无记嗟夫人之所以爲人以其有君臣父子夫妇兄弟朋友之伦也有天下国家者叙此则治斁此则乱其在人也随所处而尽分则可以爲人不尽其分而又伤败之则失其所以爲人之道矣然而学者知之不学者不知也故长民者有教之之责焉教之而有所不从也故长民者又有治之之责焉然则当何如哉明其道以示之正其谊以率之相其是而斥其非翼其所能至而励其所不及则其人之趍向端矣于是崇忠信以胜媮薄兴教譲以鎭顽鄙逹和顺以弭争闘又表其俊秀而出之端其学而勿使之杂励其行而勿使之伪使之诵圣贤之言道古昔之事以风动兴起于其间则不率者几矣是则可爲也今仕于郡县者率三歳而代其来者各以其材识之所能及而效职焉举措不必同也况形势之迫利害之憷又有以夺之则夫因时制之所得爲以尽心于其所当爲不以成否利钝累其中者盖亦巳鲜矣乌乎是亦存乎其人而巳哉夫子之言曰十室之邑必有忠信旌徳之士卓然自立不溺于凡近者亦将有感于予言矣粹衷名性天暦丁卯进士南士第一人具官虞集爲之记抚州路乐安县重脩儒学记元綂元年冬前进士爕理普化字元溥来爲乐安县达鲁花赤政尚清简民用孚化言色不动患除利兴大府信从而无所挠下情安顺而鲜所违朞月之间遂以无事则取其邑之废弊而修𥙷之若官府学校病渉之济医师之宫丸所当爲而力可爲者以㳄爲之皆谨饬规制善工美材爲经乆之计以待后之人而先圣庙学爲最重是以大致意焉乐安始置县于故宋绍兴十九年学亦随建在县治之北仁义坊内附国朝之𥘉得民舎徙置旧基之上歳乆圯坏牵补相承而元溥以仍改至元元年乙亥歳之正月作而新之大脩礼殿作殿之门若庑以成庙制作讲堂七间以爲师弟子执经问难脩礼容习乐有司长吏率其属亦于此乎执事焉作学官居室诸生斋舎以藏以息小大称事无所苟且都宫之南有池水属民间重购而得之浚治寛衍而面势益以明敞引术自池上出洋洋然有游覧风咏之兴焉毕工于明年之十二月其同僚尹张彦辅簿定安尉孔思京典史蹇居仁又明年而代元溥者则太帖木儿也今簿彭那木罕典史熊应辰学官熊无忌去而罗君友代之其士民相率出私财至贰万缗以相其成者刘成徳蔡可道李朝瑞何性可詹景能等而緫其役者陈克恭也庙有丽牲之石可因刻其修治歳月于其上矣以予自国史归老寓其邻邑求爲执笔而书之予闻昔人以崇仁永丰之间相距数百里山谷脩阻官府辽逺民无所保息割两县之地置一县而治詹墟是爲乐安二百年来非惟其民人得所休养而豪杰秀异之士代不乏人自举进士至爲执政贵官若弟兄父子相継登进士第者具可攷见延祐年中仁宗皇帝始以科举取士旷数郡或不能荐一人而乐安独先有登髙科者其后荐名于朝不絶盖其丗修是业而名家者诸父长老率其昆弟子孙脩习无废自井邑田野絃诵之声相闻是以逢掖之徒环千里而观之或自以爲不及也且其山髙而水清地固而气盛故其风习充然有以自壮足以有爲非若巽懦之不足兴起则吾元溥之新兹学也其有望于士民者岂苟然哉近时业进士其专治者非易诗书春秋礼之经乎其所问辨者非论语大学中庸孟子之书乎有司得推而举之者非所谓孝弟闻于郷信义孚于友者乎夫进士者朝廷取材之一途耳有志之士固不以其废置得失而有所作辍也夫儒者之事进士而巳乎哉爲进士者明斯经也脩斯行也爲道莫近焉于是反求而自治即此而不待于他求矣取诸圣经贤传之言者舎衒鬻趍竞之文而求脩已治人之实其所以见诸郷党邻里者不以苟逃吏议爲侥倖不以委曲郷原爲自喜而求夫天性人伦之至焉其来游于斯学致力于斯经斯行朝益暮习悉心尽悴父兄之相教子弟之相承如攻进士业之勤苦因其抗果强伟之质而勇于爲善焉则人才之成就邹鲁何愧焉二三百年之进士云乎哉元溥之爲治可见者甚衆吾观其念邑人之去郡逺田租之输劳费艰险甞受后时之责力请于上得计直而纳资虽受代犹言之必欲使民乆逺有所依頼其所以优其生养使得以治其礼义皆实意也子游诵夫子之言曰君子学道则爱人小人斈道则易使必如斯也庶几元溥之心乎具官虞集记袁州路分宜县学明伦堂记囯朝仍改至元之二年歳在丙子六月前进士豫章徐邦宪爲分宜丞律巳以奉职厉志以成事其乆也有言而上之人听之有行而下之人从之丞亦自信其可用乃取其邑之系于观瞻者谋于僚友而作新之其令姓某以他役自任而夫子庙学之事悉以属诸丞按县学本清源书院与安仁驿之故地故宋咸淳庚午令章采迁驿他处併书院之地爲县学斈有庙庙后爲㑹食堂而所谓讲堂者在东庑之东用隂阳家言面乙之位内附囯朝令胶东刘德以爲郡县讲堂必在庙后撤㑹食堂以作明伦堂而东面之堂不废然取具一时地卑材劣不足以乆学濒水水涨而堂坏乆而不可支遂除去之以其地爲菜圃丞之始来周视慨叹而言曰此吾之责也将谁议乎乃告邑人士以脩学之意良民大家莫不驩附而旌儒郷之士陈辰翁独曰丞至年余一无取于民而爲是义举何俟于衆力请专爲之丞善而从其请陈氏出其私财使其孙徳星亲任其役而县教谕吉水李辰良董之丞以公事之暇朝夕程督母苟母缓垒石于岸以障水取刚土杂石子筑堂基髙三尺拓旧基凡十尺其邑产紫杉良材也脩直中度者用之挠弱斥不取于是爲堂广七丈有六尺深半之栋之髙二十有七尺工绩坚致弘敞伟然其爲堂凡三十有六柱起工于三年之十月堂成于明年之正月计其材用工食之费爲钞万有千余缗丞乃使其弟邦杰与邑诸生赵艮来求文以爲记分宜夲分宜春以爲县袁之壮邑也昔者袁守祖侯无择之始建学旴江李泰伯记之厉其民以忠孝足以感发于人心儒者多诵之后百二十五年张侯杓作新学其兄宣公爲之记诏学者以唐虞三代建学造士之夲意而朱子记其学周程之祠则又以原乎道綂之传而示之以脩巳治人之大法而两先生之言非止爲袁学而言也天下后丗之学者莫不诵之而知所以爲学者矣况乎分宜之邑去郡无百里章甫逢掖之士来游来观而得其说焉何啻耳提面命之近归而脩之于身讲之于友施之于子弟推之于闾里岂不富哉其爲言矣乎若集之不敏何敢賛一辞于其间也虽然丞之思有以教其人邑人士思有以进其学皆古之道也何敢不伸二先生之绪余以爲告乎夫国家定爲夫子之庙肖圣人之容南面而中居从祀配享俨然有序性杀器皿歳有常祀郡县有司承诏令行事则在乎庙矣至于师弟子诵诗读书问学辨徳则在于斯堂也此之谓学也乎是以凡天下之学皆名其堂曰明伦岂惟三代共之盖千万丗而不可易者也维天之命于穆不巳五殊二实来往摩盪人得之以爲人物得之以爲物而生生之无穷乌可巳也惟人也得夫仁义礼智以爲性焉人之爲道则有君臣父子夫妇兄弟朋友之伦矣孝弟本于仁也君臣夫妇朋友合以义也惟其有是礼也故能行斯五者有以尽其分惟其有是智也故能知斯五者而有以穷其理惟圣人爲能极其至故曰圣人人伦之至也贤者率循其道以求至其至者也推之以教夫凡民使皆有以望其所至而自逹焉夫凡民之去圣人逺矣而皆可以爲圣人者盖其有得于已者无不均故其行于伦者皆可以极其至也是故气欲之交杂或至近于禽兽而天理之流动充满未甞少有间断欠缺丗道沦降三纲紊而九法斁者盖有之矣而穷天地亘古今五者之伦何甞一息之可废哉所以宣公之记絜乎五典四徳而使之有以知天理之所固有而行其典之所当然也其曰孔孟之书备有科级惟致其知而后可以有明惟力其行而后可以有至此示之以学之之方也朱子之记曰丗儒之学内则局于章句文辞之习外则杂于老子释氏之言私知人爲之凿浅陋乖离莫适主綂所以决其岐路之差也其曰间有间于儒先之说则有舎近求逺处下闚髙而不知即事穷理以求其切于脩巳治人之实者所以端其进脩之序也学者即朱子之说而学焉则宣公所谓孝悌之行始于闺门而刑于郷党忠爱之实见于事君而推以泽民者吾将于分宜之邑而见其人焉则无负于邑大夫脩学之意矣故书以吿来者卷之三十五道园学古录道园学古录卷第三十六道园学古録卷之三十六归田藁十雍虞集伯生记袁州路儒学新建尊经阁记宜春之爲郡在江右上游山川完固神气休明民生其间务本而力穑志定而用约商贾利欲之诱少都㑹繁伙之习微尊吏畏法奉命受役歛焉自保政用不烦昔韩文公以文学爲治其民不忘至今尸而祝之迨夫故宋盱江李氏之作学记有以极丗变之故而风厉之及张宣公记新学朱文公记三贤祠大有以教其人其君子有以成其徳其庶民有以从其化休休乎其无斁也然而丗之相去渐巳逺矣我国朝以来愼择牧守岂弟之誉相闻前太守真定张侯宗颜在郡时严君仲毅来长其幕作而言曰国家恩泽至厚也府公甚贤也吾民甚易治也然而鬼神祸福之说胜而闾里之趍向易譌岂非学校之不脩而教之无其素也乎仲毅职在文史何足以知斯文之事哉然志之所能力之所及作新吾民之观瞻以定其心志则不敢不勉焉如其礼乐则有俟乎君子矣乃躬督学赋之入无敢逋遗时其师弟子执事者廪稍之给而节其浮冗期年而得钱若干将大作学宫之事今太守广信张侯熈祖以成庙宿卫之旧连守名郡以寛厚治办闻其来兹也守居简靖民以宁壹监郡通守别驾幕府各思其职咸无间言事有宜爲顺而不挠学校侯职也而所以属诸仲毅者益得尽其心焉乃购巨材于故家取良甓于遗庾作尊经之阁于讲堂之北若干歩崇基八尺深四十尺广五十尺楹之崇如深之数形势规模之大丹艧涂墍称焉东南学校建立之盛莫或加矣爲两庑以属诸讲堂之左右作櫺星门于庙门之南余屋之适用者以次而就自一木一石一工一役佣估之直亲给以时不及吏手如治家事画诺之暇日必至焉略无风雨之间以其涖事之严明施诸斯文之崇重是以用约而利周敏成而固乆足以流美于方来也旧有夫子燕居像奉而置诸阁移李氏学记石刻置堂中经始于仍改至元之五年岁在已卯四月至八月而落成予以过客得从而观覧焉郡长吏以下授简俾爲之记集乃爲之言曰美哉乎尊经之名阁也人之于天也天下之于君也一家之于其亲也盖有恒尊矣上古民淳朝作夕息于其所尊无所违失由之而不知者盖有焉圣神之出因天之所示而示之犹未着于言也风气旣开人文宣朗帝王迭作巳不能无不亲不逊之忧盛哉巍巍乎成功盛徳之大洋洋乎文章礼乐之兴斯民也自得于天理流行之中有循于日用彛伦之则于其所恒尊何有少慢于㳟敬奉持者哉孔子出于羣圣之后当丗变之极王者之迹熄斯民之祸起生乎其丗者不知天之所与者至贵至重而不可踰也不知君君臣臣父父子子之分不可紊也是以有忧焉而述作兴矣则又因其行事之失而正之以复礼之常使万丗之下因其典籍之所存得以行乎治化是以儒先君子以其功过于尧舜而有罔极之恩焉然则天下万丗之于圣人也书之于经也所由以知尊其所恒尊者也可不尊乎柰何后丗之学者诵习文义以爲工不眞知其可尊之故异端髙妙以爲胜而谬于其所尊之实其忧可胜道哉是学也有诸君子之记言在来游来观于斯阁者必有能尊其所当尊者矣岂徒爲瑰竒诡异之观而巳乎南轩书院新建藏书阁记袁州路南轩书院者祠广汉张子宣公而列于学官者也故宋时宣公之弟枃定叟守宜春宣公至焉郡人士思宣公而不敢忘也端平丙申郡守庐山彭方度地于东湖之上始创书院又七年而后成彭守时爲尚书兵部侍郎记之内附国朝以来莫之改也近歳水啮其北址藏书之阁圯焉其势未巳讲堂且危仍改至元之三年山长庐陵赵某始至凛然忧之告诸大府请加完缮大府听其言思有所属焉幕府之长严君仲毅进曰仲毅之在此不可使学校有所遗缺也明年前大守眞定张侯宗颜去爲漕今太守广信张侯熈祖始来同寅恊和民以无事仲毅得以致其力焉然书院之田不足以供祭祀廪稍之用是以营缮有所未遑也乃出月俸爲之先而上下应之即书阁之旧址斵松爲㧍沉布水厎加曾石焉延十有五丈广百歩崇二丈畚石加土平接讲堂之址凡若干尺堂始无虞是时郡学新作尊经阁旧阁之材尚有坚完者以今侯之意与书院奠诸新隄之上复藏书之旧观阁凡三层皆出飞檐以逺风雨奉宣公之像于阁下以爲祠又作东西庑以属诸讲堂作咏归亭与立雪亭对大门之东与老氏之宫接正其界爲亭以表之至元五年某月某日告成又作水柜于上流以防冲突之及是役之始终严君日至而赵某译史邓某府吏胡某直学赵某皆勤敏覈实克相其功属予记其事如此嗟夫使幕府之佐其长身任其劳而不辞则府安有缺事哉然予不敢徒书其土木之功也盖闻之圣人旣逺周子兴焉作爲图书以发不传之秘两程子継之而其道大行龟山杨氏之归闽叔子固叹其道之南矣其传诸豫章延平者得朱子而张子得于五峯胡氏者生同时而学同源也斯丗斯文之所系者重矣张子以丞相魏公之元子天资粹美异于常人自其弱冠巳知求学圣人之道及得所传逺有端绪察乎几㣲萌动之端以博极乎求仁之道玩心神明不舎昼夜极讲明问辨之功从容以和而不激极舒迟温厚之意端严以正而不阿朝进暮绎同归一致任重道逺死而后巳及夫蝉蜕人欲之私春融天理之妙其所至盛矣哉以之事上涖民以之立言垂教百丗之下学者可考焉昔在魏公相思陵于艰难之中屡屈于险姦之手大忠大义时人比之诸葛武侯宣公以爲武侯王佐之才而自比于𬋩楽必不然也取旧传而更定之盖以明其父之心焉定叟之爲弟也才略几有父风治袁之日宣公闲暇而过之所以端其爲政之本原以见诸行事其民𬒳其徳而不知者多矣当彭守时其残墨余论之犹存而今不复可见岂不重可数哉遗像严然衣冠咨色之在于斯也学者想见其冲和纯粹之气洋溢充满反求诸巳知其所不及以自致其变化焉则固君子之所望也尼山书院记尼山书院山长临川金谿彭璠归自鲁以兴复书院始未爲言乃爲之次第其事云尼山去曲阜东南六十里今属滕州邹县在滕西百县邹东六十里其山五峯西峙中峯则所谓尼山启圣王夫人颜氏所祷而生圣人者也山皆石其巅多苍栢诸小木皆巨叶霜露旣降绚如渥丹升降各途升之谷草木枝叶皆上起降之谷皆下垂无或交戾反刺者其东临水崖有曰坤灵之洞洞中有圣人石像与颜母之山对其北则防山圣人合葬其父母处仐书院在其中前有智原之溪后有中和之壑往昔奉尼山之神而祠之曰毓圣侯其左有夫子之宫焉故宋庆暦癸未孔子四十六代孙袭文宣公而兖州仙源县宗愿作新宫有庙有夫子之殿有夫人之位有讲堂有学舎有祭田自是歴宋金至于今盖三百余年矣宫不知以何年废我国家奄有中夏崇尚孔子之道歳月浸乆典礼斯备至顺三年歳壬申五十四代袭封衍圣公思晦用林庙管勾简实理言请复尼山祠庙置官师奉祠因荐璠可用事闻中书送礼部议奎章大学士康里公巙时爲尚书力言其事当行议上至元二年丙子中书左丞王公懋徳率同列执政者白丞相置尼山书院以璠爲山长六月至官爲茇舎山中罄竭私橐継以假贷具羊豕爲酒告山之神召近郷父老受神赐告以兴废之故明日郷父老各以其人至除荆棘撤瓦砾得殿及门之故基诸舎之所在次第而见将告诸郡县而经营之山东东西道肃政廉访司分司宁夏杨公文书讷行部率其史翟赵郭趣兹山留璠舎一日顾瞻徘徊以其事爲已任命同知滕州事郝寳闾领之首出俸以爲之先而监州李彦博邹县令张士谦与郡邑之官属凡齐鲁之境与贤士郷大夫民之好事者大出钱而劝成之择木于山陶甓于野佣僦致逺率车牛服身役连轸载途饮饷相望役大而民不知劳又得古殿遗构之成材于鲁之故家尤称巨丽不数月而大殿成殿门成毓圣侯之祠成学宫在庙之西放国子监制也作观川亭于坤灵洞之上相传以爲夫子之在川上盖在此云継以塑绘圣贤之像成乐器祭器以次成置弟子贠以凡民之子弟俊秀充之皆复其力役乃以明年之上丁用太牢致祠告成噫其功可谓敏矣夫朝廷定议于上部使者有司宣力于下以克有成圣明在上文运宣通于斯可徴焉乌乎古𥘉开物天作兹山太和氤氲元气融结流形降神笃生大圣以立三极位天地育万物与日月四时贯通于无穷若夫徂徕龟蒙至于岱宗雨露风霆往作来复前瞻后际邈然髙深其孰可测哉运㑹有时聿奠新宇不日之成岂偶然与璠也得以学官从事于兹可谓荣矣集老且病旧学荒落仅克识其梗槩如此若夫播爲声诗歌诵功徳式荐明享勒之金石则有待于方今儒林之君子也哉重脩张巖书院记宜春万载县获冨里有故临江儒学教授千崖张君某丗居之甞得山水泉石之胜于其南作亭榭园池广袤数里青山赵君文记之言其竒伟华丽儗于京洛呉越传闻者如见绘画所谓张巖书院者在山之麓有礼殿以祠先圣殿有门庑有祠以奉周程张邵司马六君子有楼以藏圣贤之书有堂以尊师而讲学有四斋以居其学者有庖廪器具以给凡用此又赵君叹其诵诗读书之美而拟诸庐阜衡岳之所有者也千厓君殁子孙出仕京师弗遑于兹者且四十年萍郷荣君南祥娶张氏则千厓君之子之女子也有子岳孙旣长而有立禀于其亲而请诸舅氏畴愿因书院之旧而加葺之以延师取友率其族人郷党子弟而就学于斯也舅氏曰是吾意也岳孙乃以元綂乙亥之春鸠工庀徒致其缮治易朽以坚饰黯以华割腴田以具食其舅氏又资之以樵蘓之山艺𬞞之圃不数月而成且备矣十有二月岳孙与巖学之士傅君任来求文以记之夫南山张氏之亭舘甚多而岳孙独先事于书院观其志之所存可谓知本者矣宜春在江右之上游其风土淳厚其人易与爲善西瞻衡岳则岳麓书院在焉东望庐阜则白鹿洞在焉此昔贤之所经营皆依乎名山大川者也今巖学得山水之秀故可托以乆长者乎今天下好事者筑室买田以资讲习然一列于学官则行有司之事而絃诵笾豆殆爲文具者多矣独巖学违于城阙之喧嚣邈乎公府之拘制馈饷时至无乏絶之虑人迹在迩无岑寂之苦息焉游焉无所事乎其外及其闲暇可以登髙眺逺而发挥其咏歌环千里而观之爲学之善地未有过之者矣虽然乐顺适则志易堕乏磨砺则徳每孤前辈寥落师友道废遗言之微孰究孰扩趍时尚者窃绪余以钓利禄务髙虚者假近似以立名声䟽卤自欺之风有不可深言者宜春文物之邦深山茂林岂无古学之士经明行脩足爲师表者张巖之人其力致之也乎苟贤者之未易致也则岳麓白鹿洞晦菴朱子南轩张子之成规绪论在焉宜取而表之相与尊信而从事焉可也尊信则不摇于异议从事则驯至于成功他日衣冠之盛彬彬然自巖学而出则张氏荣氏之名显着于天下岂直山水光华而巳哉仍改至元之元年十二月具官虞集记袁州路万载县重脩宣圣庙学记万载县尹怀孟冯士毅县学教谕匡庐曹邦来告于集曰学校之系于治化大矣风纪之司以爲职任部使者廵行郡县下车即理庙学以爲先务而士毅等备贠于此谨庙祀缮学舎以待教令不敢缓也兹邑之学始作故宋至和中屡迁不常季年始定于水西内附国朝因旧无改越五十余年至治辛酉之歳佥宪萨德弥失至县以其规模敝陋弗称而学计不足以给用用父老言命县尹河南张辅延见邑人江州榷茶大使黄璧咨以脩学之事璧承命以爲巳任礼殿小不足以容祭器乐悬之设进退拜立之位爲四楹之屋于殿南深丈有八尺广与殿等以两庑之迫于左右也移而广之丈有五尺徙其门而南之凡三丈有三尺又移檽星门于门之南三丈有五尺皆更作焉讲堂斋舎官厅厨屋加葺焉事具郡人前进士夏镇记又十年爲至慎辛未佥宪聂公延丗至以先圣先师及从祀之像设弗严知萨公之用人也审又以咨之黄君受命如𥘉不三月而像设之冕舄裳衣五采绛繍如章又八年爲仍改至元之四年今副宪完颜公至适殿栋挠前后檐之交承霤池壊仍萨公聂公之意咨请黄若受命亦如之明年陶甓材木具作虗屋架其上以通水饰以文瓦建以鸱尾而殿益髙以固完矣凡三役三使者一以属黄君不资于衆人不烦于官府材木之直工役之佣一出于私帑故无所㑹是以臬司公府标以善士之目焉敢请记之盖闻之举直错诸枉则民服举枉错诸直则民不服施诸天下郡国其道一也又曰鲁无君子者斯焉取斯昔人以爲称人之善必本于父兄也同民风者将有爲焉岂乏材用之供哉而审人以托之不以频烦一士爲嫌者诚有教行乎其间也取诸父子昆弟之无间言者所以兴孝弟也取诸谨愿无干于官府者所以别善良也取诸乐易而无所厌者所以敦鄙簿也取诸敏事而不乏者所以惩骄吝也郷党州闾之衆庶见而感焉则骄吝鄙薄之风消善良之类盛孝弟之道兴而使者之教行矣尚何忧学校之不修乎乃若严经传之诵说以爲学则尚廉耻敦厚以闲士习出其俊秀而表之朂其所未至简其所未率则有司之教犹有可爲者焉县令学官勉之仍改至元之五年秋八月具官虞某记南康路都昌县重脩儒学记皇朝自国都郡县皆建学学必有庙以祠先圣先师而学所以学其学也有司奉明诏严祀典而属教于校官簿海内外莫敢不䖍敬苟有事焉则必记其事事无不同也记事者因其地而各有所述以示讽劝此南康都昌之脩学所以不可无记也昔者孟子没而道学失其传周子起于千载之下而传之程子而斯道大明以行圣经贤传之㫖论说传受之备至朱子而蔑有加矣而南康之爲郡也蕞尓湖山之间甫及百年周子朱子爲之守其化民之速入人之深岂他郡之所可及哉且都昌之爲邑俗尤淳厚黄灏彭鳯冯椅曹兴宗四君子者实从朱子游讲学之懿脩行之笃传诸其家以及其郷之人者尽宋之季年衣冠相望犹有可考者沭我皇元之治者又七十余年矣今县令䂊章于友信以爲其曾大父甞及朱子之门而邑教谕清江宋钊以爲一官五年惧无以自见于学校相与悉力于庙学功成之日使来求文以记之按郡志学始建于唐咸通中宋因之建炎之后更作者皆有记可考内附以来爲大改作礼殿讲堂取具而巳其门庑诸舎责成衆力是以不能坚乆其可书者惟泰定丙寅县令中山叚完泽教谕宋守正爲垣以环宫铸铜爲祭器燕器与増置水田二十七畒耳及钊与于令先后至以仍改至元丁丑之歳始谋修学谨簿书之出纳粟必至庾钱必至库民无敢隠吏无敢私根括地利之没于民间者而彭氏之子孙喜学校之有兴也共割其私田贰顷以益学赋将有所兴作以歳歉未充二年之间祭祀之用师弟子之廪稍旣具㑹其羡得二百五十余石爲中綂钞六千余贯买株杉之木于旁邑以巳卯之歳七月经始自礼殿殿门及明伦之堂先贤之祠诸生讲肄之舎下至庖庾凡梁栋杗桶一物之旣朽一木之不堪者悉彻而更以良美之材覆宇坚密缔搆髙壮兾可以经乆焉外三门挠朽甚不称观美易以桓植筑治垣墉而厚周宻俨然有不可踰之势焉成以其年十一月民既爲记其事如此而窃有叹焉朱子立朝之日少其临民于外者惟南康长沙漳州爲三耳漳潭皆不及朞月独南康几三载而荒政之行都昌之民爲厚讲诵之益都昌之士爲深丗祖皇帝时许文正公实得朱子之书而表章之而其言遂衣𬒳于天下然而逺域穷郷执其书而无师友之辨功利进取之士窃其绪余以干时乐爲简易之说者而智不足以及其髙明姑窃其名以文其虚诞卤莽而不可与入圣贤之域则吾安得不有望于是邦是邑邪嗟夫朱子之教人也岂有他哉其性仁义礼智也其伦则君臣父子夫妇兄弟朋友也其书易书诗春秋也其学则颜曾思孟之得于孔子而周子程子起而传之者也于是乎识察乎问学之博攷验乎躬行之实本乎心得以立言端其綂绪以致辨论说之精详而不可厌也忧患之深逺而不可忽也千言万语其在方册所谓忧之也深故其言之也切其虑之也逺故其说之也详其不在兹乎所患丗之学者不能笃信其师说而质之凡近者虽读其书而不能有所信粗有才气者又务爲新竒以欺丗其亦末如之何也巳哉噫弟子之受命莫信于父兄父兄之成德莫信于师友邑之君子信其父兄之言信其师友之教以推至于圣贤之徳业必无他歧矣邑之君子勉之哉仍改至元之五年庚辰四月虞某记瑞昌蔡氏义学记九江瑞昌有作义学者其一人蔡季霖也季霖没其子士仁等脩其屋室赡其供给延名师进宗族郷党而教之如其父时不敢废来求书其事以示后来者自朱文公讲学白鹿洞环匡庐山之麓士君子闻风而起者多矣其在德安则有蔡元思其在瑞昌则有周舜弼与其从弟亨仲孙子仿在都昌则有彭仪之皆卓然爲髙第弟子而元思事文公最乆辨疑答问必悟彻实践而后巳文公没心䘮三年又以事文公者事黄直卿而卒业焉其晚也与其同门之友数人每季月一集以相切磋又如此者三十年而郷都州闾之间父兄子弟相与服行其化庶几邹鲁之盛矣朱之季年郡县学敎其土子以科举之业相尚夲之则无有之也识者忧之或即先儒之遗迹或因山水之名胜则爲精舎以处学古之士焉澹泊坚笃无利欲之感是以朱氏之学行于当丗而九江南康之间如蔡周诸君子得以化成于其郷也我国家始置进士举必欲学者深通朱氏论语大学中庸孟子之说而五经之传一有定论盖将仗其人专心竭力于此焉苟有以深哜其味而极造其㫖必幡然而悟惕然而恐思有以静存动祭如所问所知而用工焉则其人有不爲圣贤之归而足爲丗用者乎惜乎或假其言以侥倖一第而遂视之不啻如筌蹄此不惟上负国家又负圣贤而其日暴月弃亦巳甚矣今也縁党庠术序之义建学延师于其家父子足弟相承而无废吾故知文公之爲敎元思舜弼之流风遗俗之犹有存者岂不盛哉难然宫室不患不尊也像设不患不严也食饮居处不患不足也必得师焉端其所以爲敎则存乎其人而已端之之道如何哉因夫乡之父兄若元思舜弼之所讲以逹朱氏之学遡濂洛而求之非圣人之言不言也非圣人之学不学也辨似是之非决义利之制断然不爲小人之归必趍君子之域按其师说循序而进勿杂勿怠终始而无愧焉及其成也举而惜之事业不可胜用也然则尧舜三代之治有不在于今日乎屏山书院记建宁路新作屏山书院者祠屏山先生刘文靖公而始列于学官者也先生讳子翚字彦沖故宋忠显公讳韐之季子而枢宻忠粛公珙之从父与爲友者籍溪胡公原仲受学于其门者徽国朱文公也先生居崇安之五夫里有屏山书院文公之所题也国朝至大忠粛公之五丗孙请于郡以枢宻故地爲书院取文公五夫里之题扁而掲之第有先生之祠以文公及其从子枢宻侑食郡人士春秋具祠不废而未建学立官如书院之制也元綂𥘉郡守暗都刺上其事以请贰宪李公端以爲宜如郡言事闻朝廷至元已卯文书下如其请佥宪左公荅刺失里行部至郡用朱炘言取建安书院计余赋之留郡者爲至元钞一百五十定以作书院是歳仅以其钱五分之一以葺先生之祠堂他未遑也至正元年贰宪斡公玉伦徒之至与郡守麻合马通守刘伯颜计赀而新之作礼殿奉夫子燕居先生之祠侑食者无所改而都宫有门凡书院之所宜爲次第而举之矣前代之丗家故宅沦谢于二百年之后者一旦焕然复爲礼乐之宫自学者至于道涂之人莫不感叹而兴起焉歳十有一月告成郡长贰爲文书使郡人朱炘走临川山中致斡公之意使集书其事如此云炘文公之五丗孙也集旣书其事而叹曰呜唿先生逺矣先生之学之精微犹可得而闻者其在文公之所叙録乎且其遗文二十卷者文公之所定録而胡公之所叔也诵其诗读其书以求诸其爲人其在此矣盖先生之言曰甞卧病莆阳与释老子之徒接以爲其言是矣反而观乎吾书而后有以知吾道之大体用之全卓然髙风逺识何可及也着而爲书自尧舜禹汤文武周公孔子颜曾思孟论其所行之道序其所传之宗盖其用力积乆而真知深造以爲言者也至于其所自得而指示学者歴论丗学之所以蔽人心之所以晦吾道之所以不明者俾知其蒙之所在而发之以求夫不逺之复而曰不逺复者入徳之门也嗟夫此颜子之学也先生以颜子之学爲学而告诸学者亦以颜子之学爲学焉今之学者欲求先生之学不以颜子之学爲学岂先生之所以望于学者乎盖甞窃彷彿其志气神明之万一矣大才足以用丗而敛退无闷登山临水与其师友讲明授受不厌不倦而至于嗒然忘言遂以终日精明髙简孰得而窥之若夫终身之慕不忘于体魄之藏俯仰之安不味于死生之际就其所存以极其所至吾党小子其何足以言之乎嗟夫圣贤千载不传之绪中兴于濂洛而丗变随之胡氏之所得在于籍溪杨氏之所传至于延平文公皆受而传焉原其爲学之端实先生爲之根柢不然弱冠之门人字而祝之即期以颜曾之事岂无见而然哉而后知文公之于父师其报均罔极矣诸君子之遗迹皆在此郷也㑹其通以成其业可不推原于此堂也乎李公端字彦方丗保定儒家歴御史史舘颂台成均以至正固有守左君当海冦犯漳约束保障郡县頼之斡公字克庄西夏旧族通经制行泊如诸生繇禁廷迁御史六命皆耳目之寄于尊师崇道之谊尤笃前郡守暗都刺治郡十年至今人思之监郡马合谟郡守麻合马皆以善治闻倅刘伯颜文雅通敏幕府诸耇陆文英罗庆恊心以賛之故斯役也无间言而有成功可以至于乆逺矣督工者前郷贡进士録事判官也先建安书院山长申屠诚是年十有二月十日前奎章阁侍书学士翰林侍讲学士通奉大夫知制诰同脩国史虞集记考亭书院重建文公祠堂记国家提封之广前代所无而自京师通都大府至于海表穷郷下邑莫不建学立师授圣贤之书以教乎其人羣经四书之说自朱子折衷论定学者传之我国家尊信其学而讲诵授受必以是爲则而天下之学皆朱子之书书之所行教之所行也教之所行道之所行也今郡县学官之外用前代四书院之制别立书院以居学者因朱子而作者最多建宁一郡书院凡七皆朱子之游息或因其师友门人而立者也考亭书院在建阳城西五里其始末有熊禾之记陈义纪事甚大而备然而赋入不充于廪稍而缮完不能无䟽也至正元年辛巳通守刘侯伯颜至郡且二年矣文雅乐善以学校之事爲已任知无不爲文公之五丗孙炘以考亭之事告通守曰是吾职也乃辍他学之羡积得中统钞千五百缗以属诸县典史陈徳敬共其事与山长朱汝舜直学张隆祖㑹邑人士而吿以侯意咸曰此吾党小子愿执事焉第侯公府爲之先尔翕然趍劝而共作新之加葺更造悉视其所宜而不敢过自堂徂基亦旣合矣而新作文公祠堂先成炘以部使者太守之命来求屏山书院记遂井求考亭之书焉盖闻诸炘曰今考亭书院昔朱子之旧宅也其先吏部韦斋之言曰考亭溪山清邃可以卜居朱子不忘先君之言盖至于晚歳而后能筑室以成其志而终身焉于是百五十余年矣意其精神魂魄之往来犹顾怀于兹者乎子孙后进来学于斯者诵诗读书求其志气神明之所在嘉𬞞之荐执事有恪髙堂虗室若有闻乎其音声瞻前忽后若有见乎其仪刑思其居处思其嗜好思其言语雨露之沾濡焄蒿之升降观感而化之者莫斯之爲近也况夫郷之遗老宿师微言绪论家传人道耳熟心存者从容诲言以相勉朂则有进有得而不自知其然者将亦在于斯矣昔者邹鲁之风所以见闻于天下后丗则亦宻迩圣贤之居云尔吾何幸于考亭见之至正元年歳辛巳十有二月前奎章阁侍书学士翰林侍讲学士通奉大夫知制诰同脩国史雍虞集记澧州路慈利州重建三皇庙记国家之制自国都至于郡邑无有逺迩守令有司之所在皆得建庙通祀三皇而医者主之盖爲生民立命之至意也若稽在昔丗祖皇帝丕承大綂神武不杀奄有万邦天下旣宁兵偃弗用礼乐刑政治具毕举以言其事谓农桑爲衣食之夲始置劝农之使而亲劝之厥有成绩而守令得兼其事而揔以大农学校教化之原也庠序之教孝弟之义圣贤之书脩巳治人之道大小相承皆命官以掌之于是山川之灵神明之祠凡可以卫吾民之生者莫不秩祀其于民也爱之深而虑之逺思之至而保之固其复有遗策哉独念夫血气动乎形骸之内寒暑感乎时序之异不能无伤沴者焉则致意于医者之学又虑夫师匠不立古学旣絶遐陬逺邑混于一方一曲相传之私而不足以通其极也推而上之原其所自出必至于三圣人然后止是此三圣人之所以惠利生人者不必以医之一伎而求夫爲医之道不上逹于三圣人则不足以尽其神圣之能事噫制作之盛盖如此而不察者徒以文具应故事岂足以知圣明之微意乎慈利州逹鲁花赤故丞相阿里海牙之孙丞相亲事丗祖皇帝承命南征以不杀爲务克成大勲㐮汉湖海以来尽乎南服𬒳其泽旣乆是以监郡之治慈利独有以知国朝爱民之实是以于其州之三皇庙独能深致其力焉庙成求予记其歳月其庙有殿有庑有门亦有学像设位序皆如京师之制而气象宏伟他郡所莫及也噫州之人士有芷有兰从长吏而有荐于斯也其亦思夫去朝廷之逺而治化之极不异于中州谨身于父母之所全生顺时于天地之所亭毒修地利以给公上循礼义以乐昇平长吏奉宣德意吾民熈熈然囿上之恩徳不异于伏羲神农黄帝之盛岂不盛哉是役也前安定军民府判官田荣孙实任之其费中綂钞五万余缗荣孙丗有武功而好文喜教子夲吾蜀人去官而隐居于此州之仙人溪者故併及之抚州路乐安县新建三皇庙记三皇庙者祠伏羲神农黄帝之神自国都至于郡县皆立诸医者之学我国家之制也元綂癸酉之冬前进士爕理溥化来爲抚州乐安县逹鲁花赤下车谒庙于委巷叹其圯陋弗䖍爲政期月简易明恕之效民安而信之遂以无事乃度县治之所当爲者次第爲之民听从无留难卜地择材庀工以改作斯庙其一也旣告成进其人而告之曰古者饮则祭先酒饭则祭先食示民不敢忘其初开物成务以兴民用者有祭道焉专宫爲庙象人而事之则自后丗矣然而有其举之而莫之能废也上古圣神継夫立极斯民生生之道万古頼焉祀典之重礼亦冝之而不特专爲医者之宗夫求尽民之生养而思捄其害之者莫要于医也医之爲学推所自起舎此将安所宗哉昔人谓吾邑之地去官府逺无以抚镇吾民也置县于兹余二百年而衣𬒳我国家之仁泽亦六十有余年矣天子之命吏代至以时辅吾民生者无间也今吾之来获承事于治教休明之日年谷无甚菑害上无徴调之急外无枹鼓之警苟有少厉于民者上请更之必不见违庶乎与吾民之少休息也斯庙之作岂特爲观美而要誉乎岂将使吾民謟事以干福祷罪如他淫祠之爲乎盖以广我国家推本圣神之道以道吾民之生养而巳吾民俗刚而好义其君子强于敏学于观感爲易焉吾何言哉虽然庙因于医请以医喻爲吾民者奉其父母所生之身而敬保焉务夲而力作安分而定志则得其常矣察夫四时寒暑之变五行争异之沴而谨避之又察夫嗜欲之䧟溺忿狠之触兴矜胜之烦耗机穽之幽刻毋使有以害乎其中也残闘压溺蛊乱腊毒抟噬蠚螫毋使有以婴乎其外也脩叙伦理受业服事以老子长孙于圣丗而无穷焉区区之志也旣而具以来告请文记之以刻诸石以示来者其庙之殿崇二十有二尺深广皆二十有四尺殿门之崇十有七尺庑之崇亦如之都宫有垣有门其成则仍改至元元年乙亥之冬也崇仁县重建医学三皇庙记传曰天地之大德曰生盖言乎天地之心生物而巳矣笃生圣神代天工以前民用开物成务丗以益备因其人伦之常而教之惧其不率也则有刑威之设焉因其生聚而爲之井里保息又惧其无以待凌暴也则爲之城郭甲兵焉爲之宫室以蔽其风雨爲之衣裳以宜其燠寒爲之食饮以时其饥渇犹惧夫六气之沴害于外七情之感伤于内或不得以全其生也是以有医药砭焫之事焉凡所以因其事而制其变思尽其道以遂其生物之心而巳矣自是有其德而有其位者莫不述焉我丗祖皇帝混一宇内兼取古今之制百度修明以天地之德爲德以圣神之能爲能凡所以爲民物虑者周且悉矣若夫所谓医学三皇庙者盖其一焉天下旣以治安遐迩一家仁德所𬒳兵息刑措而万国生聚之衆其痒痾疾痛不得不以爲忧是以郡县无间内外皆设庙学置师弟子贠而教以其艺使推本其先圣先师而祀之作伏羲神农黄帝之像南面叅坐而以昔者神明之医与凡爲其学而着名者以次列坐配享从祀略如近代儒学之制常以歳春秋季月之吉守令具牲礼行事着爲令受民社之寄者罔敢不恭然而在官者或不足以尽知国朝圣祖之深意狃于故常而忽其事者盖有之矣非知治体者孰能职思其忧乎𥘉崇仁县始以制书创医学大徳八年得旧社坛之地于邑南东门之内计地之直邑之医士醵金上送官府更置医学以祀以教因陋就简三十有余年于兹仍改至元之二年歳在丙子承务郎达鲁花赤阿里仁甫始至而谒祠焉顾瞻而叹曰百里之邑天子置命吏托以民社而祖宗累丗嘉惠民物之心无以显扬而宣布之㣲逺小臣不敢不尽其心也旣上事县政以次脩举风节廉厉未数月而民信服事或仓卒至皆从容处之旁邑方骚然图囬而事巳告集均平有度民不加病方伯郡守部使者察其能而嘉与之乃得以其优假以行其长民之事出俸金以作新斯庙焉县令丞簿尉僚吏克相成之无间言于是邑士甞爲掌医之官者与夫习医以爲业售药以爲生与凡有力而好施者讙趍而辐辏不待驱率各効其功经始于是年之三月爲庙间基之崇若干尺深若干尺广若干尺屋之髙若干尺凡楹神门两廊称之其都宫有墻前有门庙之后有讲堂医之师弟子讲学在焉邑之长邑有祀事则斋焉其像设尊者像之其次者绘之凡屋之柱门戸牖神之室若座有丹癯梁桷而彩饰䦨楯以石唐皇以甃祀享食饮各有器以明年丁丑之歳九月告成而行其时事焉邑之吏民以予甞待罪国史老而归寓于斯也请执简而书之集乃爲之言曰所谓天地生物之心即人心而可见矣今吾长民者有以知乎天地之爲德圣神之爲能我圣祖之爲制作思有以遂其心焉凡爲吾人者何可不尽其心以求生生之理乎盖甞闻之善养心者莫若理义脩其孝弟使无逆理败常之萌脩其忠信使无险薄放辟之发则善良相薫和气洋溢安分受职㓜㓜老老虽有燥湿燠寒之变情欲事物之感其所伤亦㣲矣是以上古之丗无竒衺之疾不待鑚灼其肌肤苦毒其肠胃而泰然委顺登上寿而不衰此三皇之所以爲盛也若夫人欲胜而天理灭良心䘮而百体随之内邪外害万窍并入虽和缓并生于十室其若之何哉此又吾贤令长之意不徒在于宫室之美观瞻之崇者集不敏安得不爲吾邑之父老昆弟子孙言之哉袁州路分宜县新建三皇庙记国家置太常礼仪院以奉天地祖宗之祭外则山川鬼神之祀典咸秩焉其长贰参佐十数人通领之典故议论属诸博士而郊社宗庙执礼治乐器服币各有攸司而审时日庀物数治文书以达上下中外分隷职事者则存乎府史矣是故干羽舞蹈之容律吕始终之奏玉帛品物之节醪醴牲杀之仪笾豆鼎爼之实升降进退之冝鬼神享格之义凡从事于斯者莫不通习而具知焉故其出爲外有司以其见闻施诸行事则有非他官所能及者若分宜县令周君益臣自户部史擢爲太常掾者数年歳满宰晋宁之安邑又宰袁之分宜所以能惓惓不忘于三皇之庙祀也郡县之祀境内山川鬼神之在祀典者有诏令则脩祀焉有故则祷焉其定制通祀惟社稷与夫子我国朝始建三皇之庙以祀伏羲神农黄帝自国都至于郡县通祀爲三矣祭于春秋之季月有司守令行事医诸生执礼致拜告享倣于儒学而器服牲币亦视以爲法我圣朝之制也昔者分宜始奉令立三皇庙因县簿之旧㕔以爲庙在县治之左今令居之右歳乆屋坏迁神于门旣弗安又寓神于他神之废祠朔望谒拜与歳时祭祀大不恭粛守官于此者视爲故常谩不加省周令以甞从事于太常也独知惧焉而邑无他赋可以庀役而心无一息之安也爲政年余歳丰民安粗有余力乃彻故祠而新之度故祠之基东西得一十六丈自通术达于市深十有二丈作开天之殿以奉三圣人刻贞木以象之容服之饰如京庙所定殿有开天之门外有櫺星之门殿前有三献官之次门左爲惠民药局右则守庙者处焉而都宫环属于外门矣作于仍改至元之五年三月告成于八月六日嗟夫爲国之以礼者尚矣习于其文者尚能有所感发如此况乎深知其本而得其意者乎噫圣人之爲斯民虑者周矣医之爲义其一焉人之生也有形体血气之养七情伤乎内六气沴乎外与夫变异伤残之不虞随而捄之者其职也是以我国家重之若夫推本于三皇者盖欲斯民涵泳于至和之中休休焉以安雍雍焉以居以乐于无爲而永于天年也而至于不识不知顺帝之则岂非圣祖神宗设庙祀之𥘉意乎长民之君子尚因是而思焉至元五年歳己卯九月具官虞某记吉安路三皇庙田记今天下自国都至于郡县得通祀者惟社稷之神与学之先圣先师而医斈有伏羲神农黄帝之祠居其一焉郡县儒学有田以供祭祀之牲币粢盛器皿与师弟子之饮食或因前代之旧或取闲田给之虽多寡不齐而食与祭可不尽取诸有司矣医者之学国朝之制始遍天下其𥘉庙祭祀教养率依倣儒斈然而歳以春秋之季脩祀事有司取具而巳或至醵诸医者而师弟子之廪稍无所从出夫国家制爲通祀有司之重事也伏羲神农黄帝所谓上古开天立极其神贵且尊矣医者掌民之疾病察四时六气之沴五藏九窍之变养之以食饮气味之宜攻之以砭焫膏液之毒其系于生死甚大而其术亦精微矣顾无以资其爲斈之具差其全否之食是故良有司凛然惧无以称圣朝之意而爲医官而知所重轻者恒惧不能称其职焉吉安之爲郡土厚而物殷论人材文物之盛则必称焉然而医之爲斈犹未大有所兴发者则时力有所未至耳仍改至元之二年其守张侯浩介其郡人医愈郎辽阳行省医斈提举谢缙孙以其修理医斈之事来告而请书之云其郡始建医斈在城南去庐陵县狱爲近延祐七年郡治中朶儿赤率庐陵县丞冯克敏迁庙斈于庐陵县旧治于是新斈之成十六七年矣张侯之来有民邓明逺请以其所得赏田之半归诸医斈以备用状上侯与同官议许之乃命吉水州逹鲁花赤佛留与其斈教授邓思泰经田定其顷畒之畔计歳祖之入得米一百五十石有竒而耕者姓名府乃爲之文书而授诸医斈师泰乃白诸府以所収大脩三皇殿与门庑及其讲堂作斋舎及其庖自是祭祀有备师徒有舌食矣今郡县有司事无大小必咨禀于上无敢少得自遂也故若医斈之田诚在所不可阙然因时制之宜爲乆逺之计则必有事㑹之来而后得以致其力成其利则张侯与其同宫之志师泰之劳亦可见矣是年张侯告老去官记未及成今年夏师泰又以其府官之意来请书之其府同僚官某人某官也至若三圣人南面叅坐而食配享从祀之位祭之时日牲牢之数议定于国家始制庙时此不具书赏田之故则存诸府史云道园学古録卷之三十六道园学古录道园学古录卷第三十七道园学古録卷之三十七归田藁十雍虞集伯生记飞龙亭记昔者文宗皇帝之在潜邸东南海岳湖江之上车辙马足有所至焉则守吏民庻欣感荣幸随而表之以识其爱慕之意旣登大寳自天光日华之所𬒳及山川草木与有荣耀则必有所述以示乎天下后丗若集庆路大元兴永夀宫之飞龙亭其一也亭成乆矣而宫之住持道士勑赐虚白先生陈宝琳始録其事即临川山中集记之亭本冶亭宫本玄妙观集庆夲建康路皆文宗皇帝所赐名也方在金陵时行邸去冶亭爲近上时游焉一日传命且至宝琳出宫门迎候逾时从官巳奉御供具及门则知上巳至冶亭乆矣引钟山之形胜俯城郭之佳丽頋瞻徘徊悠然有化育之洽焉从以宝琳见上笑曰道人何避客之乆也宝琳顿首俯伏请罪上曰山径幽雅取便而至宜尔之不知题冶亭者虞集今何在也皆对曰今在翰林充学士命王僧家奴模而观之因藏诸箧问宝琳何以字玉林也则对曰道士烧金石爲丹永抽鼎中状如琼林玉树故取以爲名上曰当雪时吾登此亭目力所及树木皆玉也岂不易知乎更谓之雪林后临御别书雪林字赐近赵伯宁而宝琳仍字玉林矣谓宝琳曰吾出游数劳人不如山行之便可作柴门严扄鐍以待余之往来自是数至宝琳野人见上之乐而忘其微贱或持酒引𥚑留上上欣然爲留亦不责也天历已已宝琳与其宫之住持赵嗣祺朝京师始置先生号以赐金陵道士之甞得见者嗣祺曰虚一先生宝琳曰虚白先生得之者才二三人耳盖异其数也时赐新宫名而冶亭名飞龙矣明年之三月二十五日集侍立奎章上頋谓曰汝犹忆冶亭乎亭傍松当加长茂集对曰集到冶亭时未种松也上曰朕游冶亭见卿书以爲系千载之思实慨朕懐因命集书宫亭新名以赐而宝琳持归赐南御史䑓钱若干新其宫所谓冶亭者旣名飞龙加饰楹桷置御榻其中重覆而谨视之别作亭其下仍曰冶亭以当钟山之秀名之曰钟英宫成行䑓御史大夫中丞以下及郡县守吏咸集于此以侈天子之赐矣嗟夫亭成至于今十有一年而文宗皇帝之弃民将八年矣微辱在草野未先朝露讵能爲宝琳执笔以述恩光之万一哉于惟今天子仁孝纯至勋华相承羮墻之见无有遗思文宗皇帝神灵在天陟降上帝虽曰不可度思而日月所照霜露所坠頋怀下土于万斯年民之瞻仰乌有穷巳乎敢不述事亭石以昭示来者仍改至元之五年歳在已卯十有一月日南至虞集谨记榷茶运司记昔在丗祖皇帝旣一江南至元十二年江州之人即献茶利明年收其征入中统钞千余锭自是天下乂安列圣相继德泽涵煦民无重扰生息日繁食用滋广茗饮之利衣𬒳逺迩至于今六十年而课赋之増乃至二十八万其设官则十七年始立江西等处榷茶都转运使司二十五年去榷茶字兼领宣课二十八年复榷茶名宫所统出茶之地则江西湖广河南江浙四行省之所部而其治在江州分布提举官其逺者分司以莅之临按之司有助无挠郡县奉行信约唯谨其委任可谓专且重矣天暦诏书省运司而以其事分属列郡歳侵民困採造懋迁观望疑沮徴歛失节公私交病守令不胜其责具言复立运司爲便朝廷遣使周询不遗山谷数月复命以爲宜从所言元统二年复设运司于江州緫治之规率如故事而用人益慎重矣于是以脱脱木而与薛公某爲之使万嘉纳爲同知魏君某爲之副某人爲判官其幕府则经歴某知事某照磨某也或以风宪清强之旧或辍朝省侍从之贵或以操守之素或以材智之优是以皆能清心而省事奉法而循理不亟不徐有严有恕府史僚属各知雅饰外絶苛横之使庭无诬讦之讼期年之间利入时足民庻之家至于官府頫首供亿心絶他虞若不知有重立大府者然治政之美卓冠徃时而公署乆币弗治出令受事弗称崇显文书货币盖藏䟽阔乃请于朝而更作焉命未下自使以次出俸金爲之以是年某月经始㕔事府库具㑹秦公某自中书出守郡多所劝相而赐币凡二千缗又至得以増置吏舎门垣以某月某日告成别赐钞五万缗使贷收子钱以具公膳朝廷所以示廉靖勤敏之报也乃爲书币命其史谢秀寔至临川山中属予记之噫集向在国史执笔书事故其职也今老病才退恐不堪事史曰秀实之来吾使命之曰吾于公有同朝之好必不我靳也然则其何敢辞乃具记歳月行事如上而爲之言曰夫有土有民出财用以供公上故其分也而东南民力竭矣今法制之讲巳详尽而无失赋入之数已成定而无余若数君子之安行无事如期而集所以保息吾民以厚国家生才之根本岂不深逺矣乎彼以聚歛掊克爲能者作威煽毒黩货殖私上爲国家歛怨菑逮其身而不悔亦独何心也哉敢重言之以吿来者使视夫楷则而有所警发云江西湖东道肃政廉访司经歴司题名记盖甞观于前代传记自朝廷中外大小百司庻府有博雅君子从事其间则必因其官署所在制其职分之所当爲以相勉朂书其歳月建置之繇纪前后之居其官者次第书其名字凡有善政可以爲法又𬒳显用使人有感动其不然者亦有所儆戒焉于此可以观政迹表人物于治道有所系此㕔壁之所以有题名记也矧乎风纪之司国是由定咨诹周悉以逹民隐职任之专威恵立足以及人他官莫并乃设幕府司其喉衿执其輨辖文书之详委出纳之缓急精审以賛画诺从容平易使无过不及之失则又司臬之要焉是以朝廷之命是官必极一时之选使之省治文书叅酌议论持平上下之间实在于斯其务岂不重乎江右在乎荆杨之交湖江之表控接闽广岭峤界焉风气内寛而外固民物繁阜郡县罗络文法出入实有劳于聦明视他道爲重矣而经歴司之设自置司至于今五十余年名士相望乃至于今日岂无意于㕔壁之题哉夙夜在公盖有不遑睱及者今经歴某郡王頥字知事某郡杨杰字照磨某郡左仲良字皆以清明敏逹之资忠厚沉潜之懿敭歴䑓省并着雅誉同寅恊恭尽瘁王事以奉崇䑓之信任以承宪长之肃清激杨无私惩劝有道环视数千里之间官吏莫敢不率其职细民无有不得其所晏然镇静圣明在上无外顾之虑岂非得人之效哉乃以睱日树石厅事不鄙衰朽以甞执笔太史使书其说焉自王君以前掌故者可推而録之后三君而至者以次书其爵里名氏歳月以垂示无穷焉他日三君子者政成归报天子进用之或以国事徃来行履之旧而亦有所观覧亦古人之意也欤仍改至元之四年歳纪戊寅三月吉日具官虞某记抚州路緫𬋩府推官㕔壁题名记江右诸郡惟临川狱讼号爲清简非直其俗之美然也盖亦系诸其人焉昔夫子之言曰无情者不得尽其辞大畏民志圣人之道大矣何敢几及然其言则爲政者之所当从事也夫有生之民其情不大相逺也明政刑者必有忠厚恻怛之意始终不贰至诚所孚无有间杂则足以感化其心而争闘之念不作矣其次则明烛情伪不苛不察欺罔无所容隐微无所匿使侥倖奸黠无所遁情则亦莫予侮者矣其或柔不足以立巳刚不足以制欲荒忽而昧于事几恇怯而夺于形势则虽太古淳朴之民气血所感利害所関安得不爲之动至于变诈相寻于无穷乎此所以系乎人也至于官卑而不获乎上力弱而见计于下是则有夭理存焉是在乎诚意慎行之积姑当自定耳予之㱕老而侨于黄洲之曲郡推官于君公说字梦臣杨君景行字贤可歳以祁寒盛暑行县稍间必造予之庐焉于君梦臣丗称长者安静而容治郡者每尚威权爲操纵而君以仁厚佐长吏郡人有佛子之目焉贤可国家第一科进士周知民事而不惮烦甞宰郡之宜黄戢强暴锄姦黠抑兼并以佑善良民至今称之及来兹佐郡人巳素孚之激厉之节虽不得尽行其志而刍荛道路亦知其直道而行矣今李君德芳字予虽禾之识然萧规曹随同寅共事不间于吏民之言岂非郡府之良而市井田野之幸乎至正元年闰五月公说以书吿曰予治文书听两词之署庳且压去年与景行图新之不以烦民也而吏舎司狱之㕔亦俻度地㕔事之东以作髙亭焉环以卉木之实酧应之暇则小憇焉择于郡史得某人董其役功未讫而贤可代代之者李君徳芳旣相与共成此亭而相谋曰国家置郡以来将七十年矣居是官者无虑数十人而姓名爵里未上去而代迁歳月无攷岂无行事之善及人之美而人无复能道之亦可惜哉欲龛石于壁询诸故府求其可知者録之不可知者阙之继自今以徃官于此者得题名焉求一言以叙其意噫不亦善夫善居官者无所苟而巳矣苟也者因循展转姑度歳月而不事事之谓也苛之心生则亦无所不至矣一二君子不惟竭力于其身又欲上推前官之所不及爲而有待于后人可纪而爲是也岂非君子之用心乎千里之内民事之利害乆而忘之则惩劝之意衰而兴除之政阙使其人建立于一时者犹不忘于他日则斯记有所系矣得失之辨人心之公有不可泯者亦于此乎见之故爲之书以爲㕔壁记至正改元辛巳歳闰五月日具官虞某记龙兴路重建滕王阁记国朝分建行中书省其镇乎江西者即龙兴而治焉郡城之上有曰滕王阁者俯临章江面直西山之胜自唐永徽至元和十五年百七十余年之间其重脩而可知者昌黎韩文公记之后五百四十九年当我朝之至元三十有一年省臣以兹郡贡赋之出隷属束朝乃得请隆福皇太后赐钱而脩之记其事者柳城姚文公也又四十年今天子即位改元元统其明年甲戌江南行䑓御史大夫塔失帖木儿时以丞相来镇兹省甞登斯阁而问焉追惟𥙿皇先后之遗德期有以广圣上之孝心平章马合睦賛之曰重熈累洽之余民力亦旣纾息名蹟弗治将无以致执事之恪恭也集衆思于僚佐请于朝而作新之旣而丞相移鎭江淅丞辖以次或陞或迁平章寔克始终其事焉厥旣落成肖府使人适临川之野而命集记之集曰噫昔韩文公之记是阁也犹以名列三王之次爲幸今韩姚两文公之文卓然相望于千载之上而辱俾集继之能无弗称之惧乎且一阁之遗见崇于今昔者如此彼滕王何其幸欤将命者曰吾相君之属笔于子也其咨度于上下也审矣且子甞从事于国史今老而寓诸其境于书事爲宜宜勿辞也乃爲稽诸郡椟以是年十二月丙子授工庀役越明年乙亥仍改元至元之歳其五月之吉柱立梁举道园学古録卷之三十八若属吏之来受事者相与登临覧观于斯阁优游雍容以歌颂国家之盛而发挥其尊主庇民之心不亦伟乎㐮阳路南平楼记昔我国家之经营四方也甞以重兵戍㐮樊临制东南旣而围㐮六年而克之遂以取宋南簿岭海莫不率服区宇旣定彻兵以息民其留镇㐮阳者两万户之兵也于是其帅杨侯珪以至元年即故山南东道节度之牙门作新楼于其上戎幕治焉姚文公名之曰南平而爲之记落成之日作楚人之歌以相之至于今六十有余年矣其爲楼也屹然中郡而髙起风雨旋薄歳乆不支今万户明威将军完者秃懐逺大将军扬克忠武畧将军也先帖木儿葺而新之则仍改至元之六年庚辰之歳也旣成以书抵江南求予记之呜唿㐮在荆豫之交水陆之㑹自古形胜之国也丗祖皇帝神武制胜之迹在焉非文公之雄文震荡悲歌慷慨殆不足以当其山川而集何足以言之哉今夫㐮之爲城頟頟千里北出方城渡沔水逹乎周郑晋卫之郊东出平臯徬徨乎陈蔡齐宋之野大车之彭彭驷马之洋洋攘攘纷纷爲利禄而徃来者尘相及而𬒮相接则昔者戈甲之所趍刍饷之所输也汤汤江汉之流布缕革禾麻菽麦衣𬒳乎东南湖海之间者则又皆昔日竭其民赋疲于奔命以自救之徒也原田每每十千其耦林树邑屋参伍鳞次比隣婚姻饱食以嬉燕息而歌者则皆前日深池髙墉昼战夕俻不能一朝居之地也嗟夫天下之治平乆矣海内一家偏方下国恃险阻以自固者悉巳刬削消磨而无复遗迹况夫襄之爲郡蔚爲内地涵煦圣化休养生息之深厚者哉士大夫鞅掌王事之余驰驱之暇乐其风俗之淳美土力之完复于是有逸居安食之思而四方游士宾客以相后先他郡盖莫之及也而爲之民者㓜者壮壮者老老者日以尽矣徒知其长子老孙养生送死之乐岂复有知祖宗经理艰难之初师武臣力之故哉想夫元戎当岁时之丰乐军士之休寕与其守臣宾佐吏士饮酒作乐于斯楼也慿髙望逺徘徊四顾观夫人民城郭山川草木于烟云晻霭之间道先世之功烈以诏其子孙使母忘警戒于无虞而丗丗保兹乐七以奉国家盛德于无穷则自三将军始也岘首之崇檀溪之深视彼异代之士慨尽瘁于一时使遗名于后丗而自託于兹者则可以一慨也夫抚州路重建谯搂记中顺大夫抚州路逹鲁花赤云中塔不台侯以其郡治谯楼成属予作文以爲记集昔者以文学爲职业旣老而归侨乎君侯之野将命者郡庾吏宣予从子也寔来其敢辞乎稽诸郡志自刺史危全讽建府治于此至于今四百余年凡守居有兴作碑志略可攷而谯楼之歳月无述焉盖亦巳乆矣至顺三年四月大风楼坏明年十月緫管东平刘继祖与今佞相继至郡谋更作之以是年十二月经始又明年刘守致事去无代者侯以爲巳任其相之者治中阿昔海牙推官蔡裔黄明经歴牛某知事康某照磨王某也元统三年与侯乐斯楼之成者同知府事水八刺治中和尚判官王某推官李辅崔中经歴柴郁知事萧从龙照磨蔡某而始终主书计者万实也而斯楼也据地髙胜屹然有临其下则垒甓旁崇广道中辟郡长吏帅其僚佐奉诏令出教条入而听政出而退食属吏民庻之受事使命宾客之送迎小大莫不由之其上则昼谨时刻夜严鼔角所以警动其民之观听而时其作息之节所系之重盖如此非直爲观美以资㳺覧者也其爲役也时其间暇而不厌于缓相其时宜而不苟于就是以赋民度材筑构望饰越三年而后成焉于惟今天子仁圣垂拱无爲朝廷大臣百执事各率其职刑威庆赏赫然脩举海内詟伏莫不宁谧吾州地方千里介然江湖之表涵煦德泽悠乆深长郡长吏与其僚佐畏法而爱民以谦逊岂弟相尚水旱之祷天格地应原隰坟衍之艺无有偏害而楼之成亦其时哉盖甞闻之人之常情苟免于饥渴则侈心生焉不忍于忿激则争心炽焉狃侈而好争则亡上下等威之分而轻用其父母妻子仰望之身极其私智功力之所能而无所不至于是不能以有其休养生息君子盖深忧之是故善爲治者必平心而正巳正巳则无私平心则无忤无私无忤而人信之明政刑以定民之心志崇礼义以兴民之廉耻申孝悌之敎惇忠厚之风使吾文物之邦欣欣然皡皡然保其生业脩其贡赋以奉公上承徳化于无穷不亦盛哉敢具刻以告来者崇仁县重脩县治记抚州属县五崇仁其一也邑之望南有华盖之山稍西爲临川之山一曰巴山又更名相山又折而逺去西北曰罗山皆大山也其境南甞置巴山郡隋废郡置崇仁县歴唐五代至于宋末无改焉水出于诸山者其流旣合县人夹之以居治在水之北则罗山之东支也前至元十二年岁在乙亥抚州内附崇仁从之朝廷始命吏治民出贡赋兵革之余吏舎弗葺二十六年歳巳丑逹鲁花赤麻合谋始作之良材巨木取足于山曾阁崇观徙诸故家遗构竹木陶甓百废并作颇号雄伟继至代往因仍支吾荏苒岁月遂以弊坏五十年于兹矣仍改至元之元年今逹鲁花赤阿里仁甫寔来咨其同官令丁也先作而新之民安其政劝率随应有余力者欢然赴功不数月集事梁栋榱桷易其朽腐陶甓土石更以完壮髙而危者下之以即安卑而陋者增之以改观丹碧辉焕垩明白俨然髙堂寛敞夷坦内临外仰无所壅蔽上官行县賔至如归凡器所需纎悉备具府史有受事之舎版籍有庋藏之室狱庾之严固廐湢之细㣲出而使民燕而逸劳亦莫不有其处周视列邑未有整暇完美若此者矣盖兹邑之地壤土平衍无甚瘠甚沃之弊故其民安于劳而敏事水之东出者易盈易涸阻爲陂塘以备旱舟载之济往多而来寡无十百之利大贾不至备物致用苟不苦窳故无过于侈靡之伤焉方其盛时弦诵之声无间于井社衣冠文学之家聮络相望退譲谦抑习而成风出而仕者多繇文史国朝以经术设科取士屡有其人况有大儒缙绅先生以古道正学作兴斯文朝廷尚之四方从之其所漑𬒳朔南逺迩莫之或先是以其民知爱人而易使矣间或质之不美弗率敎令至于轻失其天常亦岂自容于羣良衆善之间哉然而数十年之间爲吏者有不暇于爲治岂斯民之罪哉仁甫亲见其先人治郡之善歴官天台无钖而至于此故能深知民隐操守如氷雪识事如蓍烛忧民事如家事待同僚如手足理烦剧如平易丁也先以国字入官敦重老成从善乐美以成百里之功而丞张荣前簿尹昌今簿舒文琰前尉胡诚等皆悃愊无华相与辑睦以率其属而佐其长数年之间有休息而无嗟叹岂易得邪嘉谷屡熟于田灵芝挺生于郊仁甫之家揷断竹而复生皆瑞应也若夫徭役之均干谒之絶听讼之简先事之虑御过卒之暴掠止嚻突之徴唿保良善如护生刍卫细民如捍头目上下信之风纪宜之此皆后至者可视而规随者也予退自国史寓老其野故邑人请爲之书如此是年十有二月虞集记羊角洞天记洞天之说盖出于神仙家所传记多名山异岭夐絶人丗髙明空洞故以天名之而抚州谯楼前左有一卷石长三四尺髙二尺许郡人谓之羊角洞天不见其空洞可名天者丗俗相传有人自青城山来扣石暂开得入见洞府云所谓羊角者盖郡城形势南来东行而转乎西昻然若首有石上出进而不遂所以有角之名乎故宋绍兴中守王侯秬覆以小亭后乆之守林侯某掘地而观之未数尺大风起穴中惧而止景定癸亥守家侯坤翁更新其亭而爲之记后八十五年皇元仍改至元之三年也监郡中顺大夫塔不台侯谋于同官僚佐作新亭于其上旣成使来求记夫府治之所在非若荒闲寂寞之濵而有林壑之美神明之交也自守将以下有民社之寄贡赋之事治敎之托狱讼征繇营缮力役之繁承藩府司臬之莅治接賔客军旅之往来一州千里之事日不暇给又安有仙人道士逍遥徜徉于无爲者乎侯之爲此岂非因其超丗之嘉名将以涤烦渇于休暇之余得幽探于跬歩之近与其僚友出门而观之行庭而抚之以自託于髙明之临清静之极者乎噫吾闻神仙之境虽海峤絶域𥘉不出乎六合之内居其间者熈熈然无外物之接无内欲之萌饮食淡泊无血气之争长子老孙寿年长乆若是者洞天之所以爲胜者乎今熈治之丗年屡告丰吏民相安于无事岂徒仕于此者得以优游闲暇超然埃壒之表而吾百万之民乐至治而安其天年不异于无怀葛天之郷者是即洞天而巳矣盖不必指羊角之一石而言之也噫结绳之俗㣲三王之迹熄有志于治者庶几黄老之绪余以息民于水火不胜幸矣岂若方今天下沐浴圣化若是其盛吾安得不慨然于洞天之说乎青云亭记古之大夫君子所以有登临覧观之乐者盖以其升髙能赋山川能说非徒爲燕游以睱逸也昔郑禆谌之善谋也于野则获于邑则否是犹有所殢焉若夫能赋能说之事近不违乎喧杂逺有得于虚旷发谋出虑孰有彼此之间哉临川之城有五峯焉山形自南而来其第一峯最髙有亭曰青云自昔守臣与其僚佐賔客休暇之次则必游目骋怀于其上或记或咏者多矣而辞多不传国朝仍改至元之三年监郡中顺大夫塔不台侯出俸金帅僚属与凡好事有力者更新之以予昔尝得一至于斯亭也故求文以爲记按郡城之中地髙而可覧观可名者三若五峯之堂则在郡治吏舎环属屏树翳塞不足以周眺望拟岘之䑓可以逺眺望矣而负託城壁出于人爲于竒胜爲未足焉隐然髙据緫㑹逺迩若挈裘而得其领焉者莫斯亭若也吾之有人民社稷之寄者从容治下而来至于斯也凡其目力之所及皆其心思之所至也倬彼云汉昭回于天北瞻阙廷如日斯近凡所以竭力以事其上者罔敢不尽其心焉俯而视之冈阜之起伏阛阓之生聚休养保息宁有所未尽者乎愁叹忧苦宁有所未拯者乎出令行事宁有所未尽善者乎环而观之名山灵阜欝乎苍苍能出神明以去菑害者吾理之得其道乎流水之行可以治沟洫而备水旱通舟楫以足货殖田畴之广袤阡陌之罗络因荒易以察其勤怠时生成以验其丰凶者吾之赋税力役之征有以公其劝惩者乎见之则必有所思思之则必有所处之道矣然则仕于斯邦而来斯亭者休休焉俯仰无愧于吾民然后得遂一日之乐者不亦难乎安得不爲之书以待来者道园学古録卷之三十七道园学古录道园学古录卷第三十八道园学古録卷之三十八归田藁十二雍虞集伯生记大本堂记宜春黄盅字子中早尝从临川呉公游往来者数年归而题其读书脩学之舎曰大本堂其后得壻公门有卒业之意而公去丗巳五年矣公之遗书绪言经手定者皆可考信而其门人子孙尝所亲闻者又可问而辨之以自致其学顾来求予爲之记而不知予之不足以知此也噫使及公之存因斯堂也得一言以惠幸后学岂不善哉嗟何及矣而使予执笔焉其何以言之哉昔者朱子受学于延平先生先生尝以其从豫章得之者而语之曰但于静中看喜怒哀乐未发时气象爲如何窃甞由是思之所谓未发者岂非吾不睹不闻之时乎所谓静者岂非戒愼恐惧之至无所倚着之时若夫气象之说亦云危坐澄心而天理自见云耳非必有模拟想像者也其师友问荅之言传诸学者宜无可疑者嗟夫人之受命于天与血气俱禀而生其爲性本静也知识生而情欲作接于物而动者纷至曡起互爲应感反覆相因于无穷虽梦寐休佚之顷其憧憧者未尝小止而定也是以一徃而不复倒行逆施谬迷顚沛以终其身而莫知反其本原者多矣彼爲佛老亦或知此以爲忧乃爲絶物壁立以自胜或爲专壹内守以自固其坚苦百倍则有之虽或稊稗之有秋然欲其立人极以賛化育则与圣贤之学爲大不侔矣今夫天道之行也必有歛粛以启发生之机人之爲学何可无所涵养以爲动而泛应之地乎苟自始及终无一息之静则隐微之间动机之发亦何以察其辨而致其力况于风靡澜倒溃冐冲突而后从而制之将何及乎吾是以深感夫延平之言而窃以爲大夲之立庻由乎是而区区言语文字之求宜未有切于此者矣若夫其后朱子之门人或传其师说以爲考诸圣贤之言进脩之实尚有可言者则在后学又有以究极之吾闻子中之居是堂也以髙㓗自克好静坐故以所闻告之以爲之记时中堂后记皮以亨氐故南雄使君之次子今平江州判官昭德之弟也甞筑别室里第之南数十歩堂成求名于故翰林学士呉公乃题其堂曰时中又爲之辞焉后数年以亨氏殁又数年堂燬而辞亦亡其子霖慨然思先人之遗意乃更卜构堂仍其旧名而呉公之辞不可得矣其兄棨爲访诸呉氏门人子弟亦未之有获也而请予以意申之予曰时中之义大矣昔者呉子之言必有以大启夫学者之心而使之有用力之地矣集何足以言之虽然棨乃予甥也试相与私讲之夫君子小人对待者出于君子则入于小人矣出于小人则入于君子矣介然几㣲之辨其当致察也严矣时中之中吾不敢易言之然吾所知者君子之时中旣爲中庸小人之无忌惮爲反中庸则知无忌惮者时中之反也时中未易至也而忌惮无忌惮吾可以用力矣忌则知所畏而不作无所忌则肆而无所不爲矣惮者知所恶而不行无惮则妄行而无所不至矣此君子小人之辨也昔先儒尝以静敎人其后曰莫如待敬敬之说要矣其后又以爲莫切于畏之一字盖其愈思而愈精愈近而愈切者如此且中庸之道在乎戒慎恐惧求时中者舎此而奚适哉吾徒言其求之之道如此耳使归以语其弟若复得呉子之言使集与闻而从事焉固所愿也思本堂记宜春黄元瑜氏好古博雅取所藏三代秦汉以来图书器物居于一堂名之曰尚古故翰林学士呉公爲之记而告之曰尚论古之人莫如易书诗春秋之爲古也元瑜之所尚孰有加于此者乎噫公之爲元瑜言者至矣其望于元瑜之所至者厚矣呜唿观其器而知其用观其文而知其实则凡观于古人者皆所以成已之能也由是四方之君子深有期于元瑜焉后二十有余年元瑜使来告曰某以先丗之余庆出而食士之禄归而有家于郷顾吾族人昆弟子孙其𥘉本一人之身也廼作思夲之堂于居室之近聚族人之爲学者饮食而敎之又于岁时具酒馔𬞞果率长㓜以享乎先视庻乎凡吾同气仰而望焉各思其本之同出而精神血气之感焄蒿肹蠁如在于斯庻有以尽吾之诚乎哉取私田五百畒之租入别储之以备斯堂祭与敎之用而请爲之记焉然后知元瑜之真有志于尚古者矣吾闻古之爲道莫重于祭莫切于敎而思本之堂爲斯二者而举予安得不爲之言乎夫古今一道也而时王之制有所不得行往昔之事有所不得爲志之所存有所不能自巳者取其得爲者而爲之岂非善学古者欤昔者无王之制祭礼甚重且大也粢盛牲杀器皿衣服之等甚备也求于隂阳鬼神之义甚至也诸侯有国大夫有家则各有庙焉以妥祖宗之神灵以一子孙之心志支庶之不祭未尝不得伸其敬于宗子之家継称之小宗未尝不得专食于子孙之享而有国有家之族人几无不祀之鬼矣后丗贵爲公卿封不必有其地名爲丗禄家不必有其田于是庙无所于立不得以行古之祭道宜无以而属其族人矣而况于士庶人之家乎先王之遗敎彛伦而巳矣其始敎至于德爲圣人极其至而巳矣自天子诸侯之国大夫之家党术之间其敎一而巳矣士之仕不出于其国农之耕不出于其郷无所事乎逺外故郷里亲戚之情亲友助扶持之事近至若闾巷之间其耆老日坐于里门其少壮旦出而诲之以所当爲夕入笃之以所不及则是父兄无不敎其子弟者矣后丗身无以爲敎敎不以其道或工文艺以事进取趍游末以纵利欲遗君后亲之心举丗不怪不厌又何责于闾里之间乎噫苟非真知古道之可尚者其孰能知致力于斯二者乎想夫斯堂也絃歌之声作少长有序而不紊笾豆之事陈始终有常而无间于是歛福胙而敷施之通幽明之故合踈戚之情劝酬颂祝宴乐醉饱行之有常乆而无斁也前三百年宗家太史公之言曰冲和在此一枝也其殆爲善思本者发乎然而祭与敎之道犹有可言者吾闻元瑜子弟多好学尚有以推明其说而品节其事以佐元瑜之成能乎诚全堂记前上元宰临江黄君景云入仕于朝秩满暂还有堂焉名之曰诚全因桃源宰简君正礼池阳敎授呉君京来求予爲之记简君爲之言曰朱子语録有云诚是天理之实然圣人之生禀受浑然气质清明纯粹全是此理学者则须是致力学问思辨行直是得日用本分事无非实理然后爲诚也即是言而观诸圣人仲尼有云惟天爲大惟尧则之诗云维天之命于穆不巳文王之德之纯仲尼曰予欲无言天何言哉四时行焉百物生焉天何言哉如此者岂瞻企思虑之所可及哉观于圣人者观乎天者也观于天者观乎圣人可也人之所以爲人其性则仁义礼智其伦则君臣父子夫妇兄弗朋友也人而不逹乎天盖尽乎斯道而巳故曰圣人人伦之至也舜之于尧周公之于文王皆圣人也孟子曰舜尽事亲之道而瞽瞍厎豫瞽瞍厎豫而天下之爲父子者定周公之东征也诗人咏之曰公孙硕肤赤舄几几君子以爲善形容周公焉盖天理有常而事之所遇有変変虽万端而其常也不失故于其间可以窥见圣人之万一乎颜子之于仲尼亚圣也去圣人一间尔颜子不幸短命传仲尼之道者曽子子思孟子也学者从事于三子之言其至不至则甚不齐然窃观前乎此有践而充之者其惟颜子乎仲尼曰回也其心三月不违仁方其不违也于圣人之全躰有以异乎孟子曰颜子具躰而㣲周子曰执焉复焉之谓贤盖谓颜子也又曰圣人之緼㣲颜子殆不可得而见乎是故天不可以意见测也圣人不可以意见知也从之末由之际则亦可见其㣲矣乎然则亦谓禀性浑然气质淸明纯粹其可以易言而轻以自命乎哉然而学者之所以爲学人之所以爲人非天非圣人则何所事乎是故不敢以易言之亦不敢不以此爲事也盖尝闻之周子曰诚无爲几善恶夫诚者理之至实何所事于爲哉而几之发则有善恶之分矣昔者夫子于干之九二曰闲邪存其诚程子释之曰邪旣闲则诚自存非别求诚于外而存于此也而闲邪之道则在于动容貌整思虑自然生敬敬则诚存而于实理无所欠阙矣然斯言也亦在于言信行谨之后下学入门盖未能遽及乎此也是故张子又专以礼敎人盖君臣父子夫妇兄弟朋友之间日用之际莫非其事而品节之㣲知有未尽者矣一豪之分不尽则有一豪之阙而不实矣然非知礼其孰能与于此哉故思全乎理之实者又当致力乎此所以人伦之至非圣人莫能当之集愿学而未之能逹也輙诵所闻以告三君子而记诸黄氏屋壁君子堂记临川李夲伯宗之大父以郡史从军活属县数郷之民旣而延郷先生孙履常甫敎二子于家斋舎在莲池上履常取周子语题之曰君子亭后其大父父旣殁池上之居爲别舎伯宗不忍忘也因取以题其所居之堂曰君子堂而求予记之噫子之大父有隂德生理之息养和气流行子之父受学于郷先生成其属望之意则子之诵诗读书脩身慎行以君子自居则亦有自来矣夫人之爲人其类大槩有二曰君子曰小人其几㣲之𥘉则善恶义利之辨而巳爲义爲善出于天性随感而见涵养深者识察其端之自出知扩充之其爲君子也孰能御之一念之发起于血气爲恶爲利不能察诸其㣲而力克治之则其溃冒冲突壅底沉溺其不可御也又有甚焉是以欲爲君子者不可不反已穷理而求其端也古昔盛时圣贤迭作朝廷郷党学校之间外而交际内而家庭无他敎也是以其时君子爲多焉圣逺言湮异端并起易书诗春秋礼乐之文孔孟之说虽具在方册而仅存于丗其学之者固陋则不足以自奋昌狂则不能以自反天资之敏才器之髙则又不屑于此而他求焉师匠不作无所质信汗漫之求没身无得此人心所以常昧于本初而先王之泽不𬒳于天下此岂小故也哉昔者周子特起于千载之下上接前圣图书之作天实假之而或者犹疑其说之别出程伯子天性之纯叔子操守之正以张子之仁勇犹出入于孙呉佛老之说然后卒能归求而得之此所谓振古之豪杰者哉是故有髙明之资不肯安于凡近而过求之其能自归如张子者几何人哉延平李氏之言曰举丗纷纷曰学仁义䧟身杨墨谁能知之窃意斯言也爲学之𥘉稍出于自私之意岐路之差其失大逺延平安得而不深叹之乎虽然此犹爲学道者而言也乃若浅陋之士求欺丗欺人之名以窃自尽之利立志之𥘉已与圣贤大背而驰矣而谓有志于君子者而爲之乎予与伯宗游已数年今歳留山居者喻月察其不自安于衆人之习真欲自致于君子静而不滞进而不止有𥘉有终庶几无愧于斯堂者乎几㣲之先岐路之差则不可以不慎也姑记其说而相与切磋琢磨以求其成焉至元戊寅三月朔记德星堂记丗说云陈太丘诣荀朗陵使元方将车季方持杖以从旣至荀氏子弟咸在侍侧于时太史奏真人东行五百里贤人聚丗人以爲美谈厥后朱文公爲建宁陈氏作聚星亭画賛好学之士盖传诵焉大禧院判官陈君彦和家本蜀䦘中文惠公出家后自郑州迁汝宁居汝宁者数丗矣昔爲御史时与予同朝有一日之雅兹乃千里贻书以相告曰我大父辅之甫居京师咸宜坊有堂曰德星李公受益所名盖取诸聚星之义而松巖髙公书之当是时鹿庵王公左山商公静轩阎公杨公从周与诸名公卿朝请之暇无日不集于斯也今徙居寅賔坊东亦有堂焉仍表之曰德星亦不忘其先也请爲记之集曰彦和之无改于堂名也可谓宜矣聚星之应视其人焉何必古今之异也由今人而视古人则爲古人矣若古人之自视于当时则亦谓之今也今人之自视于今则故谓之今矣在后丗而视之将不谓之古人乎是故方今之时令闻令望如珪如璋而颙颙昻昻来集于斯者又何必不如咸宜之君子乎且夫君子之交也以类相从吾尝爲彦和执笔先丗之遗德矣而彦和之美政又有不胜其书者今敡歴愈乆声誉益髙则其所与游之君子盖可知其人焉昔者文惠公与弟兄以执政奉其父秦公于家弟每有客至必拥笏垂鱼以次侍立客爲之䠞蹜不安而起秦公谢曰此儿子軰尔然则陈氏賔客之盛有自来矣方秦公时寔当五星聚奎之后其在朝之君子休光盛德至于今五尺童子皆知诵之吾故曰不可以古今而异观也嗟夫予去国而适江湖之外故已逺矣仰而观之天容日华𥘉不违于咫天盖尝披衡茅廓豊蔀而窃窥乎勾陈太㣲之间以求夫天津析木之次其景光润色煌煌煜煜亦果有如太史之占者焉则贤人之德业衣𬒳万物者着矣而仆也得与草木禽鱼以自乐于丽日祥云之下则区区之至愿至幸之至足者矣谨敕堂记抚州府推前进士杨侯贤可爲其从孙壻龙焕来告曰吾太和龙氏登者登故宋咸淳四年进士第仕至衡州推官其后曰希白克丗其家至其子良翁则爲国朝之人矣有志于当时不及有所施而殁而孙曰焕今年二十余而知爲学以自立作堂于其居之左取马文囦称龙伯髙之语以扁之曰谨敕请得一言以进其学而成其志文囦汉室名儒智虑不私于已然戒其子孙不嫌于辨别时人耳目之所及以致轻薄谨敕之辨何其忧之深而言之切也马氏之子孙在当时者尤当受言而行之百丗之下龙氏之支流余裔观于前言往行有得于宗家德行之意慨然有感于中而思尽力焉可不谓之知其要乎然文囦颂伯髙之德则曰敦厚周慎口无择言谦约节俭廉公有威効之不至者犹爲谨敕之士以愚观之果能以谨敕自励虽以之入圣贤之域可也岂止于是十六言者而已哉谨之爲道盖有存养之功而敕之爲言深有戒敕之义盖必有闻焉知其得于天者如是其大有诸已者如是其全于是慎之于存养之初不使有一毫之偏杂戒之于临事之际不使有一事之差缪如是而致其谨敕之功者爲学之要道也如大江之流而诸水皆从裘领之挈而举体皆顺果知所以爲谨敕之道则所谓十六言者皆由义理而出一源而无间矣而异端郷原之流亦不得托其似是之非以谬迷于当时也夫君子之爲学也爲敦厚而不爲刻薄爲周慎而不爲䟽卤爲无择言而不爲躁妄爲谦约而不爲放肆爲节俭而不爲奢纵爲廉公有威而不爲私昵者皆必谨敕而后能之故圣贤之学必曰由敬而入必曰戒谨恐惧皆谨敕之事其可以爲易能乎哉呜唿欲知谨之说乎扳之诗曰敬天之怒无敢戯豫敬天之渝无敢驰驱朱子曰言天之聦明无所不及不可以不敬也欲知敕之道乎抑之诗曰夙兴夜寐洒扫廷内脩尔车马弓矢戎兵朱子曰细而寝兴酒扫之常大而车马戎兵之変虑无不周备无不饬也谨而至于事天之大敕而至于忧沦胥之亡反而求诸爲学之道焉何患乎效伯髙不得者乎书以复诸贤可使记诸堂壁柏友亭记东南多嘉树竒材求其挺特坚致肤质若金石甚宜于其土恒有而不䙝歴时変而不迁见用于宫室器用至美而能乆未有如柏之爲贵者也今豫章之爲木能乆能大而适于用郡以比而得名橘柚之贡专在南服斯二者非他方之所有莫或尚之然而数年之前骤遇夫坚氷甚雪之変摧折殆尽生息仅存柏之爲植同其风气屹然如山岳之无所动揺则其所以受命于天托质于水土其必有独异者乎环视境土之近耳目所及托乎神明歳年千百者往往有之穹山巨壑之间不通人迹无所识察于当丗乃至辱于樵牧厄于斧斤何可胜数今有君子手植兹木于户庭之间子孙保守而封植之内无蚍蜉蛾子之蠧外无皮毛支末之毁垂三百年欎然千霄本固榦硕骈峙对立凡四其朋若豫章魏亭胡氏之家者宜乎诗人君子相与咏歌之不足也胡氏之孙棣筑亭其傍清江范德机氏题曰柏友而遂铭之后十余年使其壻徐庸不逺二百里持以相视感乔木之如斯思故人之云逺因书此以遗之庸又请范君所以称柏友之说乃告之曰君子于先丗手泽之所存瞻望以思恭敬弗怠故宋进士龙溪君之手植歴四传以至于今五丗矣丗代变易而物非其故胡氏能出有其家家全其柏相与爲永乆亦希有者哉然则棣也观于斯木思其髙曽祖父朝夕徘徊于其下若将见之岂直友之云乎哉虽然昔之取友者取于其郷取于其国取于天下取于古之人今胡氏之家传泽之乆不失儒雅而温厚深固有闻于其郷仰而思之俯而脩之必有得于斯者庻几相须以成之道乎谓之友可也然则友之之道如何观其坚忍不拔而抑其浮游之气观其正直不阿以致其贞干观其器也有适于用则必不肯暴弃而思有以济乎当丗则有取于斯柏多矣柏也之爲胡氏友又将见其子孙于方来乎进士君之先自丹阳来徙于官溪溪之委爲东湖进士之子所筑西园在焉三丗以园自命所谓小园园趣者皆以此也湖之水汇彭蠡爲大浸今胡氏之居枕之亭在居室之右多古木竒卉而独以柏名者重先丗之植也夫其地之寛厚燠泽见诛树木人物者如此则山川之胜必有可观者焉吾或与野人钓叟徜徉于江湖偶一至其处尚能援笔而赋之冩韵轩记龙兴紫极宫写韵轩髙据城表面西山之胜俯瞰长江间乎民居官舎之中特爲夐絶眺望如此者亦或有之至于秋髙气清望见上游诸郡之山若临江之玉笥抚之华盖寸碧天际森列户牖此则他处之所莫及也西山神仙窟宅得道往来城府致其悯丗拯俗之意而游覧燕息于此盖必有之郡人相传唐文簘呉綵鵉二仙岂其人欤丗传呉仙尝冩韵于此轩以之得名予昔在图书之府及好事之家往往有其所冩唐韵凡见三四本皆硬黄书之纸素芳㓗界画精整结字遒丽神气清明岂凡俗之所可能者哉要皆人间之竒玩也登斯轩而思其风采亦足以寄遐思也乎而丗人尘俗之想沈溺于胸中意谓髙仙幽栖者不异于已而书其遇合之事殊不经也盖唐之才人于经艺道学有见者少徒知好爲文辞闲暇无所用心輙想像幽怪遇合才情恍惚之事作爲诗章荅问之意传㑹以爲说盍簮之次各出行卷以相娯玩非必真有是事谓之传竒元白居易犹或爲之而况他乎遂相传信虽爲其道者若文呉之事亦乆而莫之察良可悲夫盖所谓仙者形质化泯神明昭融岂复有分毫丗俗之念而有可以受谪者乎昔陶隐居着真诰载李夫人少女降杨生之事犹言玄契遇合真道不邪示有偶对之名𥘉无弊秽之迹从容接对礼意森严此一证也借曰以凡念之起见谪于夫自当恐惧脩省一息不敢缓而可以因循袵席之燕暇以至十年之乆乎诬呉君也亦巳甚矣而使庸人孺子无所知识更得以借口吾党之士其可吮墨弄翰扬澜而助之波乎因书此以遗其观之主者余君玄谷无重贻愧于兹轩之髙明云余氏极髙明楼记华盖之山在崇仁上游据地势之隆厚拔起千仞上出霄汉日星廻旋无所障碍云雨之兴漠乎在下若有人焉凌空倒景髙邻日月而后足以对之浮游于尘壒之中沉溺于污秽之下生死不出于旦暮起㓕不踰于寻丈者乌足以观乎此哉其山之阳有水曰珠溪余氏之族丗居之不知始于何代而未尝有他族间之山如城郭之环流泉中出隐伏磐石委曲渊注始逹于外而居人耕田凿井养生读书无所外慕以其地僻而赋薄逺去郡县公上之供给事而退人亦无所求乎其间也晋陶渊明所谓桃源者依俙似之余氏之彦曰敬以自然淳厚之姿居风俗质朴之郷以其乐易之心保其敦睦之族舒舒然温温然吾闻而恱之丗以爲风气日降情态日趍于薄而不复可返岂有是耶故翰林学士呉公之夫人则敬之曽老姑也故公尝至其处及敬作楼于其居以瞻华盖于咫尺而命敬以极髙明题之也楼成而公已去丗敬不得请一辞以表之因其族父希圣求予记之予尝闻诸上蔡氏曰孰能脱去凡近而游髙明莫爲婴儿之态而有大人之器莫爲一身之谋而有天下之志莫爲终身之计而有后丗之虑不求人知而求天知不求同俗而求同理者乎必如是也而后可以造乎髙明之域矣今夫小智自私而自以爲髙曲见陋识而自以爲明轻獧以相尚臆度以爲知则其念虑之所兴云爲之所及无非至卑至下之事拟诸髙明真所谓霄壌之间矣是故质之美者庻几有以得之内顾于家无甚不足之虑外视于物无甚必欲之意则其中之所存澹泊而虚旷于入道爲近矣而又有以考夫圣贤之学践夫古人之迹则日趁髙明而推致其极者不自此乎秋髙气清予将谒浮丘伯之神于山上尚能求观子之楼诵呉公之言而记其千载之思于此也乃若中庸之书所谓极髙明者呉公之门人弟子多能记公之言敬审问之他日爲敬讲焉是爲记主静斋记监察御史前进士赵君承禧宗吉题其斋曰主静而求予发其意焉昔周子作太极图其说有曰圣人定之以中正仁义自䟽其下曰圣人之道仁义中正而巳矣而主静又自䟽其下曰无欲故静周子承羣圣之絶学开示万丗之学者人之所以学爲圣人圣人所以与天爲一者在斯而已矣盖闻之太极动而生阳静而生隂一隂一阳互爲其根以是知动静相因于无穷而太极未尝不行乎其中也故人之爲道一动一静相爲体用而维天之命未尝少有间㫁也周子图说所以明乎易也六画之卦分上下两体论之二五其中也隂阳各得其所其正也以重卦而言之三四人之位也传曰立人之道曰仁与义是以人极立而三才之道备于我矣其中正仁义之说乎此之所谓静者盖言太极也万事万変不出乎此是之谓主学者之用功抑亦考乎定与主之说乎然而未易知也未易能也切以学者之事拟之而言焉夫无欲故静静之一言则因人道以观天之道最爲深着夫耳目口鼻之接饮食男女之际喜怒哀乐之发人之所不能无者也而遽曰无欲岂易言哉孟子曰养心莫善于寡欲寡之云者未能尽至于无也周子曰寡焉以至于无是知寡欲者学者求爲无欲之渐也艮之彖曰艮其背不获其身行其庭不见其人释者曰外物不接内欲不萌此求爲无欲之道乎二程得周子之传其敎人直以敬之一字而使从事焉知主乎敬则可以驯致于无欲矣自学者论之主敬则即主静之道无疑矣横渠张子又以礼敎人动合乎礼所以践乎敬之实也一豪之非礼则一豪之敬失矣一事之非礼则一事之敬亡矣故主静者莫如敬敬又莫切于知礼礼者天理之节文也故切以爲学者之事必知夫礼而不可易者而后能有所定此可以见圣人之道必先有所定者乎夫主静而无欲者圣人之能事学者之极功愚何足以知之即其所闻于父师而困学不倦于万一者如此宗吉以文学跻髙科以才识歴华要常人之情固足以髙视一出夸耀一时矣反而求诸身心之学以极于天人之际而取周子之至言以名其斋而常目在之此其志岂可及哉不以予之老退荒陋而逺徴其说且夫丗俗之爲学质朴者安于固陋不事猷爲爲静而浮薄者以不践圣贤之成迹不考经传之㣲言罔象髙虚盖饰䟽卤以爲静者此皆昔贤之所深忧而今日之所慨叹而莫可止者也赵君有得于巳方资进用又有以扶其正而抑其偏焉则此斋之设其功岂小浅也哉环翠亭记临川城中李氏居宅之后有竹千百竿作亭其中名之曰环翠其郷先生孙君履常氏书程伯子所赋环翠亭诗于其上使其父兄子弟覧观而讽咏焉元统癸酉冬予谒告归田而召还之使遄至从之入城府而病复作留居乆之李氏尝邀予至亭而不能往也后五年李氏之仲浩卿与其从子本访予山中道斯亭之胜意欲予赋之者嗟夫古之大夫君子所谓能赋者岂必昔巳作也昔人之言有慨于衷则永歌之以寄其意云尔孙君之书盖爲得之且温柔敦厚之敎孰有加于程子之言哉然程子之诗其首章曰城居不见万山重而临川之爲郡城中多冈阜城南第一峯爲独髙别支曼衍而西出其止也爲罗家之山李氏之亭在其东麓程子之所谓不见者而斯亭得之则其地似有以胜之者矣其卒章犹有暂游遽去之叹而李氏之环翠予乃未尝一至焉此又何由赋之也耶虽然李氏之先有活人隂德竹之生意沛然似之李氏羣从子弟八九人皆好读书伊吾庭户声若金石其秀挺玉立又庻几似之且闻其好賔客琴书觞咏无虚日诗曰有斐君子如切如磋如琢如磨亦有从容于猗猗之间者乎噫郡之城于此者几四百年矣其民令数十万家所谓园池亭榭冨者或过侈而贫者不能有也至于竹树之植乆逺者或日就翦伐而方与者昼夜之所息雨露之所养亦未必遽能有此也李氏之亭本诸其先之隂德续以其子孙之读书賔客之来于斯者尚有以识之也哉广西都元帅章公平徭记昔在丗祖皇帝神武不杀威加四海际天盘地日月所照莫不来归混一以来嘉惠遐域慎牧守整军旅随其风俗皆有以遂其生养之道察其习气之偏而齐之使不得妄作此至元之治所以无间然也地大物衆丰豫繁息而有司寖弛于无虞而慢暴之渐兴矣桂林之所统踰絶髙险外薄海岛幅贠数千里山川欎结瘴疠时起朝廷寛其徭役简其法令吏乎其地者秩优而俸厚盖所以哀其逺而安其生者也而其俗之难制则固有之若所谓曰生徭曰熟徭曰撞人曰欵人之目皆强犷之标也曰谿曰洞曰源曰寨曰团曰隘之属皆负固自保因以肆暴之所也然皆有血气之亲口体之欲苟得所养而安其所利其情状可知也抚字以其方责厉以其义号令以其信坚甲利兵以临之则悍然不顾勃然不逊者或寡矣或者欺其逺弱而无告掊克残忍之不厌是非不明而举措颠倒以害其生以拂其性虽善良懦弱尤不免于动作况素不知敎令者乎数十年来扇动弗息朝廷未尝不思所以理之奈何执事者之弗恪非常之赏昧于黩货之欺而用否之差徒足以败事而兴诮经事酋卒所忌者制郡县以扼其要害置廉吏能将以叅错其出入因其勇黠而用之官军之脉络贯通豪壮之心力効命隂谋无所容妄念不敢作又以忠信廉介之官莅其上明耳目公赏罚而持乆焉不知出此而屡失良计以劳我将帅士大夫于奔走劳苦可胜追悔乎今上皇帝即位之明年爲元綂二年相臣枢府用外省之列荐以处州万户之镇抚州者济宁章公伯颜拜镇国上将军广西宣慰使兼都元帅佩金虎符以緫其军是年冬十月徭冦以其衆起贺州冨川县之境入其县大掠其民公整军以出湖广行省右丞完泽帅湖广之兵来督戦至军而病以军事属公公军逼贼击破秀峰桃溪新田野猪等寨斩首二百级继而右丞病卒公以随省某处万戸某处万户之军以行公亲临阵射其旗头一人贼二人夺其寨门连破小溪徭源等寨尽克之生擒其酋唐七二十一等六十一人斩首八十一级冦势未巳据其山险连引数百里大掠贺之临贺富川亦出道之永明江华公分调诸军攻其要害擒斩二千九百六十七级复冨川县得边蓬寨廵检所失印招邑民还业是年溃冦又攻平乐府之攻城静江之阳朔三年正月公整军捕之湖广平章探马赤至军公军破冦所据月虞等一十二村获贼一十七人又破凉泾源得贼一十一人又破大厚黄辛等一十二源擒斩一千八百九级仍改至元元年七月朶儿只颜以湖广叅政兼都元帅来与公㑹捕破灵川县境蓝田米落等处溃徭之复聚者斩首三百级而公谕其酋潘光叔陆秀琳等来归得户百廿六大小九百八口歳愿输租三十余石十月十九日击临桂县慕化郷之边山慈洞斩首三级徭冦尽溃发其巢得伪钞板印旗甲戈弩及所杀命官之𫀆笏得爲郷导者龙表一等四十六人枭首以示斩余冦八十余级得胁从者男女四百三十人复其业十一月以诏书按兵而招之得义宁荔浦县咸水等二十余处酋潘三十一等金紫等二十一源酋俸传四藤之岑溪县酋沈明等浔贺等处酋李百七皆诣公降计其地凡一百七十八处户八百八十一大小男女凡二千四百余口公引大兵屯柳州谍报贼攻賔州公引兵出象州抵来賔县二年正月十一日冦三千余人据北三都公遣千户王丗英往敌之未接戦公帅屯兵万户忽都荅儿引兵至石桥与贼遇道隘贼据险戦不得地公引军至五里塘成阵以待贼分三队围官军公麾下射杀三人忽都荅儿等射杀六人射杀突入者旗头一人有贼挺身奋戈出当吾阵屯兵百户陶庭兰识之曰此首贼梁四也急击之不可失官军急击之遂斩梁四及从之者六人贼少却保山顶下矢石以攻我军公发火砲焚其寨军士四面搆縁以上连戦者三公手射者尽殪矢箙爲空斩首八十九级擒其尤强悍者十七人贼溃二月四日追袭至賔州得常抗官军者十二人斩首七级得上林县尉所失印又杀丗爲徭郷导者潘寿撞人从贼者韦明等二十六人皆枭之冦北三都之余党保巖洞以窜谍知其处拥草洞口焚之无得出者时暑水溢师还静江九月公与省臣分道追冦十月十日抵庆逺知贼出海北之境引兵出横州至钦之灵壁与省陆之军㑹攻贼贼溃又分公军出永淳寕浦县贵州擒六十一人斩首三十八级得所掠男女六十九人还其家十二月三日㑹省臣洪水埠渡江入庆逺大安定连击中廓屯营芦村洞擒其酋卢权卢閙斩首三级得所掠良民遣还其家十八日攻唐妙隐峒擒首贼唐公勐等二人唐逊等十人三年正月九日公分击中廓洞贼乗髙坠石击官军公遣兵出从间道上擒其酋谭公显䓁七人斩首二十五级得所掠良民遣还其家鞠公显问海北冦酋所在公显云韦千四在北江田巖洞从其言往击之其山千仞壁立不可上冦又礧石毒矢雨下公购军中作飞桥直扺其巢拥车积其洞口乗风爇之韦千四弃其衆走捕得之其洞火数日乃絶委积家属殱焉又与省臣分击上下廓苏村潘村等寨日有斩获道险粮运不得至採野菜以食与省臣引兵来賔州二月十一日有诏亦以江西行省某官统某处万戸兵平章忽都鲁迷失海牙緫之湖广之兵平章某緫之兵旣合两平章议择胜兵二千万户三人以属公公引兵击古野古晚杳洞擒八人斩首三十五级行次賔州迁江县得古杳之余党十一人戮之督州倅张宜子擒冦海北之余党潘千五䓁三十九人斩首二级三月五日擒古杳余党之酋梁七䓁二十一人𥘉九日庆逺民陈中逹诣军门言柳州皂岭李全甫子姪僣称王号执我万户哈刺不花杀千户乃蛮万流劫郷村烧毁仓库累降复叛投充屯撞窥伺兵机闻两省合兵彼惧而逃去未易可得祸未巳也公素知李之横如民言督千户蒋元鳯诱之出设伏擒之并李万盛韦包弟又遣万户刘某与荅刺罕及愿自効之军分捕其党擒一百二十六人斩首三十二级十三日还与两平章㑹击石山上锦黄崃水确滑石等寨擒一百三十一人斩首七十四级公与平章议留兵守要害而息大军于岭外公之威声乆着封部借以少安矣公之同爲帅者某人某人相継或除或代数年之间日夕军务之劳则惟公而巳行省以公功言于朝者凡几章省臣列奏公功天子爲遣使赐对衣尚尊以劳之所奏立功者大小凡几人命官有差仍命其子妥因佩金虎符袭处州万户镇抚州行御史台用监察御史伯颜甄囊加歹等本道宪使郭某副使某佥事某某上公实蹟凡几章逹于朝而朝廷信之所部宜之譬诸婴儿饥饱疾病未可以去其父母是以勉留之而未亟迁也夫山川险要之利害幽阻深僻其人昔得爲保障今怙以作乱者形势之所系也以蛮夷攻蛮夷古之道也借撞人以制徭撞强而败假融欵以制撞欵盛则又助叛者此方略之所以存乎其人也官兵至则冦散匿涨潦侵则乗险出不测此又天时之所致者也公于其所经行一水一石之委折无不宻识之开辕门以延见四方之士无旦暮皆得通谒无小大贵贱皆得以输其情厚薄往来曲尽其善是以上下逺迩如指诸掌兵如烈火玉石俱焚重赏之下首虏或滥公则拳拳于𬒳掠胁从之人而护之归军簿论功势贿交患一失其当衆心解焉公则屹然不移惟是之用所部嵗当迁𥙷拟注者常数百人皆当其任而无所私岁用粮三十余万石而不徒费此皆古昔良将之能事而公优爲之是以能致胜而持乆也𥘉广右之师老益以荅刺罕之兵勇悍骁疾所至多克稍失其驭不无伤残则欲请于上立部伍定爵秩严法令明纪律以当险要之冲焉庆逺深入南丹荒阻而延袤有罪亡命之徒溃散未絶之冦日増月益萃爲渊薮又欲置官府连营于其间以戍之使不得动作文书屡上朝廷必将信用之爲无穷之利便者其在此矣予与公有一日之雅以予尝忝国史也数録其功多之自以相示集歴观国𥘉之位置中间之因循今日之攻守使后来有所规随故爲作平徭记至正元年五月甲子前史官虞集记题呉氏春晖堂记道家之宫有曰㑹仙者在龙沙之上得兼而名之曰龙沙㑹仙宫宫之道士呉明德豫章人㓜学道于西山复其宫于旣燬宫有别室甚幽䆳谓之白云深处明德䘮其父云卿奉其母居之谓之春晖堂真定郷贡进士范淳旣爲之记而又求余言焉间之明德其宫盖与秋屏阁爲隣余闻曽南丰先生曰阁之下百歩爲龙沙沙之涯爲障水水之西涯横出爲西山江酉之胜处也江酉之登临无不见西山而阁独得其正面焉阁之所见不止于西山凡龙沙漳水水涯之陆陵人家园林之属于山者莫不见焉盖再三往游而乐之不忍去又欲奉其亲以居而欲亲之乐其乐也后南丰兄弟皆爲大官南丰自倅越守齐守襄守洪守福守明守亳守沧皆天下胜处常奉母以往来未必不至洪矣而独眷眷于龙沙如此而卒不能使其亲之常居于此而如其愿也今明德何脩而能安其亲于髙堂以乆其亲之乐乎以南丰之不能得而明德能得之此余之所深慨也则余于斯堂也能无寒泉之思乎吾闻学仙者炼气以养神炼神以养虚余隂不存纯阳粹明熈熈然其常春也无四时之辨焉是故雨露旣濡霜雪旣降候衣燠凉视饮食寒暖之节不无随时而变者矣使其亲身安而心怡不知岁月之乆近非学仙者殆不得此明德其有闻于其师乎是爲记至正癸未九月乙亥日虞集记道园学古録卷之三十八抚州临汝书院复南湖记临川临汝书院在郡城西二里许有汇泽曰南湖延广数百畒受西北诸源之水霖雨不溢旱干可潴其流南出多所灌漑而后与郡城衆流㑹焉盖属县乐安崇仁宜黄之水皆至于郡城之南与所谓临水汝水俱合于旴江之水而东北行去郡城殊逺虽抑之趋近卒不可得也城郭之间峯岭胶葛地势回薄自宫府民居祠庙闾巷因其髙下无有虚旷风气隘互䟽通委折则渠沟之流注而巳矣是以无以宣其堙欎去其壅底以来爽垲而至清通焉则南湖之纳于郡人之休养生息盖有所系焉书院虽以临汝名实主于兹湖也考诸旧志容其进而莫之敢堙者旧巳故宋天圣中修唐故事郡置放生池时守臣太常博士朱公正辞用诏书即此湖爲放生之地其说曰使鱼鸟草木各遂其性以祝人君千万夀云是以有司谨治之盛观善与民皆者也曽子固诸人皆甞赋焉非直道其游观之美而巳也及乎宋晚儒士之在庠序尚进士业而务爲禄仕学道之君子有忧之是以常平使者都昌冯公去疾即湖爲堂率学者以从事乎爲巳之学书堂祠朱文公而尊信服行其说焉而兹湖也遂爲风雩咏归之地郡人士耆艾童冠之至于斯也相观而善是以徽菴程君以考亭之学从郡守部使者之请来爲之师游其门而甚知名者故司徒楚国程文宪公鉅夫故翰林学士呉文正公澄其人也盖书院始于淳祐戊申未三十年而内附国朝崇尚学校建官立师士之效学于斯者无敢慢焉又数十年而执事者弗䖍浸爲旁近堙堑殖利鸢飞鱼跃之髙深溷以污莱之変易川咏云飞之闲适限以畦町之纵横吏民失及时之乐士子兴茅塞之叹彼独何心哉吾闻古之爲田者方里而井井九百畒上有阡陌下有沟洫夫岂不知千畒之土沟洫之浸皆可稼穑乎然而圣贤之相承谨修其制而不敢尽者所以爲天道地利之当然而不可易不然何待于后之尽利者之轻废者乎此又君子之所当究心者矣是以仕于斯者岂无慨然欲复其旧乎盖曰力有所不及者而巳至正辛巳蜀人王君坚孙来爲照磨覧其旧迹而叹焉爱莲之名徒在而中通外直者何见枕流之扁虽存而有源之活水何注语诸其寮知事夹谷立以告监郡倅贰请按图籍之旧而复之莫不称善是时山长张震尽力职事租入无弊廪膳有常自礼殿讲堂门庑斋舎乆坏而弗修者悉致其力而新完之土田之乆侵于人者理而复之方委曲咨劝以承王君之志而幕老亳人赵君雷泽寔来克合其志按得其实即备徒役具畚锸除损壌完隄防沛然而清流集渊然而止水停生植爲之光辉飞动爲之欣恱而郡将处州万户邢侯惟明始作漱石之亭以爲之劝而放生风雩枕流皆如其旧自始役至于成功朝夕程督者録事同达鲁花赤和尚与震也旣而太守洛阳杨公益始下车登斯堂也观斯湖也頋而喜曰天将使吾民沐浴圣化而苏息其凋瘵乎春水方新秋潦旣尽予得以与文武吏士酌芳泉以胥庆咏太平于无涯有不在于斯者乎郡幕三君皆歴仕宪府而至是以得时错之宜者以予旣老而侨于斯土也命震率其训导虞登而以其府公之命来求爲记云抚州路重修东岳庙记古者诸侯祀其封内山川盖其形体之载神气之通有感应之道焉而方社之制牲币之数品节之宜致敬尽礼以行其秩祀不可加不可诬也今郡守受社稷人民之寄与封国无异也得祀其山川春祈秋报有水旱疵疠则祷之揆之有其义接之有其道神人之间岂有闻哉抚州有东岳之庙其来乆矣邈乎南邦而泰山之云盖有瞻望而弗及者而精神流通何所不至则立庙貌荐腥血有其举之莫敢废也又从而新美之其出于忧民之意乎夫天地一生物之心而已分四方而论之东则主生岳也者地之髙而山之尊者也推其盛而及之是以有此乎庙旧记曰子城之东有髙阜林木恠异时见人用弗宁庙始作焉以胜之也古之圣王铸鼎象物使民入山林不逢不若则此祠之立其亦可哉临川之俗衢巷鬼神之祠与民居相杂大夫君子宜有以大正之是以存其可者以示其不可者则亦可矣至正二年三月监郡曲薛揑同知郡事亦怜真治中周德林判官张克明推官于公说李德芳以时有事于庙而屋室玘坏于掲䖍爲弗称五月洛阳杨侯益来守是邦同寅协和郡以无事于是郡经歴赵雷泽知事夹谷立照磨王坚孙相与言曰人心之所向神明之所萃也斯庙也其有庇民之功乎民以爲可以庇巳而有司弗加葺则非郡人之意也上谋于府公而府公从之下暴于闾里之民而民应之三君者各出月俸以爲之先城居之有力者争相施与属邑之人闻之率其赋以助郡録事之长曰和尚居近于庙有干材以是役属之出纳必谨朝夕必勤材必美工必良未朞月而告备上栋下宇故弊咸革丹青黯晦一变炳耀像肖之设狞威惠慈各当其状祸福惊动稽首畏服牲胾醴币逺近狎至其民以爲爲政者之抚巳如此噫幽明一理也礼乐具于此休咎徴于彼受斯民而牧之其可以苟乎哉明年十月巳未圣天子见帝于郊升配太祖诏书宣布恩泽滂沛山川神明之祀居其一焉郡守以下稽祀典具牲杀器皿冠服执事属吏咸在升降俯仰衆乐并作迎休导和以称明诏千里之内耄倪感叹而言曰幸哉先事而庙成不然其何以谷今日之盛哉时和歳丰安土乐业仰事俯畜奉公上之供上以知帝力之我加次以见官政之我惠当与神明之祀相爲无穷岂不盛哉予方东游匡庐道过郡赵君以爲言至西山之麓又使人速之故爲之书是歳之十二月三日也赵氏义斋记愚闻之君子之爲义也爲之自我者当如是则爲之尽乎已而巳矣无所与乎外也盖其大原本乎秉彜之实随感而见其端焉知其爲义也则扩而充之而究极其至岂曰假之而非有袭之以爲名者哉是故察之于至㣲辨之精而不爲客气之杂也决之以至徤行之力而不挠于外物之诱也以之事天以之事亲其原同也以之事君以之悌兄其分明也行之于闺门而妻子化之施之诸昆弟而家庭和之以之治人而人无不通以之理物而物无不顺如此者其爲义之极功乎其孑孑于一事之末者辟诸潢污不出于有原则不日而竭矣是以君子贵乎知夲也亳之君子有居溧水之上者曰赵君明之扁其居曰义斋其斋居也攷诸义者固巳详且宻哉盖闻明之夙䘮其亲也有三弟焉长者方髫齓㓜者犹襁褓凡所懐其㓜而待其长望其壮而朂其成无所不用其至焉及其授室也其夫人经营有方率循无怠慈惠而习礼亲戚善之君子美之旣而分田与三弟三弟者辞不肯受涕泣而言曰微伯氏无以至今日何忍别蓄私有乎明之曰此先人之业也受而耕之以奉公上之供以长子老孙则先君之志也其勿辝三弟者固譲而不可得则各以百畒爲伯氏寿明之曰吾亦不敢过爲虚文无以成吾弟辝譲之志别爲之储以待可也一家之间忠厚友弟之风有如此者不亦善夫岁侵明之出其余以给不足饥者与之以食病者捄之以药殣者送之以藏孤贫不能嫁娶者有以助其成闘争不能平者喻之以理而化年且五十以行义称台府郡国累辟交荐一无所受咏诗读书与良朋居善教其子至于能仕御史部使者用之方伯连率进之清愼明敏有誉于时而明之至于今欣欣然乐其夀康或曰此其行义之効云明之之子雷泽长幕府于临川及门者以予所闻而问之曰信则又曰义之爲义也大矣安得一言以爲吾亲恱之乃爲之言曰仁义礼知之爲德行之人伦日用之间而巳矣自道学不明以忧人之忧急人之急排难解纷忘巳循物以爲义者盖不知此道也明之自壮至老垂数十年其见诸家庭者如此岂以外爲义者乎今夫隐居以行义明之旣得之矣推之以及人使无一事之不合其宜无一物而不当其义则有待于后之人学以优仕者乎浩然楼记临川郡幕长赵君师舜爲其表兄周丗伯仲求予记其所谓浩然楼者予乆而未有以爲言也而其请至于五六而不倦师舜于其中表弟兄思所以激昻而发挥之其情不亦厚乎乃爲之言曰求之书传得孟子之言浩然者二其一则将去齐而谓其归志之言也其一则爲门弟子言言养其气而至于浩然者也丗兄弟方盛年未爲禄仕也未有逺游也其不出于归志必矣昔其先君从宦于闽早归乎钟阜勾曲之麓岂识其先志则予甞已书诸其墓矣今夫海内宴安金陵爲东南之胜才智之士怀艺抱器而待用焉则登髙望逺俯仰今古论说形势成败之蹟人物臧否之异四方游士爲之賔客浮大白以迎长风发长歌以送皓月而丗之所谓浩然有如此者岂不去流俗千百十一哉然予观子之楼有浩然之题而窃有槩于予衷者矣始予之壮也父名之师敎之名之曰集而字之曰生盖孟子之言曰是气也是集义所生非义袭而取之也义也者万事万物之当而无有不善者也集之者辨于善悪义利之几慎诸应事接物之际日出而作日入而息不敢有一时之间也㓜而学之壮而行之不敢有一事之失也于是退自省焉酧酢万変无有不中反求诸心无所亏欠故曰非义袭而取之也及其乆也庶几所谓浩然者生焉嗟夫仆之愚陋不敏奉遗训于兹五十有余年戦戦兢兢而未有充乎父师之意是以覩斯楼之名而重有慨焉夫将有告于人不以其素所尊信而亲切者告之则于予心有所未尽也或以爲迂阔于事亦所不辝矣是爲记环碧楼记古之爲民者士最贵次莫重于务农士君子竭力躬稼以奉其亲则务农之事诵诗读书以脩巳而治人则士之事舎此无所用其力焉此古人之道而后贤莫之能违者今布衣韦带而居者不足于奉养则文史之业或有所不暇畎畒之外掇拾锱铢刻机智生息可以饶足而君子之行慊然此贤哲之所忧而近丗之往往䧟溺者吾从女之夫周维翰独不然谨礼义之大闲脩爱敬之恒节以事其父母兄长以育其妻子斯可谓之士矣而屋庐之外皆田园池沼治生之具取给于是糓粟丝枲饮食服用无妄费无巧取公上之供无缺邻里之好无间所谓士之农者其庶几乎至顺庚午乡里告饥人不安其居维翰仰事俯育靡有遗失济饥赈乏乐施不倦犹能稍存余力成楼居以奉亲读书名之曰环碧求予爲记之乆不暇执笔问其所以命名则曰其楼㨿平旷之野四外竒峯秀岭皆在几席而黄岩之水纡徐曲折十四五里环注楼之前后是以名也予乃爲之言曰爲学治生之道贵精敏而不贵急迫尚寛衍而不取涣慢登斯楼也观乎山水之胜可以成其业焉近丗缙绅先生有云二事不偏废爲传家之永图其在此乎道园学古録卷之三十八道园学古录道园学古录卷第三十九道园学古録卷之三十九归田藁十三雍虞集伯生说海樵说斡君克庄谓余曰人樵于山我樵于海山有木樵则取之海无木而我樵之者俟于海滨有浮槎㫁梗至乎吾前者取之不至乎吾前者吾漠然与之相忘也故自命曰海樵子素知我愿申其说以示乎人焉予乃爲之言曰自生民以熟食爲养而樵之功爲大皆不可一日而缺者也易之象木巽火爲鼎鼎者烹饪之器风自火岀爲家人风亦木也有木以传火而㸑炊焉则可聚人以爲家盖言非木不可以熟食非樵不可以得木云耳木出地而髙升因山而渐进其生不可御也故不胜用焉其浮于泽者则爲舟舟则成器而不可毁者也木在山下曰蛊蛊坏也取其材不可以他用薪之可也下于泽则过而见㓕也海泽之大者也子欲于此而求一日不可无之物于不可必得之地不几于迂乎虽然请试言之黍稷稻粱生乎田畴而农夫或不得于一食犀象珠玉不生于中国而府藏充斥焉然则有者未必皆得无者未必不可得也是故君子以爲求之有道得之有命无妄意于期必而任运于自然则樵于海庸何伤乎是故巳之所当得者已不可以去之人不可以夺之其不可以得者竭其思虑尽其智力终不足以得之其有尽心力而得之者亦得其所当得者而已君子知之是以其心休休如也然而衆人得其所得足以给已而巳君子而得其得天下后丗莫不頼焉天地生一时之材以足一时之用生一时之人以成天地之功时未至而强于有爲则扞格勉强而无以成其能时至而不能有所爲则负天地之托觖生民之望则亦何取于有得哉易曰公用射隼于髙墉之上其传曰君子藏器于身以待时也子立乎浩荡之虚茫洋之表不可必得者忽然而得之指穷于爲薪而巳乎大烹以养贤推之使天下皆得其养孰非樵之事乎是爲海樵说孟宗鲁字说昔周公封于鲁周礼尽在焉同姓之国宗之见诸传者滕文公谓宗国鲁先君是也仲尼生于鲁其周游于天下而反鲁删诗定书系周易作春秋天下学者宗之于是伏羲神农黄帝尧舜禹汤文武之传尽在于是然则岂唯当时同姓之国宗之天下盖莫不宗之岂唯天下学者宗之亘万丗之人莫不宗之噫天下万丗宗之而莫能継其宗韩子曰周公传之孔子孔子传之孟子其言出于卓见而万丗不易者也盖仲尼之学唯颜氏曽氏得之颜氏先仲尼殁曽氏再传而得孟子儗诸天子诸侯之族则百丗不迁之宗在是矣是故天下万丗皆宗鲁而承周公仲尼之宗者惟孟子足以当之前进士爕理溥化爲余言邹人孟君道源鲁公族孟孙之后孟子之裔孙也其字曰宗鲁年四十余魁梧竒伟气禀忠梗不肯自安于流俗观其置名立字之意所负盖不苟也爲求宗鲁之说焉故予得以陈其说如此然而所说者孟氏所以得周公仲尼之宗天下后丗所以仰瞻乎鲁而共宗者未及谓道源言也今请申言之孟氏之学在于辨义利求放心集义养气伊洛之承其宗者其言具在方册归求而致其力焉则眞爲能宗鲁者矣平心说呉澄叔旴之丹士也求书平心二字旣从而书之而又求爲之说以余所闻心之本体虚灵不昧无平无不平者其有待于平者血气之知觉也然人能湛其气之本使其发不得有所放轶纵肆以安行其当然则平心亦可言也亦治身之要也陈太丘所谓平心率物亦谓平其气耳医家亦谓心不受病故无眞心病其病者心包络耳眞心病则死矣此言良足以相发明也澄叔有丹术请申问焉所谓方贠径寸混而相拘先大地生巍巍尊髙者何所儗象乎所谓原本隐明内照形躯者何事乎所谓上下两弦卯酉沐浴非平之谓乎新喻萧淮仲乂字说萧淮取淮沂其乂之乂字仲乂其从父适之求予爲之说无以爲说也然予北游甞过江淮之间广斥何啻千里海滨鱼塩之利足备国用污泽之潴衍隰之接採拾渔弋足以爲食歳有涨淤之积无待于粪盖沃土也而民力地利殊未尽汉以来屯田之旧虽稍葺以赡军事其在民间者卤莽甚矣麦苗之地一锄而种之明年晴雨如期则狼戾可以及衆不捍水势则束手待毙散去而巳其敝在于无沟洫以时蓄泄无隄防以卫冲冐畊之不深耨之不易是以北不如齐鲁桑蚕之饶南不及呉楚秔稻之富非地之罪也予于是有感于取乂之说焉予欲淮之观乎淮之爲地而致其治之之功也萧氏正肃公丗家七八丗二百余年族姓相望文物不坠淮也之所因借如其爲地之广厚矣居养之资如其产物之博矣诗书文艺之学其沟洫也父兄师友之教其隄防也至深畊易耨发歛以时则在子矣嘉谷之有秋皆自又始是爲仲乂说刘琼彦温字说太和刘彦温名琼温玉之德也故以爲字而求予申其义焉予昔年在京师闻极西之国有献其玉于朝者使玉工视之还报曰此眞玉也緼之以纩火弗能焦浸之寒泉冬不能氷则其眞也不然则石之似而巳矣君子曰工之言竒而未知尚德之说也石之似玉者不曰白乎光芒之璀璨圭角之廉厉非所谓白也不曰坚乎顽确而不化琢磨无所施非所谓坚也诗曰温其如玉温也者岂非玉德之盛者乎是故以之而礼神则爲圭爲璧爲琮爲琥爲璋爲瓉爲瑚琏爲鼎彛君子服之爲弁爲旒爲环爲玦其用莫贵焉其轻浮而虚躁则不足以爲用硁杀而闇抑则不足以爲声是以温之爲贵也善学者取则焉动不敢有躁妄也言不敢有匆忽也气不敢有忿暴也声不敢矶激也退而自治其心如临师保必有惩窒惟恐其放佚颠倒至于不火而热不氷而寒则岌乎其危矣是以温之言其眞玉也哉忽邓汉杰改汉淳字说临川呉先生曰邓显宗吏郡县百十月遇事别可否重然诺敏聀而守法愼行而敬身卓然完美未甞罣一事之责自国朝设科取士已入官者或不自廉愼趍学丗态名败身辱万一幸不败君子之耻多矣是皆有愧于显宗者也先生旣殁予甞识其书后以勉之大人君子之相许如是子之来日方长仕途方开非十倍千倍加勉焉不可也然显宗二字同汉明帝庙号自此至今有袭用之者殆不可以爲名也且其字曰汉杰于君子歉然不自足之意不亦缺乎宜更曰宗显字汉淳夫显者光明盛大之极也内必有其实而后外有其光故曰笃实而光辉也先正司马文正公其名从火从人而字曰实朱文公其名从喜从火而字曰晦先哲之所爲如此其可不则而効之乎颜何人哉晞之则是勿谓拟非其伦后学者必効先觉之所爲固其务矣然则子欲子之宗必显乎邓宗之显莫显于汉大司马髙宻侯子之逺祖宗家大人也史臣论其所以致勲名若是其盛者本于内行淳备淳有厚而不襍之义焉备有周而无缺之义焉而该之以内行者盖当反而内求无所事乎外者临川先生许之也重则教之也深必于宗家之学致力于内行浇风薄俗将爲之移天之报之者岂特爵禄之显而巳哉以淳得显其理灼然无疑矣宗显旧名在仕牒选𥙷之日以是言诸官府而更之若以淳之字爲可朋友自此祝而朂之可也赵孟昌以顺字说浚仪赵孟昌以顺其父命其名与字乆矣他日请爲之说焉顺德者昌其有取于三老董公之言乎吾闻顺其德也昌其効也德进则效斯进矣乃爲说顺之义云顺也者子道也传曰不顺乎亲不可以爲子而顺之爲道非直阿徇曲从之谓也顺乎理而无违斯可以爲顺巳故又曰顺乎亲有道反诸身不诚不顺乎亲矣诚实也无妄也人之所以事天者此也子之所以事亲者此也是故不顺乎理者皆妄也所谓理者何也仁义礼智之所以爲德君臣父子夫妇长㓜朋友之所以爲伦者也不闻良师友之言则无以开其端而启其识不得于圣经贤传之㫖则无以致其力而造其成是故明乎理而无敢违之无敢违之者所以爲顺也无违则无妄矣无达无妄则德之所致安有不昌大者乎记礼者曰严威恪非所以事亲先儒谓有诤者虽所执皆是犹爲不顺此又所以行乎顺之节也其要在于顺乎理则无所不顺矣以者能左右之谓也夫如是故可谓之以顺于今清门可不务乎赵孟诚以信字诚浚仪赵孟诚以信其父亦名而字之乆矣他日亦求其字之说焉诚难言也而信亦未易言也周子曰诚五常之本而信则五常之一焉夫诚者惟天惟圣人能尽之诗曰维天之命于穆不巳于乎不显文王之德之纯天与圣人之所以爲诚者如此然而一言有一言之诚一事有一事之诚学者可以致力焉子思孟子之相传曰诚之曰思诚皆人之所以希乎天也古之爲学者学此而巳而丗之不讲者多矣而姻亲之间有以此命其子者予安得不爲畧言之乎夫信也者先儒以以实释之传所谓主忠信所谓言忠信皆求诚之之方也孟子所谓有诸已之谓信而漆雕开之答孔子曰吾斯之未能信此皆学者用力于此而反求诸已而有以知其至不至者也是故诚难言也而知以信者其亦善学者乎昔先正君子有教其门人以诚者学者请曰诚自何入曰自不妄语入此虽未爲论诚之究极而不妄语则以信之一端也以信之道自不妄语推之察之于方动之几谨之以行事之际而一皆求其所谓不妄者焉则庶几矣易晋用昭说易晋字用昭盖取周易晋传之辞所谓自昭明德者也其父景原甫求予爲之说予甞闻之心之本体虚灵不昧未有不明者也然而人品不齐则其爲明者不无大小通塞之异矣明睿所照者圣贤之所谓通而大者也考索而知者衆人之所以塞而小也故善爲学者求爲通者大者而不愿爲塞者小者庶乎其本然之明无有不尽者矣是故能尽其明者然后能用其明不能尽其明者则不能用其明矣其善用者出于大公至正则谓之明所以用之者如天地之大日月之照矣不善用者用之于私意小志则其所用者察察耳非明也譬诸举管以窥天凿牖以爲室其爲用也亦狭矣况乎察之愈失而明愈背者乎是故欲知夫此者学而辨之可也试甞即其知觉之动而求之原夫性命之正者扩而充之则圣贤之明可得而用矣其出于形气之私者则克而治之然后无所事乎考索而所谓私意小智者亦不复行乎其间矣且晋之爲象日之出乎地上而用乎明之时也亦知夫有不用其明之时乎不用其明者日在地中之时也非无明也不用其明也必有静也而后有以启其动必有晦也而后可以生其明晋也果欲用其昭乎勿表暴勿浮勿浅露沈潜乎不睹不闻之地谨畏乎闇室屋漏之中有以存养之乆笃实之至自此而用其明明何可御哉虽然难矣未易言也未易能也予姑诵所闻有志于昭昭者试以此求之易至善字说至善者极梓精纯美以爲言者也维天之命人受以生有不可以名物而儗诸形容则賛而称之谓之至善其言止于至善者如曰人而能尽天之道则极其至而无所他之者也斯善也非与恶对待而分别其是非大小消长进退而有福祥殃祸之徴也学圣贤者其自治也至乎此而尽其极施诸凡民者其治之也亦必至乎此而尽其极以学圣贤者而视凡民则不一矣然而皆欲其止于至善者其原诸天者一本得诸巳者均有是以必可同至乎极而无疑也易景原㓜子元名明德而字之曰至善后改名升而字弗改景原求至善之说焉或曰以至善字其㓜子不以泰乎噫学圣贤者犹以此而望诸凡民爲人父者岂可不以此而望诸其子乎虽然无孔子之教则已之德不知所以明无尧舜之治则民之德不可得而新求所以明之新之者且不可得何以止于至善乎曾子所传之经千五百年而程子表之以授学者朱子歴取师说折衷补正定録以爲成言家传而人诵之矣况吾郷大儒缙绅先生发挥尤切其去丗未逺绪言之存有可质问而从事焉愚不敢以一言槩之也书荅方仲约论春秋书新春得歳晚所惠书审履候清胜深用欣怿余兄每归必诵合下所以爲教者精神振跃自谓得之麟经之学遂尔西行甚感甚喜但喻及学春秋之说似专主进取而不及穷经爲已之意区区未之敢知也春秋圣人手笔所谓性命之书彼泥胡传以爲能舎四传以爲髙者此其人且不知学乌取以语春秋耶朝廷设科取士正求实学今徒以施平日之谈论固巳非所谓经学及用之场屋又别爲一说不亦末之又末者乎科举定制虽甞举四传之目然有眞学者即所出题据四传之言辨其是非与圣人之意合与不合以巳所得而折中之以见其所学岂非明有司愿得复于上者哉大抵区区之意切先要知圣人㫖意得其说者可以措诸行事而无疑应举之时直以所学言之有司识不识科举得不得则付之义命庶不愧春秋之万一也託斯文之契甚深又辱下问不觉拙直唯故人念之更有以见教焉荅张率性书集今年三月始得去秋陈贰宪令嗣转致许益之先生门人所撰行状及其孤所致币猥以集甞执笔国史儗诸史迁使有所序述丗之以功名自任者易爲言而德性道学之渊㣲有非文史卜祝者之所能知也仆与许先生年相若而仆早忝溥禄不能如许先生山林之日长曽无一日之雅徒想象其风致其起敬至其门人颇见一二问其授受之要多所未解及求所着之书但畧见其诗集传名物抄而愚陋又不足以尽知其爲学之所至也是以逡廵乆之欲荅诸贤之书而不知其字无以达鄙见敢与率性言之昔子程子没叔子爲行状张子没吕与叔爲行状表伯子之墓者文潞公表张子之墓者吕门下也是皆大臣一言以定国是非常人之词而吕公之言曰不敢譲知知则不敢譲也知有所未尽安得不譲乎朱子作延平先生行状而延平墓铭未闻黄直卿李方子作朱子行状子之墓铭未见岂非门人之言足以尽其师之道可传信于后丗而无待于他人之言乎今益之之事旣见于诸门人之所序述何取于不知之瞽史也以此观之诸名公知先生而举之者甚衆安知无文吕其人之可求而仆非其人也礼币二敢因率性复之而行状所述多所未谕数月之间甞与友生门人细读而详阅终莫得其统绪之㑹归以观其成德之始终輙亦别鍒而䟽其下未敢即逹或诸贤不吝赐教当缕陈以请则虽不作铭亦可辨爲学之体要矣旧歳作临川先生行状一通輙此寄上状中言有四书丛说固略无所闻而所足成金先生之书亦未甞见又闻柳道传太常巳爲许先生作得文字刻本已传如集老病山林亦莫克见因率性得一见之甚妙师道立则善人多许先生何可得哉向风不胜感慨相望千里彼此得以考德问业幸甚荅刘桂隐书㐲承逺赐手书陈古今文学之原委千百年如指诸掌此足以见合下不以郷里古今而爲界限博观乎天地宇宙之间知其有不可泯者可谓知言者之爲言也然引喻过当非集所敢当惟有皇恐合下以英伟之气不肯小出以徇丗好卓然如灵光之在鲁风云变迁而三光不爲之蔽亏潢汚载道而大陆不爲之昬垫霜降水涸而松柏后凋沙砾汰除而黄金独耀区区蚤持不足之资以应丗退而益以衰老求如公以伏生之年教授齐鲁不辍何可望其万一也所赐之书骤而读之如雷雨旣盈千源并合大江安流不见涯涘万斛之舟寳藏充溢旗旄在前簘鼓在后賔客在列雅歌投壷浪波鱼龙百态异状形胜古迹过目如电快哉快哉是故佔毕之小子迷瞀之有司固无足知之盖不足怪也髙文大册俾叙其说不亦难乎姑述謏闻以达于大方家之侧多见其不知童矣知之罪之一惟所命令嗣纯厚不随流俗恬然以隐居奉亲爲乐盖今丗之所难得者集目疾之外尚无他故或得一执手于清江之上岂不幸甚当暑治荅不能详好伏惟鍳念不宣集顿首再拜题䟦䟦济宁李璋所刻九经四书承直郎松江府上海县尹李君璋以广东元帅宣慰王公都中书访集于临川山中而相告曰丗家济宁之鉅野去夫子阙里二百里而近先大父谦斋翁始就外傅时出游孔林而学焉是时干戈未宁六经板本中原絶少学者皆自抄冩以成书其后朱子论语孟子集註大学中庸章句传至北方学者传授板本至者尚寡犹不能无事手録及至元混一东南书颇易致而阙里无专夲欲刻梓焉意将省笔札之劳以富涵泳之日未及如志年九十五而卒家君守永嘉之瑞安盖甚欲爲之而未克就璋也从事江右宪幕辟淛阃椽得学制锦于海滨秩满少间请扵家君愿成大父之志易诗书礼先就旣以此还而春秋左氏传及朱子四书重至江右而后克成四书板加厚字加大命子某谨缮写不敢忽犹虑北方风髙木善裂取生漆加布其四端归诸孔庙之下俾乆于模印而无坏愿书其事诸经板凡若干四书板凡若干其大父讳从道其父名某云昔汉建宁中命诸儒刋正六经去其穿凿谬误刻石东都大学门外一时观视摹冩者车日数千两甚矣学者之好之也如此伟哉东鲁自有李氏所刻书以应四方之来求将何愧于东都乎乌乎秦㓕经籍内圣外王之道盖以㣲矣頼汉儒掇拾于散乱煨烬之余师生授受盖千有余年而后有周子二程子张子邵子以至于朱子出圣贤之学始大复明于丗若夫四书者实道綂之传入德之要学者由是而学焉则诸经可得而治矣昔在丗祖皇帝时先正许文正公得朱子四书之说于江汉先生赵氏深潜玩味而得其㫖以之致君泽民以之私淑诸人而朱氏诸书定爲国是学者尊信无敢疑贰其于天理民彞诚非小𥙷所以継絶学开来丗文不在兹乎有得是书而诵之者庶几尽心焉岂惟李氏之望盖亦儒先君子之意云尔道园学古録卷之三十九黄勉子朂说亹亹孟敦朂钊茂绍勔勉尔雅曰皆勉之义也子朂名勉字朂其义固同矣懋哉懋哉皐陶之所以劝禹者在禹必有所勉之事亹亹文王文王之所以亹亹者亦必有文王之事矣在大圣人无待于勉而犹有懋懋亹亹之工而况于学者乎然而爲禹与文学者颂诗读书而有以知其心之所存道之所传则亦有用力之地乎子朂之冠而字也数年矣得于父兄之所属者至矣集何以爲子勗言哉子朂用志不襍脩学不辍真有勉勉之意焉盖朂与勉之爲言皆用力加进不以已得爲足而画于所至之地而巳是故必有其事而后勉有所施语曰百工居肆以成其事君子学以致其道彼梓匠轮舆陶冶追琢居其业以致其精乆其艺以造于成非勉不能也君子之所以勉者其在于学乎勉于学致于道之谓也先王之时道德一而风俗同师之所传弟子不敢易以忽之也古之所授后人不敢轻以变之也周道旣衰异说并起孔子出而易诗书之教行至于子思巳有失传之忧是以着爲成书传之后丗所谓建诸三王而不悖质诸鬼神而无疑者也异端并起髙妙宏逺专门训诂之士不足以胜之于是其间聦明近道之质非不知勉勉以爲工而所勉者不必出于天理民彛之实乆假不归遂终其身而自以爲得之者多矣亦可衺哉濂洛诸儒出而先圣之絶学兴于是子思子所忧者遂有所託而生民之类始知有所宗而自反于天之所与也然传其说者未乆君子巳叹其或悖于师盖其知或过之弊也于是后贤辞而辟之廓如巳学者由是而勉之尚何他求乎然后知子勗之父兄师友诚有以命之矣大抵学者欲勉而中辍者始不能真信圣贤之言而汤爲他说之动摇或执于一偏之固而内无所自得之实或迷于𡵨路而不识其差或乆无所发明而终于自弃是以无以尽其勉之道也欤先贤之立言盖出其巳成之学审而后言者也笃信力行必当无差而有得矣或行有不得则反身而求之必未有不通者然后其所勉必如射之中的车之合辙任重道逺其在于兹乎子朂姓黄氏家临川云雍虞集书道园学古録卷之三十九道园学古录道园学古录卷第四十道园学古録卷之四十归田藁十四雍虞集伯生题䟦䟦刘资深墨庒后清江刘氏墨庒之说具在方䇿着乎当时传之后丗学士大夫喜称道之及新安朱子爲静春氏作墨庒记始有以启学问之大原以逹其期望之先志临川呉子爲公非氏之八丗孙自得兄弟作墨庒后记以农喻士因田之有上中下以喻学之品级以终朱子之言焉其所以爲墨庒者冨矣而自得又欲集识其后集复何所言哉然得王良爲之御而车弗驾也终不能以适逺扁鹊爲之医而药弗饮焉终不足以巳疾先丗之言二公之记䌷绎而服力焉可也请因田而申言之墨庒之兴至于今三百年不待代易而耕矣髙曽至于云仍丗守之知夫地利之冝熟矣浚之以忠厚之源润之以诗书之泽其歳有所获者匪今斩今矣二公犹田官然示之以耒耜之利者朱子之言也别之以嘉谷稊稗之分者呉子之言也善爲田者将爲嘉谷乎将爲稊稗乎勉于耒耜之利乎将不勉乎吾知其子孙之从事于斯庄也菑焉播焉其有获也必矣必也如二公之说得嘉谷而种之则其爲实可以衣𬒳生民非止一身一家之利而已题呉先生眞乐堂记后乐发于情者也有中节不中节之分而无眞伪之辨盖虽不中节之乐亦由其情之所感以爲乐而不待于伪爲也惟君子以理命气则其乐也无妄乃可谓之真矣读呉先生爲刘天爵作真乐堂记慨先生之不见感其言之如新故书其后而归诸天爵云䟦艾圣传三絶碑后集归耕临川山中道至城府问故家旧族于郡人闻艾氏最乆逺愿见其子孙而徴丗德旦日道孙来谒见故宋郡守徐公霖所题如松甫墓铭后巳着其五丗矣天暦已巳故翰林学士呉公所题则八丗九丗矣何其盛哉明日往谢之道孙以集升其所谓中和之堂见其五子十孙二曽孙皆循循有礼度其居中郡前覧夷逺后㨿崇固在昔季宋显官贵人邸第相望今无存者而艾氏之居则曽子宣故宅也郡人推以爲最胜处以时考之绍兴艾氏以举郷贡在此则在子宣盖无几时也道孙又言昔东偏楼藏书万卷内附后多遗失而子孙不敢忘学也呜唿此又善保其丗徳者乎鄙薄之夫骤起倐仆者观乎此亦有所感发巳夫䟦程文宪公遗墨诗集楚国文宪公早年以功臣子入见即受丗祖皇帝知遇歴践文字风宪清要之任时㳺庙堂禆賛国论起家东南者未能或之先也故宋之将亡士习卑陋以时文相尚病其陈腐则以竒险相髙江西尤甚识者病之𥘉内附时公之在朝以平易正大振文风作士气变险恠爲青天白日之舒徐易腐烂爲名山大川之浩荡今代古文之盛实自公倡之公旣去丗而使吾党小子得以浅学未技滥奏于空乏之余殆不胜其媿也归来山中犹未得尽见其家集公孙之来尉崇仁也乃得公持节武昌时行部近县亲书五十日所爲诗八十九首伏而读之至千再三不忍去手见其冲澹悠逺平易近民古人作者之风其可及哉而公之爲政不大声色以爲厉而严重崇髙隐然太山巖巖之势又岂硁硁悻悻者之所爲哉相望才三四十年而风声气习邈乎辽絶敦厚之风犹可继耶敬书其后而归之书范左司事后按胡公之贬在绍兴十八年范公之请祠相去时不逺其父犹在至二十二年则范公丁父忧盖不独爲其母以身许人也其行述秦桧有舜文但领取侍从去何用两言之语而行述乃书除兼给事中兼权枢宻副使则是旣以从官登二府矣桧何以有此言也当时文臣少除枢宻副使又不知左司便可兼给事中否检正称三省亦所未暁掲公史官也必有所考集未之知也题斡罗氏丗谱集尝待罪着廷勲臣诸侯王丗家未尝不得覧焉顺德忠献王社稷大臣勲业尤着又尝亲见而执笔记载其事其族系则未之知也其族孙爕理普化举进士髙科有斯文之好其仕于江右始得见其丗谱如此古者衆建诸侯各有其国传之子孙则有大小宗以聮络其族有采地以食之䟽弱者盖鲜矣忠献以王爵食顺德实未始去朝廷父子相继岀鎭中外倚重未尝就国而即安是以一从之孙巳有困之之叹然而物不能两大譬之木然夲固而封厚者其枝之畅逹或在于彼或在于此岂有常乎国家兴王之𥘉以几畧着功及夫危难之间身任社稷之寄承平之余天下无事则以文学政事显着而继之固其冝哉䟦双井黄氏家谱后䂊章黄氏自金华来其族分居豊城之宛冈分宁之双井双井之子孙衆多又分居筠之上髙宜春之万载万载之族有太史文节公之从昆弟户部郎中讳叔豹氏之七世孙曰德荣者持其谱相示集受而观之见其终宋之丗登进士第者相望殆数十人衣冠文献歴歴可数求诸郡乘莫或过之集甞见太史公家书言马鞍山事曰冲和偶在此一支盖古之君子槩观其本𥘉则一人之身所分也是以宗族之间有盛大者不啻巳有之忠厚之至也而豫章集中诸父昆弟子孙名字行业多可考见而太史公之孝友清节百丗之士也其能保族于乆逺也冝哉德荣思先丗之盛而不敢轻其身惟其所在以奉氶其诗书之泽江海之流始于㳙㳙松柏千仞起于豪末德荣其母自卑而愼之哉䟦曹氏通济仓记后前代士大夫忠信而笃实于已之所当爲分之所得爲力之所可爲知之所及无不尽其心焉非必有所爲而爲之者也仕有丗禄民有积业以其有余分诸亲戚隣里之不及亦天理人心之常而仁人君子之事也盖自分田制禄之法乆不如古大夫士之家农工啇隷兼并无艺而私财不均始相悬絶于是君子又因时冝而推其恻隠之心以行均齐之道以救一时之急如朱文公社仓之类是已临川之冝黄曹工部家簮缨华逺郷里称之缙绅道之二百年来门户弗坠故翰林学士呉公序其家丗甚详益可以传信矣又从其家外孙李本得见其出粟米済郷里之实事举族同心虑事周悉盖有前所谓无所爲而爲之者不见其有要誉于郷党隣里之意慨思前代之君子其不可及也如此夫或曰子孙之绵逺殆食其报理则固然而非君子之所计也巳近时偶有水旱之変朝廷不爱一官之冗以劝分于冨室或者又有虚滥以爲欺速报以自衒吾㑪小人朝不谋夕将无过于浅乎䟦曽氏丗谱后南丰曽氏之族其在金溪者以故宋南安守仕于国朝佥福建闽海提刑按察司事以奉议大夫致仕讳冲子之孙元黙命其子衍以南丰丗谱示集受而读之作而叹曰善夫文昭公元豊七年所爲族谱叙也文昭之言曰家传旧丗系以爲温彦愽髙士廉所撰而有不敢信者经唐末五代之乱又有不可考者自其身追㝷先集之遗至其郷石记钟铭之属得其六丗之名讳犹有不能尽知者盖盛之至也曽氏一门若文定文肃文昭一时文献之懿度越今古文肃贵爲丞相自可以见其源本之深固而足以知其流裔长乆盛大矣丗之人曽不知古人之意妄引名族贤者而自附焉觊以自表而不知诬祖之罪其爲不孝甚大而其官爵年代参错舛误徒贻识者之笑叹是故若文昭之志其族谱所以爲君子之道而后丗之所当师法者也且夫子孙旣多支分派别而服尽而亲尽而谱有不能及者遂至如涂之人士大夫家着谱者尝病之而文肃公之言又曰后之续此书者丗绪旣逺并载则不胜书彼此各书则可以互见此良法也此小宗附于大宗之㣲意也士大夫家作谱者之所当知者也曽氏自南豊而金谿三百年间人门并着谱无遗阙而按察公兄弟三人在故宋时并践华要推恩先丗至于师保南丰三君子以来金谿又其一兴也集尝观于临川之乘自宋𥘉有黄门乐侍郎晏元献公王荆公之家乐之子孙尚多晏亦有之而王氏之后分居金陵其后人特少南城旣自爲郡南丰又别爲州其居金溪者复爲临川之大族何其盛哉集尝待罪国史歴观国家贵戚勲臣丗系承诏撰经丗大典必移文其家按其文字石刻与简册不谬又询其子孙至于故老而后谨书之正恐他日有温髙之致疑于后丗乃若前朝之故家遗族仅存于今时者集亦甞得见其人见其谱而读之其不胜感慨者多矣若曽氏者其可感也夫其可敬也夫䟦刘墨庒丗谱后故宋临川丗家莫如乐侍郎晏王二丞相家最贵重南渡后如橘园李侍郎青田陆先生及崇仁罗春伯枢宻月湖何同叔尚书梅亭李公父中书皆着姓而有道德行艺文学政事卓卓有述者及他郎官卿监以下尚多有之内附国朝将七十年乔木故家或着或微其谱或存或否要必有贤者出而后有以亢其宗而兴之也其自外来寓者则有相木韩氏子孙近得见谱于郡城俯仰今昔伊可怀也墨庒刘氏自清江来金溪遂爲其邑之望诸孙叔熈能以垂三百年之家丗及其文学交游之懿辑爲三巨编何其俻哉噫诗书清门有能丗其学者则可以有誉于天下而贻永于后来矣题先丞相寨屋亲帖右先丞相雍国忠肃公五月十日寨屋札子眞蹟当是故宋干道七年在相位时与洪公遵之书也按家传是年五月丁亥后殿进呈文字次上曰洪遵近日聀事甚留意公奏云遵言建康寨屋间有木植小者若欲覆瓦湏当抽换臣昨因问李泽乃知芜湖当涂两寨木植甚小不能胜瓦此皆太平𬋩下县也故遵以爲言上曰遵朴实不欺如此适有中使自海上还言马司人至新寨无不叹喜皆云官家爱惜士卒它日调发止过一水便可接戦免得临时道途之劳公奏士卒却知陛下圣意朝臣喜爲纷纷之论者闻此能无愧乎上曰然札子中有纷纷之说正与此同故知此帖与洪公无疑丁亥正其时也阜陵无一念不在复其先业丞相左右之虽微细经画内外之志相通如此尺素流传人间而家乗所载脗合诚之不可揜如此夫后百六十九年䂊章丼璋伯昻以其家藏此帖示集集谨考其事而书之曽孙集谨书跋朱文公先生与黄啇伯书后按此书当是先生守漳州时与南康黄君灏之书也淳熈十七年庚戌四月先生至漳州所谓至前申省自劾未囬者当是去年十一月改知漳州之𥘉文字也十月地震并以足疾不能赴钖宴自劾求去又明年始去州啇伯与先生论学如隂阳五行仁义礼智物格知至心䘮等书具见先生所畣书先生甞有书与啇伯云所论读易之说真无欲之说皆平正精切非一槩悠悠之论且年亦过中而更阅丗故又巳多矣乃能切切用力于此愈于年少新学之爲者是可尚已学者凋䘮古道阔所谓平正精切之学歴练丗変而用力尤切者读之竦然至元五年三月日后学虞集题于临川城中僧舎䟦呉先生新登谯楼诗后至顺壬申十有一月郡新作谯楼部使者郡监若守请先生观焉先是先生以第三子京教授郡斈来就养焉登楼后赋此遂出城竟归其郷焉呜唿先生此诗之作至于此有不得而自巳者矣昔者曽了着大斈之书言脩已治人之道而中庸之书则子思子忧道斈之失其传而作者也后千有余年程子曰周公殁圣人之道不行孟子死圣人之斈不传道不行百丗无善治斈不传千载无真儒呜唿此岂有几微倍谬疑惑于其间者乎陆先生王丞相寥乎天地之间气卓乎千载之豪杰殆非临川山水所得而私者也然而临川有如是之父兄君子也岂他郡之所可望哉呉先生㣲疚之言盖有慨于先哲之所深忧者矣明年六月先生卒呜唿此集之所谓至于此而不得自巳于言者乎先生之门人袁明善求集书此因识其后云至元巳卯七月旣望虞集书重书黄子中澄陂堂记后君子之所以大过于常人者以其有量也所谓量者容纳万事而不以爲襍酬酢万変而不以爲劳丗不见知而不爲之愠时见用而不爲之厌富贵利逹贫贱忧戚无一足以动其心而区区簟食豆羮蜂虿之螫破釡之失而愀焉以动执焉而不化者又岂足以语此哉是故斗升釡钟之分瓶甒瓮盎之盛一受形而不可易器之拘也而人也禀天地之粹精而最灵岂无扩充之道哉是以昔之言量者喻之以江海而不足必准之以天地焉嗟夫常人而望贤人贤人而望圣人岂易至哉然而其得于天者无不同也而心之限量虚明广大亦无不同也则君子之所自进也盖必有其道矣故又有言曰识进则量进量之狭劣由识之不明也识不明而谓之量者漠然于事物之应无町畦无畔岸而巳矣是故又有言曰考索而得之者多室明睿所照则廓然而大公明睿所照识之至也是以求诸圣贤之遗言养省察而自靖焉有以扩其心之所之则庻几矣宜春黄氏之先以澄陂名其堂余甞爲记之其子盅子中自其少时受学于临川先生之门盖有闻焉于是又欲余广澄陂之义故爲之言如此乃作而叹曰昔汉东都丗运否塞大往小来阳㣲隂盛大夫君子不胜其忿起而救之名节相先九死而不悔介特而严固犹愳小人之不胜也而叔度独有汪汪之量爲丗所咨叹至以颜子目之当时诸贤信之不以爲过后之论者传之不以爲非而畧无一事之迹可以推见于史册其爲人也何其髙逺深微也哉昔者颜子簟食豆美不给于陋巷而夫子语以四代礼乐孟孟子曰禹稷颜囬同道此岂以其迹而论者乎惜夫叔度之生也后不得见夫子而亲炙之以就其所至而论定于孔门焉嗟夫子谓回也终日不违如愚退而省其私亦足以发囬也不愚观乎叔度澄不清而挠不浊也诚有如愚之意焉然而颜子之所发当时同门之士固有未尽知之者况于千载之下吾党小子乎由此观之叔度之所以爲量其有所不可知也夫其有所不可及也夫而其可知者孔子之于颜子始终以好斈㱕之斈者斈爲圣人者也周子曰斈颜子之斈过则圣及则贤不及亦不失于令名子中以所闻于临川者而尽心焉澄陂在其中矣书先丗手泽后崇仁陈氏所藏我先大父知郡开囯尚书郡侯手书九幅其一与主簿公其八与主簿之子校勘公先君囯史参政郡公手书三幅皆与校勘公者也校勘公之子德仁命其子宗蕃装爲一卷而命集识之集谨考家乗故宋嘉熈巳亥之歳我王姑㱕于陈氏爲安抚公之夫人有二子湖南节推同祖江西运属懐祖也而主簿公则安抚公之亲弟也夫人以归陈之明年以郊恩封安人淳祐二年壬寅以渔墅陞正郎封宜人九年已酉安抚公没寳祐四年丙辰尚书公解永州郡组将适临安道过临川宜人率其二子迎伯舅至崇仁因得项氏故居于邑南门之外留居焉而吾家之居崇仁自此始尚书公居此二年有沿海制叅之命适行都景定元年庚申国朝大兵临鄂渚江南震惧丗祖皇帝入登大位兵还江上稍安是歳尚书公去官来崇仁十月宜人以疾终而运属先一年殁矣明年尚书适行都又明年癸亥有连州之命歳甲子咸淳改元之连山道过崇仁小留于寓宅秋暑之书是其时也其八书则连州所遣书中云请校勘公之女暂奉运属香火权宜以慰存殁之情云耳校勘之女后归中书李公诸孙而宗蕃之仲弟宗纪爲运属之孙矣其欲爲校勘致一官者深知校勘公之材器可用于丗也其曰思梅先生则德仁之本生父也当是时思梅犹未登乙丑进士第而名誉巳着于时矣其曰莲塘之居即所得项氏宅也其相託以俸余经营者亦可以见财用之入无不可对人言而亲戚之忠厚相信也二年乙丑尚书公薨于连先参政护䘮还葬呉郡其三书皆自呉中作也先宋旣亡先参政归自海上力不足以适呉以至元甲申之歳复至崇仁犹与节推校勘居今五十三年矣二公与先公先后去丗巳乆虞氏今五丗陈氏有六丗孙矣集虽无所肖似徒保遗书以与德仁相从于澹泊之郷百年之好庶几无斁后之子孙尚有攷于斯文哉䟦柳诚悬墨蹟余㓜年来崇仁得柳诚悬所书嵇叔夜絶交书石夲云是中书梅亭李公携归蜀物是时余未识柳公笔法亦不知此石镌勒之精否摹榻之工拙也后官成㘬与郓人曹彦礼先生同舘见其所藏柳公易赋灵寳经眞蹟非唯笔精墨妙严劲缜宻神采飞动至于界画粘缀硬黄捣练各极其工之精者矣留几格临玩仅半歳博古好雅者以重金购诸曹氏后虽数见不能乆矣归田以来百虑消尽时忆故物了然心目之间则亦不可谓全无累于尘影者矣而谌致荣乃得絶交书墨迹与石夲并卷亦云是李公蜀物也而余目障成痼略不能辨波磔点画于茫渺之际传曰盲者无以与乎五色之观虽有至寳邈然不知深爲怅惘书其后而归之䟦山谷书萧济夫墓志后古之君子其择交也尚德生而与之游也无愧色殁而爲之言也无愧辤其山谷先生与萧君济父之谓欤故其所爲文章翰墨若有鬼神隂相之是以好事者虽复巧取旋亦流转垂三十年终爲其诸孙昶所得和氏之璧不毁于秦庭镆鎁之劒终归于延津物理固宜然也噫萧君之德黄公之文学士大夫传而诵之乆矣故不待于尽见其其蹟而一笔一墨出于先贤之手先丗之遗在子孙当藏之在他人不必固获也然能善摹而广之亦足以少厌好事者之心乎䟦呉廉使可堂说后路提学着廉使呉公可堂之说凡经传论可不可者捃拾几无余焉客有持以示仆者昔在延祐中集窃学者之禄于成均僦居京城与公同巷其舎相去甚迩亲见公之事其大夫人也是时公尚贫甘㫖新异之味无日不具其夫人亲餁以馈太夫人未食公不敢出也诸孙㓜太夫人甚爱之每辍食以饲每食率先具丰膳使足徧赐而有余随以精馔进太夫人必恱而饱焉退而食于私室太夫人使察之见其甘食谓若与巳馔无二者甚安以喜不知其实䟽粝也举家长㓜安行以爲常是时集先妣巳去丗先公在江南旦莫适公舘见其爲养如此未甞不刻心感叹也失事亲之道安有过哉孝如曾子孟子犹曰可而巳吾见公之爲飬者如此而歉然犹若自以爲有未能尽者也此吾知可堂之可之实之一也公后连典东南数大郡两拜行省叅政以廉明数持宪节福禄未艾而其子方以时材爲显官于朝公之敡歴中外能左右之使无顾虑云噫天之报孝子也若是乎题斈肩吾字通序李君肩吾在魏文靖公之门有师友之道焉是以公序其字通取其自隷楷而是正于六书又进之以学使极变化而通神明者魏公书后题字则集之从祖父户部府君而魏公之壻也魏公歴靖州七年先户部从之学故亦与肩吾反善多所讲明也今楷之法亦且寂寥又能録其文与六书合诚切用矣自叔重所録以来二徐之言详矣至戴侗氏六书故盛行于丗凡爲六书之说颇爲要论惜乎魏公及先户部与肩吾皆不及见之也豫章龚观学篆字得李氏字通而善之将刻梓以贻诸好事集以爲必尽载魏公虞公之言而后可以成李氏之美盖前軰序言皆有関系非若近丗妄求妄与以徇人情而巳者也䟦宋髙宗亲札赐岳飞大元故翰林承㫖魏国公谥文敏赵公孟頫懐古之诗曰南渡君臣轻社稷中原父老望旌旗集承乏国史甞读其诗而悲之以爲当时遗臣志士区区海隅犹不忘其君父何敢有轻之之心也哉今见思陵赐岳飞亲札则其奏功郾城时所𬒳受者观亲札所谓扬沂中刘锜立功之事则绍兴十年七月也是时秦桧方定和议而飞锐然以恢复自任所向有功飞之禆将杨再兴则邦乂之子也单骑入阵几殪兀术身𬒳数十创犹杀数十人而还一时声势可知矣是以郾城之役恢复之业系焉飞之师乗势薄朱仙与兀术戦破汴在顷刻而桧亟罢兵诏飞赴行在而沂中刘充丗锜皆以其兵南归自是不复出师明年十二月桧遂杀飞父子而兀木无复忧色洪皓区区蜡书虽至而中原无复余望矣乃知文敏之诗其爲斯时而发也欤䟦朱先生荅陆先生书按朱子年谱载陆先生与人帖云朱元晦在浙东大节殊伟劾唐与正一事尤快台人之心虽士大夫议论不免纷纭今其是非巳明白江东之命出于九重特逹于羣疑之中此尤可喜即书中所谓长者亦不以其力辤爲过者也又案朱子荅叶公谨书云近日亦觉向来说话有大支离处反身以求正坐自已用功亦未切尔因此减去文字工夫觉得气象甚适又与胡季随书云衰病如昔但觉日前用工泛滥不甚切已方与一二学者力加鞭约爲克巳求仁之功亦粗有得力处此两书皆同时所书正与书中所谓病中絶学捐书却觉得身心颇相収𬋩似有少进歩处向来泛滥真是不济事之语合盖其所谓泛滥正坐文字太多所以此时进学用功实至于此也然窃观其反身以求之说克巳求仁之功令学者且看孟子道性善求放心之说直截如此用功盖其平日问辨讲明之说极详至此而切已反求之功愈切是以于此稍却其文字之支离深忧夫词说之泛滥一旦用力而其効之至速如此故乐爲朋友言之也病中絶学捐书岂是藁木死灰心如墻壁以爲功者朱子甞叹道学问之功多尊徳性之意少正谓此也噫陆先生之问传之未乆当时得力者巳尽而后来失其宗而后知朱子之说先传后倦之有次第也因见掲集贤无客气之语有慨然于予心者故爲申其说如此云䟦子昻所画陶渊明像陶渊明集传于丗且千年矣临川呉㓜清先生以爲其诗泊然冲澹而甘无爲者安命分也慨然感发而欲有爲者表志愿也盖以儗诸屈大夫之辞云然楚辞得朱子发明之而陶之志悟者盖鲜又因二子而推言张子房诸葛孔明区区之心欲明君臣之大义于天下则同也留侯武侯事业可见而屈陶託诸空言而其心之明白天下万丗信之何其伟欤予甞以斯言也想见四君子于千载之上恨不得爲之执御焉㓜甞游楚见屈大夫像于山泽之荒祠称其所谓憔悴枯藁者留侯像丗或传之而画者以太史公言其状皃乃若妇人女子不胜其志气乃以意而彷彿之似否求可知也归蜀见武侯像衣冠良是而年代深逺传倣疑未必尽然江郷之间传冩陶公像㝡多往往翰墨纎弱不足以得其髙风之万一必也诵其诗读其书迹其遗事以求之云汉昭回庶或在是云耳临川郡贰幕大梁邵宏父得呉兴赵公子昻所写渊明像盖公之胸次知乎渊明者旣深且逺而笔力又足以逹其精藴是以使人见之可敬可慕可感可叹而不忍忘若此乃爲之述賛云田园归来凉风吹衣窈窕﨑岖遐踪逺㣲帝郷莫期乗化以归哲人之思千载不违䟦张魏公与刘和州墨帖后昔南轩先生修诸葛武俟传以明其父之心以爲无愧辞焉观魏公与刘和州之书则亦开诚心布公道集衆思广忠益之事按文林郎刘子厚着知州行状云我先雍公以中书舎人叅费叶公军事立功采石时和州献平戎十二䇿及防江利害三札极爲先公所重即骤用之遂能徙海陵公私之舟万艘焚隂沙积粮三十万金人之计失而气沮其功盖不细也魏公第一书盖指此乎前代之史大臣有勲劳于国家凡文武才畧之士出而佐之者不能别自立传亦率连得书则和州之事魏公及我先公之传皆可附见国家列圣屡有脩宋史之诏和州子孙得上其遗事以𥙷阙文不亦伟乎方采石之功旣立国势畧定思陵起魏公于责籍委以江淮诸军闻之首额相庆争相効用其区区忠本朝之心青天白日精诚之素孚于天人者焉可诬也虽李宗赵曲之失不可掩而其功烈亦伟矣笔削者尚愼之和州之孙新隆州学正谦出此卷相示论先契于二百年之表故谨书以归之题临川西原许氏族谱许氏之谱因荆公之文而数百年间天下诵而知之许氏之丗德固盛矣士大夫家岂无许氏若者哉郡邑之望子孙之传无所逺闻者不皆有荆公之文故也然而四方之人因荆公之文而知许氏之先不如临川之人见许氏之子孙而有以信乎荆公之言也士由文而显文以人而行君子可不务乎䟦黄思顺医说后传言善养民者必曰如保赤子心诚求之不中不逺矣若思顺保赤子于疾疢而数中焉不以诚求之而能若是乎孙先生郡之师表旣亟称之危太朴勤敏忠厚好学之士也又往从学焉则思顺丗学岂他人所可及哉䟦张方先生传后史臣书事惟战功文学治迹则易书隐君子之爲德则难言也一丗犹难言之况于累丗乎太史公书伯夷传载许由之冢东汉书黄权度传其文虽不及于司马而能使后丗拟叔度爲颜子而人信而不疑亦文章之难事张先生四丗有隐德欧阳公铭其墓掲公爲之传皆能发其幽澹以爲有志于当丗而安于不用使彼沾沾自喜急于人知得微官窃寸禄乆则又以爲不足热中而求进视张氏不亦有愧乎此史官所以有关于丗教也予友人张善式先生之从子得其家所谓譲堂之记者读之则其退然深自抑畏通乎一族上下髙曾子孙共守之则亦信其能隐矣譲不争也不争故能隐有争心则不能隐矣然隐显有时而譲在已君子求其在已者而己可不务乎尚彬者吾从玄教呉大宗师识之呉公胸量寛大而择贤甚宻彬之见知非偶然也其兄宗明爲台州儒学正予未识之因善式而知其爲善去矢前史官雍虞某书䟦彭寿卿所藏先郡公手泽卷后崇仁彭寿卿以童子将命故宋宗正寺簿思梅先生之门公自擢髙科从临安平江建康临川大幕府文武吏士賔客无不纳交于公者寿卿于此时治文史愼应对闻见之广非穷乡陋巷草茅所能及者旣内附推择郡吏不爲丗俗刻薄佐江西提㪯学校士友多称之佐州县廉无所取旣老以歳月当赴选吏部得调官于朝极贫不能行待黄氏子孙不失门人之旧家居将十年有书数卷而巳嗟夫廉吏果不可爲欤其所藏书有钦宗在金人围中奏报太后手书数幅读者无不感泣又有吕惠卿一书与其私党深怨司马温公者读者无不愤怒大抵意在古雅不以竒玩居货者也此卷我先叅政雍郡公所与之书而集与亡弟嘉鱼大夫之书附焉盖其好尚犹有无所爲而爲之者然亦无益于寿卿之贫也感其敬爱不忘先君之意輙书其后而归之题旴江傅路手卷旴江傅路以其从父渊道所得范君惪机书瓠山王公所爲手植桧刻圣像记与公子継学叅政所爲作大成诗六章王公之文雅重德机之书清劲皆足宝玩而叅政书清润完整文又宏博东郡之士未能或之先也王公逺矣德机又不可复作継学自海上北还颇有末疾书亦不能如前矣渊道早歳脩整客诸公间风采藴借与予游几四十年始宪史爲塩官路爲文送之情谊甚古有君子之风焉文斈之懿其有望于方来者乎题苏文忠公诸帖临川陈氏自雝州府君以来丗有名族集之祖姑实归雝州家法尤整肃我先祖尚书公解组永州始寓兹邑盖繇陈氏姑爲焉依也陈氏旧多藏书更代之后散轶罕存者从表姪宗纪以此卷来示盖其家故物而卷尾题字则雝州之子华麓先生手毕集视之爲表伯父矣此卷坡书及石湖䟦皆真无疑题何氏所藏蜀郡名公书翰故宋尚书月湖何公从子房州史君出蜀时送行诗一大轴其中有名从方从简者崇庆大守从并从日者兵部郎官直寳文阁䕫路安抚皆集从曾大父也我先郡公闲居崇仁从何氏得见此卷又按家集得曾大父沧江提刑府君同时所赋手书以𥙷之盖先丞相与尚书公相及于朝而尚书公镇䕫时先从曾大父甞受其荐其契好非至此邦而然盖二百年于兹而先公所𥙷一篇亦三十年矣俯仰今昔感涕然尚书裔孙元吉举以相示留之十余月慨念故郷先贤声采辽逺几无知者欲自赵公彦讷以下稍爲䟽其行事爵里之一二而集目障爲阻乆未能书元吉从事南康遽有行色姑识此而归之余俟他日也又题仲安之子元吉以此篇及所谓二十二篇者示集盖二十二篇者皆蜀先逹集欲稍䟽其人爵里以遗之而此㢧则崇仁之大夫士也集先大夫尚书郡侯始来崇仁而先叅政郡公内附后留此弗能去则亦乐其文献之懿云耳而人亡丗逺习俗寑失其欲集欲益求此邦前人遗事辑録以示吾党之小子此故在所徴也题岳飞墨蹟武寕汤盘藏其先丗文林君军中文书岳武穆王绍兴元年所署也文林始以太学生上书论备御之䇿﨑岖兵间以功致文林之命观此牒知文林倡忠义击叛溃保郷里甚直而壮噫可以见其人心之一士气之盛而其将又有若武穆者宜其足立国于摧败危亡之余也盘言武穆之死文林上书论列遂并受害文丞相甞题其家之堂曰忠节遗墨故在而张循王刘太尉所署别爲卷俯仰二百年而感慨系之矣近年集在舘中将纂脩辽金宋史舘中皆以遗书亡轶爲说若此者可徴尚多乎哉题曽欧二公帖右欧阳公曾公二帖审定眞蹟无疑欧阳公着书所以资僚友之考订者谦至而周悉曾公家书所以事其兄嫂者忠爱而敦笃所谓盛代之德人文举之师表也观者因翰墨而想像其词气因词气而涵泳其德业所得不旣多乎䟦黄勉所藏醴泉铭唐人云书贵瘦硬方通神痩近清寒清寒则气易弱硬则坚苦坚苦则势易危深山道人积精錬神滓秽日去清虚日来虽颇清羸而冲和内融所以能肌肤若氷雪绰约若处子欧阳所以可贵也表谢恩表恩颁召瑗命以使华赐浃上尊宥之篚实荷皇明之下烛揆微贱以奚堪伏念臣性本颛蒙斈尤迂僻论思献纳昔陪顾问之羣儒奔走后先愿效驰驱于今日终匪适时之器不逃过实之讥㤯烱丹心每若藿葵之向日萧萧白发顿惊蒲柳之先秋福过菑生病随年至尚优容其出昼遂沤偻以循墻三径就荒几安身之无地九门旣启椎因梦以朝天巳甘终老于山林敢望复还于台阁当冕旒之清燕念簮履于弃遗三公明敷奏之言一札布允俞之㫖重烦驲骑逺访覊臣此盖伏遇皇帝陛下斈焕尧文圣跻汤敬継志述事奉文母于万年论道经邦咨师臣以百揆民物咸跻于仁夀皇风大厎于清夷并育群生不忘细物臣敢不力求薬石思致㳙埃宣室纵还何𥙷圣聦之逹康衢有颂深知帝力之加谢笺大臣敷奏仍舘职以赐环颛使至家钖宫壷而加锦恩霑草介光骇里闾伏念臣昔事先朝徒因薄技斈虽固陋非尧舜之道不敢以陈代逢圣明谓帝王之制坦然可斈载笔每亲于黼座䌷书巳纳于石渠庶几一代之言允作百王之法甫终青汗俄抱乌号歴嗣圣之重明陪老成之末议深惭衰谬有负使令疾疢日加不待严助之请告鬼神夜问尚思贾谊之召还沾漑醇醲衣彼文采醴酒更设遗簮载华春阳下及于菀枯勺水实虞于盈满兹盖伏遇德隆扶日功厚𥙷天忧在进贤夙賛秉文之治人惟求旧思皇访落之勤顾通籍之腐儒眇侍舆之故物遂令屏弃亦𬒳甄収臣质固颛蒙心知眷遇江湖虽逺孰非日月之照临齿发尚存敢昧㳙埃之报称道园学古録卷之四十道园学古录道园学古录卷第四十一道园学古録卷之四十一归田藁十五雍虞集伯生碑江西行省平章政事伯撒里公惠政碑国家置中书省以治内分行省以治外其官名品秩畧同所以逹逺迩均劳佚叅错出入而天下万方如指诸掌矣是故匡卫无缺则宵旰纾其忧顾豪髪有间则举躰爲之不寕藩辅之寄岂不重哉江西之爲省东接闽浙西连荆蜀比逾淮汴以逹于京师拠岭海之㑹斥交广之境蛮眼内向岛夷毕朝提封数千里同东南一都㑹之奥区而龙兴则其治所也昔在至元始置省事于今六十有余年贵人大官来治于斯者何啻十百其有大勋劳大论议以宣布德意而鎭抚其民人利泽施于一时声名着于所部或由此而迁他鎭或自此而相朝廷岂可以一二数哉然而匮室之书民间不得以多地歳月之乆闾阎或至于遗忘此岂非着作之阙文而今昔之遗憾乎迩者龙兴郡城耆老以爲金紫光禄大夫中书平章政事伯撤里公之来长行省也恵泽深厚我民感焉以集之甞承乏太史也来请纪述其事集曰吾闻平章公承天子之命佐丞相以分治德化者天子之盛也政令者朝廷之故也公其肯自以爲功乎且公之爲德忠厚而谦抑盛名誉以极称述将非公之意也且集老且病矣敢辞乆之耆老以告其守臣守臣不能遏也贰守燕琦爲之启诸藩宣之俊良度诸风纪之清峻则皆曰平章之得民心乆矣闾阎之言也信士民之请也宜于是使其吏郭元善谋于临川守臣袁说而爲之请焉乃使崇仁监邑寳童来言曰昔唐浑咸寕治河中连理之木生于其野野人以爲言而史臣韩愈氏爲之颂之今我伯公自中书领行省所治数十郡或安于惠而不能自知或逺于府而不能自言龙兴之民以其居之近也而知之深以其感之厚也而请之切市井草野之民所请何以异乎然而是不可辞矣乃作而言曰昔我国家之兴也寛仁弘逺豪杰毕出群䇿并用时则有若康里氏来拱来翼有以奇材在禁近有以经学定讦谟烜赫光显丗载其勲今平章公扬休山立垂绅正笏以临其民俨然泰华之列岳华星之在垣也执事东朝温㳟有恪佐政省闼寛𥙿有容其分政而来也歛妙用于无爲而细民之信之也愈深着成效而不宰而君子之望之也益重乃仍改至元之二年㓂起南海人用震惊适公始至调度有方恩意旁逹兵不告劳民不吿病信惠所及朞月讨平于是衆庶乐业年谷屡豊储俻有恒运输无阙所部善治姦慝不作乃若门隷使令不以政事干官府贾市服食不以二价虐小民用人则尽同列之情而不专议事则广忠益之言而不惑五年十二月城西灾公亲率有司欶之登城望拜即反风火息其感动之神又如此明日出私财爲糜以赈失火家不足出府庾之赢粮以给之民又大恱然则是不可以不书巳乃使复其耆老曰昔唐韦丹之治兹郡也去之数十年时王观诸旧典始诏有所纪述以慰其吏民之心仁者之惠虽乆远而不能忘也而又何亟乎耆老曰吾侪小人朝不及夕愿有纪述以传见于将来矣乃爲次第其说采其歌颂而载之庶乎观风者有取焉其词曰于穆圣皇頋諟南服选于近臣往长藩牧南服乃疆莫于湖江作镇䂊章临制海邦百城来緫相臣攸理公来匪亟未舄几几盗在海壖劳我师干宣威孔时不动色言执讯获丑以归司㓂丞辖賔佐定功入奏波尘不惊风雨时来载瞻我民休休以懐逺人鄙夫启处食息孰知功能贻我帝则颙颙卭卬如圭如璋春日载阳衮衣繍裳旣安旣乆成绩不有曰惟天子上公所保民不我欺自我不欺吏不我违自我不违嗟彼耆耋孰知君子知其所知平易乐岂载歌载謡惠及我私毋以公归天子葵之建宁路崇安县尹邹君去思之碑髙唐邹君伯颜从吉父之尹崇安也去官巳三年邑之君子庶人耆老与在邑在野之民若僧道之流咸有遗爱之意愿伐石以纪其政来徴文以刻之得其邑人文书述郡守中大夫谙都刺列实迹以上诸帅府宪司者及前进士三寳仕邑士彭炳所爲序兼取于学校闾里之言而观之未甞不三诵而三叹也夫德泽之在人心传之于乆逺者非言无以宣智虑之精微见诸行事者非文无以逹因一法之善着一时之利尚可使后来推见以成其余贶乎除郡邑通弊之积立经乆之法守而行之可以百丗推之州里可以通行不出于欺丗干誉而眞使民不忘者其可以无记载乎崇安之爲邑区别其土田名之曰都者五十田赋之多寡略相等也自民产之无制大家之田连跨数都緫爲一家以受役升合之赋力不能出其郷则受役无时而休也五十都之田上送官者爲粮六千石其巨室以五十余家兼五千石而有余其细民以余家合千石而不足而赋役者常以四百之细民配之五十之大家贫者一日当役而家巳破是以三年六次预定之役常纷然不寕而民病甚矣君之来也取其都之田而分计之受役之田不出其都有一石之田者当一石之役有一斗之田者当一斗之差均齐方正较若画一田多者受数都之役而不可辤田少者称其所出而无倖免而中下无告之民庶乎其小康矣郡守善之命尽致其法于诸属邑而推行之而建宁赋役之均是爲四方最嗟夫逺方之民贫者不能自活而等死之念生兼并而莫之制者骄狠以生变一激于食暴之吏而生无涯之祸者耳目之所及可知也孰能如君爲法于其疆又放诸旁邑旣有成效如此使尽施之当丗民有不𬒳其泽者乎昔赵清献公之治此邑也凿沟洫以兴水利漑民田数千畆去之四百年沟湮而田荒莫有过而问焉者公修长沟十里绕枫树坡叠石以爲固陂当大溪之冲水溢则隄易败君又凿石山数十丈䟽渠以分其势而沟视赵公之遗迹无复余患矣邑多山田而歳易旱君以其公田之租修平粜之法而民从之致粟且千石而不以其道至者虽效之百石弗受也明年以时粜之民忘其忧颇得其息若干会盗起海上军兴所过郡邑骚动有不忍言者其出入君之境也相告勿敢有所犯而君爲苃舎资粮屝屦酒胾医薬迎劳将送取具于平粜之余息而民不知优是以邻郡若信若铅山之民以饥散去而自归于君者数百家咸受而授之业荒闲之濵几无寸土之不辟期以三年之复而新奋之民交相友助而无嫌焉此其爲治之大畧也国家立钞法以通天下之利几百年矣朝廷忧其乆而有弊思所以救之以其乆之者莫不详且尽而山谷之民愚不知法儣而狃利伪造者滋多亦四方之通患也君之未至崇安也民有阻险以爲奸袵利刃以拒逮大张声势以恐公私莫之胜者或反爲之用不测之忧几在旦夕盖六七年矣君简弓兵夜出其不意以捕之执爲伪者数人得其钞数百定论如法余党散去尽坏其巢穴而一境伪造之风息焉而他境伪滥事觉吏人因爲奸利輙䟽冨者而索之良善至不得休息君察其诬妄不轻追遣安庆得伪造者遣卒械其贼至崇安求所识而执之贼与卒谋盛服带兵驰马率吏望风入人家滛虐并作莫敢谁何君亟捕之得其状执拘以归诸安庆自是伪滥之连逮无至崇安者其民稍奠枕矣连氏母告其子出不反衆以无明验却之君受而察之踰月得尸于山中则其兄某杀之也僧不文引黄贵清告保安僧杀其兄者君鞠之执不文得汝杀人而诬他人乎黄之兄果爲不文所杀而更诬保安以夺其寺且以脱巳也童德诬告吕十二杀其兄君偶以他事上府他官不察其诬下吕狱君归而理岀之坐诬告者人服其神明逺方之俗部使者行郡则什百爲群相率以讦官吏虚实盖未辨也部使者之崇安无一人言县政不使者适朝廷有重使道过邑部使者告之曰此邑邹令政甚善巳爲文书荐之使臣至朝廷幸详言之使者曰吾巳审知之不待君之言也福州郡大而事䌓狱讼不治帅府宪司檄君权推官多所申理崇安人诣大府乞归君于邑者千百不止遂归君崇安君以某年某月某日上某年某月某日受代在任之歳月与衆人同而所立卓卓如此亦难矣哉明年朝延以例遣官迁调闽海守令以下于是行省帅府监察御史宪司咸举君之能时漳州㓂始平郡邑未安葺署君爲郡判官以绥抚经理之所谓极当时之选者矣君之入仕也畨直禁卫歳乆得官故御史中丞济南张公飬浩以大儒敡歴䑓省寛大严正英宗时甞极諌放灯事时人比之苏子瞻泰定中七征不起天历𥘉陜西大旱民相食郡县爲空起公爲西行䑓中丞拯其民如赴水火见饥者哀之至于恸哭旋以损馆陜人至于今思慕之君尝得牧民忠告之书于公焉盖其所受教者深矣其同官主薄眞保与君居未乆而先去及调安溪监县以君之行事爲师法而其邑亦告治所谓朝廷举一而劝百则才贤君子之效将遍乎天下沛乎国家之福哉乃为取其民之所颂言而次第之俾得以咏歌而不遗于方来也其词曰伥伥我民孰父母予哿矣冨人寠贫巳瘉归视其家朝不谋夕歉盈倍蓰蹙蹙同役君来顾斯以均以平岀无华车食不凿精分田画里多寡小大随量以供有正无害事上敬共无言不孚从容敎言孰侮孰诬蒭荛有询寛来虚受先民之劳或饫之酒姦轨沮藏外絶不虞析因隩夷飬恬舒舒穷山深原枢牖戢戢征唿之卒无所隳突匹夫匹妇饭黍豆羔先祝而尝蕲君乆生君有王命伤残往抚不惠我私控告无所孰沃而嬉谨畏自持孰劳而疲亦无倖遗黍稌盈畴羊牛多硕以享以食繄君之钖老者日衰壮者日兴君之所成民得以称山有松栢野有丰草雨露之濡君子寿考天子命吏临方莅州视君之爲莫不具脩崇仁县显应庙沖惠侯故汉栾君之碑崇仁县治南望七十里有山焉广大髙厚嶷然其前其顚峻而并锐能岀云雨蓄神明凡水旱灾害之祷无不通焉盖巴之望而吏民之所依也谓之巴山后昜称相山巴山者相传云东汉书栾巴字叔元魏郡内黄人而神仙传云蜀成都人史称巴好道顺帝时给事掖庭仕至黄门令性质直学覧经典虽在中禁不与诸常侍交擢拜郎中迁桂阳大守始爲桂人定婚姻䘮纪之礼兴立斈校以奖进之虽干吏卑末皆课令习读程试殿最随能陞授七年乞骸骨用李固荐拜议郎守光禄大夫与杜乔周举等八人廵行州郡巴使徐州还迁䂊章太守郡土多山川鬼怪细民尝破赀产以祈祷巴素有道术能役鬼神乃悉毁壊旁祀翦理姦巫于是妖异自消百姓始颇爲惧终皆安之是时方分豫章郡东地置临汝县则令抚州之境也而相传以爲巴治妖民尝至此故民间思之不忘以巴之名名兹山云其后甞置巴山郡在县西南四十里遗迹犹有可考而县西门曰巴陵间巴山至县所从入也则山果以巴得名乆矣巴后迁沛相徴拜尚书顺帝之葬有司多毁民间墓巴上书切责禁锢还家二十余年用窦武陈蕃荐徴拜议郎蕃武之祸以党谪爲永昌太守辞病不行上书理蕃武冤下廷尉自杀而相传巴有墓在山下而立祠焉今爲广教僧寺而山颠并祠南昌尉梅子眞与叔元而唐邓叶二道士配之盖出近丗云故宋绍兴二十六年有宣敎郎知县事郑圃孙懋爲令以吿民曰周人以讳事神而名不以山川名山曰巴惧民乆以爲未安也洞庭有山以洞庭君之所居而谓之君山栾君自䂊章爲沛相独不可谓之相山乎乃酌酒以告神而神恱暴之于民而民从遂更名相山矣咸淳元年县寓公朝奉大夫知邵武军事师得遇等言于朝曰县有汉光禄大夫栾䂊章之神祠墓存焉其神名在史册守郡有功立朝有节讼陈窦之冤竟以身殉风节凛然可以谓之神明者矣吏民祷祈必应而滛巫瞽史名称鄙野非敎民事神之道按祀典崇宁三年赐东明县栢梁桥栾巴庙曰显应庙大观四年封巴爲冲惠侯显应庙矣其山顚之祠与梅子眞同命得赐妙济灵纯其人之号者则用道家之言也栾君生时灵异甚着人人能道之而斯邑之民有求輙祷有祷輙应千百年以来殆不胜纪而图志无古文字金石可征攷而邑民饮食必祝则不诬也国朝大德丁未予留斯邑是年大旱八月旦迎神至县治大雨连夜尝识其事于庙中巳而庙燬予文亡焉后三十四年爲至元庚辰之歳其旱尤甚苗有未入土者民甚惶惧乃四月三日也承直郎逹鲁花赤鄄城保童斋肃民望遣其簿将仕佐郎䂊章舒文琰疾驰诣庙迎神像至县以祷拜跽末终芗燎方炽而林风四起隂云以兴簿至祠下悃愊之词方伸要迎之具未起震电巳祚于门庑骏奔不及于焱驰保童率其属奉迎于西郊祝史未及成礼而沛泽滂沱衣冠尽湿随至邑治雨连三日夜乃止四境以霑足告大家细民具牲哉醪酒大享相継神之冠服与帐旌斾炜煌一新不待劝而自至乃命典史豫章胡天祥伐石于城北使敎谕新城朱礼速予文以传之予曰诺又使税副济南魏渊奉神像还祠所过旄倪留恋欣感渊乃周覧祠墓之旧迹适山川之竒伟而归告得神之情焉旣而五月又不雨徧祷群望神在祷中是年会府又郡祷皆苦而县六月三日雨十二日雨而旬日之间云雷并兴四郊在望者或十里数十里或百里或一日或二日或一时随地而足稽诸旁近最爲沾渥焉是时保童悉力祷祈以爲巳任斋戒兼旬而不间严屠宰之禁厉不虔之俗家有疾苦而不顾身受劳苦而不辤忠翊校尉县丞缙山张荣与簿及兴史实恊心焉必得雨而后止爲吏者其忧民如此其必有以鍳其诚者乎天祥以石具吿乃序其事而传之爲迎享神词曰有敦维崇其阻九陵时翕时舒与云俱兴降丘作神朱赤舄尚书邦君司命司直自古在昔于我故壊我识其来甞与雨偕公宇斯穹私字斯洁神君假思无怒伊恱髙山峻严孚兴禴禋禴禋不违俯依我人我人何有有尊有爼黍稷旣阜洒醴帷醹捭豚爲羞有定有羹神来頋歆百物之精神昔故郷父老燕娱千载在斯不醉无起乃大乃神硕彦乃生爲嘉爲乔爲栋爲楹爲美爲英寳藏兴殖无有远迩来𬒳来泽仰其虚矣穹窿休明就其奥矣流动满盈时有序代神不可极曾孙孙子有祀无斁昭毅大将军平江路緫管府逹鲁花赤兼管内劝农事黄头公墓碑元故昭毅大将军平江路緫管府逹鲁花赤黄头公唐兀氏别名丗雄丗居濮州鄄城县占籍于塔思火你赤万户之军以某年某月某日未上平江而卒得年若干岁其孤奉䘮以归祔而葬诸鄄城县李康保栁行村先茔之次去鄄城四十里国家之制秩三品有功德可称者得请溢以未及请谥墓碑未立若干年矣其第五子保童监邑抚之崇仁予自国史归老侨居其野保童之在太常以奉印爲职事尝见予于朝而其季弟和尚自其兄元童所来曰是不可失也冝亟请焉于是使和尚覃思追忆得其遗事以告邑教谕郷贡进士朱礼邑之隐君子陈德仁述状来求铭予按其事有可以风动于时者故爲之书其大父琏赤甞爲明威将军山东道宣慰司副都元帅丗祖皇帝𥘉山东内附而弗靖乆劳王师甫定之事旣平列于帅府者非才勇亲信弗及也旣殁而子阿荣袭其职以才能选授大都西北関厢廵捕之事有盗万夀山广寒殿御器金者获之称㫖授武略将军同知松江府事溧阳知州汀州緫管又同知邵武路事披荆棘立官府有德政之碑转怀逺大将军德庆府緫管而殁生九子平江公其嫡长也以䕃譲其弟山住从弟朶罗歹爲京畿广衍仓使及中更大亏公卖其郷之楼居以代之偿乆之又忧群弟之无室也买旧产之殁于官者爲劵以付之俾安于自飬又资朶罗歹使干禄焉始从事浙西帅府摄清流武平二县之长新行至元银钞法署进义副尉濮州平准行用库提领至元二十七年例革除兴国路大冶县逹鲁花赤以治办称迁保义副尉安丰路怀逺县兼领䝉城怀逺秋夏之税蒙城有浊流北行人弗逊于常邑人归罪于水公以私钱买地沟而顺之祠神之信于民者而爲之誓俗以变焉鎭南王出征道出其境馆舎供帐之具事俻而民弗优王善之解所御衣服弓矢以赐迁忠翊校尉相因仓监支纳仓粮九万石出内惟谨陆嘉兴等处运粮千户服紫衣佩金符矣居八年改昭校尉温台等处运粮千户延祐元年就任陞武德将军海道都漕运万户府副万户亲运米贰伯七十万迁显武将军海道都漕运万户佩双珠虎符前后九度海而海运之事无所不周知矣𥘉丗祖皇帝取东南之粟以实京师以航海爲便常苦舟不知道并海行虞险失吴人朱张二氏出入海道甚习歳择便利帅其私属子弟驾海舟逺山即深以行风水甚便以数千百浮数寸之木冐不测之渊以进重利厚爵以募之其卒也致粟京师歳凢三四百万斛矣朱张二氏得罪更用其人不习其事则多误焉而公以乆于其官遂进治其府而其政有可书者一曰运舟募诸濒海之家民苦之而贫者常以舟壊误事公请预以运费借之使买木以葺舟于是増舟之多可运一百万斛二曰海舟受雇者直甚厚而无頼之人得钱即麋于饮博及期寕受责于无可柰何公爲之封识时其当用而给之事无阙失三曰舟行海中愚无知者窃所载以肆欲舟至直沽遗失无所从𥙷公爲法运官舶主庾卒水工碇手之属得相收祠连坐其弊遂革四曰粮之登舟自温台上至福建九二十余处皆取客舟载之至浙西复还浙东入海公请移粟庆元海舟受之自烈港入海无反覆之苦五曰温台运舟水脚之费歳于浙省関拨而散之运粮千户之所治运者各于所治受钞复还温台登舟往复不便公请悉留钱温台舟人受讫以行六曰舟行风水迟疾不齐旧例至直沽以次受之而先至食尽乆不得去公请于朝至则受之民以爲便七曰运舟之囬恐有所掠买不法之物枢宻差官兼察之比舟出海口搜阅者因爲奸利虽无所有犹诬执榜掠空其囊箧多不能归公请禁止之八曰海运之舟衆数十万薪㸑之用取诸水濵道经河间司率以盐草爲辞而执掠之无所得㸑公请正盐草之界得取其短小于钩断之外不预盐草者九曰运舟冐险以出常頼祷祠以安人心若所谓天妃海神水仙等祠九十余处朝廷给牲牢醮祭之费歳爲中统钞百定而实不给也公请假官木千封以贷人收子钱以供其事罢官给之费而歳事丰俻舟行以成山爲望常苦雾起不见而冐行以败公请立置成山祠以祷朝延从之十曰舟至直沽则京师之人爲肆沽卖官收其课甚伙后以争闘絶舟人之登岸而公私大失其利公爲严约束听民得饮食于市而争闘者悉与有司辨直曲立断之凡此者皆海运之要务也故俻书之使观者有攷焉有失刺朱丁者与公常同爲千户公以都万户至京师而其人尤旧职也公白于朝堂曰某实知斯人之才能而乆于其职可念也荐以自代时宰然之而公以怀远大将军爲郴州路达鲁花赤矣秩满改除昭毅大将军平江路逹鲁花赤公任海漕官于平江之日乆周知其民事逹于利害情伪之故其民望之而公亦期有以自见而遽以即丗不亦惜哉嗟夫海运之实京师祖宗万丗之长䇿也然而东南之民力竭焉频歳浙西水旱廪不充数江淮上流三省数十郡州县之吏斗升之民终歳勤动越江歴湖以助其不足而争闘勿戢又有深可虑者则有大夫君子之所不能忘其忧者也保童之治崇仁官不十日即以转输在行至集庆水洋率民舟以待而海人颇横不测或见保童于沙际而识之惊曰此吾万户之子也相率罗拜更相告而卫之而所部得无失然则公之遗爱在人可知矣而其用不大究于时惜哉公之夫人朱氏周氏皆封陈䑓夫人子九人长哈刺承事郎兖州路同知脱脱木儿东平等处民户緫管元童承直郎平江路长洲县逹鲁花赤别怗本未仕保童承直郎抚州路崇仁县逹鲁花赤乃蛮歹早丗和尚安童赵安皆未仕女五人孙男二十人女十一人铭曰皇有中州东多奥区维鄄之城沛其来居自公之先克顺克类起家明威以贰东帅侃侃樵侯政在刻词有子五人出处各冝公实孝友亦有九子身服官政职劳不弛淮江越闽皆长其民练习旣优百爲是亲相彼东南稼穑丰茂京坻有容歳广其受航海以东千万其储九涉鲸波无少不虞去之几年人见其子泣涕感慕是孰之使长洲告能崇仁公严先丗其家斯人来瞻俾书贞珉以告来裔太常徴焉行钖节惠元故累赠集贤直学士亜中大夫追封魏郡侯张公神道碑铭有序宜春太守张熈祖告于前太史虞集曰昔先君弃孤子于延祐巳未十一月二十七日年六十有八官爲大夫阶奉训爵爲男所封县曰玊山勲曰飞骑尉明年二月壬申葬诸信州路贵溪县长山之里其乡也子爲我志而铭之旣纳诸幽矣后年爲年蒙恩奉𬒳制书位爲大夫阶亚忠直集贤爲学士爵爲侯所封曰魏郡先世之赐履也勲爲轻车都尉阶三品于法当树表于神道子爲我序而文之以刻诸石集与宜春有同朝之好不敢其序曰世祖皇帝克有江南故开府仪同三司特进上卿知集贤院事赠辅成賛化保运神徳眞君张公留孙以老子之道日见尊礼非有宿卫之劳而常在帷幄非有辅相之位而常与国论有賔师之贵而无职守之责居富贵之极而不易慈俭之素歴仕累朝垂四十年为朝廷宫掖中外所尊敬于是赠曽祖宏网集贤大学士光禄大夫柱国魏国公谥安惠祖粹夫金紫光禄大夫司徒上柱国魏国公谥康穆父九德太中大夫同知江东道宣慰司事累赠开府仪同三司大司徒上柱国魏国公谥文简官位勲爵皆一品推封自开府矣开府有弟二人公其季也讳广孙字师成当开府盛时天子卜相则问焉名皇子则问焉大臣进退则问焉髙爵膴仕其所推荐者言无不酬布在中外郡侯扵此时引道家之言以太盛爲忌退然守朴利欲之念不萌扵胸中而开府曰不可使魏国世家无传以报国之厚恩也乃以其子熈祖见成宗皇帝于便殿得备宿衞未几丞利用监司直于翰林佥中政院事而公有玊山之封矣丐外便餋倅衢及澧进拜宣城守而有魏郡之封矣歴旴宜春三为二千石皆有惠政而母魏郡太夫人以髙年受康寕之养宗族亲戚乡党称焉有子三人孙五人伐石爲表于公墓则某年某月某日也其铭诗曰昔韩文成韩相之孙帷幄运筹身退名存歆拜太守太山之侧徙由河南清河是宅闻望之隆着于清河本支扶踈子孙衆多文瓘相唐表着于史有孙刺杭来鬲之始其后散处于饶于歙盱之石笋大族之别上磜潺湲贵溪之原衣冠蝉聮歴宋至元丗有令德亦或爲士隐不至伏显不至异乃生安惠抱道隐居太山髙原福庆之储肆及康穆源深本固积而未发匪躬之故惟文简公德懋以淳恳欵郷党浑浑里门闰府在朝天子有钖起家别驾以佐邦国于藩于宣政成无言乃䦕魏国三丗以传开府真君各动海宇道德之言治化攸除难弟郡侯退焉林丘嘉德孔脩不竞不逑观稼于田观学于塾礼让是敎弟子是淑孰饥我食孰危我安桑椊敬㳟非礼弗干驷马髙盖过者必式封君之闾歴丗所积四丗三公继之侯封太守之贤进德尚丰崑山之珉旣坚旣白其爵屡书继此有刻长山之原其来舒舒松栢苍苍繄德之符道园学古録卷之四十一道园学古录道园学古录卷第四十二道园学古録卷之四十二归田藁十六雍虞集伯生碑通议大夫签河南江北等处行中书省事赠正议大夫吏部尚书上轻车都尉追封颕川郡侯谥文肃陈公神道碑昔我丗祖皇帝纉太祖之丕绪用宗亲英贤之辅奄有四海底定中原乃议礼制度考文以成万丗之业方在潜邸巳得姚公枢公茂许公衡仲平杨公果正卿商公挺孟卿王公鹗百一窦公黙子声王公磐文炳徐公丗隆威卿诸贤置诸帷幄尊礼而信任之曁登极改元则皆在辅相论思之列矣时则亦有恢宏之才勤敏之绩持文史议论以賛成于其间爲诸公所器重则故河南签省柘城陈文肃公其人也公讳思济字济民㓜知孝弟出于天性读经传随逹其理爲书气韵有法弱冠事丗祖于藩邸以才器闻慱闻积学顾问进退靡所阙遗中统始建中书省以揔国政诸公在朝讲论爲治之道推明用人之法立官府修典章斟酌古今视察逺迩群䇿毕献百废具脩奏禀施行殆无虚日公于是时专主奏记之事于掖垣矣天子方忧陜西地重而势近以平章廉公忻都忠谅有爲命以分省往鎭辟公以行廉公果能絶顾虑以定变天子嘉叹平章王文统得罪死公从廉公还朝仍主奏记铨衡仪节悉以兼摄廉公分省东平擢公左右司都事以从及还仍兼知管差除阿合马亦位平章在廉公下请立制国用使欲侵国政廉公常以正义折之廉公中于譛言阿合马坐省堂气熖薰灼掾史抱文书不敢前公独以其文书进阿合马拟署于廉公之位以手覆其处曰公不得署此衆愕眙恐蹈不测公恬然摄文书以退首相韪其言卒不敢擅署时人甚以爲难公在朝乆如朝廷以兵革𥘉定农事即废乃立十道劝农使以紏治之揔于御史䑓大抵以得忠厚欵恻醇儒循吏以成其功此皆十余年中爲政之大者公皆执文墨而与闻焉至元六年置髙唐州以公积劳命守其郡农桑水利奏最拜监察御史阿合马专政立尚书省中书爲虚器公率同列魏公𥘉太𥘉雷公膺上章言之上命枢宻曽公仲一召御史置对同列皆致辞公曰御史言官爲国事非私己有所辨讼拂衣而出九年授奉训大夫知沁州戒苛扰务简静平赋徭理冤滞闾阎遂安豪右屏迹江南𥘉内附民未孚于新政擢公中顺大夫同知绍兴路緫管府事盗起新昌玊山宣慰使陈公某庆甫马公绍子卿帅师徃讨方立马抚谕民将感服飞矢中陈公而殁宣慰司以事闻合兵纵撃平之或告言城中少年将与外㓂合谋爲变者军帅大怒执郡中少年得千余人将杀而屠其城绍兴郡僚多新附人不敢发一语公谓帅曰千余人无反状一日以无罪见杀人心危乱变恐不止此郡矣请以家人百口保其不反帅曰陈公之保其民如此止兵不杀合境得生全者皆公之惠也公承檄谳狱浙西多所平反桐庐民有以轻罪乆系者公闵其羸而释之明日匍匐而前曰公仁恕神明不就公决公去而复囚瘦死矣公即论而出之除同知两浙都转运塩司事浙民甚苦私盐互相牵引无完家公止坐见犯不听傍指浙民以安拜陜西汉中道提刑按察副使丁母夫人忧御史䑓四起复之不爲动二十三年陞少中大夫同知淮东道宣慰司事未几移节浙西浙西大水民饥无宿储以济而浙东多粟公曰皆天子之民也可坐视乎请于上移粟以救之民多全活又移江东朝命造五军甲公董其事省臣用譛将因欲中伤之公措置有方未半年而成他郡民扰而未就也譛者乃不得志金陵旱公祷于钟山未廽车而雨桑哥用事奏请遍行理筭钱粮实以无义肆虐厉民空其家财往住妻子寒饥困辱有不忍言者中书右丞忻都浙省丞相忙哥䑓奉行尤力檄公分理浙东公至言曰濒海民贫而犷必激变得寝其行而本道丞意朘剥狱犴尤甚公绳督吏卒多所还付朝廷以两浙法坏擢公嘉议大夫两浙都转运盐使禁私煎抑权豪弊革而利通公私称便拜岭北湖南道肃政廉访使改守池州以恤民理学爲先务行省也速逹儿威迫州郡取淘金者三千户仅得其半公力言无复可充者遂止歳且终省檄列郡横造绮叚而𥘉不给其直列郡取于民以应之又不中废危迫不知所爲公命民间有丝者借纳明年夏税不日而丝具召匠户并工成之踰月而就民不知有此役也时又有括田之命公令有田互相根括増田三千顷以应命而反覆苛横之苦视他而少息矣江水溢池民受其害鄱阳尤甚公旣赈池民兼忧隣郡之害请于省宪借军储及官吏之俸三月以救其急徐设法而偿之公私无所病擢江西湖东道肃政廉访使黙昏惰撃贪冗滥食官府者望风而去禁越诉惩诬告宪牍爲清大德五年授通议大夫佥河南江比等处行中书省事未及上以十二月十六日殁于池阳寓地之正寝享年七十赠正议大夫吏部尚书上轻车都尉追封颕川郡侯太常定谥曰文肃呜唿公美髯丰下伟然大丈夫也慷慨有议论非国政民事不谈始仕内朝省府廉慰江南诸道皆有异政而位不充其德不能一还朝廷论事庙堂之上岂非命乎故某官张公孔孙梦符持宪淮东时述公爵里行事歳月如此而墓碑未暇立也仍改至元之五年公之孙副宪节于江西以集自史馆归老江上有同朝一日之好使爲之铭焉大德𥘉董忠宣公士选自江西左丞拜江南行䑓御史中丞集以賔客从时文肃守池出见江馆集得谒焉忠宣曰此丗祖潜邸时老人中朝之旧也四十年来望其风采如在目睫岂意得执笔以书其遗事者乎娶王氏追封颕川郡夫人先公三十年卒生子三人彛麟早丗诚以䕃入官四迁拜南行䑓监察御史㝷升朝列大夫佥广西道肃政廉访司事中议大夫中山府知府致仕次四曰元儒学官次五曰楚业儒张出也次六曰经从仕郎邵武路经歴女适太中大夫宁国路緫管河东李宗武适将仕郎德原县主簿青人刘相适朝列大夫佥浙西道肃政廉访司事前进士梁国标余皆士妻孙男三人允文以儒士试吏宪部歴御史大夫丞相掾授丞直郎礼部主事连拜西南两行䑓监察御史除西䑓都事复拜监察御史还朝除朝请大夫浙东道肃政廉访副使今以中顺大夫移副江西宪次允武次允中铭曰天生硕才以足丗用庙廊则髙民社斯重维昔盛时百取百冝侃侃其谋翼翼其仪老成在前英俊在右佐我兴运㕘错多又惟文肃公文学夙成饰其脩能从事禁庭龙飞之𥘉接武诸老造次德容謦欬治道肇开明堂奏纳惟勤论功敷言文史弥纶出入始终阅歴之积忠贤我丞姦慝我抑列在御史罔匪正人立言不谕直道以信方州迩止资其岂弟嗟彼南服未究新理㑹稽邈悠宋之遗墟彼顽弗知劳我兵车大帅死忠郡丞敷惠有节有恩大服民志爱民之诚乆而弥孚海江之间千里奥区三治宣阃两贰盐筴宪轺屡陞郡増秩知无不爲动无不宜荷紫横金苍颜雪髭乌䑓鳯池孰不来归江淮汤汤而我独遗恊㳟外朝用老伊始殿于九华诸尼其止尚书履声竟不复闻文肃易名可徴者文奕奕有子丗爲御史至于贤孙冠豸者四持节泝江旧治足来遗风凛然后贤窹怀昔沗国史书事爲职老朽在野岂敢有述昔瞻公仪又识公孙垂逺之言敢辤复谆正议大夫江南湖北道肃政廉访使特赠宣忠効力翊戴功臣大司徒金紫光禄大夫上柱国夏国公谥襄敏杨公神道碑维昔我朝建国之𥘉神武四逹方域内附悉出其豪杰才智而用之结之以诚惠之以德莫不竭股肱之力以衞腹心而经营訏谟大得志于天下矣逮我丗祖皇帝天度恢廓圣鉴昭晣小大逺迩文武忠孝之臣无不因其资性识造位置之有道器使之有宜顾育之有方所以使夫继承大业者得人才之用沛然而无穷矣西夏之帰在祖宗时其国人多巳见用有若式腊唐吾台者姓杨氏自其国来见丗祖皇帝巳𬒳识察待遇不同于衆人国制禁卫之严出入有定处无敢违越式腊一见之项即受命在左右以门者之未素识也特勑令勿有所呵宰臣知其贤请命以官式腊固辞曰外官有奉赐爵秩之重圣恩厚甚然一日去帷幄则不得日覩天颜非臣之愿也天子察其忠止其命官而使给事𥙿宗于东宫益见亲信至元十年始大城京师于大兴故城之北中爲天子之宫庙社朝市各以其位而贵戚功臣悉受分地以爲第宅式腊公得建地和宁里在内朝之西北于朝谒爲近惜乎不得年以卒卒之日长子敎化年六歳次子朶而只才四歳耳朶而只即故御史中丞襄愍公而敎化所谓襄敏公也公兄弟㓜鞠于母夫人赵氏㷀焉相顾未有以自见𥙿宗皇帝旣崩隆福太后居东宫谓宫臣曰昔式腊唐吾台事先皇最乆且劳今有子否对曰式腊殁其妻赵氏与二㓜子在耳乃召见之曰二子明爽庄重它日可望也因使公事武宗皇帝而中丞事仁宗皇帝矣武宗揔兵朔方镇祖宗之故地诸亲王诸军莫不听命内朝以玉章赐之盖天子之所服用使施诸所部以爲机宻符令之信武宗顾左右忠信可任无如公者命公宻怀之卧起勿去肘腋他臣弗知也军务纎悉有所出命则公以其章行焉时西北有军旅之事武宗方逺征而仁宗奉兴圣太后出居怀孟大德十年公以军事入奏京师是时上病巳乆宫府不能无所观望北鎭歳赐不以时发公之来也因併请之而太府卿某者执其劵不下而重有所要公不胜愤前谓之曰太子躬擐介胄蒙犯霜雪率诸王将帅士大夫军万里外以敌忾责不㳟给用赏功頼此而巳无所私也尔柰何阻之恨不得面质尔罪于天子即引所持挝撃之曰此所以识也廷中咸愧而壮之及上崩内廷与宰臣议所立非祖宗法荅刺罕忠献王哈刺哈孙持重不发遣信使趣仁宗还鎭京师以迎武皇帝仁宗得报未即就道公适在京师昼夜疾驰见仁宗曰太子在北方尚逺事亟矣不于此时还京师宗庙社稷之所系间不容发尚迟囬邪即遣李益朶而只乘传以先不数日入朝定大难迎武宗归即位方犹豫时由公一言之决可谓忠且勇矣旣即位群臣以次见至主藏吏上顾公曰孰爲汝所撃者太府卿勑诛之以其家赐公公拜而言曰此诚罪当死然事在新天子赦前不可以细人失大信请勿诛至于以其家赐臣臣尤不敢奉诏上嘉叹而从之论定难功超拜正议大夫同知太府院事至大二年秋御史䑓奏公爲江南湖北道肃政廉访使公将行入辞上问曰官所去此几何公曰三千里而逺上不恱曰此朕左右手何可若是其逺耶即日留爲将作院使留之居官五月而疾作天子遣医昼夜问遗不絶竟以十一月二十六日薨享年三十有三上闻爲之震悼赐钞二万五千缗太后加赐万五千缗以恤其家自中书以下百司皆致赗以延祐二年四月某日葬宛平县香山郷之皇华原公娶李夫人先卒生子一人衍饰继室王夫人适公时年十九甫四月而公卒越二十八年爲后至元三年歳在丁丑之正月夫人亦卒皆祔焉李夫人事君姑赵夫人至孝有疾侍汤药不解带公在北方军夫人治家甞如公家居然族人咸頼之王夫人于其孤鞠育恩勤如己出者劝之学尤笃尝曰吾门惟汝一人耳不力学何以自致见其能学则以自慰尝居端庄不妄言笑坐茵故弊而完㓗不易恒处凝尘不除晏如也朝之士大夫莫不称其贞节有母道焉衍饰之㓜得见仁宗摩其顶而叹曰其父忠勤事先皇以及于朕使今犹在朕以何官授之噫其在此子矣出内帑钞二十万缗赐之而岁赐粟给其家今上皇帝独运干纲明于庻物思夫逮事皇祖之故臣有子孙可用者得衍饰焉拜南行䑓监察御史清明端直有先人之遗风方见用云公弟在中䑓时大父丗刺赠推忠佐运功臣太保金紫光禄大夫柱国夏国公谥忠定夫人米下氏封夏国夫人父式腊唐吾台赠推诚翊戴功臣太傅开府仪同三司上柱国夏国公谥康靖夫人梁氏赵氏皆封夏国夫人而特赠公宣忠効力翊戴功臣大司徒金紫光禄大夫上柱国夏国公谥㐮敏夫人李氏追封夏国夫人王氏封夏国太夫人賛书纯至臣子感焉中丞文刘其子不花佐宪河东又死国难中丞之次子文殊讷公子衍饬受知圣明皆起家爲御史一家再丗有大节前后五人皆受耳目之寄岂他宗所可及哉集往年待罪国史甞奉诏书中丞遗事于其神道之石衍饰南来以爲集虽老退田野笔墨荒落而粗悉其丗求着爲铭诗不敢辞也其辞曰维夏盛强亢于西垂相时来廷丗揔其师民之多难疾威靡壹保族以康令德之积厚本长源有杨之宗忠定之贤乃启其封心雄万夫康靖有作一见天子黙有遐託雅志本朝不乐外驰俾事𥙿皇寔由眷知二惠竞爽而弗及见㷀㷀婺矛牙孤卒克有践公事武皇从军朔方蹇蹇中丞弟兄相望大统之传圣武有训变生宫掖几失正顺宗社之危仁庙有爲克断弗疑公来賛之大事之机中不容界一言之兴国事攸頼至大清明圣功聿成统宗㑹元爲国之经圣子神孙有永无斁立言有𥘉具在史䇿丗胙卿邦栢圭衮裳炜炜煌煌有贲永藏暂微复兴在今御史思其先忠以报天子两襄之阡松栢桓栢史臣有书千载弗刋朝列大夫佥燕南河北道粛政廉访司事赠中议大夫礼部侍郎上骑都尉追封天水郡伯赵公神道碑集昔承之国史观乎中州当国家兴王肇基之𥘉而究夫亡金䘮乱之迹以𥙷史之阙文而太平日乆旧闻散失苟有可称者无鉅细执笔不敢怱也得故礼部侍郎安平赵公事状见数事焉公讳思㳟字仲敬姓赵氏先丗谱牒轶于兵可知者曽祖温祖德父仁金钧州同知金之亡其民顚沛奔走无底止四民无所占其籍徴调一起柔彊并驱俊乂无别太宗皇帝思养其贤才而用之乃择知名之士乗传行郡县试民之秀异者以爲士籍而别于民其尤异者复其家而浮图老子之徒亦有定数然后军旅驿传工人之役逢掖不与得以丗脩其业而二氏之竞起亦自此始矣是时钧州以国亡不仕而见知朝廷在𬒳命试士之列吾党之頼其优存者多矣其一也金之衰豪杰起而保其郷里收其财赋以自归于朝廷急于税课关市之征今长多所辟置伤残旣多草莱弗辟丗祖皇帝建元中统以来深忧邦本之在兹也始置十道劝农使緫以大农爲之使者皆取于故国老人君子长者亲行田里谕以安辑教之树艺而匹夫匹妇始知有养生送死之日而天下之治自此成矣是时劝农于河南河北而爲之使者侯公爵也辟仲敬以从奉行新条不厌不迫而知名于时矣其二也桑哥专政用事深忌御史䑓不便于巳求所以沮害之者自䑓官御史以下不得行其职惴惴忧畏其事多端如立䑓旧例六部史以时抱文书诣御史府御史阅其牍误者正之犯者治之皆有常式而桑哥以爲户工二部事䌓吏不暇给奏御史携印诣部而阅之意将以䧟御史也当是时公与赵鲁公丗延俱爲御史当阅工部卷赵公与公议曰吏姦旁午观望首䑕尽索之将不胜诛而昜于激怒以伤大体稍有踈漏彼因得以爲我罪冝何出乎公曰尽索之而激怒固祸岀不测而以踈漏纵容见及祸亦不测不如详覆之宁受严宻之祸犹不失御史体也公性本寛易于此乃检劾捜校无细不察经时而后毕桑哥果使人覆视之思虑至到畧无可议者赵公后歴䑓省之重思公之才不尽用作辞以哀之其三也国家歳以二月八日迎佛于城西髙良河京府尽岀冨民珠玉竒玩狗马器服俳优优杂子女百戯昡鬻以爲乐禁卒外卫中宫贵人大家设幕以观庐帐蔽野诸王近侍贵臣寳饰异服驰骏盛气以相先后国家一日之费鉅万而民间之费称之桑哥者本大浮图师之译者得见幸遇故其事尤侈织染提举储普华者髙良寺中之人也并縁爲贪虐尤甚公以御史执而治之以桑哥之令求解不得桑哥召而辱之诘之曰女不欲爲天子求福邪祸且不测公徐曰储普华欺上虐下爲天子歛怨非求福也桑哥不能屈而罢尔后颇知国用之耗或间歳一省或畧应故事不复如昔之盛其四也困公之行事而国政之可考者在焉是皆当书以示来者非私述矣公生于䘮乱之余长乎建国承平之始读书以知义利爲要明习法令以副之髙公鸣名士也其守彰德辟以爲史以廉辨称遂佐劝农之行奏功转刑部史升大司农掾又转宣徽院至元十六年授承事郎宣徽院照磨明年迁承直郎本院主事院陞二品就升承德郎本院经歴院之所司天子之膳羞㝠飨诸侯王大臣军旅賔客廪饩牲牢笾豆之实酒醴之用水陆之珍百品咸具皆禁近大臣丗守其官而领之经歴主事之官视文书出入簿正供具之出于四方者无所泛滥䑓除奉训大夫燕南河北道提刑按察司判官召拜御史闻山北饥即以赈恤爲言因命之徃劝急有方山北之民存活甚衆而归其子女易粟而爲孥者迁奉政大夫大司农经歴而董公某尚公某皆在公条农务之当行者二公贤而奏行之上爲嘉纳时御史䑓见屈于权臣中丞何公荣祖董公文用前后显奏其罪而桑哥诛内外宪府始得伸其职遂改提刑按察司爲肃政廉访司以振起之废察判之官省劝农使以増廉司两佥事而拜公爲朝列大夫佥河北河南肃政廉访司事三年佥燕南河北道肃政廉访司事公之在宪府所至率师弟子贠行礼学宫以爲教而吏民之顽嚚不率者亦不贷以法好荐士后多爲大官知名当丗如郭公贯安公祐刘公赓其人也歳十一月行部大名得疾某日卒于官舎元贞二年也是年十二月八日葬于安阳聂村原之先茔得年五十有八公娶焦氏金进士茂才女后公二十五年卒合葬公之墓次茂才太原元公好问之同年友也公平生俭约自处𥘉至京城任官者皆分地以爲居公贫且介弗有也外无仆役身亲贱事夫人明诗习礼相公以学躬执饪㸑傍无使令祭祀賔客靡有阙事公之读书六经之外非有益于丗教者弗观如程朱之遗言则手自编録若夫陆宣公奏议眞文忠公大学衍义许文正公文集等书则未尝一日不䌷绎也及卒于官几无以爲歛眞介然有守君子哉以次子天纲贵赠中议大夫礼部侍郎追封天水郡伯夫人封天水郡君子男三侃翰林国史院译史年十九先卒天纲举茂异除宿州儒学正以御史大夫掾见知文皇超拜浙东廉访司经歴南行䑓御史进内䑓御史歴佥淮东山东廉访司事擢岭南广西道廉访副使改副湖南天经䕃获嘉簿兾宁録事年二十八卒于官女二壻潞州屯留簿王蔚佥江南浙西道肃政廉访司事传汝砺孙五植构楷槐栋构江西行省检校官植槐早卒曽孙四炳煇炤耀天纲副宪广右旣得推恩封公夫人北还至仪眞而构除官江西适至乃命之曰侍郎之葬四十七年矣而墓碑未立盖有待也今蒙上恩官爵勲封皆四品亦巳三年可以表诸墓道矣我昔在宪府甞识太史虞伯生氏于赵鲁公之宅鲁公笃府君故旧之好甞言先丗遗事太史其必识之今归老临川尔至江西其代我请铭其客传若金着行状与其书以至集曰嗟夫人孰不欲使其亲之有见于后丗乎其言行无所系于当丗则亦末如之何也予观其状与昔闻于鲁公者谅可信故爲之铭铭曰在昔丗皇建元命官小大文武雍雍桓桓寛则易弛容则多肆肃而正之乃立御史庆赏刑威有劝有惩治朝清明姦慝不兴天子仁圣置相委政彼黠而嚚窃我威命狐诈虎虓肆爲百欺烈日严霜隂妖莫施以争以抑不遗余力峩峩惠文抚劒莫撃公于此时弗亟弗徐携印就曹阅其文书急则爲伤缓则以靡分条折缕以极其理钩箝无施反叹其能不恶而严官有恒尊诡异之观君子所厈谔谔有言狂猘屏息公賛大农务植本根卿奏其书以孚上恩玉食不㑹庻邦毕献度其常供有正无羡绣衣舒舒畿甸周诹三年载迁尽瘁以瘉嗟当治隆百吏乐职我独多艰弗践以陟垂五十年令子登崇持节海岳天子所庸遗忠遗直父训斯在爰及其孙夙有冠佩归视其阡松栢如云伐石巖巖来徴斯文三加弥尊有爵有秩继兹有书观者必式道园学古録卷之四十二道园学古录道园学古录卷第四十三道园学古录卷之四十三归田藁十七雍虞集伯生墓志铭临川隐士孙君履当甫墓志铭孙君讳辙字履常其先自金陵来居临川髙祖彦居官治狱有隂德以子贵赠奉直大夫曽祖次康迪功郎祖果父震妣蔡氏君未成童而孤以母敎知警䇿自树立临川文物之邦自昔有行义文学政术之士相望于代宋亡故进士数人衣冠伟儒爲衆庶仪表三四十年而后尽君之生后于诸公而颂诗读书检身愼行隐然蚤有誉于州里郡人力足以致客者具礼币迎君于家塾身率子弟受学候问敬养如事父兄乆之从学者日衆始即家居而讲授焉一畆之宫近接阛阓树竹数个门庭萧然外齐内燕严靖有恒户外之屦常满与门人考德问学以孝弟忠信爲主本言温气和闻者油然而自得虚骄暴厉之气怱然消沮故虽童孺亦知所趋郷不违轨辙而郡中俊彦有声者皆自以爲出其门矣君居必端坐出入有节待亲戚郷里礼意周洽言论之间无几㣲及人过失长短而不经之渎非理之干亦无自而至前矣士子过郡者必来见多爱慕之不忍即去自部使者郡长吏以下文武吏士仁且贤者莫不下车裴囬至于君之里君乐易庄敬接之以礼言不及于官府而岂弟爱人之说则深致意焉江西行省宪司聘辟皆不就朝廷甞遣奉使分道问民疾苦于天下齐太史履谦学者也实来江西以遗逸特举君一人学官歳时致廪饩皆却不受自卿大夫至城市田野莫不称之曰澹轩先生云君虽甚贫事母至孝母夫人性严君承顺甘旨不缺常足以致其欢心寡妹有三甥女皆养之亲侧及笄审所宜归而归之女弟有痼疾居室无间言母夫人年九十五而终君时年巳六十衰慕摧毁不敢自以爲衰君子称焉君以元綂甲戍十一月癸丑卒距其生之壬戍凡七十有三年娶程氏郡名士之女也前二十年卒无子有女三人适黄勲适王瑜皆前卒其一未笄君殁时命从子継祖之次子益爲巳后明年君之亲戚门人与爲之后者以十二月壬申葬诸临川灵台郷髙藁岭之原使其甥女之子李彛来求铭君有文集若干卷其门人将刻而传之故翰林学士崇仁呉公伯清叙之曰所谓仁义之人其言蔼如也于此可以观其人焉君有近体诗曰自是难容力那堪预作期勿忘仍忽助非速亦非迟可以见其学之所至矣陆文安公生临川之金谿近时郡之学者益以爲慕郷呉公甞喟然于私曰陆子之学如青天白日不可尚巳闻其风而恱之者或莫究其实际而昧其指归其失之逺矣深可叹也吾观孙君敎人笃实平允守经循理庶几不知者之不敢爲过髙自欺之说以自诡而今亦亡矣噫吾将谁与归乎爲之铭曰化俗逹材本乎君子奕奕侯邦民庶来止孰敦吾凉孰廓吾鄙躬行以率人用知耻有游有从观感成美仁义之言其着在此铭表其郷以勗髦士故临川处士呉仲谷甫墓志铭临川有隐君子呉仲谷先生者生故宋景定癸亥七十七年而卒则国家仍改至元之五年巳夘之十二月也其孤肇营葬得地于其里长寕梅江之下保以明年庚辰十月甲申窆焉先事来求爲之铭其先居金陵南唐归宋即来居临川东门买田金谿筑室城东以居郡故多氏呉者别之爲东门呉氏云丗爲儒家而隐德不耀淳熈中金谿有大儒先生陆文安公以卓絶之学尚友圣贤与新安朱子同时并起以其学敎学者天下师尊之而文安公实娶于呉则讳渐府君识文安于龆齓以其女归之它日子孙祠府君于书堂以文安公侑食名之曰清润用晋人语也府君生武寕主簿文盛武寕生惠子有书曰易论机衡其弟国史校勘正子有书曰二礼经制书上送官并免本州文觧而校勘用荐者得召对称旨而着廷辟爲之属矣是爲先生之大父而先生蚤䘮其父瑀鞠于伯氏伯氏没服伯氏之服而䘮之三年丗母朱氏年八十六而卒服䘮礼亦如之先生之居是邦十丗四百年官虽不甚显而清脩文稚见称于君子公卿大夫有过于清润堂之门者莫不见焉先生以贫而书堂不加葺而敬者不衰则先生得以継之者先生当我国家混一之盛野无遗贤而端居讲授郷里自江右之伯帅牧守御史部使者与文学之吏荐辟相望终身不爲之动先生无妄交而学士大夫过郡无不求见焉故楚国程文宪公见知于丗祖皇帝凡所荐引起家台阁风宪者数十人而甞贻书于先生曰临川士友及门者踵相接也独相望足下耿耿如玉人而不可得见程公好贤闻天下而先生待之犹如此则其爲人可知巳郡人尊德而尚出谓讳渐府君曰东斋谓校勘君曰石泉二礼君曰西泉谓先生曰北斋皆因所居而称之不以官不以字盖其士风之美者乎先生讳定翁字仲谷弱不好弄俨然如成人自长至老衣冠以居寒暑不懈读其遗书保其先业以长子老孙不求赢余以自广而族人子弟婚嫁䘮葬竭力以助之宋亡时有故淳安令平山曽子良退居其郷先生从之游其要以爲求圣贤乐处崇仁甘泳中夫者以隽迈而能隐以其卓识髙志悉寓于诗自以爲人莫之及而人亦信之先生从之学诗尤得其音节气岸乆而造于沖雅则其自得也故翰林学士同郡呉公以爲有盛唐之风而今学士豫章掲公㬅硕引以比诸涿郡卢公挚以爲卢公位顕而气完不若先生之幽茂踈澹皆确论也先生𥘉与㬅硕友同郡孟均盱江程百年刘时习皆其人也然后皆出仕或至贵显先生泊然自如又有孙君履常亦自金陵来徙者也数十年来与先生同爲是邦之望而先生尤爲清苦诗特其一学之美而巳集从先生寓是邦五十有余年退而闲居者八年始哭学士呉公先生又三年而哭孙先生又三年而哭先生而郡之老成尽矣吾党之小子学者将何所仰乎故不辝而爲之书先生娶邓氏継毕氏则知韶州允升之孙将仕郎行之之女长子肇有文学象州儒学正次端爲伯兄后又次载女三人长适饶泰来次适张益㓜适徐禹玉孙男四人湜济元生还生女五人长适周士元次适扬让又其次适陈曽㓜在室先生平日之言曰士无求用于丗唯求无愧于丗盖名言也其殁也目始病至寝疾饮食服薬如其常其将没召子孙申诲以先丗之所以乆逺者属以辑其遗文而不及它事沐浴具衣冠即席乆之翛然而逝可以见其爲学矣铭曰先觉既远学迷其宗危者爲崇愿者爲恭不足之欺善黙其容君子忧之孰爲污隆我瞻青田卓哉独识阳春髙秋青天白日孰造其原不载以积吾侪困学毎病其窒皦皦先生于学其传安节躬行不矜不迁我咏其诗幽茂自然梅江有藏隐君之阡亡弟嘉鱼大夫仲常墓志铭元故嘉鱼大夫虞槃仲常甫以泰定丁卯六月七日卒明年其孤宣葬之抚州崇仁县礼贤郷廿六都之圆湖石钟山后十五年其兄集归休而老始克叙先丗列行事着铭刻石于其墓云虞氏系出虞仲丗家㑹稽唐永兴文懿公讳丗南陪葬昭陵爲雍人后十一丗讳从禧宗入蜀守仁寿郡因家焉八传爲五丗祖故宋干道丞相赠太师雍国忠肃公讳允文四丗祖直秘阁赠开府仪同三司曾大父利州路提刑赠朝请大夫讳大父故仁夀县开国男食邑三百户国朝累赠嘉议大夫礼部尚书雍郡侯讳考故国史院编脩官累赠中奉大夫四川等处行中书省叅知政事雍郡公讳汲妣雍郡夫人杨氏仲常以故宋咸淳甲戍六月十一日生于临安先夫人之父故宋给事中工部侍郎国子祭酒眉山杨公文仲方拜太常卿而仲常生于舘故小字曰常明年杨公出守海上我先人从之旣而宋亡国朝至元戊寅之歳内附先君出海北还仲常巳五歳干戈中旦暮不相保无书册可携先夫人置我兄弟于膝下口授论语孟子诗书又二年庚辰至长沙始得书之摹本而仲常巳尽诵诸经略通其义矣盖与集同学而勤苦尤过之又七年至抚之崇仁先君有友曰呉公澄㓜清氏先夫人曰此大儒非常人比故我兄弟虽学于家庭而仲常深究力攷巳爲呉公所知二十娶潮州治中冝黄谭氏则姑氏之女也姑氏遣女资装颇治仲常不以动其心予家甚贫而其妇安之仲常之身敎也其㓜时常读柳子厚非国语以爲国语诚可非而柳子之说亦非也着非非国语时人巳叹其识民间传闻朝廷得李斯传国玺者御史中丞崔彧使秘书丞杨桓辨而上之乃着颂极其所欲言而未始进也时人美其才稍从诸侯爲賔客署湖广行省龙阳州儒学正全州清湘书院山长除辰州路儒学敎授兾斗升以爲养然所至论学设敎饘粥𥘉不给也辰州未上而延祐科诏行歳丁巳以蜀逺就试江西明年廷试赐同进士出身除吉安永豊丞丁郡公忧不及上仲常之家居也无昼夜手不释卷事亲之暇内接亲戚外交友朋酬酢人事有方有节井井不紊于诗于书考诸传註常病其传袭爲说而无以知古昔之意皆定着其说凡数十篇其学尤粹于春秋以爲诸传不足以得圣人之㫖亦别着爲书尤病左氏之夸于辝而谬于实也遂并史汉之谬而论之其书具存惜其平日愼重不发故知之者鲜而及其门者不足以究其学之所至未有以传之毎与呉公论其所学必爲所许可读呉公所着诸经说他人或未足尽知之而仲常輙得其旨趣所在盖其用力精深而有以得之非泛然也后之君子有得其书而读之始慨其人之不可得而哀其所见于丗者仅此而巳先君之服除集复召归次对而仲常除湘郷州判官吾二人者虽志不在仕䆠而贫无以爲家恸哭爲别仲常之治湘郷也问官多自进士出敏于爲官而仲常信所学颇称癖古有冨人杀人而使受役于巳者坐之上下莫不阿从而坐者亦无他辞矣仲常独不署而死者坐者卒皆不冤有巫至其州称神降告其人曰明日某方火即火又曰某方火又即火民以火告者仲常皆赴捄至逹昼夜吿者数十寝食尽废而县长吏以下皆迎巫至家而厚礼之又曰将有水与兵且至州大家皆尽室以逃几不成州巫大言惟虞公不信我仲常闻之谓其吏曰吾未暇耳行当召问之明日得刼火卒一人讯之尽得巫之党所爲状坐捕盗司召巫至鞠之无敢施鞭箠者仲常命可吿语者二人谓之曰此将爲大乱此安有神乎急治之尽得其奸状与其党数十人罗络内外果将爲变者以告诸长官同僚皆无敢出治曰君自爲之仲常乃断巫如法并其党各归诸其郷而官府民家以安始服儒者之爲政如此秩满如京师将与集相见而道中暑卒㓜子岂从行殡诸桃源县之北而奔告于集叔弟叶同在京师乃营葬费使叶与岂归其䘮未行而宣巳自临川奉柩而归诸崇仁嘉鱼令之命下仲常不及见矣嗟夫故宋衣冠之丗家百年以来几巳尽矣而遗经道学之传尤鲜焉先君先夫人抱先丗遗教于万死一生之余忍贫茹䟽使我兄弟得以就学集之不肖虽窃禄食无以显扬其亲以仲常之积学立志箸书立论有可传者而所至止此此皆集不诚不明上负祖考下负贤弟者也是以归来数年之间宣等屡以斯文爲请毎一执笔兴思輙流涕而不能成章今年巳七十疾日加甚恐终无以尽吾情者乃叙而铭之子宣次旦次岂皆国学生孙𥙿贶埴桩桂埙女适贾熈次适袁州路录事判官袁正有诸经说若干卷文集若干卷藏于家铭曰忠厚之心纯明之敎我亲孔艰保我视傚学而自信行而自持乃克有爲我亲之思同习异成不敏在予来先去后我哀弗除精神何之託翳丘土明复爲人孰待来古皮棨维桢墓志铭皮棨字维桢临江路淸江县崇学乡下熂里人也故宋叅知政事龙荣之出家绍定巳丑进士宣敎郎知平江县事巽之曽孙郷贡进士内附国朝嘉议大夫南雄路緫管府尹兼劝农事一荐之嫡长孙廕受忠显校尉前岳州路平江州判官溍之子也母虞夫人则故丞相忠肃公之五丗孙国朝赠嘉议大夫礼部尚书雍郡侯㠭之孙中奉大夫四川等处行中书省叅知政事雍郡公汲之女而集之长女弟也棨以大德丁酉闰十二月𥘉十日生弱冠以文学称于郷娶河东李氏故集贤侍读学士中奉大夫倜之女也故翰林学士资善大夫知制诰同脩国史临川呉公澄之在朝也肈开经筵进读极一时之选其告老而归犹拳拳以劝讲爲重事荐才爲巳任特爲书逹于朝廷使俻检讨之选未报故集贤大学士光禄大夫髙昌岳柱出爲江西行省平章政事所部州郡有知名士皆礼而延之而棨爲之客甚见爱重将署置幕府不屑也盖其负志甚髙而母氏先殁李氏妇又䘮其父不乐仕州县屡迁官不以爲意二知巳鉅公又先后去丗是以未能有所发也再娶同里徐氏盖东汉隐君孺子之裔孙子男一人西女三人长适同里杨某次女许适同里姓某次㓜棨以至元丙子二月七日卒得年三十九后二年戊寅三月十九日其父葬之龙兴路富州奉化县黄原坐未向丑集爲纪其家丗歳月如此呜唿前朝故家日逺而微其起而际遇国家之盛者其氏族不必因其旧也多矣棨内外家文献庶有足征者棨又敏学意气盖有父风而翰墨几乎舅氏之似矣吾女弟止有子一人而止于是其可悲也夫其可感也夫铭曰金利玉辉鼎铉弗施永瘗于兹噫故修职郎建昌军军事判官雷君墓志铭君讳昇字则顺姓雷氏豫章豊城人雷氏自焕得寳劒于其邑丗丗宗之爲望族故宋时有讳䕃者自邑之会昌迁居城溪三传生才才生震震生赠承事郎云翔承事郎生通直郎监南岳庙赐绯鱼袋璲通直生文林郎京西安抚司干官赠中大夫祁君以爲曽大父礼部尚书寳章阁学士通议大夫广东经略安抚使知广州开国豊城宜中君以爲大父奉议郎大社令通判韶州国乗君以爲父君本尚书公之弟讳宪中之第五子也以景定辛酉九月十八日生前三夕尚书夣得寳鼎于状元坊旣而君生尚书语其弟曰是足当夣鼎之祥矣我将奏之以官必以爲吾子之子六歳背诵论语孟子无遗句稍长嶷如成人弱冠爲诸老所器重㑹德祐改元尚书遣进表行在所𥙷将仕郎以归时方多虞阃臣急于用材辟建昌军军事判官出官修职郎是岁尚书起鎭广州大社从君留居家尚书在广州劾悍将易正大而尚书亦以言罢出广州还至曲江道梗不能还适大社除倅韶奉尚书将入城国朝军自湖南至大社死于兵而尚书南迈至于冯村之地而止焉后三年比兵卒至尚书所居伤及尚书之身兵去门人请疗之尚书曰国事去矣吾何以生爲遂死踰年讣始至于郷君服䘮如礼而族人或谓尚书家遗业甚盛将爲不利于爲之后者君曰国破家亡固其宜也且族人固吾祖父一身之分也何爱而不与之共乎即分与之有差巳取其余而巳独归榇南海则以爲巳任毎一言及则恸哭流涕不能宁处永申其情事歳在丙戌江南之内附巳十年矣而岭海之道始通君辤所生父而与之诀曰大社固巳无可柰何万一尚书旅衬不得则儿未有还期遂去至广州留数月访诸故吏黎应豊得尚书殡处奉柩泛海及广州遇海㓂洋中隣舟人赴水死君手铭旌大恸号诣㓂曰故尚书雷经畧之棺也㓂爲之感而问曰故宋雷尚书乎曰然尔爲谁曰尚书孙也盗义而去之乃得逹而门生故吏犹有在广州者迎哭哀诔相属于道北还数经险阻身先舆役行道之人哀之而郷党宗族咸谓尚书有孙矣是恃朝廷録用宋故官及其子孙程公蜚卿归朝荐君爲清江丞不就遂终其身云至元戊寅尚书广山之里第燬君奉神主抱遗书簮笏诰命以避而不及其私居北园三十年求圣贤于方册与名士爲交游前进士范登氏题其斋曰止善表其爲学之志如此郷人有蒙诬于官而不直者邑大夫适见君君爲道见诬之故大夫从而直之其人感君恩怀白金爲谢君斥去不受大德至大间里中饥至顺庚午又饥君皆出巳粟赈之全活甚衆里人爲之謡曰六十年前歳庚午雷氏出粟活饥者后庚午歳歳复饥霜氏出粟如当时雷氏子孙力爲善文章贵重当复见其丗泽可知矣即广山爲居如尚书时规制人不以爲过也国学进七国登者本君之同父兄也子泰礼孙民杰皆相継殁无后君乃求诸伯兄将仕郎国賔之孙同康而立之以成进士之志君娶同里曽氏房州知府光之孙女也资送充厚而曽氏遭时艰家遽乏君尽归所赍资以养之亲䘮未葬者葬之老而无子取其从兄之子焱以継之敎育之至成人而后巳至顺癸酉十一月卄九日卒曽夫人先十八年卒子男二长铸永新州蒙古字学正庆逺等处安抚司教授次涛女四壻曰勅授安福州廵检王葵胡克忠曰呉廷玉次未嫁孙男四永吉终吉逢吉洪寿孙女六长适临江路学正范复祖次适徐理余未嫁曾孙女一人将以某年某月某日葬君于某处范复祖予甥之子也是以铸介复祖来告曰铸不忍逺仕妨朝夕之养亟归侍侧不两年而先君竟弃诸孤庶几其遗事之传于不朽也敢以墓碑爲请集观于故国丗家其子孙渐以陵弱者多矣若尚书大社皆死国难与君归柩之事皆可书且其婚姻家又皆前代簪缨之旧亦可尚矣故爲之铭曰赫赫宅里丗济其美尚书之孙大社之子奉柩海濆妥其归䰟大社有子尚书有孙钟鸣鼎食来尔姻戚生瞻令仪其藏可式故奉训大夫衡州路揔管府判官致仕杨君墓志铭眉山杨氏系出华隂汉太尉震至唐汉公居靖恭坊子孙益显僖宗之入蜀国子祭酒膳从之其弟胜爲丹稜主簿遂家眉州歴五代宋歳乆族大丗有文学显官及其季年尤盛叅知政事讳栋以道学事理宗景定甲子论彗星忤时宰退居台州以殁叅政之父讳端仲赠太师申国公而履之其仲子也官至大夫淮西安抚兼知和州文武才略勇毅过人武将自行伍起者皆严惮之有子讳公畿内附国朝以嘉议大夫爲南安路揔管兼府尹军旅之余江广之间绥抚鎭遏恩威并着蜀人士大夫在故郷时深苦兵㓂之祸故在东南者皆走岭海及知丗祖皇帝神武不杀稍稍北还而家业狼狈仅保性命凡道出度岭者南安公必出私财以周济之得不至顚沛其甚不能自存者有全室养于杨氏者矣南安公之旣老一至杭州尽以其田施诸族人而还居庐陵盖自南安北还止此而不能去也子曰壮行字伯学倜傥好学问喜交游一时之名人若故宋礼部侍郎邓公中斋博士刘公辰翁及郷人江西儒学副提举陈公黄裳皆忘年与之游和州有先业在杭之咸林参政之退居甞聚族于斯也南安没伯学始得至其处理其芜没以施诸族人而还故江西平章政事淄莱李公世英故江西叅知政事东平徐公琰知其才力荐之仕乃以父廕除修武校尉韶州路仁化县尹歴吉州税务提领永新州判官改承务郎邵武路邵武县尹广西庆逺南丹安抚司经歴年方六十以疾吿老授奉训大夫衡州路緫管俯判官致仕娶王氏庐陵人生子昌文彬文昌文资爽异好读书衡州公之在仕也服勤左右克成父之志其归老也以善事称屡赴江西卿举不偶科举废始用衡州之廕授崇仁县尉以至元四年戊寅之歳七月七日上奉其父以来上数日即病以八月二日卒衡州君年七十有一乆病闻尉之没起抚棺大恸遂以疾笃后十日卒嗟乎人生至此其爲厄亦酷矣哉尉知集之自杨氏出也其始至即以父命来谒求通其谱于舅氏之子者而观之盖我先雍郡夫人之父则故宋工部待郎国子祭酒讳某其系则出于丹稜府君于属则叅政其叔父也寳祐景定间侍郎与叅政同朝诸父昆弟之爱敬无间言盖衡州君欲与集申论此事而不及见矣悲夫予始哭尉其子樵号而以衡州君之命求志其墓䘮未行又哭衡州君而未及书也彬文来奔䘮又号于集而求书衡州君之事如此邑之人闻尉父子相継没在殡未能去里巷莫不嗟掉而同僚亦深念之况于集有郷里亲戚之故其有爱于一言乎昌文字贯道生至元丁亥娶萧氏李氏而二子黄氏出也铭曰西望故郷山川邈悠欎欎青原南安有立泽旣再传而不克永载柩江路连发其引乔木之家其余几何载其丗官表诸山何有学有文则在孙子三丗之藏尚复多祉袁仁仲甫墓志铭袁君公寿字仁仲其先南豊人迁临川之楼抚山居八丗兄弟多至六十余人君之曽大父泰其一也人父丗贤父士琮母杨氏君以故宋宝祐甲寅之歳生娶呉氏郷贡进士獬之女子四人长曰明善其次三人择善主善継善与女一人皆蚤卒独明善有子曰启女二君以大元至大四年十一月二十九日卒葬其里之官庄故宅基之后地近邻人之圃明善惧它时耕锄之及也卜至元丁丑六月甲申改葬君于陂原纪家坑先茔之后坐丁向癸吉时集老病家居延明善于家塾使子弟执经而学焉是以求集书其事于石以志今墓云君之父有惠于郷里郷人以爲长者至子孙不忘君八歳䘮母二十䘮父值宋之亡㓂起旁近而官军又狎至不能安居而去之邻屋率焚荡衆善君父子故其室独全五年㓂平廼归又有暴客卒来犯衆爲撃杀之吏按其事持爲患害家以是益贫君不以动心爲学甚力自经史医药辨方卜日之书靡不精究置书册满座有隙睱未甞废读郷之子弟以东脩求诲毎尽心焉其爲敎尢以巳所不欲勿施于人之语爲切要恳恳爲诸生言之又好施与宗族亲戚之家有数䘮不能葬君爲葬之力不足爲之葬亦随而助之且殁时有再从叔母之䘮未葬犹念念图毕其襄事其爲人大槩如此云故翰林学士临川呉公澄之言曰爲人子者思有以显其亲与其求虚文于人孰若脩实学于巳眞孝子之事也予文不腆不足以塞明善之志然而四方之士及吴公之门者多矣若明善者从公生时昼有所受夜必知思及其殁也日记其遗言绪论扩先贤之所未发者笔録而传之笃信而脩之充其所至庶几呉公之所谓孝子显亲者乎铭曰深藏之土厚温天光发新子有闻故临川隐士娄君太和墓志铭娄君志冲字太和其四丗祖讳郝宋嘉定叅政忠简公机之从兄弟也始自嘉兴分居临川生忠州文学必中文学生建以诗经贡郡晩以特科对䇿歴官至监福州闽安鎭受知于三衢徐公霖广信徐公直方而与章贡曽原一浚仪赵崇择同郡林实夫叚信友六人者皆一时之名士闽安有四子伯南良与其父同年举进士第官至从政郎吉州司法叅军而宋亡仲起南寳祐乙卯举郷贡进士叔文辅咸淳庚午举郷贡进士季起莘四子者各有子一人今信豊县尹志淳司法之子而君则寳祐贡士之子也故翰林承旨楚国公程公鉅夫铭咸淳进士之墓而叹曰予过临川登青云之峰而永叹焉昔甞见其渠渠煌煌者今亡有矣亭榭花木岿然百年之旧惟娄氏而巳与其兄弟游行若思坐若遗言若不与丗相类而能保先丗之业者信乎忠厚之可长也夫信豊前主石城簿时故翰林学士呉公澄赠之以言曰予以庚午举郷贡与其叔父偕视簿犹从子也是时司法巳殁见其仲叔季氏须髪皓白仪观甚伟如啇山老人画像正至朔望深衣巍冠领群子弟序列家庭接见賔友一如司马文正公家范士大夫家能存承平时礼法之余风娄氏称郷邦第一噫何其盛也元綂癸酉冬予自禁林告归侨居临川之外邑明年有旨复召还从使者至临川而疾作留居城府再月询故家遗族得娄氏焉是时信豊犹官石城独得见君与其弟若子户庭肃然其中堂曰斑衣之堂者娄氏之先祠在焉相礼者道予过堂下肃揖东行北折升君之新堂觞豆在列子弟序立执事君时巳得末疾且愈犹从容相爲礼尚如呉公所言其诸父时稍前出其中轩左圗右书竹叶森爽观其安于文雅不觉怳然而自失也去之三年君以仍改至元丙子之歳五月甲戍晦卒距其生之歳乙酉得年五十二其孤榘等将以明年丁丑之歳九月辛酉葬于临川县招贤郷増芳之原信豊以其孤西行百里至予舎求予作其墓铭予从程呉二公之文知娄氏家丗懿行又知信豊之治民眞有岂弟君子之意且亲甞从君于其堂也而甞叹曰其诸子同髙祖之兄弟也而同居无别籍循循然奉承扶持略不见其有间郷里州闾之间文献故物凘尽安得不爲君铭之而着予之深感者乎郡有耆徳君子吴君定翁长君二十年而还君之行甚详盖以爲君㓜知孝敬生四年而母张氏卒巳知哀泣事継母杨氏又九年而卒能治其葬郡人淳熈神童王克勤之诸孙登龙者娶于余贤而无子有女一人择壻得君君尚㓜女犹待年而王氏之夫妇殁継立子不能䘮君以弱冠往治其䘮无遗阙又因王氏之室立祠使王氏子得以奉之君有姊甞许适舅氏之子张元哲逺游歳乆不能自还君遣客赍装以之㱕厚遗而妻之及姊氏殁视其奁槖略无存者衣衾棺椁君悉爲之具盖君之资质谨敏而持重㓜而学之不烦程督稍长能弃㓜志遇事如前所云者皆能咨禀于父而行之有成人之道焉其间居俨然若思不妄言笑家庭之间敦睦严整居无它好坐无襍賔服无华靡室无妄媵凛然畏愼如恐失之以顺以安以终其身以遗子孙究而言之抑亦可以爲完德嘉遯者矣子三人榘彬楫女三人孙男一人女一人其铭曰令德之门殆难爲贤隐君有能着自蚤年五十而衰其用弗宣身脩于家如玉在渊我怀二人论德立言邦人信徴刻石在阡刘宗道墓志铭宗道讳自城姓刘氏其先临江人自三司磨勘赠太师式主客郎中赠太师立之生公是公非两先生是爲集贤学士赠太师敞中书舎人赠太傅攽太傅之孙全州史君符迁金溪生吉州史君龟从吉州生武冈主簿孟愽武冈生孝显其曽大父郷贡进士粹中其大父有传其父也以至元辛巳生元统甲戍二月十三日卒年五十四是年四月望其从兄自得以其从子儆来见请书其墓石以文子先从自得得其家谱知其自清江迁金溪之丗次思其先丗博学大雅而观其子孙忠厚而衆多盖爲之屡书其遗事兹又何靳乎乃得其从叔父有容之言曰予于自诚生而爱之也深殁而哭之也哀欲其乆有闻于来丗也故属信辤以待于传逺之文焉予乃按而书之曰宗道㓜在父母之侧容貌庄谨而敏于事时大父故无恙也故家老人颂言先训盖不自知其文懿之及人深也而子孙习于见闻脩饰静好自有不期然而然者况人能从师力学以自立其所成就岂起于一旦者所能及哉以长子综家务虽身任其劳而咨禀以时无敢专任内治田园之生外应户门之务不亟不徐条理井井不役役于利而用恒足事旁午而至处之裕然一不以贻亲忧使其亲日休休然觞咏爲乐故州里之所共爱慕者也皇庆壬子其父殁延祐甲寅母某氏殁终䘮无违与其三弟居无间然也后四年长弟自任殁踰年㓜弟自勉殁自任殁时子儆才七歳敎育如巳子亲爲加冠而授之室又十二年仲弟自重殁十余年间手足之念实钟厥心曽不以家督之劳爲病也读书之外留意医术病者来告诊而与之药輙愈人多感之广先人之庐以居务爲完美不加雕饰而古书名画佳木脩竹有足乐者延名师胜友与之游是以有可闲之亭焉而人亦谓宗道爲可闲矣娶周氏子一人伾女五人子伾居䘮方弱冠儆怀伯父之抚巳也佐伾治㐮事惟谨族人善之是以请铭而儆实来墓在某处葬以某年某月某日先宋文学大家在江右者殴阳王曽刘相等今刘氏子孙独可征如此盛哉铭曰墨庄之遗播于金川有苗有秀有实不坚匪今斯今几三百年济济衣冠岂弟之士钟和流芳自宗道氏尚有绍之以耀永丗故临川黄君东之墓志铭至顺四年予以疾得告归临川明年春有旨遣使召还舆疾至郡城病益甚使者以其状还予乃得求郡士之工于医者而议所以疗焉有红颧白须美眉目伟然丈夫而来者曰游东之年将八十矣慷慨善论因予疾间而言曰我本姓黄氏自髙祖託婚于游而曽大父成大父贵父友直丗以游爲氏而黄氏之族昔同出于一人之身者遂爲路人而与爲兄弟族人者则游氏也不亦诬其祖乎因着谱去游复黄我娶危未有子以异母弟师孟爲子乆之殊不安也不敢以爲子旣老犹无子而师孟有二子曰自省曰履信取履信以爲子履信之子禄生而自省之子曰助勉勣勲具着谱请一言以自信予廼爲之言曰知礼之所不可心之所未安而能不惮于自返焉不亦君子之道乎后四年予客袁君诚夫爲履信求铭东之墓诚夫故翰林学士呉先生髙第而勉又从诚夫游于予门者也其言曰东之名大明生宋寳祐甲寅年二十时遭宋亡临川旣内附兵盗旁起未宁其父与㓜子避之它所遇害于盗东之守舎冒难以其䘮归葬旣而遇方外士得治小儿病方用之应验郷人有许文叔兄弟子姪皆善医一家之间讲明精到各有着述其治法非粗工所知东之从之游尽得其学所疗多十全着保婴玉鑑四卷伤寒揔要三卷脉法三卷集验良方六卷藏于家于病家之酬贫者无所取粗给者量受之力厚多赀者不复辤多或有田二十五畒而求学东之者东之曰予学不易成不足以爲贫子遽失田则无以爲业是不得此而反失于彼也弗受其田来学者衆輙语之曰治予业不精不足以活人而易以杀人非拒子不敎也同郡危素亦请学焉东之曰子则可矣古书多简奥意旨深逺子沉黙通博庶几得之沉审不忽易善捄而不爲利则不轻于人命矣遂尽以吿之至于训子孙尤谆谨且卒又出集验良方以授之而谓之曰学非止于此也小心彊力而推充之庶乎家学之不废矣卒之歳爲仍改至元之丙子十一月二十一日戒其子孙曰予自揆平生无妄医以杀人之罪僧道士其勿用甞自择葬地后知其弗善弗用也更得里之淳湖坐乙向辛以明年六月甲申窆予观东之气刚而才美礼审而善断耆年康彊隠于医以殁利泽之遗将克昌其后嗣也夫爲之铭曰圣人有言医贵有恒恒谓彛伦弗斁弗陵礼由人心律亦附礼征或不安君子弗履善哉东之爲书孔多厚生愼微古人同科古之爲治尊生辨类以此捄伤是以足贵道园学古録卷之四十三王母龚氏孺人墓志铭临川益塘里王氏有九十一歳之母孺人龚氏则故儒士讳敏学仲文氏之妻而静孙及女适徐庭桂适饶次刘者之母天福齐㑹及女适阮能任适镏质适扬好古及一在室者之祖母泰定安童及九女子之曽祖母举生及一女子之髙祖母也孺人始嫁执妇礼旣婺矛牙辛苦成其家见四丗孙以上寿终故其子孙欲有以示后人而于族人亲戚郷里亦欲有闻以爲劝也于是以次刘从兄宗鲁之状来请铭宗鲁郡名士老而益笃于古文事文学而甞者也乃信而述焉伸文前娶杨氏生一女而卒龚故盱江太守家爱其女择所归旣长而仲文娶焉善事其君姑而抚其女如已出未几临川内附国朝郡县吏皆军帅所署置畏事长者多未出而民间大家狃习怯懦不任力役以失其业而仲文独能有立室燬于㓂更徙而新成之皆孺人治其内以助之也旣而姑氏与仲文皆卒即故山以营葬而有力者占之孺人携其孤行哭于道将理之有司行路之人感焉时法度𥘉定有司义之按籍归王氏旣葬静孙才五歳耳孺人持家内外肃然受使令者执事毋敢怠其与居从子之妇张与媪之老于其家者事纎悉无所遗阙而家以益𥙿犹笃于教子以事诗书不坠先业爲务静孙旣受室出文书数巨帙以授之则自丙戍至戊申廿三年之日记也隂晴起居饮食租赋门户之酬应亲戚之餽遗豪髪谨审无一日不可考见曰吾爲王氏妇庶可以无愧矣然于族属子孙之匮乏者皆留养之亲视其饥寒而爲之衣食令有所成立乃巳自是子妇不敢以苛烦関白至于曽玄娱侍无倦孺人乃清静以居读佛书而求其理又康徤者三十有余年或劝其事佛良苦则告之曰我自乐之不爲劳耳且非汝等所知也至正辛巳二月二十一日举家爲寿欢甚饮毕行后圃取杏核种之頋谓衆曰此以遗汝等食吾不能待矣归三日感㣲疾却酒食弗御曰吾清静以俟终命医至却药弗饮又四日召子孙告之曰吾将不起吾平生无遗憾遗教数十语皆忠厚之言问日辰所值对曰某甲子曰今日未佳俟来日耳夜参半命长女曰吾念西方佛号数十百万具着于图与数珠皆取以来旣至则曰吾往矣无怖于心无恋于丗戒勿遽哭歛衣危坐神色不乱乆之翛然而逝则是月之廿九日也其孤将以明年九月甲子葬诸金谿之鵞塘嗟乎劳瘁于事物有条理而志常定者四十年及其老也寂静专一者又三十年卒无怛于死生之变真能顺忧患而寕以归者哉寿年之髙子孙之衆丗以爲贵而不知其不可及者此也孺人曾大父讳某大父讳某父讳某铭曰百歳之间丗多险艰𥘉逢其罹卒获其安齐斩聚身茕茕一息载鞠载育式克自立更数十年四丗在庭岁时怡愉旣休旣寕至于期頣忘昔忧患燕温奉舆从以珎馔自约其丰幽贞是居全归泊然良史罕书寿母之阡着此令德来者源源善视松栢同安县主簿周君仁甫墓志铭集庆之属县上元有九丗同居者曰横山里周氏也其先在唐时曰惟长者与李太白游子孙散处江东至宋𥘉有爱横山之胜筑室面横山以居者族日以繁及宋季年有三以箱书荐于郡者曰霆龙实生故同安主簿胜孙字仁甫宋时亦甞爲郷贡进士未及奏名而宋亡不以代易而废学有声缙绅间朝廷以东南新附海岛荒逺有待于绥抚置行中书省于闽海必用才能之人东平严公以功臣丗家子佥省事用爲属郡文学三年辟爲泉州同安簿辝官归于上元优游山水之间将终身焉然忧民之志未忘也歳大饥出粟千斛以助不给有司以新令上其事与官不就时人髙之又以诏书举遗逸亦弗屑也年六十七而没葬之西冈十有七年矣簿君之女弟之子赵雷泽爲临川郡幕长其母族诸子吿之曰子之仕国有前太史侨焉徴其文宜可得也遂遗书使其客以爲请焉叹夫故宋之用人必自进士起簿君父子皆故国进士不得成其名簿君游宦海表又不得大快其志故君子之所惜也昔者宋南渡伊洛道学之传绪多在闽峤及宋旣亡而前往行遗风流俗宜有存者诵诗读书无间闾里岂无可观者哉簿君在闽时则至元廿四五间也日月于迈其设施泯于知闻岂不重可感夫数十年来朝廷置御史行台于兹郡自大夫中丞至于御史曁夫僚吏多名人是以生乎是邦声闻易于逹仕进易于起四方賔客游士以才器自许者亦莫不从事于斯而簿君之髙志退然不动其心显者岂不在子孙后人乎簿君生开庆巳未没于㳟定乙丑葬于明年之丙寅配夏氏子四人长文䔰卒次文荣次文荣亦卒次复贵女二人长适李杼次适王宗礼孙男十有二人景诚景纯景星景祥景旸景燠景曦余未名女二人曽孙男八人女五人夫爵位之不充名声之日逺而书者缺焉则是爲善者终无可以爲劝也故述所闻而爲之铭铭曰爲善之实比诸吉金或汨于沙光耀弗沉有美簿君同居以丗居以忠厚俨以严毅身退有时子学有师以昌其家源源可知往者虽逺来者未巳追而书之天长地乆道园学古録卷之四十三道园学古录道园学古录卷第四十四道园学古録卷之四十四归田藁十八雍虞集伯生墓表李仲华墓表至元十九年宜黄县言于抚州有盗起仙桂郷之南坑郡言诸㑹府得檄调兵命监郡虎翼招讨郭昂捕治之兵至其处廼议曰环贼出入之道画圗分其地各以兵殱之行军令史李荣独抗议不可夫造事兴変一家容有所不知今盗起平民巳受其害今下诛盗而欲擅杀平民乎胁从者犹当贯之况不知情者而可杀乎切闻国家之制有罪者父子不相及也群盗可以名得数十里之间口且数万其可滥及乎当是时内附未乆守吏率欲以威服衆军中又利其子女金帛往往计皆出此而莫之争主者闻荣言皆変色荣又言此吾天子之新民也公爲首将不思抚绥以称国家懐柔之意而欲尽勦之脱会府有命如此犹当申理其可专杀乎兵官怒引弓射荣荣曰杀我活万命可也兵官愧悟纳矢箙中更好问曰然则当何如荣曰盗乌合草间无持乆之计当按兵勿动以镇之吾良民岂不知逃死求生哉吾以诚意谕之智者効谋勇者效力不日而盗成擒矣用其䇿民大感恱牛酒交至获盗首四人戮之余散去郷民遂安当是时微荣一言则枉死者衆新附未安之民疑贰反侧其祸有不胜言者今五十三年矣府史文书具在予过临川有诸生李本来谒循循进退有学者之风从容问其家丗事则以郷先生孙履常氏所爲𫐠墓田记相示且言其详如此而其祖母王氏则宋故赠太师谥文恭华阳王公珪之子中大夫知抚州仲山五丗孙女也爲之叹而勉之又明日仲华之子季渊率九子诸壻与孙来请曰先父南坑之事昔者其郷之民感之今其子孙或忘之矣昔者阖郡知之今闻之者或寡矣得一言于太史传信于我后之人不胜季渊等之幸也敢请如是者数至予深有所感焉讯之邦人言当时与俱爲掾者何止数十人独李氏有子孙衆多而本等治儒术与缙绅先生游岂天之所以报之者欤表其事于墓足以爲丗劝固史官之事也荣字仲华宋末年尚少郡守多儒者爱其明法律推择爲吏至元以来仍从事于郡以严敏称连出佐其属县犹愼狱事多所平反宪司闻其名辟书吏檄至而殁槱本桓榘棣其长子故贑州路宁都州蒙古字学正伯源之子也栋楹枢楫季渊之子也季渊孝于母尝三刲股疗母疾輙愈郡人多能言之呜唿汉大儒多出名法吏家况李氏有隂德其后必有显者乎是爲表行状故翰林学士资善大夫知制诰同脩国史临川先生呉公行状本贯抚州路崇仁县崇仁郷咸口里曽祖大德妣张氏祖铎赠中奉大夫淮东道宣慰使护军追封临川郡公妣谢氏追封临川郡夫人考枢赠资善大夫湖广等处行中书省左丞上护军追封临川郡公妣游氏追封临川郡夫人先生讳澄字㓜清晩称伯清姓吴氏其先自豫章之豊城迁居崇仁七丗祖周生二子玑将郷兵留太平州璇生晔始居咸口生公之曽祖矣自是以来丗治进士业先生以宋淳祐九年巳酉正月十有九日生前一夕郷父老见有异气降其家后有望气者言华盖临川两山之间当有异人出两山之间所谓咸口里也三歳颕异日发宣慰公抱置膝上教之古诗随口成诵五歳就外传日受千余言诵之数过即记不忘母夫人忧其过勤夜节膏油之焚常候母寝复续火读书逹旦不敢令母氏知七歳论语孟子五经皆成诵能着律赋九歳郷邑课试毎中前列十歳始得朱子大学等书而读之恍然知爲学之要日诵大学二十过如是者三年次第读论语孟子中庸专勤亦如之昼诵夜惟弗逹弗措十三歳大肆力于群书家贫甞从粥书者借读旣而还之粥书者曰子尽读之乎先生曰试举以问我粥者毎问一篇輙终其卷廼止粥者遂献其书十四歳丱角赴郡学𥙷试郡之前辈儒者皆惊其文十五歳知厌科举之业而用力圣贤之学见朱子训子帖有勤谨二字如得面命而服行之作勤谨二铭又作敬铭有曰把捉于中精神心术检束于外形骸肌骨又作和铭极言周子程伯子气象以自勉常自言曰读敬铭如临严师如在灵祠百妄俱消而不觉足之重手之恭读和铭心神怡旷万境皆融熈熈然不知手之舞足之蹈也其后又作颜冉铭理一箴自新铭自脩铭消人欲铭长天理铭克巳铭悔过铭矫轻铭警惰铭等节节警䇿践履之功于斯可见矣是歳宣慰公赴乡试先生侍行时郡守迎新安徽庵程先生若庸以朱子之学敎授郡之临汝书院徽庵盖从双峯饶氏游先生因郷人谒之徽庵未出而外斋有掲帖片𥿄满壁皆徽庵特见以语学者之说先生一覧而尽之及见先生从容进问如曰先生壁间之书以大学爲正大髙明之学然则小学乃卑小浅陋之学乎若此者数条徽庵曰吾处此乆矣未见有如子能问者吾有子曰仔复族子槱之与子年相若可同学爲友槱之者旰江程文宪公文海鉅夫旧名也自是甞往来徽庵之门徽庵深知之而同堂之人弗尽知也咸淳元年冬左丞公侍宣慰公之疾久而小间宣慰谓左丞曰吾察此孙昼夜服勤连月不懈而精神有余此大器也可善敎之盖宣慰自襁褓知爱先生间形于言而亲戚郷里以爲有誉孙之癖矣十有二月宣慰捐馆䘮葬凡役先生考古礼禀于左丞而行之十九歳着说曰道之大原出于天圣神継之尧舜而上道之原也尧舜而下其亨也洙泗鲁邹其利也濂洛关闽其贞也分而言之上古则羲皇其元尧舜其亨乎禹汤其利文武周公其贞乎巾古之綂仲尼其元颜曽其亨子思其利孟子其贞乎近古之綂周子其元也程张其亨也朱子其利也孰爲今日之贞乎未之有也然则可以终无所归哉盖有不可得而辞者矣又甞与人书曰天生豪杰之士不数也夫所谓豪杰之士以其知之过人度越一丗而超出等夷也战国之时孔子徒党尽矣充塞仁义若杨墨之徒又滔滔也而孟子生乎其时独愿学孔子而卒得其传当斯时也旷古一人而巳眞豪杰之士哉孟子没千有余年溺于俗儒之陋习淫于老佛之异敎无一豪杰之士生于其间至于周程张邵一时迭出非豪杰其孰能与于斯乎又百年而朱子集数子之大成则中兴之豪杰也以绍朱子之綂自任者果有其人乎澄之龆齓唯大父家庭之训是闻以时文见知于人而未闻道也及知圣贤之学而未之能学也于是以豪杰自期以进于圣贤之学而又欲推之以尧舜其君民而后巳实用其力于斯豁然似有所见坦然知其易行而力小任重固未敢自以爲是而自料所见愈于人矣是时先生方弱冠而有志自任如此其后先生甞识此二文之后曰其见多未定之见其言多有病之言然不忍弃去録而藏之则晩年所进自此可攷矣六年庚午应抚州郷举以第二十八名荐明年试礼部下第归而纂次旧作谓之私録时宋亡之证巳见先生以其道敎授郷里甞作草屋数间而题其牗曰抱膝梁父吟浩歌出师表程文宪知其意题之曰草庐学者称之曰草庐先生歳乙亥皇元至元十二年也抚州内附传檄至乐安楽安丞蜀人黄酉卿不署状去之穷谷不免寒饿犹招先生敎其子先生从之十四年亡宋丞相文天祥起兵庐陵郡多应之傍近㓂起先生奉亲避地弗宁厥居郷贡进士郑松竒士也迎先生隠居布水谷后人以其处爲眞隐观十八年纂次诸经注释孝经章句成十九年校定易书诗春秋修正仪礼小戴大戴记二十年自布水还居草庐二十一年五月左丞公捐馆二十三年程文宪公奉诏起遗逸于江南至抚州强起先生以母老辞程公曰不欲仕可也燕兾中原可无一观乎母夫人许其行与程公同如京师旣至程公犹荐先生不令其知先生觉其意力以母老辞二十四年归朝廷老成及宋之遗士在者皆感激赋诗饯之故宋宗室赵文敏公孟頫方召爲兵部郎官独书朱子与刘屏山所和诗三章以遗一时风致识者叹之二十五年程文宪公言于朝曰呉澄不愿仕而所定易诗书春秋仪礼大小戴记得圣贤之指可以敎国子传之天下有旨江西行省遣官缮録以进郡县以时敦礼元贞元年八月游豫章西山宪幕长郝文仲明迎先生入城请学易南北学者日衆清河元文敏公明善时行省掾以文学自负常屈其坐人见先生问春秋大义数十条皆领㑹至语之理学有所未契先生使读程氏遗书近思録文敏素读是书至是始知反覆玩味他日见先生曰先生之学程子之学也愿爲弟子授业终其身城中居官之人及诸生皆愿闻先生一言请先生至郡学先生爲说脩巳以敬一章指画口授反覆万余言听者千百人有甞用力于斯者多所感发二年董忠宣公士选任江西行省左丞因文敏得见先生于馆塾以爲平生所见士未有德容辞气援据经传如先生者大德元年拜行台御史中丞入奏事首以先生爲荐及在枢府又荐之一日议事中书起立谓丞相曰士选所荐呉澄经明行修大受之器论道经邦可助治丗平章军国重不灰木曰枢宻质实所荐天下士也丞相逮事丗祖亲见用人之道平章许文正公髙第之得其传者是以知重忠宣之言授应奉翰林文字登仕佐郎同知制诰兼国史院编修官诏有司敦遣忠宣又以手书招之先生答书云朝廷用人之不次公卿荐人之不私布衣之受特知蒙特恩如此近丗以来所希有也虽木石犹当思所以报称而况于人乎然夫子劝漆雕开仕对以吾思之未能信而夫子说之者深以开之可仕不可仕开知之而夫子未之知也合下之举古大臣之事澄敢不以古贤人之所以自处者自勉継以邵子之诗曰幸逢尧舜爲眞主且放巢由作外臣澄虽不敏愿自附于前脩成之者在阁下矣有司敦迫乆之先生爲一至京师而代者上矣方冬寒沍京师学者奉先生而问学焉七年春中丞犹抗章论朝廷失待士之礼先生归至杨州时宪使赵公弘道及寓公珊竹公玠卢公挚贾公钧赵公英詹公士龙元公明善等先后留先生身率子弟诸生受业明年八月除将仕郎江西等处儒学副提举九年校定邵子之书十年十月之官十一年正月朔以疾辞去留清都观与门人论及老子庄子太玄等书之本旨因正其讹伪而着其说至大元年除从仕郎国子监丞朝命行省敦遣二年六月到官先是出祖皇帝𥘉命许文正公自中书出爲祭酒文正始以所得朱子小学躬尊信之以训授弟子継之者多其门人犹能守其法乆之䆮失其旧先生旣至深闵乎学者之日就荒唐而徒从事于利诱也思有以作新之于是六馆诸生知所趍向先生旦秉烛堂上诸生以次授业昼退堂后寓舎则执经者随而请问先生恳恳循循其言明白痛切因其才质之高下闻见之浅深而开导诱掖之使其刻意研穷以究乎精㣲之藴反身克治以践乎进脩之实讲论不倦毎至夜分寒暑不废于是一时游觐之彦虽不列在弟子贠者亦皆有所观感而兴起矣时朝廷循习寛厚好功名者奏立尚书省改更纷然新执政铸钱货变纱法以爲功欲得先生助巳而恐其不可致有士请致先生先生卧病门生家不可致乃归给其人曰老儒不善骑堕马折臂病矣四年武皇賔天仁宗即位尚书省罢先生陞司业侍御史刘公赓拜集贤大学士国子祭酒召诸生语之曰朝廷徒以吾旧人自台臣迁以重国学司业大儒吾犹有所质问师不易得时不可失诸生勉之皇庆元年正月先生使买舟通州旣行而后移文告其去监学官愕然责游之士伥伥失所依有流涕者遣数十人追至河上留不从朝廷亦遣人追留或尼不行盖先生尝爲学者言朱子道问学工夫多陆子静却以尊徳性爲主问学不夲于徳性则其弊偏于言语训释之末果如陆子静所言矣今学者当以尊徳性爲本庶几得之议者遂以先生爲陆学非许氏尊信朱子之义然爲之辞耳𥘉亦莫知朱陆之爲何如也延祐三年先生深入宜黄山中五峯僧舎以居六越月修昜纂言四年江西行省请考郷试先生出经问曰孟子道性善尧舜至于涂人一耳而论语曰性相近何也同官或恠其平易先生曰于此有眞知则言不差江西贡士二十二人而答此问不差者先生以爲才得三四卷耳五年春除集贤直学士特陞奉议大夫遣集贤脩撰虞集奉诏召先生于家行至仪眞病作不复行渡江愒金陵门人王进德家新书塾所至学者云集居数月修书纂言六年十月泝江州富濂浮书院十一月率诸生拜周元公之墓是年北方学者爲多明年还临川从之者皆北人至治二年易纂言成三年英宗即位东平王拜住爲丞相励精爲治黜陟臧否朝廷赫然超拜先生爲翰林学士知制诰同修国史阶太中大夫遣直省舎人刘孛兰奚奉诏召先生于家使者致君相之意甚笃先生拜命即行五月至京师六月入院时诏学士散散集善书者粉黄金冩浮圗藏经有旨自上都来使左丞速速诏先生爲之序先生曰主上冩经之意爲国爲民甚重事也但追荐㝠福臣所未知盖释氏因果利益之说人所喜闻至言轮廽之事彼之髙者且不谈其意止爲爲善之人死则上通髙明其极品则与日月齐光爲恶之人死则下沦汚秽其极下则与沙虫同类其徒遂爲超生荐㧞之说以蛊惑丗人今列圣之神上同日月何待子孙荐㧞且国𥘉以来凡冩经追荐之事不知其几若超㧞未效是无佛法矣若超㧞巳效是诬其祖矣撰爲文辞不可以示后丗左丞曰上命也先生请俟爲还复奏之㑹上崩不及奏而止泰定元年朝廷用江浙行省左丞赵简言开经筵进讲平章蔡国张公珪领之以经学属之先生先生言温气和经旨敷畅得古人劝讲之体廷中骤见文物之盛而先生首当其任来者法焉在至治末诏作太庙议者习见同堂异室之制新庙作十三室未及迁奉而国有大故有司疑于昭穆之次故命集议焉先生曰丗祖皇帝混一天下率攷古制而行之古者天子七庙庙各爲宫太祖庙居中左三庙爲昭右三庙爲穆昭穆神主各以次递迁其庙之宫颇如今中书省六部对列省部之设亦倣金宋之典官府尚从前代典故岂有宗庙叙次而不攷古之典故可乎七月有旨国史院修英宗实录时汉人承旨缺先生緫其事分局纂修旣毕先生有归志中书左丞奉生会蔡公又去而士大夫多传其辞云钦承明诏肇启经筵考论前经讲明正道实国家之令典其所関系非细务也而珪以家丗之旧戅贑之诚备位宰恆首当劝讲及觧机务仍俾专官自念丗备戎行所谓明经实惭寡陋况通译之难讲明有限积诚未至不能感格惟愿老成之进庶几闭之心切以周尚父授丹书之戒汉申公赴蒲轮之招皆以期頥爲国羽翼盖有乞言之礼必于养老之时非徒外饰虚文实以谘询治道翰林学士呉澄心正而量逺气充而神和慱考于事物之赜而逹乎圣贤之藴致察于践履之㣲而极乎神化之妙正学眞传深造自得实与末俗盗名欺丗者霄壤不同粤自布衣一再收召超擢学士有识君子不以爲过前当讲说剀切温润完厚康徤聦明经学之师当代寡二虽蒙恩赐存抚爲礼甚优然合召逺资其学问良非小𥙷未几复举以自代曰制诰国史二事所以成一王之大经爲万丗之昭宪比于效一官分一职者重轻不侔若止因循冒昧常人孰不可爲当职丗从军旅历仕省台文章本非所长志虑耗于劳勚深思逭责其在荐贤翰林学士呉澄学通天人行足师表书事得笔削之法代言近典诰之文盖其所造甚深文学亦其余事目今两朝实録未经呈进累朝嘉言善行多合纪録载事修辞全资学识又有辽金宋史先朝累有圣旨纂脩旷日引年未覩成效使前代之得失无闻圣朝之着述不见恐贻后悔君子耻之然非博洽明通孰克成此本官虽曰年近八十其实耳聦目明心清力赡今不使身任其事后必追悔无及近蒙朝廷差官优赐存问礼意诚厚然须使当承旨之任緫裁方可成就所合举以自代允恊舆论天暦元年春秋纂言成二年易纂言外翼前游先生之门南北之士前后无虑千百人门人袁明善言尝从先生论及门之士先生怅然曰闻吾郡多俊秀宜有可望者三年其第三子京爲抚州路儒斈教授迎先生至城府斈者无不得见焉进而敎之靡间晨夕虽偶病少间未甞辍其问答居乆之则又问明善曰得无有未见者乎后数日部使者郡守请先生观新谯楼先生赋诗一章怀王丞相陆子静以示斈者遂登车归其郷矣四年礼记纂言成六月先生寝疾病踰旬屏医药使门人告子孙治后事拱手正身而卧乙酉夜有大星陨其舎东北隅丙戍日正午神气泰然而薨年八十有五歳以玄端歛娶余氏追封临川郡夫人子男五文廕奉议大夫同知柳州路緫管府事后先生一年卒衮先卒京以奉养先生持受抚州路儒斈教授禀亶孙男十一当蕃畣䔰㽦奋里卑畟畧界畣㽦早丗孙女五适谭观曽文熊铃袁镇黄盅曽孙男四仝全仚仑女二呜唿孟子殁千五百年而周子出河南两程子爲得其传时则有若张子精思以致其道其逈出千古则又有邵子焉邵子之斈旣无传而张子之殁门人往往卒业于程氏程门斈者笃信师说各有所奋力以张皇斯道柰何丗运衰㣲民生寡佑而乱亡随之矣悲夫斯道之南豫章延平髙明纯洁又得朱子而属之百有余年间师弟子之言拆衷无复遗憾求之书盖所谓集大成者时则有若陆子静氏超然有得于孟子先立乎其大者之旨其于斯文互有发明学者于焉可以见其全体大用之盛而二家门人区区异同相胜之浅见盖无足论也朱子以来又将百年爲其学者毫分缕析日以增盛曽不足少救俗斈利欲之祸而宋遂亡矣先生之生炎运垂息自其髫齓特异常人得断简于衆遗发新知于卓识盛年英迈自任以天下斯文之重盖不可御也摧折穷山壮志莫遂艰难避地垂十数年其所以自致于圣贤之道者日就月将矣歴观近代进学之勇其孰能过之南北未一许文正公先得朱子之书于边境伏读而深信之持其说以事丗祖皇帝而儒者之道不废许公实启之是以丗祖以来不爱名爵以起天下之处士虽所学所造各有以自见其质诸圣贤而不悖俟乎百丗而不惑者论者尚慊然也先生自布衣用大臣荐出处乆速道义以之三命益隆遽至内相之贵稽其立朝之日未尝有三年淹也施敎成均师道尊重劝讲内廷诚意深逺与大议论大事虽可槩见而无悠久浃治之功者非人之所能爲也然而先生生八十有五年耳聦目明以终其身得以其斈肆于圣经贤传以辨前儒之惑以成一家之言天下后丗之学者可以探索玩味于无穷矣其于易斈之五十余年其大旨宗乎周邵而义理则木诸程传其校定用东莱吕氏之本而脩正其缺衍谬误其纂言则纂古人今人之言有合于巳之所自得者大槩因朱子象占之说而益广其精㣲若项安丗玩辞等说则因之盖致其洁静至于自得之妙有非学者所能遽知而通其类例以求之者则在外翼外翼十二篇曰卦綂曰卦对曰卦变曰卦主曰变卦曰互卦曰象例曰占例曰辞例曰变例曰易原曰昜派书校定以伏生所传自爲一卷不以所谓古文者杂之春秋纂言盖取近代儒者特见之明以破往昔诸家传註穿凿之陋决以巳意而折衷之使人知圣笔有一代之法而是经无不通之例旣采摭羣言各丽于经又用赵氏纂例之法分所异合所同纂爲揔例七篇曰天道曰人纪曰嘉礼曰賔礼曰军礼曰㐫礼曰吉礼例之纲七例之目八十有八凡春秋之例礼失者书出于礼则入于法故曰刑书也事实辞文善恶毕见圣人何容心哉盖浑浑如天道焉所谓例者学者以此而求圣经云耳仪礼存者卜七篇先生𥙷逸经八篇者投壷奔䘮取之小戴记公冠诸侯迁庙诸侯衅庙取之大戴记中霤禘于太庙王居明堂者篇名见诸郑氏註而其文则甚略矣有传十篇冠义昏义士相见义郷饮酒义郷射义燕义大射义皆取之小戴记大射义廼自郷射义而分者聘义公食大夫义则用清江刘氏所𥙷朝事义则取诸大戴记以备觐义而所谓礼记纂言者旣取诸义附于经又别大学中庸别爲一书其存者凡三十六篇通礼九䘮礼十一祭礼四通论十二篇次先后稍変于旧就篇之中科分栉剔以类相从俾其上下文意聮属章之大㫖标识于左其篇章文句秩然有伦先后始终至爲精宻先王之遗制圣贤之格言千有余年其亡阙仅存而可攷者旣表而出之各有所附而其紏纷固泥于专门名家之手者一旦各有条理无复余藴矣孝经章句最所早定而外传十卷亡矣其余皆存也诗则以爲朱氏传得其七八其有余论则门人传其言未及集録周子程子之书旣定于朱子之手而张子邵子之书先生始爲校定次第正其讹缺张子书挈东西铭于篇首而正蒙次之又以邵子爲孔子以来一人而巳盖其于邵子之学深有所㑹悟也先生之博通妙契有未易言者门人衆多浩不可遏各以其所欲而求之各以其所能而受之盖不齐也乃着学基一篇使知徳性之当尊着学綂一篇使知问学之当道所谓穷郷晩进无良师友而有志于斈者循此而学之庶乎其不差矣又有老子庄子太玄经乐律八阵圗郭璞葬书等说卓见精识去丗俗浅陋之说逺甚而先生支余之学盖不止此其进学之途辙首见于私録二卷而心术之精微文集具可攷见平日议论门人各有纪述识者有所择焉呜唿先生往矣其可得而见者经学文字之传于丗者也至若厉如秋霜煦若春日论说如江河之渊源沾漑若雨云之敷沛亲切者如劒之就砺薫陶者如饮之得醇望之而心服即之而气融比之求于言语文字之㣲者其感化疾矣不幸天不憗遗文星下坠后死者不得有与于声光然而自昔贤者所可见于后丗者亦頼此而巳矣乌乎天乎集之先君子长先生四歳有交友之谊自㓜侍侧以聆其绪余晚仕于朝甞从先生之后帰田之日先生巳去丗数月盖深叹其有不可得闻者窃叙所知之万一以告方来之学者谨缮冩上之国史太常使君子有所考观焉至元改元十有二日朔奎章阁侍书学士翰林侍讲学士通奉大夫知制诰同修国史虞集状祭文祭吴先生文维元綂元年歳在癸酉十二月辛卯朔三日癸巳奎章阁侍书学士翰林侍讲学士通奉大夫知制诰同修国史契家学生虞集谨以清酌庶羞祭于近故学士先生呉公之灵曰于乎惟皇上帝未䘮斯文笃生先生在我圣元肃肃先生早勇进道脱絶凡俗非礼勿蹈方贠直平歩趍惟程缕析条分朱之治经旣即旣安体充用逹信其有爲自比诸葛宋熄其炎歛而退藏沉潜宻微歴覧无方玩心神明天人妙契时行物生独据其㑹私淑诸人其书满家地负海涵优游歳华至元以来圣贤継作屡聘益尊麟从鳯若君子偕来言观言依诲言周详虗至实归慨然归欤爲丗楷则折衷群言以究圣极天钖眉寿安和聦明修辞正经于昭具成及门之徒景附声合天不憗遗向哭交怛昔我先君来寓兹邑取友定交寔尚道德小子不敏窃聆绪言粗兹有闻敢昧其原沗位于朝每踵先觉承之滞留讵曰能学自江徂燕厥里五千琅琅寄诗意速我还属罹多故得归孔后卒业之志竟不能究木坏山頽后死之悲一觞寓哀匪哭其私呜唿哀哉尚飨祭孙履常文维元綂三年歳在乙亥正月甲申朔十日癸巳前奎章阁侍书学士翰林侍讲斈士通奉大夫知制诰同修国史虞集谨遣从子国子生岂致清茶之奠于近故临川隠君澹轩孙先生履常甫之灵曰呜唿前年癸酉归自京师哭学士呉公于呉山之下斯文之恸岂爲其私去年之春徴使寔来饯之城闉负痾就医乃于其间得觏君子从容燕游言论经史将几奉席衿珮锵只穆兮清风来自竹间逝川沄沄雨云在山庶几德人易我鄙顽尔俊尔彦楚楚岌岌来观来游永有楷式如何不淑天又夺之端行雅言忽其如遗昔有老成邦士环归濯濯儒林摧干披枝一之巳甚奚再之爲顾影怀人孰知我思薄奠寓哀情见乎辞呜唿哀哉尚享传陈炤小传陈炤字光伯毗陵人少游郡庠有声三领乡荐登咸淳乙丑进士第年巳四十六调丹阳尉淮东帅印应雷素知其才辟爲寿春教而留之幕府掌笺翰有进琼花表文甚清丽人甚称之炤以功业自许楽仕边郡举者满数改官知胊山县应雷犹留之幙府丁母忧归毗陵歳甲戍大元大兵渡江江东西守者皆巳降大兵自沙武口冐雪徭渡至马洲将攻常州明年乙亥宋命故叅知政事蜀人姚希德之子訔居常起知其州以炤知兵起复添差通判常州以佐之訔炤心知常无险去临安近不可守而不敢以苟免求生同起治郡事率羸就尽之卒以抗全盛日进之师厉士气以守缮城郭备粮糗治甲兵炤输私财以给用不敢以私䘮失国事身当矢石者四十余日心力罄焉及兵至城下拥壕而阵城上矢尽不降城且破訔死之炤犹调兵巷战家人进粥不复食从者进马于庭曰城东北门围缺可从常熟塘驰赴行在炤曰孤城力尽援絶而死聀分也去此一歩无死所矣遣子出城求生曰存吾宗之血食勿囬顾駆之号泣以去兵至炤遂死之宋人闻之犹诏赠朝奉大夫直宝章阁与一子恩泽下有司立庙炤死时有仆杨立者守之不去北兵见而义之缚之以㱕它日将以卑人立曰吾从子得生愿终身焉若以卑人则死耳从之至燕得不死往来求常州人得僧璘者具以炤死时事告其子孙乃巳旣罢兵丞相军士𬋩爲炤孙曰城破时兵至天庆观观主不肯降曰吾爲吾主死耳不知其他遂屠其观云一时节义所激如此炤平生多文章兵乱后畧无存者今惟有进琼花表印应雷圹志应进士等文百余篇存焉徒观其文华者不知其能节义如此也子四人应鳯早卒应鼋应麟皆郷贡进士某曽孙显曽今爲儒陵阳牟献之曰舎门户而守堂奥势巳甚蹙而訔炤死殆无愧于廵逺炤之友邵焕有曰宋之亡守藩方擐甲胄而死国难者百不一二儒者知兵小臣仓卒任郡寄而死千百人中一二耳若炤者不亦悲夫史官曰伯颜丞相之取江南行军功簿大小具在官府可以计日而考之也国朝经丗大典甞次第而书之若炤之死事可以叅考其歳月矣道园学古録卷之四十四道园学古录道园学古录卷第四十五道园学古録卷之四十五方外藁一雍虞集伯生铭龙虎山道藏铭道家以老子清静之言爲宗老子本周藏室史故其流出于史官仐道家有藏室以藏书盖有所因起矣汉之时去老子未逺其言最用丗然着于志者凡三十七家九百九十三篇而伊尹太公管仲之书在焉不皆本于清静也后丗神仙祠祷凡方伎悉系于道家其书槩谓之经盖其相传最尊者三洞三十六部凡万百千篇丗徒闻其名而陶隐居眞诰或着其目多云未降于丗者是也其可知者大抵岀于老子之后而老子至矣今其徒尊而藏之以室不亦宜乎龙虎山者嗣汉天师居之其上清正一宫者道家之緫㑹也宋庆元中冲静先生留用光见知宁宗使有司新其宫而藏室之所谓经者皆粉黄金爲泥书之后以宫火不存皇元大德三年有勅重建宫嗣汉天师留国公曰不可以重烦县官也凡祠宇可爲者率其徒各以其力爲之而君见独先生作藏室木石坚美缔构雄丽规制益加于旧藏以木爲匮置室中髙若干尺内广围径若干尺觚其隅爲八面面爲方格以次受盛经之函刻木爲天人神仙地灵水官飞龙翥鳯之属附丽其上皆涂以金中立鉅木实之下施盘轮令可関以旋转言象天运焉工未毕先生去丗弟子孙景眞成之而奉祠先生于藏室之北不忘其功也先生之师曰黄君复亨复亨之师黄君崇鼎至元中佐天师立道教所多所画诺亦有祠复亨甞铸大钟起钟楼施田益宫中先生名彦纲字叔纪闽人有文章其道行见翰林学上元公明善所撰碑文旣爲藏室亦买田食其衆以备修葺盖逺计也复亨弟子李谨修从三十九代天师至京师来求铭其藏室铭曰粤若太始虚皇之廷天眞文人象气録形结画神丹岀圗帝青散芒垂角振耀流霆昭明三光放落九星纵广自然非有使令変合万亿出物宣灵后圣有作取以爲经五千其文载之兼軿示我清静遂我杳㝠天根之门牝虚玄宁配天作极宰干化亭胤孳绪余袭武承馨法言神方枚数以庭要其宗㱕如器在型上清有宫万神攸停乃作琼室侠列幽屏题囊篆茂刻日雕玲龙韬括借虎带萦綎玉气充逹金耀晶荧阳衞雄毅隂官娉婷人不敢䙝鬼不敢听愼尔授受俾老复丁寳兹万年合増帝龄下土小子集稽首述铭勒作眞符后天不倾大若巖广福灵眞宫铭临江道士聂立仁记大若巖曰大若巖者在温州永嘉县北百八十里道书所书赤水山福地者也其山周廽五十里巖髙十七丈深百四十尺广倍之石环中虚容光东启居者如在屋室大抵丗言洞穴多在幽闇险絶必旁行仄入莫穷其所至筹火扪索乃颇有见以爲竒未有若是之明爽者也有石台髙数丈当其前若门屏然其北有东西两溪合流道巖下汇爲龙潭而南出至县其西溪相传有赤水时出饮者养夀今山下多老人百十歳而赤水不常有也沿溪皆竒石稍可以物象名者若香炉石笋屏霞莲花之属凡数十处其不可名者至多也溪之源有两瀑布皆垂百尺一曰谷际一曰傅巖尤奔怒者也晋永嘉中有传隐遥王贞白者隠此洞其弟子朱孺子见白犬走枸𣏌丛下怪之掘得根若犬者煑食之身轻登石台仙去故名其台曰飞昇台而枸𣏌至今豊茂异常产来游者皆撷茹之传王或云犹在时曽有人见之其后陶隐居着眞诰于此故又名眞诰岩又甞炼丹留岩中夜晴时或望见光煜煜然云是丹光也唐时人间以水旱疾疫祷輙应咸通七年恩王府叅军知永嘉监崔玄德始请于朝爲立祠度道士居之予田四百五十畒禁樵采一里宋宣和三年建三清殿巖中赐名广福灵眞宫巖中风雨不及至今若新成者又有两殿五祠一钟楼皆在巖中道馆厨库在巖外庆元中道士娄王希皓知宫事皆修治之入国朝用温州道録兼领故其徒散理别业宫废不治大德四年曹渊龙始专居之出私钱募人上垦其山下隄其溪水除导其湮芜得田数十畒益以巳之私产悉以资宫中之用作齐堂治凡屋之当治者几二十年而宫事俻天子下玺书护之俾以其徒相传勿敢有所易渊龙瑞安人其先累丗仕故宋多至清显故家凋䘮乃从黄冠游至是两𬒳恩命提点宫事盖佳士也其记如此渊龙甞言曰上巖后山近一里得最髙处木石深雄樵者至此每闻钟磬声相惑不敢动而去渊龙数至其处无所闻然尤竒胜也蜀郡虞集曰此子之玄应也爲着铭曰巖中虚容作室门出震当离日承阙端鎭鉅石朱陶君去百年赤水隠原木葛绵绵曹渊龙修其宫学仙翁百灵受命斥物怪非有道者勿敢至矧敢壊勒以吾铭示千载賛佛母賛佛念衆生如母忆子怜爱同情捄度殊智浄𣑽宫中寳月华云朝生王子尊贵无伦辛澄莲花善萨像圣具大慈者手执妙莲华清浄无垢轮威照虚空界华与持华者无二亦无别我于不二门得见见在等爲一大士出常住于丗间大人及我等是故敬信礼维摩居士文殊像城里普薫香积饭宝中同供妙天花清凉山上千年石犹结慈云候翠华龙眠华藏变相賛龙眠居士宿慧通亲覩华严法界观毗卢妙相好灵智所现非幻作诸大勇识以次来衣冠缨络严饰具廼至诸天诸大天福德鬼神八部等威慈并承力各随因地见形势我思法云顶中寳紫金光聚超衆地一毛孔中一切见半月满月诸宝玊香云鬘云宫殿云重重单复互含摄悲愍衆生故在丗令我愚䝉得瞻仰愿如童真法王子弹指开门入寳阁普现普讃尽未来与佛常住金刚定瑞光塔院賛大修行人本觉明了脚跟之下十日并照信功德母衆圣伴绕大寂定光恒住佛表逹摩象賛万里东来言不契九年壁底影爲双等闲风信生芦叶云散青天月满江昆沙门天王賛介胄以居容擢斯赫持器不用塡猒隂慝搀抢在陲帷幄何思幽祷显符吁有神师多闻天王賛承佛愿力以德爲威鎭于天门人龙弗违我自闻闻宁以多胜歛铠櫜戈黙然天定老子賛上古圣神邈若羲黄民之识知休乎善忘巍巍其成皡皥其治犹龙之叹庶其在此礼仪三百威仪三千不有遗老吾何徴焉熈兮春台泊兮渊水孔德之容是谓物始题陈希夷先生画像賛集甞奉诏祠华隂入云台观进至张超谷拜先生遗象髙逺渊冲之风変化流通之妙犹可想见其彷彿也昔邵氏先天之学上遡其源实自先生出天作斯文焉可诬也而丗人以神仙求之殆因其所见而然欤钱塘隐者薛无尘得先生画象草衣蓬跣盖其终隐而无复当丗之意者令集作賛集何足以知先生哉姑以所闻其粗者而言之其辞曰风霆流形宇宙在手隐显尽神而巳弗有匠有代斵廼反无爲图书之传百丗之师三茅山四十五代宗师賛第一代太师仰瞻紫虚巍乎祝融飞霞成章流响振空日朗月辉玉质金容上承诸天启我仙宗第二代玄师夷质虚闲灵俦感玄金宫流韵玊树浮烟衆眞㑹言太帝钖召手传道书笔精墨妙第三代眞师夙縁应运丗胄承祉妙敷人文宻賛神理尘爵外縻何间内脩玉晨之虚我怀眞游第四代宗师紫微受书追奔两仪人间如帑乆留何爲委形虚坛合莫太始遗径不忘保之有子第五代宗师天不爱道地不爱寳而彼尠薄莫之能保群眞手遗玉佩金珰知之者希见之者昌第六代宗师维昔茅君兄升弟及継兹令踪共保灵笈玉书所在万神卫持道以时兴匪人得私第七代宗师缅游灵岳结友匡庐采秀黄华濯清素蕖手握竒文足履轮辐萧馆虚林想见遗躅第八代宗师百谷之精结英中庭人以腹实我以虚宁全眞玉光神文在丗青童复来吾得攸寄第九代宗师髙卧白云晨飱绛霞弟子如林着书满家濯神九清腾耀三景与天爲徙如日之烱第十代宗师翙翙鳯仪覧德不迟或隠或来景运有期质化神通不滞玄白百廿六歳唐仙宗伯十一代宗师絶丗之资皆思友之仙縁有定敢縻以私茂松清泉亦复何须㝠心合眞乐出太虚十二代宗师至神合虚应物无迹强名坐忘销尔尘质髙风华林旭日丹台蓬海无师㱕求天台十三代宗师公私之辨至道名言徒说弗从频烦主恩上经十三妙𥙷遗阙忝着刻铭无愧称絶十四代宗师神冯虚生至灵爲寳丗尘纷掦独静以保时成返空我知其归来无所欣去无所悲十五代宗师瞻日得道其知甚眞柏庭之来桃源始春石龟五色首动尾应忽然亡之妙极玄徴十六代宗师食未养形食气养神鼎爼伤生忍而害仁我贵食母无假于外瞻仪有感岂识其㑹十七代宗师丗之将危智者去之而彼眞人慨然兴悲深处巖洞流润千里动植遂生风雨时至十八代宗师龙章鳯书可制刼运藏之贵虚保之贵定全体皆用谁执其方欲穷所入弟子忘羊十九代宗师旭日未升衆星粲如江南之都依我僊墟金印紫绶于我何有彼以爲贵来斯顺受二十代宗师域中之大惟王与道我以虚神彼以位寳华阳之传其书孔多以佐时功隂阳太和二十一代宗师朝游寳林暮宿玉池微吟所激籁生凉飔玄圃之英濯濯其羽我翔太清假尔飞舞二十二代宗师赫阳吐芒赤水腾光引以神鼎灌以灵浆千日道成潜跃自在盘桓玉童缟衣玄带二十三代宗师赤子童眞宿智㝠得凌虚有音履水无迹有道之朝暖如中春执玉振金爲时外臣二十四代宗师积金之隂其神孔威潜灵感符启我仙扉雨扉阖开神生悬景丹光在林人识余鼎二十五代宗师玉华荡空金英散香群仙启関受契紫皇神明之区有相成道袭眞给传天地同老二十六代宗师秋空尘消春渊氷涣美哉僊仪皇明所賛徒賛其仪弗究其道临终之言帝王之要二十七代宗师古先圣眞錬质返始往来无方聚散无体我神甚眞故与之遇外户何人欲闻其语二十八代宗师土木之崇时息时兴我行无爲彼夣有征峩峩象帝玉质天粹临化俱返孰执其契二十九代宗师神物之还雷电与俱青李何来报徴神墟发药群疾泉流林注以无尽施待有縁者三十代宗师太一好生法容祷祠而所福祸则不敢私迷国当诛犹兾㝠报玄狱之警亦辅名教三十一代宗师流星之光下而爲人歛精含辉忘言絶尘神丹之来道不苟授应物泊然是善玄守三十二代宗师仙学所能非人间书示假豪素何妨乗余几动于微我感以虚谓我预知孰䆒玄枢三十三代宗师于皇阜陵躬勤孝理爰尚清静询于眞土手制华巾俾却冠尘畴克称兹玉立长身三十四代宗师发书启玄托易着明出日入月道正不倾瑞露宻降芝英自生白鹤起飞遂超太清三十五代宗师孰谓仙眞遗丗去之受职于天忠孝是司地道无成含章爲美俾扬皇风是用钖尔三十六代宗师千万之一人保纯德万忆之一纯德之极纯极而仙人化而迁父不拾遗仙许子爲三十七代宗师冠巾裳衣人饰其外我髽以游返质非怪桑林之忧释以甘沛而不自神曰天所漑三十八代宗师得书石室古仙所留具释隠言以鎭丹丘天门广开群眞毕来匪夣伊眞万方其新三十九代宗师伟乎架巖誓遗丗尘食地徇形寔滞昇眞处髙飞危守洁非介飞歩神京接轨玉海四十代宗师丗运向微海将尘飞仙人知几暂至遄归山灵夜唿芝英昼映我保玉书以请民命四十一代宗师道之所传天且弗违孰睥睨之间以人爲茍可间者斯非其道告示眞士善守神保四十二代宗师华阳之洞壁以玄琼千歳一开列见仙名仙之爲道有化无迹人穷大传我返眞极四十三代宗师上清之宗丗以贤受景运自新仙裔乃复嘘和吸精保卫圣躬翼以星斗导之雷风四十四代宗师养素以朴通眞以诚内接玄同外佐昇平蜚螟伏藏年谷成遂少见其微巳足名丗四十五代宗师山岳昂藏湖海浩汤玄微俻至植宗华阳承光紫阙敷贶宋方九老都君钖尔寳章张宗帅画像賛维大宗师天钖耆年云风恒从不以丗迁翼翼小心赫赫盛服出入帝所长乐无极呉宗师画像賛列仙之儒身爲道枢舒卷经纶绰乎有余宇宙名言河海伟量冠服髙明云汉之上道士小象賛暧暧曽霄三素之云超乎象外蔚然纷中有至眞独立不群霞属羽𥚑翼扶道君上朝紫阙手执玉文序送昌上人诗序爲禅学者草食涧饮以发明巳事爲䆒竟其徒相值于寂寞之濵一言激厉而顿有悟入则能事毕而邈乎相忘矣𥘉安有纲纪衆多之法哉自其教行中国始有爲之深计长虑者爲之条约曰清规严㓗周蜜卓然建立数十百年不変而弥固用能使豪杰竒伟之士靡然委顺而枯藁絶物者頼有以自餋而事其事及其至也儒先君子盖亦叹其有礼乐之遗意焉此岂一日之积哉近丗奉佛号称极盛而名山大刹之闲或隂坏其法学利彼所谓䆒竟巳事者伥伥几无以存其身而清规微矣鄮山昌上人歴游诸方独爲此惧廼考禅宗传流血脉之的上遡六祖継明教嵩之谱尽以爲图懐以来京师思有以振之然知其不可而遽去殆其数然也且上人一身何往而不得安处哉而拳拳忧其法之坏若此此其人所存可知巳嗟夫彼其爲教非直天下之道揆法守也然犹一日废则不可以立则大夫君子独无所警乎哉予窃有感焉因书以爲送行诗叙㑹上人诗序古者君臣赓歌于朝以相劝戒颂德作乐以荐于天地宗庙朝觐宴享之合征伐勉劳之恩建国设都之役车马田猎之盛农畒艰难之业闺门和乐之善悉托于诗而其用大矣至于亡国失家放臣逐子嫠妇怨女之感淫渎䜛刺之起而其変极矣于是又有隐居放言之作市井田野之歌謡诵䜟纬之文史传物色之咏神仙术数之说鬼神幽恠之语其类尚多有之而最善者君子之道德有乎其身则发诸音而成文者足以垂丗立教以成天下之务者也上下千百年间人品不同所遇异时所发异志所感异事极其才之所能其可以一槩观之也哉浮圗氏之入中国也不以立言语文字爲宗于诗乎何有然以其超诣特卓之见撙节隠括以爲辞固有浩愽宏逹大过于人者则固诗之别出者也而浮图氏以诗言者至唐爲盛丗传寒山子之属音节清古理致深逺士君子多道之廼若舎风云月露花竹山水琴鹤舟笻之外一语不措者就令可传亦何足道哉予过呉遇钱塘㑹上人以其诗数百篇示予盖其平生深得禅恱之味枯藁介特絶不与丗相婴凡吾前所云者一未始与之接也而独得其一绪之清思终日累月唫哦讽咏于泉石几榻之间其运思苦造言精矣至其贬驳衆人曽不少贷虽古尊宿犹吹求其失而论之故翰林学士承㫖呉兴赵公叹其诗有道味手书十数篇施诸屏障又因以遗之曰使以示诸江湖庻小慰其苦唫之心者予因爲之目曰春氷结花尘滓都尽秋空卓秀一色空青是亦可以传矣而又欲予爲之序噫予歴观丗変与作者之能事有槩于衷者多矣上人乃欲休予于寥寥澹泊之至者乎故爲之序送吉上人序甞闻昔有佛学之士坐大道塲领衆或至千人或数百人使之坐卧必安食饮必时朝夕有所事谨愼整齐秩然有序不异良将帅贤牧守非有豪迈之才含弘之量厖硕之福殆不能处此也东南名刹自隋唐至宋时有隆污而寺常盛大抵王之者多得其人故也近时前軰澌尽爲其学者絶无所归依所谓住山者古人或坚不肯出或勉强应丗如甚不得巳者今皆攘臂争席者相望矣歳又连大侵随处鱼鼓簘然亦其教之运然欤荆门在上流百年前兵所交也地气有所息故今玉泉楼观林邑田园之盛沛然充溢地僻无外鹜足以安禅而容衆殊非东南所可及也住持天巖吉公至京师因余僚友斡君克庄见之仪相魁伟外扑中寛爲一方之郷仰岂偶然哉其还玉泉也交游赋诗以饯之而斡君独欲某爲序嗟夫佛学大要莫深切着明于止观之说兹山实智者所起也今吉公自其师以来凡所以爲守者至俻极盛无以加矣止观之书天台多讲焉玉泉禅林也必有遗其文而践其实者也矣则爲不负智者吉公尚得其人以告我乎是爲序道园学古録卷之四十五道园学古录道园学古录卷第四十六道园学古録卷之四十六方外藁二雍虞集序送呉眞人序饶国呉公及夫人偕年八十之歳其子玄徳眞人自京谒告归省事闻天子赐以上尊对衣使爲之寿太母有加赐焉于是朝之公卿大夫士咸荣之曰人有以公夫人之居于家仍年八十偕老而康强其子在天子左右甚尊显髙上其生日又能致天子之赐此岂惟当丗之所无亦前代之罕闻者也乃皆爲文章诵说其美以耸动观听而示诸乆逺可谓极其盛矣集贤侍读学士赵公子昂又以爲未也顾谓其人曰诗不云乎緑竹猗猗卫人所以美武公之德也维石巖巖言民之所具瞻也南有樛木葛藟累之君子之所以绥福履也乃台绢两大幅作古木竹石之圗以遗之竹竝立如鐡石枝叶交错深至不可测而歴歴可数老木参植其间若寒蛟古虬角刓距短苍然眞有以共夫千歳之氷雪者石脉缜宻八面具备蔚乎髙深而坚润有以见所托之固且厚者焉而変化之妙乃不繋于形质盖其翰墨法度深穏能极古人神巧之所至而兼之固数百年之寥寥者矣此尤其心许而神完者也而集贤侍讲学土商公德符又曰是未足以尽吾意也夫公夫人之所以致此者圣代涵喣覆焘之所及也眞人何可一日而忘报上之心哉金杨秘监甞送客卢沟㑹风雨不成别归而作卢沟雨别图以赠云今真人之行风雨略相似因倣其意爲横圗长不满三尺南望则山川囬互白云蔼蔼万里如在几席比顾则龙飞虎伏风滃雾合吾君之居任焉一桥中分车几两马几疋留连前却行者送者几不能以相违盖两有君亲之系焉非依依离别之情也使公从容之暇指而向焉相望翠华于天上恍然思曰吾何以报吾君哉其可父吾儿以温清之乐而忘所以夙夜匪懈于天子者耶必亟命之归朝竒逹哉运思之深长若此朋友相讽之义处人君亲之间可不至矣乎此又欲以丗间笔墨论之也夫眞人家庆之美天下所共乐闻而好诵之者人之至情也天子之恩宠可闻而知也群公之诗可咏而传也独二公之意托于翰墨者最爲幽逺而精微天下之士有闻知之者皆欲亟覧之然而未必皆得升饶国之堂而覩斯图也故爲之序以传之则呉氏之盛与二公之意可坐想而得之矣顾不伟与送薛玄卿序庄周氏以爲内圣外王之道闇而不明而天下之各爲其所爲以自爲方廼歴序墨翟禽滑釐宋钘尹文彭蒙田骈之爲术而推其至极于关尹老子而后止太史公以绍明丗正易传継春秋本诗书礼乐之意爲巳任然论隂阳儒墨名法之要指则必以道徳爲归圣贤旣没是二子者天下之竒材博识未有能过之者也而立言若此岂不试而云者哉其观夫丗変之极存乎忧患之故盖亦以审矣夫故有怀抱利器而洽滞屯蒙之间托其迹以自保晦其用以有待者徃徃而然至引其道以用丗者得失尤较着矣然则生乎千载之下人有悉其智虑之所逹反其不出此者亦鲜矣哉呜唿可谓智也巳矣今大宗帅以玄教爲上所尊礼者四十年巍巍髙显而丗莫与之抗物莫与之忌聦明特逹之材多出其门虑深而识逹身约而福厚用宻而效着丗之言功利者恝恝然以自鉥心刳形曽莫知夫道术之所胜而有材学者方互以方物爲彼此至相胥于厌败视此不亦悲夫故予切感激于是而爲玄教者吾无不得而游之若薛玄卿氏尤方今之彦而得于予者也自京师省亲江南而名胜爲之赋诗多至数十人皆极其文之所能体之所至吁玄卿何以得乎此者哉地大物衆未有盛于此时者也美材之生乎其间者可胜慨乎诚使之定神养生以成治而光耀于天下则何可及也然委其美于不制使终无以自返宰物者亦何心哉玄卿爲人清明而能静爲学弘博好古书法爲诗有飘飘凌云之风其材固足望也因书所欲言以爲送行序送赵虚一奉祠南海序国家甞以歳正月遣使者分道岀礼祠嵩髙岱衡华恒霍㑹稽呉岳毉无闾之山江河淮济渎四方之海与汾隂之后土凡十有八处延祐六年祠恒南海㑹稽缙云者赵君虚一也君前奉佊制书佩五品印治处州仙都观未行且充使别以内旨遂祷武夷臣庐之山而至仙都焉昔君去家而逺游也竒山幽洞无所不探访师友以䆒其清静寂㓕之说草衣木食结苐武夷之颠以居人迹近絶自其学之者盖以爲古仙异人矣庸讵知朝廷声誉日贵衣羽衣持节爲天子使神明于海岳之间乎天子之使出有祠事于其土则其守令率其属发传除道迎入府舎躬导至祠所候使者致命毕乃敢见使者使者旣祠即行不敢留盖重事且惧劳人也庸讵知得以遂事优游名山之最于天下者乎是二者常不可兼而今兼之斯可谓荣幸矣比予在奉常与今御史木君奉祠而西君在行跨山踰河越陇抵蜀予二人执御唯谨恐奔轶不克敬共事而君纵鞚掉策飘飘然凌云御风歴穷险若平地虽木君至今犹羡道之也然则北南住复虽万里爲专使于是何有哉予独念夫所谓匡庐武夷者于予家犹东西家耳梦寐想见其处聚粮辞亲规徃而不可得或仅即其麓而返见君之行不能无慨然于中矣虽然好道斈古之君子必有与予同志者深隠高蹈而不出闻有客自京师至且怜予之汨没忘返将从之而招予者乎嗟夫辰林猨鹤不识使者之光华或惊惧而逃逝愿蹔辟从骑返𥘉服而接之庶一遇乎不然不得而见之矣此予之私祷也乃若荣使者之出而送之者则有诸公诗在二月巳酉蜀虞某序贞一藳序某与朱君本𥘉相从于京师二十有余年矣毎见其酬应之间即自洗涤以读书爲事其书旣不汎杂读之又有其道某甚敬焉至于职方之纪尤所偏善遇輶轩逺至輙抽简载管累译而问焉山川险要道径逺近城邑㳂革人物士产风俗必叅伍询诘㑹同其实虽縻金帛费时日不厌也不慊其心不止其治事也讨论如仪礼严介君持宪立志之坚确精敏类如此施之功业必不苟且循习而巳然旣从事道家之斈不屑于丗用乃折而托之文章宜其过人逺矣甞以所着贞一藳示予俾题其端予读而叹之曰善哉愼所当言而不皷夸浮以爲精神也言当于是不爲诡异以骇观听也事逹其情不托蹇滞以爲竒古也情归乎正不肆流漡以失本原也若是者其可少乎予甞闻爲老子之说者曰欲静而不躁也重而不轻也要而不汎也啬而不豊也容而不竒也畏而不肆也纾而不蹙也节而不荡迫而后动不先事而爲必也审而后言不强所不知妄穷而变也若是者于出而爲文何有哉本初盖得之矣而某犹及之者诚以知而未能者也本𥘉尚有以广之乎观其书诚以某言求之送丹稜史讲师诗序三百年来史氏之族凡三处皆甚大爲丗所称羡在国朝则有镇阳丞相家在昔故宋则有越上丗相王封之盛吾蜀史氏诗书文学之士子孙衆多视二族无媿焉嗟夫勋名冨贵庸有时而销歇孰能高举逺引于埃壒之外乎且老子故周柱下史也丗以李氏爲其后夫因官爲氏安知无自别于史者千载而下闻其风而起者乎史复𥘉自丹稜来飘飘然有凌云之思使其飡九霞而賔三清则所以华其宗者岂丞相封王之足儗哉吾青城山中多古仙人可与论此事母屑屑京尘爲也故作是诗以送之有怀牡丹坪花开大如斗岁时谁能观上古有逸叟晴云覆其颠云气绕衣䄂清露以爲浆丹霞以爲糗自我之不见灵芝歳三秀仙人史伯华爲致千万夀人间无所持红日炫当昼记潭州重建寿星观记古者六宗之禋星居其一大宗伯以实柴祀日月星辰辰者日月所会十二次也故角亢爲寿星之祠也秦人立祠于雍自日月星辰以降祠庙百数十寿星祠在焉说者曰寿星南极老人星也在狼南北地则参觜之下也占者以爲人寿命应之恒以秋分时见于南郊有国者以时祠之其地焉然则一祠也俱谓之寿星唐开元礼寿星坛旣祭老人星又祭角亢七宿盖兼之也荆及衡阳之野上应翼轸而潭州有夀星之观则以长沙一星在轸旁而轸之余度入长故也宋政和中湖南漕臣以潭之子城西北隅所爲明地者作之以爲有乔松苍龟之瑞方是时人主崇尚道敎祷祀神异四方依放以将顺其上何可胜数然未数十年胥爲沦没讫不复存而寿星观独传至于今不泯岂非上下之应次舍之限真有不可诬者而所谓渊耀光明之下属必将表见于斯也耶然观旧无田以备瓜华之奉庆元间自岳麓宫分余业绐之乃见夺于势力不能全其有至大巳酉之燬住持提点石以能与其徒劝衆人岀财累辑以新之寿星有殿万寿有阁鼓钟有楼藏经有室翼以两庑表以三门而观始具可谓劳而有成者哉表着其事以示乆逺而窃以爲寿星者礼诚当祠乎宜自天子置祠官领之法应祠在郡国乎则爲郡国者当治之今至使方外之士殚其私力以爲之者何也且今爲道家者自玄敎大宗师嗣师爲朝廷所尊贵予甞见其在廷中爲公卿言有国长乆之道皆合于清浄无爲之说其所谓祝釐上方者意甚深远寿星果有系于寿命之应必能推而明之以报乎上哉夫论次用事鬼神之表里予所不得辞也故因其有请而爲之书焉四川顺庆路蓬州相如县大文昌万夀宫记文昌宫者蜀梓潼县七曲山神君之祠也曩蜀全盛时俗尚祷祠鬼神之宫相望然多民间商贾里巷男女师巫所共尊信而巳独所谓七曲神君者学士大夫乃祀之以爲是司禄主文治科第之神云宋亡蜀残民无子遗鬼神之祀消歇自科举废而文昌之灵异亦寂然者余四十年延祐𥘉元天子特出睿断明诏天下以科举取士而蜀人稍复治文昌之祠焉是时余在奉常充博士适蜀省以其事来上予议榜其庙门曰右文开化之祠未几今翰林学士承旨云中赵公丗延方爲御史中丞移书集贤以闻天子爲降玺书褒显神君甚渥而祠文昌者日盛矣所谓寳华之祠者在顺庆路蓬州相如县清泉郷慕蔺里作之者南平綦江等处军民长官卫君琪也琪之言曰寳峯之爲山绵亘千里至是卓然爲宝峯左山曰玉狗右山曰金鸡南山曰毛女峯皆有古仙人遗蹟四山之中寛平髙敞者余十里大溪环市曰仙城镇其足居神明者如此而卫氏之先有曰干者居是峯好治祠宇子孙丗守之至今表曰卫干涝干三子最㓜者旣死爲神里中里中人祠之其孙尧辅以朝奉大夫知隆州隆吾州也尧辅之子大川又爲祠以奉其先时衞泾贵实与之通譄爲请于朝名其祠曰集兴今文昌宫即其故处也然则琪之作此非偊然哉琪㓜好道术能嗣行文昌之法事神君者多师之始与遇京师予使江西又见焉以宫记爲请于戯圣天子赫然兴科举未及朞月万里之外巖絶之邑巳有闻风而兴起者信乎其神矣且足以见吾蜀之文运果非他郷之所及处州路少㣲山紫虚观记今爲道家之敎者爲宫殿楼观门垣各务极其宏丽象设其所事神明而奉祠之其言曰爲天子致福延寿故法制无所禁惟其意所欲爲自京师至处郡邑有爲是者多以来告而求识焉大抵侈国家宗尚赐予之盛及其士木营缮之劳而巳盖甞执笔而汉曰丗俗之卑隘沉溺甚矣安得遗丗独立竒倜之士可以发予言哉而缙云道士赵虚一闻而嬉之曰何哉子之所欲言也传曰少微处士星也予乡有少微山故郡得处名而常有神仙道士居之在晋时葛玄甞錬丹于此有遗井焉今犹曰葛翁井翁甞取水而浴丹者也若静静能杜光庭叶法善皆郡人今所谓紫虚观者宋治平中所赐名也其后髙宗理宗皆甞亲爲书赐之故观有云章阁所以藏是书也观之道士甲乙度人以传分四院曰东华南䑓西眞北极丗以次居之大元至元丁丑燬于兵观之主者即更成之累年而毕工盖其地去州城数里四山隆然中窊若孟观之正殿在焉西北两水合注于前而去盖胜地也然歳乆无爲记者吾子寕靳于言乎请言观之人若有近于子所言者若夫葛仙翁杜天师丗多闻其事今所言者保冲大师卢仲璠徧游名山归终兹观秩秩有条理乹道丙戍之歳年八十一乃召其徒而告之曰数至九九而极矣吾将返于数之所不及也乎挥手谢衆即坐化去何太师爲之赋诗若曰予见白鹤自断云中来非予故人也耶又有章思廉者名居简以字行时称思廉先生桃源郷通仙里人也父景阳故儒家旁通方外之学及思廉师王清烈于观中授灵寳经有得每日望太阳吐纳遂不语不食乆之暑行不挥汗祁寒不袭衣或坐立嶷然不动者通夕行歩如奔马而尘不惊人各从其东西行皆若与思廉面语及合而即之则一思廉耳观中主者甞书火字儆衆思廉輙取笔改火爲水未几山水大至人固巳异之而水所过处土去而石存巖穴若厦屋思廉常游戯焉人或叩之祸福皆悬应也有进士从思廉问应举当得否思廉不对而与议论輙及经义及试得题思廉所与语者用其说衆髙等故儒家者亦信之时郡守钱竽尤敬异守有从父以从官家居因竽求见思廉思廉望见遽唿曰大资后果官至资政殿大学士其劾治鬼物巳疾苦尤效自达官贵人至里巷莫不神明之矣亦以仲璠殁之歳殁八日始歛肌骨柔润如生云又有徐泰定先生者召虚寂有道人吹笛过之授以双笔遂善画山水后十年吹笛者复来爲诗招之去相传以爲吕洞賔云此三人者岂不足记乎予又爲之叹曰刘更生博学之宗作列仙传君子传诵之颜清臣忠义之士也而好言神仙事书之金石而不厌丗或病之噫是足以病颜公乎哉古之君子思欲逺游轻举后天而终常托赤松丹丘之流以自见者其志果安在乎予重违虚一之言遂书以遗之俾刻爲观记使知道观之所以长乆盖有在于此者虚一之师曰张希微希微之师曰呉夣楳南台之系也虚一旣有声公卿间遂以宣命管道教建康泰定乙丑又拜玺书兼护其观今住特马祖堉因虚一来求文云白云观记云州之西有山曰金阁洞明祁眞人择胜修眞得地于山之谷中谷口在州南十余里官道傍宛转深入乃得至其处眞人之道其宗曰全眞道行字于州里逺迩向从至元六年故丞相忠宪王安童过云州问州之父老曰此有高道之士乎衆以眞人对丞相屏骑从见之问以脩身治丗之事丞相感焉故其相丗祖皇帝以清静忠厚爲主旣而罢相退然若无与于丗者人以云多眞人之说云尔后复召拜丞相丞相固辞命益笃将不敢怫上意往决于眞人真人曰昔与子同爲相者何人今同列何人丞相悟见上辞曰昔爲相年尚少幸不失陛下事者丞佐皆臣师友今事臣者循进与臣俱臣爲政能加于前乎上曰谁为卿爲是言丞相曰祁眞人上叹异之故丞相亦不久在相位而眞人由丞相得封号矣旣得封当居京师时大都新城成眞人买地以筑屋在今宜民坊白云楼之南才六畒耳其后沈某主之始作正殿方丈买地二畒半以种䟽其后惠某嗣居之塑老君与其门人四子象于殿中作东云堂以待学者継惠而居者韩徳灵泰定元年眞人苗公𬒳召遇兹庵庵改称观韩又彩饰象设大作供器钟磬之属三年奉勅作钵堂钵堂者其徒列坐于堂堂中设盎满注水有盂焉盂大容数升窍其㡳作蚁漏始坐时置盂水中上水满盂乃得起盖几弥日矣全眞之教群居以脩其道者如此施财者某人爲钱揔若干緍今夫道宫之盛在京师者以国家之力爲之宏丽者甚衆而白云之观萧然数畒之宫成于攻苦食淡者之手与财者多信善之家是以可乆而足记也泰定元年五月予驲过云州道中闻异香数十里不絶心甚异之而莫知其说后四年之过也适与玄教夏真人偕偶及之夏真人曰祁眞人居此山素有道术或者其有没而不亡者耶六月自上都还舎驿骑歩入谷观祁真人隠处风雨之声与山木涧泉并作凛不可乆留遂去之天暦二年六月𬒳召上都又过之爲僚吏从者言昔事言未旣香大至数十人共闻咸用嗟叹欲书其事于金阁未可併识诸此使观者知洞明之所以能神灵者其论道盖有足传者云苍玉轩新记合皂山崇眞宫中有竹轩曰苍玉轩者宋淳熈中陈宗师元礼之所作也宗师文雅名一时凡公卿大夫士无不与之游爲之赋诗者多至三百人其尤着者平园周公必大艮齐谢公谔诚齐杨公万里野处洪公迈晦庵朱公熹枢宻罗公点待制徐公谊尚书沈公诜阁学萧公逵月湖何公异舍人张公涛司封田公渭知监徐公得之盘园任公诏澶渊胡公思成皆见于宗师墓铭尚书章公颕之所撰也江右人物于斯爲盛乃今于一轩之中森然若将尽见之其爲苍玉也不亦乆且大乎于戯昔者群公道徳文章之懿非直矜一时而巳者也而元礼乃与群公相上下而无愧也则其材识于蹈丗用也何有愿且游乎方之外亦岂有求于群公者哉然而群公之于陈君也骈章累辞而不爲厌陈君之从群公也歴歳歴时而不爲謟百年而下犹使覧者慨慕想见而不能巳此其髙风雅致讵可以浅浅论哉噫盛丗之楷模矣延祐二年玄德呉眞人奉旨修祀至其宫憇于所谓苍玉轩者乐其幽胜而深感夫昔贤之事也勉其徒葺之而以其事示集集惟先公在孝宗时甞识天下之贤而廌用之曰材馆録其书故在若平园艮齐野处晦庵皆其人而诚齐盘园又门下客也于是重有感焉而爲之记年也其徒于宗师爲弟传云着存阁记玄教大宗师呉公全节作明成观于其亲墓之近奉其父饶国公母饶国夫人之象于别室使弟子治祠事他日于心犹以爲未慊为重屋以度之取祭义之文名曰着存之阁谓其友虞集曰子爲我言着存之义使族人昆弟子孙与奉祠弟子知予意焉予乃爲之言曰集闻人之生也魄载魂焉其殁也魄沦于地魂升于天魄降而魂升则末如之何也巳诗曰欲报之德昊天罔极孝子之报亲也夫安有纪极乎先王于是教之塟以寕其体魄教之祭以尽鬼神之情辨仁智之极致酌礼义之之至当使孝子慈孙得以尽其心焉所谓使贤者俯而就之不肖者企而及之者非强之也至乎无违则其心安矣然而以此诲民时犹有忽而忘之者若呉公致其爱悫者可不谓之厚乎盖甞闻之亲之始没也则升屋极而号焉以复之其在行也则升车而号焉以复之往矣远矣而弗可以复戻则又有牲杀之祭接之以血气之感焉时乎风雨霜露之変而有毛血腥熟之荐度诸隂阳而徧求之曰在彼乎在此乎盖无所往而不致其意也呉公思其亲㝠升而不返也则登髙望逺求诸沖漠之微庶其往来于斯也情之所存何其周乎传曰慎终追逺民德归厚厚在君子归在民也昔之人有无怛于生死之変者䘮亲沐椁又从而歌之圣人之徒弗与也呉公之爲本也所以自致于其亲而又足以矫其流弊也欤若呉公之厚于其亲者吾深有感焉而不敢易而少之也滕州新脩东岳庙记今天下郡县有庙以祠东岳之神者十六七有司以爲神于祀典爲贵重知敬事而巳矣然亦不知地之逺也其祀盖有不得通者焉滕之爲郡甞以东鲁爲宗国巖巖之瞻不逺伊迩则泰山固其望也云气之所覆雨泽之所润神明之所临生物之所用其及于民者盖大矣于是郡长吏爲其民有年谷之祈水旱扎瘥之祷则其致礼于神者不亦可乎滕城之东有隆然而起者曰黄山自唐末五代时郡甞爲庙以祠岳神乆之庙废宋大观间里人银青光禄大夫观文殿大学士太子太传致仕清河郡开国公张孝纯率其族始作庙于山麓费钱几百七十五万四年而后成二百年来湮废殆尽独其前殿合乐露台之址方广百尺坚致髙爽可以推见当时之盛焉国朝中綂𥘉滕民方脱于兵戈涂炭之苦喘息未定思徼惠于神以求休戚之福守臣玉龙脱鳞奉行诏书率其人以兴废乃以市民董琇爲能而任之经营十余年始能成建大殿五间有东西庑有三门有别殿有旁殿规制宏壮丹垩金碧与凡肖象绘塑之工则出于陈吉两师弟子之手时号工巧邑士朱璋甞记之而未及刻也五十余年庙日不治栋桷用摧堂甓如圯惟东庑与门垣略存其故尔今曹侯来治州事始下车祷两黄山顾眎萧条慨然兴叹遂与僚佐议新之曰不可使神无所依也廼以诏书所以责长官者自任辍巳俸以先之同官景从吏民响应财用不圚乃求羙材择善工诹吉日命廉且能者以督其成脩大殿及门甃露台起东西庑十间周缭以垣髙以仞计门树屏复増广哀工足于佣役不及民侯亲爲饷以劝相人用加勉始于天暦巳已之春成于明年之夏旣成儒士王渊杜温用王亨之言请于官愿刻其事于石俾前郡学正李德昭来京师求文以记之予闻曹侯之治郡也清愼而乐易爲政本于教加意学校之事劝命辟地三千畆植枣果十万余储粮千七百石以备用民之来归者百余家庭无诤人狱无留繋民爱信之终始如一庶几循吏之风乎侯名铎字振文洛阳人官奉议大夫政成且还朝后之来者知其成之不易尚思葺之以庇其民人于无穷焉道园学古录卷之四十六道园学古录道园学古录卷第四十七道园学古録卷之四十七方外藳三雍虞集伯生记新修开元浴室院记袁州开元浴室院者故唐寺也宋时僧善相主院有囬道人者爱其井泉甘美时来从相饮乆之留墨二丸与相而去湖南转运李甲好叅访或语之曰吕洞賔在袁州浴室院有墨寄其主僧可徴也李道过求之相相曰有囬道人寄墨无吕洞賔也出以与李盖黄金云明日囬至谓相曰人知我矣遂与俱去不知所终自是院无居人荷塘山僧间来视之不能葺也独谧巖愿居之乆废弟子曰法琳法琳目㓜叅学承事雪巖钦禅师与入室之列孤舟济在崇胜海印如在慧力虚谷陵在仰山皆甞礼之使分坐说法皇庆𥘉元持钵游旁郡颇以药石济人归而倾其囊得金若干遂以葺其院建大屋曰毗卢法界象佛菩萨天人龙神其中曰华严海㑹端其径遂髙其门闬又有抚州判官李某铸铜爲浮屠绍兴塩司丞周立礼买田施之而琳来京师求文以爲记予甞闻佛者之言曰吕洞賔仙乆旣去后见黄龙超慧禅师始究竟今又与俱隐去相爲人不可知要是可与吕俱亦异人矣然则夫所谓非幻不㓕者果有二事哉二人者游戯示现将无爲人之深心然而卒莫能継之凄凉寥落百余年而有待于琳者何也琳遇大司空于燕之仰山山本庐陵人其传法逺祖曰青山辨山谷黄氏之孙本䂊章人皆江西也故仰山爲琳开堂集衆传衣拂付之俾嗣其法焉由是王邸戚畹贵臣之家多知琳者名闻天子𬒳玺书住持抚州梅山广济禅寺大司徒眞吃刺请于帝师加其号曰佛慈普济妙慧禅师而别出书护其院者则佥宣政院事阿刺考怛斯之请也故爲述偈以賛曰大乗浴室表清静光明成就福德聚神王持地不动身宁随丗相有毁废外道仙人与尊者二俱自了去不返草深井泥古道断百歳来者堕空寂琳公歴事诸古佛慈愍因地不思议归运巳珎若尘沙成此毗卢妙法界俨然宫殿弹指顷华严境界种种现集云老人破颜笑印尔愿力坚定故永刼不壤常现前续佛慧命度衆生囬向当代殊胜常相山重脩保安观记抚州崇仁之南六十里有髙厚博大之山焉曰巴山唐名临川山今曰相山者也循其麓三百里有余不能周升其巅甘余里而后至歧而上锐自郡城南出巳望见之邑之官舎民居当阳者莫不面对云如缕出山中盘礴覆冒膏润充溢衣破草木阬谷之容沟浍之通堰之者节宣蓄泄以爲稼穑之备其利衆穷矣是故吏民朝夕瞻仰一食必祝设不幸有旱溢妖沴之変土木螟蝗之孽无小大逺迩奔告稽首得所愿欲乃巳巍乎髙哉穹窿嵚岑之在望也其神明焉可诬哉而邑之父者言先汉时地本南昌西南之境梅君福尉南昌有所捕治至焉栾君巴爲䂊章太守亦有所劾治于此二君有仙道方术以辅其政化辟除邪暴禁止滛黩使民不逢不若离其菑害是以德之而不忘皆有遗迹祠宇在山之支陇唐邓君紫阳本郡人叶君法善缙云人亦曰南城人皆常往来脩眞山中故宋时即山颠并祠此四君者而使道士守之梅栾山下之祀祭不废乞灵之人以四君爲归矣绍兴中郡守歴阳张公孝祥甞刻石着其灵应而石亡乆矣其文亦仅传开庆己未用漕臣守臣言祷祈之应封四君爲真人端平甲午加封眞君皆有褒称咸淳辛未守臣四明黄公震端严有识士也至郡连旱大究荒政斥罢滛祀独祷于社稷山川就郡城望拜玆山遣吏迎四君之象果得雨歳乃熟去爲祥刑使者犹属文道其事刻石山中俾后来者知敬恭明神而一不䧟昵于邪淫云内附国朝仍用道士主祠天子有诏书祀名山大川则守令奉诏敬祠歳侵守令迎祷如故事民间之祷祠无所禁也然山髙以险祈报甞在夏秋时冬未寒山气巳凝爲氷雪守者非清苦不能恒居四方冠褐者夤縁文书汚合苟瓜华之微利人迹罕至则鸟䑕散祠宇頽圯像设暴露农民頋瞻伤怛不知所出今监邑承直郎唐兀保童大用甞奉诏书致祭见而感焉未暇及也在官之明年爲后至元庚辰四月旱种不入士祷于山麓栾君之祠其应滂沛甚异七月又旱合群祀而祷之亟迎四君之象皆至县治又得雨郡吏以旱之迎祷四君者雨亦应而送神还山目其荒凉以惧以愧䆒诸其故则主祠者无固志之敝也邑中景云观道士黄处和事玄教大宗师呉公于京师呉公命处和归主华盖之山而正一三十九代张天师巳令王应真主华盖得度弟子以居旣有成绩乃移处和理相山苦四至者争利而弗䘏也保童君乃爲文书言诸主道敎者请以处和自度弟子嗣守而葺之未数月张天师呉大宗师还书悉如保童之请相山先有上清法师孙庆衍受玺书领相山而留侍上方不能至处和遂次庆衍爲相山甲乙之始云保童告诸近山之士民曰姓某者各出财以施黄处和耕石田饭䟽食披榛刋木躬先徒工遂以至正辛巳歳九月克脩四仙之祠道衆之舎门庑庖库以次而举监邑通敏有才器治事有方略乆而民益信服之是以作兹山也不烦劳而迨其成焉山之人不敢昧其更始乃相与伐石而篆其事云保童之同官前令奉训大夫新知宁都州益都丁也先今令承务郎鄄城任果前丞忠显校尉同知宁都州缙山张荣今丞从仕郎某郡张友谅始终共任其事者将仕佐郎主簿豫章舒文琰今尉楚国程丗臣典史豫章胡天祥代胡者汴梁石成玉也至正元年歳辛巳十有一月朔旦具官虞集记勅赐黄梅重建五祖禅师寺碑禅宗第五代祖师讳弘忍生鄿州黄梅即黄梅爲道埸说法度人传信之衣旣有所付遂去县二十里入冯茂山以居及殁弟子奉全身塔焉学人依归聚爲大刹唐人尊之曰大满禅师塔曰法雨寺曰大中东山之寺南唐加师号曰广化宋景德中改赐寺额眞惠其𥘉律师居之祥符八年戒禅师来住山始革爲禅歴住者十二人演禅师来而东山祖庭益重宋之季年国境日蹙蕲以边障受兵州吏民奉师遗体入城求福州果以灵贶按堵不遘锋镝而东山见燬于兵旣内附日以安辑富庶僧了行乃躬事土木崇精舎于州治之东以奉香火之留者又入东山汛扫寺之故基而致工焉塔庙庭字粗立而行老至元二十九年僧大通継之成佛祖殿僧堂方丈钟楼之属颇称华丽皇庆二年三韩万竒上人从沈王奏请还祖东山事具义公记至治二年通又老今住持法式方爲虎溪第一坐通率衆具礼请主其山是时寺之食者衆积弊纷拏称贷以给式至精励自持大作三门黄金饰题牓作大殿奉祖师作经阁藏殿而蒙堂安老堂行堂库堂万佛阁照堂庖湢垣庑次第皆成而通公前所作多下不称且以弊告又撤而更新之务极崇胜给衆之田有鳯源永福东积复古阮家鉄瓮等庄或复或创丸二百余顷其屋室器用之资又日完以富钟鼓铿訇禅侣云至式致用而有文又脩百丈旧规而行之江汉之间隐然一大关阑计其经始至于落成才七年尔何其敏哉施财者自郡帅韩某緫管易某等凡若干等人其成者则大观惠孚希复也式又曰今国家崇尚象敎古昔莫能加今东山之成愿力所就盖山川之灵实际景运而祖师名号非盛代所命不其阙乎乃走京师将请诸朝中政院使李公信家本三韩三韩有上人曰觉元日智承运以其事语之李公信与其妻陇国夫人崔氏并加敬慕檀施必亲又斋沐闻于中宫制金纹伽黎大衣以赐出宫中金钱万缗与之俾半脩塔庙半爲长明灯之资而式亦赐金衣受玺书号曰佛日普照大禅师四祖信大师眞身同在鄿同奉入城又同时各归故山故亦同有伽黎然灯之赐焉年月日三藏法师具以奏闻天子乃赐四祖号曰妙智正觉禅师五祖号曰妙圎普觉禅师而诏翰林直学士臣某爲文记之勒诸东山之石臣某甞问诸佛学之人曰释迦二十八传爲逹磨入中国爲𥘉祖祖祖相承至忍大师而秀与能分南北宗南宗旣爲六祖弟子尤盛可知者十余人而荷泽㑹南岳让青原思最显思之后分云门洞山法眼三宗会之后圭峯宻推㑹爲第七祖而于南岳之传颇议其任心即脩爲未尽然宻不一二传遂不着于丗而譲之后爲爲仰爲临济数百年来衍迤盛大多济子孙它宗莫及也东山之爲禅也实始戒戒云门之系也实盛于演演济之六传嫡孙演在山时从者常千人而佛果勤佛眼逺佛鑑勤南堂静开祖宁五祖自皆得法于此此六人者岀其法益张以大而勤之后若隆若果皆掁丗卓然之豪杰其所警发又多大人君子而东南之言禅者大抵多其后人矣不亦盛乎呜唿自忍师发迹兹山而戒演中兴之于五百年间殆法运也不然心宗无门之说不絶如线疑似几微之失将何所底止而折衷哉兹寺之记所以不可不重也况式以五十年未就之规七载毕事天将启其人如式演者于是乎故爲之铭曰巍巍东山大士宅苍松歴见歳七百藏眞寳扄面不隔精纯禀具至阳德眞实不坏过金石流光属天夕芒白有睹其瞬朝日赫承运出见保邑国来归有时用无迹素华净于氷雪色沉沉天宫万寳积上当星汉下连泽九江匡庐在几席鬼神与能龙献力诸天骏奔从帝释竖草立刹成勿亟谁其作者行通式臣某着铭帝所钖咨尔法界衆神伯持地主林各述聀祖号具足如帝勅辅我皇元鎭无极大兴龙普明禅寺碑天暦元年九月庚辰皇帝遣工部尚书臣士弘传诏翰林命臣某制大兴龙普明禅寺碑文皇帝若曰昔我皇考武宗皇帝抚军朔方朕生之三年归継大綂在位四年而弃群臣仁庙临御传至英皇当是时权姦用事遘譛离间宗亲近属几无所容海南之爲地也炎雾喷毒往鲜生还而使朕居焉阅歴歳年有安无苦朕于是覃思以求岂非上天垂祐祖宗鸿休而致然欤乃捐金庀工即琼阳之胜地建释氏之精蓝以畣天地祖宗之昭贶以介福于皇帝太皇太后又以绥保其民人焉创始于至治元年十月六日缔搆雄丽岭海之间欎爲竒观朕虽未甞躬落其成而想见其处常往来于怀也临御之始慨念畴昔因赐名曰大兴龙普明襌寺其纪朕意托诸金石俾示悠乆臣某拜手稽首飏言曰昔者大舜歴试诸难殷玉髙宗旧劳于外盖虽圣贤之资犹必困心衡虑而后膺天之大任而成帝王之能事也今陛下躬冐瘴疠俻甞险阻则其所以下悉民情上成圣德者夫岂一日之积哉且夫顿挫流离之余人之常情岂睱他顾而陛下于斯时也曽不以动其心顾方惓惓君亲之思闵闵黎庶之苦不惜万金建大佛事以致其诚呜唿君天下之量固巳见于此矣不亦盛乎且臣闻之天之所以照临万国者日月之明也兹于渊潜之所钖兴龙之美名俾普天之下咸仰观其隆平之効炳焕赫奕以至于万亿年而无穷又岂溟渤之外独可得而私敢述铭而刻之铭曰于惟圣皇受命自天本固支分正绪有传天相峻德栉沐风露以恬以廉贞干之固斾斾龙旂来归孔时臣力师武至公何私肃肃清宫夙夜傒载而犹固譲至三至再赫乎当阳思旧不忘曰我𣑽祠在彼海邦昔瞻庙朝莫获近只亲瞩下氓颠崖病只言依佛乗自我祖宗曷旣予怀于焉作宫惟天祖宗钖我景贶兹不表章阙彼颙望乃钖嘉名如日之升文臣受诏刻石以徴咨尔岛嵎龙君海伯波澜不惊各率厥聀铿訇鼓钟来仪来朝内向而趋天子匪遥嗟嗟逺人天子念尔念尔艰食鹾征用弛天子无爲一日万几孰不劳心而尔是思尔有耋老尔有妇子均感殊眷何间伊迩蔚蔚斯丈金石相宣讴歌欣愉于万斯年成都路正一宫碑蜀之山川髙厚而深远故其生物也特异文武材能豪杰之士丗丗不乏然犹不足尽其神气之秘緼于是有神人仙者圗赤斧之流出乎其间而丗所共知者汉正一天师张陵遗迹几徧西南事最着其兴利若盐井之属至于今頼之其后若朱桃推王和等尤不可胜数最近者且百年有法师刘浩然碧云庵道士张仝者髙行竒术近接耳目里中儿女子能道之故成都青阳玉局诸宫桀然以名天下者非一日矣延祐三年春予在奉常𬒳旨修歳祀于江渎礼成且还思昔之所闻而问焉凡宫室楼殿苍乎其幽乎其潜萃乎㟴乎其雄杰髙岸不可测者亦徒见夫深林茂木清泉瑰石而巳求其人固不得彷佛而从之也盖爲之踌躇叹息而不能去四川儒学提举云于此有曰汪君者几近之修汉天师张氏正一法待戒严甚饮食起居之坚苦自其徒有不能堪蜀大旱祈祷无所应吏民走以要汪君君以其法致之雨立至大水又以要汪君雨立止歳以不害若夫疫疠鬼恠之挠吾民者得汪君指顾皆帖息如常时汪君出道见者无男女老稚皆拜伏车下如见神人自行中书省肃政廉访司凡官府郡县咸信尚焉未始少爲之屈也成都守陜摄度地于城中之西偏与前守共搆室处之逺近之民吏军将商贾送竹木瓦石金币米粟与百工操其伎自献者四面而至矣于是宫广若干畒制屋爲殿者二一祠天帝一祠汉正一天师爲堂者几祠某神爲圎庵及东西屋以居修眞者而居汪君者曰草堂爲屋若干间门庑厨湢库庾悉具经始以延祐元年二月成扵三年之八月緫凡役者郡人徐庆原而汪君翛然若不与知者也旣复命予以汪君事语玄敎嗣师玄德眞人呉公全节眞人曰此吾龙虎山中学道弟子也西游青城十年矣未几成都守臣上其事集贤院以闻有敕赐名曰正一宫正一者本其法所师之号也汪君名集虚字太广信人今守国人元帅纽林公之孙元帅自宪宗皇帝时以兵取蜀有大功前守张氏名隽河中人甞在宿卫玄德眞人曰子本蜀人又甞使过其处宜爲铭铭曰维蜀之都金城噩噩灵関秦辟文林汉作休养自葛殷完最唐阅丗千百以安爲常或伐而服或据斯取兵无乆搆旋按故堵壅繁蠧痝数丁刬除嘘百年谷陵均墟旣撤而息廼见牙蘖承时嘉泽更长斯洽神帝灵仁惠肯顾依宰于燥淫疵疠勿威厥惟清静克通神志靡祈弗应相我人士人士作宫敬报神师有俨有临匪僣匪私于皇天子视逺如迩郡奏朝闻夕出封玺曰咨逺人孰保孰容苟相之道予曷弗从伊祝何袐于躬受福嗟尔衆庶视此明勅母邪尔思勿贰尔心物辨志定正一是钦可以安㤗可以长乆名不虚造是用嘉尔丸我蜀人帝力是知永欹万年新宫是诗开元宫碑皇庆二年七月使召灵妙眞常崇敎真人王寿衍于杭州以弟子张嗣显从十月至阙赐见于嘉禧殿馆诸大崇真万寿宫真人使嗣显来言曰某所领开元宫其因革具有始末惟不传是惧请记之按旧志杭故有开元宫唐开元中刺史陆彦恭用诏书所作干符戊戍燬于火后五十九年呉文穆王复其旧其臣林鼎记之宋景德丁未勅改景德观后十六年有以私财脩之者进士陈戭记之然俱不复存嘉㤗甲子宁宗以其潜邸爲仐宫复赐名开元并祠阏伯命大洞法师张某主之宫在祕书省之左绍定辛卯燬于火又重作之广以大宗正司故基赐田七十九湏度道士十四人以居大元至元十三年行中书省杭州即故祕书省爲署二十八年大火省及宫俱燬省故隘不足称大藩之容观取开元地拓之出金助开元主者董君德时及今眞人购故宋公主苐以爲宫公主亲理宗文有司謢作唯恐规制工伎甲于当时至是易其檐桷门陛牓署因加表饰设皃位𬒳服以象其天神帝仙人之属隆隆然湛湛然眞神宫殊庭矣明年翰林学士承旨阎公复记之元贞二年陈君天钖奉㫖継董君时晋王以眞人藩府之旧请以主宫事眞人固辞大德八年始以宣命継陈君奉𬒳玺书加护如故事𥘉赐印视五品以重所领领之九年外完垣舎内严台殿凡宫之爲制始俻又封植其花石竹树䟽导其池渠髙梁跨云曲馆进风神鱼灵鹤来泳来止所以休宁其脩眞者尤还宻靓雅乐哉天人之君乎曽城之内殆莫与加矣于是请谢宫事未几俄赐号曰眞人使者即其宫命之遂还理其宫不敢去及得见天子即具䟽言闻道家以无爲爲宗古之言眞人者闳邈矣今爲其道者善传上意逹诸神明导况祉存着专一其事也惟大宗师大眞人嗣师眞人乆侍中𬒳宠遇有号名命数其贵视公卿侯伯而不与其忧责于玄敎显荣极矣夫名者实之賔㤗甚则忌眞人非逺臣所可得名臣敢固辞不敢称眞人得还山奉祠事以报圣朝志愿诚足矣天子闻而嘉之若曰爲而不有真老子之道哉昔人言仙者非有求人主人主求之耳尚慈俭尊退譲以风示天下爲国之礼则然延祐元年四月因改赐号曰弘文辅道粹德眞人命斈士爲训辞示褒宠刻银爲印视二品使尽护杭州诸宫观仍治开元宫亦名玺显以玺书而别爲玺书给驿骑五命徧祠江南诸名山奉辞之日天子见之便殿赐坐留与语移时深称上旨因顾侍臣曰予早知大宗师今年髙德弥谨嗣而传之者予必贵之此其人尤弘廓用谦以爲礼者乃字眞人而命之曰眉穸朕知老子所爲道德经开物成务者也善斈者人人可用丗非独道家书先命近臣以明示中外尔尚敬宣至意勿敢忘又赐寳冠金衣始称眞人服章焉于乎开元之爲宫乆矣繇真人深自谦抑爲上所嘉显其名益遂表着于天下宜有铭铭曰于皇圣丗治繇清静惠宗道家受釐有祠内外相望靡不宠嘉煌煌我宫殿于东南神明之居在昔前王化家作之中其国都何因何稽曰爲开元厥维祯符祯符孔明大开元疆神告不诬顾民弗省歳行六十旣燬而墟除而图新爰得永宜天人合谋甲观夙成帝子攸降巍巍渠渠道贵因循不贵改作昔劬我舒廼象贵神赫如有临风驭电车大集于成在今眞人克恭玺书恩言雅文眞人用谦爲道光华自朝旋宫率軄賛祠思用不渝钖福予龄天子不有于民是敷维千万年至于亿丗邈哉永图敢述圣德刻以贞石式章道枢玉笥山清眞宫碑玉笥山清眞宫在临江之新淦其实録以爲本名群玉山汉武帝授上清箓于此见有光如笥下之改今名而以上清名宫云元封五年武帝行廵南郡登潜天柱山出㝷阳浮江过彭蠡所过祠名山大川今山在彭蠡上游数百里岂甞至而史略之不然则郡国望幸者或缮其治处矣按图其山起东南稍行而南爲三峯名赤松汉武魏夫人三坛又西爲覆箱峯特竒峻又北爲北峯中引小嶞而下宫在宛宨中与前三峯相直上有石坛九避秦人孔丘明等九人上昇处故曰送仙峯又东爲郁木坑其东南出与𥘉起山相值两山之趾犬牙交人縁涧水取径二十四曲折始出山外而中若环堵者矣意者受寛而括约笥之所以得名者与其所祠神君曰九天司命左曰洞天天王右曰洞天仙官盖古之得道者云又曰繇其三峰之崇髙严厉故以名此近是矣其地多竒卉灵药又有丹井墨池坛洞之属皆托古仙神人以名之信乎非出俗所得有者毎天髙气清有声出空中如衆乐并作莫知其名物然一时同在者或闻或不闻及夜间寂又如闻车马金革之来若神物有所劾治者居民相传畏忌逺其家数十里外独学道之徒居是宫耳宫之始未可知者梁天监中杜昙永与其门人钱文咏来居萧子云以钱百万助成之宫今有石刻在宫中云是昙永所撰上清宫碑文而文咏书然其署官文字制作不合疑后人所重立有改易失眞者唐长庆中谢修通奉母隐此山实録所着也南唐时皮羽南受知后主刻木爲印使佩之以治宫事徐公锴爲篆上清宫额此最可传信者矣宋宣和中勅改爲清眞宫端平丙申主宫事者李希白故给事中大有之孙也郡人重之爲请于朝使度弟子得甲乙相次传授乃得涂绍禹鲁道隆皆名家子又有道行法术爲时所尊敬故能大其宫而新之益入田租以给衆来者曰至而宋亡矣自是以来相継治其宫者曰胡永年曽卿胄刘継贤曾季谦张髙老涂弘道其方来则欧阳本一聂立仁其人也至元丙戌丗祖皇帝甞召卿胄至京师咨问称旨留之四年乃得还旣而宫之屋日弊于是元贞丙申永年作法堂至大戊申卿胄嵩老又作冲妙堂戊午季谦又作三清殿先后以其财来助者郡人胡复张日新临川夏卢陵曽德和曽巽申曽如圭姑苏周静法也其后継作日䖍不懈而宫皆新成者矣三清殿成之明年聂立仁方从玄敎嗣宗师以其事来吿曰未有年而吾宫新则昔之从事于此者多矣然自杜君以来姓名可考者寥寥数人耳则其泯而无闻者无文字金石之托也不可自我之丗无以示后人子幸爲我铭予既闻而叹曰山川之形势爲豪杰所临依衆庶所㑹通者歴歴可见然而忽然之间时往物异则感慨系之而荒间寂寞之濵乃有斯人据泉石之极致以相传长久如此乃爲次第其说而勒之以铭铭曰太秀之山群玉之府廓兮有容若笥将贮不键而固匪槖而盈合冲纳和伸慿虚生其神孔明维大司命叅我左右宰我衆正若瞻紫垣罗络四周表卫中居旋制九州文昌之宫㤗阶之上灵气翕张孰执其象伟若降精岿崟峙停了弗轻食于殊庭神君欲来冷风与俱乐出太空合神于无朝阳熈熈夕灏肃肃孰其迎将孰其往复精明粹融潜滋宻充自然遂成不逄穆穆在朝皥皥在野我宫恒新以诏来者道园学古録卷之四十七道园学古录道园学古录卷第四十八道园学古録卷之四十八方外藁五雍虞集伯生碑崇寿观碑大茅山之下当华阳南洞之便门有崇寿观者本晋洞天观舘主任敦故宅宋元嘉十一年路太后始建坛宇太始中庐陵太守孔嗣之重立以奉曲阿髙士华文贤齐建元二年勑句容王文清仍立而主之名崇元舘武帝以太子时至焉唐贞观𥘉敕改爲崇元观有太极元年所树碑石完而文泯可识者左拾遗孙处玄文扬幽经书数字而巳天寳七年李玄静先生奉敕重脩复民百家备脩葺寳暦三年主者有贺思寳则因器物铭识而考见者也宋大中祥符七年勑赐今名大元至治二年句曲外史张君嗣真始来主之顾瞻方台近对南面左峯叠玉右引大茅之支而回台焉定録君㖟言大茅山下有泉水近水口处可立静舎陶隐居云近南大洞口有好流水而多石出便平比有王文清居之则此观是矣乃叹曰山中馆宇自齐梁唐宋至于今代有增益求诸晋人之旧惟此与玉晨许长史宅耳而吾所治乃倾废隘陋特甚岂不在我耶于是度材鸠工更后堂爲太元殿以复旧规象三茅君于中东爲任华王李贺五君祠西爲陶隐居祠充前殿基爲弘道坛自制铭其上坛东爲玄武祠西爲广惠祠后爲文贤讲堂而前爲都门门外浚古玉津池尽受大茅南面诸原之水循池西南得昭明太子读书䑓台东有井曰福郷井福郷者因昭明道舘名也出诸榛莾着文刻石覆之以亭而巖洞泉石之胜近在百歩内者皆按图表之可以观覧泰定元年上清四十五代宗师刘君大彬朝京师授予始末俾爲之次第焉张君吴郡人名天雨内名嗣真字伯雨别号贞居年二十弃家入道徧游天台括苍诸名山呉人周大静先爲许宗师弟子得杨许遗书张君从而以爲师悉受其说尝从开元王君夀衍入朝𬒳玺书赐驿传显受教门擢任非其志也即自誓不希荣进因从三茅之招追奉任君而下五君爲文而告之愿毕力兹宇所着外史山丗集三卷碧巖玄会录二卷又寻山志十五卷考索极精博云乌乎自任君始居此余数百年才五人传焉其自致于久逺者果何托也岂若后丗各诱门人系以私属如家人父子者哉故寕希阔而有待今张君无前代赐予之助徒草衣木食以营此而旷然思与四方之士共爲干载之期岂非豁落丈夫也哉予故与君爲方外友奇其能先予逺举也故系之以诗曰大茅南垂元气积隂开阖扉阳洞辟曲穴流泉保灵宅任君来饵黄赤石天一召钖太元册曲阿受养良有择构宫方严自王伯清跸临止灵响格虚林森爽化赫奕福郷帝子发甘液不食何年䘮遗甓白云开元全盛烦百役持节旁午致纁璧尔来萧条丗代隔文土漫画谁其启之规古昔句曲外史羙冠舄研书千卷视贞白天真景随玄系绎玉室金堂万无斁仙都山新作玉虚宫碑缙云县仙都山者道家书以爲祈僊緫真洞天相传黄帝曽于此炼丹而仙去唐天寳中赐号仙都山祠黄帝禁樵猎三百里李阳氷所爲题黄帝祠宇者也宋治平三年赐名玉虚宫天禧中连年勑修醮宣和三年燬于㓂道士游大成作之开庆中郡守安刘相隂阳更定面势命道士陈观定改作之内附国朝主宫事者四方之人皆得爲之而宫日废道士赵嗣棋丗居缙云受业兹山去而学仙武夷山数年后入京师朝中贵人喜之延祐元年钦奉圣旨主领宫事始重新之三年刻铜印授之视五品五年受宣命住持兼领本路诸宫观嗣汉三十九代天师及玄教大宗师请以宫中师弟子甲乙相次主其宫事闻有㫖从之泰定二年也嗣棋遂承诏徧祀东南各山归主建康玄妙观得谒今上皇帝于潜邸至顺二年来见因求归仙都不获请有㫖更赐号曰敎门真士玄明通道虚一先生乃来告曰仙都宫成未有记今旣未克归惧因循无以示乆逺幸勒文表之乃爲着铭曰缙云之虚有峻其髙旁无引縁上干云霄轩后神明去丗邈辽祠宇在焉冲融消摇㣲音出空岂其下遨有宫有庐有坛有畤天光昭宣百灵萃止疵疠不作钖我緐祉室有寿耉孙鲁妇子不知不识明粢甘醴维昔轩后广成是师千二百歳而身不衰究观绪言澹乎无爲以修其身民用雍熈请以告民万年如斯勑封显祐庙碑至顺二年夏江西行省以文书白于朝曰吉安守臣言其所统吉水州中鹄郷有神庙食于石砻之里者相传神姓刘氏讳焕盖长沙定王之裔云旧志以爲隋时始有庙至唐而益大歴五代及宋灵异甚着建炎𥘉金兵蹂江南隆祐太后入赣避之舟行爲石所碍有巨人翼其舟以出于险后物色之则神良是也遣人祠谢之自是百数十年之间岁或旱祷之则必有云起其东以爲雨有蝗祷之蝗不至其旁近有羣盗犯其境祷之贼恍愡有所见而散去当是时州固县也而郡守之祷之也必具官位姓名谨书祝辞于版而致敬焉敕赐其庙曰孚应庙又封其神曰顺惠侯盖当时之制神灵之有功于民者有司覈实其事以闻始赐庙额又有功则封之以王其号自二字以上累封至八字极矣自入国朝来凡水旱疾疫盗贼有祷无弗应者而神封前代之旧非阙欤圣朝怀柔百神德意至渥诏书每下则有司长吏必谨具牲币奉祠境内诸神之在祀典者是以石砻之祭岁月相望也请更大其封以荅神庥而以尉民人敢以爲告于是中书下其事礼部礼部移书大常而博士议曰宜因其旧而更其庙号曰显佑庙加封神曰昭烈王吉水州道士某法师提点某观事刘学仙来请书其事而刻诸石且曰爲神求封者州民李从大也奉成命以归报神者李思用某也新王之庙而大之者某某也学仙尝游西北诸邉爲宗室诸侯王客多见神异之事至京师逹方言于好事者甚多有之若至亦集乃路蹇占山北见有烹羔桐酪祠龙湫数皮而沈之祝曰神爲我鞣而治之爲期日而去至期复祠之则得成革矣若有鬼工然不可测也其地往往有人在京师者或从质学仙言则信盖其人习以爲常而又不能言诸人耳志怪若此者犹因学仙之言而传况石砻之事书而识之何靳焉学仙好文学能爲歌诗故又爲享神之辞曰坎坎伐鼓石砻之下注醪盈觞觧牲在爼神其来思胥乐于舞我东曰瞻云来如雨谁其从之昆弟如侣神固王孙长沙伊祖惠我孔仁亦厉而武是耶非耶来即于所神之享我自我祖父昔侯今王天子之祜裳衣有章丹楹朱户肃肃孔容孰敢予侮驱我疠鬼去我蟊䑕丰我大田寕我屋宇尓妥我依至于终古铭佛国普安大禅师塔铭至顺二年夏上都大龙光华严禅寺住持僧法琳言昔在宪宗皇帝癸丑之岁丗祖皇帝尝命我开山温公统释氏于中原后五年丙辰之歳始城上都又三年戊午之岁作大龙光华严寺寺于城东北隅温公主之温去丗而少林雪庭𥙿公主之𥙿公去之二十年竹斋谊公屏岩颙公云松㣲公至于我先师筠轩夀公六丗矣在夀公之时英宗皇帝念兹寺爲丗祖所筑作而新之加广大焉命夀公爲司徒以重其事夀公以爲温公昔事丗祖豪卓瑰异有足称者冝表见于兹未及有所爲而殁盖自温公至于今八十年岁月滋乆恐遂湮没诚愿伐石纪事以成先司徒之志而不敢自专也乃七月二十日上在上都清暑于洪禧殿之便坐侍臣有羣玉内司亚尉阿儿思兰不花以琳之言闻且以臣某侍书奎章阁下在从官中请使属文以赐之勑曰可明日阿儿思兰不花传勑至臣所臣从琳得温公事状云师讳至温字其玉一号全一邢州郝氏子也㓜聦敏异常儿年六岁其母携之至龎马村见寂照和尚于净土院寂照曰汝其爲释氏乎师心许之㑹寂照避乱去隐辽西乃礼寂照弟子辨庵讷而祝髪焉无还富公主净士莅衆甚严师不以爲忤庚寅之岁无还开法万寿师与十僧同往佐之万松某公以青州辨公宗旨开示法要门庭髙广四方尊之师见万松始以才气过人稍不容于衆然而博记多闻论辨无碍百家诸子之言多所渉猎又善草书有颠素之遗法年才十有五爲万松侍者凡万松偈颂法语一闻輙了之遂得法焉常以侍者代应对谈锋迅利不可犯时人巳深期之故太保刘文贞公长师一歳少时相好也刘公厌丗故思学道师欢之爲僧同叅西京寳胜明公旣而爲丗祖知遇侍帷幄爲谋臣荐师可大用得召见与语大恱将授以官弗受曰天下佛法流通臣僧之愿冨贵非所望也留王庭多有賛益居三岁遣还出赐金资日用不计其费时宪宗命海云主释教诏天下作资戒曽师持㫖宣布中外而辅成之丗祖征云南还刘公请氶制钖师号曰佛国普安大禅师緫摄関西五路河南南京等路太原府路邢洺磁怀孟等州僧尼之事刻印以赐师锐意卫教凡僧之田庐见侵于豪冨及他敎者皆力归之驰驲四出周于所履必获其志乃巳自其门人或劝之少憇弗懈也五䑓山清凉胜㑹凡百昼夜旣得请兴废于兵火数十年之后师假贷以经始旣而四方云集响应金谷之施与瓜果之供养反有过承平之时而山之真容等院因以完实而新美若此者特其材略之绪余也师旣开山龙光又作大都之资圣真定之安囯汾阳之开化彰徳之光天固安之兴化三河之莲宫余不能尽纪宪宗末年僧道士有诤各爲违言以相危上命聚讼于和林剖决真伪师从少林诸师辨之道士义堕薙须发者十七人道宫之复爲僧者以千百计中统建元释敎大盛僧衆頼之甚思师之功焉而师遂纳印辞职毎岁官赐金修寺之外丗味泊如也至元丁卯五月二十二日以疾终于桓州之天宫寺西向右脇而化当暑仪形如生更有异香三日火浴之心舌牙不坏衆庶掊其地深数尺犹得舎利云夀五十一僧腊四十师有草书诗文传于丗可以观其人焉其老也将有所论撰不及而殁臣闻丗祖皇帝圣度如天善驭豪杰自在潜邸至于混一海内天下之人材小大毕至以足其任使故其功业之盛巍巍然赫赫然三代而下帝王未有或之及也浮圗氏以寂灭爲宗而才器文辨如温公者亦岂常人之流哉敢叙而表之以见夫兴玉之运其人如此铭曰维昔丗皇始理开平作其潜藩有宫有城顾瞻东隅泉甘土厚蜿蜒来止属垣负阜命建仁祠龙光是名权舆来尸僧有豪英气如虹霓辨若风雨纵横凌厉莫敢予侮丗皇有爲羣䇿是稽召见从容出其端倪善其利器俾反𥘉服报徳不回屹若孤鹄林林释徒禀敎以居孰爲纷更入主出孥天子有命存完去驳我驰我驱立折其角燕赵之间至于陜関我田我庐来归匪艰丗皇御极民用宁一而释之门旣振旣息时龙光师燕居弗驰散其绪余爲书爲诗诗扬宗风书纵逸趣沛将有述弃而遽去维时名僧至于公卿有诔有辞失之若惊垂八十年英标如在谁知表之嗣者七代义举有闻天子喜之史臣属辞以系遐思智觉禅师塔铭天目之山有狮子巖髙峯妙禅师居之设死关以辨决叅学之士望崖而退者或衆矣得一人曰本公是爲中峰和尚师生有异徴爲童儿嬉戯必爲佛事蹔入郷校寻弃去稍长阅经敎然指臂求佛甚切昼夜弥厉困则首触柱以自儆期必得乃巳及入死关宻受心要乆之诵金刚经至荷担如来阿耨多罗三藐三菩提处恍然开悟自是说法示人纵横该贯如千江一源奔注放溢莫之能御从容自在若不经思累千百言应问无碍随其根器广爲䇿励推以爲大辨焉缁素及门自以爲有得即所闻受传録模印行于四方所谓法语书䟽题唱之属不可胜计又有书五篇曰破胎息论妄传曰辟信心明义觧曰拟寒山诗曰辨七徴心处曰说如幻法名曰一花五叶集虚谷凌禅师于师爲尊属见而叹曰此佛祖向上事非下根小器所可识也仁宗皇帝闻而聘之不至制金襕袈裟赐之曰佛慈圎照广慧禅师名曰正觉禅寺英宗皇帝亦封香制衣即所居而脩敬焉驸马大尉沈王王璋使人从师问法意以爲未足请于上亲往见之旣见构亭巖前曰真际表得法也三藏法师沙津爱护持必纳雅实理游方时常从师叅诘及事三朝毎爲上道之翰林承旨呉兴赵公孟頫毎受师书必焚香望拜与师书必称弟子行省丞相别不花行宣政院使张闾诸逹官尤加敬爱毎径山虚席必以待师师固不受廼巳转运使瞿霆发作大觉寺以奉师亦不受师踰浙絶江渡淮㴑汴至浮舟以居而避去之从之者如云北极龙漠东涉三韩西域南诏之人逺出万里之外莫不至焉所至结庵一名幻住信施金币重寳交至一视之邈如也师相好魁硕见者称叹皆画象事之南诏人有奉其象者夜有神光烛天其士感恱遂笃信禅宗云时人爲之语曰师乗大悲愿力爲法檀度观时识冝随机应物多诸方便如摩尼珠无有定色爲未证得谓证得者我说无悟由爲求名闻利养者韬晦巖谷爲毁犯律仪者演毗尼法爲妄认法尘以资狂觧者导以正悟爲圎机者直示向上师皆以身先之不事夫空言也而师方自以爲文字失于学问叅究阙于悟明寻常好事者所称盖报縁之偶然尔翩然爲退休之计盖师之髙迈过人逺甚而谦抑如此所以爲不可及也师讳明本宋景定癸亥岁生钱塘之新城姓孙氏年六十一僧腊三十七大元至治癸亥八月十五日化于其山东冈之草庵有诀别书偈诫门人勿行丗俗礼而门人及逺近来弔者哭师甚哀声动山谷遂奉全身葬以西冈之上而塔焉后七年爲天暦二年正月甲子天子使翰林学士承旨领国子监事阿璘帖木儿召臣集至便殿命之若曰其赐师号与塔名而汝爲之铭俾其门人单檀蜜即礼刻之山中臣某再拜而言曰国家崇尚佛乗至矣而禅宗惟东南爲盛然专席称师者岂无其人哉至于四十余年之间浩然说法其言语文字汪洋广愽爲逺近信向未有君师之盛者也请制智觉禅师法云塔之铭曰巍巍楞伽上极无际大雄善喻着无上义逹摩之东忧言多穷独此不遗曰心之宗是故妙师髙蹈天目右海左江以表遐瞩师子巖巖置死爲关孰当吾锋有造无还惟幻住叟登中据最示则絶学无倚无外千偈澜翻夫岂好言昏䝉锢深抉提孔难如彼淫疾胜邪并受有大医王爲出一手砭涂摩捣嚼鍊烹纷然百爲因病以生疾除医已言亦如是得本不迷何有一字悲愿深弘智觉所敦受职度人欝乎法云法云弥天有䕃斯普恊于皇风永填终古大辨禅师寳华塔铭逹摩传佛心法于中夏临济一宗最爲得人七传爲杨岐白云五祖圜悟真所谓不立一法根源直截者灼有端绪不可诬也悟之传有虎丘隆大慧果卓然植其宗风于故宋南渡之初门户严峻波澜浩汤自朝廷大臣缙绅先生莫不委心焉道不同者犹徘徊称叹以爲不可及东南禅门之盛未有及于斯者而隆之传应庵华宻庵杰破庵先无范演化之宏与慧相望至于雪巖钦公五丗矣当宋之亡宗门尊宿渐向寂寞巖公毅然自任其导引甚方便而鑑可极巖絶得法于其门者十数人徧布江湖之间各以所至坐犬道埸宣閳法要在大江之西者则虚谷陵海印如父子兄弟相爲倡和以发明斯事诸方尊信之嗣巖集云之席者则吾陵公禅师而巳师年十九落发于东阳资寿院受具戒即谒虚舟逺于双林又依东叟颕于凈慈掌内记石林巩至净慈师亦侍者兼外记径山云峯髙尤敬之诸分座说法凛凛诸老之余风得师相与议论激昻发明咸器重之争以得师爲重而师曾不以此自足廼见巖公于杭遇诸涂巖举黄龙见慈明事问之巖印其颕逹及归大仰而师方游金山遣书招之甫至遽请爲弟一座一日室中巖举临济在黄蘖三度喫六十拄杖因忍向大愚肋下筑拳师云钝置杀人巖便打师拂䄂出至元丙戌岁也是冬巖将示灭拍师肩曰吾以此担累汝师曰终不向者里活埋却未几巖果化去衆以爲佛祖向上一机㣲师莫能开示力请师继其席师勉循焉垂三语以验来学曰三乗十二分教拈向一边虾蟇口里道将一句来曰㣘子闻柱声因甚咬破库堂前露柱曰獭径桥吞却集云峯是第几机荅者罕契其意一坐三十夏四方学者奔凑规范森严有诱掖而无假借禆贩之流或欲得一言以自表深谦重施以求之卒不可得师爲文章清丽髙古夐絶尘俗西江之老于文学者往往故国之遗傲睨一丗及见师嗒然自失者多矣而少俊之才由师指示而英英脱颕于翰墨之埸者亦间有之然则况于爲其学者乎寺尝有水火㓂攘之厄师随葺随更若不经意施者云集旣敏于成又加广大有非人力所能者岁饥师每食必与衆僧共之方丈之外无私烓㸑甞与客语过斋时及夜饥不自胜侍者请取勺粟鬻水以爲饮师不可曰常住物非住持人所得私其清苦如此或出山至城府官民缁白迎拜道左亲慕爱敬始终如一无或间然杭之径山江左望刹之最公论愿师一至其处乆矣延祐丙辰行省禀朝旨迎师居之袁人士号慕遮挽或诉有司留之不可扁舟所经望尘瞻礼以祈法施及至径山开堂之日万口翕然以爲不媿妙喜于二百年之外者百废具举四衆归心尝与隣峯受供长者之家食器列皆白金也施者奉斋竟请从者并几器収之师目从者只取余斋而巳及与隣峰聮舟还从者㣲哂曰师误隣峯虚行矣问故从者浙人长者重施以爲常师不受他师亦不取师叹曰汝奉佛遗教固爲是见解耶此与瓦砾何殊而生计度心贵人逹官举家奉施拜礼师不爲动亦不加傲识者称之盖住山七年而殁丗祖皇帝时甞召见说法称旨赐号佛鑑禅师大德中新作大仰山太平兴囯禅寺事闻成宗皇帝嘉之勑翰林学士氶旨程鉅天制文勒石加赐大圜之号其来径山也仁宗皇帝又加号曰慧照至治壬戌四月十二日手书嘱付时官外护宗教戒敕弟子说偈示寂于不动轩其徒奉全身瘗诸西峯昌浦田师讳希陵字西白姓何氏婺之义乌人也丗寿七十六僧腊五十七有瀑岩集及语録偈颂凡若干卷行于丗昌浦田者故给事中郎公简归隠故处而其塔痴絶冲照堂一荆叟与之次𥘉师在衆中有两蛇常于槛外朝之仰山古有二龙龙至今灵异或曰二蛇即龙云无凖塔前有岩桂树常以岁三月凖示涅槃日开数花及师主山之岁花乃盈树师平生主二大山几四十年其因縁岂偶然哉泰定四年径山首座子良徒步乞食来京师求塔铭于某乆未克爲也良坚忍寒苦者数年不觧天暦二年四月二十一日翰林学士承㫖光禄大夫阿隣帖水儿奎章阁大学士光禄大夫忽都鲁儿迷失奎章阁学士叅书文林郎柯九思侍便殿具言师之道行良之志与文之所以未克者有㫖赐号曰大辨禅师塔曰宝华之塔而命臣集爲文臣集顿首稽首而着铭曰先佛旣逺后佛未逢如是中间妙义非空瑽瑽岩瀑春雨时至珠玑散落无有量计天上人间海藏龙宫各得少分不昧心宗而大辨师宴坐一室翠藤弥天竹树绵宻古雪在山夐絶人踪畧示三関一线之通我观华严儒童本智帝纲交叅珠光无二大雄之宫列城潭潭雷音不兴羣蒙共酣集云之峯双径之坞树大法幢鸣大法鼓神龙来听天雨宝华诸天唱言辨才不夸圣皇御丗尊敬法宝千刼信愿亿载之保应期而生师在江南四圣具瞻如见优昙巍巍灵山俨然髙㑹其来非来其去非逝无垢者月大慈者云覆照无穷賛以弥文道园学古録卷之四十八道园学古录道园学古录卷第四十九道园学古録卷之四十九方外藁四雍虞集伯生铭晦机禅师塔铭古之所谓豪杰之士者必旷丗而一遇其不恒见于天下者何也盖尝闻之岂无其人哉自夫丗务之沉冥俗学之纒纠有不足以絷而留之者于是脱然自拔于浮湛起灭之表以求其本初之极至者焉则漠然莫所爲乎斯丗者矣其卒爲浮屠氏之归者皆其人也予尝诵其言而悲之然尝上下千百年间而求之殆果然不诬也大江之南有佛智晦机禅师者讳某姓唐氏丗爲豫章儒家其族父曰明公者学佛西山明觉院而能聚族人子弟教之师与兄子元龄俱从斈进士业元龄旣登进士第而归遂从明公落髪游方时年十九耳其母怜之私具白金爲装具明公曰是足䘮子之志师即尽以归母不持一钱以行至呉一时名师皆欲出巳坐下不顾也闻物𥘉观禅师住玉几往依之十年无知者偶与书记清黙语大惊异之以告𥘉𥘉召诘之信然留侍左右朝夕谘问尽发其秘字之曰晦机爲偈以嘱焉后至钱塘宁退耕衍石凡在南北山虚记室以待不应乆之勉从颕东叟之请当时贵人多致师出丗者皆不荅一衲二十年泊如也至元中杨琏真緫统释教江淮有旨取育王塔中舎利进入乃亲诣师求记述始末因与俱朝京师师曰我有老母兵后存亡不可知归江西寻之则元龄固以临江通判从文丞相起兵死独母在耳奉之以孝闻种竹卓庵于郷曰竹所与简竹屋申如翁居往复酬唱发杨宗旨四万来学者数百人至无所容又居灊山凡六年而弃之洪之人请师住天寕师以让简简殁洪人来请师又以让秀祖巖江西緫统乃请师住黄龙亦不住元贞二年始应百丈之请居十三年而百丈赫然爲天下禅宗第一至大元年应净慈之请至之日行中书省行宣政院之长各率其属拜伏迎请中国学者及髙丽云南日本之僧前愿致师而不得者皆争见门下以千百数居七年乃作大佛阁市民僦居旁近相桡杂者撤而迁之端门广术来植松柏皆前人以爲难者指顾成之有余也于是中书省平章政事张闾与行省丞相下令告羣寺曰其各以僧集冷泉亭下惟老病守舎者勿至衆大惊不知所爲是日集者几万人以次立听曰径山者当卜某若某衆曰诺丞相亲探得师名以示衆衆曰诺无异言即亲送师入山不容辞至亲爲劵假食以供衆居三月师扶杖归南山之下复起之不往也江西学者咸思慕师愿得住大仰而依归之师颇闻竟乗扁舟逃去或告曰师老矣百丈故郷也盍此归乎师信之返至杭大仰人哀恳得师归乃巳居三年将示寂手书谢所与往来作偈示衆掷笔化去某年月日也寿八十二度弟子数百参学者数十人大仰之下有金鸡石者名应马大师玄䜟故奉瘗焉而弟子之在杭者又建塔于凈慈之西隐公所尝居也至治二年夏集过浙江遇师之大弟子某于报国寺同礼师山中从诸门人知师遗事如因请爲之铭云集甞观师于文字盖䅪思博学非俗儒小生所能至其大辨明慧洞彻心要诚一代之宗匠四住名山皆迫而后应进退𥙿如庵居从之者过于大刹及其门者多特逹卓异此非所谓豪杰者乎彼持不足之资区区自矜求试致败取訾而不耻者视师爲何如哉铭曰于皇圣元崇佛尚祖旁求硕师蜜賛神宇跨浙歴江𣑽宇于于师三十年四专其居或尚力致我有弗有或竞于蹔我纾而乆鼓钟振掦人天毕来龙象言言孰是可欺师住丗时言满天下湿慈畅宣心泯物化来叅来归千百与俱各极精明不留固愚今去而亡俯仰无极何以识之南山之石金鸡愔愔慧日赫然有觉尔㝠孰敢弗钦广铸禅师塔铭荆门当阳玉泉景德禅寺者智者大师道场也智者荆州人自天台还止此山相传有神自称汉前将军関羽殁而藏神于此愿佐师遂建伽蓝焉自隋歴唐至宋主之者皆名丗之士元丰中蜀僧承皓来主之道行孤峻张公商英爲着法堂记及殁又着塔铭其文具在其后大慧三弟相继主之赫然楚间他刹莫之及也宋季郡当兵冲不能有所安辑及内附国朝荆爲乐土有惠珍师经理兹寺粗能创始而化去至大二年珍之弟子广铸应请以来大有建立凡廿二年而殁藏舎弟于县之青阳坪其弟子福祐自其寺如京师介奎章阁学士典籖斡克庄请用皓公故事来求塔铭其言曰我佛氏家应机致用随时显蹟非一端也或严戒律以制心或专禅定以启悟或妙庄严以生信或广经典以明教一期方便等无差别先师一座道埸垂及两纪风雨不动安如须弥爲法爲人炽盛圎满自非夙有记受其福德讵能尔耶张君予郷人固非予所敢望而克庄予僚友也儒业之外深明内典故重其言而述焉师讳广姓黄氏父某母伏蒙城人至元丁丑岁伏夫人梦大香象背负圎光而至寤即生师稍长不与群儿嬉戯每闻佛经顺口依之即能成诵行履端严如素守律年十三辞亲入玉泉礼藏山珍禅师受具落髪盖松源岳禅师之第五传也年十五游方未远闻珍殁而还师尝梦见三佛相好殊胜光明希有其中尊舒金色臂摩其顶唿之爲掬多者九傍有圣僧谓师曰丗尊命尔爲掬多何不礼拜师遂具礼恍然而悟一时俨然在前心源清凉三叹竒事指授绘者冩其所覩至今存焉珍之治景德也仅能起废有瑄者弗克嗣其业日加废败寺衆迎师归继珍席曾未踰时百爲具举至大二年入见武宗皇帝出玺书护其寺赐香俾诵大藏经满散之日师升座说法天雨寳华纷满空不至地者才及丈许万目惊异叹未曽有皇庆元年入见仁宗皇帝上知师无杂食以马湩爲赐泰定四年赐号曰佛光慧日普照永福大师帝师亲爲授记名之曰僧嘉斡节儿授以伽黎衣仍归主其山凡珍之未备者旣皆成之别建毘卢髙十丈以贮藏经像华严五十三叅于壁下严两金刚髙四丈五尺又建万佛阁髙十丈上奉佛像万躯下爲法堂又作钟楼皆髙十丈其像设严悉以黄金僧堂行堂两方丈旃檀林庖库之属其髙广大抵与诸阁相称又别建関将军庙龙王祠于寺侧尤极宏丽又以伏夫人故宅爲永福报隆寺在当阳县中吏民祈祷以爲首刹凡有营建不惮寒暑皆身先之建阁时材木之鉅且脩者水运多湾洄莫能致一夕水忽大涨尽至近地余筏遡溪挽者徧履田畔不絶田主欲因夜断引绠至则见若于菟守之廼悔愧以惧更爲推致云环寺种松杉数万株増广寺田以赡衆先夺于豪家者复之可购者购之设有水旱虫蝗之菑师黙祷辄应环寺百数十里间未尝有凶岁刻华严法华楞严圆觉楞伽金刚般若诸经论模印流通前后所施凡数万部度经之余地又广购儒书道书以实之修水陆大醮一百余㑹日诵华严经两凾礼观音十拜领衆说法清规严整夙兴夜坐至老不变谈辨文慧江湖尚之至顺二年四月二十四日师集衆叙别衆举座元至吉嗣寺事师肯之遂跏趺而逝空中如闻有妙乐之音白云覆地山谷悲惨南土早炎骤变寒慄入龛逾夕颜貌如生阇维之余収舎利无数惟舌根牙齿数珠不坏丗寿五十五僧腊四十二有诗偈语録若干卷门人传焉昔智者大师立精蓝三十六所玉泉其一也千百年中或存或废或显或征岿然鼎盛于圣元治平之丗若兹山者岂偶然哉今丛林斈者知死生之大究竟巳事岂乏其人而依止启发则存乎得所宗者尚多智者大师在时楞严未至震旦尝西望踟蹰而愿见焉今师首刻是经庶几智者之遗意矣铭曰我闻鞠多于法大护筹盈石室不可量数应縁岀丗宿因现前九唿其名佛口亲宣弘教一方起于早岁树大法幢江汉之埃前哲寥寥鼓鱼絶音师始爲之愿力如心宫殿楼阁金瑰珠璧缨络幡盖充满严饰田池园林材用所生来献来归不烦度营百万忆佛诸菩萨衆圣僧法寳摄受妙供大威力神忠勇之资廼曁龙君并安厥祠旣安旣成广大坚同师于是时鸣大法鼓四衆安然粛恭轨仪晨香夕灯师率先之二十二年常如一日天华散队以賛皇钖大乗诸经沛然四驰凡有见闻自决其疑大圎寳光𥘉现妙相俄归大寥仍以象往千山之隂万杉之林付託有传龙天具钦㫁崖和尚塔铭昔西方圣人爲一大事出见扵丗法流中土时至縁熟逹摩之来直指人心而已至干大鑑其道大行五宗并立枝叶扶踈户庭虽分惟一不二临济一宗大机大用収摄无量视彼孤絶接人爲广自是以来几将千载弘法字内多其子孙其最明着者自风穴小止首山浡兴汾阳慈明杨岐白云东山圎悟灼有端绪宋之南渡国于江海之间而慧命克昌有隆有杲所谓千古豪杰之士激掦宗要风动雷应声光莫盛焉华公亲承虎丘而受妙喜衣版之付佛照振其父风演化相望而应庵以来相继者宻庵杰破庵先无淮范遂终宋之丗矣皇元混一海内崇尚象教度越前代时则有雪巖钦公担荷此事一时坐大道埸说法东南无虑十数皆其法嗣师子巖头立死关者髙峰妙公其长子乎能杀能活据其正令以接后人寥寥旷絶之余环视四顾能及之者鲜矣是故出其门者辨才福徳名行于丗者不无其人至于实证实悟正眼洞彻纵横自在人天罔措则吾断崖禅师而巳师俗姓杨氏父大宥母张氏以宋景定癸亥十一月廿三日生师于湖州徳清县能食不茹晕酒六歳始能言但从其母诵法华经于人丗事懵无所知姿貌嶷然志若有所待年十七有禅者过之诵髙峯上堂语曰欲穷千里目更上一层楼师忽言曰此大善知识必能爲人枝钉去楔耳能与我往见之乎母惊异之略具衣装与之行见髙峯于天目山师子巖之死関爲童子峯谓之曰汝所持何多爲师曰以待寒暑峯曰学佛者不如是师即刻尽以散诸人乃令提万法归一一归何处话因名之曰从一他日峯爲僧举牛过䆫櫺话师闻之忽生大疑叅究不倦一日告峯曰上极天宫下穷水际尽大地一琉璃瓶峯曰莫作圣解他日过钵盂塘见松上雪坠有省即诣峯呈颂曰不分南北与西东大地山河一片雪声未絶峯痛捧之不觉殒身崖下悬崖壁立人意其必絶同学明通扪接磴以救之则巳岀山半无所苦也谓通曰我往江西见钦公去也通曰汝辜负老汉棒矣力挽之还即与通还山之西禅庵自誓曰我七日不证则决去矣遂直坚壁忘废寝食夜则攀树露立逹旦未及所期豁然大悟驰至死関唿曰老和尚今日瞒我不得也呈颂曰大地山河一片雪太阳一照便无踪自此不疑诸佛祖更无南北与西东明日峯上堂云我布缦天大网打鳯罗龙不曽遇得一鰕一蟹今日有蟭螟虫撞入三十年后向孤峯絶顶扬声大呌且道呌箇甚么举拂子云大地山河一片雪师便夺峯拂子爲衆举扬诃励同学辞不少逊复曰尽大地有一人发真归源从一皆知之峯叹其俊快有僧叅峯次峯令见师师曰蓦直去其出言大抵如此乆叅者愧之几有命如悬丝之虑遂归徳清其母爲卖簮珥同入武康上柏山结茅以居人见其浑俗罔测其意越五年还山见峯峯云大有人见你拖泥带水师曰两眼对两眼遂薙落峯改其名曰了义元贞乙未髙峯示寂师亦韬晦或游禅林頽然居下板孤峭严峻不假借人辞色或触其机锋发言如奔雷诸方客衲莫不惊叹居不择地随寓而休而律范大闲凛如氷雪所至四衆归重公侯贵人争相迎奉无虚日师子正宗禅寺累请住持若不闻召未尝受请立僧而咸尊之曰义首座云中峯本公大扬髙峰之道烜赫昭着法席之盛中外罕及至治癸亥弃衆而化同门布袍雍公见地明白提唱超卓而去丗更乆后泰定三年师勉询衆请归坐祖庭者一载所谓正宗禅寺者也叅学之衆辐凑而至或示衆曰除却语黙动静道将一句来又尝曰一息不来向何处安身立命然或嬉笑怒骂觕言秽语人所不堪或不因劝请自肆谈说或成颂偈不待思惟应机而发人所莫测元统元年歳除日师忽谓从者曰有一件事天来大你还委悉么良乆云明日是年朝正月六日诣法塔西指空地曰更好立箇无缝塔其晚与禅者谈笑至夜分乃曰老僧明日天台去也禅者曰某甲随师去师曰你走马也赶我不及翌早跏跌而化丗寿七十二僧腊四十有九后七日藏其全身于师子巖之后云深庵化之日雷砰雨射白昼晦瞑葬之日雪花纷林木缟素送葬者数千人悲恸哀恋声撼山谷𥘉华公示寂会葬斋次师笑谓衆曰后十二年更爲老僧一㑹至是十二年矣至顺二年七月文宗皇帝闻师道行有诏命宣政院使赍香币入山宣问勑有司加护元统二年八月中书平章政事御史大夫撒迪奉今上皇帝明诏赐号佛慧圎明正觉普度大师玺书至山师巳不及见也前住持普庆禅寺正印本䝉古人歴径山第一座以常侍香其席与同志以师事实来求塔铭后二年鄱阳张喜式从本公游居天目最乆结辑师生縁悟由语録平实可考乃按而序之集昔常与师相见于呉郡忽已十七年矣周游南北退处空山思欲载见如师之髙明洞逹者不可复得慨观古昔祖席之盛接人之的何其宏伟卓絶哉虚空无尽佛法无尽有能得是传者集虽老犹将徃问之故爲之铭曰传法正宗临济最弘汾阳慈明扬岐大行佛果二子双树齐耸区区东南雷动海涌宻付心传惟证乃知孰爲之祖孰爲之师巖峯之巅师子返掷我见其人㫁崖千尺茎草金身说法炽然无当吾机我非不言堂堂天目鼓钟朝夕龙象人天游宴食息前际旣往后者未来我于其间重関一开天子有诏于赫严护使未及山委席不住山髙云深灵骨在焉摩尼沧海朗月中天铁牛禅师塔铭衡州酃县灵云寺铁牛禅师去丗三十六年其弟子智泾自呉越行乞归茶陵谋建禅师之塔以天目僧惟则所述状来求爲之着铭集于湖海间方外之士其学有所不能尽知而来求者随分賛叹使天下后丗有以观夫一时人材品节之盛也𥘉予得鐡牛病后普说而观之叹其用工之实勤见地之实到汉语人也以其践履经行之真实无假借无掇拾无崖险以惊眩诛茆于魑魅魍魉狐兎虎狼之穷山曽不事奔走酬应居大刹以爲崇其从之者实爲死生之事以求决择激厉诱掖必有实得而印之非有所因借推引以爲衣食进用之计者也予早出仕踪迹不得至湖南吾师以告寂常恨不得相见而予亡弟前进士槃仲常父少年宦学清湘尝一见师师告之曰此事最好着到亡弟儒者也亦于师言有所感焉是以予甚欲知师之始末而不能得也今以是相嘱而则之言凿凿金石凡所纪载不待括叙而録之无愧辞矣师姓王氏讳特定吉安太和人故宋户部侍郎贽之九丗孙也以嘉熈庚子八月十一日生自㓜荤血不接于喉吻清苦刚立而丗缘颇夺之咸淳庚午年三十一矣始得从肯庵勤禅师于其郷之西峯寺乃得剪髪如其志旣而雪巖钦公禅师住冝春之仰山师往事之服头陀行闻巖公上堂云学者工夫七日夜一念无间眼不交睫而无入处则老僧爲大妄语师黙有所领迅厉奋发巖请师主东凈师爲衆僧涤厠筹是年堂中僧多病痢下师悉力供持亦染其疾居涅盘堂医以爲不可爲师乃内自省究平日所得所用尽不得力师取触器于屏处危坐其上勺饮不入口屹然如山经两昼夜不动其三日一念无生前后际断四日至七日动静二相不生至二更尽忽见山河大地遍界如雪天明月干坤包不得乆之闻击木声通身大汗而愈见堂中然灯草即颂之曰脱皮脱骨体白如玉未点巳前河沙遍烛自信踊跃不巳振衣扣方丈通悟巖连举公案诘之应荅如响乃示偈曰昭昭灵灵是甚么贬得眼来巳蹉过厠边筹子放光明直下元来只是我则癸酉岁之六月二十四日也居衆中六年当我国朝至元十五年之戊寅巖于卍字堂前以衣付之有偈云无相福田衣我今付与汝悟明心地后如龙吐甘雨自是从大僧归堂脇不沾席者又六年一日闻上堂举亡僧烧了向甚处去自代云山河及大地全露法王身言下疑情荡尽身如踊髙丈许衆退即诣方丈曰适来和尚举扬般若直得法堂前石狮子笑舞不巳巖云试道着师云刼外春回万物枯山河大地一尘无法身超出如何举笑倒西天碧眼胡巖敲面前卓子云山河大地一尘无者箇你师作掀倒势巖云云一采两赛及入室问云亲切处道将一句来师曰不道巖云爲什么不道师拈起手中香合子曰者箇得来不直半文钱巖云多口汉廵堂次师以楮衾褁身而睡巖召至方丈厉声云我廵堂汝打睡道得即得若道不得即赶汝下山师随口答曰鐡牛无力懒耕田带索和犁就雪眠大地白银都盖覆德山无处下金鞭巖曰好箇铁牛遂因以爲号二十五年戊子岁师游衡阳之酃县有桃源山者颇险絶邑人甞寨之以避兵天兵至招之不服尽殱诸其下骸胔狼借自是无过之者畜聚怪毒傍近甚畏其害师至衆请居焉师与其徒数人苃舎其间风雨昏暮狂兽异类号唿环绕师喻以迷悟因縁且授之戒其怪遂息酃素不知禅学邑长伯颜令程公相率入山受敎而豪强者亦来尽礼瞻拜邑人尹桂芳与其族人舍地叚德祥父子等创殿割田以爲先倡营构日盛爲大精蓝四方禅衲踵至寺曰灵云者因桃花而命之也钟鼓旣设大弘雪巖之道俨然一大道埸矣行百丈清规亦略其繁细以爲有妨于工程也行叅坐究以身先之其将有觉者则躬候其时而发之尝因僧病次示之曰叅涅槃堂禅正是当人舍身命处直使如虚空不挂纎豪念方有自由凡其警䇿激切类如此然勘辨之次棒喝正令则不轻许可矣其得法弟子若䂊章般若之丗诚瑞州南山之智清天临皇庆之克绍白鹿之师念韶阳南华之志规江陵资寿之福越临江福林之永椿皆得法于师者巨徒梗衆各得其遗风焉度弟子凡七十余人师之友曰陡崖惑公鲁山慧公生同里同时爲僧又同得法于雪巖而惑公开法于其郷之六字峰与桃源法席相望二百里近出巖之门者何其盛哉师于贫病凡庸诱而接之皆无所遗缺西庵之后建普济之塔尽歛山之遗骨而瘗之僧之终于其寺与邻近之人殁而无归者皆得藏焉其用心之慈普如此壬寅之冬师将示寂作长偈以属学者弟子正悟结庵于茶陵曰云居距灵云四十里迎师度歳明年正月十五日化去遗命火葬弟子不忍也奉全身归灵云以陶器凾盖而歛之瘗诸西庵越三年启而视之坐如生瓜髪俱长云泰定甲子移葬于寺北三十里曰沙潭今营塔所也是行也泾与其徒时发俱来予问之云先有鐡耶先有牛耶泾曰先师亲见仰山来予笑曰吾试与汝略模画之因叹曰师用尽平生之力与巖翁相见但得碧眼之胡大发西天之笑堂前狮子不胜起舞之欢果何干渉乎噫㣲笑宻传乆奉七征者犹有待于刹竿之倒西来直指通宵立雪者曽不辞于断臂之艰獦獠方甘于坠石马驹何事于磨砖一花五叶之分披善巧多端之方便然一字之関五位之贵心识指要义海暗机传者寥寥毎兴翘企若夫大机大用全放全収肇开河北之原近接汾阳之曲乃有间関㣲服跋渉殊方化行东南威振江海华公虎丘之嫡子兼扬大慧之宗风子孙衆多班班可考遇风即止之叹吾不能不慨然于近歳焉灵严坐禅一歳银山铁壁以无爲门非万全牛之力犹恐无纎毫之分以相应也及其门者或得之于咳唾之间或显之于语言之际竖大法幢鸣大法鼓岂止一人而巳哉信其七昼夜之言行其七昼夜之事师言不妄表之后来则惟吾定公也哉噫曳履长廊之松风闲话方炉之夜雪吾不敢轻于初学亦有坚持勇进能如定公者乎吾所以歴叙是事传之方来盖以爲佛法𥘉无系缀于人而不如是不足以得之也虽然渐源覔灵骨于道吾洪波白浪必有爲泾言者乃述賛以爲之铭曰我观古尊宿刻苦成佛道劳辱病秽恼诸不堪忍者如墻壁木石不着亦不碍专一如虚空亦无虚空相如是七昼夜尘劳乃真息如师之可见净如雪中月无有山河体宇宙可包括刹刹见法身佛说衆生说如是两六年履践悉真实以我真实行所证亦真实以真实化人得首无虚妄灵云桃花海严静无変异夫人非人等一摄一切摄凛凛金刚王过去不思议右巖如楞伽莫可至其顶伟哉顾盻雄一见更不疑拈草作𣑽刹帝释之所賛来者如宻雾一一爲法故一一接法流不昧其𥘉心分座导诸方其法无别二不遗劝请勤留此窣堵波见师真实相无在无不在丗间文句身賛叹不能尽道园学古录卷之四十九道园学古录道园学古录卷第五十道园学古録卷之五十方外藁六雍虞集伯生碑真太道教第八代崇玄广化真人岳公之碑国家混一海宇兼进群艺俾各得自致其功罔或遗佚是故祷祠禬禳之事有属诸道家者其别数宗而真大道者以苦节危行爲要不妄求于人不苟侈于巳庶几以徇丗夸俗爲不敢者昔者金有中原豪杰竒伟之士往往不肯婴丗故蹈乱离輙草衣木食或佯狂独往各立名号以自放于山泽之间当是时师友道䘮圣贤之斈湮泯凘尽惟是爲道家者多能自异于流俗而又以去恶复善之说以劝诸人一时州里田野各以其所近而从之受其教戒者风靡水流散在郡县皆能力耕作治庐舎聮络表树以相保守乆而未之变也国朝之制凡爲其教之师者必得在禁近号其人曰真人给以印章得行文书视官府而真大道教者则制封无忧普济开㣲洞明真君刘德仁之所立也以弟子嗣守其业治大都南城天寳宫又尝得郡置道官一人领其徒属与全真正一之流叅立矣今其苐九传掌教真人张清忠者丗家関中其谱则横渠氏之族姓也事亲至孝制行坚峻尝掌教矣猒谒请逢迎之烦逃去之乆无克充其任者朝廷重其名实遣使寻访给驿致之旣见度不可辞即舎所赐传徒歩入京师深居寡出人或不识其面着书以名其斈文多奇奥贵人逹官来见率告病伏卧内虽有金玉重币之献漠如也或拜伏户下良乆自牖间得一语而去巳爲幸甚过望至于道德忠正缙绅先生则纳屣杖䇿往见不以爲难时人髙其风至画爲图以相传翰林斈吉吴公尝移疾假舘于天寳宫之别业其徒以真人道行记请呉公之言天下学者所尊信因必其可书者以遗之其徒争取以模刻诸石远近且十余所真人闻而唶之曰始吾学道岂求名哉遽止之不能也则来者告曰木则有本水则有原矣吾师之隠德未传闻于丗而吾独以呉公之文行是旣爲吾弟子先矣惟先师之事今呉公归老临川之上念不可复以强之请子爲之辞予旣思呉公知张真人事必敬重之乃授其事而爲之次第曰真大道第八代师曰岳真人讳德文字父曰得庆故家绛州翼县娶泽州王氏兵间迁涿之范阳令爲涿州人生三子真人其季也将生时其母梦老人皓须长身冠剑壮伟告之曰当蹔寄母家矣明日州人见有青气西北起若自天来者奔从气所往视之则岳氏家也气止而真人生岁乙未之九月十九日距今九十三年矣生而雄浑稍长不爲儿嬉性不嗜酒食肉亦絶不啖年十六辞亲入道龙阳宫其父愿悫人也事稼穑惟谨心甚是之而长兄兴方以才勇爲行军百夫长疑其惰也驱而置之行伍之间非其志也是时五代师大玄郦希成真人居怀来水峪之太玄宫往依焉十八受教𬒳其冠服渐领其文书谷帛之事又主四方之来受其戒誓者太玄甚重之而其父母且老从真人于水峪事太玄后皆泊然委蜕其徒称之太玄之化去也宻告其六代师玄通孙得福真人曰岳生其八代乎第七代师顺真李德和真人之掌教也署爲法师充教门诸路都提点以副巳也至元十九年十月真人所焚香炉中有异徴方怪之而李师升堂集衆以教事付真人曰先师之嘱如此遂以二十一年宣授崇玄广化真人掌教宗师统辖诸路真大道教事又赐玺书褒护之自是眷遇隆渥中宫至召见亲赐𫀆焉安童丞相尝病其人视之立差时甚神之诸王邸各以其章致书爲崇教礼助者多至五十余通而实都而王又爲剏库藏脩宫宇广门墻充田畒始冠与衣间饰金寳极其精盛元贞年加封其祖师钖赉尤厚使人立碑棣州冠剑所藏处是年奉诏修大内延春阁下赐予徧及其徒而真人以大德三年二月化去而升仙矣始涿有童謡云涿有八岳父老莫之觧也后真人号岳祖祖盖其徴云而岳氏由真人父子入道自其仲兄得元以次子孙女妇从其教数十人焉吾闻其徒云西出関陇至于蜀东望齐鲁至于海濵南极江淮之表皆有奉其教戒者皆攻若力作严祀香火朔望晨夕望拜礼其师之爲真人者如神明然信非有道行福德者多不足当其任而真人时常使人行江南录奉其教者巳三千余人庵观四百其他可槩知矣铭曰道之大行天下爲公独别其真孰异于同民之好迳前哲攸病盍塞多岐以会景行我保肫肫𥙷息泯泯弗凿弗刳混然朴淳万伪日滋莫而止故忧丗者去彼取此深宫渠渠千灵来居神师教言按笔有书敬共奉承徴信玄契导和以兴涿鹿之阿乐丘崔嵬矧畏疵疠鞭风驾霆肃其能来賛我泰定亿万千何以着之刻石垂纪陈真人道行碑善爲老子之学者泊然而通介然而容烛乎几而不作于用适乎变而不阿其从至自外者漠焉不爲之动存乎中者渊焉不见其穷冲冲乎充充乎执之则无方建之则有宗者吾得一人焉崇玄冲道明复真人陈公先生也公弱不好弄静居若思昆弟三人旣䘮父伯氏以儒显仲氏能治家以爲养其母某夫人知公志从师龙虎山玩心希夷爲学日约人莫测其所至而其所造亦莫自知也及来京师天下英俊咸在从而缔驩者若饮醇而饫甘豪者靡机者弛有其能者莫不慊然自失而退若公者非古所谓德人者耶公始辞母出家虽逺去而未始顷刻忘尝思报亲之大者而尽心焉而人所见者晚岁归爲亲夀燕乐亲戚郷里累日人人感动及殁奔䘮治葬哀毁如礼故开府仪同三司张公留孙殁公以弟子诸孙护䘮归开府朝之大人旧臣䘮所过倾官府走士庶弔奠无虚日公摧衋中情凡役具办人又以爲难能然公再罹鉅创形气向而爲生之道伤矣盖还京居五年淘炼清虚一旦化去隤然委顺弗挠弗怛天暦二年四月四日也年五十二师友哭之恸大夫士来弔者皆失声凡爲其道者哀思之不忘无间言𥘉开府公受知丗祖皇帝肇设玄教身爲大宗师择可以受其传者非竒村异质不与也今大宗师呉公全节元贞大德中爲天子祷祠名山见公于上清正一万寿宫归以告开府遂召以来深得开府心岁从车驾行幸甞察罕海有旨祷雨大应故武宗皇帝仁宗皇帝兴圣太皇太后皆知公道术宣授某法师提举崇真万夀宫进授提点遂封真人兼领龙兴玉隆万寿宫又领杭州宗阳宫开府之师弟子得封真人者十数人而张公呉公夏公文泳以真人居大都崇真万寿宫典司玄敎公之封真人也賛书以四传属之而遽止此其命也夫公好读书而乐接丗务其居在宫中最幽逈处庭中草木无所剪治花实时成云以观化好爲诗清丽自然有足传者道书丹经大洞玉诀灵寳黄箓斋科等书皆极精诣其徒受而习焉尝道杭杭方旱徧祷弗应行省丞相荅刺罕候公以爲请公坐爲致雨告足杭人至今道之公又能论人生甲子推之以言其祸福夀夭竒中人异之公不以爲事亦未甞言也公殁时箧中有书数卷耳几无以爲歛自附身以至于还葬皆呉公出私财给之奉䘮归其里者冯瑞京徐慎𥘉其墓在某处葬以某年月日提点舒某某来求铭舒张冯皆公以次相传之弟子徐从游者也予与公爲方外之交者三十年最知公故宜铭公讳日新字又新饶之安仁人祖讳某父讳某铭曰真人鹥忽其登天上薄太霞下蹴紫烟寳化而消名在丗间我哦其诗琅璈相宣秋髙露零素华姢姢松有茯苓石有醴泉来食来游待以岁年雨入于田云复于山泯泯漻漻曷窥其玄城郭孔固何日一还燕乐曽孙有教有言我铭在兹百灵守䖍九万彭君之碑九万先生彭君南起者庐陵人六岁能记诵经史其父携之至豫章西山又六岁入城府学于紫极宫遂爲道士稍长游湖湘旣归有文名尤长于诗临川崇仁西北四十里有仙祠曰上方观观之主者陈复宗见而异之延而客之亲之誉之使其长老友之其卑㓜事之爲父兄时人盖莫知其意也故翰林学士临川呉公澄搢绅儒宗海内之彦及其门者甚衆方外士以清通博雅见知遇则未有如君之无厌无倦者也予虽㝢临川而居家之日少徒从君于文墨议论不知其他在史舘时有自江南来者言君得神仙术闭门修之三月觉有气汨汨从中起稍引之其动如风其煖如火以次周其身如贯珠然乆之有归如明镜止水身心泰然若与大虚爲一或啸咏以乐或简黙以居凡俗疑其爲狂病云释氏之宗本卑因果之说而其徒脩仪范爲丗人求福田灭罪业其文甚多君见而笑之取其所爲金刚供仪者一笔数千言依其节奏而开以法要佛理粲然凡情豁焉子见之固异其有所得矣后闻其东出闽峤过武夷至于海际以爲古仙竒药往往在是盖有所访云予旣归田始得至所居留乆之乃敢问之曰予闻近丗有成仙者宜春玉谿李简昜先生其人也信国赵丞相之子淇尝面授其说予偶见其书子之游湘州闻其说乎君哑然笑曰吾危得仙矣不欲与丗俗爲异也文心之老愿进其方乃扁其室曰青城真寓以待予来而予未之能从也邑中有冨家弃妻子变居室爲道家祠宇其敎之师采其意上闻而请君主之从之居三月忽往紫极宫留三月与所知别遽归上方所居之山房而委蜕焉时仍改至元之元年十一月九日也年五十有二有诗文若干卷道释仪文若干卷西去山房数十歩有支陇焉隐然其隆廓然其容松栢楩楠欎乎苍苍良田清水隠映左右盖甞与予采兰于斯也其弟子陈子靖龚致虚请予观之师尊康克明袁用宏以所遗冠剑藏之其友戴衍其从子从之学道者大年请予书其遗事而识之君族本出唐吉州刺史玕君在时尝求予识其父墓颇详上方爲郡邑之望车马至者不絶自得君也声闻日重部使者张䇿以大儒卓行自居歴所部捄荒过之留君舎论民事疾苦与政令所宜汎论经史古今治乱天文地理之说至于儒行道要语至逹旦不能相舎去叹曰道家乃有斯人哉至京师爲予诵之则吾九万君也陈复宗将老出黄金散诸弟子皆有所嘱亦有以与君而笑曰惟子所爲复宗殁数年君集衆而告之曰师郷所与金有客化易致息倍蓰具在此其爲观中买田以食衆吾无用也然后人服复宗之知人云戴衍曰公幸爲诗以招之去之千年必能爲其人一来也乃爲之赋诗诗曰天之苍苍其有涯耶九万其程孰羽仪耶大罗之鹿旂峯斾斾膏田丹井灵气所㑹有芝有籣爲秋爲春子去不来白云谁隣噫后之人善视松柏我作新诗永鎭玄宅倪文光墓碑至顺二年夏予扈从上都呉郡倪瑛与其弟珽使人持张先生贞居之书来求制兄文光真人碑铭前十年予从表兄临卭魏君起客呉中爲予言文光之善旦日部使者过其门而见之表其堂曰髙风托予记之予爲之言曰嗟夫士或困于穷愁放逐力有所不得爲则自托诸仙人道士以爲觧苟有可爲焉知其将无不爲乎唯德慧术智可以有爲而有所不爲脱然遗丗独立庶几其爲髙风者乎若文光之所就部使者廉问所至表之敬之爲宜云后予直翰林闻朝廷赐文光以真人之号叹曰名者实之賔文光之髙风旣逹矣乎不知其未及受命而殁也贞居脩大洞秘诀句曲山中与予有栖道之约者也今实以书来请而瑛珽又知好文学予敢爱于言乎按巩昌王仁辅状文光姓倪氏系出汉御史大夫寛宋景祐中有讳愿者自西夏入使宋不还徙都梁子孙渐多聚族以居其里遂名倪湖建炎初其曾孙益渡江至常州无钖居梅里之祗陀遂爲无钖人益生伋伋生淞淞生将仕郎椿椿生炳丗积隂德族大以厚寔生昭奎是爲文光真人也母邵氏始娠文光梦异僧持械至其家及生有光夜赫然出屋上郷人以爲火也操具舁水四奏至则知非火也其家固巳异之稍长入郷校校师常绌其问辨爲歌诗兴趣自然有岀丗之意善相者过之吉其父兄曰是儿不䇿勲万里亦且标名九霄矣文光颇以此言自信经史之外凡瞿𥅆之书至于舆地象胥之说莫不精究及冠雅志屏华絶欲独念无他兄弟备养不忍舎其亲而去耳元贞𥘉东平徐公琰按察浙西招文光议幕中甚竒之荐诸行省授学道书院山长呉人祠子由处也因爲立学官焉文光训授有法又出私钱更作礼殿及祭器士子畏爱之秩满用荐者当迁官文光慨然以爲不足则有务于外吾安所不足使吾心芒然无所主以身从桎梏乎谢去薫俗以黄老爲归乆之二弟生且长文光曰可矣去从金先生应新爲玄学又从余杭王真人寿衍游即弓河之上作玄文舘祠老子而事之以二尹子亢桑子庄子列子规制弘敞玄敎大宗师张上卿伟之召而荐诸朝以亲老弗欲出上卿亦不之强也署文光爲州道判又进道正以领祀事州人屡以水旱请祷之静嘿内处而盻蠁外应人莫窥其际蝗出境中文光爲郷钖山祝之云族而雨蝗悉入具区岁大熟长吏列上其行业至大元年有㫖以玄元舘爲观赐号元素神应崇道法师爲住持提点二年宣授常州路道录延祐元年有㫖陞玄元观爲玄元万寿宫仍住持提点杭州路开元宫事明年特赐真人号是爲玄中文节贞白真人命及门而文光巳迁化则天暦元年九月十四日也文光旣服道士服然执亲之䘮亦遵程子朱子所脩礼用古葬法亦不徇流俗爲祠以奉祀又爲永思堂于钖山以瞻望其祖父之始来居者母夫人且老文光筑室先庐之近岁时归养亲燠寒饮食之宜得亲之驩心焉二弟尤淳族人里中子弟不暇敎者爲义塾教之殁不能葬者葬之贫无归者资遣之大夫士相见见其仪观轩特襟灵虚旷未尝不叹焉晩自号玄中子或称𥘉阳真逸别有清㣲舘于钖山之隂盖将神游寥廓又爲楼居曰栖神伟观又临黄公涧左作小蓬莱之亭右爲天渊之亭自拟于陶隐居之听松风也又卜霞歩峰下爲栖神之地筑室种树高风堂在焉句曲自茅氏兄弟歴陶隐居司马承祯丗有传授今刘君大彬奉其大洞经法爲之宗师文光晩乃从之游毎一造之弥旬乃返神契冥感句曲人爱慕之而文光有逺举之志矣前觧化数日召二弟属以善守先业事母夫人召弟子单宗玄属以传法度之事以九月九日㑹亲友于清㣲舘登惠山絶顶下聣五湖挥手谢别后五日宴坐玄元方丈道室翛然蝉蜕颜貌如生春秋五十虽其今闻美誉表于郷里逹于四方淡泊絶欲以终其身非所谓卓行者耶国家崇尚玄敎其位号自法师爲真人始自禁廷録㫖职以寳玺而赐之其重自中书书制而命之所谓宣也其位望重矣至若真人者多在朝廷任祝釐之事不然亦当以釐事入奏则命之文光髙居云海之上林泉之间跬歩不踰于户庭而君命狎至遂跻清显非名实素孚者畴克尔耶昔玄静先生之终也柳识之文不加多颜清臣之文不加少后丗并称焉故酌其宜而爲文光之诗诗曰钖山之原其土阜温麓有嘉泉泓渟弗奔敷润千里升爲雨云濯濯秋明煦煦晨暾卉木清妍庶生并繁含景抽英出爲真人抱道以居孝友具存真舘䆳严金碧珠璠云霞蔽亏日月吐吞消摇庭户高风远闻天书玉章来于九门霞衣金纯珮切瑶琨受命于家三接弥尊渊润巖辉袭体曣㬈稼樯有秋桃李何言句曲之虚有秘洞文摄衣来登受道神君飞步太霞下却尘纷审于九渊归息天根欎欝丘园遗剑在焉寥廓岁年永怀孤骞墓志铭玄门掌敎孙真人墓志铭真人道行着于天下其最可传信者延祐二年夏礼部尚书元明善代丞相祷雨长春宫真人曰明日雨徴至须丞相上章自言忧民报国之意小得雨尚书即爲章往白丞相丞相病在卧内使人取章入署名付还真人一见告尚书曰章触妇人手且得罪宁敢望雨乎使人问丞相门下果然二人恐惧拜伏请罪乆之退斋宫俟命夜半真人曰上帝念民无辜赐之雨三日果雨三日尚书儒者盛贵人不觉屈膝拜之后建法主殿于宫西朝廷命国工塑像而元公爲之碑五年夏中书叅知政事王公桂祷雨亦如之兴圣宫遣重臣醮雨长春七日正醮雨大至所遣重臣真人曰勿忧也比祭酒雨止月星粲然皆以闻后上见真人目迎送之曰真仙人也命图其像属翰林学士承旨赵公孟頫爲賛以玺识之陜西行御史䑓都事呉君昉佥陜西廉访司事张君翥在鳯鸣见真人爲李氏修醮五色云覆其坛二日廼巳皆记以文渭溢岸坏漂庐舎民走吿真人真人爲至水次登坏岸衆危之然水立止此皆有文书可考歌咏以百数若此者不可尽书也盖真人端静贞一自然感化如此非有神怪谲幻者也故君子信而传之真人讳徳彧字用章眉山书楼孙武诸孙年六岁造终南祖庭穆真人坐下十一岁爲道士事天乐李真人与同軰执事未尝忘读书紫阳杨公奂然见而异之犹子诚明张真人淳和王真人洞明祁真人张真人掌教时皆亲礼用之丗祖皇帝时命真人从亲王匡西服成宗皇帝命真人分敎秦蜀间武宗皇帝赐真人号仁宗皇帝累加恩命召至京师掌道敎号曰特授神仙演道大宗师玄间掌教辅道体仁文粹开玄真人管领诸路道敎所知集贤院道敎事推恩封其师若祖于洞真爲真君髙圎明李天乐爲真人穆王二师爲真人终南山重阳宫者全真之祖庭也至真人居之始大修饰天子爲出尚服赐之镇其宫甘河祖师遇仙处也真人奉诏建桥以寓度济来者之意其役甚大又诏元公明善制碑文七年得请于上归终南优礼送之至治元年秋梦赋游仙词飘飘有遗丗之意八月五日化去寿七十九有希声集行于丗九月十二日瘗之仙游园明年其弟子任道明张若讷颜若退赵道直景若冲等来请铭铭曰眉山之阳诗书故家笃生异人爲国光华于粲有文独以道着号曰真人天子所予真人燕居云间日舒物不疵疠容容于于真人出游灵风前除尘埃廓清百神爲驱天子有祈真人致之曰雨曰旸天亦不违盛徳之尊岂惟玄门纷纷鄙凉亦皆寛敦终南峨峨仙游有石我铭识之过者必式黄中黄墓志铭黄君元吉字希文豫章丰城名族父某母呉年十二入玉隆万寿宫事清逸堂朱尊师朱殁其师王月航尊师而教之王尊师严㓗清俭有古人之意善医药施谢之积粗赡即闭门絶来求医者希文请授其术以爲业王尊师不可曰吾非有靳于子也顾医道甚精㣲识虑稍不至则人由我而死非易事也将以此爲利益不宜若幸得舎此不爲兾寡过耳诚虑返累子不如归求清静以自致也王尊师殁乆之西山中有刘玉真者本质行老儒隐居深僻有神明之遇曰晋旌阳许公千年龙沙之记今及其时而刘则八百仙人之首云独重希文以爲可託及去丗以其传嘱焉盖其说以本心净明爲要而制行必以忠孝爲贲而巳希文事刘先生如父事其夫人如母苟逺去饮食必祝之而后当奉其言如临天地鬼神乃即其山作玉真隠真洞真三坛以授弟子至治三年又以其说游京师公卿大夫士多礼问之莫不叹异明年泰定改元嗣汉三十九代张天师朝京师廷臣荐希文者曰中黄公刚介坚鸷长扵干裁向甞都监其宫治衆严甚人或不乐而土田之入庐舎之完公而成功昔爲忤者更交誉之亲之其后从玉真翁得旌阳忠孝之教益折节就冲淡爲逹人讵公前席冝表异之乃爲书请希文爲某法师玉隆万寿宫焚脩提点未行玄敎大宗师留之崇真宫期年将以其名上闻奏且上有玺书之赐而希文翛然髙居惟以发明师说爲巳事古所谓清虚日来滓秽净尽者盖庶几焉十二月十一日爲书寄别其弟子陈某等而命其从者曰今夜子时当报我及期从者以告希文曰吾返玉真之墟矣明日用人凈吾骨于城东门外薪尽火絶有风南来者吾报汝也巳而果然从者负其遗劒归藏西山希文在丗五十五年爲道士四十年度弟子若千人授凈明忠孝之教者人衆不可备列赵中山尝与希文俱来爲之言曰子爲铭其蔵予重赵君之请故爲铭曰西山之墟古仙宅竒踪一隠两五百阳晶发辉裴灵赫我兴受书继玄德长生不死爲丗则忽焉去之不可测锵金爲音玉爲画表归其士塡无极张宗师墓志铭至治元年十二月壬子开府仪同三司上卿辅成賛化保运玄敎大宗师知集贤院事领诸路道敎事张公卒于京师年七十有四明年三月辛未归其䘮于广信之贵溪将以泰定三年十二月十四日甲申葬于南山之月峤其弟子呉全节以事状致书虞集曰维玄敎本始干我大宗师今忝承嗣之重诚不敢怠维大宗师有道行愿刻石玄宫以着无极谨按公讳留孙字师汉姓张氏其居贵溪自髙祖戠始上遡唐宰相文瓘十七丗公生有竒质长七尺余清峻端重广䫙美须髯音吐如洪钟周游四方见者异之相师曰此神仙宰相也从伯氏闻诗学道上清宫江南内附与三十六代天师宗衍入朝丗祖皇帝见而异之召与语称旨留侍左右给廪饩供帐从行幸上祠幄殿𥙿宗皇帝以皇太子侍风雨暴至衆骇惧诏公祷之立山上幸日月山昭顺圣皇后病甚诏公祷之即有奇征病良愈自宫禁邸第大臣之家皆事之如神明上命公称天师公言天师嗣汉张陵有丗系非臣所当爲乃号公上卿命尚方铸寳劒刻文曰大元皇帝赐张上卿两都皆作崇真宫赐园田命公居之号玄敎宗师佩银印用公奏以天师宗演爲真人掌敎江南分集贤翰林爲两院以道教隷集贤郡置道官用五品印宫观各置主掌爲其道者复之无所与上用言者焚道家经𥙿皇以公言入告上爲集廷臣议存其不当焚者而醮祈禁祝亦不废岳渎旣皆在天子封内即使近臣从公徧祠名山大川访问遗逸勑百官饯之国南门比还所荐论上皆以名召用有司议开河京城以便漕者未决上召问公乃可其奏大臣闻公论伤财害民之故乃至躬负畚锸以爲民先河成至于今便之公非洗沐不得逺去帷帐毎出辄勑卫士载腰舆归公是时天下大定上思与民休息公日论黄老治身清净在宥天下之说深契旨意上将命相召公以周易筮用完泽得同人之豫公曰同人柔得位而应乎干君臣之合也豫利建侯命相之事也愿陛下勿疑完泽旣相遂受遗辅立身系天下之托者十有余年诚由丗祖之圣宗社之福然与闻賛决之宻事亦重矣是以丗祖末命以公旧德属隆福宫而隆福太后又以上意谕公善事嗣君也成宗皇帝身复太平之盛致意天人以持保其盈成谓道家醮设事上帝甚谨旣尊信公则命爲之如其方终成宗之丗几岁脩之内在仁智殿延春阁外则崇真长春雨宫上常亲祠其上章皆亲署御名毎尽七日乃罢致白鹤翔集之应史臣颂之然而星孛水旱地震之祷公犹以脩徳省政之事恳恳爲上言之则非徒祷矣于是诏天下复用其经箓章醮加号玄敎太宗师同知集贤院道教事又加特赐上卿武宗皇帝即位公每入见上望见即亟召赐坐陞大真人知集贤院事位大学士上寻加特进时太皇太后在兴圣宫仁宗皇帝在东宫并待以优礼武宗仁宗之生也公皆受命丗祖爲制名兴圣宫记其事是以賛书及之进讲老子东宫推明谦让之道及仁宗在御犹恒诵其言上尝坐嘉禧殿顾谓大臣近侍曰累朝旧德今爲谁乎未及对上曰无踰张上卿矣进开府仪同三司加号辅成賛化保运玄教大宗师刻玉爲印曰玄敎大宗师印上手授公曰以此传玄教之宗公年七十上使国工画公像诏翰林学士承㫖赵公孟頫书賛进入上亲临视识以皇帝之寳以赐公生日是日赐宴崇真宫内外有司各以其职供具宰相百宫咸与焉兴圣宫中宫皆有加赐明日公入谢因奏曰臣以山林䟽逺遭遇列圣恩宠显荣于臣极矣深惧满盈乞骸骨归不允今皇帝礼遇一如先朝重赐壐书护之公年弥髙感上知遇未敢求去竟卒京师卒之日召弟子入室戒嘱百十言端坐而逝三日始歛颜色如生手足温软轻若委衣事闻上震悼遣使赗赠以礼兴圣宫中宫使者继至倾朝虚市来㑹哭莫不悲恸及出国门送者填拥接于郊畛亭午霏雾翳日冷风肃然林木野草人马须髯车盖衣帽成水花缟素如一自京师至其郷水陆数千里所过郡县迎送设奠不约而集比葬四方弔问之使交至自王公以下治䘮致客未有若此盛者于戯丗祖皇帝旣一海内尽得其豪杰而用之至元中羣䇿尽屈用集大成谋略商计武勇工艺之臣与公并立于朝者其遗言成绩之存或逺矣而公岿然乃独至今于是神孙圣子继继承承者五丗矣四十七年之间大臣拜罢亲近用事者要迭出入其善者固巳至其子若孙若曾孙彼纷纷起㓕于忽焉之顷者又何可深计天师神明之家也公爲奏其子孙之传亦旣四易况其他哉而公以一身对之无一日之渝改其于斯丗何如也盖尝见公以髙年甚尊贵毎入朝大官贵人或迎拜如事其大父而公之接士虽极困约者不爲敖惰累圣命公服皆范金爲冠集重寳以餙直万金织金文爲衣裳佩绶劒履贯络珠玉而公常服取具澣濯上尊大官之餽时至日备而食饮不渝中人朝廷有大谋议必见谘问其救时拯物常宻斡于几㣲未尝以爲巳功所荐用排觧皆死生荣辱之大故而未尝以语人其髙弟门人多聦明特逹有识量才器可以用丗而退然奉其教唯谨师友之间雍雍恂恂如古君子家法然则公之道德其可窥测哉公旣贵曾祖宏纲累赠集贤大学士光禄大夫柱国谥安惠祖粹夫累赠金紫光禄大夫大司徒上柱国谥康穆父九德太中大夫同知江东道宣慰司事累赠开府仪同三司大司徒上柱国谥文简皆封魏国公公尝以兄子荣祖弟子熈祖备宿卫后荣祖以邵武路同知赠其父庚孙秘书少监熈祖以衢州路同知赠其父广孙玉山县男而张氏称魏国丗家矣公之祖师八人皆赠真人事见传宗碑故弟子十人其二人爲真人徐懋昭陈羲髙也今弟子五十四人号真人者七佩银章者四以宣命者一十六人余以诚何恩荣呉全寿王寿衍公在集贤时集尝忝论譔其舘敢志而铭之铭曰于赫丗祖受命维新建徳兴能以遗后人何文不扬何武不试靡靡时迈畴克永丗侃侃张公玉色长身嶷其冠衣作帝外臣小大有位瘁躬课效我则无爲作宗玄教日星宣明尘波不惊我柔百神佑命集成穆穆成宗肃肃武庙歴资保賛仁考之诏道维賔师贵同孤公彼有成亏我无汗隆盛德不匮宠亦随至丗多冨荣安尊孰儗四十七年坐观物迁譬诸逝流其来源源圣皇御极一是我顾不敢宁老弃徒俄去回光歛英飘风流霆住来承乗陟降硕庭列圣在天鍳于孙子公在左右申钖纯祉大江南东阜隆液融升神返全有识其封皇钖篆玉宗传之守尚俾来嗣与国长乆非非子幽室志汉代所谓道家之言盖以黄老爲宗清静无爲爲本其流弊以长生不死爲要谓之金丹金表不坏丹言纯阳也其后变爲禁祝祷祈章醮符箓之类抑末之甚矣昔者汴宋之将亡而道士家之说诡幻益甚乃有豪杰之士佯狂玩丗志之所存则求返其真而巳谓之全真士有识变乱之机者往往从之门户颇寛弘襍出乎其间者亦不可胜纪而涧饮谷食耐辛苦寒暑坚忍人之所不能堪力行人之所不能守以自致于道颇有所述于丗者不无也爲其学者当推一人爲之主自朝廷命之势位甚尊重而遡其立教之初意同不同未可知也予在北方数闻有爲其道者而不可得见如书楼大方两孙公之掌教略尝与之游其山居者有汝州赵先生尝奉诏至京师而得见之服羊皮大布之衣曾不掩胫而肌肤㓗白玉温而雪明食饮甚寡而其气充然如春与人语辞简而意逺贵冨盛气多智术者见之莫不泊然自失予是以知爲其道者常或有人也归田江上闻有蓬头金先生者甚髙洁接其徒极严峻间尝相闻往来武夷圣井诸山而不获相见则予贸贸尘土岁云暮矣能无慨然于中乎昔人云千里空谷闻足音而喜亦人之情也崇仁仙游山在邑东郭门外晋王郭二仙人求其师浮丘伯之所歴也有余岫云师者居之终日与人相接而不失其介其中毅然不可犯而未尝与人有竞意曰使童子挈一箪入市人家见爲岫云僮也辄与饭一小器日向中箪稍满即还师弟子主仆烹水瀹而食之而江东西高雅之流或道过或径诣无不即岫云之室者分箪食共食无愧容无德色山下薄有田数畒隣人多助之耕获给不给亦不经意故常往来予舎乆而不厌问其生则道华盖山南谷人也年十五辞亲入道于宜黄县南华山昭福观旣而叹曰託兄弟以养亲从师以入道果爲何事耶辞其师以去徧歴江汉淮海渡河循山东游乎齐鲁至于燕赵之间两游华隂入终南登太白而后还乎武当衡岳罗浮出武夷过天台计其所见必有异于人者矣在温州寓同学者之舎州郡命方士祷旱不应或曰此君不凡当可得雨羣起之岫云曰欲雨乎是日雨沾足亦不见其有所爲也郡中先有教人学道者出妻子破家产乃可岫云曰非道也复尔家室治尔田畴行人道之常而不累于心可也及归临川祥符观道士黄执中闻其风而悦焉率玉清观之人处之仙游山破屋数椽耳居亡何信向四至仙殿门庑陶甓竹石不约而辑有山本阁者慿虚丈尺耳士大夫仙人过客就是以信宿而去或至兼旬月亦不知其缾粟之无储也岫云未尝读书而所言平易雅正故翰林学士呉公之夫人余氏岫云之从姑也仙游修葺略成呉公爲之记公尝问尔之爲学何如以颜子喟然章对始则恍愡难象而卒见卓然自立时至而自化尔公曰佔毕终日未有如是举者盖深许之矣有爲作钟楼者岫云来告曰楼成丐一言予游宜春之仰山以十一月至家而岫云前一月化去矣至元五年巳卯歳之十月二十七日也得年六十未没时徧与所识书别略无怛意其弟子彭致中瘗诸山下予至其墓前致中以志幽爲请如悟钟记盖自爲也乃使求石罗山之阳而刻斯文焉岫云讳希圣一字非非子有偈颂普说等致中山下人年少淳谨今系籍玉清亦尝游方江南道敎之师署爲仙游山昭清观住持提举云铭曰六十而化藏斯丘孰云非仙乃其游㣲风落月山木秋箪食屡空吁不留道园学古録卷之五十至正元年十有一月闽宪斡公使文公之五世孙炘来求记屏山书院并徴先生文藁以刻诸梓本与先生之㓜子翁㱕及同门之友编缉之得在朝藁二十卷应制录六卷㱕田藁一十八卷方外藁六卷盖先生在朝时为文多不存藁固已十遗六七㱕田之藁间亦放轶今特就其所有者而录之所谓㤗山一豪芒也先生前代世家以道徳文学繇成均颂台史馆绖筵洊㦄清要皆承平之日其所着𫐠则国家之典故㓛臣贤士之遗蹟在焉㱕侨临川尘虑消歇日与四方之賔客门人子弟讲眀道义敷畅详恳以其绪余彂而为言深欲阐眀儒先之㣲以救末流之失先生之学庶或于此而可见与是年十有二月门人李本谨识