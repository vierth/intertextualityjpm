续灯存稿X卍XXX续灯存稾卷第一明嗣祖沙门东吴通问编定笠泽居士华亭施沛彚集临济宗大鑑下第十八世天童华禅师法嗣庆元府天童密菴咸杰禅师福州郑氏子母梦庐山老僧入舍而生自幼颖悟出家为僧不惮游行徧参知识后谒应菴于衢之明果菴孤硬难入屡遭呵一日入室次菴问如何是正法眼师遽曰破沙盆菴颔之踰季辞回省亲菴送以偈曰大彻投机句当阳廓顶门相从今四载征诘洞无痕虽未付钵袋气宇吞干坤却把正法眼唤作破沙盆此行将省觐切忌便躲跟吾有末后句待归要汝遵后出世衢之乌巨次迁祥符蒋山华藏未几诏住径山复迁灵隐𣆶居太白僧问虗空消殒时如何师曰罪不重科上堂牛头横说竖说不知有向上关棙子有般漆桶辈东西不辨南北不分便问如何是向上关棙子何异开眼尿X牀华藏有一转语不在向上向下千手大悲摸索不着雨寒无处晒㫰今日普请布施大众良久曰达磨大师无当门齿上堂世尊不说说拗曲作直迦叶不闻闻望空启告马祖即心即佛悬羊头卖狗肉赵州勘菴主贵买贱卖分文不值祇如文殊是七佛之师因甚出女子定不得河天月晕鱼分子槲叶风微鹿养茸上堂卓拄杖迷时祇迷者箇复卓一下悟时祇悟者箇直饶迷悟双忘粪扫堆头重添擸𢶍莫有向东涌西没全机独脱处道得一句底么若道不得华藏自道去也掷拄杖三十秊后上堂举金峯和尚示众曰老僧二十秊前有老婆心二十秊后无老婆心时有僧问如何是二十秊前有老婆心峯曰问凡答凡问圣答圣曰如何是二十秊后无老婆心峯曰问凡不答凡问圣不答圣师曰乌巨当时若见但冷笑两声者老汉忽若瞥地自然不堕凡圣窠臼上堂举婆子烧菴话师曰者箇公案丛林中少有拈提者今日杰上座裂破面皮不免纳败一上也要诸方简点乃召大众者婆子洞房深稳水洩不通偏向枯木上糁华寒灰中发焰箇僧孤身迥迥惯入洪涛等闲坐断泼天潮到底身无涓滴水子细简点将来敲枷打锁则不无二人若是佛法未梦见在乌巨与么提持毕竟意归何处良久一把柳丝收不得和烟搭在玉栏干上堂动弦别曲叶落知秋举一明三目机铢两如王秉剑杀活临时犹是无风匝匝之波向上一路X千圣把手共行合入泥犂地狱正当与么时合作么生江南两浙春寒秋热上堂尽干坤大地唤作一句子担枷带锁不唤作一句子业识茫茫两头俱透脱净倮倮赤洒洒没可把达磨一宗扫土而尽所以云门大师道尽干坤大地无纤毫过患犹是转句不见一法始是半提更须知有全提底时节大小云门剑去久矣方乃刻舟后示寂塔于寺之中峯衢州光孝百拙善登禅师和州乌江闵氏子僧问世尊生下一手指天一手指地曰天上天下唯吾独尊意旨如何师曰一人传虗万人传实僧曰有意气时添意气不风流处也风流师曰赞叹也赞叹不及僧曰只如云门大师道我当时若见一棒打杀与狗子喫贵图天下太平毕竟具什么眼目师曰脑后荐取上堂白日閙浩浩夜后静悄悄长廊走波波步步无欠少不识主人翁全身入荒艹撞着傅大士问讯维摩老卧疾毗耶城几箇知天晓若是过量人不向那边讨为什么如此喝一喝下坡不走快便难逢南书记者福州人久依应菴于赵州狗子无佛性话豁然契悟有偈曰狗子无佛性罗睺星入命不是打杀人被人打杀定菴称其脱略绍兴末示寂于归宗侍郎李浩居士字德远号正信幼阅首楞严如游旧国志而不忘后造明果投诚入室应菴揕其胸曰侍郎死后向甚么处去士骇然汗下菴喝出士退参不旬日径跻堂奥以偈寄同参严康朝曰门有孙膑舖X家存甘贽妻夜眠还早起谁悟复谁迷有鬻胭脂者亦久参应菴颇自负士赠之偈曰不涂红粉自风流往往禅徒到此休透过古今圈䙌后却来者里喫拳头教授严康朝居士湖州长兴人甞问道于荐福雪堂及见应菴于报恩得旨甞有颂曰赵州狗子无佛性我道狗子佛性有蓦然言下自知归从兹不信赵州口着精神自抖擞随人背后无好手骑牛觅牛笑杀人如今始觉从前谬教忠光禅师法嗣泉州法石中菴慧空禅师赣州蔡氏子春日上堂拈拄杖卓一下先打春牛头又卓一下后打春牛尾惊起虗空入藕丝里释迦无路潜踪弥勒急走千里文殊却知落处拊掌大笑欢喜且道欢喜箇甚么春风昨夜入门来便见千华生碓此束上堂千家楼阁一霎秋风祇知襟袖凉生不觉园林叶落于斯荐得触处全真其或未然且作寒温相见上堂举金刚经佛告须菩提尔所国土中所有众生若干种心如来悉知何以故如来说诸心皆为非心是名为心要会么春风得意马蹄疾一日看尽长安华僧问先佛埀范禁足安居未审是何宗旨师曰瑠璃钵内拓须弥僧便喝师便打临安府净慈混源昙密禅师天台卢氏子依资福道荣出家十六圆具习台教弃去参大慧于径山次谒X雪巢一此菴元入闽留东西禅俱不契复叩泉南教忠俾悦众解职归前资一日忠举香严击竹因缘豁然契悟述偈呈忠忠举玄沙未彻话诘之无滞忠乃嘱曰子今可见妙喜矣师秉命即往梅阳服勤四载住后上堂诸佛出世打劫杀人祖师西来吹风放火古今善知识佛口蛇心天下衲僧自投笼槛莫有天然气槩特达丈夫为宗门出一只手主张佛法者么良久曰设有也须斩为三段上堂德山小参不答话千古丛林成话霸问话者三十棒惯能说诃说夯时有僧出的能破的德山便打风流儒雅某甲话也未问头上着枷脚下着柙你是那里人一回相见一伤神新罗人把手笑欣欣未跨船舷好与三十棒依前相厮诳混源今日恁么批判责情好与三十棒且道是赏是罚具参学眼者试辨看上堂举云门问僧光明寂照徧河沙因缘师曰平地捞鱼虾辽天射飞鹗跛脚老云门千错与万错后示寂塔于本山吉州青原信菴唯禋禅师福之长乐李氏子秊十有一岁出闽依盰江禅悦广公为童子阅五白始获僧服一日广以佛国白公五十三知识颂授诸维那师侍其傍闻止住林有时要见十方佛无事闲观一片心之句便得要领广异其根利俾还闽谒鼓山佛心才及东禅月菴果西禅嬾菴需诸老时晦菴住龟山师往叩一日夜半摸索净巾次恍然大彻黎明趋方丈通其所证呈偈曰业识茫茫本无所据昨夜三更X回头一覰一段灵光本来独露菴不觉解颜颔之复出岭见颜万菴于番阳荐福入室次应对敏捷颜厉声曰者福州子被人教坏了也一众骇愕未几复往梅阳见大慧慧曰如何是佛师曰觌面相逢更无别法慧曰如何保任师曰饥来喫饭困来打眠既而随大慧北还慧一日问曰许多人入室几人道得着几人道不着师曰唯禋只管看慧忽展手曰我手何似佛手师曰天寒且请和尚通袖慧遽打一竹篦曰且道是赏你罚你师遂以颂发挥佛祖机缘十数则呈慧其世尊初生曰撞出头来早自错那堪开口更称尊当时若解深藏舌免得闲愁到子孙慧为之击节后开法天台真如迁报恩豫章上蓝吉州青原所至山川改观僧问三圣道我逢人则出出则不为人意旨如何师曰移华兼蝶至曰兴化道我逢人则不出出则便为人又作么生师曰买石得云饶上堂举僧问云门树彫叶落时如何门曰体露金风师曰云门袖头打领腋下剜襟不妨好手子细看来未免牵丝带线或问报恩树彫叶落时如何只向他道来秊更有新条在恼乱春风卒未休上堂拈拄杖十方国土中唯有一乘法者箇是横泉拄杖子那箇是一乘法卓一下千峯势倒岳边止万派声归海上消绍熈三秊壬子五月十九日示疾书偈曰末后一句觌面分付拟议思量世谛流布遂跏趺而逝罗湖莹仲温状其行X东林颜禅师法嗣荆州公安遯菴祖珠禅师南平人也上堂不是心不是佛不是物沥尽野狐涎趯翻山鬼窟平田浅艹里露出焦尾大虫太虗寥廓中放出辽天俊鹘阿呵呵露风骨等闲拈出众人前分明是何物咄咄上堂玉露垂青艹金风动白苹一声寒鴈叫唤起未惺人汀州报恩法演禅师果州人上堂举俱胝竖指因缘师曰佳人睡起懒梳头把得金钗插便休大抵还他肌骨好不涂红粉也风流临安府净慈肯堂彦充禅师于潜盛氏子幼依明空院义堪为师首参大愚宏智正堂大圆诸老后闻东林谓众曰我此间别无玄妙祇有木札羹銕钉饭任汝齩嚼师窃喜之造谒陈所见林曰据汝见处正坐在鉴觉中师于是愤然将从前所得底一时飏下一日闻僧举南泉时人见此一株华如梦相似默有所契乃曰打艹祇要蛇惊耳次日入室林问那里是巖头密启其意处师曰今日捉败者老贼林曰达磨大师性命在汝手里师拟开口蓦被拦胷一拳忽大悟直得汗流浃背点首自谓曰临济道黄檗佛法无多子岂虗语耶遂述颂曰为人须为彻杀人须见血德山与巖头万里一条銕林然之住后上堂世尊不说说迦叶不闻闻卓拄杖水流黄叶来何处牛带寒鸦过远村上堂举雪峯示众曰尽大地是箇解脱门把手拽不入师曰大小雪峯话作两橛尽大地是箇解X脱门用拽作么上堂一向与么去法堂前艹深一丈一向与么来脚跟下泥深三尺且道如何即是三秊逢一闰鸡向五更啼上堂举卍菴先师道坐佛牀斫佛脚不敬东家孔夫子却向他乡习礼乐师曰入水入泥即不无先师争柰寒蝉抱枯木泣尽不回头卓拄杖灼然有不回头底净慈向升子里礼汝三拜上堂三世诸佛无中说有䕞𦿆拾华鍼六代祖师有里寻无猿猴探水月去此二途如何话会侬家不管兴亡事尽日和云占洞庭元菴受智者请引座南山有箇老魔王炯炯双眸放电光口似血盆呵佛祖牙如剑树骂诸方几度业风吹不动吹得动云黄山畔与嵩头陀傅大士一伙破落户依旧孟八郎赚他无限痴男女开眼堂堂入镬汤忽有箇衲僧出来道既是善知识为甚么赚人入镬汤只向他道非公境界后示寂塔于寺之南菴婺州智者元菴真慈禅师潼川人姓李氏幼依成都正法出家具戒后游讲肆听讲圆觉至四大各离今者妄身当在何处毕竟无体实同幻化因而有省作颂曰一颗明珠在我者里拨着动着放光动地以呈诸讲师无能晓之者归以呈其师遂举狗子无佛性话诘之师曰虽百千万亿公案不出此颂也其师乃叱出师因南游至庐山圆通挂搭时万菴为西堂为众入室举僧问云门拨尘见佛时如何门曰佛亦是尘师随声便喝以手指胷曰佛亦是尘复颂曰拨尘X见佛佛亦是尘问了答了直下翻身劝君更尽一杯酒西出阳关无故人又颂尘尘三昧曰钵里饭桶里水别宝崑崙坐潭底一尘尘上走须弥明眼波斯笑弹指笑弹指珊瑚枝上清风起卍菴深肯之成都府昭觉绍渊禅师上堂镕瓶盘钗钏作一金搅酥酪醍醐成一味如是主宾道合内外安和五位君臣齐透四种料拣一串放行则细雨蒙蒙秋风飒飒把住则空空如也谁敢正眼覰着且道放行为人好把住为人好等闲一似秋风至无意凉人人自凉上堂举僧问云门树彫叶落时如何门曰体露金风师曰要明陷虎之机须是本色衲僧始得云门大师具逸羣三昧击节扣关于闪电光中出一只手与人解粘去缚拔楔抽钉不妨好手子细点简将来大似与贼过梯昭觉即不然忽有人问树彫叶落时如何只向他道落霞与孤骛齐飞秋水共长天一色上堂举赵州初见南泉问如何是道泉曰平常心是道州曰还假趋向也无泉曰拟向即乖州曰不拟争知是道泉曰道不属知不属不知知是妄觉不知是无记若真达不疑之地廓然如太虗空岂可强是非耶师曰奇怪诸禅德虽是沙弥初入道一拨便转岂不是伶俐人南泉如善射者发箭箭箭中红心若不是赵州大难承当便向平常心是道处动着关棙子去却胷中物丧却目前机头头上明物物上显便能信脚行信口道等闲拈出着着有出身之路且道以何为验X岂不见僧问如何是祖师西来意答曰庭前柏树子问万法归一一归何处答曰我在青州作一领布衫重七斤问如何是赵州答曰东门西门南门北门与人解粘去缚抽钉拔楔坐断天下人舌头穿过天下人鼻孔岂不是平常心是道底关棙子且不是饤饾底言语排叠底章句推人在死水里者箇便是沙弥底样子应当学欲行千里一步为初白日青天快着精彩徽州简上座参大慧于径山时卍菴为首座一日为众入室问师曰一二三四五六七明眼衲僧数不出你试数看师便喝菴曰七六五四三二一你又作么生师拟对菴便打出曰你且莫乱道师于言下有省遽说偈曰你且莫乱道皮毛卓竖寒只知梅子熟不觉鼻头酸又甞颂狗子无佛性话曰赵州老汉浑无面目言下乖宗神号鬼哭西禅需禅师法嗣福州鼓山木菴安永禅师闽县吴氏子弱冠为僧未几谒懒菴于云门一日入室次菴曰不问有言不问无言世尊良久不得向良久处会随后便喝师当下契悟作礼曰不因今日问争丧目前机菴许可之住后上堂要明箇事须是具击石火闪电光底手段方能崄峻巖头全身放舍白云深处得大安居如其覰地觅金鍼直下脑门须迸裂到者里假饶见机而作不犯锋铓全身独脱独涉泥水祇如本分全提一句X又作么生道击拂子淬出七星光灿烂解拈天下任横行上堂举睦州示众曰诸人未得箇入处须得箇入处既得箇入处不得忘却老僧师曰恁么说话面皮厚多少木菴则不然诸人未得箇入处须得箇入处既得箇入处直须飏下入处始得上堂拈拄杖临济小厮儿未曾当头道着木菴今日全身放憨也要诸人知有掷拄杖下座僧问须弥顶上翻身倒卓时如何师曰未曾见毛头星现曰恁么则倾湫倒岳去也师曰莫乱做僧便喝师曰雷声浩大雨点全无温州龙翔柏堂南雅禅师上堂瑞峯顶上栖凤亭边一杯淡粥相依百衲蒙头打坐二祖礼三拜依位而立巳是周遮达磨老臊胡分尽髓皮一场狼借其余之辈何足道哉柏堂恁么道还免诸方简责也无拍绳牀洎合停囚长智上堂大机贵直截大用贵顿发纵有囓镞机一鎚须打杀何故我王库内无如是刀上堂紫蕨伸拳笋破梢杨华飞尽绿阴交分明西祖单传句黄栗留鸣燕语巢者里见得谛信得及若约诸方决定明牕下安排龙翔门下直是一槌槌杀何故不是与人难共住大都缁素要分明福州天王志清禅师上堂竖起拂子只者箇天不能葢地不能载徧界徧空成团成块到者里三世诸佛向甚么处摸索六代祖师向甚么处提持天下衲僧向甚么处名邈除非自得自证便乃敲唱双行虽然如是未是衲僧行履处作么生是衲僧行履处是非X海里横身入豺虎丛中纵步行南剑州剑门安分菴主幼与木菴同肄业于安国后依懒菴未有所证辞谒径山大慧行次江干仰瞻宫阙闻街司喝侍郎来释然大悟作偈曰几秊箇事挂胸怀问尽诸方眼不开肝胆此时俱裂破一声江上侍郎来遂仍返西禅懒菴迎之付以伽黎后菴居剑门化被岭表示众者片田地汝等诸人且道天地未分巳前在甚么处直下彻去巳是钝置你自已分上不少了也更若拟议思量何啻白云万里蓦拈拄杖打散示众上至诸佛下及众生性命总在山僧手里简点将来有没量罪过还有简点得出者么卓拄杖一下冤有头债有主遂顾视左右曰自出洞来无敌手得饶人处且饶人示众十五日巳前天上有星皆拱北十五日巳后人间无水不朝东巳前巳后总拈却到处乡谈各不同乃屈指曰一二三四五六七八九十十一十二十三十四诸兄弟今日是几良久曰本店买卖分文不赊育王光禅师法嗣杭州灵隐妙峯之善禅师吴兴刘氏先居彭城高曾大父父皆登膴仕师生纨绮中资性高洁秊十三即辞家受业于德清齐政院经论一见辄了大意乃徧谒诸大老时佛照光唱道鄮山师往参礼以风幡话契旨蒙印可赠以偈曰今日与君通一线斩钉截銕起吾宗复游衡湘还入匡庐卓钖妙高峯下面壁十X秊一时学者尊之曰妙峯禅师后分座于鴈山能仁出世慧因迁洪福万秊诸剎退居皐亭刘寺十余秊复领明之瑞巖苏之万寿常之华藏𣆶居灵隐灵隐密迩行阙轮蹄凑集师掩户无所将迎公卿贵人或见之寒温而巳会天童虗席时郑清之秉钧轴具疏劝请勉师必赴师曰老僧秊踰耄矣尚夜行不休乎辞弗就上堂应物现形如水中月信手拈来一时漏洩以拂子击禅牀左边者里是镬汤炉炭复击右边者里是剑树刀山前面是观音势至后面是文殊普贤中间一着还知落处么又击一击毗婆尸佛早留心直至而今不得妙上堂谈玄说妙事如麻添得时人眼里沙赤骨律穷挨得入泼狼泼赖是生涯悬羊头卖狗肉喫官酒卧官街笑倒篱根破艹鞋上堂举云门普请搬柴次乃抛下柴㸤曰一大藏教祇说者箇师曰大小云门只见锥头利不见凿头方示众久参高士眼空四海鼻孔撩天见也见得亲说也说得亲行也行得亲用也用得亲只是未识老僧拄杖子在何故将成九仞之山不进一篑之土师生平善诱其徒未甞厉声色自然神融意消心悦诚服将示寂澡身趺坐书偈曰来也如是去也如是来去一如清风万里书毕而逝实端平二秊九月二十八日也寿八十四腊七十一火浴获舍利不可数计瘗于灵隐之西冈郑公铭其塔退谷义云禅师福州黄氏子幼业儒从山堂淳公祝X发僧问三圣道我逢人则出出则不为人意旨如何师曰东斗西移曰兴化道我逢人则不出出则便为人又作么生师曰南斗北转上堂奔流度刃疾焰过风啐啄同时崖州万里有底道如人学射久习则巧殊不知未彀巳前中的早涉迂回了也赵州到茱萸靠却拄杖即且置只如孚上座道圣箭折也意作么生喝一喝若不同牀睡焉知被底穿上堂举首山拈竹篦示众曰唤作竹篦则触不唤作竹篦则背汝等诸人唤作甚么叶县省近前掣竹篦拗作两橛抛向阶下却曰是甚么山曰瞎县便礼拜师曰临济一宗扫土而尽开禧二秊五月示寂明州育王孤云权禅师上堂举僧问雪峯古㵎寒泉时如何峯曰瞪目不见底曰饮者如何峯曰不从口入又问赵州古㵎寒泉时如何州曰苦曰饮者如何州曰死师曰一人随波逐浪一人截断众流检点将来总欠会在今日有人问育王古㵎寒泉时如何只对他道须是亲见雪峯饮者如何问取赵州送僧归凤山偈曰凤凰山下凤凰儿文彩才彰羽翼齐銕网漫天拦不得归心巳在碧梧枝杭州净慈北磵禅师讳居简字敬叟潼川王氏子也以其寓北磵之日久人不敢名字之故称北磵云世业儒依邑之广福院得度阅卍菴语有省后参佛照机契追随甚久出世天台报恩光孝退居飞来峯之阴大参真西山时为江东部使者以东林云居力致X之师高卧不起后奉旨迁净慈上堂识得一万事毕了事衲僧一字不识直饶恁么未称全提禹力不到处河声流向西上堂举密师伯与洞山在饼店坐次密于地上画一圆相谓洞山曰把将去山曰拈将来保宁勇和尚拈曰非但二人提不起尽大地人亦提不起师曰北磵敢道保宁计穷力尽上堂以大圆觉为我伽蓝身心安居平等性智喫官酒卧官街当处死当处埋本来无位次何用强安排上堂云巖二十秊在药山只明此事澄潭不许苍龙蟠赵州四十秊不杂用心除二时粥饭是杂用心处兔子何曾离得窟上堂先佛照道棒头拨着活衲僧正法眼藏增高价北磵则不然棒头拨着活衲僧正法眼藏瓦解冰消且道与先佛照是同是别上堂举赵州一日入僧堂曰有贼有贼见一僧便捉住曰贼在者里僧曰不是某甲州托开曰是即是祇是汝不肯承当师曰赵州收处太危放去太急净慈则不然家贼难防家财必丧卓拄杖只可错捉不可错放师颂世尊初生话曰一声哇地便咤哩突出如斯大阐提此土西天起殃害堂堂洗土不成泥又颂楞严经六解一亡曰六用无功信不通一时分付与春风篆烟一缕闲清昼百鸟不来华自红淳祐丙午春示疾索笔书偈于纸尾复书四月一日珍重六字至期假寐而逝寿八十三腊六十二葬全身于月堂昌禅师塔侧遵遗命也X杭州径山浙翁如琰禅师台州周氏子上堂举干峯因僧问十方薄伽梵一路涅槃门未审路头在甚么处峯以拄杖画一画曰在者里僧又请益云门门拈起扇子曰扇子𨁝跳上三十三天筑着帝释鼻孔东海鲤鱼打一棒雨似盆倾会么师曰唱愈高和愈峻还他二老若是十方薄伽梵一路涅槃门总未踏着在上堂拈拄杖蒋山唤者箇作拄杖子诸人亦唤者箇作拄杖子还有缁素也无阑干虽共倚山色不同观作维摩赞曰毗耶示疾放憨痴添得时人满肚疑不是文殊亲勘破者些毛病有谁知福州东禅性空智观禅师上堂举盐官国师因僧问如何是本身卢舍那国曰与老僧过净瓶来僧将净瓶至国曰却安旧处着僧再问国曰古佛过去久矣师曰盲者难以与乎文彩聩者难以与乎音声者僧既不荐来机国师只成虗设云门道无朕迹扶国师不起雪窦曰直得一手指天一手指地争得无也扶国师不起以拂子画一画前来葛藤一时画断且道如何是本身卢舍那掷拂子下座上堂举保寿和尚开堂日三圣推出一僧公案师曰众中商量道三圣有奔流度刃之作向平地涌波澜保寿用疾焰过风之机向虗空里轰霹雳二大老各出一只手扶竖临济正法眼藏与么说话要作临济儿孙且缓缓东禅道蚊子如何擎大柱藕丝焉可挂须弥若是临济正法眼藏端的向二人边灭却X湖州上方朴翁铦禅师天资奇逸辩博无碍上堂举赵州因僧问狗子还有佛性也无州曰无师颂曰狗子佛性无还他大丈夫是非虽入耳壁上挂葫芦甞赞达磨像曰一言巳出驷难追赖得君王放过伊杨子江心航折苇浪头何似问头危杭州灵隐銕牛印禅师上堂举南泉示众曰王老师自小养一头水牯牛拟向溪东放不免食他国王水艹向溪西放亦不免食他国王水艹不如随分纳些些总不见得颂曰不如随分纳些些唤作平常事巳差绿艹溪边头角露一蓑烟雨属谁家明州育王空叟宗印禅师西蜀人初住湖州崇光保寿僧问如何是本来身师曰风吹日炙僧曰意旨如何师曰钉钉胶粘上堂据虎头收虎尾第一句下明宗旨直饶句下宗旨明拈来犹较十万里何故大慧师祖于此悬羊头卖狗肉佛照老人于此冒姓名佃官田小比丘来坐断芳尘毕竟如何施设拈拄杖平生无所有只此一枝藤上堂大道坦然离名离相刬除则失旨建立则乖宗从上佛祖古今知识显大机彰大用尽是关空锁梦过犯弥天印上座裂破面皮还免得么良久拍禅牀不入惊人浪难逢称意鱼上堂二由一有一亦莫守平地上死人无数一心不生万法无咎屎窖里头出头没孤迥迥峭巍巍华须连夜发莫待晓风吹上堂銕崑崙儿喫一攧南海波斯舞不辍夜半失却拦腰帛笑倒东村王大伯拍禅牀X一下下座上堂举僧问长沙如何是上上人行履处沙曰如死人眼僧曰上上人相见时如何沙曰如死人手师曰死人眼死人手金乌飞玉兔走直截根源取之左右张翁醉倒卧官街元是李翁喫私酒明州育王秀嵒师瑞禅师上堂举道吾和尚曰高不在绝顶富不在福严乐不在天堂苦不在地狱相识满天下知心能几人大慧和尚曰高在绝顶富在福严乐在天堂苦在地狱谁知蓆帽下元是旧时人大众二大老随机应用即不无若是衲僧门下未梦见在且道衲僧门下作么生良久不是知音者徒劳话岁寒上堂举灌溪参临济济搊住灌溪溪曰领领济乃托开师颂曰雨散云收后崔嵬数十峯倚阑频顾望回首与谁同上堂举演化大师问报慈如何是真如佛性慈曰谁无化不契复请益护国国曰谁有师曰谁无谁有全机道言下翻身不唧𠺕直饶未举巳先行错认簸箕作熨斗阿呵呵若人自解倒骑驴一生不着随人后明州天童无际了派禅师上堂三五十五月圆当户然虽匝地普天要且秋毫不露对景凭谁话此心令人翻忆寒山子上堂诸人十二时中上来下去折旋俯仰起居问讯瞒崇恩一点不得只今坐立俨然宾主交参面面相覩崇恩亦瞒诸人一点不得既然彼此不相瞒为什么自作障碍喝一喝因风吹火用力不多上堂昨夜安排一段禅天明起来都忘却而今X打鼓众云臻对面临时旋揑合乃回顾侍者曰记取者一着佛涅槃上堂释迦老子昔向今辰入大寂定堪笑天下丛林刻舟求剑二千余秊区区不巳崇恩今日不动神机捩转瞿昙鼻孔不图打艹惊蛇只要大家相见汝等诸人各宜子细观瞻莫教错过遂合掌曰不审不审上堂佛法在你日用处在你着衣喫饭处在你语言酬醋处在你行住坐卧处在你疴屎送尿处拟心思量便不是了也咄啼得血流无用处不如缄口过残春题郁山主像赞曰䇿蹇溪桥蹉跌时悞将豌豆作真珠儿曹不解藏家丑笑倒杨岐老古锥石菴正玸禅师归湖上偈曰鸟不惊飞水不流碧潭空濶冷涵秋一丝头上无香饵风辊芦花落钓舟明州天童海门师齐禅师甞口诵华严诣各殿堂行香及回方丈巳毕全部行者告众众皆不信师乃令八十一人各执经一卷师陞座诵一卷毕其八十一人各闻诵自所执经始知师为华严菩萨应世云江州云居率菴梵琮禅师上堂举百丈野狐话颂曰百丈野狐石女无夫一回泪出沧海干枯浴佛上堂且喜今朝降独尊率菴无物庆生辰只将一霎蔷薇露洗出湖山净法身东禅岳禅师法嗣福州鼓山宗逮禅师上堂世尊道应如是知如是见如是信解不生法相喝一喝玉本无瑕却有瑕举镇X州萝卜话颂曰些儿活计口皮边点着风驰与电旋谩说镇州萝卜大何曾亲见老南泉杭州径山寓菴德灊禅师兴化人初住径山至山门弹指一下便入福州鼓山石菴知玿禅师僧问坐断云山事巳彰可怜云水自茫茫今日石门通一线端然衣锦便还乡还乡一曲作么生唱师曰罕遇知音曰祇如未跨石门一句作么生道师曰百杂碎曰巳跨石门又作么生师曰依旧却囫囵曰直得大顶峯点头鼓山屴崱震动师曰未为分外曰祇今晏国师抚掌呵呵大笑曰幸得与老师相见去也师曰不是冤家不聚头僧礼拜师曰放汝三十棒上堂谢李深卿陈仲龄昔在东溪日华开叶落时几拟以黄金铸作钟子期师曰古人恁么道大似焦桐挂壁罕遇知音白云今日幸遇二居士到来正值六合风清万籁俱息不免再理朱絃试弹一曲横按拄杖诸人还闻么闻即不无且道是何曲调卓拄杖太古希声无限意知音知后更谁知上堂语是谤默是诳不语不默转增虗妄喝一喝春风吹落桃李华淡烟疎雨笼青嶂天童全禅师法嗣明州育王笑翁妙堪禅师慈谿毛氏子广颡平顶骨气清豪从野菴受业依息菴观于金山参松源岳于灵隐皆不契时无用全公居天童径造其室用问曰行脚僧游山僧师曰行脚僧用曰如何是行脚事师X以坐具便摵用曰此僧敢来者里捋虎须俾参堂室中每示狗子无佛性话一日师拟开口用以竹篦噼口便翟支师应声呈偈曰大涂毒鼓轰天震地转脑回头横尸万里用颔之即命侍香巳而报恩约公至请师分座太守程公请出世妙胜次迁金文光孝忠献史卫王以堂牒除台之报恩天台旧无律宗师与大卿齐公议合十寺为大剎筑坛场命负毗尼学者倡开遮持犯之法风励新学闽帅王公复请居雪峯未几诏住灵隐卫王以大慈完美请师开山及王薨师菴居上柏台州使君陈公以瑞巖邀师无何江心牒至监丞史公强之乃起净慈诏下丐辞不允大参余公书来不可重违君命明秊荆湖总臣奏令僧道买紫衣师号俾以师号住持师谓若是则千金之子皆可主法我道殆矣奏疏殿陛上书庙堂其议遂寝诏徙天童力辞东归翠巖筑室奉先世香火育王虗席复有旨起师再辞不许乃奉诏上堂膏雨及时江山如洗幽鸟语乔林残红随远水可怜盲聋瘖痖人不识此方真教体上堂举保寿开堂三圣推出僧话颂曰一人客路如天远一箇归心似箭轻彼此征途虽有异须知同日到天庭上堂举汾阳示众曰识得拄杖子行脚事毕颂曰平地无因立话端揭天声撼怒涛寒直饶识得拄杖子也是封皮作信看天童除书再至大参赵公复请主净慈悉谢之示疾书遗表作寺丞张公书请主后事通守永嘉曹公来问疾从容X叙世契移顷书偈曰业镜高悬七十二秊一槌击碎大道坦然置笔泊然而逝杭州灵隐石皷希夷禅师上堂举瑯琊觉法华举相见公案颂曰闻名不如见面见面不如闻名此地无金二两俗人沽酒三升上堂举南泉曰文殊普贤昨夜三更起佛见法见每人与二十棒趂出院也赵州曰和尚棒教谁喫南泉曰且道王老师过在甚么处赵州礼拜而出颂曰春风吹落碧桃华一片流经十万家谁在画楼沽酒处相邀来喫赵州茶和梁山远禅师十牛图颂句法与梁山相埒理趣超卓似有过焉一寻牛只管区区向外寻不知脚底巳泥深几回芳艹斜阳里一曲新丰空自吟二见迹枯木崖前差路多艹窠里辊觉非么脚跟若也随他去未免当头蹉过他三见牛识得形容认得声戴嵩从此妙丹青彻头彻尾浑相似子细看来未十成四得牛牢把绳头莫放渠几多毛病未曾除徐徐蓦鼻牵将去且要回头识旧居五牧牛甘分山林寄此身有时亦踏马蹄尘不曾犯着人苗稼来往空劳背上人六骑牛还家指点前坡即是家旋吹筒角出烟霞忽然变作还乡曲未必知音是伯牙七忘牛存人阑内无牛趂出山烟蓑雨笠亦空闲行歌坐乐无拘系赢得一身天地间八人牛俱忘惭愧众生界巳空箇中消息若为通后无来者前无去未审凭谁继此宗九返本还源灵机不堕有无功见色闻声不用聋昨夜金乌飞入X海晓来依旧一轮红十入廛垂手者汉亲从异类来分明马颔与驴腮一挥銕棒如风疾万户千门尽豁开明州雪窦野云处南禅师上堂百计推寻永不见面一时休去在处逢渠长连牀上喫粥喫饭取饱为期我且问你常住一粒米是几番过手上堂斩钉截銕特地乖张就下平高衲僧笑具皇觉到此有理难伸未审诸公如何理论上堂摩醯正眼熈然赫然一处该通万机顿赴缚虎擒龙惊天动地且平常一句又作么生莫把是非来辨我浮生穿凿不相关福州雪峯灭堂了宗禅师上堂空索索冷冰冰清虗之理毕竟无身为什么却有许多烟雨会得么若会得七种供养诸人若会不得滴水难消幽州盘山思卓禅师上堂拈拄杖登山渡水全借者人掷拄杖相见易得好共住难为人上堂寂寂惺惺有气死人惺惺寂寂无用顽石嘻下载清风付与谁丞相钱象祖居士初守金陵甞游保宁问道于无用全公有所契入后于乡里建接待十所皆以净土极乐名之创止菴为栖息之所自左相辞归精修净业于嘉定二秊闰二月得微疾有问起居者则曰不贪生不怖死不生天上不生人中惟当往生净土耳言讫趺坐而化西禅净禅师法嗣福州干元宗颖禅师上堂卓拄杖性燥汉祇在一槌X靠拄杖伶俐人不劳再举而今莫有伶俐底么良久曰比拟张麟兔亦不遇兴化府华严别峯云禅师初住福州支提迁福泉华严上堂千种言万般解只要教君长不昧且道不昧箇什么唤作竹篦则触不唤作竹篦则背上堂弥勒大士朝入伽蓝暮成正觉总似者般钝汉有甚用处直饶隔山望见支提双童峯便回去脚跟下好与三十上堂举真净和尚道也无禅也无道也无玄也无妙快活须明者一窍师曰既无禅道又无玄玅甚处得者一窍若有一窍可明如何得快活去诸人即今要得快活么便下座上堂过去诸如来斯门巳成就是甚语话现在诸菩萨今各入圆明诬人之罪未来修学人当依如是法莫钝置他好其柰茫茫宇宙人无数几箇男儿是丈夫福州中济无禅立才禅师上堂举雪窦和尚颂曰三分光阴二早过灵台一点不揩磨贪生逐日区区去唤不回头争柰何师曰雪窦老汉颟颟顸顸儱儱侗侗更参三十秊也未会禅在然虽如是土旷人稀试听下箇註脚瞎却摩醯三只眼南北东西路不分上堂举赵州和尚喫茶去话颂曰赵州逢人喫茶谁知事出急家翻手作云作雨顺风撒土撒沙引得洞山无意智问佛也道三斤麻读此菴语录偈曰南海波斯持密呪千言万语少人知春风一阵来何处吹落桃华三四枝X华藏演禅师法嗣湖州何山月窟慧清禅师上堂举天台韶国师初参法眼因僧问法眼如何是曹源一滴水眼曰是曹源一滴水韶闻豁然开悟师颂曰曹源一滴水相骂饶接此束鷃雀空啾啾骅骝巳千里开善谦禅师法嗣建宁府仙州山吴十三道人每以已事叩诸禅伯及开善归结茅于其左遂往给侍绍兴庚申三月八日夜释然启悟占偈呈善曰元来无缝罅触着便光辉既是千金宝何须弹雀儿善答曰啐地折时真庆快死生凡圣尽平沉仙州山下呵呵笑不负相期宿昔心雪峯然禅师法嗣如如居士颜丙有僧举赵州见南泉有主沙弥话问居士以颂答之曰解把一茎茅艹唤作丈六金身会得头头皆是道眼中瞳子面前人又颂子湖狗话曰贫家无所有只养一只狗便是佛出来也须遭一口净慈一禅师法嗣明州天童息菴达观禅师义乌赵氏子也初参应菴次见无庵于道场后于净慈水菴室中明得二老埀手处一语破的而返至龙翔柏堂分第一座后阅四剎被旨陞灵隐上堂举二祖问达磨安心公案颂曰长安深夜雪漫漫欲觅心安转不安总使言前开活眼那知巳被老胡谩X袁州仰山简菴嗣清禅师上堂举达磨大师一日谓门人曰时将至矣汝等盍各言所得乎最后慧可出礼三拜依位而立磨曰汝得吾髓师颂曰揑目生华立问端得他皮髓被他谩者般瞎汉能多事六月无霜也道寒道场全禅师法嗣常州华藏伊菴有权禅师临安昌化祁氏子秊十四得度十八岁参礼佛智裕于灵隐时无菴居第一座室中以从无住本建一切法问之师久而有省答曰暗里穿鍼耳中出气菴可之遂密付心印尝夜坐达旦行粥者至忘展钵邻僧以手触之师感悟说偈曰黑漆崑崙把钓竿古帆高挂下惊湍芦华影里弄明月引得盲龟上钓船佛智尝问心包太虗量廓沙界时如何师曰大海不宿死尸智抚其座曰此子他日当据此座呵佛骂祖去在师益自韬晦复见应菴于归宗参大慧于径山洎无菴住道场命师分座住后上堂今朝结却布袋口明眼衲僧莫乱走心行灭处解翻身喷嚏也成狮子吼旃檀林任驰骤剔起眉毛顶上生剜肉成疮露家丑上堂禅禅无党无偏迷时千里隔悟在口唇边所以僧问石霜如何是禅霜曰㼾甎又僧问睦州如何是禅州曰勐火着油煎又僧问首山如何是禅山曰猢狲上树尾连巅大众道无横径立处孤危此三大老行声前活路用劫外灵机若以衲僧正眼简点将来不无优劣一人如张良入X阵一人如项羽用兵一人如孔明料敌若人辨白得可与佛祖齐肩忽有箇衲僧出来道长老话作两橛适来道道无横径无党无偏而今又却分许多优劣作么生祇对还委悉么把手上山齐着力咽喉出气自家知淳熈庚子秋示微疾书偈趺坐而逝茶毗齿舌不坏获五色舍利无数葬于横山余骼塔万秊寺左焦山体禅师法嗣明州天童痴钝智颖禅师举达磨见武帝因缘颂曰提起须弥第一鎚玉关金锁击难开重施背踏空劳力应悔迢迢万里来径山印禅师法嗣润州金山退菴道奇禅师僧问雪峯道望州亭与汝相见了也意旨如何师曰左眼半斤曰乌石岭与汝相见了也作么生师曰右眼八两曰僧堂前与汝相见了也又且如何师曰鼻孔大头向下曰只如鹅湖骤步入方丈保福入僧堂此意又作么生师曰水向竹边流出冷风从华里过来香上堂此段大事无处不周新焦山未离东霞时巳与诸人相见了也且道相见底事作么生几多头角成龙去虾蟹依前努眼睛上堂至道本乎一心心法本乎无住无住心体灵知不昧性相寂然所以道吾打鼓四大部洲同参拄杖横也挑榦干坤大地钵盂展也覆却恒河沙界到者里象王行处狐兔绝踪水月现时风云自异古今X收不得历劫不知名千圣立下风谁敢当头道咄我王库内无如是刀双林用禅师法嗣婺州三峯印禅师上堂举百丈野狐话颂曰不落不昧诬人之罪不昧不落无绳自缚可怜柳絮随春风有时自西还自东龟峯光禅师法嗣杭州径山蒙菴元聪禅师福州朱氏子于晦菴会中得心要众推为高弟庆元三秊自福之雪峯被旨迁径山上堂举药山首造石头之室便问三乘分教某甲粗知甞闻南方直指人心见性成佛实未明了伏望指示头曰恁么也不得不恁么也不得恁么不恁么总不得子作么生山罔措头曰子因缘不在此且往马大师处去山禀命礼马祖仍伸前问祖曰我有时教伊扬眉瞚目有时不教伊扬眉瞚目有时扬眉瞚目者是有时扬眉瞚目者不是汝作么生山于言下契悟便礼拜祖曰汝见甚么道理便礼拜山曰某甲在石头如蚊子上銕牛祖曰汝既如是善自护持师颂曰倒腹倾肠说向伊不知何故尚迟疑只今便好勐提取莫待天明失却鸡上堂举玄沙见僧礼拜次乃曰因我得礼你颂曰因我得礼你莫放屁撒屎带累天下人错认自家底上堂举赵州一日在东司上见文远过蓦召文远远应诺州曰东司上不可与汝说佛法颂曰明明道不说此理凭谁识春风一X阵来满地华狼借送行者求僧偈曰山前麦熟雨初晴桑柘青连柳色新毫发不存风骨露头头总是比丘身十月十四日示寂大洪证禅师法嗣苏州万寿月林师观禅师俗姓黄福州侯官人僧问三圣道逢人则出出则不为人意作么生师曰错曰兴化道逢人则不出出则便为人又作么生师曰错僧曰兴化旗鎗倒卓三圣肝胆齐倾师曰引不着曰只如今日和尚作么生为人师曰一棒一条痕颂玄沙三种病话盲聋瘖哑捉败了也更问如何盲聋瘖哑大沩行禅师法嗣常德府德山子涓禅师潼川人也上堂见见之时见非是见见犹离见见不能及喝一喝鲸吞海水尽露出珊瑚枝众中忽有箇衲僧出来道长老休寐语却许伊具一只眼上堂横按拄杖一二三四五六七七六五四三二一循环逆顺数将来数到未来无尽日因七见一见一亡七踏破太虗空銕牛也汗出绝气息无踪迹掷拄杖更须放下者箇始是参学事毕上堂拈拄杖有时夺人不夺境拄杖子七纵八横有时夺境不夺人山僧七颠八倒有时人境两俱夺拄杖子与山僧削迹吞声有时人境俱不夺卓拄杖伴我行千里𢹂君过万山忽然撞着临济大师时又如何喝一喝未明心地印难透祖师关X万秊贲禅师法嗣温州龙鸣在菴贤禅师上堂举崇寿示众曰识得凳子周匝有余云门道识得凳子天地悬殊师曰崇寿老汉坐杀天下人云门大师走杀天下人龙鸣则不然识得凳子四脚着地要坐便坐要起便起上堂举赵州勘婆话颂曰冰雪佳人貌最奇常将玉笛向人吹曲中无限华心动独许东君第一枝潭州大沩咦菴鑑禅师会稽人也上堂木落霜空天寒水冷释迦老子无处藏身拆东篱补西壁撞着不空见菩萨请示念佛三昧也甚奇怪却向道金色光明云参退喫茶去上堂老胡开一条路甚生径直只云歇即菩提胜净明心不从人得后人不得其门一向奔驰南北往复东西极岁穷秊无箇歇处诸人还歇得么休休上堂举晦堂和尚一日问僧甚处来曰南雄州堂曰出来作甚么曰寻访尊宿堂曰不如归乡好曰未审和尚令某归乡意旨如何堂曰乡里三钱买一片鱼如手掌大师曰宁可碎身如微尘终不瞎箇师僧眼晦堂较些子有般汉便道熟处难忘有甚共语处上堂举罽宾国王问师子尊者蕴空公案师颂曰尊者何曾得蕴空罽宾徒自斩春风桃华雨后巳零落染得一谿流水红明州天童雪菴从瑾禅师永嘉楠溪人俗姓郑礼普安院子回落发谒心闻于瑞巖一日入室闻举红炉片雪问师拟答忽领旨留侍三秊入闽见佛智于西X禅问甚处来师曰四明智曰曾见憨布袋么师便喝智便打师接住拳曰和尚不得艹艹智曰瞎汉过者边立时心闻主江心师归省命允维那一日问师一喝分宾主照用一时行如何是一喝分宾主师便喝闻曰者一喝是宾是主师曰宾则始终宾主则始终主闻笑曰汝又眼华了师即呈偈曰一喝分宾主依然又眼华倒翻筋斗去踏杀死虾蟇初住仪真灵巖迁天童僧问如何是灵巖境师曰鹿跑泉冷浸明月龙鬬港深藏白云僧问如何是祖师西来意师曰夜半须弥安鼻孔曰如何是禅师曰仰面不见天曰如何是道师曰全身入荒艹上堂金槌运动三世诸佛不敢当头法令施行外道天魔悉皆拱手峭巍巍本无攀仰净躶躶不用安排行住坐卧不用猜疑好恶是非一时放下然后和泥合水拽杷牵犂任运纵横总无妨碍正恁么时且道太平一曲作么生唱良久銕船横古渡重整旧家风上堂金刚圈里翻身筑着帝释鼻孔悬崖头上撒手突出达磨眼睛往复三回兴犹未尽机轮一转势不可停倒拈蝎尾婢使声闻顺捋虎须奴唿菩萨释迦巳灭弥勒未生佛法祖令总属新天童手里且把住放行如何施设良久无孔銕槌当面掷普天匝地起清风庆元六秊七月廿三日索浴更衣书偈投笔而寂寿八十四腊七十全身葬心闻塔右云居会禅师法嗣X万松坏衲大琏禅师赞出山相偈曰行满功圆彻骨穷不胜羸瘦发髼松弥天罪过今无数毗舍耶中一款供续灯存稾卷第一续灯存稿X卍XXX续灯存稾卷第二明嗣祖沙门东吴通问编定笠泽居士华亭施沛彚集临济宗大鑑下第十九世天童杰禅师法嗣夔州卧龙破菴祖先禅师广安王氏子从德山涓公祝发寻受具徧叩诸方抵苏之万寿值雪夜坐自念行脚数年未得安稳正闷闷不巳忽闻钟动趋后架举首见照堂二字疑情顿释既而见水菴一于双林水曰师子尊者被罽宾斩却头且置你道西天胡子为什么无须师曰非双林不举此话水曰作家禅客师曰心不负人面无惭色水遂以手拓开师曰勘破了也迨水菴谢事往参密菴于乌巨命典客一日室中菴举不是风动不是幡动师豁然大悟次日菴遇师于寮前谓师曰你总不得作伎俩试露箇消息来X师应声曰方丈里有客菴呵呵大笑洎菴迁蒋山师侍行亲炙凡五载尽其旨要辞还蜀菴送以偈曰万里南来川藞䕢奔流度刃叩玄关顶门翟支瞎金刚眼去住还同珠走盘师至夔州尚书杨公辅以卧龙请师出世未几弃去复游吴中首众于径山灵隐后住常州荐福真州灵嵓苏州秀峯穹窿湖州资福最后约斋张公镃请师于慧云开山凡六坐道场师首众灵隐时有道者请益胡孙子捉不住愿垂开示师曰用捉他作什么如风吹水自然成纹时无准侍傍大悟上堂杨岐乍住屋壁疎满牀尽撒雪珍珠缩却项暗嗟吁翻忆古人树下居师曰杨岐鬬胜不鬬劣秀峯鬬劣不鬬胜秀峯乍住没亲踈箇箇尽怀沧海珠满眼湖山看不足释迦弥勒是他奴上堂举密菴先师道有问冬来事京师出大黄贪他一粒米失却半年粮秀峯则不然有问冬来事京师出大黄只图一粒米却得百年粮或被知事道长老长老莫道百年粮只得半年不少也得只向他道伹办肯心决不相赚上堂举东山和尚道如何是禅阎浮树在海南边近则不离方寸远则十万八千毕竟如何禅禅师曰穹窿也有箇道处如何是禅阎浮树在海南边撑天拄地拄地撑天巧说不得只要心传毕竟如何禅禅上堂不是心不是佛不是物山僧忍俊不禁为诸人作箇撇脱拈拄杖卓一下流水暗消溪畔石劝人除却是非难上堂十五日巳前明似镜十五日巳后X黑似漆正当十五日又且如何莺迁乔木频频语蝶恋芳丛对对飞有示座主偈曰见犹离见非真见还尽八还无可还木落秋空山骨露不知谁识老瞿昙师将示寂作手书别交游复书偈曰末后一句巳成忉怛写出人前千错万错书讫端坐而逝实嘉定四年六月九日也时客寓径山遗命散骨林间住持石桥建塔于别峯塔之右瘗之寿七十六腊四十九杭州灵隐松源崇岳禅师处州龙泉吴氏子自幼卓荦不凡早岁慕出世法年二十三弃家首造灵石妙继见大慧杲于径山慧陞堂称蒋山应菴为人径捷师闻之不待旦而行既至入室朝夕咨请一日菴问世尊有密语迦叶不覆藏汝作么生师曰钝置和尚菴厉声一喝师有省菴大喜以为法器说偈劝使祝发隆兴初得度于临安白莲精舍自是徧参诸大老罕当其意者迺入闽见木菴永一目辞永永举有句无句如藤倚树师曰裂破永曰瑯瑘道好一堆烂柴聻师曰矢上加尖永曰吾兄下语老僧不能过其如未在他日拂柄在手为人不得验人不得师曰为人者使博地凡夫一超入圣域固难矣验人者打向面前过不待开口巳知渠骨髓何难之有永举手曰明明向汝道开口不在舌头上后当自知逾年见密菴于衢之西山随问即答密菴微笑而巳师切于究竟至忘寝食密菴移蒋山华藏径山师皆从之一日密菴挂牌为众入室次问僧不是心不是佛不是物师X侍侧豁然大悟乃曰今日方会木菴和尚道开口不在舌头上自是机辩纵横密菴迁灵隐师遂分座旋出世于平江澄照徙江阴之光孝无为之冶父饶之荐福明之香山平江之虎丘庆元三年灵隐虗席被旨补处上堂大凡扶竖宗乘须具顶门正眼悬肘后灵符只如保寿开堂三圣推出一僧保寿便打三圣道与么为人瞎却镇州一城人眼去在保寿掷下拄杖便归方丈二尊宿等闲一挨一拶便乃发明临济心髓殊不知性命总在者僧手里还有检点得出者么昔年觅火和烟得今日担泉带月归岁旦示众元正改旦万事成现有时放行有时坐断不惜两茎眉和坐盘掇转佛法世法都卢一片既是佛法世法如何得成一片但办肯心必不相赚示众古者道拈起也天回地转放下也艹偃风行冶父则不然拈起也干坤黯黑放下也瓦砾生光忽有一箇半箇蓦然翟支瞎顶门达磨一宗未至寂寥在示众举临济大师如蒿枝拂公案雪窦拈曰临济放处太危收来太速师拈拄杖曰临济据令而行不知孤负黄檗雪窦尽力担荷也只见得一边且道荐福节文在甚么处掷下拄杖示众举汾阳曰识得拄杖子行脚事毕师曰汾阳虽则开口见瞻争奈落在第二头蓦拈拄杖曰者箇不得唤作拄杖子漆桶参上堂举保宁勇和尚曰大方无外大圆无内无内无外圣凡普会瓦砾生光须弥粉碎无量法门百千三昧拈拄杖曰总向者里X会去苏卢苏卢悉利悉利师曰大小保宁业识茫茫不柰船何打破戽斗示众明眼衲僧因甚打失鼻孔有赃无赃僧问如何是一同一质师曰裂破曰如何是二同大事师曰一毛头上定干坤曰如何是三总同参师曰虾蟇蚯蚓跛鼈盲龟曰如何是四同真智师曰一不成二不是曰如何是五同徧普师曰大地撮来无寸土曰如何是六同具足师曰犹欠一着曰如何是七同得失师曰入泥入水曰如何是八同生杀师曰自救不了曰如何是九同音吼师曰八角磨盘空里走曰如何是十同得入师曰寒山逢拾得曰与什么人同得入师曰胡张三黑李四曰与谁同音吼师曰狸奴白牯曰作么生同生杀师曰德山棒临济喝曰甚么物同得失师曰草里辊曰阿那箇同具足师曰信手拈来着着亲曰是甚么同徧普师曰鍼锋影里骑大鹏等闲挨落天边月曰何人同真智师曰黑山鬼窟曰孰与总同参师曰灯笼入露柱曰那箇同大事师曰嘉州大象陜府铁牛曰何物同一质师曰盌脱丘居灵隐六年法道益盛得法者众忽退居东菴示微疾作手书别诸公卿且垂二语以验来学曰有力量人因甚擡脚不起开口不在舌头上及遗书嗣法香山光睦云居善开嘱以珍重大法复书偈曰来无所来去无所去瞥转玄关佛祖罔措跏趺而寂实嘉泰二年八月四日也得年七十有一坐夏四十奉全身塔于北高峯之原待制陆游放翁铭X其墖饶州荐福曹源道生禅师南剑人分座云居出世妙果徙龟峯上堂佛法二字人人知有狼毒砒霜如何下口直饶透过威音前也是痴狂外边走山僧巳是拕泥带水诸人合作么生喝一喝上堂今朝八月十五天色半晴半雨几多门外游人不覩月圆当户也好笑又堪嗟争似西湖寺里一队古佛参退归堂喫茶上堂春风东扇西扇春雨似晴不晴浅碧深红烂铺锦绣莺啼燕语互奏笙簧一一揭示圆通妙门头头流通正法眼藏拟心凑泊依前万水千山直下知归便见七穿八穴上堂雨雪落纷纷檐头水滴滴良哉观世音艹里跳不出也大屈水底乌龟钻銕壁咄上堂月生一拶倒银山并銕壁月生二土宿骑牛穿闹市月生三屋头幽鸟语喃喃不是葛藤露布亦非入理深谈正恁么时宾主交参一句作么生道万仞悬崖垂只手百华丛里现优昙上堂平旦清晨三月朝南山苍翠插云霄不须更觅西来意门外数声婆饼焦拍膝一下曰好大哥咏灵云石偈曰云去云来非有意云来云去亦无心有无截断灵何在突兀一峯青到今后住荐福逾月示寂明州天童枯禅自镜禅师福州高氏子首参木菴永水菴一或菴体诸尊宿后谒密菴于灵隐鍼芥相契开法隆兴上蓝迁建康旌忠抚州白杨福州太平西禅宝庆元年被旨陞灵隐复移天童上堂有句无句X如藤倚树树倒藤枯句归何处良久曰长忆江南三月里鹧鸪啼处百华香上堂一拽石二搬土夜半日轮正卓午老安曾牧沩山牛南泉不打盐官鼓报君知莫莽卤火里蝍蟟吞却虎上堂举鹤林因僧扣门林曰阿谁僧曰行脚僧林曰非但行脚僧我者里佛来也不着僧曰因甚佛来也不着林曰无他栖泊处师曰天童则不然若有人扣门即大开了待他入来便拦胸搊住曰道道若拟开口便与噼胸一拳若向者里转得身吐得气便请明窗下安排作上钟偈曰一模脱就转风流平地教他不肯休要得洪音喧宇宙直须更上一层楼杭州净慈潜菴慧光禅师上堂举赵州因僧问狗子还有佛性也无州曰无颂曰狗子无佛性全提摩竭令才拟犯锋铓丧却穷性命化盐偈合水和泥一处烹水干泥尽雪华生乘时索起辽天价公验分明孰敢争太平府隐静万菴致柔禅师潮州陈氏子母黄玅喜南迁道经于潮师祖父暹延礼甚谨其母梦僧入舍遂怀妊及诞父母誓不以俗累羁师甫十岁俾从寿公受业越九载芟染初见木菴永染指后参密菴于蒋山一日入室次菴举释迦弥勒犹是他奴且道他是阿谁师曰无地头汉菴曰千闻不如一见师便殴一拳菴擒住励声曰者小鬼子见箇什么胡打乱打师曰更要喫一拳在菴连挥两拳曰打者无地头汉X师豁然大悟无何以母老归省郡将吏部朱公江请师于广法出世后移太平隐静上堂起道树诣鹿苑不是向上机传少室续曹溪未为性燥汉直得无依无欲无一法当情犹落第二见放过一着卷舒在我纵夺临时于把住处放行露柱灯笼活鱍鱍于放行处把住释迦弥勒是他奴卓拄杖且道是放行耶是把住耶一气不言含有象万灵何处谢无私上堂举天衣怀禅师鴈过长空影沉寒水话颂曰长空孤鴈一声秋献宝波斯鼻似钩风卷白云归别嶂黄昏月挂柳梢头上堂毗卢师法身主若要动地放光且来搬柴运土嗄将谓忘却上堂百丈不再参马祖争得三日耳聋临济不到大愚焉知老婆心切仰山将得镇海明珠为甚到东寺面前叉手当胸却道无理可伸无言可对咄直饶倾下一栲栳敢保老兄犹未彻上堂饥荒老鼠齩葫芦巧计胡孙倒上树要透报恩向上关直须一步低一步既是向上关因甚却要一步低一步待你踏着却向你道上堂东山和尚道空门有路人皆到到者方知旨趣长心地不生闲艹木自然身放白毫光师曰东山只解无中觅有不解有里寻无隐静则不然空门有路人皆到到者方知碍处通石上栽华还结果到头元不假春风师临终集众嘱曰老僧生平无长物只依海众常例安寝堂两日足矣复书偈端坐而化越三日寺燬众悟遗言若有旨也世寿七十腊五十二X杭州灵隐笑菴了悟禅师姑苏人上堂举睦州因僧问以一重去一重即不问不以一重去一重时如何州曰昨日栽茄子今日种东瓜颂曰昨日栽茄子今日种东瓜一声河满子和月落谁家金陵蒋山一翁庆如禅师姓范氏福州长乐人上堂春雨如膏春云似鹤春鸟关关春泉濯濯揭开观音脑葢踢倒慈氏楼阁切莫将错就错拍禅牀曰参上堂过去诸如来斯门巳成就一盲引众盲现在诸菩萨今各人圆明鰕跳不出斗未来修学人当依如是法赚杀一船人上堂意能刬句句能刬意意句交驰讨甚巴鼻尽力道不得底句不是河南便是河北衲僧闻得与么告报十箇有五双鼻孔里冷笑拈拄杖云居拄杖子党理不党亲卓一下雪巢初冷夜云𩯭未梳时上堂霜明万壑月皎千家达磨不会却返流沙拍膝一下曰好大哥归堂喫茶上堂天地造化有阴有阳有晦有朔圣人治世有礼有乐有刑有政衲僧门下有杀有活有擒有纵其擒也纵也杀也活也总在黄龙指甲缝里汝若拟议不消一搯然虽如是笑我者多哂我者少上堂一句截流万机寝削且道是那一句良久卓拄杖曰归堂喫茶上堂久雨忽晴天清地宁云收岳面月落波心拈拄杖卓一下恁么会去达磨一宗扫土而尽上堂诸佛不出世人人举足踏着祖师不西来人人满口道着既踏着又道着毕竟是箇什么有般汉东西不辨南北不分便道明X明不覆藏切忌从他觅殊不知抛却真金随羣撒土上堂豁开户牗当轩无人挝动雷门凭谁侧耳裴相国印心于老黄檗温伯雪目击于鲁仲尼衲僧门下检点将来犹在半途知县学士今日到来云居如何与伊相见拈拄杖画一画万重关锁尽一剑倚天寒𣆶年退隐南昌西山示寂塔于定林寿六十八夏四十九苏州承天銕鞭允韶禅师上堂一五二五机轮无阻南山起云北山下雨有底却道锦上铺华有底又道泥里洗土有底又道离此二途便见丹霄独步若总如斯论量山僧未敢相许毕竟如何良久曰逢人不得错举师住泉州光孝判府请开堂祝圣白槌毕师乃曰唤什么作第一义莫有旁不甘者么出来道看时有僧出问话语未竟师拈拄杖卓一卓曰住住今日开堂不比寻常佛事设问答到弥勒下生勾锁连环盛水不漏也祇是空鼓粥饭气于自已了没交涉所以道问不在答处答不在问处问答交驰如青天轰霹雳看者不容眨眼那堪更向言中定旨句下明宗大似缘木求鱼守株待兔殊不知我宗无语句亦无一法与人者里彻去皇恩佛恩一时报毕其或未然更为锦上铺华复卓拄杖一下下座佛涅槃日上堂老汉当年腊月八三更半夜颠狂发刚把长钉钉眼睛直至如今未能拔山僧今日下毒手为他拔一拔看便下座X真祕阁学士张镃居士字功甫别号约斋闻钟声悟道述偈曰钟一击耳根塞赤肉团边去箇贼有人问我解何宗舜若多神面目黑后舍宅建寺曰慧云请破菴先禅师开山疏曰舍林居为阿兰若夫岂小缘请宗师据曲彔牀只因大事几度徧参遭密菴打失鼻孔一朝拈出向冷泉捋下面皮不谓馨香奚烦郑重辞青松于北㵎穿几重出岫之云对绿水于南湖祝万岁如山之寿嘉定五年公复请灭翁文礼禅师相继阐法今有专祠于慧云青原禋禅师法嗣吉州青原净居正菴宗广禅师僧问不在内不在外不在中间且道在什么处师曰逢人不得错举僧曰还有请益分也无师曰弄巧成拙僧礼拜师曰却较些子上堂父子相继住此山丛林轨则没多般主宾色色皆仍旧蓦召大众且道仍旧后如何一炷清香尽日闲下座上堂不用爱圣圣是假名不用厌凡凡是妄立但得圣凡情尽自然物我双忘正恁么时凭谁委悉石女穿鍼山色秀木人牵线海云生鼓山永禅师法嗣杭州净慈晦翁悟明禅师福州人上堂举夹山会下一僧到高亭才礼拜亭便打僧曰特来礼拜师何打又拜亭又打趂出僧回举似夹山山曰会么曰不会山曰赖汝不会汝若会即夹山口哑去应菴和尚曰高亭一期忍俊不禁争柰拄杖放行太速者僧当时X若是箇汉莫道高亭夹山便是达磨大师出来也斩为三段何故家肥生孝子国霸有谋臣师曰高亭夹山门庭施设各得其宜伹中间一人较些子应菴和尚与么道也是巩县茶瓶师甞纂修联灯会要传于丛林灵隐善禅师法嗣杭州径山藏叟善珍禅师泉州南安吕氏子年十三依郡之崇福寺南和尚受业落䰂十六游方至杭受具足戒谒妙峯于灵隐入室悟旨后出世住里之光孝升承天次迁安吉之思溪圆觉福之雪峯复以朝命移四明育王临安径山示众古者道知之一字众妙之门又有道知之一字众祸之门只者二门入得更须出得三世诸佛出不得六代祖师出不得天下老和尚出不得何故变铁成金易变金成铁难据室者里是问讯烧香了来老僧身边立地底所在么獃子你自钝置犹可莫来钝置老僧上堂尽大地是紫磨金色身诸人每日开眼覰见释迦老子心肝举步踏着释迦老子鼻孔说有说无是诳说生说灭是谤说即心非心是妄不诳不谤不妄春风吹落桃李华澹烟疎雨笼青嶂上堂春雪寒春宵短古佛心破灯盏正法眼干纸捻抖擞精神只管看看到北斗西移南斗东转上元依旧正月半上堂灵云见桃华悟去玄沙道敢保老兄未彻香严闻击竹悟去仰山道祖师禅未会禅和家十箇五双道我此一门全无肯路X与么亦未知玄沙仰山舌头落处在要见二大老么醉我落华天借他管絃里除夕小参举僧门古德年穷岁尽时如何德曰依旧孟春犹寒师曰古德恁么荅话只恐诸人忘却今日忽有人问年穷岁尽时如何拈棒便打待他道因甚么打某甲即向他道你更要我道孟春犹寒那尝自题其像曰参禅无悟识字有数眼三角似燕山愁胡面百折如赵婆呷酢一着高出诸方敢道饭是米做送忍书记偈曰𩯭丝不可织寒衣煑字那能疗得饥别欲与君安乐法正忙却未有闲时师生于绍兴甲寅十月十二日示寂于嘉定丁丑五月二十一日寿八十三葬全身于南墖院杭州净慈东叟仲颖禅师上堂切忌随他觅无劳向己求纵横活鱍鱍有放还有收是甚么一叶落天下秋上堂迷生寂乱悟无好恶奉化县里契此翁凸箇肚矮双足拕箇布袋十字街头憨憨痴痴落落魄魄何似老龙牙手里把柄破木杓上堂拈拂子画一画曰伏羲发天地之祕未明者消息又点三点瞿昙示圆伊之形未明者消息者消息如何辨的不见道冬至乃书云物击拂子上堂上不在天下不在地中不在人喝一喝且道者一喝落在甚么处若也知得也有宾也有主也有照也有用若也不知参退巡堂喫茶上堂挝动鼓众斯聚耳同闻目同覩超干坤越今古夫何故五月五是端午上堂行者行坐者坐左之右之无可不可甘露园中蒺藜黄檗树头蜜果才与X么不与么不与么却与么善贾之家不停滞货吉州龙济友云宗鍪禅师庐陵王氏子幼喜趺坐年十二从海室淙禅师出家十九薙发受具二十二参方首谒妙峯值佛涅槃日峯上堂拈拄杖曰释迦老子来也诸人还见么微妙净法身具相三十二放下拄杖曰见你诸人不会入涅槃去也师于言下豁然契悟寻登吉水之东山佛顶得修山主故址木食㵎饮影不出山尝自咏曰山僧有分住烟萝无米无钱莫管他水似瑠璃山似玉眼前尽有许来多后峯以法衣竹篦并自题肖像寄师曰妙峯孤顶艹离离横按竹篦三尺铁只许佛顶龙济知父子不传真祕诀师尝门榜以示来学曰除却眼耳鼻舌身意那箇是你自己若也道得许你亲见龙济来其或未然且居门外雪巖尝叩问曰和尚曾接得几人师曰山僧从来不会按牛头喫艹岁暮僧问腊月三十日到来时如何师曰门前无索债人至元丁亥七月二十七日忽示疾集众嘱后事弹指一声曰只此是别众语也众请偈师不荅将二鼓复索笔书曰一灯在望更无言说大地平沉虚空迸裂书毕泊然而寂世寿八十腊六十一全身墖于峯颠北磵简禅师法嗣明州育王物初大观禅师鄞县横溪陆氏子参北磵于净慈悟旨命典文翰后住育王上堂一冬二冬你侬我侬暗中偷笑当面脱空虽是寻常茶饭谁知米X里有虫夜来好风吹折门前一株松上堂用黑豆法换人眼睛如恒河沙会火炉头话能有几箇九九九三世诸佛不知有翻身踢倒五须弥何用法身藏北斗藏北斗分明向外扬家丑上堂达磨正宗衲僧巴鼻充塞虚空无处回避堪笑迷流白日青天开却眼只管瞌睡更有黄面老人不识好恶入泥入水却道我于然灯佛所无一法可得而为我授记何异好肉剜疮空华求蔕毕竟如何悉唎悉唎既顺世墖于寺如西菴径山琰禅师法嗣杭州径山偃溪广闻禅师侯官林氏子母陈世业儒疎眉秀目哆口丰颐从季父沙门智隆于宛陵光孝十八得度受具初见铁牛印少室睦无际派诸老后参浙翁于天童鍼芥虽投自知未稳及再参于双径翁笑而问曰汝来耶一夕坐檐间闻更三转入堂曳履而蹶如梦忽醒翌朝造室翁举赵州洗钵盂话师将启吻翁遽以拳止之疑情当下冰释绍定戊子四明制阃胡公以小净慈致之历住香山万寿雪窦育王净慈灵隐径坞八山开炉上堂举赵州示众曰老僧三十年前在南方火炉头有箇无宾主话直至如今无人举着师曰森罗万象明暗色空日夜举扬赵州古佛不是不知只为贪程太速上堂杨岐眼里睛临济顶中髓一不成二不是点着不来白云万里佛成道上堂错错六载艹绳空自缚了了开得眼来天X大晓古今天地古今日月古今星辰拍膝一下曰剑去久矣切忌刻舟上堂云门放洞山三顿棒嚼饭餧婴儿黄檗打临济三顿棒按牛头喫艹只今不犯丝毫有箇方便良久曰大事为你不得小事自家担当上堂非风幡动仁者心动浣盆浣盆非风铃鸣我心鸣耳漆桶漆桶尽古往今来和泥脱墼有什么限还知万寿落处么劫石有销日虚空无尽时上堂十字街头石幢子无你遮护处一声江上侍郎来无你回避处衲僧家朝出暮入脚前脚后也须仔细忽然筑着磕着净慈拄杖别有分付上堂一升三合拄杖头边万水千山艹鞋跟底未言先领谁家灶里无烟撩起便行是处井中有水莫道空来又空去许多途路不相孤上堂一句绝离微囫囵无缝罅善财七日寻觅不得赵州五年分疎不下灵山今日快便难逢为通一线六月卖松风人间恐无价上堂绕禅牀一匝挥香案一下转藏巳竟讲经巳竟若具看经眼目方知落处其或未然依经解义三世佛冤离经一字还同魔说上堂赵州喫茶去金牛喫饭来龙门多上客有人续得末后句许你入阿字法门景定四年六月十四日示寂世寿七十五僧腊五十八杭州灵隐大川普济禅师明州奉化人上堂举睦州和尚因僧问如何是祖师西来意州曰一队衲僧来一队衲僧去颂曰一队衲僧来一队衲僧去打破睦州关大地无寸土题世尊出山相龙章凤质出王宫X肘露衣穿下雪峯智愿必空诸有界不知诸有几时空送僧偈曰云遮剑阁三千里水隔瞿塘十二峯抖擞屎肠都说了莫教错认瓮为钟蜘蛛颂曰一丝挂得虚空住百亿丝头杀气生上下四围罗织了待无漏网话方行师甞纂修五灯会元杭州径山淮海原肇禅师通州静海潘氏子母陈幼从邑之利和寺玅观出家年十九薙染受具参浙翁于径山翁问汝何处人师曰淮东翁曰泗洲大圣为什么在扬州出现师曰今日又在杭州撞着翁曰且喜没交涉师徐曰自远趋风翁以师警敏欲大激发未许参堂才见便曰下一转语来拟开古即喝出师以书上又以颂呈末句曰空教回首望长安翁曰者里是什么所在师曰谢和尚挂搭于是密就入室之列命掌记室翁既示寂师出世里之光孝迁吴城双塔金陵清凉天台万年苏之万寿永嘉江心而四明育王虗席庙堂奏师补处复迁杭之净慈灵隐径山其住径山值歉余逋券山积僧残屋老未几楼阁矗霄云衲踵至不减浙翁全盛气象俄示疾嘱其徒曰为吾祔一穴于东㵎见生死不忘奉师之意六月初十日浴讫书偈而逝尝赞达磨像曰踏翻地轴与天关合国人追不再还去去一身轻似叶长江千古浪如山婺州双林介石朋禅师上堂举明招谦禅师一日天寒上堂众才集招曰风头稍硬且归煖处商量便归X方丈众随至立定招曰才到暖室便见瞌睡以拄杖一时趂下颂曰稍硬风头早巳乖更将暖处自沉埋反令千古成踪迹枉喫罗山白饭来因见郁山主画像旁僧索赞师信笔书曰拾得明珠笑眼开为言尘净转生埃若无直下承当者孤负阇黎一扑来佛成道日示众曰六载将身艹里埋当时有眼几曾开果然见得明星现未到门庭冷似灰明州天童弁山阡禅师举李大夫翱参药山因缘颂曰贵耳而贱目背手抽金镞仰面看青天箭过新罗国送僧归乡偈曰奋志南方问正因正因一字不曾闻七零八落袈裟角惹得陵霄几片云赞观音大士偈曰螺髻屈蟠春岛碧绿衣零乱晓云寒寻声只么随流去说甚真观清净观苏州虎丘枯桩昙禅师上堂举大梅常禅师问马祖如何是佛祖曰即心是佛师曰要知马祖落处么水向石边流出冷风从华里过来香龙溪文禅师示众无相无形本寂寥拟擡眸处转迢遥蒲团静倚无余事窗外一声婆饼焦苏州虎丘东山道源禅师福建连江黄氏子肄业郡之白云游历两浙见知识二十余员末后到蒋山见浙翁室中举即心即佛话有省出世奉化清凉迁苏州虎丘上堂拈拄杖曰德山棒临济喝总是用过了底闲家泼具且道虎丘将什么为人卓拄杖不假钳鎚烹佛祖惯将折筯搅沧溟掷拄杖下座颂蚬子和X尚纸钱堆里可怜生臭口才开便葛藤荡尽鬼家穷活计至今古庙绝人行建安徐直翁帅三山以雪峯起师至建宁先孝寺遗偈而化淳祐九年九月二十九日也寿五十九明州大慈芝嵒慧洪禅师越州新昌人姓朱诞时母梦前石佛高禅师入卧内寤而生师年十六从石佛净因薙染谒径山浙翁翁问曰汝何处人师曰越州翁曰近离甚处师曰净慈翁曰如何是行脚事师拟议翁色庄曰汝前来答我一一分晓问着行脚事则茫然为何所碍师曰今日来见和尚翁曰念汝新到参堂去翁迁天童师再参室中举不是心不是佛不是物师曰黄龙行处艹不生翁曰且喜没交涉师曰入水见长人翁便喝后应丞相忠献越王之命出世崇报上堂住山懒慢百事无成教为剩语禅亦强名击拂子曰夜来春睡重一觉到天明住石佛上堂红尘堆里四经秋验尽诸方盌脱丘忽地船头轻拨转却来屋里贩扬州襕衫翻着曲唱还乡坐断千差壁立万仞直得韶光溢目故园桃李争妍瑞气腾空本地风光显现若也顿开千眼何妨把手同归其或未然善财一去无消息楼阁门开竟日闲上堂若论此事如春行大地物物皆春若是焦芽败种又争怪得临终书偈曰六十三年前六十三年后腊月火烧山虗空俱出丑跏趺而逝明州寿国梦窗嗣清禅师山阴于氏子出家于郡之X天章佛涅槃上堂佛真法身犹若虗空因甚二月十五日却向双林树下做尽死模样良久曰竹影扫阶尘不动月穿潭底水无痕上堂举白云端和尚曰若端的得一回汗出一茎艹上现琼楼玉殿若未端的得一回汗出总有琼楼玉殿却被一茎艹盖却师曰要知白云老人落处么自从塞北经鏖战敢向江南说阵图上堂德山入门便棒临济入门便喝逼龟成兆终不能灵宝陀者里寂然不动感而遂通良久曰马无千里谩追风上堂举曹山辞洞山洞山曰子向甚么处去曹山曰不变异处去洞山曰不变异处岂有去耶曹山曰去亦不变异师曰云藏无缝袄鸟宿不萌枝上堂春风如刀春雨如膏裁剪不得处桃华色转娇灵云一见不疑去谢郎舞棹更呈桡上堂归宗斩蛇祕魔擎叉禾山打鼓赵州喫茶十字街头开舖席见钱买卖且无赊上堂三十年来寻剑客几回叶落又抽枝自从一见桃华后直至如今更不疑师曰寻常春梦无奇特独有灵云说向人只如玄沙道谛当甚谛当敢保老兄未彻在又作么生若不同牀睡焉知被底穿上堂万里无寸艹头上漫漫出门便是艹脚下漫漫夜行只管贪明月不觉和衣渡水寒育王印禅师法嗣湖州道场别浦法舟禅师甞有鱼篮观音赞曰月眉斜印海门孤逐浪随波不丈夫双手向人提掇处却将鱼目换明珠X无极观禅师题世尊出山像曰王宫不住箇痴獃半夜逾城真怪哉苦行六年谁釆你计穷只得出山来育王端禅师法嗣明州瑞巖无量崇寿禅师上堂举鸟窠和尚因白侍郎问如何是佛法大意鸟窠曰诸恶莫作众善奉行侍郎曰三岁孩儿也解与么道鸟窠曰三岁孩儿虽道得八十老人行不得颂曰恶无相貌善无形皆自心田长养成不露锋铓轻点破菩提烦恼等空平因僧问世尊腊月八日正觉山前夜覩明星悟道此意如何师答以偈曰明星现处眼皮穿汉语胡言万万千暴富乞儿休说梦谁家灶里火无烟天童派禅师法嗣明州天宁无镜彻禅师上堂举巖头和尚因僧问浩浩尘中如何辨主头曰铜沙锣里满盛油颂曰百万雄兵入汉关威如勐虎阵如山单刀直取颜良首不是关公也大难鳌峰定禅师赞玄沙和尚偈曰青蓑不肯换金章千古风流属谢郎钓得锦鳞人不荐夜寒沙上听鸣榔育王堪禅师法嗣饶州荐福无文灿禅师从育王得法于宝庆三年六月受请住荐福次迁开先五年复还荐福据室山僧今日开地狱门普请尽大地人造地狱业证地狱果若有一人成佛作祖我誓不成正觉上堂拈香毕乃曰天高地厚日盈月昃全提半提天地悬隔灿上座X平生只会着衣喫饭闻人说佛法二字如风过树头如水浇顽石今日裂破面门唤作长老也欲与诸人论说一上无端冒五六月大热行三千里脩途一时打失了也虽然赖有拄杖子在拈拄杖曰拄杖子试说看卓一下清平世界切忌譌言当晚小参鼓棹扬帆驾没底船横行海上神头鬼面用无文印勘验诸方二千里远来住山单单地提持此事举拂子看看印文巳露划一划锦缝巳开若佛若祖若圣若凡尽向者里一印印定直得尽干坤大地风飒飒地众中忽有箇犯众出来道长老你且莫大惊小怪我在威音王佛世巳证是三昧又作么生以拂子击禅牀下座上堂云门放洞山三顿棒黄檗打临济三顿棒减灶添兵伤盐费酱一不成单二不成两多少芦华对蓼红时人只看丝纶上上堂诸佛法门祖师要妙夜来四檐雨说得盛水不漏汝等诸人若向者里承当者里保任以手摇曳曰料掉料掉开炉併谢耆旧踏田上堂赵州无宾主话田地稳密底开口便道着信脚便踏着若是东西不辨南北不分未免被人侵疆越界荐福门下总是田地稳密底人拈起香匙放下火筯一一天真因甚如此公验分明上堂临济处半杓末山处半杓玉本无瑕妄自雕琢有年无德老睦州无端拶折云门脚端午上堂符不书药不採起死禁不祥拈拄杖幸有者箇在卓一下满院熏风夏日长人在藕华香世界开先结夏小参大华藏海渺无X边际江河溪㵎流入其中咸失本名鱼龙虾蟹游泳其中咸失本性三世诸佛于中成等正觉一切众生于中流浪生死现前大众于中成就无功用学拈拄杖卓一下开先拄杖子一口吸干了也三世诸佛一切众生现前大众毕竟向甚么处行履良久曹溪波浪如相似无限平人被陆沉冬至小参滴水冰生未可歇去崖崩石裂正好进程直饶会得一线长要且未会长一线直饶会得长一线要且未会一线长所以乡谈相似州县不同开先则不然扰扰匇匇晨鸡暮钟唤冬作夏唤夏作冬一线短长谁管得雪霜尽处是春风再住荐福当晚小参去去实不去是法住法位来来实不来世间相常住山僧屈指五载重到东湖荷尽巳无擎雨葢春风犹在柳梢头无一丝毫去来相无一丝毫新旧相见则与诸人共见闻则与诸人共闻箇中忽有箇出来道无文将常住物作自己用固有之你也忒煞忒煞嗄元来众中有人在复举德山小参不答话钩在不疑之地时有僧出着了也山便打果然僧曰某甲话也未问因甚便打不识痛痒汉山曰你是甚处人第二下銕鎚来也僧曰新罗人和声送出山曰未跨船舷好与三十棒雷声浩大雨点全无大众大小德山龙头蛇尾却引者僧向艹窠里头出头没当时待他道某甲话也未问因甚打某甲脚跟下痛与三十何故为人须为彻上堂风萧萧雨萧萧天高地厚水阔山遥达磨大师无端游X梁历魏二祖大师平白失了一臂水潦和尚不合喫马大师一踏天下大禅师枉自喫了四藤条说着令人恨不消上堂佛祖未兴时天然一句子不东不西不横不竖衲僧家东齩西嚼从朝至暮横也无柰何竖也无柰何拍膝一下若向者里进得一步自然和声送出两手分付若祇向册子上学得来印板上脱将去山无重数水无重数结夏上堂百不知百不会饱喫饭熟打睡要得尅期取证须证如是三昧师尝与其友知无闻书曰住院何足道哉近年敕差堂除者何限可挂齿牙者能几人使吾有口可以吞三世诸佛则曲彔牀终身不坐又何慊无闻以为何如某昔者入众见识字人多不修细行遂决意不作书记诸老据位称师者又多看不上眼遂无意出世今皆不遂其初矣住院十年名为长老只是旧时灿上座饮食起居与堂僧无异相从衲子岁不下百数十人遇五日挝鼓陞堂以平时在诸老间所得细大法门随分东语西话断不敢以脱空语笼罩学者亦不敢以过头语欺谩学者说到无巴鼻无滋味处欣然自笑听者不必解笑也士大夫多相知然所知者不过谓其读书也能文也解起废也硬嵴梁也葢胆毛几茎则知者鲜矣何山清禅师法嗣福州雪峯北山信禅师颂佛成道曰六年冻得眼无光一见明星雪后霜担水出山频唤卖不知江海白X茫茫天童观禅师法嗣苏州虎丘㑃堂善济禅师题鱼篮观音像赞曰云𩯭浓粧苦强颜为他闲事入尘寰𢹂来活底无人买只作寻常死货看越州天衣啸嵒文蔚禅师上堂举云门和尚示众曰人人尽有光明在看时不见暗昏昏作么生是诸人自已光明自代曰厨库山门又曰好事不如无颂曰人人尽有光明在看时不见暗昏昏踢倒山门与厨库此时明暗自然分柏嵒凝和尚作破衲颂曰零零落落几经年信手拈来搭半肩午夜定回和束倒箇中消息许谁传华藏纯菴善净禅师上堂举六祖风旛话颂曰不是风兮不是旛白云尽处见青山可怜无限英灵汉开眼堂堂入死关天童颖禅师法嗣杭州径山荆叟如珏禅师婺州人初见痴钝一日室中埀语如何是佛师遽曰烂东瓜复呈颂曰如何是佛烂东瓜齩着冰霜透齿牙根蔕虽然无窖子一年一度一开华又甞作偈寄呈痴钝曰钟山白刃赤身挨几度曾经被活埋一自人亡家破后了知无位可安排住后岁旦上堂新岁击新鼓普施新法雨万物尽从新一一就规矩普贤大士忻欢乘时打开门户放出白象王徧地无寻处拈拄杖惟有者箇不属故X新等闲开口吞却法身掷下拄杖是什么千年桃核里元是旧时仁结夏小参我此一宗正令全提如暴风卒雨鼓荡无前石火电光追奔不及举意即迷源擡眸巳错过不是目前法莫生种种心纵汝三种互修尅期取证第二头第三首万拄千撑转见气急殊不知髑髅未具已眼先明哌地一声千了万当然虽如是亲证者万无一二错会者数有河沙佛成道颂曰六年雪岭方成道打失从前鬼眼睛满面惭惶无着处至今生怕见明星福州雪峯大梦德因禅师作布袋和尚赞曰杖挑布袋走红尘底事何曾见得亲业识茫茫无本据不知开口笑何人金山奇禅师法嗣杭州灵隐高原祖泉禅师举镜清在雪峯一日普请次峯曰沩山道见色便见心还有过也无清曰古人为什么事峯曰虽然如是我要共你商量清曰若与么不如某甲䦆地去师拈曰雪峯探竿在手影艹随身若不是镜清普请几乎狼借又举九祖伏䭾密多尊者问八祖佛䭾难提尊者父母非我亲谁是最亲者诸佛非我道谁是最道者颂曰父母分明非我亲祖师肝胆向人倾直下若能亲荐得优昙华发火中春赠黄汉岭开接待偈曰路绕悬崖万仞头行人到此一场愁蓦然得箇休歇处重叠关山信脚游万寿观禅师法嗣X隆兴府黄龙无门慧开禅师杭州梁渚人族姓梁母宋氏礼天龙肱和尚受业参月林于万寿林令看无字话经六年迥无入处乃奋志自誓曰若去睡眠烂却我身每至困时廊下行道以头向露柱磕一日在法座边忽闻斋鼓声有省述偈曰青天白日一声雷大地羣生眼豁开万象森罗齐稽首须弥𨁝跳舞三台次日入室欲通所得林遽曰何处见神见鬼了也师便喝林亦喝师又喝自此机用脗合嘉定十一年出世安吉报国次迁隆兴天宁黄龙翠巖苏之开元灵巖镇江焦山金陵保宁淳祐六年奉旨开山护国仁皇寺上堂若人识得心大地无寸土古人恁么道黄龙即不然若人识得心大地尽是土上堂是非长短耳边风切莫于中觅异同要得八风吹不动放教心地等虗空慈受老人只解顺水张帆不能逆风把拕黄龙又且不然是非都去了是非里荐取何故聻几度黑风翻大浪未曾闻道钓舟倾上堂三分光阴二早过怀州牛喫禾灵台一点不揩磨益州马腹胀贪生逐日区区去天下觅医人唤不回头争柰何灸猪左膊上于斯荐得参学事毕其或未然拈拄杖请木上座与诸人说破卓拄杖下座上堂赵州和尚道南来者与他下载北来者与他上载大似世情看冷暖人面逐高低慈受和尚道南来者与他一面笑北来者与他一面笑大似欢喜厮杀笑里有刀若是焦山又且不然南来者以平常待之北来者以平常待X之也不瞋也不笑也无下也无高何故清平世界不用干戈作朝阳偈曰寒时急用底物趂暖着些鍼线忽然腊月到来免致脚忙手乱对月偈曰始见些儿光影要了末后一段若是无门拳头不打者般钝汉师晚年倦于槌拂菴居西湖之上参学者犹众理宗召入选德殿说法祈雨感应敕赐金襕法衣佛眼之号兴化府囊山孤峯德秀禅师福州连江陈氏子于苏之寒山祝发上堂举僧问雪峯如何是第一句峯良久僧举似长生生曰此是第二句雪峯令僧问生如何是第一句生曰苍天苍天师曰二大老与么泪出痛肠若是第一句要且未梦见在忽有人问怡山如何是第一句只向他道剑去久矣上堂举真净和尚曰头陀石被莓苔裹掷笔峯遭薜茘缠罗汉寺里一年度三箇行者归宗寺里参退喫茶大众要会么听取一颂天晴日头出雨落地下溼尽情都说了只恐信不及潭州石霜竹巖玅印禅师进贤人族万氏受业于龙塘绍昙徧叩诸方后抵苏州万寿谒月林一日入室次林问如何是祖师西来意师曰老鼠齩破灯盏林颔之历住数剎后移石霜作对月看经偈曰未动舌头文彩露五千余卷一时周若言待月重开卷敢保驴年未彻头师𣆶年筑菴曰紫霞丞相赵公葵燕居里第甞延师问道宝祐三年八月二十三日示疾书X偈曰六十九年一场大梦归去来兮珍重珍重书毕泊然而逝墖于紫霞续灯存稾卷第二续灯存稿X卍XXX续灯存稾卷第三明嗣祖沙门东吴通问编定笠泽居士华亭施沛彚集临济宗大鑑下第二十世卧龙先禅师法嗣杭州径山无准师范禅师生于蜀之梓潼雍氏九岁依阴平山道钦出家经书过目成诵绍熈五年冬登具戒明年次成都坐夏正法遇瞎堂高弟尧首座师请益坐禅之法尧曰禅是何物坐底是谁师蒙示诲昼夜体究一日如厕有省明年往谒佛照于育王照问何处人师曰剑州照曰带得剑来么师随声便喝照笑曰者乌头子也乱做久之复至灵隐时破菴居第一座同游石笋菴菴之道者请益胡孙子捉不住愿埀开示菴曰用捉他作么如风吹水自然成纹师侍傍有省未几破菴过天童扫塔师偕往复拉月石溪同游台鴈至瑞巖云巢留师分座夜梦伟衣冠者X持把茅见授翌日明州清凉专使至师受请入院见所谓伽蓝神茅其姓衣冠与畴昔所梦无异陞堂开法一香供破菴三年迁焦山期年迁雪窦又三年被勅移育王又三年嵩少林散席径山朝命以师补处明年寺燬师逆知其数不动容经意是年冬十月有旨召入内廷上御修政殿引见师奏对详明上为色动赐金襕僧伽黎复宣诣慈明殿陞座说法上埀帘而听赐佛鑑禅师号三年寺成阅六年复燬而多助云至不数年复还旧观去寺四十里筑室百楹接待云水頟曰万年正续正续西数百步结菴一区为归藏所上建重阁祕藏后先所赐御翰敞室东西偏奉祖师与先世香火遇始生日为饭僧佛事以赞冥福葢蜀乱师之先祀遂绝祠奉以旌孝慕上闻嘉叹僧问赵州和尚道三十年前在南方行脚火炉头有箇无宾主话直至如今无人举着此意如何师曰舌头拖地僧曰毕竟如何是无宾主话师曰言满天下僧曰祇如玄沙闻得乃曰者老汉脚跟未点地在又作么生师曰一坑埋却僧曰可谓焦砖打着连底冻赤眼撞着火柴头师以拄杖划一划上堂五峯门下百种全无禅牀迫窄堂供萧疎脚下踏着底破砖头碎瓦片面前撞见底王獦獠李麻胡恁么薄福住山真箇孤负老胡良久虽然如是更点分明上堂一夏巳满无事不办遂府钵盂卭州磁碗上堂灵山指月曹溪话月递代相传证龟成鼈范上座寻常一张口挂X在壁上今日无端入者行户未免拈出多年历日说似诸人且要郭大李二邓四张三知得江南两浙春寒秋热示众若论箇事直是省要柰何诸人自作艰难自作障碍所以寻常东廊西廊见诸人和南问讯山僧便乃低头相接其实无他只要诸人识得长老是西川隆庆府人氏若也识得便与诸人打些乡谈说些乡谈如今且未说你识得长老且各自知得自家乡贯也得淳祐戊申秋师筑室明月池上榜曰退耕乞老于朝而旧疾适作三月旦陞堂示众曰山僧既老且病无力得与诸人东语西话今日勉强出来将从前所说不到底尽情向诸人面前抖擞去也遂起身抖衣曰是多少十五日集两序区画后事亲书遗表及遗书十数言笑如平时其徒以遗偈为请乃执笔疾书曰来时空索索去也赤条条更要问端的天台有石桥移顷而逝停龛二七日上遣中使降香赐币奉全身塟于正续之侧墖曰圆照江州云居即菴慈觉禅师上堂举雪峰因闽王问拟欲葢一所佛殿去时如何峰曰大王何不葢取一所空王殿王曰请师样子峰展两手云门曰一举四十九师颂曰空王殿样子雪峰展两手添得老韶阳一举四十九总是面南看北斗赞船子和尚偈曰三十余年在药山鬼家活计岂能传当时不得夹山老你且柰烦撑破船举叶县省禅师因僧问如何是密用心处县曰閙市里辊毬子曰意旨如何县曰普请大X家看颂曰辊毬閙市大家看一阵清风吹面寒定乱不须双刃剑活人何必九还丹师甞游云居夜宿瑶田庄梦安乐神告曰师于此山只有一粥之缘明日午后到山𣆶参罢会旦过有二僧相殴新到例遭摈逐师窃讶之后数年云居虗席州符起师补处师忻然承命且征前梦至瑶田庄而寂明州大慈独菴道俦禅师赠制鞋匠偈曰透底工夫做巳圆须知密处自心传脚跟着地随他转踏到驴年也未穿杭州灵隐石田法薰禅师眉山彭氏子生而慧敏三四岁时见佛僧即知礼敬年十六往从丹稜石龙山法宝院智明出家二十二薙发受具戒遂游方至石霜礼雷迁塔述偈曰一念慈容元不隔何须特地肆乖张平高就下婆心切恼得雷公一夜忙师名由是大着闻穹窿破菴先禅师道望遂往叩菴一见知为法器室中举世尊拈华迦叶微笑话师曰焦砖打着连底冻赤眼撞着火柴头菴异之每于日用语默不少假借师于是决志依栖与无准范日相激砺久乃辞去复遍游诸老门庭灵隐松源岳净慈肯堂充华藏遯菴演咸称赏之后出世苏之高峯次迁寒山钟山虗席庙堂奏师补处宝庆初迁净慈端平二年复迁灵隐上堂一径直二周遮衲僧会得万别千差庭前闲纵目春尽尚余华老胡不合过流沙拍膝一下便下座上堂大道体宽无易无难相头买帽此土西X天上堂识得心山岳沉握金成土握土成金脚前脚后现成行货少室峯前交点不过上堂石中有玉沙里无油德山临济未出常流却忆寒山子时临古渡头上堂见闻觉知行住坐卧眨上眉毛早巳蹉过赤脚唱山歌路上无人和上堂把定重关诸人性命在山僧手里放开一线山僧性命在诸人手里而今也不把定也不放开山僧即是诸人诸人即是山僧三十年后莫道蒋山和泥合水示众剑刃翻身犹是钝屋头问路太无端楚鸡不是丹山凤何必临风刷羽翰淳祐甲辰三月望示徒曰但得本莫愁末唤什么作本唤什么作末松柏千年青不入时人意牡丹一日红满城公子醉山僧恁么道若有不肯底是我同参弟子师俊绘师像求赞有曰末后一句分付厨山众讶之先是师甞建接待院于西溪曰宝寿明日忽示疾又明日退归宝寿趣办终焉计诀众而逝窆全身于院后寿七十五腊五十三师五迁望剎阅三十有二年撙节而足用审量而计功虽有大兴建一毫不以干人而土木金碧在处成就云灵隐岳禅师法嗣明州天童灭翁天目文礼禅师杭之临安人姓阮氏家天目山之麓又号天目云师生六岁携篮随母採桑俄念携之者谁邪遂有出家志年十六依真相寺智月剃落往净慈参混源源举现成公案放汝三十棒话不契复谒育王佛照问恁么来者那箇是汝主X人公师豁然领旨一日照问是风动是幡动者僧如何师曰物见主眼卓竖照曰不是风动不是幡动甚处见祖师师曰揭却脑葢照喜其俊迈命典书记久之返浙西听一心三观于上天竺时松源岳唱道饶之荐福室中问僧不是风动不是幡动拟议即棒出师闻之顿忘知解遂往见之蒙印可得尽其旨辞去巡礼江淮间祖塔时浙翁琰主蒋山挽师充立僧首座嘉定五年约斋张公镃请师开法临安慧云一香为松源嗣次迁温之能仁未几退归西丘节斋赵公慕师高行微服过访师亦不问其姓名与语终日而去翌日奏请师住持净慈室中每举南山筀笋东海乌鱡话学者拟议师便打莫有凑泊之者后迁福泉陞住天童上堂法不孤起仗境方生境既不生法从何立龙湫泻千尺瀑布且不是境鴈峯耸万丈高寒且不是法明眼衲僧到者里合作么生直饶倜傥分明山僧棒折也未放在何故杀人刀活人剑上堂事事无碍青山掩映斜阳外法法无差櫩前古木閙羣鸦君不见太原孚上座走天涯掦州五更闻画角吹断落梅华直至如今未到家上堂举楞严经诸可还者自然非汝不汝还者非汝而谁颂曰不汝还兮复是谁残红流在钓鱼矶日斜风定无人扫燕子衔将水际飞冬至上堂黄钟才起时九数从头数相将幽谷莺啼次第雕梁燕语田父祭勾芒丛祠敲社鼓农父狎牛郎村姑教蚕妇光阴老尽世间人冬至寒食X一百五宏智禅师忌上堂夜明帘外宝鑑堂前元无兼带岂有偏圆正恁么时毕竟谁居正位古渡无人霜月冷芦华风静鹭鸶眠上堂长颈鸟乔林不栖横飞天外穴鼻牛山田耕了直上峯头天下衲僧仰望不及何故嘉州打大象上堂投子和尚道迎之不见其首随之罔眺其后大似徐六担板天童则不然仰之弥高俯察非遥横塘宿鹭斜飞起几只银瓶挂树腰上堂众生本不曾迷夜阑鸡向五更啼诸佛本不曾悟秋清鴈度长空去拍膝一下西窗昨夜月华明淳颷巳到梧桐树元宵上堂昨夜摩腾法师徧点莲灯助佛光明直得善信真人失却光彩太白龙王出来道我从龙种上尊王佛时住此山未闻有者箇消息于是空中打箇闪电变作满天黑风暴雨还委悉么我见灯明佛本光瑞如此僧问牛头未见四祖时如何师曰牛头曰见后如何师曰牛头牛头僧问和尚见佛照时如何师曰石中有玉曰见松源后如何师曰沙里无油有来上座入方丈曰某甲有状告投和尚师曰对头在那里来曰和尚便是师曰老僧与汝有甚么冤讐来无语师捉住曰冤家冤家新到相看师问汝名甚么僧曰智虎师退身作怕势僧拟议师便归方丈僧问观方知彼去去者不至方意旨如何师曰前不搆村后不迭店佛光法照首依师于梁渚师令往下竺参北峯印公示偈曰送子参寻有鹫山诸方多是落前三自从开异归同后圆旨于今亦X倦谭拣境分明妙药方余之分别更须忘𣆶风吹落残红片休向枝头觅旧香丛林至今传诵师尤邃于易干淳诸儒大阐道学师与之游直示心法朱晦庵问毋不敬师叉手示之杨慈湖问不欺之力师答以偈曰此力分明在不欺不欺能有几人知要明象兔全提句看取升阶正笏时其晓人类如此师所阅五剎通不过八九年而得闲之岁月多逍遥于梁渚之西丘羣衲参叩无异领众时也将入寂谓侍者曰谁与我造箇无缝塔者曰请师塔样师良久曰尽力画不出遂怡然脱去阇维弟子收舍利并遗骨祔葬于应菴塔左寿八十四腊六十八温州江心石巖希琏禅师潮阳马氏子上堂举广慧琏禅师与祕监杨公大年夜话次慧曰祕监曾与甚人道话来公曰某曾问云巖谅监寺两箇大虫相齩时如何谅曰一合相某曰我祇管看未审恁么道还得么慧曰者里则不然公曰请和尚别一转语慧以手作拽鼻势曰者畜生更𨁝跳在公于言下脱然无疑述偈曰八角磨盘空里走金毛师子变作狗拟欲将身北斗藏应须合掌南辰后师曰内翰攀南辰倚北斗广慧转天关翻地轴寥寥千古许谁知断絃须是鸾胶续僧问昔日佛照光禅师因宋孝宗宣问释迦佛入山六年所成何事光曰将谓陛下忘却此意如何师答以颂曰大根大器大熏修瞥转机轮向上头万亿斯年惟一佛雪山元不隔龙楼X台州瑞嵒云巢岩禅师作经题米木八字偈曰以字不成八字非当阳拈起大家知释迦老子舌无骨黄叶将来吓小儿颂灵云见桃华话曰三月桃华烂熳红灵云打失主人翁随邪逐恶玄沙老半是真情半脱空华藏无碍觉通禅师青苗会上堂破一微尘出大经鸢飞鱼跃更分明不将眼看将心看巳是重敲火里冰淹黑豆昧平生直须劫外话丰登缲成白雪桑重绿割尽黄云稻正青杭州净慈谷源道禅师举丹霞然初参石头刬佛殿前艹公案颂曰石头刬艹验英豪懵懂丹霞眼不高若解转身行活路至今应不累儿曹湖州道场北海悟心禅师举黄檗在盐官殿上礼佛次时唐宣宗为沙弥问曰不着佛求不着法求不着僧求长老礼拜当何所求檗曰不着佛求不着法求不着僧求常礼如是事弥曰用礼何为檗便掌弥曰太麤生檗曰者里是什么所在说麤说细随后又掌颂曰曾施三掌触君王佛法何曾有寸长麤行沙门封断际至今无地着惭惶举唐文宗蛤蜊因缘颂曰合水和泥底事忙被渠点破大乖张虽然契得君王意争奈全身入镬汤明州雪窦大歇仲谦禅师义乌应氏子幼见傅大士心王铭矢志出家初参息菴菴器而抑之曰汝儒者习气不除焉能学道要到大休大歇田地如木偶人去师蒙激发益自奋励朝夕孳孳不懈一日忽然有X省遂以大歇自名后依松源岳一日室中举祕魔擎叉话师豁然大悟上堂举应菴和尚问密菴如何是正法眼密曰破沙盆颂曰白玉琢成泥弹子黄金铸就銕崑崙千年滞货无人买未免如今累子孙送维那偈曰兴化当年打克宾丛林千载话犹存云黄有棒且高阁只么煎茶送出门诺菴肇禅师举松源示众曰明眼衲僧因甚打失鼻孔有贼无赃颂曰杀人一万损三千独弄单提机不全万顷沧波明月夜一声短笛钓鱼船题二祖赞曰觅心无处自欺谩甘受齐腰深雪寒三拜起来依位立谁知徧界是波澜华亭怀古偈曰活计都卢一钓舟锦鳞入手便抽头我来不覩师亲训柳岸依依蘸碧流湖州道场运菴普岩禅师题赵州像赞曰无端提起七斤衫多少禅人着意参尽向青州做窠窟不知春色在江南举洞山冬夜喫果子公案颂曰洞山玷辱家风首座埋没自已双双绣出鸳鸯千古扶持不起苏州虎丘蒺藜昙禅师初住四明延庆迁苏之穹窿震泽普济镇江甘露真州长芦后至虎丘上堂举僧问香林如何是衲衣下事林曰腊月火烧山师曰兔子何曾离得窟若有人问延庆如何是衲衣下事只对他道就船买得鱼偏美踏雪沽来酒倍香上堂念念释迦出世时时弥勒下生顿超天地未分之前不历阶梯掀翻宝所便恁么去可以开无量法门可以X演百千妙义蓦拈拄杖卓一下无量法门百千妙义尽向者里百杂碎了也还知虎丘落处么靠拄杖祖祢不了殃及儿孙颂灵云见桃华话曰三月桃华是处开灵云双眼尽尘埃谢郎重整钓鳌手未免将身一处埋台州瑞岩少室光睦禅师上堂举曹山霞禅师因僧侍立次山曰道者可煞热曰是山曰祇如热向甚么处回避曰向镬汤炉炭里回避山曰祇如镬汤炉炭里又作么生回避曰众苦不能到师颂曰瞎却顶门三只眼镬汤炉炭里优游若言众苦不能到端的何曾有地头题四祖像赞曰破头峰顶紫云飞三却天书老翠微滞货虽然无用处不应分付小孩儿镇江府金山掩室善开禅师上堂举密菴破沙盆话颂曰法眼拈来早自谩无端错对破沙盆而今徧界难遮掩殃害丛林及子孙明州雪窦无相范禅师上堂举赵州和尚曰才有是非纷然失心还有答话分也无僧举似洛浦浦扣齿又举似云居居曰何必僧回举似赵州州曰南方大有人丧身失命僧曰请和尚举赵州方举前话僧指旁僧曰者箇师僧喫却饭了作恁么语话师颂曰坐底见立底立底见坐底咄哉老赵州白日眼见鬼祕监陆游居士字务观号放翁山阴人甞谒松源和尚于灵隐从容问曰心传之学可得闻乎源曰既是心传岂从闻得士点首默契呈偈曰几度驱车入帝X京逢僧一例眼双青今朝始见宗门别说有言无要眼听荐福生禅师法嗣杭州径山痴绝道沖禅师武信长江荀氏子母郭生而丰上短下资性绝人稍长以进士业应诏不利遂于梓州妙音院从修证受业游成都讲肆习经论绍熈壬子出崃回翔荆楚间时松源岳唱道于饶之荐福师往谒以岁饥不受会曹源生出世妙果师造见聆入门语有省参堂俾侍香朝夕老拳痛棒不少贷平生知见至是多无影响曹源徙龟峯师侍行又三年以偈辞游浙其言曰尚余穷相一双手要向诸方痒处爬至京值松源主灵隐师复依之嘉定己卯由径山第一座应嘉禾光孝请法嗣曹源是时此菴元觉菴即逢菴原无相范石谿月等皆在会中道闻于朝忠献卫王以堂帖除蒋山蒋山诸庄皆濒江易涝下田多无秋师忍饥鸣道行乞养士居十有三载无倦色嘉熈己亥侍郎东畎曹公豳帅闽闻师道望以皷山来聘未行雪峯牒至领事半年而天童诏下众集如海育王虗席摄住持事往来两山上堂天童用底来育王用不着育王用底归天童用不着虽然如是用不着处用有余一箭双鵰随手落结夏上堂圆觉伽蓝尘尘有路坐断去来顿空今古那里十三者边十五后先不差毫发许堪笑黄面瞿昙至今不知落处上堂有一人一念顿证堕在佛数有一人累劫X阐提不愿成佛且道那箇合受人天供养良久曰蝶穿芳径双眉溼蜂掠残华两股肥上堂尽干坤大地无丝毫许大是汝诸人横担拄杖绕四天下行脚道我无处不到无事不知且道西天那烂陀寺戒贤论师今日说甚么法便下座上堂僧问心佛及众生是三无差别如何是过去心师曰放待冷来看曰如何是现在心师曰你问我答曰如何是未来心师曰后次上堂向你道曰如何是过去佛师曰去年梅曰如何是现在佛师曰今岁柳曰如何是未来佛师曰颜色馨香依旧曰如何是过去差别智师以拂子击禅牀左边曰如何是现在差别智师以拂子击禅牀右边曰如何是未来差别智师以拂子中间点一点僧曰心佛众生无向背十方剎海一毫收便礼拜师曰过去心不可得现在心不可得未来心不可得三世既不可得唤甚么作差别智若人见得彻去三世诸佛无一时不在诸人顶𩕳上转大法轮更来者里挨肩竝足讨什么盌下座以拄杖一时打散未几被旨迁径山一日忽陞座辞众举世尊临入涅槃告众曰汝等善观吾紫磨金色之身瞻仰取足毋令后悔今日即有明日即无师曰世尊四十九年作尽伎俩及至临行之际求生不得求死不得山僧今日要行便行要去便去八臂那咤拦不住至夜分起坐移顷而逝寿八十二腊六十一茶毗舍利五色者无数遵遗命奉骨归葬金陵玉山菴学者分其半塔于菖蒲田X天童镜禅师法嗣杭州净慈清溪沅禅师上堂达磨西来一坐具地被他神光礼了三拜一时占了致令后代儿孙各自分疆列界衲僧家拨艹瞻风朝吴暮越南天台北五台拄杖头艹鞋底还曾踏着也未良久曰切忌踏着荆州公安虎溪钖禅师上堂心心浅处实甚深道道幽远无人到急行踏不着缓行成错过少林几坐华木春却忆西来胡达磨福州西禅月潭圆禅师开炉上堂人人尽守瓮中天地覆天翻我不然直下一槌星火迸螺江烧却谢郎船赞猪头和尚曰血淋淋古佛心几回提起谁是知音明州育王寂窗有照禅师福之闽县邓氏子从九峯榕菴慧公得度时枯禅唱道怡山师往见之一日禅问曰自从一见桃华后直至如今更不疑那里是他不疑处师大笑趋出禅深肯之禅迁灵隐师掌内记巳而复见大梅石嵒虎丘蒺藜鄮峯无准径山大歇诸老皆深器重以母老归省雪峯痴绝留掌记室闽帅赵公汝愚饫师名请开法东山大乘移福之黄檗时左史竹溪林公希逸从师论心法拳拳服膺有诗曰老来得友如师少别去伊谁伴我闲朝命补江心后迁玉几适灾变竭力兴建谒平章贾魏公闻奏朝廷降金帛鼎建舍利宝塔僧问如何是佛师曰八吉祥曰如何是法师曰六殊胜曰如何是僧师曰面目X现在上堂六尘不恶还同正觉鵶鸣鵶鵶鹊噪鹊鹊江北江南潮生潮落春风三月华艹香善财何处寻楼阁喝上堂如何是道木头如何是禅碌砖古德与么垂示十箇五双恬不为事殊不知正抓着鄮峯痒处何故建造殿宇恰用得着泉州法石愚谷智禅师山居偈曰栗色伽黎千百结倚松扪腹看云飞有人问我居山趣向道春深笋蕨肥报恩太古先禅师上堂若论此事不涉心思意想非干默照忘怀要得洞然明白须是汗下一回且道汗下后如何蓦唤侍者将扇子来上堂夜冷清霜重风来寒更多因循时节过自已事如何拍禅牀不是知音者如何举向他上堂衲僧家游方行脚拨艹瞻风第一须识路径始得路径不错东西南北到处为家稍涉迂回五里单牌十里双堠那里更在那里掷下拄杖看脚下岊翁淳禅师佛诞偈曰毗岚毒种毒华开添得云门醉后盃今日柯桥风色恶淡烟疎雨洗黄梅隐静柔禅师法嗣苏州虎丘双杉元禅师举宋太宗梦神人劝发菩提心次日问廷臣菩提心作么生发羣臣无对雪窦代曰实为今古罕闻别峯印代曰王言如丝其出如纶师颂曰万里讴歌圣化成条风块雨乐樵耕不因嵩X岳三唿后无象谁知真太平冷泉两廊画壁颂曰一一尘中坚密身改头换面转精神谁知东壁打西壁总是灵山会上人径山珍禅师法嗣杭州径山元叟行端禅师族临海何氏世业儒母陈氏师生而秀拔幼不茹荤年十二从族叔父茂上人得度于余杭化城院十八受具戒一切文字不由师授初参藏叟于径山叟问甚处人师曰台州叟便喝师展坐具叟又喝师收坐具叟曰放汝三十棒参堂去师于言下豁然顿悟一日侍立次叟曰吾泉南无僧师曰和尚聻叟便棒师接住曰莫道无僧好叟颔之命入侍司洎叟告寂师至净慈依石林巩处以记室师尝自称寒拾里人横川珙居育王以偈招曰寥寥天地间独有寒山子师竟不渡江谒觉菴真于承天后参雪巖钦于仰山巖问何处来师曰两浙巖曰因甚语音不同师曰合取臭口巖曰獭径桥高集云峯峻未识书记在师拍手曰鸭吞螺蛳眼睛突出巖笑顾侍者点好茶来师曰也不消得居三岁而巖逝乃还浙右径山请居第一座大德庚子出世湖之资福特旨赐号慧文正辨禅师中书平章事张闾公任行宣政院使首举师主中天竺开堂日公率僚属躳诣座下皇庆壬子迁灵隐有旨设水陆大会于金山命师陞座说法事竣入觐加赐佛日普照陛辞南归养高于梁渚之西丘至治壬戌径山虗席请师补处X师三被金襕之赐二十年间足不越阃而慕其道者鳞萃至无所容僧问如何是正法眼师曰十字街头石敢当曰只者便是么师曰月似弯弓少雨多风上堂举僧问赵州狗子还有佛性也无州曰无又僧问狗子还有佛性也无州曰有师曰若以无为究竟后来因甚道有若以有为谛当前面因甚道无者里捉败赵州许你天上天下上堂心不是佛兔马有角智不是道牛羊无角蓦拈拄杖画一画一夜落华雨满溪流水香上堂秋风凉秋夜长未归客思故乡拍禅牀自是不归归便得五湖烟景有谁争上堂边戍朝鸣角空山夜答钟人人皆共听何处不圆通元宵上堂并谢监收浴主维那千粒万粒从一粒生只者一粒从甚么处生千灯万灯从一灯起只者一灯从甚么处起识得一灯千灯万灯灯灯不疑识得一粒千粒万粒粒粒无碍三脚驴子弄蹄行踏破无边香水海拈拄杖卓一下顶门也少者一下不得师尝勘一新到曰何方圣者甚处灵祗僧曰临朕碪师曰杜撰禅和如麻似粟参堂去又勘一僧曰棋盘石斫破你脑门钵盂池浸烂你脚板僧拟答师便喝又勘一僧曰擘开华岳连天秀放出黄河彻底清即且置平实地上道将一句来僧拟开口师便打师以呵叱怒骂为慈诱之诲以不近人情行大公之道师之利他皆阴为之没齿不言师生于宋宝祐乙卯以至正辛巳八月四日示微疾沐浴更衣书偈诀众曰本无生灭X焉有去来冰河发焰铁树华开投笔垂一足而化留龛七日颜色如生世寿八十八僧腊七十六以是月十一日奉全身葬于寂照塔院净慈颖禅师法嗣温州江心一山了万禅师族临川金氏貌瘠而弱年十五业程文有声然素志出家弱冠从金谿常乐院思仁者祝发俄有灵芝产户枢及游方谒偃溪闻荆叟珏简翁敬诸老皆相脗合东叟领南屏命师掌记偶经神祠见纸灰旋起脱然忘所证亟以白叟叟诘之遂蒙印可游天台众请开法寒岩瓣香嗣东叟踰三年迁仙居紫箨又十年迁疎山当道议不合即挝退未几江淮总统会诸山以开先迎师师涖事丛林鼎新又十年陞住江心少不适意又辄弃去寺众数百恳留随至冯公岭各涕泣而去会庐山月㵎明公遣舟迎师归东溪明公示寂开先之众复以请师方却之众哀恳不以寺事累师惟乞训徒上堂静悄悄閙浩浩浑不涉阶梯巳踏向上道万里无寸艹出门便是艹撞着卖柴翁便是栽松老琉璃殿上月团团珊瑚枝头日杲杲上堂逢尧舜则陈典谟要立生涯遇桀纣则用杀伐尽扫窠臼吾辈人干嚗嚗硬纠纠净躶躶赤洒洒何曾有许多事可怪睦州老汉见僧入门便道现成公案放汝三十棒子细看来也是穷急计生上堂拈拄杖此拄杖子西天四七东土二三天下老和尚拈弄不出今日落在开先手里无头无X尾能放能收离相离名能纵能夺虽然如是也只为中下之机忽遇上上人来时如何以拄杖画一画放过一着皇庆元年十一月二十六日遘疾危坐不近药阅七日命具浴更衣书诀众语泊然而逝阇维收五色舍利如菽不可数计目睛不烬镕以烈焰益晶莹齿牙顶骨铮然有声时改作豫章乌遮塔江西行省丞相干赤命以旧藏世尊舍利奉于中而遣使分师之目睛舍利贮之银盒陪葬焉余骼舍利分葬东溪明州奉化岳林栯堂益禅师温州人开法婺之天宁迁荐福后主明之太平复陞彰圣𣆶住岳林上堂古者道我者里无法与人只是据款结案彰圣者里亦无法与人亦不据款结案拈拄杖如何是佛赤脚踏莲华如何是佛向上事雕梁画栋掷下拄杖便归方丈二月十五日上堂击拂子一下彰圣今日将三十年前冷灰里爆出底乌豆换老胡眼睛去也喝一喝设有一法过于涅槃我此一喝不作一喝用上堂鲁祖面壁麻谷闭门二大老虽与天宁相去数百年今日不免各与二十拄杖何故譬如油蜡作灯烛不以火点终不明示众诸上座出息不保入息二六时中切莫将身心别处杂用饶你掉臂也是祖师西来意脚尖头也踢出一尊古佛来不如无事好上堂举黄龙三关话师曰黄龙老汉头匾所以说漳泉福建话逼真谩得天下人过谩漳泉福建人不过上堂以手X指左边者是香炉指右边者是华瓶能以一义作无量义以无量义为一义陈尊宿织蒲鞋邓师伯打瓦鼓上堂步步是诸人证明处须是自肯方可归家稳坐若不然者𧑀蛣腹蟹水母目虾上堂五千四十八卷只作一句道却遂起身曰立地待诸人搆取便下座临终偈曰八十三年什么巴鼻拍树成佛虗空落地茶毗舍利莹然齿牙数珠不坏婺州双林云屋自闲禅师括苍叶氏子乌巨行禅师之九世孙也初参荆叟珏于灵隐次谒东叟颖于净慈掌记室一日因撰佛成道疏曰发见精于午夜叟曰何不道泯见精于午夜师不觉股栗汗下如发蒙蔀彻见叟垂手为人处后出世双林迁智者皇庆壬子十月二十五日与客语笑次忽命侍僧取笔书偈而逝无方安禅师法嗣枯木荣禅师赞三祖偈曰风恙缠身世莫医家贫遭劫更堪悲谁知觅罪了无处正是贼归空屋时育王观禅师法嗣杭州径山佛智晦机元熈禅师族豫章唐氏师与兄元龄俱习进士业元龄既登第师从西山明公祝发将游方其母具白金为装师谓财足丧志即善言辞之闻物初阐化玉几往依之初与语惊异留侍左右后谒东叟颖于南屏命掌记至元间总统杨琏真加奉旨取育王舍利躬诣师求记述舍利始末因招与X俱师曰我有老母兵后存亡不可知遂辞归江西元龄先以临江通判从文丞相起兵死难独母在堂师奉之以孝闻元贞二年出世百丈居十有二载至大初应净慈请入院日行中书省行宣政院官属悉迎请发扬宗旨四方英衲一时辐辏上堂云门道箇普字尽大地人不柰何殊不知云门四稜蹋地当时若与振威一喝待他恶发徐徐打箇问讯道莫怪触忤好非但扶起此老管取话行天下上堂举太原孚上座闻角声悟道话颂曰琴生入沧海太史游名山从此扬州城外路令严不许早开关上堂三界无法何处求心白云为盖流水作琴古今无间谁是知音击拂子一曲两曲无人会雨过夜塘秋水深上堂独坐大雄峯寒灰拨不红一星萤火出孤鹤过辽东结制上堂以手作结布袋势曰南山今日结却布袋口了也汝等诸人各各于其中身心安居平等性智忽有箇冲开碧落撞倒须弥底莫道结子不坚密良久曰漫天网子百千重居七载复迁径山巳而杖䇿归南屏山下百丈大仰之徒闻师退闲争来迎请师不获巳遂返仰山居三年将示寂手书辞所与游者复书偈诀众掷笔而化时延祐六年闰八月十有七日也世寿八十二奉全身瘗于金鸡石下弟子在杭者分爪发塔于净慈西隐净慈闻禅师法嗣杭州径山云峯妙高禅师福之长溪人世业儒母阮X梦池上婴儿合爪坐莲华心手捧得之觉而生师因名梦池神彩秀彻嗜书力学尤耽释典固请学出世法依云梦泽公薙染受具戒首参痴绝次见无准准尤器爱复之育王见偃溪命掌藏钥一日溪举譬如牛过窗櫺头角四蹄都过了因甚尾巴过不得师划然有省乃曰鲸吞海水尽露出珊瑚枝溪许可之会溪迁南屏师与俱后出世住宜兴大芦继迁江阴劝忠霅川何山蒋山虗席奉朝命居历十有三载众踰五千指德祐乙亥寺被兵军士以刃拟师师延颈曰欲杀即杀吾头非汝砺刃石辞色了无怖畏军士感化弃刀而去至元庚辰迁径山寺罹回禄艹剏才什一不数年遂还旧观示众前念是凡后念是圣一刀两段更莫迟疑是以涅槃会上广頟屠儿放下屠刀便言我是千佛一数然虽如是若无举鼎拔山力千里乌骓不易骑示众言前辨旨句下明宗东计山炽然说法湛渎水专为流通者里搆得未免递相钝置若或尚存观听扰扰怱怱晨鸡暮钟上堂声色为无生之鸩毒受想乃至人之坑穽者般说话何谁不知然麤飡易饱细嚼难饥上堂世界未形干坤泰定生佛未具觌体全真无端镜容大士向鹰巢跃出擘破面皮早是遭人描邈那更缺齿老胡不依本分遥望东震旦国有大乘根器迢迢十万里来意在搀行夺市直得凤楼鼓响阿阁钟鸣转喉触讳插足无门合国难追重遭揭露新蒋山迫不得巳跨他船舷入他X界分新官不理旧事毕竟如何拍禅牀一下戍楼静贮千峯月塞艹闲铺万里秋上堂五峯峭峙到者须是其人一镜当空无物不蒙其照祖师基业依然犹在衲僧活计何曾变迁着手不得处正好提撕措足无门时方堪履践直得山云澹泞㵎水潺湲一曲无私万邦乐业正恁么时功归何所车书自古同文轨四海如今共一家戊子春魔事忽作有𧮂毁禅宗者师曰此法门大事吾当忍死争之遂趋京有旨集诸宗徒廷辩上问禅以何为宗师奏净智妙圆体本空寂非见闻觉知思虑分别所能到宣问再三师历举西天东土诸祖以至德山临济棒喝因缘余二千言又宣进榻前与𧮂者反复论难𧮂者辞屈上大悦赐食而退师陛辞南归示众曰我本深藏巖窦隐遯过时不谓日照天临难逃至化又曰衲破蒙头万事休此时山僧都不会径山复灾师谓众曰吾宿负此山债耳复竭力营建汇殿坡为池他屋以次落成癸巳六月十七日书偈而逝师生于嘉定已卯二月十七日世寿七十五僧腊五十九塔于寺之西麓湖州何山铁镜至明禅师福唐长溪王氏子首谒尧叟蓂于嘉禾天宁虽蒙䇿励未有省发复见偃溪于净慈朝参暮叩久之始获印证又谒清溪沅藏叟珍至元辛巳出世何山移大梅大德庚子复请归何山上堂着意驰求驴年见面尽情放下瞥尔现前香严闻击竹声彻见本来面目即不问且道恁么热向甚X么处回避归堂喫茶去上堂原野秋阴寒螀悉吟枫林落叶片片赤心达磨顶门无骨儿孙海底摸鍼忽然摸着时如何谁道龙王宫殿深上堂达磨不来东土官路少人行二祖不住西天私酒多人喫何山门前一条大路南来北往知是几多只是中间一块石头未曾有人踏着众中莫有踏着者么掷下拄杖曰看脚下上堂今朝八月二十五记得洞山离查渡落在云门网子中有屈至今无处诉竖起拂子云门大师来也合喫何山手中棒且道过在什么处不合鼓弄人家男女延祐乙卯十一月初五日唿其徒嘱后事索纸大书曰绝罗笼没回互大海波澄虗空独露掷笔翛然而逝寿八十六明州天童止泓鉴禅师初住信州真如移天童上堂诸佛不真实说法度羣生菩萨有智慧见性不分明白云无心意洒为世间雨大地不含情能长诸艹木古德与么提唱于四谛法中开凿人天不妨善巧若据衲僧分上何啻白云万里上堂拈拄杖一有多种二无两般枯桑知天风海水知天寒拄杖子闻与么道不觉忻忻笑曰出身犹可易脱体道应难掷下拄杖下座上堂举大阳玄禅师问梁山如何是无相道场山指大士㡧子曰者是吴处士画底玄拟进语山急索曰者是有相底那箇是无相底玄遂有省便作礼山曰何不道取一句玄曰道即不辞恐上纸笔山笑曰此语上碑去在颂曰真空无相绝名模空底精X兮画底麤道即不辞难上纸西天胡子没髭须灵隐济禅师法嗣明州天童石门来禅师尝作剪刀颂曰浑钢打就冷光浮两刃交锋未肯休直截当机为人处何曾动着一丝头明州雪窦野翁炳同禅师新昌张氏子参大川一日入室次川举腊月火烧山话师拟开口川遽拈竹篦拄之师豁然悟旨后缚茅仗钖峯日扃户书法华尝有老来非厌客静里欲书经之句值雪窦虗席舆议请师师逊辞坚请乃赴送僧之华顶见溪西和尚偈曰高高峯顶屹云中八十溪翁也眼空相见莫言行脚事累他双耳又添聋壬寅中秋日陞座辞众而逝双林朋禅师法嗣杭州灵隐悦堂祖誾禅师南康周氏子端平元年八月一日生年十三告辞父母依郡之嘉瑞寺偃上人为师薙发受具一日阅华严经至惟一坚密身一切尘中现忽有省即往见别山智于蒋山问近离何处师曰江西山曰马大师安乐否师叉手进前曰起居和尚山俾入侍司未几至杭见断桥伦于净慈问临济三遭黄檗痛棒是否师曰是桥曰因甚大愚肋下筑三拳师曰得人一牛还人一马桥颔之桥逝而柏山介石补其处一日室中举庭前柏树子话师拟议石抗声曰何不道黄鹤楼前鹦鹉洲师言下顿悟即命侍香久之归庐山东岩日住圆通延师分座九江X守钱真孙聘师出世西林至元二十五年迁开先又迁东林元贞初奉诏赴阙入对称旨赐玺书通慧禅师号并金襕法衣大德九年陞住灵隐尝勘一僧曰微尘诸佛在你舌头上三藏圣教在你脚跟底何不瞥地僧罔措师便喝又勘一僧曰释迦弥勒是他奴他是阿谁僧拟对师便打一僧新到师问何处来僧曰闽中师曰彼处如何住持僧曰饥即喫饭困即打眠师曰错僧曰未审和尚此间如何住持师拂袖归方丈居四载而逝诀众偈曰缘会而来缘散而去撞倒须弥虗空独露世寿七十五僧腊五十二弁山阡禅师法嗣卢山圆通雪溪逸禅师赞兴化和尚偈曰中原一宝有来由拶得君王引幞头到此若无青白眼当机谁敢谩轻酬无镜彻禅师法嗣岳州灌溪昌禅师山居偈曰闲来石上翫长松百衲禅衣破又缝今日不忧明日事生涯只在钵盂中荐福灿禅师法嗣支提愚叟澄鉴禅师宁德张氏子参无文于荐福遂许入室出世白云至元二十年世祖勅住支提赐号通悟明印大师后将示寂沐浴更衣书偈曰八十二年落赚世缘跃翻筋斗应迹西干掷笔危坐而逝雪峯信禅师法嗣绍兴府大庆尼了菴智悟禅师生于福州王氏幼孤X年十一白母愿出家礼祥山寺普升得度诵维摩经至诸佛国土亦复皆空豁然顿悟每自叹曰不求明师决择恐成差别虗弃光阴时北山退漳之南院闲居鼓山西菴师往参叩山问曰上座什么处住师曰不住南台江边山曰毕竟住在什么处师不审便行山叱曰走作什么合喫山僧手中棒师面热汗下次日复往请益曰某甲昨日祇对和尚有什么过山厉声曰更来者里觅过在师释然曰月明照见夜行人山顾旁僧曰看渠根器不凡遂印以偈有相逢若问其中事风搅螺江浪拍天之句后出世苏之西竺一日痴绝来访问曰子悟处如末山见大愚忽然撞着灌溪来时如何师曰大海不让细流痴绝一笑而巳宝祐六年住大庆僧问灌溪道我在临济爷爷处得半杓末山孃孃处得半杓毕竟是有是无师曰百华毬子上何用绣红旗上堂拈拄杖天垂十二阑干角风满三千世界中热恼变成清净境禅心顿觉悟真空靠拄杖有甚共语处上堂大阳门下日日三秋明月堂前时时九夏古人恁么道未免坐在者里大庆即不然山转疑无路溪回别有村上堂柳絮飘风杏华沐雨好箇生机快须荐取以拂子击禅牀曰咄三十年后不得错举华藏净禅师法嗣明州天童西江谋禅师被勅住天童历四十年貌枯瘁涖众孤峻机语峭拔音如洪钟理宗朝三被宠钖X其示众曰春日晴黄鹂鸣最亲切谁解听痴绝主玉几甞寄偈曰千丈飞流气象新岩前一吼净无尘将入灭顾侍僧曰一笑翻身日面月面阁笔而逝福州雪峯石翁玉禅师礼雪峯塔偈曰入闽早是四旬余象骨崖前缚屋居谁道开平年代后春畴烟雨几锄犁径山珏禅师法嗣杭州中竺空巖有禅师室中尝垂语曰黄金铸就铁真人杭州净慈千濑善庆禅师严陵彭氏子丱岁而孤萍踪无寄就舅氏业儒往见怀楚楚知为法器问能出家否师曰固本愿耳楚遂度之爰具戒品律身甚严徧历诸方咸无所证后闻佛心珏主净慈遂往亲依一日闻举洞山麻三斤话悟旨出世宜兴之保安迁嘉禾之天宁后陞净慈尝着扶宗显正论进仁宗览而嘉之赐金襕袈裟徽号慧光普照文明通辩及谢事筑室曰归休宴息其间泊如也至元戊寅八月三日化去寿七十九灵隐泉禅师法嗣婺州宝林无机和尚上堂举教中道居一切时不起妄念于诸妄心亦不息灭住妄想境不加了知于无了知不辨真实大慧颂曰荷叶团团团似镜菱角尖尖尖似锥风吹柳絮毛毬走雨打梨华蛱蝶飞师曰大慧和尚可谓桃华李华总成一家双林则不然客X舍并州巳十霜归心日夜忆咸阳无端更度桑干水却望并州是故乡上堂芦华对蓼红木落山露骨彷彿扬州依希越国拈拄杖卓一下为君卓破精灵窟无位真人赤骨律黄龙开禅师法嗣华藏瞎驴无见和尚上堂举兴化打克宾话颂曰兴化打克宾言亲语不亲棒头如雨点敲出玉麒麟杭州慧云无传祖禅师上堂佛佛广说大智莫能知祖祖相传凡情讵能测先天后地成坏长存入死出生去来不变于斯荐得巳涉支离其或未然山僧更为下箇註脚以拂子击禅牀曰啼得血流无用处不如缄口过残春杭州护国臭菴宗禅师上堂举丰干谓寒山拾得曰你与我去游五台便是我同流寒山曰你去游五台作么干曰礼拜文殊山曰你不是我同流师曰丰干开口不在舌头上寒山同坑无异土检点将来两箇驼子厮撞着世上应无直底人上堂举岳林振禅师示众曰布袋口开还有买底么僧曰有林曰不作贱不作贵作么生买僧无语林曰老僧失利师曰岳林设箇问端也甚奇特及至被人道箇有字直得东遮西掩囊藏不迭护国今日布袋开口还有买底么良久曰阑干虽共倚山色不同观孤峯秀禅师法嗣福州鼓山皖山正凝禅师龙舒太湖人年十七二亲X俱丧投黄州双泉道瑛剃落鄂渚开元受具即游方徧参三祖环菴琏钟山痴绝沖长芦南山哲皆不契后参双塔无明性明问达磨九年面壁时如何师曰有理难伸被明噼胸一拳师忽然有省叹曰我生平用底遭者老汉一拳瓦解冰消了也复入闽礼孤峯和尚峯举狗子无佛性话师不能答踰半载得臻阃奥乃颂曰赵州道无箭不虗发筑着磕着全活全杀峯曰你也得只是未在一日峯举德山见龙潭话问那里是德山亲到处师以手掩峯口即说颂曰潭不见龙不现全身巳在空王殿梦回忽听晓莺啼春风落尽桃华片峯曰汝今日方知泗洲大圣不在扬州出现善自护持遂俾侍香洎峯迁西禅囊山师皆随侍峯归寂往依雪峯霜林果请居板首宝祐丁巳出世福州钓台迁万岁久之太傅贾平章魏国公札请住鼓山槌拂之下众盈四千指士大夫抠衣问道恨识师之𣆶上堂入院方三日追陪人事忙灯笼与露柱密密细商量且道商量箇什么拍禅牀昨夜碧天风浪静一轮明月映螺江上堂六月旦夏巳中荷华开水面茘子映山红无位真人处处相逢拟议云山千万重鼓山入院上堂拈拄杖飏下住山鈯斧拈起国师圣箭卓拄杖一镞破三关机锋如掣电左右逢原全机杀活直得大顶峯小顶峯望空斫頟白云亭涌泉亭笑里点头正与么时且道功归何所靠拄杖雕弓巳挂狼烟息万国来朝贺太平示众万机不到X千圣攒眉正令当行阿谁敢拟便恁么会巳落第二义谛大似望梅林止渴有甚快活处衲僧家将黑豆子换人眼睛把断贯索穿人鼻孔未为分外且道衲僧见箇甚么道理卓拄杖一下选佛若无如是眼宗风那得到于今举雪峯示众曰此事不从唇吻得不从黄卷上得不从诸方老宿得合从什么处得也须子细颂曰一滴真珠红泼醅殷勤相劝两三回到头欲尽东君意吞却临行上马盃将终集两序示遗诫索笔书偈曰八十四年一梦相似梦破还空也无些事端坐而逝婺州双林一衲介禅师赞傅大士偈曰非儒非道亦非禅杜撰修行忒可怜担阁一身三不了至今八百有余年容菴海禅师法嗣葛庐覃禅师举僧问石溪和尚如何是佛溪曰矮子看戏颂曰巍巍丈六紫金容百戏场中有变通矮子看来眉卓竖銕鎚无孔舞春风续灯存稾卷第三X续灯存稿X卍XXX续灯存稾卷第四明嗣祖沙门东吴通问编定笠泽居士华亭施沛彚集临济宗大鑑下第二十一世之上径山范禅师法嗣袁州仰山雪巖祖钦禅师闽之漳州人五岁出家十六薙染十八行脚初参双林洎妙峯善石田薰诸老无所发明闻天目礼住净慈怀香请益目示临济三顿痛棒话亦无所入遂上径山谒无准和尚依准最久锐志咨参封被脇不至席者数载有修上座者时激励之一日上蒲团忽然面前豁开如地陷一般目前净倮倮地静悄悄地浮逼逼地半月余动相不生自兹坐定碍膺十年寻常入室每遇举主人公便可打𨁝跳若教举起衲僧巴鼻佛祖爪牙更无有下口处后同忠石梁过天目佛殿前行擡眸见一株古柏触着向来所得境界和底一时飏下碍膺之物爆然而散如在暗室出白日之下从此不疑生不疑死不疑佛不疑祖方始见径山老人立地处后举示人曰正好与三十拄杖出世瓣香酬恩上堂少林一曲五传至于六祖山深水寒发太古之清音调翻南岳九X世至于慈明唱高和峻奏绝听之希声所以佛法盛于江西湖南恢恢然浩浩然不可得而名焉岂料三百年来土旷人稀道随时变黄钟大吕寂而不作郑音卫响亦乃不闻钦上座固无长处既在浙江那畔被一阵业风吹到潭州城里只得改腔换调向十字街头重翻此曲去也且道是何节拍击拂子曰万年欢复举赵州和尚曰金佛不度炉木佛不度火泥佛不度水真佛内里坐师曰揭示如来正体发明向上宗猷赵州固是好手只是不合强生节目新龙兴见处又且不然金佛度炉木佛度火泥佛度水真佛聻切忌话堕忽有箇汉出来道你恁么正是强生节目拍膝一下将谓无人证明上堂一见便见一得永得展手曰撒开两手大家看毕竟明明是何物潭州内外有一十八座城门白日行人千千万万往往来来一任东西南北谢首座维那上堂人天眼目佛祖纲维千差万别一以贯之如何见得克宾法战不胜南泉斩却猫儿上堂春日晴烧痕青布谷催耕处处鸣虽然底事最分明只是不得将眼看并耳听何故才有一丝头便有一丝头上堂吹毛劒囓镞机肘后符顶门眼潭州城里起五千间寨屋道林寺里借一百名夫你辈后生晚进茄子瓠子喫现成饭知什么盌上堂石门𡾟崄玉崃潺湲未到此间不妨疑着到则到矣平展一句又作么生古路銕蛇横浴佛上堂四月八生悉达九龙吐水浴金躯云门一棒要打杀是X大神呪是大明呪是无上呪汝等诸人还见黄面老子么以拄杖一时打散上堂杜䳌啼血满华枝底事怱怱苦劝归归到故乡还似客村村绿暗与红稀函盖干坤句随波逐浪句截断众流句向者里荐得一串穿却杨岐驴子三只脚上堂才恁么不恁么有来繇没来繇十里滩头廖胡子钓得一双红鳞锦尾放下却是条鳅因甚如此断岸孤舟上堂落华三月雨残梦五更钟声色都消尽玄关又一重却不得道更须直下尽底掀翻何故须弥山上堂是亦刬非亦刬令下无私棒头有眼因思黄檗大师道汝等诸人与么行脚何处有今日也是睦州担板上堂水不洗水金不博金青天白日自古自今山僧到者里直是插手不入汝等诸人还信自己是仰山么曹谿波浪如相似无限平人被陆沉上堂道在日用日用不知饥只喫饭寒只添衣晴天皧日挂枯梨点简谿头梅树向阳偷放南枝上堂春雨溟蒙春云叆叇忽然杲日当空天不能遮地不能载正恁么时如来禅且置祖师禅未在因甚如此只许参不许会上堂唿六为五破二作三眼观东北意在西南仰山门下却不用者般茶饭何故佛法不怕烂上堂熏风自南来殿阁生微凉诸佛出身处切忌错商量纵使言前荐得句外承当仰山敢道未在何故嫩竹敲风鸣翡翠芰荷翻雨泼鸳鸯上堂纯清绝点正是真常流注打破镜来未免一场狼借不若遇饭喫饭遇茶喫茶晓来独立X空庭外闲对寒梅几树华上堂海水不可斗量虗空不可尺度净地不可撒沙烂泥不可着脚者四转语转转有落处且道落在什么处东京大相国寺里有树芭蕉风吹雨打一似破袈裟上堂有句无句如藤倚树白鹭下田千点雪黄鹂上树一枝华三千里外卖却布单不远而来因甚放下泥盘呵呵大笑毗婆尸佛早留心直至如今不得妙上堂禅树上叫喧喧道门前风浩浩冷地思量真好笑且道笑箇什么等闲拾得郑州梨看来却是青州枣上堂箇事本成现觅则不可见白圭本无瑕琢磨翻成玷执之以实法空中生闪电视之为等闲脚下添红线珍重学道人好好看方便作么生急须着眼看僊人莫看僊人手中扇师在众时有铸钟偈曰通身只是一张口百炼炉中辊出来断送夕阳归去后又催明月上楼台无准忌拈香尽道先师今日死谁知今日是生朝不知却有何凭据紫柏黄檀一处烧僧问如何是德山棒师曰穿过你髑髅曰如何是临济喝师曰还闻么问如何是一喝如金刚王宝剑师曰切忌伤锋犯手曰如何是一喝如踞地师子师曰真箇可怜生曰如何是一喝作探竿影草师曰不得面前背后曰如何是一喝不作一喝用师曰却须参始得问如何是五家宗旨师曰有口祇堪喫饭曰若不借问争达本源师曰未敢相许曰如何是沩仰宗师曰父慈子孝曰如何是临济宗师曰迅雷不及掩耳曰如何是曹洞宗X师曰三更不借夜明帘曰如何是云门宗师曰体露金风曰如何是法眼宗师曰山自青水自绿僧曰五家宗派蒙师指向上宗乘事若何师曰头顶天脚踏地师悯纲宗失据因为提挈拈颂激扬敲唱见谛超宗一时宗风为之振起初住潭州龙兴继迁湘西道林南明佛日仙居护圣及湖州光孝末后咸淳己巳住袁州仰山世称法窟第一云元帝赐赉尊礼至元丁亥寄竹篦麈拂及绿水青山一同授记与高峯原妙以赞示曰上大今巳无人雪巖可知礼也虗名塞破干坤分付原妙侍者寿七十余示寂台州国清灵叟源禅师上堂举僧问赵州真如凡圣皆是梦言如何是真言州曰唵部临𠷑师曰赵州禅只在口皮边看他与么也是唤钟作瓮忽有问灵叟却向他道饥时但喫饭且道与古人是同是别西天梵语此土唐言上堂炎自炎凉自凉法无二法不用商量只如人人鼻孔在面上则固是知有我更问你别沼荷香何似深村稻香示防意如城偈曰六门长锁旧封疆巳是攀缘万虑忘昨夜贫家忽遭劫元来祸起自萧墙守口如瓶偈曰明明只在鼻孔下动着无非是祸门直下放教如木𣔻青天白日怒雷奔明州天童别山祖智禅师姓杨氏蜀之顺庆人年十四得度初闻僧诵华严经弥勒楼阁入巳还闭恍如梦觉遂颂灵云见桃华曰万绿丛中红一点几人欢喜几人愁徧叩浙翁琰无际派高原泉淳菴净妙峯X善诸老宿最后见无准于雪窦准知是法器待之弥峻时或棒喝交下一语不少贷师拟对辄噤不能发繇是知解都丧久之作而言曰吾生平伎俩皆死法也今见此翁始行活路既而准移径山命师分座嘉熈戊戌洞庭天王虗席迎师主之宝祐丙辰天童燬州帅吴公潜奏师道行师被旨携一囊一钵至缚茆以居宁郡久不雨师祷之辄应繇是人情奔凑不三年百废具举天童始还旧观上堂举世尊将入涅槃文殊请再转法轮世尊咄曰文殊吾四十九年未尝说一字汝请吾再转法轮是吾曾转法轮耶颂曰老汉平生大脱空将无作有诳盲聋临行一句方真实又是阇黎饭后钟庚辰九月旦忽示众曰云澹月华新木脱山露骨有天有地来几箇眼睛活有省问者师曰不及相见各自努力越十日夜分唿侍者嘱后事叉手而寂寿六十有七坐五十四夏塔全身于中峯密菴窣堵波之右福州雪峯环溪一禅师举大通智胜佛十劫坐道场佛法不现前不得成佛道颂曰劫初铸就毗卢印古篆雕虫尚宛然堪笑堪悲人不识却嫌字画不完全题布袋和尚赞曰逢人乞一文袋里敌国富不是下生迟嫌佛不肯做举即心即佛颂曰即心即佛砒霜狼毒起死回生不消一服杭州净慈断桥妙伦禅师台州黄巖徐氏子母刘梦月而孕年十八落发于永嘉广慈院初见谷源道于X瑞巖闻举麻三斤话疑之徧叩诸方一日于云居见山堂阅楞严至蚊虫蝼蚁无有言说而能办事释然有省曰赵州柏树子话可煞直截旋谒无准于雪窦准以狗子因何有业识令师下语凡三十转不契师曰可无方便乎准以真净所颂示之师竦然良久忽闻板声通身汗下于是脱然无疑准移育王双径师皆分座出世祗园迁瑞巖国清后主净慈上堂荆山有玉获得者不在荆山赤水有珠拾得者不在赤水衲僧有无位真人证得者出入不在面门蓦拈拄杖横按曰会么幽州江口石人蹲上堂举慈明室中安一盆水盆上横一柄剑剑上安一緉艹鞋凡见僧来便指拟议便打师颂曰百华丛里跃鞭过俊逸风流有许多未第儒生偷眼覰满怀无柰旧愁何上堂德山低头夹山点头俱胝竖起手指头玄沙筑破脚指头拈拄杖都来不出山僧拄杖头何以见得卓拄杖一叶落天下秋上堂举达观颖禅师示众曰七佛是性隷万法是心奴且道主人翁在甚么处自喝曰七佛巳下出头又自诺曰各自祇候师曰唤七佛为性隷指万法是心奴达观自谓有出身路及乎自喝自诺又是奴隷边事主人翁何曾梦见大众要见么以拂子拂一拂晓来一阵春风动开徧园林百样华将终与众入室罢作手书辞诸山及魏国公公馈药不受又使人问曰师生天台因甚死净慈师答曰日出东方夜落西遂书偈而化世寿六十二僧腊四十四X明州天童月坡明禅师举僧问云门久雨不晴时如何门曰札师颂曰云门者一札吹毛光透匣若不是张华徒劳眼眨眨举良遂参麻谷因缘颂曰携锄不顾便好回去谁人敢道你是座主举离四句绝百非话颂曰离四句绝百非递相推过几曾知者僧担一担懵懂换得两头淈𣸩归举熏风自南来殿阁生微凉公案颂曰卖扇老婆手遮日一种风流出当家说与途中未归客何须向外喫波楂庐山东林指南直禅师送僧还成都偈曰智不到处道一句一句当机便到家宿鹭亭前风摆柳锦官城畔雨催华明州雪窦希叟绍昙禅师西蜀人出世佛陇上堂僧问向上宗乘事若何师曰檐头滴滴分明历历乃曰西子湖边泛渺茫一堤寒绿看垂杨谁知业债难迯避开眼堂堂入镬汤到者里如何即得拟欲烂煨黄独不顾紫泥未免蹈古人脚迹拟欲关空锁梦塞路断桥又恐坐在葛藤窠里不如随分纳些些俯顺时宜去拈拄杖竖穷三际横亘十方靠拄杖碧眼黄头会不得野梅风定暗浮香上堂三月春云暮韶华似酒浓莺啼杨柳雨蝶弄海棠风若作境会过山寻蚁迹不作境会度水觅鱼踪毕竟如何故乡归路远日暮泣途穷住雪窦上堂一宿觉三担土脚未跨门丰骨巳露等闲举一步危径结寒华信彩示一机断崖飞瀑布虽然要跨乳峯门即易要入乳峯室即难何X故鸿飞冥冥弋人何慕上堂发得一机活出得一言当万里无片云青天合喫棒不待春风着意开暗香巳在梅华上举僧问南泉师居方丈将何指南泉曰昨夜三更失却牛天明起来失却火颂曰奴颜婢膝走人间羞见羊裘七里滩文叔虽为天子贵子陵元作故人看寄天童和尚偈曰翁翁八十再生牙烂嚼虗空吐出查撒向玲珑巖畔树枝枝叶叶是昙华杭州灵隐退耕宁禅师初住嘉兴崇圣次迁苏之报恩慧日承天万寿后迁灵隐上堂目前无法意在目前雨余山色翠风暖鸟声喧拍禅牀堪笑老胡无转智少室峯前坐九年上堂举香林因僧问年穷岁尽时如何林曰东村王老夜烧钱师曰王老烧钱言端语端绵包特石铁裹泥团上堂极目千峯锁翠满空柳絮飞绵可怜无位真人一向艹宿露眠哑三春看又过何日是归年举巖头问钦山如何是真言钦曰南无佛陀耶颂曰随机有问随机答不是禅兮不是玄后代无端翻译出却将梵语作唐言举僧问赵州和尚姓甚么州曰常州有曰甲子多少州曰苏州有颂曰苏州有常州有三月江南啼鹧鸪堪笑有年无德汉被人拶着强分疎福州雪峯绝岸可湘禅师举僧问曹山雪覆千山为甚孤峯不白山曰须知有异中异曰如何是异中异山曰不堕诸山色颂曰言中彼此带幽玄尽向言中辨正偏孤负一条官驿路茫茫沉在月明前举僧问X归宗如何是玄旨归曰无人能会曰向者如何归曰有向即乖曰不向者如何归曰谁求玄旨又曰去无汝用心处曰岂无方便门令学人得入归曰观音妙智力能救世间苦曰如何是观音妙智力归敲鼎盖三下曰子还闻么曰闻归曰我何不闻僧无语归以棒趂下颂曰三声鼎盖普门开苦海劳生唤不回九十春光今巳半空飞华片点莓苔渔浦接待偈曰吴山那畔越山前有饭充饥有榻眠到此便能休歇去帝乡犹隔一潮船明州天童西巖了慧禅师蓬州罗氏子垂髫与羣儿戏必抟泥沙为佛塔像一日玉掌山祖灯至其舍师向之合掌父母以师资宿契遂令出家灯授以般舟三昧非其志辞往成都谒瓌菴照于昭觉器之属令南询乃参浙翁琰于径山闻高原泉为人径直心慕之往叩适原赴台之瑞巖师与俱一日原问山河大地是有是无师拟开口原即喝出复以偈呈原曰没交涉师一日偶书白杨示众语原阅之笑曰写字与做言句尽得争柰没交涉何师愤然原曰汝缘不在此可往见雪窦无准和尚师秉命造谒自陈来历准呵曰熟睡去既而令充不釐务侍者一日谓师曰覰不透处只在鼻尖头道不着处不离唇皮上讨之则千里万里师抗声曰将谓有多少准迁育王师侍行从容承禀乃尽其要逮准移径山师居第二座自是声动丛林节斋赵观文作牧苏州举师开法定慧迁X永嘉能仁江州东林后至天童佛涅槃上堂拈拄杖召大众黄面瞿昙乃竺干勐将以慈悲为弓矢以智慧为戈矛统百万雄兵勇不可当布三百余阵势不可敌如是四十九年演出五千余卷兵书虽流落人间而未尝有一字漏泄因与生死魔军为冤为对遂于䟦提河边筑一巨城名为涅槃于其城中先以紫磨金躯犒赏诸兵令其瞻仰取足再三抚谕而又散以八斛四斗珍珠其谋意无他必欲打破生死牢关普与尽大地众生共行通天活路得到大安隐大解脱之场而后巳岂谓二千余载犹未遂其志未奏其功山僧既知其力尽计穷不免拔剑相助去也以拄杖画一画四海浪平龙睡稳九天云净鹤飞高芙蓉长老至上堂举芙蓉和尚访实性大师实性上堂右边拈拄杖向左边曰若不是芙蓉师兄也大难委悉颂曰陪尽老精神杯盘越样新谁知村店酒难劝玉楼人举泐潭常禅师面壁坐南泉至乃抚常背常曰阿谁泉曰普愿常曰如何泉曰也寻常常曰汝何多事颂曰面壁堆危引客过问谁那更问如何道寻常巳成多事简点侬家事更多师在众日为亡僧讷侍者起龛至龛前连唿讷侍者三乃曰三唤不譍果然是讷顶门放出辽天鹘师先依玅峯于灵隐尝题两廊画壁曰幸是十方无壁落谁将五彩画虗空善财眼里生华瞖去却一重又一重晚年退居幻智菴将终诫执事巳问曰今何时对曰二鼓矣遂放身而逝X实景定三年三月十一日也寿六十五夏四十七越州光孝石室辉禅师上堂举城东老姥与佛同生不欲见佛每见佛来即便回避虽然如此回顾东西总皆是佛遂以手掩面十指掌中亦总是佛师颂曰平生不愿佛相逢十指尖头现绀容夹路桃华风雨后马啼何处避残红灵隐薰禅师法嗣杭州净慈愚极慧禅师参石田于灵隐一日室中举云门念七话连举十数转无人下语忽有一僧才跨门田遽曰雪峰辊毬师侍傍耸耳而听豁然领悟冲口说偈曰云门念七雪峰辊毬白苹红蓼明月孤舟田颔之住北禅日谢剑南儒藏主云谷庆藏主无则珍藏主上堂举白云师祖开堂拈香有曰众中衣钵道友有一言半句利益我者同伸报谢山僧乍住二三故人远来相访又非一言半句者比岂无片香以为供养烧枫香是着菩提边事烧黄熟是着说佛说祖边事而今勐炳一炉也要尽大地人知道浙西管内嘉兴府川原道地且道烧底是甚么香良久曰不下合送宁禅人偈曰心未宁时为汝安落华小雨酿春寒断桥流水孤山路杨柳丝丝拂画栏杭州中竺雪屋珂禅师上堂枯桑知天风海水知天寒且道衲僧知箇甚么知道饭是米做直饶恁么阎罗老子索饭钱有日在师以宋鼎既迁即谢寺事金山贤默菴雅知师且尊其道行时元兵下江南默菴X被总兵伯颜脇置幕中从至武林默菴言于伯颜请师住灵隐亲持请疏扣门师抽关露半面问曰汝为谁默菴曰和尚故人某甲也师落关曰我不识你葢师虽处世外而以忠节自持故不屑灵隐之命天童礼禅师法嗣明州育王横川如珙禅师永嘉人出大姓林氏父崇夫有处士名师其季也始孩不肉食年十五从季父沙门正则祝发受具戒于广慈初参石田薰痴绝沖无所入继登太白谒天目礼和尚咨决所疑目举南山筀笋东海乌贼话师拟对目便打豁然有省亲炙久之后为断桥伦公所重请师分座复举出世鴈山之灵巖次迁能仁瑞光后被旨住育王僧问如何是教外别传底句师曰不落玄妙僧曰恁么则一超直入如来地师曰且缓缓问如何是学人行履处师曰你适才从甚处上来僧曰如何报得四恩去师曰你且从适才路下去问如何是闻复瞖根除师曰一不成二不是曰如何是尘消觉圆净师曰漏木杓破笊篱问有问赵州如何是祖师西来意曰庭前柏树子有问庆云曰庭前无柏树一等是问西来意为甚所答不同师曰不是阇黎问老僧也不知上堂地大水大火大风大若一念无疑地不能碍若一念无爱水不能溺若一念无瞋火不能烧若一念无喜风不能飘如此即是无依道人佛从无依生若悟无依佛亦X无得中秋上堂马祖与百丈智藏南泉三人翫月各呈自己见解于月有甚交涉月轮有圆有缺孤光透彻谓之月光菩萨照破山河大地昏暗开一切众生心地昏暗老僧出母胎时正当今夜拈却门前大案山放你诸人东去西去上堂鲁祖三昧最省力才见僧来便面壁育王三昧更省力才见僧来便合掌南山北山如牛拽磨脚瘦艹鞋宽地肥茄子大上堂妙明心印印佛则一手指天一手指地印法则狗衔赦书诸侯避道印僧则箇箇钵盂口向天还有自印者么若能自印则行住坐卧一一明了上堂本无纤尘法碍你眼睛何得自昧东西不辨南北不分千圣不传底事只在你面前不可错过上堂先佛有顶𩕳一机祖师有末后一句总向诸人面前拈出破知解窠窟截生死根株正体独露妙用全真一尘中现宝王剎毛端上转大法轮开炉上堂僧出曰丙丁童子来求火师曰归去生柴带叶烧乃曰古镜阔一丈火炉阔一丈火焰为三世诸佛说法三世诸佛立地听你诸人长连牀上垔地听上堂百千三昧门百千神通门百千妙用门你总入不得你为三昧碍神通碍妙用碍直饶不碍也入不得举唐肃宗问忠国师百年后所须何物国师曰与老僧造箇无缝塔宗曰就师请塔样国师良久曰会么宗曰不会国师曰吾有付法弟子耽源却谙此事请问之后诏问耽源源有颂曰湘之南潭之北中有黄金充一国无影树下合同X船瑠璃殿上无知识师曰无缝塔实难会若去国师良久处会瞎却自己眼若去国师道吾有付法弟子耽源却谙此事请问之处会瞎却自己眼若去肃宗道就师请塔样处会瞎却自己眼若去耽源四句偈里会瞎却自己眼夜参少室无门户如何便得通夜深宁耐立听我话西东尝室中垂语曰南山筀笋东海乌贼有僧遽掩师口曰请和尚更道师以手托开曰朝看东南暮看西北举黄龙三关颂曰佛手驴脚容易见最难道处是生缘黄梅不是周家子七岁传衣便会禅举南泉斩猫话颂曰一刀成两段释得二僧争艹鞋头戴出猫儿无再生举鲁祖面壁颂曰人来面壁成何事争得心开现本源空劫巳前诸佛子话头不举自然圆师痛有宋以来宗教滥觞古响瘖郁引宗据祖屏遏今学崖耸标立不随俗好恶其住育王能仁皆自公选不依阿苟荣一日谓众曰病叟今年六十六死日将至火化好土化好西堂唯菴曰山前有片荒地师即命叠石为塔复自铭曰天生一穴藏吾枯骨骨朽成土土能生物结箇葫芦挂赵州壁永脱轮回超三世佛将示寂书诀众语而化世寿六十八僧腊五十三时至正二十六年三月十八日也奉全身瘗焉所着有三会语录三卷杭州净慈石林行巩禅师初住安吉上方迁思谿法宝隆兴黄龙吴郡承天后住净慈上堂横眸碧汉万国风清垂手红尘千峯日出才恁么便不恁么所以X道我此法印为欲利益世间故说在所游方勿妄宣传横按拄杖曰佛灭二千二百单六载沙门行巩今于苕霅尽头鼓钟清处显示此印丝毫无有妄者卓拄杖曰谨白上堂山静课华蜂股重林空含箨笋肌明倚栏不觉成痴兀又得黄鹂唤一声思溪恁么道好喫拄杖六十何故为他不合随声逐色上堂水乡水阔地多溼六月华蚊此束如铁夜半起来笑不辍烦恼不辍作什么牀头一柄扇无端又打折上堂三家村里牛动尾巴摇拂子与者箇相去多少掷拂子洎合停囚长智上堂雪峯辊毬禾山打鼓祕魔擎叉道吾作舞一切贤圣皆以无为法而有差别喝一喝下座室中垂示尽大地是箇金刚正体向甚处着上座芭蕉闻雷而抽且道是有情是无情南屏山下壁立三关透不过者一错百错透得过者千难万难忽有不甘底出来道既透得过因甚么也难去明日来与你仔细相看又诘僧曰如何是你自己僧拟对师便推出举黄龙见慈明因缘颂曰错错戏海骊龙沖霄辽鹤老慈明无着莫笑里重重露栓索佛手一展日月昏大江从此风涛恶嘉兴府天宁冰谷衍禅师上堂朔风何萧萧吹彼巖下衣家业久荒芜游子胡不归人生百岁岂长保昨日少年今巳老翻忆寒山子十年归不得忘却来时道上堂劫石可消恩情难断拍膝一下蒿冢青松下年年挂纸钱上堂冷风疎雨做新年寂寞寒冰古㵎X边暖合地炉煨榾柮送穷不用更烧钱圣节上堂心王安六国通天地阔车书同风从虎云从龙深惟海高惟嵩万灵无处参化工但知一气复鸿蒙击拂子苏州虎丘云畊靖禅师上堂我若不说破恐汝不回头我若说破又恐诸人日后骂我去上堂山僧若真正举扬河步亭无汝着脚分且抑下威光随汝根器未说超宗异目若知得虎丘山高一百三十尺舍利塔是隋朝建立也许汝有箇入处甘心下劣又争怪得老僧上堂龙门无宿客箇箇无退步底道理矮疎山三千里外卖布单跛云门被拶脚折汝辈只管悠悠过日浴佛上堂我观如来前际不来后际不去今亦不住且道大殿里香汤沐浴箇什么若也会得手中杓子拈放自由其或未然明年今日依旧胡泼乱泼上堂冷如冰霜细如米末水不能漂火不能热王母昼下云旗翻子规夜啼山竹裂上堂古人道依经解义三世佛冤离经一字还同魔说依与离既不可得毕竟如何卓拄杖渔人只看丝纶上不见芦华对蓼红上堂拈拄杖云巖看山翫水拄杖子亦乃看山翫水云巖浑身病苦拄杖子亦乃浑身病苦云巖脱体轻安拄杖子亦乃脱体轻安卓拄杖擘开华岳易除却爱憎难云巢巖禅师法嗣苏州万寿讷堂辩禅师上堂释迦老子降诞王宫好箇初生孩子不妨令人疑着及乎道天上天下唯吾X独尊败阙了也后来冷地羞惭四十九年三百余会救搭也救搭不来收拾也收拾不上诸仁者要见释迦老子败阙处么是非只为多开口烦恼皆因强出头上堂你也在者里我也在者里人天交接两得相见时清休唱太平歌一贯文籴三斗半米二贯五百文买一箇大绢好诸禅德虽然如此厨中有剩饭路上有饥人上堂举僧问古德万境来侵时如何德曰坐却着古德有障断狂澜底手段未免劳心费力或有人问金山万境来侵时如何只向他道我既无心于万物何妨万物常围绕上堂我若与你说破将后必须骂我我若不与你说破又恐你因循蹉过忽有箇汉出来道长老话堕了也只向他道老僧罪过悼云巢和尚偈曰人传师死巳多时我独踌蹰未决疑既是巢空云又散春深犹有子规啼寄銕鞭和尚偈曰思量四句寄承天凑得完全缺半边颂又不成诗不是如何拈出向人前寄无准和尚偈曰鼈与猿交割不开兄唿弟应似忘怀及乎说到誵讹处又却心肝不带来苏州虎丘清溪义禅师送僧偈曰台山万叠入眉青途路同行各奔程清晓鸡啼茅店月是谁先起唤师兄华藏通禅师法嗣杭州径山虗舟普度禅师维扬江都人姓史氏稍长无处俗意母识其志俾依郡之天宁出家会与毕将X军舟遇共语大奇之曰此儿短小精悍音吐如钟他日法门爪牙也携归武林从东堂院祖信受业师奋志参方初见铁牛印于灵隐巳而江东西湖南北悉徧历焉时无碍唱道饶州荐福师特往叩入室次碍问不与万法为侣者是甚么人师曰金香炉下铁崑崙碍曰将谓者矮子有长处师曲躳作礼曰谢和尚证明天童晦巖光大慈石巖琏虎丘石室迪一见皆器异淳祐初制府赵信菴以金陵半山请师出世次迁润之金山潭之鹿苑抚之疎山苏之承天景定间太傅贾魏公奏补中天竺复请旨陞灵隐至元丁丑诏住径山上堂邪人说正法正法悉皆邪正人说邪法邪法悉皆正卓拄杖一下邪耶正耶又卓一下说耶不说耶向者里拣辨得出黄金为屋未为贵玉食锦衣何足荣上堂万法是心光诸缘惟性晓本无迷悟人只要今日了既无迷悟了箇什么卓拄杖一下千言万语无人会又逐流莺过短墙上堂举云门和尚示众曰汝等诸人在此过夏山僧深不欲向你道惜取眉毛好师曰云门灵龟曳尾拂迹迹生灵隐即不然汝等诸人在此过夏山僧直截向你道口是祸门上堂举临济和尚道有一人论劫在途中不离家舍有一人离家舍不在途中那箇合受人天供养师颂曰兔马有角牛羊无角寸毫尺釐天地寥廓潘阆倒骑驴攧杀黄番绰师住径山值火余志图恢复将有绪俄示微疾索笔大书曰八十二年驾无底船踏X翻归去明月一天掷笔而逝时四月二十四日也全身塔寺东十里罘罳坞之阳净慈道禅师法嗣苏州万寿高峯岳禅师赞初祖偈曰开旗展阵入梁邦未覩天颜早巳降纵有神通难展款翩翩一苇渡长江雪窦谦禅师法嗣苏州承天觉菴梦真禅师宣州人八岁为僧十九受具二十行脚见尊宿七八员不能了决慕无准道风遂登径山叩见每到室中战怖话头也不记得自此不去入室昼夜只是坐禅一日廊下行闻火板鸣有省私自驩喜知得本命元辰落处于是入室准问你是喫粥喫饭僧参禅学道僧师抗声曰喫粥喫饭僧准曰更须饱喫始得师曰谢和尚供养自此只是看狗子无佛性话无入作处乃过雪窦见大歇歇问作么生是生死底事师曰眉毛安眼上歇曰眉毛因甚安眼上师曰说着令人转不堪歇又问汝甚处来师曰径山来歇曰火后事作么生师曰五峯依旧插天高歇曰那事还曾坏么师叉手向前曰幸喜不曾动着遂挂搭归堂师自知未稳心下常热閧閧地一夜更深举首见瑠璃灯豁然大悟从前所得一时冰消瓦解次日入室歇举如何是佛三脚驴子弄蹄行声未绝师曰一任𨁝跳歇曰甚处与杨岐相见师曰当面蹉过复执侍久之开法永庆迁连云升何山至承X天上堂将心学佛摄入魔宫拟心参禅堕在阴界直饶嫌佛不肯做被拄杖子穿过髑髅若恁么看来直是无用心处卓拄杖携取诗书归旧隐野华啼鸟一般春上堂庭前翠竹青青砌下黄华郁郁唤作真如体又是般若用唤作般若用又是真如体忽有箇出来道我见从上佛祖说了万千体用不似承天者样蹊跷莫是智过佛祖耶杜撰臆说耶卓拄杖好向暮天沙上望西风惊起鴈行斜上堂举韶国师曰通玄峯顶不是人间心外无法满目青山师召大众韶国师好箇颂子只是打成两橛承天亦有箇颂双峨峰顶上是青天夜半捉乌鸡伸手不见掌喝一喝上堂三伏热不似人心热行路险不似人心险万斛清风碧玉盘不知谁共倚阑干忽有箇出来道长老正恁么时如何是祖师西来意向他道作贼人心虗举世尊才生下一手指天一手指地周行七步目顾四方曰天上天下唯吾独尊云门曰我当时若见一棒打杀与狗子喫贵图天下太平颂曰生来自恨错同条铁铸心肝也合消还你独尊三界内柰何今日又明朝至元间有贤首宗讲主奏请江南两浙名剎易为华严教寺奉旨南来抵承天次日师陞座博引华严旨要纵横放肆剖析诸师论解纤微若指诸掌讲主闻所未闻大沾法益且谓承天长老尚如是矧杭之鉅剎大宗师耶因回奏遂寝前旨霍山昭禅师上堂即心即佛嘉眉果阆怀里有状非X心非佛筠袁䖍吉头上插笔不是心不是佛不是物漳泉福建头匾似扇只可闻名不可见面慧巖象潭泳禅师上堂举无着和尚至五台与老翁喫茶次翁拈起玻瓈盏问曰南方还有者箇么着曰无翁曰寻常将甚么喫茶着无对师颂曰五台凝望思迟迟白日青天被鬼迷最苦一般难理会玻瓈盏子喫茶时一关溥禅师举马祖令僧问大梅曰和尚见马大师得箇甚么便住此山梅曰大师道即心即佛我便向者里住颂曰只将马祖铅刀子裂破漫天铁网罗碧沼夜敲荷叶雨至今贫恨一身多台州国清溪西泽禅师普说略曰参玄上士行脚高流拨艹瞻风到一处所便乃供下入门口款谓之生死事大无常迅速众兄弟生死若是有从古至今无有一人能免生死若是无争奈目前生死何生死亦有亦无不有不无当恁么时还有漏网底么既是走透无门腊月三十日撞到面前毕竟如何支准等是踏破艹鞋岁月飘忽不可把玩要须穷教去处分明与前来入门口款相应始得又曰便只恁么歇去则适来说出许多络索甚处安着直饶诸人一时不受打叠得净尽山僧却有箇古话举似诸人记得长庆示众曰净洁打叠了却须近前来就我觅有一棒到你当生慙愧无一棒到你又作么生雪窦曰净洁打叠了却须近前来就我觅有一棒到你则屈着你无X一棒到你与你平出二大老好一棒未免作得失论量天封则不然净洁打叠了却须近前来就我觅有一棒到你华铺锦上无一棒到你霜加雪上且道前头为人后头为人辨明得出后次挂牌时却来通吐道场巖禅师法嗣杭州径山虗堂智愚禅师四明人出世嘉禾兴圣迁光孝明之显孝延福瑞巖婺之宝林四明育王柏巖杭之净慈径山历住十剎室中垂语曰已眼未明底因甚将虗空作布袴着画地为牢因甚透者箇不过入海算沙底因甚向鍼锋头上翘足僧问声前一句不堕常机转位就功如何相见师曰问讯不出手僧曰且道天子万年又作么生师曰瑞艹生嘉运灵华结早春僧曰直得九州四海雷动风飞师曰出门惟恐不先到上堂春风如刀春雨如膏衲僧门下何用叨叨上堂言而足终日言而尽道言而不足终日言而尽物且道道与物是一是二若道是一为甚么客山高主山低若道是二为甚么天地一指万物一马箇里缁素得出还你艹鞋钱其或不然但愿来年蚕麦熟罗睺罗儿与一文结夏上堂有一人日消万两黄金同此圣制只是无人识得若有人识得许伊日消万两黄金上堂宝林初无门户与人近傍亦不置之于无何有之乡只要诸人如铁入土与土俱化然后可以发越其如运粪入者吾末如之何上堂举松源师祖临示寂告众曰久参兄弟正路上行者有只X不能用黑豆法临济之道将泯绝无闻伤哉师曰鹫峯老人大似倚杖骑马虽无僵仆之患未免傍观者丑师𣆶住净慈入院日参徒问答次忽天使传旨问赵州因甚八十行脚虗堂因甚八十住山师乃举赵州行脚到临济话颂曰赵州八十方行脚虗堂八十再住山别有一机恢佛祖九重城里动龙颜天使以颂回奏上大悦特赐米五百石绢百匹其住育王径山亦赐赉优渥甞举东寺示众曰心不是佛智不是道剑去久矣尔方刻舟颂曰昨日因过竹院西邻家稺子隔溪啼山寒水肃半黄落无数归鸦卜树栖又举大慈上堂曰山僧不解答话祇解识病时有僧出慈便归方丈颂曰轻如毫末重如山地角天涯去复还黄叶陨时山骨露水边依旧石生斑十月初八日示寂塔于径山直岭下高丽国甞请师供养八载问法弟子常随千指嘉靖间王遣法嗣到山扫塔云明州天童石帆衍禅师举陆亘太夫问南泉师姓甚么泉曰姓王曰还有眷属么泉曰四臣不昧曰王居何位泉曰玉殿苔生曰玉殿苔生时如何泉曰不居正位师颂曰金鸭香销更漏深沉沉玉殿紫苔生高空有月千门照大道无人独自行举大颠摈首座因缘颂曰一串摩尼觌面当机赚杀首座疑杀昌黎弄尽许多穷伎俩春秋元自不曾知金山开禅师法嗣杭州径山石溪心月禅师眉州人上堂举僧问九峯X如何是学人自已峯曰更问阿谁僧曰便恁么承当时如何峯曰须弥还更戴须弥颂曰自家冷煖自家知祖意西来更问谁全体承当全体是须弥顶上载须弥举晦堂禅师因黄山谷太史问捷经处乞师指示堂曰祇如仲尼道二三子以我为隐乎吾无隐乎尔太史居常如何理论谷拟对堂曰不是不是谷迷闷不巳一日侍堂山行时方巖桂盛放堂曰太史闻木穉香么谷曰闻堂曰吾无隐乎尔谷释然即礼拜曰和尚恁么老婆心切堂笑曰祇要公到家耳颂曰渠侬家住白云乡南北东西路渺茫几度欲归归未得忽闻巖桂送幽香举庞居士有男不婚有女不嫁颂曰收拾山云海月情团圞鼻直眼眉横龟毛拂子兔角杖敲得虗空嚗嚗声举庞公访大同提笊篱因缘拈曰普济把定被庞公痛处一锥直得左转右侧前依后随笊篱提起处相唿作舞时若言依样画猫儿定把黄金铸子期僧问如何是佛师曰矮子看戏送僧还双林偈曰未到双林见旧游眉横新月眼横秋寒暄未举宜先问因甚桥流水不流六月初九日示寂径山沖禅师法嗣福州神光北山隆禅师示众曰即心即佛有水有竹屋便好非心非佛不袜不冠身自繇不是心不是佛不是物闲倚阑干立清晓红芭蕉引碧牵牛礼镜清塔偈曰惯问门前什么声池蛙笑汝自蛙鸣年来荒X却天华寺正令方才一半行高台此山应禅师上堂举大随菴侧有一龟僧问一切众生皮裹骨者箇众生因甚骨裹皮随拈艹履覆龟背上僧无语师颂曰休将皮骨强分张得六藏时且六藏只履尽情都盖了者僧无事可思量明州天童简翁敬禅师上堂举大梅即心即佛话颂曰郎心叶薄妾冰清郎说黄金妾不应假使偶然通一笑半生谁信守孤灯举文殊问菴提遮女生以何为义话颂曰问处分明答处端当机觌面不相谩死生生死元无际月上青山玉一团续灯存稾卷第四续灯存稿X卍XXX续灯存稾卷第五明嗣祖沙门东吴通问编定笠泽居士华亭施沛彚集大鑑下第二十一世之下育王照禅师法嗣湖州道场龙源介清禅师福州长溪王氏子得度于义兴法藏齐禅师往育王谒寂窗入室契旨俾为侍者复掌藏钥出世四明寿国迁开寿道场上堂三春云暮绿暗红稀动为境转静为法迷不以色盖不以X声骑风前闲听杜䳌啼上堂终日忙忙那事无妨显而不露隐而不藏大众且道如何是隐而不藏底道理玉梅结子浮青树石笋抽条上绿窗径山端禅师法嗣杭州灵隐性原慧朗禅师别号幻隐台州黄岩人姓项氏母陈依乐清宝冠寺鲁山出家首参竺元道于仙居继诣径山谒元叟叟问东岭来西岭来师指脚下艹鞋曰者是三文钱买得叟曰未在更道师曰某甲只恁么未审和尚作么生叟曰念汝远来放汝三十棒师乃悟旨久之尽其底蕴曰才涉思惟皆为剩法出世鄞之五峯迁金峨洪武五年召天下高僧建会于钟山师与季潭泐公与焉季奉旨住天界师居第一座提纲举要表率丛林时称得体明年举师主金山十一年陞灵隐浴佛上堂举药山俨禅师因遵布衲作殿主浴佛次山问汝祇浴得者箇还浴得那箇么遵曰把将那箇来山便休去师曰者一箇那一箇一一从头都浴过药山布衲谩商量仔细看来成话堕成话堕转誵譌拍禅牀武林春巳老台榭绿阴多佛诞上堂举世尊才生下一手指天一手指地周行六步目顾四方曰天上天下唯吾独尊真成大人相不是小儿嬉云门曰我当时若见一棒打杀与狗子喫贵图天下太平要作老胡种族直须恁么始得法昌曰好一棒太迟生未离兜率脚跟下好与一锥岂到今日虽然如是大似贼过后张弓将谓胡须赤X更有赤胡须黄面老子固是末上卖俏似乎旁若无人云门法昌虽则见义勇为争柰剑去久矣尔方刻舟以拄杖画一画召众曰还会么一把柳丝收不得和烟搭在玉阑干上堂今朝闰五月初一依旧日从东畔出衲僧箇箇解知音短咏长吟皆中律梅雨晴树阴密林下优游何得失无位真人赤肉团等闲靠倒维摩诘佛涅槃日上堂涅槃生死等是空华佛及众生皆为剩语诸人到者里作么生会良久拍禅牀但见落华随水去不知流出洞中春浴佛上堂举香严和尚曰去年贫未是贫今年贫始是贫去年贫有卓锥之地今年贫锥也无众中若有箇汉出来道长老错了也今朝四月八是佛生日如何举此公案山僧只对他道住持事繁下座碧峯和尚阇维奠茶五台山拾得来诚非凡种关西子没头脑却是灵根惟兹一盏清茶荡涤众生热恼只如则川抛下茶篮仰山撼动茶树毕竟明甚么边事度盏曰踏翻生死海靠倒涅槃城师以学者泥于知解甞室中垂语曰昨夜莲华峯被蜉蝣食却半边你因甚么不知又曰冷泉亭吞却壑雷亭即不问南高峯与北高峯鬬頟是第几机众莫有契者无何遭诬罔之灾被逮或劝师早自为计师不顾怡然诣所司未鞫即庑下说偈端坐而逝时洪武十九年六月廿三日也寿六十九坐夏五十八嘉兴府天宁楚石梵琦禅师明州象山人姓朱氏元X贞二年丙申六月丁巳母梦日堕怀而生方襁褓有神僧摩师顶曰此儿佛日也他日必当振扬佛法烛照昏衢因以昙曜字之早失怙恃鞠于祖母七岁能属句远近号为奇童九岁入永祚寺受业于讷翁寻依从族祖晋翁洵于湖之崇恩赵魏公见而器之为鬻僧牒得度年十六即受具戒晋翁迁道场师为侍者继典藏钥一日阅楞严至缘见因明暗成无见不明自发则诸暗相永不能昏因有省入历览羣籍恍如宿契时元叟唱道双径师往参叩问如何是言发非声色前不物叟遽曰言发非声色前不物速道速道师拟进语叟震威一喝师愕然会英宗召高僧金书大藏师应诏入京一夕睡起闻鼓声豁然大悟汗下如雨拊几笑曰径山鼻孔今日入吾手矣因成偈曰祟天门外鼓腾腾蓦札虗空就地崩拾得红炉一点雪却是黄河六月冰后归径山叟为助喜处以第二座参叩者多令就师决择未几行宣政院稔师名命出世海盐福臻大历戊辰迁州之天宁至元乙亥迁杭报国开堂日僧问天垂宝盖地涌金莲一句无私如何祝赞师曰吾甞于此切曰常将日月为天眼指出须弥作寿山师曰三千年黄河一度清曰我本无心有所希求今此法王大宝自然而至且如何是法王大宝师曰有眼者见有耳者闻曰莫祇者便是么师曰击碎髑髅拽脱鼻孔曰如何受用师曰直待雨淋头僧礼拜问不愁念起惟恐觉迟如何是觉师X曰牛角马角曰如何是念师曰四五二十也不识问一大藏教是箇切脚未审切箇什么字师曰切箇不字曰只如不字又切箇什么字师曰莫错举似人曰谢师指示师曰石羊头子向东看问佛祖因缘即不问君臣庆会事如何师曰瑞艹生嘉运灵华结早春曰如何是君师曰莫触龙颜曰如何是臣师曰量材补职曰如何是臣向君师曰赤心片片曰如何是君视臣师曰如月入水曰如何是君臣道合师曰俱问万丈寒潭彻底冰时如何师曰阳气发来无硬地问晷运推移日南长至阿那箇是常住法师曰冬不寒腊后看曰教学人如何履践师曰独木桥子问西天以蜡人为验未审此间以何为验师曰验什么盌曰和尚岂无方便师曰鹞子过新罗问一年将尽夜万里未归人还许归去也无师曰十里长亭五里短亭曰与么则不归去也师曰直须归去曰作么生是到家一句师曰天寒日短两人共一盌问观山翫水访道寻师离此二途请师指示师曰乱走作么曰和尚恐某甲不实师曰艹贼大败曰汉地不收秦不管夜来明月上高峯师曰引不着曰四月十五日结为什么人结师曰癞马系枯桩曰七月十五日解又为什么人解师曰达磨来也曰还有不在里许者么师曰漫天网子百千重曰本来无罣碍随处任方圆师曰放过一着问日从东上月向西没作么生是不迁义师曰柳絮随风自西自东曰年年是好年日日是好X日师曰瞎老婆吹火问护明大士未降王宫释迦老子在什么处师曰眨上眉毛曰谢师答话师曰恰值拄杖不在问尽大地是箇佛身向什么处安居禁足师曰锦上铺华又一重曰竹密不妨流水过山高岂碍白云飞师曰随语生解问如何是先照后用师曰噼开太华连天色放出黄河到海声曰如何是先用后照师曰剑为不平离宝匣药因救病出金瓶曰如何是照用同时师曰定光金地遥招手智者江陵暗点头曰如何是照用不同时师曰三月懒游华下路一家愁闭雨中门僧礼拜师曰更问一转岂不好问大悲菩萨用许多手眼作什么师曰春风不裹头问如何是在窟师子师曰头顶天曰如何是出窟师子师曰脚踏地曰如何是哮吼师子师曰还闻么曰即今闻也作么生师曰伏惟尚飨师一日出门迎接次僧问开门待知识知识不来过不来过者是什么知识师便不审曰和尚见箇什么师曰好心不得好报修佛殿次师问掌事僧者殿是什么年中葢造僧掴露柱曰何不祇对和尚师曰克繇尀耐倒来者里捋虎须三十棒一棒也不恕僧曰容某甲申说便礼拜师曰且放过一着师一日芟艹次僧问有根艹任和尚芟无根艹作么生芟师锄地一下僧便放身倒师曰诸方火葬我者里活埋僧起走师呵呵大笑师在凤山一日入省次高右丞问禅分五派教列三乘教则不问如何是禅师曰正值岁朝公䜩丞曰达磨西X来不立文字直指人心见性成佛佛在什么处师曰管絃杂沓朱紫荧煌丞曰莫便是和尚见处么师曰不敢丞曰容在别日说话师诺诺一日座主参师问讲甚么经主曰法华师曰经中道是真精进是名真法供养如来是否曰是师曰供养即不无如何是真法曰具在药王品师曰将谓是金毛师子元来是野犴眷属主却问如何是真法师曰汝岂不从天台来主曰是师曰天台山高一万八千丈顶上着得几人主无语师曰喫茶去师一日入园问园头瓜熟也未头曰熟来久矣师曰甜瓜摘一颗来头取瓜呈曰大刀三十口师曰饱丛林上堂未离兜率巳降皇宫未出母胎度人巳毕三世诸佛历代祖师天下老和尚说心说性举古举今总是无风匝匝之波实情好与二十拄杖新福臻今日不是尽法无民打头不遇作家到底翻成骨董若相委悉拈却炙脂帽子脱却鹘臭布衫其或未然明朝后日大有事在上堂巖头道须是一一从自已胸中流出与我盖天盖地去恁么道被他掘窖深埋了也茫茫宇宙人无数那箇男儿是丈夫男儿丈夫相去多少待你出窖来却向你道上堂弥勒真弥勒分身千百亿时时示时人时人自不识拈拄杖冲开碧落松千尺截断红尘水一谿上堂米里有虫麦里有面厨库僧堂山门佛殿盏子扑落地楪子成七片上堂若论生佛未具以前一段大事只在诸人脚跟下动便踏着只是不知起处你道X从甚么处起掀翻四大海踢倒五须弥正觅起处不得岂不见东山演祖曰山僧昨日入城见一棚傀儡不免近前看或见端严奇特或见丑陋不堪动转行坐青黄赤白一一见了仔细看来元来青布幕里有人山僧忍俊不禁乃问长史高姓他道老和尚看便了问什么姓师曰谁家别馆池塘里一对莺鸯画不成上堂眉毛虽长不碍眼鼻孔虽高不碍面诸佛虽悟无二心众生虽迷无二见见不见倒骑牛兮入佛殿上堂兔角不用无牛角不用有两两不成双三三亦非九夜来空手把锄头天明面南看北斗上堂大树大皮裹小树小皮缠若不同牀睡焉知被底穿上堂驴事未去马事到来猫儿上露柱铁锯舞三台大唐天子呵呵笑移取眉毛眼上栽上堂举祖师道在胎名身处世名人在眼曰见在耳曰闻在鼻齅香在舌谈论在手执捉在足运奔徧现俱该法界收摄在一微尘识者知是佛性不识唤作精魂师曰书头教孃勤作息书尾教孃莫瞌睡还识孃面此束么玉容寂寞泪阑干黎华一枝春带雨喝一喝上堂一道圆光阿谁无分猫儿若无分为甚么捉老鼠若有分为什么做猫儿千年田八百主浴佛上堂清净法身簸土扬尘圆满报身倚富欺贫千百亿化身弄假像真三身中浴那一身谢三孃秤银上堂头上是天脚下是地青山是青山白云是白云你会也有马骑马无马步行你若不会夜行莫踏白不是水便是石上堂无X手人行拳无舌人解语忽若无手人打无舌人无舌人连忙道箇不必复曰只箇不必天下衲僧跳不出上堂箇箇抱荆山之璧人人怀沧海之珠干旋佛祖枢机提掇衲僧巴鼻尽谓顶门眼正咸言肘后符灵殊不知灵龟负图自取丧身之兆出格一句作么生朝霞不出市暮霞行千里上堂黄檗手中棒剜肉作疮大愚肋下拳喫盐救渴速则易改久则难追选佛若无如是眼假饶千载亦奚为喝一喝上堂拈却𥁊盂匙箸喫饭不得屏却咽喉唇吻出气不得色身安法身不可不安法身色身是一是二华须连夜发莫待晓风吹上堂俱胝竖一箇指头雪峯辊三箇木毬石巩张弓架箭华亭短棹孤舟凤山无法可说不妨坐断杭州就中却有箇好处好在什么处四五百条华柳巷二三千所管絃楼上堂大事未明如丧考妣大事巳明如丧考妣你道有成褫无成褫常因送客处忆得别家时上堂闻声悟道塞却你耳根见色明心换却你眼睛蒲团上端坐鍼眼里穿线西风一阵来落叶两三片师自至正甲申迁禾之本觉丁亥帝师钖号佛日普照慧辩禅师适符昔日神僧之言会光孝虗席众复勉师就焉寻退归天宁上堂曰一毫吞却山河大地则易山河大地吞却一毫则难也不难也不易铺箇破席日里睡料想上方兜率宫也无如此日炙背筑西斋为终老计自号西斋老人洪武元年秋九月诏江南大浮屠十余人于蒋山建大法X会命师陞座说法上大悦二年春复用元年故事召师说法赐斋文楼下亲承顾问暨行出内府白金以赐三年秋上以鬼神情状幽微难测意遗经当有明文召僧中博通三藏者问焉于是师与梦堂噩行中仁等应诏至京馆于大天界寺上命礼部劳之又命膳部颁赐薪米旋命以所问条晣入告师援据经论成书将进忽示微疾越四日趣左右具浴更衣索笔书偈曰真性圆明本无生灭木马夜鸣西方日出书毕谓梦堂曰我去矣堂曰何处去师曰西方去堂曰西方有佛东方无佛耶师乃震声一喝而逝时辛亥七月二十六日也上闻嗟悼久之时禁火葬以师故特从阇维例火余齿舌数珠不坏舍利五色纷缀遗骼弟子文晟奉骼及诸不坏者归西斋塔焉师世寿七十五僧腊六十三行中仁公状其行文宪宋公濂为之铭所着有六会语净土诗慈氏上生偈北游集凤山集西斋集和三圣诗永明山居诗陶潜诗林逋诗总若干卷竝行于世杭州径山愚菴以中智及禅师苏之吴县顾氏子父茂卿母周氏自幼出家穹窿海云院祝发受具听贤首法师讲法界观未终篇辄笑曰一真法界圆同太虗但涉言词即成賸法纵获天雨宝华于我奚益哉遂谒笑隐于建业隐文章道德倾动一世师微露文彩一时交相延誉有同袍屿公见师诃曰子才若此不思担荷正法乃甘作骚坛奴隷乎无尽灯偈所谓X黄叶飘飘者不知作何见解师舌噤不能答旋归海云胸襟碍塞目不交睫者踰月一日忽见秋叶坠庭豁然有省走双径谒寂照呈所证照可之命居侍司未几迁主藏室至正壬午江南行宣政院举师出世昌国之隆教寻领普慈戊戌迁净慈江浙行省丞相达识帖穆儿复请住持径山僧问不与万法为侣者是什么人师曰十字街头石敢当僧拟再问师曰更要第二杓恶水在问马祖陞堂百丈卷席意旨如何师曰不是苦心人不知曰龙袖拂开全体现象王行处绝狐踪还得相应也未师曰万里望崖州问如何是宾中宾师曰君向潇湘我向秦曰如何是宾中主师曰常在途中不离家舍曰如何是主中宾师曰常在家舍不离途中曰如何是主中主师曰横按镆铘全正令太平寰宇斩痴顽曰宾主巳蒙师指示向上宗乘事若何师曰三年一闰九月重阳问众生为解碍菩萨未离觉和尚作么生师曰天寒日短两人共一盌问如何是清净法身师曰月色和云白松声带雨寒问释迦巳灭弥勒未生正当今日佛法委付何人师曰老僧打退鼓曰前无释迦后无弥勒还有参学分也无师曰风不来树不动问佛法禅道相去多少师举手曰展则成掌握则成拳僧礼拜师曰狂狗趂块问竺土大仙心东西密相付如何是密付底心师曰九秋黄叶乱飘金曰和尚莫将境示人师曰老僧罪过问拟心即差动念即乖不拟不动还有过也X无师曰有曰毕竟如何则是师曰莫认自已清净法身问如何是毗卢师师曰断跟艹鞋曰如何是法身主师曰尖檐蓆帽曰学人不会师曰现成行货有什么不会僧拟议师便喝问至道无难唯嫌拣择不拣择时如何师曰遇饭即饭遇茶即茶僧礼拜师曰放汝三十棒问莲华未出水时如何师曰寒则普天普地寒曰出水后如何师曰热则普天普地热曰如何是佛法大意师曰门前一湖水问净法界身本无出没因甚释迦老子今日降生师曰知而故犯曰遵布衲浴佛次药山问你只浴得者箇还浴得那箇么遵曰把将那箇来如何是那箇师曰担枷过状问心佛及众生是三无差别还端的也无师曰的曰不是心不是佛不是物是箇甚么师曰不识问佛身无为不堕诸数因甚有千百亿化身师竖拂子曰你道者箇是第几身僧拟进语师便喝问元正启祚万物咸新如何是新年头佛法师曰日日香华夜夜灯曰蒲团静倚无余事永日寥寥谢太平师曰知恩方解报恩问如何是本身卢舍那师曰不离阇黎所问曰如何保任师曰彼自无疮勿伤之也问不起一念时如何师曰道者合如是曰与么则依而行之师曰虗生浪死汉问临济大师道一句中具三玄一玄中具三要如何是一句中具三玄师曰万仞峯头驾铁船曰如何是一玄中具三要师曰眼里瞳人吹木叫曰如何是和尚家风师曰吹折门前一株松曰学人不问者X箇风师曰汝问什么风曰家风师曰我者里大功不竖赏问牛头未见四祖时如何师曰深山藏毒虎曰见后如何师曰浅艹露羣蛇曰见与未见时如何师曰日出东方夜落西问三世诸佛不知有狸奴白牯却知有未审知有箇什么师曰师姑元是女人做问声闻见性如夜见月菩萨见性如昼见日和尚见性时如何师曰黄河九曲水出崑崙曰直指人心见性成佛还端的也无师曰问取达磨大师僧拟议师曰鹞子过新罗问达磨未来时如何师曰眼在鼻上曰来后如何师曰脚在肚下问如何是学人自已师曰脚板大如手掌曰如何是衲僧行脚事师曰紧捎艹鞋问如何是先照后用师曰拈起少林无孔笛等闲吹出万年欢曰如何是先用后照师曰彫弓巳挂狼烟息万里謌谣贺太平曰如何是照用同时师曰泥牛吼处天关转木马嘶时地轴摇曰如何是照用不同时师曰犹握金鞭问归客夜深谁共御街行一日观海次师问鱼以水为命因甚死在海中又曰性海无风金波自涌忽遇旋岚偃岳时如何一日供罗汉达识帖穆儿丞相到问师曰今日供罗汉五百尊者俱来应供也无师曰活佛降临罗汉安得不到相曰施主设斋得何果报师曰种谷不生豆相曰恁么则功不浪施也师曰赖遇丞相证明相曰三轮空寂毕竟如何师曰空相曰功归何所师不答相曰何不答话师曰且请方丈喫茶到方丈X相问净名丈室容受三万二千师子座净慈丈室容多少师曰一尘不立相曰得与么觌体相违师揭起帘曰请丞相鑑相呵呵大笑曰作家宗师师便揖茶上堂冬至月头卖被买牛冬至月尾卖牛买被一年三十六旬有六日以闰月定四时成岁移易一丝毫不得东头买贵西头卖贱三十年后破艹鞋向甚处着上堂时维三月节届清明不寒不暖半阴半晴落华啼鸟一声声蓦拈拄杖穿却解空鼻孔翟支瞎达磨眼睛踏破艹鞋赤脚走好山犹在最高层佛成道日上堂举赵州问南泉如何是道泉曰平常心是道州曰还假趋向否泉曰拟向即乖州曰不拟争知是道泉曰道不属知不属不知知是妄觉不知是无记若真达不疑之地廓如太虗岂可强是非耶师曰王老师过犯弥天将释迦世尊六年雪山千苦万辛所得无上大道等闲华噼殆尽合与二十拄杖当时赵州眼光烁破四天下面被热瞒则且置今日众中莫有为世尊拔本底么如无隆教不是为他闲事长无明沗为遗教远孙未免出只手去也拽拄杖下座一时打散上堂拈拄杖十地惊心二乘罔测卓拄杖子承父业赚杀多少人靠拄杖下座上堂赵州道箇洗钵去其僧豁尔知归鸟窠吹起布毛侍者当下领旨阿呵呵啰啰哩达磨老臊胡打落当门齿上堂世尊三昧迦叶不知迦叶三昧阿难不知阿难三昧商那和修不知普慈三昧诸人不知诸人三昧各各不知所X以道譬如河中水川流竞奔逝各各不相知诸法亦如是又如大火聚勐焰同时发各各不相知诸法亦如是喝一喝将谓合有与么说话上堂举德山和尚因雪峯问从上诸圣以何法示人山曰我宗无语句亦无一法与人雪峯从此有省后有僧问雪峯和尚见德山得箇甚么便休去峯曰我当时空手去空手回东山演祖拈曰白云今日说向透未过者有两箇人从东京来问他甚处来他却道苏州来问伊苏州事如何他道一切寻常虽然如是瞒白云不过何故只为语音不同毕竟如何苏州菱邵白藕师曰老东山可谓长于譬喻词不迫切虽然如是要且只说得德山雪峯影子边事若是齐眉共䠱竝驾齐驱未敢相许何故闽蜀同风肚里有虫佛涅槃上堂湖光潋灔晴偏好山色空蒙雨亦奇净法界身无出没不须惆怅怨芳时上堂举东山演祖曰祖师说不着诸佛看不见四面老婆心为君通一线师曰若教频下泪沧海也须干上堂今朝又是八月一万壑千巖俨秋色牛带寒鸦过别村善财何处寻弥勒师住后有亡赖男子瞿范者日餮盘餐执事者讥之致忿诬师以闇昧之事诣部使者不满意文致其罪师竟不与之辩亦毫无愠色踰年省宪白师冤复札请再住径山师入院拈札曰前佛性命后佛纪纲总在者里凛然如朽索之驭六马危乎犹一发之引千钧若非大丞相赤手提持全肩担荷何处更有今日诸人还委悉X么车不横推理无曲断陞座酬唱毕复曰去日应须偿宿债回时宿债本来空山上鲤鱼打𨁝跳一国之师展笑容帝师钖号明辨正宗广慧禅师洪武癸丑诏有道浮屠十人集大天界寺师居首以病不及召对赐还穹窿戊午九月索笔书偈而逝茶毗火焰五色香气袭人齿牙数珠皆不坏遗骨绀泽如青瑠璃舍利交缀塔于所居之阴复分爪发归径山葬于无等才公之塔右世寿六十八僧腊五十一杭州灵隐朴隐天镜元瀞禅师越之会稽人姓倪氏生而状貌魁伟性度坦夷世间机穽不识为何物初从弘教大师立公祝发于昭庆濡律师受具戒嶷然有远志又从天岸济法师习台衡止观台宗诸老竞以书聘师奋志参方谒无见于华顶复游玉几叩石室室令参元叟师遂见叟于不动轩甫入门叟厉声一喝声若雷霆师黏缚尽脱遽稽首作礼遂命居侍司寻掌记室追随久之至正十六年出世里之长庆陞天衣洪武元年诏天下名桑门建会钟阜师应召入内从容问道赐食而退九年会灵隐虗席诸山交致坚请师不得巳应焉上堂声不是声观音三昧色不是色文殊法门声色无碍普贤境界拈拄杖画一画大鹏展翅葢十洲篱边燕雀空啾啾上堂即心即佛嘉州牛喫禾非心非佛益州马腹胀不是心不是佛天下觅医人灸猪左膊上良久曰啼得血流无用处不如缄口过残春未浃旬左右请理崇德庄田举X都寺德现掌职寺僧有闻者以私忿列现过失诣县严行讯鞫以师为寺长失于检举法当缘坐或谓此三年前事师实不知且素不识闻何不自辩师笑曰此定业也其可逃乎逮师至部大小司宼覧状大惊咸谓师当今名德不宜有是洎审师初无异词遂谪隷陜西闻大悔泣告师曰初意若此虽万死不为也师弗顾行至宝应谓从者曰吾报身颇异常时殆将尽乎夜宿宁国寺其住持总虗了公与师有旧相见甚驩师曰我骨有所託矣是夜聚谈饮食如常翌旦忽合爪端坐泊然而逝时洪武十一年正月十九日也法孙梵译𢹂骨以还骨间舍利丛布如珠于浴佛日结竁于祖陇之侧瘗焉苏州万寿行中至仁禅师自号澹居子又号熈怡叟族姓吴番阳人父仲华为江州广文师生五岁俾从州之报恩寺真牧纯公受业七岁得度自幼识见超颖迥异常儿西土指空赴英宗召憩报恩见师异之授以毗尼属令参元叟叟视师轩渠一笑师罔措遂失展尼师坛叟叱曰参堂去一日叟见师问何处人师曰番阳叟曰番阳湖阔多少师展手作量势叟曰不是不是师曰合取臭口遂命侍香寻掌记室叟尝谓众曰仁书记虎而翼者也后出世蕲之德章迁越之云顶崇报吴之万寿师尝室中拈木枕子问僧曰者箇是什么僧曰也知和尚老婆心切师掷枕于地僧拟议师便喝出示众幻躯将逼从心年松下经行X石上眠珍重北山龙象众普通年话几时圆上堂叠叠远山青迢迢江水绿尽日小吴轩倚阑看不足蓦唤侍者收取拂子便下座上堂禅性无生离生禅想禅性无住离住禅寂五台山上云烝饭佛殿堦前狗尿天剎竿头上煎䭔子三箇猢狲夜簸钱洪武初上以鬼神之事召师师以佛旨撰书而对上大悦癸丑蒲圻魏公观为苏郡守见万寿废址戚然有意兴复闻师寓虎丘遣使致书币凡三往返而应𣆶岁养闲于松林兰若侪辈不敢名咸称松林和尚云十五年三月望示疾十九日同参如愚仲讯候曰师行矣诸子在旁盍赐一言为末后训乎师曰十方薄伽梵一路涅槃门曰与师缔交五十秋矣此别直诣净土相见师厉声曰尽大千界是箇净土何处不相见良久索笔书偈泊然而逝世寿七十四僧腊六十七明州瑞龙梦堂昙噩禅师慈溪王氏子祖父皆名宦母周氏师自幼有远志稍长博通经史藻思濬发年二十三白母出家往从雪庭于长芦遂薙发受具戒于昭庆教相诸宗靡不研究久之雪庭迁住灵隐师复往依侍踰年雪庭示寂寂照端禅师来补其处一见脗契即命掌内记后出世庆元之保圣迁慈谿之开寿天台之国清最后住象山之瑞龙上堂竖拂子只者箇在临济则大机大用卷舒擒纵杀活自由在云门则孤危耸峻格外提持言前定夺在曹洞则家风绵密金鍼玉线明投暗合在沩仰则父慈子孝用X剑刃事施陷虎机在法眼则箭锋相拄心空法了情尽见除五家提唱虽则金声玉振迈古超今然而总是门庭施设直截一句不曾道着且道作么生是直截一句高声曰看脚下上堂一二三四五六七七六五四三二一黄河九曲出崑崙摩诃般若波罗蜜师每诫诸徒曰研究空宗当外形骸忘寝食以消累劫宿习然后心地光明耳自是日惟一食终夜凝坐达旦一日忽戒浴易衣出器物分遗交友集众说偈曰吾有一物无背无面要得分明涅槃后看言毕危坐而逝世寿八十有九门人智巖等茶毗之塔于国清杭州径山复原福报禅师台之宁海人族姓方母张氏出家杭之梁渚崇福时石湖美公主净慈师往见湖器之遂为祝发受具戒参径山元叟叟问近离甚处师曰净慈叟曰来作什么师曰久慕道风特来礼拜叟曰赵州见南泉作么生师曰头顶天脚踏地叟曰见后如何师曰饥来喫饭困来打眠叟曰何处学得者虗头来师曰今日亲见和尚叟颔之出世慈谿芦山次迁东山再迁四明智门洪武初驿召道行沙门师赴京馆天界寺屡入内庭应对称旨留三年仍赐还智门后两主径山上堂举一不得举二放过一着落在第二古人恁么说话正是抱赃叫屈东山即不然举二不得举一放过一着落在第七到者里更须知有向上一路始得如何是向上一路良久曰莫恋寒巖异艹青坐却白云宗不妙上堂一叶落天下X秋一尘起大地收谁谓北郁单越不是南赡部洲刚自骑牛更觅牛上堂语是谤默是诳还有二俱不涉者么拍禅牀洎合停囚长智上堂一语一默一作一止何似水银落地僧问赵州曰乞师指示州曰喫粥也未僧曰喫粥了也州曰洗钵盂去上堂终日着衣未尝挂一缕丝终日喫饭未尝齩一粒米似地擎山不知山之孤峻如石含玉不知玉之无瑕不着佛求不着法求不着僧求拈拄杖有时乘好月特地过沧洲一日得疾甚革侍者请偈师叱曰吾世寿尚有三年巳而果然及化之日忽拍手曰阿呵呵大众是什么看取竟寂世寿八十四僧夏六十四门人奉全身󰢍寂照之右冈杭州灵隐竹泉了幻法林禅师族姓黄台之宁海人依法安太虗禅师出家因看睦州语有省白虗曰从生至死只是者箇不繇别人也往参元叟于中竺叟问何处来师曰天台叟曰曾见寒山拾得么师叉手向前曰今日亲见和尚叟曰脱空谩语汉参堂去寻俾侍香复掌藏钥一日看经次叟曰看经那师曰是叟曰将甚么看师曰将眼看叟竖起拳曰何不道将者箇看师曰放下拳头将什么看叟微笑东屿住净慈招师分座时竺原居浮山得师提唱语称誉不置寻美以偈有五百众中居上首妙解堪作人天师之句师居净慈蒙堂不出户者九年行省左丞相脱欢公请主万寿迁中竺至佛殿曰拨尘见佛谁知佛亦X是尘罕逢穿耳客多见刻舟人上堂法是常法道是常道拶破面门点即不到雪峯一千七百人善知识朝夕只辊三箇木毬赵州七百甲子老禅和见人只道喫茶去中峯居常见兄弟相访只是叙通寒温烧香叉手若是金毛师子子三千里外定誵譌至元四年迁灵隐上堂举僧问赵州万法归一一归何处州曰我在青州做一领布衫重七斤师曰赵州虽则善用太阿截断者僧舌头未免自扬家丑灵隐则不然忽有僧问万法归一一归何处只向他道今日热如昨日上堂古杭管内灵隐名山肇建于东晋咸和年间慧理法师为第一祖今日上元令节诸处放灯知事直岁各各照管风烛便下座为亡僧森监寺火森罗及万象一法之所印即今为汝拈却金刚圈栗棘蓬了也唤什么作一法二由一有一亦莫守火里乌龟作师子吼大龙翔虗席星吉大夫遣币聘师辞不赴使者三往返师避于会稽山中行院知不可强具疏请师仍领灵隐又三年退处了幻菴至正十五年春感微疾二月二日集众叙平生行脚本末且诫之曰佛法下衰无甚于今宜各努力吾世缘止于斯矣索笔书偈曰七十二年虗空钉橛末后一句不说不说遂奄然而化留龛十日颜色不变葬全身于松源塔西其时塔前古桂当春吐华清香满路见者叹异学士晋卿黄公铭其塔杭州径山古鼎祖铭禅师四明奉化应氏子受业金X峩元叟住灵隐师往参谒一日入室叩黄龙见慈明因缘叟诘曰只如赵州道台山婆子被我勘破慈明笑曰是骂耶你道二老汉用处是同是别师曰一对无孔铁鎚叟曰黄龙直下悟去又如何师曰也是病眼见空华叟曰不是不是师拟进语叟便喝师当下廓然命居记室师愈自谦抑年五十四始出世主隆教次宝陀次中天竺至正七年迁径山元帝钖号慧性文敏宏觉普济禅师僧问祖意教意是同是别师曰破畚箕生苕帚僧礼拜曰谢师指示师曰昨夜三更失却牛天明起来失却火问如何是佛师曰秤鎚蘸酢曰如何是向上事师曰仰面不见天曰记得僧问云门如何是佛门曰干屎橛又作么生师曰云门不是好心僧曰干屎橛与秤鎚蘸酢相去多少师曰镬汤无冷处僧拟进语师便喝上堂将十方世界安向诸人眼睫上丝毫不动把四大海水倾向诸人脚跟底涓滴不流会医还少病知分不多愁上堂举大愚芝和尚示众曰大家相聚喫茎虀若唤作一茎虀入地狱如箭射师曰宗师为人如蛊毒之家置毒于饮食之中与人未尝不欲断其命根虽然是冤对者能有几人丞相康里公每诣师叩宗门玄旨一日看经次问师何不看经师曰寻行数墨为看经耶相无语师翻经曰老僧看经去也相以手掩经曰请师为说破师曰伊尹周公是阿谁做至正戊戌将迁寂遗书嘱丞相外护复书偈曰生死纯真太虗纯满七十X九年摇篮绳断掷笔而逝茶毗舌根数珠皆不坏舍利无算于径山隆教宝陀分而塔焉世寿七十九僧腊五十五有四会语录暨外集行世明州天宁归菴仲猷祖阐禅师族陈氏鄞人也从佛智匡禅师剃染参寂照于径山得旨出世芦山迁香山陞郡之天宁上堂若论第一句三世诸佛道不得六代祖师道不得天下老和尚道不得山僧道不得大众道不得拈拄杖拄杖子道得么道得也是第二句上堂即心即佛非心非佛不是心不是佛五台山上云烝饭佛殿堦前狗尿天剎竿头上煎鎚子三箇猢狲夜簸钱元宵上堂十五日巳前脚头脚尾黄金莲十五日巳后白牯狸奴成队走正当十五日楼台上下火照火车马往来人看人好大众且道好在什么处众眼难谩便下座苏州开元愚仲善如禅师吴江人上堂佛身充满于法界普现一切羣生前为甚么沪渎居民黄老之流迎之而风涛骇吐像即沉没吴县朱膺东灵帛尼请之而灵相峩峩双泛试就提捧忽尔升舟今山中所奉维卫迦叶二石相是也岂非随缘赴感靡不周而恒处此菩提座然虽如是若作恁么会大虫看水磨不作恁么会真州望长芦恁么不恁么总拈却又作么生清平世界不用譌言师言不妄发或求偈语信笔而书示艹菴僧偈曰国师万代善知识鴈宕艹菴天下闻得在其中居住者生难遭想报深恩度牒亲X从天上降得来何翅万黄金时中若不修僧行孤负皇王一片心师𣆶年因法门从子瓛莹中住万寿辟一室延之养老及相本空继席待之尤至故得优游以乐其道尝居葑门直指菴人因称之曰直指和尚将终唿诸子诀别泊然而逝杭州上竺我菴本无法师黄嵒人从净慈方山落发依寂照于中竺掌纲维有舅氏教庠老成挽之更宗于是见湛堂于演福研精教部寂照惜其去作偈寄之曰从教入禅今古有从禅入教古今无一心三观门虽别水满千江月自孤后出世既为湛堂嗣仍爇一香报寂照不以迹异而二其心寂照示寂时师住四明延庆遗书嘱其力弘教乘宗趣余无他言师于祭筵拈香曰妙喜五传最光焰寂照一代甘露门等闲触着肝脑裂冰霜忽作阳春温我思打失鼻孔日是何气息今犹存天风北来岁云暮掣电讨甚空中痕临终无疾坐蜕苏州万寿佛初智淳禅师送忠侍者偈曰鸟窠吹起布毛侍者当下悟去一对无孔铁鎚卖弄鬼家活计若是灵利阿师别有天然气宇恢张本地风光显出衲僧巴鼻以大千摄入毫端将须弥纳向芥子直踏毗卢顶上行千手大悲拦不住江心万禅师法嗣报恩无方智普禅师桂阳人族姓龙住后上堂六月行人口吐烟区区只为利名牵争如林下无心客一X觉和衣到晓眠拍禅牀干明不惜口业为你说破腊月三十日阎老子要问你索饭钱在上堂春色浓春日融园林暖野桃红昔日灵云一见透脱色空而今诸人总见因甚不悟若也不悟眼被色笼击拂子错教人恨五更风南康府云居小隐师大禅师尝有示信禅人偈曰信是道元功德母药如有验不消多上人直下承当得佛祖安能柰尔何径山熈禅师法嗣金陵集庆笑隐大䜣禅师九江义门陈氏子从郡之水陆院芟染自幼开爽绝伦初见一山万既而遣诣百丈参晦机机一见器重命掌记室一日问曰黄龙既得旨于泐潭领徒游方及见慈明气索汗下过在什么处师抗声曰千年桃核里觅甚旧时仁又一日室中侍立次机举百丈野狐话诘曰不落因果便堕野狐身不昧因果便脱野狐身且道利害在什么处师拟答机遽震威一喝师当下涣然冰释因同参苦问师答颂曰百丈野狐野狐百丈埋作一坑伏惟尚享后出世湖之乌回迁杭之报国中竺天历元年文宗以潜邸为大龙翔集庆寺玅简名德开山师首膺其选赐号广智全悟大禅师复驿召赴阙见上奎章阁赐坐咨问法要及顺帝御极待遇益隆后以老病求退优诏不许勅外台护视使安居终老上堂安养国中水鸟树林悉皆念佛知足天上树相撑触演说X苦空竖拂子山僧拂子穿却汝诸人鼻孔诸人向甚处出气入新寺陞座第一义谛明如杲日宽若太虗万彚森然纤尘不立明今举古无非节外生枝立主立宾何异虗空钉橛然圣旨建寺诸官临筵不可只恁么休去还有共相激扬底么问答不录乃曰释迦世尊舍金轮而登佛位今上皇帝从佛位而御金轮收摄三千剎海于一印中具足八万法门于一毫上如华严会上菩萨得无尽福德藏解脱门于一器中出生种种美味饮食又于众会仰观空中而雨种种珍宝随众生心悉令满足然后得其宝者尽证法门食其味者咸成玅道无一尘而不具足佛事无一法而不圆满正宗即今崇建宝坊阐扬法施诸天音乐不鼓自鸣梵呗咏歌自然敷奏十方菩萨咸集道场八部天龙同伸庆赞还有不历化城径登宝所者么击拂子四海巳归皇化里时清休唱太平歌上堂孤峯顶上目视云霄无乃埋没已灵十字街头和泥合水且贵流通正眼拈拄杖释迦巳灭弥勒未生正当今日千圣命脉列祖钳鎚总在新报国手里拈起也七穿八穴头头现无边玅身放下也鑑地辉天处处彰宝王剎海说甚么谿山各异云月是同至化无为功不宰荡然一片古皇风复举志公令人传语思大和尚曰何不下山教化众生去一向目视云汉作什么思大曰三世诸佛被我一口吞尽何处更有众生可度师曰思大和尚被志公一拶直得倒退三千进X退两序上堂心空及第选佛何必选官荷负丛林为众一似为已报国为法择人量材授职如乐奏九成左右进退无不合度只如一喝分宾主照用一时行诸人作么生甄别喝一喝九万里鹏才奋迅三千年鹤便翱翔上堂言发非声色前不物着甚来由声色里睡眠声色里坐卧却较些子所以道即此见闻非见闻无余声色可呈君箇中若了全无事体用何妨分不分蓦拈拄杖水流黄叶来何处牛带寒鸦过别村卓拄杖上堂举黄龙南禅师室中垂语曰我手何似佛手我脚何似驴脚人人有箇生缘那箇是上座生缘师曰黄龙三关如商君立法法虽立而废先王之道故当时出其门者甚多得其传者益寡使其恪守慈明家法子孙未致断绝僧侍立次师展两手曰八字打开了也为什么不肯承当僧曰休来钝置师曰许多时没一点气息便打一日谓众曰青州布衫重七斤古人巳道过了也毕竟万法归一一归何处一僧出曰东廊头西廊下师曰什么处见赵州僧拟议师曰棒上不成龙僧参师曰竖拂拈槌古人榜样擎叉舞剑列祖条章衲僧门下合作么生僧珍重便行师曰不消一札师一日问僧甚处来僧曰游山来师曰笠子下拶破洛浦徧参底作么生僧曰未入门时巳呈似和尚了也师曰即今为什么不拈出僧拟议师便打至正四年甲申五月示微疾作手书别交游嘱其徒以两朝所赐金币作万佛阁上报国恩二X十二日书偈趺坐而寂其年秋八月十有六日葬于石头城塔院之后冈寿六十一腊四十六黄文献公溍撰碑铭虞文靖公集着行道纪洪武甲寅迁葬于拨云山与康僧会古塔相邻所着有禅林清规及四会语录蒲室集行世嘉兴府祥符梅屋念常禅师俗姓黄华亭人父文祐母杨氏乞嗣大悲像一夕梦老僧託宿因而有娠至元壬午三月十二日诞生是夜神光烛室异香袭人师幼喜孤坐年十二依平江圆明院体志出家十四薙发受具至大戊申佛智晦机自江西百丈迁杭之净慈师往参承值佛智上堂举太原孚上座闻角声悟道因缘颂曰琴生入沧海太史游名山从此杨州城外路令严不许早开关师于言下豁然有省投丈室呈所解佛智颔之俾掌记室迨智迁径山师职后版表率一众丙辰奉朝廷遴选出世祥符所着有佛祖通载二十二卷明州雪窦石室祖瑛禅师吴江陈氏子髫年出家于普向寺年十五祝发受具戒即䇿杖游方初从虗谷陵于仰山闻径山晦机道望亟往投之一见契合遂留掌记后出世明之隆教迁杭之万寿明之雪窦育王有谢天童平石砥问疾偈曰是身无我病根深惭愧文殊远访临自有巖华谈不二青灯相对笑吟吟法身徧在一切处噇饭噇空得自由太白鄮峯烟雨里笋与来往亦风流𣆶年得痿痺疾造一龛曰木裰X日坐其中不涉世事至正癸未三月见一衰衣妇人扣头请师应身为国王师曰吾不愿生天王家逾十七日趺坐而化临终偈曰五十三年弄巧成拙踏破虗空赤脚行万象森罗笑不辍杭州中竺一关正逵禅师番阳人族方氏参晦机于净慈机问甚处人师曰番阳机曰番阳湖水深多少师曰瞪目不见底机曰恁么则浸烂衲僧鼻孔也师曰终不借和尚鼻孔出气机曰毕竟借谁鼻孔出气师曰恭惟和尚万福机肯之命充侍者逾二年参中峯于天目复谒径山元叟命掌记笑隐主中竺俾师分座出世金陵崇因帝师授以佛日普照之号迁凤山资福陞主报国再迁中竺示众曰心不是佛智不是道一念涉思惟全身入荒艹所以道目前无法意在目前不是目前法非耳目之所到古今天地古今日月古今山河古今人伦头头显露物物全彰不从千圣借不向万机求内外绝承当古今无处所恁么解会犹是错认驴鞍轿作阿爷下颔虽然既是泗洲大圣因甚在掦州出现良久曰参后示寂世寿五十七僧腊四十四明州佛巖仲方天伦禅师象山张氏子幼而岐嶷投广德天宁竺源剃落源曰汝志宏远堪任大法无为我滞遂往见虎丘东州永偶过旃檀林同一僧看传灯录谓师曰千七百则公案浑如生銕锁子一般只要锁匙入手师言下点首默契乃参晦机于净慈才X人门机曰湖山霭霭湖水漾漾浸烂你鼻孔塞破你眼睛因甚不知师曰通身无影象步步绝形踪机曰未在更道师拂袖便出机俾居侍司复掌藏钥师惮其繁叹曰世降道衰人根浮薄宿师硕德具大知见犹不为学者信服无他葢表里不纯故也自是必欲剷踪削蹟闻吴兴桃华坞僻邃乃往缚茆一日灌园次忽四山云暝骤雨疾风摧折林木霹雳一声胷中疑碍顿释乃曰大奇大奇也大奇掇转虗空颠倒骑蟭螟吞却五须弥曩于南屏室中屡叩老和尚终不肯为我说使当时说破安有今日耶泰定丁卯出主广德东泉迁明之佛巖笑隐居龙翔招师分座说法南台治书吐鲁公数来问道与师泛论契合举师主保宁僧参师曰好箇师僧恁么行脚僧曰拨艹瞻风岂图别事师曰喫得棒也未僧拟议师便喝问如何是和尚家风师曰谁人看不见问如何是一相三昧师曰青黄赤白问如何是凤台境师曰凤台有什么境上堂初三十一中九下七七九六十三九九八十一朝往西天暮归唐土一马生三寅石牛栏古路腊八上堂昨夜覩明星悟道后园风打篱笆倒晓来无蹟可追寻雪山依旧生青艹上堂言无展事语不投机承言者丧滞句者迷与么也不得不与么也不得与么不与么总不得你有拄杖子我与你拄杖子你无拄杖子我夺却你拄杖子上堂举云门因僧问久雨不晴时如何门曰札师曰云门一札猿啼巴崃熊X耳峯高石头路滑师𣆶年卜筑于凤台之西曰新菴将终谓净觉昙曰欲以后事相浼今日何日觉曰二十九日师曰月穷日不宜去明日五月一吾行矣至期召门人付嘱举手作别端坐而逝寿六十六腊五十一越州天衣业海子清禅师上堂三岁孩儿抱华鼓八十翁翁辊绣毬娇羞老丑都呈露直得诸人笑不休山僧昔在南屏山下粪扫堆头拾得一领破襕衫子抖擞将呈天目不为顾釆又过崇德撞着恶辣汉被渠撦破七孔八穿收拾归南屏深藏四十余年不将轻与外人无端今日来天衣比看破旧相似颜色一般着来嫌袖大起舞觉天宽直得十峯齐起舞双㵎共鸣湍尽看当场鲍老不知笑倒傍观遂大笑拈拄杖画一画更把一枝无孔笛等闲吹出万年欢复举三圣逢人则出话师曰二大老窃得临济些子家私各自卖弄检点将来好与一坑埋却同参至上堂飒飒凉风景同人访寂寥煑茶山下水烧鼎洞中樵慈祖将常住物作自已人情天衣则不然供佛嬾拈华延宾不煑茶莫嫌无礼数冷淡是僧家径山高禅师法嗣杭州中竺一溪自如禅师闽人元兵下南江师年少遭游卒挟至临安遗之而去富民胡氏收养之令伴X子读师隅立默识无所失胡氏因子之既长俾师隷里中无相寺为僧参云峯于径山得旨初住万寿天历初中竺笑隐䜣奉诏开山龙翔因举代住者三人御笔点师名宣政院具疏请师居焉有大家黄氏者重师道行尝供伊蒲塞馔一日请归其家进供愈勤乃开私帑所藏金玉示师师怫然归语徒众曰彼黄氏以帑中宝示我将欲诱我死去为其子耶出家儿视金玉当如瓦砾古来堕此辙者颇多非但为其子为其牛马者有之遂与黄氏绝后迁化茶毗灵异颇多江州东林古智哲禅师都昌人族巢氏初住兴国兴圣迁东林上堂过去诸佛巳说未来诸佛当说现在诸佛今说且道毕竟说箇甚么卓拄杖下座上堂明来暗谢智起惑亡黑牛卧死水癞马系枯桩何似东村黑王老黄昏伸脚睡一觉到天光山僧与么道切忌错承当上堂尽令提纲圣凡罔测放开线道普请同参熏风自南来殿阁生微凉上堂诸禅德祖师道圆同太虗无欠无余三条椽下七尺单前切忌依他作解莫有向天外出头底么乃曰巡堂喫茶礼暹道者塔偈曰髑髅元自有灵光雪窦何曾抖尿肠截断婆婆三寸舌至今双剑倚天长送万禅人参径山虗谷和尚偈曰万辙千途同一车参方眼正不曾差一千七百人中主元是仰山小释迦明州天童怪石奇禅师普说其略曰参禅本无难易X只要具大信根有决烈志万机休罢千圣不𢹂坐断诸缘不存一法如太虗空了无朕迹如须弥卢屹然不动无上真乘方可希冀又曰此事如人饥渴相似说饮说食岂能救疗直须自饮水自喫饭方有实効处又曰因举从上先德痛切为人语要开示倘能向者里虗却心不即法相不离法相一闻顿悟便是涅槃会上广頟屠儿放下屠刀立地成佛底时节是即是不得恁么会言多去道转远且截断葛藤喝一喝下座杭州径山本源善达禅师仙居柴氏子早年同及菴信行脚誓不历职初见雪巖于仰山寻还浙西参径山云峯入室有省峯印可之适慧云虗席命师补处后迁保宁净慈径山皆有成绩可纪师居常不设卧榻夜则焚香然烛端坐达旦率以为常又体所禀与人异遇严寒则衣絺绤大热则衣缯絮甞以钵资建大圆院于东路半山接待云侣一日自知时至会众叙平生行脚事毕须臾端坐而寂龙巖真首座诸方屡聘高卧不起尝作乐闲歌曰即心是佛无心是道万事伹随缘自觉身心好院子从来不要住便是佛也不要做律亦不曾持戒亦不曾破放行把住总由人执法修行驴拽磨要行便行要坐便坐也不精进也不懒惰一卷三字经逐日为工课有时深深海底行有时高高山顶卧几生修得做闲人肯为虗名被羁锁我不轻汝等从他当面唾百X年能得几光阴何必强分人与我贫也不须忧富也休庄大阎王相请无亲疎尽付一堆红焰火自家作得主宰终不随风倒柁补破遮寒暖即休淡饭麤茶随分过我作乐闲歌自歌还自和不是闲人不肯闲世上闲人能几箇何山明禅师法嗣明州恭都寺者廉介自持日诵法华因聆銕镜上堂语遂得心要尝夜坐有偈曰点尽山窗一盏油地炉无火冷啾啾话头留向明朝举道者敲钟又上楼銕镜因陞堂特称赏之临终无疾更衣坐逝阇维舌根不坏天童鉴禅师法嗣明州雪窦竺田汝霖禅师昌国王氏子从梅㵎福公祝发受具闻天童止泓道化往参命为侍者一日室中举赵州狗子无佛性话师豁然有省巳而见悦堂誾于灵隐堂器之命典记室会其受业师祖方巖会禅师赴隆兴上蓝师侍行因游百丈谒晦机遂命分座出世明之雪窦𣆶主万寿仅一载示微疾更衣书偈诀众而逝时至元五年五月廿五日也茶毗设利五色如菽粟者不可胜数寿六十六腊五十湖州道场玉溪思珉禅师象山张氏子首参云峯于径山次谒止泓于天童泓问近自何来师曰径山泓曰未离径山一句作么生道师曰平如镜面险似悬崖泓曰昨夜山前因甚虎齩大虫师拟进语泓即掌X之师忽有省一日侍次泓举世尊因外道问不问有言不问无言世尊良久意旨如何师叉手进前泓曰外道赞叹曰世尊大慈开我迷云令我得入又作么生师曰君子爱财取之有道泓喜其类已令典藏大德四年出世郡之吉祥迁金文大梅保福帝师赐佛心明妙之号至顺三年广教府聘主双林元统二年行省选住道场示众此事如銕壁银山如大火聚凑泊不得回避不得你辈合作么生直饶脚不点地别有通霄活路也是不快漆桶上堂依经解义三世佛冤离经一字即同魔说拈拄杖卓一下六月不热五谷不结至元三年四月示微疾至二十八日书偈而逝灵隐誾禅师法嗣杭州径山月江宗净禅师金华倪氏子自幼聪慧绝伦年十七从正觉院文译受业因诵楞严如人以手指月是人因指应当见月豁然开悟遂谒悦堂问黄檗打临济你作么生会师曰按牛头喫艹堂奇之命维那职后出世径山玄风远播𣆶岁退居东堂示众曰坐断陵霄巳十年匡宗论道只随缘于今休去便休去啸月吟风乐自然元统壬戌十月三日示微疾当午集众说偈曰祖师门下客开口论无生老我百不会日午打三更语毕端坐而逝寿六十七全身塔于圆照菴江州东林无外宗廓禅师南昌人魏姓久依悦堂一X日室中举溪声尽是广长舌因缘机契遂授记莂出世云居𣆶迁东林送僧之东吴偈曰佛是西天老比丘何缘卧倒在苏州凭君此去轻扶起问取二千年话头临终集众说偈曰吾年七十一世缘今巳毕挨倒五须弥夜半日头出语毕而逝中竺有禅师法嗣嘉兴府石门真觉元翁信禅师真觉开山上堂向上一机末后一诀佛祖不传千圣结舌莫有转身吐气者么出来通箇消息看僧问鈯斧开山从古有师今新启石门关借路经过不妨一问师曰公验快将来僧曰如何是关中主师曰镆鎁横在手未肯斩痴顽僧拟议师便喝僧礼拜师曰痴顽汉乃曰满目溪山绝点埃无边剎海自周围毗卢楼阁重重现谁覩门门有善财卓拄杖石门关启真觉场开一任南来与北来小参建法幢立宗旨明明佛勅曹溪是大众建法幢则固然如何是立宗旨莫是三转五转竖拳下喝么莫是默然据座拂袖便行么莫是语言文字确古论今么莫是灰头土面长坐不卧么切须仔细若是正眼不明尽堕偏邪执滞所以道醍醐上味为世所珍遇斯等人翻成毒药据我祖师门下尽十方世界是箇无缝銕壁达磨不识尽十方世界是箇无孔銕鎚迦叶不知无汝拟议处无汝承当处旋天转地换斗移星双放双收透顶透底还会么龙袖拂开全体现象王行处绝狐踪X风旛中禅师法嗣吕銕船居士母秦国夫人梦公安二圣住持福嵒佑禅师至舍而生弱冠时参空山一日山问曰曾见赵州么士厉声曰无山休去每称于人曰再来人也士尝任江淮都总管于苏之嘉定建永寿寺以延云水赓和永明寿禅师山居诗及他偈言皆超伦迈俗达磨忌拈香曰西来不称梁王旨西去空𢹂一只履若言妙用与神通真正衲僧谁数你九年面壁寻出场接得一人又无臂衣盂连累到卢能从此葛藤生不巳罪过有弥天源流无滴水今朝七百八十六年逢忌辰那箇儿孙不痛彻骨髓一炉香篆一瓯茶报恩却是孤恩底欲把拳头举似伊怜渠巳没当门齿华藏见禅师法嗣苏州阳山金芝岭銕此束念菴主示众灵山付嘱天下葛藤桩少室单传诸方是非窟安心忏罪破漆桶又要重光付法传衣滞行货徒劳索价临济棒头开正眼拳下示生涯曹洞锦帐绣鸳鸯行人难得见云门三句可辨一镞辽空法眼大地山河俱为妙用沩仰团圝无缝罅壁立绝中边看来世界清平何用强生节目金芝今日为诸人断者公案去也看看以拄杖画一画四海浪平龙睡稳九天云净鹤飞高复举三圣道我逢人则出出则不为人兴化道我逢人则不出出则便为人颂曰谁谓家风分两边一条拄杖两人牵休观千嶂陵云势好看银河落九天颂舍利弗X入城月上女出城话曰出城入郭两相逢来去谁云路不同回首涅槃台上望九州四海一家风皖山凝禅师法嗣松江府淀山蒙山德异禅师高安卢氏子初参承天孤蟾命看赵州无字话一日蟾问亡僧迁化向甚处去师罔措悱发参究因首座入堂坠香盒作声豁然有省述偈曰没兴路途穷踏翻波是水超羣老赵州面目只如此寻谒雪巖退耕虗舟诸大老舟问不是心不是佛不是物是什么师曰所供竝是诣实又问南泉斩猫意旨如何师曰剖腹倾心舟曰赵州戴艹鞋出去又作么生师曰手脚俱露一日室中舟问雪覆千山为甚么孤峯不白师曰别是一干坤舟大称赏劝谒皖山山问光明寂照徧河沙岂不是张拙秀才语师拟答山震威一喝师当下释然一日山举卧云深处不朝天因甚到者里师曰邦有道则见山深肯之承天觉菴处以第一座后隐居莲湖桥休休菴出世淀山僧问保寿开堂三圣推出一僧意旨如何师曰两彩一赛曰保寿便打又作么生师曰为人须为彻曰三圣道恁么为人非但瞎却者僧眼瞎却镇州一城人眼去在是肯他不肯他师曰兜率陀天一昼夜人间四百年上堂昨日十四今日十五灵利衲僧吞却佛祖从教谢三郎月下自摇艣阿呵呵莫莽卤甜瓜彻蒂甜苦瓠连根苦示众苏州有常州有八角磨盘空里走日面佛月面佛觌面和盘都托出便X与么掀倒禅牀拂袖散去法门幸甚或有犹豫之者只得把手牵汝归家闻声悟道见色明心竖拂子曰见么见底是色那箇是心喝一喝曰闻么闻底是声那箇是道直下正眼豁开方得入门犹是脱白沙弥要与衲僧齐驱竝驾更进竿头一步金牛真禅师法嗣舒州太湖普明无用宽禅师结夏上堂诸方结制有甚巴鼻太湖梁山冷冰冰地二百箇銕頟铜头无用分作两处提起放下吞声饮气拟议之间顶门着地卓拄杖下座佛成道日上堂六年雪山错忽见明星错走下山来错错错假使九州之銕也难铸此一错卓拄杖大地含灵同成正觉中峯和尚至上堂明明百艹头明明祖师意天目山古佛辉天并鉴地虎齩大虫蛇吞鼈鼻掷拄杖曰直下来也急着眼覰大众怀香拜请幻住大和尚慈悲开示便下座真翁圆禅师法嗣无为州天宁无能教禅师于门首悬一牌云谨防恶犬竺源盛参才跨门便曰老和尚为我赶狗师便入去智首座出迎同坐须臾师从面前过智起白曰此上人得得来见和尚师曰巳相见了也巳而师诃蒙山不合引兄弟礼忏施食源曰实际理地不受一尘佛事门中不舍一法师曰不然我宗门中合提何事如何是佛麻三斤如何是佛干屎橛当提此事始得源曰蒙山和尚尝问学者曰栽松道者不具二缘而X生达磨大师葬熊耳后只履西归为复是神通妙用是法尔如然师曰为是他不会我道莫作禅会得么源当下如梦忽醒庆寿璋禅师法嗣北京大庆寿海云印简禅师宁远宋氏子生而神悟七岁父授以孝经开宗明义章师曰开者何宗明者何义父惊异于是俾从中观沼禅师受业年十一纳具戒十二沼听参问一日侍沼行沼曰法灯禅师道看他家事忙且道承谁力汝作么生会师将沼手一掣沼曰者野狐精师喏喏沼曰更须别参始得年十八元兵破宁远四众逃散师侍沼如故沼曰吾迫桑榆汝方富有春秋何当玉石俱焚宜自远遁师泣曰因果无差死生有命安可离师苟免乎沼察其诚嘱曰子向去朔漠有大因缘吾将与子北渡后遇元帅史天泽载于黄犊车经年至赤城庚辰五月沼将迁寂书偈曰七十三年如掣电临行为君通一线泥牛飞过海东来天上人间寻不见无疾而逝阇维收顶骨舍利供养师为乞食造塔一夕闻空中唿师名师瞥然有省复闻人告曰大事将成毋滞于此黎明遂䇿杖之燕过松舖值雨宿崖下因击火大悟曰今日始知眉横鼻直信道天下老和尚不寐语明日至景州见本无玄玄问从何所来师曰云收幽谷玄曰何处去师曰月照长松玄曰孟八郎汉便恁么去也师诺诺趋出初沼临终师问某甲当依何人了此大事X沼曰贺八十去迨入燕至大庆寿寺乃省前谶于是谒璋璋先一夕梦异僧䇿杖径趋方丈踞座天明璋谓知客曰今日但有旦过当令来见老僧及𣆶师至璋笑曰此夜来所梦者师问不来而来作么生相见璋曰参须实参悟须实悟莫打野榸师曰某甲因击火迸散乃知眉横鼻直璋曰吾此处别师曰如何表信璋曰牙是一口骨耳是两片皮师曰将谓别有璋曰错师喝曰艹贼大败璋休去次日璋举临济两堂首座齐下喝僧问还有宾主也无济曰宾主历然汝作么生会师曰打破秦时镜磨尖上古锥龙飞霄汉外何劳更下槌璋曰途路之乐终未到家师曰精灵千载野狐魅看破如今不值钱璋曰如是如是师拂袖便出遂命掌记一日璋谓师曰汝今已到大安乐田地宜善护持吾有如来正法眼藏涅槃玅心密付于汝毋令湮没师掩耳而出师住后孔子之后元措者渡河谒师请复曲阜庙祀师为言于忽都护曰孔子以大中至正之道三纲五常之礼正心诚意之本教人自孔子至今袭封五十一代继承祀事未尝有缺忽都护遂奏命复袭封爵师两主庆寿年五十六忽患风痺丁巳闰四月一日集众说偈毕遂泊然而逝茶毗获舍利无算谥佛日圆明大师续灯存稾卷第五X续灯存稿X卍XXX续灯存稾卷第六明嗣祖沙门东吴通问编定笠泽居士华亭施沛彚集临济宗大鑑下第二十二世仰山钦禅师法嗣杭州西天目山高峯原玅禅师吴江人族徐氏母梦僧乘舟投宿而孕嘉熈戊戌三月二十三日申时生才离襁褓即喜趺坐遇僧入门辄爱恋欲从之秊十五恳请父母投嘉禾密印寺法住为师十六薙发十七受具十八习天台教二十更衣入净慈立三年死限二十二请益断桥伦令参生从何来死从何去话于是胁不至席口体俱忘雪巖寓北磵师怀香往谒方问讯即被打出闭却门一再往始得亲近令看赵州无字自此参叩无虗日巖忽问阿谁与你拕箇死尸来声未绝便打如是者不知其几后值巖赴南明师上双径参堂方半月偶梦中忽忆断桥室中所举万法归一一归何处话疑情顿发三昼夜日不交睫值少林忌随众诣三塔讽经次擡头忽覩正祖和尚真赞曰百秊三万六千朝返覆元来是者汉蓦然打破拕死尸之疑时秊二十四矣解夏诣南明巖一见X便问阿谁与你拕箇死尸到者里师便喝巖拈棒师把住曰今日打某甲不得巖曰为甚打不得师拂袖便出翌日巖问万法归一一归何处师曰狗䑛热油铛巖曰你那里学者虗头来师曰正要和尚疑着巖休去自是机锋不让次年江心度夏过雪窦见希叟昙寓旦过昙问那里来师抛下蒲团昙曰狗子无佛性上座作么生师曰抛出大家看昙乃自送归堂暨巖挂牌于道场开法于天宁师皆随侍一日巖问日间浩浩时还作得主么师曰作得主又问睡梦中作得主么师曰作得主复问正睡着时无梦无想无见无闻主在甚么处师无语巖嘱曰从今日去也不要你学佛学法也不要你穷古穷今伹只饥来喫饭困来打眠才眠觉来却抖擞精神我者一觉主人公毕竟在甚么处安身立命师遂奋志入龙𩯭自誓曰拌一生做箇痴獃汉决要者一着子明白越五载因同宿道友推枕堕地作声廓然大彻自谓如泗州见大圣远客还故乡元来只是旧时人不改旧时行履处住龙须九年缚柴为龛风穿日炙冬夏一衲不扇不炉日捣松和糜延息而巳咸淳甲戌迁武康双髻德祐丙子春大兵至师掩关危坐自若事定户履纷至师腰包宵遁直入西天目之师子巖巖拔地千仞崖石林立师即洞营小室丈许榜曰死关悉屏给侍服用破瓮为铛併日一食洞梯山以升虽弟子亦罕得见共筑师子院请师开堂适雪巖于大仰寄师竹篦X拂子至元丁亥怀中瓣香遂为拈出开堂僧问十方同聚会箇箇学无为此是选佛场心空及第归庞居士恁么道还有为人处也无师曰有曰毕竟在那一句师曰从头问将来曰如何是十方同聚会师曰龙蛇混杂凡圣交参曰如何是箇箇学无为师曰口吞佛祖眼葢干坤曰如何是选佛场师曰东西十万南北八千曰如何是心空及第归师曰动容扬古路不堕悄然机曰恁么则言言见谛句句朝宗师曰你甚处见得僧喝师曰也是掉棒打月曰此事且止只如西峯今日十方聚会选佛场开毕竟有何祥瑞师曰山河大地万象森罗情与无情悉皆成佛曰既皆成佛因甚学人不成佛师曰你若成佛争教大地成佛曰毕竟学人过在甚么处师曰湘之南潭之北曰还许学人忏悔也无师曰礼拜着僧礼拜师曰师子齩人韩獹逐块示众百千诸佛历代祖师乃至天下老和尚以拂子击禅牀一下总向者里堕坑落堑还有跳得出底么又击一下三生六十劫上堂无边剎境自他不隔于毫端十世古今始终不离于当念只如山僧每日在张公洞里横眠竖眠或歌或咏诸人还知么诸人每日在选佛场中东行西行或瞋或喜山僧还知么若也彼此知得不免分身碓捣拔舌犂耕若也彼此不知管取释迦拱手弥勒归依因甚如此不见道知之一字众祸之门上堂万法归一一归何处乃顾视左右下座上堂尽十方世界是箇钵盂汝X等诸人喫粥喫饭也在里许疴屎放尿也在里许行住坐卧乃至一动一静总在里许若也识得达磨大师只与你做得箇洗脚奴子若也不识二时粥饭将甚么喫参结制上堂大限九旬小限七日麤中有细细中有密密密无间纤尘不立正恁么时银山銕壁进则无门退之则失如堕万丈深坑四面悬崖荆棘切须勐烈英雄直下翻身跳出若还一念迟疑佛亦救你不得此是最上玄门普请大家着力山僧虽则不管闲非越例与诸人通箇消息雪巖和尚忌拈香昔年瞎却我眼今朝穿却你鼻冤冤相报无休莫若克已复礼遂插香以袖掩面作哭声复以坐具搭左肩上作女人拜曰非惟和光同尘免得递相钝置师尝室中垂语曰大彻底人本脱生死因甚命根不断佛祖公案只是一箇道理因甚有明与不明大修行人当遵佛行因甚不守毗尼杲日当空无所不照因甚被片云遮却人人有箇影子寸步不离因甚踏不着尽大地是火坑得何三昧不被烧却倘下语不契闭门弗接自非具透关眼者鲜不望崖而退辛卯鹤沙瞿提举到山瞻礼施巨庄赡众师固辞不受瞿请于官乃于莲华峯别营禅剎曰大觉议以岁入给常住请嗣法祖雍领寺事师患胃疾久适雍来省师嘱以后事于十二月初一日黎明陞座辞众曰西峯三十年妄谈般若罪犯弥天末后有一句子不敢累及诸人自领去也众中还有知落处者么良久X曰毫釐有差天地悬隔辰巳间复说偈曰来不入死关去不出死关銕蛇钻入海撞倒须弥山泊然而寂遗命塔全身于死关寿五十八腊四十三衡州灵云銕牛持定禅师太和磻溪王氏子故宋尚书贽九世孙也自幼清苦刚介有尘外志秊三十谒西峯肯菴剪发得闻别传之旨寻往依雪巖居槽厂服杜多行一日巖示众曰兄弟家做工夫若也七昼夜一念无间无箇入处斫取老僧头做臽屎杓师默领励精奋发因患痢药石浆饮皆禁绝单持正念目不交睫者七日至夜半忽觉山河大地徧界如雪堂堂一身干坤包不得有顷闻击木声豁然开悟徧体汗流其疾亦愈旦诣方丈举似巖反覆诘之遂命为僧一日巖上堂举亡僧死了烧了向甚么处去自代曰山河及大地全露法王身师于言下疑情荡尽即出众作礼曰适来和尚举扬般若惊得法堂前石狮子笑舞不巳巖曰试道看师曰劫外春回万物枯山河大地一尘无法身超出如何举笑倒西天碧眼胡巖敲卓子曰山河大地一尘无者箇是什么师作掀倒势巖笑曰一彩两赛一日入室次巖曰亲切处道将一句来师曰不道巖曰为什么不道师拈起香盒曰者箇不值半文钱巖曰多口汉巖巡堂次师以楮被裹身而卧巖召至方丈励声曰我巡堂汝打睡若道得即放过道不得即趂下山师随口答曰銕牛无力懒耕田带索和犂就雪眠大地白银都葢覆德山X无处下金鞭巖曰好箇銕牛也因以为号一时行辈靡不推服至元廿五年至酃县桃源山爱其幽深乃有栖遯意未几县尹陈公及僚属等入山问道相率执弟子礼遂大唱雪巖之宗大德七年正月十五日示寂寿六十四腊二十六全身塔于寺北三十里沙潭杭州径山西白虗谷希陵禅师婺之义乌人何姓秊十九薙发于东阳资寿院受具戒即谒虗舟远于双林又依东叟颖于净慈掌内记石林补处师职侍者一日往叩雪巖于北磵巖举黄龙见慈明因缘问之称师颖利及巖迁大仰遣书招师居第一座一日巖问曰临济在黄檗三度喫六十拄杖因甚向大愚肋下筑拳师曰钝置杀人巖便打师拂袖而出至元丙戌巖将示寂抚师肩曰吾以此担累汝师曰终不向者里活埋却未几巖化去众遂请师继席尝垂三语以验来学曰三乘十二分教拈向一游虾蟇口里道将一句来狗子闻哇声因甚齩破库堂前露柱獭径桥吞却集云峯是第几机答者罕契一坐三十夏规范森严毫不假借銕关枢行脚时尝叩师值冬至小参师举云门餬饼因缘关呈四偈以进师问你是谁关曰枢上座师曰从那里来关曰云门师曰你是颠是狂关曰和尚眼在甚么处师便喝关亦喝师挥一X拳关进前迎住曰打即且置云门餬饼意作么生师奋手掠去关帽关曰错师连挥数拳关曰拳头无眼向后遭人简点在师不顾去关七条踏翻在地拦腰九棒曰教你知我手段关曰此手段胜似临济德山底师唤直庸锁关手送库司至夜不释次日上堂师令侍者谓关曰今日和尚上堂对人天众前勘辨你关曰侍者与我传语和尚少间人天众前将古人公众一一问将来我当一一答去须臾皷响关伺久而侍者不至岁饥师每食必与众共一日与客语过夜半饥不自胜侍者请取勺粟为饮师曰不可常住岂住持人得私延祐丙辰行省禀旨迎师主径山僧问过去心不可得现在心不可得未来心不可得此意如何师曰亲不相赠师早秊尝梦游净慈罗汉堂至东南隅忽见一尊者指楣梁间有诗曰一室寥寥绝顶开数峯如画碧于苔等闲翻罢贝多叶百衲袈裟自剪裁师初不解及自仰山迁双径始验仰山有贝多叶经径山有杨岐衣师之出处巳前定之矣世祖召对说法称旨赐号佛鑑禅师大德中加赐大圆迨主径山仁宗加号慧照大辩至治壬戌四月十二日手书嘱外护戒饬弟子说偈诀众示寂于不动轩全身󰢍菖蒲田世寿七十六僧腊五十七有瀑巖集及语录若干卷袁州慈化銕山琼禅师十八岁出家首参雪巖于大仰一日室中举那咤太子析骨还父析肉还母因缘X有省述偈曰一茎艹上现琼楼识破古今闲话头拈起集云峯顶月人前抛作百华毬值巖示寂寻谒东巖东问心不是佛智不是道上座作么生会师曰抱赃叫屈东曰不是心不是佛不是物是甚么师曰眉间迸出辽天鹘复谒蒙山山请分座上堂冬在月头卖被买牛冬在月尾卖牛买被卓拄杖者里无尾无头中道齐休行也休休坐也休休住也休休卧也休休睡眼豁开五云现瑞光风齐月无处不週梅绽枯枝古渡头风前时复暗香浮虽然到此向上一路万里崖州何以见得靠拄杖休休后示寂塔于观音阁后建昌府能仁天隐牧潜圆至禅师高安人姚姓父兄皆名进士师志慕空宗年十九投仰山慧朗禅师芟染服勤数载元贞间出世能仁与高峯同秉钦祖所着牧潜集有送妙智上人入浙序其略曰昔龙安悦公既首众于洞山犹以已道为未至更匿其名潜出求之于食饮笑谈之间闻素公一言之异则虗已自降踽踽为咨询礼不以贬名为嫌卒能于立谈之顷获其终身之所欲岂独云菴之道恃以不坠使素公不赖悦以见于世世亦不识其为何类人矣葢名者道之表也古之人有其表则求其实以应之而今之士反以表害实一居其名则崇高之势傲然不可复屈虽内揆其不慊亦安肯降心以求其所未至耶噫此古今所以异道之所以衰欤云云大德三年戊戌X示寂于庐山世寿四十有二净慈伦禅师法嗣竹屋简禅师举孚上座圣箭因缘颂曰青丝双勒玉骢嘶淡白春衫绿带围夜半归来华底月金鞭敲落乱红飞又曰九重城里本非遥射折重重箭倍饶忽遇三军围绕处分明有路直通霄举临济访平田公案颂曰目前条路平如砥何不堂堂掉臂行撩拨老婆牛性发赤身挨棒可怜生绝象鉴禅师示众举洞山不安令沙弥到云居处传语乃嘱曰他或问和尚安乐否汝但道云巖路相次绝也汝下此语须远避立恐他打汝沙弥领旨去传语声未绝早被云居打一棒颂曰洞山有路透云巖绝处教通到者难拄杖头边开活眼方知不隔一毫端示众举投子和尚问僧连日好雨且道雨从何处来僧无对后阅华严经有省颂曰陌路游人竞採芳不知眼底度春光夜来一阵落花雨一百十城流水香台州瑞巖方山宝禅师一日为众挂牌入室垂语曰南泉斩却猫儿时如何众下语皆不契适有一仆在旁曰老鼠做大师笑曰好一转语只是不合从你口里出有鍼工丁生者久依座下冀明本分一日剔琉璃有省述偈呈师曰提起提起放下放下者点光明照天照地师喜其行业淳素乃印许之示无见偈曰道人得得出山来尽把胸襟对我开坦坦平平如镜X面澄澄湛湛绝纤埃忽然得箇转身句衲卷寒云便归去万八千丈华顶峯一笑裂开铁面具家山到后绝思惟抝析枯藤拄竹扉粪火埋中消息好芋香便是道香时永中本禅师上堂举夹山参船子和尚公案颂曰笑中弃却竹林寺将谓华亭有许多穷性命于桡下丧看来成败自萧何无学元禅师法嗣金陵蒋山月庭忠禅师举僧问白云旧岁巳去新岁到来如何是不迁义云曰眉毛在眼上颂曰罢钓归来不系船江村月落正堪眠纵饶一夜风吹去只在芦华浅水边落叶巳随流水去春风未放百华开青山面目依然在尽日横陈对落晖又举文殊三处度夏迦叶白椎欲摈文殊见百千万亿文殊世尊曰汝摈那箇文殊颂曰锦衣公子游春惯白首佳人懊恨多彼富尚嫌千口少自贫无柰一身何举慈明冬日揭榜示众颂曰画上画下画短画长明明揭露浩浩商量何似京师出大黄育王珙禅师法嗣苏州崑山荐严竺元妙道禅师宁海陈氏子幼患右目母𢹂以祷于观音像师仰见像之右目有小蛛窠乃为揭去目患遂愈父母以为于佛有缘俾投杭之六和正严得度严令学百法论师曰一法不学学百法乎遂谒育王横川珙禅师一日闻举干屎橛话豁X然大悟即说偈曰云门干屎橛光明照十方鄮峯才发足五日到钱塘琪惊异顾谓众曰此子再来人也至元乙丑出主邑之慈源迁崑山荐严一𣆶与众会茶举东坡居士访蒋山泉禅师山问大儒高姓士曰姓秤山曰是甚么秤士曰称天下长老舌头底秤泉便喝一喝曰且道者一喝重多少士无语师命众代语时别源源遽起剪烛了堂一咳嗽一声师笑曰源藏主剪烛一侍者咳嗽一僧请师自代师曰洎不过此又一𣆶新古帆上方丈请益赵州无字话师厉声曰夜深下去古帆归堂恶发曰不与我说便休何用见瞋或以告师师曰他向后自悟去在古帆闻之当下廓然仁宗诏陞黄巖鸿福赐号定慧圆明延祐丙辰净慈灵隐两剎争欲致之俱不就年逾七十怀紫箨之幽绝乃往终焉金陵保宁古林清茂禅师年十三为大僧聆老宿举高菴和尚励僧语不觉洟泪交下乃知有出生死超圣凡一着子淬志参访徧历门庭横川居育王师往叩鎚拂之子始知触净出世吴之开元迁鄱阳永福后主金陵保宁上堂僧问毛吞巨海芥纳须弥是衲僧分上事不是衲僧分上事师曰拈却门前大案山曰鲸吞海水尽露出珊瑚枝师曰金刚脑后銕蒺蔾曰只如教中道我得无诤三昧人中最为第一如何是无诤三昧师曰放你三十棒僧曰仁义尽从贫处断世情偏向有钱家师曰知恩者少负恩者多问记X得昔日举上座到瑯琊问近离甚处举曰两浙琊曰船来陆来举曰船来琊曰船在甚处举曰埠下意旨如何师曰开口见胆曰瑯琊云不涉程途一句作么生道如何是不涉程途底句师曰前不构村后不迭店曰只如举上座以坐具摵云杜撰长老如麻似粟又作么生师曰焦甎打着连底冻曰后来瑯琊问侍者此是什么人者曰举上座瑯琊遂亲下旦过问曰莫是举师叔么莫怪适来相触忤作么生是触忤处师曰烂泥里有剌曰举喝云长老何年到汾阳我在浙中早闻你名见解如此何得名喧宇宙瑯琊遂作礼曰某甲罪过那里是他罪过处师曰若不登楼望焉知沧海深曰后来大慧禅师道二大老相见如日月丽天龙象蹴踏未审还端的也无师曰土上加泥又一重曰瑯琊后遇慈明和尚举此话明曰举见处才能自了而汝负堕如何为人为复肯伊不肯伊师曰一点水墨两处成龙曰可谓龙得水时添意气虎逢山势长威狞师曰无人处斫頟望汝僧礼拜问如何是佛师曰钉钉胶黏曰如何是祖师西来意师曰蚁子不食銕曰如何是偏中正师曰苔封古殿曰如何是正中偏师曰艹满法堂曰如何是偏中至师曰日上月下曰如何是兼中到师曰截水停轮曰如何是正中来师曰猕猴带席帽曰五位君臣蒙指示夜明帘外事如何师曰趂晓不归家黄昏候日出上堂若说佛法供养大众未免须眉堕落若说世法供养X大众入地狱如箭射去此二途毕竟说箇什么三寸舌头无用处一双空手不成拳小参举僧问灵云如何是佛法大意灵曰临鸩砧井底种林檎僧曰学人不会灵曰今秊桃李贵一颗值千金大慧和尚曰者箇公案从古至今无人拈出山僧不惜口业更为诸人註破临鸩砧临鸩砧井底种林檎今秊桃李贵一颗值千金师曰大众灵云答者僧话且道与临济在黄檗问佛法的的大意三度喫六十拄杖是同是别若道是同法无同相若道是别佛法岂有两般常爱大慧和尚道我者里说蚌蛤子禅开着口便见心肝五脏只者便是虽然也是大都城里撮马粪汉小参古人道九旬禁足鱼游网三月安居鸟入笼生杀尽时蚕作茧如何透得者三重卓拄杖将成九仞之山不进一篑之土开元入寺小参举雪峯和尚问德山从上诸圣以何法示人山曰我宗无语句亦无一法为人后有僧问雪峯和尚见德山得箇甚么便休去峯曰我当时空手去空手归五祖和尚拈曰如今说向透未过者有两人从东京来问伊近离何处却曰苏州便问苏州事如何伊曰一切寻常虽然谩山僧不过何故只为语音不同毕竟如何苏州菱邵伯蕅师曰从门入者不是家珍自已流来还同瓦砾老东山依模脱墼殊不知二大老正是食饱伤心虽然既是东京来因甚却说苏州话上堂举洞山冬夜喫菓子次问泰首座曰有一物上拄天下拄地黑似漆常X在动用中动用中收不得过在什么处泰曰过在动用中山遂唤侍者掇退菓桌师曰者箇说话在今诸方每至冬夜未尝不拈出註解一上然于正文未曾道着一句有底道洞山只见锥头利不见凿头方抑屈人作么有底道泰首座不得菓子喫要且尽大地人皆不得喫成人者少败人者多殊不知洞山有偏正回互不犯底手脚直饶泰首座道不在动用中也不得他菓子喫在良久水流黄叶来何处牛带寒鸦过别村除夕小参今夜秊尽月尽日尽世事悠悠何时是尽明朝年新月新日新千变万化又见重新所以道穷则变变则通垂钩四海只钓狞龙三千威仪八万细行诸人固是不知若得声和响顺各守祖父田园知道饭是米做免向瞎驴边灭却吾宗卓拄杖从前汗马无人识只要重论葢代功永福入寺小参红尘閙市十字街头百艹头边孤峯顶上若作佛法商量入地狱如箭射直得万机休罢千圣不𢹂声前非声色后非色简点将来正是髑髅前妄想借使打破髑髅揭却脑葢踢倒须弥踏翻大海脚跟下推勘得出也是落七落八通方上士出格高人除非自作生涯终不守他窠窟现前大众冀善参详山僧二千里水陆间关来此聚头不为别事冬至重建寝堂小参豁开户牖重新旧日规模当轩者谁坐断圣凡途辙碧眼胡僧罔措释迦弥勒犹是他奴灯笼露柱掀眉文殊普贤权作走使描不成画不就扑落非他物X华簇簇锦簇簇纵横不是尘逴得便去山河并大地踏着便瞋全露法王身自古自今说玄说妙缁素不分者如稻麻竹苇就理就事变通逸格者能有几人伶俐汉没窠臼知是般事便休且道知底是甚么事寒来暑往阴极阳生庭前玉树华开早也胜东山水上行卓拄杖喝一喝上堂举育王夜参曰少室无门户如何便得通夜深宁耐立听我话西东师召大众也有权也有实也有照也有用只是不得恁么会珍重除夕小参一秊三百六十日今夜方始到头是汝诸人于自已分上事亦须知有到头时节若未得到头直须向前决择岂不见大随和尚参七十余员善知识具大眼目者只有一二且如何是具大眼目者五祖老人海上参寻数十员尊宿洎至浮山圜鑑会中直是开口不得后到白云齩破一箇銕酸馅方得百味具足遂云华发鸡冠媚早秋谁人解染紫丝头有时风动频相倚似向堦前鬬不休喝一喝修心未到无心地万种千般逐水流保宁入院小参当轩大坐百帀千重一句全提该天括地佛眼覰不见海口难宣今古不同途凡圣罔测直得麒麟现瑞凤凰来仪山色呈祥人烟杂沓其柰梁宝公蹉过达磨虽曰观音大士传佛心印毕竟不识者箇消息是汝诸人还勐省么卓拄杖若不同牀睡焉知被底穿小参举死心和尚示众曰行脚高人解开钵囊卸却包笠去却药忌一人所在也须到半人所在也须到无人所X在也须亲到师曰者般说话如黑石蜜中边皆甜虽然不因夜来鴈争见海门秋除夕小参今宵岁尽何曾尽明日秊来实不来三十六旬如转毂几番潮去又潮回机轮转处掣电犹迷大用现前谁当辨的廓情尘于未兆忘至理于言诠人人鼻孔撩天箇箇安家乐业文殊普贤起佛见法见贬向二銕围山灯笼露柱突出金刚眼睛呵呵大笑麻三斤干屎橛诸人若作佛法商量入地狱如箭射到者里言思道断心行处灭一种平怀泯然自尽正与么时如何东风昨夜消残雪枯树枝头又着华结制小参明日结夏来临只管悠悠过日及乎打鼓陛堂直是思量不出诸人簇簇上来未免将南作北七佛以前初无者箇消息七佛以后虽有者箇消息终是不能圆悟如来无上菩提不能证入圆觉伽蓝身心安居平等性智以致诸人九十日内惟务口体不务修持背觉合尘虚延岁月五祖和尚曰达磨大师信脚来信口道后代儿孙翻成计较计较得成天清地宁云门扇子𨁝跳上三十三天筑着帝释鼻孔东海鲤鱼打一棒雨似盆倾楚鸡不是丹山凤爱向梧桐树上鸣师尝埀示向上更有事在露出狮子爪牙其间别有商量未免当门按剑只者灵锋阿谁敢拟辞锋峻拔手眼卓越应菴而后师殆第一人矣尝续宗门统要后示寂于保宁越州天衣断江觉恩禅师形仪脩瘠清操刚立族慈X溪顾氏幼依云门广孝祝发从明之延庆闻法师习四教仪七日通之闻惊讶叹异往参育王横川室中机契掌内记德业日彰一时贤士大夫皆乐与之游出世苏之天平后迁开元及明之保福越之天衣一日室中众侍立次忽扶杖而言曰老僧嵌空倚杖藜分明画出须菩提顾左右曰会么良久掷下拄杖倚蒲团而逝净慈巩禅师法嗣杭州灵隐东屿德海禅师台州临海陈氏子年十四从蜀僧安石出家参石林巩于承天林问如何是汝自己师拟议林便推出师即怀疑一日入室次林问尽大地是金刚正体何处着上座师拟对林便打从此彻证林迁净慈命居侍司一日室中举国师三唤侍者话师曰不是失却猫儿定是失却狗子林曰是孤负是不孤负师曰瞒人自瞒林以竹篦击之曰亢吾宗者海子也至元二十七年出世天台寒巖大德乙巳迁姑苏寒山至大己酉再迁崑山东禅辛亥敕赐金襕法衣皇庆二年复迁中竺延祐二秊诏主净慈至山门曰清净慈门一湖秋水入得入不得虎齩大虫蛇吞鼈鼻众盈万指室中垂语曰手握利刃剑因甚胡狲子不死啮破銕酸馅因甚路上有饥人波期去帽蔗齩甜头鱼以水为命因甚死在水中众荅X皆不契泰定二年复迁灵隐四年丁卯九月示微疾召弟子付嘱讫跏趺而化世寿七十二僧腊五十七赐号明宗慧忍禅师有六会语录塔于育王后山之麓嘉兴府天宁竺云景昙禅师浦江严氏子久依石林后住婺之治平苏之北禅禾之天宁上堂金乌东上玉兔西沉伶俐衲子东讨西寻忽然撞破虚空旷劫只在如今卓拄杖下座僧问三贤未达十圣难知如何是此宗师曰无孔笛毡拍板苏州虎丘东州寿永禅师送僧偈曰动静何曾涉葢缠何须更透未生前故园千里今归去陆有征途水有船举约斋居士张镃入道话颂曰一棒钟声到耳根三千剎海一时昏贼从赤肉团边去明日依然不离门径山度禅师法嗣杭州径山虎岩净伏禅师淮安人至元间尝召见有偈进上其略曰过去诸如来安住祕密藏现在十方佛成道转法轮未来诸世尊一切众生是由妄想执着结烦恼葢缠迷成六道身枉受三涂苦惟念过现佛不敬未来尊与佛结冤雠或烹宰杀害不了众生相全是法性身昔有常不轻礼拜于一切言我不轻汝汝等当作佛若能念自他同是未来佛现世增福寿生生生佛国上览毕大悦问从上帝皇有戒杀者否师曰昔宋仁宗一日语羣臣曰朕夜来饥甚思欲X烧羊因虑后来遂为常例宁耐一时之饥不忍启无穷之杀羣臣皆唿万岁上嘉纳即受帝师戒明州天童竺西坦禅师僧参师问从何方来曰金鵞师曰金鵞山高多少僧曰不见顶师呵斥之一日陞座举世尊拈华公案其僧言下有省径山愚禅师法嗣越州定水宝叶源禅师举世尊五通仙人因缘颂曰那一通你问我口是祸门招因带果惭愧慈悲大法王丙丁离壬不属火上堂举张拙秀才参石霜霜问秀才高姓曰弟子姓张名拙霜曰者里觅巧了不可得拙自何来拙言下大悟颂曰进前峭壁三千丈退后悬崖十万重珍重大唐张拙老銕鎚无缝舞春风苏州虎丘闲极云禅师久依虗堂于径山居第一座一日宝叶源请益虗堂德山末后句若谓之有德山焉得不会若谓之无巖头又道德山未会乞和尚慈悲指示堂曰我不会汝去问首座源诣师值师游山归索水濯足源亟进水复委身为师摩捋因仰面举前话叩之师乃掇水浇泼曰有甚么末后句源不契复上见堂堂曰首座如何向汝道源举似前话堂曰那那我向你道他会得源于是释然领旨举兴化和尚与唐庄宗酬价因缘颂曰君王宝自难酬价兴化X何曾敢借看天地既无私葢载至今留得镇中原举陆亘大夫问南泉弟子家中一片石也曾坐也曾卧拟镌作佛得么泉曰得大夫曰莫不得么泉曰不得颂曰坐卧曾经几度春半封苔藓半笼云无稜无缝难提掇空把肝肠说向人径山月禅师法嗣南叟茂禅师举巖头和尚于鄂渚湖边作渡子两岸各挂一板有人过渡打板一下巖问谁或曰要过那边巖便舞棹迎之一日有婆子抱一孩儿来乃曰呈桡舞棹即不问且道婆手中儿甚处得来巖便打婆曰婆生七子六箇不遇知音只者一箇也不消得便抛向水中颂曰鄂渚渡边穷鬼子全机错在扣舷时何如别下一转语救取婆婆第七儿举夹山参船子和尚话颂曰无相无瑕便倒戈只因轻信智头陀若还不到华亭上銕铸船桡柰汝何举庞居士卖摝篱下桥喫扑灵照见亦去爷边倒士曰作甚么女曰见爷倒地某甲相扶士曰赖是无人见颂曰孝顺藏忤逆人前丑莫遮今生亲骨肉宿世恶冤家育王弥禅师法嗣明州育王东生德明禅师甬东刘氏子年十六依仗钖月潭澄公祝发受具戒首谒希叟昙于雪窦复参顽极弥弥举文殊是七佛之师因甚出女子定不得罔明因甚出得师曰春色无高下华枝自短长弥器之命掌藏钥出世育王钖号佛日普光师颂船子覆X舟公案曰清世悠悠据要津一桡活计童千钧朱泾路上行人少沧海难同方寸深后示寂瘗洞云塔寿八十四腊六十七翰林学士袁桷撰铭径山及禅师法嗣杭州灵隐空叟忻悟禅师苏之吴县钮氏子九岁入郡城龙兴寺依白云闲祝发至正戊戌参愚菴于净慈菴诘曰如何是永明旨师曰某甲新到只见一湖水菴可之遂容入室壬寅命居第二座癸卯中竺懒菴请分座说法帝师钖圆慈正济号洪武庚戌住浙江崇宁阅八年迁中竺会灵隐虗席僧录以师名预中选一时学者咸裹粮相从居无何以前住持旧事逮至京病卒于途临终书偈曰我秊五十五踏断死生关夜半日卓午门人道净等依法茶毗舌根数珠不坏奉骨归瘗灵隐东冈复分余骼葬于西溪九曲之原时洪武二十四年辛未五月三日也有三会语录少师姚广孝长洲人自号逃虗子年十四出家于妙智菴法名道衍字斯道元季兵乱遨游江湖深自韬晦参径山愚菴及咨叩禅要尽得心髓掌内记三年出世普庆迁天龙甞自题肖像曰看破芭蕉拄杖子等闲彻骨露风流有时摇动龟毛拂直得虗空笑点头洪武中以高僧应选侍文皇于燕邸永乐中以佐命功上欲官之不可一日召见上潜令人以冠服被体进爵太子少师亟命宣谢不得巳拜命终不蓄发X赐妻妾弗受也有闲居诗曰春燕雏成辞旧垒午鸡啼罢啄阴阶庶可以见少师矣后病笃上幸其第问后事对曰出家人复何所恋强之终无言泊然而化世寿八十有五赠荣国公谥恭靖所着有道余录一卷万寿仁禅师法嗣杭州径山南石文琇禅师崑山李氏子出家于绍隆菴礼智兴为师行中仁住云顶师往从之鍼芥相契初住苏州普门次迁灵巖三主万寿永乐初诏天下儒释道流之精通文义者纂修永乐大典师应诏书成陛辞南还值径山虗席僧录举师补处普门上堂僧问法筵巳启法皷巳鸣四众云临请师祝圣师曰日月为天眼须弥作寿山曰世尊出世天雨四华和尚世出有何祥瑞师曰一牛饮水五马不嘶曰恁么则熈怡的旨传千古寂照宗风播四方师曰好事不如无迺曰如来出世是担屎汉祖师西来是卖卜人自余德山临济云门沩山雪峯玄沙南泉赵州各逞机锋互分照用尽是贩私盐贼新普门者里一时与他扫荡何故幸逢尧舜世自合乐无为复举杨岐和尚因僧问如何是佛岐曰三脚驴子弄蹄行僧曰莫只者便是么岐曰湖南长老师曰大小杨岐被者僧一问未免手脚俱露上堂十方无异路为甚么南寻天台北寻五台目前无异艹为甚么桃华红李华白良久打破祖师关都是自家底灵巖上堂尽大地是X自已森罗万象从何而有会不得底三十拄杖会得底亦与三十拄杖诸方尽是粥罢上堂灵巖寺里参退喫茶上堂今朝七月初一门前金风淅淅特地打皷陞堂一字也道不出露柱礼拜释迦灯笼问讯智积独有无事衲僧依然眼横鼻直敢问大众那箇是无事衲僧良久曰长三尺万寿谢头首兼祈雨上堂伶俐衲僧转辘辘地对宾客侧身而立结众缘化炭化粮听阑鸡鼓翅而鸣看茶瓢从地𨁝跳卓拄杖夜来江上雨分作万家流解夏上堂圆觉能出一切法一切法未甞离圆觉蝼蚁知雨而封穴石𧉧应节而扬葩粘手粘脚底有甚数十字纵横底有甚数解制上堂举翠巖参禅师夏末示众曰一夏巳来为众兄弟东语西话看翠巖眉毛在也无师曰和麸粜面上堂举古德曰日出心光耀天阴性地昏不知天地者刚道有干坤与么说话古今彻悟者如稻麻竹苇错会者如稻麻竹苇以拂子画一画阿耨达池深四十丈阔四十丈除夜小参龙勐满盛钵水迦提掷下绣鍼德山隔江招手高亭横趋而去朝鸣钟暮击皷风动尘起鹊噪鸦鸣无一处不是者箇时节今当腊月三十夜敢问诸人还会得么有际天之云涛方可容吞舟之鱼有九万里风迺可负垂天之翼佛涅槃上堂释迦老子从兜率天託生大术胎中早是染却生死重病及乎降生便迺一手指天一手指地可见是攒簇不得底迨见明星出现豁然悟道正是病眼见X空华四十九年三百余会广说略说直说曲说显说密说岂非熟睡饶谵语至于临末稍头摩胸告众曰汝等善观吾紫磨金色之身瞻仰取足毋令后悔若谓吾灭度非吾弟子若谓吾不灭度亦非吾弟子病入膏肓莫能疗治非但世医拱手便是耆婆神医只得倒退三舍北山远孙今日却要为他疗治若疗治不得后代儿孙永失恃怗若疗治得便见紫磨金色之身巍巍堂堂炜炜煌煌触处显现击拂子柳色黄金嫩棃华白雪香上堂但参活句莫参死句头头上显物物上明是死句举步踏着南辰转身触翻北斗是死句作么生是活句苏州街雨过着绣鞵众拟议掷拂子下座径山上堂森罗及万象一法之所印前面是钵盂峯后面是陵霄峯中间是佛殿唤甚么作一法良久曰国一祖师元是崑山人上堂马大师道自从胡乱后三十年不少盐酱此地无金二两俗人沽酒三升上堂目前无法意在目前不是目前法非耳目之所到洗砚池头云冉冉埋鸡冢上艹离离师甞室中垂语曰道源不远在甚么处祖师西来为甚么事菩提无树谁为立名僧问如何是宾中宾师曰扶杖傍人门曰如何是宾中主师曰堂前倚露柱曰如何是主中宾师曰性命属他人曰如何是主中主师曰手握金刚杵居士问如何是衲僧门下事师曰你俗人如何晓得衲僧门下事又问如何是宗门下事师曰今日忙无暇与汝说宗门下事士拟议师喝X出一日见僧庭中过师厉声曰屋檐㘱下来也僧仰望师曰鹞子过新罗师才见僧入门便曰你者踏州县汉脚跟下好与三十棒僧曰某甲话也未问便蒙赐棒师曰待你开口堪作甚么僧拟议师便喝出僧参展坐具师曰我者里无残羹馊饭不用使破炊巾僧曰和尚慈悲师曰笑倒门前青石幢凡四坐道场皆有成绩可观𣆶年引退卜地寂照塔左结庐以居寿七十余示寂径山铭禅师法嗣嘉兴府天宁西白力金禅师苏之姚氏子幼依宝积院出家见古鼎铭举德山见龙潭因缘示师久而有契至正丁酉出世瑞光值天宁灾师复为起废帝师授圆通普济号师幼孤老母无依筑室城东奉养焉洪武初迁净慈四秊春诏住天界五年冬敕建无遮大会命师陞座阐扬第一义谛车驾幸临自公侯以下听者万众人人得其欢心一日忽谓侍僧曰我有宿因未了当偿之遂示微疾委顺而逝塔于嘉兴城西杭州径山象源仁淑禅师台州人一日趋入门大叫曰杀来了杀来了作么生回避遂坐脱龙翔䜣禅师法嗣金陵天界觉原慧昙禅师天台人族杨氏母梦明月堕怀取而吞之遂有娠生而状貌嶷如稍长不与羣儿狎依越之法果大均出家秊十六为大僧受具戒X闻笑隐主中竺师往参叩备陈求道之切隐斥曰从门入者即非家珍道在自己奚向人求耶师退而有省一日闻举百丈野狐话豁然大悟曰佛法落吾手矣只为分明极翻令所得迟隐曰汝见何道理师展两手曰不值半文钱隐颔之一日师入门隐问何处来师曰游山来隐曰笠子下拶破洛浦遍参底作么生师曰未入门时呈似和尚了也隐曰即今因甚不拈出师拟议隐便喝师从此脱然又一日隐展两手示师曰八字打开了也因甚不肯承当师曰休来钝置隐曰近前来为汝说师掩耳而出后隐主龙翔俾师分座至顺二十年出世牛首祖堂三年迁清凉广慧上堂一句子墨漆黑无把柄有准则良久曰会么碓捣东南磨推西北上堂经有经师论有论师龙河今日放一线道分科列段去也拈拄杖卓一下且道是何章句上堂者箇现成公案众中领解者极多错会者亦不少所以金鍮不辨玉石不分龙河者里直下分辨去也张上座李上座一箇手臂长一箇眼睛大总似今日达磨一宗教甚么人担荷良久嘘一声下座示众春风浩浩春日迟迟黄莺啼在百华枝箇中无限意消息许谁知语未竟遽有僧问曰心意识遏捺不住时如何师厉声喝曰是谁遏捺室中谓僧曰二六时中无你啄啗分无你趣向分会么僧罔措师曰未明三八九难免自沉吟帝师授净觉玅辨禅师号十五年迁保宁十六年王师定建业师谒于辕X门上一见叹曰真福德僧也命主蒋山踰年改龙翔为大天界寺诏师主之设广荐法会命师陞座说法车驾幸临恩数优洽御书天下第一禅林洪武元年赐紫衣及金襕方袍御制诰命授演梵善世利国崇教大禅师住持大天界寺统诸山释教事当是时遴选有序诠衡至公宗社有志之流山林抱道之士联镳而起三年夏六月廷议西域未臣伏上以彼国敦尚佛乘特诏师往师承命即日登途自闽之洋凡历国邑莫不闻风来归四年秋七月至合剌国布宣天子威德馆于佛山寺其王待以师礼寅夜参承阖国士民悉皆瞻仰九月师示微疾王臣咸来相慰须臾沐浴更衣谓左右曰某幻缘巳尽不能复命矣跏趺端坐夜参半师问曰日将出否曰未也巳而复问至再四曰日出矣怡然而逝世寿六十八僧腊五十三踰五日颜色如生王大敬叹斵香为龛筑坛而茶毗之王与百僚亲送坛下薪火灭尽舍利无算舌根齿牙不坏收舍利灵骨及不坏者祔葬其国世尊舍利塔中七秊九月同行还朝奏陈其事上嗟悼之敕天界蒋山二寺住持宗泐等以师之遗衣藏于雨华台之左有五会法语金陵天界善世全室宗泐禅师台之临海周氏子延祐戊午七月十七日生八岁从中竺笑隐受业经典寓目成诵十四薙发二十具戒一日竺问国师三唤侍者侍者三应汝意如何师曰何得剜肉作疮竺曰X将谓汝奇特元来无所得师喝一喝竺拟拈棒师拂袖便出寻复出游诸方遍参尊宿元叟居径山留掌记室后出世宣之水西洪武元秊迁中竺四月十五日入寺上堂金刚王剑横挥千妖屏迹烁迦罗眼洞照万物潜形到者里卷舒在我杀活临时直得千岁巖中天𨁝跳钱塘水东海逆流诸人还知有也无举拂子庭前石笋抽条也会见高枝宿凤凰复举南泉初入院大众送进方丈僧问端居丈室将何指示于人泉曰昨夜三更失却牛天明起来失却火师曰大小南泉不唯瞒人亦且自瞒新天竺用处也要大家知忽有人问端居丈室将何指示于人噼嵴便棒且道与古人是同是别卓拄杖下座四秊辛亥迁双径是秊冬诏征江南有道浮屠十人诣京就太平兴国寺建广荐法会列师居首上斋戒御制章疏车驾亲临服皮弁服搢玉珪北面礼佛羣臣各衣法服以从先是上命师撰献佛乐曲进呈御署曲凡八章曰善世昭信延慈法喜禅悦徧应玅济善成敕太常歌舞以节奏之复命师陞座说法穷理尽性彻果该因显密浅深无机不被上大悦未几总持西白金公以母老告退举师自代上命师遂主天界甞欲命师蓄须发以官之师再恳得免后以胡党坐罪着至凤阳槎峯建寺三秊召还上赐诗有泐翁去此问谁禅朝夕常思在目前之句高皇后薨临葬忽风雨雷电暴作帝不乐召师至曰今太后将就圹为朕宣偈送之师X应声曰雨落天垂泪雷鸣地举哀西天诸佛子同送马如来上意稍解赐白金百两上以天界混襍民居不戒于火欲另选幽胜师启奏今地凡营度规制悉出师意指画仍命师领寺事后以老求退赐归槎峰渡江示寂于江浦石佛寺谓左右曰人之生灭如水一沤沤生沤灭复归于水何处非寂灭之地耶言讫复顾侍者曰者箇聻者茫然师曰苦遂寂时洪武二十三秊九月十四日也春秋七十四阇维舍利无算塔于笑隐䜣窣堵波之右杭州中竺用彰嬾翁廷俊禅师久依笑隐出世明之龙峯次迁瑞巖后主中竺据室拈拄杖室中若无棒头取证底我拄杖子誓不唤作拄杖子有么敕点飞龙马跛鼈出头来佛涅槃日上堂古德道涅槃后有大人相释迦老子涅槃了也大人相在什么处以拂子打圆相曰还见么容颜甚奇妙光明照十方我适曾供养今复还亲觐上堂近来众中兄弟聪敏者多彻到者亦不少莫不自谓得之于心应之于手临机见境踢将出来活鱍鱍地不费纤毫气力到龙峰门下正好从头按过拈拄杖卓一下譬如油蜡作灯烛不以火点终不明上堂真净和尚道天心得自在盛夏复清凉衲僧如荐得珍重法中王即今孟秋改旦盛夏巴退清凉复生且问诸人天心还得自在也未X直饶自在更须识取法中王始得其或未然吽吽前头大有热在谢首座知客侍者直岁上堂索犀牛扇子无风起浪问眉间挂剑平地干戈二俱莫涉别有条章扑碎玻璃盏子拈起无柄󰑁头浅锄明月深种白云时时歌尧舜之风日日乐羲皇之化且知恩报恩一句作么生道九万里鹏才展翼十千秊鹤便翱翔上堂函葢干坤天光回照截断众流伏惟尚飨随波逐浪放汝一线道如此着语还契得云门大师意么拈拄杖一即三三即一火向水中焚石从空里立以拄杖卓一下喝一喝上堂释迦世尊未离兜率巳自七错八错何况达磨航海东来其错犹甚俊上座既是他家儿孙只得将错就错拈拄杖提向上机指其中事只要诸人明自本心证自本法蓦忽一箇半箇心法双忘解道穿山渡口虎齩大虫剪月亭前蛇吞鼈鼻如是则三世诸佛历代祖师总在新瑞巖拄杖头上乞命虽然祇如广頟屠儿放下屠刀道我是千佛一数且道是从本心中发现耶从本法中发现耶以拄杖画一画天上有星皆拱北人间无水不朝东腊八上堂昼见日夜见星大地众生阿谁不晓释迦老子揑目生华刚道于中有箇悟处二十一日杜口不言幸自可怜生四十九载脱空谩语着甚死急嘘一声下座上堂拈拄杖卓一下大众会么良久欲得不招无间业莫谤如来正法轮便下座上堂春山叠乱青春水漾虗碧寥寥天地间独立望何极好诸X禅德不经一事不长一智结夏小参结却布袋口三世诸佛六代祖师天下老和尚眼不得妄视耳不得妄听口不得妄言足不得妄举一禁禁住无丝毫走作谓之圆觉伽蓝九旬禁制酢瓮中虫子有什么出头分殊不知此道如净日轮昇太虗空无幽不烛如涂毒皷轻轻一挝闻者皆丧虽然只如道居有破有居空破空二幻既空中亦不立毕竟唤什么作涂毒皷唤什么作净日轮喝一喝大丈夫儿合自由信脚踏翻知见窟解夏小参秋江清浅时白露和烟袅本无迷悟人只要今日了既是本无迷悟又要了箇什么好诸禅德顶门正眼照古照今脑后神光无内无外虽则人人本具各各现成其柰妄想执着不能了此兹值圣制将圆僧欲自恣便从今日了将去不妨七穿八穴十字纵横若了不去三十秊后换手搥胷莫言不道除夕小参一秊将尽夜万里未归人咄寐语作么即今簇簇上来兀兀立地面面相看眼眼相对阿那箇是未归人楼上巳吹新岁角听不出声底分明听取窗前犹点旧年灯见不超色底端的见来是箇皮下有血谁家灶里无烟说什么到与未到归与未归虽然否极泰来结交头一句子也要诸人其委拈拄杖卓一下梅萼香传春谷暖松风声度夜堂寒举五通仙人问佛公案拈曰那一通既不识者五通敢保未彻不见道射人先射马擒贼须擒王举外道问佛不问有言不问无言话拈曰外道饥求王饍X世尊和盘托出阿难索短不搆深泉却向鞭影里着倒举傅大士讲经公案拈曰大士讲经挥尺一下百千三昧无量玅义巳自昭彰志公道讲经竟言多去道转远举盘山作街坊公案拈曰歌声哭声在在有之因甚盘山听得便解悟去开池不待月池成月自来举洞山喫果子话颂曰寻常款客礼宜恭况是分冬又不同果桌掇来还掇退洞山大欠主人翁洪武建元寓钟山端坐而逝茶毗舍利无数塔于杭之南屏杭州灵隐介菴用真辅良禅师苏之吴县人范文正公十叶孙也自幼聪颖经书若素习秊十五从迎福院寿弥薙发受具戒慨然参方天平白云杓公指见笑隐师遂诣龙翔问答之顷情解顿丧石室英主育王师掌藏钥极推誉之至正壬午出世嘉禾资圣历十有三载迁明之天童寻移杭之中竺最后补灵隐甞示众曰达磨一宗陵夷殆尽汝等努力如救头然百千法门无量玅义于一毫端可以周知如知之变大地为黄金受之当无所让否则素餐之愧咎将谁归岁月流电向上事请各急着眼洪武四秊正月十五日亲理后事谓左右曰翌日巳时吾逝矣及期澡浴端坐书偈而寂世寿五十五僧腊四十阇维齿牙舌根不坏设利无算瘗归云塔中庐山圆通约之崇裕禅师毗陵陈氏子参笑隐举无位真人话诘之师不觉释然下拜隐曰汝何所见而X作礼师曰更无第二人隐曰从门入者不是家珍师曰和尚慎毋压良为贱后住南禅次迁圆通育王洪武五年秋召高僧建大会于钟山师应诏至便殿上问佛法大意师以偈酬之上大悦赐食上前师或假寐鼻息作声邻坐引裾觉之上笑曰此老人无机心真善知识也后示寂塔于石耳峯雪窦霖禅师法嗣杭州净慈孤峯明德禅师族朱氏家世明之昌国母梦僧玠託宿觉而有娠幼不好嬉戏每跏趺端坐诸父明上座奇之挟至金鵞俾侍洒扫秊十七得度为大僧杖钖游方首谒竺西坦聆上堂语有省复造净慈见晦机机问什么物恁么来师曰胡张三黑李四机拈棒师拂袖径出复抵双林见明极俊会日本遣使迎俊师送至海濵适晤竺田于明州由挽师归雪窦处以第一座一日田上堂举隐山泥牛入海公案音声如雷师不觉羣疑顿释述偈呈田田叹曰人天眼目俨然犹在自是提唱宗乘称性而说甞与仲方伦公结菴桃华坞相与激扬足不踰户者五年名称日闻行宣政院请住松江东禅再迁集庆保宁湖之道场杭之净慈帝师授圆明定慧之号洪武五年退居道场竹林菴一日示微疾戒饬其徒曰汝等一真圆性与如来等世相起灭无异石火电光昼夜勤行毋生退转吾没后当遵佛制依法茶毗勿令衣麻而哭也言毕书偈泊然而逝世寿七十九僧腊六十二X茶毗顶骨不坏舍利丛布灰烬中建塔瘗于东冈天池信禅师法嗣福州天宝銕关法枢禅师温之平阳林氏子秊十七往常州华藏寺礼竺西坦和尚受业十九得度二十受具初参中峯次谒及菴皆不契闻元翁主秀之石门造而谘叩翁示以南泉三不是话经三年一日大悟述颂曰不是心佛物拶出虗空骨金毛狮子儿岂恋野狐窟喝一喝咄咄咄即诣方丈翁问作甚么师曰南泉被我捉败了也翁曰不是心不是佛不是物是箇什么师曰牙齿一具骨耳朵两片皮翁曰不是不是别道将来师曰莺啼燕语鹊噪鸦鸣翁曰错师亦曰错翁曰南泉即今在什么处师便喝翁曰离却者一喝南泉毕竟在什么处师拂袖便出繇是徧谒诸方见虗谷陵于大仰复谒海印如于饶之蔗福才上方丈印问谁师曰暂到相看印曰什么处来师曰江西印曰江西近日有甚么事师曰集云峯下藤条被人拗折了也印曰莫乱统师曰不因乱统争得到者里印曰且道者里事作么生师叉手进前曰即日恭惟堂头和尚尊候起居万福印曰不涉泥水一句作么生师喝一喝曰风从虎云从龙印曰一喝不作一喝用是如何师曰两箇泥牛鬬入海直至如今无消息印曰错师亦曰错印唤侍者点茶来师曰不受者供养印曰不受者供养受那箇供养师曰谢和尚供养印曰曾见甚么人来师曰不曾见人印曰既不X曾见人那里得者箇消息来师曰若见人即无者箇消息于是服勤为净头印甞谓众曰永嘉枢侍者是煅了底金复游东林参泽山咸值咸开室为众举竹篦因缘声未绝师夺却竹篦过左边立曰唤作甚么即得咸曰略虗汉师以竹篦打一下拗折而出次日咸复开室举泗洲大圣因甚在扬州出现曰南山起云北山下雨师又捉住竹篦曰南山起云北山下雨意旨如何咸喝一喝师曰者是鬼窟里活计毕竟意旨如何咸曰略虗汉师以竹篦一送曰见说洛阳华似锦拂袖而出后复归石门翁才见便曰南泉向什么处去也师曰说甚南泉释迦老子来也翁曰不是心不是佛不是物是什么师曰剑去久矣翁曰赵州无聻师曰龙生金凤子冲破碧瑠璃翁曰古人与么道道道师喝一喝翁曰错师又喝翁曰错错师遂礼拜翁曰放汝三十棒迺嘱曰善自护持师又潜众十五年延祐戊午出世闽之天宝帝师钖寺頟加号玅觉真空大师复迁松溪上堂当阳一句截断根源把住放行全机历落坐断千圣顶𩕳凿开衲僧眼睛疾焰过风奔流度刃直得玅峰𨁝跳慧海波腾正当恁么时且道开堂祝赞一句作么生道击拂子龙袖拂开全体现象王行处绝狐踪小参金刚正印率土咸归佛祖钳鎚人天罔措阶梯不立知解不存德山棒通上彻下临济喝绝后光前一明一切明一用一切用大丈夫秉吹毛剑悬肘后符双放双收全杀全活X拈拄杖鹤有九臯才翥翼马无千里谩追风佛诞上堂毗蓝园降生八十种随好行作象王行吼作狮子吼拈拄杖云门大师来也复卓一卓阿爷阿爷上堂举三圣问雪峰透网金鳞以何为食峰曰待汝出网来即向汝道圣曰千五百人善知识话头也不识峰曰老僧住持事繁师曰三圣大似毒龙搅海白浪滔天若不是雪峰惯入洪波争得骊珠在握击拂子谢殿主上堂如何是佛殿里底悉哩苏卢苏卢悉哩江国春风吹不起鹧鸪啼在深华里击拂子上堂举香严上树话虎头上座出问上树即不问未上树时请和尚道严呵呵大笑师曰上树未上树銕蛇横古路觌面笑呵呵苦瓠连根苦上堂举临济大师示众曰赤肉团上有一无位真人常在汝诸人面门出入未证据者看看时有僧出曰如何是无位真人济下绳牀扭住曰速道速道僧拟议济托开曰无位真人是什么干屎橛师曰无位真人干屎橛临济未是白拈贼千古长如白练飞一条界破青山色上堂举牛过窗櫺头角四蹄都过了因甚尾巴过不得颂曰浪静风恬意转殊满天星斗月轮孤时人休恋一泓水来上扁舟泛五湖居三载谢归天宝以嗣法善俦主寺事至元六秊八月示微疾作手书邀诸所与游者入山期而毕至求法施者随其所欲了无倦色正午沐浴端坐书偈曰本无来去一句全提红霞穿碧落白日遶须弥掷笔而逝寿六十三腊四十五全身塔于X瑞云院蒙山异禅师法嗣孤舟济禅师月庭忠公居蒋山师为第一座时竺源参月庭至首座寮师问源曰蒙山尝言栽松道者不具二缘而生达磨葬熊耳后只屡西归为复是神通妙用是法尔如然源曰形神俱妙师叱之曰不然子他日当自知之源后参无能举师语能曰为汝不解故也源释然大悟太湖宽禅师法嗣常州宜兴龙池一源永宁禅师别号虗幻子族姓朱淮东通州人世为宦族六七岁时闻佛号遽注耳耸听九岁恳求离俗父母弗许师辄不食乃师渊模上人于广慧寺寺故淮海肇禅师说法处前一夕寺众梦迎肇次日师至识者异之十二岁河南王属僧录给牒薙发寻受具戒徧历诸方参中峯海于苏之万寿复入穹窿谒克翁绍绍察师志不凡俾掌藏时年十九一旦欲归省觐至毗陵复约明极昶于焦子山习定五年极曰藏主见解且如此宜亟往见人无滞于此师点首应之遂至淮西太湖谒无用宽用门庭严峻师方入门厉声叱之师作礼于门外久之乃许入见问曰何处人师曰通州曰淮海近日盈虗若何师曰沃日滔天不存涓滴用便喝出师退彻夜不寐一日闻用举云门须弥山话声未绝而有省急趋前用便打曰赵州无字作么生师遽曰赵州狗子无佛X性万象森罗齐乞命无底蓝儿盛死蛇多添少减无虗剩用喻然繇是执侍左右者三年用始以断崖义所赞已像亲署书授师曰汝缘在南逢龙即住遇池便居师遂受命南还时虗谷陵元叟端濑翁庆幻住本诸尊宿各据名山大展化机师皆叩击无不脗合元祐庚申住广慧大洞洞左有实相寺马祖弟子澄公道场师为起废时有宿衲无一全者遯迹石溪谿与洞相望人谓广德二甘露门云至治癸亥宜兴龙池疏请师以名符悬记欣然赴之命曰禹门先是山巅有池其深叵测龙出每大水居民苦之师授龙三归戒遂不复出居久复至绝巘筑室壁立如削斵木为栈栖板空中足不越限者三年帝师稔师道行降号弘教普济禅师泰定乙丑迁九里寺至顺庚午再迁李山元统甲戌浙西江东道总管疏主常之天宁万寿州守敦请师方倔起八年钖号本觉玅明真净至正壬午复归龙池寻召入京宣命龙光殿陞座说法上大悦赐金襕法衣加号佛心了悟庚子出领善权癸卯广德亢旱师至大雨如注众恳住麻蕻山慈慧菴洪武已酉夏六月示微疾嘱弟子裁纸制内外衣且曰吾将逝矣命移龛至绝巘索笔书偈曰七十八年守拙明明一场败阙泥牛海底翻身六月炎天飞雪书毕吉祥而逝先一月池水忽竭及师顺寂喷涌异常时斋白恋慕至有然顶灼臂以供养者茶毗现五色光齿牙舌轮皆不坏设利无算门人分余骨X与不坏者就龙池太平齐山紫云麻蕻五所建塔藏焉世寿七十八僧腊六十五有四会语录行世无能教禅师法嗣杭州玅果竺源水盛禅师别号无住翁饶之乐平人范姓十七岁依罗山常公出家寻谒月庭于蒋山时孤舟居第一座谆谆诲师不置师每自奋且发愿曰吾此生不作佛当入无间狱过匡庐止东林一日夜半不觉如出荆棘林洎归罗山方得全体脱落如冰消瓦解默举公案如镜照镜师自以为开悟及掌藏钥于东林偶阅玅喜语明心见性非桑门事又复致疑不能自释或讥之曰法离唇吻道绝言诠子何太滞也师终不敢自是越五载重会孤舟于蒋山后谒无能尽脱玄玅知解历观从前所悟宛如一梦能抚师背曰子后当大弘吾宗也辞能东游至荐福请师分座久之隐居南巢天历已巳出世西湖之玅果甞示众曰凡学道人当洞明诸佛心宗行解相应岁久月深具大无畏如透水月华万浪千波触之不散方始不被生死阴魔所惑师槌拂之下悬崖壁立务期实证实悟而后巳未几复还南巢至正丁亥戒饬徒众且曰世尊有言我今背痛将入涅槃吾其时矣侍僧捧纸求偈师挥叱曰何以偈为端坐而逝世寿七十三僧腊五十三续灯存稾卷第六X续灯存稿X卍XXX续灯存稾卷第七明嗣祖沙门东吴通问编定笠泽居士华亭施沛彚集临济宗大鑑下第二十三世天目妙禅师法嗣杭州天目中峯明本禅师本郡钱塘孙氏子母梦无门开道者持灯笼至家觉而生师神仪挺异具大人相才离襁褓便跏趺坐能言即歌赞梵呗凡嬉戏必为佛事九岁丧母秊十五决志出家甫冠阅传灯录至菴摩罗女问曼殊明知生是不生之理为甚么却被生死之所流转有疑巳而往参高峯峯孤峻严冷不假人辞色一见师懽然许为祝发一日诵金刚经至荷担如来处恍然开悟时秊二十有四实至元丙戌岁也明秊从高峯薙染又明秊受具戒未几观流泉有省诣峯求证峯为打趂出既而民间譌传选童男女师因问峯曰忽有人来问和尚讨童男女时如何峯曰我但度竹篦子与他师于言下洞然彻法源底峯甞书真赞示师曰我相不思议佛祖莫能识独许不肖儿得见半边鼻或问高峯诸弟子优劣峯曰若初院主等一知半解不道全无如义首座固是茎X老竹其如七曲八曲惟本维那却是竿上林新篁他日成材未易量也迨峯迁化师领院事王臣问道无虗日因谢事遨游江湖或船或菴居无定处咸榜曰幻住僧俗争相瞻礼手頟曰江南古佛仁宗聘召不至赐金襕袈裟并佛慈圆照广慧禅师号复敕师子禅院为师子正宗禅寺时宣政院虗灵隐径山待师师不就先是驸马太尉沈王王璋甞遣人从师问法以为未足复请旨亲賷御香入山参谒师为陞座普说至治中特旨降香赐金襕伽黎师每斥学者但尚言通不求实悟甞示众曰今之参禅不灵验者第一无古人真实志气第二不把生死无常当做一件大事第三拌舍积劫以来所习所重不下又不具久远不退转身心毕竟病在于何其实不识生死根本故也凡见学者辄问曰汝唤甚么作生死或者茫然无对或者谓生不知来处死不知去处是生死师曰直饶知得亦生死所知亦生死又或指一念忽起是生一念忽灭是死师曰离一念起灭亦生死也是说皆枝叶耳非根本也夫根本者性真圆明本无生灭去来之相良由不觉瞥起妄心迷失本源虗受轮转以故道迷之则生死始悟之则轮回息葢根乎迷而本乎妄也当知山河大地明暗色空五阴四大至于动不动法皆是生死根本若不曾向真实法中脱然超悟更于悟外别立生涯不存窠臼岂堪向生死岸畔札脚或纤毫不尽未免复为胜妙境缘惑在那边起X诸异想虽曰晓了其实未然惟有痛以生死大事为已重任者死尽偷心方堪凑泊直下傥存毫发许善恶取舍爱憎断续之见则枝叶生矣可不慎乎示众瞻在前忽在后竹鸡昼啼华鲸夜吼未了听一言如今谁动口嗟夫学人将此一等言句作箇相似底道理商量把自家一片洁白田地添者般野狐涎沫点污了也却不思古人开口处如大火聚如大风轮无你凑泊处又如吹毛利剑等闲拈出直要断人命根此岂可以心意识卜度而为得哉若然则阿难不假再修二祖不劳断臂何则彼阿难二祖聪慧过人意识明了如汝所解者彼岂未闻耶葢是心不妙悟则见地不脱若见地不脱则动是情意识辊作一团在处依艹附木承虗接响致使上味醍醐薀在伊不净器中变成毒药一切时中如箇不解脱鬼相似见人说心说性便乃扶篱摸壁凑泊将去才见人举起没巴鼻捩转面皮突出牙爪处未免意识不行便乃浑仑吞枣如此等辈日用一心中常有二主互相起灭有时缘般若则忘世谛或缘世谛则忘般若自不知是脚跟下蹉过却谓我工夫未熟履践未纯而然便乃精修白业作有漏因以为资助又有一等颟顸佛性儱侗真如者日用遇一切境界只作一箇道理硬自排遣乃至破律仪犯禁戒皆无忌惮及乎弄到差别境中排遣不行处自不知是当面着谩却谓我力量未充闻见不广而然便乃参求古教该博见闻又X或忘形死心停机息念以资狂慧如上二种学者葢为自无正念况是打头不曾遇着箇齩猪狗手脚底宗师与之涤荡坐在病中不自觉知终日肆口而谈纵舌而辩总是隔革抓痒如此参学要于生死岸头一念相应如吹网欲满非愚即狂也近世为人师者往往不能穷其源底只欲学人速得知解暖热门庭多将箇瑞巖主人公临济无位真人即心是佛他是阿谁等语与人打交辊亦不顾他立脚未稳恐他不能领解又向他道参底是谁学底是谁要见本性底是谁只欲他便向者里认箇光影使其擎拳竖指进前退后不离当处便是西来本意矧乎学人不识好恶堕他窠臼如油入面不得出头诚可哀悯良由不知众生心中圆净湛然元无污染只为情生智隔想变体殊一妄瞥兴万缘各立外则妄见山河大地明暗色空内则妄见四大五蕴见闻知觉乃至八万四千尘劳及与菩提真如涅槃佛性等相皆不出此一妄而有然此妄念若欲去除直须是工夫纯熟脱落根蔕坐断圣凡划然开悟不然直饶你见超二祖慧过阿难正坐在第八识中以识去识以妄遣妄如避身影于日中灭眼华于空里徒自劳神转成差别所以从上诸老宿不柰伊何拈出一把折柄刀子剌在伊命根上待伊捱到转身不得处奋命一挨卒地断爆地折妄消想灭见谢执忘便见森罗万象廓尔平沉闻见觉知当处解脱併百千世界融归一心自然X法法全真头头显露然虽如是若要向衲僧面前开口吐气更须朝打三千暮打八百待伊死髑髅上活眼重开方有语话分大都是无量劫中生死根本今日要与一期和盘翻转岂易事哉如其不尔你但以妄想心生妄想见忽忽艹艹认箇目前鑑觉昭昭灵灵喫饭着衣开口动舌底唤作自已又妄认山河大地鹊噪鸦鸣风动尘起处唤作法身却不思命根未断见地不脱坐在六尘缘影里不肯知非有时被人说箇不是便乃牵引古人谭玄说理处从头印过只与么麻缠纸裹依稀彷彿辊过一生逗到腊月三十日四山交逼真境现前换却眼睛从前认底总皆不是了也到者里甘听处分噬脐何及然后招妄谭般若欺罔圣贤之报百劫千生受诸苦楚如此等事从古至今赚人多矣岂不见古人有偈曰学道之人不识真只为从前认识神无量劫来生死本痴人唤作本来人本上座到者里事不获巳更为伊与古人翻款去也学道之人不识真用识作么只为从前认识神也不较多生死本即不问如何是本来人喝一喝切忌错下註脚与大觉长老书曰初六日分袂不及拜送悬情依依未能暂忘昨者坐语未及他论而首以住院承嗣叩之者惟恐足下苟徇世谛故也某与足下纳交一十六年彼此心怀洞然明白岂意足下不谅愚情反欲相及何临事翻覆若此耶古人于法嗣嫡传所以深明宗系者大法源委不可诬也世漓X俗薄奉金请拂以院易嗣者有之某尝痛心于此夫大觉虽先师开山然十方丛林尽有尊宿舍彼不取而必欲某尸之何识量之不广也某非畏住持实畏嗣法于开山也故退避力辞而举足下为之主政以足下自师一山禅师岂可苟徇世俗而易其所师哉由此言之某犹不欲以先师座下人迭尸大觉而况牵枝引蔓欲为某之嗣乎闻命骇然专浼逆流塔主预此拜闻望以玉崃之音直与拈出或欲徇俗易嗣则某断然不敢与足下一日相聚也至扣至扣至治癸亥八月十五说偈辞众曰我有一句分付大众更问如何无本可据置笔安坐而逝世寿六十一僧腊三十七奉全身塔于本山之西冈天历二年敕谥智觉塔曰法云复命虞文靖公集为之铭元统二年赐广录三十卷入藏号普应国师杭州天目断崖了义禅师湖之德清汤氏子年十七闻禅者诵高峯上堂语曰欲穷千里目更上一层楼师曰有大善知识必能为人拔钉去楔遂往参谒侍峯于死关峯令看万法归一一归何处话因名从一他日峯为众举牛过窗櫺话师闻而有疑日夕体究偶过钵盂塘见松枝雪坠有省诣峯呈颂曰不问南北与东西大地山河一片雪声未绝峯痛棒打出不觉陨身崖下崖悬壁立人意其必死同学扪萝接磴X以救之师无所苦乃自誓七日取证未至期豁然大悟复驰至死关大唿曰老和尚今日谩我不得也复说偈曰大地山河一片雪太阳一照便无踪自此不疑诸佛祖更无南北与西东峯迺上堂曰山僧二十余秊布缦天网子打凤罗龙不曾遇得一虾一蟹今日有箇蟭螟虫撞入网中固是不堪上眼三十秊后向孤峯绝顶扬声大叫且道叫箇甚么举拂子曰大地山河一片雪师谓同学曰尽大地有一人发真归元从一皆知之峯叹其俊快寻回省亲乃奉母入武康上柏结茅以居人见其混俗罔测其意后还山见峯峯曰大有人见你拕泥带水师曰两眼对两眼遂为薙落改名了义峯既示寂师益韬晦颓然居下版四众累请勉住师子正宗禅寺一载示众若要超凡入圣永脱尘劳直须去皮换骨绝后再甦如寒灰发焰枯木重荣岂可作容易想我在老和尚处多秊每被大棒打彻骨髓不曾有一念远离心直至如今才触着痛处不觉泪流岂似你等欢喜踊跃齩着些子苦味便乃掉头不顾殊不知苦味能除百病大凡工夫若到省力时如顺水流舟只要梢公牢牢把舵才有丝毫异念生管取丧身失命若到纯一处不可起一念精进心不可起一念懈怠心不可起一念求悟心不可起一念得失心才有念生即有一切邪魔入你心腑使你颠狂胡说乱道永作魔家眷属佛也难救你戒之戒之元统元年岁除日谓侍者曰有一件X事天来大你还委悉么良久曰明日是季朝正月六日诣法云塔西指空地曰更好立箇无缝塔其𣆶与禅者谭笑如平时至夜分乃曰老僧明日天台去也者曰某甲随师去师曰你走马也趂我不及翌旦跏趺而化世寿七十二僧腊四十九藏全身于云深菴化之日雷砰雨射白昼晦瞑及葬雪华缤纷林木缟素送葬者数千人悲恸哀恋声憾山谷初中峯示寂会葬斋次师谓众曰后十二秊更为老僧一会众未深信至是始验至顺二秊七月朝廷钦师道行敕谥佛慧圆明正觉普度大师大觉布衲祖雍禅师明州宁海人侍高峯最久躳事舂㸑貌甚黑瘠戆而少文初为院主后首众提唱超卓高峯迁化众请中峯居大觉中峯力辞推师主之惜乎住世不久尝见其山居偈曰就树缚茅成屋住拾荆编户傍溪开是他嬾瓒无灵验惹得天书三度来高风远韵槩可想见云后于中竺桂子堂书偈坐逝按禅灯世谱高峯嗣下列有空中假五灯续略集有处州白云空中假禅师得法高峯栖白云山四方禅衲闻风来赴屦满户外至元丙子夏一日援笔书偈曰地水火风先佛记掘地深埋第一义一免檀那几片柴二免人言无舍利书毕趺坐而化愚谓高峯老祖生平踞断死关且罕接见何况许X可当时如布衲雍公从初至终传铭中班班可攷尚未闻其绍祖嗣法其余或参叩开悟未必绝无其人而一知半见但存以志不泯未敢擅列法嗣下也今济宗仅老祖一脉虽于后学无关亦足为今时影响附会者作鍼砭灵云定禅师法嗣般若绝学世诚禅师示众有志之士趂众中柴干水便僧堂温暖发愿三秊不出门决定有大受用有等才作工夫觉得胷次轻安目前清净便一时放下作偈作颂口快舌便将谓是大了当悞了一生可惜前来许多心机中途而废三寸气断将何保任众兄弟若欲出离生死参须实参悟须实悟始得径山陵禅师法嗣杭州径山竺远正源禅师欧阳文忠公之裔世居南康秊二十七弃家薙染受具参方首谒虗谷谷举龙潭吹灭纸烛话师曰焦石可破层冰谷曰破后如何师曰探索乃知谷曰所知者何事师拟对谷噼嵴便棒师悚然喻旨后出世观音兴圣次补道场灵隐后迁径山赐号佛慧慈照普应禅师后示寂全身塔于径山弟子分爪发舍利藏于道场世寿七十二僧腊四十五婺州宝林桐江绍大禅师严州吴氏子世居桐江因以为号幼入里之凤山寺出家剃染受具戒参虗谷于径山佩服心印徧游江湖凡名匠所在咸往踄历X一日慨然叹曰吾今而后乃知法之无异味也遂罢参手翻大藏凡三过内外学咸通其旨东屿居净慈请典藏钥至顺壬申出世郡之乌龙后迁云黄宝林一时法会号称极盛一日示微疾鸣鼓集众叙谢众请偈师接笔掷地曰纵书到弥勒下生宁复离此翛然而化世寿七十四僧腊五十八阇维舍利如绀珠齿牙不坏所着有三会语录銕山琼禅师法嗣汝州香严无闻思聪禅师香山人初参独峯令看不是心不是佛不是物话同云峯月山等六人立盟互相究竟次见淮西无能教示无字话一日晤同参敬上座敬问你六七年来有甚见处师曰每日只是目前无一物敬曰你者一络索从甚处来师罔然问曰毕竟明此大事应作么生敬曰不见道要知端的意北斗面南看说了便去师被一拶直得行不知行坐不知坐五七日间不提无字倒只看要知端的意北斗面南看偶到净头寮与众同坐疑情不解有饭食顷顿觉胷次轻清情想破裂目前人物一切不见省来通身汗流遂见敬敬举扇曰速道速道师遽曰举起分明也玅哉清风匝匝透人怀箇中消息无多子直得通身欢喜来自此下语作颂都无滞碍及至向上一路又不得洒落乃入香严山过夏单提无字一日不觉身心如一座屋倒却四壁一般无一法可当情复谒无方普普问万法归一一归何处师曰鼻竖X眼横普曰者是学得底师曰鸡寒上树鸭寒下水普曰不问者箇如何是你父母未生前面目师竖起拳曰看普曰好与三十拄杖师拂袖便出适值銕山和尚从高丽回至石霜师往见山问仙府何处师曰汝州山曰风穴祖师面目如何师将二十年工夫通说一遍山把定咽喉问如何是无字师曰近从潭州来不得湖北信山曰未在更道师曰和尚几时离高丽山曰未在更道师喝一喝拂袖便出山曰者兄弟都好只一件大病道我发明了师闻而感激因求决择复入光州山中前后十七秊方得颖脱尝示众曰法无定相遇缘即宗秉金刚剑吞栗棘蓬截断衲僧舌头坐却毗卢顶𩕳竖一茎艹作丈六金身将丈六金身作一茎艹直教寸丝不挂月冷秋空寒灰发焰到者里唤作佛法入地狱如箭射不唤作佛法亦入地狱如箭射诸仁者毕竟作么生会不见船子和尚道藏身处没踪迹没踪迹处莫藏身虽然恁么正眼观来尽是闲家具衲僧分上料掉没交涉道塲信禅师法嗣湖州福源石屋清珙禅师苏之常熟人俗姓温生于宋咸淳初幼依兴教崇福寺薙染受具戒首参高峯示万法归一一归何处话服勤三年无所发明辞峯峯曰温有瞎驴淮有及菴宜往见之因至建阳参及菴菴问何来师曰天目菴曰有何指示师曰万法归一一归何处菴曰汝作么生会师无语菴曰此是死X句什么害热病底教汝与么师拜求指的菴曰有佛处不得住无佛处急走过意旨如何师不契菴曰者也是死句师不觉悚栗汗下一日入室菴再理前话师曰上马见路菴呵曰汝在此几多时犹作者箇见解师发愤而去中途忽举首见风亭豁然有省遂返语菴曰某甲今日会得活句也菴曰汝作么生会师曰清明时节雨初晴黄莺枝上分明语菴颔之因复亲炙数载辞去菴门送之曰他日与汝同龛未几菴迁道场师复依之典藏钥悦堂誾主灵隐请师居第二座罢参后卓菴湖之霞雾山凡樵蔬之役皆躬为之喜吟味有山居诸偈流播丛林广教府驰檄请住当湖福源师坚卧不起往返至再师勉就入院上堂把住也锋铓不露放行也十字纵横水云深处相逢却在千峯顶上千峯顶上相逢却在水云深处今朝福源寺里开堂演法昨日天湖菴畔垦土耕烟所以道法无定相遇缘即宗可传真寂之风仰助无为之化正与么时如何拈拄杖卓一下九万里鹏才展翼十千秊鹤便翱翔谢专使并三塔和尚首座都寺上堂睦州唆临济喫棒不是好心杨岐逼慈明𣆶参不是好心赵州访道吾不是好心福源专使逼人住院且道是好心不是好心珊瑚枕上两行泪半是思君半恨君谢殿主净头上堂一身清净则多身清净一世界清净则多世界清净东司头臭气佛殿里蓬尘且道从什么处得来以手掩鼻曰又是一点也中秋X谢藏主上堂天上月正圆人间月方半诸人恐未知打鼓普请看道是如来藏里摩尼珠又似宾头卢尊者手中瑠璃盌比也不可比辩也不可辩天风吹露溼桂华香浸云边广寒殿上堂我有一句子欲与诸人说破又恐诸人骂我不与诸人说破又恐诸人疑我且道如今说即是不说即是抚膝曰知我罪我吾无辞焉上堂黄梅俾老卢踏碓石头讥药山不为有一丈篷可以使八面风无三尺鞭难以控千里马伊兰园里不生旃檀黄檗树头讨甚蜜果上堂动若行云止犹谷神水中醎味色里胶青细雨溼衣看不见闲华落地听无声上堂所闻不可闻所见不可见昨夜五更风吹落桃华片苍苔面上生红霞百鸟不来春烂熳上堂喫饭要止饥饮水要止渴着衣要免寒归乡要到家学道要到三世诸佛开口不得处参禅要到历代祖师插脚不入处若不如此倚他门户傍他墙壁听人指挥喫人洟唾总不丈夫福源与么说话良药苦口忠言逆耳上堂是圣是凡入门便见波斯鼻孔开眼便见蚌蛤心肝开口便见诸人两茎眉毛横在眼上因甚看他不见明眼人前三尺暗上堂腊月一水生骨虗明自照不劳心力白鸥寒鴈芦华无处寻他踪蹟待得日暖冰融水面宽依旧飞来照破湖光碧平山和尚至上堂即心即佛也不是非心非佛也不是不是心不是佛不是物也不是恁么也不是不恁么也不是恁么不恁么总不是子细看来X直教你无用心处正好用心卓拄杖藕穿平地为荷叶笋过东家作竹林一住七秊后以老引退复归天湖至正间朝廷降香币皇后赐金襕法衣闻天湖之风者莫不心爽神慕以为真得古先德遗型一日示微疾遂集众诀众请后事师索笔书偈曰青山不着臭尸骇死了何须掘土埋顾我也无三昧火光前绝后一堆柴书毕掷笔而逝阇维舍利五色塔于天湖之原以及菴之塔配之示不忘同龛意也寿八十一腊五十四高丽国师太古愚公尝侍师得旨王闻钦渴表达朝廷敕谥佛慈慧照禅师仍乞移文江浙请师舍利归国供养师山居语颇多其略曰有人问我何秊住坐久才方省得来门外碧桃亲手种春光二十度华开厌烦劳役爱安闲箇样如何住得山百丈巳前巖穴士生涯全在䦆头边种了冬瓜便种茄劳形苦骨作生涯众人若要厨堂好须是园头常在家茅屋低低三两间团团环绕尽青山竹牀不许闲云宿日未斜时便掩关明明见了非他见了了常知无别知记得去年烟雨里猿来偷去一双棃移家深入乱峯西烟树重重隔远溪秊老心闲贪睡稳厌闻钟响与鸡啼䦆头添銕屋头悬健即锄云倦即眠红日正中黄独熟甘香不在火炉边又示众曰念未生时犹妄觉瞥兴一念便伤他工夫到此切须记枯木巖前蹉路多深言密语真得自在三昧云杭州净慈平山处林禅师本郡仁和王氏子生时有X异征秊十二父母命投邑之广严寺出家十七受具戒即告其母参方母为治装使行越数日复还母壁语曰大凡学道当持不退转心何趦趄乃尔耶师遂痛自警䇿遡涛江谒及菴于金华菴一见器之留居侍司一夕菴捻纸沁膏以代烛举示师曰龙潭吹灭汝作么生师方拟答菴遽以手掩其口从此悟入菴迁道塲命典藏钥未几秉拂陞座机如缾泻众咸慴伏洎菴示寂往依虗谷陵于仰山一日僧持茶瓢请颂谷见之惊叹宗门有人以第二座处之后出世大慈定慧瓣香所归为及菴嗣复开山当湖福源再迁中竺行宣政院使请主净慈一住十有八秊殿堂钟鼓为之一新丞相达识銕睦尔请移灵隐正谋起废值张吴自苏入杭兵燹迭至殿材悉燬师谓众曰吾缘尽矣乃还净慈更衣沐浴集众说偈而化世寿八十三僧腊六十六敕谥普慧性悟禅师婺州罗山正觉石门至刚禅师世居山麓得法于及菴游历罢归里里中善信即其地营建宝坊文其楣曰正觉岁除日谢道德首座顺侍者看病上堂岁事除秊华毕尊莫尊乎道贵莫贵乎德觉即般若因顺即菩提佛当知种豆不生麻因果自然明历历然虽如是且道如何见得八福田中看病第一小参踏翻生死海涓滴不留推倒涅槃城纤尘不立且是不劳余力如壮士挥戈锋铓不犯如人善射毫发无差自然处处逢源头头合辙不假修证本自圆成尽大地X是胜玅觉场徧法界是真如实地悟取人人有分了知箇箇无亏一念不生入三摩地一尘不动转大法轮自利利他俱登彼岸全身放下总得自繇到者里说甚涅槃生死真如佛性了无一法当情直得十方坐断今日举扬般若端为追荐上峯最菴主不动脚跟高超乐土不劳举念即识无生击拂子见彻本来无隐蔽纷纷桂子散天香临终诀众偈曰七十六年了然宽廓拶破虗空须弥倒卓匡庐源禅师法嗣杭州海门天真惟则禅师别号冰檗老人吴兴费氏子母梦异僧分卫到门觉而有娠及诞异香袭人髫年礼杭之祐福高林寿公为师秊十六受具戒二十三游方谒楚石千巖无见无闻等一十八员尊宿因缘不契后之匡庐遇无极禅师亲炙之极终日不语无所启发一日值极如厕师急趋前问曰如何是祖师西来意极擒住曰道道师豁然顿悟于是遨游江湖平山居灵隐招致典藏后因受业老病遂归省侍四方学者麇至固请开法开堂日僧问作么生是佛祖为人处师曰狗䑛热油铛曰和尚今日开堂还有为人处么师曰勐虎当途坐曰岂无方便师震威一喝问如何是日面佛师曰今日云生曰如何是月面佛师曰夜来再看上堂十五日巳前提水放火十五日巳后鹊噪鸦鸣正当十五日风恬浪静国泰民安有一句到你哑却我口无一句到你瞎却你眼三文X钱娶箇黑老婆头不梳面不洗知他是凡是圣师曰应菴老汉大似倚富欺贫卖弄不少海门即不然十五日巳前明不离暗十五日巳后暗不离明正当十五日明暗顿忘古今绝待你诸人向甚么处体究击拂子闲中不契林泉乐坐久但闻风雨声腊八上堂威音王以前未晓一法一字时早是超佛越祖了也黄面老子因甚腊月八夜方始成道者噇酒糟汉惑乱世间何有了期海门今日点破了也汝诸人即今成道也未卓拄杖将谓胡须赤更有赤须胡上堂顾视左右曰看来也着甚死急然虽如是到者里也不得放过喝一喝下座上堂道火被火烧说水被水溺会禅被禅缚以手指左边曰却被者僧勘破腊八上堂昼见日夜见星登舟疑岸动揑目便华生老瞿昙昔秊到而不点则上座今日点而不到诸人要见明星么以拂子打圆相喝一喝上堂我若向上举扬如下弋箭相似佛来祖来俱中汝等向何处逃避若能具此眼目堪为人天之师若或不然自救不了倘有人问我西来祖意只向他道今日输了一转语也还有人免得此箭么卓拄杖上堂我坐汝立谁得谁失总然佛祖到来亦难辨的以拂子打圆相咄天下衲僧跳不出上堂蟋蟀鸣晓庭芙蓉照秋水遥望海天晴鸥鹭多如雨若也别解参隔越三千里往往事从叮嘱起洪武初诏征天下高僧赴京天界住持西白金公首以师名荐俄以足疾请归癸酉仲春示微疾X一日侵晨告众遂瞑目而逝茶毗获舍利无数顶骨牙齿舌根不坏阅世七十有一坐夏五十有八弟子智旻等建塔于本山永乐甲午更名天真宣德乙卯敕赐海门禅寺瑞巖宝禅师法嗣台州华顶无见先覩禅师本郡仙居叶氏子从古田垕禅师薙染初参藏室珍于天封次谒方山宝于瑞巖筑室华顶干干朝夕一日作务次涣然冰释趋白方山山说偈印之复归华顶一坐四十夏华顶高寒莫能久处师足不越户限辟娑罗轩以导来学示众风泠泠日杲杲薝卜华开满路香池塘一夜生春艹堪悲堪笑老瞿昙四十九秊说不到阿呵呵拍禅牀下座示众若论此事一大藏教诠註不及天下老和尚拈提不起直饶有倾湫之辩倒岳之机到者里一点也用不着诸仁者饥则喫饭困则打眠热则乘凉寒则向火一一天真一一明玅何得踏步向前论禅论道将鱼目为珠认橘皮作火不见道大机须透彻大用须直截不识东家孔丘翁却向他邦寻礼乐卓拄杖元统甲戌五月望日遗书谢道侣说偈跏趺而逝阇维白乳如注舍利凝结成五色彩瘗于所居之西钖号真觉塔曰寂光明州松巖秋江元湛禅师久从龙象游后参方山得旨偶游明之松巖爱其清胜不忍去遂趺坐石上俄有二虎踞坐其侧若护卫状师命之伏枕其背熟睡X山民异之即其处剏精蓝以居之师不涉世事法施之外澹如也将化别众就龛说偈曰洗浴着衣生祭了跏趺晏坐入龛藏华开銕树泥牛吼一月长辉天地光复谓众曰十五年后寺当火启龛则火可止至期果然众亟开龛师神色如生爪发俱长杭州凤山一源灵禅师宁海人从径山云峯芟染参方山于瑞巖充堂司一日入室请益赵州勘婆话山曰维那你试下一语看师曰尽大地人无柰者婆子何山曰山僧则不然尽大地人无柰赵州何师当下如病得汗后住凤山上堂举世尊陞座文殊白椎公案师曰世尊巳是错说文殊巳是错传新凤山今日巳是错举会么字经三写乌焉成马一日见僧掷选佛图师示偈曰百千诸佛及众生休向图中强较量心印当阳轻掷出堂堂安坐寂光场复曰古人无剪爪之工汝辈后生忍唐丧光阴且掷图选佛到极合煞时掷得一箇印出便懽喜道我成佛了殊不知一切时一切处皆是汝成佛处汝却不知东巖日禅师法嗣明州天童平石砥禅师送愠藏主省径山元叟和尚偈曰山头老汉八十一如此东南大法城双𩯭又添新岁白片言能使古风清为人不用击虎术养子宁忘䑛犊情明月堂前坐深夜余光分得到长庚高峯日禅师法嗣X日本国梦窗智曤国师姓源氏本国势州人宇多天王九世孙也九岁出家十八为大僧每梦游中国乃决志参方初见一山宁备陈求法之诚山曰我宗无语句亦无一法与人师曰岂无方便乎山曰本来廓然是大方便师疑闷不辍复谒高峯峯曰一山有何指示师述前语峯厉声喝曰何不道和尚漏逗不少师于言下有省益自奋励一夕坐久忽倚壁身踣豁然大悟作偈有等闲击破虗空骨之句呈似峯峯为印可乃出无学元公渊源以界之后于本国大弘宗教赐号普济国师荐严道禅师法嗣台州瑞巖空室恕中无愠禅师本郡临海陈氏子从径山寂照薙落参方首谒灵石于净慈后参一元灵逾年归觐照命居择木寮复游四明见太白砥典藏一日偕木菴聪大宗兴往台州紫箨山谒竺元道才拟开口问无宇话被元一喝师豁然大悟直得通身汗下遂呈颂曰狗子佛性无春色满皇都赵州东院里壁上挂葫芦元笑曰恁么会又争得师拂袖便出繇兹感激间语同参曰此事如人饮水冷煖自知决不在言语文字上我辈若不遇者老和尚几被知解埋没一生他日设有把茅葢头当不忘所自后古鼎铭主径山招师归蒙堂日涉玄奥且为学者矜式无何以避兵还四明不喜出仅两住山皆甫及三载而退初主象山之灵巖复主黄岩之瑞巖时梦堂噩居X瑞龙觊师为寂照嗣师曰素志有在不可夺也开堂日拈香曰古人出世拈香酬法乳也今人出世拈香酬世恩也愠上座总不然昔年行脚到紫箨山中参箇老布衲彼亦无法可授我亦无法可受只向无授受中拈出供养前住崑山荐严禅寺竺元道和尚不图报德酬恩只要大家知委僧问用则波腾海沸全真体以运行体则镜净水沉举随缘而会寂者箇是用不离体体不离用作么生是体用双忘一句师曰胡狲喫毛虫曰穷诸玄辩若一毫置于太虗竭世枢机似一滴投于巨壑者是久客还家暂忘岐路作么生是天然受用一句师曰骑马踏凳不如步行曰豁开户牖无边剎境自他不隔于毫端瞥转一机十世古今始终不离于当念者箇是揑定死蛇头彻底无转智作么生是葢天葢地一句师曰虗空无向背日月自循环僧曰莫言少室儿孙少自有甘心断臂人师曰家无白𤢟之图亦无如是妖怪僧曰毕竟水须朝海去到头云定觅山归师曰七棒对十三僧礼拜问如何是瑞巖境师曰风吹不入曰如何是境中人师曰水洒不着曰人境巳蒙师指示向上宗乘事若何师曰真不掩伪曰诸法寂灭相因甚舟行岸移云驶月运师曰好箇消息只恐错会曰两重公案师曰海水不生冰问如何是函葢干坤句师曰勐虎口里活雀儿曰如何是截断众流句师曰金刚手中八楞棒曰如何是随波逐浪句师曰李白捉月张骞乘槎X问维摩丈室不以日月为明和尚丈室以何为明师曰物见主眼卓竖曰摩竭掩室毗耶杜词相去多少师曰一坑埋却曰德山入门便棒临济入门便喝毕竟明什么边事师曰塞北千人帐江南万斛船小参灵巖峭绝到者应难巳到者享用安然未到者竛竮孤露孤露底正好踏步向前享用底直须退步就已所以道事无一向有时拈头作尾有时拈尾作头收放纵横宁存轨辙摩竭掩室毗耶杜词虽曰正令全提要且未臻其极山僧今夜入门之始聚首之初与汝诸人约法三章第一不得起佛见第二不得起法见第三不得道不起佛见法见若也依而行之管取眉毛厮结蓦拈拄杖明眼汉没窠臼高高处观之不足低低处平之有余卓拄杖銕牛不喫栏边艹直向须弥顶上眠谢专使上堂达磨大师十万里西来要作箇驰书达信汉及乎面对梁王尽力只道得箇不识拈拄杖有宾有主有礼有乐手面分开白月团顶门撼动黄金铎上堂明月照高巖悬水响前岭耳目一何清冥然了心境咄哉观世音担雪来填井下座上堂祖师意无别法下地走穿却鞋上牀眠脱却袜只恁么太誵譌不恁么无合煞沩山水牛百丈野鸭带水拕泥不足观脑后圆光最辉赫喝一喝上堂风不来树不动心不生境不到僧问云门如何是佛门曰干屎橛僧问杨岐如何是佛岐曰三脚驴子弄蹄行好大众向道是龙刚不信果然夺得锦标回上堂X禅和家道我无有不知无有不会忽有人问如何是行脚事便口如匾担病在于何病在多知多解恁么参学不如三家村里种田汉忽有人问今岁稼穑如何一一道出如瓶泻水葢其无知解故无拣择故秋气向寒各自归堂珍重上堂辞亲割爱剃发染衣入此门来合为何事若也知渐识傀是真出家一出尘俗恩爱家二出三界火宅家三出麤惑烦恼家四出细惑无明家出得四家始称衲僧家且道如何是衲僧家撞着冤家恶口小家上堂心如工伎儿意如和伎者五识为伴侣妄想观众伎大众还识得心也未若识得心便识得意识得意便识得诸识识得诸识便识得妄想妄想灭则诸识灭诸识灭则意灭意灭则心灭心灭则一切灭所以道心生种种法生心灭种种法灭喝一喝山河大地日月星辰有什么过下座上堂惟一坚密身一切尘中现拈拄杖释迦老子来也三百六十骨节八万四千毫窍一一放大光明照彻恒沙国土于其中间若圣若凡有情无情被其光者无不证大涅槃获大安乐得大受用靠拄杖此时若不究根源直待当来问弥勒示众巖寺春深艹树肥几回特地启柴扉行人只在青山外杜宇声声唤不归上堂赤肉团上有一物昭昭灵灵恍恍惚惚随事变通了无拘束要知来处分明不离举足下足今时丛林中闻与么道便道说老婆禅殊不知云无心而出岫水盈科而或流遇高山而必止至大海而X方休拍禅牀瑞巖上堂诸佛出世是第二头祖师西来是第三首饶你向威音那畔别立生涯百艹头边全明杀活布袋里老鸦未知有出身一路在且道作么生是出身一路是日无人问话师乃曰今日无人问话不是冷落门庭正是光显门庭何也若论此事实不在语言上若在语言上释迦老子四十九秊说一大藏之乎者也岂是无言耶因甚末后向灵山百万众前单单拈起一枝华惟迦叶一人点头知尾蓦地破颜微笑既是物值货当便道吾有正法眼藏分付摩诃迦叶由此递代相传直至于今当时岂有攒华簇锦辩口利辞问一句来答一句去凑得团圝合得恰好然后始相付嘱乎诸禅德若要绍续此箇门风不用广求文义不用息念归空但向世尊未拈华处迦叶未微笑时一领领取如白衣拜相如平地登仙不涉阶梯掀翻途辙巍巍自在稳坐家堂五欲八风窥覰无门四生九有笼罩不住便见无恩不报无德不酬亦见山僧远离四明波波挈挈而至于此踞曲彔牀抛沙撒土不为分外拈拄杖祝融峯顶上露滴万年松开山忌拈香未见巖头口似磉盘既见巖头眼如木𣔻本然理拄地撑天何劳置问主人翁唿来唤去犹欠惺惺插香相逢不下马各自奔前程散忌上堂法不孤起仗境方生今日是开山空照祖师入般涅槃之晨山僧将不可说不可说恒河沙世界作一筵席百亿须弥卢山作一盌饭百亿香水海作X一盌羹聊陈供养正恁么时且道将此筵席向什么处铺设若向世界上铺设世相巳成筵席若向虗空铺设虗空又如何铺设不得颟顸儱侗只与么休去众中莫有出手措置者么如无山僧自出手去也竖拂子恒河沙世界百亿须弥山百亿香水海华簇簇锦簇簇总在拂子头上不宽不隘无欠无余大众且道空照祖师还来受此供养也无受与不受且置你道他即今在什么处安身立命击拂子家家门前赫日月太平不用将军威结夏小参圆觉伽蓝人人具足在天同天在地同地自是诸人探头太过不能搆得故劳释迦调御曲开方便之门立期立限如逼生蛇化龙要汝亲证亲悟庞居士道十方同聚会箇箇学无为此是选佛场心空及第归好大众箭不虗发发必中的语不虗发发必全真鍼眼鱼吞却嘉州大象即不问且道可大师三拜得髓还端的也无拍禅牀一秊春又过台榭绿阴多上堂相逢不拈出举意便知有打失双眼睛留得一张口孤峯顶上呵佛骂祖窍凿顶门十字街头掣风掣颠符悬肘后长沙虎子湖狗拈起麤辣藜好与臂嵴搂请侍者上堂赵州与文远鬬劣不鬬胜老大不识羞相席还打令致使明眼人无由辩邪正邪正既不辩展转成毛病瑞巖百不能爱用无星秤称起太虗空锱铢无欠剩以此为瑞为祥以此为坑为穽断衲僧之咽喉续佛祖之慧命上堂坐深井者不知太虗之宽广忘偏见者方X明至理之圆融与么说话譬如以大地作射垛挽弓所向无不中的众中忽有人出来道如斯举唱今古罕闻山僧唤侍者点一盌茶供养他更有出来道如斯举唱未获全提亦唤侍者点一盌茶供养他且道还有为人处也无雪压难摧㵎底松风吹不动天边月师尝室中垂语曰稳坐家堂主人翁因甚不识掀翻大海掴碎须弥平地上因甚擡脚不起眼光烁破四天下自家眉毛落尽因甚不见前后下语多不契其机锋峻拔学者莫能拟议一日谢事入松巖巖为秋江湛公隐处万山之巅人迹罕至师悉遣徒御崭然独处众涕泣哀请坚拒不出洪武七年夏日本国遣使入贡向师道风奏请师化其国以水晶数珠峩山石砚为贽上召至阙师以老病辞上悯而不遣留处天界全室泐公延致丈室时宋公景濂方在翰林诣师剧谈道玅一时朝士靡不敬慕是秊冬奉诏东还十七秊弟子居顶住鄞之翠山迎师就养四方叩谒者无虗日金齿大理僧至京特入翠山五十余人拜牀下各求偈语而去一日示微疾谆谆勉众以祖道自重索笔书偈曰七十八秊无法可说末后一句露柱饶舌咄书毕端坐而逝时洪武十九秊丙寅七月十日也寿七十有八腊五十有九遗命阇维煅骨散水竹间居顶不敢遵乃于唐岙之原奉骨瘗焉师天性纯粹待衲子如慈母遇法门有叛教背义者必面折之不少贷奉师惟谨尝侍寂照立至三鼓不命X不敢退所着有二会语重拈雪窦拈古一百则续颂大慧竹菴颂古一百一十则山菴杂录净土诗四明乌斯道撰行业碑明州天童了堂一禅师至正二秊住台之紫箨次迁天宁天童上堂僧问昔日保寿开堂三圣横身相为临济住院普化尽力扶持毕竟明甚么边事师曰两头俱坐断一剑倚天寒曰与么则五位君臣齐列下三玄戈甲一时收师曰错下名言僧喝师曰乱统禅和如麻似粟乃曰拈一茎艹作丈六金身将丈六金身作一茎艹好大众不是苦心人不知便下座上堂最初一句末后一机直下构得灯笼露柱动地放光其或未然竹山今日失利示众樵歌来叠嶂帆影落汀洲胡狲戴席帽直上树梢头七星剑五云楼毬打人兮人打毬万事难把玩鱼吞水面沤上堂长此束鸟芳树不栖摩斯迦沧溟不入龙泉与鈯斧同銕利钝悬殊良骥与驽骀同途迟速有异以拂子画一画华须连夜发莫待晓风吹小参灵光不昧万古徽猷智鑑洞明十虗普应时临亚岁节届书云击动法鼓大众云集一一天真一一明玅更说箇甚么若说有法又被有碍若说无法又被无碍若说不有不无法又被不有不无碍若说不不有不不无法又被不不有不不无碍云从龙风从虎圣人作而万物覩日可冷月可热众魔不能坏真说以拂子画一画黄檗树头悬蜜果无言童子唱巴歌问文殊与普贤万法悉同X源如何是同源底法师曰胡张三黑李四曰一毛吞巨海于中更何言师曰不劳悬古镜天晓自鸡鸣曰是非不到处还有句也无师曰情知你乱会问名假法假人空法空请师直指师曰曾问几人来曰无根树子向甚么处栽师曰更深犹自可午后更愁人曰只在目前为甚么再三不覩师曰千秊常住一朝僧径山大宗兴禅师台州人尝与恕中木菴三人结伴参方罢游紫箨累历名剎后迁径山临终忽叹曰夫三十妇六龄毕竟偶不成遂坐脱去保宁茂禅师法嗣苏州灵巖南堂了菴清欲禅师族朱氏台之临海人得法于古林初出世中山之开福继迁本觉三主灵巖开堂日僧问丹山鸾凤九苞文地位清高隔五云四海具瞻时一见愿闻真唱答明君师曰千峯朝华岳万派肃沧溟曰万方有道归明主一句无私利有情师曰黄河九曲水出崑崙曰祝赞巳蒙师指示向上宗乘事若何师曰眼不见鼻孔问曹溪流非止水一滴忽来千波竞起时如何师曰退后退后曰平生不解藏人善到处逢人说项斯师曰莫谤山僧好问天不言四时行地不言万物生学人有疑愿闻开示师曰万人遐仰处红日到天心曰野老不知尧舜力冬冬打鼓祭江神师曰眼见如盲口说如哑曰千古华山山脚下又添潘阆倒骑驴师便喝问仲冬严寒秊秊事晷运推移事若何师曰昨夜日轮飘桂华今X朝月窟生芝艹曰仰山近前叉手意旨如何师曰奴见婢殷勤曰香严叉手近前又作么生师曰大家厮淈𣸩曰去此二途请师别道师曰无人处斫頟望汝问单传直指巳涉离微坐断千差请师答话师曰破镜不重照落华难上枝曰便恁么去时如何师曰乌龟钻败壁曰即色明心附物显理时如何师曰癞马系枯桩曰三九二十七牛头南马头北如何是接手句师曰百华深处鹧鸪啼问一不做二不休时如何师曰水底捞明月曰退一步又作么生师曰相逢尽道休官去林下何曾见一人问如何是佛师曰面前案山子曰法即不问如何是僧师曰三头两面得人憎僧礼拜师却问曰如何是法僧曰明秊更有新条在恼乱春风卒未休师曰洎不问过问阴极阳生则不问祖师门下事如何师曰石笋抽条长丈二曰牛头未见四祖时如何师曰华阴山前百尺井曰见后如何师曰祝融峯顶万秊松曰去此二途愿闻法要师曰休将闲学解埋没祖师心问举一不得举二放过一着落在第二时如何师曰怀州牛喫禾益州马腹胀曰云门扇子𨁝跳上三十三天筑着帝释鼻孔东海鲤鱼打一棒雨似盆倾又作么生师曰西川斩画像陜府人头落问牛头未见四祖时如何师曰处处绿杨堪系马曰见后如何师曰家家门首透长安曰见与未见时如何师曰鲇鱼上竹竿俊鹘趂不及问说法不应机总是非时语作么生得应机去师曰X夜半起来失却牛天明起来失却火问如何是通宗通途师曰东去西去曰如何是叶带叶路师曰南来北来问蟭螟虫吞却虎时如何师曰赏你大胆曰恁么则退身三步师曰漳泉福建头匾如扇僧拟议师便打曰一任举似诸方问如何是德山棒师曰义出丰秊曰如何是临济喝师曰俭生不孝问佛未出世时如何师曰释迦自释迦曰出世后如何师曰弥勒自弥勒曰承师有言释迦不受然灯记毕竟受什么人记师曰自家肚皮自家画问腊人冰銕弹子即且置如何是金刚圈栗棘蓬师曰我早知你吞透不下曰岂无方便师喝曰棒上不成龙问以字不成八字不是是什么字师曰一大藏教里寻取曰恁么则辉天鑑地去也师曰烁破阇黎面门问云门放洞山三顿棒意旨如何师曰沙里无油曰鸟窠吹起布毛又作么生师曰石中有髓问离四句绝百非请师直指西来意师曰拈灯笼来佛殿里将山门安灯笼上曰还有为人处也无师曰若无举鼎拔山力千里乌骓不易骑上堂夜来州中琴堂上般杂剧也有端严奇特也有丑陋不堪鬼面神头亦自好笑且道笑箇什么我观世间人是箇大杂剧所谓文武医卜士农工商各逞己能互相欺诳逗到腊月尽头不觉一场败阙具眼旁观掩口不暇喝一喝元正启祚万物咸新岸柳摇金梅破玉万邦一气转洪钧下座巡堂喫茶上堂绝罗笼脱羁锁虽是善因而招恶果咄老松源X与么说话于唱教门中足可观光要作临济儿孙未得在开福莫有长处么击拂子星河秋一鴈碪杵夜千家上堂举松源和尚示众古者道拈起也天回地转放下也艹偃风行冶父则不然拈起也干坤黯黑放下也瓦砾生光忽有一箇半箇蓦然翟支瞎顶门达磨一宗未至寂寥在老松源只见锥头利不见凿头方寿山即不然拈起也南山起云放下也北山下雨不拈不放时如何三级浪高鱼化龙痴人犹戽夜塘水上堂南泉斩猫赵州戴艹鞋而出兴化法战克宾设饡饭便行是皆发挥本有灵光要且不借别人鼻孔出气所以前日首座说法高耸人天今朝道伴相过光掦宗眼且道山僧鼓两片皮成得什么边事拍禅牀从前汗马无人识只要重论葢代功清明上堂冬至寒食一百五今朝正是三月六山又绿水又绿一声款乃渔家曲山僧昨日偶尔郊行作得一偈举似大众华冠不整舍那衣秃帚还随破畚箕五箇老婆三箇丑一佛红杏换消棃下座上堂举五祖演和尚曰诸庄旱涝不以为忧一堂兄弟不会狗子无佛性话深为可忧师曰重处偏坠松源和尚曰久聚兄弟正路行者有只是不能用黑豆法难以荷负正宗双法到此平沉苦屈苦屈师曰同坑无异土克由尀耐二大老把他诸人埋向万仞坑里若据山僧见处黑豆法有甚难用僧问洞山如何是佛山曰麻三斤岂不是黑豆法僧问云门杀父杀母佛前忏悔杀佛X杀祖向什么处忏悔门曰露岂不是黑豆法干峯示众曰举一不得举二放过一着落在第二云门出众曰昨日有人从径山来却往天台去峯曰典座明日不得普请岂不是黑豆法者里悟去山僧性命在诸人手里若也蹉过诸人性命却在山僧手里卓拄杖路遥知马力岁久见人心上堂药山久不上堂院主椎钟击鼓分明尽底掀翻犹道一词不措本觉据令提纲不作者般调度今朝月旦拈香拨开向上一路谁言射虎不真枉发千钧之弩元宵上堂释迦老子道一人发真归元十方虗空悉皆消殒五祖和尚道一人发真归元十方虗空筑着磕着若向筑着磕着处会得只会得祖师禅不会如来禅若向悉皆消殒处会得只会得如来禅要且未会祖师禅山僧道一人发真归元十方虗空性相平等且道是如来禅是祖师禅喝一喝一释迦二元和三佛陀自余是什么盌脱丘满散青苗上堂佛以一音演说法众生随类各得解灵山会上退席五千逝多林中半聋半哑眼空四海必有商量心洞十方孰辨真假卓拄杖绿杨阴里戴嵩牛芳艹渡头韩干马喝一喝下座上堂春日晴黄莺鸣大藏小藏鼻孔眼睛木马嘶泥牛舞寿山不打者破鼓便下座上堂一大藏教束之高阁长期短期无绳自缚莫更纷纷纭纭直须洒洒落落杨岐一头驴只有三只脚潘阆倒骑归攧杀黄番绰五味拈来饡秤锤别有香风满寥廓喝上堂八月秋何X处热达磨老臊胡有语非干舌啮镞破关斩钉截銕父子虽亲不传未是神仙玅诀喝上堂九九九释迦老子不知有翻转面皮伸出毛手握金刚椎碎窠臼突出无位真人一一面南看北斗应菴老人一时逞俊未免以己方人本觉则不然九九九狸奴白牯却知有展开驴脚伸出佛手把住黄绢幼妇放行外甥虀臼銕鞭击碎珊瑚枝惊起土星犯牛斗喝一喝上堂正觉山前明星现时释迦世尊与大地众生一时成佛祖师门下蹉口道着佛字𠻳口三日前行不到末后太过各与二十拄杖忽有一箇不顾危亡底汉出来道本觉与么判断也合喫二十拄杖山僧却须分付明窗下安排何故佛灭二千岁比丘少惭愧上堂如来不出世亦无有涅槃以本大愿力示现自在法拈拄杖不是大愿力卓拄杖不是自在法举起也千身弥勒放下也随处释迦只为诸人眨上眉毛却入娑罗双树间去也靠拄杖见之不取千载难忘师得寿七十至正二十八年八月二十五日示寂于秀之南堂苏州定慧大方禅师至正十六秊春出世定慧时方兵兴占住佛屋缁徒戚戚师曰何不休去歇去语嘿跌宕不可测识一日忽谢院事侨居灵岩华首座寮盛称总管周侯义卿之贤且曰我将火化须侯作证明十八秊九月八日侯以郡事登灵岩时苏录判善长贾典史天瑞从侯至山师闻欣然出迎陪侯夜话X曰某将此月十四日即此山火化侯其为我证明兼吾教下衰侯念世尊付嘱国王大臣为法外护慎无忘此言至十三日复以偈寄侯曰昨日岩前拾得薪今朝幻质化为尘慇懃寄语贤侯道碧落云收月一痕侯未深信师复以偈别众是夜请于华乞以燥薪叠高棚仍借一龛坐去华谓薪当从命龛则无有师指其牀曰此亦足矣翌晨登殿与众僧别即升柴棚两袖皆析燥薪得火即烈焰炽然于大火聚中祝香曰灵苗不属阴阳种根本元从劫外来不是休居亲说破如何移向火中栽于烈炽中度数珠与华曰聊当记忆于是四众始惊信拜礼烟焰所至多得舍利且闻异香薪尽火灭不坏者二舌根齿牙侯闻惊怛不巳为悼章二复为建塔于灵岩别众偈曰前身元是石桥僧故向人间供爱憎憎爱尽时全体现銕蛇火里嚼寒冰郑明德为之铭明州瑞云清凉实菴松隐茂禅师族郑氏奉化人自幼喜习禅趺坐辄达旦秊十八投杭之传法寺希颜出家既剃落禀戒于昭庆惠律师奋志参方见南㵎泉公于云居一夕松下经行闻巖泉声微有所触泉命往永福谒古林林问来作什么师曰生死事大特求出离林曰明知四大五蕴是生死根本何缘入此革囊师拟对林便打师豁然悟入林器之命居第一座逾秊回浙中月江印主道场延师分座说法至正壬午行宣政院请主明之瑞云山清凉寺一日有僧X问答未竟以手拍地而笑师曰滞货何烦拈出僧嘘一声师厉声便喝一住十五秊后退隐东堂影不出山元明良公师之犹子也迎归天童之此轩一日示微疾集众诀别众请偈师举手自指曰此中廓然何偈之为端坐凭几握右手为拳枕頟而逝火葬有天华之祥舍利无数塔于瑞云西冈世寿八十五僧腊七十谥佛光普照大师温州僊岩仲谋猷禅师谢藏主侍者上堂一默相酬雷轰电激三唿领旨玉转珠回七十三八十四筑着磕着碍塞煞人拈拄杖昨夜西风枕簟秋无数蝉声噪高树越州龙华会翁海禅师台之临海人秊三十弃家投径山虎岩祝发初诣旃檀林挂搭或见其举止山野讥诮之师发愤即住天目参中峯求开示于是寝食皆废久之无所入时东州居虎丘古林居开元东屿居寒山师出入三老之门有秊后住龙华法嗣古林秊九十三往育王守横川祖塔偶损左足艰于步履日牀坐每至清夜朗吟古人偈语其徒文涣曰和尚一生参学至此不能受用託吟咏自遣师笑而言曰不见大慧和尚因病呻吟左右曰生平呵佛骂祖今乃尔大慧曰痴子呻吟便不是耶涣便礼拜既寂火化异香袭人灵隐海禅师法嗣明州育王大千慧照禅师永嘉麻氏子秊十五出家X于邑之瑞光寺礼了定落发受具戒初谒晦机于净慈一日阅真净语头陀石被莓苔裹掷笔峯遭薜茘缠默识悬解遂谒东屿于荐严屿问东奔西走将欲何为师曰特来参礼屿曰天无四壁地绝八荒汝向什么处措足师拍案而退屿复召至返覆勘辨遂留执侍天历间出世乐清之明庆尝示众曰佛法欲得现前莫存知解缚禅看教皆为障碍何如一法不立而起居自在乎德山棒临济喝亦有大不得巳尔至正间迁宝陀未几宣政院署师名命主育王室中垂三关语以验来学山中勐虎以肉为命何故不食其子虗空无背向何缘有东西南北饮乳等四大海水积骨如毗富罗山何者是汝最初父母一时罕有契其机者居九秊退居妙喜泉上筑室曰梦菴掩关独处凝尘满案泊如也洪武六秊沐浴更衣索纸书偈恬然坐逝世寿八十五僧腊七十茶毗牙齿目睛不坏设利五色塔于梦菴之后杭州径山悦堂颜禅师出家于婺之宝林得法东屿初住崑山之东禅次迁万寿陞净慈后主径山玺书钖金襕法衣明州育王雪窗悟光禅师字公实姓杨氏蜀之新都人初出世白马继迁开元育王复领天童虞文靖公集尝赞师谓为佛果一枝凤毛麟角宋文宪公濂有四会语录序杭州径山月林镜禅师本郡人受业于无传久依东X屿因参本来人有省述偈曰本来人本来人无脑无头作么寻蓦然揪着箇鼻孔试勘元来是白丁时有老宿睨视曰可是师与一掴由是名振丛林后主径山至正已卯示寂寿八十六塔陵霄东崖建宁府斗峯大圭正璋禅师福州福清人礼湖南绝听祝发参东屿闻屿颂俱胝竖指话言下顿悟遂上方丈呈所得屿曰作么师曰古今现成事何必涉思惟屿曰既不涉思惟汝来者里作么师曰请和尚证明屿曰证明箇什么师便喝屿俾颂狗子无佛性话师遽曰狗子佛性无覰着眼睛枯瞥尔翻身转唵悉哩苏嚧屿抚而印之后结茅斗峯渐成丛席上堂顾视左右良久曰黄金虽贵入眼成尘便下座上堂玉宇霜清琼林叶落一句全提万机寝削作者好求无病药上堂举青州布衫话颂曰昨夜三更里雨打虗空溼狸奴知不知倒上树梢立元旦上堂元正启祚万物咸亨唤作新秊头佛法瞎却你眼不唤作新秊头佛法折却我舌毕竟作么生便下座临终偈曰生本不生灭亦无灭幻化去来何用分别大众珍重不在言说合掌而逝椔塘明因天渊湛禅师得法于东屿尝依凤山一源分座说法一日呈秉拂语曰翔凤山前行看白云乍舒乍卷禺泉亭畔坐听流水或抑或扬眼处作耳处佛事耳处作眼处佛事便见非唯观世音我亦从中证凤山指便见两字曰有此二字便是别人说话师X不觉解颜点首礼谢而退出语人曰还丹一粒点銕成金堂头老汉之谓也天宁昙禅师法嗣三空道人自幼具丈夫志不为富贵所夺见竺云昙禅师示赵州无字话阅数秊一日复见云问曰生死到来时如何云曰生是谁耶死是谁耶空乃低头问讯云觉其异于常时再以前话征之空又低头问讯云呵之曰切忌死在者里空拈起槵子曰数珠一百八不数日示微疾说偈而化火后得舍利无算天童坦禅师法嗣金陵天界孚中怀信禅师明之奉化人姓姜氏秊十五出家祝发为大僧竺西坦由华藏迁天童师往质疑一日室中举兴化打克宾因缘师曰俊哉狮子儿西颔之俾掌维那职后出世明之观音迁补陀诏赐广慧玅悟智宝弘教禅师至正间陞中竺继住天童御史台奉疏命主大龙翔集庆寺大明兵下金陵僧徒窜散师宴坐一室高皇帝亲幸嘉之敕龙翔为大天界寺一日晨兴沐浴更衣趺坐谓左右曰吾归去矣遂瞑目侍僧撼之请说偈师瞋目叱之遂握笔书曰平生为人列挈七十八秊漏洩今朝撒手便行万里晴空片雪书毕复瞑丁酉八月二十四日也时帝统兵江阴梦师谒见问师来何为对曰将西归告别耳帝还闻师迁化与梦符异之诏出内府帛币助丧且命卜藏龛之地于伏牛举龛之日帝亲致奠送出X都门之外茶毗舍利如菽贮以宝瓶光发瓶外世寿七十八僧腊六十九宋文宪公濂为之铭天宁舜田明牧禅师台之黄巖人出家仙居三学寺闻天童竺西道望往见之西问达磨不来东土二祖不往西天意旨如何师曰金不博金水不洗水西异之谓左右曰此法门爪牙也复徧参名宿古林茂竺元道东州永元叟端东屿海咸器重之时日溪泳居天宁师相与激掦泰定初出世天台净慧次迁仙居广度处州连山寻隐居鴈山丞相列怯里不华强起主天宁钖号佛智普慧禅师并赐金襕法衣师气肃如秋尝即中峯辟室以居蓄一鹤自号鹤松主人一日鹤忽死师以诗悼之踰秊师亦示寂玉山珍禅师法嗣金陵蒋山昙芳忠禅师南康人寺菑翌日梁王登山谓师曰兴复若何师曰赖有大檀越在王曰寺既燬矣佛依何住师曰古佛过去今佛再来王大喜复笑而言曰衲子所谓蒋薄粥者何也师曰将谓殿下忘却赐号广慧圆悟大师径山伏禅师法嗣明州育王月江正印禅师郡之慈水刘氏子秊十三礼月溪受业后参虎巖伏机缘相契蒙印可初住苕之道场继迁育王僧问如何是千尺舍那之身师曰肥不露内瘦不露骨曰如何是丈六紫磨金色之身师曰切忌认奴作郎曰和尚且莫压良为贱师曰山X僧从来柳下惠问有句无句如藤倚树此意如何师曰无齿大虫当路坐曰疎山曰忽若树倒藤枯句归何处沩山呵呵大笑又作么生师曰曹娥读夜碑曰后来明昭为他点破还端的也无师曰临崖看浒眼特地一场愁曰今日学人问和尚树倒藤枯句归何处未审如何指示师喝一喝僧礼拜问朝离东土暮往西天是甚么人师曰十字街头石敢当曰昨日有人从天台来因甚向南岳去师曰鲇鱼上竹竿曰有一人常在途中不离家舍有一人离家舍不在途中且道孰优孰劣师曰兔马有角牛羊无角曰恁么则庭前一叶落天下尽知秋师曰知时别宜堪作阇黎问达磨面壁意旨如何师曰馊饭泥茶炉曰六祖踏碓又作么生师曰兔子喫牛嬭曰一人道不识一人道不会意在甚么处师曰凤林叱之问师唱谁家曲宗风嗣阿谁师曰风吹石臼念摩诃曰恁么则巳得真人好消息人间天上更无疑师曰水底捉麒麟曰如何是夺人不夺境师曰西天人不会唐言曰如何是夺境不夺人师曰有马骑马无马步行曰如何是人境两俱夺师曰新罗打鼓大唐斋曰如何是人境俱不夺师曰闹市里抛碌甎曰人境巳蒙师指示向上宗乘事若何师曰有水皆含月无山不带云曰只如杨岐祖师道踏着秤锤硬以銕哑子得梦向谁说须弥顶上浪滔天大洋海底遭火热明甚么边事师曰如驴覰井如井覰驴问如何是金佛不度炉师曰X苏嚧苏嚧曰如何是木佛不度火师曰悉利悉利曰如何是泥佛不度水师曰赵州东院西曰如何是真佛内里坐师曰嵩山破灶堕问如何是一生二师曰元首明股肱良曰如何是二生三师曰黄河三千秊一度清曰如何是三生万物师曰山河无隔碍光明处处通曰只如新秊头佛法还有者箇消息也无师曰樊哙踏鸿门都寺办斋上堂云门喫餬饼齩着帝释鼻孔云峯喫䬪饦齩着憍梵钵提舌头诸人二时上堂喫粥喫饭合作么生忽然齩破一箇銕酸馅方知帝释鼻孔即是憍梵钵提舌头憍梵钵提舌头即是帝释鼻孔不见道一切智智清净无二无二分无别无断故喝一喝请头首上堂善哉三下板知识尽来参既善知时节吾今不再三古人与么道大似按牛头喫艹云峯则不然善哉三下板收足上蒲团嵴梁生銕铸透过祖师关一气转一大藏教背手拈却须弥山七处征心无心可觅八还辨见无见可还梦入天宫犹未醒金鸡啼上玉阑干行化归上堂有佛处不得住无佛处急走过三千里外逢人不得错举赵州老人大似抱桥柱澡洗把缆放船山僧一出四十余日有佛处与他锥破卦文无佛处也曾勘过历了三州五县逢人也曾错举来只是土旷人稀知音者少摘杨华摘杨华青山忽忆便归去尘世要看还下来上堂性觉玅明本觉明玅截断衲僧命根拨开向上一窍牛皮鞔露柱露柱啾啾叫凡耳听不闻诸X圣呵呵笑虗空𨁝跳舞三台㷉斗煎茶不同铫上堂麻三斤干屎橛蜡人冰鵞护雪猫有歃血之功虎有起尸之德赵州亲见老南泉临济未是白拈贼青苗会上堂常啼菩萨卖却心肝学般若则易破一微尘出大经卷则难破一微尘出大经卷则易摄大千经卷入一微尘则难一掬之水可以涨滔天之浪一篑之土可以成九仞之山也不易也不难青山长伴白云闲赴育王上堂拕犂拽耙几经秊鼻孔撩天不受穿业债依然逃不得又吹銕笛过鄞州腊八上堂我观大地众生具有如来智慧德相但以妄想执着而不能证得释迦老子与么道大似蟭螟虫向蚊子眼睫上作窠向十字街头扬声大叫道旷土人稀相逢者少简点将来也是噇酒糟汉上堂举僧问五祖一大藏教是箇切脚未审切甚么字祖曰钵啰孃应菴和尚问密菴如何是正法眼密曰破沙盆师曰闽蜀同风肚里有虫上堂不着佛求不着法求不着僧求灯笼发笑露柱点头云门拈出胡饼投子道箇油油腰缠十万贯骑鹤上扬州上堂熏风自南来殿阁生微凉老玅喜错认驴鞍轿作阿爷下颔带累多少人向者里卜度还知诸佛出身处么黄河三千秊一度清卓拄杖下座上堂朝怱怱暮怱怱钵盂开口只要噇空南泉打破锅子甘贽礼拜烝笼击拂子万里八九月一身西北风结夏小参瑯琊点出五病西院商量两错井蛙不足以语东海夏虫不可以语冰霜若X是捎空俊鹘便合乘时止泺困鱼徒劳激浪是故从上若佛若祖天下老和尚莫不向刀山剑树上镬汤炉炭中成等正觉拔济有情若约山僧看来也是秤锤蘸酢喝一喝解夏上堂秋初夏末兄弟家东去西去如壮士展臂不假他力师子游行不求伴侣葢为人人脚跟下有条通天活路三世诸佛六代祖师天下老和尚与你把手共行岂不见云门大师问洞山近离甚么查渡夏在甚处湖南报慈几时离彼八月二十五门曰放你三顿棒洞山次日上方丈问昨蒙和尚放三顿棒不知过在甚么处门曰饭袋子江西湖南便恁么去山于言下大悟云门提出倚天长剑凛凛神锋不易洞山敢将赤身冲他白刃正与么时如何金乌啄破瑠璃殻玉兔挨开碧海门昔汾阳有辨验学人十条古林和尚拟十偈师从古林和之其辨正邪曰上门上户数如麻来者须教验正邪石火光中擒虎兕电光影里辨龙蛇恐颟顸曰烦恼真如休儱侗无明佛性恐颟顸巨灵擡手无多子分破千重太华山巧辨不真曰八还辨见元非妄七处征心错认真惠我岂无三昧力阿难谩自说天伦得用全曰西河师子坐当门拟议教伊丧胆魂一陌纸钱并酒肉闲神野鬼竞头奔拟将来曰荆山所得非良玉赤水求来不是珠索性一槌俱击碎西天胡子没髭须辨作家曰疾雷震地难回避赫日当空照大千剑客相逢无别事磨礲三尺古龙泉识机锋曰德山棒X下全生杀临济喝中分主宾拟议白云千万里蓝田疑杀李将军句内明真曰当阳突出囫囵句按下云头仔细参无足僊人噼胷踢无言童子口喃喃显宗用曰宗说俱通体用全抛来栗棘与金圈看他吞透不得底空作杨岐直下孙赞师机曰白拈手段少人知板齿生毛老古锥臂膊几曾从外曲倒拈秃帚画蛾眉总颂曰衲僧须透祖师机大道堂堂达九衢十圣三贤明此旨森罗万象转灵枢夺将石像手中笏抉取骊龙颔下珠捉败汾阳与浮佛禹门三级化龙鱼至正间奉旨金山建水陆大会命师陞座说法特降御香綵段晚秊菴居榜曰松月自号松月翁杭州径山南楚悦禅师隆兴人上堂闻声悟道见色明心蓦拈拄杖者箇是色卓一下者箇是声诸人总见总闻且道那箇是明底心那箇是悟底道喝一喝贪他一粒米失却半秊粮敕谥佛慈法喜禅师双林誾禅师法嗣杭州径山月江宗净禅师兰溪倪氏子诵楞严至如标月指豁然有省参双林正菴菴问黄檗打临济你作么生会师曰按牛头喫艹后出世径山临示寂书偈曰祖师门下客开口论无生老我百不会日午打三更泊然而逝西白金禅师法嗣金陵保宁敏机觉慧禅师吴兴人得法西白金公出世嘉禾之祥符复分座于天界寻主保宁宋文宪公X濂尝为师作沖默斋记时菴敷禅师法嗣杭州净慈佛鑑简菴希古师颐禅师嘉禾李氏子秊十七依万寿天宇净公受业后宇住临江西华师侍行室中因缘不契愤然走灵隐谒时菴菴问那里来师曰江西菴曰曾见马大师顶相否师曰千秊桃核里觅甚旧时仁菴颔之命居择木寮后因狗子无佛性话有疑请益菴菴曰待冷泉逆流即向汝道忽一日有省诣方丈曰冷泉逆流也菴曰见什么来师曰千峯势倒岳边止万派声归海上消菴喝曰脱空谩语汉三十秊后落节去在师拂袖便出后住杭之崇福徙万寿永乐中征修大典师应诏事竣敕主净慈宣德壬子忽语众曰吾行矣命浴更衣书偈曰须弥一拳大海一口海竭山崩乌飞兔走危坐而寂天界昙禅师法嗣金陵灵谷定巖净戒禅师吴兴人参觉原于天界原举桶篐爆因缘问之师拟议原厉声曰早迟八刻了也师言下大悟洪武初诏住灵谷示众举长庆道总似今日老胡有望保福道总似今日老胡绝望师颂曰平展机筹不用夸抑扬元属当行家曹溪波浪如相似那得儿孙若稻麻有续刻联珠颂古行于丛林X天界泐禅师法嗣明州天童佛朗湛然自性禅师云阳韩氏子出家于溧阳泓溪慧照菴礼慧海智公为师一日海问父母未生前那箇是你本来面目自此怀疑蕴襟七秊时与旌川艹菴一幻生福友善切磨激发二公之力居多菴一日举有句无句如藤倚树话问师师拟议菴擘嵴便打师愤然彻夜不睡天明忽闻敲火筯作声豁然洞彻乃谓菴曰夜来公案今日要与汝决断菴握拄杖问句归何处语未绝师噼手夺却拗作两橛撺向窗外曰别处烧径入堂去卧幻闻特来问曰且喜性兄大事了毕也师喝曰贼不打贫儿家一日问菴祖意教意是同是别菴曰秋树飘黄叶寒天掘地炉师曰我且不问他后谒天界全室室中举似曰某昔年曾问一师友祖意教意是同是别他道秋树飘黄叶寒天掘地炉今日请和尚决断室曰病翁秊来腕无力拄杖牀头且靠壁师曰有人不肯和尚与么道室拈拄杖打曰待他露柱眼自开銕蒺藜槌当面掷师便礼拜后出世里之普光洪武十五秊迁常州永庆公选住抚州疎山复被旨住持天童僧问牛过窗櫺头角四蹄都过了因甚尾巴过不得师曰盌脱丘曰恁么则昔时大慧今朝佛朗也师曰莫认六龙城作舅家曰的旨师分付回程事若何师曰急须吐却上堂一即三三即一是圣是凡分不出木人着锦衣石女风流急惯操没絃琴能吹无孔笛深深海底X行高高峯顶立露柱来稽首虗空齐应拍万象侧耳听大家笑一掷且道笑箇什么笑饭箩里饿死人不肯自家开口喫饶你到三十三天本来饥苦争消得卓拄杖曰吽吽便下座上堂今朝十月旦衲子修冬办拨开炉焰火更莫问柴炭渴饮铜汁羹饥飡銕钉饭大众还知囊无系蚁之丝厨乏聚蝇之糁么到与么地不可躲懒卓拄杖下座谢头首上堂布毛才吹化现无边华藏世界金槌在握纵擒一切诸佛如来扑碎茶瓯遍地金声玉振挈漏灯盏触处耀古腾今兔角杖挑大千日月龟毛拂转尘劫法轮还见佛国山𨁝跳撞破汝诸人鼻孔翟支瞎汝诸人眼睛么喝一喝春风夏雨应时来李白桃红次第开上堂去秊今日居楞伽山彼四众喜此处少一人今秊此日居佛国山此四众喜彼处少一人击拂子一身为无量身无量身为一身行则普天普地行坐则一切坐说甚么东西南北他方此界检点将来犹在化城且道宝所一句作么生便下座上堂贪瞋痴戒定慧戒定慧贪瞋痴无明解脱知见解脱知见无明一切众生诸佛诸佛一切众生月落山无影风来树有声大千无对待露柱闹纵横喝一喝下座上堂今朝十月初一衲子备炭开炉汝善知时识节吾不者也之乎生佛巳前茅艹令清风自在满皇都一日有一峯宁和尚会下数僧到师问汝等是一峯和尚弟子否僧曰是师曰借问汝家事得么曰得师曰错复问崃富山前X三艹二木昼夜作师子吼是一峯语否曰是师复曰错僧无语师曰汝等何得五戒也不持𣆶秊退归普光净慈德禅师法嗣杭州灵隐无文本褧禅师四明定海人姓谢氏秊十四出家于郡之五台寺剃染受具严习毗尼闻孤峯旺化保宁住叩一日峯问曰闻汝和梁山十牛颂试举看师拟对峯遽掩其口曰牛在甚么处师曰巳犯和尚苗稼了也峯曰未在更道师掩耳而出峯异之命为侍者时仲芳伦公退居寺右新菴师往来决择至正二十六秊开法姑苏觉严一瓣为孤峯嗣洪武中宜兴静乐院请师易讲为禅未几诏徙蒋山禅寺于孝陵之东赐頟灵谷敕物外仲羲禅师住持命师居第一座为众表率洪武二十八秊补灵隐居五载一日示微疾蒙室范堂洪候问值师气喘洪曰赵州道诸人被十二时辰使老僧使得十二时辰和尚作么生师竦身曰唤甚么作十二时辰洪曰争柰气急乎师震声一喝问左右今朝是几曰二月二十七日乃索笔书偈曰吾秊七十有五涅槃生死不堕虗空背上翻身靠倒飞来小朵掷笔泊然而化阇维顶骨不坏舍利无算门人宗衍等敛诸不坏塔于双桂菴分爪发瘗于静乐止严成禅师法嗣衢州乌石杰峯世愚禅师郡之西安余氏子自幼好X礼佛塔弱冠弃家投兰谿显教寺薙染受具足戒谒古崖石门断崖中峯诸大老佩受法训栖止南屏三秊不踰户限时止巖成倡道大慈师复往谒巖举南泉不是心不是佛不是物是甚么师茫然于是仍返南屏一夕闻邻僧诵证道歌至不除妄想不求真豁然如释重负乃曰佛法元在目前人自远之耳即述偈曰时时觌面不相逢喫尽孃生气力穷夜半忽然忘月指虗空迸出日轮红走见止巖巖才见便喝曰何处见神见鬼来师曰今日捉了贼也巖曰赃在何处师便喝巖曰开口合口都不是向上道将一句来师曰徧界明明不覆藏巖拈竹篦师便掀倒禅牀巖曰敢来者里捋虎须连打三下因命为侍者后出世里之乌石迁广德石谿开堂日僧问远离乌石岭来赴石谿山开示人天路如何透祖关师曰龙生金凤子冲破碧瑠璃曰与么则觌面不相识千里可同风师曰重叠关山路曰达磨西来不立文字直指人心见性成佛既然不立文字何得流传至今师曰官不容鍼私通车马曰直指人心指那箇心师曰开口不在舌头上曰见性成佛性在甚么处师曰太湖三万六千顷夜夜波心月色明曰记得傅大士道空手把锄头步行骑水牛人从橘上过桥流水不流此意如何师曰切忌当面蹉过曰与么则有意气时添意气不风流处也风流师曰毫𨤲有差天地悬隔曰此事且止记得经中道大富长者即是如来为复是累劫X中来为复是今生契证师曰㵎深华落远山高树影长曰今日直心居士捐舍家赀营建石谿道场请和尚居住是同耶是别耶师曰师子吼时艹红绿象王行处百华红曰既然如是得何果报师曰生生归佛地世世乐人天上堂大道无形离名绝相不劳修证岂涉言诠一千七百祖师关仔细看来只者是依他作解障自悟门若欲扫去葛藤截断露布直须向黄面老子方欲拈华之际金色头陀未曾微笑之时便与掀倒禅牀喝散大众免使后代儿孙行棒行喝竖指擎拳现出万种形仪千般伎俩山僧今日更不指东画西直截与诸人通箇消息良久曰天高羣象正海阔百川朝洪武三秊十二月示微疾书偈曰生本不生灭本不灭撒手便行一天明月掷笔而逝天宝枢禅师法嗣杭州净慈逆川智顺禅师温之瑞安陈氏子母奉智者大师像甚谨一夕梦僧项有圆光遡江流而上曰我当为汝子寤而有娠师生而美质宿成翛然有尘外志秊七岁从仲父沙门慧光于崇兴精舍及长受具徧历义海忽弃去入闽参天宝銕关求依住关叱曰丈夫汉不于大丛林相颉颃乃思局此耶抽身便入师下旦过悲泣关闻乃命参堂师由是壁立万仞昼夜不辨踰月因如厕覩中园匏瓜触发顿觉大地平沉见关求证关曰此才入门耳向上一着则千里万里又踰半载一日忽厉声告关曰南泉败阙今巳X见矣关曰不是心不是佛不是物是甚么师曰地上甎铺屋上瓦覆关曰南泉即今在甚么处师曰鹞子过新罗关曰错师亦曰错关曰错错师礼拜而退俾典藏钥寻命分座说法关趋寂师继领院事未几弃去过杉关抵百丈上迦叶峯渡江入淮礼诸祖塔由建业回浙旋返永嘉开报恩于瑞安迁主江心复开归原于平阳朝廷赐院頟及金襕袈裟号佛性圆辨禅师平章燕只不花镇闽请住东禅雪峯洪武初诏征有道高僧十人于钟山建会师应诏命陞座说法上幸临慰劳备至南还陞主净慈六秊复召入京俄示微疾沐浴说偈坐逝缙云真禅师法嗣五台山壁峯宝金禅师干州永寿人族姓石为邑名胄父母崇善有桑门授以观音像未几生师诞时白光盈室父母异之甫六岁即命出家薙染后徧历讲肆忽叹曰三藏之学皆标月指耳遂更衣谒如海真公于缙云昼夜精勤偶𢹂筐撷蔬忽凝坐不动历三时方寤真曰入定耶师曰然真曰何所见师曰有所悟真曰悟处如何师举筐示之真曰不是师置筐于地拱手而立真又曰不是师便喝真拦胷擒住曰道道师揑拳便筑真曰未在此尘劳暂息耳必使心路绝祖关透然后大法可明师由是胁不沾席者三秊一日闻伐木声汗下如雨乃曰古人道大悟一十八遍小悟无数岂欺我哉未生前事今日方知亟见真X求证真不诺师掀倒禅牀而出翌日复见真真于地上画一圆相师以袖拂去真复画一圆相师于圆相中画一画又拂去真再画一圆相师于圆相中画十字又拂去真复画如前师于十字隅作卍字又拂去真总画三十圆相师一一具答真大笑曰参学悟者世岂无之能明大机用宁复几人遂授记莂命往朔方道当大行先是师甞于定中见一山秀丽重楼杰阁金碧绚烂诸菩萨行道其中有招师者曰此祕魔巖也尔修道其中何遽忘之后师游台山道逢蓬首女子身被五彩獘衣赤足徐行一黑獒随后师问何之答曰入山师曰入山何为答曰一切不为言讫而没叩同行者皆不见或谓文殊化身云师因就山建灵鹫菴以待方来僧俗闻风千里趋赴常至万指至正间召入内廷值大雪夜有红光自师室中直透霄汉上惊叹赐金襕伽黎明秊祷雨辄应敕赐寂照圆明大禅师号诏住海印寺洪武初高皇帝即位明秊燕都平诏师至京住大天界寺问法称旨辛亥设普济会于钟山命师涖其事赐伊蒲馔上亲幸临御翰赐诗宠赉优渥壬子六月沐浴更衣集众言别弟子请偈师曰三藏十二部尚为故纸吾言何为端坐遂瞑目世寿六十五僧腊五十茶毗舍利成五色齿舌皆不坏续灯存稾卷第七X续灯存稿X卍XXX续灯存稾卷第八明嗣祖沙门东吴通问编定笠泽居士华亭施沛彚集临济宗大鑑下第二十四世天目本禅师法嗣婺州乌伤伏龙无明千巖元长禅师越之萧山人族姓董年七岁从诸父比丘昙芳于富阳法门院十九薙发受具戒学律于灵芝会行丞相府饭僧师随众入中峯和尚适在座遥见师唿而问曰汝日用如何师曰念佛峯曰佛今何在师拟议峯厉声叱之师作礼求示法要峯以狗子无佛性话授之缚茅灵隐胁不沾席者三年一日往望亭闻雀声有省亟往见峯具陈悟由峯复叱之师愤然归夜寂忽鼠翻食猫器堕地作声恍然开悟复往质峰峰曰赵州何故云无师曰鼠餐猫饭峰曰未也师曰饭器破矣峰曰破后如何师曰筑碎方甓峰乃微笑嘱曰善自护持时节若至其理自彰师受嘱隐天龙之东菴笑隐主中竺力荐起之江浙行省丞相脱欢公领宣政院事亦遣使迫师出世师皆不诺居亡何诸山争相劝请师度不为时所容遂杖钖踰涛江而东至乌伤之伏龙山X如青莲华乃卓钖巖际誓曰山有水吾将止焉俄山泉溢出作白乳色师遂依大树以居时泰定丁卯十月也初山有禅寺名圣寿荒废巳久当师入山乡民咸梦异僧来遂相率披蒙茸以访见师晏坐不动各持食饮之物献之大姓楼君如浚楼君一得共为伐木构精庐寻因旧号成大伽蓝朝廷三遣重臣降香钖号佛慧圆鉴普济大禅师并赐金襕法衣僧问如何是祖师西来意师曰野马入牛栏问达磨未来时如何师曰在西天曰来后如何师曰在东土问如何是佛师曰今日好雨曰如何是道师曰此去义乌不远问如何是宾中宾师曰当胷叉手问他人曰如何是宾中主师曰堂上坐来日正午曰如何是主中宾师曰有时欢喜有时瞋曰如何是主中主师曰横按镆鎁无佛祖问如何是露地白牛师曰艹里卧曰甚么人骑得师曰无髭须胡子曰三身中那身说法师曰卖油婆子水梳头曰德山棒临济喝意旨如何师曰恶人先做大问如何是和尚家风师曰无力竖拳头问达磨面壁意旨如何师曰有口开不得曰人天交接两得相见如何是相见底事师曰烟熏黑漆桶问浩浩尘中如何辨主师举拳示之曰辨后如何师曰你主在甚么处师因官人见猫儿问猫儿喫肉否师曰不喫肉只喫老鼠曰善知识如何容得他师曰教官人莫来不得僧问释迦弥勒犹是他奴未审他是阿谁师曰粪扫堆头生苕帚曰学人不会师曰问X取净头上堂僧问如何是第一句师曰有口如哑曰如何是第二句师曰有眼如盲曰如何是第三句师曰棒折也未放你在乃掷下拂子曰此是老僧第二句如何是第一句便下座上堂僧问如何是夺人不夺境师曰日照山河影动摇曰如何是夺境不夺人师曰背水阵圆增勇健曰如何是人境俱夺师曰任是锋刀常坦坦假饶毒药也闲闲曰如何是人境俱不夺师曰野老不知尧舜力冬冬打鼓祭江神僧礼拜师曰有麝自然香何用当风立上堂转山河国土归自已则易转自已归山河国土则难拈了也父母未生前道将一句来示众今朝初一上殿巳毕喝啰怛那西方日出示众举德山拓钵因缘拈曰末后句子德山巖头雪峯总跳不出乃喝一喝大丈夫当为真王何以假为示众良久曰大众会么会则事同一家不会则万别千差临济和尚道我在黄檗喫六十痛棒如蒿枝拂相似如今更思量一顿喫不知谁为下手时有僧出曰某甲下手济度杖与僧僧拟接济便打看他的的显示者些子无你诸人近傍处岂常情之所能测老僧寻常痛口骂你痛棒打你你不作无明会便作佛法会又何曾梦见我先祖门风所以古人云临济之道将坠于地痛哉正与么时合作么生超羣须是英灵汉敌胜还他师子儿示众举傅大士曰夜夜抱佛眠朝朝还共起起坐镇相随语默同居止分毫不相离如形影相似欲识佛去处只者语X声是玄沙曰大小傅大士祇认得箇昭昭灵灵洞山聪曰且道衲僧家日里还曾睡也无保宁勇曰要眠时即眠要起时即起水洗面皮光啜茶溼却此束大海红尘生平地波涛起呵呵阿呵呵哩哩哩啰哩师曰三尊宿大似徐六担板傅大士又俗气不除若论向上宗乘总欠悟在且道无明具甚么眼目不见道直须挥剑若不挥剑渔父栖巢示众今朝腊月二十五云门一曲曾无谱争似无明调转高等闲唱出千山舞大地为琴虗空为鼓拍拍相随声声相助汝诸人须听取白雪阳春何足数箇中端的孰知音寥寥永夜松风度示众举瑯琊觉禅师曰有句无句如藤倚树树倒藤枯好一堆烂柴大慧和尚拈曰作贼人心虗虽然如是恩太难酬师曰一人作佛法商量一人作世谛流布简点将来总欠悟在无明见处也要诸人共知有句无句如藤倚树树倒藤枯响示众举文殊普贤起佛见法见世尊威神贬向二銕围山师曰大众不起佛见法见还免得贬向二銕围山么世尊也是怜儿不觉丑示众江月照松风吹面面青山展笑眉经有经师论有论师莫怪老僧无法说劳汝诸人立片时示众一喝分宾主照用一时行要会箇中意日午打三更诸禅德临济大师四稜塌地了也乃喝一喝且道那箇是宾那箇是主那箇是照那箇是用又喝只者是宾只者是主只者是照只者是用又喝且不是宾且不是主且不是照且不是用是箇甚X么又喝进前求解会特地斩精灵示众龙门水急一句截流茅屋风高千山起浪三世诸佛望风结舌六代祖师斫頟有分天下老和尚仰羡仰羡是汝诸人既到者里作么生与无明相见蓦拈拄杖与么与么人境俱夺不与么不与么照用同时卓一下龙生金凤子冲破碧瑠璃喝一喝示众举调达谤佛生身陷入地狱佛令阿难传旨汝在狱中安否达曰我虽在狱中如受三禅天乐阿难曰汝还求出否达曰我待世尊来便出阿难曰世尊是三界大师岂有入地狱分达曰我岂有出地狱分师曰临危不悚真大丈夫示众世尊拈华眼里撒沙迦叶微笑全身落艹达磨面壁皇天苦屈二祖安心老鼠居金德山行棒莽莽荡荡临济下喝喫盐止渴沩山水牯泥里洗土仰山插锹性命难逃俱胝竖指是何道理雪峯辊毬老不知羞石巩张弓诳謼盲聋赵州勘婆大有誵譌玄沙未彻话作两橛者一队不唧𠺕老冻侬生前卤莽死后颟顸罪犯弥天髑髅徧野无明忍俊不禁与渠一坑埋却拈拄杖卓一下直得十方世界风凛凛地法堂前何止艹深一丈汝诸人且道向甚么处出气良久曰拟心凑泊二銕围山放之自然七穿八穴复卓一下客至上堂披衣登法座道者是高僧将谓多奇特元来百不能西风吹细雨落叶满空庭有客来相访青山自送迎日本国请法衣上堂举石门聪曰西天二十八祖尽得传衣付法东土六祖之后得道者X多只传其法不传其衣无明则不然衣以表法故谓之法衣人能弘道故谓之法身无处不徧无处不明故谓之法眼高峯老祖法衣一顶今春对众请与高丽国金刚山供养去也幻住先师法衣一顶我得来三十年矣如今大拙首座又要请归供养虽然如是从上诸祖各各有三十棒分无明亦有三十棒分众中莫有下得者般毒手者么有则出来下手看如无他时后日不得向背地里叫苦叫屈击拂子下座至正丁酉六月十四日示微疾沐浴更衣集众说偈曰平生饶舌今日败阙一句轰天正法眼灭投笔而逝世寿七十四僧腊五十六弟子用陶龛奉全身瘗于青松菴苏州师子林天如惟则禅师吉安府庐陵人族谭氏受业禾山得法中峯僧问佛佛授手祖祖相传毕竟传箇甚么师曰脚未跨门与你三十棒了也问达磨不来东土二祖不往西天还有为人处也无师曰有曰如何是和尚为人处师曰浴院里灯笼笑破半边口曰莫便是学人转身处么师曰上天无路入地无门曰今日多幸得闻师子吼也师便喝僧礼拜师曰拜则任你拜者一喝不曾倒地在问如来一音说法众生随类各解未审和尚如何为人师曰虾蟆𨁝跳上天蚯蚓蓦过东海曰恁么则超佛越祖去也师曰你向那里见得曰今古应无坠分明在目前师曰杜撰禅和华严会僧问无边剎境自他不隔于毫端既X有自他如何不隔师曰怀州牛喫禾益州马腹胀曰十世古今始终不离于当念既有始终如何不离师曰天下觅医人灸猪左膊上曰此会翻宣教典毋劳说禅且望和尚直谭教文师曰山僧无两箇舌头曰一真法界十种玄门还有自他终始也无师喝曰那得许多骨董来曰既无许多骨董毕竟华严所说何义师曰说华严曰离却法界玄门华严经在甚处师曰在你诸人手里曰与么则信受奉行去也师曰赠你三文买艹鞋问德山小参不答话问话者三十棒意作么生师曰我者里不打有问即答曰无法可说是名说法又作么生师拈棒僧便走师曰作贼人心虗问禅门一派分为五宗其间还有优劣也无师曰五五二十五曰临济一宗儿孙徧地他有何长处师曰细鱼齩断鸬鹚脚白鹭惊飞上树梢曰涅槃心易晓差别智难明五宗异同请师开示师曰退身三步示众赵州道箇无字开口见心肝因甚诸人自生障碍有僧请益曰蠢动含灵皆有佛性为甚狗子独无师曰莫说狗子直饶你问他释迦弥勒还有佛性也无他也道无僧曰赵州禅在口唇边因甚只会道箇无字师曰赵州见处只到者里僧曰和尚不肯赵州那师曰是僧曰赵州古佛和尚因甚不肯他师曰赵州在那里随后便喝示众诸方有海蠡禅海蚌禅銕刬禅老僧者里却是水上葫芦禅触着便动捺着便转活鱍鱍地无你柰何处昨日一阳来复见说生根X了也诸人为我提起看示众有时伸出佛手有时放出驴脚错有时拍禅牀有时击香桌错有时舌生毛唇生醭拄杖长年靠壁角临济德山鼻孔一时穿却错诸禅德向者三箇错处认得老僧请你喫无面䬪饦示众佛祖行不到处行取一步佛祖说不到处说取一句召众曰一舖是九里三舖廿七里者箇是佛祖行不到处老僧行到今日初三明日初四后日初五者箇是佛祖说不到处老僧说到喝一喝宁与有智人厮骂莫与无智人说话示众临济大师道我者里是活祖师西来意一切临时要用便用师拈拂子摇曳曰我者里也是活底要用便用一切临时且道与临济底是同是别击一击掷下曰临济大师犹欠者一着在示众举譬如牛过窗櫺头角四蹄都过了惟有尾巴过不得师曰者箇是东山演祖不了事处老汉参方三十年也有两件不了底事是甚么两件事饥来要喫饭困来要打眠示众跛者命在杖济者命在舟有来由没来由一身还有一身愁衲僧门下夺食驱牛拟着眼看便与闭却户牖拟开口道便与塞却咽喉夜廊无月不点火露柱从教撞破头示众慈悲不是佛忿怒不是魔明州布袋横拕竖拕人人自屎不觉臭净洁地上正好放疴金窠艹窠相去几何岁寒落叶无人扫一任门前堆积多示众天如老汉一箇獃僧争柰诸人认他不着道他卓卓巍巍他却藞藞䕢䕢道他藞藞䕢䕢他又卓卓巍巍或时做X善知识模样谈玄说玅或时现三头六臂发瞋发恶如是等处一一认他不着殊不知老汉不在诸人眼睛里却在诸人鼻孔里诸人不信伸手摸看总饶摸他不着也摸着自家鼻孔示众举临济大师道我在黄檗先师处喫六十痛棒如蒿枝拂相似师曰好箇顽皮癞骨不知痛痒底麤汉何似近代儿孙箇箇皮下有血动着他丝毫不得也奇哉示众举百丈野狐因缘师曰前云不落后云不昧引得野狐随羣逐队喝当时若下得者一喝前后五百生一时粉碎示众释迦老子推不开达磨大师赶不出引得一畮之田三蛇九鼠尽道唿蛇易遣蛇难拍膝曰有甚么难家有白𤢟之图必无如是妖怪示众女子临出嫁时治家作活之法一一请教父母惟有生子养子不待教而自能所以俗书曰未有学养子而后嫁者也诚哉近代宗门衲子则不然先学说法然后学做佛宁可不做得佛不可不会说法怪哉师不住山居恒随机开导行省平章咸稽颡执弟子礼屡起江浙诸名山坚却不赴遁迹吴淞间弟子就吴中构地结屋如丛林规制名师子林居十有三年道价日振至正十四年帝师钖以佛心普济文慧大辩禅师号兼赐金襕法衣示寂后塔于水西原日本国建长古先印原禅师本国相州人姓藤氏藤为国中贵族师生有异征年十三父母顿舍出家剃染受具戒慨然航海南询初谒无见于天台见指往X天目参中峯峯命给侍师屡呈见解峯呵之曰根尘不断如缠缚何师退而悲泣食寝俱废峯怜其诚因语之曰此心包罗万象迷则生死悟则涅槃生死之迷固是未易驱斥涅槃之悟犹是入眼金尘当知般若如大火聚近之则焦首烂頟惟存不退转一念生与同生死与同死自然与道相符脱使未悟之际千释迦万慈氏倾出四大海水入汝耳根总是虗妄尘劳皆非究竟师闻不觉悚然汗下一日有省趋告峯曰印原撞入银山銕壁去也峯曰既入银山銕壁来此何为师释然领解峯因嘱曰善自护持复参虗谷陵古林茂东屿海月江印诸老咸以师子儿称之会清拙澄公归国载师同返遐迩钦敬初出主甲州之慧林历迁八剎后住相州之建长一日示疾谓侍者曰时至矣可持觚翰来乃曰吾塔巳成未书頟耳大书心印二字端坐而逝初门人欲画师像预索赞语师作一圆相题其上曰玅相圆明如如不动触处相逢是何面孔世寿八十僧腊六十七般若诚禅师法嗣建宁府高仰山古梅正友禅师贵溪丁氏子依末山本公受业后参绝学发明宗旨流寓江淮垂三十年思得佳山水结茅归隐慕武夷幽胜遂入闽初主南浦之天心泰定元年建阳簿蒋德懋洎长者陈益宗舍园作菴迎师开山勅頟大觉玅智室中每举狗子无佛性话钳锤勘验不少假借结制上堂仰山结制X寻常活计眼里放光鼻孔斢气遇饥而餐遇困即睡诸方撒土扬沙高仰心空及第上堂九旬禁足又过一半心地未明如牵火钻光阴莫虗度了却闲公案平地无端捉得贼老僧出来为汝断解夏上堂九旬禁足特地成错三月安居无绳自缚布袋解开干坤寥廓放去若龟毛收来悬兔角试将两眼挂虗空一阵凉风生殿角小参月落山头惨云横谷口阴欲明生死事直见本来人还有会得本来人底么良久曰夜静不劳重借月玉蟾常挂太虗中师生于至元乙酉寂于至正壬辰说法二十九夏住世六十八秋全身塔于本山智者义禅师法嗣杭州净慈德隐普仁禅师婺之兰谿赵氏子年十岁依宝石演法院秋潭受业十四祝发二十参方时了然义禅师弘大辨之道于智者寺师往叩机锋触发旋命侍香东阳主道场招师掌记复见南楚于双径分座说法至正乙未出世西峯净土戊戌高帝亲帅六师至婺州幸智者寺诏师主之甲寅迁净慈一日示微疾屈指计曰今夏五月矣左右曰然师曰八月八日最良吾将逝矣至期整衣端坐而逝世寿六十有四僧腊五十有三会语录净慈林禅师法嗣杭州止菴德祥禅师本郡人与同菴俱为平山嗣德业风雅为时贤所重一日将涅槃众请说偈师忽倚X座曰者一队噇酒糟汉我争如你何竟趋寂金陵天界同菴易道夷简禅师洪武十一年主南屏净慈兵燹之余殿堂钟鼓为之一新父子继席传为盛事二十五年奉旨陞主大天界寺海门则禅师法嗣湖州弁山白莲南极懒云智安禅师嘉兴沈氏子住海昌净玅寺谒天真发明别传之旨韬光晦迹交聘不赴𣆶居弁山之白莲示众万法归一无孔銕鎚当面掷一归何处抹过西天并此土青州布衫重七斤寒巖古木璚华春仁者殷勤问端的孃生鼻孔从来直倘然言下解知归九九方明八十一后退归净玅示寂塔于弁山之南阡所着有南极语要华顶睹禅师法嗣处州福林白云智度禅师郡之丽水人族吴氏年十五从禅智寺空中假薙发越数夏出游七闽徧历诸方无可其意者旋还里之白云因澄禅师故基筑室以居名曰福林后诣浙西参灵石芝于净慈复谒断崖义于西峯俱不契闻无见说法华顶往叩之曰西来密意未审何如见曰待娑罗峯点头却与汝道师拟进语见便喝师曰娑罗峯顶白浪滔天华开芒种后叶落立秋前见曰我者里无残羹馊饭师曰此非X残羹馊饭而何见颔之遂服勤数载辞去见嘱曰昔南岳受大鑑记莂后得马祖授以心法鍼芥相契不在多言勿掉三寸舌诳人须真正见解着于行履方为报佛深恩耳师佩服久之复往长沙见无方普云居谒小隐大至正甲午还福林寻主龙泉普慈迁武峯国朝洪武已酉诏征天下高僧建法会于蒋山师应诏会事戒严还至杭杭人奉居虎跑秋趋华顶明年春示微疾仍回福林沐浴更衣索笔书偈曰无世可辞有众可别大虗空中何必钉橛掷笔而逝寿六十七腊五十三阇维舍利五色齿牙数珠皆不坏建塔瘗于院西天童一禅师法嗣杭州径山呆菴敬中普庄禅师台之仙居袁氏子依天童左菴芟染久之不契出游参了堂于天宁堂问何来师曰天童堂曰冒雨冲寒着甚死急师曰正为生死事急堂曰如何是生死事师以坐具作摵势堂曰敢来者里捋虎须参堂去一日室中举庭前柏树子话师拟开口堂噼口便掌从此悟入初出世抚州北禅后迁云居洪武二十六年诏征天下高行沙门师应诏对扬称旨是年秋衔命祀庐山礼成诏主径山僧问如何是云居境师曰路转溪回空院静曰如何是境中人师曰太平时代自由身曰人境巳蒙师指示愿闻一句接初机师曰无毛鹞子贴天飞问路逢达道人不将语默对时如何师曰达道者方知僧X曰和尚何得干戈相待师曰捉贼不如吓贼僧曰明眼人瞒他一点不得师曰情知你不是好心师尝勘僧曰近奉公文务要打点上座僧曰某甲不是奸细师曰也须勘过始得僧曰和尚莫倚势欺人师展手曰把将公验来僧拟议师便掌一僧曰久闻和尚有此机要师曰山僧失利一僧问承闻和尚有打点之机是否师熟视曰汝来自首那僧曰学人掀倒禅牀去也师曰汝是甚处人僧曰高着眼师曰者依草附木底精灵师一日问新到曰我者里虎狼塞路荆棘参天上人到来有何忙事僧曰特来礼拜和尚师曰入门一句则不问脚跟下艹鞋甚处得来僧拟议师便喝又问昨离何处僧曰庐山师曰不劳再勘师铲艹次僧问者片田地几时刬得干净师举起锄头曰未审上座唤作甚么僧无语师抛下锄头曰者片田地几时刬得干净问骑虎头收虎尾中间事作么生师曰渠侬得自由僧曰只如古人道我也弄不出意旨如何师曰入水见长人问九重天上承恩泽五髻峯头据祖关四海禅流齐侧耳愿闻一曲万年欢学人上来请师举唱师曰须弥顶上击金钟曰与么则过量人明过量事太平时唱太平歌师曰毫𨤲有差天地悬隔曰和尚远辞京国近到径山如何是不动尊师曰待钵盂峯𨁝跳即向汝道曰适闻疏中道千年枯木逢春一代昙华现瑞可谓诚实之言师曰汝用许多心识计较作么曰龙象筵开当此日等闲掣X取锦标归师曰不是龙门客切忌遭点頟僧请益师曰汝自己分上少箇甚么却来请益僧拟对师曰只知贪程不觉蹉路问如何是祖师西来意师曰钵盂口向天曰此是古人底师曰老僧用得恰好曰如何是奇特事师曰千年田八百主曰学人不会师曰至今将不去留与老农耕问如何是道师曰木落崖石出曰只如先德云山上有鲤鱼井底有蓬尘意作么生师曰见之不取思之千里上堂举云门大师曰平地上死人无数出得荆棘林是好手时有僧曰恁么则堂中上座有长处门曰苏嚧苏嚧师曰云门与么道云居则不然平地上活人无数入得荆棘林是好手忽有人出来说长说短拈拄杖噼嵴便打何故水流溼火就燥祸福无门惟人自召示众夫为宗师者不得巳垂示一言半句无非为学者抽钉拔楔解粘去缚譬如善舞太阿自然不伤其手近代据师位训学徒记持文字崇饰语言夸耀后来增长恶习不知有自已出身之路如衣坏絮行棘林中不能自由少林直指之宗于此坠地良可痛伤汝辈行脚各须带眼莫教堕他网中出头不得只如古人道入此门来莫存知解若约山僧见处直饶知解顿忘犹是门外汉到者里须辨缁素始得珍重上堂触目不会道运足安知路古人与么道大似劳而无功山僧见处也要诸人共知蓦拈拄杖卓一下但得雪消去自然春到来下座浴佛上堂真佛无形浴箇甚么毗蓝园里X妄见空华云门令行不到今日蓦拈拄杖召大众曰今日事作么生昆明池里失却剑曲江江上捞得锯卓拄杖上堂老僧开荒时于法堂基上掘得一箇鈯斧子久聚兄弟若有用得着者两手分付若是荷负不去老僧收得来着甚死急不如飏向擸𢶍堆头从他日炙风吹去也蓦拈拄杖卓一下鞭起銕牛耕大地谁能井底种林檎上堂举盘山和尚曰心月孤圆光吞万象光非照境境亦非存光境俱忘复是何物洞山曰光境未忘复是何物师曰二尊宿弄物不知名各与二十拄杖不见道见义不为何勇之有冬至上堂举洞山冬夜与泰首座喫果子次问曰有一物明如日黑如漆常在动用中动用中收不得过在甚么处座曰过在动用中洞山令侍者掇退果桌师曰当断不断反招其乱若是径山见他道过在甚么处便与掀翻果卓亦使洞山知有宗门向上爪牙今日儿孙不致寂寥虽然也须脚踏实地始得拈拄杖不向蓝田射石虎何人知是李将军卓拄杖下座上堂一迷一切迷一悟一切悟一暗一切暗一明一切明所以道具足凡夫法凡夫不知具足圣人法圣人不会圣人若会即同凡夫凡夫若知即同圣人到者里尘劳烦恼菩提解脱缚作一块且道非非想天即今有几人修因证果拈拄杖一年三百六十日一日日从今日始拄杖子亦从今日始卓拄杖击碎三玄三要门普天匝地清风起上堂举玄沙因鼓山至画一X圆相山曰人人出者箇不得沙曰情知你向驴胎马腹里作活计山曰和尚又作么生沙曰人人出者箇不得山曰和尚为甚恁么道得某甲恁么道不得沙曰我得你不得师曰玄沙与鼓山难兄亦难弟若要出得者箇总欠悟在雪窦曰只知贪观白浪不知失却手桡缁素眼何在蓦拈拄杖画一画一把柳丝收不得和烟搭在玉阑干浴佛上堂举药山因遵布衲作殿主浴佛次乃问曰汝只浴得者箇还浴得那箇么遵曰把将那箇来山休去师曰药山能纵不能夺布衲能夺不能纵总未具超宗眼在黄龙南禅师曰二尊宿一出一入未见输赢三十年后不得错举早是错下名言径山见处也要诸人共知今日殿中普请浴佛者箇那箇不得动着杓柄到手更莫颟顸击拂子将此深心奉尘剎是则名为报佛恩永乐元年十月二十三日示寂于不动轩世寿五十八僧腊四十五阇维烟焰所至舍利如贯珠塔于凌霄之阳寿昌源禅师法嗣明州天童元明原良禅师宁海周氏子初住瑞巖后迁天童有侑宏圣禅师辞曰呜唿山不让尘故能成其高海不让流故能成其深师非宿备六度万行之愿轮则曷由树斯大法之功于古今圣人出兴作百世师千载一时惟师得之巍巍窣堵镇兹东谷洞上一宗真规复复昭告菲诃深勒崖谷愿师再来为法作则X天界信禅师法嗣温州江心觉初慧恩禅师久依孚中信中居护龙河上师甞分座说法后中示寂师出世建业之圣泉次迁永嘉雅山未几江心虗席牧守疏请师主之所着有三会语录径山悦禅师法嗣越州悲谿定水见心来复禅师南昌丰城人姓王氏生而颖异自幼有脱尘志至正二年于邑之西方寺祝发走双径谒南楚久之乃得证入命掌内记无何避兵会稽遂主慈谿定水焕然起废以干戈间阻不能省母作室于㵎东名蒲菴取陈尊宿义迁鄞之天宁杭之灵隐示众举城东老姥不欲见佛因缘颂曰佛身光现紫磨金大地羣灵悉共钦两眼生来不愿见老婆真有丈夫心举文殊维摩各说不二法门颂曰妙喜天中问疾过机先勘破老维摩剎尘常说虗空听一默相酬早是多举文殊令善财採药颂曰是药拈来会得么神方不必问耆婆若言杀活全工巧大地羣生病转多举马祖遣人送圆相上径山颂曰缄回特地谢殷勤海月山云见处亲莫怪南阳太饶舌干坤谁是不疑人举僧问马祖离四句绝百非颂曰一幅冰绡五色新玉梭巧织凤池春鸳鸯绣出从君看不把金鍼度与人举百丈侍马祖游山野鸭子飞过颂曰野鸭羣飞过去忙马师见处只寻常直饶扭得鼻头破也是丧车后药囊举石巩张弓接三平X颂曰石巩何曾解挽弓还他有力获全功蒿枝不用施金镞射透须弥百万重一弓两箭了平生未发机先毒巳萌杀活要须亲破的扣弦三下是虗声举灵云见桃华玄沙未彻颂曰尽向长安踏早春紫骝随处逐芳尘年年歌管东风里解识桃华有几人洪武元年以高僧征召至京赐食内庭慰劳优渥适建钟山大会勅师陞座说法复命蜀王椿从师问道师答蜀王问参禅法要曰禅宗正脉以心传心单提径示直接上根不涉言诠不存知解如击石火似闪电光见即便见了即便了得即永得一闻千悟获大总持用而无尽体不可穷若乃展转思量取舍分别悉属邪禅邪道非菩提智生死到来总用不着是则参须实参悟须实悟良由自证匪假他求所以达磨西来不立文字直指人心见性成佛谓之教外别传其接二祖可大师祇是点示心体使之自悟及征所得乃曰了了常知言不可及达磨方与印证曰即此是自性清净心更勿疑也当时二祖所言知字正是亲证心体盖心是名以知为体此知乃灵知之知具含众妙性自神解不借缘生不因境起不是作意运想思虑而知直是真净明妙虗彻灵通徧应无穷了然常知众生由迷此知即起我相若了此知剎那成佛大抵亘古亘今通凡彻圣别无异法惟是一心此心即法法外无心此法即心心外无法岂不见文殊师利告妙德菩萨言三界之中以心为主能观心者究竟X解脱不能观者究竟沉沦首楞严经亦曰众生迷闷背觉合尘故发尘劳有世间相我以玅明不生不灭合如来藏而如来藏惟玅觉明圆照法界是故于中一为无量无量为一小中现大大中现小不动道场徧十方界身含十方无尽虗空于一毫端现宝王剎坐微尘里转大法轮是知欲证菩提即心而巳离心无佛离佛无心了了识心惺惺见佛此实玅明真觉圆照无碍非智可测惟证乃知大凡参学日用心体不明为境所转妄生颠倒心体若明如昼见色分明无惑故先德曰若心驰散即当摄来令住正念其正念者当知惟心无外境界即复此心亦无自相念念不可得故又曰迷时人逐法悟了法由人盖迷时是执心为境被境所夺法有千差悟时是了境即心尘尘合道法法全真出没卷舒一切由我为是从上巳来禅门相传单提直指总无许多言解但了即心是佛顿绍祖位便坐觉场如迦陵鸟在㲉而声压羣禽似好坚树出地而高升众木且如大乘顿教顿修之人一念不生即名为佛岂论积功累德劫号次第而后为证果哉盖一切众生心本是佛以妄念起故乃为众生若一念妄心不生何为不得佛又如华严经云佛子无一众生不具如来智慧但以妄想执着而不证得若离妄想则一切智自然智无碍智即得现前此吾祖所谓圆解圆修一超直入而功高累劫者岂诳语耶但今时人多信不及见不亲行不到若信X得及见得亲行得到昼夜心无间断寤寐一如返照灵源真性显现无法不达无理不融自然应用普周纵横任运到者田地不愁佛不解语虽在生死常入涅槃虽处尘劳常居净剎念念释迦出世步步弥勒下生菩提不修而自成烦恼不断而自除境智双泯情谓俱忘当体即真一心不动今殿下宿具正信佛法缘熟识诣见超心体巳明有大力量不用堆堆兀兀竟日穷年伹只圆解圆修于出入起居语默动静乃至应事接物发号施令一切处一切时念起即觉常觉不昧澄虑忘情久而自契此三祖所谓虗明自照不劳心力又曰不离当处常湛然觅即知君不可见于此直下荐得彻去则是无为而为无修而修无得之得无功之功无证之证最为切当最为省要昔闽王请罗山闲禅师开堂演法山陞座方收敛僧伽黎乃曰珍重便下座闽王近前执山手曰灵山一会何异今日看他罗山作家不假言说而闽王天鉴自出常情后来洞山聪曰罗山忍俊不能禁大展家风吼一音纸墨如山书莫尽衲僧休向义中寻此古人直捷指示处宗眼明白与众不同正所谓相逢不拈出举意便知有岂在扬眉瞬目鼓唇动舌耶贫僧恁么忉怛早是画蛇添足冒凟睿听然蒙赐问不容缄默冀国政之暇大圆照中少加垂览亦见灵山宿愿不忘祖道不胜至幸也复答晋王问禅要曰二月二十日敬奉令旨示谕佛法自心所得者敢不披露愚X衷僭陈万一殿下以菩萨应身乘愿再来弘护佛法善世利生于统理国务之暇常切究竟佛祖一大事因缘此实不忘本愿故也但于日用放舍诸缘休息万念念起即觉常觉不昧行住坐卧饮食起居应事接物看得力不得力勿随事物转涉他机境葢世间万事万理皆出于心心若了时无法不了所以曰心生则种种法生心灭则种种法灭故知心无自性缘起即空不用多工最为省要法华经曰治世语言资生业等皆与实相不相违背华严经曰不坏世间相而成出世间法先德曰一切善恶都莫思量自然得入清净心体此乃佛祖直指示人处若日用工夫目前事物莫管他是善是恶是逆是顺是净是秽譬如宝鑑当台洞照妍丑物来即应物去不留不要起一念分别拣择心亦不要问他静时闹时苦时乐时尽与尽力真实做去若到无理会处却是好消息便与一时放下忽然知解两忘人法双泯即是大休歇大自在大安乐时节也昔有国王问波罗提尊者曰何者是佛尊者曰见性是佛王曰师见性否尊者曰我见佛性王曰性在何所尊者曰性在作用王曰若当用时几处出现尊者曰若出现时当有其八王曰其八出现当为我说尊者即曰在胎曰身处世名人在眼曰见在耳曰闻在鼻齅香在舌谈论在手执捉在足运奔徧现俱该沙界收摄在一微尘识者知是佛性不识唤作精魂此便是究明自性底榜样殿下宿X具般若种智必能照了奚俟鄙言惟大圆镜中以心印心羣生幸甚佛法幸甚后坐胡党被逮受极刑时年七十余矣物论哀其无辜呜唿其定业若是耶所着有蒲菴集及蒲菴外集灵隐明禅师法嗣杭州净慈休菴无旨可授禅师台之临海李氏子年十二从季父沙门仲智于石门寺十九得度为大僧参普觉于灵隐问答之顷疑情顿释至元六年出世台州安圣阅五年迁隆恩又二年补真如明年行宣政院选主龙华一坐十三夏洪武六年杭之中竺以府侯之命请师主之至则净慈诸勤旧相与力争屡却不听不得已强居二载挝鼓告退一日示疾召左右曰吾逝矣左右进觚翰师麾去曰吾宗本无言说泊然而寂世寿六十九僧腊五十火浴齿牙贯珠不坏设利光莹色如金晶其徒敛诸不坏并遗骼归龙华塔而藏焉祖芳联禅师法嗣杭州普明立中成禅师郡之钱塘人姓孙氏年十三投慈光若山出家首谒祖芳一日室中举腊月火烧山话师呈颂曰白云迷却旧行踪腊月烧山火正红忽地慈风来扇发冷冰冰处煖烘烘联器之后于北郭建普明寺以接方来未几请归慈光正统辛未六月十三日上堂说偈曰今年八十一老病随缘且遣日今年记着后年事后年记着今朝日至癸酉如期X坐化寿八十三茶毗舍剎无算建塔于普明杭州净慈照菴宗静禅师号恬轩叟郡之高氏子自幼薙落本山适祖芳联领院事师依之久乃得旨旋典藏钥永乐辛卯应选出主护国寻迁雪窦无何僧录以净慈虗席举师补之丁卯朝廷颁赐大藏师诣阙谢恩止于弥陀寺示微疾谓左右曰吾缘止矣沐浴更衣危坐而寂世寿七十六僧腊六十塔于藕华之祖丘有三会语录乌石愚禅师法嗣温州瑞安护龙太初启原禅师日本国人姓源氏父官方宰九岁送入建长寺出家十八请旨南询历三年抵福州时吴元之丙午二月进京贡上表物受斋䞋毕勅见季潭泐公指令徧参后谒乌石杰峯一日峯上堂曰雪覆千山因甚么孤峯不白师出众曰雷声隐隐雨点全无峯曰艹菴上葢瑠璃瓦石室中藏玛瑙瓶师曰大虫骑却南山虎峯曰虎生七子阿那箇无尾巴师曰第七箇峯曰且放汝三十棒由是许师入室后辞出山结茅庐阜复移石龙出世广度迁罗阳三峯再迁护龙甞垂三关语舜若多神因甚么向平地上拕泥带水金翅鸟王噼海取龙吞因甚么被泥鳅吞却三世诸佛说不得因甚么狸奴白牯念摩诃一日集众说偈曰生也銕面皮死也銕面皮一击百襍碎白日绕銕围掷笔坐逝金陵灵谷非幻无涯永禅师衢之西安人年十二投X乌石山杰峯和尚出家峯问何处来师应声曰虗空无向背峯指钟示师师信口成颂曰百鍊炉中滚出来虗空元不惹尘埃如今挂在人头上触着洪音徧九垓峯大奇之旋为祝发居下版服勤积久疑滞尽释得无碍辩峯为印可永乐间擢为僧录右阐教敕住灵谷会朝廷建大斋会礼官董事甚严师若不经意者左右怪问之师曰自家有一大事甚紧无暇他及沐浴更衣趺坐书偈曰生死悠悠绝世缘蒙恩永乐太平年者回撒手归空去雪霁云消月正圆投笔而逝上闻遣中官致祭茶毗舍利徧布续灯存稾卷第八续灯存稿X卍XXX续灯存稾卷第九明嗣祖沙门东吴通问编定笠泽居士华亭施沛彚集临济宗大鑑下第二十五世伏龙长禅师法嗣苏州邓尉万峯时蔚禅师温州乐清金氏子襁褓中见僧辄微笑合掌年十三从演庆昇法师受业十六得度十九至杭受具戒参虎跑止岩示不是心不是X佛不是物话遂往明州达蓬山佛趾寺侧卓菴昼夜力参一日闻寺主举沩山踢倒净瓶公案蓦地触发说偈曰颠颠倒倒老南泉累我工夫却半年当下若还亲荐得如何不进噼胷拳遂往谒无见于华顶见嘱师住山仍返达蓬后闻千巖提唱直造伏龙叩见巖曰将甚么来与老僧相见师竖起拳曰者里与和尚相见巖曰死了烧了向何处安身立命师曰沤生沤灭水还在风息波平月印潭巖曰莫要请益受戒么师掩耳而出明日普请砍松次师拈圆石作献珠状曰请和尚酬价巖曰不值半文钱师曰瞎巖曰我也瞎你也瞎师曰瞎瞎即呈偈曰龙宫女子将珠献价值三千与大千却被傍观人决破谁知不值半文钱巖谓左右曰蔚山主颇有衲僧气息遂命居第一座一日巖陞座举无风荷叶动决定有鱼行师出众震声一喝拂袖便出卓菴于兰溪之嵩山凡九载巖甞寄偈曰郁郁黄华满目秋白云端坐碧峯头无宾主句轻拈出一喝千江水逆流三为手书招之爱重弥至旋𢌿以法衣顶相僧问如何是嵩山境师曰四面好山擎日月一湖秋水浸青天曰如何是境中人师曰三仙描不就终不与君传问如何是目前事师曰眉毛眼上横曰莫是他安身立命处也无师曰错认定盘星二僧参师问那里来僧曰陇西师曰我闻陇西有鹦鹉是否僧曰是师曰还会吟诗作赋么僧曰会师曰会吟甚么诗试道看僧无对师便打曰妄X语汉汝不从陇西来复问第二位道看僧作舞势师曰是即是争奈口口不同自代曰上大人丘乙巳开堂拈香毕乃曰千圣难明不了因递代相传古到今今日嵩山重举似銕树华开别是春向无影树下打眠宏开饭店于虗空背上经行大阐宗乘尘尘剎剎全彰物物头头合辙击碎魔王窠臼断送衲子命根不作奇特商量不作玄玅解会直得净名杜口共赞昇平巖头密启咸宣至化正与么时祝圣报恩一句作么生道一片定光辉宇宙直教万国奉君恩上堂舒两手曰大开方便门便从者里入复握拳曰闭却牢关说家里话且道不开不闭一句又作么生良久敛僧伽黎下座上堂三世诸佛如是说历代祖师如是说天下老和尚如是说嵩山亦如是说若有不如是说者与他三十棒若有如是说者亦与他三十棒何故卓拄杖嵩山门下令不虗行上堂月头是初一光明渐渐出月尾是三十光明何处觅假饶老释迦也道拈不出拈得出万事毕有人道得出来道看如无嵩山与诸人露箇消息展两手曰我见灯明佛本光瑞如此后游姑苏邓尉喜其山水盘结遂驻钖焉未几四众咸集成大伽蓝名曰圣恩洪武十四年正月二十九日忽集众曰老僧时节至矣即说偈曰七十九年一味杜田悬崖撒手杲日当天语毕泊然而寂奉全身瘗于院西塔曰永光杭州天龙水菴无用守贵禅师婺之甄氏子十八岁X往投里之康侯山芟染泰定间游浙西适值千巖居龙华师叩之默有所契龙华去天龙密迩大道平公力图起废挽师与巖主之会巖去乌伤师与俱焉至正丙戌复谒中峯和尚羣疑顿释旋退居嘉禾一夕梦大道曰我巳弃人间世师惊疑拏舟访之由是复主天龙一日忽索笔书偈曰一蜗臭殻内外秽恶撒手便行虗空振铎天龙一指今犹昨掷笔而逝行省丞相达识銕木尔为主后事筑慈济塔院于天龙西冈奉全身󰢍焉师生平不畜长物寒暑一衲律身甚严甞堕一齿弟子函椟中生舍利五色世寿七十有二松江府华亭松隐唯菴德然禅师里之张氏子幼从无用贵公祝发徧叩诸方未有所契后于千巖会中闻上堂语豁然悟入甞见石屋珙谓师曰子缘当在华亭因书松隐二字授之师遵悬记归里筑室于郭滙之阳遂名松隐足不踰阃者三载甞剌血书华严有天华满庭之异感居民为建宝坊洎千巖迁化众请师继席开堂日僧问远离松水来据龙峰海众临筵请师祝圣师曰万年松在祝融峰曰祝圣巳蒙师指示列祖家风事若何师曰冬到寒食一百五曰莫便是和尚为人处也无师曰斧头是銕作曰恁么则龙门无宿客也师曰早巳点頟曰若不登楼望焉知沧海深师曰你道老僧眉毛有几茎曰一堂风冷澹千古意分明师曰蹉过不少曰承师有言向上一路X千圣不传还端的也无师曰那里得者消息来曰卖金须遇买金人师便喝曰金屑虽贵落眼成瞖又作么生师曰好向绣湖湖上看月明夜夜散金波曰三十年后此话大行师曰杜撰禅和如麻似粟僧曰大众证明学人礼拜师乃曰第一义谛巳被东白和尚一槌击碎了也未免向第二义门露箇消息山僧数年搓得一条龟毛索子今日拈来将三世诸佛西天四七东土二三天下老和尚鼻孔一串穿却了也且道山河大地艹木丛林森罗万象有情无情甚处得来良久莫将闲学解埋没祖师心复举三圣道我逢人则不出出则便为人兴化道我逢人则出出则不为人师曰者两箇老汉同门出入宿世冤家一人向孤峰顶上卧月眠云一人向十字街头掦尘簸土点检将来二俱漏逗各与三十拄杖且道新龙峰与么提持是赏渠是罚渠蓦拈拄杖卓一卓天上有星皆拱北人间无水不朝东上堂日可冷月可热众魔不能坏真说有来由无途辙六月炎炎撒冰雪文殊无处着浑身普贤特地呈丑拙是真说非真说若无间事挂心头便是人间好时节喝一喝卓拄杖谢藏主维那上堂天无门地无户俊快衲僧一任来去藏里摩尼照彻十方洞里桃华千葩竞吐假劫外之春风应今时之律吕海神夜半看鲛珠眼光挂在扶桑树喝一喝结制上堂煖气相接正在斯时深深冷灰里拨着星儿之火向死柴头上发机燎起亘天烈焰烧X却舜若多神面皮敢问诸人作么生回避掷拄杖下座上堂今朝是初一龙象如稻麻有事与无事归堂去喫茶上堂达磨西来不立文字直指人心见性成佛大众作么生说箇见性成佛底道理良久幸是无疮勿伤之也结制上堂蜡人为验始于今日九十日中推功辨的黄面老瞿昙结住布袋头百万人天咸皆受屈松隐结制总不恁么以手作摇橹势曰山僧即今驾无底銕船普请大众同入大圆觉海游戏去也喝一喝看取定南鍼岁旦上堂元正启祚万物咸亨蓦拈拄杖曰拄杖子昨夜抽条今朝吐蘂华开五叶香徧大千且道还当得新年头佛法也无卓拄杖一下喝一喝腊八上堂明星一见出山来刚道孃生两眼开不是髑髅干得尽争知春色上桃腮上堂德山棒临济喝拈放一边诸人脚跟下道将一句来以拄杖画一画毗婆尸佛早留心直至如今不得玅示人佛是众生界中了事汉众生是佛界中不了事人若欲决了此事但向十二时中四威仪内折旋俯仰与人酬错处看是什么道理忽尔妄想灭知见忘突出自家一段光明洞彻十虗无丝毫隔碍始知佛与众生本性平等一身清净多身清净一世界清净多世界清净无一尘不是真如境界无一剎不是解脱道场所以永嘉大师曰一月普现一切水一切水月一月摄诸佛法身入我性我性同共如来合斯言岂欺我哉示医士话头一则耆婆药大藏诸经和剂方X抹过二途开口笑不劳鍼砭起膏肓化灯油劫初一点光明种勐烈工夫拶出来泻入碧瑠璃里去三千诸佛笑颜开坐禅铭参禅的的非细事贵在当人发真志真志不发愿不坚决定茫茫堕生死古德垂慈何太切教人参玄要直截话头一则重千钧尽力提持须勐烈进前退后知几回恰似冰炉炼生銕冰炉炼銕真箇难竭尽精神岂容歇蓦然一拶火星飞面门簉破通身热钳鎚玅密始见真手兮眼兮用处亲就中炼出吹毛利干将镆鎁争比伦耿耿寒光耀空碧在在处处兴家国外道天魔尽丧魂銕頟铜头俱失色古今库藏无此珍天上人间何处觅殷勤为报参玄人趂此后生须努力婺州清隐兰室德馨禅师义乌方氏子年二十四投伏龙祝发执侍数载复力抵诸方久之归觐会千巖迁化乃结茅城西榜曰清隐后圣寿虗席四众请师主之苏平仲尝过访师寒温之外不措一辞苏曰千巖老师见客口如悬河娓娓不倦师今默然何也师曰道无隐显焉有语默昔吾先师未尝不言然而未尝言今吾未尝言然而未尝不言也苏乃击节称赏洪武壬子十一月十四日示微疾集众诀别端坐而逝留龛七日颜色如生茶毗五色舍利无数世寿七十僧腊四十有六婺州华山明叟昌菴主本郡浦江人缚茅于里之华山往谒千巖禅师示以入道旨要旋归昼夜孳孳不X怠一日忽辞众说偈曰生本无生灭亦无灭撒手便行虗空片月语毕端坐而逝时洪武丙辰十月三日也古梅友禅师法嗣润州金山慈舟济禅师西竺作礼曰某甲拏得贼来请和尚决断师曰赃在甚么处竺拍案一下师往复征诘复曰诸佛不说列祖不传除却摇唇鼓舌瞚目扬眉还我到家一句来竺默然师曰去圣时遥尚有此子善自护持一峯宁禅师西竺呈见解师为勘验示偈曰青山叠叠雨蒙蒙师子金毛拨不通我也自知时未至十回放箭九回空弁山安禅师法嗣杭州正传院祖庭空谷景隆禅师姑苏洞庭鼋山陈氏子初见嬾云开示法要后于虎丘礼石菴祝发会菴迁灵隐师相随七载因往天目礼高峯祖塔憩钖岁余忽有省入径造嬾云求证云为助喜后住碧巖僧问如何是佛法的的大意师曰此问最亲切曰觌露堂堂时如何师曰途路未为真曰南人如问雪我道是杨华师曰唤钟作瓮又争得晚年于西湖修吉山卜地为生圹筑室以居名曰正传塔院复自制塔铭其略曰呜唿死生一梦骨塔奚为葢表佛法流芳灵踪不断即幻明真以致佛祖命脉源远流长矣幻身虽灭佛性不迁后之来者见窣堵崚嶒峯峦苍翠X鸟鸣乔木泉泻幽岩不驰外境不执内心尽忘爱恶陶然泰和始知法界为身虗空为口万象为舌昼夜说法未尝间歇于此见得明透得彻如醉忽醒廓然领悟便见佛祖不曾涅槃老僧不曾圆寂大圆镜中觌面相见西来祖意两手分付如古师嗣云门青师嗣大阳无前后无去来大千沙界自他不隔于毫端十世古今始终不离于当念嬾云和尚是景隆受业师之受业师景隆心法受印可于嬾云即南极安禅师也得临济正传二十世上泝天真则无极源雪巖钦前后嗣法亦无定规前嗣后者阿难嗣迦叶后嗣前者兴化嗣临济理贯古今诣实为至铭曰廓周法界空荡无涯羣灵昇坠恒无巳时佛祖埀应为导为师宿膺微幸值斯化仪不善弘道随力所宜卒于武林骨窆山崖窣堵奠安山同寿期以幻归幻有为无为成住坏空斯道坦夷正统九年春景隆五十二岁着所着有空谷集尚直尚理编福林度禅师法嗣金陵天界古拙俊禅师姑苏之松陵人年十三往越州日铸寺出家十五岁祝发受具戒首谒石屋珙次见三衢嬾牧得禅定工夫复往叩古梅于高仰礼拜起即依实供通梅打趂出如是三度被打遂结伴归里立限壁观九年每三年燃一指历燃三指一日忽然瞥地乃往参福林法战相契遂留首众时年二十八矣众推出世师遁迹出山留偈曰半载相依唱祖X机几番谈道奉严威出山便说归时路又是重添眼上眉韬光岩壑三十余年有平生最爱隈岩谷三十年来嬾送迎之句洪武间奉旨剃度千僧至繁昌众请东庐山开堂普说示众禅之一字亦是强名云何曰参在信而巳拟议即乖开口即错若是发心不真志不勐利者边经冬那边过夏今日进前明日退后久久摸索不着便道佛法无灵验却向外边记一肚抄一部如臭糟瓮相似是者般野狐精直饶到弥勒下生有甚交涉真正道流若要脱生死须透祖师关祖关透生死脱不是说了便休要将从上诸祖做箇样子赵州老人四十余年不杂用心为甚么事长庆稜公坐破蒲团七箇为甚么事香林老师四十年方成一片为甚么事乃至历代真实履践尅苦励志为甚么事山僧今日口喃喃地引古验今为甚么事诸禅德既有从上不惜身命积功累德玅悟亲证底样子何不发大勇勐起大精进对三宝前深发重愿若生死不明祖关不透誓不下山如是发愿之后截断千差路头不与万法为侣向长连牀上七尺单前高挂钵囊壁立千仞宽立限期急下手脚尽此一生做教彻去若办此心决不相赚我今为汝保任此事终不虗也永乐丁亥复奉旨于天界终老焉大鑑下第二十六世万峯蔚禅师法嗣苏州邓尉宝藏普持禅师继席圣恩为第二代万峯X付偈曰大愚肋下痛还拳三要三玄绝正偏临济窟中师子子灯灯续焰古今传后示寂塔于万峯之侧瑞州九峯无念胜学禅师随州应山人族姓陈年九岁从宝林无极受业初谒无闻示万法归一一归何处话遂入嵩山苦心研究一日有省述偈有万象全彰一镜中之句乃奋志徧参后抵姑苏见万峯于喝下领旨峯付偈曰五派传来临济宗入门一喝露全锋老婆心切能容易试看泥蛇化作龙后住九峯洪武十五年孝慈皇后宾天楚王聘诸山名衲集于洪山见师惊异特留邸馆请问法要高皇帝闻之召见便殿赐坐应对称旨礼遇优渥欲留主京剎师力辞命中官送还九峯二十九年御制怀僧无念诗文一轴并松实松华复命中官賷送谕慰弥至敕曰前者僧无念戒行精于皎月定慧稳若巍山暂来一见此去常怀怀之不巳遣人就见特以松实松华供之兼以诗文劳之师亦以偈进曰万机之暇究真玄百艹头边佛祖禅毛孔徧含尘剎土毫端现出性中天定回坐看云横谷行乐闲观石涌泉林下衲僧何以报祝延圣寿万斯年中官回奏上大悦永乐三年一日集众说偈曰世尊七十九无念八十年踏翻华藏海依旧水连天泊然而逝奉全身塔于师子岩海舟慈禅师居士沈贯问修多罗教如标月指若复见月了知所标毕竟非月此理如何师举手曰指耶月耶士罔措师拍案一下士释然有省X果林首座僧参次师掷下蒲团曰汝试道看僧曰只此消息本无言说破蒲团上地迸天裂师曰且道裂箇甚么僧拟议师便打金山济禅师法嗣杉关福田西竺本来禅师崇仁裴氏子七岁出家于观音寺年十三遂参一峯执侍七载忽有省复见慈舟于金山礼拜起便问某甲拏得贼来请和尚断舟曰赃在何处师拍案一下舟便喝复举香严上树话反覆征诘遂承印可初住剑江寿圣宁藩致书聘师三往返不赴仅答问道书授慧光普照顿悟圆通之号永乐四年众请开法寿昌上堂拈香毕乃曰天日高明暑渐隆榴华喷火耀庭中衲僧眼里真机露无位真人觌面逢直下知端的拟议隔千重要达已躳事黄龙最上峯便下座后往闽之杉关重开福田一日忽索笔书偈曰者箇老乞儿教化何时了颠颠倒倒任随流是圣是凡人莫晓咄来来来去去去海湛空澄风清月皎书毕趺坐而逝世寿六十八僧腊五十五奉全身于法堂供养天界俊禅师法嗣东普无际明悟禅师蜀之安岳通贤镇莫氏子年二十弃家初未遇人习坐禅入定工夫后往楼山访清菩萨清举赵州无字话师当下有省自此靠箇无字如一座须弥山相似行住坐卧常在定中一日坐次忽然光明洞照无一毫可得占偈有虗空包不住大X地载不起之句西江悟首座指见无念会念谢世遂参古拙礼拜次拙谓侍者曰者僧有福德相拈拄杖靠椅坐命师供说行脚师为直叙拙曰你且去我不知你者样工夫一日复上方丈拙震声一喝拈拄杖作打势师呈身就棒拙曰我棒头有眼不打者般死汉拽拄杖便出师拱立不动拙复还坐蓦札问曰大地平沉你在甚么处师曰全露法王身拙曰万法归一一归何处速道速道师曰不道拙曰因甚不道师曰亘古亘今拙曰亘古亘今即且置你在西川什么物恁么来师不语良久拙曰哑子得梦向谁说一日拙为更号无际师曰恁么则无际亦未在天下老和尚尽向者里成道历代祖师尽向者里成佛即今有说佛说祖底出来尽教遣出门去不如某甲者里齁齁打睡拙笑曰者汉此后不受人瞒去也师尝有走马灯偈曰团团驰走不停留无箇明人指路头灭却心中些子火刀鎗人马一齐休后有法嗣七人有付法偈曰我无法可付汝无心可受无付无受心何人不成就杭州虎跑性天如皎禅师四明周氏子从正菴中芟染往谒古拙一夕推帘见月有省乃曰元来恁么翌旦趋见拙便震声一喝拙曰如贫得宝邪师曰宝即不得得即非宝拙曰凭何如是师趋前问讯叉手而立拙曰还我向上一句来师便掩耳而出复呈偈曰午夜推帘月一湾轻轻踏破上头关不须向外从他X觅只么怡怡展笑颜拙为助喜后住武林虎跑临终示众曰文章佛法空中色名相身心柳上烟唯有死生真大事殷勤了办莫迁延大众且道如何了办良久曰吾今无暇为君说听取松风㵎水声语毕而逝何密菴居士法嗣扬州素菴田大士僧问补陀路向什么门出士曰上座即今从什么门入僧曰抑勒人作么士曰看脚下僧擡头进前三步士曰错僧便退后三步士曰且道是你错是我错僧曰未举巳前早知错了也士曰正好喫棒僧无语士曰若到诸方分明举似示众曰近来笃志参禅者少才提箇话头便被昏散二魔缠缚殊不知昏散与疑情正相对治信心重则疑情必重疑情重则昏散自无大鑑下第二十七世邓尉持禅师法嗣杭州东明虗白慧旵禅师族王氏祖贯湖广父为丹阳税课司遂家焉幼颖悟不类常儿年十四往从玅觉湛然受业一日作务次然问汝在此作什么师曰切萝卜然曰你只会切萝卜师曰也会杀人然引颈师曰降将不斩然异之会然迁抚之疎山师闻唯菴唱道松隐将往见至一小菴自誓曰此行若不彻证决不复回一定六日忽举首睹松豁然有省遂返昼夜危坐端如銕幢诸方因号旵銕嵴后抵姑苏邓尉谒果林指令参宝藏具述悟由藏曰佛法如大海相X似转入转深那里泊在者里一日室中侍立次藏问心不是佛智不是道汝云何会师向前问讯叉手而立藏呵曰汝在此许多时犹作者般见解师遂发愤寝食俱废至第二夜蓦然彻证述偈曰一拳打破太虗空百亿须弥不露踪借问箇中谁是主扶桑涌出一轮红藏笑曰然虽如是也须善自护持时节若至其理自彰师受嘱辞去于天目之平山堂结侣坐千日长期后游安溪古道山峯峦秀拔遂有终焉之志一住三十载影不出山道风远播宿衲争趋座下拓基营缮成大精蓝宣德乙卯敕頟东明禅寺复命度僧以奉香火檀施委积师复损余赀重修净慈大殿辛酉六月一日忽集众叙谢诀别众请偈师曰一大藏教无人看着争用得者几句闲言语跏趺而逝茶毗舍利无筭塔于东坞世寿七十僧腊五十有五国子祭酒胡公濙为之铭福田来禅师法嗣建宁府天界雪骨会中禅师大阐参次师问从何处来阐曰逼塞虗空都无来去师曰既无来去阿谁拕皮袋到者里阐曰内外俱空皮袋何有师曰如何是祖师西来意曰西来岂有意邪师曰腊月三十日到来向何处安身立命曰信脚踏翻干坤独露师乃示以偈曰的是金毛亲出窟法轮掉转入廛来一声蓦地遥空吼野犴闻之脑裂开东普悟禅师法嗣X舒州投子楚山幻叟荆璧绍琦禅师蜀之唐安雷氏子年九岁从玄极通受业首参无际一日闻板声有省复徧叩月溪海舟诸老咸称赏之正统六年再参无际际问数年以来在什么处住师曰廓然无定际曰有何所得师曰本自无失何得之有际曰者是学得来底师曰一法不有学自何来际曰莫落空耶师曰我尚非我谁落谁空际曰毕竟事作么生师曰水落石出雨霁云收际曰莫乱道只如佛祖来也不许纵尔横吞藏海现百千神通到者里更是不许师曰和尚虽则把住要津其柰劳神不少际拍膝一下师便喝际曰克家须是破家儿恁么干蛊也省力师掩耳而出至晚复召师诘曰汝将平昔次第发明处说来看师从实具对际曰还我无字义来师呈偈曰者僧问处偏多事赵老何曾涉所思信口一言都吐露翻成特地使人疑际曰如何是汝不疑处师曰青山绿水燕语莺啼历历分明更疑何事际曰未在更道师曰头顶虗空脚踏实地际乃鸣钟集众𢍁以袈裟拂子后出世天柱僧问如何是天柱境师曰㵎阔云归晚山高日出迟曰如何是境中人师曰頟下眉遮眼腮边耳搭肩曰如何是天柱家风师曰云甑炊松粉冰铛煑月团曰如何是祖师西来意师曰海神撒出夜明珠曰学人不会师曰文殊失却玻璃盏问如何是佛师曰生銕秤鎚曰如何是法师曰石头土块曰如何是僧师曰黑漆拄杖景泰五年迁投子上堂X僧问远离皖山来据投子海众临筵请师祝圣师曰鼎内长生篆峯头不老松曰祝圣巳蒙师的旨投子家风事若何师曰提瓶穿市过不是卖油翁曰只如祖师道不许夜行投明须到还端的也无师曰虽然眼里有筋争柰舌头无骨曰赵州道我早猴白渠更猴黑意作么生师曰不因弓矢尽未肯竖降旗问和尚今日陞座说法未审有何祥瑞师曰麒麟步骤丹青外优钵华开烈焰中曰如何是祖师西来意师曰雪消山顶露风过树头摇问宝剑未出匣时如何师曰神号鬼哭曰出匣后如何师曰佛祖吞声曰出与未出时如何师曰无须锁子两头摇僧提起坐具师便喝僧拟议师便打乃曰毒蛇头上揩痒勐虎口里横身也须是恁般人始得适来者僧大似一员战将敢来者里夺鼓搀旗惜乎龙头蛇尾死在棒下若解转身活路自然不犯锋铓所以道弄蛇须是弄蛇手不会弄蛇蛇齩杀复举法灯示众山僧本欲深藏岩穴隐遁过时葢为清凉老人有未了公案不免出来为渠了却时有僧问未审清凉老人有甚不了公案灯拈拄杖便打曰祖祢不了殃及儿孙僧曰过在甚么处灯曰过在我殃及你师曰大凡宗师出世先要拈出已见然后方可定断古今看他法灯如此作略美则美矣了则未了幻叟今日亦为蚕骨老人有未了公案出来为渠了却若有问蚕骨老人有甚不了公案应声便喝眼目定动连棒打出大众山僧恁么X提持且道与法灯用处还有优劣也无若缁素得出许他是箇同参上堂拈拄杖只者些子誵譌多少师僧到者里开口不得思量不及举扬不出即今落在山僧手里横也由我竖也由我提起放下卷舒杀活总由我以拄杖空中点一点曰正当恁么时从上佛祖天下老和尚到者里只得乞命有分众中莫有为佛祖出气者么良久卓拄杖一下翟支瞎金刚正眼靠倒空王宝座汝等诸人讨什么盌便下座上堂众集师敛衣就座良久曰大众分明记取便下座示众选佛场开定祖机辨明邪正在钳鎚禹门浪暖风雷动正是鱼龙变化时众中莫有冲波激浪者么良久以拂子打圆相机先一着觌面全提击禅牀一下句外一言和声揭露不许停思顾伫那容拟议分疎眨得眼来剑去久矣纵饶佛祖到来也只攒眉有分何故葢为非言路可通非心识可测若是英俊衲僧向未举以前便当点首一笑犹较些子近世人心不古学者不务真参实悟惟是接响承虗以学识依通为悟明穿凿机缘为参究破坏律仪为解脱夤缘据位为出世以致祖风彫獘魔说炽然塞佛祖之坦途瞽人天之正眼使吾祖教外别传之道于斯委地大觉世尊于二千年外早巳识得众生心病预设多方曲乖规则故曰末世众生希望成道无令求悟惟益多闻增长我见又曰众生未悟作何方便普令开悟所以结制安居尅期取证过三期日随往无碍故知解结X之有时也诸大德于九十日中还曾证悟也无已悟者且置勿论如或未悟则此一期又是虗丧了也若是真正道流以十方法界为圆觉期场无论百日千日结制解制但以举起话头为始一年不悟参一年十年不悟参十年乃至二十年三十年尽平生不悟决定不移此志直要见箇彻头彻尾真实究竟处方是放参之日所谓一念万年岂虗语哉竖起拂子诸大德还知落处么幻叟今日不辞饶舌更为诸人下箇註脚勐火铸成金弹子当机揑碎又浑囵等闲得失俱拈却风送潮音出海门师到菜园见冬瓜问园头者箇无口因甚长得如许大头曰某甲不曾怠惰一时师曰主人公还替你出些力气也无头曰全承渠力师曰请来与老僧相见头便礼拜师曰者犹是奴儿婢子在头转身拈篾缚架师乃呵呵大笑回顾侍者曰菜园里有虫性空首座请益蒙山三关语曰蟭螟虫吸干沧海鱼龙虾蟹向何处安身立命师曰长安路上金毛卧曰水母飞上色究竟天入摩醯眼里作舞因甚不见师曰五凤楼前銕马嘶曰莲湖桥为一切人直指明眼人因甚落井师曰明月照见夜行人曰请师颂出师曰好与痛棒曰棒则甘领颂则乞师不吝师乃大笑颂曰当机把断圣凡津拟议知渠屈未伸欲识蒙山端的旨垂钩意在钓金鳞天顺改元由匡庐归蜀韩都侯于方山建云峯寺迎师住持成化九年三月望示微疾众请末后句师展两手X曰会么复曰今年今日推车撞壁撞破虗空青天霹雳阿呵呵泥牛吞却老龙珠澄澄性海沤华息泊然而逝世寿七十僧腊六十一云南府古庭善坚禅师本郡昆明人首参无际示万法归一一归何处话苦心穷究十载方得透脱后于隆恩求际印证际曰子见处如何与老僧不同师展两手曰者箇非别际颔之一日辞际际曰甚处去师曰十字街头诃佛骂祖去际曰子还来否师曰不违和尚尊颜礼拜便行初游金台止大容山复南还住金陵天界迁皖桐浮山示众举汾阳无业禅师曰古德道人得意后茅茨石室向折脚铛煑饭喫过二三十年名利不干怀财宝不为念大忘人世隐迹岩丛君王召而不来诸侯请而不赴岂同吾辈贪利爱名汩没世途如短贩人有少希求而忘大果师曰诚哉是言我等惟掠虗头妄自尊大无明三毒潜结于心逆恶境缘知无解脱据实而论且莫管你是知识非知识除却一切施为动静语默文字生死到来毕竟作么生脱去不得认着箇死搭搭向良久处妄想不得执着箇转辘辘向活脱处狂荡但有丝毫差别见觉直饶嵴梁生銕铸就机辩悬河泻水未免阎老子打入阿波波阿咤咤八寒八热万死万生灼然灼然击拂子昨夜蟭螟吞六合虗空扑碎落岩前复召大众珍重后归昆明古庭示寂古庭与盘龙南北竝峙至今二大士肉身存焉X素菴田大士法嗣佛迹颐菴真禅师示众青山叠叠绿水滔滔于斯会得独步高超虽然也是寻常茶饭古人道欲穷千里目更上一层楼机不离位堕在毒海语不惊羣陷于流俗若向击石火里辨缁素掣电光中明杀活可以坐断千差壁立万仞诸兄弟还知有恁么时节也无今时诸方说禅浩浩尽谓脚跟点地鼻孔撩天究竟具正眼者落落罕闻所以偏正不一各立异端坚执已解弗通实理所谓正法难扶邪说竞兴古人道信有十分则疑有十分疑有十分则悟有十分可将尽平生眼里所见耳里所闻恶知恶解奇言玅句禅道佛法贡高我慢等心彻底倾泻莫存毫末只就未明未了公案上距定脚跟竖起嵴梁无分昼夜无参处参无疑处疑直得东西不辨南北不分獃桩桩地却如箇有气底死人相似心随境化触着还知打破髑髅不从他得岂不庆快平生者哉大鑑下第二十八世东明旵禅师法嗣金陵东山翼善海舟永慈禅师成都余氏子生于洪武二十七年幼孤见僧辄喜一日闻生死事大发心出家奋志访寻知识首见太初问父母未生前那箇是汝本来面目师即从东过西叉手而立初曰不是不是师曰两眼对两眼宣德二年出崃游燕京南还至武林谒东明问无相福田衣何人合得披明便掌X师曰作么明又掌师曰一掌不作一掌用又如何明复掌师曰老和尚名不虗传大展具三拜未几复游金陵正统二年太监袁诚钦师道德请师开法翼善五年五月二十九日东明专僧送衣拂至有偈曰分付慈海舟访我我无酬明年之明日西风笑点头明年东明如期示寂水心月江觉净禅师姑苏沈氏子十五岁往从古拙芟染永乐壬寅参岘山宗后见东明亲依最久一日问明如何是祖师西来意明曰你那里去来师进前曲躬曰那里去来明便喝师亦喝明便打后菴居天目天顺间迁里之水心成化已亥正月十九日戒饬徒众说偈而逝寿七十九腊五十一天界中禅师法嗣邵武府君峯大阐慧通禅师建宁邵氏子从斗峯祝发往参雪骨中一夕有省即说偈曰手把清风斧毗卢顶豁开三千诸佛祖一串穿将来旦诣丈室见中中曰还我话头来师复说偈曰坐断恒沙界全心一物无浮云都散尽独耀一轮孤中印可之后住君峯弘治十四年二月十七日集众说偈曰人生七十古来稀更添一岁也希奇若问老僧何处去虗空独露笑嘻嘻沐浴更衣趺坐而逝投子琦禅师法嗣金陵高座古溪觉澄禅师蔚州人从云中天晖昶芟染阅大藏历五寒暑于大慧录中无字话染指乃叩X月溪复往投子见楚山亲炙久之得尽其旨隐于固始之南山有年天顺间住金陵高座结制小参三条椽下坐堆堆把定身心若死灰拨出炉中些子火惊天动地一声雷还有不惜眉毛者么良久乃曰有时三世诸佛与火炉说法觅火和烟得有时火炉说法三世诸佛谛听担泉带月归于斯会得芥子纳须弥也得须弥纳芥子也得正眼观来两箇火炉三世诸佛结住于青州布衫一粒芥子百亿须弥收归于云门胡饼两堂云水穿又穿不得齩又齩不得大众正当恁么时毕竟作么生还会么眉间拶出金刚焰露柱灯笼尽放光成化癸巳八月九日沐浴更衣集众诀别端坐而逝少顷众泣师复开目曰不须如是复瞑目襄阳府大云兴禅师久侍楚山一日山出郡归众途迎山曰我不曾下山亦未尝出郡且道甚处去来师曰大众久立请和尚回寺山曰那里是寺师曰钟声响得好山呵呵大笑师便礼拜后山付偈曰躬自西州定宗旨亲从投子付袈裟他年出世提纲要不立孤危是作家𣵠州金山宝禅师参楚山楚问曰面南看北斗且道明甚么边事师曰和尚合取口好楚曰未在师曰瞒别人即得楚曰如何是透关眼师振声一喝楚曰向上一机又作么生师曰青天日卓午楚曰未梦见在师曰木童拈玉线石女度金鍼楚曰转身一句速道X速道师曰雨添山色秀风来竹影移楚拈拄杖师便喝拂袖而出楚曰放汝三十棒师转身作礼曰谢和尚慈悲楚曰子虽有滔天之浪且无湛水之波师俛首默然楚深肯之唐安湛渊奫禅师参楚山亲依最久一日入室次山问如何是至理一言师曰有口说不得山曰松风流水为什么却说得师曰为渠无口山曰你道他说些什么师曰和尚适来问甚么山曰祇如绝音响处还有说也无师曰有则灼然有只是闻不及山曰闻即且置你道他说箇甚么师乃竖起拳头山曰还有闻得及者么师以手指香炉曰是渠却闻得山曰因甚渠却闻得师曰为渠有耳山曰汝亦有两耳为甚闻不得师曰虽然闻不得瞒他一点不得山曰放汝三十棒师便礼拜石经海珠祖意禅师掩关次一日楚山到关前击门一下曰请关中主相见师敛手鞠躬而立山曰赵州无字作么生师曰只为婆心切肝胆向人倾山曰不涉有无时如何师曰某甲到者里却不会山曰待汝出关与汝一顿师曰某甲即今亦不在关内山指关问曰争柰者箇何师便喝山曰天气炎烝善加保护师便礼拜长松大心真源禅师三池张氏子谒楚山问曰从上佛祖言不及处行不到处请师直指山拈拄杖曰聻师便喝山便打师又喝山又打师便礼拜一日室中X侍立次山曰向父母未生前道一句来师曰道不得山曰因甚道不得师曰他没口山曰又道没口师曰谢师答话松藩大悲崇善一天智中国师彭县人体貌奇异年十二从月光受业后居松藩一日楚山过其庐师述悟由山曰如何是无字意师曰出匣吹毛剑寒光射斗牛山曰赵州因甚道无师曰波斯嚼冰雪不觉齿牙寒山曰拈过有无如何凑泊师曰夜深谁把手同共御街游山曰向上奇特一句作么生师曰秋夜家家月春来处处华一双清白眼何用撒泥沙山印可之石经豁堂祖裕禅师成都巨氏子久从楚山游一日山阅经次师诣前曰和尚看底是什么山便喝曰你道是什么聻师亦喝山举起经曰百千三昧无量玅义皆从者一卷经流出且道者一卷经从甚处得来师弹指一下山便休去三池月光常慧禅师简州李氏子参楚山山曰久闻上座尝覧大藏是否师曰和尚莫谤某甲好山曰白底是纸黑底是墨毕竟如何是经师曰和尚莫要不本分山曰作么生是不本分底道理师曰经聻山曰似即似是即未是师便礼拜中溪隐山昌云禅师参楚山山问汝名甚么师曰昌云山曰号聻师曰隐山山曰云在山中隐如何又出山师曰只因夜来鹤带过岭头关山曰或为霖雨时X如何师曰徧润寰区山曰忽被勐风吹散时如何师曰依旧青天白日山呵呵大笑珪菴祖玠侍者一日病次楚山往视值心上座来山顾师问曰如何是心师曰开口不容情山曰未在师返顾心曰何不礼拜和尚心便就礼一拜山休去后病革有痛苦声山曰平日得力句到者时节还用得着么师点首山曰既用得着又叫唤作么师曰痛则叫痒则笑山曰只如三寸气断向何处安身立命师曰雨过天晴青山依旧山曰从今别后再得相见否师曰旷劫不违今何有间山曰恁么则子不曾病耶师曰病与不病总不相干山复执其手曰者是甚么师便合掌曰某当行矣振身端坐而逝翠微悟空禅师关西人久依楚山一日入室次山问踏翻大地无寸土彻底穷源事若何师曰有星皆拱北无水不朝东山曰还假履践功用也无师曰履践则不无功用即不可得山曰只箇不可得处亦不可得子又作么师拟进语山震威一喝师曰恩大难酬便礼拜云南坚禅师法嗣五台山显通大巍净伦禅师云南康氏子生于宣德丁未正统间从无极泰芟染古庭居浮山师往叩室中机契后住显通上堂无孔銕鎚当面掷黑漆崑崙拦路坐莫有挨拶得入拈弄得出底出来道看僧问如何是台山境师曰不是天晴便是下雨曰如何是X境中人师曰金刚窟里万菩萨曰未审寻常所说何法师曰清风吹幽松近听声愈好问如何是佛法的的大意师曰今年调雨水农家好春麦问如何是祖师西来意师曰待饭僊山转身即向汝道乃曰拈砒霜作醍醐亦曾有也撒珍珠如瓦砾谁箇不然开眼上树特地丧全身梦昇兜率也是掦家丑未动情思转魔女尽成菩提宝器不劳腕力指娑婆便为玅喜净邦长水濬岳积而来瑯琊觉冰消而去信脚踏翻瑠璃穽等闲击碎珊瑚枝上堂三圣震威一喝正法眼里撒沙南泉白刃高挥古佛家风扫土何必不必探竿岂在人手湘南潭北塔样脱体持来不萌枝上放春回烈焰堆中飞片雪有斯作略可谓其人谁家井底无天到处波心有月上堂体相用三大齐彰尘尘摄入因果智五周顿证法法圆融百城烟水不出一毫十世古今匪移当念红蕅华开水香触着蟭螟虫半边鼻青山低处天阔展开瘦蚊子一茎眉百川竞注而水体不流万窍共号而风本自寂金师子不劳踞地水牯牛随分纳些动容满目家山依旧青天白日冬至示众五顶琼瑶堆千松珠玉枝尽台山泉石烟云飞楼涌殿总是文殊一只智眼真光是汝诸人常在于其中经行及坐卧还知从不曾动着渠一茎眉毛么若也与么见得便尔摄大千于毫端广尘沙于法界其或未然切忌东卜西卜老僧为汝诸人真实告报今朝冬至一阳生珍重示众山高海阔月X朗风清松苍石白夏暑冬寒如是历历分明一一成现且道衲僧分上成得箇甚么边事莫有道得者么不妨出来道看若无老僧自道去也拈拄杖便下座示众演祖道有则奇特因缘举似诸人欲说又被说碍不说又被不说碍大小演祖大似灵龟曳尾一言既落人耳如何讳得老僧也有一则奇特因缘索性举似大方令他倚门傍户者一箇箇壁立千仞便下座示众老僧者里也不说东村李大郎太俭也不说西社王二姊太奢也不会安角唿兔也不会添足画蛇早起一盂白粥午后一盌清茶谁管他陈年烂葛藤冷地开华展两手曰汝等诸人来者里讨甚么干木查师有山居吟无事山房门不开土堦春雨绿生苔此心将谓无人委幽鸟一声何处来后示寂于本山大冈澄禅师法嗣杭州天真毒峯本善禅师祖贯凤阳吴氏父宦游广东雷阳而生年十七出家初遇源明和尚示无字话师当下便能领解举似明明曰我二十年看箇无字如蚊子上銕牛子才学做工夫便有许多知见复曰观子根器有异于人切莫途中被人哄去作长老悞汝大事师蒙诲即发愿一味拍盲做工夫自誓此生以悟为期慕无际道风入川参叩会际蒙召赴京遂掩关不设卧具惟置小凳昏重并去凳一日闻钟声有省说偈曰沉沉寂寂绝施为触着无端吼似雷动X地一声消息尽髑髅粉碎梦初回再往谒际适际迁化遂求证于月溪溪曰佛法不是鲜鱼怕烂却那日惟东敲西击暗垂勘验一日侍溪园中坐次溪曰你向来无甚么话头师曰无字溪曰如何是无字师曰如今看来恰似口金刚王宝剑溪曰如何是金刚王宝剑师曰寒光焰焰耀古腾今溪曰还我剑来师曰拟动则犯他锋铓溪曰横按当轩时如何师曰佛来也杀祖来也杀溪曰老僧来聻师曰亦不相饶溪曰杀后如何师曰且喜天下太平溪曰毕竟如何是无字意师曰赃贼分明溪曰贼即且置还我赃来师曰六六三十六溪曰未在更道师曰夜短睡不足日长饥有余溪曰牛过窗櫺头角四蹄都过了因甚尾巴过不得师曰了无一法当情瞥尔通身露地溪曰你即今向甚么处安身立命师曰何处不称尊后辞溪游浙中掩关于天目之万峯菴月溪亦蒙旨钦赐归金陵大冈遣书召师付嘱师适因事他出溪临委息命送衣拂𢍁之师住山凡四十余载天顺间建西湖之三塔洎天目之招明吴山之宝莲南山之甘露成化初掩关石屋后住天真僧问如何是和尚家风师曰前江潮急鱼行涩后岭峯高鸟泊难僧请益高峯和尚示众曰海底泥牛衔月走岩前石虎抱儿眠銕蛇钻入金刚眼崑崙骑象鹭鸶牵此四句内有一句能杀能活能纵能夺若人检点得出一生参学事毕未审是那一句师曰待汝悟即向汝道僧曰不会师X曰不见道你有拄杖子我与你拄杖子你无拄杖子我夺却你拄杖子普说略曰宝剑全提日用中高挥大抹肯从容卷兮魂胆迎风丧舒也髑髅徧地横万死万生浑不顾一鎗一骑便收功赵州性命分明也血刃参天不露锋以拂子拂一拂虗空廓彻无消息万里无云天汉碧拶得须弥入蕅丝弥勒释迦齐叫屈倒骑銕马逐西风惊得泥牛从海出诸仁者若作奇特会孤负已灵不作奇特会抱赃叫屈且作么生会解藏天下于天下始见林梢挂角羊壬寅示寂于天真塔建本山五台山普济孤月净澄禅师西河张氏子首参月溪令看赵州无字话三日有省溪异之复入蜀谒广福福问大死底人却活时如何师曰眉毛眼上横鼻孔大头垂曰如何是无字意师曰风行艹偃水到渠成曰大地平沉虗空粉碎汝向何处安身立命师曰云消山岳露日出海天清天顺改元还清凉代王延诣内掖问道尊礼之令旨建寺于华严谷頟曰普济命师住持师尝有山居偈曰寰中独许五台高无位真人伴寂寥一任诸方风浩浩常空两眼视云霄甘贫林下思悠悠竹榻高眠石枕头格外生涯随分足都缘胷次略无求自住丹崖绿水傍了无荣辱与闲忙老僧不会还源旨一任青山青又黄深隐岩阿不记年名缰利锁莫能牵七斤衫子重联补日炙风吹愈转鲜飒飒春风和鸟哀清音直到耳边来炉烧柏子X端然坐对月残经又展开后坐脱于本山夷峯宁禅师付法偈曰祖祖无法付人人本自有汝证无授法无前亦无后广善潭禅师法嗣凤阳府槎山护国无用文全禅师济南商河刘氏子年十九投灵岩祝发初见月天蒙示法要次参别传有省入传问虗空粉碎大地平沉汝在甚么处安身立命师曰昨夜泥牛吞浩月今朝木马吐清风传曰一归何处聻师曰一自白牛归雪岭直至如今不见踪传颔之复往金山谒无极嘱师见宝月月问有艹鞋钱么师曰青山不露顶月曰如何是应物现形师曰孤光明月普天辉万象森罗全体现一日月入堂坐次叫曰寒寒师便搬火炉向前月曰如何是火炉边事师敲火炉三下月微笑而出入室次月拈拄杖曰者是拄杖子且道主在甚么处师夺拄杖掷地叉手而立月曰看者汉撞却拄杖子了也师拂袖便出后蒙印可出世槎山上堂法不孤起仗境方生道本无言因言显道今来龙象交参诸山共处此非小缘感皇上之洪恩贤士大夫之佑护檀那喜舍僧众清修安立禅期助斯圣化命山僧光掦宗眼令末运得种福田然虽如是犹未是衲衣下事在且道作么生是衲衣下事僧问三乘即不问直指事如何师曰双峯顶上鹤栖树九龙山下鸟啼华曰西来祖意蒙师指东土相传事若何师曰岭上有风千古秀㵎边流X水万年清问如何是白水境师曰一片荒田堆四野三间茅屋壮诸山曰如何是境中人师曰白虎头边天子庙黑龙潭上帝王基曰人境两忘时如何师曰苏武不知青羝意七郎常恨白鸦归僧礼拜师拍案一下下座崇福大慧觉华禅师维扬刘氏子初见海舟有省复参宝月于繁昌遂蒙印证住后上堂举拂子威音那畔只是者箇如今目前也只是者箇若唤作拂子瞎却人天眼目不唤作拂子瞎却人天眼目大众毕竟唤作甚么若也直下见得便知迦叶微笑二祖觅心了不可得绍如来传灯续祖宗正脉良久曰千圣不能识以拂子击香案一下颐菴真禅师法嗣处州白云无量沧禅师示众二六时中随话头而行随话头而住随话头而坐随话头而卧心如栗棘蓬相似不被一切人我无明五欲三毒之所吞噉施为动静通身是箇疑团疑来疑去终日獃椿椿地闻声见色管取㘞地一声去在和菴忠禅师法嗣明州用刚宗软禅师示众大凡做工夫只要起大疑情不失正念千疑万疑祇是一疑才有间断即落空也见汝等做工夫未曾半月一月打成一片焉得不走作果若真疑现前撼摇不动自然不怕惑乱又不得起一念欢喜心才有丝毫异念即打作两橛只管X勇勐忿将去终日如箇死汉子相似到者般时节那怕瓮中走却鼈大鑑下第二十九世金陵慈禅师法嗣金陵高峯宝峰智瑄禅师天琦参师问甚处来琦曰北京师曰只在北京为复别有去处琦曰随方潇洒师曰曾到四川么琦曰曾到师曰四川境界与此间如何琦曰江山虽异云月一般师举起拳曰四川还有者箇么琦曰无师曰因甚却无琦曰非我境界师曰如何是汝境界琦曰诸佛不能识谁敢强安名师曰汝岂不是着空琦曰终不向鬼窟里作活计师曰西天九十六种外道汝是第一琦拂袖便出师以偈付曰济山棒喝如轻触杀活从兹手眼亲圣解凡情俱坐断昙华犹放一枝新庐山云溪碧峯智英禅师少壮苦不识字𣆶年信口成章时多称之嘱门人智素偈曰见彻孃生亲面目从今保守者天真爪牙养就峥山宁日哮吼一声百兽惊夷峯宁禅师法嗣杭州天目宝芳进禅师付法偈曰真性本无性真法本无法了知无法性何处不通达续灯存稾卷九X续灯存稿X卍XXX续灯存稾卷第十明嗣祖沙门东吴通问编定笠泽居士华亭施沛彚集临济宗大鑑下第三十世宝峯瑄禅师法嗣竟陵荆门天琦本瑞禅师南昌钟陵人父江堂母徐氏年二十忽念色身无常弃家远游投荆门无说能薙发能示万法归一一归何处话后遇高邮全首座同往襄阳途中偶闻妇人唿猪声全曰阿孃墙里唤哪哪途路师僧会也么拶破者些关棙子孃孃依旧是婆婆师矍然汗下一日染病甚剧有晖禅者勉师曰病中工夫切不可放过昔大慧和尚在径山患背疮昼夜叫唤或问和尚还有不痛底么慧曰有曰作么生是不痛底慧曰痛杀人痛杀人师于言下豁然透得孃孃依旧是婆婆意旨又一日闻山鹿叫唤会得日用之中无不是底道理复往蜀中谒楚山问曰某甲间时看来了然明白及至临机因何茫然山曰毫釐有差天地悬隔后游金陵途中忽然如从梦觉从前所得一场懡㦬遂参宝峯瑄和尚于高峯鍼芥相契遂蒙印证师尝示众曰祖师西来不立X文字直指人心见性成佛更无别法若向者里知箇落处定也有分慧也有分宗也有分教也有分佛法世法无可不可腰缠十万贯骑鹤上扬州其或不然定也不是慧也不是宗也不是教也不是葢为不识本心名为狂妄经云虗妄浮心多诸巧见不能成就圆觉方便诸佛诸祖惟传一心不传别法汝等不达本心便向外求于妄心中起妄功用所谓如邀空华欲结空果纵经尘劫只名有为须知见性成佛性乃不是见他人之性佛乃不是成他人之佛决定是汝诸人本有之性与十方法界秋毫不昧人人本具箇箇不无但向二六时中一一之处回光返照看是阿谁不得执定祇在一处须是于一切处大起疑情将高就下将错就错一丝一毫毋令放过行时便看者行底是谁住时便看者住底是谁坐时便看者坐底是谁卧时便看者卧底是谁见色时便看者见底是谁闻声时便看者闻底是谁觉一触时便看者觉底是谁知一法时便看者知底是谁乃至语默动静回头转脑疴屎放尿着衣喫饭迎宾待客周旋往返一一返看昼夜无疲倘若一念忘了便看者忘了底是谁妄想起时便看者妄想底是谁你道不会只者不会底又是阿谁现今疑虑你看者疑虑底又是阿谁如是看来看去不妨头头独露法法全彰万境不能侵诸缘不能入得失是非都无缝罅明暗色空了无彼此山河大地日月星辰尽圣尽凡都卢祇是一箇X谁字更无别念上下无路进退无门山尽水穷情消见绝豁然爆地一声方知非假他求不是一番寒彻骨争得梅华扑鼻香又曰世间无法出世间无法透得者两箇无法归家稳坐师行脚时尝遇隆首座者谓师曰青青翠竹尽是真如郁郁黄华无非般若师指庭前柏曰时人见此一株柏如梦相似云溪瑛禅师法嗣匡山天池林隐净菴智素禅师东莱赵氏子生于正德甲戌八月十八日早年父母俱丧年十五从五台天成寺大用祝发谒云溪瑛得旨后住天池上堂体露金风光皎洁一色明明无间歇𦏪羊挂角觅无踪海底蟾蜍吞却月荆藩请住东山上堂在天天高在地地厚一毫端上应时纳祐此犹是者边事且道那边事作么生拊几曰释迦睡重弥勒起迟下座宝芳进禅师法嗣嘉兴府东塔野翁晓禅师无趣空参每呈见解师皆不诺一日谓趣曰我有一言要与汝说趣耸耳而听师但笑而不诺趣再四恳请师复笑趣始具威仪作礼跽而哀恳师乃曰祖师西来直指人心见性成佛贵在直下体究子若果信得及可放下万缘参箇一归何处趣从此死心看话头经三载一日闻鸡鸣有省诣师求证师反覆征诘后付衣拂复示偈曰非法非非法非性非非性非心非非心付汝心法竟吉菴祚禅师法嗣X嘉兴府天宁法舟道济禅师郡之思贤里张氏子年十八勐省出家父母难之至二十一岁投天宁为行者时默堂受宝月法印归自繁昌师往谒服勤久之复诣东禅从昂公祝发参吉菴祚菴门庭孤峻师朝夕咨叩一日闻磬声豁然洞彻菴印可之未几长安觉王寺请居第一座室中秉拂机用莫能凑泊嘉靖初住金陵安隐僧问如何是安隐境师曰三山半落青天外二水中分白鹭洲曰如何是安隐家风师曰石虎山前鬬泥牛水底眠僧曰不会师曰用会作么精严寺晚参精严寺里撞钟府谯楼上擂鼓同时显大神通穿透千门万户大众还闻么若道不闻争柰钟鼓分明人人有耳若道闻将甚么闻即今鼓绝钟消闻底事作么生试道看卓拄杖黄金自有黄金价终不和沙卖与人陆五台居士问画前元有易不师曰若无伏羲将甚么画台曰画后如何师曰元无一画台曰现有六十四卦何得言无师曰莫着文字台曰请和尚离文字发一爻看师召居士台应诺师曰者一爻从何处起又问至人无梦何也师曰常人于现前虗幻分别境界不知全体是梦认为实有而以昏昧想心系念神识纷飞境界为梦所谓寤寐俱梦梦中复作梦也至人于自心境界如实而知故于现前虗幻境界玅用泠然通彻无碍而睡梦亦自明明而知历历而觉所谓寤寐一如者也故至人无梦之说非有无之无乃是无梦无非梦梦与非梦一而巳X矣又问梦里须臾何以历涉万里师弹指一下曰千里万里只在者里问圣人有妄念不师曰无曰既无妄念何用兢兢业业师曰兢兢业业故无妄也问为政何如得无倦师曰荣辱得丧毁誉是非一切不管但虗其心行其所无事则无倦矣问终日喫饭何故不曾齩着一粒米师曰喫饭底人居士还曾见不问四方上下有穷尽不师曰居士试返观自已心量有穷尽不士良久曰实无穷尽师曰世界亦然又问地狱实有不师曰人作了恶历历自知虽经久远忆持不忘便是业镜自心明知自恶不能自释便是法王心地不空地狱实有心若空了地狱随空示人偈曰工夫不间四威仪听板闻钟好下疑打破未生时面目好来炉畔受钳鎚道本无为岂属修有修头上更安头虗空若使重加柄野艹闲华正好愁将谓衣中有宝珠衣穿方信宝珠无前年尚有无珠说今日无珠说也无内不寻思外不求大千沙界一毫收尘尘剎剎莲华藏认着依然是外头人人心上古弥陀末法人中不信多念念他方求佛去不知念念是弥陀后迁弁山晚年复退归天宁庚申秋示疾或请说偈师举手摇曳而逝世寿七十四僧腊五十二茶毗塔于禅悦堂天通显禅师法嗣湖州天池月泉玉芝法聚禅师嘉禾富氏子母冯生于弘治壬子十一月二十九日儿时每借地趺坐折X艹念佛母曰此儿他日必为佛弟子稍长淹通经史年十四从资圣坚法师受业芟染受具矢志参学夙夜匪懈一日阅坛经有省往谒吉菴祚不契复见法舟济多所启发偶会阳明王公于多士中王拈袖中锁匙问师见么师曰见王复纳入袖中曰见么师曰见王曰未在师疑不决一日闻僧举僧问大颠和尚如何是见性颠曰见即是性不觉释然一笑述偈曰湖光倚杖三千顷山色开门五六峯触目本来成现事蒲团今不鍊顽空未几结制于漏泽之云峯忽忆雪巖和尚问高峯正睡着时无梦无想无见无闻主人公在甚么处便见得生死一致寤寐一如一日闻友人诵天通梦居禅师碧峯寺里有如来之句遂诣碧峯才见便问碧峯寺里有如来莫便是和尚不峯曰上座还见么师曰总见也是金屑落眼峯曰者汉死去多少时汝来为他乞命便归方丈次日峯上堂举古德曰打破大唐国觅箇不会佛法底也无又曰向南方走了一转拄杖头不曾拨着一箇会佛法底此二语甚有誵譌试为酬一语看师曰前不构村后不迭店峯曰未在更道师曰不遇知音者徒劳话岁寒峯曰有甚得力句试举看师遂呈二偈峯曰未免落人圈䙌师曰如何得不落人圈䙌峯便掌曰是落不落师豁然大悟平昔所蕴皆冰释巳而侍峯过杭游南屏至宗镜堂峯登座曰此处正好说法师曰说法巳竟峯便下座顾师问曰何者是我所说底法师X曰剑去久矣峯颔之遂蒙印可后归隐天池衲子日臻遂成丛席示众至道无为非有为无以造其深绝学无学非力学无以臻其极譬犹玉之在璞珠之在渊非剖凿探求终无以获故雪山苦行六年少林壁观九载以至断臂求法腰石负舂赵州三十年不杂用心香林四十年方成一片孜孜矻矻废寝忘餐惟欲究明大事者皆参禅学道之榜样也柰兹禅林秋暮法道荒凉逐妄随邪无复自振惟知粥饭现成不愧虗消信施或游心异学肆志辩聪或穿凿机缘驰求义解是皆唐丧光阴徒增业识如舍父穷子飘转无据可胜叹哉若是英灵汉直须于生死岸头勐着精彩一念纯真纤尘不立如遇怨敌单刀直入不顾危亡如堕深井念念无他但求出路若能具如是深心管取到家有日在上堂举赵州勘二菴主公案颂曰舖席经过只一般争知死货活人拈东行卖贵西行贱看破方知不值钱上堂释迦世尊降诞于毗蓝园中一手指天一手指地周行七步目顾四方曰天上天下唯我独尊巳是漏逗不少末后拈华示众曰吾有正法眼藏涅槃玅心分付摩诃迦叶露布重彰末法儿孙不啻狂狗趂块便恁么休去犹较些子使再扬家丑以聋瞽后昆岂予之所愿哉只如众兄弟久参练达者举着便知宁堪矢上加尖若是初机晚进不免曲垂方便还有问话者么僧问金躯初降九龙吐水圣诞重逢未审有何祥瑞师曰金凤衔华呈X瑞彩锦莺翻调奏新篁曰周行指顾示真机今日如何露消息师拈拄杖曰拄杖子上透三十三天筑着帝释鼻孔下透十八重地狱击破阎罗王顶门俯应羣机万象森罗咸稽首宣扬般若大地山河侧耳听僧曰恁么则昔时灵鹫今日天池师曰一道禅光辉宇宙莫将今古较疎亲便下座陵五台居士问东土一千七百善知识即今总在什么处师指庭树鸣蝉曰者里也有一箇士曰声响便是么师曰唤作声响即蹉过也士又指石问曰无情说法只如者箇作么说得师曰居士唤者箇作什么士曰石头师曰又道说不得师于嘉靖癸丑五月十九日示寂世寿七十二僧腊五十八有语录二卷行世寿堂松禅师法嗣建宁府双峯古音净琴禅师本郡建阳蔡氏子自幼卓荦不羁每叹曰世间有求皆苦不如蚤觅箇出身处年二十五从东峯祝发初见大阐无所启发次谒性空关主得遇宿衲静晃邻席一日见晃阅古梅语录中有僧上方丈曰某有箇入处梅便打出僧又进方丈梅复打出晃笑曰者僧实有悟处只是大法未明耳师聆晃语便起身设礼求示入道旨要晃曰佛性虽人人本有若不以智慧攻化只名凡夫今欲成办此事直须尽扫葛藤枝蔓只将一句无义味话头自疑自问自逼自拶不肎求人说破不肎依义穿凿决要命根顿断亲证亲悟如此昼三夜三迫勒将去X年深月久忽然心华发明如云开见日古人公案一一洞了始知无禅可参无佛可做头头上了物物上通如人到家不问路也师蒙示诲即死心研究看万法归一一归何处话复过滇南参寿堂抵鸡鸣滩忽然大悟洎见寿堂鍼芥相投即承记莂归隐双峯正德壬申迁瑞岩示众学道人当截断诸缘屏息杂念单提本参话头于行住坐卧苦乐逆顺一切时中不得忘失凡静中所见善恶境缘皆繇不正思惟但只瞑目静坐心不精釆意顺境流半梦半醒或贪静境致见种种境界若是正因衲子做工夫当睡便睡一觉便醒起来抖擞精神摩娑两眼齩定牙关揑紧拳头专心正念切切偲偲疑来疑去到水穷山尽时节忽然疑团迸散顿见自已一段本地风光非从外得到者箇时节才名入门得地更要求明眼宗匠决择不可便休一法不明直须辨明一理不通直须通透假使悟后不能通达化门古人谓之坐在百尺竿头不能至于一切智海悬崖撒手自肯承当绝后再甦欺君不得珍重金台觉禅师法嗣杭州径山万松慧林禅师郡之仁和沈氏子从天目平舒获闻心要后游金陵闻僧诵丹霞禅师上堂语遂大彻时伏牛空幻寓广德师往谒呈所见即蒙印可后住径山一日辞众书偈曰七十六年萍踪何倚本无去来应缘而巳书毕而逝X大鑑下第三十一世天琦瑞禅师法嗣随州关子岭龙泉无闻绝学正聪禅师邵武人族姓奚母吴氏髫年出家二十受具习止观唯识论一日有宿衲诘师曰大通智胜佛十劫坐道场佛法不现前不得成佛道其意云何师依文答之宿讥诃而去师从此激励疑情顿发坐卧不安经六载一日闻马嘶大悟遂往见天琦乃蒙印可住后上堂举僧问云门如何是一代时教门曰对一说龙泉则不然若有问山僧如何是一代时教噼嵴便打曰合取狗口僧问如何是本来面目师曰石香亭曰便恁么去时如何师曰丧却了也问今朝四月八日天下丛林皆庆如来圣诞未审如来何处降生师于几画圆相示之笑巖宝参一日围炉次师曰人人有箇本来父母子之父母今在何处巖曰一火焚之师曰恁么则子无父母耶巖曰有则有佛眼覰不见师曰子还见不巖曰不见师曰子何不见巖曰若见即非真父母师曰善哉巖复呈偈曰本来真父母历劫不曾离起坐承他力寒温亦共知相逢不相见相见不相识为问今何在分明呈似师师即付以偈曰汝心即吾心吾心本无心无心同佛心佛心非吾心复嘱曰汝当护持缘熟智愚皆度师于壬申七月初一示微疾诀众说偈趺坐而逝全身塔于寺右沔州古岩禅师中年双目失明笑巖参师问何所来X巖曰亲从关子岭来师曰无闻老兄好么巖曰好师曰如何见得好巖曰老来康健师曰争见得康健巖曰着衣喫饭坐卧经行师曰与么则不出常情巖曰要且常情莫测师仰面大笑翌日巖入室师曰岭头老兄先师尝许他悟处见骨只是太朴无博学巖曰和尚博学乎师曰老僧亦非博学巖曰恁么则一同也师曰亦有不同处巖曰如何是不同处师曰他有眼我无眼巖曰和尚若无眼争见得渠无博学师又大笑嘱曰子器非凡宜深根固蔕广作利益非汝而谁惜吾衰老不及见矣巖拜谢而去伏牛济菴大休实禅师新郑李氏子幼婴疾苦甫数岁父母虑其不育命投宝珠受业年二十访老宿古心示万法归一一归何处话寻入火场打三有省述偈曰法身本无相法相本来空会得者消息处处显家风后往谒天奇和尚途中遇天真月印二禅客同至关子岭奇问你三人一路么师曰虽然一路来处不同奇曰如何是你本来面目师便珍重奇曰未在更道师便喝奇曰父母未生前喝箇甚么师无语而出自后数呈伎俩奇皆不诺一日侍奇于承天奇问曰藏身处没踪蹟没踪蹟处莫藏身你作么生会师曰当堂不正坐那赴两头机奇为助喜住后陞座须弥作舞海水腾波龙象交参人天共聚大地山河同宣妙句三贤十圣共证菩提眉藏宝剑起寒光袖隐金鎚行正令明杀活显全机举拂子还有明眼衲僧X不顾危亡向前一肩担荷得么便下座笑巖参问如何是祖师西来意师竖起拂子巖曰此外更有指示也无师掷下拂子巖便礼拜复叙问参关子岭话师曰怪道亲见作家来巖便喝少顷师又问曰我那老兄别来四十年未知近日鼻孔如何巖曰与和尚鼻孔一般师曰上座还见老僧鼻孔么巖曰见师曰向甚么处见巖曰两眼下口门上师曰有祕密句曾向上座道么巖曰曾道师曰试举看巖曰合取臭口师拈拂子巖便喝拂袖而出天池素禅师法嗣襄阳府大觉圆禅师汉川人仪貌丰硕声如洪钟参叩净菴默契菴付偈曰一枝正法眼列祖递传来付汝待时至馨香徧九垓师受嘱后隐居襄西笑巖爽菴参谒求依侍师曰上座错了也老拙平生温饱自适别无所长爽曰某等生死事大语未竟师约而笑曰老拙亦有生死何独尔有爽曰某恨晚进多无恒志和尚岂拒人哉师曰出家儿本自无事尔何无事生事少间曰粥饭自办始得师方便莫测最恶时机不淳诚一日室中举外道问佛不问有言不问无言世尊良久外道大悟师曰问既不涉有无良久亦是闲名正恁么时外道悟箇什么巖拟进语师遽以手掩其口曰犹挂唇齿在巖乃释然曰可谓东土衲僧不及西天外道占偈曰自笑当年画模则几番红了几番黑如今谢主老还乡那管平生得未得师称赏X之后无疾而化世寿七十三僧腊五十三野翁晓禅师法嗣嘉兴府无趣如空禅师本郡秀水施氏子生于弘治辛亥十月十八日幼慕宗乘留心体究同法舟济参访数载后见野翁彻法源底启关示众自结玄关自活埋自吾闭也自吾开一拳打破玄关窍放出从前者汉来元宵示众画角声中荐得观音未是作家彩灯影里知归室利谩夸好手恁么告报与诸人也须笑破虗空口若也未瞥然再看鳌山颠倒走参小参众立定师喝一喝曰祸出私门便归方丈示众举修多罗教曰以思惟心测度如来圆觉境界如将萤火烧须弥山师曰我且问你诸人如来境界既是测度不得底毕竟如何合煞喝一喝还见教意么便下座示众言前荐得巳天涯句下承当路转赊一击銕围如粉碎海天空阔鴈行斜除夕小参时穷何似日穷好月若穷来岁亦然三十六旬穷过了东村王老夜烧钱老汉竝无一物应箇时节因缘拈拄杖只有者箇无穷无尽历劫经年今夜随时送去免教涉蔓相牵掷下拄杖历劫得来今断送拍双空手接新年示众佛是众生屋里了事人众生是佛屋里不了事汉若要一样但佛与众生一时放却则无了无不了卓拄杖但于事上通无事见色闻声不用聋端阳示众佳节端阳何曾订约五月五日年年撞着风摇蒲剑碧楞楞日照榴华红灼灼道在时节因缘岂论正法X末法向来着意驰求通身是艹今日信手拈来无不是药竖拂子大众且道此药治甚么病击拂子不但老维摩药王药上也喫一帖示众豁开顶门眼照彻大千界既作法中王于法得自在师一夕湖边步月适遇一僧师曰明月与清风水天同一色人人在箇中只是出不得僧曰打艹惊蛇作么师曰上座又作么生僧曰看脚下师大笑曰将谓胡须赤更有赤须胡万历已卯仲冬师谓门人性沖曰来岁中秋五六之间吾行矣子宜知庚辰八月十六日沖以前期而至师示微疾集众说偈曰生来死去空华死去生来一梦皮囊付与丙丁公白骨断桥随众阿呵呵明月清风吟弄语毕端坐而逝世寿九十无尽海禅师法嗣大休宗隆禅师僧问如何是祖师西来意师曰黄瓜茄子天宁济禅师法嗣嘉兴府胥山云谷法会禅师本郡嘉善怀氏子芟染于大云寺时法舟掩室于天宁师往参叩示以念佛是谁话一日斋次食器坠地豁然有省僧问如何是祖师西来意师曰有水皆含月无山不带云僧曰莫更有奇特处么师曰切忌唤龟作鼈问如何某甲直捷用心处师曰举不顾即差悞拟思量何劫悟师居常不设卧具昼夜危坐四十余年如同一日万历三年正月五日示寂寿七十腊五十六X嘉兴府精严东谿方泽禅师郡之嘉善人族姓任首谒法舟于天宁一日室中举龙潭见天皇公案至何处不指示心要言下有省后蒙印可解制秉拂佛法虽徧一切世间而未甞有丝毫透漏作么生结虽未甞有丝毫透漏亦未甞有丝毫囊藏又作么生解故知百丈大师曲引初机为此方便诳諕之辞其实莫能结莫能解也设使有箇孟八郎汉出来道我能向百丈大师结不得处一结结断直使天下衲僧忘前失后求出无门亦能向百丈大师解不得处一解解开直使天下衲僧七狼八借窜身无地却甚奇特诸上座彼既丈夫我能不尔良久击拂子一下曰吽天池聚禅师法嗣浮峰普恩上座山阴金氏子年十岁往从延福鑑湖受业至十九忽念生死事大奋志寻师初至大慈叩无际首座示以心生则种种法生之语师当下有所契入有偈曰返本还源便到家亦无玄玅可称夸湛然一片真如性迷失皆因一念差复见法舟于天宁呈所见舟可之又谒万松休于乌石峯松问何来师曰天宁松曰有何言句师举前话松曰不是不是师曰天宁道是和尚如何道不是松曰天宁则是我则不是师疑不决后参玉芝复举前话芝曰是与不是未出常情二俱喫棒有分师曰如何是出常情句芝与一掌师当下豁然平昔碍膺一时融释芝曰汝既如是当善护持复以偈嘱曰莫学支流辨浊清是非X尽处出常情銕鞭击碎珊瑚月会看东山水上行双峯琴禅师法嗣建宁府斗峯天真道觉禅师本郡建安张氏子看万法归一一归何处话久而有省占偈曰一手拍兮一手鼓无位真人出格舞口中唱出无腔歌三千诸佛同一母往见古音求证音称赏之大鑑下第三十二世关岭聪禅师法嗣北京善果月心笑巖德宝禅师金台之世族父吴门母丁氏生于正德壬申腊月望日早失恃怙年弱冠偶诣讲席听讲华严大疏至十地品不觉身心廓然叹曰千古同一幻梦耳遂决志出家逾年往从广惠大寂能祝发明年受具朝参夕叩虽深信知有不肯自休务期亲证徧谒大用月舟古春古拙诸老后至关子岭参无闻和尚问十圣三贤巳全圣智如何道不明斯旨闻乃厉声曰十圣三贤汝巳知如何是斯旨速道速道师连下数语皆不契遂发愤寝食俱废一日𢹂篮到㵎边洗菜一茎菜叶堕水旋转捉不住忽有省提篮喜跃而归闻立檐下问是甚么师曰一篮菜闻曰何不别道师曰请和尚别问来至晚入室闻举玄沙敢保老兄未彻话师曰贼入空室闻曰者则公案不得艹艹师喝一喝拂袖便出未几复往见济菴古岩大觉诸尊宿皆器重之后再参无闻乃授记莂复亲炙年余辞去回翔湘汉间后抵金陵寓净X海牛首高座等处数载复还金台初居圆通次迁南寺鹿苑慈光善果诸剎端阳上堂举大慧和尚上堂曰今朝又是五月五大鬼拍手小鬼舞蓦然撞着桃符神两手槌胷叫冤苦师曰大慧老汉大似少箇禁方向青天白日见神见鬼笑巖则不然今朝正是五月五云从龙兮风从虎山僧要与现前诸大圣凡赌箇赌信手拈来百艹头甜者甜兮苦者苦拈拄杖蓦然突出者一条穿过从上诸佛祖是你现前诸人百样具有为甚么只少者一箇忽有箇见义勇为底愤愤地向前道和尚且莫压良为贱若论者一箇敢道人人不欠分毫放下拄杖曰汝宛不知何妨矢上更加尖堆上重添土上堂男儿固奋沖天志莫若从头放下来直把髑髑枯死尽仍教死眼豁然开上堂举南岳让和尚一日问众曰道一为人说法也未曰巳为众说法了也尚曰总未见人过箇消息来乃密遣一僧去探嘱曰待渠上堂时便出问作么生看渠有何言句可记将来僧往一如所教马祖曰自从胡乱后三十年不少盐酱僧回举似尚深肯之师曰马大师三十年不少盐酱方可聚徒说法山僧者里三十年不曾见箇盐酱汝等在者里讨什么盌以拄杖一时趂散上堂当门一只箭来者看方便拟进问如何穿过髑髅面僧参问从上千七百老冻侬某甲今日一串穿来献与和尚伏请判断时门外忽闻犬吠师遽顾侍者看是什么客来侍者出问话僧罔措师曰X上座适才问什么僧拟重举师与连棒打出一日有二尼参礼拜起各立左右师曰女子如来前入定有钱不解使台山婆子蓦直去解使却无钱你道者两箇老婆禅如何得恰好去二尼左边走过右边右边走过左边合掌相向各嘘一声师曰与么非但解老婆禅更会鼓粥饭气尼曰和尚惜取眉毛好师曰山僧眉毛且置我试问你周金刚买油餈点心食到口边被婆子夺却刘銕磨请沩山往台山大会斋沩山不赴等是者箇时节你道为什么取舍不同二尼作礼曰某等若不来礼拜和尚争得见古人神通大用师曰好各与三十棒恰值拄杖不在且归茶堂喫茶僧问如何是文殊普见三昧师曰死人眼曰如何是观音普闻三昧师曰死人耳曰如何是一言道尽底句师曰死人口一僧请益金刚经为人轻贱话师曰汝有疑否僧曰有疑师曰有疑则为人轻贱无疑则应堕恶道僧沉吟师曰会么僧曰不会师曰把出你不会底来看僧曰不会教某甲把出箇什么师曰汝之罪业划然消矣僧欢喜礼谢而去问玄沙不出岭保寿不渡河落第几机师曰总落第二机曰如何是第一机师曰玄沙不出岭保寿不渡河曰毕竟得箇什么师曰灼然毕竟得箇什么问如何是夺人不夺境师曰一文钱一箇大烧饼曰如何是夺境不夺人师曰喫在肚里了当下饱欣欣曰如何是人境两俱夺师曰你无一文钱也只甘受饿曰如何是人境俱X不夺师曰云门胡饼金牛饭空腹而来满腹归僧问祖意教意是同是别师曰柳影横塘鱼上树槐阴罩地马登枝僧曰与么则形影两分曲直自显去也师曰未曾饱食庐陵米徒把蒲团认作天僧参问承闻诸佛出世为一大事因缘请问和尚如何是大事因缘师曰着衣喫饭疴屎放尿僧不肯不礼拜而出师唤回示以偈曰诸佛出于世唯为大因缘疴屎竝放尿饥飡困打眠目前紧急事人只欲上天谈玄共说玅遭罪复输钱僧惭惶作礼而去一日有两官人游山入门哦曰茂松脩竹回顾见师便问如何是道人家风师曰茂松脩竹曰有何旨趣师曰自家观不足留与客来看有士人阅师净土偈乃问佛说是经则有六方诸佛出广长舌相作证今吾师说偈有何殊证师曰居士舌头亦不短又问何为不思议功德师曰前街人唤犬后巷骂猫儿又问老师今年高寿了师曰论年不见箇荤腥作么不藁瘦了僧问处处入法界念念见遮那如何是遮那师曰净地不须疴举赵州和尚问投子大死底人却活时如何投子曰不许夜行投明须到师颂曰三十六物都灰烬只遗一双枯眼睛置向九衢深夜后无光明处作光明举世尊拈华公案颂曰师资玅契芥投鍼似海如山无处寻石火光中曾着眼始知佛祖不传心举经题丱八字颂曰黑白未分巳堕偏那堪拟议费钻研西干此土诸贤圣鼻孔撩天总被穿示座主偈曰荷鉏到处卖X工夫三两文钱足可图鉏得他家田地净自家田地尽荒芜示僧法中幽趣眼中医向上玄机境上尘黑漆桶边篐子断太平国内自由人静坐寒岩此病难男儿争肯自相瞒转身一步无多子始信尘含法界宽师尝室中垂语曰佛未出世祖未西来元无佛法世法之名迥出黑山鬼窟一句作么生道又曰佛既出世祖巳西来佛法世法相为建立不犯化门道将一句来又曰佛生凡圣对待之门世法佛法名言强立总拈过一边衲僧本分一句试道将来又曰寻常间语言问答甚平易甚不思议刚被人问箇如何是汝本有底佛性为甚么却反眼竖口哑又曰既为佛子志阶佛地因甚一箇佛字最不喜闻师晚年退居京城柳巷于万历辛巳正月十六日示寂奉全身塔于小西门外世寿七十僧腊四十有八大川洪禅师法嗣五台山龙树菴宝应禅师一日晨兴覩明星有省述偈曰日出东山月沉西嶂昨日今朝曾无两样五台山楚峯和尚居祕魔崖十余载木食㵎饮人不堪其忧师恬如也一日闻火爆声豁然大悟占偈曰眼睛突出死柴头赫赫神光炤四洲触处现成人不委几回春去又逢秋玉堂和尚僧问如何是道师曰看脚下曰如何行履师曰蓦直去无趣空禅师法嗣X苏州车溪无幻古湛性沖禅师秀水张氏子初以俗士见无趣遂有所契寻弃家从趣芟染趣一日问师曰径山颂三玄三要曰彻骨彻髓道一句三玄三要绝遮护此二句中山僧欲取一句为法你道取那一句好师曰和尚适才问那一句趣瞋目叱曰得恁无记性师曰祇为和尚彻骨彻髓趣曰不然为汝一人即得争柰大众何师曰取即不辞孤负先圣丧我后人趣曰如是如是师往径山结茅集无趣语录一日归觐趣曰一向作得些什么事师曰某甲买得一段田收得原本契书请和尚佥押即将集本呈上趣接得展看曰者是我底你底聻师曰和尚不得搀行夺市趣便将集本掷下师便趋出少顷呈偈趣曰者是你作底么师曰某甲鼓粥饭气若谓有所作孤负和尚不少趣点首住后示众大道无向背至理绝言诠迥出三乘高超十地万法不到处特地光辉生佛未分时灵源独耀不落见闻不随声色直下无一丝毫头徧界全彰奇特事直饶棒头取证喝下承当犹是曲为今时更或光境俱忘契心平等究竟亦非的旨所以道向上一路千圣不传学者劳形如猿捉影到者里绝行绝解绝炤绝用绝理绝事若倚天长剑凛凛神威如銕牛之机罗笼不住今日明眼人前不敢囊藏被葢八字打开去也拈拂子曰诸上座还委悉么耀古腾今只者是大千沙界一闲身示众孤峯顶上阔步大千十字街头知音少遇不礼维摩诘不尊X傅大士良久出头天外看谁是箇般人示众三界唯心万法唯识卓拄杖昨宵时雨滴空堦一片绿苔俱打溼示众大道体宽长空绝迹按下云头别通消息同生同死风行艹偃且道把住为人好放行为人好干坤一合地胡饼日月两轮天气毬示众明明百艹头明明祖师意笑杀老庞公至今犹瞌睡鲁祖见人便面壁不解寒温祕魔走到便擎叉全无礼义南山鼈鼻不若死䲡西院镊刀浑如钝锯且道大悲如何为人轮王总未抛三寸徧界先闻刀斧声浴佛上堂毗篮园里曾呈丑古佛堂前又露形不是日光三昧力如何洗得你身清大众释迦老子今日诞生未审此时还曾落地也未一僧出曰落地了也师曰你见甚么人说僧无语师曰杓卜听虗声僧问清虗之理毕竟无身时如何师曰道者合如是曰向上更有事也无师曰雪隐鹭鸶飞始见柳藏鹦鹉语方知问和尚百年后向甚么处去师曰千株松下百艹头边师烧火次僧问如何是自性天真佛师曰与我般一束柴来僧肩柴至又问师曰者奴子好恶也不识便打问如何是最上一乘师曰藤穿篾缚曰意旨如何师曰三十年后僧参师问何处来曰庐山师曰古人道不向庐山寻落处象王鼻孔漫撩天如何是庐山落处曰请和尚尊重师便低头休去示念佛偈发心念佛循公道念念无私佛即灵念到公私俱不现唯心唯佛更何论念佛休论闲与忙时时无间始相当一X声唤醒慈悲主剎剎尘尘是净邦真心念佛锦添华功德难量等海沙六处显然全体现同名同号更无差火炮偈团圝无缝罅绵密不通风一点无明发分身剎土中示人动口全抛一片心拟思量处不知音百千年外看家话倒腹倾肠说与君起念求心心即念顿然无念念无心九重之内常为主彻古该今不动尊尽心竭力作工夫内外推寻实总无正恁么时无计可忽闻村内一声歌即心即佛隔皮言非佛非心亦是权端的要知真实处直须吐尽野狐涎师菴居二十余载万历庚戌受径山请不数月疾作仍返车溪辛亥冬示寂茶毗塔于径山世寿七十二僧腊三十大鑑下第三十三世笑巖宝禅师法嗣常州宜兴龙池一心幻有正传禅师溧阳李氏子年二十二往荆溪投静乐院乐菴芟染蒙菴示诲师遂矢志曰若不见性明心决不将身倒睡一夕闻瑠璃灯华熚爆声有省举似菴菴颔之未几菴迁化师直造燕都谒笑巖和尚于观音菴巖问上座何来师曰南方巖曰来此拟需何事师曰但乞和尚印证心地工夫巖曰若果识得心地那更有工夫印证耶师曰虽然不得不举似过巖曰参堂去师珍重便出至晚入室方具述所以巖蓦踢出只履曰向者里道一句看遂把话头一时打断懡㦬而出通夕不寐翌旦巖X出方丈见师犹伫立檐下蓦唤上座师回顾巖翘一足作修罗障日月势师豁然悟旨后礼辞巖乃书曹溪正派源流付之复赠一笠曰覆之毋露圭角师受嘱径往台山缚茅于祕魔岩居十有三载会鹤征唐公问道恳师南还住荆溪之龙池居六载复游燕都寓普照后归龙池上堂无上法王有大陀罗尼门名为圆觉蓦竖拂子曰会么鹞子巳飞天外去獃郎犹向月边寻上堂一切法不有一切法不无若能如是会水上按葫芦佛诞上堂今晨四月八日是我释迦如来示生降诞之时山僧忽然思量起来二千五百余年巳来不知有多少路见不平之辈务要别寻一箇人来与我释迦老子比胜负较优劣殊不知我释迦如来是何等一箇面孔汝诸人还知得我释迦如来脚跟立地处么还曾梦见我释迦如来顶相么良久曰举手扳南斗回身倚北辰出头天外看谁是箇般人蓦竖拂子曰云门大师来也掷拂子便下座上堂老僧者里不问你久参𣆶进贵要正知见知见若正了生死如反掌大抵不落断常有无二乘偏见更有甚么商量若有僧问作么生是正知见但向他道老僧在你脚下良久喝一喝下座僧问如何是祖师西来意师曰屋北鹿独宿僧曰不会师曰溪西鸡齐啼问如何是奇特事师曰虾蟆捕大虫僧曰恁么则不奇特也师曰猫儿捉老鼠僧礼拜师便喝僧曰老和尚为甚么放某甲不过师厉声曰老僧有事你且X去有士人访次举僧问云门如何是诸佛出身处门曰东山水上行问师意作么生师曰无孔笛几人解吹士曰弟子试问和尚得否师曰得士曰如何是诸佛出身处师曰西河火里坐士大夫从师游师每举门前冷落车马稀老大嫁作商人妇二语罕有契者有山居偈曰五峯云顶古文殊尽日跏趺总笑余半点苦寒禁不得踌躇未了又踌躇师风度简易神观凝肃以法道为已任而机用玅密迥出常情于万历甲寅二月十二日示寂先一日有僧自台山来师与剧谈宿昔抵暮索浴众察师意恳请遗训师举所着帽者三众无语师抚膝奄然而逝世寿六十六僧腊四十四茶毗灵骨塔于本山之右金陵灵谷昙芝禅师参笑巖问曰古人道打破镜来相见既打破镜向什么处相见巖曰惭惶杀人师于言下释然领旨遂忘却礼拜舞蹈而出服勤数载巖付偈曰微笑拈华第一机相传八八未知非今将从上非非法分付英贤力荷归五台瑞峯三际广通禅师久侍笑巖室中机契付以偈曰一念不生诸数灭万机休罢十方空界空数灭沤澄海诸佛众生影现中后居台山寿昌经参问曰某于古德机缘尚有疑处乞师指示师曰试举看昌曰临济大师道佛法无多子毕竟是箇什么师曰向道无多子又是箇什么昌曰玄沙谓灵云未彻那里是他未彻处师曰大似玄沙未彻昌曰赵州道台山X婆子我为汝勘破了也未审勘破在什么处师曰却是婆子勘破赵州昌又拟进问师曰知是般事便休昌礼谢而退嘉兴府天宁幻也佛慧禅师会稽史氏子母梦僧託宿而娠幼志出家年十四礼天台松谷受业一日晨课至白毫宛转五须弥忽然身心脱落前后际断举示谷谷令参访遂往燕都谒笑巖和尚亲炙久之蒙印可后住燕山天宁上堂箫吹凤至琴奏鹤来钵展龙降杖𢹂虎伏因缘会遇鍼芥相投诸仁者即今是醒邪梦邪悟邪迷邪莫有道得底么良久曰钟声彻晓梦魂多鸡唱黄昏沉醉客若欲了生脱死也不消得唵穆栗临娑诃便下座示众西来大意干屎橛多少禅人齩嚼不彻当时我悔来迟不然拦胸推他一跌管教他疴又疴不出免使儿孙横说竖说咦晓送千峯日春回大地华柳烟门外绿游子未归家参居四载迁优昙多宝𣆶年南还寓嘉禾天宁僧参师曰甚处神祇何方灵圣僧曰金粟师曰在彼作甚么曰充园头师曰蔬菜临割时还叫痛么僧作负痛势师曰老僧刀也未下叫唤作么僧曰今日亲见和尚师曰如盲摸象各说异端师于利济之事靡不从事处身节俭未尝干谒将示寂命侍僧取历日视之曰二日可吾去矣侍僧惊问何往师曰吾将有所适僧跪泣愿为众少留师笑曰更后三日亦可至期沐浴跏趺而逝时崇祯戊辰八月五日也寿九十有一塔全X身于城北之嬾石菴师有嬾石语行世车溪冲禅师法嗣嘉兴府南明慧广禅师盐官韩氏子出家于兴善寺谒无幻冲示赵州无字话一日游径山就地拈得片纸有观方知彼去去者不至方之句释然有省往见无幻举似之遂蒙印可后首众于径山示众前年年鼻孔无半边去年年两眼不完全今年年精骨献青天顾左右曰广上座禅巳说了汝等作么生会良久曰参泰昌改元仲冬二十七日嘱后事毕奄然而逝大鑑下第三十四世禹门传禅师法嗣明州天童密云圆悟禅师宜兴蒋氏父曦母潘儿时喜兀坐若有所忆持者及长睹坛经深信宗门下事一日採薪见堆柴突露面前有省二十九弃家投龙池幻有和尚三十三祝发时中看得心境两立请益于幻幻曰若到者田地便放身倒卧师益昏惑幻唯骂詈偶过铜棺山忽觉情与无情焕然等现覔纤毫过患不可得正所谓大地平沉底境界时幻居燕都普照师往省觐幻曰汝离我三载有新会处么师曰一人有庆万民乐业幻曰汝又作么生师曰特来省觐和尚幻曰念子远来放汝三十棒师拂袖便出一日侍立次幻曰忽有人问汝如何抵对师向前竖起拳幻亦举拳曰老僧不晓得者箇是什么意思师曰莫道和尚不晓得三世诸佛也不晓得一日幻召师X至前拈起拂子曰诸方还有者箇么师震声一喝幻曰好喝师又连喝两喝归位立幻曰更喝一喝看师便出法堂次日幻上堂以衣拂付之一日召师入室曰老僧昨夜起来走一转把柄都在手里了汝等为我扶持佛法师曰若据某甲扶持佛法任他都来总与三十棒莫道分明为赏罚僧问如何是五眼圆明师曰老僧祇有两只问如何是夺人不夺境师曰百万军中斩颜良曰如何是夺境不夺人师曰取了荆州放鲁肃曰如何是人境两俱夺师曰杀却陈友谅併吞数十州曰如何是人境俱不夺师曰当今天下太平国王万岁曰料简巳蒙师指示全提向上事如何师以拄杖翟支曰速退速退问某甲到此一月不见堂头时如何师曰者老汉甚处去也僧拟议师便打上堂一叶落天下秋一尘起大地收今朝七月六日无论一叶落不落而天下秋众兄弟巳备知矣举拂子一尘起也作么生是大地収底道理掷下拂子若知扑落非他物始信纵横不是尘下座普请上堂据众兄弟担了饭米来伴悟上座各各计明已躳下事不合动静众兄弟然而谚有之曰有例不可灭无例不可兴百丈和尚创丛林立规矩有普请例及诸尊宿亦有普请说所谓作则均其劳饭则同其食自今观之似乎不然作者应当作闲者应当闲致令古风彫丧法门澹薄无他葢主法者不举之过也要且者般事无处得藏窜所以谓之大道谓之X公案担荷者般事须是者般汉若是畏刀避箭躲嬾偷安不足为伴虽然却有箇验处且道以何为验良久曰打鼓普请看上堂我觉洪师弟募万人缘要往台山斋僧今日先从家里斋起悟上座无以报答蓦拈拄杖曰不但洪师弟设使释迦老子文殊普贤诸大菩萨乃至狮象狐狼泥猪疥狗法界有情总到者里悟上座别无供养总与他一顿从教怨入骨髓永劫不忘掷下拄杖将此深心奉尘剎是则名为报佛恩下座上堂六月日头真箇热赤肉团边如火逼试问现前诸兄弟无位真人彻未彻若也彻向无阴阳地上竖去横来若也未彻未免明日热如今日下座上堂开方便门示真实相拈拄杖击香几一下方便门开也竖起拄杖真实相示也诸人还委悉么若也见得彻去便可以拈拄杖作丈六金身用将丈六金身作拄杖子用然后拄杖子𨁝跳上三十三天筑着帝释鼻孔东海鲤鱼打一棒雨似盆倾汝等诸人切莫向古庙里去躲一棒打折你驴腰莫言不道下座解制上堂八月一结制毕腰间包头上笠通玄寺里放门开行脚衲僧搀先出被人拶着要翻身切莫随人穿却鼻复举洞山曰秋初夏末将谓忘却东去西去乱走作么直须向万里无寸艹处去坐断路头石霜曰出门便是艹奴见婢殷勤大阳曰直饶不出门亦是艹漫漫地同坑无异土者队老汉总被山僧折倒了也诸人还知出身处也无若也知得日销万两X黄金不为分外其或未然万古碧潭空界月再三捞摝始应知喝一喝下座上堂今朝五月五日知事头首要老僧陞座应箇时节老僧再三思量无可计较何也雄黄烧酒固是不宜要且无箇铜钱买糯糓思量到计穷力极忽然得箇富不有余贫无不足底平等法门正好与世移风易俗乃擎起两拳曰只将者两箇大粽子供养大众一任横齩竖齩忽然齩着自家底管取人人饱足免得穷厮煎饿厮炒上堂僧问如何是过去佛师曰释迦老子曰如何是现在佛师曰大地众生曰如何是未来佛师曰莫妄想乃曰诸人尽道解制殊不知天童之制结解不结解总不必论只如老僧终日趂着大众不挑甎便搬瓦不运土便擡石见你们稍迟缩不是喊便是骂汝诸人作么生会还知老汉为人处么良久曰三生六十劫师于万历丁巳继席龙池次迁台之通玄禾之金粟闽之黄檗明之育王天童凡六坐道场三十余年宗风大振座下踰三万指海内宿衲久巳领徒住山者向师之风愿就弟子之列亲炙座下师于去就纤毫不苟每叹应菴老祖着艹鞵住院其于天童虽以无功用行变化荆棘林于笑谈之顷然数出山每为护法挽留室中示门弟子每举懒残和尚偈及寒涕垂膺话且曰贞观向道欲瞻风彩上表逊谢往返三四引颈就刃神色俨然我敬四祖道信大师茅茨石室累烦圣主且请前行吾从别道澡身净发跏趺而逝吾敬X汾州无业和尚休心息念断绝扳援赐紫及号力陈昔誓收付有司恬然受刑吾敬芙蓉道楷禅师崇祯辛巳国戚康宇田公为皇贵妃賷紫衣人山请师陞座说法复得俞旨住持金陵报恩师以衰老逊谢明年春拽杖归通玄七月三日示微疾五日手书复护法祁侍御六日有僧自都中来问喝作喝会棒作棒会入地狱如箭射毕竟作么生会师便打僧礼拜师曰千句万句皆从自了自己不了喫棒不了七日晨兴巡阅匠工如平日及午归丈室语侍僧倦甚登寝榻少顷方起坐跏趺未竟泊然而逝世寿七十有七僧腊四十有六全身迎还天童塔于幻智菴右陇常州磬山天隐圆修禅师荆溪闵氏子自幼失怙鬻蔬奉母圣贤懿行闻輙能行祖以义让居旃陀罗肆师愍而不乐恒持观世音菩萨名号弱冠听讲楞严一切众生皆由不知常住真心性净明体用诸妄想此想不真故有轮转惕然知有生死大事遂往投龙池幻有和尚二十四得度参父母未生前本来面目久未有入一日随幻出窑同事谓闻四大名山菩萨出现神通广大幻曰者里也不少师进曰如何是者里神通幻曰快度砖来师于言下有得时中逾觉精釆偶展楞严至佛咄阿难此非汝心蓦然打失本参会幻北行师掩关龙池阅古人公案复于云门扇子话去不得力究两载闻驴鸣大悟乃曰忽闻驴子呌惊起当人笑万别与千差非声非色閙解关与同参X密云公趋京都觐幻于普照寺幻曰别来三载各呈似看师进曰人说北地寒我说南方暖寒暖不知人穷人知寒暖幻颔之次日入室问历历孤明时如何幻曰待汝到此与你道师便喝幻曰汝还起缘心么师拂袖便出又事幻着衣次幻指椅曰汝上坐待我拜你为师师笑呈偈曰木人提唱笑呵呵更着衣衫谁识他昨日覸来是男子今朝还作老婆婆幻笑曰此甚惬老僧意复与同参游历教海遍谒诸尊宿事幻掌记室南北往来尽得心髓万历庚申诛茅石磬次迁法济后住报恩上堂曰禅非解会道绝功勋妙体湛然真机独露不可以心思不可以意想不可以言宣不可以默照不可以色见不可以声求一念回光便同本有恁么则释迦老子睹明星时见箇甚么来者里透得顿越三祇坐断报化佛头随时着衣喫饭还有向上一路在蓦竖拄杖曰释迦老子在诸人眼睫毛上放光动地祇是不得动着动着则三十拄杖何故不见道丈夫自有冲天志不向如来行处行上堂一尘不立犹在半途截断众流尚居门外且道谁是到家者顾左右云观音菩萨将钱买餬饼放下手时原来是馒头到者里直得如天普葢似地普擎耳里藏得须弥山眼里着得四大海方有语话分且道此人浑身在甚么处委悉么数声清磬是非外一箇闲人天地间上堂拈拄杖曰老僧有时拈拄杖子不作拄杖子用有时拈拄杖子作拄杖子用有时以X拄杖子行遍四天下掷向壁角落里有时抛下拄杖子独自打顿去诸人者里见得便会得我临济大师的宾中主主中宾宾中宾主中主虽然切不得动着动着则打你头破脑裂莫言不道卓拄杖示众今朝正是腊月半大事分明须了办莫待临时有屈伸解脱门开成大患堂中箇箇老成人着着拈来要方便言言见谛剔祖灯自古传持吹毛剑吹毛剑有何验当阳拈出与人荐蓦掷拄杖曰洎合停囚长智示众灵源湛寂智体自如触处洞然随方应用目前无法拈来物物全彰箇里无私举起头头成现须是恁么人行得恁么事且道那箇是恁么人禾山打鼓雪峯辊毬赵州喫茶云门餬饼到者里总用不着且道有甚长处卓拄杖曰偶然独立千峯顶闲看湖帆自往来示众举云门曰尽十方世界干坤大地天下老和尚以拄杖画一画曰百杂碎雪窦曰者老汉是即是要且无出身之路如今拄杖在雪窦手里复横按曰东西南北甚处得来师曰云门解放不解收雪窦解收不解放山僧今日拄杖子在手卓一下曰尽十方世界乃至天下老和尚总在者里要东便东要西便西要南便南要北便北到者里还有全放全收者么喝一喝曰岂容浅见衲僧会惟许通方作者知示众今时禅门大变总是箇弄虗头汉教坏人家男女不肯指点人做实地工夫刚刚学些魔嘴说话不顾本分中黑漆漆地老僧者里不比诸方容人打口令谓X之参禅若要在此住须将从前学来的尽情吐却净净地本分参究一回讨箇分晓始得若不如斯唐丧光阴有何利益一日琇书记𢹂二猫上方丈问师那箇好师指曰者箇好琇便掷下而去复入见猫在地便与一踏师拈拄杖打趂琇转身曰和尚也争命师打曰你不知鼠的害只欲行祖师门下事琇高声曰说甚祖师不祖师师曰与么为甚踏杀猫琇曰和尚作者箇说话入地狱如箭射师乃低头归方丈至晚小参举前话曰老僧到者里性命几合不存众中有人代得一转语相救老僧么箬菴曰大众和尚今日普请拂袖便出师曰过去了也琇曰箭去西天十万里犹在大明国里拟议亦出师卓拄杖曰虽然如是不因渔父引争得见波涛僧问如何是第一句中荐得堪与佛祖为师师曰觌面春风和气眉分八字纵横如何是第二句中荐得堪与人天为师师曰揭开云里月休向暗中行如何是第三句中荐得自救不了师曰言中有响知归不免借他家路问如何是法身边事师曰黑漆桶如何是法身师曰烂东瓜如何是法身向上事师曰三家村里酒帘子问如何是句到意不到师曰言言见谛步步迷踪如何是意到句不到师曰只在舌头尖尽力吐不出如何是意句俱到师曰有时独倚庭栏上闲看梅开三五枝如何是意句俱不到师曰落花流水去空负浪游人问山岳倾頺为甚烟霞不散师曰舍大恋小曰独临玉镜为X甚眉目不睹师曰打破镜来相见问日里即有睡中即无如何得寤寐一如去师曰谁与你道的有无曰不会师曰不会最亲切问最初一步即不问未审踏着箇甚么师曰半夜里偷瓜曰偷后如何师曰未到你在问世尊睹明星意旨如何师曰黑里白僧曰三乘等观性空而得道如何是性空师拈拂示曰者箇三十七文买的问学人未到磬山先喫棒了也师曰空头禅和曰再求赐棒师曰老僧无者闲气力师风仪磊落赋性恬退亲炙龙池凡一十八载累命分座说法皆辞逊初入磬谷值雪深五十余日炊烟几绝师于饥禽野兽中安之晏如独念法门衰晚师道陵夷力恢济上纲宗大阐别传旨趣痛呵穿凿严辩正邪四方向道之士承风踵接竞喧宇内磬山崇祯乙亥九月二十三日示寂世寿六十有一僧腊三十有七奉全身塔于报恩顺治已亥门人崇遗命迁塔归荆溪海会寺之左绍兴府云门雪峤圆信禅师鄞县朱氏子年九岁闻诵弥陀经水鸟树林皆悉念佛念法念僧遂知信向佛乘至二十九岁弃家后访秦望祯公祯举他心问僧何处来僧曰天竺心曰我闻有三天竺你从那一竺来速道速道其僧茫然无对师闻举疑情顿发次日拽杖登石高声提曰从那一竺来速道速道忽然前后际断如空中出迸日轮相似乃说偈曰石贴背嵴骨翻身脇肋骨仔细看将来动也动不得复喝曰X张三杀人李四偿命欲往天台访寻知识印证忽擡头见古云门三字豁然大悟复说偈曰一上天台云更深脚跟踏断艹鞵绳比丘五百无踪影若见他时打断筋遂返缚茅只髻峯复谒云栖莲池大师呈偈曰不解西方不学禅偶来尘世只随缘三间茅屋傍溪住两扇竹窗关月眠破尽衲衣那有结养长头发欲成颠自从会得西来意白雪飘瓢六月天次参龙池室中机契万历四十三年迁径山千指菴后住庐山开先癸未迁嘉禾东塔𣆶住越之云门僧问如何是双髻家风师曰一堆土灶万箇峯头僧曰大师法嗣何人师曰远山终日看云里銕牛嘶曰如何是祖师西来意师曰破二作三曰意旨如何师曰常言俗语问月生云际时如何师曰甚么时节曰树彫叶落时如何师曰鸟不宿问四大分散时向甚么处去师曰棺材里曰意旨如何师曰埋在土里僧礼拜师便喝出上堂四十年来恁么行斩开碧落血腥腥其中果有希奇事师子游行不问程稽首灯王如来普愿微尘国土众生同入般若波罗蜜门大众且道般若波罗蜜门作么生入举拂子曰鉴陞座见身无实是佛身了心如幻是佛幻了得身心本性空斯人与佛何殊别某上座则不然鲇鱼水底聚鹞子贴天飞会得箇中意成佛更无疑崇祯八年开府余大成司理黄端伯等众护法访师请于径山大殿上堂咄咄咄径山乃唐宋巳来之径山击拂子八十一人在此经X过非今日之径山非一日之径山也千年常住一朝僧今日祖令当行十方坐断且道还有祥瑞也无钟楼生耳朵佛殿又怀胎黄公问如何是钟楼生耳朵师拈起香曰会取者箇黄曰如何是佛殿又怀胎师曰产下也黄礼拜曰须是和尚始得师乃曰今承众檀越命老僧登于此座理荒残之祖席扶陈烂之颓纲者箇唤作狗尾续貂那管家家门前火把子钓鱼船上谢三郎即不问媳妇骑驴阿家牵道将一句来还有人道得么一拂击开金殿月万家无箇不光明即日众居士延师斋于寒翠楼师曰老僧今年六十六复轮指曰丙丁戊已庚良久怪道把人牵来拽去元来水牯牛入命宫拕泥带水东触西触虽然且喜水足艹足一日示微疾书诀众偈曰小儿曹生死路上须逍遥皎月冰霜晓喫盃茶坐脱去了书毕掷笔而逝时丁亥八月二十六日也世寿七十七僧腊四十八全身塔于云门右麓湖州净名抱朴大莲禅师临安骆氏子年十五投妙严祝发二十二往云栖受具初游讲席一日自念数年以来于教相旨趣虽有理会处生死岸头全用不着遂更衣入径山禅期三七日中廓然洞彻述偈曰自幼失亲孃徧觅于他乡蓦然一相见更不再思量解制即往荆溪叩龙池幻有和尚问曰自远趣风乞师指示池曰老僧牙齿疎缺师曰亲切处更乞一言池据座师唤侍者点茶来池曰上座不妨伶俐师曰X某甲耳聋池休去一日辞去池曰老僧犹有语言未尽在师曰和尚言虽未尽其意某甲巳知池曰且道老僧意作么生师便喝池曰再喝一喝看师转身便出池以源流拂子付之住后僧问佛是何义师曰觉义僧曰佛还迷否师曰迷僧曰既觉云何复迷师曰不迷又问作么僧曰也须问过师拈棒打出问如何是夺人不夺境师曰蛱蝶穿华彰曰如何是夺境不夺人师曰掀眉扫白云曰如何是人境两俱夺师曰彼此无消息曰如何是人境俱不夺师曰推窗看月明鱼山熊居士问万法归一一归何处师举茶盃曰请茶熊曰我在青州作一领布衫重七斤作么生师曰脱殻乌龟飞上天问如何是麻三斤师曰斤两分明师于崇祯二年八月示寂兴善广禅师法嗣嘉兴府普明鸳湖玅用禅师海宁郑氏子从兴善南明广公受业尝谒无幻沖指示法要后度夏径山偶阅思益经有省述偈呈广广呵之执侍数载一日检传灯至演祖下载清风公案膺碍释然同雪峤大师夜话次雪忽举手指月曰者半箇那里去了师乃良久雪曰也只得半箇师曰者半箇那里去了雪亦良久师曰也只得半箇一日示寂索笔书偈曰生也错死也错銕牛掣断黄金索掷下笔曰咄遂泊然而寂时崇祯十五年十月十一日也续灯存稾卷第十X续灯存稾补遗黄龙忠禅师法嗣袁州慈化普菴印肃禅师本郡宜春余氏子母黄生于政和乙未十一月廿七日诞时有异征年十五往从寿隆贤公受业贤以法华授师师曰诸佛玄旨贵悟自心数墨循行何益于道贤大异之俾服勤左右阅七载始获剃染受具戒遂参牧菴于沩山礼拜起便问万法归一一归何处菴举拂示之师当下契旨寻还受业踰十年至绍兴癸酉始受慈化请住后缁素翕然向风诸缘毕集不数载梵宇金碧如从天降雄壮玅丽甲于湖南师虽乘愿而出济物利生犹自以所诣为未足干干朝夕脇不沾席者十有二年一日阅华严合论至达木情忘知心体合豁然大悟述偈曰揑不成团拨不开何须南岳又天台六根门首无人用惹得胡僧特地来后于干道已丑七月廿一日忽索笔书偈于丈室西壁沐浴更衣跏趺而逝世寿五十五僧腊二十八奉全身塔于本山有语录四卷行世月幻禅师法嗣伏牛物外无念圆信禅师金台高氏子生于宣德已X酉九岁出家受具后首见无际于隆恩有省入天顺己卯归牛山结茅辛巳复诣繁昌参月幻幻问何处来师曰牛山幻曰人在者里牛聻师曰觌面不相识全体露堂堂幻曰虽然如是头角不全在师曰某甲今日山行困幻复拈起竹篦曰唤作竹篦则触不唤作竹篦则背上座作么生师曰有劳神用幻曰未在更道师便进前夺竹篦掷于地幻轩渠大笑师曰某甲罪过便作礼幻乃抚而印之师菴居三十载开法伏牛僧问庞居士道一种没絃琴惟师弹得玅某甲今日请和尚弹看师欬嗽一声僧曰不会师曰钟作钟鸣鼓作鼓响僧曰意旨如何师曰马祖去世久矣问如何是即心即佛师曰富儿易骄曰非心非佛又作么生师曰穷坑难满曰某甲不会师曰若道即心即佛大似好肉剜疮若言非心非佛何异灸疮加艾直饶道不是心不是佛不是物也是平地喫交且道毕竟如何坐来拭几添香火粥罢唿童洗盋盂洁空通禅师法嗣黔中正法雪光禅师族赵氏徧历诸方至灵峯度夏闻举严阳尊者问赵州公案有省举似寂照照曰无功用处正好用功莫认些子光影有悞生平复结冬于景德一日定中闻巖瀑声触发默举从上佛祖机缘一一透得遂往参洁空从头举似之空曰不见道莫谓无心云是道无心犹隔一重关道了便入寝室师自是茫无意绪怀疑不决一日见寒山诗吾心似X秋月之句凝滞顿释后菴居古山临终书偈而逝雪峯瑞禅师法嗣性空和尚尝作显宗歌曰达此宗无今古拶破虗空还自补声色堆头玅觉场放去收来无间阻体中玅夜半木人临镜照波斯南岸嚼寒冰塞北胡儿街市閙用中玄石女吹笙碧树巅赵州葫芦挂东壁村中王老夜烧钱玄中玄玅中玅宝丝网里鬬明珠须向暗中通一窍海潮音炽然说师子筋琴弹白雪两岸青山笑点头百年狐兔形摧灭大阐通禅师法嗣君峯清祥上座久依大阐一日忽有省呈偈曰法性空无碍平等观自在截断两头机是名超三界性空和尚法嗣荆州圆通梦菴嬾牧湛觉禅师长安曲江张氏子幼慕禅悦从蓝田秀芟染矢志究明生死大事朝夕孜孜至于寝食俱废一日有省往见性空求为决择遂蒙印证成化丙戌开法圆通上堂选佛场艹深三尺空王殿浪卷千寻圆通有一句子囫囵吐不出吐出不囫囵若有人检点得出许他具一只眼X续灯存稿X卍XXX续灯存稾卷第十一明嗣祖沙门东吴通问编定笠泽居士华亭施沛彚集曹洞宗大鑑下第十六世净慈晖禅师法嗣常州华藏明极慧祚禅师举洞山冬夜喫果子公案颂曰洞山果子谁无分掇退台盘玅转机今夜为君轻点破牡丹华下睡猫儿雪窦宗禅师法嗣泰州广福微菴道勤禅师郡之俞氏子上堂举僧问同安如何是和尚家风安曰金鸡抱子归霄汉玉兔怀胎入紫微曰忽遇客来将何祇待安曰金果早朝猿摘去玉华𣆶后凤衔来师曰广福则不然有问如何是和尚家风只向他道翠竹丛边歌欵乃碧巖深处卧烟萝忽遇客来将何祇待没底篮儿盛皓月无心盌子贮清风善权智禅师法嗣越州超化藻禅师开炉上堂雪满寒窗烧尽丹霞木佛冰胶野渡冻杀陜府銕牛直得寒灰发焰片雪不留任运纵横现成受用诸禅德还会么衲帔蒙头坐X冷暖了无知天童珏禅师法嗣明州雪窦足菴智鑑禅师滁州吴氏子儿时母与洗手痬因问曰是甚么师曰我手何似佛手早失恃怙依真歇于长芦时大休居第一座深器之后隐象山深夜开悟求证于延寿复见大休住后上堂世尊有密语迦叶不覆藏一夜落华雨满溪流水香大鑑下第十七世华藏祚禅师法嗣东谷光禅师上堂藏身处没踪蹟无影树头灵鸟宅没踪蹟处莫藏身不萌枝上春华坼有来繇谁辨的天晓西风拂拂吹松钗一径争抛掷雪窦鑑禅师法嗣明州天童长翁如净禅师生而岐嶷不类常童长学出世法参足菴于雪窦看庭前柏树子话有省呈颂曰西来祖意庭前柏鼻孔寥寥对眼睛落地枯枝才𨁝跳松萝亮格笑掀腾菴颔之出世阅数剎后迁净慈复奉敕陞天童捧敕黄示众曰云开九天呈起曰看彩凤衔出且道如何委悉急急如律令敕开炉上堂召众打圆相曰箇是天童火炉近前则烧杀退后则冻杀忽有箇汉出来道合作么生㘞火炉动也上堂霜风号肃杀霜叶堕萧骚举拂子曰看唯有玲珑崖嵬望转高所谓天童滞货今朝短贩一遭莫有酬价底么下座巡寮上堂外不放入内不放出痛下一X槌万事了毕且道如何太白峯前令斩新内外纪纲俱委悉进退两序上堂开无间地狱现阎罗大王聚夜叉一部列牛头两行与其进者剑树上勐火进用与其退者刀山里寒冰退藏且道理会甚事尀耐饭饱弄筯判断屎急尿牀其或未然华柳春风入戏场上堂天童銕臭老拳头打杀江湖水牯牛夜深忽然生箇卵天明推出大日头且道如何晒㫰诸人焏溼处免教行步滑如油谢造桥上堂去那边去来者里来中间绝壑断崖且道如何相接以拂子作弯桥势曰看依稀金磴阔彷彿彩虹弯人从桥上过又作么生松萝影里开天巧翰墨光中入画看上堂灵云见处桃华开天童见处桃华落桃华开春风催桃华落春风恶灵云且置莫有与天童相见底么春风恶桃华跃浪生头角新起玅严庆忏陞座推倒多年老鼠窠扫空平地笑呵呵从空架起生头角葢覆驴牛不厌多今朝成就大缘千古发挥大事且道如何斫頟任他门外客到家还我箇中人复举文殊问无着近离甚处着曰南方殊曰南方佛法如何住持着曰末法比丘少奉戒律殊曰多少众着曰或三百或五百师曰春风勾引鹧鸪啼着问文殊此间佛法如何住持殊曰龙蛇混杂凡圣交参着曰多少众殊曰前三三后三三师曰平地波澜钩銕船者两转语要与诸方眉毛厮结更有两转语要与诸方点眼或三百或五百铜钱銕钱省数足百前三三后三三萝卜芋奶X浅贮满担诸方忽然眼开决定拍手大笑笑箇什么不笑巴叉便笑杜撰虽然笑者还稀忽有人问天童多少众便向他道新起玅严夸第一一齐都在画图中师六坐道场未禀师承众有是请师曰我待涅槃堂里拈出果临终拈香曰如净行脚四十余年首到乳峯失脚堕于陷穽此香今日不免拈出钝置我住雪窦足菴大和尚并书辞世偈曰六十六年罪犯弥天打箇𨁝跳活陷黄泉咦从来生死不相干书毕泊然而逝塔全身于本山大鑑下第十八世天童净禅师法嗣雪菴从瑾禅师因僧请益倩女离魂话师示以颂曰南枝向暖北枝寒何事春风有两般凭仗高楼莫吹笛大家留取倚栏看襄州鹿门觉禅师参长翁值翁上堂曰一箇乌梅似本形蜘蛛结网打蜻蜓蜻蜓落了两片翼堪笑乌梅齩銕钉师在众中不觉失笑曰早知灯是火饭熟几多时后承印可出住鹿门示众曰尽大地是学人一卷经尽干坤是学人一只眼以者箇眼读如是经千万亿劫常无间断师尝作五位颂曰正中偏月黑云笼午夜天佛祖无踪凡圣尽箇中谁辨往来源偏中正金井玉盘秋水冷海天红日巳生东余辉不照毗卢顶正中来戴角披毛知几回应物转身全得玅云收终不露崔嵬偏中至觌面谁能容拟议X手提玅印不当风大用繁兴岂凝滞兼中到无舌儿童方会道拨尘何处得逢源撒手回途还得玅大鑑下第十九世直翁举禅师法嗣明州天童云外岫禅师世居昌国生而身材眇小精悍有余往从直翁和尚受业究明曹洞宗旨彻法源底出世慈溪石门历象山智门迁郡之天宁陞住天童师机用奔轶绝尘虽鹘眼龙睛亦无窥瞰分能巧譬傍引务欲俯就学者而曲成之洞宗之传独赖焉上堂閙市红尘里有閙市红尘里佛法深山岩崖中有深山岩崖中佛法山僧昨日出城閙市红尘里佛法一时忘却了也行到二十里松云便见深山岩崖中佛法大众且道如何是深山岩崖中佛法良久曰白云澹伫出没太虗之中青萝夤缘直上寒松之顶谢首座书记藏主上堂以拂子打圆相曰摩诃衍法离四句绝百非又打一圆相曰礼之用和为贵先王之道斯为美又打一圆相曰摩尼珠人不识如来藏里亲收得诸人还见么所见不同互有得失天童者里毋固毋必师后示寂无余赀禅者率钱津送后事建塔塟于本山鹿门觉禅师法嗣青州普照一辨禅师精究教相旨趣后弃去往参鹿门得言外旨出世中都万寿室中尝设百问勘验诸方一曰声前荐得落在今时句后承当迷头认影作X么生是空劫巳前自已又曰二边纯莫立中道不须安且道什么处相见得箇端的又曰回途转位直须戴角披毛唤作畜生得么又曰念念释迦出世步步弥勒下生为什么拟心即错动念即乖又曰有口赞不举无言心自明是则裂破虗空不是则鬼家活计上人端的处道将一句来如是憧憧筹室契其机者鲜焉师尝作四宾主颂宾中宾天涯奔走几经春负学论功日转贫行海渊深须徧涉义天空阔不容尘宾中主衣穿瘦骨露无余独镇寰区晖太初三尺匣中诛佞剑百篇囊里荐贤书主中宾丹墀鞭静九宫开万里江山绝点埃脱却襕衫戴席帽声声只道那边来主中主重岩幽邃锁烟岑古洞龙吟雾气深石女唱归红焰里木人运步觅知音又颂浮山示投子十六题一识自宗问答休将句偈酬到头佛祖一齐收九年面壁巳多事立雪神光亦强求二死中活今时及尽更何亲云锁幽岩冻锁津堪羡岭头增意气雪中独绽一枝春三活中死合头相似喜人情水月空华镜象荣荒径客迷芳艹渡拟将石火当天明四不落死活到头採汲不虗施运水搬柴自合时燕语未归帘幕静晓莺啼处绿杨垂五背舍三峯华岳总平治雪压寒林折冻枝一念不生全体现纤毫才动落堦墀六不背舍路阔巖高碧㵎流山华开徧接云楼雨余何处莺声啭不顾残春语未休七活人剑耳听无如眼听亲南山下雨北山云动容举止方圆异X大赏将军不语勋八杀人刀凛凛霜风刮地生千山冰雪路难行未萌巳落威音际才拟玄微堕穽坑九平常春来幽谷水泠泠䇿杖优游傍钓汀好箇太平无事客汨罗未必独惺惺十利道拔生少室灵山事宛然不曾谈教不安禅回光一句超今古大丈夫儿谁后先十一言无过失默时似说说时无迷悟刚令与道疎莫谓人根有利钝麤言细语不关渠十二透脱雪后风和晓霁天莺啼华笑柳含烟凤楼不宿桃源客半夜穿革入市廛十三透脱不透脱噼箭机锋着眼看当阳趂玅哂傍观云横谷口迷巢鸟雪拥柴门去路难十四称掦寒潭不与月为期万古松声韵不移眼听耳观如会得方知佛祖密传持十五降句当台明镜影难藏露柱灯笼自举扬千圣不曾留半偈少林巳是不相当十六方入圆𢹂琴玉女夜归时凤转丹霄入紫微香雾喷华烟霭重汀洲渔棹月依稀又五位颂曰正中偏斗柄初横半夜前密室不燃龙凤烛广寒宫殿月当天偏中正木女手提无字印失晓崑崙暗皱眉自然羞覩秦时镜正中来剑树刀山也自摧玉马嘶声离月殿九重依旧锁苍苔偏中至大用纵横无巧智渔歌樵唱谒金门太平不是将军致兼中到头角完全无异号脱珍着獘入廛来纵横踏破今时道大鑑下第二十世天童岫禅师法嗣X明州雪窦无印大证禅师族番阳史氏生于大德丁酉正月二十四日自幼颖异从昌国寺智节芟染受具山游初谒荆石琬于圆通不契时云外唱道天童师往依之一日入室次鍼芥相投遂命典藏复见中峯于天目雅相器重至正间诏天下名衲善书者书金字藏经师应诏事竣上赐织金屈眴之衣泰定初南还丞相脱欢公领行宣政院事起师出世衢之南禅为云外嗣云外嗣直翁举直翁嗣东谷光东谷嗣明极祚明极嗣自得晖葢隰州古佛之六世孙也继领光孝迁信之祥符至正七年移越之定水阅九年迁雪窦上堂千说万说不若觌面一见昨日二十九今朝七月一报汝参玄人光阴如箭疾孃生两只眼箇箇黑如漆急急急回头看取天真佛良久曰是何面目下座巡寮喫茶上堂玅不玅衲僧鼻孔多无窍玄不玄剎竿头上无青天志士宁容袖手良马岂待加鞭全超棒喝不落蹄筌百鸟不来春又过岩房赢得日高眠居四年退归定水之圆明菴明年辛丑九月二十一日示寂世寿六十有五阇维牙齿数珠不坏舍利明莹建塔菴后普照辨禅师法嗣磁州大明宝禅师尝作五位颂曰正中偏月锁深宫午夜前烛残人静丹墀冷一片虗明照碧天偏中正晓天不挂秦台镜金乌才拟出扶桑依稀还被轻烟映正中来深夜寒梅雪里开馥馥幽香无间断头头X触处绝纤埃偏中至大用全彰无忌讳𢹂手相将贺太平熈熙风物从来异兼中到玅尽功忘非善巧枯木龙吟大地春灵根秀出寒巖艹慈云觉禅师普照室中垂问曰声前荐得落在今时句后承当迷头认影作么生是空劫巳前自已师曰半夜石人无影象纵横谁辨往来源问不见一法始是半提作么生是全提底道理师曰石马骤千山问喫饭忘其饥力充忘其饱作么是力充底人师曰巨灵擡手无多子分破华山千万重问直得不恁么来者犹是儿孙边事如何是向上人师曰半夜乌鸡雪里啼问行玄体玅落在今时究理穷源关山万里只如未知有底人如何趋向师曰牀窄先卧问迷时千卷少悟后一言多且道悟了底人如何履践师曰出不由户坐不当堂问岸如欲止先停棹车若不行须打牛如今打牛也车行也未师曰下载清风付与谁大鑑下第二十一世大明宝禅师法嗣太原府王山体禅师侍大明室中十年未尝露圭角一旦辞去或问大明侍者何往明曰禅和家诸方来诸方去何介意哉又问参学何似明曰若道有参学栽他头角若道无参学减他威光于是一众方疑后蒙印许久隐西山府运两衙请住王山师尝谓众曰师子有三种第一超宗异目第二齐眉共躅第三影响不真若超宗异目者见过于师堪为种艹若齐眉X共躅者减师半德落在今时若影响不真者狐犴猥势羊质虎皮又曰既有尊贵之位须明尊贵底人须知尊贵底人不处尊贵之位方明尊贵不落阶级五位颂曰正中偏夜深古殿锁轻烟寂寂苔封尘不立密密光辉未兆前偏中正玉人不覩临台镜子夜星河雾气浓依旧青山不露顶正中来木人𢹂杖火中回趂起泥牛耕练色放教石马步苍苔偏中至转侧相逢全意气交辉终不犯锋铓大用纵横无变异兼中到明暗尽时光不照石女有智玅难穷解栽绝顶无根艹仁山恒禅师久侍大明遂臻堂奥明付以衣拂师曰某甲不是恁么人明曰不是恁么人自不殃及渠师以法乳恩深僶勉而受明复嘱曰汝既如是第一不得容易为人若轻脱躁进必有坎坷大鑑下第二十二世王山体禅师法嗣磁州大明雪巖满禅师初见普照宝照曰兄弟年俊正须参叩老僧当年念念常以佛法为事师乃避席曰和尚即今作么生照曰如生冤家相似师曰若不得和尚此语几乎枉行千里照便下禅牀握师手曰作家那复参王山得受记莂继踵住持上堂举洞山示众曰秋初夏末兄弟东去西去直须向万里无寸艹处去良久曰只如万里无寸艹处作么生去石霜曰出门便是艹大阳曰直饶不出门X亦自艹漫漫地师曰三箇老汉虽然异口同音未免撞头磕頟何也一人大开口了合不得一人高擡脚了放不下一人紧闭门了出不去王山即不然徧十方界非外全在一微尘在一微尘非内徧十方界只者一微尘许也须及尽不可得向那里安门甚处入艹还会么休侵洞岭初秋艹请看疎山腊月莲僧问高邮定和尚透网金鳞以何为食定曰干屎橛师闻之曰谢供养五位颂曰正中偏邃洞沉沉锁翠烟午夜碧空清似镜一轮明月上层巅偏中正欲晓云浓封野景雪屋灵明梦未醒冥然又若寒宵永正中来木人𢹂钖下崔嵬纵横不履今时地石径祥莲衬足开偏中至嬾提玅印无真伪碧莎丛里恣情眠一任岩前华雨坠兼中到突兀三光曾未照梦手敲空听者稀迥然不堕宫商调胜默光禅师举九峯不肯首座公案颂曰元座徒亡一炷烟九峯岂是抑高贤若将一色为承绍孤负先师不借缘示众举麻谷振钖话曰是无可是非无可非是非无主万善同归枭鸡昼夜徒自支离我无三寸鼈得唤龟迦叶不肯一任攒眉大鑑下第二十三世雪巖满禅师法嗣燕京报恩万松行秀禅师河内解人也族姓蔡往从邢州净土寺赟公芟染受具戒首参胜默令看长沙转自已归山河大地话经半载无所入默曰我只愿X汝迟会一日忽有省复举玄沙未彻话有疑遂往叩雪巖于大明未逾月不觉伎俩顿尽因命掌记后承付嘱寻还净土辟万松轩以自适耆旧敦请住持次迁中都万寿承安丁巳诏住大都栖隐禅寺𣆶居报恩小参举昔有跨驴人路遇众僧问何往僧曰道场去人曰何处不是道场僧以拳殴之曰者汉没道理向道场里跨驴不下其人无语师曰人人尽道者汉有头无尾能作不能当殊不知却是者僧前言不副后语汝既知举足下足皆是道场何不悟骑驴跨马无非佛事万松要断者不平公案不免更与华判一上喫拳没兴汉茅广杜禅和早是不克已那堪错怪他道场唯有一佛法本无多留与阇黎道唵护萨哩嚩金章宗诏师于内庭陞座说法躳自迎礼闻所未闻契悟感慨赐锦绮大僧伽衣上堂莲宫特作梵宫修胜境还须圣驾游雨过水澄禽泛子霞明山静锦蒙头成汤亦展恢天纲吕望希垂浸月钩试问风光甚时节黄金世界桂华秋闰四月旦上堂所谓道人者不知月之大小岁之余闰山僧即不然今年三百八十四日前月大尽此月小尽即今闰四月一日辰末巳初忽有箇出来道通疏伶俐知时按节要且无道人气息山僧不免以手掩鼻道退后退后作什么聻道人气息珍重示众机轮转处智眼犹迷宝镜开时纤尘不立开拳不落地应物善知时两刃相逢时如何回互示众去即留住住即遣去不去不住渠无X国土甚处逢渠在在处处且道是甚么物得恁么奇特示众动则埋身千丈不动则当地生苗直饶两头撒开中间放下更买艹鞵行脚始得示众踏翻沧海大地尘飞喝散白云虗空粉碎严从立令犹是半提大用全彰如何施设示众向上一机鹤沖霄汉当阳一路鹞过新罗虽然眼似流星未免口如匾担且道是何宗旨师室中问僧洞山和尚道龙吟枯木异响难闻如何是异响僧曰不会师曰子善解龙吟僧问明与无明其性无二如何是无二之性师曰天晓不露问诸佛不出世为甚么却向王宫生师曰青山常举足曰亦无有涅槃为甚么却向双林灭师曰白日不移轮问撒手那边底人为甚么不居正位师曰大功不宰曰回头者畔底人为甚么不堕偏方师曰至化无为问向道莫去归来背父如何得不背父去师曰切忌回头问心心放下难如何是放下底人师曰担取去问是处是慈氏无门无善财为什么道瑠璃殿上无知识师曰拆却殿了相见师于百家之学无不该通三阅大藏恒课华严入室弟子百二十人𣆶年退居从容菴示寂寿八十一大鑑下第二十四世报恩秀禅师法嗣西京少室雪庭福裕禅师太原文水张氏子生时有异征八九岁一目十行乡里有圣小儿之称遭乱父兄离散茕然无依遇一老比丘谕师学僧曰汝能诵X一卷法华则一生事毕矣师曰佛法止于此乎比丘惊异遂偕往仙岩谒休林古佛曰此儿龙象种也得侍巾瓶他日必成大器林纳之乃为祝发受具戒与双溪同服勤七载时万松住报恩师辄腰包独往室中机契遂蒙印可复亲炙数载后住少室世祖潜邸命师设大资戒会戊申诏住和林兴国世祖即祚因论辨伪经师驰驿以闻火其书赐光宗正辨之号命即故里建精舍敕頟曰报恩仍给田以饭众时万寿虗席众复请师主之僧问如何是祖师西来意师曰待乳峯点头即向汝道问如何是尊贵一路师曰渔歌惊起沙汀鹭飞出芦华不见踪师问僧道源不远性海非遥且道在什么处僧拟议师便喝𣆶年退居嵩阳乙亥七月二十日示微疾集众书偈而逝世寿七十三僧腊五十二塔于所居之西隅大鑑下第二十五世少室裕禅师法嗣西京少室灵隐文泰禅师自幼颖悟过人从雪庭游遂默契玄旨后继领住持上堂尘劫来事只在于今河沙玅德总在心源试教渠觌面相呈便不解当风拈出且道过在什么处卓拄杖曰只为分明极翻令所得迟太原府报恩中林智泰禅师汾阳之鱼城人族姓温剷䰂于华严一日喟然叹曰大丈夫当究明生死大事焉能区区于此耶遂往叩雪庭于万寿服勤数载X室中机契后奉敕住报恩一日示疾集众曰吾缘止于此矣汝等善自护持当惜寸阴勿令虗度复书偈曰修起忠师无缝塔推倒自家无相身无相身无相身无相身中绝点尘书毕怡然而逝泰安州灵巖足菴净肃禅师永平张氏子从香山寿圣受业参方二十余年见知识数辈皆不契后参雪庭于万寿亲炙久之蒙印证初住万寿次迁少室灵巖后退居香山一日集众诀别右脇而逝大鑑下第二十六世少室泰禅师法嗣西京宝应还源福遇禅师霍州灵石王氏子依邑之兜率芟染徧游讲席号称义虎弃去谒灵隐投诚入室一日闻隐上堂举切忌从他觅迢迢与我疎师遂颖脱即蒙印可后住天庆迁宝应僧问如何是祖师西来的的大意师曰风送泉声来枕畔月移华影到窗前皇庆癸酉十月示寂世寿六十九僧腊四十九济南府灵巖秋江洁禅师雪轩参师问何来曰青州师曰带得青州布衫来么曰巳呈似和尚了也师领之俾参堂久之一日忽然大悟遂诣丈室不及启口师遽曰金锁玄关打开了也轩曰千年桃核里觅甚旧时仁师乃嘱曰是汝本有之事善自护持他日能X弘吾道非汝而谁灵巖肃禅师法嗣西京宝应月岩永达禅师汾州刘氏子受业于里之天宁每以生死为激励往见灵巖巖深器之亲炙数载遂入阃奥乃曰发证由师行之在已乃往泰安掩关四众请住宝应不得巳而起后示微疾端坐而逝封龙古岩普就禅师滹阳人族姓刘年十五出家于禅庆首参灵巖巖以本分钳鎚示之未几开悟大德六年月菴海退席诸山具疏请师补处敕赐玅严弘法大禅师号次迁封龙后退居灵栖示寂世寿七十有七大鑑下第二十七世宝应遇禅师法嗣邓州香严淳拙文才禅师平阳府临汾姚氏子生有异质见僧则合掌作礼稍长往从福严普公受业尝读证道歌至幻化空身即法身欣然契悟遂谒还源呈所解源印可之复阅大藏于龙门历三载泰定甲子主少室寻移香严僧问如何是理法界师曰虗空扑落地粉碎不成文曰如何是事法界师曰到来家荡尽免作屋中愚曰如何是理事无碍法界师曰三冬枯木秀九夏雪华飞曰如何是事事无碍法界师曰清风伴明月野老笑相亲至正壬辰五月十七日沐浴更衣集众申诫饬翌旦吉祥而逝塟全身于雪庭塔右世寿八十X灵巖洁禅师法嗣金陵天界雪轩道成禅师云州赵大王之远孙也父徙保定遂家焉年十五从郡之兴国寺薙落师广颡平顶雄伟气象少有远志甫受具戒即结侣密究单传之旨后闻秋江法席之盛遂往参叩旋还青社缁素请住普照洪武十五年诏立僧司师应选三十年秋八月敕师住持天界师奏不会佛法上御制诗赐之曰不答来辞许默然西归只履旧单传鼓钟朔望空王殿示座从前数岁年上堂白云万顷卷舒露劫外真机红叶千峯灿烂显箇中玅旨亘古今而不昧经尘劫以长存鸟道虗通运步玄关绵密狮絃错落按指古韵铿锵直得石女点头木人拍手拈起金鍼玉线穿过机先截来兔角龟毛发明向上正偏独露隐显全该所以物物头头尘尘剎剎未有丝毫欠少大众还会么夜来木马云中过惊起南辰北斗藏上堂阴极阳回化日长梅华处处喷清香箇中消息无多子徧界何曾有覆藏如是明明兼带百艹头边相逢密密宣扬万象光中独露利名场上荐取无位真人人我山中显示本来面目影含宗鑑心生则种种法生身是道场心灭则种种法灭石女高提宝印文彩全彰木人暗度金梭丝毫不昧牵动劫外机轮烜爀寰中日月潜通遐迩直得枯木生华该括古今解使寒冰发焰云笼古路依依野色还迷月满寒岩皎皎神光徧照六门机息何须宛转旁参一色X功圆切忌当头印破白牛运步巳蒙建化之缘玉马嘶风总是利生边事且道如何是向上事咄兔角杖挑潭底月龟毛拂挂岭头云上堂三阳交泰万物咸新显一真之玅用总造化之渊源尘尘合道处处通津法筵大启觉苑弘开国运与佛运齐兴皇风共宗风竝扇只如道旧岁巳去新岁到来未审去从何去来自何来如斯评论转见誵譌敢问大众衲衣下一着子还有增减去来也无良久腊尽阳和无影树春回华发不萌枝上堂五月榴华照眼明熏风啼鸟徧岩扃机先一着无玄玅切忌当人认色声记得夹山会禅师示众曰目前无法意在目前不是目前法非耳目之所到天童觉曰夹山老子解开布袋将差珍异宝撒向诸人面前了也正当恁么时又作么生路不拾遗君子称美师曰二老师见处一一检点将来总成漏逗凤山则不然若是色见声求即非家珍了知目前无一法头头物物总相应其或未然更听末后一句道泰不传天子令时清休唱太平歌太宗践祚师奉旨使日本宣谕圣化二年与同使官僚还备奏上大悦恩宠之隆有加六年敕就钟山建普度大斋会命师陞座说法听者数万人十一年入觐复奉敕于大庆寿建斋会赐赉尤加宣德三年师以老表辞还山上悯之遣内臣护送南还天界西菴养老七年腊月八日示微疾诀众说偈趺坐而逝上闻遣中官致祭有文世寿八十一僧腊七十五茶毗烟焰五X色仙鹤翔空异香缥缈官贵四众万人咸叹希有舍利圆红者无筭敕赐建塔于鹫峯禅寺封龙就禅师法嗣西京天庆息菴义让禅师真定府李氏子丱岁薙落受具徧叩诸方末后诣封龙参古巖巖一见辄称赏之后出世天庆次迁熊耳之空相泰山之灵巖洛之嵩少庚辰夏遘疾乃谓门人曰斯疾不起矣须营塔至五月十二日塔工毕师嘱后事遂书偈曰来时本净去亦圆周虗空作舞任意优游右脇而逝大鑑下第二十八世少室才禅师法嗣南阳府万安松庭子严禅师河南缑氏县人族姓樊幼多疾苦父母虑其不育俾从少林霁云受业十八受具师天资奇逸通内外典首谒江月照次见息菴让后参淳拙才拙示宝镜三昧反覆诘辨师大豁疑碍拙曰荷担大法尽在子躳付偈有五乳峯头狮子子光前耀后自超羣之句时万安虗席四众请师主之洪武二年已酉迁少室力田给众有偈曰乱后归来自耨耘生涯辛苦与谁论昼拈块石驱山鸟夜宿巢菴逐野豚肠断秋风频击柝目窥夜月以销魂年来始识农夫苦一饭仍思施主恩十三年冬周王殿下为国母慈孝皇后资修冥福命师陞座说法赐僧伽黎以旌之后以老闲居云天庆让禅师法嗣X熊耳崧溪子定禅师偃师马氏子七岁从古巖祝发迨巖迁化往参息菴命典藏一日室中白事次言下豁然大悟住后莅众严峻凛若秋霜一日示微疾谓众曰吾世缘巳毕时节至矣汝辈勿以情识眷恋末后一句听吾分付良久就枕泊然而逝大鑑下第二十九世万安严禅师法嗣嵩山少室凝然了改禅师嵩阳金店之茂族也自龆龀系念空宗遂依止少林年二十始纳僧服初见月印于香山闻松庭唱道于天庆师遂往参一日松上堂曰一言迥脱独拔当时师言下释然寻归隐二祖菴洪武二十三年会祖庭虗席合山敦请师力辞不获巳而起上堂莫向言中取则直须句外明宗若能如是彻古该今自繇自在知么永乐十九年忽集众诀别复说偈曰吾年八十七出夕复入夕撒手威音外绵绵与密密泊然而逝大鑑下第三十世少室改禅师法嗣嵩山少室俱空契斌禅师平阳府垣曲人参凝然求示心要朝夕咨叩一日覩秦封槐豁然开悟径投丈室然一见遽曰契斌参得禅也洞上一宗密在尔躳景泰四年接踵住持僧问如何是空劫巳前事师曰乌龟向火大鑑下第三十一世X少室斌禅师法嗣西京定国无方可从禅师洛阳许氏子礼福先芘峯薙落初参超化宗入室请益有省入后诣少室叩俱空示以绵密阃奥师罔措一日偶检传灯见天衣以行者五人俱召实上座因缘遂默契五位奥旨即蒙印可住郏鄏定国后于成化十年六月示寂世寿六十四僧腊四十塔于少室祖坟大鑑下第三十二世定国从禅师法嗣嵩山少室虗白月舟文载禅师通州人世系蔚州广宁王氏祖讳才从太宗靖内难官至武德将军遂家通州母梦僧投宿觉面生师从万安白菴空公芟染往武林纳具还即掩关因阅万松拈提古宿机缘若面墙者久之忽有省曰曹洞宗风大播天下有织锦回文之工非鍼线绵密盘旋回互不触当头者莫能与也遂出关参无方亲依久之乃承印记正德改元住少室上堂达磨西来以一乘法直指单传令人见性成佛至我少室如九鼎系于单丝汝等诸人趂色力强健打办箇事切须努力莫等闲过日嘉靖三年甲申师年七十退居三十六峯之中大鑑下第三十三世少室载禅师法嗣北京宗镜小山大章宗书禅师顺德南和李氏子自幼异于常儿每嬉戏必作佛事年十余岁淹通经史X一日忽掩卷叹曰此非出世法也遂告辞父母往投里之开元祝发闻月舟法席之盛往谒因亲炙八载方蒙印可嘉靖三十六年少室疏请师叹曰先师化后三十余年曹洞一宗殆将湮没前辈有言禅林下衰弘法者多假我偷安不急撑拄之其崩溃跬可须也虽惭付嘱其柰付嘱乎遂主之时方亢旱河井干涸师至泉源复涨丙寅迁宗镜隆庆改元游西山三学洞喜其幽深遂居焉至冬忽示微疾腊月十六日索笔书偈曰宗镜宗镜心法成行即日圆觉镜破宗正书毕危坐而逝世寿六十八僧腊五十六茶毗骨分为三于宗镜顺德少室建塔焉大鑑下第三十四世宗镜书禅师法嗣西京少室大千幻休常润禅师南昌进贤黄氏子幼时观演杂剧有感遂往伏牛山从坦然平祝发居三载茫无所措质疑不决南谒万松于径山投诚咨叩松曰疑是何人措者何物师益加疑闷乃往听讲楞严至圆明了知不因心念忽有省遂叩大方莲问曰忽现镜中像时如何方曰直须打破师不契复参小山举前话山曰何必打破师曰争柰镜像何山曰即今镜像安在试拈出我看师当下释然益自奋发一日室中山举洞山我今不是渠话问师曰既不是渠毕竟是阿谁师领旨呈偈曰若要识此人有箇真消息无相满虗空有形没踪迹曾为佛祖师常作人天X则龟毛拂子清风生兔角杖头明月出山曰子毋勦说更须自入悟门师曰尚不借缘从何门入山曰既不借缘汝何为至此师曰因不借缘所以至此山曰就不借缘一语其意云何师曰彩凤翻飞身自在銕牛奔吼意常闲山曰善哉翌日辞行山付偈有定作人天主当思少室秋之句师曰某是何人敢当此言山复嘱曰吾道不振久矣焉能袖手耶师唯唯逮山迁化佥议住持非师不可师逊谢再三众乃举山付嘱语以激之师遽堕泪不复言遂领院事时万历二年甲戌秋也师体貌丰硕声若洪钟襟度坦夷荷负大法朝夕干干无少怠入室弟子二百七十人万历十三年四月二十七日诀众书偈而逝建昌府廪山蕴空常忠禅师寿昌请问法要师曰汝能精进不肯自欺便是彻首彻尾工夫一日闻禅者论金刚经师诃之曰宗眼不明岂为究竟昌闻茫然自失便请问如何是宗眼师拂衣而起昌复请益师曰我实不知汝自看取昌后于大好山得悟诣丈室呈所得师曰悟则不无却须受用得着始得恐只是药汞银禅也大鑑下第三十五世小室润禅师法嗣北京大觉清凉慈舟方念禅师唐县杨氏子年十岁从金台广德大慈义公芟染受具游讲席探性相宗旨一旦弃去遂往少林参幻休休问甚处来师曰北X方休曰北方法道与此间如何师曰水分千派流出一源休见其言异命充维那一日游初祖面壁处忽然契悟乃曰五乳峯前好箇消息大小石头块块着地诣丈室呈似休印可之嘱曰从上佛佛祖祖以自已所证递相承袭欲令一切众生知有余得之小山先师今以授汝宜体佛祖之心为心以续慧命然虽如是须晦迹林泉待时而出付以偈曰无上涅槃心佛祖相传付吾今授受时云净峯头露时年二十八矣遂往五台掩关日惟一食不设卧具后赴东台请偶双目失明师曰幻身非有病从何来习定七日双目复明南游补陀还次越之大善寺众请止风涂说法湛然澄参师问止风涂向青山近越王城畔沧海遥时如何然曰月穿沧海破波斯不展眉师复问洞上宗旨然呈偈曰五位君臣切要知箇中何必待思惟石女惯弄无鍼线木偶能提化外机井底红尘腾霭霭山头白浪涌飞飞诞生本是无功用不觉天然得帝基师曰语句绵密不落终始真当家种艹也汝后截断天下人舌头有分在乃付以偈曰曹溪一滴水佛祖相分付至今授受时大地为甘露咄五乳峯头无镞箭射得南方半箇儿壬辰嘉兴缁素请住东塔寻赴云居之请万历二十二年甲午秋五台古清凉专使请师开法缁素恳留未几示寂门人湛然迎遗骨塔于显圣之南山嵩山少室无言正道禅师豫章胡氏子投上蓝芟染X年十五遇老宿知休开示法要遂从休游憩南岳净缾岩一日休谓师曰欲究明此事须将宗教葛藤穿过始得乃命往见逊菴菴语休曰无言足称法器切不可以一知半见障渠胷臆第令南询自参自悟休拈张拙颂验师师曰真如尚不可为何颂之有休见其颖利复命参少室幻休一日幻上堂师出问如何是洞上家风幻曰月下三华树峯前双桂枝师曰和尚还别有否幻曰惟此一事实无二亦无三师言下大悟即呈偈曰云攒绝顶月锁幽岩石人抚掌木女舒颜幻即印以偈曰无言的旨不离言玄唱玄提玅绝传今日单传亲印授他年双桂利人天万历十八年庚寅师主少室僧问不问有言不问无言世尊良久意旨如何师曰动容扬古路不堕悄然机问如何是新年头佛法师竖拂子曰会么曰不会师曰来年更有新条在不假重重为指陈一老宿问如何是无言师曰四时行焉他日又一老宿问如何是无言师曰百物生焉师机用敏捷襟怀平实后示寂塔于祖茔廪山忠禅师法嗣建昌府寿昌无明慧经禅师抚州崇仁裴氏子生而颖异澹然无所嗜好九岁入乡墪便问浩然之气是箇什么墪师异之及长诵金刚经若获故物往依廪山常疑四句偈一日见傅大士颂曰若论四句偈应当不离身不觉释然述偈曰金刚四句偈无影亦无X形本来无一字徧界放光明时年二十四矣偶阅大藏一览至宗眼品始知有教外别传之旨遂辞廪山结茅于峩峯绝顶作偈曰踏上云头第一峯眼中宽博小虗空当时欲见无由见今日相逢处处同又一日检传灯见僧问兴善如何是道善曰大好山师疑不决昼夜提撕寝食俱废因搬石次坚不可举极力推之豁然大悟述偈曰欲参无上菩提道急急疏通大好山知道始知山不好翻身跳出祖师关往呈廪山山印为法器至是始薙发受具影不出山者又二十四载至万历甲午年五十一始出住宝方有禅者问师曾见何人便住此山师曰总未行脚禅者曰岂以一隅而小天下乎师善其言遂过杭访莲池大师复北游谒无言达观瑞峯诸老皆器异之返钖住寿唱上堂拈香示众曰会么此是三世诸佛用不尽底一齐撒向娑婆世界释迦牟尼佛犹用不尽西天东土历代祖师亦用不尽山僧今日信手拈来与大众商量还是教外别传经中玄旨不函葢干坤随波逐浪不截断众流擡荐商量不大用现前探竿影艹不当阳撒出金刚宝剑不据实而论穷劫不尽要且具眼者拣辨得出白是白黑是黑即不囫囵打作一块始可定丛林之是非验学者之邪正然后应圣应凡自然不被诈明头之所欺举措应缘无不合辙然此道离微疎之久矣众中有大智者当拌身命尽力匡扶以悟为期自他兼利一生不足再拌一生尽其三X生自然合得古人云不入生死大海难得无价宝珠此犹是钝机伶俐汉一闻便知玅然虽如是不得春风华不开且谩道及至华开又吹落上堂诸佛时常说法不须拟议猜详是什么法天地玄黄宇宙洪荒不论通宗透教只贵直下承当承当箇什么云腾致雨露结为霜蛟龙不宿死水勐虎岂行路傍透得者些关棙何须愿往西方不问先佛后祖鼻孔一样放光作么生放光化被艹木赖及万方释迦不肯洩破达磨九年覆藏峩峯不惜口业一下为众宣扬且道作么生宣掦挥尺一下曰罔谈彼短靡恃已长上堂腊八逢辰丛林设粥所为何缘无非顺俗衲僧门下不必如斯岂不闻三世诸佛不知有狸奴白牯却知有若恁么则三世诸佛巳立下风况迦文佛乎且道狸奴白牯有甚长于诸佛首座曰为他金烹大冶玉出蓝田师曰然虽如是宝坊不免连狸奴白牯一齐趂出三门外何也秉纲立纪振丛林海晏河清正令行好汉尽收归宝所化城推倒不留人首座曰和尚道化城推倒不留人在和尚分上即得某甲则不然师曰汝又作么生座曰闲挑布袋浑无事笑等街头一箇人师曰也是闲弦子下座上堂长空无路禅者偏行白浪滔天智人能攫万丈玄门过去犹落那边千尺井中出来终居此岸伏藏纯金不顾补囊破钵何留行平地惊心步险崖放胆本色分上智眼鑑诸只如不涉此因缘又是什么去就首座曰翻翻㩆㩆X真奇怪直胜三千夜不收师曰珍重观音圣诞上堂五分真香预巳然光明云起徧三千普熏三世真如际以祝当今万万年更冀满朝宰辅合国军民共乐尧天观音大士且喜来也某甲有句话请问大士实是今日圣诞耶只如天无葢地无底一切世界有情无情从何而起道得即共大士七十三八十四道不得未免拄杖道道良久曰先已告过当仁不让念大士记正法明王且放三十棒上堂挥尺一下曰宗乘中事难以措辞大道门庭争容拟议等闲垂一机如太阿锋离匣逢之者死不移时似涂毒鼓受槌闻之者丧不旋踵所谓玅峯峻仞野兽难藏宝树晶光灵禽莫泊其用也单趂金毛归野窟直追銕頟入深山扫天下之搀抢拂世间之孽屑提堕坑落堑之类揭迷封滞殻之流其功也使法界世界虗空界一体同观俾佛道人道地狱道万法融会虽然如是犹未为向上事且道出格限量外一句作么生道咦正令不行先斩首大机一发圣贤悲久立珍重师中兴宝坊峩峯寿昌三剎别建菴院二十余所不扳外援不发化主尝曰万般存此道一味信前缘𣆶年益勤迨七旬尚混劳侣耕凿不息丈室萧然惟作具而巳益王向师道德深加褒美每叹曰去圣时遥幸遗此老万历丁巳腊月七日师自田中归谓众曰老僧自此不复砌石矣众皆愕然除夕上堂曰今年只有兹时在试问诸人知也无那事未曾亲磕着切须绵密做工X夫复曰此是老僧最后分付一着大众切宜珍重新正十三日示微疾遂不食曰老僧非病会当行矣十四日手书辞道旧十七晨兴集众索笔大书曰今日分明指示掷笔端坐而逝茶毗火光五色顶骨诸牙不坏建塔于方丈世寿七十一僧腊四十四大鑑下第三十六世大觉念禅师法嗣绍兴府云门显圣湛然圆澄禅师本郡夏氏子母顾梦僧入室而娠亲没窭甚充邮卒因悞投公牒惧辱走投隐峯峯示念佛底是谁三昼夜辄有省时年二十乃往从天荒山玅峯芟染偶闻禅客论傅大士法身偈师默契便能记持经书解一切义理寻诣云栖受具返即掩关宝林因忆干峯举一不得举二话豁然大悟述颂曰举一举二别端倪箇里元无是与非雪曲调高人会少独许韶阳和得齐二老何曾动舌诸方浪自攒眉拟议鹞过新罗刻舟求剑元迷再诣云栖栖举高峯海底泥牛话师乃推出傍僧曰大众证明又一日火浴僧回栖曰亡僧迁化向什么处去师曰谢和尚挂念栖休去慈舟念禅师自北京来寓止风涂师往谒求证遂定师资之礼万历甲寅开法云门广孝次迁径山东塔显圣上堂云门扇子𨁝跳今日拈来好笑云何露柱怀胎生箇儿子高叫大众且道是何音响还有人知得消息么若无人知山僧代通去也作哇哇声曰诸人若还解笑一切X不曾欠少若也更问如何驴年去也未了众中莫有问话底么有则出来只要打艹惊蛇一僧才出师曰真是一场业地拽拄杖便下座上堂朔风凛凛正隆冬叶落园林露本容彫尽繁柯真实在何必殷勤问主翁物理循复枯必然荣目下虽然穷彻骨来年依旧笑春风上堂师才就座忽闻鸡鸣乃曰呀赤头上座巳为诸人转第一义谛根本法轮了也更要讨甚么消息若也不会重新再举击拂子曰者箇是声有耳皆闻定非聋汉举拂子曰者箇是色有眼皆见定非瞎汉更无丝毫瞒昧不见道频唿小玉元无事只要檀郎认得声上堂老侬不识元字脚强出人前要说法错读曾参作鲁三合堂大众皆笑杀者一笑中有玅若还悟得其中意点破当头者一窍良久曰动容扬古路不堕悄然机乙卯住径山上堂香巳拈了佛法则不敢举扬何也汝诸人一段光明亘古不昧不可平地撒屎虽然如是既为众兄弟所邀不可杜口略举题目以为影响且道如何是题目今日岂不为结制上堂耶然诸方结制皆四月十五为定规新径山者里以五月十一为准的虽然迟早不同且要得旨为准譬如行船早发迟发不同到岸同也大众要知到岸消息么不见经云一念普观无量劫非去非来亦非住如是了知三世事超诸方便成十力若向者里会得以大圆觉为伽蓝身心安居平等性智十方微尘剎土总是一箇道场过去无量劫不曾结X未来无量劫不曾解生死也在里许涅槃也在里许乃至是非得失邪正圣凡解脱不解脱轮回不轮回总在里许于中还有你用心处么还有你计较处么咄众中忽有箇汉出来道新长老今日请你举扬宗乘缘何引经据论广布葛藤是何心行耶山僧到者里无言可对只得聊借古人行径以图塞口只如先径山举竹篦子曰者箇不得唤作竹篦子不得不唤作竹篦子唤作竹篦则触不唤作竹篦则背山僧不免效颦举拂子曰者箇不得唤作拂子不得不唤作拂子唤作拂子则触不唤作拂子则背不得有言不得无言不得转机不得着语中间有一句是山僧底有一句是诸人底有一句山僧底即是诸人底有一句诸人底即是山僧底也有主也有宾也有照也有用众中还有缁素得出底么一僧拂袖而出师曰适来自起而今自倒便下座小参烟雨盗将山色去溪风送得水声来本来法法皆如是莫教心识强安排众中若作境会许你具一只眼若作佛法会打破你头何故我王库内无如是刀示众天得一以清地得一以宁君王得一天下平只是衲僧分上用不着何也不见道万法归一一归何处初师到北京寓嘉熙寺一日同达大师月川法师陶石篑黄慎轩两太史玩月次慎轩卧次问马祖翫月因缘师曰你睡我立不得为汝说法慎轩亟起谢过月川曰内翰蹉过了也达大师曰吾下语不及此老师过杭闻谷慧闻等X数员知识洎众护法各具柬迎师慧闻柬内曰今日大众要与和尚作家相见和尚若来巳堕情识和尚不来犹缺慈悲师阅毕即将柬撦破曰者客作汉到老僧面前纳败阙师至即陞堂南面而立慧闻曰和尚莫要般门弄斧师便与一掌曰速道速道闻面赤无语师曰死汉闻谷即率众礼拜师同无念禅师司成陶石篑围炉次陶曰无念师在此阿师得力句乞为举似师曰向火背犹寒巡漕苏云浦问鸳鸯绣出从君看不把金鍼度与人如何是金鍼师曰山僧京都走一转不曾遇着一箇人苏拟进语师曰古佛过去久矣师访无念禅师问曰古人道如红炉上飞片雪相似且道古人还具透关眼也未念曰我不见有什么古人师遽指曰背后底聻念便休去师生平脱略遇人无贵贱一味本色五坐道场凡利济有情无不从事天启六年腊月于显圣作付嘱语四日过天华上堂其徒明智白往九华师曰汝去老僧即今起程复与众语至夜分右脇而逝奉全身塔于钵盂山之阴世寿六十六僧腊三十八少室道禅师法嗣嵩山少室心悦慧喜禅师保定满城刘氏子出家于普济偶阅传灯至僧问玄沙如何是无缝塔沙曰者一缝大小豁然有省往见无言久而彻证言付偈曰密法无法付当传何以传无传无付处明暗玅同参后无言迁化师接踵住持X寿昌经禅师法嗣广信府博山无异元来禅师舒城沙氏生有白衣重包荤酒自绝年十六游金陵听讲遂不事文句往五台从静菴通公芟染初参寿昌于峨峰不契乃去复谒于宝方昌同蚁子解寻腥处走苍蝇偏向臭边飞是君边事臣边事师曰臣边事昌呵之曰大有人笑你在师曰先所论皆是到者里因甚不是昌曰此一不是彼一切都不是师乃发愤因见伽蓝像倒地有省别居宗乘堂二载一日如厕见人上树豁然大悟趋见昌昌曰婆子具什么眼目便烧却菴师曰黄金增色昌复举玄则禅师龙吟雾起虎啸风生公案师立呈颂曰杀活争雄各有奇模煳肉眼曷能知吐光不遂时流意依旧春风逐马啼昌首背之住愽山上堂诸佛出世为一大事因缘几幅素缣描不就博山出世亦为一大事因缘一条白练蓦头穿破颜老汉曾相委多少人天被热瞒博山今日信手拈来分明举似要使人人鼻孔撩天箇箇脚跟点地如赤珠宝镜照万象以无遗若玉钥金匙启千门而洞达诸昆仲此事不从功行得不从修证得不从思议得不从学问得不从禅定得有等将自已身心炼得如枯木寒灰百年在定终是一箇死人于本分事全无交涉所以玄沙道直饶得似澄潭月影静夜钟声随扣击以无亏触波澜而不散犹是生死岸头事道人行处如火销冰箭既离弦无返回势诸昆仲须就明中取X则莫于暗里偷光向华柳街头逴得九衢春色于芙蓉岸畔带来八面秋光应用无亏随缘自在诸昆仲且道作么生是博山行履处良久曰自有一双穷相手不轻祇揖等闲人僧问银盌盛雪明月藏鹭意旨如何师曰露骨瘦山环紫雾塞流小㵎长青苔问如何是功师曰三人同一春曰如何是共功师曰力士舁杖鼓曰如何是功功师曰胡狲上露柱曰不得敲唱双举请示正中玅叶师曰高低云遶树曰谢师答话去也师曰远近鸟衔华上堂愽山今日不说有法不说无法不说亦有亦无法不说非有非无法离四句绝百非石人点头青山皱眉深寒博得三春暖破雾披云入翠微上堂如何是佛十方世界最灵物如何是法古路迢迢苔藓滑仍将佛法问根源云散长空鹤唳天纤尘不立清如洗三个猢狲夜簸钱诸昆仲宗门中事岂同容易一言一句一大藏教註不破历代祖师机深智广潜兴密运须弥倒卓拄杖横趋绘彩色于空中掷大千于方外且道向甚么处扪摸所以云罗笼不肯住唿唤不回头古圣不安排至今无处所玄沙大师恁么老婆心切也只要诸人知个落处始得诸昆仲青黯黯处樵子不借路以还家绵密密时机妇罢金针而夜织香销锦帐露浥芙蓉发清啸于深闺吐微言于连枕情浓意洽试问诸昆仲还知得也无良久曰分明一段风流事不与诸人较短长僧问如何是不断声色堕师曰断桥分野水曰X如何是类堕师曰孤棹举平原曰如何是尊贵堕师曰裂破几重清世界倒骑玉象趂麒麟师初住博山迁闽之董岩大仰鼓山洎金陵之天界仍还博山于崇祯三年秋示寂首座问和尚尊体如何师曰尽有些子受用座曰还有不病者也无师曰热大作么座曰来去自由请道一句师为书历历分明四字投笔坐化塔全身于本山寿五十六东苑湛灵元镜禅师建阳冯氏子父天载母吴生于万历丁丑幼从虎啸岩一心受业后参无明一日偶阅维摩经至此室何以空无侍者维摩诘言诸佛国土亦复皆空豁然悟入述偈曰识破不值半文钱可怜摸索许多年宗流尽是欺心汉说甚西来别有传投丈室呈似明明曰赵州勘破婆子你道那里是勘破处师厉声曰老和尚休作怪明为助喜后开法一枝菴上堂佛法本无多南辰贯北河都来三七字降尽鬼神魔寻归隐武夷示寂世寿五十四僧腊三十六建昌府寿昌閴然元谧禅师南昌王氏子参无明于峩峯示以父母未生前面目话一日推磨失手撞磨盘有省占偈有本来面目不须寻一点灵明亘古今之句后闻蛙鸣彻证一日告无明曰某根器下劣幸遇和尚得离苦海犹恐宿习难以屏除昨对护法神前祝愿某此生福薄智短不敢妄生节目使我终身居学地生生不离善知识福慧具足报佛祖恩是所X愿也无明曰欲兴利济非两足莫能为也子深知源委矣福州鼓山永觉元贤禅师建阳人族蔡氏弱冠补郡庠读书山舍闻僧诵经至我尔时为现清净光明身得箇欢喜处后见寿昌呈所解昌勉看干屎橛话年四十弃家昌为祝发一日昌自田间归师逆而问曰如何是清净光明身昌振衣而立师曰只此别更有么昌拂衣便行师随入丈室不及启口昌拈拄杖连打三下曰向后不得艹艹明年昌迁化师还闽舟次延津闻僧诵诸佛謦欬俱共弹指乃彻见寿昌用处有偈曰金鸡啄破碧瑠璃万歇千休只自知稳卧片帆天正朗前山无复雨鸠啼上堂今年五月又过五鸣起法钟敲法鼓不用如何若何拈今举古展两手曰佛法当堂两手交露柱灯笼齐作舞诸仁者还承当得么拈拄杖晴干不肯走直待雨淋头卓一卓下座续灯存稾卷第十一X续灯存稿X卍XXX续灯存稾卷第十二明嗣祖沙门东吴通问编定笠泽居士华亭施沛彚集未详法嗣青州佛觉禅师颂仰山师子曰一色无过指示人白银世界里嚬呻超然推倒还扶起争似东风照日新圆通善国师佛日自江右至燕寓大圣安一夕与佛觉晦堂夜话次时师秊方十二座右侍立日曰山僧自南方来拄杖头不曾拨着一箇会佛法者师叉手进前曰自是和尚拄杖短日大惊曰可乞此子续吾临济一宗师曰云门临济岂有二邪日称赏不巳金世宗幸圣安瑞像殿问师曰礼即是不礼即是师曰礼则相敬相重不礼则各自称尊帝大悦后住延圣示众举洞山曰秋初夏末兄弟或东去西去直须向万里无寸艹处去又曰只如万里无寸艹作么生去石霜曰出门便是艹大阳曰直饶不出门亦是艹漫漫地师曰且道诸人即今脚跟下一句作么生道若道万里无寸艹许你参见洞山若道出门便是艹许你参见石霜若道不出门亦是艹漫漫地许你参见大阳若总道不得许你参见延圣何故唯X有好风来席上更无闲话落人间示众举云门大师观音餬饼话师曰韶阳老人可谓唱弥高和弥寡如今却向延圣拂子头上入方网三昧东方入定西方起乃至男身入定女身起还会么野色更无山隔断月光直与水相连燕京庆寿玄悟玉禅师金显宗遣中使持纸一张书心佛二字问师者是甚么字师曰不是心不是佛称旨次日赐长短句曰但能了净万法因缘何足问日用无为十二时中更勿疑常须自在识取从来无罣碍佛佛心心心若依佛也是尘师答曰无为无作认作无为还是缚照用同时电卷星流巳是迟非心非佛唤作非心犹是物人境俱空万象森罗一镜中黄山赵文孺居士尝有偈曰妄想元来本自真除时又起一重尘言思动静承谁力仔细看来无二人高邮州定禅师初参玄悟室中举僧问玄沙如何是清净法身沙曰脓滴滴地师于是有省僧问透网金鳞以何为食师曰干屎橛杭州径山云菴庆禅师建阳人举僧问杨岐如何是佛岐曰三脚驴子弄蹄行曰莫只者便是么岐曰湖南长老颂曰杨岐一头驴眼光如电烁踏杀天下人说甚三只脚竹林巨川海禅师颂风铃曰铜唇銕舌太尖新楼角X悬来不记春言外百千三昧法因风说与箇中人燕京大庆寿寺虗明教亨禅师济州任城王氏子先有汴京慈济寺僧福安山居有秊一日于芒山村倚树而化是夕母梦此僧求宿觉而生师七岁出家十五游方闻郑州普照宝公法席之盛遂往谒朝夕参叩未有所入他日以事往睢阳忽于马上忆击板因缘当下动相不生将抵河津同行者警曰师兄此河津也师下马悲喜交集至于陨涕归以语宝宝曰此僵仆人似欲转动示以日面佛月面佛公案后闻板声豁然亲证呈颂曰日面月面星流掣电若更迟疑面门着箭咄宝曰今而后吾瞒汝不得也后住济州普照复奉章庙旨迁庆寿兴定已卯秋七月十日索笔书偈其末句曰咦一二三四五六七危坐而逝镇州嘉山来禅师僧问銕牛和尚塔何在师以手指之忽然省发乃示颂曰銕牛銕牛更莫别求有人问我竖起指头玉溪通玄菴圆通禅师尝着百问激励学徒一曰没底船子为甚么无漏坚固竖起拂子曰为你说禅了也作么生会又拈起拄杖曰还有向拄杖头上下得一转语底么又画一圆相曰三世诸佛六代祖师总在里许作么生会复以手空中点一点曰且道者一点明甚么边事又竖起一指曰俱胝和尚向者里放大光明转大法轮诸人还见么又曰折脚铛儿为活计穿心盌子作生涯通玄菴内安然坐不管山前事X似麻且道安然坐底是甚么人五台銕勒院子范慧洪大师因阅楞严至一人发真归元十方虗空悉皆消殒忽大悟遂造河朔见汶禅师陈所见汶印可之临终说偈曰六十春光又八年浮云收尽露青天临行踢倒须弥去后夜山头月正圆更衣坐脱建宁府蒋山慧空元模禅师古田苏氏子大德庚子定中游蒋山玄奖禅师道场有老人迎谒曰吾为师守此山五百秊矣言毕化黑龙而去既寤乃曰吾当还此山也遂往卓菴一日谓众曰吾昔于佛所号慧空菩萨今化缘既毕即当入灭因为众说四谛法复说偈曰四十余秊寄俗尘如今却显箇中尊巖头一夜东风起吹得华开满树春銕船无柁亦无蓬撑入金莲性海中末后一机今说破白云元不离长空大地山河觅无迹虗空撞破见端的纵使銕轮顶上旋本性圆明常不失复曰西天第三代商那和修尊者隐象白山现龙奋迅三昧说法调伏诸外道然后化火自焚吾今象鼻巖前亦当如是言毕云雾四起雷雨大作化火自焚塔于菴之西郑州普照寺佛先道悟禅师临洮兰州冠氏子偶宿湾子店闻马嘶豁然大悟归告母曰某于途中拾得一物母曰何物师曰无始来不见了底母掌曰何喜之有遂辞母参方母曰将何之师曰水流须到海鹤出白云头遂往参白云海禅师乃承印记泰定二十X四秊出主普照身着白衫跨黄犊吹短笛游于洛中尝曰道我凡耶曾向圣位中来道我圣耶又向凡位中去道我非凡非圣耶却向毗卢顶上别有行处泰和五秊入灭杭州灵隐普觉淳朋禅师嘉祐五秊奉旨断还九里松集庆占路上堂山前一片闲田地嚝大劫来无界至今朝恢复又归来坐断脚头并脚尾东也是西也是南北纵横无不是毕竟酬恩作么生十里荷华九里松直指堂前香一炷明州雪窦常藏主横山之高弟也不谙文字专习禅定侪辈唿为常达磨云所作偈颂事理圆融音律调畅其颂銕牛曰百炼炉中辊出来头角峥嵘体绝埃打又不行牵不动者回端不入胞胎海门偈曰业风吹起浪如山多少渔翁着脚难拌命舍身挨得入方知玉户不曾关苦笋偈曰紫衣脱尽白如银百沸锅中转得身自是苦心人不信等闲嚼着味全真息菴偈曰百尺竿头罢问津孤峯绝顶养闲身虽然破屋无遮葢难把家私说向人台州黄岩濠头丁安人讳觉真号竺心初见绝田耕于委羽山有省入遂弃家筑室自居复参涌泉古愚泉曰良家子女东奔西走作么安曰特来礼拜和尚泉曰者里容你不得安乃拍手一下曰三十秊用底今朝捉败泉便休去又往鴈山春雨菴谒无际才入门便曰春雨如膏行人恶其泥泞际曰不是不是安X拟进语被际喝出𣆶秊就邑中明因寺侧开接待一僧提包笠直入卧内安问是什么僧曰行脚僧安遽指其足曰艹鞋纟大断为甚不知僧无语安便将包笠掷出曰者里无汝措足处一日明因奎禅师相看安曰闻说长老夜来生得儿子是否明曰且道是男是女安曰鸡衔灯盏走鼈齩钓鱼竿明州育王勉侍者空室之族姪也少秊有志不幸短命而死甞有送同事僧游台鴈偈曰鸟窠吹布毛侍者便悟去虽不涉言诠早巳成露布天台岭上云鴈宕山中树此去好商量莫触当头讳临终偈曰生本不生死亦非死祕魔擎杈俱胝竖指镊工张生讳德鄞之下水人世为大慈供堂随众听法有省一日大雪沙弥团雪作佛像众皆述偈咏之生亦随后占偈曰一华擎出一如来六出团团笑脸开识得髑髅元是水摩耶宫里不投胎永福灵江浩首座依古林于饶州永福居第一座结夏秉拂僧问进一步时如何座曰撞墙撞壁曰退一步时如何座曰堕坑落壍曰不进不退时如何座曰立地死汉老素首座生平一关深隐罕有识之者天历间有僧得其山居述怀三偈手蹟诣紫箨求竺元和尚着语竺元曰诸方皆以其不出世不说法为恨今读此三偈如金钟大镛一击众响俱废谓之不说法可乎偈曰传灯读罢𩯭先华功业犹争几洛叉午睡起来尘X满案半檐斜日落庭华尖头屋子不教低上有长林下有池夜久惊猋掠黄叶却如蓬底雨来时浮世光阴自不多题诗聊复答秊华今朝我在长松下背立西风数乱鸦鴈山罗汉寺证首座目瞽见道明白晨朝躳自汛扫或问者片田地扫得干净也未座竖起苕帚示之又问真净界中本无一尘扫箇甚么座亦竖起苕帚示之甞题九牛山偈曰四五成羣知几秊春来秋去饱风烟清溪有水何曾饮绿野不耕长自眠箇箇脚跟皆点地头头鼻孔尽撩天寻常只在千峯顶大地人来作么牵净慈元菴会藏主临安人参晦机于净慈居蒙堂因修涅槃堂有偈曰涅槃一路尽掀翻触处工夫见不难洗面蓦然摸着鼻绣鍼眼里好藏山晦机称赏之杭州天目一山魁菴主苏州人也天资敏捷通内外典与平石砥友善栖迟岩谷不与世接仅有山麓洪氏子弟往来送供一夕洪氏妇梦主乘肩舆至其舍觉而产一子翌旦登山候之果化去矣因名应魁字士元幼读书补邑庠娶妻生子秊三十一旦忽自勐省遂弃家缚茅于东峯绝顶昼夜精勤行道一日空室和尚因避宼自径山过其庐见其举止闲雅应对从容叩其所以乃知其为一山后身也因谓之曰公前身与平石翁为莫逆交翁今秊埀九十尚耳目聪明何不通箇信息亦见一梦两觉而梦觉一如乎主X欣然挥毫作偈寄之曰寄语天童老平石一念非今亦非昔欲听寒山夜半钟吴江依旧连天碧温州寿昌绝照辉禅师尝坐夏于净慈东圊寮壁间有水墨大士像师朝夕礼拜恳祷甚切一日忽见净瓶水从壁涌出通身庆快从此智鑑日明甞有偈曰工夫未到方圆地几度凭阑独自愁今日是三明日四雪霜容易上人头有志者闻之莫不兴起葢其致诚感人如此温州灵云省菴思禅师性方介台之宁海人兄弟四人师居长同时发心出家祖父遗业悉散与宗亲徧叩诸方后出世灵云次迁灵岩结夏上堂以大圆觉牛角马角为我伽蓝瓜篮菜篮上堂举赵州狗子无佛性话颂曰狗子佛性无狗子佛性有猴愁搂搜头狗走抖擞口𣆶秊退居灵云之前山至正甲申空室偕数衲往谒时师秊踰九十矣庞眉皓发颀然清耸拽履而出且行且问曰何处来空室曰江心师曰深几百丈室曰谩老和尚不得师曰且坐喫茶徐观其壁间题有詈僧诗格调颇肖寒山其辞曰五瘟不打头自髠黄布遮身便是僧佛法世法都不会噇猪噇狗十分能空室须臾拜辞不敢再犯其锋文献黄溍居士字晋卿󱨊之义乌人天历初诏天下僧儒善书者会集杭州净慈泥金书大藏尊经士亦预焉每食必与众僧共处若别为治具则不乐甚至诟骂不食而去甞题悬崖墨兰曰袅袅春风一样吹X託身高处拟何为从他自作颠倒想要见悬崖撒手时又题东坡像赞曰五祖禅师世外人娑婆久巳断生因谁将描邈虗空手去觅他秊身外身题山谷像曰笑杀当秊老晦堂相逢刚道桂华香披图面目浑依旧鼻孔何曾有短长士以文章名世蔚为一代儒宗以其造诣入微不觉冥符圣意况与吾辈杂处不肯自异亦可尚矣明州育王虗菴实首座寄卧云菴主偈曰黄金园里马交驰径寸多成按剑疑月晒梅华千树雪卧云一枕梦回时明州天童幻菴住首座礼应菴祖塔偈曰耽耽睡虎管窥斑便把中峯作靠山不得破沙盆一箇儿孙乞活也应难明州天童默中唯西堂咏蚕偈曰桑空拓尽始心休绵密工夫一茧收炉炭镬汤拌得入为人只在一丝头佛陇宜兴可上座听雨偈曰檐头滴沥甚分明迷己众生唤作声我亦秊来多逐物春宵一枕梦难成瑞州九峯寿首座临终偈曰七十二秊者边那边喫十方饭参达磨禅今朝一掷翻身去笑破傍观此束半边天台山上云峯无尽祖灯禅师四明王氏子初见日溪咏于天宁复参方山洎诸大老寻卓钖上云峯影X不出山者五十载洪武二秊二月八日示微疾夜将半顾左右曰天向明乎曰未也或曰和尚正当此际何如师破颜笑曰昔德山坐疾僧问还有不病者么德曰有僧曰如何是不病者德曰阿㖿阿㖿恁么唤作病得么众无语师曰色身无常早求证悟时至吾去矣侍者执纸乞偈师曰终不无偈便未可死耶侍者请益坚乃书曰生灭与去来本是如来藏拶倒五须弥廓然无背向投笔端坐而逝杭州僊林寺雪庭禅师仁和桂氏子毁齿丧父患痘风双目短视数求出家谒休休于僊林一见契合因阅楞严至于一毫端现宝王剎有疑后诣江阴干明寺覩万佛阁金碧峥嵘于眉宇间忽有省弘治改元除夕闻钟声数秊行履不觉瓦解述偈曰圆响心非闻大千同一炤抹过上头关更不存玄玅乙卯休休应净慈请师复依侍乃蒙印可师自号幻寄甞曰夫幻即寄之踪寄乃幻之迹幻起寄亡全寄是幻幻逐寄生全幻是寄翳日生华山河大地华翳不生真空实际幻之寄之诚哉儿戏金陵永宁古渊清禅师闻鸡鸣有省占偈曰喔喔金鸡报晓时不因渠响讵能知三千世界浑如雪井底泥蛇舞柘枝伏牛无碍明理禅师汾州和氏子参松竹大方和尚随众打七有一声虗空碎独露法中王之句后同月菴大圆入终南一日菴举高峯银山銕壁话师顿悟X述偈一觉心空疑便消拈来放去自逍遥过方求证方曰伏牛打七即不问终南静室意如何师曰伏牛打七泥团土块终南静室放大光明方喝曰即今光明何在师向前一掌方大笑曰如是如是嘉兴圣寿宜翁可观禅师出家于南屏从车溪得省建炎初主圣寿迁当湖德藏退隐竹菴每自怡曰松风山月我无尽衣钵也干道七年丞相魏𣏌请主吴之北禅入院适重九指座曰胸中一寸灰巳冷头上千茎雪未消老步只宜平步去不知何事又登高吉州武功山白云明星禅师闽之长汀张氏子投龙归通公落发受具专修止观忽叹曰大丈夫道业未就如生死何遂徧叩名宿机缘或契师不自少肯见盘龙阳禅师顿释凝滞阳以衣拂付之隐潇峯二十余年太守汪公勉师出世师复移茅深入学侣向至渐成精蓝一日辞众曰吾去矣众问何往师示偈曰明月落波心白云横岭上欲识本来机铁牛吞大象语毕端坐而逝全身塔于本山世寿八十有四佛妙禅师昆明人也出家于天华寺洪武十六年赴京赐衣钵钖杖游两浙宣德四年十二月沐浴更衣书偈曰去年七十九今年满八十万里为参寻世缘今巳毕掷笔端坐而化嘉兴府资圣克新仲铭禅师番易卢里人族姓余宋始兴襄公九世孙也久依笑隐于大龙翔掌内记至正间住嘉禾资圣时了菴和尚退居南堂与师雅相X契合洎菴示寂师为文祭之略曰哲人云亡宗教陵替予来醉李惟师宿契或往或来于今五岁论覈道真穷根极底又曰矧彼妄庸傲然高位利粥豪争善类丧气老成复萎弛焉何恃师甞却宣让王之命有偈曰数椽茅屋万株松蒲榻高眠海日红不是贤王招不起山人只合住山中所着有雪庐稿待诏沈士荣居士建安人洪武中为翰林院待诏甞着续原教论辩解一十四篇其论略曰人之为类不同故圣人之教不一此教之迹所以异也然为善不同同归于治穷其至妙不出一心此教之理所以同也此心也此理也天下未甞有异也迹之虽异若推面极之必当致其同也又曰若得本忘末不为迹之所惑研穷心性之原直趋至善之地则殊途同归无有彼此之间矣又曰是心也变而不动死而不灭斯理之明昭如皎日且安得而自蔽欤若人识此心悟此理在儒为真儒在僧为圣僧矣心昏理迷莫知所往本之既失诤论复何益哉又曰儒者志在排佛故作人死断灭之说以破生死轮回之论不知反违周孔圣人之意甚则拨无因果废灭天理以造物归于无知善恶皆无果报至仁夭暴寿敬慎蒙祸淫佚获福小人儌倖君子无辜不明前因曲为之说理则不通障正知见惑亦甚焉又曰自汉以来经书迭至究其指归诚所谓穷心性之原入至善之地者也又非但文字而巳至如日月云霞飞潜动植色声香味而X咸臻妙理此教之体也得失违顺生死苦乐事物迁流而常住真性此教之相也文音语默食作动息威仪典章而随机普应此教之用也具是三者其道大行矣孰能排而毁之拒而绝之乎智者体吾佛之理观孔圣之道性理之学益加详焉而劝善戒恶之文尤为紧切大有功于名教岂可自生违背蔽吾心之良知也哉其观心解略曰心该万法法彻心源至理难知观心斯得故世尊初成正觉叹曰奇哉我今普见一切众生具有如来智慧德相但以妄想执着而不能证得葢人由迷此心体不知反求外为六尘所惑内生沉掉二病是以局促无知偏僻异见唯佛如来返观此心顿悟本性成等正觉故于世间无量百千法门出世间无量百千法门莫不洞明无碍廓彻无违故号三界大师十方慈父今儒者尚不自识本心岂能以心观物哉又曰葢不识自心则其本巳失安能观物明理哉又曰虞书曰人心惟危道心惟微惟精惟一允执厥中者此心学之源也人心妄想也由执着颠倒故危道心天理也非思议之所能及故微精者不昧一者不杂由无思故不昧无为故不杂乃能尽其至诚固守此中道也中者即中庸之中在心而不在物在内而不在外子思所谓喜怒哀乐未发者是也子思但以情识未动即是中义与吾佛一念无生之理相近止欠悟耳儒者释中曰不偏不倚无过不及乃巳发中节之和也便违子思之意矣葢X喜怒哀乐未发之时无有形相可见岂有偏倚过与不及之事乎又曰彼既不知观心之妙徒欲以偏计之妄心观物以穷理譬如尘镜未磨水漩未止拟求鉴物未之有也自不知此理在内惟务外求故学解益多去道愈远矣又曰一日观心证理则天下万物万事之理皆贯通焉夫子亦曰一日克已复礼天下归仁焉则亦求其在内者矣其内教外教辩略曰教有内外不同故造理有浅深之异求之于内心性是也求之于外学解是也故心通则万法俱融着相则目前自昧呜唿外求之失斯为甚矣今儒学之獘浮华者固以辞章为事纯实者亦不过以文义为宗其视心学则皆罔然也宋之大儒深知其病又知吾心上工夫为有本是当敦本抑末以斥其言语文字之非可也何自为矛盾欤又曰昔者圣人皆以内学为本而推其用于外后世文儒务外遂不知有心学之源乃以学解为事惟宋河南之学始言性理而有实践之迹然但知心之用而不究心之体遂不知养未发之中又昧太极之理在两仪未判之先或以物理为性理故本末体用于是乎不明而尧舜周孔之道微矣又曰悟则谓之内解则谓之外此内教外教所以不同也儒者专用力于外凡知解所不能及者不复穷究故不知𠃔执厥中之道天理流行之处皆在思虑不起物欲净尽之时履践虽专终不入圣人之域矣其作用是性解略曰人觉无思乃徧知于法界X识情有着徒妄起于尘劳佛与众生本同一体但因迷悟见有殊途佛性只在眼耳鼻舌之间妙用不离见闻觉知之际直是一尘不受一法不舍名为直至道场顿见本来面目又曰经云如我按指海印发光汝暂举心尘劳先起若无心体会则森罗万象一鑑昭然此按指发光所谓一念不生全体现也若说是性即是认着影子使毫釐系念瞥尔情生业相宛然仍前迷倒此举心尘起所谓六根才动被云遮也到此着力不得又曰三代而上未有佛可名惟圣帝继天立极推本于天言人得此明觉之理于天故曰天命之谓性性者言人皆以此明觉为体也率依此觉性而常不昧谓之道修者即养其喜怒哀乐未发之中也中者私欲未起之时纯乎天理者也私欲未起则无思无为寂然不动寂者诚也至诚无息故曰道不可须臾离也继之以戒谨恐惧不覩不闻之际不使隐微之或动皆是养此未发之中常觉不昧故发为中节之和则仁义礼智不待思而中矣斯所以为教后章言诚者寂也明者觉也寂而觉曰天之道觉而寂曰人之道皆修道之义也又曰圣人得此理乃立世间治教之法吾佛得此理乃立世间出世间解脱之法儒门但明天人之道吾佛则明四圣六凡之道若尽天人之道则可以趋佛道矣其于性理不明则天人之理有所不明又安能究佛氏之理乎士识远材全深达法相议论纵横放肆剖发幽瞖直明心X宗而辞旨犹善巧精玅其曰续原教亦可谓克缵镡津之绪者哉杭州云栖莲池袾宏大师郡之仁和沈氏子秊十七补邑庠每书生死事大四字于案头一日失手碎茶瓯有省作七笔勾见志投西山性天祝发北游参徧融复谒笑巖于柳巷求开示巖曰阿你三千里外求开示我我有甚么开示你师恍然辞归过东昌道中闻樵楼鼓声忽大悟述偈曰三十秊前事可疑三千里外遇何奇焚香掷戟浑闲事魔佛空争是与非后住云栖侍郎王公宗沐问夜来老鼠唧唧说尽一部华严经师曰猫儿突出时如何王无语师自代曰走却法师留下讲案遂颂曰老鼠唧唧华严历历奇哉王侍郎却被畜生惑猫儿突出画堂前牀头说法无消息无消息大方广佛华严经世主妙严品第一时因饥荒疫疠盛行饿莩载道当道发储赈济命医救疗举师董其事铨部虞公淳熈问慧日点五百病僧因缘师曰慧日自甘穷子舍已从人西院屈陷平民将生就死可惜五百僧只解点着便行曾无一箇高卧不起致令慧日显异惑众祸及儿孙郡主深切民瘼我山僧急趋时难仓卒中失带了竹杖子不免奋空拳向居士痈肿上噼地一下敢保沉疴溃散毒血淋漓万脉流通百骸舒畅虽然如是云何一人能令众起不见道阳回片叶春满千林者事且止只如终日把竹杖子东指西挥不如一直在木头上朝持暮X守守来守去忽然枯木重华便是死人再活说甚么竹木管取尽大地艹木丛林悉皆成佛去也何以故青青物外虗空体即是如来坚实心问参禅念佛可融通否师曰若然是两物用得融通着问世尊默然良久外道谓开我迷云空生宴坐不言帝释曰善说般若意旨如何师曰良久处欲望开迷阴霾万里宴坐边拟闻般若说竟多时虽然如是鞭头得旨空里飞华者毕竟见箇甚么示採蕨者曰心诀教我如何谭蹉过山前好时节蕨蕨竖起拳头向君说新春日示众今日贺新春岁时重换却昨日作么生十二月廿八甞自赞曰十画九不像恼杀丹青匠庶几此近之权留作供养若道者便是依然成两样不两样三十棒临终时预于半月前别众曰吾将他往矣人皆莫测至期示微疾面西端坐而逝紫柏达观真可大师句曲沈氏子性忼慨激烈弱不好弄不喜见妇人秊十七剃发游方闻诵张拙偈断除妄想重增病趋向真如亦是邪大疑之一日斋次忽大悟乃曰使我在临济德山座下一掌便醒安用如何若何北游京师参徧融万历癸卯秋忽妖书发师罹难先是神宗手书般若经偶汗下渍纸疑当易函遣近侍质于师师以偈进曰御汗一滴万世津梁无穷法藏从此放光上大悦由是注意焉适见章奏意甚怜之在法不能免因逮及旨下着审而巳拷讯时师神色自若持议甚正以衰老残躯备甞笞楚抵X死不屈十二月五日入狱法司定罪欲死师师说偈曰一笑繇来别有因那知大块不容尘从兹收拾孃生足銕橛华开不待春又曰世法若此久住何为乃索浴罢嘱侍者曰吾去矣幸谢江南诸护法复说偈曰事来方见英雄骨达老吴生岂宿缘我自西归君自北多生晤语更泠然语毕端坐而逝瑞州黄檗无念深有禅师黄州麻城熊氏子偶游荡山有宿衲谓师曰十方一粒米重如须弥山若还不了道披毛戴角还师悚然又闻僧举僧问大休如何是西来意休曰黄瓜茄子师大疑遂往五台伏牛遍叩知识一夕闻哭笑二声相触有省又一日失手柜葢打头浑身汗流抚掌笑曰遍大地是箇无念何疑之有往龙湖同卓吾居士到驷马山会有讲主至士问主曰清净本然云何忽生山河大地主依文讲罢士顾谓师曰你试说看师拟开口士将师膝上一推曰者箇聻师忽大悟有偈曰四十余秊不住功穷来穷去转无踪而今穷到无依倚始悔从前错用功住后僧问道果有耶果无耶师曰说有说无二俱成谤曰如何即得师曰无求即得曰如何是道之体师曰满口道不着曰四大离散时如何师竖起拳曰者箇不属四大问古人迸却咽喉唇吻道将一句来者一句如何道师曰我不迸却咽喉唇吻你且道一句看僧无对师曰你被音声塞却口问见性成佛是否师曰是曰性是无形底如何得见师曰性是有形底只X你不见曰请和尚指出我看师曰我说汝不见问如何出离生死师召僧僧应诺师曰从者里出曰和尚说底话某甲不晓得师曰等你晓得堪作甚么复友人书曰山中兀坐不闻动息学道要趂初心勐利就要讨箇分晓日用对境逢缘才得出脱不然日久月深渐忘精进依旧流于世情耳近时学道人只图口舌利便见识聪明忘却本命元辰直待病临身手脚忙乱时一些也用不着又不恨自己念头不切立志差错反说先圣佛祖也只如此便是毁谤如来正法轮自梦未醒且莫错会古圣一言半句如吹毛剑銕钉饭木札羹涂毒鼓无你侧耳处无你下口处无你着意处无你近傍处狭路相逢眨眼蹉过到者里情枯想绝思尽神穷寒暑两忘寝食俱废于无可捉摸处蓦地勐省驰求心一时顿息庆快平生更不随逐声色知见全消是非泯迹到此田地但是聪明解会能所神通脱手让与他人终日如痴似讷虗腹间心世人莫能识鬼神覰不见阎老子何处着眼才是真自在也信而不修狂增我见说时似悟对境还迷苦修不信转增痴福悟修兼备狂消言息陋巷箪瓢有何得失夔州白马寺仪峯方彖禅师达州罗氏子参金佛山云菴和尚令看如何是鬼神覰不破之机三秊有省出崃徧谒知识结茅双溪一日午炊闻甑中作声忽大悟作颂有白云青峯齐点头之句甞甞浙中菴居X杭之清平真寂印公蚤秊甞依之一日师举青峯丙丁童子来求火话诘之曰青峯恁么道法眼亦恁么道为甚么有悟不悟印曰初以识心凑泊所以不悟后乃直下承当故能大悟师遽举拳挥案一下厉声曰恁么则汝今大悟耶印拟议师便痛骂趂出印直得汗流浃背繇兹愤志力参万历壬辰师归白马僧问如何是西来意师曰两头烧火一头烟师手中常执一鼗皷一面书矗字一面书犇字凡应机多举而摇之示寂塔于龙神山广信府鵞湖养菴心禅师郡之上饶朱氏子偶过戚属会道者谈四生之义师于言下洞了物我平等大意往洛之太平落发南还焦山度腊闻江中推船声有省述偈曰夜静江空阔推船㘞㘞声不知何所往担子半边轻谒华山闻山拈一段生涯六不收话有疑勐提七日身心脱然寻归里住灵山甞画大圆相于壁间曰内写莫教涂黑外写勿使伤白有人向圈里圈外下得註脚者许汝学道无疑不然总是懡㦬后迁鵞湖十秊不立座元无异来参以赵州无字话相契请居厥职赠以偈曰鵞湖十载虗元位一旦缘何立少秊两道眉毛八箇繓须知佛祖不容前又甞置无门锁室中以验方来偈曰上古留传锁凭君智钥开若无开锁法相见不须来万历丁卯二月晦日上堂说法置斋作别复示偈曰八十余秊幻梦中銕牛耕破太虗空临行一句相分付半夜金乌带日红X端坐而逝韶州曹溪憨山德清大师全椒蔡氏子幼习儒业秊十二礼报恩林公为师十九芟染受具与妙峯为友偶阅肇论至梵志出家白首而归邻人见之曰昔人犹在耶梵志曰吾犹昔人非昔人也忽有省曰今日始知鼻孔向下妙峯曰何所得耶师曰夜来两箇泥牛鬬入水中去至今绝消息峯笑曰且喜有住山本钱寻往燕都参笑巖和尚巖问何处来师曰南方巖曰记得来时路么师曰一过便休巖曰子却来处分明师便礼拜后为黄冠所诬坐以私创寺院遣戌雷州至韶阳礼祖偈曰曹溪滴水自灵源流入沧溟浪拍天多少鱼龙争变化源头一脉尚泠然越十有一秊免戌留曹溪又九秊始还僧服乃归匡庐结菴五乳峯作逸老计数载复请还曹溪未几忽告众曰缘与时违化将焉託一期事毕吾将归矣索浴更衣端坐而化寿七十有八腊五十有九塔全身于天子冈师甞过德山礼祖塔偈曰堂前闲拓钵狮子漫调儿觌面难回处低头不语时未明末后句翻使至今疑为问三秊事因何得早知山居生平踪蹟任东西投老那能择木栖纵使嵴梁刚似銕柰何胫骨软如泥闲从绝壑看云起坐对孤峯听鸟啼不必更拈言外句现前声色是全提续灯存稾卷第十二