范文正公集范文正公集叙范文正公集叙庆历三年轼始緫角入鄕校士有自京师来者以鲁人石守道所作庆历圣德诗示鄕先生轼从旁窃观则能诵习其词问先生以所颂十一人者何人也先生曰童子何用知之轼曰此天人也耶则不敢知若亦人耳何爲其不可先生竒轼言尽以告之且曰韩范富欧阳此四人者人杰也时虽未尽了则巳私识之矣嘉祐二年始举进士至京师则范公没旣塟而墓碑出读之至流涕曰吾得其爲人盖十有五年而不一见其靣岂非命也欤是歳登第始见知于欧阳公因公以识韩富皆以国士待轼曰恨子不识范文正公其后三年过许始识公之仲子今丞相尭夫又六年始见其叔彛叟京师又十一年遂与其季德孺同僚于徐皆一见如旧且以公之遗藁见属爲叙又十三年乃克爲之呜唿公之功德盖不待文而显其文亦不待叙而传然不敢辞者自以八岁知敬爱公今四十七年矣彼三杰者皆得从之㳺而公独不识以爲平生之恨若获挂名其文字中以自託于门下士之末岂非畴昔之愿也哉古之君子知伊尹太公管仲乐毅之流其王覇之畧皆定于畎畆中非仕而后学者也淮隂侯见高皇帝于汉中论刘项短长画取三秦如指诸掌及佐帝定天下汉中之言无一不酬者诸葛孔明卧草庐中与先主筞曹操孙权䂓取刘璋因蜀之资以争天下终身不易其言此岂囗传耳受尝试爲之而侥倖其或成者哉公在天圣中居大夫人忧巳有忧天下致太平之意故爲万言书以遗宰相天下传诵至用爲将擢爲执政考其平生所爲无出此书者今其集二十卷爲诗赋二百六十八爲文一百六十五其于仁义礼乐忠信孝悌盖如饥渇之于饮食欲湏臾忘而不可得如火之热如水之湿盖其天性有不得不然者虽弄翰戯语率然而作必归于此故天下信其诚争师尊之孔子曰有德者必有言非有言也德之发于囗者也又曰我战则克祭则受福非能战也德之见于怒者也元祐四年四月二十一日龙图阁学士朝奉郎新知杭州军州事苏轼叙范文正公集目録范文正公集目録后学时兆文校正后学黄姬水校正后学李鳯翔校正十五世孙启乂同校十六世孙惟元同校第一卷古赋明堂赋秋香亭赋灵乌赋古诗谢黄惣太慱见示文集四民诗寄题孙氏碧鲜亭赠张先生明月謡上汉謡清风謡书海陵滕从事文㑹堂上都行送张伯玉鸣琴駲鸥咏古鑑赠樊秀才赠碁者歳寒堂三题赠都下隐者第二卷古诗和人游嵩山十二题听真上人琴歌和僧长吉湖居五题酬叶道卿学士见寄和章岷从事鬪茶歌和葛闳寺丞接花歌天平山白云泉留题常熟顶山僧居江上渔者送蔡挺代父之蜀鄱阳酬泉州曹使君见寄和谢希深学士见寄庐山瀑布滕子京魏介之二同年相访丹阳郡送刘牧推官之兖州和杨畋孤琴咏绛州园池晋祠泉访陜郊魏踈处士中元夜百花洲作览秀亭诗祠风师酬提刑赵学士见贻依韵和安陆孙司谏见寄依韵乡尉黄通依韵和襄阳王源叔龙图见寄依韵答贾黯监丞贺雪依韵答提刑张太愽尝新醖寄题岘山羊公祠堂送河东提刑张太愽依韵和提刑太愽嘉雪送谢景初延评宰余姚阅古堂诗第三卷律诗睢阳学舎书懐咏史五首次韵和刘䕫判官对雪河朔吟和黄揔太愽上知郡杜少卿过太清宫寄余杭全安石叚少连二从事送江南运使张传度支尧庙西溪见牡丹寄秦州幕明化基寺丞鵰鹗在秋天观猎鹦鹉归鴈青郊射阳湖舟中寄欧静秀才和韩布殿丞三首送识上人逰金山寺野色杂咏四首书事呈韩布殿丞西溪书事得李四宗易书欧伯起相访寄赠林逋处士酬滕子京同年赠余杭唐异处士和沈书记同访林处士诸曁道中作题翠峯院与人约访林处士阻雨因寄寄西湖林处士越上闻子规送李纮殿院赴阙送邢昻处士南逰送丁司理赴明州送鄞江窦尉送常熟钱尉试笔送真元二上人归呉中寄题许州钱相公信羙亭送何白节推宰晋原二首送刁纺戸掾太常下第忆杭州西湖寄林处士依韵酬母湜推官送石曼卿送何渉秀才八月十四夜月送吴安道学士知崇州谪守睦州作赴桐庐郡淮上遇风三首送韩渎殿院出守岳阳出守桐庐道中十絶萧洒桐庐郡十絶新定感兴五首游乌龙山寺江干闲望和章岷推官同登承天寺竹阁斋中偶书留题江秀才旧居依韵酬周骙太愽同年依韵答胡侍郎见寄桐庐郡斋书事留题方干处士旧居第四卷律诗依韵酬章推官见赠苏州十咏依韵奉酬晏尚书见赠又用前韵谢晏尚书以近着示及陈质殿丞挽歌词送僧文光依韵酬府判龎醇之见赠依韵酬呉安道学士见赠依韵呉春卿二首应制赏花钓鱼过余杭白塔寺西湖筵上赠胡侍郎江城对月送向综国博通判桂州芝山寺昇上人碧云轩郡斋即事同年魏介之㑹上作依韵酬黄灏秀才赠钟道士道士程用之爲余传神因题送魏介之江西提点游庐山作瀑布赠广宣大师移丹阳郡先游茅山作赠茅山张道者京囗即事懐庆朔堂依韵酬叶道卿中秋对月二首赠叶少卿依韵答梁坚运判见寄城大顺廻道中作依韵和延安庞龙图桞湖和延安庞龙图寄岳阳滕同年与张焘太愽行忻代间因话江山作过长安醉别资政郑侍郎依韵酬光化李简夫屯田依韵酬太傅张相公见赠依韵酬益利钤辖马端左藏依韵酬邠州通判王稷太博依韵酬李光化见寄寄安素高处士酬李光化见寄二首依韵酬李光化叙怀和李光化秋咏四首送黄灏员外和幷州大资政郑侍郎秋晩书事和提刑赵学士探梅三絶和太傅邓公归游武当见寄即席呈太傅相公纪送太傅相公归阙依韵和提刑张太傅寄梅又和赏梅依韵答王源叔忆百花洲见寄献百花洲图上陈州晏相公依韵答青州冨资政见寄依韵答并州郑大资见寄过陈州上晏相公和运使舎人观潮二首依韵和苏州蒋密学依韵和孙之翰对雪依韵和并州郑宣徽见寄二首依韵答蒋密学见寄依韵和同年朱兵部王賔客交赠之什登表海楼石子涧二首依韵答韩侍御谢栁太愽惠鹤知府孙学士见示和终南监宫太保道懐五首赠方秀才依韵和龎殿院见示二首第五卷义易论帝王好尚论选任贤能论近名论推委臣下论议上攻守二䇿状议攻议守答窃议讃杨文公冩眞讃第六卷颂皇储资圣颂泰州张侯祠堂颂述南京府学生朱从道名述序太淸宫九咏序朝贤选定惠大师诗序太子賔客谢公夣读史诗序刻唐祖先生墓志于贺监祠堂序述夣诗序尹师鲁河南集序唐异诗序四徳说说春秋序第七卷记桐庐郡严先生祠堂记南京书院题名记清白堂记岳阳楼记邠州建学记天竺山日观大师塔记书奏上时务书第八卷书上张右丞书上执政书上资政晏侍郎书第九卷书上时相议制举书与欧静书与周骙推官书与唐处士书答赵元昊书答安抚王内翰书上吕相公书三首上枢密尚书书与省主叶内翰书上吕中丞书第十卷祭文祭谢賔客文祭胡侍郎文祭蔡侍郎文祭石学士文祭吴龙图文祭吕相公文祭陈相公文祭韩少傅文祭知环州种染院文祭陜府王待制文祭谢舎人文祭同年滕待制文祭龙图杨给事文祭尹师鲁舍人文祭故相太傅李侍中文祭叶翰林文祭杜待制文祭英烈王文第十一卷碑唐狄梁公碑宋故干州刺史张公神道碑铭宋故卫尉少卿分司西京胡公神道碑宋故太子賔客分司西京谢公神道碑宋故同州观察使李公神道碑第十二卷墓志赠戸部郎中许公墓志铭滕公夫人刁氏墓志铭都官员外郎元公墓志铭赠兵部尚书田公墓志铭兵部侍郎致仕胡公墓志铭胡公夫人陈氏墓志铭宁海军节度掌书记沈君墓志铭戸部侍郎赠兵部尚书蔡公墓志铭第十三卷墓志天章阁待制王公墓志铭太常少卿贾公墓志铭太子右卫率府率田公墓志铭忠献范公墓志铭东染院使种君墓志铭天章阁待制滕君墓志铭试秘书省校书郎知耀州华原县事张君墓志铭太子中舎致仕上官君墓志铭太子中舎致仕范府君墓志铭第十四卷墓表太府少卿知处州事孙公墓志表鄠郊友人王君墓表龙图阁直学士工部郎中叚君墓表赠大理寺丞蔡君墓表权三司盐鐡判官尚书兵部贠外郎王君墓表书碑隂书环州马岭镇夫子庙碑隂第十五卷表代胡侍郎乞朝见表睦州谢上表苏州谢就除礼部员外郎充天章阁待制表饶州谢上表润州谢上表延州谢上表谢降官知耀州表耀州谢上表乞小郡表代胡侍郎奏乞余杭州学名额表第十六卷表让观察使三表谢许让观察使表谢传宣表让枢密直学士谏议大夫表谢授知邠州表邠州谢上表遗表第十七卷表谢转给事中移知邓州表谢在中书日行遣公事不当放罪表邓州谢上表谢依所乞依旧知邓州表杭州谢上表谢赐鳯茶表谢转礼部侍郎表乞召杜衍等备明堂老更表青州谢上表第十八卷状代人奏乞王洙充南京讲书状求追赠考妣状奏致仕分司官乞与折支全俸状举欧阳脩充经畧掌书记状举张方平充经畧掌书记状举彭乗自代状举许渤签署陜府判官事状举滕宗谅状举丘良孙应制科状举张昇自代状举张伯玉应制科状举张问孙复状让除枢密副使召赴阙五状贺胡侍郎致政状第十九卷状陈乞邠州状陈乞邓州状举李宗易向约堪任清要状举张讽李厚充青州职官状荐李觏并録进礼论等状进故朱宷所撰春秋文字及乞推恩与弟寘状陈乞颍亳一郡状札子论西京事冝札子论复併县札子乞脩京城札子二道乞召还王洙及就迁职任事札子第二十卷赋老人星赋老子犹龙赋䝉以飬正赋礼义爲器赋今乐犹古乐赋省试自诚而明谓之性赋金在镕赋临川羡鱼赋水车赋用天下心爲心赋范文正公集目録终范文正公集范文正公集卷第一范文正公集卷第一后学时兆文校正后学黄姬水校正后学李鳯翔校正十五世孙启乂同校十六世孙惟元同校古赋明堂赋臣间明堂者天子布政之宫也在国之阳于巳之方广大乎天地之象髙明乎日月之章崇百王之大观揭三宫之中央昭壮丽于神州宣英茂于皇猷颁金玉之宏度集人神之丕休故可祀先王以配上帝坐天子而朝诸侯者也粤自苍牙开极黄灵耀德巢穴以革栋宇以植彻太古之弊明大壮之则风雨攸止宫室斯美将复崇髙乎冨贵之位统和乎天人之理乃圣大造明堂肇起明以清其居堂以髙而视壁廓焉而四逹殿岿焉而中峙礼以㓗而俭必表之以茅敎以清而流故环之以水曁二帝之述焉合五府而祭矣逮夫夏礼秩秩奉以世室商祀穆穆制以重屋神禹卑宫阶以一尺之崇成汤受命革以三尺之盛赫赫周堂制度景彰七筵兮南北之广九筵兮西东之长堂并包于五室室辨正于五方左青阳而右緫章面明堂而背北堂耽然太室俨乎中黄都徽名之在南取盛德之向阳或谓厥堂惟一厥室惟九辟阖其三十六戸䟽逹兮七十二牖亦䂓上而天覆复矩下而坤厚近郊之宫广而能受通天之宇髙而弗偶八方象其幅贠九陛叅其前后桓桓焉听政之庙应辰而周彰趪趪焉承天之柱列宿而相望环林兮葱葱圆海兮泱泱旣方舟而经梁复素饰其廻墙陈位序以有严议法象而必臧示邦域之景铄期人神之乐康左有辟雍天子学宫坟籍浩以明备文物森其会同奉三寿以朂天下之孝设三乏以劝诸侯之风右有灵台庶民子来若经始于神明廼占候于昭回天之道也惟黙黙以有象圣之心也盖惕惕于无灾此三雍之大者故百世以钦哉若夫约周之礼禀夏之正天子升青阳之位体大德之生彼相恊谋有司奉行庆赐必均历象必明布农事于准直习舞德于和平止伯益之伐木禁蚩尤之称兵惟仓廪兮赈天之穷惟币帛兮礼邦之英无隐不彰无濳不亨蒙荡荡之至仁浸灏灏之醇精此明堂之春也万物爲之荣又若炎以继天羲以永日始于仲吕之管复于清宫之律天子乃登诸明堂曁夫太室命盛乐以象德致大雩以祈实升髙明而有豫定心气而无逸静百官之事驱五谷之疾无索于关无难于门止北伐之威以助养于生生导南风之和以饰喜于元元此明堂之夏也万物爲之繁尔乃象正火位德王金行羽渐干以南向谷万斯而西成天子乃居緫章之奥奏清商之声图有功而专任诘不义而徂征脩法制以谨收藏之令养衰老以恻摇落之情同我度量平予权衡人社以崇厚兆民报本之志神仓以秘示万邦致孝之诚此明堂之秋也天下爲之清及夫虫介时分虎威夕永诗人发其凉之咏日官賔可爱之景天子乃北堂以居南面而省钖饮蒸之庆从祀寒之请于是戒门闾备边境劳三农于休息警百辟于恭靖关市必易官室必整无用之器斯彻无事之官必省饰国典以俟来歳之冝讲武经以肃万邦之屏此明堂之冬也天下爲之静斯乃顺其时与物咸冝适其变使民不倦者也稽夫宗祀之文大享之辰上仪乎皇皇盛节兮彬彬比于郊也我则取文之胜方其庙也我则取质之纯损益其礼尊严其亲五天之座晔晔以陈五常之席弈弈而伦惟太室之位廼上帝之神作配者先王从祀者五臣樽斚离离玉币莘莘牲牢之举旣遵于夏后𬞞果之荐复本于周人礼无不当诚无不臻圣人于是出斋宫而肃肃𬒳法服而循循酌一献以从质躬百拜以表寅司仪实相乐正攸賔进爼豆之吉蠲罗簨簴之轮囷六乐咸在统美乎列皇八风相盪同和乎大钧下舞上歌蹈德咏仁非常之祭骏及者万国莫大之孝蚁怀者兆民于是神醉其德人乐而极太史书于䇿大夫颂于国颂曰明堂崇之明王祀之礼以成之乐以歌之光天之下敎以化之若夫元朔㑹同群后对越穆穆乎舜门之辟晣晣乎宣燎之发帝时待旦而乆求衣以先纡黄组冠通天建日月服干坤佩干将升崑崙进山岳之圭当云龙之轩正圣人之大寳示天下之有尊巍巍焉负扆而立济济焉辨色而入太常正其等衰九賔序其名级中阶之前三公屹然应门之外九采察焉阼阶之东诸侯以同西阶之西诸伯以齐门东北面者子之位门西东上者男之次东门之外则有乐浪蟠木九夷之国西面而北上西门之外则有蒙汜大秦六戎之属南上而东向南门之外则有朱垠越裳八蛮之族唯北是望北门之外则有荤粥幽陵五狄之种唯东是尚于是兟兟旅进锵锵肆觐向明者盖取诸离观光者受之以晋君臣之位定礼乐之道振雅韶以奏文铎以徇皆望云而就日必歌尧而颂舜上和而下乐金声而玉润况乎晨光赫曦天颜弗违冕兮霞集玉帛兮川归盛乎王庭之声明焕乎天家之光辉若北辰之㑹衆星咸粲粲而在共如太阳之临多露普湛湛而将晞莫不君三揖于上臣载拜于下行典礼扬风雅访隽良议穷寡人曷幽而覆盆贤曷恻而遗野于以盛名器于以休宗社署圣法于圆阙驰神敎于方夏皇哉耀今昔之荣观至哉敷亿兆之纯嘏故曰揖让而治天下者明堂之谓也惜乎三代以还智者间间诸儒靡协议者而皆胶其増损忘礼乐之大本泥于广狭废皇王之大业使朝廷茫然有逾逺之叹惘然有中辍之议殊不知五帝非㳂乐而兴三王岂袭礼而至爲明堂之道不必尚其奥行明堂之义不必尽其制适道者与权忘象者得意大乐同天地之和岂匏竹而巳矣大礼同天地之节岂豆笾之云尔自汉魏之下曁隋唐之际堂或三五之上道非三五之世盖不取其厚而取其薄不得其大而得其细享配之文或然未分政敎之烈斯焉弗闻是则帝道不施胡取乎緫期皇德不隆胡取乎合宫故夫明堂之设也天子居之日愼日思思之何也万微存乎消息愼之何也兆灵系之安危繇是惟克念以作圣思尧舜之齐名惧巍巍之弗逮迺孜孜于鸡鸣唯至平之休代思阜财于吾民惧四维之有艰尚疮痍而百辛故圣人之寳俭弗下剥而上侈思寡费而薄索民庶几于格耻惟下武之太宁亦省躬于干戈取诸豫于四方慨风云以长歌惟知人其古难思济济乎贤者盖举一于臯陶廼连茹于天下惟好生之至德思与物而爲春惧幽陋之靡及常咨命于仁人惟及人之一德始若晦而弥彰故三五之君子腾茂实而无疆惟皇极之大范思天下而与平惧万物之或差持我心于诚衡然后见天下齐于无体和于无声厖眉而寿吾何仁之有含哺而嬉吾何力之爲但渊渊緜緜无反无偏浸淳泽以咸若乐鸿化于自然此明堂之道也盖无得而称焉我国家凝粹百灵荐馨三极东升烟于岱首西展琮于汾侧未正天神之府以让皇人之德祖考来格俟配天之仪诸侯入朝思助祭之职岂上圣之谦而愚臣之惑也臣请考列辟之明术塞处士之横议约其制复其位俭不爲其陋奢不爲其肆斟酌乎三五拟议乎简易展宗祀之礼正朝会之义广明堂之妙道极眞人之能事以至圣子神孙亿千万期登于斯念于斯受天之禧与天下冝而巳乎秋香亭赋提点屯田鉅鹿公就使居之北择高而亭背孤巘面横江植菊以爲好命曰秋香亭唿賔醑酒以落之仆赋而侑焉郑公之后兮冝其百禄使于南国兮铿金粹玉倚大斾于江干掲高亭于山麓江无烟而练回山有岚而屏矗一朝赏心千里在目时也秋风起兮寥寥寒林脱兮萧萧有翠皆歇无红可凋独有佳菊弗冶弗夭采采亭际可以卒歳畜金行之劲性赋土爰之甘味气骄松筠香灭兰蕙露漙漙以见滋霜肃肃而敢避其芳其好胡然不早歳寒后知殊小人之草黄中通理得君子之道饮者忘醉而饵者忘老公曰时哉时哉我賔我来缓泛迟歌如春登台歌曰赋高亭兮盘桓美秋香而酡颜望飞鸿兮冥冥爱白云之闲闲又歌曰曽不知吾曹者将与夫谢安不可尽欢而聿去乎东山又不知将与夫刘伶不可复醒而蔑闻乎雷霆岂无可而无不可兮一逍遥以皆宁灵乌赋梅君圣俞作是赋曽不我鄙而寄以爲好因勉而和之庶几感物之意同归而殊涂矣灵乌灵乌尔之爲禽兮何不高翔而远翥何爲号唿于人兮告吉凶而逢怒方将折尔趐而烹尔躯徒悔焉而亡路彼哑哑兮如愬请臆对而心谕我有生兮累隂阳之含育我有质兮处天地之覆露长慈母之危巢託主人之佳树斤不我伐弹不我仆母之鞠兮孔艰主之仁兮则安度春风兮旣成我以羽翰眷庭柯兮欲去君而盘桓思报之意厥声或异警于未形恐于未炽知我者谓吉之先不知我者谓凶之类故吿之则反灾于身不告之则稔祸于人主恩或忘我懐靡臧虽死而告爲凶之防亦由桑妖于庭惧而脩德俾王之兴雉恠于鼎惧而脩德俾王之盛天听甚迩人言曷病彼希声之鳯皇亦见讥于楚狂彼不世之麒麟亦见伤于鲁人鳯岂以讥而不灵麟岂以伤而不仁故割而可卷孰爲神兵焚而可变孰爲英琼宁鸣而死不黙而生胡不学太仓之䑕兮何必仁爲丰食而肥仓苟竭兮吾将安归又不学荒城之狐兮何必义爲深穴而威城苟圯兮吾将畴依宁骥子之困于驰骛兮驽骀泰于刍养宁鹓鶵之饥于云霄兮䲭鸢饫乎草莽君不见仲尼之云兮予欲无言累累四方曽不得而巳焉又不见孟轲之志兮养其浩然皇皇三月曽何敢以休焉此小者优优而大者干干我乌也勤于母兮自天爱于主兮自天人有言兮是然人无言兮是然古诗谢黄惣太博见示文集松桂有嘉色不与衆芳期金石有正声讵将羣响随君子着雅言以道不以时仰止江夏公大醇无小疵孜孜经纬心落落敎化辞上有帝皇道下有人臣规邈与圣贤会岂以冨贵移谁言荆棘滋独此生兰芝谁言鼃黾繁独此蟠龙龟岂徒一时异将爲千古竒愿此周召风达我尧舜知致之讽諌路陞之诰命司二雅正得失五典陈雍熈颂声格九庙王泽及四夷自然天下文不复迷宗师四民诗士前王诏多士咸以德爲先道从仁义广名由忠孝全美禄报尔功好爵縻尔贤黜陟金鑑下昭昭媸与妍此道日以踈善恶何茫然君子不斥怨归诸命与天术者乗其隙异端千万惑天道入指掌神心出胷臆听幽不听明言命不言德学者忽其本仕者浮于职节义爲空言功名思苟得天下无所劝赏罚几乎息隂阳有变化其神固不测祸福有倚伏循环亦无极前圣不敢言小人尔能臆禆灶方激扬孔子甘寂黙六经无光辉反如日月蚀大道岂复兴此弊何时抑末路竞驰骋浇风扬羽翼昔多松栢心今皆桃李色愿言造物者回此天地力农圣人作耒苍苍民乃粒国俗俭且淳人足而家给九载襄陵祸比戸犹安辑何人变清风骄奢日相袭制度非唐虞赋歛由唿吸伤哉田桑人常悲大絃急一夫耕几壠游堕如云集一𧖟吐几丝罗绮如山入太平不自存凶荒亦何及神农与后稷有灵应爲泣工先王教百工作爲天下器周旦意不朽刋之考工记嗟嗟逺圣人制度日以纷窈窕阿房宫万态横青云荧煌甲乙帐一朝那肯焚秦汉骄心起陈隋益其侈鼓舞天下风滔滔弗能止可甚佛老徒不取慈俭书竭我百家产崇尔一室居四海竞如此金碧照万里茅茨帝者荣今爲庶人耻冝哉老成言欲攦般输指商甞闻商者云转货頼斯民逺近日中合有无天下均上以利吾国下以藩吾身周官有常籍岂云逐末人天意亦何事狼虎生贪秦经界变阡陌吾商苦悲辛四民无常籍茫茫伪与眞游者窃吾利堕者乱吾伦淳源一以荡頽波浩无津可堪贵与冨侈态日日新万里奉绮罗九陌资埃尘穷山无遗寳竭海无遗珍鬼神爲之劳天地爲之贫此弊巳千载千载犹因循桑柘不成林荆棘有余春吾商则何罪君子耻爲隣上有尧舜主下有周召臣琴瑟愿更张使我歌良辰何日用此言皇天岂不仁寄题孙氏碧鲜亭天地何风流复生王子猷黄金买碧鲜緑玉排清秋非木亦非草东君歳寒寳耿耿金石性雪霜不能老清风乃故人徘徊过此君泠泠钧天音千载犹得闻应是圣贤魄钟爲此标格高节见直清灵心隐虚白粉筠多体貌锦箨见儿童上交松桂枝下结兰蕙丛秀气蔼晴岚翠光凝緑水明月白露中静如隐君子不愿湘灵泣不求伶伦吹鳯皇得未晚蛟龙起何时萧萧云水间良与主人冝红尘满浮世何当拂长袂坐啸此亭中行歌此亭际逍遥复逍遥不知千万歳赠张先生应是少微星又云严君平浩歌七十余未甞识戈兵康宁福巳大清静道自生邈与神仙期不犯宠辱惊读易梦周公大得天地情养志学浮丘乆錬日月精寿存金石性啸作鸾鳯声隂德不形言一一在幽明何当换金骨五云朝玉京有客淳且狂少小爱功名非谓钟鼎重非谓箪瓢轻素闻前哲道欲向圣朝行风尘三十六未作万人英廼闻头角者五神长战争祸福有倚伏冨贵多亏盈金门不乏隽白云冝退耕人间有嵩华栖之比蓬瀛芝田春蔼蔼玉涧昼铮铮峯峦多秀色杉桂一何清月壑认瑶池花巖列锦城朱絃冉冉奏金醴遟遟倾相劝绮季徒頽玉信纵横此乐不㝷常何苦事浮荣愿师先觉者逺逺濯吾缨明月謡明月在天西初如玉钩微一夕増一分堂堂有余辉不掩五星耀不碍浮云飞徘徊河汉间秀色若可飡清风起丛桂白露生堦兰高楼望君时爲君拂金徽奏以尧舜音此音天与稀明月或可闻顾我亦依依月有万古光人有万古心此心良可歌凭月爲知音上汉謡眞人累隂德闻之三十天一朝鸾鹤来髙举爲神仙冉冉去红尘飘飘凌紫烟下有脩眞者望拜何拳拳愿君银台上侍帝玉案前当有人间问请爲天下宣自从混沌死淳风日衰靡百王道不同万物情多诡尧舜累代仁絃歌始能治桀纣一旦非宗庙自然毁是非旣循环兴亡亦继轨福至在朱门祸来先赤子尝闻自天意天意岂如此何爲治乱间多言历数尔愿天赐吾君如天千万春明与日月乆恩将雨露均帝力何可见物情自欣欣人复不言天天亦不伤人天人两相忘逍遥何有乡吾当饮且歌不知羲与黄清风謡清风何处来先此高髙台兰丛国香起桂枝天籁廻飘飘度清汉浮云安在哉万古郁结心一旦爲君开有客慰所思临风乆徘徊神若游华胥身疑立天台极渴饮沆瀣大暑执琼瓌旷如携松丘腾上烟霞游熈如揖庄老语人逍遥道朱絃鼓其薫可以解吾民沧浪比其清可以濯吾缨愿此阳春时勿使飘暴生千灵无结愠万卉不摧荣庻几宋玉赋聊广楚王情书海陵滕从事文㑹堂东南沧海郡幕府清风堂诗书对周孔琴瑟亲羲黄君子不独乐我朋来逺方言兰一相接岂特十歩香德星一相聚直有千载光道味清可挹文思高若翔笙磬得同声精色皆激扬栽培尽桃李栖止皆鸾皇琢玉作镇圭铸金爲干将猗哉滕子京此意乆而芳上都行送张伯玉上都有圣人日月一以新晔晔天下才西走尧舜賔百谷望东浸万星依北辰直者爲之辕曲者爲之轮一材不复遗况此席上珍南山张公子气象清且淳怀有绮绣文朝无瓜亲寸心如铁石不羞贱与贫买臣起白社贾谊冨青春寳此金辘轳去去延平津鸣琴思古理鸣琴声声动金玉何以报昔人传此尧舜曲驯鸥咏万物有常性性无不贵生风翔与骏奔一一逺害情鴥彼沙上鸥皎皎霜雪明月宿沧洲静日浴沧浪清何以狎溪人溪人澹无营循循自饮啄徃徃相逢迎徘徊两无猜何慕复何惊客有怀依依云水言将归逐尔羣鸥乐羣鸥尔勿飞此心未忘者天机非杀机古鑑磨此千年鑑朱颜清可览君看日月光无求照人胆赠樊秀才五代云雷屯九野皆龙战开国如棊枰皇极何由建太祖乗天飞大发光华旦樊公江表来经纶速如电微子入姬周仓皇救涂炭四海乃大同万里闻薫风礼乐与征伐出自明光宫大勲未大赏积庆冝无穷李广不封侯继世多英雄公有承家子所至神明理复有起家孙一见知千里和气十洲春清流九江水非有神笔梦粲粲文何绮天子青春朝列鼎招英髦明年桃李开禹浪如霞高之子可变化咫尺登金鳌始知祖德长光辉传佩刀赠棊者何处逢神仙传此棊上㫖静持生杀权宻照安危理接胜如云舒御敌如山止突围秦师震诸侯皆披靡入险汉将危竒兵飜背水势应不可隳关河常表里南轩春日长国手相得喜泰山不碍目疾雷不经耳一子贵千金一路重千里精思入于神变化胡能拟成败系之人吾当着棊史歳寒堂三题尧舜受命于天松栢受命于地则物之有松栢犹人之有尧舜也是故圣人观有心而制礼体后凋以辨义丁公神遇鉴寐形焉陶相眞栖风韵在矣前言徃行岂徒然哉吾家西斋仅百载二松对植扶踈在轩灵根不孤本文相茂卓然有立俨乎若思霜霰交零莫能屈其性丝桐间发莫能拟其声不出戸庭如在林壑某少长北地近还平江美先人之故庐有君子之嘉树清隂大庇期于千年岂徒风朝月夕爲耳目之资者哉因命其西斋曰歳寒堂松曰君子树树之侧有阁焉曰松风阁美之以名居之斯逸由我祖德贻厥孙谋昆弟云来是仰是则可以爲友可以爲师持松之清逺耻辱矣执松之劲无柔邪矣禀松之色义不变矣扬松之声名彰闻矣有松之心德可长矣念兹在兹我族其光矣子子孙孙勿翦勿伐惟吾家之旧物在歳寒而后知天地怜其材而况于人乎作诗纪之以永长也歳寒堂我先本唐相弈世天衢行子孙四方志有家在江城双松俨可爱高堂因以名雅知堂上居宛得山中情目有千年色耳有千年声六月无炎光长如玉壷清于以聚诗书教子脩诚明于以列钟鼓邀賔乐昇平緑烟亦何知终日在檐楹太阳无偏照自然虚白生不向摇落地何忧歳峥嵘朂哉肯构人处之千万荣君子树二松何年植清风未甞息夭矫向庭戸双龙思霹雳岂无桃李姿贱彼非正色岂无兰菊芳贵此有清德万木怨摇落独如春山碧廼知天地威亦向歳寒惜有声若江河有心若金璧雅爲君子材对之毎前席或当应自然化爲补天石松风阁此阁冝登临上有松风吟非絃亦非匏自起箫韶音明月万里时何必开緑琴鳯皇下云霓锵锵鸣中林淳如葛天歌太古传于今㓗如庖羲易洗人平生心安得嘉賔来当之共披襟陶景若在仙千载一相㝷赠都下隐者梅福隐市门严平居卜肆乃知神仙徒非必烟霞地异哉西山人逍遥京洛尘门多长者车察脉如有神轩皇万余载此术了然在精意洞五行飞名落四海结舎拟沧洲东池接御沟兰芳披幽径琴樽在小舟清夜泛月华宛是江湖游他日上云去兹爲黄鹤楼范文正公集卷第一范文正公集范文正公集卷第二范文正公集卷第二古诗和人逰嵩山十二题公路涧嵩高发灵源北望洛阳注淸流引河汉白气横云雾英雄惜此地百万曾相距近代无战争常人自来去拜马涧传闻王子仙涧边遗一骥当时青云路鸡犬亦可致未必眞龙媒悠悠在平地二室道太室何森耸少室欲飞动相对起云霞恍如游仙梦何以宠此行行歌降神颂自峻极中院歩登太室中峯白云随人来翩翩疾如马洪崖与浮丘襟袂安足把不来峻极游何能小天下玉女窻窈窕玉女窻想像玉女粧皎皎月爲鑑飘飘霓作裳莫学阳台梦无端惑楚王玉女捣衣石但见嵓前砧谁闻月下杵金文与䥫色璨璨知千古试问捣衣仙何如补天女天门天门绝境游熈然揖灏气下顾莽苍间云雷走平地天威不远人孰起欺天意天门泉天门有灵泉埃尘未甞至日月自高照云霞亦辉庇惟抱夷齐心饮之可无愧天池岳顶见天池神异安可度勿谓无波涛云雷有时恶乗此澄清间吾缨可以濯三醉石巍巍八仙坛上有三醉石怜此高阳徒如乐华胥域憔悴泽边人独醒良可惜峻极上寺徘徊峻极寺淸意满烟霞好风从天来吹落桂树花高高人物外犹属梵王家中峯嵩高㝡高处逸客偶登临廻看日月影正得天地心念此非常游千载一披襟听眞上人琴歌银潢耿耿霜稜稜西轩月色寒如冰上人一叩朱丝绳万籁不起秋光凝伏牺归天忽千古我闻遗音泪如雨嗟嗟不及郑衞儿北里南隣竞歌舞竞歌舞何时休师襄堂上心悠悠击浮金戞鸣玉老龙秋啼沧海底幼猿暮啸寒山曲陇头瑟瑟咽流泉洞庭萧萧落寒木此声感物何太灵十二衔珠下仙鹄爲予再奏南风诗神人和畅舜无爲爲予试弹广陵散鬼物悲哀晋方乱乃知圣人情虑深将治四海先治琴兴亡哀乐不我遁坐中可见天下心感公遗我正始音何以报之千黄金和僧长吉湖居五题湖山湖山满淸气赏心甲吴越晴岚起片云晚水连初月渔父得意归歌诗等闲发水月千寻月脚寒湖影净于天忽如常娥宫俯仰见婵娟更约中秋夕长津无寸烟筠亭爲爱碧鲜亭入夏敂敂至台榭竞生烟独有淸凉意高冈凤不来幽人此沉醉风笛风引湖边笛焉知非隐沦一声裂云去明月生精神无爲落梅调留寄陇头人渚莲武陵谁家子波面双双渡空积心中丝未成机上素似共织女期秋宵苦霜露酬叶道卿学士见寄世传学中禄小子廼逢辰一入谏诤司鸿毛忽其身可负万乗主甘爲三黜人岂量尧舜心如日照孤臣薄责落善地雅尚过朝伦仅同龟在泥敢冀蠖求伸朱楼逼清江下睨百丈鳞羡此南鱼乐不忍持钩轮爲郡良优优乏才止循循恬愉弗扰外何以慰远民拙可存吾朴静可逸吾神渐得踈懒味下车将四旬嘉兴风雅来观对如天賔感兹韶夏音佐我台上春和章岷从事鬪茶歌年年春自东南来建溪先暖冰微开溪边竒茗冠天下武夷仙人从古栽新雷昨夜发何处家家嬉笑穿云去露牙错落一畨荣缀玉含珠散嘉树终朝採掇未盈襜唯求精粹不敢贪研膏焙乳有雅制方中圭兮圆中蟾北苑将期献天子林下雄豪先鬪美鼎磨云外首山铜瓶携江上中泠水黄金碾畔緑尘飞紫玉瓯心雪涛起鬪余味兮轻醍醐鬪余香兮薄兰芷其间品第胡能欺十目视而十手指胜若登仙不可攀输同降将无穷耻于嗟天产石上英论功不愧堦前衆人之浊我可淸千日之醉我可醒屈原试与招魂魄刘伶却得闻雷霆卢仝敢不歌陆羽须作经森然万象中焉知无茶星商山丈人休茹芝首阳先生休采薇长安酒价减千万成都药市无光辉不如仙山一啜好泠然便欲乗风飞君莫羡花间女郎只鬪草赢得珠玑满斗归和葛闳寺丞接花歌江城有卒老且贫憔悴抱关良苦辛衆中忽闻语声好知是北来京洛人我试问云何至是欲语汍澜堕双泪斯须收泪始能言生自东都富贵地家有城南锦绣园少年止以花爲事黄金用尽无他能却作琼林苑中吏年年中使先春来晓宣囗勑修花台竒芬异卉百余品求新换旧争栽培犹恐君王猒颜色群芳只似寻常开幸有神仙接花术更向都城求绝匹梁王苑里索妍姿石氏园中搜淑质金刀玉尺裁量妙香膏腻壤弥缝密廻得东皇造化工五色敷华异平日一朝宠爱归牡丹千花相笑妖饶难窃药常娥新换骨婵娟不似人间看太平天子春游好金明柳色笼黄道道南楼殿五云高钧天捧上蓬莱岛四边桃李不胜春何况花王对玉宸国色精明动韶景天香旖旎飘芳尘特奏霓裳羽衣曲千官献夀罗星辰兑悦临轩逾数刻花吏此时方得色白银红锦满牙床拜赐伏前生羽翼惟观风景不忧身一心歳岁供春职中途得罪情多故刻木在前何敢诉窜来江外知几年骨肉无音鴈空度北人情况异南人萧洒溪山苦无趣子规啼处血爲花黄梅熟时雨如雾多愁多恨信伤人今年不及去年身目昬耳重精力减复有乡心难具陈我闻此语聊悒悒近曽侍从班中立朝违日下暮天涯不学尔曹向隅泣人生荣辱如浮云悠悠天地胡能执贾谊文才动汉家当时不免来长沙幽求功业开元盛亦作流人过梅岭我无一事逮古人谪官却得神仙境自可优优乐名教曽不恓恓吊形影接花之技尔则竒江郷卑湿何能施吾皇又诏还淳朴组绣文章皆弃遗上林将议赐民畋似昔繁华徒尔爲西都尚有名园处我欲抽身希白傅一日天恩放尔归相逐栽花洛阳去天平山白云泉灵泉在天半狂波不能侵神蛟穴其中渴虎不敢临隐照涵秋碧泓然一勺深游润腾云飞散作三日霖天造岂无意神化安可寻挹之如醍醐尽得清凉心闻之异丝竹不含哀乐音月好群籁息㳙㳙度前林子晋罢云笙伯牙收玉琴徘徊不拟去复发沧浪吟乃云尧汤岁盈盈长若今万里江海源千秋松桂隂兹焉如有价北斗量黄金留题常熟顶山僧居平湖数百里隐然一山起中有白龙泉可洗人间耳吾师仁智心爱兹山水音结茅三十年不道日月深笑我名未巳来问无端理却指岭边云斯焉赠君子江上渔者江上徃来人但爱鲈鱼美君看一叶舟出没风波里送蔡挺代父之蜀朔风岂不寒蜀道岂不难之子代亲行万里心自安劒阁雪犹明锦江春未阑到日必诗战重登李杜坛鄱阳酬泉州曹使君见寄吾生岂不幸所禀多刚肠身甘一枝巢心苦千仞翔志意苟天命富贵非我望立谭万乗前肝竭喉无浆意君成大舜千古闻羶香寸怀如春风思与天下芳片玉弃且在双足何辞伤王章死于汉韩愈逐诸唐狱中与岭外妻子不得将义士抚卷起眦血一霑裳胡弗学揭厉胡弗随低昻干时宴安人灭然巳不扬匹夫虎敢鬪女子熊能留况彼二长者乌肯巧如簧我爱古人节皎皎明于霜今日贬江徼多慙韩与王罪大祸不称所损伤纎芒尽室来官下君恩大难忘酒圣无隐量诗豪有余章秋来魏公亭金菊何煌煌登高发秘思聊以摅吾狂卓有梅圣俞作邑郡之旁矫首赋灵乌拟彼歌沧浪因成答客戯移以赠名郎泉南曹使君诗源万里长复我百余言疑登孔子堂闻之金石音纯纯自宫商念此孤鸣鹤声应来远方相期养心气弥天浩无疆铺之被万物照之谐三光此道果迃阔陶陶吾醉乡和谢希深学士见寄天地久开泰过言防结括谁怜多出处自省有本末心焉介如石可裂不可夺尽室得江行君恩与全活回头谏诤路尚愿无壅遏岂独世所非千载成迂阔庐山瀑布灵源何太高北斗想可挹凌日五光直逗云千仞急白虹下涧饮寒劒倚天立阔电不得瞬长雷无敢蛰万丈巖崖坼一道林峦湿险逼飞鸟坠冷束山鬼泣须当截海去独流不相入滕子京魏介之二同年相访丹阳郡长江天下险渉者利名驱二公访贫交过之如坦途风波岂不恶忠信天所扶相见乃大笑命歌倒金壷同年三百人太半空名唿没者草自緑存者颜无朱功名若在天何必心区区莫竞贵高路休防谗嫉夫孔子作旅人孟轲号迂儒吾辈不饮酒笑杀高阳徒送刘牧推官之兖州相国鎭东鲁开合多英豪羡子赋从军壮思如波涛当有非常遇所得连六鳌故人孙复之卧云生二毛或作梁甫吟秋风共唿号翩翩草檄外可与相游遨益以夫子心万物都一毫此行名与节须似泰山高和杨畋孤琴咏爱此千年器如见古人面欲弹换朱丝明月当秋汉我愿宫商絃相应声无间自然召南风莫起孤琴叹绛州园池绛台史君府亭阁叅园圃一泉西北来群峯高下覩池鱼或跃金水帘长布雨恠栢鎻蛟虬丑石鬪貙虎群花相倚笑垂杨自由舞静境合通仙淸隂不知暑毎与风月期可无诗酒助登临问民俗依旧陶唐古晋祠泉神哉叔虞庙地胜出嘉泉一源甚澄静数歩忽潺湲此异孰可穷观者增恭䖍锦鳞无敢钓长生同水仙千家漑禾稻满目江乡田我来动所思致主愧前贤大道果能行时雨宜不愆皆如晋祠下生民无旱年访陜郊魏踈处士贤哉先处士天书召不起云夫嗣孤风复爲隐君子有石砺其齿有泉洗其耳下瞰红尘路荣利无穷巳孜孜朝市人同在风波里大爲高士笑誓不拾靑紫我亦宠辱流所幸无愠喜进者道之行退者道之止矧今领方面岂称长城倚来访卧云人而请益诸己得无长者言佩之玉非美中元夜百花洲作南阳太守淸狂发未到中秋先赏月百花洲里夜忘归緑梧无声露光滑天学碧海吐明珠寒辉射空星斗踈西楼下看人间世莹然都在靑玉壷从来酷暑不可避今夕凉生岂天意一笛吹销万里云主人高歌客大醉客醉起舞逐我歌弗舞弗歌如老何览秀亭诗南阳有绝胜城下百花洲谢公创危亭屹在高城头尽览洲中秀历历销人忧作诗刻金石意垂千载休我来亭早坏何以待英游试观荆棘繁欲歩瓦砾稠嗟嗟命良工美材肆尔求曰基复日搆落成会中秋开樽揖明月席上皆应刘敏速迭唱和醺酣争献酬老子素不浅预兹年少俦九日重登临凉空氛气收风来鴈声度云去山色留西郊有潭菊满以金船浮雅爲君子寿外物眞悠悠过则与春期春时良更优熖熖衆卉明衮衮新泉流箫鼓动地喧罗绮倾城游五马不行乐州人爲之羞亭焉讵可废愿此多贤侯祠风师酬提刑赵学士见贻先王制礼经祠爲国大事孟春祭风师刺史敢有二斋戒升于坛拜手首至地所祈动以时生物得咸遂勿鼓江海涛害我舟檝利旱天六七月会有雷雨至愼无吹散去坐使百谷悴高秋三五夕明月生天际乃可驱云烟以喜万人意愿君入薰絃上副吾皇志阜财复解愠即爲天下赐八使重古礼作诗歌祭义诚欲通神明非徒奖州吏贤哉推此心良以警有位依韵和安陆孙司谏见寄穰下故都今善藩沃衍千里多丰年孙公顷以淸净化我来代之慙二天人物高传卧龙里神仙近接弄珠川汉光旧烈山河在徘徊弔古良依然二十八将固不朽风云一代皆忠贤我亦明时得君者出处十载功不前尚得州麾养衰疾优游岂减居林泉因逢故人作宴喜琴樽风月夕不眠之翰诗来若金石重于我辈何其偏相其直道了无悔宁争蠖屈与鹏骞送郧鄕尉黄通少年好逸骥老者重安车争先尚逐逐致逺贵徐徐勿言一尉卑千户系惨舒外矜固不足内乐则有余子游与季路作邑宁欷歔五斗对万钟所问道何如依韵和襄阳王源叔龙图见寄高车赴南岘敝郊主东道风采喜一见布素情相好屈指四十秋于今岁寒保我起爲君寿善颂复善祷愿尽杯中物薄言理可到君子贵有终功名非必早朝端卿大夫所尚贤而老世虑久乃周圣门深巳造与君誓许国无忝于祖考㓗如凤食竹乐若鱼在藻安得长相亲时时一绝倒不忘平生期明月满怀抱依韵答贾黯监丞贺雪今之刺史古诸侯孰敢不分天子忧自秋徂冬渴雨雪旬奏空文慙转邮得非郡国政未洽刺史闭合当自尤上頼天子仁且圣神龙奔走不俟求同云千里结雪意一夕宻下诚如羞晓来赏心江海上东望不见三神丘浑祛疠气发和气明年黍稷须盈畴烟郊空阔猎者徤酒市暖热沽人稠光精璨璨夺劒戟清寒拂拂生衣裘铃斋贺客有喜色饮酣歌作击前筹常愿帝力及南畒尽使风俗如东邹谁言吾子青春者意在生民先发讴依韵答提刑张太博甞新醖南阳本佳处偶得作守臣地与汝坟近古来风化纯当官一无术易易复循循长使下情逹穷民奚不伸此外更何事优㳺欵嘉賔时得一笑会恨无千日醇客有多闻者宻法爲我陈自言此灵物尽心妙始臻非徒水泉洁大要麴糵均暄凉体四时日月周数旬其气芳以烈厥味和而辛㳙㳙滴小糟清光能照人固可奉宗庙冝能格天神我姑酌金罍驻此席上珍况有百花洲水木长时新烟姿藏碧坞桞杪见朱闉两两凫鴈侣依依江海濒晚光倒晚影一川无一尘悠悠乘画舸坦坦解朝绅緑隂承作盖芳草就爲茵引此杯中物献酬交错频礼俗重三爵今乃不记廵大言出物表本性还天眞或落孟嘉㡌或抛陶令巾吾非葛天氏谁爲刘伯伦八使逹观者与予日相亲作诗美嘉会调高继无因但愿天下乐一若樽前身长戴尧舜主尽作羲黄民耕田与凿井熈熈千万春寄题岘山羊公祠堂休哉羊叔子辅晋功勲大化行江汉间恩𬒳疆场外中国倚而安治爲天下最开府多英僚置酒每高会徘徊临岘首兴言何慷慨此山自古有游者千万辈堙灭皆无闻空悲岁月迈公乎仁泽深风采独不昧于今堕泪碑观之益钦戴卓有王源叔文学伟当代借麾来襄阳高怀极恬退山姿列云端江响拂天籁行乐何逍遥览古忽感槩不见叔子祠芜没民畴内千金赎故基庙貌重营绘襄人复其祀水旱有攸頼太守一兴善比戸皆欢快源叔政可歌又留千载爱送河东提刑张太傅忆守姑苏日见君巳惊人翩翩幕中画落落席上珍强记及敏力一一精如神洎余领西帅宻与羗夏隣君来贰边郡表里还相亲有如得四支周旋卫其身予始按万渠兵行百物陈而君主其事进退皆有伦羗酋八九百醉歌喜龂龂传告以号令再拜罔不驯作城大顺川扼胡来路津汉军始屯集虏骑俄纷纶诸将稍畏怯偶语辞艰辛君跃疋马去入险将死濵持檛画祸福虎校靡不遵唿兵就畚挿恱使咸忻忻昼夜战且役城成未踰旬虏乃急攻我万衆生烟尘苍惶𬒳矢石遁走无逡廵君驰奏阙下感慨动中宸是秋怀敏败虏势侵泾原天地正愁惨关辅将迸奔腹心茍不守皮肤安得存予召蕃汉兵趋邠当北门诸将切切议谓宜守塞垣惟君力賛我咸镐爲本根全师遂鼓进连城息惊喧果释天子忧奖诏垂明恩予贰机衡重君掌食货繁岂敢懈夙夜未甞摅笑言今叨领南阳会君乘使轩携手百花洲无时不开樽语论极今古情契及子孙气同若兰芝声应如箎埙浩歌忘物我剧饮无凉暄自问平生心此乐曾几畨一旦改使节忩忩指并汾惜别固不忍赠行当有云从来宿兵地北与胡汉分长河出紫塞太行入青云天然作雄屏览者怀忠勲行府在平阳山川秀氤氲尧民击壤歌千古犹得闻君有经济心润以金石文揽辔问风俗坐堂精典坟此道日益大行行思致君依韵和提刑太博嘉雪南阳风俗常苦耕太守忧民敢不诚今秋与冬数月旱二麦无望愁编氓龙遁云藏不肯起荒祠巫鼔徒轰轰昨宵天意骤回复䌓隂一布飘寒英裁成片片尽六出化工造物何其精散乱狂飞若倚势徘徊缓舞如含情千门竞扫明月色万木都拆寒梅英天上风流忽尔在人间险阻无不平因松偶作琴瑟调过竹徐移环珮声江天鸣鴈畏相失龙庭奔马豪如惊丞相沙堤初踏练将军紫髯浑缀璎巖前饥煞啸风虎海上冻死吞舟鲸我有高楼擘云上双瞳一开千里明群阎逐去疫疠逺长逵压下尘埃淸当知有年可坐致东臯父老休营营因招大使赏天瑞醉把羲黄向上评穷通得䘮了无事庄老器宇何难并君起作歌我起和天地和气须充盈当年此乐不可得与雪对舞摅平生共君学取雪好处平施万物如权衡阅古堂诗中山天下重韩公兹鎭临堂上缋昔贤阅古以儆今牧师六十人冠劒竦若林旣瞻古人像必求古人心彼或所存逺我将所得深仁与智可尚忠与义可钦吾爱古贤守馨德神祗歆典法曾弗泥劝沮良自斟跻民在春台熈熈乐不淫耕夫与樵子饱暖相讴吟王道自此始然后张薫琴吾爱古名将毅若武库森其重如山安其静如渊沉有令凛如霜有谋宻如隂敌城一朝拔戎首万里擒虎豹卷韬畧鲸鲵投釡鬵皇威彻西海天马来骎骎留侯武侯者将相俱能任决胜神所启受託天所谌披开日月光振起雷霆音九关支一柱万宇覆重衾前人何赫赫后人岂愔愔所以作此堂公意同坚金仆思寳元初叛羗弄千镡王师生太平苦战诚未禁赤子餵犬彘塞翁泪涔涔中原固爲辱天子动宸襟乃命公与仆聮使御外侵历历革前弊拳拳扫妖祲二十四万兵抚之若靑衿惟以人占天不问昴与参相彼形胜地指掌而蹄复我横山彊限尔长河浔此得喉可扼彼宜内就椹上前同定䇿奸谋俄献琛枭巢不忍覆异日生㐫禽仆巳白髪翁量力欲投簮公方靑春期抱道当作霖四夷气须夺百代病可鍼河湟议始行汉唐功必寻复令千载下景仰如高岑因赋阅古篇爲公廊庙箴送谢景初廷评宰余姚世德践甲科青紫信可拾故乡特荣辉高门复树立余姚二山下东南最名邑烟水万人家熈熈自翔集又得贤大夫坐堂恩信敷春风爲君来緑波满平湖乗兴访隐沦今逢贺老无文藻凌云处定喜江山助未能同僊舟离樽少留驻行行道不孤明月相随去范文正公集卷第二范文正公集范文正公集卷第三范文正公集卷第三律诗睢阳学舍书怀白云无頼帝乡遥汉苑谁人奏洞箫多难未应歌凤鸟薄才犹可赋鹪鹩瓢思颜子心还乐琴遇钟君恨即销但使斯文天未䘮涧松何必怨山苗咏史五首陶唐氏纯衣黄冕历星辰白马彤车一百春莫道茅茨无复见古今时有致尧人有虞氏成都成邑即天开终践尧基咏起哉但得四门元凯至九韶何必鳯皇来夏后氏景命还将伯益传九川功大若爲迁讴歌终在吾君子岂是当时不让贤商人履癸昆吾祸莫移应天重造帝王基子孙何事爲炮烙不念嘻吁祝网时周人斧钺爲藩忍内侵商人涂炭奈何深不烦鱼火明天意自有诸侯八百心次韵和刘夔判官对雪蔌蔌楼台外新辉溢四遐云中凋玉叶星际落榆花岳色参差露松声髣髴加风流裁赋苑淸苦读书家霜女慙轻格蟾娥让素华孤鸿迷鸟道万马忆龙沙净拂王恭香滋陆羽茶载歌劳郢谢一奏待钟牙几处和梅赏何人爲鬓嗟含毫看不足诗社好生涯河朔吟太平燕赵许闲游三十从知壮士羞敢话诗书爲上将犹怜仁义对诸侯子房帷幄方无事李牧耕桑合有秋民得袴𥜗兵得帅御戎何必问严尤和黄惣太博上知郡杜少卿万石君贤再出麾犹龙川上五歌时九重执宪淸䂓在十鎭分忧白髪知环禁申威星拱极铃斋舒啸月侵帷金台下客思何报愿上中和乐职诗过太淸宫丑石危松半緑萝函关眞相玉嵯峨谁言仙道求难至自愧隂功积未多渺渺云霞开绛节雝雝鸾凤答空歌几时身退琼坛畔荣利匆匆奈老何寄余杭全安石段少连二从事分携俱是佐高牙两地光尘自等差荣事日趋丞相府道情时过老君家双鸿得侣知风便一鹤思鸣对露华早晚相将云汉外重爲龙友免天涯送江南运使张傅度支刑措东南始诏回重分邦计命钦哉于公已积充闾庆萧相还施富国才十郡甘棠歌未歇一方流马路初开启心知有嘉谟在足乱云霓忆帝台尧庙千古如天日巍巍与善功禹终平洚水舜亦致薫风江海生灵外干坤揖让中乡人不知此箫鼓谢年丰西溪见牡丹阳和不择地海角亦逢春忆得上林色相看如故人寄秦州幕明化基寺丞同时辟命新中道改丝纶沧海人归楚淸风子在秦共居卿月下独得将星邻耸动军前檄峥嵘席上珍烽烟边信息金鼓武精神猎度天山雪歌逢陇树春燕台无限好西向自霑巾鵰鹗在秋天秋汉寥寥逈雄心肯木栖人间正摇落天外绝攀跻月兎精应䘮阳乌影欲齐长河匹练小太华一拳伭下眄羣毛遁横过百鸟睽乗风俊未巳空阔玉关西观猎鹰犬一何骄霜明逺近郊鸾皇不触网狐兎自充庖熠熠流鸣镝纷纷过緑髾雄飞侵汉下杀气与云交翦棘争探穴摧林竞覆巢惟开三面者盛德播絃匏鹦鹉堂上毎云云金笼久受恩思山诚有意对主忍无言性比孤鸾㓗声殊百舌繁云林如一去应喜谢朱门归鴈稻梁留不得一一起江天带雪南离楚和春北入燕依依前伴侣历历旧山川木叶程犹远梅花信可传子䂓啼到晓鹦鹉鎻经年应羡冥冥者东风羽翼全靑郊青郊鸣锦雉緑水漾金鳞愿得郢中客共歌台上春射阳湖渺渺指平湖烟波极望初纵横皆钓者何处得嘉鱼舟中珠彩耀前川归来一扣舷微风不起浪明月自随船寄欧静秀才君归一水遥䰟断木兰桡頼有南轩竹淸风慰寂寥和韩布殿丞三首泛湖中平湖万顷碧谢客一开颜待得临淸夜徘徊载月还琴酒絃上万古意樽中千日醇淸心向流水醉貌发阳春渔父月色满沧波吾生乐事多何人独醒者试听濯缨歌送识上人游金山寺空半蔟楼台红尘安在哉山分江色破潮带海声来烟景诸邻断天光四望开疑师得仙去白日上蓬莱野色非烟亦非雾羃羃映楼台白鸟忽点破夕阳还照开肯随芳草歇疑逐远帆来谁谓山公意登高醉始回杂咏四首一人一笑白云乡𣏌桂森森遇豫章闻道周公绳墨在天庭谁此遇明堂二有客蓝田得意归溪光冉冉白虹蜺玉人岂忍言环珮留取天王尺二圭三铿铿千古峄山桐金石声来造化中谁道元和无复致爲君堂上起薰风四岭上英英向日开帝鄕情态自徘徊如何一施阳春雨依旧无心归去来书事呈韩布殿丞南宫曾荐牧之文失足徒劳忽十春天上云龙期际会山中猿鹤愧因循无功岂不孤黄石有道何堪忆紫莼少壮由来须努力篆铭钟鼎古何人西溪书事卑栖曾未託椅梧敢议雄心万里途蒙叟自当齐黒白子牟何必怨江湖秋天响亮频闻鹤夜海瞳眬毎见珠一醉一吟踈懒甚溪人能信解嘲无得李四宗易书秋风海上忆神交江外书来慰寂寥松栢旧心当化石埙箎新韵似闻韶须期管鲍垂千古不学张陈负一朝三复荆州无限意王孙芳草路遥遥欧伯起相访海涯牢落若爲怀惟子相过未忍回劲草不随风偃去孤桐何意凤飞来鐏藏金醴遟遟进匣鎻云和特特开万古功名有天命浩然携手上春台寄赠林逋处士唐虞重逸人束帛降何频风俗因君厚文章至老淳玉田耕小隐金阙梦高眞罢钓轮生蠹慵冠鑑积尘饵莲攀鹤顶歌雪扣琴身墨妙靑囊秘丹灵緑髪新岭霞明四望巖笋入诸邻几姪簮𥚑盛诸生礼乐循朝廷唯荐鹗乡党不伤麟吊古夫差国怀贤伍相津剧谈来劒侠腾啸骇山神有客瞻冥翼无端预荐绅未能忘帝力犹待补天均早晚功名外孤云可得亲酬滕子京同年谢家风雅若爲酬散吏方躭海上游踈懒几忘传笔梦寂寥仍有负薪忧欲歌兰雪归眞隐敢向簮轩竞急流如共茂先瞻气象莫言神物在南州赠余杭唐异处士名动公卿四十秋相逢仍作旅人游靑山欲买难开囗白髪思归易满头猒入市㕓如海燕可堪云水属江鸥故乡知已方都督千树春浓种橘休和沈书记同访林处士山中宰相下巖扃静接游人笑傲行碧嶂浅深骄晚翠白云舒卷看春晴烟潭共爱鱼方乐樵㸑谁欺鴈不鸣莫道隐君同德少樽前长揖圣贤淸诸曁道中作林下提壷招客醉溪边杜宇劝人归可怜白酒靑山在不醉不归多少非题翠峯院翠峯高与白云闲吾祖曾居水石间千载家风应未坠子孙还解爱靑山与人约访林处士阻雨因寄闲约诸公扣隐扃江天风雨忽飘零方怜春满王孙草可忍云遮处士星蕙帐未容登末席兰舟无頼寄前汀湖山早晚逢晴霁重待寻仙入翠屏寄西湖林处士萧索遶家云淸歌独隐沦巢由不愿仕尧舜岂遗人一水无涯静群峯满眼春何当伴闲逸甞酒过诸邻越上闻子规夜入翠烟啼昼寻芳树飞春山无限好犹道不如归送李纮殿院赴阙寂寥门巷毎相过亲近贤人所得多今日九重天上去濉阳孤客奈愁何霜露丘园不忍违三年月日速如飞金门乍入应垂泪因挂朝衣忆彩衣送邢昂处士南游落落崆峒一大儒四方心逸忆江湖东南頼有林君复万里清风去不孤送丁司理赴明州仙家枝叶令威孙南去司刑庇越民金阙道书微㫖在狱多隂德是眞人送鄞江窦尉片㠶飞去若轻鸿一霎春潮过浙东王谢江山久萧索子眞今爲起淸风送常熟钱尉姑苏台下水如蓝天赐仙鄕奉㫖甘梅淡柳黄春不浅王孙归思满江南试笔偶縁踈拙得天眞岂问前途屈与伸车马纵能欺倦客江山犹可助骚人懒如叔夜书盈几狂似渊明酒满巾况有南䆫姬易在此心郍更起纎尘送眞元二上人归吴中归心不可夺千里故园春及见市朝事却思江海人烟波方得伴松月定爲邻愿结虎溪社休休老此身寄题许州钱相公信美亭华搆高轩敞名湖一面分星辰居上相鼓吹燕中军山色来嵩室风光彻汝坟杉篁涵晚翠兰茞荐时薰坐啸频乗月归怀几望云逈临黄覇俗逺味仲宣文万户方开国三阶复致君斯亭比棠树千载颂淸芬送何白节推宰晋原二首盛府兼名邑荣归指故林多年望乡泪万里倚门心江馆春寒薄山程晚翠深板舆迎侍日桃李正芳隂又此行深惜别所喜是宁亲祖帐千门晓鄕关锦国春鸟歌疑劝酒也态似迎人我绝南陔望因兄泪满巾送刁纺户掾太常下第精鉴本非深英僚暂此沉火炎方试玉沙密偶遗金岂累靑云器犹孤白雪音敢希苏季子濳有激仪心忆杭州西湖长忆西湖胜鑑湖春波千顷緑如铺吾皇不让明皇美可赐踈狂贺老无寄林处士片心高与月徘徊岂爲千钟下钓台犹笑白云多事在等闲爲雨出山来依韵酬母湜推官圣门非入室文阵敢争盟不意栖云阁何才隷月卿珍群怜未至霄鹗引修程直舍有仙味祕庭无俗声午隂宫树緑宵刻禁钟清奉制歌三秀称觞听六英恩辉孤易感交结淡难成新髪鑑中改旧山天际横缨思渔父濯春伴隼旟行桃浪观秦塞薫风省舜城几多兴废迹重叠古今情进退思先觉蹉跎畏后生见诒如美衮欲报乏英琼净揖澄江练高窥擢露茎复惊闻正始终仰辅登闳好励图南志翶翔览四瀛送石曼卿河光岳色过秦关英气飘飘酒满颜贾谊书成动西汉谢安人笑起东山亨途去觉云天近旧隐回思水石闲此道圣朝如不坠䟽封宜在立谭间送河渉秀才蜀道归来万里身上堂嘉庆动诸隣贤良诏下先生起休向成都问卜人八月十四夜月光华岂不盛赏宴尚遟遟天意将圆夜人心待满时巳知千里共犹讶一分亏来夕如澄霁淸风不负期送吴安道学士知崇州一麾轻去奉兰羞共惜淸贤岂易求筮易暗惊鸣鹤远赋诗深望白驹留古来经纬心皆晓闲处光隂髪半秋长孺之才同吏隐相寛频上海边楼谪守睦州作重父必重母正邦先正家一心回主意十囗向天涯铜虎恩犹厚鲈鱼味复佳圣明何以报殁齿愿无邪赴桐庐郡淮上遇风三首圣宋非强楚淸淮异汨罗平生仗忠信尽室任风波舟楫顚危甚蛟鼋出没多斜阳幸无事沽酒听渔歌又妻子休相咎劳生险自多商人岂有罪同我在风波又一棹危于叶傍观亦损神他时在平地无忽险中人送韩渎殿院出守岳阳仕宦自飘然君恩岂欲偏才归劒门道忽上洞庭船坠絮伤春目春涛废夜眠岳阳楼上月清赏浩无边出守桐庐道中十绝陇上带经人金门齿谏臣雷霆日有犯始可报君亲又君恩泰山重尔命鸿毛轻一意惧千古敢怀妻子荣又妻子屡牵衣出门投祸机宁知白日照犹得虎符归又分符江外去人笑似骚人不道鲈鱼美还堪养病身又有病甘长废无机苦直言江山藏拙好何敢望天阍又天阍变化地所好必眞龙轲意正迃阔悠然轻万钟又万钟谁不慕意气满堂金必若枉此道伤哉非素心又素心爱云水此日东南行笑解尘缨处沧浪无限淸又沧浪清可爱白鸟鑑中飞不信有京洛风尘化客衣又风尘日巳逺郡枕子陵溪始见神龟乐优优尾在泥萧洒桐庐郡十绝萧洒桐庐郡乌龙山霭中史君无一事心共白云空又萧洒桐庐郡开轩即解颜劳生一何幸日日面靑山又萧洒桐庐郡全家长道情不闻歌舞事遶舍石泉声又萧洒桐庐郡公余午睡浓人生安乐处谁复问千钟又萧洒桐庐郡家家竹隐泉令人思杜牧无处不潺湲又萧洒桐庐郡春山半是茶新雷还好事惊起雨前芽又萧洒桐庐郡千家起画楼相唿採莲去笑上木兰舟又萧洒桐庐郡淸潭百丈余钓翁应有道所得是嘉鱼又萧洒桐庐郡身闲性亦灵降眞香一炷欲老悟黄庭又萧洒桐庐郡严陵旧钓台江山如不胜光武肯教来新定感兴五首数仞黄堂上题名仅百贤孤高宋开府千载可拳拳又山水眞名郡恩多𥙷谏官中间好田钖风月亦盘桓又风物皆堪喜民灵独可哀稀逢贤太守多是谪官来又去国三千里风波岂不賖回思洞庭险无限胜长沙又江上多嘉客淸歌进白醪灵均良可笑终日着离骚游乌龙山寺髙岚指天近远熘出山遟万事不到处白云无尽时异花啼鸟乐灵草隐人知信是栖眞地林僧半雪眉江干闲望江干日淸旷寓目一搘笻落叶信流水归云识旧峯兰荪谁共采凫鴈自相从莫爱苹风起波来千万重和章岷推官同登承天寺竹阁僧阁倚寒竹幽襟聊一开淸风曾未足明月可重来晚意烟垂草秋姿露滴苔佳賔何以伫云瑟与霞杯斋中偶书狂愚多苦囗幽远独甘心言路有余责权门无去音忘忧曾扣易思古即援琴此意谁相和寥寥鹤在隂留题江秀才旧居结舎近沧洲江山不外求我来明月夜更得主人留依韵酬周骙太博同年孰敢先怀富贵图良时须惜几嗟吁衆心可致巍巍主上意思平两两符不称内朝禆耳目多慙外𥙷救皮肤子陵滩畔观渔钓无限残阳媚緑蒲依韵答胡侍郞见寄千年风采逢明主一寸襟灵慕昔贤待看朝廷兴礼让天衢何敢鬪先鞭桐庐郡斋书事千峯秀处白云骄吏隐云边岂待招数仞堂高谁富贵一枝巢隐自逍遥杯中好物闲宜进林下幽人静可邀莫道官淸无岁计满山芝术长灵苗留题方干处士旧居风雅先生旧隐存子陵台下白云村唐朝三百年冠盖谁聚诗书到逺孙范文正公集卷第三范文正公集范文正公集卷第四范文正公集卷第四后学时兆文校正后学黄姬水校正后学李鳯翔校正十五世孙启乂同校十六世孙惟元同校律诗依韵酬章推官见赠姑苏从古号繁华却恋巖边与水涯重入白云㝷钓瀬更随明月宿诗家山人惊戴乌纱岀溪女笑隈红杏遮来早又抛泉石去茫茫荣利一吁嗟苏州十咏泰伯庙至德本无名宣尼一此评能将天下让知有圣人生南国奔方逺西山道始亨英灵岂不在千古碧江横木兰堂堂上列歌钟多慙不如古却羡木兰花曾见霓裳舞洞庭山吴山无此秀乘暇一游之万顷湖光里千家橘熟时平看月上早逺觉鸟归遟近古谁眞赏白云应得知虎丘山昔见虎耽耽今爲佛子巖云寒不岀寺劒静朱离潭幽歩萝垂径高禅雪闭庵吴都十万户烟瓦亘西南阊门吴门耸阊阖迎送毎跻攀一水帝乡路片云师子山落鸿渔钓外斜柳别离间白傅归休处盘桓几厚颜灵巖寺古来兴废一愁人白发僧归掩寺门越相烟波空去鴈吴王宫阙半啼猿春风似旧花犹笑徃事多遗石不言唯有延陵逃遁去清名高节老干坤太湖有浪即山高无风还练静秋宵谁与期月华三万顷伍相庙胥也应无憾至哉忠孝门生能酬楚怨死可报吴恩直气海涛在片心江月存悠悠当日者千载秪慙魂观风楼髙压郡西城观风不浪名山川千里色语笑万家声碧寺烟中静红桥柳际明登临岂刘白满目见诗情南园西施台下见名园百草千花特地繁欲问吴王当日事后来桃李若爲言依韵奉酬晏尚书见寄徽音来景亳盛事耸吴鄕上象三台照髙文五色章纯如登乐府渊若测天潢寒谷春重煦幽宫草特芳感知心似血思报鬓成霜新定慙无惠姑苏惜未康尧汤余水旱刘白旧风光北阙云霓逺南园橘柚荒愿闻歌画一敢议赋长杨碌碌嘲须觧循循教弗忘迹甘荣路外情寄圣门傍几託爲鱼梦江湖尚渺茫又用前韵谢晏尚书以近着示及祖述贤人业何因降玄鄕周公旧才美夫子近文章逸气弥冲斗雄源甚决潢月中灵桂老春外寳芝芳逺似天无翳清如塞有霜日星图舜禹金石颂成康涡曲风骚盛营丘学校光至精含变化大手凿洪荒崧岳词欺甫甘泉价掩杨满朝当讽诵终古岂遗忘恍若探龙际森疑履虎傍半生㳺此道观海特茫茫陈质殿丞挽歌词贤者逝如斯皇天岂易知衆人皆堕泪君子欲安碑几世传清白满乡称孝慈贤哉生令嗣遗秀在兰芝送僧文光一品山前识迢迢三十春多慙画㦸里重见白云人依韵酬府判龎醇之见寄二十年前巳定交而今鹏鷃各逍遥但能贾傅亲前席何必萧生意本朝直节羡君如指佞孤根怜我异凌霄莫将富贵移平昔彼此清心髪半凋依韵酬吴安道学士见寄圣君贤相正弥纶諌诤臣微敢狥身但得葵心长向日何妨驽足未离尘岂辞云水三千里犹济疮痍十万民宴坐黄堂愧无限陇头元是带经人依韵酬吴春卿二首鹤华亭孤立病时身终日徘徊尚海濵露掌思高还警夜芝田音断欲伤春千年灵气何求药八变竒姿巳过人莫猒在隂犹寡和九臯非晚见精神松亭亭百尺栋梁身寂寞云根与涧濵寒冐雪霜宁是病静期风月不须春萧萧逺韵和于乐密密清隂意在人髙节直心时勿伐千秋爲石廼知神应制赏花钓鱼万彚嘉亨日皇心豫宴辰华林新濯雨灵沼正涵春帝幄纷仙蘤天钩掷锦鳞洋洋颁睿唱𢋫颂浃簮绅过余杭白塔寺登临江上寺迁客特依依逺水欲无际孤舟曾未归乱峯藏好处幽鹭得闲飞多少天眞趣遥心结翠微西湖筵上赠胡侍郎官秩文昌贵功名信史褒朝廷三老重乡党二踈髙涯业尽图籍子孙皆俊髦西湖天下絶今日盛游遨江城对月南国风波逺东门冠盖囘多情是明月相逐过江来送向综国博通判桂州通籍三公后监州五岭深欲知明主意将慰逺人心歳计多藏药舟行不废琴归书清白最宁问橐中金芝山寺楼殿冠崔嵬灵芝安在哉云飞过江去花落入城来得食鵶朝聚闻经虎夜囘偶临西阁望五老夕阳开昇上人碧云轩爱此诗家好幽轩絶世纷澄宵半床月淡晓数峯云逺意经年就微今并舎闻只应虗静处所得自兰芬郡斋即事三出专城鬓似丝斋中萧洒胜禅师近踈歌酒縁多病不负云山頼有诗半雨黄花秋赏徤一江明月夜归迟世间荣辱何须道塞上衰翁也自知同年魏介之会上作寒苦同登甲乙科天涯相对合如何心存阙下还忧畏身在樽前且笑歌闲上碧江游画鹢醉留红䄂舞鸣鼍与君今日眞良㑹自信麤官乐事多依韵酬黄灏秀才再贬鄱川信不才子䂓相爱劝归来客心但感江山助天意难期日月廻白雪孤琴弥冷淡浮云双阙自崔嵬南方歳晏犹能乐醉尽黄花见早梅赠钟道士人间无复动机心挂了儒冠岁巳深惟有诗家风味在一坛松月伴秋吟道士程用之爲余传神因题貌古神踈画本难因师心妙发毫端无功可上凌烟阁留取云山静处看送魏介之江西提点旌旗如火浪如鸥一路春城次第游江上髙楼欲千尺便从今日望归舟游庐山作五老闲游倚舳舻碧梯岚迳好程途云开瀑影千门挂雨过松黄十里铺客爱徃来何所得僧言荣辱此间无从今愈识逍遥㫖一听升沉造化鑪瀑布逈与衆流异发源髙更孤下山犹直在到海得清无势闘蛟龙恶声吹雨雹麤晚来云一色诗句自成圗赠广宣太师忆昔同游紫阁云别来三十二回春白头相见双林下犹是清朝未退人移丹阳郡先游茅山作丹阳太守意何如先谒苑卿始下车展节事君三黜后收心奉道五旬初偶㝷灵草逢芝圃欲叩眞关借玉书不更从人问通塞天教吏隐接山居赠茅山张道者有客平生爱白云无端年老尚红尘只应金简名犹在得见仙巖种玉人京口即事突兀立孤城诗中别有情地深江底过日大海心生甘露楼台古金山气象清六朝人薄命不见此昇平懐庆朔堂庆朔堂前花自栽便移官去未曾开年年忆着成离恨只託春风管句来依韵酬叶道卿中秋对月二首天遣今宵无寸云故开秋碧挂冰轮诗人不悔衣霑露爲惜清光岂易亲孤光千里与君逢㝡爱无云四望通处处楼台竞歌宴的能爱月几人同赠叶少卿退也天之道东南事了人风波抛旧路花月伴闲身湖外扁舟逺门中驷马新心从今日泰家似昔时贫见子登西掖携孙过北邻白云髙阁曙渌水后池春樽酒唿前辈鑪香叩上眞只应隂德在八十富精神依韵荅梁坚运判见寄蔽野旌旗色满山笳吹声功名早晚就裴度亦书生城大顺廻道中作三月二十七羗山始见花将军了边事春老未还家依韵和延安龎龙圗柳湖种柳穿湖后延安盛可游逺懐忘泽国眞赏即瀛洲江景来秦塞风情属庾楼刘琨增坐啸王粲斗销忧秀发千丝堕光揺匹练柔双双朔乳鷰两两睡驯鸥折翠赠归客濯清招隐流宴囘银烛夜吟度玉关秋胜处千塲醉劳生万事浮王公多雅故思去共仙舟和延安龎龙圗寄岳阳滕同年优游滕太守郡枕洞庭边几处云藏寺千家月在船踈鸿秋浦外长笛晚楼前旋拨醅头酒新炰缩项鳊䆠情须淡薄诗意定连绵逈是偷安地仍当饱事年只应天下乐无岀日高眠岂信忧边处胡兵隔一川与张焘太博行忻代间因话江山作数年风土塞门行说着江山意暂清求取罢兵南国去满楼苍翠是平生过长安醉别资政郑侍郎鄕关交复亲把酒且逡廵共上靑云路相看白髪人有爲须报国无事即頥神故素几云在风音莫猒频依韵酬光化李简夫屯田老来难得旧交游莫叹樽前两鬓秋少日苦辛名共立晚年恬退语相投龚黄政事聊牵强元白邻封且唱酬附郭田园能置否与君乘徤早归休依韵酬太傅张相公见赠出处曾无致主功南阳爲守地犹雄醉醒徃日慙渔父得失今朝贺塞翁七里河边归带月百花洲上啸生风卧龙鄕曲多贤逹愿预逍遥九老中依韵酬益利钤辖马端左藏滥登清显遇公朝岂有才谋可致尧拙守自慙成木强䆠游谁叹仅蓬飘醉来多谢提壸劝归去宁烦杜宇招好乐当年开囗笑此心无事愧重霄依韵酬邠州通判王稷太博南豳日日接英标公外追随岂待招恶劝酒时圗共醉痛赢棊处肯相饶一抛言笑如何遣频得音书似不遥独上西楼爲君久满城明月会云销依韵酬李光化见寄南阳偃息飬衰颜天暖风和近楚关欲少祸时当止足得无权处始安闲心怜好鸟来幽院目送㣲云过别山此景此情聊自慰是非何极任循环寄安素高处士吏隐南阳味日新幕中文雅尽嘉賔满轩明月清谭夜共忆诗书万卷人酬李光化见寄二首交亲莫笑出麾频不任纎机只任眞逺护玉关犹竭力入陪金铉敢周身素心直拟圭无玷晚节当如竹有筠道本逍遥惟所适吾生何用蠖求伸万里承平尧舜风史君尺素本空空庭中无事吏归早野外有歌民意丰石鼎闘茶浮乳白海螺行酒灎波红宴堂未尽嘉賔兴移下秋光月色中依韵酬李光化叙懐列宿专城且自娱清名善㝡即前涂江山乐国诚难㑹风月诗家的不辜未必晩成输早逹好将高笑代长吁公余更励经邦业思爲清朝賛禹谟和李光化秋咏四首晓墙外辘轳响楼前江汉欹曙光和月色犹记早朝时昼日色清如照前林叶未零海东新隼至一点在青㝠晚晚色动边思去年犹未归戍楼人巳冷目断望征衣夜春色人皆醉秋光独不眠君看明月下何似落花前送黄灏贠三十余年交旧心相逢郍复议升沉卑飞尘土味诚薄逹䆠风波忧更深自古荣华浑一梦即时欢笑敌千金追陪未久还离索早晚轩车重见㝷和并州大资政郑侍郎秋晩书事太原兵重压强胡莫对秋风忆鲙鲈万里天声扬紫塞十年人望在黄枢定应松栢心无改自信云龙道不孤应笑病夫何所补独能安坐飬桑榆和提刑赵学士探梅三絶萧条臈后复春前雪压霜欺未放妍昨日倚栏枝上看似留芳意入新年静映寒林晚未芳人人欲看寿阳粧玉颜须傍韶春笑莫鬪严风与恶霜百花争早孰过梅天与芳时岂待催莫惜黄金置清赏隔年春色爲君开和太傅邓公归游武当寄三提相印代天工邓国归来耀本封此日神仙丁令鹤几年霖雨武侯龙酬恩定得祠黄石谈道须期㑹赤松莫虑故乡陵谷变武当依旧碧重重即席呈太傅相公鳯池三入冠台躔致了昇平一品闲白傅歌诗传海外晋公桃李满人间上都云逺经时别故国春浓几度还太史占天应有奏寿星光彩近南山纪送太傅相公归阙搢绅谁敢望差肩独向昌期协半千首会云龙㳺少海亲扶日月上中天碧油两就元戎镇黄阁三提冡宰权坐致唐虞成大化退居师傅飬高年闲披丹诀开鑪灶醉度清歌被管絃同牓几人登将相满朝今日羡神仙松楸薙草思纯孝里巷挥金过昔贤归赴诞辰知兊说轻安拜舞夀觞前依韵和提刑张太傅寄梅数枝梅寄寂寥人多谢韶华次第均穰下此花留未发待君同赏后池春又和赏梅故人爲使富天才相与抽毫赋早梅气艳未劳横玉笛风光先合倒金罍陇头欲寄交情逺林下初逢病眼开必若和羮有遗味花王应亦命公台依韵荅王源叔忆百花洲见寄芳洲名冠古南都㝡惜尘埃一点无楼阁春深来海鷰池塘人静下仙凫花情柳意慿谁问月彩波光岂易圗汉上山公发新咏许昌何必诧申湖献百花洲圗上陈州晏相公穰下胜游少此洲聊入诗百花争窈窕一水自涟漪洁白怜翘鹭优游羡戏龟䦨干红屈曲亭宇碧参差倒影澄波底横烟落照时月明鱼竞跃春静柳闲垂万竹排霜仗千荷卷翠旗菊分潭上近梅比汉南迟岸鹊依人喜汀鸥不我疑綵丝穿石节罗袜踏青期素髪频来醉沧浪减去思歩随芳草逺歌逐画船移绘写求真赏缄藏献巳知相君那肯爱家有凤皇池依韵荅青州富资政见寄枢府当年日賛襄隐然一柱在明堂亲逢英主开前席力与皇家正旧章直道岂求安富贵纯诚惟欲助清光龚黄政事追千载齐鲁风謡及万箱伟望能令中国重竒谋曾压北方强故人待看调元后乞取优㳺老洛阳依韵荅并州郑大资见寄节制重并汾淹留又见春年髙成国老道在乐天真风韵应如旧精明逈絶伦致君心未展宁是式㣲人过陈州上晏相公曩由清举玉宸知今觉光荣冠一时曾入黄扉陪国论重求绛帐就师资谈文讲道浑无倦飬浩存眞絶不衰独媿铸颜恩未报捧觞爲夀献声诗和运使舎人观潮何处潮偏盛钱唐无与俦谁能问天意独此见涛头海浦吞来尽江城打欲浮势雄驱岛屿声怒战貔貅万叠云才起千㝷练不收长风方破浪一气自横秋高岸惊先裂羣源怯倒流腾凌大鲲化浩荡六鳌游北客观犹惧吴儿弄弗忧子胥忠义者无覆巨川舟又把酒问东溟潮从何代生宁非天吐纳长逐月亏盈暴怒中秋势雄豪半夜声堂堂云阵合屹屹雪山行海面雷霆聚江心瀑布横巨防连地震群檝望风迎踊若蛟龙鬪奔如雨雹惊来知千古信廻见百川平破浪功难敌驱山力可并伍胥神不泯慿此发威名依韵和苏州蒋密学余杭偶得借麾来山态云情病眼开此药无涯谁可共诗仙今日在苏台依韵和苏之翰对雪江干徃徃腊不雪今喜纷纷才孟冬廼知王泽寖及逺益明天意先在农有年预可慰四海大瑞且当闻九重况此湖山满清思与君交唱若爲慵依韵和并州郑宣徽见寄二首钱唐作守不爲轻况是全家住翠屏名品久参卿士月部封全属斗牛星仁君未报头先白故老相看眼倍青㝡爱湖山清絶处晚来云破雨初停又西湖载客恣㳺从湖上参差半佛宫廻顾隙驹曾不息沉思樽酒可教空层台累榭皆清旷万戸千门尽郁葱向此行春无限乐却慙何道继文翁依韵荅蒋密学见寄东南爲守慰衰颜忧事浑祛乐事还鼓吹夜归湖上月楼台晴望海中山奋飞毎羡冥鸿逺驰骋那慙老骥闲此日共君方偃息是非荣辱任循环依韵和同年朱兵部王賔客交赠之什鹤禁兰宫逹了身高居南阙重爲隣西园冠盖时时会北海樽罍日日亲共弃荣华抛世态同归清静复天真一如刘白东都下更得裴公作主人登表海楼一带林峦秀复竒毎来凭槛即开眉好山深会诗人意留得夕阳无限时石子涧二首凿开竒胜翠㣲间车骑笙歌暮未还彦国才如谢安石他时即此是东山又飞泉落处满潭雷一道苍然石壁开故老相传应可信此山云出雨须夹依韵荅韩侍御虽叨世契与隣藩东道瞻风御史尊郑馆昔时延下客于家今日见高门我居方面荣爲惧君向台端直且温彼此中怀藴金石不须销黯动离魂谢柳太愽惠鹤新诗遗鹤指真经对此仙标讵敢轻万里华亭思去伴千年辽海识归程鸡群与处曽非辱鹏路将翔孰谓荣独爱九臯嘹唳好声声天地爲之清知府孙学士见示和终南监宫太保道懐五首因以缀篇玉皇近侍请修真赐得南山十里云樽有圣贤聊自慰鼎多龙虎复谁分谢家山色朝晡见陶隐松风窹寐闻万物巳齐无一事独醒惟笑衆醺醺其二要路抛来自寡尤高懐卷去白云收玉縁祕寳须藏密兰爲竒香却在幽仙骨岂曽移静节帝心终是竭嘉猷红霞緑竹忘机地未免天家下诏求其三汉陂高兴自飘飘何必天台渡石桥潭上药灵多饵菊林间诗逸半书蕉勤歌兰珮招逋隐懒事尘缨逐宷僚客有赤松盟约在异时猿鹤不相辽其四瑶坛日月静中长诗思时时逸谢塘神枕自成仙岛梦朝衣犹有御炉香三元祕简侵星奏五岭灵芽待雪尝金阙九重留不住高风何处是严光其五门外烟岚紫阁横九衢风土更何情篱边醉傲渊明饮陇上歌随桀溺耕三乐放怀千古重万钟囬首一毫轻鹏鹪共适逍遥理谁复人间问不平赠方秀才髙尚继先君嵓居与俗分有泉皆漱石无地不生云隣里多垂钓儿孙半属文幽兰在深处终日自清芬依韵和龎殿院见寄二首吴门歉岁减繁华萧索专城未足夸柳色向秋迎使舘水声终夜救田车丘山在负思朝寄毫髪经心愧道家不似桐庐人事少子陵台畔乐无涯范文正公集卷第四范文正公集范文正公集卷第五范文正公集卷第五易义干上干下内外中正圣人之德位乎天之时也德内也位外也九二君之德九五君之位成德于其内充位于其外圣人之德居乎诚而不迁有时舎之义故曰见龙在田德昭于中故曰利见大人天下文明君德也圣人之位行乎道而不息有时乘之义故曰飞龙在天位正于上故曰利见大人乃位乎天德于是乎位矣或者泥于六位之序止以五爲君曾不思始画八卦三阳爲干君之象也岂俟于五乎三隂爲坤臣之象也岂俟于四乎震爲长子岂俟重其卦而始见于长子乎明夫干君之象旣重其卦则有内外之分九二居乎内德也九五居乎外位也余爻则从其进退安危之会而言之非必自下而上次而成之也如卦言六龙而九三不言龙而言君子盖龙无乘刚之义则以君子言之随义而发非必执六龙之象也故曰易无体而圣人之言岂凝滞于斯乎咸隂进而阳降上下交感之时也与㤗卦近焉然则泰卦三隂进于上三阳降于下极于交而泰矣故曰万物通咸卦隂进而未尽逹也阳降而未尽下也感而未至于泰矣故曰万物生而犹未通也圣人感人心而天下和平是感之无穷而能至乎泰者也感而不至其道乃消故至腾口薄可知也恒阳动隂顺刚上柔下上下各得其常之时也天尊地卑道之常矣君处上臣处下理之常矣男在外女在内义之常矣天地君臣男女各得其正常莫大焉诸卦多以有应爲吉此卦六爻皆应而爻无元吉者何也夫吉于应者相求以济之时也常者上下各得其所之时矣故以刚柔皆应爲常而不以获应爲吉是以士之常也在于巳不在于人诸侯之常也在于政不在于邻天子之常也在于道不在于权故曰圣人乆于其道而天下化成尧舜爲仁终身而巳矣其知常也哉遯隂进阳退柔佞入而刚正出君子遯去之时也夫柔胜于刚则小人制君子矣辱可逃乎柔未胜刚则君子辱可远也未见制于小人焉此卦二隂而四阳柔未胜刚小人始浸而长也君子知吉之先辨祸之萌思远其时也可不遯乎故遯之爲义尚乎远也是以最在内者有遯尾之危最在外者有肥遯之利子曰知几其神始可与言遯也巳矣大壮刚以震而隂摧君子威而小人黜政令刚严之时也阳于隂爲大也阳进隂退大者壮而小者丧矣夫雷在天上万物以震威行天下万邦以恐天地之壮见乎雷圣人之壮见乎威壮而不节于天下暴矣壮其丧矣是以君子非礼弗履以保其壮也故九二九四以阳居隂体刚而处巽乃复获乎贞吉余爻皆不克全其壮也巳晋顺而上行奉于文明君子嘉遇显进之时也夫上无文明贤斯遁矣今文明丽于上君子可不进乎其进也柔顺内融则上不拒其逼矣故曰昼日三接也英华外着则衆不疑其行矣故曰君子以自昭明德盖明出地上如日之升君子当其象也岂复昧哉其伊尹之时欤明夷隂上明下其义病矣火入地中其光翕矣蔽贤伤善之时也夫文明在上则贤者遂进文明在下则善人用伤其商之末世耶君子用晦然后免于其难然则文王其不用晦乎何以甞幽之耶文王盖有国焉德加于人晦之难也故以文明入于难终以柔顺而岀矣箕子虽无政焉而最近于闇故自辱其身以晦其道然后乃夜睽礼义不接而男女睽君臣不接而上下睽情类不接而万物睽夫然则天地万物之理从何而亨乎故睽之时义不可乆也必变而通之合睽以成其化天地睽也而隂阳合焉昼夜睽也而日月交焉男女睽也而礼义成焉上下睽也而君臣会焉万物睽也而情类聚焉夫未合之时体乖志疑动虞蹇难求援而济者也故其爻皆以有援免至于上九睽极而通则説弧遇雨羣疑亡也蹇止于险中险难在前未可进之时也观其名与屯卦近焉然则屯巳动乎险中难可图也蹇犹止乎险中难未可犯也惟二爲王臣君在险中而与巳应始可匪躬而徃焉余皆徃蹇而弗济君子藏器于身待时而动其庶几乎解动乎险外出险散否之时也小人爲险君子乃否小人旣退君子乃振故六五象曰君子有解小人退也是故天地否散雷雨并兴圣贤否散庆施遂行武王发粟散财其有解之时也矣损山泽通气其润上行取下资上之时也夫阳实也隂虚也下卦二阳上卦二隂取阳资隂以实益虚者也虚者反实则实者反虚矣然则下者上之本本固则邦宁今务于取下乃伤其本矣危之道也损之有时民犹说也损之无时泽将竭焉故曰川竭必山崩此之象也无他下涸而上枯也百姓不足君孰与足其斯之谓欤益刚来而助柔损有余而补不足自上惠下之时也天道下济品物咸亨圣人下济万国咸宁益之爲道大矣哉然则益上曰损损上曰益者何也夫益上则损下损下则伤其本也是故谓之损损上则益下益下则固其本也是故谓之益本斯固矣干斯茂矣源斯深矣流斯长矣下之益上则利有竭焉上之益下则因其利而利之何竭之有焉是故木以动也涉大川而无患雷风与也兴万物而无疆明益之道何徃而不利哉夫一隂处高而羣阳代之以大制小以正黜邪之时也时皆刚正柔佞岂得而据乎夫君子道㣲之时法令常密而或失之者何也内有小人也小人道㣲之时法令常显而无忌者何也内皆君子也此卦一柔而乗五刚危可知矣五刚而决一隂易可知矣故扬于王庭而不忌赏罚明行之际欤舜举八元而去四凶此其时矣萃泽处于地其流集矣上说下顺其义亲矣物情和聚之时也上以说临下下以顺奉上上下莫不聚乎天地亨而万物以类聚大人亨而天下以义聚观其所聚而天地万物之情可见矣彖言刚中而应者取其上下相应以成萃聚之义而巳若夫萃天下者岂私其应哉必也以虚受人然后能萃其天下故九五以大人之位而匪孚者以其应之于一不能尽天下之诚惜哉无私则至矣升地中生木其道上行君子位以德升之时也夫高以下爲基木始生于地中其举远矣圣人日跻其德而至于大寳贤者日崇其业而至于公圭以顺而升物不距矣故爻无凶咎初则大吉二则有喜三则无疑四则用亨五则贞吉惟上六极而犹升则爲冥昧若能知其消息犹可爲利故曰冥升利于不息之贞困水在泽下泽方竭焉其道不加于物君子困穷之时也夫水者浸于外而后施于物今伏于其内何施之有是则川泽竭而伏其流君子困而隐其道困于险而不改其说其惟君子乎能固穷而乐道哉苟不安其困欲尚口而去之穷斯甚矣知此时者卷而怀之极然后反其困必亨故曰困亨夫子之于陈蔡也岂其忧乎井木爲泉之底井道治而其施外彰君子居德迁惠之时也夫井居其地而不可改其泉之出也无所不利君子居于德而不可移其惠之迁也无所不仁唯井也施之而不穷存之而不溢惟德也常施于人而不见其亏独善于身而不见其余故曰井德之地不其然乎革水火相薄变在其中圣人行权革易之时也夫泽有水则得其宜今泽有火是反其常矣天下无道圣人革之以反常之权然而反常之权天下何由而从之以其内文明而外说也以此之文明易彼之昏乱以天下之说易四海之怨以至仁易不仁以有道易无道此所以反常而天下听矣其汤武之作耶苟道德不去虽汤武日生当爲天下之助何反常之有焉鼎以木顺火鼎始用焉圣人开基立器之时也夫天下无道圣人革之天下旣革而制作兴制作兴而立成器立成器而鼎莫先焉故取鼎爲义表时之新也汤武正位然后改正朔变服章更器用以新天下之务其此之时欤故曰革去故而鼎取新圣人之新爲天下也夫何盛焉莫盛乎享上帝而养圣贤也享上帝而天下顺养圣贤而天下治不亦盛乎震雷相从而兴威动万物内外皆震君子心身戒惧之时也万物震其道通焉君子震其德崇焉君子之惧于心也思虑必愼其始则百志弗违于道惧于身也进退不履于违则百行弗罹于祸故初九震来而致福愼于始也六二震来而丧贝履于危也夫震者长子之道也长子有威惊远而惧迩然后能主宗庙之器而祭祀不辍也夫艮山相当而各止其所内外不相与上下静止之时也天地动而万物生日月动而昼夜成圣贤动而天下亨今其止者君子理不可动之时也故此卦无元亨贞之德者以其道不行焉然止之爲道必因时而存之若夫时不可进斯止矣高不可亢斯止矣位不可侵斯止矣欲不可纵斯止矣止得其时何咎之有故曰时止则止时行则行动静不失其时其道光明非君子其孰能与于此乎渐山止生木日益其高君子渐进之时也夫内止而不躁外巽而不争以斯而进不亦渐乎长女得位乎其外故曰女归吉然则女生而知其嫁也必渐而及时然后有归焉君子学而知其仕也必渐而成德然后有位焉故升高必自下陟遐必自迩干阳渐进而至于在天坤隂渐进而至于坚氷天地不能踰而况于人乎苟内不止而躁外不巽而争则失渐之道犯时之忌岂正邦之有焉丰文明以动无徃不亨王道开大之时也夫雷电之至隠者彰而否者亨圣贤之造困者通而幽者显于是制乎礼以序天下之伦作乎乐以兴天下之和物物昌而无不大也是以谓之丰然则日之动也丰于正中焉文明之动也丰于皇极焉过乎正中日斯昊矣过乎皇极文明亏矣故曰宜日中进于大而戒于盈也丕哉旅火丽山而不乆其处君子覉旅之时也君子覉旅之时处无其位何能与物大通然则内止而不动于心外明而弗迷其徃以斯适旅故得小亨而贞吉夫旅人之志卑则自辱高则见嫉能执其中可谓智矣是故初琐琐而四不快者以其处二体之下卑以自辱者也三焚次而上焚巢者以其据二体之上高而见嫉者也二怀资而五誉命者柔而不失其中者也君子旅之时也道其然乎巽风从至而物莫之违上下皆顺命令宣行之时也夫上下弗顺虽令不从今上下皆顺故可申命而行事也若夫巽之爲德其失也伪非君子体之则入乎柔邪之道矣观其名虽近于谦焉然则谦之爲体内刚而外柔降于礼而不降于德者也是以享君子有终巽之爲体内外皆柔可以行权未可以终义惟五以中正而志行乃得小亨利有攸徃利见大人是故谦之六爻皆无凶咎巽之六爻则美恶半矣兊泽重润而上下皆兊君子推恩敷惠之时也夫说万物者莫说乎泽今复重之民说而无疆者也劝天下者莫大乎推恩而敷惠则顺乎天应乎人而王道亨不然者反此若夫威以先民民重其劳威以犯难民重其死故周文爲台而人谓神灵者忘其劳也楚子下令而人如挟纩者忘其死也然则说之爲德其失也侫上下皆说之时必内存其刚正然后免佞之情故曰说以利贞帝王好尚论老子曰我无爲而民自化我好静而民自正我无欲而民自富我无事而民自朴此则述古之风以警多事之时也三代以还异于太古王天下者身先教化使民耸善故礼曰人君谨其所好恶君好之则民从之孔子曰上好礼则民莫敢不恭上好义则民莫敢不服上好信则民莫敢不用情由此言之圣帝明王岂得无好在其正而巳尧设敢谏鼓建进善旌舜好问而成至化禹拜昌言而立大功汤五聘伊尹文王躬迎吕望周公握髪吐哺以待白屋之士郑武公好贤而诗雅歌之燕昭王筑台募士而智者归之斯圣贤好尚如是之急也桀纣好利欲不好谏诤而天下亡秦好兵刑不好仁义而天下归汉隋炀帝好逸豫不好恭俭而天下归唐使桀纣好谏诤秦好仁义隋炀帝好恭俭岂有丧乱之祸哉选任贤能论王者得贤杰而天下治失贤杰而天下乱张良陈平之徒秦失之亡汉得之兴房杜魏禇之徒隋失之亡唐得之兴故曰得士者昌失士者亡书曰先王昧爽丕显坐以待旦旁求俊彦启迪后人其勤求人材如是之急也然则求之之道不可一端臯陶賛禹曰亦行有九德乃言曰载采采禹曰何臯陶曰寛而栗柔而立愿而恭乱而谨扰而毅直而温简而廉刚而塞彊而义彰厥有常吉哉孔子之门人目以四科一曰德行谓颜渊闵子骞也二曰政事冉有季路也三曰言语宰我子贡也四曰文学子游子夏也此所谓求人之道非一端也又书之说命篇曰旁求俊乂列于庶位是朝廷庶位惟俊乂是求唐太宗曰天下英雄落吾彀中语曰邦有道则智邦无道则愚智则可与治国家安天下愚则可与避怨恶而全一身故圣人以俊乂爲得不以柔讷爲行如以柔讷爲行而宠之则四海英雄无望于时矣使英雄失望于时则秦失张陈隋失房杜岂不悞天下之计哉近名论老子曰名与身孰亲庄子曰爲善无近名此皆道家之训使人薄于名而保其眞斯人之徒非爵禄可加赏罚可动岂爲国家之用哉我先王以名爲教使天下自劝汤解网文王葬枯骨天下诸侯闻而归之是三代人君巳因名而重也太公直钓以邀文王夷齐饿死于西山仲尼聘七十国以求行道是圣贤之流无不渉乎名也孔子作春秋即名教之书也善者襃之不善者贬之使后世君臣爱令名而劝畏恶名而愼矣夫子曰疾没世而名不称易曰善不积不足以成名然则爲善近名岂无伪邪臣请辩之孟子曰尧舜性之也三王身之也五霸假之也后之诸侯逆天暴物杀人盗国不复爱其名者也人臣亦然有性本忠孝者上也行忠孝者次也假忠孝而求名者又次也至若简贤附势反道败德弑父叛君惟欲是从不复爱其名者下也人不爱名则虽有刑法干戈不可止其恶也武王克商式商容之闾释箕子之囚封比干之墓是圣人敦奖名教以激劝天下如取道家之言不使近名则岂复有忠臣烈士爲国家之用哉推委臣下论天生兆人得王乃定万机百度不可独当内立公卿大夫士外设公侯伯子男先择材以处之次推公以委之然则委以人臣之职不委以人君之权臣请辩之夫执特典礼修举政教均和法令调理风俗内养万民外抚四夷师表百僚经纬百事此宰辅之职也练兵戎谨城壁脩万略威夷狄此将帅之职也肃朝廷之仪触缙绅之邪此御史府之职也治䌓剧制豪猾此京尹之职也至于金谷刑法各有攸司之职矣抚民人宣风化均徭役平赋歛此刺史县令之职也是皆人臣之职不可不委之也若乃区别邪正进退左右操荣辱之柄制英雄之命此人主之权也不可尽委于下矣何以明之论语孔子曰天下有道政不在大夫晋委三卿延陵季子曰晋国之政归此三家矣后果分晋爲三国汉高祖招纳羣英有将将之权而取天下至于子孙不知祖宗之谋而独委霍光又独委王凤至于王莾皆有大祸西汉遂倾焉后汉光武亲用二十八将而取天下后之子孙不知祖宗之谋而独委后族至于宦官故姦雄竞起以去恶爲名东汉遂倾焉魏委司马晋委刘𥙿其祸亦然唐太宗驾驭英雄取天下致太平至高宗朝李义府以立后之功独见委用䧟害忠良天下愤怨明皇𥘉用姚崇宋璟爲相而天下大治推心委之遂成故事及李林甫代其任仍复委之林甫姧邪能中伤善人朝廷无敢言得失者于是明皇不闻谏诤自谓宰相得人泰然无爲矣言路巳绝故至禄山犯关向阙而眀皇不知一旦丧乱天下瓦解唐德遂衰初以推委而天下治终以推委而天下乱何弊之然哉当推委之际擢十人上从其九是九分之恩出于下矣如此则数年之间左右前后皆权臣之党也若黜辱十人上从其九是九分之威出于下矣如此则数年之间中外远近无敢忤权臣者故下之情不逹而上之势孤矣此明皇之失爲后代之鉴王者将收其权必先采人采人爲难岂无其要孔子之辨门人标以四科一曰德行二曰政事三曰言语四曰文学以四科辨之思过半矣然则朝廷清要之位觊觎者衆必审贤以与之贤杰之才谗嫉者衆必先时以辨之是故先王孜孜求贤以备选用且千官百辟岂能独选必委之于辅弼矣惟清要之职雄剧之任不可轻授于人佥谐之外更加亲选圣帝明王常精意于求贤不劳虑于临事精意求贤则日聪明而自广劳心临事则日丛脞而自困宜乎屏烦细而广询访其深于正道有忧天下之心可备辅相者记之其精于经术通圣人之㫖可备顾问者记之其敢言正色有端士之操可备谏诤者记之其能言方畧有烈士之风可备将帅者记之如斯之人精而求之熟而观之然后寘清要之职授雄剧之任使人人竭力争爲腹心于是乎得以操荣辱之柄制英雄之命庻务委于下而柄归于上始可以言无爲矣犹复置御史大夫中丞使搢绅无敢慢者置诤臣七人使言路无敢蔽者置门下封駮司使制勑无得悞者此又推委无爲之中而不废其防不失其权者矣若留意逸豫不孜孜于求贤亲选之时无贤可用则进退赏罚复归于下虽有爵禄不足爲上之恩虽有诛罚不足爲上之威矣上攻守二策状臣某言窃观西事以来毎议攻守未见适中或曰必行进讨以期平定臣谓诸路进讨则兵分将寡气不完盛绝漠风沙迷失南北馈运辎重动有钞掠贼之巢穴夐阻河外非有奇将不能远袭至若㓂常併兵求扰一路毎有朝㫖令入界牵制其如将帅方略非有素定茫然轻进不知所图但求虚弱之处以剽窃爲功旣不能大振兵威故不能少分贼势此进讨牵制之无効也或曰宜用守䇿来则御之去则勿逐臣观今之守邉多非土兵不乐乆戍又无营田必烦远馈乆戍则军情以殆远馈则民力将竭岁月緜远恐生他患此守御之未利也臣荷国重寄曾无寸劳夙夜营营冀有所补而才识迂昧终无发明今采于邉人而成末议固不敢望其必行在朝廷以衆论叅之择其可否如无所取乞赐寝罢今具下项攻守之议依圣㫖指挥交付梁适赍回赴阙者议攻臣谓进讨未利则又何攻臣切见延安之西庆州之东有贼界百余里侵入汉地中有金汤白豹后桥三寨阻延庆二州径过道路使兵势不接䇿应迂远自来虽曾攻取无招降之恩据守之谋汉兵才廻边患如旧臣谓西贼更有大举朝廷必令牵制则可攻之地其在于此可用歩兵三万骑兵五千军行入界当先布号令生降者赏杀降者斩得精强者赏害老㓜妇女者斩拒者併兵以戮之服者厚利以安之遁者勿追疑有质也居者勿迁俾安土也乃大爲城寨以据其地俟城寨坚完当留土兵以守之方诸旧寨必倍其数使范全赵明以按抚之必严其戒曰贼大至则明斥候召援兵坚壁淸野以困之小至则扼险设伏以待之居常高估入中及置营田以助之如此则可分彼贼势振此兵威通得延庆两路军马易于应援所用主兵官员使勇决身先者居其前可用䇿应者居其次使臣中可当一队者叅于前后有心力干事者营立城寨臣观后汉叚纪明以骑五千歩万人车三千两钱五十四亿三冬二夏大破诸羗又观唐马燧造战车行则载甲兵止则爲营阵或塞险以遏奔冲臣以此路山坡大车难进当用小车二千两银绢钱二十万以赏有功将吏及归降畨部并就籴刍粟亦稍足用其环州之西鎭戎之东复有胡芦泉一带畨部与明珠灭臧相接阻环州镇戎径过道路明珠灭臧之居北接贼疆多怀观望又延州南安去故绥州四十里在银夏川囗今延州兵马东渡黄河北入岚石却西渡黄河倒来麟州䇿应盖以故绥州一带贼界阻断径过道路如取下一处城寨平定则更图一处爲据守之䇿比之朝去暮还此稍爲便臣谨议议守臣观西戎居绝漠之外长河之北倚远而险未易可取建官置兵不用禄食毎举衆犯邉一毫之物皆出其下风集云散未甞聚养中国则不然远戍之兵乆而不代负星霜之苦怀鄕国之望又日给廪食月给库缗春冬之衣银鞋馈输满道千里不绝国用民力日以屈乏军情愁怨须务姑息此中原积兵之忧异于夷狄也臣谓戎虏纵降塞垣须守当务经远古岂无谋臣观汉赵充国兴屯田大获地利遂破先零魏武于征伐之中分带甲之士随宜垦辟故下不甚劳大功克举数年之中所在积粟仓廪皆满唐置屯田天寳八年河西收二十六万石陇西收四十四万石孙武曰分建诸侯以其利而利之使食其土之毛实役其人氓之力故赋税无转徙之劳徭役无怨旷之叹臣昨在延州见知青涧城种世衡言欲于本处渐兴田利今闻仅获万石臣观今之邉寨皆可使弓手土兵以守之因置营田据畆定课兵获余羡中粜于官人乐其勤公收其利则转输之患乆可息矣且使其兵徙家塞下重田利习地势父母妻子而坚其守比之东兵不乐田利不习地势复无怀恋者功相远矣傥朝廷许行此道则委臣举择官员约古之义进今之宜行于边陲庶几守愈乆而备愈充虽戎狄时爲邉患不能困我中国此臣所以言假土兵弓手之力以置屯田爲守之利也然臣观前汉高帝之盛臣有萧张决胜千里下有百战之师以四十万之衆困于平城乃约匈奴和亲至高后文景代代如之不绝其好匈奴屡变徃徃犯塞杀戮吏民不胜其酷至于书问傲慢下视中国而人主以生民之故屈巳含容不爲之动孝文即位将军陈武请议征讨以一封疆孝文曰兵凶器也难克所愿动亦耗病谓百姓远方何今匈奴内侵军吏无功邉民父子荷兵日乆朕动心痛伤何日忘之未能消距愿且坚邉设候结和通使休宁北陲爲功多矣且无议兵故百姓无内外之徭得息肩于田畆天下富实鸡鸣犬吠烟火万里可谓和乐者乎司马迁以文帝能和乐天下恊于大乐故着于律书爲后代法臣谓国家用攻则宜取其近而兵势不危用守则必图其乆而民力不匮然后取文帝和乐之德无孝武哀痛之悔则天下幸甚天下幸甚臣谨议荅窃议汉高祖以黄金四万付陈平而不问其出入时陈平未有功也唐高祖将斩李靖而恕之时李靖未有功也是前代帝王先布之以恩后责之以効也我太祖甞谓近臣曰安邉御衆湏是得人心优恤其家厚其爵禄多与公用钱及属州课利使之廻图特免税算听其召募骁勇以爲爪牙苟财用丰盈必能集事朕虽减后宫之数极于俭约以备边费亦无辞也命将帅李汉超等十三人分守西北诸州家族在京者抚之甚厚凡军中事悉许便宜毎来入朝必召对命坐赐与优厚抚而遣之由是邉臣率富于财得以养士用间洞见蕃夷情状每戎狄入冦必能先知预爲之备设伏掩撃多致克捷二十年间无西北之忧故兵力雄盛武功盖世由此而致也今滕宗谅爲一路经略安抚使兼兵马都部署以公用钱廻图管设使命将校并蕃部酋豪或赠遗官员游士而梁坚弹奏滕使过钱十六万贯有数不明及置狱研穷才用三千余贯复有所归无分毫入巳是未见贪吏之状也宣抚田舎人朝之端人也至庆州目撃军民蕃部等借留滕侯遮壅于道足下何得谓之犲狼主上仁圣不深罪宗谅张亢二人仍降诏诞告邉臣依祖宗故事使廻图公用一如平日中宪不知内朝有此诏命闻羣口横议遂伏合请加责二人以正宪律旣下法寺则宗谅合赎铜而不当去官是前断巳坐亢罪将公用钱并酒散与军人当更追一官又朝廷旣巳降记贷之亦难反汗足下责我保庇此人固不敢避自古文法常害邉功今天子仁圣有西北之忧孜孜求人以捍大患帅臣用度小过不害邉事居辅弼者固当竭力辨明恐悞朝廷机事爲天下之忧岂暇私于二人哉昔匈奴辱汉使者盖不一也唐贤使于贼庭不辱命者如韩愈李回皆成大名近邵良佐使于元昊廻日改官赐服色报其劳也良佐惧不可再去满朝缙绅无一士请行朝廷召张子奭驿而至又选王正伦副之皆敢行不惧旣不惧矣观其辨论学术可爲之使乃遣将命曁还得元昊书疏颇顺于前愿去号称臣又能减数节事体且沙漠穷绝入不测之地旣能忘生又不辱命朝廷擢进两资不可待以常调也戎狄素贪利未厌心兵扰绝塞此戎狄之常态非子奭之过也今之士大夫高谈时政皆谓不能㧞人限以资级使才者多滞而朝廷乏贤及见殊命越一等则嚣然聚议以爲过优何薄之甚耶杨文公冩真讃杨公以武夷之灵降于我宋在太宗朝以神童𬒳召三命至着作佐郎直集贤院在眞宗朝荐当清近终翰林学士工部侍郞公以斯文爲巳任繇是东封西祀之仪修史修书之局皆归大手爲皇家之盛典当时台阁英游盖多出于师门矣而命世之才其位不充故天下知公之文而未知其道也昔王文正公居宰府仅二十年未甞见爱恶之心天下谓之大雅㓂莱公当国眞宗有澶渊之幸而能左右天子如山不动却戎狄保宗社天下谓之大忠枢密扶风马公慷慨立朝有犯无隐天下谓之至直此三君子者一代之伟人也公与三君子深相交许情如金石则公之道其正可知矣然端言方行回邪忌之故甞避权臣之祸归阳翟山再起会眞宗不豫中外爲忧莱公将奋大计正前星于北辰引太阳于少海公预宏议就高文间弗克行旣终而今上知之乃下诏追悼赠礼部尚书谥曰文今覩公之眞而爲讃云呜唿杨公两朝清风盛乎斯文直哉厥躬端者我游邪者我仇霖雨不作日月其流仰止遗眞雍雍哲人吾不知乎爲之仙爲之神范文正公集卷第五范文正公集范文正公集卷第六范文正公集卷第六皇储资圣颂臣闻圣人之作易也以言乎离则大人有继明之体以言乎震则元子有主器之威何则体以继明而万邦乆照威以主器而七庙大宁其况登监抚之期资圣神之政者哉国家兴皇綂绍僊源寳叶茂昌灵根善固皇祖之功也神武不杀天开八际皇宗之德也文明以徤景临万有圣上妙体干元光御人极应上眞之道抚大寳之运华亲肃睦美俗昭明尚周文之文而百官懋德下汉武之武而四夷怀恩于是览神洛以朝先因心之至也启帝符以升中动天之着也如报厚徳于汾壤𣢾大道于亳宫表开圣之都掲降清之馆鸿名盛则皇哉休哉旷代不举者吾皇富有焉然犹清净戒豫恭黙思高观妙自然播芳无外璇枢丽正物有戴天之安金鑑凝明人咸抱日之景若夫道德之奥仁义之醇礼乐之和刑政之清无得名矣又尽善矣功成功矣事无事矣圣子神孙其法象之矣居一日美三公登东涂皇帝若曰眷惟元子万邦重器道心之㣲必䆒王业之难必知性习惟其𥘉左右惟其贤尔周尔召徃师傅焉讲善体政欲有观焉三公相与而进曰惟皇之嗣惟天之授生而神灵㓜而岐嶷而复累藩邸践储副奉见清庙载禧圆丘固当辅圣克家佐天理物也矣皇太子乃夕惕钦命未明而兴俨观东朝齐立西面与夫股肱优老羽翼令人讲帝皇之风叅天人之理遐烛安危之辙眇穷得失之源曷甞不力仁而民怀作德而祥降于是消息乎九范经营乎五典与治与乱警䇿而弗迷惟时惟几佩服而深谕此道心之㣲也盖䆒祥于妙虑其于中外之务光大之政则贤必尚爵功必厚禄谋一令思以敷天下之祐议一赏思以起天下之善举一刑则必怅然有不忍之心暴何端而兴矣接一士则必慷然有好直之心佞何阶而进矣天下欲以富利而弗夺也欲以寿养而弗伤也欲以固信而弗欺也欲以安静而弗扰也期于无盗责之于衣食期于无刑求之于礼义礼义旣充熟而成风然后天下熈熈而遂乐也无穷然则上世圣贒未甞不勉而后至愼而后宁故书曰勗哉庶其至矣诗云戒之愼之保其宁矣此王业之难也岂徒知之固以辅而去之矣若性习左右可得而言聪哲自天诚明见志其始也后稷玩于播殖仲尼戯于爼豆爰发五胜之辨寔宣三正之方今乃琴诵成文典书在御入则有保出则有师太傅居前少傅居后而能干蛊天家代工王室美四方之事资万机之圣识者曰正斯嗣也明斯德也由斯道也天意人事章章乎岂符䜟而后着也惟圣源深长天道辅相欤非天私我有宋惟天祐于一德昔陶唐氏之与舜也历试诸难三十载而尧德益明天下益治今斯时也然奚若吾君之嗣之美矣君子有言曰巍巍乎皇之有成功也哉郁郁乎嗣之有成德也哉乐圣者系之颂云粤自黄灵爰及炎宋巍巍天造緜緜帝綂神武之祖文明之宗元基不㧞盛业来重我后御极吾民敏德盛节交举庶彚咸殖万邦作孚百神受职允也时雍何哉帝力王假有家廼建承华三善靡忒二对何嘉日光月轮山辉海润相见乎离盖取诸震帝均其勤抚国监军天受英晤日彰温文乃左乃右惟仁惟旧稼穑斯忧艰难思䆒授人惟才进人惟德刑也以薄思也以直屈者其伸劳者其逸言思逆耳道务前膝玉振金相英声茂实緜若寿域熈如春台守之而巳仁远乎哉天业昌兮天家光兮圣有嗣兮眀无疆兮皇心之宁兮黔首之康兮祖宗之灵兮子孙之长兮金石在庙乎颂声洋洋兮泰州张侯祠堂颂生祠民报德也制置公本汝颕之竒以文武事朝廷爲勲臣于四方而甞战守秦塞制胜非一招降属寇全活甚衆抚南夷以乂远俗使北疆以㝷大信光华之命所向凝绩天禧中国家以盐鐡馈运之计重于东南命公领之于兹八年公夙夜不懈阙政咸举初淮浙之间盐民告困海利云剥公请振崇泰楚三郡亭人岁增课数十万石兴杭秀海三郡盐塲岁入课四十万石又甞苏秀间太湖涨溢害于甫田公请导入于海复租六十万石白沙郡大江之北有湾数里风涛爲险舟檝不利公于是开长芦西河以济之又高邮之北漕河屡决阻我粮道破我农畒公于是作堤二百里旁置石限平其增损以均灌漕焉惟兹海陵古有潮堰旧功弗葺惊波荐至盐其稼穑偃其桑梓此邦之人极乎其否公坚请修复乃兴厥功横议嚣然仅使中废公又与转运使胡公再列其状朝廷可之仍许兼领是郡以观厥成起基于天圣二载之秋毕工于六载之春旣而捍其大灾蠲其积负朞月之内民有复诸业射诸田者共一千六百户将归其租者又三千余戸抚之育之以简以爱优优其政洽于民心于是请肖公之议以奉于祠期子孙之不忘乎秉笔者故作颂焉我公雄杰经制楚越鉴洞毛髪诚掲日月建利除孽代天工发海陵嗷嗷古防弗牢万顷良膏岁凶于涛民焉唿号不粒而逃公闻怛廼按廼察草奏屡逹狂议四遏心过金鐡对天不夺宸听旣聪宰谋旣同展矣胡公恊力谐忠兵民交充兴防之功盘盘偃偃百里而逺云矗不散山亘不断如天作限奠万家产朝以公贤兼于蕃宣伤者我全疾者我痊逋亡几千咸复于田公义不爽欲报弥广建牙列壤将有攸徃衆图其象以永瞻仰列星之精列岳之灵仪焉亭亭神焉荧荧居千百龄此邦鎭宁旣宁旣聚涛莫我苦比比牖戸鳞鳞场圃而翁而竖于歌于舞天子穆清诸侯经营民兮乐成谷兮登盈作爲颂声告于神明南京府学生朱从道名述天圣纪号之六载枢宻留守侍郎齐郡公以东朝旧德右弼上贤将启秉钧之猷尚图分政之任善下成乎江海养浩充乎天地诚明之际无隐不及居一日曰祖宗之都仪刑万邦道德之所兴礼乐之所出风化不作四方何仰哉乃首访胶庠躬省弦诵敦六籍以恢本发四科以彰善于是人乐名教复邹鲁之盛士爲声诗登周召之美旣而丘园𥘉秀阀阅令嗣拳拳允集济济如归沛国朱生世严冠冕㓜苦霜露悯先搆之将坠忽中陵之见育公特命就学果知向方豹以革而有文鸿亦渐而无咎公又嘉其迁善以从道而名焉仍命字之云在复之六四曰中行独复以从道也言能体中而行特从于道以斯而复君子之象请字曰复之庶左右于名矣然则道者何率性之谓也从者何由道之谓也臣则由乎子忠则由乎孝行巳由乎礼制事由乎义保民由乎信待物由乎仁此道之端也子将从之乎然后可以言国可以言家可以言民可以言物岂不大哉若乃诚而明之中而和之揖让乎圣贤蟠极乎天地此道之致也必大成于心而后可言焉朱生其拜公之命勉之哉抑文与学者道之器也以君子乗之则积而不败不以君子乘之则满而致覆朱生其拜公之命愼之哉嘻子未预于教也弗学而志穷如玉之未攻如泉之在蒙昧焉而弗见其寳汨焉而莫朝于宗子旣预于教也克学而神晤如金之在铸如骥之方御跃焉可成乎美器腾焉可致乎夷路者也某观士人中有青衿诗书素髪畎畆名不登缙绅之议目弗接轩冕之姿彼何不遇之甚哉朱生进德有渐属文未几始登庠序之列廼被巖廊之知此何遇之甚哉繄尔门之济美欤抑我公之善教欤论者曰公之㫖也岂徒正尔之名盖将成尔之德激清学校腾休都邑俾夫多士耸善庶邦成流格美俗于诗书𬒳颂声于金石致我宋之文炳焉复三代之英抑公之盛德乎朱生振迹于盛德之下发名于善教之始何必申繻之剧论岂异夫子之荣褒者哉当夙夜怀之不坠我公之令训也其庶几乎太清宫九咏序谯有老子庙唐爲太清宫地灵物竒观者骇异历代严护景槩所存若灵溪涡河九龙井左细再生昇天桧皆附于图籍发乎咏歌而风人之才难其破的余友曼卿将命斯来实董宫事嗜道之外乐乎声诗览灵仙之区异其八物益以宫题而成九咏观其立意皆凿幽索秘破坚发竒高凌虹蜺清出金石有以见诗力之雄哉文以气爲主此其辨乎矧夫人託文而志深物乗文而名逺如杨子云之绵竹王文孝之灵光孙兴公之天台皆挥藻一时腾照千载者矣彼物也庇圣贤之居而能长乆后果动君子之风雅以发乎名矧人也庇圣贤之道则能高明果亦动天下之颂声以扬其烈览之者得无起欤高平范仲淹序朝贤送定惠大师诗序某典姑苏郡一日有吴僧定惠大师宗秀者发龙山渡松江驻钖于门岀致政侍郎安定公本道计使太原公二书偕曰师徃无他有朝中送行诗请爲序引以示方来尔某旣不得谢乃叩其端师自言生不血茹七岁持佛事隐于灵巖多历年所晚岁游名公之门然亦未甞及利天圣中大丞相东平公清河公怜其旧奏赐紫方𫀆号定惠乃告归故山又以诗宠之旣而荐绅先生咸有赠章将勒坚珉期于不坠某感其说志其事且知上人之隐盛于吾儒之隐远矣士有气呑芝兰才奔风云精贯乎天人神驰于古今烛治乱兴亡之机席法度教化之伦道通巖廊迹坠林壑遗没于麋鹿之羣者衆矣如近代之陆龟蒙陈陶今朝雍丘邢敦钱唐林逋或执节坚介或放词雅远皆四方之闻人奈何道未信于三公名不熟于天子及其收遗文旌隐志而始惜其难得斯天下义士爲之长太息矣岂如金僊之流而人怀慕谢絶堂搆长揖轩冕来则谈空实相号天人师去则指霞岭啸风林天子有赐三公有赠斯以见上人之隐盛于吾人之隐远矣必也均是光辉以及考槃之际则圣朝无负于隐君子也矧将有取焉子夏曰主文而谲谏盖风人之职也序诗者敢有二事时景祐二年五月八日尚书贠外郎充天章阁待制范某序太子賔客谢公梦读史诗序公清净而文出入朝廷三十年语黙仁义进止于青云之衢徐徐如也自尚书郎领侍御史知杂事日转战于宠辱之场者或胜而夸或殆而悲乃叹曰吾病矣不敢进寸而退尺求爲会稽郡及还又请知西台因分务于洛下朝廷高其意累迁至东宫三品悉屏去外虑于笔砚歌诗素所耽嗜亦不复爲曰方逸我以老也数年间惟日看旧史一编以代賔话尔无何先彻乐之前一日因寝觉记梦中所得诗一章召其孙景初録焉他日士大夫求观之仰其风㫖识者谓人之将终神鲜不睽公于是时乃有正梦特歌周孔之仁义能乆泽于吾民以公生平之心蹈于斯诚于斯故精义存存着于神明而不乱矣今而后知傅说骑箕尾而爲星者至精之适亦何怪哉其诗曰百年竒特几张𥿄千古英雄一窖尘惟有炳然周孔教至今仁义浸生民刻唐祖先生墓志于贺监祠堂序某自丹阳移领会稽首途之日过邵餗逸人溪斋因话照湖事逸人曰客有自江夏寄唐人许鼎所撰祖先生墓志颇言贺监之异出而示予辞精理远徐常侍铉爲之别序旣抵郡访天长观即贺公之旧居也叹其眞堂卑陋以甚乃命工度材而新之又刻徐公所序之文以广游人之观采焉时寳元元年知越州范某序述梦诗序景祐戊寅岁某自鄱阳移领丹徒郡暇日游甘露寺谒唐相李卫公眞堂其制隘陋乃迁于南楼刻公本传于其侧又得集贤钱绮翁书云我从父汉东公甞求卫公之文于四方得集外诗赋杂着共成一编目云一品拾遗其间有浙西述梦诗四十韵时元微之在浙东刘梦得在历阳并属和焉爱其雄富藏之禇中二十年矣愿刻石以期不泯某观三君子之诗嗟其才大名高俱见咎于当世李遇武宗独立不惧经制四方有相之功虽姦党营䧟而义不朽矣元𥘉以才进拜拾遗历御史府无所畏避爲执政所困者乆之及天子召用书诏雅远甚有𥙷益之风至于与晋公相失而姦人乘之谓元欲刺裴劔则无状然一戾正人其光坠地惜哉刘与柳宗元吕温数人坐王叔文党贬废不用览数君子之述而礼意精宻渉道非浅如叔文狂甚义必不交叔文以艺进东宫人望素轻然传称知书好论理道爲太子所信顺宗卽位遂见用引禹钖等决事禁中及议罢中人兵权牾俱文珍軰又绝韦臯私请欲斩刘辟其意非忠乎臯衔之会顺宗病笃臯揣太子意请监国而诛叔文宪宗纳臯之谋而行内禅故当朝左右谓之党人者岂复见雪唐书芜駮因其成败而书之无所裁正孟子曰尽信书不如无书吾闻夫子褒贬不以一庇而废人之业也因刻三君子之诗而伤焉至于柳吕文章皆非常之士亦不幸之甚也韩退之欲作唐之一经诛姦䛕于旣死发濳德之幽光岂有意于诸君子乎故书之尹师鲁河南集序予观尧典舜歌而下文章之作醇醨迭变代无穷乎惟抑末扬本去郑复雅左右圣人之道者难之近则唐正元元和之间韩退之主盟于文而古道最盛懿僖以降寝及五代其体薄弱皇朝柳仲涂起而麾之髦俊率从焉仲涂门人能师经探道有文于天下者多矣洎扬大年以应用之才独歩当世学者刻辞镂意有希髣髴未暇及古也其间甚者专事藻饰破碎大雅反谓古道不适于用废而弗学者乆之洛阳尹师鲁少有高识不逐时軰从穆伯长游力爲古文而师鲁深于春秋故其文谨严辞约而理精章奏䟽议大见风采士林方耸慕焉遽得欧阳永叔从而大振之由是天下之文一变而其深有功于道欤师鲁天圣二年登进士第后中㧞萃科从事于西都时洛守王文正沂公曁王文康公并加礼遇遂引荐于朝寘之文馆㝷以论事切直贬监郢州市征后起爲陜西经略判官屡更邉任迁起居舎人直龙图阁知潞州以前守平凉日贷公食钱于将佐议者不以情复贬汉东节度副使岁余监均州市征予方守南阳郡一旦师鲁舁疾而来相见累日无一言及后事家人问之不荅予即吿之曰师鲁之行将与韩公稚圭欧阳永叔述之以贻后代君家虽贫共当捐俸以资之君其端心靖神无或后忧师鲁举手曰公言尽矣我不复云翌日徃视之不获见传言曰巳别矣遂隐机而卒故人诸生聚而泣之且叹其精明如是刚决如是死生不能乱其心可不谓正乎死而不失其正君子何少哉师鲁之才之行与其履历则有永叔爲之墓铭稚圭爲之墓表此不备载噫师鲁有心于时而多难不寿所爲文章亦未甞编次惟先传于人者索而类之成十卷亦足见其志也故序之唐异诗序皇宋处士唐异字子正人之秀也之才之艺揭乎清名西京故留台李公建中时谓善画爲士大夫之所尚而子正之笔实左右焉江东林君复神于墨妙一见而叹曰唐公之笔老而弥壮东宫故谕德崔公遵度时谓善琴爲士大夫之所重而子正之音甞唱和焉高平范仲淹师其絃歌甞贻之书曰崔公旣没琴不在兹乎处士二妙之外嗜于风雅探幽索竒不知其老之将至一日以集相示俾爲序焉嘻诗之爲意也范围乎一气岀入乎万物卷舒变化其体甚大故夫喜焉如春悲焉如秋徘徊如云峥嵘如山高乎如日星远乎如神仙森如武库锵如乐府羽翰乎教化之声献酬乎仁义之醇上以德于君下以风于民不然何以动天地而感鬼神哉而诗家者流厥情非一失志之人其辞苦得意之人其辞逸乐天之人其辞逹觏闵之人其辞怒如孟东野之清苦薛许昌之英逸白乐天之明逹罗江东之愤怒此皆与时消息不失其正者也五代以还斯文大剥悲哀爲主风流不归皇朝龙兴颂声来复大雅君子当抗心于三代然九州之广庠序未振四始之奥讲议盖寡其或不知而作影响前辈因人之尚忘巳之实吟咏性情而不顾其分风赋比兴而不观其时故有非穷途而悲非乱世而怨华车有寒苦之述白社爲骄奢之语学歩不至效颦则多以至靡靡增华愔愔相滥仰不主乎规谏俯不主乎劝诫抱郑卫之奏责夔旷之赏游西北之流望江海之宗者有矣观乎处士之作也孑然弗伦洗然无尘意必以淳语必以眞乐则歌之忧则怀之无虚美无苟怨隐居求志多优游之咏天下有道无愤惋之作騒雅之际此无愧焉览之者有以知诗道之艰国风之正也时天圣四年五月日序四德说易有说卦所以明其象而示其教也卦有四德曰元亨利贞虽文言具载其端后之学者或未畅其义故愚远取诸天近取诸物复广其说焉夫元者何也道之纯者也于干爲资始于坤爲发生于人爲温良爲乐善爲好生于国爲行庆爲刑措于家爲父慈爲子孝爲嘉谷爲四灵其迹异其道同綂而言之则善之长也夫亨者何也道之通者也于天爲三辰昭会于地爲万物繁殖于人爲得时茂勲于国爲圣贤相遇爲朝觐会同爲制礼作乐爲上下交泰于家爲父子爲夫妇爲九族相睦于物爲云龙爲风虎爲鱼水其迹异其道同綂而言之则嘉之会也夫利者何也道之用者也于天爲膏雨于地爲百川于人爲兼济于国爲惠民爲日中市于家爲丰财爲富其邻于物爲驺虞爲得食鸡其迹异其道同綂而言之义之和也夫贞者何也道之守者也于天爲行徤于地爲厚载于人爲正直爲忠毅于国爲典则爲权衡于家爲男女正位爲长子主器于物爲金玉爲獬豸其迹异其道同綂而言之则道之干也行此四者之谓道述此四者之谓教四者之用天所不能违而况于人乎况于万物乎故君子不去也天㣲四德天道不行地微四德坤仪不行人㣲四德则无令名国家无四德则风教不伦物无四德则祥瑞不生惟干坤之德綂其四者焉余卦则鲜克备矣惟圣人体干而行后之希圣者亦鲜克备矣尭舜率天下以仁干元之君也汤武应天顺人开国除乱履其亨而阐其利者也夏禹治水干之成功干其事者也体其元而兼其三者尧舜也欤后之人孰能生知宜乎跋踵而勤行矣处必亲仁元之基也动能俟时亨之始也进思济物利之方也守诚不囘贞之道也四者未能兼行则出乎彼而入乎此出乎此而入乎彼周旋进退不离四者之中如是则其殆庶几乎说春秋序圣人之爲春秋也因东鲁之文追西周之制褒贬大举赏罚尽在谨圣帝明皇之法峻乱臣贼子之防其间华衮贻荣萧斧示辱一字之下百王不刋游夏旣无𥙷于前公谷盖有失于后虽丘明之传颇多氷释而素王之言尚或天远不讲不议其无津涯今褒博者流咸志于道以天命之正性脩王佐之异材不深春秋吾未信也三传房君有元凯之癖兼仲舒之学丈席之际精义入神吾軰方扣圣门宜循师道碎属词比事之教洞尊王黜覇之经由此登太山而知高入宗庙而见美升堂覩奥必有人焉君子哉无废范文正公集卷第六范文正公集范文正公集卷第七范文正公集卷第七桐庐郡严先生祠堂记先生汉光武之故人也相尚以道及帝握赤符乘六龙得圣人之时臣妾亿兆天下孰加焉惟先生以节高之旣而动星象归江湖得圣人之淸泥涂轩冕天下孰加焉惟光武以礼下之在蛊之上九衆方有爲而独不事王侯高尚其事先生以之在屯之初九阳德方亨而能以贵下贱大得民也光武以之盖先生之心出乎日月之上光武之器包乎天地之外㣲先生不能成光武之大㣲光武岂能遂先生之高哉而使贪夫廉懦夫立是有大功于名教也某来守是邦始搆堂而奠焉廼复其爲后者四家以奉祠事又从而歌曰云山苍苍江水泱泱先生之风山高水长南京书院题名记皇宋辟天下建太平功掲日月泽注河汉金革尘积絃诵风布乃有睢阳先生赠礼部侍郎戚公同文以贲于丘园教育爲乐门弟子由文行而进者自故兵部侍郎许公骧而下凡若干人先生之嗣故都官郎中维枢密直学士纶并纯文浩学世济其美清德素行贵而能贫祥符中鄕人曹氏请以金三百万建学于先生之庐学士之子殿中丞舜賔时在私庭俾干其𥙿故太原奉常博士渎时举贤良始掌其教故清河职方贠外郎吉甫时以管记以领其纲学士画一而上眞宗皇帝爲之嘉叹面可其奏今端明殿学士盛公侍郎度文其记前叅预政事陈公侍郎尧佐题其榜由是风乎四方士也如狂望兮梁园归欤鲁堂章甫如星缝掖如云讲议乎经咏思乎文经以明道若太阳之御六合焉文以通理若四时之妙万物焉诚以日至义以日精聚学爲海则九河我吞百谷我尊淬词爲锋则浮云我决良玉我切然则文学之器天成不一或醇醇而古或郁郁于时或峻于层云或深于重渊至于通易之神明得诗之风化洞春秋襃贬之法逹礼乐制作之情善言二帝三王之书博渉九流百家之说者盖氐有人焉若夫廊庙其器有忧天下之心进可爲卿大夫者天人其学能乐古人之道退可爲鄕先生者亦不无矣观夫二十年间相继登科而魁甲英雄仪羽台阁盖翩翩焉未见其止宜观名列以劝方来登斯缀者不负国家之乐育不孤师门之礼教不忘朋簪之善导孜孜仁义惟日不足庶几乎刋金石而无媿也抑又使天下庠序视此而兴济济羣髦咸底于道则皇家三五之风歩武可到戚门之光亦无穷巳他日门人中绝德至行高尚不仕如睢阳先生者当又附此焉清白堂记会稽府署据卧龙山之南足北上有蓬莱阁阁之西有凉堂堂之西有巖焉巖之下有地方数丈密蔓深丛莾然就荒一日命役徒而辟之中获废井卽唿工出其泥滓观其好恶曰嘉泉择高年吏问废之由不知也乃扃而澄之三日而后汲视其泉清而白色味之甚甘渊然丈余绠不可竭当大暑时飮之若饵白雪咀轻氷凛如也当严冬时若遇爱日得阳春温如也其或雨作云蒸醇醇而浑盖山泽通气应于名源矣又引嘉賔以建溪日注卧龙云门之茗试之则甘液华滋说人襟灵观夫大易之象初则井道未通泥而不食弗治也终则井道大成收而勿幕有功也其斯之谓乎又曰井德之地盖言所守不迁矣井以辨义盖言所施不私矣圣人画井之象以明君子之道焉予爱其清白而有德义爲官师之规因署其堂曰清白堂又搆亭于其侧曰清白亭庶几居斯堂登斯亭而无忝其名哉寳元二年月日记岳阳楼记庆历四年春滕子京谪守巴陵郡越明年政通人和百废具兴乃重修岳阳楼增其旧制刻唐贤今人诗赋于其上属予作文以记之予观夫巴陵胜状在洞庭一湖衔远山吞长江浩浩汤汤横无际涯朝晖夕隂气象万千此则岳阳楼之大观也前人之述备矣然则北通巫崃南极潇湘迁客骚人多会于此览物之情得无异乎若夫霪雨霏霏连月不开隂风怒号浊浪排空日星隐耀山岳濳形商旅不行樯倾楫摧薄暮冥冥虎啸猿啼登斯楼也则有去国怀鄕忧谗畏讥满目萧然感极而悲者矣至若春和景明波澜不惊上下天光一碧万顷沙鸥翔集锦麟游泳岸芷汀兰郁郁青青而或长烟一空皓月千里浮光跃金静影沉璧渔歌牙荅此乐何极登斯楼也则有心旷神怡宠辱偕忘把酒临风其喜洋洋者矣嗟夫予甞求古仁人之心或异二者之爲何哉不以物喜不以巳悲居庙堂之高则忧其民处江湖之远则忧其君是进亦忧退亦忧然则何时而乐耶其必曰先天下之忧而忧后天下之乐而乐乎噫㣲斯人吾谁与归时六年九月十五日邠州建学记国家之患莫大于乏人人曷甞而乏哉天地灵粹赋于万物非昔醇而今漓吾观物有秀于类者曾不减于古岂人之秀而贤者独下于古欤诚教有所未格器有所未就而然耶庠序可不兴乎庠序者俊乂所由出焉三王有天下各数百年并用此道以长养人材材不乏而天下治天下治而王室安斯明着之効矣庆历甲申岁予叅贰国政亲奉圣谋诏天下建郡县之学俾岁贡群士一由此出明年春予得请爲豳城守署事之三日谒夫子庙通守太常王博士稷告予曰奉诏建学其材出于诸生备矣今夫子庙隘甚群士无所安因议改卜于府之东南隅地爲高明遂以建学并其庙迁焉以兵马监押刘保节度推官杨承用共掌役事博士朝夕视之明年夏厥功吿毕增其庙度重师礼也广其学宫优生贠也谈经于堂藏书于库长廊四廻室从而周㹅一百四十楹广厦高轩处之显明士人洋洋其来如归且曰吾党居后稷公刘之区𬒳二帝三王之风其吾君之大赐吾道之盛节欤敢不拳拳服膺以树其德业哉予旣改南阳郡博士移书请爲之记予甞观易之大象在小畜曰君子以懿文德谓其道未通则畜乎文德俟时而行也在兊曰君子以朋友讲习谓相说之道必利乎正莫大于讲习也诸生其能知吾君建学圣人大易之㫖则庶几乎故书之天竺山日观大师塔记师钱塘人也姓仲氏名善昇十岁出家十五通诵法华经十七落髪受具戒客京师三十年与儒者游好爲唐律诗且有佛学天禧中诏下僧録简长等注释御制法音集师预选中书毕诏赐师名遂还故里公卿有诗送行师深于琴余甞听之爱其神端气平安坐如石指不纎失㣲不少差迟速重轻一一而当故其音清而弗哀和而弗淫自不知其所以然精之至也予甞闻故谕德崔公之琴雅远清静当代无比如师则近之矣康定中入天竺山居日观庵曰吾其止乎不下山者十余年诵莲经一万过皇祐元年余至钱塘就山中见之康疆精明话言如旧一日遣侍者持书谢余曰吾愿足矣将去人世必藏于浮图之下愿公记焉又一日侍者来告曰师化矣其门人中霭等葬师于塔复以师之言求爲之铭铭曰山月亭亭兮师之心山泉冷冷兮师之琴眞性存兮孰爲古今聊志之兮天竺之岑奏上时务书天圣三年四月二十日文林郞守大理寺丞臣范仲淹谨诣合门再拜死罪上书皇太后陛下皇帝陛下臣闻巧言者无犯而易进直言者有犯而难立然则直言之士千古谓之忠巧言之人千古谓之佞今臣勉思药石切犯雷霆不遵易进之涂而居难立之地者欲倾臣节以报国恩耻佞人之名慕忠臣之节感激而发万死无恨况臣之所言皆圣朝当行之事而未之行者谅有以也圣人之心岂不至此盖当乎一日万机未暇余论大臣之心岂不至此盖惧乎上疑下谤未克果行臣请言之以发圣虑臣闻国之文章应于风化风化厚薄见乎文章是故观虞夏之书足以明帝王之道览南朝之文足以知衰靡之化故圣人之理天下也文弊则救之以质质弊则救之以文质弊而不救则晦而不彰文弊而不救则华而将落前代之季不能自救以至于大乱乃有来者起而救之故文章之薄则爲君子之忧风化其坏则爲来者之资惟圣帝明王文质相救在乎巳不在乎人易曰穷则变变则通通则乆亦此之谓也伏望圣慈与大臣议文章之道师虞夏之风况我圣朝千载而会惜乎不追三代之高而尚六朝之细然文章之列何代无人盖时之所尚何能独变大君有命孰不风从可敦谕词臣兴复古道更延博雅之士布于台阁以救斯文之薄而厚其风化也天下幸甚臣又闻圣人之有天下也文经之武纬之此二道者天下之大柄也昔诸侯暴武之时孔子曰俎豆之事则甞闻之此圣人救之文也及夹谷之会孔子则曰有文事者必有武备请设左右司马此圣人济之武也文武之道相济而行不可斯须而去焉唐明皇之时太平日乆人不知战国不虑危大㓂犯关势如瓦解此失武之备也经曰祸兮福所倚福兮祸所伏又曰防之于未萌治之于未乱圣人当福而知祸在治而防乱故善安身者在康宁之时不谓终无疾病于是有节宣方药之备焉善安国者当太平之时不谓终无危乱于是有教化经略之备焉我国家文经武纬天下大定自眞宗皇帝之初犹有旧将旧兵多经战敌四夷之患足以御防今天下休兵余二十载昔之战者今已老矣今之少者未知战事人不知战国不虑危岂圣人之意哉而况守在四夷不可不虑古来和好鲜克始终唐陆贽议云犬羊同类狐䑕爲心贪而多防狡而无耻威之不悟抚之不怀虽或时有盛衰大抵常爲邉患属方靖中夏未遑外虞因其乞盟遂许结好加恩降礼有欲无违而乃邀求浸多翻覆不定託因细事啧有烦言猜矫多端其斯可验此唐人之至论也今自京至边并无关崄其或恩信不守衅端忽作戎马一纵信宿千里若邉少名将则惧而不守或守而不战或战而无功再扣澶渊岂必寻好未知果有几将可代长城伏望圣慈鉴明皇之前辙察陆贽之谠议与大臣论武于朝以保天下先命大臣密举忠义有谋之人授以方略委之邉任次命武臣宻举壮勇出群之士试以武事迁其等差壮士蒙知必怀报効列于邉塞足备非常其或自谓无虞不欲生事轻长世之䇿苟一时之安邉患忽来人情大骇自古兵不得帅鱼肉无殊乃于仓卒战鬭之间抜卒爲将豺狼竞进眞伪交驰此五代之前鉴也至于尘埃之间岂无壮士宜复唐之武举则英雄之辈愿在彀中此圣人居安虑危之备备而无用国家之福也惟圣意详之臣又闻先王建官共理天下必以贤俊授任不以爵禄爲恩故百僚师师各扬其职上不轻授下无冐进此设官之大端也我国家累圣求理而致太平大约纪纲法象唐室以臣观之宜法唐兴之时不宜法唐衰之后唐兴之时特开馆殿以待贤俊得学士十八人声满天下此文皇养将相之材以论道经邦而大化也曁之中兴徃徃得人唐衰之后此选不盛我朝崇尚馆殿目爲清华辅相之材多由此选三馆清密古谓登瀛近岁迁出内庭逼居坊陌非唐所谓集仙之馆也又其间校讐之职或不由科第以恩而除限以歳年渐于清显轻十八学士之选恐非文皇养将相之材之意也伏望圣慈与大臣议其可否重爲制度以法唐兴之时而延廊庙之器此国家之大美也惟圣意详之又谏官御史耳目之司不讳之朝宜有赏劝自陛下临政以来未闻旌一谏贠赏一御史若言而无补是选之不精言而有补岂赏之不行徒使犯颜者危缄口者安以进药石爲虚言以陈丝髪爲供职三载之后进退雷同臣恐天下窃议朝廷言路未广忠臣未劝将令谏官御史之徒尸素于朝非国家之福也惟圣意详之臣又闻先王议重君臣赏延于世大勲之后立贤爲嗣余子则以才自调不使混淆而后大防一隳頽波千载凡居近位岁进子孙簪盈门冠盖塞路贤与不肖例升京朝谓之赏延无乃太甚此必前代君危臣僣之际务相姑息因爲典故以至于斯又百司之人本避鄕役不踰数岁例与出官莫非贪忍之徒绝异孝廉之举使亲民政其弊如何开此二途歳取百数无所不有实累王风恐非任官惟贤之体也人避衆怨不敢上言遂令仕路纷纭禄位塡委文武官吏待阙踰年贪者益励其爪牙廉者悉困于寒饿徒于礼闱之内增其艰难壮士惜年数岁一举廼爲奔竞至有讼争而况修辞者不求大才明经者不问大㫖师道旣废文风益浇诏令虽繁何以戒劝士无廉让职此之由其源未澄欲波之清臣未之信也傥国家不思改作因循其弊官乱于上风坏于下恐非国家之福也傥为长乆之䇿则愿与大臣特新其议澄清此源不以谤议爲嫌当以治乱爲意此国家之福也惟圣意详之臣闻以德服人天下欣戴以力服人天下怨望尧舜以德则人爱君如父母秦以力则人视君如仇讐是故御天下者德可慿而力不可恃也伏惟皇太后陛下皇帝陛下日崇圣德以永服天下之心若夫敦好生之志推不忍之心薄于刑典厚于恻隐在物祝网于民泣辜常戒百官勿爲苛酷示天下之慈也唯圣人能之耻珠玉之玩罢组绣之贡焚晋武之雉裘出文皇之宫人少度僧尼不兴土木示天下之俭也唯圣人能之鸡鸣而起孜孜听政毎有余暇则召大臣讲议文武访问艰难此皇王之勤也唯圣人勉之贵贱亲踈赏罚惟一有功者虽憎必赏有罪者虽爱必罚舍一心之私从万人之望示天下之公也唯圣人行之自古帝王与佞臣治天下天下必乱与忠臣治天下天下必安然则忠臣骨鲠而易踈佞臣柔顺而易亲柔顺似忠多爲美言骨鲠似彊多所直谏美言者得进则佞人满朝直谏者见踈则忠臣避世二者进退何以辨之但日闻美言则知佞人未去此国家之可忧也日闻直谏则知忠臣左右此国家之可喜也伏惟圣明不可不察自古王者外防夷狄内防姦邪夷狄侵国姦邪败德国侵则害加黎庶德败则祸起萧墻乃知姦邪之凶甚于夷狄之患伏惟圣明常好正直以杜姦邪此至理之本也臣又闻圣人宅九重之深鎭万国之望以静制动以重爲威如天之高如地之深使人不得容易而议也昨覩銮驾顺动稍频恐非深居九重静鎭万国之意况进奏院报于天下天下闻之恐损威重先朝以御宇日深功成天下廵幸之费尚或谏止今继明之始圣政方新宜加忧勤深防逸豫则人心大悦天道降康不比先帝功成之年未可轻爲巡幸伏惟圣慈再三详览每有顺动必循典礼以服天下之望臣又闻人主纳远大之谋乆而成王道纳浅末之议乆而成乱政方今圣人在上贤人在侧取舍之际岂有未至然而刑法之吏言丝髪之重轻钱谷之司举锱铢之利病则徃徃谓之急务响应而行或有言政教之源流议风俗之厚薄陈圣贤之事业论文武之得失则徃徃谓之迂说废而不行岂朝廷薄远大之谋好浅末之议哉伏望圣慈纳人之谋用人之议不以远大爲迂说不以浅末爲急务则王道大成天下幸甚臣又闻圣人之至明也临万几之事而不敢独断圣人之至聪也纳羣臣之言而不敢偏听独断则千虑或失偏听则衆心必离人心离则社稷危而不扶圣虑失则政教差而弥远故先王务公共设百官而不敢独断者惧一虑之失也开言路采羣议而不敢偏听者惧衆心之离也今圣政方新动思公共委任两地岀入万几万几之繁能无得失乃许羣臣上言以𥙷其阙使上无蒙蔽下无壅塞有以见圣人之不独断也天下幸甚然而臣下上言密陈得失未可尽以爲实亦当深䆒其宜或务窥人短长或欲希㫖上下动揺赏罚之柄离隔君臣之情似是而非言伪而辩虽圣鉴之下能无惑焉偶动宸衷无益王道似此密奏之类更望圣慈深加详览与大臣议论可否然后施行傥密奏之言便以爲实内降处分一面施行则谗譛之人縁隙而进以讦爲直以诈爲忠使内外相疑政教不一非致理之本也古人有言曰爲君难爲臣不易者其在此乎伏惟圣明不可不察又自古亲近小臣率多纎佞恃国恩宠爲人阶縁公议未行私请先至如此则人皆由径政有多门伏望圣慈深爲防虑以存至公之道也臣曲陋之人本无精识览前王之得失䆒圣朝之取舍因敢罄而陈之伏望圣慈详择一二干犯天威臣无任战汗激切屏营之至臣某昧死谨言范文正公集卷第七范文正公集范文正公集卷第八范文正公集卷第八上张右丞书干兴元年十二月日文林郎试祕书省校书郎权集庆军节度推官监泰州西溪鎭盐仓范某谨斋戒选日裁书拜于右丞某闻先知觉后知先觉觉后觉伊尹之心也哲人传焉故贤贤相与其道不息若显若隐者则惟时尔使伊尹之心邈乎无传则贤贤相废来代以降岂复有致君尧舜觉天下之后觉者哉今有施阿衡之才之道而将博其传者可无眷眷以求其人乎有服膺仁义亲逢圣贤而未预其传者可无遑遑以听于大人之门乎敢斋戒以辨之恭惟右丞维岳降神仪我华旦文以鼓天下之动学以逹天下之志始乃育大节历小位艰难备思造次惟道践七諌之清列奉万枢之宻府奏议森乎朝听顾问沃于天心早以位峻中司礼严百辟人神恊赞贰于台宰邴侯之问系乎惨舒叔相之才着于礼乐而常居以正色动惟至诚名可巽而道不可屈怀可卷而节不可降故昨让庙堂之高回星象之度能轻人之至重易人之至难故道清朝廷名高泰山盖尽美矣然我宋重明累圣与周比隆贤人之业宜卫社稷当复正荧煌之座爲万邦之休光四海之景福此右丞之才之道之万一也天下才士莫不稽颡仰望光明但仲尼日月之阶难爲其升尔某何人也可预陶甄之末其大幸者生四民中识书学文爲衣冠礼乐之士研精覃思粗闻圣人之道知忠孝可以奉上仁义可以施下功名可存于不朽文章可贻于无穷莫不感激而兴慨然有益天下之心垂千古之志岂所谓不知量也又昔人云一卷之书必立之师岂天下之道无从而正之而可得其指要乎某所以鸡鸣孜孜望其有获于此而当世大君子以某雕虫之技而怜之者有矣未有谓某之诚可言天下之道者今复吏于海隅葭菼之中与国家补锱铢之利缓则罹咎勐且贼民穷荒绝岛人不堪其忧尚何道之可进自惜属文未逹见书未博三十爲学未获事大贤人之师周旋其心未能受大君子之道其愚不巳尚遑遑乎听于大人之门恭惟右丞播洪钧之仁矜其不肖以一言置于左右至于稼穑之难狱讼之情政教之繁简货殖之利病虽不能辨亦甞有闻焉似可备僚俊之末议且使朝夕执事于前观之可否如得其诚愿预教育然后天下之道可得而明阿衡之心可得而传使某会遇之日有益于当时有垂于将来乃右丞之道传传而不朽矣昔郭隗以小才而逢大遇则燕昭之名于今称道黄公天人也有以跪履而授帝师之道者岂以孺子而舍诸智愚不同人则然矣先民有言曰希圣者亦圣之徒也此庶几于万一然干犯台严无任狂越战兢之至不宣某再拜蝢首上执政书天圣五年月日丁忧人范某谨择日望拜上书于史馆相公集贤相公叅政侍郎叅政给事某居亲之丧上书言事踰越典礼取笑天下岂欲动圣贤之知爲身名之计乎某谓居丧越礼有诛无赦岂足动圣贤之知耶矧亲安之时官小禄薄今亲亡矣纵使异日授一美衣对一盛馔尚当泣感风树忧思无穷岂今几筵之下可爲身名之计乎不然何急急于言哉盖闻忠孝者天下之大本也其孝不逮矣忠可忘乎此所以冐哀上书言国家事不以一心之戚而忘天下之忧庶乎四海生灵长见太平况今圣人当天四贤同德此千百年中言事之秋也然圣贤之朝岂资下士之补益乎盖古之圣贤以刍荛之谈而成大美者多矣岂俟某引而质之况儒者之学非道不谈某敢企仰万一因拟议以言之皆今易行之事其未易行者某所不言也恭惟相府居百辟之首享万钟之厚夙兴夜寐未始不欲安社稷跻富寿荅先帝之知致今上之美况圣贤存诚以万灵爲心以万物爲体思与天下同其安乐然非思之难致之难矣某窃览前书见周汉之兴圣贤共理使天下爲富爲寿数百年则当时致君者功可知矣周汉之衰姦雄竞起使天下爲血爲肉数百年则当时致君者罪可知矣李唐之兴也如周汉焉其衰也亦周汉焉自我宋之有天下也经之营之长之育之以至于太平累圣之功岂不大哉然否极者泰泰极者否天下之理如循环焉惟圣人设卦观象穷则变变则通通则乆非知变者其能乆乎此圣人作易之大㫖以授于理天下者也岂徒然哉今朝廷乆无忧矣天下乆太平矣兵乆弗用矣士曾未教矣中外方奢侈矣百姓反困穷矣朝廷无忧则苦言难入天下乆平则倚伏可畏兵乆弗用则武备不坚士曾未教则贤材不充中外奢侈则国用无度百姓困穷则天下无恩苦言难入则国听不聪矣倚伏可畏则姦雄或伺其时矣武备不坚则戎狄或乘其隙矣贤材不充则名器或假于人矣国用无度则民力巳竭矣天下无恩则邦本不固矣傥相府思变其道与国家磐固基本一旦王道复行使天下爲富爲寿数百年由今相府致君之功也傥不思变其道而但维持岁月一旦乱阶复作使天下爲血爲肉数百年亦今相府负天下之过也昔曹叅守萧何之规以天下乆乱与人息肩而不敢有爲者权也今天下乆平修理政教制作礼乐以防微杜渐者道也张华事西晋之危而正人无徒故维持纪纲以延岁月而终不免祸以大乱天下今圣人在上老成在右岂取维持之功而忘磐固之道哉某窃谓相府报国致君之功正在乎固邦本厚民力重名器备戎狄杜姦雄明国听也固邦本者在乎举县令择郡守以救民之弊也厚民力者在乎复游散去冗僣以阜时之财也重名器者在乎愼选举敦教育使代不乏材也备戎狄者在乎育将材实邉郡使夷不乱华也杜姦雄者在乎朝廷无过生灵无怨以绝乱之阶也明国听者在乎保直臣斥佞人以致君于有道也夫举县令择郡长以救民之弊者何哉某观今之县令循例而授多非清识之士衰老者爲子孙之计则志在苞苴动皆徇巳少壮者耻州县之职则政多苟且举必近名故一邑之间簿书不精吏胥不畏徭役不均刑罚不中民利不作民害不去鳏寡不恤游墯不禁播蓻不增孝悌不劝以一邑观之则四方县政如此者十有七八焉而望王道之兴不亦难乎某恐来代之书论得失者谓相府有不救其弊之过矣如之何使斯人之徒爲民父母以困穷其天下又朝廷乆有择县令郡长之议而不遂行者盖思退人以礼不欲动多士之心故务因循而重改作也岂长世之䇿哉傥更张之际不失推恩又何损于仁乎今约天下令録自差京朝官外不过千数百贠自来郊天之恩鲜及州县若天下令録自大礼以前满十考者可成资日替与职官七考以上可满日循其资俸除録事叅军则县令中昬迈常常之流可去数百人矣盖职官録事叅军不甚亲民爲害亦细此谓退人以礼士岂有怨心哉其间课最可尚论荐颇多俟到铨衡别议畴赏前旣善退后当精选其判司簿尉不由荐举初入令録之人并可注録事叅军如无贠阙可授大县簿尉仍赐令録之俸其曾任令録有过该恩合入本资者可依初入之例颁此数条入令者鲜然后委清望官于幕职判司簿尉中历三考以上具理绩举充其川广福建县令可委转运使等就近于判司簿尉中举移庶从人便若此后诸处县令特有课最可旌尚者宜就迁一官更留三载庶其宣政者可以成俗其侥倖者自从朝典如此行之三五年中天下县政可澄清矣愿相府爲天下生灵而行之爲国家盘固基本而思之不以听刍荛爲嫌而罢之则天下幸甚幸甚某又观今之郡长鲜克尽心有尚迎送之劳有贪燕射之逸或急急于富贵之援或孜孜于子孙之计志不在政功焉及民以狱讼稍简爲政成以教令不行爲坐鎭以移风易俗爲虚语以简贤附势爲知几清素之人非縁嘱而不荐贪黩之辈非寒素而不糺纵胥徒之姦尅宠风俗之奢僭况国有职制禁民越礼颁行巳乆莫能举按使国家仁不足以及物义不足以禁非官实素飡民则菜色有恤鳏寡则指爲近名有抑权豪则目爲掇祸苟且之弊积习成风俾斯人之徒共理天下王道何从而兴乎某恐来代之书论得失者亦谓圣朝有不救其弊之过矣然朝廷以黜陟郡长爲难者官有定制不欲动摇惧其招怨谤而速侥倖尔故知县两任例升同判同判两任例升知州柰何在下之时饰身修名邀其清举居上之后志满才乏愆于素持止能偷安未至覆餗故贤愚同等清浊一致此乃朝廷避怨于上移虐于下俟其自败民何以堪故郑庄公伺共叔之自弊而春秋罪焉以其长恶也易曰履霜坚氷至由辨之不早辨也此圣人昭昭之训岂用于先王而废于今日者哉近年诸处郡长以赃致罪者数人皆贯盈之夫乆爲民患如此之类至终不败者岂止数人而巳乎虽转运使提点刑狱职在访察其如位望相亚怨仇可敌非致败露鲜敢发明宜乎论道之间激扬天下古者天子五载一巡皇上疑命于今六载矣以军国重大未可行远古之道今郊礼之余宜宣大庆可于两制以上密选贤明巡行诸道以兴利除害黜幽陟明舒惨四方岂同常务可命御史严谕百僚与出使之官绝书刺徃还之礼仍翌日首涂以禁请託茍利天下大体何伤所出使之官宜以宣庆爲名安远听也其诸道知州同判耄者懦者贪者虐者轻而无法者堕而无政者皆可奏降以激尸素又四方得以上闻未举巡守之礼而遣观风之使非不典也然后委清望官于朝臣同判中举诸郡长于朝臣知县中举诸同判今后同判之官非着显效及有殊荐虽或乆次止可加恩郡国之符不当轻授其知县之人入同判者宜比此例如此行之天下郡政其滥鲜矣今一司一务犹或举官一郡之间生灵数万反可轻授于人乎愿相府爲天下生灵而行之爲国家盘固基本而行之不以听刍荛爲嫌而罢之天下幸甚幸甚某前所谓官有定制不欲动揺惧其招怨谤而速侥倖者两宫圣人临轩命使激扬善恶澄清天下何怨谤之有乎自兹以降非举不授举官之责厥典非轻何侥倖之有乎如所举之人果成异政则宜旌尚举主以劝来者圣朝未行此典盖亦阙矣县令长旣得其才然后复游散去冗僭以阜时之财者何哉某观天下谷帛厥价翔起议者谓生灵旣庶使之然矣某谓生者旣庶则作者复衆岂旣衆之爲累哉盖古者四民秦汉之下兵及缁黄共六民矣今又六民之中浮其业者不可胜纪此天下之大蠹也士有不稽古而禄农有不竭力而饥工多竒器以败度商多竒货以乱禁兵多冗而不急缁黄荡而不制此则六民之浮不可胜纪而皆衣食于农者也如之何物不贵乎如之何农不困乎某谓谷帛之贵由其播蓻不增而资取者衆也金银之贵由其制度不严而器用者衆也或谓资四夷之取而使之然则山川之所出与恩信之所给自可较之非某所敢知也今议更张之制繁细非一某敢略而陈之夫释道之书以眞常爲性以清净爲宗神而明之存乎其人智者尚难于言而况于民乎君子弗论者非今理天下之道也其徒繁秽不可不约今后天下童行可于本贯陈牒必诘其鄕党苟有罪戾或父母在鲜人供养者勿从其请如巳受度而父母在别无子孙勿许方游则民之父母鲜转死于沟壑矣斯亦养惸独助孝悌之风也其京师寺观多招四方之人宜给本贯凭由乃许收録斯亦辨姦细复游散之要也其天下寺观毎建殿塔蠧民之费动踰数万止可完旧勿许创新斯亦与民阜财之端也又古者兵在于民且耕且战秦汉之下官库爲常贵武勇之精备征伐之急也今诸军老弱之兵讵堪征伐旋降等级尚费资储然国家至仁㫖在存活若诏诸军年五十巳上有资产愿还乡里者一可听之稍省军储复从人欲无所归者自依旧典此去冗之一也又诸道巡检所綂之卒皆本城役徒殊非武士使之禁暴十不当一而诸州常患兵少日旋招致谷帛之计其耗万亿以某观之自京四向千里之间或多㓂盗盖创置巡检路分颇多而卒伍至羸捕掩无効非要害者宜悉罢之所存之处资以禁军训练旣精冦盗如取况千里之内抽发非难又使少历星霜不至骄惰彼无用之卒可减万数庶使诸郡节于招致此去冗之次也又京畿三辅五百里内民田多隙农功未广旣巳开导沟洫复须举择令长使询访父老研求利病数年之间力致富庶不破什一之税继以百万之籴则江淮馈运庶几减半挽舟之卒从而省焉此亦去冗之大也至于工之奇器败先王之度商之奇货乱国家之禁中外因之侈僣上下得以骄华宜乎大变浇漓申严制度使珠王寡用谷帛爲寳此又去僣丰财之本也今盛朝之代何事而不可行乎曩者国家禁泥金之饰乆未能绝一旦使命妇不服工人不作于今天下无敢衣者使其余奢僣皆如泥金之法亦何患不禁乎又播蓻之家古皆督责今国家有劝农之名无劝农之实毎于春首则移文于郡郡移文于县县移文于鄕乡矫报于县县矫报于郡郡矫报于使利害不察上下相蒙岂朝廷之意乎若县令郡长一变其人乃可诏书丁宁复游散之流抑工商之侈去士卒之冗劝稼穑之勤以周礼司徒之法约而行之使播者蓻者以时以度勤者惰者有劝有戒然后致天下富之寿之彼不我富不我夀者岂能革之哉此则厚民力固邦本之道也观夫国风之七月小雅之甫田皆以农夫之庆爲王化之基岂圣人不思而述者乎故周汉李唐虽有祸乱而能中兴者人未厌德作乱者不能革天下之心是邦本之固也六朝五代之乱鲜克中兴者人厌其德弔民者有以革天下之心是邦本之不固也然则厚民力固邦本非举县令择郡长则莫之行焉或谓举择令长乆则乏人亦何道以嗣之某谓用而不择贤孰进焉择而不教贤孰继焉宜乎愼选举之方则政无虚授敦教育之道则代不乏人今士材之间患不稽古委先王之典宗叔世之文词多纎秽士惟偷浅言不及道心无存诚曁于入宫鲜于致化有出类者岂易得哉中人之流浮沉必矣至于明经之士全暗指归讲议未甞闻威仪未甞学官于明上贻笑不暇责其能政百有一焉诗谓长育人材亦何道也古者庠序列于郡国王风云迈师道不振斯文销散由圣朝之弗救乎当太平之朝不能教育俟何时而教育哉乃于选用之际患其才难亦由不务耕而求获矣今春诏下礼闱凡修词之人许存䇿论明经之士特与旌别天下之望翕然称是其间所存䇿论不闻其谁激劝未明人将安信傥使呈试之日先䇿论以观其大要次诗赋以观其全才以大要定其去留以全才升其等级有讲贯者别加考试人必强学副其精举复当深思治本渐隆古道先于都督之郡复其学校之制约周官之法兴阙里之俗辟文学掾以专其事敦之以诗书礼乐辨之以文行忠信必有良器蔚爲邦材况州县之用乎夫庠序之兴由三代之盛王也岂小道哉孟子谓得天下英材而教育之一乐也岂偶言哉行可数年士风丕变斯择材之本致理之基也又李唐之盛常设制科所得大才将相非一使天下竒士学经纶之盛业爲邦家之大器亦䇿之上也先朝偶属多务暂停此科今可毎因贡举之时申其坠典必有国士继于唐人岂非邦家之盛选欤勿谓未必得人遂废其道此皆愼选举敦教育之道亦何患乏人哉傥国家行此数事若今刑政之用心则无不成焉前代乱离鲸吞虎噬无卜世卜年之意故斯道乆缺反爲不急之务旣在陈平之朝当爲长乆之道岂如西晋之祸而有何公之叹者乎愿朝廷念祖宗之艰难相府建风化之基本一之日图之二之日行之不以听刍荛爲嫌而罢之则天下幸甚幸甚至于嵓穴草泽之士或节义敦笃或文学高古宜崇聘召之礼以厚浇竞之风国家近年羔鴈弗降或有考槃之举不踰助教之命孝廉之士适以爲辱何敦劝之有乎又流外之官澄清未至㳂之则百姓受弊革之则诸司乏人将使群谤不兴衆心知劝不若敦仍旧之制加奖善之方自簿尉两任有举奏者许入録事叅军録事叅军有举奏者许入职事官或换三班使臣旣有进身之阶岂无畏法之志设使流内之人无迁进之望而能尽公者必亦鲜矣今后百司新入之人或采其艺能或出于仕族行藏必审考试必精避役之人无图之类严革其弊高爲之防旣激其流复澄其源亦何患流外之冗乎某又谓育将材实邉郡使夷不乱华者何哉盖闻古之善御戎者将不乏人则师战而不衂邉不乏廪则城围而不下狄疑且畏罔敢深入此刘汉所以长也不善御戎者将在贵臣邉须远馈故战之则衂围之则下狄无疑畏乗虚深入此石晋之所以亡也今兵乆不用未必爲福在开元之盛有函谷之败可龟鑑矣何哉昔之战者耄然巳老今之壮者嚣而未战闻名之将徃徃衰落岂无晚辈未闻边功此必庙堂之所思也仍闻㳂边诸将不谋方略不练士卒结援弭谤固禄求宠一旦急用万无成功加以边民未丰边廪未实下武之际兵寡食足如屯大军必烦逺馈则中原益困四夷益矫深入之虞未可量也于时庙堂之上虽有臯陶之谋伯益之赞不亦难乎夫天下祸福如人家道成于覆篑败于疾雷圣朝岂恃其太平而轻其后计王衍之鉴岂曰不明清谈之间坐受其弊盖备之弗预知之弗爲许下之兵日血十万岂不痛心哉今西北和好诚爲令图安必虑危备则无患昔成周之盛王道如砥及观周礼则大司马阵战之法粲然具存乃知礼乐之朝未甞废武今孙吴之书禁而废学苟有英杰受亦何疑且秦之焚书也将以愚其生人长保天下及其败也陈胜吴广岂读书之人哉况前代名将皆洞逹天人嗣续忠孝将门出将史有言焉今将家子弟蔑闻韬钤无所用心骄奢而巳文有武备此能备乎今可于忠孝之门搜智勇之器堪将材者密授兵略历试邉任使其识山川之向背历星霜之艰难一朝用之不甚顚沛十得三四不云盛乎至于四海九州必有壮士宜设武举以收其遗唐郭子仪武举所得者也斯可遗乎又臣僚之中素有才识可赐孙吴之书使知文武之方异日安邉多可指任此皆育将才之道也又㳂邉知同精加举择特授诏命专谋耕桑三五年间丰其军廪此则实边郡之道也将材旣育边郡旣实师战而不䘐城围而不下狄疑且畏敢深入乎纵有搔动朝廷可高枕矣前代御戎其䇿非一唐陆贽议縁邉备守之术请置本土之兵勤营田之利与今事宜相近可约而行也本土之兵者若今之北邉有云翼招收之军更可增致作爲竒兵至于营田之利宜常兴作而加焉愿相府爲国家安危思之五代之乱非远也爲河朔生灵思之景德之前未乆也今相府劳一夕之思绝百代之耻无使中原见新覊之马赤子入无知之俗则天下幸甚幸甚圣人曰㣲管仲吾其𬒳髪左袵又曰民到于今受其赐管仲覇臣也而能攘戎狄保华夏功高当时赐及来代况朝廷之盛德乎某又谓朝廷无过生灵无怨以绝乱之阶者何哉盖天下姦雄无代无之或穷爲夜舞或起爲大盗伺朝廷之过执以爲辞幸生灵之怨弔而称义不然亦何名而动哉今明盛之朝岂有大过亦宜辨于毫末杜其坚氷或戚近挠权或土木耗国或禄赏未均或纲纪未修或任使未平斯亦过之渐也某敢小举其失以言之国家戚近之人不可不约除拜之际宜量其才非曰惜恩惧乎致㓂若力小任重则挠权乱法增朝廷之过启姦雄之志易曰小人而乘君子之器盗思夺之矣所谓盗者其姦雄之谓乎今道路传闻或缁黄之流或术艺之辈结託戚近邀求进贡或受恩赐或与官爵此挠权之渐矣可不畏乎夫赏罚者天下之衡鑑也衡鑑一私则天下之轻重妍丑从而乱焉此先王之所愼也又土木之兴乆爲大蠧或谓土木之费出于内帑无伤财害民之弊故爲之而弗戒也某谓内帑之物出于生灵太祖皇帝以来深思远虑聚之积之爲军国急难之备非謟神侒佛之资也国家祈天永命之道岂在兹乎如洞眞寿宁之宫以延燎之灾一夕逮尽岂非天意警在帝心示土木之所崇非神灵之所据也安可取民人膏血之利辍军国急难之备奉有爲之惑冀无状之福岂不误哉一旦有苍卒之忧须给赏之资虽欲重困生灵暴加率歛其可及乎此耗国之大也可不戒哉傥谓内藏丰盈用不可竭则日者黄河之役使数十州之人极力负资奔走道路岂惜府库之余而不用之耶故土木之妖宜其悉罢岂相府之不言乎两宫之不听乎又文武百官之禄取兵荒五代之制或职轻禄重或职重禄轻重轻之间奔竞者至大亨之世犹患不均岂圣朝之意乎所宜损之益之以建其极又今三司之官差除颇异禄赐弗轻何知弊而不言多养望以自进天下金谷决于羣胥掊克无厌取怨四海使先帝寛财之命弗逮于民和气屡伤丰年寡遇曾不谓之过乎盖由三司之官不制考限不责课最朝受此职夕求他官直云假涂相与匿祸天下受弊职此之由岂圣朝之意乎宜其别制考课重议赏罚激朝端之俊杰救天下之疲瘵其庶几乎又古之勲臣赏延于世今则毎举大庆必行此典自两省以上奏荐子弟并爲京官比于庶僚亦旣优矣而特毎岁圣节各序子孙谓之赏延黩乱巳甚先王名器私假于人曾不谓之过乎非君危臣僣之朝何其姑息之如是耶遂使廕序之人塞于仕路曾未稽古使以司民国家患之屡有釐革然但革其下而不革其上节于彼而不节于此天下岂以爲然哉我相府岂惜一孺之恩不爲百辟之表乎又远恶之官多在寒族权贵之子鲜离上国周旋百司之务懵昧四方之事况百司者朝廷之纲纪风教之戸牖咸在童孺曾无激扬使寺省之规剥牀至足公卿之嗣怀安败名未甞试难何以致逺非独招缙绅之议实亦玷钧衡之公此则禄赏未均任使未平纲纪未修之类也斯弊巳乆何可极乎惟我相府能革其弊能变其极而天下化成不爲难矣晋赵王伦石勒之徒心窥天子口责丞相岂非姦雄之人伺朝廷之过乎又今乆安之民不经涂炭劳则易怨扰则易惊勐将谋臣威信未着况邉民尚困边廪尚乏苟有搔动馈运所艰武备未坚狄志可骋旣挠之以征战或加之以饥馑生灵穷而姦雄奋迅鼓舞羣小血视千里此五代之鉴昭昭焉非止方册之有云抑亦耳目之可接也我太祖皇帝亦甞有事四方劳于馈运而生灵不敢怨姦雄不敢动者何哉一则余民乆在涂炭乍覩明盛如子得母纵有劳役未甚曩昔此生灵所以不敢怨也又当乘天开之运震神武之威征伐四方动如山压况躬擐甲胄备甞艰难勐将如云谋臣如雨此姦雄所以不敢动也所谓彼一时此一时尔今朝廷岂谓当时之易而不虑今时之难乎又谓保直臣斥佞人以致君于有道者何哉有若人未之病则苦口之药鲜进焉国未之危则逆耳之言鲜用焉故佞人易进直臣易退其致君于有道也难哉及其旣病也药必错杂而进故鲜效焉及其旣危也言必错杂而用故鲜功焉盖佞人在矣直臣远矣其悔之也难哉今朝廷乆安苦言而不用者势使之然矣天深戒而不变者祸可畏矣伏闻京师去歳大水今岁大疫四方闻之莫不大忧此天之有以戒也岂徒然乎而京师之灾甚于四方何哉盖京师者政教之所出君相之所居也祸未盈而天未绝故鉴戒形焉不独恐惧其心必使修省其政国家之德尚可隆天下之道尚可行也傥弗惧于心弗修于政渐盈于祸渐绝于天则国家四海将如何哉或谓国家之灾由历数之定非政教之出若如所论则夏禹九畴之书果妖言耶岂欲弃而焚之乎茍天下有善则归诸巳天下有祸则归诸天岂圣朝之用心愿黜术士之言奉先王之训必不谬矣必无过矣于保直臣斥佞人则两宫二省之心如日星焉孰可蔽其明乎纵有行伪而坚言伪而辩试于行事人焉廋哉徃日不极言而今极言者学陋之人思虑未精又亲安之时上惧失禄不幸亲今亡矣朝廷或怒之自顶至踵惟忠也又何忧乎傥相府思变其道与国家作长乆之计固其基本一旦王道复行使天下爲富爲寿数百年则福在国家功在相府得与天下生灵长见太平幸甚幸甚窃以五代以来诸侯暴酷视民如芥生杀由之皇朝龙兴典章一寛眞宗皇帝至仁如天尽心于此内则举执法之吏外则创按刑之司徒流之间无敢差者若今于教化之道复如刑名之用心亦何患不至乎今缙绅之间多议按刑之司无益于外亦思之未深耳如得其人糺察四方绝斯民之冤恊先帝之志岂无益乎得人而巳不可谓川之旣平可壤其防也今王刑旣清王道可行此天下士人爲相府惜其时也或曰天下之事犹指诸掌岂相府弗克行乎亦在两宫之意尔谓人主在上或喜怒生杀或好恶邪正则谏诤之际爲臣不易也若乃修四方之政教正百司之纲纪澄清风俗相府之职也岂必两宫之意乎傥相府疑某之言谓欲矫圣贤之知爲身名之计岂不能终丧之后爲歌爲颂润色盛德以顺美于时亦何必居丧上书俞越典礼进逆耳之说求终身之弃而自置于贫贱之地乎盖所谓不敢以一心之戚而忘天下之忧是不爲身名之计明矣观前代国家当其安也士人上言论兴亡之道非圣主贤相则百不一采及其徃也则后之史臣收于简䇿爲来代之鉴今日之言愿相府采其一二爲国家天下之益不愿后之史臣收于简策爲来代之鉴狂斐之人诛赦惟命以庙堂深严恐不得上乃敢相门之下各致此书庶有一逹于聪明干犯台严下情无任惶恐激切之至不次某死罪惶恐再拜上资政晏侍郎书天圣八年月日具衔范某谨斋沭再拜上书于资政侍郎某近者伏蒙召问曾上封章言朝廷礼仪事果有之乎某甞辱不次之举矧公家之事何敢欺黙因避席而对曰有之遽奉严教云尔岂忧国之人哉衆或议尔以非忠非直但好奇邀名而巳苟率易不已无乃爲举者之累乎某方一二奉对公曰勿爲强辞某不敢犯大臣之威再拜而退退而思之则自疑而惊曰当公之知惟惧忠不如金石之坚直不如药石之良才不爲天下之奇名不及㤗山之高未足副大贤人之清举今乃一变爲尤能不自疑而惊乎且当公之知爲公之悔傥黙黙不辨则恐缙绅先生诮公之失举也如此某何面目于门墙哉请露肝膂之万一皆质于前志非敢左右其说惟公之采择庶几某进不爲贤人之疑退不爲贤人之累死生幸甚死生幸甚某天不赋智昧于几㣲而但信圣人之书师古人之行上诚于君下诚于民韩愈自谓有忧天下之心繇是时政得失或甞言之岂所谓不知量也盖闻昔者圣人求天下之言以共理天下于是命百官箴阙百工献艺则大臣小臣无非谏也建善旌立谏鼓谘刍荛采謡咏斯则何远何近咸可言也此诚历代令王惧上有所未闻下有所未逹特崇此道以致天下之言俾九重之深无所蔽也亦必忧国大臣惧义有所未从谏有所未上复广此道以致天下之情冀万乘之心有以动也某又闻事君有犯无隐有谏无讪杀其身有益于君则爲之卫顗曰非破家爲国杀身成君者谁能犯颜色触忌讳建一言哉亦忠臣之分也而曰不在其位不谋其政者谓各司其局不相侵官如当二千石之位则不责尚书之政当尚书之位则不责三公之政非言路之谓矣又曰天下有道庶人不议盖言有道之朝教化纯𬒳则庶人无所议焉某登进士第由幕府历宰字爲九卿之属似非庶人敢不议乎如云远不当谏则伯夷叩马谏武王岂近臣哉太公谓之义士夫子称其贤人曾不以远而爲过乎至于颕考叔曹刿杜篑絃高鲁仲连梅福之徒皆远而谋国者也前史嘉之况国家以公之清举置某于近阁同文馆之列唐文皇于此延天下之才使多识前言徃行以谘政教之得失备廊庙之选用如朝廷延才之意不减于前则某事君于此非远也又闻言未及而言谓之躁今国家诏百官转对使明言圣躬之过失宰司之阙遗其不预转对者俾实封章奏以闻则某非言未及而言也若以某好竒爲过则伊尹负鼎太公直钓仲尼诛侏儒以尊鲁夷吾就缧绁而覇齐蔺相如夺璧于强邻诸葛亮邀主于弊庐陈汤矫制而大破单于祖逖誓江而克清中原房乔杖䇿于军门姚崇臂鹰于渭上此前代圣贤非不竒也某患好之未至尔若以某邀名爲过则圣人崇名教而天下始劝庄叟云爲善无近名乃道家自全之说岂治天下者之意乎名教不崇则爲人君者谓尧舜不足慕桀纣不足畏爲人臣者谓八元不足尚四凶不足耻天下岂复有善人乎人不爱名则圣人之权去矣经曰立身扬名又曰善不积不足以成名又曰耻没世而名不称又曰荣名以爲寳是则教化之道无先于名三古圣贤何甞不着于名乎某患邀之未至尔某又闻天生蒸民各食其力惟士以有德可以安君可以庇民于是圣人率民以养士易曰不家食吉如其无德何食之有某官小禄㣲然岁受俸禄仅三十万窃以中田一畆取粟不过一斛中稔之秋一斛所售不过三百金则千畆之获可给三十万以丰歉相半则某岁食二千畆之入矣其二千畆中播之耨之获之歛之其用天之时地之利民之力多矣傥某无功而食则爲天之螟爲民之螣使鬼神有知则爲身之殃爲子孙之患某今职在校讐务甚清素前编后简海聚云积其间荒唐诡妄之书十有七八朱紫未辨膏肓柰何某栖迟于斯绝无补益上莫救斯文之弊下无庇斯人之德诚无功而食矣所可荐于君者惟忠言耳况我国家以六合之广四叶之盛抚旣济之食防未然之几兢兢持盈旰昊不暇谓今天下民庶而未富士薄而未教礼有所未格乐有所未谐多士之源有所未澄百司之纲有所未振兵轻而有所未练邉虚而有所未计赏罚或有所未一恩信或有所未充乃诏百官转对其未预者并许封章此吾君尽心以虚受天下之言也亦天下君子尽心以助成王道之日也然献言之初或有所赏于是浮浅侥觊之辈争爲烦言或采其细而伤其大或夸其利而隐其害下冐上之宠而矫其辞上疑下之躁而轻其说此政教之大害也某远观五帝三王爵以尚德禄以报功未有赏其空言者至于舜俞禹拜惟重其言而行之逮夫春秋之时则有举贒之赏唐文皇赏孙伏伽之谏以天下始定而权以进之未始乆行焉今朝廷必欲求有道之言在其择而必行不在其诱于必赏言而无赏则眞有忧天下之心者不废其进焉然后下不冐上之宠而直其辞上不疑下之躁而重其说此政教大利也某亦甞闻长者之余论郁于胷中而莫敢罄发者耻与浮浅侥觊之徒受上之疑于国门矣谋昨辄言国家冬至上寿之礼者斯言有罪必不疑其侥觊矣是故轻一死以重万代之法请皇帝率亲王皇族于内中上皇太后圣寿请诏宰臣率百僚于前殿上两宫圣寿实无减皇太后尊崇之威又足存皇帝贵高之体盖一人与亲王皇族上寿于内则母子之义亲君臣之礼异与百僚上寿于外则是行君臣之仪非敦母子之义在今两宫慈圣仁孝之德而行此典则未见其损柰何后代必有舅族强炽窃此爲法以仰制人主者矣圣朝旣不能正之使后代忠臣何所执议先王制礼之心非万世利则不行焉或五帝不相㳂乐三王不相袭礼此何泥于古乎某谓礼乐等数㳂革可移帝王名器干坤定矣岂㳂革之可言哉若谓某不知圣人之权则孔子何以谓晋文公谲而不正以臣召君不可以训书曰天王狩于河阳是讳其权而正其礼也岂昧于权哉小臣昧死力言大臣未能力救苟诚爲今日之事未量后代之患岂小臣之狂言大臣之未思也某天拙之効不以富贵屈其身不以贫贱移其心傥进用于时必有甚于今者庶几报公之清举如求少言少过自全之士则滔滔乎天下皆是何必某之举也夫天下之士有二党焉其一曰我发必危言立必危行王道正直何用曲爲其一曰我逊言易入逊行易合人生安乐何用忧爲斯二党者常交战于天下天下理乱在二党胜负之间尔傥危言危行获罪于时其徒皆结舌而去则人主蔽其聦大臣丧其助而逊言逊行之党不战而胜将浸盛于中外岂国家之福大臣之心乎人皆谓危言危行非远害全身之谋此未思之甚矣使缙绅之人皆危其言行则致君于无过致民于无怨政教不坠祸患不起太平之下浩然无忧此远害全身之大也使缙绅之人皆逊其言行则致君于过致民于怨政教日坠祸患日起大乱之下忷然何逃当此之时纵能逊言逊行岂远害全身之得乎凡今之人生于太平非极深研几岂斯言之信哉昔魏晋之乱哲人罹忧至有管宁之徒渉海而遁某今进危言于君亲蹈危机于朝廷不犹愈于渉海之险而遁于异域者乎傥以其逺而尽心不谓之忠言而无隐不谓之直则而今而后未知所守矣惟公察某之辞求某之志谓尚可教则愿不悔前日之举而加平生之知使某罄诚于当时垂光于将来报德之心宜无穷巳傥察某之志如不可教则愿昌言于朝以绝其进前奏旣巳免咎此书尚可议责使黜之辱之不爲贤人之累则某退藏其身省求其过不敢以一朝之责而忘平生之知报德之心亦无穷巳恭惟资政侍郎羽翼旧贤股肱近辅赫赫之猷天下所望愿论道之余一赐鉴虑与其进则天下如某之徒皆不召而进矣与其退则天下如某之徒皆不斥而自退矣决天下进退者其在公一言乎干犯台严不任战惧之至不宣某再拜范文正公集卷第八范文正公集范文正公集卷第九范文正公集卷第九后学时兆文校正后学黄姬水校正后学李鳯翔校正十五世孙启乂同校十六世孙惟元同校上时相议制举书天圣八年五月日其位某再拜上书于昭文相公某昨者伏蒙圣恩优赐差任盖钧造之际靡不获所退省踈拙且惊且惧况唐虞旧域风俗淳俭狱无积讼亭鲜过客栖迟偃仰何以报国然甞试思之似有所𥙷敢不冐黩而言之夫善国者莫先育材育材之方莫先劝学劝学之要莫尚宗经宗经则道大道大则才大才大则功大盖圣人法度之言存乎书安危之几存乎易得失之鉴存乎诗是非之辩存乎春秋天下之制存乎礼万物之情存乎乐故俊哲之人入乎六经则能服法度之言察安危之几陈得失之鉴析是非之辩明天下之制尽万物之情使斯人之徒辅成王道复何求哉至于扣诸子猎群史所以观异同质成败非求道于斯也有能理其书而不深其㫖者虽朴愚之心未可与适道然必顾瞻礼义执守规矩不犹愈于学非而博者乎今文庠不振师道乆缺爲学者不根乎经籍从政者罕议乎教化故文章柔靡风俗巧伪选用之际常患才难某闻前代盛衰与文消息观虞夏之纯则可见王道之正观南朝之丽则知国风之衰惟圣人质文相救变而无穷前代之季不能自救则有来者起而救之是故文章以薄则爲君子之忧风俗其坏则爲来者之资今朝廷思救其弊兴复制科不独振举滞淹询访得失有以劝天下之学育天下之才是将复小爲大抑薄归厚之时也斯文丕变在此一举然恐朝廷命试之际谓所举之士皆能熟经籍之大义知王覇之要略则反屏而弗问或将访以不急之务杂以非圣之书辨二十八将之功勲陈七十二贤之德行如此之类何所𥙷益盖欲伺其所未至误其所常习不以教育爲意而以去留爲功若如所量恐非朝廷劝学育才之道也何哉国家劝学育材必求爲我器用辅我风教设使皆明经籍之㫖并练王霸之术问十得十亦朝廷敎育之本意也况文有精粗理有优劣明试之下得失尚多何患去留之难乎今或伺其所未至误其所甞习则天下贤俊莫知所守将博习非圣旁攻异端圣人之门无复启发逮于后举差之益逺如此则制科之设足以误多士之心不足以救斯人之弊恭惟前圣之文之道昭昭乎爲神器于天下得之者昌失之者亡后世圣人开学校设科等率贤俊以趋之各使尽其心就其器将以共理于天下故书曰咸有一德斯之谓矣愿相府爲此一举傥昌言于两制如能命试之际先之以六经次之以正史该之以方略济之以时务使天下贤俊翕然修经济之业以教化爲心趋圣人之门成王佐之器十数年间异人杰士必穆穆于王庭矣何患俊又不充风化不㒷乎救文之弊自相公之造也当有吉甫辈颂君之德吾相之功登于金石永于天地者矣四海幸甚千载幸甚干犯台严无任僣越战汗之至某再拜与欧静书七月十二日高平范某谨复书于伯起足下近滕从事子京编李唐制诰之文成三十卷各于文首序其所以而善恶昭焉足下命爲唐典以仆观之似所未安典之名其道甚大夫子删书断自唐虞巳下今之存者五十九篇惟尧舜二篇爲典谓二帝之道可爲百代常行之则其次夏商之书则有训诰誓命之文皆随事名篇无复爲典以其或非帝道则未足爲百代常行之典乃知圣人笔削之际优劣存焉如诗有国风雅颂之别也李唐之世三百年治乱相半如贞观开元有覇王之略毎下诏命多有警䇿失之者盖亦有矣如则天中宗昬乱之朝诛害宗室戮辱忠良制书之下欺天蔽民人到于今冤之傥亦以典爲名跻于唐虞之列不亦助欺天之丑乎是圣狂不分治乱一致百代之下尭舜何足尚桀纣何足愧也仆不忍天下君子将切齿于子京乃请以綂制之名易之而足下大爲不可贻书见尤仆谓制者天子命令之文无他优劣庶几不损大义尔足下谓册制之类有七何特以制名焉七者之名有则有矣然近代以来曁于今朝王言之司谓之两制是制之一名统诸诏命又有待制承制之官皆承奉王言之义也又令诏诰宣勑圣旨之类违者皆得违制之坐亦足见制之一名而统诸命令也故以统制爲名以明备载其文不复优劣观其文者使自求之而治乱之源在矣足下又谓吕不韦辈着春秋贾谊之徒着书文中子着六经而无讥其僣者非也盖春秋以时记事而爲名也优劣不在乎春秋二字而有凢例变例之文书者载言之名而优劣不在乎书之一字而有典谟誓命之殊诗者言志之名而优劣不在乎诗之一字而有国风雅颂之议诸儒拟春秋诗书之名盖不在乎优劣之地也未有乱典谟训诰国风雅颂之名者足下若以唐之制书咸可爲典则唐人之诗咸可爲颂乎足下又谓唐有六典杜佑着通典以此二书爲证亦未也六典者唐之官局可爲令式尊之爲典者亦唐人一时自髙尔又通典之书叙六代㳂革礼乐制度复折中而论其可者以爲典要尚庶几乎矧二书之作非经圣人笔削又何足仰爲大范哉足下博识之士当于六经之中专师圣人之意后之诸儒异端伯起不足繁以自取或足下必以统制爲非则请别爲其目典之爲名孰敢闻命某再拜与周骙推官书六月十五日同年弟范某再拜奉书于周兄去年秋滕子京集李唐制书得一千首欧伯起请目之曰唐典仆始末阅其本而酌以重轻请避尧舜二典曰有唐统制伯起以书见让谓典爲是谓制爲非仆亦辨而言焉而伯起不释今复贻书云中有册文十五或因其旧名可曰有唐册制仆前书云必以统制爲非则请别爲之目以典爲名孰敢闻命伯起谓典谟训诰其来逺矣夫子因其旧史优劣不存焉仆谓旧史之文亦不苟作圣人笔削经史皆因其旧可者从而明之其不可者从而正之未尝无登降之意也是故言易则因先王之卦从而讃之有圣人有后有君子之辞焉刋诗则因前人之作从而次之有国风雅颂之伦焉修春秋则因旧史之文从而明之有襃贬之例焉书亦史也从而序之岂独因其旧篇无优劣之意仆谓典谟训诰之文或因其旧而次之亦圣人之优劣也伯起谓夏有政典周有六典仆谓政典者果夏书耶虞书耶夏或有之何不列之于书或见删于圣人此又不足称矣周之六典者周礼云天官掌建邦之六典乃周之法度书于典册非记言之例也夫子删书之际六典不预焉伯起又谓有汉典魏典晋典梁典仆谓此四典者必文人苟作或佞之于前或失之于后非其正史君子不取也自尧舜而后历代之史无以典爲名者何哉盖尊避尧舜爲万世之师使后之明王有所稽仰岂丘明班马之流咸不到伯起之心邪伯起又谓元结有皇谟柳宗元有平淮夷雅元枊唐人也而深于文不曰典而曰谟不曰颂而曰雅二君诚不佞欤伯起非唐人也反爲佞乎以其册制特谓之典岂有优劣之心乎如有优劣之心则不当以错综治乱之文跻于三代之上炳尧舜之光明如无优劣之心唐三百年册制之文一旦易其名则何以哉进退无所据而序引滋繁枝叶之云不复详释岂莠言乱正学非而愽者乎将固有所激而极其理要乎周兄积学于书得道于心览圣人之㫖如日星之昭昭愿质其疑使来者不敢窃乱于斯文甚善甚善不宣某再拜与唐处士书十二月日髙平范某谨再拜致书于处士唐君盖闻圣人之作琴也鼓天地之和而和天下琴之道大乎哉秦作之后礼乐失驭于嗟乎琴散久矣后之传者妙指美声巧以相尚丧其大矜其细人以艺观焉皇宋文明之运宜建大雅东宫故谕德崔公其人也得琴之道志于斯乐于斯垂五十年清静平和性与琴会着琴笺而自然之义在矣某甞游于门下一日请曰琴何爲是公曰清厉而静和润而逺某拜而退思而释曰清厉而弗静其失也躁和润而弗逺其失也佞弗躁弗佞然后君子其中和之道欤一日又请曰今之能琴谁可与先生和者曰唐处士可矣某拜而退美而歌曰有人焉有人焉且将师其一二属逺仕千里未获所存今复选于上京崔公旣没琴不在于君乎君将怜其意授之一二使得操尧舜之音逰羲黄之域其赐也岂不大哉又先王之琴传传而无穷上圣之风存乎盛时其㫖也岂不逺矣诚不敢助南薰之诗以爲天下富寿庻几宣三乐之情以美生平而可乎某狂愚之咎亦冀舍旃不宣某再拜荅赵元昊书正月日具位某谨脩诚意奉书于夏国大王伏以先大王归向朝廷心如金石我真宗皇帝命爲同姓待以骨肉之亲封爲夏王履此山河之大旌旗车服降天子一等恩信隆厚始终如一齐桓晋文之盛无以过此朝聘之使徃来如家牛马驼羊之产金银缯帛之货交受其利不可胜纪塞垣之下逾三十年有耕无战禾黍云合甲胄尘委养生塟死各终天年使蕃汉之民爲尧舜之俗此真宗皇帝之至化亦先大王之大功也自先大王薨背今皇震悼累日嘻吁遣使行吊赙之礼以大王嗣守其国爵命崇重一如先大王昨者大王以本国衆多之情推立大位诚不获让理有未安而遣行人告于天子又遣行人归其旌节朝廷中外莫不惊愤请收行人戮于都市皇帝诏曰非不能以四海之力支其一方念先帝歳寒之本意故夏王忠顺之大功岂一朝之失而骤絶之乃不杀而还假有本国诸蕃之长抗礼于大王而能含容之若此乎省𥘉念终天子何负于大王哉二年以来疆事纷起耕者废耒织者废杼边界萧然岂独汉民之劳弊耶使战守之人日夜豺虎竞爲吞噬死伤相枕哭泣相闻仁人爲之流涕智士爲之扼腕天子遣某经度西事而命之曰有征无战不杀非辜王者之兵也汝徃钦哉某拜手稽首敢不夙夜于怀至边之日见诸将帅多务小功不爲大略甚未副天子之意某与大王虽未尝髙会向者同事朝廷于天子则父母也于大王则兄弟也岂有孝于父母而欲害于兄弟哉可不爲大王一二而陈之传曰名不正则言不顺言不顺则事不成大王世居西土衣冠语言皆从本国之俗何独名称与中朝天子侔拟名岂正而言岂顺乎如衆情莫夺亦有汉唐故事单于可汗皆本国极尊之称具在方册某料大王必以契丹爲比故自谓可行且契丹自石晋朝有援立之功时巳称帝今大王世受天子建国封王之恩如诸蕃中有叛朝廷者大王当爲覇主率诸侯以伐之则世世有功王王不绝乃欲拟契丹之称䆒其体势昭然不同徒使疮痍万民拒朝廷之礼伤天地之仁易曰天地之大德曰生圣人之大寳曰位何以守位曰仁是以天地养万物故其道不穷圣人养万民故其位不倾又传曰国家以仁获之以仁守之者百世昔在唐末天下恟恟群雄咆哮日㝷干戈血我生灵腥我天地灭我礼乐绝我稼穑皇天震怒罚其不仁五代王侯覆亡相续老氏曰乐杀人者不可如志于天下诚不诬矣后唐显宗祈于上天曰愿早生圣人以救天下是年我太祖皇帝应祈而生及历试诸难中外忻戴不血一刃受禅于周广南江南荆湖西川有九江万里之阻一举而下岂非应天顺人之至乎由是罢诸侯之兵革五代之暴垂八十年天下无祸乱之忧太宗皇帝圣文神武表正万邦吴越纳疆井晋就缚真宗皇帝奉天体道清净无爲与契丹通好受先大王贡礼自兹四海熈然同春今皇帝坐朝至晏从谏如流有忤雷霆虽死必赦故四海之心望如父母此所谓以仁获之以仁守之百世之朝也某料大王建议之初人有离间妄言边城无备士心不齐长驱而来所向必下今以强人勐马奔冲汉地二年于兹汉之兵民固有血战而死者无一城一将愿归大王者此可见圣宋仁及天下邦本不摇之验也与夫间者之说无乃异乎今天下久平人人泰然不习战鬪不熟纪律刘平之徒忠敢而进不顾衆寡自取其困余则或胜或负杀伤俱多大王国人必以获刘平爲贺昔郑人侵蔡获司马公子爕郑人皆喜惟子产曰小国无文治而有武功祸莫大焉而后郑国之祸皆如子产之言今边上训练渐精恩威以立有功必赏败事必诛将帅而下大知纪律莫不各思奋力効命争议进兵如其不然何时可了今招讨司统兵四十万约五路入界着其律曰生降者赏杀降者斩获精强者赏害老㓜妇女者斩遇坚必战遇险必夺可取则取可城则城纵未能入贺兰之居彼之兵民降者死者所失多矣是大王自祸其民官军之势不获而巳也某又念皇帝有征无战不杀非辜之训夙夜于懐虽师帅之行君命有所不受柰何锋刃之交相伤必衆且蕃兵战死非有罪也忠于大王耳汉兵战死非有罪也忠于天子耳使忠孝之人肝脑涂地积累怨魄爲妖爲灾大王其可忽诸朝廷以王者无外有生之民皆爲赤子何蕃汉之限哉何胜负之言哉某与招讨太尉夏公经略宻学韩公尝议其事莫若通问于大王计而决之重人命也其美利甚衆大王如能以爱民爲意礼下朝廷复其王爵承先大王之志天下孰不称其贤哉一也如衆多之情三让不获前所谓汉唐故事如单于可汗之称尚有可稽于本国语言爲便复不失其尊大二也但臣贡上国存中外之体不召天下之怨不速天下之兵使蕃汉边人复见康乐无死伤相枕哭泣相闻之丑三也又大王之国府用或阙朝廷毎歳必有物帛之厚赐爲大王助四也又从来入贡使人止称蕃吏之职以避中朝之尊按汉诸侯王相皆出真拜又吴越王钱氏有承制补官故事功髙者受朝廷之命亦足隆大王之体五也昨有边臣上言乞招致蕃部首领某亦巳请罢大王吿谕诸蕃首领不须去父母之邦但囘意中朝则太平之乐遐迩同之六也国家以四海之广岂无遗才有在大王之国者朝廷不戮其家安全如故宜善事主以报国士之知惟同心向顺自不失其富贵而宗族之人必更优恤七也又马牛駞羊之产金银缯帛之货有无交易各得其所八也大王从之则上下同其美利生民之患几乎息矣不从则上下失其美利生民之患何时而息哉某今日之言非独利于大王盖以奉君亲之训救生民之患合天地之仁而巳乎惟大王择焉不宣某再拜荅安抚王内翰书某谘目上安抚内翰学士某处事踈略忤朝廷意旣去职任而尚懐国家之忧如卞生献璧不知其止足虽可刖而壁犹自贵柰何有昬眩之疾举止少力不堪王事岂当预闻贤大夫之末议合下此行采西北士庻之言欲下情之无壅又询及猥陋某敢不罄其所见诚无取焉昨者西戎僣中朝之号四海愤怒虽困天下义当讨伐今贵称兀卒以避中朝取汉唐故事如单于可汗之类此理颇顺其余须索尚有议论与夺或失此机㑹卒无休兵之期如更有沮败则用何道却行招纳国威愈屈爲祸转深傥朝廷欲雪边将之耻必加讨伐苟得良帅如汉之段纪明唐之李靖诚可行焉其下如今朝曹玮之材尚堪委以大事不然则重爲国家羞昔秦汉威加四夷限长城勒燕山困弊中国终成大悔至如西晋之衰羣胡乱华五代以来屡有侵侮累朝欲刷太耻终无成功真宗皇帝取汉文之䇿结和通使休宁北陲爲天下景福四十年矣今按史记律书有汉文之议言髙㫖逺可谓明主矣致天下和乐通于律吕故马迁着于八书有㫖哉其备边之议虽复纳好固不可懈也陜西㳂边二千里州军城寨以兵势分守皆不得巳贼毎全军而来此则以寡击衆必将发竒谋出死力然后可御也不必大决胜负但观衅而攻使来不厚获去不全胜纵边患未息而无长驱之害亦足爲御边之策柰何将佐之中少精方略或因门地巧于结託以取虗名或出军班昧于韬钤以致败事须鉴覆辙速于更张宜于㳂边及诸处使臣军贠中搜访智勇之人如资地至浅勲劳未着即使权领职任令手下各有兵甲俟其有立即时进擢庻可用之才早补将帅之乏如弓箭手殿侍姚贵刘廷光軰可观其効又泾原地平少险竒兵难用伤残之后人心忧怯将来贼之入㓂恐多由此路须益兵五万大爲之防不然或有所不支乘虗而进关中一扰衆必大溃天下有危事矣惟合下以衆说叅取爲国家圗之不宣某再拜上吕相公书某启仲秋渐凉伏惟相公台候万福某奉命此行至重至忧初欲道中上记以未到边隅无可述者或有屑屑之见奏牍具焉𥘉至长安见九江太尉首传台旨颇言开释㝷来鄜延路廵按北视金明之役止数日复还延安极边之情指掌可见金明一邑旧寨三十六人马数万一旦荡去后来招安到蕃部三百来户不足爲用又塞门寨围逼十旬诸将逗留无敢救者军民数千一时覆没及废承平南安长宁白草四寨弃爲虏境延安之北东西仅四百里藩篱殆尽近修金明聊支一路将修寛州以御东北非多屯军马亦不能守必须建军其利害具于奏中今延安兵马二万六千患训练未精将帅无谋问以数路贼来势何策以待皆不知所爲但言出兵而巳此不可不爲忧也或得其人精练士卒山川险恶据以待㓂俟有斩获乗胜深入贼势一破鸟散穷沙复旧汉疆宜有日矣如未克胜贼势不衰纵入讨除岂肯逃散或天有风雨之变人在山川之险粮尽路穷进退有患此宜愼重之秋也自延州至金明四十里一河屈曲渉者十三度此言山川之恶也或遇风雨不敌自困某今与延安当职议定约束急于训练俟其精强可御可伐亦令録奏乞朝廷特赐威命则边鄙可定庙堂无忧别路兵马少处临时制置不必倣此又张龙圗吏道精强但亲年八十寓于他郡复言不练兵律延安重鎭数郡仰頼若不主戎政所失则大叚待制西人所望明镐亦细知边事惟相府裁之某惶恐再拜又十一月四日具位某谨东望再拜上书于昭文仆射相公合下窃以文武之道一而文武之用异然则经天下定祸乱同归于治者也传曰天下安注意相天下危注意将斯则将相之设文武之殊久矣后世多故中外不恬二道相髙二权相轧至有大将军而居三司之上盖时不得巳也五代衰乱专上武力诸侯握兵外重内轻血肉生灵王室如缀此武之弊也皇朝罢节侯署文吏以大救其弊立太平之基旣而四夷咸賔忘战日久内外武帅无复以方略爲言惟文法钱谷之吏驰骋于郡国以尅民进身爲事业不复有四方之志一旦戎狄叛常爰及征讨朝廷渴用将帅大患乏人此文之弊也前则刘平䧟没范资政去官次则韩琦与某贰于元帅不能成绩以罪失职复以夏陈分处二道期于平定近以师老罢去而更张之三委文帅一无武功得不爲和门之笑且议耶今归之四路复皆用儒彼谓相辅大臣朋奖文吏他日四路之中一不任事则岂止于笑当尤而怒之用儒无功势必移于武帅彼或专而失谋又败国事况急而用之必骄且怨重权厚赏不足猒其心外㓂未平而萌内患此前代之可鉴故裴度淮西之行不落韩洪都统盖爲此也某不避近名之嫌有表陈让愿相公与两府大臣因而圗之如鄜延环庆二帅一路以文一路以武泾原秦凤二帅亦如之使诸将帅髙者得色下者增气如寡䇿略则择俊乂爲之叅佐仍使鄜延环庆二路如旧通其军政泾原秦鳯亦如旧制则谋可相济兵可相援矣旣文武叅用二路兼资均其事任同其休慼足以息今日之谤议平他时之骄怨使文武之道恊和爲一何忧乎边患矣某复虑朝廷以逐路部署爲经略招讨之贰谓之叅用则此使权杂伍于下不足爲重仅之虗设或以文换武谓之叅用则前日换者人皆以儒视之或以新帅难动则某愿避此路以待武帅请主外计仍领安抚旧名亦足救生民之困弊复可按边陲之利病咸得闻于朝廷不爲轻矣区区之意附记注梁学士逹于台听愁道涂雨雪之阻故复拜此不任恳切忧惶之至不宣某再拜又六月日具位范某谨斋沐上书于昭文仆射相公某近者伏奉制命就除邠州观察使祗膺睿渥且荣且忧三上让章未获俞旨窃念某幼孤且贱始求五斗禄爲飬亲计怔忪进退惧不可得今朝廷以方靣之重受兹宠异爲某之福可谓大矣岂敢忽千钟之重哉盖闻福者祸之所伏故循墻而走思以避之何则居诸将诸军之上责人死效而自以无功受国重赏于巳安乎其他利害具在封奏复有大惧不敢闻于天听而敢陈之于相府今西北耸动在北爲大虽遣使脩好或可暂弭柰何积年之谋一朝而发以数十万之贿便能充无猒之心息举国之衆乎必先困我而终于用兵万一某軰移帅朔方居大使节度之下见利而举则加以擅兴之诛持重而谋则诬以逗留之咎坚城深池之内自拥其精甲救危赴难之际而授以羸兵利害不得言进退不得专大敌在前重兵在后当此之时儒臣文吏何以措手足于其间哉刘平之勇犹不克济此相公之所鉴也是则系国家之安危生民之性命某岂可不自量力而輙当之逺虑近忧先圣之明训何敢苟宠禄之福忘丧败之祸耶某谓朝廷用儒之要莫若异其品流隆其委注衆皆望风禀畏以济边事比夫改爲武帅与之叅用功相万也某谓相公弼谐于内在天下安危之事不得而让也某軰奔走于外经画百事亦不得而让也某今日避此命者岂偷安之人哉诚有所存尔爲国家先重其身而安其心頼相公坐筹于内某軰竭力于外内外协一奉安宗庙社稷以报君亲以庇生灵岂小节之谓乎恭惟相公与二府大臣同忧天下之时必能恕狂者之多言采愚者之一得某胷中甚白无愧于日月无隐于廊庙惟相公神明其照某岂得而昧之干冐台严卑情无任危切之至不宣某惶恐再拜上枢密尚书书某启云云伏惟枢密尚书台候起居万福某奔走道涂疲困巳甚加应答文移中夕不寐无暇撰脩谢启伏増惶惧某久在江外职业无可惟望废退以遂麋鹿之趣而朝廷过听越次寄任拳拳负荷不能无忧今至延安北入金明视城垒之役且欲深见边事戎马之后原野萧条金明北百里之间元有塞门栲栳二寨并李士彬下蕃部寨三十六所悉巳荡去尽没蕃境人不敢诣又此间随川取路夹以峻山暑雨之期湍走大石秋冬之流屈曲如绕一舎之程渡涉十数山川之恶诸处鲜并兵马出入所宜愼重又将帅无谋不务训练坐困粮道惟请益兵兵聚城中无舎可泊人马暴露时苦寒凛库缗空虗不议营搆守御之术寂寥无闻张龙圗言累陈乞只愿领郡求免军马之务诸将何禀焉某巳有奏章乞别选人段待制西人所望无出右者明镐亦知边事颇见疚心如佥议未谐即某不敢避儒生之算岂能决成但一方之忧未有当者此夙夜切切不得巳也秋霖弗止禾穗未收斯民之心在忧如割近分擘延安兵马作六将教习由鄜州之始其于利害奏牍具焉某卵翼门下虽竭心力常惧贻知巳之羞此所以罄其短拙而不知朝廷可否之意惟待罪而巳尚逺台座云云与省主叶内翰书某顿首窃惟皇上念天下之计至大至重思得良大夫主之故窹寐合下之贤复有此拜而人莫得间之忧国者可不相庆然天下之计其难久矣自李唐中㣲天下多事诸节度各聚州兵据征赋以自支故有尾大不掉之衅起矣此非唐之本谋但四方纵横扑灭不暇故因其有功而分裂之盖不得巳也皇朝开造天下特革其弊重兵聚于京师至于诸节度之兵亦皆赡于度支诚长世之䇿也然祖宗之初约天下之入以周其用则倍有余矣而八九十年间朝廷全盛用度日滋增兵颇广吏贠加冗府库之灾土木之蠧夷狄之贪水旱之患又先王食货之政覇王之略变通之术不得行于君子而常柅于群吏则天下之计宜其难矣某岀于孤平感遇非浅亦尝靣陈君天下之计而应和者寡故不得行及其居外固当不复爲言今合下再领大计必欲尽心爲国家逺图是君子可行之时非羣吏之可柅也某欲笔削于左右请公自行之则虑搢绅多言谓合下力革前数君子之爲以结上意又欲言于朝廷俟当合下主议之亦惧获晚节躁言之谤以故迟迟而莫能发但媿致身有余报国无状尔愿合下熟念天下长久之计考前贤至当之论则必变而通之非俟某之云云也残暑惟自重爲祷不宣某上又某启近辱真诲荅以报之自信之心弗改于旧此金石其诚对明神而无愧天下识者所以重道卿之髙正爲此矣然国之安危存亡系于其人正人安则王室隆正人危则天下忧故君子安其身而后动易其心而后语所以身安而国家可保岂特厚于巳耶汉李膺之徒黒白太明而禁锢戮辱虽一身洁清千古不昧柰何邪正相激速天下之祸汉室亦从而亡之仆以爲与国同忧之人宜弗爲也如与国存亡则有视死于鸿毛者岂特轻其巳耶今上睿圣至仁惟股肱协德则尧舜同功天下爲寿前者数君子感遇激发而髙议直指不恤怨谤及羣毁交作一一斥去虽自信于心未足爲耻使太上用忠之意谓吾道无可信者此不爲重乎道卿能不鉴此宜其与国同忧无专尚名节而忘邦家之大则天下幸甚幸甚不宣某顿首上吕相公并呈中丞谘目某谘目再拜上仆射相公伏蒙囬赐钧翰又访以䟽导积水之事何巖廊之上而意及畎畆是伊尹耻一物不获之心也天下幸甚某连蹇之人常欲省事及观民患不忍自安去年姑苏之水踰秋不退计司议之于上穷俗语之于下某爲民之长岂敢曲沮焉然初未甚晓惑于羣说及按而视之䆒而思之则了然可照今得一二以陈焉愿垂钧造审而勿倦则浮议自破斯民之福也姑苏四郊略平窊而爲湖者十之二三西南之泽尤大谓之太湖纳数郡之水湖东一派濬入于河谓之松江积雨之时湖溢而江壅横没诸邑虽北压杨子江而东抵巨浸河渠至多堙塞巳久莫能分其势矣惟松江退落漫流始下或一歳大水久而未耗来年暑雨复爲沴焉人必荐饥可不经画今䟽导者不惟使东南入于松江又使西北入干杨子之与海也其利在此夫水之爲物蓄而停之何爲而不害决而流之何爲而不利或曰江水已髙不纳此流某谓不然江海所以爲百谷王者以其善下之岂独不下于此邪江流或髙则必滔滔旁来岂复姑苏之有乎矧今开畎之处下流不息亦明验矣或曰日有潮来水安得下某谓不然大江长淮无不潮也来之时刻少而退之时刻多故大江长淮会天下之水毕能归于海也或曰沙因潮至数年复塞岂人力之可支某谓不然新导之河必设诸闸常时扄之御其来潮沙不能塞也每春理其闸外工减数倍矣旱歳亦扄之驻水漑田可救熯涸之灾潦歳则启之䟽积水之患或谓开畎之役重劳民力某谓不然东南之田所植惟稻大水一至秋无他望灾沴之后必有疾疫乗其羸十不救一谓之天灾实由饥耳如能使民以时导逹沟渎保其稼穑俾百姓不饥而死曷爲其劳哉民勤而生不亦愈于惰而死者乎或谓力役之际大费军食某谓不然姑苏歳纳苗米三十四万斛官私之籴又不下数百万斛去秋蠲放者三十万官私之籴无复有焉如丰穰之歳春役万人人食三升一月而罢用米九千石耳荒歉之歳日以五升召民爲役因而赈济一月而罢用米万五千石耳量此之出较彼之入孰爲费军食哉或谓陂泽之田动成渺弥导川而无益也某谓不然吴中之田非水不殖减之使浅则可播种非必决而涸之然患或谓开畎之役重劳民力某谓不然东南之田所植惟稻大水一至秋无他望灾沴之后必有疾疫乗其羸十不救一谓之天灾实由饥耳如能使民以时导逹沟渎保其稼穑俾百姓不饥而死曷爲其劳哉民勤而生不亦愈于惰而死者乎或谓力役之际大费军食某谓不然姑苏歳纳苗米三十四万斛官私之籴又不下数百万斛去秋蠲放者三十万官私之籴无复有焉如丰穰之歳春役万人人食三升一月而罢用米九千石耳荒歉之歳日以五升召民爲役因而赈济一月而罢用米万五千石耳量此之出较彼之入孰爲费军食哉或谓陂泽之田动成渺弥导川而无益也某谓不然吴中之田非水不殖减之使浅则可播种非必决而涸之然患或谓开畎之役重劳民力某谓不然东南之田所植惟稻大水一至秋无他望灾沴之后必有疾疫乗其羸十不救一谓之天灾实由饥耳如能使民以时导逹沟渎保其稼穑俾百姓不饥而死曷爲其劳哉民勤而生不亦愈于惰而死者乎或谓力役之际大费军食某谓不然姑苏歳纳苗米三十四万斛官私之籴又不下数百万斛去秋蠲放者三十万官私之籴无复有焉如丰穰之歳春役万人人食三升一月而罢用米九千石耳荒歉之歳日以五升召民爲役因而赈济一月而罢用米万五千石耳量此之出较彼之入孰爲费军食哉或谓陂泽之田动成渺弥导川而无益也某谓不然吴中之田非水不殖减之使浅则可播种非必决而涸之然后爲功也昨开五河洩去积水今歳平和秋望七八积而未去者犹有二三未能播殖复请增理数道以分其流使不停壅纵遇大水其去必速而无来歳之患矣又松江一曲号曰盘龙港父老传云出水尤利如緫数道而开之灾必大减苏秀间有秋之半利巳大矣畎浍之事职在郡县不时开导刺史县令之职也然今之世有所兴作横议先至非朝廷主之则无功而有毁守土之人恐无建事之意矣苏常湖秀膏腴千里国之仓庾也浙漕之任及数郡之守宜择精心尽力之吏不可以㝷常资格而授恐功利不至重爲朝廷之忧且失东南之利也某巳具此闻于相府仰惟中丞有忧天下之心爲亦留意于此焉干冐威重卑情不任惶惧之至范文正公集卷第九范文正公集范文正公集卷第十范文正公集卷第十祭谢賔客文维景祐二年八月日具位某谨致祭于故賔客谢公之灵呜唿南有诸谢兮风流不衰金玉嗣音兮非公而谁大儒之文兮醇醇而弗醨君子之器兮安安而弗欹升百里之堂兮仗千里之麾载循良之吏兮形恺悌之诗践瀛洲之华兮弗驱弗驰立宪台之端兮有威有仪士患其薄兮公持重以厚之士病其躁兮公恬退以静之归去来兮贤哉遂偃仰以舒迟坐西台而甚泰叅东朝而非卑呜唿怅日月兮不留诉天地兮胡爲仁者以寿兮我懐安悲老成以徃兮我僚何师頼堂搆之隆兮天弗我欺臧孙之后兮盖相继而丕丕想云山之秀兮神实有知严子之隣兮可相与而熈熈国人不得而见兮望秋光而泪滋伏惟尚飨祭胡侍郎文维寳元二年六月日具位某谨致祭于故侍郎安定公之灵惟公出处三朝始终一德或雍容于近侍或偃息于外邦动惟至诚言有名理卓茂以礼乐率下黄宪以度量过人靡尚威刑积有隂德安车以谢正寝而终老成云亡荐绅兴慕某辱知深厚闻讣惊哀官守所縻不皇躬事呜唿悲哉伏惟尚飨祭蔡侍郎文维寳元二年六月日具位某谨致祭于故叅知政事戸部侍郎蔡公之灵天生距公泰山之东初矫首于王庭冠天下之英雄孤标孑孑美声隆隆顾幽陋之何阶亦卑飞于牓中瞻公青云日大月崇出处二府心醇道充进惟兢兢退无忡忡端人之徒莫不望公近年京师密仰淸风立朝礼隔报国心通忧愚之直悯愚之忠愚贬未还公出而终呜唿邦之善人胡福不蒙欲一问于苍天天杳杳而谁穷尚飨祭石学士文维庆历三年九月日具位某谨致祭于故友曼卿学士之灵呜唿曼卿之才大而无媒不登公卿善人爲哀曼卿之笔颜精柳骨散落人间寳爲神物曼卿之诗气雄而竒大爱杜甫独能嗣之曼卿之心浩然无机天地一醉万物同归不见曼卿忆兮如生希阔之人必爲神明尚飨祭吴龙图文维庆历三年九月日具位某谨致祭于故龙图学士兄之灵呜唿与兄相知积有年矣行可师法言皆名理日重一日人望公起忧国忧民早衰而死呜唿天有五行播于羣灵惟纯惟粹哲人廼生厥生不易厥道未行一朝徃矣天地何情呜唿我不得知泣而怀之又失此人宁莫我悲䰟兮有生来休盛时尚飨祭吕相公文维庆历四年十一月日具位某谨致祭于故相赠太师令公吕公之灵呜唿富贵之位进退惟艰君臣之际始终尤难公觏昌辰宰予庶揆保辅两宫讦谋二纪云龙恊心股肱同体万国久宁雍容道行四鄙多故忧劳疾生辞去台衡命登公衮以养高年如处嘉遁呜唿日月迭来数不可回两楹告兆万乗兴哀某素游大钧猥居近辅得公遗书适在边土就哭不逮追想无穷心存目断千里悲风尚飨祭陈相公文维庆历四年十一月日具位某谨致祭于故相太子太师赠司空侍中陈公之灵惟公挺生圣时素怀伟志高文醇醇得圣贤之粹大节落落钟公辅之器出处三朝周旋五纪入调鼎鼐叶太平之治出仗旄钺当夹辅之寄忠劳罄宣践扬备至念始终兮覆篑谢崇高兮脱屣冠东朝之极品访南华之深旨百辟所瞻五福具美大数奄终高风不坠搢绅仰其遗范子孙光其余㦤某行役边隅阻趋哀次望音徽而断絶想老成而感涕尚飨祭韩少傅文维庆历五年正月日具位某谨致祭于故太子少傅赠大保韩公之灵惟公寒苦而立平直以进贤材一伸淑声大振天子乃知命鎭坤维两川父老含哺而嬉入领中司进陟二府邦宪以淸衮职斯补一德一心弗愧弗负偃息近藩㫖酒盈樽可以卧理不废淸言功成名遂揖让而退爲国元老望高中外子孙诜诜礼乐簮绅积善之报集于仁人呜唿厥生有涯终焉惟命柱石之衰邦国不幸尚飨祭知环州种染院文维庆历五年闰五月日具位某谨致祭于故环庆钤辖知环州东染院使种君之灵惟君少负气岸兮声盖关辅靑春多难兮白髪始遇西戎入㓂兮边臣共沮君从边事兮独立不惧营故寛州兮一日百堵凿山岀泉兮兵民鼓舞叛我者攻兮服我者抚延安东北兮俗康财阜伊余知君兮屡以才举改环之麾兮御彼外侮万余族落兮贪豺狡鼠畏如明神兮爱如慈父朝廷倚之兮一方柱础忽焉长徃兮葬于鄠杜君子忧边兮尚有胡虏伊余追念兮心之酸苦焉得边帅之尽如君兮守此西土尚飨祭陜府王待制文维庆历五年八月日具位某谨致祭于故天章待制子野亲家王公之灵呜唿自古皆有死公死特可悲生相门而不骄幼矻矻而从师才十五而器成献雄藻于丹墀天子爱而召试摛亹亹之英辞拜登瀛之妙选与先生而并驰起风采于台阁久优游于岁时三借麾以出守民所至而熈熈性淸方以自处政坦白而莫欺徃按察于荆楚方澄清于一陲惟韩富之二公屡密启于辅帷廼修撰于史局尚未足以施爲遽侍从于天阁耸内朝之表仪俄西鎭于陜郊怀周召之风规惟孜孜于生民将富庶之可期每布政于畎畆不饰名于路歧君子爱之而心醉小人畏之以神离凡有志于时者皆望公于云逵矧伊余之相知怀金石而弗移曩余谪于江南靡贵贱而见嗤公慷慨而不顾日拳拳以追随何交道之斯笃曾不易于险夷仰万石之家声结丝萝以相维庶子子与孙孙保岁寒之不衰呜唿叔寳多病兮一朝已而颜子不寿兮厥灵何之神茫茫兮安问天杳杳兮曷司不见子野兮穷此生而长思尚飨祭谢舍人文维庆历六年二月日具位某谨致祭于故紫㣲舍人希深谢公之灵惟公雅识懿文发于诚性着国之史掌邦之命台阁徊翔搢绅辉映德业表充声猷日盛贤哉云亡颜渊不幸某同年之中切瑳游泳今此于藩复仰前政不见故人惄焉如病尚飨祭同年滕待制文维庆历七年三月日具位某谨致祭于故天章待制滕侯同年子京之灵呜唿子京吾人之英文词高妙志意坦明自登朝闼翕然风声言动两宫上嘉其诚廼升谏曹心膂益倾谪去江徼暄凉屡更曾不赍咨奉亲爲荣西夏猖獗佥曰当行乃藩于泾有城无兵渭帅败覆戎马纵横征夫不复哭声连营吊之绥之与治其生复率编民易服乗城完此生聚而不奔惊援兵四来扰攘搀抢犒以牛酒万夫丰盈衆称其才逹于朝廷旣允公论俄加宠灵经略一路环庆邠宁爱民之力强兵之形机谋若织边陲如扄御史风言用度非经投杼之际迁于巴陵巴陵政修百废具兴虽小必治非贤孰能徃临姑苏人喜其升至未踰月美声四腾遘疾不起福善何凭我固当悲同年之朋忠孝相朂悔吝相惩闻其凋落痛极塡膺生平意义忽如弗曾独有令嗣堂搆可承我其抚之必教而称子京勿恤魂兮高昇呜唿哀哉尚飨祭龙图杨给事文维庆历七年三月日具位某谨致祭于故龙图给事杨公之灵呜唿余岁二十兮从事于谯独栖难安兮孤植易揺公方监郡兮风采翘翘一顾而厚兮甚乎神交议必以直兮中无藏韬法必在平兮下无冤号政事以和兮不理而调志议以合兮不结而牢公徙宛丘兮彼岂无僚独不我忘兮且荐且襃羽翼有渐兮阶于云霄二纪之余兮恩荣屡叨公还自蜀兮勲望益高余贰国政兮得其风謡相目于庭兮中心昭昭曾未密启兮余出豳郊谓公将享兮用千钧陶天不辅善兮公殁于朝大器未充兮非夕非朝思欲报兮光尘寂寥子孙有善兮余抚而招公之不见兮惟余心之忉忉呜唿哀哉尚飨祭尹师鲁舍人文维庆历七年四月十一日具位某谨致祭于故龙图舍人师鲁之灵呜唿天生师鲁有益当世爲学之初时文方丽子师何人独有古意韩柳宗经班马序事衆莫子知子特弗移是非廼定英俊廼随圣朝之文与唐等夷繄子之功多士所推堂堂沂公延于慕中矫矫文康荐于四聦自兹登瀛坐扬淸风举止甚直议论必公人事多故迁谪覉旅子行其志曾不爲苦才弗可掩起于贬所徃贰经略屡典藩府自谓功名如芥可取黒白太明吏议横生斥于散地頽然不争惟曰我咎匪由人倾天意巳回吉宜大来于何感疾益重其灾隐几澄神而巳焉哉呜唿人皆有死子死特异神不惑乱言皆名理能齐死生信有人矣呜唿与子徃还抑亦有年今见其终益知子贤故友门人对泣涟涟哀哉祭故相太傅李侍中文维庆历七年十一月日具位某谨致祭于故太傅侍中之灵惟公生于东鲁早游圣门育文若豹就志如鲲巍巍章圣仄席临轩天下英雄云翔骏奔公冠其首光华帝阍嘉猷日沃威颜日温十数年间秉持大钧言必谠直道惟忠纯或出或处有屈有伸两朝眞宰一德良臣白髪仗钺气犹过人靑宫作傅礼能退身优游飬寿静黙含眞人仰如仙上待如賔门馆憧憧子孙诜诜咸闻诗礼并列簪绅人间之盛公无不臻呜唿天地之数圣贤惟均高明而终精爽必神念昔登门遇厚情亲曾莫之报是宁不仁东向何爲叹惋悲辛呜唿哀哉尚飨祭叶翰林文维皇祐元年己丑十月庚申朔日具位某谨致祭于故内翰侍读学士谏议叶公之灵呜唿贤哉道卿钟乎粹灵秀格峩峩英采荧荧濬学伟文发于妙龄决䇿三篇万儒竦听阔视霄路直歩云庭天然清流不杂渭泾西垣北门大笔未停爲藩爲翰于澶于靑廼牧京兆关辅以宁再主大计寔营寔经慷慨国论冒于雷霆出守河桥期归阙庭一夕奄去天地冥冥呜唿遘时甚盛得主惟圣谓道必行谓事必正高节莫屈直言屡诤朝廷风采搢绅辉映天子知人期以辅政弗谐而去能不曰命呜唿仆与公知则相知心蓬瀛共舍切瑳规箴苏秀隣邦唱詶讴吟相许道大交荐言深久要之意不爲浮沉今也云亡绝絃于琴白髪相失淸泪难禁音问一断忧愁百侵古之遗直千载犹钦生平之交情何以任哀哉尚飨祭杜待制文维皇祐三年正月日具位某谨致祭于故环庆经略待制杜君之灵呜唿大儒之门生此令人学深如海文敏若神羣经衆史精微悉臻长䟽大议慷慨屡陈蔼然风采出乎搢绅㓂发岭南猖狂不臣通彼鬼夷毒我天民妻子以驱室庐以焚降之则变抚之不驯一方疮痍嗷采搢绅辉映天子知人期以辅政弗谐而去能不曰命呜唿仆与公知则相知心蓬瀛共舍切瑳规箴苏秀隣邦唱詶讴吟相许道大交荐言深久要之意不爲浮沉今也云亡绝絃于琴白髪相失淸泪难禁音问一断忧愁百侵古之遗直千载犹钦生平之交情何以任哀哉尚飨祭杜待制文维皇祐三年正月日具位某谨致祭于故环庆经略待制杜君之灵呜唿大儒之门生此令人学深如海文敏若神羣经衆史精微悉臻长䟽大议慷慨屡陈蔼然风采出乎搢绅㓂发岭南猖狂不臣通彼鬼夷毒我天民妻子以驱室庐以焚降之则变抚之不驯一方疮痍嗷嗷唿冤朝廷轸忧择使在人命君以徃万里其勤去恶务本岂曰不仁数百就擒戮于逡巡贼怨我当民枉我伸于今几年一边无尘君之刚果温造其伦圣奖休烈屏诸䜛言擢爲侍从寄以藩垣邠宁一道制于中军忽焉疾至不起以闻天子震悼惜其忠纯呜唿旣钟其才弗以寿存一举之功亦已不泯我实知君甞以表论今也云亡痛楚悲辛尚飨祭英烈王文年月日具位某谨致祭于英烈王之神惟王孝于其亲可以训天下之爲人子者忠于其君可以训天下之爲人臣者惟忠孝之至诚与天地而不泯宜乎庙食玆土仰之如在某甞叨近辅来守是邦忧国爱民此其职也今春稼方立霪雨大至川源奔注田畆浸溢生民之命实系于斯人将不堪神岂无意救玆亿兆非王而谁尚飨范文正公集卷第十范文正公集范文正公集卷第十一范文正公集卷第十一唐狄梁公碑天地闭孰将辟焉日月蚀孰将廓焉大厦仆孰将起焉神器坠孰将举焉巖巖乎克当其任者惟梁公之伟欤公讳仁杰字怀英太原人也祖宗高烈本传在矣公爲子极于孝爲臣极于忠忠孝之外掲如日月者敢歌于庙中公尝赴并州掾过太行山反瞻河阳见白云孤飞曰吾亲在其下久而不能去左右爲之感动诗有陟岾陟屺伤君子于役弗忘其亲之深于嗟乎孝之至也忠之所繇生乎公尝以同府掾当使絶域其母老疾公谓之曰柰何重太夫人万里之忧诣长史府请代行时长史司马方眦睚不恊感公之义欢如平生于嗟乎与人交而先其忧况君臣之际乎公爲大理寺丞决诸道滞狱万七千人天下服其平武卫将军权善才坐伐昭陵栢高宗命戮之公抗奏不却上怒曰彼致我不孝左石筑公令出公前曰陛下以一树而杀一将军张释之所谓假有盗长陵一坯土则将何法以加之臣岂敢奉诏䧟陛下于不道帝意解善才得恕死于嗟乎执法之官患在少恩公独爱君以仁何所存之远乎高宗幸汾阳宫道岀妬女祠下彼俗谓盛服过者必有风雷之灾并州发数万人别开御道公爲知顿使曰天子之行风伯清尘雨师洒道彼何害哉遽命罢其役又公爲江南廵检使奏毁淫祠千七百所所存惟夏禹太伯季子伍贠四庙曰安使无功血食以乱明哲之祠乎于嗟乎神犹正之而况于人乎公爲宁州刺史能抚戎夏郡人纪之碑及迁豫州会越王乱后縁坐七百人籍没者五千口有使促行刑公缓之密表以闻曰臣言似理逆人不言则辜陛下好生之意表成复毁意不能定彼咸非本心唯陛下矜焉勑贷之流于九原郡道出宁州旧治父老迎而劳之曰我狄史君活汝辈耶相携哭于碑下斋三日而去于嗟乎古谓民之父母如公则过焉斯人也死而生之岂父母之能乎时宰相张光辅率师平越王之乱将士贪暴公拒之不应光辅怒曰州将忽元帅耶对曰公以三十万衆除一乱臣彼胁从辈闻王师来乘城而降者万计公纵暴兵杀降以爲功使无辜之人肝脑涂地如得尚方斩马劒加于君颈虽死无恨光辅不能屈奏公不逊左迁复州刺史于嗟乎孟轲有言威武不能挫是爲大丈夫其公之谓乎爲地官侍郎同鳯阁鸾台平章事爲来俊臣诬下狱公曰大周革命万物惟新唐朝旧臣甘从诛戮因家人告变得免死贬彭泽令狱吏尝抑公诬引杨执柔公曰天乎吾何能爲以首触柱流血𬒳靣彼惧而谢焉于嗟乎䧟穽之中不义不爲况庙堂之上乎契丹䧟冀州起公爲魏州刺史以御焉时河朔震动咸驱民保郛郭公至下令曰百姓复尔业㓂来吾自当之狄闻风而退魏人爲之立碑未几入相请罢戍䟽勒等四镇以肥中国又请罢安东以息江南之馈输识者韪之北狄再㓂赵定间出公爲河北道元帅狄退就命公爲安抚大使前爲突厥所胁从者咸逃散山谷公请曲赦河北诸州以安反侧朝廷从之于嗟乎四方之事知无不爲岂虚尚清谈而巳乎公在相日中宗幽房陵则天欲立武三思爲储嗣一日问群臣可否衆皆称贺公退而不荅则天曰无廼有异议乎对曰有之一昨陛下命三思募武士岁时之间数百人及命庐陵王代之数日之间应者十倍臣知人心未厌唐德则天怒令䇿出又一日则天谓公曰我梦双陆不胜者何对曰双陆不胜官中无子也复命䇿出又一日则天有疾公入问合中则天曰我梦鹦鹉双翅折者何对曰武者陛下之姓相王庐陵王则陛下之羽翼也是可折乎时三思在侧怒发赤色则天以公屡言不夺一旦感悟遣中使密召庐陵王矫衣而入人无知者乃召公坐于帘外而问曰我欲立三思群臣无不可者惟俟公一言从之则与卿长保冨贵不从则无复得与卿相见矣公从容对曰太子天下之本本一摇而天下动陛下以一心之欲轻天下之动哉太宗百战取天下授之子孙三思何与焉昔高宗寝疾令陛下权亲军国陛下奄有神器数十年又将以三思爲后如天下何且姑与母孰亲子与姪孰近立庐陵王则陛下万岁后享唐之血食立三思则宗庙无祔姑之礼臣不敢爱死以奉制陛下其圗焉则天感泣命褰帘使庐陵王拜公曰今日国老与汝天子公哭于地则天命左右起之拊公背曰岂朕之臣社稷之臣耶巳而奏曰还宫无仪孰爲太子复置庐陵王于龙门备礼以迎中外大恱于嗟乎定天下之业断天下之疑其至诚如神雷霆之威不得而变乎则天尝命公择人公曰欲何爲曰可将相者公曰如求文章则今宰相李峤苏味道足矣岂文士龌龊思得竒才以成天下之务乎荆州长史张柬之眞宰相才诚老矣一朝用之尚能竭其心乃召拜洛州司马他日又问人于公对曰臣前言张柬之虽迁洛州犹未用焉改秋官侍郎及召爲相果能诛张易之辈返正中宗复则天爲皇太后于嗟乎薄文华重才实其知人之深乎公之勲德不可殚言有论议数十万言李邕载之别传论者谓松栢不夭金石不柔受于天焉公爲大理丞抗天子而不屈在豫州日拒元帅而不下及居相位而能复废主以正天下之本岂非刚正之气出乎诚性见于事业当时优游荐绅之中颠而不扶危而不持者亦何以哉某贬守鄱阳移丹徒郡道过彭泽谒公之祠而述焉又系之云商有三仁弗救其灭汉有四皓正于未夺呜唿武暴如火李寒如灰何心不随何力可回我公哀伤拯天之亡逆长风而孤骞愬大川以独航金可革公不可革孰爲乎刚地可动公不可动孰爲乎方一朝感通群隂披攘天子旣臣而皇天下旣周而唐七世发灵万年垂光噫非天下之至诚其孰能当宋故乹州刺史张公神道碑舜天下知其德也惟历试诸难禹天下知其功也惟尽力沟洫圣人率天下以勤故能成其务逮夫王道缺漓坐饰话言六代之风亡实而落君子弗观也我朝用舜禹之道平成万邦风化天下于诸使莫敢不劳而有清河张公之最焉天贻厥心则明则粹拳拳四方老于王爲舜禹之臣至矣公讳纶字昌言其先因职命氏源流盖远孝友之基自仲而大五世食韩并爲正卿厥生帝师首造大汉唐失公谨文皇以恸曁安史乱华衣冠䘮绪降及五代不可以禄幽芳密照需于远郊今爲汝隂人也皇考讳震王考讳元皆含仁竦义映于一乡考讳煦累赠尚书都官郎中太夫人翟氏累对高平县太君都官端脩有大识谓时否之倾家可起也与夫人谆谆蚤暮笃子以文公刻景鍜志铿然有就旣而慷慨与人语方略郡国异之以造秀再送于春官所尚弗合退居于易时太祖旣定大业太宗乃辑群瑞经营天下使旌交路复署士三班以走命于四方公曰抱关蹶张昔贤或爲之部以名闻首充其选自兹周旋至于光大其进秩也四命至东头供奉官合门祗候历崇班承制于内殿改礼賔六宅副使迁文思使昭州刺史荐拜西上东上合门使除乹州刺史其更任也淳化中主榷酤于大名之属邑及王钧乱蜀方行天讨公使于军中贼平监庆州兵马西戎方豪我摧其锋迁益简路都廵检使眞宗皇帝思清天下之刑命按荆湖诸州狱还乃刺举畿赤制权右振纲目也俄以边略典辰溪郡又平凉鎭戎二城西陲之机键公历专之南夷再乱持节安抚辰鼎澧三州溪洞事定朝廷以东南诸路盐铁馈运之重命使孔艰及公而谐六年有大绩迁领天水郡实提重兵以压庻羗盖西诸侯之长焉及朝廷有均劳之议徙横海军又徙瀛州髙阳关兵马钤辖重北门也岁余请老不获命复莅清池郡巳而露章至于再三今上念功不废诏以本郡宠之爵命如故时景祐纪号之二载也明年孟春庚寅启手足于正寝享年七十有五上闻而悼之举延世之典命二子进级即以仲月庚申葬于汝隂县之怀音郷从先域也公初娶冨春孙氏再娶彭城刘氏生子曰孝竭与夫人皆亡今夫人江夏黄氏出大夫之宗能循法度封本邑君生子曰孝标孝孙皆早世曰绍宗今爲侍禁曰绍先爲殿直并㓜公位登二千石权尝亚大揔管阶至先禄爵爲郡公考终于郷邦国人荣之君子谓不充其器初蜀师之役中军云侯有终辟公以行如左右手平定坤维公有力焉时降㓂八百人叛据巖险中军督公追斩戒无遗类公徃视之日此穷㓂也急之生患乃谕其向背㓂莫不诚听束手归公以见中军而全活焉诗云正直是与神之听之而况于人乎公再至益简属㓂戎之后民求息肩新军复骄且敢肆暴公曰兵犹火也将不可向迩磔数辈麾下其衆乃戢蜀人頼之诗云民亦劳止汔可小休式遏㓂虐无俾民忧公之典辰溪也彼夷人中彭姓一族称其疆黠溪洞数州署兄弟以爲守国家因其请焉后乃骄叛边鄙旣袭城邑朝廷患之公至筑蓬山舘理新兴栅以要其夷道且省戍兵条举十事不及四五而有平凉之行夷又侵我帝复召公曰佥谓彼可殱焉朕惟弗忍汝徃图之公再拜稽首曰恶草虽㣲天地不能絶其类先王敺之无猾夏尔帝曰俞惟康厥民居公驰传以临谓彼夷者不威不惩不见利不劝廼以谍夫骇其族曰天家使且至方檄兵四道焚若山林毁若巢穴弗灭弗巳夷乃大惧请命公曰纳尔爵秩归我老孺天子圣且仁吾爲君请夷如其教乃疾置以闻诏原之后其命数贡赐如平日生齿之还者对以刀布作石柱刻夷人之誓掲于疆首自兹威怀迄今将二十年蔑复爲患诗云式固尔猷淮夷卒获翩彼飞鹗集于泮林食我桑黮怀我好音谓夷如恶禽亦感而化然公之使东南也鹾利方剥议者咸峻文重禁以笼其民公曰天与之我取之又可戕乎奏通泰楚三州亭民除其宿逋佑以熬波之具货入于县官而增与之直民力遂振复创杭秀海三郡盐亭自是盐筭大充于诸路信乎百姓足君孰与不足时江东大水民胥艰食公请治五渠以洩于海议者谓泽国下流江海与平彼潮者通夜不息沙从而塞欲导焉而何极公曰不然江海善下故能爲百谷王彼日之潮有损与盈三分其时损居二焉衆川乘其损而趋之曾莫御哉彼沙者岁月而积辟以农隙岂安于灾而恡乎力佥从我谋而苏秀蒙其利又淮南漕河界湖之东偏歳时决溢汨我农畆涸我粮道公请增长堤二百里旁锢巨石爲十闼以䟽其横流舎役伍于堤上不力一民而日广月高复树以羙木今山阳郡东历高邮抵广陵涂无畏日南北人歌焉诗云蔽芾甘棠勿剪勿伐召伯所苃谓思其人爱其树也又海陵郡有古堰亘百有五十里厥废旷久秋涛爲患公请修复议者难之谓将有蓄潦之忧公曰涛之患岁十而九潦之灾岁十而一护九而亡一不亦可乎且请自爲郡而图焉诏以本使兼领之堰成复逋戸二千有六百郡民建生祠以报公于今祠之诗云乐只君子民之父母乐只君子德音不巳谓利及生民则树无穷之名焉公甞使于夏台时纳欵惟初见公之仪知朝廷礼乐始尽其心焉复三使于北疆听公之言知天子神圣永怀其好焉诗云四国于蕃四方于宣谓夷狄爲患则徃蕃屏之恩泽弗曁则徃宣畅之其公之谓乎逮于贰膳之年圣倚弥重历雄武河间横海三大鎭时天下无事公谨其法制安以清净如叔子之在襄阳仁信着于疆外公长七尺气勇过人昔在西北历战十二大弓长甲操擐自若诸将伏其疆力公性刚不远仁故无暴明不深物故无怨孝亲之心皓首如孤时言必涕下感动左右复常好施与宗族同其有亡中外孤藐一养于家虽享禄不薄屡膺蕃庻之赏彻乐之日门中索然旧淮汴间运卒冻殍岁常比比及公爲使毎冬以俸泉市絮𥜗千数衣其不自存者且饲而休之使得卒岁曰此有司之过那使僵仆道途以累上仁其爱君勤人如此而深也今文武班有考绩之制率当自表公曰国家廉让之风未衰则吾岂敢终身不爲言其阶于通显并天子畴其勲异不得而谢焉公祗事三朝几五十年无一铢之罚又景德而降权寄不絶保任官材仅三百人一无累者其明哲于人如此而博也公发身如班定远事边如马伏波修水利如邵南阳议食货如耿大农有一于玆名耸后世公实兼之宜其𬒳金石而不朽矣将终召掾曹沛国朱寀草理命于牀下且谓某尝从事于使部仅知所存在甲令五品而上立神道碑如不得巳宜爲我请孝子致其词某不敢让惟公雄谋伟行布于四方非耳目可涯又多隂德于人无能名焉敢言其略以显我国家君子之休其铭曰天生张侯维颍之濵星萃于上炳爲哲人仪兹圣辰维侯之德柔文刚武弗无矜寡弗有疆御犹仲山甫维侯之言廼宣圣谟于彼西北西北有孚邦家之枢维侯之功克显克大攘彼戎㓂御彼灾害吾民是頼我生旣勤我年斯臻廼怀故园廼谋嘉賔鼔缶而嬉以休厥身帝钖我侯归牧于乡锦裘煌煌鸾衡锵锵故老饮歌吾闾之光我侯爲何四方是力诚加于物心竭于国始终一德侯斯徃焉帝用恻然遗烈在人史其舎旃垂千万年宋故卫尉少卿分司西京胡公神道铭公讳令仪字某开封陈留人也曾祖瑜祖绍属唐季五代之否嘉遁不显父弼累赠尚书刑部侍郎妣某氏赠荥阳县太君初侍郎觏皇家之兴廼以儒行教子曰可仕矣公夙夜简编絶而复续雍熈中以明经中第解褐泾州长原尉丁太夫人忧服除补颕川郡法掾又居侍郎之䘮皆哀毁过人乡闾志之旣练朝廷以前公在颍川辨析冤狱尝活人于死特令陛见拜大理评事知泰州海陵县时江淮内属未久吏姦民嚚凌弱暴寡视宰政如儿戯公至则先令后刑必行无回人皆凛然惮之始服事于官上盖有西门豹之风焉迁光禄丞充刑部详覆官阅天下案牍駮议无隐一切以正眞宗嗣位改大理丞㑹三门发运判官以不职闻朝廷铨其材以公代之秩满守巴汉郡赐五品服天子升岱宗庆均内外迁太子賛善大夫归朝进殿中丞领高密郡徙治定襄迁国子博士拜虞部贠外郎典历城郡郡数万戸多用豪力二千石鲜不受侮公正色直心视之无难㑹河决白马爲朝廷忧诏发数十州兵民塞之科赋暴急后期者官更有不测之咎诸道皆奔走民负𫾣扑公于部中择其挟贵人势力州县不敢动者一二家薄责于庭衆皆大惧曰是家不可缓况吾属耶咸辇其薪昼夜以西比诸州率先以济由是民不𬒳楚吏不坐责其干力如此徙陇城郡历比驾二部外郎在郡未几破姦发伏有神明之号朝廷谅其公命提点河北诸州刑狱事诸州望风以畏莫有冤者拜主客郎中充淮南转运使赐服三品改陜西转运使且许入觐进金部郎中西陲宿兵食货爲大公视民丰俭歛收以时边廪始充焉除河北转运使未踰月朝廷以河东方窘财用改河东转运使公请借民飞輓以实边郡人或媒孽以爲非便朝廷惑其说徙守回中郡旣而代公者复行前议公得辩改知鳯翔府且有钖劳部中毎岁造舟六百艘供大河馈运必借民操篙㳂渭而下以逹于河凡有覆溺破产而偿吏私诸豪专扰下戸公重爲立法使得均一于今民道之明道初旱蝗西飞关中被其害独不入岐下人咸异之寮属请以上闻公曰昔刘琨爲郡而虎渡河及帝问之琨曰偶然尔此刘公所不敢当于吾何有闻者谓公质厚有古人之心焉迁司勲郎中亟召还台公叹曰吾年七十有五精力犹疆恩奖未衰岂不自知其止耶遂告老于朝有诏嘉之拜卫尉少卿分司西京公旣退即家于长安聚书数千卷教子孙乐林泉毎诵白傅歌诗以怡性情凡十二年而终实某年某月也享年八十有七以某年某月归葬于开封之某郷某里附先侍郎之茔公少尚严毅老益精明斥恶与善始终一节古所谓老成人者欤夫人张氏封内郷县君先公而亡有三子长曰远大理寺丞次曰规耀州王原主簿次曰拱辰成州团练推官女七人长适进士苏贽次早亡次适合门祗侯陈惟一次适临濮主簿刘淑次适太子中舎邢保雍次适大理评事韩仁哲次适将作监主簿赵士安孙男七人并登仕籍初天圣中余掌泰州西溪之盐局日秋潮之患浸淫于海陵兴化二邑间五谷不能生百姓馁而逋者三千余戸旧有太防废而不治余乃白制置发运使张侯纶张侯表余知兴化县以复厥防会雨雪大至潮汹汹惊人而兵夫散走旋泞而死者百余人道路飞语谓死者数千而防不可复朝廷遣中使按视将有中罢之议遽命公爲淮南转运使以究其可否公急驰而至观厥民相厥地叹曰昔余爲海陵宰知玆邑之田特爲膏腴春耕秋获笑歌满野民多富实徃徃重门击柝拟于公府今葭苇苍茫无复遗民良可哀耶乃抗章请必行前议张侯亦请兼领海陵郡朝廷从之仍与张侯共董其役始成大防亘一百五十里潮不能害而二邑逋民悉复其业余始谋之以母忧去职二公实成之今二十余载防果不坏非公之同心岂及于民哉其子以余知公所存恳请爲铭而不让辞曰胡公之生皇朝之始觏文斯兴执经以起自迩而遐干于王家法以持姦政以塞邪七守列藩四当外计曰勤曰恭克威克惠告老于君以休吾身鼓缶而歌十有二春子子孙孙诜诜济济九十其几手足云启福欤寿欤有终有𥘉丰碑巖巖我得而书宋故太子賔客分司西京谢公神道碑铭皇家起五代之季破大昬削群雄廓视四表周被万国乃建礼立法与天下画一而亿兆之心帖然承之弗暴弗悖无复鬪兵于中原者登九十载盖祖宗远筭善树于前累圣求贤多得循良廉让之士布于中外而致兹善俗欤如陈留谢公可谓循良廉让之君子矣公讳涛字济之㓜而竒敏十四岁讲左氏春秋先生咸器之及冠居姑苏郡时翰林王公禹偁拾遗罗君处约并宰苏之属邑二人相谓曰与济之扬榷天人盖吾曹敌也自兹名重于时淳化三年春擢进士第除梓州榷盐院判官会盗据成都发其徒攻郡县公白二千石曰梓大而近彼畏我梗必先图得我则小于梓者可传唿而下愿急爲之防近郊多林木可先伐之以置楼橹且备樵㸑爲久守之具二千石从之㓂果围我我备旣坚十旬弗破贼沮而留势未大克以及王师之来遂用扑㓕事平就迁梓州观察推官赐器币外台遣权知益之华阳县时㓂乱之余民多散亡未复厥居上言者请募人占田可倍其租朝廷从之于是有力者得并其田公曰夺民世产以资富人复将召其怨辞岂朝廷之意耶乃尽取其田以归于民还拜着作佐郎太宗靣诏通判大藩得寿春郡后移高安郡改知兴国军就除太常博士眞宗即位锐意任人一日中出朝士姓名有治状者凡二十四人付中书门下令驿召至阙公在召中得对于长春殿上说赐五品服即唿通事舎人送试学士院明日边有急奏上议北征又京东有疆㓂惊郡县而曹南阙守朝廷虑之遂命公徃改屯田贠外郎至郡称治㓂不敢犯有兇人赵諌者冒郷荐名与诸弟出入都下交权势结豪侠务乗人之弊用以告讦或任威诈而大致富疆人畏如豺虎公即图之患僚佐不一其力俄会故御史中丞李公及始来倅曹李公时之端人也与公协心发其家尽得兇状奏之朝廷命御史府案覆谏之兄弟皆斩于都市乃下诏曰凡民非干巳事无得告言遂着于令自是天下讼息而刑清矣朝廷以西蜀仅宁细民犹或揺之俾公安抚两川用天子恩意谕其父老皆从而按堵复命之日举两川能吏三十余人执政疑其多公请连坐事遂行后皆至台省又别诏委公与益牧张公咏议造大鐡钱乃穷其利害使盗铸息而物估平蜀人于今便之历三司度支判官出守海陵新安二郡就迁度支司封贠外郎公在三司日尝举榷茶官至是坐所举不职免寻以度支贠外郎起倅河南府冯魏公荐公文行眞宗简在旣久即命召试除兵部贠外郎直史舘判三司理欠慿由司出爲两浙转运使公大雅之器耻尚文法虽任在按察而诚意坦然且曰吾欲吏乐其职民安其俗尔士人黒白岂不明乎安用伺于毫髪使惴惴如虺蜴然取诗人之讥耶还台进礼部郎中判司农寺拜以本官兼侍御史知杂事清静端介百辟望其风采干兴初进戸部郎中先帝大行有司治灵驾象物其制高大请自京至陵凡郭门民舎有妨其徃者毁之公上言曰先帝封泰山祀汾睢仪卫至盛不闻有所毁去今遗诏丁宁正如汉文帝专务俭薄岂以攸司夺先帝意愿陛下裁损搢绅韪之俄求东归除吏部郎中直昭文馆知会稽郡还拜太常少卿判登闻检院又得请权西京留守司御史台就拜秘书监遂分务洛下朝廷嘉其恬退迁太子賔客嗣子迎侍于京师以景祐元年十月三十日薨享年七十有五以明年八月二十一日归葬于富阳寳元元年赠礼部尚书谢氏之先出黄帝后始爲十姓谢居一焉三代以还不显其大至晋宋廼爲盛族公之七世祖汾居河南之缑氏五世祖希图卒于衢州刺史时唐季䘮乱乃葬于江东嘉兴郡子孙三世禄于吴越曾祖讳廷徽处州丽水县主簿祖讳懿文杭州盐官县令葬于富阳遂爲富阳人父讳崇礼从钱氏归朝爲泰宁军节度掌书记检校左散骑常侍累赠尚书戸部侍郎毋崔氏赠博陵县太君公之弟四人曰炎有文于时与卢积齐名时人谓之卢谢国史有传终于公安令镐爲某官果从方外学号安隐师坦爲某官公娶夫人许氏先公而终生男三人长曰绛至兵部贠外郎知制诰后公几年而亡次曰约将作监主簿以敏才称次曰绮太庙斋郎俱早世女四人长适前进士周盘次适殿中丞梅尧臣次适太常博士傅莹次适大理寺丞杨士彦孙四人景𥘉大理评事宰越之余姚县景温太常寺太祝宰越之会稽县景平将作监主簿景回尚㓜公姿格竦异不事脩饰天然有雅远之范未尝阿于贵势见贱士必温礼接之知人之善称道弗舎闻人之过惧弗克掩故终身不闻怨言公始以文学中进士上第而长子长孙世践其科又父子更直馆殿出处仅二十年皆衣冠之盛事厥孙以公善状请文于碑某于公有家世之旧又与舎人爲同年交爱公治有循良之状退得廉让之体足以佑风化而厚礼俗致拳拳以铭云巍巍我宋宅天而君恢远以威革暴以文济济吾儒多良大夫中外共治休宁八区猗哉谢公周旋其中在梓御㓂至曹除兇天子念蜀猖狂始复命公抚之鼓歌其俗偃仰藩屏雅和其政徊翔台阁清修其行人尚刻明我质而平厥民以宁人必夸竞我休而静其道廼胜于嗟乎寿以仁至名繇德全有子与孙相继而贤诚乎诚乎圣人积善之诲不吾欺焉宋故同州观察使李公神道碑铭圣王之教万民也资天地之生以爲食籍山海之岀以爲货食均于上下货通于远迩则可以供郊庙廪卿士聚兵以征伐振民于灾害然非得絶代能臣持变通之数于天下则孰与成当世之务哉故夷吾作轻重之权以覇齐桑羊行均输之法以助汉近则隋有高颍唐有刘晏皇朝有左丞陈公恕是皆善天下之计者也尔后朝廷虽重此任而常难其才天禧三年七月甲戌制曰枢宻直学士刑部侍郎士衡可三司使告谢之日天子靣褒其能属以大计赐内帑钱二百万缗以助经费复亲制寛财利论以赐之公当职五年间天子有事于南郊又御端门旣今上即位并大赉天下至于眞宗山陵再塞夫河之决其供亿不可胜纪公皆优㳺以办霈然有余力盖周知天下之利使流而不竭中外服其通焉公字天均陇西成纪人也曾祖涣赠尚书屯田郎中祖彻赠左谏议大夫父益赠吏部尚书尚书娶惠氏赠扶风郡太君生子五人公居其仲㓜负气节从郷先生学即有声于西州太平兴国八年春天子亲筞天下士第释褐爲京兆鄠县主簿府知其才俾权领狱掾咸阳县有民杀人具辞以送府父子五人皆伏加功之坐公告于尹曰甞试辨之盖杀人者一余四人掩其骸尔安可尽辟乎尹覆之卒从公议即谓公曰是四人者非子之明则冤于地下矣子有隂施后当贵乎移知眉州彭山县就除大理评事以父忧去职服除由宼莱公荐领京兆渭桥辇运改司农丞除着作佐郎通判邠州眞宗即位迁秘书丞知劒州咸平三年春益州兵乱推王均爲首旣破汉州急来趋劒欲絶王师之路公告于衆曰贼来方锐孰可与鬪吾城无守具而有刍粮之积使贼能得之非徒肉吾一州必据险以阻大兵则两川诸城无援以守尽下于贼矣不如焚其储蓄拥州民辇库帛退守劒门与劒门之兵合以拒战贼可图焉衆从之旣而贼至得吾空垒无资与粮险不可据遂大沮其谋公知其穷手署牓以示㓂曰尔等得无父母妻子之爱盖胁从而来何不归我复爲王人得降卒千有九百乃与劒门钤辖裴臻併兵击贼斩首数千级败走保成都公即驰驿入奏自引弃城守关之咎且言平贼利害帝深加奖叹擢拜度支贠外郎赐五品服俄而大兵得出劒门两川诸城闻王师来无复揺动均贼遂平如公始谋焉会帅臣言公不当弃城朝廷方任帅不得已谪监䖍州关征寻召还判三司盐铁勾院时度支使梁鼎上言陜西旧制许人入粟塞下率高其估以池盐偿之人得贾于边市今请借民力转粟以备塞复转盐于边官自鬻之岁得缗钱三十万以给西兵朝廷可其奏命鼎爲陜西制置使公上言非便复与执政诤于帝前曰边路阻险舟车不能通毎岁转粟与盐民力可支乎徒能夺农时沮商利异日农商失业财力俱屈后复变法人将安信又官自鬻盐则价重价重则边人市虏中青盐食之虏爲利矣臣请通盐商如前使人入粟塞下则农不夺时商不易业外不爲虏利苟能寛民力沮虏计虽缗钱不足陛下以诸路之羡助之有何不可帝然之公谢以忠愤而言不觉切直帝曰爲臣当如此宜无改焉鼎至陜西果无効而罢卒如公言领荆湖北路转运使岁余徙陜西进司封贠外郎赐金紫即保任能吏数十分掌榷酤获遗利盖亿计乃奏朝廷助边钱帛岁三十万天子朝陵幸西洛进兵粮五十万石京西路乏粟又进三十万石助之入拜祠部郎中度支副使朝廷以两河屯兵之计择使爲难辍公以司封郎中领河北转运使建言民乏泉货毎春取绢直于豪力其息必倍本道岁给诸军帛七十万疋不足则市于民请使民预受其直则公私交济制从之今行于诸道天子东封诏公驻澶州同干供亿事庆成擢拜右谏议大夫领使如故及祀汾隂又以公提举京西陜西转运使司事车驾旣行以长安爲关辅之要命公鎭安之祀事毕召还进给事中朝廷谓坤维之奥冝得巨人拜枢密直学士知益州朞月诏还有图任意会河朔阙湏帝曰河朔未可无卿除都转运使恩数廪禄加常制一等公再至两河夙夜其职积谷郡邑率如京坻议者谓所积太广必将腐败朝廷遣使视之公奏曰岂不爲九年之意耶帝悟遽命罢其使明年大蝗民多阻饥公悉发仓廪以振之仍辇济京西路君子谓公知政矣大河决于无棣将圯其城时以数州丁力昼夜营护役死者相枕借而水不降公奏曰是不可以州矣请亟迁以避患朝廷从之后数月大水出旧城丈余民不爲鱼公之力也就迁工部侍郎相州系囚十四人盗瓜伤其主吏以极法论公曰饿夫何至此皆贷死以闻朝廷阅其奏即日下密诏民有岁凶爲盗长吏得屈法以全之公两使河朔凡数年天子封泰山祀汾隂幸毫社进缗钱缯纩粮刍鉅万数又请罢内帑钱帛岁百万屡诏襃之魏人饥命公知天雄军又东齐大歉盗㓂充斥进刑部侍郎知青州盗有聚山林出爲郡邑之患者先是系其妻子棘环于通衢公至遽出之戒曰虐尔何赎尔惟从贼所之俟其自新则复尔闾井贼闻之少懈又下教曰贼辈爲魁所制尔能伺而枭之吾将以功论旬浃间盗有枭二魁之首献者余皆散亡或来请命公录之如教齐人遂安天子遣中使奖劳之及爲三司使陜西旧科吏人采木送京师度三门之险破散者太半又毎岁市羊亦遣吏送而羊多毙于道二者吏皆破产以偿西人苦玆五十年矣公请募商旅送木于京师如入粟法售以池盐又请许其吏私市羊以副之免关征筭得𥙷其亡失自是西人鲜复破产视天下之弊如此比者日更月除不可殚书矣迁吏部侍郎以足疾求罢优诏不允而许五日一至便殿奏事拜则以通事舍人掖之今上即位拜尚书左丞复求解职朝廷优宠老成遂得请除同州观察使知陈州时大水侵城人有言水入城以诳衆者公命立斩之人心始宁乃筑大防以完其州改颍州复莅陈州会曹襄悼公得罪公以亲累授左龙武军大将军分司西京未几进左卫大将军还长安故居后二年遘疾以天圣十年五月二十六日薨享年七十四以其年八月二十七日葬于京兆万年县白鹿郷之原景祐元年其子诣阙理公有劳于国非意左迁天子悯然降制追复同州观察使娶太原王氏封平晋县君早亡又娶冯翊雷氏封延安郡君后公十六年而终男六人丕显不仕丕绩同学究出身并早世丕谅太常博士集贤校理由方略改崇仪使邠宁环庆路兵马钤辖后公十一年而亡丕绪尚书水部郎中丕远殿中丞丕旦国子博士女三人长适益州郫县主簿宋肩远次适曹襄悼公利用次适定国军节度观察留后曹琮孙男若干人公性慷慨善辩论明于知人凡保任才吏数百贠甞力荐吕文靖公陈文惠公又甞荐太傅张邓公公服官五十二载专尚寛恕政刑之下活人多矣自古能臣言邦国之利鲜不歛怨于下而伤其手者公则䟽通利源取而不夺允所谓善天下之计者也铭曰舜歌南风兮阜时之财何以聚人兮易不云哉冨国彊兵兮孰谓覇才弗冨弗彊兮王基其摧巍巍先帝兮法道法天大烹之盛兮包罗俊贤拔公之才兮属诸利权公之感遇兮惟力是宣封乎泰山兮祀于汾睢千乘万骑兮云驾波驰公常景从兮朝询夕咨供亿何筭兮无一不宜入司邦赋兮帝曰汝通屡行大赉兮如泉不穷太上继明兮遇之愈隆公则请老兮命以观风久于货范文正公集范文正公集卷第十二范文正公集卷第十二赠戸部郎中许公墓志铭公讳衮字公仪世爲燕人皇考讳某王考讳某并隐君子也避五代之难不荣以禄考讳某汶阳之庐令累赠光禄少卿妣清河张氏赠河内县太君皆积德深长庆着来嗣公英秀而文与时会亨开寳八年太宗之尹开封也龙德日彰髦杰之士其向如云是岁秋赋公卿送名者比比焉及试艺公爲之首覆䇿于庭复在髙等时登甲乙科者必更州县有唐之遗风释褐除江宁府狱曹掾本路八使言听决详明上旣御大器北伐太原促召至行在曰我姑试之除均州防御判官郡将表其能状乃拜太子右賛善大夫通判姑苏郡事时二浙之地始归朝廷宿政如绳公善解之就进殿中丞俄拜奉常博士领曹南郡树善屏恶新民耳目以前均榷浙右坐聮职之累降品一等领饶阳钱监未几办之移倅弋阳郡复官曲台在郡七陈諌章上爱其忠就迁本郡守受代至阙下复上䇿议并所着文四十卷翌日召试禁庭上览而嘉之曰南府才冠吾不失人即以本官直昭文馆赐服五品判登闻鼔院由是四方之讼清而不壅以奉安先茔请理覃怀郡出奉公家入敦孝事河内人歌焉又西陲文州扼其戎险命公徃刺远人便之真宗即位一日谓执政曰人君之言行也动乎天地不可以诬命公修注记以先君之讳固请不获须正人也公在馆三进秩至于职方贠外郎因论边事慷慨动上心靣改兵部方将图任遘疾求解不得去以景德二年四月二十九日终于京师武成坊之私第享年五十七娶朱氏封永城县君有子四人伯曰珂祁州深泽尉仲曰琰有文与行擢进士第今爲太常博士奉朝请叔曰琦恭谨有立今爲右侍禁卫州兵马监押季曰顼早亡一女适进士张涛朝廷赠公尚书戸部郎中进封夫人河南县太君子登朝也以某年月日归塟于怀之河南县某乡某里铭曰燕赵之英邦家之寳亲逢圣神首冠俊造翘翘入彀郁郁登瀛荣滞六曹淹恤百城晚归内朝端立右史直道始行怒飞爰止呜唿遇岂不竒进岂不时贤者弗逹天乎可疑塟于善地兮保以令嗣兮亦公之意兮滕公夫人刁氏墓志铭序曰塟者藏也欲人不得而见之也君子之思也远故复卜于山坎于泉又刻名与行从而祕之意百代之下治乱之变观其铭思其人而不敢废其墓斯孝子之心取诸大过初夫人之长子今祠部外郞宗谅作谏官以抗章黜知玉山郡再贬莅池阳之榷酤俄而起倅江宁府事常谓池之九华山上凌紫霄下盘洪流千巖白云万壑清风草木多灵民人一熈书契巳降不知干戈居者得其寿藏者得其朽乃叹曰是可隐志焉是可宅先焉即奉先公太博之灵塟于此山之金鸡原斯又大过之意至矣哉时景祐之三载明年夫人无疾而终春秋七十有二闰四月举而祔之礼也夫人姓刁氏其先谱史存焉皇考讳晃后唐天平军节度判官王考讳杰梁泰宁军节度判官考讳允成皇朝赠太子右賛善大夫夫人归滕氏服勤妇道自先太博之遗世也二子尚㓜夫人夙夜诲导内惟节俭外丰礼于賔客俾令人是亲以就厥文行而祠部君克承善志鸿轩鳯翥有风采于朝廷夫人累封渤海县太君次子宗元就飬于家未登禄仕二女适名族称其礼范夫人之性柔而明端而慈晓文翰通名理事长如不克抚下如不及居大族余五十载门中无间言及子以言贬颠沛于江湖间夫人从之未尝出忧语知事君之然也难哉故生享德于庆闾没反真于福地某于祠部同年之执也尝入拜于堂上知夫人之贤而敢述焉其铭曰九江之上九华之中孝子宅亲厥思无穷茫茫万年髙岸可迁尚有人焉来此拳拳曰贤哉滕公夫人之墓再拜而去都官贠外郎元公墓志铭公讳奉宗字知礼其先临川大姓危氏也皇考讳仔倡唐信州刺史避杨渥之乱东依钱氏时朝廷命讨淮南未行而终因家于余杭王考讳德照爲吴越王相仅三十年赐姓元氏累赠太保考讳秀文典吴越书命累赠太仆少卿妣陈氏赠冯翊县太君少卿子五人曰兴宗象宗宜宗道宗公即㓜子也三人事忠懿王有儒术皆补爲郎象宗忠懿之胥也从而还朝以文召试拜光禄寺丞公精于词律景德中天子临轩试天下士公中甲科初命歙州绩溪县事再命常州武进令皆以廉爱称迁漳州从事故镇牧钱公惟济洎数朝贤交章保任除忠正军掌书记俄改淮南幕本道按刑使采公理行以闻擢拜太子中允领淝川榷酤朝廷以西蜀天下之富昔者吏嚵民膏怨所由生阶之爲乱宜清举者徃焉公例改知蜀州晋原县今上即位迁太常丞赐服五品还知通州海门县迁博士入拜尚书屯田外郎有监郡之行公以思事松楸愿得余杭一闲局莅之诏从其请再朞求分务南都寻告老归姑苏郡朝廷恤之补一子官又以籍田之庆进都官外郎景祐戊寅歳十月丙戌考终于永定里第之寝享年七十有八始娶吴氏再娶李氏封寿安县君公三子昞晔皆举进士昞从其补今爲歙县簿晔并策名晔不赴调解官俱就飬左右及公之丧勺水不入口者三日公孝悌之性不避祸难初江浙始下关讥甚严衣冠之族咸促赴阙下无敢私归公闻太夫人之忧昼匿夜驰以及于塟兄道宗有才名不就世禄举天府进士爲搢绅先生所推诺公友事之如在膝下易衣并食不改其乐有兄子翼幼依于公爱之如伤教之若不及以至于成宗党称焉相国颍川公曩司淛漕公在武进诸郡有难狱多命公决之在海门日患斥卤之泽民无甘饮及卜良地凿大池广方百歩积泉袤丈自是虽甚旱暵人常頼之又邑有大渎亘数十里堙而不治公抗议籍力导至于海人咸利焉公退十余年创竹亭花圃游遥其间多素食清居非有道者不接晚年制歛服塟器而命诸子曰吾死之日必归我于父兄之侧魂如有知得事亲于地下诸子如其教以其年十二月甲申塟于钱塘履孝乡岘陁岭之先茔礼也某以公年德尝修乡丈之礼而敢铭焉荣华之衢奔者无极公乎何心却焉而息孝友之风树者无几公乎何心没焉不巳迁惠于民抱道于身于嗟君子吾不知夫古人赠兵部尚书田公墓志铭公讳钖字表圣世爲京兆人唐德之衰徙家于蜀昔武王封舜之后于陈春秋时公子完如齐子孙遂大食菜于田而命氏焉厥后将有穰苴相有千秋斯可谓之着矣大王父易直王父成皆隐君子也文而不耀父懿因公之贵累赠尚书左司郎中善教于家尝命公曰汝读圣人之书而学其道愼无速爲期二十年可以从政矣公服其训拳拳然博通群书东㳺长安昌黎韩丕复居骊山白鹿观数年器志大成拔王府荐有声于京师太宗皇帝亲䇿天下进士擢公第二人时太平兴国三年秋也释褐除将作监丞通判宣城郡召还改着作佐郎俄拜右拾遗直史馆赐五品服岀爲河北转运使改知相州就除左补阙移桐庐郡迁起居舎人还判登闻鼔院寻以本官知制诰进兵部贠外郎充职以直言改戸部郎中岀守淮阳以留狱之谤左降海州团练副使起爲工部贠外郎直集贤院复户部郎中真宗皇帝即位迁吏部郎中判审官院兼通进银台封駮司赐金紫求岀典海陵郡还台兼御史知杂拜右諌议大夫史馆修撰以咸平六年十二月十一日终于私第享年六十四公自白衣巳有意于风化上书阙下请复乡饮礼又请修籍田礼及在朝廷知无不言太宗初旣取太原范阳未下帝怒不赏平晋之功中外嚚然而莫敢言者独公上书论谏理意深切帝感窹玺书襃荅赐内帑钱五十万僚友谓公曰今日之事鲜矣宜少晦以远䜛忌公曰事君之诚惟恐不竭矧天植其性岂一赏之夺耶在河朔曁相州累章论边事至桐庐郡以吴越之邦归朝廷未久人阻礼教邈如也公下车建孔子庙教之诗书天子赐九经以佑之自是睦人举孝秀登搢绅者比比焉在郡闻禁中火拜章极言上嘉之及还眷遇愈隆㑹干明节馆阁多进诗歌帝独喜公之辞乃依韵和赐令宰相宣付公又上封禅书谓五代之乱人如豺虎不圗复见太平宜崇检玉之礼以荅天意公在西掖㑹京畿太旱祷祠无应遂抗言切于时政故有宛丘之行咸平初出使秦陇廻上三章言陜西数十州苦于灵夏之役朝廷爲之慼然出海陵之初以星文示变拜䟽请降诏责躬上奉天诫眞宗皇帝嘉其意屡召对便殿及行降中使抚安仍加宠赉爰有翰林学士承旨宋公白举公贤良方正以副天下之望一日召对久之且曰陛下以皇王之道爲心臣请采经史中切于治体者上资圣览帝深然之乃具草以进手诏荅曰卿能演皇王清净之风述理乱兴亡之本备观鉴戒朕心涣然所撰三十篇皆隐其目公奉事两朝由遗补历御史至谏议大夫前后章䟽凡五十有二尝谓诸子曰吾毎言国家事天子听纳则人臣之幸不然祸且至矣亦吾之分也及终有遗表陈邦国安不忘危之意其家弗预焉天子怛然命中使赗之有制痛悼赠工部侍郎二子改大理评事持䘮中并给月俸哀荣之礼可谓至矣后以二子登朝累赠兵部尚书寳元几年某月某日与夫人合塟于泗州临淮县某乡之某原礼也公娶杨氏再娶奚氏封江陵县君能循法度以配君子二子长曰庆远今爲驾部贠外郎次曰庆余今爲比部郎中并克奉堂搆有能政于四方女三人长适王氏次适庞氏季适张氏皆以妇道称公动必以礼言必有法贤不肖咸惮伏之岀处二十年未尝趋权贵之门在贬废中乐得其正晏如也着文章成五十卷目之曰咸平集行于世论者曰在大禹时臯陶矢厥谟在汤武时伊尹周公爲之训诰故教化纪纲莫盛于三代而子孙有天下皆数百年秦灭诗书其风丕绍至西汉得贾谊董仲舒其言可以追先王之烈而弗克施使后世王者无复起三代之心由汉始也圣宋定天下太宗鋭意太平眞宗之初复亲擢俊乂如田公之徒并见奨用惜乎不终其才岂皇天之意特厚于古欤某幼闻髙风未尝㳺于其门今驾部书先君之履业索文于江外某敢约而修之又采旧老之言而作铭云呜唿田公天下之正人也言甚危命甚竒尽心而弗疑终身而无违呜唿贤哉吾不得而见之兵部侍郎致仕胡公墓志铭寳元二年六月十八日尚书兵部侍郎致仕胡公薨于余杭郡之私第明年二月十有一日塟于杭之钱塘县南山履泰乡龙井源以夫人颍川郡君陈氏祔焉礼也孤子楷泣血言于友人范某礼经谓称扬先祖之美以明着于后世此孝子孝孙之心也然而言之不文行而不远处䘮之言乌乎能文今得浙东签书寺丞俞君状先人之事而敢请志焉某曰孔子见齐衰者必作重其孝于亲也敢不唯命公讳则字子正婺之永康人也昔虞舜之后有胡公武王封于陈盖族望之来远矣皇考讳彭王考讳瀔皆隐于唐季其道不显考讳承师在乡闾间以积善称因公而贵官至尚书比部贠外郎赠吏部郎中妣应氏封永乐县太君赠普宁郡太君公少而倜傥负气格钱氏爲国百年士用补廕不设贡举呉越间儒风几息公能购经史属文辞及归皇朝端拱二年御前登进士第释褐爲许州许田尉以干自闻补蕲州广济宰又补宪州録曹以本道计使谏大夫索公湘之举改祕书省着作佐郎签署贝州节度观察判官公事升本省丞知浔州拜太常愽士提举二浙榷茶事兼知桐庐郡丁太夫人忧服除以本官知永嘉郡迁屯田贠外郎提举江南路银铜场铸钱监擢任江淮制置发运使转户部贠外郎入爲三司度支副使赐金紫除礼部郎中京西转运使又移广南西路转运使以户部郎中充江淮制置发运使转吏部郎中改太常少卿丁先君忧终制知玉山郡移福唐郡拜右谏议大夫知杭州入判流内铨以举官累责授少常知池州未行复諌议大夫知永兴军领河北都转运使给事中入权三司使拜工部侍郎集贤院学士知陈州进刑部再牧余杭郡践更中外凡四十七年得请加兵部侍郎致仕朝廷命长子通判钱塘以就飬又六年而终享龄七十有七天子闻而悼之进一子官初至道中公在宪州时西㓂梗边朝廷命师五路入讨诏具三十日粮以从之索公方引公督随军粮草事公曰爲百日计犹或不支柰何索公乃遣公入奏召对逾刻公陈边事如指之掌上顾左右曰州县中有如此人遂可其奏且示甄拔之意后大帅李继隆果与㓂遇十旬不解索公曰㣲子几败吾事一日其帅移文曰兵将深入粮可继乎公曰师老矣矫问我粮爲归师之名耳请以有备报之索从其议彼即自还无以咎我其先见如此及索公主河北计又奏辟之遂以贝州之行朝廷遣赐省天下冗役就命公行河北道凡去籍者仅十万数民用休息在浔州人有虎患公斋戒祷城隍神翌朝得死虎于庙中其诚之効欤按池州永丰监得匿铜数万斤吏惧当死公思之曰昔马伏波哀重囚而纵之前史义焉今铜尚在吾忍重其货而轻数人之生耶咸以羡余籍之不复爲坐在江淮制置日㑹眞宗皇帝奉祀景毫公实主其供亿千乗万骑至于礼成无一毫之阙帝深爱其才靣加奨劳遂进秩登于计相之贰在广南西路有大舶困风于远海食匮资竭久不能进夷人告穷于公公命琼州出公帑钱三百万以贷之吏曰夷本亡信又海舶乘风无所不之公曰远人之来不恤其穷岂国家之意耶后夷人卒至输上之货十倍其贷朝廷省奏而嘉焉又宜州系重辟十九人时有大水公不虑患而特徃辨之活者九人焉在福唐有官田数百顷民输租食利旧矣至是计臣上言请就鬻之责其估二十万贯民不胜弊公奏之未报章三上且曰百姓疾苦刺史当言之而弗从刺史可废矣乃有俞诏减其直之半而民始安公领三司使寛于财利不以刻下爲功时上方以两京陜西官盐歳久民鲜得食而日以犯法命通商有司重其改作公首请奉诏其事遂行公性至孝自曲台丁太夫人忧庐于墓侧以终䘮纪有草木之祥本郡表之及京西之行以家君朱绂爲请上曰胡某爲孝虽非其例与以明劝也搢绅先生荣之又天禧中尚居郎署朝廷拟公諌议大夫知广州公以家君八十岁恳辞于政府乃复有制置之行寻以哀去职得尽心于丧塟公富宇量笃风义徃徃临事得文法外意人或讥之公亦无悔焉其轻财尚施不爲私积士大夫又称之福唐前郡将𬒳讼去官尝延蜀儒龙昌期与郡人讲易率钱十万遗之以归事在讼中及公下车昌期自益部械至公曰斯何罪耶遽命释之见以賔礼法当偿其所遗公代以俸金仍厚遣而还又济阳丁公爲举子时与孙汉公客许田公待之甚厚及其执政而雅故之情不絶若休慼士人而未尝预曁丁有朱崖之行昔之賔客无敢顾其家公实𬒳议出玉山郡尚屡遣介夫不远万里而徃遗焉此又人之难矣及退居西湖乘画船击清波深樽雅絃左子右孙与交亲笑歌于时岁之间浩如也人不谓之贤乎夫人颍川郡君有慈和之德先以寿终令子四人长曰楷都官贠外郎前知睦州祥符七年秋登服勤词学科所至政能有先君风度次曰湘好学有志识朋友多之次曰桂俊异居丧而亡次曰淮孝谨有成人风二女长适泉州德化县尉苏璠次适御史台主簿华叅而亡其闺门之范见其颍川之志某非特爲重齐衰之情尝倅宛丘郡㑹公爲二千石以国士见遇且与都官布素之㳺诚可代孝子而言焉铭曰进以功退以寿义可书石不朽百年之爲兮千载后胡公夫人陈氏墓志铭诗称采繁夫人不失职也夫人之职莫先乎舅姑甘旨以事居苹蘩以事徃故可以配君子正家道也夫人姓陈氏金华郡之令族曾祖讳晦祖讳资父讳文谕皆乐善于家不从仕䆠夫人㓜贤父母笃爱择公而妻之及公中科第累调远方二亲乐闾里与姻族㳺夫人愿侍左右不从公行凡二十年缝衣㸑飱必躬亲之至舅姑之终与公执丧三年然后就公官所此夫人大节无愧天下之爲人妇者有声诗之义焉又性好礼自少至老对公如賔客加以纯俭而仁笄服之余皆均于亲之贫者夫人自公登朝封上党县君公爲谏议大夫进封本郡君寳元元年秋九月寝疾乃斋沐易衣怡怡而终享年七十有九以三年二月十一日与公合塟于履泰乡龙并源礼也子四人长曰楷都官贠外郎次曰湘曰桂曰淮并太常寺太祝二女习夫人之教柔淑有礼宗党称焉长适苏氏次适华氏铭曰惟孝惟礼作配君子伊夫人兮至矣宁海军节度掌书记沈君墓志铭呉兴郡太守滕侯下车求故同年沈兄之家得诸孤问其坟墓曰贫未之塟滕侯伤之乃谋于僚属卜善地㨂良日其礼悉备以寳元三年二月某日塟于德清县之永和乡大壮岭君讳严字叔寛世爲本郡人其先食邑于邥后子孙失国而爲沈氏汉晋而下代有其人曾祖讳䂓祖讳廷诲父讳延岫皆隐而不仕叔寛幼负器识服亲之教宗经属文有声于江表大中祥符七年秋郡国敦遣首送千礼部明年春礼部较天下之才奏叔寛第四人天子命试于庭中甲科除南康军判官三载有善绩改宣城节度掌书记国家兴山泽之利主计等荐君洪州武宁之茗局外台上请兼领本邑事朝延从之旣而吏畏其廉民爱其慈君子谓之善政余杭郡榷酤歳金二十万贯爲诸郡之剧主计又奏君尸之三年而还㑹故叅政蔡公居守南都以同年之㳺惜其沉俊辟爲留守推官其年秋七月以疾终于官所享年五十叔寛孝悌于家事其亲未尝违颜色视兄之孤必先于巳子与人交笃于义信善人君子无不乐见之及闻其亡皆相弔云天与其才也又赋其行也而不及其显以寿也悲夫三子曰祁曰邰曰郁并从儒学必有立者二女长适前进士陈经次女未笄长女之嫁蔡公不远千里命赍金以送之及君之塟又滕侯极意以营之有以见叔寛感人之深也如此某同年之列最相知心故书之铭曰叔寛叔寛生兮可爱殁兮可伤友朋之望兮子孙其昌戸部侍郎赠兵部尚书蔡公墓志铭寳元二年岁次巳卯四月前叅知政事戸部侍郎蔡公薨天子悼之卿大夫忧之国人伤之上命三公举行典礼赠兵部尚书谥曰文忠以康定二年歳次辛巳十一月某日塟于许州阳翟之某山公讳齐字子思其先周之子孙累封于蔡因以着姓秦汉以降代生伟人曾祖绾赠太保洛阳人也尝宰莱之胶水居官九年民爱以深遂家焉祖讳邻赠太傅隐居丘园以坟素爲乐考讳梦臣累赠中书令博通经史善时笔与宗族居乡党称其孝友娶楚国太夫人张氏而生公教之亲仁賔来如归公幼而神秀眉目广耸见者异之尝依外舅刘氏学于彭城今相国陇西公迪时爲监郡得公诗语叹曰渠有大志宜善视之大中祥符八年春真宗皇帝临轩以文考天下之士公中第一及引对文陛堂堂英伟进退有法上大恱顾谓㓂莱公曰得人矣特下诏俾金吾给七人清道自公始也释褐除将作监丞通守兖海郡移北海郡召还以大着直集贤院主判三司开拆司赐服五品今上即位拜右司諌同修起居注改礼部贠外郎兼侍御史知杂事赐金紫历戸部度支二副使迁起居舎人知制诰同知审官院旣而召入翰林爲学士兼侍读学士转礼部郎中龙图阁学士守西京以便亲求爲髙密郡徙南京入除左谏议大夫权御史中丞㝷改给事中复充龙圗阁学士权三司使拜枢密副使进礼部侍郎叅知政事以户部侍郎罢终于汝隂郡享年若干楚国在堂君子哀之公之弟祕书丞禀甥着作佐郎㓂平干公襄事中山郡夫人刘氏哭泣三年至于疾废二子尚幼曰延庆太常寺太祝曰延嗣祕书省正字长女适试将作监主簿刘庠次女在室而某自布素从公之逰见公出处语黙无一不善门中奉亲日视其亲色诸公昆弟爱之如伤先朝采拔以辅相器之当遗弓之初公怀哀慕不能食者数日家人视其衾衣涕泗霑湿公病汝隂闻拓拔僣称嘻吁感槩教弟禀言西事甚详盖忠孝之性发之天也公于亲旧间虽死生不易彼有孤遗则必爲之备嫁娶又好学无倦未尝不以名教爲急孔子之后世袭文宣公尝宰曲阜干兴中四十九代孙承祐卒遂废十余年公闻承祐有母弟在抗章请复其嗣有诏从之其立朝也能清其心髙其行未尝取于人明肃太后时用事中贵人董修景德寺时公在翰林诏爲之记中人求公善辞许以不次公迟之不进故被诬而岀至髙密㑹歳饥公请蠲诸州税又力请放海利以救东人于今頼之公两居宪台方严不动百辟畏其风权戚有过则弹劾不隐未尝求其下也明肃之终庄惠复立合门促百僚贺公毅然正色目台吏不得追班前白执政遂罢自是庄惠损抑礼数有力焉在枢密院海南奏交趾八百余人避本国之虐以归我议者谓不如还之恐生边患公曰当内之荆湖间活以闲田柰何求生而来委之兕虎蛮亦人也义必不还苟散爲民盗从而戮之酷又甚焉争之不能得后果爲乱捕之歳余宜桂以西皆警朝廷患之公犹有愧色在政府浩然示至公于中外以进贤爲乐以天下爲忧见佞色则嫉闻善言必谢孜孜论道以致君尧舜爲心与大臣居和而不倚正而不讦无亲踈之间有方大之量朝廷爲之重刑赏爲之平及其出也未踰歳时而天子思之公遽不起呜唿公之生也天有意也公之亡也天无意乎使在位而寿则道德功名非竹帛之可胜矣铭曰泰山之东齐鲁同风厥生我公我公堂堂观国之光亨于眞皇眞皇上僊陨血涟涟欲报昊天今上圣神廼眷正人叅于国钧纯德坦坦平心浩浩进退惟道恕以待物诚以报国仁人之德天乎天乎岂不有心夺此令人我怀忧深箕山峩峩颍川悠悠山爲陂兮川爲丘公之名兮与日月留范文正公集卷第十二范文正公集范文正公集卷第十三范文正公集卷第十三尚书度支郎中充天章阁待制知陜州军府事王公墓志铭孔子曰善人吾不得而见之矣噫先圣谓善人之难得也如此世有德之清行之方政之平斯不谓之善人乎余见之于子野王公矣公讳质字子野其先太原人曽髙占籍大名皇考讳彻以文行显至左拾遗累赠太师尚书令兼中书令鲁国公王考讳祜雄文直道名重海内掌太祖诰命至兵部侍郎累赠太师尚书令兼中书令晋国公考讳旭以公正果敢屡当藩寄爲时之良二千石累赠兵部尚书妣虞氏赠某郡君公禀严君之教幼而有文伯父文正公爲真宗朝贤相重德大器人莫可动一日览公之业喜甚作诗以奨之谓吾门未衰矣用文正廕补太常寺奉礼郎三迁至大理丞文正旣薨公年尚未冠进所着文真宗嘉之召试学士院辞入优等赐进士及第名动京师尝师事杨文公文公器之毎谓朝中名公曰是子英妙加于人远矣时翰林刘公筠风岸髙峻搢绅仰不得其门而进乃与禁中诸公共荐公之才敏天子命公校文于馆中历殿中省丞爲博士于太常加集贤校理拜祠部外郎丁兵部忧服除以前官充职同判姑苏郡以公心公言正二千石之政二千石初不平之终服其义而加礼焉还朝赐五品服章改度支外郎同判尚书刑部又判吏部南曹进司封外郎出领淮西郡部中十邑素多盗与讼号爲难治公至断狱必以情按吏必有礼横者绳之弱者持之州人大服谓徃之史君莫公若也蔡俗旧祠吴元济公曰岂有逆丑而当庙食耶吾爲州长不能正民之视听俾民何从哉狄梁公李太尉皆唐之忠烈又德加蔡人胡爲不祠命工彻元济庙建二公之祠率吏民拜祭蔡人从之于今号爲双庙秩满拜祠部郎中朝廷除公开封府推官除兄雍三司判官公日皆是要职吾兄弟同日除拜朝廷岂乏人哉乃坚请外补愿留兄京师以奉家庙士大夫闻而贤之徃守寿春郡朞月改合肥郡盗有杀其徒以并其财者吏擒之公令处死法寺议当贷死遂劾之公上䟽曰盗以彊力而又杀人吏追而擒之非自露而悛者胡爲而贷焉如法寺所论能害其类者皆无罪名民将竞爲盗盗巳而杀一夫其党咸赦之盗可止乎䟽上不报凡断狱出入以下吏爲首长官爲从公曰吾不胜法吏矣上言请爲之首朝廷从之左降监舒州灵仙观后一年今资政殿学士昌黎韩公琦知审刑院议盗杀其徒非自首而悛恶者宜勿原之朝廷始颁示天下且知公前所断狱不爲失矣又今资政殿学士郑公戬翰林学士叶公清臣皆论公竒才未大用而非辜坐黜岂朝廷之意耶诏起公知海陵郡代还除度支郎中荆湖北路转运使时西陲宿兵财用爲重诸道转运使竞进羡余几千万蕲助军之奨实疮痍细民以爲巳绩公至而叹曰西兵天子不得巳而用之然须于财赋岂如是而迫耶吾不当爲由是荆湖之民頼公少休焉㑹资政殿学士富公弼拜职尚带史舘修撰与公未甞识靣闻其风义举公以代修撰朝廷从而除之兼掌选事及韩富二公在枢府又交荐公清方爲搢绅之冠天子俞其奏擢以本官充天章阁待制依前掌选事公再让不允旣而客有扣公曰铨衡至重利病多矣公无建明者何公曰纲纪尽在如权衡然但持者輙髙下其手尔何必易其器耶公居之歳时选士頼其平其间人物清浊公必辩之上前量有进抑振天官乆坠之职也天子以西北数藩鎭皆须巨人乃择近列而襃遣之公得岭陜州州当四逹之会又用兵而来吏民疲苦公至则缓征赋薄迎劳屏兇㓂拯孤弱人廼息肩几一载而感疾以庆历五年七月二十六日终于黄堂享年四十五灵柩归东都州人哭送于道朝廷加赙公生相门而弗骄弗华以贫爲寳文正作舎人时家甚虗甞贷人金以赡昆弟过期不入辍所乗马以偿之公因阅家藏书而得其劵召家人示之曰此前人清风吾辈当奉而不坠冝秘藏之又得颜鲁公爲尚书时乞米于李大夫墨帖刻石以模之遍遗亲友间其雅尚如此故终身不贪所至有冰蘗声此公之秉德不亦清乎公充职馆殿二十余年同舎皆显官公介然不动惟求外𥙷当国者非戚必旧公未甞折颜色屈语论以合其意甞有交㳺以言事𬒳谪朝之贵人皆切齿公特率昆弟祖宴都门谪者拒之曰无爲子之累乎公曰吾愿爲党人从而贬之光矣此公之执行不亦方乎公爲数郡皆清心以思治行巳以率下必首崇学校而风化之人有犯法非害于物者必缓其狱未始深文焉求民之疾虽处幽不遗去民之梗虽负势不避此仁人之政不亦平乎故毎去一州则百姓号恸如赤子之慕慈母也公性纯孝与家人道先君事必感激泣下故厚于宗族每拳拳焉忧乐同之弟素文正之子也自淮南外计改泾原经略使公食不甘寝不安曰弟有母老且疾吾无亲忧因入对请代行旣而弗许命其爱子䂓曰彼穷塞也得无危事汝可侍行而左右之以均吾忧又少弟端尝不利于春官处徒劳者久之公爲郎以岁课当迁愿移厥恩召端一试朝廷许之赐端进士出身其友爱之心有如此者公不治生业惟畜书仅万卷远近从之兼通佛老㣲旨撰寳元摠録一百卷皆圣贤穷理尽性之说公乐称人之善必曰吾不及矣在士大夫非风义髙远弗与之㳺及其逝矣四方交友书问相吊云前年吴安道死今年王子野卒贤大夫之清者何其衰欤公娶周氏故礼部侍郎起之女封襃信县君生子男三人曰毖将作监主簿曰复太庙室长女二人长适太常寺太祝范纯仁次女尚幼余走尘土时公一接如旧以道义淡交者有年矣结二姓之好以亲仁人余常期公以青云之器大有立于国朝今不幸乃爲公之墓铭铭曰呜唿人之清者曰贤国得而治焉性之仁者曰寿民得以庇焉何子野之善人兮逝矣如川惟清方而平正兮居人之先在声诗之有言兮胡不万年忍送之于野兮塟之干泉徒切切于辞兮勒石之坚期子野之令名兮与白日而长然太常少卿直昭文馆知广州军州事贾公墓志铭公讳昌龄字延年其先鎭阳人以仕䆠迁徙今爲开封人也曾祖讳某唐末起家备甞险阻属文之外长于撰述以唐武宗而下至僖昭皆无实録乃以传闻并诸家之说着唐年𥙷録六十五卷识者称之居石晋朝知制诰至周爲给事中史有本传祖讳琰有才识宇量太宗在藩邸相得有素领开封尹辟爲推官及即位擢拜正谏大夫枢密直学士期以辅相将讨河东与大臣议将帅上曰非琰不可㑹寝疾不起上轸悼之忧形于色赠尚书左丞国史有传父讳汾以气义称位不充量终于殿中丞公少孤太夫人爱之以待其成公天然好学甘于清苦时翰林李公宗谔有望于朝名实之士多出其门公依之有年以文行自立门下士咸推重之一上登进士第释褐爲饶州浮梁尉彼俗隂狡与人有怨徃徃食毒草而后鬪即时毙仆以诬其怨者公至必反覆省视自此被诬之人多昭雪焉秩满除开封府功曹叅军在职修举府中常推委之㑹太夫人寝疾公执药饵不斯须去左右者数月以忧觧官哀毁之过宗党称嗟服除爲许州郾城主簿本郡牧与外计使皆以文学政事交荐于朝廷改大理丞宰蜀之江源县人繁地狭积多田讼公曰听讼之明曷若使无讼乎及正其疆条其弊以示于民自玆无争焉时天下学校未兴公修本邑孔子庙起学舎俾邑之秀民群居焉公旦暮徃劝导之自此江源始有举进士者邑人于今称之皇上即位升殿中丞知宣州宣城县未至有江淮制置使举公监海州榷货务䟽逹利路商贾便之朝廷奖其劳改太常博士又迁屯田贠外郎旣而三司使以公可通天下之利荐之领京师榷货务三年称职特除都官贠外郎赐五品服徃倅泉州远人赖之迁职方贠外郎俄拜屯田郎中知卫州㑹州长不利继亡者数人人无敢徃士大夫惜公之行或教以易其府署公曰吉凶人乎死生天乎于是弗易厥居而终亦无咎郡之共城有稻田以供尚食水利有余而民不与焉公使岁漑之外与百姓共之天子以钦恤之怀忧及万邦复先朝提点刑狱使两省近臣交上封奏举公充职朝廷从之命提点京西路刑狱事公性仁恕小大之狱必尽心以听郡邑之幽远使车所不至者躬亲焉不事风威州县九品必延见与语得其善则画一以闻见其过则教之使悛虽职居按察而不忍摘人之恶搢绅称其长者改度支郎中荆湖北路转运使下车访能吏彻冗官部中诸郡例以公用馈遗者一切不受西南夷人下溪州刺史彭仕羲隷于辰州而骄蹇狙诈尝因入贡䜣州官于登闻辞皆不实朝廷弗欲较之责吏而巳仕羲益横求割近边土民公遣吏直告之曰天子恩信及尔尔狡而无厌我当择于衆族求其可代汝者请之于朝汝其图之仕羲始知惧盟不复敢讼改知潭州潭荆湖之剧府人物繁㑹素爲难治以公神明之照虽千百其讼无毫髪之隐吏服民爱歌于道路朝廷知公之重拜太常少卿直昭文馆就鎭南海始登舟感疾召诸子授以治命神思不乱以康定元年八月二十三日不起公长厚之性资以明逹顚沛造次弗离中道寛而不懈直而不讦与人交久而能恭当官而行未尝违其正士大夫无不爱其风度居家有节与亲族同其有无常谓诸子曰吾家清白可传何生业之爲启手足之日门中索然君子谓公之践言矣娶三夫人高阳许氏中山刘氏封长安县君广平宋氏封某县君生八男长曰寅有文学履业登进士第爲绛州防御推官与次子廉俱不幸早世次曰蕃开封府封丘县主簿次曰常将作监主簿次曰当堂京冈并㓜女五人长适大理寺丞李竞次适庐州舒城县主簿王宗悫次适河中府万泉县令高良佐次适孟州河隂县主簿州学教授盖沂一女尚㓜以某年月日葬于郑州新郑县抱章山之东南三夫人祔焉某旣交而亲从其孝子之请而作铭云邦之令人道醇德懿芝兰之室瑚琏之器禀孝含忠播仁殖义位子一方未博其施弗遐厥寿苍苍曷意君子惜贤小人夺惠葬于郑国卜云善地子产在焉魂兮相慰太子右卫率府率田公墓志铭古称隂有德于人者必享厥祥大厥后易不云乎积善之家必有余庆所谓不在其身在其子孙者信矣公讳绍方其先鴈门人曾高家于冀自耶律氏炽得石晋山后八郡又岁侵两河闻王考讳某𬒳迁于卢龙署之以官复治产云中而货殖焉考讳某能干父之蛊其家益显娶王氏而生公公少称才武抱气重诺有燕赵之风义事耶律得亲信左右常从而南牧帐下多掠获汉家士民俾公尸之公黙计之曰汉人吾曹也驱之如犬羊非有罪辜将孥戮于虏中乃纵之夜亡者千计此德于人多矣公亦自负谓大丈夫胡能老于异域哉考妣旣葬吾其归欤乃匿身草莽㑹夜则负斗而奔旣逹朝廷眞宗悯然嘉之𥙷职于三班以其勇果屡委军甲捕外方㓂所谓巡检者至则盗息民得按堵公祥符中主邵之崃口寨时龙水郡蛮㓂大扰戍兵屡履崃口溪洞亦乘声啸聚一日近寨围而噪之公戒军士曰我露其勇彼将整而难破不如示之怯士敢先动者吾以军法从事衆皆肃然听命旣夜公自率骁果突而撃之斩十余级蛮虽衆曾不能措手足大骇而奔自是终公之任不敢内㓂州将害其功不以上闻公曰吾自虏还汉获从王事足矣乌敢爲功哉又尝诲督诸子曰吾以汉有圣人之风故脱身以归今教汝诗书趋圣人之道使汝辈有立吾将鼓歌以终天年岂病其不逹耶子况举进士髙第又举贤良方正天子亲问当世治乱祥咎以对第一乃速进用四五年间掌西掖书命爲陜西道寘抚副使还朝敷奏称㫖乃诏宠公以太子右衞率府率监琼林苑金明池以便子养士大夫荣之天子以尚忧西陲命况龙图阁直学士出领秦鳯路经畧使公在疾经畧屡求省侍有诏敦勉遣中人尚医轸视公以庆历五年乙酉孟秋月壬子不起享年七十有四上嗟恻之加赗赙焉经畧累章哀诉得告奉公之䘮以某年月日葬于许州阳翟县某原礼也公性刚直未尝曲于人然明恕少怒尝官于闽中有爱马使一卒乘习遇危桥不下马折足而毙公曰卒岂欲是耶不复以一言诘之人皆服其度公娶李氏赠福昌郡君前十五年而亡生八男经畧即长子也次曰渊有词业举进士以兄廕𥙷试祕书省校书郎许州郾城主簿次曰沃濩㓜亡次曰洵颍上主簿次曰浃登进士第唐州团练推官次曰洸太庙斋郎次曰泳皆业进士次小字寳哥尚幼三女长适海州东海令张震次适辰州理掾高焘次适鄂州咸宁令张子方皆以妇道称于宗族某尝与公㑹于丹阳见公气貌话言刚而质毅而恭使人信而爱之又与经畧之㳺旧矣俾序而铭云公复其家去狄而华公教其嗣挺国之器厥后旣隆又寿而终天子赗焉大夫弔焉非积德而胡然资政殿大学士礼部尚书赠太子太师谥忠献范公墓志铭庆历纪号之六载春正月丁亥资政殿大学士礼部尚书知河南府兼西京留守司范公以疾薨闻上悼之爲不视朝制赠太子太师赗赙加等子孙迁官者五人有司议行谥曰忠献以其年某月日葬于洛阳之某原某里附先茔也公讳雍字伯纯其先太原人皇考讳某后唐初爲校书郎帅孟公器之尝辟居幕中后又从孟公入蜀覇业旣成遂爲国相久之一日告老蜀主宠以太子太保就第以疾终及公之贵累赠太保王考讳某在蜀爲刑部侍郎后归朝终于左屯衞将军累赠太傅考讳某以太传廕爲供奉官终于合肥郡之监军累赠太师尚书令妣韩氏封安康郡太夫人追进京兆郡实生二子公处其季十岁而孤家甚贫太夫人遣公就学常质衣以爲资公警悟过人挺然国器举进士咸平三年春御前释褐补洛阳主簿再调钱塘尉知巳荐公廉敏改筠州从事秩满以绩用除大理丞宰建之崇安县迁殿中丞知端州还朝献所着文二十卷进太常博士初公爲洛阳主簿实典廪纳而邑多权要公必先细民而后形势时尚书张公咏道过洛阳闻其事乃纪公姓名署之于屏常指以示人曰识斯人否至是张公鎭淮阳致书于㓂莱公道公之才复奏公爲淮阳倅成命未行㑹莱公出守西洛辟公贰留守司朝廷俞之张公曰夺我贤倅耶公自兹名重朝廷改田曹外郎主判三司开拆赐五品服天禧中河决滑台齐鲁承其弊朝廷遣兵数万人塞其横流千里之民皆奔走负薪刍邑官荷校以督其事民不堪命天子患之命丞相曁主计择人以徃佥以公爲允除京东转运副使至则度河之势量工集材邑官皆释之与民缓期不烦而济河防旣就进度支外郎河北转运使列塞积兵计粮爲大民租不能给须重其谷价募商以内之县官苦其费公视德博间地惟沃饶菽粟易歛又河渠通于塞下大可致之乃辇诸州缗钱就以平籴方舟顺流集于边廪自是河朔财用周于供亿朝廷患陜西兵食不足困于转馈命公充本路转运使赐三品服公至则先寛其民不使远输募人入粟塞下给以池盐商嗜其息而农得以休上即位就迁兵部外郎召拜户部副使寻改度支副使未几拜工部郎中龙图阁待制充陜西转运使踰年召还提举京百司㑹环原州属羌叛起大爲边患遣公安抚乃见其酋长谕以恩威即时向顺还朝拜右谏议大夫权三司使旋奉使契丹国以专对有体加龙图阁直学士主司如故公好访问善开纳天下金谷之利病灼然居目中上知其才拜枢密副使岁余丁太夫人忧制以给事中起复视事籍田礼毕迁礼部侍郎时玉清昭应宫灾两府帘对章献太后泣曰先帝崇奉此宫一旦至此頼东北隅犹存一二小殿公揣知有复兴之意因抗言曰先朝极土木而成此宫一夕爲烬岂天意耶如因其所存复欲兴之民将弗堪不如焚之之尽也诸公协其对章献意解曰不复劳人矣上说翌日下诏以谕中外焉又尝绘尚书四代图进之以备中览居密府六载叅掌机务知无不爲明道二年以户部侍郎知陜州踰月移京兆府其年诸道旱蝗人复疾疫于关中爲甚百姓转于沟壑公先减廪禄复损民有余以振之活数万人每人躬自抚视至染疠气卧疾者久徙鎭河阳暇日念国家御戎之备率多㢮废西羌狡狠必有窥边之心恩不克威岂久安之势乃感激上言而得入觐陈安边六筞上深加采纳进吏部侍郎资政殿学士出守西京旣而西戎果叛上咨叹之授公振武军节度使鎭延安时守备未完屯戍尚寡公累章乞师朝议小其㓂不甚爲意一日元昊驱衆十余万于延安城㑹大将石元孙领兵出境上城中守之才数百人公身𬒳甲胄复唿民登俾日夜严守遣使召统帅刘平于庆州平领军来援合元孙兵与贼夜战王师不利二帅陷殁城中大恐无可守之势公曰延安西夏之咽喉也如将不守则关辅皆危今人力穷矣奈何郡南有嘉岭山其神素灵乃望而祷之曰我死王事足矣生灵何辜爲虏鱼肉神享庙食于兹土其无意乎厥暮隂晦雨雪大下㓂兵暴露不知所爲乃昼夜引去延安遂完朝廷闻之封其神曰威显公斯又至诚之感爲不诬矣然二帅旣殁累公左迁戸部侍郎知安州延安吏民百数诣阙号诉谓城当陷而存民将殒而生皆公之力也天子恻然故一岁间起公吏部侍郎知河中府未行改京兆府且许朝觐上优遇之加资政殿学士赴鎭岁余以抚安关辅之劳改尚书左丞进大学士俄而复守西京有群盗集于襄邓浸淫汝洛间朝廷委公营之公夙夜乃事遣兵驱遏兼示恩贷故其㓂归者半戮者半民用乐业岁乃大登朝廷有诏襃之又言事者以西事而来收兵入冗宜遣使择去以寛其费朝廷从之军中徃徃偶语公密䟽谓急而用之缓而弃之不可上乃止公保釐三岁拜礼部尚书时巳抱疾至终之日洛人悲焉公常志在𥙷益奏藁累箧及其沈痾闻朝廷有事于田狩犹拜䟽忠切以尽其心公性恭和有风鉴门下所举多至贵显爲时名卿藏书仅万卷惟小书五经则常提携左右不可一日无此与岷山处士龙昌期论易深逹微奥以昌期所着书奏御遂行于时公着明道集三十卷后集十卷弥纶集十卷虽高年贵位而造次不忘于学初娶魏氏追封鉅鹿郡夫人再娶臧氏始封遂宁郡夫人改仁寿郡男六人长曰宗杰兵部员外郎直史馆陜西转运使三路制置解盐使先公一年而亡次宗良宗衍并守将作监主簿次宗古皆早亡宗师宗贤今并太常寺太祝女十人一适眉州防御使高继宣三人在室六人早亡孙男六人子开子明并大理评事子仪太常寺奉礼郎子谅子奇子渊将作监主簿孙女七人曾孙女二人公约于身劳于国周旋四方始终一节又政惟慈恕不任威罚今二子六孙秀异簪绅岂隂德之在欤某素爲公之所知又诸孤以公善状求爲之铭铭曰邦之伟人念德不怠勤劳王家四十七载入辅枢轴作爲股肱皇猷克賛天眷是膺岀临藩宣允专节制蹈乎忧患济以忠义政本乎仁行执乎恭夙兴夜寐则善之从岁月靡靡终于寿纪典礼具举神灵以喜葬于先茔旧栢青青子孙尚蕃承祭祀兮惟宁东染院使种君墓志铭君讳世衡字仲平国之劳臣也不幸云亡其子泣血请铭于予予甞经畧陜西知君最爲详惧遗其善不可不从而书之初康定元年春夏戎犯延安我师不利朝廷以堡障衆多有分兵之患其间远不足守者即命罢之㓂骄而贪益侵吾疆百姓被其毒君时爲大理丞任鄜州从事建言延安东北二百里有故寛州请因其废垒而兴之以当㓂冲左可致河东之粟右可固延安之势北可图银夏之旧有是三利朝廷从之以君董役事君胆勇过人虽俯逼戎落曾不畏惮与兵民暴露数月且战且城然处险无泉议不可守凿地百有五十尺始至于石工徒拱手曰是不可井矣君曰过石而下将无泉耶尔攻其石屑而出之凡一畚偿尔百金工复致其力过石数重泉果沛发飮甘而不耗万人欢唿曰神乎虽虏兵重围吾无困渇之患矣用是复作数井兵民马牛皆大足自兹西陲堡障患无泉者悉倣此大蒙利焉旣而朝廷署故寛州爲青涧城授君内殿承制知城事复就迁供备库副使旌其劳也塞下多属羌向时汉官不能恩信羌皆持两端君乃亲入部落中劳问如家人意多所周给常自解佩带与其酋豪可语者有得虏中事来告于我君方与客饮即取坐中金器以奖之属羌爱服皆愿効死青涧东北一舎而远距无定河河之北有虏寨虏常济河爲患君屡使属羌击之徃必破走前后取首级数百牛羊万计未尝劳士卒也故功多而费寡建营田二千顷岁取其利募商贾使通其货或先贷之本速其流转岁时间其息十倍乃建白凡城中刍粮钱币曁军须城守之具不烦外计一请自给使一子专视士卒之疾调其汤饵常戒以笞责期于必瘳士卒无不感泣今翰林承㫖王公尧臣安抚陜西言君治状上恱降诏襃之曰边臣若此朕复何忧二年就兼鄜延路驻泊兵马都监制置本路粮草迁洛苑副使庆历二年春予按巡环州患属羌之多而素不爲用与夏戎濳连助爲边患乃召蕃官慕恩与诸族酋长仅八百人犒于麾下与之衣物缯綵以恱其意又采忠顺者增银带马绂以旌之然后谕以好恶立约束四俾之遵向然悍猾之性久失其驭非智者处之虑复爲变时青涧旣完人可循守乃请于朝愿易君理环朝廷方以青涧倚君又延帅上言人重其去命予更择之予谓夏戎日夜诱吾属羌羌爱其类益以外向非斯人亲之不能革其心朝廷始如其请君旣至环安边之利害大要在属羌难制惧合夏戎爲暴发之患又地瘠谷贵屯师爲难聚粮则力屈损兵则势危斯急病也君乃周行境内入属羌聚落抚以恩意如青涧焉有牛家族首奴讹者屈疆自处未甞出见官长闻君之声始来郊迎君戒曰吾诘朝行劳尔族奴讹曰诺是夕大雪三尺左右曰此羌兇诈甞与高使君继嵩挑战又所处险恶冰雪非可前君曰吾方与诸羌树信其可失诸遂与士衆縁险而进奴讹初不之信复㑹大雪谓君必不来方坦卧帐中君巳至蹵而起之奴讹大惊曰我世居此山汉官无敢至者公了不疑我耶乃与族衆拜伏諠唿曰今而后惟父所使自是属羌咸信于君有兀二族受夏戎伪署君遣人招之不听即使慕恩出兵诛之死者半归者半尽以其地曁牛羊赏诸有功其僣受伪署如兀二族者百余怅咸股慄请命纳其所得文劵𫀆带由是羗属无复敢贰君戒诸族各置烽火夏戎时来抄掠则举烽相告衆必介马而待之破贼者数四泾原帅葛怀敏定川之败戎马入纵于渭予领庆州蕃汉兵徃扼邠城又召君分援泾原君即时而赴羌兵从者数千人属羌爲吾用自此始君曰羌兵旣可用矣乃复教土人习弧矢以佐官军吏民有请某事辞某事者君咸使之射从其中否而与夺之坐过失者亦用此得赎吏农工商无不乐射焉繇是縁边诸城独环不求增兵不烦益粮而武力自振夏戎闻属羌不可诱土人皆善射烽火相望无日不备乃不复以环爲意前后经畧使交荐君之才能朝廷益知可倚明年迁东染院使充环庆路兵马钤辖仍领环州惟环西南占原州之疆有明珠灭臧康奴三种居属羌之大素号疆梗在原爲孽寖及于环抚之狠不我信伐之险不可入北有二川交通干夏戎朝廷患焉其二川之间有古细腰城复之可断其交路又明年子爲宣抚使乃谕君与原守蒋偕共干其事君久悉利病即日起兵㑹偕于细腰使甲士昼夜筑之夏戎固忌此城君遣人入虏中以计疑之兵遂不至又召明珠等三族酋长犒抚之俾以御㓂彼旣出其不意又亡外援因而服从君之谋也君处细腰月余逼以苦寒城成而疾作以庆历五年正月七日甲子启手足神志不乱享年六十一葬于京兆万年县之神和原君之先河南洛阳人也曾祖存启河南寿安令祖仁诩京兆长安令赠太常博士父昭衍登进士第累赠职方员外郎季父放字明逸初隐于终南山君少孤依之服勤左右以力学称明逸道高德纯太宗朝再诏以事亲不起眞宗复加聘礼起拜左司谏直昭文馆累迁尚书工部侍郎大中祥符五年君用工部廕得将作监主簿五迁至太子中舎初监秦州太平监以毋老求养又监京兆府渭桥仓卭州惠民监知泾之保定京兆之武功泾阳三邑在武功毁淫祠崇夫子庙以来学者在泾阳有里胥王知谦者姦利事露逃之逼郊礼乃出君曰送府则㑹恩益以长恶从所坐杖嵴于县庭而请待罪府君李公谘奏释之自是豪黠莫不歛手其嫉恶如此又邑有三白渠比年浚䟽用数邑力主者非其才而劳逸弗等功利日削君使勤堕齐其力故功倍贫富均其流故利广至今民能言之历通判鎭戎军环鳯二州鳯之守王蒙正託章宪外姻以私干君复欲以贿汚君君正色不纳蒙正大怒之乃使人谕王知谦讼君蒙正内爲之助狱成流窦州上亲政量移汝州君之弟世材以一官让君乃除孟州司马龙图阁直学士李公纮雪于朝授卫尉丞主随州榷酤又礼部尚书宋公绶工部侍郎狄公棐皆言君非辜改知䖍州赣县君辞得监京兆军资库以同鄜交辟改签署同州判官事又移鄜州因从军延安乃有故寛州之请君少尚气节昆弟有欲析其家者君推资产与之惟取季父图书而巳莅官能摘恶庇民青涧与环人皆画君之像而享事之及终吏民曁属羌酋长朝夕临柩前者数日朝廷深惜之赐三子恩君娶刘氏封万年县君男八人长曰古文雅纯笃养志不仕有叔祖明逸之风次曰诊试将作监主簿曰咏同州澄城尉曰谘郊社斋郎曰谔三班奉职皆有立䜣记谊三子尚㓜一女适西头供奉官田守政君在边数年聚货食教弧矢抚养士伍牢笼羌夷无贤不肖皆称之又出奇以济几事尝遣谍者入虏中凡半岁间而虏诛握兵用事者二三人谍者还言其谋得行㑹君巳没又天子方怀来故其续不显铭曰呜唿种君出于贤门吾志必立吾力是陈宁以刚折果由直伸还自瘴海试于塞垣权以从事意其岀人捍虏之患乂边之民夙夜乃职星霜厥身生则有涯死宜不泯边俗祀之子子孙孙天章阁待制滕君墓志铭君讳宗谅字子京大中祥符八年春与予同登进士第始从之㳺然未笃知其爲人及君历潍连泰三州从事在泰日予爲盐官于郡下见君职事外孜孜聚书作文章爱賔客又与予同护海堰之役遇大风至即夕潮上兵民惊逸吏皆苍惶不能止君独神色不变缓谈其利害衆意乃定予始知君必非常之才而心爱焉君去海陵得召试学士院改大理寺丞知太平州当涂县移知邵武军邵武县迁殿中丞还台㑹禁中灾下御史府穷究君与秘书丞刘越并上䟽论灾异明非人之所能爲朝廷贷其狱时明肃太后晚年未还政间君又与越尝有鲠议曁明肃厌代朝廷擢当时敢言者越旣卒赠右司谏君拜左正言迁左司谏俄以言得罪换祠部员外郎知信州又监鄱阳郡榷酤就九华山以葬先君旣而起通判江宁府丁太夫人忧服除知湖州赐五品服西戎犯塞边牧难其人朝廷进君刑部员外郎直集贤院知泾州就赐金紫及葛怀敏败绩于定川㓂兵大入诸郡震骇君以城中乏兵唿农民数千皆戎服登城州人始安又以金缯募敢捷之士昼夜探伺知㓂远近及其形势君手操简檄关白诸郡日二三次诸郡莫不感服予时爲环庆路经畧部署闻怀敏之败引蕃汉兵爲三道以助泾原之虚时定川事后隂翳仅十日士皆沮怯君咸用牛酒迎劳霈然霑足士衆莫不增气又泾州土兵多没于定川君悉籍其姓名列于佛寺哭而祭之复抚其妻孥各从其欲无一失所者予目此数事乃知君果非常之才始请君自代朝廷命韩公琦与予充陜西四路马歩军都部署经畧安抚招讨使复命君守本官充天章阁待制环庆路经畧安抚招讨使兼知庆州君奏言今旣置四路经畧安抚招讨使而诸路经畧亦带招讨之号称唿无别非统制所宜请去招讨二字朝廷以其知体诏从之君去泾之日其战卒妻孥数百口环其亭馆而号送之观者爲之流涕君至庆处置戎事甚得机要边人咸称之㑹御史梁坚奏劾君用度不节至本路费库钱十六万缗及遣中使检察乃君受署之始诸部属羌之长千余人皆来谒见悉遗劳之其费仅三千缗盖故事也坚以诸军月给并而言之诬其数尔予时待罪政府甞力辩之坚旣死台谏官执坚之说犹以爲言朝廷不得巳坐君前守回中日馈遗徃来踰制降一官仍充天章阁待制知州又移知岳州君知命乐职庶务毕葺迁知苏州未踰月人歌其能政俄感疾以某年月日薨于郡之黄堂享年五十七天子加赗赙礼进一子官呜唿予实知君之才而甞荐之于朝及闻其终泣而诔之惜其才有余而命不足不得尽其术于生民诸子奉君之䘮以某年月日葬于池州青阳县九华山金龟原而乞铭于予忍复让哉君河南人也曾祖裔赠将作少监祖屿不仕父感雅州军事推官累赠尚书屯田郎中母刁氏渤海县太君追封仙游县太君君娶李氏封同安县君子四人希仲以方畧进前渭州军事推官希鲁登进士第希德举进士希雅尚㓜并守将作监主簿女二人长适池州军事推官王栩次适进士刘君轲君少孤性至孝居母䘮以哀毁屡病庐墓侧踰年手植松栢数万株生平好学爲文长于奏议尤工古律诗积书数千卷以遗子孙中外宗族无不尽其欢心其育人之孤急人之难多矣君政尚寛易孜孜风化在玉山霅上回中岳阳四郡并建学校紫微王舎人琪翰林张谏议方平太常尹博士源弟起居舎人洙次爲之记重兴岳阳楼刻唐贤今人诗歌于其上予又爲之记君乐于爲善士大夫亦乐其善而愿书之也可不谓之君子乎铭曰嗟嗟子京天植其才精爽高出诚意一开抗职谏曹辩论弗摧主畧边方智谋横来嗟嗟子京爲臣不易名以召毁才以速累江海不还鬼神何意君昔有言爱彼九华书契以降干戈弗加树之松楸蔽于云霞君今巳矣复藏于此魂其依欤神其乐只寿夭穷通一归乎至理试秘书省校书郎知耀州华原县事张君墓志铭孔子门人七十子之徒天下皆知其贤焉或爲邑宰或爲家臣或不愿仕盖显于诸侯者寡矣然则七十子之徒孔子语而未甞及怨何哉君子之道充乎巳加乎人穷与逹外也彼战国豪士不由孔子之门者则有脱贱贫逐贵高弗夺弗厌灭身覆宗而不悔何哉不循圣人之道挟数以进求行其欲得与失重也吾乃知夫由孔子之道者虽困穷以死不害其爲贤矣君讳问字道卿陈留人也天圣七年秋广文馆开封府所荐士有与主试官亲嫌者别试太常寺予始在秘阁命徃尸之得君筞论有汉儒风采乃荐以高等明年不利于春官退居景陵郡研经讲道弦歌终日远近学者多归之旣而献文论百首应茂才异等科第一人召㑹丁家难不赴寳元初西羌犯延安君慨然有忧边之意述平戎筞以进庆历初故礼部尚书范公雍言君着万机济理书十篇皆国之太议朝廷召试学士院初命试将作监主簿未调而归搢绅惜其不称时予经畧陜西因表荐之除试秘书省校书郎知耀州华原县决滞讼数十吏民服其明属西陲积兵民苦于远输俗吏急之以奉上官民率多流亡君独与民缓期使得措其手足复流亡者千余户陜西都转运使吴公遵路孙公沔皆以善状上闻宣抚副使田公况复称荐之又本道经畧使郑公戬顾京兆属邑有不治者必遣君治之以慰其民鄜延路经畧使庞公籍思广议论之助权署君幕中仍主州庠以教育人材累表请改官未报㑹枢密直学士梁公适来代庞奏君以本官监延州军资库诏从之未几寝疾以庆历六年十一月三日终于延安之官舎享年五十二以某年某月某日葬于某乡里曾祖洪隐德不仕祖令钊开封府太康县主簿父允河中府观察推官毋夫人宋氏君娶欧阳氏生一子曰徽登进士第鎭安军节度推官知延州甘泉县二女长适安州安陆县主簿朱师德次适进士方琪君力于学志于道直言直躬自信而不惑有孔子门人之业而不挟战国豪士之数虽命与道违又何愧哉其子远来乞铭故书之曰君子之道耻于弗立立而无所施命也君子之命患于弗知知而无可柰何天也张君其斯人之徒欤吾思其孔子之门则当旌其人而不暇哀其人故昭以铭云太子中舎致仕上官君墓志铭君讳融字仲川其先蜀人也曾祖讳琛不仕祖讳逊赠礼部侍郎父讳佖兵部员外郎京东转运使赠光禄少卿妣袁氏彭城县太君君㓜专词学秀岀流辈天圣二年秋广文馆举进士公卿大夫之子咸在焉君中第一人明年春礼部较天下之才君别试于太常寺又首荐之由是名动京师士大夫愿识其面未第间丁光禄忧朝廷録光禄之后赐君同学究出身服除授信州贵溪县主簿君不辞小官而恪其职今枢密直学士蒋希鲁故龙图阁直学士吴安道时并任江南东路转运使联章荐君就迁蔡州平兴县令吴移使淮南奏掌眞州盐仓又故龙图阁直学士叚希逸与时贤七人举君于朝旋以疾闻除太子中舎致仕居于曹南郡以庆历三年三月五日不起年四十有九君始娶任氏再娶辛氏封金城县君子二人长曰延赏郊社斋郎次曰延德君之弟太子中舎隆与其孤以皇祐三年四月六日葬君于济隂县沛郡乡崇儒里请铭于予予天禧初爲谯之从事光禄公方典是郡君时侍行而予始识君见君文雅有议论不敢以子弟器之后数年与君㑹于京师与之游皆当世异才以文学风义相许予益爱焉君旣禄仕而大夫之贤者多荐之斯可谓之闻人矣惜乎命之不修弗克树勲于时可永叹焉或者曰儒生多薄命天岂不与善也余谓不然君子之爲善也必享其吉有穷且天者世皆重而伤之虽一二人犹以爲多焉小人之爲不善也必罹其凶其祸且死者世皆忽而忘之虽千百人若无焉如仲川之亡可谓重而伤之者矣故作铭云惟人之才而无命兮犹物之秀而不实品彚纷其自然兮非化工之能一仲川之亡兮可柰何如川之去兮无还波彭殇至此兮孰少孰多君子之思兮徒爲乎悲歌太子中舎致仕范府君墓志铭府君讳仲温字伯玉四代祖讳某幽州人也唐末爲处州丽水县丞中原乱离遂家于苏台曾祖讳某事钱氏爲中吴军节度判官赠太保祖讳某以神童𥙷官终于祕书监赠太傅考讳某归皇朝历眞定府武信军掌书记赠太师兼中书令府君即太师仲子也生于京师㓜孤还苏台与诸从兄弟居服勤素业孝悌于门中景祐二年以某遇干元节恩例补试将作监主簿赴调除越州新昌尉以诚接物民用知劝在邑三年盗不及境外计举监杭州余杭县市征能寛其利商旅便之三载以绩闻按察使洎牧守咸有表荐除宁海军节度推官知台州黄巖县庆历七年海潮大至坏州城人皆逃散没溺者甚衆府君教民爲桴昼夜救之全活数千人既而上官知其所存请董衆以治城府君雅喜利人长于虑事衆议筑土爲城用甓以传之府君独不然谓人筑且劳又捍水之冲甓何能久乃集民累土以牛数百蹂之坚而后增至于城复表以长石玄相衔枕势莫得动其城八门皆设之闸遇水暴至则障之衆㐲其善台人遂安时又岁饥州命邑官率富人出谷俾轻其价以助穷民而穷民乏资无以得谷府君谕之曰汝籴之十不若与之二三则富人易办而贫人易及衆皆恱从饥者获济焉永嘉郡禁盗十四人狱具皆当极法外台请府君虑问府君原盗之情而重其行法固请覆奏朝廷悉恕其死黄巖大邑民数万户讼争盈庭府君专尚仁爱多以理遣至有犯徒刑而情非巨蠧者府君必爲解其仇讼而决平之民自爱服制置按察等使交章荐之府君秩满还家与乡旧游曰吾乐矣何用官爲遂请老朝廷嘉之迁太子中舎致仕皇祐初某来守钱塘与府君议置上田十顷于里中以岁给宗族虽至贫者不复有寒馁之忧府君退居四年賔亲盈门以东臯所入日爲鸡黍之具故贫而常乐顾邻里乡党有急难则竭力以济之皇祐二年九月十三日以疾不起享年六十有六中外宗亲莫不过哀里人无老少皆涕下其遗爱感人如是之深娶丁氏夫人男五人长曰纯义守将作监主簿四子尚㓜女四人长适进士李㳂次适进士沈充二女在室以其年十一月十三日葬于吴县天平山三让原嗟夫某从事四方与府君别动逾千里及余杭得请一获其愿相㑹未几而有死生之诀泣血洒毫不能成文铭曰呜唿先公五子其三早亡惟兄与我爲家栋梁兄又逝焉我独徨徨诸稚在前未知否臧我其教之俾从义方积善不诬厥后其昌范文正公集卷第十三范文正公集范文正公集卷第十四范文正公集卷第十四后学时兆文校正后学黄姫水校正后学李鳯翔校正十五世孙启乂同校十六世孙惟元同校太府少卿知处州事孙公墓表论者日春秋无贤臣罪其不尊王室也噫春秋二百四十年天地五行之秀生生不息何甞无贤乎当东周之㣲不能用贤以复张文武之功故四方英才皆见屈于诸侯覇者之爲而王道不兴与无贤同故论者伤之甚矣公讳鹗字齐贤冨春人也按旧志公以竒文远筞见吴武肃王署越州大都督府文学历郡县幕府改台宪爲郎官判盐铁院持礼入贡授少监终于太府少监领缙云郡享年八十葬于㑹稽之南山今山阳守沔即公之㑹孙也在御史府无所廻避有声朝廷近过闾里扫坟墓求故老索遗文得太府之清芬访余郡斋以道之旣而叹曰唐季海内支裂卿材国士不爲时王之用者民鲜得而称焉皇朝以来士君子工一词明一经无远近直趋天王之庭爲邦家光吾搢绅生宜乐斯时寳斯时则深于春秋者无所讥焉因追惜太府公竒文远筞而终于覇臣丁彼时也岂徒一人而巳乎故弔而表之鄠郊友人王君墓表五行之秀见乎人有清而贤有蔽而愚五行之数着乎命或修而寿或速而夭颜子其犹病诸吾友人王君贤而夭之其不幸矣夫君讳镐字周翰其先澶渊人也曾祖鼎邢台之督邮祖楷尚书兵部贠外郎考衮太子右賛善大夫妣秦氏封太原县君賛善公慷慨有英气善爲唐律诗历着作佐郎通判彭州㑹太守不法愤而辱之失官居长安中与豪士游纵饮浩歌有嵇阮之风人特骇之公不安其高复起家就禄得请监终南山上清太平宫从吏隠也时祥符纪号之初载某薄游至止及公之门因与君交执复得二道士汝南周德寳临海屈元应者蚤暮过从周精于篆屈深于易且皆善琴君常戴小冠衣白纻跨白驴相与啸傲于鄠杜之间开樽鸣絃或醉或歌未甞有荣利之语一日㑹君之别墅当圭峯之下山姿秀整云意闲暇紫翠万叠横絶天表及月高露下群动一息有笛声自西南依山而起上拂寥汉下满林壑清风自发长烟不生时也天地人物洒然在冰壶之中客大异之君曰此一书生旣老且贫毎风月之夕则操长笛奏数曲而罢凡四十年矣嗟乎隐君子之乐也岂待乎外哉曁予东归长白山以亲之故就禄养者仅十五秋君犹隐而未出今殿中丞致仕母君随居鄠郊善谈名理见君之贤而语之曰子美田百顷枕琴借书酿醇酒养灵药优游云泉踰二十年人生此世中安得独善自乐如此之久耶不若俯就郷老书少劳于人间又长安秀造皆推引之君不得巳天圣四年秋起冠京兆之荐明年春官氏较天下之士第君于甲等忽焉搆疾以三月九日不起于京师之建隆观时周道士在焉亲视药食而至于终乃赍其柩行哭道中归于鄠郊又数年予倅河中府因王事至长安传舎中㑹周道士夜话平昔及君之始末道士涕泗交下终夕不止君善与人交也如此又十年予经畧西事遇君之长子以葬期来告呜唿君㓜而竒敏能歌诗笔札有声于关中长安人惟唿小秀才长而有文着书乐道不愿荣禄有肥遁之节后感母君之言僶俛一进遽以不寿妻谯氏生子五人长曰规谨厚克家奉父母之䘮藏于鄠县某山某原礼也次曰慨景祐元年登明经第除临晋主簿而亡次曰览曰觐曰观尚㓜俱嗣其业二女适孙周道早卒噫予与君别三十七载风波南北区区百状今兹方靣賔客满坐钟鼔在廷白髪忧边对酒鲜乐岂如圭峯月下倚髙松聴长笛忘天下万物之际乎追念故人乃揭石而表之书曰有君子焉生兮云山葬兮云山始终不垢兮其清而贤龙图阁直学士工部郎中段君墓表皇祐二年春某月日葬故龙圗阁直学士段君于陈州某县某郷之原君讳少连字希逸开封人也曾祖讳知遇祖讳骧隐于五代父讳子昻端拱中登进士第终于陈州録事叅军累赠吏部郎中母夫人乐氏追封福昌县太君君㓜孤好学大中祥符七年秋登服勤词学科释褐试秘书省校书郎知鄂州崇阳县有治状改权杭州观察判官时枢密直学士李公及领余杭郡当世清德于人少许可大爱君之才与本道转运使荐之改着作佐郎知亳州蒙城县移雅州名山县还改秘书丞知㜈州金华县未行除审刑院详议官执法至平搢绅多之张文懿罢相知江宁府辟君通判府事还授御史台推直官改太常博士时章献太后听朝君与知杂御史曹修古等上言外戚刘从德家恩幸太过台隷辈皆得禄仕责授秘书丞监涟水军酒税务复太常博士通判天雄军上临轩亲政擢拜殿中侍御史寻除开封府判官改刑部贠外郎直集贤院充三司度支判官使契丹国还爲两浙转运使君以二浙财赋爲天下之最孜孜利病无弊不革朝廷奨之进兵部贠外郎充职改淮南转运使兼发运司事移陜西转运使奏劾判陜府驸马都尉同平章事柴崇庆不法朝议直之俄命以本官兼御史知杂踰月除三司度支副使定襄地震坏闾舎压人盈万数天子憷然命君爲河东安抚使君恤残民无一不至迁工部郎中充天章阁待制知广州康定初西戎叛兵交塞下近塞藩牧实难其任朝廷以君爲龙图阁直学士知泾州未行感疾以寳元二年八月初四日终于广州之黄堂年四十六娶乐氏封京兆郡君生三男俱㓜亡五女长适张氏次适孙氏次适谭氏次适明氏次适张氏君风神秀特人皆望而钦之临事无大小无难易决发如流明而不苛和而不随在御史府无所廻避谪去踰年及还又与孔中丞道辅等伏间论事见端人之风焉三爲转运使特有风采善人君子皆得信用而推擢之小人则畏而少过君在南海予方经略陜西尝荐君可仕边要朝廷才有泾州之命而君不起搢绅先生咸嗟惜焉予知君之深者故表其墓云希逸之生神粹而明朝端正色天下公声颜子非寿清德自久伯道何嗣令名爲后表墓以文希逸不朽赠大理寺丞蔡君墓表经曰君子之道闇然而日章尝试观之士果有文与行不必据高享大而后显虽林壑之幽逝而不泯者盖有称焉君讳元卿字某其先洛阳人祖讳某爲莱之胶水令有惠爱君官九载不得去旣终邑人留葬之子孙遂家焉父讳某克已好学以疾不仕君㓜不爲戏长而好学一日叹曰男子生而有四方之志吾从事于文岂跼身环堵而能通天下之志乎乃轩然远㳺至江西胡氏之义学与群士居非礼不由非道不谈君子愿交焉五年业成复归于齐郷老请荐之时方尚雕虫技君以好古不合于有司退居淄州郡之北郊有田数十顷而衣食之以贫爲乐未尝屈于人有豪士至门愿输钱五十万请爲陶朱之事以肥其家君谢之曰吾伏腊之余尚可爲酒醴咏歌之音足以悦情性吾之仁义不得施于生民忍以货殖而取之乎豪士慙而引去君退于斯终于斯享年四十七君体貌魁梧伟其衣冠人皆望而畏之而性本慈孝故叅知政事文忠公视君诸父也君亲爱之过于巳子每得文忠所着则喜盈颜靣示于识者曰起吾家者耶君娶故驾部贠外郎王允已之女赠某县君以孝和闻生四子曰奕曰禀曰亶曰交皆由文忠廕𥙷报君之德也奕早终于干宁主簿禀旣仕而学再举进士出身夙夜刻志冨于学问甞应贤良方正科虽失于有司以是着闻于时至监察御史而终君与夫人因禀叙郊祀恩俱𬒳赠告亶与交今并爲大理寺丞克孝于亲奉君与夫人之䘮以某年月日合葬于青州某县某原礼也子孙㳺宦诚南北之人也故表而讥之云君屈其身不屈其道爱及文忠文忠以报子孙廼昌相与爲孝墓而表之如立庙貌权三司盐铁判官尚书兵部贠外郎王君墓表君讳丝字敦素㑹稽人也晋右将军逸少之后世居萧山曾祖讳庆祖讳安皆不仕父讳扆有郷曲之行好施与而里人喜之曰厥后其昌娶沈氏夫人而生君及君登朝累赠尚书屯田贠外郎夫人追封德清县太君后夫人谢氏追封㑹稽县太君君㓜禀亲训未尝释卷复游学京师大中祥符八年春擢进士第释褐除兴国军司理叅军精意狱事无不得其情前后劾重辟而昭雪者凡十一人郡中称之神明秩满除台州军事判官州城据山病其少井君白州长一舎之外有泉焉请陶土爲筒导入于城复五里一穴以济行路之渇于今人頼之移潮州军事判官秩满权杭州观察推官丁父母忧服除赴集吏部选充关封府兵曹叅军岁余太理寺举爲详断官改本寺丞凡奏狱之疑者必持寛典全活甚衆改殿中丞故龙图段学士少连时爲两浙转运使举君拨发本路漕船廼革其弊本大增上供之数以考绩闻改太常博士通判衢州州人子弟多习诗书而未有学校士望缺然而君募郡中髙赀始建学舎其堂室仅百楹朝廷赐州学额又营资粮之具最于诸郡时金华郡守阙外台假君领之衢之父老遮道于境上谓婺民曰我州一鑑何夺之爲有诣外台乞还者婺人薛惟简先有冤状父徒子黥君雪除之其家德君以紫檀肖其象而祠之故翰林聂学士冠卿应诏举知深州不就改屯田贠外郎通判袁州故翰林叶学士清臣举拜殿中侍御史庆历中湖南蛮人乱攻刼郡县言事者或请夷灭或议招纳岁时未决生民甚苦之朝廷选御史徃䆒其事以君爲湖南安抚至则察访利病而前之主者立重赏以诛蛮人一级万钱士卒贪之徃徃害樵饷之人以爲功君下令曰得贼之首者必指其鬪地以爲质其可擒者当生致之自是无枉戮者君居军中凡十月戎服葛屦与士卒同惟石硋铃景二洞聚党数千君促官军力破之斩首数百级招安三千人余皆窜匿英连韶间自是衰息朝廷奨君之劳迁侍御史赐金紫充广南东路转运按察使兼本路安抚提举市舶司凡蕃货之来十税其一必择诸精者夷人苦之公令精麤兼取夷人大恱谓之曰金珠御史意贵之也时交趾有变朝廷命君经度而广州当交趾之冲无城守备君议陶塼爲城造大舰十数日习水战以待其来彼不复动岁余君以瘴疾求领小郡迁兵部贠外郎知通州通人岁苦海潮流亡者衆君作长堤以捍之复民田业量其肥瘠奏免五年至十年之租朝廷召权三司盐铁判官以皇祐元年四月疾终于京师享年六十一二年三月十日归葬于萧山之先域礼也君娶裴氏生一女再娶杜氏生四男一女其子霁登进士第震试秘书省校书郎露三班借职需修进士业女文慧适泉州永春主簿陆琪文淑适皇祐元年进士第一人冯京予于君同年之交也见君苦志清节不渝于素称荐者皆当世名臣朝廷一用之而克树风绩惜哉位未大道未显而终焉其命矣夫故表其墓云稽山之隂右军之后生此淑人终身无咎旣及于民复归于神葬之家山云气氤氲宜昌乎子孙书碑隂书环州马岭鎭夫子庙碑隂庆暦二年春正月予领环庆之师出按边部过马岭镇四望族落皆鎭之属羗而戍城之中有夫子庙貌观其记石乃故兵马监押殿直赠某官张公藴之所建也巳而思之昔咸平二年冬契丹以举国之衆入髙阳关纵横大掠南至于河乗冰之坚侵于淄齐时河南州郡未甞治城且无战卒四郊之民驱戮向尽城中大惧公方监押与刺史议其事刺史暨官属州人咸欲弃城奔于南山公按劒作色曰柰何去城隍委府库大衆一溃更相勦夺彼狄未至吾民巳残矣刺史果出我当杀之以徇繇是衆无敢动公乃唿民登城夙夜以守数日狄退而州人相贺曰向非张公英识独断则我辈父母妻子鱼肉于人矣朝廷赏不及公人咸嗟咨公生二子长曰揆今爲度支贠外郎直史舘荆王府记室叅军次曰掞今爲秘书丞通判京兆府事并以文学节行自树风采搢绅先生称之议者谓公有隂德于人宜其有后焉予㓜居淄川郡又与记室爲同年生稔闻公之事及观马岭之迹虽极塞穷垒犹复立圣人之祠以尚风教乃知张公信道有素固能训子义方昌厥世而大其门盖未可量也岂止隂德之助哉故书之范文正公集卷第十四范文正公集范文正公集卷第十五范文正公集卷第十五代胡侍郎乞朝见表臣某言今月日奉勑就差臣知杭州仍放朝辞取便路发赴本任者祗膺宠命伏积震兢臣某窃以宁海鉅邦生聚十万牧守之重岂臣克堪矧爲昼绣之行再领宵衣之寄始终极幸进退甚荣臣方理轻装即趋便道敢有再三之渎庶倾万一之诚窃念臣才不逮人遭逢有素束带从事四十余年荷三朝之奖知历二省之清要职叅仙殿位亚秋卿禄赏𬒳于子孙名级显于中外报国无状杀身何成今复还父母之郷邦逼桑榆之晷刻解冠告老决在此行久事朝廷乍越江海无复瞻望咫尺对清光虽小人之心固多怀土而疲马之志宁莫恋轩臣欲于京城就两浙舟船载家赴任伏望圣慈暂许臣入谢云天少叙平生之感退归郷里永爲万足之心頼君父之推恩庻人臣之毕愿干冐宸极臣无任睦州谢上表臣某言臣昨奉勑差知睦州军州事巳到任交割勾当者献言罪大輙効命于鸿毛宥过恩寛逈廻光于白日事君无远爲郡甚荣臣某恭惟皇帝陛下天德清明海度渊黙抚群龙而宅吉念六马而怀惊临轩以来仄席不暇思启心沃心之道奨危言危行之臣万㝢咸欢九门无壅臣腐儒多昧立诚本孤谓古人之道可行谓明主之恩必报而况首膺圣选擢预谏司时招折足之忧介立犯颜之地当念𥙷过岂堪循黙昨闻中宫揺动外议喧腾以禁庭德教之尊非小故可废以宗庙祭祀之主非大过不移初传入道之言则臣遽上封章乞寝诞告次闻降妃之说则臣相率伏合冀回上心议方变更言亦翻覆臣非不知逆龙鳞者掇韲粉之患忤天威者负雷霆之诛理或当言死无所避盖以前古废后之朝未尝致福汉武帝以巫蛊事起遽废陈后宫中杀戮三百余人后及巫蛊之灾延及储贰至宣帝时有霍光妻者杀许后而立其女霍氏之衅遽爲赤族又成帝废许后呪诅之罪乃立飞鷰姊妹妬甚于前六宫嗣息尽爲屠害至哀帝时理之即皆自杀西汉之祚由此倾㣲魏文帝宠立郭妃譛杀甄后𬒳髪塞口而葬终有反报之殃后周以虏庭不典累后爲尼危辱之朝不复可法唐髙宗以王皇后无子而废武昭仪有子而立旣而摧毁宗室成窃号之妖是皆宠衰则易揺宠深则易立后来之祸一一不善臣虑及几㣲词乃切直乞存皇后位号安于别宫暂絶朝请选有年德夫人数贠朝夕劝导左右辅翼俟其迁悔复于宫闱杜中外觊望之心全圣明终始之德且黔首亿万戴陛下如天皇族千百倚陛下如山莫不虽休勿休日愼一日外采纳于五谏内弥缝于万机而况有犯无隐人臣之常靣折庭诤国朝之盛有阙即𥙷何用不臧然后上下同心致君亲如尧舜中外有道跻民俗于羲皇将安可久之基必杜未然之衅上方虚受下敢曲从旣竭一心岂逃三黜伏蒙陛下皇明委照洪覆兼包赎以严诛授以优寄郡部虽小风土未殊静临水木之华甘处江湖之上但以肺疾緜旧药术鲜功喘息奔冲精意牢落惟頼高明之鍳不投遐远之方抱疾于兹爲医尚可苟天命之勿损实圣造之无穷乐道忘忧雅对江山之助含忠履洁敢移金石之心仰戴生成臣无任苏州谢就除礼部贠外郎充天章阁待制表臣某言伏䝉圣恩特授臣前件官充职者涣渥自天震惶无地改中台之华序进内阁之清班尽出髙明殊登祕近臣窃念臣发自颜巷賔于舜门一第爲荣四方无效爰自书林预选桂籍升华耻汩没以懐安或感激而论事惟慕古人之节讵希英主之知伏惟皇帝陛下禀帝尧之聪明加汉高之豁逹坦圣懐而虚受期鸿化以咸孚念三圣之艰难而成丕业求七人之蹇谔以𥙷大猷臣独愧非才首当清问危言多犯孤立自持斧钺居前雷霆在上敢避枢机之祸终乖药石之良陛下日月垂光江海敦量恕其万死假之一麾望已絶于青云咎未更于鸿霈俄易藩宣之寄宁分旰之忧忽降纶章荐加宠数而况辟图书之府切处于深严践云龙之庭当备于顾问非名儒而不称岂曲士之能堪矧簉清曹仍居旧治辉荣大集志愿何求敢不内守朴忠外修景行进退惟道尊圣贤视履之方始终一心副君父育材之造臣无任饶州谢上表臣某言昨奉制命落天章阁待制守本官差知饶州巳到任礼上讫狂愚之诚进多冐死仁圣之造退亦推恩守土非轻报天无所臣窃念臣出自畎畒阶于搢绅骤升天阁之㳺亲委王畿之政臣至孤难立屡请弗谐眷宠旣隆𥙷报宜异必将危坠犹或建明处事未精发言多率智者千虑而有失愚臣一心而岂周情虽匪他罪实由巳然而有犯无隐惟上则知许国忘家亦臣自信伏䝉皇帝陛下惟天爲量无大不容与日垂光何㣲弗照止削内朝之职仍分外𥙷之符当死而生自劳以逸君恩弥重臣命愈轻敢不动静三思始终一志此而爲郡陈优优布政之方必也入朝增蹇蹇匪躬之节庻从师训无负天心瞻望阙庭臣无任润州谢上表臣某言奉勑移知润州巳赴礼上者幽远之诚未尝闻逹高明之鍳俄复照临臣伏念臣起家孤平蒙上奨拔置于清近之列授以浩穰之权圣惟知人臣则辱命徒竭诚而报国弗钳口以安身言渉大臣议当深典可无退省抑有所闻汲黯汉之直臣甞䟽公孙之短裴度唐之名相亦陈元稹之非斯实忠良岂无䜛毁臣闻孔子曰天下有道政不在大夫前代国家或进退群臣听决大事若出于君上则中外自无朋党左右皆爲腹心若委于臣下则威福集于私门祸衅积于王室故三桓兴而鲁弊六卿作而晋分徃古兴亡鲜莫由此孔子之论昭昭不诬是以君道宜疆臣道宜弱四渎虽大不可受百川之归五星虽明不可代太阳之照臣按太易之义坤者柔顺之卦臣之象也而有履霜坚氷之防以其隂不可长也丰者光大之卦君之象也而有日中见斗之戒以其明不可㣲也臣考兹前训虑于未萌当危言危行之秋有寖昌䆮㣲之说谓大臣乆次在进退而得宜谓王者万机必躬亲而无倦揔擥纲柄博延俊髦议治乱之本根求祖宗之故事政惨舒而自我物荣悴而如天人心不在于权门时谕尽归于公道朝廷惟一宗庙乃长臣之所言殊未尽意重烦上听再贬远方削天阁之班资夺神州之寄任重江险恶尽室顚危人皆爲之寒心臣独安于苦节萧望之口陈灾异盖无负于本朝公子牟身处江湖徒不忘于魏阙未知死所敢望生还伏䝉陛下九日垂光八风廻力察臣有犬马之志恕臣无尘露之劳特出圣衷稍迁便郡茁如行苇保于勿践之仁鑑若鸣桐脱彼在焚之患敢不长怀霜㓗至効葵倾进则持坚正之方冐雷霆而不变退则守恬虚之趣沦草泽以忘忧上副圣知下逃群责臣无任延州谢上表臣某言伏望勑命就差臣兼知延州军州事巳到任交割管勾讫讨伐之秋委寄方重岂繄懦品可副圣忧臣窃以延水极边东夏雄屏控黠虏之冲要历大臣之镇临范廷召出师于塞门向敏中移节于京兆斯爲剧任曷在匪人况经侵轶之虞弥借缉绥之政宿兵旣盛爲地可知臣职贰统戎志存殄㓂所冝尽瘁敢昧请行自荐老成固慙于汉将誓平此贼讵拟于唐贤伏䝉皇帝陛下曲徇微忠亟颁成命寛其无状用之弗疑臣夙夜敢宁奔驰罔暇刻时莅事翌日兴师庻牵制于戎心仍掩袭于边路大军巳出中使聿临不谓孱谋偶符睿筭所期克胜少慰焦劳重念百姓屡惊体当招抚五兵久戢务在训齐如治乱绳必期于耐事先除害马亦假于行权仰頼圣威即纾边患臣无任谢降官知耀州表臣某言䝉恩降授臣尚书戸部贠外郎依前充龙图阁直学士知耀州者实负大尤尚从寛宥云天之覆顶踵何酬臣窃念臣才本迃踈识非机敏屡由狂率自取贬放朝廷以边有扰动是使愚使过之秋㣲臣以国有急难当忘家忘身之报自膺寄委罔敢逊避而力小任重智小谋大劳心巳竭处事逾乖苟利国家不恤典宪宜及于祸以贻厥羞伏蒙皇帝陛下日月照㣲天地包广谓千虑之智犹有一失万物之材固无全用轸兹孤弱播于生造削其官足使明大戒存其职足使思后图臣敢不更励疲驽愈加修省庻陈纎芥之効上荅高明之私臣无任耀州谢上表臣某言伏奉制命降授戸部贠外郎依前充职知耀州巳到任礼上讫雷霆之威足加死责天地之造曲致生全臣窃念臣运偶文明世专儒素靡学孙吴之法聇道相文之事国家以西陲搔动之际起臣贬所特加奨用臣自知甚明岂堪其任但国家之急不敢不行自兼守延安莫遑寝食城寨未谨兵马未精日有事宜处置不暇而复虞内应之患发于边城或反间之言行于中国百忧具在数月于兹而方修完诸栅训齐六将相山川利器械爲将来之大备不幸昨者高延德来自贼庭求通中国之好其僣伪之称即未削去臣以朝廷方命入讨岂以未顺之欵送于阙下此不可一也或送于阙下请朝廷处置又恐荅以诏㫖则降礼大甚若屏而不荅则阻絶来意此不可二也兼虑诈爲欵好以殆诸路之兵苟轻信而纳之贼爲得计此不可三也又寳元三年正月八日曾有宣旨今后贼界差人赍到文字如依前僣伪立便发遣出界不得收接臣所以却令高延德廻去仍谕与本人湏候礼意逊顺方可闻于朝廷亦巳一靣宻奏臣又别奉朝㫖依臣所奏留鄜延一路未加讨伐容臣示以恩意岁时之间或可招纳臣方令韩周守在边上探伺彼或有进奉之意即遣深入晓谕适㑹高延德到来坚请使介同行况奉朝㫖许臣示以恩意乃遣韩周等送高延德过界以系其意或未禀承则于臣爲耻于朝廷无损及韩周等廻且言初入界时见迎接之人叩头爲贺无何前行两程便闻任福等有山外之败去人沮气无以爲辞贼乃益骄势使然矣其廻来文字臣始不敢开封便欲进上都钤辖张亢恳言曾有朝㫖若得外界章表湏先开视及僣伪文字应有辞渉悖慢者并湏随处焚毁勿使腾布臣相度事机诚合如此章表尚令先开况是与臣文字遂同张亢开封视之见其挟山外事后辞颇骄易亦有怨尤与贺九言赍来文字意度颇同非戎狄之能言皆汉家叛人所爲枝叶之辞也恐上黩圣聪或传闻于外爲轻薄辈增饰而谈有损无益臣寻便焚毁只存书后所求通好之言及韩周等别有札到邀求数事并巳纳赴枢宻院今于泾原路取得寳元二年七月十四日圣㫖札子一道并如张亢之言其所来文字果合焚毁则臣前之措置皆应得朝廷处分唐相李德𥙿与将帅王宰书爲㳺奕将收得刘稹章表悖慢无礼不便毁除令向后得贼中文字所在焚之亦与今来意合其札到数事内一事如臣所谕取单于可汗故事欲称兀卒以避中朝之号此大事稍顺余皆可与损益傥朝廷欲雪边将之耻当振皇威大加讨伐亦系朝廷熟议必持重缓图之或朝廷欲息生民之弊屈一介之使重论利害苟能听服亦天下之幸也臣前所措置于此二道并未有妨然以臣之愚处兹寄任岂得无咎何敢自欺伏蒙皇帝陛下至仁广度不欲彰臣子之恶特因此量行薄责斯天之造也臣之幸也臣敢不夙夜思省进退扬厉犬马有志曾未施爲日月无私尚兹临照臣无任乞小郡表臣某言臣闻先民有言曰陈力就列不能者止臣下之通规也进人以礼君亲之盛德也臣仰逢明圣俯念拙艰抚此病躯敢期生造臣窃念臣前在饶州日因学行气而有差失遽得眩转之疾对賔客忽倒不知人事寻医救得退自后久坐则头运多务则心烦昨在延安数曾发动戎事方急虽死难言及降罢之后犹乞专领边城盖欲竭心岂敢避事无何赴任耀州以炎热之期历渉山险旧疾遂作近日颇加头目昏沉食物减少举动无力勉彊稍难见于永兴军请医官㸔治次其本州公事权交割通判发遣臣赋性本蒙处心至狭国家擢于清要有遇事輙发之尤寄以重难无思患预防之智言必取悔举则败官未踰数年实经三黜频招物议屡黩宸聪费天力之主张由臣命之竒蹇矧念抱病何可贪荣处于善藩已多优幸带玆近职深未遑宁伏望皇帝陛下推至仁之恩施曲成之化念其理历出自遭逢特发圣衷不循朝例以臣学士之职改一庻官或且在当郡或于随郢均汝之间守一小州庻获安静尚图痊瘉虽贪冐㣲禄讵逃病者之讥而逊避清班少缓有司之责傥形骸未顿药饵有功则当再就驱驰上酬亭育臣无任代胡侍郎奏乞余杭州学名额表窃以三代右文四郊立学尊严师道教育贤材𬒳服礼乐之风凖绳仁义之行功磨国噐标率人伦式致用于荐绅乃助成于声教俊造以之冨盛基业由是緜昌至于唐家中外建学文物之盛三代比隆国家徇铎敷文舞干布化四方庠序比之而兴万国英翘拳拳以劝臣伏见余杭郡素爲善地蔚有秀民宜恢正始之风丕变轻扬之俗前知州李诏在任日重修宣圣庙建置学舎数十厦靣势显敞允爲儒宫足容絃诵之流逈处云山之胜臣自出守此郡延见诸生据衆状举请曾到御前进士杨希堂领文㑹有二十余人日课艺业其来不巳所益居多臣欲乞朝廷依天雄军江宁府特赐州学名额用明劝导庻获修长岁时不隳方俗可厚颜闵德行远侔洙泗之间唐虞文章广及江湖之上臣无任祈天俟命激切屏营之至范文正公集卷第十五范文正公集范文正公集卷第十六范文正公集卷第十六让观察使第一表臣某言马递降到诰勑各一道特授臣邠州管内观察使仍依前邠宁环庆路马歩军都部署兼经略招讨安抚等使非常之命旣出于丝纶未尽之诚敢逃于斧钺臣臣闻先王爵以尚德禄以报功诸侯之失德者降其爵诸侯之有功者增其禄此百代不易之典也臣又闻贵贵者爲其近于君也汉遣御史绣衣持斧出按二千石唐御史之出节度使以军礼见所以表朝廷之重也学士丞郎出则居廉察刾史之任入则复其位自五代之乱措置乖失廉察刾史之位遂爲武官学士丞郎一出爲之谓之换过入朝则不复其位故士大夫宁甘薄禄而不乐换之者久矣况今用兵之际事系安危今日之命理有利害臣傥黙黙而受一则失朝廷之重势二则减议论之风采三则发将佐之怒四则鼔军旅之怨五则取夷狄之轻六则贻国家之患何以言之臣与韩琦并命陜西𥘉爲经略安抚副使次则分领秦庆二州兼本路都部署司兵马公事次则进秩爲本路都部署兼领经略安抚招讨等使皆以学士之职行都统之权是用内朝近臣出临戎阃以节制诸将孰不以朝廷之势而望风禀律臣辈亦以内朝之职毎覩诏令之下或有非便必极力议论覆奏不巳期于必正自以近臣当弥缝其阙而无嫌矣今一旦落内朝之职而补外帅前在左右丞诸行侍郎节度留后之上今降于知制诰待制之下使居方荣刘兴之下列以外官而行都统之权此则失朝廷之重势一也又旣爲外帅则今而后朝廷诏令之出或不便于军中或有害于边事岂敢区别是非与朝廷抗论自非近臣无弥缝其阙之理纵降诏丁宁湏令奏覆而臣軰岂不鉴前代将帅骄亢之祸存国家内外指踪之体此则减议论之风采二也臣又自至边上常责将佐当图实効上报国家勿树虚声妄求恩奖故得岁年以来所奏边効稍稍得实不至矫诬臣方经制𥙷葺以救边防之阙而西贼猖炽枝叶愈大臣则一年之中三换宠数将何靣目责诸将之实効此则发将佐之怒三也又臣闻自古将帅与士旅同其安乐则可共其忧患而爲国家之用故士未饮而不敢言渴士未食而不敢言饥今边兵请给粗供樵㸑醋盐之费食必麤粝经逾岁年不霑肉味至有军行之时羸不胜甲弃而埋之负罪以逋未能远去皆捕而斩之臣虽痛而不忍岂敢慢法或有危逼欲使此等之心同其忧患爲国家之用不亦难哉昔禄山之乱河北三十余城俱归于贼者非皆攻而下之由衆心无恩当未危之时勉以从事及旣危之后翻然改图劫长吏以应贼皆此类也臣每思之则常寒心古之方侯获其厚禄养敢死之士以备㓂患今之战士养有常廪赏有常格臣得千钟之禄千金之赐岂敢私与死士哉徒聚之于家使彼目而衔之以待其衅尔臣恐此辈一日仓卒乘怒而发劫长吏以应贼不能爲国家之用而能爲国家之患矣此则鼓军旅之怨四也又臣闻内列三公九卿外分五侯九伯所以安天下威四夷也臣自到边上其熟戸蕃部皆唿臣爲龙图老子至于贼界亦传而唿之且不测其品位之髙下也今贼界㳂边小可首领并伪署观察团练使之名臣若受兹新命使蕃部闻之适足取夷狄之轻五也臣谓国家此举使四路首帅失朝廷之重势减议论之风采发将佐之怒鼓军旅之怨取夷狄之轻由斯以徃必败乃事宁不贻国家之后患哉此六者臣上爲国体而辞之也再念臣世专儒素遭逢盛时以文艺登科陛下擢于秘舘处之谏司历天章龙图之职可谓清切矣寒士至此大逾本望儒者报国以言爲先如臣曩者不能练事効贾生恸哭长太息之说黩于圣聪以中外共弃屡经贬放亦已塞朝廷之薄责矣然今之狂士效唐人肆言朝市徃徃甚于臣者而朝廷容之直以臣于无事之秋先爲之言故天下指之爲狂矣而臣自追其咎未甞怏怏此搢绅之所谅也前春延安之战主将不利大挫国威朝廷有使愚使过之议遂及于臣逮臣至于延安竭心悉力而处置之间不合朝廷之意旣废复用无所逃遁臣颠沛十载灰而又然者数四矣臣自知孑孑惴惴非将相之才岂了大事但国家急难之际边鄙乏人臣以事君之心虽知屡困日勉一日俟将帅得人臣即引退丘园咏歌太平虽多难之夫有全归之乐此臣之所期也臣粗守廉隅朝廷岂有贪夫畜臣落近职而增厚禄将令长居边鄙永谢丘园非臣之所期也臣本有风眩之疾闻命以来心堕气索不知其涯縁臣夙夜乃事精爽巳乏量臣之力岂堪武帅长爲荷戈之事乎此臣下爲私心而辞之也伏望体天法道钦文聪武圣神孝德皇帝陛下垂日月之明发于独断追还新恩许存旧职则是以内朝近臣经略边事节制诸将其体重矣而况儒臣武士所习不同所志亦异臣辈不愿去清列而就廉察之厚禄者如方荣刘兴辈必不愿减厚禄以就学士之清列矣如使四路之帅上失其势下挠其志沮丧不乐意衰神瘁则事有隳堕岂复能振谋发䇿爲国家长城之倚哉恐非陛下推委使人人尽心之意也一昨宰臣坚让三公虽巳行之命蒙陛下特俞其请臣今冐犯天威爲国体而辞之者六爲私心而辞之者一苟不获命臣当系身庆州之狱自劾无功冐赏之咎又劾违制不受之罪以听于朝廷假使朝廷极怒臣得死于君父之命犹胜贪此厚禄败名速祸死于㓂乱之手此臣之所以知其退而不知进也惟天鉴处之臣无任第二表臣某言马递降到诏书一道伏蒙圣慈谕臣所除观察使且从廪秩之优益慰戎行之望者祗膺宠异载𬒳孱愚心戴云天足临渊谷臣窃念臣器业无取误荷圣知国有急难固宜自効臣奔走塞下首尾三年曾无寸功以称上意伏䝉体天法道钦文聪武圣神孝德皇帝陛下曲敦寛宥未即严诛今又擢居廉察享千钟之厚禄加千金之重赐于臣何少哉臣固上表陈让者盖爲国家未便何则落内朝之职改爲外官使节制诸将顿失体势又无功进禄发将佐之怒积货于家鼓军旅之怨况庆州与贼界相接其逐族首领管三五百人者便伪署观察团练之名本司常时行移边上文字及招安牓示若署臣新衔彼则相轻此皆未便之端也又四路文帅自来带内朝之职而行节制凡百将佐无不禀服方且力修边备坚御贼锋頼其协心将图成効一旦迁改人情大惑知者谓去此近职改爲外官非美也其不知者谓有何竒功加此厚禄非宜也经略使旣无功迁改则经略副使岂得无望兼钤辖都监等出入暴露冲冐矢石比臣处任尤更重难见此迁改必有不平之意若朝廷不待有功例皆进秩则诸将骄堕谁复自奋国家边事爲之柰何此又未便之大也伏望陛下发于独断追还此恩臣得带内朝职名节制边事其体且重副使钤辖都监等即无不平之意各思自奋以求功名又得经略招讨衔位与伪署蕃部之名不相交错免生轻易此事体大乞垂圣鉴特降中㫖如不获命臣当践言系狱上请不敢逃罪臣亦知本朝李维陈尭咨俱自学士换观察使当时四方无事非领节制但享厚禄爲优贤之命与今事体不同臣非罢陜西经略安抚副使日便乞落职守贠外郎知一小郡而朝廷不从今却坚辞廉察之位请存学士之职者盖居节制之任借朝廷之势以重其体也且儒生后进换入武帅或居于上则多憎愤必有怨言或处于下则多见抑亦无成功惟异其品流隆其委注彼则望风怀畏靡敢不从此爲得其体也况臣孤立明时无结託之迹远居极塞非进用之地如朝廷疑臣不就右职别怀过望即乞圣慈依杨偕张存例特许解去边任仍乞落学士之职换一刺史或守郎官于随郢间知一小郡臣死生幸甚死生幸甚非领重寄固不敢借内朝之职矣如受命之日却有翻言甘俟鼎镬惟圣鉴裁之干犯天威臣无任第三表臣某言马递降到御前札子伏奉圣㫖以臣上表陈让就除邠州观察使事当体深衷勿循小节前来成命即宜祗受者天语重临莫非敦奖臣心再剖合尽恳私臣臣闻虞舜以舎巳从人而称至德此圣人感人之要也又闻陈力就列不能者止此人臣事君之分也窃念臣世爲文吏拳拳素风国家以西事之急用臣过次俾预经略三年于兹进不能行讨伐之威非勇也退不能宣怀柔之化非智也非智非勇岂主帅之材固当自劾听于有司岂期睿恩骤进宠禄臣退省无状深所未安况臣前表所陈谓落内朝之职则失朝廷之重势旣爲外帅则减议论之风采独受宠名发将佐之怒积货于私鼓军旅之怨与伪署蕃部同其官号取夷狄之轻述斯以徃必有败事以贻国家之患此物情可见朝廷必已照之非臣之敢诬也况臣懦尫之质宿患风眩近加疾毒复多鼻衂肤髪衰变精力减渇岂堪专爲武帅以图矢石之功此臣量力之所不能也明矣且如刘乎本是文臣衆推忠勇尚不能将帅之任朝廷察臣之材能如刘平之武力乎昔唐用房琯虚名将兵拒贼一战而溃危困社稷此前人之明验㣲臣之深戒也重念臣出处穷困忧思深远民之疾苦物之情伪臣粗知之而天赋𥚹心遇事輙发故居其外则寡悔处于内则多咎臣自知非朝廷进用之器如未获退则愿久守一藩奉行条诏庻几爲圣朝之循吏亦足託青史之未光垂于来代今以边鄙方艰承乏于此御㓂之力頼诸将佐臣则日夜思省救其阙漏而巳衆知儒臣固不责其勇力及改武帅则取笑于三军其诸路有不辞者或当壮岁或负雄才非臣之所及也裴德舆张可久并命合门使一受一免朝廷各从其志斯有以见虞舜舎巳从人足以感群下之心矣臣久荷圣知叨居近列何独未获其请臣窃自疑今边上新有事冝巳发走马承受张翔赴阙敷奏本州全阙部署钤辖臣未敢下狱待罪再沥肝胆上冒斧钺伏望体天法道钦文聪武圣神孝德皇帝陛下垂至明之察推广生之造许臣依期带内朝之职经画边方节制诸将小事行之大事言之爲朝廷之耳目其体甚重臣尚可力疾爲国尽心其武师之难宠禄之过臣敢不揆度固以死请干冒天宪臣无任谢许让观察使守旧官表臣某言准枢密院札子奉圣㫖令臣却守旧官者宠禄固辞渉邀君之大咎圣言惟允推舎已之至仁臣臣闻进人以礼退人以礼哲王之体也大让如慢小让如伪儒臣之行也上得其体足以宁家邦下兴其行可以导风俗臣亲逢盛美得不手之舞之足之蹈之与天下称庆哉窃念臣少㳺庠序长登科级周旋孤䆠了无闻逹伏遇体天法道钦文聪武圣神孝德皇帝陛下金鑑临御多士骏奔于千官百辟之中擢臣谏诤之列置臣图书之府扬历中外恩常异等自西陲用兵朝廷旰食遣臣经略边事岁月无状亦尝得请示以招纳之意期于平定而物议喧然祸在不测上頼日月垂照保全㣲生曁再委方靣专此一路又无出竒之䇿惟知守御而巳日常自讼以待来者陛下濬发宸谋思欲崇诸路之寄例改廉车且从廪禄之优兼贵称唿之重霈然渥泽被于弱质臣以今之观察使列爲武帅书生何力可堪此任幸以内朝之职爲国家心腹耳目权节制之任其体任重不烦改作愿廻宠异少寛忧慄三黩天听义不容诛伏䝉陛下念进人退人之礼察如慢如伪之情特降俞㫖许存旧秩臣且惧且喜不知所爲惧者有不即从制之罪而尚屈彛典喜者以不夺稽古之志而复𬒳儒绅臣敢不竭力悉心夙宵乃职谨疆场之细事伫干羽之大猷退作颂声仰荅圣造臣无任谢传宣表臣某言入内内侍省高班陈舜封至伏蒙圣慈传宣爲日近差除两地臣僚未差除间巳指挥中书札记候将来边事稍宁诏卿用在两地非出拟议亦非臣僚奏举特出朕意宣谕卿知兼令臣宻举臣僚代臣边任奏闻圣言天意非臣敢当仰戴光灵伏增战汗臣窃念臣素乏才䇿误膺奖寄经制西事三年于兹㑹㣲毫髪之功方俟雷霆之罚伏蒙体天法道钦文聪武圣神孝德皇帝陛下特降宻㫖许以重用岂兹无状之迹可承不次之命况羗戎素诈边鄙多虞若以社稷之灵自然向化则臣当自揆以请便安抱病之躯假一近郡静临民政退保天年如朝廷未议解兵臣愿奔走塞下再竭心膂少赎过尤何敢輙举他人代巳边任惟期自効上答圣知臣无任让枢宻直学士右谏议大夫表臣某言三班借职刘仲颜赍降官诰一通勑牒一道伏望圣恩特授臣右谏议大夫充枢宻直学士差遣依旧者在物之情向荣必喜自天之命过宠则惊臣窃念臣齐鲁诸生本无荣望素乏佐王之术岂期遇主之知伏蒙皇帝陛下采自孤平擢于侍从无似之迹毎玷圣造前年以羗戎负德官军失利朝廷特命韩琦与臣同贰经略岁时之间琦以节制不行而免臣以招纳非宜而罢寻分四路复领中权二年于兹一功未立屡叨进改深负愧羞虽朝廷忧劳且务姑息而其下将佐覩臣忝冒必思侥倖岂复有实効之心臣亦何靣目以责率其下令边略未固兵力未强威令不扬战鬭多覆因循已甚平定无期一时㓂逼三川其势可困而葛怀敏等入贼伏中一战大溃杀伤满野驱掠无算臣以本路多虞救援不早臣方痛心疾首日夜悲忧髪变成丝血化爲泪殒殁无地荣耀何心今日之恩非臣所望臣昨蒙朝廷特除邠州观察使累章获让巳烦圣聪三黩之诛岂当再冐然臣有愚心不敢不尽有谬䇿不敢不陈虽属边臣实叨近职敢不议论少禆圣明传曰事君如事亲又曰君臣同体当此安危之际岂敢事形迹避嫌疑而不尽心于君亲乎魏元成曰隋以事形迹而亡唐太宗深然之今愿陛下恕臣万死采臣一言天下幸甚天下幸甚臣观易震卦曰震亨谓圣人因震恐而致亨大也禹汤罪已其兴也勃焉是皆得易之㫖畏天之威而致其亨矣陛下其舍诸昨者鎭戎兵败之后天色隂晦十日不解木冰地震群心忧伤此将帅失人生灵致䧟天地震怒之意也冬至后一日申时庆州又地震此隂阳战而致动占书曰四夷爲中国之隂是夷夏交争未宁之象也自西事以来延安东路北路官军伤折万余人并金明承平诸寨杀虏过蕃部万余戸约四五万口及麟府丧䧟镇戎三败杀者伤者前后仅二十万人矣死者爲鱼肉生者爲犬羊臣仰测陛下之心必大震动而天下莫知但见爵赏颁行疑朝廷高枕负兹生灵愿陛下因其震动过崇谦让以柔远未至选将有差之辞告谢于皇天后土五岳四渎以哀痛之㫖诞告多方下感人心上答天戒陛下旣巳罪已两府大臣必有逊谢之请小损勲爵而复其位臣等则宿兵困民讨伐未効罪之大者请落近职左降一官带责授二字仍削除经略招讨等使名秪管句部署司公事以谢边陲以警将佐以励军旅如此则天下闻朝廷罪巳知陛下之心不负生灵将佐军旅等见主帅负责知天子必欲破贼即皆震惧甘爲艰辛更无侥倖之望臣等得以严率其下日夜聚谋上頼威灵可期平定仍请诏下部署以下非大功不録钤辖都监非竒功不赏其班行将校军士等所得功劳依旧量大小酬奖此救弊之端也今西贼渐炽恐谋深入陛下诚能与大臣宻议行臣之策天下幸甚如失此机㑹行恐后时傥朝廷不取臣言则边上终无大功寖有大患其势然矣愿陛下以大易之㫖取古圣人之用心则震而后亨受景福于无穷庇苍生于大赉臣之愚心谬䇿尽于此矣所降到诰勑等臣有此一䇿未敢拜受臣无任谢授知邠州表臣某言伏蒙圣慈特授臣依前行右谏议大夫充资政殿学士知邠州军州事及管内劝农使兼陜西四路㳂边安抚使改赐推诚保德功臣者陟降秘殿爲宠甚隆抚按边庭所寄至重臣窃念臣涉道尚浅立身本孤偶縁英主之知获厠迩臣之列进登二府叅预万几议刑赏则不避上疑革侥倖则多招衆怨心虽无愧迹已难安而况亲奉德音远忧边患旣此闻命诚合请行始尘宣慰之名来抚凋疲之俗才周晋地将适秦关属府库之巳虚积兵旅之尚衆动费万计理当三思愿假一麾就兼四路亦可处其疆事庻不伤于国财诏㫖弗从留居丞弼之位表章再露请陈戎狄之机伏蒙皇帝陞下俯照臣心特廻天听罢政府之重责加仙殿之宠名徃守要藩遥按诸部存兹国体简干圣心臣敢不即日首涂奉诏行事生民疾苦可得询求边塞机宜更当筹虑用罄臣节以酬圣知臣无任邠州谢上表臣某言伏奉制命授臣资政殿学士守本官知邠州兼陜西路㳂边安抚使巳到任讫祕殿清华旧藩要剧祗膺涣渥伏切震惊臣中谢窃念臣生遘文明㓜蹈声教登于造秀之级渉彼州县之劳寖迁荣涂过被宸眷擢居近府叅对大猷讵有兴邦之言曽无经国之効自惟三省必匪久安愿解贰于黄枢请分忧于紫塞庶供麤使聊谢舆言伏蒙皇帝陛下舜聪弗违尧言斯布假禁庭之要职居郡国之长人兼领使名复重边寄进退以礼足爲儒者之荣本末可言尽出大人之造敢不砥砺风节佩服训谋不以毁誉累其心不以宠辱更其守副委遇之本意酬保全之大恩臣无任遗表臣闻生必尽忠乃臣节之常守没犹有恋盖主恩之难忘輙忍须臾之期少舒迫切之恳痛靡自觉辞皆不伦伏念臣生而遂孤少乃从学㳺心儒术决知圣道之可行结绶仕涂不信贱官之能屈才脱中铨之冗遽参丽正之荣耻爲倖人窃论国体昨自明肃厌代之后陛下奋权之初首承德音占预諌列念昔执卷惟虞无位之可行况今得君安敢惜身而少避间斥江湖之远旋尘侍从之班大忤贵权几成废放属羗臣之负险顾将列以难裁乃副帅权仍峻使任亦尝周旋战备指目地形力援定川之师始期遇敌誓复横山之壤亟逼讲和虽㣲必取之功多弭未然之患预中枢之宻勿曾不获辞叅大政之几㣲益难胜责自念骤膺于宠遇固当勉副于倚毗然而事久弊则人惮于更张功未验则俗称于迂阔以进贤援能爲树党以敦本抑末爲近名洎忝二华之行愈增百种之谤上系天听终辨衆才因恳避于钓衡爰就班于符竹一违近署五易名城虽圣恩曲示于便安柰神道常恶其盈满请麾上颖盖遭拙疹之未平息鞍东徐益觉灵医之不効唯积疹之见困非晚岁之能支神不在形气将去干冥冥幽壤倐爲长徃之期穆穆清光永絶再瞻之望肝胆摧落精魄飞扬然臣起于诸生历此华贯雨露泽于数世圭组焕于一门有如臣焉足爲荣矣当瞑目以无憾尚贪生而有云盖念所惜者盛时所眷者明主虽性命之际巳能自通然君臣之间岂易忘报但无怛化以竭遗忠敢惮陈于绪言庻无负于没齿伏望陛下调和六气㑹聚百祥上承天心下徇人欲明愼刑赏而使之必当精审号令而期于必行尊崇贤良裁抑侥倖制治于未乱纳民于大中如此则不独㣲臣甘从于异物庻令率土永寖于淳风言逐涕零命随䟽殒臣无任惶惧战惕之至范文正公集卷第十六范文正公集范文正公集卷第十七范文正公集卷第十七谢转给事中移知邓州表臣某言伏蒙圣恩特授臣给事中依前资政殿学士知邓州者㳺进荣阶徃临善壤允爲兊渥弥集震惊臣中谢窃念臣立迹本孤逢辰甚盛以刍言罔避擢登侍从之班以睿奨素隆选预弼谐之列乏增君之善道寡措国之令谋无补当时自安何地遽上借麾之恳实畏在梁之讥俄奉明恩曲加异数假职名于祕殿领使范于边藩由朝廷之威灵属羗戎之欵顺方露便安之请忽颁霶霈之私青琐是登朱载启臣绩未着合陈三让之封君命巳行惧致再言之黩进退惶惑不知所裁此盖伏蒙皇帝陛下天造曲成皇晖乆照敦川泽并包之量法山雷善飬之经悯其勤劳致诸安逸示中外之一体保君臣之至懽臣敢不寅奉朝经躬脩民政孜孜共理少望于前贤蹇蹇一心无忘于大节臣巳一靣起发赴任次无任谢在中书日行遣公事不当放罪表臣某言近准中书札子伏蒙圣慈以臣等在中书日行遣李昙男公事不当特放罪者具位之材早亏于国论大明之照终示于天慈爰霁震霆允爲涣汗臣中谢向以昩陋叅于几㣲心则首公智非周物日视四方之奏类多庶狱之疑而有告讦以言情伪未究妖兇旣毙证左弗完上开三靣之仁在刑惟恤佥重一成之议至失不经多历歳时尚腾牒诉伏蒙皇帝陛下川泽广纳日月委临察其无他恕兹不及天地之私至大丘山之戴何胜敢不再省前尤一心后效少赎失中之咎用敷报上之诚臣无任感恩荷圣激切屏营之至邓州谢上表臣某言伏奉制命授臣给事中依前资政殿学士知邓州军州事巳礼上讫琐闱清品穰都善地处之甚重惴然若惊臣中谢窃念臣志意本㣲才力素寡始干及亲之禄俄有得君之遇启沃无隐出处惟命持一节以自信历三黜而无悔顷以氐羗犯塞朝廷旰食起臣思过之地授臣御戎之策徃罄死力敢图生还夙夜一心首尾四载仅免舆尸之祸终无克敌之勲一旦召还五章陈让惟求守塞不敢入朝再烦诏音促登枢右改叅大政俾竭㣲才革姑息之风则谋身者切齿尚循黙之体则爱国者寒心退孤上恩进歛羣怨诚难处于要路复请行于边鄙方陈豫备之䇿俄覩绥怀之事廼宣霈泽以安黎元臣以患肺乆深每秋必发求去冱寒之地以就便安之所庻近医药存飬晚年伏蒙皇帝陛下天覆地生云濡雨濯进以清近之秩付以偃息之藩风俗旧淳政事絶简心方少泰病宜有瘳实繄寛大之朝将幸康宁之福敢不孜孜于善战战厥心求民疾于一方分国忧于千里上酬圣造少罄臣诚臣谢依所乞依旧知邓州表臣某言奉勑就知荆南府续准中书札子奉圣㫖允所乞依旧知邓州者明命巳行輙希改易危诚旣露俄遂便安臣志获宣天慈何报臣渉道素浅立身最孤早由睿哲之知荐更繁剧之任顷升近弼思副上心以道直前虽危不避竭肝膂以论事犯雷霆而进忠未酬天地之恩巳掇风波之议尙䝉圣渥俾守善藩忽此就迁实隆倚任臣以本朝盛德优礼近臣多处京辅之间以存国体之重而又子有疾恙日常忧虞复困道涂仍远医药遂至再三之渎庻通万一之情伏蒙皇帝陛下曲轸洪私特回中㫖许留旧治免渉长川盖推体貌之恩曷副照临之意敢不拳拳民政战战官箴誓坚介石之心仰荅髙穹之造杭州谢上表臣某言昨奉勑就差知杭州军州事巳到任礼上讫江海上㳺东南巨屏所寄至重爲荣极深臣窃念臣生禀迂踈亲逢明盛居常苦节动必危言践扬谏诤之曹倾尽谘询之地至于徃司戎事属当元帅之权入奉圣谋爰厠大臣之列有致君之素志乏代天之懿功魏相之数陈便宜颇䝉纳用汲黯之多犯颜色敢惮见踈虽辽隔于明天亦荐分于善壤共理吴㑹之域奉扬唐虞之风迹虽远而获安年巳髙而就逸此盖皇帝陛下天施广育海务兼包宠优旧臣恩全晚歳臣敢不抱公忠之节始终弗囘体旰之忧远迩咸一乂兹方靣副于宸心臣谢赐鳯茶表臣某言入内西头供奉官麦知㣲至传宣㫖抚问臣赐臣鳯茶一合者乆离帝右曷测天衷异恩一临群疑尽决臣窃念臣至诚许国孤立事君屡触雷霆之威数蹈风波之险一心自信三黜宁逃方安江海之情敢觊云天之问伏蒙皇帝陛下仁存旧物泽𬒳远臣圣训丁宁皇慈委曲念犬马之㣲志钖龙鳯之上珍馨掩灵芝味滋甘醴濯五神之精爽祛百疾之㝠烦允彰仁寿之恩特出圣神之眷谨当饵爲良药饮代凝冰思苦口以进言励清心而守道上酬君父旁质神明臣谢转礼部侍郎表臣某言伏蒙圣慈特授臣尚书礼部侍郎依前充职者涣渥自天震惶无地循墙弗获致㓂是虞臣中谢伏念臣布素寒姿斗筲㣲噐初縻下士之禄忽尘上圣之知历升近班尝预大政深自感激讵爲因循仰祖宗之谋请行故事怀社稷之计动发危言虽欲必尽其心奚能乆安于位遽彰无状诚合有诛而圣意始终天慈旷荡尚寘名于祕殿复蒙幸于善藩大拙云藏人言用息莫闻课最敢觊龙光伏蒙皇帝陛下雷霆霁威日月还照未忘图旧不次推恩擢登宗伯之曹上应文昌之纬职命如故爵数甚隆徒执让以弗谐止服荣而爲惧臣敢不夕惕三省寅恭一心进则尽忧国忧民之诚退则处乐天乐道之分上酬圣遇用竭愚衷臣乞召杜衍等备明堂老更表臣某言伏覩朝廷行明堂宗祀之礼诞告天下臣守在远方不获荣观大庆思有𥙷益輙兹狂易臣臣闻易曰大观在上言天下所观在国家之爲也自古国家兴行风教使天下观之必先乎庙周人祀文王于明堂以配上帝所以示天下尊亲之道汉显宗永平二年春正月祀光武于明堂其年冬十月飬三老五更于辟雍三老五更以二千石禄飬终厥身前史纪之爲令王之盛节伏惟皇帝陛下稽古奉先行明堂大礼尊奉三圣配帝而飨普天率土咸知舞抃至于三老五更之典最爲盛德宜可兼而行之如前两府老臣惟太子太保杜衍太子少傅任布在焉衍直清忠荩勤劳弼亮布㢘㓗不渝止足知退皆可备三老五更之选傥朝廷以礼大数烦难于并举亦可召至俾陪观大礼及覃庆之际特加恩奨是亦兼行飬老之典也臣又覩工部侍郎致仕郎简执节清素处心雅尙优㳺泉石乐于吟咏今八十三歳精明不衰月俸之余不治生业此则臣所目见之也而归老十余年不曾迁改亦无钖赐况天下似此近上老臣甚少不难旌奨如郎简则去京遥远难行召命可遥均三老五更之庆伏望圣慈稽考旧章特加恩礼自余致仕官亦乞朝廷别赐推恩寔当尊亲之朝兼行飬老之典足以表大礼之盛彰上圣之仁兴天下之孝悌光搢绅之耆旧史官书之爲陛下之至德晔晔于千古干冒天威臣不任大愿战汗青州谢上表臣某言奉勑就差臣知青州充青淄等州军安抚使巳到任交割勾当者海岱之区地望攸重岳牧之任邦选甚隆拜命以还戴荣而惧臣某窃念臣赋才寡薄抱节孤危㑹遇不伦进擢无状发言多忤非轻去明主之恩触事爲忧所重在太平之业㳙尘未𥙷覆载何酬尚玷鸿私屡加优寄渐兹衰朽期以退藏伏䝉皇帝陛下天量庇全圣衷收采改此剧藩之守谨诸连帅之权臣敢不逾励夙宵䖍分旰体九重之深造安千里之含生上副圣求少图忠効臣范文正公集卷十七范文正公集范文正公集卷第十八范文正公集卷第十八代人奏乞王洙充南京讲书状右臣闻三代盛王致治天下必先崇学校立师资聚群材陈正道使其服礼乐之文㳺名教之地精治人之术藴致君之方然后命之以官授之以政济济多士咸有一德列于朝则有制礼作乐之盛布于外则有移风易俗之善故声诗之作美上之长育人材正在此矣国家崇儒敦古右文致化三京五府多建庠序当州近辅之郡宜崇治本兼至圣文宣王庙巳有学舎三十余间有修学进士二十余人非有讲贯何以发明臣窃见贺州富川县主簿充应天府书院说书王洙于天圣二年御前进士及第素负文藻深明经义在彼讲说巳满三年伏望圣慈特与除授当州职事官兼州学讲说所贵国家教育之道风布于邦畿进脩之人日闻于典籍士务稽古人知向方干冐圣威臣无任求追赠考妣状右臣窃露㣲衷仰干睿听霆威匪远渊惧斯深伏覩编勑节文一应京朝官在任未满不因公事朝廷非时移替在任不曾磨勘转官者后来同计及三周年不以到阙在任并与磨勘者伏念臣自蒙恩改授京官到今七年除持服月日外亦以四年余两箇月不敢侥求磨勘今爲迁奉在近未曾封赠父母窃念臣襁褓之中巳丁何怙鞠飬在母慈爱过人恤臣㓜孤悯臣多病夜扣星象食断荤茹逾二十载至于其终又臣㳺学之𥘉违离者乆率常殒泣几至䘮明而臣仕未及荣亲巳不待旣育之仁则重罔极之报曾无夙夜永怀死生何及今又俯临葬礼尚阙襃封祭奠之间志述之际乏兹恩数逼于哀诚身厠登瀛之华亲无漏泉之泽矧遇孝理若爲子心今欲将磨勘改转官恩泽乞先移赠考妣所冀厝之日得及追荣况臣在壮年序进未晚伏望皇太后陛下皇帝陛下深轸仁仁俯从危素特降曲成之造更覃广爱之风则人子至荣获显亲于不次君父大赐必捐躯而是图臣无任奏致仕分司官乞与折支全俸状右臣伏覩先降勑命指挥乞致仕官三丞以上与一子身事后来甚有朝官因此陈乞自賛善大夫以下文武官即未殊恩鲜闻致政臣切见外处勾当文武臣僚幕职州县毎有疾患昬耄之人百姓无告本路转运使长吏欲行体量或闻贫处不忍废罢臣闻先王飬老莫不推仁在于公朝宜行懋典伏望圣慈应致仕分司官今后毎遇郊禋各与进秩耆耄盖寡优渥何伤内致仕官并乞与折支全俸况国家折支物色朽腐无筭又所估太髙乆冝制置庻能周济以飬衰残其文资未有朝散阶者仍乞就加庻明尚齿之恩异于班列其三班使臣判司簿尉以其非大夫之等未有致仕条例亦乞与南班上佐等第别降指挥所贵休官之人不甚失所劝臣下廉退之节彰君亲存覆之仁遂其优闲免于穷困如允臣所奏即乞特出圣恩指挥举欧阳脩充经略掌书记状右臣叨膺圣寄充前件职任即日㳂边廵按其有将帅之能否军旅之勇怯人民之忧乐财利之通塞戎狄之情伪皆湏广接人以访问复尽心以思度其于翰墨无暇可爲而或奏议上闻军书丛委情湏可逹辞贵得宜当借俊僚以济机事臣访于士大夫皆言非欧阳脩不可文学才识爲衆所伏徃者縁臣之罪有黩朝听盖本人素好议论闻于搢绅只如臣爲谏官之初杜衍任中丞之日脩皆曾移书责臣等缄黙无执非独有髙若讷之让也以此明之实非朋党若讷知其无他亦常追悔臣切于集事不敢避嫌其人见权滑州节度判官伏望圣慈特差充经略安抚司掌书记随逐廵按所典书奏并国家之事非臣下之私若不如举状臣甘欺罔之罪举张方平充经略掌书记状右臣今分经略安抚都部署司职任在延州又发遣延州兵民公事其应荅诸路文字动渉机宜日不暇给凡有奏报朝廷事湏精密臣独力当之必有谬误经略虽有判官三贠多在本司及别路勾当臣昨举欧阳脩充本路掌书记寻以召归舘阁更不赴任臣窃见着作佐郎通判天雄军张方平富于文学复有才用乞朝廷改除充本司掌书记举彭乘自代状准勑应系两省台官尚书省六品已上诸司四品已上授讫具表让一人自代者右谨具如前臣奉勑就转尚书戸部郎中依前充职臣伏见京西提点刑狱尚书祠部贠外郎充集贤校理彭乘博学不倦孤立无徒馆殿之中独爲淹乆臣今举自代举许渤签署陜府判官事状右臣窃见权润州观察推官许渤在郷曲时衆推孝行登仕宦后自守静节天禧三年进士及第授初等职官数任别无过犯至今犹是初等清心至行不求闻逹复通经术长于论议苟非叩击似不能言伏望圣慈特与改转京官签署陜府判官㕔公事庻旌㢘退之士以抑侥竞之风如后犯正入已赃臣甘当同罪举滕宗谅状右臣窃见知泾州刑部贠外郎直集贤院滕宗谅词才公噐周于致用曾出圣选擢在谏司当时同列之人并已清显今泾原已有帅臣本州不屯军马别无剧务欲乞朝廷改除于繁重处任使如无称効及有所犯臣甘当同罪举丘良孙应制科状右臣伏覩先降勑节文今后应京朝官幕职州县官不曾犯赃私罪情轻并许应贤良方正科目者窃以国家下贤良之诏求补益之言非止抡材将以致治先王坐以待旦旁求俊乂必以得士爲昌不以限年爲重臣窃见权耀州观察推官丘良孙学术稽古文辞贯道求之多士宜奉大对臣今举本人堪应上件科目伏乞朝廷特赐召试若不如举状甘俟朝典举张昇自代状右臣伏蒙圣慈特授尚书礼部侍郎臣伏见工部郎中集贤殿修撰知润州张昇筮仕以来清介自立精思剧论有忧天下之心纯诚直道无让古人之节朝野推重臣所不如乞廻臣所授以允公议举张伯玉应制科状右谨具如前臣窃见秘书丞知并州太谷县事张伯玉天赋才敏学穷阃奥善言皇王之治愽逹今古之宜素藴甚充清节自处尝应科举未亲册对如令仰被清问罄陈大略必能竭前人之正论副大君之虗懐择而行之有补圣政臣今保举其人堪充应贤良方正能直言极谏科若不如所举臣甘俟朝典举张问孙复状右臣伏覩赦书节文应天下懐材抱噐或淹下位或滞草莱委逐处具事由闻奏臣观国家居安思危搜罗贤俊以充庻位使民受赐此安邦之正体也臣窃见试将作监主簿张问文学履行有名于时前应茂材异等科再考中式以父䘮不得就试近上封事贻霑国恩职不称才衆知沉俊臣又见兖州仙源县寄居孙复元是开封府进士曾到御前素负词业经术今退隐泰山着书不仕心通圣奥迹在穷谷伏望朝廷依赦文採擢张问乞除一陜西藩镇职事官孙复乞赐召试特加甄奖庻几圣朝涣汗𬒳于幽滞除枢宻副使召赴阙陈让第一状右臣等各准中书札子奉圣㫖令臣等交割本职公事与郑戬管勾讫乘递马疾速发来赴阙者臣等未立边功忽承召命必虑别有进擢实不遑宁伏縁臣等自领经略之任竭心戎事其于边上利害军中情伪年歳之后方能谙悉至若仓卒之际贼谋百端熟于见闻始可料度且朝廷举天下之力应副西事于今累年贼气尚骄屡爲边患是朝廷责臣等立効之秋臣等尽节报国之日况贼界虽来请和或恐盟约未合近复却有点集事宜将来倍湏御备今去防秋只是百余日间夙夜经管犹恐阙漏臣等若更离去或致踈虞不惟上悞朝廷愈长㓂孽显是臣等自贪宠异移过后人虽当万死何以塞责兼近䝉差降中使宣谕臣等候边事稍宁用在两地臣等寻具奏闻且乞依旧陈力此由衷之请天鉴可明即非今来虚有陈让伏望圣慈念边事至大不可差失特降中㫖允兹至诚许臣等且在本任庶竭疲驽得禆万一臣等无任第二状右臣等奉圣㫖令疾速赴阙臣等爲边事未宁防秋在近巳具奏闻乞且在本任去讫窃念臣等自临边鄙乆阻阙廷入对清光人臣所愿忽承召命岂合稽留然事有可忧湏当陈列伏自西事以来边上帅臣数有改易天下知其不便朝廷每旷官承乏不得巳而行之臣等四年之中三换边任不闻成効固当坐责昨以泾原师败之后朝廷命臣等兼领四路以御剧㓂臣等夙夜议论思有报効奏选将佐促治城寨阅习军马完𥙷噐械爲向秋之备但西人诣阙方议纳和臣等不敢出入塞下恐涉生事然常防虑诈计未尝懈心且西贼前来誓书甚明以四十年之恩信一旦翻覆况今情伪未知复有点集之说此大可忧防之日也臣等于此处置才以谙练上下之情方且禀信节制进退庶无大衂若贪冒宠荣辄便舎去则是复有帅臣数易之弊如㓂患再作臣等躬亲边事犹惧不济或远料贼情则多失机㑹且臣等自膺寄任蒙朝廷推信日重一日凡百陈请如在帷幄无不施行是臣等遭遇盛明尽节立事之时也所以感激剖述愿留歳年或㓂患必息则脩固边备爲他时之防如其未宁则与将佐合心持重御捍宜无深入之忧如贼志倔彊终难调伏则臣等选练兵将于三二年间仗朝廷威灵讨服横山界近蕃以遏外患臣等志在分忧非敢饰让近名频烦天听乞圣慈深照臣等无任第三状右臣等近以邉事未宁忽承召命两陈奏牍且乞在任诚悫斯至利害甚明尚虑朝廷未垂照悉谓臣等以礼爲让务取虚名俟及再三即当上道是以重烦天听终期得请窃以处劳而思逸重内而轻外人之常情也今臣等勤勤恳恳且愿竭力塞下岂置身艰苦违人情之所乐以矫时干誉者哉诚以经画西陲于今累岁虽无毫髪之効上副委遇其如军中之事粗已谙详况西贼父祖以来蓄飬姦谋一旦叛命乘累胜之气而遣人纳和此固苞藏祸心别营兇计今防秋急备都无数月之期臣等若贪冐宠荣便离职任向去或有侵轶害及生灵使朝廷重忧后人当患则有识之人孰不责咎何施面目以对威颜虽伏显诛亦无所救故臣等披沥肝膈屡有奏述且乞在任以尽疲驽持重保边庶少败事或且许其盟约未解防虞则愿更留歳月之间𥙷完阙漏纵其翻覆不失枝梧万一寸功有立㓂患稍平则朝廷进用有名臣等归朝未晚愚衷感切天地可明唯君知臣必当鉴谅伏望圣慈开纳早赐允俞臣等无任第四状右臣等自承召命累上封章乞且留本任圣明之照必察愚衷然虑朝廷谓成命巳行不许改易或谓三让爲礼未赐允可臣等莫遑启处重烦天聦窃念臣等本以书生昩于兵术朝廷委兹边事不获固辞三数年间勉心彊力徒怀忧患罔敢暇逸至于勲绩絶无称道虽天心至仁尚赐全宥臣等当自循省更思报効岂复舎边陲之患冐朝廷之宠以取重悔哉所乞且在本任者非敢自谓必能销殄兇㓂以安西鄙盖臣等受国重委乆于戎政或才力不足终坐重责是臣等之分也若不能毕事移患后人而得谓之忠乎况自来帅臣初至则衆多之言争陈利害于军民蕃部之中号令处置频有更改是以边塞衆情皆安于习旧而惮于新规又将佐勇怯未能尽知仓卒之时指纵或误则其害不细故未平定间忌在数易此朝廷之所明知况今国家急务在于西陲臣等于此用之不爲不重乞圣慈特廻天鍳使得尽臣子之心臣等第五状右臣等近者忽承诏㫖俾赴阙廷继上奏封且乞在任未量圣慈果悉愚诚夙夜震遑若无所措伏念臣等自西㓂猖獗乆当戎事虽才不逮志未有成绩若其裁处军政审料敌情旣踰歳年粗亦详练故边防忧患之急臣等去就之分前奏备列不敢烦陈今所切者昊贼累次盗边必先伪逹诚欵伺我少懈随即奔冲今又遣人请和徃复迁延即过夏月其或盟约未合必是又图侵轶而朝廷当经营防秋之际动易帅臣送故迎新衆情自扰则于御捍之事不无废阙贼如乘我不备适足遂其姦谋则是朝廷以西事爲轻而以进擢㣲臣爲重或因此有误大计更滋㓂孽则臣等贪冒宠异情何以安臣等所以知远在朝廷不若亲临疆场盖耳目所接指纵爲便庻于仓卒不失事机况今干戈未宁民力渐屈忠义思奋圣宸重忧宜㧞非常之才待以不次之位使其恢宣贤业讲求庙筭臣等自当奔走塞下奉行胜畧如此则内资帷幄之议外期节制之行用以相湏冀乎必济伏望圣慈察臣等忠荩之恳素有本末实不以内外之职轻重于心早赐允俞使尽臣子之节臣等贺胡侍郎致政状伏审侍郎进清崇之爵谐髙尚之风耆德尊隆睿恩深厚荣映之下庆仰居多恭以侍郎诚明自天进退由道宣三德于夙夜𬒳四纪于龙光赫有华名宻多隂施艰难险阻尽力乎三朝富贵崇髙致身乎五福而乃起逹人之观引大夫之年聦明不衰止足自处国家兴廉让之节䟽涣汗之仁宠数优贤休声载路耀锦南国邑子荣太守之归挂冠东门都人蔼大夫之叹爲儒及此其乐何涯伏惟上爲圣朝倍报崇重舜好清问方体貌于宿贤国有老成尚弥缝于显道某乆荷钧縁卑情无任荣观景仰抃跃之至范文正公集卷第十八范文正公集范文正公集卷第十九范文正公集卷第十九陈乞邠州状右臣闻臣之事君也贵先劳而后禄朝之命官也患重内而轻外重内轻外何以收藩翰之功先劳后禄所以励搢绅之志臣虽无似辄慕前修臣昨在朝日曾与韩琦同进陜西攻守䇿又覩手诏云今用何人镇彼西方又去年秋曾有圣㫖令韩琦与臣牙换徃边上照管臣遂面奏乞罢叅知政事知陜西一郡兼㳂边安抚使乞不转官及不带招讨部署之名寻蒙圣恩差充陜西宣抚使又以契丹举兵西征元昊在河东接近复差臣兼河东宣抚使臣自至河东体量得边上利害各巳奏陈今余靖自北旣回必见契丹无南牧之意臣乆住州军亦虑烦扰欲过陜西即又宣抚使所行诸军湏望特支恩泽縁南郊均赐之后陜西府库巳虚或更行特支又湏费十数万贯如不徃陜西则前所上攻守之䇿复成空言伏望圣慈依臣前来面奏罢叅知政事并安抚使只差臣于邠泾间知一州带㳂边安抚使乞不转官仍不带招讨部署之名如此则不销更散特支自可就近处置边事臣此直诚并守前奏俟三二年间边事宁息攻守有备傥圣恩未移用臣不晚庶朝廷无内重外轻之失臣亦有先劳后禄之效进退始终良得其宜臣无任陈乞邓州状右臣闻理之安危固当殊体官之废置孰可冒居窃念臣昨厠台司日瞻宸扆亲承睿诏俯念边防思得迩臣徃分重寄臣旣获闻命因敢请行遽将宣慰之恩来安屯戍之旅臣以戎情未测备预当严愿领一藩兼按四路欲将臣与韩琦所上边䇿躬亲施行尚蒙朝廷付兹职任臣自到豳土已逾半年复以前䇿奏陈庻逃尸素朝廷以彼戎欵顺方用柔懐不欲脩威恐成生事臣之所上必可寝停今又覩朝㫖据鄜延路奏所定疆界并巳了当仰保安军鎭戎军榷务通行博易者事或宁静理当改更其陜西边事自有逐路经略使处置惟此四路安抚司今后别无事务欲乞朝廷指挥废罢臣则宿患肺疾毎至秋冬发动若当国有急难之时臣不敢自求便安且当勠力今朝廷宣示西事巳定况邠州元系武臣知州伏望圣慈恕臣之无功察臣之多病许从善地就访良医于河中府同州或京西襄邓之间就移一知州取便路赴任示君亲之至仁从臣子之所望实繄圣造得飬天年臣无任瞻天望圣与李宗易向约堪任清要状准御史台牒准庆历八年五月十四日勑节文于内外升朝官曾任通判成资以上人内堪任清要任使者各同罪保举贰名并湏历任无公私过犯及不是见任两府并自巳亲情方得奏举或虽公罪杖以下情理轻亦许论荐者右谨具如前臣伏见知绛州职方贠外郎向约生相辅之家而能专儒学谨官业㢘贫苦节愼静寡过臣前知润州日约爲通判备见操守后来累次爲郡皆有理绩推举甚衆未䝉奨擢知光化军屯田贠外郎李宗易天禧三年进士第九人及第素负词雅居常清愼有静理之才无躁进之迹今在隣属稔闻治状人忧其去吏不敢苛此二人者乆于扬历各有行实并堪充清要任使如朝廷擢用后犯入已赃臣甘当同罪即不是见任两府并自巳亲情历任并无私罪内有公罪者亦系杖巳下情理不重谨具状奏闻伏候勑㫖举张讽李厚充青州职官状伏奉勑命就差知青州兼安抚使巳到任讫今具合奏辟官二贠如后一前御史台主簿张讽文学懿瞻履行纯雅未升科进的有才称欲乞朝廷采于清议推以异恩特赐召试授一出身差签署青州观察判官㕔公事新注下正官王嘉祥即今未到乞勘㑹京东路节镇别除一处一邓州南阳县主簿李厚进士出身素有文行渉道且深到任巳成一考见权邓州职官欲乞朝廷特除权青州两使推官兼管句安抚司机宜文字节度推官近新到任乞移侧近州郡如难得阙即乞许令安抚司差权见阙官处句当所贵不住俸给况本路见阙官数贠右谨具如前臣受国寄任日忧旷阙或得此二人助其不逮庶无败事如朝廷擢任后犯入已赃及不如举状臣并甘当同罪谨具状奏闻伏候勑㫖荐李觏并録进礼论等状右臣闻古之明王坐以待旦旁求俊乂盖将尽天下之才成天下之务故爲臣者以举善爲忠亦将竭知人之明副待旦之意也臣亲逢圣旦尝忝辅臣輙慕前修之爲少荅非常之遇臣伏见建昌军草泽李觏前应制科首被召试有司失之遂退而隐竭力飬亲不复干禄郷曲俊异从而师之善讲论六经辩博明逹释然见圣人之㫖着书立言有孟轲杨雄之风义实无愧于天下之士而朝廷未赐采收识者嗟惜可谓遗逸者矣臣窃见徃年处州草泽周启明攻于词藻又江宁府草泽张元用及近年益州草泽龙昌期并老于经术此三人者皆蒙朝廷特除京官以示奨劝臣观李觏于经术文章实能兼富今草泽中未见其比非独臣知此人朝廷士大夫亦多知之臣今取到本人所业礼论七篇明堂定制图序一篇平土书三篇易论十三篇共二十四篇爲十卷谨缮冩上进伏望圣慈当乙夜之勤一赐御览则知斯人之才之学非常儒也其人以母老不愿仕官伏乞朝廷优赐就除一官许令侍飬亦可光其道业荣于闾里以明圣人在上下无遗才若不如举状臣甘重受朝典谨具状奏闻伏候勑㫖进故朱宷所撰春秋文字及乞推恩与弟寘状右臣伏见故秘书丞集贤校理朱宷㓜有俊材服膺儒术研精道训务究本源越自经庠擢升文舘力学方起美志未伸不幸夭䘮深可嗟悼寀春秋之学爲士林所称有唐陆淳始传此义学者以爲春秋之道久隐而近乃出焉寀苦心探赜多所发挥其所着春秋指归等若干卷谨缮写上进乞下两制详定如实可收采则乞宣付崇文院又念其人家道贫窭妻息孤穷有亲弟寘亦习儒业未登禄仕伏望圣慈特霑一命况寀曾任府界提点偶縁病罢别无过犯中前监察御史梁坚蔡禀等亡后亦蒙録用子孙体例颇同不爲侥倖以彰圣朝旌録儒学使其孤㓜不坠丘壑亦天地之造也干冐宸严臣陈乞颍亳一郡状右臣輙陈危悃上黩高聪逖仰雷霆不任渊谷切念臣渉道至浅赋财本下爰从孤宦首被圣知自谓得君未尝避事险易一志周旋四方今守东齐方靣亦重救灾御㓂敢不尽心而年高气衰日增疾恙去冬巳来顿成羸老精神减耗形体尫弱事多遣忘力不支持其青州常程公事巳牒通判职官发遣其安抚一路九州军兵马公事䌓多至于郡县利害郷川㓂盗皆禀本司指纵自臣抱病句管不前上无以分宵旰之忧下无以逃尸素之诮惟是奏报文字臣则竭心勉率亦多稽缓揣巳量力实不自安伏望圣慈于颍亳二州就差臣一处所贵闲慢少事可以养疾庻安朽质少保残年仰祈洪造之私惟誓丹衷之报臣无任论西京事冝札子臣近亲奉德音以孔道辅曾言迁都西洛臣谓未可也国家太平岂可有迁都之议但西洛帝王之宅负关河之固边方不宁则可退守然彼空虚巳久絶无储积急难之时将何以备冝以将有朝陵之名渐营廪食陜西有余可运而下东路有余可运而上数年之间庻几有备太平则居东京通济之地以便天下急难则居西洛险固之宅以守中原易曰天险不可升地险山川丘陵王公设险以守其国此之谓也先王脩德以服远人然安不忘危故不敢去兵以恃德也陛下内惟脩德使天下不闻其过外亦设险使四夷不敢生心此长世之䇿也伏望圣慈未烦下议且留圣意可俟臣口对不备谨再具状奏闻论复併县札子臣伏覩赦书节文西京河阳管界诸县近经併废颇闻人民不便并特令依旧臣去年秋才入中书蒙圣慈差中使催臣言事臣首陈七事内一事爲天下民困由吏役烦重如西京在后汉时三十七万戸置二十县唐㑹昌中十七万戸置十九县今有五万六千戸尚置十九县是戸口十分去七而县额如旧吏役不减安得百姓不困哉后汉光武诏天下併减四百余县此治世之规可举爲法臣请先于西京减併县分以省吏役奉圣㫖下范雍并本路转运使密切相度闻奏寻㩀范雍夏安期等奏相度西京县邑衆多人戸差役频併今来减县邑爲鎭实亦利便除山险空逈地里濶远及陵寝所安难爲废罢外乞併作十三县委得允当别无妨碍寻䝉朝廷依奉降勑施行讫约计减役人一千五六百戸巳放归农官贠亦巳省罢讫窃闻后来有臣僚上言或称县尉检覆地远且逐县界分俱不及百里如南方县分有三二百里者亦只一贠县尉以此方之甚不遥远或称却费军人守把其守把军人即非旋有招置并是本府宣毅兵士在本府中亦须请受或称酒税亏额今体问得逐鎭比旧日却有增盈其所上言皆非害民之事况无实状只是坊郭物力之人恐产业闲慢或逐县公人中有巢穴巳成不愿更改者因兹妄说不便扇揺人情致臣僚误有採闻形于奏牍朝廷未深穷究便以爲然改巳行之命特作霈恩而不知一千五六百戸免役之家重加劳扰殊非霈恩之意只是坊郭物力之人县邑狡猾之吏遂其志愿侥倖欢唿必有作感圣恩道场以惑朝听者其郷川之民弃农就役复爲愁苦是害其本而徇其未也且光武之朝诏下併四百县何号令之行无敢沮者今朝廷止併六县而号令巳出敢有沮言是国家命令不行于外恩泽不逮于民矣国政如此则天下无事可行皆欲守因循之弊弊不可救乱所由生且西京在汉时三十七万戸置二十县今五万六千戸置十九县其吏役劳扰亦甚明白非隐昩之事臣爲近辅请行此令者盖欲苏息穷民且非利巳縁亲奉德音并降中使促令论列时事非臣輙有改易况典故甚明非出自臆如上言不当乞朝廷直行黜罢不销重扰生民而沮此一议若转运使等定夺不当亦乞朝廷駮下不当事件特行勘问明示责降自然利害分别中外无疑臣本上言之人如不黜罢其元定夺之官又不勘问却将重扰生民之事作恩宥施行于体不便不知令诸县仍旧惠及何人臣爲朝廷惜此一举使天下无复有省役息民之圣伏望圣慈指挥西京未得追扰放役之人别候朝廷指挥更年岁间利害旣明谤议自息所以恳恳上言者忝爲辅臣知利害不能执守则国家之惠必不能行生民之弊亦不能去傥朝廷以臣僚上言爲是以臣所言爲非即乞依臣所奏早加勘劾速行降黜臣即方敢伏罪不复论列取进止乞修京城札子臣危言孤立久荷圣知当此旰之忧岂可循黙自守虽言而无取亦以尽臣子之心臣先于景祐三年五月𥘉在开封府曾进札子言西洛帝王之宅絶无储蓄乞圣慈以将有朝陵爲名使东道有余则运而西上西道有余则运而东下数年之间庻几有备太平则居东京舟车辐凑之地以便天下急难则守西洛山河之宅以保中原当时臣言西洛可营者以备急难也今北事旣动营洛巳晚臣今别有愚见请一二以陈之臣窃闻修建北京以御大敌以臣料之可张虚声未可爲倚何哉河朔地平去边千里胡马豪徤昼夜兼驰不十数日可及澶渊陛下乘舆一动千乘万骑非数日可办仓卒之间胡马已近欲进北京其可及乎此未可一也又承平巳久人不知战闻㓂大至羣情忧恐陛下引忧恐之师进渉危地或有惊溃在瓜牙之臣谁能制之此未可二也又北京四靣尽平絶无险扼之地傥乘舆安然到彼而胡马旁过直趋河南于澶渊四向乘冻而渡京师无备将何以支宗庙社稷宫禁府库皇宗戚里之属千官百辟之家六军万民血属尽在无金城汤池可倚无坚甲利兵可御陛下行在河朔心存京师岂无廻顾之大忧乎此未可三也假使大河未冻㓂不得渡而直围守澶渊声言向阙以割地㑹盟爲请当此之时京师无备胡尘俯逼陛下能坚守不动而拒其请乎唐明皇时禄山爲乱旧将哥舒翰引四十万兵屯守潼关请不出战且以困贼杨国忠促令讨贼战大败遂䧟长安今京师无备㓂或南牧朝廷必促河朔诸将出兵截战万一不胜则有天寳之患朝廷将安徃乎昔炀帝盘逰淮甸违远关中唐祖㨿之隋室遂倾明皇出幸西蜀非肃宗立于朔方天下岂复爲唐矣德宗欲幸益部李晟累表乞且幸山南以系人心乃知朝廷万邦之根本今陜西河北聚天下之重兵如京师揺动违远重兵则姦雄奋飞祸患四起臣闻天有九关帝居九重是王者法天设险以安万国也易曰天险不可升地险山川丘陵王公设险以守其国正在今日矣臣请陛下速修东京高城深池军民百万足以爲九重之备乘舆不出则圣人坐鎭四海而无顺动之劳銮舆或出则大臣居守九重而无廻顾之忧矣彼或谋曰边城坚牢不可卒攻京师坦平而可深犯我若修完京师使不可犯则是伐彼之谋而沮南牧之志矣㓂入之浅则边垒巳坚㓂入之深则都城巳固彼请割地我可弗许也彼请决战我可勿岀也进不能爲患退不能急归然后困而挠之返则追之纵有抄掠可邀可夺彼衰我振未必不大胜也此陛下保社稷安四海之全䇿矣或曰京师王者之居高城深池恐失其体臣闻后唐末契丹以四十万衆送石高祖入朝而京城无备闵宗遂亡石晋时叛臣张彦泽引契丹犯阙而京城无备少主乃䧟此皆无备而亡何言其体哉臣但忧国家之患而不暇顾其体也若以修完城隍爲失体不犹愈于播迁之祸哉朝廷大臣百辟必晓此事但惧议者谓其失体而不敢言臣任在西陲非当清问而輙言此事诚罪人也然臣子之心岂敢忘君亲之忧况臣素来愚拙惟知报国而不知其受谤矣昔奉春君负贩之夫劝高祖都关中而张良賛之翌日命驾臣叨预近列而輙建言比之奉春之僣未甚爲过至于西洛帝王之宅太祖营修盖意在子孙表裹山河接应东京之事势连属关陜之形胜又河阳㨿大川之险当河朔河东㑹要爲西洛之北门又长安自古兴王之都天下胜地皆愿朝廷留意常委才某重臣预爲大备天下幸甚干犯圣威臣无任又臣近覩邸报有北使到阙远近称庆及见逐处关报事宜却言西北两界各大点集比疑北使之来未甚诚实以四十年之恩信无故动揺恐非有限之货能足无厌之心此可大爲之防盟誓不足倚也戎情翻覆自古非一臣窃覩朝廷未修东京而先修北都臣谓东京根本也北都枝叶也虽先朝曾有北都之行当时有宿将旧兵尝经大敌然犹上下忧疑盘桓而进今太平巳乆人情易动又无宿将旧兵不可不过虑也臣见边上将佐军旅耻言不武争乞効命及其临敌十无一勇臣恐驾前诸班武士务夸胆勇有悞陛下昔汉樊哙对上曰臣愿得十万衆横行匈奴中季布叱曰哙可斩也昔匈奴围高帝于平城汉兵三十二万哙时爲上将军不能解围今言以十万横行是靣谩也今陛下自顾左右将军有如樊哙者乎臣昨上言请修京城冝持重而不动者盖爲此也若将廵幸北都臣谓有可虑之事者五愿陛下思之臣三四年来闻人所传契丹造舟安轮遇陆可载遇川可济如南牧而来于沧德之间先渡黄河取郓濮而袭我京城陛下虚徃北京而㓂入东路此可虑之一也又宗庙社稷皇宫戚里千官百辟六军万民之家尽在京师而城池无备㓂或大至将何保守此可虑之二也若廵幸北京六军尽出廻顾京师亿万之中或有姦兇窃发爲乱陛下之心能安于外乎此可虑之三也假使銮舆未岀㓂逼澶渊声言向阙有割地之请旣京师无备朝廷能拒其请乎此可虑之四也又胡马之来必数十万其河朔之兵当湏持重如京城无备畏彼深入必促重兵与之决战万一有哥舒之败则社稷爲忧此可虑之五也愿陛下必修京城可御大患况天子之城古有九重之号未闻以不严不固而爲国体也能严且固则上自宗庙社稷下及百万之衆可安堵矣陛下乘舆不烦顺动矣虽㓂入东路不得而袭矣彼扣澶渊有割地之请可拒而弗许矣彼求决战可戒诸将持重而勿出矣彼知京师有备大军持重则南牧之志不得而纵足以伐其谋矣而复锐则避之困则扰之夜则惊之去则蹑之因其隙而图焉皆湏京师大固然后能行其䇿近代戎狄爲京师之祸者数四矣不可不大爲之防易曰王公设险以守其国此先圣之训非臣之所能言也惟圣鉴裁之乞召还王洙及就迁职任事札子臣闻国家求治莫先于擢才臣之纳忠无重于举善臣窃见工部贠外郎直龙图阁新差知徐州王洙文词精赡学术通博国朝典故无不练逹搢绅之中未见其比以唐之虞世南先朝之杜镐方之不甚过也臣在中书日洙曾求知越州时章得象以下并言朝廷毎有典礼之疑则问此人必见本末岂当许就外任遂不行所请寻以撰成国朝会要一百五十卷蒙恩进直龙图阁依旧天章阁待讲仍赐金紫以旌稽古之能也后以赴进奏院筵㑹乃在京诸司常例得从一日之休徒以横议中伤例谴居外三经赦宥未蒙召还恐非圣朝弃瑕采善之意臣近见此人来知襄州复能精勤政治庻务修举清简和恕吏民乐康乃知其才内外可用自任工部贠外郎巳及六考不求磨勘直龙图阁亦又四年未曾迁改伏望圣慈不以人之小累而废其大善如朝廷采鸿儒硕学以备询访则斯人之选爲中外所服矧有懿文可以发明议论润色训谟欲乞特赐召还仪表台阁傥朝廷意切生民重其外𥙷则乞就迁近职别领大藩使搢绅之列知稽古有劝爲善弗掩实圣政之端也臣尝叨近辅知无不言况襄邓邻封稔闻善治或不如举状臣受上书诈不实之罪如朝廷擢用后犯入巳赃臣甘当同罪取进止范文正公集卷第十九范文正公集范文正公集卷第二十范文正公集卷第二十老人星赋万寿之灵三辰之英其出也表君之瑞其大也助月之明但仰祥光莫辨皤然之象方资睿筭斯垂耄矣之名皇家以大洽雍熈咸臻仁寿感垂象之丕变彰御图之可久爰假号于耆年寔归羙于元后南郊享处能无鼓缶之歌银汉经时谁是游河之友观夫落落位正荧荧影孤应春秋之候出丙丁之隅视合璧之祥兮未异顾连珠之瑞兮若无象兹黄髪永我鸿图想天上之宵征宁悲钟漏顾人间之夕景岂恨桑榆是何上象着明昌时合偶历数自延于人主名实何慙于国叟月轮遥覩安车之意宁无天驷傍瞻失马之嗟何有此盖君着明德天陈瑞星㑹兹鼎盛荐乃椿龄增芳华于信史协休羙于祥经毎覩运行如纵心于黄道无差躔次疑尚齿于青冥足使历象者考祥占天者改观挂碧空而的的度清宵而烂烂非时不见如四皓之避秦有道必居若二踈之在汉大矣哉名尊五福位列三光发天文之炳焕符帝德之悠长北阙前瞻独呈祥于有烂南山俯映共献寿于无疆士有仰而赋曰天之象兮示劝君之位兮善建实賛天灵之数允叶华封之愿又何必周王之梦九而嵩岳之唿万者也老子犹龙赋昔老氏以观妙虚极栖眞浑元握道枢而不测譬龙德而弥尊孰可伺珠长存慈俭之寳全疑在沼不离清浄之源宣尼之启述嘉言发挥至圣谓此眞宗之德若彼时乘之性毎去不祥之器劒化同归常开衆妙之门鱼登比盛莫不遗情宠辱放志希夷振淳风而腾骧有便乐上善而游泳无疑所谓性相近也故可则而象之知雄守雌宛讶存身之际絶圣弃智潜疑勿用之时至哲难偕元功莫极知止而过亢何有善行而在田可则彼飞昇于天路此逍遥于圣域流沙西去曾无战野之虞紫气东来寔有召云之德岂不以神龙之举也其变不穷圣人之道也无幽不通一则致霖雨于天下一则宣教化于区中背伪归眞岂逐叶公之好长生久视宁资豢氏之功不然又安得深述杳㝠盛称逹变忘机而沉梭是拟着经而负图可见宋纎比圣堪爲折角之流尹喜依仁自得攀髯之便大道卷舒非龙何如言豹隐者胡能比矣称虎变者近可方诸我名跻四大之间五灵斯㑹我道配二仪之际三友非踈故能作大匠之宗师阐无爲之妙㫖惟尊道而贵德自反古而复始比于或跃之灵荡荡乎其圣如此蒙以养正赋蒙者处晦而弗曜正者居中而弗羣守晦蒙而靡失养中正而可分处下韬光允谓含章之士居上弃智斯爲抱一之君圣人以设彼易文授诸君子考其在蒙之象得此养正之理浑兮若浊下民无得而称焉闇然而彰圣功亦在其中矣是以不伐其善罔耀其能惟朴素而是守又濬哲而曷矜故知我者谓我愚不可及不知我者谓我智不足称务实去华育德之方斯在反听收视养恬之义相应故得悔吝不生纯和自履隐其明而若昩保其终而如始至贤者孟子在养素而弗违亚圣者颜生性如愚而有以是知蒙正相养圣贤是崇欲求乎不失其正必在乎受之以蒙石藴玉而外质蚌含珠而内融天地何言育物之功濳用龙蛇处蛰存身之道不穷其或谋画爲先聪明白广不务淳淳而处毎思察察而徃则彼蒙也丧乎其眞此正也失其所养曷若我知白守黒老氏之教宁忘用晦而明箕子之风不爽至矣哉正之在斯养亦宜其藴道德而不衒岂祸福之能随志士体之而脩身素履无失圣人执之而行化赤子焉知廼有脩辞立诚穷理尽性常黙黙以存志将干干而希圣庻几进退之间保君子之中正礼义爲器赋礼义交举圣贤是崇旣覩化人之要爰彰爲噐之功脩之于身岂晚成而是虑体之于政见日用之无穷前典可稽格言斯启假其噐而宣其教尊其义而贵其礼本于太一宁因雕琢之劳见无不爲岂定方圆之体不速而成与世作程于以致满而不溢于以知用之则行见者之谓智述者之谓明合二羙以同归皆能致用列五常而共乆何患易盈是以化彼邦家器兹礼义其羙也混而爲一其设也分而爲二助政教而可大贯古今而不坠宣尼始问于周史雅契求新晋文首定于襄王允符先利岂不以爲君之柄也非礼何持立人之道也惟义是资居上而不我遐弃化下而何莫由斯有之则安在倾欹而莫覩闻而能徙信用舍以从宜是知彼器也利乃生民此器也归诸君子盖用之而可资故喻之而有以察其无体可忘尚象之言执以卫身讵有假人之耻念兹在兹无爲而爲但守执虚之戒难忘持满之规安上治民宁使乎小人乘矣见危致命岂惟乎长子主之今国家稽古不忘宣风遐𬒳其礼也同二仪之节其义也正四方之志覆万国而无疆通大道之不器今乐犹古乐赋古之乐兮所以化人今之乐兮亦以和民在上下之咸乐岂今昔之殊伦何后何先俱可谐于雅颂一彼一此皆能感于人神原夫惟孟子之谟猷激齐王之思虑惠民之道将进述乐之言斯着以谓昔时搏拊实用洽于羣情此日铿锵亦足康于兆庻盖在乎君臣交㤗民物兹丰和气旣充于天下德华遂振于域中寔万邦之所共谅百世之攸同听此笙镛曷异闻韶之羙顾兹匏土宛存击壤之风孰是孰非爰究爰度且何伤于异制但无求于独乐移风易俗岂惟前圣之所能春诵夏絃宁止古人之有作若乃均和其用调审其音上以象一人之德下以恱万国之心旣顺时而设教孰尊古而卑今六律再推自契伶伦之管五声未泯何慙虞舜之琴其或政尚滋章民犹劳苦乐虽遵于前代化未畅于率土曷若我咸臻仁寿共乐钟鼓八风时叙命䕫而不在当年万舞日新教胄而何湏徃古若然则不假求旧惟闻导和其制也虽因时而少异其音也盖理心而靡他播兹治世之音无远弗届较彼先王之乐相去几何今国家大乐方隆休声遐𬒳曾不惑于郑卫自能和于天地举今古而酌中与英茎而岂异省试自诚而明谓之性赋圣人生禀正命动由至诚发圣德而非习本天性以惟明生而神灵实降五行之秀发于事业克宣三代之英稽中庸之有云仰上圣之莫越性以诚着德由明发其诚也感于乹坤其明也配乎日月我生旣异初郁郁而有融我性在斯终存存而不竭上智不移无爲而爲藴𬒳精醇之志发爲濬哲之资文王之德之纯旣由天启周公之才之美亦自生知故得冠乎人伦立乎圣域所以见至矣之性所以成自然之识究其本也盖钟纯粹之精及其显焉乃着文明之德岂不以自诚而明者生而非常自明而诚者学而有方生而德者实兹睿圣学而及者惟彼贤良颜生则自明而臻谓贤人而可拟夫子则自诚而至与天道而弥彰若然则诚之道也旣如此明之道也又如彼盖殊途而同致亦相湏而成理发乎仁义遂使跋而及之着乎圣神所谓诚则明矣且夫明乃诚之表诚乃明之先存乎诚而正性旣立贯乎明而盛德廼宣有感必通始料乎在心爲志不求而得终知乎受命于天大矣哉考彼格言见兹元圣施爲可覩于君德动静必遵于天命由至诚而逹至明是爲圣人之性金在镕赋天生至寳时贵良金在镕之姿可覩从革之用将临熠耀腾精乍跃洪鑪之内纵横成器当随哲匠之心观其大冶旣陈满籝斯在俄融融而委质忽晔晔而扬彩英华旣发双南之价弥高鼓铸未停百錬之功可待况乎六府㑹昌我禀其刚九牧纳贡我称其良因烈火而变化逐懿范而圎方如令区别妍媸愿爲轩鑑傥使削平祸乱请就干将国之寳也有如此者欲致用于君子故假手于良冶时将禁害夏王之鼎可成君或好贤越相之容必写是知金非工而弗用工非金而曷求观此镕金之义得乎爲政之谋君谕冶焉自得化人之旨民爲金也克明从上之由彼以披沙见寻藏山是务一则求之而未显一则弃之而弗顾曷若动而愈出旣踊跃以求伸用之则行必周流而可铸羡夫五行之粹三品之英昔丽水而隐晦今跃冶而光亨流形而不缩不盈出乎其类尚象而无小无大动则有成士有鍜錬诚明范围仁义俟明君之大用感良金而自试居圣人天地之鑪亦庶几于国器临川羡鱼赋彼何人斯在水之湄谓嘉鱼之美矣临长川而羡之瞻之在前殊有忘筌之意求之不得宁无结网之思徒观其纹浪不惊锦鳞咸遂或在藻以安性或戯荷而从类但见嬉㳺固难驯致当自适于清流若有待于芳饵在渊㳺泳疑庄叟之梦来依岸噞喁讶平子之书至泼泼晴波在彼中河可以登庖爲笾豆之爼可以昇鼎俟盐梅之和顾丝缗而则不俯漪涟而柰何凝睇依依控鲤之方安得含情黙黙思鲈之兴何多惜矣空拳眷乎颁首止疚懐而肆目自朶頥而爽口几悔恨于庖无徒讽咏于南有心乎爱矣愧踈破浪之能敏以求之惧速凭河之咎烹鲜尚賖谋之未嘉弗经营于纲网空顾慕于鲿魦非逹士之识矣其愚人之意耶胡不爲施罟之功岂劳弹铗胡不学投竿之术自取盈车又何必其志营营其图琐琐徘徊乎水泽之畔快怅于泉源之左亦由射雉之子即亡矢以胡爲待兎之人非设罝而奚可然则有爲者必先其器所羡者何止于鱼器则可爲讵见力不足者鱼或空羡又岂得而食诸在临事而求巳将触类而起予五饵不陈钓四夷而莫至三纲不缉罗兆民而则踈至如居人之常爲邦之彦欲髙位而是蹈当崇德而无倦脩天爵而人爵从之何烦徤羡水车赋器以象制水以轮济假一毂汲引之利爲万顷生成之惠扬清激浊诚运转而有时救患分灾幸周旋于当世有以见天假之年而王无罪岁者也当其东作云布西成以期何密云不雨兮若焚若灼而大田多稼兮如渴如饥耒耜之功旣至仓箱之望将危岂无陂池抱瓮之行曷济亦有沟洫挈瓶之利胡爲乃有智者乐水而起予梓人治材而和汝谓一漑之可洽俾百两之斯举固无伤于濡轨轧轧临川初有认于埋轮翘翘在渚是车也匪疾匪徐彼水也突如来如补畎畒之不足损谿壑之有余渤潏腾波忽若刺山之泉涌潺湲去浪渐如澄江之练舒讵见瓶嬴那慙绠短流洋洋兮乍若膏润苗忻忻兮初如律暖载脂载牵几通郑国之渠弗驰弗驱自觧成汤之旱动将势旋发与机会旣引重之象着亦救焚之功大河水浼浼得我而不滞不凝原田莓莓用我而无灾无害仁常汲下智复钩深于以见因民之利于以见洗物之心若夫大禹之年应资治水必也髙宗之世亦命爲霖至如贤人在辅德施周普五日一风十日一雨则斯车也吾犹不取用天下心爲心赋至明在上无远弗賔得天下爲心之要示圣王克巳之仁政必顺民荡荡洽大同之化礼皆从俗熈熈无不获之人当其治国牧民代天作主敷至治于四海遂羣生于九土以爲肆予一人之意则国必颠危伸尔万邦之懐则人将鼓舞于是审民之好恶察政之否臧有疾苦必爲之去有灾害必爲之防苟诚意从乎亿姓则风化行乎八荒如天听卑兮惟大若水善下兮孰当彼惧烦苛我则崇简易之道彼患穷夭我则脩富寿之方夫如是则爱将衆同乐与人共德泽浃于民庻仁声播于雅颂通天下之志靡靡而风从尽万物之情忻忻而日用岂不以虗巳之谓道适道之谓权下有所欲吾何可専一应万而诚至寡治衆而功宣尧舜则舎巳从人同底于道桀纣则以人从欲自絶于天必也重乎安危明夫用舍弗凝滞于物我可并包于夷夏赜老氏之旨无欲者观道妙于域中稽夫子之文虗受者感人和于天下若然则其化也广其旨也深不以巳欲爲欲而以衆心爲心逹彼群情侔天地之化育洞夫民隐配日月之照临方今穆穆虗懐巍巍恭巳视以四目而明乎中外听以四聦而逹乎远迩噫何以致圣功之然哉从民心而巳矣范文正公集卷第二十范文正公集范文正公集别集目録范文正公别集目録后学时兆文校正后学黄姬水校正后学李鳯翔校正十五世孙启乂同校十六世孙惟元同校第一卷古诗寄石学士江楼寄希元上人酬和黄太愽滕子京以眞箓相示因以赠之送徐登山人匣劒南园行歌明月南楼送陈瓌秀才逰金陵过方处士旧隐律诗送欧伯起九日送虎丘长老寄润州龎籍送湛公归四明讲席和庞醇之见寄依韵和胡使君书事赠呉秀才依韵和庞殿院见寄依韵和魏介之同逰玉仙坛依韵和介之未开菊依韵酬池州钱绮翁寄题溪口广慈院第二卷尧舜率天下以仁赋君以民爲体赋六官赋铸劔㦸爲农器赋任官惟贤材赋从谏如流赋圣人大寳曰位赋贤不家食赋穷神知化赋干爲金赋王者无外赋第三卷易兼三材赋淡交若水赋飬老乞言赋得地千里不如一贤赋体仁足以长人赋阳礼教让赋天骥呈才赋稼穑惟寳赋天道益谦赋圣人抱一爲天下式赋政在顺民心赋水火不相入而相资赋第四卷十六罗汉因果识见颂序窦谏议録上张侍郎上大名府主王侍郎启赋林衡鑑序贺胡侍郎致仕知杭州谢两地启移苏州谢两府谢夏太尉谢贺王启论西事札子道服賛钓台诗送饶州董愽士送徐允升归九华遗文范文正公集目録终范文正公集范文正公集别集卷第一范文正公别集第一后学时兆文校正后学黄姬水校正后学李鳯翔校正十五世孙启乂同校十六世孙惟元同校古诗寄石学士家有清白志所寳甑中尘休去无生涯老来犹苦辛一麾了婚嫁万事蠹精神与君尝大言定作青山隣蹭蹬未携手得无羞故人江楼寄希元上人淸言一以遥黙黙江楼上安得如白云无心两相忘酬和黄太博古籍东南美蔚蔚幙中议懿行希圣贤高文粲㳺赐伊余髪巳秃偶继立朝士何以宣王政甘爲时所弃酌以广州泉不易伯夷志直哉心如絃安虑道边毙窃尝力于古秉笔庶几至孰爲未闻逹聊以道幽祕夫君锵以名尤爲世之器赠我百余言升堂出而示土木朽且陋黼黻谬增贲母塩烦刻画返朴吾所愧华勋爱士心蓬壶延才地何人荐于子当彼得言位吐以胸中竒落落金玉继九虗髙可㳺凌厉垂天翅吾将退而隐尚得荣其视滕子京以眞箓相示因以赠之泰山采芝人吏隐清淮濵金函祕寳箓奉之如高眞谓子有仙志兴言一相示叩头鸣天鼓玉书粲然异白云引轻素朱丝闻灵篇题云天寳歳传于任鳯仙兵火换九州于兹三百年非有灵物持此书安得全緑字起龙蛇丹文挂星斗六甲当奉行百神廼奔走宻宻天上语忽忽人间有与君置青山解冠松桂间服此上清箓上清庻可攀无爲尘土中草草凋朱颜送徐登山人重君爱诗书孜孜不知老白髪未理生惟谈圣人道爱君妙山水所得是神气尺素冩林峦邈有千里意今日江南行孤云无系程直指九华峰去扫先君茔却来华阳川与我溪上盟行歌紫芝秀坐啸清风生练眞变金骨飘飘朝玉京结成物外㳺忘此天下情匣劒灵劒经年匣决云谁爲高报人如有道何认问吹毛南园南园万树花极目春芳丽林下老成人相招植松桂行歌行歌春满路坐歌春满园花前人自乐桃李岂须言明月明月照前墀朱絃奏流水清风如未囘敢望无云起南楼南楼百尺余清夜㣲埃歇天会诗人情遗此高高月送陈瓌秀才游金陵君有江南行爲君歌以喜龙盘山万曲练静江千里江山不可空台星照吴中古来主谢地今有周召风而间杨与郑万丈光相映煌煌聚宰府金陵一何盛此去知巳贤雅客情无边白云起江树明月逐江舡云月共徘徊优哉如逰仙归来笑春风白日登青天过方处士旧隐某景祐𥘉典桐庐郡有七里瀬子陵之钓台在而乃以从事章岷徃搆堂而祠之召㑹稽僧悦躬圗其像于堂洎移守姑苏道出其下登临徘徊见东岳絶碧白云徐生云方干处士之旧隐遂访焉其家子孙尚多儒服有楷者新䇿名而归因留一十八言又图处士像于严堂之东壁楷请刋诗于其左送欧伯起天与神交忽解携一溪风月更同谁自慙萧洒如猿鹤却向周郎怨别离九日欲赋前贤九日诗茱茰相鬪一枝枝可怜宋玉情无限争似陶濳醉不知緑鬓爱随风景变黄华能与歳寒期登髙逈处狂多少笑杀襄阳拍手儿送虎丘长老暂向天台叅衆眞虎丘风月远随身琼台肯便长栖去无限人间未度人寄润州庞籍北固高楼海气寒史君应此凭栏干春山雨后青无限借与淮南洗眼看送湛公归四明讲席满靣南风指四明山长水曲不胜情自言此去云林下惟讲华严报太平和庞醇之见寄北楼千尺午犹寒冉冉飞尘不可干横望沧𬈑了无际贵人休向画图看依韵和胡使君书事都督再临横海鎭集仙遥辍内朝班清风又振东南美好梦多亲咫尺颜坐啸楼台凌皓月行春鼓吹入青山太平天子尊耆旧八十王祥未赐闲赠吴秀才万戸侯家几叶孙弟兄红斾独乌巾携琴又入庐山去谁信朱门有逸人依韵和庞殿院见寄二十年前巳定交而今鹏鷃各逍遥但能贾傅亲前席何必萧生意本朝直节羡君如指佞孤根怜我异凌霄莫将富贵移平昔彼此清心髪半凋依韵和魏介之同逰玉仙坛云坛共上百神清碧坞红霞相照明幽草欲迷丹井处乱峯依旧白云生亭亭翠纛高杉矗险险狂雷落石轰待得九霄鸾鹤驭玉书应改地仙名依韵和介之未开菊本非桃李色佳节敢先开席上无言晚霜前幸未摧芳心应有待眞赏直须催愿上金樽寿何伤蝶不来依韵酬池州钱绮翁天涯彼此勿冲冲内乐何须位更崇白髪监州身各徤青山遶郭景多同日高窓外眠方起月到樽前宴未终况在江南佳丽地重阳犹见牡丹红寄题溪口广慈院越中山水絶纎尘溪口风光歩歩新若得㑹稽藏拙去白云深处亦行春范文正公别集卷第一范文正公集范文正公集别集卷第二范文正公别集卷第二尧舜率天下以仁赋穆穆虞舜巍巍帝尭伊二圣之仁化致四海之富饶协和万邦盖安人而爲理肆觐羣后但复礼以居朝当其如天者尧继尧者舜守位而时旣相接行仁而性亦相近内睦九族善隣之志咸和外黜四凶有勇之风遐振聦明作圣濬哲如神一则命羲和而钦历象一则举稷契而演丝纶孰谓各行其道但见同致于仁谤木设时恻隐之情旁逹薰絃奏处生成之惠皆臻民保淳和政无谲诈实博施而可大亦无爲而多暇茅茨何耻方不富以爲心璇玑有伦惟罕言而自化故得兆民就日万国慕羶诚同心而同德又何后而何先水沴久忧曷三月而违也朝纲历试非一日而用焉然则帝者民之宗焉仁者教之大也帝居大于域内仁爲表于天下谘询四岳何异乐山之情统御八元允谓长人之者美夫五帝之最百王之宗物无不遂贤无不从于以见昭德于文思于以见播美于温恭殊途同归皆得其垂衣而治上行下効终闻乎比屋可封大哉光宅无私文明由巳稽陶唐之道法有虞之理是则万彚熈熈咸颂声而作矣君以民爲体赋圣人居域中之大爲天下之君育黎庻而是切喻肌体而可分正四民而似正四支毎防怠堕调百姓而如调百脉何患紏纷先哲格言明王佩服爱民则因其根本爲体则厚其飬育胜残去杀见远害而在斯劝农勉人戒不勤而是速善喻非远嘉猷可稽谓民之爱也莫先乎四体谓国之保也莫大乎羣黎使必以时岂有嗟于尽瘁治当未乱宁有悔于噬脐莫不𬒳以仁慈跻于富庻教礼让而表其修饰立刑政而防其逸豫蒸人有罪谅责巳之情深庆泽无私讶润身之德着岂不以君也者舒惨自我体也者屈伸在予心和则其体俨若君惠则其民晏如永贺休戈攸若息肩之际乍闻击壤乐如鼓腹之初彼以刍狗可方草芥爲比一则强名于老氏一则见议于孟子曷若我如属辞而比事终去此而取彼观其可设犹指掌以何疑视之如伤岂髪肤而敢毁大哉一人飬民四海咸賔求瘼而膏肓曷有采善而股肱必臻修兆人之纪纲何殊修巳观万民之风俗岂异观身今我后化洽风行道光天启每视民而如子复使臣而以礼故能以六合而爲家齐万物于一体六官赋伊六官之设也所以经纶庻政辅弼大君治四方而公共宅百揆而职分克勤于邦同致皇王之道各扬其职以成社稷之勲王者富有八絃君临万国何以致熈熈之化何以崇巍巍之德欲行其教必举贤而援能将致其功故列官而分职乃立冢宰爰命司徒一则执揄衡之柄一则掌土地之图緫其庻官位定而上下皆正敷于五教民成而怨恶曾无至若宗伯执事而惟和司马论功而无旷典三礼而稽古统六师而安上爼豆之事登降而不失其宜军旅之容征伐而无有不当又若司㓂之治可畏司空之政惟常主宪纲而有典有则劝农功而无怠无荒御百姓于五刑罔敢作乱宅兆人于九土孰不来王惟玆六官邦国是保叶赞王业恢张圣造所以均天地之化所以全君臣之道轩皇六相稽其义而弗违舜帝五臣比其功而可考夫如是则六官之任也司二仪之理法四时之名于以平天下之政于以安天下之情得其人则圣政咸若失其人则王化不行虽乃武而乃文各从其理体亦同心而同德共辅于文明今国家博采遗贤陟明多士将五帝以齐迈命六官而共理有以见万国一家颂声作矣铸劒戟爲农器赋兵者凶器食惟民天岀劒㦸而铸矣爲稼穑之用焉我武不施当四海和平之后公田尽辟启兆民富庻之先盖以理定区中文经天下知无用于利器俾改作于良治以谓前王锋镝不得巳而用之此日镃錤有以多爲贵者于是施巨槖发洪鑪索矛盾敛千殳镆耶之锋冰销于倐忽辕门之器金铄于斯湏露颕者惟变所适余刃者复归于无务材训农假工人之鼓铸备物致用取田畯之规模不知我者谓我前功偕弃故知我者谓我欲善其事繇是星陈畎亩之具日新钱镈之类好战者随之而挫锐力穑者因之而受赐器非求旧委六师征伐之资日用不知增百姓耕耘之利足使上敦淳朴下无战争三农以之劝万国以之平去故从新茂百谷而宁同百战深耕易耨辟五土而何愧五兵况乎清净是崇声教遐𬒳任甲胄于忠信施干橹于礼义去彼取此息南征北伐之劳小徃大来变东作西成之器是知偃武者除其祸乱劝农者臻乎庻饶五野之丰登时至四方之战鬪声销与世作程鄙黄帝弦弧之智去恶务本笑夏王铸鼎之朝大哉圣政惟新文德来远务三时而仓箱日益却十德而华夷草偃有以见我后易俗移风敦天下之大本者也任官惟贤材赋官也者名器所守贤也者才谋不羣当建官而公共惟任贤而职分大则论道经邦帝赉之猷允着小则陈力就列家食之叹无闻王者临万邦之民列百揆之职将政理而有截故抡材而不示以好爵惟皇之士攸臻致于周行命世之才尽得始其精选不贰明扬勿休察其言之所谓观其行之所脩苟进者不可不愼待用者予取予求劝农勉人咸委循良之德处烦理剧悉咨濬哲之谋岂不以官者一人之股肱兆民之纲纪厥用也虽各司其局厥功也盖同归于理非其人则贻民之忧得其人则致君之美是故毎孜孜于仄席忧在进焉俾济济以盈庭野无遗矣盖以非贤不乂得士则昌度其才而后用授其政而必当上以见知人之道下以见称职之方亦如大厦搆兴惟美材而是取良工制作得利器而允臧自然谗邪知禁惟君子之是任政教昭宣致王业之不愆庶绩咸若羣方晏然其或未精黜陟弗辩媸妍素飡之诮必作嘉鱼之咏莫传曷若我命以钧衡乃负鼎之明哲升乎谏诤必及霤之忠贤大哉考古典之训谟观前王之取舍巍巍尧帝得五臣而洽域中赫赫轩皇用六相而光天下故我后法二帝之垂衣举多贤者从谏如流赋圣人以治历干纲思迈前王从忠諌而弗逆观流水以堪方毎行补过之言曾无凝滞或得兴邦之议宁昧激扬矧夫内守宗社外临华夏臣不兴谏则君道有亏君不从谏则臣心莫冩所以遵启沃之致理若汪洋之就下设樽以进似使其押而玩之折槛弗诛宁见其蹈而死者岂不以君之德也贵纳諌而温恭水之性也美随流而顺从故周旋而纳善如荡漾而朝宗询彼刍荛岂愧束薪之咏听诸药石更疑浮磬之容莫不洞逹四聦旁求五谏上旣资于献替下宁生于谤讪闻善必信不争之势何殊择善以从就湿之情无间于以见万乗之主纳贤以虗七人之职竭节而居又何烦于断鞅岂有悔于观鱼由是忠谠咸臻信智者之所乐俊贤是效见臣心之亦如又何必愽闻取规从绳爲轨但见弗违于启乃自可偕行于沔彼所以明虗受之功所以得上善之旨及霤之士虽濡首而何伤𥙷衮之臣思澣衣而可美夫如是则咸闻不讳但见寡尤上下莫闻于阙政大小皆罄于嘉谋威王之三赏屡行恩波下施晏子之一言见用徳泽旁流我后光被群方柔懐多士陈谤木而听政建善旌而求理所以彰从谏之心率䟽通而如水圣人大寳曰位赋圣人以正兹盛位御彼兆民故称之于大寳实守之于至仁保于域中旣永绥于南靣贵乎天下自可象于北辰当其穆穆承干巍巍立极必先安之于位然后崇之以德阐兹神化旣天启于一人固此鸿基方君临于万国念兹在兹高而不危于以见大人之造于以见王化之基是谓国之寳也故得人皆仰之九五之尊求忠信而爲助亿兆之上与慈俭以同施故能上配三无下安九有且无反以无侧诚可大而可久愼终如始若难得以爲思持盈守成契不贪而是守则知禀其圣者于焉位昌寳其位者于焉化光斯位也旣首出于庻物其化也乃日闻于四方亦如位于高明者天故生成而莫极位于博厚者地则飬育于无疆夫如是则遐迩具瞻上下交泰言其寳则非常之寳谓其大则强名之大宁慙希代间千载以居尊岂止连城鎭万邦而攸頼大哉君以守位位以居君能辩方而是处则行教而有闻圣域旁连想善隣而是比皇图斯启覩王度以爰分我后执契嗣文垂衣有位并光华于日月齐长久于天地赫赫鸿猷万斯年兮光被贤不家食赋国家广辟四门推贤可尊俾进身于禄位宁退食于丘园出仕文明万钟之荣自足不居侧陋一箪之乐奚论当其王道勃兴圣人在上纳忠良而罔怠庶弼谐而无旷敦三接而何善不臻逹四聦而无远弗访思举之士效明试于勲庸崇德之人耻素飱而高尚莫不濯缨交进束带相先上旣谐于辅圣下絶见于遗贤克勤于邦自重茵而列鼎不出其位宁凿井而耕田遂使献替无亏经纶是假外兼济于黔首内尽忠于王者行爵出禄但见其圣人飬贤论道经邦讵闻乎君子在野岂不以天下之政也惟贤是经天下之情也得贤而宁所以宅兹百揆所以康彼万灵靡吟皎皎之驹巳縻好爵宜谊之鹿尽宴明庭彼茹藜而隐者亦士之丑饮泉而居者何乐之有曷若我美禄是干良时是偶如蛟龙兮得云雨异鳞鳯兮在郊薮是以子牙就聘求鱼岂恋于水濆伊尹逢时执来宁思于田亩美夫圣主斯在明贤不遐咸簪缨而奉国岂菲薄而在家端冕之前旣协盐梅之用衡茅之下谁兴葵藿之嗟士有学禀素风运逢皇极方励入官之业获讼飬贤之德幸奏艺于尭阶庶无慙于家食穷神知化赋惟神也感而遂通惟化也变在其中究明神而未昧知至化而无穷通幽洞㣲极万物盛衰之变钩深致远明二仪生育之功大易格言先圣㣲旨神则不知不识化则无终无始在乎穷之于此得之于彼苟精义而入焉如至诚而感矣原其不测识隂阳舒惨之权察彼无方得寒暑徃来之理莫不广生之谓化妙用之谓神视其体则归于无物得其理则谓之圣人必先赜其眞宰然后识其鸿钧载审聦明见日居月诸之象宁迷肹蠁合春生夏长之仁仰止天倪探诸神造扣寂之情斯至观妙之言可考不疾而速思左旋右动之机不怒而威悟福善祸滛之道岂不以化之布也无党无徧神之理也自然而然亦犹究彼灵蓍审万象而无失推玆妙律测四时而罔愆若然则眇觌虗无遐观妙有知㣲妙而斯在欲拟议而何后所以虞舜运璇玑之日不爽昭回仲尼穷易象之年自明休咎念兹在兹不可不知稽恶盈而是则将应变以何疑以此观天通干道而明矣以斯设教助人文而用之是以圣人德合干坤道通昼夜法至神而有要臻大道而多暇有以见秉尧智以无爲而民自化干爲金赋大哉干阳禀乎至刚统于天而不息取诸金而可方外着元亨想有英而可覩中含变化知从革之靡常原夫圣人之作易也八卦成文百代爲宪索隐而神道可极取象而物形何遁立夫干也所以体乎高明爲彼金焉所以尚乎刚健观其爻系斯着拟议有伦此则端四德而成象彼则列五行而效珍非同体于焕耀实比德于贞纯昼而成三三品之容可玩统而用九九牧之贡斯陈况乎运太始之极履至阳之位冠三才而中正秉一气而纯粹万物自我而资始四时自我而下施其动也直谁观跃冶之姿其静也专更想藏山之义岂不以干之德也至健于斯金之性也纯刚在兹察之则宛若配之则宜其我道易知喻披沙而旣得我功不抜如在砺以焉亏则知爲氷未良喻马安仰一则消释而可待一则老瘠而何徃曷若我取难得之寳匹始亨之象干之运矣盖造物而罔愆金之铸焉亦制器而不爽有以见确然成务昭乎若金首万化而道广方百鍊而旨深始终不杂于隂爻宁虞衆口上下皆禀于刚德若遇同心美矣哉易之取舍有如此者仰运行之在上荷生成之亲下故我后法干元而居尊致王度之如也王者无外赋穆穆皇皇爲天下王宅六合而化何有外育兆民而道本无疆广若干坤曷有能踰之者明借日月曾无不照之方当其保安宗社混同夷夏运德车而无不至焉辟义路而何其远也普天率土尽关宵旰之忧九夷八蛮无非臣妾之者其仁荡荡其道平平视之不见寻之无边诚厚载之象地亦洪覆之配天令出惟行宁分乎远者近者德广所及但见乎无党无偏若然则包括八纮牢笼九野惟善守于域内乃化成于天下万邦同式孰谓乎限蛮隔夷四海爲家莫闻其彼衆我寡故得五兵不试四国是讹于以见上下交泰于以见远近咸和九霄之皇泽下施无远弗庙万国之黔黎受赐其乐如何故知覃及鬼方守在海外书同文而车同轨地爲舆而天爲盖如春之德广育而万物咸亨若海之容处下而百川交㑹大矣哉自南自北覆之育之见兆民咸頼信一人不遗五霸何知据山河而一战三王有道流声教于四夷今我后寅奉三无光宅九有播皇风于无际守鸿图而可久夫如是四海九州咸献无疆之寿范文正公别集卷第二范文正公集范文正公集别集卷第三范文正公别集卷第三易兼三材赋大哉易以象设象由意通兼三材而穷理尽性重六画而原始要终二气分仪着高卑于卦内五行降秀形动静于爻中所以明干坤之化育见天人之会同者也昔者有圣人之生建大易之旨观天之道察地之纪取人于斯成卦于彼将以尽变化云爲之义将以存洁静精微之理极其数也必在乎兼而两之定其位焉由是乎三者备矣若乃高处物先取法乎天所以显不息之义所以轸行徤之权保合大和纯粹之源显着首出庶物高明之象昭宣此立天之道也御隂阳而德全又若卑而得位下蟠于地所以取沉潜之体所以拟广博之义宛然不动既侔厚载之容感而遂通益见资生之利此立地之道也自刚柔而功备于是卑高以陈中列乎人刚而上者宜乎主柔而下者宜乎臣愼时行时止之间宁迷进退察道长道消之际自见屈伸此立人之道也敦仁乂而有伦旣而明三极之端知八象之谓存拟议而无爽周变通而曷旣君子用之而消息圣人执之而经纬亦由璇玑测象括运动于七辰玉琯候时含惨舒于四气岂不以易之爲书也范彼二仪易之爲教也逹乎四维观其象则区以别矣思其道则变而通之上以统百王之业下以㫁万物之疑变动不居适内外而无滞广大悉备包上下而弗遗至矣哉无幽不通唯变所适凖天地而容日月畜风雷而列山泽鼓之舞之以尽神统三才而成易淡交若水赋伊淡交之相爱谕柔水于前闻惟久要之情不渎而灵长之德爰分如通润下之功同行其道似得朝宗之便相荐于君原夫大礼立言后贤是拟将敦切切之契必察汤汤之理非敢乎狎而翫之盖惧乎数斯䟽矣彼以甘而坏者允谓小人此以淡而成焉实惟君子莫不就乂若渴从善如流甘言者不可不畏澡行者予取予求冀获有中之美免贻中辍之羞义协㫁金髣髴淘金之利誉称连璧依俙沉璧之秋惟德是依因心而友游泳而学海同济兢愼而礼防共守寳其忠信怀珠之象宁賖志在琢磨穿石之功自有则知甘而交者何能别嫌淡而交者常如飬恬进弗违于汎爱退不失于流谦同气相求将益润身之德见利而让必扬絜已之㢘故得久而不渝诚然可览论心而曷有凝滞投分而毎存澄淡情深结绶远思誓带之流志在弹冠濳动濯缨之感念兹在兹恬爲淡爲舎已类不争之势亲仁浮就湿之基如切如瑳自契激扬之义同心同德孰分清浊之姿士有远慕前修聿希令望毎定交而不杂必推义而爲上考同人于易象见贤必亲法上善于礼文书绅无妄飬老乞言赋年高者不可不飬言善者予取予求奉黄髪以无怠垂清问而弗休主善爲师尊纵心之耆旧旣饱以德咨逆耳之谋猷仰彼前王垂兹令典谓仁者所以能受则言也于斯可选肆筵授几聿修尚齿之宜论道经邦必採无瑕之善莫不崇其盛礼纳以明恩登上庠而有则跻大学以居尊待以常珍用贵皓然之士禆其阙政是询哿矣之言飬老之美于斯有以一则崇孝悌之本一则求善教之㫖式宴且喜蔑闻大耋之嗟切问近思屡逆圣人之耳岂不以老者倍年之长言者善人之资飬其老则惟贤是择乞其言则患巳不知识君临之所重见父事之攸宜不素飱兮实举燕毛之礼善待问者当陈补衮之词是知舍此则无以尊德遵此则足以守国大礼载之而爲美前王行之而不忒汉朝定嗣延四皓以咨谋周伯兴邦奉太公而取则恩斯勤斯故旧不遗孰侮桑榆之暮景毎求药石之良规祝饐无亏何患乎老夫耄矣沃心有取但见乎圣人则之今国家治历万邦缉熈庶政纳老成之嘉话阐诞敷之休命于以见至道物兴与唐虞而比盛得地千里不如一贤赋地广千里功亏一贤故开基之大矣宁命世以生焉附益我疆虽有邦畿之远发挥王业难居家食之先得不载考谟猷旁稽士实延表之境以虽衆挺特之才难可失彊吞是戒岂一千乘之多爲礼聘斯行在五百年之间出又何取险包絶壑深控灯江非形胜于十二贵国士之无双寻师之道路咸归何能翼圣展骥之途程尽入讵可经邦是以攻掠无闻柬求可考匪烦开拓之力唯取弼谐之道秦啇于而齐即墨非我之求傅巖野而渭水滨是吾所寳唯贤也其功莫料唯地也于用如何自欲得人之盛岂须拓地之多爵举之流可进之而授赏目极之所难献之而请和斯盖意切求贤事非避地虽沃野之咸在谅竒才之足懿任附庸之国衆胡比尽忠纵兵赋之数多罔加余智岂不以贤之得虽少必贵地之有虽多曷能舍地得贤兮邦基以立失贤有地兮国难随兴是故治乱咸系古先足徴鸿沟割而楚亡惟贤不用昌国去而燕夺何地堪矜在乎启土罔资虗襟是急皇明由是以弥远鸿业于焉而允缉若然则议贤者之深功何百城而能及体仁足以长人赋圣人受天命体干文旣克仁而是务遂长人而不群法元善之功可处域中之大奉博施之德宜爲天下之君原夫易象洞分干元光启谓元之德也莫大乎始生之道生之善也莫若夫至仁之体所以法而用也既不由干事之贞体以长焉又不预亨嘉之礼君子乃时法斯道力行乎仁侔刚徤之克着致恻隐以昭陈敦惠爱以爲心首出庶物得慈和而示化利见大人莫不与合化权潜符天造盖本生成之礼益见尊崇之道安仁爲念我则俯视于黎氓克巳存诚我则上居于大寳岂不以体其仁则物皆尊戴居其长则民咸恱随君非仁则曷享于推戴人非长则宁致于淳熈讵三月之违焉道之行也致一国之兴矣人皆仰之足可以首四德以居斯冠兆人而在彼不曰仁何以见爲生之妙不曰长何以见居上之美故得万民以济咸承煦育之恩百姓不知尽荷发生之理不然何以握图在上御宇居尊侔干道之罔息酌仁恩而不烦念兹爲器之人未足与议审彼乐山之士始可与言方今道化惟微神功至广用干刚而不紊奉仁道而无爽所以吾皇体斯道而御寰中故是尊而是仰阳礼教让赋先王制阳礼于百姓兴民让于九州覩射饮之斯在知政教之所由我弓旣张观德之风遐𬒳朋酒斯飨序賔之义咸修观其司徒之职旣扬王者之教云下使穆穆而乡饮俾济济而燕射将以矢之利习彼威仪复于罇爼之间宣其教化至若洞启泽官射夫来同内叶和平之志外敦廉顺之风揖让而升非尚六钧之勇进退可庶不矜五善之功此射之让也邦教攸崇又若以年以品㑹于乡饮在献酬之无谬居长㓜而必审贵贱位矣三賔之象不踰和乐兴焉百拜之容弗寝此饮之让也国人是禀则知邦礼循循以教万民所以安天下于不竞所以教域中之有伦射不主皮息争心于君子酒以成礼导和气于乡人是知用之而在化可久废之而其化则不斯射也可以止其暴乱斯饮也可以乐其富寿所以反当仁之义以劝四方遵成魄之䂓用宁九有然则谓其阳也取其吉而爲名谓其让也取其和而不争于以见莫善于礼于以见与世作程侯以明之罔替君臣之义礼无违者遂谐賔主之情遂使德艺可观忿肆遄巳知㳂事以兴教盖因时而立纪故圣人务焉则违之者寡矣天骥呈才赋天产神骥瑞符大君偶昌运以斯出呈良才而必分眸廻紫电鬛妥红云星精效祥聿归三五之圣龙姿挺异不溺三千之羣是何降灵霄极荐梦中国启天之命光帝之德包羞兮御闲之十二屏迹兮驽骀之万亿曵呉门之练不足以比容竭燕市之金不足以爲直徒观夫汗血流赭连钱拂騘鲛瘦筋路鸾肥臆丰矫矫焉鲸跃乎沧海昻昻焉鹤出乎烦笼契瑞图之表述昭神化之感通卒使伯乐居前骇千载之有得王良处右悲一旦之无功得以驯致皇家骏奔帝苑厥生也足比乎房驷之异其来也宁惮乎渥洼之远虽称德于絶羣岂代劳而一混首登华廐嘶风休忆于穷边高骋康衢逐日讵思于长坂岂徒矜半汉衒连干必也瑞乎圣通乎天腾志千里飞声八埏历金埓以腰褭奉玉勒以周旋日驭如亲合亚六龙之列瑶池若去请登八骏之先异乎哉神物来宜天意纯嘏掩逸足于千驷革嘉祥于一马方驰六辔且殊归岳之流傥驾皇舆曷如负圗之者是知造化之竒钟焉在斯祥麟生而奚匹驯犀至而曷爲寳于大邦宁徇晋臣之请出于有道岂惟汉帝之时客有感而叹曰马有俊灵士有秀彦偶圣斯作爲时而见方今吾道亨而帝道昌敢昧呈才之便稼穑惟寳赋资时者稼穑务本者惟王顾民食而可贵爲国寳而允臧田畴播殖之时岂慙种玉仓廪丰登之际宁让满堂稽彼前贤垂诸大雅谓飬民而可取必重谷而无舍惟农是务诚天下之本欤以寳爲名表物中之贵者耒耜无废黍稷是崇毎训耕耘之绩如敦追琢之功辟五土之时披沙岂异载千箱之处照乘攸同盖以顺彼天时美玆政本观艰难而有获称瓌竒而何损年多膏泽连城之价可期瑞有嘉禾希代之姿奚远是知寳金壁者见弃于圣人寳稼穑者克济于生民得之则九年利用阙之则百姓食贫多旣如云宁愧白虹之气析于元日似求赤水之珍其或剖巨蚌以劳心攻他山而竭力在寒暑则非民之服在饥馑则非民之食徒闻贾祸之辱莫见作甘之德曷若我东作可嘉西成不忒旣坚旣好亚父欲碎而何能如京如坻季子比多而莫得念兹在兹百王不移此盈畴而是贵彼韫椟而何爲见三时之有伦如分三品与四民之共给胡畏四知今国家崇后稷之功广神农之道旣丰年以爲瑞盖惟谷而是寳故能富庶之风告成穹昊天道益谦赋士有探造化之真筌察盈虗于上天虽秉阳之功不宰而益谦之道昭宣万物仰生否者由斯而泰矣四时下济屯者自我而亨焉原夫杳杳天枢恢恢神造损有余而必信补不足而可考是故君子法而爲政敦称物平施之心圣人象以飬民行裒多益寡之道岂不以谦者物之自损益者时之与昌龙蛇蛰而后震草木落而还芳于以见其物理于以见其天常月旣亏而中盈于时不昧阳尽剥而求复其义爰彰然则高明之运也善行无迹盛衰之应也惟变所适苟守之以谦必受之以益有中之士我则钖元吉而弗违罪巳之君我则助勃兴而无斁雅契姬文之述何烦太史之占处幽晦者日星必照在焦枯者雨露必霑取类而信如江海之润下殊涂同致若鬼神之福谦得不观庶物之情究至理之本贵必始之于贱益乃生之于损旣人事之在斯又天道之奚远高者抑而下者举一气无私徃者屈而来者伸万灵何遁大哉覆受无遗神之听之执虗者不言而应用壮者虽勐何爲卑以自牧之人实受其福贵而能降之者不失其宜我后上德不矜至仁博施实兆民之是頼无一物之不遂贵退让而黜骄盈得天道益谦之义圣人抱一爲天下式赋巍巍圣人其教如神抱一而万机无事爲式而庶彚有伦秉乎天得之枢羣氓作则立乃道生之化八表还淳老氏有云圣皇无失保环中而可久率天下而守一盖以一之妙也冠四大而强名式之用焉正万灵而咸秩莫不冥符妙有脗合虗无察察之机悉去淳淳之理诞敷于以见清净而不扰于以见易简而不踰遵黄帝之求珠我眞未䘮契庄生之齐物我化皆孚无臭无声是则是効包自然之礼乐畜无亲之仁孝去奢去泰惟存至道之精自西自东咸𬒳不言之教岂不以一者道之本式者治之筌苟能持于罔象自可制于普天亦若大衍攸虗爲四营之本也太阳无二作七政之首焉岂比夫昧于希夷烦其用舍滋彰之法着矣沖寂之猷远也曷若我静守权舆克宁华夏执此惟精之㫖得自窈冥俾诸咸有之风播于上下大矣哉上德不德无爲而爲保谷神而不宰育刍狗以何私政复结绳罔有二三之令理敦执契自爲亿兆之规我后超五帝之功迈三王之德化育而四时爲柄恭黙而万邦承式故得兆人熈熈登春台而跻寿域政在顺民心赋王者广育黔首诞布皇明阐邦政而攸叙顺民心而和平振穷恤贫必俯从于衆望发号施令实允叶于羣情昔管子以祖述太猷发挥明主垂教之言斯着爲政之方可覩以谓逆其民而理者虽令不从顺于民而化焉其德乃普是以䆒其所病察其所宜礼应时而㳂袭教随俗以彰施欲求乎广所及也必在乎俯而就之彼患困穷我则跻之于富庶彼忧苛虐我则抚之以仁慈于以见百姓爲心万邦惟庆无一物不得其所无一夫不遂其性所以感其和气所以谓之善政故得上下欣合莫闻不协之谋遐迩恱随毎覩易从之命岂不以政者爲民而设民者惟政是平违之则事悖顺之则教兴乃古今之必重实圣贤之所能亦犹梓匠任材因曲直而制作化工造物随大小而陶蒸是以布政从民者黎元克信驱民从政者羣心不徇思柔远而能迩必去逆而効顺举刑罚罪因衆弃而方行列爵飬贤由佥谐而后进懿夫施此彛伦洽彼生民在上者弗私其欲居下者孰敢不遵务材训农皆因民之所利布德行惠常舍巳以从人今我后稽古省方顺时察俗上克承于天道下弗违于民欲有以见善与物之咸亨实无幽而不烛水火不相入而相资赋水火之性也偏其反而水火之利也一以贯之居惟异处动必相资始则无自入焉受诸睽而巳矣中则徃有功也取旣济以宜其原夫两仪肇生五行并命水以流而顺火以明而盛一彼一此自分燥湿之情知和而和匪间炎凉之性烈烈汤汤曰隂曰阳其数六者柔而胜其数七者炽而昌六以隂而习乎坎位七以阳而配彼离方离坎诚非其一致隂阳安得而两忘虽天生之材本四象而区别盖日用之利合二体以交相道非独善功不相远翻疑乎方以类聚何患乎体与情反作醎作苦始殊同气之求曰润曰炎岂宜相得之晚施之无穷和而不同亦犹天地分而其德合山泽乖而其气通日月殊行在照临而相望寒暑异数于化育以同功则知质本相违义常兼济六府辩盛德之美九鼎洽大亨之惠分而爲二曲直相入以诚难㑹之有元胡越异心而自契象则远尔理必依于当异位而有别终同功而靡踈从政者寛勐相须体兹至矣爲道者恬智交飬观此行诸是故躁以静爲君有以无爲用相薄类风雷之益违行殊天水之讼我道也不相入而相资与天下之公共者也范文正公别集卷第三范文正公集范文正公集别集卷第四范文正公别集卷第四十六罗汉因果识见颂序余尝览释教大藏经究诸善之理见诸佛菩萨施广大慈悲力启利益方便门自天地山河细及昆虫草木种种善谕开悟迷徒柰何业结障蔽深高着恶昧善者多见性识心者少故佛佛留训祖祖垂言以济羣生以成大愿所以随函类衆圣之诠揔爲大藏凡四百八十函计五千四十八卷録而记之俾无流坠余庆历初任知政事时西虏背惠侵扰边隅劳师困民以殄兇丑圣人爱民䘏士命余宣抚河东㳂边居民将士涂中寓宿保德水谷之传舎偶于堂檐罅间得故经一卷名曰因果识见颂其字皆古隷书乃藏经所未録而世所希闻者也余颇异之启轴而观乃十六国大阿罗汉爲摩拏罗多等诵佛说因果识见悟本成佛大法之颂也一尊七颂揔一百一十二颂皆直指死生之源深陈心性之法开定慧其明之宗除烦恼障毒之苦济生戒杀诱善祛邪立渐法序四等功德说顿教陈不二法门分顿渐虽殊合利钝无异使羣魔三恶不起于心万法诸縁同归于善余一句一叹一颂一悟以至卷终胷臆豁然顿觉世縁大有所悟傥非世尊以六通万行圎明慧鉴之圣则无以至此方知尘世之中有无边圣法大藏之内有遗落寳文谨于府州承天寺命僧归依别録藏之厥后示诸讲说髙僧通证耆逹皆未见闻莫不钦信后于戊子歳有江陵老僧慧喆见访因话此颂诸圣祕密世所希闻喆传之于武陵僧普焕处寳之三十余年未逢别本余因求副本正其舛駮以示善知故直序其事以纪其因时戊子仲春高平范仲淹序窦谏议録窦禹钧范阳人爲左谏议大夫致仕诸子进士登第义风家法爲一时标表冯道赠禹钧诗云燕山窦十郎教子以义方灵椿一株老仙桂五枝芳人多传诵禹钧生五子长曰仪次曰俨侃偁僖仪至礼部尚书俨礼部侍郎皆爲翰林学士侃左补阙偁左谏议大夫叅知政事僖起居郎初父禹钧家甚丰年三十无子夜梦亡祖亡父聚谓之曰汝早修行縁汝无子又寿算不永禹钧唯诺禹钧爲人素长者先家有仆者盗用过房廊钱二百千仆虑事觉有一女年十二三自冩劵系于臂上云永卖此女与本宅偿所负钱自是远逃禹钧见女子劵甚哀怜之即时焚劵收留此女祝付妻曰飬育此女及事日当求良匹嫁之及女笄以二百千择良匹得所归后旧仆闻之归感泣诉以前罪禹钧不问由是父子图禹钧像日夕供飬晨兴祝寿公尝因元夕徃延庆寺烧香像前忽于后殿堦侧拾得银二百两金三十两遂持归明旦侵晨诣寺守候失物主须臾见一人泣涕至公问所因其人具以实告曰父犯刑至大辟徧恳至亲贷得金银若干将赎父罪昨暮以一相知置酒酒昏忽失去今父罪巳不复赎矣公验其实遂与同归以旧物还之加以恻悯复有赠赂其同宗及外姻甚多贫困者有䘮不能自举公爲出金塟之由公塟者凡二十七䘮亲戚故旧孤遗有女未能嫁者公爲出金嫁之由公嫁者孤女凡二十八人故旧相知与公有一日之雅遇其窘困则必择其子弟可委以财者随多寡贷以金帛俾之兴贩自后由公而活族者数十家以至四方贤士頼公举火者不可胜数公毎量歳之所入除伏腊供给外皆以济人之急家惟素俭器无金玉之饰室无衣帛之妾于宅南搆一书院四十间聚书数千卷礼文行之儒延置师席凡四方孤寒之士贫无供须者公咸爲出之无问识不识有志于学者听其自至故其子见闻益博凡四方之士由公之门登贵显者前后接踵来拜公之门必命左右扶公坐受其礼及公之亡蒙恩深者有持心䘮三年以报其遗德先是公之亡祖亡父梦中告以无子及寿数不永后十年复梦其亡祖亡父告之曰汝三十年前实无子分又寿促我尝告汝今汝自数年以来名挂天曹隂府以汝有隂德延筭三纪赐五子各荣显仍以福寿而终死后当留洞天充真人位言讫复祝禹钧曰隂阳之理大抵不异善恶之报或发于见世或报于来世天网恢恢踈而不漏此无疑也禹钧愈积隂功年八十二沐浴别亲戚谈咲而卒五子八孙皆贵显于朝廷后之称教子者必曰燕山窦十郎云某祖与窦公故人祖尝録于书册以示子孙爲法惜其不传天下故録以示好善者庶见隂阳报应之理使恶者知所戒焉叅知政事范某述上张侍郎某启闻汉相出守遽彰集鳯之仁蜀客寓言适起攀鸿之志是则感深者惠来而熟间希远者景附以诚宜矧尝赫赫之瞻敢昧菁菁之乐恭惟留守侍郎崇宣古道茂冠人彛濬雅量于玉渊耀华勲于金册经纬抗鲁云之作论思倾丹石之衷仁助南薫下觧吾民之愠道侔东易旁洗庻物之心繇是仙贯日升天姿昼接皇坟帝典奉国府之谘询周纪汉纲振宪司之风议台霜载厉心水弥清故得穆穆顾懐师师属望叅万㣲之景业升九序之康歌象先以清净加人元崇以应变成务梓人之政大斵于周邦金鑑之功景锵于唐室翊宣帝问钦叙畴伦羲鼎载羔旣观于烹飬鲁巵在庙俄鍳于歆盈不尽君子之余廼起逹人之观剧言黼扆牢让台衡天章开均逸之慈国论仰知荣之躅今则倚毗载重名教荐登鸣玉北门寔奉观书之座分珪南阙崇司受箓之都弥重国威益严庙寄萧侯関内鬰隆炎汉之基旦相陜东雅布崇周之化一人爲之安抚四国爲之承流莫不凝飬粹灵惠绥美俗东阳之扇动揖清风武昌之楼静延明月仪刑乎仁寿之域啸歌乎逍遥之墟浩气载盈仁声允塞然而三辅之隩适贺带安庻邦之懐未忘高仰伫见日围迅命星驾严归兎苑风移爱甘棠而益茂龙池天近着温树之重芳浃丽泽于百灵蔼英声于亿载如某者艺踈芳润行愧直清蜉蝣之术未充蝘蜓之嘲奚解依经敏学耻读非圣之书约史徇名勉附青云之士实偶登三之盛获从旅百之先洽呦呦之鸣误膺于宸选循婉婉之书谬厠于賔荣讵兴沈后之嗟尚兾腾夷之遇伏遇留守侍郎燕金募秀蔡屣延才铎宣百世之文旌集四方之善远者近者鼓之舞之某颙若望风惠然入国六经之教郁郁成文三月之韶洋洋在耳而况某将趋列镇实附宏都弗违鸡犬之音宻奉马牛之境小国之仰大国亹亹诚敦先知之觉后知循循岂倦窃效封人之请顾观魏相之威虽才异唐英未入晋公之幕而时同汉秀庶登梁孝之园如此则慕孤飞之云或爲霖而有助效百年之榦幸构厦以无遗迹预洪钧惠闻凾夏某卑情无任俟恩激切知归之至上大名府主王侍郎启某启闻乐府宏开金石有发挥之望灵台峻立风云无隐晦之姿延群奏以咸宣俯多祥而益辩其况当具瞻之际凝真览之明激扬驾说之音妍丑思皇之俊咸歌乐育熟议宻藏恭惟知府侍郎声盈天湍道润金壁俨神锋而不耀藴寳器以难名禀自诚之德之纯赋将圣之才之美明明诏下诸侯修北海之书穆穆賔来天子得平津之䇿自是蹈扬仙室迁历帝闱青简婉㣲谨周孔之垂法王书雅奥含虞夏之遗风故能辅翊天家叅脩皇极沃心必符于舜好论思岂止于曹随万化景彰诸华砥定一穴是问属慱阳之有忧六府旣瞻异延平之不惧宻辞岩座逊请藩庭周人讵有于流言鲁哲曾无于愠色今则屏临三辅岳鎭万封辍妙筭于庙中抗雅歌于阃外束兵之伍乐寿域以何长含哺之氓赏春台之不足伫见下从佥论上迪宸谋金堤启途黄枢正神明百揆舞蹈万邦如某者善远芝兰言踈黼黻静忘位大明礼乐不贻唐相之惭尽飬圣贤更广周文之意窥圃顾玉器之未成进异括囊愧金声之不振景高山而讵至腾夷路以何稽幸以亨㑹景炎贲搜寒俊方领矩歩入拜侍郎之庭载纚垂缨出预将军之幕当瓜期之未及犹蓬累之斯行伏遇侍郎启辟圣门仪形俊域实斯文之东道乃吾党之南车是兴请见之辞稍露盍归之志虽拳拳希圣曾无日月之阶而肃肃之贤当有神仙之叹庻乎韩宣此日得言在鲁之文吉甫异时愿上维嵩之颂兾亲黄阁永戴洪钧下情无任赋林衡鑑序人之心也发而爲声声之出也形而爲言声成文而音宣言成文而诗作圣人稽四始之正笔而爲经考五声之和鼓以爲乐是故言依声而成象诗依乐以宣心感于人神穆乎风俗昭昭六义赋实在焉及乎大醇旣醨旁流斯激风雅条散故态屡迁律吕分新声间作而士衡名之体物聊举于一端子云语以雕虫盖尊其六籍降及近世尤尚斯文律体之兴盛于唐室贻于代者雅有存焉可歌可謡以条以贯或祖述王道或褒賛国风或研究物情或䂓戒人事焕然可警锵乎在闻国家取士之科縁于此道九等斯辨寸长必收其如好高者鄙而弗攻几有肴而不食务近者攻而弗至若以莛而撞钟作者几稀有司大患虽炎炎其火玉石可分而滔滔者流泾渭难见曷尝求备且务广收故进者岂尽其才而退者愈惑于命临川者鲜克结网入林者谓可无虞士斯不勤文何以至撰述者旣昧于向趣题品者复异其好尚绳墨不进曲直终非仲淹少逰文塲尝禀词律惜其未获窃以成名近因余闲载加研玩颇见规格敢告友朋其于句读声病有今礼部之式焉别析二十门以分其体埶叙昔人之事者谓之叙事颂圣人之德者谓之颂德书圣贤之勲者谓之纪功陈邦国之体者谓之賛序縁古人之意者谓之縁情明虗无之理者谓之明道发挥源流者谓之祖述啇㩁指义者谓之论理指其物而咏者咏物述其理而咏者谓之述咏类可以广者谓之引类事非有隐者谓之指事究精㣲者谓之析㣲取比象者谓之体物强名之体者谓之假象兼举其义者谓之旁喻叙其事而体者谓之叙体緫其数而述者谓之緫数兼明二物者谓之双关词有不覊者谓之变态区而辩之律体大备然古今之作莫能尽见复当旅次无所捡索聊取其可举者类之于门门各有序盍详其指古不足者以今人之作者附焉略百余首以示一隅使自求之思过半矣虽不能贻人之巧亦庻几辩惑之端命之曰赋林衡鑑谓可权人之轻重辨巳之妍媸也所举之赋多在唐人岂贵耳而贱目哉庻乎文人之作由有唐而复两汉由两汉而复三代斯文也旣格乎雅颂之致斯乐也亦逹乎韶夏之和臣子之心岂徒然耳若国家千载特见取人易方登孝廉举方正聘以伊尹之道䇿以仲舒之文求制礼作乐之才尚经天纬地之业于斯述也委而不论亦吾道之志欤时天圣五年正月日高平范仲淹序贺胡侍郎致仕伏审侍郎进清崇之爵谐高尚之风耆德尊隆睿恩深厚荣映之下庆仰居多恭以侍郎诚明自天进退由道宣三德于夙夜𬒳四纪于龙光赫有华名宻多隂施囏难险阻尽力乎三朝富贵崇高致身乎五福而乃起逹人之观引大夫之年聦明不衰止足自处国家兴廉让之节䟽涣汗之仁宠数优贤休声载路耀锦南国邑子荣太守之归挂冠东门都人蔼丈夫之叹爲儒及此其乐何涯伏惟上爲圣朝倍保崇重舜好清问方体貌于宿贤国有老成尚弥缝于显道某久荷钧録卑情无任荣观景仰之至知杭州谢两地启某启三月二十一日敕差知杭州军州事东南得请夙夕趍程地重寄优感深愧集窃念某生禀迂拙进当盛明述不臻于圣门迹久尘于荣路领出师之重任曾莫有功叅论道之近司亦惟无状清光旋远晦昧所宜爰假㑹藩即从便道过于桑梓见故老以相荣䖏兹江湖与嘉鱼而共乐允爲天幸岀自陶成玆盖集贤相公权衡以诚神明其照俾蒲柳之㣲质𬒳霖雨之大私惟寅奉于官箴庶钦崇于钧造感惧激切依归之至移苏州谢两府罪布四方大不可掩宠分千骑得之若惊仰雷霆之霁威加霖雨而蒙润报君何道杀身有宜窃念某生于唐虞学于邹鲁一箪之乐素伏于丘园四库之逰滥升于台阁而自践扬諌列对越清光允出遭逢诚当感槩事君无隐必罄狂夫之言渉道未深终乖智者之虑俟窜居于楚泽尚假守于桐庐风俗未殊足张条教江山爲助宁慕笑歌鹤在隂而亦鸣鱼相忘而还乐优㳺吏隐谢絶人伦岂谓蒙而克亨幽而致显屡改剧藩之寄莫非名部之行宗族相荣搢绅改观此盖相公仁钧大播量泽兼包示噩噩之公朝存坦坦之言路道玆优渥屈彼典彛茂扬天子之休纯彼幽人之吉某敢不黾勉王事窹寐政经佩黄裳之文庶扬于易教咏朱绳之直无忝于诗人上酬乃圣之知旁荅具瞻之造过此以徃不知所裁谢夏太尉某蒙恩授前件官者金石之言方形于清举丝纶之命遽𬒳于鸿私深惟山野之材曷副英豪之荐斯盖某官栋梁王室篁皷天声痛么么之戎夷敢䖍刘于封鄙是求参賛将肆殄夷谓某经术粗通可以识国家之体谓某愚衷素悫可以尽兵民之心奏逹九清增辉多士敢不竭其素藴辅之至诚震耀我国威张皇我帝筭晋公之幕力希唐士之谋能虞帝之庭誓献有苗之俘馘英仪所激狂言不诬谢贺正启某启伏以青祇布职珠纬穷天授歳律以端时建斗杓而首序贺牍未驰于便置繁文遽枉于圜封荷勤恳之相先輙佩蔵而无斁履兹令且倍纳殊休论西事札子臣闻兵家之用在先观虗实之势实则避之虗则攻之今縁边城寨有五七分之备而关中之备无三二分若吴贼知我虗实必先胁边城不出战则深入乘关中之虗小城可破大城可围或东阻潼关隔两川贡赋縁边懦将不能坚守则朝廷不得高枕矣爲今之计莫若且严边城使之久可守实関内使无虗可乘西则邠州鳯翔爲环庆仪渭之声援北则同州河中府扼鄜延之要害东则陜府华州㩀黄河潼関之险中则永兴爲都㑹之府各须屯兵三二万人若㓂至使边城清野不与大战関中稍实岂敢深入复命五路脩攻取之备张其军声分彼贼势使弓马之劲无所施牛羊之货无所集三二年间彼自困弱待其衆心离叛自有间隙则行天讨此朝廷之上策也又闻边臣多请五路入讨臣窃计之恐未可以轻举也太宗朝以宿将精兵北伐西讨艰难歳月终未收复縁大军之行粮车甲乘动弥百里虏骑轻捷邀撃前后乘风扬砂一日数出进不可前退不可息水泉不得饮沙漠无所获此所以无功而有患也况今承平歳久中原无宿将精兵一旦兴深入之谋系难制之虏臣以谓国之安危未可知也然则唐汉之时能拓疆万里者盖当时授任与今不同旣委之以兵又与之税赋而不求速效故飬勐士延谋客日练月计以待其隙进不俟朝廷之命退不関有司之责观变乘胜如李牧之守边可谓善破虏矣惟陛下深计而缓图之道服賛平海书记许兄制道服所以清其意而洁其身也同年范仲淹请爲賛云道家者流衣裳楚楚君子服之逍遥是与虗白之室可以居处华胥之庭可以歩武岂无青紫宠爲辱主岂无狐狢骄爲祸府重此数师畏彼如虎旌阳之孙无忝于祖钓台诗汉包六合罔英豪一箇㝠鸿惜羽毛世祖功臣三十六云台争似钓台高送饶州董博士畨国英豪富鲁儒同时举送起乡闾文章耻学杨雄赋议论羞谈贾谊书喜得明珠三十六恨遗壮士二千余送君直上青霄去行看归乘驷马车送徐允升归九华重君乐诗书孜孜不知老白髪未治生惟设圣人道爱君妙山水所得是神气尺素冩林峦邈有千里意念日江南行孤云无系程直指九华峯去扫先君茔却来华阳川邀我溪上盟行歌紫芝秀坐啸清风生鍊真变金骨飘飘朝玉京结成物外㳺忘此天下情鄱阳在江左号古郡昔之爲守者固多以贤称者仅九人而杰出于九贤之中又止唐之颜鲁公本朝之范文正公可谓难得也巳二公名氏在史官大节在天下至于文章散落人间虽茟端㳺戏之余而典雅纯实可以经世而出治垂乆而行远盖其所飬得天地之正气故文亦如之然是邦实二公旧治独无墨本而间见于他处诚阙典也翊摄乏此来首访而得之鸠工板以传不朽斯人之眷眷二公虽不系于文集之有无然使学士大夫家有其书如潮人之于退之柳人之于子厚因书以致其师仰敬慕之意不犹愈于甘棠之思乎乹道丁亥五月旣望邵武俞翊谨识番阳郡斋州学有文正范公文集奏议歳乆板多澷灭殆不可读判府太中先生甞谓此郡太守名德如日月之照终古不泯者在唐则颜鲁公本朝则范文正公文正之集士大夫过郡者莫不欲见其可不整治乎于是委属寮以旧京本丹阳集参校且捐公帑刋补之又得诗文三十七篇爲遗集附于后其间尚有舛误更俟后之君访善本订正焉淳熈丙午十二月日郡从事北海綦焕谨识朝奉郎通判饶州军州兼管内劝农营田事宋钧朝请大夫知饶州军州兼管内劝农营田事赵旧樴嘉定壬申仲夏重修范文正公别集卷第四范文正公集范文正公集尺牍目録文正公尺牍目録卷上家书中舎忠宣公九国愽中书二子三监簿四太祝朱氏指使魏佑卷中与韩魏公共三十一帖卷下交游晏尚书邵餗先生諌院郭舎人王状元石曼卿曹都官孙元䂓孙明复滕子京李太白张文定陈水部谢屯田戚寺丞知府太卿蔡钦圣工部同年南阳着作知郡职方安抚内翰翰长学士安抚太保李节推通理虞部仲仪待制文鉴大师朱校理田元均尹师鲁季寺丞文正公尺牍目録范文正公集范文正公集尺牍卷上范文正公尺牍卷上后学时兆文校正后学黄姬水校正后学李鳯翔校正十五世孙启乂同校十六世孙惟元同校家书与中舍某拜上三哥监簿伏惟尊体起居万福某近蒙制恩擢贰枢府此盖祖宗之庆下及家世累让不允今月二日巳签署勾当至十二日蒙恩改参大政寻面陈利害巳得旨依让且在西府相次必岀巡边不知甚日入京相见小三郎巳就圣节奏得试监簿诸骨肉各安吉相次专差人去存问也互相戒约勿烦州县如輙兴词讼必奏乞深行请三哥指挥儿姪知委保重保重某再拜中舍三哥今日得张祠部书言二十九日曾相看三哥来见精神不耗其日晩喫粥数匙并下药两服必然是实縁三哥此病因被二壻烦恼遂成咽塞更多酒伤着脾胃复可喫食致此吐逆今旣病深又忧家及顾儿女转更生气何由得安但请思之千古圣贤不能免生死不能管后事一身从无中来却归无中去谁是亲踈谁能主宰旣无奈何即放心逍遥任委来徃如此断了旣心气渐顺五脏亦和药方有效食方有味也只如安乐人忽有忧事便喫食不下何况久病更忧生死更忧身后乃在大怖中飮食安得可下请寛心将息将息今送关都官服火丹砂并橘皮散去切宜服之服之某再拜中舎三哥近想尊候万福此中如常六屯田宅上哀苦切与照烛又有襄邑李殿直家是马太博家表亲言被火灾后饥寒所逼更无所归人在患难中又须与救今许伊且徃苏州居住一子读书可教小儿学在此逐月支钱一贯就彼课米月支一石或亲戚官贠令教小儿亦可养三五口也如子弟不调或在襄邑作过逃来即发遣他去恐相负累请子细相度保重保重某拜闻中舎三哥急足还领书承尊候巳安只是少力宜调饮食不得喫湿面脾恶湿亦少喫羮汤宜食焦饼蒸饼软饭道书云宜食轻干物盖益脾也今送米三石酒十缾去每事寛心在此公田不损尽将置义田请选好者典买取更託陈六一哥用心此事难成而易因循切切屯田言须是开春请更相度相度某再拜人囘领书知尊候万福水灾人疫奈何奈何家中用术入井中或水瓮中浸之充日用其水辟瘟以竹篮子盛之以篾钓却贵不沉也但传与人甚妙所置田如何若置得一庄须是高田则久远易爲照管若在木渎侧近则只典买田段亦得影堂在此巳买好木事造只三小间但贵坚久也彼中有屋卖时请商量要修起一位宅上作式様亦须看木色要得坚牢纯义坚要归如未来即送州学恐歇却则又无成时寒保重保重某再拜中舍三哥昨晚见与小监簿书知体候不安不知因何也但气海着灸三百壮即安某在南阳灸得五百至今得力水灾无可柰何杭州只是冲注别无积水请省忧在此须得分数公田可以接助但寛心将息秋凉减骨肉来此更削去人力即渐累轻易爲过也乞保重保重或来此就医亦好朱七渐安累曾危困要知之某再拜中舍三哥得书知尊候巳安脾气曾伤宜加意将息也某风气已退有一二分见用药不止即无所妨请不忧医人看候皆言客风在表耳所言冗仆巳去惟船子留三两人勾当其船子若日有所资又不宜破货也秋气渐凉乞保重保重某再拜中舍三哥昨日领书承常州四哥监簿六哥屯田併亡伏增悲苦痛切之至奈何奈何切劝二屯田少哭泣进粥食不易不易纯仁才到今却令七郞与纯礼同去致祭在此亦斋祭次诸不及言乞保重保重七郎便令到常州请遣人同去恐常州房头不易时待支俸钱两贯去常州二子名并弟几与札来某再拜节推三哥伏想起居万福近得运使李同年书知彼平善三嫂必巳安好也诸儿子长进在此如常十九郞虽未复旧亦渐减退余各修学南阳清简极好养性幸甚幸甚浙中诸亲各安不知举主几人更在愼末防微如今易得谤议但固穷而前不销预图须过得惟省俭是妙乞保重某再拜中舍三哥前时纯仁去不及冩书今日钱主簿来领书知尊候安和不委六哥屯田所患进退忧心忧心须是多灸仍服好药方可图安请切切劝他恐气血极微则灸亦不及也纯仁等勿令饮酒大底已被酒成狂疾余者宜戒之戒之置田起屋事巳令纯仁上闻时寒乞保重某再拜昨日屈德来领书知爲季家孩儿病却总未来亦曾思寒食上坟三月半葬事须合照管亦当奔波却去即费力也事毕却请早来到热时转难爲今令魏祐押职田钱并影堂材植去及带匠人惟石碇未知彼中易得否必然便可了当仍请三月半葬事夜作水陆斋一会别书牌子供养自家祖宗先亡并陈家坟茔切近亦召伯阳到寺排供养及六屯田家祖先并同其余合供养神明并依水陆本法也更有合支用处并令魏祐应副更知诸亲属岁荒不易旋籴米二十石去请便俵散其逐月供米者却不销得酒亦送去随米支送知尊候巳安更请倍加将息将息愼勿动脏腑也二屯田不及书口诵将此呈他陈家是两世外家因水陆之会又坟茔隣并供养不妨陈长官必巳行更不写书某再拜节推三哥得书知尊候万福兼知九姐出适深喜深喜得李郞书甚有事业不知在彼或巳省觐马袐丞亦有书来乡中多不熟地卑使然或囬换得数顷高田常熟者则婚嫁有所指望特于天平坟头立一碑志请㝷访祖宗文字及于他人处访问且于诸房更求先伐官吿文书并三哥自传闻事亦旋旋抄来或闻祖先元是蓝田人不知记否此一事切在心寻去访十二姑亦必有记得事保重保重某再拜节推三哥近领亲教伏承起居万福兼知巳纳二壻尤增庆喜津送不易必是有债也候稍那得即去奉助寛心寛心在此幼累如常只是十九郞久病巳减八九犹未复旧二郞三郞并勤修学日立功课彼中儿男切须令苦学勿使因循须候有事业成人方与恩泽文字兼今后不乱奏人逐房各巳有恩泽须是有事业可以入官方与奏荐也请吿谕之未由拜觐乞加保重某再拜中舍三哥夜来王兴至得书知尊候巳安甚解忧心却闻杜大病亡苦痛苦痛不幸不幸所支钱与了当䘮事甚是甚是孤幼如何安存更请多方用心苦苦庄契恐又出限余钱且据数税却自家置少义田不可却令漏税所退绢巳换得好者今将去闻夏税倚阁如户等该得即将绢卖来纳田契税钱如不该得即且纳税田契确实用多少钱请细札取来今令人去候所印契便与了却付去人来酷热乞保重保重某再拜急足囘领书承起居万福骨肉并安此中如常且勉力爲之过毁过誉无以防也知苏湖水患柰何柰何三两日来稍晴彼中还晴否晩稻虽可种亦须水退方能施功见使命自江南来一例大水饶州市中行船睦州楼居犹不能免向去民力必困忧心忧心纯义以下并修学纯礼又受正字媿幸媿幸酷暑乞保重保重某再拜监簿三哥近已有书去纯佑到领得急足囘来书并知动止又承在明州权邑骨肉并安在此如常遇发兵次不及云云乞保重七新妇亲情请闻于郑资政宅上他妷女也今年郊天且奏常州四哥老兄弟中别无人又长善与忠宣公纯仁书来知家中平善我病多日近来减退不用忧也六伯巳下三郞四郎朱十二郞各传语李监簿累得书当时特举荐受恩泽不是䕃人今须奏去理会乞特注官也郑资政书来云今年奏李七郞作李通名字所以却奏聂舅今田居安去本房问如郑资政不曾奏李通或奏不得即改聂升熟状作奏妻姪李通仍速报来南郊恩例但勘下历子未要请出先筭欠多少马价并来年圣节进奉并当进官库准备外更有郑资政诸大官先借过钱物要还他纯仁程试长进更学书札不具吾报张祕丞传语频得书三郞不得慢易勤学勤学李八九秀才照管王秀才计安与九国博九国博与纯仁着分㭊事易所谓忧悔吝者存乎介是也虽纎微亦能使人忧悔今更有文字发遣祁正归尉氏及屈德归州恐偶然作过入府又索分㭊也请晓之白鱼十五斤汉江所出请检收七哥更不敢留与中舍二子三监簿四太祝三郞四郞诸骨肉必安吉庄上如何各宜节俭频照管西山坟茔不知十叔受得甚处官汝等但小心有鄕曲之誉可以理民可以守廉者方敢奏荐须陪渉鄕中有行止人九师计安五嫂房下并诸亲一一伸意各相照烛照烛不具叔押报三郞官人昨得书知在官平善此中亦如常只是纯佑未全安汝守官处小心不得欺事与同官和睦多礼有事即与同官议莫与公人商量莫纵鄕亲来部下兴贩自家且一向清心做官莫营私利汝看老叔自来如何还曾营私否自家好家门各爲好事以光祖宗频寄书来言彼动静将息不具叔押报新妇孩儿各安吉十叔房下如何弟兄还渐识好恶否与朱氏秀才三哥久不得信计想平善刑部志文巳撰得请星夜差人先赍去上石亦可及得其间增减签出处子细塡入仍请与吕君秀才商量所示及行状必吕公之笔大好详备仰之仰之某相次受外任差遣必径去与足下同送五娘儿徃杜宅近屯田移得知广济军五娘子衣装不要典卖永城庄巳丁宁王郞他或要得十四郞将来且依王宅姐姐处足下则须有修学处也寛心寛心某正月末必出京或徃永城亦须早去凝寒好将息五学究并乞伸恳不及书人囘子细示及下处并起居宅上井五哥大郞宅中骨肉刘师姨计安某顿首秀才三哥自别并不领书札曾因石十人力行有书必然可达八贠外五学究大郞宅上各计安吉不及一一修染贤子庄上如何还有归着否韩贠外归来未在此甚好修学见有讲席并文会久望不至未知厥由亦甚忧彼中十四郞长进切好看承杜宅五娘子王郞在陈州曾相见否因人无恡示字好将息将息若欲来修学请进奏院递中惠书相报即因便人去相接某蒙恩改郡今月十七日至丹阳礼上一行平善六婶神榇且安瓜洲寺中悲感悲感七哥骨肉上下各计安甚时来得相见骨肉聚会此最幸也幸也山东九郞得解在京愿伊有成有成书言翁翁葬事只要就长山候见议之严评事石道正法华各伸意许家弟兄多在京乍到不及云云将息将息七哥官人大郞来领书知公外安宁甚慰思渴此中无事只𬒳纯佑久病未安不住请医人调理心闷可知大郞来此旣不修学又无事与他勾当必难久住异姓恩泽卒难得便次陈乞兼山东复州并未曾奏得想悉之也亲事不易且勉旃勉旃近有书与许运判问彼中动静居官临满直须小心廉㓗稍有点汚则晩年饥寒可忧也更防儿男不识好恶多爱多爱三郞秀才前日专到宁陵奉谒不遇爲某暂来南京便欲与贤同送五娘子徃广济杜宅星夜候贤归千万千万诸事候却囘勾当且如今了却此事兼要奉见商量向去次弟千万星夜速来切切今专差人去不宣某咨上三哥秀才三哥秀才自别倾渴倾渴雅况何如永城庄田曁宁陵家计作何擘画八叔员外五哥应相助也大郞宅上安吉王郞家应徃陈州襄邑卜居亦甚相近还照管得否足下夲约来此修学还遂志否如果起得但见本府进奏官即知在此公人客旅便次八九程可逹更宜从长吕秀才託伸意或起离未得即师问吕君亦可日新衰门如此宁不忧惧永城志文立碣亦可向西屡见也秋凉希多爱多爱四郞看恤伊早令读书因人千万示信不宣某咨于朱姪秀才某启自别累得书知动止清胜又审向秋召试前贺前贺门戸再起独在吾仁京师交游愼于高议不同当言责之地也且温习文字清心洁行以自树立平生之称当见大节不必窃论曲直取小名招大悔矣希多爱多爱不宣某上直讲三哥之右宅眷贤弟各计安京师少徃还凡见利处便须思患老夫屡经风波惟能忍穷故得免祸孙先生蔡十四见希致恳爲他在宫邸不欲发书悉之悉之时请惠字以慰倾企倾企见子亦渐安某上大参到郡必受知也惟勤学奉公勿忧前路愼无好书札有文性勿小其志也如长者出麾岂不能安一弟使专于学耶或来修学亦好一如在陈州时常有学徒三五人日有功课凝寒多爱多爱不宣某上集贤学士王郞房下倍加存恤勿以妇人之言渐生离隔此人家之常患也吴郞在此巳转殿省纯佑尚未安纯仁得解犹未归贤弟计安请寛心将息虽清贫但身安爲重家间苦淡士之常也省去冗口可矣足下或未能发得书请贤弟写书相报相报请多着灸看道书见寿而康者问其所以则有所得矣某启近递中得书备悉雅意朝请外杜门着书何大于此此中亦如常但有答书之苦时或有相干作碑志由某不受润笔引惹故也或是相知不能违阻今有故胡少卿家来求作碑巳勉强撰得恐更被人写坏三哥无事时与写取并篆额可也秋冷多爱多爱不宣某白学士仁姪里面有不是处便与改正空缺处更消息凡言公处请与只空㝡先一箇其后公字莫不销空否请相度时希惠字以慰倾企承㫖应时相见弟兄俱与致意无事不欲奉书也吾知青春试期在近少岀入勤笔砚勿预议论且继续衰构力微不足以助国家之急相勉苟有心襟待之非晩某久不致恳得儿子书知体理爽和云曾诣问卽不见賔客或闻神思惊悸近日调摄渐安否屡曾咨闻以足下起发衰门宜爱重以副先德之心何致多疾极奉忧得万万自爱不宣某致干学士族家之右某到忻代病嗽医药过凉伤及下脏淋痔併作日夜苦楚于今稍间而未止逺承诲问爲慰极多所议南郊异姓之恩巳发却多日爲妻舅聂升十口日有沟壑之忧且逐急处行也吾仁青春巳在馆殿三五年间必有异恩于一第不足爲忧此必然之说相国下车頼长者博文多识可日奉谈燕多爱多爱不宣某上颍倅学士三姪贵眷郎娘各万福切寛中自爱人生忧多乐少惟自适爲好此间踈懒成性日在池塘或至欢醉亦依旧行气不废且遣疾耳滕七有事方得苏台好处爲伊增喜遽闻哀讣苦事苦事同年中又失一相爱者悲涕悲涕巳差人去照管南京王倅同年希伸意报着提刑司体量不知如何与指使魏佑偃师七郞抛却母必是大段不易西京庄课并梨钱内且速那钱十贯去如得工夫即暂到偃师看伊要知次第彼中如无存济即开春教来此修学如且要守坟持孝即待支庄课供赡一切取伊稳便庄上多覔下桑栽开春便令人勾当栽植尹家宅上计平善到彼巳支料钱两贯去正月起请传语尹家兄弟不及写书将此呈他无妨汝到阳翟了早囘寒冷不易范文正公尺牍卷上范文正公集范文正公集尺牍卷中范文正公尺牍卷中后学时兆文校正后学黄姬水校正后学李鳯翔校正十五世孙启又同校十六世孙惟元同校与韩魏公某顿首再拜递中并黄通来叠降眞诲以多故修答后时至悚至悚近惟起居万福师鲁去赴均州时巳觉疾作至均寝食或进或退仅百余日得提刑司文字舁疾来邓以存没见託至五日而启手足苦痛苦痛至终不乱初相见时却且着灸不谈后事疾势渐危遂中夜诣驿看他告伊云足下平生节行用心待与韩公欧阳公各做文字垂于不朽他举手叩头又吿伊云待与诸公分俸赡家不令失所他又举手云渭州有二儿子卽就枕更不他语来日与赵学士看他云夜来示谕并记得巳相别矣顾家人则云我自了当不复管汝略无忧戚又两日犹能扶行忽索灌漱讫凭案而化衆人无不悲泣无不钦服其明也官贠又问以家事答云参以人事则不乐也终更无言庄老释氏齐死生之说师鲁尽得之奇异奇异寻常见他于儿女多爱不谓能了了如此初九日夜四更有事十日晩殡于西禅送终之礼甚备官贠举人无不至者家且寄此候秋凉归洛巳去安州之翰处作行状待送永叔作墓志明公可与他作墓表也看他永诀时实无不足意今録衆人祭文挽诗上呈草草某再拜伏蒙特赐手教以之翰所撰师鲁行状未精更须修改然后送永叔作志足见大君子金石其心使死者全名生者服义敢不钦佩风㫖益尽其意然始以之翰知师鲁最深又少与之游尽见其行事故衆谓之翰宜书其善状及观尹材所办亦不可忽故録之于后庶几明公与永叔详之自可增损今明公欲之翰修定而后作志巳致书之翰必更尽心衆谓之翰醇儒本无他膓但思之未精笔力未至尔明公以爲如何幸恕而寛之某再拜资政侍郞近递中发状必巳上呈李学士应亦到府昨日得邸报知仲仪爲人攻之不巳至于夺职柰何柰何虽本无害善之心缘而及此多愧多愧然事非丑恶法外行之不久当须辩明书去必多勉之今有进士潘起才笔俊健言行温粹长安有户籍今去就鄕荐有投献必赐垂览得失即系他程试也残暑乞自重自重某再拜资政侍郞仁兄近辱囘教承起居万福前日得长葛李宅书六郞有事何门衰之若此苦事苦事伊又受却恩泽诸弟必不敢当某罢参并边任未曾奏人今却欲奏七郞不知允否更乞裁之元祕丞巳得请必便般家来也鄙拙得他爲助盛暑伏惟自重某启两捧眞问恭承台候万福旱天酷暑加迎送不暇想烦襟灵邠郡数日来亦甚热但夜深则凉有休息也李大相过昨晚巳发坚留不住保安申报冦戎甚不律巳移文延安只指定地界牒与宥州不可令人去必起战闘也不知听从否亦巳奏讫河朔亦有侵疆之说不知是否自重自重某再拜近复手启言蒋偕事必巳通呈今有环庆替囘虎翼三人早行被强贼刼夺衣物斫伤甚困重问之言贼着褐衫作陜西人语此中少刼路贼衆疑同行神虎一指挥归营恐其中有作过者今差指使党武诣府试与指挥缉逐情甚兇恶乞照之家属一两日必到府勿令住也在路久矣元祕丞正旦可来否四向文字亦渐多州署中有凉㕔一位可以待他某启党武囘领钧诲承台候万福捕冦事曲烦聪听鎭戎事宜巳奉报今却稍欵不知何谋也又来秦亭打却蕃部此昭然无可倚信今秋必又大作如何如何亦已具奏讫昨日有㫖体量安俊亦巳囘奏如前并乞密之元袐丞适巳到郡文字渐多甚赖他也知牙痛未巳或是风壅即用捜风药宣过乞自重自重某再拜资政侍郞十兄伏自违远门墻以道涂之劳久踈上记伏想台候万福某巳至穰下度日无客公事绝稀甚闲适也不谓劳生亦有此遇明公久于冲要严君非晩更望勉之因风无恡枉教夫人体候万福诸郎君英秀并安邠人囘草草某启递中累辱荣问承经武外起居休宁云承有微恙寻已平复人之生也分天地之和不调则其气不平气不平则疾作此理之必然矣今人于十二时中寝食之外皆徇外事无一时调气治身安得而不爲疾耶请那十日之功看素问一遍则知人之生可贵也气须甚平也和自此养疾自此去矣爱重爱重素问奇书其精妙处三五篇恐非医者所能言也书序云三坟言大道也此必三坟之书宜少服药专于惜气养和此大槩养生之说也道书云积气成眞是也惟节愼补气咽津之术可行之余皆迃怪贪慕神仙心未灰而意必乱宜无信矣儿子致疾由此也近却肯服药有差望耳亦未醒某再拜稚圭观察三日前递中奉书仓卒不周前时宠示第三文字极切当颇爲孤生之助幸甚某第二削有壮岁雄才之说乞矜恕渭州巳谢延第四削而心巳不固来相劝也某多病独愿一贬量力实不可当或有威罚死生惟命幸无伤轸某再拜稚圭太傅近递中捧教至荷勤重之㫖不任悚仄邸报云某有恩命改职增秩贫儒至此诚爲光宠柰何朝廷本欲吾辈来了边事今泾原全师败殁隣道无应援之效而特进爵天下岂无深议耶又今将佐不思报国惟望侥恩吾辈频时进改岂能伏其心何言责他实效候文字到须以此削章乞朝廷裁酌今日闻合下复旧职改大谏职可复矣官莫须陈让使诸将知吾辈无侥倖之意当此之际如得朝廷责怒则吾軰可以责将佐之功矣某昨赴邠州设御捍之势实惧自巳路分内放过冦马入挠关中其责如何诚以避罪岂足爲功以邀渥泽也惶恐惶恐冦谋渐炽皆由将帅无谋入贼筞中吾軰须日夜营营以备将来时乞数字苦寒爱重爲祝某启今月二十九日受勑徃泾州当时上状次日邸报与明公并领此命又一日有㫖不允前让亦巳拜受讫一削甚激切以廉察之让屡烦天听不敢再渎但愧将佐何以责率悚仄悚仄今早离庆州更三程至泾明公应不候文龙图到亦知巳过永兴某却遣人赍徃河府接必是未达师鲁近有书去愿夙驾爲会春事巳迫乞留意留意运判入奏只且带常程边事别有一削俟面闻恐递中踈失某上西人将至群议复作或不知将略不顾民力惟高论于朝不管成败须虑祸之速也或俯仰从衆苟安一时不管稔祸长恶则患之深也西事之责在公与走或各上文字则虑微有不同便爲人攻击无以取信或随衆上下他日谁咎愿公思之或奏乞密议数日又恐衆疑或假元均徃来三两次议定后同上文字先假以通和一面画取横山䇿举可用之将仍速教新阵法日夜爲谋彼便通顺必亦不久早来略陈事端衆必不晓不信明公试爲详酌某再拜承宠示科场文字中瑕病不胜降服大是大是非公精识取笑天下初两制定上巳一二十度修冩犯他衆怒思虑太过凝滞久之及公指之一一中病如广南等小处须令转运司相度有介㓗之士无明师不肯就群居者有亲老家贫日营衣食者故开此门也开封国学取行实止可严其保恐难察也却未敢冩敕须更议之幸甚幸甚某启递中捧台诲至荷勤切河东今岁俱罢支移边上粮草中籴自办西北勒兵久之于今未战亦报和解次幸其不来来则可忧处多宪州岢岚城小而低矢石可交火山孤绝城中无水今冬无事来春须力修川原控扼处所济来路极多旧闻麟州当移兼曾上言及徃视之知前言之失始谓无民今问得当时西贼急攻府州谓麟可自下而不甚虏掠百姓属户皆东渡多免今存八分在河内旅寄惟俟修城寨即来复业本州巳抄到一千四百户续陈奏次乞留意再造此方自重自重宣抚河东日见岢岚军米光濬知军勾当干集杜公曾举㝷卒妻子无归今依亲戚居靑州其子得殿侍左班养母未得此中又无指使阙曾申脚色状来今上呈如有指使安排处乞留意某再拜资政諌议某至豳两曾上状递中一次领钧诲又兵子来复枉眞笔不任慰喜窃承起居安宁乐于偃息甚善甚善某居此甚宜但西戎今秋不闻大举且运岁取之物早时同上章近又录本奏陈爲向去之备不报过此无所爲已乞罢使名改蒲同襄邓一郡必有俞㫖孤平蹇剥所得巳多须求便安以全衰晩未期再会日加引领惟自重加飡是望某再拜资政谏议近走介自浙中囘复枉钧翰伏承起居万福府当冲会久烦重德天将授任必拂乱之増益所能尔蒙诘以念念其退之非盖年向衰晩风波屡渉不自知止祸亦未涯此诚惧于中矣瞻望风采伏惟倍加自重某启自至南阳两捧钧诲递中一次上记必达聦览渉夏以来起居何似每想松栢之情金石之论则心醉神骛坐越千里翘望翘望某孤平有素因备国家麤使得预班列今庶事逾涯复得善郡每自循揣曷报上恩愧幸愧幸公与彦国靑春壮图宜精意远略行复大用乞自重自重某启近专人来辱教周密巳遣走介上状拜谢孔官人至又枉钧翰不任感慰首冬以来起居何似天平大鎭风物中和鉅公处之诚养贤之所也未期会遇至于翘想之极谨奉此起居某再拜中间伏承有眞定之命以甘陵未平不敢邮中奉书恐有遗坠其瞻渴之诚斯须不去恭想鎭临多睱神志安和某近改荆南㝷乞留邓俞音巳下尽室获安实至幸也春物方盛伏惟宴喜外倍保崇重祝望祝望某再拜眞定资政给事近递中奉教伏承鎭安北道初劳心虑风化旣孚足爲恬养河朔数郡被水今春如何惟明公早正柄坐可福斯人也暑中乞加自重某河朔灾沴非常大烦忧轸也麦苗不立向去如何此中亦有北来流民见行救济多过随郢去某巳陈乞再任或移淛中一郡虽于国无济但一方州庶事由巳吏民可安自且恬泰吾道进退无固必也惟保得明公彦国与此老无攀縁进取之阶可不愧于天下又自省寒士遭逢至此得选善藩以自处何以报国厚恩感切感切尹师鲁家甚不失所近永叔寄到师鲁墓志词意高妙固可传于来代然后书事实处亦恐不满人意请明公更指出少修之永叔书意不许人改也然他人爲之虽备却恐其文不传于后或有未尽事请明公于墓表中书之亦不遗其美又不可太高恐爲人攻剥则反有损师鲁之名也乞审之人事如此台候与贵属并万福眞定名藩生身在彼自识别以来却未得一到谅多胜赏也此中如常夏田丰稔所辖金均房相去各五七百里山川险隔自冬至春三州各有小小结构幸而告败岂刑杀不能胜其骄耶此一弊如何可救使得久安忧思西冦天诛此又与而不取之时也横山一带正可行前䇿衰老不敢言明公雄望诚可建白但虑不从耳可惜可惜某顿首再拜资政稚圭给事至节逺蒙囘问研诵未巳新正先辱荣诲不任愧荷明公天禀忠义进退以吾道所以伏膺也今鎭静北面练兵养民是亦爲政矣君子之道如阳春白日于照临生育之意岂择其小大之限哉但天下中外望在明公尔惟自重以副瞻祝某再拜大资给事近奉钧问伏承起居万福兼审宠拜益增喜抃某自春入夏久在道途余杭酷热多在江楼因病月余以故久不奏记日负媿仄及领教笔但感金石之意未相遗也铭着铭着某亦叨恩命何功可称矧兹衰晩未知所报惶恐惶恐惟祝正人早归柄任以副天下之心吾道之望乞自重自重某拜来示谕在鎭三朞必朝夕有命惟安仁乐道无所陈请此爲高也如今便乞闲郡必不以爲诚或言避权亦不见信但委顺静处爲妙天下自有公议未大用间亦处处有仁义可行言拙亦不出度内也贵爱并计万福颁惠磁器多品不胜珍荷留到致仕时使用必传上九老图也近老者多罢去也巳森森不遑也呵呵某顿首再拜大资侍郞专人来蒙赐教极荷恩意之厚自顾衰晚何足当大君子之高义至幸至媿恭审起居安胜此社稷生灵之望会有施设也河朔久困今春少雨后来闻已霶霈应有稔意此中𧖟麦大获秋稼亦盛甚释忧惧可偃息以从事矣兼时有余暇可以温习笔砚曾示阅古堂记将呈与孙之翰不曾取得命作诗敢再乞记一本并诸公诗俟即赋之又颁示北岳碑眞雄文健笔高古相称爲不朽矣钦服钦服门仞尚远日增企望伏冀倍加自重以膺大拜眞祷眞祷某再拜大资侍郞专人复至蒙赐教并示中山新作有以见大君子存诚风教未甞空言惟感服钦慕老而不知其止谨观阅古堂诗并记仰叹无巳又窥诸公所赋何以措手然㫖命丁宁亦勉率成篇并自冩上呈所谓将勤补拙更乞斤斧免贻衆诮幸望幸望谕及师鲁序且得无大过风雅字唐贤多用梁肃作李翰集序云陈子昻以风雅革浮侈张燕公以宏茂广波澜又李贻孙序欧阳詹集公宜其掌代文柄以变风雅爲古道亦更明白又相见无一言处改作无一言及后事亦似晓白此外必更有未当处但先喻及未曾敢冩出别处北望雄府惟祝自重以福四海阅古之作盖出古人也岂胜仰服俟息肩则勉力赋诗今且和得近赐高什不避见笑盖仰答厚意慙荷慙荷某再拜大资侍郞在余杭捧阅首赐教过垂周厚私念去人必至麾下以改郡迈行未遑修谢及山阳遇囘介併受钧翰及示奇章感叹荣抃爲生平美事甚幸甚幸退省虚陋曷称重奖惟思砥砺名节以副知已惶恐惶恐某上巳日方至青社继富公之后庶事有伦守之弗坠但岁饥物贵河朔流民尚在村落因须救济数日间入城者六七千人无非饥穷其来未巳二麦须稔方可复苏四向亦有冦盗齐博间稍炽三两日来时有雨泽但未霑足亦有望也忧责非轻岂衰老可当受国重恩不忍辞避拜遇未卜日深瞻望仰祝大拜爲天下福吾道之至愿谨奉此上谢某顿首再拜大资侍郞伏惟纯德至诚天下倚望神灵所护起居其宁某居此憧憧之地固巳少暇复岁时以来家多忧苦以故阙于奏记徒念念于知巳惶悚惶悚惟天意在公早正钧轴天下之幸吾道爲光也不任区区之愿某顿首再拜观文侍郞恭惟台候万福中间人回蒙赐教备荷恩意阅古堂诗仰副来命不敢不勉过辱褒许且愧且惧明公拜命初以贤辅留滞不敢修贺先赐荣问复稽裁谢爲安抚提转相继而来后又腹疾作遂成懒慢亦恃公见爱之深必未谴咎皇恐皇恐今岁早寒关塞应甚伏冀倍加自重以副具瞻之情谨此某皇恐再拜观文侍郞某病中捧书过赐忧轸勤厚之意何以胜戴即今尚未痊差扶病上道赴颍州益远风问但深瞻恋之剧初暑伏惟爲国倍加自重至祷至祷某再拜资政谏议伏想鎭临大屏頥养至和与神道游诚将物感正人之望日重休某衰晩之期休息甚称田园未立吿老犹稽此可愧于人也然念念其退不作妄动事爲知已之羞拜会未期万万自重某再拜资政稚圭给事向蒙递中垂教以公移鎭必迃廻川路未便修报问忽有专人远致钧翰伏读再四若奉符采兼示先公太师并司封诸志感叹辞义足以风化搢绅光大门阀不任拳拳伏膺之至披对未期惟日引领伏冀倍加自重以副天下之望范文正公尺牍卷中范文正公集范文正公集尺牍卷下范文正公尺牍卷下后学时兆文校正后学黄姬水校正后学李鳯翔校正十五世孙启乂同校十六世孙惟元同校交游与晏尚书伏自春初至项城因使人回草草上谢由颕淮而下越兹重江四月几望至于桐庐回首大亳忽数千里日思奏记夐于无阶恭惟蕃宣之居钧体惟宁赫赫之瞻日以增重某罪有余责尚叨一麾敢不尽心以求疾苦二浙之俗躁而无刚豪者如虎示之以文弱者如鼠存之以仁吞夺之害稍稍而息迺延见诸生以博以约非某所能盖师门之礼训也又郡之山川接于新定谁谓幽遐满目竒胜衢歙二水合于城隅一浊一清如济如河百里而东遂爲浙江渔钓相望凫鹜交下有严子陵之钓石方干之隐茅又群峯四来翠盈轩窻东北曰乌龙崔嵬如岱西南曰马目秀状如嵩白云徘徊终日不去巖泉一支潺湲斋中春之昼秋之夕旣淸且幽大得隐者之乐惟恐逢恩一日移去且有章阮二从事俱富文能琴夙宵爲会迭唱交和忘其形体郑声之娱斯实未暇徃徃林僧野客惠然投诗其爲郡之乐有如此者于君亲之恩知已之赐宜何报焉今有郡斋歌诗一轴拜献庶明前言之不诬尔干渎台严伏增战惧尚逺门下伏惟尊崇爲国自重某启伏惟叅政尚书台候起居万福某伏自恩改苏首捧钧翰属董役海上至还郡中灾困之氓其室十万疾苦纷沓夙夜营救智小谋大厥心惶惶久而未济上答斯晩死罪死罪早以桐庐鄙述之仰黩台光伏蒙尚书不以隆墀之高而应诸远壑不以隆钟之大而纳兹纎筵谓宣父圣师甞称弟子之善邴吉眞相或矜小吏之狂缓其严诛宠以钧什霈江海之宏润被虹蜺之垂光夫何猥孱当此褒赐某谓葛覃芣苢微物也託于周召则不朽矣又蒙以新着神御殿颂㳺涡赋靑社州学记示于謏闻俾阅大范孰量童观之明得预宗庙之美但当金口木舌以驾说至道之万一尔如觇大礼阅广乐岂能形容于造次哉遥瞻台屏伏惟尊崇爲国自重卑情不任荣惧感戴激切之至某再拜叅政尚书恭惟台候起居万福某十七日至京诸公并未敢请见蒙赐诲言敢不佩戴瞻仰恩馆伏惟爲国自重卑情祝颂之至与邵餗先生十月日右司谏祕阁校理知苏州范某谨奉短书于先生邵公足下某今春与张侍御过丹阳约诣先生见维舟水边闻先生归山所谓其室则迩其人甚逺惘然愧薄宦之不高矣曁抵桐庐郡郡有严陵钧台思其人咏其风毅然知肥遯之可尚矣能使贪夫廉懦夫立则是有大功于名敎也搆堂而祠之又爲之记聊以辨严子之心决千古之疑又念非託之以奇则不足传之后世今先生篆高四海或能枉神笔于片石则严子之风复千百年未泯其高尚之爲敎也亦大矣哉谨遣郡校奉此恭俟雅命谏院郭舎人某再拜舍人递中得兄金玉之问情致雅远如见古人恭惟迁谏司奉衮职忘雷霆之恐以报主蹈汤火之急以救时端人之言固有中矣某谓志于道者皆欲杀身成君及其少屏则信起独善之又嘉江山满前风月有旧眞赏之际使人愉然曾不知通塞之如何耶惟兄自重勿至相念王状元某再拜状元正言学士邮中得来敎喜可知也某四月半到郡重江乱山目不可际怀想朋戚宁莫依依而水石琴书日有雅味时得佳客相与咏歌古人谓道可乐者今夫信然惟合下居丧食贫聚数百指前望高远宜无动怀善爱善爱与石曼卿某再拜去冬以擕家之计驻羸东郊朋来相欢积饮伤肺頼此闲处可以偃息书问盈机修答盖稀足下亦复懒发絶无惠问非求存慰欲知起居之好尔近诗一轴寄于足下与滕正言逹于诸公必笑我也与曹都官某再拜伏念天涯之远声应自接使介一至手笔烂然金石其辞雪霜见志斯足以使吾道拳拳矣其后进之狂者无明哲以保身交游之恩尚不爲轻况君父之知死而当报曁守桐庐郡大爲拙者之福朝廷念其无他移守姑苏以祖祢之邦别乞一郡乃得四明以计司言苏有水灾俄命仍旧鄙陋之才未饱世务惟日夜谨事与衆协力庶几万一可济耳愿兄归阙道出此郡接旧又所得将多至望惟以道自爱慰此善颂孙元规待制吾兄某伏自东南之役不复奏记于诸公诚以乆劳之人且欲宴息尔吾兄由简在之知登于淸近荐绅毕贺吾道相荣首枉华音足慰素望何青云之上亦莫我遗感抃感抃肺疾未愈頼此幽栖江山照人本无望以此爲多未拜覩间伏觊爲国自爱孙明复某启正初奉邀东门之别翌日大寒未起舟人輙移足下之来固不可见至桐庐闻足下失意愕乎其且忧矣足下直方而孤非求荣之人甞言二代未葬勉身以进也天与其时一何吝欤此交友之情大郁郁然及得足下河朔二书且依天章公犹免屈于不知已者甚善甚善某至新定江山淸绝落魄以歌自谓得计及来姑苏却修人事斯亦劳矣今在海上部役开决积水俟寒而罢足下未甞游浙中或能枉驾与吴中讲贯经籍教育人材是亦先生之爲政买山之图其在中矣以来者衆未易他谋也之武公绰二君子皆持服在此冬景向严万万自爱滕子京某再拜递中捧来记云出省后两赐荣问一未甞至请䆒之执事入侍清光退奉慈圣可谓美矣某肺疾尚留酒量大减水边林下略能清吟聊书一轴上寄并简呈谏院门馆诸公善知我之素尔李泰伯某白秀才李君在鄱阳劳惠访㝷以改郡不敢奉邀今润州初建郡学可能屈节教授又虑远来难爲将家苏州掌学胡瑗祕校见明堂图亦甚奉仰或能挈家必有经画请先示音爲幸保爱保爱某顿首秀才仁弟别来倾渴无巳想至仙乡拜庆外无恙此中佳山水府学中有三十余人讲贯与监郡诸官议无如请先生之来必不奉误诚于礼中大有请益处至愿至愿此地比丹阳又似闲暇可以卜居请一来讲说因以图之诚衆望也儿子在苏州足下可能早来今冬欲行乡饮俟先生讲求也某白中间辱敎承巳拜恩命虽德业雅远未称人望而朝廷奖善鸿渐于时惟聦明精至晓之深矣未相会间千万自爱自爱某巳受敕改青州见理舟行次希善侍加爱张文定某再拜端明安道谏议专使至特辱缄问以示恩意喜慰无量兼承居易以道处顺而乐眞贤者养浩之宜矣某此中差烦亦且勉力未披覩间万万自重颁惠醇醖感刻感刻公人云到湖州陆行归府别无以致庆州酥五斤封记全乞检至韦老昨日邓州同来宛丘因且在彼勾当深惧入川今得晏公辟在许田知録甚得所也极清健可爱运使钱刑部巳起韩学士应未到见提宪望致意或要此中物希示及陈水部某启儿子归知山阳礼上有少违和某亦爲风气发动不得驰染人来特辱眞诲承体候安好至慰至慰彼此当路守任疲于烦挠惟勉旃自爱谢安定屯田范某谨斋意西向复书于先生安定公执事某自筮仕之初闻先生在诸侯幕中高风远度巳与人异能御彊族又甞正大夫见东夷人之礼国朝称之自是籍籍有淸议于四方咸曰斯人立天子之庭其风义如何哉司命不仁乃病于先生胷中之奇屈盘虹蜺然犹不忘国家天下屡有抗奏天子嘉其意进以爲郞先生谓生平所存不得着行事而以言受爵非吾之心复卷而怀焉君子谓之有道某甞与先生接而见贻之书意爱甚隆非某之可堪也某早以孤贱荷国家不次之遇夙夜不遑思所以报故竭其诚心自谓无隐尔非有出入于人也今被罪而来尚有民人是亦爲政岂敢怠哉余则閲书思道希古人万一将无用于今则庶几不忝下大夫之后而巳尚阻竒论惟善奉天倪爲祷屯田长者某摄行尹事日捧执事濮阳之书以因于听决未遑修报旣出江表杳如天外近改丹徒又併获雅间岂君子之心不改易弃而然也某念入朝巳来思报人主言事太急贬放非一然仆观大过之象患守常经九二以阳处隂越位救时则王室有栋隆之吉九三以阳处阳固位安时则天下有栋桡之凶非如艮止之时思不出位者也吾儒之职去先王之经则茫乎无从矣又岂暇学人之巧失其故歩但惟精惟一死生以之合下以良相之门瑚琏命器与国同其休戚自当观群贤以经大运无孜孜一夫以隘其守焉甚善甚善未拜会间千万保爱睢阳戚寺丞某启知宰寺丞昨轩车之来诚喜奉见以困匮之日致礼不逮未能忘情徒自愧耳洎于回辕又失拜饯自至琴署谅敦清适有孙复秀才者一志干学方之古人不知岁寒何以爲褐非我长者其能济乎拟请伊三五日暂诣门馆惟明公与丁侯裁之造次造次惭悚惭悚小儿药巳服两日未应乞与差人问伊久服得否以何爲候又恐此药宣取多则不胜其羸某再拜寺丞久违淸素之范颇增鄙吝之怀京尘多端驿音鲜寓慙悚慙悚伏想监守之外动履惟宁其如縻才识者奉惜某在馆供职无所爲効嵇曰知巳东行所寄物必巳分明交付亦乞示谕贵眷各计万福凝寒倍加保卫别期光宠虞县中舎不及上状望言达某白人来领书问知孝履无恙端居不易秋望如何许相次见访更不云云惟多爱爲祝某再拜寺丞久阙致诚颇多渴义庠序之会渐有伦次见讲春秋听衆四十人试㑹亦仅三十人矣公之志也敢不恭乎今张兄贠外素爲交游亦张知判之同年盖丁忧累重不堪其忧前日清河云随后便来故专投刺长者之性不能矫取惟执事礼之部夫将廻劳顿不易乞保重是望知府大卿某再拜知府大卿仁兄近辱眞诲伏承下车兖海起居休泰吾兄长厚仁政东鲁民淳比之越上可偃息矣未期披会惟冀自重以符瞻祷某累患腹肚不早上记至悚至悚东道稍稔晩田㣲旱谷价向春亦应不下二浙淮南俱旱惟苏湖有望而亦有旱处东山惟冦盗可虞常索用心与南中不侔郑下今日得书甚安元规改徐州辞之不允他有余力徐可治矣自家三人聚于杭越今俱来京东人事何定却时得通问也李倅希伸意不及书蔡钦圣殿丞某启近辱手笔承动止安固示谕贤叔学士被杨仪牵累衆知无他昨日闻有袁州之命何至于此盖衆被重谴然也人事难可拟议惟君子知命委时则可致远而无闷他或归许下般家即专差人赍书去如即遣人来挈家则望书中再三致意勉之未离京间不敢致书难爲辞也悉之悉之多爱某启昨日至许下行次领眞诲承动止无恙兼示及省牓儿子与李教授谢家弟兄王七俱过省亲识中得失相半更三五日必见春牓也渐远风音黯黯爲恋惟多爱多爱工部同年某启至西洛见蔡郞得工部同年书承在阙下起居康宁三二年中不易爲怀必能知命自遣虽有交亲无益于事同年聦明渉道不浅且随缘就一差遣却学道养性所得必多某谪宦中未甞动念此公之所谅今虽叨窃过量其风波恐畏无异当年頼朝廷寛厚未至顚覆乐天守道亦如鄱阳日未相见间万万自爱工部同年近日况味如何须是以道自乐荣利无穷千古困人章郇公非不称意今柰之何儿息未办事又无中馈大可伤痛伤痛巳差人去致祭明参复然以此不如知足乐道浮荣岂足道哉宅眷郎娘各计安毎每瞻渴瞻渴王源叔并知此中事更不烦云加爱加爱南阳着作某白辱手笔并悉雅意所留兵士巳于四月三日奏讫未有指挥前请圣节因勾当到州不至必修造了可来相会也多爱多爱知郡职方某谘上知郡职方特辱缄诲备见用心救济甚善甚善一则朝廷重人性命二则恐姧恶軰诱而聚盗须頼州长焦劳使民感惠则无他虑也照悉照悉渐有暑候保重保重明賛善请他来要见青社的有饥民自四向乡下萃来自春亦不得知也某再拜职方知郡仁兄远辱诲音过形恩意承巳礼上实慰瞻言某虽属谪宦幸得善地听决之外琴籍在焉无见念也盛暑希保重邢推官巳替如寄家彼中乞照烛切少烦躁损气伤神益爲灾矣然人事多端其实由命天假手于人尔奉忧之心公必悉之其如参差无以爲力柰何柰何穷逹荣辱人事分别至终岂复异哉惟信道养性浩然大同斯爲得矣贵眷上下各安斋郞应未出官多爱多爱麞羓二箇红姜四罐子聊表信意安抚内翰某再拜安抚内翰伏惟清重劳顿克臻万福某昨日诰敕到降戸外带职知耀州方当急难岂忍安逸今有谢表本并札子藁上呈无他恐将来未免边任不如便且在塞上所贵葺整不断绝也犹恐不济柰何罢去至秋冬危时又却临边何以处置此所以忧官荣即素无心岂以高下爲意乞谅之谅之翰长学士某再拜翰长学士伏惟起居万福昨张去惑着作来捧眞诲备荷勤意欲其委顺保全不宜择处也某非不思之寒儒之家世守廉素恐门户一变有勃入勃出之祸况边上乏人且勉于从事或稍宁息或得将帅即有丘园之请以全苦节养生俟死此其志也俞㫖一下䰟神来复久而无营知非他望明公谅之近以北事渴见贤者今闻彦国之耗不复言之亦甚减忧未拜奉闻惟乞自重某再拜翰长学士伏惟起居万楅近乹州袐丞至此言十三殿丞过备知风㫖某守边如式但关辅之民被虐无际国本如此孰爲固之环庆篱落稍有伦序愿得外计以救疮痍或朝廷疑其欲觧边务则尚可兼之经略皆得施行但去都部署招讨之名耳爲国活民以植根本又不敢陈乞恐庙堂不悉其志复闻北事巳萌不胜忧蔡推官甚渴伊分减心力只爲举辟二人巳许一贠不敢更烦朝议或且就一陜幕必祝计使请伊况知已甚多应不久次少年从事但输忠力且勿以资级爲意即远大也安抚大保某谘上安抚太保远劳书问深荷意爱至节别膺宠异未言㑹间惟希保重示及并悉雅意甚善甚善凡有事务只请手字所贵易得还荅亦便于事也示及即日过郡不更多云寒澁道中多爱李节推某白近领手笔知十一月离穰下今想在道中寒雪奉亲至是不易更令此畨人去以备乏使千万勉旃善爱善爱通理虞部某启近辱书示承动止安康咫尺未由奉谒徒深渴想长安近有书来甚乐彼也初寒自爱爲祝仲仪待制某启昨日使臣回巳奉手削贤姪自陜来速于拜觐不敢驻留庶事必可上闻蒋得甚处希早示及保重保重某启前日遣急足赍书并酒去必未达昨日邸报有人奉攻阎亲不言再有责降不知何人之爲也台刻颇深岂渉亲党或须理会亦当欵曲勿令悖戾昨来谢章有事触权贵力排姦邪之语此必招怨济箇甚事事所云投鼠伤器此实诣理而无害也愚曾落职南行当时满朝见怒惟责已乐道未始动怀君子皆有通塞孔孟不能逃况吾辈耶寛中自爱自爱某于合下爲罪人但长者深察本心乃敢奉勉悚怅悚恨专此不宣七郎去欲南中置少屋业耳礼制中更不迁居也走知之矣昔年持服欲归姑苏卜葬见其风俗太薄因思曾高本北人子孙幸预缙绅宜构堂乃改卜于洛思远图也吴中松楸有数房照管又与奏官似两不失志仲仪以谓如何虽立贤无妨间杰之谓也中人则不能逃其俗其闻见然矣文鉴大师某顿首仆于僧万千中得师之雅心期他年作金石游师岂知我耶而远书加勤愿保清懿以副所怀某启在饶日一殿侍来领问却令代还者奉书以道接千万僧得师之意不知达否李道士聂支使来又得书并诗与有文者观莫不赏其难得尚未知师之经术儒行然诗意幽远如山中人巳可见其清矣某赴越上不似谪宦味多幸多幸未良聚间保爱保爱惠酒并药剂多荷急足行未有奉答在维城间出入数年清吉得不有江湖之兴否与朱校理某启领问知雅意十六日𬒳㫖赴阙至二十二日与韩公同上五章爲边事未宁防秋在近乞且留任必得俞旨入则功远而未济后有边患咎归何人军民亿万生死一战得爲小事耶俟其平定归朝未晩如某则多病健忘无益于事如得一闲郡时复研虑陈述补益之事犹庶几万一或处急流顚沛可待识者当悯之矣柰何柰何翰长必巳安好近巳有书石先生芒角太高常宜寛之孙必巳回致意致意当时奉賛汝隂之请令一任淸满足爲基址曾劝他余就洪守石就汶倅俱不听直至惹祸亦劝力就小郡守不然须得一藩寻亦被桂王中诸事难爲今穰下活心闲耳静幸事与田元均某启至郏县见王助教领元均龙图所赐教墨并志文三夲不任感刻且承得请终制非大孝之节不夺孰能坚立持于雷霆之际耶仰服仰服端居萧索惟道可依日扣圣门所得多矣某此去南阳亦且读书渉道贵深退即自乐非升沉之可揺也拜见未期万万加爱与尹师鲁某启热中得回问知汉东尤甚然西洛上京皆苦热宣下开井救暍者此可知矣三两日来因雨微凉彼亦然矣折支巳差人许州般取到即走报不易不易请见钱者犹煎熬不足盖日给外月月有横费处家家如之邠酒四瓶近寄来请收检邓醖巳竭候新者送去合得花蛇散空心可日一服甚有功恐疑之和方寄上希多爱多爱不宣新牧旧识候到即有书去兼是棊侣也先託致意与季寺丞某顿首季寺丞行曾奉手削递中亦领来教承动止休胜某此中无事儿子病未得全愈亦渐退减田元均书来专送上近得杨州书甚问师鲁亦巳报他贫且安也暑中且得未动亦佳惟君子爲能乐道正在此日矣加爱加爱不宣右文正范公帖得之文定胡公家以刻于桂林郡斋栻闻君子言有教动有法其于文正公见之矣观此帖虽一时书帖之间亦足以扶世教而垂后法非盛德者其能然乎敢敬志之以诏来世淳煕三年元日广汉郡张栻书右范文正公与其兄弟之书其言近而易知今之仕者得其说而谨守之亦足以检身而及物矣然所谓自未甞营私者必若公之先天下之忧而忧后天下之乐而乐事上遇人一以自信不择利害而趍舎然后足以充其名而其所论亲僚友以绝壅蔽之萌禁防以杜姦私之渐者引而伸之亦非独效一官者所当知也年新安朱熹书范文正公尺牍卷下先文正公尺牍旧刋于郡庠岁久漫漶今重命工锓梓刋置家塾之岁寒堂期与子孙世传之至元再元丁丑正月甲子日八世孙文英百拜谨识范文正公集范文正公集政府奏议目録范文正公政府奏议目録卷上治体荅手诏条陈十事再进前所陈十事奏乞下审官院等处应官贠陈拆定夺进呈奏乞定夺在京百官差遣等第奏乞差官看详投进利见文字奏乞救济陜西饥民奏乞罢陜西近里州军营田奏乞择臣僚令举差知州通判奏乞将先减省诸州公用钱却令依旧奏乞差官陜西祈雨等事奏爲灾异后合行踈决刑狱等六事荅手诏五事奏乞重定三班审官院流内铨条贯奏议尹洙转官续奏乞于职官令録中举充京官知县奏爲赦后乞除放祖宗朝欠负奏乞指挥国子监保奏武学生及令经略部署司讲说兵书奏爲置官专管毎年上供并军须杂物奏乞两府兼判再奏乞两府兼判奏乞令两府详议百官起请条贯如何经久即令施行等事奏议葬荆王奏议许懐德等差遣奏重定臣僚奏荐子弟亲戚恩泽奏重定职田顷亩奏重定臣僚转官及差遣体例奏乞于陜西河东㳂边行赎法奏灾异后合行四事奏赎法等三事卷下边事奏陜西河北攻守等䇿奏陜西河画一利害奏元昊求和所争疆界乞更不问奏爲陜西四路入中粮草及支移二税奏论陜西兵马利害奏乞陜西主帅带押蕃落使奏乞宣谕大臣定河东捍御䇿奏乞拒契丹请元昊和约奏爲契丹请絶元昊进贡利害奏乞将边任官贠三年满日乞特转一资奏乞重定转功赏格奏乞编録㳂边部署司条贯宣勑奏乞差新转京官人充㳂边知县奏乞免关中支移二税却乞于次边入中斛㪷奏乞许陜西四路经畧司囘易钱帛奏䇿试方畧等人各与㳂边差遣奏乞减武臣充提刑及令枢宻院三班选人进呈奏乞㨂选徃边上屯驻兵士奏乞㨂㳂边年髙病患军员奏乞于散直等处㨂有武勇心力人荐举奏爲荐胡瑗李觏充学官奏边上得力材武将佐第等姓名再奏乞蒋偕转官知原州奏乞举雷蕳夫充边上通判奏举姚嗣宗充学官奏马懐德乞转合门祗候青涧城都监奏乞酬奨张信奏乞差宣抚副使再奏乞召试前所举馆职王益柔章岷苏舜钦奏殿直王贵等奏杜曾张沔奏乞张去惑许元奏杜𣏌等充馆职奏乞将所举许元张去惑下三司相度任使雪滕宗谅张亢再奏雪张亢奏辩陈㽞移桥奏爲刘沪董士廉修永洛城乞委鱼周询等勘輷奏葛宗古杂奏奏乞罢参知政事知边郡奏乞互换廵边奏乞免参知政事钖赉再奏乞免钖赉奏避蔡禀嫌奏乞选差河北州县官贠奏乞在京并诸道直医学奏乞召募兵士捉煞张海等贼人奏乞指挥管设捉煞贼兵士奏乞发兵徃荆南捉贼奏乞差人部送吴遵路家属范文正公政府奏议目録终范文正公集范文正公集政府奏议卷上范文正公政府奏议上后学时兆文校正后学黄姬水校正后学李鳯翔校正十五世孙启乂同校十六世孙惟元同校治体荅手诏条陈十事伏奉手诏今来用韩琦范仲淹富弼皆是中外人望不次㧞擢韩琦暂徃陜西范仲淹富弼皆在两地所宜尽心爲国家诸事建明不得顾避兼章得象等同心忧国足得商量如有当世急务可以施行者并须条列闻奏副朕㧞擢之意者臣智不逮人术不通古岂足以奉大对然臣蒙陛下不次之擢预闻政事又诏意丁宁臣战汗惶怖曾不获让臣闻历代之政乆皆有弊弊而不救祸乱必生何哉纲纪寖堕制度日削恩赏不节赋歛无度人情惨怨天祸暴起惟尧舜能通其变使民不倦易曰穷则变变则通通则久此言天下之理有所穷塞则思变通之道旣能变通则成长久之业我国家革五代之乱富有四海垂八十年纲纪制度日削月侵官壅于下民困于外夷狄骄盛㓂盗横炽不可不更张以救之然则欲正其末必端其本欲清其流必澄其源臣敢约前代帝王之道求今朝祖宗之烈采其可行者条奏愿陛下顺天下之心力行此事庶几法制有立纲纪再振则宗社灵长天下蒙福一曰眀黜陟臣观书曰三载考绩三考黜陟幽明然则尧舜之朝建官至少尚乃九载一迁必求成绩而天下大化百世之后仰爲帝范我祖宗朝文武百官皆无磨勘之例惟政能可旌者擢以不次无所称者至老不迁故人人自励以求绩效今文资三年一迁武职五年一迁谓之磨勘不限内外不问劳逸贤不肖并进此岂尧舜黜陟幽明之意耶假如庶僚中有一贤于衆者理一郡县领一务局思兴利去害而有爲也衆皆指爲生事必嫉之沮之非之笑之稍有差失随而挤䧟故不肖者素餐尸禄安然而莫有爲也虽愚暗鄙猥人莫齿之而三年一迁坐至卿监丞郎者历历皆是谁肯爲陛下兴公家之利救生民之病去政事之弊葺纪纲之坏哉利而不兴则国虚病而不救则民怨弊而不去则小人得志坏而不葺则王者失贤不肖混淆请託侥倖迁易不巳中外苟且百事废堕生民久其危耶至若在京百司金谷浩瀚权势子弟长爲占据苦群盗渐起劳陛下旰之忧者岂非官失其正而致有虚食廪禄待阙一二年者曁临事局挟以势力岂肯恪恭其职使祖宗根本之地纲纪日隳故在京官司有一贠阙则争夺者数人其外任京朝官则有私居待阙动踰岁时徃徃到职之初便该磨勘一无勤效例蒙迁改此则人人因循不复奋励之由也臣请特降诏书今后两地臣僚有大功大善则特加爵命无大功大善更不非时进秩其理状寻常而岀者祇守本官不得更带美职应京朝官在台省馆阁职任及在审刑大理寺开封府两赤县国子监诸王府并因保举及选差监在京重难库务者并须在任三周年卽与磨勘若因陈乞并于中书审官院愿在京差遣者与保举选差不同并须勾当通计及五周年方得磨勘如此则权势子弟肯就外任各知艰难亦有俊明之人因此树立可以进用如今日巳前受在京差遣已勾当者且依旧日年限磨勘其未曾交割勾当却求外任者并听其外任在京朝官到职勾当及三年者与磨勘内前任勾当年月日及公程日限并非因陈乞而移任在道月日及陞朝官在京朝请月日并令通计其远官近地劳逸不同并在假待阙及公程外住滞或因公事非时移替在道月日委有司别行定夺闻奏如任内有私罪并公罪徒以上者至该磨勘日具情理轻重别取进止其庶寮中有高才异行多所荐论或异畧嘉谋爲上信纳者自有特恩改迁非磨勘之可滞也又外任善政着闻有补风化或累讼之狱能辨冤沈或五次推勘人无翻讼或劝课农桑大获美利或京城库务能革大弊惜费鉅万者仰本辖保明闻奏下尚书省集议爲衆所许则列状上闻并与改官不隔磨勘或有异同各以所执取㫖出于圣断仍请诏下审官院流内铨尚书考功应京朝官选人逐任得替明具较定考绩结罪闻奏内有事状猥滥并老疾愚昧之人不堪理民者别取进止巳上磨勘考绩条件该说不尽者有司比类上闻如此则因循者拘考绩之限特达者加不次之赏然后天下公家之利必兴生民之病必救政事之弊必去纲纪之壊必葺人人自劝天下兴治则前王之业祖宗之权复振于陛下之手矣其武臣磨勘年限委枢密院比附文资定夺闻奏二曰抑侥倖臣闻先王赏延于世诸侯有世子袭国公卿以德而任有袭爵者春秋讥之及汉之公卿有封爵而殁立一子爲后者未闻余子皆有爵命其次宠待大臣赐一子官者有之未闻每岁有自荐其子弟者祖宗之朝亦不过此自眞宗皇帝以太平之乐与臣下共庆恩意渐广大两省至知杂御史以上每遇南郊并圣节各奏子充京官少卿监奏一子充试衔其正郎带职贠外郎并诸路提点刑狱以上差遣者每遇南郊奏一子充斋郎其大两省等官旣奏得子充京官明异于庶僚大示区别复更每岁奏荐积成冗官假有任学士以上官经二十年者则一家兄弟子孙出京官二十人仍接次陞朝此滥进之极也今百姓贫困冗官至多授任旣轻政事不举俸禄旣广刻剥不暇审官院常患充塞无阙可𥙷臣请特降诏书今后两府并两省官等遇大礼许奏一子充京官如奏弟姪骨肉卽与试衔外每年圣节更不得陈乞如别有勲劳着闻于外非时赐一子官者系自圣恩其转运使及邉任文臣初除授后合奏得子弟身事者并候到任二年无遗阙方许陈乞如二年内非次移改者即许通计三年陈乞三司副使知杂御史少卿监以上并同两省遇大礼各奏荐子孙其正郞带馆职贠外郞并省府推判官外任提点刑狱以上遇大礼合该奏荐子孙者须是在任及二周年方得陈乞巳上有该说不尽者委有司比类闻奏如此则内外朝臣各务久于其职不爲苟且之政兼抑躁动之心亦免子弟充塞铨曹与孤寒争路轻忽郡县使生民受弊其武臣入边上差遣并大礼合奏荐子弟者乞下枢密院详定比类闻奏又国家开文馆延天下英才使之直祕庭览群书以待顾问以养器业爲大用之备今乃登进士高等者一任才罢不以能否例得召试而补之两府两省子弟亲戚不以贤不肖辄自陈乞馆阁职事者亦得进𥙷太宗皇帝建崇文院祕阁自书碑文重天下贤才也陛下当思祖宗之意不宜甚轻之臣请特降诏书今后进士三人内及等者一任囘日许进于教化经术文字十轴下两制看详作五等品第中第一第二等者即赐召试试又优等卽补馆阁职事两府两省子弟并不得陈乞馆阁职事及读书之类御史台画时弹劾并谏院论奏如馆阁阙人卽委两地举文有古道才堪大用之士进名同举并两制列署表章仍上殿称荐以充其职如此则馆阁职事更不轻授足以起朝廷之风采绍祖宗之本意副陛下愼选矣三曰精贡举臣谨按周礼卿大夫之职各教其所治三年一大比考其德行道艺乃献贤能之书于王王再拜受之登于天府盖言王者举贤能所以上安宗社故拜受其名藏于庙中以重其事也卿大夫之职废旣久矣今诸道学校如得明师尚可教人六经传治国治人之道而国家乃专以辞赋取进士以墨义取诸科士皆舍大方而趍小道虽济济盈庭求有才有识者十无一二况天下危困乏人如此将何以救在乎教以经济之业取以经济之才庶可救其不逮或谓救弊之术无乃后时臣谓四海尚完朝谋而夕行庶乎可济安得晏然不救坐俟其乱哉臣请诸路州郡有学校处奏举通经有道之士专于教授务在兴行其取士之科即依贾昌朝等起请进士先䇿论而后诗赋诸科墨义之外更通经㫖使人不专辞藻必明理道则天下讲学必兴浮薄知劝㝡爲至要内欧阳修蔡襄更乞逐场去留贵文卷少而考校精臣谓尽令逐场去留则恐旧人扞挌不能创习䇿论亦不能旋通经㫖皆忧弃遗别无进路臣请进士旧人三举以上者先䇿论而后诗赋许将三场文卷通考互取其长两举初举者皆是少年足以进学请逐场去留诸科中有通经㫖者至终场别问经㫖十道如不能命辞而对则于知举官贠前讲说七通者爲合格不㑹经㫖者三举巳上即逐场所对墨义依自来通粗施行两举初举者至于终场日须八通者爲合格又外郡解发进士诸科人本乡举里选之式必先考其履行然后取以艺业今乃不求履行惟以词藻墨义取之加用封弥不见姓字实非乡里举选之本意也又南省考试举人一场试诗赋一场试䇿人皆精意尽其所能复考校日久实少舛谬及御试之日诗赋文论共爲一场旣声病所拘意思不远或音韵中一字有差虽生平苦辛即时摈逐如音韵不失虽末学浅近俯拾科级旣乡举之处不考履行又御试之日更拘声病以此士之进退多言命运而不言行业明君在上固当使人以行业而进而乃言命运者是善恶不辨而归诸天也岂国家之美事哉臣请重定外郡发解条约须是履行无恶艺业及等者方得解荐更不封弥试卷其南省考试之人巳经本乡询考履行却须封弥试卷精考艺业定夺等第进入御前选官覆考重定等第讫然后开看南省所定等第内合同姓名偶有高下者更不移改若等第不同者人数必少却加封弥更宣两第参校然后御前放榜此爲至当在三人巳上卽于高等人中选择圣意宣放其考校进士以䇿论高词赋次者爲优等䇿论平词赋优者爲次等诸科经㫖通者爲优等墨义通者爲次等巳上进士诸科并以优等及第者放选注官次等及第者守本科选限自唐以来及第人皆守选限国家以收复诸国郡邑乏官其新及第人权与放选注官今来选人壅塞宜有改革又足以劝学使其知圣人治身之道则国家得人百姓受赐四曰择官长臣闻先王建侯以共理天下今之刺史县令卽古之诸侯一方舒惨百姓休戚实系其人故历代盛明之时必重此任今乃不问贤愚不较能否累以资考陞爲方面懦弱者不能检吏得以蠧民强干者惟是近名率多害物邦国之本由此凋残朝廷虽至忧勤天下何以苏息其转运使并提点刑狱按察列城当得贤于衆者臣请特降诏书委中书枢密院且各选转运使提点刑狱共十人大藩知州十人委两制共举知州十人三司副使判官同举知州五人御史台中丞知杂三院共举知州五人开封知府推官共举知州五人逐路转运使提点刑狱各同举知州五人知县县令共十人逐州知州通判同举知县县令共二人得前件所举之人举主多者先次差补仍指挥审官院流内铨今日以后所差知州知县县令并具合入人历任功过举主人数闻奏委中书看详委得允当然后引对如此举择则诸道官吏庶几得人爲陛下爱惜百姓均其徭役寛于赋敛各获安宁不召祸乱天下幸甚五曰均公田臣闻易曰天地养万物圣人养贤以及万民此言圣人养民之时必先养贤养贤之方必先厚禄厚禄然后可以责廉隅安职业也皇朝之初承五代乱离之后民庶凋弊时物至贱曁诸国收复天下郡县之官少人除补至有经五七年不替罢者或才罢去便入见阙当物价至贱之时俸禄不辍士人之家无不自足咸平巳后民庶渐繁时物遂贵入仕门多得官者衆至有得替守选一二年又授官代阙一二年者在天下物贵之后而俸禄不继士人家鲜不穷窘男不得婚女不得嫁丧不得葬者比比有之复于守选待阙之日衣食不足贷债以苟朝夕到官之后必来见逼至有冐法受赃賖举度日或不耻贾贩与民争利旣非负罪之人不守名节吏有姦赃而不敢发民有豪猾而不敢制姦吏豪民得以侵暴于是贫弱百姓理不得直冤不待诉徭役不均刑罚不正比屋受弊无可奈何由乎制禄之方有所未至眞宗皇帝思深虑远复前代职田之制使中常之士自可守节婚嫁以时丧葬以礼皆国恩也能守节者始可制姦赃之吏镇豪猾之人法乃不私民则无枉近日屡有臣僚乞罢职田以其有不均之谤有侵民之害臣谓职田本欲养贤縁而侵民者有矣比之衣食不足坏其名节不能奉法以直爲枉以枉爲直衆怨思乱而天下受弊岂止职田之害耶又自古常患百官重内而轻外窘外官月俸尤更丰足簿尉俸钱尚二十贯今窘于财用未暇增复臣请两地同议外官职田有不均者均之有未给者给之使其衣食得足婚嫁丧葬之礼不废然后可以责其廉节督其善政有不法者可废可诛且使英俊之流乐于爲郡爲邑之任则百姓受赐又将来陞擢多得曾经郡县之人深悉民隐亦致化之本也惟圣慈深察天下幸甚六曰厚农桑臣观书曰德惟善政政在养民此言圣人之德惟在善政善政之要惟在养民养民之政必先务农农政旣修则衣食足衣食足则爱肤体爱肤体则畏刑罚畏刑罚则㓂盗自息祸乱不兴是圣人之德发于善政天下之化起于农畆故诗有七月之篇陈王业也今国家不务农桑粟帛常贵江浙诸路岁籴米二百万石其所籴之价与辇连之费每岁共用钱三百余万贯文又贫弱之民困于赋歛岁伐桑枣鬻而爲薪劝课之方有名无实故粟帛常贵府库日虚此而不谋将何以济臣于天下农利之中粗举二三以言之且如五代群雄争覇之时本国岁饥则乞籴于隣国故各兴农利自至丰足江南应有圩田每一圩方数十里如大城中有河渠外有门闸旱则开闸引江水之利潦则闭闸拒江水之害旱涝不及爲农美利又浙西地卑常苦水沴虽有沟河可以通海惟时开导则潮泥不得而堙之虽有堤塘可以御患惟时修固则无摧坏臣知苏州日点检簿书一州之田系出税者三万四千顷中稔之利每畆得米二石至三石计出米七百余万石东南毎岁上供之数六百万石乃一州所出臣询访高年则云曩时两浙未归朝廷苏州有营田军四都共七八千人专爲田事导河筑堤以减水患于时民间钱五十文籴白米一石自皇朝一统江南不稔则取之浙右浙右不稔则取之淮南故慢于农政不复修举江南圩田浙西河塘太半隳废失东南之大利今江浙之米石不下六七百文足至一贯文者比于当时其贵十倍而民不得不困国不得不虚矣又京东西路有卑湿积潦之地早年国家特令开决之后水旱大减今罢役数年渐巳湮塞复将爲患臣请每岁之秋降勑下诸路转运司令辖下州军吏民各言农桑之间可兴之利可去之害或合开河渠或筑堤堰陂塘之类并委本州军选官计定工料每岁于二月间兴役半月而罢仍具功绩闻奏如此不绝数年之间农利大兴下少饥岁上无贵籴则东南岁籴辇运之费大可减省其劝课之法宜选官讨论古制取其简约易从之术颁赐诸路转运使及面赐一本付新授知州知县县令等此养民之政富国之本也七曰修武备臣闻古者天子六军以宁邦国唐初京师置十六将军官属亦六军之义也诸道则开折冲果毅府五百七十四以储兵伍毎岁三时耕稼一时习武自贞观至于开元百三十年戎臣兵伍无一逆乱至开元末听匪人之言遂罢府兵唐衰兵伍皆市井之徒无礼义之教无忠信之心骄蹇凶逆至于丧亡我祖宗以来罢诸侯权聚兵京师衣粮赏赐丰足经八十年矣虽已困生灵虚府库而难于改作者所以重京师也今西北强梗边备未足京师衞兵多远戍或有仓卒辇毂无备此大可忧也远戍者防边陲之患或缓急抽还则外御不严戎狄进奔便可直趍关辅新招者聚市井之辈而轻嚣易动或财力一屈请给不充则必散爲群盗今生民巳困无可诛求或连年凶饥将何以济胆军之䇿可不预图若因循过时臣恐急难之际宗社可忧臣请密委两地以京畿见在军马同议有无阙数如六军未整须议置兵则请约唐之法先于畿内并近辅州府召募强壮之人充京畿衞士得五万人以助正兵足爲强盛使三时务农大省给赡之费一时教战自可防虞外患其召募之法并将校次第并先密切定夺闻奏此实强兵节财之要也候京畿近辅召募卫兵巳成次第然后诸道效此渐可施行圣慈留意八曰减徭役臣闻汉光武建武六年六月诏曰夫张官置吏所以爲人也今戸口耗少而县官吏职所置尚繁令司隷州牧各实所部二府于是条奏并省四百余县天下至治臣又观西京图经唐㑹昌中河南府有户一十九万四千七百余户置二十县今河南府主客户七万五千九百余户仍置一十九县巩县七百戸偃师一千一百户逐县三等而堪役者不过百家而所供役人不下二百数新旧循环非鳏寡孤独不能无役西洛之民㝡爲穷困臣请依后汉故事遣使先徃西京併省诸邑爲十县其所废之邑并改爲鎭令本路举文资一员董榷酤关征之利兼人烟公事所废公人除归农外有愿居公门者送所存之邑其所在邑中役人却可减省归农则两不失所候西京併省稍成伦序则行于大名府然后遣使诸道依此施行仍先指挥诸道防团州巳下有使州两院者皆爲一院公人愿去者各放归农职官㕔可给本城兵士七人至十人替人力归农其乡村耆保地里近者亦令併合能併一保耆管亦减役十余戸但少徭役人自耕作可期富庶九曰覃恩信臣窃覩国家三年一郊天子斋戒衮冕谒见宗庙乃祀上帝大礼旣成还御端门肆赦天下曰赦书日行五百里敢以赦前事言者以其罪罪之欲其王泽及物之速也如此今大赦每降天下欢唿一两月间钱谷司存督责如旧桎梏老㓜籍没家产至于寛赋歛减徭役存恤孤贫振举滞淹之事未甞施行使天子及民之意尽成空言有负圣心损伤和气臣请特降诏书今后赦书内宣布恩泽有所施行而三司转运司州县不切遵禀者并从违制徒二年断情重者当行刺配应天禧年以前天下欠负不问有无侵欺盗用并与除放违者仰御史台提点刑狱司常切觉察紏劾无令壅遏臣又闻易曰先王以省方观民设教故有巡狩之礼察诸侯善恶观风俗厚薄此圣人顺动之意今巡狩之礼不可复行民隐无穷天听甚远臣请降诏中书今后每遇南郊赦后精选臣僚徃诸路安抚察官吏能否求百姓疾苦使赦书中及民之事一一施行天下百姓莫不幸甚十曰重命令臣闻书曰愼乃岀令令出惟行凖律文诸被制书有所施行而违者徒二年失错者杖一百又监临主司受财而枉法者十五疋绞盖先王重其法令使无敢动摇将以行天下之政也今覩国家每降宣勑条贯烦而无信轻而弗禀上失其威下受其弊盖由朝廷采百官起请率尔颁行旣昧经常卽时更改此烦而无信之验矣又海行条贯虽是故违皆从失坐全乖律意致坏大法此轻而弗禀之甚矣臣请特降诏书今后百官起请条贯令中书枢密院看详㑹议必可经久方得施行如事干刑名者更于审刑大理寺勾明㑹法律官贠参详起请之词删去䌓冗裁爲制敕然后颁行天下必期遵守其冲改条贯并令缴纳免致错乱误有施行仍望别降勑命今后逐处当职官吏亲被制书及到职后所受条贯敢故违者不以海行并从违制徒二年未到职巳前所降条贯失于检用情非故违者并从本条失错科断杖一百余人犯海行条贯不指定违制刑名者并从失坐若条贯差失于事有害逐处长吏别见机㑹须至便宜而行者并须具縁由闻奏委中书枢密院详察如合理道卽与放罪仍便相度别从更改再进前所陈十事臣前两次所上共十事曾奉圣㫖更进一本今写録进纳一曰明黜陟爲重定文武百官磨勘将以约滥进责实效使天下政事无不举也二曰抑侥倖爲重定文武百官奏䕃及不得陈乞馆阁职事将以革滥赏省冗官也三曰精贡举爲天下举人先取履行次取艺业将以正教化之本育卿士之材也四曰择官长爲举转运使提点刑狱并州县长吏将以正纲纪去疾苦救生民也五曰均公田爲天下官吏不廉则曲法曲法则害民请更赐均给公田旣使丰足然后可以责士大夫之廉节庶天下政平百姓受赐也六曰厚农桑爲责诸道沟河并修江南野田及诸路陂塘仍行劝课之法将以救水旱丰稼穑强国力也七曰修武备爲四方无事京师少备因循过日天下可忧请密定规制相时而行以衞宗社以宁邦国也八曰减徭役爲天下徭役至繁请依汉光武故事併合县邑以省徭役庶寛民力也九曰覃恩信爲赦书内宣布恩泽未甞施行并请放先朝欠负以感天下之心也十曰重命令爲制书忽而行违者请重其法以行天子之命也臣之所陈盖欲周悉故言辞之间有渉细碎而于国体甚大乞圣慈再加详览一一行之则天下之幸非臣之幸也奏乞下审官院等处应官贠陈诉定夺进呈臣窃见京朝官使臣选人等进状戓理㑹劳绩或诉说过犯或陈乞差遣其事理分明可行可罢者则朝廷便有指挥内中书枢密院未见根原文字及恐审官三班院流内铨别有条例难便与夺者多批送逐司其逐司爲见批送文字别无与夺便不施行号爲送煞以此官贠使臣三五度进状不能结绝转成住滞臣欲乞特降圣㫖今后京朝官使臣选人等进状理㑹劳绩诉雪过犯陈乞差遣朝廷未有与夺指挥只批送审官三班院流内铨者仰逐司主判子细看详如内有合施行者即与勘㑹具条例情理定夺进呈送中书枢密院再行相度别取进止如不可施行亦仰逐司告谕本人知悉所贵逐司主判各扬其职事无漏落亦免官员使臣选人等重叠进状紊烦圣听奏乞定夺在京百司差遣等第臣窃见内诸司并百司显有紧慢高下事体不同今来臣僚不拘官职大小各取便乞勾当紊乱纲纪深属未便欲乞特降指挥令入内内侍省定夺内中诸司高下等第令三司定夺在京百司高下等第各合系何等官职及合入何差遣人勾当旣定高下等第则陈乞之人不敢踰越所贵百司有伦不至轻授奏乞差官看详投进利见文字臣窃见天下官员使臣诸色人日有投进并奏到利见文字中书枢密院以公事文字至多不暇子细看详其中须有民间利济及于邉机可行之事恐有漏落虽自来曾差两制臣僚各有主判去处不得精专动经岁时不能与夺臣欲乞特降圣㫖权于馆阁选差官二员就近置局看详官贠使臣诸色人所投进及奏到利见文字内有合行事件两府臣僚更加详酌逐旋取㫖施行所贵下情尽逹庶政有𥙷其看详官每季或半年一替所看文字须旋旋了当不得交割后人所有机密文字即两府依旧自行更不送看详官处奏乞救济陜西饥民臣等窃见陜西永兴军同耀华州陜府等处今夏灾旱得雨最晚民间秋稼甚无所望官中仓廪亦无积贮若不作擘画即百姓大叚流移殍亡者衆兼军食阙绝临时转漕不及臣等欲乞朝廷速降指挥委本路都转运使孙沔速相度上件州军向去救济饥民及办给军食有何次第如难爲擘画卽便于黄河内搬辇自京以来斛斗徃彼应副仍速行相度㳂路如何计纲即不至艰阻事状闻奏候到乞朝廷早赐施行庆历三年七月四日臣范仲淹臣韩琦奏乞罢陜西近里州军营田臣等窃见陜西昨来兴置营田本欲助邉以寛民力除㳂邉有空闲膏腴地土处可以开垦外其近里州县官吏不能体朝廷之意将远年瘠薄无人请佃逃田抑勒近邻人户分种或令送纳租课又自来人戸租佃官㽵地土每畆出课不过一二斗今亦勒令分种毎畆须收数斗致贫户输纳不前州县追扰无时暂暇縁人户自用兵以来科率劳弊至于巳业尚多荒废实无余力更及营田其所出租课多是抱虚送纳切覩编勑指挥不得将逃户田土抑勒亲隣佃莳盖恐害民况今岁灾旱尤甚理当优䘏不可非理烦扰使之重困臣等欲乞特降指挥应陜西近里州军营田一切废罢如元系租佃即令依旧额出课如元系远年瘠薄逃田旧税额重无人请佃者即与减定税额召人请佃所贵疲民受赐归感睿仁臣范仲淹臣韩琦奏乞择臣僚令举差知州通判臣等窃以天下郡邑牧宰爲重得其人则致化失其人则召乱推择之际不可不愼国家承平以来不无轻授应知州通判县令因举荐擢任者少以资考序进者多才与不才一涂并进故能政者十无二三谬政者十有七八国家诏令程式天下一体何则能政之处民必䝉福谬政之下民常受弊非国家法令之殊盖牧宰贤愚之异也今四方多事民日以困穷将思爲盗复使不才之吏临之赋役不均刑罚不当科率无度疲乏不䘏上下相怨乱所由生若不急于求人早革其弊诚国家之深忧也然自来虽曾诏臣僚各举所知或举主非贤则多谬荐臣等欲乞圣慈特降诏书委中书枢密院臣僚各于朝臣中荐堪充举主者三人候奏到姓名即逐人各赐勑一道令于通判内举成资巳上一员充知州知县内举成资巳上一员充通判簿尉中举有岀身三考巳上无出身四考一员充职官知县或于职官令録中举五考巳上之人充京官知县仍于勑明言所荐之人若将来显有善政其举主当议旌赏若赃污不理苛刻害民并与同罪所贵生民受赐㓂盗自息臣范仲淹臣韩琦奏乞将先减省诸州公用钱却令依旧臣窃见朝㫖下陜西省罢同解乹耀等九州军公使钱共一千八百贯文切以国家逐处置公使钱者盖爲士大夫岀入及使命徃还有行役之劳故令郡国馈以酒食或加宴劳盖养贤之礼不可废也谨按周礼地官有遗人掌郊里之委积以待賔客野鄙之委积以待羇旅凡国野之道十里有庐庐有饮食三十里有宿宿有路室路室有委五十里有市市有候馆候馆有积凡委积之事巡而比之以时颁之此则三王之世巳有厨传之礼何独圣朝顾小利而亡大体且今赡民兵一名岁不下百贯今减省得公用钱一千八百贯只养得兵士一十八人以一十八人之资废十余郡之礼是朝廷未思之甚也况今来逐州使命之外各有军营毎年春后边兵歇泊动经半年军中人员并无宴犒之具虽条贯有旬设之名逐州每月一次举行军员各给得钱壹伯文巳来官务薄酒二升旣无公用更不赴筵亦不张乐岂朝廷宴飨将校之意州郡削弱道路咨嗟当全盛之朝岂宜如此或谓有公使钱处收买食物搔扰户民殊不知郡守得人自能约束如非其人更出巳俸买物亏民愈甚是见其小而不思其大也伏望圣慈速降指挥下陜西河北河东路转运司昨来经减废公用钱处并令依旧庶协典礼稍息物论况朝廷用武之际于此一事尤宜照管臣等久在边任深知此事近贰枢庭岂当缄黙臣范仲淹臣韩琦奏乞差官陜西祈雨臣今月五日至华州华隂县入西岳庙烧香切见本庙有老医官一员监当其庙廷阔远舍屋甚多只有剰员一十四人尽是老年病患供应洒埽不前在国家崇奉五岳之意似非严谨今来关中大旱永兴同华陜以来无二三分秋苗粟米每斗一百五十文足兼乡村无可收籴人心嗷嗷贼盗不少欲乞圣慈选精谨使命至西岳庙专行祭告并于陜西灵湫等处祈雨泽以救生民仍乞委转运使一贠赴西岳庙点检庙貌祭器法物并添差兵士洒埽防护所贵崇奉之礼不至废坠奏爲灾异后合行踈决刑狱等六事臣今早亲闻德音谓复有灾异当修德以及民并诏臣等谨省刑法此实见圣人忧畏之心合于天意臣今条奏数事皆陛下增修明德之要一斋诫发诚特降诏命明言灾变屡见敢不罪巳祗畏以告中外群臣同心修省二遣使四方踈决刑狱非害人者悉从减降三诏天下州县长吏访问民间孤独不能存活者特行赈䘏四诏逐处籍出阵亡之家察其寡弱别加存养五边陲之民被戎狄驱虏者量支官物赎还本家六诏诸处欠负巳该赦恩除放者官司更不得催理违者官吏科违制之罪遇赦不原仍差近臣置司与夺陛下力行此数事下悦民心上荅天戒昔商中宗桑糓共生于朝惧而修德抚绥百姓三年而归者十六国号爲中兴陛下今日因灾修德则福及兆人道光千载天下幸甚答手诏五事臣等伏奉六月一日手诏云云臣等各蒙奖用待罪二府不能爕理弥缝致化天下过烦圣虑特降德音上以宗庙爲忧下以生灵爲念臣等不任惭恐战汗死罪诏旨谓合用何人鎭彼西方臣等思之今元昊遣人到阙名体稍顺其如戎人难信止可权宜如翻覆未宁则当择节制之帅若和好且合亦须借鎭抚之才经度边陲以防来患见选人具名闻奏次诏㫖谓民之困弊财赋未强臣等议之国家革五代诸侯之暴夺其威权以度支财用自赡天下之兵歳月旣深赋歛日重邉事一耸调率百端民力愈穷农功愈削水旱无备税歛不登减放之数动踰百万今方选举良吏务本安民修水旱之防收天地之利而更严着勉农之令使天下官吏专于劝课百姓勤于稼穑数年之间大利可见又山海之货本无穷竭但国家轻变其法深取于人商贾不通财用自困今须朝廷集议从长改革使天下之财通济无滞又减省冗兵量入以岀则富强之期庶有望矣诏旨谓军马尚多何得精当近韩琦范仲淹所上备边文字内有河北五六事陜西七事精择兵马及攻守之筞巳在其中臣等见啇量施行次诏㫖谓将臣不和如何制枢密院先因许怀德张亢不协曾指挥戒励然将佐之中性情不类爱恶相攻全在主帅别白抚遏随才任用使各得其所则怨恶不生故长帅之才不敢轻易选用诏㫖谓躁进之徒宜塞奔竞臣等谓躁进怀贪之人何代无之由朝廷辨明而进退之如责人实効旌人静节贪冐者废之趍附者抑之如此则多士知劝各生廉让之心奏乞重定三班审官院流内铨条贯臣窃见审官三班院并铨曹自祖宗以来条贯极多逐旋冲改久不删定主判臣僚卒难详悉官员使臣莫知涯涘故司属高下颇害至公欲乞圣慈特降指挥选差臣僚就审官三班院并铨曹取索前后条例与主判官贠同共看详重行删定画一闻奏付中书枢密参酌进呈别降勑命各令编成例䇿施行奏议尹洙转官臣窃见尹洙才业操行搢绅所推由台阁进用便可直入两制若边城骤迁则有未便縁去年春是太常丞在路分都监许迁张肇之下去年秋转司諌管句经略司公事迁在钤辖安后之上才方半年若就除待制又迁在部署狄青之上旣不因功劳又不改路分偏受宠擢衆情非便于体未安如须合进擢即今将入夏边上无事且乞召尹洙赴阙令条奏边事观其陈述可采即与改职却令驰徃边上亦未爲晚旣因启沃面受殊恩边臣闻之不爲越次续奏乞于职官令録中举充京官知县臣近与韩琦上言乞择举主令逐人于通判中举知州一员于知县中举通判一员于簿尉中举职官知县一员官䝉降勑至密院入逓次臣看详勑头名署臣等上言于理未便欲乞只作朝廷忧劳之意特选臣僚举官其体甚重仍乞于簿尉中举职官知县一员下添入或于职官令録中举五考以上之人充京官知县计添一十九字庶无遗才奏爲赦后乞除放祖宗朝欠负臣伏覩国家每一降赦万人欢唿一两月间钱谷司存将欠负之人依旧督责桎梏老㓜籍没家产旣失大信且亏至仁蒙圣恩已差杨日严王质与三司详定不系侵欺盗用该赦欠负次臣旧曾在三司定放欠负见滑州酒务有少欠杂物系专副四十余界计八十来年登戴少数又不显侵欺其勾当人亡殁年深只追贫弱子孙理纳并不知祖父如何少欠似此刻剥伤民岂陛下爱育生灵之德臣欲特出圣意应祖宗朝天下欠负更不问侵欺盗用并与除放如省司更不举行许三司知次第人陈告干系人吏并坐违制决停告事人与转一资诸处承受施行官吏并科违制之罪奏乞指挥国子监保明武学生令经略部署司讲说兵书臣窃闻国家兴置武学以来苦未有人习艺或恐英豪隐晦耻就学生之列傥久设此学无人可教则虑外人窥觇谓无英材于体未便欲乞指挥国子监不须明立武学之名如学生中有好习兵书者令本监官贠保明委是忠良之人卽密令听读臣切见边上甚有弓马精强谙知边事之人则未曾习学兵书不知爲将之体所以未堪㧞擢欲乞指挥陜西路河东逐路经略司于将佐及使臣军贠中拣选识文字的有机智武勇久远可以爲将者取三五人令经略部署司参谋官员等密与讲说兵马讨论胜䇿所贵边上武勇巳着之人更知将略或因而立功则将来有人可任即不得声张多教人数奏爲置官专管每年上供并军须杂物臣窃见兵兴以来天下科率如牛皮筋角弓弩材料箭干鎗干胶鳔翎毛漆蜡一切之物皆出于民谓之和买多非土产之处素已难得旣称军须动加刑宪物价十倍吏辱百端输纳未前如负重罪一年之中或至数四官中虽给价直岂能补其疮痍盖是国家不能素备祸及生民伏望圣慈委三司选差官并有行止心力司属三五人别置一司专管天下科率应副每年合要上供并军须杂物先勘㑹诸处见在数目置簿拘管如朝廷取索并外处奏乞之时即先点检见在物色支拨应副外将少数下诸处和买亦大段减得分数仍于土产处许将二税㳂纳钱并场务课利依市价取人户情愿折纳不得抑勒据纳到数目如尚少阙亦只就土产处置场收买如此百物有备更无非时科率其非土产之处自无烦挠国家大计须爲经久岂可逐度须索旋行诛求苏息万民无切于此如允臣所奏即乞特降勑命指挥奏乞两府兼判臣谨按三代之制皆立三公建六卿太公周公召公周之三公也以论道经邦爲师傅又天官冡宰掌邦治地官司徒掌邦教春官宗伯掌邦礼夏官司马掌邦政秋官司㓂掌邦禁冬官司空掌邦士此周之六卿也各帅其属以佐王理邦国大事从其长小事则专逹亦以三公兼六卿之职取其重也周用此制而王道大兴世祚緜久至八百年我国家有周之天下未能行周之制亦当约而申之以治天下则可卜长世之业矣今中书乃天官冡宰之任枢密院乃古夏官司马之任其地官春官秋官冬官之职各散于群有司皆无六卿之正又无三公兼领之重而两府间惟进拟差除多循资级评论赏罚各遵条例之外上不专三公论道之职下不专六卿佐王之业虽庶政不修天下不理咎将安归臣请朝廷于百职中选其务之重者命辅臣兼领其纲要体周之三公下兼其六卿法周之六卿各帅其属以佐理邦国唐贞元中诏宰相齐映判兵部李勉判刑部刘滋判吏部崔造判戸部工部又甞命宰相兼诸道盐铁转运使是宰相下兼其职以重其事也其不修举者朝廷得以责之辅臣任责则庶政之弊可救天下之治可期惟陛下裁择一审官是京朝官所集之府固当区别善恶黜陟幽明使贤者知劝岁终书其一岁黜陟之数以何等功而进者几人以何等罪而退者几人各分其类具目进呈一吏部流内铨条诏程式颇闻烦碎权势之与孤寒优便之与远恶在乎均平恻隐方协至公况群材所聚倚在铨品亦天官冡宰之任也臣请命辅臣兼判每至岁终书其一岁之黜陟以何等功而进者几人以何等罪而退者几人各分其类具目进呈一国子监又诸道郡学聚天下之士讲议诗书服习礼乐长养贤俊爲国器用此地官司徒之职也臣请命辅臣兼判以捴天下郡学每遇科场开日或有德行文学之士乡里所推重者不以应举不应举许郡学士衆举履行善状诣所属荐举逐处官贠更体量名实相副者保明闻奏当议别行敦遣以劝天下之士一三司天下金谷之府今窘于财用经费以艰刻剥旣深生灵重困宜䟽通利源以救天下之弊此地官司徒之政也臣请命辅臣兼判此当今之急务每至岁终尽其减省冗费之数增息财利之数蠲放困穷之数具目进呈一司农寺管天下常平仓本欲凶岁用济生民今逐处弛慢不爲急务仓廪渐虚灾伤无备赤子之命委于沟壑又劝农之政新颁诏令其天下官贠劝课劳绩并合委本寺考校以闻此亦地官司徒之政也臣请命辅臣兼判每岁终以诸道常平仓增损之数并亲民官劝课功状之优者具目进呈一太常礼院用历代之礼或不谨于典法随时緜蕝纲纪寖坏制度日隳太常寺用历代之乐或八音失序慢于大祀则神祗不享祸罚可召此春官宗伯之职朝廷之所重也臣请命辅臣兼判至岁终具礼乐有所损益或废坠有所修举画一进呈一三班院使臣数千人其品流至杂难于区别磨勘差遣日有荣悴臣请命辅臣兼判常选可用于边陲或可委以钱谷或可付以亲民或可任以殄㓂至岁终以所选人数具目进呈一殿前马歩军司捴辖诸军其体最大更戍边鄙要在均平㨂擢材勇责其精当至于战阵之法号令之要皆须服习此夏官司马之政也臣请命辅臣兼判至每岁终以将校选擢之数军旅服习之效具目进呈一审刑大理寺评天下之法生死荣辱系于笔下祸及非辜怨动天地故五帝三王尽心此道即秋官司㓂之政也臣请命辅臣兼判每至岁终具天下断案中大辟流罪以特恩减放并法寺辨明出入数进呈一刑部一司详覆天下巳断文案凡天下诉冤之奏尽委刑部辩之此亦秋官司㓂之政也今官属寡弱与审刑大理寺势不相敌岂敢尽行駮正故沈冤之人十无一雪臣请命辅臣兼判至每岁终具天下断案详覆到差失公事并辩雪过负冤人数进呈右伏望圣慈各委辅臣兼判前件职司其创置新规更改前弊官吏黜陟刑法轻重事有利害者并令兼判辅臣与夺其大体者别具奏呈令中书枢密院更从佥议然后奏取勑裁其逐司常务即主判官贠依旧兼行再奏乞两府兼判臣昨上愚见乞诏两地辅臣兼领要务盖欲朝廷纲纪并举以救因循之弊伏以三代命官以三公论道六卿分职按于书传则三公兼卿事又汉以三公分部九卿唐以六尚书分部二十四司亦尝命宰相兼领事任着于方册我国家承五代破散之弊未能复三代汉唐之制事多权宜今中书是冡宰之任而四人或五人共司一职枢密院是大司马之任亦四人或五人共司一职上不专三公论道之事下不兼六卿分职之业其六尚书九卿之位皆无正官并是权假如三司审刑大理寺审官院流内铨司农寺之类是朝廷六官九卿之职而皆用人权知权判无一正官莫安其职臣到阙数月间见审刑院梁适宋祈丁度三人权判其审官院经富弼王拱辰孙抃三人权判本曹尽非正官数易无定大臣又不任责岂是永图今二虏至强四方多事兵戈未息财利巳乏生民久困苛政未寛设有饥馑相仍盗㓂竞起将何以定天下可忧国家当令大臣各竭其力以持危坠之势如欲复三公九卿六尚书之位则体大难举卒不可定愿陛下从臣前议且诏两地辅臣兼领要务庶几可济陛下旣能责两地之职业大臣必能振百司之纲纪纲纪备用则政令旣行政令旣行则天下自理使吏安其职民乐其业虽有夷狄而中国明盛彼不我轻虽有水旱而百姓富庶自不爲乱然后社稷可久生灵无祸臣非才多难分甘远弃蒙陛下擢居辅列夙夜思报臣愿爲百司中领一最重难处如朝廷不以职业责于辅臣而伺其私有过咎然后废黜臣恐人人自全但求免过无补国家之政不爲社稷之福臣无任再三冐昧切之至进呈周朝三公六卿汉朝宰臣兼判事周官三公太师太傅太保兹惟三公论道经邦爕理隂阳官不必备惟其人六卿天官卿冡宰掌邦治统百官均四海地官卿司徒掌邦教敷五典扰兆民春官卿宗伯掌邦礼治神人和上下夏官卿司马掌邦政统六师平邦国秋官卿司㓂掌邦禁诘姦慝刑暴乱冬官卿司空掌邦土居四民时地利六卿分职各率其属以倡九牧阜成兆民岁终天子斋戒受諌六卿以百官之成质于天子百官斋戒受质然后休老劳农成岁事制国用周礼大司徒职云二卿则公一人郑注云三公者内与王询道中参六官之事外与六卿之教周礼正义云三公下兼六卿尚书孔安国注曰冡宰第一召公领之司徒第二芮伯爲之宗伯第三彤伯爲之司马第四毕公领之此周时三公各兼一卿之职汉制三公分部九卿太尉所部太常衞尉光禄三卿司徒所部太仆鸿胪廷尉三卿司空所部宗正少府司农三卿唐太宗朝宰臣兼职事萧瑀内外考绩委之司㑹高士廉摄太子少师特令掌选杜如晦知选事马周爲中书令兼右庶子戴胄专掌选事中宗朝宰臣崔湜与郑愔同知选事代宗朝宰臣元载领度支转运使刘晏充度支盐铁诸道铸钱等事使德宗朝宰臣乔琳兼京畿观察使窦参兼转运使齐映兼判兵部李勉判刑部刘滋判吏部崔造判户部工部文宗朝宰臣杨嗣复李珏同领诸道盐铁转运使李珏依旧判户部郑覃判国子祭酒武宗朝宰臣杜琮判度支盐鐡转运使曹确充延资库使皇朝开寳中宰臣薛居正领淮南岭南湖南等路都提举三司水陆发运司同列沈义伦兼荆南劒南等道都提举三司水陆发运使开拓辅臣兼领职任条目三司司农寺今戎事未息三司主天下大计而财力已困又司农寺管天下常平仓以备水旱赈救生民亦可督天下劝农之政今委辅臣一贠兼掌重爲经制取天下岁入之利并岁给之数较之有所不足则须专置农官以广天地之利大变商法以行山海之货每至岁终具天下减省冗费之目增息财用之法蠲放困穷之数并常平仓增收赈发之数及取天下官吏劝农课绩之优者画一进呈群牧司今诸路骑兵绝未精强诸军阙马人多相与咨怨今委辅臣一贠兼领专修马政较之汉唐增葺苑监庻于多中选择可得精强每至岁终具括买并滋息之数及㨂选格尽筋骨必可带甲冲突者方得均与诸军三班院今三班使臣数千人品流至多难于区别今委辅臣一员兼领常切选择可任边陲或可擒㓂盗或可干钱谷或可委亲民每季具所选到人数进呈则人品自分用无不当太常寺国子监太常寺掌历代礼乐上以奉天地宗庙次则正朝廷序人伦也国子监并天下学校是国家育材之府今委辅臣一贠兼领以重其事每至岁终具礼乐损益之事并天下教育之数进呈审官院流内铨审官院流内铨是天下抡材之府今委辅臣一贠兼领每至歳终具旌擢过京朝官若干黜陟过选人若干进呈审刑大理寺刑部经曰刑者成也一成而不可变故君子尽心焉天下之人生死荣辱系于笔下祸及非辜怨动天地刑部覆较天下巳断文案并天下诉冤之奏尽得辩正今委辅臣一员兼领以重其事每至岁终具天下断过大辟徒流若干人并特恩寛减及法寺辩雪人数并刑部覆校过公案若干道辩正冤讼若干件进呈奏乞令两府详议百官起请条贯如可经久即令施行等事臣闻书曰愼乃出令令岀惟行准律文诸被制书有所施行而违者徒二年失错者杖一百又监临主司受财而枉法者十五疋绞盖先王重其法令使无敢动摇将以行天下之政也今覩国家每降宣勑条贯烦而无信轻而弗禀上失其威下受其弊盖由朝廷近来百官起请率尔颁行旣昧经常即时更改此烦而无信之验矣又海行条贯虽是故违皆从失坐全乖律意致坏大法此轻而弗禀之甚矣臣请特降诏书今后百官起请条贯令中书枢密院看详㑹议必可经久方得施行如事干刑名者更于审刑大理寺勾明㑹法律官员参详其起请内有能合律意可以久行者委中书将起请之词删去䌓冗裁爲制勑然后颁行天下必期遵守其冲改条贯并令缴纳免致错乱误有施行仍望别降勑命今后逐处当职官吏亲被制书及到职后所受条贯敢故违者不以海行并从违制徒二年未到职以前所降条贯失于检用情非故违者并从本条失错断决杖一百余人犯海行条贯不指定违制刑名者并从失坐若条贯差失于事有害逐处长吏别有机㑹须至便宜而行者并须具縁由闻奏委中书枢密院详酌如合理道即与放罪仍便相度别从改更奏议葬荆王昨日奉圣㫖令中书熟议荆王葬事者臣谓此议有三其一曰年岁不利此隂阳之说也其二曰财用方困此有司之忧也其三曰京西㓂盗之后不可更有搔扰此忧民之故也臣又别有四议乞陛下择之其一曰诸侯五月而葬是自古不易之典今年岁不利之说非圣人之法言也其二曰天下财利虽困岂不能葬一皇叔耶陛下常以荆王是太宗爱子眞宗爱弟虽䜛惑多端陛下仁圣力能保全使得令终岂忍送葬之际却惜财利而废典礼使不得及时而葬恐未副太宗眞宗之意臣爲陛下惜之岂不防天下之切议哉更乞检㑹先朝诸王之薨有无权厝之者其三曰自来勑葬多是旋生事端唿索无筭臣请特传圣旨令宋祈王守忠与三司使副并礼官聚议合要物色务从简俭画一闻奏与降勑命依所定事件应副更不得于勑外旋生事节枉费官物仍出圣意特赐内藏库钱帛若干备葬事使三司易爲应副如此则陛下孝德无亏光于史册其四曰自来勑葬枉费太半道路供应民不聊生臣请特降严㫖荆王二子并左右五七人送葬外其余妇人合存合放便与处分更不令前去自然道路易爲供顿大减冗费旣减得费耗又存得典礼此国家之正体也乞圣慈从长处分臣待罪政府不敢不尽奏议许怀德差遣臣窃见许怀德在延州爲不进兵击贼及军民虚惊抛弃随军粮草遂送永兴勘劾该赦释放授秦州部署近又西贼侵边破荡却熟户一千帐不能保护却合重行朝典以其在边无效降充永兴部署郭承佑降知相州爲转运使糺奏充北京都部署此二人一面责降一面迁转天下闻之是朝廷赏罚颠倒取笑四方何以激劝勲臣何以鉴戒惰将如王信狄青实有武勇堪任管军亦恐未有大功迁转太速祖宗朝任用边将赏赐至厚使用度充足委信至重使生杀在已惟惜官职不令满志恐有懈惰不思立功实前王驭将之术也又朝廷曾降诏所阙都虞候等更不循转候有边功除授今却不因功劳冲改此诏而今后国家之命全无信矣惟用兵命将之令尤要取信系之安危与其它号令不同如须合转起亦候过郊礼使作该恩方可进爵愿陛下再三思之仍乞丁宁指挥两府今后议论赏罚不可轻易须是有所激劝不招旁议方可施行臣谓国家承五代之弊頼祖宗威德陛下仁圣保守四海久无祸难今四夷巳动百姓巳困仓库已虚兵旅巳骄国家安危实未可保惟赏罚之柄驾驭天下如赏罚频失将何以保太平之业臣切愳之愿陛下裁择奏重定臣僚奏荐子弟亲戚恩泽事宰相使相旧制子除将作监丞弟兄孙姪并授太祝奉礼今后亲弟兄孙姪并朞亲尊属依旧制其余亲属并等第与试衔枢密使参知政事枢密副使旧制子除太祝奉礼弟兄孙姪并弟守祕校今后子孙并朞亲尊属并依旧制其余亲属并与试衔仆射尚书旧制子除守祕校弟兄孙姪并授京主簿今后子孙并朞亲尊属依旧制其余亲属并与试衔三司使翰林学士侍读侍讲学士龙图阁枢密直学士丞郎旧制子除正字弟兄孙姪并授京主簿今后子依旧制朞亲尊属授主簿其余亲属并等第与试衔并斋郎给谏舍人龙图阁直学士知制诰大卿监龙图天章阁待制三司副使知杂旧制子与京主簿弟兄孙姪并授试衔今后长子除京主簿其余亲属并与试衔并斋郎正郎至带馆职贠外郎遇南郊大礼合奏荐亲属者若降在监当不得陈乞曾犯正入赃罪至追官该恩叙用后来累官正郎者只得奏䕃子孙一名诸路转运使提点刑狱遇南郊大礼内有正郎带馆职贠外郎自合奏荐外余并须于郊礼日前到任一年者方得奏荐亲属一巳上臣僚奏荐子孙亲属内长子长孙皆不拘年甲诸子诸孙须年十五以上弟姪等并须二十以上方得奏荐所奏亲属并须在五服内者如虚增年甲并妄冐服纪并以上书诈不实论其合奏异姓之时即不问服纪应曾奏得子孙恩泽后其子孙亡殁本官别无孙食禄者并许再奏子孙亲属一名更不拘年甲一应奏䕃选人年二十五以上遇南郊大礼限半年内许令赴铨投状差两制以上官三贠于尚书省鎻院置封弥誊録司考试内习辞业试一场或论一首或诗赋各一首词理可采不犯不考式者爲及格与放选注官习经业者春秋礼记毛诗周易尚书逐人各专一经并兼习律文试一场墨义十道只问正文不问註䟽五通者爲及格与放选注官剥落者且守选限经三度试不中者选限满日与司士参军内有京朝官三人同罪保举有行止堪守官者注远地判官簿尉如不赴试又无上件举主并虽曾三度就试词业纰缪对义不及格更不理选限一奏䕃京官候年及二十五每年春一度赴国子监投状差两制巳上官三员于太学鎻院依选人考试内及格者方与差遣候两任无私罪有本路转运提刑知州通判三人同罪保举卽入亲民经三度试不及格者如有三人朝臣同罪保举有行止可以差仕者与小处监当候两任无私罪本路转运提刑知州通判五人同罪保举方得亲民其不赴程试又无上件官举并虽曾三度就试词业纰缪对义不及格者未得差使如却愿班行者与等第安排奏重定职田顷畆州职田长吏大藩府二十顷节鎭十五顷防团以下州军十顷京军监七顷通判大藩府八顷节鎭七顷防团以下州军六顷幕职官大藩府节鎭防团以下州军监县职田令万户以上六顷五千户以上各五顷不满五千户并四顷簿尉万户以上三顷五千户以上不满五千戸并两顷发运转运使比节鎭长吏武官职田部署顷畆比节鎭长吏钤辖比防团州长吏路分都监比节镇通判都监比大藩府判官监押比节鎭判官州军监当官员使臣职田不得过本处职官之数在县鎭监当不得过簿尉之数録事参军比本州判官判司比倚郭县簿尉一无职田处及有职田而顷畆少处并元摽得山石积潦之地不可耕植者限三年内检括官荒田并戸绝地土及五年以上逃田支拨添换其系官庄田见有人户出纳租课者不得一例支拨如逐县职田比今来所定顷畆数目不足即据见在重与上下衆官等第均分如地内有桑枣𬞞果之利者即以所收宜利约度比附逐处地利折充职田顷占客不得过三戸即不得令州县差人勾当及招畆其田许逐㕔自差公人勾当并招置客户每顷客户或遇灾伤并令捡灾伤官贠依例捡覆的实分数减放子利如逐处官员爲恐减下职田子利却一例不肯收接人户灾伤词状者并从违制定断其本官职田上见收子利尽底纳官如将地土影庇令免却合入差徭及抑配虚作租佃令岀课利入已者并以受所监临财物赃罪论所差勾当人亦行严断仍令提点刑狱司专切觉察辖下官贠职田欺弊犯者画时勘鞠施行内情理颇重失于觉察者本司官贠当议勘劾各降差遣或有该奏重定臣僚转官及差遣体例说不尽事理仰逐处起请闻奏一今后两地臣僚非有勲德善状即不得非时进秩或非次罢免者仍不以转官带职爲例一两省以上自来四年勘㑹转官今后并具履历取㫖一旧制京朝官三周年磨勘私罪并曾降差遣者四周年赃罪者五周年今后内外差遣京朝官无赃私罪者依旧三周年磨勘磨勘年限内犯私罪并公罪曾降差遣者四周年有入巳赃罪者五周年毎遇磨勘仰审官院先具元犯情理入巳不入已因依轻重并今度磨勘年限内有无劳绩及举主人数进呈取㫖如经两度取旨磨勘各有劳绩及有同罪举主三人以上又无私过者即依常例三周年磨勘更不先取㫖其到阙守候差遣人于指射路分内未有阙以前并受差遣以后待阙及得替赴任公程月日并许通计磨勘如守候差遣人于元指射合入路分内有阙不就则将守候差遣半年后月日并假限外及得替赴任公程外住滞日数并不得理入磨勘之限一今后京朝官上章陈乞并于中书审官院求就在京差遣者并五周年磨勘所有前后资考即许通计如因省府等处保举及准条贯差入在京勾当者依旧三周年磨勘即不得保举及选差见任两地并大两省以上及省府台谏官有服纪亲属入在京差遣一巳上差遣京朝官并陈乞在京勾当京朝官自降勑以前转官及一周年者将来且依旧制年限磨勘一次其巳得在京差遣未曾勾当却求外任者并听一今后文武臣僚善政异绩可爲衆范或劝课农耕厚获美利或差鞠狱累雪冤枉或在京监当库务能革大弊因省得钱物万数多者委所属保明闻奏量事迹大小特与改官不隔磨勘或陞陟差遣其幕职州县官未该磨勘而有上项劳政者亦与比类升擢如保明不实以上书诈不实论一朝官转至贠外郎须自任陞朝官后有安抚转运使提点刑狱或淸望官共五人同罪保举并三周年内无私罪者方得磨勘贠外郎转至正郎须自任贠外郎后有上项官五人同罪保举并三周年内无私罪方得磨勘巳上如举主不足五周年无公私过犯者亦与磨勘郎中转少卿监亦依此施行少卿监转大卿监并转谏议大夫并取圣选指挥一今后京朝官幕职州县官到审官院流内铨差注日仰铨院体量如有事状猥滥老疾愚昧之人不称事任并别取㫖本司不举仰御史台弹劾奏乞于陜西河东㳂边行赎法臣窃见陜西河东边计不足遂铸铁钱以助军费而民多盗铸日犯极典爲法之弊久将不堪臣观舜典曰金作赎刑又吕刑曰五刑不蕳正于五罚是虞舜周公皆用赎法孔子删书垂于后世明其可行之法也历代甞行今久不用人或疑之臣欲乞且于陜西河东㳂边次边州军行之候戎事稍息官不阙用则别从朝㫖今具条如后舜典曰金作赎刑吕刑曰五刑不蕳正于五罚五罚不服正于五过墨辟疑赦其罚百锾劓辟疑赦其罚惟倍剕辟疑赦其罚倍差宫辟疑赦其罚六百锾大辟疑赦其罚千锾汉惠帝民得买爵三十级以免死罪文帝输粟县官得以除罪武帝令死罪入赎钱五十万减死一等梁髙祖诏依周汉旧典有罪入赎外详爲条格以时奏闻齐武时以尚书令王亮侍中王莹仆射沈约等参定刑书其制刑爲十五等之差弃市以上爲死罪枭其首其次弃形二岁巳上爲耐罪言各随伎能而任使之也有髠钳五岁刑笞三百收赎绢男子六百疋又有四岁刑男子四十八疋又有三岁刑男子三十六疋又有二岁刑男子二十四疋罚金一两巳上爲赎罪赎死者金二斤男子十六疋赎髠钳五岁刑笞二百者金一斤十二两男子十四疋赎四岁刑者金一斤八两男子十二疋赎三岁刑者金一斤四两男子十疋赎二岁刑者金一斤男子八疋罚金十二两者男子六疋罚金八两者男子四疋罚金四两者男子二疋罚金二两者男子一疋罚金一两者男子二丈女子各半之五刑不蕳正于五罚五罚不服正于五过以赎论故爲此十五等之差一徒以上罪不赎一杖以下罪依下项一侵损于人者皆不赎一兵士公人不赎内公人不因公事私自失误者亦听赎一爲盗并造作诈伪及诬告论不干巳事者皆不赎一捕捉贼盗公人违限等罪不赎一兴贩私茶盬醖卖私酒并赌博人并不赎一所犯罪新条该赎至第三犯者不赎一衆人共犯一事合赎富贵不均者不赎内有物力愿与衆人纳罚钱者即皆听赎造意人不以贫富不赎一军人百姓同犯一事者不赎一应有䕃并老小疾患之类但旧条合赎者并依旧法每斤纳钱一百二十文足一旧条不该赎而今得赎者并取情愿之人其铜每斤纳钱一贯二百文足亦许以粟帛依时价折纳其钱无物赎纳者自依常法区分一逐县典押保举有行止会笔札曹司一名赴本州法司习学法律委本州长吏以下聚㕔试验稍通刑名义理即放归本县充法司候三周年捡断无失者与转一资有失误无赃私者五年与转一资一所断赎刑失错者官吏各凖其罪不以失减官典受赃者并以枉法赃论奏灾异后合行四事臣近日屡闻德音以灾异数见畏天罪已此实圣帝明王至仁之体也天下幸甚幸甚昨日宰臣等再奉圣旨不须谢过但自行事此又济时责实之要也臣等敢不惶恐思竭诚志以副宵旰之意臣观自古国家皆有灾异但盛德善政及于天下人不敢怨叛则虽有灾异而无祸变也如其德衰政暴兆民怨叛故灾异之出多成祸变也陛下今旣畏天之戒上忧宗社下忧生灵固巳得尧汤之心矣如更行尧汤之事使天下受赐其有灾异适足增陛下之盛德臣待罪辅臣经年无状四方多事未敢引退恐负君亲擢用之意臣窃观自祥符年后以至今日火不炎上之灾巳十数度又累有地震之异今夏蝗秋潦人多妖言虽陛下修德罪巳自可以动天地感鬼神而念及生民若不遑处臣请行此数事少助陛下救生民之万一惟圣心裁择一委天下按察使省视官吏老耄者罢之贪浊者劾之昏懦者逐之是能去谬吏而糺慢政也至于激劝善政之术即未着明其官吏中有畏上位之威希意望进或矫修廉节而争爲勐政求集事之名者务爲暴歛求尽公之称者专用深文政尚虚声人受实弊资产竭于科率举动触于刑宪生民困苦善人嗟痛此天下怨叛之本也秦以天下怨叛而亡汉以救秦之弊而兴臣请诏诸路按察官除常程糺察举荐外于辖下知州知县县令中别选㓗已爱民显有善政得百姓心如倚父母者各具有的实事状举三两人特与改官再任或陞陟委用如此则天下官吏知陛下忧赤子之心各务爱民求理不爲苛政足以息生民之怨叛也如所举不实仰御史台弹奏当议重行贬黜令别进呈唐时选刺史县令条目便乞约附施行一天下官吏明贤者绝少愚暗者至多民讼不能辨吏姦不能防听断十事差失者五六转运使提点刑狱但采其虚声岂能徧阅其实故刑罚不中日有枉滥其奏按于朝廷者千百事中一二事耳其奏到案牍下审刑大理寺又只据案文不察情实惟务尽法岂恤非辜或无正条则引谬例一断之后虽冤莫伸或能理雪百无一二其间死生荣辱伤人之情实损和气者多矣古者一刑不当而三年大旱着于史䇿以戒来代非虚言也况天下枉滥之法宁不召灾沴之应耶臣请诏天下按察官专切体量州县长吏及刑狱法官有用法枉曲侵害良善者具事状奏闻候到朝廷详其情理别行降黜其审刑大理寺乞选辅臣一贠兼领以愼重天下之法令捡寻自来断案及旧例削其谬误可存留者着爲例册一今诸道常平仓司农寺管辖官小权轻主张不逮逐处提点刑狱多不举职尽被州府借出常平仓钱本使用致不能及时聚籴每有灾沴及其遣使安抚虽民委沟壑而仓廪空虚无所振发徒有安抚之名且无救恤之实又国家养民之政本尚务农因民之利而利之则朝廷不劳心而民自养之矣臣请选辅臣一贠兼领司农寺力主天下常平仓使时聚籴以防灾沴并诏诸路提点刑狱今后得替上殿并先进呈本路常平仓斛㪷数目方得别奏公事移任者亦须依此发奏后方得起离仰司农寺常切糺举及委辅臣等速定劝农赏罚条约颁行天下一天下茶盬出于山海是天地之利以养万民也近古以来官禁其源人多犯法今又绝商旅之路官自行贩困于运置其民庶私贩者徒流兵稍盗取者绞配岁有千万人罹此刑祸是有司与民争利作爲此制皆非先王之法也及以官贩之利较其商旅则增息非多而固护之弊未能革者俟陛下之睿断尔臣请诏天下茶盬之法尽使行商以去苛刻之刑以息运置之劳以取长久之利此亦助陛下修德省刑之万一也奏赎法等三事臣数日前面奏三代帝王子孙緜远盖由积德之深臣请陛下日修至仁之德下及民庶以感动天地此圣嗣无疆之本也今有札子三道进呈内一道爲议赎法事即乞降出臣近覩诏㫖令御史台审刑院大理寺修编勑所同议赎刑此陛下至德深仁被于亿姓天下幸甚今谏官孙甫上言乞令大臣定夺施行臣欲乞特降圣㫖令中书枢宻院同与见议官员疾速定夺闻奏仍乞且赎杖罪巳下情理轻者所贵易行取进止臣闻唐武德九年八月十八日诏曰观省宫掖其数寔多悯兹深闭久离亲族一时减省各从娶娉自是宫中前后所出三千余人又正观二年十月二日太宗谓侍皆竭人财力朕所不取扫洒之余更何所用于是命尚臣曰妇人幽闭深宫情实可悯隋氏末年求採无巳此书右丞戴冑给事中杜正伦于掖庭西门拣出之臣不知今来宫中人数几多或供使有余宜降诏㫖特令减放以遂物性又省冗费亦人君盛德之事可以感动天意范文正公政府奏议上范文正公集范文正公集政府奏议卷下范文正公政府奏议下后学时兆文校正后学黄姬水校正后学李鳯翔校正十五世孙启乂同校十六世孙惟元同校边事奏陜西河北攻守等䇿臣蒙圣恩非次奖擢待罪两府日夜忧迫恐负陛下委用之意臣等诚无所长但塞下初还粗知边事不敢有隐臣等闻三代以还皆有戎狄之患以至侵陵中国被于渭洛齐晋逐之于前秦汉驱之于后中原始清人伦乃叙逮于西晋之弱群胡猾夏天寳之末石晋之际中国不幸皆罹其害自周世宗北征之后虽疆土未复夷夏稍分我祖宗奕世修僃大庇生民今西北二方复相交搆夹困中国元昊率先叛命兵犯延安次犯鎭戍杀伤军民曾无虚岁中国之兵讨伐未利而北虏举十万衆谓元昊是舅甥之邦责中国不当称兵此交搆之迹更何疑哉国家以生民之故增物帛以续盟好彼旣获利方肯旋师今乗西夏通顺之议又欲主盟邀功自尊大元昊屡战胜且倚北戎事势虽求通顺实欲息肩亦如比戎大获厚利候其物力稍丰可以举衆则必长驱深入有吞并关辅之志何以知之昨定川之战我师不利彼作伪诏诱胁边人欲定关中其谋不细盖汉多叛人䧟于穷漠衣食嗜好皆不如意必以符坚刘元海元魏故事日夜游说元昊使其非独元昊志在侵汉实汉之叛人日夜爲贼之谋也朝廷若从其通顺则北戎邀功自爲主盟下视中国要求无厌多方困我而终于用兵矣若拒绝其意则元昊今秋必复大举北虏亦必遣使问我拒绝元昊之故或便称兵塞外张势胁我国家至时宁不疑惧必于陜西选将抽兵移于河北未战而西陲巳虚元昊乗虚而来必得志于关辅此二虏交搆之势何以御之臣等思度是和与不和俱爲大患然则爲今之谋者莫若择师练兵处置边事日夜计略爲用武之䇿以和好爲权宜以战守爲实事彼知我有谋有僃不敢轻举则盟约可久矣如不我知轻负约我则乗彼之骄可困可击未必能爲中国患也臣等请画一言之一和䇿臣观西戎蓄祸积有歳年德明在时已闻僣拟元昊方壮遂肆凶骄外倚北戎内凌中国屡战屡胜未甞挫衂而乃辄求通顺实图休息所获者大利所屈者虚称然犹干请多端姦谋未测国家以生灵爲念不可不纳如唐高祖太宗应天顺人百战百胜犹屈于突厥当戎王始亡爲之举哀废朝三日遣百寮诣馆弔其来使其屈礼之甚也又太宗骑六骑于渭上见颉利与语复亲与之颉利旣退左右劝击之太宗谓我击彼败惧而修德后患必深乃周旋俯就使之骄怠一旦遣李靖擒之威振四极此盛王之谋也陛下如唐高祖太宗隆礼敦信以盟好爲权宜选将练兵以攻守爲实事彼不背盟我则抚纳无倦彼将负德我则攻守皆宜如此则结好之䇿未有失也二陜西守䇿元昊自来通顺之时岁受恩赐朝廷抚纳甚厚未甞有失尚犹时扰边境杀戮将吏曁叛命以来累次大举曾无沮败乃求通顺实蓄隂谋非屈伏之志也朝廷若以权宜许之更当严西久屯大兵供费殚竭减兵则守僃不足不减则物巳困臣等请縁边城寨愈加缮完使戎虏之心无所窥伺又久守之计须用土兵各谙山川多习战闘比之东兵战守功倍然縁边次边土兵数少分守不足更当于要便城寨招置土兵若近里土兵愿改隷边寨者卽迁其家而团集之况昨来庆州创起大顺城欲置振武保捷兵两指挥仍于永兴华耀土兵中召其愿守塞者而应募甚衆何则关内诸州土兵多在边上或得代归营而数月之间复出远戍岂徒星霜之苦极伤骨肉之恩征夫不保其家离妇颇多犯法人情不免久则怨起如得併迁其家于縁边住营更免出军父母妻子乐于完聚战则相救守则相安或谓若土兵携家居干塞下则全分请给其实尤多不然土兵月给差少又素号精强使之戍边于东兵数复可减然于逐路渐爲增益二年巳来方能整习固非一朝可骤改也又陜西新㓨保捷土兵其中尫弱不堪战陈者宜沙汰之使归于田畆旣省军费复增农力然后东兵三分中一分屯边以助土兵之势一分移入次边或屯关辅以息餽饷之困一分归京师以严禁卫之防彼如纳欵未变则东兵三分中更可减退又縁边无税之地所招弓箭手必使聚居险要每一两指挥共修一堡以完其家与城寨相应彼戎小至则使属户蕃兵曁弓箭手与诸寨土兵共力御捍彼戎大举则二旬之前必闻举集我之次边军马尽可勾唿驻于坚城以待敌之进退縁边山岅重复被之重兵必循大川而行先求疾速俟其得胜使我师沮而不出方敢散兵虏掠过越险阻更无顾虑我若持重不战则彼之重兵行川路中粮草无所给牛羊无所获不数日人马困弊彼之重兵更不敢越险又未能决胜必不得巳而散兵虏掠我于山谷村落中伏精锐以待之彼散掠之兵轻而寡弱可击可逐使散无所掠聚不得战欲长驱深入我则使诸将出奇以蹑其后欲全师以归我则使诸城出兵以乗其弊彼将进而有祸不三两举势必败亡此守䇿之要也三陜西攻䇿元昊巢穴实在河外河外之兵懦而罕战惟横山一带蕃部东至麟府西至原渭二千余里人马精劲惯习战闘与汉界相附每大举入冦必爲前锋故四戎以山界蕃部爲强兵汉家以山界属户及弓箭爲善战以此观之各以边人爲强理固明矣所以秦汉驱逐西戎必先得山界彼则远遁然后以河爲限冦不深入傥元昊归欵则请假和䇿以待之如未通顺或顺而翻覆则有可攻之䇿非穷兵黩武角胜于绝漠之外也臣等甞计陜西四路之兵总数几三十万非不多也然各分守城寨故每岁战兵大率不过二万余人坐食刍粮不敢动举岁岁设备常如冦至不知贼人之谋果犯何路贼界则不然种落散居衣食自给忽尔点集併攻一路故犬羊之衆动号十余万人以我分散之兵拒彼专一之势衆寡不敌遂及放败且彼爲客当劳而返逸我爲主当逸而返劳我若复用此计彼劳我逸则取胜必矣臣等请于鄜延环庆泾原路各选将佐三五人使臣一二十人歩兵二万骑兵三千以爲三军以新定阵法训练岁余候其精勇然后观贼之隙使三军掠于横山更进兵降者纳质厚赏各令安土拒者併兵急击必破其族假若鄜延一军先岀贼必大举来应我则退守边寨或据险要不与大战不越旬日彼自困彼势将溃归则我环庆之军复出焉彼若再图点集来拒王师则又有泾原之师乗间而入使贼奔命不暇部落携怨则我兵势自振如宥州绥州金汤白豹折姜等寨皆可就而城之其山界蕃部去元昊且远求援不及又我以坚城据之以精兵临之彼旣乐其土复逼以威必须归附以图安全三五年间山界可以尽取此春秋时吴用三师破楚之策也元昊若失横山之势可谓断其右臂矣矧汉唐之旧疆岂今日之生事也四河北备策臣等于陜西縁边颇究利害所陈三䇿必可施用而国家御戎之计在北爲大臣等敢不经心且北戎久强在后唐日以兵四十万送石高祖至洛阳立爲天子而还遂与石晋爲父子之邦邀求无厌晋不能支一旦衅起长驱南牧直抵京师虏石少主及当时公卿尽室而去幽燕遂䧟爲中原千古之耻尙未能雪国家以生灵之故与之结和将休兵养民有所待也及天下无事人人怀安不复有征战之议前年北虏骤变诡谋称兵燕蓟有背盟之变割地之请国家仓卒无僃难于用兵遂增重赂以续前好彼旣获利方肯旋师今乗元昊通顺之议又欲邀主盟之功其势愈重茍不大爲之备祸未可量臣等固请朝廷力行七事以防大患一密爲经略二再议兵屯三专于选将四急于教战五训练义勇六修京师外城七密定讨伐之谋一密爲经略者自河朔罢兵以来几四十年州郡因循武事废弛凡谋兴葺则罪其引惹昨朝廷选差转运使盖欲革去旧弊预爲之防然旣有本职则日爲冗事所婴未暇周虑请选有材识近臣假以都转运使之名暂徃经画使亲视边垒精究利害凡边计未僃者皆条上而更置之不出半年归奏阙下更令中书枢密院子细询访熟议经久之计若虏情骤变则我有以待之矣二再议兵屯者自来眞定府定州高阳关分爲三路其所辖兵马未甚整齐乃有一州兵马却属两路之处又未晓本路将来于何处控扼合用重兵若干又甚处只宜固守合屯兵若干及三路互相应援次第须差近臣徃彼密爲经略方可预定法制临时不至差失或事宜未动亦当相度兵马合那减于何处驻泊使就刍粮以省边费庶免先自匮乏至用兵之日重困生民三专于选将者委枢密院于合门祗候使臣巳上选人三班院使臣中选人殿前马歩军司于军旅中选人或有智略或有材武堪边上试用者逐旋进呈㩀选到人数以籍记之候本路有阙则从而差授如此则三二年间得人多矣四急于教战者于陜西四路抽取曾押战队使臣十数人更授以新议八阵之法遣徃河北阅习诸军使各知奇正循环之术应敌无穷五训练义勇者今河北所籍义勇虽约唐之府兵法制三时农务一时教战然未建府衞之官而法制不行号令不一须别选知州知县县令可治兵者并增置将校使人人各知军中之法应敌可用斯则强兵制胜之本矣六修京师外城者后唐无备契丹一举直䧟洛阳石晋无僃契丹一举直䧟京师故契丹之心于今骄慢必谓边城坚而难攻京师坦而无备一朝称兵必谋深入我以京师无备必促河朔重兵与之力战战或不胜则胡马益骄更无顾虑直叩澶渊张犯阙之势至时遣使邀我欲以大河爲界我旣无备将何以御从之不可拒之必难又振逼京师何以爲计若京城坚完则戒河朔重兵不与之战彼不能战则无乗势之气欲谋深入则前有坚城后有重兵必将沮而自退退而不整则邀之可也是则修京城者非徒御冦诚以伐深入之谋也汉惠帝时起六里内男女城长安二年而毕唐明皇时城长安九十日毕考法于古择利于今京城之修盖无疑矣然须二年成之则民不劳苦人不惊骇矣七密定讨伐之谋者彼幽燕数州人本汉俗思汉之意子系不忘太宗皇帝旣克河东乗胜北讨数州吏民望风请命惟幽州未破我军虚惊班师以来岁月緜远如天限其北无复轻议一昨盟好巳摇安保其徃当训兵养马密爲方略以待其变未变则我不先举变则我有后图指彼数州决其收复使彼思汉之俗复爲吾民成太宗皇帝赫怒之志雪石晋千古之耻则陛下之功如天如日着于无穷矣奏陜西河北画一利害事陜西八事一相度縁边城寨未坚牢处更加修完二陜西诸州土兵内招愿守寨者移爲边兵三新刺保捷土兵内有尫弱不堪战阵者减放归农四移减东兵入次边州军驻泊以就粮草有事宜则勾赴边上五縁边弓箭手逐一两指挥各筑堡子居住六逐路差人密切先相度下山川要害可控扼处并可伏兵之处七逐路各选将佐三五人使臣一二十人歩兵二万骑兵三千以备攻战八相度下横山一带要害之地如进兵攻讨则据险修寨以夺其地就降其衆河北五事一遣才臣权领河北转运使密令经度边事二再议河北三路合屯兵去处三委枢密院于合门祗候以上选人三班院于使臣中选人逐十日或一月具选人数进呈四于陜西抽拣战队使臣十数人授以新议八阵之法教习诸军五河北州县专选知州知县县令可以治兵者敎习义勇并增置将校奏元昊求和所争疆界乞更不问臣窃观史籍见前代帝王与戎狄结和通好礼意甚重非志不高而力不足也盖惧边事不息困耗生民用兵久之必生他变而爲社稷之忧如汉高帝唐太宗身经百战大服天下不敢黩武而屈事戎狄者正爲此也及其国力强盛将帅得人则长驱破虏以雪天下之耻今北虏西戎合谋并力夹困中原西兵数年未能平定近方遣使徃复以议通顺而延州塞门并河东丰州之地旧有属户居之则爲我利自元昊驱掠西去遂爲隙地中国利害不系于此今衆议须欲复得塞门以全疆土借如祖宗朝北䧟易州西失灵夏及其和好皆略而不言耻以前失之丑而求无用之地也今西戎恡不足与争但名体巳顺余可假借以成和好然后重议边事退移兵马减省粮草须我生民勤我稼穑选将练士使国富民强以待四夷之变此帝王有道之术社稷无穷之富也如欲与戎狄理曲直决胜负以耗兆民以危天下语之则易行之实难臣备位二府当思安危大计不敢避人谤议上下其说累陛下包荒之德以重增宵旰之忧臣不胜迫惶恐之至奏爲陜西西路入中粮草及支移二税臣窃见陜西四路各屯重兵所入中粮草又无定数并支却京师钱帛久而行之府库须竭又支移关辅二税徃边上送纳道路险阻百姓劳费亦巳凋弊至于转运司经画财利应副边上每年亦无定额纵使元昊纳欵未能顿解边兵悠久何以支济自来朝廷巳差逐路经略兼计置粮草即未责事任伏望圣慈指挥更选差朝臣四人充陜西四路经略计置判官专管本路税赋课利及图回营田等事仍令三司将逐路军马并见在粮草数目约度今后毎年各计入中若干石于京师支给见钱比旧日十分中减下三分各令陜西转运司约度逐路税赋课利数目外每年各令支助钱帛若干旣粮草钱帛皆是定额自然各务省节须拣精锐养赡及将蕃部弓箭手相兼使用不更占冗兵旣㳂边入中有数必自那移军马入次边及近里州军驻札其四路经略计置判官便当知州差遣与本路经略使及知州军等如能依此减省入中万数及图回财用不至亏误即加奖擢此军国之大计乞圣慈留意奏论陜西兵马利害臣窃知陜西禁军厢军不下二十万衆防秋在近必须养育训练以期成功在乎丰以衣食使壮其力积以金帛示有厚赏牛酒以悦之律罚以威之如此则兵有闘志将以增气虽二十万衆合爲一心有守必坚有战必强平冦之期臣可卜也若饥不足其食寒不足其衣出无壮力入无厚赏军有退志将必丧气虽二十万衆或有二心守则不坚战则不强平冦之期未可卜也于弓箭手民兵肯战守之时事须赏劝所用金帛诚须大备今陜西百姓巳虚三军未振或闻三说之法可以备边以臣所见今㩁货务商客才有一百来名纵许于陜西河东路以三说入中即縁商客未多且可少助粮草而巳若金银钱帛则岁时之内必难充足臣所以请放行向南盐客使客旅入纳粮草并金银钱帛数更有逐处富实之家不爲商旅者必须以利劝之臣请逐处劝诱入纳上件物色一件纳及得万数除给与向南末盐交钞外更与恩泽一万贯者与上佐官三万贯者京官致仕如曾应举到省与本科出身除家便官愿班行安排或不就差遣者亦听所贵防秋之期颇有边备乞朝廷速爲大计使百姓乐输三军乐战则夷狄不利中外无忧山海之利何足以吝国家安危之计在圣心英断天下幸甚奏陜西主帅带押蕃落使臣窃见环庆路熟户蕃部约及二万人内只蕃官一千余人各有请受毎人惟有料钱亦无月粮衣赐所费少于养赡长行兵士皆能辛苦熟于战闘如抚驭之间恩威得所大可防托边界减得兵马今来环州种世衡原州蒋偕抚驭蕃部最有畏爱缓急可以唿集使唤欲乞朝廷先授此二人兼管辖蕃部使所贵激劝边臣于熟户用心专加统领缓急使唤渐可减得戍兵万数其四路主帅亦令依旧时节度并带蕃部使奏乞宣谕大臣定河东捍御䇿臣窃见契丹遣使来朝廷言欲西征今边上探报皆称契丹大发兵马讨伐呆家族并夹山部落及称亦与元昊兵马相杀又报元昊亦巳点集左厢军马旣是二国举动大兵必有大事以臣料之夹山等蕃部小族岂二国尽举大兵攻讨此可疑一也又元昊自来惟倚契丹侵凌中原今无大故何敢便与契丹相絶而举兵相持此可疑二也自古圣贤议论皆称夷狄无信今朝廷便欲倚凭此可疑三也前来契丹邀中国进纳物帛欲屈伏朝廷元昊僣号扰边屡擒将帅如盟信可保何至此今日之举又可疑四也河东地震数年占书亦主城䧟今二国之兵萃于彼方此又大可疑五也又边上探得契丹遣使二道至南山宁化军岢岚军后面觑歩谷口道路此又大疑六也设或二国不守盟信卒然奔冲以数十万衆乗不备而来河东军马不多名将极少衆寡不敌谁敢决战此大可忧一也契丹素善攻城今探得点集床子弩并砲手皆攻城之具与昔时不同况元昊界无城可攻如却入汉界併攻三两城破而屠之则其余城乗风可下此大可忧二也万一此度却未奔冲以取中国之信使安于疑爲后举之䇿此大可忧三也今乞圣慈顾问大臣如契丹可以保信必不入冦亦不与元昊连冲则乞今日同署一奏纳于御前使中外安静不更忧疑他日或误大事责有所归如大臣不敢保信则乞指挥大臣今日更不归㕔便画御捍之䇿抽何路军马用何人将帅添若干钱帛据何处要害如此定策犹恐后时不能当二虏之势或更因循度日直候大冦入境然后爲谋则河东一倾危逼宗社臣待罪两府义当极论不敢有隐系圣断处之奏乞拒契丹所请绝元昊和约臣窃见契丹来书谋事在邀功势将构难还答之际尤宜愼重一书中言元昊于中国名体未顺特爲朝廷行征讨其邀功之意又大于前若许他此举将来何以礼报此一难也一书中次言请朝廷绝元昊窃观元昊所上书削号称臣名体颇顺虽未爲诚信茍遣人来纳誓书朝廷何辞拒之元昊昨来纳欵尚不肯言契丹指踪朝廷岂可言契丹之意以拒其和如无名而拒则我自失信而从契丹之请此二难也一元昊于契丹从来未闻有不臣之状或实于他边界曾有相伤况是三二百户彼亦自可问罪何故便要朝廷绝元昊进贡若朝廷因而从之苟元昊不日却谢过于契丹又纳其请则与元昊依旧相连我与元昊怨隙转大朝廷一失其守长四夷轻中国之心此三难也一契丹今来逼朝廷绝元昊之欵我若不敢违拒而据从之将来契丹却称元昊巳谢过设盟更不讨伐却逼朝廷与元昊通和是朝廷巳失所守岂能更抗契丹之辞此四难也一朝廷若以契丹之故阻绝元昊大信一失将来却以何辞与他和约纵巧能设辞元昊岂肯以前来所许屈伏于朝廷必乗我之失大有唿索此五难也一元昊或纳誓书旣不可阻今契丹所请或即阻之诚朝廷之所重也然契丹元昊本来连谋今日之情未可凭信臣请朝廷建御捍之谋以待一虏不必求二虏眞伪之情边事如此恐误大计不敢不言奏爲契丹请绝元昊进贡利害臣窃见契丹来书称朝廷曾请契丹止遏元昊今闻名体未顺遂举兵讨伐又请朝廷绝元昊进贡契丹安肯爲朝廷特举大兵以讨元昊此不可信一也若自与元昊有隙必行讨伐其人使卽合坚请阻绝元昊何却只问杨守素徃来次第是无必讨之意此不可信二也余靖等今有见虏主亲信须指挥夏州令杨守素入南朝勾当必是动有关报今来虏使却言北朝并不知子细此不可信三也万一契丹必有深隙须行讨伐必坚要阻绝元昊岂暇问于南朝名体顺不顺显是契丹虚称爲朝廷西征驻重兵于云朔如元昊以誓书未立入冦河东亦足相爲声援得至则享厚利如元昊更不入冦纳誓书于朝廷则契丹自爲因行讨伐使元昊入贡以此爲功而驻兵云朔以邀重报是契丹进退有利而俱爲我害也臣谓朝廷今日答书则易将报必难而专于致赂欲满虏志则契丹大兵岂肯虚举而善退愿朝廷熟虑此是先且大议备边之策然后遣使徃来使虏知我有备无必胜之理则亦可以遏其邀功求报之心纵背盟好亦有以待之少减生灵之祸奏乞将边任官贠三年满日乞特转一资臣等窃见陜西河东㳂边州军城寨主兵武臣并都监巡捡寨主监押等自来与诸处武臣班行一例五年磨勘旣劳逸不均又迁转无别是致各图优稳不就边任以此将佐而下常患乏人况战守之地责其死节苟循常规将何以劝臣等欲乞朝廷别立条制应陜西河东㳂邉州军满三周年者并与特转一资不隔磨勘所贵边上例各得人爲经久之备奏乞重定战功赏格臣等窃见用兵以来战阵行赏逐处起请所见各异或谓须要首级或谓当録阵前得力之人至于使臣军贠并不许手下人所获分数亦与士卒一般校功是以人无适从㝡害边事臣等欲乞朝廷将元定赏格并诸处起请条贯重行定夺颁下诸路所贵军中知信第赏无差臣范仲淹臣韩琦奏乞编録縁边部署司条贯宣勑事臣等窃闻朝廷已议差官删定天圣编勑所有诸路㳂边部署司前后承受宣勑条贯不少当用兵之际再合参详兼虑诸处多有漏落臣等欲乞朝廷指挥诸路㳂边部署司令具録前后宣勑条贯候到亦令相度编録如一司一务编勑之例须下逐处各令遵守臣范仲淹臣韩琦奏乞差新转京官人充㳂边知县事臣等窃见陜西河东河北㳂边次边州军当用兵备冦之际逐县令长尤要得人自来除合差京朝官外其余并从铨司拟注别无选择之法臣等欲乞特降指挥今后陜西河东河北㳂边次边州军三千戸巳上县令贠阙并差奏举磨勘新转京官人充塡与当西川差遣所贵边远之地人受其赐亦使才俊之流谙练边事他日选用不乏人臣范仲淹臣韩琦奏乞免关中支移二税却乞于次边入中斛㪷臣窃见陜西数年以来科率百端民力大困州县督责不能存济兵间㝡爲民患者是支移税赋转般斛㪷赴延州保安军山坡险恶一路食物草料常时踊贵人户徃彼输纳比别路所贵三倍比本处州县送纳所费五倍害民若此实非久计臣等欲乞朝廷指挥都转运司体量关辅今来灾旱民力困乏如边储有备其二税与免支移并边上入中斛㪷大段价高岀却京师见钱银绢万数浩瀚亦令相度权于次边州军入中所贵减得官中贵价旣次边有备则毎遇事宜稍慢可以退那军马于次边就食粮草旣稍苏民瘵又不误军期如此守边庶爲得䇿奏乞许陜西四路经略司回易钱帛臣等窃以西陲用兵以来㳂边所费钱帛万数浩瀚官司屈乏未能充用其鄜延等四路帅臣虽有管本路粮草之名然转运司终是本职故不敢专行计置若不委之经度即边计常是不足臣等欲乞特降指挥下鄜延环庆泾原秦凤路经略使司应本路州军所管钱帛并许选差除廉干使臣公人等任便回易其收到利钱明入省帐收附所有勾当人等如能大段回易得利息委本司具数保明闻奏特与相度酬赏所贵有助军费少纾民力奏策试方略等人各与縁边差遣事臣等窃见河北陜西河东自来策试方略并南省特奏名受恩泽人或未该放选及不理选限者虽程试之下隅不及等或晓习边事经历艰苦或乡曲有誉年未衰退若只假以虚名实恐多有遗滞况㳂边次边小处判司簿尉并鎭寨中务场常是阙官或于近里差官徃彼勾当到本处却阙官员甚有废事臣等欲乞特降指挥下河北陜西河东转运司应本路䇿试方略并南省特奏名人得杂出身试衔斋郞等未该放选及长司马士文学助教等并不理选限者如愿入边远即相度年未衰老有心力行止勾当得事之人具保明申奏与注陜西㳂边次边小处判司簿尉内监㩁新置酒税等场务者只与驿劵更不支本官料钱臣范仲淹臣韩琦奏乞减武臣充提刑及令枢密院三班选人进呈今西北二方交困中原骁盛如此国家御捍实在三边不惟战将乏人其知州知军并驻泊都监大寨寨主常要有心力人勾当方可主兵马安缉蕃部严治城寨体探事机今来诸路提点刑狱多占却心力使臣或边上仓卒要人终是怯惧不堪任使欲乞特降圣㫖诸路提点刑狱除川广福建路依旧差文臣武职相兼外其余路分只令文资勾当却留武职拣选少壮有精神者并与三路边上差遣令惯习边事或年甲虽高素有心力未至衰老者亦可充边上知州军驻泊都监勾当颇济事务如无精神心力则是不材之人岂堪爲按察之官澄淸部下因此便可退入闲慢差使庶免取笑四方仍乞委枢密院除选拣上项提点刑狱使臣外更常切于武臣中选人及令三班院亦常选人逐月一度具选到人姓名闻奏引见与㳂边次边差遣所贵边上多得有精神心力之人旣久于其事则渐增胆勇缓急可用此乃养育将材御备戎冦之要也至于川广荆湖近蛮之处亦乞重选知州军都巡检等以鎭抚边界存活生民奏乞拣选徃边上屯驻兵士臣窃见去年以来自京差拨禁军徃陜西边上屯戍内有诸处鄕军顾到经贩之人并向南诸处厢军拣上添塡逐指挥内有小弱怯懦之人道路指笑及到边上不堪披带教阅虚破禁军诸般请受支赐今来又差发兵士五千人徃秦州添屯并续有诸军发徃边上替换欲乞指挥下殿前马歩军司应在京及畿内诸军今来并向去合起发徃边上兵士并须逐指挥依次勾来本司子细拣选下小弱不堪披带之人更不令发徃边上其拣下小弱人数内元系在京诸司库务并外路厢军如却愿归本处旧指挥者并令送还内有身材比旧等様小三两指却少壮得力者即不得拣下所有年老病患之人即等第与剰贠安排其逐指挥人贠年老疾患不得力者亦便拣选别与安排却于本指挥向下人员十将内拣选得功并武艺高强人升一两资权管勾当候转贠日依本资施行如本指挥人员十将内无可选拣即于以次指挥内选拣令权管补塡勾当所贵在路便有干了军贠部辖各得齐整不至依前作过其所差兵士本营在外州军府者即委逐处长吏都监监押依此拣选起发仍乞指挥诸路部署司将去年秋后差到屯驻驻泊并今后差到兵士并依此拣选施行讫逐旋开坐闻奏奏乞拣㳂边年高病患军贠臣等窃见用兵之处诸军内若有指挥使贠寮得力则不唯训练齐整兼临阵之时各能将领其下士卒方肯用命若人员不甚得力则向下兵士例各骄墯不受指踪多致退败显是军气强弱系于将校今来边上诸军人员甚有年老病患全不得力之人兼更有见阙人数不少若不早行选择则恐将来依前悞事臣等欲乞朝廷于都知押班及近上内臣内选差谙历边事者三贠内二贠徃陜西路一贠徃河东路计会逐处经略部署司勾集管下屯驻驻泊就粮诸军人贠司共拣选如内有年高脚手沉重并疾患尫弱不堪披带及愚戅全无精神不能部辖者并开坐申奏内屯驻驻泊人贠一面发遣赴阙别与安排所有就粮指挥人贠即更于逐人名下各令指射愿管厢军去处闻奏仍勒在本营听候朝㫖候拣选毕即据指挥见阙人数便于诸军十将以上拣选甞有功劳者并武艺高强得力之人升一两资给帖权管候将来转贠却依本资叙迁所贵将校得人士卒增气臣范仲淹臣韩琦奏乞于散直等处拣有武勇心力人臣窃知散直并下班殿侍内甚有经历喫得辛苦之人可以边上使唤乞特降指挥下殿前司于散直下班殿侍内拣选或有心力并具姓名闻奏当议再行拣选内曾有过犯人如武勇岀伦亦别具姓名闻奏本班人贠不得抑遏漏落当行勘断其拣到人数别分等第内上等人及识文字者差在阙人员处权管勾当三周年无过犯得力者令逐处保明奏取㫖使与转三班差遣权管与依转贠例逓迁安排有功劳者特行升擢大段胜于年老转贠之人有误战敌縁西北事大常须先选人在军中使唤以备边事荐举奏爲荐胡瑗李觏充学官臣闻臣之至忠莫先于举士君之盛德莫大于求贤泰通之朝岂敢隐黙臣窃见前密州观察推官胡瑗志穷坟典力行礼义见在湖州郡学教授聚徒百余人不惟讲论经㫖着撰词业而常教以孝弟习以礼法人人向善闾里叹伏此实助陛下之声教爲一代美事伏望圣慈特加恩奖升之太学可爲师法又建昌军应茂才异等李觏丘园之秀实负文学着平土书明堂图鸿儒硕学见之钦爱讲贯六经莫不赡通求于多士颇出伦辈捜贤之日可遗于草泽无补风化伏望圣慈特令敦遣延于庠序仍索所着文字进呈则见非常儒之学取进止奏边上得力材武将佐等第姓名事臣等在边上体量得材武可用将佐人数如后第一等泾原路部署狄靑有度量勇果能识机变鄜延部署王信忠勇敢战身先士卒环庆路权钤辖知环州种世衡足机略善抚驭得蕃汉人情环庆路钤辖范全武力过人临战有勇第二等鄜延路都监周美谙练边情及有武勇知保州安军刘拯有机智胆勇性亦沉审奏凤路都监谢云行勇力有机今之骁将延州西路巡捡使葛宗古弓马精强复有胆勇鄜延路都监谭嘉震勇而有知战守可用泾原路都监黄士宁刚而有勇可当一队鄜延路钤辖任守信能训练有机智泾原路都监许迁训练严整能得衆情秦凤路钤辖安俊勇而有辩仓卒可使环庆路都监张建侯知书戢下可当军阵鄜延路都监张宗武精于训练可僃偏禆数内刘拯张建侯张宗武虽曾改转一资比诸将未至优异臣等今同罪举保此三人巳各转两资及移易差遣再奏乞蒋偕转官知原州臣等窃见泾原路西北有鎭戎军并山外城寨及东北有原州㝡逼贼界又原州管下有明珠㓕藏康奴等蕃部常与西贼相连作过㝡爲强恶若原州一面鎭静则本路只御捍西北一路易爲兵力所以原州须要用心官员在彼昨来臣某爲覩朝廷降勑差北作坊副使蒋偕知泾州遂乞与本人转一正使改知原州照管上项一面蕃部寻奉勑就差知原州即不蒙改转官资縁本人自祕书丞制置青白盐使相次该磨勘又差遣合入提点刑狱兼是准诏勑举换右职即与近下差遣祕书丞自乞换右职人不同况泾州是近里节鎭原州是极边小郡比爲借其才干非有过犯虚降却本人差遣兼本官到任巳过半年州界蕃族别无骚动伏望圣慈特与转一正使依旧本路驻泊都监知原州臣范仲淹臣韩琦奏举雷蕳夫充边上通判臣等窃见祕书省校书郞佥书泰州观察判官㕔公事雷蕳夫昨蒙朝廷敦遣起于草泽佐幕以来僃见通敏求之多士得爲异才欲乞圣慈特加奖擢与转一官就差充边郡通判庶观能效可进荣阶若不如所举臣等甘当同罪臣范仲淹臣韩琦奏举姚嗣宗充学官臣等窃见环州军事判官监庆州粮料院姚嗣宗䇿试方略考在优等效官边郡不违险阻文笔竒峭有古人风格兼通经术冝置国庠欲乞圣慈特受一学官候通前任成四考日与转原官若不如举状臣等甘当同罪臣范仲淹臣韩琦奏马怀德乞转合门祗候青涧城都监臣等窃见延州青涧城兵马监押侍禁马怀德曾爲透漏蕃贼降差监当本路体量得前人有武勇心力却奏留在边上使唤自后掩杀蕃贼破荡族帐累度得功只是转一资酬奖其人实堪充将佐部领军马御捍边方兼种世衡曾乞纳所转官资却与本人升擢伏乞圣慈特与转合门祗候充延州青涧城都监臣范仲淹臣韩琦奏乞酬奖张信臣等窃见环庆教押军阵奉职张信自殿侍在边上累次与西贼闘敌前在延州赵瑜等手下作前队杀退蕃贼得赵瑜等银盌衣服后来赵瑜等并转三资张信即未曾酬奖其人气豪胆勇武力过人爲一时之勐士在指使中少见其比欲乞朝廷特与改转一侍禁送种世衡手下管押军队分擘与禁军一两指挥专切敎习独作一队爲竒兵使唤必能身先士卒以立胜功臣范仲淹臣韩琦奏乞差宣抚副使臣奉勑差充陜西路宣抚使续奉朝㫖体量于次边入中粮草事臣旣蒙朝廷重寄须体量逐处将帅勇弱官吏能否那移军马并相度钱谷利害求访民间疾苦照管縁边蕃部料度冦情经画胜势以分朝廷万一之忧非臣之愚可能独干衆务臣昨日入对乞圣慈更选臣寮一员与臣同徃每事议而后行庶少差失伏乞早降指挥兼臣巳奏乞免罢御筵钖赍虽添差一员不至劳费再奏乞召试前所举馆职王益柔章岷苏舜钦等臣昨在枢密院日举文行有名之士十人堪充馆阁职事乞取声称着闻者先次召试自臣过中书后商量谓所举人多不可一齐召试欲候其中更有淸望官举者即先次施行今所举人内殿中丞王益柔巳有杜衍先曾举奏太常丞章岷又有王尧臣蒋镗举奏大理评事苏舜钦亦有王拱辰举奏此三人并有清望官举荐又见巳到京及待阙未赴任欲乞降圣㫖便与一试仍乞指挥学士院各试文论二首足以观其才识不令更试诗赋恐词艺小巧无补大猷况朝廷擢才之际宁使滞淹不同寻常陈乞之人更延资考奏殿直王贵等臣有随行指使右班殿直王贵殿前指挥使出职在边上三年有余右班殿直徐正殿前指挥使出职在边上二年半各好人材弓马累度随军出入勾当兵马须得干办三班奉职郭庆宗曾经战闘得功及有心计缓急使唤得力上件三人并堪边上任使欲乞朝廷各转一资充㳂边寨主监押如未有员阙即目令随行指使候到边上遇有阙处即具奏差取进止奏杜曾张沔臣窃闻朝廷欲差杜曾判大理寺张沔河北路转运使杜曾详明法令必能称职张沔廉谨精懃搢绅所许钱谷重难实所谙练兼本官自可三司副使发运使之任縁河朔屯师右武之地当选人经营一面爲用兵之备伏望圣慈委大臣再加铨择庶免颇有改更奏举张去惑许元臣窃覩国家用兵以来急于财利虽百姓大困更难刻剥三军不足又须经营莫若求通敏之才省枉费之用庶几下不生怨上不乏须臣窃见殿中丞监在京榷货务许元才力精干逹于时务伏望圣慈指挥取索榷货务勾当过有劳绩特与超转一官差充江淮制置发运判官必能减省冗费䟽通利源不害生民胥助军国又臣切见宁州通州着作佐郞张去惑素有时材不避艰苦昨庆州修大顺城建事之初日有冦至人情畏惧却求中辍遂差张去惑徃彼劝谕将佐昼夜兴功衆乃同心方能集事兼于宁州专管修城或创修山城功料浩澣并以了毕防城战具皆精办臣昨同罪举本人乞改一官充陜西转运判官巳奉朝㫖依奏候有阙即差今来陜西省罢转运判官其张去惑自合别与差遣伏望圣慈差监在京榷货务替许元勾当臣所举此二人若不能办济臣甘失举之罪奏杜𣏌等充馆职臣闻书曰先王坐以待旦旁求俊乂盖天下治乱系之于人得人则治失人则乱故先王尽心焉臣伏覩朝廷两府任人多擢于两制词臣必由于馆殿是馆殿爲育材之要府岂宜贤俊不充至于衰索唐太宗置文馆延天下贤良文学之士令更宿直听朝之暇引入内殿讲论政事至夜久方罢今馆合臣寮率多清贫侨居桂玉之地皆求省府诸司职任或闻在馆供职者惟三两人甚未称陛下长养群材之意臣切见虞部贠外郞杜𣏌太常丞章岷祕书丞尹源祕书丞张掞殿中丞王益柔殿中丞吕士昌大理寺丞苏舜钦大理寺丞楚建中环州军事判官姚嗣宗国子监直讲孙复或文词雅远可润皇猷或经述精通能发圣藴伏望圣慈委中书相度其间声实巳着者乞不限资任先次召试各补馆职或有未协公议者乞加询采更候悉其才行即赐施行今后馆阁臣寮供职经二年不就诸司职任者乞特与恩例差遣庶令英俊之游日玩典籍不亲米盐之务专修经纬之业长育人材无尚于此臣窃闻太宗皇帝慕唐文皇之英风特建祕阁与三馆并崇听朝之余时或游幸此祖宗盛事不爲不重今馆阁供职贠数至少臣方敢上言所举虽多皆搢绅有闻之士更在朝廷取择臣谓天下至大圣人其难之纲纪或隳虽治必乱俊哲所聚虽危必安今边鄙尚虞旰未暇正宜广捜时彦大修王度以固其本之时也惟圣慈留意奏乞将所举许元张去惑下三司相度任使臣近与宰臣上殿因议财用不足蒙赐德音谓宜选诸路转运使臣寻面对云转运司得平和之人则可得刻剥之人则百姓受弊㝷奉圣㫖民惟邦本不可侵扰臣退而思之以江淮制置发运司爲财赋之要地㝡宜得人使二员互换上京所辖诸州不暇巡历臣切见监在京榷货务内殿中丞许元智识通敏可干财赋复能爱民不爲侵刻遂举充江淮制置发运判官又着作佐郞通判宁州张去惑昨在边陲实经烦使遂举监在京榷货务替许元此二人臣曾举充陜西转运判官巳奉圣㫖依奏候有阙日与差旣是转运判官资地今来举充上件职任未至过越切见朝臣宋缄陈执礼爲因王钦若妻并宋绶妻陈乞在京监当有台臣上言不当巳奉圣㫖改差臣在枢密院日所举许元张去惑勾当钱谷虽与前人陈乞事体不同亦虑三司别有长才可举伏望圣慈指挥三司副使相度此二人之才如不堪上件任使即别举朝臣庶协公议奏雪滕宗谅张亢臣昨日面奏滕宗谅事当天威震怒之际臣言不能尽又章得象等不知彼中事理虚实皆不敢向前惟臣知从初子细又只独自陈说显渉党庇宗谅虽巳行勘鞫必能辩明虚实然有未逹之情须至上烦圣听今具画一如后一梁坚元奏滕宗谅于泾州贱买人戸牛驴犒设军士臣切见去年葛怀敏军败之后向西州军官贠惊忧计无所出泾州无兵贼马巳到渭州只是一百二十里滕宗谅起遣人戸强壮数千人入城防守其时兵威巳沮又木冰寒苦约十日军情愁惨得滕宗谅管设环庆路节次䇿应军马四头项一万五千余人酒食柴薪并足衆心大喜当仓卒之时有此才力虽未有大功显是急难可用之人所以举知庆州縁其时贼马逼近收买牛驴犒军从有亏价情亦可恕一梁坚奏滕宗谅在邠州声乐数日乐人弟子得银楪子三二十片者臣与韩琦到邠州筵会一日其时衆官射弓各将射中楪子散与过弓箭军人及妓乐即非宗谅所散与人而罪归于滕宗谅又云士卒怨嗟况边上筵会是常当直军人更畨祗候因何得其日便有怨嗟一梁坚奏称滕宗谅到任后使钱十六万贯其间有数万贯不明今来中使体量却称只是使过三千贯入公用巳有十五万贯是加诬钱数料是诸军请受在十六万贯之内岂可诸军请受亦作宗谅使过臣在庆州日亦借随军库钱回易得利息二万余贯充随军公用支使外却纳足官本今来宗谅所用钱数物料必亦是借官本回易所得将充公用一环庆一路四州二十六寨将佐数十人兵马五万自宗谅勾当已及八九箇月并无旷阙边将军民亦无词讼处置蕃部军马公事又无不了若不才之人岂能当此一路一边上主帅若不仗朝廷威势何以弹压将佐军民使人出死力御捍强敌宗谅是都部署经略使一旦逐之如一小吏后来主帅岂敢便宜行事亦无以立威人皆知其自不可保且将帅树威者是国家爪牙之威也须假借势力方能集事一防秋是时主帅未有显过而夺其事任将令下狱若遇贼兵冦境未知令何人卒然处置此路又差王元权之况王元在河东沮法巳曾责降今且在边上备贠岂可便当一路委寄恐更误事一宗谅旧日疎散及好荣进所以招人谤议易爲取信一台谏官风闻未实朝廷即便施行臣目击非虚而未蒙朝廷听纳臣若是诳妄之人不当用在两府旣有目覩之事岂可危人自安误陛下赏罚兼西北未宁见捜求稍可边上任用之人即加奖擢岂宜逐旋破坏使边臣忧惕不敢作事虽国家威令不可不行须候见得实情方可黜辱臣欲乞朝廷指挥宗谅且在任勾当委范宗杰在邠州一面勘鞫干连人并将巳取到庆州钱帛文帐磨勘如宗谅显有欺隐入巳及乖违大过即勾宗谅勘鞫如无乖违大过又无欺隐入已即差人取问分析縁由入急逓闻奏别取进止所有张亢亦奉圣㫖令便勘鞫臣体量得张亢不能重愼爲事率易昨在渭州亦无大段过犯乞委范宗杰一就勘鞫干连人依勘滕宗谅事行遣闻奏仍乞以臣此奏宣示台諌官候勘得滕宗谅张亢却有大段乖违过犯及欺隐入已仰台谏官便是弹劾臣甘与二人同行贬黜臣所以极言者盖陛下委寄边臣使一向外御而无外忧之祸则边上诸路人人用心不至解体有误大事再奏辩滕宗谅张亢臣闻议论太切必取犯颜之诛保任不明岂逃累已之坐彛典斯在具寮式瞻臣自边陲误膺奖擢授任不次遇事必陈切见故监察御史梁坚弹奏滕宗谅于庆州用过官钱十六万贯有数万贯不明必是侵欺入巳及邠州宴㑹并泾州犒设诸军乖越不公至圣慈赫怒便欲罢去臣縁在彼目击虽似过当别无切害不曾有一兵一民词讼至于处置边事亦无疎虞臣遂进谏乞圣慈差官勘逐具与辩明未销挫辱恐误朝廷赏罚又有上言张亢骄僣不公臣亦乞根勘辩明或无深过如有大叚乖越侵欺入已臣甘同受贬黜臣所以激切而言者非滕宗谅张亢势力能使臣如此竭力也盖爲国家边上将帅中未有曾立大功可以威衆者且遣儒臣以经略部署之名重之又借以生杀之权使弹压诸军御捍大冦不使知其乏人也若一旦以小过动摇则诸军皆知帅臣非朝廷腹心之人不足可畏则是国家失此机事自去爪牙之威矣唐末藩鎭多杀害逐去节度使于军中自立帅臣而当时不能治者由帅臣望轻易于摇动之故也今燕度勘到滕宗谅庆州一界所用钱数分明并无侵欺其毁却泾州前任公用磨勘到干连人只称有送官贠等钱物亦不显入已又是元弹奏状外事件所有张亢借公用钱买物事未发前巳还纳讫又因移任借却公用银却留钱物准还皆无欺隐之情其余罪状多未摭实其干连人党盛寒之月久在禁系皆是非辜若令燕度勘问二人旣事非确实必难伏辩或逼令认罪又是陛下近臣不可辱于狱吏或至录问有辞即须差官再勘其合干人党转不聊生兼边上臣寮见此深文谓朝廷待将帅少恩于支过公用钱内搜求罪戾欲䧟边臣且寨下州郡风沙甚恶触目愁人非公用丰浓何以度日岂同他处臣寮优游安稳坐享荣禄陛下深居九重当须察此物情知其艰苦岂可使狱吏爲功而劳臣抱怨臣欲乞圣慈据燕度奏到事节特降朝㫖差使臣二人赍去取问滕宗谅张亢如实是巳犯便仰承认当议量情亲断如别有縁由亦具分析闻奏候到见得别无枉抑便可取㫖断遣如有异同即乞朝廷别选官勘鞫免致冤滞其干连人且乞指挥放出知在臣则巳有不合保此二人罪状乞圣慈先次贬黜免令臣包羞于朝受人指笑傥圣慈念臣不避艰辛尚留驱使即于河东河北陜西乞𥙷一郡臣得经画边事一一奏论或补二辅近州臣得爲朝廷建置府兵作诸郡之式以辅安京师臣之此请出于至诚愿陛下不夺不疑况臣久爲外官不知辅弼之体本是麤材柢堪犬马之用若令臣待罪两府必辱君命且畏人言臣无任祈天望圣请命激切屏营之至再奏雪张亢臣昨日见枢密院进呈张亢所奏曾将公用钱回易到利息买马及交钞乞与呈索之人自甘伏罪乞不追䆒游索之人取㫖下燕度结案闻奏臣伏覩编勑指挥若将公使钱回易到别物公用但不入已更不坐罪其张亢所奏二事若未有发露乃是自首纵巳发露亦不入巳合该上项编勑指挥臣昨与韩琦在泾州同使公用钱曾爲庆州签判祕书丞马倩身三本人家贫亲老与钱一百贯文又泾州保定知县大理寺丞刘袭礼丁父忧家贫起发不得与钱一百贯文又州推官监环州入中陈叔度丁父忧家贫无依与钱五十贯文又进士黄通来泾州相看与钱五十贯文并是一面将公使库钱回易到利息相兼使用即不曾亲使着系省官钱自来边上有公使钱处爲有前项条贯及有回易利息但不入巳各是从便使用今来若依编勑施行则张亢自首与逰索人钱不曾入已又是燕度元勘外事节朝廷自可指挥不须却送入案兼恐追㝷元逰索之人或在远方何时结绝若不用上件编勑指挥则臣与韩琦亦有上件与人钱物罪状须至自劾昔人有言曰法者圣人爲天下画一不以贵贱亲疎而轻重也伏望圣㫖送枢密院依详编勑及将臣与韩琦用钱事状并张亢所奏二事一处定断以正典刑奏辩陈留移桥臣前日与章得象以下亲奉德音谓近知左右臣寮恐上不能主张不敢尽心言事今后不得更事形迹避渉朋党须是论列必无所疑臣等千载遭逢得陛下圣言及此不胜庆幸不胜庆幸臣日夜发愤愿尽其心以副陛下待辅弼之意虽犯雷霆岂敢回避今切见审刑大理寺奏断王尧臣巳下公案内有情理不圎刑名未审之处如便降勑恐外议纷纭传播天下臣忝参预大政岂当缄黙负陛下前日之训爲天下罪人今略指陈事节奏陈如后一陈留桥是眞宗皇帝亲诏爲损舟船遂遣使经度而迁之前来姚仲孙在三司日杜衍乞移此桥仲孙不行王拱辰知开封府日又乞移之拱辰亦是不行昨又令催纲使臣乞移此桥本府前来官贠只差一主簿相度便具申奏朝廷不知先朝有诏失于论详遂许移之三司爲去年新曾添修今又破材料遂奏乞差官相度乃是举职今却以不应奏而奏坐罪惟圣慈深察方可见情一据案申照勘得三司手分巳先捡寻移桥文字于初九日纳在王尧臣处要行遣申奏次日方见王𬈑爲本人自陈留替回尧臣遂先发言问当移桥利害𬈑方对荅即非因王𬈑请託而后行也望圣慈察此一节一经曰贵贵爲其近于君也贵老爲其近于亲也又堂高则陛高盖言重公卿者所以尊天子也今三司使主天下大计在天子股肱之列有大罪则陛下自行贬废不可使法吏以小过而辱之投鼠忌器正在此矣陛下纵有轻近臣之意不可外示于人何哉近臣轻则减天子之重矣今法寺坐尧臣杖七十公罪其过至小伏望圣慈特遣中使传宣安抚释放赎法便令入谢以存国体群臣幸甚幸甚一王𬈑得替赁卢家宅子称每月饶减得房钱一贯文其人巳移辰州通判只是暂时守官即非久住宅子之时又未曾言请託桥事量人情只是爲王𬈑曾在本县守官遂欲借宅子与住其王𬈑尚不肯须用钱赁居只饶减得钱一贯文今因王砺奏王𬈑受卢家请託入狱之后须至虚有招认岂可一两贯钱便使得一贠外郞请託此事兼案内照勘得因尧臣问及遂说利害又无不移桥之言岂是请託之情今独追官勒停衆议未允望圣慈深察可见其情或与罚铜监当亦减得外边怨谤又免本人频来理雪紊烦朝廷一陈荣古定夺桥事据案帐上开说所损舟船五十五只内五十只因风并相磕撞致损只有五只因桥致损又根䆒得元乞移桥状内所说损却人命及䧟没财物并是虚诳所以荣古定夺更不移桥今来虽依王砺所奏移归旧处一则违先朝诏命二则未及月余巳闻新桥不利损却舟船撞折桥柱及水势稍恶重船过徃不易若再差人体量必是先朝不错移改以此知陈荣古所定未必不当虽三度取状不全招认罪名盖有此情理须至分疎本因公事别无私曲今法寺坐爲私罪伏望圣慈特与改作公罪免令过后频来理雪一愼越是三司判官本案管移桥公事旣闻差王砺重行定夺遂令人探问移与不移今来勘得别无情弊伏望圣慈特与改作公罪庶免非辜一王砺与尧臣祖同姓名素不相喜因此定夺遂诬奏乞勘三司情弊又奏愼越是尧臣所举必有姧谋今有勘劾别无情弊亦无奸谋王砺亲自定夺此是当以实言且非风闻之失也右前件王尧臣罪名乞特出圣意差中使传宣放罪令依旧起居并乞特降圣㫖王𬈑免追官罚铜与监当陈荣古愼越并与改作公罪如此施行则衆情稍安群议自息王砺初奏王尧臣必有情弊及有奸谋满朝公卿忧尧臣祸有不测頼陛下仁圣特与辩明不陷深文群臣又近奉德音令不避嫌疑而况陛下越次擢用敢不尽心助陛下之明德臣至诚激切丝发不隐望天鉴照临奏爲刘沪董士廉修永洛城乞委鱼周询等勘鞫泾原路走马承受赵正奏内殿崇班刘沪着作佐郎董士廉被狄靑枷送司理院次窃縁此二人元禀四路都部署节制徃修永洛城即非是二人擅兴及四路罢后本路部署司抽下军马其人即合依禀罢修不合坚执拒抗臣料其情盖本人在彼相杀得功降下周回蕃部又已下手修筑城寨惧见中辍之后本路责其经画不当故以死拒抗一面兴修意望成功亦求免罪始末可见非有他意况刘沪是㳂边有名将佐最有战功国家且须爱惜不可轻弃恐狄青因怒辄行军法则边上将佐必皆衔怨谓国家负此有劳之臣人人解体谁肯竭力边事其董士廉是朝廷京官即非将佐亦将一例枷勘盖狄青麤人未知朝廷事理万一二人被戮逐家骨肉必来诉之阙下亦更多有臣寮上言紊烦圣听虽知将帅行得军法即非用兵进退之际有违节制自是因争利害致犯帅威昔陈汤矫诏命以破虏王濬违节制以下吴皆释罪封侯以劝将列伏望圣慈特遣中使乗驿徃彼委鱼周询周惟德取勘刘沪所犯因依情罪闻奏仍送邠州拘管听候朝㫖一则惜得二人不致因公被戮二则惜得狄靑尹洙免被二家骨肉称冤致讼傥允臣所奏事可两全彰陛下保庇边将之恩使武臣效死以报圣慈奏葛宗古臣窃知延州西路都巡捡使葛宗古爲侵用公使钱入已奏案巳上朝廷臣昨奏陈边上得力将佐葛宗古实在其数今恐审刑大理寺断入极典纵蒙朝廷寛贷亦须降充近下班行必然挫屈更无勇战之气臣伏覩刑统节文诸监临主守以官物私自贷人及贷之者无文记以盗论有文记准盗论立判案减二等即充公𪠘及用公廨物若出付市易而私用者各减一等坐之议曰即充公廨谓以官物廻充公廨今朝廷支赐臣寮公使钱旣巳支付逐处更不系省帐拘管不收出剰亦无磨勘其公使钱显是廻充公廨之物私用者自有上项正条兼元无条贯今将私用公使钱入巳爲监主自盗之法只是法寺近例断遣不敢从轻遂至入罪切虑今后有公使钱处官贠因循之间爲人捃拾多䧟除名死罪之坐诚爲法之一弊公朝固当正之伏望圣慈宣唤新判大理寺杜曾令上殿指陈侵用公使钱正条付中书参酌免有枉滥其葛宗古弓马精强复有胆勇在鄜延路中最爲骁果今来朝廷选将之际此人实恐难得乞从正条定罪然后议其末减杂奏奏乞罢参知政事知边郡臣近与韩琦上言陜西边画略陈八事须朝廷遣使便宜处置方可办集又近覩手诏下问合用何人鎭彼西方两府巳奏见选人进呈次今西人议和变诈难信成与不成大须防将来之患臣久居边塞下诚无寸功如言鎭彼西方保于无事则臣不敢当但稍知边情愿在驱䇿虽无竒効可平大患惟期夙夜经画措置兵马财赋及指踪诸将同心协力以御深入之虞今防秋事近恐失于后时愿圣慈早赐指挥罢臣参知政事知边上一郡带安抚之名足以照管边事乞更不带招讨部署职任奏乞互换巡边臣等奉圣㫖商量互换徃陜西边上照管臣等今商量欲乞今秋差臣韩琦先徃边上勾当候将来春初即臣仲淹却徃替换所有逐人旧例御筵并钖赉等并乞免取进止奏乞免参知政事钖赉臣蒙恩擢授参知政事今日入朝窃知例有钖赉縁臣昨拜枢密副使巳蒙恩赐虚薄之才涓劳未立不可再有贪冒贻讥缙绅伏望圣慈特赐寝罢庶寛忧惧实頼照临奏乞免钖赉臣今月二十三日蒙圣恩差到中使赐臣银绢者伏念臣偶以非才误膺柬拔备位枢府仅方踰月改参大政不可复赉今早巳具奏陈乞赐罢回圣泽庶安愚悃谨具奏闻奏避蔡禀嫌臣一女子嫁得监察御史蔡禀之弟今来禀爲糺弹之官臣在政府恐有妨碍须合上言乞圣慈特降指挥取进止奏乞在京并诸道医学教授生徒臣观周礼有医师掌医之政令岁终考其医事以制其禄是先王以医事爲大着于典册我祖宗朝置天下医学愽士亦其意也即未曾教授生徒今京师生人百万医者千数率多道听不经师授其误伤人命者日日有之臣欲乞出自圣意特降勑命委宣徽院选能讲说医书三五人爲医师于武成王庙讲说素问难经等文字召京城习医生徒听学并教脉候及修合药饵其鍼灸亦别立科教授经三年后方可选试高第者入翰林院充学生祗应仍指挥今后不由师学不得入翰林院如在外面私习得医道精通有近上朝臣三人奏举者亦送武成王庙比试更委宣徽院覆试取医道精深高等者方得入翰林院祗应如内中及诸宫院使不经官学百姓医人有功効者只与支赐如祗应十年以上累有効者即与助教或殿侍三司军大将安排即不得入翰林院所有诸道州府巳有医学博士亦令逐处习生徒并各选官专管仍指挥转运使提点刑狱转运判官所到点捡其学医生徒候念得两部医书精熟即与免户下诸般差配如祗应州府累有功効者即保明闻奏与助教安排所贵天下医道各有原流不致枉人性命所济甚广爲圣人美利之一也奏乞选河北州县官贠臣谨按唐初内开十六卫以聚戎臣外开折冲果毅府五百七十四以屯兵伍使三时农务一时习武无事则武臣居内以奉宿卫有事则武臣居外以统军旅自武德至开元百三十年天下府兵无逆乱者及开元末倚安忘危仍废府兵天下遂乱其后兵伍皆市井徒骄蹇怨叛终䘮唐室国家今于河北点得义勇乡兵二十万亦如唐之有府兵也然所置官属及拣点法制即与唐末类且逐处官非其人不能以恩抚绥以威制服臣恐一旦仓卒不爲国家之用旣教以弓矢驭之失道则冦乱之资巳先成矣今河北州县部内各管义勇其长吏中才可驭衆或智可防乱或威慑衆望者有几人哉臣料按察使奏黜者不过老昧贪猥之人存留者不过勤谨畏惧之士其驭衆防乱恩威得所者必未多也由此观之是陛下河北二十万之衆未有统领而无所倚頼也今北戎方盛河朔千里无陜西关山之险又官军数少难当大敌或更增置官军即财力巳困无以供亿如此则陛下将何爲必安之计不可不思也岂易百十贠官吏爲难而不以统二十万兵伍爲重然固家恐北戎之疑必未欲多置兵伍臣请且选逐处州县长吏须命一二才臣专徃河北与转运使安抚使令行按察逐处知州知县县令内有才智不长非可统理兵衆者虽无过犯并等第列名闻奏内近成资者差人承替未近成资者与移诸路州县却将诸处举到知州知县县令人内拣选有材干者先差徃河北塡替仍授以训兵之要其知州并别授宣命专管勾义勇兵甲公事知县并带都监监押其县令中有愿换班行充知县兼监押者并听亦乞于武臣中选堪知县者前去如此则得人稍多必能统领教习使行军阵之序金鼓之节赏罚之约缓急遣就统领可战可守不误大事又良吏抚驭恩威得所虽有饥馑不爲冦乱其河东路即乞续次依此施行此国家大计非臣之敢轻言也奏乞召募兵士捉杀张海等贼人事臣窃见邓州奏贼人张海等一行巳及六十余人各骑鞍马有弓弩器械惊刼县鎭恣取金帛强掠士女不惧朝廷凶虐如此百姓𬒳害不堪其忧臣恐逐处穷民见其豪盛各生健羡聚成徒党胁取州县事势渐次张大不早殄灭必生它患汉唐之末皆因群盗而天下大乱朝廷岂得安然伏乞圣慈来日便差中使计会殿前马歩军司于七百料钱巳下军分内召募情愿捉杀强贼人贠兵士三百五人须是勇壮喫得辛苦或曾经使唤之人限一两日内引见面赐盘纒钱并冬寒绵衣及大与逐月添支选差有心路使臣部押与谢云行同去分布掩杀不以远近粘趂直候捉杀静尽即等第优与酬奖奏乞指挥管设捉贼兵士近奉圣㫖召募到兵士三百人又于三班院取到使臣部领前去金商州捉杀贼徒虽蒙支赐绵绢及传宣戒讫切縁彼中贼徒方盛刼取财物虏掠士女烹宰牛羊恣行意气致诸处军民中强恶之人徃徃生心其差去兵士支赐不多又是七百已下料钱每日计得钱二十余文在路只供得火队柴薪盐醋歛掠或遇天寒路远不免饥冻岂有勇气向前力战更恐差去使臣无别心计不能抚恤爲宣命紧切连夜拖拽更致怨愤逃走入贼中其患愈大欲乞特降圣㫖更选差近上有心力使臣一贠星夜前去同共部押逐程宿处官破柴薪盐醋不令歛掠仍密切别降指挥下捉贼兵马到有贼地分州军只作长吏意度逐人办肉一斤麪一斤酒一升管设所有使臣军员别破酒食如遇大叚雨雪兵士单寒向前不得即更令制造䌷绵被袄支散所贵各得饱暖则有勇气可以擒贼亦上感圣恩不致怨叛仍令差去使臣常切体量兵士内有结构逃走或出怨言扇摇军衆者明立照证处斩讫奏臣在边上体当军情须是如此恩威两立才能使唤方保无事今来兵士不多易爲丰足大都防于未萌若待叛怨之后旋行招抚则深损国威亦不怀感贼大之后所费无穷其余处捉贼兵士到有贼地分州军亦令依此体量施行候贼平日各归地分自然不更管设乞垂圣断奏乞发兵徃荆南捉贼荆门军奏贼人张海等巳到彼中人数渐多荆湖少兵大可忧虑似此一路杀人放火惊刼郡县朝廷若只行遣文书将何以济空发使命前去别无兵马彼中贼无所畏取便屯结一路州郡无兵之援何以守御伏望特出圣意于在京发兵三千人作三节起发如贼巳销灭即以上件兵士于荆南府潭州分屯以鎭远方如尚猖獗闻京师兵来则一路州郡望风增气贼势自然穷蹙易爲翦除不成大患奏乞差人部送吴遵路家属知永兴军兼经略安抚使龙图阁直学士吴遵路身亡縁本家只有一子全未历事家眷幼碎兼陜府界贼盗颇多伏望圣慈指挥下陜西转运司多差公人兵士津置仍选官一员部送至京及指挥逐州多差人防送免致踈虞取进止范文正公政府奏议卷下范文正公集范文正公集范文正公年谱一卷范文正公年谱后学时兆文校正后学黄姬水校正后学李鳯翔校正十五世孙启乂同校十六世孙惟元同校公昔逺祖博士范滂爲清诏使裔孙履氷爲唐丞相鸾台凤阁平章事世居河内四世祖上柱国隋懿宗朝咸通二年任幽州良郷主簿诰书犹存至十一年迁处州丽水县丞一支渡江中原乱离不克归子孙遂爲中吴人曾祖梦龄任吴越中呉节度判官宋赠太师徐国公祖賛时仕吴越九岁童子出身终祕书监宋赠太师唐国公父墉从钱俶归宋任武宁军节度掌书记封太师周国公文正公即书记第三子也讳仲淹字希文端拱二年已丑八月癸酉二日丁丑以辛丑时生二岁而孤母夫人谢氏贫无依再适淄州长山朱氏亦以朱爲姓名说上长白山僧舎脩学后居南都郡庠五年大通六经之㫖爲文章论说必本于仁义孝弟忠信祥苻八年年二十七歳举进士礼部选第一遂中乙科初任广德军司理后迎侍母夫人至姑苏欲还范姓而族人有难之者公坚请云止欲归本姓他无所觊始许焉至天禧元年爲亳州节度推官始奏复范姓其后名益大位益显尝语诸子弟曰吾吴中宗族甚衆于吾固有亲踈然以吾祖宗视之则均是子孙固无亲踈也吾安得不䘏其饥寒哉且自祖宗来积德百余年而始发于吾得至大官若独享富贵而不䘏宗族异日何以见祖宗于地下亦何以入家庙乎故恩例俸赐甞均族人尽以俸余买田于苏州号曰义庄赡飬宗族无间亲踈日有食岁有衣嫁娶凶葬咸有赡给公爲人外和内刚乐善汎爱䘮母时尚贫终身非賔客食不重肉临财乐施意豁如也及退而视其私妻子仅给衣食其于富贵贫贱毁誉欢戚不一动其心而慨然有志于天下常自诵曰士当先天下之忧而忧后天下之乐而乐也其事上遇人一以自信不择利害爲趋舍凡有所爲必尽其方曰爲之自我者当如是其成与否有不在我者虽圣贤不能必吾岂苟哉公爲政所至民多立祠画像其行巳临事自山林处士里闾田野之人外至夷狄莫不知其名字而乐道其事仕至参知政事谥文正有文集二十卷别集五卷苏轼作序政府论事三卷奏议十七卷韩琦作序娶李氏参政昌龄女也公有四子长曰纯佑历守将作监主簿自㓜读书爲文章籍籍可称甞侍公城马铺寨率兵驰据其地西戎兵衆大至且战且督不数日而成其城一路恃以爲安次曰纯仁字尧夫皇祐元年进士相哲宗谥忠宣御书世济忠直之碑高宗朝赠太师追封许国公次曰纯礼字彛叟仕至尚书右丞次曰纯粹字德孺仕至龙图阁学士戸部侍郎知河南府太宗皇帝端拱二年巳丑秋八月丁丑公生于徐州节度掌书记官舎淳化元年庚寅丁父太师忧年二岁太中祥苻元年戊申年二十岁按公譔鄠郊友人王镐墓表云君之父賛善公衮慷慨有英气善爲唐律诗历着作通判㑹太守不法愤而辱之失官居长安中与豪士游纵饮浩歌有嵇阮之风人特骇之公不安其高复起家就禄得请监终南山上清太平宫从吏隐也时祥苻纪号之初戴某薄游至止及公之门因与君交相与啸咏于鄠杜之间二年巳酉年二十一岁读书长白山是岁改科举取士按言行録载涑水记闻曰范公少冐朱姓举学究甞同衆客见姜谏议遵遵素以刚严着名与人不欵曲衆客退独留范公引入中堂谓其夫人曰朱学究年虽少竒士也他日不惟爲显官当立盛名于世叅坐置酒待之如骨肉人莫测其何以知之也三年庚戌年二十二读书长白山按东轩笔録公与刘某同在长白山醴泉寺僧舎读书日作粥一器分爲四块早暮取二块断虀数茎入少盐以㗖之如此者三年四年辛亥年二十三询知世家感泣去之南都入学舎扫一室昼夜讲诵其起居饮食人所不堪而公自刻益苦按家録云公以朱氏兄弟浪费不节数劝止之朱兄弟不乐曰我自用朱氏钱何预汝事公闻此疑骇有告者曰公乃姑苏范氏子也太夫人携公适朱氏公感愤自立决欲自树立门戸佩琴劒径趋南都谢夫人亟使人追之既及公语之故期十年登第来迎亲七年甲寅年二十六有睢阳学舎书怀诗在南都学舎家録云真宗谒太清宫幸亳驾次南京皆徃观之独公不岀或以问公公曰异日见之未晩留守有子居学见公食粥及不出观驾归告其父以公厨食馈公既而悉巳败矣留守子曰大人闻公清苦故遗以食物而不下筯得非以相凂爲罪乎公谢曰非不感厚意盖食粥安之巳久今遽享盛馔后日岂能㗖此粥乎又按遗事云公处南都学舎昼夜苦学五年未尝解衣就枕夜或昏怠輙以水沃靣徃徃饘粥不充日始食八年乙卯甲第九十七名试置天下如置器赋君子以恐惧修省诗顺时知㣲何先论登第后有诗云长白一寒儒名登二纪余百花春满路三月雨随车鼓吹迎前道烟霞指旧庐郷人莫相羡教子读诗书调广德军司理参军按张唐英撰公传云祥苻八年登进士第朱说者是也又按汪藻撰祠堂记云公以进士释褐爲广德军司理参军日抱具狱与太守争是非守数以盛怒临之公不爲屈归必记其徃复辩论之语于屏上比去字无所容贫止一马鬻马徒歩而归非明于所养者能如是乎狱官有亭以公名之者旧矣公旣登仕版始迎其母以养初广德人未知学公得名士三人爲之师于是郡人之擢进士苐者相继于时天禧元年丁巳年二十九迁文林郎权集庆军节度推官始复范姓其表略云名非覇越乘舟偶效于陶朱志在投秦入境遂称于张禄用事最爲亲切二年戊午年三十岁爲谯郡从事祭龙图杨给事文曰余岁三十兮从事于谯独栖难安兮孤桓易揺公方监郡兮风采翘翘一顾而厚兮甚乎神交又太子中舎上官融墓铭云余天禧中爲谯之从事秋八月进皇储资圣颂三年巳未年三十一除祕书省校书郎四年庚申年三十二是岁校书芸省守官集庆五年辛酉年三十三监泰州西溪镇盐仓有西溪见牡丹诗西溪书事按皇朝类苑云初吕文靖甞官于此手植牡丹有诗刻后公复题一絶后人以二公诗故题咏极多而花亦爲人重护以朱栏歳乆益茂爲西陵竒观仁宗皇帝干兴元年壬戌年三十四歳按文集冬十二月有上张知白右丞书称文林郎试祕书省校书郎权集庆军推官监泰州西溪镇盐仓仁宗皇帝天圣元年癸亥年三十五公在西溪上言冦凖𬒳诬事除兴化令时富郑公弱冠来谒公识其逺大力教载而激劝之故其祭文略云昔弱初冠识公海陵顾我誉我谓必有成我稔公德知巳服膺自是相知莫我公比一气殊息同心异体始未闻道公实告之未知学文公实教之肇复制举我惮大科公实激之旣举而仕政则未谕公实饰之徙楚州粮料院二年甲子年三十六迁大理寺丞子纯佑生三年乙丑年三十七夏四月二十日上书请救文弊复武举重三馆之选赏直谏之臣及革赏延之弊四年丙寅年三十八丁母夫人忧有书与发运使张纶言复海堰之利按李焘通鑑长编泰州海堰乆废不治歳患海涛冐民田畴公言于发运副使张纶请修复之纶遂奏以公知兴化县总其役难者谓涛患不息则积潦必爲灾纶曰涛之患十九而潦之患十一获多亡少岂不可乎役遂兴会大雨雪惊涛汹涌役夫散走旋泞而死者百余人衆讙言曰堰不可成复诏遣中使按视将罢之又诏淮南转运使胡令仪同公度其可否令仪力主公议而公寻以忧去纶表请身自督役踰年堰成民至今享其利又按记闻通泰海州皆濵海旧日潮水皆至城下田土斥卤不可稼穑文正公监西溪盐仓建白于朝请筑捍海堤于三州之境长数百里以卫民田朝廷从之以公爲兴化令掌斯役发通泰楚海四州民夫治之旣成民享其利兴化之民徃徃以范爲姓五年丁卯年三十九夏六月丁亥子纯仁生时公寓南京应天府按公言行録云时晏丞相殊爲留守遂请公掌府学公常宿学中训督学者皆有法度勤劳恭谨以身先之由是四方从学者辐凑其后以文学有声名于场屋朝廷者多其所教也是年有上执政书略云盖闻忠孝者天下之大本也其孝不逮忠可忘乎所以冐哀上书言国家事不以一心之戚而忘天下之忧请择郡守举县令斥㳺惰去冗僣遴选举敦教育养将材保直臣斥侫臣使朝廷无过生灵无怨以杜姦雄凡万余言东轩笔録云公在睢阳掌学有孙秀才者索游上谒公赠钱一千明年孙生复谒公又赠一千因问何爲汲汲于道路孙生戚然动色曰母老无以养若日得百钱则甘㫖足矣公曰吾观子辞气非乞客二年㒒㒒所得几何而废学多矣吾今补子爲学职月可得三千以供养子能安于学乎孙生大喜于是授以春秋而孙生䔍学不舎昼夜行复脩谨公甚爱之明年公去睢阳孙亦辞归后十年间泰山下有孙明复先生以春秋教授学者道德高迈朝廷召至乃昔日索游孙秀才也有送李纮殿院赴阙诗六年戊辰年四十岁上书言朝政得失民间利病宰相王曾见而伟之时晏殊在枢府荐一士爲舘职曾谕之曰公知范仲淹舎而他荐乎晏公遂以状举公其略云臣伏以先圣御朝群才効用惟小大之毕力叶天人之统和凡有位于中朝愿荐能于丹扆不虞进越用广询求臣伏见大理寺丞范仲淹爲学精勤属文典雅略分吏局亦着清声前曾任泰州兴化县兴海堰之利昨因服制退处睢阳日于府学之中观书肄业敦劝徒衆讲习艺文不出户庭独守贫素儒者之行实有可称欲望试其词学奖以职名庻参多士之林允洽崇丘之咏是岁服除冬十二月甲子以公爲祕阁校理晏丞相殊之荐也又文集有南京府学生朱从道名述有南京书院题名记又奏乞王洙充南京讲书状七年乙巳年四十一岁按长编是年十一月癸亥冬至上率百官上皇太后寿于会庆殿乃御天安殿受朝公上䟽言天子有事亲之道无爲臣之理有南靣之位无北靣之仪若奉亲于内以行家人礼可也今顾与百官同列亏君体损主威不可爲后世法䟽入不报东坡志林云先君奉诏脩太常因革礼求之故府朝政案牍具在考其始末无諌止之事而有巳行之明验质之于文忠公公曰范公实谏而卒不从墓碑误也当以案牍爲正今按涑水记闻亦但云奏以爲不可而不言见从与否则苏公所记疑若可信但诸书皆云冬至而苏公独云朝正则误也晏公所荐公爲舘职闻之大惧召公诘以狂率邀名且将累朝荐者公正色抗言曰某縁属公举每惧不称爲知巳羞不意今日反以忠直获罪门下殊不能答公退又作书遗殊申理前奏不少屈殊卒媿谢焉又奏䟽请皇太后还政亦不报遂乞补外寻出爲河中府通判八年庚午年四十二岁按长编上䟽论职田不可罢其略曰真宗初赐职田实遵古制盖大赉于多士俾无蠧于生民无厌之徒或冐典宪由滥官之咎非职田之过若从而废罢则吏困于廉收而均给则民受其弊天下幕职州县官三班使臣俸禄㣲薄全借职田济赡其无职田处持㢘之人例皆贫窘曩时士贠尚少凡得一任必五六年方有交替到阙即日差除复便请给当时条例未宻士寡廉隅虽无职田自可优足今物贵与昔不同替罢之后守选待阙动踰二年宦吏衣食不足廉者复浊何以致化天下受弊必如臣言乞深加详轸不以一时之论废经逺之制天下幸甚上䟽论士人寄贯开封府上䟽论太后复辟其略云陛下拥扶圣躬听断大政日月持久今皇帝春秋巳盛睿哲明圣握干纲而归坤纽非黄裳之吉象也岂若保庆寿于长乐卷收大权还上真主以享天下之养䟽入不报是岁三月三司言方建太一宫等处乞下陜西市材诏可公在河中府上言昭应寿宁天戒不逺今复侈土木破民产非所以顺人心合天意也宜罢修宫观减定常岁市木之数蠲除积负以彰圣治夏四月转殿中丞五月有上时相议制举书六月十五日有与周骙推官书七月十二日有与欧静书上䟽言减郡邑以平差役其略云天下郡县至宻吏役至繁夺其农时遗彼地利是以边廪或窘民财未丰臣观汉光武朝併合四百余县吏职减损十置其一今欲去烦苛之便致富寿之俗当施此令以寛兆民如河中府倚郭二县惟河东县主户四千不至逼迫河西县主户一千九百内八百余户属乡村本县尚差公吏三百四十人内一百九十五人于鄕村差到縁乡村中等户只有一百三十户更于已下抽差是使堪役之家无所休息以臣管见其河西县宜併入河东及大名府县分极多甚可省去或谓县邑之中有榷酤关征之利臣谓所废之县止可爲镇而坊市仍旧所贵吏役稍减农时不夺地利无遗民财可阜也有上资政晏侍郎书十二月与唐处士书邵氏闻见録云富郑公初游塲屋穆修伯长谓之曰进士不足以尽子之才当以大科名世公果礼部试下时太师公官耀州公西归次陜范文正公遣人追公曰有㫖以大科取士可亟还公复还见文正辞以未尝爲此学文正曰巳同诸公荐君矣久爲君辟一室皆大科文字可徃就舘时晏元献公判南京公以大理寺丞丁忧权西监一日晏谓范曰吾一女及笄仗君爲我择壻范曰监中有二举子富臯张爲善皆有文行他日皆至卿辅并可壻也晏曰然则孰优范曰冨脩谨张踈俊晏曰唯即取富臯爲壻后改名即富公弼也爲善后亦更名方平云九年辛未年四十三岁春三月辛巳子纯礼生公迁太常博士移通判陈州上䟽乞将磨勘转官恩泽移赠考妣其略曰臣自蒙恩改授京官到今七年不敢侥求磨勘今爲迁奉在迩未曾封赠父母窃念臣襁褓之中巳丁何怙鞠养在母慈爱过人䘏臣㓜孤悯臣多病夜扣星象食断荤血踰二十载至于其终又臣游学之初违离者久率尝殒血几至䘮明而臣仕未及荣亲巳不逮旣育之恩则重罔极之报曾无今欲将磨勘转官恩泽乞先移赠考妣所贵安厝之日得及追荣臣在壮年序进未晩伏望特降曲成之造用覃广爱之风奏致仕分司官乞与折支全俸状明道元年壬申年四十四岁在宛丘闻京师多不关有司而署官赏者乃附驿奏䟽甚恳至愿以唐中宗朝上官婕妤贺娄氏卖墨敕斜封官爲戒又屡上䟽言内降之弊引韦后爲戒二年癸酉年四十五岁是年三月甲子太后崩帝始亲政裁抑侥倖中外大恱时公爲陈州通判太常博士四月公𬒳召赴阙除右司谏公初闻遗诰以杨太妃爲皇太后参决国事亟上䟽言太后母号也未尝因保育而代立者今一太后崩又立一太后天下且疑陛下不可一日无母后之助也时巳删去参决等语然太后之号讫不改止罢其册命而已时太后旣崩言者多追斥垂帘时事公言于上曰太后受遗先帝保佑圣躬十余年矣宜掩其小故以全其大德上大感悟五月降诏曰大行皇太后保佑冲人十有二年恩勤至矣而言者罔识大体务诋讦一时之事非所以慰朕孝思也其垂帘日诏命中外母輙以言行公之言也六月同审刑院大理寺详定天下当配隷罪人刑名秋七月甲子以公同管勾国子监是岁以江淮京东灾伤公奏请遣使廵行未报公请间曰宫掖中半日不食当何如今数路艰食安可置而不䘏八月甲申遂命公安抚江淮所至开仓廪赈乏絶禁淫祀奏蠲庐舒折役茶江东丁口塩钱饥民有食乌昩草者撷草进御请示六宫贵戚以戒侈心又陈救弊八事上嘉纳之又荐知崇州吴遵路爲郡得古人风乞以遵路救灾事迹颁诸州并付史舘十二月奏请天下诸郡县弓手七週年者听归农从之时郭皇后废率谏官御史伏合谏先是美人尚氏于上前有侵皇后语后不胜忿批其颊上自起救之误批上颊上大怒内侍阎文应因与上谋废后且劝上以爪㾗示执政上乃示宰臣吕夷简且告之故夷简以前罢相故怨后而范讽方与夷简相结乘间言后九年无子当废夷简賛其言上意未决外人籍籍颇有闻者公因对极言不可且曰宜早息此议不可闻于外也居久之乃定议废后夷简先敕有司无得受台谏章䟽诏称皇后以无子愿入道特封凈妃玉京冲妙仙师赐名清悟别居长宁宫台谏章䟽果不得入公即中丞孔道辅率知諌院孙祖德等诣垂拱殿门伏奏皇后不当废愿赐对以尽其言守殿门者阖扉不爲通道辅抚铜环大唿曰皇后𬒳废柰何不听台谏入言寻有诏宰相召台谏谕以当废状道辅等悉诣中书语夷简曰人臣之于帝后犹子事父母也父母不和固宜谏止柰何顺父出母乎夷简曰废后自有故事道辅及公曰公不过引汉光武劝上耳是乃光武失德何足法也自余废后皆前世昬君所爲上尧舜之资而公顾劝之效昬君所爲可乎夷简不能荅拱立曰诸君更自见上力陈之道辅与公等遂退将以明日留百官揖宰相廷争而夷简即奏䑓谏伏合请对非太平之美事遂诏出道辅知㤗州公知睦州祖德等罚金诏谏官御史自今母得相率请对于是御史杨偕请与道辅等俱贬御史郭劝复言废后及不许请对之说爲非是河阳签判富弼亦言朝廷一举而二失纵不能复后宜还范仲淹以来言路䟽入不报景祐元年甲戌年四十六是岁春正月出守睦州有睦州谢上表及出守睦州诗赴桐庐淮上遇风三首出守桐庐道中十絶公在桐庐与晏尙书书略云罪有余责尚叨一麾敢不尽心以求疾苦二浙之俗躁而无刚豪者如虎示之以文弱者如䑕示之以仁吞夺之害稍稍而息乃延见诸生以愽以约非某所能盖师门之礼训也又云郡之山川满目竒胜且有章阮二从事俱富文能琴夙宵爲㑹交迭唱和爲郡之乐有如此者于君亲之恩知巳之赐宜何报焉在郡有潇洒桐庐郡十絶新定感兴五首游乌龙山寺诗桐庐郡斋书事一首依韵酬周骙太傅同年诗建严先生祠堂复其子孙四家而奉祠焉又图唐处士方十像于堂之东壁夏六月壬申徒苏州苏爲公鄕郡地濵震泽田多水患募游手䟽五河导积水入海有上吕相公并呈中丞谘目言水利事秋八月徙明州转运使上言公治水有绪愿留以毕其役九月诏复知苏州有与曹都官书与孙明复书略云某至新定江山清絶自谓得计及来姑苏却修人事斯亦劳矣今在海上部役开决积水俟寒而罢之足下未尝游浙或能柱驾与呉中讲贯经籍教育人材是亦先生之爲政买山之图其在中矣以来者衆未易他谋也与晏尚书书云某自睦改苏首捧钧翰属董役海上至还郡中灾困之氓其室十万疾苦纷沓夙夜营救智小谋大厥心惶惶久而未济在郡有苏州十咏用韵谢晏尚书近着示及诗又有奉酬晏尚书见寄诗天平山白云泉诗题常熟顶山上方院僧居诗二年乙亥年四十七岁是年公在苏州奏请立郡学先是公得南园之地既卜筑而将居焉隂阳家谓必踵生公卿公曰吾家有其贵孰若天下之士咸教育于此贵将无巳焉遂即地建学既成或以爲太广公曰吾恐异时患其隘耳元祐四年公之子纯礼出自奉常制置江淮六路漕事持节过乡郡即学拜公像覩学之敝复请于朝新而广之吴学至今甲于东南五月八日有朝贤送定惠大师诗序八月有祭谢賔客文冬十月除尚书礼部贠外郎天章阁待制有谢表见文集召还判国子监时朝廷更定雅乐诏求知音公荐白衣胡瑗对崇政殿授校书郎公进除吏部贠外郎权知开封府公自还朝论事益急宰相隂使人讽公待制侍臣非口舌任也公曰论思正侍臣事余敢不勉宰相知不可诱乃命知开封府欲挠以繁剧使不暇他议亦幸其有失即罢去公决事如神京邑肃然称治都下謡曰朝廷无忧有范君京师无事有希文十二月郭皇后暴薨中外疑内侍阎文应置毒公劾奏其事即不食悉以家事属其长子曰吾不胜必死之上卒听其言窜文应岭南㝷死于道三年丙子年四十八岁春正月公上太宗尹京日所判案牍遂命崇政殿说书贾昌朝王宗道同编次三月应制赏花钓鱼诗夏五月戊寅朔公论建都事其略谓洛阳险固而汴爲四战之地西洛帝王之宅絶无储备宜以将有朝陵爲名渐营廪食陜西有余可运而下东路有余可运而上数年之间庻几有备太平则居东京通济之地以便天下急难则居西洛险固之宅以守中原陛下内惟修德使天下不闻其过外亦设险使四夷不敢生心此长世之策也上尝以迁都事访诸夷简夷简谓公迂濶务名无实公闻之又上四论以献一曰帝王好尚二曰选贤任能三曰近名四日推委大抵讥指时政又爲百官图以献因指其迁进迟速次序曰某爲超迁某爲左迁如是爲公如是爲私意在丞相又言汉成帝信张禹不疑舅家故有王莾之乱臣恐今日朝廷亦有张禹坏陛下家法以大爲小以易爲难以未成爲巳成以急务爲闲务者不可不早辩夷简大怒以公语辩于上前日诉公越职言事荐引朋党离间君臣公亦交章辩析辞益切遂罢黜落职知饶州时朝士畏宰相无敢过公者独龙图阁直学士李纮集贤校理王质出郊饯饮之时质以病在吿扶病祖宴都门独留语累夕大臣谓之曰子有疾可辞何爲自䧟朋党质曰范公天下贤者质何敢忘之若得爲其党人公之赐质厚矣闻者爲之缩颈公旣贬谏官御史莫敢言祕书丞集贤校理余靖上言谓公所言事在陛下母子夫妇之间犹以合典礼故加优奨今坐刺讥大臣重加谴谪倘其言未恊圣虑在陛下听不听耳安可以爲罪乎陛下自专政以来三逐言事者恐非太平之政也请速改前命靖遂落职监均州酒税太子中允舘阁校勘尹洙言臣常以范仲淹直谅不回义兼师友自其𬒳罪朝中多云臣亦𬒳荐论范某既以朋党得罪臣固当从坐况余靖素与范某分踈犹以朋党洙爲崇信军节度掌书记监郢州酒税舘阁校勘欧阳脩移书责右司諌高若讷曰范希文平生刚正好学通古今班行中无与比者其立朝有本末天下所共知今以言事触宰相得罪足下既不能爲辩其非辜又畏有识者之责巳遂随而诋之以爲当黜是可怪也今皇帝即位以来进用谏臣容纳言论足下幸生此时遇纳谏之圣主如此犹不敢一言何也前日又闻御史台牓朝堂戒百官不得越识言事是可言者惟谏臣尔若足下又遂不言是天下无得言者也足下在其位而不言便当去之无妨他人之堪其任者也春秋之法责贤者备今脩区区犹望足下之能一言不忍便絶足下而以不贤者责若犹以希文不贤而当逐则予今所言如此乃是朋邪之人尔愿足下直携此书于朝使正予罪而诛之亦谏臣之一効也若讷得书忿乃言范某贬职之后臣诸处察访端由参验所闻与勑牓中意颇同固不敢妄有营救今欧阳脩移书诋臣言范某平生刚直好学通古今班行中无与比者责臣不能辩其非辜犹能以靣目见士大夫出入朝中称谏官及谓臣不复知人间有羞耻事仍言今日天子与宰臣以迕意逐贤人责臣不言臣谓贤臣者国家恃以爲治也若陛下以迕意逐之臣合谏宰相以迕意逐之臣合争臣愚以范某顷以论事切直亟加迁用今兹狂言自取谴辱岂得谓之非辜恐中外闻之谓天子以迕意逐贤人所损不细请令有司召脩戒谕脩坐罪贬爲夷陵令西京留守推官仙游蔡㐮作四贤一不肖诗传于时四贤指公靖洙脩不肖指若讷也是时契丹使至宻市以归张中庸使虏过幽州见燕山舘中巳有书永叔书于壁者秋八月饶州有谢上表略曰守土非轻报天无所臣出自畎畆阶于缙绅骤陞天阁之游亲委王畿之政至孤难立屡请弗谐卷宠既渥𥙷报宜异必将危坠犹或建明情虽匪他罪实由巳然而有犯无隐惟上则知许国忘家亦臣自信此时爲郡陈优优布政之方必也立朝增蹇蹇匪躬之节公又迁建饶之郡学饶之山水大率秀㧞公识其形胜曰妙果院一塔高峙当城之东南屹起千余尺城之下枕瞰数湖水脉连秀于是名之曰文笔峰砚池学既建而生徒浸盛由公迁指学基而兴建也且曰二十岁后当有魁天下者逮治平乙巳彭汝砺果第一人及苐公沈几逺识如此有题芝山院诗云偶临西阁坐五老夕阳关之句五老峰有亭饶人踏青而至必曰范公五老亭又饶有九贤堂自开寳迄绍圣郡守六十八人而在九贤之序者公一人而巳饶人爲立祠颁春堂天庆观州学之讲堂凡三所由景祐距此六十载牲牢日盛凡祷晴雨及州官之到罢皆致礼焉讲堂毎上丁具礼祝有滕公夫人刁氏墓志铭有灵乌赋和谢希深学士见寄诗在郡有依韵酬黄灏秀才诗鄱阳酬泉州曹使君见寄诗郡斋即事诗云三出专城鬓似丝盖公先历睦苏二郡也四年丁丑年四十九岁十二月壬辰公徙知润州上论执政令移近地故也先是京师地震直史舘叶清臣上䟽因言公与余靖以言事𬒳黜天下之人齚舌不敢议朝政者行将二年愿陛下深自咎责详延忠直敢言之士庻几明威降鉴而善应来集也书奏数日公等皆得近徙公旣徙润州䜛者恐其复用遽诬以事语入上怒亟命置之岭南叅政陈琳辩其不然公讫得免自公贬而朋党之论起朝士牵连出语及公者皆指爲党人琳独爲上开说上意解乃巳有润州谢上表移丹阳郡先游茅山诗京口即事诗滕子京魏介之二同年相访丹阳郡诗寳元元年戊寅年五十岁春正月十三日赴润州道由彭泽谒狄梁公庙慨慕名节爲之作记立碑至郡谒甘露寺李卫公祠以其湫隘迁于南楼并以本传刻之祠下与李泰伯书云今润州初建郡学可能屈节教授又虑逺来难爲将家苏州掌学胡瑗秘阁校理见明堂图亦甚奉仰或能挈家必有经画请先示音爲幸与胡安定屯田书略云近改丹徒併获雅问岂君之心不易改弃而然耶其念入朝以来思报人主言事太急贬放非一然㒒观大过之象患守常经九二以阳处隂越位救时则王室有栋隆之吉九三以阳处阳固位安时则天下有栋挠之凶非如艮止之时思不出位者也吾儒之职去先王之经则茫乎无从矣又岂暇学人之巧失其故歩但惟精惟一死生以之冬十一月徙知越州按公文集有刻唐祖先生墓志于贺监祠堂序题曰寳元元年知越州范某序系元年知越州长编却称二年三月丁未当考是冬元昊僣号元昊性㐫鸷猜忌通汉文字尝谏父德明母臣中国德明曰吾族三十年衣锦绮此圣宋天子恩不可负也元昊曰英雄之生当覇王耳何锦绮爲明道元年德明死朝廷遂命元昊袭父爵元昊虽尝奉贡然居国中益僣侈景祐元年春始冦边犯府州秋七月又冦环庆因下诏约束之元昊既悉有夏银绥静宥灵塩㑹胜甘凉瓜肃之地仍居兴州阻河依贺兰山爲固始大补伪官创十六司以统衆务又置十八监军司委酋豪分统其衆緫十五万又选豪族善弓马三千人迭直伪号六班直至是用其党杨守素之谋筑坛受册僣号始受英武兴法建礼仁孝皇帝国称大夏改天授礼法延祚元年点兵蓬子山遣使奉表来告僣号纳旌节敕告郓州通判富弼请斩其使寻诏削元昊官爵除属籍絶互市牓㳂边有能擒元昊除定难节度使康定元年巳卯公年五十一岁在越有诸曁道中诗越上闻子规诗春二月有兵部侍郎胡公墓志铭有赠兵部尚书田公墓志铭有题翠峰院诗有与李泰伯书其略云此地比丹阳又似闲暇可以卜居请一来讲说因而图之诚衆望也儿子在苏州今年欲行郷饮酒俟先生讲求也公在越有淸白堂记六月有祭胡侍郎文又有祭蔡侍郎文三年庚辰年五十二岁春二月有胡公夫人陈氏墓志铭节度掌书记沈君墓志铭三月公复天章阁待制知永兴军用陜西安抚使韩琦之言也未至永兴又改陜西都转运使五月甲戌西方用兵公上䟽言守边城实关中之计近边城砦有五七分之备而关中之备无二三分者昊贼深入乘关中之虚或东阻潼关隔两川贡赋则朝廷不得安枕矣爲今之计莫若且严戒边城使持久可守实关内使无虗可乘若冦至使边城清野不与大战关中稍实岂敢深入既不得大战又不能深入二三年间彼自困弱此上䇿也又闻边臣多请五路入讨臣恐未可轻举太宗朝以宿将精兵而西讨艰难终未收复况今承平岁久无宿将精兵一旦兴深入之谋臣谓国之安危未可知也惟陛下缓而图之七月巳卯公除龙图阁直学土与韩琦并爲陜西经略安抚副使同管勾都部署司事𥘉公与吕夷简有隙及议加职夷简请超迁之上恱以夷简爲长者既而公入谢上谕公使释前憾公顿首曰臣向所论盖国事于夷简何憾也八月庚戌兼知延州有延州谢上表先是诏分边兵部署领万人钤辖领五千人都监领三千人有冦则官卑者先出公曰不量贼衆寡而岀战以官爲先后取败之道也乃分州兵爲六将将三千人分部教之量贼衆寡使更出御贼贼不敢犯既而诸路皆取法焉贼相戒曰无以延州爲意今小范老子腹中有数万甲兵不比大范老子可欺也大范盖指雍也是歳横渠先生张载来谒劝读中庸吕与叔作横渠先生行状云康定用兵时先生方年十八慨然以功名自许上书谒范文正公公知其逺器欲成就之反责之曰儒者自有名教何事于兵因劝读中庸即是年也筑青涧城复承平永平废砦神道碑云公爲将务持重不急近功小利于延州筑青涧城垦营田复承平永平废寨属羗归业者数万戸有举张问孙明复状乞修京城二札子庆历元年辛巳年五十三歳朝命以正月出兵讨元昊公上䟽其略云正月起兵塞外雨雪大寒暴露僵仆我师可忧万一有失噬脐何及春深渐暖方贼马瘦人饥其势易制此得天时之便又可以扰其耕作且元昊谓国家太平忘战边城无备是以桀骜今边鄙渐饰贼至则争愿许臣稍以恩信示之或可招纳不然臣恐情意阻絶偃兵无期若用臣等歳月无効徐图举兵先取绥宥㩀其要害屯兵营田爲持久之计则横山人户挈族来归拓疆御冦莫此之利上用其议于是公固守鄜延有荅赵元昊书是年元昊遣塞门寨主高延庆还延州令见公约和公不闻之朝廷乃自爲书遗元昊谕以祸福二月元昊冦渭州始朝廷既从陜西都部署司所上攻守䇿经略安抚判官尹洙以正月丙子至延州与公谋岀兵越三日公徐言巳得㫖听兵勿出洙留延州几两旬公坚持不可辛丑洙还至庆州乃知任福等败绩贼侵刘璠堡未退因遣权环庆路都监刘政将锐卒数千来援未至贼引去夏竦㝷劾奏洙擅发兵降通判濠州始韩周等持公书入西界逆者礼意殊善行两日闻山外诸将败亡周等抵夏州留四十余日元昊俾其亲信野利旺荣爲书报公别遣使与周俱还且言不敢以闻兀卒书辞益慢公对使者焚其书而潜録副本以闻书凡二十六𥿄其不可以闻者二十𥿄公悉焚之余又略删改书既逹大臣皆谓公不当輙与元昊通书又不当輙焚其报宋庠因言于上谓公可斩杜衍谓公本志盖忠朝廷欲招纳叛羗尔何可深罪夷简亦徐助衍言知谏院孙沔又上䟽爲公辩上悟乃薄其责夏四月癸未公以陜西经略副使兼知延州龙图阁直学士户部郎中降爲户部贠外郎知耀州职如故有谢降官知耀州表及耀州谢上表五月壬申公徙知庆州兼管勾环庆路都部署司事初元昊反隂诱属羌爲助环庆酋长六伯人约与贼爲郷导后虽首露犹懐去就公至部即奏行边以诏书犒赏诸羌阅其人马立条约明赏罚诸羌受命恱服始爲汉用九月辛酉公复户部郎中十月公以龙图阁直学士户部郎中管勾环庆路部署司事兼知庆州爲左司郎中是月梁适自陜西还公附奏攻守二议是岁有举滑州节度判官欧阳脩充经略安抚司掌书记状又举天雄军通判张方平充经略安抚司掌书记状是岁筑大顺城神道碑云于庆州城大顺以㨿要害又城细腰胡卢于是明珠灭臧等大族皆去贼爲中国用又曰其城大顺也一旦引兵出将不知所向军至柔逺始号令告其地处所徃筑城至于版筑之用大小毕具而军中初不知贼以三万骑来争公戒诸将战而败走者追勿过河巳而贼果走追者不渡而河外果有伏贼失计乃引去于是诸将服公爲不可及有兵部尚书蔡公墓志铭太常少卿贾公墓志铭举丘良孙应制科状二年壬午年五十四岁三月癸丑公请给枢宻院空名宣及宣徽院头子各百道以备赏功从之廵边至环州州属羌隂连虏爲患边上公谓种世衡素得属羌心而青涧城巳坚固乃奏世衡知环州以镇抚之诏从其请四月癸亥除鄜州管内观察使辞不受其让表略云观察使班待制下臣守边数年羌胡颇亲爱臣唿臣爲龙图老子今改观察使则与诸族首领名号相乱恐爲贼所轻且无功不应更增厚禄辞甚切表三上乃命复爲龙图阁直学士左司郎中有谢守旧官表传宣候将来边事稍宁诏卿用在两地非出拟亦非臣僚奏举特出朕意宣谕卿知兼令宻举臣僚代边任奏闻先差入内内侍省高班陈舜封至传宣又差入内西头供奉官麦知㣲至传宣㫖抚问赐凤茶一合有上吕相公三书十月辛亥以公爲枢宻直学士右諌议大夫鄜延路都部署经略安抚招讨使有让表元昊冦边葛懐敏战死贼大掠至潘原关中震恐公自将兵由邠泾援之知贼巳出塞乃还上始闻㝎川事按图谓左右曰若仲淹出援吾无虑矣奏至上大喜曰吾固知仲淹可用亟加軄进官公以西帅久无功宻䟽乞赐贬降以谢边陲辞不受命不听十一月复置陜西四路都部署经略安抚兼㳂边招讨使命公及韩琦龎籍分领之公与琦开府泾州而徙文彦博帅秦滕宗谅帅庆皆从公之请也十二月壬戌诏韩琦范仲淹龎籍巳带四路都招讨使其诸路招讨使副并罢从知庆州滕宗谅请也有举滕宗谅状是歳有书环州马岭镇夫子庙碑隂乃正月书也三年癸未年五十五岁正月辛卯诏陜西㳂边招讨使韩琦范仲淹龎籍凡军期申覆不及皆便宜从事用安抚使王尧臣议也上亲擢公与富韩诸贤而黜夏竦国子监直讲石介作庆暦圣德诗以美之指夏竦爲大姦公闻之不乐盖恐其召祸于后日也二月乙卯公与韩琦上䟽言元昊如大言过望爲不改僣号之请则有不可许者三如卑词厚礼从兀卒之称亦有大可防者三神道碑云公待将吏必使畏法而爱巳所得赐赉皆以上意分赐诸将使自爲谢诸蕃质子纵其出入无一人逃者蕃酋来见者召之卧内屏人彻卫与语不疑公居三岁士勇边实恩信大洽乃决䇿谋取横山复灵武而元昊数遣使称臣请和上亦召公归矣按名臣传曰公与韩琦叶谋必欲收复灵夏横山之地边上謡曰军中有一韩西贼闻之心胆寒军中有一范西贼闻之惊破胆元昊大惧遂称臣四月甲辰公与韩琦并除枢宻副使皆以西事未宁凡五辞不许而后就道有除枢宻副使召赴阙陈让五表有与朱校理书云十六日𬒳㫖赴阙至二十五日与韩公同上五章爲边事未宁防秋在近乞且留任必得俞允入则功逺而未济后有边患咎归何人军民亿万生死一战得爲小事耶谏官欧阳脩言公与韩琦久在陜西备谙边事才识不类常人宜时御便殿访问使其尽陈西边事宜合如何措置是歳自春至夏不雨上言六事其略云臣亲闻德音谓屡有灾异当脩德以及民并诏臣等谨省刑法此实见圣人忧畏之心合于天意今条奏数事一降诏罪巳二遣使决狱三诏州县赈䘏四存养阵亡之家五边民𬒳戎狄驱虏者量支官物赎还六已该赦除放欠负官司不得催理谏官欧阳脩余靖蔡襄咸言公有宰辅才不宜局在兵府愿罢王举正以公代之举正亦自求罢上从其请六月丁丑除参知政事固辞不拜甲申以公爲陜西宣抚使公旣辞参政愿与韩琦迭出行边上因付以西事而公又言河东亦当爲俻任师中常守并州上即命使河东两人留京师苐先移文两路公又请近臣同使毎事议而后行诏命田况爲副使按公尺牍载与中舎家书略云某近蒙恩擢贰枢府此盖祖宗之庆下及家世累让不允今月二日巳签署勾当至十二日蒙恩改参大政寻靣陈利害巳得㫖依让且在西府相次必出廵边诸骨肉各安吉互相戒约勿烦州县如輙兴词讼必奏乞深行请指挥儿姪知委八月丁未公自枢密副使右谏议大夫复除参知政事知谏院蔡襄言已差公宣抚陜西又除参政未有寻边之日切以西贼遣使入朝其言骄慢必无可从之理原其狡心本无欲和之意朝廷既罢遣之其势必湏用兵边将虽多莫如朝廷辍柄臣以临之又谓柄臣之中莫如公自行望于西人未行之前早遣廵边无使后时以失大计先是公与任师中分路宣抚踰月皆未行韩琦言贼恐乘忿盗边当速遣某河东臣方壮年可备奔走师中宿旧大臣毋劳徃乃诏琦宣抚陜西师中卒不行九月庚辰命同修中书时政记有述窦諌议隂德録祭石曼卿学士文祭吴龙图文上擢任公与韩琦富弼毎进见必以太平责之数令条奏当世之务公语人曰上用我至矣然事有后先且革弊于久安非朝夕可能也上再赐手诏督促曰比以中外人望不次用卿等今琦暂徃陜西仲淹弼与宰臣章得象尽心国事毋或有所顾避其当世急务有可建明者悉爲朕陈之既又开天章阁召对赐坐给笔札使䟽于前公与弼皆皇恐避席退而列奏十事一曰明黜陟二曰抑侥倖三曰精贡举四曰择官长五曰均公田六曰厚农桑七曰修武备八曰减徭役九曰覃恩信十曰重命令上方信向公等悉用公说当着爲令者皆以诸事画一次第颁下独府兵辅臣共以爲不可而止十月丙午诏中外有陈叙劳绩或诉雪罪状中书批送有司者谓之送杀更不施行自宜令主判官详其可行者别奏听裁行公之奏也是岁刼盗张海横行数路剽刼淮南将过高邮知军眺仲约度不能御谕富民出金帛牛酒使人迎劳盗恱径去不爲暴事闻朝廷大怒枢副富弼议欲诛仲约公时爲参政欲宥之争于上前弼曰盗贼公行守臣不能战不能守而使民醵钱遗之法所当诛也闻高邮之民疾之欲食其肉不可释也公曰郡县兵械足以战守遇贼不御而又赂之此法所当诛也今高邮无兵与械虽仲约之义当勉力战守然事有可恕戮之恐非法意也小民之情醵出钱物而得免于杀掠或喜之而云欲食其肉传者过也上释然从之仲约由此免死既而弼愠甚谓公曰方今患法不举举法而多方沮之何以整衆公宻告之曰祖宗以来未甞轻杀一臣下此盛德之事柰何欲轻坏之且吾与公在此同僚之间同心者有几虽上意亦未知所定而轻导人主以诛戮臣下他日手滑虽吾軰亦未敢自保也弼终不以爲然其后两人不安于朝相继出使弼还自河北及国门不许入未测上意比夜彷徨不能寐遶床叹曰范六丈圣人也又遗事亦载此事但云淮南盗王伦与此不同又载公与富公争于上前之语曰冦至无俻若守臣死之则民尽涂炭今吏虽不死节而民之完者数万家诚国家实事所存不细乃与有俻而纵贼者倒行诛罚恐非陛下宁失不经之意退至政事堂昌言曰朝廷异时以四方无事不肯爲郡县设备吏敢以治城隍阅兵卒爲请者以狂妄坐之一旦事生不虞吾軰不自引咎专以死责外臣诚有愧于青史也按言行录载遗事曰公爲参政与韩富二枢并命锐意天下之事患诸路监司不才更用杜𣏌张昷之軰公取班簿视不才监司毎见一人姓名一笔勾之以次更易冨公素以丈事公谓公曰范六丈公则是一笔焉知一家哭矣公曰一家哭何如一路哭耶遂爲罢之四年甲申年五十六岁四月上与执政论及朋党事公对曰方以类聚物以群分自古以来邪正在朝未尝不各爲一党不可禁也在圣上鉴辨之耳诚使君子相朋爲善其于国家何害五月壬戌朔公与韩琦对于崇政殿上四䇿一曰和二曰守三曰战四曰备请朝廷力行七事一宻爲经略二再议兵屯三专于遣将四急于教战五训练义勇六修京师外城七宻定讨伐之谋是日公与琦指陈于上前数刻乃罢六月公与琦又奏陜西八事河北五事巳而公又奏今防秋事近愿赐罢臣参政知边上一郡带安抚之名足以照管边事乞更不帯招讨都部署职任遂以公爲陜西河东宣抚使先是公尝言契丹元昊事可疑者六可忧者三始公以忤吕夷简放逐数年士大夫持二人曲直交指爲党及陜西用兵天子以公士望所属拔用护边及夷简罢召还倚以爲治中外属望公亦感激眷遇以天下爲巳任遂与富弼日夜谋虑兴致太平然规模濶大论者以爲难行及按察使多所举劾人心不自安任子恩薄磨勘法宻侥倖者不便于是谤毁浸盛而朋党之论滋不可解然公与弼等所议不变先是石介奏记于弼责以伊周之事夏竦怨介斥巳又欲因是倾弼等乃使女奴隂习介书久之习成遂改伊周曰伊霍而伪作介爲弼撰废立诏草飞语上闻上虽不信而公与弼恐惧不敢自安于朝皆请出按西北边未许适有边奏公因固请行乃有是命𥘉公之出也过郑州因见吕夷简问何事遽出公对以暂徃经抚两路事毕即还夷简曰君此行正蹈危机岂复再入又龙川志云范公以参知政事出使吕公巳老居郑范公徃见之吕公欣然相与语终日问曰何爲亟去朝廷范公言欲经制西事耳吕公曰经制西事莫如在朝廷之爲便范公爲之愕然公遂去自公出使谗者益深而王益柔者亦公所荐王拱辰因其作傲歌事劾奏之力言其罪当诛盖欲因益柔以累公也时贾昌朝隂主拱辰等议及辅臣进白琦独言益柔少年狂语何足深治天下大事固不少近臣同国休戚置此不言而攻一王益柔此其意有所在不特爲傲歌事可见也上悟乃寛之夏六月有上吕相公书八月辛卯命公领刑法事贾昌朝颁天下农田有利害其悉条上之初公援唐故事请以辅臣分緫其务虽甞降勑然其后弗果行有上吕相公书冬十月丙申命公提举三舘秘阁写书籍上䟽乞罢政事知邠州诏不许十一月四日又有上吕相公书有举许渤签署陜府判官事状十二月公议筑古细腰城檄知环州种世衡与知原州蒋偕共干其事又檄偕筑大蛊堡是岁有陈乞邠州状十二月有祭吕相公文祭陈相公文有举张伯玉应制科状五年乙酉年五十七岁正月乙酉公自右谏议大夫参知政事除资政殿学士知邠州兼陜西四路縁边安抚使可赐推诚保德功臣有谢授邠州表邠州谢上表有祭韩少傅文二月癸卯公请以新建细腰城隷原州从之有邠州建学记有论复併县札子閠五月有祭环州种染院文八月有祭陜府王待制文自公与韩琦出使䜛者益甚两人在朝所施爲亦稍沮止独杜衍左右之上颇惑焉公愈不自安因奏乞罢政事上欲听其请章得象谓公素有虚名今一请遽罢恐天下谓陛下轻黜贤臣不若且赐不允若即有谢表则是挟诈要君乃可罢也上从之公果捧表谢上愈信得象言于是富弼自河北还将及国门右正言钱明逸希得象等意言弼过又言公去年受命宣抚河东陜西闻有诏戒励朋党心惧彰露称疾乞医才见朝廷别无行遣遂拜章乞罢政事知邠州欲固巳位以弭人言欺诈之迹甚明乞早废黜以安天下之心使姦诈不敢效尤忠实得以自立明逸䟽奏即降诏罢公及弼并鎻学士院草制罢衍十一月诏以边事宁息盗贼衰止罢公陜西四路安抚使并罢富弼安抚其实䜛者谓石介谋乱弼将举一路兵应之故也公先引疾求解边任遂改知邓州有陈乞邓州表是月乙未转给事中资政殿学士知邓州谢转给事中知邓州表邓州谢上表六年丙戌年五十八岁秋七月丙戌子纯粹生公在邓是年邓人贾内翰黯以状元及苐归郷谒公愿受教公曰君不忧不显惟不欺二字可终身行之内翰不忘其言毎语人曰吾得于范公者平生用之不尽也二月有祭谢希深舎人文九月十五日作岳阳楼记中有先天下之忧而忧后天下之乐而乐之句盖公平日允蹈之言也有依韵酬荅邠州通判王稷诗依韵酬太傅张相公见赠诗依韵酬李光化见寄诗依韵荅王源政忆百花洲诗中元夜百花洲诗覧秀亭诗合提刑张太传甞新醖诗喜雪诗资政殿学士谥忠献范公雍墓志铭依韵和安陆孙司谏诗送河东提刑张太博诗种世衡墓志铭七年丁亥年五十九岁公在邓二月有祭龙图杨给事文有祭尹师鲁舎人文按尺牍载与韩魏公书略云师鲁去赴均州时巳觉疾作至均寝食或进或退仅百余日得提刑司文字舁疾来邓以存殁见托至五日而启手足苦痛苦痛至终不乱初相见时却且着灸不谈后事疾势渐危遂中夜诣驿㸔他告伊云足下平生节行用心待与韩公欧阳公各做文字垂于不朽他举手叩头又告伊云待与诸公分俸赡家不令失所他举手云渭州有二儿子即就枕更不他语来日与赵学士㸔他云夜来示谕并记得巳相别矣顾家人云我自了当不复管汝略无忧戚又两日犹能扶行忽索灌漱讫凭案而化衆人无不悲泣无不钦服其明也别赵学士云不怛化别韩倅云少年树德别贾状元云亦无鬼神亦无烦恼寻常于儿女多爱不谓能了了如此又云巳去安州苏之翰处作行状待送永叔作墓志某不敢作恐知当年事不备故也却待作文集序明公可与他作墓表也十一月有祭故相太传李侍中文有乞召还王洙及就迁职任事札子八年戊子年六十岁春正月丙寅徙知荆南府邓人爱之遮使者请留公亦愿留从其请也有谢依旧知邓州表公守邓凡三岁求知杭州二月有十六罗汉因果识见颂序皇祐元年巳丑年六十一岁正月乙卯公知杭州有杭州谢上表公守杭日林逋隐孤山公过其庐赠诗曰巢由不愿仕尧舜岂遗人风俗因君厚文章到老醇其激赏如此与人约访林处士阻两见寄诗和沈书记同访林处士诗时孙甫爲两淛转运公以大臣或便宜行事孙曰范公贵人也吾屈于此不得不伸于彼由是一切绳以法而常以监司自处范公遇之无倦色公遇范公不少下退而未甞不称其贤也按文集天竺山日观大师塔记云皇祐元年余至钱塘正月帝御便殿访近臣以俻御之䇿权三司使叶清臣言诏问辅弼之能今爲社稷之固者莫如公又谓公深练军政公在杭有过余杭白塔寺诗西湖筵上赠胡侍郎诗和僧湖居五絶和运使舎人观潮二首和苏州蒋宻学诗并谢赐凤茶表和苏之翰对雪诗和并州郑宣徽见寄二首秋七月癸卯除尚书礼部侍郎举张昪自代云伏见工部郎中集贤殿修撰知润州张昪筮仕以来清介自立精思剧论有忧天下之心纯诚直道无让古人之节朝野推服臣所不如乞回臣所授以允公论十月庚申朔有祭叶翰林文置义庄于苏州按言行録云公在杭子弟以公有退志乘间请治弟洛阳树园圃以爲逸老之地公曰人茍有道义之乐形骸可外况居室乎吾今年踰六十生且无几乃谋治苐树园圃顾何待而居乎吾之所患在位高而艰退不患退而无居也且西都士大夫园林相望爲主人者莫得常游而谁独障吾㳺者岂必有诸巳而后爲乐耶俸赐之余宜以赒宗族若曹遵吾言毋以爲虑又按程氏遗书云横渠张先生言有欲爲公买緑野堂公不肯曰在唐如晋公者谁可尊也一旦取其物而有之如何得安宁使耕坏及他人有之巳则不可取也二年庚寅年六十二岁春有叚君墓表兵部贠外郎王君墓表公在杭转尚书戸部侍郎依前职任有谢表按沈存中笔谈云皇祐二年吴中大饥殍殣枕路是时公领浙西发粟募民存饷爲术甚备吴民喜竞渡好爲佛事乃纵民竞渡太守日出宴于湖上自春至夏居民空巷出游又召诸寺主首谕以饥岁工价至贱可大兴土木于是诸寺主作鼎兴又新仓厫吏舎日役千夫监司奏劾杭州不恤荒政嬉游不节及公私兴造伤耗民力公乃自条叙所以宴游兴造皆欲以有余之财以惠贫者贸易饮食工技服力之人仰食于公私者日毋虑数万人荒政之施莫此爲大是岁两浙惟杭州晏然民不流徙皆公之惠也岁饥发司农之粟募民兴利近岁遂着爲令既巳恤饥因之以成就民利此先王之羙泽也八月建昌军草泽李觏撰明堂图议公奏之授试太学助教觏能研精经训㑹同大义按而视之可以兴制今朝廷行此盛礼千载一辰斯人之学上契圣作谨具録以进庻讨论之际有所𥙷助诏送两制㸔详称其学业优博有举李宗昜向约堪任清要状有乞召杜衍等俻明堂老更表进故朱寀所撰春秋文字状冬十一月有兄中舎墓铭三年辛卯年六十三岁是岁公以户部侍郎知青州充淄潍等州安抚使有贵州谢上表正月八日有续家谱序按尺牍载与韩魏公书云某上巳日方至青社继富公之后庻事有伦守之弗坠但岁饥物贵河朔流民尚在村落因湏救济又按言行録载东斋记事云公镇青社㑹河朔艰食青之舆赋博州置纳塲青民大患辇置之苦公戒民纳价毎斗三锾纳钞与之以书与博守遣官輓金诣愽坐仓以倍价招之赍巨牓数道介其境则张之且戒曰郡不假廪寄僧舎可也至则贸者山积不五日遂足而愽斛亦衍斛金尚余数千缗按等差给还之青民因立像祠焉有举彭乘自代状举张讽李厚充青州职官状正月有祭杜待制文三月有太子中舎上官君墓铭有陈乞颕亳一郡状冬十有一月戊申有写黄素伯夷颂寄京西转运苏才翁文潞公杜祁公富郑公等一时名人题䟦上书言古者内置大夫士助天子司察天下之政外置岳牧方伯刺史观察使採访使统领诸侯守宰以分理之今转运按察使古之岳牧方伯知州知县古之诸侯守宰之任也与陛下共理天下者爲守宰最要耳比年以来不知择选一切以例除之以一县观一州一州观一路一路观天下率皆如此其间纵有良吏百无一二使天下赋税不得均狱讼不得平水旱不得救盗贼不得除民既无吿诉必生愁怨救之之术莫若守宰得人若守脩政举则天下自无事矣四年壬辰年六十四春正月戊午徙知颕州夏五月二十日至徐州薨先是公在青未盈岁以疾徙知颕州诏自青州徙行于徐州有遗表歴官推诚保德功臣资政殿学士金紫光禄大夫尚书戸部侍郎护军汝南郡开国公食邑二千三百戸食实封六百户赠兵部尙书谥文正累赠太师中书令兼尚书令追封楚国公十二月壬申葬于河南洛阳县尹樊里之万安山下初公病上尝遣使赐药存问既卒嗟悼者久之辍朝一日以其遗表无所请遣使就问其家所欲既葬上亲篆其碑曰褒贤之碑勑赐西京褒贤显忠禅寺苏州天平山白云禅寺奉公香火赐忠烈庙额爲政忠厚所至有恩邠庆二州之民与属羌皆画像立生祠及其卒也羌酋人数百爲举哀佛寺哭之如父三日而去宣和五年庆帅宇文虚中奏请赐忠烈庙额庆阳平江府凡一十九处成都府学以上并有公祠朝㫖所在监司郡守学官岁时诣祭祀钦宗皇帝靖康元年丙午二月壬寅诏褒赠近世名臣故任资政殿学士赠太师追封楚国公谥文正范某可特追封魏国公范文正公年谱范文正公集范文正公集范文正公鄱阳遗事序范文正公鄱阳遗事录序汉孝宣帝常曰与我共治者其惟良二千石乎天下之广郡有太守能用良称者几人哉且鄱阳禹贡杨州之域春秋时爲楚东境后属吴史记言昭王十二年吴伐楚取番盖其事也秦并天下曰番阳县属九江汉更爲鄱阳县系豫章后汉建安十五年吴大帝时张昭等议以豫章上广人伙请分置庐陵番阳二郡𥘉治部故城后徙呉芮即今之所治也梁天监中置吴州陈废爲郡隋平陈罢郡爲饶州大业仍爲郡唐武德四年平江左乃复置州则饶之爲州殆四五百年矣推诸牧守无虑近千人然摭于㕔壁记自开寳八年伪唐归朝有铁林军主张仁忠权知焉迄元祐壬申朝奉大夫邹轲凡六十有八人而比阅州圗经序贤牧内史者止吴周鲂晋虞溥隋梁文谦柳荘梁陆襄唐马植李复七人焉求之州圃间有吴虞梁柳陆马李七公与颜鲁公并文正公画像以千百歳而守者近千人而其着于图记绘像者陆虞二内史梁周二太守柳仪同马常侍李刺史颜范二公九人云二千石之良不几于难有耶余倅于饶见鲁公雪程小娘𬒳冦事特道其始末而圗其像以附文正公之祠堂是贤太守不可得而多也噫鄱阳之守近千人着于图记绘像九人而公之德尤不泯饶人爲之立祠班春堂天庆观州学之讲堂凡三所繇景祐距此仅六十载香火不絶牲牢日盛较以千人间流泽之逺惠爱之𬒳独公一人而巳矣然公之遗风余美实浃于物毎于民之去思又岂止夫祠堂而巳乎公视政日所以制作修剏之迹㳺赏吟咏之旧莫不敬而念之余因采其所敬念者命曰范公鄱阳遗事録非敢名于世庻其垂话于后而不事于召棠之歌咏也且公始通判河中府徙宛丘压延庆杭越苏润青颕邠耀邓永兴一十二郡纯猷茂蹟灿在国史家集奏议间何假于是欤如公所至有恩邓庆二州民与属羗画像而生祠之御篆以褒贤碑额青史传载四方千载固巳闻之矣窃疑饶之遗事或有所未闻者安得而弃乎绍圣乙亥六月丁卯天台陈贻范序范文正公集范文正公集范文正公鄱阳遗事一卷范文正公鄱阳遗事録庆朔堂蜀锦海棠郡斋春香虗静亭九贤堂五老亭碧云轩寳福候祷雨文笔峰砚池州学基秋香亭三祠堂长沙王庙记庆朔堂庆朔堂公之所剏也在州圃之北偏左瞰蜀锦右连流柸前古春香虗静傍对湖光四望直见清心退思以正设㕔仪门之道基平而栋隆势巍而气壮公之意非所以示㳺玩也将以承宣天子风教而发施于政令仪乎古诸侯藏朔焉所以题之曰庆朔而且亲植花卉栏爲二坛公旣移润是以作诗而纪之云庆朔堂前花自栽便移官去未曽开年年忆着成离恨秪託春风管勾来后之人观公之堂思公之政及公诗之来而争和之以刋于石壁度支贠外郎提点铸钱魏兼史君去后堪思处庆朔堂前独到来桃李无言争不怨满园红白爲谁开职方贠外郎知饶州毕亰花木还依旧径栽春园不惜爲时开几多民俗熈熈乐似到老聃台上来祠部郎中提点江东路刑狱公事陈希亮弱柳竒花递间栽红芳緑翠对时开主人当日辜真赏䰟夣还应屡到来供备库副使同提点江东刑狱公事曹泾池舘名花旧日栽几畨零落又春开谁人解识红芳意犹有多情五马来噫世之人常以绛之园亭爲最而邓之百花洲抑爲其冠若銭塘有美乌程碧澜瑯瑯醉翁贵池弄水率爲士大夫之所矜爱者然以公之庆朔名着乎建康广信虽愚夫稚子莫不知尚颂念之非公之仁德惠泽流播于风俗间安及于此哉蜀锦海棠公庆朔堂诗云庆朔堂前花自栽今堂之东南隅有海棠二树夹植于小径两傍说者皆曰公之所栽也得无诗之谓哉公去饶殆六十载度其高巳丈余而蟠结之隂复四五㝷春阳之布如锦绣然元祐末太守邹公轲惜其无临赏休息之所遂筑亭其后题日蜀锦盖海棠本蜀植也而花开犹锦绣推而名焉殆非爱公之流风遗泽而充扩自㘽之句耶郡斋公守饶凡十有八月移润而饶爲繁剧之郡民顽好闘吏狡多梗公下车兴庠序晓教令待贤爱物壹以恺悌终日无事故常留题曰三出专城鬓似丝斋中萧洒过禅师毎踈歌酒縁多病不负云山頼有诗半雨黄花秋赏徤一江明月夜归迟人间祸福何湏道塞上衰翁也自知春香虗静亭春香虚静分峙庆朔之前与二花槛并列传云乃公之所建也庆朔之旧常爲宴賔之憇焉乐旣作于庭而卉木环抱得二亭揜映真娱乐之趣也求公之措置岂独政事而巳哉虽应接细务必有法度而爲后人之矜式良足书也九贤堂州之后圃有堂焉四壁间图陆襄虞溥二内史梁文谦周鲂二太守并柳荘仪同马植常侍李复刺史与颜鲁公曁公凡九人因攷郡圗经若陆襄虞溥梁文谦周鲂柳荘马植李复俱以贤牧称鲁公止载于乐平县干元初𬒳中丞唐旻诬劾降知饶而雪程小娘遭冦屠害父兄事不厠于贤牧之列何贤者难得如此耶国家自开寳迄绍圣六十有八人而在九贤之序者惟公一人巳矣信夫人才不世出而公之仁德惠泽非㝷常侔也惜乎基隘而屋土隳而像泯余逼于受代不得从容而新之也命之曰九贤复録其始末爲记云噫建康古名郡府之后圃有瞻仪堂绘像者近百人人率爲之讃然明其新旧年月而巳犹饶之㕔壁记焉安如九贤之必以德乎五老亭五老峰庐山之胜也饶去江殆数百里而州北芝山院危坡屹起晴霁间可以瞰焉公下车怜其可观乃作题芝山寺诗云楼殿冠崔嵬灵芝安在哉云飞过江去花落入城来得食鸦朝聚闻经虎夜廻偶临西阁望五老夕阳开寺僧遂作五老亭于危坡之顶饶之人寒食以芝山爲踏青所至者必曰范公五老亭也碧云轩碧云轩芝山寺海㑹堂后之小轩也外瞰危石中鏁幽槛轩檐之庭栽列花木兰芦诸药似有高人逹士趣向公守饶时有昇上人占居此轩公毎到寺必适其处爱其闲寂萧洒常爲之留题曰爱此诗家好幽轩絶世纷澄霄半牀月淡晓数峰云逺意经年就㣲吟并舎闻只应虗静处所得自兰芬公移润而饶人矜公之诗有以二南名者盖见公之辞骚雅且名重当世足以爲后人称想有以然也今之人才逰芝山莫不㝷傃其所以阅公之诗榜焉噫鄱阳境上如德兴之聚逺余干之于越兴荐福之澄心开福之寒林几二千首独公之诗爲士大夫所脍䏑而饶人惇尚之非公之名重当世而政着于去思何以臻此耶寳福侯祷雨寳福侯乃汉之樊哙也旧庙于芝山之顶曰鹿头大王公守饶凡民间旱即祷于此神颇有验应今之庙地公之所徙也且州之民邵都院者卜其地置生坟公一日入院诘其故乃曰五十年后当出侯伯不得鬻于人于是令移鹿头庙屋于此复移文干僧寺曁元丰庚申太守马渊以久不雨因祷于神而霶霈沾足遂状其感应而奏之乞加旌奨朝廷下太常封爲寳福侯渊之奏陈且道公之请雨有功修饰庙貌迄今血食以景祐迄元丰恰五十年公之先知诚可尚也后之人凡入寺见其庙必指之曰范文正公之迁而五十年出侯伯处也文笔峰砚池饶之山水大率秀㧞有豪杰者出焉公之至识其形胜一日乃曰妙果禅院一塔高峙当城之东南屹起千余赤饶之文章应也城之下枕瞰数湖水脉连秀抑爲儒者滋显也于是名其塔爲文笔峰目其湖爲砚池且曰二十年后当出状元逮治平乙巳州人彭尚书汝砺果第一人及第公之沉几逺识良足书也州学基公所谓妙果浮圗爲文笔峰东湖爲砚池而郡学之基乃占文笔砚池之中而公指之也然其当州城之巽地周环枕湖水长堤数里林木揜映坡麓森爽学旣建而生徒日盛牓牓有登第者多巍科异等信夫公之兴剏非唯示法于一时能爲典刑于后世者也噫饶之学自晋虞溥作敎谕以招诱士子数歳间聚徒几二三千尔后零散儒风挑挞由公迁指基址今殆四千人公之德惠岂㝷常之比哉惜乎公去之速未及建立而规模不甚宏斋宇不甚整迄今见者之叹惜而学者之叹念焉堂之上所以置公之祠而朝夕瞻敬者盖不忘公之指择也秋香亭郑公之后兮宜其百禄使于南国兮铿金粹玉倚大斾于江干掲高亭于山麓江无烟而炼囘山有岚而屏矗一朝赏心千里在目时也秋风起兮寥寥寒林脱兮萧萧有翠皆歇无红可凋独有佳菊弗冶弗夭采采亭际可以卒歳畜金行之劲性赋土爰之甘味气骄松筠香㓕兰蕙露溥溥以见滋霜肃肃而敢避其芳其好胡然不早歳寒后知殊小人之草黄中通理得君子之道饮者忘醉而饵者忘老公曰时哉时哉我賔我来缓汎迟歌如春登台歌曰赋高亭兮盘桓美秋香而酡颜望飞鸿兮冥㝠爱白云之闲闲又歌曰曽不知吾曹者将与夫谢安不可尽欢而聿去乎东山又不知将与夫刘伶不可复醒而蔑闻乎雷霆岂无可而不可兮一逍遥以皆宁范文正景祐间罢天章阁待制守鄱阳爲提点铸钱魏侯作此赋公赋之就攷其景趣求其意思宛在目下公之制作信非苟成也必其成法以矜后世古人云赋体物而浏亮者乃公之所能赋也今其旧址虽易爲征官所居而提点之别廨于大㕔之东偏傍犹以秋香名是不忘公之所爱也元祐癸酉太守邹轲阅公之旧址而看经院之南芟刬芜秽修平坡壠剏以廊宇以发公之所用心不幸鸠工而亡得无公之遗事在人而不衰乎汉晋而降迄于圣朝守饶者无虑千余人今之立祠祭享者止公一人而巳矣信乎公之德泽惠爱逺出今古而爲民去思也且饶之所立祠班春堂天庆观州学讲堂凡三处春秋祭赛祷晴雨及州官之到罢皆修敬不絶若学讲堂毎遇上下释莫亦具礼祝公之功德岂数百歳而泯耶愚以召棠歌颂北焉者盖适于此也长沙王庙记长沙王廼吴王芮也东汉建安十五年吴大帝时张昭等议以䂊章土广人繁请分置庐陵鄱阳二郡初治部故城后徙吴芮即今所治立长沙庙貌得非縁于此哉且饶之爲国殆千余年而庙不立公之守饶始建焉然公之穷古尚德好贤乐善之心岂寻常人也今攷诸碑而刻其传賛以歳月列公之名衘复命提点铸钱魏兼篆额且使贤令嗣监簿纯佑书公之遗迹尤足矜后人也范文正公鄱阳遗事録终遗迹诗曰蔽芾甘棠勿剪勿伐召伯所苃是虽召公之德教明于南国亦足见人心天理之所在盛德至善果能使民之不能忘也文正公之勲德𬒳于海宇凡平生所至之地后人皆爲立名号建祠宇以示不忘迄今三百余年敬慕犹昔是岂人力之所致哉于此见穷天地亘万古斯民好善之心犹一日第患在上者不能以善政感发之耳是故势力非所以服人贵富不足以传久惟盛德大业可以服人心而垂后世观者其亦有省于斯百花洲在南阳公集有荅王叔源忆百花洲诗洲上有文正祠黄山谷先生尝㳺百花洲谒文正公祠有诗东溪书院在澧州初公幼时侍其父朱文翰宰安鄕县读书此地后爲文正公读书堂寳庆丙戌知州董与几建东溪书院西溪书院在泰州海陵县西溪镇𥘉公监西溪塩仓筑捍海隄二百余里人懐其惠旣爲立庙邑士姜国英复请于官中书送礼部议旧有祠堂委系前贤合设书院宜从所请忠烈庙在庆州宣和中宇文虗中爲庆帅建与种世衡同祀公庙号忠烈世衡庙号威靖景范楼在邓州古牙城公尝知邓州邦人思之建景范楼思范亭在广德司理㕔详见孙莘老诗及汪浮溪楼钥祠堂记清风槗在润州公知润州时所建范公栢在番阳郡学凡十八株俗传公遗言栢及地则吾再出今栢枝去地不及二尺严子陵祠堂公知睦州日建以祠子陵今爲钓台书院内有公祠堂读山在池州青阳县东十五里长山公幼读书之地人名之曰读山后建文正祠堂池人以公随所飬父淄州长史朱文翰之长白山非读书于长白山所谓长山者乃在此而非淄州之长山也绍定二年池州郡守丁黼记之有辨甚详亦未暇考平江府文正公祠宋咸淳间太守潜说友建拨官田以供祠事旣成以闻于省依所请其东爲范文正公坊其西则文正公故宅乔木森蔚岿然故家其南则爲范家园有石刻太守李大异书国朝至元𥘉平江路学官衘中皆带提督范祠祠设教谕至今毎歳春秋二丁郡官致祭㙜省诸司官因事按吴者皆与祭凡逹官显人过吴必拜谒祠下其题名具在吴郡学本文正公南园也公以南园爲郡学后公仲子持节按吴复加增广至今郡学爲浙中之最学有文正公祠以范氏子孙一人爲主祠褒贤寺在洛阳文正公忠宣公墓在其地是寺爲奉祠之所内有仁宗所篆褒贤碑吴中子孙亦常遣人至洛阳致祭其寺僧亦常来吴褒贤显忠禅院重修法堂记奉议大夫前同知归德尹事赐紫金鱼袋蔡如撰并书昔佛成道坐于菩提树下化力风行峰象头山入王舎大城瓶沙王御于郊野因以迦兰陀竹园爲佛寳舎伽蓝之兴自此始也汉明帝梦金人项佩日光飞于殿庭乃遣蔡愔秦景使大月氐与摄摩腾笁兰遇焉二沙门入于洛献释迦图像并诸经于是肇有寺于洛城佛法入中国自此始也由汉至唐由唐至宋悉加崇奉故此禅院创自李唐初名法㑹宋元祐间范文正相公得请于朝改号褒贤显忠经靖康乱法堂火灾有慧照大师福涣来住斯刹四方敬信徒衆归依时河南𥘉定人烟稀少师乃振钖渡大河登太行抵金台劝化乡党仁彦智夫得金以归命工伐木造瓦重建法堂一所水磨两盘修葺弊漏焕然鼎新招来客所广辟田畴仓廪实矣斋粥衍矣𣑽香芬蔼法喜禅恱呜唿无慈悲之德者昧于苦乐不能兴是事无喜舍之心者着于悭贪不能结此縁无颕悟之识者乐于小法不能成此大惟师脩行四无量法惟师叅悟佛光真谛是以名逹天庭礼纳使相住持向太后功德寺太观宣和间声名籍甚今行年八十有七而能辨此一大事因縁可以见其平昔之志丁卯仲冬师来访知足居士曰本院修造于皇统乙丑至丙寅仲夏毕功未有爲我记者敢请居士爲记其事以示后人居士唯然愿乐书之皇统七年十一月十三日记住持传法慧照大师福涣立裴卞刋尚书礼部牒准元祐三年月日辰时到部门下省送下中书礼部奏准都省批下太中大夫尚书右仆射兼中书侍郎上柱国范纯仁状近奉㫖授尚书右仆射合依例置度僧追荐先祖纯仁先祖母及父塟在河南府河南县有功德褒贤禅院今欲乞两遇节于夲院添剃度行者一名祖以上并塟苏州天平山白云寺亦乞两遇节添剃度行者一名其两䖏每一年度一名申尚书省伏乞依例施行状前批送礼部奉乞请一依指挥施行者右下褒贤院仰一依前项礼部牒内㫖指挥施行元祐三年七月初三日范文正公旣而墓隧之碑乃立嘉祐元年仲兄右丞相时爲着作郎以国朝故事大臣茔所恩许置寺度僧遂请于朝愿以彭婆镇旧法㑹院改赐名额间歳听度一僧以严崇奉朝廷从之元祐元年仲兄进贰枢府三年乃登相位两以例恩皆得増度僧数它日院之度僧道因请以始末诏㫖刻诸石余旣许之又爲书其所以然者元祐四年月六日左朝请郎充寳文阁待制环庆路经略安抚使兼马歩军都揔管兼知庆州军州事范纯粹记至大二年四月七世孙邦瑞遣八世孙国隽宗俊宗是赍江浙行省咨咨河南行省河南省札付河南府路委自同知徐景儒率属僚诣墓加礼致祭先文正公墓下祭文昔吾范氏始于陶唐根夲深固奕叶流芳汉有淸诏郡国流行唐有春官鳯阙平章世家河南谱系甚详咸通以后一枝渡江爰居度䖏阖闾旧邦丽水哦松诰牒犹蔵子孙保之爲今甘棠四世而后文正挺生少长北地即家颕昌学问渊海闻望珪璋条奏十事嘉谋孔彰昭陵注倚国之栋梁四子显贵悉称元良监簿忠宣恭献侍郎封胡羯末华蕚相光父子勲业巍巍煌煌具载信史代曰无双化穷数尽玉蔵洛阳佳城欝欝拱木苍苍炎运中㣲纽解皇纲地维云絶南北异疆市无寕居后昆徬徨离汤沐之故邑不复敬止于梓桑别祖父之先茔不克时奉于烝尝狐兔得以出没荆榛从而芜荒多历年所几易星霜丘壠寥閴风悲白杨瞻望弗及念切羮墻坤轴旋转咸归职方车同轨辙衢出康荘农敬松楸匍匐踉蹡恭拜墓下我心则降目想英灵如侍其旁有肴在爼有酒在觞感格歆子馨香福我后人地久天长归拜辞墓文某等自高祖曽祖祖父不获拜省始祖祖祢墓域者又四世矣抱恨终天赍志而殁势使然也时使然也柰之何哉今则天道好还地轴旋转南北坦涂离而复合机㑹之来间不容髪某等匍匐至此恭拜墓下剪其荆棘上以慰祖宗属望之霛下以尽子孙追逺之责先忧后乐不坠成训至若福后人悃愊已露不敢再犯渎告之戒祀事告毕言还言归囘涂寕止不能无望吾祖宗之黙相也敢告天平山在吴县西去吴郡城二十七里其山峰峦峭抜石皆卓立与他山絶异其山上有龙门头陀岩五丈石蟾蜍石龙头石穿山洞卓茟峰飞来峰半山亭小石屋大石屋乌龟石钓鱼石卧龙石照湖镜等石白云泉在天平半山间泉色如乳四时不竭以烹茗甚佳泉侧有石刻白乐天诗文正公及苏子美俱有诗泉之上今爲白云亭乔木环合高据重崖俯见平野数十里间如指诸掌横山诸峰罗列面拱诚佳致也白云寺在天平山下右石刻刺史白居易诗庆历四年文正公奏本家松楸在此实籍此寺照管请赐额爲白云寺盖以白云泉而名也寺有无量寿佛阁住山僧逺禅师尝与忠宣公登其上讲经干道丅亥汎舟逰山録周益公五月丁亥早范至能颜休文相别于阊门外唐致逺联舟遶城望姑苏舘而过八里至横塘又数里至黄山又数里过木渎遂至灵岩院至能走价送薫香松黄新茶其简云来日登天平顶攀援至逺公亭及诸石屏䖏白云泉泉在水品其色凝白盖乳泉也张又新以虎丘石井松江在第三第六而下此泉未知如何试一别之向夀老欲作亭泉上及别筑逺公亭寺右上山路傍有石龟极形似向亦有名近无知者忠烈庙具有文正已下画像挂壁谒之丙辰早升小车过天平下岭甚峻约数里至白云寺图经云唐寳历二年置在县西南二十五里本逺录公道塲今爲范文正公功德院文正父祖山下寺有白乐天苏子美王君玉蒋希鲁诗刻欲同致逺登山而脚力顿疲难之然思至能简中语恐遗恨它年遂奋衣右转而上酌白云泉甚白而甘蹑石磴至卓茟峰峰高数丈截然立双石之上附着甚臲疑其将坠余如屏如矗或挿或倚备极竒恠行十六七石愈衆而力愈惫廼循左径访石屋三面壁立覆以二大石少休其中下至小石屋一石覆之又下至飞来峰高二丈上锐下侈㣲附磐石前临崖谷兹其异也又东下逺公菴一名望湖台正直寺后又下至五丈石亦阁石上次至头陁岩有盖斜蔽之次至龟石嵴势隐起名不虗得此山大抵皆石也瑰形诡状可喜可愕今日适疲倦又当暑不能穷其㒹然郡人能至予之所至者寡矣况㳺客乎归寺欲拜文正及四子画像坐待鱼钥移时乃至明日盖文正忌辰也䟦龙门二大字天平之龙门卓茟殆似造物者特爲范文正公而设淛西提刑旴江包恢请史校勘桐江杨德藻作㳺天平山记中吴之西山天平山爲之长实爲呉镇原隰环之江河络之其上多恠石如凘氷如琱木或立或僵或如介夫或如奔马不可名状其木多松桧有泉出焉曰白云之泉泻于苍崖激于巨石注于絶涧其声如鸣玉其味甘冽是山也范魏公之祠在焉其祀用中牢魏公吴人有施于鄕党德义至厚旣死而不殁故鉅公名卿高人韵士经由是邦莫不肃拜祠下顾瞻遗像而仰其休风夫玉藴石而山辉珠蔵渊而川媚况德义所加丘陵林麓有不増其高而发其耀者乎故兹山之胜抑其亦以其人也至元再元之歳冬十有二月江淛行省叅政孛木鲁公征拜翰林侍讲学士于是郡守济南张公亦拜吏部尚书趋朝有日适相遇也班荆语旧偕逰是山谒魏公之像临白云之泉翰林各赋诗七言四韵九思等属而和之新除教授绍兴路儒学范文英静翁魏公八世孙也主奉祠事奉觞爲夀而请曰翰林擅词宗于当代尙书𬒳遗爱于中吴雅道允叶嘉㑹难逢不载以文何以示后请爲之记将刻诸祠翰林以命九思固辞不获因道先生遗德山林胜槩而附以兹㳺之歳月焉翰林名翀字子翚尚书名基字渊仲同逰者平江路捴管府判官杨时举思明推官王大有廷秀经历王諌仲正知事伯都彦实儒学教授蒋伯昇进之玄明通道虚一先生赵嗣祺住持白云寺沙门净标爲文者奎章阁学士院叅书文林郎柯九思义学去天平山一里余外有孔子庙内有文正公祠左右设敬身知本两斋中爲清白堂详见陵阳牟先生义学记太师坟文正公祖父唐国公周国公所塟在天平山之下其穴主天平正峯以秦台山爲外门以横山爲逺按环抱拱挹形势甚竒按王氏语録徐忠翊尝遇一好山水心期爲公相之地意谓我方以术求售于时待其克应于几十年之后孰若待应于不数年之间则人信向我方身享其利故必择人与之不肯轻卑且如公相之材非里巷所有必于辇毂之下四方贤英毕集之地求之寓京师七年始遇范文正公以品官诣礼部徐识大贵也欣然以地图授之范谢徐以相见之晩适先柩巳茔四年矣慕徐名术发图视之则形势向背全类其所之地其地名又合范遣份约徐同徃观之其穴法之高下向背皆与术契惟窖堂太深犹是俗术䂓爲即断曰公相当自此生巳生者去公相一间耳归而与范曰足下优㳺致身于叅枢之地欤然范尝吟中秋月诗曰巳知千里共犹讶一分亏事皆黙契后范子果拜相即尧夫也秦䑓山在天平山之右大石巉崒上刻秦䑓二字俗传奏始皇㳺㑹稽尝到此太师坟公曽祖徐国公所在天平山之南正与灵巖山相对无外居士坟在白云寺前居士亦文正诸孙即作元夕寳鼎现词者范文穆公石湖先生墓在天平山之西南有觉巖寺爲奉祠之所文穆公居石湖而塟于此意欲自附于天平之范者欤吴县忠烈庙在白云寺之右宋南渡庆州隔絶置忠烈庙于此至今毎歳郡官致祭凡名公鉅卿之来吴者多诣天平谒拜庙下卧云书院在天平南三里有恠松屈盘于地偃蹇数畒极爲竒古俗名眠松旁有石刻盘松二大字篆文字画甚古上有卧云书院范氏建内有文正公及狄武襄公遗像醴泉寺在长白山麓文正公未第时读书此山大德癸卯寺僧德荣始塑公像寺中中菴刘敏中有诗遗德荣刻诸石懐范楼在城东南南望羣山如画至元癸巳春县尹济南安承务重建刻其诗及移名人诗石于其上黉堂岭在㑹仙山之南以公尝读书于其上故名其有上书堂下书堂在黉堂岭南十里许按刘仲元记云傍邹邑山也黉堂䖏其东长白峙其南圣王诸山连峰委㑹于其西圣王之南有山曰㑹仙其峰壁立特起苍翠可爱其中有堂故基曰书堂世传以爲文正范公之别墅也又按鲁昌祖创修祠堂记黉堂岭径北十里许㑹仙峰之巖公之下书堂遗龛在焉工部侍郎贾侯之荘在兹山之下仰公之德意欲创起祠堂于山之麓先出楮币三十七贯文以助工役之需监县房侯唐卿未登仕版时慕公之爲人常有慷慨感叹之心斯任之来斯事正符宿昔之愿勇于爲义黾勉从事无时或怠鸠工贸材经营之际县尹石侯县丞成侯主簿丘侯典史王国昌同心和助之或曰山麓荒芜祠堂虽就恐爲野火焚毁樵牧戏践祠成乏香火之供反爲不敬何以劝善盍若少北二里许醴泉寺之巽隅高平爽垲兴盖若何侯曰善仍以都目赵鑑弟赵铨孙克敬督其役兴功于大德庚子秋七月至大德辛丑夏四月落成堂宇壮丽仪形俨然范公泉在青州洋溪皇祐中文正公帅青社有德于民而州之干方洋溪醴泉出焉后人目之日范公泉详见任城王所撰记文正公祠堂在长山县治平三年知县韩泽建撰记至正七年八月辛未朔越四日甲辰奉议大夫河南府路逹鲁花赤也先不花奉议大夫河南府路同知郭文鼐承直郎河南府路判官董铉将仕佐郎河南府路知事刘臣源河南府路照磨胡钦祖兹以故宋太师魏国文正范公八世孙文英谨遣男廷方不逺数千里省墓洛阳且复侵地某等仰公德泽之深逺感公裔孙之不忘其祖而媿吾有司弗克戒约甿隷之无知者因以洁牲淸酌之奠爲文以祭日惟公学贯天人材兼文武济贫活族德泽过于晏婴出将入相勲业拟于伊吕惟昭代之尚贤嘉不茹而不吐爰肇崇于祀典实名教之有补何甿隷之无知即丘坟而敢侮壤树暴于斧斤域兆鞠爲禾犯彛宪而不䘏徒昏顽之是怙属裔孙之来斯増有司之媿负认异代之松楸复侵犯于强御戒樵牧于晨昏谨封藏于终古倘彼甿之不悔其斯言之是暏致薄奠以陈词觉汗下之如雨尚飨祭丞相忠宣公维公世济忠直名昭日星眷兹洛土有崇其茔彼甿蚩蚩恣爲盗贼旣伐松楸又滋稼穑神虽未殛法实难容裔孙戾止爰复故封凢百丘壠莫之敢废引公父子有功于世戒饰禁约责在有司继今以徃孰敢弗祗崇酒于觞登肴于爼神其监之永安终古范氏复祖茔记天台陈基譔奉训大夫江南诸道行御史䑓监察御史斡勒海夀书中奉大夫陜西诸道行御史䑓侍御史丁元篆额故宋太师魏国范文正公以上三世坟墓在吴县之天平山至公之薨始葬洛阳万安山母夫人谢氏之兆其子监簿忠宣恭献侍郎以下三世皆祔焉中更靖康之乱子孙之在呉者弗获以时展墓唯顾瞻山河北向流涕而已我世祖皇帝混一四海列圣相承诞敷文德而尤惓惓焉致意于古今忠臣烈士有功于名教者故公克与天下之名山大川前代之圣帝明王并登祀典毎嵗仲丁有司祇奉中牢致祭惟谨可谓盛矣然亦不过即天平之白云以寓其髙山仰止之意而万安之原至大中八世孙国俊仅一至其处同知徐君景孺爲复侵地亦存什一于千百自是又三十九年爲至正七年国俊从弟将仕佐郎文英谓其子崑山州教授廷方曰呜唿自陵谷变迁以来故家乔木零落殆尽吾子孙幸生圣明以孝治天下之时慿借余泽食有义田居有义宅教有义塾凢养生送死可以无憾而祖宗二三百年之丘壠所恃以爲藏者鞠爲刍牧之区徐君所封亦巳侵削尚安在其爲子孙哉洛阳土风号爲近古豪民无知可以德化不可以力胜吾闻御史斡勒君允常居里第日以吾先文正公济贫活族之仁自勉而佥事李君公平分应于洛又尝执笔而爲公之传者诚以状白之必有以矜吾之志也廷方即日具资粮扉屦不逺数千里致其父之命于是李君首出俸金爲之倡斡勒君率郷党与同知郭君文鼐判官董君铉奉牲币爲文以祭于墓下所谓豪民之无知者观感而化卒复徐君所封之旧而其地以亩计者若干焉旣缭以周垣益之树壌又筑室六楹俾其甥赵氏庐其上甫竣事以基尝与观笾豆玉帛之盛使书之于石窃惟文正公以间生之气王佐之才致位将相爲宋宗臣百世之下诵其诗读其书者可以立忠信而尊君父兴王道而致太平故其少而隷业长而从政所至之地遗爱不忘率绘像以爲祠刻铭以颂德顾是窀是穸在其父子平生䆠居衣冠礼乐之郷而使斧斤耒耜日相㝷于其中岂国家尸而祝之以待先贤之意乎继自今兹爲子孙者如文英之不忘其本处里闬者如斡勒君之推尚古道居风纪者如李君之知所劝相爲有司者如郭君董君之克恭所事则万安之松楸将人人爲之封殖益乆而不废尙何斧斤耒耜之患乎哉公父子世济忠直太史有传神道有碑家乘有载兹不敢以渎书书其复茔歳月以爲方来告云是岁丁亥十月丙子谨记嘉议大夫河南府路捴管兼本路诸军奥鲁捴管管内劝农事知河防事张明逺奉议大夫同知河南府路捴管府事郭文鼐承直郎河南府路捴管府判官董铉将仕佐郎河南府路捴管府知事刘巨源河南府路捴管府照磨胡钦祖昭勇大将军河南淮北蒙古军都万戸府都万戸察罕帖穆尔昭毅大将军河南淮北蒙古军都万戸府副都万戸失里伯吉从仕郎河南淮北蒙古军都万戸府经歴兀讷罕知事郭仲礼提控按牍赵璋儒学敎授丁士恒学録蔡世责等立石莲花堡在镇戎军西南与德胜堡相连又定川砦诸葛亮城皆在镇戎界尝有蕃贼至此公遣张建侯徃救应长武寨在泾州西贼㓂边公与都监张肇部领军马离邠州取长武路徃泾州策应后又闻贼分军囘奔保安军上面公又差廵检宋良蕃部廵检赵明部领蕃汉军马徃长武把隘万安镇去保军八十里𥘉延州有一将军马在保安军驻札费用粮草供应不办公乞将保安军所驻军马抽退于万安镇就食粮草却将万安镇一将军马抽退延州亦只八十里马铺寨通近后槗白豹寨毎有贼马出来公脩此砦时兵马不多只是据河西山坡特重下砦不与追逐其砦城十日内泥筑并泥饰了当木波寨在环州正当贼来大川路惟頼诸寨蕃部熟户同共防托公恐熟户二心未可倚仗遂保举种世衡知环州以牢笼蕃部定边砦在环州公尝令刘贻孙至此相度葫芦泉一带立寨接连镇戎军去处明珠灭臧二族在环州之西鎭戎之东二族之北有葫芦泉公併兵于其地修起城砦招抚二族华池凤川平戎三寨皆在庆州东平戎去延州德静砦七十里华池去德静一百一十里凤川去德静一百二十里公指挥庆州并诸寨并权住入中白米却告示客旅并令于东路延州接界平戎镇添价入中白米庆州路有美泥虐泥大抜城等䖏小砦公只差兵士百十人防托如贼马大叚入冦便令归侧近大城寨内一䖏防守所贵不致枉䧟军民人心稍安薄家荘在岢岚军火山军之间公以火山军城中无水兼地窄狭难守奏乞于中路薄家荘择地共脩城砦东关城在岢岚军水砦外公以岢岚城小将东関城筑作大城捡计到土工五十二万七千九百四十五工神堂堡银城寨在麟南五十里公令经略司相度兴脩令人戸耕种住坐续脩神树寨并堡子府州于鞋斜谷端正平等要害䖏置大寨两坐又置堡子三坐筚篥城在秦州田况尝请脩筑公奏乞依田况所奏早赐指挥佛空平明珠等族所居公尝令蒋偕烧荡其地族帐金明城在延州公奏议近重脩金明城且托得北面又东北废却承平南安长寕白草等寨后东西四百里更无藩篱可以御冦候金明城了方脩寛州以御东北凤川寨在庆州东城𬒳山坡直下临注或有西贼围闭矢石入城御捍不下公牒李丕谅宋良同徃凤川相度得本寨东烽火台山上四面牢固及山脚下有好水泉可以置砦令弓箭手兵士等寅夜兴工山上只筑女墙四靣削崖近下低䖏筑城围入水泉续又牒本州通判范祥相度令新脩砦城分擘街巷修盖军营仓房草场𪠘署及城上皆安置敌楼唐龙镇与契丹对岸在府州之北丰州之东其东南火山军对岸公奏乞招诱唐龙镇七族人口故寛州在延州东北三程公言昨废却承平塞门等砦惟此一䖏最爲控扼蕃贼牒监脩官相度一併下手脩筑后又奏乞以寛州城爲青涧城鄜城县在鄜州南至同州河中府各四程北至鄜州两程至延州五程公乞朝廷建鄜城县爲军以康定爲名管鄜城县并于同州割一县爲之属建仓敖营房所有同华河府苗税于此送纳后公又令知鄜州李丕谅相度丕谅差刘礼将带匠人徃鄜脩展城墙高一丈底濶四尺五寸靣收一尺五寸盖马棚瓦舎三百间系得马二百疋安下得兵士四千五百人兼脩露圈二十八箇计度到二万九百九十五工延州城在寛州东南四十里公尝请于朝乞以延川县爲延川城云彼中人烟不少更有井泉胜于寛州城肃逺马岭定边永和安塞等砦在环州界𥘉诸寨城墙低下壕堑浅狭公牒环州那厢兵军士及和雇人夫脩筑细腰城公令蒋偕等所筑公又勘㑹本城至环州定边砦三十七里西至镇戎军干兴寨六十里南至原州柳原镇七十里量其地界逺近所脩城寨地土并侧近蕃部元属环州兼本是环庆路擘画脩建兼细腰城东北板井川是西贼来路在细腰城定边寨之间系属环州地分缓急若有奔冲即须定边砦与细腰城互相救援就环州节制甚顺奏乞朝廷拨属环州万安寨在延州西北徃保军路中路旧无城砦公差周美郭庆杨麟部领延州肤施两县人户并厢军脩筑计度到六万一千六百五十七工并脩筑敌楼战棚丰林县地在延州东二十五里就崖爲城青化镇在延州东六十里公差陈永圗部领临真丰林两县人户脩筑计二万六千五百五十二工甘泉县城在延州南八十里公差任世亰部坊州丹州人夫脩筑计六万五千三百四十五工承平砦在延州东北二百里在青涧城西八十里把截得承平川大路寨北大里河约六十里自来蕃族在大里河北居住公甞请复脩此砦以遏蕃贼不使过河云𥘉脩之时则部署司那兵马大爲之备毕工之后只销得二十人驻札南安寨在延州东北二百七十里在青涧城正北七十里北至绥州四十里去无定河二十里公尝欲脩之以其去水泉稍逺朱吉种世衡欲于青涧城北四十里啇舘铺南安寨中路创脩一山寨栲栳砦在延州北八十里尝爲贼所破公相度旧砦南五里地名龙平口兴置一寨把截安逺塞门龙口川贼马来路胡家川寨在延州𥘉胡继谔乞脩鹞子城公差殿直杨麟兴工麟州申称计七万四千工恐难了当公遂差推官何渉与胡继谔相度于胡家川荘北靣书按山上脩筑一砦计三万三千余工下面川口是德靖砦保安军来路地势委是要害只差本族熟户人工官给口食并差厢军三百人徃彼助工三関城在延州公牒招讨那拨诸州差到兵士五千人兴脩义莲铺在延州康定二年四月公差使臣赶杀西贼抵此夺得人马骆駞牛骡牢山驿新店驿在麟州至延州一百六十里间尝因朝臣上言减废公尝与明镐至此军马疲乏无支请草料去处公言鄜延路最是屯兵去处日有军马及使命过徃遂牒延州脩𥙷二驿毎有过徃使命军马或遇晴明直到中路甘泉县即支给一日口粮等物若遇雨雪及山河水涨即于新店牢山止宿葫芦泉在环州定边砦与镇戎军乹兴寨相望八十之间爲义渠朝郍二郡之阻其南有明珠灭臧之族公尝言能进兵㩀葫芦泉爲城垒北㫁贼路则二族自安宜无异志后竟于此地筑城招服明珠灭臧二族永洛城在朝郍之西秦庭之东公尝奏言䇿应军马由仪陇二州十程始到如能进脩永洛城断西贼入秦庭之路其利甚大非徒通诸路之势因以张三军之威者也范文正公集范文正公集补遗一卷年谱𥙷遗前谱所载公事多有阙遗今取其未载者见之逐年之下明道二年八月公时爲江淮安抚勘㑹真椘泗州有发运司转般斛斗差拨纲运于三处装发粳米大小麦豌豆等共五十万石救济沂宻徐兖等州九月体量淮南州军賖籴人民二麦并賖买亭民塩货未有见钱支给并向春逐处缺乏军储亦无钱和籴奏乞借赐钱五十万贯并疋帛香药三五十万下淮南军州应副前项支赡又体问得诸军州自来和籴当农民出粜𬒳行人抑压价例收籴不前直候冬深斛斗巳入商贾之家方始添价丗籴是以大叚虗费官钱又不济得农民奏乞许农民作保申乞先请价钱限一月内入纳免𬒳经贩人隔截农民不得抑勒令请领十月奏爲苏常秀润旱蝗乞依吴遵路所奏权罢配籴斛斗又自江宁府乘逓马到润州起发椘州等处斛斗徃庐寿登莱等州时江淮州军有因疾疫死亡人口种莳不敷田叚甚多公牒逐官依灾伤一例体量放减并孤贫老㓜不济人戸多无田苗除减放外移税数不多者虚烦催科无可送纳即与全放十一月牒江淮灾伤州军应实因灾伤逃移抛下税产巳曾申报州县后来虽是未差官捡覆今却归业者并放免税赋及有已曾归业爲官中令纳税存济不得又逃移者亦许归业依此减放税科十二月奏乞免放舒庐等州折役茶又㸔详江宁府上元县等处所管主客户口逓年送纳塩钱即不曾请塩食用其客戸塩钱数不多欲乞朝廷特与除放景祐元年正月荐丁钧邓资徐执中卫齐卢革李硕张弁并公㢘文雅爲衆所称堪充京官如擢用后犯入已赃甘当同罪时黎德润无辜狱死公奏乞访求本家骨肉量与支赐令其收瘗仍乞指挥令后命官使臣犯公罪流以下赃罪徒以下并不禁系许责保出外听勑康㝎元年正月十二日牒环庆路今后如有报到贼马深入鄜延路更请相度一靣部领军马入贼界攻讨要害城寨湏管大叚杀获分张贼势不得只在界首及打虏些少族帐便爲䇿应之名若环庆有贼马亦令鄜延路分擘诸头出军马深入贼界攻讨十五日陜府申税户朱大成等八百九户各于送纳秋税不前抛下税额全家迯走公牒陜府指挥逐县郷村拘管上件逃移人户屋业生产不得烧燬斫伐其逃移人口即与倚阁去年秋税招诱归业免致逃移毁却业产将来归业不得即大叚亏失省税所有诸州军人户虑恐亦有似此逃移并牒逐州亦请相度安恤枢宻院札子奉圣㫖西界首领约遇没兀等二人部领蕃贼七百余人在塞门寨驻泊其部署司爲何不差人马掩杀公言延州去塞门寨并无人烟又行川路之中一水屈曲五七十处渉渡恐伤兵士脚手周廻又无旧日熟户纵得此寨其势孤絶亦恐难爲驻兵以此不如训练兵士候春煖可以渉水或轻兵掩袭或大军攻贼纵𬒳弃去自家兵士不致有损二月八日奏上延州熟户见今饥饿若春深无田可耕别思作过或虏刼汉户北入横山则延州东界大有忧事乞兴脩废寨御前札子付夏靖仰一靣与范仲淹计㑹啇量但应机乘便可以出师即同谋进取又圣旨令范仲淹于鄜州与夏竦韩琦商议边事十二日奏乞相度禁放青塩利害事十四日公有䟽奏荅朝旨论攻讨西贼利害十七日奏张建侯狄青等与西贼战于保安军有功乞重加钖赐公尝举欧阳公充本路掌书记寻诏除馆阁不赴任十七日公上言窃见着作佐郎通判天雄军张方平富于文学后有才用乞朝廷改除充本司掌书记取进止是月二十四日牒张亢修丰秣城及万安寨又牒朱吉任守信种世衡高良夫相度东路承平南安两寨如久逺可守即进兵前去修复是月二十五日又奏乞修废寨三月初一日牒青涧城种世衡永平寨郭延珎等接此春煖耕农之时速勘㑹上件惊移熟户蕃部如内有未敢归业依旧耕种即便相度邻近有无官司空闲地土或逺年迯田权拨与耕种如无牛具者官与量借钱收买常切安存无令失所初二日又奏那兵马五万防托秦州时知保安军王信西路巡检狄青自来入阵勇勐公恐其爲贼所诱二十八日奏乞指挥二人令持重不湏身自闘敌四月五日差周羙杨麟陈永图等修复万安寨丰林城甘泉城巳毕公又相度将兴修承平南安新寨等十一日牒种世衡郭延珎等㨿的是见阙乏粮草蕃部相度逐户口数目毎十口巳上官中量支借贷粮粟各一石十口巳下各借五斗仍常切照管安存无令失所六月奏乞指挥逐路将诸军弓弩手教习短兵又乞㨂选武士充节级七月十五日举孙沔田况充经略判官又举胡翼之充本司催驱公事八月一日举刘牧钱中孚等十七人充陜西差遣时延州金明寨招到残破蕃部三百二十八户虽给与田土无力耕种缺少粮食公奏体量延州西北𬒳西贼破荡兼知延州张存母年八十寄泊他郡人子之心宜不获安伏乞别选人知延州如未选得间即令臣知延州所贵依得约束训练兵马十八日公牒延州通判大理寺丞高良夫将本寨见管熟戸蕃部等毎家十口巳下各支斛斗二石其十口已上支三石公廵边到延州㨿左侍禁王聦状陈弟王继元差在塞门寨权兵军监押𬒳蕃贼打破寨门相杀身死二十日爲奏闻朝廷乞特赐奖録以劝死节之士初鄜州至延州一百六十里元是三程于新店牢山各有舘驿后减废九月公与转运使明镐廵历自鄜州至延州两程遇晴明皆昏黄后方到驿程太逺山坂至多及廵历回来却值泥雨崖路险滑三十余度涉河自甘泉县早发至晩只到得皇甫店去鄜州尚更两铺所有随行军马巳各疲乏便无喫食湏用回买其军马既不到驿即无支请草料去处兼是山居无可收买遂牒延州将牢山新店舘驿量行脩𥙷及存留甘泉新置驿毎有过徃使命军马或遇晴明直中路甘泉县即支给一日口食粮草或遇雨雪并山河水涨即于新店牢山勘请止宿十六日奏乞放免张亢斩军不当罪名是月奉圣㫖节文令公宻切厚支与金帛召募敢死之士深入贼境探候等事公言臣在延州差韩周张宗永赍送文字直到昊贼处二人不期爲臣所累皆窜逺方今虽奉圣旨令臣募人入贼界以何靣目更可使人伏乞勾还韩周张宗永量加恩泽十月初一日廵检李惟希下兵士王羲等四人作閙扇揺军人公到延州㨿司理院勘到并断送葛懐敏军前要斩初五日公牒朱观将领兵军计㑹王逹朱吉王守琪张宗武自鄜州西北入德静寨进兵讨掠族帐又牒葛怀敏将带周英郑从政部领兵马离延州徃保安军逼逐蕃贼仍差刘政充先锋取路深入破荡部署初九日又奏乞逐路部署巳下出入进退处置军马公事并听经略安抚都部署司诸使处分时西贼大将刚浪唆兵马㝡爲强劲在夏州东弥陀洞居止又次东七十里有鐡冶务即是贼界出铁制造兵噐之处去河东麟府界黄河西约七八十里可出麟府并石隰州兵马与隰州兵马与延州兵马㑹合掩袭以分贼势惟朱观久在麟州知得次第巳曾宻议奏乞令朱观计㑹河东军马以干此事鄜州曹司马勲张式黄贵减尅兵士请受公言当此军期之际兵士多是饥寒逃亡若更减尅转难存济遂牒鄜州将马勲等三人对诸军处斩又奏脩城及般运粮草工役辛苦地又恶寒日有逃亡乞毎月支酱菜钱是月十二日公上言陜西军州自西事以来应副军期科率百出如官贠得人稍能均济或知寛勐则不致于残民其不得人处政在胥吏因其急速得恣贪暴既属军期民无所诉臣自膺寄任奏荐颇多乞朝廷深加照察知非请托其所奏之人多是侥倖优稳之处永祝辞免不来赴任朝廷遂一夫之私情忘百姓之深患满目疾苦将何以济伏望圣慈特赐爱轸应陜西所奏官贠曾经免者除别有擢用外却乞尽底催发前来赴任十七日公具诸将所获生口鞍马畜产噐械并首级具闻于朝十八日保安军奏乞早降宣命下本路转运使司并经略安抚使副火急于近里州军人户秋税内科拨赴本军公体量得延州至保安军山路一百五十余里昨因西贼侵扰焼却人户田土则各迯散㳂路不住有蕃贼出来打刼若令近里州军人户就保安军输纳转见苛虐于民不便公遂擘画只将鄜延两路界近保安军送纳公将部将任福打破白豹城荡四十余里狄青黄世宁到卢子平捉到西贼妇女朱观打破洪州一十余寨并族帐二十余处二十八日奏乞不禁青塩二十九日奏乞朝廷念及边逺之人率多无告特告朝㫖应举充县令人限一季内并与移陜西路如在㳂边州军即便乞与除职官知县如人数不足即乞委清望官于三举巳上进士有行止文学者具事状连坐各荐一两人不致阙官办集边事是岁十一月虎翼军第九指挥王琼夺长行于兴斫到人头作自巳功札上名字申奏宣转充下名正指挥使后于兴告诉问讫招伏公书断云夺戎士死战之功误朝廷重赏之意其王琼集军贠等处斩又奏乞建故寛州爲青涧城十三日奏狄青黄世宁颇勇气乞早加奖用十六日奏张继勲破贼于归娘谷乞赐酬奖十七日时陜西军州毎年夏税支移在边上送纳民疲于役公又上言乞令于陜西近里州军送纳则惜得百姓时自京起发兵马来陜西边上州军驻札访知押军使臣内有懦弱生踈不能铃辖致兵士在路作过搅扰县镇十九日公牒鄜同华州河中府如军马经过相度使臣稍有生踈不能铃辖便请那差都监监押一贠或差得力使臣支与驿劵同共管押逐州交割不得纵令不着次第及搅扰县镇施行十一月差张建侯与狄青黄世宁刘政在保安军差郑从政在万安镇又牒鄜州令张宗武徃敷政县且令探侯如近边寨无备则便行讨击二十六日奏举种世衡知环州十二月初二日乞陞擢滕宗谅差赴陜西必可济办边事时清边弩手新到州司不敢依例给钱公言㳂边苦寒之地所有晋州清边弩手指挥人贠兵士巳到延州例各单寒阙少衣装初四日遂牒延州一例支给十二月十二日奏乞朝廷特降指挥下京西陜西严切铃束如有兇恶即行军法十六日牒同州抽差北县分弓手二千人并牒河中府抽差弓手一千人并差使臣押送鄜城县驻札把隘防托又牒耀州郡兵士两指挥赴坊州防托时关中诸郡支移百姓苗税配纳粮草徃边上州军送纳惟鄜延一路㝡是辛苦縻费数倍盖是山陵道路不可通大车只是小车并驴子般运或遇晴明则一月程仅可徃还或值雨雪艰难寸进至有离家四五十日褁纒干粮并尽却更那人归取盘纒今延州秆草毎束一百七十文其阙中百姓秋税入边上送纳毎束秆草只折三十文若㩀在市价颇甚亏民公相度得鄜州鄜城县后魏时爲鄜城郡隋爲僖州南至同州河中府各是四程北至鄜州两程至延州五程物价稍贱奏乞朝廷建鄜州爲军令建营房仓厫廨舎所有同华河中府以来州军近下等第苗税只于此处送纳且减得一半恶路至春却那减鄜延军马于此处屯泊就得贱价粮草稍减得百姓劳弊辛苦亦且近便徃复十二月二十八日奏乞暂出延州赏给熟户蕃部首领给与文帖并散茶綵内有功劳异于衆者等第支给袄子腰带系蕃部廵检者给与红缨交椅仍与别立约束令逓相铃辖准备点集时圣㫖令公与梁适商量边机事公奏乞指挥泾原路招安明珠灭蔵二族时边上臣僚陈乞买马才得宣头便令人于熟户及百姓公人之家觑歩收买其差去人接便起动熟户取奉亏价强买边上新旧官贠各称准宣买马无时了絶徃徃一道宣头应带数疋公乞朝廷降指挥将买马宣头并乞勾收缴纳庆历元年是歳春正月公在延州朝廷既用韩琦等所画攻䇿先戒师期公言正月内起兵塞外雨雪大寒暴露僵仆使贼乗之必有所伤愿朝廷存此一路未行讨伐容臣示以恩信或可招纳戊午诏从公所请时公前凡六奏卒城承平等十二寨蕃汉之民相踵复业二月四日奏乞于诸寨置榷塲用疋帛等博买熟户将到青塩只于庆环二州添起一倍价钱出卖收得一色见钱籴买粮草及支诸军请受大段减得近理见钱应副边上三月任福等既败朝议因欲悉罢诸路行营之号明示招纳使贼骄怠仍宻收兵深入讨击诏范仲俺体量士气勇怯公言任福巳下皆边上有名之将尚不能料贼今之所选徃徃不及更令深入祸未可量于是行营之号卒不罢兵亦不复出四月徙知庆州兼管勾环庆路部署司事初元昊隂诱属羗爲助环庆酋长六百人约与贼爲乡道后虽首露犹怀去就公至部即奏行边以诏书犒赏诸羗阅其人马立条约诸差受命恱服自是始爲汉用初曹玮于环庆添置六寨差田敏部辖军马在彼防托至今熟户倚此城寨四月公奏乞圣慈以曹玮田敏前后战功并建寨托边之利特加赠典其直下子孙量行恩泽以奖劝边士六月陜西体量使王尧臣言范仲淹韩琦皆天下选其忠义智勇名动夷狄不宜以小故置散地〇先是一月圣㫖令擘画牵制西贼不令徃河东作过公牒夲路主兵官贠尽底部领战兵徃沿边入界牵制併擘画合行事件指挥逐路主兵官贠施行十月初五日将所行事件画一具奏十一月二十一日举刘贻孙及葛宗古二十六日乞将以所授左司郎中一官回授种世衡与转诸司使知环州是月梁适自陜西还公附奏攻守二议是月奉圣㫖体量铃辖都监十二月初七日奏乞改移张明郝绪庆历二年时蕃部廵检赵明勾招到贼界伪署团练使讹乞并手下蕃官等共二十三户公㝎夺赏赐银椀头巾角茶交椅银带锦袄等物那与系官房舎居住正月初二日公奏乞爲蕃官讹乞等补官十一日到环州管设蕃官支与银綵等物与立约束蕃部喜跃二十九日再举种世衡知环州时牒各寨逐月一度勾集蕃官管设又恐公用钱物使用不足又牒环州签判隂谅臣徃逐寨标拨官地种莳𬞞菜货卖并诸蕃部赃罚添助公用去讫所贵不破省钱是月公到邠州排拣新兵据人戸王招玮等陈告称官中脩营占却园林地土拆了屋舎乞估计合支价钱公牒委邠州请依上项条贯支给逐人价钱及除放随地钱税后邠州准转运司牒勾收巳支价钱公言虽准都转运司指挥令将空闲官地兊还既无官地即合回申都转运司岂得故违条贯并不回申便却例行催纳巳支价钱侵害人戸勾到本州元行典级王益等取勘招伏上项有违条贯情罪于杖一百上断遣差人押送本州收管所有上件人户地土价钱却牒邠州依条支遣二月四日太子中舎通判延州高良夫奏乞下陜西四路令销兵士防托州军一依范仲淹擘画先定下守城人数于近里州军轮差弓箭手充数次边州军弓箭手却轮差在极边城寨奉圣㫖且令邠宁环庆路诸都部署司相度又无妨碍且利害疾速闻奏公言相度所差弓手并是人户三丁内破一丁充役若是拨于极边州军屯戍縁边上食物踊贵亦少营舎官中请受至薄难里纒必于本家骨肉处频有唿索动是数百里本家更破一名徃来供送即是一户三丁之内二丁防边徒使破坏家产伏乞朝廷更请相度二月奏言延州䧟破前年西贼围闭之时山城未曾脩筑㣲有墻垒未能御捍惟刘平星夜前来救济得延州不至䧟破此实刘平忠勇之力今来子弟复在边任其迹孤危未能雪耻窃闻刘平尚在恐边臣有所憎爱别造飞语乞朝廷倍赐照管又言计用章无不顺之意乞与叙用初五日有㸔详赵珣所奏画一奏䟽时枢宻院札付经略司诸将在外者若贼冦大至并湏领兵覔便攻击二十五日公言将有勇怯师有衆寡用兵无常势非可画一而制者也乞朝廷指挥逐路主帅近虽降此指挥仰更体量将之强弱敌之衆寡地势险易天时明晦临事处分以保民安边事爲重庻少败事其枢宻院指挥未敢施行三月七日奏陜西不可行用鐡钱四月令李丕谅宋良移风川寨于烽火䑓山上㝷令弓箭手兵士等寅夜兴工山上只筑女墻四靣削壁近下低处筑城围入水泉续又牒本州通判太常博士范祥与李丕谅等同相度新脩寨城巳了见分擘街巷脩盖军营仓草场廨署及城上置敌楼般运粮储兵甲入新寨二十八日奏举髙端髙良夫杨畋宁州状申称于五月五日申时以后忽降勐雨风雹雷电有大霹雳一声于草塲火发烧却秆草四千余束转运司令观察推官刘铣置院取勘公言逐处异物蛰藏之处多致雷火合依边勑指挥只令陪纳入官若更湏令根勘官吏不切防慎罪状却虑今后沿边仓塲作过要得负累官贠爲害转大愿乞朝廷特赐释免二十四日奏举焦遂卿李显张忠张信等乞与转官二十九日体量得环州界肃逺马领㝎边安和安塞等寨军马粮草人户不少并各城墻低下濠堑浅狭未得牢固遂牒环州立便刷那厢军兵士脩筑开淘六月初六日石昌镇申梁家族蕃官屈都等并小遇族蕃官薛娘等爲讐其梁家族点集一千余人骑待报讐相杀公又差指挥使郭庆宗赍银椀綵绢走马徃夲镇体量各且和断之閠九月初九日庆州北路都廵检司状申探得昊贼亲领八万人骑奔徃镇戎军去遂牒宁州通判张去惑着作暂徃邠州计㑹点检城上防城战具家事安排整齐如闻西贼大入汉界即起遣郷村人户入州其人户多是少得柴草不愿入城即官中擘画拣损秆草支借十九日诸处申探到西界点集蕃贼马大段紧急公差焦遂卿种世衡等点集蕃兵防托所有老小牛羊并发遣入寨城廻避其候㸔族帐田苗蕃部即令于高险上空处权时就藏避其入寨城人口并依先降条贯支与口食并鞍马草料牛羊即令于侧放牧如遇闭围三五日间亦借与秆草淮泾原路经略招讨司牒今月十日夜一更时准副使葛懐敏公文及镇戎军号帋申蕃贼不知数目奔充围遶三川㝎川寨公牒张建侯䇿应探事军人张遇分析状称今月二十二日早辰到镇戎军西南莲花堡德胜堡见自家军马与蕃贼相杀又见向太保刘太保手下军马被蕃贼杀散所有自家军马总在㝎川寨与蕃贼相杀公令铃辖李丕谅领军马于二十日起发计㑹张建侯同徃原州㑹合䇿应十月二十八日入内内侍省西头供奉官王懐德赍降御前札子问当欲移卿徃泾原路爲本路近经贼马抄掠借招缉与文彦博对换公乞依旧领环庆路軄任同泾原路经略并于泾州驻札与韩琦日夜聚首三二年间可期平㝎时渭州镇军戎寨主职田有毎岁获千余贯延州庆州诸寨多无軄田十月廿八日奏乞均㝎诸寨官贠职田十一月初六日公上言泾原土兵有在庆州者庆州土兵有在泾原路者山川道路既不谙练又是边上土兵请受㣲薄抛离本营褁纒不易公欲朝廷指挥逐处土兵各令拨归本路使唤公私俱便是月复置陜西四路都部署经略安抚兼治边招讨使命韩公与公及龎公分领之公与韩公开府泾州而徙文彦博帅秦宗谅帅庆皆从公之请也甲申以处士孙复爲国子监直讲从公与富公之荐也十二月西贼入山外打并原州打虏公牒知原州景奏与当路铃辖李丕谅等六人部领军马计会节次向前于镇戎军以来㑹合出竒伏截山外回来贼马收救人民公又到邠州示以兵势出榜永兴军诸州以安衆心又与都监张肇部领诸兵马于初三日发离邠州取长武路徃泾州䇿应庆历三年正月辛卯诏陜西沿边招讨使韩琦凡军期中覆不及者皆便宜从事宣命指挥召募沿边少壮人爲护塞指挥公言其不便二月巳卯保安军状申鄜延经略司牒报西人请和公上言有不可许者三有不可防者三三月甲午上令内侍宣谕韩琦范仲淹等候边上稍宁当用卿等在两地又令琦等宻奏可代处边任者琦等言元昊虽约和诚伪未可知愿尽力塞下不敢拟他人爲代四月庚申谏官蔡㐮言伏见陜西路招讨使范仲淹韩琦各除枢宻院副使并以西冦未宁恳辞乞朝廷不听辞让各授恩命二十四日公起发徃邠州提举并就近勾抽干耀州新兵请知州通判内一贠押赴一依宣命指挥重行拣选并排连人贠及指画阅教次第并商量定夺盖造营房五月江淮岁漕不给亰师乏军储发运非人公言国子博士许元可独倚办辛未擢元江淮两浙荆湖制置发运判官亰师足食辛卯公与韩公又言臣等切以天下郡邑牧宰爲重得其人则致化失其人则召乱推择之际不可不谨虽曾诏臣寮各举所知或举主非贤则多谬荐臣等欲乞圣慈特降诏书令中书枢宻院臣僚各于朝臣中荐堪充举主者三人候奏到姓名即逐人各赐勑一道若将来显有善政其举主当议旌赏若赃污不理苛刻害民并与同罪所贵生民受赐冦盗自息从之十月初五日用张昷之爲河北都转运按察使王素爲淮南都转运按察使沈邈爲亰东转运按察使从公与富公之言也庆暦四年二月切见审官三班院并铨曹自祖宗以来条贯极多乞选差臣僚就审官三班院并铨曹取索前后条例与主判官贠同共㸔详重行删㝎画一闻奏付中书枢宻院叅酌进呈别降勑命各令编成例䇿施行是时公意欲复古劝学数言兴学校本行实诏近臣议于是宋祈王拱臣张方平欧阳脩曾公亮王洙孙甫刘湜等合奏谨叅考衆说择其便于今者莫若使士皆土着而教之于学校则学者脩饰矣先䇿论则文辞者留心于治乱矣蕳程式则阅博者得以聘矣问以大义则执经者不专于记诵矣乙亥诏州县皆立学五月壬戌朔公与韩琦并对于崇政殿上四䇿六月十二日举元积中管勾机宜文字七月丙戌诏诸路转运使副提点刑狱察所部知州军知县县令有治状者以名闻议旌擢之其或不如所举令御史䑓劾奏并坐不实之罪从公奏请也十三日举葛宗古杨麟充合门祗候是月勘㑹河东边上所阙弓弩并衣甲噐械刀枪等自来从京支拨多是沿路损失枉费脚乘般载边事不逮二十七日公上言伏乞朝廷指挥下河东转运司取要便出产炭鉄州军置都作院举差官贠专监其人匠于本路诸州军拣选抽差八月辛卯命叅知政事贾昌朝领天下农田公领刑法事有利害其悉条上初四日昊贼差使臣一道姓金不得名徃北界契丹处去不知事意公虑两国计㑹与谋十五日奏乞那拨陜西兵三万来赴江东乞朝廷更不迁延十三日举张子奭张焘张去惑苏舜元陈荣古堪充刑狱钱谷重难任使十五日举夏安期充河东转运使又举向约乞差知陜西河东烦难大郡十六日又举张子奭等五人赴河东任使初诸州军县毎五年一造城郭等第簿公体量得河东陜西自西事以来甚有人戸因差配破却家产州县不能矜恤减放苐候五年造簿方行定夺必是破尽家产多爲失所之人十八日奏言八月岀榜晓示逐处人戸并札与逐州军及都转运司及三年便造簿重定等第其因差配破落更不候三年便于簿内注鉴减下其有即今沦落应役不得者即与免放先是除宣抚韩琦到边上散却特支后至是巳是一年不曽支付二十一日公奏臣今徃陜西河东宣抚其沿边驻泊诸州军及就战兵并人贠兵士欲乞朝廷等第各赐特支九月公在并州见都转运司指挥诸州军塲务更不得收纳大鐡钱要得止絶欺弊才方行下文字便有百姓经并州告诉各是交易到大鐡钱无处使用公遂出榜并州街市且令依旧行用㨿岚州申本州九月一日支料钱并银鞋钱二百万准运司上项指挥㝷行告示其军人侧各高声言道官中支赐与我因何却不得行用其转运司牒本州更不敢施行公又恐诸处军民疑惑发下榜示逐处晓示军民其官铸大鐡钱并依旧行使时河东诸军州剙新收刈白草降下万数不少逐处官吏不能体量利害例各差兵士或探斫不前即便逃走公人等即出钱官买或于人户系税草地内强行採打引惹争竞即令逐处搔扰公出榜晓示诸军州自榜到日以前抛下兵士公人收刈白草数目并与放免体量得逐处贼盗多是逃军兼近南郊恐成羣党惊刼人戸州县不能禁止指挥河东州军令逐处出榜招召今日以前逃走厢禁军人与限一月许于官司首身更不问罪并令依旧收管十六日西夏杨守素赴阙公奏乞所有封册之礼湏候西北收兵只行于体稍便乞朝廷再三详审二十日枢宻院札子奉㫖令公就近差人知麟州公与明镐商量举合门祗候张继勲是月出榜晓示诸州军应坊郭郷村人戸今日巳前带即配卖物色或包二税移逃者并令与放罪各令归业其元欠二税并与除免仍札都转运司公到宪州体量宪州城池窄小奏乞増修十月九日余靖奏乞札付河东令彼处差人佯作葺丰州所贵契丹不敢占㨿奉圣㫖令公相度公言丰州至河东一百二十余里并无人烟道路不通今来难便去管兴脩初麟州无酒务不榷酒利寛假边民自庆历二年十二月榷起酒利公恐居民贫困出榜并札与麟州令百姓依旧任便开沽十日公到麟州体量二州四靣边疆并无城寨防护人戸不敢复业遂与明镐商量申奏乞脩复城寨是月发遣散移徃府州与土田耕种十三日奏乞收赎麟府䧟破蕃界熟戸百姓依旧住坐耕作出得粮草方可却减下正兵大叚省得国家钱帛是月体量得火山嵜岚保德军三处各屯兵马所入军储皆是商旅人戸将铜钱接籴北界斛斗入仓中粜每日计出却铜钱数百贯过徃北界毎歳计置河东铜钱不日将尽此边防之大弊也十九日奏乞朝廷支绢五万疋送下河东转运司俵与嵜岚等三处博籴军储急止铜钱出界之弊二十七日张亢奏准经略司牒嵜岚军等处有闲地万顷乞先于要路安置堡子两三箇然后将上件地土擘画奉圣㫖令公相度公恐置堡子代州与北界相接引惹言语只令作社戸名目三五十家靠险居住高筑墙院防备盗贼十一月初五日知原州蒋偕状申细腰城修筑巳完湏借土兵守御公札与泾原路土兵充细腰城就粮振武蕃落指挥十二月经畧司管勾何渉有母在蜀中迎侍不得切于孝养初一日公举渉充益梓路通判以便奉亲俾全孝道时蒋偕出兵至佛空平烧荡族帐种世衡领环州蕃汉兵烧荡大小羊族帐十四日奏乞酬奖诸将功劳是月札付陜府㨿诸县逃官田地勒令地分邻人空纳租钱者并见欠见钱数并与除放札付与河东转运司将麟府等州色役公人支与系官闲田仍免送二税时契丹与元昊战不利奉圣㫖指挥令公体探北界事宜公言自古兵家毎有挫䘐恐其下离叛即别举事图其复振以摄衆心今契丹西征无功愧见其下或谋起事欲振兵威此朝廷不可不防是月明镐奏募民请射禁地奉圣㫖令公详明镐所奏相度经久利害闻奏臣僚又奏焦太师来天池打量事又奉圣㫖令公计㑹相度稳审从长指挥又奏相度到开耕禁地利害事十六日公自麟府路回到嵜岚军次日有铃辖孟元并嵜岚军使米元湷来言有万胜指挥兵颜和吿称有本指挥军人结集背叛司理院勘得本人不着次第多欠人债所告只闻人说并无照㨿欲领颜和赴营处斩公寻指挥令与逐官更子细勘鞫实情如委实诬吿亦且决配况未曾刑害着被告之人恐今后更不敢告事至十八日孟元等来言审勘得别无实情更不敢枝追究公又奏访问得万胜指挥招到杂色人多有边上巳满三年其间轻狂之人不柰辛苦或乱出语扇揺人衆于边上不便乞早降指挥差替十九日奉圣㫖差入内供官卫克勤押赐医药至公处并传宣命公探候北界事宜及边上设备者公言见各训练选竒兵备戦敌以分朝廷万一之忧二十日西贼点集壮人壮马徃环州界公札经略司起发军马赴干兴寨驻札防托及令环元州多方安抚前来蕃部蕃官二十三日奏言切见太常博士赵拯秘书丞刘奕冯浩殿中丞范寛之马仲甫徐执中杜枢太子中允王复太子中舎王孝和大理寺丞张谟并有才称宜处要务俾临边事可济军期伏乞望朝廷速差上件官充陜西河东大郡通判贴黄自来两府臣僚无同罪举官条例臣岀使应所举过官贠恐朝廷未赐施行如任用后犯正入巳贼臣并行同罪庆历五年正月十四日奏拨细腰城属环州二十七日河东转运司申诸县尚显等陈状爲老小残疾及年六十巳上至七十年老除外别无人丁见今单身乞放免公札下磁州疾速体量尚显等如有人戸可以指射充替即依条贯施行如别无人戸指射即与免放施行二月札下并代等路经略司东都转运司遍行指挥逐处疾速出榜晓示诸义勇军习学弓弩是月翰林学士呉育爲谏议大夫育𥘉尹开封府时公在政府因白事数与公有迕既而公出安抚河东有奏请多爲当国者所沮育取可行者固执行之〇三月十八日西贼部领三千余人打刼筚篥城等四月十四日公奏乞下部署司㨂选得力将佐严行禁约至时与汉兵㑹免致䟽虞四月三日新边壕外柽栅至葫芦河一带称有西贼人马约二万余人札寨及逐川内各有烟火五里至七里蕃汉人戸一例惊移及差人探问却称来放牧牛羊其惊移蕃汉人戸㝷却归复本处住坐公言昨徃河西体问得鄜州路前来𬒳西贼破荡之时其𥘉西贼用谋亦是如此其人戸爲前来无事便各安心更不惊移遂遭虏杀今来亦恐如打鄜州时设此计谋遂牒泾原路经略司今后如得知西贼点集人马即将蕃汉人戸多差人起遣回避不得慢缓免致驱虏𥘉四日奏留蒋偕知原州新降宣命应系弓手兵士年及五十巳上或疾病久逺不堪医治者许本戸人填替如本戸无人即许召人充替施行公十七日奏言似此笃疾癈疾之类非可诈伪者爲年未五十巳上有碍上项宣命诸处不敢替放官中前来许顾人承替之时内有事力之家即可雇人其下等苐无钱顾人多是恐胁家间骨肉令典卖庄田雇人深属不便乞指挥转运司㸔验如委实是䔍疾废疾之类并依诸军类更不问年甲便与㨂停归农不湏要家人并顾人充替又令疾苦之人各归田园所以不致失所五月欧阳脩上䟽伏见杜衍韩琦范仲淹富弼等皆是陛下素委任之臣一旦相继而罢天下士皆素知其可用之贤而不闻其可罢之罪陛下于千官百辟之中亲选得此数人一旦罢去而使羣邪相贺于内四夷相贺于外此臣所以爲陛下惜也十五日奏乞指挥麟府二州勘㑹归业蕃汉人戸约量人口数目支与贷粮乞更赐指挥与逐戸买牛具钱本选差朝臣一贠照管抚恤各令安归复业闰五月泾原部署司所奏抽减年深上京东兵那官部押赴近里永兴等处驻札候今秋管押归营次奉圣㫖令公相度公相度上件兵士巳各年深过满又知别路并减那归营秋间纵有事宜亦难勾回边上恐逓相扇揺别有言词寻泾原路差使臣管押归营二十四日具状申奏六月十四日奏诸军头失坠𥙷署文帖免勒充长行只于旧职名上降一等所贵兵级安心十七日举刘贻孙知镇戎军二十九日举谭嘉震知德顺军时庆州东路巡检竹昺公勒胆勇狄青许迁等皆推许此人可用举昺充庆州驻泊都监八月十三日闻朝廷差国子博士高良夫徃延州计会夏国差人定立疆界又㩀高良夫申商量立界未定其西界杨守素回宥州取覆曩霄去公言夏国一靣称大叚点集军马待与契丹相杀一靣却与汉家争些小疆界臣谓契丹元昊除是天亡时则有战争不顾利害如顾利害则无战争之理或二蕃连谋窥伺中原则今后契丹先起事端候朝廷抽减陜西军马徃河北然后元昊入寇则陜西四路皆可忧虞乞朝廷察此情状不可信慿大爲之备免致临时败事再録与韩琦所上攻守䇿録呈乞赐亲覧是月与韩魏公奉举李显授阁合祗候二十三日禁秦州博易奏体量得秦州自来客旅收买川货物帛等入蕃博易劵马入官中卖兼贩蕃马回讫百姓所买马钱亦收买匹帛入蕃兴贩今来若将秦州界西蕃博买一例止絶必是一路蕃情怨望兼大叚隔却兴贩劵马及阻节客旅兴贩川货则一路粮草少人入中必是误事伏乞朝廷下秦州依旧降条贯施行二十九日举李显充邠州都监九月举张肇知宁州公以河西麟府田野空荒城市穷困使河东一路供馈粮草钱帛未有休期若置一榷务一则招诱蕃部牛羊鞍马行货供河东一路官税要用二则麟府路收得客旅税钱大叚出得货利就近供军三则止絶得私下与外界交易免犯令初四日奏乞于麟州剏置榷塲二十日西界送石元孙归汉配全州编管公言素不与元孙相识亦不知本人善恶臣在延州但闻刘平石元孙部领军马救护延州同战拒贼日夜血战兵少食尽力屈𬒳擒即不曾退走亦非不战而降但有不死于王事之罪又累该大赦却有救存延州之劳纵不堪任用亦且免其戮辱少加存恤当授一南班近下名目于近州安置使䧟蕃将校等闻之未絶向汉之心不怨朝廷不助夷狄此御戎之一䇿也十一月十一日准枢宻院札子节文臣僚札子秦凤路部署巳下自来各破亲兵逐月支破添支钱乞今后所差亲兵拣选知武艺惯熟人数不得替换逐月更支破添支钱候廵边及驻札出战时即乞一例量支盘纒钱三百文所贵均平免有虗破官钱奉圣㫖令陜西四路安抚司相度公相度若是㨂却知武艺惯熟人数久占左逐官手不得替换却恐不切阅习因兹生䟽有误使唤巳牒秦凤路都部署司㩀部署手亲兵轮差替换依其余路分更不逐月支添支钱十二月二十一日山外德顺军界靖边隆德寨壕外各有新招弓箭手共八百余人请射地土耕种脩筑堡子把截并逐家老小在彼居住自来累遭虏掠公牒泾原路安抚司各令将老小人口等般入壕里居住只量留少壮人在壕外堡子安泊防守管勾耕种若遇大叚贼马难以御捍亦湏入壕里回避免枉遭虏掠按旧年谱窜阎文应岭南寻死于道此㩀富郑公所作墓志按阎文应景祐二年十二月辛亥落入内都知以昭宣使领嘉州防御使爲泰州钤辖后两日改郓州钤辖百官表同景祐四年四月乙丑文应徙潞州钤辖百官表同寳元二年九月癸卯文应卒此㩀百官表赠邠州观察使此㩀实録未尝有窜岭南指挥及死于道事迹不知郑公何㩀也今姑从郑公墓志竢考范文正公年谱补遗范文正公集范文正公集言行拾遗事录卷第一言行拾遗事録卷第一公丁母忧寓居南都晏丞相殊请掌府学公常宿学中训督有法度勤劳恭谨以身先之夜课诸生读书寝食皆立时刻徃徃潜至斋舎诇之见有先寝者诘之其人绐云适疲倦暂就枕耳问未寝之时观何书其人妄对则取书问之不能对罸之岀题使诸生作赋必先自爲之欲知其难易及所当用意亦使学者凖以爲法由是四方从学者辐辏宋人以文学有声名于塲屋朝廷者多其所教也公在淄州长白山僧舎读书一夕见白䑕入穴中探之乃银一瓮遂宻掩覆后公贵显寺僧修造遣人欲求于公但以空书复之初僧怏然失所望及开缄使于某䖏取此蔵僧如公言果得白银一瓮今人徃徃谈此事公遣子尧夫到姑苏般麦五伯斛尧夫时尚少旣还舟次丹阳见石曼卿问寄此久何如曼卿曰两月矣三䘮在浅土欲塟之而北归无可谋者尧夫以所载舟麦付之单骑自长芦捷径而归到家拜起侍立久之文正曰东吴见故旧乎曰曼卿爲三䘮未举留滞丹阳时无郭元振莫可告者文正曰何不以麦舟与之尧夫曰已付之矣公以朱氏长育有恩常思厚报之及贵用南郊所加恩乞赠朱氏父太常博士曁朱氏诸兄弟皆公爲塟之岁别爲飨祭朱氏子弟以公䕃得补官者三人公旣贵常以俭约率家人且戒诸子曰吾贫时与汝母飬吾亲汝母躬执㸑而吾亲甘㫖未尝充也今而得厚禄欲以飬亲亲不在矣汝母又巳蚤世吾所恨者忍令若曹享富贵之乐也公子纯仁娶妇将归或傅妇以罗爲帷幔公闻之不恱曰罗绮岂帷幔之物耶吾家素清俭安得乱吾家法敢持归吾家当火于庭公遇夜就寝即自计一日食饮奉飬之费及所爲之事果自奉之费与所爲之事相称则鼾鼻熟寐或不然则终夕不能安眠明日必求所以称之者公自政府岀归焚黄捜外库惟有绢三千疋令掌吏録亲戚及闾里知旧自大及小散之皆尽曰宗族鄕党见我生长㓜学壮仕爲我助喜我何以报之哉公与南都朱某相善朱且病公视之谓公曰某常遇异人得变水银爲白金术吾子㓜不足传今以传君遂以其方并药赠公公不纳强之乃受未尝启封后其子寀长公教之义均子弟及宷登弟乃以所封药并其术还之公爲人作铭文未尝受遗后作范忠献铭其子欲以金帛谢拒之乃献以所畜书画公悉不收独留道德经而还戒之曰此先君所蔵世之所寳某窃以爲宗家惜之毋爲人得也公以晏元献荐入舘终身以门生事之后虽名位相亚亦不敢少变庆历末晏公守宛丘文正过南阳道过特留欢饮数日其书题门状犹称门生将别投诗云曾入黄扉陪国论却来绛帐受师资之句闻者皆叹伏有守饶州日有书生甚贫自言平生未尝一饱时盛行欧阳率更书荐福寺碑墨本直千钱爲具𥿄墨打千本使售于京师𥿄墨巳具一夕雷击碎其碑时语曰有客打碑来荐福无人骑鹤上杨州东坡作穷措大诗曰一夕雷轰荐福碑向使不撃碎书生享用其有穷乎于此益知吉庆避者非吉庆避之其福德浅薄自不能与吉庆会也讃曰淑慝以类吉凶在人譬如仪鳯不栖棘荆虺蝪之窟岂产珠珎冰雪凝沍寒谷不春一气所感当识其因韩魏公客有郭注者行年五十未有室家公以待儿与之未及门而注死公爲吏部贠外郎出守时及官历二府以至于薨凡十年不增一人未尝易也公言幕府賔客可爲巳师者乃辟之虽朋友亦不可辟盖爲我敬之爲师则心懐尊奉每事取法于我有益耳公守越戸曹孙居中卒子幼家贫公助之俸钱百缗治巨舟差老衙校送归作一絶句戒其吏曰関津但以吾诗示之诗云十口相将泛巨川来时暖热去凄然関津若要知名姓㝎是孤儿寡妇船公守邠州暇日帅僚属登楼置酒未举觞见衰绖数人乃营理䘮具者公亟令询之乃寄居士人卒于邠州将岀殡近郊赗歛棺椁皆未具怃然即彻宴席厚赒给之使毕其事坐客感叹有泣下者公守杭州苏鳞爲属县廵检城中兵官徃徃获荐书独鳞在外邑未见收録因公事入府献诗曰近水楼台先得月向阳花木易逢春公过淮境遇风赋诗云一棹危于叶傍观亦损神他时在平地无忽险中人虽弄翰戏语卒然而作其济险固得之心未尝忘也公守桐庐郡始于钓台建严先生祠自爲记以示南豊李泰伯泰伯读之三叹起而言曰某妄意輙改易一字公矍然扣之曰云山江水之语于义甚大于词甚博而德字承之乃似碌碌拟换作风字如何公凝坐颔首殆欲下拜公守饶州创庆朔堂旣去以诗寄魏介曰庆朔堂前花自栽便移官去未曾开年年长有别离恨只托春风管干来旧州治有石刻公与韩魏公爲经略安抚招讨副使约公进兵公曰当自谨守以观其变未可轻兵深入尹洙叹曰公于此乃不及韩公也韩公尝云大凡用兵当先置胜败于度外今公乃区区过慎此所以不及韩公也公曰大军一动万命所悬而乃置于度外某未见其可魏公举兵入界次好水以全师䧟没魏公遽还至半途阵亡父兄妻子数千人号于马首皆持故衣𥿄钱招魂哭曰汝昔从招讨出征今招讨归而汝死汝魂识能从招讨归乎哀恸声动天地魏公悲愤掩泣驻马不能前者数刻公闻而叹曰当是时难置胜败于度外也公尹京日有内侍怙势作威倾动中外公抗䟽列其罪䟽上家所蔵书有言兵者悉焚之仍戒其子曰我上䟽言斥君侧小人必得罪以死我旣死汝軰勿复仕䆠但于坟侧教授爲业䟽奏嘉纳其言罢黜内侍公知庆州兼经略招讨使未几贼兵三万叩城公麾兵血战贼奔西北遂戒诸将无追奔旣而果有㐲兵又夺爲大顺城久之世衡不利于定川公昼夜爲领兵援初関辅人心揺动及见公耀兵号令严兵威震戎落人心遂安相贺曰边上自有龙圗公爲长城吾属何忧公与吕申公论人物申公曰吾见人多矣无有节行者公曰天下固有人但相公不知耳若以此意待天下士宜乎节行者之不至也公言息盗贼诛奸雄浩然无忧乃所以爲身谋若未能如是虽州里不可保七尺之躯无所容于天地之间矣公在庆历中议弛茶塩之禁及减商税公以爲不可茶塩商税之入但分减商贾之利耳行之商贾未甚有害也今国用未减岁入不可阙旣不取于山泽及商贾湏取之于农与其害农孰若取之于商贾今爲计莫若先省国用有余当先寛赋役然后及商贾弛禁非所当先也其议遂寝公爲参知政事日兖州守梁适乞以厢兵代厢戸又裁减人数是时章得象爲宰相执政欲从梁适之请独公云此事与㝷常利害不同而此人可减吾軰虽行他人必复之㝷有中书札子令差足人数当时天下无贤不肖莫不称之公爲参知政事日欧阳脩余靖蔡襄王素爲諌官时谓之四諌四人力引石介执政从之公独曰介刚正天下所闻然性亦好异使爲谏官必以难行之事责人君必行少咈其意则引𥚑折槛叩头流血无所不爲主上富春秋无失德朝廷政事亦自脩举安用如此谏官也诸公服其言而罢公与韩魏公富彦国庆历中同在西府上前争事议论各别下殿各不失和气如未尝争也当时相善三人如推车子盖其心主于车可行而巳不爲巳也庆历初上厌西兵之乆岀而民弊亟用公与富郑公韩魏公而三人者遂欲尽革衆事以脩纪纲而小人权倖皆不恱独公与相佐佑而公尤抑絶侥倖凡内降与㤙泽者一切不与毎积至十数则连封而靣还之或诘责其人至渐恨涕泣而去上尝谕谏官欧阳脩曰外人知杜衍封还内降耶吾居禁中有求㤙泽者毎以杜衍不可告之而止者多于所封还也其助我多矣此外人及杜衍皆不知也然公与三人者卒皆以此罢去公与相国韩公爲西帅狄武襄青隷其节下爲人器度深逺咸竒之曰此国器也公尝以左氏春秋授狄武襄曰熟此可以㫁大事将不知古今乃匹夫之勇青于是晩节益喜书史旣明见时事成败尤好节义公与韩公杜公多知本朝故实善决大事初边将议欲大举以撃夏人虽韩公亦以爲可举公争以爲不可大臣至有欲以沮军事罪公然兵后果不得岀契丹与夏人争银瓮族大战黄河外而鴈门麟府皆警公安抚河东欲以兵从公以爲契丹必不来兵不可妄岀公怒以语侵公公不爲恨后契丹卒不来二公皆世俗指公朋党者其论议之际盖如此及三人者将罢去公独以爲不可遂亦罢公知开封府献百官圗指宰相差除不公而隂荐韩忠献公亿可用文正旣贬仁宗以谕公公曰若仲淹举臣以公则臣之拙直陛下所知举臣以私则臣委质以来未尝交托于人遂除参知政事公与韩琦自陜而来朝石守道作庆历圣德诗忠邪太眀白道中得之公抚股谓韩公曰爲此恠鬼軰壊之也韩公曰天下事不可如此必壊其后果然公庆暦中与富弼韩琦杜术章得象贾昌朝晏殊同时执政吕夷简罢相夏竦罢枢宻使欧阳脩余靖王素蔡襄并爲諌官徂徕先生喜曰此盛事也歌颂吾职其可巳乎乃作庆历圣德诗其略曰衆贤之进如茅斯㧞大姦之去如距斯脱衆贤谓衍等大奸斥竦也诗且出泰山先生见之日子祸始于此矣先生不自安求出通判濮州吴遵路丁母䘮庐墓侧𬞞食终制旣殁家无长物公分俸赒其家钱尚书遹爲洪州职官縁事过鄱阳见彭器资值月朔有衣冠数十軰来见彭公设拜各人进问起居而退钱在书斋中窥见甚讶之因问公此軰何人公曰皆乡里后进子弟也钱曰今他䖏后进必居于位或与先生并行何以有此彭公曰昔范希文自京尹謪守是邦其爲政以名教厚风俗敦尚风义爲先州人仰慕咸倾向之遂以弟自任而不敢忽久之不变也此大贤临政之効可以爲法公知庆州日有人以碑铭托公者公爲譔𫐠夤縁及一贵人隂事一夜梦贵人吿曰某此事实有之然未有人知者今因公之文暴露矣愿公易之公梦中谢曰隐公此事则某人当受恶名公实有此我非诬人者不可改也贵人即以语公曰公若不改当夺公子公曰死生命也未几次子纯仁病旣而又梦贵人曰公子我岂能夺今告公爲我改之公子安矣卒不改公之刚正是可见也公爲江淮体量安抚所至赈乏絶又陈八事其四日国家重兵悉在京师而军食仰于度支则所飬之兵不可不精也禁军代囘五十以上不任披带者降于畿内及陈许等䖏近下禁军一卒之费歳不下百千万人则百万缗矣至七十歳乃放停且人方五十之时或有郷园骨肉懐土之情犹乐旧里及七十后郷园改易骨肉沦谢羸老者归复何托是未停之前大蠧国计废之之后复伤物情咸平中㨂郷兵人无归望号怨之声动于四野祥符中选退冗兵无归之人大至失所此近事之鍳也请下殿前军马司禁军选不堪披带者与本郷州军别立就粮指挥至彼有田园骨肉者许之归农则羸老之人亦不至失所矣神文时庆历淮南有王伦者啸聚其党颇扰郡县承平日久守令或有弃城而岀者请论如法公叅预大政争以爲不可今淮南郡县徒有名耳其城壁非如边塞难责城守神文睿德寛仁故弃城者得以减死论旣退郑公忽谓文正公曰六丈当欲作佛耶范公曰主上富于春秋吾軰辅导当以德若使人主轻于杀人则吾軰亦不得容矣郑公叹伏言行拾遗事録卷第一范文正公集范文正公集言行拾遗事录卷第二言行拾遗事録卷第二公用人多取气节阔略细故如孙威敏滕逹道之徒皆深所厚者爲帅府辟置多谪借未牵叙人或以问公公曰人之有材能无瑕类者自应用于宰相惟实有可用不幸䧟于过失者不因事起之则遂爲废人世咸多公此意凡军伍以杂犯降黜者皆改刺龙骑军韩魏公章得象在中书时方天下多弊事且有西鄙之患毎与希文彦国以文字至两府章公輙闭目不荅彦国愤惋欲悖之希文惜大体不许也公常言史称诸葛亮能用度外人用人者莫不欲尽天下之材当思近巳之好恶而自不知也能用度外人然后能周大事公与韩魏公召爲枢宻副使天下闻之士大夫皆酌酒相贺曰上用韩某范某非惟社稷幸乃天下生民之幸公知开封府明敏通决照事若神毎上殿奏事多陈治乱以开人主历诋大臣不法者庆历二年仁宗以泾原伤夷欲令范某与文潞公对易遣内侍王懐德喻㫖公谢曰泾原地重臣恐不足以独当愿与韩琦同经略泾原并驻泾州琦兼秦鳯臣兼环庆一则夷夏相安事不亟易二则泾原有警臣与韩琦可合秦鳯环庆之兵掎角而进若秦鳯环庆有警亦可以率泾原之师以相应援三则通脩环州镇戎诸砦借此两路事力必能速有成功四则臣与韩琦日夜建议选练兵士渐复横山以㫁贼臂不数年间可期平定愿诏庞籍兼领环庆以成首尾之势秦州委文彦博庆州用滕宗谅总之孙沔亦可办集渭州一武臣足矣朝廷皆从其请公言㳂边逐寨虽有险固只有三二百人何以施爲又城池中多无井水若不量事势但令坚守徒䧟一城军民性命自挫军威无益边事其在环庆路相度二十三寨内有美泥虐泥大抜城等小砦但只量兵士差百十人把截道路如探得贼马大叚入冦便令归侧近大城砦内一处防守所贵不致枉䧟军民人心遂安庆历二年南郊赦书应因公事受到诸处行军司马副使司士文学叅军仰逐处并具到任月日负犯因依分析闻奏候到令刑部子细勘㑹元犯因依申奏委中书门下别取进止者公因奏言懐才抱艺之人一落散地终身不齿兽穷则变人穷则诈古人之所愼也况今边事未宁尤宜使过欲乞朝廷催促逐处依赦文分析闻奏乞差近上臣寮就中书定夺元犯情理分作等第又委长吏宻切体量上件人或有材质或有节行亦具申奏所贵负犯之人各期自新不懐幽愤唐张说荐负犯之人充将帅之用其表云活人于死者必舎生而报恩荣人于辱者必尽节而雪聇古犹今也乞朝廷留意元昊冦鎭戎军葛懐敏入保定川砦泾原铃辖曹英又败于砦之东北隅懐敏所部人奔骇懐敏爲衆所拥几躁践死舆至瓮城乃苏贼遂围城懐敏与诸将谋赴鎭戎军贼㫁其归路与诸将皆遇害贼遂长驱至渭州初怀敏之除鄜延也范仲淹言其不知兵而又怯懦不可用遂徙泾原卒败事张亢筑清塞百胜中候建宁鎭川五砦而麟府之路始通亢复奏以所通特一迳请更筑并边诸栅以安河外议未下㑹契丹渝盟徙知瀛州迁果州团练使夏人与契丹战河外范公宣抚河东因奏使亢知代州就令揔前议增筑事不阅月诸砦成蕃汉归者数千戸岁减戍卒万人公荐举处士有徐复履尚高洁衍卦气之法公过润州问复以衍卦占之今夷无动乎复爲占西边用兵日月无少差又有郭京者好言兵公数荐之由是二人同召张俞上言谓今能诡制北虏散其隂谋使与叛丑疑贰有结国家之心间诱西凉羣夷勿与贼结则虏首可得而天下定矣范仲淹以諌争而遭摈斥若外狥物望内惟邦夲宜委重抦而授之苟能行此是谓失之东隅收之桒榆也吕夷简甚重其言公以西贼攻塞门砦其寨城池未备兵甲又少部署司不与救应砦主高延德爲贼所擒后放归汉界遂配逺方公言汉家将率有数人䧟在贼庭俱是苦战力屈爲贼所擒即非背叛如朝廷贷高延德𬒳以寛恩仍与近边任使使䧟蕃将率闻之必愿昊贼归顺望再见其家或即懐本朝之恩不助贼计如朝廷责其不死来者逺窜其䧟蕃将率更无归路必懐怨望其中或有助贼爲孽其患不细昔汉中行说传公主入匈奴说不欲行怨汉乃教单于大爲汉患此人情之可见也乞朝廷留意康定元年九月辛未公以任福等出师攻贼白豹城破之冬十一月又岀师出归娘谷与夏人战大败之公以孙明复居泰山之阳着春秋尊王发㣲得经之本义爲多学者皆以弟子事之公言其道德经术宜在朝廷召拜国子监直讲韩魏公与公在兵间最乆名重一时人心归之朝廷倚以爲重故天下称爲韩范初京师岁遣戍兵脆懦不习劳苦贼常轻之目曰东军而土兵劲悍善战琦奏增土兵以抗贼而稍减屯戍内实京师又以笼竿城㨿冲要乞建爲德顺军以蔽萧关鸣沙之道又建请于鄜延渭三州各以土兵三万爲一军军虽别屯而耳目相通爲一视虏所不俻互岀擣之破其和市屠其种落因以招横山之人度横山堕则平夏兵素弱必不能支我下视兴灵穴中兔耳章旣上遂与范公定谋益坚而元昊知不可敌歛兵不敢近塞矣石水川之失利韩魏公降知秦州公亦以擅荅元昊书降知耀州王尧臣言此两人天下之选其忠义智勇名动夷狄不宜以小故置之明年葛懐敏败泾邠以东皆闭垒自守公自将庆州兵捍贼贼始引去仁宗思其言乃以魏公与公爲招讨使尧臣曰陛下复用韩某范某幸甚然将不中御兵法也愿许以便宜从事仁宗以爲然从之仁宗尝语张士逊曰人言仲淹尝欲乞废朕朕但未见其章䟽耳士逊曰陛下旣未见其章䟽不可以空言加罪望陛下访之积十数请仁宗曰竟未之见也然爲朕言之多矣士逊力爲辩其不然仁宗意乃觧其后士逊归老启国于邓范公适守邓州士逊还鄕范公置酒高㑹明日士逊复置㑹挥金甚盛时人荣之韩魏公曰吕申公以进贤自佐恩归于巳时士皆岀其门独范公欧公尹公旋收旋失之终不受其笼络也原州属羌明珠灭臧二族兵数万与元昊隔絶隣道公闻泾原欲讨之公奏言二族道险不可攻前日高继嵩已尝䘮师平时犹懐反侧今讨之必与贼爲表里南入原州西扰鎭戎东侵环州边患未艾也宜因元昊别路大入之际即并兵北取细腰芦泉爲堡鄣以㫁贼路则二族自安矣而环州鎭戎等处径道通彻可以忘忧矣后二歳遂筑细腰葫芦诸砦属羗归服庆历五年三月欧阳公上䟽言公与杜公富公不当罢其略曰昔年范仲淹初以忠言谠论闻于中外天下贤士争相称慕当时奸臣诬以朋党尤难辩明近日陛下擢此数人并在两府察其临事可以辩也此四人者可谓公正之贤今范仲淹四路之任亦不轻矣愿陛下拒绝羣谤委信不疑使尽其所爲犹有禆𥙷庆历四年八月辛卯初命叅政贾昌朝领天下农田范仲淹领刑法事有利害其悉条上初公建议请以三司司农审官流内铨三班院国子监太常刑院审刑大理羣牧殿前马歩军司各委辅臣兼判臣愿自领兵赋之軄如其无𥙷请先黜降章得象等皆以爲不可久之乃降是命庆历元年春正月朝廷旣用韩琦所画攻䇿先戒师期知延州范仲淹言正月内起兵塞外雨雪大寒暴露僵仆使贼乘之所伤必衆贼界春煖则马痩人饥其势易制及可扰其耕种之务纵岀师无大获亦不至有他虞又言鄜延是旧日进贡之路蕃汉之人颇相接近愿朝廷存此一路令诸将勒兵严俻贼至则击未行讨伐容臣示以恩信歳时之间或可招纳苟岁月无效遂举重兵取绥宥二州择其要害而㨿之屯兵营田作持久之计如此则茶山横山蕃汉人戸可以招降则是去西贼之一臂也戊午诏从仲淹所请公在延州言鄜延路入界北诸路最逺若先脩复城寨即是逺圗乞遣使命令臣督诸将出兵先脩复废砦别置戍守旣通近蕃界彼或点集人马朝夕便知大至则闭垒以待隙小至则扼险以制胜公前后凡六奏卒城永平等十二寨蕃汉之民相踵复业庆历间江淮歳漕不给京师乏军储枢宻副使范仲淹言国子博士许可元独倚办遂擢元淮江两浙荆湖制置发运判官元日以六路七十二州之粟不能足京师吾不信也至则命濒江州县留三月粮悉发之逺近以次相𥙷引千余艘转漕而西未几京师足食谏官欧阳脩言韩琦范仲淹久在陜西备谙边事是朝廷亲信委任之人况二臣材识不类常人其所见所言之事不同常式言事者陛下最宜加意访问使其尽陈西边事宜合如何䖏置余靖亦奏言范仲淹号爲最晓边事给事中叅知政事王举正爲礼部侍郎知许州初谏官欧阳脩余靖蔡襄咸言范仲淹有宰辅材不宜局在兵府愿以仲淹代之上从其请遂以范仲淹爲叅知政事仲淹曰执政可由谏官而得乎固辞不拜公在陜西戒约诸寨若是贼马大叚入来更不得出兵迎贼闘敌但且坚守一靣供报部署司并䇿应官贠候逐处军马到来方得设谋掩杀如轻易出兵致有输折其本处官贠并行军法旣而准枢宻院札子若贼㓂深入应外城砦除留定防守城池外并须领兵先㨿险要覔便攻击如敢以防守爲名端坐不出具状申奏乞行军法奉圣㫖依奏公言自古用兵本无常势非可画一而制也相度夲路诸砦之兵多者千人少者五七百人或三二百人只令防守城池尚虑不足若有蕃贼入冦其寨主监押等纵有勇敢徃徃见小利便出兵与之追逐如西贼以羸兵诱致离砦稍逺别出精兵㫁其归路砦中无兵即见危䧟假有一将在外去州或逺应援未至如遇贼衆大至多选精锐并攻一处谓之夺险非有骁将血战势不能支若外兵先败则州城之兵望风挫气必难爲用臣谓应变之机拘以条贯非其利也其所降指挥不敢行下西贼㓂鎭戎军官军不利公牒知原州景泰等令六头项下军马㑹合相度㨂选精兵三二千人夜击蕃砦探候山外贼马廻时即多出竒兵夜间或侵晓伏截冲击收救人民仍戒约不得脱剥𬒳虏人户人物公又恐诸将贪功一向急去追𬒳西贼设伏兵更落姦便又牒景泰等火急多差人捜山探候如探得西贼先有伏兵即便就高驻札别选敢死之士多作头项先去掩击只以收救人民不得贪小功小利再有踈虞以副朝廷之意公又到邠州略示兵势又出榜永兴军诸州以安関中人心陜西新刺保捷兵士多将本家赡军田土并已分物业典卖破货公言上件兵士并是鄕民若向去稍似年高披带不得即须拣放归农如今来破货了庄产将来无可归投便见失所遂出遍榜晓示诸州军应新刺保捷兵士如今后乞将夲家赡军田土已分物业典卖破货者不得施行其典卖人严行㫁遣如将来残患不堪征役及有年高不任披带放令归农者即给与巳分庄田养种并札与逐䖏令指挥诸县依此出榜常切觉察施行皇祐元年春上御便殿访近臣以俻御之䇿权三司使叶淸臣对日今辅翊之臣抱忠义之深者莫如富弼爲社稷之固者莫如范仲淹又曰谙古今故事者莫如夏竦议论之敏者莫如郑戬方靣人才方重有纪律者莫如韩琦临大事能断者莫如田况刚果无顾避者莫如刘涣宏逺有方畧者莫如孙沔至于帅领偏禆贵能坐运筹策不必亲当矢石王德用素有威名范仲淹素练军政庞籍久经边任皆其选也言行拾遗事録卷第二范文正公集范文正公集言行拾遗事录卷第三言行拾遗事録卷第三公知开封府毎进见輙论时政得失宰相吕夷简恶之斥守饶州谏官高若讷诋诮公与欧阳脩爲党欧阳公以书责若讷谓其不复知人间有羞耻事若讷以闻谪夷陵令徙乹德复爲武成军节度判官公帅陜西辟脩掌书记脩曰吾论范公岂以爲利哉同其退不同其进可也辞不就张昇改转运使知邓州昇以亲老辞或以爲避事范仲淹曰张昇非避事者乃听侍飬富彦国幼笃学有大度范公见而识之日此王佐才也懐其文以示王曽晏殊殊即以女妻之河东转运司指挥诸州军塲务更不得收纳大鐡钱爲民间渐多私铸要得止絶欺弊遂有百姓经并州告诉各是交易到大鐡钱无䖏使用公遂出榜并州街市且令依旧行用公又恐诸䖏军民疑惑各巳入急逓发下榜示逐处晓示军民其官铸大钱并依旧行使诸塲务亦仍旧行用鐡钱麟州元无酒务至庆历二年十二月官中剏置洒务后据百姓刘迁状申公勘㑹隣州元管三县六畨落蕃汉戸二千五百余家朝廷以河东极边不榷酒利今来残破之后四靣并无居民入城交易只有城中主客二百余戸别无经营从去年十二月官自开沽在市居民更无营利之地今筭出官本并官贠兵士请受外只有净利二百余贯兼城中居民逐旋离去久逺不成州郡遂出榜并札与麟州指挥本务据见在酒货卖尽日住行醖造令百姓依旧任便开沽陜西侧峻瘠薄逃田地土自来勒地分隣人分认空纳租钱人户不愿送纳陜府申乞除放公札与陜府据诸县逃田官地勒地分隣人空纳租钱者并见欠钱数并与除放今后不得抱认送纳庆历四年十二月上差入内供奉官卫克勤押赐医药至公䖏并传宣令公探候北界事宜公上言见各训练选竒兵准俻战敌惟难得经历将帅如北戎兵马未放散间臣不敢便离河东北边或有缓急与明镐啇量指挥将佐料敌使人庻几分朝廷万一之忧公言诸军头等遗文帖宋旧勑文应有军头等𥙷署文帖误𬒳水火损壊或贼人偷盗者许申本管人贠勘㑹诣实给与公据如自失坠即勒充长行者公言军头失了文帖降充长行其中甚有能部辖勾当人因累次功劳方得迁补𬒳手下军士憎嫌多方窥筭蔵毁文帖便降充长行情实可闵以此苟且和同不敢铃辖觉察手下兵士违犯作过成弊愈深乞朝廷特降宣命指挥今后失去𥙷署文帖有因故事失去勘验不虚即依旧軄名重给公据收掌别无因依称去失者如勘㑹得委不因酒醉及不是典觧钱物即于旧聀名止降一等别给文帖安排所贵兵级安心无致误犯公禁义军搔扰枢宻院札子与安抚司行移都部署司依准朝㫖施行仍指挥本路州军县鎭出榜及鄕村粉璧晓示人户严行觉察如替名人及诸色人等起动搔扰即收捉赴官勘断施行公言天下郡邑事朝廷从之降勑署琦仲淹等奏请公又言若署臣等奏请于理未便只乞作朝廷忧劳之意特选臣僚举官则事体甚重也庆历四年六月己丑省河南府颕阳夀安偃师缑氐河清五县并爲鎭逐鎭令转运司举幕軄州县官两贠监酒税仍管勾烟火公事又拆王屋县隷河南府始因叅政范仲淹之请也康定元年春正月丙子经畧安抚判官尹洙至延州与范仲淹谋岀兵越三日仲淹徐言巳得㫖听兵勿出洙留延州几两旬仲淹坚持不可辛丑洙还至庆州乃知任福等败绩庆历四年七月丙戌诏诸路转运使副提点刑狱察所部知军知县有治状者以名闻议旌擢之或不如所举御史劾奏并坐上书不实之罪从叅政范仲淹奏请也公奏言西人请和有不可许者三有大可防者三又言臣等已议于一二年间训兵三四万使号令齐一阵伍精熟我军鼓行山界毎歳三五岀元昊诸厢之兵频来应敌疲于奔命则山界蕃部势穷援弱自求内附足以㫁元昊之手足矣臣等早䝉圣奨擢与清班西事以来三年塞下日劳月忧岂不愿少图休息非乐职矢石之间盖见西戎强梗未衰挟以变诈臣等是以不敢念身世之安忘国家之忧须罄刍荛少期𥙷助其元昊来人到阙伏望圣慈于纳和御侮之间愼于䖏置爲圣朝长乆之虑则天下幸甚公牒逐州相度新兵未有营房欲配买木植则大费官钱兼搔扰人户又卒难了当其自来等第户各有庄园宅舎及将家入营仅得一间营房难爲存济新兵内贫穷之家即给与系官木植其稍有家力情愿自于夲家般到材植要盖舎屋者听如中等已下苦无事力除自有旧材料情愿将来盖造外或买到新瓦木者估价给与觧塩交引大省官钱又逐家自盖屋宇早得了当并等第之家乍住营房不致迫窄可以存济公累奏荐种世衡知环州未用又上言环州勾当一郡十三寨当此危地须在得人朝廷以臣不才而轻此一路臣恐将有麟府之祸虽加罪于臣无益边事臣今乞将新授左司郎中一官廻授种世衡转诸司使知环州权铃辖司或朝廷从臣所请使边臣知推让之风亦非细事如终不允从则乞差臣带本路一将军马权知环州支备如朝廷体量臣稍渉虚妄甘受上书诈佞不实之罪又奏云臣前乞将一官保举本人非欲鼓激盖爲环州可忧后朝廷竟从公请果得世衡之用公出廵边至环州点捡环州管界熟戸蕃官共一千七十二人与酒食管设作圣恩等第支与綵绢角茶银椀紫绫袄黄花袄银腰带银裹头杖㡌子旗枪银交椅红缨紫绫袋全锦袄子等物重立约束四件对衆告谕㝷令蕃部望阙谢恩率皆喜跃公言禁青塩欲以困西贼非困贼之要却有所害㑹淮安砦捉到买青塩兵士二人勘得夲指挥火队掠钱买入衆喫用公言窃见诸军常令声乐盖欲恱其衆心不至愁苦今兵士䖏于穷边冐矢石负星霜若饮食失所更禁絶塩味何以聊生未能困贼先困我师其买塩兵士是本部衆人之罪实不敢尽法恐伤士心只决二人杖二十押送本部仍奏朝廷乞更叅详青塩条贯河东诸䖏坊郭村鄕人户甚有差配频併贫困祗当等第不得各抛下产业逃移在外大段失所公出榜晓谕诸州军应坊郭村鄕人户今日以前带却配卖物色或抱二税逃移者并令与放罪各令归业其元抛下产业不得纳官疾速差能干官吏比附见在人户物产定夺合该减放等第招诱归业者不得更依元本等第其元欠二税并与放除仍札与都转运司施行陜府有税户朱士成等八百九户各爲送纳秋税不前全家迯走延州延长等七县逃移却税户三百七十一户公牒陜府逐县鄕村拘管上件迯移人户屋业桑产不得烧毁斫伐其迯走人户权与倚阁去年秋税其见在第五等秋税只于本䖏送纳其第四等户亦于隣州送纳免致迯移毁却桑产将来归业不得所有诸州军人户虑恐亦有似此迯移并牒逐州亦请相度安恤任福破白豹寨捉虏到伪首领李家妹在庆州官贠充奴婢公恐蕃界首领闻及转生怨毒别起奸弊遂差指使侍禁石斌徃庆州取同延州通判马端及本路都监朱青问得所说事文状一𥿄及称于庆州淮安鎭有投来军是亲叔公即差石斌押送庆州分付与亲叔岁奴收管令嫁事人爲妻后石斌回称到彼歳奴骨肉并来觑当号哭延州东路青涧城承平砦并保安军北廵捡刘化基手下熟户蕃部遭西贼打虏惊移伤残户数并投来蕃部并在逐寨及本军侧近住坐未曾归业公虑恐其失所却逃入蕃界遂牒种世衡等勘㑹惊移熟户蕃部有未敢归业即便相度隣近官私空闲地土权拨与耕种如无牛具者官与量借粮收买又勘㑹惊移人户并投来蕃部其中甚有缺乏粮食存济不得却恐致有迯走又牒种世衡相度逐戸口数目毎十口巳上量支借贷禄粟各一石十口巳下支借五斗尝切照管安抚无令失所又金明砦蕃户三百二十八户虽给与田土縁经讨虏后无力耕耘公又牒延州通判高延夫将蕃部每家十口巳下各支斛斗二石十口以上支三石并令于本䖏砦仓支给公常言官人之法人主当知其迟速升降之序其进退近臣不宜全委宰相康定二年五月十四日中书省札子陜西军州如有因修展城郭仓库草塲营房等但系侵占人户地土去䖏并令将系官空闲地许人户请愿指射官司给还若无地土即取索本主元买契比类隣近地叚买置价例支还本钱公到邠州据人户王昭玮等陈状称官中修营占却园地拆了屋舎乞估计合支价钱公体问得邠州称遶城侧近并无空闲官地给还公遂委安平知县李仲昌访地所估到王昭玮等合支价钱牒邠州请依上项条贯支给逐人价钱去讫又㩀后邠州申准转运司牒修营占却人户地基却令兊换系官空闲地土拨还却勾收巳支价钱赴军资库送纳公言诸州自来修造营房只是踏逐官地不许毁人户见宅邸舎物业其邠州便将人户见住物业毁拆逐起人戸无䖏存活旣无官地兊还即合给还价钱买屋当司支与钱物其人戸当巳破费虽准转运司指挥今将空闲官地兊还旣无官地即合囘申转运司岂得便却例行催纳已支价钱侵害人戸遂勾到本州元行典级王益等勘杖一百断遣所有人户地土价钱牒邠州依条支还公体量河东州军人戸近年徭役科配频併例各贫困遂免放今年秋税稍得休息又恐陜西州军人户亦自兵兴以来祗应差科不易㝷札与陜西转运司依河东例减放人户支移麟府州岢岚军极边之地人户稀少其色役公人并差主户客户祗应轮差岀入应副军期多致陪备破却家产又边人日见贫困祗应不前公札与转运司并府州岢岚军据见今衙前使院人吏并仰依鎭戎军条例支拨与系官荒闲田土仍免送纳二税租课西夏曩宵之叛其谋皆岀于华州士人张元与呉昊而其事本末国史不书比得田画承君集实纪其事云张元吴昊姚嗣宗皆関中人负气倜傥有纵横才相与友善尝薄逰塞上观视山川风俗有经畧西鄙意姚题诗崆峒山寺壁在两界间云南粤干戈未息肩五原金鼓又轰天崆峒山叟咲无语饱听松声春昼眠公廵边见之大惊又有踏破贺兰石扫清西海尘之句张爲鹦鹉诗卒章曰好着金笼收拾取莫教飞去别人家吴亦有诗将谒韩范二帅耻自屈不肯徃乃砻大石刻诗其上使状夫拽之于通衢三人从而哭之欲以鼓动二帅旣而果召与相见踌躇未用间张吴径走西夏公以急骑追之不及乃表姚入幕府张吴旣至夏国夏人倚爲谋主以抗朝廷连兵十余年西方至爲疲弊聀此二人爲之时二人家属覊縻随州间使谍者矫中国诏释之人未有知者后乃闻西人临境作乐迎此二家而去自此边帅始待士矣姚又有述懐诗曰大开双白眼只见一青天张有雪诗曰五丁仗剑决云霓直取银河下帝畿战死玉龙三十万败鳞风卷满天飞吴诗独不传观此数联可想见其人非池中物也延州都监周美言于范公曰贼新得志其势必复来金明当边冲我之蔽也今不亟完将遂失之公因属美复城如故数日贼果来其衆数万薄金明阵于延州城北三十里美领衆二千力战㑹暮援兵不至乃徙军山北多设疑兵贼望见以爲救至即引去旣而贼岀艾蒿砦遂至郭北平夜闘不觧美悉衆使人持一炬从间道上山益张旗帜四靣大譟贼惧走获牛羊马槖驼铠甲数千计遂募兵守其地岚石都廵捡司接应到西界蕃部移团练使十三户奉勑于海州住坐移愿杀其妻子自刎死公差人徃石州勾唤到移问当深不愿海州居住公言移归投新来其心未安若必遣住海州安泊不惟逺去鄕土全失蕃情又其人不测朝廷意㫖却自刑害今来西事未宁边上蕃部闻之絶其向化之意则皆爲怨敌边害愈深遂发遣移住府州与田土耕种准备缓急使唤及令招唤本族未来蕃部公节制诸将勘㑹自来汉家兵马先出只排作一阵被贼奔冲便见轮折遂牒东路朱吉任守信等候贼奔冲未得出兵但坚守城池放令深入即计㑹多着头项冲突掩杀不得先出军马只作一阵排布依然无功如是𬒳贼守门出兵不得却多寘索梯从城上夜岀竒兵掩击贼砦以资胜捷如违者当行军法施行公门客滕逹道龙图布衣时公尹京而滕年少颇不覊徃徃潜岀狎邪纵饮公病之一夕至书室中滕巳岀公因明烛观书以俟意将媿之至夜分乃大醉而归公阳不视以观其所爲滕略无惭惧长揖而问曰公所读者何书也曰高祖传滕曰汉高祖何如人公逡廵而入公言関中民苦转输请建鄜州之鄜城县爲军以河中同华中下户税租就输之春夏徙边兵就食可省籴价什之三他所减不与诏名其军日康定公知庆州兼管勾环庆路部署司兵马至部即奏行邉以诏书犒赏诸羗阅其人马立条约爲信凡讐巳和㫁輙私报之及伤人者罚羊百马二已杀者斩负债争讼听告官爲理輙质縳平人者罚羊五十马一贼马入界追集不起随夲族毎户罚羊二质其首领贼大入老幼入保夲砦官爲给食即不入寨本家罚羊二全族不至者质其首领诸羗受命恱服自是始爲汉用庆历元年三月任福等旣败朝议因欲悉罢诸路行营之号明示招纳使贼骄怠仍宻收兵深入讨击诏公体量士气勇怯如不至畏懦即可驱策前去乘机立功公言任福已下勇于战鬪贼退便追不依韩琦指踪因致䧟败此皆边上有名之将尚不能料贼今之所选徃徃不及更令深入祸未可量臣非不能督主兵官贠须令讨击不管踈虞败事之后诛之何济惟圣慈念之其鄜延路罢行营文字臣且令所部许怀德收掌别听朝㫖臣一靣依此闻报夏竦韩琦啇量申奏如所议未合乞朝廷取舍臣方待罪不敢久冐此职妨误大事从之于是行营之号卒不罢兵亦不复出庆历诏诸路转运使副提点刑狱察所部知军知县有治状者以名闻议旌擢之或不如所举令御史台劾奏并坐上书不实之罪从范仲淹所请也和鲁公有观昼鹰猎兎诗云虽是丹青物沉吟亦可伤君夸鹰眼疾我悯兎心忙岂动骚人兴惟憎猎客狂鲛绡百余尺争似制衣裳文正公观之叹曰真仁人之言也宣和五年经略宇文虚中奏故叅知政事范仲淹知庆州筑大顺城爲一路扞蔽辟洛苑副使种世衡知环州至今诸路战守之备多二人规画今庆阳府有仲淹庙环州有世衡庙合古者有功于民以死勤事之法乞各赐庙额诏赐庙爲忠烈世衡威靖言行拾遗事録卷第三范文正公集范文正公集言行拾遗事录卷第四言行拾遗事录卷第四此以下系监簿忠宣诸公遗事忠宣遗事极多其巳见于言行録行状者兹不复载宣仁寝疾宰辅入问后留忠宣曰卿父仲淹可谓忠臣在章献朝劝后尽母道在仁宗朝劝帝尽子道卿当似之諌受金带康㝎间元昊冦边韩魏公领四路招讨驻延安忽夜有人携七首至卧内遽褰帷帐魏公起坐问谁何曰某来杀諌议某不忍愿得諌议金带足矣遂取带而出明日魏公亦不治此事俄有守陴卒报城上得金带乃纳之时范兄纯佑在延安谓韩魏公曰不治此事爲得体盖行之则沮国威今乃受其带是堕贼计中矣魏公握其手再三叹服曰非琦所及也文正长子监簿纯佑幼有智略在洛与富彦国家子㳺富氏引塟陈设从塟器用甚盛观者如堵器用盖钖造者监簿在侧取一器擘而示衆曰此钖器尔等谓何物耶富氏子大怒以爲咲巳监簿徐谓曰尓何所见吾正恐愚民致疑害尓先茔尔富子叹服时始十余歳赴官只三檐忠宣公孙直方初仕平恩主簿启行拜辞叔翁右丞平居寡言端坐如木偶人终日未尝移足至于尘印迹无倦意家中不见喜愠之色至是问姪主簿曰尔行担几檐主簿是时新娶寔应之曰有十檐右丞曰尔初仕巳如此若久䆠何我昔赴遂州守时只有三檐罢官仍旧不惟缓急易于去就亦免张外丑也忠宣公元祐间当国一时科举取人多得豪杰之士忠宣公亦病夫公卿家子弟或不知书言于朝乃于有无出身人衘位上带左右字以分优劣忠宣公之意非有它也盖欲公卿子弟知向学故爲是以奨劝焉哲宗亲政吕汲公欲迁殿中侍御史杨畏爲諌议大夫忠宣曰天子谏官当用正人杨畏不可用汲公方约畏爲助谓忠宣曰岂以杨畏尝言公耶忠宣曰不知也盖上初召忠宣畏尝有言上不行忠宣故不知也忠宣因乞罢政上不许后杨畏首叛汲公凡可以害汲公者无所不至忠宣贬永州命下公欣然而徃毎诸子怨章惇忠宣必怒止之江行赴贬所舟覆扶忠宣出衣尽湿顾诸子曰此岂章惇爲之哉至永州公之诸子闻韩维少师谪均州其子告惇以少师执政日与司马公议论多不合得免行欲以忠宣与司马公议役法不同爲言求归白公公曰吾用君实荐以至宰相同朝论事不合即可汝軰以爲今日之言不可也有愧而生者不若无愧而死诸子遂止公疾革精识不乱诸子侍侧口占遗表凡八事命门生李之仪次第之诸子以其所言皆朝廷大事且防后患以公口占画一申颕昌府用府印寄军资库及将塟之仪又作行状论公平生立朝行巳大节蔡京用事小人附㑹言公之子正平等撰造中使至永州传宣圣语以爲遗表非公意也正平与之仪皆下御史狱捶楚甚苦正平之仪欲诬服其传宣中使独不服曰旧制凡传圣语受本于御前请寳印出注籍于内东门遣使受圣语籍中使从其家得永州传宣圣语本有御寳如所言又验内东门受圣语籍亦同又下颕昌府取纳遗表八事皆实狱遂解正平犹覊管象州之仪覊管太平州正平之家死于岭外者十余人独正平遇赦得归不出仕终身爲选人蔡京者绍圣𥘉爲戸部尚书欲结后戚向氏故奏展向氏坟寺事下开封府正平爲县尉徃按视其地曰向氏寺地歩巳足民田不可夺府以其言闻哲宗怒京赎铜二十斤京由此恨正平故欲诬杀之呜唿使忠宣公无恙相上皇于𥘉载天下岂复有今日之祸公旣病不能朝上皇始命相曰曾布与蔡京云治平二年以范纯仁爲殿中侍御史吕大防爲监察御史里行近制御史有阙则命翰林学士御史中丞迭举二人而上自择取一人爲之至是阙两贠举者未上内岀纯仁大防姓名而命之熈宁元年司马光登对上曰召还韩维如何光曰韩维陈荐忠厚方正者也吕诲与傅尧俞范纯仁吕大防皆忠直之臣也愿陛下常识其名熈宁中公知諌院言侍从官实古九卿聀是宜朝夕论思同国休戚今只主判司存或有时政得失惟能退有后言愿降诏督责凡朝廷阙失并须陈列其所上章䟽付政府铨㝎量加赏罸上与执政议之以爲当然丙辰诏曰侍从官贠今视朕过失与朝廷政事之阙无有巨细各具章极言无隐忠宣尝言薛向不可爲发运使或致民心别生事变上曰今令发运使兼制置六路财赋务在均适有无何由乃致百姓人情怨骇纯仁曰人主不当言利但当务农桑节用而巳上曰欲务农桑如何措置纯仁曰但当脩风教上曰有风教而无政事如何人肯务农桑纯仁曰当择守令上曰以何法择守令曰当令近臣荐举上曰朕即位以来屡勑近臣举士然初不知所举之当否欲知所举之当否当以何术曰当责执政苏辙旣再具札子上固不恱李清臣邓伯温又先媒孽之及靣论上益怒遂责辙曰人臣言事何所害但卿昨奏谓机事不可宣于外请祕而不出今乃对衆开陈且以汉武帝上比先帝引论甚失当辙复曰汉武帝明主也上曰卿所奏称汉武帝外事四夷内兴宫室立塩鐡榷酤均输之法其意谓武帝穷兵黩武末年下衰痛之诏此岂明主乎辙恐动趋下殿待罪上声甚厉范纯仁独进曰史称武帝雄才大略爲汉七制之主辙果以比先帝非谤陛下亲政之𥘉进退大臣当以礼不宜如此急暴上怒稍霁輙退举笏谢纯仁曰公佛地位人也熈宁中朝廷有生老病死苦之语时王荆公改新法自爲生事曾鲁公以年老依违其间富韩公称病不出唐质肃与荆公争按问欲举理直不胜疽发背死赵清献唯声苦时忠宣爲谏官皆劾之言荆公志在近功忘其旧学富公谋身过于谋国曾公赵公依违不㫁可否忠宣毎曰以王介甫比莾卓过矣但急于功利遂忘素守耳公摄帅成都程子将告归别焉公曰愿少留纯仁将别子曰旣别矣何必复舆卫遂行公使人要于路曰愿一见也旣见曰先生何以教我子曰公尝言爲将帅当使士卒视巳如父母然后可用然乎公曰如何子曰公言是也然公爲政不若是何也公曰可得闻与子曰旧帅新亡而公张乐大飨将校于府门是教之视帅如父母乎曰亦疑其不可故使属官摄主之也子曰是尤不可也公与旧帅同僚也失同僚之义其过小属官于主帅其义重曰废飨而颁之酒食如何曰无颁也武夫视酒食爲重事弗颁则必思其所以事帅之义乃因事而教也公曰若从先生言而不来则不闻矣其喜闻义如此徽宗即位之𥘉钦圣皇太后同听政忠宣公自永州先以光禄卿分司南京邓州居住盖二圣欲用公矣遣中使至永州赐茶药宻谕曰皇帝与太皇太后甚知相公在先朝言事忠直今虗位以待相公不知目疾如何用何人医治只爲左右有不是当人阻隔相公公顿首谢又曰太后问相公官家即位行事如何天下人何说公曰老臣与逺方之人惟知鼓舞圣德又曰天下有不便事但奏来公曰敢不奉诏又曰邓州且去否公曰巳出望外如归乡里又曰离阙下日二圣再三言太后在宫中皇帝在藩邸甚知相公是直臣公感泣不巳俄复观文殿大学士中太一宫使召赴阙供职而公病诏书有云岂惟尊德尚齿昭示宠优之光庶几鲠论嘉谋日闻忠吿之语公捧诏泣曰上果用我矣目明全失风痺不随恩重命轻死有余责上又遣中使赐银合茶药促公入觐仍宣渇见之意公曰老臣命薄虚蒙圣眷乞归颖昌飬疾上不得巳许之每见辅臣问安否乃曰范纯仁得一识靣足矣公复告老不允诏至公巳薨矣上与皇太后震悼出涕元祐元年吕大防范纯仁言故御史中丞吕诲忠于先朝极陈谠论致忤时宰谴死外藩今其家贫甚诸子仕于常调请优加赠典録用诸子之才者以旌名臣之后诏诲特赠通议大夫男由庚与堂除合入差遣元祐元年诏着作郎范祖禹宣德郎㳺师雄朝请郎朱勃并令中书省记姓名以同知枢宻院事范纯仁荐故也元祐八年八月丁卯吕大防范纯仁苏辙郑雍韩忠彦刘奉世入崇庆殿后阁问太皇太后圣体太皇太后谕大防等曰今疾势有加与相公等必不相见且善辅佐官家爲朝廷社稷𥘉大防等欲退太皇太后独留纯仁意欲有所属也上令大防巳下皆住太皇太后曰老身受神宗顾託同官家御殿听㫁公事试言九年之间曾施私恩与高氏否大防对曰陛下以至公御天下何尝以私㤙及外家太皇太后曰固然只爲至公一儿一女病且死皆不得见言讫泣下大防曰近闻圣体向安乞稍寛圣虑服药太皇太后曰不然政欲对官家说破老身没后多有调戏官家者宜勿听公等亦宜早求退令官家别用一畨人乃唿左右曰曾赐岀社饭否因谓大防曰公等各去喫一匙社饭明年时思量老身也忠宣公谪居永州客至必见之对设两榻多自称老病不能久坐径就枕亦授客一枕便与对卧数语之外徃徃鼻息如雷客待其觉有至终日不得交一谈者元祐元年苏辙言今日庙堂之上司马光未出只有吕公着一人忠朴可倚其余皆姦邪备位者也伏望圣慈早进范纯仁庻得贤者在位同心一德以辅圣政忠宣晚年益以天下自任尤留意人才或问其所储蓄人才可爲今日用者荅曰陈瓘又问其次日陈瓘自好也言瓘可以独当天下之重也宣和末人忧大厦之将倾或问㳺酢以济世之人酢曰陈了翁其人也刘安世亦甞因瓘病勉以医药自辅云天下将有頼于公当加保飬以待用也范忠宣公再入相子正平博学能文行义甚高竟死选调朱胜非云二府表则之地不阿其亲公在相凡荐引人才必以天下公议所荐士未尝知公未尝示恩意于人左正言朱光庭奏臣尝论奸邪则指蔡确章惇韩缜爲之先论忠贤则以司马光范纯仁韩维爲之先去姦邪任忠贤唯先者爲急蔡确旣去乞以司马光补其阙韩缜旣去乞以范纯仁补其阙章惇旣去乞以韩维补其阙盖此天下大任唯天下大贤可以当之非张璪巳下备位之臣所堪任也公元丰八年爲左谏议大夫司马光以公亲嫌爲言惇曰台谏所以紏绳执政之不法故事执政初除亲戚及所举之人见爲台諌官者皆徙他官今皇帝幼冲太皇太后同听万机当动循故事不可违祖宗法光曰纯仁祖禹作谏官诚协衆望不可以臣故防贤者进臣宁避位绍圣元年夏四月范纯仁充观文殿大学士知颕昌府上亲临政言者争论垂帘时公乞依明道二年故事下诏禁约并録以进不从公数称疾求罢最后出居慈孝寺再録诏以进且言今妄爲诋讦者旣多陛下从之则妨圣孝惩之则恐不忍不若以诏禁约庶得两便讫不从纯仁固求罢而有是命东都曹生言范右丞旣贵接亲旧情礼如故他亦不改世未有也然体靣肥白洁泽岂其胸中亦以爲乐耶元丰八年十月韩维言今闻巳召知庆州范纯仁纯仁父子世爲帅臣熟知虏情边事伏望圣慈更促纯仁入朝面赐询问庶爲详审十一月癸亥以京东转运使范纯粹知庆州代其兄纯仁也司马朴丞相光之兄里之孙也少䘮母育于外祖范忠宣公绍圣初党议起父宏坐中书论辩得罪忠宣亦坐救党人责永州目疾失明客至必令朴导以见时方七歳进揖应对如成人客皆惊叹以公遗恩𥙷官后死节于靖康之变右丞纯礼在政府宦者阎守忠恃宠势倾廊庙一日至堂宣谕辞意甚傲诸公拱手而巳右丞作色叱曰老奴何敢尔守忠退歩连应曰守忠不敢在堂诸公皆爲寒心曰范君必不乆居此矣右丞盖自如也未巳虏使至选右丞舘伴虏使忽自中批出范某言犯御辞落职知许㝷乞宫祠去元符三年秋巳亥范纯礼爲龙图阁直学士知开封府先是吴居厚尹京专任察视以刻深爲治纯礼一切寛之或以爲言纯礼曰寛勐相济圣人之训今处深刻之后若益以勐是以火济火也方务去前政之苛犹虑未尽何寛之患耶元符三年夏四月是日曾布再对因言自蔡京复留中外人情无不惶惑及黜刘极收用叶涛范纯礼王右軰人情方少安纯礼以光禄卿召迁刑部侍郎给事中凡所封驳正名分纪纲皆国体之大者起居舎人张来先在病告中书省録黄不候叅假令供职纯礼批勑谓来旣能供职岂不能朝见壊礼乱法所不当爲一时爲之耸动公拜尚书右丞侍御史陈次升乞除罢言者并自内批不由三省进拟右相曾布力争不能得乞降黜纯礼徐进曰次升所陈不过防执政引用亲党及罢黜不附巳者耳言之者无罪闻之者足以戒何用深责之也吕惠卿告老徽宗以问执政执政请许之纯礼谓惠卿前在二府位节钺岂不存朝廷体貌虽其人不足留所重者国体也户部侍郎寳文阁待制范纯粹知延安府先是枢宻院闻赵卨死韩忠彦与王巖叟议所以代卨者惟纯粹可及都堂聚议吕大防亦以爲莫如纯粹他日枢宻院又言差纯粹极当乞以恩意慰遣都堂又召纯粹靣谕纯粹犹不受命三省枢宻院言朝廷㤙意如此若固辞免朝廷何以使人欲限五日朝辞如不行则须与行遣纯粹乞八月初赴任从之大防又曰延安虽去终恐心不安万一厥母道病卒不如易之岩叟又与忠彦论不可易之理谓同列日塞上数十万生灵性命系一主帅恻隐此一人不若恻隐及数十万人也大观中又有虞仙姑者年八十余状貌如少艾行大洞法一日徽庙诵大洞经举首见有仙官侍立者蔡京尝具饭招仙姑见大猫指而问京曰识之否此章惇也意以讽京京大不乐徽宗又尝问仙姑致太平之期荅曰当用贤臣上曰贤人谓谁荅曰范纯粹也上以语京京曰此元祐臣僚使之遂逐于是士大夫争言虞仙姑亦入元祐党矣纯粹元丰末爲陜西转运判官当五路大举后财用匮乏屡请于朝吴枢宻居厚时爲京东转运使方以治鐡鼓铸有宠即上羡余三百万缗以佐关辅神宗遂以赐范纯粹得报愀然谓其属曰吾部虽窘岂忍受此膏血之余耶力辤讫不纳章惇贬安置潭州上谕三省言惇之恶曾布方对范纯礼曰惇如丁谓不爲过词色甚厉布曰如此即须过海上大笑曰只教这下遂以雷州司戸处之纯粹知庆州时夏人不庭纯粹谓诸路策应旧制也自徐禧罢策应若虏兵大举一路攻围力有不胜而邻路拱手坐观其不抜者幸尓谓宜脩明战守救援之法朝廷是之元祐中神宗问罪夏人取其安强葭芦浮圗朱脂四寨又取兰州至是议分画疆界赵卨在延州纯粹在庆州以爲得之无益于中国纯粹请以虏所䧟官吏丁夫归朝廷以所削之地给赐之于是还以四砦而夏人服纯粹聪明下不能欺在京东时㑹苏轼自登州召还与轼同建募役之议轼谓纯粹讲此事尤爲精详侍郎爲帅端重有体间谍明功罪当恩威兼用边人畏服焉高遵𥙿攻灵州与刘昌祚争功欲以军法斩昌祚昌祚愤恚成疾转运判官范纯粹谓遵𥙿曰两军不叶恐有他变力劝遵𥙿诣昌祚营问疾以和觧之遵𥙿不从后果败言行拾遗事録卷第四范文正公集范文正公集附录优崇朝廷优崇古者一代帝王之兴必尊礼昔贤以奖劝风俗文正公之勲德其在宋时固宜优礼至于皇元岁命郡守致祭省部诸司毎有优恤范氏子孙之文于此见大朝之盛治所以培植风俗教化之意逺矣然则仕于是邦者盍亦体朝庭之意而加之优礼盖所以爲风俗教化之楷范而岂私于范氏置功德寺中书门下牒苏州白云寺右谏议大夫叅知政事范仲淹札子奏苏州天平山有白云泉南有寺寺中有刺史白居易咏白云泉诗明古寺也臣本家松楸实在其侧常令此寺照管准先降条贯应寺院及五十间巳上至干元节并得赐额上件古寺屋宇巳应得条贯伏望特赐一名额取进止牒奉敕宜赐白云寺爲额牒至准敕故牒庆历四年四月二十五日牒右谏议大夫叅知政事范右谏议大夫叅知政事贾刑部尚书平章事晏工部尚书平章事章观察推官夏有章权节度推宫汪仲权节度掌书记蔡抗殿中丞通判军州事朱夀隆着作郎直集贤院知军州事吕溱原武郑方平篆临安钱德范书山门住持僧择梧立皇祐元年夏四月初一日当寺讲僧遇明建置祠堂浙西提举司申照㑹说友蒙恩守吴惧无补报窃见先贤文正范公本郡人也道德文章功名事业载在国史实爲我朝第一流人物身没之后近二百年凡公过化之地无不尸而祝之独本府未有专祠附庸学宫而巳其于崇祀励贤见谓缺典郡虽窘乏而事关风化曷敢弗力乃卜范氏义庄之东义宅隟土鸠工度犲爲屋六十楹以奉公祠仍拨没官田土拘收租米充春秋二祀之费其祠宻迩学道书院春秋二祀太守率其属亲涖及遇月朔则山长率诸生徃拜焉先择公之后贤者一人爲掌祠若郡计稍舒别图收教其子弟并以附于书院巳㳙九月十一日立木候成舎采奉安外所合具申朝省照会仍乞札下本府照应伏候指挥省札照得知平江府潜提举申先贤文正范公本郡人也独未有专祠今卜范氏义庄义宅之东隟土爲屋六十楹以奉公祠仍拨没官田畆拘收租米充春秋二祀之费巳㳙日立木候成奉安外申乞札下本府照应合议行下右札付平江府照应仍具所拨田畆数目尚书省准此咸淳十九年九月日与免科籴提领浙西和籴所据吴县申具致范令公义庄田八百九十七畆每畆劝米三斗计米二百九十二石一斗呈奉台判范文正公义庄廼风化之所关与免科籴仍帖报两县收册拘钱须至行遣右今帖吴县劝籴官仰照所判速便拘收范令公青册并籴本钱具状一併差人解发赴所支纳不得违滞嘉熈四年闰月日帖呉县劝籴官提领浙西和籴所据长洲县申具范令公义庄田二千二百七十一畆三角每畆劝米三斗计米六百八十一石五斗二升呈奉台判范文正公义庄廼风化之所关与免科籴仍帖报两县收册拘钱须至行遣右今帖长洲县劝籴官仰照所判速便拘收范今公青册并籴本钱具状一併差人解发赴所支纳不得违滞嘉熈四年闰月日帖长洲县劝籴官祠设教谕省府范文正公祠照㑹本祠见阙训导小学敎谕一员今帖请李前职梦文充本祠教谕请照应日下供职具遵禀状申至元十三年闰月日帖帖中书省札差充平江府儒学教授兼学道书院山长提督范祠袁中书省札差充平江府儒学副教授兼学道书院山长提督范祠石江浙等处行中书省据范士贵状告年壮无疾系先贤范文正公嫡孙见充平江路学职兼管本族义庄义学勾当即目在天平山住坐先世文正公舍宅爲路学作养人材置买义庄田养赡宗族及剙义学以教子孙有坟山梯巳田地并隷本路属县亡宋时及归附后俱蒙轸念先贤后代本处官司㑹騐旧例除纳税石外一切差役科折并行蠲免后因吴县及长洲县司吏朦胧科折糯苗士贵状吿本县次经夲路俱蒙受理行下合属改正止纳一色造粳又于至元十十年六月内有各鄕里正人等欲将义庄与民田一例科助役米遂经本道宣慰司并按察司陈告蒙追索本路文卷捡照得范文正公置买上项田土初非私已正欲永逺养赡宗族子孙义所难及自前至今旣不曽设着科役难同民田一例施行牒本路行下合属除免间再具状经行中书省陈告蒙受理行下本路照勘是实依上蠲免毋得科率违错总府除巳遍榜合属外又于二十年三月内经省府陈告给蠲免文据奉省府钧㫖送浙西道宣慰司照勘依例施行母得违错奉此蒙宣慰司照勘是实札付本路行下合属依例施行除免一应科役就便出给文凭付士贵收执照验外近钦奉圣㫖节该在籍秀才做买卖纳商税种田纳地税其余一切杂泛差役并行蠲免所在官司常加存恤仍禁约使臣人等毋得于庙学安下非理搔扰钦此凡是儒人旣例蒙存恤蠲免况本家裔忝先贤世居呉郡先文正置立义庄义学以教养宗族凡冠婚䘮葬咸有所助迄今三百年流传不朽人皆慕之本处官司尚以义关风化每岁举行祀典实与其他儒户不同但士贵虽巳经行省陈吿行下合属蠲免止是本路备举出给文凭付士贵收执切虑岁月深逺官吏更易仍不准行雷例科率搔扰吿乞出给公凭事得此省府除巳行下平江路依例除免本戸杂泛差役外合行出给者右付范士贵收执准此爲范士贵吿科扰事至元二十七年月日江浙等处行中书省近据平江路申准本路总管董嘉议关伏见先贤范文正公世家吴郡勲德事业着在青史以地建学拨田养士实其剙始吴士德之其三世祖父坟墓俱在本路管下皆封太师国公曾赐忠烈庙额每岁夲路致祭甚䖍置立义庄义学至今三百余年规模如故若加旌表实爲砥砺风俗之本移准江南浙西道肃政廉访分司牒如准所言允当申乞照详得此移咨中书省照详去后今准回咨送据礼部呈照得至元三十一年四月准集贤院关备国子监呈范士贵状吿先贤范文正公六世孙提管本族义庄义学养赡宗族垂三百年世守弗坠归附以来蒙官司轸念先贤之后除纳税石外依例与免差役后因司县官吏更替不常其间不无动摇虽蒙江浙行省行下合属钦依圣㫖事意蠲免一切差役及出给公据付士贵收执有长洲县司吏仍复以和买爲由搅扰不安终未有都省存恤明文司县得以玩视吿乞优加存恤施行本监㕘详范文正公以文武全材实爲当时之名相置买田宅养赡宗族足爲后世之良规三百年来子孙犹在若加存恤实爲圣元仁政伏乞照依先降圣旨除商税地税其余一切杂泛禁止相应得此本院议得范文正公古之名相置买义田子孙世守不坠如准国子监所拟实爲相应准此本部议得范文正公前代名臣置田赡族垂教后世不爲无𥙷如准集贤院所拟移咨行省照勘如委系范文正公亲族钦依圣旨除免杂泛相应具呈都省照详去讫今奉前因本部议得宋相范文正公致君泽民之术具载方册所设义庄义学资给宗人教育后裔至今规模不坠其于世教不爲无补宜咨行省禁治诸人无得烦扰所司常加优恤外据旌表一节旣有忠烈庙额似难别议具呈照详得此都省咨请依上施行准此省府札付平江路总管府依上禁治令所司常加优恤外合行出榜禁治诸人毋得烦扰所有榜文须议出给者右榜晓谕诸人通知大德年月日泰州据前安庆路儒学正朱景新谨呈切见西溪范文正公祠堂系是宋时天圣年间文正公监西溪鎭买纳盐仓之日因见濒海田土𬒳海水侵咸有妨耕种乃相度此地宜剙捍海堰以救护良田遂作程度计料文书申覆上司逹知朝省就任迁范监仓知兴化县监督人夫剙筑捍海堰于西溪之东计长一百四十六里零六丈六尺其髙一丈其阔二丈爲则用砖包砌截海水于外护良田于内自后海陵兴化盐城等县田土皆得种莳不特百姓有粮及诸盐塲亦頼以培养剪烧气力者今三百余年矣亡宋年时乡人告于官而立文正公祠堂于西溪以报范公之德巳经年深至归附后毁废祠堂大德四年间前任海陵县丞白将仕等收买屋料兴复起盖祠堂重新装塑贤像彼时蒙海陵县曽出榜文禁约诸人毋得沮坏祠堂一节今爲年深前榜不在一等不畏公法之人在祠堂毁坏墻壁蹇泼粪草地上掘取泥土多端侵损即日再行修整若不呈乞出给榜文付祠堂张挂省谕诸人毋得似前沮坏诚恐日渐毁坏前代名贤遗迹不便据此合行具呈右泰州西溪书院禁约据前眞州儒学学录朱景新状呈切见泰州西溪范文正公书院昔因通泰两州之地东临大海每遇风涛大作直抵城下人𬒳其苦亡宋天圣间公监西溪塩仓之日遂筑捍海堰横截潮水自后塩农俱受其赐爲此立祠于西溪歳时致祭积有年矣自归附后庙貌頽圯迨今未整若不重爲脩理恐负上司美意今欲兴工虑有一等不知礼法之人搅扰沮坏未便乞出榜禁约施行得此使州合行出榜如有违犯之人仰指名告官取问是实痛行㫁罪所有榜文湏至出给者大德五年二月日右泰州榜文中书省准河南省咨言泰州海陵县西溪镇前宋范文正公仲淹所建书院在焉当其还朝民爲立祠以报其德经二百余年至元归附学遂废弛大德间姜国英以巳财重建祠宇乞令本儒主领相应中书送礼部议旣经夲道㢘访司体察旧有祠堂委系前贤合设书院宜从所请延祐二年月日朝廷优崇终范文正公集范文正公集附录碑褒贤之碑宋仁宗皇帝篆额观文殿学士光禄大夫行礼部尚书知河南府兼西京留守事畿内劝农使上柱国臣王举正题宋推诚保德功臣资政殿学士金紫光禄大夫尚书户部侍郎护军汝南郡开国公食邑二千三伯户食实封六伯户赠兵部尚书谥文正公范公神道碑铭皇祐四年五月甲子资政殿学士尚书户部侍郎汝南文正公薨于徐州以其年十有二月塟于河南尹樊里之万安山下公讳仲淹字希文五代之际世家苏州事吴越太宗皇帝时呉越献其地公之皇考从钱俶朝京师后爲武宁军掌书记以卒公生二歳而孤母夫人贫无依再适长山朱氏旣长知其世家感泣去之南都入学舎扫一室昼夜讲诵其起居飮食人所不堪而公自刻益苦居五年大通六经之旨爲文章论说必本于仁义祥符八年举进士礼部选第一遂中乙科爲广德军司理叅军始归迎其母以飬及公旣贵天子赠公曾祖苏州粮料判官讳梦龄爲太保祖祕书监讳賛时爲太传考讳镛爲太师妣谢氏爲吴国夫人公少有大节其于富贵贫贱毁誉欢戚不一动其心而慨然有志于天下常自诵曰士当先天下之忧而忧后天下之乐而乐也其事上遇人一以自信不择利害爲趍舍其有所爲必尽其力曰爲之自我者当如是其成与否有不在我者虽圣贤不能必吾岂苟哉天圣中晏丞相荐公文学以大理寺丞爲祕阁校理以言忤章献太后旨通判河中府陈州久之上记其忠召拜右司谏当太后临朝听政时以至日大㑹前殿上将率百官爲夀有司巳具公上䟽言天子无北靣且开后世弱人主以疆母号之渐其事遂巳又上䟽请还政天子不报及太后崩言事者希旨多非太后时事欲寖治之公独以谓太后受托先帝保佑圣躬始终十年未见过失宜掩其小故以全其大德𥘉太后有遗命立杨太妃代爲太后公谏曰太后母号也自古无代立者繇是罢其册命是岁大旱蝗奉使安抚东南使还㑹郭皇后废率諌官御史伏合争不能得贬知睦州又徙苏州岁余即拜礼部贠外郎天章阁待制召还益论时政阙失而大臣权倖多忌恶之居数月以公知开封府开封素号难治公治有声事日益简暇则益取古今治乱安危爲上开说又爲百官圗以献曰任人各以其材而百职脩尧舜之治不过此也因指其迁进迟速次序曰如此而可以爲公可以爲私亦不可以不察由是吕丞相怒至交论上前公求对辨语切坐落职知饶州徙润州又徙越州而赵元昊反河西乃以公爲陜西经略安抚副使迁龙图阁直学士是时新拜大将延州危公请自守鄜延捍贼乃知延州元昊遣人遗书以求和公以谓无事请和难信且书有僣号不可以闻乃自爲书告以逆顺成败之说甚辨坐擅复书奋一官知耀州未逾月徙知庆州旣而四路置帅以公爲环庆路经略安抚招讨使兵马都部署累迁谏议大夫枢宻直学士公爲将务持重不急近功小利于延州筑素涧城垦营田复承平永平废寨属羗归业者数万戸于庆州城大顺以据要害夺贼地而耕之又城细腰胡卢于是明珠灭臧等大族皆去贼爲中国用自边利乆堕至兵与将常不相识公始分延州兵爲六将训练齐整诸路皆用以爲法公之所在贼不敢犯人或疑公见敌应变爲如何至其城大顺也一旦引兵出诸将不知所向军至柔逺始号令吿其地处使徃筑城至于版筑之用大小毕具而军中初不知贼以骑三万来争公戒诸将战而贼走追勿过河巳而贼果走追者不渡而河外果有伏贼旣失计乃引去于是诸将皆服公爲不可及公待将吏必使畏法而爱巳所得赐赉皆以上意分赐诸将使自爲谢诸蕃质子纵其出入无一人逃者蕃酋来见召之卧内屏人彻卫与语不疑公居三歳士勇边实恩信大治乃决策谋取横山复灵武而元昊数遣使称臣请和上亦召公归矣初西人籍爲卿兵者十数万旣而黥以爲军惟公所部但刺其手公去兵罢独得复爲民其于两路旣得熟羗爲用使以守边因徙屯兵就食内地而纾西人馈輓之劳其所设施去而人德之与守其法不敢变者至今尤在庆暦三年春召爲枢宻副使五让不许乃就道旣至数月以爲叅知政事每进见必以太平责之公叹曰上之用我者至矣然事有先后而革弊于久安非朝夕可也旣而上再赐手诏趣使条天下事又闿天章阁召见赐坐授以𥿄笔使䟽于前公惶恐避席始得而条列时所宜先者十数事上之其诏天下兴学取士先德行不专文辞革磨勘例迁以别能否减任子之数而除滥官用农桑考课守宰等事方施行而磨勘任子之法侥倖之人皆不便因相与腾口而嫉公者亦幸外有言喜爲之佐佑㑹边奏有警公即请行乃以公爲河东陜西宣抚使至则上书愿复守边即拜资政殿学士知邠州兼陜西四路安抚使其知政事才一歳而罢有司悉幸罢公前所施行而复其故言者遂以危事中之頼上察其忠不听是时夏人巳称臣公因以疾请邓州守邓三岁求知杭州又徙青州公益病又求知颕州肩卑至徐遂不起享年六十有四方公之病上赐药存问旣薨辍朝一日以其遗表无所请使就问其家所欲爲赠以兵部尚书所以哀䘏之甚厚公爲人外和内刚乐善泛爱䘮其母时尚贫终身非賔客食不重肉临财好施意豁如也及退而视其私妻子仅给衣食其爲政所至民多立祠画像其行巳临事自搢绅处士里闾田野之人外至夷狄莫不知其名字而乐道其事者甚衆及其世次官爵志于墓谱于家蔵于有司者皆不论着着其系天下国家之大者亦公之志也欤铭曰范于吴越世实陪臣俶纳山川及其士民范始来此中间几息公奋自躬与时偕逢事有罪功言有违从岂公必能天子用公其难其劳一其初终夏童跳边乘吏怠安帝命公徃问彼骄顽有不听顺鉏其穴根公居三年怯勇堕完见怜兽扰卒俾来臣夏人在廷其事方议帝趣公来以就予治公拜稽首兹惟难哉初匪其难其在终之群言营营卒壊于成匪恶其成惟公是倾不倾不危天子之明存有显荣殁有赠谥蔵其子孙宠及后世惟百有位可劝无怠翰林学士尚书吏部郎中知制诰充史舘修撰欧阳修文翰林学士兼侍讲尚书吏部郎中知制诰充史舘修撰王洙书墓志铭富弼撰皇祐四年夏五月二十日甲子资政殿学士户部侍郎范仲淹以疾薨于徐吏走驿马以公䘮闻天子感慨不一御垂拱殿朝特赠兵部尚书太常考行谥文正録孤赙物悉用加等中外士大夫骇然相吊以泣至于岩处逸无不痛惜之其孤䕶帷帻还洛卜以是年十二月一日壬申塟于河南县万安山尹樊里先陇之侧孤驰使来求铭将纳于竁曰公之先始居河内后徙长安唐垂拱中履氷相则天以文章称实公之逺祖也四代祖陏唐末爲幽州良乡县主簿遭乱奔二淛家于苏之吴县自尔遂爲吴人时中原多故王泽不能逮逺于是世食銭氏之禄苏州粮料判官梦龄以才德雄江右即公之曽王父也判官生賛时幼聦警尝举神童任祕书监集春秋洎历朝史爲资谈録六十卷行于时祕监生墉博学善属文累佐诸王幙府端拱初随钱俶纳国终武寕军节度掌书记公即掌记之第三子也朝廷以公贵用太保太傅太师追赠三代又择徐许越呉四大国追封王妣陈氏妣陈氏谢氏爲太夫人公讳仲淹字希文不幸二歳而孤吴国太夫人以北归之𥘉亡亲戚故旧贫而无依再适长山朱氏公旣长未欲与朱氏子异姓惧伤吴国之心姑姓朱后从事于亳吴国命始奏而复焉公少举进士祥符八年中第调广德军司理椽权集庆军节度推官制置使举监泰州西溪塩廪以劳进大理丞又举知兴化县建州関隷以吴国老疾辞监楚州粮料院丁忧去官服除晏丞相以文学荐公于朝试可署祕阁校理时章献皇太后临政巳巳歳冬至上欲率百僚爲夀诏下草仪注搢绅失色相视虽切切口语而畏惮无一敢论者上又专欲躬孝德以励天下而未遑余恤公独抗䟽曰人主北面是首顾居下矧爲后族强偪之阶不可以爲法或宫中用是爲家人礼权而卒于正斯亦庶乎其可也䟽奏遂罢上夀仪然后颇不怿㝷岀爲河中府通判转殿中丞谋塟吴国再请通判陈州迁太常博士闻京师多不関有司而署官赏者访焉出于中㫖廼附驿奏䟽甚恳至愿以上官贺娄事爲戒明年章献后弃长乐擢爲右司谏属朝廷用章后遗令䇿太妃杨氏爲皇太后与政制出都下詾詾公上䟽极谏古者立太后所以尊亲也不容冀幸于其间武武相蹑一二而数况复称制以取惑天下耶臣恐后世有以窥之者上悟第于后泣号而止公殚𥙷阙失无所阿忌贵倖仄目不欲久留谏职因江淮饥以才命公体量安抚虽别领走外亦恳恳不忘忧国途中上时弊十事皆政教之大者累月还朝适议废郭后上书曰后者君称以天子之配至尊故称后后所以长飬隂教而母万国也故系如此之重未宜以过失轻废立且人孰无过陛下当靣谕后失放之别舘㨂妃嫔之老而仁者朝夕劝导俟其悔而复其宫则上有常尊而下无轻议矣书奏不纳明日又率其属及群御史伏合门论列如前日语上遣中贵人挥之令诣中书省宰相窘取汉唐废后事爲解时吕夷简爲相公曰陛下天资如尧舜公宜因而辅成之柰何欲以前世弊法累盛德耶中丞孔道辅名骨鲠亦扶公议论甚切直又明日晨率道辅将留百辟班揖宰相廷辨抵漏舎㑹降知睦州台吏促上道在郡歳余知苏州朝廷知清议属公就拜礼部贠外郎天章阁待制召还有入内都知阎文应者专恣不恪事多矫旨以付外执政知而不敢违公闻知而不食将入辨谓若不胜必不与之俱生即以家事属长子明日尽条其罪恶闻于上上始知遽命窜文应岭南㝷死于道公自还阙论事益急宰相隂使人讽公待制主侍从非口舌任也公曰论思者正侍臣之事予敢不勉宰相知不可诱乃命知开封府欲挠以剧烦而不暇他议亦幸其有失即罢去公处之罙月威断如神吏缩手不敢侮其奸京邑肃然称治于时官方无纪每对未尝不爲上力陈治乱之道皆由用人得失此实宰相之职也天子日拥万几非所宜专然不可以不察因取职局官品以类选次至于超迁序进附见其下爲圗以献庶上易览宰相益不恱嗾其党短公于上前公亦连诋宰相坐是去阁职贬知饶州是日上封赠书论公以忠义获谴极道所不可者皆当世英豪宰相指爲朋党相继谪去治饶未久徙润又徙越寳元初羗人压境叛间歳悉衆㓂延州大将战没関中警严于是还公旧职移知永兴军道授陜西都转运使议者谓将漕之任不预戎事遂改充经略安抚副使仍迁龙圗阁直学士吏部贠外郎以宠之至部首按鄜延时延安始困兵火障戍扫地城外即㓂壤岿然孤垒人心危恐废食待窜凡朝廷遣守皆以事避免旣迁延不时徃公遂留不行骑奏愿兼领延州事以待㓂之复来上嘉而从之属亡战日久兵无纪律猝有外警荡然不支公于是大阅州兵得万八千析爲六将分命禆佐训饰不数月举爲精锐士气大振莫不思战而㓂知我有备即引去朝廷推其画诸路皆以爲法成青涧城复散亡属羗万余帐开营田数千顷以收军实人视边塞其完固如山立不可动谓宜讨贼不可坐守老吾师朝廷下其议将从之公执犹以爲未无几泾原师出败于好水川天子由是益信公智谋过人逺甚前此贼以书署僣号遗公请和公不忍俾朝廷报贼乃自占荅黜其僣署爲陈逆顺祸福立遣使者还未岀境闻好水川败始悟贼书谲而非诚益自信立报爲是执政以公擅报罪当诛上知公其责止命削一官降知耀州几月拜户部郎中起知庆州㝷迁左司郎中本路经略安抚招讨使兼兵马都部署有马砦者素爲贼冲然地与境相冲久不能城公至自领牙兵岀不意驻柔逺砦别遣蕃将取其地得之先命长子入据以率衆公亦亲往劳士有顷贼三万骑叩城下公麾兵血战则遽北戒诸将勿追已而果有伏兵夜遁城旣立诏名大顺徐又城细腰复胡卢等寨招明珠灭臧二强族各万余人及并环千余帐内附自此环庆属羗悉爲吾用先是卒骄难使主将咸务姑息公筑延庆诸城堡募民不足乃杂使禁旅盖素服公威惠劳苦虽且死不怨久之泾原师再䘮定川関转复震而虞变生公知亲率垓下兵连夜赴援且将邀贼归路击之㑹巳出塞遂班师因移其兵耀于関辅人心由是大定𥘉定川事闻上颇骇谓侍臣曰得范仲淹出援吾无忧矣数日公奏至上大喜怀其章示执政曰吾知范仲淹可用加枢宻直学士右谏议大夫时朝廷以戍卒屡衂议黥鄕人惧甚窜匿不愿黥公改命但刺其手非校战请农于家后罢兵独环庆路郷军得复爲民民德公至于今不忘朝廷㝷尽以西路委公置府于泾州授陜西四路经略安抚招讨使方谋取横山故地渐复灵夏然后可以诛贼贼知亡无日惧不克当因遣使讲和明年春召公爲枢宻副使凡五让不从乃拜之舆议谓公有经纶之才不宜局于兵府是秋改参知政事上倚公右于诸臣公亦务尽所藴以圗报然天下久安则政必有弊者三王所不能免公将劘以歳月而人不知爲悠久之道也上方锐于求治间数命公条当世急务求公始末奉诏每辞以事大不可忽致于是露熏降手诏再遣内臣就政事堂督取开龙圗阁给𥿄扎令立䟽者各一日面诘者不可数退曰吾君求治如此之切其暇歳月待耶即以十䇿上之盖取士课吏减任子更卫兵择守宰谨勑令厚农桑之类者又先时别上法度之说甚多皆所以抑邪侫振纪纲扶道经世一一可行上览奏褒纳益信公忠耿不爲身谋䘏也遽下二府促行论者渐龃龉不合作谤害事公知之如不闻持之益坚明年秋边奏疑若有警者公虑帅臣恃和而懈因恳请按边即命河东陜西宣抚使麟州向者亦𬒳㓂掠邈然在贼腹中本道帅病无供给奏欲弃之曰麟弃疆塲日蹙不可请复废障使民耕于鄙于是得不弃又代郡西四州军附边有废地尤广着令禁不得耕郡县以敌嫌不敢正视前欧阳修来使尽籍其利害请弛禁许人耕以输可代转輓之劳以帅议不协罢公至于其利大且亡所嫌者屡奏如脩议便后止耕岢岚一境而塞粟已充矣公旣度陜以西羗好难保而边计尚缺䟽手奏愿觧政事复领四路以捴护诸将即除授资政殿学士知邠州兼陜西四路安抚使以疾请邓州迁给事中三年又请淛郡因得厝先人之墓移杭州加礼部侍郎祀明堂复迁户部又移青州兼东路安抚使几歳病疾又请颕肩舆至彭门遂不起年六十四公爲学好明经术每道圣贤事业輙跂耸勉慕皆欲行之于己自始仕慨然有康济之志凡所设施必本于仁义而将之以刚决未尝爲人屈挠历𥙷外职以严明驭吏使不得欺于是民皆受其赐立朝益务迳雅事有不安者极意论辩不畏权倖不蹙忧患故屡亦见用然每用必黜之黜则忻然而去人未始见其有悔色或唁之公曰我道则然苟尚未遂弃假百用百黜亦不悔噫如公乃韩愈所谓信道䔍而自知明者也在陜西尤爲宣力以儒者奉武事又边备久废忽而王师新败剥䘮破漏而莾乎无所取济公周施安集坐可守御畜锐观衅适图进讨㑹羗人复修贡朝廷始议息兵乃从其请于是不能成殄灭之功然其阅武练将可以震敌城要属杂羗可以扼㓂此后世能者未易其过也至于恳田阜财立法着信爱民全国体赫赫在人耳目皆可爲破贼之地者又可道哉其历二府才歳余而罢若夫天下至重久安之弊至深而欲以一二歳临之而望治虽愚者知其不可得况所奏议阻而不行者十八九行者又即改废不用兹所以重主忧而生民未得安也宣抚之𥘉䜛者乗间锋起盖以竒中造端飞语无所不及甚者必欲挤之以死而后巳頼上寛度明照知公无他始终保全获殁牖下呜唿道之难行也而至是乎憸人苟欲伸巳志而不志乎邦家此先民所以甘藜藿而蹈江海也公天性喜施与人有急必济之不计家用有无旣显门中如贱贫时家人不识富贵之乐每抚边赐金银甚而悉以遗将佐在杭尽以余俸买田于苏州号义庄以聚踈属而歛无新衣友人醵资以奉塟诸孤无所处官爲假屋韩城以居之遗表不干私泽此益见其始卒志于道不爲禄仕岀也作文章犹以传道名世不爲空文有文集二十卷奏议十七卷两府论事三卷娶李氏故参知政事昌龄之姪封金华县君卒于鄱阳今举而附焉四子纯佑守将作监主簿少有气节以疾废于家纯仁进士第光禄寺丞纯礼太常寺太祝皆温厚而文识者曰范氏有子矣三女长适殿中丞蔡交次适封丘主簿贾蕃诸孙三长正臣守将作监主簿一男纯粹一女二孙㓜铭曰公之世系源于陶唐晋㑹食范厥姓始彰睢痤蠡増滂寗云质兹惟闻人间代而出或霸戓季所有何𫐠粤自得姓千五百年独公挺生爲天下贤渉圣之余掲厉泗㳂道尊德雄事公日繁人获一善巳谓其难公实百之如无有然遭时得君位亦显焉罹此䜛慝志莫究宣元元秊艰噫嘻乎天文正公传张唐英范某字希文苏州人武寕军掌书记赠太师墉之子幼弧母适朱氏祥符八年登进士第曰朱说者是也累迁大理寺丞上相府书极陈天下之利害当时皆以王佐许之宰相晏殊荐其文召试秘阁校理上欲以冬至率百僚上太后夀抗䟽言不可遂罢岀通判河中府迁陈州屡上䟽言内降之弊引韦后爲戒章献厌世擢爲右司谏言杨妃不当称太后郭后不当废降知睦州迁苏州召爲礼部贠外郎天章阁待制论事益切执政忌之命知开封府欲处以烦剧而不暇他议某明敏通照决事如神京师謡曰朝廷无忧有范君京师无事有希文每上殿奏事多陈治乱以开悟人主历诋人臣不法言者以某离间君臣落聀知饶州事司谏高若讷言贬黜太轻欧阳脩上书责之亦得罪余靖尹洙皆坐朋党𬒳绌蔡襄作四贤一不肖诗以详其事不肖指若讷也寳元初元昊叛上知其才兼文武复聀知永兴军道授陜西都转运迁龙图阁直学士时延安新𬒳围朝廷择帅皆畏不行某奏请兼领延安军以待㓂至上嘉而从之阅兵得万八千迁六将俾领之日夕训练号为精兵焉贼闻之第戒曰无以延州爲意今小范老子腹中自有数万兵甲不比大范老子可欺戎人唿知州爲老子大范谓范雍也城青涧开营田招属羗及请戒诸路养兵畜锐不宜轻动贼许以书请和某以元昊国之叛贼不可俾朝廷报贼乃自作书与陈逆顺贼㝷䧟好水某益信报贼书爲是而执政以其擅报当诛上以爲阃外之事专之不足罪止移知耀州㝷起知庆州兼经略招讨未几贼兵三万叩城某鏖兵血战贼兵奔北遂戒诸将无逅奔旣而果有伏兵又夺贼马砦爲大顺城及筑细腰复葫芦等砦招明珠灭臧二强族万余人及命环州种世衡招千余帐自是属羗皆爲用久之王师再䘮于定川某昼夜领兵赴援初関辅人心动摇及见某耀兵号令严明威震戎落人心遂安第相贺曰边上自有龙图公爲长城吾属何忧𥘉上闻定川之败颇以関中爲忧曰若得某出援可无虑及闻某出师甚喜时议黥鄕军某惟令刺其手及兵罢环庆路皆复得爲农上㝷以四路都招讨委之开府于泾某与韩琦叶谋必欲收复灵夏横山之地元昊大惧称臣明年春召爲枢宻副使以郑戬代之秋拜参知政事乃上取士课吏减子更卫兵择守宰谨赦令厚农桑之策塞侥倖之涂开公正之路天下侧耳以听太平凢所措置十未行一而权势者大恶之明年契丹与元昊争银瓮旋而麟府奏警某自请岀爲河东陜西宣抚二虏闻之皆不敢动恳以边事爲请以资政殿学士复緫四路之师开府邠州以疾请邓州移杭州青州迁户部侍郎又请汝隂至徐州而薨年六十四奏至上嗟悼泣下曰朕方将大用不谓其早死赠兵部尚书谥文正子纯佑有才识以疾废于家次纯仁登进士第有父风今爲都官贠外郎褒贤集范文正公集范文正公集附录祭文祭文富郑公维年月日贝衔富某谨遣左教练使陈节诣徐州以清酌庶羞之奠恭祭于故资政殿学士户部侍郎范公六丈之灵呜唿公乎天之生公实将济此下民乎功乎未宣何遽夺之而不践其𥘉乎天乎忍爲是而不自信之甚乎不然何赋公道大德具而罔克终其施乎某愚不文而不能尽扬公之懿聊书其槪以寓其悲公幼孤无依零丁自生徒歩逰学至于成名奔走铨选益困于行仅改一秩卿寺之丞有宗公晏荐公文章典校圗籍舘阁之光献后诞节姦谋请皇下率百辟北靣奉觞公闻骇走出䟽于囊虽示民孝君入臣行愿得元宰外行故常帝首宗之内宴是将衆爲公慓公胆益张于时非公大节几忘并悟献姦遄逋于外献旣徃矣諌垣召拜夙夜蹇蹇益用不怠帝怒椒掖讲从废殛公率诸僚御史协力伏合而諌气直寰域坐是谪去中外失色累易郡玺召尹上京尹职非志志安朝廷连柱柄臣又窜南征忠亮信特天下皆倾有夏不轨西鄙用兵遽召起公来抚方城大将失律関陜震惊延是孤危贼谓巳物命者必辞公独请之人惜公去公马星驰居未席暖贼遁而归贼措无所羽书见诒公比尊君不欲中报手爲荅书祸福以告旣驿以闻上览而喜耆明賛云可附于史昧者诋媒嫉其出已胡然守边宜赐以死常忧迩臣勉徇所启徙公内藩物论麻起俄建帅旗揔护诸将帝心思贤天下是访擢贰枢筦复叅政钓二府交入万㣲日新不设机械不作崖岸坦坦一心惟道之践谗间得行孤立谁辨因其岀抚遂留豳方穰下得请旋易于杭又易青社曽未盈岁恙起不测又求颍水及徐不行记友以死呜唿公止于是而巳乎昔某𥘉冠识公海陵顾我誉我谓必有成我稔公德亦巳服膺自是相知莫我公比一气殊息同心异体始未闻道公实告之未知学文公实教之肇复荆举我惮大科公实激之旣举而仕政则未谕公实饬之公在内史我陪宻幄得同四辅之仪公抚陜西我抚河北又分三靣之寄公旣罢去我亦随逝从古罪人以于魑魅公我明时咸得善地自此蛊孽毁訾如沸必寘其死以快其志公云圣贤鲜不如是出䖏以道俯仰无愧彼姦伊何其若天意我闻公说释然以宁旣而呶呶果不复行于是相朂以忠相劝以义报主之心死而后巳呜唿哀哉公今死矣忠义已矣万不仰一赍恨多矣世无哲人吾道穷矣我虽苟活与死均矣呜唿哀哉师友僚类殆三十年一日弃我悲何可存我守蔡印外薨彭门我去无所公来巳魂我恸几絶公闻不闻走使持奠作文叙冤呜唿哀哉尚飨欧阳文忠公月日庐陵欧阳脩谨以清酌庶羞之奠致祭于故资政殿学士尚书户部侍郎范文正公之灵曰呜唿公乎学古居今持方入圎丘轲之艰其道则然公曰彼恶公爲好讦公曰彼善公爲树朋公所勇爲公则躁进公有退让公爲近名䜛人之言其何可听先事而斥羣讥衆排有事而思虽仇谓材毁不吾伤誉不吾喜进退有仪夷行险止呜唿公乎举世之善谁非公徒䜛人实多公志不舒善不胜恶岂其然乎成难毁易理又然欤呜唿公乎欲壊其栋先摧桷榱倾巢破鷇披折傍枝害一损百人谁不罹谁爲党论是不仁哉呜唿公乎易名谥行君子之荣生也何毁没也何称好死恶生殆非人情岂其生有所嫉而死无所争自公云亡谤不待辨愈久愈明由今可见始屈终伸公其无恨冩懐平生寓此薄奠舒王呜唿我公一世之师由𥘉迄终名节无疵明肃之盛身危志殖瑶华失位又随以斥治功亟闻尹帝之都闭姦兴良稚子歌唿赫赫之家万首俯趋独绳其私以走江湖士争留公蹈祸不憟有危其辞谒与俱出风俗之衰骇正怡邪蹇蹇我𥘉人以疑嗟力行不囘慕者兴起儒先酋酋以节相侈公之在贬愈勇爲忠稽前引古谊不营躬外更三州施有余泽如酾河江以灌㝷尺宿赃自解不以刑加猾盗涵仁终老无邪讲艺弦歌慕来千里沟川障泽田桑有喜戎孽猘狂敢齮我疆铸印刻符公屏一方取将于伍后常名显收士至佐维邦之彦声之所加虏不敢濒以其余威走敌完邻昔也如至疮痍满道药之飬之内外完好旣其无爲饮酒笑歌百城晏眠吏士委蛇上嘉曰材以副枢宻稽首辞让至于六七遂叅宰相釐我典常扶贤賛杰乱冗除荒官吏于朝士变于鄕百治目修偷堕勉彊彼阏不遂归倾帝测卒屏于外身屯道塞谓宜苟老尚有以爲神乎孰忍使至于斯盖公之才犹不尽世肆其经纶公孰与计自公之贵廐库逾空夷其色辞傲讦以容化于妾妇不靡珠玉翼翼公子弊绨恶粟闵死怜穷惟是之奢孤女以嫁男成厥家孰堙于深孰锲乎厚其传甚详以法永久硕人今亡邦国之忧矧鄙不肖辱公知尤承凶万里不徃而留涕哭驰辞以賛醪羞韩忠献公维某年某月某朔某日具官某谨以清酌庶羞之奠致祭于资政范公之灵呜唿哀哉上天生公固爲吾宋以尧舜佐吾君兮旣忘身而忠国以成康期吾俗兮又竭思而仁衆升賛枢宰孰云不用殿摭藩服孰云不重何太平之䇿噤而不得施兮委经纶于一梦此一人所震嗟而天下之所深痛岂止乎平生之交得计音而长恸呜唿哀哉㒒始立朝接公尚䟱道同气合千里相符忝帅于西乃与公俱协心毕力誓翦兇渠义切王室情均友于虽千艰而万险仗忠信而如无㒒之望公公骥㒒驽十驾未逮敢拟齐驱人胡不辩遂连公唿自顾无有愧常汗珠繄公是託终履夷途叛羗来附一节同趋与公并命参翊万枢凡有大事爲国逺圗争而后巳欢言如初指之爲党果如是乎道卒与于时戾谓公迂而仆愚相縁补外谤毁﨑岖感公之知谓死不渝呜唿哀哉定之去青不遐驿置自公之东信问时至爱顾益深交朋莫二蝇头细书以时爲寄珠贝累幅气严法备自云矍铄以将厚意谓公康宁曰保纯粹忽以疾闻求医徃视瞿然遣使候公监寐㑹公得颍肩舆赴治尚烦公荅亲笔数字意公少痊粗以爲慰方具书药诣公所憇得元䂓报云公永逝读之骇然手足具废气塡满膺食不知味惟公事君之大端固始终而一致有生即有死兮虽圣智其安避所惜者国家待贤而后乂天胡不仁而不愸遗呜唿哀哉公之所存履䕫蹈卨高文竒谋大忠伟节充塞宇宙照曜日月前不愧于古人后可师于来哲固有良史直书海内公说亘亿万世不可磨灭此爲天而爲寿兮信识者之能别岂于一奠之间可尽公之德烈惟是㝠然而思黙然而悲此生未殒曾无巳时公乎公乎知乎不知祭文终范文正公集范文正公集附录规矩建立义庄规矩范忠宣公奏知开封府襄邑县范纯仁切念臣父仲淹先任资政殿学士日于苏州吴长两县置田十余顷其所得租米逺祖而下诸房宗族计其口数供给衣食及婚嫁䘮塟之用谓之义庄见于诸房选择子弟一名管勾亦逐旋立㝎规矩令诸房遵守今诸房子弟有不遵规矩之人州县既无勑条本家难爲伸理五七年间渐至废壊遂使饥寒无依伏望朝廷特降指挥下苏州应系诸房子弟有违犯规矩之人许令官司受理㐲候勑㫖右奉圣㫖宜令苏州依所奏施行札付苏州准此治平元年四月十一日押文正位勘㑹先文正公于平江府兴置义庄赒给宗族德泽至厚其始㝎规矩虽有版牓不足久传及有治平元年所得朝㫖亦未掲示族人兼有后来接续指置可爲永式者未曽刋定深虑歳久渐至隳废今尽以编类刻石置于天平山白云寺先公祠堂之侧子子孙孙遵承勿替今具如后文正公𥘉定规矩一逐房计口给米每口一升并支白米如支糙米即临时加折一男女五歳以上入数一女使有儿女在家及十五年年五十岁以上听给米一冬衣每口一疋十岁以下五岁以上各半疋一每房许给奴婢米一口即不支衣一有吉凶增减口数画时上簿一逐房各置请米暦子一道每月末于掌管人处批请不得预先隔跨月分支请掌管人亦置簿拘辖簿头録诸房口数爲额掌管人自行破用或探支与人许诸房觉察勒陪填一嫁女支钱三十贯再嫁二十贯一娶妇支钱二十贯再娶不支一子弟岀官人每还家待阙守选丁忧或任川广福建官留家乡里者并依诸房例给米绢并吉凶钱数虽近官实有故留家者亦依此例支给一逐房䘮塟尊长有䘮先支一十贯至塟事又支一十五贯次长五贯塟事支十贯卑幼十九歳以下䘮塟通支七贯十五岁以下支三贯十歳以下支二贯七歳以下及婢仆皆不支一郷旦外姻亲戚如贫窘中非次急难或遇年饥不能度日诸房同共相度诣实即于义田米内量行济助一所管逐年米斛自皇祐二年十月支给逐月糇粮并冬衣绢约自皇祐三年以后每一年丰熟桩留二年之粮若遇凶荒除给糇粮外一切不支或二年粮外有余却先支䘮塟次及嫁娶如更有余方支冬衣或所余不多即凶吉等事衆议分数均匀支给或又不给即先凶后吉或凶事同时即先尊口后卑口如尊卑又同即以所亡所塟先后支给如支上件糇粮吉凶事外更有余羡数目不得粜货椿充三年以上粮储或虑陈损即至秋成日方得粜货囘换新米椿管右仰诸房院依此同共遵守皇祐二年十月日资政殿学士尚书礼部侍郎知杭州事范押续㝎规矩一诸位子弟得大比试者每人支钱一十贯文再贡者减半并须实赴大比试乃给即巳给而无故不试者追纳一诸位子弟纵人採取近坟竹木掌管人申官理㫁一诸位子弟内选曽得解或预贡有士行者二人充诸位教授月给糙米五石虽不曽得觧预贡而文行爲衆所知者亦听选仍诸位共议若生徒不及六人止给三石及八人给四石及十人全给右三项以熈寕六年六月日二相公指挥修定一掌管人侵欺及诸位輙假贷义庄钱斛之类并申官理㫁偿纳不得以月给米折除一族人不得租佃义田一掌管子弟若年终当年诸位月给米不阙支糙米二十石虽阙而能支及半年以上无侵隐者给一半巳上并令诸位保明后支若不可保明各具不可保明实状申文正位一义庄勾当人催租米不足随所欠分数尅除请受至纳米足日全给有情弊者申官决断右四项以元丰六年七月十九日二相公指挥修定一身不在平江府者其米绢钱并勿给一兄弟同居虽衆其奴婢月米通不得累过五人一未娶不给奴婢米一义庄不得典买族人田土右四项以绍圣二年二月初八日二相公指挥修定一义庄费用虽阙不得取有利债负一义庄事惟听掌管人依规处置其族人虽是尊长不得侵扰干预违者许掌管人申官理断即掌管人有欺弊者听诸位具实状同申文正位右三项以绍圣二年四月二十九日二相公指挥修定一义仓内族人不得占居会聚非出纳勿开一因岀外住支月米者其归在初五日以前取诸位保明诣实听给当月米一义宅有踈漏惟听居者自修完即拆移舎屋者禁之违者掌管人申官理㫁若义宅地内自添修者听之一诸位请米历子各令诸位签字圆俻方许给给讫请人亲书交领即去失历子者住给勒令根㝷侯及一年许诸位及掌管人保明申文正位候得报别给历头起支一积留月米併请者勿给一诸位不得于规矩外妄乞特支虽得文正位指挥与支亦仰诸位及掌管人执守勿给一义庄人力船车噐用之类诸位不得借用一诸位子弟官巳陞朝愿不请米绢钱助赡衆者听一诸位生男女限两月其母或所生母姓氏及男女行第小名报义庄义庄限当日再取诸位保明讫註籍即过限不报后虽年长不理爲口数给米一遇有规矩所载不尽事理掌管人与诸位共议定保明同申文正位虽巳申而未得文正位报不得止凭诸位文字施行右十项以元符元年六月日二相公三右丞五侍郎指挥叅定一诸位関报义庄事虽尊长并于文书内着名仍不得竹𥿄及色牋违者义庄勿受右一项以元符二年正月十七日三右丞指挥修定一义庄遇有人赎田其价钱不得支费限当月内以元銭典买田土輙将他用勒掌管人偿纳右一项以崇宁五年十月十二日五侍郎指挥修定一诸位輙取外姓以爲巳子冐请月米者勿给许诸位觉察报义庄义庄不爲受理许诸位径申文正位公议移文平江府理㫁右以大观元年七月𥘉十日五侍郎及二相公指挥叅定一诸位子弟在外不捡生子冐请月米掌管人及诸位觉察勿给即不伏掌管人及诸位申文正位移文平江府理断右以政和三年正月二十一日五侍郎指挥修定一族人不得以义宅舎屋私相兊赁质当右一项以政和五年正月二十九日五侍郎指挥修定右仰义庄及诸位遵守施行内文意前后相妨窒碍者从后规若有违犯仰掌管人或诸位俻録治平元年中书札子所坐圣旨申官理断各令知委政和七年正月十三日朝散大夫充徽猷阁待制提举亳州太清宫范续定规矩清宪公奏朝散郎左司諌兼侍讲范之柔奏臣不避诛夷輙沥诚悃仰干天听伏念臣五世祖故参知政事谥文正臣仲淹奋身孤藐遭世休明深念保族之难欲爲传逺之计自庆历皇祐以来节次于苏州吴长两县置田畒立义庄赡同姓创定规矩刻之板牓以贻后人巳而臣高叔祖故尚书右㒒射谥忠宣臣纯仁于治平元年知开封府里邑县日虑板牓不足乆传且诸房子弟有不遵规矩之人州县旣无勑条本家难爲伸理必将渐致废壊即尝具奏乞降圣旨下本州许令官司受理继蒙朝廷依所奏施行遂得慿借保守伏自南渡之后虽田畒仅存而庄宅焚毁寄廪坟寺迁寓民舎蠧弊百岀尽失初意庆元初臣与兄弟始协谋同力尽复故基渐还旧观叅定约束加备于前固尝经本州镂给板牓掲示义宅然非更得朝廷行下本州申明受理元降指挥恐无以善后懐此日久无路自伸今臣幸蒙公朝轸念故家擢缀班列若不于此时控告君父则何以副先人属望子孙之意用敢冐昧以闻伏望圣慈俯鉴㣲衷特颁睿旨札下平江府令将续添规约常切照应治平元年巳降指挥受理庻几足以敕厉来者増固旧规臣与阖族实均戴天地施生之造所有治平元年指挥并庆元二年续添条约谨连在前渎犯宸严臣无任惶惧俯伏俟命之至谨録奏闻伏候勑㫖前连治平元年巳降规约指挥十一月五日奉圣旨依右併録连送范司谏嘉定三年十一月七日一文正公曾祖徐国公祖唐国公父周国公坟茔并在天平山坐落间有族人輙敢于上牧羊及偷斫林木柴薪近虽行下义庄专一责令墓客看守外今后如有违犯之人诸房觉察申文正位罚全房月米一年义庄輙令墓客充他役者罚掌庄子弟夲名月米一季一天平功德寺乃文正公奏请追福祖先之地爲子孙者所当相与扶持不废香火今则不然多有踈逺不肖子弟请过义米归巳却返蚕食于寺中至有欺诈住持逼逐僧行猎借舟船役使人㒒亚托私酒偷伐林木柴薪强占常住田地布种或作园圃不还租米以致常住空虗住持数易日渐败壊今后探闻有违犯之人罚全房月俸两月欺诈住持及占种田地者罚全房月米一年诈过钱物经官乞行根䆒从条施行田地退还常住爲业毕日申文正位候囘报起支虽巳退业而故作阻障不容常住耕种者亦行前罚一义庄及白云功德寺差役并应干非泛科敷并蒙官司蠲免近夹县道胥吏多因乞覔不从故意搔扰今后如有似此之人许从本家经府陈理严行㫁理一旧规诸房不得租种义庄田土诡名者同近来有恃强公然于租户名下夺种者及有垻捺义庄田渭泾浜车漕种菱不容租户车水上下者爲害甚大今后探闻有违犯之人罚全房月米半年一义庄租户所当优䘏使之安业闻有无頼族人将物货高价亚卖显属不便今后輙有违犯罚全房月米两月仍经官陈理一旧规义庄事务惟听掌庄子弟自行处置虽是尊长不得侵扰干预縁违犯者未曽有罚是以近来多有族人专爲货赂不顾义庄利害或爲揽戸兠纳苗米必要多増贴耗或主张不逞之徒充应脚力及墓客之类甚至鼓诱外郡族人挟长前来擅开仓厫妄用米斛恣行侵扰意在破壊今后如有违犯许掌庄指实申文正位自行体访知觉罚全房月米一年外仍经官乞行根究徴治内有乞覔过钱物之人即合从条施行一旧规掌庄子弟侵欺径行申官理㫁勒令陪塡近自移建仓宇遴选主计此弊稍革深虑日久玩习合行関诸房今后掌庄子弟如有违犯许诸房觉察申文正位委请公当子弟对衆点筭取见实侵数目以全房月米塡还足日起支仍控告官府乞行徴治以爲掌庄侵欺者之戒诸房子弟即不得专擅兴词紊烦官府一诸房闻有不肖子弟因犯私罪听赎者罚本名月米一年再犯者除籍永不支米除籍之后长恶不悛爲宗族鄕党善良之害者诸房具申文正位当斟酌情理控告官府乞与移鄕以爲子弟玷辱门户者之戒一旧规诸位輙取异姓以爲巳子冐请月米者勿给今乃有将巳子与人破荡他人家业却欲归宗请米如有似此之人仰掌庄申文正位不得支行一义宅地基久爲外人占㨿今来复业甚爲艰难宜体文正公之意专爲聚族之地即不许族人占造私宅等用如有违罚全房月米一年仍勒还元地一旧规诸房子弟得贡大比者义庄支裹足銭十千今物价翔贵难拘此数如有子弟得觧赴省义庄支官㑹一伯千其銭于诸房月米内依时直均尅其免举人及补入太学者支官㑹五十千庻使诸房子弟知读书之美有以激劝一歳寒堂除科举年分诸位子弟暂请隷业余时不得于内饮宴安泊如违罚全房月米一月义庄规矩终范文正公集范文正公集附录诗颂诸贤诗颂广德司理诗孙莘老维待狴犴下枉直情必通太守异趣舎挺然不曲从有事争论之粉屏记其终官小俸禄薄家居率穷空卖马以自给徒歩气弥充㳺百花洲盘礴文正祠下以生存华屋处零落归山丘爲韵赋十诗黄鲁直其一忆昔昭陵日倾心用老成功归仁祖庙政得一书生其二羊生但着鞭勿哭西州民故有不亡者南山相与存其三庆州自不恶籍甚载声华忠义可无憾公今有世家其四公归未百年鹤巢荒古屋我吟殄瘁诗悲风韵高木其五伤心祠下亭在时公燕处临水不相猜江鸥㑹人语其六公有一杯酒与人同醉醒遗民能记忆欲语涕飘零其七委径问謡俗高丘省伷作昔㳺非苟然今花几开落其八在昔实方枘成功见圎机九原尚友心白首要同归其九人去洲渚在春囘花草班清谈值渊对发兴如江山其十落日㗸城壁祠东更一㳺悲来惜酒少安得董糟丘次韵其一夏均倪父神文秉周礼庙乐奏九成当时䕫一足不待鲁诸生其二啧啧雀噪屋愔愔蛛网门我来九顿首生气凛如存其三堂堂古遗直心严䫉无华人见不妩媚何以娱大家其四朴䔩复朴䔩何以栋我屋风雨莫轻摇南山无老木其五有酒当自醑有室莫共处古今一丘貉何能坐飞语其六梦囘四贤篇长风吹人醒嗟哉不我见泪与秋露零其七百代无几人九原何可作不必温御史觧令君胆落其八寳元乃多故公时捴戎机胸中百万兵要取横山归其九公归今几时遗懿何班班公议要难没言波可懐山其十我心不可䂓滔滔谁与㳺向来秉大雅心复成一丘怀范楼中奉大夫致仕杨用道初载希文此屈盘天衢一旦遂高抟古人直许到䕫契当世犹能并富韩事与陶朱均日焕名彰长白倚天寒何但东坡爲流涕遗编我读亦汍澜故宁海军刺史杨中奉才学与苏黄不相上下近于李舜臣家得公墨迹虑其湮没命工勒石以传永久泰和乙丑春休日宣武将军行主簿都骑尉王国器立石长山书事孙弘多诈涴齐人玉石由来各自分汲黯有灵吾可问此山曽见范希文至元七年秋七月二十有四日汶水节斎陈祐按部过此故题进义副尉长山县主簿崔仲元立石谒文正公祠堂诗长白何岧嶤下有读书室人云小范老于此度辰夕萧萧翳荆榛落落临泉石拳拳往拜瞻赫赫如相及维宋庆历间多士麟凤集孰爲天下忧一䟽丹心白中朝元有人西夏谅难国力言师出凶深虑手滑失炳几先见明韩富有惭德柰何时相陋欲碎和氏壁向非仁庙知千载血应碧至今忠义气高压万仞壁所以行业隆要自清苦积功臣何代无名爲富贵役视公乎昔懐霄壤邈相隔但能一善兼亦足百歳塞遗容掲日星未觉関塞黒长歌景行诗风林撼秋色右延祐四年三月廿又七日翰林学士资善大夫知制诰同脩国史张飬浩偕庞提领拜谒祠下文正范公祠吴潜仁谊功忠一片心兵间招弄更精神当时老上龙庭种岂信江南有此人长山溪畔蓼莪青想见当年念母情顾我远㳺营底事擡头重感老先生池州青阳文正祠理斋杨少愚繤註范墉饶州书记归迳池之青阳谒长山朱文翰留谢归之越三月公生端拱巳丑歳也说名登第于祥符乙卯归姓于天圣丁卯文翰任淄州长史亦尝徃长白山𥘉仕广德军云便迎母家书卑池州朱延之范太师户置田青阳活朱氏孤遗独墓碑爲忠宣公讳耳七子母圣善凯风吹棘薪蒯聩书世子文姜絶不亲诗亡春秋作宁以讳失真人之大伦五克谐信义仁吾身所由出同岀先吾身循此而孝弟道与尧舜均异姓聿居三友妻上君臣事母岂殊父母或从乎人从人良有由夫命志莫伸所以谢夫人寄生天麒麟覃恩复归宗善乎处天伦春秋明时中大经所经纶敢借鲁卫书重爲范氏陈澧州路安乡县太平兴国观文正公读书堂东原申屠駧致祭祝词维元统三年歳次乙亥六月辛丑朔越十有六日丙寅后学东原申屠駧廵历至澧州路安鄕县诣太平兴国观先师文正范公之读书堂谨以三牲酒馔杂果盘𬞞敬祭而昭告曰惟公有出将入相之才则见诸事业有致君泽民之志则见乎文章捍海涛而筑巨堰恤宗族而爲义荘駧也昔尝拜公之像于兴化今复拜公之像于安鄕盖非羡公之自寒㣲而至通显乃特慕公之秉方正而备贤良也尚飨与祭官敦武校尉澧州路安郷县逹鲁花赤兼劝农事马合谋承事郎澧州路安鄕县尹兼劝农事吕袁友进义校尉澧州路安郷县主簿夏思德县尉杨宋照略案牍邓天祐将仕郎吉安路儒学教授致仕罗勉道安乡县学敎谕张巖儒生李恒周泰刘浚刘南昌青阳賔常德等处榷茶提举司司吏鲁思明祝辞维大元至正七年歳次丁亥八月辛未朔越二十有一日辛卯奉议大夫奉元路耀州知州兼管本州诸军奥鲁劝农事东平申屠駧谨以洁牲清酌㝠楮凈香致祭于文正范公而昭以告曰公昔尝宠知于耀駧今亦忝知于耀駧也黾勉焉惟前贤之是希庻几乎逭后人之所诮谨告与祭官云南省临安路建水州儒学正杸栩蹇仲义陜西省奉元路耀州同官县儒学敎谕韩城程好问读祝儒生汴梁李鼎诗颂范文正公集范文正公集附录论疏诸贤賛颂论䟽韩魏公遗事云魏公谓挺然忠义奋不顾身师鲁之所存也身安国家可保明消息盈虗之理希文之所存也敢问二公曰立一节则师鲁可也考其终身不免终亦无所济若成就大事以济天下则希文可也韩公与孙元规龙图书云近方知希文留徐将治巳差下人致书药诣徐及裁记爲庆逓中忽领来教且承希文疾遂不起闻之惊恸数日不能飮食忠正大贤天下属望平生素藴未得纾尽遂至于此深可哀哀痛痛所幸者到公治所后事得仁者尽力干办亦贤者之先识希文暝目无憾矣今专差人致奠如公未发告令一干吏同办之幸甚富郑公称之爲圣人石徂徕比之爲䕫卨张横渠谓才气老成欧阳公撰公神道碑云自公坐吕公贬羣士大夫各持二公曲直吕公患之凢直公者皆指爲党或坐窜逐及吕公复相公亦再起𬒳用于是二公驩然相得戮力平贼天下之士皆以此多二公然朋党之论遂起而不能正上旣贤公可大用故卒置群议而用之欧阳公手自记日脩学道三十年所得者平心无怨恶尓脩初以范希文事得罪于丞相坐党人逺贬三崃流落累年比吕公罢相始𬒳进擢及后爲范公作神道碑言西事吕公擢用希文盛称二公之贤能释憾而共力于国家者希文子纯仁大以爲不然刻石时輙削去一节云我父至死未尝觧仇每叹曰我亦得罪于丞相者惟其言公所以信于后世也尝闻范公平生自言无怨恶于一人兼其与吕公觧仇书见于范集中岂有父自言无怨恶于一人而其子不使觧仇于地下父子之性相逺如此邵氏闻见録曰欧阳作碑辩不可则自削去驩然勠力等语欧阳殊不乐谓苏明允云范公碑爲其子弟擅于石夲改动碑中文字令人恨之欧阳公论小人谗沮范富诸贤云韩琦仲淹富弼等遇陛下圣明可谓难逢之㑹陛下有仲淹弼等亦可谓难得之臣陛下旣巳倾心待之仲淹等亦各思报臣谓事无不济但顾行之如何耳况仲淹弼是陛下特出圣意自选之人𥘉用之时天下巳皆相贺然臣所虑者仲淹等所言必湏先绝侥倖因循姑息之事此等之事皆外招小人之怨怒而奸邪未去之人湏时有䜛沮若稍听之则事不成矣臣谓当此行事之𥘉尤湏上下叶力凡小人怨怒仲淹等自以身当浮议陛下亦湏力拒待其久而渐定日见成功欧阳公论范公爲衆所推云韩琦与仲淹皆是国家委任之臣材识俱堪信用然仲淹于陜西军民思信尤爲衆所推今若令仲淹外捍㓂兵而琦居中应副必能济大事若陛下以新用仲淹责其展効则且令了此一事俟边防稍定不两三月可以还朝旣先弭于外庶可渐脩于缺政欧阳公论四贤不当罢䟽云杜衍韩琦范仲淹富弼天下皆知其可用之贤而不闻其有可罢之罪自古小人䜛害忠贤其说不逺欲广䧟良善不过指为朋党欲摇动大臣必湏诬以专权其故何也去一善人而衆善人尚在则未爲小人之利欲盖去之则善人少过难于一一求瑕唯指以爲朋党则可以一时尽逐大臣不可以他事动摇惟有专权是人主之所恶故湏此说方可倾之臣料杜衍等四人各无大过而一时尽逐必有朋党专权之说上惑圣慈臣请详言之杜衍爲人清审而谨守规矩仲淹则恢廓自信而不疑韩琦则纯正而质正富弼则明敏而果锐四人爲性旣各不同虽皆归于尽忠而其所见各异故于议事多不相从至如杜衍欲深罪滕宗谅仲淹力争而寛之仲淹谓契丹必攻河东请急脩边俻富弼料九事力言契丹必不来至如尹洙亦号仲淹之党及争水各城事韩琦则是尹洙而非刘沪仲淹则是刘沪而非尹洙此数事尤爲彰着陛下素巳知者此四人者可谓公正之贤也平日间居则相称美之不暇爲国议事则公言廷争而无私以此而言臣见杜衍等真得汉史所谓忠臣有不和之节而小人䜛爲朋党诬矣陛下于千官百辟之中亲选得此数人一旦罢去而使群邪相贺于内四夷相贺于外此臣所以爲陛下惜也苏子美闻京尹范希文谪鄱阳尹十二师鲁以党人贬郢中欧阳永叔移书责谏官不论救而贬夷陵令因成此诗以寄且寛其逺迈也朝野蔚多士衮然良可羞伊人秉直节许国有深谋大议摇巖石危言犯采旒苍黄出亰府憔悴谋南州引党俄嗟尹移书遽窜欧安慙言得罪要避曲如钩郢路几来马荆川还泝舟伤心衆山集举目大江流逺动家公念深贻寿母忧横身罹祸难当路积仇讐卫上寕无术亢宗非所优吾矣思正士莫赋畔牢愁苏子美上文正公书云舜钦观古之烈士受人一言一顾之重不计巳之能否事之重䡖陨命捐躯无问而不入或促其祸败累于所知者多矣然史氏裨说皆掇之以称述其事而警厉偷浅舜钦窃谓其勇敢敦气节则有余至于成就大详趣道与权则不足矣故舜钦自少小迨于作官所爲不敢妄必审处巳之才能而传㑹于道人虽不知自信甚䔍且久矣昨者朝廷以阁下才谋絶世负天下之重望倚之以究西事阁下开置幕府收䇿志虑英荦之士以自广盖以兵者重器资群材以共举一失其任则折衂报之而阁下误有采听将引猥琐置于左右委言垂意发于颜色舜钦非不知依阁下之重可以取先价而自振起设临机事不能有所建弼耻也有所建弼而不合于义不行焉亦耻也况于倾挠哉及是则不惟亏损阁下之望舜钦终身可废无所容焉是以上犯盛德激避辞者盖在此也然舜钦虽至㝠愚内荷阁下之顾夙夜感慨思有所报昨闻阁下以张存不才自求守延州物喻喧然以阁下领经略之权自可徃来陜右进退在巳延州逼近贼锋而能舎安逸以就危隘虽古人不逮也又或云阁下居长安统贰于人不能明白立功名将高举逺去以自异此二除未必中阁下之度以舜钦观之旣白张存则不得不自请但裁授之际有所未安何者以阁下爲经略则自陜西以至于边徼斥候皆可处置在延则局于一州于他郡不接矣他郡不接或可不能仰制関中事则可虑也盖関中之俗大抵强捍豪忍又形势险固出于天下方今尽取鄕民借之爲兵得操弓矢以自肆习徃来道路与㓂贼不辨小人少思虑加之气俗又得此利器幸而歳常丰父兄家老聚居可约束不幸小歉父兄不能保有其子弟必将人人依险以自快则其将柰何耶况烦细迫而驱之以向敌人颇失望有天下而失人以信后将何所恃焉昨者延安镇戎杀害民畜不可胜纪死气结戾不判必能变化隂阳之和今虽稍稔恐来年宿麦不登民必狼顾矣弱者流转强者化而爲㓂贼则心腹自有疾矣阁下居延州虽能制昊贼之命系虏其种族逐之絶漠而遁亦何救関中之事耶故舜钦谓西羗不足忧于関中也近日窃闻隣郡数胜颇得马畜屠其栅垒火其积聚朝廷即时越次以赏其劳使人得自有其所军声稍振士百其勇以舜钦观之古之善御戎者岂特是哉盖务训抚吾民使安其业不以非义动扼其冲塞絶其互市闭之沙漠之外俟其隙且困则破散之晨钞夕咨与竞尺寸之地非大国之体也舜钦返虑将佐不知此事锐而少思狃豪发之胜中其诡谲而所䘮必大盖兵家之法必以饵骄人而后取之况羗虏常以伏竒包衆胜中国当此之际阁下能部勒诸将分乘险阻不使习小利以爲功持重其体而死其奸谋不惮旷日而使之内溃此孙武所谓善之善者也况夫体幽静则谋精而威气张锐则令顿而墯阁下立谋而首令者也以身系安危可不慎哉若能去延州之狭以自任抚関中之水以示信而又沉逺变动则何敌之敢亢耶悬料古人所难况舜钦浅识而欲上賛逺略然区区之诚腷臆于内万冀一得以𥙷高明抚断之余特赐省阅幸甚幸甚穷边寒苦乞加练护不任激之至又荅范资政书云道逺且阻不得上记以候起居家兄封到闰月所赐手教一通训爱切至情义并隆怀感益深不言可喻舜钦昨得罪后都下沸腾未巳其谤皆出人情之外而徃徃信而传之自念非逺引深潜则不能快讐者之意又以世居京师坟墓亲戚所在四方茫然无所归始者意欲重去不得巳遂沿南河且来吴中旣至则有江山之胜稻蟹之美兖州有田数顷郡中假囬车院以居之亲友分俸伏腊似可给岂敢更求赢余以足所欲日甚闲旷得纵观书策及徃时箸述有未俻者皆得缀缉之治易颇有所得苦奥处无人商论乃知君子理身格物之道自有本也险难萌而不之见宜其悔焉况舜钦性䟽且拙䟽则多触时忌不能防闲小人拙则临事不敏无所施爲因此遂得退蔵盖亦自幸苟致之剧地责其功绩徒自劳困而无补于时也衣食之勿止此而巳今得心安舒而身逸豫坐探圣人之道又无讥察而责望之何乐如是摄生事素亦留意今饮食起居皆自适内无营而外无劳斯庄生所谓遁天之刑者也岁余来能饮冷而少病此其効欤舜钦旣废于世本当于江湖之上与鱼鸟麋鹿同乐不欲使声问踪迹一至于人间因阁之教丁宁委析不得不具道所怀幸闵察焉又荅去冬捧䇿问条目甚俻深明幽患之故寘之坐右一食三诵严然如临师保之前虽未能尽其要处而粗忘陨获之苦专人至又承亲笔伏审坐鎭之暇体力平𥙿且谓某穷道着书日与圣人语于堂奥晏然自居得易艮象时行时止而其道光明也此阁下敎之爱之之过实也夫适其时之动静使其道之光明此大君子之行蔵屈申非罪戾人之所可爲也夲以不知时之可止而遂于行蹈此机穽今旣止而虽欲行莫可得也阁下前视卿辅之地不欲䖏谦让引去偃息藩镇以闲放自喜此正得时止之道也处此至静益宜思念康世尊夲之术充于胸中因时而发大芘天下则其道卷舒而光明矣放废者安有此理但守六五一爻之义而巳庶乎语言有序悔吝稍亡不贻知巳之所忧念耳阁下其察之又上范公书云五月日舜钦顿首献书于参政諌议阁下舜钦伏观自唐至于本朝贤者在下位天下想望倾属欺至公相声名烜赫未有如阁下者自阁下作諌官天下之人引领数日望阁下入两府使天下𬒳其赐及阁下受谴天下之人识与不识皆叹息怒骂以谓宰相蔽君怙权不容贤者在朝将日衰弊无复太平之期当是时无此言者衆指以爲愚唯是险姦凶殱之人嫉阁下声名岀入甚于讐㓂然駈于群议喑呜伏毒不敢开口但日日窥伺阁下之失将以快意相决羗贼不庭西方用武策画颠倒兵师败没衆谓非阁下之才不能了此事天子采阁下之议用阁下于延州果能使士卒奋厉逆㓂闻之不敢窥境有求和之请时堂上有沮䧟者议者欲食其肉舜钦尝静思阁下功业未及天下而天下之人爱而美之非人之尽受惠也由阁下藴至诚以康济斯民爲巳任故诚之感人如四时之气皷动万物逺近无不被也去年天子又采天下之议召阁下入政府天下之人踊跃咏歌若巳得之皆曰朝廷用人如此万事何足虑日倾耳拭目望阁下之所爲未及半年时舜钦自山阳还台巳闻道路传云阁下因循姑息不肯建明大事时尚窃窃私语未敢公然言也舜钦始絶不之信必谓怨恶之人扇成此谤谈者好竒易传耳及至都下言者稍不复避人矣舜钦始疑之是何知于前而昬于此耶而又爲辩之曰治义疾者不可速责以效茍以捍剂暴药攻之死生未可知也谈者或然之巳而舜钦又当阁下之荐不复可与衆辩矣与之合倡实不忍爲但恻然愧羞喑不复言退而念虑终夕不能去懐乃知古之烈士爲知巳死者以此也舜钦又窃观阁下所爲于时亦孜孜数有建白未堪爲旷是何毁之多也岂诚之少衰不锐于当年乎岂施设之事未合羣望乎岂以爲高世之名未见爲高世之事乎愚者不可晓但闻谕议之衆皆云教训医工更改磨勘复聀田定赎刑之类皆非当今至切之务警如倒悬者馈之以食大餧者饮之以桨徒益人之忿耳舜钦受阁下非常之知日思所报欲阁下之誉复加于当年念之无他术焉必取衆议而用之则皆厌然而服不复有所诋訾矣今輙条数事布于左右非出于浅见寡识盖得之羣言焉若阁下择其一二上闻而行之于国实利人又甚乐故非刻薄侥一时之利今议稍喧矣阁下若更畏缩循嘿顾望而不爲则不唯国计渐堕亦恐祸患及身矣如此则使姦纎之人得以借口而快意天下之人疑惑有名之人又天子不肯采议而用人是不爲来者之地阁下其念之今所建之事不合指极不过于免位则天下之责不及若不建事而无所爲天子将采天下责而免阁下若天子未免阁下安能肆然乆当天下之责乎必因事求免含胡而退则人无后望平生令名至此尽之矣夫建事而免絶异逺甚茍建而得行位自不免于朝廷之利甚大阁下之声名复还不亦美乎所建之事不必某之所陈其术在衆论之长者阁下纳而行之无惮其大且难矣呜唿歳月有去而无囬功名难成而易堕此古人所以珎重寸隂而皇皇于立事也若蹉跌失时赍泊前志则抱恨万世爲来者所咲戮无复自明亦巳痛哉亦可惜哉幸阁下留意焉又諌乞不责范孔二公䟽云孔道辅范仲淹刚直不挠致位台諌后虽改他官不忘献纳二臣者非不知缄口坐得卿辅盖不敢负陛下委注之意而皆罹中伤窜谪而去使正臣夺气鲠士咋舌目覩时弊口不敢论昔齐侯问叔向曰国家之患孰爲大对曰大臣持禄而不及谏小臣畏罪而不敢言下情不得上通此患之大者故汉文感女子之说而肉刑是除武帝听三老之议而江充以族肉刑古法江充近臣女子老人愚耄䟽隔之至也岂以义之所在贱不可忽二君从之后世称圣况国家班设爵位列陈豪英当责其公忠安可教之循黙赏之使諌尚恐不言罪其敢言孰肯献纳物情闲塞上位孤危轸念于兹可爲惊怛觊望陛下发德音寝前诏勤于采纳下及刍荛可以常守隆平保全近辅若诏牓未削欺罔旣成则不唯堂下逺于千里窃恐指鹿爲马之事复见于今朝矣蔡君谟奏乞遣范公廵边云闻巳差范仲淹宣抚陜西近又除恭知政事未有廵边之日窃以西贼不朝其言骄慢必无可从之理范仲淹乆留边郡威名在敌若早令经制事宜関中百姓有休息之期故边将虽多莫如朝廷辍柄臣以临之柄臣之中莫如仲淹自行望于西人未行之间早遣廵边无使后时以失大计又论范出于韩之右又伏见陜西路招讨使韩琦范仲淹各除枢宻副使并以西㓂未寕辞恩命朝廷再赐手诏督令赴阙臣窃私料琦等必再有陈论辞让于未决之间而异同之说有三焉曰使琦仲淹皆来也曰一内一外也曰皆留在边也臣窃谓仲淹作招讨使羗戎旣畏其威名今在枢府正议兵谋其畏必甚况在陜西民旣倚頼在枢府必陈利病而行之所頼者愈大以物议言之二臣之忠勇其心一也若以才谋人望则仲淹出韩琦之右故仲淹宜来琦当留边于理甚当其韩琦范仲淹伏乞朝廷不听辞让各授恩命段少连諌范仲淹不当责䟽云臣因义激心以聀获谴天容地载蒙幸何深然理有所未伸情有所未逹欝悒之心不得不尽陈之道辅仲淹与臣等议皇后不宜废是以羣诣殿阁上䟽而执政进说使臣等不获面对道辅仲淹出守外郡臣等蒙罸中外皆以爲非陛下之意特宰执假天威以断来者之说不报又上䟽曰臣伏准戒谕自今不得羣诣殿门请对且伏阁上䟽自有故事昔唐阳城王仲舒伏阁雪陆贽之枉崔元亮叩殿陛理宋申钖之冤今陛下未忍废黜皇后而两府列状议降爲妃諌官御史敢废伏阁之事乎陛下深惟道辅仲淹等所言爲阿党乎爲忠亮乎不报阎灏撰公真賛曰英英如神巖巖如山仁义道德盎于颜间大忠臯䕫元功方召以賛中枢以尊严庙佑我仁祖格于皇天是肃是䖍不倾不骞维庆有祠邦民瞻思庆山可夷兹堂巍巍元遗山賛曰文正范公在布衣爲名士在州县爲能吏在边境爲名将其材其量其忠一身而备数器在朝廷则又孔子所谓大臣者求之千百年间盖不一二见非但爲一代宗臣而巳丁酉四月获拜公像于其孙圎䂀爲之賛云以将则视管乐爲不忝以相则方韩富爲有余其忠可以支倾朝而寄末命其量可以际圆盖而蟠方舆朱衣玄冠佩玉舒徐见于丹青英风凛如古之所谓垂绅正笏不动声气而措天下如泰山之安者其表固如是欤吕中论文正公爲本朝人物第二云先儒论本朝人物以仲淹爲第一观其所学必忠孝爲本其所志则先天下之忧而忧后天下之乐而乐其有所爲必尽其力曰爲之自我者当如是其成与否有不在我者虽圣贤不能必此诸葛武侯不计成败利钝之诚心也观其论上寿之仪虽晏殊有不能晓寛仲约之诛虽富弼有所不能知而十事之规模虽张方平余靖之诸贤有所不能识仁宗晚年欲大用而范公巳即世矣岂天未欲平治天下欤吕中论韩范同心云元昊所以敢于慿陵者人皆以爲寳元康定积弱之故而不知其志已萌于德明与中国易马之时元昊所以终于帖服者人皆知其一韩一范之功而不知其夷简之功也盖当夷简未入相之前张士逊在政府王在宻院夏竦在帅泾州范雍帅延州爲相则无补君务而不免韩琦政府飬病之讥夲兵则不习边防而忘曩日曹玮元昊必反之言爲帅则师无功而徒以堕虏人诈和之计当夷简旣入相之后与仲淹释憾于朝廷而协力于西事前日之蔽贤固可罪今日之𥙷过亦可书此仲淹所以乐爲之用也自夏竦未罢帅之前师惟不岀出则致败㓂惟不来来则伤残刘平之败范雍夺节钺任福之败韩琦罢经略而竦爲四路统帅三歳拥握大师未尝身履行陈自夏竦旣罢帅之后付秦凤于韩琦付泾原于王沿付环庆于仲淹付鄜延于龎借分爲四路各任经略声势相援此元昊不复有深入之谋也韩琦所上之攻守䇿其意则主于攻故不免有好水川之败至于仲淹所上攻守策则言攻有利害守有安危攻宜筑近边城取其近而兵势不危守宜开屯田用土兵圗其久而民力不匮是则攻不至于轻战守不至于示弱而舒徐待其毙也然至于协谋以取灵夏之地则韩范同此心也惜乎志未遂而二公归矣东莱先生治体论曰盖自李文靖抑四方言利害之奏所以积而爲庆历元祐之缓势自文正范公天章阁一䟽不尽行所以激而爲熈宁之急政吾观范文正之于庆历亦犹王安石之于熈宁也十事之奏实庆历三年九月矣始于明黜陟重命令当时之言见用明黜陟之法则以十月壬戌行择官长之法则以十月丙午行任子之法则以十一月丁亥行舘职之法以癸未行公田之法以壬戌行贡举之法以明年三月行减繇伇之法以明年五月行其余厚农桑覃恩信重命令皆悉用其说或着爲令行之未及一年而陈执中之徒巳不恱矣呜唿使庆历之法尽行则熈寕元祐之法不变使文正之言得用则安石之口可塞今文正之志不尽行于庆历安石之学乃尽用于熈丰神宗锐然有爲之志不遇范仲淹而遇王安石世道升降之会治躰得失之机于是乎决矣杨龟山龙川志曰范文正公䔍于忠亮虽喜功名而不爲朋党早岁排吕申公勇于立事其徒因之矫厉过直公亦不喜也自饶州还朝出领西事恐申公不爲之地无以成功乃爲书自咎觧仇而去故欧阳爲文正神道碑言二公晩年欢然相得由此故也后生不知皆咎欧阳公予见张公言之乃信朱文公言曰范文正公作成忠义之风本朝范质人谓其好宰相只是欠爲世宗一死耳如范质之徒却最敬冯道軰虽苏子由议论亦未免此宋朝忠义之风却是自范文正作成起来也范文正经理西事看得多是收拾人才朱文公曰天地间气第一流人物朱文公䟦范文正公与姪帖云右范文正公与其兄子之书也其言近而易知凡今之仕者得其说而敬之亦足以捡身而及物矣然公所自谓未尝营私着必若公之先天下之忧而忧后天下之乐而乐然后爲能充其名实而其所论亲僚友以销壅蔽之萌明禁防以杜交私之渐者引而伸之又非独効一官之守者所宜知也候官大夫陈君焞得公此帖刻寘坐隅以自警省熹盖三复焉而叹其指之逺而不可穷也敢窃识其说于左方庶几览者有以发焉年月日新安朱熹谨书朱文公论文正公振作士气曰问夲朝如王沂公人品甚高晚年乃求复相何也曰便是前軰都不以此事爲非所以至范文正方厉㢘耻振作士气曰如㓂莱公也因天书欲复相曰固是又问先生前日曽论本朝惟范文正公振作士大夫之功爲多不知便范公䖏韩公受顾命䖏事亦能如韩公否曰看范公才气亦须做得又曰祖宗以来名相如李文靖王文正诸公只恁地善亦不得至范文正时便大厉名节振作士气故振作士大夫之功爲多问范文正作百官圗以献其意如何曰他只说如此迁转即是公如此迁转即是私吕许公当国有无故躐等用人䖏故范公进此圗于仁宗因举诗云诲尔序爵人主此事亦不可不知假如有人巳做侍御史宰相骤擢作侍从虽官品高然侍御史却紧要爲人主者便须知把他擢作待从如何不把做諌议大夫之类又论文正公觧仇事云近得周益公书论吕范觧仇事曰初范公在朝大臣多忌之及爲开封府又爲百官图以献因指其迁进迟速次序曰某爲超迁某爲左迁如是而爲公如是而爲私意颇在吕相吕不乐由是落軄岀知饶州未几吕亦罢相后吕公再入元昊方犯边乃以公经略西事公亦乐爲之用尝奏记吕公云相公有汾阳之心之德仲淹无临淮之才之力后欧阳公爲范公神道碑有欢然相得戮力平贼之语正谓是也公之子尧夫乃以爲不然遂刋去此语前书今集中亦不载疑亦尧夫所删他如藂谈所记说得更乖熹谓吕公方寸隐㣲虽不可测然其𥙷过之功使天下实𬒳其赐则有不可得而掩者范公平日胷襟豁逹毅然以天下国家爲巳任旣爲吕公而出岂复更有匿怨之意况公常自谓无恶于一人此言尤可验忠宣固是贤者然其规模广狭与乃翁不能无间意谓前日旣排申公今日若与之觧仇前后似不相应故讳言之却不知乃翁心事政不如此欧阳公闻其刋去碑中数语甚不乐也问后来正献亦及识范公否曰正献通判颕川时欧阳公爲守范公知青州过颕谒之因语正献曰太博近朱者赤欧阳永叔在此宜频近笔砚异时同荐三人则王荆公司马温公及正献公也其知人如此又曰吕公所引如张方平王拱辰李淑之徒多非端士终是不乐范公张安道过失更多但以东坡父子懐其汲引之恩文字中十分说他好今人又好看苏文所以例皆称之介甫文字中有说他不好䖏人旣不好看看亦不信也又论范文正高䖏云吕申公斥逐范文正诸人至晚年复收用之范公亦竭尽底藴而爲之用这见文正高䖏忠宣辨欧阳公铭志事这便是不及文正又曰范文正杰出之才熹甞谓天生人才自是得用岂可厚诬天下以无人自是用不到耳且如一个范文正公自做秀才时便以天下爲己任无一事不理㑹过一旦仁宗大用之便做岀许多事业今则所谓负刚大之气者且先一茟勾断秤停到第四五等人气宇厌厌布列台諌如何得事成故熹向谓姓名未出而内外已知其非天下第一流矣又论夷简无相业云熹尝说吕夷简最是介无能底人今人却说他有相业何者善䖏置爲相正要以进退人才爲先使四夷闻之知所耸畏方其爲相其才德之大者如范文正诸公旣不用下而豪俊跅㢮之士石㬅卿诸人亦不能用其所引援皆是半间不界无状之人弄得天下之事日入于昬乱及一旦不柰元昊何遂尽挨与范公文正若非范文正公则西方之事决定弄得郎当无如之何矣今人以他爲有相业深所未晓又论文正有好议论云徳粹以明州士人所寄书纳先生因请问其书中所言先生曰渠言汉之名节魏晋之旷荡隋唐之辞章皆惩其弊爲之不然此只是正理不明相衮将去遂成风俗熹问巳前皆衮纒成风俗本朝道学之盛岂是衮纒先生曰亦有其渐自范文正以来巳有好议论如山东有孙明复徂徕有石守道湖州有胡安定到后来遂有周子程子张子出故程子平生不敢忘此数公依旧尊他因说前軰如李泰伯门议论只说贵王贱伯张大其说欲以刼人之听却是矫激然犹有以使人奋起今日湏要作和中将来只便委靡了如范文正公作子陵祠堂记云先生之志出乎日月之上光武之器包乎天地之外㣲先生不能成光武之大㣲光武岂能遂先生之高哉胡文定公父子极喜此语大抵前軰议论麄而大今日议论细而小不可不理会熹周此风俗如何可变曰如何可变只且自立又论文正公气貌如何云苗刘之事今人多责之朱吕当时他也是自做未得古人定大难者不知是如何不知范文正㓂莱公人物生得如何气貌是如何平日饮食言语是如何様底人今不复得亲自看且得箇依俙様子看是如何地如今有志节担当大事人亦湏有平濶广大之意始得又论文正公精宻云富韩公召来只是要去语人云入见上坐亦不定岂能做事熹云韩公当仁庙再用时与韩魏公在政府十余年皆无所建明不复如旧时曰此事看得极妙当记取又问使范文正公当此㝎不肯囘曰文正却不肯囘湏更精宻似前日又论文正公待士因论李泰伯曰当时国家治时节好所论皆劲正如此曽南豊携欧公书徃余杭见范文正公文正云欧九得书令将钱与公今巳椿得甚处钱留公矣亦欲少欵适闻李先生来欲出郊迓之云云又答周益公论范碑曲折书云盖尝窃谓吕公之心固非晚生所能窥度然当其用事之时举措之不合衆心者盖亦多矣而又恶忠贤之异已必力排之使不得容于朝廷而后已是则一世之正人端士莫不恶之况范欧二公或以讽议爲官或以谏诤爲軄又安可置之而不论且论之而合于天下之公议则又岂可谓太过也哉逮其晚节知天下之公议不可以终拂亦以老病将归而不复有所畏忌而虑失天下之事或终至危乱不可如何而彼衆贤之排去者或将起而后用则其罪必归于我而并及吾之子孙是以宁损故怨以爲收之桑榆之计盖其虑患之意虽未必尽出于至公而其𥙷过之善天下实𬒳其赐则与世之遂非长恶力战天下之公议以贻患于国家者相去逺矣至若范公之心则其正大光明固无宿怨而惓惓之义实在国家故承其善意旣起而乐爲之用其自讼之书所谓相公有汾阳之心之德某无临淮之才之力者亦不可不谓之倾倒而无余矣此最爲范公之盛德而他人之难者欧阳公亦识其意而特书之盖吕公前日之贬范公自爲可罪而今日之起范公自爲可书二者各记其实而美恶初不相掩则又可见欧公之心亦非浅之爲丈夫矣今读所赐之书而求其㫖要则其言若曰吕公度量浑涵心术精深所以期于成务而其用人才德兼取不爲诸贤专取德望之偏故范欧诸公不足以知之又未知其诸子之贤而攻之有太过者后来范公虽爲之用然其集中归重之语亦甚平平盖特州郡之常礼而实则终身未尝觧仇也其后欧公乃悔前言之过又知其诸子之贤故因范碑托爲觧仇之语以见意而忠宣独知其父之心是以直于碑中刋去其语虽以取怒于欧公而不惮也凡此曲折㫖意㣲宻必有不苟然者顾于愚见有所未安不敢不详布其说以求是正伏惟恕其僣易而垂听焉夫吕公之度量心术期以济务则诚然矣然有度量则宜有以辨人才之邪正欲成天下之务则必从善去恶进贤退奸然后可以有济今皆反之而使天下之势日入于昬乱下而至于区区西夏一方之病非再起范公几有不能定者则其前日之所爲又恶在其有度量心术而能成务也哉其用人也欲才德之兼取则亦信然矣然范欧诸贤非徒有德而短于才者其于用人盖亦兼收而并取虽以孙元规滕子亰之流恃才自肆不入䂓矩皆亦将护容飬以尽其能而未尝有所废弃则固非专用德而遗才矣如吕公所用如张李二宋姑论其才亦决非能优于二公者乃独去此而取彼至于一时豪俊跅㢮之士穷而在下者不爲无人亦未闻其有以罗致而器使之也且其初觧相印而荐王随陈尧佐以自代则未知其所取者爲才也耶爲德也耶是亦不足以自解矣若谓范欧不足以知吕公之心又不料其子之贤而攻之太过则其所攻事皆有显迹不可掩安得爲过且爲侍从諌诤之官爲国论事乃视宰相子弟之贤否以爲前却亦岂人臣之谊哉若曰范吕之仇初未尝觧则范公旣以吕公而再逐及其起任西事而超进軄秩乃适在吕公三人之时若范公果有怨于吕公而不释乃闵黙受此而无一语以自明其前日之志是乃内懐愤毒不能以理自胜而但以贪得美官之故俛而受其笼络爲之駈使未知范公之心其肯爲此否也若曰欧公晚悔前言之失又知其诸子贤故因范碑以自解则是畏其诸子之贤而欲隂爲自托之计于是宁卖死友以结新交虽至以爲无有愧负幽明而不遑恤又不知欧公之心其忍爲此否也况其所书但记解仇之一事而未尝并誉其他美则其斥逐忠贤之罪亦未免于所谓欲盖而彰者又何足以赎前言之过而媚其后人也哉若论忠宣之贤则虽未易轻议然观其事业䂓模与文正之洪毅开豁终未有十分肖似处盖所谓可与立而未可与权者乃翁解仇之事度其心未必不深耻之但不敢出之于口耳故潜于墓碑刋去此事有若避讳然者欧公以此深不平之至屡见于书䟽非但墨荘所记而巳况龙川杨龟山先生志之于此又以亲闻张安道之言爲左验张实吕党尤足取信无疑也若曰范公果无此事而直爲欧阳所诬则爲忠宣者正当沬血饮泣贻书欧公具道所以然者以白其父之心迹而俟欧公之命以爲进退若终不合则引义告絶而更以属人或姑无刻石而待后世之君子以定其论其亦可也乃不出此而直于成文之中刋去数语不知此爲何等举措若非实讳此事故隐忍寝黙而不敢诵言则曷爲其彼之明白而直爲此黯闇耶今不信范公出处文辞之实欧公丁宁反覆之论而但取于忠宣进退无据之所爲以爲有无之决则区区于此诚有不能识者若摭实而言之但曰吕公前日未免蔽贤之罪而其后日诚有补过之功范欧二公之心则其终始如青天白日无纎毫之可议若范公所谓平生无怨恶于一人者尤足以见其心量之广大高明可爲百世之师表至于忠宣则见虽狭然亦不害其为守正则不费词说而名正言顺无复可疑矣论韩范诸公不苟同云诸公平居相称若尚同也而议事则公言无私不害其爲同上前争事若好异也而下殿则如未尝争不害其爲异仲淹欲宥滕宗谅杜公曰不可也非异仲淹也恐紊人主之操柄也富公欲罪晁仲约范公曰不可非异富公也恐导人主以嗜杀也韩公欲击西夏杜公曰不当击仲淹谓契丹必攻河东请修边俻富弼料九事且言契丹必不来君实景仁以兄弟自号者也而钟律之议终其身不相下韩范素号相得者也而城水洛之议互争沫沪之是非是数公者其汉史所谓忠臣有不和之节而小人䜛爲朋党可谓诬矣文论吕范交隙云且朋党之倡其萠于范吕交隙之时乎谓申公爲小人耶争宸妃诞育之功而䘮于成礼当宫庭避灾之顷而愿望清光乃拜手䟽八事如正朝纲塞邪径禁贿赂卞佞士直得大臣辅相之体而其大者释仲淹之宿怨容孙沔之直言是未可以小人之訾也谓申公爲君子耶敕有司不受台諌夷简倡之戒百官越軄言事夷简主之罢相之后宻表之频奏内侍之隂结是失大臣淮退之义而其大者因私憾而预瑶华之议因北事而忌富弼之能是未纯于君子也仲淹之比肩联事岂能帖帖阿附而爲诡随之态乎方其姑苏召还正惬公议待制之除俾伸素藴而处钧衡之地者思有以䧟之以待臣噤其口以剧务挠其心然百官之图四论之献凛然生言者之气大臣不堪遂以朋党目之仲淹于是有鄱阳之行是行也李纮王质载酒徃饯而欲附党以爲幸欧阳脩余靖尹洙抗䟽力争而愿同贬以爲荣仲淹何慊哉以至韩琦救蔡襄之诗程琳议党人之诱若谷卞君子之类此皆营救仲淹也惜夷简之党胜仲淹之党不胜至使受知荐主方尓从坐同年进士又相继岀诸贤皆以朋党逐矣至仲淹陜西召还稍惬公议日夜谋画图报主知然按察之令严磨勘之法宻未有惬侥倖之意小人不恱再以党论之仲淹于是复爲陜西之行是行也身再去国䜛者益甚贾昌朝主王拱辰而逐益柔仲淹所荐也钱明逸论章得象而去富弼富弼仲淹所厚也陈执中因孙甫而去杜衍杜衍尝爲仲淹言也邸狱之起朋党作仇一网之打私徒相庆虽欧阳公以去国之身懐不自已抗䟽力言至谓羣邪相贺于内四夷相贺于外未尝不忠于国者而大势卒不可挽矣方仲淹始爲夷简党目之所斥诸贤尚有左祖及仲淹再爲夏竦党论之所贬诸贤皆爲倒戈盖夏竦用心惨于夷简此元瑜所以𥘉是仲淹而复希执中也然尝反覆史传切谓党祸之作固小人之罪而希君子之风附君子之名不得尽其辝责故尝妄爲之说曰党论之始倡蔡襄贤不肖之诗激之也党论之再作石介一䕫一契之诗激之也其后诸贤相继斥逐又欧阳公邪正之论激之也何者负天下之令名非惟人情不堪造物亦不吾堪尔吾而以贤自处孰肯以不肖自名吾而以䕫契自许孰肯以大奸自辱吾而以公正自褒孰肯以邪曲自毁哉如必过爲别白私自尊尚则人而不仁疾之已甚攻乎异端斯害也已安得不重爲君子之祸孙复谓祸始于此仲淹谓恠鬼壊事韩琦亦谓天下事不可如此其亦有先见云耳唐自牛僧孺李宗闵对策至李德𥙿朱崖之贬一报一复凡四十二年而后息我仁宗在位四十二年待遇臣下恩亦至矣夫岂无药石以碱砭之汤沐以栉治之未几云开日岀所废之人㝷即召用所罢之官随已复軄如范文正以忤申公而得贬其始也虽爲之下朋比之诏及西事之兴不惟宥其过而且大用杜富欧余以邸狱而尽去始者所行之人虽尽废黜而陈执中旣罢之后诸贤复召而或卑之钧衡或列于论思气类相感竟不至伤吾保泰之和诸贤何憾哉又论元昊所以臣服云盖自天圣中曹寳臣尝语王曰君异日当柄用愿留意边防因以元昊桀捍语之时德明尚无恙也其言至寳元而验宝元以来逆雏犯顺忘食肉衣绮之恩肆猾夏乱华之虐懐敏福平以将自诡有先縠刚愎之态无充国老成之虑其勇而无谋不能辨事当时志者巳预占之矧如夏竦设心措虑但欲进击一闻持重坚守之师则柄凿矣自爲捴帅端坐长安四路军政遥听节制其误国偾军之罪自不能掩于张方平之一䟽由是好水之役任福不能婴其锋㝎川之役刘平不能遏其势遣使至境范雍不能明其诈遣人纳降士彬不能察其欺当其时也天子不得怡宰相不暇食百官不敢退安于私第中书置议事之㕔羣䇿集经略之幙韩公不肯䄂手于大事当决之时富公不肯结舌于虏使可斩之日小范老子胸中数万甲兵略展布于代囬国事之顷请岀兵者有吕夷简言官兵不如鄕兵者有田况身爲躰量使而知四路屯兵之数者有王尭臣王守忠监军之命不行夏竦通唃厮啰蕃族之议复寝张奎铸钱之请旣上欧阳脩通运擢啇贾之䇿复施我常有以破元昊而元昊终不请降于我也以鄜延一路观之狄青击之于保安许怀德破之于永平入金明则见困于周羙至延州则见摧于王信以泾原一路观之虏㓂三川王珪败之沮其兵虏在自豹任福克之制其兵以河东一路观之在麟州则张元易旗帜以误敌其衆大溃在府州则张旨筑城陴以坚守其贼果遁至环庆一路所在自爲守俻相爲牵制者又非诸路之所能及青涧旣成则以种世衡懐瓌州属羗自是人精于射虏不敢近大顺未城则以范纯佑促庆州版筑自是城寨截然虏不敢入一韩一范之謡屹然爲天两柱蛇豕胆䘮犬羊屏息有以也夫于是议和之使至于境上者一至于范仲淹者再至于庞籍者亦再然犹未敢保其无他而轻许之也曁夫遣使纳欵者一遣来奏事者四然后赐謺之使不得已而岀疆呜唿羽交驰之间勉于支撑拯救之图玉帛相㝷之后亦不废慯厉忧虞之心择武勇于陜西选武臣于诸路谆谆然纶綍之明扬以和好爲权宜以战守爲实务鲠然搢绅之论奏募入粟以助边岀内帑以助边撙节三司用度之数盖其持危益深而防闲益宻救败扶伤而经画多未尝穷追逺讨以强兵而来惩去备无大胜亦无大负未尝急征暴歛以丰财而量入爲岀不至有余亦不至不足每观夏竦范雍经略西事之日与韩琦范仲淹经略西事之日胜负利钝大略可攷信守备亦惟其人而巳不然以䟦扈之元昊𥘉而帝中而男终而臣者又岂无所自耶刘漫塘先生论夲朝人物曰南渡前范文正公合居第賛颂论䟽范文正公集范文正公集附录论颂诸贤论颂忠宣公谥议邓忠臣议日每思捐身而进䇿尝愿休兵而息民祗知扶危而济倾宁恤䟦前而疐后方䜛言乱国而明蔡确之无实洎姦党投石而谓大防之可原义形正色愤激至诚非特救当世正人端士之网罗直欲戒后世乱臣贼子之迷惑循公忘己爲国惜贤又曰父母之国有时而去股肱之义于是或亏放之江湖忽如草芬纫兰泽畔更甚屈原之悲占鹏坐隅已分贾生之死又曰侧席南望而抉浮云之蔽趣节东归而咏零雨之蒙又曰法座想见其风采诏书相望于道涂云云论忠宣公有量程氏遗书子言范公尧夫之寛大也昔余遇成都公时摄帅有言公于朝者朝廷遣中使降香峨眉实察之也公一曰访于欵语余问曰闻中使在此公何暇也公曰不尔则拘束巳而中使暴怒以鞭伤传言者耳属官喜谓公曰此一事足以塞其谤请闻于朝公旣不折言者之爲非又不奏中使之祸也其有量如此论忠宣公分资䕃与进士事龟山语録科举取人不得间有得者自是豪杰之士因科举以进耳且资䕃得官与进士得官孰爲优劣以进士爲胜以资䕃爲慊者此自后世流俗之论至使人耻受其父祖之泽而甘心工无益之习以与孤寒之士角胜于塲屋侥倖一第以爲荣是何见识夫应举亦自寒士无禄不得巳借此进身耳如得巳何用应举范尧夫最有见识然亦以资䕃与进士分优劣建言于有无出身人衔位上带左右字不可谓无所蔽也其言曰欲使公卿家子弟读书耳此意甚善但以应举得官者爲读书而加奨劝焉则彼读书者应举得官而止耳岂真学道之人至如韩持国自是经国之才用爲执政亦了得不可以其无出身便废其执政之才曰尧夫所别异者莫非此等人否曰执政不是合下便做亦自小官以次迁之如后来吴坦求等在绍圣中𬒳驳了学士以无出身故也彼自布衣中朝廷以其学行赐之爵命至其宜爲博士乃复以爲无出身夺之此何理也资䕃进士中俱有人惟其人用之如一右字亦自沮人爲善论忠宣公以德报怨邵氏闻见録元符末吕惠卿罢延安帅陆师闵代之有诉惠卿多以人冐功赏者师闵以其事付有司未竟罢去曽布爲枢宻使素与惠卿有隙特自太原移德孺延安盖德孺于惠卿亦有隙也德孺至取其事自治有自皇城使追夺至小使臣者德孺由是大失边将之心议者谓有词于前政事已在有司德孺乃取以自治失矣德孺聦明过人而爲曽布所使惜哉未几德孺亦以论役法罢如忠宣丞相则不然公帅庆阳时爲揔管种诂无故讼于朝上遣御史按治诂停任公亦罢帅至公爲枢宻副使诂尚停任复荐爲永兴军路铃辖又荐知隰州公毎自咎曰先人与种氏上世有契义纯仁不肖爲其子孙所讼宁论事之曲直哉呜唿可谓以德报怨者以德孺之贤于是乎有愧于忠宣矣论李清臣邵氏闻见録绍圣𥘉哲宗亲政用李清臣爲中书侍郎范丞相纯仁与清臣论事不合范公求去帝不许范公坚辞帝不得巳除观文殿大学士判颕昌府召章惇爲相未至清臣独当中书益觊倖相位复行免役青苗法除诸常平使者惇至不能容以事中之清臣出知北京建中靖国𥘉上皇即位用韩忠彦爲相清臣爲门下侍郎同平章事忠彦与清臣有连故忠彦惟清臣之言是听清臣复用事范右丞纯礼忠彦所荐也清臣罢之刘安丗吕希纯皆忠彦所重清臣不使入朝外除安世帅㝎武希纯帅高阳张舜民忠彦荐爲谏议大夫清臣出之帅真定其所出与外除及不使入朝者皆贤士清臣素所惮不可得而用者忠彦懦甚不能爲之主曽布爲右相用范致虗諌䟽云河北三帅连衡恐非社稷之福刘安世吕希纯同日报罢清臣亦爲布所䧟出知北京伯温常论绍圣建中靖国之𥘉朝廷邪正治乱未定之际皆爲一李淸臣以私意幸相位壊之邪说旣胜衆小人并进而清臣自亦不能立于朝矣使清臣在绍圣𥘉同范丞相在建中靖国之𥘉同范右丞刘安世吕熈纯张舜民以公议正论共济国事则朝廷无后日之祸而清臣亦得相位享美名矣此忠臣义士惜一时治乱之机爲之流涕者也又论徽宗不及相忠宣云王偁臣偁曰元符末命钦圣定䇿以立徽宗起范纯仁干谪中欲任以相事而纯仁以病不能造朝乌乎纯仁不得相徽宗干𥘉政此治乱之所以分也夫忠臣进则朝廷尊羣隂用则祸乱作徽宗旣巳悞矣于是改过不吝以彰信兆民逊位于子以克谨天戒虽二驾遂狩而大业复兴有以也夫本传賛臣偁曰纯仁忠厚仁恕宰平天下不澄不挠人莫能窥其际而其爱君忧国之心凛然有仲淹之风噫使熈宁用其言则元祐无改更之患元祐行其说则绍圣无党锢之祸孟子谓仲尼不爲巳甚者臣于纯仁见之矣䟦文正公道服賛文与可希道比部借示文正词笔观之若侍其之左右令人旣喜而且凛然也熈寕壬子孟夏丙寅陵阳守居平云阁题石室文同与可论忠宣公不当与安焘同除王巖叟王巖叟言伏覩画黄除同知枢宻院安焘知枢宻院试吏部尚书范纯仁同知枢宻院者臣谨按焘资材阘茸器识猥庸立朝以来无一长爲人所称焘之不材旧位且非所据况可冠洪枢颛兵柄所有书命谨缴连封进其范纯仁除命伏乞分爲别敕行下又言臣闻古人有言曰赏当贤则臣下亲罚当罪则姦邪止陛下一日逐章惇于汝州可谓罚当罪矣一日擢范纯仁爲执政可请赏当贤矣焘之进则未有所当此臣所以当力爲陛下言也又言陛下用范纯仁虽骤何故无一人有言盖当贤也一进安焘则谏官御史交章论奏盖非公望所与也送范德孺知庆州黄鲁直乃翁知国如知兵塞垣草木识威名敌人开户玩䖏女掩耳不及惊雷霆平生端有活国计百不一试薶九京阿兄两持庆州节十年骐驎地上行潭潭大度如卧虎边头耕桑长儿女折衷千里虽有余论道经邦正要渠妙年岀补父兄处公自才力应时湏春风旍旗拥万夫幕下诸将思草枯智名勇功不入眼可用折箠笞羗胡德孺五丈和之字诗韵难以愈工輙复和成可发一咲黄鲁直且然聊尔耳得也自知之独咲真成梦狂歌或似诗照滩禽郭索烧野得伊尼早晚来同醉僧窓卧虎皮次韵德孺新居病起黄鲁直潭潭经畧府寂寂闭门居京洛圣贤泽江湖鱼鼈潴官如一梦觉话胜十年书积喜过从近扶笻不驾车次韵德孺惠贶秋字之句黄鲁直少日才华接贵㳺老来忠义气横秋未应白髪如霜草不见丹砂似箭头顾我今成䘮家狗期君早作济川舟汉家宗庙英灵在㝎是寒儒浪自愁范文正公集范文正公集附录遗文遗文文正忠宣父子诸公道德充积于中着于勲业见于文章其片言只字皆有裨于治道世教非若世之文士徒枝词琢句务爲工而巳故今于诸公之文虽有数语亦必记録使人知范氏之不朽者盖在于穆叔之所谓立言而非宣子之所谓世禄云与中书论责刘琦事忠宣公今日忽闻诏命以台官刘琦等言多失实事輙近名擅去官曹䂓喧朝听各落御史降充监当者闻命之际中外震惊盖人臣以率职爲忠人君以纳谏爲美是以仁宗开言路优容诤臣执政不敢任情小人不能害政以致太平日久亿兆乂寕先帝容纳直言未尝变色是时吕诲等与纯仁爲御史亦尝擅纳告身皆蒙慰谕主上思绍先烈而因二三执政不能以道致君敎化或失其后先刑赏或乖于轻重中书蔵其本末但致外议喧腾凡居言责之臣敢不即时论奏旣许风闻言事即是过失得陈而柄臣遂捃摭其罪主上将何所頼且叅政以文学自负议论得君专任巳能不晓时事而又性类率易轻信难囘举意发言自谓中理欲求并切忘其旧学舍尧舜知人安民之道讲五伯富国之术尚法令则称啇鞅言财利则背孟轲鄙老成爲因循之徒弃公论爲流俗之语异巳者指爲不肖合意者即谓贤能所以荐薜向爲周才指吕诲爲无用主上无从諌之美时政有揠苗之忧曾相公年高不退㢘节道亏但欲见容雷同苟且旧好拘文守法今则一切依随赵叅政心知其非而辤辩不及凡事不能力救徒闻退有后言此皆朝廷大臣所爲安得政令无失论王觌不当责䟽忠宣公陛下临御以来未尝严责諌臣一旦行之恐伤仁化又虑来者或多各一一窜逐浸失朝廷淸净之体所有先降贬责王觌文字臣未敢签书若陛下决以臣言无取乞谪臣𥙷外臣虽一身斥逺若遂决朝廷大疑则是犹有所补不辜柬㧞则死之日犹生之年王氏语録序忠宣公先生名伋字孔章希逸子其号也自唐中叶世司天文能先见艺祖祚历之象者先生之世祖也族居京师有年矣以议金鸡历出江西故先生爲江西人明经取青紫佐雍熈者先生之志也不幸试南宫偶遗乃藴所学以绍箕裘交逰中有以功名勉之者则曰植党蔽贤象数巳着吾人苟获漏网亦幸矣未几王介甫出焉朝野咸服其明尝病卜相之术虽可与医同试见效然于人事不加损益医与营居送死虽皆爲通世之术然祸福诡诞非若卜相者之有稽验因考诸左传着书五篇折衷隂阳使与儒家不相角立晓迷释惑俞爲有力异乎太史公所谓流者逺矣又有医书二十四卷行于世此又可以见先生之博物也一日叶叔亮集其语録以示丹阳叟嘉其纯正不爽时誉出处之节无愧古人因援笔以书左界焉叟谓谁范其姓纯仁名尧夫字先生故人也议太庙增室事云书曰七世之庙可以观德则礼记谓天子七庙三昭三穆与太祖之庙而七也盖七世㝎于庙数之中不縁所事之人所谓有天下者事七世云者特因广数以经礼言之也国朝自禧祖而下至仁宗始备七世故英宗祔庙则延顺祖神宗祔庙则迁翼祖三昭三穆合于典礼今来太行皇帝于神宗父子也如礼官所议更增一室则庙中当有八世四昭三穆考于典礼未有合者况唐文宗即位则迁肃宗以敬宗爲一世故事不逺在后无违将来大行皇帝祔庙当以神宗爲昭上迁宣祖以合古三昭三穆之义恭献公议南郊合祭云南郊合祭天地不见于经神宗皇帝攷援古谊诏罢合祭元豊六年止祀昊天上帝于圎丘唯是北郊先帝未及躬行然诏㫖明甚所宜遵守者也又言春爲阳故以正月迎于东郊秋爲隂故以七月迎于西郊圣人有作莫之能改也今使迎春则在西郊而用秋之时迎秋则在东郊而用春之时樵夫野叟犹恠以骇而况于鬼神乎天之与人非有异也今应祭方泽也而合于圎丘用夏至也而用冬至益何以异此合祭肇于汉末其言不经朝廷近制考之方䇿告之宗庙行之天地布之天下以宪万世或委圣言而从不经不可也龙图苑纯粹论西事当改图云元祐六年九月奏准枢宻院札子夏国旣失恭顺又复巳絶恩必湏轻忿日以扰边爲计更湏别圗方略元祐以来朝廷之所以御夏人处边画者莫非以礼义爲本以恩信爲先一切容贷期于息兵然六七年间戍兵之卒未尝减罢金谷之费未尝省羡备御之计未尝简㢮耳且彼所求我必与之不知真足以厌其所欲不爲它日之患乎夫要害之地济无厌之求亏国体势堕贼计谋养虎开端不可不谨臣愿并以元颁诏书从事如其偃蹇置而不问戒饬吏严备如昔希㓛造事固所不可护边待敌宜无甚难以区区内乱之小羗尚能与中国久抗乎以歳月决可竟事在朝廷不惑而已又论熈延与夏国所画封疆事云臣闻熈延两路与夏国所画封疆至今未决外议谓朝廷务在息兵失于欲速故强㓂要索日益滋彰虽圣朝懐来四夷固爲上策若边臣不究利害但务委随则国体事机不无亏失自二圣临御之始夏人来朝继秉常讣至乹顺自立使者系道徃返五六贾贩贸易随巳豊富虽脩甚恭盖亦爲自资之计耳朝廷即遣使徃加封册欲速之意爲贼所窥果闻侮慢使人不即称谢兴兵入㓂延渭破残反覆不恭宜在殊絶后日复有所请但可只委边臣谓之要约示以闲暇使之望望然惟恐拒而不纳则轻重之权在我事旣审决边臣始以谢罪请盟之状闻于朝廷然后明诏中外贷彼旣徃之罪听其乞盟之请归吾䧟贼之人赐汝旣许之地如是则朝廷之体岂不甚尊而制㓂之䇿岂不甚简欤昨不爲此计闻其有请卽许造朝使人旣至朝廷酬对寕不知皆庙堂谋臣之言乎是顾接太重许可太轻旣许以䧟虏之衆易新造之垒人有品色多寡之异地有形执远迩之差约当素明谋当素㝎皆着于书然后受人割地交相付与则彼尚何所能爲乎今谋约不素明定彼以疲残百余人塞责而来我乃不复较问亟以四垒付之四垒即付即以平辙熈延二境始议画疆顾不晚乎先巳然者固不可追今可爲者审究徐图尚未晚也如闻夏贼于塞门金城之城重有邀求又声言与西邻爲合从之谋将以重我外议谓朝廷不以爲重而轻弃之信如是则欲速巳甚矣朝廷所以谓金城塞门爲不可弃者非以两孤垒之爲利也谓其形势险阻足以藩篱边土田沃壤足以赡给边兵也故不在赐给之限今乃欲局目前之小休弃形势之要地舎数千戸已耕之土㫁数百里斥候之冲屏蔽无余出门过敌道路梗澁运饷艰虞孤垒仅存我将安用诏旨不与之地徒虗名耳彼乃愈益猖狂边患滋甚固宜朝廷之改圗也闻梁乙逋用事之久元祐二年三㓂泾原而汉兵十一将拱手城中不出一骑使席卷而归后乃悉得前后所积歳赐金帛每语人曰嵬名家人管国事有此功否我之所以连年点兵者欲使朝廷惮我而爲国人求罢兵耳昔元昊叛时虽数遣人求和而故爲悖慢难从之议朝廷旣不从则语衆曰我求罢兵而南朝不许用此以归怨激衆衆战咸力乙逋今乃効之今朝廷旣议贬絶宜作边帅草檄以浅近易晓之言具道乙逋无厌犯顺之详朝廷用兵于不得巳之意令诸路多作木印弃于贼疆不惟可以伐狃衆怨之谋又足以激怒其衆使知祸自梁氏始庶有衆怨亲叛之理朝㫖但欲使近边之人不能着业臣巳谓未足系彼国之要害使一国之衆奔命不暇而莫知所俻斯可矣欲如是当令诸路帅臣公心叶力谋议相関一路将有所举则诸路阳爲点集出兵之势以留对境之备则实出路分贼无併兵拒敌之患诸路更守迭出则彼所备者势分而力劳矣又自来诸路多招纳降人自元丰以来诸路所纳不爲不多若谓可以耗彼力战之人则夏贼举必数十万岂招降之可耗也若谓可以助战縁降人出入将帅岂敢全然倚仗计口给食坐耗边谷借有地土可给亦妨占弓箭手请射之田其间仍多姦细缓急汉界有所举动则猝然逸去致漏机事有害无益将求汉兵迭出宜悉止絶以清久弊朝廷如果令诸路互岀锐兵挠贼当宻戒诸路帅臣每有所举不用过爲祕宻略使兵声先出势若大举使彼衆得以逺避我锋然后出偏师以信其声则其谁敢当要使数百里野无得耕之土衆无休息之期而巳又申严博易之法以絶市货则困贼之䇿在其中矣是不待多杀而爲利也又乞脩明元颁战守约束云国之所以前坐制西夏者诚由连城北帅并统重兵利害相同左右相援首尾相副声势相接心一而力同气逺而势重如一身之有手足上下交相爲用而无有偏废此我之所长而彼之所畏者也昔寳元康㝎用武之时先臣仲淹尝统兵徃援隣道破元昊长驱深入之谋救泾原屡衂可忧之患见于巳试理势灼然朝廷后来叅定战守纣束颁降诸路实用其䇿非因徐禧计议边事轻有改张遵行之初自罹其害盖兵家张耀声势左牵右制古所不废固未闻兵寡兵乏不假声援而能独胜者也今边事未平虏情难测伏望朝廷深赐详度捡㑹臣前奏及元颁战守约束再如脩明又奏荅访问所问边防机事云准诏诸路探报自秉常身死梁氏族人侵擅国事遂致诸部酋豪徃徃不服变乱交攻日相屠害若有投来西人仰相度可否收留仍更切厚与赏物募人逺探目今边情向去利害缕细详䆒措置闻奏臣除巳依朝名施行外伏详诏旨所问边防机事而系中外安危之本者如臣之愚顾何足以语此臣早膺使任久在边採摭审料在朝廷正宜安不妄动用观成败之变息兵止杀重农务本太平之迹始于今日尚何此䇿之议哉彼之部酋若有以梁氏之祸来告者若请兵于朝者若㨿地而愿附者若挺身以降者朝廷使边臣谕之曰若主不幸尔乃臣子当尽死节之义善爲若主讨贼而巳尚何来告耶何但欲脱身而内附耶我之边兵方备他盗不爲尔捕㓂也臣观戎狄之性以种族爲贵贱故部酋之死其后世之继者虽雏稚之子亦足以服老长之衆秉常父子有国緜久国人归心今诸路谍者之言虽曰秉常之死不明梁氏之族侵擅国事若谓遂能㓕李氏之宗而有其国则臣未之信也盖一国之衆岂无豪杰推李氏族子以主其国者乎岂遂甘心爲梁氏子臣属乎又奏乞那差将兵云绍圣二年吕大忠乞赴阙愿早降指挥始朝廷札下熈河范纯粹预行措置建汝遮堡有如脩建定逺城之类机便行以乘伺间隙脩建之时即趂时併功兴役伏奉指挥昨脩㝎远城下除本路将兵尽数调发照应防托外更蒙朝廷指挥下秦鳯路那将兵三二万于通渭砦侧近择利驻札照应万一西贼犯境于夲路将兵共力枝梧及下泾原环庆路各于本差定兵将颁及万人巳上沿边择利驻札大张声势使贼疑惧不敢併于一路作过将来万一遂举汝遮之役除本路兵马斟量调发防托外乞朝廷预降指挥下秦鳯泾原环庆路经略司各令宻切依昨来脩定逺城例差那将兵预作准俻候见夲司関报即于逐处沿边驻札照应贴黄称仍乞下逐路帅臣别以他事爲名宻切爲备虽弟子官属并不得预闻庶无漏落又奏蕃官李忠杰等事云准枢宻院札子蕃官包顺包诚李忠杰赵懐义赵永夀许时暂赴阙臣赴任之𥘉准朝旨体探招纳邈川河南人戸等盖自范育在夲路日曽有遣纳赵嗣忠之议又种谊还自京师昌言𬒳旨招纳縁日有阿里骨般次买卖向者谋议不容不知今醇忠之子𬒳召恐多猜疑于臣所放机事有害兼懐义永夀资才无可取未敢遣赴阙并免与功多蕃官别有形迹及李忠杰见体量将入界捉来首领却送过天都等事臣輙从宜将行出文字节去李忠杰赵懐义赵永夀姓名止将包顺包诚差使臣押伴赴阙其包顺包诚今来朝见如欲示旌劝只乞赐与金帛愿留官爵差遣以责来效及乞不以邈川河南情伪询访逐人恐有漏泄诏阿里骨见差般次赴阙进贡所有前后经营青唐指挥更不施行李忠杰三人别听朝旨其体量李忠杰事状如无显迹即不得少有枝蔓漏落致使危疑不安又奏牵制西夏事云牵制之要当于平日先探知彼界人戸团聚虗实之所遇事决䇿前去指其巢穴攻其必救则解围制㓂不致虗发縁诸路帅司所出牵制之兵止于一路而贼之大衆势必十倍旣衆寡不敌则牵制兵马所行分须与贼兵声势相逺彼犯我东我岀彼西进退之际不相逢迎庶无取困之虑今熈河秦凤路地如犬牙兼秦凤一路止有鸡川两寨之地系有边面受敌之处若西贼举衆欲秦凤两寨须经由看都川浅井川罗和市一带山谷分头南来此外更无他路如此则贼兵未至秦凤巳先逼近本路通逺军通渭砦一带边靣地形道路披圗可见除通逺军蕃汉两将人马自须戒严以防侵轶不惟难以内自空虗引兵它岀外所有熈河兰岷等处汉兵蕃马虽是可用縁本路对境惟东北天都山南牟㑹打绳川剉子一带方是西界人戸团聚住坐之所指此而进即行兵之路却须自看都川浅井川罗和市或石硖子等处结阵前去乃在贼兵归路之外声势甚逼彼虽巳犯秦凤若探知本路兵行不逺必是引衆而还遂出我师之后即见我之归路立见梗绝甚非安全之计盖本路在夏国西南极尽之处除天都等处路与贼迫近不可经画外舍天都而西即全无人戸住坐如兰州正北屡经汉兵讨荡具见的实决虽无利可乘恐徒有塞命之名枉致劳弊以此推较盖诸路地形逺近不同而夏人团聚居止䟱宻有异故攻取便利理难一体本司今相度除贼㓂河东鄜延环庆如探得天都一带别无大叚人马㑹聚本路可以出兵牵制外如西贼併兵㓂犯秦凤路即本路兵马止可于白城谷灾竿堡左右照应相度贼势覔便攻击或㑹合秦凤之兵共力掩杀如此则两路兵势相合贼必不敢爲深入持久之计所贵不失机便伏縁今降朝㫖㝎夲路不许策应只令牵制有此利害深虑缓急申请不及伏乞朝廷更赐详酌指撝贴黄熈秦路两旣相隣接则形势一同今秦鳯之于熈河旣不可牵制只可䇿应即熈河之于秦凤利害不殊并乞验㑹本路前后所供对境圗籍即见逐地名道路形势利害牵制䇿应之法中间乆废因臣在环庆累曾论列方蒙朝㫖下诸路颁行臣等曾预先探知西界人戸团聚之所后因贼犯镇戎系在泾原西北与环庆相去三百余里臣曾捣虗破贼于曲六律掌俘馘甚多遂解镇戎之围比其归护巢穴则我师还塞方才一日仅免阻扼转战之患是时若贼势稍相附近即归师难保伏乞朝廷更赐照察又奏分兵守汝遮云枢宻院捡会巳降朝㫖下熈河兰岷路乗机㑹脩筑汝遮去讫近节次据本司奏乞脩展兰州西城及㝎西㝎逺城虽巳各降指挥依奏三处所用功役万数不少虑夲路于脩建汝遮有所窥避将来以此爲名致失机㑹昨者本以三处城围全阙增展或见今人马暴露或缓急矢石交通无计保民日忧招冦念汝遮大役旣须候可乘之机则厢兵数千不当废他垒之用兼汝遮役所地里非遥候其进筑有期立可移兵前去愚虑偶尔及此于理合具奏心实无他事属两便臣所以且以脩筑兰川㝎西定逺爲名分擘役兵前去使衆人明见逐处兴作庶解夏人之疑比至汝遮有机可乘则役兵皆在隣近委实安便又奏蕃官改姓云契勘本路蕃官自来有因归顺或立战功朝廷特赐姓名以示旌宠如嵬名山爲赵懐顺朱令唆爲朱保忠是也后有蕃官无故自陈乞改姓名经畧司不止遏㨿状申解省部亦无问难遂改作汉姓如乙格爲白守忠兀乞爲罗信是也亦有不曾陈乞衷私擅自改作汉姓如卢唆之子爲周俊明是也见今更有蕃官扳援陈乞无故自便衷私撰改汉姓窃详古者赐姓氏者皆朝廷所以酬功德别忠勤也今反使夷狄丑类无故自易姓名混襍华人若年歳稍逺则夲源汨乱无由考究汉蕃弗辨非所以尊中国而别异类也欲乞诸路蕃族除系朝廷特旌宠赐与姓名外即不许陈乞改作汉姓有今日不因朝廷赐姓之人并行追改各依旧如允所奏只乞作朝廷访闻立法行下又论交移生口事云枢宻院言环庆路将兵与夏人战俘馘老幼妇女范纯粹选留仍揭榜喻其亲族以旧掠汉人对易其引导者人赏以绢三匹十岁巳下二匹交换生口若施之于讲和罢兵之时则名体俱顺无所不可縁夏国方尔悖慢兴师盗边在朝廷宜明示弃絶戒诸路边臣整兵听命或间岀竒兵使其应敌不暇或扰彼农事使其地不得耕或反间用权或旁行招纳必使彼衆劳厌人意动摇则其凶酋必使改輙然后边衅可期于止息也若于此时便议将生口与之交换即恐体势不重有害事机㢘访闻得西界凡是捉虏到汉界人口并一一赴衙头呈纳多是于近里去虏监防覊管今来本路所获老小人口止是横山一带人户纵有逐家骨肉丁壮愿遵朝命亦何縁于近里取得覊管之人前来交易以此推之恐徒有轻动必无实利又论洽平兵马与今不同元祐三年癸亥诏以治平臣僚所上互进方略授逐路帅臣讲求困贼之䇿切详治平年兵马数目以至将佐头项遣应次第即与目今全然不同臣仰悉朝㫖大意而巳使西贼于逐路山界各有所畏分兵待敌不敢併兵一路则我计方行边机难以预㝎贵在临时处决即先事无可预陈所有准备西贼互有酬赛防庇边民一节即不异见今俻㓂之策又奏乞访问州县阙食去处云臣访闻得夲路州县民间甚有阙食去处及逃过主客人户数目不少盖縁累年不熟又自军兴以后调发顾卒凋弊爲甚而保结团敎之法方此推行兼民间以边事未平妄意私忧加之向春阙食遂此流散深虑関陜根本益致残弊所系不轻如蒙施行只乞作朝廷访闻内赐指挥又奏乞劳赏曰珎昔年虽有隣路牵制应援之法多是兵将官不务公心不以隣路𬒳冦爲巳职或量以少少军马或故爲迃逺备礼塞命遂致永乐之祸臣自领漕関中至忝今任累累论列三年间方蒙朝廷㝎议再立牵援之制昨来九月𥘉五日晚得泾原路报贼公牒臣于是特遣委曲珎巳下点兵束装翌日长驱出境外三百余里大破贼巢贼衆到汉界三数日觧而去者珎之功也今来受指挥臣并未敢輙以语人欲望圣慈只遣近下使臣依泾原例就庆州劳问出界将官曲珎巳下支押赐合得银合茶药见朝廷劝赏不忘功之意在朝廷无所增费而于本路士气足以激励稍厌人情不爲小补遗文终范文正公集范文正公集附录卷第一褒贤祠记卷之一淄州长山县建范文正公祠堂记古之治天下所谓不赏而民劝者非谓绝而不赏之也赏一善而百善进也何哉自京师至于郡县郡县至于鄕党其间有德行节义可称者取而旌之爵于朝廷死表其门闾如此风俗莫不勉励也汉唐之间虽不及于三代而以号爲治者此道素行也且今之天下何异乎古之天下然而风俗未厚于古者得非此道之废欤故文正公范希文之于于陵也岂特德行节义而巳矣夫公家世姑苏幼而孤弱无父所怙而后随其母氏来居兹土留而不出遂爲邑人及其长也卓有所立郷人竒之尝庐于长白日自讽诵虽刻苦不睱每患其寡友一日超然遐举四走方外求老师巨儒以成就其业不数歳间大通六籍声名倾动当世祥符中㑹明天子诏天下举贤者能者公素擅乡闾之誉爲卿大夫之所賔兴一上而中殊科㝷𥙷軄任骤历台谏丕功硕惠加乎生民鲠议谠言许于当国天下之人无贤不肖不谋而同辞曰范公如登辅相太平可期及乎领边郡握兵权谈笑樽爼之间折冲方靣之难威声逺布坐鎭犷俗以致疆塲尘清投烽释警虏不敢犯边盗不敢入㓂天子倚之如金汤视之如腹心何患乎西戎何忧乎北狄时以海内旣安邦国无事乃擢贰枢府叅预机务天下之人驩然相语曰范公用矣但翘首跋足以俟太平尔公自是负上重责以谓其功不可亟成也必待驯致故其所爲志在远大移风易俗釐革頽弊下辑臣仪上禆衮聀欲行之以人而兾効于后也大易称渐以正邦公寔用之矣惜乎其不能终之而薨设使而终之则周召伊傅曷以加此呜唿天之生公将以辅世功未及宣何速寡之诗云彼苍者天殱我良人此之谓也公没之后邑里无传焉噫古之人有德行节义取而旌之犹能以厉其风俗况有功扵天下者乎治平中泽出宰是邑访公之迹得公之实因谓邑中诸君子曰范公爵位如此其逹功烈如此其显岂非兹邑之胜事耶何久而不爲之祠诸君从容而语曰今日之议允符夙昔之愿盖邑素有是心而患在位者未尝注意旣闻泽言翕然乐从爰饬人构堂宇命绘工圗仪形一之日二之日经始三之四之日告成财歛余羡用不渔民旣而修虔诚谒伟像洋洋乎如在使夫十室之民朝夕耳倾而目属自非嵬琐之类得无声激薄者敦懦者立如是何患风俗不及古也故曰不赏而民劝谓此矣愚之所以建公祠者非止爲乎公也爲民也非止爲乎民也爲天下也泽窃邑兹乆慙无异政聊𫐠其美以传之后公之能事大叅欧阳公褒贤之碑详矣此不覼缕举其梗槩而已治平二年三月四日记尚书虞部贠外郎知县事上骑都尉赐绯鱼袋韩泽𫐠将仕郎守县尉兼主簿事刘鼎三班奉职监酒税徐士安宣奉郎守殿中丞知县事兼兵马都郭槩同立石郷贡进士王特篆额郊社斋郎韩郭仁书丹刋者董选范公泉记洪范五行一曰水混混然利物源泉爲本飬老愈病醴泉爲上昔宋皇祐中范文正公常帅青社有德于人而州之干方洋溪醴泉出焉后人目之曰范公泉其与戴公山严公瀬邵伯塘郑公渠埒美俪踪矣以经兵革遂致湮絶鞠爲园𬞞踰五十载耆老过之靡不兴叹廼者连帅完颜公思欲发前贤之迹慰青人之意乃按圗志询故老得其故处畚锸清泉复出方池流沟作亭蓻木巨壑层城映带左右屈曲靖深萧然如屏苍岩翠阜间又且筑台开轩西崖缺处招引西山秀色可揽朝烟夕霏四时有之物外胜絶纷纶坌集邦人萃止神明还观滋液甘寒宜药宜茶呜唿物有否而泰物有塞而通醴泉之瑞感而应地不爱宝是造物之无尽蔵也范公以善政致之于前今公复以善政致之于后前后相望如蹈一轨可谓异世同流者矣他日芝封趣公归朝后人思之亦如思范公也古者思其人爱其树仆于斯泉云城王譔南麓任询书营丘王枢篆大定辛丑十一月朔辅国上将军山东统军使范文正公书堂记傍邹邑山也黉山处其东长白峙其南圣王诸山连峯委㑹于其西圣王之南有山曰㑹仙其峰壁立特起苍翠可爱其中有堂故基曰书堂世傅以爲文正范公之别墅也公复有上书堂在㑹仙之南黉堂山之上黉堂之得名者亦以公尝读书于其上故也因爲之叹曰自开辟以来不知其几千万年矣而山之名由公而得自公而殁又几三百年矣闻公之名其犹如生其果何似而然哉尝试推公之出处矣忆昔公之始来居是山也非爲栖身遁迹之举必也读天下书穷天下事以爲天下之用耳其出也非爲肥身荣家之计必也幼而学壮而行以伸平日之藴耳惟公有是心也故能一旦立于朝廷之上忠犯天颜恩流海内岿然爲一代宗臣及其殁也复使斯人闻风而作兴慕义而感动者然欤此公之德所以盛也仲元忝爲邑人求㳺堂下慨然有感于中乃爲之歌曰邹邑之阳兮耸列群山㑹仙特起兮秀色可飡有峰兮峨峨有水兮潺潺松风兮萧飒白云兮徃还公之㳺兮水曲公之居兮山颠公之诵兮林下公之歌兮云间瞬千古兮易徃仰高风兮莫攀德巍巍兮山之高心休休兮云之间凛兮孤松之操渊兮巨浸之澜谁复继此遐踪兮跻斯民于夀域之安金国翰林学士刘仲元记池州范文正公祠堂记文正范公以劲饰大志盛德壮烈卓然爲宋名臣凡䆠㳺人怀其惠莫不有祠池阳虽非公所仕之地而亦祠之学宫盖以其少长于长山朱氏也国史本傅及欧阳公撰神道碑俱云公生二歳而孤母贫无依改适长山朱氏然人漫不知长山爲何地朱氏爲何人而公之寓于其家几何时也天台丁君木宰池之青阳政成暇日讨究先贤遗事慨然慕之长山去县仅十五里朱之族故在遂访求其家得公之续谱遗墨及公与母谢夫人之画像又从好古博雅之士根㩀其本末源流旣毕委故人程君爚过黼而言曰将爲祠堂愿有𫐠焉黼谢不敢其请益坚有不得辞凡公之立言立功具载方册不必赘叙独以其在长山之事言之谨稽诸记録公之父墉从吴越钱氏入朝历成德成信武宁军掌书记以卒元妃陈氏继室以谢氏其卒于徐也归塟于吴中之天平山陈氏祔焉谢氏无以爲生改适朱君文翰公生于端拱二年犹在襁褓而鞠于母朱氏云族有在应天府者故公以及冠辞母絶江逾淮学于应天盖景德之末祥符之初也阅五六岁登进士第则在祥符之八年欲便亲飬授广德军司理叅军迎母以徃摄集庆军节度推官辟泰州西谿塩税再辟兴化县令徙楚州粮料院母终于楚天圣五年公复如应天府晏元献公知之表掌府学服除乃归宗易名越明年晏公再荐召试爲祕阁校理始克请于朝追赠父母迁奉母䘮塟于河南尹樊里万安山下叅考歳月公之从朱姓几四十年登科记用今氏名后人改之耳朱氏之谱则文翰以景德初尝任淄州长史后以公赠兴得太常博士公之手帖与博士之孙延之在明道二年乃改郡至丹阳时犹称延之爲秀才而待以子姪礼又一帖在庆历五年者则称之爲官人盖巳受公奏补而帖中颇及延之兄之子求异姓恩泽事由此观之公留止徃来长山历时最久其亲爱顾念朱氏情义最笃皆以母故也公之䆠㳺远者三四岁近者一二歳犹皆立祠长山独无祠可乎此丁令君所以拳拳不能巳也放礼诹经法施于民以死勤事以劳定国能御大灾能捍大患皆所宜祀公于数者殆无愧焉其神气精爽如五行丽天芒寒色正不可晦蚀中国夷狄所共瞻仰岂特其平生经历之处宜奉祠事而犹区区于是邑之长山者盖祀国之大节邦政之所成可以兴起人心可以扶持教化此不特爲公设也祠堂择地之爽垲且与朱氏附近爲屋十楹有室以奉遗像有堂以严祭享有东西厢以居守祠者憩待祠者固以门扄缭以周垣夹道以松杉而直逹于通衢䂓模䆳洁不侈不陋费从官给役不民劳委学聀王震董其成朱氏近族守其祀是亦可矣令君又云去长山数里有滕子京待制墓公与滕爲同年进士生尝荐诸朝死尝铭其竁欲以配祀黼尝闻公之守严修子陵祠而以唐隐士方干配况滕旣竒才而公与之同时共事情好欵宻以配公祠爲宜遂并书以賛其决且谂来者勿废云绍定二年九月二十有二日朝请大夫丁黼记增修范文正公祠记长白张临撰太中大夫叅议中书省事张飬浩题额奉训大夫佥燕南河北道㢘访司事刘从礼书古今仕其贵同何古人声震天下事业巍巍而后世不能也吁能者未必得爲得爲者未必能者也虽然能者不难其人得爲者毎难其峙文正公先生范公事业魏魏者屡进屡黜卒之摈斥难其时如此使先生终爲之事业巍巍爲何如呜唿俗因五季之后㢘耻道䘮士昧出处贤不肖澷漶先生以刚大毅决之资抜出衆人之中进退超迈委靡之世爲变尊王黜霸明义去利凛然有洙泗之风其后真儒軰出圣学复明如发洙泗之堙先生实指其处其可不谓之有功于圣门乎事业巍巍者不足爲先生道长山视先生情北桑宋治平二年邑人韩泽知县事首率邑中祠祀先生石刻无恙金亡祠燬至元巳卯邑士故江南河北道㢘访签事韩居仁兄居贞唱邑中新之滛祠猖炽祈氓悉徃先生祀爲之寂然今胶州同知历下莫侯文渊尹县始举祀典居贞洎今富宁库同提举王居敬偕邑中十余鉅姓助牲醴费距今三十余年不辍朱氏頼先生庇犹奉洒扫居其傍县爲之蠲泛赋延祐六年宁夏子俊顺昌监县济阳杨侯僖爲尹滕阳左侯俌勾稽俱慕先生者也深以祠废不治县甚耻一日同谒祠下覩陊剥俱曰盍葺之各捐俸金若于邑士皆以楮镪助忽杨侯迁西台御史去子俊亦瓜代次年秋左侯偕继政燕山蒙古忽台汴梁梁侯至始鸠匠腐者易之缺者补之危者崇之象服非者更之增内门三楹厨二楹东西陬木悉植柏左侯诣余曰先生记之惟先天下之忧而忧后天下之乐而乐孟子所谓乐以天下忧以天下先生志也士大夫居相君之位视天下赤子之乐不以人理待吮剥之困苦之乃曰吾能爲君实仓廪充府库闻先生之志如何故读岳阳楼记至此未尝不三复庄诵久爲之感慨承左侯之命余虽老不觉壮心如昔是以不让乐爲之书云至治元年八月己巳日记高邮军兴化县重建濯缨亭记天圣间文正范公爲是邦作濯缨亭于南谿之上赋诗曰笑解尘缨处沧浪无限清公之意岂特挹沧浪之清以涤我尘垢而巳邪君子目击而道存矣中更兵燹荡爲莾区后有重建于税务之南者㝷亦圯废耆老云郷校前廼故址也余旣甃适学之路即故址爲亭而扁之以旧名亭并谿当邑东西之中眼界轩豁荷汀苹渚鸥鹭翔集风帆露檝朝夕徃来最物互变而俱宜草色际天緑液弥漫则于春宜氷轮浮空商灏沆砀则于秋宜宜酷暑南薰徐来夐无鬲阂京彻肌骨宜隆寒黄芦旅鴈粧点雪意如展画啚凡是诸景昔也散漫而不属今皆萃列于斯亭之上足以广吾胸中之云梦而助笔下之波澜夫名所以诏是实也斯名也其义则夫子取之孟子屈子发明之而文正范公昭掲之青青子衿蔵修之暇于是而逰息焉对景而自得因名而心㑹吾知是邦人物自今未易量矣绍兴癸丑良月承直郎知高邮军兴化事苕谿吴华记并书冬至日修軄郎主簿眉山孙之竒立石高邮军兴化县沧浪清风记文正范公先生吾道之元气也盖夫子之道不行于春秌战国而爲万世师公之道际运文明措之华夏而爲万世法兴化最幸涵濡于相业问津之始嘉定十七年垓旣建学以祠明年筑城立四门门祠县望南白马将军北金吾将军东得胜龙母西昭阳君隂阳家之说龙角宜伉即城爲楼楼独轩伟公端冕学宫从夫子以诏多士矣想其昼日垂帘琴之清尧舜之曲也野渡横舟缨之洁莘渭之志也清风徐来吟情夷犹沧浪之歌童舞冠咏瞻之仰之斯道如存其敢生一忽心乎敬像公燕㳺书淸风鸣琴驯鸥三诗于壁而以沧浪清风名之垓之城化杂费取于酒蠧役先于湖啮尺三㭖而杵千堵万甎而匠百其能筑斯城而祠公与羣望于门也亦公与神隂赐垓不敢忘永矢坚珉后之榷酤于斯讥征于斯栖旅于斯携妓于斯不畏神寕不畏公神之不予祸止一时公之不子愧垂千古沧浪不足以洗其愆清风不足以扫其鄙可不戒哉钥于学以严唘闭径于学以杜㳺邑士民与来者尚恪守之于是赋迎享送神之章誓以斯文而刻焉词曰学以用世何幽明星斗千载炯所临我文正公世典刑沧浪之水天与清水哉水哉濯吾缨衮衣赤舄同此心尧舜之曲宓子琴絃歌㪅入清风吟冠童风雩咏至今民懐吏耸神顾歆后二百年筑斯城城高水濶峙孔庭侑公舎奠春秌丁公相我民金汤成四墉之望中耆英穹楼龙角甘棠隂芒寒色正栏更横羣祠翼从森效灵鸥翔南溪怳逢迎月明沧州冉云乘秋菊寒泉酹德馨俨如侍公敢不钦歌围旅榻酤与征环而殛之咨尔神二三子兮同钥扄严以公道折未萌公亦福汝邑里寕峨冠曵履龙峥嵘三山陈垓撰高邮军兴化县重建县学记诏天下州县皆立学仁宗朝叅知政事范公仲淹请也然国初文治巳盛如周党遂有贤守今学校必兴按泰州图经曽易占建如皐县学钱鲁望记之实祥符八年时公爲西溪塩继令兴化兴化如皐均泰邑也要终而原其始即彼而得于此正使学不待公而剏非公所作成者耶垓后公二百载当嘉定十六年九月辛丑朏以祗事吉夫子一殿岿然与重门峙立于水天莽苍中诸生谓垓令郑簿章以公濯缨沧浪二亭故址爲学学未备者十七八先生尙嗣成之垓谢不敏意此学之兴必仁宗皇帝𥘉政公试民事之日也文明之运辅宰所临学重于天下而士得师矣垓虽愚敢不力请无烦民无扰士以令始至供堂緍五百佐是役新第吴君应酉辱主学裒门殿余缗千县累酤羡数月缗二万有竒合三者鸠材庀工十七年春爲崇化堂五间轩三挟二右官位左学軄东西廊二十二前列从祀若土祠若祭器若书籍若钱谷皆有所后分四斋曰博文曰敏行曰贯忠曰笃信斋有炉亭殿加两挟周以陛楯植扉中门列㦸十二东祠范公屋三凿方池亭其对复濯缨名益东伉便门祠亦庑二緫公厨湢溷剏屋五十合门殿共六十区堂之崇二十尺袤一百三十尺翚栋沈沈他率称是门纳湖光城筑之阁道连复清淑扶舆之气萃焉明年夏五月以成増田架僦月割酒量銭十四𥙷弟子贠食日三十歳元正长至县载酒三行阖耋艾与县官序拜崇化堂㝎爲比于是吴君率诸生请记之石垓尝谓讲学师友之軄也兴学守令之軄也幸不乏事何记然垓尝爲学官永嘉昔语人者不敢不以告夫子曰十室之邑必有忠信如丘者不如丘之好学也孟子曰学则三代共之皆所以明人伦也学非外求也教非外立也忠信夫人之天姿人伦夫人之天性诸君以爲外乎内乎上以学明之下以学成之而天之所以予我我之所以日用常行者岂能越于忠信忠信又岂能越于君臣父子兄弟夫妇朋友之间哉我国家学以明人伦旣同符于三代文正公忠信而好学又一本于夫子垓谓诸君得师者此也公刻苦而学成以忠信大节受知仁宗自西溪议海堰请邑兴化以成之与京口之麦舟吴郡之义庄信也争郭后抗吕相主西事而夏人欵塞登政路而身任太平忠也诸君拜公于乡校得公于咏㳺不以公自期得乎垓滥宰于斯勉焉不近筑城浚河振贷扞御修堤岸立义阡必頼诸君讲行之讵无意哉诗曰高山仰止景行行止必以范公之学爲学斯无负国家教飬天下之至恩允蹈孔孟垂世立训之格言云寳庆元年七月甲子承议郎知高邮军兴化县主管劝农营田公事赐绯鱼袋三山陈垓谨记高邮军兴化县重建范文正公祠堂记盛德必百世祀文正范公天圣间尝宰兴化遗德在民永久弗忘寳庆乙酉邑令三山漫翁陈君垓始创祠堂附于学之左歳久弊漏凛兮欲压淮东总管高沙陆君元龄摄令年余慨然捐钱市木甓撒而新之以旧祠在太成殿东两庙并峙未当于礼乃徙堂基与斋堂并郡太守姜公闻而嘉之亦遣木材相其成凢爲屋三楹前序称是䂓模视昔颇高敞立栋于良月旦日之乙未工三旬而毕垩饰俱备邑庠士友举酒庆成大发时以簿軄领学事谂于衆曰昔文正公爲士时巳有泽民之志每谓士当先天下之忧而忧后天下之乐而乐𥘉仕溪鎭官即请于朝筑捍海堰爲承楚泰三州民田无穷之利作小官时志虑力量已如此异时勲名满宇宙皆自此发之观大节必于细事观立朝必于平日前軰谓士自一命以上苟存心于泽物皆可有济吾侪学古入官当志文正公之志彼囊帛匮金笑与秩终身宠而载高位家肥而食厚禄止自爲温饱计念不及吾民者盍少愧哉维陆君蹔爲摄承又当边事孔棘之时象弭鱼服靡不日戒而能景慕先贤载立祠宇爲前治邑者之所不暇爲是可尚矣今特取文正公沧浪三咏濯缨亭两诗刋诸石兼以漫翁祀公诗列寘堂之东西以𥙷阙典用成陆君之美使后之登斯堂者景先哲之高风以励壮志激沧浪之清波以涤尘襟鼓金玉之遗音以发幽趣㢘贪立懦则五诗昭掲庶亦少补于世敎云峕景定庚申长至日九华叶大发记范文正公集范文正公集附录卷第二褒贤祠记卷之二文正公祠堂记孟子之言气曰至大至刚以直飬而无害则塞乎天地之间夫直之爲言大公至正之道也以大公至正之道固守而力行之不爲富贵贫贱威武之所摇夺虽乘田委吏之卑亦必尽吾诚充吾职卒而至于立国家定社稷安边境服羗戎其功烈与日月争光而精神折冲万里之外谓之气塞乎天地之间可也后世见古人功名之盛以爲类出于偶然不知蚤正素定于胷申者未尝无所从来而其铭鼎彛书竹帛者非一日之积也文正范公未第时巳慨然有天下之志不以死生祸福动其心逮遭明天子有爲于时其立朝如史鱼汲直其忧国如贾谊刘向其守边如马伏皮羊叔子虽庸人孺子莫不知之独筮仕之𥘉有卓然大过人者国史失其传故不得而不纪也公以进士释褐爲广德军司理叅军日抱具狱与太守争是非守数以盛怒临公公未尝少挠归必记其徃复辩论之语于屏上比去至字无所容贫止一马鬻马徒歩而归非明于所养者能如是乎狱官有亭以公名之者旧矣公卒二十年而高邮孙觉莘老爲广德军始以诗志公之事而刻之亭中又六十九年丹阳洪兴祖庆善来守读莘老之诗而慕之𥘉广德人未知学公得名士三人爲之师于是郡人之擢进士第者相继于时庆善乃求公遗像绘而置之学宫使学者世祀之而属予记其事呜唿公之盛德岂待文而后传而藻亦岂记公者哉昔段秀实尽忠于唐世徒以爲一时奋取功名之人而不知居官必有可书之事柳宗元爲摭其实上之史官今所以知段太尉逸事者宗元发之也秀实固不足以拟公而余幸从庆善得公之详与夫徴夏无且画工爲无所愧安知后世不采此以𥙷史官之阙乎然庆善爲政而首及公可谓知所本矣柔亦不茹刚亦不吐文正公有焉好贤如缁衣庆善有焉其可以不书绍兴九年六月新安汪藻记重建文正范公祠记文正范公勲业在国史其祠于广德则巳具见于内相浮谿汪公之记兹以祠宇久圯不修从弟镛以嘉定二年爲郡博士撤而新之求记于钥语之曰文正公盛德絶识才兼文武非賛扬所能尽然大要在立志不苟而巳矣方在贫约则朝莫甘虀粟之味旣巳富贵而子弟均布帐之清在海陵爲一仓官而筑海堤数百里在桐川爲一狱掾而所立巳卓然如此一马微矣居则鬻以飬士去又鬻之徒歩而归其䟦乞米帖云颜鲁公唐朝第一等人而饘粥不继非所谓君子固穷者欤又有家书云老夫平生屡经风波惟能忍穷故能免祸公之所存类如此此其所以大过人者故曰志士不忘在沟壑勇士不忘䘮其元公之自处直欲追古人而及之故其见于行事亦非今人所能及也学旣奉公之祠则爲士者无徒慕公之名位当求其所以致此者钥旣爲推公之所以致此者而爲之记又因以勉吾弟与同党之士钥虽老尚当相与思古人与稽之义云三年仲夏望日四明楼钥记并书镛篆额义田记钱公辅范文正公苏人也平生好施与择其亲而贫䟽而贤者咸施之方贵显时于其里中买负郭常稔之田千亩号曰义田以飬济群族族之人日有食岁有衣嫁娶凶塟皆有赡择族之长而贤者一人主其计而时其出纳焉日食人米一升岁衣人衣一缣嫁女者钱五十千娶妇者二十千再嫁者三十千再娶者十五千塟者如再嫁者之数塟幼者十千族之聚者九十口歳入粳稻八百斛以其所入给其所聚霈然有余而无穷仕而家居俟代者预焉仕而之官者罢其给此其大较也𥘉公之未贵显也尝有志于是矣而力未之逮者二十年旣而爲西帅以至于叅大政于是始有禄赐之入而终其志公旣没后世子孙至今修其业承其志如公存也公虽位充禄厚而贫终其身没之日身无以爲歛子无以爲䘮唯以施贤活族之仁遗其子而巳昔晏平仲敝车羸马以朝陈桓子觞之日君位之上卿禄之百万而敝车羸马是隐君之赐也晏子曰自臣之贵父之族无不乘车者母之族无不足于衣食者妻之族无冻馁者齐国之士待臣而举火者三百余家如此爲隐君之赐乎彰君之赐乎于是齐侯以晏子之觞而觞桓子予尝爱晏子好仁齐侯知贤而桓子服义也又爱晏子之仁有等级而言有次序也先父族次母族次妻族而后及踈远之贤孟子曰亲亲而仁民仁民而爱物晏子爲近之今观文正公之义其与晏子比肩矣然晏子之仁止于生前而文正公之义垂于身后其规模远举又疑其过之呜唿世之都三公位享万钟禄其邸第之雄舆马之盛声色之侈妻孥之富止乎一巳而族之人弗得其门而入者岂少哉况于施贤乎其下爲卿爲大夫爲士而廪稍之充奉飬之厚足乎一巳而族之人操壶瓢爲沟中瘠者又岂少哉况于赒人乎是皆文正公之罪人也公之忠义满朝廷事业满边陲功名满天下后必有良史书之者予可无书也独书其义田以警世云公讳某字希文昔逮事忠宣公亲闻绪论尝云先文正置义田非谓以斗米疋缣使能饱煖族人盖有深意存焉时年尚少未甚领略緜历三纪当宣和末避乱南渡绍兴乙卯自岭海𬒳召至行阙丙辰春出使至淮上始过平江时义宅已焚毁族星居村落间一旦㑹集于坟山散亡之余尚二千指长幼聚拜慈颜恭睦皆若同居近属以家谱考之自丽水府君下逮良字诸孙盖十余矣然后见文正之用心悟忠宣之知言也绍兴巳巳十月辛未曽孙直方记范氏义庄申严规式记中奉大夫权尚书吏部侍郎兼权给事中兼侍讲刘榘撰朝议大夫权尚书礼部侍郎兼中书舎人兼太子左谕德兼同修国史实録院同修撰兼国子祭酒曽从龙书并题盖朝散郎左司諌兼侍讲范之柔立石物夲天人夲祖闾阎之人有视其祖之子孙如路人相毁訾相并兼如仇敌者不知夲尔榘少读文正范公遗事公平居语子弟曰吾吴中宗族甚衆于吾固有亲踈然吾祖宗视之则均是子孙固无亲踈也吾安得不恤其饥寒哉且自祖宗来积德百余年始发于吾得至大官若贵富而不恤宗族何颜以入家庙榘歛袵叹曰公之行百世之标的公之言薄俗之鍼砭也吾郷居家遇有不如人意事即因公言以自媿责不敢有一毫恚心官中都获与公之孙左司諌公之柔㳺见其处巳静而眀际物庄而和虽姿禀之懿亦家法所自来一日于公几间得文正公与其兄推官帖问以遣女乏资共甘苦通有无不啻巳子使人叹玩不去手司谏公因言先祖所剏义田今几二百年聚族数千百指虽甚寠者頼以无离散之患义庄故址曩因兵火爲居民侵据之柔与吾兄良器极力经理爲屋以栖义余以待族人之无家者浸还吾祖之旧惟是义庄规式岁月易堕请之朝属之卿郡勒之坚珉俾世守而传之无穷者吾犹不敢懈也幸俻位諌垣当具本未奏陈乞申严行下庻不负文正公所以责望子孙之意曁得旨如请属榘以记不容以不敏辞抑闻之士尚志志有小大功业利泽亦如之方文正未遇读书长白山冻粟糜而食人不堪其忧而公贯通古今经济之略巳具于此时及率言官叩阍争事自请镇灵夏迄破戎人之胆功烈焜耀则歛而惠宗族者抑余事也忠宣公致身台辅忠贤是佀想其捐所载麦归亳时文正公巳心知其有子矣呜唿有文正则有监簿忠宣左丞侍郎数贤子厥后不炽昌竞爽尚得爲有天理邪谏垣所以立身承家固巳无媿于乃祖愿益以文正忠宣之弘猷大节自勉公之族人又当相与扶植以成谏垣之志则范氏之门益大义廪之储益辟义居之族益贵逹富盛相望将不止如今之所见云嘉定四年三月一日榘谨记范氏复义宅记吴门范氏自唐柱国丽水府君居于灵芝坊今在雍熈寺之后五世孙文正公少长北地皇祐中守杭始至故郷访求宗族买田千亩作义庄以赡之宅有二松名堂以歳寒阁曰松风因广其居以爲义宅聚族其中义庄之收亦在焉中更兵燬族党星散故基榛芜编民豪据爲居宇爲塲圃僦直无几甚失遗意粟无所储寓于天平山坟寺倍有徃来给散之劳㝷复圯废改寘城中反寄他舎病此乆矣自公长子监簿而下又五世而至良器一日谓二弟曰先君奉议念此有年赍志而殁吾侪当有以振起之慨然自任思图其新于是历告居民尽除僦直约期而遣之不服者诉于郡于监司以至上逹台省提刑临川何公异太守四明郑公若容咸义此举力爲主张由是悉得故地周一千四百四十八丈首捐私帑缭以垣墻创建一堂仍扁歳寒以祠文正结屋十楹以处贫族就立新仓寖复旧观庀役于庆元二年之季夏中秋告成不愆于素观者无不叹息亲掌出纳一年以爲后式选族子之廉谨者二人继之详具要束以𥙷旧规掲于堂上田籍之传逺者俱刻之石以爲永乆之计介弟之柔续世科于百二十有四载之后尤勇于义旣力賛其兄谋之属钥爲记始末钥不佞先祖少师收䘏宗族有意于此而岁不与伯父杨州始爲之虽不及文正公之盛而寒宗之贫者頼以自给亦四十余年于兹先工部欲附益之青贫终身犹未果也见范氏家法爲之媿叹是举也衍文正公累世之遗泽伸先奉议九原之余恨又以绵范氏无穷之休岂不伟哉呜唿文正公奋身孤藐未尝頼宗人毫髪之力旣逹则阖族受觧衣推食之恩天佑范氏三子鼎贵皆以宏才高谊上继父风后人得维持冯借以保其家良器一布衣而决意兴起不惟义宅载新义庄亦复整饰剔蠧省费又爲数世之利用心如此后其兴乎呜唿文正公𥘉立规矩止具给予之目仅设预先支请之禁不数年忠宣公巳虑其废坏故治平奏请圣旨违犯义庄规矩之人许令官司受理又与右丞侍郎自熈寕以至政和随事立规関防益宻今之规约又加宻矣一门同姓爲此义事其难如此况天下之大思所以爲亿万世之计者又可忽乎呜唿衣冠之族不免饥寒者甚衆愿如范氏之宗泒而不可得今坐享饱煗者几人若人人如良器用心更相扶持以永其传则善矣若曰是我所当得者而不思自力甚者反爲蠧于其间则文正诸公实临之其闻于有司曰公元者盖今之族长云三年立秋显谟阁直学士太中大夫提举江州太平兴国宫奉化骤开国男食邑三百户楼钥记并书文正公读书堂记今名溪东书院范文正公读书堂乃湖右常平使者兼澧守料院董侯所建也𥘉文正公少孤且贫从其母归朱氏朱宰澧之安卿公侍母偕来尝读书于老氏之室曰兴国观者寒暑不倦学成而仕爲时名卿邑之士咸知敬慕筑堂祠之旣燬于兵庆元𥘉宪使范公处义复创于观侧因陋就简将頽圯矣侯谓问学精勤立大志于穷约者莫如范公名节不屈成大勲于显用者亦莫如范公学者所宜宗师将徙书堂于近城庻使四邑之士仰其高风而景其遗行乃卜澧之阳惟东食彭山突兀其前诸峰环列左右旁挟两水东西来朝气象轩豁胜景毕露岂地灵显晦自有时耶于是度材尤工分画经始中建一堂旁列两庑设四斋以育士植五间以爲门后创一楼扁曰通经盖取文正公读书十年大通六经之㫖之意立文正公祠于堂之东偏外又辟一门缭以周垣克壮形势栋宇华丽轮奂鼎新实一郡伟观也斯堂之役郡博士郑自得掌籍吴杰直学张辙寔董之以底成绩堂成士未有飬乃括没官之田有数百畒拘而籍之贰车马公壬仲又助金千缗増鬻田爲不朽计侯命友龙记之友龙甞读国史见文正之勲名事业铿鍧宇宙盖不特着见于参预大政之时而实根夲于穷居江湖之日其言先天下之忧而忧后天下之乐而乐此志巳定于素故能入賛万机出破西贼而致我仁祖四十二年之盛治者公之力也噫以文正公之立身行巳视圣贤爲无慊而建功立业又书之青史而不愧盖其穷之飬即逹之施㓜之学即壮之行犹火然泉逹有不容御澧之士其可不知取则哉虽然鸢飞戾天鱼跃于渊气使然也士气消长亦在居民上者有以感发之耳今文正公之遗躅懿范旣爲澧人所敬慕然非侯振扬而尊显之其何以耸人心而激士气俾强于爲善以振文正之絶响乎哉侯之心亦勤矣士登斯堂苟䔍志好学切磋讲贯绍文正之事业以副侯之所期则可以无负不然安坐而食旣饱而嬉不能克志厉行追踪前哲得无媿乎堂建于寳庆丙戌之秋成于是歳之冬费于公帑撙节之余而无毫髪科歛之扰是皆可书故併记之以谂来者侯名与几字叔存番易人明年丁亥上元日承直郎澧州军事推官任友龙记朝奉郎通判澧州军州事赐绯鱼袋罗源书朝请郎大宗正丞兼金部郎官聂洙隷额吴郡建祠奉安郡守潜公讲义咸淳十年平江府太守潜说友以公郷郡建专祠爲邦人式得地于公义庄义宅之傍祠宇数十楹以奉公祀奏请于朝拨田以供春秋二丁祭祀朝廷从其请奉安日潜公讲鲁穆叔荅范宣子不朽之说太上有立德其次有立功其次有立言此谓之不朽春秋鲁穆叔荅范宣子不朽之说也亦尝因不朽之义而遡古人之所自立者乎易曰立天之道曰隂与阳立地之道曰柔与刚立人之道曰仁与义人之所以与天地并而爲三者以其能立于仁义故也天之立不根乎隂阳则聀覆若爲而不息地之立不因乎刚柔则聀载若爲而无疆人之立不夲乎仁义则盛德至善若爲而民不能忘何则德以仁义而立则德爲纯德功以仁义而立则功爲宗功言以仁义而立则言爲格言固未有无所立而能不朽者亦未有外仁义而能卓然有立者是故本诸身证诸庶民建诸天地而不悖者仁义而巳矣富贵利逹不与焉夫子曰君子疾没世而名不称岂教人以好名哉谓其不知所以立而无善之可称耳君子而能立万世不可忘之德业则天下自有万世不能忘之人心夫舜以孝禹以功皐陶以谟皆非有意于立而自尔立者其仁至义尽弗可尚矣后乎夷之清惠之和管仲之一正天下史佚周任之有言亦皆随其所立传于来世彼晋楚之富赵孟之贵非不自视哆然也徃徃于荣华之飘风不踰踵而莾爲逰尘矣曽子曰彼以其富我以吾仁彼以其爵我以吾义夫仁义理也万形皆有弊惟理独不朽宣子乃以世禄爲不朽不知物之至易朽者莫世禄若也故穆叔之对以立德爲上立功次之立言又次之且证之曰臧文仲旣没矣其言立由是观之则德也功也言也苟立其一亦可不朽而况三者俱立有如文正范公者乎公生我朝盛时实种天地间气光明俊伟二三百年后犹使人竦然起敬况当时乎考亭朱子论本朝人物或叹其𥘉或议其小独于公而称其杰出之才夫才而谓之杰出则必有参天地之化関盛衰之运者矣盖公之于仁义如饥渇之于饮食湏臾不置其见于脩身齐家处宗族待闾里居官行事爱民利物浩如也此非富公所谓道大德具者乎我是以知公之德之立皆仁义之所充拓陈宫壶之戒弭朝廷之忧腹中甲兵西贼破胆而天章一䟽实将振起我宋一代之治若使尽见施行则后来者无所用其纷更而国家蒙福莫之与京矣此非韩公所谓大忠伟节者乎我是以知公之功之立皆仁义之所成就公在天圣中遗宰相书无虑万言经济规模大抵略见其后爲牧守爲将帅爲执政平生所爲无岀于此盖言之必可行也雄文大册小篇短章靡不灿然一出于正此非苏子所谓有德有言者乎哉我是以知公之言之立皆仁义之布濩流衍天地付公以不群之资而公能自立其与天地相爲不朽之事而富贵利逹固不足爲公轻重也嗟夫孰不爲德而立德难若存若亡德乌乎立孰不爲功而立功难倐成倐堕功乌乎立孰不爲言而立言难可无可有言乌乎立惟立始能不朽惟不朽始可言立若公则言非徒言而功皆酬其言功非徒功而功皆本于德无他仁义以爲之主也德立则功与言俱立矣是又合穆叔之所谓三者而一之此之谓不朽信乎其爲朽也彼皇皇汲汲于富贵利逹而不知可大可久者之爲何事卒于下同衆人泯灭澌尽者何可胜纪其视公之所立果何如哉凡公宦辙所至皆祠而奉之吴父母国也乃无专祠以慰里人不朽之思说友景行高风久矣滥兹分牧亦且踰朞始克肇新斯堂俨设公像以补此邦之阙典是伇也上而朝廷中而士大夫下而闾巷之耄倪莫不谓宜然则公之所以深服乎人心而莫间于今古者只是就仁义上立脚做了天地间第一等人而巳做好官易做好人难谁谓华高企其齐而敢因穆叔不朽之说试从诸君评之庶相与立乎其大者幕官庐陵刘坦陪讲孟子曰圣人百世之师也伯夷柳下惠是也故闻伯夷之风者顽夫㢘懦夫有立志闻柳下惠之风者薄夫敦鄙夫寛奋乎百世之上百世之下闻者莫不兴起也非圣人而能若是乎而况于亲炙之者乎盖谓公兼此夷淸惠和圣人之德而可爲百世之师也文正范公祠记中奉大夫江南浙西道肃政㢘访使徐琰譔朝列大夫治书侍御史行御史台事李处巽书并篆额至元壬辰予奉命㢘访浙西莅吴中是爲文正范公之鄕尊贤励俗政所当先旣仰慕其余烈奨进其后人仲秋次丁有司以故事告将舎采于公祠予肃然起敬日至当偕僚吏拜祠下与观盛典是日成礼访义庄登歳寒堂家园之碑岿然独存祠正在其左门堂寝室严整合度盖宋郡守潜公说友所建牲牢器币则拨田以给之俾公子孙世守而歳祠焉荐奠仪文皆当时所定乃甲戌建祠旋𬒳兵意有所增广而不遂亦未暇有所记也一日主祠邦瑞踵予门求记且曰祠虽建于前代礼实存于今日有一言而可以母底荒坠者繄我公之灵实永頼之余固辞弗获辞移治钱塘凢再歳徴践言益勤谨按释奠必有合也有国故则否说者谓如唐虞有䕫伯夷周有周公鲁有孔子则各自奠之近世则通祀孔子向微通祀公独非故有之䕫夷乎而石守道庆历之诗固巳指公軰爲蘷卨矣又按郷先生殁而祭于社社稷民以生先师民所以生师法公独不祭于乡乎矧公爲政所去见思庆邓数州之民徃徃生祠画像旣殁后祠于长白于海堰干睢阳干广德于鄱阳公苏人也郡学以建学祠公天平山先垄僧寺旧有祠然稽协古典必专祠于此而后惬于人心夫亦何爲而然耶致君之志动物之诚放诸四海而凖百世而下闻者莫不兴起也是岂区区富贵利逹以衒耀于湏臾者可同言而语哉昔宋人定五代军镇之乱以儒立国儒而见用者何限以公而不得相其君展其忧天下致太平之略彼一时也非可爲之时乎自其入舘阁爲谏官諌则必黜黜而益谏陈善闭邪寕以身蹈不测而不悔非直以言语侍从爲职也故虽当路不容委之边鎻才兼文武适受主知正巳而不求人相与觧仇戮力卒臣夏人以安中土爲所当爲一以自信其屡爲守帅又岂㝷常多议论少事功者哉晚参大政请倣周官六职分任辅相渐复古制开陈未终权倖惎间不得安于朝廷之上虽其国家盛衰由此而分而君子小人迭爲胜负常使人踌躇鍳戒而未已也呜唿尚论其世不知其人可乎或以爲王佐或以爲杰出要其平生则以爲有德者又公光明俊伟之本原欤留心圣贤弘毅力行汉唐人材鲜克进于是矣𥘉公买田以滋大立塾以教其人而子孙类份份焉遭圣朝仁恕恤其科徭祭前古忠烈比有事于公源深流长天佑善人于公盖无爽者昔晁仲约之𣢾贼完城公不肯加诛文忠富公服其絶识蔡确诗狱公之子忠宣公谓责之太重元祐诸贤亦以自悔即其存至公全大体世之研几成务不当如是耶人有古今道有显晦赡相仪形是岂一家一郷所得私者逺惟耇成人宅心知训而予也曽何足以发之至元三十一年正月廿日记义学记前朝奉大夫牟巘譔集贤直学士朝列大夫前江浙等处儒学提举赵孟頫书并篆额古者二十五家爲闾闾左右各设塾乡先生爲之师褒衣博带晨坐闾门教其民之出入田畒者有教有飬诚爲良法自井田废闾左发古制盪除汉以来或爲讲堂爲精舎而飬则未之闻也范文正公尝建义宅置义田义庄以收其宗族又设义学以教教飬咸备意最近古夷攷厥初宋时天下有四书院应天府书院爲首先是郡人戚同文聚徒讲授士不逺千里而至文正公亦依之以学同文爲人质直尚信义宗族贫乏则赒给之䘮则赈䘏之不积财不营居室或勉之輙曰人生以行义爲贵安用是义之一字寔与公意合曁公豋苐立朝爲守爲帅以至大用名位日盛禄赐日厚遂成义庄义学爲其宗族者宅于斯学于斯所耕者义田所由者义路何适不宜嘉遗后人可谓䔍至继继承承亦惟成规是守粤乙亥兵戈俶扰未遑兹事至元丁丑主祭邦瑞提管士贵共议兴学卜地于呉县三让里距祖茔二里所涓日庀工爲屋三十楹祀文正公于其中㑹讲之堂扁曰清白东斋曰知本西斋曰敬身外辟室爲教谕偃息之处庖湢廪廥𬞞茹之圃咸在外爲周垣扁其大门曰义学清溪松竹之间昉闻弦诵声是役也义庄掌计之劳爲多提管又撙节助济浮用増田山仅百畒备师资束脩之礼子弟笔札之费一有以劝大德戍戍朝旨以义庄义学有补世教申饰攸司禁治烦扰常加优䘏无复千吾藩者可肆志于学矣至大戊申提管驰书来霅俾爲之记昔钱公辅尝记义田巘也何敢与斯文窃闻文正公早歳就学应天时夜以继旦冬月惫甚以水沃靣食糜度日人不堪其忧其苦心劳形者如此博通六经尤长于易学者从之叩质乐与往复无微弗究其难疑荅问者又如此用力何啻十倍今人耶咨尔来学书尔佩衿盍亦追思先志俛焉孳孳母以寒暑而爲作辍庻几他日业精行成式克有立得名爲儒以应选用以副二范君惓惓兴学之意其年七月旦日记忠烈庙记前朝奉大夫牟巘譔集贤直学士朝列大夫前行江淛等处儒学提举赵孟頫书中奉大夫淛东道宣慰使都元帅李果篆额文正范公忠烈庙今在姑苏三让里天平山公自睦移守郷郡再省三世松楸不但汉人过家上冢之荣而巳尝即白云菴奉香火洎登政府得追封三世置坟寺始奏改菴爲白云寺祀徐国公唐国公周国公盖庆历时也犹未有忠烈庙之名先是元昊据灵武纳旌节僣位号威胁诸羗肆爲边患朝议举兵攻讨遂以边事付公首用种世衡筑青涧城扼冲要大营屯田听民互市鄜延乃异时西夏贡路但严备不出以示招纳又筑大顺城以捍环庆筑细腰胡卢十二寨以制明珠灭臧二族元昊势渐折乃命公及诸号知兵者分领要害爲持乆计以待其弊巳而昊卒纳欵如公言而公在庙堂以议论不同均佚南阳旣遂谢事矣公外刚内和恩威迭用当时边人相语此小范老子胷中有数万甲兵不比大范老子大范指雍也或又以龙图老子称之其爲人所畏爱如此邠庆诸郡与属羗皆立生祠绘像以事其终也属羗酋数百举哀僧舎哭之如父三日乃去宣和间庆帅宇文虗中以郡人思公不忘祠事甚谨奏赐额忠烈庙他有旧额皆易新牓绍兴失秦陇庆阳庙貌邈在他方始改奉于天平山每歳上巳三司率僚属郡博士率前序偕来致祭庙久頽毁至元乙酉主祭邦瑞提管士贵共议重建取义学余米归之义庄爲土木费司计邦翰宗逊等佐之其年四月旣望新庙成丙戌二月旣望率族奉安前设文正公神像内设三国公神仪庙凡十楹黝垩丹俻极壮丽供具皆完好大德甲辰行省闻于朝禁治烦扰崇奉尤严于是士贵以书抵巘俾记厥成谫焉末学固辞弗获惟昔文正公在朝闻延州危急自请代张存直欲委身不测之地人以爲难巘窃谓未若公上百官图诋宰相爲张禹虽触盛怒坐以越职曽不少沮爲尤难盖不顾其一身之利害祸福故能内肃朝纲外亢方靣谥曰文正庙号忠烈如是之伟也夫士大夫则知尊祖矣尊之者何铭其德善也是宜作爲铭诗刻石列庑下其辞曰南阳诸葛蜀汉再造志决身殱民哭陌道乃庙沔阳成都䕫子号曰忠武西人悲喜相传尙记馘双诛郃于惟文正异世同辙虽老益壮虽死不忘精忠盛烈夏日秋霜昔讨灵武皇威逺加声势震燀摧其角牙忠烈有庙参错西土公像在堂莫予敢侮天平之山白云之泉公归自西庙貌宛然谁实新之伟矣柱石上公之服扬休山立内祀先公爰备庙制维垣启宇光荣三世式济世美忠宣弟昆粤至斯今代有贤孙廼厚义廪廼广义学同志合虑新庙攸作洁我牲醪率我宗党掲䖍妥灵黙通肸蠁公在帝旁玉虬旣驾神逰委迤驭风来下佑我后人俾炽而昌庙祐是保千载奉常有际天人之学斯可以服天下之望有扩宇宙之量斯可以成天下之务有坚金石之操斯可以任天下之重隆然晔然震耀于世者则文正范公其人也夫大圣大贤必矌世而一见天之降材不偶然也唐虞之盛邈矣孔孟之圣而不能得时以行其道三代以来唯伊尹周公之道能施于用下此则子房之于汉祖不屑尽其用孔明之于汉室不克尽其用魏郑公裴晋公之于唐粗见于用而公于宋庆暦皇祐之间虽用之犹未究也然而公之精忠大节正言直气固巳昭三光而彻两仪亘千万年凛然犹生非学际天人量扩宇宙操坚金石者其曷能与于此公讳仲淹字希文范氏世爲苏州人蚤歳读书长白山祠于山之醴泉寺旧矣惟公功业在世名声在人与天壤爲不朽固无待乎祠而存而祠之屡壊屡葺阅历如一日有以验人之慕公之深而其来㳺来歌者慨其风烈有以兴起则是祠也于名教风厉甚大尙论公之平昔俾来者有所法公服勤茹淡䔍行力学坚彊刻砺壁立初载信道不屈守职敢言屡贬屡复謇謇益励绝迹凡近宅心高明穷逹无间始终一致其操其学爲如何书条政务至万余言迨其得位举见于用立朝奏陈皆可垂宪崇化厚俗敦尚风义救荒惠贫所部晏然出帅西师夷夏耸服熟羗来归卒臣元昊及叅大政请明黜陟抑侥倖精贡举择守宰均公田厚农桑脩武备减徭役蠲逋负重命令更䕃补之法严监司之选皆经国逺图尝自诵曰士当先天下之忧而忧后天下之乐而乐其自任以天下之重而力于成天下之务者爲如何公轻财好施尤厚宗族恩例俸赐常均及之置义田宅聚族以给在边恩赉皆以上意分赐诸将坐吕相贬至其再起驩然相约戮力平贼其量爲如何民飨公利以范爲姓公所履历民多立祠中国外夷莫不喜称公之姓字而乐道其善夏师之扰关辅摇动闻其出镇人心遂安夏人谓公腹中自有甲兵数万至有破胆之謡仁宗闻其徃援定川喜曰吾固知范某可用也及登政府一以太平责之降手诏开天章阁赐坐趣条具天下事天下之人视其去留以验治否其所以繋天下之望者又何如哉盖尝论之公生于宋仕于宋而其人品器量风节则伟然三代之臣也宋儒言夲朝人材以公爲第一盖确论之不可易者起巖齐西晚生东瞻长白不逺五舎迳拜祠下愓然兴懐旣件其蹟复系以辞俾歌以祠公其辞曰繄眞材之间岀兮羗两仪之效灵在地则爲山岳兮在天则爲列星膺半千之名世兮必兴运之是丁开一王之盛治兮示四海之仪刑复隆古之泰道兮措羣生于敉宁惟公之生允无愧于是兮固已掲日月而奋雷霆蹟效着于人心兮剧金石之勒铭威于外夷兮忠赤简于大廷不希世以诡随兮唯大猷之是经上方轨于三代兮下垂誉于千龄没面凛乎不亡兮功烈贲乎汗青复元气于太虗兮佐玄造于㝠㝠尚歛福以钖民兮驱疫疠而殄蝗螟睠故山之陈迹兮鉴醴泉之清冷俯岫幌兮欵巖扄息风马兮驻云軿荐松醪之醲郁兮撷野䔩之芳馨仰精爽之来下兮庻肃然之一聆儆鄙顽与贪懦兮将如寤而如醒恍神逰之无方兮眄荒祠而涕零耿英灵之如在兮齐长白之亭亭范公庆州祠堂碑隂记范公之名与其施设天下之人无智愚稚耄皆所以想闻而惧一不得知者垂四十年旣薨则墓铭神道表记公终始尤得其详今龙圗阁直学士汝南周公因庆民之思又爲作祠堂命属僚书其实于庑下然公之惠爱及民之多有不士大夫之闻者文亦不克究日月之光犹或晦焉昔西事初庆以贼羗臣属日久忽于储备一旦重兵宿壄亡所取济凤翔府天兴令持监司符檄来摄州事以刍粮数百万计暴加于民促圗巳功沸若羔鼎至有力不堪弊群窜他邦甚者断吭絶脰死以期免公是时方经略四路请留延安民闻之亟相提挈驰告麾下公即日走符檄放天兴令者还任凢百苛歛一切罢去未几公即受命专本路之师窜者还危者安里巷相保卒如平时之乐及朝廷欲驱边人而战先墨以着军籍独公所部之衆改涅其手非讲习攻闘各听处田壄故上不糜廪食而得其用下不失爲良农此略从三代之法较之他路欢慼斯可计矣先是贼艳狂炽日虞窃増屯士马殆十数倍民坊佛庙皆得而止之公恤其非便乃圜视内外得州之北隅拓城树宇分列营挍工兴之日有畚锸发及枯骸者询之即昔之废壠焉公命索其所余以俸金贾近阜民田聚而塟之䘮具祭品必亲视而后给是歳久旱已而复雨佥谓公之隂德故天报之郡以䖏高艰于井饮旧矣公至乃以地势迹之命匠氏直城之西北凿及甘泉凢百余井人无一金之费日用以足前此戍守多関辅之卒徃徃三数歳不能得其归公谓人久劳则怨且惰将何以固衆心而取完力也自尒更相戍役止一歳爲限推此五事实公始未至与旣至而所爲者虽体有小大盖不独善士所恱若庸夫悍兵皆骨髓其赐迄今无忘公尝出使江淮守七州历四帅爲开封内史以至叅预大政柄率皆除大害兴大利由一方讫四海父荷子戴固缕缕有条目或荐绅先生暨太史氏未能尽其传谅亦然也汝南公方将博采遗烈以尽力祠之意㑹郡进士刘颂件右来献且曰此而不书大惧舌语所传不足以信后世因尔次其说请刻于碑之隂时嘉祐五年五月十一日文林郎试祕书省校书郎权仪州军事判官监环州折博务蹇周辅记内殿承制庆州兵马都监兼在城廵检雷周辅书并题额龙图阁直学士朝散大夫尚书兵部郎中环庆路马歩军都部署经略安抚使兼知庆州军州事及管内劝农使护军永安县开国伯食邑八百户赐紫金鱼袋同沆义渠荔菲彬刋文正书院记吴郡祀范文正公旧矣自公贵显时置义田义学以淑其族之人公殁而子孙世守之不废然而未有专祠也咸淳甲戌郡守潜公说友始请建祠而割田以供祀事公之子孙亦世守之不废然而未有书院也至正丙戌郡守吴公秉彛建议请以书院易祠佥宪赵公承僖按行吴中是其议遂得请于行省行省上之中书中书议以兹事有関世道且不设敎官而以其子孙之居嫡者世主之于事便乃下从其请公八世孙文英适主祠事竱力殚虑改制增扩亦旣宋且逺矣祁时佐领江浙儒学以公事来谒祠下式睹其成衆谓不可以无纪而祁也幸际其㑹宜爲文辞旣不获则取其家传而征之公之生当宋端拱已丑其殁也以皇祐壬辰至潜公爲守时二百二十年天下郡县凡公之所至蒙其泽而闻其风者率爲公立祠而于吴独爲缺典至吴公爲守时又七十年他郡县且有以祠爲书院者矣而于吴尚仍旧规盖呉爲公父母之邦公之父祖坟墓在焉子孙居焉族之人比屋而群处焉所以表异而褒崇之者宜有加于他郡而反若不及者是宜贤郡守之有请也是宜庙堂之上之从之也昔公以正大之学卓冠群贤以忠义之气振厉天下其功之𬒳当时而泽后世者固不可徧举独举其切而近者则公于所在开设学校以敎育多士至吴郡则以巳地建学规制崇广迨公之子恭献公复割曰以成公之志当是时天下郡县未尝皆置学也而学校之徧天下自公始若其察泰山孙氏于贫窭中使得以究其业延安定胡公入太学爲学者师卒之泰山以经术大鸣于时安定之门人才軰出而河南程叔子尤遇赏㧞公之造就人才巳如此其后横渠张子以盛气自负公复折之以儒者名教且授之以中庸卒之関陕之教与伊洛相表里盖自六经晦蚀圣人之道不传爲治者不知所尊尚寥寥以至于公而后开学校隆师儒诱掖劝奨以成就天下之士且以开万世道统之传则公之有功名教夫岂少哉夫以公之有功名教如此则后世之宗而祀之爲学校以广之固宜与夫子之道相爲无穷盖夫子之道与天地爲无穷而公之功则与夫子之道爲无穷也此书院之所以立也虽然祠则改矣书院则旣立矣凡范氏之子弟与夫四方之来者宜何如亦曰诵其诗读其书爲其人之爲而巳公之爲夫人之所能爲也以公爲不可爲而不爲者自弃也爲之而弗力者自画也高山仰止遗貌凛然必有寤寐我公于千百载之上者承务郎江浙等处儒学副提举李祁撰嘉议大夫中书礼部尚书郡人干文传书翰林侍读学士中奉大夫知制诰同修国史泰不华篆额至正十年八月日立