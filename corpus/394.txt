春秋释例提要钦定四库全书经部五春秋释例春秋类提要等谨案春秋释例十五卷晋杜预撰预事迹详晋书本传是书以经之条贯必出于传传之义例总归于凡左传称凡者五十其别四十有九皆周公之垂法史书之旧章仲尼因而修之以成一经之通体诸称书不书先书故书不言不称书曰之类皆所以起新旧发大义谓之变例亦有旧史所不书适合仲尼之意者仲尼即以为义非互相比较则褒贬不明故别集诸例及地名谱第厯数相与为部先列经传数条以包通其余而传所述之凡系焉更以己意申之名曰释例地名本之泰始郡国圗世族谱本之刘向世本与集解一经一纬相为表里晋书称预自平呉后从容无事乃着集解又参考衆家谱第谓之释例又作盟㑹图春秋长厯备成一家之学比老乃成今考土地名篇称孙氏僭号于呉故江表所记特略则其属稿实在平呉以前故所列多两汉三国之郡县与晋时不尽合至盟㑹图长厯则皆书中之一篇非别为一书观预所作集解序可见史所言者未详晋书又称当时论者谓预文义质直世人未之重惟秘书监挚虞赏之考稽含南方草木状称晋武帝赐杜预密香纸万畨写春秋释例及经传集解则当时固重其书史所言者亦未尽确也其书自隋书经籍志而后并着于録均止十五卷惟元呉莱作后序云四十卷岂元时所行之本卷次独分析乎自明以来是书久佚惟永乐大典中尚存三十篇并有唐刘蕡原序其六篇有释例而无经传余亦多有阙文谨随篇掇拾取孔颕逹正义及诸书所引释例之文𥙷之校其讹谬釐为二十七篇仍分十五卷以还其旧呉莱后序亦併附焉按预集解序云释例凡四十部崇文总目云凡五十三例而孔颕逹正义则云释例事同则为部小异则附出孤经不及例者聚于终篇四十部次第从隠即位为首先有其事则先次之世族土地事既非例故退之于终篇之前土地名起于宋卫遇于垂世族谱起于无骇卒无骇卒在遇垂之后故地名在世族前今是书原目不可考故因孔氏所述之大指推而广之取其事之见经先后为序长厯一篇则次之土地名世族谱后以集解序述厯数在地名谱第后也土地名篇释例云据今天下郡国县邑之名山川涂道之实爰及四表皆图而备之然后以春秋诸国邑盟㑹地名附列之名曰古今书春秋盟㑹图别集疏一卷附之释例所画图本依官司空图据㤗始之初郡国为正孙氏初平江表十四郡皆贡图籍荆扬徐三州皆改从今为正不复依用司空图则是书应有图而今已佚又有附盟㑹图疏胪载郡县皆是元魏隋唐建置地名非晋初所有而阳城一条且记唐武后事当是预本书已佚而唐人𥙷辑又土地名所释亦有后人増益之语今仍録原文而各加辨証于下方考预书虽有曲从左氏之失而用心周密后人无以复加其例亦皆参考经文得其体要非公谷二家穿凿月日者比挚虞谓左邱明为本春秋作传而左传遂自孤行释例本为传设而所发明何但左传故亦孤行良非虚美且永乐大典所载犹宋时古本观夫人内女归寕例一篇末云凡若干字经传若干字释例若干字当是校讐精当概可想见如长厯载文公四年十有二月壬寅夫人风氏薨杜云十二月庚午朔无壬寅近刻注疏本并作十有一月按十一月庚子朔三日得壬寅不可谓无壬寅也又襄公六年经文本云十有二月齐侯灭莱而近刻左传本前则曰十有一月齐侯灭莱莱恃谋也后则曰晏弱围棠十一月丙辰而灭之今考长厯十一月丁丑朔是月无丙辰十二月丁未朔十日得丙辰杜预系此日于十二月下不言日月有误可见今本传文两言十一月皆十二月之讹也如此之类可以校订舛讹者不可缕数春秋以左传为根本左传以杜解为门径集解又以是书为羽翼縁是以求笔削之㫖亦可云考古之津梁穷经之渊薮矣干隆四十九年十月恭校上总纂官纪昀陆钖熊孙士毅总校官陆费墀原序原序圣人文乎鲁史志乎周道笔削隠显有权有义一正于周制而已权焉故有讳国恶避世祸矫事以变文也义焉故有例典礼贬僭乱尊王以行法也彰明五始上禀班朔布象之本则公旦礼经列国羣史悉得书之矣详畧一字下救衰俗强臣之渐则仲尼志藴异代鲜克究其极焉有晋大儒杜预皓首春秋深明权义乃谓学者未可与权必先讲义义之通明槩有宗本举一则推万可知计源则衆流毕㑹是以礼经言凡者谓其统之有宗也志在可例者谓其会之有元也厥初寄辞史法假蹟霸政其事着于桓文其道穷于鲁卫且诸侯専而宗周微三家盛而公室削道不克振事得以书由是立经举元后世非以例义求之则莫能一而贯也范甯有言左氏失诬公羊失俗谷梁失短斯皆谓偏执空文而昧乎变例者也夫然释例之作宗本于旧章非元凯独㫁而然也实包括三传同归于圣经之奥欤且曰八公书即位而四公发传虽以不书不称为文其义则一也昭定哀蒐皆不书公言权在三家也襄公在楚每月以不朝告于庙特于正月释之者人理所自新也诸侯虽有九伐之法必禀命于天子可以执不可辄杀也考之数条足以见天厯人谋相与用舍一权一义始终详焉始于平王东迁谓鲁秉周礼尚可兴之乎终于哀公西狩谓叔孙専政鲁其不可为矣呜唿夹谷之后使仲由毁三桓城収其甲兵不克孔子之卫至十一年自卫反鲁圣经修成后二年泰山其頽三桓胜鲁圣人斯文于是乎扫地矣汉兴帝制立贤良文学之士率以春秋治天下晋主中国元凯以春秋为安危故述兹凡例意欲安中国而御四夷释权义以正礼经后儒有以知可例者文也可释者志也善言春秋者不以文害志故志定而后㫁物物得其㫁则例可得焉例可忘焉故序刘蕡序春秋释例卷一钦定四库全书春秋释例卷一晋杜预撰公即位例第一隠元年春王正月传曰不书即位摄也桓元年春王正月公即位庄元年春王正月传曰不称即位文姜出故也闵元年春王正月传曰不书即位乱故也僖元年春王正月传曰不称即位公出故也文元年春王正月公即位宣元年春王正月公即位成元年春王正月公即位襄元年春王正月公即位昭元年春王正月公即位定元年夏六月癸亥公之丧至自干侯戊辰公即位哀元年春王正月公即位右公即位凡八襄二十九年春王正月公在楚传曰春王正月公在楚释不朝正于庙也昭三十年春王正月公在干侯传曰春王正月公在干侯不先书郓与干侯非公且徴过也三十一年春王正月公在干侯传曰春王正月公在干侯言不能外内也三十二年春王正月公在干侯传曰春王正月公在干侯言不能外内又不能用其人也释例曰凡有国有家者必审别嫡庶以明正统君薨之日嗣子之位国已定也尚书顾命即是天子在殡之遗制也推此亦足以凖诸侯之礼矣天子诸侯丧制与士不同国史每备而录其得失嗣子位定于初丧而改元必须踰年者继父之业成父之志不忍有变于中年也遭丧继立者毎新年正月必改元正位百官以序故国史皆书即位于策以表之隠既继室之子于第应立而寻父娶仲子之意委位以让桓天子既已定之诸侯既已正之国人既已君之而隠终有让国授桓之心所以不行即位之礼也隠庄闵僖虽居君位或有故而不修即位之礼或让而不为或痛而不忍或乱而不得礼废事异国史固无所书非行其礼而不书于文也文公成公先君之丧未𦵏而书即位因三正之始明继嗣之正表朝仪以固百姓之心此乃国君明分制之大礼譬周康王麻冕黼裳以行事事毕然后反丧服也虽踰年行即位之礼名通于国内必须既𦵏卒哭乃免丧古之制也癸亥公之丧至自干侯戊辰公即位丧在外踰年而入故因五日改殡之节国史用元年即位之礼因以此年为元年也然则正月之时未有公矣公未即位元必不改而于春夏即称元年者公未即位必未改元未改之日必乘前君之年于时春夏当名此年为昭公三十三年及六月既改之后方以元年纪事及史官定䇿须有一统不可半年从前半年从后虽则年初亦通此歳故入年即称元年也古法既然故汉魏以来虽于秋冬改元史于春夏即以元年冠之是有因于古也襄二十九年经书春王正月公在楚传曰释不朝正凡公之行始则书所如还则书公至今复书在楚者明国之守臣毎月亦以公不朝之故告于庙也毎月必告而特于正月释之者盖歳之正也月之正也日之正也三始之正嘉礼所重人理所以自新故特显所以通他月也公之在外所以阙朝正之礼甚多唯书此一年释此一事者斯礼有常非义例所急故因公逺出踰年存此一事以示法也鲁之羣公以疾不视朔多矣亦因齐事而见亦释不朝正之义也昭公之孙毎正月必书者以孙告庙也昭二十五年始出居郓及干侯累歳居外而仲尼不书于经故传曰不先书郓与干侯非公且徴过也既以非责公之妄且明过谬之可掩故不显书其在外使若在国然也自三十年至于终殁则皆显书所在之地传皆随年而互言其事明罪之在公非复过误也三代封建自上及下䧏杀以两君不亢高臣不极卑强弱相参衆力相须贤愚相厠故虽有昏乱之君必有忠贤之辅我周东迁晋郑是依无知之乱实获小白骊姬之妖重耳以兴天下虽瓦解而不土崩海内虽糜沸而不瓮溢天生季氏以贰鲁侯季氏未有篡夺之恶公虽失志亦无抽筋倒悬之急听用隶竖侥倖之私既不能强又不能弱所以身死于外见贬于春秋也凡新君即位必书元以明年首称王以壹纪统年之四节虽或无事必在于事难时也传各言其所感而已颖氏説以为鲁十二公国史尽书即位仲尼修之乃有所不书若实即位则为隠公无让若实有让则史无縁虚书也又贾氏云不书隠即位所以恶桓之篡然则僖不篡闵闵不篡庄而此三君皆不书即位复以何恶隠公𫝊则以摄为文庄公𫝊则以姜出为文闵公𫝊则以乱为文僖公𫝊则以公出为文此皆是实不假文託义也丘明于四公发𫝊以不书不称起文其义一也刘贾颕又欲为𫝊文生例云恩深不忍则𫝊言不称恩浅可忍则𫝊言不书博据𫝊词殊多不通案杀栾盈则云不言大夫杀良霄则云不称大夫君氏卒则云不曰薨不言𦵏不书姓郑伯克叚则云称郑伯此皆同意而别文之验也𫝊本意在解经非曲文以生例也若当尽错综𫝊辞以生义类则不可通苟説此一两事虽欲槩观终必泯焉㑹盟朝聘例第二隠十年春王二月公㑹齐侯郑伯于中丘𫝊曰春王正月公㑹齐侯郑伯于中丘癸丑盟于邓为师期桓二年春三月公㑹齐候陈侯郑伯于稷以成宋乱𫝊曰㑹于稷以成宋乱为赂故立华氏也十四年春正月公㑹郑伯于曹𫝊曰春㑹于曹曹人致饩礼也僖元年秋八月公㑹齐侯宋公郑伯曹伯邾人于柽𫝊曰盟于荦谋救郑也五年夏公及齐侯宋公陈侯卫侯郑伯许男曹伯㑹王世子于首止𫝊曰㑹于首止㑹王太子郑谋宁周也九年夏公㑹宰周公齐侯宋子卫侯郑伯许男曹伯于葵丘𫝊曰夏㑹于葵丘寻盟且修好礼也二十一年秋宋公楚子陈侯蔡侯郑伯许男曹伯㑹于盂执宋公以伐宋𫝊曰秋诸侯㑹宋公于盂子鱼曰祸其在此乎君欲已甚其何以堪之于是楚执宋公以伐宋文十七年夏六月诸侯㑹于扈𫝊曰晋侯蒐于黄父遂复合诸侯于扈平宋也公不与㑹齐难故也书曰诸侯无功也宣七年冬公㑹晋侯宋公卫侯郑伯曹伯于黒壤𫝊曰晋侯之立也公不朝焉又不使大夫聘晋人止公于㑹盟于黄父公不与盟以赂免故黒壤之盟不书讳之也襄五年秋公㑹晋侯宋公陈侯卫侯郑伯曹伯莒子邾子滕子薛伯齐世子光呉人鄫人于戚𫝊曰九月丙午盟于戚㑹呉且命戍陈也穆叔以属鄫为不利使鄫大夫听命于㑹八年夏季孙宿㑹晋侯郑伯齐人宋人卫人邾人于邢丘𫝊曰五月甲辰㑹于邢丘以命朝聘之数使诸侯之大夫听命季孙宿齐高厚宋向戌卫甯殖邾大夫㑹之郑伯献㨗于㑹故亲听命大夫不书尊诸侯也十四年春王正月季孙宿叔老㑹晋士匄齐人宋人卫人郑公孙虿曹人莒人邾人滕人薛人把人小邾人㑹呉于向𫝊曰春呉告败于晋㑹于向为呉谋楚故也夏𫝊曰于是齐崔杼宋华閲仲江㑹伐秦不书惰也向之会亦如之卫北宫括不书于向书于伐秦摄也十六年春二月公㑹晋侯宋公卫侯郑伯曹伯莒子邾子薛伯把伯小邾子于湨梁𫝊曰晋侯与诸侯晏于温使诸大夫舞曰歌诗必类齐高厚之诗不类荀偃怒且曰诸侯有异志矣使诸大夫盟髙厚髙厚逃归于是叔孙豹晋荀偃宋向戌卫甯殖郑公孙虿小邾之大夫盟曰同讨不庭夏叔老㑹郑伯晋荀偃卫甯殖宋人伐许传曰书曰㑹郑伯为夷故也二十六年夏公㑹晋人郑良霄宋人曹人于澶渊𫝊曰六月公㑹晋赵武宋向戌郑良霄曹人于澶渊以讨卫疆戚田赵武不书尊公也向戌不书后也郑先宋不失所也二十七年夏叔孙豹㑹晋赵武楚屈建蔡公孙归生卫石恶陈孔奂郑良霄许人曹人于宋𫝊曰宋向戌善于赵文子又善于令尹子木欲弭诸侯之兵以为名三十年冬十月晋人齐人宋人卫人郑人曹人莒人邾人滕人薛人把人小邾人㑹于澶渊宋灾故𫝊曰为宋灾故诸侯之大夫㑹以谋归宋财冬十月叔孙豹㑹晋赵武齐公孙虿宋向戌卫北宫佗郑罕虎及小邾之大夫㑹于澶渊既而无归于宋故不书其人君子曰信其不可不慎乎澶渊之㑹卿不书不信也夫诸侯之上卿㑹而不信宠名皆弃不信之不可也如是诗曰文王陟䧏在帝左右信之谓也又曰淑慎尔止无载尔伪不信之谓也书曰某人某人㑹于澶渊宋灾故尤之也不书鲁大夫讳之也定十年夏公㑹齐侯于夹谷𫝊曰公㑹齐侯于祝其实夹谷孔丘相犂弥言于齐侯曰孔丘知礼而无勇若使莱人以兵劫鲁侯必得志焉齐侯从之孔丘以公退齐侯闻之遽辟之将盟齐人加于载书曰齐师出境而不以甲车三百乘从我者有如此盟孔丘使兹无还揖对曰而不反我汶阳之田吾以共命者亦如之齐侯将亨公孔丘谓梁丘据曰齐鲁之故吾子何不闻焉事既成矣而又享之是勤执事也且牺象不出门嘉乐不野合飨而既具是弃礼也若其不具用秕稗也用秕稗君辱弃礼名恶子盍图之夫享所以昭徳也不昭不如其已也乃不果享齐人来归郓讙龟隂之田哀七年夏公㑹呉于鄫𫝊曰夏公㑹呉于鄫呉来徴百牢邾茅夷鸿以束帛乘韦自请救于呉曰若夏盟于鄫衍秋而尽背之十二年夏公㑹呉于槖臯𫝊曰㑹呉于槖臯呉使太宰嚭请寻盟公不欲使子贡对乃不寻盟秋公㑹卫侯宋皇瑗于郧𫝊曰秋卫侯㑹呉于郧公及卫侯宋皇瑗盟而卒辞呉盟十三年夏公㑹晋侯及呉子于黄池𫝊曰夏公㑹单平公晋定公呉夫差于黄池秋七月辛丑盟吴晋争先乃先晋人释例曰𫝊曰朝以正班爵之义率长幼之序㑹以训上下之则制财用之节明王之制使诸侯嵗聘以志业间朝以讲礼再朝而㑹以示威再㑹而盟以显昭明古之制也春秋之世文襄之伯其务不烦更制三年而聘五年而朝有事而㑹不协而盟足以昭礼命事谋阙而已虽备此制迫于事难君臣交驰相继于时或以拜朝或以殷聘初聘报聘来谓使而来见疏数之节无复常制皆书有礼者亦时之所冝也将求于人必先下之故公孙夏谢晋不敏君子称善事大国也称朝者两君相见揖让于两楹之间聘者使问于邻国必皆使卿尊君命也㑹者讲礼示威遇者草次相见二国君各简其礼若道路相逢遇也盟者杀牲载书大国制其言小国尸其事珠槃玉敦以承流血而同㰱地主致饩侯伯致礼于其国都则主人与于盟可知故称客而不复称主盟于齐盟于宋是也天子畿内封爵各无明据礼记又是后儒所集亦不正与春秋同今案春秋以考之居三公六卿之位者皆以伯爵子爵居位而别食采邑经自因氏以为文其称公者皆三公非五等之公也称伯称子皆爵称也通经传既无称侯又无称男者天子之制本不以此爵赐畿内也毛凡之等始以列国入为公卿世事天朝而本封絶灭者若灭虢鄫之等或畿内诸侯据其本封兼仕王朝者也王之公卿皆书爵祭伯凡伯是也大夫称字南季荣叔是也元士中士称名刘夏石尚是也下士称人公㑹王人于洮是也其或称祭公举官而言也单伯或称子时王䧏爵也附庸称名郳犁来是也鲁之叔孙父兄再命而书于经晋之司空亚旅一命而经不书推此知诸侯之卿大夫再命以上皆书于经自一命已下大夫及士经皆称人名字不得见也王之世子不名诸侯之世子则名㑹王世子于首止曹世子射姑来朝是也附庸世子称人邾人牟人葛人来朝是也此皆典策之正文也至于夫子治春秋则因事以示臧否王官之宰当以才授位而渠伯纠摄父之职出聘列国故去字称名盖姓渠名伯纠也仍叔之子王以恩使故称父以讥幼弱嘉陈之好故不名其卿贱谷伯邓侯故以名系爵贬把伯贵仪父诸此谓夫子之变例也名重于字故君父之前自名朋友之接自字是以春秋之义贬责书其名斥所重也襃厚显其字避所讳也𫝊灭入例卫侯燬灭邢同姓故名又云谷伯绥邓侯吾离来朝名贱之也又云不书蔡许之君乘楚车故也谓之失位此皆贬诸侯之例例不称人也诸侯在事𫝊有明文而经称人者凡有十二条丘明不示其义而诸儒皆据案生意原无所出贬诸侯而绌爵称人是为君臣同文非正等差之谓也又澶渊大夫之㑹𫝊曰不书其人案经皆去名称人至诸侯亲城縁陵𫝊亦曰不书其人而经总称诸侯此大夫及诸侯经𫝊所以为别也通校春秋自宣公五年以下百数十年诸侯之咎甚多而皆无贬称人者益明此等当时告命记注之异非仲尼所以为例故也楚之君臣最多混错旧説亦随文强生善恶之状混渎无已其不能得辞则皆言恶蛮夷得志然当齐桓之盛而经以屈完敌之若此必有襃贬非抑楚也此乃楚之初兴未闲周之典礼告命之书自生同异犹秦之僻陋不与中国准故春秋亦未以存例也楚之熊绎始封于楚僻在荆山筚路蓝缕以处草莽及武王熊逹始居江汉之间然犹未能自同于列国故经称荆败蔡师荆人来聘楚人使宜申来献㨗从其所居之称而总其君臣至于鲁僖始称楚人而班次在于蔡下僖二十一年当楚成王之世能遂其业同公侯㑹于盂楚之君爵始与中国列然其臣名氏犹多差错至鲁成二年楚公子婴齐始乃具列传曰卿不书匮盟也兼为楚臣示例也自此以上春秋未以入例自此以下襃贬之义可得而详呉晚通上国故其君臣朝㑹不同于例亦随楚之初始也庄三十二年庆父既杀子般国人不与惧而适齐时鲁无君其行无辞盖假赴告之礼而出也云介葛卢东夷之国也实以朝来故传书其朝不能备仪故经但称来也郄犨文子交盟㑹鲁晋之君其意一也故唯书来盟举重者也周礼诸侯之适子誓于天子则下其君礼一等未誓则以皮帛继子男此谓公诸伯子男之世子出㑹朝聘之仪也誓者告于天子正以为世子受天子报命者也未誓谓在国正之而未告天子者也曹之世子未誓而来故賔之以上卿谓比于诸侯之上卿也继子男之末命数相准故也齐世子光光之立也闻于诸侯则亦是未誓天子之文于次亦当賔之以上卿继子男之末晋侯嘉其先至故特进之令在滕薛之上此谓霸主临时之宜非常例也鄫之国君既正属役于鲁则䧏比附庸不得复在诸侯本例故世子从豹如晋经不书及𫝊曰比诸鲁大夫也胥命于蒲本无嫌隙申约言以相继故𫝊曰不盟也郑人来渝平公及齐侯平莒及郯之属皆弃恶从好盟要以成信不㰱血也而宋人及楚平暨齐平时实盟而书平者从赴辞也昭六年冬齐侯伐北燕七年春而平冬春相接其间无异事省文故不重言燕犹桓五年冬州公如曹六年春因曰实来也𫝊以其不分明故超见齐燕平之月以正之也盟于邓盟于荦盟于戚公既在㑹而不书其盟者以理推之㑹在盟前知非后盟也盖公还告㑹而不告盟也诸侯畏晋而窃与楚盟故书盟而贬其卿此所以成晋为盟主也呉之强大始于㑹鄫终于黄池凡三㑹三伐三盟唯书㑹伐而不书盟者呉以盟主自居而行其夷礼礼仪不典则神明不蠲非所以结信义昭明徳故不录其盟不与其成为盟主也既不与呉之为盟主则宋鲁卫三国私盟可许故无贬文也稷之㑹经称成宋乱成犹平也桓公受赂立华氏贪纵之甚也恶其指斥故逺言始与三国为㑹之本意也璧假易田而谓之假皆所以讳国恶也公子结媵陈人之妇于鄄遂及齐侯宋公盟经备其事而传无释文公羊糓梁盖以为从鲁女媵陈国之妇于鄄闻齐宋有乱遂权事之宜以成二君之好一人而二事得失先见于当时故但遂之而已也襄仲既受命聘周未发又兼受命聘晋故传云将聘于周遂初适晋也入自春秋九十余歳鲁大夫于是始聘晋国故云初聘也齐仲孙之来发于省鲁之难故不言聘不称其名故曰嘉之高子盟不称使得遂之宜亦其义也祭叔来聘𫝊无明文糓梁以为祭叔为祭公来聘天子内臣不得外交故不言使不与其得外聘也鲁受其聘行其礼故书聘也盟者假神明以要不信故载辞或称同以服异为言也未有臣而盟君臣而盟君是子可盟父故春秋王世子以下㑹诸侯者皆同㑹而不同盟洮之盟王室有子带之难襄王惧不得立告难于齐遣王人与诸侯盟故传释之曰谋王室以明王室勑其来盟非诸侯所敢与也践土之盟王子虎临㑹诸侯而不同㰱故经唯列诸侯而传具载其实此实圣贤之埀意以为将来之永法也一年之间诸侯辑睦翼戴天子而翟泉之盟子虎在列君子以为非天子之命亏上下常节故不存鲁侯而人子虎以示笃戒也诸在盟者经皆夺其宠名传既见所加罪又重明不㑹公侯之法明兼有二阙也鸡泽之㑹单子与盟亦王所命也大国之卿当小国之君是以得㑹伯子男也传称叔老㑹郑伯为夷故此其义也卫叔武称子见丧称例㑹以训上下之则盟以申旧要之言虽一时之事所用礼殊在㑹列衆国之名则在盟总曰诸侯因事约文臯鼬之盟鲁侯重见㑹盟异处也若夫㑹盟名列未彰总曰诸侯者或㑹而无功或功不及其事也不书其㑹后者通谓君臣相㑹不及㑹所故总书其国而不见地所以避不敏也若战阵之事则皆列诸侯唯不书战地处父为晋正卿动不以礼而亲与公盟故贬其族族去则非卿故以微人常称为耦也以直厌不直而随比称人则所罪之名不彰故特书处父也君于守臣受命不受辞出疆有可以利社稷者専之可也故襄仲始盟赵盾遂㑹盟伊洛之戎四日之间经再书公子不可以遂事常辞显之也古之盟㑹必备礼仪示等威明贵贱各以成礼为节节制兼备则名位不愆华孙居扰攘之世而能率由古典所以敬事而自重也使自重而事敬则鲁尊而礼笃故贵之也至于宴㑹追称先人之罪为己谦辞谦以失辞故传云鲁人以为敏明君子之所不与也宋伐陈之贰而受楚之讨可谓守清丘盟信也诸侯背宋不救故传云不实其言华椒奉君命以结信当徴言以成利者也而承羣伪之言以误其国故宋可为守信而华椒亦受虚谬之贬也袁侨后至礼不敌诸侯故以大夫盟大夫礼之正也溴梁之盟总称大夫文异于鸡泽者记事者异非𫝊例也邢丘之㑹晋悼霸功就徳立刑行其务不烦诸侯故别遣鲁公而约以大夫听命是时郑伯献㨗而亲于㑹则诸侯大夫虽在列不为敌公侯公侯之名无所加尊故春秋特贬四国大夫所以尊崇晋徳明示来世尊晋侯者明罪在大夫犹尊秦谓之崇徳也蜀之盟蔡侯许君之参㑹故婴齐无讥澶渊之㑹赵武向戌良霄以大夫而㑹鲁公违古礼之制其罪一也戌加后㑹之尤霄有不失所之进文不得并言卿不书罪之故特言尊公则非三人之所敌三人之罪既正而二人独以他义别序也季氏専鲁禄之去公室三世矣制命出于私门非国所知也叔孙豹鲁之贤臣欲匡难以矫时故季孙惮之不敢以己意假公命以敦叔孙释己而依顺也邾滕之班不列于㑹豹不登朝固请受命而行临㑹邾滕䧏次事非机危既不驰请又不辞㑹而师意改命失命之甚君饱食于深宫今一出命㳟命之使所宜崇长虽有小失遂而申之国内固知我君之命不可以违则季氏有惧而义士生心君子以谓豹不倚顺以显弱命之君而辨小是以自从故以违命贬之也蔡许之君附乘于楚谓之失位诸侯之卿在于盟誓一言之违宠名皆丧此则仲尼之微意而明将来之刑罚也卫北宫括惰于㑹向摄于伐秦一年之中兴废随事过而能改不逺复无祗悔之义也凡此三百七十余条刘贾许君曲为辞义来盟细碎既非经传本体又诸无传者或有直辞不须传文絶落而诸儒皆妄为生义趋于不穷今诸经无传非直辞者皆从阙文也夹谷之㑹齐侯劫公孔丘以义叱之以兵威之将盟又使兹无还责侵田距齐之享屈强国正典仪此圣人之大司也徒以二君虽㑹而兵刃相要二国微臣共终盟事故贱而不书非所讳也旧説以同于黒壤之辱为负仲尼也遇者仓卒简仪若道路相逢遇者耳于礼诸侯冬见天子曰遇刘氏因此名以説春秋自上与传违案礼春曰朝夏曰宗秋曰觐冬曰遇此四时之名今春秋不皆同又于礼冬见天子当是百官备物之时而云遇礼简易经书季姬鄫子遇于防此妇唿夫共朝岂用见天子之礼于理皆违战败例第三释例曰长勺之役虽俱陈而鼓音不齐檇李之役越人患呉之整以死士乱呉虽皆已陈犹以独克为文者举其权诈也鲁败宋莒再发未陈之例者嫌君臣有异也桓十三年战不书所所者期战所在之地也公㑹战而后其期犹及诸侯共其成败故备书诸国而不书地成十六年传曰战之日齐国佐至于师此其类也然则诸战书日者日即从月计此经当云二月己巳公㑹纪侯郑伯今退己巳于郑伯之下者春秋之例公之出㑹例多以月要盟战败例多以日故己巳之文在公㑹纪侯郑伯之下十二年十二月及郑师伐宋丁未战于宋亦其类也令狐之役晋人潜师夜起而书战者晋讳背其前意而夜薄秦师以战告也河曲之战秦晋交绥长岸之战呉楚两败交绥并退军士未憗呉楚俱病莫肯以告故皆书战而不书败也邲之战上军先陈林父乃败故书战又书败也楚之囊瓦贪佩马以致讨称人罪贱之也鄢陵之战楚师徒未大崩楚子伤目而退故指事而言也言楚子身败非师败也故言楚子败绩僖十五年晋侯戎马还泞而止为秦所获师不大崩故不言败也若太叔叚之比才力足以服衆威权足以自固进不成为外寇强敌退复狡壮有二君之难而实非二君克而胜之则不言彼败绩但书所克之名覆者谓威力兼备若罗网之所掩覆一军皆所禽制故以取为文専制之辞也母弟例第四隠元年夏五月郑伯克叚于鄢传曰公子吕曰国不堪贰公曰无庸将自及太叔完聚缮甲兵具卒乘将袭郑夫人将启之公闻其期曰可矣命子封帅车二百乘以伐京京叛太叔叚叚入于鄢公伐诸鄢五月辛丑太叔出奔共书曰郑伯克叚于鄢叚不弟故不言弟如二君故曰克称郑伯讥失教也谓之郑志不言出奔难之也七年夏齐侯使其弟年来聘传曰齐侯使夷仲年来聘结艾之盟也桓三年冬齐侯使其弟年来聘传曰冬齐仲年来聘致夫人也十四年夏五郑伯使其弟语来盟传曰夏郑子人来寻盟且修曹之㑹宣十七年冬十一月壬午公弟叔肸卒传曰冬公弟叔肸卒公母弟也𫝊例曰凡太子之母弟公在曰公子不在曰弟凡称弟皆母弟也成十年春卫侯之弟黒背帅师侵郑传曰卫子叔黒背侵郑晋命也襄二十年秋陈侯之弟黄出奔楚传曰陈庆虎庆寅畏公子黄之偪愬诸楚曰与蔡司马同谋楚人以为讨书曰陈侯之弟黄出奔楚言非其罪也二十三年夏陈侯之弟黄自楚归于陈传曰楚人纳公子黄二十七年夏卫侯之弟鱄出奔晋传曰杀甯喜子鲜曰逐我者出纳我者死赏罚无章遂出奔晋公使止之不可及河又使止之止使者而盟于河託于木门不向卫国而坐三十年夏五月天王杀其弟佞夫传曰儋括欲立王子佞夫佞夫弗知戊子儋括围蒍逐成愆成愆奔平畤五月癸巳尹言多刘毅单蔑甘过巩成杀佞夫括瑕廖奔晋书曰天王杀其弟佞夫罪在王也昭元年夏秦伯之弟鍼出奔晋传曰秦后子有宠于桓如二君于景其母曰弗去惧选癸夘鍼适晋其车千乘书曰秦伯之弟鍼出奔晋罪秦伯也八年春陈侯之弟招杀陈世子偃师传曰哀公有废疾三月甲申公子招公子过杀悼太子偃师而立公子留书曰陈侯之弟招杀陈世子偃师罪在招也定十年冬宋公之弟辰暨仲佗石彄出奔陈传曰宋公子地嬖蘧富猎地出奔陈公弗止辰为之请不听辰曰是我迋吾兄也吾以国人出君谁与处冬母弟辰暨仲佗石彄出奔陈十一年春宋公之弟辰及仲佗石彄公子地自陈入于萧以叛传曰春宋公母弟辰暨仲佗石彄公子地入于萧以叛秋乐大心从之大为宋患宠向魋故也十四年秋宋公之弟辰自萧来奔释例曰母弟之宠异于衆弟盖缘自然之情以飬母氏之志公在虽俱称公子其兄为君则特称弟殊而异之亲而睦之既异隆友于之恩亦以将为人弟之敬成相亲之益也通庶子为君故不言夫人之子而曰母弟母弟之见于经者二十而传之所发者六条而已凡称弟皆母弟此䇿书之通例也庶弟不得称弟而母弟得称公子故传之所发随释而称诸称弟者亲不言母皆必称弟也秦伯之弟鍼适晋女叔齐曰秦公子必归此公子亦国之常言得两通之证也仲尼因母弟之例据例以兴义郑伯懐害弟之心天王纵羣臣而杀弟夫子故探书其志而显称二兄以首恶佞夫称弟不闻反谋也郑叚去弟身为谋首也然则兄害弟者则称弟以彰兄罪弟又害兄则去弟以罪弟身也推此以观其余秦伯之弟鍼陈侯之弟黄卫侯之弟鱄出奔皆是兄害其弟者也秦伯有千乘之国而不能容其母弟传曰罪秦伯也归罪秦伯见鍼罪轻也陈侯不能制御羣臣使逐其弟传曰言非其罪也非黄之罪则罪在陈侯此互举之文也至于陈招杀兄之子宋辰率羣卿以背宗国披大邑以成叛逆然不推刃于其兄故以首恶称弟称名从两下相杀也统论其义兄弟二人交相杀害各有曲直存弟则示兄曲也郑伯既云失教若于例存弟则嫌善叚也故特去弟而两见其义也若夫朝聘盟㑹嘉好之事此乃兄弟之笃睦非义例之所兴故仍因旧史之䇿或称弟或称公子践土之盟叔武不称弟此其义也莒挐非卿非卿则不应书今嘉获故特书之特书犹不称弟明诸书弟者皆卿也经书公子庆父伐于余丘而公羊以为庄公母弟计其年歳既未能统军又无晋悼王孙满幼知之文此盖公羊之妄而先儒曽不觉悟取以为左氏义今推案传之上下羽父之弑隠公皆䛦谋于桓公然则桓公已成人也传云生桓公而惠公薨指明仲子唯有此男非谓生在薨年也桓公已成人而弑隠公公即位乃娶于齐自应有长庶故氏曰孟氏此明证也公疾问嗣于叔牙叔牙称庆父材疑是同母弟也𫝊称季友文姜之爱子与公同生故以死奉般情义相推考之左氏有若符契也今先儒説母弟善恶襃贬既多相错渉又云称弟皆谓公子不为大夫者得以君为尊案𫝊莒挐非卿乃法所不书书而不言弟非得以君为尊也凡聘享嘉好之事于是使卿故夷仲年来聘等皆以卿称弟而行此例所谓凡称弟皆母弟左氏传明文而自违之颕氏又曰臣无境外之交故去弟以贬季友子招乐忧故去弟以惩过郑叚去弟唯以名通故谓之贬今此二人皆书公子公子者名号之羙称又非所贬也弔赠𦵏例第五隠元年秋七月天王使宰咺来归惠公仲子之赗传曰天王使宰咺来归惠公仲子之赗缓且子氏未薨故名天子七月而𦵏同轨毕至诸侯五月同盟至大夫三月同位至士踰月外姻至赠死不及尸弔生不及哀预凶事非礼也三年秋武氏子来求传曰武氏子来求王未𦵏也五年夏四月𦵏卫桓公传曰𦵏卫桓公卫乱是以缓桓十七年秋八月癸巳𦵏蔡桓侯庄三年夏五月𦵏桓王传曰夏五月𦵏桓王缓也闵元年夏六月辛酉𦵏我君庄公传曰夏六月𦵏庄公乱故是以缓文五年春王正月王使荣叔归含且赗三月王使召伯来㑹𦵏传曰王使荣叔来含且赗召昭公来㑹𦵏礼也六年冬十月公子遂如晋𦵏晋襄公传曰襄仲如晋𦵏襄公八年冬十月公孙敖如京师传曰穆伯如周弔丧九年春毛伯来求金传曰毛伯卫来求金非礼也不书王命未𦵏也冬秦人来归僖公成风之禭传曰秦人来归僖公成风之襚礼也诸侯相弔贺也虽不当事苟有礼焉书也以无忘旧好宣十年夏四月公如齐传曰公如齐奔丧成十年秋七月公如晋传曰秋公如晋晋人止公使送𦵏冬𦵏晋景公公送𦵏诸侯莫在鲁人辱之故不书讳之也十八年冬十有二月丁未𦵏我君成公传曰𦵏我君成公书顺也襄三十年冬十月𦵏蔡景公昭六年春王正月𦵏秦景公传曰大夫如秦𦵏景公礼也十三年冬十月𦵏蔡灵公传曰𦵏蔡灵公礼也定十五年秋九月丁巳𦵏我君定公雨不克𦵏戊午日下昃乃克𦵏传曰𦵏定公雨不克襄事礼也右内外𦵏一百有二弔赠㑹𦵏求拜𦵏二十六错综其十八以包通之释例曰天子七月而𦵏同轨毕至诸侯五月同盟至大夫三月同位至士踰月外姻至各以赴弔逺近为差等所以通意叙事周典四方诸侯各自以其方㑹盟虞书肆觐东后地如岱礼皆不施于异方逺盟故诸侯必以五月为㫁夫哀死送终臣子之所尽礼是以未及期而𦵏谓之不懐过期而不𦵏谓之缓慢以示讥也春秋从实而书以示是非卫桓公十四月而𦵏𫝊称乱是以缓不以责卫臣子之辞也周室虽乱桓王七年乃𦵏亦由怠慢故𫝊称缓以示讥召伯来㑹𦵏𫝊谓之得礼宰咺归赗但讥其缓此天子使接诸侯之礼先王之制诸侯之丧士弔大夫送𦵏及其失也礼过于重文襄之伯因而抑之诸侯之丧大夫弔卿共𦵏事夫人之丧士弔大夫送𦵏犹过古制故公子遂如晋𦵏晋襄公𫝊不言礼𦵏秦景公传曰大夫如秦𦵏景公特称礼也一以示古制二以示书他国之𦵏必须鲁㑹三以示奉使非卿则不得书于经此皆邱明之微文也万国之数至衆封疆之守至重故天子之丧诸侯不得越境而奔修服于其国卿供弔送之礼讫𦵏卒哭而除丧文八年襄王崩鲁侯无故而穆伯如周弔叔孙得臣㑹𦵏此天子崩诸侯遣卿供弔𦵏之经传𦵏赠之币车马曰赗货财曰衣服曰襚珠玉曰含然而总谓之赠故传曰赠死不及尸秦之于鲁本非方岳同盟鲁薨不赴秦秦不赗鲁自是其常也僖穆二公虽有同盟之义二君已卒则二子亦非得用同盟之礼也今秦康公逺慕诸华欲通敬于鲁无以为辞因狄泉有盟追赠僖公并及成风假弔礼而行故曰礼也送死不及尸故谓不当其事书者书之于策垂之子孙以示过厚之好也鲁君薨𦵏多不顺制唯成公薨于路寝五月而𦵏国家安静世嫡承嗣故传见庄之缓举成书顺以包之也诸侯之𦵏书经者甚多至于𦵏蔡灵公𫝊独云得礼以明存亡继絶灭絶虽乆义不得废也送终之式必有定期以雨后期既非怠慢礼成于备故𫝊称礼以明之毛伯求金亦但称非礼武氏子来但言未𦵏所以示人君既𦵏讫乃得行成君之制宜非仲尼所改之例故𫝊礼以居之因成文以示义也凡崩薨卒者见经一百五十不书𦵏者四十八或鲁慢而不往或乱而不𦵏或讳而见隠或丧而不成直言时事之详畧无较例也呉楚之𦵏僭而不典故絶而不书以惩求名之伪也周礼太史氏掌丧事考其徳行而赐之谥及周之衰天子不能帅礼则臣子亦自奉谥皆因𦵏而成其礼故𦵏乃称谥自卒而外赴者皆正爵而称名慎始考终不敢违大典也书𦵏者皆从主人私称客主之敬各有夲末谦敬各得其所而后二国之礼制成也贾颕云君弑不书𦵏贼不讨也案蔡世子般弑其君国人不讨而书𦵏宋长万弑君国人醢之而不书𦵏此违经𫝊者也薨𦵏蔡桓侯独不称公刘贾许曰桓卒而季归无臣子之辞也蔡侯无子以弟承位羣臣无废主社稷不乏祀故𫝊称蔡人嘉之非所贬也把伯称子𫝊为三发蔡侯有贬𫝊亦宜説史书谬误疑在阙文也凡公所出朝聘奔丧𦵏皆止书如不言其事此春秋之常宣十年公如齐刘贾许曰不书奔丧讳过也于聘例既不宜独生此义又讳过之意欲依成十年公如晋所讳在于不书晋侯𦵏亦复不同也大夫卒例第六隠元年冬十有二月公子益师卒传曰衆父卒公不与小歛故不书日五年冬十有二月辛巳公子彄卒传曰冬十有二月辛巳臧僖伯卒公曰叔父有憾于寡人寡人弗敢忘𦵏之加一等文十四年秋九月甲申公孙敖卒于齐传曰穆伯请重赂以求复惠叔以为请许之将来九月卒于齐告丧请𦵏不许十五年夏齐人归公孙敖之丧传曰齐人或为孟氏谋曰鲁尔亲也饰棺寘诸堂阜鲁必取之从之卞人以告惠叔犹毁以为请立于朝以待命许之取而殡之齐人送之书曰齐人归公孙敖之丧为孟氏且国故也𦵏视共仲宣八年夏六月公子遂如齐至黄乃复辛巳有事于太庙仲遂卒于垂王午犹绎万入去籥传曰有事于太庙襄仲卒而绎非礼也襄五年冬十有二月辛未季孙行父卒传曰季文子卒大夫入歛公在位宰尤家噐为葬备昭十五年春二月癸酉有事于武宫籥入叔弓卒去乐卒事传曰禘叔弓涖事籥入而卒去乐卒事礼也定五年夏六月丙申季孙意如卒传曰季平子行东野还未至丙申卒于房右大夫卒三十一错综其七以包通之释例曰君之卿佐是谓股肱股肱或亏何痛如之疾则亲问焉死则亲其小歛大歛慎终归厚之义也故仲尼修春秋卿佐之丧公不与小歛大歛则不书日示薄厚戒将来也即亲新死小歛为文则但临大歛及不临其丧亦同不书日也公子彄季文子经皆书日𫝊又因事以见恩厚此皆丘明所以申寻二例互相起发之意也公孙敖纵情弃命既已絶位非大夫也而备书于经者惠叔毁请于朝感子以赦父敦公族之恩崇仁孝之教故传曰为孟氏且国故也仲遂叔弓皆遇祭事而卒得失之义存于所书之辞各如其事故𫝊得直言举礼以正之也𫝊称朝聘而终以尸将事又有朝聘而已遭丧之礼今仲遂至黄而复道死于垂明不以尸将事也垂实齐地故书之鲁大夫卒其境内则不书地𫝊称季平子行东野卒于房是也其或公疾在外大夫不卒于国而犹存其日者君子不责人以所不得备非不欲临也其生见经𫝊死而不书卒者皆不得以卿礼终也凡日月者所以纪逺近明先后盖记事之常録各随事而存其日月不有阙也国史集而书于策则简其精麤合其同异率意以约文案春秋朝聘侵伐执杀大夫土功之属或时或月皆不书日要盟战败崩薨卒𦵏之属亦不皆同然已颇多书日自文公已上书日者二百四十九宣公已下亦俱六公书日者四百三十二计年数略同而日数加倍此则久逺遗落不与近同也承他国之告既有详略且鲁国故典亦又参差去其日月则或害事之先后备其日月则古史有所不载故春秋皆不以日月为例唯卿佐之丧独託日以见例者事之得失既未足襃贬人君然亦非死者之罪无辞可以寄文而人臣轻贱死日可略故特假日以见义日食传曰不书朔与日官失之也甲乙者厯之纪也晦朔者日月之㑹也日食不可以不存晦朔晦朔须甲乙而可推故日食必以书朔日为例于大夫之卒唯以不存甲乙为义丘明之𫝊月无徴文日之为例者二事而已其余详略皆无义例也而诸儒溺于公羊谷梁之説横为左氏造日月襃贬之例经传久逺本有其异义者犹尚难通况以他书驱合左氏引二条之例以施诸日无例之月妄以生义此所以乖误而谬戾也僖三十三年冬十二月公至自齐乙巳公薨于小寝陨霜不杀草李梅实晋人陈人郑人伐许凡四事皆当共系十二月贾氏唯以二事系月云月者为公薨不忧陨霜李梅实也然则假设不忧即不得书月不得书月则无縁知霜不杀草之月又告至伐许在何月为可去此乱註记诡惑后世也温之㑹有日而无月贾氏云欲上月则嫌异㑹欲下月则嫌异月故但书日即如贾氏例本自可书月而悬属下事奚独于有日而无月者十四处未闻所解説此一事而复自违邾文公卒公使弔焉不敬因云弔有阙故不书日把伯益姑卒经亦不书日而传曰弔如同盟礼也复不申解公孙敖出奔贾氏曰日者以罪废命大讨也公子庆父弑君出奔应在大讨而经不书日何以又不説盟之见经百有三事其五十三不书日五十书日贾氏许氏曰盟载详者日月备易者日月略详易之别殊无其证清邱之盟恤病讨贰也湨梁之盟同讨不庭辞无详易而湨梁书日清邱不书日此比甚多皆散他例略因此论举数事焉先世通儒而乖妄若此者由于左氏与公羊谷梁阙阙者谓左氏不传春秋世无盟主听㫁可惑假取二传以救当时之事然亦后进君子所当悟思也春秋释例卷一春秋释例卷二钦定四库全书春秋释例卷二晋杜预撰灭取入例第七庄十年冬十月齐师灭谭谭子奔莒传曰齐侯之出也过谭谭不礼焉及其入也诸侯皆贺谭又不至冬齐师灭谭谭无礼也谭子奔莒同盟故也闵二年冬十二月狄入卫传曰冬十二月狄人伐卫卫懿公及狄人战于荧泽卫师败绩遂灭卫卫侯不去其旗是以甚败狄入卫僖十年春王正月狄灭温温子奔卫传曰春狄灭温苏子无信也苏子叛王即狄又不能于狄狄人伐之王不救故灭苏子奔卫十二年夏楚人灭黄传曰黄人恃诸侯之睦于齐也不共楚职曰自郢及我九百里焉能害我夏楚灭黄十九年冬梁亡传曰梁亡不书其主自取之也初梁伯好土功亟城而弗处民罢而弗堪则曰某冦将至乃沟公宫曰秦将袭我民惧而溃秦遂取梁二十二年春公伐邾取须句二十一年传曰邾人灭须句须句子来因成风也成风为之言于公曰崇明祀保小寡周礼也蛮夷滑夏周祸也若反须句是崇皥济而修祀纾祸也二十二年传曰春伐邾取须句而反其君焉礼也二十五年春王正月丙午卫侯燬灭邢传曰正月丙午卫侯燬灭邢同姓也故名二十六年秋楚人灭䕫以䕫子归传曰䕫子不祀祝融与鬻熊楚人让之对曰我先王熊挚有疾鬼神弗赦而自窜于䕫吾是以失楚又何祀焉秋楚成得臣鬭宜申帅师灭䕫以䕫子归文五年秋楚人灭六传曰六人叛楚即东夷楚成大心仲归帅师灭六臧文仲闻六与蓼灭曰臯陶庭坚不祀忽诸徳之不建民之无援哀哉七年春公伐邾三月甲戌取须句传曰春公伐邾间晋难也三月甲戌取须句寘文公子焉非礼也十五年夏六月晋郄缺帅师伐蔡戊申入蔡传曰新城之盟蔡人不与晋郄缺以上军下军伐蔡曰君弱不可以怠戊申入蔡以城下之盟而还传例曰凡胜国曰灭之获大城焉曰入之宣九年秋取根牟传曰秋取根牟言易也十五年夏六月癸夘晋师灭赤狄潞氏以潞子婴皃归传曰潞子婴儿之夫人晋景公之姊也鄷舒为政而杀之又伤潞子之目晋侯将伐之六月癸夘晋荀林父败赤狄于曲梁辛亥灭潞十六年春王正月晋人灭赤狄甲氏及留吁传曰春晋士㑹帅师灭赤狄甲氏及留吁铎辰成六年春取鄟传曰取鄟言易也襄六年冬十二月齐侯灭莱传曰十一月齐侯灭莱莱恃谋也十年夏五月甲午遂灭偪阳传曰夏四月戊午㑹于柤晋荀偃士匄帅卒攻偪阳亲受矢石甲午灭之书曰遂灭偪阳言自㑹也十三年夏取邿传曰夏邿乱分为三师救邿遂取之𫝊例曰凡书取言易也用大师焉曰灭弗地曰入昭四年秋九月取鄫传曰九月取鄫言易也莒乱着丘公立而不抚鄫鄫叛而来故曰取传例曰凡克邑不用师徒曰取哀八年春王正月宋公入曹以曹伯阳归传曰春宋公伐曹将还褚师子肥殿曹人诟之不行师待之公闻之怒命反之遂灭曹执曹伯及司城彊以归杀之释例曰先王之命天子之地一圻列国一同自是以衰故九服之内有万国焉闻诸前史周之兴也姬姓之国五十有五兴废继絶仍有旧封者千有八百其后礼乐征伐自诸侯出大侵小衆暴寡汉阳诸姬楚实尽之霍阳虞虢灭而入晋故春秋见于经传通及古国附庸蛮夷无爵而为国者凡百四十五而已定哀之末又存者大半夫兴灭继絶帝王之逺典也勤而抚之五伯之所以役王命也兄弟甥舅侵败王略王命伐之则有征讨之事兵之所加不可细举故策书之典以例而言用大师起大衆重力以陷敌因而有之故名胜国通以灭为文也以成师重力虽获大城得而弗有故直以出入为辞曰入之而已城不苞地国不苞邑灭邑必主大师故再发例取者乘其衰乱或受其溃叛或用少师而不顿兵劳力则直言取如取如携言其易也𫝊四发取例者邿以师取鄫以叛而来根牟东夷鄟附庸国名各不同故也邿为小国非邑非夷故以凡例附之谭黄莱六之灭𫝊但见四国之咎有以取之非所以解灭例也狄灭而书入者狄无文告卫之君臣死尽齐桓存之以告诸侯言狄已去不能有其土地也苏子叛王即狄又不能于狄狄灭而居之此中国之狄也作事不时则怨讟动于民彼梁伯者虚兴无虞之功诈称无害之寇环沟其宫以盪百姓之心开大国之志是妖兴之先徴自亡之实应故不言秦灭梁而以自亡为辞也卫侯灭邢无异罪同姓故名䕫子承祝融鬻熊之𦙍世绍其祀而欲移之于楚见责又不以礼服罪状由于不祀宜在见罪故无异讥晋侯灭虞而修虞祀供其职贡𫝊称罪虞且言易亦其义也狄有五罪伐之正也不书林父士㑹从告辞也㑹以训上下叙徳刑遂灭偪阳言灭生于㑹非本意也曹人背晋而奸宋是以致讨宋公既还而不忍褚师之诟怒而反兵一举灭曹灭非本志故以入告也氏族例第八释例曰别而称之谓之氏合而言之谓之族子孙繁衍枝布叶分始承其本末取其别故其流至于百姓万姓寻按春秋诸氏族之称甚多参差而先儒皆以为例欲托之于外赴则患有人身自来者例不可合因以僻陋未赐族为説弑君不书族者四事州吁无知不称公子公孙贾氏以为弑君取国故以国言之按公子商人亦弑君取国而独称公子宋督贾氏以为督有无君之心故去氏按𫝊自以先书弑君见义不在于氏也宋万贾氏以为未赐族按𫝊称南宫长万则为巳氏南宫不得为未赐族也执杀大夫不书族者二事楚杀得臣与宜申贾氏皆以为陋按楚杀大夫公子侧大夫成熊之等六七人皆称氏族无为独于此二人陋也欲以为通例则有若此之错欲以为无义例则𫝊曰嘉之故不名书曰仲孙嘉之书曰崔氏非其罪翚溺帅师皆曰疾之称族尊君命舎族尊夫人尊晋罪巳之文炳然着明以此推之知亦非仲尼所遗也斯葢非史策旧法故无凡例当时诸国以意而赴其或自来聘使者辞有详略仲尼修春秋因采以示义义之所起则刊而定正之否则即因而示之不皆刊正也故蔡人嘉赴而经从称季传曰蔡人嘉之书崔氏传亦曰且告以族明皆从其本也书司马华孙来盟亦无他比知非大例也然则总而推之春秋之义诸侯之卿当以名氏备书于经其加贬损则直称人若有襃异则或称官或但称氏若内卿有贬则特称名文不言鲁人故异于外也若夫襃无贬传所不发者则皆就旧文或未赐族或时有详略也推寻经文自庄公以上诸弑君者皆不书氏闵公以下皆书氏亦足以明时史之异同非仲尼所皆刊也旧説以为大夫有功徳者则生赐族非也至于郑祭仲为祭封人后升为卿经书祭仲以生赐族者检传既无同华氏之文则祭者是仲之旧氏也传云公子遂如齐逆女尊君命也遂以夫人妇姜至自齐尊夫人也叔孙侨如逆女则往曰称族还曰舎族然则公子公孙系公之常言非族也祸福不告则不书然则国之大事见告则皆承告而书贵贱各以所告为文也福莫大于享国有家祸莫甚于骨肉相残故公子取国及为乱见杀者亦皆书之不必系于为卿故子紏意恢以公子见书于经也爵命例第九释例曰天子钖命其详未闻诸侯或即位而见钖或厯年乃加钖或已薨而追钖鲁桓薨后见钖则亦卫襄之比也鲁文即位见钖则亦晋惠之比也鲁成八年齐灵二十四年乃见钖随恩所加得失存乎其事周官王之五路及卿大夫士服车各有名又有良车散车不在等者其用无常先路者革路若木路或云先或云次葢以就数为差其受之于王则称大公侯伯子男及其卿大夫士命数周官具有等差当春秋时渐已变改是以仲尼丘明据时之宜仍其行事从而然之不复与周官同也而先儒考合周官礼记各致异端今详推经𫝊国之大小皆据当时土地人民不复依爵故书齐楚之卿而略于滕薛也诸侯大国之卿皆必有命固无所疑其总名亦曰大夫也故经传卿大夫之文相渉晋杀三卿而经书大夫邢丘之㑹𫝊称大夫亦皆卿也蜀之盟齐国之大夫湨梁之盟小邾之大夫此不命一命之大夫故不书也命者谓其君正爵命之于朝其宫室车旗衣服礼仪各如其命数则皆以卿礼书之于经卫之于晋不得比次国则邾莒把鄫之属固已㣲矣此等诸国当时附随大国不得列于㑹者甚多及其得列上不能自通于天子下无暇于备礼成制故与于㑹盟战伐甚多唯曹之公子首得见于经其余或命而礼仪不备或未加命数故皆不书之也邾畀我之等其奔亡亦多所书唯数人而已知其合制者少也又邾庶其等传皆言非卿以地来虽贱必书纪裂繻来逆女传曰卿为君逆知此等㣲国亦应有卿有卿则应书于经徒以卑陋制不合礼失礼之例把降为夷华耦具官君子贵之至于此等卿而不备礼亦所以见其略贱也诸儒以为邾莒无命卿既自违𫝊刘贾又云春秋之序三命以上乃书于经颖氏以为再命称人传曰叔孙昭子三命踰父兄昭公十年昭子始加三命而先此叔孙皆自见经知所书皆再命也内外君臣逆女例第十隠二年秋九月纪裂繻来逆女传曰纪裂繻来逆女卿为君逆也七年春王三月叔姬归于纪桓三年秋七月公子翚如齐逆女传曰公子翚如齐逆女修先君之好故曰公子九月齐侯送姜氏于讙传曰齐侯送姜氏非礼也传例曰凡公女嫁于敌国姊妹则上卿送之以礼于先君公子则下卿送之于大国虽公子亦上卿送之于天子则诸卿皆行公不自送于小国则上大夫送之夫人姜氏至自齐冬齐侯使其弟年来聘传曰齐仲年来聘致夫人也八年冬十月祭公来遂逆王后于纪传曰祭公来遂逆王后于纪礼也九年春纪季姜归于京师传曰纪季姜归于京师传例曰凡诸侯之女行唯王后书庄元年夏单伯送王姬二十二年冬公如齐纳币二十四年夏公如齐逆女秋公至自齐八月丁丑夫人姜氏入戊寅大夫宗妇觌用币传曰秋哀姜至公使宗妇觌用币非礼也僖五年夏公孙兹如牟传曰夏公孙兹如牟娶焉二十五年夏四月宋荡伯姬来逆妇三十一年冬把伯姬来求妇文二年冬公子遂如齐纳币传曰襄仲如齐纳币礼也传例曰凡君即位好舅甥修婚姻娶元妃以奉粢盛孝也孝礼之始也四年夏逆妇姜于齐传曰逆妇姜于齐卿不行非礼也君子是以知出姜之不允于鲁也曰贵聘而贱逆之君而卑之立而废之弃信而壊其主在国必乱在家必亡不允宜哉诗曰畏天之威于时保之敬主之谓也宣元年春王正月公子遂如齐逆女传曰公子遂如齐逆女尊君命也三月遂以夫人妇姜至自齐传曰遂以夫人妇姜至自齐尊夫人也五年秋九月齐髙固来逆叔姬传曰齐髙固来逆女自为也故书曰逆叔姬卿自逆也成八年春宋公使华元来聘传曰宋华元来聘聘共姬也夏宋公使公孙夀来纳币传曰宋公使公孙夀来纳币礼也冬十月卫人来媵传曰卫人来媵共姬礼也传例曰凡诸侯嫁女同姓媵之异姓则否九年春二月伯姬归于宋夏季孙行父如宋致女晋人来媵传曰晋人来媵礼也十年夏五月齐人来媵十四年秋叔孙侨如如齐逆女传曰宣伯如齐逆女称族尊君命也九月侨如以夫人妇姜氏至自齐传曰侨如以夫人妇姜氏至自齐舎族尊夫人也君子曰春秋之称㣲而显志而晦婉而成章尽而不污惩恶而劝善非圣人谁能修之襄十五年春刘夏逆王后于齐传曰官师从单靖公逆王后于齐卿不行非礼也释例曰凡称君即位修婚姻娶元妃谓谅隂既终嘉好之事通于内外内外之礼始备此除凶之即位也古者诸侯之娶嫡夫人及左右媵各有姪娣皆同姓之国国三人凡九女参骨肉至亲所以息隂讼息隂讼所以广继嗣也当时虽无其人必待年长而送之所以絶淫逸塞非常也辞称惷愚不教故遣大夫随之而亦谓之媵臣所以将谦敬之实也夫人薨不更聘必以姪娣媵继室一与之醮则终身不二所以重婚姻之礼固人伦之义人伦之义既固上足以奉宗庙下足以继后世此夫妇之义也天子至尊无敌则上卿亲迎而上公临之诸侯若有故不得亲迎必使宗亲上大夫为介凡内外君臣逆十六𫝊所以发义例有四纪裂繻来逆女传曰卿为君逆也齐髙固来逆叔姬传曰书逆叔姬卿自逆也此外君臣来逆女之异文也公子遂如齐逆女传曰尊君命也公孙兹如牟传曰娶焉此内君臣出逆女之异文也祭公逆王后于纪传曰礼也此天子之异文也逆妇姜于齐传曰卿不行非礼也刘夏逆王后于齐传曰官师从单靖公卿不行非礼也知祭公如纪时亦有卿卿不书举重略轻犹鞌邲之战唯书郄克林父此又天子及诸侯使公卿之文也国君之娶必卜邻国之吉人臣亦卜国内之耦所以美祚𦙍也臣若有故而外婚则称使以出不得称婚卿非君命不越境也婚礼虽奉时君之命其言必称先君以为礼辞故公子翚逆女传称修先君之好公子遂逆女传曰尊君命互发其义也往必称族以示其重还虽在途必舍族以替之所以成小君之尊也礼父母逆女不下堂着外成之节委之于迎者也齐侯送姜氏经指事而书𫝊亦随文而释以见其非也婚礼卿纳币而君亲逆君有故即使卿逆之则书卿名以夫人至父母之国又遣使致女所以进贞女成大礼也桓公不书纳币而遣公子翚逆女逆女踰月翚未反而公㑹齐侯于讙本非亲迎因接夫人直称夫人至者为失礼不斥言之文也庄公顾割臂之盟崇宠孟任故即位二十三年乃娶元妃虽丹楹刻桷身自纳币而有孟任之嫌故与姜氏俱反而异入经所以不以至礼书也文公既不亲迎又不使卿君而卑之立而废之故不称逆女皆国史叙事之宜也天子娶则称逆王后卿为君逆女则称逆女其自为逆则称所迎之字尊卑之别也逆称王后而逆之曰季姜伸父母之尊也天子嫁女于诸侯必使诸侯同姓者主之诸侯嫁女于大夫必使大夫同姓者主之尊卑不得交礼也鲁诸公纳币或在即位之前成公娶夫人而不纳币此经文阙也贵聘而贱逆失之㣲者𫝊犹详之言其不终若实不纳币非所略也诸侯婚礼久亡以士婚礼准之不得唯止于纳币逆女逆女纳币二事皆必使卿行卿行则书之他礼非卿则不书也宋公使华元来聘聘不应使卿故𫝊但言聘共姫也使公孙夀来纳币纳币应使卿故𫝊明言其得礼也鲁君之婚亦唯存纳币逆女此其义也鲁自惠已上世娶于宋自桓已下娶于齐及春秋之末襄昭定哀四公皆违其旧三桓执政欲以削公室外援成巳之私故哀公将因越人以去三桓越人请妻之于是季孙赂太宰嚭以絶其计哀公不能自固出奔而死禄之去公室亦难以礼论也把荡二伯姬皆自为子来迎之与求虽异然其实一也文公宣公成公夫人皆称妇各有姑之辞也宣公纳币虽或在即位之前据为丧娶不须贬责而自明故无讥文也成公逆女及夫人至最为得礼故详其文丘明谓之㣲而显婉而成章也宋公之娶伯姬币聘两备晋卫为媵葢古婚之道故𫝊毎为之发伯姬以贱逆妇齐人来媵皆非所应故𫝊亦无文也叔姬归于纪此待年之女年满特行故书其归公子翚如齐逆女此经正文而贾氏云使翚逆女兼修艾之盟婚姻礼之大事方遣逆女无縁兼修盟㑹若实如此经当变文不得以逆女为使而更以修盟为实也又此年春公已㑹齐侯而成婚岂复须逆女之臣以申久要斯不然矣夫人孙于齐𫝊云不称姜氏絶不为亲止释孙例也至于丧婚则或称姜而不言氏或称氏而不言姜丘明不发其例斯葢经传阙也内女夫人卒𦵏例第十一隠二年冬十二月乙夘夫人子氏薨三年夏四月辛夘君氏卒传曰夏君氏卒声子也不赴于诸侯不反哭于寝不祔于姑故不曰薨不称夫人故不言𦵏不书姓为公故曰君氏僖元年秋七月戊辰夫人姜氏薨于夷齐人以归闵二年传曰闵公之死也哀姜与知之故孙于邾齐人取而杀之于夷以其尸归僖公请而𦵏之冬十有二月丁巳夫人氏之丧至自齐传曰夫人氏之丧至自齐君子以齐人之杀哀姜也为已甚矣女子从人者也文四年冬十有一月壬寅夫人风氏薨五年春三月辛亥𦵏我小君成风传曰春王使荣叔来含且赗召昭公来㑹𦵏礼也十七年夏四月癸亥𦵏我小君声姜传曰𦵏声姜有齐难是以缓宣八年冬十月己丑𦵏我小君敬嬴雨不克𦵏庚寅日中而克𦵏传曰𦵏敬嬴旱无麻始用葛茀雨不克𦵏礼也卜𦵏先逺日避不怀也襄四年秋七月戊子夫人姒氏薨传曰定姒薨不殡于庙无衬不虞匠庆谓季文子曰子为正卿而小君之丧不成不终君也君长谁受其咎初季孙为巳树六槚于蒲圃东门之外匠庆请木季孙曰畧匠庆用蒲圃之槚季孙不御君子曰志所谓多行无礼必自及也其是之谓乎秋八月辛亥𦵏我小君定姒定十五年秋七月壬申姒氏卒传曰姒氏卒不称夫人不赴且不祔也九月辛巳𦵏定姒传曰𦵏定姒不称小君不成丧也哀十二年夏五月甲辰孟子卒传曰夏五月昭夫人孟子卒昭公娶于呉故不书姓死不赴故不称夫人不反哭故不言𦵏小君右夫人卒𦵏庄二年秋七月齐王姬卒四年夏六月乙丑齐侯𦵏纪伯姬二十九年冬十有二月纪叔姬卒三十年秋八月癸亥𦵏纪叔姬僖九年秋七月乙酉伯姬卒文十二年春二月庚子子叔姬卒传曰叔姬卒不言把絶也书叔姬言非女也成八年冬十月癸夘把叔姬卒传曰把叔姬卒来归自把故书九年春王正月把伯来迎叔姬之丧以归传曰杞桓公来逆叔姬之丧请之也把叔姬卒为把故也逆叔姬为我也襄三十年夏五月甲午宋灾宋伯姬卒传曰甲午宋大灾宋伯姬卒待姆也君子谓宋共姬女而不妇女待人妇义事也秋七月叔弓如宋𦵏宋共姬传曰叔弓如宋𦵏共姬也右内女卒𦵏夫人卒𦵏二十四内女卒十二错综其二十三以包通之释例曰夫人丧礼有三薨则赴于同盟之国既𦵏日中自墓反虞于正寝所谓反哭于寝也卒哭而祔于祖姑皆然则书曰夫人某氏薨𦵏我小君某氏此备礼之文也姒氏卒传曰不称夫人不赴且不祔也𦵏定姒不称小君不成丧也然则夫人子氏赴而不反哭故不书𦵏定姒则反哭而不赴故书𦵏而不言小君若昭之孟子者以同姓为讳生革其姓过而知晦也然呉之太伯下及鲁昭公于亲逺矣所讳在于名义而已居夫人之位籍小君之尊已三世矣季氏当国而不为之服至令仲尼释已之经国朝不成其丧以世嫡夫人亦不书于策此季氏之咎也凡妾子为君其母犹为夫人虽先君不命其母母以子贵其嫡夫人薨则尊得加于臣子而内外之礼皆如夫人矣故姒氏之丧责以小君不成成风之丧王使来㑹𦵏传曰礼也隠公以让摄位故不成礼于声子假称君氏以别妾媵葢是一时之宜隠之至义凡夫人薨失所则书地明失常也哀姜不书姓经阙文也夫人姒氏薨𦵏皆以礼备为文明季文子虽议从略贱闻匠庆之言惧而备礼殡𦵏无阙也齐王姬卒鲁为主比内女也纪侯大去其国令弟纳邑附齐齐侯嘉而愍之恩及伯姬伯姬鲁女也故以来告大夫㑹𦵏故书齐侯𦵏纪伯姬也叔姬继伯姬之后纪侯既卒依纪季居酅贞义守节嘉而愍之故亦存弔𦵏之礼也子叔姬卒传曰不言把絶也书叔姬言非女也出弃之女反在父母之室则与既笄成人者同故亦书卒也昭三年传曰昔文襄之伯君薨大夫弔卿共𦵏事夫人士弔大夫送𦵏宋伯姬之卒宋人义其待姆鲁嘉其事贞节使卿送𦵏举谥成礼君子嫌其敬过于节故以女而不妇示义经文仍旧非仲尼所变故亦不嫌书日以示别之葢丘明道达圣㫖扶春秋之义也内女唯诸侯夫人卒乃书恩成于敌体其所嘉愍乃遣弔丧又简于文襄之法也其非适诸侯则略之以服制相准也生书其来而死不録其卒从外大夫之比也伯姬卒未适人故不称国既笄成人故书经书孟子卒传曰昭公娶于呉故不书姓此为昭公加讳不复系呉改其姓号经传因而不革也论语谓之呉孟子葢时人常言非经传正文也而贾氏以谓言孟子若言呉之长女称呉长女既不异于同姓之长女且娶同姓长之与少未闻其异无所为别也又齐侯𦵏纪伯姬不书谥者葢亡国之妇夫妻皆降莫为之谥也而贾许方以诸侯礼説又失之也礼公子为其母练冠縓縁既𦵏除之及其嗣位为君非复公子嫡母薨则伸其母尊而先儒同之公子亦缪矣侵伐袭例第十二释例曰侵伐袭者师旅讨罪之名也鸣钟皷以声其过曰伐寝钟皷以入其境曰侵掩其不备曰袭此所以别兴师用兵之状也其但称围救举实而言也周礼万二千五百人为军二千五百人为师五百人为旅传曰君以军行祓社衅皷又曰嘉好之事君行师从卿行旅从然春秋不书师旅一皆曰师从衆辞也大夫将满师称师不满称人而已卿将满称师不满则直书名氏君将不言帅师卿将不言师旅此史策记注之常也翚之伐郑溺之伐卫固请专命王命伐宋羽父不待君以速进而先㑹二国自以为名故皆贬去其族齐为侯伯郑伯又为王卿士二君奉王命以讨宋恶羽父之专进故使与㣲者同伐动而无功故无成败也老桃之㑹而不同伐公既独败宋师郑乃寻其末踪事同一时故不重告于庙也齐侯卫侯郑伯来战于郎夫子善鲁人之秉周班恶三国之伐有礼故正王爵以表周制去侵伐以见无罪此圣人之所以扶奖王室敦崇大教故改常例以特见也卫孔达为政不恭背盟主兴兵于邻国受讨丧邑窘而告陈虽从陈之谋仅得自定以谋而济故君子但明言合古而不释其尤也秦伯终用孟明而致败败而罪己救其阙而养其志孟明増修其徳以霸西戎夫子嘉之故于伐秦之役贬四国大夫四国大夫奉君命而行今以一义变例故称尊秦谓之崇徳明罪不在四国大夫也传称秦伯伐晋既嘉孟明以善称穆公又曰遂伯西戎而经书秦人知称人非诸侯之襃贬也郑受楚命伐宋大败宋师获其上卿此晋之不竞也晋于是申命衆国大起其衆将以雪宋之耻取威定霸赵盾为政而畏鬭椒之威不敢遂其所志託辞班师失宋之心孤诸侯之望楚之囊瓦为呉所诱以丧军师皆所以致贬也子重兴钟皷以救彭城而实使轻军与郑人侵之故经以实事称人书侵而𫝊本其始发言伐也诸经传异文而非例所及者其义皆然陈蔡楚之与国郑欲求亲于晋故伐而入之晋士庄伯诘其侵小且问陈之罪子产答以东门之役故免于讥及其侵蔡既无晋命又无直辞君死主少兴师以求媚于晋义取乱略不能以徳懐亲又不能以直报怨故二大夫异于子产也陈之见伐本以助晋晋不逆劳而以法诘之得盟主道理故仲尼曰晋为伯郑入陈非文辞不为功善之也戎之侵鲁鲁人不知去而逺追又无其获边境不备侯不在疆所以为讳也讳此君之阙亦所以示戒于将来之君也楚人弃君助臣取宋彭城以封叛者削正兴伪虽非复宋地故追书系宋不与楚人之所得入也虎牢郑之郊境晋人既有之矣又城而居之将以胁郑郑畏偪而强服遇楚而复叛八年之间一南一北至于数四晋悼虑其未已故大城置戍先以示威郑服之日释戍以归之徳立刑行故能终有郑国春秋探书其本意善之也三都强盛以夺三家之权陪臣执政下凌上替故仲由隳之而仲尼弗禁帅师登台仅不相克直随事而书以示三家之疆无义例也晋伐鲜虞文无主帅既例所不及麻隧实战而但书伐欲以为不告则时公在师欲以为讳伐无罪则秦直晋曲欲以为无功讳负则秦师败绩此皆经文阙漏传文独存也贾氏以晋直秦曲无辞不得敌有辞故不书战而韩之战秦直晋曲宋之战鲁义而宋不信亦皆书战事类甚多此既不安又师者是人衆之通言取而复为义云诸经称师皆以明用师之义晋师灭潞则曰得用师之道楚师灭陈则曰失用师之道文体适同一善一恶诸称师者百六十四患不能通则但为称师而不见将帅之主数条生义此为更在将帅与不复在师也俱是战伐之事亦俱称师其人存其事显则所责明其人没而但称师则所责隠仲尼曷为舎此而明彼言左氏不明义例不以为义例则异同详畧皆本史也而诸君区区溺意于乱文欲于无义之中求义无异施绵緼以为缣绢用栉比于毡毛也春秋释例卷二春秋释例卷三钦定四库全书春秋释例卷三晋杜预撰灾异例第十三释例曰物者杂而言之则昆虫草木之类也大而言之则歳时日月星辰之谓也歳者水旱饥馑也时者寒暑风雨雷电雪霜也日月者薄食夜明也星辰者彗字霣错失其次也山崩地震者阳伏而不能出隂迫而不能升也凡天反其时地反其物以害其物性皆为妖灾天人之际或异而无感或感而不可知沙鹿崩固谓期年必有大咎梁山崩则云山有朽壤而自崩此皆圣贤之谠言逹者所宜先识陈既已灭䧏为楚县而书陈灾者犹晋之梁山沙鹿崩不书晋也灾害系于所灾所害故以所在为名崩薨卒例第十四隠十一年冬十有一月壬辰公薨传曰壬辰羽父使贼弑公于寪氏不书𦵏不成丧也桓十八年夏四月丙子公薨于齐传曰公㑹齐侯于泺遂及文姜如齐齐侯通焉公谪之以告夏四月丙子享公使公子彭生乘公公薨于车闵二年秋八月辛丑公薨传曰秋八月辛丑共仲使卜齮贼公于武闱僖三十三年冬十有二月乙巳公薨于小寝传曰冬公薨于小寝即安也成十八年秋八月己丑公薨于路寝传曰己丑公薨于路寝言道也昭三十二年冬十有二月己未公薨于干侯传曰己未公薨书曰公薨于干侯言失其所也隠七年春王三月滕侯卒传曰春滕侯卒不书名未同盟也传例曰凡诸侯同盟于是称名故薨则赴以名告终称嗣也以继好息民谓之礼经桓五年春正月甲戌己丑陈侯鲍卒传曰春正月甲戌己丑陈侯鲍卒再赴也于是陈乱文公子佗杀太子免而代之公疾病而乱作国人分散故再赴僖四年夏许男新臣卒传曰许穆公卒于师𦵏之以侯礼也传例曰凡诸侯薨于朝㑹加一等死王事加二等于是有以衮歛二十三年冬十有一月把子卒传曰把成公卒书曰子把夷也不书名未同盟也传例曰凡诸侯同盟死则赴以名礼也赴以名则亦书之不然则否避不敏也二十七年夏六月庚寅齐侯昭卒传曰夏齐孝公卒有齐怨不废丧纪礼也文三年夏五月王子虎卒传曰夏四月乙亥王叔文公卒来赴弔如同盟礼也成十三年夏五月曹伯庐卒于师传曰公㑹晋侯伐秦曹宣公卒于师襄六年春王三月壬午把伯姑容卒传曰把桓公卒始赴以名同盟故也七年冬十有二月郑伯髠顽如㑹未见诸侯丙戌卒于鄵传曰及将㑹于鄬及鄵子驷使贼夜弑僖公而以疟疾赴于诸侯十二年秋九月呉子乘卒传曰秋呉子夀梦卒临于周庙礼也传例曰凡诸侯之丧异姓临于外同姓于宗庙同宗于祖庙同族于祢庙是故鲁为诸姫临于周庙为凡蒋邢茅胙祭临于周公之庙昭元年冬十有一月己酉楚子麇卒传曰楚公子围将聘于郑闻王有疾而还入问王疾缢而弑之𦵏王于郏谓之郏敖三年春王正月丁未滕子原卒传曰丁未滕子原卒同盟故书名六年春王正月把伯益姑卒传曰把文公卒弔如同盟礼也二十五年冬十有一月己亥宋公佐卒于曲棘传曰宋元公将为公故如晋己亥卒于曲棘三十一年夏四月丁巳薛伯谷卒传曰薛伯谷卒同盟故书定四年夏五月把伯成卒于㑹十四年夏五月呉子光卒传曰呉伐越越子句践御之陈于檇李灵姑浮以戈击阖闾阖闾伤将指取其一履还卒于陉去檇李七里哀十年春三月戊戌齐侯阳生卒传曰公㑹呉子伐齐齐人弑悼公赴于师呉子三日哭于军门之外昭二十二年冬十月王子勐卒传曰十一月乙酉王子勐卒不成丧也庄三十二年冬十月己未子般卒传曰子般即位次于党氏冬十月己未共仲使圉人荦贼子般于党氏文十八年冬十月子卒传曰冬十月仲杀恶及视而立宣公书曰子卒讳之也襄三十一年秋九月癸巳子野卒传曰毁也右崩薨卒一百五十错综其三十一以包通之释例曰天子曰崩诸侯曰薨大夫曰卒古之制也春秋所称曲存鲁史之义内称公而书薨所以自尊其君则不得不畧外诸侯书卒以自异也至于既𦵏虽邾许子男之君皆称谥而言公各顺臣子之辞两通其义也诸侯同盟皆称名以接神故薨则臣子必以名赴同盟之国告亡君之终称今君之嗣好恶由之故传曰有齐怨不废丧纪礼也盟载之辞下逮子子孙孙当奉而弗忘故云继好好同则相亲相亲则不争故曰息民也把子䧏爵嫌有异同故传重发不书之例又更发凡者以明虽薨赴有法若或违之国史亦承告而书不必改正也把伯姑容未与襄同盟而事逮其父王子虎又未接于文尝与僖同盟故皆用同盟之礼盖继好之义也嫌于赴非所盟之君又天子公卿其礼或异故传曰始赴以名同盟故也又曰弔如同盟各以正所疑也赴以名则亦书之者诸侯虽不同盟或以名赴也不然则否避不敏者谓虽同盟而赴不以名则亦不书名以审违谬也益姑之卒传重复发者有夺田之忿而不废丧纪故称礼以明之也陈人再赴两书其日齐缓告乱书以十二月天王伪赴遂用其虚明日月阙否亦从赴辞子驷实弑僖公赴以疟疾而经从之楚弑郏敖齐弑阳生皆其类也君子不变其文以慎其疑且虚实相生随而表之真伪之情可以两见承赴而书之亦所以示将来许穆公卒于师呉子夀梦卒临于周庙公登观台必书云物传皆发凡以言例经皆无异议诸若此盖周之旧礼传因事以存于经则常事不书也若卒于朝会或书师或书地者史之成文非义例所存也至于鲁公之薨则皆书地成公薨路寝传称得道昭薨干侯言失其所详内事谨凶变也其未成君而卒者君未葬则嗣子书名在丧之礼也既𦵏则嗣君谅闇羣臣复吉免丧服则礼成也文公既𦵏襄仲杀恶及视书曰子卒与未成君同文所以为讳也公子恶鲁之正适嗣位免丧则鲁君也襄仲倚齐而弑之国以为讳故不称君若言君之子也及子般子野或见杀或不胜丧言罪则不足成贬为孝而灭性故直畧而书卒也恶视犹不显则知隠闵二公称薨桓不称弑亦讳之也臣之事君犹子之事父也微谏见志造膝诡辞执其是而諌其非不必其得盖匡救将然而将顺其已然故有隠讳之义焉至于激节之士则不然南史执简而累进董狐书法而不隠鬻拳刼君而自刖晏婴端委而引直贤圣亦録而善之所以广义训𫝊大道殷有三仁此之谓也刘贾许颕复于薨卒生例云日月详者弔赠备日月畧者弔有阙𫝊无此辞非载大夫卒例书弑例第十五释例曰天生民而树之君使司牧之羣物所以系命也故戴之如天地亲之如父母仰之如日月事之如神明其或受雪霜之严雷电之威则奉身归命有死无贰故传曰君天也天可逃乎此人臣所执之常也然本无父子自然之㤙未有家人习翫之爱高下之隔县殊壅塞之否万端是以居上者䧏心以察下表诚以感之然后能相亲也若亢高自肆羣下絶望情义圯隔是谓路人非君臣也人心苟离则位号虽存无以自固故𫝊例曰凡弑君称君君无道称臣臣之罪称君者惟书君名而称国称人以弑言衆之所共絶也称臣者谓书弑者主名以埀来世终为不义而不可赦也然君虽不君臣不可以不臣故宋昭之恶罪及国人晋荀林父讨宋曰何故弑君犹立文公而还深见贬削诸怀贼乱以为心者固不容于诛也若郑之归生齐之陈乞楚之公子比虽本无其心春秋之义亦同大罪是以君子慎所以立也诸侯不受先君之命而篡立得与诸侯㑹者则以成君书之齐商人蔡侯般之属是也若未得接于诸侯则不称爵楚公子弃疾杀公子比蔡人杀陈佗齐人杀无知卫人杀州吁公子瑕之属是也诸侯篡立虽以㑹诸侯为正此列国之制也至于国内䇿名委质即君臣之分已定故诸杀不成君者亦与成君同义也传曰㑹于平州以定公位又云若有罪则君列诸㑹矣此以㑹为断也经书赵盾弑君而𫝊云灵公不君又以明于例此弑宜称君也弑非赵盾而经不变文者以示良史之意深责执政之臣𫝊故特见仲尼曰越竟乃免明盾亦应受罪也医不三世不服其药古之慎戒也人子之孝当尽心尝祷而已药物之剂非所习也许止身为国嗣国非无医而轻果进药故罪同于弑二者虽原其本心而春秋不赦其罪盖为教之逺防也楚灵无道于民于例当称国以弑公子比首兵自立楚衆散归而灵王缢死故以比为弑王也比既得国国人惊乱弃疾从而扇之比惧自杀皆弃疾之由故书公子弃疾杀公子比也左氏义例止此而已其余小异皆从赴也刘贾许颕以为君恶及国朝则称国以弑君恶及国人则称人以弑案𫝊郑灵宋昭经文异而例同故重覆以同之子弑其父又嫌异于他臣亦重明其不异既不碎辨国之与人而𫝊云莒纪公多行无礼于国太子仆因国人以弑之经但称国不称人知国之与人虽言别而事一也先儒旁采二传横生异例宋之蒙泽楚之干谿俱在国内闵公之弑则以不书蒙泽国内为义楚弑灵王复以地干谿为失所明仲尼本不以为义例则丘明亦无异文也经书宋督弑其君与夷及其大夫孔父仲尼邱明唯以先后见义无善孔父之文孔父为国政则取怨于民治其家则无闺闱之教身先见杀祸遂及君既无所善仇牧不警而遇贼又死无忠事晋之荀息期欲复言本无大节先儒皆随加善例又为不安经书臣蒙君弑者有三直是弑死相及即实为文仲尼以督为有无君之心改书一事而已无他例也及㑹例第十六释例曰与谋者同志之国彼我之计未定相与共谋讲议利害计成而后行之故以相连及为文不与谋而出师者谓不得已而应命故以外合为文皆㨿鲁而言之也公亲㑹齐侯伐莱而传以师出示例所以通卿大夫帅师者也鲁既春㑹于曹以谋伐郑夏遂起师而更从不与谋之文者厉公篡太子忽之位谋而纳之非正故讳之从不与谋之例若夫盟主之令则上行乎下非匹敌和成之类故虽或先谋皆从不与谋之例成八年晋士爕来聘且言将伐郯下云㑹伐郯是也凡乞师者深求过礼之辞执谦以偪成其讨故虽小国乞之于大国大国乞之于小国亦皆从不与谋之例臧宣叔郄锜是也𫝊以师出为例是惟系于战伐而刘许贾颕滥以经诸及字为义本不在例今欲强合之所以多相错乱也凡师能左右之曰以为求助于诸侯而専制其用征伐进退帅意而行故变㑹及之文而曰以施于匹敌相用者若覇主之命则上行于下非例所及也呉虽大国顺蔡侯之请自将其衆唯蔡侯之命故亦言以呉子也𫝊例称师则诸不言师者皆不用以为例也以之于言所渉甚多刘贾许颕既不守例为断又不能尽通诸以唯杂取晋人执季孙以归刘子单子以王勐居于皇尹氏召伯毛伯以王子朝奔楚随示以义数事而已又云诸称以皆小以大下以上非其宜也寻案晋侯以季孙归又非下以上也荆以蔡侯归亦非小以大也蒐狩例第十七释例曰以不教民战是谓弃之故传曰春蒐夏苖秋猕冬狩皆于农隙以讲武事也三年而治兵习战备也入而振旅治兵礼毕整衆而还也归而饮至告于庙也所以数军实昭文章明贵贱顺少长辨等列习威仪也晋侯登有莘之墟以望曰少长有礼此之谓也田狩必有三驱之礼以备四时之祀鸟兽之肉不登于俎骨角毛羽不登于噐则君不举出必告于庙获必用于庙于是乃书椒举称寡君属有宗祧之事于武城此事之谓也凡天子诸侯田狩皆于其封内传曰郑之有原圃犹秦之有具囿不越国而取诸人隠公观鱼于棠棠实他境故传云逺地河阳实已属晋非王狩所在故言非其地也且明徳也义在隠其召君之阙也邱明之为𫝊所以写仲尼之意也而河阳之狩越盾之弑泄冶之罪于此三事特称仲尼者危疑之理须圣言以明之圣人之辞可能使人信之贤者之辞则不能此其义也三王异正朔而夏数为得天虽在周世于言时举事皆据夏正故公以春狩于即而传曰书时礼也焚咸邱鲁地非蒐狩常处经不言蒐狩但称焚咸邱言火田尽物非蒐狩之义也红之蒐传言革车千乘所以示大蒐也而经不书大诸事同而文异𫝊不曲言经义者直是时史之阙畧仲尼畧而从之春秋不可错综经文此之类也刘贾颕云蒐于红不言大者言公大失权在三家也十一年蒐于比蒲经书大蒐复云书大者言大衆尽在三家随文造意以非例为例不复知其自违也庙室例第十八释例曰太庙有八名其体一也肃然清静谓之清庙行禘祫序昭穆谓之太庙告朔行礼谓之明堂行飨射飬国老谓之辟雍占云物望氛祥谓之灵台其四门之学谓之太学其中室谓之太室总谓之合宫诸儒皆以庙学为一郑氏以为异处太室之屋国之所尊朽而不善乆旱遇雨乃遂倾頽不共之甚故特书之新宫灾者宣公之庙父庙也谅闇始阕而遇天灾故感而哭之以致哀异于余庙也土功例第十九释例曰都邑者民之聚也国家之藩卫百姓之保障不固则败不修则坏故虽不临寇必于农隙备其守御无妨民务传曰龙见而毕务戒事也谓夏之九月周之十一月龙星角亢晨见东方于是纳其禾稼三务始毕而戒民以土功事也火见而致用大火星次角亢而晨见于是致其用也水昏正而栽谓夏之十月定星昏而中于是树板干而兴作也日至而毕谓日既南至微阳始动故土功息传既显称凡例而书时不书时各重发者皆以别无备而兴作如书旱雩之别过雩也冬城西郛𫝊特曰惧齐此其意也冬城防臧武仲请俟毕农事故传曰书事时言兴作出火见致用之前亦得兼以事时即礼也凡城都筑邑国之大事是以春秋详其得失救患分灾恤病备难有为而然则不拘时制诸侯以夏城邢𫝊称得礼正月城楚邱而鲁讳后期此其义也浚洙者深之也冬兴功而无𫝊亦得其时筑之为例唯以都邑为别至于他土功之事则通用时例总谓之筑筑鹿囿郎台王姫之馆是也周礼四县为都四井为邑此周公本制小大之别也若邑有先君之宗庙则虽小曰都尊其所居而大之也然则都而无庙固宜称城城漆是也而颕氏唯系于有先君之庙患漆本非鲁邑也因説曰漆有邾之旧庙是使鲁人尊邾之废庙与先君同非经传意也桓十六年冬城向传曰书时也案其下月似城向在建酉之月以经传事类相推则通在下建戌之月邱明发书时之传不悞也其説具见长厯也归献例第二十释例曰归者遗也献者自下奉上之称遗者敌体相与之辞传曰诸侯不相遗俘齐侯楚人失辞称献失礼遗俘故因其来辞见自卑也以其太卑故书以示过齐人来归卫寳公羊谷梁经传及左氏𫝊皆同唯左氏经独言卫俘者三家经传有六而其五皆言寳此必左氏经之独误也归入纳例第二十一桓十五年夏五月许叔入于许隠十一年传曰郑伯使许大夫百里奉许叔以居许东偏桓十五年传曰许叔入于许秋九月郑伯突入于栎传曰秋郑伯因栎人杀檀伯而遂居栎庄六年夏六月卫侯朔入于卫五年传曰冬伐卫纳惠公也六年传曰春王人救卫夏卫侯入放公子黔牟于周放甯跪于秦杀左公子洩右公子职乃即位九年夏齐小白入于齐传曰夏公伐齐纳子纠桓公自莒先入二十四年秋八月丁丑夫人姜氏入传曰秋哀姜至成十八年夏宋鱼石复入于彭城传曰楚子辛郑皇辰侵城郜取幽邱同伐彭城纳宋鱼石向为人鳞朱向鱼府焉以三百乘戍之而还书曰复入传例曰凡去其国国逆而立之曰入复其位曰复归诸侯纳之曰归以恶曰复入襄二十三年夏晋栾盈复入于晋传曰栾盈帅曲沃之甲因魏献子以昼入于綘二十五年秋八月卫侯入于夷仪传曰晋侯使魏舒宛没逆卫侯将使卫与之夷仪卫献公入于夷仪三十年秋七月郑良霄出奔许自许入于郑郑人杀良霄传曰癸丑晨自墓门之渎入因马师颉介于襄库以伐旧北门驷带率国人以伐之伯有死于羊肆昭二十二年秋刘子单子以王勐入于王城传曰冬十月丁巳晋籍谈荀跞帅九州之戎及焦瑕温原之师以纳王子王城二十六年冬十月天王入于成周传曰召伯逆王于尸癸酉王入于成周定十一年秋宋乐大心自曹入于萧传曰宋公母弟辰暨仲佗石彄公子地入于萧以叛秋乐大心从之大为宋患宠向魋故也桓十七年秋八月蔡季自陈归于蔡传曰蔡桓侯卒蔡人召蔡季于陈秋蔡季自陈归于蔡闵元年秋八月季子来归传曰秋八月公及齐侯盟于落姑请复季友也齐侯许之使召诸陈公次于郎以待之季子来归嘉之也僖二十八年夏六月卫侯郑自楚复归于卫传曰卫侯闻楚师败惧出奔楚使元咺奉叔武以受盟六月晋人复卫侯寗武子与卫人盟于宛濮卫侯先期入冬曹伯襄复归于曹传曰晋侯有疾曹伯之竖侯獳货筮史使曰以曹为解公説复曹伯三十年秋卫侯郑归于卫传曰晋侯使医衍酖卫侯甯俞货医使薄其酖不死公为之请纳玉于王与晋侯皆十瑴王许之秋乃释卫侯卫侯使赂周歂冶厪杀元咺及子适子仪成十四年夏卫孙林父自晋归于卫传曰晋侯使郄犨送孙林父而见之十五年秋八月宋华元自晋归于宋传曰鱼石曰右师苟获反虽许之讨必不敢且多大功国人与之不反惧桓氏无祀于宋也鱼石自止华元于河上请讨许之乃反十六年秋曹伯归自京师传曰曹人复请于晋晋侯谓子臧反吾归而君子臧反曹伯归襄二十六年春王二月甲午卫侯衎复归于卫传曰卫献公使子鲜为复辞子鲜不获命于敬姒以公命与甯喜言曰苟反政由甯氏祭则寡人二月庚寅甯喜右宰谷伐孙氏辛夘杀子叔及太子甬甲午卫侯入书曰复归国纳之也昭十三年夏四月楚公子比自晋归于楚弑其君䖍于干谿传曰观从以蔡公之命召子干子晳及郊而告之情强与之盟入袭蔡依陈蔡人以国以入楚公子比为王夏五月癸亥王缢于芋尹申亥氏秋八月蔡侯庐归于蔡传曰平王即位既封陈蔡而皆复之礼也隠太子之子庐归于蔡礼也陈侯呉归于陈传曰悼太子之子呉归于陈礼也定十三年冬晋赵鞅归于晋传曰韩魏以赵氏为请十二月辛未赵鞅入于綘盟于公宫隠八年春三月郑伯使宛来归祊庚寅我入祊传曰郑伯请释泰山之祀而祀周公以泰山之祊易许田三月郑伯使宛来归祊不祀泰山也宣十年春齐人归我济西田传曰春公如齐齐侯以我服故归济西之田成八年春晋侯使韩穿来言汶阳之田归之于齐定十年夏齐人来归郓讙龟隂田哀八年冬十有二月齐人归讙及阐传曰十二月齐人归讙及阐季姫嬖故也僖二十五年秋楚人围陈纳顿子于顿传曰楚令尹子玉追秦师弗及遂围陈纳顿子于顿宣十一年冬丁亥楚子入陈纳公孙宁仪行父于陈传曰冬楚子为陈夏氏乱故伐陈因县陈乃复封陈故书曰楚子入陈纳公孙宁仪行父于陈书有礼也昭十二年春齐高偃帅师纳北燕伯于阳传曰春齐高偃纳北燕伯于唐因其衆也哀二年夏四月晋赵鞅帅师纳卫世子蒯瞶于戚传曰晋赵鞅纳卫太子于戚使太子絻八人衰绖伪自卫逆者告于门哭而入遂居之释例曰凡去其国者通谓君臣及公子母弟也国逆而立之本无位则称入本有位则称复归齐小白入于齐本无位也卫侯郑复归于卫复其位也诸侯纳之有位无位皆曰归卫孙林父蔡季是也身为戎首则曰复入晋栾盈是也皆所以明内外之援辨逆顺之辞故经正鱼石卫衎以表旧制传称凡例总而明之也卫人逆公子晋于邢宜称入善其得衆公子友忠于社稷国人思之故闵公为落姑之盟以复之夫卫之公子晋絶位而在邢鲁之季子势弱而出奔咸得民望享国有家是以圣人贵之殊其文也庄六年五国诸侯犯逆王命以纳卫朔大其事故字王人谓之子突朔惧有违衆之危而以国逆告华元实国逆欲挟晋以自助故以外纳赴春秋从而书之以示二子之情也韩魏有耦国之强陈蔡有复国之端故晋赵鞅楚公子比皆称归从诸侯纳之例也言非晋楚之所能制也侯獳爱君以请故曹伯有国逆之辞许始复国故许叔有国逆之文此皆时史因周典以起时事之情也𫝊例称诸侯纳之曰归今检经诸称纳者皆有兴师见纳之事不须例而自明故但言纳而不复言归也邾有成君晋赵盾不度于义而大兴诸侯之师渉邾之境见辞而退虽有服义之善所兴者广所害者衆故贬称人卫侯郑曹伯负刍皆见执在周晋鲁请而复之郑称归于卫负刍称归自京师所发事同而文异者例意本在于归不以他文为义也贾氏又以为诸归国称所自之国所自之国有力也案楚公子比去晋而不逆是无援于外而经书自晋陈侯吴蔡侯庐皆平王所复可谓有力于楚而不言自楚此既明证又春秋称入其例有二施于师旅则曰不地在于复归则曰国逆国逆而立又以为例逆而不立则皆非例所及郑之良霄以冦而入入则见杀而复例之例称凡去其国明非天子之制也周敬王王子勐不书出而书入襄王书出而不书入凡自周无出故非春秋旧例也诸在例外称入直是自外入内记事者常词义无所取而贾氏虽夫人姜氏之入皆以为例如此甚多又依倣谷梁云称纳者内难之词因附㑹诸纳为义至于纳北燕伯于阳𫝊称因其衆穷不能通乃云时阳守距难故称纳此又无证经书楚人围陈纳顿子于顿则顿国之所欲也北燕伯𫝊有因衆之文不可言内难也又书纳公孙宁仪行父于陈言书有礼不可言内难也陈县而见复上下交驩二人虽有淫纵之阙今道楚匡陈贼讨君𦵏威权方盛𫝊称其礼理无内难此皆先儒説之不安也班序谱第二十二释例曰周之宗盟异姓为后故践土之盟载书齐宋虽大䧏于郑卫斥周而言指谓王官之宰临盟者也其余杂盟未必皆然践土召陵二㑹皆蔡在卫上诸国次之至盟乃正其高下者敬恭明神本其始也鲁为春秋主常例诸侯上非其实次也子帛卿也依鲁大夫之比列于莒上故传曰鲁故也叔孙豹曰宋卫吾匹也又曰诸侯之㑹寡君未尝后卫君是鲁在卫上也宋既先代之后又襄公一合诸侯以绍齐桓之伯宋在齐上则鲁次宋也自隠至庄十四年四十三歳征伐盟㑹者凡十六国时无霸主㑹同不并无以成序其间蔡与卫凡七㑹六在卫上唯此处在陈下故以为盖后至也自隠至庄十四年四十三歳卫与陈凡四㑹卫在陈上自庄十五年尽僖十七年三十五歳凡六㑹陈在卫上齐桓既没宋楚争盟起僖十八年尽二十七年陈与蔡凡三㑹在蔡上楚合诸侯蔡与陈凡六㑹其五在陈上晋合诸侯二十国起僖二十八年尽哀十四年大率皆陈后次蔡蔡后次卫公行至例第二十三桓二年秋九月公及戎盟于唐传曰公及戎盟于唐修旧好也冬公至自唐传曰冬公至自唐告于庙也𫝊例曰凡公行告于宗庙反行饮至舍爵策勲焉礼也特相㑹往来称地让事也自参以上则往称地来称㑹成事也十六年夏四月公㑹宋公卫侯陈侯蔡侯伐郑十五年传曰冬㑹于袲谋伐郑将纳厉公也弗克而还十六年传曰夏伐郑秋七月公至自伐郑传曰秋七月公至自伐郑以饮至之礼也十八年春王正月公㑹齐侯于泺公与夫人姜氏遂如齐夏四月丙子公薨于齐丁酉公之丧至自齐庄二十三年夏公如齐观社传曰公如齐观社非礼也公至自齐二十四年夏公如齐逆女秋公至自齐二十七年春公㑹杞伯姫于洮传曰公㑹把伯姫于洮非事也天子非展义不廵狩诸侯非民事不举卿非君命不越境僖十六年冬十有二月公㑹齐侯宋公陈侯卫侯郑伯许男邢侯曹伯于淮十七年夏灭项九月公至自㑹传曰淮之㑹公有诸侯之事未归而取项齐人以为讨而止公秋声姜以公故㑹齐侯于卞九月公至书曰至自㑹犹有诸侯之事焉且讳之也二十八年冬公㑹晋侯齐侯宋公蔡侯郑伯陈子莒子邾子秦人于温诸侯遂围许二十九年春公至自围许宣五年春公如齐夏公至自齐传曰春公如齐高固使齐侯止公请叔姫焉夏公自至齐书过也七年冬公㑹晋侯宋公卫侯郑伯曹伯于黑壤传曰晋侯之立也公不朝焉又不使大夫聘晋人止公于㑹盟于黄父公不与盟以赂免故黒壤之盟不书讳之也八年春公至自㑹襄十年春公㑹晋侯宋公卫侯曹伯莒子邾子滕子薛伯杞伯小邾子齐世子光㑹呉于柤夏五月甲午遂灭偪阳传曰春㑹于柤㑹呉子夀梦也晋荀偃士匄请伐偪阳而封宋向戌焉甲午灭之书曰遂灭偪阳言自㑹也公至自㑹十二年冬公如晋传曰公如晋朝且拜士鲂之辱礼也十三年春公至自晋传曰公至自晋孟献子书劳于庙礼也昭二十五年秋九月己亥公孙于齐次于阳州二十六年三月公至自齐居于郓传曰三月公至自齐处于郓言鲁地也二十七年春公如齐公至自齐居于郓传曰公如齐公至自齐处于郓言自外也定十二年冬十有二月公围成传曰将堕成公歛处父请孟孙堕成齐人必至于北门且成孟氏之保障也无成是无孟氏也子伪不知我将不堕冬十二月公围成弗克公至自围成右公行一百七十六书至者八十二错综其二十九以包通之释例曰凡公出朝聘奔丧㑹𦵏皆但书而不言其事此春秋之常经书公行及至皆因告于庙书之于策桓二年公至自唐传曰告于庙也然则凡盟有一百五公行一百七十六书至者八十二其不书至者九十有四皆不告庙也隠公之不告谦也余公之不告慢于礼也公行或朝或㑹或盟或伐或得礼或失礼其事非一故𫝊随而释之于盟释告庙嫌他例不通故复总曰凡公行告于宗庙反行饮至舍爵策勲焉礼也此以明公之出境当无不告及其反也则必饮至有功则策勲故公至自伐郑𫝊重言以饮至之礼孟献子书劳于庙𫝊复云得礼所以反覆凡例也公朝于晋而献子书劳知策勲非惟讨伐之功虽或常行有以宁国安民亦书功于庙也然则凡反行饮至必以嘉㑹昭告于祖祢有功则舍爵策勲无勲无劳告成事而已若夫执止之辱压尊毁列所以累其先君沗其社稷固当克躬罪已不以嘉礼自终宣公如齐既已见止连婚于邻国之臣而行饮至之礼故传曰书过桓公之丧至自齐此则死还告庙而书至者也庄公违礼如齐观社用饮至之礼此则失礼之书至者也公又如齐逆女则得礼亦书至也宣公黑壤之㑹以赂免讳不书盟而复书至亦讳不以见止告庙也襄公至自晋此则策劳还而书至昭公至自齐居于郓此则宜告而书至者也诸书至皆告庙启反或即实而言或有所讳避𫝊于伐郑见饮至之礼于宣见书过之讥于襄见书劳于庙举此三者以包其他行也僖十七年传曰公至自㑹犹有诸侯之事讳之也明以诸侯之事越境还至用饮至之礼正也公以灭项为齐所止㑹事既毕踰年乃还非公所终而经书至自㑹故𫝊特释曰犹有诸侯之事且讳之也温之㑹遂围许书公至自围许柤之㑹遂灭偪阳书公至自㑹诸若此类事势相接或以始致或以终致盖时史之异耳无他义也陪臣执命大都耦国仲由建堕三都之计而成人不从故公亲围之虽不越境动衆兴兵大其事故出入皆告于庙也郊雩烝尝例第二十四桓八年春正月己夘烝夏五月丁丑烝释例曰启蛰而郊谓夏正建寅之月于是祀南郊配后稷以祇农事也龙见而雩谓建巳之月苍龙七宿之体昏见东方于是大雩祭天逺为百谷祈膏雨也始杀而尝谓建酉之月蒹葭苍苍白露为霜隂气始杀嘉谷始熟于是荐尝于宗庙也闭蛰而烝谓建亥之月草木枯藁昆虫闭蛰履霜坚氷万物皆成可荐者衆于是享祭烝于祖考也言凡祀举郊雩烝尝则天神人鬼地祗之祭皆通也其他羣祀不録可知也礿祠及地祗经无其事故不备言亦约文以相包也过则书者谓非其时非其祀不旱而雩之类是也始夏而雩者谓纯阳用事防有旱灾而祈之也至于四时之旱及又因用此礼而求雨故亦曰雩宗庙之祀也既有天雨又须所荐之物可荐卜日又有吉否则仲月其常也故周礼祀号日以四时仲正之也经书正月烝得仲月之时也其夏五月复烝此为过烝若但书夏五月烝则唯可知其非时故先发正月之烝而后经书五月烝以示非时并明再烝渎也四时享祀孝子之所以致忠故虽大灾大礼大凶亡丧哀是以废大事乃有阙今以建未之月而修尝祭之礼非也然既戒日致斋御廪虽灾不害嘉谷祭亦不应中废故经书乙亥尝以示过𫝊释之以不害也传曰春不雨夏六月雨自十月不雨至于五月不曰旱不为灾也然则虽书不雨必须将为灾然后得雩常事不书诸书雩而𫝊不以旱释之者皆过雩也经书过雩则与旱雩不别故传七发之天子郊祀因望祭四方衆神诸侯不得依天子唯望祭其封内山川分野之星是谓三望鲁以周公故得用天子礼乐故虽诸侯而特郊祀配以后稷其望祭也自从常祀制也常祀自祭之所必故礼唯卜郊日而又卜可郊与否今郊既配有日而更复疑卜或既耕而后卜郊废上天之祀而别祀三望阙大存小怠慢失序故经书犹𫝊皆随而发之也此事三见卜而𫝊释其二以明卜郊不从与郊牛死所以不郊虽异而讥同也成七年不郊亦俱以牛事故不重释也辛丑用郊文异而邱明不发𫝊明时史之辞非圣意也凡以旱为雩者𫝊皆从而释之上辛季辛一月之中再雩释其旱甚明皆得礼也先儒之辩郊雩烝尝各据所见多不审悉今博採以㫁诸疑厯法正月节立春启蛰为中气二月节惊蛰春分为中气三月节清明谷雨为中气四月节立夏小满为中气五月节芒种夏至为中气六月节小暑大暑为中气七月节立秋处暑为中气八月节白露秋分为中气九月节寒露霜䧏为中气十月节立冬小雪为中气十一月节大雪冬至为中气十二月节小寒大寒为中气凡十二月而节气有二十四共通三百六十六日分为四时间之以閠月故节未必得恒在其月初而中气亦不得恒在月之半是以𫝊举天宿气节为文而不以月为正僖公襄公夏四月卜郊但讥其非所宣卜而不讥其四月不可郊也孟献子曰启蛰而郊郊而后耕耕谓春分也言得启蛰即当卜郊不应过春分也案厯法有启蛰惊蛰而无龙见始杀闭蛰此古人所名不同然其法推不得有异传曰火伏而后蛰者毕此谓十月始蛰也至十一月则遂闭之犹二月之惊蛰既启之后遂惊而走出始蛰之后又自闭塞也白露秋分谓之始杀龙星之体昬见谓立夏之月言得此月节则当卜祀过渉次节则以过而书故秋雩书不时此渉周之立秋节也土功作者不必月日故亦书龙见而毕务戒事也火见而致用水昬正而栽日至而毕此其大准也周礼祭宗庙以四仲盖言其下限也月令之书出自吕不韦其意也欲为秦制非古典也颕氏因之以为龙见五月五月之时龙星已过于见此为疆牵天宿以附㑹吕不韦之月令非所据而据既以不安且又自违左氏传称秋大雩书不时此秋即颕氏之五月而忘其不时之文欲以雩祭刘贾又以为诸书用皆不宜用反于礼者也施之用郊似若有义至于贽用币及用鄫子诸若此比皆当须书用以别所用者也若不言用则事叙不明所谓辞穷非圣人故造此用以示义也且诸过祀三望之类奚独皆不书用邪案左氏传用币于社称曰得礼冉有用矛于齐师孔子以为义无不宜用之例也丘明云我师岂欺我哉王侯夫人出奔例第二十五桓六年春正月实来五年传曰冬淳于公如曹度其国危遂不复六年传曰春自曹来朝书曰实求不复其国也十五年夏五月郑伯突出奔蔡传曰祭仲専郑伯患之使其壻雍纠杀之祭仲杀雍纠公载以出十六年冬十有一月卫侯朔出奔齐传曰宣姜与公子朔搆急子二公子故怨惠公立公子黔牟惠公奔齐庄元年春三月夫人孙于齐传曰夫人孙于齐不称姜氏絶不为亲礼也四年夏纪侯大去其国传曰纪侯不能下齐以与纪季夏纪侯大去其国违齐难也闵二年秋九月夫人姜氏孙于邾传曰闵公之死也哀姜与知之故孙于邾僖二十四年冬天王出居于郑传曰初甘昭公有宠于惠后頽叔桃子曰我实使狄狄其怨我遂奉太叔以狄师攻王王御士将御之王曰先后其谓我何天子无出书曰天王出居于郑避母弟之难也二十八年夏四月卫侯出奔楚传曰卫侯欲与楚国人不欲故出其君以説于晋卫侯出居于襄牛卫侯闻楚师败惧出奔楚遂适陈文十二年春王正月郕伯来奔十一年传曰郕太子朱儒自安于夫钟国人弗徇十二年传曰春郕伯卒郕人立君太子以夫钟与郕邽来奔公以诸侯逆之非礼也故书曰郕伯来奔不书地尊诸侯也襄十四年夏四月己未卫侯出奔齐传曰卫献公戒孙文子甯惠子食皆服而朝日旰不召而射鸿于囿二子从之不释皮冠而与之言二子怒公出奔齐公使祝宗告亡且告无罪定姜曰无神何告若有不可诬也有罪若何告无舎大臣而与小臣谋一罪也先君有冡卿以为师保而蔑之二罪也余以巾栉事先君而暴妾使余三罪也告亡而已无告无罪昭三年冬北燕伯款出奔齐传曰燕简公多嬖宠欲去诸大夫而立其宠人冬燕大夫比以杀公之外嬖公惧奔齐书曰北燕伯出奔齐罪之也二十一年冬蔡侯朱出奔楚传曰楚费无极取货于东国而谓蔡人曰朱不用命于楚君王将立东国若不先从王欲楚必围蔡蔡人惧出朱而立东国二十三年秋七月莒子庚舆来奔传曰莒子庚舆虐而好劎苟铸劎必试诸人国人患之又将叛齐乌存率国人以逐之二十五年秋九月己亥公孙于齐次于阳州齐侯唁公于野井传曰齐侯将唁公于平隂公先至于野井齐侯曰寡人之罪也使有司待于平阴为近故也书曰公孙于齐次于阳州齐侯唁公于野井礼也将求于人则先下之礼之善物也哀十年春王二月邾子益来奔七年传曰秋伐邾以邾子益来八年传曰乃归邾子邾子又无道呉子使太宰子余讨之囚诸楼台栫之以棘使诸大夫奉太子革以为政十年传曰春邾隠公来奔齐甥也故遂奔齐桓十一年秋九月郑忽出奔卫传曰雍氏宗有宠于宋庄公故诱祭仲而执之曰不立突将死祭仲与宋人盟以厉公归而立之秋九月丁亥昭公奔卫己亥厉公立昭元年秋莒展舆出奔呉传曰莒展舆立而夺羣公子秩公子召去疾于齐秋齐公子鉏纳去疾展舆奔吴君子曰莒展之不立弃人也夫人可弃乎诗曰无竞维人善矣八年夏四月陈公子留出奔郑传曰哀公有废疾三月甲申公子招公子过杀悼太子偃师而立公子留公子胜愬之于楚公子留奔郑二十六年冬十月尹氏召伯毛伯以王子朝奔楚二十二年夏经书王室乱二十三年秋经书尹氏立王子朝二十六年传曰晋师克巩召伯盈逐王子朝王子朝及召氏之族毛伯得尹氏固南宫嚚奉周之典籍以奔楚释例曰君为元首臣为股肱股肱元首同体合用相须而成也然假异气以合徳执名义以相服非忠诚之感和理之应则四体交兢元首失徳燕以多宠见逐郑突以専臣失位蔡朱以外谗出奔莒展以弃人不立由此观之君臣之间有衅多矣唯秉徳而志公者必博听而逺览无常亲也无常疎也有亲必有疎有常必致非常也此人君之安危今古之成败也诸侯有国社稷是重州公如曹度其国危危而无患虑容身于鲁社稷絶祀非奔非朝故实来内讳奔谓之孙使若不为臣子之所逐自孙位而去之文姜与公如齐以淫见谪惧而归诚于襄襄公戕公而委罪于彭生弑公之谋姜所不与疑惧而自留于齐庄公感其不反以阙即位之礼故姜氏自齐而还鲁鲁人探情以责之故复出奔夫子以为姜氏罪不与弑于庄公之义当以母淫于齐而絶其齐亲内全母子之道故经不称姜氏传曰絶不为亲礼也明絶之于齐也文姜称夫人明母义存也哀义外淫故孙称姜氏明义异也文姜之身终始七如齐再如莒皆以淫行书出而不书反则元年之还亦不告庙推此可知也纪侯力弱虑穷自以列国不忍屈臣于齐使纪季以酅求安而脱身外寓季果为附庸社稷有奉故不言灭不见迫逐故亦不言奔大去者不反之辞盖时史即实而言仲尼不改故传不言故书书曰也天子以天下为家故传曰凡自周无出今以出居为名而不书奔殊之于列国郕之世子以地来奔此罪人也公乃嘉而君之谬用诸侯之礼待之同于郕伯夫子即而书郕伯来奔书斯示此亦有意于襃贬也诸侯奔亡皆迫逐而苟免非自出也𫝊称卫孙林父甯殖出其君名在诸侯之䇿此以臣名赴告之文也仲尼之经更没逐者主名以自奔为文者责其君不能自安自固所犯非徒所逐之臣也且卫赴不以名而燕赴以名各随赴而书之者义在于彼不在此也𫝊不发于蔡朱卫衎而发于燕者罪轻于卫衎而重于蔡朱故举中示例以兼通上下也朱虽无罪据其失位而出奔亦其咎也晋侯问于师旷曰卫人出其君不亦甚乎对曰或者其君实甚良君将赏善而刑淫飬民如子葢之如天容之如地民奉其君爱之如父母仰之如日月敬之如神明畏之如雷霆其可出乎夫君神之主也民之望也若困民之主匮神之祀百姓絶望社稷无主将焉用之弗去何为天之爱民甚矣岂使一人肆千民上以从其淫必不然矣晋悼感卫衎而发问师旷恃其目盲因问答以极言且明君不能君故臣亦不能臣罪不纯在臣也郑忽既𦵏免丧而不称君者忽为太子有母氏之宠宗卿之援有功于诸侯此太子之盛者也守介节以失大国之助知三公子之强不用祭仲之言修小善洁小行从匹夫之仁忘社稷之大计故君子谓之善自为谋言不能谋国也父卒而不能自君郑人亦不君之是以出则䧏名以赴入则逆之以太子之礼始于见逐终于见杀三公子更立乱郑国者实忽之由也故仲尼因而示义也公子留莒展舆书名者篡弑而立未列于㑹也诸侯即位上有王命次则列国以为班然后成君故凡不受先君之命者虽已踰年不与诸侯㑹而出奔皆不称爵此古之常制故传曰㑹于平州以定公位也春秋释例卷三春秋释例卷四钦定四库全书春秋释例卷四晋杜预撰执大夫行人例第二十六桓十一年秋九月宋人执郑祭仲传曰宋雍氏宗有宠于宋庄公故诱祭仲而执之曰不立突将死归而立之秋九月丁亥昭公奔卫己亥厉公立庄十七年春齐人执郑詹传曰春齐人执郑詹郑不朝也僖四年夏齐人执陈辕涛涂传曰陈辕涛涂谓郑申侯曰师出于陈郑之间国必甚病若出于东方观兵于东夷循海而归其可也申侯曰善涛涂以告齐侯许之申侯见齐侯説与之虎牢执辕涛涂秋伐陈讨不忠也文十四年冬单伯如齐齐人执单伯齐人执子叔姬传曰襄仲使告于王请以王宠求昭姬于齐冬单伯如齐请叔姬齐人执之又执子叔姬十五年夏单伯至自齐传曰齐人许单伯请而赦之使来致命书曰单伯至自齐贵之也成十六年秋九月晋人执季孙行父舎之于苕丘传曰宣伯使告郄犨晋人执季文子于苕丘公还待于郓使子叔声伯请季孙于晋乃许鲁平赦季孙襄十一年秋楚人执郑行人良霄传曰郑人使良霄太宰石如楚告将服于晋楚人执之书曰行人言使人也十八年夏晋人执卫行人石买十七年传曰卫石买孙蒯伐曹取重丘曹人愬于晋十八年传曰夏晋人执卫行人石买于长子执孙蒯于纯留为曹故也二十六年秋晋人执卫甯喜传曰六月公㑹晋赵武宋向戌郑良霄曹人于澶渊以讨卫疆戚田于是卫侯㑹之晋人执甯喜北宫遗使女齐以先归昭八年夏四月楚人执陈行人干征师杀之传曰征师赴于楚且告有立君公子胜诉之于楚楚人执而杀之书曰楚人执陈行人干征师杀之罪不在行人也冬十月壬午楚师灭陈执陈公子招放之于越十一年冬十有一月丁酉楚师灭蔡执蔡世子有以归用之传曰楚子灭蔡用隠太子于冈山申无宇曰不祥五牲不相为用况用诸侯乎十三年秋八月晋人执季孙意如以归传曰邾人莒人愬于晋曰鲁朝夕伐我几亡矣我之不共以鲁之故晋侯不见公公不与盟晋人执季孙意如以平子归十四年春意如至自晋传曰春意如至自晋尊晋罪已也尊晋罪已礼也二十三年春王正月晋人执我行人叔孙婼传曰邾人城翼还将自离姑遂取邾师获鉏弱地邾人愬于晋晋人来讨叔孙婼如晋晋人执之书曰晋人执我行人叔孙婼言使人也二十四年春王二月婼至自晋传曰婼至自晋尊晋也定元年春王三月晋人执宋仲几于京师传曰晋魏舒合诸侯之大夫于狄泉将以城成周宋仲几不受功乃执仲几以归三月归诸京师六年秋晋人执宋行人乐祁犂传曰宋乐祈言于景公曰诸侯惟我事晋今使不往晋其憾矣公谓乐祁曰唯寡人説子之言子必往赵简子逆而饮之酒于緜上献杨楯六十于简子范献子言于晋侯曰以君命越疆而使未致使而私饮酒不敬二君不可不讨也乃执乐祁七年秋齐人执卫行人北宫结以侵卫传曰齐侯郑伯盟于咸征㑹于卫卫侯欲叛晋诸大夫不可使北宫结如齐而私于齐侯曰执结以侵我齐侯从之昭四年秋七月楚子蔡侯陈侯许男顿子胡子沈子淮夷伐吴执齐庆封杀之传曰楚子以诸侯伐呉使屈申围朱方八月甲申克之执齐庆封而尽灭其族使言曰无或如齐庆封弑其君弱其孤以盟其大夫右执大夫行人及叔姬并书至凡二十释例曰古之诸侯享頫聘问相系于时所以抒人情蠲烦惑合嘉好也及作征伐㑹盟军之所兴兵之所加各有本志志于惩治不轨伐叛柔服而已使以行人言之言之以接事信令之要于是乎在举不以怒则刑不滥刑不滥则两国之情得通兵有不交而解者皆行人之勲也是以虽飞矢在上走驿在下及其末节不统大理更迁怒肆忿快意于行人譬诸豺狼求食而已传曰郑人使伯蠲行成晋人杀之非礼也兵交使在其间可也故夫子特显行人之例行人有六而发𫝊有三者因良霄以显其称行人之事因干征师以示其非罪因鲁叔孙婼以同外内大夫则余三人皆随例而为义也诸以行人为名通及外内以卿出使义取于非其罪也若涛涂甯喜之类罪在其身郑叔詹鲁行父之等以执政受罪本非出使故不称行人从实而书皆以罪之也郑祭仲之如宋也非㑹非聘与于见诱而以行人应命不能死节挟伪以篡其君故经不称行人以罪之也伯仲叔季固人字之常然古今亦有以为名者而公羊守株专谓祭氏以仲为字既谓之字无辞可以善之因託以行权人臣而善其行权逐君是乱人伦坏大教也説左氏者知其不可更云郑人嘉之以字告故书字此为因有告命之例欲以苟免未是春秋之实也宰渠伯紏萧叔大心皆以伯叔为名然则仲亦名也传又云祭仲足或偏称仲或偏称足葢名仲字仲足也单伯天子之卿也为我如齐故书其行齐人无礼逆执王使并及叔姬是以季文子如晋求助晋无救䘏之实而单伯能敷宣王命以免于执叔姬见释遂还致命皆单伯之力故鲁人嘉之而告庙传曰书曰单伯至自齐贵之也又曰齐人来归子叔姬王故也此皆归功单伯明晋无令政也意如至自晋𫝊言尊晋罪己也婼至自晋传复重发但言尊晋意如以罪见执宜在罪己婼本者使人不应见执故尊晋而已内大夫行还皆不书至异于公也今此二人执而见释更以书至见义也晋在王城执仲几不即归之天子而送归于国后乃致之王所故但书其执而不书其归言失节也庆封得罪于齐絶位奔呉呉与之朱方为呉大夫今见杀而经书齐者楚人以齐罪杀之故告以齐明此庆封非异人也贾氏以为书执行父舎于苕丘言失其所不书至者刺晋听谗执之示已无罪也按传曰囚之苕丘以别晋都无义例也公待于郓与行父俱归从于公故不书行父入至也若欲示无罪则宜于执见义今既直书其执处更絶不书至乃所以示不终于见执非示无罪也书谥例第二十七释例曰谥者兴于周之始王变质从文于是有讳焉传曰周人以讳事神名终将讳之故易之以谥末世滋蔓降及匹夫爰暨妇人妇人无外行于礼当系夫之谥以明所属诗称庄姜宣姜即其义也谥法云隠拂不成曰隠书叛例第二十八释例曰古之大夫或钖之田邑或分之都城故有千室之邑百乘之家君之禄义则进否则奉身以退若专禄以周旋虽无危国害主之实皆书曰叛叛者反背之辞也庶贱之人不齿于列虽有善恶不章显名氏若乃披邑害国则以地重以书其名且终显其恶也适鲁则书地曰来奔来奔则叛可知葢记事外内之辞也刘贾説三叛人以地来奔不书叛谓不能专也此直外内之辞既以地来妻公之姑姊还其大邑不得复言不能专也齐侯郑伯诈朝于纪欲以袭之纪人大惧而谋难于鲁请王命以求成于齐公告不能齐遂偪之迁其三邑国有旦夕之危而不能自入为附庸故分季以酅使请事于齐大去之后季为附庸先祀不废社稷有奉季之力也故书字不书名书入不书叛也叛分也传曰始分为纪侯大去张本也刘贾谓纪季以酅奔齐不言叛不能专酅也𫝊称纪侯不能下齐以与纪季季非叛也纪亡之后叔姬归于酅明为附庸犹得专酅故可归也书次例第二十九释例曰凡师一宿为舎再宿为信过信为次此周公之典以详録师出入行止迟速因为之名也兵事尚速老师费财不可以久故春秋以告命三日以上必告其次舎之与信不书者轻碎不以告也兵未有所加所次则书之以示迟速公次于滑师次于郎是也既书兵所加则不书其所次以事为宜非虚次诸久兵而不书次是也既书兵所加而又书次者义有取于次遂伐楚次于陉盟于牡丘遂次于匡是也所纪或次在事前次以成事也或次在事后事成而次也皆随事实无义例也楚子蔡侯次于厥貉宋公郑伯陈侯麇子不书于经者陈郑自息而从楚子宋公势卑以苟免在列郑伯为楚仆任受令于司马麇子耻之遂逃师而归三君失位降爵故不列诸侯宋郑犹然则陈侯必同也叔孙豹救晋次于雍榆传曰礼者善其宗助盟主非以次为礼也齐桓次于聂北救邢亦以存邢具其器用而还师人无私见善不在次也而贾氏皆即以为善次次之与否自是临时用兵之宜非礼之所素制也若鲁公次于干侯之比非为用师不应在例而复例之亦为滥也迁降例第三十释例曰邢迁于夷仪则以自迁为文宋人迁宿齐人迁阳则以宋齐为文各从彼此所迁之实记注之常辞亦非例也刘贾依二传以为鄣纪之遗邑计纪侯去国至此二十七年纪侯犹不堪齐而去则邑不得独存此葢附庸小国若邿鄟者也须句子鲁之私属若颛臾之比鲁谓之社稷之臣故来奔及反不书于经贾氏云但因成风来不见公亦未安以归例第三十一释例曰据宗庙社稷已亡而君见获于敌君身虽在与亡无异皆以灭为文则定六年郑游速帅师灭许以许男斯归是也若社稷宗庙不亡君身见获于敌则云以归以蔡侯献舞归是也夫人内女归宁例第三十二庄十二年春王三月纪叔姬归于酅二十七年冬把伯姬来传曰把伯姬来归宁也𫝊例曰凡诸侯之女归宁曰来出曰来归夫人归宁曰如某出曰归于某僖十四年夏六月季姬及鄫子遇于防使鄫子来朝传曰鄫季姬来宁公怒止之以鄫子之不朝也夏遇于防而使来朝十五年秋九月季姬归于鄫二十八年秋把伯姬来文九年春夫人姜氏如齐三月夫人姜氏至自齐十五年冬十有二月齐人来归子叔姬传曰齐人来归子叔姬王故也十八年冬十月夫人姜氏归于齐传曰夫人姜氏归于齐大归也宣五年冬齐髙固及子叔姬来传曰冬来反马也十六年秋郯伯姬来归传曰秋郯伯姬来归出也成五年春王正月把叔姬来归右夫人内女归宁出凡十一桓十八年春王正月公㑹齐侯于泺公与夫人姜氏遂如齐传曰春公将有行遂与姜氏如齐申繻曰女有家男有室无相渎也谓之有礼易此必败庄二年冬十有二月夫人姜氏㑹齐侯于禚传曰冬夫人姜氏㑹齐侯于禚书姦也七年春夫人姜氏㑹齐侯于防传曰春文姜㑹齐侯于防齐志也僖十七年秋夫人姜氏㑹齐侯于卞传曰秋声姜以公故㑹齐侯于卞右夫人行十一错综其四以包通之释例曰归宁者女子既嫁有时而归问父母之宁否父母殁则使卿归问兄弟也出者谓犯七出而见絶者也归者有所往之称来者有所反之言也故嫁谓之归而宁谓之来见絶而出则以来归为辞来而不返也如某者非终安之称归于某者亦不反之辞也叔姬以娣而适纪纪侯大去其国而死叔姬归于鲁纪季自定于齐姬得归酅全守节义以终妇道故系之于纪而以初嫁为文贤之也不书其来既非常宁又非大归也鄫姬季以礼来宁公怒而絶之故亦不书来宁遂留之至明年九月乃遣故更书归明前年已絶于鄫也齐人执子叔姬鲁请于王而后齐人送之故与直出者异文礼送女谦不敢自安留其所送之马三月庙见而后夫家遣使返其马今髙固因返马礼遂与子叔姬俱宁情近于渎故经并书其来而𫝊见返马以示讥也妇人无外事见兄弟不踰阈故其他行非礼所及亦例所不存而当时实有出入或以事宜或以淫纵小君之行不得不书故直书其行而其善恶各系于本㑹于禚𫝊称书姦夫人入齐地也㑹于防𫝊称齐侯志齐侯入鲁地也于经无例𫝊以实言也凡内女见经而不书归者时史之阙漏而贾氏皆以为适世子故也按把桓公以僖二十三年即位襄六年卒凡在位七十一年文成之世经书叔姬二人一人卒一人出皆把桓公夫人也而经皆不书归知虽正夫人归或亦有所不载非唯适世子也凡八百六十六字经传三百九十四字释例四百七十二字大夫奔例第三十三文八年冬宋司城来奔传曰宋襄夫人襄王之姊也昭公不礼焉夫人因戴氏之族以杀襄公之孙司城荡意诸来奔效节于府人而出公以其官逆之皆复之亦书以官皆贵之也十四年秋九月宋子哀来奔传曰宋髙哀为萧封人以为卿不义宋公而出遂来奔书曰宋子哀来奔贵之也宣十年夏四月齐崔氏出奔卫传曰崔杼有宠于惠公髙国畏其偪也公卒而逐之奔卫书曰崔氏非其罪也且告以族不以名𫝊例曰凡诸侯之大夫违告于诸侯曰某氏之守臣某失守宗庙敢告所有玉帛之使者则告不然则否十八年冬十月归父还自晋至笙遂奔齐传曰公孙归父以襄仲之立公也有宠欲去三桓以张公室与公谋而聘于晋欲以晋人去之冬公薨季文子遂逐东门氏子家还及笙坛帷复命于介既复命袒括髪即位哭三踊而出遂奔齐书曰归父还自晋善之也成十二年春周公出奔晋十一年传曰周公楚恶惠襄之偪也且与伯与争政不胜怒而出及阳樊王使刘子复之盟于鄄而入三日复出奔晋十二年传曰春王使以周公之难来告书曰周公出奔晋𫝊例曰凡自周无出周公自出故也襄二十年秋陈侯之弟黄出奔楚传曰陈庆虎庆寅畏公子黄之偪愬诸楚曰与蔡司马同谋楚人以为讨书曰陈侯之弟黄出奔楚言非其罪也二十九年秋九月齐髙止出奔北燕传曰秋九月齐公孙虿公孙灶放其大夫髙止于北燕乙未出书曰出奔罪髙止也髙止好以事自为功且专故难及之昭元年夏秦伯之弟鍼出奔晋传曰秦后子有宠于桓如二君于景其母曰不去惧选癸夘鍼适晋其车千乘书曰秦伯之弟鍼出奔晋罪秦伯也二十年夏曹公孙㑹自鄸出奔宋释例曰奔者迫窘而去逃死四隣不以礼出也放者受罪黜免宥之以逺也臣之事君三谏不从有待放之礼故传曰义则进否则奉身以退迫窘而出奔及以礼见放俱去其国故𫝊通以违为文仲尼修春秋又以所称为优劣也怀宠之人皆身及祸难唯子哀不义宋公先机而发是以贵而书字也若乃称司城以贵效节于府人书归父之还以善复命于介因齐人告辞以着崔氏之无罪葢随事以示褒贬也𫝊既云书曰崔氏以明非罪复云且告以族不以名知典策之书旧当以名通也齐国虽谬以族告适合仲尼新襃贬之实因而不革以示无罪且明春秋之作或因仍旧史成文不必皆有改也夫立功立事者国之厚益而身之表的也表髙的明虽女人犹欲弯弓而况当涂之士是以君子慎之道家贵善行者无辙迹功遂而身退髙止既犯其始又专以终之免死为幸斯乃贤圣之笃戒故变放言奔文致其罪以示过曹公孙㑹虽小国之卿当有玉帛之使于鲁曹人以告而书也陈公子黄偪而出奔既称弟以明无罪故不复变本告之名贾氏以为称名以贬陈黄之偪是不复顾有非罪之文一黄之身或罪或否也逃溃例第三十四庄十七年秋郑詹自齐逃来僖五年秋八月郑伯逃归不盟传曰王使周公召郑伯曰吾抚汝以从楚辅之以晋可以少安郑伯喜于王命而惧其不朝于齐也故逃归不盟孔叔止之弗听逃其师而归襄七年冬十有二月陈侯逃归传曰二庆使告陈侯于㑹曰楚人执公子黄矣君若不来羣臣不忍宗庙社稷惧有二图陈侯逃归僖四年春王正月公㑹齐侯宋公陈侯卫侯郑伯许男曹伯侵蔡蔡溃传曰秋齐侯以诸侯之师侵蔡蔡溃遂伐楚成九年冬十有一月楚公子婴齐帅师伐莒庚申莒溃传曰冬十一月楚子重自陈伐莒围渠丘渠丘城恶衆溃奔莒楚师围莒莒城亦恶庚申莒溃楚遂入郓莒无备故也君子曰恃陋而不备罪之大者也豫备不虞善之大者也释例曰传曰衆保于城城保于徳言上能以徳附衆以功庇下民信其徳恃其固故能交相依怀以卫社稷苟无固志盈城之衆一朝而散如积水之败故曰溃溃者衆败流遁之辞也国君而逃师弃盟违其典仪弃其车服羣臣不知其谋社稷不保其安此与匹夫逃窜无异是以在衆为溃在君为逃以别上下之名无取于别国邑也贾颖以为举国曰溃一邑曰叛案左氏无此义也𫝊文廧咎如溃上失民也今经但言伐廧咎如无廧咎溃之文若经本无此文则丘明为横益经文而加失民之𫝊也传曰陈侯如楚庆氏以陈叛此则举国不必言溃也叛者举城而属他非民溃之谓也例之溃逃指谓一国一军一邑君民相须为用变文以别之也郑詹见囚于齐自齐逃来此为逸囚无下可逃春秋指事而书所谓民逃非在上之逃也而贾氏复申以入例亦不安也杀世子大夫例第三十五释例曰古者讨杀其大夫各以罪状宣告诸侯所以惩不义重刑戮也晋侯使以杀太子申生之故来告卫杀孔达𫝊载其辞辞虽有临时之状其告则常也晋鲁久不交使而告杀申生则所告不必尝有玉帛之使但欲广声其罪耳鲁哀之可谏者甚衆未闻仲尼之苦言至于陈恒弑其君孔子沐浴而朝告于哀公求讨不义显事施舎足以致益者固人臣之所当造膝也若乃情色之惑君不能得之于臣父不能得之于子臣子而欲显直于其君父适所以益谤而致罪也陈灵公宣淫悖徳乱伦志同禽兽非尽言所救洩冶进无匡济逺策退不危行言孙安昬乱之朝慕匹夫之直忘蘧氏可卷之徳死而无益故经同罪贱之文𫝊特称仲尼以明之忠为令徳非其人犹不可况不令乎此其义也陈之叛楚罪在子辛共王既不能明法示教以肃大臣陈叛之日又不能严㫁威刑以谢小国而拥其罪人以兴兵致讨暴师经年加礼于陈陈恨弥笃乃愠而归罪子辛子辛之贪虽足以取死然共王用刑为失其节故君子论之以为不刑也大臣相杀死者无罪则两称名字以示杀者之罪王札子杀召伯毛伯是也若死者有罪则不称杀者名氏晋杀其大夫阳处父是也若为贼者衆因乱而杀则亦称国人杀者主名不分故也主名不分死者虽名氏可知亦随而去之嫌于罪死者也士杀大夫则书曰盗盗杀郑公子騑公子发公孙辙是也作新门廐例第三十六释例曰门戸道桥城郭墻堑官民之开闭不可一日阙者也故特随壊时而修之皆当其时而讫不必用土功之常时也故𫝊既曰书不时又曰启塞从时重发以明二义其他急事亦包之也春秋分而昼夜等谓之日中凡马春分百草始繁则牧于垧野秋分农功始藏水寒草枯则皆还廐此周典之制也今春而作廐已失民务又违马节故曰书不时也言新意所起言作以兴事通谓兴起功役之事也总而言之不复分别因旧与造新也经书延廐称新而不言作𫝊言新作延廐书不时也此称经文而以不时为讥义不在作也然寻𫝊足以知经阙作字也而刘贾云言新有故木言作有新木延廐不书作所用之木非公命也凡诸兴造固当有新固当有因今谓春秋㣲意直记别此门此观有新木故木既已鄙近且材木者立廐之具也公命立廐则衆用皆随之矣焉有所用之木非公命也此为匠人受命立廐而盗供其用岂然乎哉作主禘例第三十七僖八年秋七月禘于太庙用致夫人传曰秋禘而致哀姜焉非礼也𫝊例曰凡夫人不薨于寝不殡于庙不赴于同不祔于姑则弗致也文二年秋八月丁卯大事于太庙跻僖公传曰秋八月丁卯大事于太庙跻僖公逆祀也宣八年夏六月辛巳有事于太庙仲遂卒于垂壬午犹绎万入去籥传曰有事于太庙襄仲卒而绎非礼也释例曰凡君薨卒哭而祔祔而作主特祀于主烝尝禘于庙此诸侯之礼故称君君既𦵏反虞则免丧故曰卒哭卒止也以新死者之神祔之于祖尸柩既已逺矣神形又不可得而见矣孝子之思弥笃徬徨求索不知所至故造木主立几筵特用丧礼祭祀于寝不同之于宗庙宗庙则复用四时烝尝之礼也三年丧毕致新死者之主以进于庙庙之逺主当迁入祧于是乃大祭于太庙以审定昭穆谓之禘此皆自诸侯上达天子之制也庄公丧未阕闵公吉禘故传曰速也哀姜以罪受戮不薨于寝淫而与弑故疑其礼八年乃致之也于例既不应加吉禘之礼也已过用致夫人言以此夫人与致礼也文公二年僖公之丧未终未应行吉禘之礼而于太庙行之其讥已明徒以跻僖而退闵公故特大其事而异其文定八年亦特书顺祀皆所以起非常也有事于武宫及顺祀𫝊皆称禘则知大事有事于太庙亦禘也禘于太庙礼之常也各于其宫时之为也虽非三年大祭而书禘用禘礼也昭二十五年传曰将禘于襄公亦其义也三年之禘自国之常常事不书故惟书此数事祭虽得常亦纪仲遂叔弓之非常也今推厯僖以十一月薨则文元年三月于礼应𦵏今四月乃𦵏通计闰为七月故为缓又礼𦵏讫当卒哭作主而至三年乃作主故二年经书作僖公主传曰书不时也以此推之𫝊发𦵏僖公之缓又云作主非礼因开明凡例当继于文元年𦵏僖公之经也既议𦵏缓又重之以作主非礼明作主当在讫𦵏故连讥之也今𫝊见于僖公之末年殆简编之错缪以失其次非丘明之正也旧説以为诸侯丧三年之后乃烝尝按𫝊襄公十五年冬十一月晋侯周卒十六年春𦵏晋悼公改服修官烝于曲沃㑹于溴梁其冬穆叔如晋且言齐故晋人答以寡君之未禘祀其后晋人征朝于郑郑公孙侨曰溴梁之明年公孙夏从寡君以朝于君见于尝酎与执膰焉此皆春秋之明证也旧説或以为经所书禘皆夏祭之名非三年之禘鲁周公之故也周家祭于夏则曰礿无縁兼取殷家祭名也且按其月又非时祭之月益可知也凡三年丧毕然后禘于是遂以三年为常节当仍计除丧即吉之月卜日而后行事故无复常月也是以经书禘及大事𫝊唯见禘庄公之速他无非时之讥也贾氏以为僖公始不顺祀生则致哀姜终则小寝以慢典常故其子文公縁事生邪志作主陵迟于是文公复有夫人归嗣子罹咎𫝊故上系此文于僖公篇迂哉得获例第三十八定九年夏得寳玉大弓传曰夏阳虎归寳玉大弓书曰得得器用也𫝊例曰凡获器用曰得得用曰获僖元年冬十月壬午公子友帅师败莒师于郦获莒拏传曰冬莒人来求赂公子友败诸郦获莒子之弟拏非卿也嘉获之也十五年冬十一月壬戌晋侯及秦伯战于韩获晋侯传曰晋侯之入也秦穆姬属贾君焉且曰尽纳羣公子许赂中大夫既而皆背之赂秦伯以河外列城五既而皆不与晋饥秦输之粟秦饥晋闭之籴故秦伯伐晋秦获晋侯以归宣二年春王二月壬子宋华元帅师及郑公子归生帅师战于大棘宋师败续获宋华元传曰宋师败绩囚华元获乐吕襄八年夏郑人侵蔡获蔡公子爕传曰庚寅郑子国子耳侵蔡获蔡司马公子燮昭二十三年秋七月戊辰呉败顿胡沈蔡陈许之师于鸡父胡子髠沈子逞灭获陈夏啮传曰呉子以罪人三千先犯胡沈与陈获胡沈之君及陈大夫书曰胡子髠沈子逞灭获陈夏啮君臣之辞也哀十一年夏五月公㑹吴伐齐甲戌齐国书帅师及吴战于艾陵齐师败绩获齐国书传曰大败齐师获国书十四年春西狩获麟传曰春西狩于大野叔孙氏之车子鉏商获麟以为不祥以赐虞人仲尼观之曰麟也然后取之释例曰获得也得亦获也实同而文异故假其异文以别事器用亦于人可为人用者得用焉曰获谓用诸物以有所获也又系于器用曰获则凡以器而获皆在用例敌国交兵亦有兵器之获欲殊别君臣故于君曰灭于臣曰获国君者社稷之主百姓之望当与社稷宗庙共其存亡者也而见获于敌国虽存若亡死之与生皆与灭同至于偏军元帅君之臣仆出身致命荣辱得失自其常事故传曰胡子髠沈子逞灭获陈夏啮君臣之辞也诸以战伤死虽败绩而不见禽故经皆不曰灭也晋侯背施无亲愎谏违卜宜在贬絶故不齿君列下从衆臣之名同曰获也华元在经书获而在𫝊称囚国书见获于呉传云归其元此称获通死生之文也西狩获麟亦是田狩之获获例无来仪之文而贾颖曰书称凤凰来仪今麟不言来非外麟也春秋据其得不见其来故但曰获若必以内外为义则虞舜奚独外凤乎执诸侯例第三十九僖五年冬晋人执虞公传曰晋侯复假道于虞以伐虢师还馆于虞遂袭虞灭之执虞公及其大夫井伯故书曰晋人执虞公罪虞且言易也十九年春王三月宋人执滕子婴齐夏六月己酉邾人执鄫子用之传曰夏宋公使邾文公用鄫子于次睢之社欲以属东夷司马子鱼曰今一㑹而虐二国之君又用诸淫昬之鬼将以求覇不亦难乎得死为幸二十一年秋宋公楚子陈侯蔡侯郑伯许男曹伯㑹于盂执宋公以伐宋冬十有二月癸丑公㑹诸侯盟于薄释宋公传曰春宋人为鹿上之盟以求诸侯于楚楚人许之秋诸侯㑹宋公于盂子鱼曰祸其在此乎君欲已甚其何以堪之于是楚执宋公以伐宋冬㑹于薄以释之二十八年春二月丙午晋侯执曹伯畀宋人传曰晋侯围曹丙午入曹数之以其不用僖负覉而乘轩者三百人也且曰献状执曹伯而分曹卫之田以畀宋人冬晋人执卫侯归之于京师传曰卫侯与元咺讼卫侯不胜执卫侯归之于京师寘诸深室成九年秋七月晋人执郑伯传曰秋郑伯如晋晋人讨其贰于楚也执诸铜鞮十五年春王二月晋人执曹伯归于京师十三年传曰秋负刍杀其太子而自立也诸侯乃请讨之晋人以其役之劳请俟他年十五年传曰春㑹于戚讨曹成公执而归诸京师书曰晋侯执曹伯不及其民也𫝊例曰凡君不道于其民诸侯讨而执之则曰某人执某侯不然则否襄十六年春二月晋人执莒子邾子以归传曰春㑹于溴梁命归侵田以我故执邾宣公莒犁比公且曰通齐楚之使十九年春王正月晋人执邾子传曰盟于督扬曰大母侵小执邾悼公以其伐我故昭四年夏楚人执徐子传曰六月丙午楚子合诸侯于申徐子呉出也以为贰焉故执诸申哀四年春王二月宋人执小邾子夏晋人执戎蛮子赤归于楚传曰单浮余围蛮氏蛮氏溃蛮子赤奔晋隂地司马起丰析与狄戎以临上雒士蔑请诸赵孟赵孟曰晋国未宁安能恶于楚必速与之士蔑乃致九州之戎将裂田以与蛮子而城之且将为之卜蛮子听卜遂执之与其五大夫以畀楚师于三戸释例曰诸侯不道于其民诸侯讨而执之则曰某人执某诸侯见执者以身在罪贱之地书名与否非例所加故但言执某侯也天生蒸民而树之君使司牧之勿使失性若乃肆恶于民上人懐怨讟诸侯致讨则称某人执某侯衆讨之文也不然则否谓诸侯虽身犯不义而恶不及民则不称人以执之晋人执曹伯是也虞公昧于货贿贪以自亡国非其国臣非其臣晋人取之若执一夫故称人以执而不言晋灭罪虞且言易也凡诸侯无加民之恶而称人以执皆时之赴告欲重其罪以加民为辞国史承之以书之于䇿而简牍之记具存夫子因示虚实故左传随实而着其本末以明其得失也滕子鄫子皆称人见执宋欲重二国之罪故以不道见赴或名或不名从所告之文也𫝊具载子鱼之辞以虐二国之君见义明非罪也宋襄志于好古贪于为善而不知其节先为鹿上之㑹见其易而不虑其难遂有覇心召诸侯于是诸侯与之好㑹因执以伐宋不称人以执者罪不加民也不称国者总见衆国诸侯同志也𫝊称楚执宋公以伐宋者言宋公所因亡也晋许执戎蛮子以送于是深耻讳之故称人以告欲云蛮子无道于民执诸侯当归于京师而或以归或归于诸侯皆失其所从实而显之义可知也丧称例第四十释例曰父虽未𦵏丧服在身踰年则于其国内即位称君伐郑之役宋公卫侯是也春秋书鲁事皆踰年即位称公不可旷年无君则知他国亦同然据文未𦵏于其国内虽得伸其尊若以接邻国则违礼失制也位弥髙者事弥重重虑周于经逺故义制异于凡人存其实笃其志足以叙亲疎之情通万事之理而已故诸列国之君在丧或不得已而修㑹盟之事唯公侯特称子以别尊卑卫文公欲平莒于鲁未终而薨故卫子寻父之志鲁人由此亦修文公之好此孝子之至感而人情之所笃故成公虽已免丧至于此盟㑹降从在丧自名犹武王伐纣称太子发故经随而书子𫝊从而释之曰修文公之好也厉公见杀悼公自外绍立本非君臣无丧制也告朔例第四十一释例曰人君者设官分职以为民极逺细事以全委任之责从诸下以尽知力之用总成败以效能否执八柄以明诛赏故自非机事皆委心焉诚信足以相感事实尽而不拥故受位居职者思效忠善日夜自进而无所顾忌也天下之细事无数一日二日万端人君之明有所不照人君之力有所不堪则不得不借问近习有时而用之如此则六乡六遂之长虽躬履此事躬造此官当皆移听于内官回心于左右政之粃乱恒必由此圣人知其不可故简其节敬其事因月朔朝庙迁坐正位㑹吏而听大政攷其所行而决其烦疑非徒议将然也乃所以攷已然又恶其密听之乱公也故显衆以㫁之是以上下交泰官人以理万民以察天下以治也文公谓闰非常月縁以阙礼𫝊因所阙而明言典制虽朝于庙则如勿朝故经称犹朝于庙也经称告月𫝊言告朔明告月必以朔也毎月之朔必朝于庙因听政事事敬而礼成故告以特羊然则朝庙正告朔视朔皆同日之事所从言之异耳戕杀例第四十二释例曰列国之君而受害于臣子其所由来者积㣲而起所以相测量非一朝一夕之渐故改杀为弑戕者卒暴之名有国之君当重门设险而轻近暴客变起仓卒亦因事而见戒也臣弑其君子弑其父世之恶逆君子难言故春秋谓自内虐其君者通以弑为文也春秋弑君多矣其戕惟此一事自弑其君足明无道臣罪之例戕者外人所杀为无防被害皆是君自招之纵使君或无道其恶不加外国不得从弑君之例也若战死则书灭此谓在国见杀耳蔡侯般弑父自立楚子欲显刑诛以章伯业诱而杀之蔡人深怨故称名以告春秋从而书之春秋释例卷四春秋释例卷五钦定四库全书春秋释例巻五晋杜预撰土地名第四十四之一地名三十八隠八年春宋公卫侯遇于垂传曰宋公以币请于卫请先相见卫侯许之故遇于犬丘十一年夏公㑹郑伯于时来传曰夏公㑹郑伯于郲谋伐许也宣七年冬公㑹晋侯宋公卫侯郑伯曹伯于黒壤传曰盟于黄父公不与盟以赂免故黒壤之盟不书讳之也昭九年春许迁于夷传曰二月庚申楚公子弃疾迁许于夷实城父十八年冬许迁于白羽传曰楚子使王子胜迁许于析实白羽定十年夏公㑹齐侯于夹谷传曰夏公㑹齐侯于祝其实夹谷十三年春齐侯卫侯次于垂葭传曰春齐侯卫侯次于垂葭实氏地有二名七十九错综其七释例曰天有列宿之号地有山川之名尚矣与人伦并今其遗文禹贡及山海经载其大略而春秋经国邑之名又详然书契以来歴代七百余年数千其名号处所因縁改变加以四方之语音声有楚夏文字有异同或一地二名或二地一名或他国之人错得他国田邑县以为己属既难综练且多缪误疑阙自禹贡之经犹与舆地实相错舛况𫝊记杂书而可必据异同端迹似是而非似非而是者甚衆非精敏兼通不能淹济其始终以独见于千载之表也六合之内山川国邑道涂闗津春秋多见其事盟㑹侵伐各有所趣周旋迂直可得而推日月逺近可得而校然详而究之非书无以志古非圗无以志形坐于堂宇之内瞻天下之广居究古今之委曲可以行可以言可以鑑可以观多识山川分野之别贤愚成败得失之迹虽千载之外若指诸掌圗书之谓也以据今天下郡国县邑之名山川道涂之实爰及四表自人迹所逮舟车所通皆圗而备之然后以春秋诸国邑盟㑹地名各所在附列之名曰古今书春秋盟㑹圗别集疏一卷附之释例愽而备矣春秋地名之变易经传有起发者有经书所改之名则𫝊以实明之迁许于夷实城父齐侯卫侯次于垂葭实郹氏之比是也经书未改之名𫝊发所改为文而称经以为实者迁许于析实白羽公㑹齐侯于祝其实夹谷之比是也皆谓所在之地旧名絶于当时而史记有遗文者也若二名当时并存则直两文互见黑壌犬丘时来之属是也此皆经传起事之常犹卿大夫名氏互见非例也传曰闺门之外实薰隧者薫隧之地在门外非地名也其明年子产数子析之罪称薫隧之盟是以丘明就于盟文并见薫隧参𫝊微㫖多此学者推以求之其庶几矣疆场之邑一彼一此所属无常如陈之焦夷后为楚邑莒鲁之郓亦无一定故今地名唯以先者为主其变改移易学者可寻而知世人以河东汾隂为齐桓所盟葵丘又为犨县鱼山陂为楚子所次楚师分渉于彭为豫章之彭泽吴人入棘栎为河南之阳翟末学之徒各牙所见若此皆甚多古人之教戒以阙疑苟不广见乃亦不知所疑也今所记注虽事迹相切名号相附而未有显证者皆称今有并以示疑其絶无形类者则阙以待多闻之士焉今所画图本依官司空图据泰始之初郡国为正时孙氏僭号于呉故江表所记特示略咸宁六年吴乃平定孙氏居八郡之地随其宜増广今江表凡十四郡皆贡图籍新国始通文记所载犹未详备若足以审其大略自荆扬徐江内郡县人以各还其旧城故此三州未界大江之表皆改从今为正不复依用司空图也所载愽备则图体广大非儒学世家恐不能有之故复别为小图指举春秋国邑盟㑹以参所在郡县箪食荷担之学约之通焉地名大凡一千二百一十二其五百五十九阙其百七十周及大小国附庸其三十一阙八百九十九地名其四百八十一阙四十四夷其二十一阙四十五山其十二阙五十八水其十四阙鲁地隠元年鲁鲁国鲁县蔑姑蔑二名鲁国卞县南有姑蔑城即髙平方与县东南有郁即亭二年潜阙唐棠二名高平方与县北有武唐亭鲁侯观鱼台唐即棠本宋地也七年中丘瑯琊临沂县东北中丘亭八年许田近许之田九年防瑯琊防县东南防地十年邓阙十一年菟裘泰山梁甫县南菟裘城社圃阙桓三年讙济北蛇丘县西有下讙亭五年祝丘阙六年成泰山鉅平县东南成地七年咸丘髙平鉅野县南有咸亭十一年阚东平西昌县东南有阚城十二年曲池鲁国汶阳县北有曲水亭十六年向阙十七年趡阙奚阙庄九年蔇瑯琊缯县北有蔇亭生窦阙十年长勺阙乗丘阙十一年鄑阙二十七年洮阙二十八年郿阙二十九年诸城阳县也三十一年薛阙秦东平范县北有秦亭三十二年逵泉阙闵二年密瑯琊费县北有密如亭夷阙僖元年郦阙汶阳之田棘二名汶水北地也济北蛇丘县北棘亭又云兖州龚乡县东北七十五里有棘乡费瑯琊县也七年甯母高平方与县东有泥母亭音如甯十七年卞鲁国卞县二十二年升陉阙二十九年昌衍鲁县东南有昌平亭三十一年济西田济水西田重馆髙平方与县西北有重乡城文七年郚五梧二名卞县南有郚乡城十一年咸阙十二年郓郓田二名此东郓莒鲁所争者城阳姑幕县南有贠亭或曰郓即贠也疑十五年句鼆阙戾丘阙宣八年平阳此东平阳也泰山有平阳县十八年笙鲁地也阙或曰境外疑也成二年蜀泰山愽县西北有蜀亭龙在泰山博县西南巢丘阙阳桥阙九年中城东海厚丘县西南中乡城十六年壊隤阙郓此西郓昭公所出居者东郡廪丘东有郓城又云今郓州郓城县是鲁西郓也十八年鹿囿阙襄四年蒲圃场名阙十年聊鲁国鲁县东南莝城也十一年五父之衢鲁国鲁县东南十二年台琅琊费县南有台亭十五年刘阙遇阙十六年海陉阙十七年桃鲁国卞县东南有桃虚阳关泰山鉅平县东阳关城旅松阙十九年武城泰山南武城县有澹台子羽冢也二十二年御阙二十六年高鱼东郡廪丘县东北高鱼城三十一年阳州阙昭四年庚宗阙丘莸阙五年蚡泉阙塞关阙八年红沛国萧县西有红亭迂逺疑商卫泰山奉高县西北有卫亭或曰鲁卫西界商宋疑十一年比蒲阙泉丘阙二十二年昌间阙二十五年郈东平无盐县东南郈乡亭炊鼻阙二十七年且知阙定五年东野阙十年龟隂之田泰山博县北有龟山田在其北十三年虵逺囿阙十四年莒父阙霄阙哀三年启阳琅琊开阳县五年毗阙六年邾瑕任城亢父县北有邾瑕城七年鄫鄫衍二名琅琊鄫县负瑕高平南平阳县西北有瑕丘城八年阐东平刚平县北阐乡城东阳或曰泰山南城县西东安城是也疑蚕室阙十一年稷曲阙十四年大野髙平鉅野县东北大泽丘舆泰山南城县西北有舆城十五年输阙十七年蒙东莞蒙隂县西故蒙隂城二十七年平阳西平阳也高平有南平阳县陵坂阙周地隠元年周雒邑王城郏鄏陌五名河南县西有郏鄏陌也三年温蘓二名河内温县成周河南洛阳县六年周扶风雍县东北周城也八年瓦屋阙十一年原河内沁水县西北原城絺河内野王县西南有絺城樊阳樊二名河内野王县西南有阳城隰隰郕二名河内懐县西南有隰城欑茅汲郡修武县西北有欑城向河内轵县西北有地名向上盟孟津二名河内河阳县南孟津州河内州县陉阙隤汲郡修武县北有隤城懐河内懐县庄元年单阙十六年夷阙二十一年酒泉阙僖二十四年召扶风雍县东南有召亭甘河南县西南有甘水坎欿河南巩县东地名坎欿也二十九年翟泉河南洛阳新城县北太仓西南池文十七年邥垂河南新城县北有邥垂亭成十一年鄄阙田河内懐县西南有人亭十三年成阙襄二十一年轘辕河南缑氏县东南有轘辕关三十年平畤阙昭元年京周京周长安县西有镐京邑四年景亳河南巩县西南有汤亭或言亳即偃师也岐阳岐山之南宫始平鄠县东有灵台九年阎阙颕阙十二年郊阙十七年甘鹿阙二十二年皇河南巩县西南有黄亭荣锜河南巩县西有荣锜涧要阙饯阙扬阙领阙平畤阙京京楚二名阙圃车阙前城阙东圉河南洛阳县东南有圉乡社阙隂阙侯氏阙谿泉河南巩县西南有明谿泉汜阙解河南洛阳县西南有大解小解任人阙二十三年鄩河南巩县西南有地名鄩中也平隂河南河隂县也泽邑阙訾东訾二名河南巩县西南訾城也墙人阙直人阙坂道阙唐或曰河南洛阳县东南有唐亭疑西闱阙蒯河南县西南有蒯乡二十四年邬缑氏县西南有邬聚干祭阙瑕阙杏阙二十六年尸氏尸二名河南巩县西南偃师城施谷阙渠阙禇氏河南洛阳县南有禇氏亭萑谷阙阙塞阙外二名河南洛阳县西南伊阙巩河南巩县莒阙圉泽阙隄上阙擕阙彘平阳永安县东北彘二十九年鄻阙鲁县河南鲁阳县也定六年冯阙负黍河南阳城县西南有负黍亭狐人阙姑莸阙七年仪栗阙穷谷阙八年谷城河南县西有谷城简城阙盂阙哀四年梁河南有梁县也霍河南梁县南有霍阳山邾地隠元年邾鲁国邹县翼阙僖元年偃阙虚丘阙三十三年訾娄阙文十三年绎鲁国邹县北有绎山襄四年狐骀骀上二名鲁国番县东南有目骀亭二十一年漆髙平南阳县东北有漆乡闾丘髙平南平阳县西有显闾亭昭十九年虫阙二十三年离姑阙三十一年滥东海昌虑县所治滥乡城哀二年漷东田漷水东田沂西田沂水西田也绞阙七年茅髙平县西南有茅乡亭郑地隠元年郑荥阳宛陵县西南有新郑城鄢鄢陵二名颍川鄢陵县制虢二名荥阳故虢国京荥阳京县也廪延二名陈留酸枣县北有延津城颍阙颍谷阙五年长葛颍川长社县北有长葛城制北虎牢二名河南成臯县八年祊瑯琊国费县东南有祊城十一年时来郲二名荥阳县东有釐城邬河南缑氏县西南有邬聚刘河南缑氏县西北有刘亭蒍阙邘阙狐壤阙桓五年繻葛阙十一年祭陈留长垣县东北有祭城十二年武父陈留济阳县东南有武父城十四年东郊阙牛首阙十五年栎河南阳翟县庄三年滑陈留襄邑县西北有滑亭十四年大陵阙二十一年弭阙二十三年扈荥阳卷县西北有扈亭二十八年桐丘颍川许昌县东北有桐丘城闵二年清荥阳中牟县西有清阳亭僖六年新城密二名荥阳密县二十二年柯泽阙二十四年汜此南汜也周公出居于汜楚伐郑师于汜襄城县南汜城是也二十八年践土阙衡雍荥阳卷县所治垣雍城也二十三年函陵阙汜此东汜也秦军汜南晋伐郑师于汜荥阳中牟县南有汜泽三十三年原圃原二名荥阳中牟县西有圃田泽郐城荥阳密县东北有郐城故郐国文元年緜訾阙匡颍川新汲县东北有匡城二年垂陇荥阳县东有垂陇城八年暴暴隧二名阙申阙九年狼渊颍川颍隂县西南有狼陂十三年棐阙十七年鯈阙宣元年棐林荥阳宛陵县东南有林乡北林荥阳中牟县西南有林亭在郑北三年郔阙南里阙九年厉阙栁棼阙十二年邲阙又云今郑州管城县东有古邲城也管荥阳京县东北有管城古管国也荥泽荥阳县东荥泽成三年伯牛阙又云汴州雍丘县北有伯牛城鄤阙丘舆阙四年汜祭河南成臯县东有汜水五年虫牢陈留封丘县北有桐牢亭六年绕角阙又云汝州鲁山县南有绕角故一名渉城十年修泽荥阳卷县东有修武亭十二年琐泽阙交刚阙十三年訾阙十六年鸣鴈陈留雍丘县西北有鸣鴈亭督扬阙制田荥阳宛陵县东有制泽十七年柯陵阙高氏河南阳翟县西南有高氏亭献童阙曲洧颍川新汲县所治曲洧城襄元年鄫陈留襄邑县东南有鄫城五年城棣陈留酸枣县西南有棣城七年鄬阙鄵阙九年戏阙隂版洧津隂口阙十年梧阙阳陵阙传曰诸侯之师还郑而南至于阳陵晋与楚夹颍而军此则阳陵在颍北也或以为襄城舞阳县者非十一年亳城北阙萧鱼阙向颍川长社县东北向乡琐荥阳宛陵县西北有琐侯亭济隧阙十六年湛坂襄城昆阳北有湛水东入汝十八年汾襄城县东北有汾丘城鱼陵南阳犨县北鱼齿山上棘阙胥靡阙献于阙雍梁河南阳翟县东北有雍氏城二十四年棘泽阙二十六年城麇阙乐氏阙二十八年黄崖黄水之崖三十年斗城阙酸枣陈留酸枣县昭元年薫隧城门外道名四年钓台河南阳翟县南有钓台陂五年菟氏阙索氏河南成臯县东有大索城圉阙传曰晋韩宣子如楚送女韩起反郑伯劳诸圉或以为陈留扶沟县东北有圉城迂逺非六年柤阙二十年萑苻之泽阙定四年臯鼬繁昌县东南有城臯亭哀十三年黄池陈留封丘县南有黄亭近济水传曰㑹于黄池在县南吴子执子服景伯以还及戸牖然则黄池当在戸牖西北或以为陈留外黄县东沟非矣戸牖陈留外黄县西北东昏城宋地隠元年宋商商丘三名梁国睢阳县也传曰陶唐氏之火正阏伯居商丘祀大火又曰宋大辰之虚也然则商丘在宋地或以为漳水之南故殷虚为商丘者非也黄陈留外黄县东有黄城十年菅阙郜济隂成武县东南郜城宋邑也今郑取之或以为郜国非也僖二十年郜子来朝则郜非灭也防高平昌邑县西南有西防城老桃阙桓二年稷阙十二年谷丘句渎之丘二名阙虚阙龟阙十五年袲沛国相县西南有侈亭庄二十二年蒙泽梁国蒙县亳梁国蒙县西北有亳城中有成汤冢其西有箕子冢十六年幽阙三十二年梁丘髙平昌邑县西南梁丘乡僖元年柽荦二名陈国陈县西北有柽城二年贯梁国蒙县西北有贳城字与贯字相似或曰齐有贯泽公羊曰贯泽之㑹九年葵丘陈留外黄县东有葵丘或曰河南汾隂县为葵丘非也经夏㑹葵丘九月乃盟晋为地主无縁欲㑹而不及盟也二十一年鹿上汝隂有原鹿县盂阙二十三年缗高平昌邑县东有东缗城二十八年孟诸梁国睢阳县东北文十一年承筐陈留襄邑县西承筐城长丘阙十四年新城梁国谷熟县西有新城宣二年大棘陈留襄邑县南有棘乡成十六年沙随梁国宁陵县北有沙随亭汋陂阙夫渠阙汋陵阙十八年彭城彭城县也朝郏阙城郜阙幽丘阙靡角之谷阙襄元年吕彭城吕县畱彭城畱县犬丘阙或曰谯国酇县东北有犬丘城迂廻疑十年訿母阙十二年杨梁梁国睢阳县东南有地名杨梁有杨亭有梁城县昭十三年良下邳有良城县二十七年鬼阎颍川长平县西北有阎亭二十一年横梁国睢阳县南有横亭南里阙厨阙鸿口梁国睢阳县东有鸿口亭新里阙公里阙赭丘阙二十五年曲棘陈留外黄县城中有曲棘里定十五年老丘阙哀九年雍丘陈留雍丘县十一年城鉏阙十二年弥作顷丘玉畅嵒戈钖上六田宋郑之间隙地也十四年鞌阙逢泽地理志言在荥阳开封县东北逺疑二十六年空泽阙连中阙空桐梁国虞县东南有地名空桐有桐亭唐盂阙纪地隠元年纪东莞剧县八年浮来东莞县北有邳乡西有公来山号邳来之间庄元年郱东莞临朐县东南有郱城鄑北海东昌县西有訾城郚东莞朱虚县东南郚城也三年酅齐国东安平县卫地隠三年卫殷虚二名汲郡朝歌县四年清济北东阿县东北有清亭五年牧阙七年楚丘济隂成武县之西南有楚丘城八年垂犬丘二名济隂句阳县东北有垂亭桓元年越阙近垂地三年蒲陈留长垣县西南有蒲城十年桃丘齐北东阿县东南有桃丘十六年莘阳平县西北有莘亭十八年首止陈留襄邑县东南有首乡城庄十四年鄄东郡鄄城二十七年城濮阙闵二年荧泽战而又及河则非河南荧泽阙共滕卫别邑也曹卫下邑僖十三年咸东郡濮阳县东南有咸城十五年匡陈留长垣县西南有匡城十八年菟圃阙訾娄阙二十三年五鹿卫县西北地名有五鹿阳平元城县东亦有五鹿二十八年敛盂阙襄牛阙酅阙宛濮陈留长垣县西南有宛亭近濮水三十一年帝丘古帝颛顼之墟故曰帝丘昆吾氏因之故曰昆吾之墟东郡濮阳县是也文元年戚顿丘卫县西戚城在枯河东又相州临河县东有戚城也宣十二年清丘东郡濮阳县东南有清丘成二年鞫居阙新筑阙六年鍼阙七年马陵阳平元城县东南有地名马陵襄十四年近关阙丘宫阙阿泽济北东阿县西南有大泽十九年柯魏郡内黄县东北有柯城二十年澶渊顿丘县南繁污地二十六年茅氏阙圉阙西鄙懿氏戚城西北有懿氏城羊角东郡廪丘县所治羊角城又滑州东南有羊角故城昭十三年平丘陈留长垣县西南平丘城二十年平夀阙死鸟阙定四年武父传曰封畛土畧自武父以南则武父卫之北境也非河南武父其地阙无处也有阎之土阙相土之东都阙六年豚泽阙七年沙璅二名阳平元城县东南有沙亭八年瓦东郡燕县东北有瓦亭曲濮阙鄟泽阙十三年垂葭郹氏二名髙平鉅野县西南有郹亭十四年牵脾上梁之间二名魏郡黎阳县东北有牵城盂阙哀二年鐡戚城南有铁丘十一年犂阙外州阙巢阙郧阙少禘阙十六年平阳东郡燕县东北有平阳亭十七年借圃阙二十五年彭阙泠阙城鉏外里二名阙二十六年平庄之上阙春秋释例巻五春秋释例卷六钦定四库全书春秋释例巻六晋杜预撰土地名第四十四之二虢地隠元年虢都上阳二名虢国都于上阳𢎞农陕县东南有虢城庄二十一年玤阙三十二年莘阙僖二年下阳河东大阳县也桑田𢎞农陜县东北有桑田亭莒地隠二年莒城阳莒县密城阳淳于县东北有密乡僖二十六年向阙文七年鄢陵阙成八年渠丘城阳莒县南有渠丘襄二十年向阙二十三年且于阙夀舒阙蒲侯氏阙二十四年介根城阳黔陬县东北计基城又密州东南有古豕根也昭元年大厖阙常仪靡阙五年防城阳平昌县西南有防亭兹姑幕县东北有兹亭十年郠阙十九年纪鄣纪二名东海贑榆县东北有纪城二十二年夀余阙齐地隠三年齐齐国临淄县石门济北庐县故城西南济水以石为门卢济北卢县故城六年艾㤗山牟县东南有艾山又琅琊临沂县东艾亭疑桓三年嬴泰山嬴县十七年黄阙或曰东莱黄县非也经公子遂如齐至黄乃复傅曰盟于黄平齐纪且谋卫故也黄在齐卫之间庄二年禚阙七年谷小谷二名济北谷城县城中有管仲井八年葵丘齐国临淄县西有地名葵丘姑棼阙贝丘乐安博昌县南有地名贝丘九年干时时水在乐安界歧流旱即竭涸故曰干时堂阜东莞蒙隂县西北有夷吾亭或曰鲍叔解夷吾缚于此因以为名然则古堂阜也十三年杏北杏二名阙柯济北有东阿县闵元年落姑阙僖三年阳谷东平须昌县北阳谷城四年穆陵阙无棣阙十八年甗阙二十六年酅济北谷城县西北有地名酅下文十一年周首济北谷城县东北有周首亭十六年郪丘阙十八年申池或曰齐城南面西头第一门名申门齐城无池唯此门左右有池疑宣元年平州泰山牟县西平州乡八年垂阙成二年鞌阙袁娄阙莘阙又云博州武水县西北有故莘城也华泉阙又云不注山下有此泉齐州歴城县有华不注山徐关阙又云齐州章丘县有故齐关城石窌济北卢县东有地名石窌丘舆阙马陉阙十七年清阳平乐平县也襄二年东阳阙耏外阙十八年平隂济北庐县东北平隂城防门平隂城南有防防有门京兹平隂城东南邿平隂城西有邿山邮棠阙十九年祝柯督扬二名济南祝阿县也句渎之丘阙髙唐济南祝阿县西北髙唐城洒蓝阙二十五年重丘阙棠阙弇中或曰㤗山莱芜县西有瓮口谷疑二十六年廪丘东郡廪丘县故城是二十七年崔济南东朝阳县西北有崔氏城二十八年邶殿阙昭三年莒阙五年宁风阙十年稷阙棘齐国西安县东有㦸里亭城夫于济南于陵县西北有于亭十一年渠丘齐国西安县二十年聊摄平原有聊城县县之东北有摄城沛阙二十五年野井济南祝阿县东有野井亭定九年媚阙十年夹谷祝其二名阙哀六年頼或曰济南菅县南有赖亭疑骀阙殳冐淳阙八年潞阙十年鄎阙犂犂丘隰三名济南有隰隂县辕济南祝阿县西北有辕城十一年艾陵阙清济北卢县东有清亭愽㤗山愽县十四年舒州阙丰丘阙郭关阙二十一年顾阙舟道阙二十七年留舒阙陈地隠三年陈陈国陈县僖二十三年焦谯国谯县夷城父二名谯国城父县文九年壶丘阙宣十一年辰陵颍川长平县东南有辰亭成十六年鸣鹿陈国武平县西南有鹿邑亭哀六年大𠖇阙杞地隠四年把縁陵二名国都于縁陵陈留宁陵县城中有禹祠也牟娄城阳诸县东北有娄乡宣十五年无娄阙蔡地隠四年蔡汝南上蔡县桓二年邓颍川召陵县西南有邓城庄十年莘阙成六年桑隧汝南朗陵县东北有桑里亭在上蔡西南昭十九年郹阳阙邢地隠五年邢广平襄国县闵二年夷仪阙僖元年聂北阙郕地隠五年郕东平刚平县西南有成乡桓十一年夫钟阙文十一年郕邽或曰邑或曰玉阙晋地隠六年晋大卤大原大夏参虚晋阳六名太原晋阳县五年曲沃新城下国三名河东闻喜县翼平阳绛邑县有翼城随阙六年鄂阙桓二年条阙千亩西河介休县南地名千亩陉庭阙三年汾隰阙庄二十五年聚阙二十六年绛故绛二名平阳绛邑县西绛邑城二十八年东关阙蒲蒲城二名平阳蒲子县屈二屈二名平阳北屈县僖八年采桑平阳北屈县西南有采桑津也九年髙梁髙梁之虚二名平阳杨县西南髙梁城十年韩韩原宗丘三名故韩国阙十五年河外列城五河之南也焦瑕其二城其三阙东尽虢畧从河西南行而东尽故虢地也解梁城河东解县隂阙十六年狐厨平阳临汾县西北有狐谷亭受铎阙昆都阙二十四年令狐阙桑泉河东解县西桑泉城臼衰河东解县东南有臼城庐桞阙郇郇瑕氏二名古国名原阙屏阙楼阙緜上县二名西河介休县南有地名緜上二十五年南阳晋所始开河内汲郡地二十七年被庐阙二十八年河阳河内有河阳县南河汲郡河南渡而东三十年焦阙瑕阙三十一年清原清二名河东闻喜县北清原也三十三年箕太原阳邑县南有箕城先茅之县茅二名河东大阳县西南有茅津茅亭文三年王官阙郊阙五年汲郡修武县也六年夷阙董河东汾隂县有董亭郫郫邵二名阙七年菫隂阙传曰先克夺蒯得田于菫隂八年武城阙十年北徴阙十二年河曲河东蒲坂县南羇马一阙瑕河东猗氏县东北有瑕城十三年桃林之塞𢎞农华隂县东潼关诸浮阙十七年黄父黒壤二名阙宣二年隂地晋之河南山北自上洛以东至陆浑六年邢丘河内平臯县也七年向隂阙十二年董泽河东闻喜县东北有董池陂十五年曲梁广平曲梁县也辅氏阙稷河东闻喜县西有稷山亭雒阙𤓰衍之县阙十七年断道卷楚二名阙野王河内野王县范阙成元年赤棘阙五年垂棘阙六年盬河东猗氏县盐池新田綘二名平阳綘邑县也九年铜鞮上党铜鞮县也十年桑田阙十三年河阙箕郜阙十六年苕丘阙十七年虚阙襄元年瓠丘河东垣县东南有壶丘亭三年长樗阙鸡泽广平曲梁县西南十年着雍阙传曰晋侯还及此而疾则着雍在河之南也或曰宋地非十一年栎河东北间十八年长子上党长子县纯留上党屯留县梗阳太原晋阳县南梗阳城二十一年着阙祁太原祁县二十三年雍榆汲郡朝歌县东有雍城朝歌汲郡朝歌县孟门阙荧庭阙东阳晋之山东魏郡广平以北二十六年鄐鄐田二名阙苗河内轵县南有苗亭二十七年木门阙或曰魏邑也子鲜奔晋託于木门三十年任广平任县昭二年中都西河介休县东南中都城五年杨杨氏二名平阳杨县故杨国也八年魏榆阙虒祁平阳綘邑县西汾水上也九年戏阳魏郡内黄县北有戏阳城十七年棘津阙二十八年干侯魏郡斤丘县邬太原邬县平陵阙涂水太原榆次县马首阙盂太原盂县平阳平阳县三十一年适歴阙定元年大陆汲郡修武县西北吴泽三年平中阙九年五氏寒氏二名阙中牟荥阳有中牟县回逺疑十三年河内河内汲郡邯郸广平郸邯县十四年百泉阙哀元年棘蒲阙四年上雒仓野并在上雒县也少习上雒商县武关临阙栾赵国平棘县西北有栾城鄗赵国高邑县逆畤阙隂人阙壶口潞县东有壶口关柏人赵国柏人县十五年冠氏阳平馆陶县二十三年英丘阙薛地隠十一年薛鲁国薛县定元年邳下邳县故邳国许地隠十一年许颍川许昌县成四年展陂阙鉏任泠敦之田阙十四年叔申之封阙襄十六年棫林阙函氏阙昭九年夷城父二名城父县属谯郡邓地桓七年邓义阳邓县九年鄾邓县南沔水之北鄾也秦地桓四年秦雍二名秦国都扶风雍县也僖十五年灵台始平鄠县王城冯翊临晋县东故王城今名武乡三十三年具囿阙文二年彭衙冯翊郃阳县西北有彭衙城汪冯翊临晋县东有故汪城四年邧新城阙七年刳首阙十年少梁冯翊夏阳县成十三年麻隧阙侯丽阙新楚阙襄十四年棫林阙曹地桓九年曹济隂定陶县僖八年洮阙襄十七年曹隧阙重丘阙昭二十年鄸阙定十二年郊阙哀七年黍丘梁国下邑县西南有黍丘亭揖丘阙大城阙钟阙邘阙楚地桓二年荆楚郢三名楚国都于郢南郡江陵县北纪南城东有小城名郢八年沈鹿阙十一年郊郢阙十三年鄢襄阳宜城县荒谷阙冶父阙庄十八年耼那处二名南郡编县东南有那口城十九年津或曰南郡江陵县有津乡湫南郡鄀县东南有湫城夕室阙僖四年陉陉隰二名颍川召陵县南有陉亭召陵颍川召陵县六年武城南阳宛县北武城二十五年析白羽二名南乡析县二十七年睽阙蒍阙二十八年连谷阙范阙文十年商上雒商县期思戈阳期思县东北有期思城十四年庐襄阳郡有中庐县十六年大林阙阳丘阙訾枝阙选阙坂髙阙句澨阙临品阙石溪阙仞阙宣三年叶南阳叶县四年轑阳阙烝野阙漳澨阙臯浒阙十一年郔阙沂阙十二年沈汝隂固始县成七年州来淮南下蔡县吕阙又云豫州新蔡外城古吕国也十五年钟离淮南县也新石阙十六年汝隂之田汝水之南近郑之南地也瑕阙十七年驾阙釐阙虺阙襄四年繁阳汝隂鲖阳县南有繁阳亭十年柤阙或曰彭城傅阳县西北有柤水沟鲁国薛县西南有柤亭谯国酇县治戏乡皆去钟离五百余里非诸侯六日载㑹所至也或曰汝南安城县西南有钟离亭西平县北有柤亭去偪阳近千里又非自㑹九日之所能灭国皆非也十三年庸浦阙十四年棠阙二十六年雩娄安豊雩娄县棘谯国邹县东北有棘亭昭元年犨本郑地南阳犨县郏本郑地襄城郏县三年江南之云梦中南郡枝江县西有云梦城江夏安陆县东南亦有云梦城或曰南郡华容县东南有巴丘湖江南之云梦也四年栎汝南新蔡县东北有栎亭麻阙此麻当在汝隂之左右若河南阳翟县是郑之栎襄县麻陂酇县为棘皆非吴之所及又惟汝隂自有棘栎夏汭汉水曲入江今夏口也五年璅阙鹊岸庐江舒县有鹊尾渚南懐阙汝清阙六年干谿谯国城父县南七年章华南郡华容县台在城内或曰章华台在谯国城父𫝊曰楚子成章华之台愿与诸侯落之如楚道由郑知不在城父者也九年淮北之田淮水北田夷濮西田夷濮本陈地也十一年不羮襄城县东南有不羮城定陵县西北有不羮亭十二年颍尾颍水之尾淮南下蔡县西十三年中犨阙息舟阙邓颍川召陵县西南有邓城鱼陂江夏竟陵县城西北有甘鱼陂訾梁阙棘闱阙訾阙豫章定二年楚人伐吴师于豫章吴人见舟于豫章而潜师于巢以军楚师于豫章又柏举之役吴人舎舟于淮汭而自豫章与楚夹汉此皆当在江北淮水南盖后徙在江南之豫章也十四年宗丘阙十七年长岸阙十九年隂南乡隂县下隂阙十九年城父襄城城父县二十三年鸡父安豊县南有鸡偹亭薳澨阙二十四年圉阳阙二十五年州屈阙茄阙丘皇阙巻南阳叶县南有卷亭二十七年潜庐江六县西南潜城穷阙三十三年养阙三十一年南冈阙定四年容城阙柏举阙大隧阙直辕阙𠖇阨阙城口阙雍澨阙五年稷阙军祥阙䴢阙公壻之谿阙成臼江夏竟陵有臼水出聊屈山西南入汉水脾洩阙哀四年负函阙缯关阙豊南乡析县南有豊乡三戸南乡丹水县北有三戸亭十二年橐臯淮南逡遒县东南橐泽亭十六年白汝隂襄信县西南有白亭慎汝隂慎县随地桓六年随义阳随县瑕阙八年速杞阙黄地桓八年黄弋阳县庄十九年踖陵阙梁地桓九年梁冯翊夏阳县僖十八年新里阙虞地桓十年虞河东大阳县东北吴城僖二年鄍阙颠軨河东大阳县东北有地名颠軨坂郧地桓十一年郧江夏云杜县东南有郧城蒲骚阙宣四年梦江夏安陆县东南有云梦城小邾地庄五年郳小邾二名东海昌虑县东北有郳城哀二年句绎阙徐地僖三年徐下邳僮乡东南大徐城十五年娄林大徐城东有娄林乡十六年蒲隧东海昌虑县东有蒲乡燕地庄三十年燕北燕二名燕国蓟县也僖二十五年坂泉广甯涿鹿县涿泉昭四年冀之北土冀州名也北土燕代之属七年虢阙十二年阳唐二名中山有唐县鄀地僖二十五年鄀商宻也秦楚界上小国其后迁于南郡鄀县商宻南乡丹水县也麇地文十一年麇阙防渚阙钖穴阙舒地僖三年舒庐江舒县文十二年羣舒舒龙舒蓼舒庸舒鸠五名庐江六县西南有龙舒城蓼安豊蓼县襄二十四年荒浦阙二十五年离城阙庸地文十六年庸庸上庸县方城上庸县东有方城亭禆阙鯈阙鱼鱼复县今巴东永安县郯地宣四年郯东海郯县昭七年羽渊东海祝其县西羽山西南也莱地宣七年莱东莱黄县襄六年棠或曰北海即墨县有棠乡吴地成七年吴吴郡吴县襄三年鸠兹丹阳芜湖县东今臯夷也十四年臯舟之隘阙二十八年朱方阙三十一年延州来阙昭五年鹊岸庐江舒县东南江水有鹊尾渚六年房钟阙哀九年邗在广陵东南自邗江穿沟东北向射阳湖西北末至口入淮今谓之韩江口十二年郧发阳二名广陵海陵县东南有发谿口十五年良阙十六年頯黄氏阙十七年笠泽阙二十年艾豫章有艾县也越地定八年越于越二名㑹稽山隂县十四年檇李吴郡嘉兴县南有醉李城陉阙哀元年夫椒吴郡吴县西南太湖中有椒山十三年姑蔑东陈太末县十九年冥阙二十二年甬东㑹稽句章县东海中洲有穷地襄四年有穷穷石二名阙鉏阙三苖地昭元年三苖阙襄十四年𤓰州敦煌郡敦煌县有虞地哀元年有虞梁国有虞县纶阙右国四十并周凡四十一经𫝊地名九百一十三其四百五十七阙春秋释例巻六春秋释例卷七钦定四库全书春秋释例巻七晋杜预撰土地名第四十四之三小国地隠元年虢荥阳县共汲郡共县宿东平无盐县祭阙申南阳宛县夷城阳壮武县所治夷安地二年向谯国龙亢县东南有向城极阙五年燕东郡燕县七年滕沛国公丘县东南有滕城凡汲郡共县东南有凡城十年戴陈留外黄县东南有戴地十一年息汝南新息县桓二年郜济隂成武县东南有北郜城三年芮冯翊临晋县有芮乡魏河东河北县五年州淳于二名国都于东莞淳于县七年谷南乡筑阳县北谷城九年巴巴郡江州县荀阙贾阙十一年贰阙轸阙绞阙州南郡华容县东南有州陵城蓼义阳棘阳县东南湖阳城十二年罗在宜城县西山中后徙南郡枝江县十三年赖义阳随县赖乡十五年牟泰山牟县葛梁国宁陵县东北葛乡庄二年于余丘阙十年谭济南平陵县西南谭城十二年萧沛国萧县十三年遂济北蛇丘县东北有遂乡十六年滑费滑二名滑国都于费河南缑氏县十八年权南郡当阳县东南有权城三十年鄣东平无盐县东北有鄣城闵元年耿平阳皮氏县东南有耿乡霍平阳永安县东北有霍太山二年阳阙僖二年江汝南阳安县冀平阳皮氏县东北有冀亭五年弦弋阳轪县东南道汝南阳安县南有道亭柏汝南西平县有柏亭六年微东平夀张县西北有微乡微子冢十四年鄫琅琊鄫县十五年厉义阳随县北有厉乡韩阙十七年英氏阙项阙宻荥阳宻县二十一年任任城县也须句东平须昌县西北有须句颛臾㤗山南武阳县东北有颛臾城二十三年顿汝阴南顿县二十四年管荥阳京县东北管城毛阙聃阙雍河内山阳县西有雍城毕京兆长安县西北周武王冢武王葬毕地鄷始平鄠县东有鄷邑亭邘河内野王县西北有邘城应襄城城父县西南有应城蒋弋阳期思县所治蒋乡亭茅髙平昌邑县西有茅乡胙东郡燕县西南有胙亭二十六年䕫建平胏归县也二十八年有莘阙二十九年介城阳黔陬县三十年焦𢎞农陕县焦亭文三年沈汝南平舆县北有沈亭五年六庐江六县六年偪阙十二年巢庐江六县东有居巢城宣元年崇阙四年䢵阙九年根牟琅琊阳都县东有牟乡十二年唐义阳安昌县东南有上唐乡十五年黎上党壶关县有黎亭成六年鄟阙郇郇瑕氏二名河东解县西北有郇城襄四年寒北海平夀县东有寒亭有鬲平原鬲县斟灌乐安夀光县东南有灌亭斟寻北海平夀县东南有斟亭过有过二名东莱掖县北有过乡亭戈哀十二年宋郑之间有戈邑十年偪阳彭城傅阳县也十三年邿任城亢父县有邿亭二十三年铸济北蛇丘县所治铸乡城也二十四年豕韦东郡白马县东南有韦城唐太原晋阳县杜京兆杜陵县二十九年扬平阳扬县邶阙鄘阙豳新平漆县东北邠城郐荥阳宻县东北郐城昭元年观顿丘卫县扈始平鄠县扈乡姺阙邳下邳县奄商奄二名阙襃阙姒阙蓐阙四年胡汝隂县西北胡城有缗阙又云兖州金乡城缗国也黎或曰东夷国或曰魏郡黎阳县疑五年大庭氏今在鲁城中九年骀始平武功县所治釐城岐扶风美阳县西北有岐山蒲姑乐安愽昌县西北蒲姑城亳阙十二年昆吾东郡濮阳县十三年房汝南有吴房县十五年宻须安定隂宻县也阙巩阙十六年甲父高平昌邑县东南有甲父亭十八年鄅琅琊开阳县二十七年钟吾阙二十九年飂阙鬷川鬷夷氏二名阙穷桑阙定二年桐庐江舒县西南有桐乡四年封父阙哀元年仍有仍二名阙右小国一百二十九经传惟见国名其二十八阙共池桓十年恶曹十一年折十一年垂棘僖二年多鱼二年牡丘十五年女栗文十年厥貉十年沓十三年上鄍成二年琐泽十二年交刚十二年貍脤十七年壬申公孙婴齐卒于貍脤旧説壬申十月十五日貍脤鲁地也传曰十月庚午围郑然则二月未得及鲁之境也虚朾十八年台谷十八年善道襄五年大隧十九年商任二十一年泮二十五年旷林昭元年祲祥祥二名十一年厥憗十一年鄟陵二十六年拔郯二名定三年安甫十年渠蒢渠挐二名十五年右地二十六未闻古属何国并阙戎地隠二年戎陈留济阳县东南有戎城九年北戎山戎无终三名北平有无终县桓十三年卢戎阙庄二十八年骊戎京兆新丰县闵二年犬戎西戎别在中国者阙僖十一年扬阙拒阙泉河南洛阳县西南有泉亭臯阙伊洛之戎杂居洛水伊水之间者河南洛阳县西南有戎城二十二年陆浑之戎九州之戎河南陆浑县三十三年姜戎晋南鄙成元年茅戎河东大阳县西有茅亭徐吾氏茅戎之别种昭九年隂戎晋隂地哀四年狄戎阙十七年戎州戎邑近卫者阙狄地庄二十八年广莫北狄地之旷絶蒲与北屈左右闵二年东山臯落氏狄二名赤狄别种在晋东阙僖二十三年廧咎如赤狄别种阙三十三年白狄故西河郡地有白部胡文十一年长狄鄋瞒鄋瞒长狄国阙潞赤狄潞氏二名在上党又云潞城县东有古城赤狄潞氏国也宣三年赤狄故上党郡地有赤沙城十一年欑函阙衆狄阙十六年赤狄甲氏畱吁铎辰三名赤狄别种阙昭十二年鲜虞白狄别种中山新市县也昔阳肥国都也乐平沾县东有昔阳城肥白狄别种鉅鹿下曲阳县西有肥累城十三年中人鲜虞地也中山望都县西北有中人城十五年鼔白狄别种鉅鹿下曲阳县有鼓聚定四年中山鲜虞地中山国治卢奴县夷地僖十三年淮夷东夷东夷居淮水者阙文十六年百濮建宁郡南有濮夷濮夷无君长总统各以邑落自聚故称百濮也哀四年夷虎阙十九年三夷阙敖三夷地阙蛮地文十六年羣蛮阙成十六年陆浑蛮氏戎蛮蛮氏二名河南新城县东南有蛮城右四夷四十其二十一阙也山名隠八年泰山奉高县西北桓六年二山具山敖山僖四年方城南阳叶县南十四年沙鹿阳平元城县东南有沙鹿土山也十五年华山𢎞农华隂县西南三十二年殽𢎞农黾池县西文十三年绎鲁国邹县北十六年阜山阙宣二年首山河东蒲坂县东南首阳山十二年敖荥阳荥泽县西北是也鄗荥阳县西北敖山东南成二年靡筓阙华不注阙五年梁山冯翊夏阳县北又云同州韩城县有梁山襄三年衡山吴兴乌程县南十八年巫山济北庐县东北梅山荥阳宻县东北鱼齿南阳犨县北二十三年大行河内郡北昭四年四岳东岳㤗山奉高县㤗山也南岳长沙湘南县衡山也西岳𢎞农华隂县西南华山也北岳中山上曲阳县西北恒山也三涂河南陆浑县南山名或曰三涂伊阙大谷轘辕三道也传曰晋将伐陆浑而先有事于洛与三涂先祭山川也谓三道者非也阳城河南阳城县东北山洧水所出太室河南阳城县西北嵩髙山中岳也地理志云武帝置嵩高县以奉太室之山是为中岳有少室在太室之西谓之少室荆山新城沶乡县南中南始平武功县西南有大台山岐扶风美阳县西北涂山淮南夀春县东北山也五年莱山阙坻箕之山阙七年莱柞阙羽山东海祝其县西南十一年冈山阙十二年坻阙十六年桑山阙二十二年北山洛北邙山是也定四年小别阙大别阙或曰大别在安豊县西南传曰吴既与楚夹汉然后楚乃济汉而陈自小别至于大别然则二别近汉之名无縁反在安豊也十三年首山阙哀元年㑹稽在㑹稽山隂县南四年菟和在上雒县东右山四十五其十二阙水名隠三年济自荥阳卷县东经陈留至济隂北经高平东平至济北经济南至乐安愽昌县入海四年濮阙桓六年汉一名沔水出武都沮县东经汉中魏兴至南阳东南经襄阳至江夏安陆县入江八年淮出义阳平氏县桐栢山东北经汝南汝隂淮南谯国沛国下邳至广陵县入海十二年彭出新城昌魏县东北至南乡筑阳县入汉十三年鄢出新城沶乡县东经襄阳至宜城县南入汉十八年泺出济南歴城县故城西北入济庄四年溠义阳厥县西有漈水源出县北从县西东南至随县入郧水九年洙出鲁国东北西南入沇水下合泗十八年涌南郡华容县南出自江也闵二年渭出陇西狄道县鸟鼠同穴山东经南安天水畧阳扶风始平京兆至𢎞农华隂县入河僖元年汶出泰山莱芜县西南经济北至东平须昌县入济也四年东海自辽西北平渔阳章武渤海乐陵乐安北海东莱城阳东海广陵吴郡㑹稽十四郡之东界以东也河出西平西南二千里从西平东北经金城故北地朔方五原至故云中南经平阳河东之西界东经河东河内之南界东北经汲郡魏郡顿丘阳平平原乐陵之东南入于海也十一年伊出上雒卢氏县熊耳山东北至河南洛阳县入雒也雒出上雒县冢领山东北经𢎞农至河南巩县入于河十六年汾出太原故汾阳县东南至晋阳县西南经西河平阳至河东汾隂县入河十九年睢汴水自荥阳受河睢水受汴东经陈留梁国谯郡沛国至彭城县入泗二十二年泓阙三十三年泜鲁阳县有滍水东注襄城至定陵县入汝宣四年漳出新城沶乡县南至荆山东南经襄阳南郡当阳县入沮八年滑阙十年颍出河南阳城县阳干山东南经颍川汝隂县淮南下蔡县入淮成六年浍出平阳绛县南西入汾十三年涑出河东闻喜县西南至蒲坂县入河泾出安定朝那县西东南经新平扶风至京兆高陆县入渭十七年洧出荥阳宻县西北阳城山东南至颍川长平县入颍汝出南阳鲁阳县大盖山东北至河南梁县东南经襄城颍川汝南至汝隂襃信县入淮洹洹出汲郡林虑县东北至魏郡长乐县入清水襄三年耏阙十六年溴出河内轵县东南至温县入河湛出襄城昆阳县北东入汝十八年潍自东莞县东北经城阳北至北海都昌县入海沂出东莞盖县艾山东南经琅琊东海至下邳县入泗旃然出荥阳成臯县东南入汴水十九年漷出东海合乡县西南经鲁国至高平湖陆县入泗泗出鲁国卞县西南至高平湖陆东经沛国彭城下邳至临淮郡左右入淮水二十三年少水阙二十五年泮阙二十八年黄出荥阳宛陵县西西南至新郑城西入洧昭元年洮阙三年江出汶山升迁县岷山南经蜀郡建宁至江阳北经巴郡东经建平宜都南郡江夏弋阳安豊至庐江东南经淮南下邳至广陵入海五年罗阙六年豫章豫章郡今治南昌县县西有水北入江当春秋时豫章在江淮之南七年濡出高阳县东北至河间鄚县入易水十二年渑出齐国临淄县北经乐安博昌县南界西入时水十二年彭阙姑出东莱黄县山西北经即墨县至城阳黔陬县东南入海尤在城阳郡东南入海二十五年沂出鲁国鲁县西南入泗二十六年淄出㤗山梁父县西北入汶二十七年沙阙二十九年鬷阙定四年清发阙睢出新城昌魏县东南河山东南经襄阳至南郡枝江县入江哀十三年泓阙十五年桐出宣城广徳县西南白石山西北入丹阳湖雍阙二十七年濮自陈留酸枣县傍河东北经济隂至高平鉅野县入济右水五十八其十四阙盟㑹圗䟽附共音恭今卫州共城县也城父亳州县也上阳在陕州南宫冀州县淮阳今陈州宛丘县襄城许州县滕在徐州高陵在雍州陇西渭州东阳在邓州南阳云中在幷州榆次县东北南越广州中山今定州济北济州卢县汝南今豫州齐国今青州临淄县平陆西河县胶东括地象云即墨故城在莱州胶水县东南六十里即胶东国河东蒲州西河今汾州南郡今荆州沙丘宛台在邢州鄂在慈州邘城在懐州牧野纣南郊地名梁山雍州不窋故城在庆州邰天来入邰炎帝之后姜姓所封周弃外家骊故城在雍州新丰县殷时国洛水一名漆沮水源出庆州帝王纪云黄帝都有熊今河南新郑县虞城在陜州河北县芮城在芮城县宻须括地象云隂宻故城在泾州鹑觚县宻宻氏姞姓在安定酆镐相去二十五里在长安南文王陵在雍州万年县西南二十五里毕原上曲阜在鲁城中委曲长七八里管在郑州管城县蔡括地象云豫州北七十里上蔡县古蔡国周武王封弟叔度于是蔡县东十里有蔡山则国名也桃林括地象云在陕州桃林县西山海经云夸父之山其北有林名桃林广三百里徐括地象云泗州徐城县北奄国奄州曲阜县奄里即奄国也商国括地象云在商州一説商丘即宋州南燕南燕滑州胙城县祭国国名云祭在河南襃梁州襃城县卫濮州平王东徙于洛邑即王城也平王以前号东都至敬王以后及战国为西周王居于汎音凡括地象云汎城在汝州襄城县南阳城属河南武皇后改曰告成武城在员州乐陵在沧州河阳在懐州河阳县蓼在光州祁在并州汾隂在蒲州临汝在汝州舞阳在许州范阳在易州萧徐州萧县古之萧国九江郡即夀春召陵在豫州郾城县葵丘在曹州考城县东南一里又青州临淄县有葵丘申在邓州南阳县安邑在绛州沂水在兖州亦名雩水蒙山在沂州大野即鉅鹿括地象云大野泽在郑州峄山在兖州沮水即汉水漆水出岐州普润县沮水一名石川水出雍州富平县沣水出鄠县终南山汶水出㤗山郡莱芜县伊水出虢州蛮山斟寻故城在青州北海县斟灌亦青州二国在宋郑之间寒国在北海平夀县东寒亭故过乡亭在莱州掖县西北二十里本过国括地象云倚姓国也彘在晋州霍邑县下阳在陕州河北县蒲城在隰州东山臯落在潞州翟在慈州干侯在湘州北屈在慈州故魏城在陕州嬴姓国祊田在沂州防风氏地在湖州武康县费在沂州孟津在河阳县南门外黄池在汴州封丘县丹阳括地象云归州巴东县葛在豫州新蔡县陆浑在洛州西南郏鄏在河南故王城周公所筑在洛邑郏今汝州郏县钧台在洛州阳翟景亳在宋州北涂山今濠州钟离县践土在郑州荥泽县缗国在兖州金乡县章华台在荆州干谿在亳州城父县方城许州叶县棠扬州六合县䢵子国在安州唐括地象云唐乡故地在随州郾城在豫州堂谿在豫州郾城顿在陈州南邓姫姓也胡在豫州郾城巢在庐州白在豫州襃信县莒在宻州商于商在商州商洛县于在邓州内郷于林也上庸在房州竹山县汉在汉中郡上党泽潞等州河外陕虢等州重丘括地象云曹州城武县有重丘故城伊阙山在洛州圉城汴州雍丘县东萧台是恒山之别名莒周武王封少昊之后嬴姓于莒即墨莱州夀春夀春邺中相州鄫在郑州新郑县东诗谱云高辛氏火正祝融之墟歴官至于周重黎之后鄫仲之国为郑武公所灭也鄀世本云允姓之国昌意降居为侯也在襄州乐乡县也纶虞邑洛州嵩阳县是汉轮氏县隋改曰嵩阳鄫在沂州承县邾故城在兖州羑里在相州汤隂县北崇国在雍州西南鄠县东故鄷宫是宻国姬姓国畿内国宣王灭之无棣在沧州无棣县南无棣沟是蒲姑在青州愽昌县纪国在青州夀光县堂阜在兖州句阳县阜高三尺周百歩郯音炎少昊之后嬴姓之国属东海郡谭在齐州南平陵县遂城在兖州柯在济州东阿县鄄音绢在濮州山戎今夷国是孤竹城在平州卢龙县流沙括地象云居延海在甘州地理志云居延县居延泽在东北古文以为流沙东虢国一名武牢亦郑之制邑汉之成臯县杞汴州雍丘县故杞国城是洮水一名涑水出绛州靡筓山括地象云一名磨筓山亦云马头山在蔚州飞狐县赵襄子既杀代王迎其子代王夫人曰以弟侵夫非仁也以夫怨弟非义也磨筓自杀遂以名焉中牟在河北崆峒山在原州高平县应城在汝州鲁山县平州在汾州介休县西济南城在淄州郕在濮州雷泽武王封季载于郕韦国在滑州北三十里白马县南有韦城淮阳今陈州汉中梁州千亩晋州岳阳县谢城在兖州龚丘县费在沂州菟裘在兖州泗水县三嵴茅辰州卢溪县南有苞茅山武陵记云山际出茅有刺三嵴如越今蘓州西南三十五里横山南有鲁都村村内有城哀公居之河内古帝王都多在河东北故唿河北为河内春秋释例巻七春秋释例卷八钦定四库全书春秋释例卷八晋杜预撰世族谱第四十五之上鲁鲁国姬姓文王子周公旦之后也周公股肱周室成王封其子伯禽于曲阜为鲁侯今鲁国是也自哀以下九世二百一十七年而楚灭鲁矣周公旦禽父鲁公伯禽炀公熙献公具炀公孙武公敖孝公称惠公弗皇隠公息姑即位十一年桓公太子轨即位十八年庄公子同即位三十二年闵公启方即位二年僖公申即位三十三年文公兴即位十八年成公黒肱即位十八年襄公午即位三十一年昭公稠父即位三十二年定公宋即位十五年哀公蒋即位二十七年悼公宁自哀十四年获麟已上二百四十二年夫人元妃孟子惠公夫人声子君氏惠公继室生隠公夫人子氏仲子惠公妃生桓公夫人姜氏文姜桓公妃生庄公夫人姜氏哀姜庄公妃叔姜庄公妃生闵公孟任庄公妃生子般成风夫人风氏庄公妃生僖公夫人姜氏声姜僖公妃出姜夫人姜氏哀姜文公妃生恶及视敬嬴夫人嬴氏文公妃夫人姜氏穆姜宣公妃生宋伯姬夫人姜氏齐姜成公妃夫人姒氏定姒成公妃胡女敬归襄公妃生子野夫人归氏齐归襄公妃生昭公夫人孟子昭公妃公衍之母昭公妃公为之母昭公妃姒氏定姒定公妃公子子般庄公子子恶文公子子视子恶弟公子偃宣公子公子鉏宣公子公衡衡父成公子子野襄公子公衍昭公子公为公叔务人昭公子公果昭公子公贲昭公子公子荆哀公子公女纪伯姬纪叔姬惠公女把伯姬庄公女宋荡伯姬鄫季姬子叔姬郯伯姬宋伯姬共姬宣公女把叔姬宣公女叔姬宣公女臧氏臧僖伯公子彄字子臧孝公子臧哀伯臧孙达臧文仲臧孙辰哀伯孙臧宣叔臧孙许文仲子臧武仲臧孙纥宣叔子定伯为臧昭伯赐定伯子臧㑹顷伯宣叔孙臧賔如臧㑹子臧宣叔妻铸女及其姪臧畴臧宣叔子臧贾臧宣叔子臧石賔如之子臧仓賔如从兄衆氏公子益师衆父孝公子衆仲衆父子仲孙氏庆父桓公子共仲也公孙敖穆伯庆父之子也难惠叔敖之子谷文伯亦敖之子也孟献子谷之子仲孙蔑即孟孙也孟孺子速献子之子庄子孺子秩庄子之子仲孙羯秩之弟孝伯孟僖子仲孙貜南宫敬叔説貜之子何忌懿子説之弟孺子洩懿子之子武伯彘也戴已声巳巳氏并公孙敖妻泉丘人其僚并孟僖子妻子服氏懿伯子服仲叔也仲叔蔑之子孟椒子服惠伯子服椒子服昭伯惠伯子子服回子服景伯子服何叔孙氏公子牙庆父同母弟即僖叔也公孙兹牙之子戴伯也叔孙得臣牙之孙庄叔也叔孙侨如得臣之子叔孙宣伯叔孙豹侨如之弟穆叔也即穆子叔孙昭子叔孙豹之庶子叔孙婼也叔孙成子昭子之子叔孙不敢叔孙武叔成子之子叔孙州仇叔孙舒武叔之子文子也国姜叔孙豹妻生孟丙及仲壬庚宗妇人叔孙豹外妻生竖牛孟丙叔孙豹子仲壬丙之弟竖牛叔孙豹子叔仲氏叔仲惠伯叔牙孙叔仲彭生也叔仲昭伯惠伯之孙叔仲带叔仲昭子即叔仲虺叔仲穆子带之子叔仲小也即叔仲子也叔仲志定伯带之孙也季孙氏公子友季友成季季子公子季友桓公子季孙行父季文子公子友之孙季孙宿行父之子武子也悼子纥宿之子平子意如悼子之子桓子斯平子之子康子肥桓子之子公甫季孙纥之子公之季孙纥之子季鲂侯意如子季寤子言意如子小邾夫人生宋元夫人季孙宿女平子妻宋元夫人曹氏女秦歂之妻秦姬季孙宿女季公鸟季孙宿子季公亥公若季孙宿子申公亥子鲍氏季姒公鸟之妻齐鲍文子之女南孺子南氏季桓子妻生男季姬季孙斯女公鉏氏公弥季孙宿子公鉏也公鉏极弥之曽孙公父氏公父靖穆伯季孙纥子公父文伯桓子从父昆弟公父歜东门氏公子遂东门襄仲仲遂东门遂庄公子公孙归父子家仲婴齐昭子叔氏叔肸惠伯文公子公孙婴齐肹之子子叔声伯即子叔婴齐叔老齐子婴齐之子叔弓老之子敬子也叔辄子叔伯张弓之子叔鞅穆伯弓之子叔诣鞅之子叔还成子叔弓曽孙叔青僖仲声伯之母叔肸妻荣氏荣成伯荣驾鹅叔肸曽孙展氏司空无骇公子展之孙鲁公族夷伯展氏桓父展禽食邑栁下谥曰惠展喜郈氏郈成叔郈孙也孝公八世孙郈昭伯郈孙施氏施孝叔惠公五世孙施氏妇孝叔妻齐管于奚女子家氏子家文伯归父子庄公曽孙析子家懿伯庄公元孙子家子子家羁南氏南遗南蒯遗之子孔氏鄹人纥叔梁纥孔父嘉元孙孔丘仲尼孔子尼父孔父嘉以上并在宋谱秦氏秦堇父秦丕兹堇父之子苫氏苫夷即苫越阳州越之子杂人费伯庈父公子豫公子翚羽父挟未赐族申繻柔未赐族溺疾其専命故去氏也秦子梁子曹刿公子偃公右歂孙生公子结御孙圉人荦鍼巫氏鍼季公傅卜齮公子鱼奚斯巫尫公子买子业夏父弗忌侯叔夏緜房甥公冶富父终甥公冉务人太史克禽郑管于奚之子匡句须鲍国本齐臣师已匠庆狄虒弥臧坚秦周御叔申丰闵子马闵马父丰㸃孟公绰梓慎展庄叔展瑕展玉父颜庄叔公巫召伯仲鄫鼓父党叔曽夭梁其踁曽阜莱书杜洩谢息公子憗子仲冶区夫司铎射司徒老祁虑癸申须琴张公思展申夜姑饔人檀秦遄寺人僚柤鬷戾左师展郈鲂假女贾公孙朝泄声子野泄冉竖林雍颜鸣仲梁怀公山不狃子洩公何藐公歛处父公敛阳颜髙颜息叔孙辄子张兹无还林楚公若藐公若公南侯犯驷赤仲由季路子路申句须子贡卫赐乐颀富父槐正常共刘公賔庚公甲叔子析朱鉏微虎颜羽子羽有若冉求有子冉子邴泄管周父樊迟须孟之侧林不狃嬖童汪锜弦多本齐臣施父也太史固公孙有山公孙有山氏髙柴季羔本卫臣衅夏鉏啇公孙宿公孙成也郭重阳虎阳越阳虎从弟冉㑹冉勐冉㑹弟澹台子羽卜楚邱之父施父公期右鲁人二百九十七周周氏黄帝之苗裔姬姓后稷之后也后稷封于邰及夏之衰后稷之子不窋失其官守窜于西戎至太王为狄所逼去邠至岐文王受命武王克殷而王有天下幽王见弑平王迁都王城今河南县是也平王四十九年鲁隠公之元年也敬王又迁成周今洛阳是也敬王三十九年鲁哀公十四年获麟之嵗也四十二年而敬王崩敬王子元王八年春秋之传终矣元王以下十有一世二百二十六年而周亡后稷弃不窋髙圉仆不窋九世孙亚圉灵都太王亶父亚圉孙王季歴文王昌武王发成王诵康王钊昭王瑕穆王满夷王燮穆王曽孙厉王胡宣王靖幽王宫湼平王宜臼幽王之子也桓王林平王之孙也庄王他桓王之子也僖王胡齐庄王之子也惠王阆僖王之子也襄王郑惠王之子也顷王壬臣襄王之子也匡王班顷王之子也定王瑜匡王之弟也简王夷定王之子也灵王泄心简王之子也景王遗灵王之子也悼王勐景王之子也敬王匄悼王之母弟也王后后稷元妃姞姓太姒文王后邑姜武王后襃姒生伯服幽王后纪季姜桓王后王姚庄王后陈妫惠后惠王后隗氏狄后襄王后逆王后于齐灵王后穆后景王后王子擕王伯服幽王子王子狐平王子王子克子仪桓王子王子頽庄王子王子带惠王之子太叔带即甘昭公也儋季简王子灵王弟儋括王子之子王子侫夫灵王子景王弟太子寿景王子王子朝景王之长庻子祭氏祭公谋父为周穆王作祈招诗者祭伯祭公祭叔尹氏尹子尹武公尹圉尹文公苏氏苏忿生己姓周武王司冦苏公是苏子温毛氏毛伯卫毛伯过毛得毛伯得樊氏仲山甫宣王时樊侯樊皮樊仲皮樊顷子樊齐鄩氏鄩肸鄩罗成氏成肃公成子成简公成桓公单氏单伯食采于单襄公单伯之子顷公襄公之子靖公顷公之子献公靖公之子成公献公之弟穆公单伯之子武公穆公之子平公甘氏甘成公甘景公甘简公甘悼公过简公弟甘平公輶成公孙甘桓公刘氏康公王季子也食采于刘定公即刘夏也又曰官师献公挚定公之子也伯蚡卷献公之庶子文公也桓公文公之子南宫氏南宫极南宫嚚极之子也巩氏巩成公巩简公周氏周桓公周公黒肩宰周公宰孔周公閲周公忌父周公楚原氏原庄公原襄公原伯绞公子跪寻原伯鲁原夀过王叔氏王子虎王叔文公王叔桓公王叔陈生召氏召穆公赋棠棣者召伯廖召昭公召桓公召戴公召武公召襄公召庄公召伯奂召简公召伯盈召桓公宣六年有召桓公成八年复有召桓公未知一人二出也凡氏凡伯周公之𦙍也杂人周任史佚檀伯达辛甲𥅆季陶叔宰咺武氏子辛有南季家父仍叔之子渠伯纠詹父辛伯荣叔王人子突蒍国子国边伯子禽祝跪石速王子党内史过内史叔兴内史叔兴父富辰伯服游孙伯頽叔桃子仓葛简师父左鄢父原伯贯王孙满叔服内史叔服王孙苏聃启甘歜子服王子札王子札盖经文倒札字即王子捷也伯舆史狡瑕禽单公子愆期成愆尹言多王子瑕刘毅单蔑巩成王子廖甘襄詹桓伯賔滑苌𢎞苌叔瑕辛宫嬖绰王孙没刘州鸠隂忌老阳子泠州鸠賔起賔孟王子还挚荒姑发弱鬷延定稠王子处司徒丑子旅氏刘佗尹辛隂不佞王子赵车富辛石张儋翩庆氏公族党氏石尚庾皮之子过右周二百五人邾邾国曹姓颛顼之后有陆终氏产六子其第五子曰晏安邾即安之后也周武王封其苗裔邾挟为附庸居邾今鲁国邹县是也自挟至仪父十二世始见春秋齐桓公伯仪父附从进爵称子文公徙于绎桓公以下春秋后八世而楚灭之郑郑国姬姓周厉王子宣王母弟桓公友之后也宣王封友于郑今京兆郑县是也及周幽王无道友徙其民于虢郐虢郐之君分其地遂国焉今河南新郑县是也庄公之二十二年鲁隠公之元年声公二十年获麟之嵗也三十三年而春秋之传终矣声公三十七年卒自声公以下五世八十七年而韩灭郑矣桓公友武公滑突庄公寤生公子忽太子忽昭公也公子突厉公突文公捷郑捷公子兰太子穆公兰太子夷灵公子蛮公子坚襄公坚悼公费成公睔太子髠顽僖公简公嘉定公宁献公虿声公胜夫人武姜姜氏夫人生庄公太叔段武公夫人邓曼生忽庄公夫人雍姞生厉公庄公妃妫氏昭公妃夫人芉氏文芉生二姬文公夫人姜氏文公妃燕姞生穆公文公妃宋子穆公妃圭妫穆公妃少妃姚子生灵公穆公妃陈妫子仪妃文公报之生子华及子臧公子公子亹庄公子郑子仪庄公子弟语子人庄公子世子华子华文公子子臧文公子公子士文公子子俞弥文公子公子瑕文公子二姬文公女良氏子良公子去疾穆公子子耳公孙辄良霄伯有良止罕氏子罕公子喜成子穆公子子展公孙舍之桓子子皮罕虎冢宰子齹孺子婴齐罕达子姚武子賸公孙鉏子罕子马师氏罕朔罕魋子皮之弟丰氏子丰公子平穆公子子石伯石公孙段景伯丰施子施大季氏士子孔公子志穆公子大季子良孔氏公子嘉子孔司徒孔穆公子公孙泄孔张公孙申子张驷氏子驷公子騑武子穆公子子西公孙夏襄子驷带子上定子子游驷偃襄子丝子瑕驷乞献子驷子然庄子子般驷𢎞子思子晳氏公孙黒子晳子驷子公子印穆公子国氏子国公子发惠子穆公子子产少正公孙侨子羙成子国参子思桓子游氏公子偃子游宣子穆公子子蟜公孙虿司马子蟜桓子游昄子明昭子良昄子子太叔太叔游吉公孙虿子游速子寛子寛浑罕子南氏公孙楚子南子游子穆公之孙印氏公子睔悼子子印穆公子子张公孙黒肱伯张印段子石献子子栁印癸印堇父印氏别族然氏子然穆公子然丹子革羽氏子羽公之子翚穆羽颉马师颉子羽孙太叔氏共叔段京城太叔太叔段武公子公孙滑公父定叔子狐氏子狐孙击孙恶祭氏祭仲祭封人仲足雍姬雍纠妻祭仲女皇氏皇武子皇戍皇耳尉氏尉止尉翩止之子子如氏公子班子如孙叔班之子公子駹班之弟孙知駹之子司氏司臣司齐杂人公子吕子封颍考叔颍谷封人原繁原伯泄驾泄伯泄氏曼伯檀伯宛良佐子元𥅆祝公孙阏子都强鉏叔盈公孙获髙渠弥髙伯傅瑕公子阏詹叔詹高克聃伯孔叔孔氏申侯堵叔堵俞弥泄堵冦佚之孤烛之武孔将鉏石甲父石癸商人弦髙侯宣多外仆髠屯公子归生子家师叔公子坚公子尨乐耳石楚公子宋子公共仲公子曼满王子伯廖石制子服公子鱼臣仆叔侯羽伯蠲公子繻姚句耳石首唐苟侯獳皇辰子熙子侯子丁堵汝父王子伯骈侯氏侯晋子师氏子师仆石石盂师悝师触师蠲师茷师慧堵狗宛射犬公孙公孙挥子羽行人挥然明皇颉禆灶禆谌公孙肸仆展乐成丰巻子张冯简子尹何徐吾犯富子子上屠击祝竖柎里析公孙登商成公邓析公孙林许瑕郏张郑罗雍紏子人九公孙申叔孙叔禽右郑人二百三人宋宋国子姓其先契佐唐虞为司徒封于商成汤受命王有天下及纣无道周武王灭之而封其子武庚以绍殷后武庚作乱周公伐而诛之更封纣兄帝乙之元子微子启为宋公都商邱今梁国睢阳县是也微子卒其弟微仲代立穆公七年鲁隠公之元年也景公三十六年鲁哀公之十四年获麟之嵗也昭公得之元年春秋之𫝊终矣其后五世百七十年而齐魏楚共灭宋公子母弟辰公子地皆元公子乐氏乐鉏将鉏皇氏皇父充石皇瑗皇父充石八世孙劖般瑗世父皇怀瑗昆弟皇郧瑗从父昆弟皇野瑗昆弟皇缓充石十世孙华氏华督司马子伯督曽孙向氏向戌向宁戌曽孙向巢戌曽孙鳞氏鳞矔桓公子鳞朱桓公孙杂人子游吕封人豹华豹向胜向行向为人向带高哀穆公曽孙纪纪国侯爵姜姓也庄公四年齐灭之旧谱子爵盖取于公羊非左氏之义纪侯纪季纪侯弟裂繻子帛纪大夫春秋释例卷八春秋释例卷九钦定四库全书春秋释例卷九晋杜预撰世族谱第四十五之下卫卫国姬姓文王子康叔封之后也周公既诛禄父杀管蔡而以其地封康叔为卫侯居殷虚今朝歌是也狄灭卫文公居楚丘成公徙都帝丘今东郡濮阳是也桓公十三年鲁隠公之元年也出公辄十二年获麟之嵗也悼公二年春秋之传终矣悼公三年卒自悼公以下十一世二百五十五年而秦灭卫矣康叔封王孙牟康伯髦武公和王孙牟八世孙庄公扬夫人庄姜庄公夫人厉妫生孝伯庄公妃夷姜宣公烝之生急子桓公夫人宣姜昭伯烝之生齐子戴公文公宋桓夫人许穆夫人本宣公夫人定姜姜氏定公夫人敬姒生献公定公妃夫人姜氏宣姜襄公夫人婤姶生孟絷及灵公襄公嬖人也南子少君灵公夫人吕姜庄公夫人夏戊之女夫人出公夫人公子孝伯庄公子昭伯顽宣公子公子州吁庄公子急子宣公子夀子宣公子叔武夷卫武文公子公子瑕子适文公子子仪文公子鱄子鲜定公子子展定公子公子荆南楚献公子公孙般师襄公孙公子起灵公之子太子疾庄公子公子青庄公子太子出公子宋桓夫人昭伯女许穆夫人昭伯女孙氏孙庄子级武公三世孙孙昭子武公四世孙孙良夫桓子孙林父文子孙嘉林父子孙襄伯国林父子孙蒯林父子石氏石碏石子靖伯孙石厚碏之子石稷成子石碏四世孙石买共子稷之子石恶悼子买之子石圃恶之从子石曼姑懿子石买孙石魋昭子石祁子靖伯八世孙礼记曰石骀仲之子太叔氏太叔仪太叔文子僖侯八世孙太叔申太叔懿子太叔仪孙太叔疾悼子齐太叔遗僖子孔姞太叔疾之妻孔文子之女齐氏齐子昭伯子也齐子无子戴公以其子恶为之后齐恶齐子四世孙齐豹齐子氏公孟氏孟絷襄公子公孟彄孟絷无子灵公以其子彄为之后寗氏寗跪文仲武公曽孙寗速庄子寗跪孙寗俞武子寗相成子寗殖惠子寗喜悼子子叔氏黒背穆公子公孙剽子叔太子角剽子公叔氏公叔文子公叔发献公孙公叔戍发之子北宫氏北宫括北宫懿子成公曽孙北宫遗成子北宫佗文子北宫喜贞子北宫结南氏公子郢子南灵公子子之公孙弥牟文子孔氏孔达庄叔成子孔烝鉏孔达孙孔羁须叔孔圉文子孔羁孙孔悝叔悝孔叔孔伯姬孔圉妻太子蒯聩之姊王孙氏王孙贾王孙齐贾之子昭子也史氏史朝史狗朝之子文子也元咺氏元咺角咺之子也夏戊氏夏戊夏丁氏司徒期戊之子赵氏赵黡赵阳黡之孙褚师氏褚师定子褚师比褚师定子之子声子也杂人右宰丑獳羊肩公子黔牟右公子泄左公子职渠孔子伯黄夷孔婴齐华龙滑太史礼孔礼至及昆弟长䍧华仲公子歂犬鍼庄子士荣周歂冶厪孙免师曹蘧伯玉蘧瑗子蟜子伯子皮子行尹公佗庾公差子鱼子木公孙丁右宰谷殖绰公孙免余雍鉏公孙无地公孙臣史䲡子行敬子公子朝屠伯褚师圃宗鲁祝鼁华齐庆比公南楚华寅鸿駵魋析朱鉏成子黒背孙渠子子玉霄彪傒子髙鲂祝佗子鱼弥子瑕彭封弥子滑罗宋朝本宋公子子朝也戏阳速寗跪晋悼公子慭本晋臣行人子羽公文懿子公文要也浑良夫仲由季路本鲁子路寺人罗栾宁髙柴子羔召获公孙敢石乞鄢武子肸盂黡司徒瞒成子伯季子许公为胥弥赦司冦亥优狡拳弥鄄子士祝史挥向禽仲叔于奚右卫人一百九十五虢虢国姬姓文王之弟虢仲后也今𢎞农陜县是也僖五年晋灭之虢仲虢石父虢文公虢公忌父虢公仲郭虢公丑虢公林父大夫祝应太祝虢大夫史嚚太史虢大夫宗区宗人虢大夫舟之侨虢大夫右虢人十一莒莒国嬴姓少昊之后周武王封兹舆期于莒初都计后徙莒今城阳莒县是也世本自纪公以下为己姓不知谁赐之姓者十一世兹平公方见春秋共公以下微弱不复见四世楚灭之齐齐国姜姓太公望之后其先四岳佐禹有功或封于吕或封于申故太公曰吕望也太公股肱周室成王封之于营丘今临淄是也僖公九年鲁隠公之元年也简公四年获麟之嵗也简公弟平公十三年春秋之传终矣平公二十五年卒后二世七十年而田氏夺齐太公之后灭矣髙氏髙武子髙酀髙偃国氏国佐賔媚人武子三事互见于经传不知賔媚人是何等名号也管氏出自周穆王杂人管于奚华免祝固史嚚陈陈国妫姓虞舜之后也当周之兴有虞遏父者为周陶正武王赖其利器用以其先圣之后也以元女太姬妃遏父之子满封于陈赐姓曰妫号胡公桓公二十三年鲁隠公之元年也缗公二十一年获麟之嵗也二十四年楚灭陈矣遏父胡公满文公韦胡公八世孙一本作幸夫人元女太姬胡公夫人元妃郑姬生太子偃师哀公夫人二妃生公子留哀公妃下妃生公子胜哀公妃公子五父佗文公子太子免桓公子公子完敬仲工正厉公子公子御㓂太子宣公子公子黄成公子公子遇成公子悼太子偃师哀公子公子胜哀公子司徒招公子招弟招成公子夏氏御叔宣公孙夏征舒夏南夏啮悼子征舒三世孙夏区夫征舒四世孙御叔妻夏姬征舒母辕氏辕涛涂辕宣仲申公九世孙辕侨桓子涛涂四世孙宗氏宗竖宣公六世孙鍼氏鍼子僖公孙鍼宜咎鍼子八世孙庆氏庆虎桓公五世孙庆寅司城氏公孙贞子哀公孙杂人颛孙辕选女叔原仲公孙宁孔宁泄冶仪行父司徒卭司马桓子庆乐孔奂干征师舆嬖袁克懿氏妻逢滑辕颇公孙佗人辕咺辕买芋尹盖贾获及母妻杞把国姒姓夏禹之苖裔武王克纣求禹后得东楼公而封之于把今陈留雍丘县是也九世及成公迁縁陵文公居淳于成公始见春秋僖公子愍公六年获麟之嵗也愍公弟哀公三年春秋之𫝊终矣哀公十年卒自哀公以下二世十三年而楚灭之成公桓公姑容成公弟孝公丐文公益姑平公郁釐悼公成隠公乞僖公过悼公曽孙右杞人八蔡蔡国姬姓文王子叔度之后也武王封之于汝南上蔡为蔡侯作乱见诛其子蔡仲成王复封之于蔡至平侯徙新蔡昭侯徙九江下蔡宣侯二十八年鲁隠公之元年也昭侯子成侯十年获麟之嵗也成侯子声侯四年春秋之传终矣声侯十四年卒自声侯以下三世二十八年而楚灭蔡文侯申景侯固灵侯般隠太子昭侯申隠太子之子郕郕国周公之弟郕叔武之后也郕伯太子朱儒郕伯晋晋国姬姓武王子唐叔虞之后也成王灭唐而封之今太原晋阳县是也燮父改之曰晋燮父孙成侯徙曲都沃今河东闻喜县是也穆侯徙都绛鄂侯二年鲁隠公之元年也定公三十一年获麟之嵗也出公八年而春秋之传终矣出公十七年卒自出公以下五世八十二年而韩赵魏灭晋也栾氏栾鲂栾氏族羊舌氏羊舌夫夫羊舌氏晋之公族羊舌其所食邑也或曰羊舌氏姓李名果有人盗羊而遗其头不敢不受受而埋之后盗羊事发辞连李氏李氏掘羊头而示之以明已不食谁识其舌舌存得免号曰羊舌氏郄氏韩氏韩万定伯简万之孙荀氏荀罃知朔荀盈朔之弟罃之子魏氏毕万魏犨万之孙魏颗魏犨子魏锜魏犨子为吕氏魏绛魏犨子庄子颗别为令狐氏绛为魏氏盖颗长而庶绛幼而适故也魏颉魏颗子颗长生颉则绛是颉之叔父吕相魏锜子魏舒庄子之子献子魏曼多舒之孙范氏士文伯士丐赵氏叔带赵夙叔带五世孙赵衰赵夙之弟也赵盾赵衰之子赵朔赵盾子赵武赵朔子赵成赵武子赵鞅赵成子其家为赵氏赵穿赵夙之庶孙于赵盾为从父昆弟而为盾侧室赵旃赵穿子赵胜赵旃子赵午赵胜子其家为耿氏籍氏孙伯黡籍谈籍秦谈子杂人先縠彘子彘季栾乐王正郄称歩招郄溱薛薛国任姓黄帝之苗裔奚仲封为薛侯今鲁国薛县是也奚仲迁于邳仲虺居薛以为汤左相武王复以其胄为薛侯齐桓霸诸侯黜为伯献公始与鲁同盟小国无记世不可知亦不知为谁所灭许许国姜姓与齐同祖尧四岳伯夷之后也周武王封其苖裔文叔于许以为太岳𦙍今颍川许昌是也灵公徙叶悼公迁夷一名城父又居析一名白羽许男斯处容城自文叔至庄公十一世始见春秋元公子结元年获麟之嵗也当战国首结为楚所灭矣庄公苴人茀桓公郑庄公弟也世本无许叔疑郑即是穆公新臣僖公业昭公钖我灵公寗悼公买许男斯元公成悼公孙公子哀世子太子止杂人百里许围叔申秦百里氏百里奚百里孟明视百里奚之子杂人西乞术白乙丙或以西乞术白乙丙为蹇叔子案传称蹇叔之子与师言其在师中而已若是西乞白乙则为将帅不得云与也或説必妄记异闻耳曹曹国姬姓文王子叔振铎之后也武王封之陶丘今济隂定陶县是也桓公三十五年鲁隠公之元年也伯阳立十五年鲁哀公之八年而宋灭曹楚楚国芈姓颛顼之后也其后有鬻熊事周文王早卒成王封其曽孙熊绎于楚以子男之田居丹阳今南郡枝江是也熊达始称武王武王十九年鲁隠公之元年也武王居郢今江陵是也昭王徙鄀惠王八年获麟之歳也惠王二十一年春秋之传终矣惠王五十七年卒自惠王以下十二世二百九年而秦灭之王子季芉畀我皆平王女阳氏阳令终阳完令终子阳佗令终子鬭氏鬭射师鬭㢘若敖子鬭班若敖孙鬭宜申鬭㢘孙屈氏屈荡屈申屈荡孙蒍氏蒍艾猎孙叔敖蒍子冯叔敖子申氏申叔时申叔跪虞虞国姬姓周太王之子太伯之弟仲雍是为虞仲嗣太伯之后武王克商封虞仲之庶孙以为虞仲之后处中国为西呉后世谓之虞公僖公五年晋灭之小邾小邾国邾挟之后也夷父颜有功于周其子友别封为附庸居郳曽孙犁来始见春秋附从齐桓以尊周室命为小邾子穆公之孙惠公以下春秋后六世而楚灭之郳犁来邾颜曽孙穆公魁犂来之孙射哀十四年奔鲁右小邾人三北燕北燕国姬姓召公奭之后也周武王封之于燕居渔阳蓟县其国僻小不通诸夏自召公至简公二十九世始见经简公子献公十二年获麟之嵗也献公子孝公七年春秋之传终矣孝公立十五年卒孝公以下六世始大称王十二世二百二十五年秦灭之莱莱不知其姓呉吴国姬姓周太王之子太伯仲雍之后也太伯仲雍让其弟季厯而去之荆蛮自号勾吴或工吴勾工夷言发声也太伯无子而卒仲雍嗣之当武王克殷而因封其曽孙周章于呉为呉子又别封章弟虞仲于虞自太伯五世而得封十二世而晋灭虞虞灭而呉始大至夀梦而称王夀梦以上世数可知而不纪其年夀梦之元年鲁成公之六年也夫差十五年获麟之嵗也二十三年鲁哀公之二十二年而越灭呉矣泰伯仲雍呉子乘夀梦呉子诸樊遏吴子余祭戴呉呉子夷末句余州于僚公子光阖闾呉子光夫差公子蹶由夀梦子公子烛庸夀梦子公子掩余夀梦子季札公子札延州来季子夀梦子夫槩王阖闾弟太子诸樊王僚子太子终累阖闾子子山阖闾子王子姑曹王子地太子友夫差子杂人狐庸屈狐庸本晋臣夀越公子党庆封本齐臣鱄设诸公子苦偃州员太宰嚭子余本楚伯州犂孙泄庸叔孙辄子张本鲁臣王犯公山不狃子泄本鲁臣徐承胥门巢展如王孙弥庸行人且姚夀于尧申叔仪公子庆忌伍员子其在齐为王孙氏右呉人四十一越越姒姓其先夏后少康之庶子也封于㑹稽自号于越于者夷言发声也濵在南海不与中国通后二十余世至于允常鲁定公五年始代呉允常卒子句践立是为越王越王元年鲁定公之十四年也鲁哀公二十二年句践灭呉霸中国卒春秋后七世大为楚所破遂微弱矣外传曰芈姓归越是越本楚之别封也或非夏后之后也滕滕姬姓文王子错叔绣之后也武王封之居滕今沛郡公丘县是也自叔绣及宣公十七世乃见春秋隠公以下春秋后六世而齐灭滕矣宣公婴齐昭公毛伯宣公孙文公绣成公原文公子悼公宁顷公结隠公虞母右滕人七南燕南燕伯爵不知所出夷夷国夷诡诸妘姓白狄白狄子姬姓鲜虞中山白狄姬姓昔阳肥子绵臯白狄别种鼓子䳒鞮赤狄赤狄子姬姓赤狄潞氏潞子婴儿隗姓赤狄甲氏留吁潞氏之余廧咎如赤狄别种隗姓学者上采太史公书世本旁引传记诸子多有异同莫得其真故止集传所载古人名字不复他取少皥氏其官以鸟为名然则此五官皆在髙阳之世也修及熙皆为元冥未知昧为谁之子或是其子孙也案鲧则舜之五世从祖父也而及舜共为尧臣尧则舜之从髙祖而妻以其女此史记之可疑者宻须姞姓春秋释例卷九春秋释例卷十钦定四库全书春秋释例卷十晋杜预撰经传长厯第四十六之一桓十七年冬十月朔日有食之传曰冬十月朔日有食之不书日官失之也天子有日官诸侯有日御日官居卿以底日礼也日御不失日以授百官于朝庄二十五年夏六月辛未朔日有食之鼓用牲于社传曰夏六月辛未朔日有食之鼓用牲于社非常也惟正月之朔慝未作于是乎用币于社伐鼓于朝僖十五年夏五月日有食之传曰夏五月日有食之不书朔与日官失之也文元年春二月癸亥日有食之传曰于是閠三月非礼也先王之正时也履端于始举正于中归余于终履端于始序则不愆举正于中民则不惑归余于终事则不悖閠当在僖公末年十五年夏六月辛丑朔日有食之鼓用牲于社传曰六月辛丑朔日有食之鼓用牲于社非礼也日有食之天子不举伐鼓于社诸侯用币于社伐鼓于朝以昭事神训民事君示有等威古之道也襄二十七年冬十有二月乙亥朔日有食之传曰十一月乙亥朔日有食之辰在申司厯过也再失閠矣昭十七年夏六月甲戌朔日有食之传曰夏六月甲戌朔日有食之祝史请所用币昭子曰日有食之天子不举伐鼓于社诸侯用币于社伐鼓于朝礼也平子御之曰止也惟正月朔慝未作日有食之于是有伐鼓用币其余则否太史曰在此月也日过分而未至三辰有灾于是乎百官降物君不举辟移时乐奏鼓祝用币史用辞故夏书曰辰不集于房瞽奏鼓啬夫驰庶人走此月朔之谓也当夏四月是谓孟夏平子弗从昭子退曰夫子将有异志不君君矣哀十二年冬十有二月螽传曰冬十二月螽季孙问诸仲尼仲尼曰丘闻之火伏而后蛰者毕今火犹西流司厯过也厯见经传七百七十九传发有八释例曰书称朞三百六旬有六日以閠月定四时成嵗允釐百工庶绩咸熙是以天子必置日官诸侯必置日御世修其业以攻其术举全数而言故曰六日其实五日四分日之一日一日行一度而月日行十三度十九分度之七有竒日官当㑹集此之迟速以攷成晦朔错综以投闰月闰月无中气而北斗斜指两辰之间所以异于他月也积此以相通四时八节无违乃得成嵗其微密至矣得其精微以合天道则事叙而不悖故传曰閠以正时时以作事事以厚生生民之道于是乎在矣然隂阳之运随动而差差而不已遂与厯错故仲尼丘明毎于朔閠发文盖矫正得失因以宣明厯数也桓十七年日有食之得朔而史阙其日单书朔僖十五年日食亦得朔而史阙其朔与日故传因其得失并起时史之谬兼以明其余日食或厯失其正也庄二十五年经书六月辛未朔日有食之鼓用牲于社周之六月夏之四月所谓正阳之月也而厯数误寔是七月之朔非六月故传曰非常也惟正月之朔慝未作日有食之于是乎有用币于社伐鼓于朝明此食非用币伐鼓常月因变而起厯误也文十五年经文皆同而更复发传曰非礼者明前传欲以审正阳之月后传发例欲以明诸侯之礼而用牲为非礼也此乃圣贤之微㫖而先儒所未喻也昭十七年夏六月日食而平子言非正阳之月以诬一朝近于指鹿为马故传曰不君君且因以明此月为得天正也刘子骏造三统厯以修春秋春秋日有食之有甲乙者三十四而三统厯惟得一食厯术比诸家既最疏又六千余嵗辄益一日凡嵗当累日为次而无故益之此不可行之甚者班固前代名儒而谓之最密非徒班固也自古以来诸论春秋者多违谬或造家术或用黄帝以来诸厯以推经传朔日皆不得谐合日食于朔此乃天騐经传又书其朔日食可谓得天而刘贾诸儒説皆以为月二日或三日并公违圣人明文其蔽在于守一元不与天消息也余感春秋之事尝着厯论极言厯之通理其大指曰天行不息日月星辰各运其舍皆动物也物动则不一虽行度大量可得而限累日为月累月为嵗以新故相攷不得不有毫毛之差此自然之理也故春秋日有频月而食者有旷嵗而不食者理不得一而算守恒数故厯无有不差失也始失于毫毛而尚未可觉积而成多以失弦望朔晦则不得不改宪以顺之书所谓钦若昊天厯象日月星辰易所谓治厯明时言当顺天以求合非为合以验天者也推此论之春秋二百余年其治厯通变多矣虽数术絶灭还寻经传微㫖大量可知时之违谬则经传有验学者固当曲循经传月日日食以攷晦朔也以推时验而见皆不然各据其学以非春秋此无异度己之迹而欲削他人之足也余为厯论之后至咸宁中有善算者李修夏显依厯体为术名干度厯表上朝廷其术合日行四分之数而微増月行用三百嵗改宪之意二元相推七十余嵗承以强弱强弱之差盖少而适足以逺通盈缩时尚书及史官以干度厯与泰始厯参校古今记注干度厯殊胜今其术具存时又并攷古今十厯以验春秋知三统厯之最疏也今具列其时得失之数又据经传微㫖证据及失閠㫖攷日辰朔晦以相发明为经传长厯如左诸经传证据及失閠违时文字谬误皆甄发之虽未必其得天盖是春秋当时之厯也学者览焉大凡经传有七百七十九日三百九十三日经三百八十六日传其三十七日食三无甲乙黄帝厯得四百六十六日一日食失三百一十三日三十六日食三无甲乙颛顼厯得五百九日八日食失二百七十日二十九日食三无甲乙夏厯得五百三十六日十四日食失二百四十三日二十三日食三无甲乙真夏厯得四百六十六日一日食失三百一十三日三十六日食三无甲乙殷厯得五百三日十三日食失二百七十六日二十四日食三无甲乙周厯得五百六日十三日食失二百七十三日二十四日食三无甲乙真周厯得四百八十五日一日食失二百九十四日三十六日食三无甲乙鲁厯得五百二十九日十三日食失二百五十日二十四日食三无甲乙三统厯得四百八十四日一日食失二百九十五日三十六日食三无甲乙干象厯得四百九十五日七日食失二百八十四日三十日食三无甲乙泰始厯得五百一十日十九日食失二百六十九日十八日食三无甲乙干度厯得五百三十八日十九日食失二百四十一日十八日食三无甲乙今长厯得七百四十六日三十三日食失三十三日经传日月误四日食三无甲乙汉末宋仲子集七厯以攷春秋案其夏周二厯术数皆与艺文志所记不同故更其名为真夏真周厯也隠公元年正月辛巳小二月庚戌大三月庚辰小四月己酉大五月己夘小六月戊申大七月戊寅小八月丁未大九月丁丑小十月丙午大十一月丙子大十二月丙午小五月辛丑二十二日十月庚申十五日隠公二年正月乙亥大二月乙巳小三月甲戊大四月甲辰小五月癸酉大六月癸夘小七月壬申大八月壬寅小九月辛未大十月辛丑小十一月庚午大十二月庚子小閠十二月己巳大八月庚辰八月无庚辰七月九日有庚辰日月必有误十二月乙夘十六日隠公三年正月己亥大二月己巳小三月戊戌大四月戊辰小五月丁酉大六月丁夘小七月丙申大八月丙寅小九月乙未大十月乙丑小十一月甲午大十二月甲子小二月己巳日食一日三月庚戌十三日壬戌二十五日四月辛夘二十四日八月庚辰十五日冬庚戌十二月无庚戌十一月十七日也十二月癸未二十日隠公四年正月癸巳大二月癸亥小三月壬辰大四月壬戌小五月辛夘大六月辛酉大七月辛夘大八月庚申大九月庚寅小十月己未大十一月己丑小十二月戊午大戊申卫州吁弑其君完三月十七日也有日而无月也隠公五年正月戊子大二月丁巳大三月丁亥小四月丙辰大五月丙戌小六月乙夘大七月乙酉小八月甲寅大九月甲申小十月癸丑大十一月癸未小十二月壬子大闰十二月壬午大十二月辛巳三十日隠公六年正月壬子小二月辛巳大三月辛亥小四月庚辰大五月庚戌小六月己夘大七月己酉小八月戊寅大九月戊申小十月丁丑大十一月丁未大十二月丁丑小五月庚申十一日辛酉十二日隠公七年正月丙午大二月丙子小三月乙巳大四月乙亥小五月甲辰大六月甲戌小七月癸夘大八月癸酉小九月壬寅大十月壬申小十一月辛丑大十二月辛未小閠十二月庚子大七月庚申十八日十二月壬申二日辛巳十一日隠公八年正月庚午大二月庚子三月己巳大四月己亥小五月戊辰大六月戊戌小七月丁夘大八月丁酉小九月丙寅大十月丙申小十一月乙丑大十二月乙未小三月庚寅二十二日四月甲辰六日辛亥十三日甲寅十六日六月己亥二日辛亥十四日七月庚午四日八月丙戌七月有庚午丙戌误九月有辛夘二十六日八月不得有丙戌丙戌误也九月辛夘二十六日隠公九年正月甲子大二月甲午小三月癸亥大四月癸巳大五月癸亥小六月壬辰大七月壬戌小八月辛夘大九月辛酉小十月庚寅大閠十月庚申小十一月己丑大十二月己未小三月癸酉十一日庚辰十八日十一月甲寅二十六日隠公十年正月戊子大二月戊午小三月丁亥大四月丁巳小五月丙戌大六月丙辰大七月丙戌小八月乙夘大九月乙酉小十月甲寅大十一月甲申小十二月癸丑大正月癸丑二十六日六月戊申六月无戊申五月二十三日也上有五月则误在日壬戌七日庚午十五日辛未十六日庚辰二十五日辛巳二十六日七月庚寅五日八月壬戌八日癸亥九日九月戊寅九月无戊寅八月二十四日也上有八月下有冬则误在日也十月壬午二十九日隠公十一年正月癸未小二月壬子大三月壬午小四月辛亥大五月辛巳小六月庚戌大七月庚辰小八月己酉大九月己夘小十月戊申大十一月戊寅大十二月戊申小五月甲辰二十四日七月庚辰一日壬午三日十月壬戌十五日十一月壬辰十五日桓公元年正月丁丑大二月丁未小三月丙子大四月丙午小五月乙亥大六月乙巳小七月甲戌大八月甲辰小九月癸酉大十月癸夘小十一月壬申大十二月壬寅小閠十二月辛未大四月丁未二日桓公二年正月辛丑小二月庚午大三月庚子大四月庚午小五月己亥大六月己巳小七月戊戌大八月戊辰小九月丁酉大十月丁夘小十一月丙申大十二月丙寅小正月戊申八日戊申纳于太庙五月十日也有日而无月桓公三年正月乙未大二月乙丑小三月甲午大四月甲子小五月癸巳大六月癸亥小七月壬辰大八月壬戌大九月壬辰小十月辛酉大十一月辛卯小十二月庚申大七月壬辰朔日有食之既一日桓公四年正月庚寅小二月己未大三月己丑小四月戊午大五月戊子小六月丁巳大七月丁亥小八月丙辰大九月丙戌小十月乙夘大十一月乙酉小十二月甲寅大桓公五年正月甲申大閠正月甲寅小二月癸未大三月癸丑小四月壬午大五月壬子小六月辛巳大七月辛亥小八月庚辰大九月庚戌大十月庚辰小十一月己酉小十二月戊寅大正月甲戌四年十二月二十一日也书于正月从赴己丑六日桓公六年正月戊申小二月丁丑大三月丁未大四月丁丑小五月丙午大六月丙子小七月乙巳大八月乙亥小九月甲辰大十月甲戌小十一月癸夘大十二月癸酉小八月壬午八日九月丁夘二十四日桓公七年正月壬寅大二月壬申小三月辛丑大四月辛未小五月庚子大六月庚午小七月己亥大八月己巳大九月己亥小十月戊辰大十一月戊戌小十二月丁夘大閠十二月丁酉小邢云此不合有閠若来年五月不得有丁丑二月己亥二十八日桓公八年正月丙寅大二月丙申小三月乙丑大四月乙未小五月甲子大六月甲午小七月癸亥大八月癸巳小九月壬戌大十月壬辰大十一月壬戌小十二月辛夘大正月己夘十四日五月丁丑十四日桓公九年正月辛酉小二月庚寅大三月庚申小四月己丑大五月己未小六月戊子大七月戊午小八月丁亥大九月丁巳小十月丙戌大十一月丙辰小十二月乙酉大桓公十年正月乙夘大二月乙酉小三月甲寅大四月甲申小五月癸丑大六月癸未小七月壬子大八月壬午小九月辛亥大十月辛巳小十一月庚戌大十二月庚辰小正月庚申六日十二月丙午二十七日桓公十一年正月己酉大閠正月己夘小二月戊申大三月戊寅小四月丁未大五月丁丑大六月丁未小七月丙子大八月丙午小九月乙亥大十月乙巳大十一月甲戌大十二月甲辰小五月癸未七日九月丁亥十三日己亥二十五日桓公十二年正月癸酉大二月癸夘小三月壬申大四月壬寅小五月辛未大六月辛丑小七月庚午大八月庚子大九月庚午小十月己亥大十一月己巳小十二月戊戌大六月壬寅二日七月丁亥十八日八月壬辰七月二十三日书八月从赴也十一月丙戌十八日十二月丁未十日桓公十三年正月戊辰小閠正月丁酉大二月丁夘小三月丙申大四月丙寅小五月乙未大六月乙丑小七月甲午大八月甲子小九月癸巳大十月癸亥小十一月壬辰大十二月壬戌大二月己巳三日桓公十四年正月壬辰小二月辛酉大三月辛夘小四月庚申大五月庚寅小六月己未大七月己丑小八月戊午大九月戊子小十月丁巳大十一月丁亥小十二月丙辰大八月壬申十五日乙亥十八日十一月丁巳二日桓公十五年正月丙戌小二月乙夘大三月乙酉大四月乙夘小五月甲申大六月甲寅小七月癸未大八月癸丑小九月壬午大十月壬子小十一月辛巳大十二月辛亥小三月乙未十一日四月己巳十五日六月乙亥二十二日桓公十六年正月庚辰大二月庚戌小三月己夘大四月己酉小五月戊寅大六月戊申大閠六月戊寅小七月丁未大八月丁丑小九月丙午大十月丙子小十一月乙巳大十二月乙亥小经言冬城向十月一月卫侯朔出奔齐传曰冬城向书时也学者疑于冬城向在十月下有十一月而传云书时今推校闰在六月则月却而节前水星可在十一月而正也功役之时皆总指天象不与诸厯数同也诗曰定之方中作于楚宫此未正中也传之释经皆通言一时不月别也经书夏叔弓如滕五月葬滕成公若无传辞则必谓叔弓四月如滕推此言之城向亦俱是十一月但本事异各随本而书之耳不然丘明无縁发书时之传也桓公十七年正月甲辰大二月甲戌小三月癸夘大四月癸酉小五月壬寅大六月壬申小七月辛丑大八月辛未大九月辛丑小十月庚午大十一月庚子小十二月己巳大正月丙辰十三日二月丙午二月无丙午日月必有误三月四日也五月丙午五日六月丁丑六日八月癸巳二十三日冬十月朔日有食之传曰不书日官失之也天子有日官诸侯有日御日官居卿以底日礼也日御不失日以授百官于朝十月辛夘二十二日桓公十八年正月己亥小二月戊辰大三月戊戌小四月丁夘大五月丁酉小六月丙寅大七月丙申小八月乙丑大九月乙未小十月甲子大十一月甲午大十二月甲子小四月丙子十日丁酉公之丧至自齐五月一日也有日无月七月戊戌三日十二月己丑二十六日春秋释例卷十春秋释例卷十一钦定四库全书春秋释例巻十一晋杜预撰经传长厯第四十六之二庄公元年正月癸巳大二月癸亥小三月壬辰大四月壬戌小五月辛卯大六月辛酉小七月庚寅大八月庚申小九月己丑大十月己未小闰十月戊子大十一月戊午小十二月丁亥大十月乙亥十七日庄公二年正月丁巳大二月丁亥小三月丙辰大四月丙戌小五月乙卯大六月乙酉小七月甲寅大八月甲申小九月癸丑大十月癸未小十一月壬子大十二月壬午小十二月乙酉四日庄公三年正月辛亥大二月辛巳小三月庚戌大四月庚辰小五月己酉大六月己卯大七月己酉小八月戊寅大九月戊申小十月丁丑大十一月丁未小十二月丙子大庄公四年正月丙午小二月乙亥大三月乙巳小四月甲戌小闰四月甲辰小五月癸酉大六月癸卯小七月壬申大八月壬寅小九月辛未大十月辛丑大十一月辛未小十二月庚子大六月乙丑二十三日庄公五年正月庚午小二月己亥大三月己巳小四月戊戌大五月戊辰小六月丁酉大七月丁卯小八月丙申大九月丙寅小十月乙未大十一月乙丑小十二月甲午大庄公六年正月甲子大二月甲午小三月癸亥大四月癸巳小五月壬戌大六月壬辰小七月辛酉大八月辛卯小九月庚申大十月庚寅小十一月己未大十二月己丑小庄公七年正月戊午大二月戊子小三月丁巳大四月丁亥大闰四月丁巳小五月丙戌大六月丙辰小七月乙酉大八月乙卯小九月甲申大十月甲寅小十一月癸未大十二月癸丑小四月辛卯五日庄公八年正月壬午大二月壬子小三月辛巳大四月辛亥小五月庚辰大六月庚戌小七月己卯大八月己酉大九月己卯小十月戊申大十一月戊寅小十二月丁未大正月甲午十三日十一月癸未六日庄公九年正月丁丑小二月丙午大三月丙子小四月乙巳大五月乙亥小六月甲辰大七月甲戌小八月癸卯大闰八月癸酉小九月壬寅大十月壬申大十一月壬寅小十二月辛未大七月丁酉二十四日八月庚申十八日庄公十年正月辛丑小二月庚午大三月庚子小四月己巳大五月己亥小六月戊辰大七月戊戌小八月丁卯大九月丁酉小十月丙寅大十一月丙申小十二月乙丑大庄公十一年正月乙未小二月甲子大三月甲午大闰三月甲子小四月癸巳大五月癸亥小六月壬辰大七月壬戌小八月辛卯大九月辛酉小十月庚寅大十一月庚申小十二月己丑大五月戊寅十六日庄公十二年正月己未小二月戊子大三月戊午小四月丁亥大五月丁巳大六月丁亥小七月丙辰大八月丙戌小九月乙卯大十月乙酉小十一月甲寅大十二月甲申小八月甲午九日庄公十三年正月癸丑大二月癸未小三月壬子大四月壬午小五月辛亥大六月辛巳小七月庚戌大八月庚辰小九月己酉大十月己卯大十一月己酉小十二月戊寅大庄公十四年正月戊申小二月丁丑大三月丁未小四月丙子大五月丙午小闰五月乙亥大六月乙巳小七月甲戌大八月甲辰小九月癸酉大十月癸卯小十一月壬申大十二月壬寅小六月甲子二十日庄公十五年正月壬申小二月辛丑大三月辛未小四月庚子大五月庚午小六月己亥大七月己巳小八月戊戌大九月戊辰小十月丁酉大十一月丁卯小十二月丙申大庄公十六年正月丙寅小二月乙未大三月乙丑小四月甲午大五月甲子大六月甲午小七月癸亥大八月癸巳小九月壬戌大十月壬辰小十一月辛酉大十二月辛卯小庄公十七年正月庚申大二月庚寅小三月己未大四月己丑小五月戊午大六月戊子小闰六月丁巳大七月丁亥大八月丁巳小九月丙戌大十月丙辰小十一月乙酉大十二月乙卯小庄公十八年正月甲申大二月甲寅小三月癸未大四月癸丑小五月壬午大六月壬子小七月辛巳大八月辛亥小九月庚辰大十月庚戌小十一月己卯大十二月己酉大三月日食不书日官失之庄公十九年正月己卯小二月戊申大三月戊寅小四月丁未大五月丁丑小六月丙午大七月丙子小八月乙巳大九月乙亥小十月甲辰大十一月甲戌小十二月癸卯大六月庚申十五日庄公二十年正月癸酉小二月壬寅大三月壬申大四月壬寅小五月辛未大六月辛丑小七月庚午大八月庚子小九月己巳大十月己亥小十一月戊辰大十二月戊戌小闰十二月丁卯大庄公二十一年正月丁酉小二月丙寅大三月丙申小四月乙丑大五月乙未小六月甲子大七月甲午大八月甲子小九月癸巳大十月癸亥小十一月壬辰大十二月壬戌小五月辛酉二十七日七月戊戌五日庄公二十二年正月辛卯大二月辛酉小三月庚寅大四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰大五月癸丑二十三日七月丙申九日庄公二十三年正月丙戌小二月乙卯大三月乙酉小四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小十二月庚戌大十二月甲寅五日庄公二十四年正月庚辰小二月己酉大三月己卯大四月己酉小五月戊寅大六月戊申小七月丁丑大闰七月丁未小八月丙子大九月丙午小十月乙亥大十一月乙巳小十二月甲戌大八月丁丑二日戊寅三日庄公二十五年正月甲辰小二月癸酉大三月癸卯小四月壬申大五月壬寅小六月辛未大七月辛丑大八月辛未小九月庚子大十月庚午小十一月己亥大十二月己巳小五月癸丑十二日六月辛未朔日有食之鼓用牲于社传曰非常也惟正月之朔慝未作日有食之于是乎用币于社伐鼓于朝辛未实当七月朔也时司厯置闰渐失其处谬以为六月朔故传正之也庄公二十六年正月戊戌大二月戊辰小三月丁酉大四月丁卯小五月丙申大六月丙寅小七月乙未大八月乙丑小九月甲午大十月甲子小十一月癸巳大十二月癸亥小十二月癸亥朔日食一日庄公二十七年正月壬辰大二月壬戌小三月辛卯大四月辛酉大五月辛卯小六月庚申大七月庚寅小八月己未大九月己丑小十月戊午大十一月戊子小十二月丁巳大庄公二十八年正月丁亥小二月丙辰大三月丙戌小闰三月乙卯大四月乙酉小五月甲寅大六月甲申小七月癸丑大八月癸未小九月壬子大十月壬午小十一月辛亥大十二月辛巳大三月甲寅二十九日四月丁未二十三日庄公二十九年正月辛亥小二月庚辰大三月庚戌小四月己卯大五月己酉小六月戊寅大七月戊申小八月丁丑大九月丁未小十月丙子大十一月丙午小十二月乙亥大庄公三十年正月乙巳小二月甲戌大闰二月甲辰小三月癸酉大四月癸夘小五月壬申大六月壬寅小七月辛未大八月辛丑小九月庚午大十月庚子大十一月庚午小十二月己亥大四月丙辰十四日八月癸亥二十三日九月庚午朔日食一日庄公三十一年正月己巳小二月戊戌大三月戊辰小四月丁酉大五月丁卯小六月丙申大七月丙寅小八月乙未大九月乙丑小十月甲午大十一月甲子小十二月癸巳大庄公三十二年正月癸亥小二月壬辰大三月壬戌小闰三月辛卯大四月辛酉小五月庚寅大六月庚申大七月庚寅小八月己未大九月己丑小十月戊午大十一月戊子小十二月丁巳大七月癸巳四日八月癸亥五日十月己未二日闵公元年正月丁亥小二月丙辰大三月丙戌小四月乙卯大五月乙酉小六月甲寅大七月甲申小八月癸丑大九月癸未小十月壬子大十一月壬午小十二月辛亥大六月辛酉八日闵公二年正月辛巳小二月庚戌大三月庚辰大四月庚戌小五月己卯大闰五月己酉小六月戊寅大七月戊申小八月丁丑大九月丁未小十月丙子大十一月丙午小十二月乙亥大五月乙酉七日八月辛丑二十五日春秋释例卷十一春秋释例卷十二钦定四库全书春秋释例巻十二晋杜预撰经传长厯第四十六之三僖公元年正月乙巳小二月甲戌大三月甲辰小四月癸酉大五月癸卯小六月壬申大七月壬寅小八月辛未大九月辛丑小十月庚午大十一月庚子大闰十一月庚午小十二月己亥大七月戊辰二十七日十月壬午十三日十一月丁巳十九日僖公二年正月己巳小二月戊戌大三月戊辰小四月丁酉大五月丁卯小六月丙申大七月丙寅小八月乙未大九月乙丑小十月甲午大十一月甲子小十二月癸巳大五月辛巳十五日僖公三年正月癸亥小二月壬辰大三月壬戌小四月辛卯大五月辛酉小六月庚寅大七月庚申大八月庚寅小九月己未大十月己丑小十一月戊午大十二月戊子小僖公四年正月丁巳大二月丁亥小三月丙辰大四月丙戌小五月乙卯大六月乙酉小七月甲寅大八月甲申小九月癸丑大十月癸未小十一月壬子大十二月壬午小十二月戊申二十七日僖公五年正月辛亥大二月辛巳大三月辛亥小四月庚辰大五月庚戌小六月己卯大七月己酉小八月戊寅大九月戊申小十月丁丑大十一月丁未小十二月丙子大闰十二月丙午小正月辛亥朔日南至一日八月甲午十七日九月戊申朔日食一日十二月丙子朔一日僖公六年正月乙亥大二月乙巳小三月甲戌大四月甲辰大五月甲戌小六月癸卯大七月癸酉小八月壬寅大九月壬申小十月辛丑大十一月辛未小十二月庚子大僖公七年正月庚午小二月己亥大三月己巳小四月戊戌大五月戊辰小六月丁酉大七月丁卯大八月丁酉小九月丙寅大十月丙申小十一月乙丑大传闰十一月乙未小十二月甲子大僖公八年正月甲午小二月癸丑大三月癸巳小四月壬戌大五月壬辰小六月辛酉大七月辛卯小八月庚申大九月庚寅大十月庚申小十一月己丑大闰十一月己未小十二月戊子大十二月丁未二十二日僖公九年正月戊午小二月丁亥大三月丁巳小四月丙戌大五月丙辰小六月乙酉大七月乙卯小八月甲申大九月甲寅小十月癸未大十一月癸丑大十二月癸未小三月丁丑二十一日七月乙酉七月无乙酉八月二日也日月必有误九月戊辰十五日甲子十一日僖公十年正月壬子大二月壬午小三月辛亥大四月辛巳小五月庚戌大六月庚辰小七月己酉大八月己卯小九月戊申大十月戊寅小十一月丁未大十二月丁丑小僖公十一年正月丙午大二月丙子大三月丙午小四月乙亥大五月乙巳小六月甲戌大七月甲辰小八月癸酉大九月癸卯小十月壬申大十一月壬寅小十二月辛未大僖公十二年正月辛丑小二月庚午大闰二月庚子大三月庚午小四月己亥大五月己巳小六月戊戌大七月戊辰小八月丁酉大九月丁卯小十月丙申大十一月丙寅小十二月乙未大三月庚午日食一日十二月丁丑十一月十二日也书于十二月从赴也僖公十三年正月乙丑小二月甲午大三月甲子小四月癸巳大五月癸亥大六月癸巳小七月壬戌大八月壬辰小九月辛酉大十月辛卯小十一月庚申大十二月庚寅小僖公十四年正月己未大二月己丑小三月戊午大四月戊子小五月丁巳大六月丁亥小七月丙辰大八月丙戌大九月丙辰小十月乙酉大十一月乙卯小十二月甲申大八月辛卯六日僖公十五年正月甲寅小二月癸未大三月癸丑小四月壬午大五月壬子小六月辛巳大七月辛亥小八月庚辰大九月庚戌大十月庚辰小十一月己酉大十二月己卯小经五月日有食之传曰不书朔与日官失之也九月壬戌十三日己卯晦三十日十一月壬戌十四日丁丑二十九日僖公十六年正月戊申大二月戊寅小三月丁未大四月丁丑小五月丙午大六月丙子小七月乙巳大八月乙亥小九月甲辰大十月甲戌小十一月癸卯大十二月癸酉小正月戊申朔一日三月壬申二十六日四月丙申二十日七月甲子二十日十一月乙卯十三日僖公十七年正月壬寅大二月壬申大三月壬寅小四月辛未大五月辛丑小六月庚午大七月庚子小八月己巳大九月己亥小十月戊辰大十一月戊戌小十二月丁卯大闰十二月丁酉小十月乙亥八日十二月乙亥九日辛巳十五日僖公十八年正月丙寅大二月丙申小三月乙丑大四月乙未小五月甲子大六月甲午大七月甲子小八月癸巳大九月癸亥小十月壬辰大十一月壬戌小十二月辛卯大五月戊寅十五日八月丁亥葬齐桓公经传俱言八月无丁亥误也僖公十九年正月辛酉小二月庚寅大三月庚申小四月己丑大五月己未小六月戊子大七月戊午小八月丁亥大九月丁巳小十月丙戌大十一月丙辰大十二月丙戌小六月己酉二十二日僖公二十年正月乙卯大二月乙酉小三月甲寅大闰三月甲申小四月癸丑大五月癸未小六月壬子大七月壬午小八月辛亥大九月辛巳小十月庚戌大十一月庚辰小十一月己酉大五月乙巳二十三日僖公二十一年正月己卯小二月戊申大三月戊寅大四月戊申小五月丁丑大六月丁未小七月丙子大八月丙午小九月乙亥大十月乙巳小十一月甲戌大十二月甲辰小十二月癸丑十日僖公二十二年正月癸酉大二月癸卯小三月壬申大四月壬寅小五月辛未大六月辛丑小七月庚午大八月庚子小九月己巳大十月己亥大十一月己巳小十二月戊戌大八月丁未八日十一月己巳朔一日丙子八日丁丑九日僖公二十三年正月戊辰小二月丁酉大三月丁卯小四月丙申大五月丙寅小六月乙未大七月乙丑小八月甲午大九月甲子小十月癸巳大十一月癸亥小十二月壬辰大五月庚寅二十五日僖公二十四年正月壬戌小二月辛夘大三月辛酉小四月庚寅大闰四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰大二月甲午四日辛丑十一日壬寅十二日丙午十六日丁未十七日戊申十八日三月己丑晦二十九日僖公二十五年正月丙戌小二月乙卯大三月乙酉小四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小十二月庚戌大闰十二月庚辰小正月丙午二十一日三月甲辰二十日四月丁巳四日戊午五日癸酉二十日十二月癸亥十四日僖公二十六年正月己酉大二月己卯小三月戊申大四月戊寅小五月丁未大六月丁丑小七月丙午大八月丙子小九月乙巳大十月乙亥小十一月甲辰大十二月甲戌小正月己未十一日僖公二十七年正月癸卯大二月癸酉大三月癸卯小四月壬申大五月壬寅小六月辛未大七月辛丑小八月庚午大九月庚子小十月己巳大十一月己亥小十二月戊辰大六月庚寅二十日八月乙未二十六日乙巳公子遂帅师入杞九月六日也有日而无月也十二月甲戌七日僖公二十八年正月戊戌小二月丁卯大三月丁酉小四月丙寅大五月丙申小六月乙丑大七月乙未小八月甲子大九月甲午小十月癸亥大十一月癸巳小十二月壬戌大正月戊申十一日三月丙午十日四月戊辰三日己巳四日癸酉八日甲午二十九日五月丙午十一日丁未十二日己酉十四日癸丑十八日癸亥二十八日六月壬午十八日七月丙申二日冬壬申十月十日也十二月十一日亦有壬申有日无月无以折正也丁丑十月十五日也十二月十六日亦有丁丑有日无月无以折正也僖公二十九年正月壬辰大二月壬戌小三月辛卯大四月辛酉小五月庚寅大六月庚申小七月己丑大八月己未小九月戊子大十月戊午小十一月丁亥大十二月丁巳小僖公三十年正月丙戌大二月丙辰小三月乙酉大四月乙卯小五月甲申大六月甲寅小七月癸未大八月癸丑小九月壬午大闰九月壬子大十月壬午小十一月辛亥大十二月辛巳小九月甲午十三日僖公三十一年正月庚戌大二月庚辰小三月己酉大四月己卯小五月戊申大六月戊寅小七月丁未大八月丁丑小九月丙午大十月丙子小十一月乙巳大十二月乙亥小僖公三十二年正月甲辰大二月甲戌小三月癸卯大四月癸酉小五月壬寅大六月壬申大七月壬寅小八月辛未大九月辛丑小十月庚午大十一月庚子小十二月己巳大四月己丑十七日十二月己卯十一日庚辰十二日僖公三十三年正月己亥小二月戊辰大三月戊戌小四月丁卯大五月丁酉小六月丙寅大七月丙申小八月乙丑大九月乙未小十月甲子大十一月甲午小十二月癸亥大四月辛巳十五日癸巳二十七日八月戊子二十二日十有二月公至自齐乙巳公薨于小寝陨霜不杀草李梅实乙巳十一月十二日也经书十二月误也周十一月今九月霜当微而重重又不能杀草所以为异也旧说公以十二月薨文二年经书冬公子遂如齐纳币𫝊言礼也患其未二十五月在丧因以闰数父母䘮以再朞有加故必二十五月故以三年为称也若益之一月则当有渉四年者也畧而计闰则当有二年而阕者故重丧以三年数则不数闰轻䘮以月数乃数闰也今十一月薨文二年十一月则二十五月䘮事毕十二月遣纳币于礼无违故传善之文公元年正月癸巳大二月癸亥小三月壬辰大𫝊闰三月壬戌小四月辛卯大五月辛酉小六月庚寅大七月庚申小八月己丑大九月己未小十月戊子大十一月戊午小十二月丁亥大二月癸亥日食一日传曰于是闰三月非礼也先王之正时也履端于始举正于中归余于终履端于始序则不愆举正于中民则不惑归余于终事则不悖于僖公之末年失不置闰误于此年三月置闰故时达厯者讥之四月丁巳二十七日五月辛酉朔一日六月戊戌九日十月丁未二十日文公二年正月丁巳小闰正月丙戌大二月丙辰大三月丙戌小四月乙卯大五月乙酉小六月甲寅大七月甲申小八月癸丑大九月癸未小十月壬子大十一月壬午小十二月辛亥大二月甲子九日丁丑二十二日三月乙巳二十日四月己巳十五日八月丁卯十五日文公三年正月辛巳小二月庚戌大三月庚辰大四月庚戌小五月己卯大六月己酉小七月戊寅大八月戊申小九月丁丑大十月丁未小十一月丙子大十二月丙午小四月乙亥二十六日十二月己巳二十四日文公四年正月乙亥大二月乙巳小三月甲戌大四月甲辰大五月甲戌小六月癸卯大闰六月癸酉小七月壬寅大八月壬申小九月辛丑大十月辛未小十一月庚子大十二月庚午小十二月壬寅十二月无壬寅五年正月四日也日月必误文公五年正月己亥大二月己巳大三月己亥小四月戊辰大五月戊戌小六月丁卯大七月丁酉小八月丙寅大九月丙申小十月乙丑大十一月乙未小十二月甲子大三月辛亥十三日十月甲申二十日文公六年正月甲午小二月癸亥大三月癸巳大四月癸亥小五月壬辰大六月壬戌小七月辛卯大八月辛酉小九月庚寅大十月庚申小十一月己丑大十二月己未小闰十二月戊子大八月乙亥十五日十一月丙寅十一月无丙寅十二月八日也日月必有误文公七年正月戊午大二月戊子小三月丁巳大四月丁亥小五月丙辰大六月丙戌小七月乙卯大八月乙酉小九月甲寅大十月甲申小十一月癸丑大十二月癸未小三月甲戌十八日四月戊子二日己丑三日文公八年正月壬子大二月壬午大三月壬子小四月辛巳大五月辛亥小六月庚辰大七月庚戌小八月己卯大九月己酉小十月戊寅大十一月戊申小十二月丁丑大八月戊申三十日十月壬午五日乙酉八日丙戌九日文公九年正月丁未小二月丙子大三月丙午大四月丙子小五月乙巳大六月乙亥小七月甲辰大闰七月甲戌小八月癸卯大九月癸酉小十月壬寅大十一月壬申小十二月辛丑大正月己酉三日乙丑十九日二月辛丑二十六日三月甲戌二十九日九月癸酉一日文公十年正月辛未小二月庚子大三月庚午大四月庚子小五月己巳大六月己亥小七月戊辰大八月戊戌小九月丁卯大十月丁酉小十一月丙寅大十二月丙申小三月辛卯二十二日文公十一年正月乙丑大二月乙未小三月甲子大四月甲午大五月甲子小六月癸巳大七月癸亥小八月壬辰大九月壬戌小十月辛卯大十一月辛酉小十二月庚寅大十月甲午四日文公十二年正月庚申小二月己丑大三月己未大四月己丑小五月戊午大六月戊子小七月丁巳大八月丁亥小九月丙辰大十月丙戌小十一月乙卯大闰十一月乙酉小十二月甲寅大二月庚子十二日十二月戊午五日文公十三年正月甲申小二月癸丑大三月癸未大四月癸丑小五月壬午大六月壬子小七月辛巳大八月辛亥小九月庚辰大十月庚戌小十一月己卯大十二月己酉小五月壬午一日十二月己丑十二月无己丑十一月十一日日月误也文公十四年正月戊寅大二月戊申小三月丁丑大四月丁未大五月丁丑小六月丙午大七月丙子小八月乙巳大九月乙亥小十月甲辰大十一月甲戌小十二月癸卯大五月乙亥四月二十九日书于五月从赴也六月癸酉二十八日七月乙卯七月无乙卯上有六月下有八月则误在日九月甲申十日文公十五年正月癸酉小二月壬寅大三月壬申小四月辛丑大五月辛未大六月辛丑小七月庚午大八月庚子小九月己巳大十月己亥小十一月戊辰大十二月戊戌小六月辛丑朔日有食之鼓用牲于社传曰非礼也日有食之天子不举伐鼓于社诸侯用币于社伐鼓于朝以昭事神训民事君示有䓁威古之道也戊申八日文公十六年正月丁卯大二月丁酉小三月丙寅大四月丙申小五月乙丑大闰五月乙未小六月甲子大七月甲午小八月癸亥大九月癸巳小十月壬戌大十一月壬辰小十二月辛酉大六月戊辰五日八月辛未九日十一月甲寅二十三日文公十七年正月辛卯小二月庚申大三月庚寅小四月己未大五月己丑小六月戊午大七月戊子小八月丁巳大九月丁亥大十月丁巳小十一月丙戌小十二月乙卯大四月癸亥五日六月癸未二十六日郑文公二年六月壬申庄二十三年六月二十四日四年二月壬戌庄二十五年二月无壬戌三月二十日也日月必有误也文公十八年正月乙酉小二月甲寅大三月甲申小四月癸丑大五月癸未小六月壬子大七月壬午小八月辛亥大九月辛巳小十月庚戌大十一月庚辰小十二月己酉大二月丁丑二十四日五月戊戌十六日六月癸酉二十二日春秋释例巻十二春秋释例卷十三钦定四库全书春秋释例巻十三晋杜预撰经传长厯第四十五之四宣公元年正月己卯小二月戊申大三月戊寅大四月戊申小五月丁丑大六月丁未小七月丙子大八月丙午小九月乙亥大十月乙巳小十一月甲戌大十二月甲辰小宣公二年正月癸酉大二月癸卯小三月壬申大四月壬寅小五月辛未大闰五月辛丑小六月庚午大七月庚子小八月己巳大九月己亥小十月戊辰大十一月戊戌小十二月丁卯大二月壬子十日九月乙丑二十七日壬申朝于武宫十月五日也既有日无月冬又在壬申下明𫝊文无较例十月乙亥八日宣公三年正月丁酉小二月丙寅大三月丙申小四月乙丑大五月乙未小六月甲子大七月甲午小八月癸亥大九月癸巳小十月壬戌大十一月壬辰小十二月辛酉大十月丙戌二十五日宣公四年正月辛卯小二月庚申大三月庚寅小四月己未大五月己丑小六月戊午大七月戊子小八月丁巳大九月丁亥小十月丙辰大十一月丙戌大十二月丙辰小六月乙酉二十八日七月戊戌十一日宣公五年正月乙酉大二月乙卯小三月甲申大四月甲寅小五月癸未大六月癸丑小七月壬午大八月壬子小九月辛巳大十月辛亥小十一月庚辰大十二月庚戌小宣公六年正月己卯大二月己酉小三月戊寅大四月戊申大五月戊寅小闰五月丁未大六月丁丑小七月丙午大八月丙子小九月乙巳大十月乙亥小十一月甲辰大十二月甲戌小宣公七年正月癸卯大二月癸酉小三月壬寅大四月壬申小五月辛丑大六月辛未大七月辛丑小八月庚午大九月庚子小十月己巳大十一月己亥小十二月戊辰大宣公八年正月戊戌小二月丁卯大三月丁酉小四月丙寅大五月丙申小六月乙丑大七月乙未大八月乙丑小九月甲午大十月甲子小十一月癸巳大十二月癸亥小六月辛巳十七日壬午十八日戊子二十四日七月甲子日食既三十日十月己丑二十六日庚寅二十七日宣公九年正月壬辰大二月壬戌小三月辛卯大四月辛酉小五月庚寅大六月庚申大七月庚寅小八月己未大九月己丑小十月戊午大十一月戊子小十二月丁巳大九月辛酉九月无辛酉上有八月下有十月误在日十月癸酉十六日宣公十年正月丁亥小二月丙辰大三月丙戌大四月丙辰小五月乙酉大闰五月乙卯小六月甲申大七月甲寅小八月癸未大九月癸丑小十月壬午大十一月壬子小十二月辛巳大四月丙辰日食一日己巳十四日五月癸巳九日宣公十一年正月辛亥小二月庚辰大三月庚戌小四月己卯大五月己酉小六月戊寅大七月戊申小八月丁丑大九月丁未小十月丙子大十一月丙午小十二月乙亥大十月丁亥十二日宣公十二年正月乙巳小二月甲戌大三月甲辰小四月癸酉大五月癸卯小闰五月壬申大六月壬寅大七月壬申小八月辛丑大九月辛未小十月庚子大十一月庚午小十二月己亥大六月乙卯十四日丙辰十五日辛未三十日十二月戊寅十二月无戊寅十一月九日也日月必有误也宣公十三年正月己巳小二月戊戌大三月戊辰小四月丁酉大五月丁卯小六月丙申大七月丙寅小八月乙未大九月乙丑小十月甲午大十一月甲子小十二月癸巳大宣公十四年正月癸亥小二月壬辰大三月壬戌小四月辛卯大五月辛酉小六月庚寅大七月庚申大八月庚寅小九月己未大十月己丑小十一月戊午大十二月戊子小五月壬申十二日宣公十五年正月丁巳大二月丁亥小三月丙辰大四月丙戌小五月乙卯大六月乙酉小七月甲寅大八月甲申小九月癸丑大十月癸未小十一月壬子大闰十一月壬午小十二月辛亥大六月癸卯十九日辛亥二十七日七月壬午二十九日宣公十六年正月辛巳小二月庚戌大三月庚辰小四月己酉大五月己卯小六月戊申大七月戊寅小八月丁未大九月丁丑小十月丙午大十一月丙子小十二月乙巳大三月戊申二十九日宣公十七年正月乙亥小二月甲辰大三月甲戌小四月癸卯大五月癸酉大六月癸卯小七月壬申大八月壬寅小九月辛未大十月辛丑小十一月庚午大十二月庚子小正月庚子二十六日丁未蔡侯申卒二月四日也有日而无月也六月癸卯日食一日己未十七日十一月壬午十三日宣公十八年正月己巳大二月己亥小三月戊辰大四月戊戌小五月丁卯大六月丁酉大七月丁卯小八月丙申大九月丙寅小十月乙未大十一月乙丑小十二月甲午大七月甲戌八日十月壬戌二十八日成公元年正月甲子小二月癸巳大三月癸亥小闰三月壬辰大四月壬戌小五月辛卯大六月辛酉大七月辛卯小八月庚申大九月庚寅小十月己未大十一月己丑小十二月戊午大二月辛酉二十九日三月癸未二十一日成公二年正月戊子小二月丁巳大三月丁亥大四月丁巳小五月丙戌大六月丙辰小七月乙酉大八月乙卯小九月甲申大十月甲寅小十一月癸未大十二月癸丑小四月丙戌四月无丙戌五月一日也六月壬申十七日癸酉十八日七月己酉二十五日八月壬午二十八日庚寅卫侯速卒据传庚寅九月七日也有日而无月也十一月丙申十四日成公三年正月壬午大二月壬子大三月壬午小四月辛亥大五月辛巳小六月庚戌大七月庚辰小八月己酉大九月己卯小十月戊申大十一月戊寅大十二月戊申小正月辛亥三十日二月甲子十三日乙亥二十四日十一月丙午二十九日丁未三十日十二月甲戌二十七日成公四年正月丁丑大二月丁未小三月丙子大四月丙午小五月乙亥大六月乙巳小七月甲戌大闰七月甲辰小八月癸酉大九月癸卯小十月壬申大十一月壬寅小十二月辛未大三月壬申二月二十六日也书于三月从赴四月甲寅九日成公五年正月辛丑小二月庚午大三月庚子大四月庚午小五月己亥大六月己巳小七月戊戌大八月戊辰小九月丁酉大十月丁卯小十一月丙申大十二月丙寅小十一月己酉十四日十二月己丑二十四日成公六年正月乙未大二月乙丑小三月甲午大四月甲子小五月癸巳大六月癸亥小七月壬辰大八月壬戌大九月壬辰小十月辛酉大十一月辛卯小十二月庚申大二月辛巳十七日四月丁丑十四日六月壬申十日成公七年正月庚寅小二月己未大三月己丑小四月戊午大五月戊子小六月丁巳大七月丁亥小八月丙辰大闰八月丙戌小九月乙卯大十月乙酉大十一月乙卯小十二月甲申大八月戊辰十三日成公八年正月甲寅小二月癸未大三月癸丑小四月壬午大五月壬子小六月辛巳大七月辛亥小八月庚辰大九月庚戌小十月己卯大十一月己酉小十二月戊寅大十月癸卯二十五日成公九年正月戊申大二月戊寅小三月丁未大四月丁丑小五月丙午大六月丙子小七月乙巳大八月乙亥小九月甲辰大十月甲戌小十一月癸卯大闰十一月癸酉小十二月壬寅大七月丙子六月一日也书七月从赴十一月戊申六日庚申十八日城中城闰月城之在十一月之后十二月之前故传云书时也成公十年正月壬申大二月壬寅小三月辛未大四月辛丑小五月庚午大六月庚子小七月己巳大八月己亥小九月戊辰大十月戊戌小十一月丁卯大十二月丁酉小五月辛巳十二日丙午晋侯獳卒据𫝊丙午六月七日有日无月也六月戊申九日成公十一年正月丙寅大二月丙申大三月丙寅小四月乙未大五月乙丑小六月甲午大七月甲子小八月癸巳大九月癸亥小十月壬辰大十一月壬戌小十二月辛卯大三月己丑二十四日成公十二年正月辛酉小二月庚寅大三月庚申小四月己丑大五月己未大闰五月己丑小六月戊午大七月戊子小八月丁巳大九月丁亥小十月丙辰大十一月丙戌小十二月乙卯大五月癸亥五日成公十三年正月乙酉小二月甲寅大三月甲申大四月甲寅小五月癸未大六月癸丑小七月壬午大八月壬子小九月辛巳大十月辛亥小十一月庚辰大十二月庚戌小四月戊午五日五月丁亥五日六月丁卯十五日己巳十七日成公十四年正月己卯大二月己酉小三月戊寅大四月戊申大五月戊寅小六月丁未大七月丁丑小闰七月丙午大八月丙子小九月乙巳大十月乙亥小十一月甲辰大十二月甲戌小八月戊戌二十三日庚子二十五日十月庚寅十六日成公十五年正月癸卯大二月癸酉小三月壬寅大四月壬申大五月壬寅小六月辛未大七月辛丑小八月庚午大九月庚子小十月己巳大十一月己亥小十二月戊辰大三月乙巳四日癸丑十二日八月庚辰十一日十一月辛丑三日成公十六年正月戊戌小二月丁卯大三月丁酉小四月丙寅大五月丙申大六月丙寅小七月乙未大八月乙丑小九月甲午大十月甲子小十一月癸巳大十二月癸亥小四月辛未六日戊寅十三日六月丙寅朔日食一日癸巳二十八日甲午晦二十九日七月戊午二十四日十月乙亥十二日十二月乙丑三日乙酉二十三日成公十七年正月壬辰大二月壬戌小三月辛卯大四月辛酉小五月庚寅大六月庚申小七月己丑大八月己未小九月戊子大十月戊午小十一月丁亥大十二月丁巳小𫝊闰十二月丙戌大六月戊辰九日乙酉二十六日七月壬寅十四日九月辛丑十四日十月庚午十三日十一月壬申十一月无壬申公羊糓梁传及诸儒皆以为十月十五日也十月庚午围郑十三日也推至壬申诚在十五日然据传曰十一月诸侯还自郑壬申至于貍脤而卒此非十月分明误在日也十二月丁巳朔日食一日壬午二十六日闰月乙卯晦三十日成公十八年正月丙辰小二月乙酉大三月乙卯大四月乙酉小五月甲寅大六月甲申小七月癸丑大八月癸未小九月壬子大十月壬午小十一月辛亥大十二月辛巳小正月庚申五日庚午十五日辛巳二十六日甲申晦二十九日二月乙酉朔一日八月己丑七日十二月丁未二十七日春秋释例巻十三春秋释例卷十四钦定四库全书春秋释例卷十四晋杜预撰经传长厯第四十五之五襄公元年正月庚戌大二月庚辰小三月己酉大四月己卯大五月己酉小六月戊寅大七月戊申小八月丁丑大九月丁未小十月丙子大十一月丙午小十二月乙亥大正月己亥正月无己亥误也九月辛酉十五日襄公二年正月乙巳小二月甲戌大三月甲辰小四月癸酉大闰四月癸卯小五月壬申大六月壬寅大七月壬申小八月辛丑大九月辛未小十月庚子大十一月庚午小十二月己亥大五月庚寅十九日六月庚辰七月九日也书于六月经误也七月庚辰九日己丑十八日襄公三年正月己巳小二月戊戌大三月戊辰小四月丁酉大五月丁卯大六月丁酉小七月丙寅大八月丙申小九月乙丑大十月乙未小十一月甲子大十二月甲午小四月壬戌二十六日六月己未二十三日戊寅七月十三日也据传盟在秋经误也襄公四年正月癸亥大二月癸巳小三月壬戌大四月壬辰小五月辛酉大六月辛卯大七月辛酉小八月庚寅大九月庚申小十月己丑大十一月己未小十二月戊子大三月己酉三月无己酉二月十七日也经书己酉传言三月误也七月戊子二十八日八月辛亥二十二日襄公五年正月戊午小二月丁亥大三月丁巳小四月丙戌大闰四月丙辰小五月乙酉大六月乙卯大七月乙酉小八月甲寅大九月甲申小十月癸丑大十一月癸未小十二月壬子大九月丙午二十三日十一月甲午十二日十二月辛未二十日襄公六年正月壬午小二月辛亥大三月辛巳小四月庚戌大五月庚辰小六月己酉大七月己卯大八月己酉小九月戊寅大十月戊申小十一月丁丑大十二月丁未小三月壬午二日于郑子国之来聘也四月甲寅五年四月二十九日也杞桓公卒之月乙未此年三月十五日也丁未此年三月二十七日也十二月丙辰十日襄公七年正月丙子大二月丙午小三月乙亥大四月乙巳小五月甲戌大六月甲辰小七月癸酉大八月癸卯大九月癸酉小十月壬寅大闰十月壬申小十一月辛丑大十二月辛未小十月庚戌九日壬戌二十一日十二月丙戌十六日襄公八年正月庚子大二月庚午小三月己亥大四月己巳小五月戊戌大六月戊辰小七月丁酉大八月丁卯小九月丙申大十月丙寅大十一月丙申小十二月乙丑大四月庚辰十二日庚寅二十二日五月甲辰七日襄公九年正月乙未小二月甲子大三月甲午小四月癸亥大五月癸巳小六月壬戌大七月壬辰小八月辛酉大九月辛卯小十月庚申大十一月庚寅小十二月己未大传闰月五月辛酉二十九日八月癸未二十三日十月庚午十一日甲戌十五日十一月己亥十日十二月己亥参校上下己亥在十一月十日又十二月五日有癸亥癸亥五日则书之传其月不得有己亥经书十二月误也十二月癸亥五日闰月戊寅参校上下此年不得有闰月戊寅乃是十二月二十日也思惟古传文必言癸亥门其三门门五日戊寅相去十六日癸亥门其三门门各五日为十五日明日戊寅济于隂坂于叙事及厯皆合然则五字上与门合为闰后学者自然转日为月也传曰晋人不得志于郑以诸侯复伐之十二月癸亥门其三门门则向所代鄟门师之梁及北门也晋人三番四军以三番为待楚之备一番进攻欲以苦郑而来楚也五日一移楚不来故侵掠而还殆必如此不然则二字误襄公十年正月己丑小二月戊午大三月戊子大四月戊午小五月丁亥大六月丁巳小七月丙戌大八月丙辰小九月乙酉大十月乙卯小十一月甲申大闰十一月甲寅小十二月癸未大三月癸丑二十六日四月戊午一日丙寅九日五月庚寅四日甲午八日六月庚午十四日八月丙寅十一日九月己酉二十五日十月戊辰十四日十一月己亥十六日丁未二十四日襄公十一年正月癸丑小二月壬午大三月壬子小四月辛巳大五月辛亥小六月庚辰大七月庚戌小八月己亥大九月己酉小十月戊寅大十一月戊申大十二月戊寅小四月己亥十九日七月己未十日丙子二十七日九月甲戌二十六日十月丁亥十日十二月戊寅一日庚辰三日壬午五日己丑十二日襄公十二年正月丁未大二月丁丑小三月丙午大四月丙子小五月乙巳大六月乙亥小七月甲辰大八月甲戌小九月癸卯大十月癸酉小十一月壬寅大十二月壬申小襄公十三年正月辛丑大二月辛未大三月辛丑小四月庚午大五月庚子小六月己巳大七月己亥小八月戊辰大闰八月戊戌小九月丁卯大十月丁酉小十一月丙寅大十二月丙申小九月庚辰十四日襄公十四年正月乙丑大二月乙未小三月甲子大四月甲午小五月癸亥大六月癸巳大七月癸亥小八月壬辰大九月壬戌小十月辛卯大十一月辛酉小十二月庚寅大二月乙未朔日食一日四月己未二十六日襄公十五年正月庚申小二月己丑大三月己未小四月戊子大五月戊午小六月丁亥大七月丁巳大八月丁亥小九月丙辰大十月丙戌小十一月乙卯大十二月乙酉小二月己亥十一日八月丁巳日食八月无丁巳七月一日也日月必有误十一月癸亥九日襄公十六年正月甲寅大二月甲申小三月癸丑大四月癸未小五月壬子大六月壬午小七月辛亥大八月辛巳小九月庚戌大十月庚辰小闰十月己酉大十一月己卯小十二月戊申大三月戊寅二十六日五月甲子十三日六月庚寅九日襄公十七年正月戊寅小二月丁未大三月丁丑小四月丙午大五月丙子小六月乙巳大七月乙亥小八月甲辰大九月甲戌小十月癸卯大十一月癸酉小十二月壬寅大二月庚午二十四日十一月甲午二十二日襄公十八年正月壬申小二月辛丑大三月辛未小四月庚子大五月庚午小六月己亥大七月己巳小八月戊戌大九月戊辰小十月丁酉大十一月丁卯小十二月丙申大十月丙寅晦三十日十一月丁卯朔一日己卯十三日乙酉十九日十二月戊戌三日己亥四日壬寅七日甲辰九日襄公十九年正月丙寅小二月乙未大三月乙丑小四月甲午大五月甲子小六月癸巳大七月癸亥大八月癸巳小九月壬戌大闰九月壬辰小十月辛酉大十一月辛卯小十二月庚申大二月甲寅二十日五月壬辰晦二十九日四月丁未十四日七月辛卯二十九日八月甲辰十二日丙辰二十四日襄公二十年正月庚寅小二月己未大三月己丑小四月戊午大五月戊子大六月戊午小七月丁亥大八月丁巳小九月丙戌大十月丙辰小十一月乙酉大十二月乙卯小正月辛亥二十二日六月庚申三日十月丙辰朔日食一日襄公二十一年正月甲申大二月甲寅小三月癸未大四月癸丑大五月癸未小六月壬子大七月壬午小八月辛亥大闰八月辛巳小九月庚戌大十月庚辰小十一月己酉大十二月己卯小九月庚戌朔日食一日十月庚辰朔日食一日襄公二十二年正月戊申大二月戊寅大三月戊申小四月丁丑大五月丁未小六月丙子大七月丙午小八月乙亥大九月乙巳小十月甲戌大十一月甲辰小十二月癸酉大七月辛酉十六日九月己巳二十五日十二月丁巳十二月无丁巳十一月十四日也日月必误也襄公二十三年正月癸卯大二月癸酉小三月壬寅大四月壬申小五月辛丑大六月辛未小七月庚子大八月庚午小九月己亥大十月己巳小十一月戊戌大十二月戊辰小二月癸酉朔日食一日三月己巳二十八日八月己卯十日十月乙亥七日襄公二十四年正月丁酉大二月丁卯小三月丙申大闰三月丙寅小四月乙未大五月乙丑小六月甲午大七月甲子小八月癸巳大九月癸亥大十月癸巳小十一月壬戌大十二月壬辰小七月甲子朔日食既一日八月癸巳朔日食一日襄公二十五年正月辛酉大二月辛卯小三月庚申大四月庚寅小五月己未大六月己丑小七月戊午大八月戊子小九月丁巳大十月丁亥小十一月丙辰大十二月丙戌小五月甲戌十六日乙亥十七日丁丑十九日辛巳二十三日丁亥二十九日六月壬子二十四日七月己巳十二日八月己巳八月无己巳七月十二日然则经误也十月甲午八日襄公二十六年正月乙卯大二月乙酉小三月甲寅大四月甲申大五月甲寅小六月癸未大七月癸丑小八月壬午大九月壬子小十月辛巳大十一月辛亥小十二月庚辰大闰十二月庚戌小二月庚寅六日辛夘七日甲午十日三月甲寅朔一日八月壬午一日十二月乙酉六日襄公二十七年正月己夘大二月己酉大三月己夘小四月戊申大五月戊寅小六月丁未大七月丁丑小八月丙午大九月丙子小十月乙巳大十一月建申乙亥大闰十一月建酉乙巳小后闰建戌甲戌大十二月建亥甲辰小五月甲辰二十七日丙午二十九日六月丁未朔一日戊申二日甲寅八日丙辰十日壬戌十六日丁卯二十一日戊辰二十二日庚午二十四日壬申二十六日七月戊寅二日庚辰四日辛巳五日壬午六日乙酉九日九月庚辰五日辛巳六日经书十二月乙亥朔日有食之传曰十一月乙亥朔日有食之辰在申司厯过也再失闰矣註乙亥十一月朔也若是十二月朔则为三失闰传不得言再失闰也以厯推之经书十二月误也闰者㑹集数年余日因置以要之故闰月无中气斗建斜指两辰之间也鲁之司厯渐失其闰至此年日食之月以仪审望知斗建之在申斗建在申乃是周家九月也而其时厯称十一月故知再失闰也于是始觉其谬遂顿置两闰以应天正以叙事期然则前闰月为建酉后闰月为建戌十二月为建亥而岁终焉是以明年经书春无冰𫝊以为时灾也若不顿置两闰则明年春是今之九月十月十一月也今之九月十月十一月无冰非天时之异无縁总书春也寻案今世所谓鲁厯者不与春秋相符殆末世好事者为之非真也今俱不知其法术且依春秋经传反覆其终始以求之近得其实矣春秋终始闰法别见此下三十年也襄公二十八年正月癸酉大二月癸卯小三月壬申大四月壬寅小五月辛未大六月辛丑小七月庚午大八月庚子小九月己巳大十月己亥小十一月戊辰大十二月戊戌小十月丙辰十八日十一月乙亥八日丁亥二十日癸巳二十六日十二月乙亥朔书十二月无乙亥朔日误甲寅十七日乙未十二月无乙未日误也襄公二十九年正月丁卯大二月丁酉小三月丙寅大四月丙申大五月丙寅小六月乙未大七月乙丑小八月甲午大闰八月甲子小九月癸巳大十月癸亥小十一月壬辰大十二月壬戌小二月癸卯七日五月庚午五日九月乙未三日十月庚寅二十八日十一月乙卯二十四日十二月己巳八日襄公三十年正月辛卯大二月辛酉小三月庚寅大四月庚申小五月己丑大六月己未小七月戊子大八月戊午小九月丁亥大十月丁巳小十一月丙戌大十二月丙辰大二月癸未二十三日也㑹于承筐之歳其嵗文十一年至襄三十年七十四嵗其歳三月甲子朔绛人称正月甲子朔者以夏正月数故师旷于此年曰七十三年然则起文十一月三月甲子朔尽襄三十年二月二十三日癸未七十三年积二万六千六十日也其间有二十七闰率三十二月有竒则一年积闰也今计至襄二十七年十一月乙亥朔凡有二万五千七百五十二日故传曰再失闰也从乙亥朔之后至襄三十年二月癸未其间当九千八百五十日而有九千九百八日长五十八日再失闰复于此也虽不知春秋时厯本术今则用此验衆闰从文十年上尽隐之前年一百七年三十九闰又从襄三十年下尽哀二十七年七十六年二十八闰闰之大数皆与古今衆家法符虽春秋安闰小有失文大凡二百五十年内有九十四闰亦无违也四月己亥十六日戊子二十九日五月癸巳五日甲午六日七月庚子十三日辛丑十四日壬寅十五日癸卯十六日乙巳十八日八月甲子七日己巳十二日襄公三十一年正月丙戌小二月乙卯大三月乙酉小四月甲寅大五月甲申小六月癸丑大七月癸未小八月壬子大九月壬午小十月辛亥大十一月辛巳小十二月庚戌大六月辛巳二十九日九月癸巳十二日己亥十八日十月癸酉二十三日昭公元年正月庚辰小二月己酉大三月己卯小四月戊申大五月戊寅小六月丁未大七月丁丑小八月丙午大九月丙子小十月乙巳大十一月乙亥小十二月甲辰大闰十二月甲戌大正月乙未十六日三月甲辰二十六日五月庚辰三日癸卯二十六日六月丁巳十一日十一月己酉十二月有甲辰朔则十一月不得有己酉己酉十二月六日也经传言十一月误也又晋烝及赵孟适南阳皆在甲辰朔之前即是十一月也然则传文十二月误也𫝊先释经十二月事下乃更言十一月也十二月甲辰朔一日己酉六日庚戌七日昭公二年正月甲辰小二月癸酉大三月癸卯小四月壬申大五月壬寅小六月辛未大七月辛丑小八月庚午大九月庚子小十月己巳大十一月己亥小十二月戊辰大七月壬寅二日昭公三年正月戊戌大二月戊辰小三月丁酉大四月丁卯小五月丙申大六月丙寅小七月乙未大八月乙丑小九月甲午大十月甲子小十一月癸巳大十二月癸亥小正月丁未十日昭公四年正月壬辰大二月壬戌小三月壬辰小四月辛酉大闰四月辛卯小五月庚申大六月庚寅小七月己未大八月己丑小九月戊午大十月戊子小十一月丁巳大十二月丁亥小六月丙午十七日八月甲申八月无甲申七月二十六日也上有七月下有九月则误在日也十二月癸丑二十七日乙卯二十九日昭公五年正月丙辰大二月丙戌大三月丙辰小四月乙酉大五月乙卯小六月甲申大七月甲寅小八月癸未大九月癸丑小十月壬午大十一月壬子小十二月辛巳大七月戊辰十五日昭公六年正月辛亥小二月庚辰大三月庚戌大四月庚辰小五月己酉大六月己卯小七月戊申大闰七月戊寅小八月丁未大九月丁丑小十月丙午大十一月丙子小十二月乙巳大六月丙戌八日昭公七年正月乙亥小二月甲辰大三月甲戌大四月甲辰小五月癸酉大六月癸卯小七月壬申大八月壬寅小九月辛未大十月辛丑小十一月庚午大十二月庚子小正月癸巳十九日二月戊午十五日四月甲辰朔日食一日铸刑书之嵗二月或梦伯有介而行曰壬子余将杀带也壬子六年三月三日也或人以二月梦带以三月三日卒明年壬寅余又将杀叚也壬寅此年正月二十八日八月戊辰二十七日十月辛酉二十一日十一月癸未十四日十二月癸亥二十四日昭公八年正月己巳大二月己亥小三月戊辰大四月戊戌小五月丁夘大六月丁酉小七月丙寅大八月丙申大闰八月丙寅小九月乙未大十月乙丑小十一月甲午大十二月甲子小三月甲申十七日四月辛丑四日辛亥十四日七月甲戌九日丁丑十二日八月庚戌十五日十月壬午十八日十一月壬午十一月无壬午壬午十月十八日𫝊误也昭公九年正月癸巳大二月癸亥小三月壬辰大四月壬戌小五月辛卯大六月辛酉小七月庚寅大八月庚申小九月己丑大十月己未小十一月戊子大十二月戊午大二月庚申二月无庚申庚申三月二十九日必有误也经书夏四月陈灾郑禆灶曰今火出而火陈昭十七年梓慎曰火出于周为五月也闰当在此年五月后误在前年故火以四月出昭公十年正月戊子小二月丁巳大三月丁亥小四月丙辰大五月丙戌小六月乙卯大七月乙酉小八月甲寅大九月甲申小十月癸丑大十一月癸未小十二月壬子大五月庚辰五月无庚辰四月二十五日也日月必有误也七月戊子四日十二月甲子十三日昭公十一年正月壬午大二月壬子小三月辛巳大四月辛亥小五月庚辰大六月庚戌小七月己卯大八月己酉小九月戊寅大十月戊申小十一月丁丑大十二月丁未小三月丙申十六日四月丁巳七日五月甲申五日九月己亥二十二日十一月丁酉二十一日昭公十二年正月丙子大闰正月丙午小二月乙亥大三月乙巳小四月甲戌大五月甲辰小六月癸酉大七月癸卯小八月壬申大九月壬寅大十月壬申小十一月辛丑大十二月辛未小三月壬申二十八日八月壬午十一日十月壬申朔一日丙申二十五日丁酉二十六日昭公十三年正月庚子大二月庚午小三月己亥大四月己巳小五月戊戌大六月戊辰小七月丁酉大八月丁卯小九月丙申大十月丙寅小十一月乙未大十二月乙丑小五月乙卯十八日丙辰十九日癸亥二十六日七月丙寅三十日八月辛未五日壬申六日癸酉七日甲戌八日昭公十四年正月甲午大二月甲子大三月甲午小四月癸亥大五月癸巳小六月壬戌大七月壬辰小八月辛酉大九月辛卯小十月庚申大十一月庚寅小十二月己未大九月甲午四日昭公十五年正月己丑小二月戊午大三月戊子小四月丁巳大五月丁亥大六月丁巳小七月丙戌大八月丙辰小九月乙酉大闰九月乙卯小十月甲申大十一月甲寅小十二月癸未大二月癸酉十六日六月丁巳朔日食一日乙丑九日八月戊寅二十三日昭公十六年正月癸丑小二月壬午大三月壬子小四月辛巳大五月辛亥小六月庚辰大七月庚戌小八月己卯大九月己酉小十月戊寅大十一月戊申小十二月丁丑大二月丙申十五日八月己亥二十一日昭公十七年正月丁未小二月丙子大三月丙午小四月乙亥大五月乙巳小六月甲戌大七月甲辰大八月甲戌小九月癸卯大十月癸酉小十一月壬寅大十二月壬申小六月甲戌朔日食一日传曰祝史请所用币昭子曰日有食之天子不举伐鼔于社诸侯用币于社伐鼓于朝礼也平子御之曰止也唯正月朔慝未作日有食之于是乎有伐鼓用币礼也其余则否太史曰在此月也日过分而未至三辰有灾于是乎百官降物君不举避移时乐奏鼓祝用币史用辞故夏书曰辰不集于房瞽奏鼓啬夫驰庻人走此月朔之谓也当夏四月是谓孟夏平子不从昭子退曰夫子将有异志不君君矣九月丁卯二十五日庚午二十八日昭公十八年正月辛丑大闰正月辛未小二月庚子大三月庚午大四月庚子小五月己巳大六月己亥小七月戊辰大八月戊戌小九月丁卯大十月丁酉小十一月丙寅大十二月丙申大二月乙卯十六日五月丙子八日戊寅十日壬午五月无壬午四月二十三日也日月必有误昭公十九年正月丙寅小二月乙未大三月乙丑小四月甲午大五月甲子小六月癸巳大七月癸亥小八月壬辰大九月壬戌小十月辛卯大十一月辛酉小十二月庚寅大五月戊辰五日乙亥十二日己卯十六日七月丙子十四日昭公二十年正月庚申小二月己丑大三月己未小四月戊子大五月戊午大六月戊子大七月戊午小八月丁亥大闰八月丁巳小九月丙戌大十月丙辰小十一月乙酉大十二月乙卯小二月己丑日南至一日也此年闰当在二月之前而在二月之后是以日南至在二月也六月丙申九日癸卯十六日丙辰二十九日丁巳晦三十日七月戊午朔一日八月辛亥二十五日闰月戊辰十二日十月戊辰十三日十一月辛卯七日昭公二十一年正月甲申大二月甲寅小三月癸未大四月癸丑小五月壬午大六月壬子大七月壬午小八月辛亥大九月辛巳小十月庚戌大十一月庚辰小十二月已酉大五月丙申十五日壬寅二十一日六月庚午二十九日七月壬午朔日食一日八月乙亥二十五日十月丙寅十七日十一月癸未四日丙戌七日昭公二十二年正月己卯小二月戊申大三月戊寅小四月丁未大五月丁丑小六月丙午大七月丙子小八月乙巳大九月乙亥小十月甲辰大十一月甲戌小十二月癸卯大𫝊闰十二月癸酉小二月甲子十七日己巳二十二日四月乙丑十九日戊辰二十二日五月庚辰四日六月丁巳十二日壬戌十七日癸亥十八日乙丑二十日丙寅二十一日辛未二十六日乙亥三十日七月戊寅三日辛卯十六日壬辰十七日八月辛酉十七日己巳二十五日庚午二十六日辛未二十七日十月丁巳十四日庚申十七日十一月乙酉十二日己丑十六日十二月癸酉朔日食𫝊十二月下有闰月二十三年正月壬寅朔二十二年十二月不得有癸酉癸酉闰月朔也又𫝊十二月有庚戌计癸酉在庚戌前三十七日则十二月亦不得有癸酉朔也以此推之十二月癸卯朔经书癸酉误也庚戌八日闰月辛丑二十九日昭公二十三年正月壬寅大二月壬申大三月壬寅小四月辛未大五月辛丑小六月庚午大七月庚子小八月己巳大九月己亥小十月戊辰大十一月戊戌小十二月丁卯大正月壬寅朔一日癸卯二日丁未六日庚戌九日癸丑十二日四月乙酉十五日六月壬午十三日癸未十四日丙戌十七日己丑二十日庚寅二十一日甲午二十五日七月戊申九日丙辰十七日甲子二十五日丙寅二十七日戊辰晦二十九日八月乙未二十七日丁酉二十九日十月甲申十七日昭公二十四年正月丁酉小二月丙寅大三月丙申大四月丙寅小五月乙未大六月乙丑小七月甲午大八月甲子小九月癸巳大十月癸亥小十一月壬辰大十二月壬戌小正月辛丑五日戊午二十二日二月丙戌二十一日三月庚戌十五日五月乙未朔日食一日六月壬申八日丁酉杞伯郁釐卒九月五日也有日无月十月癸酉十一日甲戌十二日昭公二十五年正月辛卯大二月辛酉小三月庚寅大四月庚申小五月己丑大六月己未大七月己丑小八月戊午大九月戊子小十月丁巳大十一月丁亥小十二月丙辰大闰十二月丙戌小七月上辛三日季辛二十三日九月戊戌十一日己亥十二日十月辛酉五日戊辰十二日壬申十六日十一月己亥十三日十二月庚辰二十五日昭公二十六年正月乙卯大二月乙酉小三月甲寅大四月甲申大五月甲寅小六月癸未小七月壬子大八月壬午小九月辛亥大十月辛巳大十一月辛亥小十二月庚辰大正月庚申六日五月戊午六日戊辰十六日七月己巳十八日庚午十九日丙子二十五日丁丑二十六日庚辰二十九日辛巳三十日九月庚申十日十月丙申十六日辛丑二十一日十一月辛酉十一日癸酉二十三日甲戌二十四日十二月癸未四日昭公二十七年正月庚戌小二月己卯大三月己酉小四月戊寅大五月戊申小六月丁丑大七月丁未小八月丙子大九月丙午小十月丁亥大十一月乙巳小十二月甲戌大九月己未十四日昭公二十八年正月甲辰小二月癸酉大三月癸卯大四月癸酉小五月壬寅大闰五月壬申小六月辛丑大七月辛未小八月庚子大九月庚午小十月己亥大十一月己巳小十二月戊戌大四月丙戌十四日七月癸巳二十三日昭公二十九年正月戊辰小二月丁酉大三月丁卯小四月丙申大五月丙寅大六月丙申小七月乙丑大八月乙未小九月甲子大十月甲午小十一月癸亥大十二月癸巳小三月己卯十三日四月庚子五日五月庚寅二十五日昭公三十年正月壬戌大二月壬辰小三月辛酉大四月辛卯小五月庚申大闰五月庚寅小六月己未大七月己丑小八月戊午大九月戊子大十月戊午小十一月丁亥大十二月丁巳小六月庚辰二十二日十二月己卯二十三日昭公三十一年正月丙戌大二月丙辰小三月乙酉大四月乙夘小五月甲申大六月甲寅小七月癸未大八月癸丑小九月壬午大十月壬子小十一月辛巳大十二月辛亥小四月丁巳三日十二月辛亥朔日食一日庚午日始有谪十月十九日也昭公三十二年正月庚辰大二月庚戌大三月庚辰小四月己酉大五月己卯小六月戊申大七月戊寅小八月丁未大九月丁丑小十月丙午大十一月丙子小十二月乙巳大十一月己丑十四日十二月己未五日春秋释例巻十四春秋释例卷十五钦定四库全书春秋释例巻十五晋杜预撰经传长厯第四十五之六定公元年正月乙亥小二月甲辰大三月甲戌小四月癸卯大五月癸酉小六月壬寅大七月壬申大八月壬寅小九月辛未大十月辛丑小十一月庚午大十二月庚子小正月辛巳七日庚寅十六日六月癸亥二十二日戊辰二十七日七月癸巳二十二日定公二年正月己巳大二月己亥小三月戊辰大四月戊戌小五月丁卯大闰五月丁酉小六月丙寅大七月丙申小八月乙丑大九月乙未大十月乙丑小十一月甲午大十二月甲子小四月辛酉二十四日五月壬辰二十六日定公三年正月癸巳大二月癸亥小三月壬辰大四月壬戌小五月辛卯大六月辛酉小七月庚寅大八月庚申小九月己丑大十月己未小十一月戊子大十二月戊午小二月辛卯二十九日定公四年正月丁亥大二月丁巳大三月丁亥小四月丙辰大五月丙戌小六月乙卯大七月乙酉小八月甲寅大九月甲申小十月癸丑大闰十月癸未小十一月壬子大十二月壬午小二月癸巳正月七日也书于二月从赴四月庚辰二十五日十一月庚午十九日己卯二十八日庚辰二十九日昭三十一年传曰六年十二月庚辰吴入郢今在十一月者并数闰定公五年正月辛亥大二月辛巳大三月辛亥小四月庚辰大五月庚戌小六月己卯大七月己酉小八月戊寅大九月戊申小十月丁丑大十一月丁未小十二月丙子大三月辛亥朔日食一日六月丙申十八日七月壬子四日九月乙亥二十八日十月丁亥十一日己丑十三日庚寅十四日定公六年正月丙午小二月乙亥大三月乙巳小四月甲戌大五月甲辰小六月癸酉大七月癸卯小八月壬申大九月壬寅大十月壬申小十一月辛丑大十二月辛未小正月癸亥十八日四月己丑十六日定公七年正月庚子大二月庚午小三月己亥大四月己巳小五月戊戌大六月戊辰小七月丁酉大八月丁卯小九月丙申大十月丙寅小十一月乙未大十二月乙丑小十一月戊午二十四日己巳王入于王城十二月五日有日无月定公八年正月甲午大二月甲子大闰二月甲午小三月癸亥大四月癸巳小五月壬戌大六月壬辰小七月辛酉大八月辛卯小九月庚申大十月庚寅小十一月己未大十二月己丑小二月已丑二十六日辛卯二十八日七月戊辰八日十月辛卯二日壬辰三日癸巳四日定公九年正月戊午大二月戊子小三月丁巳大四月丁亥小五月丙辰大六月丙戌大七月丙辰小八月乙酉大九月乙卯小十月甲申大十一月甲寅小十二月癸未大四月戊申二十二日定公十年正月癸丑小二月壬午大三月壬子小四月辛巳大五月辛亥小六月庚辰大闰六月庚戌小七月己卯大八月己酉大九月己卯小十月戊申大十一月戊寅小十二月丁未大定公十一年正月丁丑小二月丙午大三月丙子小四月乙巳大五月乙亥小六月甲辰大七月甲戌小八月癸卯大九月癸酉小十月壬寅大十一月壬申小十二月辛丑大定公十二年正月辛未大二月辛丑小三月庚午大四月庚子小五月己巳大六月己亥小七月戊辰大八月戊戌小九月丁卯大十月丁酉小十一月丙寅大闰十一月丙申小十二月乙丑大十月癸亥二十七日十一月丙寅朔日食一日定公十三年正月乙未小二月甲子大三月甲午小四月癸亥大五月癸巳小六月壬戌大七月壬辰小八月辛酉大九月辛卯小十月庚申大十一月庚寅大十二月庚申小十一月丁未十八日十二月辛未十二日定公十四年正月己丑大二月己未小三月戊子大四月戊午小五月丁亥大六月丁巳小七月丙戌大八月丙辰大九月丙戌小十月乙卯大十一月乙酉小十二月甲寅大闰十二月甲申小二月辛巳二十三日定公十五年正月癸丑大二月癸未小三月壬子大四月壬午小五月辛亥大六月辛巳小七月庚戌大八月庚辰小九月己酉大十月己卯小十一月戊申大十二月戊寅大二月辛丑十九日五月辛亥一日壬申二十二日七月壬申二十三日八月庚辰朔日食一日九月丁巳九日戊午十日辛巳十月三日也有日无月哀公元年正月戊申小二月丁丑大三月丁未小四月丙子大五月丙午小六月乙亥大七月乙巳小八月甲戌大九月甲辰小十月癸酉大十一月癸卯小十二月壬申大四月辛巳六日哀公二年正月壬寅小二月辛未大三月辛丑小四月庚午大五月庚子大六月庚午小七月己亥大八月己巳小九月戊戌大十月戊辰小十一月丁酉大闰十一月丁卯小十二月丙申大二月癸巳二十三日四月丙子七日六月乙酉十六日八月甲戌六日哀公三年正月丙寅小二月乙未大三月乙丑小四月甲午大五月甲子小六月癸巳大七月癸亥大八月癸巳小九月壬戌大十月壬辰小十一月辛酉大十二月辛卯小四月甲午一日五月辛卯二十八日六月癸卯十一日七月丙子十四日十月癸卯十二日癸丑二十二日哀公四年正月庚申大二月庚寅小三月己未大四月己丑小五月戊午大六月戊子小七月丁巳大八月丁亥小九月丙辰大十月丙戌小十一月乙卯大十二月乙酉大二月庚戌二十一日六月辛丑十四日七月庚午十四日八月甲寅二十八日哀公五年正月乙卯小二月甲申大三月甲寅小四月癸未大五月癸丑小六月壬午大七月壬子小八月辛巳大九月辛亥小十月庚辰大经闰十月庚戌小十一月己卯大十二月己酉小九月癸酉二十三日哀公六年正月戊寅大二月戊申小三月丁丑大四月丁未小五月丙子大六月丙午小七月乙亥大八月乙巳大九月乙亥小十月甲辰大十一月甲戌小十二月癸卯大六月戊辰二十三日七月庚寅十六日十月丁卯二十四日哀公七年正月癸酉小二月壬寅大三月壬申小四月辛丑大五月辛未小六月庚子大七月庚午小八月己亥大九月己巳小十月戊戌大十一月戊辰小十二月丁酉大閠十二月丁卯小八月己酉十一日哀公八年正月丙申大二月丙寅大三月丙申小四月乙丑大五月乙未小六月甲子大七月甲午小八月癸亥大九月癸巳小十月壬戌大十一月壬辰小十二月辛酉大十二月癸亥三日哀公九年正月辛卯小二月庚申大三月庚寅小四月己未大五月己丑小六月戊午大七月戌子小八月丁巳大九月丁亥大十月丁巳小十一月丙戌大十二月丙辰小二月甲戌十五日哀公十年正月乙酉大二月乙卯小三月甲申大四月甲寅小五月癸未大闰五月癸丑小六月壬午大七月壬子小八月辛巳大九月辛亥小十月庚辰大十一月庚戌小十二月己卯大三月戊戌十五日哀公十一年正月己酉小二月戊寅大三月戊申大四月戊寅小五月丁未大六月丁丑小七月丙午大八月丙子小九月乙巳大十月乙亥小十一月甲辰大十二月甲戌小五月壬申二十六日甲戌二十八日七月辛酉十六日哀公十二年正月癸卯大二月癸酉小三月壬寅大四月壬申小五月辛丑大六月辛未小七月庚子大八月庚午小九月己亥大十月己巳大十一月己亥小十二月戊辰大五月甲辰四日十二月螽季孙问诸仲尼仲尼曰某闻之火伏而后蛰者毕今火犹西流司厯过也诸儒皆以为时实周之九月而书十二月谓之再失闰若如其言乃成三失非但再也今以长厯推春秋此十一月乃夏之九月实周之十一月也此年当有闰而今不置闰此为失一闰月耳十二月不应更有螽故季孙问之仲尼以斗建在戌火星尚未见没据今犹见故言犹西流也明夏之九月尚可有螽也季孙虽闻仲尼此言犹不即改明年十二月复螽于是始悟十四年春乃置闰欲以补正时厯也𫝊于十五年书闰月葢置闰正之欲明十五年之闰于法当在十二年也十二月丙申二十九日哀公十三年正月戌戌小二月丁卯大三月丁酉小四月丙寅大五月丙申小六月乙丑大七月乙未小八月甲子大九月甲午小十月癸亥大十一月癸巳小十二月壬戌大六月丙子十二日乙酉二十一日丙戌二十二日丁亥二十三日七月辛丑七日十二月螽此年犹未置闰故十二月螽也哀公十四年正月壬辰小二月辛酉大闰二月辛卯小三月庚申大四月庚寅大五月庚申小六月己丑大七月己未小八月戊子大九月戊午小十月丁亥大十一月丁巳小十二月丙戌大四月庚戌二十一日五月庚申朔日食一日壬申十三日庚辰二十一日六月甲午六日八月辛丑十四日哀公十五年正月丙辰小二月乙酉大三月乙卯小四月甲申大五月甲寅小六月癸未大七月癸丑小八月壬午大九月壬子小十月辛巳大十一月辛亥小十二月庚辰大𫝊闰十二月庚戌小哀公十六年正月己卯大二月己酉大三月己卯小四月戊申大五月戊寅小六月丁未大七月丁丑小八月丙午大九月丙子小十月乙巳大十一月乙亥小十二月甲辰大正月己卯一日四月己丑四月十八日有乙丑无己丑己丑五月十二日也日月必有误哀公十七年正月甲戌小二月癸卯大三月癸酉小四月壬寅大五月壬申大六月壬寅小七月辛未大八月辛丑小九月庚午大十月庚子小十一月己巳大十二月己亥小七月己卯九日十一月辛巳十三日哀公十八年正月戊辰大二月戊戌小三月丁卯大四月丁酉小五月丙寅大六月丙申小七月乙丑大八月乙未大九月乙丑小十月甲午大闰十月甲子小十一月癸巳大十二月癸亥小哀公十九年正月壬辰大二月壬戌小三月辛卯大四月辛酉小五月庚寅大六月庚申小七月己丑大八月己未小九月戊子大十月戊午大十一月戊子小十二月丁巳大哀公二十年正月丁亥小二月丙辰大三月丙戌小四月乙卯大五月乙酉小六月甲寅大七月甲申小八月癸丑大九月癸未小十月壬子大十一月壬午小十二月辛亥大哀公二十一年正月辛巳大二月辛亥小三月庚辰大四月庚戌小五月己卯大六月己酉小七月戊寅大八月戊申小九月丁丑大闰九月丁未小十月丙子大十一月丙午小十二月乙亥大哀公二十二年正月乙巳小二月甲戌大三月甲辰大四月甲戌小五月癸卯大六月癸酉小七月壬寅大八月壬申小九月辛丑大十月辛未小十一月庚子大十二月庚午小十一月丁卯二十八日哀公二十三年正月己亥大二月己巳小三月戊戌大四月戊辰小五月丁酉大六月丁卯大七月丁酉小八月丙寅大九月丙申小十月乙丑大十一月乙未小十二月甲子大六月壬辰二十六日哀公二十四年正月甲午小二月癸亥大三月癸巳小四月壬戌大五月壬辰小六月辛酉大七月癸卯小八月庚申大九月庚寅大十月庚申小𫝊闰十月己亥大十一月己未小十二月戊子大哀公二十五年正月戊午小二月丁亥大三月丁巳小四月丙戌大五月丙辰小六月乙酉大七月乙卯小八月甲申大九月甲寅小十月癸未大十一月癸丑大十二月癸未小五月庚辰二十五日哀公二十六年正月壬子大二月壬午小三月辛亥大四月辛巳小五月庚戌大六月庚辰小七月己酉大八月己卯小九月戊申大十月戊寅小十一月丁未大十二月丁丑小十月辛巳四日哀公二十七年正月丙午大二月丙子大三月丙午小四月乙亥大五月乙巳小六月甲戌大七月甲辰小八月癸酉大闰八月癸卯小九月壬申大十月壬寅小十一月辛未大十二月辛丑小四月己亥二十五日八月甲戌二日终篇第四十七释例曰邱明之𫝊有称周礼以正常者诸称凡以发例是也有明经所立新意者诸显义例而不称凡者是也称凡者五十其别四十有九诸凡虽是周公之旧典邱明撮其体义约以为言非纯写故典之文也葢据古文覆逆而见之此邱明㑹意之微致邱明之为传所以释仲尼春秋仲尼春秋皆因旧史之䇿书义之所在则时加増损或仍旧史之无亦或改旧史之有虽因旧文固是仲尼之书也邱明所发固是仲尼之意也虽是旧文不书而事合仲尼之意仲尼因而用之即是仲尼新意若宣十年崔氏出奔卫𫝊称书曰崔氏非其罪也且告以族不以名是告不以名故知旧史无名及仲尼修经无罪见逐例不书名此旧史之文适当孔子之意不得不因而用之因旧为新皆此类也诸杂称二百八十有五去圣乆逺古文篆𨽻歴代相变自然当有错误亦不可拘文以害意故圣人贵闻一以知二贤史之阙文也今左氏有无传之经亦有无经之传无经之传或可广文无传之经则不知其事又有事由于鲁鲁君亲之而复不书者先儒或强为之説或没而不说疑在阙文诚难以意理推之其经传事同而文异者或告命之辞有差异或氏族名号当须互见齐人殱于遂郑弃其师亦时史即事以安文或从赴辞故传亦不显明义例也刘贾许因有年大有年之经有鸜鹆来巢书所无之传以为经诸言有皆不宜有之辞也据经螟螽不书有传发于鲁之无鸜鹆不以有字为例也经书十有一年十有一月不可谓不宜有此年有此月也螟螽俱是非常之灾亦不可谓其宜有也天有四时得以成歳雷霆以振之霜雪以齐之春阳以暖之云雨以润之然后能相育也天且弗违而况于人乎物不可终否故受之以同人同人者与人同也解天下之至结成天下之亹亹肆大眚之谓也尧曰咨尔舜有罪不敢赦所以须待革命有时而用之非制所常故书之也年之四时虽或无事必空书首月以记时变以明厯数庄公独称夏五月及经四时有不具者邱明无文皆阙缪也衆蛇自泉台出如先君之数入于国声姜之薨适与妖㑹而国以为灾遂毁泉台书毁而不变文以示义者君人之心一国之俗须此为安故不讥也经传之见晦朔此时史随其日而存之无义例也贾氏云泓之战讥宋襄故书朔鄢陵之战讥楚子故书晦鸡父之战夷之故不书晦左氏既无此説案鸡父之战经传备详其例非夷之实晦战而经不书晦明经不以晦示褒贬北陆虚也西陆昴也有时而聼之则可也正以为后法则不经故不夺其所讳亦不为之定制计公衡之年成公又非穆姜所生不知其母何氏也春秋释例巻十五春秋释例后序春秋释例后序春秋左氏汉初本无传者刘子骏始建明之欲立学官诸儒莫应然传之者亦巳衆多贾景伯服子慎并为训解及晋而杜元凯又作经传集解三十巻释例四十巻且歴诋刘贾之违独不言服氏岂或不见服氏书乎亦不应不见也世族谱本之刘向世本地志本之泰始郡国图长厯本之刘洪干象厯世多言其天文星厯为长然説经多依违以就传似不得为左氏忠臣者南北分裂馆陶赵世业家有服氏春秋是晋永嘉旧写华隂徐生往读之遂撰春秋义章以教学者是永嘉时犹未尚杜氏青州刺史杜坦及其第骥世传其业故齐地亦多习之坦元凯之𤣥孙也姚文安秦道静初亦学服氏后更兼讲杜説刘兰张吾贵之徒则又隐括两家同异义例无穷呜唿汉初习经者専门而今河洛习𫝊者宗服子慎江左尚杜元凯矣晋刘兆始取公谷及左氏説作春秋调人而今兰吾贵又㑹服杜之説矣圣人之道不自是而愈散哉自唐孔颕逹春秋正义一用杜氏非徒刘贾之説不存服义亦不尽见固不若两存之以见服杜之为孰愈也今释例具在有刘蕡序蕡太和中对贤良䇿讥切人主斥骂宦者文极激其学一本春秋与汉董生天人三䇿相为上下蕡亦自拟董生且曰昔董仲舒为汉武帝言之未尽者今臣复为陛下言之壮哉蕡乎至为此序独不类唐文之衰至此极矣呉莱序