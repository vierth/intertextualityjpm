三命通会提要钦定四库全书子部七三命通会术数类五提要等谨案三命通会十二巻原本不着撰人姓名巻首但题育吾山人着明史艺文志有万民育三命会通十二巻与此本卷数相合惟以通会作会通为稍异今考世所传星学大成专论五星者为万民英所撰己着于録此本专论子平亦出民英之手艺文志葢因育吾山人之号误以民英为民育又通会二字传写互倒遂有不同其实即此书也自明以来二百余年谈星命者皆以此本为总彚㡬于家有其书中间所载仕宦八字往往及明季之人葢后来坊刻所搀入亦己非原本之旧特以其阐发子平之遗法于官印财禄食伤之名义用神之轻重诸神煞所系之吉凶皆能採撮羣言得其精要故为术家所恒用要有未可遽废者至其立论多取正官正印正财而不知偏官偏印偏财亦能得力知食神之能吐秀而不知伤官之亦可出竒是则其偏执之见未能圆彻且胎元等论施之今日亦多有不验言命学者但当得其大意而变通之可矣若所引珞琭子与今永乐大典中所辑完本其文迥殊则其时秘册仅存外间末由窥见遂误信依託之本固未足以为病也干隆四十四年九月恭校上总纂官纪昀陆钖熊孙士毅总校官陆费墀三命通会卷一钦定四库全书三命通会卷一明万民英撰原造化之始老子曰无名天地之始有名万物之母有物混成先天地生列御寇曰有形生于无形天地之初有太易有太初有太始有太素太易者未见气太初者气之始太始者形之始太素者质之始气与形质合而未离曰浑沦歴纪云未有天地之时混沌如鸡子溟滓始芽鸿蒙滋萌律厯志云太极元气函三为一易曰易有太极是生两仪两仪生四象四象生八卦八卦定吉凶易疏云太极谓天地未分之前元气混而为一蒙泉子曰太初者理之始也太虚者气之始也太素者象之始也太乙者数之始也太极者兼理气象数之始也由数论言之可见浑沦未判之先只一气混合杳冥昏昧而理未尝不在其中与道为一是谓太极庄子以道在太极之先所谓太极乃是指天地人三者气形己具而未判者之名而道又别是一悬空底物在太极之先不知道即太极太极即道以其理之通行者言则曰道以其理之极至者言则曰太极又何尝有二邪向非周子启其祕朱子阐而明之孰知太极之为理而与气自不相离也哉所谓太极者乃阴阳动静之本体不离于形气而实无声臭不穷于变化而实有凖则故一动一静互为其根分阴分阳两仪立焉仪者物也凡物未始无对而亦未尝独立天以气覆而依乎地地以形载而附乎天有理斯有气阴阳之谓也有气斯有形天地之谓也天地不生于天地而生于阴阳阴阳不生于阴阳而生于动静动静不生于动静而生于太极盖太极者本然之玅也动静者所乘之机也阴阳者所生之本也太极形而上道也阴阳形而下器也动静无端阴阳无始此造化所由立焉夫天地未立道本天地天地旣立则太极之理散在万事由是而五行生焉五行一阴阳五殊二实无余分也阴阳一太极精粗本末无彼此也五行质具于地而气行于天以质而语其生之序则水火木金土而水木阳也火金阴也又统而言之则气阳而质阴也又错而言之则动阳而静阴也盖五行之变至不可穷然无适而非太极之本然也夫五行之生各一其性四时之行亦有其序春以生之夏以长之秋以肃之冬以藏之春而夏夏而秋秋而冬冬而复春而相循无穷葢五行异质四时异气而皆不外乎阴阳阴阳异位动静异时而皆不离乎太极至于所以为太极者又无声臭之可言是性之本体然也故五行各一其性所谓各具一太极也四时自有其序所谓运用一太极也五行四时週而复始所谓统体一太极也而性之无所不在又可见矣夫天下无性外之物而性无不在此无极二五所以混融而无闲所谓玅合者也无极是理二五是气真以理言太极无妄之谓也精以气言阴阳五行不二之谓也凝者聚也气聚而成形也葢性为之主而阴阳五行为之经纬错综又各以类凝聚而成形焉阳而健者成男则父之道也阴而顺者成女则母之道也是人物之始以气化而生者也气聚成形则形交气感遂以形化而万物生生变化无穷矣鲍鲁斋曰天地以气交而生人物观其所交则气之所至可以知其类之所从出矣天气交乎地于人为男于物为牡地气交乎天于人为女于物为牝男女牝牡又自交而生生化化不穷人物旣生气随天地之气升降交感人得天地之中气四方之气无不感物得天地之偏气而亦各随所感故观天地之气交可以知人物之初生矣观天地之气感可以知人物之相生矣朱子曰干道成男坤道成女凝体于造化之初二气交感化生万物流行于造化之后此理之常也若姜嫄简狄之生稷契则又不可以先后言矣此理之变也张九韶曰论人物始生于天地肇判之初则由气化而后有形化张子所谓天地之气生之是也论人物始生于结胎受形之初则由精气之聚而后有是物朱子所谓阴精阳气聚而成物是也由是言之则人也物也气也形也孰有出于阴阳之外哉夫命禀于阴阳有生之初非人所能移莫之为而为非我所能必于是有生而富生而贵者有生而寿生而夭者有生而贫生而贱者有生而富贵双全巍巍人上者有生而贫贱兼有落落人下者有生而宜寿而反夭阏有生而宜夭而反长年之数者谓由于所积而然与亦由于所性而然与谓由于所积则贫可以致富贱可以致贵夭可以致寿古之所谓人能胜天者也谓由于所性以得乎富贵者终于富贵贫贱者终于贫贱寿夭者终于寿夭古之所谓命不可移也夫谓之积则不可专以为命夫谓之性则不可专以为人将以付之于所积与未知命之所禀富贵寿夭贫贱何如也将以付之于所性与未有富贵寿夭贫贱可坐待者而人为似不可缺也或曰命禀有生之初诚哉是言也何人生天地之中有五行八字相同而富贵贫贱寿夭之不一其故何也答曰阴阳二气交感之时受真精玅合之气凝结为胎成男成女得天地父母一时气候是以禀其清者为智为贤禀其浊者为愚为不肖智者贤者由是或富或贵或寿必有所得所谓徳足以获福也愚者不肖者不能自奋日益昏蔽则贫贱与夭有不能免所谓下愚不移是也其富贵两全者原禀清轻之气生逢得令之时兼以财官亨通禄马旺相其运与限甚吉甚祥纵有少晦不系驳杂其贫贱兼有者原禀重浊之气生逢失令之时刑冲驳杂无些顺美虽无祸患侵扰未免蹇滞不前又有富而贫贫而富贵而贱贱而贵寿而夭夭而寿者又有为贤为智而反贫贱为愚不肖而反富贵者天地间之人万有不齐此亦四时五行偏正得失向背浅深之气之所致也故当时元气虽禀轻清然而生于衰败之时行休囚之运富者损失财源贵者剥官退位寿者夭阏不禄其元气虽禀重浊其人生中和之令行旺相之运贫不终贫而为富贱不终贱而为贵夭不终夭而为寿虽然修为在人人定胜天命禀中和性加积善岂但一身享福已哉而子子孙孙荣昌利达理宜然也命值偏枯性加积恶非惟自身值祸已也而子子孙孙落落人下得非报与由前言之虽系于命亦在于人之积与不积耳易曰积善之家必有余庆积不善之家必有余殃殆此之谓与耕野子曰天一气尔气化生水水中滓浊积而成土水落土出遂成山川土之刚者成石而金生焉土之柔者生木而火生焉五行具万物生而变化无穷矣浚川子曰天地之初惟有阴阳二气而己阳则化火阴则化水水之渣滓便结成地渣滓成地即土也何至天五方言生土水火土天地之大化金木者三物之所自出金石之质必积久而后结生之必同于人物谓金之气生人得乎且天地之间无非元气之所为其性其种巳各具太始之先金有金之种木有木之种人有人之种物有物之种各各完具不相假借不相凌犯而谓五行逓互相生可乎今五行家以金生水厥类悬絶不侔厥理颠倒失次不知木以火为气以水为滋以土为宅此天然至道而曰水生木无土将附木于何所水多火灭土絶木且死矣夫安能生周子惑于五行家之説而谓五气顺布四时行焉不知日有进退乃成寒暑寒暑分平乃成四时于五气之布何与焉其曰春木夏火秋金冬水皆假合之论土无所归配于四季不知土之气在天地内何日不然何处不有何止流行于季月之晦季月之晦尚有而孟月之朔即灭其灭也归于何所其来也孰为命之天一生水乃纬书之辞而儒者援以入经水火者阴阳始生之玅物也故一化而为火日是也再化而为水雨露是也今曰天一生水地二生火戾于造化本然之玅可乎其折朱子以四时流行之气论五行天地奇偶之数论五行太极图阳变阴合而生水火木金土论五行其折五行配四时如五行家四时各主其一春止为木则水火土金之气孰絶灭之秋止为金则水火土木之气孰留停之土惟旺于四季则余月之气孰把持而不使之运又安有今日为木明日为火又明日为土为金为水乎按王氏之説有理而非达观之见珞琭子曰以为有也是从无而立有以为无也天垂象以示文夫天垂日月五星三垣二十八宿之象观天王会通其立名分野是亦人为之耳而义象符合至灾祥占卜或属类某事或指见某方应于某年月日如探左契虽天道𤣥远亦不外人事与五行阴阳家以十干十二支分为五行因日与天会而为岁月与日会而为月日有三十时有十二以人生年月日时所得干支立为四柱以推一生吉凶亦理之自然者也王氏以春属木而土何在不知五行旺相死休囚各主其当时不当时用事不用事而言非为春木旺而土则无十干十二支错综为六十甲子週而复始不假安排即造化之所在也非为今日属木明日属火便非天道之自然不思人立而天从之人感而天应之即天象立名分野之义天人合一之道也观一日有早午晏晚自有温凉寒热气候是金木水火土备于一日五行之不相离如此谓今日木明日火又何莫而非天道之自然也耶且朝廷造厯颁之天下其载一年三百六十五日中间一年之神煞方位每月之天行徳旺而一日之中又有黑黄吉凶事之宜与不宜人遵之则福违之则祸是果无理强造而率天下以必从哉又相人术观气色之青黄赤白黑而决祸福应于某年月日时青则甲乙黄则戊巳赤则丙丁白则庚辛黑则壬癸一毫不爽察病亦然观素问可见是干支虽所以纪日而造化不外是也又人之精神梦寐预兆吉凶占之者或以意断或以物象或以字解或以音叶皆人为之也而吉凶不能外焉是有是人而后有是梦因是梦而求是人造化且不外而况干支五行自有天地便有此理因有此理便生是人人与天一也外人以言天外天以言人皆诬矣若伏羲画卦仰观俯察远稽近取是得天地人物之理而八卦所由作也今之谈阴阳者虽穷极天地之变探索人物之微彰往察来因着知微与天地合其徳与日月合其明与四时合其序与鬼神合其吉凶亦岂能外干支五行而别有造化以尽天地人物之大哉今王氏知尊易而不信阴阳家説是知有理而不知有数也理数合一天人一理神而明之存乎其人焉耳论五行生成天高寥廓六气回旋以成四时地厚幽深五行化生以成万物可谓无穷而莫测者也圣人立法以推步者盖不能逃其数观其立数之因亦皆出乎自然故载于经典同而不异推以达其机穷以通其变皆不离于数内一曰水二曰火三曰木四曰金五曰土者咸有所自也水北方子之位也子者阳之初一阳数也故水曰一火南方午之位也午者阴之初二阴数也故火曰二木居东方东阳也三者奇之数亦阳也故木曰三金居西方西阴也四者偶之数亦阴也故金曰四土应西南长夏五者奇之数亦阳也故土曰五由是论之则数以阴阳而配者也若攷其深义则水生于一天地未分万物未成之初莫不先见于水故灵枢经曰太一者水之尊号先天地之母后万物之源以今验之草木子实未就人虫胎卵胎胚皆水也岂不以为一及其水之聚而形质化莫不备阴阳之气在中而后成故物之小而味苦者火之兆也物熟则甘土之味也甘极而反淡淡本也然人禀父母阴阳生成之化故先生二肾左肾属水右肾属火火曰命门则火之因水而后见故火曰次二盖草木子实大小虽异其中皆有两以相合者与人肾同亦阴阳之兆是以万物非阴阳合体则不能化生也旣阴阳合体然后而春生而秋成故次三曰木次四曰金盖水有所属火有所藏木有所发金有所别莫不皆因土而后成也故次五曰土木居于东金居于西火居于南水居于北土居于中央而寄位四维应令四季在人四支故金木水火皆待土而后成兼其土数五以成之则水六火七木八金九土常以五之生数不可至十者土不待十以成是生成之数皆五以合之明大衍之数由是以立则万物岂能逃其数哉三阴三阳正化者从本生数对化者从标成数五运之纪则太过者其数成不及者其数生各取其数之生成多少以占政令气化者复着之述作盖明诸用也周子曰五行之序以质之所生而言则水本是阳之湿气以其初动为阴所陷而不得遂故水阴胜火本是阴之燥气以其初动为阳所检而不得达故火阳胜盖生之者微成之者盛生之者形之始成之者形之终也然各以偏胜言也故虽有形而未成质以气升降上不得而制焉木则阳之湿气浸多以感于阴而舒故发而为木其质柔其性暖金则阴之燥气浸多以感于阳而缩故结而为金其质刚其性寒土则阴阳之气各盛相交相抟凝而成质以气之行而言则一阴一阳往来相代木火金水土者各就其中而分老少耳故其序各由少而老土则分旺四季而位居中者也此五者若参差而造化所以为发育之具实并行而不相悖盖质则阴阳交错凝合而成气则阴阳两端循环不已质曰水火木金盖以阴阳相间言犹曰东西南北所谓对待者也气曰木火金水盖以阴阳相因言犹曰东南西北所谓流行者也质虽一定而不易气则变化而无穷所谓易也程子曰动静阴阳之本也五行之运则参差不齐矣张子曰木曰曲直能旣曲而反伸也金曰从革一从革而不能自反也水火气也故炎上润下与阴阳升降土不得而制焉木金者土之华实也其性有水火之杂故木之为物水渍则生火然而不杂也盖得土之浮华于水火之交也金之为物得火之精于火之燥得水之精于水之濡故水火相待而不相害铄之反流而不耗盖得土之精实于水火之际也土者物之所以成始而成终也地之质也化之终也水火之所以升降特兼体而不遗者也又曰阳陷于阴为水阴附于阳为火朱子曰五行之序木为之始水为之终而土为之中以河图洛书之数言之则水一木三而土五皆阳之生数而不可易者也故得以更迭为主而为五行之纲以徳言之则木为发生之性水为贞静之体而土又包育之母故水之包五行也以其流通贯彻而无不在也木之包五行以其归根反本而藏于此也若夫土则水火之所寄金木之所资居中而奠四方一体而载万类者也又曰水火清金木浊土又浊邵子曰金火相守则流木火相得则然从其类也水遇寒则结遇火则渴从其所胜也论五行生尅五行相生相尅其理昭然十干十二支五运六气岁月日时皆自此立更相为用在天则为气寒暑燥湿风在地则成形金木水火土形气相感而化生万物此造化生成之大纪也原其玅用可谓无穷矣木主于东应春木之为言触也阳气触动冒地而生也水流趋东以生木也木上发而覆下乃自然之质也火主于南应夏火之为言化也燬也阳在上阴在下燬然盛而变化万物也钻木取火木所生也然火无正体体本木焉出以应物尽而复入乃自然之气也金主于西应秋金之为言禁也阴气始禁止万物而收敛披沙拣金土所生也生于土而别于土乃自然之形也水主于北应冬水之为言润也阴气濡润任养万物也水西而东金所生也水流曲折顺下而达乃自然之性也土主于中央兼位西南应于长夏土之为言吐也含吐万物将生者出将死者归为万物家故长于夏末火所生也土或胜水水乃反土自然之义也五行相尅子皆能为母复雠也木尅土土之子金反尅木金尅木木之子火反尅金火尅金金之子水反尅火水尅火火之子土反尅水土尅水水之子木反尅土互能相生乃其始也互能相尅乃其终也皆出乎天之性也素问所谓水生木木复生火是木受窃气故水怒而尅火即子逢窃气母乃力争与母被鬼伤子来力救其义一也强可攻弱土得木而达实可胜虚水得土而絶阴可消阳火得水而灭烈可敌刚金得火而缺坚可制柔木得金而伐故五者流行而更转顺则相生逆则相尅如是则各各为用以成其道而己论支干源流夫干犹木之干强而为阳支犹木之枝弱而为阴昔盘古氏明天地之道达阴阳之变为三才首君以天地旣分之后先有天而后有地由是气化而人生焉故天皇氏一姓十三人继盘古氏以治是曰天灵澹泊无为而俗自化始制干支之名以定岁之所在其十干曰阏逢旃蒙柔兆彊圉着雍屠维上章重光𤣥黓昭阳十二支曰困敦赤奋若摄提格单阏执徐大荒落敦牂协洽涒滩作噩阉茂大渊献蔡邕独断曰干干也其名有十亦曰十母即今甲乙丙丁戊己庚辛壬癸是也支枝也其名十有二亦曰十二子即今子丑寅卯辰巳午未申酉戌亥是也谓之天皇氏者取其天开于子之义也谓之地皇氏者取其地辟于丑之义也谓之人皇氏者取其人生于寅之义也故干支之名在天皇时始制而地皇氏则爰定三辰道分昼夜以三十日为一月而干支始各有所配人皇氏者主不虚王臣不虚贵政教君臣所自起饮食男女所自始始得天地阴阳之气而有子母之分于是干支始各有所属焉至于伏羲仰观象于天俯观法于地中观万物与人始画八卦以通神明之徳以类万物之情以作甲厯而文字生焉逮及黄帝授河图见日月星辰之象于是始有星官之书命大挠探五行之情占斗纲所建于是始作甲子配五行纳音之属路史云伏羲命潜龙氏筮之乃迎日推策刚柔建造甲子以命岁时配天为干配地为枝枝干配类以纲维乎四象故情伪相感而星辰以顺则至黄帝命大挠探五行之情考天书三式以十干十二支衍而成六十取纳音声而定之为纳音即甲子乙丑海中金之类是也风后释之以致其用而三命行矣彼术家以黄帝定天干十字属河之图地支十二属洛之书以鬼谷子算成纳音东方朔解纳音象皆不得其源而妄云也浚川王氏曰昔大挠作甲子名数无有穷已便于纪时偶尔定之若推考其源必日月初转之日而后为甲子可也天之开尚未有地安能有人尚未有人孰从而传以记之以为本于十二辰之常而知之耶天地之运如环无端运周一元磨硙之转独不再始乎日周十二时天之运独不再子乎一元之上安知其不有一元耶况厯元之度牛斗之变岁差远矣后世之厯各自为据以求合时尔古厯之法随世亡矣安能算而合之今之言甲乙者必曰实有木气主之而今日木明日火后日土不亦诬乎或曰大挠占斗柄而造甲子必能远遡天地之始故以年甲子月甲子日甲子时甲子为厯元不思占斗柄止可定十二月天地初开辟日月如合璧五星如连珠俱起于牵牛之初而后可以定夜半之冬至此乃死法故孟子以为千岁之厯可坐而致以今之厯考之如所云云则天地之开辟者亦数矣是岂天地之始耶日月初转之始耶文字未兴天运无稽又安能尽推之也耶按王説果为有见然古今高人达士稽考天数推察阴阳以太乙数而推天运吉凶以六壬而推人事吉凶以奇门而推地方吉凶以年月日时而推人一生吉凶如天罡淳风一行虚中辈无不奇中抑又何耶若如王氏所説前皆不足信矣其然岂其然乎论十干名字之义天气始于甲干地气始于子支者乃圣人究乎阴阳重轻之用也着名以彰其徳立号以表其事由是干甲相合然后成纪远可步于岁而统六十年近可推于日而明十二时岁运之盈虚气令之早晏万物生死由今验古或得而知之非特是也将攷其细而知未萌之祸福究其用而察向往之死生则精微之义可谓大矣哉是以东方甲乙南方丙丁西方庚辛北方壬癸中央戊巳五行之位也盖甲乙其位木得春之令甲乃阳内而阴尚包之草木始甲而出也乙者阳过中然未得正方尚乙屈也又云乙轧也万物皆解莩甲自抽轧而出之丙丁其位火行夏之令丙乃阳上而阴下阴内而阳外阳丁其强适能与阴气相丁又云丙炳也万物皆炳然着见而强大戊巳其位土行周四季戊阳土也万物生而出之万物伐而入之己阴土也无所为而得巳者也又云戊茂也已起也土行四季之末万物含秀者抑屈而起也庚辛其位金行秋之令庚乃阴干阳更而续者也辛乃阳在下阴在上阴干阳极于此庚更故也而辛新也庚辛皆金金味辛物成而后有味又云万物肃然更改秀实新成壬癸其位水行冬之令壬之言任也壬乃阳生之位壬而为胎万物怀妊于壬与子同意癸者揆也天令至此万物闭藏怀妊于其下揆然萌芽此天之道也以为日名焉故经曰天有十日日六竟而周甲者此也盖天地之数甲丙戊庚壬为阳乙丁己辛癸为阴五行各一阴一阳故有十日也论十二支名字之义夫清阳为天五行彰而十干立浊阴为地八方定而十二支分运移气迁岁岁而盈虚应纪上升下降物物而变化可期所以支干配合共臻玅用矣子者北方至阴寒水之位而一阳肇生之始故阴极则阳生壬而为胎子之为子此十一月之辰也至丑阴尚执而纽之又丑阴也助也谓十二月终始之际以结纽为名焉寅正月也阳已在上阴己在下人始见之时故律管飞灰以候之可以述事之始也又寅演也津也谓物之津涂卯日升之时也又卯茂也言二月阳气盛而孳茂辰者阳巳过半三月之时物尽震而长又谓辰言震也己者四月正阳而无阴也自子至巳阳之位阳于是尽又已起也物毕尽而起午者阳尚未屈阴始生而为主又云午长也大也物至五月皆丰满长大也未六月木已种而成矣又云未味也物成而有味与辛同意申者七月之辰申阳所为而巳阴至于申则上下通而人始见白露叶落乃其候也可以述阴事以成之又云申身也言物体皆成酉者日入之时乃阳正中八月也又云酉緧也万物皆緧缩收敛九月戌阳未旣也然不能事潜藏于戌戌中乃干位戌为天门故也又云戌灭也万物皆衰灭矣十月亥纯阴也又亥劾也言阴气劾杀万物此地之道也故以此名月焉甲之干乃天之五行以一阴一阳言之子之支乃地之五行以地之方隅言之故子寅午申为阳卯己酉亥为阴土居四维王在四季之末土有四辰戌为阳丑未为阴故其数不同也合而言之十配十二共成六十日复六六而成岁故经曰天以六六之节以成一岁此之谓也陈抟曰天干始于甲而终于癸河图生成之数也地支起于子而终于亥洛书奇偶之数也阳自复始六变而干阳备阴自姤始六变而坤阴成合二六之数而为十二辰也夫甲丙戊庚壬阳干也子寅辰午申戌阳枝也乙丁己辛癸阴干也丑卯巳未酉亥阴枝也法以阳干配阳枝阴干配阴枝犹木之有干而有枝自甲子为首以六甲五子次第推排而尽于癸亥仍以干枝本数而计其成数总其成数干枝若干然后以五数除之遇其有剩者约之以生五行之音是为六甲纳音圣人推之以入用以分金六十位定布于二十四位以正五行为各宫之主以六甲大五行为纬察其分金胎养衰死之气定其孤虚旺相之卦内有戊巳为龟甲空亡甲乙为补接之空以是消息阴阳凡立葬乘气定命纳音皆宗乎此总论纳音尝观笔谈论六十甲子纳音本六十律旋相为宫法也一律含五音凡气始于东方而右行音起于西方而左行阴阳相错而生变化所谓气始于东方者四时始于木右行传于火火传于土土传于金金传于水所谓始于西方者五音始于金左旋传于火火传于木木传于水水传于土纳音之法同类娶妻隔八生子律吕相生之法也甲子金之仲同位娶乙丑隔八下生壬申金之孟壬申同位娶癸酉隔八上生庚辰金之季庚辰同位娶辛巳隔八下生戊子火之仲戊子娶己丑生丙申火之孟丙申娶丁酉生甲辰火之季甲辰娶乙已生壬子木之仲如是左行至于丁巳中吕之宫五音一终复自甲午金之仲娶乙未隔八生壬寅一如甲子之法终于癸亥自子至于巳为阳故自黄钟至于中吕皆下生自午至于亥为阴故自林钟至于应钟皆上生夫上下生者正谓天气下降地气上升易曰天地交泰义见于此然所生止三者亦三元之义故经曰三而成天三而成地三而成人易爻之象取三老子曰一生二二生三三生万物盖有始有中有终毕矣又观路史云甲乙木丑未土子水而午火六者无一金而风后配合乃以甲子乙丑甲午乙未为之金此出乎数者然也数之所合变之所由出也干为天坤为地干坤合而为泰徳为父红为母徳红合而为东干为君支为臣干支合而纳音生是故甲乙为君子丑为臣子丑甲乙合而为金盖五行之在天下各有气性有材位或相济或相尅若成器未成器旺中受絶絶中受气惟相配而取之为不同耳此金数之所以难同而又有海中沙中之异或曰甲乙以相尅取甲嫁庚乙嫁辛甲乙遂有金气故凡木必受金胎阳生于子水旺之地故甲子乙丑为海中之阳金阴生于午火旺之地故甲午乙未为沙中之阴金子阳之始午阴之始以甲加子乙加丑数之至午得庚至未得辛为阳索阴以甲加午乙加未数至子丑亦得庚辛为阴匹阳盖亦旋宫之法夫妻子母相济相尅相上相下而吉凶之兆着矣草有莘与藟独食之杀人合而食之有寿金钖两柔合而炼之则刚理固如是又观六微旨论云纳音者谓子午数至庚丑未数至辛寅申数至戊卯酉数至己辰戌数至丙巳亥数至丁得七者西方素皇之气纳音属金也得三者南方丹天之气纳音属火也得九者东方阳九之气纳音属木也得一者中央总统之气纳音属土也得五者北方𤣥极之气纳音属水也假如甲子甲午从甲至庚乙丑乙未从乙至辛其数皆七所以纳音属金丙寅丙申从丙至戊丁卯丁酉从丁至已其数皆三所以纳音属火戊辰戊戌从戊至丙己巳己亥从己至丁其数皆九所以纳音属木庚子庚午辛未辛丑其数皆一所以纳音属土丙子丙午从丙至庚丁未丁丑从丁至辛其数皆五所以纳音属水纳干数也所以只数其干不数其支如从丙至庚即丙丁戊己庚是其数五也又如从甲至庚即甲乙丙丁戊己庚其数七即路史之义又瑞桂堂暇录则云六十甲子之纳音此以金木水火土之音而明之也一六为水二七为火三八为木四九为金五十为土盖五行之中惟金木有自然之音水火土必相假而后成音盖水假土火假水土假火故金音四九木音三八水音五十火音一六土音二七如甲子乙丑其数三十有四四者金之音故曰金戊辰己巳其数二十有八八者木之音故曰木庚午辛未其数三十有二二者火也土以火为音故曰土甲申乙酉其数三十十者土也水以土为音故曰水戊子己丑其数三十有一一者水也火以水为音故曰火凡六十甲子皆然盖两金两木相击自然成音而水必以土击火必以水激相胜而成音土必以火陶成器而后有音亦自然之理也又一説六十甲子纳音皆从五音所生有条不紊端如贯珠盖甲子为首而五音始于宫宫土生金故甲子为金而乙丑以阴从阳商金生水故丙子为水而丁丑从之角木生火故戊子为火征火生土故庚子为土羽水生木故壬子为木而己丑辛丑癸丑各从之至于甲寅则纳音起于商商金生水故甲寅为水角木生火故丙寅为火征火生土故戊寅为土羽水生木故庚寅为木宫土生金故壬寅为金而五卯各从之至甲辰则纳音起于角角木生火故甲辰为火征火生土故丙辰为土羽水生木故戊辰为木宫土生金故庚辰为金商金生水故壬辰为水而五已各从之宫商角皆然惟征羽不得居首于是甲午复如甲子甲申如甲寅甲戌如甲辰而五未五酉五亥亦各从其类又一説大衍之数五十其用四十九先布四十九数却用太𤣥数甲己子午九乙庚丑未八丙辛寅申七丁壬卯酉六戊癸辰戌五巳亥单名四以五数除不满五者作纳音属水一火二木三金四土五相生取用便是如余一水水生木余二火火生土余三木木生火余四金金生水余五土土生金假令甲子乙丑四位干支共除三十四数外有十五数以二五除一十余剩得五数属土土能生金是甲子乙丑金也丙寅丁卯四位干支除二十六数外有二十三数以四五除二十余剩三数属木木能生火是丙寅丁卯火也余皆倣此大抵六十甲子歴也纳音律也支干纳音之别也此天地自然之数河图生数也生者左旋故以中央之土而生西方之金西方之金而生北方之水北方之水而生东方之木东方之木而生南方之火南方之火而复生中央之土洛书尅数也尅者右转故以中央之土而尅北与西北之水北与西北之水而尅西与西南之火西与西南之火而尅南与东南之金南与东南之金而尅东与东北之木东与东北之木而又尅中央之土无微不通此纳音之所为玅也断断乎出自黄帝无疑矣再考太𤣥数如何以甲己子午为九数盖万物者本乎天地运乎四时春以万物滋长于艮秋以万物凋零于坤生发归藏莫离于土土者坤艮也易曰艮乃生物之始坤乃成物之终甲天干之首子地支之首二义之循环一阳之来复故甲子起于天地之数是也子一阳属干父道也甲壬配之从子数甲至申见壬得九数干元用九也夫妇配合故甲巳二干皆得九也丑上加乙至申得八故乙庚二干皆得八也寅上加丙至申得七故丙辛二干皆得七也卯上加丁至申得六故丁壬二干皆得六也辰上加戊至申得五故戊癸二干皆得五也此天干起于干也午为一阴属坤臣道也乙癸配之从午加乙至寅见癸得九也子为一阳午为一阴夫妇之道故子午二支皆得九也丑加寅至未得八故丑未二支皆得八也以寅加甲至寅得七故寅申二支皆得七也以卯加酉至寅得六故卯酉二支皆得六也以辰加戌至寅得五故辰戌二支皆得五也以巳加亥至寅得四故巳亥二支皆得四也数止于九不言十者十则又起一数故凡十数则曰一十洛书数始于一终于九此图书生尅自然之数也盖术根理数无微不通此纳音之所为玅也断断乎出自黄帝无疑矣再考太𤣥数如何以甲巳子午为九数盖万物者本乎天地运乎四时春以万物滋长于艮秋以万物凋零于坤生发归藏莫离于土土者坤艮也易曰艮乃生物之始坤乃成物之终甲天干之首子地支之首二义之循环一阳之来复故甲子起于天地之数是也子一阳属干父道也甲壬配之从子数甲至申见壬得九数干元用九也夫妇配合故甲已二干皆得九也丑上加乙至申得八故乙庚二干皆得八也寅上加丙至申得七故丙辛二干皆得七也卯上加丁至申得六故丁壬二干皆得六也辰上加戊至申得五故戊癸二干皆得五也此天干起于干也午为一阴属坤臣道也乙癸配之从午加乙至寅见癸得九也子为一阳午为一阴夫妇之道故子午二支皆得九也丑加寅至未得八故丑未二支皆得八也以寅加申至寅得七故寅申二支皆得七也以卯加酉至寅得六故卯酉二支皆得六也以辰加戌至寅得五故辰戌二支皆得五也以巳加亥至寅得四故巳亥二支皆得四也数止于九不言十者十则又起一矣故凡十数则曰一十洛书数始于一终于九太𤣥独从四九数不言一二三者盖一生二二生三三生万物一为天二为地三为人有天地而后有万物故曰三元且天干十地支十二起于九终于四天干地支巳尽自无一二三太𤣥起数皆理之自然如此不可不知论纳音取象昔者黄帝将甲子分轻重而配成六十号曰花甲子其花字诚为奥妙圣人借意而喻之不可着意执泥夫自子至亥十二宫各有金木水火土之属始起于子为一阳终于亥为六阴其五行所属金木水火土在天为五星于地为五岳于徳为五常于人为五脏其于命也为五行是故甲子之属乃应之于命命则一世之事故甲子纳音象圣人喩之亦如人一世之事也何言乎子丑二位阴阳始孕人在胞胎物藏荄根未有涯际寅卯二位阴阳渐辟人渐生长物以拆甲羣葩渐剖如人将有立身也辰巳二位阴阳气盛物当华秀如人三十四十而有立身之地始有进取之象午未二位阴阳彰露物己成齐人至五十六十富贵贫贱可知凡百兴衰可见申酉二位阴阳肃杀物已收成人已龟缩各得其静矣戌亥二位阴阳闭塞物气归根人当休息各有归着详此十有二位先后六十甲子可以次第而晓甲子乙丑何以取象为海中之金盖气在包藏有名无形犹人之在母腹也壬寅癸卯絶地存金气尚柔弱薄若缯缟故曰金泊金庚辰辛巳以金居火土之地气巳发生金尚在鑛寄形生养之乡受西方之正色乃曰白镴金甲午乙未则气已成物质自坚实混于沙而别于沙居于火而炼于火乃曰沙中金也壬申癸酉气盛物极当施收敛之功颖脱锋鋭之刃盖申酉金之正位干值壬癸金水淬砺故取象劒锋而金之功用极矣至戌亥则金气藏伏形体巳残煅炼首饰已成其状藏之闺阁无所施为而金之功用毕故曰庚戌辛亥钗钏金壬子癸丑何以取象桑柘木盖气居盘屈形状未伸居于水地蚕衰之月桑柘受气取其时之生也庚寅辛卯则气已乘阳得栽培之势力其为状也奈居金下凡金与霜素坚木居下得其旺岁寒后凋取其性之坚也故曰松柏木戊辰己巳则气不成量物巳及时枝叶茂盛郁然成林取其木之盛也故曰大林木壬午癸未木至午而死至未而墓故杨柳盛夏叶凋枝干微弱取其性之柔也故曰杨柳木庚申辛酉五行属金而纳音属木以相尅取之盖木性辛者唯石榴木申酉气归静肃物渐成实木居金地其味成辛故曰石榴木观他木至午而死惟此木至午而旺取其性之偏也戊戌己亥气归藏伏阴阳闭塞木气归根伏乎土中故曰平地木也丙子丁丑何以取象涧下水盖气未通济高段非水流之所卑湿乃水就之乡由地中行故曰涧下水甲寅乙卯气出阳明水势恃源东流滔注其势浸大故曰大溪水壬辰癸巳势极东南气傍离宫火明势盛水得归库盈科后进乃曰长流水也丙午丁未气当升降在高明火位有水沛然作霖以济火中之水惟天上乃有故曰天河水甲申乙酉气息安静子母同位出而不穷汲而不竭乃曰井泉水壬戌癸亥天门之地气归闭塞水历遍而不趋势归乎宁谧之位来之不穷纳之不溢乃曰大海水也戊子己丑何以取象霹雳火盖气在一阳形居水位水中之火非神龙则无故曰霹雳火丙寅丁卯气渐发辉因薪而显阴阳为冶天地为炉乃曰炉中火也甲辰乙巳气形盛地势定高冈传明继晦子母相承乃曰覆灯火也戊午己未气过阳宫重离相㑹炳灵交光发辉炎上乃曰天上火也丙申丁酉气息形藏势力韬光龟缩兑位力微体弱明不及远乃曰山下火也甲戌乙亥谓之山头火者山乃藏形头乃投光内明外暗隐而不显飞光投干归于休息之中故曰山头火也庚子辛丑何以取象壁上土气居闭塞物尚包藏掩形遮体内外不交故曰壁上土戊寅己卯气能成物功以育物发乎根荄壮乎萼蕊乃曰城头土也丙辰丁巳气以承阳发生已过成齐未来乃曰沙中土也庚午辛未气当承形物以路彰有形可质有物可彰乃曰路傍土也戊申己酉气以归息物当收敛龟缩退闲美而无事乃曰大驿土也丙戌丁亥气成物府事以美圆阴阳历遍势得其闲乃曰屋上土也余见路傍之土播殖百谷午未之地其盛夏长养之时乎大驿之土通达四方申酉之地其得朋利亨之理乎城头之土取隄防之功王公恃之立国而衞民也壁上之土明粉饰之用臣庶资之爰居而爰处也沙中之土土之最润者也土润则生故成齐未来而有用屋上之土土之成功者也成功者静故止于一定而不迁盖居五行之中行负载之令主养育之权三才五行皆不可失处高下而得位居四季而有功金得之锋鋭雄刚火得之光明照耀木得之英华越秀水得之滥波不泛土得之稼穑愈丰聚之不散必能为山山者高也散之不聚必能为地地者原也用之无穷生之罔极土之功用大矣哉又闻日家云甲子乙丑子属水又为湖又为水旺之地兼金死于子墓于丑水旺而金死墓故曰海中金壬申癸酉申酉金之正位兼临官申帝旺酉金旣生旺则诚刚矣刚则无踰于劒锋故曰劒锋金庚辰辛巳金养于辰生于巳形质初成未能坚利故曰白镴金甲午乙未午为火旺之地火旺则金败未为火衰之地火衰则金冠带败而方冠带未能斫伐故曰沙中金壬寅癸卯寅卯为木旺之地木旺则金羸又金絶于寅胎于卯金旣无力故曰金泊金庚戌辛亥金至戌而衰至亥而病金旣衰病则诚柔矣故曰钗钏金丙寅丁卯寅为三阳卯为四阳火旣得地又得寅卯之木以生此时天地开炉万物始生故曰炉中火甲戌乙亥戌亥为天门火照天门其光至高故曰山头火戊子己丑丑属土子属水水居正位而纳音乃火非神龙则无故曰霹雳火丙申丁酉申为地戸西为日入之门日至此而藏光故曰山下火甲辰乙巳辰为食时巳为禺中日之将中艳阳之势光于天下故曰覆灯火戊午巳未午为旺火之地未中之木又复生之火性炎上及逢生地故曰天上火戊辰己巳辰为原野巳为六阳木至此则枝荣叶茂以茂盛之木而居原野之间故曰大林木壬午癸未木死于午墓于未木旣死墓虽得天干壬癸水生终是柔弱故曰杨柳木庚寅辛卯木临官寅帝旺卯木旣生旺则非柔弱之比故曰松柏木戊戌己亥戌为原野亥为木生之地木生原野则非一根一株之比故曰平地木壬子癸丑子属水丑属金水方生木金则伐之犹桑柘方生人便以餧蚕故曰桑柘木庚申辛酉申为七月酉为八月此时木絶惟石榴之木反结实故曰石榴木庚午辛未未中之木而生午位之旺火火旺则土于斯而受形土之始生未能育物犹傍路若也戊寅己卯天干戊己属土寅为艮山土积而为山故曰城头土丙戌丁亥丙丁属火戌亥为天门火旣炎上则土非在下而生故曰屋上土庚子辛丑丑虽土家正位而子则水旺之地土见水则为泥故曰壁上土戊申己酉申属坤为地酉属兑为泽戊己之土加于坤泽之上非它浮薄之土比故曰大驿土丙辰丁巳土库辰絶巳而天干丙丁之火至辰冠带巳临官土旣库絶旺火复与生之故曰沙中土丙子丁丑水旺于子衰于丑旺而反衰则不能为江河故曰涧下水甲申乙酉金临官申帝旺酉金旣生旺则水由是以生力量未洪故曰井泉水壬辰癸巳辰为水库巳为金长生之地金生之水旺已存以库水而逢生金则泉源不竭故曰长流水丙午丁未丙丁属火午为火旺之地而纳音乃水水自火出非银汉不能有故曰天河水甲寅乙卯寅为东北维卯为正东水流正东则其性顺而川涧池沼俱合而归故曰大溪水壬戌癸亥水冠带戌临官亥则力厚兼亥为江非他水比故曰大海水其説虽凿与前互相发明可以见古人取象之义也尝试论之五行取象皆以对待而分阴阳即始终而明变化如甲子乙丑对甲午乙未海中沙中水土之辨阴阳之分也壬寅癸卯对壬申癸酉金泊劒锋金木之辨刚柔之别也庚辰辛巳庚戌辛亥白镴钗钏干巽异方形色各尽也壬子癸丑对壬午癸未桑柘杨柳一曲一柔形质各别也庚寅辛卯对庚申辛酉松柏石榴一坚一辛性味迥异也戊辰己巳对戊戌己亥大林平地一盛一衰巽干殊方也戊子己丑对戊午己未霹雳天上雷霆挥鞭日月同照也丙寅丁卯对丙申丁酉炉中山下火盛木焚金旺火灭也甲辰乙巳对甲戌乙亥覆灯山头含光畏风投光止艮也庚子辛丑对庚午辛未壁上路傍形分聚散类别死生也戊寅己卯对戊申己酉城头大驿东南西北坤艮正位也丙辰丁巳对丙戌丁亥沙中屋上干湿互用变化始终也圆看方看不外旺相死休囚近取远取莫逃金木水火土以干支而分配五行论阴阳而大明终始天成人力相兼生旺死絶并类呜唿六十甲子圣人不过借其象以明其理而五行性情材质形色功用无不曲尽而造化无余藴矣易曰立天之道隂与阳日天道也自甲至癸十日迭运而隂阳之义明立池之道柔与刚辰地道也自子至亥十二辰更次而刚柔之义显单出为声而巳杂比然后为音故以日辰错综纳甲以成五音以取六象于是三才备而五行无余蕴矣以干为禄定贵贱以支为命定脩短以纳音为身察盛衰人得禄命身俱旺相三才有气主快乐长寿若值死絶休囚三才无气必为尘埃困窘之命无疑释六十甲子性质吉凶甲子金乙丑金丙寅火丁卯火戊辰木己巳木庚午土辛未土壬申金癸酉金甲戌火乙亥火丙子水丁丑水戊寅土己卯土庚辰金辛巳金壬午木癸未木甲申水乙酉水丙戌土丁亥土戊子火己丑火庚寅木辛卯木壬辰水癸巳水甲午金乙未金丙申火丁酉火戊戌木己亥木庚子土辛丑土壬寅金癸卯金甲辰火乙巳火丙午水丁未水戊申土己酉土庚戌金辛亥金壬子木癸丑木甲寅水乙卯水丙辰土丁巳土戊午火己未火庚申木辛酉木壬戌水癸亥水右件六十甲子盛大者忌变为小弱小弱者欲变为盛大也耶先贫贱而后富贵则荣华先富贵而后贫贱则卑辱不可以其先贫贱而不论其富贵亦不可以其先富贵而不论其贫贱也且生年属木假令是庚寅辛卯则木之盛大可知若月日时胎不见他木则以松柏论万一上见杨柳木或柘榴木则舍大就小不以松柏论也假令是壬午癸未生人则木之小弱可知若月日时胎不见他木则以杨柳论万一见松柏木或大林木则弃小论大不可以杨柳论也以至天上火劒锋金大海水大驿土生人月日时胎别见他位纳音同而小弱者又如覆灯火金泊金井泉水沙中土生人月日时胎别见他位纳音同而盛大者或引凡而入圣或先重而后轻皆当从其变者而论之不可拘于一端甲子从革之金其气散得戊申土癸巳水相之则吉戊申乃金临官之地土者更旺于子必能生成癸巳系金生于巳水旺于子纳音各有所归又为朝元禄忌丁卯丁酉戊午之火阎东叟云甲子金为进神禀沈潜虚中之徳四时皆吉入贵格承旺气则术业精微主夺魁之荣乙丑自库之金火不能尅葢已藏之金自无尅害冲破未有不显荣者独忌己丑己未之火阎东叟云乙丑为正印具大福徳秋冬富贵寿考春夏吉中有凶入格则建功享福带煞类为凶会玉霄宝鑑云甲子乙丑未成器金见火则成多见则吉丙寅赫曦之火无水制之则有燔灼炎烈之患水不可过独爱甲寅之水就位济之又名朝元禄五行要论云丙寅火含灵明冲粹之气四时生生之徳入贵格则文彩发应主魁甲之贵丁卯伏明之火气弱宜木生之遇水则凶乙卯乙酉水最毒五行要论云丁卯沐浴之火含雷动风作之气水济则达土载之则基厚以木资之为文彩以金槖之更逢夏令则凶暴鬼谷遗文云丙寅丁卯秋冬宜以保持註云火无西旺火至秋冬势恐不乆戊辰两土下木衆金不能尅盖土生金有子母之道得水生之为佳五行要论云戊辰庚寅癸丑三辰挺刚徳清健之数生于春夏能特立独奋随变成功更逢旺气则有凌霄耸壑之志惟忌秋生虽怀志节屈而不伸己巳为近火之木金自此生于我无伤忌见生旺之金阎东叟云己巳在巽为风动之木根危易拔和之以金土运归东南方成材用虽外阳内阴别无辅助则其气虚散更为金鬼所尅乃不材之木也珞琭子云己巳戊辰度干宫而脱厄註云己巳戊辰举木之类西方金鬼旺乡纳音之木至此絶矣斯谓厄会若度干亥之宫木得水以长生故脱厄庚午辛未始生之土木不能尅惟忌水多反伤其气木多却有归盖木归未也阎东叟云庚午辛未戊申己酉皆厚徳之土含容镇静和气融洽福禄优裕入格则多历方岳之任有普惠博爱之功壬申临官之金利见水土若丙申丙寅戊午之火则为灾害阎东叟云壬申金持天将之威资临官之气秋冬掌生杀之权春夏吉少凶多入格以功名自奋带煞以刻剥为能癸酉坚成之金火死于酉见火何伤惟忌丁酉火就位尅之阎东叟云癸酉自旺之金禀纯粹之气春夏为性英明秋冬尤贵入格则功业节槩挺持出伦带煞则少年刚劲四十之后渐成纯徳玉霄宝鑑云壬申癸酉金旺之位不可复旺旺则伤物不可见火见火则自伤甲戌自库之火不嫌衆水只忌壬戌所谓墓中受尅其患难逃五行要论云甲戌火为印为库含至阳藏伏之气贵格逢之富贵光大惟忌夏生防吉中有凶乙亥伏明之火其气湮郁而不发借己亥辛卯己巳壬午发未木生之则精神旺相癸亥丙午水有之则不吉阎东叟云乙亥火自絶含明敏贞静之气葆光晦迹寂然无形禀之得数者为玅道高人吉徳君子丙子流衍之水不忌衆土惟嫌庚子乃旺中逢鬼不祥莫大焉五行要论云丙子自旺之水阳上阴下精神俱全禀之者天资旷达识量渊深春夏为济物之气多建利泽之功丁丑福聚之水最爱金生忌辛未丙辰丙戌相刑破也五行要论云丁丑乙酉在数为涣弱之水阴盛阳弱禀之者器识清明多慧少福槖以水木旺气则阴阳均协为贵达崇显之士戊寅受伤之土最为无力要生旺火以资其气忌己亥庚寅辛卯诸色木尅主短折之凶五行要论云戊寅丙戌此二位乘土徳厚气一含生火一含宿火是谓阳灵袭中福庆之辰贵格得之道徳盖世贵极人臣惟亲王贵公子多于此日生常格得之亦主福寿遐远始终安逸巳卯自死之土抑又甚焉贵得丁卯甲戌乙亥己未之火由合而来以致其福五行要论云己卯自死土建于震位风行雷动散为和气徳自冲虚禀之者类有道行随变而适有养生自在之福寿惟不利死絶则为乆假不归之徒三命纂局云戊寅巳卯受伤之土不可为木所损其土无力玉霄宝鑑云戊寅己卯土不宜见水见水不为财不畏木见木愈坚戊寅承土徳旺气而含生火得之主福寿绵远己卯不宜再见死絶见则凶庚辰气聚之金不用火制其器自成火盛反丧其器病絶火无害若甲辰乙巳火恶不可言亦不能尅衆木盖我气亦聚耳阎东叟云庚辰之金具刚健沈厚之徳禀聪明疏通之性春夏祸福倚伏秋冬秀颖充实入格则兼资文武带煞则好弄兵权辛巳自生之金精神具足体气完备炎烈炽化而不亡忌丙辰乙巳戊午之火盖金生于巳而不能生败于午絶于寅而气散复见生旺之火乌可当之五行要论云辛巳金为自生学堂具英明瑰奇之徳秋冬得力十全春夏七凶三吉入贵格则主学行英伟致身清贵常怀济物之心玉霄宝鑑云庚辰辛己未成器金宜见火兼辛巳是自生巳为火得之者光辉日新壬午柔和之木枝干微弱木能生火却忌见火多多则烬矣虽生旺之金亦不能伤盖金就我败得金反贵水土盛者亦贵惟忌甲午金伤之五行要论云壬午自死之木木死絶则魂游而神气灵秀禀之者挺静明之徳抱仁者之勇建立功行可谓静而有勇延年益寿癸未自库之木生旺则佳虽乙丑金不能冲破各归其根而不相犯忌庚戌乙未金五行要论云癸未木为正印挺文明吉会之徳禀之者类抱间世之才享清华之福玉霄宝鑑云壬午癸未谓之杨柳木者盖木至午而死至未而墓故盛夏叶稠得其时则富寿非其时则贫夭甲申自生之水其气流衍宜有所归亦借金生不忌衆土特嫌戊申庚子之土五行要论云甲申水自生含天真学堂得之入局主智识聪慧妙用无穷乙酉自败之水假衆金以相之盖我气旣弱借母以育忌己酉巳卯戊申庚子辛丑之土则夭折穷贱丙戌福壮禄厚之土木不能尅忌见生旺之金若遇火盛则贵不可言丁亥临官之土木不能尅嫌金多须得火生救之乃吉忌己亥辛卯之木五行要论云丁亥庚子二土中含金数内刚外和禀之者得有定力土下济之以水火旺气能建功立事敢为威果之行戊子巳丑水中之火又曰神龙之火遇水方贵为六气之君火也五行要论云戊子含精神辉光全实之气作四时保生之福入贵格则为大人君子器宇含𢎞富贵终吉巳丑为天将之火又为天乙本家含威福光厚之气发越峻勐贵局乘之为将徳为魁名而建功烛神经云丑胎养之火其气渐隆若遇丙寅戊午之火助之可成济物之功庚寅辛卯岁寒之木雪霜无以改其操况金能尅之乎上有庚辛不假制治自然成材阎东叟云辛卯木自旺春夏则气节挺拔建功立事生于秋则狂狷折剉劲气不伸壬辰自库之水若池沼水积之地忌金来决破若再见壬辰是谓自刑别辰无咎遇多水土皆喜惟畏壬戌癸亥丙子之水生旺太过汗漫无归五行要论云壬辰水为正印含清明润沃之徳禀之者含容𢎞大心识如镜春夏得之作大福慧秋冬得之类姦诈无徳癸巳为自絶之水名曰涸流若丙戌丁亥庚子壮厚之土其涸可待若得三合生旺之金生之则源泉混混盈科而进也五行要论云癸巳乙卯自絶自死之水乃至阴退藏真精啬养凝成贵气贵局乘之类是妙道君子夙体常徳有功及物甲午自败之金亦曰强悍之金遇火生旺其器乃成忌丁卯丁酉戊子之火凶五行要论云甲午金为进神魁气具刚明之徳秋冬则吉春夏或凶入贵格主科场建统衆之功非时带煞则暴戾尅忍寡恩少义烛神经云甲午金伤强悍或抑之乃沈潜註云沙石金刚矿喜杀抑之者火革之也鬼谷遗文云甲午爱官鬼李虚中云甲午金伤强悍壬子木失之柔或壬子得甲午或甲午得壬子阴阳专位却有炳灵乙未偏库之金亦火制而土生之则福壮气聚忌己未丙申丁酉之火五行要论云乙未金在数为木库又为天将具纯仁厚义之徳无往不吉贵格得之是不世之英杰魁镇士伦常格得之带煞冲犯亦作小人中之君子眉寿人也丙申自病之火丁酉自死之火其气极微假木相助其气方生忌甲申乙酉甲寅乙卯之水阎东叟云丙申病火以木为文明之徳以水为旷达之性以土为福慧之基惟金为暴虐纵有吉辰革为不和之气五行要论云丁酉火自死含韬晦寂静之气外和内刚贵格乘之类为有道君子自然之徳行戊戌土中之木忌重见土若纳音土多一生屯蹇金不能尅盖金气至戌而散遇金乃能致福利见水多木盛而为贵格阎东叟云戊戌之木孤根独立和之以水火旺气则有英明秀实之徳入格则文章进达福禄始终然乘天将之气主备历艰险节操不移方见晚福己亥自生之木根本繁盛不忌衆金惟嫌辛亥辛巳癸酉之金若见乙卯丁未水癸未木未有不大贵五行要论云己亥木自生挺英才秀拔之徳得之于特达处类皆清贵少达阎东叟云已亥之木得时则清贵非时则辛苦庚子厚徳之土能尅衆水不忌他木盖木至子无气若遇壬申之金谓之明位禄其贵必矣辛丑福聚之土衆木不能尅盖丑为金库丑中有金见木何伤玉霄宝鑑云庚子辛丑土爱木而恶水见木为官见水不相宜阎东叟云辛丑巳酉之土中含金数厚徳性刚和而不同上下济以水火旺气则威名功烈见为果敢壬寅自絶之金癸卯气散之金若见衆火则丧气惟水土朝之则吉五行要论云壬寅癸卯为虚薄之金具仁柔义刚之徳秋冬刚健无凶凶为吉兆春夏则内凶外吉吉乃先凶入贵格则志节英明带煞则凶暴不能终也三命纂局云癸卯自胎之金若逢丙寅丁卯炉中之火不为鬼以胎金炉中成器故也甲辰偏库之火多火助之吉所谓同气之求以资其不足若见戊辰戊戌木生之为贵格忌壬辰壬戌丙午丁未水最毒五行要论云甲辰为天将之火含敏速峻烈之气入贵格则为特达为文魁利秋冬不利于夏乙巳临官之火水不能尅葢水絶于巳得水济之则为纯粹若得二三火助之亦佳五行要论云乙巳火含纯阳巽发之气光辉充实春冬向吉夏秋向凶丙午丁未银汉之水土不能尅天上之水地金不能生也生旺太过反伤于万物死絶太多又不能生万物五行要论云丙午至崇之水体南方温厚之气禀之者类有道气虚变颖异有为魁衆出伦丁未具足三才全数得冲正之气禀之者主精神气全性根高玅尽变之道戊申重阜之土木絶于申不能尅若见金水多助则富贵尊荣之格也己酉自败之土其气不足借火以相助之见丁卯丁酉火则吉切忌死絶畏辛卯辛酉木灾蹇夭折庚戌辛亥坚成之金不可见火恐有所伤若得水土相之为贵阎东叟云庚戌火墓之金有刚烈自恃之暴秋冬庶几沈厚春夏动生悔吝君子执兵刑之权小人恣犷悍之性辛亥金禀干健纯明中正之气春秋冬三时吉夏七吉三凶贵格乘之体仁守义若带刑杀肆暴贪功壬子专位之木癸丑偏库之木遇死絶则富贵生旺则贫贱水多则夭折金多土盛为佳五行要论云壬子幽阴之木阳弱阴盛柔而无立类仁水徳用事惟对以丙午水则为水木冲粹之徳类入神仙异士标格非常流也烛神经云壬子之木失于优柔其或扬之仁而高明註云壬子木在水旺之乡假子中得微水滋润而生柔脆易折则自败木也扬之者欲得火旺之气益之使敷荣则仁勇而高明甲寅自病之水乙卯自死之水虽然死病土不能尅盖支干二木可以制土若见壬寅癸卯之金则为优裕五行要论云甲寅壬戌二水为伏逆阴胜于阳主姦邪害物惟济之以火土损益方成大器丙辰自库之土厚且壮喜甲辰火恶戊辰木此土凡木不能伤盖丙火也辰为火偏库土已成器惟嫌戊戌己亥辛卯戊辰之木五行要论云丙辰土为正印建五福吉会之徳禀之者类皆亨大有为不贵即富惟犯冲者多为僧道丁巳自絶之土又不为絶盖一土居二火之下在父母之乡乘天属之恩故不为絶木不能尅火多益佳玉霄宝鑑云丁巳含东南火徳旺数得之者含容福寿戊午自旺之火己未偏库之火居离明之方旺相之地其气极盛他水无伤忌丙午丁未天上之水阎东叟云戊午自旺火含离明炎上之气无情治物动违于衆秋冬得之济以水土旺气则豁达高明福力坚壮春夏乘之以金木虽腾光迅速命非乆常五行要论云己未衰火含余藏宝之气春夏之月运入沈潜之乡则明达峻敏福庆深远夏得之非和气也秋得之则先吉后凶庚申辛酉二木金居木上因金以成器忌再见金致毁其器若见甲申乙酉水则入格玉霄宝鑑云庚申自絶木为魂游神变遇此日生者类非凡器常格主赋性颖异家族不羁入贵格则是英杰之才立不世之功辛酉失位之木木困金乡乘之者涉世多艰惟对癸卯金则刚柔相济挺拔出羣决取巍科烛神经云魂贵天游故庚申之木不嫌于死絶独坐而守庚申是也註云庚申自絶木木于五脏属肝肝藏魂木休絶则魂游于天故庚申之木不嫌死絶所以贵于天游鬼谷遗文云辛酉期生旺註云辛酉气絶之木欲生旺以为荣壬戌偏库之水癸亥临官之水名曰大海水盖支干纳音皆水忌见衆水虽壬辰水库亦不能当不忌他土死絶则吉生旺则汎滥而无所归也玉霄宝鑑云亥子水之正位壬戌气伏而不顺惟以火土损益之乃成大器癸亥具纯阳之数内体至仁禀之者天资夷旷志气浩然发为功业利泽日时带煞则凶狡之流又曰丙戌之土为福隆厚火钟于此故也己未庚辰戊辰丁丑与此同义己未火也未中有墓木庚辰金也辰中有墓土戊辰木也辰中有墓水丁丑水也丑中有墓金皆父母之气各有所养此五者福壮厚以上有鬼所伤不为害气成故也李虚中云丙戌尤异以戌又为土之本位而尤旺盛乙巳戊午乃盛炎之火秋冬作徳吉春夏作刑凶若仲夏暴炎一发旋即归燥竟焚和而为咎乙巳临官之火上有一木生之其气盛矣戊午自旺之火若生秋冬为温燠之气为济物之徳若生春夏旺火复得阳位则作凶生仲夏为暴戾刻忍凶夭之流也乙卯癸巳丁酉乙亥水火虽死絶却清明而妙佳火死絶而内明外晦返照回光水死絶而湛然清彻可烛须眉故却清明而妙佳李虚中云四位水火虽死絶却清明而妙佳观天乙贵人自可见矣壬寅之金事君不逆庚申之木为臣不强五行属五音宫土者君也商金者臣也角木者民也商太过则臣强角太过则君弱故五音之中常用四清宫以杀商角庚申者角木自絶也壬寅者商金自絶也性情得忠顺之道故事君不逆为臣不强所以自紫微鸾台凤阁以上官切忌金木生旺之命如是必不为之为之亦不能久独台谏则可若金木生旺而尅破则不然庚申木乙巳火土金生而还不生丙午水癸卯金木水死而还不死土生申而不生于庚申水生申而不生于戊申火生寅而不生于甲寅金生巳而不生于乙巳木生亥而不生于辛亥盖生处而反受制故也得之者夭寿木死卯而不死于癸卯土死卯而不死于丁卯木死午而不死于丙午金死子而不死于庚子火死酉而不死于辛酉盖死处得生也若得之者长寿戊子支干旺于北方乃水之位纳音属火乃水中之火非神龙不能有之丙午支干旺于南方乃火之位纳音属水乃火中之水非天河不能有之戊子人得丙午或丙午人得戊子无不贵盖火中出水水中藏火水火旣济精神运动必灵异于人矣李虚中云丙午天上之水银汉有之即十二辰之天后也得之者高明豁达颖异不凡戊子水中之火神龙有之即六气之君火也得之者自神而明沈几先物二气兼得尤妙絶其余辛气凖此详之辛丑之土不嫌于木戊戌之木不怕于金何以辩之丑中金库木不为鬼戌中有火金反受其殃若戊戌之木二土在上一木在下埋在二土之内尚未萌芽不见其形是土盛木弱余皆倣此庚寅木丁巳土不嫌金木之鬼金至寅宫虽为鬼而金絶在寅故不为鬼木至巳宫而已有生金尅木故不为鬼若庚寅木逢壬申金相冲受尅余皆倣此庚午之土乘南方旺火以养其形戊申之土自生庚子之土自盈不忌木鬼盖木至午死申絶子败又自强之土何伤余皆倣此壬申癸酉庚戌辛亥四金气壮不嫌于鬼戊子之火不畏其鬼水中霹雳之火神龙有之盖有水则雷方鸣若逢丙午丁未天上水则有所忌有相战之功大凡本命支干受伤则主六根不足有始无终如丁巳见癸亥壬子见戊午余皆倣此戊午庚申彼我得之超异庚申石榴木夏旺故喜戊午盖火官旺而石榴木性得时戊午乃旺极之火喜于申见天马相资也其神头禄者即十干专位禄乃阴阳专位天地神会也列八卦之真源演五行之成败刚柔相推有无合化故壬子之水应北方之坎丙午之火实南宫之离所以丙午得壬子不为破丁巳得癸亥不为冲是水火相济之源有夫妇配合之理坎离为男女精神之用也壬子得丙午癸亥得丁巳则先后火水有未济之象不如丁巳见壬子丙午得癸亥也庚申辛酉之金应西方之兑甲寅乙卯之木象东方之震所以甲寅得庚申不为刑乙卯得辛酉不为鬼是木女金夫之正体明左右之神化也木主魂金主魄二者左右相间不合若能全合则神之化生以无间也若庚申得乙卯辛酉得甲寅不为元辰变通之用也戊辰戊戌之土为魁罡相㑹干坤厚徳覆载含生不得以为反吟戊辰戊戌不为冲土得正位干守元㑹也己丑己未是贵神守忠贞此四真土有万物始终之道非大人君子孰能备此徳况神头禄各有神以主之左右运动于六合之中盈缩于吉凶之变也己丑土为天乙贵人己未土为太常福神解百煞之凶若得之当用为横财之喜戊辰为勾陈戊戌为天空土之神多迁改居帅外藩出镇边防有不常矣丁巳为螣蛇之神凶以凶用吉以吉承多荧惑之忧有滑稽之性丙午为朱雀之神应阳明之体文词藻丽甲寅为青龙之神博施济衆得四方之利乙卯为六合之神主发生荣华和弱顺党壬子为天后之神主阴骘天徳容美多权癸亥为𤣥武之神乃阴阳终极有潜伏之气从下如流虽有大智非轩昂超达之士顺则安平逆则姦宄庚申为白虎之神利于武而不利于文有抱道孤骞之性善中严外色厉内荏有仁义好幽僻辛酉为太阴之神怀肃杀之气有清白之风为文章利口不世之才然更各以亲疎休旺定遇者之情性祸福甲子乙丑海中金海中金者宝藏龙宫珠孕蛟室出现虽假于空冲成器无借乎火力故东方朔以蛤蚌名之良有理也妙选有珠藏渊海格以甲子见癸亥是不用火逢空有蚌珠照月格以甲子见己未是欲合化互贵盖以海金无形非空冲则不能出现而乙丑金库非旺火则不能陶铸故也如甲子见戊寅庚午是土生金乙丑见丙寅丁卯是火制金又天干逢三奇此等格局无有不贵旧説甲子乙丑俱喜见炉中火丙寅旺火不喜木助丁卯败火却宜木助覆灯山下山头诸火性微不能炼金故宜木助天上火不能尅金须假凡火再得水济无冲破为佳霹火就位相尅性主昏蒙运如再犯大凶见木则无造化以此金未能成器不能制物故也若月日有火而时遇木却以财论则吉井泉涧下大溪天河等水无火俱不宜见海水亦不宜然以妙选论之则为贵格据理甲子见癸亥逢生趋干何不可之有路傍屋壁城头大驿诸土在日时柱中天元支辰纳音俱无火制主贱中年夭余见亦未然以庚午辛未戊寅巳卯二土造化有情故也如甲子见庚午坎离相济见辛未官星带贵乙丑见庚午官贵互换甲子见戊寅絶地逢生见己卯天干合化乙丑见戊寅亦絶地逢生见己卯则归禄带财余土又当仍分年上禄马贵人方准沙土埋金诚不宜见有火亦不吉柱中逢金砂镴原未成器海中又未成器彼此无益故无火不宜劒钗已成器金相见有助玅选谓之脱体化神主贵泊金亦好如甲子见甲子乙丑见乙丑同类相资柱中喜见一寅见戊寅谓之崑山片玉如甲子见乙丑谓之干支连珠非得火炼不可即子平金神格之义也壬寅癸卯金泊金金泊金者润色盃盘增光宫室打薄须借乎别金描彩必假乎水力此金甚微非木则无所依木以平地为上有此不宜见火有火主夭遇太阳为日间之显二火相反不宜同见山下山头有清水助之亦吉惟忌炉火就位相尅此金体薄不能反源定天限运同论井泉涧下天河水清日时喜见须月令有木方吉溪流大海水浊见溪流主漂荡见大海无木为基主凶残金遇劒锋钗钏可以装饰有辅成造化之理故喜见砂海白镴无益有火济之亦吉无则终凶城头壁上二土有靠安身城头多主寄人壁上加木则贵再遇灯火辉光照耀主权贵丙戌土中藏火干支却不宜太炎亦为贵格考玅选金命而遇戊寅崑山片玉格也癸卯而遇己卯玉兔东升格也与前海金同庚辰辛巳白镴金白镴金者崑山片玉洛浦遗珍交栖日月之光凝聚阴阳之气形明体洁乃金之正色也此金惟喜火炼须炉中炎火然庚辰见之若无水济主贫夭辛巳却以贵论缘巳是金生之地见丙寅化水逢贵故也山下火生早主荣贵亦须水助方得井泉大溪俱为贵格庚官在丁辛官在丙故庚见丁丑官贵俱全辛见丙子不如癸巳更清不贵即富论中见木逢多无益以此金不能相尅若柱遇无气之火却要木生有禄马贵人方吉见土只宜磨砌方成器物则吉别土无用金忌海砂为汨没日时逢火则荣若见清金加水相助火亦不爱只怕冲刑玅选有哨风勐虎格以此金日时遇辛巳或乙巳是也甲午乙未砂中金砂中金者刚形布地宝质藏砂直敎淘洗为珍必须因人始贵此金非炉火则不能制但甲午见丙寅寅中火生寅午合局柱无长生之土则燥更值木助主疾夭丙午纳音虽水而支干纯火加逢尤凶山头山下覆灯三火旣有木生尅制此金又须清水济之决主少年荣贵戊子己丑龙火相逢子午有交媾之玅甲巳有合化之理主贵杂以凡火则不为奇见水惟宜井泉涧下天河清净则吉长溪大流动而不静并见则金泛不安海水尤忌见木有何关系火衰却喜生扶更有禄马贵人互换朝拱为上如柱无火逢一二木则危若甲午见己巳是谓採精金于黄碛乃贵格也金生于砂得造化则吉若更逢砂土反有埋没之忧路傍大驿亦在所忌有火庶几城头戊寅乙未喜见谓之採精金于青沙乃贵格也惟丙戌之土中藏火库乃喜见之金为同类最喜清气为上海中白镴有火制亦得壬申癸酉劒锋金劒锋金者白帝司权刚由百鍊红光射于斗牛白刃凝于霜雪此金造化非水不能生大溪海水日时相逢为上格井泉涧下有霹雳助或得乙卯之雷方好若无雷霹亦金白水清格也秋生更吉日时遇长流在壬辰为宝劒化为青龙癸巳亦得此劒不能通变然癸丑为劒气冲斗最吉松柏杨柳亦吉但多聚散大林平地嫌有土制主劳苦火见神龙阴阳交遇如壬申逢己丑癸酉逢戊子方为上格遇天上炉中二火无水救则夭诸土见皆不吉以其埋没只壁上城头有磨锋淬砺之用此二土则可金喜同类如壬申见壬申癸酉见癸酉有木制之是谓盘根错节所以别利器也无木主带疾海砂白镴此三金内乙丑独吉钗钏成器相见亦宜若柱有未成之金无加于劒故最忌之见则性蒙猖狂戌则金混杂时中却宜火胜大抵劒锋乃金之最利者只宜水润不宜火刑如见寅巳三刑全者大凶庚戌辛亥钗钏金钗钏金者美容首饰增光腻肌偎红倚翠之珍枕玉眠香之宝此金藏之闺阁惟宜静水井涧溪流见之皆吉多见则泛海水贫夭天河辛亥见之无妨丙午真火庚戌所忌以午戌凑成火局有伤此金故也太阳火日生显耀覆灯火夜间显耀故皆宜见但甲辰乙巳与庚戌辛亥相冲阴阳交见为玅戊子己丑与丙午丁未相持二火忌叠见之非贫即夭炉中火庚戌最忌辛亥见之丙辛化水稍吉山下山头俱不宜见若有水济亦可柱中有水此金入于匣中有福贵方吉土见砂中相生相养更有涧下水助荣华富贵金喜劒锋则成造化泊金增光钗钏须假微火济之除此二金别金无用若命中只有金水更无夹杂为金白水清在活法推之戊子己丑霹雳火霹雳火者一缕毫光九天号令电掣金蛇之势云驱铁马之奔此火须资风水雷方为变化若五行得值一件皆主亨通如日时见大海癸亥为引凡入圣己丑为上戊子次之见大溪乙卯为雷火变化己丑为吉戊子忌之辰巳为风运中遇之尤佳天上水名为旣济主吉遇之者禀性含灵聪明特异长流无用涧下虽就位相尅此神火也不忌有风亦显五行见木辛卯有雷大林有风平地有天门与此火相资余木无用土见路傍加巽则吉砂中丁巳有风己卯有雷得泉助之亦主贵显劒金加水海金遇风镴金逢涧皆吉余金无用见炉中丁卯为吉戊子逢丙寅太燥性凶主夭己丑见丙申却得戊子忌之灯火东南巽地有风最宜戊午己未天上火日时遇之防刑尅再考玅选有烈风雷雨格即霹雳见天河是也有天地中分格即戊子见戊午是也有雷霆得门格即戊子己丑日时遇卯是也三格纯戊午与前説不同丙寅丁卯炉中火炉中火者天地为炉阴阳为炭腾光辉于宇宙成陶冶于干坤此火炎上喜得木生惟平地之木为上以丙寅见己亥谓之天乙贵见戊戌谓之归库故吉丁卯次之然丙寅火自生无木庶几丁卯火自败若无木则凶且此火以金为用更得金来方应化机但丁卯无木而更遇金主劳苦之命夫寅见木多火炎而无水制主夭卯见三四木不妨如庚寅辛卯就位相生壬午癸未化为真火寅见之多主凶暴或疾夭若天地元有水制亦主中寿丁卯无妨此火虽喜得金为财内劒金寅见之稍可丁卯火旣自败又到申酉而死絶如何能尅非贫即夭海中砂镴诸金须资木生方喜见之钗泊无用见土须先有金与木却喜土以宿之不至太燥如城头屋壁皆成器之土方好见水命中先爱木不然火多喜逢之天上清水寅命遇之为吉卯中无木则嫌大海丙寅见壬戌为福库见癸亥为官星带合半凶半吉井涧溪流皆凶有木不在此论火见同类若日月上衰败则吉霹雳火本自无益若得木生更日时有海水则宜无木遇水凶天上火须有屋土遮之灯火巽风又为鼓舞亡神须兼造化断如丙寅丁酉己酉丙寅火为无气不失大贵如丙寅甲午己巳丙寅则漂泛不安甲辰乙巳覆灯火覆灯火者金盏啣光玉台吐艳照日月不照之处明天地未明之时此火乃人间夜明之火以木为心以水为油遇阴则吉遇阳则不利凡日时最忌再见辰巳地支有冲恐风吹灯灭主夭或以戌亥子丑为阴或以自未至亥为阴五行见木为根本凡木皆好更得官星禄贵相扶干头化水尤吉限运遇相助主大贵水以井泉涧下为真油长流假油妙选有暗灯添油格即此理也大海河水则不可以为油遇者主寻常大凡此火见水须资木不喜长生旺气水太泛反凶命值泊金照耀最为清贵亦须水木相资方能显达砂中钗钏二金皆吉劒锋一金谓之灯花拂劒尤吉镴金不宜五行见土须防尅破若壁土可以安身屋土可以覆庇日时并见主福贵砂土有木亦主衣食余土无用火爱同类却怕风吹霹雳为龙神变化之火必带风来此火难存天上炉中二火相见最凶再考玅选有魁星格指南格以甲辰生人日时遇午未为是有火土入堂格以此火怕风日时遇丙戌丁亥屋上土则灯在屋中更得添油尤贵戊午己未天上火天上火者温暖山河辉光宇宙阳徳丽天之照阴精离海之明戊午为太阳则刚己未为太阴则柔或以为夏日则刚冬日则温诬也俱要戌亥为天门卯酉为出入之门东南为行陆之地则吉此火见木谓之震折要日时有风与水方得大林木有辰巳松柏石榴有卯酉故惟此三木主贵午见木多犹可未三四木劳苦之命也见金且能照耀不能尅济钗金有戌亥泊金有寅卯主吉劒金为耀日月之光必主少年登第余金则殃水宜涧下须戊午见丁丑己未见丙子阴阳交互方为福贵柱中更有木滋生富贵双全大溪有乙卯井泉有己酉出入得门皆吉天河雨露相济不以就位尅论戊午见丁未亦吉丙午则不明火爱灯头再有别火则燥霹雳带云雨则日月无光故主昏蒙炉中午忌丙寅以午为刚火才见丙寅便为火生之地若无清水解救主犯刑凶死丁卯稍可土见砂中有巽风相假路傍城屋皆吉柱中更有金木资助尤吉考玅选戊午遇卯巳未遇酉为日月分秀格而卯以乙卯辛卯为正己卯丁卯次之酉以乙酉癸酉为正己酉丁酉次之有日出扶桑格即日分秀再见巳午日时有日轮当表格以戊午生于午月逢巳午日又以戊午见戊子为坎离正位有月生沧海格即月分秀而酉得乙癸是也有月照寒潭格是取壬癸亥子纳音属水为潭然必秋生为贵有月桂芬芳格是己未生人柱有三四木拱集与桂林一枝同桂林以少为贵芬芳以多为贵义各有所取也再考凶格中太阳损明戊午不禁于水溢是嫌水盛太阴薄食己未岂堪于土多是嫌土重也须如是并叅方尽其理丙申丁酉山下火山下火者草间熠燿花里荧煌寒林缀叶之光隔幔㸃衣之彩方朔以萤火名之故玅选有萤火照水格遇秋生则贵为卿监是以此火喜水地支逢亥子或纳音水更遇申酉月是也或以山下之火最喜木与山更得风来增辉为贵又不以萤火论矣大林木有辰巳为风桑柘木有癸丑为山松柏平地最吉更得风助主贵若风多吹散主夭水爱井泉涧下有木相资主爵位崇显大海水不宜然有山亦应贵格寅卯为东方木旺火生之地只甲寅水吉乙卯为震有风见之不佳若无火无山更加霹火主夭天上水为骤雨此火不宜相见若先得山水滋助亦无大害命里有金以清秀为吉无木多逢以窃气论之乙丑为山主贵余金若无尅破遇贵人禄马只以财论土见砂中辰巳有风若有木有山加助主大贵无则虚名火忌太阳霹雳灯头是巽主光显大都五行有火须资木则吉限数喜忌俱依此断甲戌乙亥山头火山头火者野焚燎原延烧极目依稀天际斜辉彷彿山头落日此乃九月烧荒衰草尽爇之火也大槩宜山木与风木喜大林松柏以辰巳有风寅卯归禄更得癸丑为山上木主贵无山则木无所依火无所见纵有风亦不光显余木无用只以禄马看水宜涧下名为交泰主吉井泉清水有木助之亦吉大溪甲戌见甲寅乙亥见乙卯却真禄俱吉天上须有雨露而火到午未得地再得清水济之不至于燥主福不然则夭大海就位相尅最凶有山逢之稍得日时见金为财须有山木助之则吉无则凶见土惟砂中有巽能扬此火别土无益大凡此火无木见土多是下贱之命见火炉中太炎霹火凶害太阳昏蒙山下战刑皆所不宜命带二三火如限数逢木主祸生不测或夭大都此火大怕刑冲壬子癸丑桑柘木桑柘木者缯綵镃基绮罗根本士民飘飘之袂圣贤楚楚之衣此木供蚕为弧其用甚大最爱砂土以为根基又以辰巳为蚕食之地不宜刑冲互破路傍大驿二土次吉余土无益水喜天河为雨露之滋长流溪涧井泉诸水皆可相依亦须先得土为基更加禄贵为妙沧海水漂泛无定无土主夭见火灯头最吉亦以辰巳之中为蚕位故也炉中位居寅卯木之旺地天上霹雳二火与此木干支有合化之情有坎离交媾之妙俱吉但诸火不宜叠见以金言之砂中第一劒锋能修整此木为次钗泊二金须得土为基如逢冲破又凶木喜庚寅辛卯为以弱就强以小变大作贵格论纵无砂土亦吉平地柏榴无土则凶大林乃东南蚕食之位有土资生主大贵遇杨柳为桑柳成林亦是贵格须生春夏方吉庚寅辛卯松柏木松柏木者泼雪凑霜参天覆地风撼笙篁之奏雨余旌斾之张此木藏居金下位列正东乃为极旺最喜山为根基水为滋润天河雨露之水可以滋润涧下丁丑属山可为根基丙子不如大溪水有乙卯为雷可以发荣却嫌风霹有损折之凶大海水有山则吉癸亥清净无山亦吉若柱有平地得屋土则为已成栋梁无用山水无此二件乃山间之茂木也须要山水命中有火最忌炉中就位相生再加风木灰飞烟灭五行无水主夭折山头山下太阳覆灯皆不可犯寅人尤忌戊午丙寅以木不南奔寅午三合火局故也辛卯无害霹火虽可滋生运加凡火主凶土见路傍似无足贵若无死木其福还真驿土无山贫夭更加海水尤凶金逢乙丑为印为山泊金就位自旺主吉劒锋能削能斲更得壁土相成松柏相资主贵大林有风杨柳㑹火二木最忌桑柘癸丑为山可以相助石榴是辛酉金反化死木有造化却吉玅选有苍松冬秀格是以此木生人月日时属三冬为贵有日合辛卯月值庚寅二格虽取戊午己未生居夏秋然专论此二木为贵戊辰己巳大林木大林木者枝干撼风柯条撑月耸壑昂霄之徳凌云蔽日之功此木生居东南春夏之交长养成林全假艮土为源癸丑为山三命无破陷最为福厚权贵戊辰为上己巳次之土遇路傍为负载戊辰见辛未为贵己巳见庚午为禄主福壁屋二土再得劒金则大林之木取为栋梁成格最吉无此乃山间茂林之木也此木无论死活皆欲见土如己人见甲虽云化土然不如辰戌丑未土局纯全为玅若此木已死在山之下见甲戌乙亥烧之主凶夭灯火就位相生乙巳不如甲辰更吉霹雳太阳二火皆能长育运中遇之亦吉然二火嫌并见持胜须有土为根基方可水见天河戊辰见丁未为带贵虽无土与山亦主有衣食即灵槎入天河格也生秋冬死絶方是溪海二水重见主贫夭有山稍得玅选有苍龙驾海格是戊辰见癸亥为贵涧下丁丑最吉丙子不如诸金俱不宜见海中有乙丑为山劒锋得屋壁为本余金无用逢之主夭贱木喜桑柘惟癸丑最妙平地还须得路傍土谓之平林在野松柏东方生旺之地柱有癸丑而得松柏为密荫最佳壬午癸未杨柳木杨柳木者隋堤袅娜汉苑轻盈万缕不蚕之丝千条不针之带午未木之死墓壬癸木之滋润此木根基惟喜砂土见艮山则依倚摇金遇寅卯则东方得地辛丑有山庚子不如戊寅虽吉己卯尤胜丙辰丁巳却嫌戌亥对冲若见大驿有丑为山边之驿稍可无丑独见此土主夭贱路傍就位复值死墓日时遇之主人卑弱屋土壬午见丁亥丁壬合化则吉丙戌不如水见井泉长流大溪涧下皆吉中间又分合化之位尤吉丙午丁未丙丁真火午未亦火此木至午未死墓壬午见之大凶癸庶几有别水济之无害此木午未巳自有火更见别火恐引起伤寿灯头乙巳有风木折主凶炉中寅卯本位木旺反吉霹火如壬午见己丑癸未见戊子阴阳交遇更有砂土为基主贵若子午丑未对冲则不为吉金见木无造化钗钏金泊却喜成功海镴劒砂虽忌见之其间轻重当以禄贵徳煞参详见松柏木为脱体化神之格也主贵桑柘癸丑为山作倚傍成林主吉庚申辛酉木旣死絶又逢金尅以弱遇小其人必贱玅选有花红柳绿格是以此木遇石榴生于春夏不以贱论有杨柳拖金格是以此木生于三春而时得一金辛亥甲子癸卯辛巳最妙乃壬癸禄贵之地故也庚申辛酉石榴木石榴木者性辛如姜花红似火数颗枝头累累多子房内莹莹干支纯金而纳音属木乃木之变者也可以移盆内而糚做山故喜成器之土以为根基城头为上屋上次之然必阴阳交见则丙辛丁庚互官戊辛巳寅互印主吉路壁驿砂四土有山助之亦吉若无何用见金砂中最吉泊金干支水木而纳音金榴木干支金而纳音木皆脱去本性而互换归旺以木旺寅卯金旺申酉各得其位谓之功侔造化格主大贵海中乙丑为山更逢水助则吉或壁上城头亦得劒锋就位相尅最凶若先有砂金能制其毒亦不为害水见天河雨露相滋井泉溪涧清水浇灌大海大泛滥非贫则夭有艮土稍得太阳霹雳二火虽喜不宜并见炉中寅卯旺位本吉再加别火则凶若此木生于五月日时止带一火谓之石榴喷火主贵桑柘大林杨柳三木皆喜见之见桑柘癸丑为山见大林戊辰脱体见杨柳花红柳绿皆主功名见松柏则强见平地则大若无别物夹杂则绿遶红围亦主富贵如得城土为基水运为助享福优游最为长久戊戌己亥平地木平地木者初生萌蘖始发枝条惟资雨露之功不喜雪霜之积此乃地上之茂材人间之屋木戊戌为栋己亥为梁最宜互换见之须以土为基土爱路傍为正格更逢子午尤贵以子午为天地正柱故也屋壁城头三土以此木相资中间有升化尤吉砂驿无用日时见之主灾夭火爱太阳霹雳最为显耀炉中遇水则福灯头无风则固余火无水则凶此已成之木不宜劒金有木相资则可泊金增饰光辉又天干合地支旺更有傍土为基主大贵余金无用水见天河为润泽主吉溪海无山俱凶井泉涧下虽吉内甲申合丁丑为山遇之尤吉木见大林有风动摇主寿促桑柘癸丑最吉壬子己亥人见之为贵戊戌人不堪松柏木倚辅平地为栋梁更有土助主贵大抵此木恶金而喜水土若生三冬时得寅卯为寒谷回春亦贵论也庚子辛丑壁上土壁上土者恃栋依梁兴门立户却暑御寒之徳遮霜护雪之功此乃人间壁土非平地何以为靠子午天地正柱逢之尤为吉庆凡见木皆可为主庚寅辛卯亦是栋梁只申酉冲破子卯相刑大林有风若无承载之土加凡火主作事难成贫贱而夭土爱路傍谓之负载屋上城头可以护身皆吉见火全无造化太阳霹雳虽云照耀到底蹇危若命先己见木遇火助鬼焚尅运再逢之主祸患夭折柱有水救济稍得水见甲申为最吉乙酉次之天上雨露亦吉大海漂泛此土何安纵有根基亦凶诸金惟爱泊金命里先有木神则贵以其成宫室而金碧辉煌非朝廷不敢用也劒金伤害余金无用戊寅己卯城头土城头土者天京玉垒帝里金城龙盘千里之形虎踞四维之势此土有成有未成作两般论凡遇见路傍为己成之土不必用火若无路傍为未成之土必须用火大都城土皆须资木杨柳癸未最佳壬午则忌桑柘癸丑为上壬子次之庚寅辛卯就位相尅则城崩不宁何以安人也耶如见木无夹辅只以贵人禄马论之见水有山为显贵甲申丁丑俱吉天河滋助亦吉惟忌霹雳大海壬戌不忌合化俱以吉推土爱路傍防见诸火大驿逢山须作贵观若独见无根本贫夭孤寒五行见金只有白镴怕巽二者相妨余金无用亦须以贵人禄马看之丙辰丁巳砂中土砂中土者浪回所积波渚而成龙蛇盘隐之宫陵谷变迁之地此土清秀惟喜清金养之更得清净之土主早贵钗砂劒泊此四金清秀相助如丙人见辛亥为丙丁入于干户号曰驾海长虹又有星拱北之论皆贵格也更得水相涵尤为上吉若无水而时日得天上火照亦可如丙辰乙未癸酉戊午此命有二金资养却全无水得太阳火照故贵如丁巳癸卯己未壬申此命二金资养得天上火照亦贵然戊午太燥己未稍缓寿夭不同水以井涧清洁为吉若有金以养之贵如此土已得金养而日时有海水便坏造化癸亥轻清丙人见之限运逢亦主显荣余水无用火喜太阳在格号为朱雀腾空主贵山头山下炉中覆灯诸火若无水济主寿夭木爱桑柘杨柳以此土能栽二木故也余木却以禄马贵人叅之如日中刑破冲尅之木虽见有何造化不如无为吉五行最忌土相刑路傍安身有金木资生亦主福庆大驿往来最不宜见纵有金水亦凶余土尤不为吉庚午辛未路傍土路傍土者大地连途平田万顷禾稼赖以资生草木由之畅茂此乃火煖土温长养万物之土也故须假水为先乃灌漑滋润之论次第尤宜水化为妙更得金来相助则禾稼成实如庚午见甲申辛未见乙酉为禄若无冲破主早贵天上水雨露相滋庚午喜见丁未辛未喜见丙午为官贵禄合之妙涧下庚午见丁丑贵禄交驰辛未见丙子化水逢生大溪乙卯为雷能发生此土又乙庚合化故皆主吉长流大海二水以其不能浇灌此土故最忌之主凶夭火逢霹雳庚午见己丑贵禄交穿辛未见戊子印贵朝阳皆吉天上火就位相生太燥则土反不能生物有水润之始得若独见主夭炉中火亦燥亦主妨寿灯头有屋土方应造化名超凡入圣不然亦凶见木可以发生然有贵人禄马则吉刑煞冲破则凶只有庚寅木此土逢之大好大林不能胜载如逢土位见丙辰丙戌辛丑辛未皆吉若庚午见辛未辛未见庚午为二仪贵偶无有不贵钗钏砂中二金可以滋助清水金水并见大吉若命己见水无金运遇此金亦福乙丑海金可为山论若得天河清水助之庚人大好玅选有金马嘶风格以庚午甲午生人得辛巳时有马化龙驹格又以午生人见辰时有哨风勐虎格以庚辛生人得辛巳乙巳俱以贵论而水火土金似不相拘戊申巳酉大驿土大驿土者堂堂大道坦坦平途九州无所不通万国无行不至此乃位属坤方徳乃厚载轮天转日负海乘山之土也发生万物以木为基戊申长生之土徳厚无疆见三四木皆能滋生己酉自败之土木多则窃气大林合中逢冲主夭别木则吉更以禄贵叅之井泉涧下二水清贵不燥如戊申见丁丑或乙酉己酉见丙子或甲申谓之官贵主吉天河丙午而己酉得之丁未而戊申得之亦为贵禄主福长流戊申见癸巳己酉见壬辰亦吉多逢则不宁静大溪乙卯为东震发生之义单见亦吉海水对穿土不能胜日时遇主夭得山稍轻内戊申见癸亥戊癸合申亥为地天交泰反吉火见太阳霹雳谓之圣火最能发生此土如逢水助主显达其余凡火再逢木生之更燥主凶夭五行见土惟路傍最宜屋上壁上砂中纵先得木亦为冺絶城头有水稍吉命若有金清秀吉钗钏得辛亥金泊得壬寅戊申遇之柱中更加水助乃地天交泰水遶山环大格主贵己酉见庚戌癸卯稍次砂金造化亦同劒金须候木得用不然无益丙戌丁亥屋上土屋上土者埏埴为林水火旣济盖蔽雪霜之积震凌风雨之功此土瓦也非木无以架之故以木为根基平地为上大林次之余取天干化木亦吉只怕冲破此已成之土不宜见火炉中丙寅最凶丁卯稍可太阳霹雳可取相资山下山头有木生之则祸灯头丙戌见乙巳为上丁卯见甲辰次之谓之火土入堂格若柱中木多亦不为吉水宜天河井泉涧下皆吉如先得平地木成格大贵溪流无木多夭若丙戌而得癸巳丁亥而得甲寅则又别论再看日时所成造化何如大海无山则不宜见土土见路傍如丙戌得辛未丁亥得庚午阴阳互见更假木为基主贵壁土亦宜余则汨没若缺木而三刑聚纵是二土亦凶砂土独丁巳不妨金惟劒锋钗钏最吉丁见壬申天干化木地支干坤清夷丙见辛亥天干化水地支丙入干戸皆大贵格若丁亥见庚戌丙戌见癸酉则不为吉泊金有粉饰之用亦吉余金无用当以贵禄叅详丙子丁丑涧下水涧下水者山环细浪雪涌飞湍相连南北之流对峙坎离之脉此水清澄喜见金养砂中劒锋二金最宜钗钏庚戌丁丑不宜以丑戌相刑辛亥见丙子则丙辛化水尤贵余金以禄贵叅之取其资生恶其冲破见木一位不妨二三则主劳苦亦以贵人禄马叅之命中见土主人多浊天元若木或化水则主清吉砂中屋上二土其气稍清路傍大驿则浊甚矣主财散祸生如辰戌丑未土局其凶尤甚以水浊土浑故也火见太阳虽炎中间有旣济未济之论霹雳就位相争最所不宜若二火并临无金资助主荒淫有金别论山下山头亦吉若并临时日则嫌命中遇水反成漂荡见天河为引凡入圣见大海为福贵朝宗皆吉独丁丑见壬戌则丑戌相刑丁壬淫合主风声不雅大溪性急长流不静皆不为吉大抵此水须以金为主而无火土夹杂再得甲寅乙卯之水则源远流清真君子人也甲寅乙卯大溪水大溪水者惊涛薄岸骇浪浮天光涵万里之寛碧倒千山之影最喜有归有养遇坎则为有归得金则为有养所嫌者日月时中有申酉冲动或辰巳风吹主飘流井泉水净而止涧下有丑为艮天河沾润大海朝宗此四水皆吉长流有风独不宜见此水以清金为助养惟钗砂最宜镴金亦清若有钗金对冲则不宜海中虽无造化甲子属坎乙丑为艮乃归源之地亦吉泊金最微不能相生岂有超显之理劒金虽化于大溪却忌卯雷巽风主性不定五行有土皆为无益屋上城头壅阻此水路傍稍可亦不为奇壁上独辛丑为山大驿惟己酉有合戊申则冲庚子则刑皆不为吉火见太阳虽假照燿霹雳尤忌相逢若二火互见主贫单见别论木见此水徒被漂荡惟桑柘木壬子有坎癸丑为山为水遶山环之贵内甲寅人见壬子吉乙卯人见癸丑吉余木以禄贵叅之尤忌冲破壬辰癸巳长流水长流水者混混无穷滔滔不竭就下必纳于东南顺流自归于辰巳此水喜金生养金要白镴钗钏以天干有庚辛真金地支辰巳就位相生戌亥为归源之地劒锋纯是金水泊金水木居东皆以吉论海中砂中无取嫌土蹇涸而土有隄防之用六土之中取庚辛丙丁为吉戊己无用遇火则相刑而有旣济之妙内壬辰喜见丁卯丁酉癸巳喜见戊子戊午以天干合化故也灯头癸巳尤喜见甲辰山头壬辰尤喜遇乙亥化龙归禄取义更佳逢木虽漂泛而桑柘癸丑为山杨柳癸未为园年时得此水围之为水遶花堤大贵格也松柏石榴天干有金相生大林平地虽嫌有土而癸巳见戊辰壬辰见己亥俱吉水为同类涧下则丁壬合化天上则雨露相资井泉大溪无益海乃衆流所归而壬辰之龙得癸亥则龙跃天门春夏秋生为吉或龙潜大海则冬生乃宜柱中须先得金为妙又壬辰为自印之水再见壬辰则刑刑则自害见戊戌则冲冲则泛滥主凶癸巳自絶之水名为涸流若遇丙戌丁亥庚子辛丑之土其涸可待柱中如得三合生旺之金生之则吉丙午丁未天河水天河水者乱洒六野密沛千郊淋淋泻下银河细细飞来碧落此乃天上雨露发生万物无不赖之银汉之水土不能尅故见土不忌而且有滋润之益天上之水地金难生故见金难益而亦有涵秀之情生旺太过则为淫潦反伤于物死絶太多则为旱干又不能生物要生三秋得时为贵也水喜长流大海内丙午宜癸巳癸亥丁未宜壬辰壬戌阴阳互见尤吉大溪乙卯为雷井泉巳酉为贵俱以吉论火喜霹雳为神龙之火与此水相济而倏忽变化云行雨施岂有不贵炉中火旺大海水旺如柱中得二火二水上下相济谓之精神俱足大贵格也灯头有风山头有贵皆以吉论又须以别水济之方吉天上就位相尅则忌见之木石榴杨柳俱吉大林有巽平地有亥亦吉松柏石榴遇丙辛合化亦以吉论玅选有灵槎入天河格是取死絶无根之木柱无土培则漂流天河是也土虽不能尅而柱逢庚午辛未就位相尅土壅水滞或水又冬生则水结池塘必主浊滥余土如砂中屋上皆吉城头大驿无用壁上地支对冲亦坏造化水金虽不能生独辛亥钗金却属干天水在天上只此最吉余金亦取天干有庚辛壬癸者为用甲乙无益再以禄马贵人叅之始得玅选又以水生人得庚子壬子为云腾雨施生春则旱夏则潦冬则寒独三秋最吉遇甲辰乙巳庚辰辛巳柱中有壬为云有辰为龙为风雨作霖若生冬月是为霜凝薄露日时喜遇寅卯温和之气可解斯冻俱贵格也甲申乙酉井泉水井泉水者寒泉清冽取养不穷八家凿之以同饮万民资之以生活此水生于金而出于木故喜见金为福砂中有土性与之最宜钗钏清秀次之镴金与钗金相冲故不宜再见劒锋申酉太旺恐有泛滥之灾海金无取乙丑为艮山下出泉亦吉此非木不能出譬之桶论故见木皆吉如见平地大林须假劒金削之方可取用桑柘杨柳无用松柏则互换归禄此其最吉诸火阴阳互见则吉霹雳名为入圣太阳号为显照二火相见最吉但不宜并有则凶诸土路傍砂中最吉屋上有天门生水之源亦吉城头壁上与此水则无干涉大驿就位相尅水为土掩则井渫不食须有木去之方可水喜大海为引凡入圣天上涧下长流亦不为灾大溪甲寅乙卯为吉如甲申见乙酉乙酉见甲申官星互换最吉如二水在年时二木在月日谓之水遶花堤乃贵格也壬戌癸亥大海水大海水者总纳百川汪洋无际包括干坤之大升沈日月之光此水原有清浊以两般分论壬戌有土气为浊癸亥干支纯水而纳音又水故清壬戌人嫌山以土气太盛有金清之方吉癸亥最喜见山然后海水之性始安涧下丁丑为山天河与海上下相通柱中有木为槎则乘槎入于天河极为上格长流大溪等水毕竟皆归于海以海水不择细流故能成其大也壬辰为龙归大海尤吉中间又分阴阳互见干支合化方可井泉则有所制与海不通故不喜见之诸金独海中第一以壬戌癸亥喜见甲子乙丑砂中亦得余金又当以贵人禄马叅之火喜天上与海水相为照耀最吉霹雳己丑为山戊癸合化柱得木火旺地亦吉山下山头覆灯诸火不宜见木惟壬子癸丑壬午癸未俱吉大林有风冲动水性不安平地厚载则就位相得松柏石榴若无土制则漂泊无定土爱路傍大驿惟此二土足以振之不泄况癸亥见戊申为天关地轴大格日时遇此厚土纵有风雷亦不为害城头己卯须资艮则吉如逢霹雳则雷火变化海水汹涌亦主贫寒六十甲子纳音取象其十干有可以为金有不可以为金者虽因所值之数不同而五行类化类从之妙其理亦不可不知如甲乙庚辛壬癸此三行者可以为金而丙丁戊己不与焉庚辛元金固为本家之物壬癸非金也又胡为金以金水相生之理而水亦可以为金故世有水碧金明之物甲乙之木其质坚强世有木化为石者可以例见故此二者可以取象为金与本家之物同也丙丁属火燥刚不同戊巳属土柔刚不同与金相反自不可以金论戊巳庚辛壬癸此六干者可以为木而甲乙丙丁不预焉以丙丁元火所以焚木自不可取甲乙原木胡不取之殊不知五行中金还金水还水火还火土还土独木则变以木资火水土之性假合而生脉絶而枯藁则还水也灼之为火则还火也腐之为土则还土也故不用木所以脱体而化神也六甲轮环所值之数五行错综所得之理自可以黙识矣凡木皆水所生其津液即水也故壬癸可以为木庚辛之质其坚与甲乙同故甲乙可以为金而庚辛可以为木互换交通其理亦无二也丙丁甲乙壬癸取象为水以壬癸原水也丙丁其化也甲乙之津液即水也戊己之土所以尅水庚辛之金所以燥水气有异也自不可以水论甲乙丙丁戊己取象为火以丙丁原火也戊巳其化也甲乙之生燃即火也壬癸之水所以尅火庚辛之金所以燥火类不同也自不可以火论丙丁戊己庚辛纳音属土戊巳原土也丙丁之火化而为灰灰即土也庚辛之金混于土中乃土之精气所结故皆可以为土若壬癸之水润下不凝甲乙之木散上不止自不可以土论究其取象有轻重有大小有刚柔有气味有体质有功用各各不同此又兼地支方隅之位旺相休囚不同而天干之所值或从本象或从化象或从别象天人交尽其理生尅互成其义此金所以有海中沙中金泊白镴劒锋钗钏之别而金之象无余蕴矣余木火水土可以例见此纳音取象所以为造化之妙也欤或曰五行之中惟水火不宜太旺旺则不可救药故丙午丁未配以天河水以水能制火也戊午己未谓之天上火以戊巳盖其上则火不焰也午未在天之中丙丁属火皆午未旺乡故历代遇此二年皆不靖此以理论而非原取象之义然亦不可不知再按纳音取象出自黄帝故诸术家皆宗之自徐大升作定真论有娄景以前未知金在海中之论而元之星士遂有纳音空自失天真之説故今之谈命者只论正五行而纳音不取焉岂知纳音之理取象之精此正造化之所以为妙凡论人命尤不可不推究而体察之以尽其微也今阴阳家论先天老五行而不取洪范五行目为灭蛮经以其颠倒阴阳反易水火太和周视作阴阳定论乃深辟之西蜀罗青霄作阴阳辨疑以洪范五行出自八卦断不可不用又辟周氏之见为诬噫何前后无定説也耶余见纳音五行即洪范五行之义不可举一废一谈命者本之以五行为经叅之以纳音为纬庶足以尽命数之理而造化无余蕴矣论曰自天地开辟而干支之名即立相传出自天皇地皇而错综为六十甲子则自伏羲造甲厯始也旣名甲历则年月日时皆以六十甲子纪之而天地之始终日月之运行四时之寒暑阴阳之变化皆不能易三反以定自黄帝以六十甲子纳音取象于是五行各有所属而金木水火土之性情形质功用变化悉尽其蕴而易自在其中矣故以此而测两仪则天地不能逃以此而推三光则日月星辰不能变以此而察四时则寒暑不能易以此而占人事则吉凶祸福寿夭穷通举不能外而造化无遁情矣今之儒者但知八卦画自伏羲文王重之为六十四周公作爻辞孔子作系辞以易更四圣而后成谓之经目五行家为九流其亦不思甚矣岂以五行家专论生旺而昧正理委天命而弃人事与易道不合耶呜唿干支出自上古甲子本之羲皇音象传自黄帝是数圣人也岂在文王周公孔子后耶若天地开辟而干支之名不立则不能错综为甲子无六十甲子则不能错综五行何以纪厯成岁而一年有三百六十日岁有十二月月有三十日日有十二时孰从而明之孰从而知之而举世浑浑沌沌如在洪蒙之中何以立两间叅三才而成世界也耶所以百姓日用而不知终身由之而不察者是矣易道虽微不过因天地定位山泽通气雷风相薄水火不相射取象以画八卦其理自不出干支甲子之外而别有所创置也呜唿干支错综而为六十八卦错综而为六十四甲子以数纳音以理取象乃五行之正也而八卦之体已备八卦仰观俯察远取诸物近取诸身为六十四卦三百八十四爻亦一年之数也而干支之用以行干支本天地以为经八卦道阴阳以为纬经纬错综往来变化而天地之蕴奥鬼神之情状人事之吉凶尽在其中而其义微矣世之儒者又乌可鄙五行为九流哉论五行五行者往来乎天地之间而不穷者也是故谓之行北方阴极而生寒寒生水南方阳极而生热热生火东方阳散以泄而生风风生木西方阴止以收而生燥燥生金中央阴阳交而生湿湿生土其相生也所以相维其相尅也所以相制此之谓有伦火为太阳性炎上水为太阴性润下木为少阳性腾上而无所止金为少阴性沈下而有所止土无常性视四时所乘欲使相济得所勿令太过弗及夫五行之性各致其用水者其性智火者其性礼木者其性仁金者其性义惟土主信重厚寛博无所不容以之水则水附之而行以之木则木托之而生金不得土则无自出火不得土则无自归必损实以为通致虚以为明故五行皆赖土也推其形色则水黑火赤木青金白土黄此正色也及其变易则不然常以生旺从正色死絶从母色成形冠带从妻色病败从鬼色旺墓从子色其数则水一火二木三金四土五生旺加倍死絶减半以义推之夫万物负阴而抱阳冲气以为和过与不及皆为乖道故高者抑之使平下者举之使崇或益其不及或损其太过所以贵在折衷归于中道使无有余不足之累即财官印食贵人驿马之微意也行运亦如之识其微意则于命之説思过半矣金金以至阴为体中含至阳之精乃能坚刚独异衆物若独阴而不坚冰雪是也遇阳则消矣故金不炼不成器聚金无火难成脱朴之名金重火轻执事繁难金轻火重煅炼消亡金极火盛为格最精金火全名铸印犯丑字即为损模金火多名乘轩遇死衰反为不利大火炼金幸功名而退速纯金凑水遇富显以赢余金能生水水旺则金沈土能生金金贵则土贱金无水干枯水重则沈沦无用金无土死絶土重则埋没不显两金两火最上两金两木财足一金生三水虚弱难胜一金得三木顽钝自损金成则火灭故金未成器欲得见火金已成器不欲见火金到申酉己丑亦可谓之成也运喜西北不利南方生于春月余寒未尽贵乎火气为荣性柔体弱欲得厚土辅助水盛增寒难施锋鋭之势木旺损力反招剉钝之危金来比助扶持最喜比而无火失类非良夏月之金性尚在柔形未执方尤嫌死絶火多而却为不厌水盛而滋体呈祥见木而助鬼伤身遇金而扶持精壮土薄而最为有用土厚而埋没无光秋月之金当权得令火来炼煅遂成钟鼎之材土多培养反为顽浊之气见水则精神越秀逢木则琢削施威金助愈刚刚过必缺气重愈旺旺极则害冬月之金形寒性冷木多则难施琢削之功水盛而未免沈潜之患土能制水金体不寒火来取土子母成功喜比肩聚气相扶欲官印温养为利木木性腾上而无所止气重则欲金任使木有金则有惟高惟歛之德仍爱土重则根蟠深固土少则有枝茂根危之患木赖水生少则滋润多则漂流甲戌乙亥木之源甲寅乙卯木之乡甲辰乙巳木之生皆活木也甲申乙酉木受尅甲午乙未木自死甲子乙丑金尅木皆死木也生木欲火而秀丙丁亦然死木得金而造庚辛必利生木见金自伤死木得火自焚无风即止其势乱也遇水返化其源其势尽也金木相等格谓斲轮若向秋生反为伤斧是秋生忌金重也阴木重火舌辨能言生于春月余寒犹有喜火温燠别无盘屈之拘借水资扶而有舒畅之美春初不宜水盛阴浓则根损枝枯春末阳气烦燥无水则叶摘根干是以木火二物旣济方佳土多而损力土薄则财丰忌逢金重伤残尅伐一生不闲设使木旺得金为良终身获福夏月之木根干叶燥盘而且直屈而己伸欲其水盛而成滋润之力诚不可少忌其火旺而招焚化之忧故独为凶喜土在薄不宜重厚厚则反为灾咎恶金在多不可欠缺缺则不能琢削重重见木徒以成林叠叠逢华终无结果秋月之木气渐凄凉形渐凋败初秋之时火气未除犹喜水土以相滋中秋之令果已成实欲得刚金而修削霜降后不宜水盛水盛则木漂寒露节又喜火炎火炎则木实木多有多材之美土厚无巳任之才冬月之木盘屈在地欲土多而培养恶水盛而亡形金纵多不能尅伐火重见温燠成功归根复命之时木病安能辅助惟忌死絶只宜生旺水天倾西北亥为出水之方地陷东南辰为纳水之府逆流到申而作声故水不西流水之性润下顺则有容顺行十二辰顺也主有度量有吉神扶助乃贵格逆则有声逆行十二辰逆也入格者主清贵有声誉忌刑冲则横流爱自死自絶则吉水不絶源仗金生而流远水流泛滥赖土尅以隄防水火均则合旣济之美水土混则有浊源之凶四时皆忌火多则水受渴忌见土重则水不流忌见金死金死则水囚忌见木旺木旺则水死沈芝云水命动摇多主浊滥阴人尤忌之口诀云阳水身弱穷阴水身弱贵生于春月性滥滔淫再逢水助必有崩堤之势若加土盛则无泛涨之忧喜金生扶不宜金盛欲火旣济不要火多见木而可以施功无土而仍愁散漫夏月之水执性归源时当涸际欲得比肩喜金生而助体忌火旺而太炎木盛则耗盗其气土旺则尅制其流秋月之水母旺水相里莹表光得金助则能清澄逢土旺则嫌混浊火多而财盛太过不宜木重而妻荣中和为利重重见水增其泛滥之忧叠叠逢土始得清平之意冬月之水司令专权遇火则增煖除寒见土则形藏归化金多反曰无义木盛是谓有情土太过尅制水死水泛涨喜土为堤火炎炎真火位镇南方故火无不明之理辉光不久全要伏藏故明无不灭之象火以木为体无木则火不长焰火以水为用无水则火太酷烈故火多则不实太烈则伤物木能藏火到寅卯而方生火不利西遇申酉而必死生居离位果断有为若居坎宫谨畏守礼金得火和则能镕铸水得火和则成旣济遇土不明多主蹇塞逢水旺处决定为荣木死火虚难得永久纵早功名必不久长春忌见木恶其焚也夏忌见土恶其暗也秋忌见金金旺难尅制冬忌见水水旺则灭形故春火欲明不欲炎炎则不实秋火欲藏不欲明明则燥冬火欲生不欲杀杀则暗生于春月母旺子相势力并行喜木生扶不宜过旺旺则火炎欲水旣济不愁兴盛盛则沾恩土多则蹇塞埋光火盛则伤多爆燥见金可以施功纵重叠妻财犹遂夏月之火势力行权逢水制则免自焚之咎见木助必招夭折之患遇金必作良工得土遂成稼穑金土虽为美利无水则金燥土焦再加火助太过倾危秋月之火性息体休得木生则有复明之庆遇水尅难逃陨灭之灾土重而掩息其光金多而损伤其势火见火以光辉纵叠见而转利冬月之火体绝形亡喜木生而有救遇水尅以为殃欲土制为荣爱火比为利见金而难任为财无金而不遭妻害天地虽倾水火难灭土五行之土散在四维故金木水火依而成象是四时皆有用所忌者火死酉也水旺子也盖土赖火印火死则土囚土喜水财水旺则土虚土得金火方成大器土高无贵空惹灰尘土聚则滞土散则轻辰戌丑未土之正位分阴分阳土则不同辰有伏水未有匿木滋养万物春夏为功戌有藏火丑有隐金秋火冬金肃杀万物故土聚辰未为贵聚戌丑不为贵是土爱辰未而不爱丑戌也明矣若更五行有气人命逢之田产无比晚年富贵悠悠若土太实无水则不和柔无木则不疏通上见火则焦女命多不生长土旺四季惟戌土困弱戌多为人好鬭多瞌睡辰未人好食丑人清省丑有艮土有癸水能润而膏人命遇此主能卓立生于春月其势虚弱喜火生扶恶木太过忌水泛滥欲喜比助得金而制木为祥金若多仍盗土气夏月之土其势燥烈得盛水滋润成功忌旺火煅炼焦赤木助火炎生尅无良金生水泛妻财有益见比肩蹇滞不通如太过又喜木袭秋月之土子旺母衰金多而耗盗其气木盛而制伏纯良火重重而不厌水泛泛而非祥得比肩则能助力至霜降不比无妨冬月之土外寒内温水旺财丰金多子秀火盛有荣木多无咎再加土助尤佳惟喜身强足寿徐大升曰金赖土生土多金埋土赖火生火多土焦火赖木生木多火炽木赖水生水多木漂水赖金生金多水浊金能生水水多金沈水能生木木盛水缩木能生火火多木焚火能生土土多火晦土能生金金多土变金能尅木木坚金缺木能尅土土重木折土能尅水水多土流水能尅火火炎水热火能尅金金多火熄金衰遇火必见销镕火弱逢水必为熄灭水弱逢土必为淤塞土衰遇木必遭倾陷木弱逢金必为砍折强金得水方挫其锋强水得木方泄其势强木得火方化其顽强火得土方止其焰强土得金方制其害斯言简而尽也三命通㑹卷一三命通会卷二钦定四库全书三命通会卷二明万民英撰论河图及洪范五行古者庖羲氏之王天下也则河图以作八卦故序干坤坎离震巽艮兊之名设天地日月风雷山泽之象系辞曰天地定位山泽通气风雷相薄水火不相射八卦相错八卦成列而二十四位同行乎其中迨夫以阴阳消息验之八卦之变甲夲属木纳卦于干干与坤交以坤之上下二爻交换干之上下二爻化成坎象甲随坎化故属水也乙夲属木纳卦于坤坤与干对以干之中爻交换坤之中爻化成离象乙受离化故属火也丙夲属火纳卦于艮艮与兊对以兑之下爻交换艮之下爻化成离象丙受离化故属火也丁夲属火纳卦于兑兑与艮对以艮之上爻交换兑之上爻化成干象丁受干化故属金也庚夲属金纳卦于震震与巽对以巽之下爻交换震之下爻化成坤象庚受坤化故属土也辛夲属金纳卦于巽巽与震对以震之上爻交换巽之上爻化成坎象辛受坎化故属水也壬夲属水纳卦于离离与坎对以坎之中爻交换离之中爻化成干象壬受干化夲当属金纳于离火火㷔金销不能退立而自附于离火立焉故属火也癸夲属水纳卦于坎坎与离对以离之中爻交换坎之中爻化成坤象癸受坤化故属土也此八干纳卦之变如干坤上下二爻交者取象于否泰之义故曰天地定位震艮以上爻交于巽兑巽兑以下爻交于震艮者取象于咸恒损益之义故曰雷风相薄山泽通气离以中爻交于干坤干坤以下爻交于坎离取象于旣济未济故曰水火不相射是也八卦有变不变干坤夲乎金土而不变者乃阴阳之祖宗衆卦之父母也退身于休明之地老亢而不变也故坎离震兑位乎四正金木水火而不变者以子午卯酉四位各专四旺之地宣布四时之令而气化行焉故不变也艮巽用变者艮土易位于坎震东北之界处身于衰丑病寅之间思于更相代立自然成山而化木也巽夲易位于震离东南之界立身于衰辰病己之间不能自立反归于水辰为墓地并与辰皆水也亥本属水因金以生乘代金金立故亥属金也寅夲属木因水以生乘代水立故寅属水也巳夲属火因木以生乘震之衰代震之立故己属木也申夲属金水生于申金助水势故申属水也辰戌丑未五方五土之神分爲四季作造化甄陶之主爲厚载之质夲不可变因土以生木附于土夺土一半爲水水动土静辰戌阳之动也故属水丑未阴之静也故属土化气五行所取之由大率类此盖天地交而万物通上下交而徳业成男女交而志气同古徃今来未有不交合而能成其造化者也衰病代谢未有不自继禅乘代而能致化机之运者也故洪范大五行所以云乙丙离壬爲炎火干亥兑丁从革乡癸丑坤庚未稼穑震艮四位曲直装甲子寅申巽辛地辰戌皆同润下行凡㸔人命如遇甲乙丁庚辛壬癸干居于干艮巽坤之乡又当以所变者而论之与十干化气六十纳音纳甲相叅互看不可只以河图正五行论命而曰子平法如此此世之谈命者所以多不准也论天干隂阳生死或问十干有阴阳刚柔生死之分其说然否荅曰十干五阳五阴阳者爲刚阴者爲柔易曰分阴分阳迭用柔刚是也其生死之分如母生子子成而母老死理之自然赋曰阳生阴死阳死阴生循环逆顺变化见矣是也甲木乃十干之首主宰四时生育万物在天爲雷爲龙在地爲梁爲栋谓之阳木其禄到寅寅爲离上之木其根已断其枝已絶谓之死木死木者刚木也湏仗斧斤斵削方成其噐长生于亥亥爲河潭池沼之水名曰死水故死木放死水中虽浸年久不能朽壊譬如杪椿之木在于水中则能坚固若离水至岸而遇癸水癸水者活水也爲天地间雨露日晒雨淋干湿不调遂成枯朽则能生火火旺而木必焚矣故有灰飞烟㓕之患且午属离火火頼木生木爲火母火爲木子子旺母衰焉有不终之理故甲木死于午经云木不南奔正谓此也又曰甲乃阳刚蠢木原无根叶枝荄若成器得用必借乎金宻藏不坏必頼乎水火初得配遂成文明之象使火过多兼遇南方化成灰炭反致其害矣葢甲木不以春秋而爲荣悴触物变化亦无定形须看火金水何如又看化合何如不可执一论乙木继甲之后发育万物生生不巳在天爲风在地爲树谓之阴木其禄到邜邜爲树木根深枝茂谓之活木活木者柔木也惧阳金斫伐爲患畏秋至木落凋零欲润土而培其根荄利活水而滋其枝叶沽水者癸水也卽天之雨露地之泉源润土者巳土也如耕耨之土成稼穑之功巳禄在午午乃六阳消尽一隂复生故稻花开于午时乙木生于午地十月建亥亥乃纯阴司令壬禄到亥当权死水泛滥土薄根虚有失培养故乙木死于亥经云水泛木浮正此谓也又曰乙乃枝叶䌓华之木大喜阳和煦则发荣不利阴冷惨刻则耗枯水多则倾頺其根荄金旺则戕剥其生意如身衰火多兼行南方而祸尤深葢活木连根之本也岂栋梁之比哉丙火丽乎中天普照六合在天为日为电在地为炉为冶谓之阳火其禄在己巳为炉冶之火谓之死火死火者刚火也喜死木发生其熖恶金土掩息其光死木者甲木也甲禄在寅寅乃阳木之垣木盛火生隠于木石之间非人用之不能生发故五阳皆出乎自然而爲先天五阴皆系乎人事而爲后天丙火生于寅其理甚明如太阳之火自东而升至西而没且酉属兑兑为泽巳土生金金气盛掩息丙火之光不能显辉岂无晦乎故丙火生于寅而死于酉经云火无西向正此谓也又曰丙火太阳之象上下化光无所不照然不以浮水之木为母不能生有熖之火不以湿水之土为子阳火所不产也纵遇江湖死水不合不冲则波涛弗致冲激焉能为尅火之害其所忌者乃䌓华之木浥水不能生火而反能晦火之光如五星太阳以木炁为难之义丁火继丙之后为万物之精文明之象在天为列星在地为灯火谓之隂火其禄到午乃六阴之首内有乙木能生丁火乙为活木丁为活火活火者柔火也丁喜乙木而生乃阴生隂也如世人用菜油蔴油为灯烛之义夫油乃乙木之脂膏也至于酉时四阴司权灯火则能煇煌列星则能灿烂故丁生于酉至于寅地三阳当合阳火而生阴火而退如日东升列星隠耀灯虽有熖不显其光故丁生于酉而死于寅也经有云火明则㓕正谓此也又曰丁火阴柔要得时遇局方能辉光灿烂虽顽钝之金亦在其所煅炼若失时䘮局卽韬光晦迹而烟无存虽㣲𦕈之金亦不能制然木燥虽少犹足以发火之机木湿虽多亦难以致火之明要看其中强弱不可泥于一偏戊土洪蒙未判抱一守中天地旣分厚载万物聚于中央散于四维在天爲雾在地爲山谓之阳土其禄在己巳爲炉冶之火煅炼成器叩之有声其性刚勐难以触犯喜阳火相生畏阴金盗气阳火者丙火也丙生于寅寅属艮艮爲山山爲刚土卽戊土也頼丙火而生焉至于酉地酉属兑金耗盗戊土之气乃金盛土虚母衰子旺又金撃石碎岂能延寿故戊土生于寅而死于酉经云土虚则崩正此谓也又曰戊土深厚其象如城墻要生季月更求支下通根方能振河海而不洩若上下带合则其形坚固无疎漏之虞身乘水木虚弱则其势倾危而有崩頺之患如土失时大忌多金漏洩如城墻旣就不可加木疎通喜行东南若原旺有印再行此地则火化生身反爲过中之祸矣己土继戊之后乃天之元气地之真土清气上升冲和天地浊气下降聚生万物谓之阴土天地人三才皆不可缺此土如干坤中一媒妁阴阳失此岂能配偶故于四行无不在于四时则寄旺焉乃真土也喜丁火而生畏阳火而惨其禄到午午中丁火能生己土被乙木盗其栽培之气至于酉地丁火而生丁火既生己土亦能生也至寅用事木火司权煅炼己土遂成磁石反失中和之气岂有不损之理故己土生于酉而死于寅经云火燥土裂正此谓也又曰己土广厚其象如田畴不贵多合生扶惟喜刑冲有用此固生物之体苟失令浅薄及天时不利不但难施镃基之力亦不能埋劒㦸之金倘再兼行金水旺处则身愈弱尤为不利如逄火土生成则稼穑有生生之妙矣庚金掌天地肃杀之权主人间兵革之变在天为风霜在地为金铁谓之阳金其禄到申申乃刚金喜戊土而生畏癸水而溺长生于己巳中戊土能生庚金乃阳生阳也巳为炉冶之火煅炼庚金遂成钟鼎之器叩之有声若遇水土沉埋则无声也所谓金实无声至于子地水旺之鄕金寒水冷子旺母衰亦遭沉溺之患岂能复生故庚金生于已而死于子经云金沉水底正谓此也又曰庚金顽钝得火制而成器成器之金遇火乡而反坏夏生无根又行东南之地则镕化不已而终无有成秋生无火更行西北之乡则澄清淬砺而光芒自如若沉于水底则终无出用之期金反受伤于水至若用薄铁而伐茂林非惟不能折木而反为木所伤设使土重藏金而无刑冲尅破则金终埋没亦无以见其用也辛金继庚之后为五金之首八石之元在天为日月乃太阴之精在地为金金乃山石之矿谓之阴金其禄到酉酉中己土能生辛金乃阴生阴也谓之柔金为太阴之精至于中秋金水相停㑹合含光圆融皎洁邵子有云八月十五翫蟾光是也长生于子子乃坎水之垣坎中一阳属金外有二阴属土土能生金子隠母胎未显其体得子水荡漾淘去浮砂方能出色此乃水济金辉色光明莹至于巳地巳为炉冶之火将辛金煅成死器亦被巳中戊土埋没其形不能变化岂得复生故辛金生于子而死于巳也经云土重金埋正谓此也又曰辛金湿润非顽钝坚刚之物使遇火炎煅炼性质反伤安能成其美用只宜水土资扶优柔浃洽以润其体原火太繁喜行西北使去火而存金如金太寒亦要丙丁使和金而去冷若坐禄通根卽身旺之地纵加厚土亦不能汨没所以非阳金比也壬水喜阳土而为堤岸之助畏阴木而为盗气之忧在天为云在地为泽谓之阳水其禄在亥亥为池沼存留之水谓之死水死水者刚水也頼庚金而生庚禄到申能生壬水乃五行转养之气至于卯地卯乃花菓树木木旺于卯则能尅土土虚则崩故堤岸崩頺而壬水走泄散漫四野流而不返又被阴木盗气岂得存活故壬水生于申而死于卯也经云死水横流正谓此也又曰壬水浩荡有源之水併百川而漫天下借土为之隄防若干支无土必至漂流四溢身衰多遇火土反见耗源塞流之吝且壬爱南行以未午为胎养之地财禄和煖之乡长生归禄莫过申亥盖统宗㑹元之府而水得其所归故也若财多身弱值此必能集福身旺财轻遇此反受其灾纵强壮少年亦不能胜此也癸水继壬之后乃天干一週阴阳之气成于终而反于始之渐故其为水清浊以分散诸四方有润下助土之功滋生万物之徳在天为雨露在地为泉脉谓之阴水其禄在子子乃阴极阳生之地辛生庚死之垣癸为活水活水者柔水也喜阴金而生畏阳金而滞欲阴木行其根则能疎通阴土阴土旣通于地脉则能流畅二月建邜为花果树木木旺土虚癸水方得通逹至于申地三阴用事否卦司权天地不交万物不通申中坤土庚金遂成围堰使癸水不能流畅困于池沼无所施设岂再生物故癸水生于邜而死于申经云水不西流正谓此也又曰癸水雨露阴泽之润也若根通亥子则盈科集流以成江河柱无坎坤失其生旺之夲终为身弱局有财官虽我所用之物不可遇之太过如申子辰全则水归聚一家暗冲寅午戌火为用反为上格若明用寅午戌火湏表里不弱得之乃佳或生于深夏得用财官不失其倚之宫主大富贵运道再行西北不为太过之嫌论曰五行长生之埋与万物亦同且如日之初出时光明可观至午离宫光明愈甚月之初出巧若蛾眉至望光明圆洁若人之生也自少至壮自老至死常理也人之初生也婴孩啼笑而已至壮贤愚方辨万物皆一同戊土生于寅寅中有火戊土生焉三阳之时土膏以动万物发生是戊生于寅也土旺于四季火土有如母子相生所以戊随丙临官归禄于巳巳临丁临官归禄于午戊土生于寅巳土生于酉明矣若以戊生申巳生邜何不以壬戊归禄于亥癸巳归禄于子后人妄作拟土歌有戊巳当絶在巳懐之句以戊生申酉沐浴戌冠带阴阳间隔谬甚矣或曰五行长生有母而后有子归母成孕之説也独土一行分体用厚徳载物居中不用者土之体也散于四维各旺四季土之用也体生于巳乗父之之禄用生于申维父母之位故水土生申阴阳家之説土生于巳医家之説考五星书申为阴阳宫故水土俱生申坤位水土原不相离而土随水源之説亦为有理四行有一生独土长生于寅又生于申一物而有两生以坤艮土之方位坤属西南土至此而得朋故曰利亨壶中子曰坤之厚重积土成功上生于此者然也复言戊土生寅寄禄于巳者随母得家之义也是以土无正位生物多方又何疑矣再考周视作隂阳定论有云乙木生于午癸水生于卯辛金生于子丁火生于酉以为阳死隂生不知冬至即子水旺时春分即乙木旺时夏至即丁火旺时秋分即辛金旺时而坎离巽兊即子午卯酉之正位位者时之定在时者位之妙用曷尝逢生于死絶哉或曰果如所谓则乙木何由生耶假云在亥亥中止有甲甲木何由生耶假云在卯卯中止有乙试辨以火土金水之例曰隂阳相为一体孔子曰太极生两仪周子曰阳变隂合而生水火木金土朱子曰万物各具一太极此三言者皆五行之枢纽即万物各具一太极之説则木之为物亦具一太极者可知矣即太极生两仪之説则分甲乙而甲为阳之动于先乙为隂之静于后可知矣即阳变隂合之説则甲之为一变而乙之为一合然后能生木者又可知矣非谓甲是一木而乙又别为一木也夫甲乙相须而为一木则甲固不必旺于卯而卯自不能不为乙以旺于后乙亦不必生于亥而亥自不能不为甲以生乎其先推而至于丙丁相须为火戊己相须为土庚辛相须为金壬癸相须为水岂不了了然哉朱子曰隂气流行则为阳阳气凝聚则为隂非真有二物相对也蔡氏曰东方寅卯木辰土生于亥南方己午火未土生于寅西方申酉金戌土生于已北方亥子水丑土生于申又曰金木水火土各有一隂一阳如甲便是木之阳乙便是木之隂乙以质言甲以气言隂主翕凡聚敛成就者乙为之也阳主辟凡发畅挥散者甲为之也观此亦见甲不必主乙不必生之説矣其言足以破前说之偏而有合古人原论十干之义也再考广録甲是木之干乙是木之根丙火之宿丁火之光戊土之刚己土之柔庚金之质辛金之刄壬水之源癸水之流是甲乙一木而分隂阳非死木活木岐而二之也既一木皆同死同生故古人只有四大长生之説今分隂阳为二所以有阳死隂生阳生隂死之辨考陈搏甲木乙草丙火丁灰戊土巳砂庚金辛石壬水癸泉之説是亦分而为二也若不分则官煞食伤印绶枭神刼财比肩何以一物名而为二而吉凶祸福逈不同耶看命者当以前説为是论地支地支之用不比天干动静不同圆方逈异然五行所属则一而所处之地不一且如在年则有在年之论在月则有在月之论在日时则有日时之论其隂阳轻重刚柔岂可泥于一体今当以月提为主所藏所用要见何神所耗所嫌要系何物凡四柱之神较量深浅而用子十二支之魁溪涧江洋之水乃戊土旺地然必过大雪之期一阳来复之后方能成旺辛金所生亦必于阳囘水煖而后能生也与午相冲与卯相刑与申辰三合若申子辰全㑹起水局即成江海发波涛之声也丑虽隆冬有氷霜之可怯但天时已转二阳是以丑中己土之煖能生万物辛金养地岂只深藏见戌则刑见未则冲库地最宜刑冲不为无用见己酉三合㑹起金局若人命生于丑月而日时多见水木必侧行巽离之地而土方不衰耳寅建于春气聚三阳有丙火生焉寅刑己巳合申并旺而为贵客旺于卯库于未同类则为一家至午则火光辉而有超凡入圣之美见申则寅受冲而有破禄伤提之忧若四柱火多则又不可入南方火地语云木不南奔是也卯木仲春气禀繁华虽用金水不可太过若干头庚辛叠见地支不可见申酉恐有破伐之害地支亥子重逢干头不可见癸壬主有漂流之伤见酉则冲木必落叶见亥未则合木必成林若时日归于金重大运更向西行患不禁也辰建季春为水泥之湿而万物之根皆赖此培养甲至此虽衰而有乙之余气壬至此虽墓而有癸之还魂见戌为钥能开库中之物若三戌重冲破门非吉日时多见水木其运更向西北则辰土不能存矣巳当初夏其火增光是六阳之极也庚金寄生困顿戊母戊土归禄乃随火孃见申则刑刑中有合翻为无害见亥则冲冲而必破便为有伤若运再行东南生发之地便成烧天烈熖之势矣午月炎火正升入中气则一隂生也庚至此为无用已至此为归垣见申子则必战尅见寅戌则越光明运行东南正是身强之地若入西北则休囚丧形矣未当季夏则隂深而火渐衰未中有乙木有丁火是藏官藏印不藏财也无亥卯以㑹之则形难变只作火土论无丑戌以刑冲之则库不开难得官印力柱中无火怕行金水之运日时多寒偏爱丙丁之乡盖用神之喜忌最当分晓不可毫髪误也申宫水土长生之地入已午则逢火炼遂成剑㦸见子辰则逢水淬益得光锋使木多无火金终能胜若土重堆埋金却有凶盖申乃顽钝之金与温柔珠玉不同故也酉建八月金色白水流清若遇日时火多运更愁东去若遇日时水旺运亦怕南行柱见水泥应为有用运行西北岂是无情然逢己丑三合亦能坚鋭岂可以隂金为温柔珠玉而泥论哉戌乃洪鑪之库钝铁顽金赖以炼成见辰龙则冲出壬水而雨露生焉见寅虎则㑹起丙火而文章出焉然火命逢之则为入墓宁能免于不伤哉亥地六隂雨雪载涂土至此而不煖金至此而生寒其象若五湖之归聚其用在三合之有心是故欲识干坤和煖之处即从艮震巽离之地而寻之也大抵五行用法总无真实生死衰旺亦假名耳直向源头明其出处如五阳为刚五隂为柔若失令身衰不遇资扶而频泄气则刚者失其为刚若得令身强用事有助则柔者不失之柔中间又分木火为阳金水为隂皆喜生扶资助要以中和为贵十干分配天文甲木为雷雷者阳气之嘘也甲木属阳故取象于雷焉稽诸月令仲春之月雷乃发声甲木旺即其验也况雷奋于地木生于地其理又无不同者邵子云地逢雷处见天根阳木之生孰非天根之动为之乎是甲木至申而遂絶以雷声至申而渐收也凡命属甲日主喜值春天或类象或趋干或遥巳或拱贵俱大吉运不喜西方经云木在春生处世安然必夀乙木为风乙木长生在午败在巳在午而生者盖乙为山林活木至夏来而畅茂诗所谓千章夏木青是也其败巳云何巳乃巽地巽为风木盛风生也风生于木而反摧木犹之火生于木而反焚木其取败也固宜所谓乙木为风者木其所自生云尔如人乙日建生者在秋令大吉秋令金旺乙木能化能从而盘根错节非利器无所裁成逢亥必死其落叶归根之时耶丙为日説卦传曰离为火为日日与火皆文明之象是以丙火为日之名不易焉太阳朝出而夕入阳火寅生而酉死而又何异乎万骐真寳赋以丙日丑时为日出地上之格有㫖哉有㫖哉凡六丙生冬夏不如春秋春日有晅万物之功秋阳有燥万物之用冬则隂晦夏则炎蒸宜细推之丁火为星丙火死而丁火遂从生焉在天之日薄而星回也类如此星象惟入夜故灿烂隂火惟近晦故辉煌丁不谓之星而何真寳赋云隂火时亥富贵悠悠解者以此为财官印之三竒亦可矣岂知亥在北方是为天门又星拱北之説乎凡丁日生人喜遇夜喜遇秋如星光之得时也又喜行身弱地如石里所藏属丁火石虽在水即时取撃亦自有火其丁巳一日多尅父兄妻子盖财忌比刼兄屈弟下巳中有戊土伤官也戊土为霞土无専气依火以生霞无定体借日以现知丙火之为日则知戊土之为霞矣是霞者日之余也日尽而霞将灭没火熄则土无生意故谓之霞也大挠氏演纳音五行象以戊午为天上火意盖如此如戊土日主爱四柱带水则为上格霞水相映而成文彩也更喜年月干见癸癸则为雨雨后霞见而覩文明也巳土为云巳土生居酉酉兑方也其象为泽先正曰天降时雨山川出云然则云者山泽之气也已虽属土以此论之则其谓之云也亦宜故甲已合而化土其气上升而云施云雷交而作雨其泽下究而土润此造化之至妙至妙者与凡身主属己土贵坐酉贵春生贵见印坐亥者不可见乙木云升天遇风则狼借而不禁也庚金为月庚乃酉方阳金何以知其配月乎曰五行之有庚犹四时之有月也庚不待秋而长生然必秋而始盛月不待秋而后有然必秋而益明以色言月固白也其色同矣以气言金生水也潮应月也其气同矣古甲子以庚为上章见其与日平明也经云金沉在子见其与月沉波也三日月见庚方见月初生与庚同位也故曰庚金为月如人庚日生者四柱有乙巳字出谓之月白风清秋为上冬次之春夏无取辛金为霜八月辛金建禄之地是月也天气肃白露为霜草木黄落而变衰故五行隂木絶在此地若木经斧斤之斩伐未有能生焉者也斧斤以时入山林严霜以时杀草木揆之天道参之人事信乎辛金之为霜矣或曰霜常避日丙与辛合何也曰此亦相尅之理也火惟尅金故相合而水斯化霜惟避日故相遇而氷以消亦为水也是之取耳如辛人坐卯未透乙大富坐亥透丙则贵爱冬生壬水为秋露春亦有露何独拟之以秋盖春露雨露既濡之露秋露霜露既降之露也露一也春主生秋主杀功用不同有如此然吾以壬为秋露也盖露属水而壬水生于申水本能生木者水既然在此而生木何由于此而絶故知壬之为露秋露也如壬日生秋见丁火最显丁为星河壬为秋露一洗炎蒸象纬昭然矣癸水为春霖癸水生卯月号曰春霖葢隂木得雨而发生也然至申则死七八月多干旱也且卯前一位是辰辰龙宫也卯近龙宫而水生龙一奋遂化为雨焉卯为雷门雷一震而龙必兴焉观此则癸水其春霖矣如癸卯日透出巳字者有云行雨施之象其人必有经济才也春夏吉秋冬不吉诗曰癸日生逢己巳乡煞星须要木来降虽然名利升髙显争柰平生夀不长十二支分配地理子为墨池子在正北方属水色象墨故有墨池之象凡命逢子年生者时喜见癸亥谓之水归大海又谓之双鱼逰墨必为文章士矣午为烽堠午正位于南属火土其色赤黄名之曰烽堠者此也又午为马𤇺堠乃戎马兵火之处所也午生人时利见辰真龙出则凡马空矣谓之马化龙驹卯为琼林卯系乙木居位正东于时为仲春万物生焉色若琅玕之青故曰琼林卯年遇己未时者是为兔入月宫之象主大贵酉为寺钟酉属金位近戌亥戌亥者天门也钟金属也寺钟敲则声彻天门又酉居正西寺则西方佛界也酉见寅吉谓之钟鸣谷应寅为广谷寅乃艮方艮为山戊土长生于是而广谷之义着矣然寅宫有虎寅生人而时戊辰者谓之虎啸而谷风生威震万里申为名都坤为地其体无疆非名都不足以喻之申坤也都者帝王所居申宫壬水生又与艮山对是水遶山环也凡命爱申年亥时乃地天交㤗已为大驿大驿者人烟凑集道路通达之地已中有丙火戊土是其象也又已前有午马故曰大驿已生喜得辰时蛇化青龙于格为千里龙驹亥为悬河天河之水奔流不回故曰悬河亥即天门又属水非悬河之象乎亥年建生日时见寅辰二字是乃水拱雷门辰为草泽左传曰深山大泽龙蛇生焉夫泽水所钟也辰在东方之次为水库故为草为泽辰逢壬戌癸亥即龙归大海格戌为烧原戌月在九秋草木尽萎田家焚烧而耕又戌属土是以称名烧原故戌与辰地皆贵人所不临也戌生逢卯号曰春入烧痕丑为栁岸丑中有水有土有金岸者土也所以止水也故谓栁岸诗曰栁色黄金嫩是也丑人时见己未乃月照栁梢极为上格未为花园花园属之未不属之卯何也卯乃木旺自成林麓未乃木库如人筑墻垣以䕶百花也以百花言未中有杂气耳未年入双飞格最妙如辛未见戊戌两干不杂是也或问十干之所取象有自其配合言之有自其生尅言之又有自其方位自其时令自其始终言之不同何也曰予各举其一隅而为言也善学者类而推之则十干各有消息盈虚之机各有声应气求之妙矣斯道也造化自然之道岂予一人之私言哉又曰十二支辰戌丑未居四隅乃对待之体所谓支属地地能静而不能动也戊已居中央乃流行之用所谓干属天天能动而不能静也故地支四土非加益也以其有专气耳天干二土非加损也以其无定位耳使干支无分数之差何以成变化而行鬼神乎夫天元之数有十予既分配以天文而地元之数十有二予又分配以地理然则所谓牵强与殆非也昔者圣人作易于八卦之象逺取诸物近取诸身重复明之而有所不置干支之理一易书之理也术家者流语数而违理者多矣予故表而出之赋云论用神论日主各有所宜取地脉取天元是或一道盖必兼此妙焉然后为至也不然是亦一得之愚而已又天元之分配循其序地支则举其四生四败四库之位而错综之者亦有见也学者合前説而观之思过半矣醉醒子曰大哉干支生物之始本乎天地万物宗焉有隂阳变化之机时候浅深之用故金木水火土无主形生尅制化理取不一假如死木偏宜活水长濡譬若顽金最喜洪炉久炼太阳火忌林木为讐梁栋材求斧斤为友火隔水不能镕金金沉水岂能尅木活木忌埋根之铁死金嫌盖顶之泥甲乙欲成一块须知穿凿之功壬癸能达五湖盖有併流之性樗木不禁利斧珍珠最怕明炉弱栁乔松时分衰旺寸金丈铁气用刚柔陇头之土少木难疏炉内之金湿泥反蔽雨露安滋朽木城墻不产珍金剑㦸功成遇火乡而反坏城墻积就至木地而愁伤癸丙春生不雨不晴之象乙丁冬产非寒非煖之天极锋抱水之金最钝杂炉之铁甲乙遇金强魂归西兑庚辛逢火旺气散南离土燥火炎金无所赖木浮水泛火不能生九夏镕金安制坚刚之木三冬湿土难隄泛滥之波轻尘撮土终非活木之基废铁销金岂是滋流之本木盛能令金自缺土虚反被水相欺火无木则终其光木无火则晦其质乙未秋生拉朽摧枯之易也庚金冬死沉沙坠海岂难乎凝霜之草奚用逢金出土之金不能胜木火未焰而先烟水既往而犹湿大抵水寒不流木寒不发土寒不生火寒不烈金寒不镕皆非天地之正气也然万物初生未成成久则灭其超凡入圣之机脱死回生之妙不象而成不形而化固用不如固本花繁岂若根深且如北金恋水而沉形南木飞灰而脱体东水旺木以枯源西土实金而虚已火因土晦皆太过五行贵在中和理求之求之勿茍言掬尽寒潭须见底论地支属相或问地支有属相而天干则无者何也荅曰天干动而无相地支静而有相盖轻清者天也重浊者地也重浊之中乃有物焉故子属䑕丑属午寅属虎卯属兔辰属龙已属蛇午属马未属羊申属猴酉属鸡戌属犬亥属猪此十二属相亦有竒偶之分盛衰之用竒者䑕虎龙马猴犬一则属阳六兽之足皆单偶者牛兔蛇羊鸡猪二则属隂六兽之足皆双惟蛇无足又何取义盖已在月乃纯阳之月在时乃纯阳之时数则偶而时则阳故用蛇以象之蛇乃隂物不用其足而象已着疑亦讳言乎隂之意尔况亦有双头者可验十二相即三十六禽中取其首者拟之自有隂阳之别单双之分此造化之所以为妙也或问十二属相各有所缺者何也荅曰天倾西北地不满东南天地尚缺兽体岂全故䑕少光夜出牛无牙唇吻虎无项和身而转兔缺唇无雄龙亏耳角聴蛇无足快行马怯胆常立不眠羊无瞳死不闭目猴无脾喜食果物鸡无肾淫而无节犬无胃食秽善唿猪无觔常眠少立此系隂阳不僃之意亦与造化相应惟人独㑹其全此其所以贵也王充论衡曰五行之气相贼害含血之虫相胜服寅木也其禽虎戌土也其禽犬丑未亦土也丑禽牛未禽羊木胜土故犬与牛羊为虎所服亥水也其禽豕已火也其禽蛇子亦水也其禽䑕午亦火也其禽马水胜火故豕食蛇火为水所害故马食䑕屎而腹胀然亦有不相胜者午马也子䑕也酉鸡也卯兔也水胜火䑕何不逐马金胜木鸡何不啄兔亥豕也未羊也丑牛也土胜水牛羊何不杀豕巳蛇也申猴也火胜金蛇何不食猕猴猕猴畏䑕者也囓猕猴者犬也䑕水猕猴金也水不胜金猕猴何故畏䑕戌土也申猴也土不胜金猴何故畏犬十二辰之禽以气性相尅则尤不相应大凡含血之虫相服至于相啖食者以齿牙钝利筋力优劣自相胜服也论人元司事夫一气浑沦形质未离孰为隂阳太始既肇裂一为三倐忽乃分天得之而轻清为阳地得之而重浊为隂人位乎天地之中禀阳隂沖和之气故此轻清者为十干主禄谓之天元重浊者为十二支主身谓之地元天地各正其位成才于两间者乃所谓人也故支中所藏者主命谓之人元名为司事之神以命术言之为月令用神经云用神不可损伤日主最宜健旺是也如正月建寅寅中有艮土用事五日丙火长生五日甲木二十日二月建卯卯中有甲木用事七日乙木二十三日三月建辰辰中有乙木用事七日壬水墓库五日戊土一十八日四月建巳巳中有戊土七日庚金长生五日丙火一十八日五月建午午中丙火用事七日丁火二十三日六月建未未中有丁火用事七日甲木墓库五日巳土一十八日七月建申申中有坤土用事五日壬水长生五日庚金二十日八月建酉酉中有庚金用事七日辛金二十三日九月建戌戌中有辛金用事七日丙火墓库五日戊土一十八日十月建亥亥中有戊土五日甲木长生五日壬水用事二十日十一月建子子中有壬水用事七日癸水二十三日十二月建丑丑中有癸水用事七日庚金墓库五日巳土一十八日此十二支按十二月各藏五行为人元以配四时则春煖秋凉冬寒夏热如环无端终而复始嵗功毕而成一年再考玉井则以甲丙庚壬各三十五日乙丁辛癸各三十五日戊己各五十日共计三百六十日正月寅已土七日丙火五日甲木十八日二月卯乙十八日甲九日癸三日三月辰戊十八日乙九日癸三日四月已丙十八日戊七日庚五日五月午丁十八日丙九日乙三日六月未已十八日乙五日丁七日七月申庚十七日已七日戊三日壬三日八月酉辛二十日庚七日丁五日九月戌戊十八日辛七日丁五日十月亥壬十八日甲五日戊七日十一月子癸十八日壬五日辛三日十二月丑已十八日癸七日辛五日醉醒子曰时行物生天道之常一嵗之中虽有进退四时之内本无轻重故以金木水火分旺四时各得七十二日土旺四季各有十八日共三百六十日乃成嵗焉立春之后则用阳木三十六日艮土分野丙戊长生惊蛰后六日则用隂木三十六日癸水寄生清明后十二日则用戊土十八日阳水归库隂水返魂夏秋冬亦如此渊源渊海则以立春之后已土余气几日艮土分野几日丙戊长生先后各得几日卯月癸水寄生几日辰月阳水归库隂水返魂亦各几日殊不思丑月之用既足春后又河余哉分野者聚一方之旺气长生者归母成孕先后者盖有寅而后生丙有丙而后戊生寄生者徒有虚名乃无实位归库者絶其生气而收藏返魂者续其死气而变化此五行生死进退之𤣥机岂可以几日为限哉且春之用木秋之用金固一定之理也若杂揉寓处之神占用几日则本宫主气之数未尝不缺而亏矣则何以见春木夏火一气流行各旺七十二日之数耶以四季配五行之用乃主有纳客之数客无胜主之理但主气之司权自有初中末三气之浅深用之者特宜较量轻重言耳又岂可以三五七日为限哉其説足以破渊源之误又支中所藏止以月论年日时不论人命重提纲厥有㫖哉论四时节气立节中气其春秋有分而不言至夏冬有至而不言分及夫雨水惊蛰以降二十四气分属有名亦必有所以为名者何言乎四立者四时之节气也丑之终寅之始则为节月之半则为中二分者隂阳相半之谓也二至者至有二义子至已为六阳午至亥为六隂至者介乎巳午亥子之间也冬至亥隂极故曰子子者止也阳于此生故亦曰至夏至巳阳极故曰午午者忤也隂于此生故亦曰至自秋分水始涸冬至水始氷冬至水泉动大寒水泽腹坚为今之雨水者先是为露为霜为雪皆水气凝结以至于寒之极春则暑气顺行而又为暑之始也况天一生水人物之生皆始于水春属木木生于水立春后继以雨水宜也卦气正月为㤗天气下降当为雨水二月大壮雷在天上当为惊蛰先雨水而后惊蛰亦宜也惊蛰者万物出乎震震为雷也清明者万物齐乎巽巽为风也巽洁齐而曰清明清明乃洁齐之义谷雨三月中自雨水后土膏脉动至此又雨则土脉生物所以滋五谷之种也小满四月中先儒云小雪后阳一日生一分积三十日生三十分而成一画为冬至小满后隂生亦然夫四月干之终谓之满者姤初六羸豕孚蹢躅坤初六履霜坚氷至羸豕喻其小蹢躅喻其满履霜喻其小坚氷喻其满易言于一隂既生之后厯言于一隂方萌之初虑之深防之预也小雪后有大雪此但有小满无大满意可知矣至若三月中谷雨五月中芒种此二气独指谷麦言谷必原其生之始谷种于春得木之气残于秋金尅木也麦必要其成之终麦种于秋得金之气成于夏火尅金也六月节小暑六月中大暑夏至后暑巳盛不当又谓之小殊不知易曰寒往则暑来暑往则寒来寒暑相推而嵗成焉通上半年之半皆可谓暑通下半年之半皆可谓寒正月暑之始十二月寒之终而曰大暑小暑者不过上半年之辞耳六月中暑之极故谓大然则未至于大则犹为小也七月中处暑七月暑之终寒之始大火西流暑气于是乎处矣处者𨼆也藏伏之义也白露八月节寒露九月节秋本属金金色白金气寒白者露之色寒者露之气先白而气始寒固有渐也九月中霜降露寒始结为霜也立冬后曰小雪大雪寒气始于露中于霜终于雪霜之前为露露由白而始寒霜之后为雪雪由小而至大皆有渐也至小寒大寒豳风云一之日觱发二之日栗烈觱发风寒故十一月之余为小寒栗烈气寒故十二月之终为大寒也大抵合而言之上半年主长生曰雨曰雷曰风皆生之气下半年主生成曰露曰霜曰雪皆成之气下半年言天时不言农时农时莫急于春夏也先儒云变者化之渐化者变之成立春雨水后寒气渐变至立夏则寒尽化为水矣然曰小暑大暑其化固有渐也立秋处暑后暑气渐变至立冬则暑气尽化为寒矣然曰小寒大寒其化亦有渐也又曰日月运行而四时成以其有常也故圣人立法以步之隂阳相错而万物生以其无穷也故圣人指物以候之贯六气终始早晏五运大小盈虚原之以至理考之以至数而垂示万古无有差忒也经曰五日谓之候三候谓之气六气谓之时四时谓之嵗又曰日为阳月为隂行有分纪周有道理日行一度月行十三度而有竒焉故大小月三百六十五日而成嵗积气余而盈闰矣经云日常于画夜行天之一度则一日也共三百六十五日四分之一而周天度乃成一嵗常五日一候应之故三候成一气即十五日也三气成一节节谓立春春分立夏夏至立秋秋分立冬冬至此四节也三八二十四气而分主四时一嵗成矣春秋言分者以六气言之则二月半初气终而交二之气八月半四气尽而交五之气若以四时之分言之则隂阳寒暄之气到此可分之时也昼夜分五十刻亦隂阳之中分也故经曰分则气异此之谓也冬夏言至者以六气言之则五月半司天之气至其所在十一月半在泉之气至其所在以四时之令言之则隂阳至此极至之时也夏至日长不过六十刻阳至此而极冬至日短不过四十刻隂至此而极皆天候之未变故经曰至则气同此之谓也天自西而东转其日月五星循天从东而西转故白虎通曰天左旋日月五星右行日月五星在天为隂故右行犹臣对君也日则昼夜行天之一度月则昼夜行天之十三度有竒者谓复行一度之中作十九分分之得七大率月行疾速终以二十七日月行一周天是将十三度及十九分之七数总之则二十九日计行天三百八十七度有竒计月行疾之数比日行迟之数则二十九日日方行天二十九度月已先行一周天三百六十五度外又行天之二十二度反少七度而不及日也隂阳家説谓日月之行自有前后迟速不等固无常凖则有大小月尽之异也本三百六十五日四分度之一即二十五刻当为一嵗自除嵗外之余则有三百六十日又除小月所少之日六日止有三百五十四日而成一嵗通少十一日二十五刻乃盈闰为十二月之制则有立首之气气乃三候之至月半视斗建之方乃十二辰之方也闰月之纪则无立气建方皆他气但依厯以八节见之推其所余乃成闰天度毕矣故经曰立端于始表正于中推余于终此之谓也观天之杳㝠岂复有度乎乃日月行一日之中指二十八宿为证而记之曰度故经曰星辰者所以制日月之行也制谓度也天亦无候以风雨霜露草木之类应期可验而测之曰候言候之日亦五运之气相生而直之即五日也如环之无端周而复始书曰期三百六旬有六日以闰月定四时成嵗即其义也论日刻夫日一昼一夜十二时当均分于一日故上智设铜壶贮水漏下壶箭箭分百刻以度之虽日月晦明终不能逃是一日之中有百刻之候也夫六气通主一嵗则一气主六十日八十七刻半乃知交气之时有早晏也冬夏日有长短之异则昼夜互相推移而日出入时刻不同然终于百刻矣其气交之刻则不能移也甲子之嵗初之气始于漏水下一刻终于八十七刻半子正之中也二之气复始于八十七刻六分终于七十五刻戌正四刻也三之气复始于七十六刻终于六十二刻半酉正之中也四之气复始于六十二刻六分终于五十一刻未正四刻也五之气复始于五十一刻终于三十七刻半午正之中也六之气复始于三十七刻六分终于二十五刻辰正四刻也此之谓周天之嵗度余刻交入乙丑嵗之初气矣如此而转至戊辰年初之气复始于漏水下一刻则四歳而一小周也故申子辰气㑹同者此也已酉丑初之气俱起于二十六刻寅午戌初之气俱起于五十一刻亥卯未初之气俱起于七十六刻气皆起于同刻故谓之三合义由此也以十五小周为一大周则六十年也三车一览以申为水之生子为水之旺辰为水之库故申子辰三合而不知气起于同刻乃天道自然之妙耳论时刻夫昼夜十二时均分百刻一时有八大刻二小刻大刻总九十六小刻总二十四小刻六凖大刻一故共为百刻也上半时之大刻四始曰初初次初一次初二次初三最后小刻为初四下半时之大刻亦四始曰正初次正一次正二次正三最后小刻为正四若子时则上半时在夜半前属昨日下半时在夜半后属今日亦犹冬至得十一月中气一阳来复为天道之初耳古厯每时以二小刻为始乃各继以四大刻然不若今厯之便于筹䇿也世谓子午卯酉各九刻余皆八刻非是冬至日日在箕五度今在箕三度日出辰初一刻日入申正四刻后八日躔星纪之次小寒日日在斗十二度今在斗八度日入酉初二刻后六日日出夘正四刻昼四十二刻夜五十八刻大寒日日在牛四度今在牛初度日入酉初一刻后十二日日出夘正二刻后四日躔𤣥枵之次八子女二度昼四十三刻夜一十七刻十三后日昼四十四刻夜丑十六刻立春日日在危三度今在女六度后十二日日入酉初三刻后十三日日出卯正二刻昼四十五刻夜五十五刻雨水日日在危六度今在尾初度后十二日日入酉初三刻十三日日出卯正一刻昼四十七刻夜五十三刻后四日躔娵訾之次入亥危十三度昼四十八刻夜五十二刻惊蛰日日在空八度今在危十五度后十二日日入酉初四刻十三日日出寅正初刻昼四十九刻夜五十一刻春分日日在壁五度今在室十度后六日日躔降娄之次入戌奎三度后十三日日入酉正一刻十四日日出夘初三刻昼五十一刻夜四十九刻清明日日在奎十二度今在壁十度昼五十三刻夜四十七刻其日出入皆在春分后谷雨日日在娄十度今在娄初度本日日出夘二刻后八日日躔大梁之次入酉胃四度昼五十五刻夜四十五刻立夏日日在胃十三度今在胃一度日入酉正三刻后三日日在夘初一刻昼五十六刻夜四十四刻小满日日在毕初度今在昴四度后十日日入酉正四刻日出夘初初刻后九日日躔实沈之次入申毕七度昼五十八刻夜四十二刻芒种日日在毕十四度今在毕十一度日出夘初初刻入酉正四刻其昼夜本无节夏至日日在井一度今在觜十一度日出寅正四刻日入戌初初刻后八日日躔鹑首之次入未井九度昼五十九刻夜四十一刻小暑日日在井十六度今在井十三度日出夘初初刻后八日日出酉正四刻昼五十八刻夜四十二刻大暑日日在鬼一度今在井二十八度后七日躔鹑火之次入午栁四度日出卯初一刻入酉初三刻昼五十七刻夜四十三刻立秋日日在星一度今在栁九度日出夘初一刻入酉正四刻昼五十六刻夜四十四刻处暑日日在张八度今在星七度日出夘初二刻入酉正二刻后九日躔鹑尾之次入已张十六度昼五十四刻夜四十六刻白露日日在翼五度今在张十三度日出卯初三刻入酉正一刻昼五十二刻夜四十八刻秋分日日在轸一度今在翼十度日出卯初四刻入酉正初刻后十一日日躔夀星之次入辰轸十二度昼五十刻夜五十刻寒露日日在轸十六度今在轸八度日出夘正一刻日入酉初三刻昼四十八刻夜五十二刻霜降日日在角初十度今在角十度五分日出卯正二刻日入酉初二刻后十二日日躔大火之次而入夘氐三度昼四十六刻夜五十四刻立冬日日在氐五度今在氐三度日出卯正三刻日入酉初一刻昼四十四刻夜五十六刻小雪日日在房三度今在房一度日出夘正四刻日入酉初初刻昼四十二刻夜五十八刻后十一日日躔折木之次入寅尾四度大雪日日在尾八度今在尾四度日出夘初一刻入酉初初刻论曰看命之法以时为低昂时有八刻初正之气不同初者其朔气也正者其中气也故用时之法每用其正若癸为子下四刻艮为丑下四刻以其得天干之正气焉若初则带先时之气未占后时之气况夜半不分其日顿差子亥中间厥时难定除初初正四刻余六刻之间或隂晴倐忽寒煖逈别人之生时果得其当也耶余姑就授时厯分之要在智者宻察而详问之庶无悞矣论太阳躔次太隂纳甲及出入㑹合陈抟曰日阳中之阳人君之象也其徳至刚其体至徤其行天所以分昼夜别寒暑一日一周天而在天为不及一度一嵗之积恰与天会故日有三道中道者黄道也此至东井去极近南至牵牛去极逺东至角西至娄去极中通中道南道北道为三道也葢极南至于牵牛则为冬至昼四十刻夜六十刻极北至于东井则为夏至昼六十刻夜四十刻南北极中则为春秋分昼夜各五十刻凡行天之分正月雨水中气后二日躔亥娵訾之次其应甲庚丙壬二月春分中气后二日躔戍降娄之次其应艮巽干坤三月谷雨中气后五日躔酉大梁之次其应乙辛丁癸四月小满中气后六日躔申实沈之次其应甲庚丙壬五月夏至中气后五日躔未鹑首之次其应坤干巽艮六月大暑中气后四日躔午鹑火之次其应乙辛丁癸七月处暑中气后五日躔已鹑尾之次其应甲庚丙壬八月秋分中气后八日躔辰夀星之次其应巽艮坤干九月霜降中气后九日躔卯大火之次其应乙辛丁癸十月小雪中气后七日躔寅折木之次其应甲庚丙壬十一月冬至中气后四日躔丑星纪之次其应艮巽坤干十二月大寒中气后六日躔子𤣥枵之次其应癸乙丁辛月阳中之隂后妃之象也其徳至柔而其体至顺其行天所以佐理大阳验之夜景以为消息月本无光丽日而有明以不明之体言之则纯隂而象坤晦朔之时也越三十日不及日三十七度强而哉生明始资日之明而有光因谓之朏阳之初生也昏见于庚震三之象也越八日不及日九十八度强而资日之半明因谓之弦乃阳将半也昏见于丁兊三之象也越十五日不及日一百八十二度半强与对望资日之全明而大圆因谓之望言三阳具偹也昏见于甲干三之象也又三日不及日二百一十九度强而哉生魄与日之望偏而隂魄始生因谓之魄谓隂复萌也晨见于辛巽三之象也又五日不及日之二百八十一度强而半晦半资日之明因谓之下弦谓月生之半也晨见于丙艮三之象也又六日与日之四百九十分强则不及尽三百六十五度四分之一而与日交㑹日之明全不能相资复晦而不明因谓之晦尽没于乙坤三之象也其行天之度一日之行得三百度十九分度之七在天为不及二十度十九分度之七在日为不及十三度十九分度之七积二十九日九百四十分日之四百九十九而与日会于辰次之所以为一嵗十二会得三百五十四日九百四十分日之三百四十分而与天会是为一嵗也故月有九行九行者乃黑道二立冬冬至出黄道北赤道二立夏夏至出黄道南白道二立秋秋分出黄道西青道二立春春分出黄道东并黄道共为九行也故立春春分从青道分在甲度立秋秋分从白道分在庚度立冬冬至从黒道分在壬度立夏夏至从赤道分在丙度其日月㑹合之辰三合所照之方是为天徳月徳之星故三月建辰其三合申子辰日月会于酉出于庚入垣于壬故天徳月徳在壬六月建未其三合亥卯未日月会于午出于丙入垣于甲故天徳月徳在甲九月建戌其三合寅午戌日月会于卯出于甲入垣于丙故天徳月徳在丙十二月建丑其三合己酉丑日月会于子出于壬入垣于庚故天徳月徳在庚葢子午日月之终始卯酉日月之门户出没故其分多而有太隂太阳也凡人命遇日躔之次四大吉时及天月二徳生谓之聚一月徳秀多贵显仁慈再纳甲卦气则富贵悠悠与日月同体矣余又疑纳甲之説易不言及而恭同契言之术数之家据以为妙理不思月之本体未有亏缺以其受明有时故名而其圆者未尝不在也若纳甲于卦其八卦分有隂阳连断一定不易恶可与之相配以月昏见于庚为震之象见于丁为兊之象也耶坎离二卦中实中虚验之太隂则不类乃以戊巳纳焉未免穿凿考青囊经甲乙壬癸𨽻于阳而阳中四枝系焉庚丙丁辛𨽻于隂而隂中四枝配焉陈抟註云此言纳干配支之理圣人所以入用之道也干阳体也居于九宫卦阳而数竒也甲得天三之阳天干阳首干称乎父故纳干于甲坤隂体也居于一宫卦隂而数偶也乙得地八之隂天干隂首坤称乎母故纳干于乙此干坤父母纳干于东以东者物生之地也故干坤秉其权焉艮阳穉也居于六宫卦阳而数竒也丙得天七之阳艮为少男故纳干于丙此坤卦之一变也兊隂穉也居于四宫卦隂而数偶也丁得地二之隂兊为少女故纳干于丁此干卦之一变也故少男少女纳干于南以南者物化之地也故艮兊司其化焉震阳长也居于八宫卦阳而数偶也庚得天九之阳震为长男故纳干于庚此干卦之再变也巽隂长也居于二宫卦隂而数偶也辛得地四之隂巽为长女故纳干于辛此坤卦之再变也故长男长女纳干于西以西者物成之地也故震巽专其令焉离隂用也居于三宫卦隂而数竒也壬得天一之阳离为中女故纳干于壬此干卦之四变也坎阳用也居于七宫卦阳而数竒也癸得地六之隂坎为中男故纳干于癸此坤卦之四变也故中男中女纳干于北以北者物藏之地也故坎离司其任焉戊巳得天五地十之成数为天地之中气故中处而尊居皇极无可配纳化成于四气之季而致养于坤以坤质土也火金之交也故附丽焉葢其隂阳以数相从孤旺以卦而定至若地支十有二辰纳卦之法则四行分配而附丽于四正之宫坎以水体申子辰水之垣也故纳坎从水离以火体寅午戌火之垣也故纳离从火兊以金体巳酉丑金之垣也故纳兊从金震以木体亥卯未木之垣也故纳震从木此阳支从阳干隂支从隂干也于是五气生成八卦翕合圣人者因其至理而消息之以为妙用使天阳地隂一辟一阖一造一化生成无方有㡬㣲矣丹经歴术纳甲之説无出老子载营魄抱一能无离乎一章其以日月言者谓日以其光加于月魄而为之明如人登车而载于其上也月未望而载魄于西既望则终魄于东其遡于日乎言月之方生则以日之光加被于魄之西而渐满其东以至于望而后圆及既望矣则以日之光终守其魄之东而渐亏其西以至于晦而后尽葢月遡日以为明未望则日在其右既望则日在其左故各自其所在而受光以卦纳之似非实论论五行旺相休囚死并寄生十二宫盛徳乘时曰旺如春木旺旺则生火火乃木之子子乗父业故火相木用水生生我者父母今子嗣得时登髙明显赫之地而生我者当知退矣故水休休者羙之无极休然无事之义火能尅金金乃木之鬼被火尅制不能施设故金囚火能生土土为木之财财为隠藏之物草木发生土散气尘所以春木尅土则死夏火旺火生土则土相木生火则木休水尅火则水因火尅金则金死六月土旺土生金则金相火生土则火休木尅土则木囚土尅水则水死秋金旺金生水则水相土生金则土休火尅金则火囚金尅木则木死冬水旺水生木则木相金生水则金休土尅水则土囚水尅火则火死观夏月大旱金石流水土焦六月暑气增寒气灭秋月金胜草木黄落冬月大寒太冷水给氷火气顿减其旺其死槩可见矣葢四时之序节满即谢五行之性功成必覆故阳极而降隂极而升日中则昃月盈则亏此夭之常道也人生天地势积必损财聚必散年少反衰乐极反悲此人之常情也故一盛一衰或得或失荣枯进退难逃此理经云人虽灵于万物命莫逃乎五行斯言尽矣夫五行寄生十二官长生沐浴冠带临官帝旺衰病死墓絶胎飬循环无端週而复始造物大体与人相似循环十二宫亦若人世轮回也三命提要云五行寄生十二宫一曰受气又曰絶曰胞以万物在地中未有其象如毋腹空未有物也二曰受胎天地气交氤氲造物其物在地中萌芽始有其气如人受父母之气也三曰成形万物在地中成形如人在母腹成形也四曰长生万物发生向荣如人始生而向长也五曰沐浴又曰败以万物始生形体柔脆易为所损如人生后三日以沐浴之㡬至困絶也六曰冠带万物渐荣秀如人具衣冠也七曰临官万物既秀实如人之临官也八曰帝旺万物成熟如人之兴旺也九曰衰万物形衰如人之气衰也十曰病万物病如人之病也十一曰死万物死如人之死也十二曰墓又曰库以万物成功而藏之库如人之终而归墓也归墓则又受气胞胎而生凡推造化见生旺者未必便作吉论见休囚死絶未必便作凶言如生旺太过宜乎制伏死絶不及宜乎生扶妙在识其通变古以胎生旺库为四贵死絶病败为四忌余为四平亦大槩言之论遁月时夫命以年为本为父月为兄弟僚友日为主为妻为己身时为子孙为帝座为平生荣辱之主首又曰年为根月为苗日为花时为实故苗无根不生实无花不结所以遁月从年遁时从日遁月即甲巳之年正月起丙寅二月丁卯顺行十二月古歌曰甲巳之年丙作首乙庚之嵗戊为头丙辛之嵗寻庚上丁壬壬位顺行流更有戊癸何处起甲寅之上好追求遁时如甲子日子时生人即甲巳还加甲便知子时乃甲子丑时乃乙丑顺行十二时古歌曰甲巳还加甲乙庚丙作初丙辛从戊起丁壬庚子居戊癸何方发壬子是直途右起月时之法取天干合数隂阳之配也既取合数自生化数月则取生时则取尅假如甲巳化土火生上故月起丙寅水尅土故时起甲子月遁起寅人生于寅之义东作方兴之时也时遁起子天开于子之义一阳方生之候也究而言之则皆相生而转循环无端焉葢上古厯元年甲子月甲子日甲子时甲子甲巳起甲子祖于此也有甲子则乙丑丙寅顺布十二宫阳生阳隂生隂相间一位同类为夫妇是起月之法不外起时之中矣论年月日时凡论人命年月日时排成四柱遁月从年则以年为本遁时从日则以日为主古法以年看子平以日看本此如人本木而得夘月以乗之主金而得酉时以乗之谓之本主乗旺气如本水而得甲申丙子壬戌癸亥月主火而得丙寅戊午甲辰乙巳时本木而得己亥辛卯甲寅庚寅月主金而得辛巳癸酉庚申壬申时谓之本主还家本木而得癸未月主金而得乙丑时本水而得壬辰月主火而得甲戌时谓之本主持印四位如此更吉神往来凶煞回避谓之本主得位本胜于主者多得祖䕃主胜于本者当自卓立本主两强富贵双全四柱中更抑扬归中无太过不及方作好命有一位不及必主蹇滞然诸家命术皆云好年不如好月好月不如好日好日不如好时大率以年则统乎一嵗月则该乎三十而时日为得之独不知得日时之吉而月不应反为无用况用神多取诸月是月又可轻乎唐李虚中独以日干为主却以年月时合㸔生尅制化旺相休囚取立格局譬之衡焉年如衡钩绾起其物月如纲纽提起其物日如衡身星两不差锤分轻重分毫加减此发前贤所未发故今术家宗之然古人论命分三主定三限以年与月管初主月与日管中主日与时管末主其法与星歴家分三主同若初主星当生年得力则初主好不得力则初主蹇滞中末主同三限以生月为初限管二十五年生日为中限管二十五年生时为末限管五十年若初限值禄马贵神不犯空亡截路交退伏神便于初限进逹中限如初限便当中年成立末限如中限便当晚年享通是四柱中分三主三限可见当均重也又曰年为太嵗主人一生祸福如当生太嵗是金是木要日月时相生相应造化和顺则根基牢固一生卓立成就若支干五行不顺反尅冲破为伤本主无夀被形𢃄煞及生月日时者主损本气破伤祖业六亲冷淡蹇滞之命也月为运元行运从月建起若日时是本生年之福宜归运元生旺处以扶助之故官印贵人禄马财星宜在运元生旺处为佳若日时是本生年之祸宜归运元剥尅处以潜济之故土多窒塞宜归运元疏通处水多泛滥宜归运元归宿处火多暴露宜归运元晦息处金木太强宜归运元沉潜处或运元集生时之福或运元发福于生时日者三阳之㑹帝皇之象时者近侍之臣以亲帝座而时日有君臣庆会天地徳合或年月日时四位纳音生旺之气或四位禄马福贵之气聚于时上谓之四位集福于帝座或时倒掲旺气秀气散在诸位而诸位乗吉㑹之气者谓之帝座发福于四位夫集福于帝座则以纯厚忠信为心发福于四位则以聪明端直自进若近侍之臣切忌土火金气太旺不能乆任水木清竒多是翰林年月发福处不要生时破壊败壊处仍要生时觧释由是论之年月日时均重而时为尤重人命贵贱夀夭穷通得䘮只在生时之辨时分八刻有初正末气不同湏细察之又曰节气有立春在十二月末却在十二月生得明年春气占两年气候者谓之垂帯贵人有二月而得三月节气却在交气之时余剩中生者谓之无后贵人垂𢃄贵人生主福禄悠长占气多也无后贵人生主富贵不乆得气少也又定眞论曰四柱以年为祖上则知世代宗𣲖盛衰之理以月为父母则知亲䕃名利有无之类以日为己身当推其干搜用八字为内外取舍之源干弱则求气旺之籍有余则欲不足之营干同以为兄弟如乙见甲为兄忌庚重甲以乙为弟忌辛多干尅以为妻财则多干旺则称意若干衰财多则祸干与支同损财伤妻男取尅干为嗣女取干生为子存失皆例以时分野当推贵贱贫富之区或用年为主则可知万亿富贵相同者如甲子年生便为本命忌日之戒以月为兄弟如火命生酉戌亥子月言兄弟不得力之断或日为妻如在空刑尅煞之地言尅妻妾之断或时为子临死絶伤煞之乡言少子之断又曰伤年不利父伤月不利兄弟亦主初年艰辛伤日不利己身名折腰煞伤时不利子孙亦无结果若年生月日时三位谓之上生下主损本气兼破祖业时上生日月年谓之下生上主增福徳若上生下得五行相逄乗生福气亦作好命看若相乗生祸则不佳四柱纯粹无刑冲破害空亡死絶更有福神互为之助方为吉命反此则凶论胎元夫胎者受形之始故易干知太始以形言也月者成气之时故传曰积日为月以气言也今谈命或不以胎月为重殊不思胎月是四柱之根苗日时虽为𦂳若不犯破胎月或乘旺气禄马之处则为福尤多或日时之吉而为胎月所犯则吉亦归无用是胎月最为枢要玉湖专论胎数良有以也今人多以法取胎元未审精当且戊子生甲寅月往往便以一巳为胎葢言乙巳是生月前十日更不明其中有闰无闰或取日特以生日支干合者为受胎之时中有不值干支合全者亦取之无据惟有一法以当生前三百日为十月之气乃是受胎之正譬甲子日生便以甲子为受胎之日葢五六计三百日看其生日在何月中有则闰在其中矣且如戊子生人甲寅月乙丑日湏于半月前十月或十一月内寻当生乙丑日乃是三百日之正胎经云胎生元命前人言如子生得子胎丑生得丑胎此説亦未善且如辛未生得壬辰月以癸未为胎辛未土受癸未木制为身鬼又何以谓之胎生元命五行相尅兼胎处六害之地纵使日时为福亦主独强自立者欤兰台妙选有子归母腹格谓金年受胎逢土年生者吉火年生者凶月日时相生则吉相尅则凶又曰凡人胎数长夀必长胎数短夀必短常以受胎隔零数为夀限遇徳却于零数增之遇煞于零数减之受胎不深者不能耐乆废即易休更看纳音何如若胎时支干纳音相生不刑战者主夀希尹曰胎月见贵必受福䕃刑冲破害决主艰辛鬼谷子曰胎中如有禄生在贵豪家或值空亡中贫穷起怨嗟古诗云时为末主胎为夀尽在末年五十后帝座朝胎生气结看取夀年多老耄意葢谓此据胎分经人懐胎二百七十日而生医家以十月产者计其血脏干湿之一月也况人有多月生者少月生者以何为准多月生者不但古今可考就余所知者二三人俱是贫家少月生如杜拯都宪止七个月余与同僚亲闻渠説又呉渊颕先生来宋文宪公濓俱姙七月而生然则贵人受胎定在三百日又岂可据乎论坐命宫神无庙无所归人无室无所栖命无宫无所主故有命宫之説不然流年星辰为凶为吉以何凭据此法看是何月生人坐于何时然后方定命坐何宫先将所生之月从子上起正月亥上二月戌三酉四申五未六午七巳八辰九夘十寅十一丑十二逆行十二位次将所生之时加于所生之月顺行十二位逢卯即安命宫经云天轮转出地轮上卯上分明是命宫是也假令甲子年三月生人得戌时生却将正月加子二月在亥三月在戌为止又将戌时加在戌上亥上亥子上子丑上丑寅上寅卯上卯逄卯便是即命坐卯宫是也仍随甲子年起亦如起月之法甲巳之年丙作首乃丁夘宫也次看三方并本命流干犯何星凶吉推之论大运夫运者人生之传舍探命之説先以三元四柱五行生死格局致合以定根基然后考覈运气协而从之以定平生之吉凶也且根基如木运气如春春无木而不着木无春而不荣赋以根基浅薄者如蒿莱之㣲春风潜发亦能敷茂岂能乆耶根基厚壮者如松柏之实不为嵗寒所变此所谓先论根基后言运气者欤古人以大运则一辰十嵗折除以三日为年者何葢一月之终晦朔周而有三十日一日之终昼夜周而有十二时总十年之运气凡三日有三十六时乃见三百六十日为一嵗之数在一月之中有三百六十时折除节气算计三千六百日为一辰之十嵗也人生以百二十嵗为周天论折除之法必用生者日歴过日时数其节气之数阳男隂女大运以生日后未来节气日时为数顺而行之隂男阳女大运以生日前过去节气日时为数逆而行之假如甲子阳男十二月二十四日巳时生是月也二十九日申时立春阳男数以未来之日自二十四日巳时至二十五日巳时方是一日之实数至二十九申时正得五日三时之节气实歴过六十三日折除过六十三时折除计六百三十日乃一嵗竒九月之大运起于丁丑必自十二月生日后实经厯过二十有一之日月运方移宫是越三嵗九月之内方是甲子十二月生行一嵗竒九月之大运也今人行运多用约法论以一嵗竒八月起运便以二嵗殊不明折除实厯之数也又曰大运者乃八字之表里也取用当度其浅深成歳湏较夫多寡然三日而成一歳见有余人谓之零见不足人谓之借但知其零借不知其所以零借假如阳命正月初一日丑时正一刻生至初四日丑时正一刻立春节乃作一嵗全若春在寅时则多一时乃零一旬若欠一时乃借一旬又以行运之法论之假如甲子年正月初一子时正一刻生行运算至乙丑年正月初一日子时正一刻乃作一嵗内小六个月即进六日在初七日子时正一刻方作一嵗只要算足十二个月却为本年有闰四月乃多一月矣当退还本年十二月初七日子时正一刻交运从此算后十週年方换一运若学者不知其生刻独知其生时即以生时扣筭六节之时亦差不逺凡行运在干兼用地支之神在支则弃天干之物葢大运重地支故有行南方南方西方北方之辨损用神者欲运制之益用神者欲运生之身弱欲运引进旺乡官欲运生不欲运伤煞欲运制不欲运助财欲运扶不欲运刼印欲运旺不欲运衰食欲运生不欲运枭絶更看四柱强弱何如原有原无原轻原重如木人用金为官阳男运出未入申隂男运出亥入戍金人用木为财阳男出丑入寅隂男出巳入辰俱向禄临马原有官行官运发官原有财行财运发财原有灾行灾运发灾更看当生年时得气浅㴱四柱得煞深迎运便发得气浅湏交过运始发得其中气运至中则发珞琭子云其为气也将来者进成功者退莹和尚云迎之以临官帝旺将来者进背之以休废死絶成功者退又曰生逢休败之地早嵗孤贫老迈徤旺之乡临年偃蹇莹和尚云身须逐运必假运而资身势须及时亦假时而成势又云生逢旺嵗运湏处于旺乡晚遇衰年运恰宜于困地壶中子曰老幼慎勿坐强壮实惟宜趋旺生旺虽吉而未必吉衰灭虽凶而未必凶逹此者始可论运葢人自生至老必从㣲以至少壮十嵗之时方当少年惟可行胎养生沐浴冠𢃄处三十四十当阳强齿壮之时可行旺处五十六十天癸枯竭只可行衰败死絶反此者谓之一生运背三限驱驰直饶晚入旺乡巳非符叶义云命中五行衰者运宜盛五行盛者运宜衰衰者复行衰运是谓不及不及则迍蹇沉滞盛者复行盛运是谓太过过则击作成败要归于中而已珞琭子云年虽逢于冠带尚有余灾运初入于衰乡犹披尠福王氏註云年运或初离沐浴暴败之地顺行至冠帯未可便以为福尚有衰败之余灾也或自旺地而行初入衰乡亦不可便以为福犹披旺乡之尠福也行运所以有前后五年之説壶中子曰将彻不彻寕有久否之殃欲交不交尚有㡬残之祸葢言运行在衰絶之处将入吉庆之地必于临离之时更有重挠运在吉庆之地将入衰絶之处必于初入之时更有重福又云吉运未到先作福㓙运过去始为殃乃火未熖而先烟水既徃而犹湿之理当更详之又云隂男阳女时观出入之年隂女阳男更看元辰之嵗葢言隂男阳女禀气不顺故大运时观出运入运之年而有吉凶之变阳男隂女禀气虽顺不以出入之年为应亦不可遇元辰之厄㑹壶中子云元辰犯运仲尼困陈蔡之饥是也又曰凡大运行有益处为吉泰之运亦不能常为福须候太嵗行年更于生旺和合方可发福若大运至吉乡却遇逐年太嵗小运到刑害之乡亦主细累浮灾但不为重害也若大运行迍蹇凶祸之地逐年太嵗又见刑冲小运不和冲击死絶方主发祸若小运与太嵗到生旺禄马贵人一切吉神其年却有小庆过去则否烛神经云凡推命之祸福须先度量基地厚薄然后定灾福如命有十分福气行三四分恶运都不觉凶福力厚故也若五六分恶运只浮灾细果而已至七八分恶运方有重灾如命有五分福气行三四分恶运为甚凶若四五分恶运则须死葢基地不牢故也若大运曽歴过本命长生处者谓之气盛之运虽嵗运来冲尅者为祸不重运气强故也未经长生而嵗运刑冲尅破则便为灾葢气未偹运弱故也若曽过旺相而逢死絶如命不吉为灾亦轻隂阳五行代谢之顺道也纵死于此亦须令疾而终若方经长生厯于败地其中有刑尅恶煞与命相符而见者则五行之气反战故有㐫恶而终又曰凡行运长生主有创建作新之事到临官帝旺主兴盛快乐发福进财生子骨肉之庆到衰病之乡多退败破财疾病等事到死絶乡主骨肉死䘮自身衰祸钝闷百事蹇塞到败运主落魄懒惰酒色昏迷到胎库成形冠𢃄之乡百事得中安康平易凡行运至夹贵华葢贵人六合上及乗生旺气者皆主善庆仍湏察当生根基十分则应五分生时五分则应十分福与灾同凡行运至临官帝旺上太嵗持之官员主荐章改秩之喜官印食神亦然马旺贵人之地必入叅侍之列葢贵为君道马主迁动故也又曰凡子丑寅卯辰巳四柱阳多人行运至午未申酉戍亥上乘隂气而发午未申酉戍亥四柱隂多人行子丑寅卯辰巳运乗阳气而发二者隂阳均恊然隂人阳发者快阳人隂发者迟又曰凡水命四柱有土至火运本是财运却反为鬼者以火生土土尅水是财化为鬼转福成祸四柱有金至土运是鬼运却反为吉者以土生金金生水是化鬼为助气反祸为福又如水命人柱有寅午戍或纳音火更行寅午戍皆为好运若四柱有金有火固是为若行水运则分擘其福即为不好运四柱多土却行木运名曰损气主驳杂虽有救亦多辛苦歇灭余倣此推又曰丁丑人行丁未运名曰将凡入圣以假为真不以退人论四柱有丁丑丁未者不在此限若戊寅人行丁丑运虽是退神却有济化为福若庚辰生人或庚辰月行乙酉运乙酉生人或乙酉月行庚辰运名曰鸳鸯两两主发迹但重叠者不佳乙庚人酉年月日时者大凶甲申人行丙寅运名曰力停相冲主破财争竞屈伸不辨丙戌人行辛夘运主钝滞只宜武人丙子人行壬寅运壬入丙家破财不吉余倣此推又曰凡命有气象常取生时干神为气四柱干神为象如甲时巳时则有土气乙庚金气丙辛水气之类为化象甲乙丙丁为本象行运至气象得地处吉不得地处凶庚辛壬癸乙庚丙辛为金水象运至申酉丑上得地庚辛戊巳甲巳乙庚为金土象运至申酉辰上得地庚辛丙丁乙庚戊癸为金火象运至巳午戊上得地庚辛甲乙乙庚丁壬为金木象运至丑寅卯土得地甲乙壬癸丁壬丙辛为水木象运至亥子辰上得地丙丁甲乙戊癸丁壬为火木象运至寅卯未上得地戊巳壬癸甲巳丙辛为水土象运至辰上得地戊巳丙丁戊癸甲巳为火土象运至戍上得地戊巳甲乙甲巳丁壬为土木象运至未上得地戊已庚辛乙庚甲巳为金土象运至丑上得地看四柱干神得何象如钝金木水火土亦为五象若杂而不入象者不发发亦不乆如五钝象亦有太过之象仍详当生月令得地然得看行运得地不得地而言不可以遇禄马贵人为得运遇空亡阳刃刼煞为失运也又曰凡行运看纳音年庚金木水火土是何命人如土命而行西南方为西南得朋之庆木命而行东方火命而行南方金命而行西方水命而行北方皆为得地更看所行之运纳音与命相孚同类最为上吉财官次之若泄气或受尅重则不吉又曰古人以甲子丑丑名支干六十甲子用花字是皆以木喻义若天干地支得时自然开花结子茂盛月令者天元也命运就月上起譬之树苗树之见苗则知其名月之用神则知其格故谓交运如同换木命有根苗花实正此意也若出癸入甲譬反汗之人多主不吉古语云伤寒换阳行运换甲换过是人换不过是鬼假如甲戍接癸亥是火土接水丑交寅辰交巳未交申戍交亥东西南北四方转角谓移根接木更遇换甲格凶者多死善者亦灾老人大忌后生差慢若寅卯辰巳午未申酉戍亥子丑一气相连皆非接木之説总遇接甲亦无大祸假如甲乙传寅夘运名曰刼财败财主尅父母及尅财败财争闘之事丙丁巳午运名伤官运主尅子女讼事囚系庚辛申酉运七煞官乡主得名发越太过则灾病恶疾壬癸亥子生气印绶运主吉庆增产辰戍丑未戊巳财运主名利皆通此乃死发须随格局喜忌推之干旺宜衰运正所谓干弱则求气旺之借有余则欲不足之营须要通变更兼流年诸神煞推之其验如神论小运夫大运司十年之休咎小运掌一嵗之灾祥是小运者补大运之不足而立名也古人以男起丙寅女起丙申者何葢元气之所孕始于子立于巳子者气之始巳者包之始自子推之男左行三十而立于巳女右行积二十而合之巳巳正阳也隂实从焉是故圣人因是而制礼参天两地自然之数配也自己而壬之男十月毓于寅女十月毓于申申为三隂寅为三阳故年运起焉日生于甲月生于庚日月东西夫妇之象也甲统于寅庚通于申是故隂阳之合以正将以顺性命之理耳此小运所以男起丙寅顺行女起壬申逆行一定而不可易也觧者谓男子阳火元气起戊子三十丁巳十月至丙寅此木生火女之隂水元气起庚子二十辛巳十月至壬申为金生水此其数也白虎通谓男三十筋骨坚强任为人父女二十肌肤充盛任为人母合为五十应大衍之数以生万物阳竒而舒故三终隂偶而促故再终参天两地之道此其理也或者以甲子旬如上起甲申旬男起丙戌女起壬辰甲午旬男起丙申女起壬寅甲辰旬男起丙午女起壬子甲寅旬男起丙辰女起壬戌则非圣人原立起年运之义矣今之谈命者只以大运为用殊不知小运亦有𦂳关大运虽吉其小运不通未可便言吉利如大运虽㓙其小运却吉未可便作凶推此小运又名行年不可不䆒醉醒子以为男女小运皆由时生而行之逆顺亦以年定如阳命阳年甲子时生堕地即行乙丑二嵗丙寅一位一年週而复始隂命阳年逆行亦然尝试用之屡验亦要与大运及柱中用神日主较量吉凶童限未交大运专用此法行死絶煞旺之宫必有危难先详八字衰旺喜忌然后以此恭之蔑不中矣论太嵗夫太嵗者乃一嵗之主宰诸神之领䄂其説有二如四柱中生年曰当生太嵗如逐年轮转曰逰行大歳当生太嵗乃终身之主其理巳论于前其逐年太嵗逰行十二宫定一年之祸福为四时之吉凶经云太嵗乃衆煞之主入命未必为凶如逢战闘之乡必主刑于本命葢太嵗如君也大运如臣也如君臣和悦其年则吉若值刑战其年则凶经又云嵗伤日干有祸必轻日犯歳君灾殃必重此又分言嵗君伤日者如庚年尅甲日为偏官譬君治臣父治子虽有灾晦不为大害何则上治其下顺也其情尚未尽絶日犯嵗君如甲日尅戊年为偏财譬臣弑其君子弑其父深为不利何则下凌其上逆也其凶决不能免若五行有救四柱有情如甲日尅戊年四柱元有庚申金或大运中亦有将甲木制伏纯粹不能尅戊土为有救经云戊巳愁逢甲乙干头湏要庚辛是也如大运并四柱中有一癸字与戊相合为有情经云壬以癸妹配戊凶为吉兆是也若二字俱全其年凶反为吉有一字者㐫半二字俱无㓙莫能觧经云五行有救其年反必为财四柱无情故论名为尅嵗是也又有真太嵗征太嵗之説经云生时相逢真太嵗假如甲子生人又见甲子年谓之真太嵗又名转趾煞要大运日主与太嵗相和相顺其年则吉若值刑冲破害与太嵗互相战尅则凶如癸巳日逢丁亥流年日干支冲尅太嵗曰征运干支伤冲太嵗亦曰征太嵗干支冲日干支亦曰征其年则凶灾祸未免又如甲子流年又是甲子运谓之嵗运并临独羊刃七煞为凶财官印绶亦吉经云嵗运并临灾殃立至此指羊刃言也又如甲子日见甲子太嵗谓之日年相併如君子得之谓之君臣庆会其年利奏对有靣君之喜若当省士人得之有登荐仕进之象又要与嵗君帝座和恊方为竒特若是常俗小人遇之最为不善若生时相和为灾稍轻故经云太嵗当头立诸神不敢当若无官事扰定主见重䘮此之谓欤更加以勾林元亡咸池孤害宅墓病死官符䘮吊白虎羊刃暴败天厄诸凶煞併临祸患百出甚者死假如甲日见戊年太嵗甲又生寅卯亥未年月日时又重见甲乙字併尅戊年柱中无庚辛巳酉丑金局制木丙丁火局焚木者太凶如一命戊辰戊午戊戍甲寅羊刃倒戈遇壬申年四月项生恶疮头将堕死又一命乙乙丑乙亥壬申乙巳运行辛未丙寅年日干之壬尅太嵗之丙日支之庚申尅太嵗之寅甲又寅刑巳巳刑申申刑寅行辛未运合太嵗之木局伤官皆不为吉其年甲午月火旺战尅故死非命大抵日犯嵗君在五阳干则重在五隂干则轻若日干是天月徳太嵗是用神则无咎而反有获若天冲地击柱中原有流年再遇亦无大咎若太嵗尅当生时或时尅太嵗亦主有灾却以子位断之总论嵗运夫太嵗者年中天子一嵗诸神煞之尊綂正方位廽送六气迁运四时以成嵗功至尊无上若人遇尅冲压伏皆为不祥之兆运者恊和二十四气般运一生休咎扶持四柱辅弼三元运与流年二者相为表里乃人命祸福死生所系嵗用天元运用地支凡行好运而日干伤流年天元为祸轻若行不好运及脱财官运而日干伤嵗干为祸重若是巳发之命祸患立至凡行不好运未可便言衰絶大要知巳发未发其气数巳过未过言之行运以生月为运元最怕行运与太嵗冲尅若嵗运冲月必祸若嵗运与日相对谓之返吟嵗运压日谓之伏吟二者不利六亲非横破财不为吉兆凡嵗运吉凶当生天元或支中原无官星天元有正官或原有偏官制伏太过运遇天元官星亦可发福运支无财而运干是财亦可发财运支无煞而运干是煞亦足为祸又曰晦气者乃不明之象昏昧之道也即甲巳乙庚之例以合则晦也日干与时干不宜与太嵗天元合合则名为晦气又要分日干合太嵗如甲日巳年之例太嵗合日干如巳日甲年之例甲合巳灾重巳合甲灾轻嵗位近者灾重逺者灾轻如嵗在日前五辰而遇合谓之太嵗入宅晦气临门主灾厄神白经日论晦气日转时重更看人元旺则主眷属眷属之灾死絶併冲主身灾若在地支六合相合谓之鸳鸯合有用主好事相近若干支俱合主添进人口得吉神同位士人宜见官奏荐文书之喜若相憎则有离别之苦若有相刑之位更处休咎主本人灾祸若在六害之位主小口有疾或奴婢走失之恼若在日时宅墓之位主门户不寕及隂人为挠若有懐姙必产后有不寕之象利生女不利生男生男母子有一失嵗君与大运合亦同论又曰大运不宜与太嵗相尅相冲尢忌运尅嵗与日犯同主破耗䘮事有贵人禄马觧之稍吉八字有救无虞经云嵗冲尅运者吉运冲尅嵗者凶格局不吉者死嵗运相生者吉禄马贵人相合交互者亦吉详审细推无有不验论进交退伏阎东叟云以十干为四候十五日为一候十二日为进神候外三日为交退伏神候故甲子为第一进神则丙子丁丑戊寅为交退伏神巳卯为第二进神则辛卯壬辰癸巳为交退伏神甲午为第三进神则丙午丁未戊申为交退伏神巳酉为第四进神则辛酉壬戍癸亥为交退伏神值进神则发迹亨快值交神则庶事不谐值退神则官资降黜值伏神则所作留滞经云进神四座兼竒特贵煞相扶为福力是也壶中子云顺太嵗而行曰进神逆太嵗而行曰退神逢进神则文章颕鋭遇退神则智识暗昧广信集则又以甲乙丙丁子丑寅卯为进丁丙乙甲卯寅丑子为退若干支俱退者主称意中有不称意者随之如庚戌得甲寅为进得乙巳为退不在本旬者慢是只有进退而无交伏恐非是论十干合夫合者乃和谐之义如阳见阳二阳相竞则为尅隂见隂二隂不足则为尅惟隂见阳阳见隂为合亦如男女相合而成夫妇之道易曰一隂一阳之谓道偏隂偏阳之谓疾是也东方甲乙木畏西方庚辛金尅甲属阳为兄乙属隂为妹甲兄遂将乙妹嫁金家与庚为妻所以乙与庚合乙虽嫁与庚为妻春来木旺金囚不畏金尅乙遂归本家就甲然不免在金家懐胎归木家产木色青金色白是以春来园林木青叶开白花南方丙丁火畏北方壬癸水尅丙属阳为兄丁属隂为妹丙兄遂将丁妹嫁水家与壬为妻所以丁与壬合丁虽嫁与壬为妻夏来火旺水囚不畏水尅丁遂归火家就丙然不免在水家懐胎归火家产水色黑火色赤小满后桑椹熟当有赤中央戊巳土畏东方甲乙木尅戊属阳为兄巳属隂为妹戊兄遂将巳妹嫁木家与甲为妻所以甲与巳合巳虽嫁与甲为妻六月木旺木囚不畏木尅巳遂归土家就戊然不免在甲家懐胎归戊家产土色黄木色青所以六月甜𤓰虽熟肉黄皮青西方庚辛金畏南方丙丁火尅庚属阳为兄辛属隂为妹庚兄乃将辛妹嫁火家与丙为妻所以丙与辛合辛虽嫁与丙为妻秋来金旺火囚不畏火尅辛乃归金家就庚然不免在火家懐胎归金家产火赤金白秋中枣熟有半赤半白之状枫叶丹北方壬癸水畏中央戊巳土尅壬属阳为兄癸属隂为妹壬兄乃将癸妹嫁土家与戊为妻所以戊与癸合癸虽嫁与戊为妻冬来水旺土囚不畏土尅癸遂归水家就壬然不免在戊家懐胎归壬家产水黑土黄严冬霜雪草木死而黄出甲与已何名为中正之合甲阳木也其性仁位处十干之首已隂土也镇静淳笃有生物之徳故甲巳为中正之合带此合主人尊崇重大寛厚平直如带煞而五行无气则多嗔好怒性梗不可屈乙与庚何名为仁义之合乙隂木也其性仁而太柔庚阳金也坚强不屈则刚柔相济仁义兼资故主人果敢有守不惑柔侫周旋惟仁进退惟义五行生旺则骨秀形清若死絶带煞则使气好勇体貌不扬自是非人甲巳乙庚之合妇人不忌丙与辛何名为威制之合丙阳火也煇赫自盛辛隂金也尅刃喜煞故丙辛为威制之合主人仪表威肃人多畏惧酷毒好贿喜淫若带煞或五行死絶则寡恩少义无情之人妇人得之与天中大耗咸池相併者貌羙声卑三合夭冶而淫丁与壬何名为淫慝之合壬者纯隂之水三光不照丁者藏隂之火自昧不明故丁壬为淫慝之合主人眼明神娇多情易动不事髙洁习下无志躭欢嫟色于我则吝于彼则贪若五行死絶或带煞见咸池大耗天中自败有淫汚家风之丑亲厚小人侮慢君子贪婪妄作必胜而后已妇人淫邪奸慝易挑易诱多招玷辱或年髙而嫁少婚或年幼而配老夫或先贱而后良或先良而后贱戊与癸何名为无情之合戊阳土也是老丑之夫癸隂水也是婆娑之妇老阳而少隂虽合而无情主人或好或丑如戊得癸则娇媚有神姿美得所男子娶少妇妇人嫁羙夫若癸得戊则形容古朴老相俗尘男子娶老妻妇人嫁老夫经取戊得癸合少长无情是也或问十干必隔六位一合何也余答曰天地之数各不过五上五位为生数下五位为成数生数与成数相遇然后合天一生壬地二生丁天三生甲地四生辛天五生戊地六成癸天七成丙地八成乙天九成庚地十成巳天一数见地二数然后合所以必隔六也易曰天数五地数五五位相得而各有合是也五行要论云天一生水其于物为精精者一之所生也地二生火其于物为神神者二之所生也天三生木其于物为魂魂从神者也地四生金其于物为魄魄从精者也天五生土其于物为体体者精神魂魄具而后有者也自天一至天五五行之生数自地六至地十五行之成数以竒生者成而偶以偶生者成而竒其成之者皆五五天数之中所以成于物也道立于一成于三变于五而天地之数具矣其十也偶之而已经云一六同宗二七同道三八为朋四九为友五十同途阖辟竒偶是也合者贵平得中而不偏如一甲得一巳各乗生旺是谓得中而不偏如甲太旺巳太柔两不相称是谓太过不及若一已合两甲两甲合一巳是谓隂阳偏枯如妇多夫少夫多妇少相争相妬皆乱之道也故曰偏则乱壶中子云一气偏枯老为俗物是也天元变化书云天干合阳得隂合福慢隂得阳合福𦂳故甲得已合为财已得甲合为官阳干遇隂干合止得干合之福隂干遇阳干合又得正官合辅为而里福故𦂳慢不同余干例推又曰干合更得支合在一旬内如甲戌见巳卯甲辰见巳酉之类谓之君臣庆㑹在两旬内如甲子见巳丑甲午见巳未之类谓之夫妻聚㑹葢世事有本国之君未尝有异国之臣所以在一旬内见方曰君臣庆㑹仍要别其阳为君隂为臣君位致上臣位致下方是反此则悖世事有本郡之夫却有他郡之妻所以各旬互见谓之夫妻会聚又名天地得合若见是合又须要和气贵神相助方为有用内有冲破受伤合中有刑煞皆为不吉御制言谈云合中带禄定是公侯合处相伤反为无补是也论十干化气复阳子曰十干合而化者隂阳之配夫妇之道也遇六合合遁三则化以五子余数至巳上得合既合遁虎綂龙龙主阳得司天而成变化者也子者坎之位天一生水媾精之象胎娠阳中故男子从子左行三十至巳阳也故三十而娶女子从子右行二十至巳隂也故二十而嫁此人事合五行之造化讵可过于此期哉东壬子至丁巳六数故丁与壬合丁壬化木甲徳綂龙南戊子至癸巳六数故戊与癸合戊癸化火丙徳綂龙西庚子至乙巳六数故乙与庚合乙庚化金庚徳统龙中甲子至己巳六数故甲与巳合甲己化土戊徳统龙北丙子至辛巳六数故丙与辛合丙辛化水壬徳统龙甲巳之嵗戊得綂龙以土司化黅天土气乙庚之嵗庚徳綂龙以金司化素天金气丙辛之嵗壬徳綂龙以水司化𤣥天水气丁壬之嵗甲徳綂龙以木司化苍天木气戊癸之嵗丙徳綂龙以火司化升天火气綂龙天徳上下临御以成变化品彚咸亨故丙遇辛得申子辰而奋发乙遇庚得巳酉丑而掀轰丁遇壬得亥卯未而清贵戊遇癸得寅午戌而荥显甲遇巳得辰戌丑未而旺相是以五运以五宫为正庙我入母宫为福徳我入子宫为漏泄我入鬼宫为刑伤我入妻宫为财帛子反能尅制于凶煞仍究然气制之所以五运造化无穷惟生尅制化三车以甲巳年遁起丙寅至戊辰三数数至三则变化辰为龙亦能变化故甲巳乙庚丙辛丁壬戊癸随其所属天干而得其气又曰甲巳丙作首丙属火火生土故化土余例推其説不外前理又曰甲巳化土有二则化一不能化仍还本位之性所谓一不能生生物必两此天干一隂一阳如夫妇配合成偶方能变化成刑隂阳不合安得化机之宣哉是以有妬化之説如甲巳见乙乙庚见辛丁壬见丙戌癸见壬丙辛见丁所谓妬花自恋其生遂成一家之好爱恋亲情何能从化故化象须归一方穏如丁壬化木柱中见癸并子虽强成木不成眞物是化而不化也又曰大凡化气只取日干而言配合之神或年月与时皆可用但要日辰得旺气于时若不得月中旺气只时上旺气亦可倘得月中旺气而时上不乗旺气则不可用若月与日时俱得旺气方为全吉甲巳化土非辰戌丑未月不化其次午月亦化有戊字间之则不化名曰妬合凡辰戍丑未生人柱有巳亥为受气临官至晚年不吉有官夺官有财夺财夫受气临官长生第四位也以干为主双犯则应余月不应又曰甲巳化土切要木为官得亥卯亥未为官戊癸气为福忌见丁壬日时乙庚化金非巳酉丑月不化其次七月亦化有甲字间之则不化名曰妬合凡巳酉丑生人柱有庚申名曰受气临官晚年不佳又曰乙庚化金切要火为官故喜丙丁巳午甲巳为福忌见戊癸日时丙辛化水非申子辰月不化其次十月亦化柱有丁字不化名曰妬合凡申子辰生人见癸亥名曰受气临官亦主晚年不佳又曰丙辛化水切要土为官得辰戌丑未为官乙庚为福忌见甲巳日时丁壬化木非亥卯未月不化其次正月亦化柱有丙字不化名曰妬合亥卯未生人见甲寅名曰受气临官晚年不佳又曰丁壬化木切要庚辛申酉为官丙辛为福忌见乙庚日时戊癸化火非丙午戍月不化其次四月亦化柱有巳字不化名曰妬合凡寅午戍生人见丁巳为受气临官晚年不佳又曰戊癸化火切要壬癸亥子为官丁壬为福忌见丙辛日时甲巳化土喜戊辰时生四季月其土成象柱中生旺有气为上不可见火见火则虚见木气则尅壊是甲巳日怕丙丁时余月喜丙乙庚化金喜庚辰时生申酉月其金成象喜戊土相生甲巳为福不喜死败故此月有乙庚日怕子寅时丙辛化水喜壬辰时生亥子月其水成象爱庚字相生之气乙庚为福故此月有丙辛日怕卯巳时丁壬化木喜甲辰时生寅卯月其木成象喜丙辛为福故此月有丁壬日怕午申时戊癸化火喜丙辰时生巳午月其火成象爱甲字相生丁壬为福怕卯酉日时若犯戊巳是火见土即暗伏不明又曰丙寅辛夘丙辰辛卯庚申乙酉庚戌乙酉己亥甲子丑丑甲子癸巳戊午癸未戊午戊子癸丑戊寅癸丑巳酉甲戌巳亥甲戌乙巳庚辰乙卯庚辰壬午丁未壬申丁未以上地支相连是同气也故为正化有转角进化干合中见支辰四角相顺连如甲辰见己巳之类日时遇之成立功名不难有转角退化干合中见支辰四角相返连如甲午见己巳之类日时遇之功名差晚到好处多退减嵗运逢之亦歇灭有座下自化乃壬午丁亥戊子甲午辛巳癸巳丁禄在午壬与丁合壬禄在亥丁与壬合之例壬午丁亥为福最深戊子聪明辛巳权谋甲午亦作小亨癸巳贵中有酒色之疾逐月横看理化之象正月节二月节三月节丁壬化木丁壬化木丁壬不化戊癸化火戊癸化火戊癸化火乙庚化金乙庚化金乙庚成形丙辛不化丙辛水气不化丙辛化水甲巳不化甲巳不化甲巳暗秀寅午戌化火寅午戌化火寅午戌化火亥卯未化木亥卯未化木亥卯未化木申子辰不化申子辰不化申子辰化水巳酉丑破相巳酉丑纯形巳酉丑成形辰戌丑未失地辰戌丑未小失辰戌丑未成无信四月节五月节六月节丁壬化火丁壬化火丁壬化木戊癸化火戊癸发贵戊癸不化乙庚金秀乙庚无位乙庚不化丙辛化火丙辛端正丙辛不化甲巳无位甲巳不化甲巳不化寅午戌化火寅午戌眞火寅午戌不化亥卯未不化亥卯未失地亥卯未不化申子辰纯形申子辰化容申子辰不化巳酉丑成器巳酉丑辛苦己酉丑化金辰戌丑未贫乏辰戌丑未身贱辰戌丑未化土七月节八月节九月节丁壬化木丁壬不化丁壬化火戍癸化水戊癸衰薄戍癸化火乙庚化金乙庚进秀乙庚不化丙辛进秀学堂丙辛就妻丙辛不化甲巳化土甲巳不化甲甲巳化寅午戍不化寅午戍破家寅午戍化火亥卯未成形亥卯未无位亥卯未不化申子辰大贵申子辰清申子辰不化巳酉丑武勇巳酉丑入化己酉丑不化辰戍丑未亦贵辰戍丑未辰戍丑未正位十月节十一月节十二月节丁壬化木丁壬化木丁壬不化戊癸为水戊癸化水戊癸化火乙庚化木乙庚化木乙庚化金丙辛化水丙辛化秀丙辛不化甲巳化木甲巳化土甲巳化土寅午戍不化寅午戍不化寅午戍不化亥卯未成材亥卯未化木亥卯未不化申子辰化水申子辰化水申子辰不化巳酉丑破象巳酉丑化金巳酉丑不化辰戌丑未不化辰戌丑未不化辰戌丑未化土论支元六合夫合者和也乃隂阳相和其气自合子寅辰午申戍六者为阳丑卯巳未酉亥六者为隂是以一隂一阳和而谓之合子合丑寅合亥却不子合亥寅合丑夫何故造物中虽是隂阳为合气数中要占阳气为尊子为一阳丑为二阳一二成三数寅为三阳亥是六隂二六成九数卯为四阳戍是五隂四五得九数辰为五阳酉为四隂五四得九数已为六阳申为二隂六三得九数午为一隂未为二阳一二得三数子丑午未各得三者三生万物余皆得九者乃阳数极也当闻论甲乙者如何子与丑合皆莫知其故因偏览羣书以观大运乃知壬亥之间日月十二辰交㑹之所凡月之㑹朔日之璧于此位谓之㑹劣谓之集十二月之辰如𤣥枵星纪之类与之同在焉一嵗十二㑹太隂太阳隔液坎离之妙此生万转图而放㑹合得可见也十二月建丑是时𤣥枵同在壬亥之间以𤣥枵在子之辰此其所以为子丑之合正月建寅是时娵訾在壬亥之间以娵訾在亥之辰此其所以为寅亥之合二月建卯此时降娄在壬亥之间降娄戌故卯与戍合三月建辰此时大梁在壬亥之间大梁酉故辰与酉合四月建巳是时实沈在壬亥之间实沈申此巳与申合之数五月建午是时鹑首在壬亥之间鹑首在未六月建未是时鹑火在壬亥之间鹑火在午此午与未合之数七月建申是时鹑尾在壬亥之间鹑尾在巳故巳与申合八月建酉是时夀星在壬亥之间夀星辰故辰与酉合九月建戍是时大火在壬亥之间大火卯故卯与戍合十月建亥是时析木在壬亥之间析木寅故寅与亥合十一月建子是时星纪在壬亥之间星纪丑故子与丑合得日月㑹同之数则其相合之用如日月弥漫六合矣人命逢六合造化岂不羙哉观周礼春官之属曰太师乐其所掌之职乃奏黄钟歌大吕舞云门以祭天神黄钟子大吕丑取其子丑之合以召天地之和气也奏太簇歌应钟舞咸池以祀地祇太簇寅应钟亥取其寅亥之合奏无射歌夹钟舞大武以享祖先无射戍夹钟卯取其卯戍之合奏姑洗歌南吕舞大罄以祀四望姑洗辰南吕酉取其酉辰之合奏夷则歌仲吕舞大濩以享先妣夷则申仲吕巳葢巳与申合奏㽔賔歌林钟舞大夏以祀山川㽔賔午林钟未葢午与未合成王周公之制作也因取乎律吕相合然后可格三才之体其理㣲哉广録云寅午往来有甲巳土气子巳往来有戊癸火气巳酉往来有丙辛水气卯申往来有乙庚金气亥午往来有丁壬木气皆在禄上子巳午亥亦谓之隔六合葢一阳至六阳一隂至六隂更得天干纳音有交涉尢吉夫合有合禄合马合贵之説珞琭子云是从无而立有谓见不见之形也从无立有喻如甲生人以寅为禄不见寅而见亥谓之合禄寅生人以申为马不见申而见巳谓之合马甲戍庚人以丑未为贵不见丑未而见子午谓之合贵经云明合不如暗合拱实不如拱虚此之谓也天元变化书云子合丑福轻丑合子福盛寅合亥福清亥合寅福慢戍合夘福虚卯合戌福厚辰合酉福弱酉合辰大利午合未福慢未合午大利巳合申福慢申合巳官气盛如甲午辛未只是身旺却命禄弱如乙未壬午虽禄弱粗得又曰男子忌合絶女人忌合贵论支元三合考厯家申子辰初之气俱起于下漏一刻巳酉丑初之气俱起于二十六刻寅午戊初之气俱起于五十一刻亥卯未初之气俱起于七十六刻气皆起于同刻是天地自然之理也故谓之三合或以三合者如人一身之运用也精乃天之元气乃神之本是以精为气之母神为气之子子母互相生精气神全而不散之为合葢谓支属人元故以此论之如申子辰申乃子之母辰乃子之子申乃水生子乃水旺辰乃水气生即产旺即成库即收有生有成有收万物得始得终乃自然之理故申子申为水局若三字缺其一则化不成局不可以三合化局论葢天地间道理两则化一隂一阳之谓也三则化三生万物之谓也巳酉丑寅午戍亥卯未皆然五行不言土者四行皆頼土成局万物皆归藏于土故也若辰戌丑未全自作土局论凡命有合要得局为佳假令丙丁生人见亥卯未印巳酉丑财为得局见寅午戍火为本局申子辰水为官局辰戍丑未土为伤局又如丙人见巳酉丑丁人见寅午戍为三位禄格谓丙以巳为禄丁以午为禄酉丑合巳寅戍合午故也珞琭子云禄有三㑹又云得一分三前贤不载壶中子云得一分三折月中之仙桂此之谓也余倣此例凡六合三合入命主人形容姿美神气安定好生恶死心地平直周旋方便聪慧踈通如相生合者举事多遂更有福神来往则福愈厚一生平易多艺多才言和貌悦不较是非福祸扶持人多见怜如相尅合者难事而易悦多是定计动多招损更有凶煞相兼横事勾连惊暴之灾不致深咎死絶合者主人有为未尝遂意威武不重精神俗陋招人鄙薄志卑气窄爱小人恶君子习下自贱一生少得称懐与建禄合者多横财意外名望之福正印贵人合得天恩贵人提携之福食神合衣禄丰余饮食厚元辰大耗合无礼貌言清行浊厚于贱人侮慢君子咸池併奸恶私通不良贪汚之行与官符併多招形狱词讼旁牵暗昧是非天空併动无成实贱人欺诒妇人大忌合中带煞咸池玷行淫声大耗必致淫奔中有贵格者自贱而贵也大率合吉神则吉合㓙神则凶玉井云合者非只泥三合六合如酉字有力或多见能用寅字亦切又㸔巳宫却被壊了酉中辛寅中丙方取大凡亦㸔暗干与明干合气相干取用名为勾引恩讐又为牵绾得失又为顾盼人我又为唿应前后又为夫妇有情又为行藏同道论将星华葢将星者如将札中军也故以三合中位谓之将星华葢者喻如寳葢天有此星其形如葢常覆乎大帝之座故以三合底处得库谓之华葢洞𤣥经云将星处乎中军华葢张乎库土是也凡将星常欲吉星相扶贵煞加临乃为吉庆理愚歌云将星若用亡神临为国栋梁臣言吉助之为贵更夹贵库墓纯粹而不杂者出将入相之格也带华葢正印而不夹库两府之格也只带库墓而不带正印员郎以上既不带墓又不𢃄正印止有华葢常调之禄也𢃄华印而正建驿马名曰节印主旌节之贵若嵗干库同库为两重福主大贵又曰凡人命得华葢多主孤寡总贵亦不免孤独作僧道艺术论壶中子云华葢为术艺星理愚歌云华葢虽吉亦有妨或为孽子或孤孀塡房入赘多阙口鑪钳顶笠披缁黄又云华葢星辰兄弟寡天上孤髙之宿也生来若在时与胎便是过房庶出者林开云印墓同华品格清重重临印即公卿若还空破临其位便是幽闲艺术人又云华葢重重喜休逢破与冲性虽颇聪慧挟术走西东若还临旺相定是作三公君子值之应获福小人生处怕悬针又曰凡命时坐华葢主平生歇灭壬癸人尤忌之主老年䘮子日犯尅妻女命时逢一生不产三命云华葢怕金木壶中子有重金重葢格如庚辰见庚辰辛丑见辛丑但逢两金重见华葢更有禄马秀气扶持当封爵烛神经云华盖为庇䕃清神主人旷逹神清性灵恬淡寡慾一生不利财物惟与夹贵併则为福清贵特逹论咸池淮南子曰日出扶桑入于咸池故五行沐浴之地名咸池是取日入之义万物暗昧之时寅午戍卯巳酉丑午申子辰酉亥卯未子即长生第二位沐浴之宫是也一名败神一名桃花煞其神主奸邪淫鄙如生旺则羙容仪躭酒色踈财好欢破散家业惟务贪滛如死絶落魄不检言行狡诈逰荡赌忘恩失信私滥奸淫靡所不为与元辰併更临生旺者多得匪人为妻与贵人建禄併多因油盐酒货得生或因妇人暗昧之财起家平生有水厄痨瘵之疾累遭遗失暗昧之灾此人入命有破无成非为吉兆妇人尤忌之沈足云咸池忌日时又云咸池怕水壶中子云沐浴临年伯夷有首阳之饿又云见生值沐浴曰祼形行年值沐浴曰穷煞又云五行最忌沐浴紫虚局云风流淫冶号咸池併集来临祸应期酒色相刑三二位更加神煞血光随详诸书见咸池非吉煞日时与水命遇之尢凶论六害因昼夜隂阳之气感而六合因六合而生六害因六害而忌昼夜隂阳之气六害者十二支凌战之辰也子未相害者谓未旺土亥子旺水名势家相害故子见未则为害丑午相害者谓午以旺火凌丑死金名官鬼相害故丑见午而午更带丑干之真鬼则为害尢甚寅巳相害者谓各恃临官擅能而进相害若干神往来有鬼者尢甚况刑在其中尢不可不加减灾福言之卯辰相害者谓卯以旺木凌辰死土此以少凌长相害故辰见卯而卯更带辰干真鬼则其害尢甚申亥相害者谓各恃临官竞嫉才能争进相害故申见亥亥见申均为害更纳音相尅者重酉戍相害者谓戍以死火害酉旺金此嫉妬相害故酉人见戍则㓙戍人见酉无灾若乙酉人得戊戌乙为真金戊为真火为害尢甚又云六六亲害损也犯之主六亲上有损尅故谓六害子未直上穿心与冲合恩未结而讐巳生乃曰害如子生人畏午冲而未却去合午丑畏未冲而午却去合未寅畏申冲而巳合申卯畏酉冲而辰合酉申畏寅冲而亥合寅酉畏卯冲而戍合卯所以皆为害也凡人𢃄此再见羊刃刼煞官符为灾尢甚又曰寅巳亥申值生旺则主神洁貌俊好争夺喜激作值死絶则多谋少成强学人做事兀兀趋进不厌入贵格则有操守善机权入贱格则多诈爱贪鄙吝又云申亥重得五岳当慎伤残寅巳两闗四体必忧废弃卯辰午丑如生旺主好胜多怒严毅不忍死絶主毒害伤惨倾覆之事入贵格则主大权司刑典狱入贱格谋生于不义之地子未生旺死絶皆不利六亲骨肉入贵格多妻妾之累入贱格孤独无倚戍酉如生旺不容物多刚戾死絶酷狠憎善妬能入贵格罗忮无辜结搆入讼颇多奸侫入贱格残害隂狡性佞不良凡六害入命大率主妨害孤独骨肉参商财帛澹泊女命尢忌兼起命宫㸔之落何宫分逐宫详断珞琭子云六害之徒命有七伤之事金书诀曰六害之人忌日时老年残疾苦何依又逢羊刄神相蚀不中锋铓虎亦欺可见命犯六害大忌干支相伤日时上最𦂳身命宫次之便是贵格贵自贵害自害两不相掩论三刑隂符经曰恩生于害害生于恩三刑生于二合亦如六害生于六合之义如申子辰三合加寅卯辰三位则申刑寅子刑卯辰见辰自刑寅午戍加巳午未则寅刑巳午见午自刑戍刑未巳酉丑加申酉戍则巳刑申酉见酉自刑丑刑戍亥卯未加亥子丑则亥见亥自刑卯寅子未刑丑合中生刑犹人夫妇相合而反致刑伤造化人事其理一而已矣经云金刚火强自刑其方木落归本水流趋东故巳酉丑金位其刑皆在西方寅午戍火位其刑皆在南方是金刚火强自刑其方也亥卯未木位其刑皆在北方亥者木之根言木落归本者草木至冬而摇落归根之谓也申子辰水位其刑皆在东方辰者水之府言水流趋东必东流逝而不返也子卯一刑也寅巳申二刑也丑未戍三刑也或曰三刑之法以数起之皇极中天十为煞数积数至十则畨空其数天道恶盈满则覆故数自卯顺至子子逆至卯极十数而为无礼之刑寅逆至巳巳逆至申极十数而为无恩之刑丑顺至戍戍顺至未极十数而为恃势之刑七则冲十则刑六则合一理之自然也然寅巳申何以谓之无恩葢寅中有甲木刑巳中戊土戊以癸水相合为妻则癸水者甲木之母也戊土既为癸水之夫乃甲之父也彼父而我刑之恩斯忘矣巳中之丙刑申中之庚申中之庚刑寅中之甲准此同义又云寅有生火刑巳上生金巳上寄生之土刑申上长生之水申中生水刑寅中生火不恤所生遥相尅制做曰无恩生旺主人持重少语寡慾无情多招失义忘恩之挠死絶则面誉背毁忘恩失义入贵格则惨虐好杀好立功业入贱格则言行乖越贪吝无厌妇人得之多产血损胎之灾一生不利骨肉性颇亷正丑戌未何以谓之恃势葢丑中有旺水丑乃水中之土戌中有墓火丑恃旺水刑戌中之墓火戌为六甲之尊未为六癸之卑戌恃六甲之尊刑未六癸之卑未有旺土复恃势刑丑中之旺水又云未恃丁火之势以刑丑中之金丑恃旺水之势以刑戌中之火戌恃辛金之势以刑未中之木故曰恃势生旺主人精神意气雄豪眉粗靣濶以直交人死絶刑露痩小精神乖佼是非贱佞乐祸幸灾入贵格则公清平正人多畏惧入贱格则多犯刑书暗昧之灾妇人得之妨害孤独子卯何以谓之无礼子属水卯属木水能生木则子水为母卯木为子子毋自相刑又卯为日门子为阳之所生日出于卯子卯角立无钦卑之道不恤所以相生逓相刑害故曰无礼又云子中独用癸水癸用戊土为夫星而败于卯所以子刑卯卯中独用乙木乙用庚金为夫星而死于子所以卯刑子此二家囚夫见刑女命见之尢为不良故曰无礼生旺主人威肃靣无和气气强性暴太察不容死絶则侮慢忽畧狭劣刻剥少孝弟害妻子呉越六亲入贵格则多掌兵权不利近侍位居不乆入贱格则悖㓙暴多招刑祸辰午酉亥何以谓之自刑谓寅申巳亥有寅巳申互相刑内有亥无刑辰戌丑未有戌丑未互相刑内有辰无刑子午卯酉有子卯互相刑内有午酉无刑是以此四位谓之自刑葢无别物相加乃曰自也又云辰者水之墓滔则盈午者火之旺暴则焚酉者金之位刚则缺亥者水之生旺则朽各禀已盛太过之气而自致祸故曰自刑生旺则沉静内毒形容劣弱死絶则深毒轻忽察见渊渔多肢节手足之灾入贵格则机变权谋入贱格则多忧顽愚不情自害带诸凶煞非令终也妇人主淫荡凶折之灾此刑有四等名目而独曰三刑者取四冲四极四库各缺其一则欹而不正三者各自相推不齐用心故云三刑也三车一覧以寅巳申为恃势以三宫中各有长生临官之势丑戌未为无恩以三位皆属土比和为兄弟其説亦通凡见刑不可便以凶论须看五行中有无吉辰旺相官星印绶贵神徳福等物有此诸吉相扶相助刑不为害而反为用如无诸吉相助更𢃄亡刼天中羊刃等煞以恶济恶祸不可言又云三刑怕金鬼谷遗文曰君子不刑定不发若居仕路多腾逹小人到此必为灾不然也被官鞭挞壶中子云八字无格以扶持九命有刑而驭杂或作闾巷之辈或为市井之徒详此论可表君子得之吉小人得之凶辰午酉亥四字全而得吉神压之当为贵为权最嫌者辰见辰午见午酉见酉亥见亥若更有恶煞相併最为不良沈芝云自刑𢃄煞不为良年月刑肤定见伤不是狱中憔悴死便因刀劒刃头亡又云𢃄辰午酉亥全中年䘮明又云自刑怕火若刑中有制未可便以此论洞𤣥经曰酉酉恶其太刚火杀其刑者何忧午午恶其太暴水减其势者无咎木并生而势减水冷流而溢涨木落由䘮水流非旺是也凡命有官星印绶者须用官印来刑则吉若官印被命刑则凶指迷赋云官刑命喜莫教命返刑官官刑受刑虽贵非戎即吏一行禅师云甲子己卯有一説正印鳯池诀丙寅辛巳亦同然三公禄位迁甲子见己卯丙寅见辛巳是官印刑命为吉又曰凡命三刑全须分刑得入刑不得入以年为主月日时为客如主刑客刑得入为贵刑不入即贱若客来刑主须是刑不入方为贵格刑得入者即贱假令丑刑戌看是何丑何戌如乙丑刑庚戌是同类相刑不吉刑丙戌壬戌则相生相刑不以刑论戊戌甲戌是相尅相刑戊戌刑得入甲戌刑不入更看祸福所生之地如何如戊戌福聚之地却乙丑来刑则大吉若刑不入福聚之地不为贵命㸔余准此推经云凡命定其无刑先论太嵗葢言人命恶见三刑若月日时𢃄煞而太嵗不干预者不论故曰先论太嵗又云以煞止煞多掌兵刑之任葢言太嵗受刑而别刑若乃制刑太嵗者假令癸巳生人得戊寅日却得庚申时之类葢癸巳为戊寅所制得庚申木却制戊寅之土本有刑而却无刑故曰以煞止煞古歌云三刑之位𢃄三竒天乙兼得在日时刑若等分干遇徳官居极品定无亏可见三刑要相等更𢃄三竒贵人天徳为吉玉井云相刑法聚歛精华非刑不可闭藏用神非刑不可财官气实非刑不可生合气絶非刑不可宜往宜归非刑不可或假或真真刑不可刃煞伏藏非刑不可鄙吝滞留非刑不可又云刑害之具或太过又有支神转能刑其刑害之具重者俗而不秀秀而不竒论冲击地支取七位为冲犹天干取七位为煞之义如子午对冲子至午七数甲逄庚为煞甲至庚七数数中六则合七则过故相冲击为煞也观易坤元用六其数有六无七七乃天地之穷数隂阳之极气也今书皂字从七木此葢色至于皂色之极矣不可变矣易曰七日来复勿逐七日得是也相冲者十二支战击之神大槩为凶然有为福之甚者乃冲处相生如辛巳金见癸亥水之类主声望播流髙明出衆科甲峥嵘若冲处相尅如壬申金见庚寅才之类主人神清貌俊襟韵脱俗轩昂酒落上视仰靣而行若生旺主人神刚貌肃胆气壮倜傥敢为多成败死絶则寒酸鄙薄刑容乖劣动招凶辱多夭折若戌丑未未四库所藏为十干财官印绶等物尤喜冲激若寅申巳亥全子午卯酉全反成大格不以冲击论若同类相冲如甲子见甲午己卯见己酉之类主多破祖业平生心不闲刚明有断假令禄髙名重终有一失又曰凡遇一七煞命吉则冲发命凶则为祸如祸聚之地有他位来冲谓之破祸成福如福聚之地逄他位来冲则破福成祸如犯空亡有不位来冲亦为破祸成福年月日时值此必作食禄之人若月冲日时时冲年名仇讐煞主与人无恩多得憎嫌或长病或暴卒帯刼煞亡神相冲主犯刑若在死絶处主废病多疾带贵煞入局有秀气科名者多入台谏终恶疾而死带元辰空亡相冲不下贱则贫寒五行枯瘁则贱带秀气有虚声玉井云相冲法吉象宜来冲我凶象我欲冲他如子午相冲须取用神为我闲神为他又看用神有气耶有扶耶闲神有气耶有扶耶沈芝云破印破财併破禄破马少曽为我福更加破合日时冲疾非手足即头目破印者如木人带癸未内有乙丑金之类破财者如金人以寅卯为财见申酉之类破禄者如甲禄在寅见申字之类破马者如马在己见亥字之类破合者乃干合被支破如甲午人见己亥或见己字即破己亥逢子破甲午合之类诗云相冲还是自相生集来帝座位无刑更得华葢兼权煞为官清显綂雄兵又云相冲相去要长生徤旺之时禄更亨贪武若更临时煞为官清贵掌雄兵又云生旺连绵见吉神更兼一切又为隣看看直入朝堂去权领兵符助圣明又云四冲生处自贫寒更值㓙神不足看一种邪心忻作贼父尝嗔恨子相瞒观诸诗见冲破有吉有凶不可槩论三命通㑹卷二三命通会卷三钦定四库全书三命通㑹卷三明万民英撰论十干禄禄爵禄也当得势而享乃谓之禄自始分十干十二支时便以甲乙配同寅卯居东丙丁配同己午居南庚辛配同申酉居西壬癸配同亥子居北十干就支神为禄谓禄随旺行所以甲禄寅乙禄卯庚禄申辛禄酉壬禄亥癸禄子丙禄己丁禄午戊寄己巳寄午谓己午乃火旺之乡子随母得禄之义内有辰戌丑未辰戌为魁罡名曰边鄙恶地禄元不寄丑未乃天乙贵人出入之门禄元避之所以四宫无禄又曰四季有杂气为禄不专故不取甲禄寅如甲见丙寅甲土尅丙水为财为福星禄戊寅火土相生为伏马禄俱吉庚寅谓之破禄半吉半㓙壬寅谓之正禄带截路空亡必为僧道甲寅谓之长生禄大吉乙禄卯见乙卯谓之喜神旺禄主吉丁卯为截路空亡主㐫己卯进神禄辛卯破禄又为交神半吉半㐫癸卯带太乙死禄虽贵终贫丙禄己见己巳九天库禄主吉辛巳截路空亡癸巳伏贵神禄半吉半㐫乙巳旺马禄丁巳库禄俱吉丁禄午见庚午截路空亡㐫壬午为徳合禄甲午为进神禄俱吉丙午喜神禄交羊刃半吉戊午伏羊刃禄多㐫戊禄己见己巳九天库禄主吉辛巳截路空亡癸巳贵神禄戊癸化合有官位重乙巳驿马同乡禄丁巳旺库禄俱吉己禄午见庚午截路空亡壬午死鬼禄俱㐫甲午进神合禄显达之象丙午喜神禄戊午伏神羊刃禄㐫庚禄申见壬申为大败禄甲申截路空亡禄俱㐫丙申大败禄多成败戊申伏马禄多滞若値福星贵吉庚申长生禄大吉辛禄酉见癸酉伏神禄水火相犯㐫乙酉破禄成败丁酉空亡贵神禄丁木受气辛水沐浴主姦淫事値喜神吉己酉进神禄辛酉正禄俱吉壬禄亥见丁亥贵神合禄乙亥天徳禄己亥旺禄辛亥同马乡禄俱大吉独癸亥大败禄贫薄癸禄子见甲子进神禄主登科进达丙子交羊刃禄带福星贵有权戊子伏羊刃合贵禄半吉庚子印禄吉壬子正羊刃禄㐫有生成禄甲乙人得甲寅乙卯之类有名位禄甲人见丙寅之类有眞禄甲人见丙或己乙人见己或午之类皆为贵格有进退眞禄戊辰见丁巳戊午见丁巳丙辰见癸巳丙午见癸巳癸亥见甲子癸丑见甲子壬戌见癸亥壬子见癸亥进则平易退则艰难更带福神可作贵命怕重见有禄値㑹合甲禄寅而得庚戌之类有食神带禄壬食甲而得甲寅癸食乙而得乙卯戊食庚而得庚申己食辛而得辛酉主吉有食神合禄甲食丙得丙申丙寅乙食丁得丁未丁卯庚食壬得壬辰壬子辛食癸得癸巳癸丑八位俱主吉有禄头财为絪缛煞甲人见戊寅乙人见己卯之类主人富有声望有禄头鬼为赤口煞甲人见庚寅乙人见辛卯之类主口舌刑责有旬中禄甲申见庚寅戊午见丁巳之类主清华要职有天禄贵神如丁人禄在午遁至午上得丙字而丙贵在酉亥得辛酉辛亥则辛贵复见于午之类入格极品有干支合禄如甲禄寅得甲寅己亥乙禄卯得乙卯庚戌之类主官职崇重有互换贵禄庚寅见甲申日时之类有朝元禄如寅人见甲日时之类或朝于胎中尤贵有朝元夹合如癸巳见戊辰戊午两戊与癸合夹己戊禄己之类主封爵有禄入禄堂理愚歌云禄入禄堂须大拜李虚中以甲人得甲戌以甲为岁干则甲之本位遁至戌谓之禄堂辛壬有二位辛有辛卯辛丑壬有壬寅壬子五行无尅诸位相助发福必大古人云禄前二辰为背禄后二辰为向沈芝取建向近合四字为贵建不如向近不如合四字中得两字者贵如甲禄寅以寅为建丑为向卯为近亥为合余准此余皆一位忌三合六合上见刑见鬼以甲戌言鬼在丑上则可畏以丑刑戌在未则不忌以戌刑未以乙酉言鬼在己上为害以三合相㑹在辰则减福以六合相亲夫建禄者主人肌厚气实体格不清一生安逸足财利生旺自然死絶则气浊神慢孳孳为生吝啬猥鄙与元辰併因摴蒱得财复因此败与官符併因官门得财或多争讼与刼煞併好贱技小商不义横财与天中併多遗失破财与禄鬼倒食併多因賖贷牙侩得财至死不通惟财是念之人又曰库者禄之聚如甲乙在未丙丁在戌戊己壬癸在辰庚辛在丑如甲乙亥多而得未乃禄厚丰足之人合者禄之横如甲禄寅而得亥谓之明合无寅得亥谓之暗合虽非见禄亦曰见禄多主傥来之福拱者禄之尊如甲禄居寅不见寅而见丑卯在两傍拱之谓之虚拱如甲人见寅又见丑卯在两傍谓之实拱然拱实不若拱虚主大富贵凡人命带禄或吉或㐫或贵或贱未可全靠便为吉论天乙妙㫖云君不见禄马贵人无准托考究五行之善恶天元羸弱未为灾地气坚牢足懽乐源髓歌云禄马更有多般说自衰自死兼败絶若无吉煞加助时定知破祖多浮劣可见先论五行后看禄马五行要生旺禄马怕衰絶司马季主云禄多马少使主神劳禄少马多能操善负洞𤣥经曰位生火以圆融之然后隂中阳动而生亥卯未木属也金藏其中矣遇已位生金以槖籥之然后动者静而敛者散己酉丑金属也水藏其中矣遇亥位生木以敷荣之然后敛者散而屈者伸由是水火木金错综往来因时动静内外相感互为利用进则与时偕行退则与时偕极然则古之强名驿马者皆此例也是特举其一隅而已茍以三隅反则理归一揆不必执寅午戌申申子辰寅然后为马凡水中火腾火中水降隂阳交泰刚柔变通皆为马类希尹曰古人谓当行更易变动奔冲往来之际惟驿马为然火局在申水局在寅金局在亥木局在己葢五行之气当其相反处乃始冲激故火马必在水长生处水马必在火长生处木金亦然此其义也徐子平以财为马亦是因古人之义取尅处而名之耳烛神经云驿马生旺主人气韵凝峻通变趋时平生多声望死絶则为性有头无尾或是或非一生少成漂泊不定与禄同乡则福力优游与煞相冲併或孤神弔客丧门併者离乡背井之人或为僧道或为商贾带倒食禄鬼者一生悭吝机倖过贱市㕓态与食神冲併者声誉人也行年遇马与病符同主病惊与甲以寅禄庚壬本非驾禄可以兴马有时乎无用可见命之见禄要简不要繁要禄干不返伤本主不犯枭神为佳又曰凡命带禄最怕犯冲谓之破禄如甲以寅禄见申乙以卯禄见酉则气散不聚贵人停职剥官衆人衣禄不足源髓歌云破印破财併破禄破马少曽为我福是嫌冲也最怕落空谓之闲禄如甲辰旬空寅卯却得寅为甲之禄古人云资财聚散禄居空胎里生时怕遇逢贫贱为奴多乞食飘飘身自从西东沈芝云禄入空亡何所知虚名虚誉足堪嗤是嫌亡也大抵命入格合造化亦不専在禄上论金轝轝者车也金者贵之之义譬之君子居官得禄须坐车以载之故金轝常居禄前二辰如甲子人禄在寅辰为金轝是也此煞乃禄命之旌旗三才之节钺主人性柔貌愿举止温克妇人逢之不富即贵男子得之多妻妾阴福相扶持生日生时遇之为佳骨肉平生安泰得贤妻妾子孙茂盛如皇族多带此煞常格得之身在无气中生主作赘紫虚局云禄前二辰号金轝遇此之人福最殊偏主聪明多富贵一生清泰亦无虞八字金书云驿马前辰居二位此名金轝在其中生于此处併行运到老为官转自通是又以马前二辰为金轝若人命官贵夹拥金轝引从主大贵若金轝见福贵併将星者妙论驿马所谓驿马者乃先天三合数也先天寅七午九戌五合数二十有一故自子顺至申凡二十有一而为火局之驿马亥卯未之数四六与八合为十八故自子顺至巳凡十八而为木局之驿马木火阳局也从子一阳顺行金水阴局也从午一阴逆行申子辰之数七九与五合为二十有一故自午逆至寅凡二十有一而为水局之驿马己酉丑之数四六与八合为十八故自午逆至亥凡十有八而为金局之驿马此法之所由立也或以马有传受之气有代劳之功如人病不能赴待子来接故病处见子为驿马又曰驿马者五行有为待用之气强名也阴阳倚伏气令循环犹今之置邮传命迎来送往气藏如驿气动如马寅午戌火属也水藏其中矣遇申位生水以发越之然后阳中阴动而化申子辰水属也火藏其中矣遇寅官符同主官事惊恐入宅舍主口舌惊恐但以岁中吉㐫言之寅午戌生人马在申而五阳干乘之见甲申截路空日马丙申大败马戊申福星伏马庚申逢天关马壬申大败马以上己酉丑申年月日时发应申子辰人马在寅而五阳干乘之见甲寅正禄文星马丙寅福星马戊寅伏马庚寅破禄马壬寅截路马以上亥卯未寅年月日时发应己酉丑人马在亥而五阴干乘之见乙亥天徳马以马中支生干主汨没无成徒自聪明丁亥天乙马已亥旺禄马辛亥正禄马癸亥大败马以上申子辰亥年月日时发应亥卯未人马在已而五阴干乘之见乙巳正禄马丁巳旺气马己巳九天禄库马辛巳截路马癸巳天乙伏马以上寅午戌巳年月日时发应凡柱中带马若不値空亡破败交退伏神须荣贵互禄共天乙贵神同其马位更得诸煞相併官秉大权贵居廊庙时为上贵日为中贵月为常庶库马主少年之喜旺马资壮岁之荣生马老方得遂而官卑任远矣如木生亥旺卯库未余倣此珞琭子云生马未必有马背禄未必无禄看其旺库不问背生妙在消息盈虚也又曰驿马者三命中发用喜庆之神若人遇之君子常居荣位小人主丰赡大小运行年至此主得官及迁改之喜小运及行年合驿马并主迁官得禄如甲子人驿马在寅小运及太岁至亥亥与寅合之类是也又马有十二一曰欵叚谓己酉丑人得壬亥亥卯未人得丙巳申子辰人得甲寅寅午戌人得戊申二曰蹶蹄谓四柱虽带驿马而生日値空亡之神三曰折足谓胎月带驿马而日时带沐浴者是申子辰全见寅为马是三人骑一马谓之折足若亥卯未全见马总有官贵终成下贱若一辰坐者少年虽泰后还穷四曰无粮谓生日値马马食太岁如甲子人得壬寅日而时更落在空亡者是五曰不出㕔廐谓胎月带马不见贵及不见禄堂及入空亡者是六曰嘶风七曰趋途谓驿马虽有禄在空亡八曰䭾尸十二驿马惟䭾尸最㓙见禄即尸甲子旬中己酉丑生人马在亥乙丑人丁亥己巳人乙亥癸酉人癸亥乙丑人得亥马忌寅月日时己巳人得亥马忌申月日时癸酉人得亥马亦忌寅月日时有一在此名曰䭾尸亦如亥卯未是甲午旬中乙未人辛巳己亥人己巳癸卯人丁巳乙未人得巳马忌寅月日时己亥人得巳马忌申月日时癸卯人得巳马亦忌寅月日时皆䭾尸也余旬凖此九曰食蒭谓驿马尅其时假令驿马属金生时得木此类谓之食蒭十曰乘轩谓胎月生日带禄马假令甲申人得庚寅甲寅时及庚寅胎月是十一曰乘轺谓有天地得合见太岁生月日时见贵人驿马假令丁亥生人四月壬寅日己酉时月坐马酉系贵人是十二曰无辔谓贵神空亡禄在絶乡者是以上十二驿马当以意消息灾福自见欵叚则平生坎坷止作选人无粮不食天俸不出廐则不歴任所折足则永失蹶蹄则复起无辔则一生孤寒食蒭则官可六品嘶风徒有虚声趋途谩劳求禄乘轺则带职乘轩则三公䭾尸则得官即亡有干支合马如申子辰马在寅甲寅见己亥合丙寅见辛亥合主官职崇重有马头带劒谓驿马上见庚辛或纳音见金主名振边疆有马骤天庭谓木人得亥而见辛亥又马上干逢得禄如六壬人生居寅午戌之位于甲上遁得戊干戊之禄在己巳系天庭复见己得酉合之为是主官居极品有马后二辰为九地马主职近王廷有天马贵神乃岁中不见驿五虎遁至马上看得何干其干见天乙而天乙所坐之干却复见贵于马上是也贵不下三品有一木系双马寅午戌多见丙申申子辰多见庚寅己酉丑多见己亥亥卯未多见癸巳马上干尅支主多惊险若遇四马聚于时或年上主封爵又驿马下生人月日时支干得御䇿全併尅身者定贵马前一辰为御后一辰为䇿假令甲子金命正月辛丑日卯时生以子人马在寅逢禄又本命子与生日丑在马后为䇿卯时在马前为御又马是丙寅火能尅甲子金故主贵有有驿有马者主位至公侯干为马支为驿如戊戌人马在申而得庚申支干俱属金到申临官戊戌支干俱属土到申长生本命及驿马支干背马有气是有驿有马又如壬午人驿马在戊申戊土临申长生本命壬水到申亦长生午火到申为衰乡本命干旺支衰是有马无驿又如丁丑人驿马在辛亥金临亥为病乡本命丁火到亥为絶以丑土到亥为临官本命干衰支旺驿马干亦衰是有驿无马或以寅午戌见庚无申见申无庚之类为有马无驿有驿无马亦通有马尅身者取驿马之辰能制生月如寅午戌人马在申申属金能制寅卯月木假令甲子人在辰戌丑未月生是也主官禄易求仕宦无滞少年亨快为官清显常人遇之小富有马财库取驿马所尅之辰入墓如马在申申属金金尅木木至未为库之例主平生游歴四方广得资财有英灵贯马乃五行眞气之长生下遇驿马主持节按部之使有南方离明马谓未马己丑马亥辰马寅戌马申辰戌丑未系土之位以生处为马故辰戌丑未人飞在午为南方离门之马遇此者爱子午相冲为飞马见鞭䇿入格主贵有驿马清浊甲子得丙寅禄马同乡又丙为食神乘长生马丁丑得丁亥为天乙天官乘临官马若乘长生临官马或带食禄贵气则遇一当百若乘病絶空亡马更値破败交退伏神则遇而不遇纵为官粗浊卑贱非清要之职又曰凡看驿马有四专名位生旺病絶駞宝啣花及倒食互换不同中间好恶荣辱须于岁运鞭䇿细详之四专者如申子辰马在寅寅逢甲寅申遇庚申巳逢丁巳亥遇癸亥是也名位者乃马中逢食神如甲见丙乙见丁之类马上得食是也四生者辛巳甲申己亥丙寅纳音自生是也四病乃自死自絶如年纳音属金金絶在寅是也駞宝者乃甲子见戊寅马头带天财或纳音尅马为财如食神之类如甲寅人见丙申甲申见丙寅日时是也啣花者乃纳音临官遇马如庚申壬子戊辰纳音皆木遇寅马临官之地是也又生成马名位马与前论禄同主贵凡人遇马喜专旺而嫌空亡驳杂为不达恶死絶而喜逢食见财为有益商贾多爱駞宝妇女最怕啣花駞宝则富啣花则淫啣花更忌木人値庚寅乙亥见乙巳丁卯见丁巳己未见己巳尤重男多淫荡女多私情运中遇者同前断又曰驿马最怕干神倒食如乙酉见癸亥为驿马却被反食于我所谓乙癸不同科是也鞭策发时看互换如辰人马在寅或太岁在申冲动寅即太岁为鞭䇿小运在申即小运为鞭䇿多主动更看申与寅互换如何如庚申遇甲寅庚申属木寅则临官甲寅属水申则长生之类相和则吉相尅则滞如两互换无气则空动或失意有气即主财四马朝元好则荣贵恶则破家失业如为僧道好游脚小儿老人不利见马小儿十二岁以前三岁以上或马遇小运太岁冲或临官马遇多主惊病顚扑之厄老人五十以上或运与太岁乘之主气虚腰痛脚痛之患亦如老人禄遇病多吐食之类少者见之多发病盖老少并不堪乘马以马在五行中为动跃之神故也总论禄马禄为养命之源马是扶身之本二者最喜相见且如寅午戌马在申甲禄在寅甲干寅上遁见丙申上遁见壬则以丙为天禄壬为天马在日时上交互见之谓之天禄天马又甲人遁至戌见甲戌谓之活禄甲子人遁见丙寅谓之活马又如寅午戌在申而时干得庚亥卯未在己而时干得丙申子辰在寅而时干得甲巳酉丑在亥而时干得壬以日支求时干以时干求日支互换得之谓之禄马交驰又如甲禄在寅申子辰马亦在寅却是甲子甲甲甲辰生而时得丙寅帝座上会禄马谓之禄马同乡又如禄前马后如辛巳人得戌日时乙亥人得辰日时辛禄在酉马在亥乙禄在卯马在己不见禄马而禄马藏于其中谓之夹禄夹马鬼谷遗文曰时居日禄当得路于青云五马交驰可致身于黄阁珞琭子云背禄逐马守穷途而恓惶禄马同乡不三台而八座韩命书有孤孀禄马之说如甲子见丙寅庚午见壬申此虽禄马同乡殊不知甲子乃一阳乙丑二阳丙寅三阳纯阳无阴也庚午乃一阴辛未二阴壬申三阴纯阴无阳也此二者谓之孤孀禄马虽同乡亦不吉理愚歌曰禄马飞天无刑尅旺相中生须至贵林开曰马在长生须富学禄逢帝旺足钱财若还刺死兼流役是带悬针刼煞来又曰禄若临时马不来此人只是有钱财一生耻话招贤士死絶关门誓不开详诸说见禄马兼有又乘生旺为妙论天乙贵人天乙者乃天上之神在紫微垣阊阖门外与太乙并列事天皇大帝下游三辰家在己丑斗牛之次出乎己未井鬼之舍执玉衡较量天人之事名曰天乙也其神最尊贵所至之处一切㓙煞隐然而避通𤣥经云先天坤在北方子位阳贵起先天之坤乃从子上起甲干甲徳在子甲与己合不取甲徳而取合气故己为贵人阳贵顺行则乙徳在丑乙与庚合庚以牛为阳贵丙徳在寅丙与辛合辛以虎丁徳在卯丁与壬合壬以兔辰乃天罗贵人不临故戊跳辰徳在己戊与癸合癸以己午与子对冲名为天空贵人有独无对故己徳跳午在未己与甲合甲以羊庚徳在申庚与乙合乙以猴辛徳在酉辛与丙合丙以鸡戌乃地网贵人不临故壬跳戌徳在亥壬与丁合丁以猪子乃先天起贵之所贵人不再临故癸跳子徳在丑癸与戊合戊以牛如此则甲戊庚牛羊六辛逢马虎明矣后天坤在西南申位阴贵起后天之坤乃从申上起甲干甲徳在申甲与己合己以猴阴贵逆行则乙徳在未乙与庚合庚以羊丙徳在午丙与辛合辛以马丁徳在己丁与壬合壬以蛇辰乃天罗贵人不临故戊跳辰徳在卯戊与癸合癸以兔寅与甲对冲名曰天空贵人有独无对故己徳跳寅居丑己与甲合甲以牛庚徳在子庚与乙合乙以鼠辛徳在亥辛与丙合丙以猪戌乃地网贵人不临故壬跳戌徳在酉壬与丁合丁以鸡申乃后天起贵之处贵人不再临故癸跳申徳在未癸与戊合戊以羊以此推之则甲戊庚贵人之居丑未而于先后起阴阳者亦明矣然必皆起坤者贵人家在己丑出乎己未先后俱属土乃坤卦二五黄中之合气干之配支徳气相合出于自然如此其曰阳贵阴贵乃冬至用阳夏至用阴非昼夜之说据此说天乙是十干之秀气非天上之星也余闻一术者云日出于寅衆星皆落日沉于申衆星皆出故昼贵起于寅夜贵起于申数至丑未是天乙之家舍十干见天乙为贵如甲禄寅以寅加寅顺数至丑即为本家故甲贵在丑乙禄卯以卯加寅数至子见丑故乙贵在子丙禄己以己加寅数至戌见丑戌为恶弱之地天乙不临则进一位故丙贵在亥丁禄午以午加寅数至酉见丑故丁贵在酉戊寄位于艮故戊亦以寅起与甲同己寄位于坤以未加寅数至申见丑故己贵在申庚禄申以申加寅数至未见丑故庚贵在未辛禄酉以酉加寅数至午见丑故辛贵在午壬禄亥以亥加寅数至辰见丑辰为恶弱之地天乙不临则进一位故壬贵在己癸禄子以子加寅数至卯见丑故癸贵在卯夜贵以申起一如寅法见未与见丑同是贵分有定位而甲戊庚牛羊之歌则泥而不通矣此说就以天星论尤为有理今六壬选择诸术或分隂阳或分昼夜盖本此二説壶中子云贵人分治昼夜各自专权以昼生遇昼贵夜生遇夜贵为得力或以子后为昼午后为夜或以日出为昼日入为夜皆是臆说不若只以寅申分阴阳冬至后用阳贵夏至后用阴贵人命一阳生后遇阳贵为得力一阴生后遇阴贵为得力三车一览则以甲阳木乘少阳之气生乎东方至己而用事毕矣故退藏于未而为贵庚阳金乘少阴之气而生乎西至亥而用事毕矣故退藏于丑而为贵戊阳土沖和中央播于四时甲因之万物生庚因之万物成则生成之理毕矣乙乃阴木已乃阴土二位无气失类而无所居必待申子生旺水土滋养充实补助不足此二者喜见申子而为贵丙丁之火当盛夏至酷而害万物性熄于酉藏于亥以西北成齐之气而和此二者以酉亥阴气和而为贵壬癸之水至穷冬则其性严而杀万物惟啬于卯潜于己以东南温燠之气而和此二者以己卯阳气和而为贵辛乃阴金执方不能自化须假寅午生旺之火剉刚革而成形为贵广录云甲阳木戌阳土庚阳金皆喜土位未者土之正位丑者土安静之地所以牛羊为贵细分之甲尤喜未庚尤喜丑各归其库也戊子戊寅戊午喜丑丑者火人胎养之乡戊辰戊申戊戌喜未未者木人之库土人生旺之位也乙者阴木己者阴土阴土喜生旺阴木爱阳水所以鼠猴为贵然乙尤喜子子者水之旺乡已尤喜申申者坤之正位丙丁属火火墓在戌壬癸属水水墓在辰辰戌魁罡之地贵人不临故寻寄火贵于酉亥寄水贵于卯巳皆归根复命之乡六辛阴金喜阳火生旺之地故以马虎为贵更宜以纳音互换推寻须比和则其贵为福若丙火得酉火至此死焉足贵哉阎东叟云论天乙贵须就五行喜忌如甲人有戊有庚得癸未乙丑遇二吉而带印为上遁见丁丑辛未者次之乃三阳喜在印库乙人得戊申庚子生旺之土己人得甲申丙子生旺之水此阴木阴土喜于财旺丙丁得丁酉乙亥壬癸得乙卯癸巳此水火不嫌死絶六辛得丙寅丙午此阴金不嫌鬼胜得二为上得一次之紫虚局以此为贵人入庙遇者主金紫贵玉霄宝鑑又以五虎元遁至贵人本位上见所遁之干为入庙不犯空亡驳杂主清贵八字金书论贵神又分优劣即前六十甲子吉㓙其归要与禄马同窠不犯交退伏神支干相合为吉𦂳要在月日时支干相合林开论天乙相合如甲子见己未无死絶冲破空亡更有福神助至贵如犯上忌减力又多难无福戊子见己丑不犯上忌更有福助此为次格有死絶减力有冲破空亡风尘吏也辛未见庚寅不犯上忌有福助为第三等死絶减力冲破空亡平生多难卑冗官耳阎东叟论贵合贵食如甲得己丑己未戊得癸丑癸未庚得乙丑乙未乙得庚子庚申己得甲子甲申丙得辛酉辛亥丁得壬寅壬辰如此类谓之贵合甲食丙乙食丁丙丁贵在酉亥甲得丙寅丙辰乙得丁酉丁亥庚食壬辛食癸壬癸贵在卯己庚得壬申壬戌辛得癸卯癸巳如此类谓之贵食有贵合则官多荣显有贵食则禄多称意三者兼之官高禄重三命提要以天乙在贵神六合上如甲戊庚在子午则子合丑午合未乙巳在丑巳丙丁在寅辰壬癸在申戌辛在未亥皆主大福遇两合以上尤贵宝鑑有天乙扶身取贵人夹拥太岁如壬寅人得甲寅日时壬贵在卯甲癸在丑夹拥乎寅丙申人得戊申准此入贵格别无刑冲主一生少病早年享福常格得之终身无刑狱之灾有干夹贵神如甲戊庚人得丑未日时上却带甲戊庚一字主显异指南有夹贵逢六合如壬癸人见辰而得癸酉合丙丁人见戌而得丁卯合取前后各有天乙贵更禄马临身主大富贵紫虚局有活禄贵人乃贵人干上转干支再就生时胎月如甲逢寅午乙辛丑未丙酉亥丁申子戊癸猴鼠庚壬兔蛇己卯己日时兼全坐之主大贵如一命戊戌甲子辛巳丙申是也有福星贵人如一命壬子癸卯庚戌庚辰壬骑龙背又贵在卯巳得辰是福星扶贵人也有贵人拥马而前视刃主权贵陈希烈曰干为天乙之将支为贵人之帅假如丑未生人月日时得甲戊庚是遇正天乙甲子人十二月生是遇贵神己巳日乙亥时是遇两天乙合贵人之命观之若在太岁本干四贵华盖上遇天乙者宰辅之命也若在四平位遇两天乙亦为侍从清华之命若四忌上遇两天乙常调之官也凡贵人命若丑未人甲戊庚中惟得两字子申人得乙巳全酉亥人得丙丁全之类更得太岁干禄为正官正印者其福加倍沈芝云凡生月日时遇天乙贵人相间四字全者为极贵如酉亥有丙丁之类说者举鲁公命己亥丙寅乙酉丁丑是相间四字全予谓时不値忌神所以至宰相若酉月生己禄到酉为败忌虽四字全必不至大贵古人皆以贵人主福不言福力厚薄今各随位约而分之如甲人遇丑庚人遇未各在禄库戊人遇丑未是土支己人遇申是与生旺同位以上四神生日生时遇之带正官正印上下合正天乙本家天乙贵神合者福力加倍乙人遇申絶忌却有暗合遇子败忌丙丁遇亥絶忌丁有暗合遇酉死忌壬癸遇己絶忌癸有暗合遇卯死忌辛人遇午败忌遇寅絶忌以上六贵神皆与忌神同位生月日时遇之可得二三分福力若与驿马同位及带正天乙本家禄正官正印干合有辅助者加倍据此分是贵人忌死絶而不思丙丁壬癸正以死絶为贵也烛神经曰天乙贵遇生旺则形貌轩昻性灵颕悟理义分明不喜杂术纯粹大器身蕴道徳衆人钦爱死絶则执抝自是喜游近贵与刼煞併则貌厚有威多谋足计与官符併则文翰飘逸高谈雄辩与建禄併则文翰纯实济惠广游君子人也若落天中或与天中合或与天中连珠当有伶伦之态好讴吟伎艺人也又曰天乙贵三命中最吉之神若人遇之则荣功名早达官禄亦易进如三命皆乘旺气终登将相公侯之位大小运行年至此亦主迁官进财一切加临至此皆为吉兆凡贵人所临之处大槩喜生旺无冲破道理顺不落空亡天干纳音偕和更得禄马而昼夜不背或年时互换贵如甲午人见辛丑时丙申见己亥之类或四干併在一支上见贵如丑未生而得甲戊庚之类或四位天干通聚贵地支为五行聚贵更遇天月二徳为佳理愚歌云贵人或落空亡里禄马背违如不値宝鑑云贵人无气虽有如无林开云贵人死絶为鄙吝煞洞𤣥经云贵人嗔则㐫来可见命中有贵不可就为吉论要当细详论三奇珞琭子曰奇为贵也奇者异也谓物以贵为奇也乙丙丁出于贵人干徳配支之妙阳贵甲徳起子则乙徳在丑丙徳在寅丁徳在卯三干相连而无间阴贵甲徳起申乙在未丙在午丁在己三间相联而无间以其随贵人在天故曰天上三奇十干惟此为异余则或间罗网或间天空或不重临又不相联不可以为奇玉霄宝鑑谓古人以正月为岁之始日出于乙故以乙为日奇老人星见为瑞见于丁位故以丁为星奇月照夜到丙位而天下明故以丙为月奇若甲戊庚亦以为天上三奇以甲戊庚俱临丑未乃贵人家在斗牛之次出乎井鬼之舍先后天起贵而三干适临之与别干不同其理亦通三车一览以甲为阳木之魁戊为阳土之君庚为阳金之精地有此三物为奇谓之地三奇其说则凿太乙经以辛壬癸为水奇谓之人间三奇其说无据但辛壬癸天干连珠谓之三台亦为难得紫虚局又有四奇之说夫奇奇数也四则偶矣谓之奇可乎三奇要顺布不欲倒乱如乙丙丁甲戊庚天干年月日时顺布为吉广录又以乙人丙月丁时是乙生丙丁秀气下降主平常若乙时丙日丁年是秀气上达反为贵似又不论顺逆甲戊庚却以顺者为贵逆者福慢乱者不寿气清则贵气浊则富经曰五行各有奇仪须分逆顺若日月倒乱得顺三奇亦不谓倒命有三奇要得体得地不欲失时如乙丙丁夜生甲戊庚昼生得体乙丙丁柱有亥则三光有所依附甲戊庚柱有申则三物有所凭借或乙丙丁得丑寅卯未午巳甲戊庚得丑未全皆为得地三奇再遇三合如乙丙丁得金木局甲戊庚得水火局又遇六仪甲子旬戊甲戌旬己甲申旬庚甲午旬辛甲辰旬壬甲寅旬癸俱吉珞琭子云重犯奇仪蕴借抱出羣之器遁甲曰顺布三奇逆六仪如命出甲子甲申二旬而遇甲戊庚是重犯奇仪也凡命遇三奇主人精神异常襟怀卓越好奇尚大博学多能带天乙贵者勲业超羣带天月二徳者㓙灾不犯带六仪者才智出类带三合入局者国家柱石带官符刼煞者器识宏远带空亡生旺者脱尘离俗富贵不淫威武不屈値元辰咸池冲破天罗地网者为无用论三奇太岁不带而月日时带者孤独诗曰顺十干神乙丙丁神童及第播声名日时禄马公卿煞换武除文佐圣明又曰顺十干神甲戊庚兼得长生两府名若然无禄兼无马只是财中蓄积人又曰三奇须是重逢贵方是荣华福寿人只有空奇无贵地贫穷下贱被欺陵又曰乙丙丁甲戊庚上局相生生复生不是蓬莱三岛客也应金殿玉阶行又曰欲识嵓廊官赫奕名仙多诞癸壬辛三奇玉籍传消息轻薄时师莫与评合诸诗观三奇喜忌见矣论天月徳夫徳者利物济人掩㓙作善之谓也天徳者谓周天有三百六十五度二十五分半除十二宫分野每宫各占三十度共计三百六十度外有五度二十五分半散在十二佐宫甲庚丙壬乙辛丁癸干坤艮巽谓之神藏煞没每宫各得四十四分所以子午卯酉中有甲庚丙壬辰戌丑未中有乙辛丁癸寅申己亥中有干坤艮巽此十二位宫能回㓙作善乃曰天徳也月徳者乃三合所照之方日月会合之辰申子辰会酉出庚入垣于壬亥卯未会午出丙入垣于甲寅午戌会卯出甲入垣于丙巳酉丑会子出壬入垣于庚故壬甲丙庚谓之月徳而辰未戌丑四月天徳亦同属焉盖日月照临之宫凡天曜地煞尽可制服故可回㓙作吉壶中子云天徳阳之徳正月起自干卦之前一辰亥上顺行乃正月亥二月子三月丑四月寅五月卯六月辰七月巳八月午九月未十月申十一月酉十二月戌月徳阴之徳正月起自坤卦之后一辰未上顺行乃正月未二月申三月酉四月戌五月亥六月子七月丑八月寅九月卯十月辰十一月巳十二月午五星论天月徳本后说而以前为天月徳贵人干支之分也阎东叟云贵神在位诸煞伏藏二徳扶持衆㓙解散凡命中带㓙煞得此二徳扶化㓙不为甚须要日上见时上不犯尅冲刑破方吉凡人得之一生安逸不犯刑不逢盗纵遇㓙祸自然消散与三奇天乙贵同併尤为吉庆或财官印绶食神变徳各随所变更加一倍之福入贵格主登科甲得君宠任或承祖荫亦得显达入贱格一生温饱福寿两全纵有蹇滞亦能守分固穷不失为君子女命得之多为贵人之妻三命铃云天徳者五行福徳之辰若人遇之主登台辅之位更有月徳併者尤好纵有㓙煞亦主清显子平赋云印绶得同天徳官刑不犯至老无殃是天徳胜月徳也考大统厯有天月徳合乃五行相契之辰月徳合如正月丙与辛合二月甲与己合三月壬与丁合四月庚与乙合余照此天徳合如正月丁与壬合二月坤与巽合三月壬与丁合四月辛与丙合余照此有月空如寅午戌月壬亥卯未月庚申子辰月丙巳酉丑月甲有月厌正月戌二月酉三月申四月未五月午六月巳七月辰八月卯九月寅十月丑十一月子十二月亥有月煞寅午戌月丑亥卯未月戌申子辰月未巳酉丑月辰有岁干徳甲己甲乙庚庚丙辛丙丁壬壬戊癸寄戊亦取甲庚丙壬为干徳月干徳与岁干徳同有天赦日春戊寅夏甲午秋戊申冬甲子乃天四时専气生育万物宥罪赦过如人命聚一月徳秀合空及四大吉时生更遇天赦日尤妙此外又有天喜神春戌夏丑秋辰冬未遇者主欢欣有旌徳煞如寅午戌丙日时亥卯未甲日时申子辰壬日时己酉丑庚日时有旌钺煞如寅午戌寅时亥卯未亥时申子辰申时已酉丑巳时又寅午戌见辛亥卯未见己申子辰见丁巳酉丑见乙亦谓之旌徳经云一神主旌徳五世不贫穷内有旌钺煞将相及三公徳钺相会不贵即富又有一种旌钺煞寅卯辰人见癸酉巳午未人见癸卯申酉戌人见戊子亥子丑人见戊午乃四时专主诛戮之神庶人主徒配尅本命主恶死又有一种三公煞寅午戌人壬子巳酉丑人丙午申子辰人乙卯亥卯未人辛酉乃坐四方专气来尅生年为五行毒气庶人犯之主非横恶死若旌钺更与三公煞㑹同一位主殊贵今之谈命者论月徳而诸煞不论自是偏见因并及之论太极贵太极者太初也始也物造于初为太极成也収也物有所归曰极造化始终相保乃曰太极贵也甲乙木先造乎子坎水助而生后终乎午离火焚而死丙丁火先喜出乎震卯也后喜藏乎兑酉也庚辛金得寅乃金生乎艮见亥乃金庙乎干壬癸水先得申而生后得巳而纳经曰地陷东南四渎俱流巽位皆有始有终之意戊己土也喜生乎申得辰戌丑未为正库理愚歌云四库全时为至贵位班上列据权衡人命入格更有福气贵神扶岂不为美有文昌贵甲人蛇口乙猪头丙狗丁龙戊向猴己午庚寅辛未贵六壬卯位癸逢牛有文誉贵如甲子人见壬戌丙寅禄前禄后一般神必作公卿冠世人立性天聪名誉播富贵荣华事业新有文星贵甲马乙蛇丙戊猴酉台丁己亥辛求庚逢戌狗壬逢虎十位文星癸兔游有天印贵甲子在寅中乙逢亥亦同丁酉戊申位丙戌己羊宫庚辛马蛇足癸卯与壬龙此号天印贵荣达受皇封论学堂词馆夫学堂者如人读书之在学堂词馆者如今官翰林谓之词馆取其学业精专文章出类长生乃学堂之正位如金命见辛巳金长生在巳辛巳纳音又属金是也临官乃词馆正位如金命见壬申金临官在申壬申纳音又属金是也余以类推壶中子云文星入命笑班马之无才註云乙亥丁巳为文星是取木火长生临官之义重木火者发焰红绿文章之象也或以纳音论火包而不包惟乙亥得之土包而不包惟丁巳得之恐未然阎东叟谓年月日时有甲乙丙丁分处四位相连不断青赤为文章如甲寅乙亥丁酉丙申甲子丙寅甲寅丙寅之类主文彩异衆玉霄宝鑑则以木金火全赤白成章如丙寅见己亥辛巳取丙寅火己亥木辛巳金皆坐长生之地主词翰秀颕又以申子辰全见丙如丙子人丙寅月丙辰日丙申时丙为眞水申子辰水之正位干支全见之有金则贵无金亦主学海波深鬼谷要诀又云戊己重重两位带旺兼元禄如戊子人见戊午戊戌己未己酉主文章灿烂诸家说有学堂会禄如金长生已临官申甲乙人得之水土长生申临官亥丙丁壬癸人得之木长生亥临官寅戊己人得之火长生寅临官己庚辛人得之又名官贵学堂以官贵长生之位为学堂官贵临官之位为词馆也有学堂会食如甲食丙得丙寅乙食丁得丁巳丙食戊得戊申之类兼官印驿马其福厚遇禄贵奇徳其气清値刑尅冲破其气浊清则科名巍峩厚则官尊荣显浊则福禄微薄官职卑贱有生处见尅如甲乙人辛亥丁丙人壬寅戊己人甲申庚辛人丁巳谓之官星学堂主登科甲入侍从有纳音见帝旺之位而逢天乙贵处其上如己酉人得丙子庚子日时壬午人得辛卯日时之类谓之学堂会贵主清贵凡学堂词馆切不要犯空亡及冲破支干纳音不要见尅方为得用祝胜经云甲辰丙寅学堂不眞或止富荫官职卑贫读书修学空有虚名此言学堂怕落空也三车云学堂无气惟利师儒此言学堂要乘旺也理愚歌云学堂如更朝驿马位极勲高压天下此言学堂要有马也又云生来禄马眞学堂若同词馆主文章遇中不遇人谁会不遇冲尅福禄昌又云文星聚处人中瑞声华独冠英雄辈降生不遇眞学堂才学岂能为拔萃此言学堂怕冲破受尅也况人命入格合造化又不在学堂词馆而得子平云学堂者天地阴阳清秀之气五行长生之神乃甲见亥乙见午等例或月时一位见者即是不必兼全更带天乙贵如丁日酉时或酉月之类读书人遇之主聪明智巧高科文翰更引用得地无尅压之神及逢徳秀冠世儒业与命中财帛印食相为表里经云生气学堂冠世文章富贵又云学堂不必专论官星文章不必专论印绶古人以长生学堂取生气就学之义不必专论日干但柱中带寅申己亥便为有学此四宫聚天地间至清之气其中有四驿马四刼煞皆是生发之意子午卯酉为四败其气浊辰戌丑未为四库其气杂且如月候到寅申巳亥便不寒不热风气自然清雅温和凡占年月者最有力日干自得长生却不喜在月令如月令见之运顺行便交沐浴如八字不带学堂到五七岁却交日干长生运亦有文学虽非通儒却未至全不识字若八字不见最忌五七岁交败死二运纵有严师也难训化命带二様学堂俱怕自刑尅坏但有刑冲破损读书便不成重见虽不妨一冲终不纯粹又曰人命不喜十分财盛财是厚浊之物一见便要贪好丧人心志柱中若先有官星以抑禀气之偏亦性情执古不能通变若财盛而无官星便浑浊不清纵富贵亦愚古歌云五行生处为学堂阴阳顺逆要推详引旺有倚文学贵如逢尅压不为良註云学堂上带鬼为尅压凡有科名命自是五行清粹学堂驿马生旺于金水之上三奇华盖类萃于日时之中或刑冲生旺水火相生福神聚时天元不战皆主清誉巍科又曰甲辰一旬十二位谓之魁星一旬中又取出甲辰丁未庚戌癸丑四位以甲木旺于东方丁火旺于南方庚金旺于西方癸水旺于北方取逐方旺气加于辰戌丑未之上以为眞魁星凡人命甲辰至癸丑一旬俱在日时上无不及第两三位者必中前名又云丁亥辛卯庚戌为魁星日时遇者多占解省殿魁又四柱内两见干合谓之岁首星子生人在子以命建之月谓之岁窠主词学丰赡科名显赫又寅申巳亥四位大爱本年遁起四位为魁星如癸巳人从寅上遁起甲寅丁巳庚申癸亥又如丁卯人从寅上遁起壬寅乙巳戊申辛亥是也余准此例凡命金土乘秀气金木乘秀气火木乘秀气水木乘秀气皆主科名秀气者月令中秀气也大凡支干有气乘月令秀气皆主及第之命古歌曰日旺提纲火明木秀金白水清重叠土金既济水火递互丙丁根苗天乙相涵金水是也又木春生逢食伤财印两轻官煞重煞重身轻逢印绶魁星官煞分明奇亦登科之命及第之年也壶中子云马兼财合秦廷献一鹗之书官共禄迎禹门透三级之浪註云行年驿马与见生驿马冲而不合又见天财文星之类其人必发合则必不发也遇官与禄则须成不遇官与禄止发而已又云凡举人了当年大要太岁与月建相和作福其余甲戊庚乙丙丁之类皆不定只以行年太岁与本生月建参而推之又云须是大运在官位又太岁带正印或正天乙或本家禄是及第之年也论正印正印者乃五行之正库金命见乙丑木癸未火甲戌水土壬辰丙辰是也言谈云生逢正印必拜玉堂妙选云五行入垣官居五府可见得本家正印为贵本主同徳为上帝座为中胎月为下主人重厚魁梧功名昭着本家印又得贵格扶之更妙若木得水印火得木印多兼他权外财若身尅印或印尅身废而复兴若水人得火印火人带水印次于本家印然须本主有旺气方吉若尅破别无福救助或空亡只作清闲僧道无成举人若五行有清气则絶世高人有煞则贫贱有贵人夹印如丙丁火命以甲戌为正印却得酉亥夹之酉亥乃丙丁贵人壬癸水命以壬辰为正印却得卯巳夹之卯巳乃壬癸贵人有华盖印如亥卯未得癸未之类有文章印如戊寅见癸未辛巳见甲戌庚申见乙丑癸亥见丙辰乙亥见壬辰乃纳音尅身干神复制戊午得癸未庚子得乙丑丁酉得壬辰己卯得甲戌辛酉得丙辰干神制支神合之类诸印要逢库墓若生旺扶助互换禄马贵人併相合者至贵之命最忌刑冲破害三合六合上见鬼如甲戌日得癸酉时则减力水命人得本家印无益得木印损气得土印支干有交涉者名官印无交涉者名鬼印有年时见印名鳯凰啣印如虞尚书癸未甲寅戊午丙辰是也又有福聚印如年月日时胎五位俱无气衰败得正印偏印俱在此印上或库或旺虽有煞神至是受制此之谓福聚印有祸聚印如癸巳人带壬辰印柱多逢水俱墓于辰则癸巳受煞以巳为命巳火遇多则本命病此之谓祸聚印有破福成祸印如水人得水印或月日时胎多带土来本家印见鬼盛是谓破福成祸有带煞印印中见贵煞如壬子见壬辰丙辰子至辰谓之华盖壬人见辰为贵若印中反尅本命无福神往还名带煞主㓙有临空印乃印落空亡支无六合见官贵至贱而无成也有自刑印如庚戌人带乙丑金人见金印固好丑戌相刑以金刑金此类不如无虽有少福亦终贱余准此推凡论印更得眞五行与纳音同气尤妙但主少安逸不利六亲难为子息论徳秀夫徳者本月生旺之徳秀者合天地中和之气五行变化而成者也又曰徳者阴阳解㐫之神秀者天地清秀之气四时当旺之神故寅午戌月丙丁为徳戊癸为秀申子辰月壬癸戊己为徳丙辛甲己为秀己酉丑月庚辛为徳乙庚为秀亥卯未月甲乙为徳丁壬为秀凡人命中得此徳秀无破冲尅压者赋性聪明温厚和气若遇学堂更带财官主贵冲尅减力论刼煞亡神刼者夺也自外夺之之谓刼亡者失也自内失之之谓亡刼在五行絶处亡在五行临官俱属寅申巳亥水絶在巳申子辰以巳为刼煞巳中戊土刼水也火絶在亥寅午戌以亥为刼煞亥中壬水刼火也金絶在寅巳酉丑以寅为刼煞寅中丙火刼金也木絶在申亥卯未以申为刼煞申中庚金刼木也古歌云刼煞为灾不可当徒然奔走利名塲须防祖业消亡尽妻子如何得久长又云四位逢生刼又来当朝振业逞儒魁若兼官贵在时上鲠直名标御史台又云刼神包里遇官星主执兵权助圣明不怒而威人仰慕须令华夏悉安荣又云刼煞原来是煞魁身宫命主不须来若为魁局应当死煞曜临之不必猜若是无星居此位更于三合细推排天盘加得㐫星到命似风灯不久摧水生木申子辰以亥为亡神亥中甲木洩水也火生土寅午戌以巳为亡神巳中戊土洩火也金生水巳酉丑以申为亡神申中壬水洩金也木生火亥卯未以寅为亡神寅中丙火洩木也古歌云亡神七煞祸非轻用尽机关一不成尅子刑妻无祖业仕人犹恐有虚名又云命宫若也値亡神须是长生遇贵人时日更兼天地合匪躬蹇蹇作王臣又云皆言七煞是亡神莫道亡神祸患轻身命若还居此地贫穷蹇滞过平生㓙星恶曜如临到大限浑如履薄冰三合更须明审察煞来夹拱必难行刼煞一十六般吉则聪慧敏给才智过人事不留行胸罗万象高明爽迅武徳横财即生旺与贵煞建禄併也㐫则昏浊邪侈毒害性重宿疾刑徒兵刀折伤执抝内狠贪夺无情即死絶与恶煞併也若元辰空亡为盗金神庚辛併好刓刻雕镞空亡金火併为打铁屠侩捕猎笼养之人若刼煞尅身更带金神羊刃同尅主车马顚覆之灾生时得之子孙愚薄刼煞聚宝一名琼珠刼煞岁尅刼有力与日主和谐者主富裕刼煞宜权一名冠裳刼煞为人衣冠齐楚光显贵人况生旺日辰乎刼煞嘉谟一名纪纲刼煞主强煞弱日有他位之贵者动容不妄中礼安常刼煞奏号一名旌旗刼煞刼坐贵人贡助日主者凡事变难成易人自钦仰福气异常刼煞呈瑞一名冕旒刼煞刼煞在长生位有日主之财官等禄主贵刼煞为霖一名盐梅刼煞时带此刼煞与岁君干支互换见贵更日辰有情名利显赫刼煞生上一名库堂刼煞时带此煞自家生旺助年者一重最吉仍喜两头冲破年时干合支下带煞主破家荡业更与日家不情宜然刼煞类争一名鬭争刼煞无制无驭则为屠沽巫医有制有驭则为福寿贵格又看日辰吉㓙何如増减断刼煞造意一名提孩刼煞岁去生煞犹母生子若孤刑来併主丧家尅子或被儿女耗财兼尅窃日主无疑刼煞非良一名贪玩刼煞主非义取财因财害己或贪悋遭祸等事为日辰㐫煞者必然为贵气者庶几刼煞毁焚一名医桑刼煞此兼领破宅之神来尅岁不独无屋可居贫当甑釜生尘更兼亡神尅窃者无救刼煞酣慾一名风流刼煞日时犯有合单合双合不降不尅日辰竟无好意思相援者主酒色破家不知廉耻生平酣饮嗜音刼煞轻盈一名管絃刼煞主娇态美姿春风花柳日为活计以日辰不絶福神无援故也刼煞党衆一名天牢刼煞纵贵亦夭或军旅亡于他乡否则为盗干音或又尅窃日辰更入空絶者无疑刼煞暴厉一名刀鎗刼煞主㓙暴恶死干音尅窃日主决难免刼煞空闲一名烟霞刼煞此煞与孤寡刑隔四位内犯二者兼死絶之气尅窃日主非僧则道以水火象分之水多为道火多为僧若是俗人孤寒之甚贵气交加者庶几亡神十六般吉则峻厉有威谋畧算计见事如神事不露机兵行诡计始终争胜言事析辩壮年进用即生旺与贵煞併也㓙则褊躁性窄顚诈狂妄浮荡是非酒色风流官府狱讼疽㾿气血气不谦下失势失下兵刑责难即死絶与恶煞併也若贵人建禄併专弄笔砚撰饰文词因公起家干渉官利或为胥徒併火尅身则语吃无气多腰足疾亡神富藏一名亡神贵驿此乃岁去尅煞亡神受岁之尅我胜于彼方是受降或为日主财官贵气或来生助日主主大富贵亡神长生一名珪玉亡神亡神在长生位兼带日辰别位贵禄飞腾早发亡神临官一名轩冕亡神亡神入临官位却落空亡反吉干音又能生日虽主乘轩戴冕之贵亦有二三分酒色亡神銮舆一名鼎鼐亡神临时座却见年时互换贵人来往干神助日主者贵亡神自如一名规矩亡神煞居弱地岁入强宫虽不尅煞煞却不得其位其煞来降另有日辰贵气者主贤能谦谨中正公勤食禄之人亡神生本一名父母亡神亡神生岁兼生旺只宜一重若有财官等贵系属日辰者主精神富聚亡神义门一名罗绮亡神贵人同到日时见此煞干支不坏日者有福荣华亡神锦里一名儿女亡神岁去生他遇孤隔刼煞则㓙带禄贵则吉一重为妙又与日辰相统兼推吉㓙亡神未降一名停力亡神此乃岁与煞同气如木人见木煞竟无相尅相降日无统摄若欠贵气只是屠行牙侩巫医丹青之类亡神妄作一名掳掠亡神此煞下反尅岁窃日之气主非理取财语言狂妄乃巫医艺术谈天说地之人亡神啸宅一名沟壑亡神亡神若为破宅煞兼尅窃岁与日无情主谋拙计穷生为乞丐死无棺椁亡神舞羣一名鼓乐亡神其煞不降不尅却有合起之神主閙羣丛里花酒立身若无日家贵气准上亡神薄恶一名喷血亡神亡刼俱全年时干合音尅其岁必主遭刑不然恶病尅窃日辰无贵气者定验亡神迷溺一名花柳亡神此神单来合煞之气刚我身柔弱定主歌讴花酒度日更引日家㓙煞衣食艰难亡于痨夭亡神乖张一名枷鎻亡神亡神日时有两重又带合必是刺面彫青徒配胥吏尅窃日主者愈重有眞亡刼寅午戌人见癸巳癸亥巳酉丑人见丙申丙寅申子辰人见丁亥丁巳亥卯未人见壬寅壬申独者主㓙有刼头见财如寅午戌人甲干己亥之例己酉丑人乙干戊寅之例是刼煞上见干财主蓄积大富吞併不顾惨毒害物遇两重者反主贫寒有刼头见鬼如申子辰人甲干辛巳之例亥卯未人乙干庚申之例是刼煞见官鬼主无官纵有须因事罢难得入侍从庶人多被刼平生聚散有刼煞相合如甲寅値己亥丙寅値辛亥戊寅値癸亥庚寅値乙亥壬寅値丁亥甲申値己巳丙申値辛巳戊申値癸巳庚申値乙巳壬申値丁巳十位在日上谓之旌旗煞在时上谓之英雄煞主武有分刼聚刼分刼如甲子人得己巳月己巳时是子一刼寄于两巳而两巳分受为灾反轻聚刼如甲子人得丙子月己巳时是子两重会刼一已而一巳独受致害反重又曰刼煞主煞生气主生若有生气两重而刼煞一重则是生气强于刼刼煞两重而生气一重则是刼强于生生气多者从生气言刼煞多者从刼煞言不可槩论若四柱逢生交互见之主作台谏将帅之职亡神准推大抵二煞全要以身尅煞不要以煞尅身日煞尅妻妇尅夫时煞尅子此外有天煞地煞岁煞刑煞天煞在刼煞前二辰地煞在刼煞前五辰是辰戌丑未也岁煞在刼煞前三辰亦是寅申巳亥也刑煞在刼煞前七辰与将星同位是子午卯酉也以上四煞俱主有权不尅身不为灾尅身则为灾重与亡刼同带金土为武臣水木为文臣文臣带土金为煞者亦主兵权论羊刃三车云羊言刚也刃者取宰割之义禄过则刃生功成当退不退则过越其分如羊之在刃言有伤也故羊刃常居禄前一辰希尹曰阴阳万物之理皆恶极盛当其极处火则焦灭水则涌竭金则折缺土则崩裂木则摧折故既成而未极则为福已极则将反而为㓙极盛之地十干中正处是也卯者甲之正位为阳木之极辰者乙之正位为阴木之极午者丙之正位为阳火之极未者丁之正位为阴火之极酉者庚之正位为阳金之极戌者辛之正位为阴金之极子者壬之正位为阳水之极丑者癸之正位为阴水之极当其极处其气刚烈暴戾不和所以禄前一辰为羊刃对冲为飞刃既盛而未极则温柔和畅故刃后一辰为禄也壶中子云凡人有禄必赐刃以卫之此其义也一行命书云羊刃重重又见禄富贵饶金玉洞𤣥经云官印相助福相资是羊刃带禄更有官印相资尤作吉论如专羊刃主眼露性急㓙暴害物亲近恶党生旺稍可死絶尤甚在五行败者逢之多患瘰疬或瘴疠金刃之灾不论贵贱多冗杂劳廹少得安逸太乙经云六甲生人逢乙卯丁卯为眞羊刃若重犯主残疾官禄失退败散在晚年余卯为偏刃则轻广信集有刃头财如甲人见己卯之类谓之销镕煞主财帛歇灭常人以屠沽刀锯等事为业或因被盗而致命者有刃头鬼如甲人见辛卯之类谓之持刃煞主人不令终虽入贵格亦不可测甲乙人见之尤𦂳多脑疽发背而终金书命诀有羊刃相蚀如甲寅虎兔甲戌狗兔之类见所蚀年月稍可日时至危若见两重更値空亡设非相蚀亦犯流配至老主不善终沈芝源髓有朝元羊刃如卯年日时有甲字之类主㓙若日干在时上作刃主痕疾不然即子息带亦主子少时干就日支作刃主妻恶死禀性不良不然是军人或带痕疾年干临时支作刃多主父母恶死更天煞在上决定无疑若胎中羊刃更带刑年主出不善或父母恶死及贼阴人年干就日支作刃主父母恶死余照年月日时分位推之古诗云或时藏刃入于胎日刃或朝时上来更若支干相刑尅妻身姙产定应灾妇人之命若如此敢断须忧生产厄是相刑羊刃为祸最重又连珠刃如庚戌辛酉戊午己未丙午丁未甲辰乙卯壬子癸丑皆㓙象也金𦂳木慢女命犯之定尅夫害子不贞洁理愚歌云倒悬羊刃又同行形骸不免塡沟壑又云飞刃倒戈终见乖小人得此便为灾空亡截路同相见此身安得出尘埃又云羊刃更兼倒戈必作无头之鬼是羊刃带诸恶煞尤㓙凡人行运最怕羊刃主作事稽迟无士农工商皆厌之经云运行羊刃财物耗散此之谓也玉霄宝鑑有揽辔澄清格谓贵人乘马而前视羊刃犹马头带劒之义假令庚午人得乙酉或己酉日时带甲申为入格午马在申庚禄在申乙巳贵在申庚羊刃在酉却乙巳贵人乘甲申为驿马而前视羊刃故曰揽辔澄清此格多为清严之官若更有吉类多为酷吏能制奸宄子平以甲丙戊庚壬五阳干有刃乙丁巳辛癸五阴干无刃惟见伤官与羊刃同祸是指阴阳之阳非牛羊之羊其义见后论阳刃格中论空亡空对实亡对有言神白经云空亡空亡几多般十干不到作空看洞𤣥经云遁穷而亡生故以甲旬尽处曰空亡盖有是位而无禄曰空有支而无干曰亡如甲子旬遁至酉而十干足所以无戌亥余五干例见是为空亡然空而有实亡而有存所以未可便为㓙论珞琭子论空亡云五阳令用一阳五阴令用一阴假如甲子丙寅戊辰庚午壬申则用戌不用亥乙丑丁卯己巳辛未癸酉则用亥不用戌阳分阳年阴分阴年又说甲子至戊辰以戌为空亡己巳至癸酉以亥为空亡分上下五年中间又分甲子至戊辰见壬戌为重见戊戌之类为轻己巳至癸酉见癸亥为重见乙亥之类为轻如甲子生甲戌时此时上正见差轻如己巳生癸亥时亦时上内犯最重指迷赋云禄入空亡必分前后之辰所以表阴阳之分明轻重之等也八字金书云甲寅旬壬癸落空亡甲辰旬甲乙甲申旬丙丁甲戌旬庚辛以地支二位而论天干或谓十恶大败犯此日生者主贫贱然人命见空亡而合格者多洞𤣥经云渊净而倥侗无气圆机而自立一家辞有章而贲名性无为而湛如美质可爱功名可珍优游恬淡无累雕镂华藻有功抱越人之才挟敢断之果详此亦有吉处凡带此煞生旺则气度寛大动招虚名长大肥满多意外无心之福死絶则一生成败飘泊但在我有气之地则不能为祸大忌支干与天中相合是谓小人得位则奸诈谲诡靡所不为若为我所尅是谓天中受殃反为特达之福其神性无常与官符併则佞媚多文与刼煞併则狡勇与亡神併则飘蓬与大耗併顚倒鹘突与建禄併一生破散与咸池六害併多㐫暴卒惟夹贵华盖三竒学堂併者大聪明脱俗之士夫空亡不言太岁见生日旬中空亡极𦂳若太岁与日互换空亡更不佳以实为空则实可映空以空为空无所映实故带互换空亡者灾深假令甲子年壬戌日甲子之正空亡在壬戌其壬戌乃甲寅旬甲寅旬中空复在子主一生财物耗散大破家宅余倣此若日时互换时𦂳日慢若日犯而时却刑害冲破时犯而日却刑害冲破亦主有福未免坎坷又云天中一煞不可全以㓙言如柱有恶神恶煞祸聚之地全要空亡解之有空亡不宜见合合则不能空矣若禄马财官福聚之气全怕空亡散之有空亡却喜见合合则不能空矣若无冲无合无刑谓眞空亡四孟太毒只作小伎巧术人又甲子旬水土甲戌旬金甲申旬火土甲午旬火土甲辰旬木甲寅旬水土为眞空亡乂云响之有声莫非虚中也是以大人之命要有虚中之徳空亡自旺有用乃大声大应之器月日时三位俱空亡者不害为大贵人若値两位虽有官不大又云凡命値空亡时上见多拗性为事高而虚更遇华盖决主少子日上见多庶出或妻妾间离遇偶合则多淫荡古歌云胎里生逢怕遇空遇空时节自昏蒙饶君十步有九计不免飘飘西复东又云建禄临空虚有名平生向学老无成若逢马贵来相救纵得官时又复停又云甲寅戊午及庚申丑上天中最不仁本分生来当受禄因逢五鬼遂衰贫以甲寅水见辛丑土为鬼来尅命戊午见丁丑庚申见乙丑同是空亡忌尅命也又云六旬后两号天中见合长生旺不㓙加临冲尅兼刑禄官职陞腾位更隆如巳酉丑人丁丑月癸未日戊午时午未空亡而戊癸之火旺在午反为贵格是火虚有焰也又云印绶之星中见空顺临墓库福重重若还夹贵归元位带煞须为给事中如甲午癸酉丙子壬辰时虽空却与癸酉作六合又库墓夹贵所以入格是水空则流也经云金空则响火空则明水空则清木空则折土空则崩此之谓也又曰人命空亡本不好若运冲刑反为虚煞士人遇之飞声走誉如甲申丁丑乙亥甲申行壬午运作当路乙未乙酉乙丑丁亥行辛巳运作监司大振声望若壬寅为空亡壬申同类冲之则不动此为最毒有截路空亡正如人在途遇水不能前进不可以济故曰截路只以日取时见之如甲己日遁十二时中申酉上见壬癸故甲己见申酉乙庚见午未丙辛见辰巳丁壬见寅卯戊癸见戌亥此二时上俱遇壬癸为水故也此空亡非但命见不吉凡出入求财交易上官嫁娶百事皆忌有四大空亡六甲中甲辰甲戌二旬金木水火土全内甲子甲午旬独无水甲寅甲申旬独无金此四旬者五行不全如甲子甲午旬生人见水甲寅甲申旬生人见金谓之正犯如当生年中不犯行运至水金处亦谓之犯若带得主一生蹇滞不问贫贱富贵皆夭折三处重遇瞬息为期壶中子云颜回夭折只因四大空亡正谓此也洞微经有五鬼空亡甲已人见己午乙庚寅卯丙辛子丑丁壬戌亥戊癸申酉限至斯乡主贫有尅害空亡甲乙人见午丙丁申戊己巳庚辛寅壬癸酉丑主尅害妻子有破祖空亡甲乙丙丁同上戊己人见戌庚辛子壬癸寅遇者主破祖业须併论之论元辰元辰者别而不合之名阳前阴后则有所屈屈则于事无所伸阴前阳后则直而不遂于事暴而不治难与同事故谓之元辰是以阳男阴女在冲前一位支辰阴男阳女在冲后一位支辰假如甲子生男与甲午对冲即乙未为正乙丑生男与乙未对冲即甲午为正余干午未半之所以为㐫者当气冲之地左鼓则风煞在右右鼓则风煞在左故阴阳男女取冲前冲后不同若岁运临之如物当风动摇顚倒不得宁息不有内疾必有外难虽富贵崇高势位炎盛大运逢之十年可畏立朝定当窜逐居家必罹㓙咎纵有吉神扶持不免祸福倚伏尤忌先吉后㓙临旺之后欲出未出之际㓙祸尤的生命逢之主形骸陋朴面有颧骨鼻低口大眼生威角脑凸臋高手脚强硬声音沉浊生旺则落魄大度不别是非不分良善顚倒鹘突死絶则寒酸薄劣形貌猥下语言浑浊不识羞辱破败坎坷贪饮好情甘习下流与官符併多招无辜之挠带刼煞则不循细行动招危辱穷贱无耻妇人得之声雄性浊奸滛私通奴贱鬼魅为凭不遵礼法一生多灾虽生子抝而不孝常术鼠忌羊头歌未分男女不足凭也珞琭子以宣父畏其元辰林开以元辰恶煞为灾甚重有互换遇者尤为不吉忽然遇合又以吉论洞𤣥经云元辰遇合而大亨是也广信集取巫伋参政己卯甲申己巳甲戌滕康枢密乙丑壬午乙丑壬午二命岂不犯元辰李吉甫曰大凡贵命须逢煞即得君王横升拔林开一偏之见也徐子平云元辰者命中元有所害之辰如甲见申庚乙见酉辛之类人生岁月日时原有七煞已为所害之辰岁运复遇谓之犯元辰为害尤重元无则轻然元辰一煞与亡刼羊刃空亡同类观珞琭子消息赋自见雪心赋云元辰水去亦指神煞之名是古人之说是也论暗金的煞此三煞乃先天数之四冲也夫子午之数各九卯酉各六总为三十自子顺行极三十而见已是为四仲之正煞寅申各七己亥各四总二十有二自子顺行极二十二而见酉是为四孟之正煞辰戌各五丑未各八总二十有六自子顺行极二十六数而见丑是为四季之正煞是起于数者然也凡神煞皆起于数与禄马同类此一煞而有三名一曰吟呻二曰破碎三曰白衣子午卯酉在己寅申巳亥在酉辰戌丑未在丑巳者金生之地巳中临官之火金气临尅主杖楚刑狱呻吟之灾故曰吟呻酉者金旺之地煞物当时又有辛金相助万物当之无不破碎主支离流血之灾故曰破碎丑乃金之库墓居四季而临鬼门主妨害丧服哭泣之事故曰白衣五行中惟金能煞物故总名曰暗金的煞也其神生旺主人寛量大器决断有为形容清峻若不夭丧刑伤须有癞病瘫痪死絶则惨害尅毒形容红白巧言令色笑里藏刀与官符併则横来官灾与刼煞併则横来死丧与白虎羊刃併则流血伤残与贵人建禄併则稍慢五行旺相吉神相救入贵格则无害入贱格再値一切㓙神则愈㓙又曰金生处主大风瘫痪之疾金旺处主水蛊毒药之病金墓处主尅子恶死之忧若带三刑徳贵主有高官持兵权大抵此煞不吉人命逢之固所不宜岁逢之亦主孝服哭声盗贼侵扰口舌破耗小儿犯此汤火之厄不然身有痕疤破绽之象经云谬戾无过于刑害有时而吉乖违莫甚于冲破未必皆㓙此之谓也论灾煞灾煞者其性勇勐常居刼煞之前冲破将星谓之灾煞如申子辰将星在子午却去冲子寅午戌在午子却去冲己酉丑在酉卯却去冲亥卯未在卯酉却去冲是灾煞也神白经云类水逢星照虚空怕日烟庚辛夏蠋战木不引鸡眠四柱交加见福少祸连绵此煞主血光横死在水火防焚溺金木杖刃土坠落瘟疫尅身大㓙若有福神相助多是武权亦如刼煞之类要见官星印绶生旺处为佳神白经云灾煞畏乎尅生处却为祥正谓此也论六厄厄者遭乎难者也常居马前一辰刼后二辰死而不生谓之厄申子辰水局水死在卯寅午戌火局火死在酉亥卯未木局木死在午巳酉丑金局金死在子所以为厄若有救䕶有扶持逢生旺兼贵气相助则吉究竟一生蹇滞壶中子云六厄为剥官之煞李广不封侯是也论勾绞勾者牵连之义绞者覊绊之名二煞尝相对冲亦犹亡刼阳男阴女命前三辰为勾命后三辰为绞阴男阳女命前三辰为绞命后三辰为勾假令甲子阳命人卯为勾酉为绞乙丑阴命人辰为绞戌为勾之例古歌云爪牙煞去命三辰大忌金神羊刃临夹煞尅身无福救必遭蛇虎伤其身此煞大忌金神白虎併则㓙牛马犬畜等伤亦是不独虎狼也不尅身与福同宫者不用大抵此煞凡命遇之身若尅煞多心路计巧主掌刑法之任或为将帅专行诛戮煞若尅身主非命而终小人逢之非横灾祸行年至此亦主口舌刑狱等事又云値两位全者灾重一位者轻又云有鬼则灾重无鬼则灾轻论孤辰寡宿先贤有云老而无夫曰寡㓜而无父曰孤此其义也辰谓星辰宿谓星宿指其神也人命犯此星辰则孤寡如是如亥子丑逐方三位进前一辰见寅为孤退后一辰见戌为寡又过角为孤退角为寡其余三方皆依此推乃阴阳惆怅之义且夫寅为春始辰为春末巳为夏始未为夏末申为秋始戌为秋末亥为冬始丑为冬末皆阴阳支离之神四时代谢之方三车云造物中以生我者为母尅我者为夫我尅者为妻亥子丑属北方水位水用金为母金絶于寅是母絶也用火为妻火墓在戌是妻墓也申酉戌属西方金位金用火为夫火絶在亥用木为妻木墓在未巳午未南方火位火用木为母木絶在申用水为夫水墓在辰寅卯辰属东方木位木用水为母水絶在巳用金为夫金墓在丑是取母絶为孤辰夫墓妻墓为寡宿其义尤切珞琭子云骨肉中道分离孤寡犹嫌于隔角玉门集云寅申巳亥为角辰戌丑未为隔进者为阳不利父退者为阴不利母又云在阳宫妨父在阴宫妨母如寅卯辰人巳为孤丑为寡寅辰为阳之位丑巳为阴之位男女生命见之虽亲生儿女多不和顺王氏云男命生于妻絶之中而逢孤辰平生难于婚偶女命生于夫絶之位而遇寡宿屡嫁不能偕老如辛丑人得庚寅寅为丑孤辰丑为寅寡宿寅丑互为孤寡隔角言丑寅中有艮卦隔干坤艮巽四犹之角也烛神经云凡人命犯孤寡主形孤骨露面无和气不利六亲生旺稍可死絶尤甚驿马併放荡他乡空亡併㓜少无倚丧弔併父母相继而亡一生多逢重丧疉祸骨肉伶仃单寒不利入贵格赘壻妇家入贱格移流未免鬼谷遗文云连属不言孤寡如亥得寅戌寅得丑巳或支干朝会包裹贵人虽犯孤寡不以孤寡论广录云井栏斜冲是孤辰寡宿更天干带倒食谓之井栏倒食若巳午未人再生夏三月是带两重孤寡主尅妻害子少六亲不聚财多生女更带诸㓙煞主不令终珞琭子云凭阴察其阳祸岁星莫犯于孤辰恃阳鑑以阴灾天年忌逢于寡宿盖言小运太岁不可犯之阳以孤辰为重阴以寡宿为重莹和尚云子午卯酉有死气辰戌丑未四墓之乡人或値之孤中孤也常以寅卯辰居午巳午未在酉申酉戌逢子亥子丑临卯此是孤辰隔角辰戌丑未亦然以寅申巳亥为天地之角今隔此四位故曰孤辰或以寅日丑时巳日辰时申日未时亥日戌时名惆怅煞主咨嗟不足虽富贵亦然君子玷责庶人刑徒不独孤寡已也若戌日子时丑日卯时辰日午时未日酉时互换看之君子主痈疽致命庶人血光致死日时损尅妻子胎年损尅父母名血光煞沈芝又以子人见亥亥人见子丑人见戌戌人见丑寅人见酉酉人见寅卯人见申申人见卯辰人见未未人见辰巳人见午午人见巳各两位依次数之日时遇着定主孤寡少失六亲年时犯若不过房必尅父母此又一说论天罗地网罗网之说其义甚明然何以戌亥为天罗辰巳为地网盖天倾西北戌亥者六阴之终也地陷东南辰巳者六阳之终也阴阳终极则暗昧不明如人之在罗网此其义也壶中子云龙蛇混杂偏不利于辰生猪犬侵凌但独嫌于亥字龙为辰蛇为巳辰人得己巳人得辰皆曰龙蛇混杂男命则不妨惟女命破婚害子薄命抱疾辰人得巳重巳人得辰轻谓龙生蛇穴者退蛇生龙穴者进猪为亥犬为戌戌人得亥亥人得戌皆曰猪犬侵凌女命则不妨惟男命则迍滞龃龉妨祖尅妻戌人得亥轻亥人得戌重谓犬入猪羣则进猪入犬羣则伤诸书亦云龙蛇混杂常防妇女忧危猪犬侵凌每虑丈夫厄难是男怕天罗女怕地网中间又分火命人有天罗水土命人有地网余金木二命无之人命带此多主蹇滞更加恶煞相併五行无气必主恶死行运至此亦如之假如戌年戌月初一日生者犯一年天罗十五日生者犯十五年天罗若更生时是戌增成三十年天罗或戌年亥月或亥时戌日交互见之谓之重犯则灾不能歇地网如上说若天罗地网重併为害尤重理愚歌云生时地结与天盘争使亲闱得久安如甲辰命见甲戌甲戌命见甲辰只此二辰生人是就罗网中言之也论十恶大败十恶者譬律法中人犯十恶重罪在所不赦大败者譬兵法中与敌交战大败无一生还喻极㐫也六甲旬中十个日値禄入空亡如甲辰乙巳甲以寅为禄乙以卯为禄甲辰旬以寅卯为空亡壬申者壬以亥为禄甲子旬以亥为空亡余如丙申丁亥庚辰戊戌癸亥辛巳乙丑等日皆倣此命中犯者当以日上见之为是其余不论况犯者未必皆㐫若内有吉神相扶贵气相辅当为吉论元白经曰十恶都来十个辰逐年有煞用区分如庚戌年见甲辰日辛亥年见乙巳日壬寅年见丙申日癸巳年见丁亥日甲辰年见戊戌日乙未年见己丑日甲戌年见庚辰日乙亥年见辛巳日丙寅年见壬申日丁巳年见癸亥日盖以年支干冲日支干无禄为忌余悉无妨释敎𤣥黄经又以甲己年戊辰月戊戌日壬申月癸亥日乙亥月丙申日丙子月丁亥日乙庚年辛巳月壬申日甲戌月乙巳日丙辛年壬辰月辛巳日戊戌月庚辰日己亥月甲辰日戊癸年己未月己丑日丁壬年无如人命甲己年三月七月十月十一月生恰遇此四日又分别甲子旬生恰遇壬申甲辰旬生恰遇乙巳在日上见方是其说尤的有四废日春庚申夏壬子秋甲寅冬丙午三厯会同又添辛酉癸亥乙卯丁未废者囚死无用之谓也凡命带此作事不成有始无终有天地转日春乙卯辛卯夏丙午戊午秋辛酉癸酉冬壬子丙子乃干支纳音俱专旺于四时之谓也凡命値此日生于四季更本命又到此旺成功不退物过则损主夭折𤣥微赋云韩信被诛只伤天地转煞是也如颜子己丑辛未丙午戊子夏生见丙午加以本命又到此旺虽亚圣造化太极至庚申年寿止又一命丙戌丁酉辛酉己未秋生而遇辛酉虽本命是土丑甲年庚戌月寿止大抵造化最喜中和太过不及皆不为吉上四日乃过遇死囚谓之不及天地转日乃过遇健旺谓之太过非中和也若柱中不及有生扶太过有制抑不在此论论干支诸字杂犯神煞古人制字各有取义神字之训为木自毙水土絶于己故汜字之训说文以为穷渎圯字之训为岸圯及覆火衰于戌故烕为灭金衰于丑故钮为键闭草核为亥木根于艮金遇十为针白遇十为皁水遇十为汁之类是可以不论乎故甲乙十干子丑十二支古人制字必有深义试以字形言之甲丙丁壬辰字谓之平头煞若见三四带空亡者定为僧道命书云人命犯甲乙丙丁一路无间主陷害男尅妻女尅夫甲癸未申酉属破字甲癸酉必损眼未申患心腹疾更看时入害乡干神受制者不虚甲辛卯午申属悬针五行元无气不値徳神定是军人三命纂局云甲辛三四号悬针眼疾还多崄厄临被刑带煞须徒配多是为军刺面人戌庚戌属杖刑锋刃倒戈若带羊刃蚀神定犯徒流恶死乙己丑巳属阙字曲脚煞犯多者必有阙脣穿耳支体不全若无徳合五行无气谷帛不充寄食他门命书云己巳乙巳丁巳人命日遇主尅头妻李九万云凡己酉丑三合全天干带己字者主脣齿不全之疾一生招人脣吻四柱有己巳者名曲脚煞带多主养他人为子不然养于他人为子丙壬寅酉为聋哑字若犯多者及胎中受害时蚀于日必患聋哑又酉日戌时生亦主此患及头面恶疮此是时破日也歌曰平头必是为僧道破字终须失眼明带煞悬针须刺面徒流多是杖刑併饥贫不幸逢空缺相貌兼知不十成惟是相遭聋哑子空亡无气定来精若还曲脚多多带父子须敎两姓生又壬癸人得酉字或酉人得壬癸字水从酉为酒遇吉因酒成家㓙则破家或醉死乙字为披头若重见者或师巫或倡优併天乙天徳为高官丙戊二干若在寅卯上名仇讐晦气主招谤怨多与人竞乙己癸三干全非四肢眼目破伤则中年后犯刑甲乙庚三干全主失明或少年班疮损眼乙癸二干不可同见丑字主富贵少寿丁辛二干不可同见巳字主伤父母经云乙癸同牛寸阴难保丁辛二干父母多伤丙辛二干不可见巳丁壬二干不可见午申名曰类应主平生歇灭乙辛二干不可同未庚壬二干不可同戌名曰反伤主富贵中夭夀小人刑戮之灾经云乙辛逢未是天牢四位同宫祸患遭庚壬遇戌须徒配灾咎来时不可逃总论诸神煞神煞古有百二十名其说穿凿支离造化恐不如是除羊刃空亡刼煞灾煞大煞元辰勾绞咸池破碎罗网冲击天空悬针平头倒戈等煞命中切要者已备论于前矣兹以诸星家考验有理复备叙于左自缢煞此煞取五行反系处如戌人己巳人戌辰人亥亥人辰寅人未未人寅卯人申申人卯午人丑丑人午子人酉酉人子是也大忌相尅天元是墓更有天中官符大耗者定㓙水溺煞此煞取丙子癸未癸丑上带咸池金刃羊刃盖丙子纳音水又子为水旺之地未为井宿之居丑为三河之分更纳音尅身决不可免古歌云刼煞尅身名顚坠金神羊刃防同位要知自缢最㓙神戌巳辰亥併寅未子酉一例为㓙煞卯申丑未依前是大忌空亡兼墓鬼官符大耗仍须避丙子癸未併癸丑咸池金煞羊刃畏五行更若来尅身一死悬梁一溺水挂劒煞此煞取己酉丑申四柱纯全者是或重带已酉丑亦是更犯官符元辰白虎金神等类五行刑尅本命者主㓙暴杀人或反为人所杀诗曰己酉丑申金气全从革局多名挂劒元亡金虎併尅身纵不杀人身岂免天火煞此煞取寅午戌全而天干有丙丁五位中全不见水者是有水则非若年运至火气生旺处当防火灾诗曰寅午戌全号天火不见丙丁犹自可五位都无一水神生旺临年灾厄火余命寅午戊全月干有癸行戊午运戊癸化火甲戌年甲戌月遂遭火灾天屠煞此煞除子日午时午日子时外自余丑日亥时亥日丑时寅日戌时戌日寅时卯日酉时酉日卯时辰日申时申日辰时巳日未时未日己时依次逐两位数之君子犯者主异疾肠风脚气小人折损肢体重犯者主徒配天刑煞此煞取子丑人乙时寅人庚时卯辰人辛时巳人壬时午未人癸时申人丙时酉戌人丁时亥人戊时取时刑尅本命犯者遭刑有疾雷霆煞正七二八子寅方三九四十辰午当五十一申六二戌必主雷轰虎咬亡又云正七下加子二八在寅方三九居辰上四十午位伤五十一申位六十二戌方正月起子顺行六阳位此煞人命遇之如逢禄贵吉星临压则吉好行阴隲为法官掌雷霆行符勅水之人或成佛作祖之辈如遇羊刃的煞飞廉等会命限必㓙主堕于天眞雷伤虎啗天谴瘟疾或溺水囹圄死吞陷煞猪犬羊逢虎必伤猴蛇相会树头亡犬逢鸡子遭徒配兔赶蛇歌走远乡鼠见犬来须恶死马牛遇虎定相戕兔猴逢犬难廻避龙来龙上水中殃凡人若値临时日三合为灾仔细详官符煞取太岁前五辰是日时遇之平生多官灾更併羊刃乃刑徒之命若官符落天中多邪诞不实名妄语煞病符煞取太岁后一辰是犯者多疾病行年遇之亦然死符煞取病符对冲是月时日犯之无贵神解救㓙恶短折丧吊煞一名横关煞取命前二辰为丧门命后二辰为弔客其或太岁㐫煞併临大小运限必主祸古诗云五官六死十二病三丧十一弔来临可见此十二宫一太岁歌不惟命犯不吉流年尤㓙若月有羊刃来佐㐫煞临时则横关也古歌云横关恶煞少人知月禄㓙神又及时纵有吉星重疉至不遭刑戮也倾危宅墓煞命前五辰为宅命后五辰为墓怕宅墓受岁刼等煞来破本命之宅主呻吟日刑煞以本生日上数甲子本日干住阳干顺数阴干逆数若在命官主极刑三合主徒配对宫主外死流血煞以本生月起子顺数至本年住若在命宫三合对宫主痈疽庶人徒配妇人产厄劒锋煞甲子旬劒辰锋戌甲午旬劒戌锋辰甲寅旬劒午锋申甲申旬劒子锋寅甲辰旬劒申锋午甲戌旬劒寅锋子随在各宫断如第五宫露损子第四宫损田宅㦸锋煞正月起甲二月乙三月戊四月丙五月丁六月己七月庚八月辛九月戊十月壬十一月癸十二月己逐月旺干加临日时带两重者㓙更与悬针相见主决配伤残浮沉煞从戌上起子逆行至本生年住却从年宫数看在何宫只在财帛宫名串钱主富蓄余皆㓙甲乙己庚壬人犯之稍轻丙丁戊辛癸人犯之重在寅午戌申未年中此煞多主水厄仍各随宫分论灾如在田宅则主破祖余宫类推破煞此煞卯与午丑与辰子与酉未与戌皆相破惟寅申巳亥原破却三合故不取犯者主少年灾滞财产耗散兼身有折伤之灾返本煞五行无贵气下尅上为返歌曰五行死絶併来时有格如闲福不随更忌日时尅年主定无官贵切须知如甲子金命得戊午日又胎月日时多带寅巳犯者定主孤立或富或贵一旺便尅伤父母尊长阴阳煞女属阴而喜阳命得戊午旺火为正阳男属阳而喜阴命得丙子旺水为正阴是阴阳和畅故男得丙子平生多得美妇人女得戊午平生多逢美男子日上遇之男得美妻女得美夫大忌元辰咸池同宫不论男女皆淫如男得戊午多妇人相爱女得丙子多男子挑诱更看有无贵贱消息淫慾妨害煞壶中子云老醉秦楼十二直缘重犯八专少亡楚甸八千应是疉逢九丑盖言八专为淫慾之煞九丑为妨害之辰八专乃甲寅乙卯己未丁未庚申辛酉戊戌癸丑是也日上有不正之妻时上有不正之子女人犯者不择亲疎犯多者尤𦂳九丑乃壬子壬午戊子戊午己酉己卯乙酉乙卯辛酉辛卯是也妇人犯者主产厄男犯多丑不令终孤鸾寡鹄煞古歌曰木火逢蛇大不祥金猪何必强猖狂土猴木虎夫何在时对孤鸾舞一塲乃乙巳丁巳辛亥戊申甲寅又丙午戊午壬子等日男尅妻女尅夫阴阳差错煞乃丙子丁丑戊寅辛卯壬辰癸巳丙午丁未戊申辛酉壬戌癸亥十二日也女子逢之公姑寡合妯娌不足夫家冷退男子逢之主退外家亦与妻家是非寡合其煞不论男女月日时两重或三重犯之极重只日家犯之尤重主不得外家力纵有妻财亦成虚花久后仍与妻家为仇不相往来临官遇刼名桃花煞主好酒色返吟遇枭名短寿煞主伤妻子桃花红艶煞亥卯未在子己酉丑在午寅午戌在卯申子辰在酉为桃花煞甲乙逢午丙寅丁未戊子己辰庚戌辛酉壬巳癸申为红艶煞女命最忌之以上诸煞凡言尅身谓㓙煞下纳音尅生年太岁纳音临身谓㓙煞带太岁纳音于本位也太岁纳音为身若身被尅被临于死败絶位便遭不测之灾若但在身有气处被尅灾重被临则轻惟太岁纳音尅煞则吉如人命已入贵格𦂳要处带煞有福神助之则名为权柄无福神助之又煞气乘旺递互往还或刑尅本主下贱恶死又云一切福神所居之位则欲生旺生旺则荣贵一切煞神所居之位则欲死絶死絶则善终又云凡福神欲令得旺气忌有败之者凡㓙神欲令得衰气忌有助之者又云相冲相破三合六合命中有之即求五行相得何如或祸中生福福中生祸如死絶复生空亡受破相尅相成则祸中生福反此则福中生祸命书云道途贱吏岂无驿马攀鞍市井博徒亦有三奇夹贵子平云君子格中也犯七煞阳刃小人命内亦有正印官星由是观之吉㓙神煞不可拘定轻重较量要在通变大抵㐫煞所居于神不宜带真鬼尅伤本身虽见官星尚变为鬼况是真鬼其为灾祸明矣寅申巳亥四宫互换神煞当年同榜拜丹墀文业虽齐禄不齐生死荣枯千百样为缘煞局有高低煞中包煞方为贵不在年干在日时带贵自生方是吉力停争战又非宜自生自旺自临官分散英灵气不完四弱一强方是福迭为宾主便分权谈命先须挑煞局星辰要看主宫星两般强弱能分别祸福何愁断不灵煞局不多元百个亡神刼煞皆为祸若逢禄贵及长生反煞为权声誉播如无禄贵是奸顽不忙不急足机关更带三刑作僧道难和骨肉必伤残长生甲申并己亥辛巳宜堪见丙寅沙漠扬威奸胆破调羮鼎鼐庙堂人寅申巳亥喜长生胎元凑足最为荣四方四马人声价纡紫拖朱居帝京煞神和主两长生富贵荣华莫与京若有贵人兼带合定知金殿玉阶行凡是有权须带煞权星须用煞相扶五行俱善无权煞即得权星命又孤一座亡神性机密两座亡神须决嵴三座亡神生不生狴犴不亡终恶疾一重刼煞福胚胎两重刑法盗资财三重㓙狠人顽恶生不生兮命恶推有煞方能始煞财我尅他时是福媒煞自受降财自至不须禄马贵人来尽说贵人能压煞亡刼多时依旧贫自衰窃气难凭贵煞㓙贵善又无功五行不用多神煞刼煞临官须早发煞自为权三两重痨瘵身亡兼骨热重逢帝旺亦如然七伤五痨下九泉生刼重重人早死临官帝旺尚迟延日月逢徳祸必轻煞来尅我也无迍日时亡刼贪杯酌只喜长生及贵人寅申巳亥若逢全长生不遇命难延谋高胆大终遭辱结果应无莫怨天刼孤二煞怕同辰隔角双来便见迍丑合见寅辰见己戌人逢亥未逢申初年必主家豪富中主卖田刑及身丧子丧妻还尅父日时鬭凑不由人刼孤带贵长生兼便主威权福寿全若不长生逢贵气也应白手置庄田古老三命分强弱刼煞亡神最㓙恶聚衆攻身大不祥不贫即夭塡沟壑亡神刼煞不宜全莫教得党尅生年罗纹不战也㓙恶生死荣枯在目前凡是㓙神莫尅年尅年便主祸连绵煞神各自分轻重我尅他兮煞变权大富大贵凭煞权煞宜居后主宜先单逢亡刼天元秀定乱安邦作大贤最㓙卯酉见寅申卯见申兮煞带针破宅破田併大耗离居离祖更孤贫全见寅申必破家平生造屋爱奢华设居富贵应无久祖业非官火炬花子午生人一例推己亥那堪在日时尅主更嫌他有党耗财破产决无疑上宫亡刼主刑妻破碎临官一例推尅后依前婚室女干生音助岁必低贵人禄马上宫加妻必贤能内克家更有食神兼带合腰如杨柳面如花亡刼孤寡凑同辰六亲尅害必然眞日上逢之妻愚朴时上逢之子未眞更与三刑同位到若非僧道主孤贫凡处公门休带煞若逢亡刼便遭刑计孛火罗临四正千里徒流枉丧身禄马嫌冲宜六合煞神忌合喜刑冲煞神遇合为㓙煞禄马刑冲吉反㓙单逢刼煞或亡神间有咸池及贵神医卜巫师或牙侩随缘度日免孤刑回头破碎煞非佳煞反朝元祸不賖酉丑两宫攒煞转孤尅重重寿不遐子午卯酉若逢蛇受气长生必拜麻煞神死絶相攒聚宜作屠行卖肉家双鱼双女主双生命入寅申孛计侵男女两途逢朔望望过一子一为阴三刑隔角更空亡华盖重併主过房必是双生或庶出不然重拜两爷娘双辰一煞最刑伤干带同干支带双六害併逢亡刼煞丛林之内礼空王重拜偏生併寄养男当鳏寡女居孀只为重犯双辰煞更有平头一例详寡宿孤辰不可当犯全送老没儿郎共活却宜三两姓好为僧道守空房合空合刃合咸池空主聪明刃狠愚合刃罗纹身恶死官刑茍免主顚痴咸池不合也风流合起奸淫老不羞有合更兼来尅我肠风消渴病为仇干头带合力还轻三合应须辨浅深顺合也还观反合吉㓙祸福要详明亡刼不宜眞六合有合还宜有贵人不遇贵人兼尅主他不杀人人杀身合贵之中更带官少年平步上云端合禄干头兼得禄三宫钓起福人看贵人尅入最为佳禄马如斯皆可夸微尅更兼逢六合管敎富贵享荣华子午卯酉四宫互换神煞咸池四位五行中徧野桃花鬭嫩红男女遇之皆酒色为其娇艶弄春风子午卯酉占中天咸池羊刃煞相连甲庚壬丙人相遇慷慨风流醉管絃凡是咸池多性巧更主风流貌比华性急又兼多业艺是非林里反成家咸池一煞号廉贞逢水妖娆主乱淫沐浴进神仍见贵必敎倾国与倾城倒插桃花色更鲜日时月里反朝年风流倜傥人奸妒性巧聪明贤不贤错乱咸池艺术人休囚带鬼最为眞空亡生旺心偏巧能武能文骂鬼神羊刃咸池在日时心灵性巧事多知旺宫性急败宫缓宿疾风流兼有之咸池为性本邪淫申子辰逢癸酉金亥子水人情色重恐躭花酒病伤心时日咸池一两重名为岁煞反招㐫暴亡水火离乡死咀咒瘟黄不善终日上咸池带旺神阴错阳差华盖并妻家惹祸兼装丑若不刑离诱外人贵人天上号文星互换年时福气深四柱罗纹重疉见重逢生旺侍枫宸贵人六合有阴阳阴贵逢阳喜异常若见罗纹兼有气少年天府姓名香进神白虎兼羊刃岁煞悬针破碎同谁识阴阳眞造化干坤感应自相通进神不可例言奇中间妙理有谁知进禄贵官方是吉败家时日进咸池进针进耗皆无益羊刃咸池尤不吉设逢天乙贵人临起倒无成贪酒色进神入命本无益翻作耗神尤不吉若逢暴败与咸池卖尽田园躭酒色进神羊刃必遭官日上屡敎歌鼓盆时上号为埋子煞三刑同到入军门不入军门身恶殒迟早须当运限论白虎胎神气象豪木人癸酉便声高更逢羊刃兼飞刃骂杀时人口似刀尅本如逢在日时娶妻煳涂又刑妻焦牙爆齿仍多口方许和鸣福寿齐阴错阳差因孝娶外祖两重或入赘不然决要尅其妻或者残房来作壻阳差阴错不风流花烛迎郎不自由不是寒房因孝娶残房入舍两家仇女人逢者亦依然眞假公姑或续絃否则有刑多寡合外家零落是前缘阴错阳差煞最㓙日时年月莫相逢孛星若也临高位自作媒人两三重阴错阳差理更微桃花帝旺莫相随惹起官司因妇女不因外祖便因妻日时羊刃贴身随必主生离死别妻互换悬针攒一处驼腰狗背免流笞女子逢之必夭伤投河自缢树头亡如逢天月徳来救免得凌尸死血光古言羊刃只宜男不怒而威性不忙寛慓刚廉人梗槩管敎富贵享安康狼飡鲸饮是如何羊刃重重亡刼多计孛火罗临四正只图醉饱任风波神煞无多不易论看他攒聚看他分分开祸福皆分散聚煞攒㓙命不存日中羊刃兼华盖只利妻先嫁一人卒急寒房方免祸貌如太美便风声煞神最喜落空亡㓙煞空亡大吉昌禄马贵人还减福如遇相冲另一详空亡生旺必聪明死絶喽啰语不眞犯尽空亡空里发空门艺术九流人贵人禄马事非虚神煞权高首位居禄马煞神如得贵禹门级浪化龙鱼贵人禄马在身宫不带空亡不带冲遇旺逢生多发福桃花浪里变鱼龙休囚死絶均无益冲击空亡皆减力任是侯门将相儿只可随缘度终日年月日时共一旬还同兄弟一家人若兼禄马同旬内金榜扬名显二亲为人性快是如何生旺临官马更多待物接人多慷慨咸池疎爽更喽啰勾绞三刑亡刼併为人狡猾更沉吟日时年月如重见内蕴机关似海深平头一路占天干羊刃悬针煞鬭攒相尅相冲无旺气披毛带角畜生看戊庚多者定披毛重疉元辰命不牢计孛火罗如守照马羊猪犬数难逃四柱刑胎父必伤当于母腹便身亡戊庚隔角平头煞背指青天寿不长辰戌丑未四宫互换神煞辰戌丑未为四印戊己得之偏主信甲乙若逢鄙且贪丙丁或遇多贫病庚辛格号母生儿聚煞丑宫多短命天罡大煞占辰宫大吉原来在丑中小吉煞常居未上河魁在戌定其踪不知四柱四般煞难定浮生吉与㐫四柱四冲皆有刃三刑华盖一般同若逢丑未干头贵金谷园中富贵翁戌重见戌未见未丑重见丑辰见辰时上疉逢华盖煞男女空亡寂寞春更有罗火孛与气若临身命一般论华盖清闲艺术人休囚生旺两般论文章医卜兼师术九流僧道日时眞华盖咸池兼带鬼不为巧匠便为师鬼少五行兼有气不顶黄冠便着缁墓库逢华福寿基六亲孤尅似华夷日妻时子分轻重官不封侯定可知前言丑位怕逢寅戌人嫌亥未嫌申辰人嫌己为孤刼禄贵临兹是福神土旺辰戌并丑未凡命逢之多性执飞刃三刑同位见性恶性刚兼性急观之外貌似温和怒髪冲冠奈触何若不刑妻併尅子因亲气血不调和羊刃四宫三两重盲聋瘖痖或肠风三刑同位来伤主不配应当不善终飞刃比和便主权为人公议寡于言刚方正大多钦仰声势肥家远近传带来飞刃并三刑㓙狠强梁不可亲好杀好欺仍好武只宜他败我生成刑尅重重好过房古言辰戌是魁罡破祖离家方吉利只宜艺术与牙郎辰能合酉酉冲卯辰卯之中六害生未来合午午冲子子未之中一般情不是过房随母嫁或为僧道或孤贫五行鬼煞看输嬴鬭战伏降分重轻他弱我强还得福鬼强我弱便为㓙鬼多只利术医卜空里营谋事事成鬼占强宫居旺地洛阳花发又残春无鬼不能成造化无煞安能身有权只怕鬼多兼煞衆㐫多吉少便为愆鬼强不可例言㓙鬼伏他家受制功格曰伏降神内保恭谦富贵福兴隆他来尅我我居强我占强宫又不妨鬼败本强身富贵名高仍且寿延长母生子广母当虚母占强宫又不虞母旺子衰分四季九重城里任安居母分四季产婴孩子旺强宫母却衰夏月木人逢火旺家徒四壁免㓙灾隔角三刑尅害多直须离祖号行窠自为自立方奇特骨肉仍敎内不和身体髪肤因父母贤哲保身无毁伤进退存亡能觉悟吉人㐫变作祯祥战鬭伏降刑冲破合战鬭为祥力两停两边相制始为荣夫妻相称仍和顺平步青云万里程要知战鬭福千钧四柱相停力不分沙漠宣威声万里词塲笔阵扫千军五行遇战主多更相对相冲便鬭争鬭若不嬴翻作祸力停须看两相登刑冲战鬭论输嬴四柱偏颇力不停鱼腹有灾防溺水鼠牙莫近恐遭刑上宫刑月月刑年鬼在休囚势自偏帝座若还仍尅日递相关鎻福滔天伏降为福下刑年帝座居强独主权心广体胖膺百福子孙荣贵庆双全鬼来攻我鬼居强我弱之时执力莫当鬼煞两般俱有气不空有合最为殃鬼逢专旺擅强梁身弱名为我反降若遇空亡应免祸如无援救命难长母被鬼伤子来救子报母寃排左右破其鬼贼冲其刑破鬼冲刑为福寿鬼煞来刑要带冲交相冲破却为功文章独步夸王粲富贵双全比石崇破其禄马破其库破了吉神无救助神煞相残破宅同作丐人间无限数墓库中为禄马残更冲命宅一般般如无吉曜居强正活计犹如一范丹刑煞落空兼有制刑不入身为福会同宫相制主得援得援附主为祥瑞制刑得援要空亡不尅身兮福禄昌金玉满堂人富贵少年高折桂枝香战鬭刑冲为大敌敌得胜时方是吉投身如在鬼贼中横死家亡刑宪及惹刑为祸最非良停力同宫尽鬭伤身若就降降鬼贼难逃家破更身亡十般六合少人知自古神仙不泄机禄马贵人旬内合合中添福福无涯六合为祥一例推合中增损为咸池功名拟向为霖用不谓云行雨不施合来神煞便为㓙神煞如何一様同各煞各宫专祸福鬼神催使不由人六合为灾不可当官符亡刼一般详迷花恋酒并笼养好讼终身桎梏亡生旺旺中生福慧旺里反宜鬼相制得制方为福寿人一重方可为祥瑞生旺为祥在日时鬼来制御却相宜桃花直透三层浪桂子高攀第一枝五行生旺不宜多三两重逢祸必过旺里若还无制御𫝊尸痨瘵面阎罗长生帝旺见重重变福为灾反不中得鬼制他方减祸纵饶富贵也招㐫死中得母絶逢生富贵荣华别様新廉简直温无燥暴朱衣元是黑头人人言死絶最为㐫起死为生福反崇深畧沉机人谨重康宁福寿足盈丰死絶那堪鬼更伤鬼居强位岂能当若还禄宅皆冲破失业亡家死异乡死絶重重鬼更逢禄宫命宅併刑冲若还四正无吉曜定主伶仃别祖宗三命通㑹卷三三命通会卷四钦定四库全书三命通㑹卷四明万民英撰论十干坐支兼得月时及行运吉㓙甲乙甲木属阳乃栋梁之材喜生秋冬遇申子月为吉柱见庚辛譬斧凿之论主名利运行申酉辰戌丑未乡大能发越见辛官尤妙忌寅午戌合局及透丁火伤官乃辛苦劳力作事无成之命运逢亦不顺若合局丁透柱有辰戌丑未干上露戊巳再行财运伤官生财却发大福乙木属阴为生气之木遇春生而花叶茂盛亦喜生于小春之令逢亥卯未申子辰二局更行北运虽透丙丁庚辛亦不妨所忌寅午戌火巳酉丑金多伤残再行南运主夭无疑甲乙贵乎木得宜要知金水旺为竒春从南徃秋归北冬夏西行发福基甲乙日生人身坐巳酉丑申戌金乡运行宜土金分野若生寅卯辰不结木局宜时引归土金分野大贵行运亦然则官长远若生巳酉丑申月时引归亥卯未寅取贵非此时者乃过与不及却要运行水木局分野否则贫儒柱中原有财星怕比刼分夺原无财星不畏如木得金而成器仁者有勇金得木而成材勇者必仁是乃刚柔相济阴阳相停运行却喜财官若有木无金则庚辛亏而义寡有金无火卽勇而无礼则乱金太盛而无水则枯木太多而无金则繁是金木各不一也偏阴偏阳难名之命纵遇财官亦不发达建禄于寅是旺乡秋临传送鬼刑伤戌中坐禄心怀善辰位藏财性亦良午喜巳财天有赦子虽沐浴日无妨有吉为㐫㐫为吉更㸔天时仔细详六甲日用辛为正官庚为偏官戊巳为财如年月时中透出戊巳辛字生三秋四季及金土局财官有用如不透出三字只生三秋四季及金土局亦作财官论见甲乙夺财丙丁伤官名利艰难若生春夏及火木局财官无气虽得滋助名利亦轻喜行西方四季金土分野向官临财之运不喜东南木火伤官败财之地若四柱庚辛俱见谓之官煞混杂无去留制伏反主贫贱如只有庚不见制伏当作鬼论分身鬼强弱定其吉㐫寿夭若制伏得中作偏官论太过反不为福更㸔日干于所生月内有力无力有助无助分节气浅深轻重言之喜行身旺鬼衰运忌身衰鬼旺运卯宫得地禄荣昌未上逢财是正乡亥内壬居不失局丑临官库从夫吉巳上金宫有化良更㸔天时併合局吉㐫祸福细推详六乙日用戊为正财巳偏财庚为正官辛偏官若年月时上透出戊巳庚字生三秋四季及金土局财官有用如不透此三字生三秋四季及金土局亦作财官论见甲乙夺财丙伤官名利艰难若生春夏及火木局纵有财官无气虽得滋助亦轻喜行西方四季金土分野向官临财忌行火木之地伤官败财怕官煞混杂有煞无制鬼论制太过不及皆不为福更详日干于所生月内有无力助分轻重言之运喜忌同上丙丁丙火属阳乃太阳之正气能生万物喜生春夏月间自然成就精神百倍更遇天月二徳行东方运大妙虽见壬癸水不妨惟忌戊土透露减其分数大运岁君相犯官府刑狱破财䘮服生于秋冬更遇夜时地支再合水局非仆卽从一生离别孤独贫夭残疾丁火属阴为凡火可制万物金银铜鐡不得丁制不能成器喜生夜间巳酉丑月令为妙正月逢寅乃天徳印元更得卯字最好忌壬癸水如日生多尅妻子遇南方运剥官退职行西北方运贵丙丁日主火为根金水二星是福源行运若临西与北纵然富贵不週全丙丁日自坐申子辰亥水位又引归金时如生寅午巳月为水火旣济大贵夏五月忌三合火局火炎水干冬子月忌三合水局水盛火㓕水火相停斯成旣济大运宜金水分野却忌过与不及偏阴偏阳苗而不秀若生申子辰亥月须要寅午戌巳时取贵非此时者行木运方好否则虚名不贵居寅有秀寿偏长在午刑冲身亦强申上鬼强通月吉子中禄旺得时昌辰临官库冬生忌戌傍财乡夏不良消息盈虚𤣥妙理要精休旺说行藏六丙日用庚辛为财癸正官壬偏官若年月时中透出庚辛癸字生秋冬金水局中财官有用如不透此三字生秋冬金水局中亦作财官论见丙丁夺财巳为伤官名利艰难若生九夏四季火土局中纵有财官无气虽得滋助亦轻喜行西北金水分野向官临财之运若柱中壬癸俱见官煞混杂无制反贱如有壬无癸不见制当作鬼论要分身鬼强弱定其吉㓙寿夭制伏得中作偏官用太过反不为福更详日干于所生月内有力无力有救无救分节气浅深轻重言之喜行身旺鬼衰之运忌行身衰鬼旺之乡酉上临财学业精亥中坐贵向官荣太冲无气财官背小吉迎祥印绶生已近火宫身旺相丑中金库禄荣丰人生吉㓙如何定月气时中见重轻六丁日用庚辛为财壬为正官癸为偏官若年月时中透出庚辛壬字生秋冬金水局中财官有用如不透此三字生秋冬金水局亦作财官论见丙丁夺财戊伤官名利艰辛若生九夏四季火土局中纵有财官无气虽得滋助亦轻喜行西北及金水分野忌伤官败财运怕官煞混杂有煞无制鬼论制太过贫更详日干于所生月内有无力助分轻重言之运喜忌同上戊巳戊土属阳乃隄岸城墻之土止能拒水不能种养万物凡城隄不有刑冲破害人民得安喜甲乙木以煞化印之地忌行西方运纵发而当破当忧要火生扶嫌水尅制戊巳重犯名利两失辛庚叠逢作事进退已土属阴为田地山园之土可以种养万物要刑冲破害卽耕凿之论喜生春夏辰巳之乡乃官印之地更不値伤官损印发福主为人好置造田园丰盈行东北方运尤妙更兼亥卯未木决主富贵人物穏厚大寛小急値辰戌丑未乃背禄逐马及刼财刑伤破耗讼服不一戊巳日干寻水木柱中原有还为福运临北野及东方徳润身兮富润屋戊巳日生坐下亥卯寅位为勾陈得位运行宜水木分野生亥子月要引辰戌丑未巳午时若生辰戌丑未巳午月要引亥子时为贵盖土得木而疏通木頼土而培养若木重而土少则崩土重而无木乃顽浊无用之土巳日丑年月西方不吉南方大显子坐财乡亦是祥离南有破却辉光在于申位财神旺长生寅宫禄鬼昌辰上兼财居正位戌中依火是专乡柱中有用或无用月令如何要忖量六戊日除戊戌为魁罡其财官喜忌论于日下其余戊子戊午戊申戊寅戊辰五日用壬癸为财乙正官甲偏官若年月时中透壬癸乙字生春冬水木局中财官有用不透此三字生春冬及水木局中亦作财官论见戊巳夺财辛伤官名利艰难若生三秋四季及金土局财官无气虽得滋助亦轻喜行东北方水木分野向官临财之运忌行四季西方败财伤官之地若柱透甲乙官煞混杂无制反贱如无乙有甲无制当作鬼论要分身鬼强弱定其吉㓙寿夭制伏中和作偏官用太过反不为福更详日干于所生月内有力无力有救无救分节气浅深轻重言之喜身旺鬼衰运忌身衰鬼旺运酉中财禄两相背卯遇偏官要力停巳位岂能亏小信亥中终是得髙名未临官库时通贵丑坐财乡月助荣中有荣枯千百様临时消息要分明六巳日用壬癸为财甲正乙偏官若年月时透壬癸甲字生春冬水木局财官有气如不透此三字生春冬水木局亦作财官论见戊巳夺财庚伤官名利艰难若生三秋四季及金土局中纵有财官无气虽得滋助亦轻喜行东北水木分野忌伤官败财运怕官煞混杂有煞无制鬼论制太过贫更详日干于所生月内有无力助分轻重言之运喜忌同上庚辛庚金属阳乃金银铜鐡之类禀太阳而成要见丁火制之方能成器如见丙火遇而不遇喜行东南火木之运明亮金得制如値寅卯临于甲乙及巳午未官星印元得气之乡皆是发越惟居西北方为金沉水底是不能成器辛金属阴乃水银朱砂赤碧珍珠之类秉日精月华秀气结成最要金清水秀土气丰厚地方并西北方运如行辰戌巳东南运五行四柱不见丁火为妙见则不能成其器如珠坠炉之喻秀而不实尤恐寅午戌成局煞旺要身强乃当其旺柱有亥卯未更见丙丁透行午未运发福巳酉丑成金局为温厚造化行东方运大吉不宜南庚辛日主号金干木火相生福自专年月时中如㑹合东西运歩定居官庚辛日生坐下寅午戌巳火又生寅午戌月要引金土时贵秋三月及季冬或十一月引木火旺时大贵运行木火分野忌过与不及偏阳偏阴则苗而不秀若通火月气非巳酉丑申时不贵运金土则吉比肩三合成金局金盛火微喜行木火之运故金非火不能成其器火无金无以显其用金火相停方为乘轩衣冕若火太炎而无土则金必败有土则为铸印之象陶镕革化而成器大人之命也火多金少金盛火微皆㓙暴之軰居申建旺寿延长寅上虽絶反主昌辰是魁星多荣勇戌为魁宿亦心刚午宫有禄何忧困子上无形不是良须㸔天时分贵贱柱中通变细推详六庚日除庚戌庚辰为魁罡财官喜忌论于日下庚申庚寅庚午庚子四日用甲乙为财丁正官丙偏官若年月时透甲乙丁字生春夏火木局中财官有用如不透此三字生春夏火木局亦作财官论见庚辛夺财壬癸伤官名利艰难如生秋冬金水中财官无气虽得滋助亦轻喜行东南木火分野向官临财之运不喜行西北金水分野伤官败财之运若柱有丙丁官煞混杂煞无制反贱如无丁有丙无制作鬼论要分身鬼强弱定其吉㓙寿夭制伏得中作偏官论制过反不为福更详日干于所生月内有力无力有助无助分节气浅深轻重言之喜行身旺鬼衰运忌身衰鬼旺运酉中坐禄最为强亥上身临沐浴乡未位暗丁身尅剥丑中藏癸食荣昌卯临财地衰无惧巳坐金局死不妨旺相死囚分月气更㸔有用细推详六辛日用甲乙为财丙正官丁偏官柱中年月时透甲乙丙字生春夏及火木局中财官有用如不透此三字生春夏及火木局亦作财官论见庚辛为夺财壬伤官名利艰难若生秋冬及金水局财官无气虽得滋助亦轻运喜东南火木分野向官临财不喜西北金水分野伤官败财之运怕官煞混杂有煞无制鬼论制太过不福更详日干于所生月内有无力助分轻重言之运喜忌同上壬癸壬水属阳乃甘泽长流之水能滋生草木长养万物独喜春夏生人秋冬値令则无生意若见寅午戌官星得生助之气名誉自彰金局生八月名利两遂水局生三月为天德主贵地支亥卯未行南方运发财癸水属隂乃大海无涯之水不能生长万物一云雨露润泽之水滋助万物喜春秋间运行巳午戌地发福非常大忌辰戌丑未运成败地支亥卯未合伤旺益财无寅甲亦发名利如见巳土丑未月更带三刑平常衣禄初中未济终末荣发若五行有救身旺运喜财官亦主贵显壬癸日生水为主根基惟在火与土春秋来徃发财官冬夏东行为得所壬癸日生坐下辰戌丑未巳午为𤣥武当权运行宜火土分野过与不及偏阴偏阳则贵而不实若生四季巳午月引亥子时或冬生引辰戌丑未巳午时俱贵非此时虚名虚利运喜金水分野生助为荣无金则水絶忌比肩刼财冬十一月三合结局水涨横泛而土崩故水无土则滥土无水则干土得水而受润通气水得土而成隄为河二者不可偏倚若更气运得宜无不贵显其刑合拱合等格不在此论寅宫旣济最为竒子位冲刑反是宜申上逢生多秀丽辰中建禄却卑㣲午为禄马同乡断戌作财官双美推造化穷通各有异柱中配合要须知六壬日除壬辰为魁罡财官喜忌论于日下壬寅壬子壬申壬午壬戌五日用丙丁为财巳正官戊偏官四柱透丙丁巳字生九夏四季火土局中财官有用如不透此三字生九夏火土局亦作财官论见壬癸夺财乙伤官名利艰难若生春冬及水木局中财官无气虽得滋助亦轻喜行南方四季火土分野向官临财运柱见戊巳煞官混杂无制反贱如无巳有戊不见制伏作鬼论要分身鬼强弱定其吉㐫制伏得中作偏官论制过不福更详日干于所生月内有无力助分节气浅深轻重言之喜行身旺鬼衰运忌行身衰鬼旺运卯为日贵坐学堂巳建财官最吉祥未上鬼伤因质朴亥中官背却荣昌酉宫得救方无咎丑位虽冲不作殃忧不忧兮喜不喜月间休旺要恭详六癸日用丙丁为财戊正官巳偏官若四柱透丙丁戊字生九夏四季火土局财官有用若无此三字生九夏四季火土局中亦作财官论见壬癸夺财甲伤官不利若生春冬水木局中财官无气喜行南方四季财官之运怕煞官混杂有煞无制鬼论制太过㓙更详日干于月令内有无力助轻重言之运喜忌同上论十二月支得日干吉㐫子月甲乙日得子月为印绶喜见官露印忌坐天财伤印岁运喜忌同丙丁日为官贵隂阳和合喜露财官见三合六合官印合须考月令中气身旺喜财官身弱喜印旺忌七煞伤官岁运伤为福之地丁得之偏官两阴相攻喜身旺有合制忌身弱无合露正官及四柱带多无制伏运喜身旺合偏官忌身弱戊巳日为财喜露财身旺忌坐刃透比不遇亥子日生难为财运喜身旺与财身弱喜旺忌刼庚辛日为长生财喜坐露财身旺忌无财身弱如四柱全无财星便不是长生财只是伤官背禄月令须时带偏官庚日丙时巳时辛日丁时午时便为有制吉次宜日时带诸不见之形贵如年日时三宫皆不遇其命可知行运身旺喜财身弱喜旺通忌比刼壬癸日壬为旺癸为建禄只是身强奈名利二者却被月令销镕尽了颇宜时带偏官贵如壬日戊巳时癸日己午时是也次宜日时带诸不见之形贵如年日时三宫皆不遇其命可知运喜行偏官忌正官丑月甲乙日得丑月为杂气官贵喜官星透干不透要冲旣透怕冲运喜行财忌官藏无冲官煞混及伤官官爱多合身旺喜财官运身弱喜行旺地忌煞伤岁同丙丁日为杂气财喜财透干忌羊刃比肩运身旺喜财身弱喜旺通忌刼财若不遇申酉丑日生难为财戊巳日为余气财月初小寒后七日半生有癸水余气无比肩败财羊刃亦能发财贵如过期生丑中无利无害平平日时二宫能带诸贵格亦可发有余气财贵者喜财露身旺忌财衰身弱运喜忌同庚辛日为自库之月只得身强少病多安寿考月令中更无物可採颇宜时偏官贵及带日时诸不见之形依然发福时偏官庚日丙时巳时辛日丁时午时运喜行合偏官忌正官壬癸日为杂气印贵喜透印见官及刑冲忌印伏运宜行官印之地忌财伤印余同前论寅月甲日得寅建禄乙日旺相月令中无格可取只利得身旺年久颇宜带时偏官及日时诸不见之形贵时偏官者甲日庚时申时乙日辛时酉时如年日时三宫无格可取终身可知有偏官者喜行合偏官运忌正官丙丁日为印贵喜坐官露官再露印星忌露财宜行官印运忌财伤印戊日为偏官贵两阳相攻喜身旺忌身弱偏官有合莫制无合要制运喜身旺合制忌身弱正官及再行煞乡巳日为正官贵阴阳和合喜坐露财再露官星三合六合身旺忌七煞伤官官爱明合身旺喜行财官身弱喜旺忌七煞偏官庚辛日为财喜财多露身旺忌坐刃透比身弱不遇寅卯日难为财运身旺喜财身弱喜旺忌刼同壬癸日为长生财喜财透干忌伏藏如柱无财透便不是长生财只是伤官背禄月令颇宜时上偏官壬日戊时巳时癸日巳时午时须及年日时诸不见之形贵如三宫皆无格难言好命运身旺喜财身弱喜旺忌身弱正官卯月甲日得卯旺相乙日得卯建禄甲乙生卯月诸格无取只利得身强命长颇宜带时上偏官及诸不见之形贵偏官者甲日庚时申时乙日辛时酉时若年日时三宫无此其命平常原带偏官喜合忌正官运丙丁日为印喜露官印二星忌天财运同戊日为正官喜坐财露官三合六合身旺忌煞伤官爱多合运身旺喜财官身弱喜旺忌七煞伤官巳日为偏官喜身旺有合无则要制忌身弱无合及露正官运喜忌同庚辛日为财喜透自旺不坐寅卯日难为财忌坐刼露比运身旺喜财身弱喜旺忌刼比同壬癸日为长生财喜坐露财如柱无财便不是长生财只是伤官背禄月令颇宜带时上偏官如壬日戊时巳时癸日巳时午时须是带诸不见之形贵运身旺喜财身弱喜旺带偏官者喜合偏官忌刼财正官辰月甲乙日生辰月为杂气印喜见官星及印露不露要冲旣露怕冲忌见财多伤印运喜忌同丙丁日为杂气官喜官透不透要冲见财身强发福忌官伏无冲及煞伤运身强喜财官弱喜旺忌煞伤同戊巳日为杂气财喜财露旺不露要冲忌财伏无冲坐刃比肩不坐亥子辰日难为财运身旺喜财弱喜旺忌刼同庚辛日为余气财贵清明后七日半有乙木余气方可发如月初生无比刃夺财皆可发过期则辰中无利无害平平如日时带诸贵格亦发运有余气财身旺喜财地忌身弱刼地财衰壬癸日为自库只是身强少疾月令无贵可取颇宜时上偏官及日时诸不见之形贵依然发福勿拘月令运如时偏官者喜行合制忌行正官伤官巳月甲乙日得巳月为财贵不生于巳午日难为财亦名长生财贵戊土露则财星愈光丙火露则伤神益壮喜身旺财露忌坐刃露比运身旺喜财身弱喜旺丙日建禄丁旺相丙子生巳月无可取用为福只是身旺年长颇宜时带偏官及日时之贵格又丙丁己月亦是长生财贵要财露如不露只是伤官背禄月令是长生财喜行财运带偏官喜合运忌刼财正官戊巳日为印亦是建禄何以别之只年月时露丙火为印丙不露更有壬癸字者只是建禄印绶贵喜露官星及行官印之地忌伤官印如建禄时宜带偏官喜自身强旺运宜合偏官忌正官庚日为偏官贵印与同宫喜身旺合制有合莫制忌身弱无合正官运亦同论忌再见偏官全无制多夭独庚申日则不然何者巳中有土能生金金旣长生又自坐禄何夭之有更㸔壬露无丙癸露无丁甲露戊衰乙露巳病之机何如辛日为正官辛为天徳喜官再透及财露官爱多合及三合六合之地忌坐七煞伤官运身强喜财官身弱喜旺忌七煞伤官壬日为偏官喜身强偏官有合莫制忌身弱露官运喜身旺合偏官忌身弱旺官全无制伏多夭癸日为正官喜露财官三合六合身旺忌七煞伤官官爱多合运喜身旺及官印之地弱则喜印忌煞午月甲乙日得午月为财贵亦为长生财巳土露则财愈显丁火露则伤益壮喜身旺忌刃比运身旺喜财身弱喜旺忌比刼丙日旺相丁日建禄丙丁人生五月无可作福只身旺年长颇宜时带偏官及日时诸不见之形贵又丙丁生午月是长生财贵要财露如财不露只是伤官背禄月令带偏官者喜行合制运有长生财者喜行财运戊巳日为印亦为建禄何以别之年月时干露丁为印喜透官印忌财无印作建禄论庚日正官星身弱喜旺忌七煞伤官岁运伤为福之地辛日偏官喜身旺合制有合莫制亦利土出火藏忌身弱无合及正官运喜身旺合偏官忌正官再见偏官壬日正官正财喜身旺三合六合忌七煞伤官官爱多合运身旺喜财官身弱喜旺忌七煞伤官岁运伤为福之地癸日为偏官喜身旺偏官有合莫制忌身弱无合正官运喜忌同未月甲乙日见未为自库月主身强少病但无一物可用为福颇宜时偏官及日时带诸贵格不必拘月令运喜合偏官忌正官再见偏官丙丁日杂气印喜官及印露不露要冲忌印伏无冲与财运喜官印忌伤官岁运伤为福之地戊巳日杂气官贵喜身旺与财及官透不透宜冲官爱多合忌官伏无冲兼煞混伤官运身旺喜财身弱喜旺忌七煞伤官运岁伤为福之地庚辛日杂气财喜身强财透旺不透要冲忌财伏无冲羊刃比肩运身旺喜财身弱喜旺忌比刼岁运伤为福之地壬癸日为余气财如遇小暑七日后生则不为杂气长生财贵小暑七日半生有丁余气谓之禄马同乡无伤官无夺财颇能发福如过期生未中无物可取主平常喜官透财露身旺忌七煞伤官运身旺喜财官弱喜旺忌七煞伤官同申月甲日申月为偏官喜身旺合制忌身弱正官运亦然尤忌再见七煞乙日申月为正官喜身旺露官透财三合六合忌七煞伤官官爱多合运身旺喜财弱喜旺忌刼财丙丁日为财官丙见壬七煞丁见壬正官喜身旺露财官忌伤七煞运身旺喜财弱喜旺忌刼财戊己日为长生财喜财露如柱中无财便不是只是伤官月令宜时带偏官及诸贵格月令虽有长生水为财内有戊土为害运喜行长生财为妙身强喜财弱喜旺时偏官喜合制运忌正官身弱庚日为建禄辛为旺相月令别无可取为福只是身强年长颇宜时带偏官有合莫制有制莫合运忌正官壬癸日为印喜露官透印忌财运亦如之酉月甲日酉月为正官喜身旺露官见财三合六合忌七煞伤官官爱多合运身旺喜财官弱喜旺忌七煞伤官乙日得酉月为偏官喜身旺有合莫制有制莫合忌身弱正官运亦如之再忌见七煞运丙丁日为财喜身旺露财官三合六合忌刑冲破害比肩刼财运身旺喜财身弱喜旺忌刼夺戊己日为长生财如柱中不带财露便不是只是伤官月令颇宜时带偏官及诸贵格偏官格喜合制运身旺喜财身弱喜旺忌刼财庚日为旺相辛日为建禄月中无物可取只是身旺年长颇宜时带偏官及日时诸贵格有偏官喜合或制忌正官运亦然壬癸日为印喜露官透印忌财运亦如之戌月甲乙日戌月为杂气财喜生旺财透不透要冲忌财伏无冲比肩羊刃运亦然丙丁日为自库月亦主身旺年长戌中无物可取为福只宜时带诸贵格为妙运亦然戊巳日为杂气印喜正官印透不透要冲忌印伏无冲有财伤印运忌伤官伤印庚辛日为杂气官贵要身旺印全如官透冲则用官贵印透冲则用印贵不透要冲忌官伏无冲官爱多合运身旺喜财官身弱喜旺忌七煞伤官壬癸日为杂气财要身旺财官双全为贵财透冲则用财官透冲则用官不透要冲忌财伏无冲运身旺喜财身弱喜旺忌刼夺亥月甲乙日得亥月为印喜露官透印为福忌财运亦然丙日为偏官有合莫制有制莫合喜身旺忌身弱正官岁运同丁日为正官喜透财露官身旺忌七煞伤官多合运亦然戊巳日为财要财露身旺忌羊刃比肩身弱运亦然庚辛日为长生之财如柱中全无财露只是伤官背禄月令颇宜时带偏官日时诸贵格喜财露自旺忌无财身弱运亦然壬癸日壬为建禄癸为旺相福无可取只是身旺年久颇宜时带偏官及日时诸贵格如得时偏官运喜行合偏官忌正官论五行时地分野吉㓙按王氏所谓二气者阴阳也五行者金木水火土也时者春夏秋冬也地者冀青兖徐扬荆梁雍豫也盖天有阴阳行于四时地有五行具于九州正朱子所谓五行质具于地气行于天故天有春夏秋冬地有金木水火皆以时地相为用也今之谈命者但知论阴阳五行而不知兼论方隅与昼夜阴晴所以有年日月时同而贵贱寿夭逈异便谓五行无据启世人不信命之疑亦诬矣嗟夫人生天地莫迯五行九州分疆风气异宜阴晴寒暖理难一律人禀天地灵气以生一时得气各自不同所以贵贱寿夭难以八字拘也且以甲乙寅卯属木生于兖青为得地春令为得时丙丁己午属火生于徐扬为得地夏令为得时戊巳辰戌丑未属土生于豫州为得地四季月为得时庚辛申酉属金生于荆梁为得地秋冬为得时壬癸亥子属水生于冀雍为得地冬令为得时况昼夜阴晴之间有寒有暖阴阳造化之内有喜有忌生尅制化抑扬轻重妙在识其通变不可执一论也论木正春木令木也晴则花叶敷荣雨则寒其萌蘖正月生者虽三阳交泰寒气未除见火则生意蔼然富贵无敌火多泄其元气徐扬人昼生者疾火土同躔富而且贵有土无火仅足衣资而已逢金折伤之患得火制之为福见水不为子母相生盖初春之木才有生意见水则寒反不为吉冀雍生者贫寒男滥而女滛也二月之木生意畅茂遇土培植为佳火土同行富贵而寿火盛亦泄其气盖花木始含英而眞阳发散故也兖青人富贵无虞徐扬人美中不足干支有壬癸亥子者咎也见水生之太过情性流荡离祖迁居土金水㑹夭折无疑贱贫而寿逢金伐之旺处遭伤斨其生意岂天地生物之至仁耶先正有云春木虽旺不宜逢金者此也三月之木正条达长茂之时春阳和照万紫千红雨水浸滛根株摇动见土则根深蒂固福寿绵延见火则木通火明文章秀发逢金伐木荆梁生者㐫徐扬之人富贵喜火土忌金水运喜东南西北不利夏木病已死午墓未者盖南方火盛泄其眞气故也阴雨则吉亢晴则忌四月木未甚衰火未甚旺见㣲火则枝叶茂繁荫庇发福値盛水则水神飘荡男女滛奔见土利就名成火土同躔干支有壬癸亥子者富贵逢金尅之灾讼不免徐扬人反吉五六月之木喜雨水夜生尤竒値此者富贵而寿火盛无水者贫夭夏令炎威火盛烁石流金木有枯藁之患徐扬人干火多者有疯痨荧燎之㓙或水制或夜生或阴雨天化㓙而为吉矣得土以培其根得水以达其枝若水土同行非惟富贵且寿考康宁矣见金不能尅木火旺金柔有子复仇故也若小暑以后土多亦忌盖衰木不能尅旺土也兖青生者为财大抵夏木喜水与他时不类秋三月之木惟欲晴雨得宜亢旱则物皆枯藁滛雨则物不収成初秋之时炎威未退不宜与火同行阴雨生者最妙见金虽有剥刻之嫌然火气尚炎金气未盛不为害也处暑以后荆梁生者忌之金水同行化㓙为吉逢土培植利就名成水盛无土冀雍飘荡无居徐扬人反㓙成吉八九月之木正凋零之时画火同躔者贫夭盖秋阳燥烈木皆枯落故也或夜生或隂雨或水觧之方吉兖青人文章富贵见水有漂流之患盖秋水非滋木之时也冀雍人尤忌得土栽培根基穏厚见金反吉盖金司令则万物摧落旣无长养以遂其生又未归根以复其命所可借者在一金耳茍无金制以成其器则为天地间一朽木此所以仗斧斤之力斵削成器而为栋梁之用正所谓斧斤以时入山林材木不可胜用也气运宜徃东方南方冬木正肃杀之时复命归根㣲有小春生意以见造化无终穷之理易曰硕果不食者此也生于晴明者最佳値阴雨则凝氷积雪也十月之木遇火贵而有寿盖氷寒土冻仗火以温暖其根故也火土辅运富贵双全见金虽无害其根本未免骨肉参商得水则有滋助之意徐扬人利就名成冀雍人贫寒孤尅若子丑月之木喜火融之与土同躔位登台鼎见水㐫尅盖冬水令也木寒木也冬木遇水而寒无火温之则氷凝冻合而生意摧折矣贫贱者寿富贵者夭见金虽伤不害盖木任冬令归根者斧斤无所施凋零者斵削可成器所以见金而无咎也徐扬兖青生者有陨自夭荆梁豫人虽忌亦不过枝叶之伤耳其本根则自若也干支得丁丙相制者却能富贵岂独免祸而已气运宜徃南方冬木喜南奔也东方次之论火三春之火其气温然而始着也晴则借木而明雨则湿木而晦正月㣲阳之火隠于木中虽有可亲可爱之意但氷霜之气未消遇木生之则阳气发挥矣逢金为财徐扬人富而好礼金木同行官居鼎鼐逢金値水夭折无疑荆梁冀雍之人尤甚见土盗泄㣲阳浮薄卑贱二月见木败处逢生木秀火明文章富贵人也但不宜有水盖湿木不生无燄火也谷雨之后生者㣲水无㐫盖土司时木主令化㓙而为吉也兖青徐扬生者富贵何疑土与金正月同论但辰月土差旺耳夏令之火阳气之极草木为之焦枯江河为之枯涸晴则流金烁石眞阳尽泄雨则水济其威方得中和反应荫庇发福四月火势渐盛逢日争光未能全其忠爱虽富贵亦主夭亡贫寒者寿而多子孤独艰辛见金名成利就逢土有权有谋遇木富而好礼㣲水济木其贵不可言也五六月生者火炎之极得水制之则都将相惟冀雍生人水不宜盛盖旺火投于盛水不能不伤故也得土制木觧则富贵过人矣见土畧洩其盛而有权衡之贵又好施惠及人但施恩而反怨耳盖火能生土亦能燥土故也见木生过反伤青兖徐扬人根基虽富难免夭亡冀雍荆梁人富而益富遇金为财火烁金流反有破财荡家之患水土同行名成利就日战月刑忠孝有亏㐫祸孤尅夜生减轻气运宜徃西北南东大忌秋初之火炎威未退土传生气水不能尅反主贵荣见木助之徐扬兖青人干支火多者虽富贵而寿不永见金为财富贵豪侈逢土则息显达非常八九月失时之火见木生生之意无穷富贵无敌金木同躔官居宰辅有金无木主弱敌强不免有争攘之事冀雍荆梁人因财致祸与土同躔泄其眞元孤刑冷退得木助之斯为美矣见水㐫夭运喜东南西北忌之冬月之火人多亲之晴霁则明阴雨则㓕故见水为㐫木生为贵有水无木轻者疾重者夭虽生富厚之家不免冷退徐扬兖青人得水制之无咎逢土泄之弱中又弱蹇滞终身小寒之后旺土晦其光明定主昏愚瞽目见金为财青兖徐扬人主富荆梁冀雍人助难为㓙谓金之子水也克其母子则乘势报仇无木觧之有刀兵狱讼之厄肿痢没溺之㓙干支木盛者减轻大抵冬火喜木忌水运宜东南西北大忌论土土値春时土膏脉起万物含生木气发泄前哲所谓病寅死卯墓辰者良有以也雨则阴凝土湿而萌甲不舒晴则冻释阳和而生意发越故春令之土一接阳气就能发育万物正月之土尚有霜寒遇雨则冻遇水则氷値木则病惟得火以温之则荣华莫比逢金制木亦名利两成二月之土正木盛土崩之时遇木同躔有脾胃肠风痔漏之灾轻者疾重者夭徐扬人干支有火而値昼晴者无咎见火同躔位登台鼎见水则㓙冀雍青兖人土浑水浊终有水涌土溃之危盖水生旺木而伤土也値此者贫寒疾夭徐扬豫人干支火者反吉见金以泄土气难免灾㐫三月之土渐有生意盖土旺季月故也有火温燠则阳气发舒而生物茂矣见木非疾则夭徐扬豫人无害水木同度贫薄无聊冀雍兖青人尤甚见金制木反㓙成吉运喜南方西方次之土旺长夏火盛土生之故也阴雨则湿养万物故见水为吉亢旱则田畴龟坼故遇火为㐫孟夏之土炎气未盛终喜火以助之逢木则疾夭无疑见水为财徐扬人富足见金遇木则贵逢水则贫五六月之土见火则燥而万物焦枯徐扬人干支火盛者有火焚风血之灾轻者危重者死或阴雨或夜生虽灾不甚冀雍人干支有壬癸亥子者富贵非凢见水滋养万物主富贵文章见木疏通其性多聪明特达遇金无用盖火盛金衰不能制木所以金无用也气运宜行西北最忌南方盖夏土逢火太燥故也土逢秋令金气盛旺泄土而气薄矣晴雨须要得宜七月之土火气未除土性尚燥喜水滋之则万物实矣若火太盛亦有燥土之嫌得水济之为妙逢木为灾徐扬荆梁人无忌八九月之土见木则不能尅此万物凋零之时金气生旺子复母仇荆梁徐扬人富贵而寿见金泄气太甚西北人不免有冷退怯弱之患见火助之文武名高君子小人皆吉见水为财徐扬豫人富而无敌冀雍荆梁人水过盛者反主贫薄戌月仅可运喜火土之乡水木金方有忌土于冬也正天地肃杀之时寒亦至矣虽一阳下生土脉未温値水雪则氷寒土冻见火日则寒谷回春十月之土惟喜火以温之则土脉阳和而万物归根矣见木则㐫逢金则滞遇水则主孤寒徐扬人干支火多者可富子丑之月寒气之极火日融和功名成就见木最忌见火觧之为吉见水则阴气愈甚水寒地冻轻者疾重者夭见金亦主贫薄岁运南方最佳北方大忌论金春日之金木旺火相非金得气时也絶寅胎养于卯辰者盖造化无终极之理也是以春令之金晴明吉阴雨则滞正宜遇土以生之谓其将絶而有生意耳正月之金见木为财木神太旺仅足衣资土气尚寒未能生助艺术显名而已火若同躔男女重婚重嫁见火遇土富贵非常逢水泄之孤寒懦弱二三月之金见土则生生之意无穷主人富贵而寿逢水泄其元气亦主贫薄无情见火则囚金遇鬼贫夭无疑土生水制为吉见木而有困滞之灾盖春木盛旺以㣲弱之金而欲制之是犹以婴儿而御强敌其不格也明矣犯此者必有求荣反辱之虞官讼争攘之事谓其仁义相刑故也荆梁豫人逢之主富徐扬人干支土多者贵显气运土乡最吉金乡次之夏月火盛金至柔也晴则日烁金流雨则水滋金润故夏令之金俱宜见土主人有出将入相之权金马玉堂之贵见火则火炎金烁贫夭居多虽富而夭滛贱见木为财荆梁豫人多主富贵遇水孤寒盖弱金不能生水故也若与火土同行则富贵康宁运喜土金木火最忌秋金肃杀万物凋零茍纵而不抑则生生之意絶矣晴则火煅金坚雨则水润金明故也七八月之金得令其性刚强仗火以制其威则有玉带金鱼之贵盖顽金无火不能成器故也见水泄其旺气金白水清多主词林清贵水火俱无则主夭折见木为财徐扬人富而且贵遇土则隐彩埋光虽有财而不发孤者多经云秋金埋土而反旺也逢木而贵徐扬兖青人见之尤佳九月生者金气稍退遇火夜生为竒昼生少利逢木则尅反应骨肉参商见水济之冀雍人不免冷退徐扬又何忌焉逢土亦晦兖青人富贵居多豫人困滞运喜东南西北忌之冬月天气严肃金伏藏之时也盖金之生也胎于春生于夏旺于秋至冬而死者谓其畏寒无生意也晴明则金清水秀雨雪则水冷金寒所以冬月之金得火融之然后可以夺其寒气则富贵非常矣初冬之金见火则为伤残徐扬人干支无土日生者贫夭夜生者孤寒遇土则衣禄丰足见水木俱不利矣子丑月生者亦喜火以温之徐扬人无火亦喜遇土得火为贵冀雍人有土无火者孤贫盖寒土非生金之资也见水则寒西北人贱贫疾夭徐扬人干支有火土者福寿康宁也遇木为财主富享闲中之福兖青人则有妻孥犯分之事盖衰金不能制木故也荆梁豫人则吉运喜东南西北最忌论水春月之水孰不谓其病寅死卯墓辰为至弱矣殊不知水为阴气生申旺子秋冬之时其气翕聚未散故水常涸春至阳气上蒸阴气下降故雨露旣濡而水生发此水势之常耳星家以活水生于卯者良有以也晴则春水溶溶雨则汪洋泛溢正月生者水有寒气见火则氷融冻释富贵雍容得金相助徐扬生者最佳逢木无火则水冷木寒未有生意遇土尅水亦主贫寒土制金生衣资丰赡二三月之水浩无边际见土则有隄防昼则富贵夜则流移生于谷雨后者或主滛邪痺惫之疾盖土浑水浊故也见火则水火相刑灾讼不免遇金生水泛溢无情徐扬人干支得土者无咎见木泄之能施惠及人兖青人生于二月中旬者木气正旺盗其元神则生风怯之疾得金助之无患夏水失令逢火则干涸矣所以忌晴而喜雨也初夏之时水犹泛滥得土止而不流则福气深厚但不宜与火同行盖火盛则土燥而水涸徐扬人干支无金水者疾夭也逢水利就名成金若生之反主孤尅盖夏令金衰母弱不能生子而反伤于母也荆梁豫人値之则吉五六月之水正能滋助万物喜土同行生时更値阴雨者主富贵文章见火则有涸水之嫌轻者疾重者夭得水济之㓙中反吉见木亦主富贵豪雄兖青人泄其眞气非佳逢金气弱无力生水不可例以母曜论之反主孤尅干支有金水者吉运喜金水火乡最忌水生秋令正水清秀之时也晴则清澈无瑕雨则潦水浑浊七月之水正能滋实万物不宜与火同行徐扬火多者贫夭无依金为母曜适当其时子母相生文章清贵土来同处化祸为祥木若聮行亦当贵显八九月之水遇令星则福寿难量金火同躔则功名炬赫见木终被疏泄不免先成后败火若同垣恩金失力虽有治民服衆之徳未免痰疾刑伤见土虽㓙不㓙盖秋令金最能化难为福徐扬豫人干支土多者亦困滞终身运利西北东南失宜冬月司令之水寒气严凝之时也雨则氷凝晴则冻释故冬三月俱喜火以温之则富贵无虞矣见金子母相生徐扬人金紫玉堂之贵冀雍人水冷金寒虽相生而反贫薄得火同行为吉逢土金骨肉参商冀雍人頼以隄防而无泛溢之患也遇木水寒木冻俱无生意贫夭无疑徐扬人干支火多者富寿木土同垣制煞反吉丑月生者贵显运喜南方东方次之论甲乙甲乙春生寅卯月喜逢金火是荣名莫将水土推为用曲直类趋另一评甲乙夏生四五月庚辛带水却为宜土神未月连金用不透伤官贵可知甲乙秋生两様言乙多金贵甲单尊两干飞临无射月内有财官要印存甲乙冬生木本枯若逢金土反宜乎金多成格为官印用火尤嫌水土敷甲生春季夏间来丙火干头作寿胎戊本是财壬是印运临酉地雨风摧甲生秋月主逢财印绶官星併带来运转南方名利显伤多只恐子星乖甲申酉月煞官俱莫要猜疑作混㸔干上再逢庚字透地支煞党总一般甲生八月禄当时最怕卯丁来破之谁信北行终富贵运南有水亦能支甲寅庚透夏春生煞浅身强最有情羊刃如逢时月下却将高贵反常评甲申春月喜重庚壬乙相逢入帝庭无乙只宜名利浅丙丁玷破作常评甲戌干支三两重火金却喜格中逢如无金火复行水此命终须主困穷甲日如逢乙亥时庚金透出喜乙妻丙丁若也无相混岁运申庚名利齐甲生季月乙巳时壬癸推他作印竒火土相逢名利遂水金运底更多非甲日无他丑巳时金神格也定非疑赤黄运遇成名利水木之方又不宜甲生冬月亥午多以亥破午反中和局中更得申庚用定主功名掇显科甲午冬生遇子时格全印绶喜同支莫言死败为无用柱有酉辛贵莫疑甲日冬生水盛期髙明不遇叹支离岁时如得辛庚见运入东南梦叶罴甲在春生乙在秋煞官重叠福优游甲秋春乙如多遇有印须知亦贵俦甲乙春逢金火期分行南北利名宜火宜南地金宜北反此而行两不时甲乙生炎火土敷西行营利贵难图行东遇刼成家业値水西通甲怕枯乙生春月见金强酉丑亥逢大吉昌错节盘根喜琢削如行南地反为殃乙生卯月见金功运行水金去火通申子酉中应许贵火临相聚格还空庚辰辛巳时中遇乙巳逢牛总一同水金运底成功业木火相逢反落空乙日春冬时遇辰再逢辛巳一般论如行印地分荣贵只怕丙丁损用神乙日春生用丙丁水金不遇妙南行不宜西北兼归墓身旺无枭水地平乙逢辰巳午未时就里藏眞未易知若得土金皆有用只恐旺处更无依夏生乙木遇壬庚运向西方禄自荣乙丙若无局内见读书应许有功名乙日秋生官最强喜逢辛煞反荣昌蛇牛宜见嫌南火㣲水扶持入庙廊乙日如逢辛煞多见丁相击无奈却旺金去火翻为吉青赤交持名利薄乙卯坐禄见财官庚辛带水利名㸔不论何月时辰巳丑午相逢亦类观乙生己酉丑月中最喜时支一様逢印绶再来年月助千红万紫感春风乙生亥月时遇丙年月逢丁作三竒坐丑兼戌引从贵如专己酉另详之木生春旺弟嫌兄谁道无情反有情或火或金成一用不逢金火格多评木生夏月节枝横此地财伤要刼生畅茂繁华根未盛刼多用重两宜情论丙丁丙丁正二印当春壬癸多逢格最嗔不忌浮财宜见化遇辰月爱子连申丙丁夏月本炎蒸富贵须凭别象称金水相逢浑有頼用伤格破作髙僧丙丁秋月总为财丁可通融丙忌哉甲日怕逢兼怕刃运行南地细推排丙丁冬月用当垣从化都宜不带根官煞当时嫌日旺无生清用便为恩丙日秋生官煞多无生得化致中和有生无制皆言弱两地财名坦复波丙申四月戊飞来万顷田园主富哉最怕枭神同透干平生辛苦命安排丙临申位遇时辰春夏生人煞最循金水运逢虽阜泽辰壬酉亥子申分丙生冬月喜逢辛格内土来作吉论时上不妨壬字见有丁合化俱无嗔丙坐三支寅午戌月逢火局总皆同格成炎上多名利土富嫌临水战功丙巳相逢本是伤官星就见又何妨火时土旺宜金水时夏惟寅宜另详丁生十月得寅时化象成都富贵推若再丁来曁辰戌戊分官贵庻人期丁壬化木卯羊寅无破提纲利禄新官旺且宜身旺地兔逢兊变虎愁坤丁日秋生格最佳无根有煞两荣华有根无煞行南域好似良琼玷缺瑕丁卯秋冬煞叠昌休来印绶助身强羙乎亥子嫌重火火木如来反主伤丁生最怕午离间金水无逢名利难运徃兊西成利禄如行东地半愁颜丁根石竹水源胎金水乡来道利开寅午戌方行补弱官伤职掌庻生灾丁日蛇提酉丑逢水金运底利名通柱中原有尤为上寅戌行来起战锋丁生卯月卯寅提虽化壬兮本木枝木火却当官煞旺酉申运底动离悲丁日逢辰时戊申伤官时内有生壬煞星若出干头上㑹水相征祸始侵丁巳居蛇弟袭兄寅申月令喜壬庚两行运用尊荣贵相击提纲祸始成丁戊伤官要见财原无偏喜运重来若逢寅戌虽为咎谁信子申更主灾论戊巳戊巳当春官煞强火金相见主荣昌干支财透无临刼运向财乡田舎郎戊巳当时夏日期土焦宜水乃相滋木金得格成其器印绶轻时怕水弥戊巳秋生本泄气少宜壬癸怕多逢如专金用来青赤纵有财名亦酌中戊巳冬生财利濵柱中金水喜相亲水金得局空枭煞贵比班超富季伦戊日申时金水生更兼水局禄财成如无枭煞来侵格职位崇髙莫与京戊干合化在秋冬遇癸逢壬化始通火地财名功业就最嫌枭煞两相逢戊日如逢甲寅时却从煞格莫拘疑运宜木火通名利金水屏干入是非戊申辰子日时同金用壬连水有功辰已丑申为美运午寅丙甲主贫穷戊日秋冬两様之偏财时见最为竒伤官岁月嫌枭煞丑亥不如子戌时巳临卯位透官星木火重逢事业成顺得南方人富贵水多金重更无情巳生季月旺身时不遇官煞旺何为命有财官如被刼运行金水木乡竒巳亥日逢乙亥时岂宜丁火柱中期运行木火尤堪美金水重逢不是竒巳生辰戌旺根荄木破重重芽未衰制运更愁驱煞起煞乡无谓就降猜巳生夏月用辛庚遇水西行事业成酉丑喜连申子吉如逢木火病非生巳日如逢戌子时节当官旺煞何疑丙丁火印来相援木进何愁金坐支巳坐卯未逢卯月天干透乙身更衰弃命相从翻富贵如行旺制便生灾巳日如逢丑寅时身衰宜印贵无疑行来木火愁金水四季生人各另推巳日如逢戌子时财官叠见最相宜若生季月多财禄身旺用衰作别推如己丑甲戌己丑甲子二品武职甲午甲戌己巳甲戌富贵清髙甲午甲戌己巳甲子巨富纳贵辛巳壬辰己巳甲戌富贵轻巳日秋生本用金干头却喜木森森乙连三四皆为吉遇甲相成入翰林勾陈得位号髙强木火虽宜忌火昌四柱若无金作梗一生名利入嵓廊论庚辛庚辛春月正逢财最忌干头比刼来官煞要分嫌混杂身强用吉乃康哉庚辛夏月两分评遇煞逢官各有情庚遇亥壬煞喜制辛逢丙合利名成庚辛秋月太身强卯未逢支乃吉昌庚遇午寅宜见水辛遭丙衆喜非常庚辛冬月作伤官丁丙无逢金水寒甲乙相连分上下称心更要识悲欢庚生四月巳多逢壬癸透干作制功南北两行皆富贵却嫌戊甲在其中庚辛七八比肩来格局无成又没财水用北行为利禄逢财争竞一时灾庚金坐午又为提丁巳齐明両可宜干支无丙来杂混水絶肩多作富推如己丑庚午庚午丁丑巨富庚居子午月逢寅官煞相淆干上评子午运中愁咎起戊壬若遇暗回明庚金冬月本元疲壬癸多逢盗日脂丙丁若来庚更暖逢温都作利名推庚生寒月丙双存便是功名利禄人行运柱中攻战闘却愁称意没荆榛庚逢寅午巳提纲遇亥同壬利禄昌丙火透干无水制不堪回首叹凄凉庚子秋冬水局全井栏义格理诚渊柱中无火方成贵青赤交持未是便庚日都宜丑亥时癸壬相见亦相宜丙逢亦许居名利土重财多反坏之庚逢壬癸在秋冬有子生财各利名时岁木星相合见金方发达见枭平辛未辛卯坐支财最宜丁丙向干来月生寅卯甲乙透富比陶朱不用猜辛日提纲戌巳寅贵乎丙火擢元神再财庶利官加爵最怕相逢见亥壬辛金寒月兔猪羊局㑹财成富贵详无火莫言金水冷全阴福禄怕枭伤辛金最喜赤青逢丁乙相逢名利通青赤不加名利改水金相见落残红辛衰春夏行西可官煞秋冬南地㓙木火畏逢金水破秋冬要火木重镕辛日如逢丙甲壬相生相益又相征东南运底宜名利西北无成向酉倾辛日东南丁酉时火方名利却相宜金强水旺亏财禄西北风寒叶自飞辛日秋生怕煞肥冬生水火喜东离赤青月令嫌行水无火伤官恨酉西辛日如逢寅午时戌亥卯未亦如之火明木秀财名就事不偕兮金水依论壬癸壬癸春生喜㑹财干支得土亦竒哉无财营获难成利木遇金多成㫁荄壬癸生炎论旺赊若逢枭印盛无涯有根壬子方成美癸水无根作大家壬癸生临旺九秋功名火土遂情求如无火土犹行北几度欢娱几度愁壬癸时垣比刼逢运归旺地反成功如逢火土从他格食木飞刑又不同壬癸秋生比刼多无财财地奈贫何干支有土兼逢火雨后桃夭春已过壬生巳月戊丙该煞印相逢大用材癸日临期应拟富只愁原带食伤来壬生七月印属申火木相逢便是春无刼有官多吉庆刼来相伴主薄贫壬坐申辰子亥中比全水局甲无功东南北地皆名利金再相逢又是空壬日蛇提六兽支内中壬午别为宜余逢阳土多尊贵甲木飞来便可疑壬戌壬寅散月生干头喜透戊和庚煞多尤利风云㑹富贵愁逢丙甲申壬申夏月赤黄时干遇财官不是奇庚戌若来成一妙岂期丙甲両相依壬骑龙背喜风云财局之中亦自欣遇甲全阳名利客戊庚一见要详分壬临午位禄马同叠见财官富贵翁春喜见金不怕木如逢子月土成功癸居金局巳辰时月値卯寅水木滋最喜煞官来入格平生名利自相宜癸日如逢巳酉丑时利庚申南地走木火功名比刼嫌财官入格命少有癸日多财春夏间若成弃命福难攀干头官煞来相混犹事驱驰不解闲癸生春夏食伤提比刼重逢尅子妻如得干支存火土更行南地禄财齐癸日如逢己未时煞星更怕戊来持如或制尽行财地不是人间富贵儿癸亥多肩九月生金水运底最无成若行南地无寅甲富贵功名㫁可成癸生秋月水金明火土相逢便有情比刼可图南地禄赤黄顺北有功名癸生秋月印生身丙火相逢亦不嗔有土许成名利客若逢寅甲䘮青春癸居羊兔甲寅时刑合格中最是竒行运只嫌申午地㑹青枝上利名期甲坤黄数五甲人戊癸本非殊或加从革应相唿四位土支逢一二禄厚权清出帝都云汉秀气甲人见火为孤独水若相逢却至清若见丙来加子午定向初年达缙绅福禄归根甲乙相逢土最精不逢木辱足珠珍辰戌両位如逢火少歩青云日益新荫助清竒丁蛇巳酉金偏慕纵逢火盛不为㓙若见甲来加子午云路峥嵘早岁通天地有余甲辰甲戌皆炎火木作干神本自生重遇木神骈辅翼虚名虽有不迁升破散离业甲戌本是火潜藏木发其神转更忙又値木临寅午戌荡除家业远离乡夭横无依甲人寅重莫逢火见火平生多坎坷不然禄马不陞迁又恐天年多乙四眞金太阴化气六乙之人遇丙辛从魁大吉要传名传送更加逢太乙便是中书燮理人滋荫返元六乙生人正月内蛇窠逢土少年荣若见刚金临煞位必主兵权定塞尘鬼作截福六乙怕逢丙丁盛如无救助定成㐫若値五行多水数阳土相临主大隆丙水干龙之数一六丙生人不见丙巳来同甲格最清大吉若加并太乙名标金榜世传名福禄还藏丙人从革火为良又乘已位旺青扬更得炎宫干木火定知早达佐朝堂禄旺兴元六丙生人火数多更加一木最相和刚明清健多荣禄金神更壮早巍峩中央夺福丙人见子休逢土福破中央夺将去又加火向辰戌中决定伤残终败露截根无荫丙寅为禄火长生甲寅相遇不光荣忧妻害子无兄弟到老孤贫谩逞能烟㓕灰飞丙丁巳午皆逢木炎上威风势勐强更若五行无水制才逢称意必倾亡食神为鬼丙人见戊加申子时人皆谓食神重若见火神有生位一生孤蹇禄难逢丁火父木成数三六丁戊癸本来髙如加巳亥势雄豪申子辰宫金水壮位到公侯佩玉袍飞活清秀丁人爱遇北方水忽见食神再续来局内不逢于土数木神加䕶至三台禄基成实金加子午多㐫暴若是丁人又喜逢更㸔五行无土数定扶圣主掌陶镕禄气差迟丁见壬亥未是竒亥子相逢正得时忽被土来争旺位谩有声华亦差迟破相孤独六丁忌见土长生损妻害子强争能纵有虚名难了达亦忧田宅乏兴营戊火数二六戊生人逢曲直丁壬相合主清才从革位中兼一二决须名誉少年魁渊源滋养六戊生人见水深更逢申子旺生金须知名誉当腾达少主清华入禁林相为庆㑹寅申本是戊人强癸亥当头贵显扬但得五行金不入名清望重佐朝堂金火相持戊人不贵南方火见火须还带旺金有金无火终成咎有火无金亦不新干鬼为映戊人有甲终无益带水拖泥不似初若得庚金并水局纵能财禄亦㣲余巳五数眞土六巳相逢巳用功乙庚相㑹禄髙封炎上火神加一二符压兵权静塞冲包成合禄巳人正月正为魁更于寅午戌相陪局内不逢眞火数定知文武佐功来秀特逢生六巳相加巳是功申子辰位甲须丰更得金神同水化定知名誉至三公庚四金阳之数六庚眞数少人知戊癸相逢遇者稀大小吉神逢一二名播中华福禄辉声誉逺驰庚人巳午逢刚木学问过人世所稀但无金神并水属少驰声誉掌枢机相叅成庆庚人爱得土来亲火数相乘位显伦春夏季中生月属又加木属主光荣禄鬼孤害六庚火禄向甲申水数才多不可逢更値金神重叠见到头辛苦禄难崇六辛天之水数天数当先号六辛喜逢亲子系丁壬天魁合㑹功曹盛名达朝堂职位清威髙志远六辛要得火相亲带水须凭见木神文中却作武中虎武禄还须静塞尘先㐫后吉辛人卯酉値非善又逢水属主迟蒙若见火神当胜位定知烜赫衆难同禄气退休辛人火居西北地无木相扶仕禄艰纵得少年膺爵命亦须衰蹇见休官壬为眞木数三六壬逢火自然光丙辛交㑹势堂堂太冲还共登明㑹必是金门紫绶章相唿集福六壬巳亥不为官忽逢水数禄须还更値五行多火局定期髙宦达金銮火竒续贵六壬丑未兼申子四位如逢火数奇更値五行多土局少年名位拥旌旗反㐫成庆六壬若逢繁刚木须得干音带火来若是寅宫并午位必作朝中将相才天鬼相交六壬最怕干头戊或加辰戌主伤残不见甲来为救应定主身中带不安癸为眞火数二六癸生逢曲直加如临甲巳最为佳更加传送还为贵禄仕千钟福夀遐互相福应六癸人生多亥子不逢土数自光荣若得土加寅巳上不须亥子卽为清天鬼为滞六癸人逢巳是殃不逢甲数尽乖张莫教丑未乘于火定知贫贱永无粮滋荫福元木逢癸亥正长生荫益根元必大亨更有金临西北位定主清华禄自存变鬼为官木人最怕逢壬申若逢癸酉祸增新但得水临西北地返作清达显赫人破祸成福木逢辛亥不长生不逢火制禄难存火神与木俱繁盛何虑功名事不成鬼气临官木人怕见火神兴无水相临主祸迎更被金来加局内一生险难不安宁根源浑厚火人日月时遭水须逢曲直乙为干若得炎宫金纳地定知食禄是清官兑宫生鬼火神败地莫逢金见水加来愈不禁不见伤残併夭折定须受病肺连心迍蹇多灾衆火须防水在寅平生迍坎谩劳神资财必竟难充溢到老身孤背六亲气数淳厚土人土重火炎扬职位清华禄益强火加巳午逢诸土盛德髙风处处彰五木成烟土人借木为文曲四位之中带火来重见木神临巽地髙甲陞名福庆开救助减福土人强位逢诸火更加火旺生灾祸就中若见水神波纵免灾殃还坎坷基本衰弱土人若重嫌巳酉区区终是谩劳生水近土傍犹见祸卖尽田园无地耕滋荫成官金多逢土不为灾切忌金神带水来木逐火神生旺土发荣名位足资财天盗离乡金遭乙巳大乖张木数来逢主夭亡便使水多难抑制定残骨肉逺离乡源逺流清水人见木为本利得火相逢㐫害至更无火木见金神决主少年登显第无救成㐫水人切忌戊申寅截㫁根源主祸频局内不逢金发露半生波却受艰辛长鬼为殃水人大怕火炎扬寅午相逢转更忙若见丙加辰戌位定知夭折见悲伤三命通㑹卷四三命通会卷五钦定四库全书三命通㑹卷五明万民英撰论古人立印食官财名义徐子平论格局独以印食官财四者为纲其立名之义云何葢造化流行天地间不过隂阳五行而已隂阳五行交相为用不过生尅制化而已今指甲乙为例以日干论甲乙在五行属木甲阳而乙隂也如人命得甲乙生谓之日主属我生我者壬癸水我生者丙丁火尅我者庚辛金我尅者戊巳土而十干尽之矣生我者有父母之义故立名印绶印䕃也绶受也譬父母有恩徳䕃庇子孙子孙得受其福朝廷设官分职畀以印绶使之掌管官而无印何所慿据人无父母何所怙恃其理通一无二故曰印绶我生者有子孙之义故立名食神食者如虫之食物盖伤之也虫得食物则饱人得食则益被食则损造化以子成而致养即人子致养父母之道也故曰食神尅我者我受制于人之义故立名官煞官者官也煞者害也朝廷以官与人此身属之公家任其驱使赴汤蹈火不敢有违至于葢棺而后已是官害之也凡人梦棺则得官亦是此义故曰官煞我尅者是人受制于我之义故立名妻财如人成家立产湏得妻室内助故曰妻财是四者术家立名之大义然生近乎身尅隔乎位造化喜生恶煞乃自然之理也中间隂阳从类隂阳配合各有至理存焉生我我生如壬生甲癸生乙甲食丙乙食丁是隂生隂阳生阳隂食隂阳食阳为隂阳各从其类故甲喜壬生死木滋死水中则多年不壊不喜癸生死木被雨水淋漓不踰年则朽甲喜食丙以丙能制庚煞而甲始得安其身不喜食丁以丁能伤官而甲不得成其材此其义也尅我我尅如辛尅甲庚尅乙甲尅己乙尅戊是隂尅阳阳尅隂隂匹阳阳匹隂乃隂阳配合之理故甲见辛为正官见庚为偏官官喜正不喜偏掌印佐贰职有不同甲见己为正妻见戊为偏妻妻贵正不贵偏敌体侍立分则有别此其理也至若官怕伤被伤则祸财怕刼被刼则分印怕财贪财则壊食怕枭逢枭则夺其理与人事无二学者明于人事斯可以言造化矣夫五行展转生尅皆子为父母复讐之义故甲乙生丙丁为子甲乙畏庚辛頼丙丁尅制之丙丁生戊己为子丙丁畏壬癸頼戊己尅制之戊己生庚辛为子戊己畏甲乙頼庚辛尅制之庚辛生壬癸为子庚辛畏丙丁頼壬癸尅制之壬癸生甲乙为子壬癸畏戊己頼甲乙尅制之地支十二其理亦同虽动静不同方圆有异而生尅一也试言之北方亥子水生东方寅卯木东方寅卯木生南方巳午火土寄旺于火生西方申酉金西方申酉金生北方亥子水然亥子间丑一位而后接寅卯寅卯间辰一位而后接巳午巳午间未一位而后接申酉申酉间戌一位而后接亥子土立四维五行均頼故巳酉合丑为金局申子合辰为水局亥卯合未为木局寅午合戌为火局金生水水生木木生火火生土土生金相生而无间也丑为金库生亥子而克寅卯辰为水库生寅卯而克巳午未为木库生巳午而受金克戌为火库克申酉而受水制东南主生西北主杀此天地之大机也且辰戌丑未奠安四维金木水火咸頼之以生藏易曰成言乎艮终言乎坤此土之功用在五行为尤大也合干支而总言之甲生亥死午乙生午死亥就禄于寅卯是甲乙寅卯同也丙生寅死酉丁生酉死寅就禄于巳午是丙丁巳午同也庚生巳死子辛生子死巳就禄于申酉是庚辛申酉同也壬生申死卯癸生卯死申就禄于亥子是壬癸亥子同也戊生寅死酉巳生酉死寅就禄于巳午与火同位子随母旺之义而辰戌丑未乃其正位也由是天干地支相合配偶生克制化旺相休囚其名为印为枭为食为伤为官为煞为财为刼刑冲破害虚邀暗合而变化无穷矣徐子平识破此理故只论财官印食分为六格而人命之富贵贫贱夀夭穷通举不外是其余格局不过自此而推之耳论正官正官者乃甲见辛乙见庚之例隂阳配合相制有用成其道也故正官为六格之首止许一位多则不宜正官先㸔月令然后方㸔其余以五行之气惟月令当时为最况四柱各管年限年管十五失之太早时管五十后失之太迟故只此月令为正余格例此甲日生酉月乙生申巳丙生子丁生亥戊生卯己生寅庚生午辛生寅巳壬生午未丑癸生辰巳戌月皆为正气官星更天干透出如甲见辛酉乙见庚申之例谓之支藏干透余位不宜再见又湏日主徤旺得财印两扶柱中不见伤煞行运引至官乡大富大贵命也大忌刑冲破害伤官七煞贪合㤀官刼财分福为破格如甲生酉月见卯为冲酉为刑午为破戌为害丙为合乙为刼丁为伤克庚为混杂湏是官星纯一五行和粹方以正官论若见前忌柱中虽有物去之亦不纯粹若官星结局又有财资扶非行身旺地不发官止一二无财有印身弱无妨若四柱皆归背禄宜推嵗运向背财官旺地何如若财官满目日主衰弱不能负荷徒劳无用运至财煞旺乡多染痨瘵但有七煞行运复遇便是徒流之命又曰甲生酉月辛金正禄若见丁伤支中无局时引归衰败死絶之地或有制合去之衰絶之火岂能伤其旺禄若时引官星临衰败死絶之位反引丁火归生旺之乡或临煞地降官失职祸生无疑时为归息之地吉㐫全在时消息日主用神太盛宜时以节制之日主用神渐衰宜时以补助之柱中虽有㐫神时能节制亦不能为祸此㸔命之要法也又曰甲生丑月内有辛金又值酉时巳是重犯若天干复透辛多更行西方力不胜任变官为鬼旺处必倾多致灾夭湏有合制方吉若自身乘旺如甲寅乙卯等日更有印生助官星虽多亦不为害甲生戌月虽坐火库若不成局无党不能为害以辛刃在戌戌中有旺戊生辛如透庚混杂戌月无气畧有制合亦不为虑又云凡用官日干自坐财印终显如甲子甲辰之类自坐伤煞终有节病如甲午甲戌甲申之类湏斟酌又曰取官星不必专泥月令支辰或月干或年日时支干只一处有不曽损伤皆可取用故经云明干有气明干取明干无气暗中取若明干无气引归地支或有助托运行得地亦不减月内官星之福又曰凡论官星畧见一位食神坐实便能损局惟月令隠禄见食却为三竒之贵大要㸔官食虚实何如若官星坐实合神畧虚随官助贵合神坐实官星渐弱官随合神谓之贪合㤀官又曰正官格要行印乡即是逄官㸔印柱中原有印随官印轻重日干强弱以观所行之运身弱印轻要补其印身旺官轻要补其官行伤官运即是背禄行身旺运即是逐马珞琭云背禄逐马守穷途而恓惶行煞运即是煞来混官行墓运即是官星入墓经云煞官混杂不贫则夭旺煞投墓住夀难延所以正官格只喜向禄临财如此消详万无一失三命铃云凡禄命身三等官各禀五行率以其性推之如以金为官主职位清峻多掌刑狱钱糓之任决断明敏遇行年太嵗在丑为官库主喜亦取旺相休囚有气无气言之若以木为官主品秩清髙和俗守慎遇行年太岁在未为官库以火为官主官序炎赫为性勐烈用刑惨酷亦主发歇不常遇行年太嵗在戌为官库以水为官主职卑位下级陞序进谦和得衆矜恤孤寡亦有道性遇行年太嵗在辰为官库以土为官主官序穏当难侵犯厚重质直法令分明遇行年太嵗在辰为官库凡五行之官各随其性则吉若失其性则主为官不久假令癸丑木命人以土为禄官木为命官金为身官皆以三命尊卑五行休旺言之禄命身三等官库如甲子金甲为禄属木木被金克故为禄官金墓丑是为禄官库也命与身官库倣此西蜀知命者云凡人年月日时四干迭相官印足者主贵厯观大命遇两印者颇多如吕吉甫学士壬申己酉丁巳庚子壬与巳庚与丁为官壬与庚巳与丁为印章子厚相公丁亥戊子丁未壬寅己卯胎戊与乙壬与巳丁与壬为官乙与壬戊与丁为印少遇两官者又湏四贵华葢上遇正官者大贵此亦一偏之见也又云㸔官星有天官乡取月干制嵗干如六甲年正月建丙寅五月庚午六月辛未庚辛金能制甲木戊癸即相带而行甲癸人在午未乙丙人在辰巳丁戊人在寅卯巳庚人在戌亥辛壬人在申酉若人遇之当食天禄贵处朝伦有地官乡取月建制岁干如岁干是甲乙属木七八月见申属金金能制木甲乙人在申酉丙丁人在亥子戊巳人在寅卯庚辛人在巳午壬癸人在辰戌丑未若人遇之主早承休䕃官序易陞有真官乡取命前三辰月干与命干合如丙子人二月生为命前三辰是辛卯丙与辛合故丙子二月生人为真官中生之类君子遇之职居近侍小人遇之亦主富豪如刘行素御史丙子辛卯丙子辛卯正合此説又云术者以甲见辛为官不知真五行克纳音为真官此最𦂳福神干头自见官而得合者为上有诸神来朝者最佳如甲寅生纳音水得己亥甲巳为真土是纳音见真五行克也若不见太嵗本干克但于日月时上见乙庚亦是若止见庚谓之偏官比之全者减力又不见乙庚止见乙巳乙丑乙酉余位中多见申不见申止得三五分力余倣此又如己酉己卯见丁壬壬子壬午见乙庚虽纳音见真五行克为官柰本干同受克故不作真官而作真鬼断之大小运流年逢之灾尤重此亦㸔官星者所当知喜忌篇云五行正官忌冲刑克破之官继善篇云登科及第官星临无破之官又云有官有印无破作廊庙之才又云名标金榜湏要身旺逢官身弱遇官得后徒然费力五言云有官要有印无刑足可夸不为金殿客也作富豪家通明赋云真官时遇命强早受金紫之封经云官贵太盛才临旺处必倾三命云根元浅薄遇官贵而不荣身弱喜印绶生身比肩阳刃扶身定真云最贵者官星为命日时得偏正财为福又云官星如遇刼财虽官非贵秘诀云罢职休官只为官逄运合又云官星重见只作煞推再至官乡灾非难免若是太多制之为福指迷赋云日遇真官贵则时加禄命时日生遇官印湏慿有气之乡若遇冲破空亡此等遇而不遇官印遇鬼官印如无鬼旺鬼衰详其胜负官刑命喜莫教命反刑官官印受刑不戎即吏官印明无暗有比如玉带重重时日相逄福徳胜坐十倍有官无印难求清显之名有印无官发不在迅速之内渊源赋云正官乃忠信尊重之名治国齐家之号四柱得天时地利早登科甲而封妻䕃子岁运行官印之乡万鼎千钟䨇旌五马若是庸流常招官事之扰如或女命当膺邑号之封女命如平贱中却贵男命不遇靠贵而发相心赋云官星恺悌贵气轩昂抱优渥而仁慈寛大懐豁逹而声韵和扬丰姿美而秀丽性格敏而聪明要诀云正官为人悭吝万褀赋云官星者荣身之主掌禄之源逄财则从容显逹遇刃则偃蹇伶仃喜印绶以为顺意忌偏党以为伤神所以功名特逹者身强官旺利禄亏盈者身弱官衰身旺官㣲财名寡合伤官若重再喜印滋身轻忌曜如强偏爱印绶生制古歌云正气官星用月支喜逄财印到年时破害冲空俱不犯富贵䨇全报尔知官星不可被刑冲官煞同来吉变㓙化煞为官方是吉化官为煞祸重重官星大抵要身强身弱湏求气旺方印绶兼行财旺地无冲伤破是荣昌生月官星坐禄乡日辰生旺福无疆有财有印无伤破年少成名坐玉堂月逄正禄号真官不犯刑伤禄最寛日主兴隆名利显运逄财印步金銮印多官多为贵命官旺身衰反为病官多身旺化为财财旺身衰贫病併正官大抵要纯和四柱无伤掇显科时上喜逄财徤旺柱中欣见印生多提纲独遇为真贵年位重逄乃太多别处若有煞来混反为辛苦受奔波合诸説观正官喜忌见矣天福贵人谓官星坐处见禄如人有官得禄莫非天福甲生人以辛为官辛禄在酉是以甲人见酉乙人见申之例甲用辛官柱有辛酉更得福神助之生旺有气为佳一名禄干福神遇者主科名巍峩官职尊崇多掌丝纶文翰之美天官贵人谓官星所居之地出本旬遁见如甲人以辛为官星本旬遁得辛未乙人遁得庚辰丙人遁得癸巳之例十干官星坐天乙贵人如甲人见辛未丙见癸巳谓之贵人头上戴官星更得印绶禄贵全见天元清秀不反伤纳音尤吉有反伤冲克不顺无气则天官恶而吉去矣一名官贵堂格天元坐禄经云金若遇火有重权防御刺史臣水若遇土入官局可沾侍郎禄木若遇金主伤衰化煞为权势若雷火若遇水主兵权为将镇三邉土若遇木为正禄八座三台福此即白虎持世等格要日主与官贵相停偏枯则不成造化大忌刑冲破害伤损贵气不成格矣如庚午日坐丁官喜见甲乙财生官戊巳印生身忌丙煞杂官癸水伤官子冲破午余干例推又曰日主自坐官星不大忌冲譬执物在手无可夺之理主为人伶俐好色机变有谋若只日下一位行财官运方发若生月带禄支坐财官生时得地方为真贵壬午日是禄马同乡更逄庚戌时为妙壬自坐禄有庚辛制甲乙使壬得巳土为官贵如戊辰日辰中乙木为戊之官春生贵重秋生虚誉无禄古歌曰座下官星最是竒多因祖䕃见根基若还行徃印乡去脱却青衣换紫衣嵗徳正官取年上干支官为嵗徳喜忌与月令正官同论遇此必生宦族或䕃袭祖父之职若月居财官分野运向财官旺地日主徤旺贵无疑矣凡年干遇官福气最重发达必早如癸酉庚申丙子丙申年上官星柱中㑹官局归禄日下丙克申酉金为财官䨇美二丙身旺十七八运行戊午虽午冲子申子㑹局冲不能动日主併旺及第早发古歌云年中正禄是根芽必主生身富贵家运气喜逄身旺地财生印助福无涯年上官星为嵗徳喜逄财印旺身宫不逄七煞偏官位富贵荣华莫与京时上正官如甲日酉辛时乙日申庚时例时上官星与月亦同但力轻㣲发福多在晚年或生贤子要有印助月令通生旺官气及见财生或行财官印生旺运方可发福破伤不中如辛未辛卯庚戌壬午时上正官午戌㑹官局卯未㑹木局运至丁亥财局三合全生起丁官贵为学士丙戌运官旺禄位光华虽见丙煞有壬制辛合不损贵气古歌云正官有用不湏多多则伤身少则和日旺再逄生印绶定须平步擢髙科向禄临官经云向禄临官格最稀逄之官早拜丹墀如戊戌己未乙丑丁丑坐下癸水为印金库为官生于六月中气后土旺生金运行西方乙木向禄贵也官印禄煞俱全经云官印禄煞俱全八座钧衡之任如戊申己未壬子辛亥壬坐子自旺归禄于亥巳为正官坐未带刃自旺戊为七煞坐申自生亥为壬禄秉辛受生为壬正印临官居申四者皆旺为最贵造化真官真马经云真官真马合月建两府官清显如甲见辛巳乙戊庚丙辛癸之例又名上下官印又名十様锦主甲科官居禁地常人亦不至艰辛逐年太嵗𢃄禄在第三位秀才请举及第常调改官两府入相古歌云若人三处遇食禄定封侯禄马官印经云命中禄马併官印福禄金珠准如戊申辛酉癸丑丁巳癸坐丑自旺辛坐酉禄旺为印时逄丁巳财官又是天乙贵人俱各有气故贵官印禄库经云官中见禄库逄财金玉自天来如甲乙逄乙丑丙丁逄庚午戊己逄壬辰庚辛见乙未壬癸逄丙戌是也一命丁丑辛亥癸酉壬戌癸用丙为财戌为财库用戊为官戌中戊土正旺财库生助酉为癸印丑为印库财官印俱逄库旺无冲破为贵相刑遇贵经云日时相刑得遇贵执法有权势又云寅刑巳巳刑申庚辛逄寅是贵人卯刑子子刑卯癸乙䨇䨇富又清未刑戌戌刑未甲戊逄羊贵自荣不利文官主武权如刘应节尚书癸未乙卯丙戌戊子子卯刑而得乙癸未戌刑而得戊所以官歴兵刑纵有文名不居学翰又壬寅壬辰丙申癸巳丙日癸巳时官星日禄刑入主申合格三合遇贵经云三合若是遇贵禄平生多财糓如乙巳乙丑乙巳辛巳乙为日主用庚为贵天干无庚却己酉丑三合官局故为三合遇贵又名暗官格月时逄贵经云月逄贵地禄马重加少年及第名播京华如甲日遇酉戌月时乙日遇申庚月时及己酉丑日时同犯者名重禄要不在休囚之地不逄刑冲伤害方可用五官㑹聚如甲乙人遇庚辛申酉戌己丑纯官四柱原有丙丁火制伏则吉或日主自旺比刼相助亦吉如无制伏再行金地祸患不可胜言一名聚鬼又名夭折煞遇鬼有气之月君子主贵显常人夭横无气君子反夭折常人作胥吏五行不杂经云五行不相杂为官必显达此格以生日为主时支分野月为根苗年为本身各归禄马之地不相刑害如辛丑辛丑癸巳丁巳癸日为主天干金水相生地支二丑二巳皆金分野癸日官旺身旺不相刑制为贵金木间隔经云木若逄金间隔作两府之官木无金终不成器如杨博尚书己巳庚午乙卯庚辰乙坐卯自旺生于午得两庚间隔成器故贵极品又庚申戊子乙酉甲申乙为日主无气取庚为官旺于酉乙庚化金妻从夫化成贵月令子癸为印申子合局生木运行东南身旺之地制煞之乡故贵又云木官不重以木须要金而木适中如两木两金气相停不偏尤贵水火既济经云火若遇水成既济兵权万里如辛巳辛丑丙子戊子丙日临子坐下正官月时引旺重逄竒仪丙以癸为官癸以戊为官互换见官丙合辛财生官化为真水戊子时戊合子中癸化为真火入水火既济格大贵金火相成经云金无火制器难成如乙巳辛巳庚午辛巳庚坐午入火乡官贵之地喜生四月逄生天干二辛相比地支己午纯火金生火旺两各有气故贵又云金鬼无偏以金湏要火而金相当如两火两金各居生旺尤妙生成官星如甲乙人得辛巳庚申辛酉壬癸人得戊申己亥戊子之例又名真官湏甲得辛乙得庚自然阳干配隂支隂支合阳干帝旺为上临官次之长生为下若再遇驿马学堂文星天乙不待歳运自然奋亨反则无益交互官星如甲申见乙酉丙午见壬子乙卯见戊申庚午见壬子丁巳见辛亥癸亥见丁巳彼此互见若生旺得气主贵显如范文正公丙午己亥戊子壬子是也虚夹官禄如甲以辛为官见癸酉为正官禄遇壬申甲戌夹之乙以庚为官见甲申为正官禄遇癸未乙酉夹之等例遇者胜带正官正禄官星六合如甲子见辛丑丁亥见壬寅之类更在一旬尤妙古歌云官星六合少人知贵在旬中始是竒生日生时如㸃入太师太傅佩旌旗如蔡京丁亥壬寅壬辰辛巳是也官下有官如甲人见辛月丙日癸时之类主官职崇髙名位清峻如甲人见辛为官辛食癸丙与辛合在月日时之类主为官有贴职常人有兼艺真官催官如己丑得甲寅辛丑得丙寅命前一辰之类为真官不贵即富如庚辰见乙卯戊子见癸丑自下而上名催官之类主功名发越官煞㑹墓如甲乙人见辛丑丙丁人壬辰戊巳人乙未庚辛人丙戌壬癸人戊辰以官煞居墓地君子主科甲武人战功常人艺业出俗三台拱帝座专论纳音如火人得甲寅又得己亥日时甲寅水见甲巳土乃是真官甲真土复见己亥木又为官甲贵在丑巳贵在子在六合之间故名如不犯㓙神恶煞冲破则官入三台有则减落断之庚寅生见乙亥亦是以上俱官星分出论偏官偏官者乃甲见庚乙见辛之例犹二男不同处二女不同居不成配偶故谓之偏以其隔七位而相克战故谓之七煞譬小人多㓙暴无忌惮若无礼法控制之不惩不戒必伤其主故有制谓之偏官无制谓之七煞如日主徤旺有印绶助化即经云煞见印而显煞助印生有财星生扶即经云逄煞㸔财如身强煞弱有财星则吉身弱煞强有财引鬼盗气非贫则夭有食神透制即经云一见制伏却为贵本有阳刃配合即经云煞无刃不显逄煞㸔刃是也以上诸制合生化须要无太过不及是借小人势力卫䕶君子以成威权乃大权大贵之命又性格聪明忌日主衰弱七煞重逄三刑六害刼亡相併魁罡相冲其㓙不可具述若七煞止一而制伏有二三处喜行煞旺地倘运再遇制伏则尽法无民虽勐如虎狼亦不能逞其技矣是又不可专言制伏要轻重得所故经云原有制伏煞出为福原无制伏煞出为祸此之谓也假如甲见庚及申乙见辛及酉柱中煞旺有气宜行东南方运制庚辛无气方发否则生寅卯月或自坐长生临官帝旺更多带比肩同类相扶则能化鬼为官化煞为权行运引至印乡必发富贵倘嵗运再遇煞地祸不旋踵假令甲寅生人为身旺嵗月见庚申为煞旺柱中不透火制地支子辰㑹印成局则煞生印印生身作权贵㸔年干露煞与月令时支不同太嵗乃一生之主最重如甲见庚年乙见辛年又生申酉丑月柱中金多大运再行金乡流年嵗君并见为㓙尤甚若生寅午戌及木旺之月火制身强金絶不能为害则吉经云甲逄庚败凋零枝叶根枯乙遇辛伤消乏本根苗损炎炎丙火遇壬而黒㷔无光灿灿丁红见癸而煇光自㓕戊临甲位湏防转福为殃巳坐乙乡自是禄元有损庚遭丙战势自倾危辛被丁伤克伐为害壬逄戊土蹇澁难通癸就巳乡奔波难保干禄生旺可以扶持惟喜刃来自能合制又云五行遇月支偏官只许地支一位多则不佳四柱纯煞有制定居一品之尊畧见一位正官官煞混杂反贱四柱煞旺运纯身旺为官清贵又云身煞俱旺无制伏又行煞旺运虽贵不久又云柱中七煞全彰身弱极贫无夀继善篇云非夭即贫必是身衰遇鬼又云身强煞浅假煞为权煞重身轻终身有损独歩云格格推详以煞为重制煞为权何愁损用七煞制伏旺中取贵元犯鬼轻制却为非通明赋云月中遇煞命元强黒头将相又云七煞多根须忌始终克害定真云七煞如逄财助其煞愈㓙又云刃为兵器无煞难存煞为军令无刃不尊刃煞两显威镇干坤元理赋云当权者用煞而不用印又云受职宪䑓之除偏官得地又云偏官之格喜伤官而怡身强又云食神制煞逄枭不贫则夭幽𤣥赋云七煞佩印足为乌䑓之论四言云煞不离印印不离煞煞印相生功名显逹妙选赋云煞为武艺印为文华有煞无印欠文彩有印无煞欠威风絶妙煞印䨇全宜其文武两备𤣥机赋云身强煞浅煞运无妨煞重身轻制乡为福玉匣云七煞咸池杨贵妃身死于万马幽𤣥赋云七煞遇长生之位女招贵夫络绎赋云煞临子位必招悖逆之儿千里马云七煞有制亦多儿相心赋云偏官七煞势压三公喜酒色而偏争好鬪受轩昻而扶弱欺强性情如虎急躁如风定真赋云最㓙者七煞临身日时逄二徳为祥要诀云偏官或持劒锋海外垣服又云以煞化权定显寒门贵客古歌云偏官不可例言㓙有制还他衣禄丰干上食神支带合儿孙满眼受褒封身逄七煞是提纲只为干衰大受伤正禄交差刑煞入终身不免受㓙殃七煞提纲本是愁只因驯服喜无忧平生正直无邪曲职位当封万户侯月位偏官本煞神有制还居一品尊俨若自身荣贵晚也须为福及儿孙月支偏官最忌冲伤官羊刃喜相逄日干旺相皆为贵制伏无过百事通偏官有制化为权英俊文章发少年身旺定登䑓諌客印助扶官累受宣若逄七煞化为权武职功名奏九天威镇邉彊功葢世貔貅云拥尽扬鞭煞神元有制神伤制伏身强禄位昌如见制伏元有损反将富贵变灾殃伤官七煞命中嫌制伏调和可作权日弱又无制伏者兢兢如抱虎而眠身弱煞强无制神多生灾祸不堪论那堪更入官旺地躭疾遭刑丧此身偏官制伏太过时贫儒生业更何疑嵗时若遇财旺地煞星甦醒发权威甲乙之煞露庚辛月中水木喜加临运行木火兴名利水运行来怕火金丙丁五月重逄煞木火来临大有功金水运行身有祸子来冲破最为㓙六乙生逄巳酉丑局中却忌财星守忽然行运到金乡管取平生夀不久庚日全逄寅午戌天干透土始为祥重重火旺声名显命里休囚忌水乡六丙生人亥子多煞星归印反中和东方行运功名显运至西方事转磨隂水多逄巳字伤煞星须要水来降纵然名利能髙显只恐平生夀不长土逄卯位三合全不忌当生金水纒火木旺乡名利显再行坤坎祸绵绵寅月重逄寅午戌庚辛为主要安排无根有土偏宜火主旺无根怕火来乙干提丑支全合煞旺身强格局髙金水行来名利厚土乡火地失坚牢甲乙若逄申喜印暗相生水旺金也旺官袍必挂身甲乙生寅月金多反吉昌不宜重见水火土是衣粮乙木生居酉莫逄全己丑富贵坎离宫贫穷坤兊守合诸説观偏官喜忌覩矣天元坐煞谓甲申乙酉等日如乙丑日丑中自坐辛金为煞喜生春夏乙木健旺煞自有制不喜明见丙丁生秋月彫零坐下藏鬼岂不为害凡值此等日要日干倚旺再无官煞复克喜印化煞财旺身旺为福如煞旺有伤官合制亦贵如无助化再行煞旺运或再见煞克为人必靣目瘢痕侏儒跛鳖骈指瘤赘奸贪勐暴恃强不惮累犯宪章克重多夭合格多为武贵若身临生旺同类印绶助身有制中和亦主文贵但为人心多性急隂险懐毒僣伪谋害不近人情时上一位贵喜忌篇云若乃时逄七煞见之未必为㓙月制干强其煞反为权印经云时上偏官身要强阳刃冲刑煞敢当制多要行煞旺运煞多制少必为殃葢时上偏官要干上透出只一位为妙年月日重见反主辛苦劳碌若身旺煞制太过喜行煞旺运或三合煞运如无制伏要行制伏运方发但忌身弱纵得运扶持发福运过依旧不济又曰时上偏官不怕冲刃为人性重刚直不屈煞无根要坐旺宫有根不宜若一位七煞却有两三重制伏纵文过李杜终难显逹经云偏官时遇制伏太过乃是贫儒独歩云时煞无根煞旺最贵时煞多根煞旺不和通明赋云时上偏官通月气主旺鹰扬惊神赋云时上偏官有制晚子英竒独步云时上一位贵藏在支中是日主要旺强名利方有气古歌云时上偏官喜刃冲身强制伏禄丰隆正官若也来相混身弱财多主困穷时上偏官不怕冲喜逄羊刃不为㓙无冲有制为真贵辅佐山河掌握中时上偏官一位强日辰自旺喜非常有财有印多财禄定是天生作栋梁时逄七煞是偏官有制身强好命㸔制过喜行煞旺运三合得地发何难生逄七煞在时中定作邉臣立大功制御带合无忌破兵权赫奕镇威风元无制伏运须见不怕刑冲多煞攅若是身衰惟煞旺定知此命是贫寒时逄七煞本无儿此理人间仔细推底月时中如有制定知有子贵而迟年上七煞经云年逄贵气不用制伏喜日主徤旺羊刃相合柱中带财更行财运发福清秀最忌身衰葢七煞乃小人之象既居祖宗之位如朝廷老臣祖父老仆日主徤旺老仆则尽力以事㓜主日主衰弱不能与小人为主何肯尽力事之反成害己之物年干见此必主出身寒㣲四柱行运有情主寒门生贵子若煞旺身衰冲刑太过必主贫穷至重者带孝遭刑又曰嵗煞一位不宜制四柱重见却宜制日主生旺制伏畧多喜行煞旺地制伏太过或煞旺身衰官煞混杂嵗运如之碌碌之軰若制伏不及运至身衰煞旺乡必生祸患一命戊戌庚申壬午癸卯戊与癸合卯与戌合壬坐午支财官俱备为贵古歌云嵗徳壬来见戌年财旺身强禄自然更得运行财旺地为人聪慧又忠贤年干七煞莫言㓙制合为权最有功若得身强无忌破此身多入禁庭中嵗伤日干不和同须要干支制伏重煞旺喜行身旺地初年难免一塲㓙弃命从煞独歩云弃命从煞须要㑹煞从财忌煞从煞喜财㑹逄根气命损无猜葢言从煞格以煞神太重身无所归不得已从之要行煞旺及财乡四柱无一㸃比肩印绶方论如遇运扶身旺与煞为敌从煞不专故为祸患经云弃命从煞论刚柔言弃天干从地支随五行性情隂干从地支煞纯者多贵以隂柔能从物也阳干从地支煞纯者亦贵但次于隂以阳干不受制也水火金土皆从惟阳木不能从死木受斧斤反遭其伤故也幽𤣥云身太弱煞太重声名遍野元理赋云平生为富且贵皆因煞重身柔中途或䘮或危只为运扶干旺又曰鬼多无鬼反不为㓙古歌曰五阳坐日全逄煞弃命相从夀不坚如是五隂逄此地身衰煞旺吉堪言西方金位坐临柔不怕休来不怕囚鬼煞旺生多发福功名催促上瀛洲时煞归库乃六乙日见辛丑时六辛日见戊戌时即时上一位贵以煞坐库故另立名古诗曰库内偏官名库煞刑冲破害最为竒运行制伏兼身旺便是功名奋发时官藏煞显如甲生己酉丑月天干透庚生申月嵗时辛金坐实多透二者不拘藏见但无气的便不用如用官不宜行煞运用煞不宜行官乡要身旺喜忌篇云煞藏官显身弱岂得成名煞显官藏有制自能显逹灾福与官煞格同古歌云露煞藏官只论煞露官藏煞只论官身强遇此多为贵身弱逄之祸百端官煞混杂人命官煞俱有谓之混杂只取财印为用柱元有财运行财发大要身强胜任其财方可身弱官煞混多夭贫身旺有制亦好无制成印局化煞亦可诗曰官煞交加用命推箇中消息要详之得时身旺分轻重贵贱分明辨别知如壬辰丙午丙辰癸巳身煞俱旺官从戊化徳秀兼备丁亥壬子丁未癸卯丁从壬化亥卯未㑹局水木清竒甲午己巳辛酉甲午辛日巳丙为官二午丁为煞喜旺专禄己酉㑹局胜煞虽无制伏初行西方身益旺故贵观三命不可以混杂为贱论㑹煞化印乃支辰㑹合煞局如甲日见申子辰之类最喜柱有印绶隠显无伤为妙大运最怕与流年相㑹旺财伤印㓙危如柱中元有克印之神嵗运更逄财星併克必遭㓙暴死如甲辰日生子月见申时㑹起庚煞化印贵至一品运行丁未嵗在庚戌冲起日下辰土聚财壊印煞无化戌年为事辛亥年受刑诗曰㑹煞为权福最多支辰合印致中和若逄克印临年运刑戮伤身可奈何专煞无制经云身强煞浅假煞为权煞重身轻终身有损煞旺相柱无制伏日主坐旺引身旺乡为专七煞当权必当骤发倘身旺运过嵗运遇刑冲制伏之位平安忌见煞旺运专煞最怕见刃柱元带刃嵗运再遇茍非恶疾必主横死诗曰煞旺无制引身旺为煞专权富贵全身旺运过煞若旺刑冲破害也平安专禄要制此格六庚日见巳时庚金长生之地内有丙戊二禄戊生庚丙为庚煞柱要壬癸制丙当为武帅持权若逄煞运不吉诗曰专禄庚来就己位也须制伏始为竒武职当权为帅座忽逄七煞祸来时官煞去㽞并官鬼互变杂论喜忌篇云煞官混杂类有去官留煞亦有去煞留官葢言柱中官星七煞交差月上见官时上见煞或月上见煞时上见官或四柱叠见有物去官留煞者即以偏官论有物去煞留官者即以正官论凡㸔去留要详柱中官煞孰重孰轻天干透者易去月支所藏者难去须伤官食神去官煞之物衆而有力方才去得五阳日食神能去煞又能㽞官五阳日伤官但能去官不能留煞必湏得羊刃合方成去官㽞煞假如甲日生人甲以辛为官庚为煞若官重煞轻得丙食一位克去庚金与辛相合此谓去煞留官有情而贵若煞重官轻得丁火伤官克去辛金再得乙木羊刃与庚相合此谓去官留煞有情而贵五隂日食神能去煞却不能留官日主自能留之五隂日伤官能去官又能留煞假如乙日生人以庚为官辛为煞若官重煞轻得丁食一位克去辛煞则乙与庚合此谓去煞留官有情而贵若煞重官轻得丙火伤官克去庚金来合辛金此谓去官留煞有情而贵元理赋云去煞留官当论贵去官留煞主威权又曰官星七煞交差却有合煞为贵此之谓也合煞有二义有合去合来合来是去官留煞合去是去煞留官假令六甲生人透辛正官又透庚七煞是官煞交差柱中却有乙木合庚七煞有丁火克辛官星此是去官留煞假令六巳生人透出甲正官又透乙七煞是官煞交差柱中却有庚克甲正官来合乙七煞是去官留煞上是羊刃合煞此是伤官合煞又如甲以辛酉为官庚申为煞若甲申日以申为煞又有酉为官縁申乃水长生之地煞化印生助甲木柱中虽有酉金却有午丁字伤克去官留煞值此主生平心志巧妙不受福徳不信任他人常劳役自己又如六庚生人柱透丙煞又透丁官是官煞交差若柱有壬克丙又来合丁是去煞留官赋云合官星不为贵合七煞不为㓙葢言合官是柱中闲神合去官星所以不为贵合煞是柱中闲神与七煞合所以合官忘贵合煞忘贱若日主干支与官煞合则为合官为贵合煞为贱书云明煞合去五行和气春风暗煞合来四柱刑伤害己是也若不分别日主与闲神何以有合来合去之辨葢合去之法如年月相合去之不论月时相合亦去日与年合不可去以日与年为要余作闲神论也经曰官煞两停喜者存之憎者去之葢言柱中正官七煞两均相停有物生扶㑹和者其力专宜存而留之有物破损伤害者其力散宜弃而去之官星有尘扶煞星有破害则去煞留官反是则去官留煞若两停俱无扶合而有破害当斟酌柱中有力一字为用神若是吉神则以吉论若两停俱有扶合而无破害即是官煞混杂反为贫贱又曰年月日时㦯有四位官四位煞当以明者用之藏者舍之明见官则存其官明见煞则存其煞宜仔细分别若两停无轻重察其生助向时者用之背时无助者弃之去留不清乃为混杂如甲生七月上旬为煞得令纵有丙火亦不能去又曰去留二格最宜身旺若身果旺虽无物去煞亦能化煞为官如甲见庚为煞甲坐寅禄旺甲木自抱火气制煞不须再见丙丁如甲生秋令却要丙丁制之柱原无制运到制地方发又如丙日畏壬丙坐巳午或丙下抱上则壬不能为害丙化煞为官须行身旺运可又曰地支天干合多亦云贪合忘官葢言日主天元地支人元与当生嵗月时中支干明暗重重相合有情贪恋合神虽有官星则财来盗气官来尅身反为不利官将不成财将不遂故曰贪合忘官大抵㓙神有物合去则反㓙为吉吉神有物合去则反吉为㓙吉㓙神煞㸔局中喜忌何神不可执一论奥㫖赋云阳日食神暗合官星隂日食神窃侵印绶观此则知四柱无官印则喜食神有官印则忌食神又曰贪合忘煞忘官如六癸生人干头透出巳字为煞再透甲字是巳家合神合去巳字不为煞矣此谓贪合忘煞如庚申甲申甲子乙亥年上庚字伤甲得亥上乙字合庚去煞奈月令又有申不清二申煞重不能尽合所以只为吏命又如六壬生人干头透巳字为官再见甲透是巳家合神合去巳字不为官星此谓贪合忘官如辛丑丙申甲戌己巳甲日透出辛字正是官星奈因丙火合去所以发贵不清诀云壬水相逄阳土时心懐忿怒起争非忽然癸水来相助合住㓙顽不见威此贪合忘煞例又云壬逄巳土欲为官蓦被青阳起讼端引诱合将真贵去致令受挫万千般此贪合忘官例又曰贪合不但忘官煞忘印忘食亦可怜格中惟有忘煞贵官煞俱去不成权去煞留官仔细详食神厨位要髙强不逄偏印来伤用财旺生官大吉昌去煞留官造化竒个中消息有谁知有情克合多荣贵月桂髙攀第一枝官煞相连只是煞官煞各分为混杂食神重犯作伤官叠见官星又论煞局中官煞两头窥羊刃重重或助之八字纯阳偏印重位髙身显佐明时精纪云凡命鬼多而主本却在有气之地其鬼化官若主本无气官有气即官化鬼季主云旺迅逄鬼鬼化官衰迅逄官官化鬼如丁于真五行属木凡丁人见乙与庚为鬼若丁亥丁卯丁未人见之不为鬼若亥卯未全见三丁足者尤好葢亥卯未木之正位而又得三丁木盛气旺全要庚金尅制之又如丁巳丁酉丁丑人生居金之正位木弱金强更见乙庚真金即以鬼论又如六丁皆真木而见乙酉乙亥乙真金也却不为鬼而反为官縁丁贵在酉亥故也壬寅壬申见乙庚多皆不为鬼取其与纳音皆比和故也辛酉辛丑见甲巳己巳己亥见丁壬乙巳乙亥见戊癸皆倣此推天元变化书有反鬼作官如丁未甲辰癸丑癸亥两鬼反为生气滋助甲木既甲木旺则丁亦旺又纳音从下生至火既火旺水人得财盛上下皆有用矣尺壁云凡尅干者不得地干却得地者多鬼化为官变官为鬼如甲戌纳音火见丙辛水为真官若得丙申辛西或辛未辛丑皆好若得辛卯系甲羊刃变官为鬼若别有福神救助则为右职无气胥吏之辈如壬申人纳音是成器之金见火则壊故壬申人见戊癸者乃变官为鬼又壬属木木至申为絶乡木絶得火则灰飞烟㓕此为尤㓙若癸酉虽是成噐之金然本干自带癸之官故不为鬼见戊尤好当消息之论正财正财者乃甲见巳乙见戊之例受我克制为我之妻譬人娶妻妻赍财嫁我我必精神康强而后可享用若衰㣲不振虽妻财丰厚但能目视终不得用故财要得时乗旺不偏正混乱不重叠多见自家日主有力皆能发福若财多身弱柱无印助财少身强柱有比刼太过不及皆不为福经云伤妻叠叠财轻身旺继善篇又云财多身弱反为富屋贫人珞琭云大叚天元羸弱官吉不及以为荣纵邓通铸钱终身不富而饿死是也若月令得财局身衰逄印资助当作富论如先见印却怕见财独步云先财后印反成其福先印后财反成其辱是也用财不宜明露柱见比刼则宜透出使人共见则不能夺赋云财宜藏藏则丰厚露则浮荡是也凡财格喜见官星显露别无伤损或更食生印助日主徤旺富贵双全如干支见煞亦能享用即逄财㸔煞之义大怕枭夺则不能生刃刼则不能享库逄空则不能聚如甲生午月见壬伤丙卯破乙夺乙生巳月见癸伤丁亥破甲夺壬生戌月甲子旬戌落空亡之类余以例推又曰财为养命之源凡人八字不可无财但不要太多多则不清若柱原无财而行财运乃有名无实如财多身弱又行官乡财旺之地见财盗气官克身不惟不发禄且祸患百出又曰财为马官为禄二者不可缺一实难两全原有财星宜行官运原有官星宜行财运行财运生官行官运发财若柱中元无官星只是财多又行财运亦能成就名利间有登科者葢财不畏多多则暗生官也须得身旺方能胜任若无财官多身受其制反不为吉柱中无官只取有财为福又曰财官与煞用月支者所谓以支为命日干者所谓以干为禄若月支有财官干头不露自足为福若地支无财官干头明露乃虚诈无实之命纵行旺运亦不济事茍月支无而年时日支有亦可取用月地支坐财官谓之得时日地支坐财官谓之得位时地支坐财官谓之有成得时为上得位次之有成又次之兼得一二尤妙年主祖父富贵中年后无用又云庚辛日生于正月别位有火为煞以克庚辛虽年月见寅卯亦无祖财一生熬煎遇发财处必成灾祸以木旺生火害日干之金天元羸弱财党煞生不能为福又云正财之格主人诚实行事俭约赋性聪明惟有悭吝若财旺身衰主妻秉男权持家干蛊又主有好子替力反得优㳺之乐运行比刼妻妾多危独步云财旺生官富而且贵露官藏财无不髙位藏则丰厚露则虚费冲者宜透实则滋利玉匣云甲乙建逄戊巳路温两入中书奥㫖云我去克他为妻财干强则富又曰身弱财多喜兄弟羊刃为助又云财旺者遇比无妨又云财星有破费祖风别立他乡又云妻财明朗乔木相求财星入墓必定刑妻支下伏财偏房宠妾口诀云财星太过愚又云大运流年三合财乡必主红鸾吉兆𤣥机赋云财多身弱畏入财乡又云财多身弱身旺运以为荣身旺财衰财旺乡而发福通明赋云财逄印助相如乗驷马之车又曰日邉正马有助有生名扬天下千里马云逄财忌煞而有煞十有九贫又云财源被刼父命先倾又云男逄财多身弱妻话偏聼财星得位因妻致富成家财遇长生田园万顷财旺生官白身荣显元理赋云大贵者用财而不用官又云财临旺地人多福又云孤寡者只为财神被刼寳鑑赋云范单孤贫五行财重林臯九子财旺生官定真篇云财旺生官少年承泽秘诀云财生身旺两相停不喜再见比肩万金赋云只怕日干元自弱财多生煞赶身衰财多身弱行财运此处方知下九台万祺云正财逢生旺而优游享福遇刼财则晦滞呻吟官星若见平生惹是招非七煞若逢处事少成多败财旺身衰祸深福浅财多身弱要印扶身身旺财衰怕刼分夺财食入库者福厚倒食求财者贫夭诗曰正财喜旺食丰盈日主刚强力可胜若是财多身自弱平生破败事无成正财还与月官同最怕干支遇破冲嵗运若临财旺处须教得富胜陶公身弱财多力不胜生官化鬼反来侵财多身健方为贵若是身衰祸更临正财切忌刼财神破害刑冲不可论嵗运那堪逢刃地命延不死也遭迍财星得位正当权日主髙强名利全印绶若逢相济助金珠满柜福绵绵身旺无官只取财财神冲破却为灾身衰财旺还知夭官盛身强福禄媒庚辛卯月多逢木日主无根却怕财离震二方多有破若逢身旺福还来财多全仗印扶身乔木家声有旧名不但妻贤儿子秀晚年财帛累千金财多如何不发财只因身弱少培栽运到比肩身旺地富贵荣华次第来财多身弱慢劳神户大家虗反受贫亲友交财常怨恨眼前富贵似浮云财多身弱刃刚强身旺之乡大不祥凤寡鸾孤寒夜怨房中妻哭两三塲财命相当人必耐一世安然身康㤗纵使流年有财伤浮灾小挠无妨害财神忌透只宜藏身旺逢之大吉昌切忌比刼相遇会一生名利被分张日主无根财犯重全凭时印助身官逢生必有兴家福破印纷纷总是空正财无破乃生官身旺财生禄位寛身弱财多徒费力财轻分夺祸多端财多身旺足荣欢身旺财多化作官身衰财多财累巳是非不竞起争端合诸说观正财喜忌见矣嵗带正马如甲日午年巳乙日巳年戊喜忌与月干正财同若嵗带正马生辰戊丑未月或夏令月申巳土旺相不犯刑冲分夺日干乗旺主受祖业丰厚若生寅卯月令柱中更带比肩或遇运行伤刼之地必主贫困时带正马如甲日带巳午时之例无冲刑破刼主招美妻得外来财物生子荣贵财产丰厚此非父母之财乃身外之财招来产业宜俭不宜奢财旺生官继善篇云富而且贵定因财旺生官盖财有生官之理既取财为用不要见官若见官则为财官格矣柱有伤食虽财厚亦不能生官如戊巳以亥子壬癸为财以寅卯甲乙为官若生壬子癸亥月四柱不见寅卯甲乙是为财旺生官如此元命因富致贵或纳粟及仪賔之类若月令财无损尅亦主登科透庚辛则不能生不以此格论又云辛见甲为正财四柱干支太旺似为有火如见壬寅别位带子辰亥即湿木不能生丙火则辛无官矣又如庚合乙木为财生丁火为官柱见癸卯或年月日时上有水亦是湿木有财无官陶朱云庚尅乙辛尅甲而遭刑尅为壬癸水伤官故也十干例推财临库墓经云纳粟奏名财库居生旺之地如辰为土财库生于秋旺于冬丑为火财库生于夏旺于秋未为金财库生于冬旺于春戌为水财库生于春旺于夏假令金以木为财库于未辛未日生是临财库庚日生未时亦是身临财库生冬月谓之财库居生地生春月谓之财库居旺地主一生财帛丰厚因财致官古歌曰六辛坐未休嫌弱土透天干反有功身旺何愁金水旺伤提方见夀元终丁火旺于未辛坐未是谓衰弱辛以卯中乙木为财库于未若得四柱天干透土借印生身变弱为强虽金生水水生木财库旺甚吾未能任为福若提纲是卯行酉运冲提方损夀元辛生坐未天干无土以身弱论是财库居生旺亦要身自旺也天元坐财如庚辰辛卯日春生甲乙木为财喜戊巳印生身壬癸食生财忌庚辛金刼夺切不可嵗逢官煞即春月金弱不能胜任反不为福甲午乙未日夏生巳土为财甲辰日夏生戊土为财丙戌丁丑日秋生辛金为财喜忌俱与前同惟壬午癸巳二日禄马同乡不専以财论论偏财何谓偏财乃甲见戊乙见巳之例非妻所带乃衆人之财也切忌有姊妹兄弟分夺柱无官星祸患百出经曰偏财好出亦不惧藏唯怕分夺及落空亡有一于此官将不成财将不住如财弱必待厯旺乡而荣财盛无往不利但恐身势无力不能胜任偏财格主人慷慨不甚吝财与人有情而多诈若是得地不止财丰亦能旺官以财盛自生官运行旺相福禄俱臻一遇官乡便可发福如柱中原带官星便作好命看若兄弟辈出纵入官乡发福必𣺌偏财月令所带最重不宜柱中多逢年上偏财生旺月令柱中通气主受伯叔祖考产䕃丰隆或外祖产业恩养大要日主兴隆财星生旺运向财旺之乡发福若见刑冲破害比刼分夺或财星太衰日主太弱或财多生煞皆破祖劳碌之命凡月令有财主少年富贵若生时不得地或有刼败更运临㓙地晚年祖财破尽终身困穷先富后贫若年月本无日时带财别无刼败冲尅则主自家成立中晚之年大发若柱中财多身弱少年又经休败之地多事频併百不如意中末年后忽临父母之地或三合可以助我则勃然而兴若少年乗旺老来脱局不唯守穷途而恓惶抑且是非蜂起以财能利己亦能招谤故也若四柱相生别带贵格不值空亡又行旺运三合财星皆是贵命其福禄浅深随格轻重言之又曰凡人命有两位财身弱不妨元用正财身旺发财元用偏财身旺脱财又云偏正二财喜忌大同唯有喜官星不喜官星小异有正财不若有偏财偏财重实其福则厚最怕刼败比肩在年最重在月稍次一名孤辰一名逐马主尅妻害子破财贫薄又防阴贼小人同类相伤柱中元犯此忌运行财旺之地亦可发福再行比刼退败而身死者有之遭官破败者有之通明赋云月上偏财无刼无败富甲人间相心赋云偏财透露轻财好义爱人趋奉好说是非嗜酒贪花亦系如此惊神赋云偏财身旺趂求商贾之人奥㫖云偏财能益算延年千里马云出现偏财少爱正妻多爱妾古歌云偏财格遇最难眀日旺却从髙路行一世因财人谤讪财多身弱惹灾生偏财非是自己财最怕比肩同位来刼败不逢日主健家资当发孟尝财偏财元是衆人财最忌干支兄弟来身强财旺皆为福若带官星更妙哉若是偏财带正官刼星若露福难干不宜刼运重来併此处方知祸百端偏财身旺要官星运入官乡发利名姊妹弟兄分夺去功名不遂祸随生偏财财位发他乡慷慨风流性要强别立家园三两处因名因利自家忙偏财别立在他乡宠妾嫌妻更尅伤多慾有情妻妾衆更宜村酒野花香合诸说观偏财喜忌可见时上偏财喜忌篇云时上偏财别宫忌见又云时上偏财怕逢兄弟如甲日见戊辰或甲戌时之例喜见辛官壬癸生助忌庚煞乙刼柱中不宜再见戊巳若身太旺运东方寅卯则失财余干例推此与时上偏官格相似只要一位不宜多逢天元透出为妙支内所藏次之柱有官印相助日主健旺便作好命看大怕年月冲破兄弟辈出则福气不全景鑑云偏财时上慷慨浮轻最宜身强财旺切忌比类相逢主旺兮峥嵘仕路日柔兮纵富决贫通明赋云时上偏财身主旺白屋公卿古诗云偏财时上喜干强运入财乡发禄难兄弟更来相刼夺纵然富贵也多悭时上偏财冲最忌兄弟之辈皆为畏喜行身旺官禄乡别无透出方为贵时上偏财不用多支干须要用搜罗喜逢财旺兼身旺冲破伤官受折磨时上偏财一位逢不遭冲破享荣丰比肩刼财还无遇富贵䨇全比石崇时上偏财遇刼辰田园破尽苦还贫伤妻损妾多遭辱食不相资困在陈専财乃丙日见丙申时甲日见己巳时丙之禄在己丙既坐申引巳刑出庚金丙日尅之为财巳与申合两干皆丙是为専财运行官旺财神不背大发财官忌行伤官刼财冲刑破禄之运甲日己巳时要身财俱旺生木旺月喜土多生土旺月喜木多丙日亦然如甲辰戊辰丙申丙申癸酉庚申丙子丙申二命専财格也古诗云専财丙日见申时运至官乡福更竒须登象简金鱼贵福夀䨇全事事宜弃命从财独步云弃命从财须要㑹财若逢根气命损无猜假如丁生酉月柱多庚辛日干无气只得弃命相从运入北方财官旺地乃为入格南行灾古歌云曰干无气满盘财弃命相从是福胎运旺财官皆富贵如逢根助反为灾日坐天财如戊巳土尅水为财水墓辰是也古歌云年干尅下是天财尅墓之乡正库开财入库时多糓帛家豪金物积成堆如毕状元己巳癸酉庚辰甲申是也偏正财合论精纪有生成财如甲乙见戊巳土为财申子辰上坐生旺库戊申戊辰戊子支干成合是也凡命入贵格除贵外须主大富仍多厯钱糓之任若不入贵格又无福神助亦是富豪百姓若自生自旺甲人见戊午己亥之例主富余倣此有生合财如甲人见戊癸巳人见癸戊庚人见甲巳等类主成立富贵有子母财如木命人见火月土日时之类主平生多见喜事有类财煞寅午戌人见乙庚己酉丑人见丁壬申子辰人见戊癸亥卯未人见甲巳一名幽微煞主名利并行有财会煞寅午戌人见辛丑己酉丑人见乙未申子辰人见丙戌亥卯未人见戊辰此妻财聚㑹之神遇者主富足及有美妻横财却妨妻人毒药害命有名位财乃食神中见库如戊子火人见庚戌戊食庚火库在戌尅金为财逢此者一生受禄有长生财如甲用戊巳为财见戊申癸用丙丁为财见丙寅之例此类多得外财又曰术者多以甲见戊乙见己类为财不知甲巳见丙辛丙辛见戊癸等类为真财生居有气旺相之位主富盛又纳音本干自见真五行如乙亥人月日时中见庚乙亥纳音火乙庚真金干头自是财也此名天财主富足优逸若纳音反制尅干头如丁卯火却能制乙庚金此名鬼财主一生得世财或为豪猾胥吏起家戊寅戊申得丙辛乙酉乙卯得戊癸准此更带辰戌丑未主为艺术大获世财又曰禄命身三等财库如甲子金甲为禄属木木尅土故土为禄财土墓在辰是为禄财库也子为命属水水尅火故火为命财火墓在戌是为命财库也金为身金尅木故木为身财木墓在未是为身财库也主财产丰盈少年辛苦渐老成遂有嵗制月建如甲乙人在辰戌丑未丙丁人在申酉等类若人遇之主职位崇髙印绶显赫若身衰不能尅财如壬寅金见戊辰木丁卯火癸酉金之类不能尅制翻成损气余倣此推论印绶印绶者乃五行生我之名如甲乙在亥子月丙丁在寅卯月之类乃我气之源为生气为父母能䕶我官星使无伤尅譬人生得物相助相养受现成之福岂不为妙此格主聪明多智慧性慈恵语善良迟讷体貎丰厚能饮食平生少病不逢凶横但吝财耳为官多为正官受宣勅不拘文武皆掌印信喜官星以官能生印经云印赖官生又云有官无印即非真官有印有官方成厚福是也忌财星以财能破印经云月生日干无天财乃印绶之名乂云印绶被伤倘若荣华不久又云印绶生月嵗时忌见财星运入财乡却宜退身避位是也嵗运同论印绶不逢损伤多受父母倚䕃资财见成安享富贵诸命相比当以印绶多者为上月最要日时次之年干虽重须归禄月日时方可取用若年露印月日时无亦不济事四柱元有官星为妙若印绶少官鬼多或入他格又不可専言印绶若印绶复遇拱禄専禄归禄䑕贵夹贵时贵等格尤为竒特但主少子或无子印绶多者清孤旧集云印多则清孤不免是也凡印绶喜七煞但煞不可太多多则伤身原无七煞行运遇之则发原有七煞行财运或印绶死絶或临墓地皆㓙经云煞能生印畏行财乡破印助鬼决主不祥又云印墓则夀夭难逃是也凡格喜身旺惟印绶喜身弱若元局带财伤印运行比刼身旺亦能发福无则不宜如无官煞财神又行身旺主平常渊源论印绶如甲日遇子月为正印亥月为偏印最喜逢天月徳子天徳在巽月徳在壬亥天徳在乙月徳在甲时要见酉辛正官为妙或申庚七煞却要见比刼助身合煞为贵畏戊巳财星损印忌丙丁食伤生财破印乙逢亥子月喜忌与甲同丙日逢卯月正印天徳在坤月徳在甲寅月偏印天徳在丁月徳在丙喜见子癸正官或壬亥七煞却要比刼助身合煞畏申庚酉辛财星损印忌戊巳食伤生财破印丁逢寅卯月喜忌与丙同戊日逢午月正印天徳在亥月徳在丙巳月偏印天徳在辛月徳在庚喜逢卯乙正官寅甲七煞见煞却宜比刼助身合煞忌见壬癸丁财壊申庚辛食伤生财破印巳生巳午月最忌与戊同庚日生午月正印天徳在干月徳在丙巳月偏印天徳在辛月徳在庚喜见午丁官星巳丙七煞见煞却宜比刼助身合煞忌甲乙寅卯旺财壊印壬癸伤食午财破印辛生巳午月喜忌与庚同壬日生酉月正印天徳在寅月徳在庚申月偏印天徳在癸月徳在壬喜时逢己午正官或巳戊七煞却宜见比刼助身合煞忌丙丁旺财壊印甲乙食伤午财破印癸生申酉月喜忌与壬同经云官刑不犯印绶与天徳同宫又曰素食慈心印绶喜逢于天徳如孟重都宪乙亥丁亥乙丑丙戌是印绶与天徳同宫一命甲寅丙寅丙寅丁酉是天徳在丁月徳在丙印绶在寅一命庚申庚辰庚子壬午是天徳月德俱在壬印绶在辰是也此格大要生旺最忌死絶如甲乙见亥子为印见金成其仁义生养印元见土则混杂其格运行西北官印为福若时引归卯辰巳地或运行此地财印归死絶流年再遇财尅印决入黄泉无疑印绶合格行大运最忌印绶变合遇地支三合或变为伤局或变成财局或变成煞局最为不吉赋云金赖土生土厚而金遭埋没木从水养水盛而木必漂流火炎土燥则不能生物刚金不能生水旺土见旺火逢此必主眼疾痈疽热病粪土不能生金燥金不能生水絶水不能生木遇此宜详看不可一概印绶论若水得金生而逢秋乃水清金白秀丽堪夸一水三金号曰体全之象火得木生而值春为木秀火明发焰红緑见金则伤其木灭火之焰是金木二印多者俱作吉论若火印多者火燥土烈水印多者水泛木浮土印多者土重金埋皆不为吉又云甲日子月忌巳巳时怕午冲乙日亥月忌戊辰时怕巳冲丙日卯月忌辛卯时怕酉冲寅月忌庚寅时怕申冲丁日寅月忌庚子时怕申冲卯月忌辛丑时怕酉冲戊日午月忌癸卯时怕子冲巳日巳月怕壬子壬戌时忌亥冲庚日午月忌己卯乙酉时怕子冲巳月忌戊寅时怕亥冲辛日巳月忌庚寅甲午时怕亥冲午月忌辛卯乙未时怕子冲壬日酉月忌丁未时怕卯冲申月忌丙午时怕寅冲酉月忌丁巳时怕卯冲以上日干皆喜见比肩疎通忌见食伤销印生财犯此物运又临身印衰乡财旺之地必然贪财壊印剥官退职经云印绶财星重见百事难通又云月印纯粹无财星主文章中黄甲又曰身旺印多财运无妨身弱有印煞运何伤又曰印绶有根喜遇财星印绶无根忌见财曜官星者印绶之根也印绶有官有财则财生官官生印印生身身尅财则荣贵故不忌又云印绶有根逢财则发逢官则显逢合则晦逢冲则灾继善篇云生气印绶利官运畏入财乡又云月生日干运行不喜财乡独步云印绶无根遇生发福若见多根福亦不足运限逢财破家失禄又云印绶根轻旺中荣逹印绶根多旺中不发又曰印绶比肩喜行财乡印无比肩畏行财乡又云印绶逢财比肩不忌天𤣥云身坐休囚不扶不济天元无气却宜中下兴隆通眀赋云印绶遇煞吉甫补六龙之衮又曰财印交错论其气禀之轻重倘若财轻而印气重舍财取印其贵可知倘若印气轻而财气重舍印取财虽有背禄支干重旺反作资财又云月印附日无财气乃黄榜招贤又云文章显着荣登黄甲姓名香𤣥机云身旺印多喜行财地又云印旺官生声名特逹寳鑑云印绶重逢窃比老彭之夀幽㣲赋云印绶逢生母当贤贵又云㓜嵗离母只为财多印死又云印绶多而子少息稀幽𤣥赋云印绶冲而财星重身有车尘之苦寳鑑云四柱印多财露太公八十遇文王又云印绶逢财身比刼纵有财多福不全藏印露财身自旺功名荣显福须完又云印绶财伤母年早䘮又云贪财壊印喜行比刼之乡奥㫖云印绶太过不喜再行身旺地又云印绶被伤失宗业抛离故里络绎赋云印临子位受子之荣千里马云逢印看官而遇官十有七贵又云财星破印宜逢比刼之宫又云财印混杂终为守困骨髓歌云若是逢财来壊印悬梁落水恶中亡印不逢财身不死如前逐一细推详身命赋云贵人佩印定须文武兼资惊神赋云有印无官享见成清髙之福又云知文能武天徳贵人印绶日主徳贵兼全佩月支印绶为妙玉匣赋云华葢与文星共㑹管仲为佐覇良臣造㣲论云印绶逢华尊居翰苑又云印旺官生必秉钧衡之任搜髓论云印绶太多身更旺为人刑尅主贫孤若得官煞财相㑹亦为超迈贵人扶定真篇云印绶得刼财为贵又云煞化为印早擢髙科要诀云官印在刑冲之地意乱心忙相心赋云印绶主多智慧丰身自在心慈开化章云印绶者畏见财星得羊刃刼财必反为福渊鑑云财多用印运喜比肩之地印守提纲却要煞神相帮万祺赋云正印见财则㓙逢官则吉有官无印纵富贵而伤残有印无官纵荣华而有失四柱愁逢死絶三元喜见长生古诗云印绶之星福最殊更有权煞在何居忽然併守居元位声振朝廷位不虗印绶生居被煞同煞同心胆反粗雄运亨便有军中职只恐将来不善终命逢印绶福非轻年少从容享见成旺相印多偏福厚受恩承荫立功名月逢印绶喜官星运入官乡福必清死絶运临身不利再行财运百无成印绶无亏享福全为官承䕃有田园官膺宣勅盈财谷日用盘餐费万钱重重印绶格清竒更要支中仔细推支上咸池干带合风流浪荡破家儿印绶重重享见成食神只恐暗相刑早年若不归泉路孤苦离乡宿疾萦印绶多根不畏财喜逢比刼福胚胎印星败破官来救福夀平生命带来印绶不宜身太旺总然无事也平常除非原命多官煞却有声名作栋梁印绶干头重见比如行运助必伤身莫言此格无竒妙运入财乡福禄真印绶忌行死絶地最怕财旺落财乡嵗运月支重临会却主斯人定䘮亡印绶生人旺气纯官煞多遇转精神印行死絶并财地无救终为泉下人丙丁卯月多官煞四柱无根怕水乡湿木不生无熖火身荣除是到南方木逢壬癸水漂流日主无根枉度秋嵗运若逢财旺地反㓙为吉遇王侯壬癸逢申嫌火破局中有土贵方知北方水运皆为吉如遇寅冲总不宜壬癸逢申本月金支干有土福为真十分火重宜西北外者休来望子神戊巳身衰喜见寅生逢官煞必荣身如逢火土兴名利运至西方怕酉申辛日丑月为印绶干癸酉提一般神辛金喜火嫌西北癸水宜金怕火侵壬癸生逢七八月财多土厚北方竒无伤无破宜行水帝旺临官反不宜丙丁卯月身星健大怕庚辛酉丑伤水运渐兴木火旺西方行运定灾殃印绶如逢月内遭定因庇䕃显英豪多能少病谋须大有印无官福亦髙上下最宜逢鬼旺中间更忌与财交运临死絶身无托即入黄泉不可逃合诸说观印绶喜忌见矣鬼化为印经云既济鬼化为印绶天下登科第一人如乙丑癸未丙子乙未丙临子位坐官丙为火神子为水鬼名曰既济年月时一丑二未皆为巳土为伤官鬼能销印柱有二乙二未木库结局运逆行至于印绶鬼为化尅故主大显阳刃化印经云戊日午月勿作刃看时嵗火多却为印绶是戊以午中巳土为刃有丁火生助同嵗时之火化作印绶不以刃论大忌水财尅制火神变为日刃发福尤重日刃是自逢刼夺有煞制伏便是合煞为贵无煞制伏见财必争如君子逢强盗无财可保其身有财必被其害如戊寅戊午戊午戊午戊为日主坐午为刃日时皆是午火当以㓙论却得年支寅中甲木制刃生火寅午又㑹火局化成印绶柱中全无壬癸水局伤损印绶又喜戊字比肩多虽嵗运遇财亦分夺疏通不能壊印故大贵时逢生印如甲日子时取子中癸水为印资助日主其人足智多谋安享食禄年月上要见辛官生印运行西北官印乃为贵命若柱逢戊巳土重更有午字冲破运厯东南官印衰絶百事无成公吏肆市人也胞胎逢印绶经云胞胎逢印绶禄享千钟如庚寅辛卯丙申乙酉等日时月令逢印绶之地主贵经云时日胞胎格月通印绶逢煞官印运助职位列三公弃印就财经云弃印就财明偏正印绶忌财此理甚明正印居月令者决不可见财若居年时月令见财只用财格喜印生身敌财为福若偏印月令年时见财无妨为弃印就财舍轻用重如壬生申月丙生寅月坐长生之地年时得财即身旺喜见财地如此造化必主弃祖基而自创别业立身论倒食倒食即偏印之谓一名吞啖煞食神最忌见之如甲生丙火为食火能生土为甲之财财旺生金为甲之官食神生旺财官备矣今甲见壬为倒食者壬旺则尅了丙火丙被尅去不能生土甲无财矣壬合起丁伤甲之辛甲无官矣壬尅去丙庚煞得安来伤甲木甲生灾矣所谓用食忌见者此也凡命带倒食福薄夀夭若有制合如甲日见壬辰壬戌辰戌中有土制丁合乙日见癸未癸丑丑未中有巳制癸丙日见甲申丁日见乙巳乙酉戊日见丙子丙申丙辰己日见丁亥庚日见戊寅戊辰辛日见己卯己亥壬日见庚午庚戌癸日见辛巳辛未此等偏印不能为食害有尅制故也柱中身旺财官俱生可取为福助身阳日逢之能暗合伤官生财隂日逢之能暗合财星柱中无食只以偏印论又曰凡命有食遇枭犹尊长之制我不得自由作事进退悔懒有始无终财源屡成屡败容貎欹斜身品𤨏小胆怯心虗凡事无成尅害六亲㓜时尅母长大伤妻子赋云倒食者名为偏印号曰枭神值身旺而财丰福厚遇刑煞则夀夭身贫财星若见披星带月不停留煞星若生弛担息肩无定日身弱重逢偏印须愁颜子之伤正食若遇枭神未免韩信之祸始遇者精神慵懒重犯者容貌欹斜万祺赋云枭神见官煞多成多败偏印遇财曜反辱为荣身旺为贵身弱乃常有伤官而平生丰润值食神则处世伶仃元理赋云丁逢卯日遇巳土饕贪之人相心赋云枭神当权使心机而始勤终怠好学艺而多学少成奥㫖赋云年时月令有偏印㓙吉未明大运嵗君逢夀星灾殃立至络绎赋云枭居祖位破祖之基古诗云印星偏者是枭神柱内最喜见财星身旺遇此方为福身衰枭旺更无情如丙戌丙申甲戌壬申甲见丙食又见壬倒食甲生申月受煞制无气二丙窃气壬水制丙煞得施行故无名利如壬申壬子甲戌丙寅会印归禄水精火神之妙木火通明之象己未壬申甲子丙寅以煞化印归禄得秀木火通明水木清竒二命俱大贵前忌倒食逢制合反贵切不可一见倒食便以㓙论论杂气杂气者乃辰戌丑未辰中有乙戊癸为水土库戌中有辛戊丁为火库丑中有癸辛巳为金库未中有丁巳乙为木库各随所藏之气而言看我日干或为官或为财或为印官系福身之物财是养命之源印乃资身之本在人最为切要四库各藏三件乃天地不正之气故以杂言也经云财官印绶全备藏蓄于四季之中是也此格喜透露冲刑忌压伏其余喜忌消详与前正气财官印同假令六甲日生得丑月以丑中辛金为官巳土为财癸水为印看天干透出何字为福次分节气浅深何物当令大槩透财者富透官者贵印绶享父祖见成之福受宣勅䕃庇之贵如无透出冲刑少许兼身旺为妙忌身弱冲刑太过则福聚之气散矣如柱元有破害之物再不可遇此等运再行则为太过冲壊秀气反不为吉元无破害喜冲刑运景鑑云杂气财官身旺有冲而发若太过反受孤贫是也又云杂气财官格要四柱财星多便为好命若四柱别入他格依他格断又云杂气财官有正官格偏官格正财格偏财格杂气印绶有正印格偏印格须分偏正若偏官旺亦要少许制伏则可若墓库重叠元无刑冲不透贵气兼有戊巳压其上最难发于少年故曰财官鎻闭少年不发墓中人是也又曰四库亦是衰养冠带之乡若时上见为时墓格与月上同论但发较晚如丁亥戊子丙申己丑丙用丑墓为财库行未运冲丑库发财见壬辰为官库至戌运冲辰库发官倘柱中别有戊辰巳丑压伏库上则不能发财发官难作好命看若有冲见合则又不能冲矣又曰月临库地东西南北四隅之气如未木行东方戌火行南方辰水行北方丑金行西方临库墓运行生旺之地必发如月临辰水气运转南方不见会合只以土论又曰古人以五行墓处为仓库若命中带仓库遇太嵗所尅之五行加之如木人得辛未火人得庚戌土人得壬辰水人得甲辰金人得癸丑是谓库中有财其人必丰厚若命带墓絶而反值太嵗所畏之五行加之如木人得乙未火人得壬戌土人得戊辰金人得己丑水人得丙辰谓之絶处无依其人必迍滞若五行逓相库墓纯粹而不破又有福神加临此两府之格也若破而生旺破而死絶有福神加临则减退㫁之若尅破而无福神只是百姓此库墓格局不问贵贱只是一生自己荣旺不利六亲仍难得子息有库头鬼乃甲乙人见辛未忌丁巳丙丁人见壬戌忌戊寅戊巳人见甲辰忌庚寅庚辛人见丁丑忌癸巳壬癸人见戊辰忌甲寅一名轩车煞若犯所忌主车破辆马折足妇人疾厄常人致盗神白经云生日犯之得用若遇时不犯忌多主富贵君子早年科甲常人艺业出衆有库头财乃甲乙人巳未丙丁人庚戌戊巳人壬辰庚辛人乙丑壬癸人丙辰君子多主钱糓之任常人家业从容即透出财官论也如金见己丑火木见乙未金水见丙辰土土见戊辰木火见壬戌水如此之格即墓中逢鬼危疑者甚独步云辰戌丑未四土之神天元三用透旺为真又云财官临库不冲不发四柱之干喜行相合玉匣赋云财库临三合之地石崇作万金之主𤣥机赋云杂气财官刑冲则发千里马云辰戌丑未遇刑冲无人不发通明赋云主临官库财墓开则荣封爵禄闭则悭吝资财搜髓论云财星入库主聚财古歌云杂气财官用月宫天干透露始为丰财多官旺宜冲破切忌干支压伏重辰戌丑未为四季印绶财官居杂气干头透出格为真只以财多为尊贵杂气从来自不纯天干透出始为真身强财旺生官禄运入冲刑聚寳珍月令提纲不可冲十冲九命皆为㓙惟有财官逢墓库运行到此反成功旺处生来墓库絶墓库发来生旺脱生逢生旺过非宜墓库逢㓙终不拨官曜财星俱不露却宜破害及冲刑更详勾引成何局又分上下与中旬时墓逢官主发迟喜逢冲尅最为竒镇压不来临贵处官髙职显两相宜北方壬癸遇河魁南或加临丑吉时仓库丰盈金玉满优游处世福相随若问财官墓库时辰戌丑未一同推财官俱要开库钥压住财官未足竒要知何物能开库冲刑破害是钥匙露得财官方得用身衰鬼墓甚危疑少年不发墓中人皆为财官闭库门破害故能开鎻钥压藏终是受苦辛丁壬本取辰为墓戊土来伤富作贫乙卯甲寅同救济财星涌出自然荣又曰杂气财官与印同格中最忌鬼财重但宜我多生为上虽喜逢他要得中若是财多宜退职如逢官旺福无穷贪财壊印君须记蜗角蝇头枉费心财官杂气库中藏最喜生身入旺乡煞重身轻宜制伏财多库实要冲伤五行有取寻他格四柱无情反有戕嵗运若临财旺地声名日进甚髙强甲乙生居丑月中无根金旺不为凶重行金水功名显火土相逢破本宗丙丁丑月藏官煞四季无根忌水乡运到震离兼有助须当福禄自髙强戊巳生逢十二月伤官财格当时发重行金水格清竒运行火土多周折庚辛丑月印绶旺火土生临福夀齐壬癸天干会透出却逢戊巳始相宜壬癸居干生丑提提藏官印格中竒顺行辰巳兴名利逆走西方壮福基乙干提丑支金合煞旺身强格局髙金水行来名利厚水乡火地失坚牢丙日多根丑月逢财官藏在令提中水乡有旺金乡吉火土南方总一空火日身强丑月中天干壬癸却相逢福轻命薄皆逆受若显名髙喜顺官三月干支日土金重行木火福还深忽逢壬癸无根主身弱财轻祸亦侵丙丁日主月逢未金水虽㓙未必㓙木火土乡须富贵再来申酉祸重重九秋戌月藏火土庚辛不忌日无根格中若有财印出运至东南福禄臻甲乙逢秋九月生木衰金旺怕庚辛如行木火兴家计金水财乡祸不禁戊日戌生藏火土或行南域或行东不分顺逆东西走大运由申夀必终财官印绶藏秋生官旺身腾见卯寅顺走北方愁子丑逆行西怕酉和申偏官偏印最难明上下相承有利名四库生时为最美等闲白屋出公卿四季财官内伏藏刑冲破害要相当太过不及皆为祸运入财乡大吉祥合诸说观杂气喜忌无余藴矣附论墓运秘诀云㓜年不宜逢墓库老年值此却丰隆又云旺官旺印与旺财入墓有祸伤官食神并身旺遇库兴灾又云旺煞入墓夀筭难延可见凡官印伤官七煞为用神者俱忌行墓库之运惟晚年行自库地则吉赋云老行墓地晚景悠悠是也论伤官伤官者我生彼之谓乃甲见丁乙见丙之类甲用辛为官丁火乗旺盗我之气尅制辛金使不辅甲为贵故名伤官伤官格务要伤尽方作贵看元有官星伤之则重经云伤官见官祸患百端是也伤官虽㓙乃我所生自家之物伤尽则能生财财旺则能生官造化展转有情如月令在伤官四柱作合结局皆在伤位无冲无破不见一㸃官星谓之伤尽又有月支伤官时上伤官四柱无官星亦谓伤尽更身旺财旺或印旺名标金榜一品贵人此格主多材艺傲物气髙心险无忌惮多谋少遂弄巧成拙常以天下之人不如已而人亦惮之恶之伤官无财主贫穷葢生财气者即食神伤官盗财气者即七煞官星所以伤官要见财不要见官假如甲生午月木不南奔身势太柔岂可再逢金制金能盗土之气所以不要见官既无官星而柱却无一㸃财可恃虽聪明机巧不过虗名虗利经云伤官无财可倚虽巧必贫是也伤官格用财亦有用印者天𤣥赋云伤官用印宜去财用财宜去印倘使财印两全将何发福身旺者用财身弱者用印用印者须去财方能发福用财者不论印亦主亨通伤官用印不忌官煞去财方发元犯伤官须要见财则发伤官最喜行财运印绶身旺次之不喜行官乡四柱伤官多而见官者不宜复行伤运一位无妨又曰伤官格务要伤尽若柱见伤官而官星隠显伤之不尽嵗运再见官星官来乘旺再见刑冲破害刃煞尅身身弱财旺必主徒流死亡五行有救亦残疾若四柱无官而遇伤煞重者运入官乡嵗君又遇若不目疾必主灾破经云伤官叠见正官必为师冕又云四柱伤官运入官乡必破又云伤官复行官运不测灾来是也又曰五行伤官惟火人土伤官土人金伤官忌见官星若金人水水人木木人火不忌葢火以水为官以土为伤水畏土尅土得水无益土以木为官以金为伤木畏金尅金得木无益所以火土伤官格忌见官星金以水为伤以火为官水虽尅火若金寒水冷不得火温难以济物况水得火成既济之功水以木为伤以土为官木虽尅土若水泛木浮不得土止难以存活况木得土成栽培之力木以火为伤以金为官火虽尅金若木繁火熄不得金削脱难以通明况金得火成器物之象所以金水木伤官格不忌官星故经云伤官火土宜伤尽金水伤官要见官木火见官官要旺土金官去反成官惟有水木伤官格财官两见始为欢是也又曰伤官伤尽亦有不作福者伤官见官亦有不作祸者如一命丁未丁未丙午丙午丙日坐午日主自旺有二午二丁二未财官俱伤虽伤官伤尽奈四柱火气太旺窃气又重运行东南火旺之乡无一㸃财气身空旺无倚至贫之人切不可见伤官伤尽身旺便作好命看又如甲日生人柱有辛为官又有丁伤官若生秋月官旺虽逢丁火或居亥子之上或见午伏壬癸之下则丁不能伤官终为有官爵之命嵗运遇煞官印绶俱吉忌身衰败运切不可见伤官格有官星便不作好命㸔又曰人命原有些小伤官不能损贵气或运入官乡官自旺强徤或入印运制伏伤煞或有财生助或从化入于别格不失为好命怕再行伤地病而不起者有之否则文书口舌官事破败殃祸踵至柱元有财又行财运亦可成就功名利禄一行官煞地或财衰败死絶地即失财禄非官讼则丧服重併又曰四柱伤官惟年干伤官最重谓之福基受伤终身不可除去若月支更有甚于伤身七煞如甲日生人以辛为官见丁卯年生寅午戌月是伤官重犯又有卯为刼刃名背禄逐马主为人退悔反伤祖䕃运行官乡流年再见或煞旺身弱运必祸若月令真正伤官又见官星如甲日生午月见辛未时午中丁火伤辛乙日生巳月见庚或甲申时巳中丙火伤庚丙日午月见戊子癸巳时午中巳土伤癸之例大要日主徤旺再临伤官运可发名利日主㣲弱运厯财官乡祸不可言又曰伤官如甲日见丁喜壬合癸破乙见丙喜辛合壬破丙见巳喜甲合乙破丁见戊喜癸合甲破戊见辛喜丙合丁破巳见庚喜乙合丙破庚见癸喜戊合巳破癸见甲喜巳合庚破万祺云伤官元辰无官星又行伤官运此为窃气太过即一木叠逢火位名为散气之文非贫则夭喜身旺及官乡伤官见官再剥再滞运入官乡局中反吉即伤官伤尽却喜见官星伤官若带财见印祸不轻伤官若带印官煞不为刑伤官多者宜行印即食多用印伤官少者又行印乡即枭神夺食伤官若带印不宜逢财伤官若带官不宜行制伏伤官用财不宜行比刼伤官用印不忌见官煞伤官若见官星重叠莫作官星论伤官用官在年月必要剥官运在日时不宜被伤一见被伤祸不可言不可临墓住夀难延独歩云伤官见官为祸百端运限去官必主髙迁又云伤官无官遇剥则滞运行官乡局中反贵又云伤官有财子宫有子伤官无财子宫有死又云伤官之格命中大忌带印带财翻成富贵千里马云伤官见财者又官髙而财足又云伤官见官妙入印财之地又云伤官逢财而有子相心赋云伤官伤尽多艺多能使心机而傲物气髙多谲诈而侮人志大颧髙骨峻眼大眉粗定真篇云伤官若见印绶贵不可言举善篇云日主伤官嵗入伤官当破面景鑑云伤官无财而带刃行奸弄巧通明赋云重见伤官身必辛勤劳苦又云伤官多而身旺无依定为僧道艺术之士幽𤣥赋云伤官有财而佩印岂不作一品之官𤣥机赋云伤官伤尽行官运而无妨寳鑑赋云日露伤官时露财功名荣显肃乌台秘诀云伤官太重子必有亏又云年带伤官父母不全月带伤官兄弟不完时带伤官子息凶顽日带伤官妻妾不贤又云伤官伤尽论主兴隆身旺则吉身弱则凶又云伤官泄气本为败神临身旺宜财乃吉遇官盛无印则㓙伤官不尽须防不测之灾伤官逢财乃享优游之福七煞同来疾损须忧身旺无依孤尅难免伤官遇刼聚财如桞絮随风伤官无印求利似荷钱擎雨古歌云伤官原是产业神伤尽真为大贵人若是伤官伤不尽官来乘旺祸非轻月令逢官在伤乡伤轻减力尚无妨若见刑冲併破害定知为官不久长伤官伤尽复生财财旺生官互换来四柱若无官显露便言富贵莫疑猜伤官其志傲王侯好胜塲中强出头路见不平须忿怒抑强扶弱不干休伤官遇者本非宜财有官无是福基时日月伤官格局运行财旺贵无疑伤官伤尽始为竒又恐伤多反不宜此格局中千变化推详须要用心机年上伤官实可嫌重则伤身夀不延伤官伤尽生财贵财絶逢官祸必连年冲月令须离祖日破提纲必损妻时日暗冲妻子尅无冲四败一生低伤官无官最忌剥运入官乡反见竒嵗运命中逢印绶诚为富贵定无疑伤官不忌比肩逢七煞偏官理亦同若是无官当忌比如逢身旺却嫌重庚日全逢寅午戌月逢子字是提纲如逢金水反作福火土重伤破怎当日主无根午上金月通亥子水来侵只宜印绶扶身旺何虑提纲损用神癸日无根水月中局中有火反成功当生不见南离物火土行来数内空丙丁日主戌中旬财透天干作用神此格伤官官喜旺只愁身旺反伤身伤官伤尽复生财器识刚明实伟哉纵使祖财无分有等闲玉帛自天来伤官伤尽最为竒福禄峥嵘亦夀弥嵗运更行身旺地逢财身旺贵无疑伤官不尽又逢官斩绞徒流祸百端月犯父子无全美日犯自己主伤残时伤子息多狼狈须知富贵不周全若是伤官居太嵗必招横祸逢斯年合诸说观之伤官喜忌尽矣论食神食神者日干所生顺数第三位乃甲食丙乙食丁之例甲生丙本为泄气丙生戊为甲偏财偏财是天禄自然之财不劳巳之心力享见成福禄甲丙有父子之道如子旺相生起财禄以奉其父母岂不安享又甲见庚为煞见戊为财其食神丙火能制伏庚煞使不得尅伤甲木能生戊财使为甲木所用凡命遇财煞之地食神旺相煞被食制不敢为祸财被食生充裕不竭故食神一名夀星一名爵星良有以也此格要日主食神俱生旺无冲破主人财厚食丰福量寛𢎞肌体肥大优游自足有子息有夀考四柱见财食在嵗月上祖父䕃业丰隆在日时妻男获福怕母子俱衰絶两皆无成故经云食神宜食生食旺不可食衰食絶又云食神生旺胜似财官是也又曰食神大忌偏印为倒食主为人有始无终容貌欹邪身材𤨏小心性局促多慾无成假如甲见丙为食柱中有壬作甲木偏印尅制丙火不能生戊土不能制庚金使甲木受制退财岂不窘乎元理赋云食神制煞逢枭不贫则夭一行云五行休废遇竒救灾祸必轻四柱消息值平和福徳増重若逢倒食之神决主财多耗散是也又曰阳日食神暗合官星隂日食神暗合正印官印不要明显但得食神纯粹主贵而有禄富而有夀食神只宜一位不宜太多恐窃本元之气经云一木叠逢火位名为散气之文是也食神多者宜行印运食少者不宜是枭神夺食故食喜旺禄相助月令建禄最佳时禄次之更逢贵人运行食神生旺之地大发福禄忌身衰枭旺柱中虽喜见财亦不宜多多则不清不过一富翁而已食神重见变为伤官令人少子纵有或带破抝性又不可入墓即是伤官入墓住夀难延大忌空亡更有官煞显露为太医师巫术数九流之士若食神逢尅又遇空亡则不贵再行死絶或枭运则因食上气上生灾翻胃噎食缺衣食忍饥寒而已又曰甲日食丙柱中无壬癸亥子方好如有水气丙自受制屈伏于人巳身不能卓立岂能生物以养其父如无此制又要生旺向禄如丙生夏月运厯东南火土俱旺其甲用财必厚若生三春甲旺丙火虽得生不知戊巳气薄须厯南方火土俱旺方许发福又如庚以壬为食运厯北方水旺之地发财必厚东方木旺之乡发福必𦂳细论之庚以壬为食长生于申当㫁申地福重暴败在酉壬水至酉便不为佳以壬生甲木为庚之财即自生分发身之财非婚配正妻之财甲至酉地为木困金乡壬水自败木岂能助养其父当断此运平平行至戌运如干遇壬甲亦只㫁其半吉半㓙逢戊可㫁其有灾见庚可㫁其㣲福亥运当言其大吉子运癸水伤官伤重泄本身之气又庚死于子甲败于子当㫁生祸身灾运至丑庚金之库水旺之乡又有已丑助庚甲冠带成人之地可㫁此十年发寅运亦吉卯运有灾余例此推又曰食神忌枭亦有不畏者如己亥不畏丁倒食丁与壬合化木而壬禄在亥丙午不畏甲倒食甲与巳合化土而巳禄在午乙巳不畏癸倒食戊癸化火乙巳亦火癸巳不畏辛倒食丙辛化水癸贵在己庚为衆阳之首不畏戊倒食戊阳气归源之数见戊作喜神论巳不倒食辛隂气初发散之源庚不倒食壬阳气初发散之源辛有丁不畏巳倒食为丁养育辛金也况有丁处便有巳土阴阳干渉得清福之助故六辛人切要丁但从寅遁至辛人本禄位方知用丁为禄更月是金家巳土火里长生故知要火为文贵金无父母借火处有父母之气故也或问十干以隔一位为食神何也希尹曰甲巳化土故食丙辛丙辛化水故食戊癸戊癸化火故食庚乙庚乙化金故食壬丁壬丁化木故食甲巳化气相尅而食食神者十干福禄之会君子得之显逹丰赡小人得之周旋给足在福聚之地则官崇禄厚在祸聚之地则职卑命薄如以甲子论食丙子为福星之贵食丙寅为长生之禄又为禄马同乡食神学堂之贵丙辰为正印丙午为自刑破命丙申为尅身破禄丙戌为身衰破空亡余干例推若遇生旺库印天乙天官华葢文星学堂官印禄马之类为福聚之地遇尅破空亡恶煞刑害休败死絶为祸聚之地若有华葢正印虽少増培无学堂驿马虽多减半清贵之家骄奢之族以是别之又曰甲乙食丙丁加寅邜己午之上丙丁食戊巳加辰戌丑未之上戊巳食庚辛加巳午申酉之上庚辛食壬癸加申酉亥子之上壬癸食甲乙加亥子寅邜之上谓之食神见生旺更带禄马旺相文为两制两省武为建节防团无亦主财帛丰厚食神与禄全见四柱顺当为妙指迷赋云食神一处当用一代于三若遇休闲三重不逮于一食分三二财如落叶秋风枭遇一重福若朝菌暮落食神若遇空闲大扺难逃憔悴理愚歌云子返哺时逢子建更值贵人喜相见建官又在贵人乡凤阁鸾台厯华选返哺者年月日时皆自下食上见天乙官印吉煞主贵壶中子云食神嫌倒争啜争哺忽併临之乏浆乏乳有余则食前方丈不足则箪食豆羮又云犯倒食在命多被人挠重叠带者在㓜儿则言乏乳在老人则言缺食正食而有余者富贵争食而不足者贫贱有余如甲人得两丙三丙不足如柱中两甲止有一丙之类又曰日主时干重叠相食者曰吞㗖脑子时日俱食主头风脑漏早尅母死后无子送终若吞中逢吞如甲人逢壬日时又逢庚字主贫死沟壑有干合解则缓独歩云食神生旺胜似财官浊之则贱清之则垣重则不足拟作伤官杂气无用分详多端相心赋云食神最能饮食体厚而好讴歌口诀云食神带旺贤奥㫖篇云月令值食身徤旺善饮食姿质丰肥四柱有吉曜相扶堆金积玉声名显着又云食神旺处刼财多更逢偏印尅食神非夀夭须知乞化幽㣲赋云食神旺相老夀弥髙元理赋云食居先煞居后功名显达寳鑑赋云月露食神时露官荣显乌台助国臣秘诀云食神一位胜似财官戊日庚时不宜火旺三车云食神怕食耗食空最喜食库食禄心镜云夀星合处得其真此说不虗陈一座食神身坐官三监九卿㸔万祺赋云食神名为吉曜制煞号称夀星干强日旺富贵之士食旺身衰蹭蹬之人逢财旺则食前方丈遇印绶则甑底生尘见一位者钟铭鼎鼐二三者陋巷簟瓢羊刃重临平生劳碌刑尅相会一世奔波古歌云食神制煞吉非常财旺妻荣子更强柱中若要吞㗖煞管教金殿佐君王食神逢禄号天厨冲尅空亡官煞无死絶运临偏印地夀星合处福交孚食神食退好烟霞食马心驰别立家或食贵人併食禄名髙爵重福无涯食神印绶不宜逢惟见财官福更隆食神喜行身旺地逢枭逢比总成空食神生旺最堪夸惟行水木土金佳官煞更无来混杂平生衣禄足荣华食神居先煞居后衣禄平生福最厚煞近食神却有殃终日尘寰慢奔走夀元合起最为竒七煞何忧在嵗时禁㓙制暴干头旺此是人间富贵儿甲人见丙本盗气丙去生财号食神心广体胖衣禄厚若临偏印主孤贫食神有气胜财官先要他强旺本干若也反伤来夺食忙忙辛苦祸千般食神生旺无刑尅命逢此格胜财官更得身旺逢财地青春年少步金銮食神无损夀绵长庻母逢之不可当若无偏财来救䕶命如秋草带冬霜食神月上号天厨人命逢之富有余切忌枭来明减福最嫌冲去暗消除生财化鬼兼无病制煞为祥信有储士子如逢利甲第官封要职领天书合诸说观食神喜忌尽矣飞天禄马喜忌篇云若逢伤官月建如㓙处未必为㓙内有倒禄飞冲忌官星亦嫌羁绊此格惟有四日庚子壬子辛亥癸亥生十月十一月冬水纯隂柱无财官方用又须月时或年与日同支方能併冲忌官星显露禄难飞冲合神覊绊不能飞冲要柱中有一字合住禄马方不走了贵气喜伤官食神及干文本运假令庚子日庚以丁火为官在子月生是伤官月建可谓㓙处若子字多冲出午中丁火则庚日得官星未可便以㓙论柱要有未或寅戌但得一字合午为妙若有丑覊绊子去贪合不能冲午中之禄见丁字为官露丙为煞显午字填实戊吞㗖则减分数嵗运同壬子日壬以巳土为官要柱中子字多冲午中巳土则壬日得官星其喜忌与庚子日同辛亥日辛用丙火为官癸亥日癸用戊土为官俱要四柱亥字多冲出巳中丙戊则辛癸得官星柱有申或酉丑但得一作合为妙多则不中有寅覊绊则亥贪合不能冲巳中之禄见丙戊巳为官星显露减分数嵗运同又曰庚子壬子二日不但忌上所犯庚子不喜水太旺为金沉水泛僧道贫苦之命或坐丑月得酉字合丑运行西方如意却不贵壬子不宜见财为壬遇丁而太过必犯淫讹之乱辛癸二日不论支下但见亥字多便能冲官辛日惟怕巳丙癸日惟怕巳戊余忌稍轻又曰飞天无合乃漂流之人有冲多是九流技艺之辈近贵而已既冲又合若犯前忌亦不入格嵗运逢之甚者遭横逆辛亥癸亥见之稍轻古歌曰正冲之格是庚壬子去冲官禄自亨四柱更逢寅戌未三字得一合功名庚壬子月号冲官午动丁移巳亦迁填实破刑俱不犯英名魁誉四方传禄马飞天识者稀庚壬重子贵非疑柱无覊绊官星现平步青云到凤池辛癸冲官亥日重巳中丙戊禄来崇更逢酉丑申居命得一合神便贵荣日逢辛癸支临亥酉丑加申合贵人四柱相扶无戊巳威风千里振英声飞天禄马少人知辛癸亥多最为宜不见关煞并惹绊少年富贵拜丹墀庚壬二日重逢子辛癸年时遇亥多冲起飞天真禄马无官无绊定中和柱嫌丁丙并戊己巳午无踪寅戌明不见丑寅来覊绊子亥冲官贵禄荣亥逢辛癸子庚壬禄马飞天仔细寻嵗运若逢财旺地须当权职自髙陞飞天禄马最难穷正要庚壬坐子重壬暗午中邀巳禄庚虚离位就丁功䑕中同伴子难动戊要相牵午共寅庚忌丁神壬忌巳若无此犯禄丰隆辛癸生人喜亥重巳中丙戊得逢冲戊来合癸三元喜丙去伏辛四柱雄煞刃官空皆畏忌刑冲破害总朦胧若无填实虚有㑹豪杰英雄逈不同按此格止庚子辛亥是伤官壬子癸亥则非倒冲禄伤官月建内有倒冲禄马格喜忌与飞天同惟时不论此格止有二日丙午丁巳夏月纯阳丙以癸水为官要柱中午多有力冲出子中癸水则丙日得官星丁以壬水为官要柱中巳多有力冲出亥中壬水则丁日得官星更得丑寅或申辰卯未但有一字合住禄马为妙多则不中丙午日怕未丁巳日怕申辰等字覊绊则己午贪合不能冲子亥中之禄柱有亥壬子癸为煞官显露则减分数嵗运同又曰丙午丁巳不论合禄只嫌覊绊年月併冲为上只月上有月内无则不能冲禄取贵日下无月时有亦可取用但丙午是刃虽贵终㓙一见合刃便为㓙命若月令亥子官煞合格或透官煞有气旺相反取合煞为大贵格不可専以日刃论不可全拘填实论丁巳日或见辛亥时柱中有己亥不妨格以丁生四月巳旺亥无气三月亦取喜行水乡见火则福只宜巳火余火不宜又曰此格有六日丙午丙寅丙戌丁巳丁未丁卯阳日为倒冲隂日为正冲丙日只有午字却用三合寅午戌全或三丙字喜印生助忌煞混杂古歌云丙日无官局午多倒冲禄马癸官和不逢未字来羁绊癸子俱无福嵯峩倒冲贵气不同伦丙午飞冲子禄神癸水尅来为贵禄刑伤填实是常人倒冲禄马贵非常丙日多逢午位良七煞不逢并惹绊白衣平歩入朝堂丙日重逢午字多莫言羊刃失中和如行火土翻成贵见子刑冲无奈何丁日蛇多是倒冲官星飞起出干宫柱中不见亥壬字辰不留蛇福贵隆丁日冲官己要强亥为壬禄贵人乡柱中不见辰壬癸嵗运相扶福禄昌禄马倒冲人不知丁逢巳火亥冲宜柱无官煞併绊者年少荣华富贵竒丁日多逢巳字重局中无水贵和同伤官此格宜伤尽见亥刑冲数必空此格无官亦自临倒冲对位禄源深丙宜午盛能冲子丁用巳多堪倒壬巳既恶辰为覊绊午尤嫌未是牵擒合神嵗运忽相遇更见填实祸不禁详诸诗止言丙午丁巳其余四日并不论及是则以此二日倒冲为正天冲食禄乃甲食丙丙禄在巳乃食神位上就见禄曰天厨禄须干支全见者方是若有丙无巳有巳无丙则非此不拘年月时又不専以戊日论所以与合禄不同人命五行有厨月令上纯粹四柱顺食主福慧优游更与财库相会主享父母财帛居官食禄丰厚福星贵人乃甲人见丙寅丙子乙人见丁亥丁丑遁得本旬中真食神主享受自然遇者非贵亦富余例推前人作甲丙相邀入虎乡歌是以年论故有丙寅丙子若以日遁则非食神同窠谓甲食丙甲子人见丙子之类十三位即同乃本家物也得此者不贵即富月不如日日不如时若互换生旺带禄贵者大贵如韩魏公戊申庚申庚辰庚辰宋秦桧庚午己丑乙卯壬午又明王崇古少保乙亥辛巳戊申庚申是也如倒食本家甲子年见壬子时庚子年见戊子时亦贵但损子食神带合谓甲人见丙有辛合巳人见辛有丙合乙见丁壬庚见壬丁丙见戊癸辛见癸戊之例主为官有权印専食合禄喜忌篇云庚申时逢戊日名食神干旺之方嵗月犯甲丙卯寅此乃遇而不遇戊以庚为食神庚禄在申食神健旺戊以乙为官庚能虚合卯中乙木为贵气庚申二字合乙卯二字要无甲木伤戊土卯字填实寅字冲提丙字伤庚则庚申方能转合嵗月若犯甲丙卯寅壊了贵气故皆不宜喜秋冬生日旺爱财星印绶怕冲刑破害与食格同纯粹者贵填实减半戊午戊寅二日难作此格月令若值财官当以财官论经云搢笏垂绅事圣王専食合禄景鑑云格局合禄戊日申时畏寅卯而失贵气逢酉未福禄非轻填实兮官居寂寞纯粹兮位至公卿喜财星而怡印绶怕刑冲七煞官星古歌曰合神庚申戊日强食神干旺贵非常官星乙戊天元喜六害刑冲定主伤寅卯败甲丙戕无冲无破坐朝堂运行丙戊生灾害䘮子刑妻不可当诗曰戊日庚申时上逢要无官印喜秋冬甲丙卯寅兼四字四营嵗运怕同宫按此格即天厨食神不必作合禄看王崇古尚书不犯甲丙寅卯录于前髙燿尚书甲戌庚午戊辰庚申年虽透甲月庚制之不犯寅卯丙字皆纯粹二命较之髙甲戊庚三竒为禄马同乡又天关地轴干坤清夷所以官皆一品而王有边功享用优裕又张光逺长史与王公止月癸未不同是食格惟建禄身旺最贵不専秋冬生王公得之所以功名逺甚然张有学善诗亦美士也红鸾天印谓丙食戊而得戊戌辛食癸而得癸丑壬甲辰乙丁未日时得之主富贵墨池涌泉谓辛巳得癸巳癸亥如陈朝议辛巳壬辰癸巳癸亥是也推此类丙寅爱戊寅戊申爱庚申己巳爱辛亥庚午爱壬申甲戌爱丙寅壬辰爱甲申皆同此格主文贵専印合禄乃六癸日申时经云暗合愁刑击明逢怕尅冲正朝丹阙趋専印合禄宫葢癸日见庚申时庚与戊同宫虚合巳中戊土癸日得官星庚暗合乙木为癸日之爵星丙戊同宫为癸之财三竒俱全忌戊巳己午及丙尅庚寅冲申则减分数岁运同喜行身旺印旺金水之运大发忌入火乡格纯无壊朝官宰辅之命如胡懋功叅将丁酉甲辰癸酉庚申是此格也歌曰专印是逄癸日庚申暗合蛇宫财官隠隠在其中禄运时临发动时运庚申癸日生此为专印合官星官煞不逄无丙火印身食运显功名日干癸水时庚申生在秋冬富贵人大忌寅来冲贵气若生春夏惹灾迍按专印合禄虽非食伤分出与食同格故并论之论阳刃阳者阴阳之阳刃者刀刃之刃即禄前一位言旺越其分故险窃详甲人见卯卯中有乙木乙为甲弟能刼其兄之财冲去酉中辛官合其庚妻庚乃甲之七煞刼财冲官合煞所以至㐫惟甲丙戊庚壬五阳干有刃乙丁己辛癸五阴干无刃故曰阳刃惟见伤官与阳刃同祸故乙见丙亦谓之刃以丙伤其庚官合辛煞尅其乙木阴金尅阴木至毒所以㓙与阳刃同阳刃有三有刼财刃甲见乙是也不利财官格有䕶禄刃甲见卯是也大利归禄格有背禄刃乙丙是也大利去官留煞局喜忌篇云刼财阳刃切忌时逄歳运併临灾殃立至独阳刃以时言重于年月日也假令甲日生人时上见乙卯此是真刃命中既逄阳刃伤妻破财灾殃已胚胎矣流年歳运再遇羊刄是谓併临见己酉是冲歳君见亥未戌是合歳君阳刃㓙煞也太岁㓙神也太岁得吉神相扶合则吉若阳刃㓙煞来冲合岁君是谓攅㓙聚煞其祸难免经云阳刃冲合岁君勃然祸至此之谓也中间亦要详辨命元浅薄遇此诚然若命旺秉气深厚或有天月徳及赦文解救止有浮灾亦无大咎或曰柱原有刃见冲或合岁运再临冲合大㓙若岁冲合而运不冲合运冲合而岁不冲合其祸减半论又曰日干无气时逄阳刃不为㓙言生日天元临死絶衰病暴败之地不通月气不能胜任财官若逄阳刃能刼财化煞譬如兄力弱财重得弟分任则可胜其财而为我用所以不作㓙论夫身弱见财官固喜阳刃分财合煞若见食伤身弱脱气亦喜阳刃扶持若见印绶则非日干无气矣先言忌阳刃者身强力能任财故不喜刼夺后言喜阳刃者身弱力不任财故不忌刼夺义各有取此格与伤官相似凡命值之主眼大须黄性刚心髙无恻隠慈惠之心有刻剥不恤之意多带宿疾贪暴不足进退狐疑偏生庻出离祖过房尅父伤妻或见三刑或自刑魁罡全发迹邉疆如更无情或临财旺主㓙若刑害俱全类皆得地又有救神贵不可言又曰阳刃格大槩不宜财乡怕冲起如戊日刃在午忌行子正财运壬日刃在子忌行午正财运庚日刃在酉忌行卯正财运独甲日刃在卯行己午并辰戌丑未财运不妨忌酉运丙日刃在午行申酉庚辛丑财运不妨忌子运是阳刃所忌之财戊刃午见子财壬刃子见午财庚刃酉见卯财皆冲之财故忌之至甲刃卯不忌戊巳己午之财且忌酉官矣丙刃午不忌庚辛申酉之财且忌子官矣可槩谓忌财乎若天干生官之财正为用神方且喜之岂可为忌心镜云阳刄重重又见财富贵饶金帛此之谓也或曰甲戊庚见刄逄冲发祸多騐壬丙逄刄见子午冲多无祸以丙见子壬见午俱为正官反作贵气论也又曰甲以巳为妻财四柱却有卯乙巳土受伤不能扶甲故主剥丧妻子岁运复临刼刃旺相诚所不免如别位逄庚辛酉申庚能邀乙为妻即成眷属不为甲之七煞辛辅甲为贵能尅破乙煞反㓙为吉经云甲以乙妹妻庚㓙为吉兆是也余干例此又曰六甲日逄乙卯㓙辛卯吉甲申丁卯不为刃申中有庚合卯中乙木为财若有财露亦㓙丁火伤官乙木夺财岁运併临灾祸不免乙酉日见庚辰时非刃乙坐庚下酉中辛金制辰中乙木丙子日见甲午时非刄子中癸水尅午中丁火丁亥日见丁未时非刄亥中午水合丁庚午日见乙酉时非刃午中丁火制辛壬午日见庚子时非刃午中巳土制癸辛巳日见戊戌时非刄己中丙火合辛癸巳日见癸丑时非刄己中戌土合癸以上诸日遇者不宜见刑冲破害无则以好命断之又曰阳刄者天上之㓙星人间之悪煞喜偏官印绶忌反吟伏吟魁罡三合大率与七煞相似故阳刃喜见七煞七煞喜见阳刃两㓙互相制伏犹正官喜正印善类合善类为福经云煞无刃不显刃无煞不威煞刃俱全常人无有更身旺不见伤官为妙若命元有煞刄岁运又逄或有刃无煞岁运逄煞运之乡俱发大祸如命有刃有印无煞岁运逄煞反转成厚福若柱无刃煞命合财官歳运复遇刃煞主一歳蹇滞因财争竞兄弟分居离妻去妾若元无刃行刃运虽不妨亦主有尅妻之事元有刃歳运切不宜再见及伤官财地原带伤官财星歳运再逄祸害极重身弱尤㓙又曰日刄止有三日戊午丙午壬子与阳刃同法经曰赤黄马独卧黒䑕守空房男妨妻女妨夫指此三日也不喜刑冲破害三㑹六合要有七煞相制再行官印乡便为好命赋云日刄大忌冲合喜官煞相制合刑者㓙遇印者吉有煞无刃施为有勇无威有刄无煞作事浊而不显无煞遇煞窃恐祸患相侵有刄遇刄须忌灾危相犯刄生身死其年难作吉推财旺官伤此岁不作㓙㫁又曰戊午日岁月见火多则以印绶论壬子日月时见子多则以飞天禄马论丙午见午多亦以倒冲禄马论取财官入格故日刄不为大㓙此格当推提纲若月令合财官印绶或合他格或从化类当以他格断不可拘以阳刃又自刄有三日癸丑丁未巳未因坐下比肩阳刄飞刃有四日丙子丁丑戊子己丑因坐下冲出阳刃与前日刃喜忌大同年上阳刄与时上阳刄最重年上主破败祖基不受父母产业平生施恩反怨时上主尅妻子晚无结果四柱再逄手足灾疾月上稍轻日上又轻人命月日干支带财多日干衰弱时带阳刄无害月带七煞时带阳刄日主有气大贵如月带阳刄时上微带官星力不能制亦㓙大率最坏造化既是好命却带刄刼制按如法须还他发福后遇岁运併临或在刑合之位依旧有祸刄格福自福祸自祸两不相掩也又曰五阴干见五阳干为败财虽不尅妻亦主财帛消耗阴私口舌或小人相侵岁时见官煞或坐或透皆吉身弱逄之遇败财受刑亦吉身弱行官煞财运亦妨若柱中元无官煞岁运再逄败地因财争竞兄弟分居遇此大吉余同刄㫁此格作事敢为无仁义若身太强见此便不为贵僧道命也又曰男命见败刼又见伤官必尅妻子女命尅夫赋云败财者比肩之曜刼夺之神财多身弱遇之为竒财弱身旺见之为祸有财遇刼运入财乡自可成家无财遇刼縦非财年亦须见破元刼又遇刼运守穷途而恓惶身旺又加印助必荣华而发福又曰阳见阳阴见阴为比与阳见阴阴见阳为刼为败二者祸患如一如人命比肩重犯马劣人微谓之破财煞若日主健旺比肩坐弱必然我旺兄弟衰我得祖居兄弟异处比肩坐旺我坐衰絶之地却喜比助弟兄荣华已必艰苦妻财衰薄太岁重逄官亦失脱原有羊刄见比灾重原无比肩大运逄之亦主破财伤妻又曰比肩一煞入格有根有财神印绶见之为祸无根有伤官七煞见之为福独歩云伤官不忌比七煞要相逢无根喜比助身旺却嫌重又云甲乙寅卯月金多反吉昌不宜重见水火土得衣粮相心赋云刼财羊刃离祖成家外象谦和尚义内心狠毒无知有刻剥之意无慈惠之心心镜云阳刃重重又见煞大贵登科甲𤣥机云阳刄极喜天官削平祸乱诀云煞交刃兮掌兵权又云阳刄倘同生气阃外持权身命赋云阳刃持权必作边庭将帅千里马云阳刄偏官有制膺职掌于兵权又云男逢阳刃身弱遇之为竒又云羊刄七煞出仕驰名又云羊刃入官煞威镇边疆寳鑑赋云阳刄叠逢居阳月名成利就秘诀云阳刄重重有制伏一生富贵善终身又云阳刄重逢印绶亷颇有百计之能又云支刃干官时月重逢官必显通眀赋云月刄日刃并时刄兼贵煞富贵荣身消息赋云小盈大亏恐是刼财之地玉匣赋云火金阳刃绿珠坠死于髙楼又云阳刃重重三四必须患疾盲聋三车云阳刄持针雕面贼惊神赋云满盘阳刃必定分尸通眀赋云印生两刃终被刑定真篇云阳刃若逢印绶縦富而残疾在身造微论云阳刃逢于五鬼定要重犯徒流余见犯羊刃煞者多瞽如癸酉戊午戊寅癸丑丙寅庚寅丙午乙未丁卯癸卯甲子乙亥三命皆无目古歌曰阳刃在时莫㸔㓙身轻反助却为中单嫌岁月重相见莫把生时作怒宫阳刃嫌冲合岁君流年遇此主灾迍三刑七煞如交遇必定阎罗出引征时逢阳刃喜偏官若见财星祸百端歳运相冲併相合勃然兴祸至门阑又阳刄重逢合有伤主人心性气髙强刑冲太重多㓙厄有制方能保吉昌刃逄七煞慕官乡惟怕刑冲禄不昌㑹合更逢财旺运预防灾祸致身殃比肩阳刃格非常要见官星与煞乡元辰若无官煞制再行比刼祸难当刼财伤刃不堪亲四柱无财一世贫出姓归宗还俗客不然残疾亦伤身又日干旺盛于年月身旺专禄财官絶那堪刼刄又相逢百般机巧翻成拙又日干旺甚无依倚却喜歳运逢财地元命有财见财发无财见财夀夭折财星轻弱刃刚强身旺之乡大不祥凤寡鸾孤清夜怨等闲妻尅两三双又气神元旺日干强四柱无财被尅伤重犯空亡华盖位缁袍冠冕拜虚皇又刃逢七煞运官乡破害刑冲贵异常切忌合逢财旺地必遭灾祸反刑伤又日中阳刃宜逢煞运转财乡贵必迁刑害俱全为吉地财神㑹合是灾年戊巳生逢五月中忽逢阳刃在天宫金多有水方为贵火重须逢比刼同春木夏火逢时旺秋金冬水一般同不宜阳刃天干露歳运相逢事事㓙又丙丁离巽是刃根运到江湖利名真官旺喜行寅午戌无官却要申子辰又秋金酉月重生旺除非火炼噐方成东南行运财名发西北相逢祸便迎水归冬旺本无忧透印藏官利禄周逆顺不分还富贵伤刑还破月提休水旺乆生亥子宫水多火弱格中重重行火土财官旺运到西方歩歩㓙日刃还如羊刃同官星七煞喜支逢岁君若也无伤刃支上冲刑立武功壬子休来见午宫午宫又怕子来冲丙干坐午休重见㑹合身宫事有㓙羊刃常居在禄前性刚果毅少慈怜不宜㑹合防灾至若见财星祸必纒有官有煞名显逹无冲无破禄荣迁更加刑害魁罡併发迹邉疆掌重权又离火怕重逢北方喜有功虽然宜见水犹恐对提冲如一命壬申壬子戊午乙卯自坐阳刃二壬申子财旺且多子午虽冲申子㑹午不能冲时官星制伏阳刃只作财官格㸔所以大贵又一命丙戌癸巳戊午丁巳戊归禄己午虽羊刃所以䕶禄又印绶化刃故贵论建禄建禄者乃甲日寅月乙日卯月五行临官之位是也甲用金为官金絶在寅用土为财土病于寅以身旺太过财官俱不得若别无财官可取再遇刼夺马既不扶禄又不养多主贫贱颇宜时带偏官偏财或食神更㸔年时上露多者取用若略见财官反争夺不吉凡命月令建禄难招祖业必主平生见财不聚却病少夀长行运再见比肩尅妻妨父损子或官非破财或因妻孥财帛争夺如八字内外元有财官引旺得地官星有助运临官星有气之地亦贵财星有助运临财旺之地亦富财官俱旺乃富贵之命若时逢财库运至财乡必主晚年大富年上财官有助必享祖荫若四柱元无财官縦运行财官之地亦止虚花而已命无财官嵗运乂行比肩一生贫蹇赋云根在苗先实在花后言先有根然后长苗有花然后结果若当生嵗元无财官虽遇财官吉运发福不大假如甲日寅月柱中乙卯未字多主无祖财尅妻一世孤贫作事虚诈为人大模様乙日生卯月柱有庚辛巳酉丑申及戊巳巳午辰戌等字财官多则贵壬癸申子辰亥水印成局亦佳更运逢之尤妙若柱不见财官印食同前㫁丙生巳月嵗时干支水金成局运歴财官旺地亦主富贵丁生午月金败水絶财官俱背顺运尅妻逆运尅三妻若柱有巳酉丑庚辛壬癸亥申子辰运临财官旺地亦发用煞或印以多为贵若止建禄亦同前㫁戊日巳月年日时无水主尅妻无祖业子多不肖柱中多有官则吉如见偏官主尊贵歳月若是火多及或印绶虽无财官主吉若柱内隠显壬癸亥申子辰水局晚子一二有甲寅乙卯亥未木局运至财官旺地亦发巳生午月以壬水为财五月水囚主无祖业尅妻子亦不多嵗时透出寅甲为正官五月甲死官必卑小喜见亥卯未乙身旺见官煞为妙偏财亦美庚日申月上旬生近木余气畧无祖财虽节气临水絶之乡尚有三四分库财为福运至丙戌财尽矣若年日时多带财好命㸔见丙丁巳午寅戌火局则有官以煞化官也官小亦不清显怕壬癸亥子尅官不成辛日酉月无祖财柱中多见分夺孤贫无妻或尅妻无财若带木火生旺又当富贵原无财官又行生地其刼祸尤重或见辛酉则为専禄更有财官印食之神嵗运再逢尤好逆运南方则吉顺运北方百事无成若辛卯辛未日身自坐财可许衣禄辛巳日有贵官禄亦轻壬日亥月癸日子月俱无祖业柱中多见火土主自成立有官如见水多泛滥无成尅妻贫薄又曰甲日寅月宜壬申时乙日卯月宜辛巳时丙日巳月宜巳亥时丁日午月宜庚子时戊日巳月宜甲寅时巳日午月宜乙丑时庚日申月宜丙戌时辛日酉月宜丁酉时壬日亥月宜戊申时癸日子月宜巳未时是见煞取贵然亦不可太多嵗运再逢煞地主夭折如一命丙戌丁酉辛酉乙未月令建禄又是専禄日主夀止四十八壬寅运壬申年不禄嵗运冲且㑹伤官煞也建禄用财官伤去丙火故夭独歩云月令建禄多无祖屋一见财官自然成福又云建禄生提月财官喜透天不宜身再旺惟喜茂财元百章歌云提纲建禄将何取须㸔年时多透露局中六格自分明莫泥提纲反为悮癸禄居子生冬月天干最喜透财官如行火土兴财禄水取堤防破贵元明通赋云建禄坐禄或居禄独遇财官印绶富贵长年合诸说观之子平论建禄与古人论禄其取用逈不同矣余按阳刃比肩败财建禄名虽不同实一家同气之神在地支者曰刄曰禄在天干者曰比曰刼其取用大畧相同故以建禄继阳刄之后建禄旧无格近亦取以月支无可取之格而天干倘有财官贵气故取建禄若比刼特发明其义耳三命通㑹卷五三命通会卷六钦定四库全书三命通会卷六明万民英撰井栏斜义庚日全逄润下忌丙丁巳午之方时遇子申其福减半此格以庚申庚子庚辰三日为主地支三合水局天干透三庚乃为全逄润下庚用丁为官以申子辰冲寅午戌火局庚日得官星为贵丙丁则官煞显露巳午则井口塡实时遇丙子为时上偏官甲申为日禄归时难成此格所以福气不全而减半也井栏义即井口也润下者水也井中有水所以济人见午未塡实水为土杂则无济人之功若月寅午戌冲坏水火相煎反受其祸若天干有壬癸字则引申子辰为伤官去寅午戌火力戊巳字尅伤水局不能冲寅午戌火贵乃减分数岁运同此格湏柱无一㸃火气生秋冬为合局见戊辰戊子亦不妨若庚子再见子时只作飞天禄马论在辰月以印绶论在子月以伤官论湏变通消息果合此格主清竒贵显但不甚富运喜东方财北方伤忌南方火土西方平平井栏润下三庚为妙财印为忻忌离宫午位喜寅字邀神塡实则荣华富贵带刄则掌管千军详此説庚以土为印土能塡实井口寅能冲申用神尅伤何以为贵试思之庚日全逄申子辰井栏义出世超羣丙丁寅午全无露定是清朝富贵人井栏庚日申子辰庚多局全格始成大怕寅午戍破局丙丁逄着亦无情井栏运喜东方地得到财乡眞富贵丙丁巳午歳运逄失禄破财湏且畏申子辰全日遇庚井栏义格制官星局中无火方为贵破动提纲祸己临生遇三庚喜气新全逄润下井栏眞金精怕见寅午戌水秀偏宜申子辰伤贵縁多壬癸见露官休共丙丁临运行大抵东方美一世荣华不受贫壬骑龙背阳水叠逄辰位是壬骑龙背之乡此格以壬日坐辰壬以丁为财巳为官壬用支辰暗冲戍中丁戊壬日得财官之贵柱中湏辰多方能冲起再得一寅字合住财官为妙不宜财官显露喜行身旺及伤官食神运忌南方财官之地柱有丁巳午戌只作财官论若壬日坐寅柱中辰多亦取此格以壬食甲甲合己为壬官甲生丁为壬财辰能冲戌寅以合之为贵若壬辰日年月时皆寅午火局财生旺得地财多不清只为富命壬辰日取辰多暗冲起戌中火土金为财官印三竒若三辰一寅为冲合贵气有力若壬辰日年月时皆寅力轻却用寅中甲木为食生财故主富柱中宜见丑未为贵大怕巳官戊煞乙伤丁合不入格纵辰多亦减分数忌北方亥子运壬辰为魁罡日宜身旺怕见财官休否以运叅详若柱中全见申子当以润下格论运戊巳辰戌又冲歳运併临吉中反祸此为骑龙走冲不成格也一命己丑戊辰壬辰庚子甲子举人戊辰年乙卯月死正是巳官煞太旺尅壬为㐫壬骑龙背见戌无情寅多则富辰多则荣壬骑龙背喜寅辰二字相怡忌戊巳巳午为迍寅多者钱满粟腐纯粹者姓播朝廷壬骑龙背逄丁破慾比申枨阳水逄辰见戊巳灾临难避壬日壬时叠寅辰高节承恩登御阁石崇豪富柱中多寅壬骑龙背五行偏喜寅辰壬辰日诞号骑龙飞出官星在对冲四柱辰多官爵显寅多却作富家翁阳水多逄辰字乡壬骑龙背贵非常柱中俱有寅辰字富贵䨇全在庙堂壬骑龙背喜非常辰多寅字转发扬大忌官星来破格灾刑湏见夀元伤壬寅不及壬辰日四柱壬辰字要多辰字多兮官职重寅多可比石崇过壬骑龙背喜非常阳水重重遶郑邦辰向戌中冲秀气戍来午上到官乡龙如叠见封官爵虎若重逄满库仓上下三合全水局富贵䨇全逈异常阳水叠辰最吉祥柱无戊巳坐朝堂辰冲戌内财官贵柱有寅合方是强檠玉简受金章澄清四海鎭边疆尊贤容衆修天德烈烈威名徧八方如孙丕扬都宪壬辰甲辰壬寅庚子是此格也子遥巳禄甲子日再遇子时畏庚辛申酉丑午此格以甲子日甲子时甲以辛为官二子中癸水能遥合巳中戊土戊来合癸畏子上甲木尅制不敢来合戊与丙同居巳宫丙戊为父子戊动丙亦动丙却与酉中辛相合来尅甲木甲日得官星戊方得合癸是谓巳酉丑三合㑹起官星局年月大怕有午冲子丑绊子不能遥矣甲为主尅出巳中戊土又用子中癸水尅出巳中丙火戊既被尅出却与癸合丙被尅出无配来寻酉中辛金相合而甲日得财官之美此格以二子中癸水遥合巳中戊土为甲之财丙戊禄同在巳丙是甲之爵星戊是丙之爵星戊动丙亦动丙见子戊贪合癸妻为印绶丙却合起辛金为甲之官如人有子继其后传其家以成父道之尊贵喜生壬癸亥子月印旺卯寅月身旺行官旺乡必主登科食禄权贵浊富忌见庚辛丙字明露申酉巳字破格如有制化亦不为害柱有丑午绊冲则减分数歳运同若生酉丑月只作正官格取虚露庚字亦主富贵全㸔月令何如或可煞生印㫑若成此格湏忌尤怕南方运如樊继祖尚书庚子己卯甲子甲子眞此格也甲子逄合禄终身湏富足甲子日逄甲子时遥合官禄贵无疑丑绊子冲官煞显福不为祥禄亦迟甲子重逄甲子时休言官旺不相宜月生日主根元壮运到金乡反是竒甲子日生甲子时蓦地逄官孰得知癸来动戊戊动丙丙合辛生是福基切忌庚辛申酉字又嫌丑绊午冲之柱中运内遭逄着格局不成福有亏子来遥巳细沉吟甲子还将甲子寻癸向巳中邀戊土丙来酉上合辛金暗忻申酉三六合明怕庚辛二癸侵丑午不逄高格论登科及第宴琼林丑遥巳禄辛癸日多逄丑地不喜官星歳时逄子巳二宫虚名虚利此格只有辛丑癸丑二日辛以丙为官癸以戊为官丙戊禄在巳惟丑能破巳柱中多逄丑地则丙戊之禄出辛癸遥合得官星忌见子绊未冲巳字塡实不过虚名虚利而已歳运同论辛丑日宜生秋月癸丑日宜生冬月柱中金水多方合此局再见申酉得一合住巳字不致贵气走出为妙无丙丁巳午辛日之纯粹无戊巳巳午癸日之纯粹再无冲绊为人淳厚富贵䨇全畧见损伤亦主富足若生辰戌丑未月当以杂气取用逄卯辰申酉亥时亦不作此格如辛日生丙寅丙午丙戌月只以官星论如生甲寅以木助火可用财官癸日土多以官煞论见癸亥时以拱禄论生金旺月以印绶论生火旺月以财星论如生甲寅月伤官不妨宜行官星得地及身旺运多贵此格与辛亥癸亥飞天禄马大同辛癸日合禄平生富有余辛日癸日多逄丑名为遥巳合官星莫言不喜官星旺谁信官来反有成辛丑癸丑二日干丑能破巳巳藏官丑字多见方为妙不宜子字住中间辛癸无官衆丑遥巳中丙戊禄来朝支元喜见酉申合入格应湏贵禄饶辛忌丙丁兼巳午癸嫌戊巳马蛇枭子来绊丑心眞懒格局如轻福亦消丑遥巳格事如何辛癸偏宜丑字多申酉癸逄官会合䑕蛇愁见福消磨辛人怕与丙丁遇癸日难将戊巳和前戒不临八字上也应独歩占高科刑合得禄六癸日时逄寅位歳月怕戊己二方此格以六癸日为主癸用戊上为官星戊禄巳用时上甲寅刑出巳中戊土是癸日得官星也喜见财星或印助行财印刑冲㑹合皆美歳月支干怕见戊巳字官煞显露则减分数若歳运塡实或福气巳过则死柱有戊巳字时中喜逄空亡若月令在偏正官位即不以时喜忌言矣如癸亥癸卯癸未坐下木局时逢甲寅柱有戊巳巳午眞正伤官见官亦不入格歳运逄之有祸此格与飞天禄马大同既曰冲官亦宜有合柱得酉丑一字合巳则可惟不用申以申能冲尅寅故也见亥或午戊字为覊绊巳字为塡实申庚字为冲尅皆为破尅不贵六癸日亦可用庚申时刑合已中戊禄为官六巳日亦可用壬申时刑出寅中甲禄为官六辛日得庚寅时则刑不成辛虽以丙为官星建禄在巳庚能尅甲寅字被伤不能刑己辛日不得官星所以不取刑合生于正月便作伤官柱中若逄酉丑字遇者英豪名利客六癸日生时甲寅假名刑合亦非眞月令若加寅亥位伤官格内例推寻但求癸日甲寅时刑出官星贵可知不喜庚金伤甲木寅申冲破主忧危癸日无官时甲寅已中丙戊要寅刑甲能尅戊丙自出癸得财官禄贵成四柱更兼无戊己方为合格大声名庚来煞见能伤甲纵有资财是白丁刑合格向六癸寻生时喜见甲寅临寅来凌已戊应出癸去逄蛇官得任戊己倘逄㐫易致庚申忽遇祸难禁运流有类舞天局所戒无伤福愈深如高拱阁老壬申癸丑癸丑甲寅柱中带申有疾病运行庚申遇壬申流年罢官几致大祸以上诸遥合暗刑飞冲等格渊源十八格柱内元无财官方用凡人命四柱三元内外无合而有运在平别位虚邀暗拱刑冲破尅合于别禄以上诸格财也若有刑无合则贵气不住不成格矣冲合禄马如甲日生人柱无酉辛丑有卯多冲酉巳酉合丑为甲日正官喜壬癸生助忌酉辛塡实若止一卯字再有刑合起亦为好命乙日生人柱无申庚却有寅冲申子辰合拱或已刑出为乙正官喜壬癸生助忌申庚塡实戊日生人柱无卯乙却有酉冲卯亥未合卯戊得官星喜壬癸财丙丁印忌见卯乙巳日生人柱无寅甲却有申冲寅午戍合寅即暗有官星喜财印忌见寅甲丙丁二日即倒冲禄马格庚辛壬癸四日即飞天禄马格以例推之以上四干冲合皆忌官星明露及受伤月令得官乘旺为妙冲神遇合不逄覊绊必登清贵将相公侯缺一则减分数破则近贵衣食甚者贫乏歳运喜忌同至节者如天干属木支元属木人元属木乃为至节其为人也富贵不能滛贫贱不能移威武不能屈大丈夫也葢隂阳匹配譬如六门阳干半斤隂干半斤方成配偶倘遇偏倚难成造化如清洁贞静之女定要配中正贤良之夫乙卯禄旺之木终不合庚午庚寅庚子庚辰之金此衰败之金终不能就合乙卯旺木値此奈何直待运临申酉金旺之乡乙木随时而顺如烈女直等庚申金旺为配也庚午庚寅庚子庚辰不能屈伏此贞女为之妻也且如乙用庚与申为夫柱无却有子辰二字则能合起申中之庚为乙官星有此不必再要寅字去冲有寅更妙柱无子辰乃取冲出甲寅乙卯丙午丁未戊午巳未庚申辛酉壬子癸亥以上十日本身健旺冲禄元最𦂳壬辰壬戌戊辰巳丑冲禄则慢其余干不用破官四柱元无财官印绶却有破官之辰如癸卯日破出午中巳土为官癸酉日破出辰中戌土为官甲午日破出酉中辛金为官柱中湏得一字三合合住贵气为妙卯破午午破酉财官䨇美年日支无破官之辰月时支有破官合官之辰主贵如甲寅日无破月逄丙午时临巳已此取午破酉中辛官有巳合之又用巳中丙戌合辛为贵卯破午未有大官午未破酉一般㸔丑破巳午不为例子破卯辰用不难飞财日干同月干日支同时支冲出对宫之财是也得此格当发财禄忌泄气㐫如壬申日生时支亦申二申冲出寅中甲丙为财为用歳运遇子则化成水局如日干是庚被局泄气伤官不能生财歳君柱内再逄七煞尅身必死葢飞财格支辰不可变化他局故也如戊寅巳未戊寅甲寅三寅一甲七煞六月全无财气比肩甚旺却得三寅冲出申中长生之水为财运行西北资财巨万破财此格如乙卯日生八字不见财官用卯字破出午未中己土为财用要寅戌一字暗合财气为妙忌刼财塡实但有财位及塡实冲位便破不行矣如庚申辛酉日破寅卯辰之木为财丙午丁未日破酉戌之金为财壬子癸丑日破巳午中之火为财此数日本日刄日禄本体自强故可冲破取财为用其余日主柔弱岂能破夺横来财乎合此格者多能横发取不意之财命里无财㸔破财破来财禄似山堆运行官印多多福却怕刑冲塡实灾卯破午未取财㸔午未破酉总一般丑破巳午财来广酉破辰卯福不难卯未遥巳此格以辛卯癸卯辛未癸未四日辛癸合巳中丙戊为官要连见三四位卯字冲酉三四位未字冲丑酉丑暗合巳中丙戊为辛癸日官星大忌巳字塡实歳运同若一二位即不用此格只取财官贵食断之虎午奔巳此格乃辛癸日见丑寅取寅刑丑合刑合出已中丙戌为辛癸官星更得一酉字合贵为妙有刑无合禄不能住柱见申巳即不入格如壬戌辛亥辛丑庚寅甲戌辛未癸丑甲寅二命合格为贵辛癸日生歳月时若逄寅丑便为竒寅刑丑合已中禄此是功名富贵基羊击猪蛇此格乃辛未癸未二日以二三未字合起亥字冲出巳中丙戌为辛癸之官柱有酉丑一字合住贵气为妙怕塡实冲刑如甲戌辛未癸未癸丑庚申癸未辛未乙未二命合格俱贵羊击猪蛇格最强日逄辛癸未相当柱中再遇酉申字合禄无伤入庙堂以上诸格湏柱中无财官方用有则不取无合有合后学难知得一分三前贤不载如有寅有戌便有午有申有辰便有子是得一分三㸔其元辰有此为福为祸义三合全者却能义出对官物来为福为祸如寅午戌义出子中癸水申子辰义出午中丁火辛癸日见丑寅刑合出已中丙戊皆为无合有合学者湏细详之此命之理所以为㣲也刑冲带合刑者三刑合者六合刑者如砒合者如蜜人止知蜜之甜美不知内有砒之毒害此格如甲子见巳卯丙子见辛卯庚申见乙巳之类干合支刑上合下刑人命犯之多躭酒色重则䘮身破家轻则成疾至老不改如十分合格亦有权贵大命但不免酒色成疾闺门无德若是贱薄之命终身花酒昏迷漂荡无成运行㐫煞尅身多致䘮生女命尤忌支刑干合最非宜酒色伤身灾祸随纵使为官居鼎鼐也因好色致身危六隂朝阳六辛日时逄戊子嫌午位运喜西方此格六辛日为主辛以丙为官星以癸为夀星喜戊子时以戊合癸子乃辛之生地戊禄在巳戊来印辛戊乃丙之子丙见戊印辛丙却生戊合辛为贵辛日得官星也柱中只宜子字一位多则不中怕午冲丑绊则隂不能朝阳丙巳塡实运行西方金旺之地故喜东北财伤次之南方死絶则忌此格只宜生申辰亥卯未酉月若生四季以印绶论丙午丙寅丙戌月以财官论甲寅乙卯月只以财论月令为主行运不拘南北身旺为妙若成此格多名胜于财为人高亢伤妻害子如犯上忌贫薄午一隂生至亥六隂毕辛金坐亥或生亥月乃为六隂之地时得子时取子中一阳生乃隂还阳故名辛未辛酉亦是余三日则非是金水涵秀为贵辛乃隂金丙乃阳火以辛向丙非朝阳而何六隂云者犹言六辛日也亦通隂若朝阳切忌丙丁离位朝阳喜忌怕丙丁而嫌离位忌丑字运喜西方若塡实时三塲难进见丙丁位立案功名不然则输粟济衆或者是主办公文四季秋生无亥字荣华当贵业尤竒朝阳生于季月可称印绶六隂朝阳带印清庙之士辛日子时忌行火地西北行来则吉东南一去忧㐫辛逄戊子号朝阳运喜西方禄位昌丑午丙丁无出现腰金衣紫入朝堂南地平平最嫌北西方第一次东方若还子字无相遇贵处朝堂姓字香辛日生时逄戊子戊来动丙作辛官六隂金合朝阳格富贵镃基是不难子宫只宜得一位若连丑位福还悭丙丁巳午俱无迹运向西方利不凡朝阳行运喜西方临到东方也吉昌最怕北方多不吉南离冲破主灾殃朝阳贵格六辛金戊子居时福转深子隠贵渊成㑹合戊来动丙得官神丙丁明现诚为忌巳午重逄亦可憎运歴西方为第一如转南离祸必临戊子时逄日六辛朝阳合丙动官星庚辛甲乙相连喜紫绶金章作宰臣寅卯贵丙丁贫南方不利有伤身中和禀得无偏倚穏坐朝堂治万民六乙䑕贵隂木独遇子时为六乙䑕贵之地乙以子申为贵神独遇子者用䑕不用猴也乙用庚金为官星得丙子时以子上丙火遥归巳中本禄巳来合申申来动子是谓申子辰三合㑹贵谓申中带将庚来乙日得官星用申时则官星显露所以不取若子字多谓之聚贵尤妙年月中有午冲丑绊则子不能遥禄申庚为官露酉辛为煞露被丙伤子反不中矣歳运同此格要月通木局日下支神皆是木旺之地水印亦可忌见金火若歳运逄申酉㐫悔东方渐退午运则亡如一命壬寅辛亥乙未丙子合格若乙丑日绊子乙酉日煞伤则减分数一子字怕见卯刑丑绊多则不妨透辛字不旺再有丙丁合尅丙合辛化水运顺行不伤贵如己丑丙子乙卯丙子两子夹一卯丁巳壬子乙丑丙子两子夹一丑虽犯上忌却是交夹贵中生故皆大贵若生夏令只以伤官论生七八月贫下如得庚申月运北地却以官论生四季有财库喜水局伤官食神南运亦吉凡月令见财官印旺即以财官取用不以午冲子为祸如合䑕贵柱有未合午畧有损坏富而虚名六乙䑕贵遇午冲而赤贫如洗䑕贵带食蚤为藩省薇垣之相乙木生临丙子时要无午破卯刑之四柱不逄申酉丑管教年少拜丹墀六乙䑕贵在生时煞官冲破不相宜月中通得眞三木方可当元利禄竒乙日生人得子时名为䑕贵最为竒切嫌午字来冲破辛酉庚申总不宜六乙生人时遇子既带官星复用此庚申辛酉马牛欺一位逄之为丐子乙日时逄丙子旬官星不要月中存乙丙能生扶羊刃丙得刑庚至贵神其格不宜逄刃午于中亦惮见庚辛若推歳运如其理无破清闲享福人乙日生逄丙子名为䑕贵幽𤣥无冲无破福周全印食身旺多显子多名为聚贵畧逄冲破有愆生春印地福滔天歳运金乡尅战日禄归时日禄归时没官星号青云得路此格有七日甲寅丁午戊巳己午庚申壬亥癸子日主之禄归于时位喜日干坐旺印绶生月透财元伤食天月二德主大富贵忌刑冲破害空亡死絶及刼财分禄倒食作合官煞尅制虽可取用亦不纯粹歳运同如乙日见己卯时是时上偏财丙日见癸巳时是官星显露辛日见丁酉时是时上偏官不作归禄格㸔四柱何如若月有官星或天干透财官只作财官论若时支归禄年月时支亦有禄谓之聚福归禄又谓五行归禄若日禄归时时禄归日谓之互换禄若年禄归时时禄归年如甲申见庚寅乙酉见辛卯壬午见丁亥癸亥见壬子等𩔖俱主大贵享福若重见禄位如甲日寅时又生正月财官俱弱只作建禄㸔若月日天元同而止有时禄谓之分禄便为无用若各自归禄却又不妨此格有七法一曰青云得路如戊子甲寅乙亥己卯柱中无一㸃官星身旺得局有印生助虽子刑卯禄不能破局故贵又壬午庾戌壬子辛亥身旺印助登戊辰进士为刑部郎中作杂气格论尤是故丁丑运戊辰科丑刑辰冲故也二曰官星坐禄如丙申丙申丙申癸巳丙以癸为正官生七月金乡有托运行西北官生旺之乡丙临申无气三丙相倚冲寅长生癸官临巳用神坐贵得财官䨇美故少年及第中年拜相三曰归禄逄二德如辛亥辛卯甲寅丙寅甲专禄而得丙寅为食㑹禄甲为月德月令辛卯为甲正官辛逄二月无气二寅中丙合去二辛止有二寅为甲之禄月德逄归禄乃平章辅国英雄四曰归禄逄印绶如丁未壬子甲子丙寅二子印旺丁壬化木引至寅时木旺运逄官煞丙丁制合不能损局故贵又壬寅丙午甲辰丙寅日禄归时不逄官煞用丙为食喜生寅旺午午中巳土为财年干印绶库旺于日所以承祖䕃受职富贵成名乂丙戌癸巳戊午丁巳柱无一㸃官星丙丁印戊日时禄互换午戌已俱是火地印绶生身太旺运行西方食神伤官之地生财癸与戊合化成火象所以少年登第官至三品五曰归禄逄伤官大忌见官如壬辰乙巳己亥庚午巳坐亥有甲为官得已冲去有乙为煞得庚合化为眞金伤官用壬为财坐库归禄日下运行南方身旺西方金旺伤官去煞生出财气有用英灵秀实之贵也六曰归禄逄煞如甲申丙寅戊申丁巳戊坐申自生年干透甲为煞归禄于寅二申制之戊归禄时地无官混杂所以掌握兵权威鎭边疆七曰归禄逄财如己亥丙寅丁丑丙午自坐财库丙夺财亥中壬制寅与亥合运逄官煞比肩强旺可以胜任巳土食神归禄于时制其官煞运行戌酉申俱财旺地故贵如甲子丙子戊子丁巳三子为财多而且旺年干透甲为煞逄生喜日干戊土归禄于时得地月干火印亦归禄于时所以大贵日禄归时青云得路月令财官遇之吉助归禄得财而获福无财归禄亦湏贫日禄归时四柱歳运皆不喜官星有刑害其福减半见官煞青云难遂着刑害驿马荣身头戴脚踏罕遇甲年寅时日主生归时禄逄无冲无刑不落空官煞不临财印旺伤食身健禄千钟六甲生人禄在寅若逄官曜贵难伸身无健旺忻生印禄有多余爱食神若遇相冲灾必至忽遭尅破福无因流年大运皆同论富贵尊崇压衆人拱禄拱贵拱禄拱贵塡实则㐫拱向也夹也禄是临官之禄贵是官星之贵或指天乙贵人拱禄有五日五时癸亥癸丑癸丑癸亥拱子禄丁巳丁未巳未己巳拱午禄戊辰戊午拱巳禄拱贵有五日五时甲申甲戌拱酉乙未乙酉拱申是官贵甲寅甲子拱丑戊申戊午拱未辛丑辛卯拱寅官贵兼天乙贵凡拱格湏日时同干贵禄与月令通气运行身旺及贵禄旺地方大好印绶伤官食神财运亦吉忌刑冲破害羊刃七煞伤了日时拱不住贵气大忌塡实空亡譬如器皿空则能容实则无用所以只宜虚拱完则能盛破则无用所以怕见空亡歳运同虚拱之法㸔拱出空中之物端系我家何物或吉神㐫煞之类如子寅拱丑甲日固得官星有未冲丑则拱夹不定贵气走透若无未有辰戌逼廹虽急犹且庶几有亥卯则拱气坚牢缺一则偏枯失序此小方靣格也又如丑寅巳午拱夹卯辰广切包顾而卯辰有我贵气更以余干唤醒其内有情者中方靣格也又如拱东西南北地靣南则己午未自然有火气东则寅卯辰自然有木气大方靣格也若非格局雄壮体叚大器不敢乱取大疎濶故也禄重位显定知夹禄之乡假如癸丑见癸亥拱子位癸禄生秋冬禄重有气如戊子见甲寅亦拱丑贵然戊受甲尅岂能拱之余以例推拱禄拱贵塡实则㐫提纲有用论之不同夹禄夹贵必居八座之尊干旺而禄贵夹清正官员拱禄拱贵纯粹者王侯之伦塡实者虚名虚利无财印不喜伤害忌官煞乂怕空亡日时䨇拱禄中庭金匮藏珠格最清至贵至高君子命无忧无虑到公卿虚拱贵神兼禄位不逄塡实及空亡冲刑羊刃併七煞破败官星不可当拱禄拱贵格中稀也湏月令㸔支提提纲有用提纲重月令无神用此竒所拱之位怕塡实又怕伤官在月支阳刃重重来破格如无此破贵无疑冲禄此格如庚禄申柱中无申得庚寅日年月时再有寅字併冲申为庚之禄甲禄在寅柱中无寅却得甲申日年月时再有申字併冲寅为甲之禄大忌丙伤庚庚伤甲塡实禄位则不贵余例推如己巳丁丑庚寅戊寅辛巳乙未甲申壬申乙卯甲申辛卯辛卯三命合格贵六壬趋艮此格乃六壬日见甲寅时合出亥中壬禄即暗禄格明禄不如暗禄是也忌亥字塡实怕冲刑尅破壬寅壬辰二日为正见寅字多者大富以寅中甲木食神生丙火长生之财财旺生官故美忌官煞损身申庚伤甲不能生财为㐫壬日多见寅字用寅中甲木暗邀巳土为壬官星寅中丙火暗邀辛金为壬印绶怕午合申冲忌财官塡实喜身旺地歳运同六壬趋艮逄亥月必贫六壬趋艮智足多仁六壬趋艮透财印为竒官煞来侵反为贫穷下贱六壬趋艮喜非常壬日寅时是贵乡大怕刑冲併尅制逄申歳运有灾殃六甲趋干此格乃六甲日见亥亥天门之位北极之垣甲木頼之长生又亥能合出寅中本禄与趋艮同忌寅字塡实巳字刑冲甲见亥时亥有壬禄为印喜见辛金生印不喜见财柱有卯合亥即不能合寅中禄矣若身弱遇巳酉丑局金神太多歳运重见生灾六甲趋干主仁慈刚介心平六甲趋干透印绶为佳财星叠见位列名卿壬趋艮甲趋干清朝吉士趋干六甲最为竒甲日生人得亥时歳运若逄财旺处官灾患难来寻之详诗与赋有忌财喜财不同余见透印忌财身旺喜财财官䨇美六壬生临午位号曰禄马同乡癸日坐向巳宫乃是财官䨇美禄即官财即马二句同一义也壬以丁火为财马巳土为官禄俱禄于午癸以丙火为正财戊土为正官俱禄于巳人命禄马财官难得兼全况自坐支下所以为贵喜秋生金旺水生木死不能尅土故为远害若见寅卯旺则秀而不实冬生𤣥武当权贵为王侯如柱有财官更得此二日生尤妙如己丑丁卯壬午癸卯年月透出丁巳归禄日下合此大贵禄马同乡不三台而八座每见贵人食禄无非禄马同乡是也甲戌乙丑乙巳丙申丁丑戊辰己亥庚寅辛未壬戌癸未此数日支内自藏财官亦是禄马同乡经独取壬午癸巳二日以壬癸所坐正财正官余则或偏或正不纯一故也类推之甲戌乙丑二日喜金土月分富贵但金气不可太多恐伤身盗气若无官贵必发财富丙申丁丑二日生金木月贵惟忌土重若㑹起土尅官主富己亥日宜生四季月或有倚托相生为吉庚寅日喜见火宜生冬至后一阳生火旺之时主贵若得金刚火强鍊成锋刃之器秋生逄火尤佳唐太宰丙午庚子壬午丙午壬日生子月身旺冲起年干丙字二丙同窠却冲去日庚枭食庚既受冲尅则避丙就本日午上时干丙就月支子壬是庚之子就时干午变成丙午丙子庚午壬午皆禄马同乡又为水火既济又名六壬移换故主大贵大凡大贵命合三二格局取之左右逄源不可以格多为杂如渊源之説又如甲子丙寅壬戌辛丑壬日坐戌丁戊为财官奈戍中火方生土遇寅月受病却得辛丑时丑去害午子又冲午冲害出午中丁巳为壬财官寅戌又合住午中禄马火见寅戍得局巳土丑中得位皆有气运行南方禄马旺相此得一个丑字变为三竒禄马飞天无合有合故亦大贵如丙午甲午壬戌丙午壬生五月日干无气火太旺当以丁壬从火运行西方官旺之地此化象之美壬干本弱却得三午破出酉中辛金为印冲起子中羊刃助身胜任财官生平无一日空闲一官未去一官来运至庚子火死之地庚为枭食兼水旺伤其倚托火神无气土流荡而水冲击又是塡实权刃之位所以不利诀曰死处生而旺处脱是也三竒禄马同乡要生时不在休败之地禄马同乡无尅夺财官同处最为荣三台八座眞竒贵尅夺如强欠利名二德扶身天月二德乃日月㑹合照临有何隂昧邪暗敢容其间故奸盗息恶兽潜神明扶邪鬼遁此天地德秀之气化㐫为吉之神人命带之大为福德更禄马贵人印绶相扶或二德就为财官印食合诸贵格再遇三竒五行生旺无伤尅破坏官荣禄显一生不遭㐫横若犯伤破作事无成命不合格贫贱兇恶见此亦有救解天德宜月将相扶正月丁喜亥将忌见癸伤丁二月坤宜戌将忌寅破三月壬宜酉将忌戊伤四月辛宜申将忌丁伤五月干宜未将忌巳破六月甲宜午将忌庚伤七月癸宜已将忌己伤八月艮宜辰将忌申破九月丙宜卯将忌壬伤十月乙宜寅将忌辛伤十一月巽宜丑将忌亥破十二月庚宜子将忌丙伤月德寅午戌月丙合辛忌壬伤亥卯未月甲合巳忌庚伤申子辰月壬合丁忌戊伤巳酉丑月庚合乙忌丙伤若犯此忌不成德合矣二德以天德为重月德次之变财官印绶则加一倍福力或日干就是尤吉天月二德临日主一生无险无虞更遇将星名登相府一德扶持衆㐫解释男逄平歩青云女値福夀俱全卦逄生气天德合在世长年天月德者隂阳同类异位之德也凡人遇之文学超羣仕宦清显天月二德扶持利官少病天月二德为解救百灾不为害二德印生作事施恩布德慈祥敏慧天月二德呈祥命亏煞旺要天赦二德呈祥天德原来大吉昌若逄时日最为良修文必定登科甲庶俗营谋百事强人命若还逄月德百事所求多利益士农工商各相宜兄弟妻儿无破尅隂阳二命煞星通化煞为权德在中时日若逄天月德男当一品女褒封天月二德喜重逄贵比汾阳富石崇祖䕃丰肥承福厚不然年少歩蟾宫将星扶德将星扶德天乙加临主本休囚行藏汨没月将德合逄日贵名登八座将星正月从亥上起运行十二月一月一宫湏照台厯每月中气后太阳过宫方为遇将六壬月将加时正此义也正月功曹二月大冲三月天罡四月太乙五月胜光六月小吉七月传送八月从魁九月河魁十月登明十一月小吉十二月大吉将星临于本生日逢德位合贵人本主生旺富贵䨇全本主休囚未得天时地利虚名虚利飘泊之命将星扶德如正月雨水后得亥将太阳巳躔娵訾之次又见丙丁日是也更㑹日干见官贵禄马相扶合格局主为人广学聪明睿智翰苑清台之贵若柱偏官则典兵刑之权如余命庚寅日生十二月大寒后太阳在丑宫斗十九度天月二德在庚属日主又庚以丑为贵神是将星扶德天乙加临庚生丑月虽休不弱年壬午本则旺时丙戌柱有偏官所以典兵刑为清台日主休废害故不大总兵傅津腰玉挂印与余命同傅西人庚日得地故也出身武科命信然将星扶德贵人期名显京华折桂枝暗合贵神来拱助八座威严命不虚将星文武两皆宜禄重权高足可知不作文官清要职便居帅府拥旌旗金神金神者破败之神即的煞止有三时乃癸酉己巳乙丑此格六甲日为主见此三时作金神论甲子甲辰二日为最月令通舍气成火局方可取用柱中更带七煞伤刃眞贵人也若月令不通金气火局即当以他格论或财官印绶或变化从类虽忌水亦可若无化而行水乡祸不可言威勐者以强暴为能威茍不专人得侮之然太刚必折不有制之则寛勐刚柔不相济何以履中和之道若调摄驯伏致其中和则福禄踵至得此格者有明敏刚断之才坚强不屈之志四柱火局运行火乡作此格论生亥卯未月行火乡亦以此格论若生水月或行水乡不用生辰月行北方运可作印绶喜官煞阳刃怕刑冲若逄癸酉时酉为甲之官位不可以金神火制之説断之当作正官论财官得地之运发福年月重见申庚官煞混杂仍以金神论歳运见火必福见水必祸柱中有火不行火乡亦难发喜见财行财运亦发六巳日见此三时亦作金神论运行金水乡即祸立至财运乃美火乡更妙甲日金神偏宜火地巳日金神何劳火制六甲生春时犯金神水乡不发火重名眞甲乙丑月时带金神月干见煞䨇目不明金神遇火威鎭边疆金神喜七煞而忌刑冲金神最宜制伏金神喜火旺之乡若行北方则㐫金神贵格火地竒哉有刚断明敏之才无刻剥欺瞒之意金神运到水乡身尸分拆癸酉己巳并乙丑三位金神时怕有火乡煞刃贵相逄如在水乡随刑丑癸酉己巳并乙丑时上逄之是福神傲物恃才宜制伏交逄煞刄贵人眞六甲生人旺本身时逄酉兊作金神如逄巳位湏还制酉丑何湏煅炼深甲干时上见金神煞刄相临眞贵人木火旺中财禄发如逄金水必伤身金神遇火贵无疑金水灾殃定有之运到火乡多发逹官崇家富两相宜时遇金神贵气多如逄羊刄却中和若行水运贫而疾火制名高爵位峩金神癸酉在时叅己巳还同乙丑三四柱水多忌趂北五行火旺要趋南虽逄羊刃㐫为吉纵欲偏官苦变甘敏断刚明无屈节调驯得所有官衔如方逄时兵部尚书壬午乙巳甲辰己巳甲见己巳金神主事巳午纯火制之得宜运歴南方少年科第西方官煞功名迍蹇北方水乡如何贵极一品岂四柱火多甲木少印至北而足之耶赵铿县丞命同辛亥运水旺酒色风狂破荡田产方楚人火地赵燕人水地疆域不同故也元丞相某命壬辰丁未巳丑己巳金神生六月中旬火旺未有木库偏官年干透壬丁壬合化眞木助官又喜带刃运行西方有戊巳尅水申酉制伏偏官行戊运冲开火库金神有制贵至台辅行亥运水旺之地三十七戊辰歳君刑开水库金神无制财旺生起官煞为祸死于鸩毒日贵日贵者自坐天乙是也此格止有四日丁酉丁亥癸巳癸卯主为人纯粹有仁德有姿色不傲物气高贵气聚于日更有财食印相助贵气为福喜三六合宅墓合行贵人财旺运发福大忌刑冲破害空亡运行再遇前忌太歳加㑹更见魁罡定主贫夭若别成格不论日贵湏分昼夜日生要癸卯丁亥夜生要癸巳丁酉日夜不皆为得体贵人者慈祥恺悌之号德性尊重之名遇财官印食则吉値煞刃冲刑则㐫运遇魁罡为害不浅贵逄破害刑冲者生来贫贱夀倾危生日天干坐贵支若见魁罡福不齐年逄月禄不为喜日贵重逄竒又竒丁日猪鸡癸兎蛇刑冲破害谩咨嗟才临㑹合方成贵终始分之乃是嘉日德日贵主慈祥财官印遇福荣昌刑冲煞刄如来见反吉为㐫不可当癸临蛇兎是英竒丁向猪鸡一例推切忌魁罡分昼夜更防刑害失尊卑运行嘉㑹名湏重命带空亡祸必随贵重尊严持厚德或逄前戒㐫无疑日德此格止有五日甲寅丙辰戊辰庚辰壬戌取甲丙戊庚壬五阳干甲坐寅得禄丙坐辰官库庚坐辰财印两全壬坐戌三竒俱备寅为三阳之首辰戍为魁罡之地干支异于别位故名日德也查吉神一百二十五位无日德或者别有取义余则未晓日德要多二三位併踏同者方用若只一位还以月令财官印食取之何者得位得时何者被害失时可用者取之不可用者去之若合日德主为人性格慈善体貌魁梧有怜贫敬老之心无毒害尅剥之意逄㐫有救遇难有解不遭非横福必丰厚日徳心善多穏厚而作事慈祥是也运临身旺大是竒絶若旺气已衰行遇魁罡必死或未及发福格局既好运至魁罡必生祸患一脱乎此亦能再发终力㣲此格只一位喜财官日徳重叠不宜见财官及刑冲破害空亡魁罡㑹合加临皆为大忌壬戌庚辰日徳宫甲寅戊丙要骑龙运逢身旺心慈善日徳居多福自丰日徳不喜见魁罡化成煞曜最难当局中重见须还吉运至魁罡福不昌丙辰切忌见壬辰壬戌隄防戊戌临日坐庚辰畏丙戌甲寅还且虑庚辰日徳重重免祸殃官星且忌见财乡更无冲破空亡处堪作朝中一栋梁日徳有煞喜身强不喜财星官旺乡为性温柔更慈善一生福寿喜非常如张烛运同甲申戊辰戊辰壬戌由学官而腰金衣紫得五品官诰是此格也一命庚辰已卯戊辰甲寅三位日徳作此格论但甲寅忌见庚辰运行壬午财乡之地午中阳刄持权皆犯日德所忌丁巳年寅巳相刑四月死夀止三十八平生性重亦不慈善恶疾乆纒再考日德有丙子壬午辛卯丁酉等日又有乙巳乙酉乙丑等日恐未然魁罡此格有四日庚辰壬辰戊戌庚戌辰为天罡戌为河魁乃隂阳絶灭之地故名独除甲干以居干之首在辰为青龙在戌为禄堂有吉而无㐫故也此格湏叠化重逄日位加临者衆以伏为贵魁罡聚衆发福非常主为人性格聪明文章振发临事果断秉权好杀魁罡性严有操持而为人聪敏是也运行身旺发福百端一见财官祸患立至或带刑煞尤甚倘日位独处刑冲尅制重临必是小人刑责不巳穷必彻骨运临财官旺处主防竒祸若月令见财官印绶日主一位即以财官印食取用虽㣲有破败财官印食得位亦无大害湏斟酌提纲当用者取之不可拘此小节庚戌庚辰二日无官星若魁罡重叠有情主富高于名但见财则不成局歳运再见财旺之乡祸不可测庚辰日生九月虽辰戌相冲运行南方柱中有火亦可言贵庚戌日生三月纵有官星印绶亦不用葢庚用戌中火为官库戊土为印辰中癸水伤官又泄庚气不成格矣戊戌日无财不贵不宜见官若魁罡重叠有情富贵两全壬辰日怕见财官大喜印绶刼财与煞歳运同辰是水库属天罡戌是火库属地魁辰戌相见为天冲地击身値天罡地魁衰则彻骨贫寒强则絶伦贵显壬辰庚戌与庚辰戊戌魁罡四座神不见财官刑煞併身行旺地贵无伦魁罡四日最为先叠叠相逄掌大权庚戌庚辰怕官显戊戌壬辰畏财连魁罡四柱日多同贵气朝来在此中日主独逄冲尅重财官显露祸无穷魁罡重叠是贵人天元健旺喜临身财官一见生灾祸刑煞俱全定苦辛按此格俱用辰戌独天干少异内庚辰二日既曰日德又曰魁罡论其格局逈然不同不必拘论如张时佥事庚午丁亥戊戌丙辰刘大受少卿丁亥癸丑庚戌戊寅二命魁罡日只取财官印是也福德秀气此格专以巳酉丑金局而看所得天干如乙巳乙酉乙丑三日是乙用金为煞喜印绶喜制伏不宜生六月逄未以墓上带旺金能尅木不宜生八月再露其煞运行印绶官旺乡便能发福丁巳丁酉丁丑三日是丁用壬为官喜金旺生水亦不喜生八月以八月火死功名蹭蹬又不喜生十一月以十一月癸水为煞为夀不耐柱中喜见财官旺位为贵运行官旺便可发福巳巳巳酉巳丑三日是巳用甲木为官巳酉丑金局皆伤其官亦名盗气何以为吉殊不知金能生水财喜行财运便发柱中不要见丙丁寅午戌以伤金局及刑冲破害又不喜生四月火旺秀气浅薄立身在晚多成败孤尅癸巳癸酉癸丑三日是用金神为印见己酉丑金局能生癸水喜秋冬亦不喜生四月以水絶于巳虽然金生在巳以金生水亦不能絶得官印运便能发福只嫌火财伤金此三日与飞天禄马同如生巳月名为月临风是谓塡实贵位亦通辛巳辛酉辛丑三日柱全金局为妙若见午戌火旺有破反生灾咎若通丙火旺为正气官星或値寅位为天乙贵人俱吉歳运同隂木加临酉丑蛇生居六月暗咨嗟为官得禄难长乆纵有文章不足夸乙巳乙酉併乙丑八月生人人短夀四柱若见火伤官降官失职定然有隂火相临己酉丑生居丑月夀难长更兼名利多成败破败荒滛不可当丁巳丁酉并丁丑八月生人人不乆前程名利两区区更忌饮酒及交友隂土逄蛇鸡与牛名为福德号貔貅秀气火来侵尅破湏教名利一时休巳巳巳酉及巳丑福德秀气造化有大怕四柱火相侵纵有功名不长乆隂金合局主前程造化清竒大有情四柱火来侵尅破湏知名利两无成西方金气坐隂柔不怕休时不怕囚鬼煞生时方发福功名随歩上瀛洲癸巳癸酉月临风百务迟延作事空名利生成难有望始知人在五行中癸巳癸酉及癸丑四月生人人不乆功名成败在晚年最忌贪花併饮酒三竒眞贵若遇三竒眞禄马名闻逹天下日逢禄马旺兴隆一举便成名如甲生酉丑未月乙生巳申月柱有壬癸或亥子财官印兼全为三竒之贵忌伤官七煞刼财刑冲破害运喜财官印身旺之地凡人遇之主聪明好学神童状元有节操有道义三竒分内外天干明露为外地支暗藏为内外竒主劳而成富贵安处常有未宁之象以天干常动故也倘月令财官衰败或运行衰地即为贫困之命如左鑑郎中巳卯癸酉甲午辛未是天干三竒但日干衰而财官旺印又弱恐不大贵若内三竒地支暗㑹财官为眞禄眞马得天干扶合不逄冲尅月令通财官生旺之气如辛生巳月官印俱建禄更得财旺日主健强贵当一品男遇三竒逄生旺定居一品之尊甲生仲秋干支有壬癸戊己日主乘旺亦主大贵若干支又逄申庚官煞混杂柱得乙合庚或旺丙尅制亦可取用终不清纯若生季夏季冬空抱才德难以成名甲生丑月丑中有辛为甲正官有巳正财有癸正印四柱月令三竒有气故结成局日主健旺畧带印生助为带印聚贵最佳余以例推财官食全备亦为三竒所以取食者以甲食丙丙能生巳为甲之财合辛为甲之官要月令及日时引旺为妙凡人遇之主权贵纵轻亦财帛丰盛但三竒㑹食只以偏印为忌三竒宜顺逄更一旬内合见最贵如甲子日见己巳辛未乙丑日见戊寅庚辰丙寅日见辛卯癸巳丁未日见庚戌壬子戊戌日见巳亥癸卯巳未日见壬申甲戌庚辰日见乙酉丁亥辛巳日见乙未丙申壬午日见丁未己酉癸卯日见丙辰戊午以上三竒顺逄一旬内遇为眞禄马更有印助身主为公侯甲逄酉子巳乙遇申午亥丙临子卯申丁喜亥酉寅戊见卯亥午巳逄寅子己庚遇午及寅辛临巳并卯壬喜午并酉癸见巳与申为地三竒又名内三竒财印不可相伤故正官正印㑹偏财也凡人遇此无冲破带生旺必然处世英雄科甲高第官至卿相三竒之贵湏要详审财官印爵有何生助有何伤损但有一忌便是竒贵有损逐类断其祸福如财星被刼歳运再逄比刼断此年伤妻破财或因妻奴官非破耗如官贵明暗有伤歳运再逄伤损之神断此年剥官退职印星有损破耗镃基祖䕃歳运临死絶之地再逄破坏之神必见重祸但凡㸔命要察柱中何者为用神何者为助如官贵为用忌见死败破坏若见用神被伤相助者有救虽㐫不死再相助者亦有阻尅日主乂衰其死必矣财官印绶号三竒文将英雄武将威心性忠良纲纪大满门受䕃定光辉财官爵印号三竒三者兼全罕遇之年少科名魁衆彦功勲葢世夀期頥印禄飞来就马骑资财官职两相宜旺中更为本元助上格荣华第一竒天元暗禄此格取庚寅乙巳丙申己亥四日如庚日取丁火为正官年月时中不见丁则无官矣喜庚自坐寅寅中有长生火气庚自尅出为官甲禄在寅木乃火之母母子有相继之理歳月时中喜有戊巳滋助天元四柱见乙丁更佳见丙煞宜得壬癸亥子制之乙巳日坐长生之金为官戊禄为财柱喜再见庚戊引透要壬癸印生助忌辛金七煞其巳中原带丙火旺湏壬癸亥子去其火气方美丙申日喜庚辛财癸水官甲乙印忌戊巳伤官己亥日坐亥中长生甲木为官忌金伤官庚逄寅位禄权欢丙丁逄之夀必端庚遇寅而値丙主旺无危丙临申位逄阳水难䕶延年巳入亥宫见隂木终湏损夀乙入巽宫名为不絶是指此四日也闻渊尚书庚子甲申庚寅丙戌潘潢尚书丙辰丙申丙申壬辰一都宪辛巳辛丑巳亥丙寅一副使丁亥壬寅己亥乙亥一知县甲子丁卯乙巳丙子数命此日生禄元三㑹此格如甲日见巳酉丑喜壬癸印生助忌亥卯未冲尅庚煞丁伤阳干遇之不纯柱中有制取偏官可也丙日见申子辰喜甲乙印忌壬煞巳伤寅午戌冲尅戊日见亥卯未喜丙丁印忌甲煞辛伤巳酉丑冲尅庚日见寅午戌喜戊巳印忌丙煞癸伤申子辰冲尅壬日见寅午戌喜庚辛印忌戊煞乙伤申子辰冲尅此格大要身旺印滋运行官印身旺之乡必发富贵禄有三㑹乃甲见寅而得寅午戌乙见卯而得亥卯未又谓之得一分三是指临官之禄禄元互换此格止有四日戊申丁酉丙子庚子戊申日见乙卯时戊取卯中乙木为官乙取申中庚金为官互换成其贵禄柱中喜壬癸为财生助乙木官星运临官旺乡便是贵命忌见甲煞辛伤寅酉冲丁酉见壬寅丙子见癸巳庚子见丁亥喜忌与前同推如一命癸亥壬戌丙子癸巳互换禄旺各临官贵无刑冲破害故贵己未辛未丙子癸巳合格大贵古法论禄元互换如戊午见丁巳之例是取临官之禄六壬移换此格柱中有禄有刃有官有印不就本身者遇冲尅则变化有天干地支冲尅或年月日冲尅或日时干尅支冲者当彼此互换为用以天干常动地支静故地支因冲尅以动天干也如甲子日见庚午时壬子日见丙午时便当以庚子日甲午时丙子日壬午时取用论祸福庚午日见丙子时癸亥日见丁巳时当作丙午丁亥论惟丁酉遇癸卯却不移换縁丁生于酉癸生于卯各就天乙贵人贪生故也古以三命先立主用乃虚中之奥㫖祸福贫贱载在方册无不悉备今人徃徃用之不验惟不知前説之理故也如己巳癸酉丁卯癸卯二卯一酉丁癸相尅此因地支卯酉冲撼动天干一丁夹二癸之中似难展歩丁乃太歳已之母已见癸尅丁子来救母反伤癸酉水癸避巳占卯丁却让癸居卯乃就儿居酉各逄贵地所以大贵甲午甲戌戊辰壬子甲戌冲尅戊辰戊夺壬位居子壬归辰位为壬骑龙背戊得子日时俱财官䨇美丙子丙申庚辰壬午两丙似乎煞重喜得壬午时冲尅丙子壬夺丙位居子丙去夺庚居辰庚避丙却居午上各得官印俱全且七月丙不能尅壬水为德助庚有力所以合成造化之妙乙亥戊子壬午戊申一壬居二戊之中似难存济喜得子午冲动戊夺壬居午壬避戊居子各持刄力停不战变成戊午戊申拱贵之格癸亥丁巳甲子庚午地支己亥子午冲动天干亦动丁居亥癸居巳各逄贵地庚居于子虽是死地近月令长生却用巳中丙火为偏官有制甲死午败子前后无依所以晚年致不测之祸絶地财官禄马絶处却向财人元尅出来此言命遇财官絶地运中却得人元尅出主发福支作人元运啇途而得失是也絶地财官要得知人元尅出有财期运中更得支元力此是荣华富贵基子午䨇包子为帝座午为端门帝王所居之位人命或两子两午或两午包一子或两子包一午有水火既济之道阳生隂生之机遇者主贵如壬午壬子戊午壬子两午两子壬子癸丑戊午壬子甲子庚午丙申戊子戊子戊午丁未庚子戊午甲子甲申庚午甲午壬申甲子庚午俱贵命青龙伏形甲乙木属东方谓之青龙伏形者伏于金也如甲申甲戌乙巳乙酉乙丑此五日生坐下财官俱要月令有托官星得地不见伤官之神金木相停为合象有以乙巳日时名青龙伏藏主饮酒有失暗损福夀不饮则可甲乙如居申酉乡木逄春旺最为良四柱若逄库相助财官䨇美不寻常白虎持势庚辛金属西方谓之白虎持势者得其势也如庚午庚寅庚戌辛巳辛卯辛未此六日生坐下财官印贵要日主有托受生气或官旺得时有助不见财官用官必贵用财必富歳运同有以辛卯日时犯白虎不利勇勐战鬭令人多有眼目之疾重犯尤忌之白虎持世寅卯强如临巳午未戌乡四野遇之多富贵必向皇都作栋梁朱雀乘风丙丁火属南方谓之朱雀乘风亦持势之义也丙丁喜居金水之乡身旺有托富贵如丙子丁亥水火既济又合胎元受气之贵官旺财旺为上丙丁有申子辰水局亦为既济火旺得水以成既济之功湏水火相停不致偏枯方是丙申丙辰丁酉丁丑得身有托生气相扶财官旺相俱吉有以丁未日时名朱雀折足大不利六畜亡散死伤或患疮疾有甲乙则有子孙朱雀乘风是丙丁如逄金水便峥嵘申子辰乡多贵逹逄时金殿玉阶行𤣥武当权壬癸水属北方谓之𤣥武当权亦持势之义如壬寅壬午壬戌壬辰癸巳癸丑癸未俱坐下财官印若身旺有依托官星通月令生气为贵大忌水局伤官重併㐫恶死于不义如遇土局火重宜见金泄气生助本身为吉冲破身弱则㐫歳运司有以壬辰日时名𤣥武受戮主官员被䜛有失小人是非不宁𤣥武秋生旺北方如临已午土神乡若见艮寅财福厚平生名利两吉昌𤣥武当权要得眞日干壬癸坐财星官星若也居门戸无破当为大用人勾陈得位戊巳土属中央谓之勾陈当位即当权之义如戊寅戊辰戊子戊申巳卯己亥己未皆坐下财官印若身旺官得时者贵财得时者富不见伤官刼财为妙忌冲刑煞旺生灾歳运同戊巳勾陈在旺乡寅卯之宫号最强若是更临辰卯未亥子相逄大吉昌日干戊巳坐财官号曰勾陈得位㸔知有大财分瑞气命中値此列朝班胎元财官五行絶处即是胎元生日逄之名曰受气此乃阳干隂干受胎之位非月前三位胎神也甲申乙酉丙子丁亥戊寅巳亥庚寅辛卯壬午癸未十月生人切不可遽言身弱遇鬼但有依托便为贵命如甲木以金为官水为印又有戊土为甲之财遇此日生但要身旺财官有气为贵八字虽不入格富贵亦有盈余九干例推胞胎逄印绶禄享千钟见胎元日尤以得印生为贵月令正印最妙五行絶处是胎元胎里财官禀气先不是月前三位取湏于日下探幽𤣥还魂借气五行自死絶而有救递相还者如木絶在申而遇甲申金絶在寅而遇戊寅之类最吉有福神次之无则下隂借阳生五隂日逄阳长生不可以阳生隂死论乙见午为炭柴之木无亥不能生如甲申庚午乙亥丙子得亥生丁酉石精之火无寅不能复明如戊子甲寅丁酉甲辰得寅生巳卯粪壌之土无申不能生物如辛亥庚子巳卯壬申得申生辛见子为流沙之金无巳不能生如巳已辛未辛亥戊子得巳生癸卯脂膏之水无申则为凝结如壬寅戊申癸卯癸巳得申生寅申己亥四生之局此古人所以只论四长生也若命入格更年通月气者大贵大忌官煞混杂贫苦五隂日诞喜阳生若是年支福最亨月气得通湏大贵惟嫌官煞主孤贫生处聚生生处聚生五马诸侯之贵此格遇印绶生身又引日长生之地是也柱有官星尤贵大忌尅印之辰如乙卯丁亥丙寅庚寅木火相生引身生旺之地为贵生处聚生福最佳印绶引旺福无涯长生复到长生地五马诸侯富贵家伏元贵煞此格如甲日官在酉见丁酉丁伏辛禄煞在申得丙申丙伏庚煞财在午未见甲午乙未木伏巳土不敢出见庚午甲畏庚不能就己财假令甲用辛官见丁酉是官在伤下见辛巳是官在煞上若火神有托官受制甲即不得辛官之力矣若生金旺月柱有壬癸制合亦能为福见丙为食神丙禄在巳丙受水制伏则甲不得食矣若逄丙旺相则吉见庚为煞庚禄在申若丙申是庚在丙下受丙尅制不能起而为煞化煞为权作贵取用戊巳为财柱见甲寅乙卯是财被刼制不得其财湏月令财通气生旺方可见甲午财被分夺得两午自能发见戊午壬午是父母祖财见庚午是财生煞不吉丙午富而不贵为燥土不能生金官又被伏故也伏元贵煞干支详休咎之中细分量财官无伤煞不起生来福禄自非常八专禄旺八专日见前或又添丙午丁已戊辰戊午己巳乙丑壬子而无丁未六十甲子独此干支同类内甲寅乙卯庚申辛酉四日自专禄旺为正甲乙宜亥卯未寅月成木局庚申宜巳酉丑申月成金局为秀气纯而不杂主为人聪明有夀平生少病多好酒色柱有官煞虽身强不畏但混杂则禄不得专终为有祸八字带财印食为福运行专禄旺郷财印食旺之地皆发富贵怕比肩刼财柱无财食官印多孤或为僧道干与支同损财伤妻身旺无倚定为僧为道是也若只一位禄运行身旺财食印旺之地亦主发贵若併叠三四位禄而无财官又取冲起对宫财福为用或月时带官有气以身旺逄官尤为贵格忌冲刑散我旺气纵贵亦多生病如朱文公庚戌丙戌甲寅庚午专禄得火局为食二庚为煞居火旺库木秀得地化煞为权宜成大儒董丞相己巳辛未乙卯丁亥专禄而得木局全日干聚生旺秀气运行东方身旺局全冲起对宫之禄为权所以大贵丁未己丑戊戌戊辰四日为自执壬子癸丑丙午丁巳四日为帝旺戊午巳未亦坐帝旺故八专日只取前四日也详八专疑只八日照前为是论八专以二十四向取天干八地支十二加干坤艮巽独子午卯酉为专余则杂气不纯此其义也干支持旺甲乙日生亥卯未月时逄寅卯丙丁日生寅午戌月时逄巳午戊巳日生巳午月时逄辰戌丑未庚辛日生已酉丑月时逄申酉壬癸日生申子辰月时逄亥子得此为主本得地归方就局倚势自强主人身健一生自要安居远害退身避位名轻利薄去尘脱俗人也若甲乙人在寅卯丙丁人在巳午之类为五行不杂五音不杂无滛慾之性各居禄位故也曲直甲乙日得亥卯未局柱中湏有亥字带印为入格若无亥有卯止是木之本气却要见金土为贵既无亥字又无金土则木不秀不实难以言贵如甲寅日有亥时见丁卯刼财阳刄伤官虽贵不全合格甲乙日生亥卯未局全曲直湏荣贵柱中无亥宜土金自是生来享福地甲乙生人寅卯辰又名仁夀两堪评亥卯未全嫌白帝若逄坎位必身荣炎上丙丁日遇寅午戌局柱中湏有寅字带印为入格无寅止是九流近贵之命若火自旺无亥水相济不贵喜东北方运忌见辰丑戊巳晦火光明多主眼疾或患风气柱有木制成贵忌水金乡怕冲丙丁日坐寅午戌火炎上格从此出无寅无亥不成名忌逄土晦主残疾从革庚辛日见己酉丑局湏带丙丁巳午一二位方成其器但不可火多如辛巳辛酉辛丑三日不喜五月生被火所伤宜八月或水土养育食神印绶为吉白虎但逄巳酉丑格唿从革名偏厚丙丁巳午少逄之贵气炼成官最乆金居从革贵人钦造化清高福最深四柱火来相混杂空门艺术谩经纶润下壬癸日见申子辰全忌引卯巳死絶之地三刑四冲之乡死絶则不流冲刑则横流歳运同或曰水太泛湏柱有土神一两位制之得成堤岸既有土怕㑹木为㐫如有木伤土要金印救解终是一生成败运喜西方不宜东南壬癸日逄申子辰局名润下最为眞必湏巳午并辰戌申字当权贵絶伦天干壬癸喜冬生更値申辰㑹局成或是全归亥子丑等闲平歩上青云稼穑戊巳忻逄四季乃为稼穑之名是戊巳生逄季月喜见木为官止得一木为妙木多则土虚主虚诈为破家不仁之人辰未土聚之地见巳午火即贵亦不宜多多则土燥不能滋生万物丑戌之土内怀金气不宜重见恐存煞气不生万物又不宜见金泄气不贵秋土不成器为死土因土内含金冬土不成器为泥土因土内含水故土只四季也戊己日生宜四季多防丑戌怀金气生来见木或逄荧个中消息眞荣贵戊己生逄四月中戊辰丑未要全逄喜行财地嫌官煞运到东方定有㐫土局润下戊巳居于润下萍梗他乡此象乃戊申戊子戊辰三日生于申子辰壬癸水旺之乡非特贫贱奔波合主四肢眼目疾或恶疮脓血而死辰戌丑未运应其余土虚逄水局皆漂流之命若目旺之土在水局富贵行火乡发逹如戊辰甲子戊申乙卯是土虚逄润下故主日疾为军辛未庚子戊辰壬子土从衆水得土堤防行丙申丁酉运生财大发交乙未运戊午年破财复得平章之职不可例戊巳居润下为㐫金白水清金白水清此軰宜登科第此象乃庚申辛酉日生秋月令引到时上遇亥子水乡以金则白以水则清无刑冲破害主福厚切忌夏生则不入格春金二三月运行西北亦可如庚辰庚子癸巳癸酉癸丑等日生秋冬月令无火伤无土制见金水相停成局亦是金清水白主荣贵秀丽文章定出羣更无火土来刑制声誉掀腾翰苑人木火交辉火明木秀生春月以为荣此象乃甲戌甲午甲寅丙午丙寅丙戌等日生春月或夏月柱无金水伤坏时上有木火行木火运木日火秀行南方运火日木秀行东方运主清贵福厚火日火秀行东亦贵如丙辰日生火旺月行木火运亦可但富而不贵木秀无火则不成局以木火有通明之象故也如丁巳甲辰甲寅丁卯甲午丙寅丁卯丙午丁巳甲辰乙巳丁亥三命皆木火光辉清贵之造火金铸印金非火不能成器火非金无以显诸用金火相停有铸印之象忌丑字为损模乘轩衣冕金火何多金鬼无偏此之谓也火土夹杂火见土则暗土宿火则晦故火自火土自土两不相掩为妙若火土夹杂主愚浊火虚土聚成何用定是尘埃碌碌人是也如戊申己未丙午乙未庚戌巳丑丙辰戊戌戊戌丁巳己未丙寅三命皆火土夹杂平常青赤时为父子此象青赤之理父传子道也今人只知木生火火生土土生金金生水水生木却不知隂生隂阳生阳阳产隂为父隂产阳为母丁与壬合生甲巳壬食甲壬乃甲之母丁乃甲之父生我者母丁食己巳以壬为父丁以巳为母尅母者水也甲巳再合甲食丙巳食辛日上是甲三柱中见壬丙辛再合丙食戊辛食癸日上是壬三位中见甲顺食戊癸周而复始青赤时为父子者乙木为主时见寅午戌也此象主有文章水土败于酉此格不利晚景若更水命土命而日主见水土者尤验如甲寅癸酉癸未辛酉癸亥乙丑癸酉辛酉乙卯丙寅己巳癸酉癸酉甲子戊辰辛酉辛酉甲午戊子辛酉诸命或为小官而早退闲或止平常而早弃世水土败酉不利晚景信然夹库乙巳生人喜见卯癸酉亥时必发早庚午逄申锦绣文丙子寅时多财宝此格大忌塡实库位及刑冲破害空亡歳运喜逄官印之乡日月同干虚拱库位亦好如乙亥巳卯己巳甲子巳日为主临巳帝座得己卯月虚拱辰中水库为财柱无辰字塡实不犯空亡破害刑冲乃丞相命余例推墓煞墓中逄鬼要知之夹煞持丘骨肉离犯此㐫星无救助生来福夀少年亏如甲日见庚戌庚辰乙日见辛丑辛未丙日见壬辰壬戌丁日见癸丑癸未戊日见甲辰甲戌巳日见乙丑乙未庚日见丙辰丙戌辛日见丁丑丁未壬日见戊辰戊戌癸日见己丑己未此谓七煞入墓夹煞持丘亲姻哭送如己巳戊辰癸丑丙辰癸日见戊为官巳为煞戊巳併在辰上又为癸水库多主早发早夭癸日生四月时临戊辰为官星入墓主早夭仍带病葢本身无气癸水与官星俱入墓地逄鬼煞非止七煞乃羊刃亡刼与日时或日月夹藏墓中皆㐫四位纯全寅申巳亥有五行生气驿马学堂是为四生子午卯酉有五行旺气乙辛丁癸临之是为四正辰戌丑未五行杂气华葢正印临之是为四墓财官印绶鎭居于寅申巳亥子午卯酉八专之象文为一品矻邦砥柱武则分茅挂印成功寅申巳亥位至三公子午卯酉全备酒色昏迷四库全备龙变化逄大海为九五之尊辰戌丑未顺行帝王君命无疑四库全时为四贵位班上列据权衡寅申巳亥四生之局用物身强遇之发福子午卯酉四败之局男犯兴衰女犯孤独此格合者多主大富贵但不免六亲刑害进退连茹以各相冲而无合故也如子午卯酉互换年月日时子以辰申为眷属酉以巳丑为同类午以寅戌为交合卯以亥未为连枝四柱各亲其亲定主骨肉分离更带孤寡刑害尅䧟必重子午卯酉入格为四极全备失局为徧野桃花男女犯之虽贵有财不免荒淫酒色薄德之人凡物太虚则折如漂风暴雨之至易盛易衰要以胎代之则为可乆可大之命不然予见冲犯而早逹致死者多矣寅申己亥四字连辰戌丑未亦如是不居大势掌魁权必定朝中为近侍日德日贵并魁罡四柱纯全大吉昌六格局中仍入格这般造化岂寻常此取四位日德四位魁罡四位日贵无别干支与四位纯全格同论一气生成天元一气乃四壬寅四辛卯四庚辰四己巳四戊午四丁未四丙申四乙酉四甲戌四癸亥是也四柱干支一气中间亦有轻重贵贱湏细别之壬寅辛卯甲戌富贵䨇全己巳亦贵戊午丁未刃旺性强虽贵亦多㐫险尅妻不善终庚辰贵而风流名重利轻乙酉多伤残癸亥多贫薄丙申生北方亦可取贵歳运如遇刑冲破夺必生灾祸大要推其支内有无财官印食入格有无伤损天干有无得令上下干支财官印食可化不可化可从不可从定其轻重贵贱四戊午冲子戊癸化眞火午合寅戌为印权贵之命四壬寅食神生财又暗合午戌为财主大富贵四辛卯暗冲酉禄主贵晚年财薄夀不坚牢四甲戌戌中有财以为贵通四戌皆火土墓气重多主孤或㓜失䨇亲或至晚年多灾祸若遇酉未时伤官见官亥时刼刃主贫四庚辰冲戌为官贵以魁罡论但金盛多兇顽至若四丁未刃旺多㐫恶为军人却以四未合亥为宁击猪贵从贱役至大贵运引合刄见官之地恐勃然祸至大宜警省但是刃格或带合皆有此祸湏预防之四丙申七月火病死财旺生煞为㐫喜四丙同类助身尅得财聚主富贵或先贫后富四乙酉胎元之贵男吉女多横亡不夀四癸亥水旺大过喜冲出巳中丙戊为飞天禄马但无酉丑一字将已合住主中贵大忌塡实四己巳主贫困或冲出亥中壬甲为财官四火为印多贵男㐫女吉四干纯一不杂为天元一气不可以比肩论湏详其支神有无生化有无刑尅带财官印合格歳运不背必当大贵冲刑尅制亦㐫不可执定一气皆以贵言如甲子甲戌甲寅甲子之类又名鳯凰干格菓正郎壬辰壬子壬寅壬寅壬自絶于寅是为驳杂故止正郎四支纯一不杂为地物相之一名芝兰并秀格湏看干元是支福聚祸聚如是福聚合格多居两府之贵如甲寅丙寅庚寅戊寅之类又名鳯凰支格若三子时亥为羣䑕夜逰三酉时寅为羣鸡报晓丑见己未为犀牛望月寅见己巳为勐虎啸风皆可理推在人活取天元一气地物相同人命得此位列三公天元一气定尊荣不杂天干一字清非可比肩争竞论生来富贵至公卿天元一字水为源生在秋冬妙莫言大吉土神逄一位少年仕路必高迁天元一字土为基四季生时更是竒申酉二支加入局聪明俊透异常儿天元一字木为根传送登明显福元四柱官星如得地功名利禄好争先天元一字若逄金时日魁罡福气深羊刃逄冲并带贵平生得遇贵人钦天元一字火融融大吉功曹时日中冲起财官为发用平生富贵福兴隆窃详二格天元同者多贵地支同者间有不贵轻清重浊之分也四重阳水四重寅离坎交争旺气生运至火乡加贵显徃来湏忌对提冲人命如逄四卯全干头辛字又相连身轻福浅犹闲事只恐当生夀不坚金龙变化春三月四柱金逄掌大权不入朝堂为宰相也湏名利鎭雄藩巳巳全逄命里排拘生天禄土生埋人中必显名尊贵秀夺山川出类才阳土重重午字多天干一字得中和名利虚实平生好见子冲提夀若何四重丁未命中排暗合隂生禄刃胎有分东西成富贵无情行到水边来丙申四位命中全身煞相停显福元不比寻常名利客管教势大鎭魁权隂木生居八月天重重乙酉喜相连不分左右皆荣贵更有收成在晚天天干四甲皆逄戌分夺财官无所益如还行运到南方合此伤官些小吉天干四癸立干宫木水相生作倒冲名利盈盈湏有旺南方行运数还㐫天干顺食地支夹拱两干不杂顺食如甲见丙丙见戊戊见庚之例夹拱如子寅辰午之例不杂如甲年戊月甲日戊时之例脱脱丞相壬辰甲辰丙戌戊戌壬食甲甲食丙丙食戊两辰两戌土皆为食神先辰后戌不倒此为天干顺食格也帖干远太师甲寅戊辰丙午丙申寅辰夹卯辰午夹巳午申夹未此为地支夹拱格也叶丞相庚寅戊寅庚寅戊寅此为两干不杂格也顺食者食前方丈两干不杂利名齐八字连珠支神有用造化逄之利名必重富贵天干顺食竒地支夹拱少人知两干不杂湏还贵一世生成造化稀棣萼聮芳此象如年月干同日时干同两甲两乙之类地支亦同遇寅卯二位尤妙一名二曜珍格又谓鳯凰恋禄若甲年乙月甲日乙时之类亦是若火年火月木日木时干支纳音相类谓之父子同类又甲申年见甲申时为首尾公孙同类皆此格也极返格此象乃官多无官鬼多无鬼财多无财伤官伤尽四柱全有者是也二位见者非是财多行身旺运亦可发财官多行身旺运亦可发官煞多行身旺运亦可烜赫或煞化成印局尤妙若财煞多身弱主孤刑疾夭如何知府戊寅甲寅戊寅甲寅四柱纯煞皆有长生之火为印运行南方火土旺地以煞化印宜贵此煞多无煞为极返格也诸般贵气虽合格六格大纲难去得更㸔向背运辰行不可一途而取则闻喜不喜如六甲生人以庚辛为官戊巳为财生寅卯午亥子月金絶败病死不能为官土神春死冬囚不足为财纵遇八字元有辰戌丑未申酉财官福禄亦薄运行财官旺地转吉忽遇比肩或财官衰地有始无终夫日时见财官闻喜也年月损尅不喜也见官背官反为贫贱如甲戌庚午巳丑丙寅巳用甲为官时逄寅位禄旺本好不合生午月甲死运行西方伤官之地柱中无财可倚无官可托得日主健旺为救正为闻喜不喜一僧命也甲乙庚辛官禄乡生逄寅卯不荣昌巽离干坎月同论徒有官名不显彰当忧不忧如甲日生逄申庚本为七煞当忧若春月身旺金囚歳月日时见丙丁或寅午火制或有卯乙合去是当忧不忧也若乙逄秋无气或见丙在水上却不能制合庚煞余例推如丙寅戊戌壬戌癸卯壬见戊七煞当忧得癸卯时癸合去戊为壬以癸妹妻戊壬以己为官卯为伤官却喜戌中辛金制之卯与戌合不能伤官九月辛旺乙衰伤官七煞皆无运行东北尅得财聚寅戌合财局自然生起官星是不忧也甲见庚申虽七煞春生逄合或逄荧化煞为权官贵显英雄唾手占科名源清流浊天干用神年月通气生旺得助日时引日主用神无力或衰败死絶之地或早年运吉后运无气必主晚年孤穷未主孤寒日时犯衰絶之地时衰月秀有始无终月在旺乡晚年不足年月生旺日时枯正旺之间福必殊儿孙老去皆无立中未途中一饿夫源浊流清年月财官用神败絶或空亡早年艰苦日时却引财官用神生旺之地必主中末荣华月令运元主初年得失日主中年时为结果月令力轻日时引旺故主先贫后富源浊流清月令轻出身寒贱早平平日时生旺过年月晚歳财名福禄盈建禄不富建禄乃甲生寅月乙生卯月之类月为父母人从父母生身如人从宅中而出故月令为门戸大运离了月令故曰出门行限运高低甲生寅月禄旺寅中甲木比肩先禄旺占财如人财物在父母家内先有大哥收管其弟不能别求名利外又不遇财禄专用见成有数之物日渐支消岂能丰富运再遇比刼如人再有弟兄有分之人筭分家财在前我已过用无财分与必致词讼争夺破财弃妻失子离父之象也故建禄不富如癸亥丁巳丙寅甲午建禄长生寅午合局愈旺虽有壬癸官煞巳午戊巳伤尅去了日主太旺无官可倚无财可托所以贫贱又戊申甲寅甲辰丁卯月令建禄辰为财库戎为偏财申为甲煞尽好不合见丁卯时伤官刼财甲以辛为官被丁伤以戊为财被甲乙夺用申为煞被寅丙冲尅丙火为食被申壬冲尅财官食俱伤所以贫贱又丁巳丙午己未戊辰月令建禄日主坐刃刼财太重本身比肩俱各带刃行壬寅运戊巳夺壬财印相伤寅巳相刑寅刑禄元无位己丑年冲起羊刃被刑而死建禄生嫌门戸中难招祖业値财丰妻孥破败重重见却作长年白髪翁从化若还成别格自然名利两从容背禄不贫背禄乃甲乙见丙丁丙丁见戊巳之类官遇休囚又被伤尅不知食神伤官却能生财运至财乡必然发逹假令壬癸生寅卯月戊巳失时又被伤尽正二月木旺火相暗中有财运至财乡必发若见甲乙寅卯在壬癸亥子上湿木不能生㷔非特财薄反自招祸见七煞主灾滞十干背禄歳时喜见财星但㸔财命有气逄背禄而不贫背禄逄财若遇时富豪无相并如壬子壬子丁未戊申日丁用壬为官有戊伤去喜时支申中庚金为财十一月金虽死地頼丁壬合化癸水旺气能尅未中丁火丁见壬从其夫化木利于水生是南方火化为东方木受北方水资养所以不贫背禄逐马背禄者甲以辛为官为禄甲生春夏金絶则无官矣故为背禄逐马者甲以巳土为财为马被乙及亥卯未刼夺甲无财矣故为逐马余例推如壬子壬子丁未乙巳丁取壬为官禄壬亥月建禄丁生子月癸旺是煞壬禄巳过为背向者有禄背者无禄丁取庚为财为马子月庚死此为背禄逐马逄煞运行刼地亦不发福无根元故也背禄逐马守穷途而恓惶与此不同解见赋中夏草遭霜夏巳炎极至后则一隂发生为暑退寒生之渐金伏水生之候如甲乙生夏至后十日内遇壬癸亥子为旺印庚辛申酉为旺官不逄冲刑尅压必大贵丙丁生夏至后十日内遇壬癸亥子为官逄生庚辛申酉为财有气大忌见伤官土局㐫横夭折葢一隂初生其气甚㣲故也此象用丙日生于六月坐下寅午戌火神见壬癸甲乙为官印戊巳透尅运行官印及身旺乡大贵忌火败地不禄如甲戌庚午乙未丙子生至后十日内用金水有气贵为都宪又乙酉癸未丙子癸巳明透官印不逄伤尅支下己未火旺又禄元互换故主大贵冬逄热火冬至氷成水冻盛寒时也至后则一阳发动煖气初生有火得用如乙日坐亥卯未支神生于至后见丙丁无壬癸透尅合象天顺帝丁未壬子乙未丙子月上虽透水丁壬合化只以木论所以贵为天子至后木相火出若庚辛生人在至后十日逄丙丁为官有气湏要柱有寅字为生火之源方成大贵若无丙丁明露日逄庚午辛巳亦贵大忌申子辰水局伤尅主残疾盲目丑月不同若见七煞多死于水壬癸日生于至后十日干见丙丁承一阳为财有气戊巳日生于至后十日干见甲乙承一阳为官有气见丙丁为印有气合此局富贵运喜财印地逄生旺乡生祸甚者夭亡如庚午戊子庚寅戊寅庚寅自坐丙煞得子中癸水制之化煞为权乘一阳之气为贵又壬辰壬子庚午戊寅庚坐午官印两全虽辰子㑹水寅午亦㑹火力停不降故贵壬癸庚辛北地寒更居西北亦如然若见丙丁逄至后居官定入紫㣲垣吉㑹㐫㑹假甲日生人见子辰全㑹起申庚为甲七煞乃㐫㑹也柱有丙或乙合制是化煞为权若无湏日主得令方免生祸生子辰水候化煞为印贵乙日生人见子辰合起申庚甲日见己丑合起酉辛俱飞天禄吉丙日生人见卯未㑹出亥壬为七煞柱有戊丁合制其煞为权若无湏日主得令方免生祸生卯未旺月化煞为印贵丁日见卯未合起壬水丙日见申辰合起癸水俱飞天禄吉余例推窃详吉㐫㑹如命喜财官印食禄马贵人値大小运歳君俱合㑹决主大发富贵谓之吉会如命忌七煞伤官羊刃亡刼而大小运流年俱合会决主大发㐫祸谓之㐫㑹非专指三合会起一物言也其理尤长吉会㐫㑹要推详吉㑹相逄最吉昌若是㐫神三合起破财剥职主灾殃四柱暗带四柱之中逄暗带有荣有辱如甲子年丙寅月暗带乙丑为正印为贵人为引进神为偏禄元是以有荣若甲子年壬戌月暗带癸亥为亡神为正空是以有辱日时同㸔四柱暗带切于正带即凭暗带以言贵贱吉㐫若夹煞持墓决主㐫死五行拘聚五行相尅此理之常内有拘聚此理之妙乃相生法也然必隂阳太旺方能拘聚如木旺则能拘火火旺则能拘土土旺则能拘金金旺则能拘水造化展转相生更为有情假日干是土生于卯月衰弱干支有水财煞太重日时但得一未字未中暗藏丁巳则以水拘木以木拘火以火拘土火土扶身胜任财煞决主大贵余例推合化成局合者和也化者变也即甲与巳合之类甲属木本象遇巳合则化为土不以木论是化象其理已论于前兹又总合化成局不成局者提出言之天元化气本来眞举世无人㑹发明甲乙人言惟属木谁知表里多翻覆若能辨得眞与伪便是人间瑞甲巳化土见戊辰三元归本期为眞乙庚金时见庚辰造化深但看柱中无相害恶煞亦难侵丙辛水逄见壬辰最为美支辰若不値天魁此是人世不世才丁壬木甲辰来见独为福那知得此是魁星遇者湏教享大名戊癸火后见丙辰为妙理三元来徃少相妨値者垂绅入朝堂此是天机眞造化黄金白玉买无价若逄生旺库扶持富贵功名满天下此正化也大槩化气以日干为主合年月时干皆可化如天干无而地支遇正禄代之甲不见已而见午巳禄在午之类亦可化但要成局仍要旺气聚于时方可兼得月气尤妙或日得旺自足以化又有干支自化却要运行化气旺乡不然无用若只得月气却不可化惟日有此气不论财官印食但得生旺之气成局运行化气旺乡不遇伤尅之地皆是发越喜身自旺或柱有生气助旺则化象尤有力大忌相尅重化不成象主贫下遇冲尅之运亦多祸而致死若干合而不成局则不化但以本干支取祸福断之不必论化气矣丙辛合化喜甲辰富贵荣华有福人从革局中逄一二少年平歩上青云丙辛四季月中生受化艰难福力轻土数重来贫且贱飘飘身势似浮萍丁壬化木喜逄寅艺苑蜚声志气新润下更归年月下应知不是等闲人丁壬合化入金乡茍禄蝇营空自忙节槩低㣲无足取眼前骨肉亦参商乙庚金局旺于酉时逄从革更为竒辰戌丑未如相见此是名门将相儿乙庚最忌火炎阳志气消磨事不良寅午相逄为下格随縁奔走乞衣粮戊癸南方火㷔高午寅时上逞英豪局中曲直临年月垂手功名着锦袍天元戊癸支逄水败坏门庭事绪多行运更逄水生旺伤妻尅子受奔波甲巳中天化土神时逄辰巳脱埃尘局中歳月趋炎上方显功名富贵人甲己干头生逄春平生作事慢劳神百般机巧翻成拙傍人篱落度朝昏格局清高人罕逄也湏月气要潜通不通月气生时背早歳如何不困穷其一甲从已合頼土化生遇乙兮妻财暗损逄丁兮衣禄成空贵显高门葢得辛金之力家殷大富皆因戊土之功见癸兮平生发福逄壬兮一世飘蓬月遇庚金家徒四壁时逄丙火禄享千钟其二巳能化甲秀在于寅逄丁兮他人凌辱遇乙兮自己遭迍阳水重重奔走红尘之客庚金锐鋭孤寒白屋之人丙内藏辛必得其贵戊中隠癸不至于贫若要官职迁荣先湏见癸家殷大富务要逄辛其三乙从庚化气禀西方蹇难兮生逄丙地荣华兮长在壬乡丁火当权似春花之遇日辛金持世若秋草之逄霜最喜巳临满堂金玉偏宜甲向麻麦盈仓日日劳神葢为勾陈作乱时时费力只因𤣥武为殃其四庚从乙化金质尔坚最忌辛金暗损偏嫌丙火相煎遇丁官兮似蛟龙之得云雨逄巳卯兮若鹏鹗之在秋天癸水旺兮田园飘荡壬水盛兮财禄増迁遇戊相侵兮不成巨富逄壬助力兮永保长年其五丙为阳火化水逄辛有福兮戊土在位成名兮乙木临身官爵迁荣生逄癸巳家门显赫长在庚寅强横起于甲午祸败发于壬辰屡遇隂火纵富贵能有几日重逄巳土虽荣华亦是浮云其六辛能化水得丙方成四柱最宜见戊一生最喜逄庚见巳兮何年发福逄壬兮何日成名癸水旺兮纵困而不困甲木旺兮虽荣而不荣富贵荣华重重见乙伤残穷廹叠叠逄丁其七丁为隂火喜遇阳壬见丙兮百年安逸逄辛兮一世优游富贵䨇全喜甲临于天秤禄逄䨇美欣巳共于金牛活计消疎皆因戊败生涯寂寞葢为癸囚乙木重重财禄决无成就庚金灿灿功名切莫妄求其八壬从丁化秀在东方遇甲兮多招仆马逄辛兮广置田庒丙火相逄乃英雄之豪杰癸水相㑹为辛苦之经商佩印乘轩巳临官位飘蓬落魄戊㑹煞方皓首无成皆为庚金乘旺青年不遇葢是乙木为殃其九戊从癸合化火成功见乙兮终能显逹逄壬兮亦自丰隆衆男拱持喜丁临于乙位六亲不睦縁甲旺于寅宫丙火炎炎难寻禄福庚金灿灿易见亨通妻子损兮皆因已旺谋为拙兮葢为辛雄其十癸从戊合化火当临丙内藏辛一世多成多败甲中隠已百年劳力劳心仓库丰肥欣逄丁火田财殷实喜得庚金官爵扬荣兮连绵见乙资财富贵兮上下逄壬财源得失兮縁辛金之太旺仕途蹭蹬兮葢已土之相侵返象夫返者乃絶处逄生之意也且如乙庚化金生于寅月乃金絶地柱中木重而却化金此则化气失局故曰返象玉井又以化中返本倒化之类谓之返如乙庚化金见亥地多木重非化金而却化木其义一也歳运同断或以身弱而遇官煞有官则进有煞则退亦为返象化成造化各居于衰墓絶乡象成杂局遇合而犹如不遇其象中性情平生居止频迁返复无成立心不定谓身弱而遇官煞其义亦同假如辛未壬辰丙午癸巳丙用癸为官不合有壬来尅丙辛化水柱中辰巳午未乃水墓衰絶之地眞返象也又癸丑丙辰丙申辛卯丙与辛合丙火坐申无气辛金坐卯衰行辛金旺运夫从妻丙火旺运妻从夫此命无祖业一生进退无成余倣此推照象夫照者乃火土高明之意也火气高明土爰稼穑土在上如霾雾遮空火在下若太阳漏射此乃先晦后明之象日干属戊得寅午戌火局或地支午火时干有丙生其戊土谓之照象柱中不宜见水见水土溶火灭则减福力又如火居上水居下亦为照象譬如日丽于天水底有光亦能返照四柱无伤直列朝廷之上支中畏惧亦湏声誉非贫运到衰乡必生灾咎如戊戌戊午丙午戊戌丙日以三戊为食火乂旺生四柱无伤午戌亦能冲子辰之官星又丙戌癸巳戊午丁巳日干戊土支纯巳午戌火局年时丙丁生其戊土柱中虽有一癸亦化成火又化气得时得位故皆大贵乂戊戌甲寅丙午甲午四位无伤甲戌丙寅丙午庚寅照上无破俱宰相命鬼象夫鬼者煞也乃干逄煞尅之意也湏明上下干支或鬼旺身衰或身旺鬼衰如乙木以庚金为官天干化合又见辛酉七煞则为鬼旺巳身临鬼湏明天地之中象旺象衰要识荣枯贵贱身衰鬼旺应湏肢体伤残身旺鬼衰定作兇徒之命鬼身皆衰男子飘蓬女作尼姑身鬼俱强兵法刑名而或济鬼身尽弱败破狂荡以何疑木气胜者专用㣲金水气多者宜凭病土金气旺者湏凭衰火火气强者要假浅水土气厚者却寻死木假如本身乘旺而逄鬼象返为贵命旺中有制方为全福身鬼全彰得刃制主勇暴而贵显或乘酒以得官位如癸卯辛酉乙亥辛巳乙木八月无气二辛煞旺故主残疾乂戊辰己亥甲申庚午日坐煞星又値庚时本身受尅又亥中木旺木死于午此飘流命伏象夫伏者隠而不显之意柱中财官印煞不通月气不曾透露隠于地支人元之中无形而难明之谓本身不通月气而伏藏我气于别支之内有援而起者也又日干不遇生旺死絶气多却遇官煞太甚尅伏其身亦为伏也官鬼皆全乃遐龄而不遂干中破败于支内技艺随身如戊午甲寅戊寅辛酉戊日被甲寅尅之太甚本身无气故为手艺之人癸丑辛酉甲子己巳甲木生八月无气月令官星太旺巳酉丑三合官局虽有贵而不得享或中乙榜或履任夭折大抵伏藏之气无援主孤立贫寒无夀有援则否属象夫属者五行各属之意即主干临何方位乃东西南北之神也如寅卯辰乃东方属木巳午未南方属火申酉戌西方属金亥子丑北方属水各专一方之气先分南北与东西次㸔三合内别认却㸔干神与所属之地宜与不宜或为财官或为印食贵人以成贵象此干神入其地靣气类相感如橘种江南则为橘移植江北则为枳各宜所属之气岂人之机巧乎寅卯辰木象天干戊巳土属木而论巳午未火象天干庚辛金属火而论申酉戌金象天干甲乙木属金而论亥子丑水象天干丙丁火属水而论无气不言有气则属如壬子壬子癸丑癸丑子丑属北方壬癸分夺二子癸禄日干太旺癸用火为妻土为子火遇水灭土遇水溶妻子俱衰故为僧道不然亦主无子乙酉甲申乙酉乙酉天干甲乙木属地支申酉为官刘文庄公都宪乙酉甲申甲申甲戌天干甲乙木属地支申酉戌金为财官之妙以成贵象类象夫类者㑹成一家之意也如甲乙得亥卯未㑹成木局丙丁得寅午戌火局庚辛得巳酉丑金局壬癸得申子辰水局戊巳得辰戌丑未土局乃五行从其重者为类或曰如比肩之类五行皆归纯一天干一类本非其象或类化气而不成局或类印绶而不成印此皆贫穷淹蹇出赘过房命也如丙寅戊戌庚戌戊寅二戊生庚类印绶二寅尅戊为七煞寅午戌火局年干透丙似印非印煎熬太过倚托别房父母丁未己酉乙巳乙酉乙木得己酉丑金局似从金化然无庚不化反为煞主人性刚多病倚托贫夭生而不生过房入赘之人化而不化蹭蹬淹留之子庚戌戊寅庚午丙戌金类火浊而不清丁丑丙午庚寅丙戌亦金类火贵而不乆癸卯乙卯巳卯乙亥乙亥己卯己卯乙亥巳土类木乙巳乙酉乙酉乙酉乙类金不忌鬼多俱为福贵从象夫从者夫妻相从之意也论引用之气夫乘旺则妇从妇乘旺则夫从官煞者夫也财者妻也借夫妻之名以取人之祸福如乙日生己酉丑申之位是妇从夫庚日生亥卯未寅之位是夫从妇若遇其从即从其地支专气言之若归其本即从其本言之但从其有气或党多亦从自身无气从局变象在支三合所属同也从中有贵有贱从中显贵得时位列三公从中衰败失时孤贫奔走如甲戌丁卯庚申巳卯庚申金自旺生卯月卯时木极旺是妻乘旺而夫从之主因妻得财或就妻得财如庚申戊寅己酉丙寅巳日见月时二寅甲是正官乃夫旺妻从之象虽庚甲欲损寅寅有长生丙火制之甲用酉中辛金为正官夫星得官甲禄归寅故嫁夫贵显三台之命妇也无根为从象如乙酉壬午甲申己巳甲木无倚乃能从土庚辰乙酉乙酉庚辰庚戌乙酉乙酉壬午俱乙木无依从金而化况庚辰庚戌纳音又属金皆贵命也弃命从财须要㑹财弃命从煞须要㑹煞从煞喜财从财忌煞㑹从根气命损无猜化象夫化者隂阳合化之意也乃天地相停五行均配化内成局运转而成封帝侧化象伏而平生碌碌谓干支相停者化是㸔日时合化不合化五气有化象湏要纯一清洁化而或返有贵有贱化而不化或夀或夭乙旺庚从庚旺乙从庚日主无气化有气方可用若各无气不可用如丁壬化木生于春则夫从妻生生于冬则妻从夫生是谓化也如甲寅己巳甲戌壬申谓甲巳化土得土局长生在申甲戌甲寅癸巳戊午戊癸化火生于寅月临官于巳旺于午此化气得时得位辛夘戊戌甲寅庚午甲就午中巳土化为眞土故主福厚富贵余倣此推类属从化格判旺衰照伏拱遥局分明暗若甲乙日干见地支寅卯辰全者为类见亥卯未全者为属乙日见巳酉丑或申酉戌之类为从甲日见巳乙日见庚之类为化类属要身旺而从化要衰也丙丁日四柱皆火而时支得卯木谓之木火相照壬癸日四柱皆水而时支得一金谓之金水相照壬生午月水无根乃弃命以从午中丁火丁与壬合如夫妇此伏象也此説伏照不同其理无异贵以上八法乃㸔命定格之大闗键湏细推之再考诸家贵格天地德合干为天之清气支为地之厚载干合者得贤人之心本乎天者亲上支合者得衆人之心本乎地者亲下干支俱合是为天地德合如甲子见己丑戊戌见癸卯之类时合为上日合次之若年与月相合日与时相合尤为福𦂳如张舜臣尚书乙卯丁亥戊寅癸亥林见素尚书辛未丁酉己卯甲戌是也君臣庆㑹干为君之象支为臣之义干支俱合在一旬之内见之是谓君臣庆㑹如甲戌见巳卯戊辰见癸酉之类是也时合为上日合次之若年与月合日与时合为䨇鸳徳合尤妙以上二格前论合化巳言但未提作格耳甲人己巳到甲申乙是庚辰乙酉亲丙湏辛卯及丙戌丁下壬寅丁亥乘戊生癸亥戊寅日辛用丙申辛巳迎壬逄丁未兼壬午癸注戊午癸未神巳因甲戌来巳卯此是荣华福夀龄中若更加他格局定主侯王宰相眞如虞尚书癸未甲寅戊午丙辰蔡学士甲申戊辰巳巳庚午魏丞相己卯甲戌乙酉庚辰谢源明尚书丁巳己酉甲申壬申是也一气为根谓年月日时胎纳音纯金纯木纯水纯火纯土是也如甲子癸酉辛巳乙未甲子胎之类一气为根则刺史吏部若木人得寅卯辰火人得巳午未金人得申酉戌水人得亥子丑一气亦是若遇此格不厌鬼多多则贵若干支全一气如甲乙人得丁壬亥卯未全之类尤妙凌相都宪乙未庚辰壬寅辛亥王一䕫状元乙巳戊子丙申丁酉翁万逹尚书戊午己未癸巳丁巳是也两干不杂谓年月日时连占两干纯一而不杂也如甲子乙亥甲戌乙丑甲乙两字不乱丙寅丁酉丙辰丁酉丙丁两字不乱之类是也干头相类铜臭官卑以甲人得乙乙人得甲谓之偏禄多无科名三合聚集谓年月日时胎或干辰带三位一同或支辰带三位一同或纳音带三位一同葢取一生二二生三三生万物盈数之义也如三丁一癸三壬一戌三庚一丙之类切忌建旺太过中又太过惟土金不然如三金得土三土得火或三戊三庚三辛建旺不碍其支辰如三寅一申为马三亥一寅为合之例纳音三位如甲子乙丑壬申则金得地之类方吉五行俱足谓年月日时胎带金木水火土或眞气或纳音而三元有气又谓之全逄五库如甲子戊辰丁巳丁未已未胎之类是也湏是相生不死絶福神递互乘之方贵如自死自絶而无救不入格五行俱足不论胎乃取当生眞气而圆之葢眞气即当年之主昧者添胎月一辰纳音则误李廷相尚书辛丑甲午丙申戊戌乙酉胎何洛文翰林丙申辛丑壬子辛亥壬辰胎是也六位相乘谓年月日时胎再加年日禄马或命宫合起十二支神更天干五位合全十干为贵如甲子丁卯戊寅辛酉戊午胎巳上安命之类余命壬午癸丑庚寅丙戌甲辰胎禄马在申是也聚精㑹神淮南子曰精神者所受于天而形体者所禀于地离为火坎为水火为日水为月日月运行于天以成四时此天之精神也水为精火为神精为气之母气为神之子一气周流而长生不死此人之精神也如人命或干支或纳音二水二火各乘旺得地无他物以杂之相合相济则英灵之气与天同运不但贵显出人抑且夀命悠乆李东阳阁老丁卯丁未癸亥己未杨一清阁老甲戌丙子壬午丁未是也神藏煞没谓甲庚丙壬为阳干之吉㑹生于孟月尤佳乙辛丁癸为隂干之贵德生居季月最好六㐫神至此而潜藏四恶煞遇兹而伏没如年月日时四位四干分明不论刑害冲破皆为吉气更加禄马官印尤吉阳竒隂耦最豪英是也五行墓煞有四寅午戌月煞在丑丑为金墓故大吉为煞到干没亥卯未月煞在戌戌为火墓故河魁为火煞到坤没申子辰月煞在未未为木墓故小吉为木煞到巽没己酉丑月煞在辰辰为水墓故天罡为水煞到艮没人命如生寅午戌月日得丑而时得亥则煞没天乙㐫将有六螣蛇朱雀属火在亥壬子癸为堕水投江白虎属金在巳丙午丁为烧身𤣥武属水在坤艮辰戌丑未为折足皆受制尅而胜则是六神藏也即𤣥武当权等煞禄马交驰如寅午戌马在申而时干得庚亥卯未马在巳而时干得丙戊申子辰马在寅而时干得甲己酉丑马在亥而时干得壬如年月日时四位干支互换得之年月不见而日时互见尤妙忌冲破空亡赶禄栏马如甲戌生人甲禄在寅得丁丑以赶之戌马在申得癸酉以栏之不必求正禄正马而禄马自来此格极贵所谓禄不赶不发马不栏不住是也集福发福即四位集福于帝座帝座发福于四位巳论前年月日时中王昺侍郎壬子壬子乙酉丁丑吴远都宪戊寅甲寅壬寅戊申是也干支䨇连谓甲午见乙未丙申见丁酉戊戌见巳亥上下相连之类如甲子见乙丑庚午见辛未甲庚贵丑未乙辛贵子午一名二仪贵偶此为连珠福神能压衆煞更加禄马十分之命若连珠进退如丙寅见丁卯同气是为退气丁卯见丙寅退一辰却是进乃眞气也天干连珠谓年月日时胎得甲乙丙丁戊或巳庚辛壬癸甲合巳乙合庚丙合辛戊合癸又谓十干连珠格若纳音连珠四位相承自上生下或自下生上亦是有倒垂连珠如丁末人得丙午时辛丑人得庚子时之类有正印连珠壬午人得癸未时甲子人得乙丑时之类有悬印连珠乙亥人得甲戌时癸巳人得壬辰时丁巳人得丙辰时之类一路连珠早擅四方之誉彭佥宪丁卯戊申巳亥庚午黄华卿甲戌丙子戊午庚申是也地支连茹谓年月日时胎得子寅辰午申戌地支各间一位或子丑寅卯辰相连之类㧞茅连茹兮愈坚愈固得连茹者富是干支之别也若天干地支俱连富贵䨇全如英国公丁巳丙午丁未戊申诚意伯刘瑜庚子戊寅庚辰壬午是也若年隔二位月隔时日一位如子午卯月巳日未时之类谓之贵人局主吉五行正印如甲子生人得乙丑时丙寅生人得甲戌时之类若无冲破空亡死絶更有福神互为之助五行入库取为上格若甲乙未丙丁戌之类年月日时皆有谓五行逄库主两府台辅之贵或落空亡亦吉禄库逄财歳干之墓处谓之禄库禄库中得带地财或纳音为财不惟贵而主富如无则职虽显家贫禄库空虚囊空职重是也福㑹相迎此十干所生及所尅如甲生丙尅戊之类乃食神逄财也不犯他干仍带贵气若人胎月日时遇之主衣食丰足官爵崇高大小运行年至此亦有迁官进财之喜生死相聚如庚辰辛巳庚午辛巳甲戌乙亥甲子乙亥壬寅癸卯壬辰癸卯丙申丁酉丙戌丁酉是阳死隂生如甘苦同受之意所谓庚生于巳辛死于巳甲生于亥乙死于亥壬死于卯癸生于卯丙死于酉丁生于酉是不相离也若金则金生木则木生贵贱不相入则否一旬也裹乃甲子见癸酉甲寅见癸亥之类月日胎俱包年时中尤妙若四位五位七位包俱同旬二十四统三十六位大衍虚一中间干支得用与年时财官印食或禄马贵人者皆大贵四柱顺布谓时次日日次月月次年先后不乱是也五行一旬谓年月日时胎共出一旬如甲子丙寅巳己庚午之类带生旺六合无破败则吉又年月日时胎各占一旬谓之五福集祥亦大格也湏福神递互相乘无破败方吉贵人黄枢谓戊巳二字而带辰戌丑未全如戊戌巳未巳丑戊辰或贵集丑位而此日生为入格四鎭之宫福自强更㸔权煞在何方数重贵禄兼生旺不作公侯便作王如明太祖戊辰壬戌丁丑丁未土居四季辰戌丑未顺隂阳贵全所以为创业天子四冲得位四冲得位与四位纯全㣲不同谓寅申巳亥欲自生或互换生子午卯酉欲自旺辰戌丑未欲自墓方取如甲申丙寅辛巳巳亥四位皆自生旺加丁巳胎五行足乂是词舘学堂所以封侯如辛卯庚子癸酉戊午乃胎生元命又为自旺四仲局如乙丑癸未丙辰壬辰甲戌胎四印秀局五行数足故皆大贵考柱史韩平原壬申辛亥巳巳丙寅申为金位有坤土以厚之金之刚者莫加焉故取象劒锋是金不畏他火惟丙寅能制之以丙寅干支纳音俱火而履于木木实生火生生不穷虽百鍊刚金终被消烁天理之自然也凡人生时主永主今乃遇之年运丁卯火为沐浴气㣲而败灰烬镕竭自不能支歳遇丙寅火炎金液外强中干以刚遇烈赫赫然天地一炉鞴万物一槖籥孰可向迩然受物也大非尽其用弗可一阳将萌亶其时乎葢四孟全备二气交战虽以致莫大之福亦以招冲击之灾吴江丞袁韶登科有隽才其命辛巳丙申丁亥壬寅亦全四孟天干丁壬丙辛眞化地支己申亥寅六合于格为鸳鸯德合或天地德合四柱大分明所以非韩之比喜二化气俱生韩自此却不及此讲得之或以巳用甲为官丙为印归禄时下甲木亥月长生申欲冲刑为受巳刑寅与亥合申自受刑不能冲寅运至寅卯官星得地贵为经畧一交丙辰水旺伤印无火制伤官丁卯年遂遭极刑夀止五十六亦是一説四时乘旺如春生甲乙日时夏生丙丁日时之类主人心明时全见者足夀富贵多权三五连合自上生下隂阳相合两比干在上一干在下谓之顺排连合一干在上两比干在下谓倒垂连合顺排者甲乙丙丁戊戊巳庚庚辛壬壬癸甲是也倒垂者癸壬辛庚巳巳戊丁丁丙乙乙甲癸是也倒垂相连顺数为上杂数比次之不犯他干生旺相乘福禄相助尤胜六合䨇鸳如戊辰癸亥戊寅甲寅一亥合两寅为马六合䨇鸳坐槐庭而布政是也如甲寅丙寅甲寅丙寅名䨇飞蝴蝶格此格极贵贵气冲和如丁亥土人得甲辰丙辰时为隂阳六辰自然清贵更天干纳音稍有和气富贵极盛引从包承居年前曰引年后曰从如甲子人以前三辰为引则丙寅丁卯为引以后三辰为从则壬戌癸亥为从引宜远以丁卯为逺从宜近以癸亥为近若甲子生人后得癸亥前得乙丑丙寅人后得乙丑前得丁卯之类甲子人以丁卯为引然子卯相刑不若丙寅为食神带禄马若得壬戌时则丁与壬合卯与戌合暗中有合则壬戌癸亥甲子缺乙丑以待用前引神有丙寅丁卯一甲中天地气全前后要㸔纳音有无生旺之气兼诸贵煞助者大贵年月日时更在一旬中尤妙引从包承拱太歳则官歴清华刑害冲破则一生困苦如巳酉年癸酉月戊申日后从壬子时前引引远从近乃大贵人居朝廷则多出入有人葢引从动之也乙丑人见甲子为从或前遇庚午日乘引乙与庚合见巳巳乘引甲与巳合干支有情余例推如辛卯人遇壬辰日庚子时此乃从远引近不中又壬辰日壬寅时拱卯作丁酉正端门格不以引从论引从不同前后宜乎审察官贵引从位列鸳班或官在前贵在后或贵在前官在后或煞在前吉在后包承引从尤贵如徐阶少师癸亥壬戌癸未壬子壬戌后从则近壬子前引则远又天干俱壬癸一气互换亥子为禄乃眞引从包承格也又杨愽少傅一品十二年考满巳巳庚午乙卯庚辰庚午前引庚辰后从天干乙庚合化二庚为官引从方为竒特若前后二支包承本命在中如辛亥人得庚子月戊戌日子在前为包戌在后为承止为包承亦主清贵福厚怕空亡冲破如孙慎都宪乙亥丙戌辛丑戊子孟重都宪乙亥丁亥乙丑丙戌则十二位包乂多一格矣年为天子坐中宫日时相逢两侍从辅弼贵星湏要识为官气势最英雄四般生一四般生一一生四便断公卿更莫疑添减福神随厚薄官资仔细定寻推如许运使癸巳癸亥辛亥壬辰甲寅胎纳音一金生四水是也驿马驼禄如谢叅政乙卯戊寅巳酉巳巳甲申暗合乙禄在卯遁得巳卯巳为禄元马元故曰马驼禄而暗合官是也鞍马坐贵玉镫金鞍坐贵人便知三品定官荣若无的煞加此格两府中书居帝京如王驸马庚寅乙酉辛亥乙未庚寅见乙未为攀鞍庚贵在未纳音又是金号曰贵人坐金鞍锦衣特赐甲丙庚日遇寅时丙庚壬向巳中推庚壬甲地归申坐壬甲丙来亥取之此是衣锦第一局时日无差定不移如石叅政壬申己酉甲辰丙寅甲申乙亥丙辰庚寅是也清贵入堂乙丁辛见马丁辛癸向鸡此是正郎格清华着锦衣如林安抚己酉乙亥癸丑乙卯即暗合三竒格也循环相生生年遁数逄癸亥生月又遁见甲寅从日推之逄辛未此般格局有功名如陈右相癸已癸亥甲寅辛未为入格龙吟虎啸寅辰二字是龙虎遇此生人福最隆吟啸风云成聚㑹荣华富贵受皇封壬喜逄寅庚喜辰云龙风虎越精神干支重叠无冲战自是清朝食禄人龙吟得水戊辰见甲寅虎啸得木甲寅见戊辰龙吟虎啸风雨助其休祥凡龙吟虎啸日时遇之大好日月次之日月年月遇之却于时上遇禄者亦佳但不犯空亡支干相破便是王状元戊寅甲寅丁酉甲辰是也夹贵夹禄甲人得卯丑乙人得寅辰丙戊人得辰午丁巳人得己未庚人得未酉辛人得申戌壬人得戌子癸人得亥丑为夹禄乡有丁巳庚而得未有丙戊乙而得辰有甲癸而得丑有辛壬而得戌为夹禄窠二者夹禄窠为上夹禄乡次之凡禄最喜于墓谓之库而又有所藏也忌空冲然当生遇库印为福为夀歳逄墓印为灾为㐫丙丁猪鸡以戌为夹贵壬癸蛇兎以辰为夹贵丙午丁未丙子丁丑纳音水以火为财库壬子癸丑壬午癸未纳音木以土为财库以上为夹贵印库火财而得壬辰之水土财而见戊辰之木谓之库中逄鬼先成必破又甲戊庚乙巳丙丁壬癸六辛年月日时顺连四干不断不必在牛羊䑕猴鸡猪马虎之位但见辰戌二位便为天乙受福纳主学问该愽文章华藻科名巍峩官职清华库带正印而库墓者为上库墓而非正印者次之无印者为下干神一字而支神相应前有贵拥后有马乘中有建禄者是夹禄夹贵也假令己未人己巳月己未日己巳时四巳干神一字不杂巳贵在申故曰前有贵拥未有马在巳故曰后有马乘贵踰三品之命若丁巳丁未则正夹禄辛卯辛丑则正夹贵当从落断之禄贵夹持人少得如戊午人得丙午日时戊禄在巳夹在后戊贵在未夹在前又如己未年辛未月己未日辛未时葢巳禄在午在后巳贵在申在前禄与贵人夹扶其身不湏带别支神乃为贵命前遮后拥人中仙乃禄马夹贵在本命前后是也凡欲持纲入帝朝贵星不与贱星交将军湏是贵煞裹宰相多应禄马包凡贵人格湏要五行中无一位驳杂徃来更生旺有气带福神于其上四位贵却不是贵格好年不如月好月不如时尊亲帝座位前后贵人随只如陈国相庚寅丙戌辛卯己丑虽是大败却得天乙贵更本命太歳为年中天子前歌云尊亲帝座位是也又己丑庚寅辛卯相连谓之连珠鳯凰虽无科名官居相位又寅带天德月戌为太煞同况陈姓属徴音火在戌合在寅本音墓处天德太煞同主三台八座之荣自余不夹太歳値禄马同入相福神相还凡禄马官贵六合华葢金轝文星贵人正印库食竒德之类皆谓之福神递互相还为格若无死絶冲破空亡有五行旺气福神助之主为将相如此而又有煞神即少逹歴重任若有死絶无冲破空亡只在格上㸔之又湏尊者吉方可干神主本为重凡干神作生旺临官或作福神皆是吉位而纳音死絶兹为尊吉卑㐫若纳音既死絶更有冲破空亡即不成就不过一簿尉州县纵他位有福助之亦不过一多难京朝官耳若空亡冲破更有三刑六害必是一孤独贫夭或僧道併无成举人更观五行轻重消息乘生旺气者特逹之士只消一件可作大乘生旺之气湏两件可也四时摄聚甲寅丙寅木火摄聚于寅丁巳辛巳金火摄聚于巳庚申甲申金水摄聚于申壬申戊申水土摄聚于申癸亥乙亥水木摄聚于亥遇者主清要显逹若月令不得地亦福金水聚于申火木聚于寅水木聚于亥火土聚于已全在日时徃徃有福若更四时有气逄生十有九贵致一凝神圣人得抱一之眞则无所不逹鬼神含得一之灵则变化无穷而隂阳之理精神之运歛散抑扬于一者所以为致一之命乃间世贤辅出羣大贵人也如年月日时胎五位纳音四木一水四金一土之类一见于时或一金四水土一水四金土一见于年各有旺气发越一路是也五位中年胎月俱丑而日上或时上见一寅之类年胎月时俱是戊巳而日上见一丙之类或天乙天官文星天德徃来见于四位为福贵之气独胎一位无福贵之气禄马官印贵德㑹于帝座三合于日时上带本家一位禄马四位俱乘旺气独于时上带一路死絶之气或四位俱带死絶之气独于日或时上带一路生旺之气四位或甲乙或丙丁或庚辛或壬癸而日上或时上见一眞官诸如此类湏徃来会合归于一者方成此格若自生旺一路见福贵自死絶一路见福贵亦是虚中精实人之年时上下如天地覆载而运日月于太虚之中此虚中精实之格最为竒妙虽美恶相杂喜憎相半无不併包而兼容之眞大器远业之命年与时上下乘生旺之气惟日一路带衰败死絶之气或上下乘金玉刚柔之德惟月日上一路建水火变通之气或上下俱带天乙天官文星禄马并互换见诸吉神独日位无禄马贵气或年月时得寅午戌生旺库三合纯全独日上一位带三合衰败死絶之气是也入此格者旷世无忌休休有容富贵不能滛威武不能屈如陈以勤阁老辛未戊戌丁卯辛亥申时行状元乙未乙酉甲辰乙亥其説註兰台妙选是此格也功夺造化年月日胎俱在死絶无气之乡而得一时在自生自旺之地是也假令本命属金年月日胎俱无气而得癸酉属火而得戊午属水而得丙子属土而得庚子属木而得辛卯皆纳音自旺之地或辛巳丙寅巳亥甲申戊申皆纳音自生之地若大小二运行年太歳只以生时较量灾福葢不生不旺则不能成人故也功侔造化本命纳音生居无气之地却得救助而徃来复旺于本位是也假令辛酉人得癸卯癸卯人得辛酉葢辛酉之木困于金乡却得癸卯金复旺于酉而木复旺于卯徃来互换故为吉会辛酉失位之木惟对以癸卯则刚柔相济得之者文明俊敏决取巍科如前朝穆宗丁酉癸卯癸卯辛酉严嵩阁老庚子己卯癸卯辛酉是此格也内阳外隂如年时纳音属金水日月属火木金水为隂火木为阳又年时属水日月属木水遶花堤乃外隂内阳俱是又云不拘内外只要成象为妙鼎足镃基鼎足之义谓之三合见三竒三合见一马合三合见本干三合带本家俱以得生旺为贵切忌以金当寅午戌之类湏旺中损夀三合见三竒乃乙丙丁或甲戊庚在年月日时而地支三合之类三合见一马乃申子辰而得寅马己酉丑亥马之类三合见马合乃寅午戌见巳合申之类三合见本干乃甲乙人得亥卯未丙丁人得寅午戌之类三合带本家如寅午戌火命得丙寅戊午甲戌带本家火亥卯未得己亥辛卯癸未带本家木之类又三合寅午戌马在申有申而缺寅亥卯未马在巳有已而缺亥申子辰马在寅有寅而缺申巳酉丑马在亥有亥而缺巳名三合马换头支也拱揖阙门阙门乃年对处本命甲子以己巳辛未为拱揖虚午为阙门本命乙丑以庚午壬申为拱揖虚未为阙门余皆倣此考诸书尤重子午余稍轻以子午为端门帝座故也阳命见天官合隂命见天官印绶在日时拱揖二位者如甲以已为天合辛以丙为天官壬为印绶之类或二天合二天官二印绶夹辅阙门亦贵资以天德天乙尤贵凡拱二位虚夹一位两干同类方为眞拱有拱将拱官拱座拱贵拱印不同不特拱门已也拱将乃月将拱官乃官星拱座乃时为帝座拱贵乃天乙贵神拱印乃甲戌乙丑壬辰癸未为本家印只湏不破为贵坐实不如拱虚明合不如暗会是也拱有七十二格拱刃拱害拱马拱学堂拱飞刃拱刼煞拱亡神拱鬼拱旺拱破拱孤辰拱寡宿拱岩廊拱合拱君臣合凡拱湏详煞神轻重分高低言祸福贵贱若甲子见甲寅乙丑见乙卯丙寅见丙辰丁卯见丁巳戊辰见戊午巳巳见巳未庚午见庚申辛未见辛酉壬申见壬戌癸酉见癸亥命前二辰有用必贵无用平常龙跃天门辛亥人得壬辰日时壬辰人得辛亥日时如见丁亥为正入格天门在西北处干位得壬辰水正印而六龙在御见亥所以为福若得丁亥则干神合壬禄在亥入此格者有润泽生民济世功业虎卧龙阁庚申人得辛卯日时者为正入格白虎家在庚申而辛卯重重见之则为龙阁故曰虎卧龙阁得此者主贵有声誉弹压名臣云行雨施丙午丁未人得戊子巳丑日时戊子己丑人得丙午丁未日时葢丙午丁未天河水戊子巳丑霹雳火子午居隂阳之正位今全见之隂阳合乃雨如已入贵格而更得此主膏泽及民有冲破空亡亦不失为州县之职清肃宪台巳酉丑人皆得乙字者是假令乙丑人得乙酉月乙巳日得乙酉时为正入格金主刑乙眞金己酉丑金之正位上下全见之多为台谏之任若胎月中见驿马则任宪司之职风云庆会此格一至三日得甲或寅四至六日得乙或卯七至九日得丙或巳十至十二日得丁或午十三至十五日得戊或巳十六日至十八日得巳或午十九日至二十一日得庚或申二十二至二十四日得辛或酉二十五至二十七得壬或亥二十八至三十日得癸或子湏将三日一分干十干日内细推㸔甲乙逄寅卯为贵重䕃重官重䕃者如甲人逄癸又见庚重官者如甲人逄辛又见丙葢甲以癸为䕃癸以庚为䕃甲以辛为官辛以丙为官如甲人逄两辛不用此论包裹旗旌神煞中刼煞曰旗亡神曰旌二者相见方为旌旗独有一位则非包裹者乃贵也且如庚辰丙戌庚午丙子刼煞在巳亡神在亥庚辰庚午拱巳上刼煞曰包裹旗丙戌丙子拱亥上亡神曰包裹旌余格类此若遇旌旗全官虽卑亦作小监司或为帅者如带刃身尅煞多斩人煞尅身必刃来伤死富贵所成如甲人生亥卯未甲辰得辛亥丙寅己亥甲寅得辛未丙子己亥眞体守位如丁人得壬而在寅卯辰亥之中或见丙辛各在旺地别位无丁是也虚一待用四主本干相连即跳一字如甲乙丙戊跳丁一字是也得之者穏歩青云若四主本支相连而重一字如子子丑寅乃头重尾轻主夭折假音得时如土人生夏季或居申子辰中运四季宝义制伐四事显朝尊生卑曰宝卑生尊曰义上尅下曰制下尅上曰伐以此四者胎月日时上下相生相尅五行不杂九命相养谓三元各处一方带本位禄而和及三元各居旺库而纳音干支相生育也主旺本成会于一方庚子土得丙戌月丁丑胎庚辰日癸未时之类若无冲破却会在本气之方更有禄马尤妙月官德合暗逄支禄如丁亥得壬辰壬戌甲人得丑未亥之类用刑者有时守刑者不乱如寅刑已而生在春制尅有用如癸巳刑戊申而无丁干者是人生元命支干四柱应以上诸格虽主本无气亦主名闻挺特出羣三元有地而贵四柱递合而荣三元俱有用得地必富贵清显胎月日时交互相合而朝命即是荣贵清显之命但忌空亡死絶相冲为破坏若入格命更得福集帝座湏歴清华之选或有刑破迤递减退言之若有天中相冲相刑带煞多是右职更天中相刑冲主多停替十干十二年生大贵人例六甲年月日时六乙年月日时六丙年月日时六丁年月日时六戊年月日时六巳年月日时六庚年月日时六辛年月日时六壬年月日时六癸年月日时以上逐年只有一日一时主有大贵人应世建功立业之命不然出尘神仙常术不能晓也大贵人莫过帝王考歴代创业之君及明朝诸帝无一合者余尝谓天下之大兆民之衆如此年月日时生者岂无其人然未必皆大贵人要之天生大贵人必有冥数气运以主之年月日时多不足凭余纪缙绅与凡民命同者不能悉数姑就缙绅论如黄懋官侍郎与申价副使命同黄死于兵祸申死牖下申先黄死官之大小又不论也朱衡与李庭龙命同朱发科壬辰李发科癸丑朱官至尚书李止大叅夀又不永其子孙之多寡贤否又不论也万宷与饶才命同万举进士官至卿贰饶止举人官至太守然饶多子而万则少又万以谪戌死而饶则否其夀夭得丧又难论也三河王且斋兄弟同产而功名先后亦自不同况天下之大九州之广兆民之衆其八字同者何限又乌可以例论耶余记小説説一走卒与鲁公命同鲁公遇朝廷有大恩宠则此卒受大责罚鲁公有小喜庆则此卒有小谴责其相反有如此者又染家生子与鲁公命同前后差六十年术者以鲁公之命証之其家大喜谓他日必贵自孩童时恣其所为后遂酗酒逰荡醉死于水年止十九又记乐善録太学二士人命同又同发觧过省约就相近逰宦庶彼此得知灾福后一人任鄂州教授一人任黄州教授未几黄州者死鄂州者为治后事祝曰我与公生年月日时同出处同公先舍我去使我今死已后公七日矣若有灵宜托梦以告其夜果梦云我生于富贵享用过当故死公生于寒㣲未得享用故活后鄂官至典郡岂非有所警惕享用不过之所致乎又吾郡有颜守芳生员与厰民袁大纲命同颜贫袁富颜多子袁仅二子颜在而袁已死颜读书守礼有危疾而能自保竟歳贡出身袁则反是合是数人观之岂所生之家不同而各人所习之业又异其保身慎修克俭长年在吾人自求多福耳若曰我命该富贵长夀而不修德进学骄恣不法岂命之所以为命也耶三命通会卷六三命通会卷七钦定四库全书三命通会卷七明万民英撰子平説辩今之谈命者动以子平为名子平何所取义以天开于子子乃水之专位为地支之首五行之元生于天一合于北方遇平则止遇坎则流此用子之意也又如人世用秤称物以平为准稍有重轻则不平焉人生八字为先天之气譬则称也其年为钩时为权月为提纲日为铢两八字以日为主中有财官印食旺相日干亦坐旺相之地如钩绾物与权相应其命则富而贵如财官印食旺相日干乃值于休囚如以钩绾重物与权自不相应其秤则不平其命贱而贫如财官印食休囚日干值于旺相亦若钩绾轻物与权自不相应其秤自不平其命亦蹇滞设使三物无气日主休囚非贫贱则夭亡此用平之意也先天太过后天减之先天不及后天补之先天后天无太过不及然后为能平焉运限者后天也且如先天八字日干旺相太过者宜行休衰之运发泄其气如日干休囚不及者宜行旺相之运生扶其气二者则能发福发财迁运亨通譬医家补㵼之法耳若日干旺甚仍行旺运日干太衰又行衰运则皆太过不及生祸生灾蹇滞不通矣吁运者转也十年一转穷通可知皆由大运之兴衰以验岁君之祸福是故观贵贱荣枯者观于子平可见矣观子平者观先后天之论可见矣按此説子平二字诚为有理但子平系徐君易之字今之谈命者逺宗其法故称子平考濯缨笔记子平姓徐名居易子平其字也东海人别号沙涤先生又称蓬莱叟隠于太华西棠峰洞子平之法以人所生年月日时推其禄命无有不中其源葢出于战国珞琭子世有元理消息赋一篇谓其所作然观其文殆后人伪撰非路琭之本真也珞琭同时有鬼谷子汉有董仲舒司马季主东方朔严君平三国时有管辂晋有郭璞北齐有魏定唐有袁天纲僧一行李泌李虚中之徒皆祖其术泌尝出逰得管辂书天阳诀又得一行所授铜钹要㫖占人吉凶极验泌以是传之李虚中推衍以用之珞琭以年虚中以日其法至是一变五代时有麻衣道者希夷先生及子平軰子平得虚中之术而损益之专主五行不主纳音至是则其法又一变也子平没后宋孝宗淳熙有淮甸术士号冲虚子者精于此术当世重之时有僧道洪者宻受其传后入钱塘传布其学世俗不知其所由来直言子平耳后道洪传之徐大升今世所传如三命渊源定真论等皆其所着以是本书变易尽矣观五行精纪兰䑓妙选三车一覧应天歌等书与渊源渊海不同葢观文察变治歴明时皆随其时而改革故虽百年之间数术之説亦不能不异矧自大升之时上距子平已三百余年其法不知经几变矣或谓大升得子平之真传观继善等篇不外明通赋但更易其词而元理消息一赋则大升之独得也今人推命之术又元人复推子平大升二家之法而演绎为之者顾今之谈命者动称子平而莫知其原余故解子平二字而详辩之论性情相貌夫贵贱观乎八字性情应乎五行善恶仁义礼智信心之所主喜怒哀乐爱恶欲情之所生东方震位木号青龙名曰曲直五常主仁其色青其味酸其性直其情和旺相主有博爱恻隠之心慈祥恺悌之意济物利人恤孤念寡直朴清髙行藏慷慨丰姿秀丽骨格修长手足纎腻口尖发美面色青白语句轩昻此则木盛多仁之义休囚主痩长发少抝性偏心嫉妬不仁此则木衰情寡之义也死絶则眉眼不正悭吝鄙啬肌肉干燥项长喉结行坐不穏身多欹侧遇火色带赤见土则色带黄逢金则色带白见水则色带黒其余四行例见火属南方名曰炎上五常主礼其色赤其味苦其性急其情恭旺相主有辞让端谨之风恭敬谦和之义威仪凛烈淳朴尊崇面貌上尖下濶形体头小脚长印堂窄而眉浓鼻凖露而耳小精神闪烁语言急速性燥无毒聪明有为太过则声焦面赤摇膝好动不及则黄痩尖楞诡诈妬毒言语妄诞有始无终土属中央名曰稼穑五常主信其色黄其味甘其性重其情厚旺相主言行相顾忠孝至诚好敬神佛不爽期信背圆腰濶鼻大口方眉清目秀面肥色黄度量宽厚处事有方太过则执一古朴愚拙不明不及则颜色忧滞面偏鼻低声音重浊事理不通狠毒乖戾不得衆情颠倒失信悭啬妄为金属西方名曰从革五常主义其色白其味辛其性刚其情烈旺相则英勇豪杰仗义疎财知㢘耻识羞恶骨肉相应体徤神清面方白净眉髙眼深鼻直耳红声音清亮刚毅果决太过则好勇无谋贪欲不仁不及则悭吝贪酷事多挫志有三思少决断尅薄内毒喜滛好杀身材痩小水属北方名曰润下五常主智其色黑其味咸其性聪明其情良善旺相则机关深逺足智多谋学识过人诡诈无极面黑光彩语言清和太过则是非好动飘荡贪滛不及则人物矮小行事反覆情性不常胆小无畧此虽五行之喻实与人事相干以上五行情性叅以命中所遇吉凶神然断之大抵生旺者主长大死絶者主矮小若有煞临不在此限又从煞上断若有尅则从所尅之五行断又槩取日时上纳音看有尅无尅并神煞所临有气无气断其形状性情无有不验推人性行只在日时上看本五行不论纳音命若入格而逢生旺主天性明白遇物不逆动必应机言语声髙豁达大度临事能断公平不疑犯难不畏平生不以财物为吝好施与不私已奢㤗欢乐多情尚义防有不善终之患若命入贵格而逢死絶者主为性寡合机深意宻多疑多忌动拘礼节谨顾行止修餙仪貌常自检约不妄设施防有隂谋之患若小人之命已入贱局而逢生旺者主性气无常不自检束为事不顾危亡好鬪争恃强压弱亲近恶党不事家业必竟不得善终死絶则为性滛邪动必巧伪畜缩执抝举动修饰专㺯言词好自矜衒临事无断少是多非一生无立宰公要诀云志髙量逺葢因水处深源笃信守仁祇为土成山岳仁慈敏厚木成甲乙之方性速辨明火应丙丁之位誉髙义重因金归合庚辛处于中者正性不移或盛或衰性情变易水乘衰败性昏无頼土力太微蔽执寡用木归蹇地太柔而治事无规火数未兴小辨而太伤无决金当浅薄虽义而有始无终是五行得地失地太过不及皆能为凶也子平赋云美姿貌者木生于春夏之时无智识者水困于丑未之日性质聪明葢为水象之秀临事果决皆因金气之刚五行气足体必丰肥四柱无情性多顽鄙指迷赋云文章明敏兮定须火盛威武刚烈兮乃是金多木盛则怀恻隠之心水多则抱机巧之智至土之性最重为贵广信集云凡命五行生旺者好事华饰胷中无物亦主好色火命尤𦂳死絶相尅墓者多好禅道归根复本也张白先生云自絶五位五般情金主义自絶则寡义木主仁自絶则不仁水主智自絶则失智火主礼自絶则无礼土主信自絶则寡信凡五行如先生旺后死絶则为多鄙壶中子云言词狡猾诞时合值六虚六虚住处曰谩语神凡人得之心好撰饰虚词重併遇者必狡猾平生妨尅尊亲漂流他国作事多虚声论疾病先知五脏六腑所属干支甲胆乙肝丙小肠丁心戊胃已脾乡庚是大肠辛属肺壬系膀胱癸肾藏三焦亦向壬中寄包络同归入癸乡又曰甲头乙顶丙肩求丁心戊脇已属腹庚是脐轮辛属股壬胫癸足一身由又曰子属膀胱水道耳丑为胞肚及脾乡寅胆发脉并两手夘本十指内肝方辰土为皮肩胷类已面咽齿下尻肛午火精神司眼目未土胃腕膈嵴梁申金大肠经络肺酉中精血小肠藏戌土命门腿踝足亥水为头及肾囊若依此法推人病岐伯雷公也播扬又曰午头己未两肩均左右二䏝是辰申夘酉双脇寅戌腿丑亥属脚子为隂又曰干首坤腹坎耳俦震足巽股艮手留兊口离目分八卦凡看疾病此推求夫疾病皆因五行不和即人身五脏不和也葢五行通于五脏六腑通于九窍凡十干受病属六腑十二支受病属五脏丙丁巳午火局南离主病在上壬癸亥子水局北坎主病在下甲乙寅夘属震主病在左庚辛申酉属兊主病在右戊己辰戌丑未属坤艮主病在脾胃及中脘诸风晕掉眼光日昏血不调畅早年落髪䈥青爪枯属肝家甲乙寅夘木受亏主病故也诸痛脓血疮疥舌苦瘖痖者属心家丙丁巳午火受亏主病故也浮肿脚气黄肿口臭翻胃脾寒膈热者属脾家戊巳辰戌丑未土受亏主病故也鼻塞酒齄语蹇气结咳嗽喊者属肺家庚辛申酉受亏主病故也白浊白带霍乱㵼痢疝气小肠属肾家壬癸亥子受亏主病故也甲乙见庚辛申酉多者内主肝胆惊悸劳瘵手足顽麻䈥骨疼痛外主头目眩晕口眼歪斜左瘫右痪跌扑损伤遇丙丁火多无水相济则痰喘咯血中风不语皮肤干燥内热口干女人主血气欠调有孕者堕胎小儿主急慢惊风夜啼咳𠻳面色青黯是也丙丁见壬癸亥子多者内主心气疼痛颠癎舌强口痛咽哑急慢惊风语言蹇澁外主潮热发狂眼暗失眀小肠疝气疮痍脓血小便淋浊妇女主干血气经脉不调小儿主痘疹疥癣面色红赤是也戊巳见甲乙寅夘多者内主脾胃不和翻胃隔食气噎蛊胀泄㵼黄肿择拣饮食呕吐恶心外主右手沉重湿毒流注胷腹痞塞妇人主饮食不甘吞酸虚弱呵欠困倦小儿主五疳五软内热好唾面色痿黄是也庚辛见丙丁巳午多者内主膓风痔漏粪后下血痰火咳𠻳气喘吐血魍魉失魂虚烦劳症外主皮肤枯燥肺风鼻赤疽肿发背脓血无力妇女主痰𠻳血产小儿主脓血痢疾面色黄白是也壬癸见戊巳辰戌丑未多者内主遗精盗汗夜梦鬼交白浊虚损寒战咬牙耳聋睛盲伤寒感冒外主风䖝牙痛偏坠肾气腰痛膝痛淋沥吐㵼怕冷恶寒女人白带鬼胎经水不调小儿主耳中生疮小肠疼痛夜间作炒面色黧黑是也赋云筋骨疼痛葢因木被金伤眼目暗昏必是火遭水尅土虚逢木旺之乡脾伤定论金弱遇火炎之地血疾无疑又云木逢金尅定主腰脇之灾火被水伤必主眼目之疾心肺喘满亦干金火相刑脾胃损伤葢因土水战尅攴水干头有火遭必腹病心蒙支火干头有水遇则内障睛盲炎上烦焦蒸土曜头秃眼昏润下纯湿无土制肾虚耳闭荧惑乗旺临离巽风中失音太白坚利合兊坤兵前落魄又云心受病口不能言肝受病目不能视脾受病口不能食肺受病鼻不能嗅肾受病耳不能聼各从所主以证虚实金鬼不宜针刺火鬼切忌艾伤土不用丸木须忌散金为福西地求医木来生东方用药水絶须当针刺药宜金石回生土弱欲得火灸寻医徴姓无厄火鬼煎剂能治水鬼丸散偏宜噫人病百端理无二焉望闻问切乃医家之妙用生尅制化为术士之𤣥微若能叅究根源标本不离斯法论曰康泰生于和合疾病起于刑伤究五行衰旺之理推百病表里之详内应五脏外属四肢且如木气休囚两鬂消疎而不发火临死絶双瞳昏暗而无光火中隠土少水制则心神恍惚木下藏金无水收则腿足损伤甲乙兊生逢壬癸醉乡而死丙丁坎育遇庚辛沟港而亡水盛木浮多生泄痢土重金埋常病气髙诸风掉眩乙木旺而辛金衰疼痒疮疡丁火盛而癸水弱痞塞肿满只因已土太过愤郁病痿葢为辛金不及耳目聪明癸水旺寒邪拘缩肾经虚甲乙能伤戊巳无救而缺唇丙丁善尅庚辛少制而瘖痖火中有土项生瘰疬之灾水中有上腹患蛊肿之病用神受制而被刑亡于棒杖上下逢鬼而无救死作悬梁四柱重冲多凶而他乡丧体五行衰败不足而瘟疫亡身水败腰驼莫用轩岐之法金刑龟背安施卢扁之方庚辛气秀西方见木而亡于兵刃甲乙败絶坤南无水而骨飞肉飏辛巳丙申遇刑臂虚而人生六指己夘戊寅逢敌胃弱而常病疮疽乙未甲午逢金人多鳖头癸夘己丑相刑病生腰膝甲申乙酉㓜年多病肝经辛夘庚寅晚年劳伤䈥骨丙火上炎丈夫每忌于身心丁火下湿女人虚痨而血产金土临寅夘病肺喘脾寒戊巳值败火患脾因宿块庚辛见火相刑女人须忧白带丙丁俱向离方妇人切忌血崩羊刃则砭肱而炙股悬针则刺面以文身日时衰败大患难瘳干支刑害小疾不疗气相得而安和气相逆而灾殄病症不离于六脉死生难越乎五行细究兴衰万不失一古歌曰戊巳生时气不全月时两处见伤官必当头面有亏损脓血之疮苦少年日主加临戊巳生支辰火局气薰蒸冲刑尅破当残疾髪秃那堪眼不明丙丁日干五行衰七煞加临三合来升合日求衣食缺耳聋残疾面尘埃壬癸重重叠叠排时辰设若见天财纵然头面无㿀癞定主其人眼目灾丙丁火旺疾难防四柱休囚辰巳方木火相生来此地哑中风疾暗中亡人之生也受气于父成形于母五脏和平者无疾尅战太过不及者主疾内经云东方实西方虚㵼南方补北方东方实者木太过也西方虚者金不及也㵼南方者火太过也补北方者水不及也是以五行太过不及皆主疾也若水升而火降火降而金清金清而木平木平而上不及尅五脏各得中和之气疾病何自生焉人之四柱内外上下五行和者无疾或相战尅太过不及皆为疾也隂阳书金刚火强自刑其方木落归本水流趋东所以论三刑刑则残害言太过而身疾也若只取不及为疾必有一偏之失凡五行有死絶而成疾者水死絶多肾气腰足攻注滑泄便溺不利之疾火死絶主膓气结塞惊悸徤忘精神不安之疾木死絶虚风目濇眩晕筋急爪甲枯顇喜怒颠倒择饮择食之疾金死絶主气虚喘急咳𠻳皮毛焦燥干啬骨节疼痛涕泪大肠泄痢便血之疾土死絶主面黄减食隔噻吐逆肢体怠惰喜卧嗜睡多思足虑耳聋神浊徤㤀少喜动作之疾有相尅而成疾者金火相尅生旺则疡疮瘫瘇死絶则痨瘵呕血土木相尅生旺主疲闷昏眩风麻小肠疾痛瘇死絶主吐食症块疽癖积滞之疾或主中风金木相尅生旺主肢足骨节不完眼目之疾死絶主气虚精脱痨瘵瘫痪之疾水土相尅主脾湿泄㵼中满痰𠻳不利之疾有相生而生疾者火木相生生旺则上盛隔壅目赤头风死絶则伤寒作狂闷乱疾火土相生生旺则胃实死絶则唇焦红气热结大便不利金水相生生旺则气滞死絶则精滑水木相生生旺则呕吐胃虚死絶则精败伤寒痁疟金土相生生旺则多虚无肌肉死絶肠鸣䖝作凡水土木相逢于无气之处主蛊气肠胀吐逆之疾凡金水火相逢于无气之地主痢疾金主大膓水火守之隂阳不和也凡水逢土多主翻胃疾土多而无木气疏之主聋瞶疾葢肾水不流则为翻胃气不通则为瞶也凡论残疾病症先论日干次详月令然后通年时看之伤官主残疾煞重亦然干卦在亥亥为天门六辛生人得此日此时多主盲聋亥属肾肾通耳丙火遭水尅也子位坎宫伤官煞重相刑主下部疾寅宫艮土主脾胃面色痿黄之疾若戊巳生人甲乙为刑旺之煞二月乙木子夘相刑刑起子中夘木为煞者亦主下部疾辰属震此月带伤官少年主多惊疾葢震者动也轻则主惊脾胃疾重则主足疾震长男子二月水生木者亦如此已为巽伤官煞重主妇人血气不调劳疾午为离为目伤官煞重主失明头风之症申属坤为衆隂伤官煞重主腰脚䈥骨之疾伤官伤尽者不在此论酉为兊属口齿不全之疾戌为火库主下血痔漏之疾丑未伤官亦主脾胃伤官煞旺者年年病瘟主用上下战尅五行无救助主身体不完头面残伤赋云申中无气遇寅战头目偏斜乙丙有刑遇辛伤每朝发祸炎火盛水而灭眼目多昏虚土旺水而崩肚肠蛊肿丙中藏土人多火眼已到震方定主缺唇土受木制乃多脾胃之灾木被金伤筋骨疼痛之患水土相刑无救助定有失步之虞金火相刑为鬼煞多应上喘之疾壬癸戊己相扶难聼音乐丙丁壬癸相随乍辨青黄时来尅日肢体难完水若遇刑头面易损若上下鬼尅都临死墓土临甲乙死于呕吐之中火局庚辛絶在心气之病水东肾虚临身金北骨痨加体木南风气为灾更看空亡五墓元辰七煞如遇死絶难保性命凡一切诸煞亦有主疾者刼煞主小肠又主耳聋咽喉疾官符主腰脚疾咸池主酒色劳瘵脓血便溺疾大耗主暗昧或赘疣疾飞㢘名天瞽支干无气主无目凡禄主因食致疾须带煞尅身方是凡命见真冲气散或真刑气散多是废疾之人甲辰甲戌乙丑乙未土木交加主瘫痪之疾丙申丁酉金火交加主血筋所伤戊子已亥水土交加主脾胃之疾庚寅辛夘金木交加主䈥骨劳𠻳之疾癸巳壬午丙子丁亥水火交加主头面目疾烛日被时尅莫相对终是艰辛病祸纒金木战兮忧病骨水凌火气眼生烟金水死兮为风癞土多水少败丹田土遭木尅脾胃弱火胜金残血里眠水深金重逢水厄遇水定敎落深渊水少火多应受渴火多土少语狂颠水若深兮火若明水满火明夀难延金絶切忌四肢损土多带火受忧煎木若盛时应蹇塞更须仔细辨根源凡命禄对冲一辰如坐命宫或疾厄宫主人手足有缺身体不完六厄亦系名曰互战辛夘日时名曰白虎闭目火年必损眼其余辛与夘字者亦忌之金衰火盛呕血不尔脱肛水竭土盈病癖忽然耳瞶破碎羊刃招痕疾疾宫六害还非吉日时累犯旺鬼凌无气空亡纒病卒月隂滛泆忌相逢隂命须忧带下通月水不调縁好事男儿痔漏及肠风凡欲推疾病灾厄先看禄命身三等大小运如何若三命无气禄马败絶但得禄财命财旺相亦不至死若父病推其子命如子命遇孤辰寡宿䘮门弔客及白衣煞临命其父必有不可救之疾夫妻亦准此推论贫贱凶恶凡贫贱之命多无贵气或五行死絶支干闲慢不相干渉或禄空亡大耗尅身天中临日或五行死絶又落空亡或一位上聚诸禄马生旺却天中临之或有他位来刑害至于气散或福聚处不能独立被衆位分擘其福或驿马尅身或刼多逢尅制或辰戌丑未相尅五行无气而不激扬位位逢合或不合不冲上下相异其气或干支错乱隂阳偏枯八字无格扶持九命有刑驳杂或先逄生旺继逄死絶或化气失时本命无气或假音殃尅主本倒乱父子乖违以上此等之命俱主贫贱贫贱之命常用建禄食神为救神命中有此二救虽贫不至困饿虽贱不至奴婢一遇运发却小小称意运过仍贫贱也鬼谷遗文有刑聚败极甲甲得丁己巳夘己巳之类四柱不收甲子得丙寅丁巳辛亥壬申之类五形未备甲子得庚子己夘癸夘之类一方前后如木命人得己丑之类柱得隔角如辛丑得辛夘甲子得甲戌之类皆主贫贱凡凶恶之命乃命与五行无气而又相尅或支干乖戾刑冲互相凌战带煞或真冲刑气散或官符大耗刑尅本命五行死絶全然无救或官符尅身两木相刑冲或见辰戌魁罡相冲全无贵人驿马相助或五行死絶相尅处见天火水溺白虎自缢等恶煞或五行皆旺却位位相尅气散或交互见空亡孤寡或岁破白虎羊刃等煞或见天中大耗刼煞亡神同宫重叠相尅或柱多隔角带煞或日时刼亡并煞尅年或悬针倒戈金神七煞羊刃等煞重重尅本命或刑聚败极四柱不救或四柱相刑更临虚废之地以上此等之命俱主凶恶凶恶之命常以贵人三竒华葢夹贵为救神有此虽见凶神不至加害大忌五行闲慢而无建禄食神三才刑尅带煞而无贵气相御则其贫贱凶恶也无疑矣论夀夭夫修短之数大抵生旺则夀长死絶则夭折譬如根深者蒂固源濬者流长亦理之自然也凡命月日上逄生旺时上虽有死气不妨如月上死絶日时上虽生旺气不甚雄葢生承死絶故也月日生旺时上死絶夀不过四十五岁月日死絶时上生旺死在三十岁前更有凶煞五行凌犯必为殇子常以月管一岁至三十岁日管三十一岁至四十五岁时管四十五岁至一百岁或生旺或死絶逐限详之夫人气聚则生气散则死若气遇二运太岁㑹集在死絶衰息之乡更太岁刑尅与灾限相应者定死各发在身无气月日时上凡命中有生旺多又不犯煞应是少疾病善终死于一念之间若死絶多带刑煞重主憔悴苦楚之灾或久淹岁月难瘳之疾凡旺运中死或禄上死者主称意中卒老人行年生旺死于苦楚葢生旺则尫羸淹久少者则死于善疾命中是亡神大耗重叠死须破尸凡天千生旺不损尅者夀天干败死有救助者尤夀天干败死相贼者夭天干生旺中有破尅者尤夭凡欲知人夀命长短但以本年纳音观其刑尅若生月尅命即多夭折命尅生月主夀算延长假令癸亥水命人四月生即无夀以戊癸之年四月见丁已纳音属土土能尅水是生月尅命又癸亥人四月生为禄命絶处故无夀如癸丑木命三月生即有夀以三月建丙辰纳音土木尅土是命尅生月设如凶煞下生亦为身制煞又癸丑人三月生为禄命库墓中生多主有夀但三十岁以前常有患难縁前有絶乡运后有死病歴尽衰乡运到旺处故主晚福凡夀以生月定之生月居支干纳音旺处及五音相生不逆日时并胎皆得数不相刑尅者主上夀人命有夭夀朝元乃纳音居死絶之地而有真五行与纳音比合居于生旺之位是也假如乙酉人纳音水已败若得辛亥丙申则丙申真水复生于申此类主享眉夀如乙亥人得癸亥戊寅之类亦是子平以印绶重逄者夀八字停均者夀六格犯增嫌者不夀余验人命信然若乃身旺鬼絶虽破命而长年鬼旺身衰逄建命而夭夀就中裸形夹煞魄散鄷都所犯有伤魂归岱府死絶依前生旺命曰返魂丘墓坐于本命其名絶体夀处伤残本命必逄三合颜囘夭折只因四大空亡建命须知夀延长如丑人见子子人见丑之类如遇滋助无尅多长夀凡命带长生多者㝎有夀须本家纳音旺者谓之长生见尅制则夭凡禄马贵人徃来在生旺之地兼死絶之气者虽早发亦早死然须在乘旺之地方为福余且徒然若时得力则晚发而夀长夀筭幽𤣥识者稀识时须是泄天机六格内有憎嫌者岁运逄之总不宜夀星明朗夀元长继母逢之不可当宠妾不来相救助命如衰草值秋霜丙临申位逢阳水定是天年未可知透出干头壬癸水其人必定死无疑如乙酉壬辰丙申癸巳果凶夭要知天筭得遐长五行生旺最髙强旺鬼尅身为短命禄财无气亦为殃火忌申酉亥金嫌亥子丑水土寅夘巳木怕巳午申更若逄隂鬼夀筭永不停艰辛久住世发即祸来寻若人逢此地不请怨天文谓之人过鬼门气度萧关也鬼限生来有所忧欲知人死向斯求金哥出去休骑马火弟归来莫跨牛木通䑕蛇须逺走水逢鸡子也堪愁土人更切防猪兎难保年光到白头受气重重鬼莫临四柱交加岂可亲时兼本命还相遇富贵之中夀不存有冲夭煞生日对时人短命生年对月亦堪伤此是人间短命法人生值此少年亡生日对时人促夀时日相冲夀不长四大空亡难保守定知恶死路头亡生日对年须可叹生时对日亦堪伤那堪生处时同岁二八风流夀不长有短命煞猪䑕无良犬战牛鸡声催促夜行彪龙羊蛇兎不相入巳午无人到白头有急脚煞甲乙申酉见阎王丙子亥子切须防庚辛巳午如风烛戊己寅夘亦重伤壬癸辰戌加丑未永别浮生入鬼乡金人沐浴火木胎土死水墓四季裁命有限逢为再犯阎王急脚送书来有截命煞人命归前次一支子生须与丑为期三逢必定遭凶死两见须忧血渍衣有推命煞命后一辰不宜见两重见者渉疑猜三重在外中年夭五百年前祸必来有五行满数五行生处定隂阳日月平分两位当六日初生名甲乙丙丁依次火为强壬癸水流相註定从兹生死不乖张有隂阳二极隂阳二极君知否男女皆从本命数男逢九位女三双位位相逢兼顺去大小两运气全无到此须知身死处两运有气则无妨合致一年灾运苦木水遇巳金逢寅生火生金伤本身五行命里皆防此遇者知非鹤发人以上诸説须尽详之先以五行生旺死絶次以格局有无损坏然后考诸神煞而以流年太岁恭之蔑不中矣人之夀夭禀父母父精母血盛衰不同故人之夀亦异其有生之初受气之两盛者当得上中之夀受气之偏盛者当得中下之夀受气之两衰者能保养仅得下夀不然多夭折虽然又不可以常理拘泥论也或风寒暑湿之感于外饥饱劳役之伤乎内岂能一一尽乎所禀之元气而终其天年也耶知命君子要在修身以俟之而已论女命或问妇人何利利在夫星夫利其妇必利夫困其妇必困妇人从夫先观夫星以定出身之贵贱再㸔子星以察晚年之荣辱官煞财得地夫利也食神得地子利也夫利则出身富贵一生享福子利则晚年厚养褒宠诰封然亦有旺夫者以食生财财生官故耳反是则否女命以尅我者为夫我生者为子皆要得时乘生旺之气若旺气只聚于时亦可用官为夫不要见煞用煞为夫不要见官一位为好有两位官星无煞以杂之四柱纯煞无官以混之俱为良妇更得本身自旺尤佳但旺不可太过食为子息引归时逢旺再得二徳扶身乃夫贵子荣之命不宜身旺重叠暗藏夫神及伤官七煞魁罡相刑羊刃太重合多有情皆主不美岁运亦然看有八法八格须细详之纯纯者一也如纯一官星或纯一煞星有财有印不值刑冲不相混杂是也如癸巳戊午辛酉丙申本身专禄旺不从化辛用丙官为夫星五月火旺夫徤丙用癸为官坐贵见戊为食同归禄于巳辛金生壬水为子引入申时长生之地天干癸戊辛丙水火既济地支巳午酉申拱夹财库所以嫁夫为官而食天禄夫荣子贵之命癸亥甲寅丙戌甲午丙用癸为夫临官在亥甲为印坐寅建禄自身坐库己土为子归禄于午居时子息之位甲木为已土之官四柱纯一不杂故主子贵䕃余倣此推和和者恬静也如身柔弱独有一位夫星柱无冲破攻击之神禀其中和之气则为和也如壬辰辛亥己夘己巳己用甲为夫亥乃长生之地得天时地利甲以辛为官金生于己巳以金为子亦生于已谓之夫得官星子得长生故主益夫旺子虽自坐夘支为煞有已中庚制为去煞留官之论女命之贵也丁丑壬寅丁酉已酉丁用壬为夫甲为印乃夫之食禄丁酉日贵生已酉之子壬水得已土为官主夫贵已土得甲为官主子贵酉中财旺荣夫䕃子之造余倣此推清清者洁净之称女命或一官一煞不相混杂谓之清要夫星得时柱有财生官有印助身无一㸃混浊之气方为清贵如己未壬申乙未甲申乙以庚为夫庚䘵到申以丁为子丁旺于未以壬为印壬生于申又坐下支神为乙木之财财旺则能生官四柱无刑冲破败财官印绶三般物女命逢之必旺夫故为夫人之命甲寅癸酉丙寅戊子丙用癸为夫坐酉自生癸得戊为官癸禄居子夫得禄者贵丙火得戊土为子坐财逢煞印主子贵余倣此推贵贵者尊荣之号命中有官星得财气以相资三竒得其宗四柱不植鬼病乃女命尧舜也无煞女人之命一贵可作良人女命无煞逢二德可两国之封二德者非独天月二德即财为一德官为一德加之印食愈为贵也如甲午丙寅丁未壬寅丁以壬为官壬食甲为印壬用丙为财壬以亥为禄得壬寅暗合虽夫星失时喜行西北夫旺之运故主大贵乙亥丙戌辛夘癸巳辛用乙为财旺于亥丙为夫星坐库归禄己上癸水为夫之官辛金生癸为子坐已上与夫禄同位又是贵神又为财官双美乃得夫子俱贵两遇褒封余倣此推浊浊者混也乃五行失位水土互伤其身太旺正夫不显偏夫丛杂柱多分别无财官印食为下贱村浊或娼妓婢妾滛巧之人如己亥乙亥癸丑己未癸水生十月大泛癸以戊为夫不显时引己未是偏夫嫌丑未皆有土混杂柱中无财乙木为食神干旺巳土受尅鬼败临身五行失位主先清后浊不能享福癸未甲寅辛酉乙未辛酉八专自旺用丙火为夫长生为寅夫旺本好但辛贪乙未库中财惹起未中丁火为暗夫两库暗夫重过明夫明暗交集虽有正夫未免暗中偷夫得财乃浊乱之象余倣此推滥滥者婪也谓柱中明有夫多暗中财旺干支又多带煞必因酒色私暗得财此等之命或为奴婢或尅夫再嫁如庚寅丙戌庚申丁亥庚申八专自旺丙火为夫寅戌㑹局时干又丁爱重火情庚申金暗尅寅亥木为财亥中壬水为食生财其人虽美貌有福不免滥而得财戊子甲寅己未丁夘正月甲木旺夘未㑹局偏正夫多子上又有旺财已合甲官隂阳匹配故虽聪明秀丽不免失之于滥况倒揷桃花上坐娣妹不是官星岂为良妇己酉丁丑癸丑壬戌柱中明有己夫二丑一戌三夫暗藏丁为财归库于戌与丑相刑二阳得令火亦进气是夫多财旺丁壬太过甲辰癸酉丙子辛夘丙子日犯隂阳煞主男子挑诱丙以癸为夫辰子㑹水夫多日时丙辛合子夘刑支刑干合犯荒滛滚浪酒色昏迷酉中财旺癸夫专坐二命俱妓卖奸得财余倣此推娼娼者妓也乃身旺夫絶官衰食盛或柱中不见官煞或有而伤官伤尽或官煞混杂而食神盛旺此必娼妓之命否则为师尼婢妾尅夫滛奔如丁亥庚戌戊辰庚申戊以甲为夫九月失时无气又被庚尅絶时引入申以庚为食建禄在申戊辰魁罡生申太旺亥中壬财亦旺谓之身旺逢生贪食贪财夫絶而为秀丽娼也乙亥丙戌甲子丙寅甲以庚辛为夫九月金衰气退时引食神长生木地㑹局甲木归禄身旺庚金引至寅地絶而无气二丙食神太旺伤其金夫谓之自旺食盛衣食虽好不免风尘娼妓癸丑庚申戊辰庚申戊用已夫絶在申戌日得庚申为食神月时重见谓之食旺夫絶故主为娼凡阳干女命食神多者为娼隂干女命食神多者为妓余倣此推滛滛者沃也乃本身得地夫星明暗交集谓日干自旺柱中皆官煞是也在干者为明在支者为暗四柱太过如一丁见三壬及辰子多之例谓之交集于人无所不纳也如戊辰壬辰壬戌癸亥丙辰癸亥本自得地明有戊土为正夫暗有辰戌为偏夫庚戌戊子乙酉甲申乙以庚为明夫而身坐酉支时又引申为暗夫运行西方金旺之地二命俱夫星明暗交集滛不可言癸亥壬子丁丑壬寅丁火纯于衆水之中明暗夫多滛乱无耻丁遇壬而太过必犯滛讹之乱是也癸夘甲子己夘乙亥己用甲为夫甲败在子夘为暗夫坐于支下又亥夘多明暗交集正夫不能主张禁制暗夫得势而入正夫反廻避也余倣此推旺夫伤子夫女人有旺夫伤子者何此法皆时上推之时为归宿之地夫子二星引归于时夫星生旺子星衰败是也如丙戌丙申丁巳辛亥丁坐已自旺以壬水为夫时上乃是夫星临官之地月支申金乃夫星长生之地以辛金为财七月金旺二丙相比皆坐夫之财印故主夫聪秀富贵丁以戊为子息之垣引至时上见亥亥中甲木能尅戊土乃子星被尅而难得也故主旺夫伤子余倣此推旺子伤夫有旺子伤夫者何此法专以月时推之谓尅我者为官为夫有气得时则夫发福若支干失位不得月气柱中又逢冲尅时上又无旺气而已生之子引至时上逢长生临官帝旺之地又无刑尅是旺子伤夫也如己夘甲戌乙夘戊寅乙用庚为夫九月庚金无气乙用丙为子丙火长生于寅与戌㑹局皆属火月令既无金气时引絶地又被火尅是伤其夫星旺其子息故曰旺子伤夫余倣此推伤夫尅子伤夫尅子者乃夫星干支失位生月失时柱中又逢冲尅时支亦不生扶兼且印绶重逢盗夫之气尅子之甚夫子不能旺反絶于时是也如丙子庚子乙亥丙子乙木以庚金为夫星十一月金寒水冷又金死子地支亥子水盗金气尽柱无土生助伤官木多故伤其夫乙木以丙火为子引至子时乃水旺火灭之地虽年时干二火被羣水相尅夫子皆亡故曰伤夫尅子余倣此推安静守分安静守分者乃夫星有气日干自旺相停无尅不值刑冲财食得所者是也如癸巳庚申乙夘丁亥乙坐夘专禄自旺又得时支亥字合局是本身旺也以庚金为夫七月庚禄到申又得年支巳火为金长生之地是夫星旺也亥中壬水夫之食神天厨故主夫食天禄此乃自已夫星两不相伤各乗旺气无混杂相侵夫妇偕和安静守分格也横夭少年夫横夭少年者造化之穷絶格局之变异也有悬梁溺水血产少亡被人杀死若此者何乃身弱而遇煞重煞多尅身又带刑冲破败之类或命中元有官星受伤行运复遇官乡或无官见伤运复临官之类或带刃无制运行合刃之地及亡神刼煞等类此皆横夭类也不独女命有之男命亦同如丁夘癸丑庚辰丙子庚用丁为官被癸水子辰伤官叠遇尅之太重水多金沉一交丁巳运伤官见官又㑹丙煞尅身故有溺水之害乙酉戊子丙寅己亥日干丙火长生于寅冬生亥子官煞太重谓之旺火投于盛水故生产而亡壬子癸夘甲戌丁夘月令羊刃时丁夘伤官羊刃子刑戌合柱中又无夫星财星癸酉年乙丑月己夘日犯姦杀死凡女命官煞太重羊刃无情非滛滥则凶亡余倣此推福夀两备夫福夀两备者造化之中和格局之纯粹也有享用一生永钖难老若此者何乃身坐旺乡通于月气支干相辅更带财官印绶各得其位不行脱财坏印伤官之局尤喜食神天厨若身旺而运行财食之乡此皆福夀两备之命也如丙午庚子辛酉癸巳辛坐酉支专禄自旺时癸归禄于子为食神夀星子星得地辛用丙火为官丙禄归于已为夫星得地又十一月生人乃金白水清之象兼支干上下相辅俱无伤损身不从化故主为人美貌端正夫子相停福夀两备也余倣此推正偏自处夫正偏自处者何也乃夫妇相合复遇比肩分争如一位夫星有两位妻星相合谓之争合若本身自旺彼身值衰四柱不冲则我正而彼为偏若彼旺我衰四柱冲我则彼正而我为偏矣葢我身旺有气则夫从我为正我身衰而别位旺则夫从别位我反为偏谓之彼旺争去我夫我只得为偏或自旺太过柱无夫星者亦为偏或官煞混杂或伤官太重亦为偏更滛滥如壬子丙午辛酉辛夘辛用丙为夫星我坐酉支专禄自旺虽时引辛夘之金彼却无力故我为正而彼为偏此为二女争夫正偏自处癸未壬戌癸巳壬子癸用土为夫癸巳水弱壬子水旺弱不能胜旺被壬水争去戊土正夫乃彼胜我衰我只得为偏但壬水重而太泛又带桃花不能自处余倣此推招嫁不定夫招嫁不定者何也乃月令中有夫星透干与己相合己身从伏其夫星却无气时引夫星或煞星却乘旺地来尅己身又从伏偏夫故谓之招嫁不定若夫星不旺或受尅制必嫁夫迟或嫁夫不明或夫不济事或有外情如癸酉甲子己未乙亥己用甲为夫生于十一月失时不旺时逢亥字乃甲木长生是夫旺也却不合又被乙木制巳未未为乙木库地甲生子月夫坐败地不显时上乙亥亥中又有长生之甲欲甲而又招乙也此为招嫁不定余倣此推论曰凡观隂命先推夫子兴衰欲究荣枯次辨日时轻重官为夫财为父财旺夫荣食为子印为母印盛子衰日干不宜太旺月气务禀中和日主旺相夺夫权而孤苦月令休囚安本分而持家官星得地夫主荣华伤官无尅子当贵显有官而不可见煞有煞而不可逢官设使官煞混杂为人安得祯祥官星无尅值二德可两国之封七煞有制遇三竒为一品之贵喜食神而制煞生财恶伤官而尅夫盗气贪财坏印岂是良人用煞逢官非为节妇孤贫下贱葢因子死休囚富贵峥嵘只为夫兴子旺官太旺公夀难延财重叠婆年早䘮身居旺地虽富足夫子刑伤日值衰乡纵贫寒夫子完聚自旺而巧于妇业日衰而拙于女工贵神一位不富即荣合神数重非尼即妓贵人乘驿马决主风尘之美妓官星带桃花定为深院之良人食神独者安和而有子有夀合贵重者娇媚而多贱多情桃花不宜倒挿沐浴最忌裸形犯之者多为侍婢值之者定作师尼四仲全乃酒色荒滛之女四孟备乃聪明生发之人未丑刑而不忌戌辰冲处非良大抵夫星要值徤旺己身须禀中和食神不可刑伤子星要临生地印绶生身一位则可财神发福多见无伤财强身弱不能发福身强财弱安得为良伤官叠遇尅夫星而再嫁之人印绶重逢不死别即生离之妇刑冲羊刃恶狠无知破害金神血光产难四柱无夫不偏房定为续室八字空亡非寡鹄决是孤鸾大槩贵贱观其夫位荣枯究其财官此为天依乎地地附乎天故贵者随夫而贵贫者随夫而贫前八法以泄其𤣥机后八格仍明其奥㫖倘有缺误俟知者择焉干道成男坤道成女隂阳刚柔各有其体故女命以柔为本以刚为刑以清为竒以浊为贱故三竒得位良人万里封侯二德归垣贵子九秋步月一官一贵乌云两鬓拥金冠四煞四空皓月满怀啼玉筯官行官运镜破钗分财入财乡夫荣子贵衣锦藏珍官星有气堆金积玉财库无伤大抵官多不荣财多不富用正印而逢枭兰阶夜冷用枭神而遇印玉树春荣金清水冷日鎻鸾台土燥火炎夜寒鸳帐羣隂羣阳清灯自守重官重印緑鬓孤眠田园广置食神得位不逢官粟帛盈余印绶失时还遇煞伤官不见官星犹为贞洁无食多逢印绶反作刑伤穷枭见食坐产花枯恶煞混官临春叶落逺合勾情背夫寻主冲官破食弃子从人财衰运絶㓜出娘门身旺印强早刑夫主五煞簮花日夜迎賔送客三刑带鬼始终尅子伤夫杨妃貌美禄傍桃花谢女才髙身乘词舘华葢临官情通僧道孤神坐印身受尼姑胞胎常堕食旺身衰鸾鹄频分官轻比重娣妹刚强乃作填房之妇财官死絶当招过继之儿官临财地必荣夫身入财乡须尅子煞枭破禄连根堕氷肌于水火比刃遭刑䘮局掩玉骨于尘沙交驰逢驿马母氏荒凉差错对孤神夫家零落五马六财穷败比肩之地八官七煞分离刑害之乡刑空官煞几临嫁而罢浓粧冲尅印财纵得家难成厚福不若藏财不露明煞无伤重印行财多财遇印四败匪佳人之有幸四冲岂良妇而无嫌水聚旺乡花街之女金成秀丽桃洞之仙四生驰四马背井离乡三合带三刑伤夫败业暗煞逢刑藁砧不善明官夸马夫主增荣黄金满籯一财得所红颜失配两贵无家先比后财自贫至富冲官合食靠子刑夫死絶胞胎花枯寂寂长生根本𤓰瓞绵绵合贵合财珠盈金屋破财破印衾冷兰房吕后名驰天下只縁隂併阳刚緑珠身堕楼前葢是枭冲煞位秋水通源剔眸立节冬金坐局断臂流芳娣妹同宫未适而先抱恨命财有气配夫到老无忧女人之命一贵为良食重孤孀贵多滛贱二徳真贵封赠可知三竒真良国号自至金木有坚心之淑德水火生乱性之虚花五行偏喜休囚四柱不宜生旺富贵贫寒全凭夫子女人无煞一贵可作良人贵衆合多必是师尼娼婢伤官尅则食絶孤苦夫徤旺则子秀身荣隂命印重本絶嗣运行官煞反吉女犯伤官须尅配运入财旺亦佳弃命就煞必配名家专禄食神断受诰命孤鸾最利于七煞桃花喜带乎官星官贵太多非偏房即为舞妓㑹合过盛不媒妁则是尼姑甲木坐申透庚金子都西子丙火坐申时壬水大乔小乔庚寅戊寅纵遇破败犹得己夘癸未休教红艶相侵官临墓絶之地老困娇娘夫居杂气之中最宜佳妇官得令而逢伤反作奴婢煞当权而有制当为正室日刃逢煞不偏则尼月伤叠刃非奴则婢伤官夺夫之柄化煞助夫之资桃花喜共官星红艶休同煞伴寒衾少怨命值孤鸾独枕早孀日临寡鹄孤鸾若遇夫星必多子女天德如逢煞化定盛婢奴一片比肩官地争夫拟定浑身泄气印星望嗣堪求旺夫伤子乃官令而枭强旺子伤夫因食时而官絶印重盈盘遇富夫而多得子食清值令得壮妹必许夫荣印重官轻夺夫权凤舞鸾飞坑婢命天月二德无他乱衣锦冠金羊刃七煞无善降身尘发垢一逢隂煞非守志必也无儿两透阳伤且荣身而不尅壻日刃同刃最忌生产食神反破难与留胎官临死絶知夫䘮枭遇驱除断子来何知夫得贵孰知子得官食附官而可知官即食而可见先后兴衰倚夫星之好恶始终盛替察子运之荣枯登明足艶太乙多滛木盛则妖妍水澄则清洁金多夭折火致刚强土则富厚负天月二德则霞帔金冠得禄命身三财则夫荣子贵切嫌者隂刃妨害尊亲最忌者纯隂不宜子息骨髓破殃罹内外荐枕星招涉是非鸳鸯惮于女未倾国倾城官鬼旺于贵垣凤冠霞帔花钗与桃花相犯暮雨朝云贵人共天喜争窠穿垣骞牖女人无煞一贵何妨喜逢天月德神忌见煞官混杂贵衆则舞裙歌扇合多则暗约偷期五行健旺不遵礼法而行冠带互逢定是风声之丑廻眸倒挿泛水桃花沐浴裸形螟蛉重见多为婢妾娼尼少有三贞九烈双鱼双女号滛星不宜多犯官星七煞曰夫主忌见重逢寅申互见性荒唐巳亥相逢心不巳或有伤官之位不逺嫁定见尅夫重临枭印之神匪生离终须死别四柱有官鬼入墓使夫星已入黄泉岁运临夫絶之宫俾鸳配分飞异路欲观女命先看官星官带煞而贫贱官得令以安荣伤官太重必妨夫且是为人性重倒食重逢须减福那堪更犯孤神煞重须从贵室合多定损贞名坐禄乘轝而穏重逢冲遇马以轻浮桃花浪滚滛奔之耻不堪言日禄归时贵重人钦尤堪羡天月二德以为本命如逢印绶贵当两国之封时日羊刃本是刚神不利夫宫损坏平生之性时犯金神健旺要观八字之强专食子荣切忌偏印守闺门而正静必由隂日得中和代夫壻以经营此乃阳干支旺甚欣逢正禄怕犯咸池清秀得长生之辅浊杂值暴败之归四柱败多大忌冲身而逢合一生忙甚若是非妓即为媒印重与公姑相妬食专得子息之宜官煞重逢须防滛乱娣妹透出便是争夫魁罡有灵变之机日贵得安常之福若观女命则异乎男富贵者一生官旺纯粹者四柱休囚浊滥者五行冲旺娼滛者官煞交差无官多合此为不良满柱煞多不为尅制印绶多而老无子伤官旺而㓜伤夫四柱不见夫星未为贞洁五行多遇子曜难免荒滛食神一位逢生旺招子须当拜圣明官煞不杂遇印扶嫁夫定知登云路守寒房而清洁金猪木虎相逢对空帐而孤眠土猴火蛇相遇财旺生官辅食无伤而夫荣子贵官食禄旺一印有助而后宠妃褒伤官叠见无财印败室刑夫官煞重逢遇三合荒滛无耻合多官重贪滛好色之人官杂气衰嗜慾刑夫之妾身旺官囚非师尼而为娼婢食神变德先贫贱而后荣华凡论女命只用月支中财官印三件为竒第一论印无财损印如得天月二德在日干上者决主此妇得父母家资财福德广盛为人温厚逢凶不凶招名望之夫生贤贵之子受封之命岁运同论休咎忌财喜官第二论官亦看何支中所藏一位为竒一忌官多二忌伤重三忌带合四忌煞混五忌日主柔弱除此五忌外畧要些小微财决主此妇生于富贵之家夫富子贤并无尅剥之患为人精明伶俐尊重有福第三论财取月支中为要财不宜多只宜一位畧得岁中一位官星此命招父母力气得见成金寳之福益夫益子善于持家除此三格外以下一十五格皆非妇命所宜葢十五格莫非伤官七煞羊刃建禄冲动遥合多无官星有伤财印所以不取妇人用官星为夫见伤官为伤夫用生出为子如甲日生人属木用丙丁巳午寅戌为子火得时令便作多子之命言之火临墓絶之地或临水局壬癸相尅方断无子若火居絶墓之地四柱有冲晚年得嗣终不为孤又六壬日壬寅时阳干产阳为子产隂为女隂干产隂为子阳为女寅乃木之分野甲木临官之地当生荣贵福夀之儿若木在午未申酉之时火土分野木墓死絶之地主子息寡少纵有亦多贫疾不然僧道过房螟蛉之类又乙木生人用庚为夫庚用丁为官星丁却为乙食神即子星也丁生旺得时即夫之名分是取食旺相官明朗不但夫荣亦且子贵余倣此推女人之命见七煞即为偏夫因㑹正官偏正交集所以不喜若偏官只一位柱有制伏无滛乱之説但主欺夫夺权㑹持家性刚若日主健旺或背禄或月时无所倚或夫星死絶或孤神六害多出家师姑之命不然寒房守望独坐哭夫命也如夫墓絶并鬼伤之乡主重婚再嫁夫若命强可配却一生不和气当生离死别官星显于生旺之地煞星隠于衰弱死絶亦作清正财禄之命不以混杂论若煞星多则忌更带合神官衰食旺财党煞非娼妓之流则滛滥之妇女命多有产厄乃食神带枭而枭神太重又生年干头上带伤官时犯羊刃冲刑尅害更加流年及运冲合枭刃决主产厄无疑若八字安穏无尅战刑冲之患日干健禄煞星受降更逢天月二德一生不犯产厄及血光之阻逢凶有救凡妇人日主弱比肩旺主婢妾夺权如甲寅己巳己夘辛未此命日主己坐夘上柔弱无力己巳比肩同类生四月火上印旺天时比肩得地年上甲为夫星月上己巳合去日主衰弱无用此妇平生被妾夺权不得丈夫和气余倣此推凡看女命须五行清淡不要生旺不居暴败不犯临官得四柱和气为佳休囚死絶为上不带贵人驿马旺禄合神为良若犯生旺临官兼有贵人驿马旺禄合神皆为不美犯亡神刼煞三刑六害羊刃飞刃皆为不善驿马遇贵神终竟落风尘合絶莫合贵此法人难㑹但以日为年此诀圣人传带禄入生旺产死遭人谤带禄入衰乡虽祸未为殃凡推女命贵人一者为良若丛杂合多不妮即妓桃花又带双鸳合冗杂贵人真妓才桃花者临官上见马谓之桃花马临官上见刼煞谓之桃花煞又有一般煞乃己酉丑生人见午之例谓之咸池煞全见谓之遍野桃花煞女命最忌之双鸳合如一已见两甲一乙见二庚一辛见二丙一丁见两壬一癸见两戊之类或是四柱元有甲巳又有乙庚子丑寅亥两两对合谓之双鸳合女命有之皆不为良若犯桃花煞更双鸳煞尤为不美贵人或落空亡里禄马背违如不值假令性识甚聪明男即伶伦女娼妓亦有生来贵族中滛声浪迹颇相同须知斯命重所使桃花三月惹春风滚滚桃花逐水飘月笼华髪色偏饶多情只为空伤合惆怅佳人魂易销以上皆论桃花煞犯者皆为不良若犯三刑六合亡神刼煞孤辰寡宿皆主䘮夫尅子凡女命怕临官帝旺全主夫妻相伤临官帝旺未为好再嫁重婚伤亦早若逢相敌作夫妻头男头女当见天若犯羊刃及朝元羊刃皆主产厄或时藏刃入于胎日刃或朝时上来更若支干相尅刑妻身当产姙忧灾此言夫命犯之当主妻有产厄妇人之命若如此敢断定忧生产厄更加夘酉二时生若免堕胎应尅子所谓朝元羊刃者喻如夘年生人见甲日与甲时之类或辰日而时干见乙皆谓之朝元羊刃余倣此推凡女命以年为翁父胎为婆母月为妯娌日为夫己身时为子孙女命是子午夘酉日生合嫁子午夘酉命夫四孟四季日亦同若嫁日干合或支神三合六合者俱不谐老四柱宜纳音上尅下主有殊福不宜下尅上主欺诈僣越若年之纳音尅时之纳音不宜子若尅战刑破主少子多女若絶中有生旺中有死空亡中有破五行无情乃吉刑冲无情为上只无情次之日坐年禄荣神者郡国之封日带夫禄仍有实库次之荣神春甲乙夏丙丁之例若生中有絶死中有旺空亡有合更犯孤寡元辰者贱凡女命印若虚库要实五行恬静无情不相带惹为上等清㢘之格若贵人天月德日上有官主贤淑大忌禄衰身旺日在冠带临官帝旺为不吉一云库要虚贵要不落空印有气则夺夫权库有气则蓄夫财不战争无情理则无妬忌奴婢宫有浮沉煞主打死奴婢凡女命生日在官鬼死墓絶上主尅夫若官鬼落空亡或日落空亡又生日无气者主无夫纵有如无带旺气刑煞者尅夫下贱五行夫位落空亡更值身低岂有郎不是风尘须婢妾纵有卑夫身亦娼纳音金命火为夫重重临寡又临孤戌亥二官夫死絶徒然出嫁是塲虚凡女命生年生日同一位者尅夫嫁同音同年者庶几生年生日带六甲者名曰带甲主尅夫月共日俱带者亦然如甲午年生再遇甲午日十有九尅夫谓之金神带甲此例尤𦂳若生日带旺气如丙子庚子戊午癸酉辛夘等日名曰承旺夫不下贱多尅夫若带十分福德则是内人五六分则贵官左右三五分则近贵上㳺娼次则尼妾甚者尅夫滛荡或曰戊午多贵癸酉辛夘次之丙子庚子下贱又云戊午癸酉辛夘大美小疵若壬癸生人见丙子癸亥申子辰人重重见壬癸名曰流水煞主下贱不贞洁多水而无土主滛多火而无水主滛犯八专胎月日时主滛乱及虚劳之疾犯九丑多者主滛荡及产厄恶死犯沐浴咸池乃酒色神主滛乱犯十恶大败主滛恶破家犯桃花刼者主少入娼门老为贫丐寅午戌生人在冬三月亥时已酉丑生人在春三月寅时申子辰生人在夏三月巳时亥夘未生人在秋三月申时桃花与刼两相侵不为盗贼犯姦滛忽然女子遭逢着少入娼门老至贫凡女命合多更带贵人是上游官妓不然贵人左右若生日无气却坐贵人四柱有天月德或日禄归时主贱中生贵子或有因而受封者福在日时故也其始终下贱多是咸池自败大耗天中凌尅刑冲气散自刑带煞为性尘贱滛荡纵有贵格亦有风声魁罡交冲多狠戾不顺或飘荡生旺太过中见刼煞往来相冲为性多烈不睦六亲却清贞不滛动招患祸若咸池与大耗同宫则滛媚谗毒天中与暴败相承则情性多讹招滛私玷辱更刑冲必主滛私官事发觉日时上死絶带煞主贫困下贱或自营于街市风尘庸劣之妇见无礼刑或天中印或合墓中大耗者多是媒巫术药之軰中有建禄贵人者市㕓牙贩狼借妇人也若生日带大耗咸池夫妻外心相挠见官符多适凶暴俗恶之夫弃逐凌辱或即妨尅于夫一生因夫烦恼生时带刼煞大耗空亡者生子少成忧煎为挠或生悖逆之子见咸池多损孕日时犯勾绞有系绊意多难产或子挂绠生岁运见大耗为凶夫子不祥之挠更或尅身往往死矣八数者隂之终所以大凶若日时犯华葢正印主无夫无子亦有临终年尅尽犯刑害空亡冲破飞刃阳刃刼亡破碎大败等煞主尅夫害子更以五行加减轻重言之有一生不产儿女或多损胎亦有不嫁者纵有儿女多不和孝犯空亡元辰咸池华葢攀鞍乃恶妇人也主尅夫少子多病妬忌凡女命带六箇自刃日时主无夫无子便是十分好命也须有尅犯羊刃及朝元羊刃多主产厄月经过多之疾中年后主冷病犯夘酉多主堕胎尅子脇疼血刺四柱俱阳不生男俱隂不生女时是阳干头胎多生男是隂干头胎多生女是仲主生仲子孟季同带寅申巳亥多者主双生亥字多者双生男巳字多者双生女有三年一胎二年一胎一年一胎者皆以时之纳音取水一火二木三金四土五之数验仍以日时纳音定夫子之数犯火气多者主一世不生长五行燥气同犯返伏吟时不利子中年纵有晚年必退伏寅日主尅夫惟同岁者方可免月是伏吟不宜妯娌娣妹胎是伏吟不利骨肉返吟同此论凡女命欲得恬和中有贵格更带禄马贵人自生自旺六合者主性巧贤德姿貌殊丽不可伤于太盛恐乏柔顺不可过于死絶则滛媚而性卑茍得五行恬和又𦂳要福气聚集于日时上乃佳葢日为夫时为子一切福神加于日时上须因夫子而贵女人之福在夫与子当重封贵号早适贤夫若日时二位福力不𦂳乃常命也如福聚月胎之上只是生于富贵之家终不为夫之福凡女命最喜金轝六合自旺则福厚而利骨肉见印绶禄鬼或水火既济或金水相生姿质美丽自生自旺带官符或五行支干不相徃来无情内政清白严毅有守不喜滛杂若禄死絶则俭素不华印绶带煞则权能任重六合相生则骨肉茂盛周全和美时上见贵人驿马多生贤孝之子孕产无虞日上见之得贤美聪明之夫一生快乐夫负隂抱阳者为男负阳抱隂者为女是以男命生则利旺不利衰女命生则利衰不利旺男旺则福衰则否女衰则福旺则否财官印绶三般物女命逢之必旺夫不犯煞多无混杂身强制伏有称唿女命伤官福不真无财无印守孤贫局中若见伤官透必作堂前使唤人有夫带合还须正有合无夫定是偏官煞犯重成下格伤官重合不须言官带桃花福夀长桃花带煞少祯祥合多最忌桃花犯比刼桃花大不良女命伤官格内嫌带财带印福方坚伤官旺处伤夫主破了伤官损夀元飞天禄马井栏义女命逢之最不佳只好为偏併作妓有财方可享荣华眉拖翠栁脸如花禄马长生贵气賖紫木太阳临四正益夫䕃子㑹持家一重亡刼及逢羊天乙同生禄马乡色絶过人贞且洁荣夫益子炽而昌驿马多逢无礼刑临官帝旺更恼人柱中再有咸池遇此等佳人不要寻亡刼孤刑寡隔双平头华葢一般详寳香薰被成孤宿忍对珠帘月半床羊刃刼亡休合动合动髙堂云雨梦合贵合马合咸池必定其人假尊重生月那堪合上宫更兼时合衆凶同外容尊重非真实内乱尤妨不善终命值咸池洗日星为人性巧更多能男人得此多相识女子逢之犯衆僧上宫切忌带廉贞己不淫兮妻必淫设使夫妻皆正大官事因妻及女人女子咸池日上加聪明守义不奸邪却愁夫婿多颠倒赌博唿游也破家咸池一煞最乖戾尅我生我皆不利比和也是贱星名好色贪财难致贵咸池尽道主淫邪须看其中有浅深有制尅他方作福惺惺不得衆人情孛与桃花四正临那堪驿马更同音巧言令色难和衆小智奸邪枉用心亥子重逢不可当公姑妯娌致参商男子丈母应重拜方免妻家败一塲上宫亡刼更刑冲男女逢之一例凶寳月修真非一度朱絃再续必重逢羊刃亡刼落上宫尅妻生病最为凶进神若也同来到死别生离疾似风孤寡双辰併隔宿时日逢之刑骨肉假子招郎何足言仍忌男女遭耻辱女人羊刃不宜多合尅罗纹带倒戈祸起萧墻流粉黛华容难避马嵬坡一重羊刃为权柄三两重来凶最甚荒淫奸妬多为娼凶暴恶亡仍短命妇人亡刼最非祥时日逢之性必刚死絶常多兼尅主合起相生亦祸殃妯娌公姑皆寡合官司内起丑声扬年月日时分战降命宫全带喜风光男如崔子寻花栁女似杨妃睡海棠女人天乙两三重多贵畨成吉作凶絃管丛中为活计死絶休囚又不同一座贵人为好命两座贵人心不定三座贵人定作娼晚年或作豪家正色因倾国是登明期我桑中太乙星驿马更兼逢六合一生不免有淫声紫木罗阳四正排贵人兼印煞冲开夫荣子贵人端厚两国诰封天上来禄马咸池夹贵来太阳紫木併三台聪明性巧人和顺卷耳情怀栁絮才牡丹自古号花王占断风流艶一方堪笑好花难结子年年虚度好时光贵人禄马定分毫时上逢之产凤毛卓荦英豪皆异衆惟岐惟嶷福坚牢贵人禄马在生时定主多男有白眉或有干生来凑足増光宗祖好男儿五行恬澹福星临重厚温恭必至诚天使喽啰无半㸃却交顽福重千斤满盘印绶得夫星运向夫行子息生造化夫星无刼夺兴夫旺子两宜情杂气格中禄最佳干头便混也堪夸运行财地无伤刼嫁得才郎享福遐壬辰壬戌坐中夫庚戌庚寅亦自殊壬午甲申戊寅日妇人得此福偏俱丙庚子午各分推已土偏于夘未宜乙日更堪己酉丑癸临己未亦当时煞星独印格中清身主清髙富贵成不有官星来混格号封恭淑重唿名五行妇女要身衰若遇刚强灾病来岁运再行身旺地花前风雨恨相摧孤鸾日犯本无儿一见官星得子竒运遇旺乡多姊妹临风惆怅緑楼时夫星得地子多余姊妹交加反是虚财旺更逢儿位吉伤官相见又如初一位夫星娣妹多伤官岁运便难过纵遇有夫也伤尅寒衾独枕柰如何格用伤官亦两猜若逢食旺益夫财财星旺处生官旺无食无财印喜来妇人格局要清和夫气休囚困苦多运逢财官重旺相着罗衣锦笑呵呵伤官性重有权舆比刼重逢礼不疎印绶日寻清慎独丁壬化合晓诗书金水相涵秀丽佳比肩也作金水夸丙逢壬制颜如玉甲逢金尅貌比花印绶生身遇煞良伤官财旺坐髙堂如行死絶阳肩墓独守空闺哭子䘮隂阳自旺日平常身健无依未是良运向夫乡争竞起改容再醮补填房桃花红艶两交差频向粧䑓理鬓斜若有官星藏与透却归良室福无涯桃花与煞怕同途官见桃花却旺夫金水相逢虽貌美无官贵室亦多汚食神独旺胜诸祥金水伤官得火康受气不宜逢姐妹煞星一位便为良官星得禄知夫贵食遇临官子便贤福位青龙格煞食驱奴使婢夺夫权食神暗合乙夫来食旺无淆富贵胎透出财星分等第枭煞合处起疑猜乙庚夏月正金疲运向西方夫得时丙子不来金水好东方遇乙贵分之辛官金水月夫轻再遇辛壬两度新运行木火难胜福不伤自己也伤人巳夫秋甲暗伤支乙见干头两度期除是东方逢木旺击伤金木又交持庚夫金水月逢丁壬丙干头两见争富贵春风衾枕冷伤官支上怕分情甲夫己午及寅宫遇丙合辛被火镕身旺食神家富足独眠孤枕怨春风丙夫夏癸月藏伤若遇庚辛西地祥木火透干能泄水夫财虽旺发难长癸水生于寅夘月合戊经行南地宜只恐干中明见甲自怜衾枕与谁依壬癸如生季月中夏间土旺亦论同不宜寅甲连相见重犯作伤反无功甲乙秋生夫正时煞官若混细分之舒配去留成格吉丁丙引强困乂离戊己春生木正青煞官多处便为情支干遇合方成吉㑹水重金又一评庚辛夏月丙丁藏不透干头便是良只恐煞官交互见非为不吉也争强丙丁冬月与秋同独遇为竒乱则空煞正官清居富贵不堪混杂日临凶财旺生官格最稀财官相遇十分竒夫荣子贵因财旺贞洁贤良五福宜正气官星第一格财官两旺亦同説官星带合兼坐禄女命逢之真有福官星桃花是良人带合兼煞便不同印绶天德惟最妙日贵财官亦相肖独煞有制羊刃同伤官生财亦不凶归禄逢财准此断食神生旺尤堪羡煞化印绶格局纯二德扶身贵无伦三竒合局真造化拱禄拱贵也不怕煞官混杂兼无制此等女人不堪娶伤官太重又见官贪财破印俱不堪比肩重犯多争妬财官遇刼决不富财多身弱亦如然羊刃冲刑尸不全金神带刃凶恶断桃花带合淫乱看无官见合多官合倒揷桃花乱闺阁身旺无依夫子伤此等女人大不祥倒食重犯须减福更犯寡宿主独宿孤鸾红艶隂阳差此等神煞俱不佳若是贵命合官印小小神煞不为病择妇须沉静细説与君聼夫星要强健日干当柔顺二德坐正财富贵自然来四柱带休囚增名又增夀贵人一位正两三作宠娉金水若相逢必招美丽容四贵一位煞权家富贵説财官若藏库冲开无不富寅申己亥全孤淫腹便便子午并夘酉定是随人走辰戌兼丑未妇道必大忌有辰怕见戌有戌怕见辰辰戌若相见多是淫破人有煞不怕合无煞却怕合合神若是多非妓亦呕歌羊刃带伤官驳杂事多端满盘却是印损子必须定天千一字连孤破祸绵绵地支连一字两度成婚事此是妇命诀千金莫轻视论小儿夫观小儿之命如种花木之法善培养者则根苗茂盛花菓兴隆不善培养者反是何以言之凡人种花木必以上栽培其根根实则苗盛必以水浇灌其体体壮则花茂頼阳火温照其花花实则菓成假金刃修伐其枝枝清则本固设若土虚根浅水少苖枯日爆花焦风摧菓落是皆失中和培养之气其花木安有不枯之理乎人之八字以年为根月为苗日为花时为菓其理皆然故推小儿之命要日千有气月令生扶年上栽根印绶无伤财官有制七煞得化伤官遇合气禀中和不值刑冲破害此则易养长夀之命如煞重身轻财多身弱伤官叠遇食神重逢日干或旺甚无依或太柔少印气失中和柱中有刑冲破害此则难养促夀之命二者类如栽培之法耳小儿之命当论时辰为正先看关煞次看格局日主强财官旺有关无煞日主弱财官少常病易养日千弱财官多有煞有关难养夫关者何也即偏官为关偏财为煞专以日干为主取生成之数断之关者譬如今之关隘乃险阻之地人至关非明文不敢私渡违者必致其祸小儿命犯此关则为不利柱中日干强健制伏纯粹印绶无伤如有明文之类通逹顺遂易养长夀反之则否古往今来只有三命有关最𦂳不应者多五星家有种关煞犹三命关之説也子平之关只以煞论假如初生小儿甲日者庚为关柱有戊土党煞此为关重无财日主健旺得印生解化者关轻无害甲日见庚为九岁关丁见癸为六岁关戊见甲为三岁关丙见壬为一岁关壬见戊为五岁关癸见已为半岁关四柱原有者为是运及太岁流年遇者则非阳干见阳煞隂干见隂煞阳忌单年单数隂忌双年双数如一六属水之数壬属阳为一数丙人见之为一週半闗癸属隂为六数丁人见之为六岁关非特干头七煞为关中隠者亦𦂳余干倣此推之小儿犯关以河洛生成数为断若夫百日关铁蛇关鸡飞关阎王关深水关鬼门关四季关四柱关将军箭其説见百中经可考然多不验故不录小儿犯关如甲子壬子戊子三旬生人俱从申上数起庚子丙子两旬生人俱从寅上数起假如辛未命是甲子旬中生人用甲子从申上数起顺行一位一辰至夘上本年辛未此是关也却看命宫在何宫若是兄弟奴仆迁移相貌四宫为犯关余宫非在三宫不过三岁六十二宫依次言之惟第九宫不出三十岁死若行年太岁大小运冲併决不能免谓之大关又如辰戌年生关在辰子亥酉年亥午丑未年夘寅年已年未夘年子看命宫在何宫若煞在三六九十二宫是死关也六九不过三百日三五週同十二宫更兼恶煞来临定凶谓之小关又一例子夘丑未寅己夘子辰辰巳申午午未丑申寅酉酉戌未亥亥即三刑也假令子生人夘上起煞其煞在三六九十二宫主夭又春丑巳夏辰申秋未亥冬戌寅即孤辰寡宿又正七月己亥二八月辰戌三九月夘酉四十月寅申五十一月丑未六十二月子午正月巳七月亥即六冲犯此时者主难养又生时纳音不可尅年如生年纳音属金忌午时属火名曰鬼关犯者多不过三十天金木不可犯己酉时火不可犯辰申时水土不可犯午戌时名曰三关煞主夭若生月乘旺气或鬼自絶无伤元气亦主中夀若四柱带父母四柱一位二位虽犯关不死又有从戌上起正月逆行至本生月住却向日上起子顺行至本生时住遇辰戌丑未上是关煞又寅申己亥月见子午夘酉时子午夘酉月见辰戌丑未时辰戌丑未月见寅申己亥时犯之必应以上诸説亦不尽验又有小儿运例阳男隂女寅至夘寅上一岁夘上二岁辰上三岁隂男阳女申至未申上起一岁未上二岁午上三岁一年行一位凡接辰巳戌亥年定有灾殃号名孩儿运又一法一命二财三疾厄四妻五福顺行流数到本年十五岁若遇凶煞定可忧此星盘中看小儿法也古有占男女生时之日隂晴贵贱法如金命天隂生主官贵相昏暗贫贱不问大小风起不长夀有雪雨主心善孝顺木命天隂生大富晴朗有官长夀天昏衣食平微短命有雪雨身贵孝顺水命天隂生心恶倘来衣食明朗大贵昏暗短命贫贱有风起久后贵人提携火命天隂生大富晴朗虽富夀夭昏暗有官分不问大小风起有衣食大雪短命微雪雨年至五十左右有病土命天隂不过十五死微雨不过三十大富昏暗富贵有官分夀却夭大风忤逆短命雨雪有外财晴朗富贵久逺凡小儿生时是辰戌丑未又四柱中多墓主过房带午未多者名执抝煞主为性执抝戌多者亦然带子亥多主疝气偏坠是子时者无不应壬子丙子尤𦂳生时与胎同在辰上者亦然带火多主少年浓血之灾带丁午多有未字者主头大害疮疖或疤痕或秃疮大人脑疽四孟月上带金火相尅多疮疖惊疾金水火相尅制主剥皮疮灾金水多主晚语见木主早言五行一位生三四位㓜失乳犯戊寅戊申癸巳日时主与父母不相保守带四孟或四季多者背父生方不尅䧟四孟母先亡辰戌丑未尅父母辰戌尅父丑未尅母犯巳午多者主十八九前尅父母已午时尤𦂳胎年同位及胎生元命者主先尅母五行全者主少便清俊伶俐是夙有灵骨五行自生月至时上以次求生旺少刑冲者吉主长夀成器人也反是则夭纵使福神多有救少年当十生九死及至成人亦非上夀葢禀五行生旺则气实气实则夀长五行死絶则气薄气薄则短夭凡月日时枝干错乱而重见太岁曰重元星主过房寄生螟蛉之子初生或食神重叠或偏印太旺皆主无乳四柱财多主偏生庶出或过房螟蛉或妨尅父母若㓜年运行财旺之乡亦如此类带生旺气者是嫡母所生胎元命有气更年与时支刑尅冲破胎元者母不正带四水生船中三金生逆旅或闻钟皷金革哭声或有孝子着白衣妇人相看见三木闻喧唿惊怪或不在正堂或近园林村庄庭舎见三土生时近塜堤堰积土处或有土工动作之事三火隣家有䘮祸事或家中有忧恐离别事若胎元坐生年驿马主在胎中频频动跃生时有脐带缠头时带刼煞主顶有双旋或纵顶旋带亡神主母有惊恐或家中有讼及难产带月煞主背父而生及偏顶带正印者少惊哭自襁褓无惊恐易养犯五重羊刃名曰满盘刃多养不成更时带刑害者决死女儿差慢终不免产厄而死生时见官符父有公讼母有惊恐咸池重合不得亲父母养育或非嫡母所生重叠见空亡主惊颠失坠尅父母生时犯空亡及自死絶者七岁前羸疾七岁后陡肥胎犯空亡主左眼圆小见前䘮后弔名曰䘮弔直帐多汤火灾见䘮门弔客初生时有白懵尿草之性生时见䘮门母氏难产及生则母多疾病凡俗推小儿正否命见孤辰寡宿多隔房异宅势不行气不转㓜离父母如戊辰木得庚辰金木为金尅其势不行如庚辰金见己巳火金气转于十二支则有火截所以气不转余依此推胎中带㢘贞两位冲一位隂阳不正为庶子或六害相刑带煞主过房胎月生时大小墓空刑絶同处不是双生异母必是寄姪抱归日时犯勾绞尅身多主惊弔生时若逢禄少年乳粗口有角或少时就好酒时逢年害临华葢四季胎空加六害若非寄养外人家庶出倚亲多此軰如戊寅戊午得戊戌时生时与年同为华葢之例时入空亡子拗性天元受尅多刚劲或加辰戌等宫中庶出不然身两姓如辰戌丑未四时生空亡中多是庶出又性执拗生产定时子午夘酉面向天寅申巳亥侧身眠辰戌丑未定是覆此是人间定时仙或问偶然同产一母所生何以别贵贱荣枯答曰凡一时有八刻十二分故有浅深前后吉凶不同其有同时一母所生须分浅深及日时之隂阳如阳日时兄胜隂日时弟胜浅则占先时之气深则占后时之气双生之法有竒门欲验荣枯视日辰隂日弟强兄必弱阳时兄贵弟须贫凡小儿带四生多主双生阳命后生者死隂命先生者死不以男女论又一説一时分方向如木命向东方者受生气向西方者受尅气贵贱夀夭以是别之余闻三河王氏兄弟双生弟先中兄后中功名夀夭大率相似而兄竟不如弟颖州李氏兄弟双生因差一时故弟登甲科兄止秀才考其八字日时果如前説论六亲或问隂阳何所配合为夫妇而成六亲如甲以乙为妹配与庚金为妻丙以丁为妹配与壬水为妻戊以巳配甲庚以辛配丙壬以癸配戊一隂一阳配成夫妇有夫妇然后有父子有父子然后有兄弟六亲者父母兄弟妻子也六甲娶巳为妻甲已合而生庚辛为子男取尅干为嗣女取干生为息则巳者庚辛之母庚辛者己之子也庚娶乙木为妻乙庚合而生丙丁则乙庚者丙丁之父母庚为父乙为母故谓隂干生我者为母我尅阳干者为父尅我者为官为子我尅者为财为妻比和者为兄弟娣妹生我妻隂干为丈母妻尅阳干为丈人尅我女者为女壻食神为孙其余六亲俱于十千变化取用且如六甲生人以癸水为母癸为正印如遇已土正财戊土为父戊是偏财如遇比刼则父有伤六乙生人亦以癸为母癸是偏印以戊为父戊是正财甲乙俱以庚辛为子庚金为男在甲则为七煞在乙则为正官也辛金为女在乙则为七煞在甲则为正官也巳土为妻戊土为妾谓乙木尅己土也虽云隂见隂不成配合然隂木尅不得阳土且妇人以隂为正也故云甲乙俱以己为妻戊为妾如女人则甲遇庚七煞乙遇庚正官皆夫星也谓庚是阳男为正夫属阳不可以辛隂为夫也但阳见阳多无情隂见阳则夫妇和鸣取正财为妻偏才为妾女甲则辛为正夫取隂阳之正合也甲乙生人俱以甲为兄姊乙为弟妹以丁为婆生我父者为祖母丁生戊也壬水为公壬与丁合也又以丁火为丈母生我妻者为我外母丁生巳配与甲作正妻也壬为丈人壬与丁合也妻之兄弟为妻舅己土为妻戊土则为妻兄妻舅癸水则是舅之妻为妗也其余八干俱以类推女人取用与男不同我生者为子尅我者为夫生我夫者为姑尅我姑者为公其余父母兄弟皆与男同断但须辨其隂阳耳如甲乙干则以丙为男丁为女庚为夫辛为夫之兄弟已为姑甲为公也食神为子伤官为女取隂阳之各生也以年为祖业月为父母兄弟门户日为妻妾已身时为子息须看四柱之中父母兄弟妻子星居何地论旺相休囚而言其吉凶如父母星坐长生旺库禄马贵人之地则主父母富贵福夀荣耀如坐空刑尅煞死亡衰败交併之地则主父母贫薄破伤刑夭或死于外及不善终若带刑带破害虽居于生旺库之地主父母有夀而贫贱兄弟星若生得时得令坐长生库旺禄马贵人之地则主兄富贵荣华成羣如坐刑尅煞刃死絶衰败之地兄弟不得力如坐长生旺库而遇刑冲破害者虽有兄弟而仇敌及不得力如妻妾星坐生旺库禄马贵人之地或有物以生之主妻妾富贵荣华美貌多才如坐空刑尅煞羊刃死絶冲败之地则主妻妾贫薄丑貌刑夭淫乱残疾或产亡不得力如坐生旺禄马之地被刑冲破害妻虽有夀亦主破相贫薄如禄马贵人财库之地带刑冲尅煞主妻虽富贵亦夭如子息星坐生旺禄马贵人官印之地有物以相生主子息荣华聪明多得送老如坐禄马贵人居于死絶之地虽有聪明俊秀不送老也如居生旺之地被刑冲破害有子主愚顽或残疾送老如居死絶又刑冲破害刼财之地不得子之力纵有子主残疾破相或不才女命如子居生旺之地主多子如坐禄马贵人主子富贵福夀如坐空刑尅煞併冲羊刃死絶之地主子不得力若妾位居生旺则宜主偏生之子论其眷属忧其死絶四柱观其九族三元辨其六亲是也或问甲乙日主以戊癸为父母四柱干支并无癸水只戊壬二字显于干头或藏于地支则论何者为父母本经所谓明干有时明干取明干无时暗中求是也如柱无癸字只有戊字是甲乙之父将父求其母如无母只将壬为母亦须论戊为父其戊壬不得系婚配非儿女嫁娶必是服内成亲或母多父岁或失婚而再配也或又问甲日主月支年支是乙木时支是甲木乙先甲后何为兄何为弟不论先后只以强为兄弱为弟夫人之生也上父母下妻子中兄弟其聨属离合命之为也言命不及六亲自是偏见但世人不达正理以五阳干取为母为妻为女五隂干取为父为夫为男谬戾甚矣此法教人甲取巳为妻乙亦取己为妻不当取戊戊乃阳也甲以庚为嗣以戊为父以癸为母乙亦如之不拘偏正惟辨隂阳阳男隂女理之大顺也甲人丁为父壬为母乙人戊为父癸为母余八干例见是不论阳男隂女只取隂生隂阳生阳生我者为母与母合干为父夫妻合而后生子阳干伤官为父正印为母隂干正财为父偏印为母见父则无父而发见母则无母而发尅年干不利父尅月干不利母干鬼不利父倒食不利母胎与四柱交併即有异父母也其説亦通春秋二分前后犯夘酉日时者主散絶骨肉祖业辛酉日时名白虎临庭在日尅妻在时尅子不利骨肉戊申戊寅名六道消虚主不利亲族壬戌日时名天后失行主不利妻孥凡命生时辰戌丑未主妨父母带刼煞亡神元辰羊刃多者亦然日时犯两重亡神者尅母若时犯辰戌丑未却不犯恶煞亦不尅凡命生在父母气絶弱之位者必刑尅带煞多者主离背不必在四季之时凡时犯刼煞羊刃虽非辰戌丑未亦有尅四维母四正父也四季生人背太阳定主父先亡月坐孤虚棣蕚凋悴凡己酉丑全带辛字者主骨肉在他乡不得归葬五墓为葢藏之地时贵亦妨四孟是孤絶之神带煞必尅眷属同于水火相逢于沐浴之乡骨肉中道分离孤宿尤嫌于隔角隔角分明亥子初日时犯着定应孤若非父母隔絶早定主偏房外寄居累犯惟宜孤立吉更将年上来求日妻家不是䘮无人便是自身姓非一时上子孙少更迟不然不出在亲闱月中兄弟应须少日里当防几换妻妻妾引例章正财妻偏财妾也且如甲日生用己为正财即为正妻戊为偏财即为偏妻若日干健旺四柱见己为正妻得时令遇旺乡畧带官星主妻贤明才貌兼全因妻遇贵岁时中有印临之主妻有财物嫁资若正财衰偏财旺显主有偏妻分縁若己字落䧟或坐死絶之乡或生春令日主健旺如甲寅等类主不了尅妻若妻生得旺日坐衰局或居死墓之地主自淹滞一生着妻妾欺或再嫁他人若甲申甲戌日生甲寅乙夘月日主大旺虽有妻以比肩分夺恐不免嫁他人或着他人佔之或妻有别情余同此例断子息引例章子嗣者即官星也官星得令八字无伤官冲尅加之日主自坐旺乡便子孝送终后代荣昌假甲乙日用金为嗣金旺则四九之子合数若日主柔弱坐煞官星坐旺显之地更带三刑六害隔角交加或合煞局定主子多不孝逺离他乡亡家若日主太旺坐空亡宫命带伤官败财官星无气定一生孤独无子送终偏房庶出亦难若时上七煞太旺或七煞制伏太过皆主难为子如官煞相混去留不清或招两般子但透煞者必先招女煞为偏子或为女也余考士大夫命有子者官多正出煞多庶出煞重女多官重多子又以干支分子女干支叠见者子女俱多若时落空亡原是官煞子女亦有二三伤官俱无带财印别论印则有女财则有子若伤官成格如䑕贵刑合之例柱有官煞亦主有子落空则无若伤官坐煞如丙日见己亥时之类亦有子但不和顺若论生子岁运官煞重则在伤官食神官煞轻则在财年或官煞年官煞轻食伤重须是偏印正印年官煞重而财又多须得比刼羊刃或天地合三合六合年分以此活法叅之蔑不中矣父母引例章父以偏财论母以印绶论无伤则少年无妨害假庚日用甲为父如柱中再见庚字或合巳酉丑金局即伤父若命带七煞则不妨如日干健旺甲字在亥夘未寅或冬令主父母和顺或父受官封皆可类推又戊日生者取丁火为母忌柱中正财太重转尅印绶如贪财坏印之説元带天地之财运行财乡则尅早只有地财运未行财乡则尅迟四柱有正官一位不妨如戊日生四柱原有二壬皆得地主母有二夫正印为母偏印为继庶之母若人命带父母全一生得祖业分縁又无尅剥之患兄弟引例章兄弟者即刼财比肩甲见乙乙见甲之类如庚日坐寅午戌之上或临死墓之乡却有辛酉自旺之弟带财得时主弟自明显兄不及弟之福如兄弟相和强弱相分其理则一如不和者乃四柱带庚丁辛丙之类兄之官星尅弟之本身如此五行自然不和不仁不义庚辛与甲乙交差此之谓也余倣此推煞官混杂带三刑更无财曜是偷生我明他暗从他象父死之时不赴灵庚金化成火相持父亡见血不须疑比肩三合族人害三刑零落及离妻比肩暗损及门房兄弟无情被㒺欺如带比肩成别象兄弟不睦报君知妻带三合及坐妻妻从认得是亲支坐妻透妻成别象定主离妻又娶妻多透妻财须怕妇妇归絶路不生儿化成别象尅正夫必主欺夫礼义疎身旺食强亦如此食明旺相慬然殂阳母专位主偏生母来父上受其惊天时地利生过月七煞兼行顶上偏儿归煞地母有疾丙丁双者顶双灵日禄归时须孕梦小儿无乳食神冲壬子乙酉时偏生丙戌丁壬妻䕶灵背父而生甲乙夘此时须要记分明过房入舎年月冲分随母从夫财空印旺早年父䘮偏财临死絶煞宫㓜岁母离印绶逢财多死地比肩重而兄弟无情羊刃多而妻宫有损官逢死絶之地子招难得若见伤官太甚儿亦难留如遇冲破提纲定主离于祖业再见空亡三畨四废印绶逢生母当贤贵偏财归禄父必峥嵘官星临禄旺之乡子当荣显七煞遇长生之位女招贵夫自身借宫所生多主依人过活妻星失令半路抛离若乃借宫所生亦是他人义女印绶旺而子少息希七煞强而女多男少偏财逢败父主风流子曜若临破家荡产妻入墓不得妻财父临库父当先死比肩逢禄兄弟名髙印绶被尅母亲䘮早桃花若坐煞星妻宫决主淫荡年冲月者祖基不守日冲时者妻子难为若见天元刑战父母不全如遇地支所生凶中成吉七煞能生正印萱堂暮景精神伤官喜助偏财椿老百年安逸比肩虽有兄弟比重而父夀难延旺财可以生官财多而母年不固食神频见难招继续之人羊刃重逢再配持家之妇官鬼盛则昆仲消疎七煞兴则己身不利夫妻偕老皆因财旺身强子女盈眸只为官兴煞盛四柱相生值吉曜三代皆全五行战尅遇凶星六亲不备若推女命反此恭详婆是偏财若是伤官当考夀公为比刼如逢七煞命难延财官兴盛必招富贵之夫食比司权当生贤孝之子印绶能伤子息逢财反得安康同类干头为娣妹财上支絶不兴夫此则六亲真妙诀五行生尅定荣枯年逢刃煞㓜年早䘮爹娘时遇刃伤末年却损儿女冲者无兄弟刑者损六亲外冲六亲无力内冲夫妇不协岁月官印财全三代祖先富贵日时煞刃逢枭半路妻儿亏损男命伤官多损子女命伤官多尅夫伤官见财而有子七煞有制乃多儿财重刑伤父母鬼旺后代迁荣刼财重重父早䘮破印太重母先亡岁月财官旺相公父显荣日时禄马相生妻儿贤俊印伏藏而财秉令庶出姦生正财旺而身失时母年早䘮偏官偏印偏财叠逢必然偏庶正官正印正财独遇的是正宗男旺官子必多女重枭儿必絶月中刼背絶财官父终外土岁月背逐更冲害公葬他乡日逢刃时逢枭妻妾产亡岁值煞月值伤兄弟难有月令伤官多夺长时行神煞兄弟无男命刼叠外家稀女人煞重亲骨絶专禄兼隂错外舎伶仃逐马见阳差公姑真假印旺妨儿女财重妬公姑岁月叠煞有刑害公姑遭伤日时背逐无救助妻儿离尅正财偏财复见合虽多妻妾主滥滛偏官正官更冲害任有丈夫而偷姦旺夫伤子乃食位而受伤旺子伤夫察官星而䘮絶女命印旺官轻夫权在手男命财多身弱妻语惬心日下伤官持刃夫必恶亡月中带印刑冲母家零落刃健煞刚祖基微薄官强财旺后代昌荣日逢背禄逐马多破祖离乡之客财遇财旺生官有兴家助国之男煞刃月逢有父无母偏官叠见多生女子少生男偏财复逢少爱正妻多爱妾财源得地因妻致富成家其妻抑且有为官位临垣显已增崇祖业而男亦须兴旺月官印年伤官父优祖劣日财位时刼财父兴子败比刼重婚必迟官星生儿必早男逢伤官阳刃逢官煞不可断其无嗣女命伤官枭印行财官亦堪决其有子女人食重遇官轻夫衰子旺男命煞旺逢比刼兄有弟无太过不及兄弟俱无库位中和同气主有煞生旺官败絶女子盛而男子衰财官旺身主休夫家兴而祖家失女人比刼太多夫有絶妻之义男子财胜刼重妻怀私慾之心年月印绶相生受现成之基业日时伤官伤尽发不义之横财年上官星父祖为官月上官星兄弟必贵男逢比刼定伤妻女入印枭难嗣子羊刃逢伤官七煞骨肉亲友伤情三合六合相和友善五湖四海凡推六亲男命以年为父胎为母月为兄弟官员以月为僚友日为己身妻妾时为子孙官员以时为帝座祸福凡是子午夘酉日生主娶子午夘酉命妻若妻申子辰生丑生甲巳生者皆不永如尅过头妻再醮不在此限亦有屡尅直到娶生日干支不同者方不尅寅申己亥辰戌丑未生俱同上説凡命四柱内有我尅者为妻无我尅者名曰局中无妻却看所生日在何地如在财旺之乡当有得力之妻更带贵人禄马年主妻带官嫁夫若在本命时财死墓絶败处定主尅䧟或一生鳏居若日禄在时上遇见如六丙日得癸巳时六壬日得辛亥时之类名名誉煞不惟主富亦主因妻有官若日带年之官或年之印主妻夺夫权或禄出妻䕃或妻权贵之家驸马郡马之类日坐命财更在财生旺之乡主得妻财又主妻贤明日坐贵人主妻有族望或贤淑美丽若命带日刑日带年冲破年羊刃刼煞六厄元辰空亡或三四娶或无妻日带自刃名曰日煞或时羊刃归日俱主尅妻日带破碎煞须主色痨血疾或厄难之类丑日尤𦂳己酉日差慢日带年墓日带正印主尅正室五行顺则吉日带刑害冲破又带恶煞或坐浮沉煞多主妻生离或恶死日在命财死墓絶处主尅妻如金命人日在午未申上仍以纳音论之纳音金命木为妻午未宫为死葬期更进一辰妻是絶若无倾䧟也先亏日光华葢主频频尅妻大抵四季日多如此时逢华葢主身孤有子临年必定殂日若值时妻屡尅不娶娼妓即尼姑日坐华葢主妻不㢘不孝日坐驿马主妻多病慵懒或孤五行相尅亦主尅䧟辛酉日生尅妻癸巳日生主夫妻有病或酒色荒淫年日同一位名主本同官主尅妻娶同年妻方免俗谓之鳯凰池兄弟同宫鳯凰池但使人心怀不佳日时相冲相破相刑六害皆主离婚离嗣男女通用申日辰时未日亥时寅日戌时丑日巳时皆为井栏斜冲主难为妻更带食神名絶房煞主多女少男如甲辰壬午带倒食者尤𦂳井栏斜冲荘子鼓盆而歌正谓此也日是自刑主妻多病日坐沐浴煞主得美妻多不㢘凡命以日之纳音论妻之数目水一火二木三金四土五甚者倍之凡人妻位冲辰为娶妻之年罕有与日三合六合而见妻者更以巧拙言之日凌亲年老妇无恭如乙丑人见辛日乃伤年干癸日乃吞乙干遇午日是乙之长生多不伏夫葢年为父母日为妻妾更支神刑冲带煞故无恭顺或助生别干则不然如乙见辛有壬字辛金生壬水壬水生乙木也有前见害琴瑟不调谓当生已见六害行年大小运又遇谓之有前见害其年必主夫妻不和日支忽在岁前衆笑怕妻声丑恶葢日为妻妾支神在太岁前主怕妻或妻性气凡是煞临妻位者主多伤尅若妻家零落乃免隂惆阳怅亥来子上妨夫夹角夹维寅向丑边尅妻凡男于妻絶中生者不宜生女生女则䘮妻如甲子金男以木为妻七月生为妻絶女于夫絶中生者不宜生男生男即䘮夫如甲子金女以火为夫十月生为夫絶也余准此推金申酉火已午水土亥子木寅夘名望乡煞恶其命之强也与建禄无异又亥未戌春巳子辰夏寅夘午冬申酉丑秋名狼借煞又寅申巳亥生七月子午夘酉生丑月辰戌丑未生夘月名絶房煞以十二支辰月上唿男害妻儿父母女伤夫主公姑子位者以妻所生者为之假如木命人以土为妻土生金为子隂命以所生者为子如木命人以火为子如子位在旺相之乡主有聪明忠孝之子光显祖宗反之则否欲知子之性情各以五行推之木命人以金为子主其子性怀亷正刚烈自用火以水为子性谦和恬淡扶髙接下土以木为子性慈忠孝柔顺谦和宜少不宜老金以火为子性多贪滥中心虚妄逐利胜己有始无终水以土为子性缓慢凝重耿介老而有福五行各在有气之乡当以是论若在休墓之地反是男命四柱内无鬼名曰局中无子却看生时在何地如木命以金为子若局中无子而得申酉巳时者必有子名曰子承旺气若金死于子絶于寅则无子也凡以时之纳音推子之数水一火二木三金四土五有气承旺则倍数言之无气背时则减数言之有不依数者在五十后祸福方定若男命犯局中无子又时不在鬼生旺之乡却支干与年合者但只生女得成生子不育哭子带刑死位傍子多复是少年亡忽若干支并德合只宜养女得成双癸未癸亥丙辰戊子是局中无子又在官鬼死絶地却癸与戊合故生女多子皆不成若见甲子则主有子以日干论丙辰以癸为子引归时上建録临官之地主多子然却无子是以纳音取年上论亦准癸未甲子辛夘癸巳是局中有子在死地喜时引官鬼长生之地故生数子而少女庚辰壬午戊寅辛酉白虎临庭五十六不禄儿女俱无凡命犯亥字多得儿巳字多得女时带年冲刑破害刃刼元辰俱尅子时带年空亡重者絶子自刃飞刃尅子时坐华葢尅子五十后如见不牢时带自刑子多疾病六厄子多厄浮沉煞死㵼痢时坐本音墓主有夀无子送老但有孙息生日破空亡刑冲食刃皆主尅头子纳音带絶气又时在絶乡如癸巳壬寅庚申乙亥丁巳等时是也假令庚申得壬寅时定主絶嗣凡命见申日亥时巳日寅时互换见者名曰狡害煞主絶嗣须庶出过房佳五行狡害最不良夫妇孤单独守房死去坟前无子哭求他异姓却相当若人生时见禄马往来朝命不犯孤寡亦有子孙时干尅年干及倒食年干者主生男不顺凡大小二运与岁命三合六合者主有孕生男女之庆阳多生男隂多生女若纯阳则极而反隂生女纯隂则极而反阳生男假如甲子命属阳大小运临辰位或申位三合外夹辛巳太岁属隂则是阳多生男余准此定妇人孕生男女父母岁数两头安受胎之月中心取干坎艮震为男儿巽离坤兊总属女假父母年双为拆受胎月只为单成坎卦定男父母年只为单受胎月双为拆成离卦定女父年上母年下胎月中余准此推以大衍之数推之七七四十九问娘何月有除却母生年单竒双是偶竒偶若不常夀命不长久假先下四十九数于筭盘乃加上其母受胎月数总得若干数若值正月胎是五十数其母三十一除去止余一十九数九则为单单则男若单生女双生男主夭折加除法以天一地二人三除之看剩数除一除二除三除尽看零数三命通㑹卷七三命通会卷八钦定四库全书三命通㑹卷八明万民英撰六甲日甲子时断六甲日生甲子时败中印绶官生至月通木气不寻常反此而言虚名利甲日甲子时虽甲败在子暗有癸水生气印绶兼有官生其印若巳土破印通月气贵否则秀而不实甲子日甲子时子遥巳格年月无庚辛申酉丑绊午冲离祖自立贵若年月俱寅逢申酉运大富后退财子亥卯未年月行西运贵甲辰月亦贵酉月只以正官格论大贵己午戌月平常午月甲死子冲尤不吉乙卯乙巳月主法死以上俱以日时为主而以人命年月附之其有官衘不同者此前代命也下同甲寅日甲子时拱丑中辛贵年月无庚辛申酉丑未大贵再甲寅月孤尅惟僧道可亥子年月四品贵午月行东北方运亦贵如酉丑巳等月明有官煞柱但有印俱贵卯未身太旺未免刑伤乙巳月受刑丁亥月旺中恶死甲辰日甲子时若水位年月水泛木浮主移根换叶申月煞星㑹印俱贵子月行水木运亦贵酉月正官大贵寅午戌月俱吉乙卯月刑折癸巳月水火中死癸亥月凶死甲午日甲子时时日併冲忧伤妻子月通木气者显贵纯子午年月或亥未酉月俱贵髙身孤有财清贵有名乙巳月破祖夭乙亥月自刑刃死癸亥月旺中恶死甲申日甲子时甲胎逢印印化煞贵鸳鸯重叠子嗣难为若东南方运文武职居闲亥卯未辰申丑等月俱贵乙卯月夭丁巳月死不全尸甲戌日甲子时拱亥天门㑹同帝阙甲长生地也不可以隔角论年月通申巳酉丑金气大贵戊寅年月主聋哑或狼虎伤害见壬则吉乙卯月刑死乙亥月遭盗死以上六日年月喜忌当通融活㸔甲子相逢甲子连拟作蟾宫折桂仙丑绊併冲官鬼破功名蹭蹬不周全甲子时逢甲子就中印绶符同庚申辛酉若相逢丑未再兼年月拱贵暗藏极显己午冲破平中果无刑尅与空冲定主超羣出衆六甲日乙丑时断六甲日生时乙丑刼财羊刃不宜有柱中逢火带辛金制伏和平贵亦久甲日乙丑时辛金为官巳土为财丑中暗巳被明乙刼夺乙丑金神若年日时合成火局得制㐲主徳性纯和而贵无火兇狠如合水局凶恶损家甲子日乙丑时连珠得合妻贤子贵春月身旺财帛破散夏月甲衰金神有制贵秋生近侍之贵丑月最吉亥子多凶甲寅日乙丑时春贫秋贵冬富夏火制金神吉甲辰日乙丑时主富厚有财通火气年月贵主血甲午日乙丑时金神入火局身弱贫夭寅戌㑹火是一木叠逢火位不吉若单寅单戌或申酉亥月四五品贵甲申日乙丑时带疾平常子月生南方运贵秋生化煞天干透印绶尤贵甲戌日乙丑时田连阡陌贯朽粟陈但未免先刑寅年月父子俱显子月西方运金紫刼财羊刃忌时垣宫内财官鎻闭门辰未相逢为大吉如无随意度晨昏甲日时逢乙丑库中金玉收藏贵人天乙刼财伤皎月云遮光荡火局南方运贵金神制伏相当木枯水盛且平常背祖离乡晚旺六甲日丙寅时断六甲日生时丙寅时居日禄坐食神旺壬不见无刑破福寿康宁富贵人甲日丙寅时甲木寅上健旺丙为食神寿星得地柱无壬夺癸尅通火木月气者贵忌见官星及申冲禄甲子日丙寅时日禄居时青云得路年月无庚辛金贵通木火气极贵午月行东北方运五六品贵申月归禄逢煞主大权贵水局平常若年月与日时同大贵迁徙之命甲寅日丙寅时年月无己酉辛丑字是归禄格位至一二品纯木火带土富贵双全六卿之职丙子及亥未卯月四五品贵行西南方运最吉亦有酉丑月贵者㸔干透及年何如甲辰日丙寅时龙虎拱门又龙吟虎啸主贵或一生近贵财源或得或失名利旣济未济未寅年月官至六卿戌月风宪酉月三品子亥丑月四五品行西方运大贵卯巳年月平常化木主贵甲午日丙寅时身居絶地主平若通水月木得滋养吉火月寿夭天干比助无妨甲申日丙寅时时日併冲忧伤妻子若年月日同大贵己亥二三品辰子年月㑹水以煞化印吉未月财库亦吉甲戌日丙寅时年月有土则富有金反复如有金须生亥子印月方贵余月则否火木化主厚福厚福甲丙相邀入虎乡福星坐禄显文章运逢四柱无伤害早晚陞迁到宪堂甲子寅时遇丙学文福禄班齐若逢辰戌两三妻禄主朝元富贵丁午庚申减福无官惹绊为竒生来贵显有人提此命先难后易六甲日丁卯时断六甲日生时丁卯伤官羊刃眞当恼纵然月气有扶持未免为人性不好甲日丁卯时伤官羊刃甲用辛为官丁字伤之用巳为财卯中乙卯刼之主为人兇狠若柱透辛伤官见官刑害百端运气凶险不得善终柱有七煞合刃行财官印绶大贵甲子日丁卯时尅剥悭吝作事进退不免刑伤妻子或死他乡生辰戌丑未月贵卯月凶恭有官煞制亦吉甲寅日丁卯时年月木火相停通明之象贵月令坐丑未贵乙亥月文章冠世官至三品干支金水全官印双显贵水火相战主凶刑甲辰日丁卯时财帛满目生计盈余妻贤子孝高命论之春生太旺无制贫贱残疾丑酉月贵身孤凶甲午日丁卯时身坐絶地凶刑若生秋冬寿夭春夏富贵甲午月大贵运宜东北方甲申日丁卯时主武职风宪权贵酉月火木运中贵寅午年月大贵寅卯月总凶甲戌日丁卯时逢亥月有才学贵显羊刃最坏造化须有制合方吉身弱无凶若年月纯煞甲木秋生主夭折甲旬六日逢丁卯重重叠叠怕冲刑运行背禄无官贵到老穷经不许名甲日时临丁卯伤官羊刃相随甲逢丁火化为灰父母兄弟难倚祖业田财聚散妻儿总有刑亏运行官煞始为竒性格或嗔或喜六甲日戊辰时断六甲日生时戊辰天财坐库㑹滋身富商巨贾田园盛月带辛金名利成甲日戊辰时天财坐库时上偏财遇龙守库主为商贾发财田园广盛八月带禄财官俱有富贵双全忌比肩羊刃夺财甲子日戊辰时主移根换叶改姓易宗妻贤子孝作高命论未月行北方运贵酉月北方运大贵甲寅日戊辰时龙吟虎啸格贵纯辰中贵纯寅康寿亥卯未三合财旺身强大贵酉丑申年月亦吉甲辰日戊辰时刑冲发财妻重子晚双亲有尅酉月三四品贵丑月亦贵地支纯辰大贵甲午日戊辰时财多成败早歳灰心亥子丑卯午未年月大贵酉月亦贵甲申日戊辰时主孤僧道清髙丑月富贵寅月尤贵甲戌日戊辰时大富年月扶合亦贵寅亥年月三四品贵但时日併冲尅早年身孤中年发福时上偏财不用多干支内外细搜罗运通财旺官生至运拙身衰恐受磨甲日戊辰时遇柱中要戊相扶财官运气展良图喜遇钱龙守库辛庚透干贵显壬癸滋助不枯只怕比刼弟兄多歳运逢之有祸六甲日己巳时断六甲日生时己巳病中财物实难任月通火气方为贵若是身衰亦不禁甲日己巳时食旺身衰甲木巳上病虽有暗戊为财丙为食不通月气难任其福甲巳为平头煞生逢春月身旺财衰主骨肉参商平生作事弄巧成拙己巳金神有火制伏己酉丑合局行南方运名重禄髙柱不见火残害化气主兇恶暴亡甲子日己巳时先贫后富祖业轻微妻勤子拗生寅未巳丑年月虽贵防疾申子辰戌大贵化气主贵甲寅日己巳时时日相刑忧伤妻子生火年月有明断之才掌兵权之职戊子年月承袭父䕃主富甲辰日己巳时丰姿敦厚一生平安财帛有成巳酉丑年月行火金运贵化气凶论甲午日己巳时金神入火乡大贵酉月行火木运武职有权甲申日己巳时敦厚聪明善于决断身孤清贵不免破刑甲戌日己巳时财神贵格名利两全子戌年月五品以上贵甲巳中央作土神时逢辰巳脱埃尘局中歳运趋炎火显远功名富贵人甲日时逢己巳火临土厚无光旱苖得雨叶枝强火局金神旺相进士有名无实常人改祖畨庄为人性格不寻常运至晚年气象六甲日庚午时断六甲日生时庚午死处又遭鬼当头丁丙不逢生再弱忙忙贫苦度春秋甲日庚午时死地逢鬼甲木死于午午头见庚为鬼不通月气无救助者带疾寿促月逢丙寅身旺庚絶则吉亦主有始无终若通木气主方靣通水气行东方运止郎官甲子日庚午时时日相冲忧伤妻子平常若子午年月及寅戌月生行西北方运金紫风宪甲寅日庚午时春月有寿夏月伤官伤尽财源进退申有权酉反覆冬月伤妻子子未年月煞助印生四品甲辰日庚午时田园乐赏寅月行金运风宪主血发甲午日庚午时破祖业发财禄因财不得善终寅午戌年月贵甲申日庚午时子辰年月㑹印亥卯年月身旺俱贵寅戌㑹伤制煞甲得倚托亦贵运喜金水甲戌日庚午时生辰戌月敦厚不贵则富丑月行火土运金紫风宪寅月清贵午时庚申是偏官制伏相宜不等闲身弱煞强无食见平生谋望主艰难甲日时逢庚午柱中喜见寅申身强煞浅转精神父母鴈行不顺妻子早年刑害晚年出衆超羣平生反覆好翻腾先破后成之命六甲日辛未时断六甲日生辛未时官星坐贵最为竒月逢金气须荣贵财禄相停敢断之甲日辛未时时贵逢官甲见辛为官未有天乙贵己为财未中巳土得气若通木气月有倚托者富通土气月者富贵双全甲子日辛未时辰戌丑未及巳酉月土金地方文贵显逹甲寅日辛未时寅申月贵纯酉丑年月大贵金化木主贵甲辰日辛未时辰戌丑未月富己酉丑子年月贵甲午日辛未时春吉夏凶秋身弱难任官禄冬贵高甲申日辛未时春吉夏辛苦秋显逹冬根基别立贵子丑月大贵金化木主贵甲戌日辛未时先刑后贵寅卯酉丑年月贵子申年月位至贵显甲逢辛未是财官平歩青云路不难不比退毛鸡化凤得时飞上彩云端甲日时逢辛未财官守库相扶贵人财禄是良图初苦末终荣富君子迁官进职常人丰厚充腴刑冲破害柱中无定得青云之路六甲日申时断六甲生时遇壬申明伤暗鬼坐其身柱无丙戊秋冬旺坎壈飘流无定人甲日壬申时甲木絶在申申土壬水长生庚金建禄明枭暗鬼甲旺化鬼为官犹不免凶暴若生秋庚旺生冬壬旺柱无丙戌制伏漂流之象若己午月大吉强横透庚作煞论运行北方贵甲子日壬申时申子辰亥月水泛木漂移根换叶玉堂金马之贵水土运凶甲寅日壬申时旺中有失辰戌丑未月勾陈得位寅午戌月偏官有制秋月行东南运俱贵甲辰日壬申时寅辰年月文章显贵透丙戌尤美甲午日壬申时申子辰月改姓更宗敦厚之命午月贵髙甲申日壬申时寅月身煞两停卯月以刃合煞俱贵子辰年月以煞化印己午火月七煞有制俱吉最怕煞旺身弱大凶离乡发福甲戌日壬申时辰戌丑未月衣锦有成亥月学堂寅月建禄俱贵午酉月寿促不然贫贱甲日时逢喜遇申偏官偏印怕刑冲欲求名利终难定有救须敎运气通甲日时逢壬申倒食暗鬼相侵生逢身旺主昌荣身弱性情不定鴈侣六亲少力谋为自立自成运行吉地显声名运弱平常之命六甲日酉时断六甲日生时癸酉暗官明印未希竒柱中有火无刑破元命胎生贵可知甲日癸酉时胎生元命甲木酉上受胎为甲生气明癸为印暗辛为官有巳土破印不贵酉为金神若柱有寅戌通火气者徳性纯厚而贵无火见水兇暴残疾甲子日癸酉时春生木旺酉月官纯贵若混之以煞或煞多柱中全无火气凶先破祖后大富甲寅日癸酉时春生寿夏反覆秋性不定多凶冬平常丑未月贵甲辰日癸酉时子戌年月有财有官贵甲午日癸酉时主孤生寅午戌月行东北方郎官甲申日癸酉时平常通火气月行南运富贵申酉年月多夭有水化金毒只作官印论不作金神亦吉但主退早甲戌日癸酉时子戌年月文章显贵子午月不贵卽富甲日交通癸酉时金神火局两相宜运行南地无刑破富贵荣华事事竒甲日时逢癸酉为人富贵双全三竒发福屡陞迁上下相和贵显君子寒门将相常人置立田园无伤无破是英贤此命定居台宪六甲日戌时断六甲日生时甲戌木遭火局气不舒为人好善福平常父母并伤诚可歔甲日甲戌时甲用丙为食辛为官戌上食神入火局辛有余气身被火焚为人好善平常衣禄甲以戊为父癸为母戌上旺甲伤戊内有暗戊伤癸戊癸受尅难为二亲甲子日甲戌时春寿夏暴秋贵冬移根换叶柱见纯亥夹角虽贵终凶辰戌丑未杂气财官亦吉主聋哑头疮犬狼虎伤甲寅日甲戌时比肩争禄木气遭焚四十后渐不如前甲丙申子年月大贵纯戌风宪午月行水火运七八品贵甲辰日甲戌时财源稳厚多凶春月金火运官至六品甲午日甲戌时春生贵人扶持夏背禄逐马冬印绶吉纯寅年月近侍贵甲申日甲戌时夹酉官贵但身孤发亦不久春生木土运贵甲戌日甲戌时背禄逐马平常秋生官煞有气贵辰戌丑未月吉卯月凶若丙寅甲午年月三甲食二丙丙夏得时居寅长生甲就食见禄主富贵时逢甲戌比肩逢库有天禄火气冲鸡鸭同鸣皆聚散到头心志不相同甲日时通甲戌比肩带禄相逢天孤仓库隐其中酉丑辰支取用无钥冲刑开破立身多学少成柱金木火旺水生先暗后明之命六甲日乙亥时断六甲日生时乙亥羊刃反伤为祸害财官辛戊不相逢只恐功名不亨㤗甲日乙亥时甲木亥上长生有旺乙为刃制尅学堂壬为倒食亥上建禄甲以金为官戊己为财辛金沐浴戊己衰絶不能作福生己酉丑月及见辛柱有戊字贵余虽聪明功名不遂艺术人也甲子日乙亥时成趋干格贵如生申月煞旺合刃权贵酉月正官柱稍得土助大贵辰己丑未戌月俱吉年月纯卯刃旺则凶得妻财尅妻多患眼疾财帛平常甲寅日乙亥时辰戌丑未月富申酉月贵冬平常若寅亥月髙贵甲辰日乙亥时酉月正官最贵辰戌丑未及寅亥年月俱吉甲午日乙亥时卯月羊刃刑併骨肉身弱不得善终春生贵为宰辅申子戌午年月行水火运官至六卿甲申日乙亥时亥月学问有成贵为风宪申酉月先贫后富子月行水火运金紫辰戌丑未杂气财官寅月建禄俱吉甲戌日乙亥时春冬生富土厚地方显贵夏劳力不聚财秋平常甲日时逢乙亥强有官有印不寻常时来自有髙人荐运至财乡大显扬甲日时逢乙亥就中壬水相生时临帝座紫微宫子嗣螟蛉得用父母鴈行少力花开结子防风文章显逹改门庭运至超羣出衆六乙日丙子时断六乙日生时丙子伤官坐贵福不全柱中不见官刑破方是平生贵禄縁乙日丙子时六乙䑕贵乙用庚为官死于子见丙为伤丙暗邀辛化煞为权柱中不见庚辛无丑绊午冲方成格贵若有上忌及不通月气无救助者暴恶贫下有疾寿促乙丑日丙子时身弱平常无午穿冲贤徳温厚申酉年月风宪寅子贵显忌丙寅己未甲戌己丑等月主凶刑恶死乙卯日丙子时高辰戌丑未亥年月不见官星贵凶中逢吉忌丁巳月破祖凶戊申月身不完死己酉月恶死乙巳日丙子时吉若己午年月寿促不然身孤劳碌纯土财旺生官行西运子辰行水火运俱二三品贵申月正官酉月偏官卯月建禄俱吉忌甲寅月刑夭乙酉月下贱乙未日丙子时平若子亥年月大贵歳运同忌己未月刑伤丙申月身不完死己丑月破祖恶死乙酉日丙子时贵身孤反覆起倒月通水气不见辛午亦贵忌戊寅月大凶丁巳月破祖贫己酉月金刃死乙亥日丙子时化青赤主福生庚辰年月富贵纯亥成败丑月行南运郎官己午西运极贫忌壬辰月刑乙酉月破祖髙贵中恶死六乙贵格丙子时如无冲破始为竒不遇庚申己酉丑定乘轩冕拜丹墀乙日时临丙子伤官伤尽荣昌亥卯未月不寻常运至身健旺相辛庚不见发福午冲丑绊平常如逢刑尅空一塲此命或衰或旺六乙日丑时断六乙日生时丁丑食神相助遇财官月通金气化为福不是寻常下贱㸔乙日丁丑时食㑹财官丁为食庚为官已为财丑中有辛金合局巳土得位如有倚托者贵通金气月化者富厚尊重不通月气平常乙丑日丁丑时秋生有权主带疾夏吉冬平春旺贵寿乙卯日丁丑时亥月身旺见辛偏官桂有丁制风宪武职乙巳日丁丑时生亥卯未寅月贵通金气月有倚托者福重乙未日丁丑时辰戌丑未月富春寿长秋名利夏贫下冬平常申年月武职三品乙酉日丁丑时若通木气有倚托者显贵申丑年月亦好寅亥尤佳乙亥日丁丑时亥月性急有操持妻贤子孝官至六七品午月长生年月透官印大贵仓库时开乙见丁食神坐库禄财亲无匙不作朝中客也是清闲有福人乙日时逢丁丑寿星发逹无疑身居磨蝎莫嫌迟库内钱财积聚年时月合发逹空刑妻子难为双亲鴈侣有盈亏运至牢藏金柜六乙日寅时断六乙日生时戊寅败财背禄实伤身有心无力多成败止是平常衣禄人六乙日戊寅时败财背禄乙用庚为官寅中有丙伤官背禄用戊巳为财寅中甲旺财败为人作事成败平常通土气者吉乙丑日戊寅时髙生子年戌月者富贵辰戌行木火运威权乙卯日戊寅时刑中发福秋生贵酉年遇辰戌丑未月富卯月建禄午月印生透官印俱吉乙巳日戊寅时孤尅平常若年月申庚正官丑辛七煞俱贵辰月北方运吉中年横发乙未日戊寅时春生有寿秋贵显夏平常冬反覆辰戌丑未俱吉歳运同乙酉日戊寅时春生富夏平秋贵寿促冬吉乙亥日戊寅时春吉夏劳力秋冬贵子丑年月贵至三品有起有落寿永三十年后身孤发福乙日寅时仔细推为人招是又招非运衰更遇空刑尅劳力劳心无定期乙日戊寅时遇就中暗损伤财伤官背禄柱中排富贵妻儿刑害运旺财官发福运行比煞兴灾六亲骨肉少和谐自立自成自在六乙日卯时断六乙日生逢己卯时居日禄财临好旺通木气贵无疑酉土辛重亦可恼乙日己卯时禄入庙堂乙木逢卯建禄为人秀丽通木火者贵见庚辛为伤禄破命患目疾若生己酉丑月平常衣禄辰戌丑未吉申月亦吉乙丑日己卯时高中年大福春生身太旺孤夏贫秋有疾冬温厚柱不见辛金吉若辰戌丑未月金紫贵乙卯日己卯时高春生旺为僧道富足夏平常不见辛金吉秋带疾冬温厚卯丑年月显逹高寿乙巳日己卯时春孤贫夏平秋带疾冬贵午辰年月地支一路相连尤吉乙未日己卯时年月不见庚辛金贵秋生㸔地厚薄如生壬戌年月三四品贵乙酉日己卯时秀初年破祖中主发财末年孤刑主死无塟地申丑年月金紫乙亥日己卯时生寅巳月不见庚辛日禄归时格显逹清贵纯卯年月高僧羽士戌特逹聪明有财禄日禄居时格不同食神则马要相逢伤官印运皆为吉官不逢兮禄自丰乙日时临己卯偏财时禄归迎辛金酉字不相刑虎榜定标名姓父母六亲难靠鴈行各自飞腾文章光耀有才能无破无冲贵命六乙日辰时断六乙日生时庚辰水白金清化象真壬从辛酉通官贵却防目疾减精神乙日庚辰时妻贤子贵乙合庚化金若通申巳酉丑月为人秀丽主贵却防目疾如不见化以壬为印庚为官辰土癸水合局乙木有托行东南运贵显平和乙丑日庚辰时破祖尅父身弱忌疾通月气者贵子申年月天干透甲戊合三竒大贵乙卯日庚辰时富贵通火土年月大贵刑后大发恶死若年月有救者主刑乙巳日庚辰时作事成败僧道富贵带疾常人刑尅妻子申子辰卯巳年月贵乙未日庚辰时亥卯月身旺己申官旺天干透煞印皆贵丑酉纯煞柱有火制亦吉戌丑年月四库全大贵破祖刑灾身孤乙酉日庚辰时亥子年月干透戊癸贵寅巳午月官煞有制吉纯酉化金主厚福乙亥日庚辰时不贵则富若年月癸戊一化申卯两旺己丑酉㑹金行木土运位至金紫发中自刑害乙庚相㑹贵无疑隂木阳金正合时运吉身强无冲破陞迁自有贵人提乙日庚辰时正天官守库干元青年虎榜姓名传禀性温良㳟俭士庻妻贤子贵才人禄位陞迁南离戊癸火相连富贵之中当险六乙日辛巳时断六乙日生时辛巳金木交争主不仁有化月中身旺贵不通无化恐伤人乙日辛巳时暗金交争是非日有若通身旺月有倚托化鬼为官行身旺运贵通木气月行金旺运大贵通金气月行身旺运亦贵乙丑日辛巳时先杂后纯生寅午丙丁年月偏官有制作高命㸔巳申酉丑月官煞重叠多带疾从煞亦吉惟身强主兵权有名誉乙卯日辛巳时春生身强煞浅大贵夏平常秋官煞旺冬印绶旺俱吉秋不如冬乙巳日辛巳时尅妻妻子俱晚若巳酉丑月木柔金重主带疾不然寿促甲巳子巳年月入偏官格西运风宪春月身旺更吉乙未日辛巳时午月干强武职有名誉亥子印绶吉乙酉日辛巳时若未月生身坐制伏则吉秋偏官贵酉月行南方运贫不然残疾乙亥日辛巳时生巳午月偏官有制春干强位居风宪秋煞重主残疾乙巳相伤逢金木求名求利常反覆六亲骨肉有如无印绶运乡能发福乙日时逢辛巳柱中鬼旺身衰六亲难靠不和谐谋望有成有败几度遇凶则吉信知苦尽甘来运行身旺印绶怀富贵时人喝綵六乙日午时断六乙日生时壬午印绶生身财食聚月通水木禄丰盈不通月气平常数乙日壬午时印绶学堂乙木长生在午见壬为印用丁为食巳为财午上丁巳建旺若通水月气者文章秀丽不通月气平常衣禄通运亦好乙丑日壬午时春夏多富贵秋冬官印或纯煞透干尤吉乙卯日壬午时高丑月入杂气财官申酉月身煞两停俱主显贵纯午酉年月三四品辰戌平常乙巳日壬午时吉春夏富贵秋冬平常乙未日壬午时寅卯身旺亥子印旺丑月财官印三奇俱主贵显申月正官尤吉若庚午丁亥年月食神同窠就食见禄富贵乙酉日壬午时春吉秋夏平常柱纯乙酉透庚合化或见印助大贵乙亥日壬午时春身旺夏福厚秋反覆冬吉庆乙日生逢壬午时月通水木贵人钦运行官旺无冲破家业丰隆事称心乙日时逢壬午食神印绶同宫无冲无破不相刑信是声名响应词馆清秀髙士文章出衆超羣贵人喜见小人憎中末峥嵘之命六乙日未时断六乙日生时癸未入墓之中遇倒伤马劣财微食见尅一生衣禄主平常乙日癸未时乙以癸为倒食未中丁火食神巳土偏财破癸癸倒未中丁火之食平常衣禄通土气月则吉乙丑日癸未时凶刑孤独年月通土气吉始杂后纯乙卯日癸未时改祖离亲就妻为家午未年月贵春尤贵乙巳日癸未时不贵则富先难后易纯午三品贵辰戌丑月俱吉乙未日癸未时春身旺刑伤秋官煞旺科名有分冬安稳夏平常乙酉日癸未时身坐煞春身旺吉夏身弱煞衰贫秋煞旺身能从化贵冬平辰戌丑未月透庚辛行金运贵一到刃运退官罢职乙亥日癸未时春木旺刑伤妻子申月官旺贵酉煞旺年月有火则吉午未戌年月一二品贵冬生稳厚乙日相逢时癸未算来离祖不成家有刑尅害多成败运吉如添锦上花乙日相逢癸未生逢木墓夭孤鴈行兄弟有如无心性不常喜怒自立自成事业六亲骨肉亲疎贵人得合两相扶此命先贫后富六乙日甲申时断六乙日生时甲申官星得印位生成月中通气无冲破必定荣华仕路人乙日甲申时官印生身乙用庚为官壬为印申上庚旺壬生身有倚托通金水月运者贵不通身弱官重虽贵不永乙丑日甲申时高纯子辰年月行东南运大贵己酉丑贵中防凶午未纯吉亥卯亦吉余月平平乙卯日甲申时化贵月通水气无伤破者贵不然富乙巳日甲申时身强官旺春聪明显逹官至四品夏身心劳碌秋冬眼疾午年月行财运贵刑中化贵乙未日甲申时生未酉亥月聪俊特逹官至二三品丙丁寅午卯酉年月伤食制煞权贵旺中有失终旺乙酉日甲申时官煞混杂若柱丁火制煞留官则吉亥卯未酉年月武职极品不久行东南方运大贵乙亥日甲申时时落空亡主少子秋生官居六卿亥卯午未月俱吉通乙庚之化主厚福乙日相逢时遇申长生驿马内相亲贵人天乙来相助释却褐衣入紫宸乙日申时逢贵其间髙人见喜小人称羙有竒希尅破冲刑减力身旺运逢吉地信知两旺财官有鞍有马有衣冠定主门庭改换六乙日乙酉时断六乙日生时乙酉得逢金局火为竒用神遇木重重见鬼絶寿伤反无依乙日乙酉时身絶鬼旺乙以辛为鬼酉上辛旺乙絶若通巳酉丑月化金局者贵如用神坐木身旺不化又见于酉不夭必贫乙丑日乙酉时高生巳酉丑月合金局更行西运大贵寅午戌月贫下亥卯未月吉纯子年月行南运一二品贵寅月火金七品贵申月水木金紫贵乙卯日乙酉时月通金局者贵未寅年月官至一二品乙巳日乙酉时春吉夏伤官有制好秋木弱金重夭不然有疾冬福厚亦夭乙未日乙酉时拱贵格无刑破者贵有申填实则非亥卯月行西运贵旺中有刑乙酉日乙酉时旺处自刑年月火土重主灾若通月气透出印食行火木运大贵地支纯酉化成金象但带印绶贵不可言最怕歳运遇官乙亥日乙酉时春生仁寿格贵寅月行金火运大贵日干是乙时临酉假煞为权身旺竒身弱遇官徒费力功名须待运通时乙日时临乙酉诞辰乙木无忧其中权贵任求谋无破功名定有妻子早年尅害财源雨散云收迁宗祖免忧愁中末家资成就六乙日丙戌时断六乙日生时丙戌鬼败临身有损伤若不气通身旺月孤贫劳碌苦难当乙日丙戌时鬼败临身乙用庚为官见丙背禄戌中有辛余气丙丁库食神制煞若柱透庚伤官见官为祸百端年月有寅午丙火合局即一木叠逢火位主人傲物气髙衣禄平常残疾不然寿促通身旺月气者吉乙丑日丙戌时春身旺吉夏伤官太重秋劳力辛苦冬亥子印绶带伤官极贵戌月木火运七品贵纯戍年月天干透庚丙者大贵寅午合全者夭乙卯日丙戌时寅卯月行西运六七品贵子月印绶丑月杂气刑出财官俱贵乙巳日丙戌时吉丑戌未年月风宪六卿亥月行东运翰院清贵乙未日丙戌时旺处凶卯午未戌年月贵显乙酉日丙戌时春身旺冬印旺大贵夏己午秋酉戌俱贵亦㸔天干何如丁未甲辰生计辛苦一生遇贵丑月刑戌吉乙亥日丙戌时血疾亥子卯未寅月遇贵发福天干透财伤官生财尤吉乙日丙戌时火库藏辛遇丑乃吉昌若也运逢凶尅害算来此命且如常乙日相逢丙戌伤官库木枝枯不临辛丑钥匙无难倚六亲父母鴈侣分飞不睦于人心悲成疎要知发福改门闾此命后甜先苦六乙日丁亥时断六乙日生丁亥时食神印绶亦奇哉月气水土无财贵切忌伤妻与子灾乙日丁亥时死处逢生乙木死亥却壬水为生气印绶乙用丁为食亥中丁坐无气喜甲木生助丁食为福如遇金局行水运者防目疾四柱见财或行财运贪财坏印主破财戊为财为妻庚为官为子亥上庚絶土病妻衰子少乙丑日丁亥时秀生壬子申未卯月干透财印者才徳兼全职在风宪年月干支纯金身衰煞旺主凶死乙卯日丁亥时巳酉丑月偏官申月正官俱贵亥月东南运风宪未月三合木局大贵乙巳日丁亥时吉卯月西北运五品贵通月气南方运中贵年月干透丁壬支坐卯酉寅辰者大贵乙未日丁亥时贵子亥年月公侯春生行西运郎官酉孤贵年月木火主发髙科水土金与日干合化有用者俱吉乙酉日丁亥时月通金局行水运大贵通木气发逹土气称意乙亥日丁亥时有财自刑寅卯身旺天干透财者富辰丑行金火运贵亥子申官印双清更辅以财大贵时上生逢亥与丁食神乙木遇长生月气相扶为最贵身衰无倚是常人乙日时逢丁亥食神印绶相扶长生得意好无伤荣显清名贵遇喜逢丁壬化气运临冠带迁除元机妙法实难窥丙巳寅申减贵六丙日戊子时断六丙日生时戊子财官生旺遇食神月气相扶为最贵身衰无倚是常人丙日戊子时官旺财生丙用辛为财癸为官丙合辛戊合癸子中癸旺辛生丙火无气若通火气月有倚托者贵不通贫下通木气亦吉丙子日戊子时寅巳卯未月木能生火大贵冬月丙火无气贫夭戌月行火土运五六品贵忌丁巳月夭巳酉月破家失土身贱丙寅日戊子时生卯丑月清贵寅戌平常夏月身旺柱有水金方吉子月正官大贵忌癸巳月刑癸亥月恶死巳酉月大败丙辰日戊子时丙辰为日印格喜见官星若生戌月身旺最宜武贵寅月行金水运中贵甲月三合㑹煞有印贵忌己巳月凶死己亥月自刑死癸丑月破祖恶死丙午日戊子时丙午为日刃格要官煞制合生辰戌丑未月大富亥卯未寅年月大贵申巳文贵三品武贵不永纯子为子午双包贵格忌丁巳月恶死丁亥月自刑恶死辛丑月孤独丙申日戊子时巳午年月行东北运风宪子月行木火运三品丑七品酉亥虽遇贵反贱忌癸巳月中年刑乙酉月破败丙戌日戊子时春生印绶最吉夏身太旺平常秋财旺身衰有倚托则贵纯酉年月文进之贵忌己亥月死不全尸癸丑月贫夭活计生涯四季隆丙逢戊子食官同无伤晚歳皆成就吉处遭凶险处通丙子时逢戊子官星食福同排午丁未遇且沉埋交通中年大快父母妻子喜合胸中隐匿文才若逢好运一时来富贵清闲自在六丙日己丑时断六丙日生时己丑官鬼相伤禄不成若见申庚併乙旺不求财禄过平生丙日己丑时伤官背禄傲物志髙丙用癸为官丑中有癸余气被明暗土伤柱透癸为祸若见庚辛伤官生财却为福庆明出地上格主贵丙子日己丑时寅亥申辰年月天干透财印食者贵丙寅日己丑时平常生乙酉月正财格有乙庚健旺者贵己丑年月干透官印者贵火土象主贵有血疾丙辰日乙丑时申亥年月化水则吉不化寿促戌月冲库无人不发寅午身旺成炎上格大贵丙午日己丑时春月行火金运官至极品夏平秋富冬贵难为妻子午酉年月五六品此月禄生财之验丙申日己丑时血疾申月文学儒官成卯贵子辰㑹官寅卯㑹印俱吉丙戌日己丑时髙武刑后发旺生亥卯月火金运大贵辰未四库全火土成局大富六丙日见已丑时多主血疾丙日财官库里藏戌辰未字显文章身衰若也无匙钥求名求利总平常丙日时逢己丑伤官财库暗藏运交未戌不寻常破出财官必旺近贵谋夺刼财算来须有㱔害六亲真假少和谐直断依时莫怪六丙日庚寅时断六丙日生时庚寅学堂生气助其身运中有合通金局必是荣华富贵人丙日庚寅时生气学堂丙寅上长生文章秀气丙以庚辛为财寅上庚絶丙旺若通月气金局者财旺富贵双全喜西方运不通局者财薄丙子日庚寅时生子月近贵癸酉月行水木运髙贵火木运五品以上贵未申癸午年月身居武职大贵寿浅丙寅日庚寅时贵不久生酉申年月世裔冷职子丑寅未贵显纯寅尤吉丙辰日庚寅时生寅午戌未年月妻贤子孝富贵双全申子行北运大贵酉丑富一云总高丙午日庚寅时年月无壬癸子未巳字飞天禄马贵巳酉丑申主文学不贵即富未月伤官辰月先贫后富亥月行西运贵显丙申日庚寅时亥卯未申子辰二局官印两旺大贵巳酉丑财局吉寅午戌本局平丙戌日庚寅时生亥子月贵显申酉年月行北方运寅午戌行官鬼运俱大贵若运临死絶即入黄泉无疑丙庚相合遇寅时险难消除福自随运至寒门名将相时来平歩上云梯丙日庚寅时准双亲衰旺离乡妻儿早害晚荣昌白虎归山正旺木有成林松栢生涯广聚财粮堆金积玉满髙堂共羡人言上様六丙日卯时断六丙日生时辛卯旺木双妻为人巧不旺化水死乡中色慾随身多爱好丙日辛卯时败财逢合丙日卯上沐浴见辛合神若身甚旺不得化者只是为人无礼而贪色慾却好如身弱化水卯上水死秀而不实为人巧虚诈惟丙午丙寅春月生身旺不化者文贵显秀丙子日辛卯时子卯相刑伤妻害子年月同主魁名近侍之贵寅午丑戌天干地支俱合者大贵丙寅日辛卯时无祖自立有肢体疾寅卯未子月贵余月平歳运同丙辰日辛卯时生寅戌月天月二徳高巳月行北方运贵酉丑亦贵亥卯未大贵丙午日辛卯时年月中得癸水官星去刃则吉子月伤尅妻子寅酉性格刚强不受击触三四品贵午戌行东南运卯月行西北运俱贵旺中有失丙申日辛卯时滞主聪明好酒色身旺不化者贵春吉冬行北运富贵双全己丑年月行东运二品午未三品丙戌日辛卯时伤妻害子身旺不化者贵春聪明好酒色冬行西运富贵夏风宪火木化主福厚丙辛化水不相当有助身强大吉昌四柱若逢冲尅破劳心劳力过时光丙日时逢辛卯贪财坏印难成财官运歩显名声身弱性情不定父母六亲难靠挺身改祖方成鴈行各自望前程有破如常之命六丙日壬辰时断六丙日生时壬辰煞星坐库火难亲身强反主为官贵如弱定为贫夭人丙日壬辰时水火未济丙见壬偏官辰上壬水合局火死无光若生春夏身旺化鬼为官复行身旺运贵秋冬身衰鬼旺更无倚托贫下残疾丙子日壬辰时辰戌丑未月偏官有制吉亥卯年月富贵寅午行子运子行寅午运俱贵不然僧道有财招是非丙寅日壬辰时身煞两旺寅卯辰丑未年月大贵巳午戌年月亦贵双寃大凶丙辰日壬辰时身孤有财主恶死春生行北运夏东运俱贵秋南运官至三品丙午日壬辰时贵身旺煞若辰戌丑未月偏官有制贵无制平常丙申日壬辰时旺中灾春平夏福秋富冬寿促若申子辰木局干透印比助大贵食制煞亦贵嫌煞透无制财党煞强夭死非命丙戌日壬辰时凶卯未年月运行火土官至三品妻贤子孝辰戌丑月平稳寅午子巳年月风宪丙日壬辰怕见申再逢阳水定灾屯柱中若得寅午戌变凶为吉贵絶伦丙日壬辰时墓身衰耗鬼当涂鴈行难倚不相扶妻子何须縁悞君子文章福助常人恩反成疎运行官禄任谋图无破不贵即富六丙日癸巳时断六丙日生时癸巳日禄归时又遇官不见己寅壬癸月功名唾手得何难丙日癸巳时日禄归时丙火己上见癸为正官坐贵柱无壬巳并寅亥冲刑者贵有则否官通水旺丙通木旺无有不贵丙子日癸巳时丙禄在巳癸禄在子互换禄马歳月无壬巳寅亥冲破近侍风宪位至公侯化火主有福不宜饮酒丙寅日癸巳时春月干支无水文进绣衣荣妻䕃子卯戌申酉年月二三品贵火化主贵无寿不宜饮酒丙辰日癸巳时不利祖宗酉戌寅丑年月魁罡格通身旺贵丙午日癸巳时丑辰月杂气财官贵显寅月丙长生巳月丙建禄天干透财印者大贵宜戒酒子官旺酉财旺俱吉丙申日癸巳时身坐偏官偏财不贵即富陆沉巳午未身旺最吉寅卯辰印旺亥子丑官旺俱吉丙戌日癸巳时卯戌丑未贵不永寅亥年月风宪嫌冲刑宜戒酒丙日时逢癸巳真号为正贵喜相亲柱中年月无冲破必是荣华富贵人丙日时逢癸巳正官禄马稀竒算来妻子早难为官禄冲尅最忌君子文名出衆常人财禄有余黄金白玉出沉泥运至时来偏聚六丙日甲午时断六丙日生时甲午格入伏晶要见土乐逢戊巳最为祥火炎太过多辛苦丙日甲午时丙火午上太旺要见已合甲化土火气伏晶明照四方若不见土难享福生辰戌丑未月上伏火气造化得中年月干上再透戊己运行金水贵不透通土气运亦贵通忌刑破丙子日甲午时春生吉夏无依秋财旺冬官贵少子晚成火土运发逹丙寅日甲午时生辰戌丑未月上伏火气造化得中贵午月火太旺凶丙辰日甲午时寅卯印助申酉财旺己午身旺亥子官旺俱吉然以火土为重无则福薄未戌辰丑见吉丙午日甲午时寅午戌月作倒冲论二三品贵子月南运八九品贵寅月南运金紫贵午月东方运近侍贵丙申日甲午时不见火土气者福薄行金水运贵丙戌日甲午时春生吉夏孤尅秋吉子少寅午戌月富贵超羣神仙宰相丙日午时少水灾浑如炎火又添柴柱中见火无刑破中末荣华不必猜丙日时逢甲午柱中刼刃伤官木衰火旺化为灰四季提纲方贵君子亨通出入常人守祖多灾六亲骨肉少和谐作事有成有败六丙日乙未时断六丙日生时乙未火月生人多富贵乙为正印局中逢不见财星方可慰丙日乙未时生气印绶丙见未为印库若通火气月贵不通柱无财不行财运亦作髙命论见则贪财坏印主平常冬生官旺辅印贵显丙子日乙未时春印绶稳厚夏平稳秋反复冬贵歳运同丙寅日乙未时生卯未月印绶格智惠丰厚难为妻子寅巳子辰年月贵丙辰日乙未时春吉夏平稳秋劳碌冬贵显己午月行西北运六七品贵丙午日乙未时不贵则富午戌年月职居风宪日刃逢生旺太过若年月偏党刑煞重者眼疾申子辰官星制刃亥卯未印绶化刃俱吉丙申日乙未时不通火气不见财星作好命论年月子辰㑹官亥卯㑹印俱贵丙戌日乙未时申子辰年月近侍贵寅卯巳年月大贵未时丙日生无疑鴈伴随縁各自飞运气若行东与北平生衣禄自无亏丙日时临乙未运行东北荣华身强财旺莫咨嗟显贵髙堂大厦君子封妻䕃子常人定好生涯堆金积玉实堪夸富贵骑鞍压马六丙日丙申时断六丙日生时丙申身衰财破比肩分暗中鬼旺七煞地无救何能家道殷丙日丙申时财旺身衰丙逄庚为财壬为鬼申庚旺壬生丙火无气财须比肩分夺若不通身旺月者贫下有倚托救助又通身旺月运再同贵丙子日丙申时若通火气及寅卯月再行身旺运吉年月纯金弃命就财亦以吉论丙寅日丙申时时日对冲忧伤妻子通火气月行身旺运吉亥月手艺旺中脱败死丙辰日丙申时寅月行南运贵子三合官局天干透印大贵亥生透壬多夭戌未平常丙午日丙申时主血火厄后大发若巳月生庚辛透露财星格武贵丙申日丙申时髙好色子辰年月东运贵不然残疾寿促亥卯未吉丙戌日丙申时柱无壬癸亥子酉字填实作拱格论贵寅戌巳午身旺无依僧道破祖了发火血灾二丙相逢时遇申无刑无破改门庭火金销炼多成败有印方能脱俗伦丙日时逢申位比肩阳火迟疑偏官荣旺是和非就里妻财恁遂祖宗盈亏得失双亲鴈侣难依时来鞍马家道齐资财虚名薄利六丙日丁酉时断六丙日生时丁酉刃生身死为灾咎柱中无救定然凶就财弃命难长寿丙日丁酉时刃生身死丁为刃辛为财酉上辛旺丙死丁火长生就财弃命若无救助不通身旺月刃神不见刑冲为人兇狠不明礼义有始无终通月气或有救助为技艺便巧之流癸卯月生者癸能破丁刃为官癸水卯上长生卯中有旺乙为印如用神有力又行水木运贵显丙子日丁酉时春稳夏贵秋平冬吉未申酉亥年月大贵有辰㑹子有丑㑹酉俱以贵论丙寅日丁酉时卯亥未年月干透官煞者贵余月有艺平常丙辰日丁酉时寅午戌巳年月干透煞印者贵申子㑹官干透印比者贵如年月火土宜见财则吉丙午日丁酉时生巳午戌月僧道命好酉月贵亥子丑寅卯辰官印年月大贵丙申日丁酉时通木水气月行水木运贵巳午身旺亥子官旺年月两全者大贵丙戌日丁酉时月通木气行水运贵通金气行火运金马玉堂才名冠世露庚藏戊贫夭丙火遇酉不相当太阳日没少辉光四柱若兼冲尅破六亲刑害走徬徨丙日时逢丁酉天元炎火销金六亲相守不安宁阻碍前程难进日夜思量不足居官犹自忧贫若逢巳月改门庭子午傍人嗔恨六丙日戊戌时断六丙日生时戊戌火局之中遇食神月气火通为福寿不通逢吉亦常人丙日戊戌时庙堂食神丙以戊为食神寿星戌上丙火入库戊土专位若通火气月及东南运福厚有寿不通平常丙子日戊戌时寿永名利不失寅亥卯未印及申酉戌巳年月主贵丙寅日戊戌时夏月福寿双全春木尅土食神被枭寅月丙戊俱长生最吉有申庚制甲大贵秋冬火衰贫下巳申亥年月风宪极品丙辰日戊戌时干月丙火有气土厚地方五六品贵亥月金火运风宪破祖孤可为僧道丙午日戊戌时羊刃食神健旺名利骤发亥未辰戊年月西方运风宪喜中有灾丙申日戊戌时亥月东方运贵寅午身旺干透财吉丑辰刑冲戌库发于晚年夭贫丙戌日戊戌时贫若通寅巳午戌火局福寿双全大贵见财亦吉丙日戌时财库开少年未遇且沉埋运通早晚封官爵设若无官也发财丙日时逢戊戌就中仓库兼全重重福禄自天然富贵妻贤子羡君子文章早立常人财物绵延夭孤父母早淹连辰戌钥匙开显六丙日己亥时断六丙日生时己亥亥中壬旺被巳伤若通月气方为贵寅卯不逢主泛常丙日己亥时鬼旺身絶丙见己为伤煞壬为正鬼甲为倒食亥上有明己旺壬生甲丙火絶气若通身旺月有倚托者化鬼为官主贵终亦兇狠通身旺运亦贵身弱无倚托不通月气柱中透出壬字为祸百端傲物气髙主平常丙属小膓与心脐多患心血疾丙子日己亥时秋冬平常未月行水木运干透木火者贵子月行东运大贵申亥丑戌年月亦贵丙寅日己亥时夏生化鬼为官妻贤子孝不贵则富寅卯辰巳申丑年月或午戌㑹局天干更透丙戌字主大权贵纳音火木象贵丙辰日己亥时日徳格寅月生吉辰月为僧道主富平人孤尅戌月冲辰巳月冲亥丙旺库俱吉卯未㑹行金水运申子㑹行木火运俱贵火土化须有福只寿夭丙午日己亥时武贵寅巳午月生妻重子晚不贵即富秋冬名利进退酉午戌大贵丙申日己亥时春夏生移根换叶就妻改福秋冬平常酉月行东南运风宪丙戌日己亥时寅卯巳午木生火炎妻伤子少聪明富贵酉亥子丑平常东运亦贵丙日亥时命最高犹如兰蕙出蓬蒿四柱若兼冲尅破求名求利却虚劳丙日时临己亥若无壬字希竒命中子少两三妻就里喜逢天乙父母鴈侣行远刑空文福难齐皆因八字有高低切忌贪财罢职六丁日庚子时断六丁日生时庚子身衰鬼旺暗中藏月无救助多贫夭得坐身强又吉昌丁日庚子时身絶鬼旺丁以庚为财癸为鬼子中有癸丁火无气不能助扶若通身旺月有倚托者贵更行身旺运大贵反是贫夭下贱丁属心心乃血之腑又主血病丁丑日庚子时平通木火气或行身旺运贵亦有亥子年月贵者以丁火隂柔不怕水乡故也先贫后吉戊寅月夭辛丑月破祖中年蹇丁卯日庚子时贫辰戌丑未偏官有制午月干强春身旺俱吉秋冬平常忌癸巳月破祖凶己未月刑伤甲申月刺面血光死丁巳日庚子时春旺夏强俱贵秋冬平常四季月制伏得中吉子辰行西运四五品贵横发大旺忌庚寅月刑庚申月大破辛酉月破刑丁未日庚子时辰戌丑未月偏官有制午月干强贵余月有制伏吉戊子文章显秀忌戊申月夭丙戌月刑辛丑月刑凶丁酉日庚子时辰戌丑未月刚明特逹贵辰巳年月贵尊相府忌甲寅月破败恶死癸巳月离乡恶死乙酉月刑死丁亥日庚子时五十后大旺辰戌丑未月吉寅午年月贵忌庚寅月恶死庚申月身不全死辛酉月破败庚子时逢日是丁火落江湖暗复明四柱若兼冲尅破读书到老只虚名丁日时逢庚子日干丁火光辉火胎金絶有盈亏妻妾不能全羙有尅有刑冲破就中文福难齐相生相救贵人提此命先难后易六丁日辛丑时断六丁日生时辛丑库中财谷多陈朽身无依倚不为㐫有托妻贤而富厚丁日辛丑时丑为财库辛为妻财巳为食神丑旺金局暗巳得位丁火无气若失天时无倚托者就妻而发有倚托救助者财食丰足丁丑日辛丑时申酉月财格财旺生官贵午月伤财身旺主官禄纯子寅武贵三品水月艰辛劳苦辰月贵戚丁卯日辛丑时辰巳未年月富贵妻子迟寅卯印助戌库身旺刑丑丁得倚托大贵丁巳日辛丑时因隂人致贵巳酉丑申年月财旺生官富贵卯月平常行北运亦贵丑月西南运大贵丁未日辛丑时时日併冲忧伤妻子酉月通水气吉歳运同丁酉日辛丑时寅卯巳午身旺有托主文名髙贵宠遇非常申酉戌财旺从之最吉亥子官旺亦吉丁亥日辛丑时春印绶吉秋生有火气亦吉夏太旺凶冬官煞旺吉未戌月冲开丑库富辛丑遇丁为寳库柱无匙钥难言富刑冲运至遇髙人发迹他乡名誉着丁日时逢辛丑偏财库喜刑冲若还不显有虚名妻子宜尔相庆父母鴈行难睦家门换改重新发财发福见中兴必是荣华之命六丁日壬寅时断六丁日生时壬寅身去从官化木神水木月通成局象尊荣安富贵无伦丁日壬寅时身去从官丁壬化木寅上健旺若水局之月大贵通木月亦贵如丁未月行东方运好丁丑日壬寅时化贵生冬月官旺贵春印绶安稳夏吉秋平行东运好丁卯日壬寅时贵化吉寅卯年月行金水运大贵亥子月行西运贵丁巳日壬寅时丁死于寅巳无生意又被寅刑有始无终若行金水运荣贵寅午年月身旺申子辰官旺亥卯未印旺俱可言贵丁未日壬寅时恶死春生印吉夏木火运发福秋富冬贵酉戌年月官至三品亥卯寅戌文贵纯卯行金水运金紫化木主贵丁酉日壬寅时亥未寅卯申子年月聪明富贵风宪极品己午宰相辰月行金水运戌月东方运俱贵木化主贵丁亥日壬寅时日贵格配合壬寅官印俱全文章显逹子月大贵化气凶化木主贵丁壬合化入金乡狗禄蝇名空自忙节槩衰残无足取眼前骨肉亦参商丁日壬寅时合化局木旺之乡月支申酉不相逢得志高人荐用父母鴈行少力外人喜笑春风运逢水木没金踪贵显荣逹之命六丁日癸卯时断六丁日生时癸卯鬼旺身衰困不禁倚托月通方论福不然贫下苦悲心丁日癸卯时身衰鬼旺丁以癸为鬼乙为倒食卯上癸生乙旺若有倚托救助及身旺月化鬼为官吉柱无运通亦吉反此贫下失明血疾妻灾子少丁丑日癸卯时辰戌丑未月制伏得中午月干强贵申丑风宪丁卯日癸卯时寅卯月生印绶带煞不为凶论行官运贵显丁巳日癸卯时丑月生北方运土厚地方吉水秀之地二三品贵申酉用财亦吉丁未日癸卯时偏官生印春吉夏平秋富冬贫或云丁火不怕水冬生亥子煞重身柔大贵丑未行东运贵丁酉日癸卯时日时俱坐贵最吉春夏身旺化鬼为官秋冬身衰勤苦巳戌月贵纯午丑年月干透庚巳清贵丁亥日癸卯时卯月印绶近侍之贵寅午京官五六品丁丑日逢癸卯生求名求利且中平身衰㺯巧翻成拙得志须通遇贵人丁日时临癸卯身衰无倚平常门中鬼贼耗财粮守祖须防破荡父母鴈行少靠妻子不免离乡运中身旺煞方降堪许利名荣畅六丁日甲辰时断六丁日生时甲辰官星得位印生身不通月气平为福有倚扶同禄贵人丁日甲辰时印绶官库甲为印壬为官辰中甲木印绶生身官星合局若通月气有倚托者贵否则平常春生喜北运冬生喜南运吉丁丑日甲辰时吉亥子月富贵申月东方运午月金水运俱贵纯寅风宪极品丁卯日甲辰时辰戌丑未月孤尅运通发财丑月南方运贵卯月金水运近侍权贵不利建白丁巳日甲辰时凶刑孤尅春印吉夏秋平常冬官旺纯戌木火运官居冷职丁未日甲辰时丑亥卯未月印绶官贵夏平辰戊贵厚酉午金水运大贵丁酉日甲辰时平年月不见戌字日主荣贵格春生南运贵北运大贵年午月支合局入马化格尤贵丁亥日甲辰时日贵格官禄得位必当显逹申辰年月大贵午月东北运辰月北方运俱贵血疾凶刑丁日时逢官印同匙开财库见钱龙支干四柱无刑破运至方称富贵翁丁日辰时库旺其中印绶相生匙钥戌开喜壬丁文秀出羣超衆骨肉六亲刑尅果成花谢重荣只争运迟见钱龙先暗后明之命六丁日乙巳时断六丁日生时乙巳伤官暗里㑹枭神东方运地成虚秀金水之乡禄贵人丁日乙巳时丁以壬为官乙为倒食己上壬絶有明乙倒食暗戊伤官健旺为人傲物志髙平常若通金水月气贵运通亦贵丁丑日乙巳时春富夏孤秋吉冬贵丁卯日乙巳时春印夏旺秋财冬官㸔取用何如俱可论吉午未年月文章贵显行官禄运吉丁巳日乙巳时再生巳月倒冲亥壬为官无水填实破格者主四五品贵丁未日乙巳时若入倒冲格无冲破贵己亥年月三四品贵酉丑合财局富丁酉日乙巳时破财倒食若通金水年月行金水运吉丁亥日乙巳时时日併冲忧伤妻子巳酉丑申子辰金水二局财官得用以富贵论丁日巳时怕虎刑财官运歩始能通好意人情反恶意先难后易乐从容丁日时临乙巳破财倒食难通双亲鴈侣且和平妻子无嗔无闷君子文学秀气常人财艺通明壬庚辛癸若重逢中末财名足用六丁日丙午时断六丁日生逢丙午日禄喜居时上遇柱中䑕兔癸无伤少年腾逹青云路丁日丙午时青云得路丁火午上建禄若支无枭破干无癸刑禄元纯粹主贵如支有子卯干有癸破禄遇而不遇丁丑日丙午时平寅卯戌未年月贵酉丑用财最吉忌亥子官煞丁卯日丙午时旺中有灾卯字刑破白丁巳月西北运贵东南极品有权寅亥武职二品若全子酉大贵丁巳日丙午时丁禄午丙禄巳互换禄格柱无寅亥子字文章贵显丁未日丙午时贵破祖而成年月忌壬癸字甲申月财官印三竒辰月官库亥月官印俱大贵丁酉日丙午时平不利子孙亥卯未年月贵巳酉丑平寅午戌富丁亥日丙午时平子月金水运郎官未申酉丑年月俱吉先破后富午时丁日禄元局不见官星压衆曹四柱无刑行运吉青云有路歩丹霄丁日时逢丙午互换禄马光辉功名烜赫世应希习学文章主贵年月无癸子卯时来文福班齐布衣换得锦衣归风送云程万里六丁日丁未时断六丁日生时丁未火托木局生有气衣禄安稳且如常运见水兮方得地丁日丁未时火托木局丁以甲为印绶未为木库印绶之乡若柱不见财星不行财运月年通亥卯未局有倚托者安稳之福丁丑日丁未时丑未刑冲不得善终年月辰戌四库全贵当极品申未三品法司淡薄清闲破祖刑丁卯日丁未时刑中发寅卯印绶发财敦厚辰戌申午俱吉丁巳日丁未时拱禄格贵年有子字则午为阙门得拱大贵忌空亡填实年月见财官印俱吉财富官印贵丁未日丁未时八专太旺早尅父母妻子衣禄平常为僧道吉柱通金水木并金水运衣禄安稳大贵凶中晚发大富丁酉日丁未时日贵格若亥卯未寅月生衣禄敦厚寅月金水运金紫风宪凶夭丁亥日丁未时卯月三合印局贵而有寿申财官旺亥官旺俱吉夏生丁火有气儒官但不免孤贫二丁相遇未时排险路中年发福来运吉贵人相㑹合安闲衣禄不须猜丁日时逢丁未其中仓库沉埋少年难发等时来丑未相冲通㤗不靠双亲鴈侣花开收果妻财时逢寿足福重来末遇荣华堪快六丁日戊申时断六丁日生时戊申天元背禄败其身月无救助财难发只是平常衣禄人丁日戊申时身败背禄丁以壬为官申上见戊土伤尅若年月干透壬见官为祸虽有旺庚为财自败不能制尅不通身旺月者平常喜甲寅年月忌壬子丁丑日戊申时秀贵未申年月贵行东南运大贵巳月西北运六卿之职丁卯日戊申时春伤官用印秋伤官用财俱吉夏比肩冬伤官见官平常四季月吉丁己日戊申时不贵即富未免刑尅夏生行西北运贵秋冬劳苦丁未日戊申时生己午未戌身旺贵显若亥卯㑹未子辰㑹申俱以贵论丁酉日戊申时寅午戌丑辰未月生伤官伤尽为竒又日贵格主登科第运行金水腰金衣紫丁亥日戊申时日时相害忧伤妻子通月气身旺者贵显年月戊戌丁巳火土太重者目疾丁日戊申时为正天元气旺显文明为官虽是甘淡薄运吉终须家道成六丁日己酉时断六丁日生时己酉学堂遇贵格诚稀妻子有气食神旺无破无刑方是竒丁日己酉时丁火酉上长生学堂天乙贵人皆兼得之丁用己为食辛为财酉上明己暗辛生旺文章秀丽如见卯乙冲破者不贵丁丑日己酉时辰己午未申戌年月贵丁卯日己酉时时日併冲忧伤妻子通火气吉忌乙卯字年月有亥未己丑但一字两合不以冲论丁巳日己酉时己酉丑年月财旺生官终身富贵亥子亦吉丁未日己酉时通火气贵见卯乙癸字不贵丁酉日己酉时刑害孤恶通木火月吉丁亥日己酉时蹇滞如戊己丙丁年月居近侍有权卯甲乙寅西北运贵丁日酉时终见贵偏财食遇禄元归干支生旺凶中吉冲破财星隐祸机丁日时临己酉食神旺相生财清闲福禄自然来一世为人响快君子寛洪海量常人四海情怀财官双羙象中排一路滔滔无碍六丁日庚戌时断六丁日生时庚戌墓中逢败难成福若无救助鬼来伤财帛不聚伤其目丁日庚戌时墓中逢败丁以庚辛为财戌中有丙为败不成其福若无救助叠见癸水主伤目丁丑日庚戌时时日相刑忧伤妻子若寅亥申酉年月官至三品午未子辰行金木运亦贵丁卯日庚戌时生亥未年月三合㑹印贵子月煞印吉年月建禄僧道主贵柱无救助见癸旺多患目疾酉月无贵纯酉戌年月天干透己甲者贵中带凶丁巳日庚戌时辰巳月金水运风宪癸子壬亥南方运极品纯未西北运三四品身旺不行财官运平常为僧道清髙丁未日庚戌时主刑亥卯会印申子辰会官俱主文贵午月建禄有子冲凶若年月用土生财主富用财生官富贵两全丁酉日庚戌时日贵格近贵晓艺业有机谋酉戌六害骨肉无情秋月五六品贵丁亥日庚戌时日贵格巳酉丑年月四五品贵寅卯亥火金运位至六卿丁日时逢戌刻真鎻钥无匙库闭门父母兄弟难倚靠立成家计自慇勤丁日时逢庚戌火金刑害夭孤丑辰不遇钥匙无库闭财能收贮就合托妻随住六亲骨肉消疎晚年发福改门闾此命后甜先苦六丁日辛亥时断六丁日生时辛亥财官双羙印长生若通月气极高贵月不通兮名利轻丁日辛亥时财官双羙丁用壬为官辛为财甲为印亥上有明辛为财暗壬为官生甲为印若通火气有倚托者大贵有全羙之名不通名利乖劣丁丑日辛亥时秋财旺夏身旺春印旺贵显冬官煞太重恐身弱不能胜任其福丁卯日辛亥时时上财官印三竒再得年月印助财生皆主大贵纯子行木火运官可六品巳酉丑月辛财得局方有倚旺富贵双全丁巳日辛亥时时日相冲忧伤妻子若通火气秋生行东运贵辛月得己亥者破祖显秀浊丁未日辛亥时亥卯未寅辰午年月干透正印正官者聪明贵显行西运极品己丑月风宪丁酉日辛亥时贵人捧印贵子月东方运风宪柱有己丑㑹财卯未㑹印天干透财官印者大贵丁亥日辛亥时日贵格又三竒全通月气身旺者贵卯未三合印局大贵自刑滞天元丁日亥时当平歩青云路正长得志退毛鸡化凤鹏程万里任翺翔丁日时临辛亥天元禄马同乡官居进士挂朝裳必是寒门将相定主妻贤子孝威仪权柄难量骤陞台省与京堂因是财官生旺六戊日壬子时断六戊日生时壬子月通四季墓中财若交身化为真火水旺运乡忌目灾戊日壬子时妻财俱旺戊以壬为妻财子上壬水旺戊土无气生辰戌丑未月不化者获财若合癸化落水旺乡火不显其光作事无成虚而不实当患目灾通月气旺者贵戊子日壬子时财星格寅卯月禄马朝元显贵酉亥丑年月西北运金紫风宪忌乙卯年刑癸巳月旺中刑丙午月旺中受刑戊寅日壬子时卯月正官格贵夏乖秋少顺丑酉年月吉忌己巳月刑己亥月凶刑戊辰日壬子时春财官旺贵夏乖秋少顺冬财旺行西南运五六品贵忌庚辰月自刑凶辛巳月截路凶刑乙丑月破败凶戊午日壬子时时日併冲忧伤妻子己午年月风宪寅卯亥六卿申月行木火运侯伯忌丙午月身不全癸亥自刑夭年月子午不杂丑戌又刑俱主大贵戊申日壬子时高先滞后旺子酉年月时上偏财贵己午未戌身有制化用财亦专皆以吉论申酉食伤生财天干透甲乙者富贵双全忌己巳月刑害壬午月夭伤癸亥月孤贫戊戌日壬子时寅巳午年月去财留印三四品贵能见义忘利取印舍财是也子酉五品翰林纯酉水木运玉堂极贵忌戊午月刺靣短夭辛卯月破败凶刑癸丑月受刑庚午月贫瞽戊日喜逢壬子时身强官旺正相宜运行背却休囚地荣禄奔波任作为戊日时逢壬子此为财旺生官化为丁丁是漫漫任子东西走窜木旺运中显逹文章秀丽多端为人博览任追欢富贵资财万贯六戊日癸丑时断六戊日生时癸丑却去从妻成配偶为人性巧甚聪明尤好风流嗜花酒戊日癸丑时戊以癸为妻财丑中有癸余气从财癸旺若通月气化为真火为人聪明若通土气主富贵操权夏月行东方运贵显戊子日癸丑时戊月生杂气印绶天干透丙丁字不必格局主富贵若年月午酉干透庚乙乙与庚合戊与癸合戊食庚庚旺于酉贵于丑癸为财乙为官而印根于午日时干支为天地合徳贵禄交加况兼以罗文贵遇者主极品戊寅日癸丑时寅巳午未戌月化火吉秋冬平常戊辰日癸丑时寅巳午未戌月化火得地申子辰财局亦吉年月干支纯土得四库全者贵戊午日癸丑时寅戌未午年月聪明特逹威权戊申日癸丑时辰戌丑未午月生富贵爱酒色夏东方运贵秋冬财旺生官若身衰不夭即贫戊戌日癸丑时夏生东方运贵辰戌丑未月富贵操权好花酒风流丑时戊癸化合柜最喜刑冲忌鎻闭运行忽遇钥匙开兴旺家门为活计戊日时逢癸丑化为炎火生光运行水地不相当运到东南兴旺祖业相离不定从妻置买田庒不然骨肉有刑伤晚景荣华旺相六戊日甲寅时断六戊日生时甲寅病中又被鬼伤身月气若通身旺吉日干衰弱夭亡人戊日甲寅时身衰鬼旺寅中甲建禄丙生身如通身旺月有倚托有救助化鬼为官主富贵反此贫夭行身旺运亦吉戊子日甲寅时先破后发贵未月生干有制伏贵午月无制聪明近贵辰戌丑身旺亥卯煞旺但有印有制贵纯乙丑年月金紫戊寅日甲寅时身旺骨肉不同居午月刃印带煞子月正财党煞干透制亥卯未纯煞身柔干透刃运行西南兵权万里己丑戌年月身旺敌煞酉丑申制煞皆主大贵嫌刼煞尅身则凶戊辰日甲寅时时上偏官印绶带煞柱有庚辛制伏者贵辰戌丑未身旺亦贵戊午日甲寅时日羊刃时偏官以刃合煞贵己酉丑月刀笔惊人制伏不宜太过寅卯辰巳戌子年月天干有制伏俱主大贵化贵主贱中贵戊申日甲寅时申酉伤官带煞土厚地方贵丑卯年月去煞留官大贵要行金火运位极人臣戊戌日甲寅时辰戌丑未月行水木运三品丑未年月行金水运富贵双全申子酉子年月俱贵子孙亦昌己午贵伤妻害子寅时戊日自非凡卓越超羣出世间定显寒门出将相如逢身弱是艰难戊日申寅时正身强花木逢春偏官如遇怕刑冲假煞反为权印煞旺身衰减福难倚鴈侣双亲如行印运福骈臻定主才名初顺六戊日乙卯时断六戊日生时乙卯四柱伤官不见好辛甲弗逢冲害无管取功名直到老戊日乙卯时官强身弱戊用乙为官卯上乙旺戊死若无倚托不通月气身弱化官为鬼纵贵寿夭若通月气身旺有托柱中不见申酉辛庚伤官甲木破命者贵显戊子日乙卯时时日相刑伤妻害子自成日立年月再遇主风宪午酉四正全大贵火木象主贵少寿凶刑戊寅日乙卯时亥子年月妻贤子孝贵卯辰纯吉寅巳亦吉戊辰日乙卯时身孤贵己卯年月身强官旺荣身显祖子孝妻贤水木象主贵无寿戊午日乙卯时刃格正官去刃为福子寅卯辰午未申亥年月俱主贵显戊申日乙卯时中年破祖春贵夏近贵秋孤苦冬富贵双全巳月木火运五品上贵戊戌日乙卯时春官旺夏官印双全贵显秋平冬贵戌丑年月方面三品戌月行东方运孤贫出身卑微时上生官坐禄权戊日逢之不等闲身强有托方成贵制合官星贵亦难戊日时逢乙卯木冲六合开通金鸡玉兔显光荣合掌光辉权印乙酉辛伤鴈侣重花结子方成困龙得水喜腾云运至超羣出衆六戊日丙辰时断六戊日生时丙辰寳藏财库利于身无伤无破何须问禄马相扶富贵人戊日丙辰时官藏财库戊用壬癸为财乙木为官丙为倒食辰上丙火无气壬癸入库乙有余气若有倚托通月气者贵显戊子日丙辰时春生近贵夏辛苦秋权高寿促冬财通火土有倚托者贵戊寅日丙辰时龙吟虎啸中年大贵子月北运土厚地方官至三品东运风宪丑辰年月四五品贵寅午戌年通土气月行木火运极品戊辰日丙辰时尅父大发通身旺月行东北运富水木月行身旺运贵戊午日丙辰时亥卯年月行东北运富贵未丑行西南运风宪戊申日丙辰时辰戌丑未月贵不通土气行土运亦贵戊戌日丙辰时时日併冲忧伤妻子魁罡行东北方运主权重发福酉月近贵无福禄亥卯未月以官印论贵破后大富大凶刑丙辰时逢为倒食库有财官鎻闭门不遇钥匙难发逹诛求劳碌度晨昏戊日丙辰时正火光坐库无功财官鎻闭主兴隆专等钥匙收用卯戌开放乙癸富贵名举髙崇运行火土不亨通作事浑如醉梦六戊日丁巳时断六戊日生时丁巳印生日禄喜归时财官不见刑冲破早际风云㑹遇期戊日丁巳时印绶遇禄戊禄居巳见丁为印巳上丁火帝旺年月支干不宜见财官见官损禄见财损印不见官煞不行财官行食伤印运高贵忌刑冲破害戊子日丁巳时贵子月正财土厚地方显逹亥丑年月官居极品内臣中富贵双全戊寅日丁巳时寅巳相刑忧伤妻子午月东北运风宪寅午年月四品戊辰日丁巳时己酉丑月性格风流威权重大年月支干不见财官青云得路亥戌行南运五六品贵申行北运贵戊午日丁巳时柱无甲乙卯寅日禄归时格又戊禄居时丁禄居日为互换禄高贵行伤食印运吉有甲乙寅卯未字作官印取用亦贵戊申日丁巳时春夏平秋成败冬富贵行木金运吉戊戌日丁巳时无冲破年月不见财官不行财官运贵寅月作偏官论行未申运贵子月透甲亦贵亥卯未虽见财官俱吉葢归禄格不忌官煞与财以身旺得之反为福也日干支禄喜归时不见财官贵可期无破禹门三级浪伫㸔一跃上天池戊日时临丁巳禄元印绶相逢早夺丹桂歩蟾宫合掌公卿权柄食神伤官运吉财官相遇无功双亲鴈侣不扶同有破别寻格用六戊日戊午时断六戊日生时戊午为人兇狠性多刚月中化火居官吉破害刑冲却是良戊日戊午时刃神重叠戊以午为刃性狠多刚如见刑冲破害刃神受制通月气者为边疆武职月中有化气得天时者大贵年月干见甲僧道命年中火旺戊土被焚多患脾肺疾若月不通寅午戌亥通运气者亦贵戊子日戊午时己寅戌月风宪夏不镕铸先刑后发旺处多官灾破祖戊寅日戊午时戌月三合火局干透癸化得天时地利者贵年月申子㑹水寅午㑹火有旣济之妙辰月亦得酉伤官未官印俱吉戊辰日戊午时拱禄格年月无寅巳甲乙字贵卯申武职酉丑亥行南运贵刑凶戊午日戊午时先刑后发多不善终寅巳午戌年月印绶大贵纯午武职威权名重镇藩亥卯未申富贵双全戊申日戊午时拱贵格年月逢寅行南运风宪逢午贵寿戌文贵有未填实已建禄相连一片者大贵主法死不然战亡戊戌日戊午时大凶卯午年月官运贵显寅印绶带煞变凶为吉戊逢戊午火离乡刃旺身强大显扬运蹇时乖名未就平常衣禄度时光戊日时逢戊午比肩财禄迟违妻重子晚任施为发逹运临壬癸父母鴈行少利六亲冰炭疎暌有冲尅破始竒特中末之年主贵六戊日己未时断六戊日生时己未羊刃偏官不怕冲但是为人多性狠平生衣禄亦无凶戊日己未时羊刃偏官戊以己为羊刃甲为偏官时上明暗二己为刃甲木未中合局若见刑冲破害刃煞有制主贵通月旺者平常衣禄二十年父母俱失若不通月气得寅申者贵戊子日己未时时日相穿忧伤妻子早苦晚好月通土气行财官运贵水木月行身旺运贵戊寅日己未时先难后易贵人提携不贵即富年月透甲制刃地支午未身旺煞刃双显主大贵戊辰日己未时春冬行北运富贵戊午日己未时羊刃偏官主人机谋寿促不然妻子难为重立重成午亥年月金土运贵申酉富戊申日己未时贵行财官运发福嫌寅冲煞有兇一辛卯庚寅果冲煞凶戊戌日己未时春官旺贵夏印安稳秋平冬孤苦戌月魁罡格五六品贵须年月申子辰㑹财寅午印绶己酉伤官亥卯官煞各成局面方吉未中戊巳土成堆刑害冲来事亦谐先暗后明凶变吉贵人提携出尘埋戊日时临己未六亲骨肉成疎喜逢火印暗中扶甲乙寅卯为主重谢花开结菓䨇亲鴈行夭孤自为自立自图谋赖有贵人扶助六戊日庚申时断六戊日生时庚申干上食神喜相亲不见卯寅兼甲丙何忧玉带不荣身戊日庚申时戊以庚为食壬癸为财申上庚旺壬生戊土有气无丙火夺食破财再无寅巳刑冲生秋月大贵如有丙火甲寅併己为人反覆亦有功名年月干止透甲三竒地支㑹局或止寅辰皆贵戊子日庚申时若生亥子月亦是合禄贵戊寅日庚申时凶刑后发如生寅月作食禄制煞论贵戊辰日庚申时専食合禄纯寅年月二寅不怕一冲亦贵戊午日庚申时未酉丑年月柱无丙甲卯寅入合禄格行西北运贵有甲丙又合神藏煞没四柱纯阳格大贵戊申日庚申时身禄同窠富贵两全子辰未酉年月行西运入合禄格近上三品年月丑戌吉辰戌伤尅平常亥巳年月行东北运一二品贵戊戌日庚申时灾疟内子月亦合禄格文贵三品卯辰年月大贵戊日时临喜见庚食神合禄主昌荣旺中若见刑冲字活计生涯只许平戊日庚申时遇支上生旺竒希食神生神显光辉上下流通旺气丙字伤枝损叶甲寅羣鴈行亏若无冲破与刑尅积玉堆金之贵六戊日辛酉时断六戊日生时辛酉伤官暴败怕时逢柱中纵有财星助有子不成命早终戊日辛酉时身败伤官戊以乙为官辛为伤官酉上辛金旺戊土沐浴为人性傲行卑年月透乙为祸百端如有乙再行官旺运刑害不吉若通生气月行北运不贵即富戊子日辛酉时己酉丑月伤官伤尽行财旺运武职风宪戊寅日辛酉时通土气月行西北运不贵亦富戊辰日辛酉时丑未年月干透财主贵若癸巳月词舘学堂居提纲主文学髙科寅申己亥年则时犯狼借煞晚无结果戊午日辛酉时春夏平常秋伤官伤尽权贵寿促冬难为妻子戊申日辛酉时戌亥丑子年月权贵戊戌日辛酉时辰戌丑未月贵古人以水土败在酉所以多无结果或功名早退或子息不成观上六日无大官命可见伤官时遇不吉戊日逢辛号剥官时上遇之尤堪嫌官星若遇生竒祸尤恐带疾子不全戊日时临辛酉伤官不喜官星财乡运地始亨通性格心情不定无破难招祖业鴈侣各自飞腾妻重子晚始安宁先难后易之命六戊日戊戌时断六戊日生时壬戌身居正位见天财若生秋月通身旺万贯家资不用猜戊日壬戌时专位逢财戌以壬为财戌上水冠带春夏壬水无气财帛不旺冬则大旺土虚身弱不能驱驾惟秋后戊土坚厚财命有气富贵戊子日壬戌时酉申戌月家财满目辰丑冲刑库开俱吉戊寅日壬戌时寅午戌辰年月金水运大贵戊辰日壬戌时时日併冲忧伤妻子如土厚地方大贵卯月火金运中贵寅申戌丑行西南运极贵戊午日壬戌时寅午戌月生时歳火多以印绶论未免孤尅先难后易不贵即富卯月官星制刃吉戊申日壬戌时春贵夏平秋富贵冬平常戊戌日壬戌时秋富贵夏西运春北运冬南运俱贵辰丑月尤吉壬戌时财库内埋要开专等钥匙来运行财官生旺地富贵荣华不用猜戊日时逢壬戌柱中卯丑为欢子辰乙贵显财官出住髙人相伴开库填房就舍无冲鴈侣难完先贫后富事团圆不贵仓箱广满六戊日癸亥时断六戊日生时癸亥化火无戌战水乡若见乙庚丁丑无反为官命不寻常戊日癸亥时戊合癸化火火絶于亥战于水乡不成其象为人虚秀多是九流艺术近贵之人主患目疾戊以甲为鬼壬癸为财亥上壬旺甲生戊土气絶财帛聚散若年月干头见乙丁庚旺为三竒之贵通土气月身旺行火木运吉戊子日癸亥时年月不见戊字破格贵申子年月东南运亥卯南运俱贵巳午未旺大贵戊寅日癸亥时午未月生化火㑹局高命春官煞混杂温饱衣禄酉丑年月三品京堂戊辰日癸亥时秀亥子月财官格不贵则富寅卯年月贵显夏生敎职戊午日癸亥时贵寅巳年月土厚水秀地方六七品贵卯未辰丑俱吉戊申日癸亥时子未年月无祖业因妻致富不然移根换叶贫而且贱戊戌日癸亥时寅卯午巳丑戌亥年月天干透乙庚丁字清要权贵宜火土运戊癸化火亥时生落照江湖暗复明卯未月生三合吉移屋换舍必安宁戊日时临癸亥天干化火为竒乙庚丁旺喜相宜定主名声显贵四海春风响快六亲骨肉刑亏妻贤子孝乐怡怡无破科名及第三命通㑹卷八三命通会卷九钦定四库全书三命通会卷九明万民英撰六已日甲子时断六已日生时甲子明见官星暗有财倚托若通于月气平生衣禄自天来已日甲子时明官暗财已用甲为官癸为财辛为食子为天乙贵子上有明甲暗癸辛长生身若有倚托通月气者富贵若不身旺行土气运亦好己丑日甲子时化贵午寅年月夭折通土气月贵忌甲寅月贵中恶死丁未月受刑丁丑月破祖失鄕恶死己卯日甲子时先破祖后旺或旺中有伤辰戌丑未月贵午身旺子聚贵亥官长生俱大贵忌己巳月破败㐫死庚申月血光恶死壬子月刑害死己巳日庚子时辰戌丑未月风宪三品要行水木运西运无成南运财官无气虚名薄利贵而不显子寅年月东南运贵显化土主福但不显忌壬寅月受刑乙未月刑伤癸酉月夭己未日甲子时髙身坐官库辰戌丑未月吉寅亥月官旺文章振发贵显易成已丑文贵晚成寅卯贫下忌甲申月身不完死丙子月孤贫丁丑月刑害己酉日甲子时寅申午未丑年月文贵风宪午月东北运极品忌庚寅年破败恶死己巳月㐫恶戊戌月孤单血死己亥日甲子时春夏财官生旺吉秋冬四季背禄逐马㐫寅月金火运郎官午月东北运金紫忌壬寅月恶死壬申月孤贫遭刑癸酉月破败已日喜逢甲子时财官双美贵希奇一朝得遇风云会独步蟾宫折桂枝已日时临甲子化生土厚滋基财官既助显光辉有似青龙戯水不遇庚金卯午为人禄至福齐常人发福有施为君子登科及第六已日乙丑时断六已日生时乙丑煞星受制不为伤柱中身旺多荣贵无助生人昼夜忙巳日乙丑时专财逢鬼丑上有明乙为鬼暗癸为财若有倚托通身旺者贵通运亦吉若鬼有助旺不能任者衣禄平常己丑日乙丑时时上偏官居武职都阃还看地方断之卯月金水运六七品贵己卯日乙丑时子申月行金土运侯伯巳酉丑戌年月俱吉己巳日乙丑时寅卯月偏官格无酉戌字文进贵命己未日乙丑时时日併冲妻生财可也卯午年月金神入火鄕西南运贵辰戌四季全大贵干透丁辛纯阴亦贵己酉日乙丑时卯月偏官辰月财煞贵申酉伤官伤尽巳午印绶俱贵丑戌亦贵己亥日乙丑时卯月大贵申月水木运风宪方面时逢乙丑本身衰库有财星内伏埋不遇钥匙难显达方知出外称心怀巳日时临乙丑库中耗鬼兴灾祖宗产业有盈亏谋望财去财来戌未刑冲发福无匙来往搬移双亲鴈序事难依有救末中取贵六巳日丙寅时断六巳日生时丙寅暗官明印旺其身月通木气无冲破贵倚三台八位成巳日丙寅时官印生旺巳用甲为官丙为印寅上甲旺丙生若无破通木局月气者大贵喜行木火不宜金水岁君同己丑日丙寅时春官旺夏印旺秋既济冬平辰戌年月文贵显达纯丑寿髙戌月木火运五六品贵火土象主贵有血疾己卯日丙寅时午辰年月文章显达大贵寅午官至三品己巳日丙寅时先刑后旺寅月正官格文章显贵亥子水水运贵纯戌武职三品年月申亥四生局全大贵或不善终己未日丙寅时生土厚地方贵水木年月行东北运贵多庶出过房或父不见生己酉日丙寅时月通木火局贵木火运亦荣达己亥日丙寅时春生官旺贵夏秋平冬财旺吉寅申丑巳午辰戌年月贵火木象贵巳日丙寅时异常少年未遇富文章运行卯地生明月平步青云到帝鄕巳日丙寅时正官星印绶长生学堂三合喜光荣愽览文章聪俊年月无冲无破定应金榜题名运行官旺主亨通上等髙人之命六巳日丁卯时断六巳日生时丁卯支干暗鬼枭虚神柱中有助方为福无助难为显达人巳日丁卯时己以丁为印乙为鬼卯上明丁暗乙若岁月中无救助倚托者虚秀不实有成有败月中见辛制伏身旺者贵运旺亦吉己丑日丁卯时申子辰武职亥卯未荣贵己酉丑行东北运吉己卯日丁卯时己酉年月制伏得宜庚申合煞文进大贵子月刑煞遇贵主兵权或法官地支纯印或三合木局运行寅混官再遇流年冲运㐫死己巳日丁卯时无冲破富贵寅午辰年月刑伤不利亥月木火运贵若春生透甲乙者官煞太旺有制化亦贵否则㐫夭己未日丁卯时不贵则富卯戌亥丑年月吉己酉日丁卯时九成十破末年旺年月通身生旺干头有辛癸制伏丁乙者吉己亥日丁卯时秋生偏官有制富贵春寿促夏身旺吉冬平常辰戌丑未月贵巳日卯时福自摧求名求利总不宜身宫但有刑尅字离鄕别井走东西巳日时逢丁卯倒食偏官交加酉庚辛破受波渣思想不能通达父母鴈行难望落花后立根芽圆亏离祖可成家发迹山林涧下六巳日戊辰时断六巳日生时戊辰其身得位遇财神田园富贵多诚信甲乙提纲禄贵人巳日戊辰时财库专位巳以壬癸为财辰上入墓巳土专位为人诚信富贵若通月气或甲乙透出是生月带禄大贵辰月身旺不得父母力见甲化土者大富冬夏财旺生官富贵西运平常己丑日戊辰时身孤寅卯月禄旺辰月透甲作化气看贵午富厚寅酉风宪年月子丑透甲行东南运金紫近侍怕西北运退职己卯日戊辰时卯月风宪水木年月行东北运并同己巳日戊辰时身孤后发春官贵夏平穏秋㐫暴冬财旺岁运同己未日戊辰时丑月杂气财官吉寅辰己亥午戌年月文章贵显巳酉日戊辰时春官旺夏平吉秋暴狠冬财旺己亥日戊辰时丑月杂气财官贵戌月木水运六七品寅午子辰年月大贵辰时巳日不寻常内有钱龙镇库藏比刼不逢行运吉定敎富贵广田庄巳日戊辰时遇身逢旺库丰盈果然花谢再重荣丑戌刑冲财盛壬申财官双美妻重子晚方成双亲鴈侣事中平独立自成之命六巳日己巳时断六巳日生时己巳金神与火两相和不通月气平常看月气如通荣甲科巳日己巳时金火相合己以丙为印巳中有丙建旺己巳又为金神坐于火位相合若通火月气四柱不见财星破印不行财运发福非常若不通月气或在冬生虚秀不实不通得南运亦吉己丑日己巳时辰月西北运贵午未火旺大贵申子戌巳亦吉己卯日己巳时夹辰财库主大富又卯以己为驿马二已通看谓之坐马再生午月禄马俱有尤为贵命亥月财临旺地官遇长生巳月金神遇火皆主大贵己巳日己巳时午年月权威赫赫名誉昭昭春月子孝妻贤秋冬平常贵而不显辰戌财印官食申伤官生财俱作吉推己未日己巳时拱禄格若无羊刃七煞午字填实不犯空亡主显贵亥丑辰申年月行东运文武极品此格不如丁巳丁未以丁正禄巳寄禄故也己酉日己巳时夏主金神入火鄕贵显岁运同前己亥日乙丑时夏生资财满目行乐轩昻冬平常戌月东南运国师金紫寅月亦贵巳日重逢己巳时金神化旺要相宜南离运步财官显寅卯东方遇亦奇巳日时逢己巳夏生丙火金神不遇戌亥与庚申无破声名响应父母一衰一旺刑空事业逡巡要知显达改名庭火旺南方之运六巳日午时断六巳日生时遇午禄归时地主昌荣柱中怕有官星见若是伏晶另一评巳日庚午时日禄归时巳见庚为伤官乙为正鬼午上有明庚合乙伤官合煞主人独立有成若年月无乙而伤官临于败地柱有甲丙二字伏晶格不损格局无冲破主大贵己丑日庚午时寅月生贵夏㐫秋暴冬财旺子少总贵己卯日庚午时巳禄居午年月有甲丙及寅午者大贵卯月煞旺庚合权贵己巳日庚午时贵寅午戌月金神入火鄕作印绶论贵显辰戌丑未年月侯伯若逢合煞运必不善终酉月东南运贵己未日庚午时背禄伤官六亲刑尅无破晚年发旺未戌年月贵己酉日庚午时己亥日庚午时午戌年月财官禄印大贵寅年午月巨富卯月西运贵已逢庚午时归禄无破无冲能发福柱中丙甲若相逢德润身兮富润屋巳日时逢庚午名为背禄伤官冲刑破害祸多端骨肉六亲氷炭甲丙柱中如遇伏晶之格淸闲月中丹桂任髙攀富贵不须推筭六巳日未时断六巳日生时辛未食神官库喜相亲木通月气须言贵月不通兮富命人巳日辛未时食神助官已以辛为食甲为官未为官库未上有明辛暗甲若有倚托通月气贵食神生旺胜过财官通木气月官旺尤贵不通主福通运亦贵己丑日辛未时不贵即富通土气月富通木气月贵刑㐫己卯日辛未时酉戌亥卯未年月贵行东南运金紫己巳日辛未时金神日寅午戌月生贵亥卯辰午行金火水木运大贵己未日辛未时春夏丑月丰姿特达言语淸辨名髙禄重秋冬平常木火运刑害发财财中自害己酉日辛未时春反复夏吉秋寿促冬财帛丰厚夘月金水运五品以上贵丑月西南运郎官辰戌财印库地俱吉㐫刑后旺己亥日辛未时春贵夏穏秋贫冬富酉月巳土长生食神遇禄享受自然贵中㐫失巳日相逢辛未时灯窓寂寞有谁知运行财旺兼官旺名利双全莫恨迟巳日时临辛未食坐官库要开丑戌刑冲显官财镇闭前程阻碍君子文章福助常人商贾竒魁匙开发福命中该财去财来常在六巳日申时断六巳日生时壬申损败天元气不全若失天元无倚托非穷即夭命难延巳日壬申时水旺土虚己以甲为官壬为财庚背禄申上庚旺壬生甲絶巳土气败若通四季土气或通土气运吉若失天时无倚托不通月气非贫即夭不然残疾末狼狈己丑日壬申时酉年月天干透印富贵好礼为人慨慷辰戌吉亥年干淸坤夷大格寅申官贵相辅俱吉己夘日壬申时辰月杂气财官早贵亥月南方运五六品贵寅申年三二品贵己巳日壬申时大㐫刑巳酉丑月伤官行财运吉寅午戌月金神入火鄕运西南贵申子辰月木火运贵己未日壬申时巳月生贯朽粟陈亥子寅月金火运侯伯辰亥年月近侍贵己酉日壬申时巳酉丑月伤官伤尽吉寅月㐫暴夘未武职子未公侯主心狂肾病大贵己亥日壬申时夘未三合㑹官干透印大贵戊子月财旺生官酉巳土受生干透甲丙俱吉日干是巳㑹申时无破无冲最合宜柱中纵然官不现也交财旺定根基壬申时逢巳日就中三合为宜天乙贵人正入提宜用财官显贵戊巳辰戌得位文章广学须知妻贤子孝福文齐刑破中年不利六巳日酉时断六已日生时癸酉沐浴之鄕水土浑财食支藏多聚散身衰失地寿难存巳日癸酉时水土浑浊已以癸为财辛为食酉上癸病辛旺比肩夺财财多聚散更身衰失地主成败反覆不然寿促若通身旺月或运吉己丑日癸亥时春平夏穏秋伤官伤尽有威权冬富如丙寅巳月金神遇火贵丑月金水运郎官透乙大贵己夘日癸酉时时日相逢夘酉主迁移刑伤又伤官带煞主性兇暴作事迟延生四季月吉己巳日癸酉时己酉丑月伤官伤尽居武职风宪寅夘戌月金神入火鄕贵而能言伤贵收心早退以水土败在酉故也己未日癸酉时戌亥丑辰年月西方运贵子巳大贵夘辰近侍不大己酉日癸酉时偏财遇食主峥嵘丑未子午俱吉酉月内戚如年月巳酉全犯破碎煞主一生破败游走无结果己亥日癸酉时通土气月行木火运贵巳逢癸水酉时生食神生旺自从容身弱更兼冲尅破此命依筭只中平巳日时逢癸酉偏财喜遇食神鴈行无倚靠双亲性格情怀不定财来财去聚散眼前广见难存花开花谢再重新此命先逆后顺六巳日戌时断六巳日生时甲戌妻从夫化为真土如通月气禄源深反此而言平常取巳日甲戌时妻从夫化巳合甲木化土成局土神钟秀禄源深厚月中无化取甲为官丙为印戌土甲木成形丙火合局通月气贵不通有刑冲破害者平常巳身虽吉父母早失己丑日甲戌时尅父太旺辰月生土厚居巳午未申临官帝旺吉亥戌寅夘土病死㐫酉辰三四品贵中年退闲亥木火运六七品贵己夘日甲戌时丙丁午戌年月干有庚辛制伏官煞生山明水秀地方官至二三品未酉丑月行火土运四五品午月东北运大贵子运木火运风宪辰巳有倚托者极品己巳日甲戌时寅午戌月金神入火鄕贵显亥戌年月官居守令极有声名子月木火运极品己未日甲戌时尅䧟遭刑寅午年月三四品贵戌月东南运五品纯辛夘年月刑己酉日甲戌时辰丑刑冲财源益进酉戌相害名利中平子月巳贵寅月官印行印运贵纯乙酉年月顽暴孤独离鄕己亥日甲戌时通土气月要行木运通水木月要行身旺运俱贵甲巳化土气藏收如逢匙钥福优游假若逢财财不聚浑如木叶值深秋巳日时逢甲戌妻从夫化为佳库财专待钥匙开壬申丑神通泰父母夭孤刑尅鴈行花果难谐若逢时运一时来家业兴隆亨快六巳日亥时断六巳日生时乙亥官藏煞见未为奇逢金制煞方为吉身不旺兮㐫可知巳日乙亥时煞见官藏巳以甲为官乙为鬼亥上有明乙暗甲为官煞混杂柱中见辛制乙去煞留官通月气者贵显亥上水旺土虚漂流失业见财不聚成败进退要身鬼两停方吉不通月气通运气亦吉己丑日乙亥时己酉丑月制煞留官贵午月身旺亦贵子月火运七八品贵夘未透辛制乙大贵己夘日乙亥时夘月偏官格煞重身柔作弃命看壬字暗逢志气轩昻柱有制伏行土金运官至三四品丑月杂气辰巳西运金紫亥月水运夭己巳日乙亥时寅午戌月金神入火鄕贵巳月西北运官至公卿夘午风宪纯子亥年月以财党煞作弃看主大兵权己未日乙亥时无刑破混杂淸髙富贵文学堪夸己酉日乙亥时春夏显达秋制伏太过贫儒冬财旺午巳戌年月六七品贵寅月行金火运四五品贵己亥日乙亥时年月透辛制贵无制亦主特达戌月风宪巳亦贵丑土厚之宫官至三品自刑多成败晚富天元乙亥在时间驿马长生不等闲身旺煞强骈福禄功名显达自欢颜巳日时逢乙亥偏官喜遇正财若逢身旺亦为佳混杂天元减半行藏进退无定六亲鴈侣兴衰运行禄马自然来富贵淸闲自在六庚日子时断六庚日生时丙子身鬼俱衰退神强有托荣华无托贱鬼逢生旺寿难长庚日丙子时身鬼俱衰弱庚以癸为伤丙为鬼子上庚死丙火无气癸水建旺若身有倚托吉无倚托又行身衰鬼旺运飘风夭贱通火气月要行西运贵身弱不然庚子日丙子时贵年月再子併冲午中丁为官巳为印入飞天禄马格柱无财官填实主贵为僧道一尘不染万法皆成为常人有名有利刑伤妻子先贫后富忌己巳月破刑贫癸未月孤单己亥月刑庚寅日丙子时春生带财带煞行金火运金紫夏煞旺大贵秋身旺须行南运贵冬身鬼俱弱平常纯午年月位至公卿壬子食前煞后随一阳生后丙火有气贵极人臣忌癸酉月破败㐫辛亥月血光甲子月夭庚辰日丙子时月通木火气行西运妙忌乙巳月破败刑丁酉月旺中刑㐫己丑月破败㐫庚午日丙子时贵时日相冲忧伤妻子运喜西南通火木月气风宪三四品秋生丙火无气难为子息忌己巳月破祖㐫己亥月被刼盗㐫癸丑月孤庚申日丙子时申月生土厚地方贵辰未年月行西运金方吉辛巳月㐫刑辛亥月孤夭庚戌日丙子时春夏生西南运秋月木火运俱贵忌乙巳月㐫破乙亥月官灾多㐫刑己丑月破败㐫戊戌月恶死庚日相逢丙子时伤官合局不为竒双亲祖业难成就燕寝鸾栖别立基庚日时逢丙子刑官背禄安身双亲尅䧟早艰辛鴈侣不能和顺废学经商发福田庄后懒先勤家居财帛晚才成先暗后明之命六庚日丑时断六庚日生时丁丑贵地逢官火太轻木火运通轩冕客不通独立只虚名庚日丁丑时金重火轻庚以丁为官以巳为印丑上丁火气轻巳土正位若通木火气月官印逢生旺贵不通虚名而巳通火土生旺月富不通运遇亦主名声庚子日丁丑时春夏贵秋平常冬孤尅庚寅日丁丑时魁元寅夘午未亥月淸秀髙命行午未运贵显通火土年月贵庚辰日丁丑时丑月富而寿促巳近侍大贵通火旺土生月贵不得运遇亦富有名誉庚午日丁丑时通土月气贵不亦富有名声庚申日丁丑时丑月金火运极品辰巳午未戌月官印两旺贵申酉身太旺须行木火寅夘财太旺须行金水亥子金寒水冷须行火土运贵庚戌日丁丑时春财旺夏官旺秋平淡冬无力刑四十后发庚丁相合丑时全好象明蟾耀碧天不遇刑尅真稀奇财官兴旺更长年庚日时逢丁丑正官财库相随午未戌月福优余庚取时逢金柜金逢火而成器必然廕子封妻从来歌酒不相离定主清闲乐意六庚日寅时断六庚日生时庚寅火生金絶福亏人月通从革或秋降却作皇家柱石臣庚日戊寅时火生金絶庚以丙为鬼戊为倒食寅上有明戊合癸化火庚金气絶若不通金旺月无救助者夭贱贫下巳月庚长生丙健旺身鬼俱强运行西方勇暴武贵申酉丑戌月金火合局化鬼为官更得身强运贵庚子日戊寅时寅午年月登科显达纯申三四品贵丑月金火运公卿庚寅日戊寅时月通火局或秋生行身旺运贵庚子月自死年见辛酉贫夭残疾身衰见丙太旺同论庚辰日戊寅时春夏生干透丙丁运行身旺贵庚午日戊寅时寅午戌月金衰火旺当带残疾纯寅反主极贵秋金旺多贵但忌时遇亡刼尅身则㐫庚申日戊寅时时日併冲忧伤妻子寅夘辰月火金运侯伯春月西南运大贵寅月贵显不久先刑后吉庚戌日戊寅时贵戌月杂气财官印绶贵庚辰年己夘月者侯伯庚日寅时甚可夸无刑尅破显忧华运来自有髙人助时至如添锦上华庚日戊寅时秀偏印倒食难收少年未遇莫心忧此命或贫或富时至发财发福运来顺水行舟月中金水更相投无破功名成就六庚日卯时断六庚日生时己夘胎生元命发因妻柱中有托逢庚旺财禄丰盈福寿齐庚日己夘时胎生元命庚金夘上受胎见巳为生气印绶庚以乙为财夘有旺乙因妻发福若柱旺丁生月带禄者贵有倚托者富通生气财旺者生财旺运者俱贵庚子日己夘时子夘相刑忧伤妻子子年月贵丑未官至三品破祖失土大贵庚寅日己夘时亥夘月财星格早荣早退午戌三合官局干透金水行西北运吉庚辰日己夘时孤年月通木气及有倚托者贵庚午日己夘时刑破申子辰巳酉丑俱行东南运贵寅午戌亥夘未须得西北运为佳庚申日己夘时夘月财星格不贵即富丑巳年月翰林清贵官至亚卿少贫中年有小灾尅妻少子庚戌日己夘时少孤母贱中年贵夘酉辰丑月官至公卿天元庚巳夘时连禄见文书富贵全四柱无刑冲尅破贵人接引上靑天庚日时逢己夘财官运气亨通若无刑冲定褒封有破中年不顺鴈行六亲难靠自成家计无穷时来发达显功名自有髙人引用六庚日辰时断六庚日生时庚辰金火秋生气象纯若有魁罡包贵贱财官喜忌六宫分庚日庚辰时金水淸白六庚之中庚戌庚辰为魁罡怕见财官刑冲不见主为人麄豪暴勇而贵见则祸患百出庚子庚寅庚午庚申喜见财官生秋月为人秀丽不贵则富若身不化得甲乙丁透出生火木分野亦作财官论喜月气通运者吉庚子日庚辰时申月生井栏义格柱併运不见丙丁巳午寅戌字贵纯夘年月位至公侯庚寅日庚辰时龙虎拱门年月通火土者贵纯庚辰王侯不然极㐫若年月遇木火运再行极品庚辰日庚辰时魁罡年月不见财官并戌字贵冲破者富申子年月作井栏义行西南运吉纯庚辰庚申或乙酉化金通无火气兇徒小人刑庚午日庚辰时自刑金神入火鄕申月行火木运官可六品庚申日庚辰时子申年月入井栏义柱运不逢丙丁巳午字贵纯庚申庚辰行西北东运武职极品庚戌日庚辰时魁罡土厚地方官髙禄重子月西南运贵寅辰年月平常六庚时辰仔细推辰中印库钥匙开四柱若有冲刑字安然福禄自天来庚日庚辰时正地支三合为魁就中夘戌库门开无破紫袍金带巳午丙丁减福谋为财去财来妻重子晚命中该富贵清闲自在六庚日巳时断六庚日生时辛巳偏官合刃自身生为人刚毅妻财损运到金鄕贵禄亨庚日辛巳时阳刃偏官庚以辛为刃丙为杀明辛暗丙合煞为权通身旺月贵不通无贵寿考庚子日辛巳时春富夏秋贵冬贫辰戌丑未年月印绶行西南运贵庚寅日辛巳时己酉丑月身旺贵煞旺身弱月贫纯申年月大贵悠久亥月东南运主有权贵庚辰日辛巳时终蹇年月不见财髙通木气行西南运未申东北运俱贵先无后有庚午日辛巳时巳午夘年月进士风宪巳申酉戌行上木运侯伯庚申日辛巳时刑巳酉丑月特达春夏木火旺财官得地吉辰戌丑未印绶行南运贵庚戌日辛巳时年月遇财吉午未行东南运文职操权恐无好终寅申翰林宰辅若行火运亦难善终庚日相逢时巳生为人福禄依稀平刑冲破害柱如有自立自成免祸惊庚日时临辛巳败财暗鬼偷寻财来财去小人侵祖父家基难廕外合重行发福兄弟鴈行无音妻迟子晚喜开心先苦后荣之命六庚日午时断六庚日生时壬午官印福宫聚食神金土助身须显贵月逢火旺命难通庚日壬午时官印健旺庚以丁为官巳为印壬为食午上壬食无气丁巳禄旺通金土月气扶身者贵通火气官贵太重反化为鬼庚金柔弱不能作福运气扶身亦贵庚子日壬午时时日併冲忧伤妻子通金气贵火气大贵但多忧劳碌庚寅日壬午时辰戌丑未巳申酉月身旺俱贵寅午火旺运气再遇寿促不然残疾庚辰日壬午时食神旺善饮食有操持发即死庚午日壬午时寅午戌月金柔火旺畏缩残疾亥子午月行木火运贵庚申日壬午时禄马同鄕最吉如午未年月位至台阁夘辰巳贵戌月行火土运清虚冷职庚戌日壬午时夘月正财吉未月杂气财官贵辰丑月同壬庚会合时临午无破无冲福自来从此利名皆有望贵人举荐上天阶庚日时临壬午支中官印俱藏贵人禄马更同鄕祸患潜消福长尅破刑冲不吉柱中更忌空亡将星天乙主荣昌中暮家门兴旺六庚日未时断六庚日生时癸未官星魁制权星退柱中见巳不逢丁却能显达得官位庚日癸未时印财库庚以乙为财未中入库用丁为官巳为印未中己丁却有明癸制之柱有巳制癸不透丁字居官显达若无巳透丁为祸百端通火土运气贵庚子日癸未时年月无丁透露有巳土制伏癸水者贵庚寅日癸未时贵辰戌丑未月髙夏富岁运同巳酉申月身旺大贵庚辰日癸未时魁罡日辰中有土制癸年月无丁贵夘月金水运七品贵庚午日癸未时贵酉申巳亥年月总领兵戎官至二品先虚后实庚申日癸未时酉月武贵初年剥权年月寅午戌申子辰二局相参贵庚戌日癸未时戌月东方运贵辰月夘年大贵秋生最吉夏须西北运方吉庚日未时库有财钥匙开处独为魁运至财旺生官地富贵荣华不用猜庚日时逢癸未喜逢丑戌荣财伤官背禄库难开祖业盈全有碍父母夭孤空尅妻迟子晚和谐运行吉地免生灾官旺财鄕通泰六庚日申时断六庚日生时甲申归禄带财格最纯己丙与寅柱不见功名富贵自然臻庚日甲申时日禄居时庚金申上见禄甲为偏财柱中不通丙火己寅冲刑主贵有平常岁运同庚子日甲申时时犯日禄见财星柱无己寅丙富贵双全辰戌丑未土能生金吉寅午戌平常申酉行火木运贵寅亥三四品贵夘刑子多㐫庚寅日甲申时寅亥月官至三品庚辰日甲申时日魁罡又归禄俱不喜财官柱无寅午戌丙丁巳字贵庚午日甲申时贵通身旺月无丙巳寅午丁伤破贵庚申日甲申时贵无夘午未戌丙丁字贵子丑月金水运文贵余见庚申甲申专禄归禄坚金非火不能煅炼故巳午戌月生者多贵看归禄有七法勿以为嫌财月最吉庚戌日甲申时寅巳午戌月妻贤子孝贵金水带印生清显之福日禄居时喜遇申柱中嫌己丙和寅时来若遇髙人荐栁绿桃红万里春庚日申时为主是名财禄相扶生长清闲好诗书禀性无嗔无怒运拙农商工贾时来职位迁除髙人见喜小人扶无破靑云有路六庚日酉时断六庚日生时乙酉金中相会化真金柱中无火多刚缺有火相成贵气荣庚日乙酉时气化真金庚以乙为财辛为刃酉上财絶刃旺若化真金柱中无火金太刚则缺行火运造化抑扬得合中道庚辰日最好年月带马三四品贵但主子少或不肖庚子日乙酉时主富月通火气贵不通平常运通亦称意夘亥年月帅阃破祖刑㐫庚寅日乙酉时刑寅午戌吉申子㐫暴庚辰日乙酉时刑寅夘午未年月二品权贵戌亥大贵化金主福厚庚午日乙酉时刑中贵寅午戌亥夘未二局贵巳亦吉庚申日乙酉时真刑寅午戌大贵巳酉丑中贵申子辰富亥夘未凋零财吉庚戌日乙酉时刑后发寅午戌官星明朗贵亥夘未富或五六品贵巳酉丑刃旺持权主发迹于疆塲武臣最宜文臣亦主掌兵权究竟受羊刃之祸天元化合酉时生生月之中见土亨荣遇财官皆显达功名利禄沐恩荣庚日时逢乙酉就中合化真金财官运步福源生文秀聪明为甚不遇亥子尅妻贵贱举失胸襟凡事后吉先多㐫入品显达之命六庚日戌时断六庚日生时丙戌金火持争事不祥身旺月通印绶吉不通无救祸难当庚日丙戌时金火持争庚以丙为鬼丙火戊土合局金无气若通身旺印夘月有救助者贵反是平常或夭贱运通亦吉庚属大肠若丙丁旺甚主痔漏脏毒脓血之灾庚子日丙戌时春偏官用财吉夏煞旺身衰㐫暴秋身煞俱旺巳酉丑月西方运腰金衣紫寅亥子月金絶病死多贫贱聋哑犬狼伤庚寅日丙戌时申子辰月偏官有制吉秋生身煞俱旺有禄权纯午孤贫无倚不然残疾丑午行西南公卿以上贵纯寅亦贵庚辰日丙戌时时日相冲忧伤妻子月通金水气贵木火气重者艰辛贫夭或残疾庚午日丙戌时申酉亥丑富贵三品巳午未申透出壬字艮坎干方运卿相有寿庚申日丙戌时戌亥年月东南运贵申月大贵庚戌日丙戌时辰戌丑未月印绶生助吉申子辰偏官有制贵月通金气不透壬字行北运贵戌时官库最为魁丑戌相刑库自开初主中年无显达没年晚景称心怀庚日时逢丙戌偏官仓库埋藏就中鬼贼不相当身弱钱财虚荡运旺身强发福鴈行骨肉参商妻重子晚免刑伤老景封侯拜相六庚日亥时断六庚日生时丁亥官星失地自身衰不通月气难成福若见魁罡却妙哉庚日丁亥时庚以甲为财壬为食丁为官亥上丁火无气壬旺甲生庚金失地难任财食若不通身旺月不能成福通月气有阴土扶身者发财官星有助稍贵庚戌庚辰此二日魁罡不宜财官生旺时逢丁亥反贵庚子日丁亥时贵申子辰月伤官劳碌夘月金火运五六品贵庚寅日丁亥时平初贫中秀末主富旺辰戌年月贵显申酉亥夘巳午年月干透乙巳者大贵庚辰日丁亥时纯未显达己午西北运风宪金紫亥夘金紫有权申月建禄最吉庚午日丁亥时贵辰戌丑未月土能生金荣显申亥酉月行木火运极品庚申日丁亥时秋生南运贵显北运平常庚戌日丁亥时辰巳午月官煞虽混亦主武贵丑月西运郎官辰月西北运方面丁亥时逢庚日排重重喜色照朱扉桃红烂熳日时绽一阵春风自显威庚日时逢丁亥柱中暗合三奇要知子旺并三妻父母鴈行可美癸巳戊辛不遇文章愽览多知无冲无破贵人提终末亨通吉利六辛日子时断六辛日生时戊子印绶学堂坐食神不见丙丁同午破必是荣华贵显人辛日戊子时六阴朝阳辛金子上长生学堂辛以戊为印癸为食时上明戊暗癸柱中不见丙丁午字冲开通身旺月大贵犯者不贵不通月气通运亦贵辛丑日戊子时丑月杂气财官贵纯丑儒职纯辰行西运都宪酉月东北运贵忌庚寅月刺面㐫癸未月受刑癸丑月破败孤㐫辛夘日戊子时春生寅贫夘贵夏清贵秋羊刃无益冬富丑月尤吉辰戌未月财官印绶俱吉金火化主贵忌辛夘月父母㐫死辛巳月大破㐫壬申月尸不全死辛巳日戊子时寅巳午月正官贵显亥子伤官子少妻多夘戌五品贵金化象主贵忌丙寅月刑平乙巳月先贫丁酉月夭辛未日戊子时贵寅己午酉年月火木运贵亥子翰苑辰戌丑未杂气财官印俱吉忌庚申月尸不全死壬子月孤㓙癸丑月㐫刑死辛酉日戊子时子酉月生无丙丁火不行南运三四品贵伤妻子武职权重金火化主贵破祖方发忌壬寅月㓙死辛巳月大败祖㓙庚戌月㐫死六辛日见戊子时谓之天庭淸显气辛酉辛亥得之最髙忌丙寅月死不全尸丙申月失鄕恶死丁酉月失亡恶死辛亥日戊子时不贵则富亥月无官伤官伤尽发福子少春夏亥子丑木火运局金紫风宪天元六辛子时生春到花开灿烂明丙巳午丁如破坏功名难望晚方成辛日时逢戊子六阴会合朝阳金神印绶显威光相助一身荣旺己午逢之减福丙离鴈侣尊堂妻子勤助旺家庄无破寒门将相六辛日丑时断六辛日生时己丑金土持争势不安年月财官相救助免交贫困受饥寒辛日己丑时金土相争辛以巳为倒食丑上有明巳暗辛岁月无财官救助者贫困得财官运亦吉辛丑日己丑时孤浊滞生申酉月金旺运行火鄕疏通刑伤妻子为僧道贵纯丑西南运大贵辛夘日己丑时寅夘亥未等月财星格南方运贵辰戌丑未印绶南方运吉辛巳日己丑时丑巳申酉月生金多尅木损伤妻子僧道贵寅夘辰月南运贵辛未日己丑时寅夘木月财星格己午官显辛酉日己丑时破祖己酉丑月金多尅木俊俏有财难为妻子寅午月近侍贵辛亥日己丑时寅巳午月官星明朗立讣成家夘未财局富贵未戌冲吉申子辰年月金水秀佳酉建禄行木火运吉纯亥金水秀贵己丑时逢辛日险财官埋没未为奇六亲骨肉多刑害年月冲开富贵推辛日时临己丑总由倒食淹畱就中金柜𦂳监收午未戌开成就甲丙夘寅发福癸壬亥子漂流少年谋望事难周中末前程自有六辛日寅时断六辛日生时庚寅财旺生官遇贵神金木局中通月气必为荣贵富豪人辛日庚寅时贵人财官辛以寅为天乙贵丙火为官甲木为财寅上丙甲旺若通金木月气或通运主富贵显达辛丑日庚寅时春贵夏官旺秋显达冬吉丑月南运风宪或武贵发即风疾年月酉申全无火气贫夭辛夘日庚寅时午未亥子俱贵寅夘申酉六七品贵父早亡多患风疾辛巳日庚寅时春贵夏官禄行西北运大贵秋身旺冬暴狠刑后有财辛未日庚寅时己未丑月名标金标妻贤子孝晚年风疾寅夘午戌俱吉辛酉日庚寅时贵春财聚夏官禄成秋身旺亥子丑戌午酉等年月俱贵辛亥日庚寅时贵主有暗疾干透丙发午酉寅亥年月南方运贵六辛之日遇寅时财旺生官互换推运拙利名应蹇滞若行财禄更无虞辛日庚寅时遇弟兄骨肉生疎双亲祖业靠难成鸳侣中年迷镜亥癸坎壬减福丙丁巳午驰名春生冬产贵人钦中末荣华之命六辛日夘时断六辛日生时辛夘妻子难为遇比肩秋产冬生贫下格丙临寅马却当权辛日辛夘时比肩分财辛以乙为财夘上乙旺遇比分夺损伤妻子生秋冬财官无气平常寅巳午月干透丙火丙合辛生官贵显达辛夘悬针煞柱多不吉辛丑日辛夘时春夏生土厚地方富贵秋尅妻刑子冬艰辛寅己午月近侍贵甲戌年月木火运风宪辛夘日辛夘时寅午戌月财官双美贵显夘酉申辰年月近侍贵见官印财星妙先苦中年大发辛巳日辛夘时春财旺夏官旺秋身强冬懦弱己酉年月行木火运贵戚申月水火运金紫巳月西北运风宪辛未日辛夘时纯未丁年月虽大权贵不善终寅己亥纯吉辛酉日辛夘时出身孤苦中年获福末年封妻荫子贵巳月官印逢天德贵当一品丑月木火运中贵申酉亥年月东南运风宪辛亥日辛夘时春夏财官双美贵显秋冬背禄逐马劳碌反复纯亥金水秀多发髙科辰戌吉丑未无吉六辛遇夘禄分明比刼逢财事不成春夏人生财禄旺秋冬刑害命中平辛日时逢辛夘二辛分夺妻财鴈行鸳侣少合谐独立自成无碍年月财星生旺忻然禄自天来运行比刼事沈埋火木运中通泰六辛日辰时断六辛日生时壬辰伤官伤尽倍精神四柱火虚防尅害九流技艺卜医人辛日壬辰时暗金沈水底辛用丙为官壬为伤官辰水库丙辛无气壬水合局若年月透丙是伤官见官刑祸百端为人气髙夸大秀而不实不通月气无倚托者为人反复成败为医卜艺术柱有木火身旺行东南运贵辛丑日壬辰时春显达夏平常有名利主暴虐酉月行东运贵戌未四库全最贵纯未杂气财印丑未冲开主有权贵辛夘日壬辰时春财旺妻贤子孝夏伤官见官然亦多富秋吉冬孤尅多贵辛巳日壬辰时春伤官生财夏行藏反复或㐫暴午未亦奇秋申酉身旺得火则吉冬亥子伤官伤尽有木土为妙贵重轻髙未免刑尅辰戌丑未主武贵辛未日壬辰时身孤春生财星格吉夏劳碌秋贵冬伤官伤尽为竒辛酉日壬辰时春富贵双全夏好秋身旺贵冬白丁子月辛生地学堂主文学年月火济贵甲戌月三品辛亥日壬辰时贵春财旺扶身夏吉秋身旺好冬伤官伤尽自立自成夘未年月贵六辛日干时壬辰锁闭财官事未能不通匙钥兼压伏自古难发少年人辛日壬辰时遇伤官伤尽为奇祖业父母早难为鴈行分飞无意春夏财官生旺东南方运施为自谋自立作家资不得亲人之力六辛日巳时断六辛日生时癸巳贵气无伤官印强月气有通兼倚托早年荣贵姓名香辛日癸巳时官印扶身辛以丙为官戊为印癸为食神巳上丙戊健旺癸合化火赤白文章若有倚托通月气者显达若月不通运通亦贵辛丑日癸巳时㐫别父母发福春夏吉秋冬㓙暴化贵戒酒辛夘日癸巳时春夏身弱寿促秋身强劳力辛苦加月气火木三四品贵辛巳日癸巳时化贵子午年寅午戌月贵亥夘未清贵申子辰无义之人辛巳癸巳两干不杂寅辰透丙俱主极贵丑酉三合亦吉辛未日癸巳时寅午戌月髙命巳酉丑身旺平稳申子辰白丁亥夘未淸贵辛酉日癸巳时贵显酒色重寅夘财旺吉丑三合全富贵辛亥日癸巳时时日併冲忧伤妻子春财旺夏吉秋平冬㓙暴酉午年月木火运风宪都堂癸巳时逢辛日干柱中独喜显财官运行禄马无刑地金榜题名步御銮辛日时临癸巳春生财旺镃基丙丁午年最为奇破尅刑冲不利壬癸庚申无破功名富贵为的妻贤子孝两相宜刑破巳时不利六辛日午时断六辛日逢甲午时暗鬼枭神真可畏若无倚托反劳生莫道六辛逢马贵辛日甲午时鬼旺身衰辛用丁为鬼巳为倒食甲为财甲午木死则神无气丁巳健旺虽见午为天乙贵平生反覆纵通旺气亦贵不永若生火土月西方运贵辛丑日甲午时未申年月四柱有刑害虽富寿夭通金虽贵不永辛夘日甲午时夘月武贵寅戌破祖不然残夭己午七八品贵运同辛巳日甲午时平寅午戌官旺吉申子辰平常夘戌年官印双全公侯辛未日甲午时申子辰偏官有制吉丑戌方面未月贵辛酉日甲午时春财旺夏官贵俱吉秋身强虽富不永冬平常辛亥日甲午时亥子年月金水秀文学堪夸辰戌丑未杂气财官贵显六辛日干时甲午财神无气不相当春生木旺财官运一路滔滔姓字香辛日时临甲午妻财无气身衰干强火旺为鬼胎火重金柔炼坏最忌用神伤损金沈海底生灾无刑无破趂心怀贵重光明广大六辛日未时断六辛日生时乙未火木相成金不畏月通金气与春荣财旺生官身自贵辛日乙未时天财入库辛以乙为财未上入库巳为倒食丁为正鬼未上有暗丁巳被明乙制伏不能为害若通巳酉丑月者贵通火行西运通金行南运俱贵辛丑日乙未时刑亥夘未寅月财旺生官不贵则富辰戌丑子俱吉辛夘日乙未时亥夘未月财盛生官吉辛巳日乙未时月通金火贵运通亦贵辛未日乙未时寅夘未年月财旺生官名髙禄重通火气行西通金气行南俱吉辛酉日乙未时月通火气行东运贵辰戌丑未最吉亥夘贵显不久秋生身太旺财官无气㐫夭辛亥日乙未时亥夘未月财星格吉秋冬孤独辰丑近侍三品未时辛日库门开卓立家成自发财金木运中身旺吉几经险过福重来辛日时逢乙未库中透出偏财运行木金忌身衰丑戌之运通泰经歴初年发福鸳帏抵敌无灾荣华富贵命中排无破为官清泰六辛日申时断辛日生时遇丙申月通金火转精神化成金水逢金地聚福能为富贵人辛日丙申时丙辛化水申上长生若月通巳酉丑金气者精神秀丽文章聚福通火气旺有倚托者贵辛酉辛未最妙不成化象申上官星无气平常衣禄辛丑日丙申时化贵少年蹇剥中贵显亥月作化气看吉寅午戊巳未月官星有气春财旺俱吉辛夘日丙申时化贵寅巳午未戌酉亥月官星明朗山明水秀登科荣贵通土气亦贵少蹇中末好辛巳日丙申时见血则福贵中失申未年月身厚妻重子孝武职三品辛未日丙申时因贵人门下得富春清贵夏平常秋富冬大贵寿促金水乖合又化水主贵辛酉日丙申时寅巳午未戌月官旺荣贵水化主贵辛亥日丙申时发福防孤尅带疾通金气主人秀丽福厚通水气大贵辛日良时遇丙申天元化合得其真冬生若也无刑破贵显当登要路津辛日丙申时遇长生禄马希奇天元化合显光辉职重名髙威势君子文章上立常人荣旺家基生时真定却无亏运喜西南东地六辛日酉时断六辛日生时丁酉鬼破禄元祸百端倚托身强方断吉月通制伏是偏官辛日丁酉时火金持争辛金酉上健旺见丁为正鬼酉上丁长生破禄不成其福反复成败身强通月气有制伏者作偏官论更行身旺运贵通金气无丁身强行南运大贵辛丑日丁酉时髙平稳酉月木土运方面戌亥子己未年月大贵辛夘日丁酉时时日併冲月通金气不透丙丁南方运贵辛巳日丁酉时平亥月反复不定午月偏官带疾显达寿促子月贵戚有财有害寿不过三十一辛未日丁酉时不贵则富月通金气无丙丁字行南运贵辛酉日丁酉时年月通金气吉丑月西方运风宪寅午戌贵辛亥日丁酉时贵丑寅夘酉年月近侍金紫酉时辛日等同伦出户相迎喜事新不遇刑冲空尅破何愁富贵不加身辛日时临丁酉偏官合局相投丙丁重见主淹畱嗣息女多男少祖业残花秋暮游人皎月云收身强官旺福优游运至财官大有六辛日戌时断六辛日生时戊戌印绶生身坐禄堂有托福人难靠祖不通月气是平常辛日戊戌时禄同印堂同居辛以戌为禄堂戌上有明戊为印绶以丙丁为官戌上戊上正位丙丁火局若有倚托通月气者难为祖业不通平常辛丑日戊戌时刑害辰戌丑未印绶行南运大贵寅巳正官贵子午夘酉武职风宪辛夘日戊戌时刑害饕餮亥夘月木火运五六品贵辛巳日戊戌时辰戌丑未月印绶文贵少病生土厚分野贵戌月行木火运风宪辛未日戊戌时兇恶狠暴忧伤妻子寅巳午戌丑月贵申子辰亥金水秀尤贵尅父母身旺中年富辛酉日戊戌时㐫刑己酉丑辰戌未年月魁元卿尹之命辛亥日戊戌时㐫狠机谋奸猾计较㐫后发辛日戌时财库闭如开须待丑辰来月年甲丙天干透富贵荣华不用猜辛日时临戊戌五行财禄荣昌柱中辰戌两相当名曰钥匙开藏火水光辉发达空亡锁闭如常运行财地併官鄕无破天然福相六辛日亥时断六辛日生时己亥背禄剥官反破伤如作飞天禄马贵失时无合空忙忙辛日己亥时飞禄合局辛以丙为官亥上有旺壬伤故官无气如再得亥月或亥日以亥冲出己中丙火为官星若是辛酉辛丑合局贵其余辛无合不通月气无倚托贫下有倚托吉辛丑日巳亥时辰戌丑未及寅夘月生作飞天禄马贵未月金水运金紫方面辛夘日己亥时寅夘亥未月财旺生官终身有庆己酉丁年月贵辛巳日己亥时填实巳字不入飞天格作官印论主父母竭力扶持而后富贵辛未日己亥时贵亥夘未寅月金能尅木为财盛生官名利贵显己午年月富贵秋生透丙亦吉辛酉日己亥时辰戌丑未杂气财官吉纯亥冲巳中丙火为官贵辛亥日己亥时年月再亥飞天禄马三四品贵武职极品侯伯寅巳填实则减子辰年月亦吉辛日天干己亥时枭神背禄主灾虞无冲发福亦不重禄马飞天贵自殊辛日时临己亥枭神背禄同宫好如缺月被云笼壬巳甲寅无用父母完全术睦残花结果防风若无尅破与刑冲飞天禄马福重六壬日子时断六壬日生时庚子子上明庚暗损伤火土月中仍主吉不通兇狠只平常壬日庚子时刃旺身强壬以庚为倒食癸为羊刃时上明庚癸旺若通火土月气制伏庚癸大贵不通兇狠平常通运亦贵壬子日庚子时辰戌丑未月杂气财官巳申酉丑印绶居土厚分野俱贵寅月金水运近侍金紫午月行西运六品子运败㐫若纯壬子羊刃贫㐫少年富三十五后艰辛末大富忌辛巳月㐫恶死辛亥月大㐫甲子月刑壬寅日庚子时贵而刑辰戌丑未月杂气财官巳申酉月印绶俱贵忌乙巳月受刑丁酉月大破祖恶死乙亥月刑壬辰日庚子时若寅午月生财星旺辰戌丑未官旺俱吉纯辰透庚壬作壬骑龙背格大贵忌丙辰月夭死尸不全丁未月破祖孤辛丑月大破刑壬午日庚子时时日併冲女多男少丑未月行南运富贵余年月观诸贵命可见忌甲午月自刑多是非癸酉月大破失鄕恶死辛亥月恶死壬申日庚子时贫刑未月杂气财官行财旺运贵显先难后易辰会水太旺须行火土运吉丑戌财官印绶俱吉春冬平常秋夏吉庆忌乙巳月受刑夭丁酉夭乙亥月孤自刑壬戌日庚子时夭丑月金火运辰未财官格俱贵寅酉行西北运贵申子辰行东南运极品忌己酉月孤单㐫丁亥月㐫刑恶死辛丑月刑天干壬日时庚子枭日由来遇刼财运弱妻儿防尅害运强财禄自天来壬日时逢庚子刼财倒食流连运行比刼事忧煎财禄不能通显鴈侣双亲失意妻儿迟则团圆财官运步福滔然祖业从新改变六壬日丑时断六壬日生时辛丑下有官星上印绶如通月气运西南官印扶身人清秀壬日辛丑时官印得位壬以巳为官辛为印丑上金局暗巳得位若通月气为人清秀禄贵安稳不通主性僻诡谲壬子日辛丑时己酉丑月印绶多受父母荫申月火土运近侍有权辰戌丑未有官有印丰资旷达名播天涯寅午戌月财破禄印不成局平常亥申年月贵壬寅日辛丑时丑月杂气印绶髙辰巳煞强无制伏财官身弱辛苦壬辰日辛丑时辰戌丑未杂气财官印绶俱吉春平夏财禄秋吉中有㐫冬身旺须行南运方显壬午日辛丑时禄马同鄕贵夏吉秋财官印全亦贵壬申日辛丑时寅夘亥未年月进士风宪官至二品终有起倒辰戌富足申酉享用自然行北运亦贵壬戌日辛丑时辰月冲开财官贵丑戌亦吉柱有乙癸夘字平常六壬日干辛丑时官印相生事事奇午月更通金土旺为官淸贵定无移壬日时临辛丑财官印绶其中要知开库钥匙通戊巳相逢火重癸夘乙字减福有遇龙虎相冲只争迟早改门风富贵承恩拜宠六壬日寅时断六壬日生时壬寅水火相逢既济论水木月通财禄贵不通无救是常人壬日壬寅时水火既济壬用丙为财甲为食寅上丙生甲旺壬水无气若通水局有倚托皆贵不通无救福薄壬寅日健旺主大富如不通月气亦贵壬子日壬寅时纯子年月无午冲破入飞天格富贵寅夘巳申酉戌亥年月俱贵壬寅日壬寅时壬趋艮格土厚地方山明水秀腰金衣紫己亥年月武职三品富厚纯笃寅年午月行北运金紫巳月行西北运贵辰戌丑未亦吉纯寅尤吉中年贵五十后大厄壬辰日壬寅时纯辰壬骑龙背格干头无丙丁戊巳运行比肩大贵纯寅大富夘戌月木金运三五品贵午月平常壬午日壬寅时少年多疾厄壬午禄马同鄕辰寅年月二品贵申酉髙尚若通木火才名冠世贵戌月行东南运方面极品壬申日壬寅时己酉丑月武职三品辛夘戌月亦贵子寅大贵贫而发亦不久壬戌日壬寅时巳月偏官格名标金榜身坐玉堂纯子三品寅夘行北运风宪又六壬日见壬寅时名白太虚贵不久盛而祸生六壬逢虎是浮沤富贵功名莫强求有印有官为上格骤然财禄免忧愁壬日壬寅时遇比肩相遇食神弟兄鴈侣少同羣此是生时定分坐局运行官地身强禄位超伦身衰刑害祸相侵衣禄平常之命六壬日夘时断六壬日生时癸夘引归死地势难安刼财煞刃见伤鬼倚托若无常命看壬日癸夘时身死刃生壬以癸为刃夘为暗乙而伤官鬼夘上癸生乙旺壬死不通身旺月气无救助及倚托者夭贱巳酉丑月印旺无化者性僻孤髙虚诈通身旺见金气行财运贵伤官伤尽行南运亦贵壬子日癸夘时子夘相刑忧伤妻子贵人提携财帛盈余敦厚之命壬寅日癸夘时背财败禄或兴或废子年月贵巳月财官虽刑亦贵辰戌丑未官煞制刃俱吉壬辰日癸夘时通身旺月见土金破刃行财运贵壬午日癸夘时壬居午位禄马同鄕又值夘时贵显荣达己午年月武职风宪旺中破壬申日癸夘时亥夘未寅月伤官伤尽妻贤子孝土厚贵命纯辰医卜子月水木贵壬戌日癸夘时甲癸午酉年月文贵申平常金火运贵壬癸相逢见夘贵刑冲破害不周全月逢二德兼身旺改祸为祥乐自然壬日时临癸夘败财背禄相逐平生反复事疑迟水到东方失位须有贵人救助自身文福难齐祖财骨肉有盈亏命主晚成先废六壬日辰时断六壬日生时甲辰壬骑龙背坐食神柱中有托无刑害必是荣华富贵人壬日甲辰时亦为壬骑龙背壬以甲为食神辰上壬水合局甲有生气食神旺相通月气者富贵福厚冬月行夘运不利壬子日甲辰时纯子年月飞天禄马无破六卿己酉大贵亥亦贵壬寅日甲辰时巳月偏官格不冲不破贵显午正官贵辰夘局全东方少年登科荣贵尅䧟极贫壬辰日甲辰时辰月生壬骑龙背大贵寅月不贵即富戌月杂气财官冲开辰库髙命子月断根损叶成败不定未月金水运贵水火灾少孤有财自刑失壬午日甲辰时水火灾寅辰年月翰苑宿儒或居祭酒纯子风宪夘寅富厚辰子儒职自刑㐫恶死壬申日甲辰时水火灾丑寅年月文行武权纯子金火运方面壬戌日甲辰时寅申酉月行南运贵戚亥夘未申子辰巳午年月俱吉有财孤时遇甲辰壬日干喜神重叠福多端时来早晚功名就运至申辰作显官壬日甲辰时好青龙入庙为髙犹如兰蕙出蓬蒿水木滋生荣茂时日冲开库旺自然成就窝巢运行吉地逞英豪贵显亲人难靠六壬日巳时断六壬日生时乙巳身絶有财不聚财进神暗鬼来相尅透己相刑是祸胎壬日乙巳时财旺身絶壬用丙为财戊为鬼庚为倒食己上有乙木为伤官丙戌健旺庚金长生壬水气絶柱有巳官祸患百端傲物夸髙若不通身旺月无救助者贫有倚托通旺或行身旺运皆吉壬子日乙巳时贵但难为妻子性格刚强不受击触戌年月纯煞有制行木金运官至三品壬寅日乙巳时孤髙刑妻尅子如为僧道富贵壬辰日乙巳时春平夏财秋稳实冬无助救主贫苦壬午日乙巳时辰戌月贵亥月金运位至都帅壬申日乙巳时身坐长生学堂财帛进退名利驱驰木月行北运贵辰戌丑俱吉手足折伤自刑死壬戌日乙巳时寅年月入日德格贵辰戌丑未贵秋印夏财官俱吉春伤冬旺看干透何如亦可取贵壬日时逢乙巳临谋为未遇且沈吟贵人举荐财官旺子嗣鸳帏不一心壬日时临乙巳伤官背禄无取虽然天乙贵人扶贵显遇而不遇谋望云为反覆生平实事成虚时来发达改门闾犹似旱苗得雨六壬日午时断六壬日生时丙午聚财之地坐胞胎月逢金水须富贵弃命从来是就财壬日丙午时禄马三奇壬以己为官丙丁为财午上丁巳是禄马壬水受胎有倚托通金水月气就财生旺主富贵通火气亦贵壬子日丙午时公直撑持孤高而贵年月子午字重水火既济极品旺中失伤妻子壬寅日丙午时寅午戌月财星格但嫌身弱宜僧道吉秋生印绶冬身旺行金火运金紫壬辰日丙午时寅午戌月财旺大贵壬午日丙午时冬日身旺吉夏财多身弱丑日近侍贵寅午金土运独弱从强弃命就财髙命壬申日丙午时通金水月气贵不通弃命就财主富不然极贫下壬戌日丙午时寅月三合财局弃命相从富秋身有托贵冬亦吉丙午时生壬日强时中禄马不寻常运行吉地无冲破早晚陞迁到省堂壬日时逢丙午亦名禄马同鄕就中既济见文章志气寛洪海量不过刑冲破害自然财禄盈箱运行财旺及官鄕定是朝中宰相六壬日未时断六壬日生时丁未夫化妻从格局奇若是局中通水木发财发福两相宜壬日丁未时夫从妻化壬合丁未上同木局贵若月通木局有倚托者发财不通但有资助因妻致富壬子日丁未时月通木气贵通金气富通火土气富贵两全不通行火土运亦吉壬寅日丁未时丁壬化木亥夘未寅月贵壬辰日丁未时辰月生壬骑龙背局贵显寅月妻重子荣三合水局身旺无倚多贫尅妻壬午日丁未时春平夏富秋贵冬吉巳午年月位至王侯未月东运贵子月正印三奇俱藏贵当极品壬申日丁未时大富己午年月或透戊巳富贵双全壬戌日丁未时日德封妻荫子中年又损妻子亥子申酉月贵巳午不贵即富辰月夭月德贵壬日时逢丁未临木化成林忌见金年月若还无破害必敎富贵福弥深壬日时临丁未就中暗合妻财好来丑戌钥匙开收积钱财广大年月尅冲不犯天然衣禄安排鸳帏子息早年乖中末依然亨泰六壬日申时断六壬日生时戊申长生之地鬼伤身身强制伏为髙命反此定知贫薄人壬日戊申时水土混浊壬以戊为鬼庚为印申上庚金健旺壬水长生戊土偏官身鬼俱强为人勇暴若通旺月行身旺运有甲木制伏者贵不通聪明不贵再行鬼旺运难为显达壬子日戊申时羊刃带煞贵人提携巳午年月近侍有权壬寅日戊申时时日相冲身孤为僧道吉如寅午戌或纯辰年月亦贵壬辰日戊申时戌月生早登科甲官至方面寅夘丑申子午等年月极贵武职一品壬午日戊申时偏官偏印亥夘未寅月威权子丑月木火运翰林淸贵戌月行东南运髙品壬申日戊申时壬水长生居申煞旺身强更生亥夘未月偏官有制吉壬戌日戊申时破滞多蹇纯酉巨富若不通身旺月行煞旺鄕不吉有甲制亦可戊巳土重主瞎疾平常申时壬戌合天元运去财官福自然鬼旺身衰无救助平生劳碌不週全壬日戊申时显支干煞旺双全喜逢辰子两相连正合衣锦局面被害刑冲尅战就中文福艰难运行吉地紫泥宣富贵妻多子健六壬日酉时断六壬日生时己酉明官暗印有扶持月通身旺人淸贵犹恐恋花贪酒巵壬日己酉时败处逢生壬水酉土沐浴辛为生气印绶酉上辛金旺用己为官酉上有明巳若通月气有倚托行财官运贵反是平常但犯桃花坐命风流人物恋花贪酒壬子日己酉时春平夏吉秋常冬旺如夘月生好花酒壬寅日己酉时大富贵喜通水气行官运贵但好花酒风流人物壬辰日己酉时髙月同日壬骑龙背大贵巳月行东北运贵壬午日己酉时禄马同鄕先难后易丑寅月行金水运武职二品破祖㐫壬申日己酉时官印临门局中无冲破禄马双全不贵即富戌月生东南方运腰金衣紫壬戌日己酉时亥寅子月行财官运贵显非常纯亥文贵天干壬日酉时真改祸为祥遇贵人若不为官封品级晚年享福旺家门壬日时逢己酉正官印绶无偏荣枯贵贱是因缘人自生成便见乙癸夘冲破尅驳杂财官减半迍遭富贵不双全差了生时难辨六壬日戌时断六壬日生时庚戌身临财库却为魔明庚暗戌相刑尅财禄生平聚散多壬日庚戌时枭临财库壬以丙丁为财库于戌庚为倒食戊偏官若通火木月气有倚托者贵不通财帛聚散壬子日庚戌时名利进退庚辛年月贵辰丑刑冲酉月破害财库得用己午财官旺俱吉壬寅日庚戌时刑妻尅子若春生平夏冬吉辰丑未月贵壬辰日庚戌时夏月不富则贵春平秋稳冬辛勤劳苦或为僧道有财破刑壬午日庚戌时禄马同鄕壬自坐禄有庚辛制甲乙为贵辰戌丑未年月吉申月学堂文贵大显亥子水旺透壬主㐫午戌透戊煞旺亦㐫名利进退驳杂壬申日庚戌时通火木月气富贵不通行通运亦好丑戌年月大贵壬戌日庚戌时不利妻主被妻妾害反覆成败纯戌贵寅丑武职申月长生学堂修文多贵亥月建禄干透财官夘月伤官干透财星俱贵未月杂气财官丑戌相刑吉壬庚相逢戌时生库有财官锁闭门究竟无头多反覆功名到底似浮云壬日时逢庚戌支干倒食难容财官印绶库内封无钥不能取用丑酉辰逢作福更逢丁巳成名但怕尅害过刑冲驳杂如常之命六壬日亥时断六壬日逢辛亥时印禄相随最是奇财官不见无冲破得路青云报尔知壬日辛亥时日禄居时无尅破有倚托柱中不见财官富贵显达行东运大贵若通气减福南方运不贵巨富壬子日辛亥时主父母不得善终后发不富亥夘年月文章进身大贵木命贵土命有财壬寅日辛亥时艰难中发未月杂气财官敦厚中年贵五十后终亥月东南运方面壬辰日辛亥时秀贵恶死午月干头无己土青云得路若有甲合为去官畱煞三四品贵酉月亦贵壬午日辛亥时平丑月风宪寅月禄马同鄕行金水运方面戌月东北运四五品丑午僧道官命壬申日辛亥时贵辰戌丑未杂气财官吉年月干无己土入日禄格酉月申夘年行东北运显贵壬戌日辛亥时少年富贵亥申巳戌年月一二品贵纯戌水火运金紫壬辛会遇亥时推白玉休嫌出见迟长生禄马无刑破抛却麻衣挂紫衣壬日时临禄马又为印绶同鄕水从金木自然强此命极髙为上癸乙暗合咸福无冲破显文章积玉堆金满屋堂荫子封妻之象六癸日子时断六癸日生时壬子青云得路最为奇若无己土冲尅破自有功名显达时癸日壬子时日禄归时癸水子上建禄若年月干支无戊巳午未字刑冲破害三元有倚托通月气者文章秀丽官职显达若通木气月亦贵如柱透己有甲合亦贵否则反覆癸丑日壬子时午寅乙丑己丑年月文职四五品通身旺木气月无戊巳午巳字显贵未风宪巳午进士忌壬寅乙未庚戌月俱刑乙丑月下贱癸夘日壬子时时日相刑伤妻尅子近贵无己土威权若亥己俱全进士乌府年月纯寅伤官生财非大贵即大富忌甲辰月㐫刑孤丙申月㐫恶死己丑月刑癸巳日壬子时春夏发财福辰戌丑未不贵终富忌戊寅月遭刑戊申月受刑己酉月乞丐癸未日壬子时申酉月贵戌亥大富贵寅夘孤辰巳㐫忌壬申月身不全㐫庚辰月㐫刑乙丑月失土㐫死癸酉日壬子时行藏进退少子难为妻家忌丙寅月不全尸死乙巳月大破㐫死丁酉月自缢死癸亥日壬子时贵亥月生飞天禄马登科甲第大贵又癸禄居子壬禄居亥日时互换三四品贵忌戊寅月死不全尸戊申月孤贫己酉月孤苦日禄归时局中得食神喜遇怕刑冲伤官莫道伤财运官不加兮财不丰癸日时临壬子名为归禄格同家门白屋也峥嵘𤣥武当权禄重水淸宝瓶益盛文章博览多通荣迁来歴紫薇封甲午寅亥破动六癸日丑时断六癸日生时癸丑支中暗鬼有刑伤月通身旺防妻损丑巳遥合贵异常癸日癸丑时支得隐鬼癸以己为偏官丑中有暗巳得位癸以丁为妻丑中丁火无气若通身旺比肩之月防损妻财柱丑寅多以寅刑己丑合己刑合出巳中丙戌为财官须干头无戊己字大贵忌己未夘破格癸丑日癸丑时丑遥巳中丙戌为财官若生丑寅申子酉三合年月主妻贤子孝荣贵特达火土运㐫金水运吉孤中失土贵癸夘日癸丑时日贵格身孤尅主贵丑寅辰年月干支无戊巳己午夘字极品癸巳日癸丑时福德秀气格学问聪明英才特达贵若纯丑巳年月大贵癸未日癸丑时子丑寅年月贵中年富夘月行金水运极品辰戌四库全大贵先贱卑中年方贵尅父母癸酉日癸丑时福德秀气格学问渊源行藏进退难为妻家刑狱贫贱若年月子己干透庚辛是月隐三奇年得禄印贵当一品癸亥日癸丑时拱禄格怕冲破填实柱无子己午未字大贵寅午戌月南方运六七品阴水重重时库收少年难发莫强求筭来受过中年后安坐髙堂任白头癸日时逢癸丑水流金局盈冲库逢戌未禄财丰不过空乏难动无匙少年不显有匙禄马和同运来何用苦劳心发达门庭大庆六癸日寅时断六癸日生时甲寅刃复官禄减精神柱中无有庚申字刑合财官是贵人癸日甲寅时刑合财官癸以丙为财戊为官寅刑出巳中丙戊为财官若柱无官煞及刑冲破害损格贵有庚申戊巳字无制伏不贵癸丑日甲寅时本贵丑中有辛金减其分数纯水年月官至一品秋生印绶亦贵辰月行东运贫下纯申破寅㐫癸夘日甲寅时亥夘木月至贵寅夘年月刑合格侯伯寅亥四品寅月西运金紫丑戌辰巳亦贵癸巳日甲寅时平通身旺月大贵忌戊己庚申字岁运同癸未日甲寅时主秀实中年贵显若生己未己巳年月武贵癸酉日甲寅时金神格寅午戌月结火局贵显特达官至二三品忌丑年不贵己未亥子年月富寿辰丑干透甲丁者㐫津梁髙贤癸亥日甲寅时子丑未申月进士运行金水风宪夘戌年月地支六合贵贵中㐫死甲寅癸日戊丙开少年未遇且沈埋若还四柱无冲破平步登云到省台癸日寅时尅应支干相合光荣若无壬巳戊庚申必然财禄丰润运至皇州显达文章虎榜标名但逢一字稍空冲尅子伤妻剥俸六癸日夘时断六癸日生乙夘时长生之地遇食神若无午酉兼辛巳福寿双全禄位人癸日乙夘时食神干旺癸以乙为学堂食神夘上癸水长生乙坐禄柱中无巳破辛夺午酉刑冲通月气有倚托主聪明有寿居官食禄若有巳土不贵春月生北运显达癸丑日乙夘时辰丑月髙贵少贱中年贵癸夘日乙夘时艰难生寅夘月伤官格难言富贵未戌年月技艺近贵辰丑吉己丑丙子㐫癸巳日乙夘时财官双美春伤官夏财旺秋印稳冬平常如丑午子亥年月官至三四品乙亥乙酉残疾癸未日乙夘时寅亥夘未月伤官伤尽刚断平常辰戌申子月贵癸酉日乙夘时申子辰月贵寅午戌中亥夘未平己酉丑富癸亥日乙夘时辰巳月风宪乙癸相逢旺食支天工造物本无私运行自有髙人荐手攀丹桂上云逵癸日时逢乙夘贵人食禄之鄕玉堂乙夘位侯王便是金门将相君子文章播发常人财禄盈箱甲寅辛酉颇安常富贵荣华大享六癸日辰时断六癸日生时丙辰偏官无气未为贫若无木气通其局定是清髙福禄人癸日丙辰时身坐官库癸用戊巳为官辰上土墓为官库见丙为财辰为水局丙火无气癸水合局柱无甲破官损库主贵癸丑日丙辰时平辰戌丑未月财官有气贵财孤癸夘日丙辰时孤独难为椿萱有财帛贵人钦敬夘亥年月日贵格午戌九品至五品寅月行南运风宪癸巳日丙辰时子月生南方山明水秀地方髙贵子未年月富厚戌夘近侍未戌申儒官癸未日丙辰时髙寅夘未月平常辰戌丑月吉巳月财官俱旺贵癸酉日丙辰时孤贵己酉丑月贵寅夘不吉子午富戌月大贵癸亥日丙辰时柱无甲木破损官库贵运南癸日丙辰官库闭财星虽透却无气官要匙开财要兴柱逢夘戊方为贵癸日丙辰时遇库中锁闭财官要逢夘戊钥匙开守祖六亲阻碍暗有食神相助空乏虚度资财先贫后富命中排改祖重兴渐快六癸日巳时断六癸日生时丁巳贵地逢财遇暗官有托就看财禄盛无依必定福偏残癸日丁巳时癸合财官癸用丙为财戊为官庚为印己为天乙贵人巳上庚金长生丙戊建禄癸水受胎若有倚托通水气月贵不通水气平常时逢三奇大抵发于晚年癸丑日丁巳时先贫后富行火水运发达癸夘日丁巳时若子月身旺财旺贵显癸巳日丁巳时财官双美子月贵火月富天干透土地支午未主大权贵纯丑极品贱中贵贵中血光死癸未日丁巳时寅午戌月身财旺显秋冬禄旺伤残疾癸酉日丁巳时先贫后富己酉月官印俱旺亥夘未食伤生财贵显午戌财旺亦吉癸亥日丁巳时刑害春夏月生好秋印绶吉冬平常庚寅年月武贵巳时禄马同争先造化无私产大贤刑冲减半无空尅运至声名扬九天癸日时临丁巳贵人禄马同鄕三重蛇马正朝纲玉殿金堦来往壬亥申寅减半只愁运落空亡果无冲尅与刑伤舞拜凤凰池上六癸日午时断六癸日生时戊午化火临时帝旺鄕运喜东南木火地为官清正禄荣昌癸日戊午时化气成火局癸合戊化火午上帝旺合局而贯身旺不化癸水地方之气引到南方癸水无气贵而寿促东方运吉癸丑日戊午时财厚南运主贵寿促东运吉癸夘日戊午时申子辰亥月身旺不化平常夘戌月贵癸巳日戊午时中年大富若行东运贵显申未月亦贵癸未日戊午时寅午戌化火合局贵显癸酉日戊午时主伤妻家财有始无终子年子贵而无禄行南运好破祖㐫败癸亥日戊午时贵未月东方运金月有制俱贵显将星扶禄命髙低见爱于人是与非得志退毛鸡化凤虎卧平坡被兔欺癸日时逢戊午天元既济之方化为真火显威光灾难消除福长壬会甲寅减半是非成败难防六亲不睦暗刑伤难得资财富旺六癸日未时断六癸日生时癸未鬼旺身衰福不齐月气不通无救助平常衣禄有相亏癸日己未时鬼旺身衰癸以己为鬼未上明暗二巳得坐专位癸水无气浑浊不清反复成败若通月制又不通水气者平常癸属肾与膀胱为腑患腰膝下部之疾或肾经所循脉路生痈癅癸丑日己未时髙年月俱丑贫薄辰戌丑未土旺主目疾贫贱通金木水气贵午月东北运六七品贵刑破癸夘日己未时子己未年月二品己寅字刑六亲癸巳日己未时财官双美柱无戊土有夘木合局作时上偏官有制贵癸未日己未时髙春偏官有制吉夏平常秋冬身旺申月行木运显贵己辰年六卿刑伤癸酉日己未时寅己申酉丑戌年月贵癸亥日己未时贵未月生忠孝双全官至风宪如煞官混杂恐终在外亥年月贵偏官暗鬼库中埋险难惊忧不聚财丑戌相逢钥匙吉旺中发福定无灾癸日时临己未库中耗鬼身衰不逢夘戌钥匙开锁闭不能通泰花落重荣结子双亲鴈侣难谐纵然先贫后富来弃旧迎新无碍六癸日申时断六癸日生时庚申官星印旺在其支柱中无巳丙寅巳自有荣华富贵时癸日庚申时作专印合禄癸以戊为正官庚为正印申上庚旺戊生以申合己中戊丙癸日得财官若有倚托柱中无财及破害刑冲官印主贵柱中有财行财运反复进退少贵癸丑日庚申时辰戌丑未年月文章冠世官至三品子月坐禄亦吉癸夘日庚申时夘月作合禄格西北运贵金紫申月东北运风宪庚辰庚戌年月正官格贵辰月金水运七品贵癸巳日庚申时贫亦是合禄格未月生问学有成西北运贵行东北运亦贵癸未日庚申时柱有甲寅乙夘巳与甲合乙与庚合妻贤子孝荣华在后酉申年月三四品秋生行木火运二三品亥夘文进贵癸酉日庚申时夘酉戌寅年月贵申酉火木运大贵癸亥日庚申时性平身孤夘未月饱学贵命申亦贵子申近侍有权少贫好学有才干癸日庚申仔细推禹门深处见龙飞文章得助雄威力柱合财官世所希癸日庚申时正印绶齐合官星亥寅申丙巳刑冲离合立身不定无破黄甲显姓常人财禄安宁果无刑害与灾星便是锦鸡化凤六癸日酉时断六癸日生时辛酉自身失地更何有支中明暗被辛伤无助利名终不就癸日辛酉时明暗枭神癸见辛为倒食酉上辛建旺癸失地若无倚托救助者遇贵生涯有倚托则吉癸丑日辛酉时秋月印绶格行官煞运吉冬福禄双全子寅年月干头无戊巳字贵癸夘日辛酉时日贵格辰戌丑未月贵子夘年月大贵己午亦贵不利妻子癸巳日辛酉时孤寅夘年辰戌丑未月贵子午夘酉中贵寅申己亥最贵癸未日辛酉时春贫夏先难后易秋吉冬贵癸酉日辛酉时申酉月印绶多能守祖破妻家子巳年月干透庚辛禄贵印绶俱全贵不可言寅戌腰金午亥大贵丑月煞重㐫夭癸亥日辛酉时戌月行东南运金紫东北风宪子月建禄年遇财官大贵天元是癸时辛酉用尽心机度日忙官印相生逢印合胸中便富且如常癸日辛酉时遇倒食偏印难禁柱中无依且安贫财官月遇亦称只怕癸水失地不能驱驾奚胜六亲骨肉各西东一生劳苦之命六癸日戌时断六癸日生时壬戌支内正官生财库月兼有救贵多成倚托若无终不富癸日壬戌时水火既济癸用丙丁为财戊土为官戊与癸合旺为人智谋通月气有倚托者贵不通平常通火土月气富贵双全运气通亦吉癸丑日壬戌时刑亥月土厚地方上贵辰申年月南方运状元五月南运风宪若春秋生南方运八九品癸夘日壬戌时日贵格寅巳年月干透戊丁财官而旺大贵有权夘辰丑午子等年月文贵酉戌金土运五六品癸巳日壬戌时财官双美春平夏秋冬贵辰丑未寅酉年月都宪癸未日壬戌时刑巳月生三四品子庚年月近侍贵癸酉日壬戌时亥子月才智髙贵妻贤子孝春平常夏财官秋印绶俱吉辰丑刑冲戌库贵富两全戌月东南运武贵癸亥日壬戌时春生伤官见官夏财旺秋冬吉名利有成戌辰月行亥子运贵子月行西南运金紫天乙壬癸戌时排库内财官等钥开不遇刑冲空锁闭少年难发更生灾癸日时逢壬戌就中仓库盈余将星天德两相扶辰戌钥匙开助土旺长流水局六亲恩处成疎不遇空亡有增余中未荣华享福六癸日亥时断六癸日生时癸亥禄马飞天临旺神不见官星兼惹绊必为贵格异常人癸日癸亥时禄马飞天格癸水亥健旺癸用戊为官丙为财亥中丙戊俱絶癸无财官却亥去冲出巳中丙戊飞来就癸为财官柱无戊巳惹绊及官星破禄若见庚辛清白而秀为人智慧贵为方面癸丑日癸亥时作拱禄格己酉丑生福德秀气午月平常夘酉月行南运金紫风宪但难为寿癸夘日癸亥时平日贵格寅夘月伤官论行金水运风宪辰戌丑未月官旺纯夘三品贵辰戌与夘刑主孤贫癸巳日癸亥时丑月杂气印绶贵亥子年月行南运贵又禄马同鄕格己申年月大贵癸未日癸亥时身下坐财官辰戌丑未月行东北运贵秋月东运七八品贵干透正印正官金紫癸酉日癸亥时辰戌丑未月生涯遂意酉月行东北运八九品贵申月东方运五品癸亥日癸亥时性聪飘逸中年大富冬月生飞天禄马无戊巳子字填实惹绊贵显不然孤尅为僧道亦主清髙年月辰亥干透辛壬无填实巳字有智量大贵夘月金紫己丑亦贵阴水重重透海波少年未遇且蹉跎困龙得志方能化不遇时来虎卧坡癸日时逢癸亥败财带禄亨通喜遇秋夏忌春冬戊丙庚木富盛己亥甲丙反复六亲大不和同一身不定好翻腾先败后成之命以上诸命原本十之六增十之四间有一命而两载者传闻之误岂曰无之要在知命者以意消息之可也三命通㑹巻九三命通会卷十钦定四库全书三命通㑹卷十明万民英撰㸔命口诀大凡㸔命先㸔月支有无财官方㸔其他月令为命也月取支神年取天干日取天干流嵗取天干大运取支神年为本日为主如月有正官及偏官而时又入他格只以月中取他格无用如月令全无可用方㸔他格三宫带格混难详不晓凭谁是贵方一任三宫皆带格除非只得用提纲是也月令用地支假如官星须要上下干支透出为妙或干透出支中不透主聪俊忌年与时冲月支日支自冲不妨大运及嵗君来冲月支则祸凡正官一位乃君子贵人笃厚纯粹刚直亷眀年时有印尤妙多则反主成败四位纯官仕宦虚名凡七煞一位聪明伶俐二位三位先清后浊四柱纯煞有制贵无制贫凡财一位务要得时富贵成家为人性燥𦂳急二位性气减半三位四位耗气身衰若身旺甚则可成立弱则劳苦生受凡印不论一位二位四位都好格中不宜见财破印大凡行好运日干伤流年嵗君干头祸轻行不好运日干伤嵗君干头祸重若巳发过则死辰戌丑未各有三分余气如行午运至未有三分火气行子至丑有三分水气之例不可全作土论凡阳刃格嵗运最怕冲合太嵗干合日时干者为晦气煞日时干支与流年干支同为转趾煞如庚申日见庚申或庚寅太嵗之类轻则逺迁重则毁屋破财凡年月日有吉神要时引归生旺之处有凶神要时引归制伏之乡若时上带吉神或凶神亦要年月日上吉者生之凶者制之月上有用神得祖宗之力时上有用神得子孙之力反此则否凡㸔命以日干用为天元是以干为禄日支月攴用为地元是以支为命假如壬癸日己未月干支透出财官是也财官论原有原无地支原有财官天干不露出者不问若地支无财官只是天干透出虽行好运亦不济事㸔流年嵗君只用天元若行运虽重地支亦要㸔运天元人命柱中或有官星或有偏官有制伏太过而运干见官煞可发运支无财而运干是财亦可为福运支无煞而运干是煞亦可为祸人命以当生之月为运元最怕大运并嵗君来冲为祸以当生官星为禄元最怕冲坏如丁日生人以壬为官而生亥月亥中有壬是丁之禄若年与时有巳字则冲坏禄元以当生财星为马元最怕刼夺如庚日生人以甲乙木为财而生寅卯月寅中甲木偏财卯中乙木正财若年时有辛字却有争夺之患嵗运同论凡年干上有日之官星福气最厚有日之七煞终身不可除去官星为禄财星为马行官星发官行财星发财二者不可缺一各有所用年月上有财官必生富贵之家祖父根基少年便行官禄运多是㓜年拜命早发功名年月无财官日时有之则是自已成立人命以财官为本柱中但得其一亦可发福若四柱原无官星不入他格年月日时干支财多又行财旺运亦能成就功名以财旺自能生官须身旺方许年月无财官㓜年又行不好运多是出身卑微破祖伤父无见成之福凡命官煞混杂伤官合神重男子犯之躭迷酒色女人逢之不媒自嫁凡㸔命专以日干为主取提纲所用之物为命譬月令以金木水火土为用但有一件取其节气先后轻重浅深成局破冲细加考究曰官曰印曰财曰煞曰食神曰伤官以此六法消息之逢官㸔财逢煞㸔印逢印㸔官取四者不偏不倚生克制化为上遇破害休囚为下运有生有去为福有助有剥为祸亦有用年日时支合成格局者然皆以月令为用假令月用金只用金用火只用火十八格内取六格为重用相生定格合局却用年日时下以推轻重浅深如逢官用印不怕煞是煞局印印局身还作上局取之逢印㸔煞但有官煞在命行官煞乡亦作贵论月令通官柱中遇财财旺生官乃富贵柱中见财要入财旺运发福但见一煞则以煞为重不可用财若行财旺运乃财生煞党作贫贱言凡格以煞为重凡命先㸔干神有无尅制支神有无刑冲干支纳音有无战鬭降伏如甲以寅为禄而寅上有何干甲以辛为官而辛得何支干不侵支则天乃尊支不犯干则地乃卑五行不相贼则人乃顺四孟不相害则马乃能驰若干侵支犯五行相贼又当分别主本有气无气有用无用有救无救成格不成格则干支错综五行变化造化在其中矣五行生旺观福气之往还五行死絶在吉神之救助若五行得地纳音相生吉神无助亦荣五行无气纳音相妨纵有吉神不用凡命天元喜地元有禄如甲巳喜四季乙庚喜申酉丙辛喜亥子丁壬喜寅夘戊癸喜己午地元喜天元有合如子丑喜戊寅喜己邜辰喜庚巳喜辛癸午未喜甲壬申喜乙酉戌喜丙亥喜丁天元地元皆有一生福气高崇皆无名利无成坏天元者三十九嵗以前名利难发坏地元者四十嵗福不如前若天元秀气坐禄如癸得子甲得寅之例不贵即富地元忌天元相尅如子丑怕己寅怕庚邜辰怕辛巳怕甲壬午未怕乙癸申怕丙酉戌怕丁亥怕戊更㸔喜忌何如不可执定凡命取干支与纳音同类壬子壬午真木己酉己夘真土丙子丙午真水戊子戊午真火乙丑乙未庚辰庚戌真金若乙酉日庚辰时为精金丁巳日丙午时为精火癸亥日壬子时为精水巳丑日戊辰时为精土甲寅日丁夘时为精木以上遇者俱主富贵若火人丙日辛时辛日丙时木人甲日巳时巳日甲时土人戊日癸时癸日戊时水人壬日丁时丁日壬时金人庚日乙时乙日庚时虽为五行真贵重犯减福凡命取五行真气交互如辛亥金人得丁巳土有丁壬合真木往来有丙辛合真水往来丁巳土人得癸亥水有戊癸合真火往来有丁壬合真木往来如戊戌癸亥丁巳辛亥交互真气全乃宰相命也戊午火得壬子木中有丁壬真木戊癸真火丙申火得乙酉水中有丙辛真水乙庚真金庚寅得己邜土中有甲巳真土乙庚真金如庚寅巳邜庚寅己夘交互全乃两府命也凡命先论化气考五运篇以甲丙戊庚壬合五阴干为太过乙丁巳辛癸合五阳干为不及太过不及之间有权存焉考天元变化书又分昼夜如六甲日生木夜生化土故六戊人得甲取日生为鬼夜生为官用六乙人日生用金夜生用木故六巳人见之日生为官夜生为鬼独六己六庚不变是以五阳干昼生为本体夜生作化㸔五阴干夜生为本体昼生作化㸔六般阳命男犯禄鬼倒食须取夜生反凶作吉唿鬼为官倒食为喜神却以日生为顺六般阴命男犯禄鬼倒食须取日主反凶作吉余并同前却以夜生为顺女人皆反此求之此昼夜气象是阴阳配合刚柔体用也凡命五行下生上曰助气主一生自享其福上生下曰盗气主一生供人之福上尅下曰顺主有威势而制人下尅上曰逆主多沉滞而难发死絶尤𦂳生旺差慢四柱纳音鬼多主本当时名曰官星乘旺纳音财多主本无气名曰财多害身凡命五行贵阴阳相等如两金见两木或两火两土两水之类各自成象方吉若太过不及如三水一木一水三木等类俱不为福假令金人三金一木金尅木为财三金争一木是分擘其福多主财物不遂若一金三火火多金少煎熬太过主一生不闲又如甲人逢三壬三巳谓之三吞三偶主不吉若逢两巳两庚谓之重偶重伤视三尤凶不贫即夭余以例推凡㸔命伤官见官而早死七煞见财夭亡财逢刼尽死重财破印凶水盛木流终为外鬼食神逢枭死于牢狱刼重见财死煞旺挂根休亡神七煞冲刑非徒流亦亡缧绁伤官羊刃重併虽全体而死血光财星见刃财散人亡生旺死于库墓库墓絶于生旺晚有吉运行凶运未入死卒何分有凶运来吉运未来发福曷论当究进气退气之由更审己发未发之义将来而速进㓛毕以先归一生嵗运皆凶年少早死末旬命星得地老寿弥髙老怕生旺少嫌死絶羊刃逢生多恶死有根煞旺定凶终春旺火多宜西北库是归期夏荧金旺利东南鬼乡夀地四刃星重死在正财之下一官贵浅终于阳刃之中四柱俱伤人自死金神入水溺为灾羊刃倒戈无头之鬼煞星叠刃半体之徒制伏中和煞极全而气死生扶太过印更旺而身终伤官入墓死晚局最宜观阳生而阴死阴死而阳生煞逢三合太过必倾五行之内宜细消详凡㸔命五行太过不及固不为福中间亦微不同如水土不嫌死絶以盈天地间皆水土无分四时岂有死絶之理但辨轻重如㸃水滴衆土之中则干撮土壅衆水之中则散当论多寡分重轻也金非土不生木非水不长故金木欲其生旺怕见死絶如金死则沉木死则灰与水土不同火藏于木宿于土故不欲旺旺则焚亦不欲死死则灭惟得其平则佳五行水土均赖凡木金火之命尤为要也凡五行取象本象取本象如甲乙丙丁木火象之类化象取化象如戊癸丁壬亦木火象之类金水象不可见土谓土雑水混金自不清嵗运遇土亦滞惟金水不雑生于秋月最贵如明神宗癸亥辛酉癸亥辛酉干支俱金水不雑水生金月金助水清二水二金成象所谓金白水清别无夹杂又合两干不雑所以尊为天子如癸酉癸亥庚子辛巳金生水月金反泄气沉于亥子之中所以不免水厄金土象不可见木谓木尅土则土不能生金不成象也土积成金土多金少其福厚实金重土轻福出艰辛金火象不可见水见水则火灭金沉不能成器金重火轻发迟益寿金轻火重发早退速或主夀亏金木象不宜见火生木畏金见火成秀死木得金方成造化金重木轻令人骨痛木重金轻主损钱财或肺疾相攻惟金木相宜则吉水木象秀而清高不可见夘巳以水死絶木火象秀而丰富不可见金以木受尅流年遇之俱灾水火象成既济最妙或未济亦得不可见土火多性燥水多眼疾火怕死水怕浴入酉火死水浴主艰难而死嵗运同此象日时忌之水土象不可见火土重水轻秀而不实水重土轻却有科名火土象不可见水火虚土聚不成物若同水流主汨没如戊子戊午己丑己未丁巳丁亥丙辰丙戌丙丁与戊己相夹乃火虚土聚李九万以戊子己丑戊午己未丙辰丁巳丙戌丁亥皆火土夹雑之象不可以连珠为贵时上逢壬癸水土滞火灭平生蹇薄火火见土则暗土土见火则虚土轻火重则燥己夘日见丙寅时是也火轻土重不明丁酉日见戊申时是也如戊戌丁巳戊戌丁巳火土成象又为鳯凰干支格故贵金水多清金土多厚以其相生金火多刚金木多正以其相尅火土多毒火木多聪火水多昧火金多烈木火文彩木水清竒木金方直木土毒害水火智慧水木智仁水金秀丽水土重浊各以五行之性推之凡命怕同类相破如己未见甲辰甲辰见己丑己丑见甲戌甲戌见己未凡在四冲之地纳音同类逐両位逆数之寅申己亥子午卯酉亦以此取主平生不足多不成器井栏互破无药可医遇空亡庶㡬嵗运亦忌之凡命主本逢嵗运不可遇死地如丙寅火畏乙卯水辛巳金畏丁酉火甲申水畏己卯土戊申土畏壬午木己亥木畏甲子金与人生怕死同义主本生死同途则不忌凡命最怕鬼尅而窠鬼最毒如丙子水见庚子土丁丑水见辛丑土之类窠中就位相尅所以最毒有墓中鬼如壬辰水见丙辰土丙辰土见戊辰木之类有隔壁鬼如庚子土见癸丑木之类有空亡鬼如甲戌见甲申乙酉之类皆主为害内墓鬼轻于窠鬼壁鬼轻于墓鬼空鬼轻于壁鬼若木命人得火月金日时之类有火尅金金不得伤木是御鬼也鬼不为害如水命人四柱有火土土尅水火又生土是助鬼也其鬼尤凶干支通用纳音最𦂳御鬼则立身于艰难助鬼则骨肉多生乎破鬬若鬼中有鬼谓之鬼啸如土命人生木月金日时之类以木尅土金尅木根基劣弱则凶主本强健不忌如己未乙亥丙寅辛邜逢三合生更遇寅卯为巳入官乡丙与辛合大贵奈己隂土逢乙木作鬼又遇辛作乙木之鬼变寅卯之官作已土鬼在亥卯未三合位通是鬼尅犯鬼啸也故主恶死五行切忌下贼上平生不足事相萦鬼啸分明格局恶更加刑煞祸不差纵使以前逢富贵定知日后厌年华凡㸔命取胎生旺库为四贵死絶病败为四忌余为四平以太嵗干为主配于五行取四贵四平四忌之位而分贵贱遇贵多则贵遇贱多则贱四贵之中又分四旺库为上胎为次若人命胎月日时遇三贵干皆有辅或正禄正官正印三公命也带正天乙如丑未生人月日时得甲戊庚之类带本家禄如寅生人月日时带甲之类谓之福会或天乙贵合両重者亦三公命也三贵上带上下合或一官一印及一正天乙或一位本家禄三両位贵人合者宰辅命也若日时上遇两贵而带上件者亦然若一位上遇灾煞地煞亡刼羊刃等神兼主兵权司马节钺之贵若胎月生月与日时上遇胎库一贵却带正天乙上下合或天乙贵合本家禄正官正印本家禄但有气或贵人上亦带前件禄干者亦宰辅九卿命也若月在忌神而日遇贵或日在忌神而时遇贵不害为清华侍从之职若日月俱在贵而时遇忌神此常调选人也四忌主贫贱亦有轻重死败絶为重病为轻五行各三位如寅午戌火丙丁人遇之为贵与四贵三位同惟阙胎贵一位其主贵之福亦与四贵同阳禄贵在临官隂禄贵在帝旺若阳禄遇旺隂禄遇官虽为本位其福减半若旺而无禄如丙寅得戊午日时更尅本命又带刑煞主淫浪愚贱有遇一两位贵却为凶煞刑害破得深重亦主无禄五行以生旺为君临官为相若纳音是木月日时遇寅卯両位金遇申酉水遇亥子火遇己午土遇辰戌丑未皆以贵论凡㸔命分五行生旺死絶如甲申丙寅己亥辛巳戊申皆五行自长生不论四时超然得自生之理人命禀之敏快髙明贵者得之其进以渐富者得之亦将回荣而得其所以生也丙子戊午辛卯癸酉庚子皆五行自旺不待四时而能自致其旺福力奋发无与比拟癸未壬辰丙辰甲戌乙丑皆五行自墓乃归根复命之时凡库之所在必欲物聚之则其库充如壬辰水欲得衆水交归然后为旺更有金往来相生当得重权倘水制火火制金更天中临之是为负印不起主贫贱乙卯丁酉壬午甲子己卯此五行自死者也生则劳死则息其理自然不有死之地其物无自而归所谓自死者得其真归之理焉凡命遇此颕特高明多慧少福以静默为体而不利有为以淡薄为事而不利兴起惟可学道访仙超生死之门也癸巳乙亥庚申壬寅丁巳此五行自絶者也天之道无可絶焉干支适㑹巳絶则更生凡遇此者忧喜未定如癸巳絶水得癸酉旺金扶之是谓絶水逢生尤为吉庆凡命带上死絶生旺库墓等不可就以所带言之须㸔月令以辨清浊清者有制伏之谓如水病见土则浊却非土隄防则不能止息旣止息则清之有渐也浊者无制伏之谓如水多无土则泛滥无归而水极生木极则变变则通也盖五行尚其变而不尚其常贵其隐而不贵其显死絶有救则为还魂多以贵论生旺有尅则为散气反主福浅若夫彼我之相生顺则益本逆则夺气彼此之相尅顺则势强逆则有伤以小凌大自贻其害以弱胜强自掇其殃一水尅三火是以弱胜强以隂胜阳虽殃不彰以阳胜隂为害不深两阳相梗凶祸旋至两隂相敌不安其处如乙巳火尅壬申金是以阴胜阳壬申金尅己巳木是以阳胜隂隂阳有情故无大害若丁邜见癸酉是二隂相敌戊午见甲子是两阳相拒阳刚隂柔必胜而后巳故祸天地隂阳变化之机未尝不以阴召阳阳召隂则天地合正五行气融若乃阳从乎阳阴从乎隂则隂阳偏出动静失序所以祸福两途也大抵隂阳偏出造化不成五行如火多金少聚散不得成形火少金多既不能销铄反有烟㓕之患余例推凡㸔命先论五行体面局势然后恭以喜忌好恶旺相休囚如金人得庚辛或申酉为体面得巳酉丑三合为局势喜火制土扶忌金寒水冷生三秋四季为旺相春夏为休囚余木火水土以例推之金人遇庚申辛酉为五离煞若生秋月逢水则化金之毒为金白水清造化逢火则制金之刚为煅成锋利之器柱无火无水是谓顽金主早年酒色瘵痢身死若得戊寅日时刚处逢生主富而夀木人得土则根荄借以栽培得水则枝叶赖以条畅得金斵削便成材也木逢寅邜更在春生最吉若三合㑹木局全不须春生多主仁夀木逢金制金煅火伏则刚柔相制若火太多则焚金太多则损土虚则不能培水泛则不能润妙在得其中和水人以亥子为源以寅夘辰巳为纳千源自北万折朝东故水人喜逢东方则浪息波平水赖土防若生亥子土多则吉既在东方逢土亦吉不宜土多更有贵人财禄则贵若日时遇庚申辛酉水忌西流恐夀不髙生于秋冬生旺清澄壬癸此时而逢亥子主有文学纳音更水则水太过柱无土隄乃少子之断惟艺术空门则吉更隔角重逢定主刑尅春月干渇而涸夏月浑浊而泛柱无水助则不贵火居寅夘生于春月木秀火明荣华富贵生于夏月则太炎柱中无水定夭有水早贵生于秋月火死金成藏光内照时日微逢旺气则吉盖水火不嫌死絶只宜恬淡为福生于冬月柱中再得火助则潜消霜雪温煖山河古人云冬日可爱夏日可畏此之谓也土逢四季全上贵如纳音全土柱中更得寅字为艮山亦贵土能厚载万物资生金木水火皆不可缺故此四行咸赖之也夫论五行之用多则太过少则不及其气其数有余不足皆能致凶抑扬归中然后为福功成者宜于退藏将来者贵于荣振五行禀旺谓之成功旺而能止息是谓退藏五行在冠带胎养之地其气亏而未盈是谓将来故欲子母相生以益其气则有荣进振发之道如木非其时衰则梗介死则枯藁金旺太过则动作多凶炎炎者贵乎熄不熄则有自焚之灾滔滔者贵乎止不止则有自溺之患火行南陆而化热盛则焚烈而害物至酉亥则隂能翕之然后能温煖万物水行北陆而化寒盛则严冷而杀物至邜巳则阳能辟之然后能滋生万物又有生而不生旺而不旺此为凶乃先吉也有死而不死絶而不絶此为吉乃先凶也如水见戊申土此生而不生见庚子土旺而不旺遇此多成而反败因喜而反忧如水见癸夘金此死而不死见辛巳金此絶而不絶五行气尽而得父母之徳以生益之则其气复生遇之者危中有福穷而通屈而伸也生旺太过则福中藏祸死絶太过则福无可托若夫死絶逢生殃变能逃火土最先金水犹后火絶得土曰睿土絶得金死而不亡曰归魂金絶得水曰继体水絶得木魂复天游木絶得火火出木烬灰飞烟㓕故独为凶蛇马无胆于焉足证蛇马在位己午木厯巳午而死木于脏属肝于腑属胆证木死为凶也身土遇火生而渐利命水得金年乃优长金多须火或从革以成名木重得金揉曲直而任使水流不止湏土以拥之火盛无依惟水以济之五行用得其宜虽相尅而为福若用失其宜虽相生而为灾凡五行过多而相忤如禄多则贫马多则病印多则孤库多则闭生旺多无归宿死絶多无激扬五行不可太相安不可太纯粹贵人马多升擢常人马多奔驰破要伤祸空要空尽所爱者不可毁所畏者不可旺先畏后爱为福先爱后畏为祸合多不发而媚学堂多则无成贵人多则巽懦而无立志禄马太显不可以贵人论贵人表里足不可以常人论四柱俱阳口恶心善四柱俱阴狠戾沉毒拱要拱马拱禄拱贵拱福神不要拱刑拱祸拱嵗拱时隂阳贵在均恊病伤要有尅制凡命丙辛壬癸见戊戌则戊土当涂刃伤折挫壬子丙午丙午壬子水木精神阴阳纯粹余位无助亦非常器加以季秀之气则旷世无忌大徳有容乃丈夫也夘酉日出入之地子午阴阳始分之宫遇之者令人往来不定嵗运亦然己亥为两极之地地天斡旋寅申为三停之方邮逓往来如人遇之多不执一丑未迟迟辰戌速速遇之令人执方性不通变辰戌有气却能建立大事丙子人四柱有壬寅是壬入丙家就破不羙庚子见庚午是五鬼临门戊寅见甲寅甲尅其戊戊寅随势尅甲寅是支干纳音上下不和除别有福神方为福力癸酉见戊寅戊土尅癸水又金气向絶乡刼煞元辰居中除得月令中秀气方可为用亦久而不佳庚午丁酉互旺互破乃旺中破也不可全为福力己未辛酉虽得食却归死地终久不佳乙丑乙未庚辰庚戌见戊寅大好运亦然如得庚金济戊寅欲絶不絶成福力乙夘见戊寅戊寅见乙邜是大好命三奇之际尚有虚声死絶之中尤存生旺盖三合三竒不合月分则不贵如甲戊庚有子午时方贵乙丙丁有寅夘时方贵乙丙丁正爱酉亥更㸔纳音有无交渉凡三竒三合带月令中秀气入贵格亦不免庶出过房作赘凡命见三合三竒而本年不带在四孟生而得四仲四季月日时四仲四季同论及胎月日互换干合或六合而本命不带皆名曰掉太嵗多主离祖孤立爲人不得力少救助却宜义居假合而立也贵命则多倚仗而升进凡四柱带三竒三合者本身若不是过房庶出将来子孙必有过房庶出随母之子三合与三竒清秀更饶肥不爲过房子便是随母儿凡命前五辰爲宅舎若遇有气及吉神临之主有好宅门阀崇峻子孙华显假令甲申人宅舎在丑十二月生得天乙临宅爲吉若居无气及凶神临之主其宅虚耗破坏不完祖业不守假令庚午人宅舎在亥甲子旬亥落空亡又遇刼煞临之爲凶余准此推命后一辰为破宅煞若在破宅煞中主无父祖产业或客死他乡又㸔宅纳音与本命纳音相生则吉宅尅身得好宅身尅宅必破散假令甲子金以己巳木为宅二月生虽系宅旺合有好宅以身尅宅后当破落戊午火以癸亥水为宅九月生宅冠带十月生宅建十一月生宅旺又值宅生尅身必得好宅若宅尅旺中生者有官则吉无官则凶凡禄命虽有休旺更占其宅以辨吉凶宅怕犯破如甲子人以己巳是宅如犯亥字其宅受破命元稍薄太嵗冲年亦须破须是为长方可㫁如丙子人得辛巳金为宅遇乙亥流年之类是也命好亦更动兴作方应凡命后五辰爲田园若居有气之乡又福神临之主田园盈野仓库充实假令甲子人田园在未六月生土乘旺气又逢天乙贵为吉若遇无气之乡又凶神临之主田园瘠薄仓库空虚假令戊子人田园在癸未六月生甲申旬未落空亡余准此例马无害禄无鬼食无亡支合无元干合无厄旺无䘮衰无弔妻无刃财无飞孟无孤季无寡体重须鬼禄重须官夫须尠妻须倍吉须显然凶须沉昧支干太和而塞夫妇失时而凶四柱主本禄马往来须分建破天乙扶持将徳是冲更辨尊卑有根而无苗实贫而尚可甘食本气絶而花繁纵子成而味拙至若贵神当位诸煞伏藏三元旺相岂专神煞命中用煞以五行为本如五行得地无贵煞而亦贵虽有恶煞无害于事若五行不得地纵有吉煞亦发不久如冬月中花耳纳音者天地之舞数也驿马学堂居长生之位才能官职在旺相之乡文章富贵处印库之地如逢衰败则减三分之一更遇死絶则去十分之半切忌空亡冲尅不宜刑害吞食故同源相成则天地舞全基本强壮同类相伤则支神气散理无复合五行互旺虽冲气完五行相尅虽合气散此之谓也人生有始终㓛名富贵有一旦崛起忽然骤兴有始终剥落而中间奋发有半世淹蹇而晚年成就其故何也莫非命也其始终富贵乃柱中身主专旺其所用吉神或官印财食俱各带禄得令不偏不党无刑冲尅害出门行运歩歩皆吉故能成材能振耀绍前人之基业立当代之功名不招䜛谤不致伤害保其终始是命运生旺体用俱得故也其一旦崛起忽然骤兴繇柱中所用贵神悉皆得位乘旺又且合格奈日主无力不能胜任其福所以劳困偃蹇倐逢好运生扶日干得其强健元命用神方爲我用我因乘之虎啸风生大发富贵是偏气乘和衰以遇旺故迎吉而发前后迥异亦有日主强旺五行煞纯不杂奈根本原无制伏富贵不成惟待运来制伏煞神化为权柄功名显达出类超羣制神力旺发福非常所以骤兴繇贫贱而至极品全繇行运得地方见其兴如运不至即常人耳其始终奋发而中间剥落者乃柱中日主健旺用神亦旺各相力停为富室朱门之贤子及其长大成立要逢好曜若大运加临元命见其财而夺之因其官而伤之临其印而坏之逢其食而枭之遭际此运祸不胜言所以盛年见倾而不发如其恶运一去又逢好运扶持使用神一新譬如枯苗得雨勃然而兴鸿毛遇风飘然而举不可御也若半世淹蹇晚年成就乃四柱身强羊刃比肩又各争旺惟财官煞神等物虚浮轻少无力而成功名出门行运又非作福之地所以一生饥寒劳苦剥落直至晚年顿逢好运补起财官煞神等物假煞为权制伏羊刄或得权贵而显扬或起资财而发福当随五行清浊以其所遇之运别之嗟夫穷通有命富贵在天孔子有是言也岂人智力所能移易乎哉兴亡生死凡人命中有煞为用煞神未制则爲白屋穷途之人或作豪门卓荦之士要逢制伏运假煞而兴切不可脱制伏运一入财乡财能党煞再遇流年财煞助旺併力为殃身主孤寒尅害轻则倾家徒流重则刑弃其身煞神併合凶亡可畏如此羊刃同论又有柱中月令正气官星为一生富贵惟逢财印则利官星喜财旺以生之印旺以䕶之故令其人能行仁布徳纬国经邦权重爵髙后煞神得位嵗煞併临官化为鬼䘮身必矣不行煞运或行伤官运又无印绶制之伤官得地贵禄遭伤䘮妻尅子剥职生灾更遇流年党他必致身亡惨恶如有高见明识知进退存亡之机而保其身者不遭非横亦自己恶疾而终又有柱中所专用神无官煞气惟偏正财旺财神当道隐隐兴隆积财聚富但少贵耳再㸔行运何如如逢官禄旺乡富贵双全设有不幸财神脱局羊刃相逢更遇流年冲合羊刃财神尽伤元命衰絶羊刃生灾败亡必矣生死则以格局论如印绶见财行财运又兼死絶必入黄泉柱有比肩庶㡬有解正官见煞及伤官刑冲破害嵗运相併必死正财偏财见比肩分夺羊刃刼财嵗运冲合必死伤官之格财旺身弱官煞重见混杂冲刃嵗运又见必死制则伤残拱禄拱贵填实又见官煞刼亡冲刃嵗运重见即死日禄归时刑冲破害见七煞官星空亡冲刃必死煞官大忌嵗运相併必死其余诸格并忌煞及填实嵗运併临必死㑹诸凶神恶煞勾绞元辰亡神刼煞弔客墓病死宫诸煞九死一生财官太多身弱元犯七煞身轻如丙丁日干年月时庚辛加酉运或庚辛年必死甲乙日干庚辛月时夹杂年运见庚辛必死若有救则吉无救定凶五行神煞金多夭折水盛飘流木旺则夭土多痴呆火多愚顽太过不及作此论一不可拘二须敢㫁求其生死决定无疑至若五行生死如壬日生在二月行申运即死生在七月行邜运即死乃遇生怕死既死怕生造化与人事一也须并㸔之尝谓人之生死年月日时俱皆前定姑举一二如定兴张易金嘉熈二年仲秋以儿妇马睦阁临盆乞灵寳泉寺当境神梦金狗玉鸡黄羊青犬次第而至逮生勇九淮王则戊戌辛酉己未甲戌八字果应淮王云孙壅七公相亦占𦙍于江文通祠梦始出疲赤犬再见肥黄狗在路傍及白马立平地木左复覩赭猪聫咬犬尾入屋上土公相自忖度乃丙戌戊戌庚午丁亥年月日时成化嵗次暮秋朔后夜半甫生子果验又元文式五师生大徳丁未嵗正月十七日壬午申时至明洪武己未元旦梦中得黄羊触数七十有三至斯际果逝其子式敬筹六老梦数白兎入内姜沉闺怀及顺帝十一年仲春甲辰昧爽产淑正求二者四柱皆辛邜后人有记云厯周追忆古人心仰止髙山直到今睆兎两双生梦兆四重辛邜又逢隂又白鸡银䑕应辛酉庚子之祥白鸡在酉值太嵗不起之兆由上数事观之人之生死信前定矣哉若尹子常梦巳达午厄寅㓕后见蛇入穴得金坠马虎啮皆符孝介经三叟梦达逵逢乙巳对局至成化三十一年遇是干支登耋夀四月望日进宜义郎秩孙干父亦同前梦后复以正徳四年乙巳仲夏遂陞卫侯又古人祈梦问子孙于土地神得诗云犬羊父母青龙子赤马黄驹与白鸡孙虎曾同翁属肖丙隆一气应多齐解者以其伯子生甲辰仲子生丙午叔子生戊午季子生辛酉长孙生寅曾孙生丙戌推筭皆验是一家祖父子孙其生皆前定也又吉人祈祠社庙神示诗云左龙右虎赤同方只怕炎猴及木羊三十八年生死隔风云际㑹总无常其后生死年月日时无不符验古人谓饮啄莫非前定况功名乎况生死乎况子孙乎彼不知命而妄图者其不为鬼神所笑者㡬希巫咸撮要凡推人命先详日下兴衰变用分局天地方成造化贵贱明于上下兴衰尽在干支四时中妙理穷通五行内荣枯自禀是以春生甲乙居寅夘岂怕庚辛夏长丙丁乘己午何愁壬癸庚辛值兊秋生兮离火难侵壬癸逢干冬降兮戊巳怎尅土生四季得时而遇鬼其伤无害设使五行失地而逢尅其灾不愈又若化格成象须分衰旺相停尤宜配合之中要识往来去路金絶艮北火没干西木落坤南而无形水到巽东而无位此乃阳干皆死遇合而以类相从妻若潜形但见局中而可决阴生四正时旺者身贵家荣死絶墓衰类伤干尤为不足化气入格不破大显贵者十有八九化气失局有伤论显荣者百无一二最高最贵者居旺处三位须要相扶至贱至贫者居衰处四柱难寻造化元象在地支之中配合在天干之内象成旺用皆生火土之中四柱无伤直列朝廷之上支中畏惧亦须声誉非贫运至衰乡必主灾咎化成造化各居于衰墓絶乡象成杂局遇合犹如不遇夫行旺运妻乃从夫妻运扶持夫从妻论己身临鬼须用天地之中象旺象衰要识荣枯贵贱身衰鬼旺应须肢体伤残身旺鬼衰定作凶徒之命鬼身皆衰男必飘蓬女作师尼伏身潜匿自居高名月气相伤此乃伏象官鬼皆全遐龄不遂干中破败乃有技艺以随身支乃生全难仗六亲而独立五行属于其象皆在十二支中先分南北与东西次㸔三合内别认详六亲者从象而推之审富贵者官禄而两説有禄盛者鳏寡孤独有官鬼者残疾夭夀身如显化自身无气本性全亏假五行成象平生窘迫岂得祖宗之财显福显盈因犯别房父母从象论引用为气化象论天地相停从中有贵有贱化内有富有贫从中贵显得时而位列朝中化内成局运转而成封帝侧从象衰而至老驱驱化象伏而平生碌碌㸔子平之法专论财官以月上财官为𦂳要发觉在于日时要消详于强弱论财官不论格局论格局不论财官入格者非富即贵不入格者非贫即夭一格二格非卿即相三格四格财官不纯非刑卒多是九流官怕伤财怕刼印绶见财愈多愈灾伤官见官原有者重原无者轻重者迁徙轻者刑责年上伤官父母不全月上伤官兄弟不完日上伤官难爲妻妾时上伤官子孙无传嵗月伤官刼财生于贫贱之家或是庶出日时伤官刼财伤损子孙主无晚福官煞混杂为人好色多淫作事小巧寒贱有财印者吉无财印者凶刼财败财心高下贱为人贪婪正财月令勤俭悭吝柱有刼刃比肩多者刑父母伤妻妾不聚财商贾须观落地之财宰相须㸔得时正禄七煞枭重走遍他乡之客伤官刼财瞒心负赖之徒重犯竒仪者贵重犯亡刼者夭七煞宜制独立为强鬼中逢官逼迫太甚明煞合去五行和气春风暗煞合来四柱刑伤害己煞刃无制女多产厄男犯刑伤二徳无破女必贤良男多忠孝财官印食定显慈祥之徳刼伤比枭难逃寡恶之名冲官无合乃飘流之徒坐马落空是落魄之軰月令逢冲过房离祖官印遇偏庶出孽生干头灭烈堪嗟伯牛之疾时日冲刑难免卜商之泣六虚临于乙亥孟浩然徒有文章三才会于壬辰石季伦恣情金玉有文无印贾谊屈于长沙有印无文李斯专于上蔡刑多者为人不义合多者疎背皆亲合多主晦冲多主凶辰多好鬬戌多好讼辰戌魁罡多凶少吉时日空亡难为妻子背驼驿马离别乡土混杂官煞奔走衣食印绶遭伤名利成败天厨逢枭食禄亏盈伤官遇羊刃刼财营食终日区区正官逢七煞剥伤求生一世忙忙财官招上贵之怜煞伤虑小人之耻官无冲破爵禄独显财少伤刼名利双全官印在刑囚之地心乱身忙日时在鬼墓之乡忧多乐少福不福恐吉还遭伤成不成是格中带煞财官两旺兮主持节钺煞刃交显兮掌握兵权官是扶身之本官在长生须富学财为养命之源财逢旺处足钱帛财官印绶三吉不可不逢刼刃伤煞四凶不可不畏印临天乙受盛世之封财藏官库畜希异之寳三竒贵人见生时馆学清华世所稀贵人若逢禄马来设使金章未为足官贵若逢财官助重犯竒仪须宰辅不作蓬莱三岛客也须金殿玉阶行互禄互马共羡黑头公相带刑带破终为白面书生有印无官发不在迅速之内有官无印难求乎荣显之名财官带印积玉堆金偏正逢财仓盈库满印绶锦鞍勒马官贵玉带金鱼凶莫凶于羊刃祸莫祸于伤官运逢羊刃刼败财物耗散羊刃倘同生气阃外持权伤官被合妨妻害子伤官带刃尅爷损娘官藏煞见定招非横之灾煞没官明当膺藩辅之柄少乐多忧官星又带刼财骨肉分离孤鸾再遇伤煞三刑六害冲击者难得峥嵘孤辰隔角重见者多主贫夭享用见成出门便行财禄一生寂寞行运与命分岐有官而不食禄月上正官被伤有财而不得享柱内正财分夺禄马先逢于生月隂徳荣华若日时再见财官此乃遇而不遇四象之中隐土而成五行之内干秀为荣亥夘未滋荣甲乙寅午戌聚福丙丁壬癸喜生润下庚辛爱见从革戊巳忻逢四季水润下兮文学贵显土稼穑兮富贵经商春生甲乙抱怀仁徳之心夏遇丙丁胷藏明辨之才秋金兮性多刚毅冬水兮智足权谋木盛无金虽仁不成造化火旺木衰纵学难得贵显水多遇土成堤岸之功木盛逢金作栋梁之美水火相停成既济土逢木旺爲稼穑金火气均炼出锋铓之器五行造化皆因鬼而成功木败不仁而妄作金衰寡义亦无恩火㓕无礼之軰水浊失智之人土遭木尅言常失信金鬼好杀水盛多淫日旺仍须自立更详上下吉凶嵗月相扶因祖而发时日相冲妻子无功衰墓平生孤立生旺一世峥嵘上下相合而无害往来尅战乃多忧禄马时尅日破纵职位终须退剥日旺时强聚秀无福亦须横发月为伤害时得官财运自能成立月遇絶伤时对冲门户定有三迁年逢衰地㓜嵗艰难月在旺乡晚年不足时衰日秀有始无终月弱时强晚年荣显元气强旺虽未达终显功名基本休囚纵得地难成富贵若夫天元羸弱命不再甦忽值本主休囚贫寒无地气旺遭伤虽遇险终身有救气败逢生纵得地一世无成五行失地休言禄马同乡四柱无归难论财官双美以日尅者为妻妻生者为子考其生旺定其死絶时临旺处必多儿时在败乡必絶嗣男逢两位之财必须置妾若遇合处逢禄定挟妻荣财乡见合立身倚妻阳干上下逢合妻多易得合中更遇生气妻妾贤良四柱逓互相亲多生喜庆五行来往相伤皆主不义财失地而岐路经商身旺甚则九流术业火聚水徳相刑爲僧反覆水逢土旺相残为道无终火明木秀㓜年显达朝廷火炎水涸终身求财市井金白水清多显达鬼位逢官主困穷财下见财富而悭吝羊刃带煞被刑男子身遭鞭配财盛刑伤父母鬼旺后代昌荣从化忌从返本平生衰乐无寕丙辛化水到水乡位列朝廷丁壬化木临木位身居宰辅东金西木不从化一世虚名离壬坎丙得位时平生显迹用神败衰带禄不能为福禄马气旺遇贵合主显荣有官无马而职微有马无官而身贱四柱生旺虽无官禄亦长年五行败衰纵带禄马终夭折魁罡相逢冲尅多遭刑狱建禄无财刑制定为奴婢阳火死于墓絶性兇顽多为酷吏隂火生于长养人丰厚当为富豪五行忌沐浴逢伤四柱喜生旺制煞有害而姻亲散失遇战而疾病纒身木火忌逢申酉灾病呻吟衰金畏遇旺火苦形悲叹时临鬼地无制多贫运至财官无刑必发七煞羊刃名位大显正印官星刑冲乃祸壬趋艮位遇之则发资财变煞为官㓜嵗功名显达戊日午月火多而运喜官乡财官败地一世贫寒三竒无伤平生富贵日虽建禄不逢财官主孤贫日禄归时不遇财印亦难发时上偏财运至兄弟之位主妻灾时上羊刃嵗遇偏正之财生凶祸正官月上旺富贵双全偏官时上逢无情有祸财归旺地无破家道兴隆印绶生身无伤门阀光彩有官无印即非真官有印无官反成厚福桃花带合风流儒雅之人五湖云扰饿于首阳之客干刑支合乐变为忧干合支刑喜中不美若不九流僧道定须重拜爷娘墓时杂气逢局钥始得显荣羊刃金神遇七煞必为大贵双辰夹角偏生庶出之人寡宿孤辰异姓同居之子壬水骑龙逢辰多少登天府乙木捕䑕遇子多早歩蟾宫日禄归时没官星锦鞍绣辔月生日干无财气玉带金鱼六隂朝阳逢季月只作印㸔六壬趋艮逢亥月当以贫论格局无破无刑名利成就官印有伤有损爵位亏停妻宫羸弱犯刼财必损其妻兄弟位柔见官强必伤昆季天元羸弱失时难获延年日主高强化鬼当膺厚福日旺无依离祖迁居若不迁居死在外地日旺无依损财伤妻若不伤妻外家冷落正官被合平生名利皆虚七煞被合处世反凶为吉煞旺更值身衰衣食奔走官柔又遇煞扰行藏汨没财旺身强资财疉积假如甲辰甲戌落寅亥金帛满屋丁亥丁夘到酉亥珍寳盈室六甲日遇庚辛若重多必主灾厄六丙身居亥子无制伏定是贫儒行运得失更当详察得地失时如田畴得雨得时失地如輗损涂泥得时者亦能举跃失地者难以升迁故火到南方而荣水临北地而盛土到东而病木至西而衰金入北而沉旺处生而死处灭死处生而旺处脱嵗运俱伤日主遇之命必亏危气运与神气伤残门户与父母俱损运神尅嵗刑讼来临嵗尅运神官灾竞起金主刀刃刑伤水主江河覆溺木则悬梁自缢虎咬龙嗔火则夜眠压倒焚死蛇伤土乃墻推土䧟五行煞重当如此详有化而不化之繇聚而不聚之机合而不合之类秀而不秀之实化而不化损于贵聚而不聚损于财合而不合损于官秀而不秀损于福又有不化而化之因不聚而聚之机不合而合之理不秀而秀之用不化而化者定居权贵不聚而聚者终于富足不合而合者必迁高职不秀而秀者须享禄位定四时有旺无旺察五行有气无气随物而变物因类而求类五行俱要中和一物不可偏枯水不胜火兮奔波流荡火不胜金兮困苦恓惶三辛见丙兮钱财破散二壬见丁兮家道兴隆有秀而无官者但施巧于技艺见财而无托者惟遂志于经商甲居从革之方风灾困苦金成润下之局萍梗他乡俱旺则从之所使俱衰则变为他物一鬼不能胜两宫一禄不能胜两鬼五行落在本乡不贵则富四柱临于破地非贱则贫生旺为上徳秀为竒身坐学堂文艺清高之客命临鬼祸徒流盗贼之人禄内隠刑定操兵㦸于戎位刑中见尅必主案牍于公门鬼休母旺钱财奴马多丰鬼旺母衰父母兄弟分散官印两全秉旌旄而居武职淑秀全偹应科甲而入文铨藏暗禄者官居极品遇真官者禄位非常十干临死絶病衰贱居尘土五行在三竒库墓荣列缙绅两位鬼乡逢倒食必为奴婢一气有归遇墓月定主孤贫勾陈得位居辰巳贵列三台元武当权逢亥子官封一品癸见庚申居右职辛逢戊子中高科隂水遇秀失地者身为僧道阳火无归遇水兮定作凶徒金到火乡财多聚散旺水入南家道盈昌庚居三冬水冷金寒得火相扶莫作等闲破禄则亡气絶则病时临鬼位更逢冲伤危不诬临官复加衰败地死絶无疑最贵者官星爲命财得偏正为福最凶者七煞临身天赦二徳为祥官星如遇比刼虽官无贵七煞若逢滋助其煞愈凶三合六合嵗运合而必荣七官八官月建官而为喜四合四刑刑合当明邪正七冲八击冲击喜得㑹藏夹贵夹邱为暗㑹财库官库要明冲官星在生旺之方逢则何须发见印绶藏孟仲之下见而不用露形印绶得刼财为贵财元喜伤官为竒伤官若见印绶贵不可言归禄若遇食伤福无限妙年日互有隂阳二刃刑法重犯官煞混逢天月二徳禄位高迁飞刃伏刃㑹刃多凶伤官剥官见官为祸羊刃若逢印绶虽贵而残疾在身七煞无制逢官为祸而夀元不久三偏三正遇三竒贵居一品之尊四旺四生全四柱福在衆人之上煞化为印早擢巍科财旺生官少受贻泽官煞同来要知扶官扶煞偏正相㑹须知合正合偏归禄月逢羊刃世事不明金神运到水乡身尸分拆暗中藏煞须明月下用神见处无财必受空中祸害羊刃更兼㑹合千里徒流用财若遇刼夺一生贫窘人生前定穷达巳分须要识其消长亦当究其始终当详流运之源要察行年之位身弱如逢七煞运到制伏必倾身旺若逢福轻运到衰败必死太嵗与命不和有灾有病四柱与嵗相生无祸无殃身弱徒然入格虽发早亡福轻若遇休囚必然倾夭是以用神不可妄求形迹自然发见有福则当用彼无时必是用身祸害在于五门福荣存于运气福厚人所共同如或伤原终困絶不能取生下之财衰不能敌旺中之鬼逆制无情顺生可救主无而本有可救一半日时俱逢二徳百事无凶更值财官定主豪富主本有力鬼可为官本主无气官来作鬼刑冲之法仔细推详有刑出刑入刑吉刑凶有冲动冲不动冲合冲不合之辨冲衰必定动摇来合有情方为富贵杂气藏蓄要定谁先谁后提纲专用须分气浅气深一阳来复木火用而水藏一隂如生火土盛而金伏将来者进遇之有功成功者退得之何益月建财官印绶时作分野归元或补其不足或抑其太过要造化中和为吉三元定命先详四柱有无五行成格次论命运强弱如身弱财旺须假身强之乡若身旺禄衰却喜禄生之地印生为福畏见财乡煞在柱中煞不宜旺命无财禄运逢禄马则灾原有伤官再遇官乡则祸最忌者日干冲运所喜者运干生于日干也但㸔有情无情合与不合凶㑹吉㑹消详且如原有害刃则骨肉残伤原有伤煞地支死絶加以运中禄马俱弱祸不旋踵更以流嵗抑扬祸福无有不准若逢建禄之地名为禄马俱絶寿限难逃内有禄絶而发比肩而耗气有浅深格有成坏不可执一推之玉井奥诀凡推究造化之理其法以日为主坐下支神先求其意月气浅深何者主权地支至切党盛爲强专执用神切详喜忌气气切穷尽理物物至极转关有气者急有情者切年干綂摄次㸔月时时如权衡分毫加减随合仍𦂳遥合不闲体制须广大字面分先后天干专论生尅制化地支专取刑冲破害象成一家不执贵气根源一气生物满盈八法关键五气开端造物须原本体器完由出根基法如搜检各禀吉凶物须提豁方明轻重荣而易枯发身暂致显而不露成物嵗寒夺胎换骨意出自然舍本逐末原非真义大器镃基自然遏恶而扬善薄才体局方知害物更伤人贵人禄马交错勾绞元亡多端吉神恭天月扶持凶煞入空亡品藻十全贵气还㸔倚伏祸星一局凶神要识隠藏福气调峻格孤势穷力尽义理正欲变通气盈物盈运併嵗冲身主何能恬静年月日时干支有序君臣賔主体格朝伦日主最喜先干日主应嫌次位支神前气支神后宫独掉嵗君孤虚日主党合双争妻财两义用神一字贵气重来象欲晶明气伤懒散我生我尅情能退他尅他生气自归生尅来往合主扶持善恶繁难时分衆寡生而复生皆倚托成于何者化而又化竟𣺌茫归于何地五象相乘有祥瑞有乖蹇五气交战或伤残或奋发财官欲真致妙兮须理化气财官有象致精兮要倚局神财官杂气吉爲库凶爲墓善恶冲神尅则入生则通上生下成脱气可忧子旺母衰三窃一生用神翻喜子衰母旺前唿后应生则继尅则治左包右丞收则归散则虚局神无取闲来一𣲖清冷官气混求妙在各支匹配交互有意要审扶谁拱夹虽真当防损露合起力露莫作等闲脱废精英转加时雨羣分有日主专行日辰务在吉凶之位类聚有年神领用太嵗参宅吉凶之宫时座消详有五理之当然虚辰遁法有三术之妙趣用神生时旺之方当防尅制忌神坐令旺之所反喜刑伤用神之鬼墓得之爲殃用神之贵情亭亭赞助墓絶併煞刃来刑祸形恶㑹空赦领财官为体禄集福加类有伤官墓神柱中尤恶暗有刼财库鬼命分至凶印绶生乡宜乎润泽恶神死地怕作刑伤用神恶没之所地支岂欲全彰纳音生旺之方用神坦然无忌火土之源失中易化尘蒙之象死败之象有党莫伤生旺之神五气布定东西地理能培能竭一辰聚藏贵煞纳音自旺自生空亡消息数端岂止十干缺处官贵抑扶两立称停一路镃基煞见官隠以託情官显煞藏而立义忌煞气专用神情假用神力切忌煞外驰缺用纳音全爲补气物皆妙意身不能任势情充悦发旺以时象意空寒幽栖度日成功之气变化归尊交互之神往来俱贵休囚更入空亡时乖事退旺相若兼生合辐凑权行气巳过者欲退藏翻宜墓絶之地物方来者将进取原喜生旺之宫休囚有用发越仍迟旺相无情爲恶最速进神执权至精至当纳音载贵宜尅宜生旺神冲气透用凋枯恶煞任权本旬急切金神得势至凶空亡遇冲必发刃併元亡金满局全赖火神旺相凶煞火焚空须凭水象木土气託以待发明尅冲力停未分胜负扶持生助察转养之神战鬬冲争观坏尽之气阴干取刃欲分明支力当权防暗犯旺神挺立物莫当前恶煞满盈干无停处鬼中逢鬼无去就冲而遇冲欠倚凭併吞重尅皆成祸二激双冲总不祥五行务要均停偏倚难能济物四柱全宜匹配兴衰恐不成功平生福徳不知化物连绵次位来神要识暗伤拦截十干顾真气相凌七煞犯尅神极切八字带煞刑胎意外须识四印何干乘气类取其详五行分布方隅死水生金而异用一神闲停左右伤官窃本以待时干神彼此相安方爲禄备地支来往冲激不柰马驰伤尽官星方知用禄冲破禄位始得用官禄位虽明化气恐忌驿马既见日辰又重记取禄賔爲用细观马将爲元用象契合要防妬争贵气交通切观分夺财官只倚日辰亡刼须参太嵗贵有等降明轻重富有高低分厚薄贫贱而寿延富贵而年夭闉实亦由于火土流行俱借于根源聪明无非徳秀晦懒总爲休囚偏气俱强而鄙俗本源失托则漂流气如勐烈害物伤人象若纯和无操无纵轩昂唿应原凭刃煞之威龌龊财丰尽带库墓之气身强露刃翻宜聚歛营营干合多偏倒乱精神渺渺独爲煞布衆辰虚张声势一种贵由三处分散英灵平头带来针刃岂无伤残勾绞併至亡刼宁惟狡猾财居库地身入衰乡性能鄙吝气亦猥慵木遇学堂火临生地文既精华志尤倨傲播徳望之声名敏智谋之才畧财源拘局街头库店经营窃气无凭化外江湖奔走江湖泛泛兮风飡雨宿罗网蒙蒙兮利锁名缰水火动摇是非林里立身木金和恊义礼门庭发财驿马得我尅他生尽发外邦之禄空亡有物明气见每膺无意之名身虽食禄家计贫寒库有余财名目卑贱嵗望阙门当近朝堂之职气冲第宅难依祖业之基二位不宜亡刼拆屋售田四仲若犯咸池贪财美貎马上空亡每遇异路之财帛天中禄位常招憎号之声名邜酉好迁移门户巳午当感梦生胎旺刃不兼余煞偏好异端亡刼更引他神只图豪饮桃花簪主恣风情破碎朝元宜落魄官符落在天中语多妄诞空亡却临天乙性好讴吟才伤用气抱怨嗟唿重驾身强妄爲狂荡白虎兼刃骂杀时人华葢自墓享于清福禄命二神相激鼓舞作爲贵煞四位相承聚归取用水火之象轻清则文章异术刑冲则道徳禅门金土之源气老则财库楼台残嫩则经商手艺华葢墓神天月徳合泉石家风休囚日徳死絶败生尘埃庶士十恶大败若真贵为将贱为冦囚死空亡若聚生者道衰者僧魁罡权重却害六亲刼寡虽孤喜全三贵吞啖势繁非偏房定乏乳哺孤寡来併由异姓假合同居重拜双生己亥带支干同类巫医酒色亡刼犯咸池贵人坎离交㑹老醉秦楼象类清幽㓜登仙府论文学业特精英长生徳秀殢酒惜花偏落魄身旺咸池妻遇比肩旺夺非是良人财因沐浴强争难辞淫浊娶婚却因服讼类明六干生子欲别贤愚体有五法恶攒时日轻则子抝妻愚重则空房只影刃带墓刑吉而夀弥福厚凶而破㡌单衣日犯恶神有助再婚女妻时临凶煞仍空须招义子时日咸池带煞父命恶亡休囚大败临空妻家无宅胎神尅窃横亡忌冲局中之字破碎空孤离祖因犯禄后之神支隔合冲二方此格多应自缢合兼河井两位犯者无不溺亡目瞶耳盲用神䧟切而死败尅身腰驼足跛福气衰頽而刃煞刑主鬼啸应知恶夭本亏非止贫寒天地具包藏之徳风雷遥激烈之声拱将拱座并拱印必是贵人顾子顾母尤顾身自非俗客三位竒寳用官神流芳英烈四干天乙临华葢旷世清高四面宣明旺相内廷食禄二煞若临夹拱沙塞扬威金水文华而㧞萃土金阜富以成高荣耀者木火有发源清贵者水木多顺序登金歩玉贵人头上带官星负笈挑簦学堂馆中逢驿马翰苑标名定禀干坤瑞气薇垣秉政应拱子午端门魁罡才逢夹贵风宪提刑龙虎得以专职玉堂拜相阴阳偏用贵崇奋极品之尊夘酉正门权辅领外藩之镇嵗驾禄马带财官英雄超迈贵局日时乘徳秀才业峥嵘用拙而运扶枯鳞济水用强而运拙曲港行舟运以支重为基嵗以干重乘气运驰行色用分何弱与何强嵗摄兵权势持情急而情重禄贵运欲显扬少壮宜兼旺地凶煞须从沉昧老人更喜衰乡运气发源力穏方易成功时干化象求情行当领用蜚黄腾踏运开一路官星豹变兴隆年统平生财气运凌身弱而适扶用神运变身强而抑其福气嵗或运符吉罔凶嵗或运昧善纵恶玉井奥诀乃安东杜谦所着其间幽趣妙象数见而用藏气类从无立有倒飞暗合得一分三脱胎换骨入圣超凡诚非易事欲穷其絶处逢生要识其旺而退藏噐满必倾物过则损党盛则随类气衰则托情用不用真假宜辨变不变象类先分故气禀有厚薄焉有清浊焉有高卑焉有晦明焉万绪万端千变千化气有生尅究竟尽烛理外之理物有造化活法极参元中之元诚得李虚中余学一𣲖之正传也世之不得覩是书者多矣予故表而出之三命通㑹卷十三命通会卷十一钦定四库全书三命通㑹卷十一明万民英撰气象篇今夫立四柱而取五行定一运而关十载清浊纯驳万有不齐好恶是非理难执一故古之论命研究精微则由体而该用今之论命拘泥格局遂执假而失真是必先观气象规模乃富贵贫贱之纲领次论用神出处尽死生穷达之精微不须八字繁华只要五行和气浪指三元六甲谁知万绪千端学者务要钩𤣥索隠发表归根向实寻虚从无取有虽曰命之理微于此思过半矣然大海从于勺水少阴产于老阳成乃败之机变乃化之渐此又所当深察乃若一阳解冻三伏生寒阳刚不中亢则害也刚而能柔吉之道也柔弱偏枯小人之象刚健中正君子之风过于寒薄和煖处终难奋发过于燥烈水激处反有凶灾过于执实事难显豁过于清冷思有凄凉过于有情志无远达过于用力成亦多难过于贵人逢灾自愈过于恶煞遇福难享五行絶处禄马扶身四柱竒中比肩分福阴阳固有刚柔干支岂无颠倒虽聘妻不识其夫本有子不顾其母父无子而不独子有父而反孤生尚可以再生死不可以复死既死亦非为鬼逢生又不成人子多母病如佃甫田母多子病如临深渊不正不冲不偏不合不横不刑不直不破其为冲也启六极之岐门其为合也辟万物之形迹其为刑也变而改正其为破也敌而有伤是以棘地生金不若蓝田种玉吉神相我功求相吉之神凶物伤身解用伤凶之物五行各得其所者归聚成福一局皆失其垣者流荡无依大运折除成岁小运逆顺由时文库冲而文明盛武库掩而干戈宁飞龙离天随云入渊潜龙在渊随云上天大林龙出值天河四库土全居九五长流龙复归大海五湖水聚掌羣黎六合有功权尊六部三刑得用威镇三边子午端门双拱岐㠜凭外正己寅生地十分秀气合干坤天地包藏神得用显豁胸襟风雷激烈贵无亏飞扬姓字贼地成家贼乱家亡身必丧梁材就斵木多金缺用难成纯阳地户包阴兵权显赫独虎天门带木台阁清高学堂逢驿马山斗文章日主坐咸池江湖花酒福满须防有祸凶多未必无祯马头带箭生于秦而死于楚马后加鞭朝乎北而暮乎南性灵形寝多因浊里流清貌俊心蒙葢是清中涵浊一将当关羣邪自服衆凶尅主只力难胜脱此辈忌见此辈化斯神喜见斯神驿马无缰南北东西之客桃花带煞娼优隶卒之徒母子有终始之靠夫妻得生死相依双眼无瞳火土熬干癸水大肠有病丙丁尅损庚金土行湿地而倾根伯牛有恨火值炎天而得局颜子无忧水泛木浮死无棺椁火炎土燥生受孤单妻多力弱花粉生涯马弱比多形骸飘泊凡遇凶神交㑹善以少而难成吉曜併临恶虽多而亦化道从理悟神自心生熟读苦求巨微征矣六神篇五行妙用难逃一理之中进退存亡要识变通之道正官佩印不如乘马七煞用财岂宜得禄印逢财而罢职财逢印以迁官命当夭折食神孑立逢枭运至凶危羊刃重逢破局争正官不可无伤归七煞最嫌有制官居煞地难守其官煞在官乡岂能变煞贪财坏印擢高科印分轻重遇比用财纒万贯比得资扶运到旺乡身反弱财逢刼处祸犹轻财不有伤还忌阴谋之贼煞无明制当寻伏敌之兵贵人头上戴财官门克驷马生旺宫中藏亡刼勇夺三军为跨马以亡身因得禄而避位印解两贤之厄财勾六国之争衆煞混行一仁可化一煞倡乱独力可擒印居煞地化之以德煞居印地齐之以刑兄弟破财财得用煞官欺主主须从一马在廐人不敢逐一马在野人共逐之财临生库破生宫兼奉两家宗嗣身坐比肩成比局当为㡬度新郎父母一离一合须知印绶临财夫妻随娶随伤葢为比肩伏马子位子填孤嗟伯道妻宫妻守贤齐孟光入库伤官阴生阳死幇身羊刃喜合嫌冲权刃复行权刃刀药亡身财官再遇财官贪汚罢职禄到长生原有印清任加官马行帝旺旧无伤宦途进爵财旺身衰逢生即死刃强财薄见煞生官兹法𤣥𤣥之妙今颇习而成章少助愚蒙开明万一憎爱赋富莫富于纯粹贫莫贫于战争贵莫贵于秀实贱莫贱于反伤文章锦绣贵马㑹于学堂襟度宏濶水火合于情性深谋远虑徳星居沉静之宫术业𤣥微帝座守文章之舘魁罡有灵变之机离坎乃聪明之户贵人禄马宜逢刼刃空亡可远长生招贵人之可爱衰败遇小人之憎嫌四宫溃乱兮不仁不义五行相生兮为孝为忠印禄在刑冲之位心乱身忙日时居鬼库之中忧多乐少日干旺而灾咎寡财命衰而惆怅多衣食奔波旺处遭尅利名成败贵地逢伤平生祸福頼于日时一岁吉凶凭于气运福星有气而变动陞迁岁尅运凶而人离财㪚大运危而生百祸流年吉以除千殃无絶至絶财命倾危求生得生名利称遂三合六合逢之吉重凶轻七煞四凶遇之祸深福浅职迁官进定因禄㑹之年产置田增必是合财之地岁君冲压主凶灾大运受伤殊少吉岁宜生运运喜生身三位相生一年称遂财官俱旺应显达于仕途财食均荣岂淹留于白屋禄入聚生之地富贵可知马奔禄旺之乡荣华可断欲取交关利息须要六合相逢时干带禄朝元定主安然获福月衰时旺早岁丰肥本重主轻终身飘荡惯取市㕓之利必因旺处逢财忽然显达成家定是刑中见贵主本当时得女士以扶持贵禄有情因君子而叶吉南商北旅定知马道之通东贩西驰必是车运之利日干困弱伯牛敢怨苍穹禄马衰微颜子难迯短命凶莫凶于支刄吉莫吉于干强马劣财微男逃女走天罗地网非祸横灾穷途逢刼危疑必犯自刑絶处逢财妻子应难谐老大耗小耗多因博戏亡家官符死符必主狱讼时有或再四柱遇絶三命刑伤难免徒绞之刑终受黔面之苦若逢五鬼雷伤虎咬无疑更值羣凶恶殃横死定断女多淫贱男必猖狂或问人之性情贤愚善恶先推贵煞旺衰方究机巧灵变心高者魁罡为祸性顺者六合为祥观幽闲潇洒之人遇华葢孤虚之宿好恃势霸道之辈犯偏官刼刃之权刼刄生鄙吝之悭更出机关之险谋畧多因于壬癸威勐必本于丙丁甲乙顺而仁慈大量庚辛亏而果断无刚孤囚遇之无精神破败逢之多疎脱刑战者愚顽静安者贤俊躁败者火盛隠忍者金多金水司令而相生火土逢时而相助不劳心而衣食自足不费力而家计自成更若德神相扶定是推尊乡里贵禄拱位必然台省扬名其所忧者福不福其所虑者成不成福不福者吉处遭凶成不成者格局见破伤其格则伤福破其局则招祸譬若苗逢秋旱而冬廪空虚花被春霜而夏果无成智谋虽裕措用无成纵有囘天转轴之机而无建功立业之遂岂不见郦生烹鼎范増背疽渊明东归子美西去孟舆不遇冯衍空囘买臣负薪而行歌江革苦寒而坐读葢苗而不秀者有之秀而不实者有之更值伤败太过一福不过蒭荛纵有百艺多能难免饥寒疾苦困于沟壑命使其然欲问富贵双胜何由得之莫大于镃基莫竒于秀实达圣达贤者无时不有至富至贵者自古皆然或生煞局之中文高武显或居冠带之下业大才竒若此𤣥微如何推测先论学堂之内三竒四福次察格局之外一吉二宜若己未见甲子为祥壬辰见丁巳为瑞壬子丙午主风光儒雅之人辛酉丙申乃俊秀荣华之士阴阳全凭纯美造化最喜相生难辨者日精月华莫测者玉堂金匮得之者荣遇之者贵若论贤愚显晦无非造化钧陶假若鳯生于䲭蛇化为龙芳兰不断于蓬蒿枯木犹生于山野少贵老贱初屯后亨葢由大运之衰旺以致富贵之变更格局纯而反杂惆怅残春运行老而得时优游晚景是以时有春秋月有圆缺尝观货廕之子亲一丧定无聊复见畊钓之人运一通而殊显多年爵禄一旦俱休时运至者与时相遇值生旺者未必无凶有情者通无情者滞有令者吉有冲者凶官印岁临仕途定知进擢食财运遇庶民亦许荣昌或有少依祖父之荣长借儿孙之贵又有垂髫难苦至老无依葢因四柱之旺衰所由大运之亨否岂不见枯藁之木纵逢春而不荣茂盛之标虽经霜而不败时日更亏年月定无下稍生时旺气朝元必有晚福古有琢磨之玉价值连城世有孤立之人自成家计如烹炼之余而不损岁寒之后而不凋消息妙在变通祸福当察衰旺庶㡬知命君子共评消息赋元一气兮先天禀清浊兮自然着三才以成象播四气以为年以干为禄向背定其贫富以支为命详逆顺以循环运行则一辰十岁折除乃三日为年精休旺以为妙穷通变以为𤣥其为气也将来者进成功者退如蛇在灰如鳝在尘其为有也是从无而立有其为无也天垂象以示文其为常也立仁立义其为事也或见或闻崇为宝也竒为贵也将星扶德天乙加临木主休囚行藏汨没至若勾陈得位不亏小信以成仁真武当权知是大才而分瑞不仁不义庚辛与甲乙交差或是或非壬癸与丙丁相畏故有先贤谦已处俗求仙崇释则离宫修定归道乃水府求𤣥是知五行通道取用多门理于贤人乱于不肖成于妙用败于不能见不见之形无时不有抽不抽之绪万古聨绵是以河公惧其七煞宣父畏其元辰峨眉阐以三生无全士庶鬼谷播其九命约以星观今集诸家之要略其偏见之能是以未解曲通妙须神悟臣出自兰野㓜慕真风入肆无悬壶之妙游衢无化杖之神息一气以凝神消五行而通道干坤立其牝牡金木定其刚柔昼夜互为君臣青赤时为父子不可一途而取轨不可一理而推之时有冬逢炎热夏草遭霜类有阴䑕栖氷神龟宿火是以阴阳罕测志物难穷大抵三冬暑少九夏阳多祸福有若禨祥术士希其八九或若生逢休败之地早岁孤穷老遇建旺之乡临年偃蹇若乃初凶后吉以源浊而流清始吉终凶类根甘而裔苦观乎萌兆察以其原根在苗先实从花后胎生元命三兽定其门宗律吕宫商五虎论其成败无合有合后学难知得一分三前贤不载年虽逢于冠带尚有余灾运初至于衰乡犹披尠福大段天元羸弱宫吉不及以为荣中下兴隆卦凶不能成其咎若遇尊凶卑吉救疗无功尊吉卑凶逢灾自愈禄有三㑹灾有五期凶多吉少类大过之初爻福浅祸深喻同人之九五闻喜不喜是六甲之亏盈当忧不忧頼五行之救助八孤临于五墓戌未东行六虚下于空亡自干南首天元一气定侯伯之迁荣支作人元运商徒而得失但看财命有气逢背禄而不贫若也财絶命衰纵建禄而不富若乃身旺鬼絶虽破命而长年鬼旺身衰逢建命而夭夀背禄逐马守穷途而恓惶禄马同乡不三台而八座官崇位显定知夹禄之乡小盈大亏恐是刼财之地生月带禄入仕居赫奕之尊重犯竒仪藴借抱出羣之器阴男阳女时观出入之年阴女阳男更看元辰之岁与生地之相逢宜退身而避位凶㑹吉㑹伏吟反吟阴错阳差天冲地击或逢四煞五鬼六害七伤地网天罗三元九宫福臻成庆祸併危疑扶兮速速抑乃迟迟歴贵地而待时遇比肩而争竞至若人疲马劣犹託财旺之乡或乃财旺禄衰建马何避掩冲岁临尚不为灾年登故宜获福大吉生逢小吉反夀长年天罡运至天魁寄生续夀从魁抵苍龙之宿财自天来太冲临昴胃之乡人元有害金禄穷于正首庚重辛轻木人困于金乡寅深卯浅妙在识其通变拙説犹神巫瞽昧于调絃难希律吕庚辛临于甲乙君子可以求官北人运在南方贸易获其厚利闻朝欢而夕泣为盛火之炎阳观祸福之賖迟则多因于水土金木未能成器听哀乐以难名似木盛而花䌓状密云而不雨乘轩衣冕金火何多位劣班卑阴阳不定所以龙吟虎啸风雨助其休祥火势将兴故先烟而后熖每见凶中有吉吉乃先凶吉中有凶凶为吉兆祸自向末言福可以迎推才入衰乡论灾宜其逆课男迎女送否泰交居阴阳二气逆顺折除占其金木之内显于方所分野标其南北之间恐不利于徃来一旬之内于年中而问干一岁之中求月中而问日向三避五指方面以穷通审吉量凶述岁中之否泰壬癸乃秋生而冬旺亥子同途甲乙乃夏死而春荣寅卯一揆丙寅丁卯秋天宜以保持己巳戊辰度干宫而脱厄值病忧病逢生得生旺相峥嵘休囚灭絶论其眷属忧其死絶墓在鬼中危疑者甚足下临丧面前可见凭阴察其阳祸岁星莫犯于孤辰恃阳鉴以阴灾天年忌逢于寡宿先论二气次课延生父病推其子禄妻灾课以夫年三宫元吉祸逢可以延推始末皆凶灾忽来而迅速宅墓受煞落梁尘以呻吟丧弔临人变宫商为薤露干推两重防灾于元首之间支拆三轻慎祸于股肱之内下元一气周居去住之期仁而不仁虑伤伐于戊巳至于寝食侍卫物有鬼物人有鬼人逢之为灾去之为福就中裸形侠煞魄徃酆都所犯有伤魂归岱岭或乃行来出入抵犯凶方嫁娶修营路登黄黒灾福在岁年之位内发觉由日时之击扬五神相尅三生定命每见贵人食禄无非禄马之乡源浊伏吟惆怅歇宫之地狂横起于勾绞祸败发于元亡宅墓同处恐少乐而多忧万里囘还乃是三归之地四煞之父多生五鬼之男六害之徒命有七伤之事眷属情同水火相逢于沐浴之乡骨肉中道分离孤宿尤嫌于隔角须要明其神煞轻重较量身尅煞而尚轻煞尅身而尤重至于循环八卦因河洛之遗文畧之定为一端究之翻成万绪若值攀鞍践禄逢之则佩印乘轩马劣财微遇之则流而不返占除望拜甲午以四八为期口舌文书巳亥慎三十有二善恶相伴摇动迁移夹煞持丘亲姻哭送兼须详其操执观其秉持厚薄论其骨状成器借于心源木气盛而仁昌庚辛亏而义寡恶曜加而有喜拟其大器福星临而祸发以表凶人处定求动尅未尽而难迁居安问危可凶中而卜吉贵而忘贱灾自奢生迷而不返祸从惑起殊常易旧变处为萌福善祸淫吉凶异兆至于公明季主尚无识变之文景纯仲舒不载比形之妙详其徃圣鉴以前贤或指事以陈谋或约文而切理多或少剩二义难精今者叅详得失补缀遗踪规为心鑑永挂清台引列终编千希得一通𤣥子撰集珞琭子赋註金逢寅午戌方吉丙戊巳午喜庆德甲乙寅卯是财神壬癸润下为伤尅壬癸四季巳午荣戊巳荣官财丙丁甲乙曲直皆凶地庚辛印显附龙鳞火喜辰申亥子宫壬癸官旺土孤穷戊巳退神甲乙进金财荣显禄兴隆土值寅卯未亥局甲乙荣官金破禄庚辛背禄爱丙丁壬癸辰中长享福贤达之人明此诀愚昧之人迷转盛戊巳甲乙木格停生旺官贵帝王临壬癸戊巳土旺方大材分瑞上格详庚辛冬至一阳生丙丁生气福如林丙子夏生一阴长亥子壬癸偏官乡六甲生人在寅月建禄不富无差别乙人辛多酉月生鬼旺身衰带疾侵词舘学堂主科名若无官贵定虚名魁星若也逢官位定是神童腹隠贵临官逢处人钦敬天马财库为贵命命犯贵地得亨通命衰遇旺福不迎八孤五墓为僧道破祖飘蓬孤独人明通赋太极判为天地一气分为阴阳流出五行化生万物为人禀命贫富贵贱由之术士知机吉凶祸福定矣凡看命以日干为主綂三元而配合八字干支论运者以月支为首分四时而提起五行消长向官旺以成功入格局而致贵官印财食为吉平定遂良煞伤枭败为凶转用为福全备藏蓄于辰戌丑未长生镇居于巳亥寅申子午则成败相逆卯酉乃出入交互支干有不见之形无中取有节气存有余之数混处求分善恶相交却喜化恶崇善吉凶混杂至怕害吉添凶是故得局朝元非富则贵犯垣破局非天则贫得失均兼进退仍复神煞相绊轻重较量内有杂气财官相兼偏正两印同宫禄马号为内外三竒真官时遇命强早受金紫之封良马月乘时健末迁银青之职月印附日无财气为黄榜招贤日禄归时没官星号青云得路月令七煞而煞身俱强当为黒头宰相时上偏财而财命并旺须出白屋公卿建禄坐禄或归禄遇财官印绶富贵长年日刃月刃及时刃逢官煞荣神功名葢世月令专制七煞身健鹰扬运元生发三财命强豹变年见正禄正印正财无破必承祖荫传芳日坐真宫真贵真印有成号曰福神治世月内偏财而无败无煞富出人间日下正马而有助有生名扬天下身浅坐煞运行身旺之乡发财发福独主临官运至主贵之地加职加封食神生旺无印绶刑冲乃母食子禄主本临官没官星煞败为弟袭兄班倒食本宫临官旺乃侍臣叨禄之名胎生元命无财星为赤子承恩之宠岁月正官七煞混淆人下贱时日独强专制职重权高月时七煞正官杂乱病交侵岁运冲开合去官清名显犹嫌过制最忌争强天元无气却宜中下兴隆年本偏官须忌始终尅害羊刃极喜偏官削平祸乱金神只宜制伏降肃奸雄阳德阴贵旺则荣显而弱可保名天罡地魁衰则贫寒而强当絶世官库财库冲开则荣封爵禄塞闭则贫乏赀财伤官正官伤尽则独握权高半残则必遭蹇难日月倒冲官禄无填无绊而禄马飞来天地制合煞神不过不失而名利骤发惟官印最宜相㑹德政加封有禄马极喜同居官能称职印绶逢煞则发逢合则晦逢财则灾破合去财亦发建禄遇官则贵遇财则富遇印则秀败财破印尤吉官煞两停喜者存之憎者去之武能去正留偏化官为煞文能去偏留正化煞为官运逢身旺必加封财印交差欲其进也忌其退也贵能见义忘利取印舍财富则见利忘义取财舍印岁遇命强而进爵十干背禄喜见财丰败逢比肩逐马官煞俱有犹如去煞留官印助身强必定收功拜职五行食神许乘马盛祸生正印枭神官煞一来误致反贤败德枭神印旺立见破败伤身戊日午月勿作刃看时岁火多转为印绶丙日丑时非为背禄支干金旺反作赀财官坐刃头终被刑贵压三刑须执政德葢七煞必是安禅之士花迎六合岂非淫荡之人孤寡双全带官印当膺住持无则只为道行控邀隔角逢生旺必过房舍絶则终守鳏孀吞㗖全排家人消㪚空亡徧见亲属离伤财印双伤断其必无上下官煞俱去知其少失爷娘纯耗纯刃交差牛羊类断纯阴纯阳排尅猪狗徒看衰受衆枭乃是寄食长工絶逢重食宜作屠行牙侩若也纯官纯煞纯马纯财身旺无杂则官居极品全印全冲全制全食命强无破则禄受千钟日干太旺无依若不为僧固宜为道天元羸弱无辅若不为技则当为巫身弱有生必发忌财马以相伤食神逢枭则夭喜财星而生救甲子日逢子时没庚辛申酉丑午谓之禄马飞来庚时逢戊日无甲丙卯寅午丁名曰食神明旺庚壬子冲午禄切忌丙丁辛癸丑合巳宫须嫌子巳丙午丁巳准此最忌刑冲壬子癸亥例同亦防填实六辛日而无午字得戊子时辛合丙官为贵六癸日而无干土得甲寅时寅刑巳格尤竒癸无丙火戊巳庚申时合一巳之财官壬有子午卯酉正气柱兼四季之土禄阳水叠逢辰位无冲尅壬骑龙背非常庚日全逢润下忌壬癸巳午之方时遇子申其福减半合官合财作公卿防休囚尅害之辱癸日同上土曜莫侵得之者利害交併官高身病遇之者刑惠确实职重家贫甲曲直丙炎上官高尅妻而不富戊从革庚润下职重嗣少而自贫身犯休囚之地併冲官贵何嗟自専官旺之支同钓禄子犹贵阴木独遇子时没官星乙镇䑕窠最贵拱贵拱禄为将相忌刑冲填实之凶官印暗合天地其贵可知福德隠在支中其德尤萃五行正贵怕刑冲尅害之神四柱吉神喜官旺生合之地若也沐浴逢煞魄徃酆都元犯再伤魂归岳府畏煞逢煞则夭忧关落关即亡引合关煞悞伤身中下灭絶横夭夀伤官见官祸患百端逐马逢马劳苦千般财逢羊刃以多伤印见妻财而不破食神遇枭无财则夭身弱有财重逢正印亦凶制煞逢印有冲则诛命强无官单遇七煞尤胜三刑对冲横祸生羊刃对合非殃至沐浴从生无家客休囚见煞不埋人月下刼财主无财喜煞无印而有获暗中破印亲坏印喜官无食以加封官煞混杂贱患兮兄弟太多分㪚兮喜印无制能文喜制无印能武制印俱有碌碌难成禄马背逐饥寒兮财印相破括囊兮喜官带煞为权爱煞带官为贵官煞单见𤨏𤨏不遂枭印相杂宠辱兮财马太多盗气兮喜身旺而为福忌运弱以生灾官禄尅破夭死兮库墓冲㪚无食兮忌重破而无依喜比肩而可救刼财羊刃切忌时逢岁运併临灾殃立至岁冲运则崩运冲嵗则晦阴气终而阳气断未死堪嗟阳数极而阴命追不殂何待五行有救当忧不忧四时逢空闻喜不喜是以阴阳罕测不可一途而推贵贱难分要执两端而断畧究古圣之遗文约以今贤之研详若遵此法叅悟鉴命庶无差忒喜忌篇四柱排定三才次分专以日上天元配合八字支干有见不见之形无时不有神煞相绊轻重较量若乃时逢七煞见之未必为凶月制干强其煞反为权印财官印绶全备藏蓄于四季之中官星财气长生镇居于寅申巳亥庚申时逢戊日名食神干旺之方岁月犯甲丙卯寅此乃遇而不遇月生日干无天财乃印绶之名日禄归时没官星号青云得路阳水叠逢辰位是壬骑龙背之乡阴木独遇子时为六乙䑕贵之地庚日全逢润下忌壬癸巳午之方时遇子申其福减半若逢伤官月建如凶庆未必为凶内有正倒禄飞忌官星亦嫌覊绊六癸日时逢寅位岁月怕戊巳二方甲子日再逢子时畏庚辛申酉丑午辛癸日多逢丑地不喜官星岁时逢子巳二宫虚名虚利拱禄拱贵填实则凶时上偏财别宫忌见六辛日时逢戊子嫌午位运喜西方五行遇月支偏官岁时中亦宜制伏类有去官留煞亦有去煞留官四柱纯煞有制定居一品之尊畧有一位正官官煞混杂反贱戊日午月勿作刃看时岁火多却为印绶月令虽逢建禄切忌㑹煞为凶官星七煞交差却以合煞为贵柱中官星太旺天元羸弱之名日干旺甚无依若不为僧即道印绶生月岁时忌见财星运入财乡却宜退身避位劫财阳刃切忌时逢岁运併临灾殃立至十干背禄岁时喜见财星运至比肩号曰背禄逐马五行正贵忌冲刑尅破之宫四柱干支喜三合六合之地日干无气时逢阳刃不为凶官煞两停喜者存之憎者弃之地支天干合多亦云贪合忘官四柱煞旺运纯身旺为官清贵凡见天元大弱内有弱处复生柱中七煞全彰身旺极贫无夀无煞女人之命一贵可作良人贵衆合多定是师尼娼婢偏官时遇制伏太过乃是贫儒四柱伤官运入官乡必破五行絶处即是胎元生日逢之名曰受气是以阴阳罕测不可一例而推务禀中和之气神分贵贱畧敷古圣之遗书约以今贤之博览若遵此法叅详鉴命无差无悞继善篇人禀天地命属阴阳生居覆载之中尽在五行之内欲知贵贱先观月令乃提纲次断吉凶专用日干为主本三元要成格局四柱喜见财官用神不可损伤日主最宜健旺年伤日干名为本主不和岁月时中大怕官煞混杂取用凭于生月当推究其浅深发觉在于日时要消详于强弱官星正气忌见刑冲时上偏财怕逢兄弟生气印绶利官运畏入财乡七煞偏官喜制伏不宜太过伤官复行官运不测灾来阳刃冲合岁君勃然祸至富而且贵定因财旺生官非夭即贫必是身衰遇鬼六壬生临午位号曰禄马同乡癸日坐向巳宫乃是财官双美财多身弱正为富屋贫人以煞化权定显寒门贵客登科甲第官星临无破之官纳粟奏名财库居生旺之地官贵太盛才临旺处必倾印绶被伤倘若荣华不久有官有印无破作廊庙之材无印无官有格乃朝廷之用名题金榜须还身旺逢官得佐圣君贵在冲官逢合非格非局见之焉得为竒身弱遇官得后徒然费力小人命内亦有正印官星君子格中也犯七煞羊刃生平少病日主高强一世安然财命有气官刑不犯印绶与天德同宫少乐多忧葢缘日主自弱身强煞浅假煞为权煞重身轻终身有损衰则变官为鬼旺则化鬼为官月生日干运行不喜财乡日主无依却喜运行财地时归日禄生平不喜官星阴若朝阳切忌丙丁离位太岁乃衆煞之主入命未必为殃若遇战鬬之乡必主刑于本命岁伤日干有祸必轻日犯岁君灾殃必重五行有救其年反必为财四柱无情故论名为尅岁庚辛来伤甲乙丙丁先见无危丙丁反尅庚辛壬癸遇之不畏戊巳愁逢甲乙干头须要庚辛壬癸虑遭戊巳甲乙临之有救壬来尅丙须要戊字当头癸去伤丁却喜巳来相助庚得壬男制丙夭作长年甲以乙妹妻庚凶为吉兆天元虽旺若无依倚是常人日主太柔纵遇财官为寒士女人无煞带二德作两国之封男命身强遇三竒为一品之贵甲逢巳而生旺定怀中正之心丁遇壬而太过必犯淫讹之乱丙临申位逢阳水难获延年巳入亥宫见阴木终为损夀庚值寅而遇丙主旺无危乙遇巳而见辛身衰有祸乙逢庚旺常存仁义之心丙合辛生镇掌威权之职一木叠逢火位名为气㪚之文独水三犯庚辛号曰体全之象水归冬旺生平乐自无忧木在春生处世安然必夀金弱遇火炎之地血疾无疑土虚逢木旺之乡脾伤定论筋疼骨痛皆因木被金伤眼暗目昏必是火遭水尅金逢艮而遇土号曰还魂水入㢲而见金名为不絶土临卯位未中年便欲灰心金遇火乡虽少壮必然挫志金木交争刑战仁义俱无水火递互相伤是非日有木从水养水盛而木则漂流金頼土生土厚而金遭埋没是以五行不可偏枯务禀中和之气更能絶虑忘思鑑命无差无悞三命通㑹卷十一三命通会卷十二钦定四库全书三命通㑹卷十二明万民英撰元理赋元一气生五行统三才周万物发干坤之妙用剖阴阳之枢机在乎推四方分其贵贱得其中道八字一定荣枯是以强眀其生尅制化清浊贵贱夀夭贤愚金頼土生土多金埋土頼火生火多土焦火頼木生木多火炽木頼水生水多木漂水頼金生金多水浊金能生水水多金沉水能生木木盛水缩木能生火火多木㷊火能生土土多火晦土能生金金多土变金能尅木木坚金缺木能尅土土重木折土能尅水水多土流水能尅火火炎水热火能尅金金多火熄金衰遇火必见销镕火弱逢水必为熄灭水弱逢土必为淤塞土衰遇木必遭倾䧟木弱逢金必为砍折强金得水方挫其锋强水得木方泄其势强木得火方化其顽强火得土方止其熖强土得金方制其害理贯人融者妙其幽察其显也其为体也深能通变究其元㣲其为用也论其轻重原有原无天理赋来吉㓙动静人生分定否泰盈亏煞无刃不威刃无煞不显权刃双显均停位至王侯刃煞轻重无制身为胥吏生平富而且贵煞重身柔中途忽死或危运扶干旺处身僧道之首用煞反轻受职台谏之除偏官得地岂知大贵者用财而不用官当权者用煞而不用印印赖煞生官因财旺五行消息元理可知四柱推眀用神可见食居先煞居后功名两全酉破卯卯破午财官双美享福五行归禄眉夀八字相停晦火无光于稼穑盗木多困于丙丁火虚有熖金实无声水泛木浮者活木土重金埋者阳金水盛则危火眀则灭阳金得炼太过变革奔波隂木归垣失令终为身弱土厚而掩火无光水盛则漂木无定五行不可太盛八字须得中和土止水流全福夀水无土止必伤残木盛多仁土薄寡信水旺居垣须有智金坚主义却能为金水聪眀而好色水土混杂必多愚遐龄得于中和夭夀丧于偏枯辰戌尅制併冲必犯刑名子卯相刑门户全无礼徳弃印就财明偏正弃干从煞论刚柔伤官无财可倚虽巧必贫食神制煞逢枭不贫则夭男多阳刃必重婚女犯伤官须再嫁贫贱者皆因官处遭伤孤寡者只为财神被刼财临旺地人多福官遇长生命必荣去煞留官方论福去官留煞不为卑岂知遇正官却终俸禄逢七煞乃有声名逢伤官反见夫财命有气遇枭神而丧子福气无依天干煞显无制者贱地支财伏暗生者竒三戌冲辰祸不浅两干不杂利名齐丙子辛卯相刑荒淫滚浪子午卯酉全备酒色昏迷因财致祸贪食种疾姪男为嗣义女为妻日时相冲卯酉始生必主迁移造化因逢戌亥平生敬信神祗隂尅阴阳尅阳财神有用官无官鬼无鬼太旺倾危得局失垣平生不遂归垣得局早歳轩昻命遇枭神而与富家营运龙藏亥卯经商利赂丝緍财官俱败者死食神逢枭者㓙丁巳孤鸾命遇聪眀诗女裸形沐浴日犯浊滥荒淫丁逢卯日遇巳土饕食之人亥乃浆神逢酉金嗜盃之客归禄得财而获福无财归禄必须贫财印混杂终为受困偏正错乱必致伤身太歳忌逢战鬪羊刃不喜刑冲庚逢丙扰多有不仁癸从戊合少长无情不从不化淹留仕路之人得化得从显达功名之士化行禄旺者生化归禄絶者死生地相逢壮年不禄时归败地老后无终丁坐酉金丙辛遇之絶嗣财临煞位父死而不归家八专干支同类煞运煞年多㓙若能详观玩览贵贱万不失一真寳赋官星带刃无尅破掌兵刑之大权财印相资没刑冲登黄阁三公之贵财官生旺逢印绶拜薇垣宪府之尊三合印财会局全登五马诸侯之贵伤官逢煞刃兼将相于明时印绶若相扶登龙门于早歳伤官得食神重辅麟阁图魏相之功歳运忌制伏刑冲再伤官而祸至财资七煞威权独压万人印若相扶断定官居极品月会既同煞刃英名俦汉室之霍光时歳复带印财髙位埓中兴之邓禹煞失时而印无气更主旺而任常流印司令而煞相扶再见财而官翰苑偏财时上见官早歳名标金榜更得食神相辅少年日近天颜福徳见财而隠官居极髙之重任柱运逢印而无土处至下之孤刑六壬趋艮透财印以为竒官煞相侵反贫穷而下贱六甲趋干喜财印而位重名髙歳运冲刑併煞官而灾兴祸至财宿叠逢得印生少年受福倒冲带印遇财食早歳成名歳徳扶干喜财星而嫌制伏印星在运会羊刃而掌兵刑二徳配官王陵为汉朝之相财星徳秀谢安为晋代之公伤官多而见官顽石产玉原有官而再见灾祸连绵伤官如带煞刃出将相而入公侯徳秀若助伤官握兵权而伏鈇钺地全子午卯酉成大格而文武经邦柱列巳亥寅申更竒仪而威权震主木生卯月时会午而震动离眀运至西南官居极品食遇印多再刼冲天年必夭柱盛食神运财乡功名有准朝阳带印资马宿青𤨏黄门柱无财印职居民牧歳运最嫌填实鼠贵带食资印曜薇垣藩省柱有官煞贫穷下贱运途不喜刑冲子丑遥合巳宫柱印财而为极寳歳运若无辅佐登卑秩而坐寒氊论道经邦喜财官自禄而自旺调元賛化因三竒自旺而自生栏又得印禄之相助官居补衮阿衡火刼兼歳运之不和反作贫穷而下贱禄逢财印青年及第登科歳运刑冲官煞逢之不妙金水清沉被伤文章显达而夀筭难延木火衰盛不均功名蹭蹬而夭折无疑云龙风虎若相从拟作圣朝之大噐飞禄倒冲资印绶必为昭代之名公身虽旺而官禄㣲轻马氏育菁莪于绛帐格不清而用神休废萧曹起刀笔于西秦甲乙若遇干宫会辰龙而必贵木神如逢壬癸得巳午以为佳庚遇壬癸坐煞印而周瑜位重龟蛇持劒兼金刃而贾复名髙庚辛重而时见巳亥虎啸风生得戊巳以相资官居极品一气相生称五行之顺食位近三台金神带刃遇火地之炎眀官居内阁时上偏官喜刼刃印财而居歳月父传子道兼文武将相而显朝廷伤官透而正官隠运煞印而位重权髙地天交而隂阳感得戊巳而三台八座木盛金繁得离眀而公忠正直金白水清遇长生而聪眀出衆火明木秀逢土现而早占鳌头水木在春生遇土金而作公侯之贵金逢火炼早年出仕木得金裁㓜歳成名金多失火嗟性地之兇顽木盛无金叹功名之不遂土重而无木疏通困苦奔波之軰水盛而无土制伏破家淫荡之人火盛而无水济死而无悔之暴夫木衰火盛变灰飞功名迟而难迯夭折金白水清被枭害文章秀而莫永天年金白水清脱枭神而文章益显煞官两露遇二徳而爵位崇髙财资七煞子仪司将相之髙权金神带煞冠凖擅庙堂之大噐歳徳逢财煞栽根早登显仕更加印刃无妬合预擢髙科歳徳逢财少年请举歳徳带刃早歳成名月七煞而时歳食肃宪府风霜之号令月煞印而时伤官受凤阁龙楼之厚宠日丙火而时入亥宫丽乎天而文眀四海干阳荧而时逢己丑出乎地而照耀山川时辛亥而日逢丁乃时三竒而科名早中月建申而歳时遇子为坤坎顺而将相可期时离歳巽日隂金透甲乙为三台之贵木秀火眀春秉令入斯象夺榜眼之魁食神带刃结局而位至三公食神带刃坐官而勲髙一品官星带刃班超万里封侯歳月得时周勃特然入相财官双美透财印而居台省之尊运至比肩更刑冲抱守株之拙财官生旺天干透露为竒而曵紫拖朱财旺生官印刃相扶为妙而三台八座干食神而时骑禄马初年题虎榜之荣名透印绶而格得财官早歳镇邉隅之重任日干健旺而印刃相扶龚胜尽汉家之死节官星带刃而印绶带煞元龄歩唐代之瀛洲三公之任在乎煞刃司权各遇长生更得财资极贵司要枢总戎政因刼带印以资官伸枉抑理寃愆为财生煞而助印进直言趋金阙因煞刃两露于天干居翰苑而掌丝纶为正官归禄于四柱年正印而月正官居国监翰林之任格清竒而时得令唱鸿胪玉殿之名平邦国綂六师赖官星变为天徳理隂阳登宰辅因禄马又带长生格局纯和而日干自弱覧泉石而好幽栖格局薄弱而用神轻㣲纵资生而无过小职土重而支神厚载畏元武而喜青龙格局茍逢必膺大贵木盛而土厚逢荧顺东方而行坤地柱运顺和定显功名土多而居坤艮之上则天道下济而光眀刃逢禄马三竒得令透财为公侯一品之贵柱会水火二局露金藏土为龟蛇持劒之形财星变徳而坐煞李靖兼文武全材煞刃得印以相资汲黯作朝廷之耳目伤带财印兼生旺而持纲持纪柱均火土逢木气而为国为民王曽魁衆士因官印带食以相扶叶正占鳌头赖印星自官而自禄身旺无财官之辅非技艺而必僧流女人犯二徳之纯受宠章而沾凤诰金声玉振赋受命之不同也有如受形测理之难精也过于测海隂惨阳舒知盈虚之有数天髙地迥极覆载之无疆或升之云汉兮而非有所私或坠之渊泉兮而非有所恶其气数定于太初其培覆譬诸草木妙诀不在于多言至人奚事于强聒且如类属从化格判旺衰照伏拱遥局分眀暗论用神论日主各有所宜取地脉取天元是或一道游心于去留舒配决意于喜忌爱憎亦有源浊而流清岂无根甜而裔苦鸳鸯比翼见江湖必遂平生蝴蝶双飞逢园囿方为得所採精金于青沙黄碛别利器于错节盘根我生者岂若生我之为安尅我者曾如我尅者之为显如逢既济未济休疑冲併休疑无依内有三正三偏不必生扶不必透露奔道途而丧生葢因秀气繁乱坐囹圄以亡命只为比肩争鬭刃重官轻业屠沽于市井马疲印破弄刀笔于公堂三竒再犯戌辰作斵削裁缝之匠四柱尽归禄位享眉夀景福之人木衰火旺复行西天年夭折水冷金寒兼拱北身世浮沉甲春乙秋偏宜官煞重叠丙火卯月难资印绶生扶水繁而不制病生于膀胱金繁而不化疾在于喉舌财官双美透露极荣火木通眀见土则贵壬趋艮甲趋干须以财印助福子遥巳丑遥巳亦以财印相成三竒伏歳支之下少入翰林三竒在时位之间晚归台阁官星得令制伏诸㓙贵人扶身解脱百厄煞刃两现干头定受言责之寄一遇刑冲歳运恐蹈不测之危丙临子申戊当头而贵拟王谢辛骑羊兎乙透出而富比陶朱八月官星见子辰合来暗煞三春丙火逢猴鼠化作正官金水固聪眀有土反成顽懦枭食虽贫夭得财忽变亨通六乙鼠贵爱见食神六隂朝阳何妨肩劫金神带煞入乌台偏官带刃居宪府戊土叠临寅宫喜财而不喜印壬水坐下阳土透煞切勿透官偏财见官兼食神荣华有凖身主用神或入墓进取无縁木火相照胸中万斛珠玑金水相涵笔下千篇锦绣三刑失合破相伤躯六害多逢辜恩负义空亡却损于妻子隔角难为乎兄弟壬骑龙背带刃者类乌获孟贲庚坐戌支火多者是邢侯雍子满路异香富而好礼一旬和气乐以忘忧归禄爱财星见官则损夀正官得时令有印不如财从革复出乎三竒血食迄千年而未艾曲直兼资乎印绶仁声播九有以无穷地天泰故斯人挺生云雷屯则经纶显设是知术数无穷实则不遗一理言辞难悉吾特举其一隅显㣲阐幽遵彼往哲引伸触类存乎人也金鼎神秘赋人生有命得失顿殊富贵贫贱那能一体红光满室五行都聚于贵乡佳气充庐四柱并集于福地先贫后富生时值禄马同乡始吉终㓙日时犯空破之处平生坎坷基薄与㓙运交杂一世荣华命髙逢好运叠至刚金遇火方成噐决定超羣旺火得水为既济必然出衆木须金而不繁水赖土而不散戊巳见寅卯得位于勾陈壬癸坐巳午当权于元武贵神入命遇竒仪必是公卿华葢临时值孤寡定为僧道玉堂拜相炎炎火秀在离宫金阙朝元洋洋水徳宅坎位重逢水位断为云水之仙累犯纯阳定作空门之子遇长生而聪眀智慧逢死败而䝉蠢愚顽父母难靠年月俱䧟空亡妻子易亏日时併临孤寡卯酉生逢尅战败门户而多灾子午全居死墓走他乡而为客子午最嫌巳亥卯酉切忌寅申宅墓受煞门户多破时落天中子少合逢干头妻多年中无气㓜而散失元基月内逢空门户消索不立日临絶位纵妻无恙亦多离时在墓中后嗣有时也不顺合地秀者贵得天时者荣五行无气者贫四柱有伤者贱隂阳纯一者孤支干刑害者疾用神休囚者难求富贵秀气浅薄者多是艺术刑尅互见身旺定作军徒辰戌相加有损断为狱吏金水闲慢落魄清贫之人驿马冲击驰驱红尘之客魁罡重犯生于屠宰之家酉戌重逢身作奴仆之下柱中子午双包尊居垣省命内干支一气贵至王侯一片纯阳独尅命不死也伤满盘印绶俱生身不贵即富年月併伤父母妻妾难为年时併伤怙恃继嗣不保年冲日兮父母旺妻妾难存时冲年兮儿女旺父母易损破命者少失双亲破月者长尅昆季破日者一身独立破时者老无结果破胎者母氏独当此则论其大畧尚未及乎精细先提官贵廻异常流甲戊庚引至丑未贵神有气乙丙丁出于酉亥天乙加临巳逢坎位乙在坤方六辛喜乎寅午壬癸宜于巳卯此谓暗中得贵更㸔官印弱强甲逢酉位乙到坤方丙得子宫必显丁加亥上荣昌戊见卯而能秀巳临艮而声扬庚到离宫得气辛临巽位安然壬投午上既济癸向巳内财官此为正官正印更㸔禄马朝元若无刑冲尅破必作鼎鼐神仙次论财富养命之源先㸔财命有气次观禄马不贫木临四季向禄自然充裕水到午上财旺必定丰隆土逢润下金遇曲直火遭金局三合逢禄库食神五行值天厨财气四柱无伤日时得地身旺有气逢财化作官星身衰失时财多翻为贫汉若居煞地多是兇徒人有公吏军戎商贾艺术四者不同各有所居公吏之命多带尅刑东西战鬪南北冲击长生处破了死絶处生起五行错杂象不纯一倒食逢财夹贵逢破财印相刑引用无气秀中带鬼贵气损伤干支重会提网悬针此等之命不离公门至若带官禄而可获福遇贵神而可进歩则又有出仕显达者也兵卒之命与吏大同局中煞重而干支不等象内贵轻而主夲破伤甲见卯支丙临三丁之地辛向亥地壬家二癸之乡乙丁逢蛇戊土奔马此乃悬针羊刃更犯尅破刑冲又带福气㓙中有吉悬针遇吉煞相扶羊刃有贵神相助由是从行伍而有权禄自兵卒而任总戎然以煞为重则不可诬焉者也再㸔商贾其命何慿日时併临子午三元都值寅申马前无辔劫上逢财或偏财身旺复行财运或六合会财更坐马乡壬人运南丙人运北经营买卖之人甲人行西庚人行东贸迁有无之軰甲乙居坎犯壬癸未免萍梗他乡元武遇亥无戊巳谅必龙断外主至于得利不得利则专论财之旺不旺而决之也再看艺术又非商贾命遇徳秀犯刑冲小道可观时逢学堂见空亡多能可鄙乙庚化金于坎艮丁壬化木于兑干辛丙临乎四季戊癸居乎一宫此乃秀而不秀化而不成格局破损禄马不全原夫秉赋聪眀多因生遇学堂至于成就淡薄乃是命无根本若四柱不相往来更五行再无气象天乙闲漫华葢叠逢不作飘蓬寻幽之士必为九流艺业之人再㸔僧道又非艺术五行在无气之乡十干临死墓之地年月尽逢孤寡日时全见元辰累犯空亡重临华葢妻子衰絶身旺无依火盛而身心禅定水多而自在逍遥若命合贵格而死絶心乐清虚命无贵气而生旺性好空门月上五行恬和道行髙洁而教门增重时上五行安静行果相辅而徒衆数多月上福神得助则善和法眷而同衣賛美日上刑冲带煞则求化无縁而行脚飘流见煞印则当权服衆遇䘮弔则苦行伤身华葢夹贵与三竒虽云吉煞自死自絶自生旺则无吉助若生旺太过而兼带干鬼则名利之心不㤀值尅害太甚而更遇㓙煞则凡俗之还不免咸池为酒色之星犯之则躭迷不检羊刃乃㓙恶之物遇之则财利是图歳运见䘮弔伏返在俗人则㓙而僧道则吉元命遇孤寡亡劫在常人有妨而僧道无害两般父母见星孤四季天上禄也无辰戌丑未加临着多是道士及僧徒三合生人辰戌时定为僧道不须疑若还华葢併临墓囊槖丰隆定紫衣凡论僧道又当以是质之又有先贫后富先富后贫二者隔别全㸔月日日时生旺聚福兮晚景荣华月令有气储财兮早年富贵若月吉而引用多轻先富后贫日强而夲根不利先贫后富生来受䕃年月在财官之乡末主孤寒日时犯空破之地年月逢财无气㓜年窘廹日时遇食有气老景欢忻四柱衰㣲平生不遂背禄逐马一世恓惶若夫干头财露支内不藏伤劫实地禄马虚浮身旺印助一生破败不聚财身弱财多外似有余内不足或四柱原无财官遇歳运忽然发迹似此之命有名无实又有抛乡去井失土离家乃年尅月兮相制伏日冲时兮在子午四煞若冲身命定应逰走他乡三限再临死絶未免飘泊外处重重鬼害累累刑空运拙时乖兮别闾里而䟦踄程途命蹇日衰兮辞亲戚而往来岐路再论兄弟以及妻子木人春降到寅亥卯昆仲必多若生西南必少金命秋生临巳申酉兄弟盈门若逢东地不靠水居润下遇干坎同气多荣往来辰戌消洒火向炎上居离巽连枝共美到于酉亥彫零土临四季伯叔成行若论得力不得力三元不落空亡四柱不犯孤寡青龙作子休婚白虎之妻火徳成男莫娶亥子为妇水生子嗣母忌中央年合日时犯戊癸决主三妻甲逢二巳到巳午不止两妇丙逢重辛居酉子多招宠妾庚与乙合生卯午定有偏房壬逢重丁在巳酉重婚别室阳合隂盛妻双立阳合隂衰妻再娶又有子多荣贵亦有子少愚顽是理何説要当详论金居离位逢炎火儿孙满前火临坎戸遇顺下后代克昌木逢庚辛到巳申土生甲乙见寅卯水临四季喜见戊巳时日生逢无尅制子孙多荣官煞重逢见财生嗣继必贵若夫日临衰墓死败男女须伤时犯空亡有尅儿孙必少木为后代忌逢申午之方火若为男休逢酉亥之地金为子位怕见坎寅水作男宫忌见卯巳土为后嗣怕临震东男取尅干为嗣女取干生为子四柱归于败絶五行都在伤官虽有干支暗合也须螟蛉作嗣纵有偏出实难定姓古有借妻安子其理甚𤣥木儿见鬼得北方坎女多存水子遇煞頼西方兑妻可养水制火男借青龙为妳母木损土儿觅朱雀为继娘五行有损须借相生四柱虽尅亦多无害若不借母安子岂能后嗣不乏至论女命最怕刑夫日生木蛇难成婚配之期已用金鸡定是失夫之妇土为夫婿寅卯多寡木作婚期离宫须害再犯孤鸾尤甚更遇八专何説至于为妇清洁生而不犯贵合若要秉性坚贞长而不逢煞伤丁壬无气必犯娼淫戊癸休囚多有浊滥四柱禄合三元纯一日时有合有夫不离私情桃花劫煞五行居墓财禄沐浴背夫别成暗约隂遇阳干合多不娼即妓比劫分争身弱匪妾即奴至有五行失位四柱休囚十干上下交战运行无气空亡三元在沐浴之中五行居死墓之地生为奴婢将谁怨尤间有命犯倒食而无食能与别人作福偏财遇比而身旺甘为富家干仆男子舍居异姓入赘金居金位遇卯寅木到木乡逢丑未日时犯月鬼破门丙寅别祖宗入墓魁罡临命见华葢一生就妻为活丑未重犯遇寡宿半世从妇入舍四柱往来有情携手为婚三元重犯隂合不媒作室阳衰隂旺女招别姓子为男命配成婚休败尅滞后㸔相生多招外婿支多尅滞定应知汝波涛下上无生一户岂能坚守身如显化自无气本姓全亏若是假合别成象孤儿异姓平生窘廹岂能得祖宗之财若得兴丰因托别房父母此只论其大槩尚未得其精㣲命之理㣲悟在心得若夫疾病死絶贫贱㓙恶歳运晦显各有道理已着以前兹不重赋元机赋太极判为天地一气分有隂阳日干为主专论财官月支取格乃分贵贱有格不正者败无格有用者成有官莫寻格局有格不喜官星官印财食无破清髙煞伤枭刃用之最吉善恶相交喜去恶而崇善吉㓙混杂忌害吉而向㓙有官有煞宜身旺制煞为竒有煞有印畏财兴助煞为祸身强煞浅煞运无妨煞重身轻制乡为福身旺印多喜行财地财多身弱畏入财乡男逢比劫伤官尅妻害子女犯伤官偏印䘮子刑夫㓜失双亲财星太重为人孤尅身旺无依年冲月令离祖成家日被提冲弦断再续时日对冲伤妻尅子日通月气得祖安身是以木归春长遇庚辛反假为权火居夏生见壬癸能为福厚土逢辰戌丑未木重成名金生申酉巳丑火乡发福水居亥子戊巳难侵身坐休囚平生未济身旺者喜行禄马身弱者忌见财官得时俱为旺论失令更作衰㸔四柱无根得时为旺日干无气遇刼为强身弱喜印主旺宜官甲乙秋生金透露水木火运荣昌丙丁冬降水汪洋火土木方贵显戊巳春生西南方有救庚辛夏长水土运无妨壬癸逢于土旺金木宜荣身弱有印煞旺无妨身强煞浅用财亦可身强用财宜有煞身弱用印宜去财伤官身弱无印何所依頼身旺无财将何发福身旺者用财身弱者用印用财去印用印去财方发弥福正所谓喜者存之憎者去也财多身弱身旺运以为荣身旺财衰财旺乡而发福重犯官星只宜制伏食神叠至须忌官乡顽金无火大用不成强木无金清名难着木多得土财帛厚火熖逢水官爵荣有官有印无破为荣无印无官有格取贵羊刄不畏偏官金神最宜制伏杂气财官刑冲则发官财太盛旺处必倾身太旺喜见财官主太柔不宜禄马旺官旺印与旺财入墓有祸伤官食神併身旺遇库兴灾运贵在于支取歳重向乎干求印多者行财而发财旺者遇比无妨格清局正富贵荣华印旺官明声名特达合官非为贵取合煞莫作㓙推桃花带煞喜淫奔华葢重逢多尅剥平生不发八字休囚一世无权身衰遇鬼身旺则宜泄宜伤身衰则喜扶喜助务禀中和之气莫令太过不及若遵此法推详祸福验如影响络绎赋恭造化之元机测五行之妙理判人命之得失决一世之荣枯法则取于日干兴衰论乎月支甲乙属木最喜春生壬癸属水偏宜冬旺丙丁火而夏眀庚辛金而秋鋭戊巳两干之土要旺四季之期日乃自身须究强弱年为夲主宜细推详年干父兮支母日干巳兮支妻月干兄兮支弟时支女兮干儿后煞尅年父母早丧前煞尅后子息必亏马入妻宫必得能家之妇煞临子位当招悖逆之儿禄入妻宫食妻之禄印临子位受子之荣枭居祖位破祖之基财官月旺得父资财所忌财伤禄薄最嫌鬼旺身衰食神暗见人物丰肥枭印重生祖财漂荡咸池财露主淫奢㓙煞合年防自刃桃花重带合神花街栁巷驿马若逢冲物暮楚朝秦金火交争断无礼义印财两失少损爷娘桃花会禄酒色亡身财旺枭衰因财䘮命身临沐浴之年恐遭水厄主入战鬭之地必逢火伤财生官者用贿求官财坏印者贪财卸职财旺生官白身荣显财生煞党天折童年独煞冲破废闲人诸煞逢刑兇狠軰天干多煞遇干年须当夭折地支多鬼遇支年必见㓙灾财生官官生印印生身富贵双全伤党财财党煞煞尅身㓙穷两逼酉寅刑害继伤婚己卯风雷多性急煞官混逢乃技艺之流财禄坐马为经商之客马落空亡迁居漂泊禄遭冲破离乡萍梗隂多利于女人阳盛宜于男子隂盛于阳女主兴家阳盛于隂男当建府纯阳男必孤寡纯隂女必困穷官贵生年化㓙煞而名垂万古胞胎临日遇印绶而禄享千钟一气为根秀出羣英之表两干不杂名出衆彦之先木秀火眀拟作塩梅调鼎客水深土厚当为舟楫巨川才命元生煞进身旺必主加权临官歳遇值贵人重宜进秩伤官最要去官尽制煞无如化煞髙倘若化神弱制神强施恩有不足之怨化神旺制神衰临事无决断之能有煞无印欠文彩有印无煞少威风煞印两全文武兼备衰运发而旺运止旺运发而衰运终此乃春秋代谢天运循环万古不易之理也金玉赋搜寻八字专论财官次究五行须求气候论财官之向背重轻察气候之浅深生死他来尅我为官鬼身旺必权我去尅他为妻财干强则富年伤日主乃父与子而不亲时尅日辰是子不遵于父命年尅日兮上能凌下日尅年兮下去犯上若得有物制日干则可化恶为祥更要本主逢喜神则将变㓙为吉喜神庆会当知资产丰隆四柱无情定见祸端并作或见本主相冲三刑重叠歳运欺凌必招横事纯粹五行入格台阁风清身强七煞逢伏藩垣镇守无财官而有格局青云得路无格局而有财官黄甲成名财官格局俱损不贫寒乃功名蹭蹬之夫日干月令俱强非困穷必草茅隠逸之士丙丁坐南离而无制是不遵礼法兇暴之徒壬癸遇戊巳之相应乃懐徳抱材聪慧之士辛逢乙木于南墓虽富而不仁丙逢辛金于北镇纵贫而有徳年月时令有偏印吉㓙未萌大运歳君逢夀星灾殃立至㓜年失乳食神遭刑尅之宫壮歳峥嵘财官居纯粹之位阳日食神得地无冲损则暗合官星隂日食神无破亏须契合则身亲印绶偏财能益筭延年羊刃善夺财化鬼财星有破弃祖风别立他乡印绶被伤失祖业抛离故里人命以贵神为福遭尅䧟则㓙祸不祥五行会㓙曜为灾逢合煞併食神为贵命亏煞旺要天赦二徳呈祥身弱财丰喜羊刃兄弟为助月令值食神健旺善饮食而姿质丰盈四柱有吉曜相扶堆金积玉五行无㓙煞侵犯名显声扬寅申己亥叠犯有聪眀生发之心子午卯酉重逢耽酒色荒淫之志桃花带煞心意猖狂二徳逢印徳性慈祥食神多而好贪饮食正官旺而畧沾滋味枭神兴早年夭折爵星旺老夀弥髙要知女命难婚定入背夫之位欲识男儿早娶定是运合财乡子尅重重煞没官衰伤食重伤妻叠叠财轻身旺兄弟多若不如斯定是刑冲妻妾位暗合财星妻妾衆虚朝财位主妻多财星入墓必定刑妻支下伏财偏房宠妾妻星眀朗乔木相求大运流年三合财乡必主红鸾吉兆或临财败之官家资凌替伤妻损妾婚配难成妻星夫位在何宫要求端的官禄天厨居甚位须察根源有格局纯粹忽遇恶物相冲亦主死亡有财禄浅薄或逢歳运旺相亦当骤发日求升合食神旺处刼财多生来贫夭财食得地枭印重官弱煞强无制则夭日衰财重党煞则穷更㸔歳运何㓙何吉寅申巳亥互依倚不迁徙必出他乡干坤艮巽遇互换好驰骋心无定主柱中若逢华葢遇二徳乃清贵之人官星七煞或落空亡在九流任虚闲之职五行尅战非伤日主不为灾歳运併临若损用神必有祸财星入墓少许刑冲必发伤官伤尽或见官星则㓙有十八格当从善恶推求总系五行各取衰旺消息身旺何劳印绶干衰不喜财官中和为福偏党为祸但见贵神朝拱禄马飞天遥合虚格不得刑冲逢合皆忌七煞官星各嫌覊绊填实则㓙忽然运到官乡当以退身避职马疲官破困守穷途禄旺财丰峥嵘仕路如临喜处以得祸是三合而隠㓙星或逢㓙处而返祥乃九宫而露吉曜要知职品髙低当求运神向背清竒则早歳成名玷缺则晚年得地津路通亨权髙爵显程途偃蹇禄薄官卑推寻子位先㸔妻宫死絶者嫡庻难存太旺者别门求觅子星显露子息必多刑害嗣宫男女罕得若问兄弟多寡细简四柱干支月令虽强更㸔运神向背死絶刑伤鴈行失序相生庆会棣萼聮荣兄弟身旺父母有亏财帛宫多母年早䘮若见官鬼出见母反长年如逢脱气排连父还有夀壬临午位癸坐巳宫禀中和兮禄马同乡遇休囚也胎元絶地丙临申位庚坐燕寅巳入巽干乙临双女金乘火位甲坐坤宫名曰休囚最嫌尅制七煞忌逢言䘮魄夀星欣遇曰还魂天命能施智力难出纲维造化隂功可夺贫寒将尽能令白屋出公卿奢侈大过还使朱门生饿殍家资将费定生不肖之儿男婚媾自刑必娶无夀之妻妾四官背禄不可妄求官将不成财当见费八字无财须要本分越外若贪必招㓙事噫甘贫养拙非原宪之无才鼓腹吹箫岂伍员之挫志莫非命也要当顺之而已心镜五七赋人生富贵皆前定术世须详论天上星辰有可加此説更无差时加月建逢命位正是福原地夀元合处是其真此説不虚陈官禄贵马见台形一举便成名日逢贵地见禄马壮歳登科甲时日若逢夹禄位为官必清贵五行时日无相杂为官多显达羊刃重重又见煞大贵登科甲若逢三竒连禄马名誉扬天下日坐食支又合干九卿三公㸔甲子巳巳又一説天地徳合诀丙子癸巳与前同官职拜三公木若逢金主不伤两府坐中堂火若遇水主将权为将镇戎邉金若逢火主大权方靣刺史官水若逢土入官局宜作侍从职土若得木为正禄八座三台福年得月禄不为喜日贵取为主生逢贵人值孤寡决定为僧也空亡官禄遇贵人缁衣作髙僧五行无气守孤寡必定作行者空亡刑害又逢囚为僧及裹头欲知人命主有权食神旺必全相刑羊刃并煞伤必主上法塲的煞若逢盘足坐恶鬼死刑狱夹角相逢共歳星徒流定分眀六害当权逢刃煞少年多夭折日逢官鬼见重刑恶死甚堪惊刃神刼煞两头居早歳梦天衢禄马俱逢行絶地劳困难逃避月若逢时与刑冲根基定一空时遇官星生旺位子孙成行队向禄临财官更吉贵显有家资日月纯官无财位反主无官贵卯刑子位子刑卯癸乙相生挠未来刑丑丑刑戌戌刑未同律禄马尅生主发财人元尅出来得一分三縁何説飞天禄马格歳合时日分两头切须仔细求君子若逢利奏对常人主灾晦心怀悔退縁何事重犯剥官位柱中有禄运逢财金玉自天来前言能説贵与贱亦须㸔运限大凡行运逢禄马发迹为官也天月二徳为救神百灾不为㓙向禄临财甚希竒贵显有官资命中禄马同贵人福禄进珠珎贵人君子坐刑煞名成少年发隂阳贵贱宜消息熟晓在胷臆日时身命许多般一诀千变㸔造㣲论两仪肇辟六甲攸生将三元而作三才建四时而为四柱干为禄夲定一生职位髙低支作命基布三限夀元终始年生为根月建为苖日管经营断中年之休咎时为结果定晚歳之荣枯先推胎息之由次入变通之道为官为贵缘上下以咸和多滞多危本根元而相尅是故格清局正当为台阁之臣印旺官生必秉钧衡之任马头带劔威镇邉疆印绶逢华尊居翰苑禄虽多而有害福不为祥煞虽重而无伤㓙不为祸三竒弗遇才髙难解成名六合正逢家富又能増业空亡亲于寡宿孤独躘踵长生䧟于空亡贫寒偃蹇桃花若逢帝座因色亡身咸池更会日宫縁妻致富根元浅薄逢生旺而不荣本主兴隆遇休囚而反吉羊刃临于五鬼定须重犯徒流勾绞叠于三刑应是频遭编配是以登仕途者莫逢吞㗖爵禄亏停当兵权者勿遇天中身权退失胸襟澄彻葢因水济江湖学问渊源本是水居壬癸慈祥恺悌木乘甲乙之乡焦燥暴恶火盛丙丁之地名髙禄重干金早会庚辛贯朽粟陈镇土重亲戊巳木繁而无金斵削纵荣而末歳孤穷火炎而无水陶镕虽发而早年夭折学若水之浮泛惟慿土以隄防土重而无木疏通遂归愚浊金坚而无火鍜鍊终是㓙顽至若金脆火炎多则损巳木柔金重利则伤身水清不假土多土弱不禁木盛火强燥而㣲𦕈水既济以寛和须将匀配为佳亦以均调为上大显者贵乎深隠大屈者贵乎卑伸夀永年髙皆是禄临帝旺职崇位显为縁马㑹官星华葢逢空偏宜僧道学堂遇贵惟利师儒五行若也萧索三命因而低弱日逢空寡其妻多致生离时值空虚其子纵有不肖绝宫为鼓盆之煞胎宫为白虎之神天空临嗣续之官永歳损成家之子运逢吉宿无本主则未足欢娯限守㓙神有根苗则不须畏惧歳君若临恶弱一歳迍邅生时若遇休囚一生愁叹源清者其流必逺本浊者所作无成八字超羣不贵即当大富五行驳杂居安可不虑危休囚者身性卑㣲旺相者名利壮寔先强后弱必先吉而后㓙始弱终强亦始㓙而终吉乃若初逢贵吉未可便作贵推中遇㓙强岂可便作㓙兆大抵文贵要长生之地刑煞宜死絶之宫是以当忧不忧闻喜不喜详其本末察其盈虚荣辱穷通不言而喻吉㓙悔吝可考而知名曰造㣲岂云小补人鑑论洪蒙肇判甲子攸生二十二字之用无穷百万千人之命可考日生为主年长为君先论根本虚实次论歳运强弱森列三才妙在权衡轻重包罗八卦自存规矩方圆天道尚有盈亏人事岂无反覆或始贫而终富或先败而后兴当舍短而从长勿取彼而弃此四柱俱嫌一字大醇亦求小疵详察其源勿轻以断官在禄乡伊尹负阿衡之位时居贵地傅説兴作相之臣生逢贵格入仕为台阁之尊重遇鬼局乐道有山林之兴是知居官居贵五行醇而不疵多滞多忧八字杂而又战根甘裔苦贾谊屈于长沙源浊流清太公兴于渭水禄马同乡而㑹登台鼎煞印重旺而早入科名比肩重遇宜嗟范子之贫印绶叠逢可比老彭之夀夹官夹贵日时值而峻宇雕梁劫财夺马歳时逢而蓬门瓮牖嗣位逢尅絶鹊之巢而鸠之居妻位犯煞伤鸾之孤而鹄之寡运行背禄昔日富而今日贫命遇旺财昨日悲而今日笑四柱坐学堂之上回也不愚三元助墓库之中子之好学年伤官贵才髙那解成名时值偏官家富又添好子庚行丙地祷尔于祗壬入戊乡胡不遄死伯牛有疾縁战尅以交差司马何忧葢比和而无位身中衰弱逢吉运以为㓙命坐坚实遇祸年而反福煞虽重而多合何伤日月之眀禄虽显而有失难际风云之会遇而不遇庚辛在壬癸之乡忧而不忧甲乙行丙丁之地或若生逢絶败郑谷归耕禄马病衰冯唐皓首九官旺相难逃邀我于桑中四柱合和未免题诗于叶上西施貌美自身多带长生緑珠坠楼㓙恶又逢七煞孤鸾入命夫哭妇而妇哭夫烟花绊身女求男而男求女头目䧟而肢体相亏财帛耗而田宅有害生时若遇刑冲一生屡空歳月若临刼夺百歳孤寒财入财窠不贵即当大富煞居太歳居安可不虑危乃若官星透露未可便作贵推煞星下攻曷可便为㓙断大抵贵禄喜逢于印绶刑煞宜值于制合是以当忧不忧闻喜不喜考其根而明其实论其始而究其终是以妻宫有尅少年无早娶之人儿位逢伤末歳损成家之子平生不吉而夀算椿松财禄带多而福姿蒲桞源清者其流必逺本壮者其叶必荣三命冠羣不至贵即当大富九宫䧟溺怕㓙运又怕㓙年千条万绪当求不见之形百𣲖一源贵得弥身之地详陈夲末察盈亏后之君子幸勿忽诸元妙论尝闻分二气以定三才播四时而成万物人命荣枯得失尽在五行生尅之中富贵荣华不越八字中和之外先观节气之浅深次㸔财官之向背凡人命内难得实有财官余观格中只要虚邀禄马先贤已有成式后学须要变通太过无尅制者贫贱不及失生扶者刑夭宜向之而运背决知贫贱宜背之而运向定是困穷喜生而逢生贵而可取爱尅而受尅吉而堪言木盛逢金断作栋梁之任水多遇土妙为堤岸之功火炼秋金铸出劔锋之器木疎季土培成稼穑之禾火炎有水名为既济之佳水浅金多号曰体全之象亥卯未逢于甲乙富贵无疑寅午戌逢于丙丁荣华有准庚辛局全巳酉丑位重权髙壬癸格得申子辰禄优财足戊巳局全四季荣冠诸曹更值徳秀三竒名扬四岳木全寅卯辰之方功名自有金备申酉戌之地富贵无亏水归亥子丑之源利名之客火临巳午未之域显达之人木旺宜火之交辉秋闱可试金坚爱水之相涵文学堪夸用火愁水用木怕金春木重重休为太旺无依夏火炎炎莫作太燥有秋金鋭鋭最为奇冬水洋洋专可美生我扶我为忌尅我制我有功五行有配曰化曰治曰和四柱无情为乱为伤为祸合中逢战如大治之遇乱离死地逢生若极否更以盛世一治一乱柱中滚浪刑冲乍旺乍衰命里交横破害刘蕡不第只因文学年衰李广非侯葢为人强马劣欲知平生贵贱当推科甲之星要问职分髙低细察财官之位求官未就冲伤命贵便登科功名已成不可覆临伤以破魁胜官则终身不第官胜印而唾手成名木相火眀此軰宜登甲第金寒水冷斯人终是贫寒胎元日主提纲印旺夺魁元聚贵歳苗髙坐玉堂荣翰苑病乃魁星病去方能成就文为甲首官来始见升腾元武格而比刼多太乙玉堂真甲第朱雀赋而食神旺官年四歳拟登科比肩多见官煞印是魁星合歳冲官及第官煞重遇印伤便是甲宿食年印歳题名木魁若临年月旺状头解首属斯人火宿如值歳干炎甲膀状元归此軰数科不第只因财破文书一举成名乃是魁星带甲五行消长皆因鬼以成功四柱兴隆若无病而不贵虽用鬼病为竒终是去之为福更寻三合禄马之年须㸔玉堂天乙之歳丙丁生于冬月贵于戊巳当头庚辛产在夏间妙乎壬癸得局甲乙秋生贵宜元武庚辛夏长妙用勾陈丙丁水多嫌北地逢戊巳反作贵推庚辛火盛怕南方遇戊巳翻为贵断甲乙秋生透丙丁莫作伤㸔戊巳夏产露庚辛当为贵论火带水多贵行木运土逢木旺荣入火乡庚逢水重水冷金寒最喜炎热戊遇酉多身衰气脱偏爱荧煌不及要生扶太过宜剥削青龙全从革之金且贫且贱白虎备润下之水曰富曰荣春木多而水浅补衲之僧夏火炎而金衰簮冠之道勾陈局全润下奔波之徒朱雀三合元武困弱之軰金坚火弱行商贩卖之人土败水凝破祖淹留之客金生秋月土重重贫无寸鐡火长夏天金叠叠富有千钟春木专遇水多贫贱之流冬水独逢金盛寒弱之軰辰戌丑未遇刑冲无人不发子午卯酉带刑合犯者多淫夏金叠火秋水重金太偏党非贫即贱春金多火冬水盛金无制伏不天则贫秋木无根从妇福禄贵崇髙夏金失地配夫荣功名显达火向春林逢木旺好去求名土临季地见金多堪来出仕甲乙夏荣土星厚功名半喜足田庄丙丁冬盛水源清爵禄全欣荣锦绣专禄带食伤权持外阃羊刃入官煞威镇邉疆拱禄拱贵夹丘爵禄丰饶倒冲遥合栏义功名显达壬趋艮而甲趋干清名之士辛朝阳而乙鼠贵文学之官局全风虎良将之材柱备云龙大人之徳四库全备龙变化逢大海为九五之尊三竒局秀凤腾翔遇天门乃台阁之贵旺财官之贵富暗禄马以荣华入格以贵而推破局不贵而断究一理而察百端明片言而通万类后学君子勿忽于斯精㣲论凡㸔人命专论六格逢官㸔财见财而富贵逢煞㸔印遇印以荣华逢印㸔官而遇官十有七贵逢财忌煞而有煞十有九贫官喜露露则清髙财要藏藏则丰厚官煞混杂身弱则贫官煞相停合煞为贵年月官星早年出仕日时正贵晚歳成名胞胎逢印绶禄享千钟财气逢长生田肥万顷秋冬官星防刃伤存全元武贵无疑腊月伤官喜见官破印伤重祸而死财旺生官者乃贵少而富多伤官见财者又官髙而财足无伤不贵有病为竒始虽用之为竒终须去之为福理妙于斯何须外求如火炎水少遇庚辛休作身旺官轻而取或土重木绝逢壬癸难当官旺身轻而决财轻莫逢刼地印多最妙财乡财逢生官因贿取贵煞星制刃刼寳图名身旺偏财可取必得横财主健正财被刼频见妻灾刼财羊刃入官煞台阁之臣归禄冲食逢刃伤廊庙之贵身旺有煞逢印绶权断之官主弱逢印见财星寻常之客羊刃偏官有制膺职掌于兵刑正官正印无伤牧黎庶为守令财旺稼穑给饷之官飞禄朝阳侍从之职干坤本清气经国之荣子午为尊极黄门之贵癸日癸时兼丑亥魁名及第入翰林壬日壬时叠寅辰髙爵承恩登御问日徳见魁罡纵吉遇贫寒之士魁罡值财官任得地衣禄之人伤官见官妙遇财印之地财星破印贵行比刼之乡命重财运逢煞吉而堪言命重煞运逢财㓙而可决甲乙运入西方身旺功名可许壬癸路经南地主健财禄堪图刼煞不宜行旺地食神最妙偏财乡女命伤官归禄得之极吉男造羊刃身弱遇之为竒金神建禄栏义女命逢之最忌羊刃伤官七煞男子遇之得权金神入火逢煞刃贵而无疑煞重有印逢食伤荣而有凖正官正印官居不显羊刃七煞出仕驰名身旺无依僧道之軰桃花滚浪娼婢之流金弱火强土木销镕之匠土多水浅行闲针线之工五湖云扰始荣终辱巳身贫遍野桃花一世风流多酒色亡神拱煞贼盗之徒秀气失时清贫之士印旺身强多嗜酒丁壬妬化犯淫讹身印俱旺平生少病天月徳助处世无灾食神生旺胜似财官贵全财煞有弃命就财就煞就官者有余富贵无依专旺绝食绝财绝官者无限贫穷身弱弃命要无根官居宰府干衰身化得其时位近天廷男命类属从化照返鬼伏宜细详之女命纯和清贵浊滥娼淫当深究也惊神论五行生旺朝中荣贵之人四柱休囚林下清修之客鬼旺身衰少年难得荣华禄破身刑早歳失其怙恃男少女多只为隂神太重男多女少定是纯阳有托逆尅悬针雕靣打鐡之軰魁罡煞刃役身军伍之流官遇亡刼兼七煞当为武将贵填财印遇二徳得作忠臣财冲禄破市井屠儿禄旺身强豪门贵客孤辰值华葢道士僧尼刼煞遇魁罡巫医术士咸池坐旺带刃因色亡身驿马临刑带禄为牙致富命长富贵葢縁天徳遇长生衣食丰盈乃是财星无尅破日居专禄支神全合贵无疑支刃干官时月重逢官必显戊午戊午贵因化刃生身拱禄拱贵祸为歳来填实财多露显有败有成财少暗藏烂钱朽贯早年无子皆因时日刑身晚后添婴知縁时得日贵丙申庚寅甲巳真是贵人甲子巳巳壬辰业专医卜日逢刃煞妻必产亡时值孤虚子当不肖子卯之中逢一癸富且不贫干支刑合带咸池娼门幇客时上偏官有制晚子英竒柱中财旺生官早年清选咸池华葢月时相犯主伶仃弔客䘮门歳运併临方孝服水多则泛滥之軰作事无成土多乃愚浊之徒化生须福马多则终年奔走禄多则活计难停刑多则终有残疾破多则一生苦恨马多禄少奔驰诡诈之徒财旺身强良显忠正之士咸池带合遇鬼贼家败人离刼亡煞刃会伤官兇顽招祸偏财身旺趂求商贾之人六合会财兴贩经营之軰拱印拱贵三岛玉阶金殿客拱禄拱财万顷桑田朱履賔有印无官享见成清髙之命金神遇水乃贫寒带疾之徒愚痴无知皆因泄气伤身知武能文天徳贵人生印风流破荡印多干弱坐咸池圆顶方袍孤寡二星临华葢满盘羊刃决定分尸时日俱空妻儿不力干支重犯剰官来痼疾纒身天乙一字遇长生利名兼享跛足驼腰只为煞神逢曲脚侏儒残疾葢由鬼旺日衰柔支旺干衰家穏实支衰干旺外虚花四柱连珠官印助一品之尊五行连茹财禄享千钟之富身若刚强不怕鬼来尅我日干柔弱喜逢比刼相扶身弱食多则天金神带火则贵慷慨者偏财刼刃悭吝者正官正财七煞无制乃为㓙恶之徒伤官咸池定作岐路之客凡见日干太弱内有弱处复生若见旺相相生亦有旺中尅破明津先生骨髓歌欲知五行生死诀容易岂与凡人説五星只在限为慿子平专以运中决生知富贵问前程死时未审如何截格局只以用神推用不受伤人不灭运行先布十二宫㸔于何宫受某节财官印绶与食神当知轻重审分明官星怕行七煞运偏官尤畏正官临官煞混行当知审去煞留官仔细评留官去煞莫逢煞留煞去官官莫逢官煞受伤人自绝更㸔财格定前程日时偏正问何财又怕干头带煞来煞运重逢人亦夭孰知偏正是为灾自专偏正皆为福兄弟同分是祸媒运到正财必争竞各宜偏正两分推有财官运须荣发官运财乡是福胎只怕日干元自弱财多生鬼赶身衰财多身弱行财运此处方知入泉台官不受伤财不刼夀山髙耸岂能頺第一难推印绶乡运行身旺必荣昌官乡会合逢官职死地当知是祸殃若是逢财来害印悬梁落水恶中亡官居在任他乡死经纪逢之在路傍印不逢财人不死如前逐一细推详财官印绶分明説更有食神非易诀食神有气胜财官只怕残伤前后截倒食运遇反伤年须知早下泉台歇前格教君説短长后格也来前路截却分轻重细推详大怕财官临死绝伤官命运再逢官断是徒流祸百端日贵日徳逢冲战此命危亡可立㸔飞天拱禄嫌填实更㸔绊神来犯干若依喜忌篇中断格局逢伤作夭㸔后格死生无异兆第一财官为𦂳要运行若不遇财官既遇财官无长少问夀须知问用神用神受制定尅身受伤勿以便为祸轻重须教认取真用神健旺定无虑运若逢伤实蹇迍退职卸官依例断亡家败业损儿孙六亲眷属还遭累礼服亲䘮百事临何以知其能住夀但宜运上细推寻日干同运如逢煞逢煞逢刑祸来侵外敌仍还逢内敌其余宫分外方寻内逢外敌为灾重外逢内敌祸㣲侵戊巳土须分四季杂气中间难又易逐年分定数中分受制受伤随歳气指定吉㐫此运中何年何月殃灾至子运歳逢辰子癸克应太歳及月位寅运丙申逢年同巳丙一同祸福类卯运乙木怕相逢巳中戊庚丙杂会午运年上午戊㐫丑未年中须是畏申宫庚亥莫相逢酉逢辛丑皆为忌亥运壬甲怕申宫只是八宫包四季四季从头混八宫大抵循环如指示不知去处是无穷配合干支同一位便分轻重定灾㐫运重歳轻宜併论吉㐫歳随运一同此是千金不传秘予因济世写遗踪术人且莫妄轻议搜髓歌造化先须㸔日主后把提纲分次第四柱专一论财官身旺财官多富贵若还身旺财官损只是朝求暮讨儿财官旺时日主旺紫袍金带有何疑财官旺而日主弱运行身旺最为竒日主旺而财官弱运入财官利名驰日主坐下有财官月令相逢贵不难总把财官为𦂳要早年富贵禄髙攀财官㣲薄身太旺太旺无依受孤寒更有印来比刼助伤妻尅子可立㸔官煞太重身更强一逢制伏作贤良煞官拱印贵不小烜赫威名定振扬生居九夏火土多利逢水济贵中和水火原来要既济𬋩教名利镇山河火热炎炎如无水运行水乡亦是美水势滔滔若无土运入土乡真可喜东方木多宜西运西方金旺爱东行五行相济成造化人命逢之福不轻三丘五墓怕见重骨肉参商损六亲提纲刑冲尅父母日时对冲妻子屯比刼伤官若再旺不但伤妻更损儿纵有一子亦不孝或者乞飬总非宜身旺比肩坐驿马兄弟飘蓬好潇洒八字驿马纷交驰身荣劳苦东西也倘得身闲心不定动则风流静则愁若是财星坐驿马妻贤无处不悠悠财星入库主聚财谨守资财不做人妻儿悭吝善持助只怕暗藏羊刃嗔官煞重重不带财妻能内助不和谐公姑不敬全无礼夺却夫权命所排官星若也逢生旺更得长生旺在时子息聪明多俊秀儿孙个个着绯衣日主七煞带枭食妻主虚胎小产多经脉不调成血疾更㸔行运又如何男子枭食重重见身弱多应痨病随女人枭食非为吉产难惊人病亦危女命官旺兼财旺招得贤夫更好儿若是财官俱受损伤夫尅子有何疑印绶生身身更旺为人刑尅主贫孤若得官显财又显亦为超迈贵人扶女命若也伤官旺坐下伤官会骂夫朝暮喃喃口不绝百年终是见刑枯乙巳庚午与辛未日干带之最为美再㸔四柱又何如定主夫贤已亦贵丙丁子丑戊巳春此日生人定不同甲午甲申共乙酉坐下财官富贵荣丁亥戊子并庚寅日主逢之福不轻辛卯丙申丁酉位财官内隠显声名己亥甲申见庚戌印绶财官暗里藏更得丙辰壬戌至四柱扶印不寻常甲子丙寅与丁卯己巳壬辰癸巳同若是身同强月令虚名虚利任飘蓬辛亥庚申并巳丑坐下财官并无有妻宫子女带虚花东西南北是身家甲寅戊戌并庚子女尅丈夫男尅子己巳丙午丁未同重重壬子主孤穷辛酉乙卯与戊午支干同类妻不足巳未庚申及癸亥月令更旺成祸害日主财官印绶全月时符合福绵绵干支同类并身旺尅子刑妻破祖田好将四柱分强弱莫把隂阳只一言此是五行真妙诀不逢知者莫虚传四言独歩先天何处后天何处要知来处便知去处四柱排定三才次分日干为主配合元辰神煞相绊轻重较量先观月令论格推详以日为主专论财官分其贵贱妙法多端独则易取乱则难眀去留舒配论格要精日主髙强月提得令用财为物表实为正年根为主月令为中日生百刻时旺时空干与支同损财伤妻歳运一类破弃祖基月令建禄不住祖屋一见财官自然发福用火愁水用木愁金轻重论分祸福能真五行生旺不怕刑囚东西南北数尽方休寅申己亥四生之局用物身强遇之发福辰戌丑未四库之神人元三用透旺为真子午卯酉四败之局男犯兴衰女犯孤独进气退气命物相争进气不死退气不生财官临库不冲不发四柱支干喜行相合提纲有用最怕刑冲冲运则缓冲用则㐫三竒透露日主专强寄根有力福禄荣昌十干化神有影无形无中生有福禄难慿十恶大败格中大忌若遇财官反成富贵格格推详以煞为重化煞为权何愁损用煞不离印印不离煞煞印相生功名显达官煞重逢制伏有功如行帝旺遇之不兇时煞无根煞旺取贵时煞多根煞旺不利八月官星大忌卯丁卯丁尅破有情无情印绶根轻旺中显达印绶根多旺中不发印绶比肩喜行财乡印绶无比忌见财伤先财后印反成其福先印后财反成其辱财官印绶大忌比肩伤官七煞反助为权伤官用财无官有子伤官无财子宫有死时上偏财怕逢兄弟月印逢财比肩不忌伤官见官格中大忌不损用神何愁官至拱禄拱贵填实则兇提纲有用论之不同月令财官遇之发福名禄髙强比肩夺福日禄居时青云得路庚日申时透财归禄壬骑龙背见戌无情寅多则富辰多则荣天元一气地物相同人命得此位列三公八字连珠支神有用造化逢之名利必重日徳金神月逢土旺虽有轻名祖业漂荡金神带煞身旺为竒更行火地名利当时甲日金神偏宜火制巳日金神何劳火制六甲生春时犯金神水乡不发土旺名真甲乙丑月时带金神月干见煞双目不眀甲寅重寅二且刑煞终身必损遇火难发六甲寅月透财时节西北行程九流艺业乙日卯月金神刚烈富贵比肩旺横死絶天干二丙地支全寅更行生印死见祸临火旺二寅透壬坐申艮禄多厚见水伤身六戌重寅月令水金火乡有救见土刑身巳日月戌火神无气多水多金眼昏目闭年干会火日时㑹金巳干用印官彻名清秋金生午丙火透露运至南方血伤泉路金旺三秋二庚火丙到丑伤情逢离顺境庚金生午辛金生未透煞两停冬生最贵辛金月辰庚金丑库逆数清孤顺行豪富辛逢卯日年月见酉时带朝阳为僧道丑辛金亥日月逢临戌水运初行须防目疾辛金坐酉财官用印顺行南方名利必振辛金坐巳官印用月顺行南方贵显荣福酉金逢离透土何虑无土伤身夀元不住月生四季日主庚辛何愁主弱旺地成名辛金逢火见土成刑阳金遇火透土成名壬生午位禄马同乡重重遇火格局髙强壬癸多金生于酉申土旺则贵水旺则贫癸向巳宫财官拘印运至南方利名必振癸日己亥煞财透露地合伤官有劳无富癸日申提卯亥歳时年煞月刼林下孤恓癸日干巳阴煞重逢无官相混名利必通伤官之格女人最忌带印带财反为富贵煞多有制女人必贵官星重犯浊滥淫类官星桃花福徳堪夸煞星桃花朝刼暮巴庚日申时柱中金局支无㑹合伤官刼妻癸日寅提壬日亥日莫犯提纲祸福难推甲日干提见煞喜比金水栽根忌寅卯未戊巳丑月比肩透出叠运入局忌逢午未壬癸坎宫支逢午戌干头比肩东行为吉甲乙震宫卯多须夭逆顺运行子申发福庚辛巳月金生火旺比刼栽根两行成象丙丁酉月比肩不忌火入离宫比肩一例曲直丑月带印多金壬癸丑月土厚金清金神生旺胜似财官浊之则贱清之则垣阳木无根生于丑月水多转贵金多则折乙木无根生临丑月金多转贵火土则折丙火无根子申全见无制无生此身贫贱六甲坐申三重见子运至北方须防横死丙临申位阳水大忌有制身强旺成名利巳入亥宫怕逢隂木月逢印生自然成福巳日逢煞印旺财伏运转东南贵髙财足壬寅壬戌阳土透出不混官星福崇显禄隂水无根火乡有贵阳水无根火乡即畏丁酉隂柔不愁多水比肩透露格中最忌戊寅日主何愁煞旺露火成名水来漂荡庚午日主支火炎炎见土取贵见水为嫌辛未身弱卯提取格癸酉身弱见财害格癸巳无根火土重见透财名利露根则贱辛酉八月未时受生人命遇此平生多㐫甲乙无根怕逢申酉煞合逢之双目定瞽乙木酉月见水为竒有根丑絶无根是宜乙木坐酉庚丁透出遇库归根孤神得失丙火申提无根从煞有根南旺脱根夀促阳火无根水乡必忌隂火无根水乡必救隂火酉月弃命就财北行入格南走为灾戊巳亥月身弱为弃卯月同推嫌根刼比庚金无根寅宫火局南方有贵须防夀促辛巳隂柔水囚官煞运限加金聪眀发达壬日戌提癸干未月运喜东方逢冲则絶弃命就财须要㑹财弃命从煞须要㑹煞从财忌煞从煞喜财㑹逢根气㑹损无猜此法元元识得神仙学者实授千金莫传五言独歩有病方为贵无伤不是竒格中如去病财禄喜相随寅卯多金丑贫富髙低走南地怕逢申北方休见酉建禄生提月财官喜透天不宜身再旺惟喜茂财源土厚多逢火归金旺遇秋冬天水木泛名利总虚浮甲乙生居卯金多返吉祥不宜重见煞火地得衣粮火忌西方酉金沉怕水乡木神休见午水到卯宫伤土宿休行亥临宫在巳宫南方根有旺西北莫相逢隂日朝阳格无根月建辰西方还有贵干怕火来侵乙木生居酉莫逢全己丑富贵坎离宫贫穷坤艮守有煞只论煞无煞方论用只要去煞星不怕提纲重甲乙若逢申煞印暗相生木旺金逢旺冠袍必挂身丙火怕重逢北方返有功虽然宜见水犹恐对提冲八月官星旺甲逢秋气深财官兼有助名利自然亨曲直生春月庚辛干上逢南离推富贵坎地却犹㐫甲乙生三月庚辛戌未存丑宫壬癸位何虑见无根木茂宜金火身衰鬼作闗时分西与北轻重辨东南时上胞胎格月逢印绶通煞官行运助职位至三公二子不冲午二寅不冲申二午不冲子二申不冲寅得一分三格财官印绶全运中逢尅破一命䘮黄泉进气死不死退气生不生终年无发旺犹忌少年刑时上偏财格干头忌比肩月生身主旺贵气福重深时上一位贵藏在支中是日主要刚强名利方有气运行十载数上下五年分先㸔流年歳深知来往旬三命通㑹卷十二