圣祖仁皇帝亲征平定朔漠方略御制序钦定四库全书圣祖仁皇帝御制亲征平定朔漠方略序朕祇承天眷懋绍祖宗丕基为亿兆生民主薄海内外皆吾赤子虽越在边徼荒服之地倘有一隅之弗宁一夫之弗获不忍恝然视也西北塞外喀尔喀七旗与厄鲁特四部落并号雄藩同奉职贡非一日矣不意有厄鲁特噶尔丹者赋性凶残中怀狡诈戕害其兄弟兼并四部蚕食邻封其势日张其志益侈朕初闻厄鲁特与喀尔喀交恶随遣亲近大臣颁赏赉以和解之迨其后兴兵搆怨又命大臣晓譬利害谕令息争乃噶尔丹抗㫖狂逞致喀尔喀为所溃败叩闗乞援朕收抚之置诸边内资给饩牵始皆得所而噶尔丹犹修郄如故所在侵陵忽阑入我乌阑布通之地朕授钺亲王大臣问罪声讨大师克捷未即殄除时贼仓皇宵遁深惧我军之穷追投牒指誓因而释之假使噶尔丹能自此悔祸改图则虽至今存可也夫何转瞬渝盟包藏不轨窥伺我斥堠揺惑我外藩潜敓我纳木扎尔陀音肆虐不止朕深念此冦断宜速灭扵是整饬士马备峙粮糗决策亲征而贼之踪迹飘忽无常又虑其兵至逺飏兵退复入乃授宻画扵科尔沁王沙津令其遣使诱贼约至近地旋调发盛京诸路军御东路分遣一军截西路朕躬统六师从中路入比行近贼巢噶尔丹不敢抗我颜行闻风奔窜朕遂亲率前锋军併日追击贼穷蹙已极尽弃其子女辎重而遁㑹与我西路师遇大败其军噶尔丹仅以数人跳身走嗣是朕再驾而至鄂尔多斯三驾而至狼居胥山麓宣威布恵兼用互施招徕其党羽遏絶其归路其寨桑等接踵向附其子复为我擒贼自料势不能逭遂尔仰药授首所亲信丹济喇等亦相继乞降二十余年狡悍陆梁之劲冦曾不二载悉皆草薙禽狝而大业克就矣夫烈焰弗戢必将燎原积冦一日不除则疆圉一日不靖方亲征之初举也在廷诸臣多持异议狃扵目前之计者谓兇锋挫衂无足深忧惮扵征缮之烦者谓大漠游魂难以就缚不知除恶务尽制胜在谋歴观汉唐宋之已事往往罢敝中国之力而不能成廓清边塞之功良由经理失宜而殱锄之不早也朕既逺鉴前辙复追维乌阑布通之失故不避寒暑艰辛亲涖穷边三勤薄伐惟是逆形已着然后徂征怙恶不悛然后摉讨身先士卒则栉风沐雨而人皆忘劳指画军储则转饟馈师而人争用命茂草茁于荒碛流泉溢扵沙陀万里经行安如枕蓆非徼神佑曷繇臻此易曰天之所助者顺也人之所助者信也朕仰凭天道俯惬人情以万不得已而用兵之意乗刻不容缓而灭冦之机立拯边境之毒痡永底中原扵清晏昭告郊庙适契成谋使非虑出万全可轻言师旅哉兹前后用兵本末具载卷中览是编者尚克喻朕心焉康熙四十七年七月初九日表进方略表光禄大夫吏部尙书文华殿大学士加四级温达等诚惶诚恐稽首顿首上言伏以皇猷赫濯震神武于遐荒庙略昭宣勒鸿文于方册功德居百王之冠典谟埀奕叶之型爰事编摩丕彰盛美等诚惶诚恐稽首顿首上言窃惟声教暨讫禹服被于流沙光烈觐扬周疆覃于海表粤攷歴朝之土宇无踰昭代之提封环塞旧藩则碁布星罗世共屏翰远人新附则重趼屡译争効享王如两仪覆载无私譬二曜照临常焕惟厄鲁特地居僻远而噶尔丹性秉贪残修郄邻邦致喀尔喀之叩闗赴愬䦨入边境越克鲁伦而逼处潜窥虐我使臣扰我尉候急则诡誓缓复渝盟若逞煽诱之兇谋必贻动摇之后患故羣谋未远谓小丑不足深忧而屡谕弗悛非攘外何以安内钦惟皇帝陛下至仁抚世大勇安民念兹狂肆边沙亟宜恭行天罚神明内断决䇿亲征料敌出师功期成于一怒筹兵转饷动悉计其万全用是三驾漠庭远临穷塞躬披甲胄殚分餐併食之艰屡歴暑寒备沐雨栉风之瘁是以天地助顺山川効灵草茁不毛泉流涸谷乗长风而渡瀚海追轶㓂而絶天山虏在目中狐鼠歼于一旦恩施度外羽党就我三驱迨至元兇骨肆于藁街遗孽颈覊于长组而妖氛永靖荒裔敉宁因之青海来庭哈密献賮直通西藏咸向中朝允矣臣汉唐宋所未臣之人而辟夏商周所未辟之土也凡兹伟畧悉运宸衷岂徒剏造之肤功实作昇平之宝鑑仰承俞㫖特命纂修以温达张玉书陈廷敬李光地为总裁官二格金宝凌绍雯为副总裁官觉霍拓能吉图海清栢寿华善李树德赵世纶王奕清黄龙眉廖𢋫谟王诰李周望为纂修官开馆校讐分年撰辑时日道里之必晰招徕攻𠞰之必详稿屡易而后成编歳几更而告蒇事咸经御笔之裁定复蒙制序于简端满汉文各一百零二卷缮冩进呈等或乆叨班列或曽与戎行幸膺铅椠之司获究始终之迹分条晰缕曾未测乎高深据事直书庻免讥于挂漏伏愿太和翔溢淳化殷流远至迩安四海咸熙于耕凿光前裕后万年载戢夫干戈等无任瞻天仰圣激切屏营之至谨奉表随进以闻职名职名总裁吏部尙书文华殿大学士加四级温达戸部尙书文华殿大学士加五级张玉书吏部尚书文渊阁大学士加三级陈廷敬吏部尚书文渊阁大学士加二级李光地副总裁经筵讲官礼部右侍郎仍管詹事府詹事事加一级二格日讲官起居注翰林院侍读学士凌绍雯纂修满汉文内阁侍读学士觉霍拓戸部员外郎能吉图内阁侍读海清内阁侍读加一级栢寿内阁侍读加一级华善正黄旗汉军叅领兼佐领加一级李树德镶红旗汉军佐领加六级赵世纶司经局洗马兼翰林院修撰王奕清左春坊左中允兼翰林院编修黄龙眉翰林院编修寥赓谟翰林院编修王诰翰林院检讨李周望收掌内阁中书赵勒内阁中书张振伟翰林院典簿达尔福翰林院孔目加一级对喀纳翻译内阁中书马赛内阁中书阿金泰翰林院七品笔帖式呉尔齐海翰林院七品笔帖式马尔赛翰林院八品笔帖式常凌翰林院八品笔帖式齐实翰林院八品笔帖式郭毓麟誊录满文内阁中书齐世内阁中书雅图内阁中书佟泰内阁中书福海内阁中书三保住内阁中书董阿頼内阁中书常额内阁中书栢寿翰林院八品笔帖式禅文翰林院八品笔帖式巴德保翰林院八品笔帖式常住翰林院笔帖式苏成翰林院笔帖式图克坦誊録汉文内阁中书李恒烑内阁中书董哲内阁中书王道烆内阁中书金璞内阁中书王凤孙内阁中书阎咏内阁中书顾燇内阁中书倪璠监生焦绍祖监生耿国翰监生金𤦺监生李浈监生董绍美监生朱廷凤监生方承源监生袁袍副贡生黄廷钰监生蒋琰监生王学㢲监生朱嗣芳监生林世俊监生唐秉彛监生袁广誉监生魏宏道监生朱懋熹监生王国栋贡生全朱芝监生李孔嘉监生俞时懋监生于沛监生顾焞监生顾炳目録钦定四库全书史部三纪事本末类圣祖仁皇帝亲征平定朔漠方略目録卷一康熙十六年六月至十八年十月卷二康熙十九年二月至二十二年十一月卷三康熙二十三年二月至二十五年十一月卷四康熙二十六年正月至二十七年八月卷五康熙二十七年九月至二十八年十二月卷六康熙二十九年正月至六月卷七康熙二十九年七月卷八康熙二十九年八月至十二月卷九康熙三十年正月至四月卷十康熙三十年五月至六月卷十一康熙三十年七月至十二月卷十二康熙三十一年二月至十二月卷十三康熙三十二年二月至十二月卷十四康熙三十三年正月至十一月卷十五康熙三十四年正月至七月卷十六康熙三十四年八月至十月卷十七康熙三十四年十一月卷十八康熙三十四年十二月卷十九康熙三十五年正月卷二十康熙三十五年二月卷二十一康熙三十五年三月卷二十二康熙三十五年四月卷二十三康熙三十五年五月初一至初十日卷二十四康熙三十五年五月十一至十七日卷二十五康熙三十五年五月十八至二十九日卷二十六康熙三十五年六月卷二十七康熙三十五年七月卷二十八康熙三十五年八月卷二十九康熙三十五年九月初一至十四日卷三十康熙三十五年九月十五至三十日卷三十一康熙三十五年十月初一至二十日卷三十二康熙三十五年十月二十一至三十日卷三十三康熙三十五年十一月卷三十四康熙三十五年十二月卷三十五康熙三十六年正月卷三十六康熙三十六年二月初二至十三日卷三十七康熙三十六年二月十四至三十日卷三十八康熙三十六年三月初一至十六日卷三十九康熙三十六年三月十七至二十九日卷四十康熙三十六年闰三月初一至初七日卷四十一康熙三十六年闰三月初九至十四日卷四十二康熙三十六年闰三月十五至二十九日卷四十三康熙三十六年四月卷四十四康熙三十六年五月卷四十五康熙三十六年六月至八月卷四十六康熙三十六年九月十月卷四十七康熙三十六年十一月十二月卷四十八康熙三十七年正月至十月等谨案圣祖仁皇帝亲征朔漠方畧四十八卷总裁大学士温达等恭纂康熙四十七年七月书成御制序文以深着不得已而用兵之意盖噶尔丹凶顽爽誓寖为邉患乃于康熙三十五年二月亲统六师徃征之贼衆骇遁噶尔丹仅以身免大军凯旋是年九月再幸塞北谕噶尔丹以束身归罪并纳其所属之归降者迨明年二月复统大军亲征噶尔丹旋伏冥诛余衆悉降于是廓清沙漠辑定邉陲为万古无前之伟绩书中所纪则始于康熙十六年六月厄鲁特噶尔丹奉表入贡及赐敕谕令与喀尔喀脩好以为縁起讫于三十七年十月䇿妄阿拉布坦献噶尔丹之尸而止其间简练将卒经画粮饷剪除党恶曲赦胁从以及设竒制胜之方师行缓急之度凡禀之睿算者咸据事直书语无増饰首载御制纪畧一篇后载告成大学及勒铭察罕七罗拖诺昭木多狼居胥山诸碑文恭诵之余仰见大圣人不恃崇髙不怀燕逸栉风沐雨与士卒同甘苦用能于浃嵗之中建非常之业竹册昭垂非独此隆训誓矣干隆四十三年七月恭校上总纂官纪昀陆钖熊孙士毅总校官陆费墀圣祖仁皇帝御制亲征朔漠纪畧钦定四库全书圣祖仁皇帝御制亲征朔漠纪畧三十四年八月噶尔丹至克鲁伦河掠纳木扎尔陀音后竟于克鲁伦土喇相近处居住自秋徂冬将朕三次使臣甚加侮辱朕因是深知此人力强志大必将窥伺中原不至殒命不止岂容泛视寘诸度外若听碌碌庸人畏惮劳苦之言恐后日亦似前代各省膏脂尽糜费于边塞矣故预为逺圗曽令三品以上诸臣集议比时议当征讨者举朝不过三四人其余虽口称小丑何足计议而中情甚是恇怯是以朕心深咎之风寒雨雪皆所不辞习于战鬭之劲冦亦所不避决计亲徃亦欲使天下自兹以徃永定宁谧不为目前一时茍且之计也从此秣马厉兵教营伍练攻战激励将士申明赏罚朕度官兵豢养有素唯其所向必不辱命可深信也乃告祭天地宗社以二月三十日亲统中路大兵徃征二月十八日抚逺大将军领侍卫内大臣伯费扬古领西路兵启行两路克期四月下旬㑹于土喇若噶尔丹从克鲁伦河而下与中路兵相近而与西路兵相逺则中路必待西路之兵若噶尔丹在土喇地方与西路兵相近而与中路兵相逺则西路必待中路之兵规画已定于未启行之前二月十六日特谕大将军费扬古曰大兵进勦朕与议政大臣所议者已遣书谕尔外今闻根敦带青贝勒从洪俄赖以内进至七斯希卜地方尔等两军勿误以喀尔喀为厄鲁特此事至要宜移知阿南达又尔等过翁音后选能事乡导给与商南多尔济从何地可达约定日期遣至朕军前为善此二事虽无大闗系偶思虑所及因交与阿廸令谕知之二月二十三日又特谕大将军费扬古曰览总兵官康调元所奏有山西廵抚所助骡匹米石俱未到等语朕观此或因大兵起程日期改近稍有措办未及亦未可定粮饷牲畜所闗最重前后之间将军宜审頋万全西路所由道逺运送粮饷较中路其难数倍万一粮饷不能陆续运至尔等两军恐致匮乏朕心深切忧虑特手谕急速驰示三月初一日又谕大将军费扬古曰朕大兵至南口屯驻日副都统阿玉玺等适至奏称前途凿井易成不胜喜恱尔等领兵至喀伦奏报疏内即约度至翁音日期一併具奏又将到土喇日期询问喀尔喀能事乡导以地名与日期亦约畧拟定奏闻朕所统大兵行驻皆因西路兵之故量寛时日谕尔知之三月十九日大将军费扬古奏疏至疏称臣等率领大兵于三月十三日至喀伦即于十四日分𣲖京师及右卫兵十五日臣费扬古率领京师大兵大同緑旗官兵由东路进扬威将军觉罗舒恕率领右卫大兵由西路进详询乡导约计宿处凡十八站四月初三日可至翁音又二十一站于二十四日可至土喇又三站于二十七日可至巴颜乌䦨又据副都统冯国相报称上所颁发礮八门于三月初七日至拖里唿地方等语臣等不能乆候酌留都统伊勒慎每旗𣲖䕶军叅领二员䕶军百人于喀伦俟礮至䕶送前进至翁音后另行奏闻外为此谨奏康熙三十五年三月十四日题即于十九日谕大将军费扬古曰尔至喀伦约计可至翁音土喇日期一疏于三月十九日驻跸揆宿地方清晨已到云尔等四月二十四日可至土喇朕大兵因雨雪稍阻收拾辎重虽急速前行断不能于二十四日前至土喇尔所领兵于三月十六日之雨或有迟阻将日期另行酌扣具奏若无所迟阻至翁音时亦另行明白具奏尔军中马匹何如粮车已至何处得宁夏兵消息否此等情形每具疏时务期奏闻正月二十八日奔来喀尔喀之逃人言噶尔丹在土喇河上㳺为此特谕又四月十三日䕶军叅领车克楚前锋侍卫竒萨穆喀尔喀盆楚克贝子之侍卫穆扎哈尔同乡导二人䝉古二人共七人来奏云臣等遵㫖夜行昼伏相机侦探于伊扎尔厄尔㡬纳地方见噶尔丹形迹有厄鲁特之衆在彼是实臣等于回行第二日遇科尔沁土谢圗亲王沙津遣徃噶尔丹之俄七里等十五人云噶尔丹入吾计中矣彼言现今领俄罗斯礮手鸟鎗兵六万再俟俄罗斯兵六万至即顺克鲁伦河而下直抵科尔沁致尔二王着即为内应因将我等甚加敬礼遣回我等应与尔辈同行但我等之后现有厄鲁特哨兵相随尔等甚危可急去速行奏闻我等亦接踵而徃等语此信至即谕大将军费扬古曰朕所统兵近喀伦地方遣叅领车克楚前锋侍卫竒萨穆于克鲁伦寻踪哨探车克楚等归奏初九日至伊扎尔地方得见其形踪自彼处回行于初十日遇沙津王所遣俄七里等十五人云噶尔丹于是月初从土喇向克鲁伦移营第三日将我等遣回噶尔丹在达尔罕敖喇山等语由是观之噶尔丹于朕所统之兵相近矣此贼最为狡诈溃遁时未必退回土喇必渡克鲁伦河或自俄侬巴尔即奔色稜格地方或绕巴颜乌䦨之后诡遁尔等两军若见彼顺克鲁伦河而下随之而徃或致落后亦未可定朕深切忧虑特专遣人谕大将军费扬古细访彼处地方凡贼可以脱逃之路加意堵截勿以其顺河而下遂轻视之为此特谕写勅遣侍衞殷扎纳同乡导波罗等十五人令其沿喀伦直寻翁音而徃务期必达大将军费扬古军中之信自三月十九日到后至四月二十一日始至奏称皇上三月十九日所颁谕㫖于本月二十八日未时驻札阿尔哈林圗地方接到臣等自三月十六日大兵经行并未遇雨二十二日有雨薄暮复雪途中稍有泥泞军行迟一二日之程又礮车一日止行二三十里不能紧随大兵因将神威等大礮留于喀伦派緑旗官兵守䕶顷上所颁新制礮八门景山子母礮二十四门江南所进子母礮五十五门用大同喂养随行骆驼二百负之而行运米卿员喻成龙侍读学士范承烈于三月二十四日在招哈察罕和朔屯营处与臣㑹集言米车二十二三日可出喀伦途中水草稀少且牲口皆从太原长驱而来尽皆疲痩请将十五日口粮留于喀伦以备大兵凯旋将十五日口粮运至翁音等地方备用其二十日口粮于小车及挽车牲口中择其可用者运至土喇供应大兵等语臣等以大兵口粮所闗紧要㑹议将十五日口粮留于喀伦其三十五日口粮尽运至土喇小车及挽车牲口不足则将载礮所余随行骆驼令其助运议定遣喻成龙等徃料理臣从归化城起程将宁夏兵何时启行何日可至翁音曽遣人问之孙思克等回称我等所领兵以二月二十二日启行计三十八日可至翁音等语适谕㫖至即遣人徃令将宁夏兵今至何处速行咨报臣于四月初六日在翁音口之东席喇唿鲁苏台地方驻札大兵须按凿井处下营是以分为二队而行初七日驻师一日以俟后队大兵初八日齐至乌䦨厄尔㡬地方驻札宁夏之兵若于初九日亦至乌䦨厄尔㡬臣等或一路进兵或分两路进兵公同商酌定议俟商南多尔济赴御前时明白具奏若仍不至正月二十八日逃归喀尔喀之人既言噶尔丹在土喇上㳺臣等焉可迟缓等待则于初十日起营前徃土喇宁夏兵到日令其随之而进又乡导等约略计算自乌䦨厄尔㡬初十日起营经二十二宿于次月初三日可至土喇河阿喇克山之西克勒和朔地方为此谨于康熈三十五年四月初七日具奏本月二十二日谕大将军费扬古曰尔初七日奏疏于二十一日酉时到览奏五月初三日可至土喇等语尔等原奏称二十四日至土喇二十七日至巴颜乌䦨朕所统之兵水草皆得无悞故拟定二十五日至克鲁伦河今遣发前锋探视形迹得其活口噶尔丹有自克鲁伦而下情状距朕五日之程其间尔等应节次奏报俾朕易于酌行尔等经乆不奏不知已至何处欲乆待恐致迟悞欲速进恐在尔等之前或行或待二者皆闗系重大尔等作何行事宜速报闻两路之兵有先到数日者必相待而行原有成约朕因此缓行以待倘不得已日期所闗至大则当详审闗合而行为此特谕遣侍卫额林辰乡导扎卜等仍由㨗径速徃务期必达一面𫝊集前后营诸王诸皇子内大臣都统前锋统领䕶军统领副都统以上诸臣谕曰前因大将军费扬古奏称四月二十四日可至土喇二十七日可至巴颜乌䦨故整齐中路大兵已逼近敌所今大将军费扬古等途中阻滞乆不启奏顷忽具奏更改日期现今朕所统之兵既已近临噶尔丹无庸等待费扬古之兵欲即行前进镶红旗大营皇子𦙍祉公福善副都统孙扎七侍郎席尔达等议称不必等待即行前进余诸王皇子大臣皆称此番大兵非寻常可比皇上亲帅征讨茍非万全所闗非细费扬古所奏展期十余日耳宜少待之朕採听衆论严肃斥堠躬亲廵察每日防御虑噶尔丹闻大兵至突然逺遁也四月二十六日商南多尔济赍大将军费扬古所奏二疏至其一疏称前因卿员喻成龙等前赴臣所言米车于二十二三日出喀伦牲口从太原疾驱而来尽皆疲痩等语臣等会议将十五日口粮留于喀伦其三十五日口粮令运至土喇议定交发喻成龙等去讫又宁夏之兵何时启行何日可至翁音遣人徃问孙思克等回称已于二月二十二日启行三十八程可至翁音等语臣于四月初六日驻札席喇唿鲁苏台地方初七日驻兵一日以待后队大兵初八日齐至乌䦨厄尔㡬地方驻札宁夏之兵若至乌䦨厄尔㡬或一路进兵或分路进兵公同商酌定议俟商南多尔济前徃时明白具奏倘仍不至臣等焉可迟缓等待则于初十日起营徃土喇宁夏兵到日令其随之而进自乌䦨厄尔㡬初十日起营经二十二站于次月初三日可至土喇河阿喇克山之西克勒和朔地方俱经奏闻在案初九日据运米侍郎王国昌等报称我等钦遵上谕至山西太原府与廵抚会议需用牲口甚多各州县千里数百里不等逺处採买至太原府齐集装载兵役口粮青草未生之际牲口所需豆料及器械帐房锣锅板片等物于二月初八日陆续从太原府起程经雁门闗险峻之山行千余里至湖滩河所又将大兵正项口粮押车兵役口粮及骆驼鞍屉绳索等物通融装载车辆虽重而牲口壮健视有水处下营行走今水草稀少处处多有沙石牲口渐多疲毙行至喀伦海栁图等处遇二十一二十二昼夜大雨北风飈发牲口虽经遮蔽因寒冷而毙者甚多前后倒毙牲口数目将効力人等所捐牲口四百余匹补用尚且不足又将我等官员及効力人员所骑马骡幇助现今挽车马骡痩乏者甚多米粮不能全到但大兵口粮关系紧急断不可迟悞是以将现在稍可用之牲口令其牵挽小车装载大兵二十日口粮竭力运至大兵外又将十日口粮移送至郭多里巴尔哈孙地方以备大兵凯旋之用请留二十日口粮于喀伦但小车之行甚缓赶至大兵日期不能预必大兵接续米粮甚为紧要大将军若不相助照㸔贻悞亦未可定今不预行报明临时虽加我等重罪于事亦属无益行在相隔道逺将此等艰难之处申明大将军求大将军垂念将兵米二事措置万全转奏等语臣即刻檄行大兵深入征讨口粮所闗甚鉅前给过八十日口粮食用已五十日矣计至土喇即系散给口粮之期郭多里翁音距土喇不逺留于郭多里翁音之米运至土喇亦不为难今又将随行骆驼遣徃尔等处幇助尔等仍照前所奏将三十五日口粮作速䟎来尾大兵而行不可迟延去讫臣率领大兵初十日从乌䦨厄尔㡬起营至察罕和朔振武将军孙思克西安将军博济副都统阿南达率领西安满兵五百名轻骑而来于十一日至察罕和朔与臣等会孙思克云我所领緑旗兵七千部文一到随即起程仓猝间马匹难于齐备兼以途中于三月二十一二十二日遇大风雨马匹牲口半致担悞我所领之兵现今在后距大兵有十日程皆陆续行是以我选择兵二千人亲自帅领赶至大兵同行博济云我领满兵二千汉军兵一千途中遇风雨马匹稍有担悞与大将军所领大兵相距十日程难以克期赶至将此兵内选择二千人亲身率领急速赶至大兵同行今既议将运徃翁音米石一半运至土喇请将马匹缺少之兵千人即令其防䕶运徃土喇米石如此则于兵米二者似乎皆有禆益等语于是臣等公同会议令大兵直趋噶尔丹所在之处擣其巢穴而𠞰灭之其西安宁夏之满兵二千名緑旗兵二千名俱应照将军孙思克博济等所言其余满兵一千名令防䕶按察使囊吉理所运送之米此兵留西安副都统席尔哈达祖良璧驻防协领等管辖其半留翁音之米着于孙思克标下所留兵内拨𣲖五百名令副将张宪载率领守䕶至陜西西安宁夏等处调来满洲汉军緑旗兵四千名与大兵相距有十日之程不便由两路进相应随臣所进之路急速前来与臣等一路同行其一疏称准兵部咨开据将军孙思克疏请留宁夏兵丁凯旋时所食一月之粮随后送至翁音地方应令孙思克等于翁音地方少留官兵此所运一月之粮及䭾米牲口一併收存交割之后其运米官兵着令即回等语臣等窃惟大兵进勦口粮闗系甚属紧要米既运至翁音则去土喇不逺囊吉理等所运送一月口粮一半留于翁音一半即用其脚力运至土喇似属有益按察使囊吉理副将杨琳及运米各官皆彼省大臣拣选才能人员料此米可以运至土喇因以口粮闗系紧要行文按察使囊吉理副将杨琳等为口粮闗系甚要事内开准兵部移咨振武将军孙思克疏称进勦之兵若令亲赍四月口粮则满兵跟随人少緑旗兵全无跟随之人裹粮而行殊属烦难公议减去三千跟随人役口粮令进勦之兵赍三月粮一月干粮其预备凯旋所食一月之粮暂留在后运至翁音此运米闗系重大不可不选𣲖文武中贤能要员运送因选出巩昌按察使囊吉理汉中城守营副将杨琳令将洮岷道董绍孔等文武各官酌量拟𣲖臣等将出征事宜料理已毕大兵于二月二十二日自宁夏起程为此谨具奏闻康熈三十五年二月二十四日题三月初八日奉㫖该部知道宻封到部应将此处移咨知㑹抚逺大将军等因前来大兵进𠞰口粮闗系甚要按察使囊吉理副将杨琳尔等俱系朝廷简任要职宜仰副皇上任用之意竭心効力今各路大兵将噶尔丹声罪致讨擣其巢穴而𠞰灭之口粮所闗更为紧要正臣子奋励之秋前者将军孙思克等所议未可拘执尔等运送万人所需一月口粮之内一半仍照孙思克从前所奏留贮翁音交与孙思克等所留㸔守米石官兵令其加意守䕶其一半即以尔等运至翁音之人力牲口速行䟎运至土喇军前其防䕶运徃土喇米石于西安副都统席尔哈达祖良璧处留兵一千名令其䕶送此所指等处将米运至尔等劳绩亦不小矣等因已经行文为此谨具奏闻康熈三十五年四月十二日题商南多尔济口奏西邉之兵不便两路行走故从一路来马匹困乏徒步者多京师右卫西安及西邉緑旗兵共一万四千名前来余皆遣回其大兵尾后所设驿站亦且疲敝所运之米全然未至等语因此言复令会议皆以西二路兵今归一路此兵甚为劳苦若噶尔丹人衆马健则深为可虑且科尔沁沙津王之俄七里曽有俄罗斯兵六万之语闗系非轻因稍有瞻顾朕谕之曰朕所统大兵不劳而至士得休息马皆肥壮不独满兵与緑旗兵丁即跟随人役亦无一不至者如此精锐整齐人人愿効死力敌虽有十万朕躬亲帅领相机进勦一面遣使贼势若衆则与我兵交战势若不敌则溃遁倘此贼竟逃朕与尔等岂无后悔议政诸臣云贼冦溃遁则吾事济矣相应遣使衆议佥同于是遣使谕以利害选择喀尔喀纳木扎尔郡王之长史库即根理藩院拨什库纳尔布等七人谕以尔等前徃克鲁伦河之欧德哈尔哈地方潜踪渡河伏于北山溯流尽力前徃侦探曽闻噶尔丹顺河而行今或恐已过我兵驻札之处为此遣往伊等回称臣等遵㫖至欧德哈尔哈踹㸔踪迹知贼未过此处我等渡河溯流而上行五十余里至塔尔吉而即地方见一人我等将欲擒拏复㫖遂穷追之适遇厄鲁特伏贼三十余人欲围我等飞骑奔来正当不能走脱之时忽风霾大作从后将我等环蔽彼此不能相见因顺风而出及视所在已至古尔班圗尔汉口即此知我皇上洪福上天眷祐遂向天叩头而来厄鲁特在塔尔吉而即地方是实又曽遣亲近一等侍卫喀瓦尔达一等侍卫巴唐阿巴尔珠喀等酌同前锋至古尔班图尔汉地方潜探贼哨来报二十四日驻跸察罕布喇克时回到奏称臣等遵㫖前徃于前夜越过巴尔泰哈之山黎明时适至西圗尔汉山顶贼之前哨始至我等避过侦㸔贼哨驻于山上寻水臣等北向克鲁伦河了望见有烟起厄鲁特在此是实恐其窥见我等遮蔽于山曲折而来等语观此两次情节益显然洞悉矣中路大兵可赍八十日口粮行装太重将二十日之米留于半涂今因等候西路之兵将及六十日特遣内府管骆驼官员催至米石于五月初一日给与古北口宣府緑旗兵二十二日口粮兼赐所食牛羊其有留下米石不足八十日口粮之人皆补给之于拖林地方整肃大兵所获厄鲁特四人赏赐衣物明示以出师之故令其偕使臣于五月初四日徃中路大兵以五月初五日前进是日行五十里驻跸于阿敦七老之地初六日行六十九里至枯库车尔地方是日早朕领亲近侍卫行遇西哨科尔沁之巴克席唿尔贝勒喀尔喀车木楚克纳木扎尔公阿玉玺公朕谕之曰贼哨驻于古尔班圗尔汉地方此当前所见者名阿思哈圗山尔等哨了必占此山驻札明日贼哨不知尔等所在必自阿思哈圗山之东来窥朕大营朕之前锋见而追逐尔等可横截擒拏谕而遣之初七日原拟驻跸于颜土库列圗地方遂将大兵分排队伍緑旗居中汉军火器营排列两傍盔甲烜赫士卒奋勇旌旗辉耀掩暎山川辰时来报朕所遣防哨一等侍卫喀丢徃追窃窥我营之厄鲁特七人至阿思哈圗山之东其伏在阿思哈圗山巴克席唿尔贝勒等哨兵见而迎逐之朕笑曰何必追逐听其报噶尔丹更佳是日午间至颜土库列圗地方原有水洼皆已枯竭乡导等惶惧四面奔驰寻水朕思此原系有水之地今忽无之意者上天欲我兵直抵克鲁伦河亦未可定但步兵已行五十余里今又行四十余里无水之地若遇贼如何可战且后队之兵必至晚始到遂𫝊喀尔沁和硕额驸噶尔臧谕曰尔今即前徃令尔父杜稜王札西领兵千余名驻颜土山髙处防䕶大兵后队尽过若有警则一面交战一面报闻无事则俟昏黒随后抽兵而来断勿洩露密谕遣之时各处尚未报得水泉不胜忧虑亲近侍衞吴什回奏称驰过一山坡即得一泉徃下流六七里约足供大兵人马一夕之用朕心深为欣恱遂徃前遍阅立营掘壕之处明白晓示各旗时厄鲁特人将朕差徃中书阿必达一人独自遣回令其口奏云闻中华皇帝亲统兵前来自尔使臣到方知确信我噶尔丹博硕克圗汗在土喇地方不在此处尔兵请缓之若竟冲突而来我则避去必欲穷廹之则我亦能抗拒等语复遣盆苏克格隆喇嘛及中书阿必达理藩院拨什库因才能克称任使授以防御职衔之讷尔布往厄鲁特谕之曰朕此行为䝉古诸部落不能咸遂安养之故非必欲勦戮尔等而来也今尔等请缓我师此地水少我师来日必至克鲁伦河始可缓耳明白晓谕薄暮从哨地遣往是日贼之哨兵与我军之哨兵相对而驻因驻札稍迟后队之兵安营未毕掘壕未完朕躬亲廵视见之甚以为虑将王及大臣旗纛朕亲自指视令其防卫至起更时始毕令皇长子𦙍禔领侍衞内大臣索额圗彻夜廵视朕躬及诸臣侍卫军士皆未支帷幄帐房俱身擐甲胄直至天晓是日行七十六里因近库烈圗山其地名为库烈圗西巴尔台布喇克初八日天明时令军士皆暇豫整齐队伍已毕朕减省侍从登髙阜处用逺镜眺望俯见河流未有人迹料贼必坚据此河占此水以圗死战因等候后队之兵坐于髙处观㸔东则有厄尔德尼拖罗海山西则有从巴尔台哈直下临河之山麓此地因遮蔽观看未晰于是𫝊集科尔沁土谢图亲王沙津达尔罕亲王班第喀尔喀车臣汗纳木扎尔王席地西里贝勒盆楚克贝子等谕之曰贼必据河死战尔等率尔所属䝉古兵二千人将西边从巴尔台哈直下山麓髙处据之作大兵全向此往之势贼若来犯勿与之战诱之使来贼若知我由此进兵而设备则大兵便可夺河先据之又命亲近侍卫喀瓦尔达赫哲尔根带领新满洲侍卫于厄尔德尼拖罗海一带有无贼冦确实侦探讫正前行时见一人从克鲁伦疾驰而来遣亲随侍卫往视之乃朕所遣理藩院拨什库讷尔布回奏云臣等于今早到克鲁伦河遇厄鲁特七人见我等即往上流遁去喇嘛中书二人令我回奏此情伊等随其踪迹追去等语朕急至克鲁伦河阅视已无贼踪迹因叹息顾谓左右曰噶尔丹习于战鬭西攻回子取千余城收四部落之厄鲁特尽杀其兄弟破七旗之喀尔喀所向无敌乃不据克鲁伦河而战则其庸劣懦怯显然可见矣所云俄罗斯兵亦属虚妄今我军欲战不可得矣惟以穷追为至要耳因待后队兵遂于河取鱼暂坐军士齐到后将此故告之安设营垒照前布置至日未落皆备是日行四十八里驻跸克鲁伦河之布隆地方念深入贼巢不知四面贼从何而来分布哨兵南则于巴尔台哈一带地方安设北则向塔尔吉而即口僧枯尔口安设东则于厄尔德厄拖罗海及河之下流安设西则于克鲁伦河之上流安设内又设八旗防卫薄暮时朕谓前锋营行走亲近侍卫喀瓦尔达曰我军明日击贼哨兵擒一活口便得其真消息矣正议时适有头队前锋綂领硕鼐哨地擒来厄鲁特一人问之彼云皇上所遣使到时我噶尔丹不信圣驾亲临云中华皇帝不在中国安居逸乐乃能飞越过此无水瀚海乎及详询放回厄鲁特四人所见黄幄布城网城起居之处始信为实今日伊亲登北孟纳尔山了望大兵见军行队伍规模云此兵甚严整不似乌䦨布通时难于脱身遂𫝊示其衆令皆弃帐房器械商量连夜逃遁等语于是赏以衣服仍令讷尔布赶送至前所遣二使臣之处初九日行十七里驻跸于克鲁伦河之曲是日谕议政诸臣曰若噶尔丹欲相拒交战不应弃河与我今观其沿河上㳺仓惶而去其为溃遁无疑若带緑旗步兵追赶敌皆乗骑必至逺脱欲将步兵及粗重器械留下以便追袭诸王大臣等甚难之后乃遵谕于是谆切谕令内大臣阿密达领绿旗步兵为殿令防御四面随后行走总兵官岳昇龙马进良白斌等各领标下马兵随之而进初十日见沿途帐房釜一切器物尽皆抛弃溃遁之状不堪观矣衆人之意始犹以为引诱诈遁后渐察之甚为真确是日从厄鲁特逃来者接踵而至所言皆如前行五十五里于克鲁伦河之札各寨相对处驻跸克鲁伦河以上自正月无雨旱甚俨然隆冬地无一茎青草此数日天气隂云下营甫毕而雨草遂怒生自出京师至是马尚臕壮因此地无草牲口㣲觉劳顿十一日行六十五里驻跸克鲁伦河之克勒和朔复谕议政诸臣曰此三日一路看来噶尔丹将老幼及日用器物尽皆弃之而遁其奔溃之状甚为仓惶今拣选我军将大礮留下前往追逐每佐领䕶军一名并火器营大礮留于此驻跸之地十二日追逐八十里驻跸于拖诺山前绥尔哈圗地方议政诸臣等公议噶尔丹已极窘廹连奔五昼夜我师虽穷追五日军中因待火器昼行早息计其间已相距三日之程中路之米应于八十日内运至土喇今尚不能望其运至克鲁伦按察使刘暟牲口所载米五百石麺七千觔既报以五月初九日至拖林亦至十一日始到嗣后米无到期拖诺地方距拖林约三百里刘暟之米非十日不能运到虽运到亦不足大兵二三日之需费扬古兵又无信息我师止余七日之粮所闗重大等语因衆别无计䇿观噶尔丹溃遁踪迹并量酌所获贼人之言议将满洲汉军火器营兵亲军及前锋兵全往察哈尔兵䝉古兵喀尔沁兵内挑选马匹可用者二千人并绿旗三总兵之马兵全往着领侍卫内大臣马思哈为大将军酌𣲖叅谋大臣将回行官兵之米凑为二十日口粮给之谕曰尔等追逐五日前至土喇料亦决不能及如果可追及朕躬断不肯旋师今噶尔丹破壊已尽朕所目击想决然不敢再至谕毕于是将大兵驻札防哨䕶卫之处周详指示又念西路大兵乏粮日乆令速回拖林将现到之米不必给与朕所綂官兵令其径过䟎至土喇以济西路大兵续到之米仅留支应数日余皆陆续催䟎运至彼军十三日亲视大将军马思哈等起营后朕亦统所留之兵于十三日旋师是日行六十五里复驻跸于克鲁伦河之克勒和朔地方十四日午后朕于四月十三日所遣侍卫殷扎纳等赍大将军费扬古二疏至一疏称臣等率领大兵于四月二十六日至杭爱山之喀喇拖罗海驻札时蓝翎侍卫殷扎纳等赍到皇上手书谕㫖并行在兵部咨称议政大臣钦奉上谕议得皇上所颁大将军手勅已极详备应行文大将军费扬古预防噶尔丹遁走色稜格之路留陕西兵令其拦截伊仍亲领大兵蹑其尾后而来一切皆当遵上谕所指示行为此具题奉㫖依议等因前来臣等公同议得上谕极为详备除臣等率领大兵蹑尾后而进外将军孙思克等所带陜西之兵应仰遵上谕指示留以预防噶尔丹遁走色稜格之路令其堵截但陜西兵来时途遇风雨马痩担悞先经题明挑选满兵二千绿旗兵二千令赶随大兵而行在案今若留此四千兵令堵截噶尔丹遁走色稜格之路则兵力单薄臣等请照前所奏仍从一路进兵今闻噶尔丹从克鲁伦河而下在达尔罕敖喇地方近于皇上所綂大兵之处臣所统官兵皆欢跃奋厉思即刻蹑贼尾而进慿仗圣主天威从后𠞰灭但臣等本系庸劣大兵行七十余日牲口稍疲不能克期速至仰祈睿鉴留臣等西路官兵一生面目乞皇上稍缓六军为此谨具奏闻康熈三十五年四月二十八日题又一疏称先是运米卿员喻成龙等赶至军前称途中水草稀少牲口从太原一直行来皆致疲痩臣等公同商议将十五日口粮留于喀伦其三十五日口粮将小车及挑选挽车牲口并载礮所余随行骆驼令其运到题明在案查右衞官兵所赍八十日口粮扣至五月初四日应满京师大兵所赍八十日口粮扣至五月十一日应满因是曽移咨督运诸臣言尔等所运口粮须于所赍八十日口粮未完之前作速运到据伊等回称四百余乗小车装载米石于四月初九日从喀伦起程尽力催䟎而行看来地稍坚硬处一日仅可行三十余里于沙碛坡岭之地一日仅可行二十里大风起则为风所撼难以推挽随所到处天晚即行驻宿官兵八十日口粮未完之前不能运至大兵处不得不预行报明等语大兵口粮所闗甚要臣等因拨骆驼七十余只往迎米石于四月二十五日在揆宿地方遣去令以十五日口粮酌留喀伦其三十五日口粮仍照前议速运至土喇军前虽行文去后至今仍未运到㸔来路途遥逺牲口之力不足若再从土喇往前䟎赴大兵其势更难但噶尔丹既在达尔罕敖喇地方臣等所领大兵不便候西路运送之米俟骆驼载米到后所赍八十日口粮尽时即酌量续给率领大兵前赴行在到后仰请勅督运诸臣将中路大兵米粮分给臣路官兵俱康熈三十五年四月二十八日题是日行七十四里驻跸他尔浑柴达木地方十五日朕于四月二十四日所遣侍卫额林辰又赍大将军费扬古奏疏至疏称臣等率领大兵于五月初一日到厄布尔山沟之阿达克地方驻札二等侍衞台吉布库额林辰等赍皇上手书谕㫖至臣等钦遵上谕应即领大兵星夜前赴但大兵所行路逺牲口稍疲且噶尔丹将布尔车克地方往前去十有余程之草尽行燔烧故遣人于前途速往覔草臣等率领大兵仍于初三日䟎行至土喇尾追噶尔丹仰乞皇上稍缓六军留臣等及官军一生面目又蓝翎侍衞殷札纳等于四月二十八日前往时臣等以陜西官兵不便分留欲从一路而进其西路所运口粮不能䟎至大兵情由曽具二疏交与殷扎纳奏闻未知殷扎纳与额林辰谁先至行在故将前二疏另行缮写一併奏闻康熈三十五年五月初二日题遂将此二疏事宜示议政诸臣谕曰伊等西路情形前此未经奏报将朕二次从㨗径遣往侍衞留住多日始令来奏西路粮絶乃求中路之粮约定日期三次违悞此等情由朕已洞悉之皆豫为料理完备今此疏至尔等衆人皆见之矣果何如乎诸臣及侍从人员咸奏云皇上预先料定故虽两路粮有担悞兵役无一困乏者且移中路之粮经理西路委曲周详臣等踊跃欢忭无既是日行八十二里驻跸古土尔布喇克地方十六日大将军马思哈将从厄鲁特来投诚之丹巴哈什哈察罕西达尔哈什哈唿戸诺尔之波硕克兔济侬之罗雷厄木七等及二百家口遣来审问伊等称噶尔丹见大兵形迹竟夜奔遁于拖诺山将欲拒战而不能遏止其部下之兵又于厄赫木布尔哈苏台地方正欲于栁林内将骆驼卧列拒战闻西路兵声息噶尔丹乃云中路之兵势甚可畏勿与争锋竟击西路之兵抢掠而去𫝊示后即向土喇而行衆兵连奔五昼夜又因无草马驼甚疲战兵五千余人鸟鎗以千计至此地已极狼狈及与西路兵交锋即已大败我等见事势已去先曽为使臣三次到京皆受圣主深㤙念此或䝉收养故来投诚等语又问噶尔丹情形彼称于交战时先衆遁走后被大兵所围我等于未合围之先奔出故此后情形不得而知是日仍驻跸所宿古土尔布喇克地方十七日行四十四里驻跸西拖林十八日行二十六里驻跸中拖林是日正黄旗副都綂阿南达赍𠞰灭噶尔丹㨗报至此疏已经𫝊布中外无庸详记庚午年将噶尔丹诱至乌䦨布通之地距京师七百余里耳此时当使一人一骑不返朕用是积憾于懐者六年于兹矣今噶尔丹违蔑誓言包藏侈心潜窜土喇克鲁伦地方煽惑人心侮辱信使稔恶贯盈至于己极念天下苍生恐将受其扰累精诚之意上吿穹苍夙昔水泉乏絶之地而灵源出矣刍茭不产之地而茂草生矣樵苏不给之地而薪槱足矣噶尔丹者如荒野之禽兽去来无定古人所谓聚则比于乌合羣则同于鹿豕罗之匪易攫之实难正此之谓也朕綂此每佐领䕶军六人汉军火器营二千人緑旗兵二千余人䝉古兵二千余人直抵贼巢毫无瞻顾挺然而行者朕躬非素嫺于军旅也非熟知地势之险易也非习于触冒寒暑也非预谙其水草也惟所慿者天理所恃者人心故不懐安逸不恃尊崇与军士同其菲食日惟一餐恒饮浊水甘受劳苦而为此行上天降鉴祖宗黙佑将已经脱逃之贼冦恰济西师之困乏将断难俘获之牲畜适饱西路之饥疲此果人力乎抑由天眷乎由是观之我国家无疆之景福于兹可见矣徃返九十九日之内凯旋京师途经五千里一人一骑未尝困惫留皇长子𦙍禔殿后亦不出二旬咸振旅而归圣祖仁皇帝御制亲征朔漠纪略圣祖仁皇帝亲征平定朔漠方略卷一钦定四库全书圣祖仁皇帝亲征平定朔漠方畧卷一钦惟皇上綂御万邦为中外生民主文徳诞敷武功丕显仁育义正乆道化成声教讫乎遐荒太和洽于宇宙比自削平三逆十数年来定台湾海外之区郡邑其地翦西北塞察哈尔部落平罗刹来俄罗斯之贡收服七旗喀尔喀数十万衆而臣属之东西朔南车书四逹薄海内外无一不臣之民不服之国矣独厄鲁特噶尔丹穷竒丑类梗化陆梁恃其险逺荒忽习于战鬭积二十余年之狡寇侵囓迤西诸国城堡殆尽其地斥碛緜邈不水不毛絶漠穷沙非可以疆里计也其人兇鸷桀骜无礼无义灭理乱伦非可以恩信孚也饱飏饥啸迁徙不常蚕食隣封饕餮无厌爰与我属部之喀尔喀搆难侵掠其牲畜人民土地扰害边氓志骄气溢我皇上仁同天地不忍加兵勅谕屡颁俾其辑睦廼怙终不悛讐杀无已且阑入内地重我藩服之不宁于是遣将出师于乌阑布通大张天讨是时噶尔丹脱能悔祸归诚皇上犹许以进贡市易资生如常乃贼计不出此大创之后犹收其余党侵我邉陲窥我斥堠圣心恻然轸念塞外生灵谓此宼一日不除疆宇一日不靖中原之转输供亿未有巳时三十五年春皇上决策亲征统貔貅百万之师逺度瀚海疾驰深入直抵拖诺之境白旄黄钺霆击颷飞逆寇震慑天威抱头宵遁奔命于巴颜乌喇而西路诸将领先已仰借指授遏贼归途奋击于昭木多大败之获其驼马牛羊甲仗糗粮辎重之物无算逆贼脱身挺险暂缓须臾而我皇上一怒安民计必灭此而后朝食是年冬驾复幸塞外济河至鄂尔多斯筹画邉机训练兵士贼遣其渠帅丹济拉率衆袭我余粮为官军觉击走之困败无所得食逆属之头目寨桑人等相率来归悉厚加恩养授以官爵于是羽党离心胁从悔罪贼益窘廹就毙遣其格罍古英赍奏揺尾乞降为缓兵逃死计而我皇上明烛几先逆知此贼之谲诈不信仍令大军驻牧邉境以俟春和卷甲长驱捣其巢穴务使根株尽絶毋令萌蘖复生三十六年二月驾发京师由云中抵宁夏分命诸路大将棊布星罗调集蕃兵运筹馈饷指示扑𠞰搜捕之宜营垒部伍坐作进退之法戈鋋耀日旌旗蔽天万乘临戎风云变色于四月朔庚戌进次于狼居胥山时哈宻遵谕㫖生擒逆子塞卜腾巴尔珠儿俘送行在由是丹济拉及阿拉卜滩丹津温卜等为贼素所亲信㒺不瓦觧四窜逆贼危巢既覆托足无门兇党尽除乞援无路自知罪恶贯盈难延晷刻之生遂自仰药絶吭而死厄鲁特种类悉皆归顺无复遗孽从此朔漠永清邉方大定爰振旅还京凯旋饮至命所司详察典礼择日祭告天地宗庙社稷颁诏肆赦庆典举行濊泽滂流神人胥悦诸王贝勒大臣暨外藩蒙古王等咸谓功徳隆盛旷古所无长治乆安与天无极请上尊号以慰羣心上谦让弗居于是在廷大小臣工士庶人等咸披悃陈请谓圣天子心存除暴志切安民虽万里遥荒异类吞并犹欲怙冒而矜全之至不得已而用兵而馈饷不烦于里阎赋税不加于常额师徒不疲于征发玉石不至于俱焚大驾亲征殊方底定栉风沐雨不辞寒暑之劳减膳分餐频恤将士之苦用能剪除强寇绥辑逺藩邉徼为耕牧之区寰宇享昇平之福万姓同心恭上尊号天高听卑冀从民愿搏颡唿吁至再至三上终未之听许御史阮尔询疏言皇上亲綂六师宣威制胜摧枯拉朽电卷星驰自出跸以迄回銮徃还三阅月而大功底定一切用兵方略出自宸衷咸宜详示史臣令其纂辑成书光昭万禩疏入下礼部翰林院集议礼部尚书佛伦等谨议皇上荡平逆寇邉尘永靖率土同欢竒勲冠乎百王伟略超乎千古自夫运筹帷幄以及躬歴遐荒分布诸路之兵独握中权之要一切粮饷之转输师徒之简阅以及奇正分合之势歩伐止齐之方定韬略于几先指山川于掌上鉅细逺迩靡事不周激励拊循无微不至凡此神功之迅速皆由庙算之万全允宜勒成一书昭垂亿世其设局编纂事宜俟阁详议以请内阁大学士伊桑阿等奏言皇上亲临朔漠勦灭兇顽念切乎除暴安民事期乎一劳永逸宸谟独断议絶旁挠睿鉴周详动无遗策凡决机制胜之要调遣策应之方期㑹迟速之程征行驻札之地无不仰烦天授上厪圣衷至于更番斥堠设伏侦探相水草之利筹输輓之宜指画情形至精至备灼知理势万举万全用能迅奏肤功丕扬神武徃返一百日之内驰驱五千里而遥勲高乎虞帝之征苗徳迈乎夏王之灭扈凡有歴年用兵方略一切宻谕机宜以及起居随征记注并各衙门载籍有闗兵事者悉请宣付史舘编辑成书庶几垂盛事于无疆播鸿猷于不朽上俞其请启舘纂脩亲征平定朔漠方畧自康熙十六年六月始讫于康熙三十七年等学殖肤浅才识疎庸谨按前后用兵始末据事实书惧不足以铺扬盛烈于万一云尔康熙十六年六月丁未厄鲁特台吉噶尔丹初奉表入贡厄鲁特西北大国也分部散处各立名号然实本一姓至本朝有顾实汗者国初即脩职贡世祖章皇帝钖以册印授为遵文行义敏慧顾实汗其属鄂齐尔图汗阿巴頼诺颜驻牧黄河西套谓之套彝有车臣温卜者以击白帽贼有功亦赐玺书授为土谢图巴图尔带青其属达頼巴图尔台吉墨尔根台吉驻牧西海谓之海彝噶尔丹之父曰和多和亲自号巴图尔台吉驻牧北方阿尔台之地是之谓北厄鲁特和多和亲死子僧格嗣噶尔丹为僧格同母弟时尚㓜弃家投逹頼喇嘛习沙门法未几其异母兄车臣及巴图尔以争属产故与僧格有隙乘夜劫杀之部内大乱达頼喇嘛遣噶尔丹归綂其衆噶尔丹性既狡黠且险狠好鬪外假达頼喇嘛为援内以结其父兄旧属臣民借名报讐杀车臣巴图尔遂自袭为台吉肆其兇锋稍稍蚕食西北诸部渐至猖獗初随小台吉附贡而已至是遣使奉表入贡上命优赉之十月甲辰朔达頼喇嘛具疏谢恩入贡方物达頼喇嘛生唐古特部落廼西域释教之长也诸蒙古咸尊奉之顺治九年来朝世祖章皇帝亲宴之太和殿赐以金册金印授为西天大善自在佛领天下释教普通瓦赤喇怛喇达頼喇嘛其后遣使贡献方物不絶康熙十四年上特遣使存问赐以玺书至是具疏请安谢恩其词曰钦惟皇帝陛下作天人之主宰为亿兆所依归不弃释迦后进法派宠加遣使欣奉各种隆重布施亲手接受敬献红素柔罽诸物望明鉴而恤之谨鞠躬合掌洁心上奏得㫖贡献礼物着察收甲寅谕厄鲁特喀尔喀罢兵脩好喀尔喀亦西北大国元之苗裔也太宗文皇帝时马哈萨玛第汗始通聘使世祖章皇帝初年土谢图汗等遣使贡马驼貂皮诸物请脩好顺治五年扎萨克图汗诺门汗来朝宴之太和殿土谢图汗硕雷汗贡马千匹驼百头贡赏初无定额十二年授土谢图汗车臣汗丹津喇嘛墨尔根诺颜毕希勒尔图汗罗卜臧诺颜车臣济农昆都伦陀音为八扎萨克定其贡额每嵗汗及济农诺颜大台吉等各贡白马八匹白驼一头谓之九白之贡年贡也此外小台吉他布囊不限色不计数随所有而贡常贡也着为令旋定答赏之例每扎萨克各赏以银茶桶银盆縀布等物其余小台吉贡使等亦各赏縀布有差定例后喀尔喀汗等益加恭顺遣使络绎嵗以为常顾其部落与厄鲁特壤地相接噶尔丹既吞并族属兵力渐强因与之互相劫夺兵连无宁嵗至是靖逆将军张勇川陜总督哈占凉州提督孙思克等会疏曰厄鲁特济农等为噶尔丹所败逃至沿邉违禁䦨入塞内夺番目马匹及居民牲畜守汛官兵驱之使出济农等言我等皆鄂齐尔图汗之子姪穷无所归故至此闻噶尔丹复逞兵未巳或来追我或趋喀尔喀俱未可知等窃思噶尔丹乃北厄鲁特之雄长兵马衆多如果兴兵即内地亦亟宜严加防御除严饬守汛官兵防䕶竝驱逐济农等出境外谨疏奏闻又理藩院奏曰据张家口报称厄鲁特来使博瑞额叶图等不敢归言来时鄂齐尔图汗喀尔喀土谢图汗曽夹攻我台吉近又闻归化城来贸易人言喀尔喀色稜达什台吉率三百余人将邀劫我等于喀伦我等得在皇上邉塞之内即如金城之固请暂居此俟本地使来同归奏至上谕大学士觉罗勒徳洪等曰闻厄鲁特喀尔喀交恶兴戎虽虚实未确朕统御寰区一切生民皆朕赤子中外竝无异视厄鲁特喀尔喀倘因细故交恶至于散亾朕心大为不忍两部落向相和好贡献本朝徃来不絶若交恶果真当遣使评其曲直以免生民于涂炭如仰副朕一视同仁之意仍前和好相与优游太平朕大嘉悦焉但天寒路逺若遣使徃向无饲马驰驿之所或致有误今厄鲁特喀尔喀使至其令理藩院明白备檄交发来使传谕之谨按自古遐方外域互相吞噬汉唐人主徃徃幸其削弱易于制驭辄视为国家利我皇上如天好生抚视中外无有畛域咸同一体谆谆然欲令罢兵息争共安无事特颁温㫖令其协和此后勅谕再三不惮辞费至诚恳恻之意可以孚及豚鱼噶尔丹若能祇遵圣谕悔祸革心则虽至今日犹得竝生尧舜之世乃怙终不悛遂至殄灭岂非其所自取哉是日谕噶尔丹台吉给发贡使符验先是回子诺颜和卓巴颜白克等以进贡来至邉口自相屠害作乱上数遣官徃察命檄行噶尔丹台吉此后入贡遣使务令有材识真厄鲁特为首不得仍遣回子如系真厄鲁特方许放入邉口至是有回子佟噶尔代等八人冒陈贡使与噶尔丹所遣之西白里达尔汉和硕齐等偕来理藩院奏请檄行噶尔丹台吉究处上以厄鲁特贡使徃来若无符验仍复假冒亦未可定令檄行噶尔丹将佟噶尔代等用彼例照常治罪嗣后进贡遣使务给符验方准放入十二月辛未将军张勇等奏报厄鲁特蒙古䦨入内地情形将军张勇总督哈占提督孙思克奏曰甘肃凉三州自南山至北邉一带延袤二千余里其间山口邉隘甚多数年以来虽海彝时或阑入内地游牧地方官犹可防御今外彝狡焉生心合谋纠党潜入内地甘肃凉所属大草滩诸地处处充斥所在告警查甘凉近南山一带则有西海墨尔根阿喇柰多尔济台吉等部庐帐数千余肃州境内游牧彝人头目则有济农布第巴图尔罗卜臧卓思巴额尔徳尼和硕齐寨桑吴巴什摆带麻木吴巴什额尔克格隆庐帐万余若辈皆为噶尔丹所败自西套来奔穷困异常现在杀人为食见内地人民牲畜有不思劫夺者乎似此严冬草枯水涸廹于饥寒安能保其无事前䝉圣谕军务无㫖不得妄动但视其情形善为隄防严备内地毋先轻举致启兵端又蒙谕彝人入塞当婉谕退回不得妄杀等欲会兵徃逐恐蹈违㫖开衅之愆因差营弁通事婉词开谕彼竟抗拒不从等除一面严饬汛守各官分防要害一面咨抚逺大将军图海外此等彝人或等亲率兵𠞰灭或差官赴彝人头目晓谕驱逐伏惟上裁疏入谕曰大将军图海身在陜西其沿邉流彝或令提督等率兵徃逐或严饬邉汛官兵各固守汛地选干练人员至彝目处开诚晓谕令其退囘着大将军图海酌量指授而行毋致生衅康熙十七年三月丁酉抚逺大将军图海奏报驱逐流彝图海疏曰塞外流彝䦨入内地即应发兵征勦但甘肃为三邉要地倘将军提督等军马猝至彝人震惊或至生事是以一面严饬邉闗将弁酌调官兵安置要害隘口加意防守一面遣兵部督捕理事官拉都虎署叅领南达海率领将军提督标下妥干官员通事等赴彝人头目处将䦨入大草滩情由讯明开诚晓谕令归故巢兹拉都虎等归报彝人头目济农部落竝未入邉惟额林辰台吉等部落因败亾难存不知法度就水草挈装进邉又西海墨尔根台吉部落亦惧噶尔丹之侵逃避来牧邉境拉都虎等转传上谕令各退归故巢衆彝不敢违㫖随有数起陆续出口窃思厄鲁特等虽有退回者但彝情叵测邉疆闗系重大兰州以西要地祈遣重臣一员驻札固守三邉奏至上曰将军张勇驻札邉地年乆深知地方情形着自兰州迁移仍驻甘州固守沿邉地方闰三月庚申谕将军张勇提督孙思克等防御噶尔丹寇邉兵部理藩院会奏曰大将军图海遣理事官拉都虎来京报称将军张勇言厄鲁特噶尔丹将征西海厄鲁特若来或入大草滩亦未可定又陜督哈占移文部内称西套厄鲁特台吉等闻噶尔丹有三月内举兵之语因遣其三人至达頼台吉所言我兵俱已整顿尔处亦当备以待之故达頼台吉亦令属下脩治鞍马器械据此奏闻上谕曰噶尔丹兴兵徃攻西海厄鲁特如逺从达布素图瀚海而去则无庸置议若来至近邉欲经大草滩前去则将军张勇提督孙思克等务须令其坚立信誓不许骚扰人民仍整饬我军严加防䕶一面放噶尔丹过徃一面奏闻倘或肆横强欲入邉将军提督等固守地方一面坚拒止之一面星速奏闻仍将噶尔丹果否兴兵探实奏报寻命拉都虎前赴甘州一带地方侦探彝情四月甲午谕吴喇忒等旗严防汛地先是吴喇忒镇国公诺门等奏报闰三月内贼寇数百人阑入邉汛劫杀本旗巴达里察罕吴尔图三台吉及巴逹里台吉之妻并男妇子女共二十人又抢掠男妇子女六十余人马驼二千九百余匹并帐房盔甲等物奏至上差员外郎色稜恩格森等驰驿徃勘至是理藩院奏曰色稜等覆称厄鲁特四百余人抢掠吴喇忒等逺遁无踪查鄂齐尔图汗为噶尔丹所败其属下济农四散奔窜或系济农等肆行劫掠亦未可定但未获贼寇真情不便悬拟应存案俟发觉定议疏入谕曰济农辈窜散人等或又如此劫掠应檄吴喇忒三旗鄂尔多斯六旗扎萨克诺尔布台吉四子部落扎木扬台吉等遴选精壮军士不时廵防汛地其巴达里台吉等幼穉着诺门公收养之五月甲子谕将军张勇亲逐济农先是厄鲁特济农遣人至张勇所言我祖顾实汗以来职贡不絶今为噶尔丹所败穷廹来此欲赴西海徃会我叔达頼台吉兄墨尔根台吉若由邉外遶去则行月余中途数日乏水如由内地行则限于主上邉境不敢径度祈准由内地过邉张勇以由水泉出邉竟日可到墨尔根台吉处五日可到达頼台吉处奏请令其由水泉过邉得㫖允行乃济农逗遛月余草尽北向游牧未由水泉过邉至是济农以布隆吉尔地方见有火光探闻噶尔丹追廹已近竟由双井䦨入内地提督孙思克奏请率兵逐之上以将军张勇现赴甘州即着亲身騐看驱逐济农部落过邉赴伊叔兄处所加意防䕶勿使扰民寻将军张勇奏报驱逐济农等出邉八月己巳朔将军张勇等奏报噶尔丹情形张勇奏曰前奉谕㫖确探噶尔丹情形奏报臣与提督孙思克及理事官拉都虎选择通事宻行逺探据回报云有鄂齐尔图汗属下达尔汉哈什罕曽为噶尔丹掳去今徃西海遇而问之彼言噶尔丹既杀鄂齐尔图汗今嵗二月内令其属下兵丁殷实者各备马十匹骆驼三头羊十只窘乏者马五匹骆驼一头羊五只自其地起兵不知何向向闻甘属番人素与僧格输租僧格殁属于噶尔丹召其头目永柱等讯之言噶尔丹居西北金山距嘉峪闗两月程即古大宛国也闻噶尔丹遣喇嘛万春来召番人头目至河套议事宻遣人诱问之万春言噶尔丹隣近诸彝有从之者亦有从之而复去者噶尔丹向有侵西海之意因人心不一西海路逺恐一动而本地有事不敢轻举臣复遣人至墨尔根台吉所审视之衆皆寂然安居苐彝情难以预料谨疏奏闻疏入上曰噶尔丹虽无起兵声息应仍檄该将军等不时侦探加意防守邉境十月戊辰朔喀尔喀台吉色稜阿海遣使补进九白之贡色稜阿海台吉所居地方与厄鲁特偪近闻噶尔丹将举兵来侵逺避游牧致误去嵗年贡至是色稜阿海台吉陈其迟误缘由补进年贡理藩院议应许其照常上纳报可康熙十八年三月丁未喀尔喀毕马拉吉里第台吉奏报厄鲁特额尔徳尼和硕齐劫掠吴喇忒事毕马拉吉里第台吉遣其罗卜臧希拉布来报云厄鲁特额尔徳尼和硕齐等两次劫我台吉属民徃索之不还我台吉令我伪为逃人徃投额尔德尼和硕齐遂留其侧给我衣服马匹弓箭月余见额尔徳尼和硕齐巴图尔济农毛济拉克台吉滚布等四起约二千余人绕额济内河而居旋遇吴喇忒被掳之博捶以情宻告之适额尔徳尼内向劫掠因潜与博捶自乌黑尔吴素之地驱其马四十余归报我台吉台吉云可同是人徃告三吴喇忒令备兵一面徃奏皇上我台吉随发兵四百徃迎之我至吴喇忒旗下告之故诺门公等亲率兵赴喀伦一面遣佐领班第什希卜送我来此理藩院奏闻上谕曰额尔徳尼和硕齐复率兵刧掠尔院应差官驰驿前徃传谕扎萨克诺尔布台吉四子部落扎木扬台吉竝鄂尔多斯等六旗各汛地増发官兵防守遇有贼警协力应援吴喇忒前去之兵囘日仍于邉汛酌派官兵严加防守喀尔喀毕马拉吉里第台吉遣人谍探奏报殊属可嘉其优加恩赉四月丙寅勅谕逹頼巴图尔台吉等察询额尔徳尼和硕齐劫掠吴喇忒事理藩院奏曰厄鲁特墨尔根台吉遣人至言我台吉闻额尔徳尼和硕齐等掠取吴喇忒诸台吉妻子因令人谓之曰汝妄行抢掳台吉妻子以供驱使殊为非理遂索取巴达里台吉之子纳木及纳木之妹送至吴喇忒旗下诺门公不敢擅受特拨人一同送部查额尔徳尼和硕齐巴图尔济农皆鄂齐尔图汗属下为噶尔丹所败四散劫掠去嵗济农等欲徃会达頼台吉墨尔根台吉奏请由内地徃今墨尔根台吉向伊等索取纳木等觧送来京应遣官赍勅徃谕达頼巴图尔台吉等令其察明将额尔徳尼和硕齐等照伊例治罪其纳木等应交吴喇忒旗下疏入上遣理藩院郎中额尔塞员外郎占巴拉赍勅徃谕勅曰去年闰三月吴喇忒巴达里台吉等男妇子女马驼盔甲为贼所劫掠自部奏报交发严察尚未据覆兹墨尔根台吉遣人将巴达里台吉之子纳木及其妹送到讯之纳木据云厄鲁特额尔徳尼和硕齐率四百许人劫去尔墨尔根台吉将被盗劫掠之人转行察获差人觧送诚属可嘉夫劝善惩恶者国之法也今闻额尔徳尼和硕齐等栖息额济内河之地尔达頼巴图尔台吉墨尔根台吉其将汝属下额尔徳尼和硕齐等照汝例严加治罪所掠人畜什物照数察还如此则同脩和好之举益坚而邉境人等不敢互相戕害生民得安矣墨尔根台吉察还劫掠之人可嘉事毕之日应加恩赉五月己未厄鲁特巴图尔济农具表恭请圣安凉州提督孙思克奏厄鲁特济农遣其寨桑卜克等来见云我台吉率衆部落驻肃州邉外不敢壊法生事戴皇上洪恩赍有恭请圣安表文恳祈代奏外彝仰慕皇上鸿化不敢隠匿谨以原文奏览部议以济农等不徃伊叔兄处仍在邉近游牧殊属不合所奏应无庸议谕曰拉都虎现在甘肃地方着率领张勇孙思克标下贤能官员通事亲赴巴图尔济农所详细察讯杀掠吴喇忒者实系何人据实奏闻其毕马拉吉里第台吉墨尔根台吉所报之文并发拉都虎知之七月甲辰将军张勇奏报噶尔丹发兵侵土鲁番张勇疏言准提督孙思克移咨云通丁白金印报称噶尔丹委其属下阿尔达尔和硕齐等三头目领兵三万将侵土鲁番前哨已至哈宻达頼台吉等现差古禄等率百人前赴哈宻侦探矣噶尔丹素称强悍人马繁衆然其住牧地方与甘肃相去尚逺今渐次内移住居西套一旦发兵徃侵土鲁番前拨已至哈宻去肃州计程仅十数日耳虽传闻未可尽信然彝情甚为叵测除一面遣人前赴嘉峪闗探听并严饬各汛固守邉疆外所有侦探彝情谨具奏以闻八月己丑将军张勇奏报噶尔丹与之通使张勇奏曰噶尔丹遣其寨桑莽柰㩦随从三十余人致书于言我台吉向欲通使因地方有事未暇今特遣人献马三匹貂裘一袭又言我台吉云西北一带地方皆得之矣惟西海向系我祖与伊祖同夺取者今伊等独㨿之欲徃索取因系将军所辖之地不敢轻举念彼逺餽受其裘马厚赏来使而遣之前此噶尔丹曽遣人调集甘州南山一带番目赴西套因遴选通事宻探噶尔丹年纪性情竝兴兵徃侵西海之故归覆云噶尔丹申年所生年三十六嵗为人兇恶躭于酒色去嵗举兵欲侵西海行十一日撤归今夏又两次出兵至纒头囘子之地而还见近邉诸将军统兵驻扎不敢轻犯查近者入邉行劫皆系噶尔丹击败来奔贫无所依之人详视噶尔丹情形尚无兴兵之举河西地方似可无患谨将噶尔丹原书一并恭呈上览奏入命以此情节檄知大将军图海九月丁酉噶尔丹台吉入贡请安并遵谕覆奏请安疏曰谨奏皇帝陛下证位于广大之菩提恢宏夫天人之运会建妙胜于十方胥威力而具足此际光辉炳如日月道法两固闻声懽忭覆奏疏曰我使西白里达尔汉和硕齐同行佟古尔伐因其妄为已治罪矣从前囘子充诸台吉之使而徃原不之知今接来文问之囘子佥云前充诸台吉之使而徃者部内竝不查讯已年以后乃不准放入信如所言是囘子诈冒向不责罚以致纵恶若本地从前遣使皆与文并发即如今次所遣阿卜都拉额尔克寨桑是也敬具礼物吉日遣奏奏入上嘉纳之给赏如十六年例戊戌噶尔丹台吉以达頼喇嘛授为博硕克图汗遣使奉贡入告理藩院奏曰噶尔丹称为博硕克图汗遣使贡献锁子甲鸟鎗马驼貂皮等物查厄鲁特部落向有鄂齐尔图汗阿霸頼诺颜噶尔丹台吉徃来通贡竝无以博硕克图汗遣使者今讯之来使言达頼喇嘛加噶尔丹台吉以博硕克图汗之号是以奉贡入告从前厄鲁特喀尔喀有奏请勅印来贡者准其纳贡授以勅印竝加恩赉从无以擅称汗号者准其纳贡之例但噶尔丹台吉敬贡方物特遣使入告应准其献纳上从之十月壬申上命遣檄噶尔丹收捕额尔徳尼和硕齐等理藩院郎中额尔塞等归奏曰等至达頼巴图尔台吉所交授勅谕达頼巴图尔台吉等覆称额尔徳尼和硕齐及滚布等原系噶尔丹之叔楚唿尔吴巴什属下之人今与野兽同羣逺徙游牧我等不便查议毛济喇克台吉乆居此地巴图尔济农向曽奏请皇上由内地来至我处皆无劫掠吴喇忒之事上谕理藩院曰额尔徳尼和硕齐既系噶尔丹之叔楚唿尔吴巴什属下之人应檄噶尔丹将额尔徳尼和硕齐等即行收捕照伊例治罪勿使妄行劫掠竝将从前所掠吴喇忒人畜察还如不能收捕仍在沿边生事当另行裁度尔院即备印文发噶尔丹两次所遣来使各驰一文前去檄到务令噶尔丹速覆圣祖仁皇帝亲征平定朔漠方畧卷一圣祖仁皇帝亲征平定朔漠方略卷二钦定四库全书圣祖仁皇帝亲征平定朔漠方略卷二康熙十九年二月庚午兵部督捕理事官拉都虎覆奏吴喇忒被劫事拉都虎奏言奉命至巴图尔济农所察讯劫掠吴喇忒事济农言我䝉圣㤙许我由水泉过边往见我兄我乃擅在大草滩游牧方以不免罪戾是惧敢劫掠吴喇忒乎前额尔德尼和硕齐与我同来畱六日即去闻其率兵四百往劫今尚在土谢图汗之地游牧我试遣人追其所劫人畜以报因待之嘉峪关越四旬得归者十八人复至济农所令遣使召额尔德尼和硕齐面诘之至则曰我等爲噶尔丹所败抛弃妻子挈楚唿尔吴巴什之孙憨都台吉来奔饥不能自存游行捕猎至吴喇忒之地杀夺人畜是实此事济农等皆不知所掠人口除送到之外余者已他售矣实无力偿补因叩头祈免死时济农之弟罗卜臧台吉曾在宁夏相近毛明安地方劫掠马匹济农因属下人等先曾劫掠鄂尔多斯牲畜遂向其弟查取马百二十匹交谨一併奏闻上曰巴图尔济农既未行劫可勿罪额尔德尼和硕齐已檄噶尔丹令其收捕俟覆奏到日再议其察获人口马匹理藩院遣官交与被掠之部康熙二十年八月辛丑喀尔喀罗卜臧台吉仍旧制入贡顺治十二年设立喀尔喀八扎萨克献纳年贡罗卜臧台吉其一也康煕元年右翼扎萨克图汗与罗卜臧台吉等内自相乱扎萨克图汗旗破身亡而罗卜臧台吉避入厄鲁特噶尔丹部下九年特㫖以扎萨克图汗之子袭爲扎萨克图汗而封阿海台吉之子阿海带青爲遵义盆楚克台吉授爲扎萨克各赐勅印献纳年贡至是噶尔丹送罗卜臧台吉归扎萨克图汗扎萨克图汗以罗卜臧台吉向系扎萨克仍令循旧制入贡奏至上允之乙巳巴图尔额尔克济农遣使进贡请罪巴图尔额尔克济农疏曰寳体居四海之中如须弥之固仰思仪范定得休和厄鲁特时值大壊不能存活特来归命原无违悖圣主之心祗以窃取牲畜深自悔罪思欲赔偿因将他人所掠吴喇忒人口宁夏马匹竭力凑纳伏乞圣主鉴而怜之奏至谕曰此案前曾檄谕噶尔丹未经覆奏着将原由明白开列再行檄谕俟覆奏到日再议贡物着察收九月辛未命外藩䝉古王等议弭盗之策国家恢宏景运式廓疆宇自祖宗以来节次收服察哈尔科尔沁阿禄科尔沁巴林杜尔伯特扎頼特郭尔罗斯土黙特喀喇沁敖汉奈曼翁牛特扎鲁特克西克腾四子部落乌朱穆秦阿霸垓蒿齐忒阿霸哈纳尔蘓尼特吴喇忒鄂尔多斯喀尔喀毛明安归化城土黙特蒙古诸部落一体编立旗分佐领布列塞外兼容并育救灾䘏患所以抚绥之者甚至至是以诸䝉古盗贼窃发不安其生谕大学士觉罗勒德洪明珠等曰乌朱穆秦等各旗䝉古住牧于喀尔喀巴尔虎之间先窃彼两地马畜以致喀尔喀巴尔虎等亦盗窃其马畜以报之曩无盗贼时驱马北至凉地牧养肥壮收回尽可度冬自盗贼繁兴夜间不敢放马拘于栏栅中牢笼防䕶马不得肥以致不能度冬毙者甚多且喀尔喀巴尔虎等结党行窃夜袭边汛我汛地之人畏惧四五汛併居一处两汛之间或距一日二日之程其间盗贼公行出入此汛虽觉不能立即达知彼汛且贫竆䝉古马畜被窃急报该王贝勒及总綂扎萨克等间有不肖者或贪饮沉醉不即遣人缉拿详细察究纵有首告置若㒺闻躭延时日有报一马被窃者守候食费竟至数马今有马被窃不敢举首多行隐匿诚以此也朕闻之深爲恻然轸念作何筹画得以屏息盗贼贫竆者各遂其生其令议政王贝勒大臣䝉古内大臣散秩大臣及来朝贡之外藩䝉古王以下一等台吉以上公同详议具奏议政王大臣等奏曰外藩䝉古王贝勒公台吉等言圣谕诚是祗因臣等庸劣不能管辖所属部落以致盗贼生发属下䝉古失其生计皇上轸念欲使各遂其生等感激靡涯以等愚意各汛地应多增人数严密防守向来守汛不用内地十旗之兵今此十旗亦应照各旗一体守汛遇有马畜被窃等事告之该扎萨克立即准行一切事件俱限日归结违则严加治罪又图纳黒公议云䝉古游牧地方之外边汛之内各形胜处应屯兵百许掘濠障守查缉外贼之入内贼之出盗贼似可屏息又䝉古内大臣议云凡汛哨俱按该管旗分地方安置嗣后管扎萨克之诸王贝勒贝子公台吉等果能抚养旗人屏息盗贼俾属下䝉古各得其生则进级议叙如该旗盗贼繁多属下流离贫困则酌议治罪奏入谕曰喀尔喀各旗䝉古向来敬慎职贡本朝无故添汛置戍于理未洽其一切事件限日归结所议诚是也朕思喀尔喀等歴世恭顺往来进贡殊堪怜悯应遣贤能大臣前往喀尔喀厄鲁特处大加㤙赉以示柔远至意即令遣往之大臣谕以前此内地䝉古盗窃马畜以致喀尔喀巴尔虎亦行报复彼此互相盗窃不已其内地䝉古已经严察禁饬外尔等所属亦应严加约束尔地亦宜设汛置哨遇有盗窃两汛互相觉察议政王贝勒大臣䝉古大臣并外藩䝉古王等奏曰圣谕允当靡不包举非等愚见所能及也钦遵谕㫖行之不但冦盗息而贫竆䝉古各遂其生即喀尔喀厄鲁特等荒服之国愈仰戴浩荡鸿㤙于无尽矣康熙二十一年七月乙卯命大臣台吉等往使厄鲁特喀尔喀先是上以三逆荡平武功耆定将亲诣盛京吿祭陵寝谕大学士觉罗勒德洪明珠等曰今天下乂安应遣大臣使厄鲁特喀尔喀大加赏赉俟盛京回日时和草青举行洎礼成还京议政王大臣等奏请遣使择吉起行得㫖厄鲁特噶尔丹博硕克图汗着内大臣祁他特一等他布囊俄齐尔一等侍衞觉罗孙果御前侍衞阿南达员外郎㤙格森喇嘛萨木坦格隆去喀尔喀左翼土谢图汗着领侍衞内大臣伯费掦古一等台吉额驸阿喇卜滩䕶军叅领巴图郎中喀喇去折卜尊丹巴库图克图着大喇嘛垂重格隆去车臣汗着散秩大臣波罗特一等台吉呉尔图纳蘓图一等侍衞温达郎中色稜去额尔克带青诺颜着精竒尼哈番副都綂班达尔沙二等台吉额驸诺木齐一等侍衞萨哈达员外郎鄂齐尔去墨尔根诺颜着内大臣寿世德副都綂杨代四等他布囊索宁员外郎胡什巴去右翼扎萨克图汗着都綂阿密达二等台吉根敦什希卜一等侍衞班第员外郎偏图去盆楚克台吉着内大臣觉罗吴黙纳一等他布囊鄂摩克图一等侍衞马塔员外郎达頼去额尔德尼济农着都綂宗室拉克达二等台吉扎木扬䕶军叅领库苏累员外郎马廸去色稜阿海台吉着一等侍衞拜音察克一等台吉拉第长史佛保员外郎巴朗去达尔马希里诺颜着一等他布囊鄂齐尔前锋叅领扎木苏长史河洛主事齐兰保去罗卜臧台吉着一等侍衞多尔济扎卜二等台吉额林辰长史哈纳米员外郎桑格去寻令议所赏礼物厄鲁特噶尔丹博硕克图汗喀尔喀土谢图汗车臣汗额尔克带青诺颜墨尔根诺颜扎萨克图汗盆楚克台吉色稜阿海台吉额尔德尼济农达尔马希里诺颜罗卜臧台吉毎人各赏以貂皮蟒袍黑貂大褂茜黒貂帽珊瑚素珠各一件皮靴縀袜各一䨇镶嵌松石鞓带一围手巾合包小刀牙筒俱全镶嵌松石珊瑚撒袋一副弓矢俱全镶嵌松石珊瑚金茶桶镀金篐银饭桶银盆各一具茜黑貂皮獭皮豹皮虎皮海豹皮各五张茶九篓大小綵縀各九十疋毛青三梭布各九百疋又喀尔喀折卜尊丹巴库图克图赏以大手帕七副玉瓶有柄玉碗珊瑚素珠镂金雕鞍镶嵌松石珊瑚金茶桶镀金篐银饭桶银盆各一具茜黑貂皮獭皮豹皮虎皮海豹皮各五张茶九篓大小彩縀各九十疋毛青三梭布九百疋濒行上召祁他特费扬古等谕曰尔等俱系贵显之臣凡事须仰副盛典以正大行之尔等皆属一体勿以满洲䝉古各分彼此务须同心协和满洲大臣不谙䝉古语言凡议事尔台吉他布囊等译宣于满洲大臣一同商酌确妥对答之勿致失言尔等所言伊等所答及一切传闻事件俱録之来奏至内地䝉古向与喀尔喀互相盗窃以致盗风大作如妄行作乱生事者各自擒拿惩究盗何自生盗贼既弭则牲畜可以散放牧养牲畜既肥则入冬不瘦春时孶孕无复可虞诚如是䝉古何至贫困又加以各置汛哨遇有妄行作乱之人即从公究处则民庶得安其生矣其以此晓谕之祁他特等奏言勅书赏物等作何交授伏请训㫖上曰朕念厄鲁特喀尔喀累世恭顺恪修职贡今以海宇昇平乘此闲暇特遣尔等往赍重赏优加㤙赉并无他故我朝威灵德意天下外国无不知之者谅厄鲁特喀尔喀必大加恭敬然伊等向行之例俱用䝉古礼今若凡事指授而去或致相岐行事反多滞碍尔等皆遴选而使者凡事务须仰副盛典各持大体随宜而行地方遥远不及逐一指授厄鲁特喀尔喀依彼䝉古之例大加尊敬则已祁他特等又奏曰厄鲁特喀尔喀之汗贝勒有赴达頼喇嘛或至他处者则待之乎上曰在旬日半月内归者则待之如迟则不必待谁爲之首即交爲首之人而来多尔济扎卜等奏曰近闻人言罗卜臧台吉已爲扎萨克图汗所执如其説果真则勅书赏物将如之何上曰尔等可于沿途细加採探如果被执尔等即归可也多尔济扎卜等又奏曰罗卜臧设有子弟代袭则勅书赏赉可与之乎上曰不可与也虽有子弟代袭须喀尔喀通国保奏授爲扎萨克准纳九白之贡始可加以恩赉且部中向有定例祁他特等奏曰理藩院移文令等查询定议收捕额尔德尼和硕齐巴图尔额尔克济农等并给发贡使符騐之事伏请训㫖上曰此无庸多议也额尔德尼和硕齐等如系噶尔丹属下即限日收捕如非彼属下不能收捕我朝另有裁夺至给发贡使符騐前已谕檄噶尔丹矣近见来使有给符騐者亦有不给符騐者何项人等给以符騐须询明至无符騐不准放入之例亦明白晓谕之祁他特等奏曰厄鲁特喀尔喀等于等回时欲遣使同行则与之偕来乎上曰如无粗重囊槖途次无所躭延则与之同来上又谕曰尔等行路如马驼等物被小盗偷窃当优容之勿令追赔更须约束随从人等毋使妄行争鬭厄鲁特喀尔喀有至尔等旅寓者须以礼貌和蔼接待之和则可识其心志祁他特等又奏曰厄鲁特喀尔喀如因皇上重加恩赉有所餽遗等可受之乎上曰受之赐厄鲁特噶尔丹博硕克图汗勅曰朕惟自古帝王綂驭㝢内遐迩同仁无分中外霈恩膏于万邦布声教于四海其歴年久远诚敬职贡者愈加隆眷优钖殊恩尔噶尔丹博硕克图汗自尔父兄歴世相承䖍修礼好敬贡有年延及尔身笃尽悃忱往来不絶殊爲可嘉朕久欲加㤙赉以示优恤至意祗以几务殷繁是以未逮兹海宇昇平惠泽宜溥特遣大臣侍衞官员等赍捧重赏大霈恩施尔承此宠钖当益戴德意殚心敬顺以仰副朕柔远同仁协和万邦之至意赐喀尔喀汗济农诺颜台吉等勅亦如之八月己卯诏停罗卜臧台吉赏奉使侍衞多尔济扎卜台吉额林辰等至张家口外空郭尔鄂波之地遇厄鲁特噶尔丹贡使萨拉克图尔问罗卜臧台吉爲喀尔喀扎萨克图汗所执果有此事否其同来布库班第系扎萨克图汗之人对曰罗卜臧欲与俄罗斯合谋攻我汗我汗遣其子率兵万人于今嵗二月终旬夜乘罗卜臧酣寝执之其属下人俱爲俘掳财物及马驼牛羊俱爲我军所获我曽执纛随行此目击之事也多尔济扎卜等据此奏报得㫖罗卜臧台吉被执既真尔等携赏物即回乙酉督捕理事官拉都虎以龙头山形势覆奏先是厄鲁特噶尔旦巴台吉之子鄂齐尔图汗之孙罗卜臧滚卜疏称我祖父向曾往来入贡后以内乱往依达頼喇嘛今幸得稍宁伏乞皇上俯鉴我等饥渴抚而恤之请率所辖居龙头山之地理藩院转奏得㫖此龙头山在边闗何处自边闗行几日可到与内地有关否或向系边外无用之地否着即檄拉都虎察明原委作速奏报至是拉都虎覆奏曰䝉古称龙头山谓之阿喇克鄂拉乃甘州城北东大山之脉络绵衍边境山之观音山口即边闗也距甘州城三十里距山丹城三里其夏口城距山口而建自夏口城至川堡相去五里山尽爲宁远堡此堡在边外龙头山与宁远堡相去里许其间有长宁湖界之䝉古所谓鄂尔通也宁远堡有内地人民种植输赋沿湖则兵民牧养焉今诸䝉古俱于龙头山北游牧罗卜臧滚卜之意欲占长宁湖耳边汛要地似不宜令不谙法纪之䝉古居住理藩院兵部议以罗卜臧滚卜所请应不准行报可九月癸亥巴图尔额尔克济农偿解盗窃马匹巴图尔额尔克济农疏曰厄鲁特时值败壊饥饿来归䝉皇上帡幪之庇得居边境不意属下人等不知法纪妄行盗窃悔罪无及除将额尔德尼和硕齐所掠人口追还上纳外其窃马人等竆困已极不能偿还与衆属裔竭力捐输共得马百匹解送交纳伏乞圣主睿鉴又之属裔贫困无聊宁夏地方与相近伏恳天恩许在宁夏贸易理藩院议应檄谕巴图尔额尔克济农将盗窃鄂尔多斯马羣人等照彼例治罪缺解马匹补偿完日将巴图尔额尔克济农一併从重议处现解马匹交发鄂尔多斯旗下其宁夏地方向无厄鲁特喀尔喀贸易之例所请不准行议上谕曰巴图尔额尔克济农等自本地败奔来至边境因不谙法纪迫于饥困盗窃牲畜等物今陈其苦情谆谆奏请可将追偿缺解马匹并议处之处俱行寛免仍移文严禁嗣后毋得违法妄行生事此文即发拉都虎转行晓谕之余如所议十二月癸未喀尔喀汗等奉表谢恩领侍衞内大臣伯费扬古等赍勅至喀尔喀诸部汗及济农诺颜台吉感戴皇仁优加恩赉各遣使䕶送钦使大臣等还朝併各遣子弟台吉来京代觐奉表谢㤙其词曰瓦察喇土谢图汗等谨奏圣明皇帝陛下宏仁远被剪灭诸兇道法广施敉宁庶类奠舆图于巩固大振天声握智慧之寳珠覃敷圣化恩施下逮曷任懽欣敬奉表牋上贡方物奏至上命给赏如顺治十四年例且以御服貂裘赐之康熙二十二年七月戊戌使厄鲁特内大臣祁他特等还以其使臣来覆命祁他特等奏曰等将至厄鲁特之地先遣萨木坦格隆等前往于十一月二十八日至萨尔巴尔兎地方萨木坦格隆等回报曰我等已见噶尔丹言遣使之故噶尔丹云中国使臣从无临我厄鲁特者今闻遣使前来不胜欣悦尔明日可即起行我亦遣人往迎其来迎之人格塞尔寻至十二月初十日至茅西口噶尔丹又遣其寨桑色稜来迎设筵以待馈等四人马各一匹给驿马九十匹骆驼十头及食用羊只二十四日至齐齐哈止宿噶尔丹又遣其寨桑车臣来迎车臣以其私问曰自古以来从无遣使涉我地者今来有何事勅内辞意可得闻乎等曰勅辞并无他故今天下太平乘此闲暇特沛皇仁大加赏赉我等明日即到如何迎接如何行礼汝仍先来迎告以便交授勅书及赏赉币物次日既近噶尔丹所居噶尔丹遣其格塞尔来告曰本当即与中国使臣相见受赏但自古及今从无使来今乃初次应择吉受之等曰天子勅书所到之处当即祇领今既欲择吉当少待之将所择日期并如何行礼之处即来告我顷之格塞尔以其汗之言来告曰择以二十八日爲吉中国礼繁我国礼简而易中国部臣受之上奏一月后方行赐宴我国虽无部院而有寨桑若使寨桑接受是行中国之礼也如我国之礼则使臣以勅书并赏赉诸物亲授我汗我汗亲身受之至二十八日等赍勅书并赏赉诸物进噶尔丹所居帷幕见噶尔丹膝席以俟及交勅书噶尔丹俯身两手受之其衣服等物则彼左右之人受之其器用币帛等物并骆驼牵入一一展视受之等传㫖问噶尔丹无恙噶尔丹语其近坐之喇嘛曰幸无恙敢请皇上起居等答曰天子万安既坐噶尔丹问曰闻中国有冦乱迟至数年始灭其信然乎等答曰比年曾有冦盗窃发我天子仁慈恐用兵扰民故渐次收服者有之𠞰灭者有之今已尽皆㡳定矣若似尔地旷野何至持久耶噶尔丹又曰闻遣八人至唐古特国习其文有学至精妙者乎等曰有学至精妙者乃设宴宴毕归于旅次二十九日请观喇嘛作傩舞等往閲之正月朔日请听喇嘛讲经讲毕噶尔丹即邀入所居幕中设筵凡三日至初九日等召寨桑车臣吴尔占扎卜至将部发查讯额尔德尼和硕齐巴图尔额尔克济农之文授之曰此项事情先已檄行两次并无回文故因我等此来之便令定议如额尔德尼和硕齐巴图尔额尔克济农系尔属下人当限日收捕照例治罪赍罚赎送部若非尔属下人或不能收捕我朝另有裁夺顷之寨桑车臣等以其汗之言来告曰前所行两檄信有之第以爲部文所以未答今诸大臣称系圣㫖敢不以覆额尔德尼和硕齐者原系我属下人得罪而逃至中国又复获罪可往擒之其属产等项悉听上裁至额尔德尼和硕齐本身乞以畀我等曰额尔徳尼和硕齐获罪于中国乃欲擒彼与汝是何言耶且汝等止言及额尔德尼和硕齐而巴图尔额尔克济农与汝无涉乎车臣曰请以此再告我汗顷之来覆曰额尔德尼和硕齐巴图尔额尔克济农皆我所属此二人已归达赖喇嘛我当遣人往召之倘如命而至我治其罪尔等遣人来取罚赎若复他遁则无如彼何也等令彼约期期以丑年四月等曰嵗内可结之案何缓至三年乎曰遣人至额尔徳尼和硕齐巴图尔额尔克济农处往返约须一年倘不能即结势必遣使前往达頼喇嘛并达赖巴图尔处道路遥远不能不缓其期期内或得即结亦未可定等曰额尔德尼和硕齐等向在边境作乱但念汝等职贡年久所以姑待今约期既远其间未必不又作乱也彼称噶尔丹之言曰其间或又作乱一惟上裁等又谓之曰去年七月有称爲汝汗之姪丹津温卜之使者并无符騐前来进贡汝处何项人等给之符騐何项人等不给符騐彼复称噶尔丹之言曰我遣使请安进贡必有印文至我属下之人各处贸易潜至中国冒称我使亦未可定且杜尔伯特图尔古特和硕特等部落虽皆在我属下其居住遥远不便取我符騐我亦不及给之且伊等向来亦不用符騐也自今以后我若遣使当用印文开註年月日期而遣之等曰汝母弟子姪等各自遣使往来汝给以符騐否乎荅曰此无庸给符騐也我有三印若非此印即非我使也等曰汝母与弟及子姪等若无汝符騐则不准入闗汝知之乎曰准入闗与否一惟上裁至十九日等召呉尔占扎卜至谓之曰我等将于二十一日起行矣其以我马驼来呉尔占扎卜称其汗之言曰愿畱一二日至二十一日等又召寨桑等至语之曰我等奉命而来不便久待越翼日行矣彼又称噶尔丹之言曰道里遥远䝉皇上俯念特遣使至诸大人起行之事我知之矣至二十三日设筵以饯等于正月二十七日起行噶尔丹博硕克图汗遣其额尔克格隆察汗温卜卓礼克图温卜盆楚克等四人贡马四百匹骆驼六十头貂皮三百银鼠五百舎利孙皮三张沙狐皮一百黄狐皮二十活雕一只贴金牛皮五张厄鲁特鸟鎗四桿随等来谢恩祁他特等又疏曰等去年十二月初至噶尔丹地方有归化城都綂顾慕德所属班达尔善之子巴朗来投等告曰我于康熙十八年正月自归化城归途遇厄鲁特所使寨桑阿卜都拉额尔克同入贡之格楚尔者将我綑縳带至此地今闻大人至此特来相投等召其寨桑车臣等语之故且曰此巴朗乃天朝另戸之民非人家仆也其格楚尔以汝国例应治何罪车臣复告曰我汗言当拘格楚尔讯之越数日问之言格楚尔已他往矣早晩即归候至十八日尚无覆等曰我等即日起行格楚尔事曾讯之否车臣等往见其汗来告曰格楚尔已回又复去矣以此观之其所行之事是真故避去耳但我国一切罪犯从无杀之之例可罚格楚尔以十五九牲畜乞诸大人稍候带归等言我等奉差颁恩赏而来并非来取罚赎其妄行之人令汝等惩究闻之于我我等不便等候俟有贡使之便将罚赎附解可也疏入得㫖令议政王贝勒大臣等逐一详议议曰噶尔丹博硕克图汗累代进贡往来通好今将勅书赏物照彼䝉古礼接受恭请圣安又称嗣后遣使俱给用印符騐填註年月日期应无庸议其额尔德尼和硕齐等事约以丑年四月爲期约期之内如仍复作乱悉听皇上圣裁应俟所期之年再议携回之巴朗交都綂顾慕德其格楚尔应俟照彼国例治罪将罚赎牲畜解送到日所司再议上从之九月戊寅命拉都虎回京理藩院以鄂尔多斯多罗贝勒宋拉卜报称厄鲁特之巴图尔额尔克济农移近黄河对岸游收请遣官往㑹宋拉卜等谕令退回奏入得㫖不必遣官其以此情节檄发拉都虎晓谕退回拉都虎久劳于外事毕令竟来京回奏癸未命宣谕厄鲁特噶尔丹约束贡使勅曰自声教既一以来尔歴世相承䖍修职贡聘问有年朕嘉尔尽心敬顺往来不絶故向来尔处所遣之使不限人数一概俱准放入边关前此来使无多且头目人等善于约束是以并无妄行作乱者比年尔处使来或千余人或数千人连绵不絶沿途往回抢夺塞外䝉古马匹牲畜进边之后任意牧放牲畜践食田禾綑縳平民抢掠财物妄行者甚多边外䝉古与内地百姓非不能相拒报复祇以凛遵朕之法度耳朕俯念尔等素行恭顺不将若辈照内地律例究处以致妄行殃民日以益衆用是限定数目放入边闗嗣后尔处所遣贡使有印騐者限二百名以内准入边闗其余俱令在张家口归化城等处贸易其向来不用尔处印騐另行纳贡之厄鲁特噶尔马带青和硕齐和硕特之博洛库济台吉杜尔伯特之阿尔达尔台吉图尔古特之阿玉竒台吉等所遣贡使放入边关者亦不许过二百人尔噶尔丹博硕克图汗尚毋违朕视四海一家中外一体至意敬慎遵行嗣后遣使必选贤能头目严行约束若仍前沿途抢掠殃民作乱即依本朝律例伤人者以伤人之罪罪之盗劫人财物者以盗劫之罪罪之特此先行晓谕尔其知之十一月壬申勅谕喀尔喀毋越境游牧喀尔喀土谢图汗车臣汗额尔克带青诺颜墨尔根诺颜各遣子弟请安入贡并口奏曰去嵗䝉皇上谕令各牧地设立汛哨以警冦盗但我等就草游牧居止不定难以置哨圣上限以何处爲界请遵㫖而行理藩院议曰康熙三年七月内喀尔喀等越噶尔拜瀚海之地前来游牧皇上轸念边境地方乱之所生皆由于此特遣都綂毕力克图等赍勅于车臣汗丹津喇嘛令其晓谕部下属衆毋许越境游牧今亦应撰冩勅书赍发晓谕上是之勅曰尔喀尔喀等向来不越噶尔拜瀚海之地游牧康熙三年七月内尔等越界而来朕念乱之所生皆此之故故特颁勅㫖晓谕尔等部下属衆迨后喀尔喀间有一二违禁来近境游牧以致逃盗纷纷不絶故令尔等设哨立界今尔等既称就水草迁徙居止不定难以置哨请限以何地爲界可停其置哨限以噶尔拜瀚海爲界不得越此游牧噶尔拜瀚海之地距我边境有三日程其瀚海尽界之东亦须离我边境三日之地不得内入朕视天下爲一体率土之人靡不抚恤我边境地方刍牧美好朕亦知之若喀尔喀或遇灾旱刍草不生必不得已具奏请㫖方可内向游牧俟草生时仍回原处如不请㫖擅入内地即令我边地官兵驱逐圣祖仁皇帝亲征平定朔漠方略卷二圣祖仁皇帝亲征平定朔漠方略卷三钦定四库全书圣祖仁皇帝亲征平定朔漠方略卷三康熙二十三年二月庚子上遣阿齐图格隆等赍勅谕达赖喇嘛先是喀尔喀右翼扎萨克图汗两次陈奏疏言自康熙元年罗卜臧变乱以来我弟兄子姪多投左翼屡索不还曾往诉达赖喇嘛䝉谕七旗曰扎萨克图汗尔七旗当共尊之其变乱以来子弟人民流入左翼者俱应发还因差扎尔布奈前来莅盟乃土谢图汗不至皇上系我大衆之主谨以此情上闻至是上念喀尔喀累世恭顺职贡有年不忍其子弟人民离散遣阿齐图格隆等赍勅往谕达赖喇嘛令其遣使议和勅曰朕綂御寰区愿中外无征战之劳离散之苦使羣生皆臻安乐近者喀尔喀扎萨克图汗屡次疏言右翼子弟人民离散奔入左翼索之未还等语尔喇嘛从来积大福力永远真诚慈悲济衆声闻炳着无不钦其髙行而赞颂之者喀尔喀诸汗贝子皆供奉尔喇嘛信尔之教而尊其道法尔于本朝亦诚心敬慎进贡往来不絶今天下共享太平而扎萨克图汗人民离散未得完聚朕心大爲轸恻念其中必有父子兄弟骨肉分离者未必不生事互杀交相战争兵戎一起姑不论人民困苦即两汗亦岂能并存伊等于朕向来恭顺竭诚奔走于尔喇嘛亦爲䕶法久矣何忍黙视使至此极乎朕与尔俱当遣使往谕将扎萨克图汗离散人民给还俾两翼永归于好既副朕一视同仁之至意而于尔喇嘛六度之行四无量之心亦符合矣尔喇嘛其遣大喇嘛一人与朕行人㑹于喀尔喀境内定期而遣之朕于此亦遣使臣赴所约之地与尔使同往九月乙亥厄鲁特博硕克图汗噶尔丹遣使率三千人入贡噶尔丹遣使古尔班拜等携伙伴三千人入贡带有印文理藩院奏请遣官验其符信以入毋得过二百人余令遣回上曰来人浮于定额着阿尔尼前往酌量议遣十一月甲子厄鲁特憨都台吉额尔德尼和硕齐遣使入贡谢罪憨都台吉疏称部运衰遭噶尔丹执祖楚唿尔呉巴什灭父班第时年十三有陪额尔德尼和硕齐者挈逃出遵达赖喇嘛之谕在厄济纳託赖之地与皇上边民同居不谓其妄行劫掠致干天讨常诫惩之今已悔过伏望圣主鉴宥额尔德尼和硕齐疏曰之两诺颜乃噶尔丹之叔及弟也无罪而噶尔丹执之杀之既蔑我主何能与之共事故掠其边境奔遁至此皇上圣德光昭等本无爲非之心祗以惜死遂致草窃今日夜思维无所逃于天壤谨悚惶陈奏于圣明之前奏入得㫖巴图尔额尔克济农劫掠鄂尔多斯之事已经寛免则憨都台吉属下额尔德尼和硕齐亦应一体宥赦所贡准其上纳十二月庚子阿齐图格隆等以达赖喇嘛奏疏复命达赖喇嘛疏曰谨奏皇帝陛下聚无量诸佛之典一藏兼收掦上乗文殊之灵衆生并育势如轮转仁覃宇内其喀尔喀左右翼议好之事曾遣扎尔布奈往盟始则右翼不从继则左翼不服是以未能协和但皇上安集流离使之和好以衆生父母之心恻然鉴照诚善事也今仰遵圣㫖复遣参巴陈布库图克图令于十二月到喀尔喀国定议谨遣拉木扎木巴罗卜臧诺尔卜拉通阿旺拉克巴等赍奏以闻康熙二十四年正月甲子以阿齐图格隆爲绰尔济复使达赖喇嘛达赖喇嘛遵奉勅谕所遣谕和喀尔喀七旗之参巴陈布库图克图行至归化城地方病殁上复遣阿齐图格隆等赍勅告以故且以阿齐图屡使西域有劳加以绰尔济之号赐达赖喇嘛勅曰前因喀尔喀扎萨克图汗奏陈土谢图汗许还属裔而不还许赴㑹盟而不赴朕恐两翼不和必致有攻战之患离散之忧特勅谕尔喇嘛共遣使往彼谕和尔喇嘛以礼法爲念以慈悲爲行即遣参巴陈布库图克图前来朕心嘉之特遣大臣往迎不意参巴陈布至归化城之布尔哈素台病殁扎萨克图土谢图两汗事究未得和协今将仍前遣使尔喇嘛其重遣一人约定何地何时㑹喀尔喀境内朕亦遣大臣依期赴所约之地以㑹四月戊戌授厄鲁特伊拉古克三库图克图爲归化城掌印扎萨克大喇嘛五月癸未命议巴图尔额尔克济农罗卜臧滚卜阿拉卜滩等归併安插事时巴图尔额尔克济农屡疏请颁勅印以约束部衆院议不允至是上谕大学士觉罗勒德洪明珠曰鄂齐尔图汗爲噶尔丹所灭巴图尔额尔克济农等离其故地来至边境劫掠毛明安呉喇忒本应殄灭但若辈皆鄂齐尔图汗所属朕俯念鄂齐尔图汗世奉职贡恪恭奔走兼之彼亦迫于饥渴是以宥其罪戾又罗卜臧滚卜阿拉卜滩系鄂齐尔图汗之孙与巴图尔济农爲兄弟行应遣大臣往谕朕㫖相度可居之地归併安插封以名号给之金印玺书以示朕兴灭继絶至意其令议之七月壬午厄鲁特博硕克图汗噶尔丹爲遣使事覆奏噶尔丹奏曰恭闻皇上万安不胜欣悦此地叨达赖喇嘛福庇幸得无恙䝉檄丹巴来文贸易之人入关定限人数若妄行果真上谕诚是但自古以来四厄鲁特贸易向有旧制我等未便废也若仍遵旧制则凡事皆宜矣得㫖下所司议理藩院议曰康熙二十二年㑹议已有定例噶尔丹所奏旧制不便废之语应毋庸议疏入报可九月丁卯绰尔济阿齐图归自达赖喇嘛达赖喇嘛疏曰前爲喀尔喀扎萨克图汗事谕遣喇嘛爲使不敢有违即遣参巴陈布库图克图乃未至而道卒近者又复谕以彼地生灵须得一贤能尊大之喇嘛前往庶乎可济此土白特之地无有尊于噶尔亶西勒图者是用遣之伏祈霁颜俯鉴奏至上谕尚书阿尔尼曰尔部可遣官二员乘驿至西海由西宁酌取米麫茶叶并食羊百只给噶尔亶西勒图爲禀饩併传谕云此冬春之际若赴喀尔喀朕使亦自能到但喀尔喀各就水草游牧时气不和诚恐㑹盟未能齐集喇嘛可徐行于来年四五月到彼朕使亦令于四五月间赴之节候既佳㑹盟亦易是用遣使存问喇嘛併餽尔禀饩十月壬子理藩院尚书阿尔尼以讯问巴图尔额尔克济农情事还复命先是议政王大臣等议言巴图尔额尔克济农但奏请勅印彼欲永居何地未经声明应遣大臣晓谕巴图尔额尔克济农问明到日定议上命阿尔尼前往至是阿尔尼奏曰至巴图尔济农所宣谕圣㫖巴图尔额尔克济农曰皇上以我兄弟族属离散欲使合处乃系非常殊恩何敢违命近者达赖喇嘛亦谓罗卜臧滚卜阿拉卜滩所居布壠吉里之地地隘草恶难以容衆不若与济农同居因问济农欲居何地彼曰欲环居阿喇克山之隂以遏冦盗以靖边疆令部衆从此地而北当喀尔喀毕马拉吉里第诺颜之地由噶尔拜瀚海额济内河姑喇耐河鸦布赖山巴颜努鲁喀尔占布尔古忒空郭尔俄壠以内东倚喀尔喀丹津喇嘛之部衆西极髙河而居之则咸沐皇上恩泽而各得安生矣奏至议政王贝勒大臣议曰顷奉上谕遣使往讯达赖喇嘛俟讯明到日再议上是之十一月癸酉以安插巴图尔额尔克济农等事遣使谕达赖喇嘛先是理藩院以罗卜臧滚卜阿拉卜滩及巴图尔济农归併安插事开列应遣大臣职名奏入谕曰且勿遣其以此意谕知达赖喇嘛令一同遣使至是命扎萨克喇嘛垂木珠尔拉木扎木巴得木齐商南多尔济副都御史拉都虎等赍勅前往勅曰朕綂驭㝢内继絶举废欲期咸底隆平厄鲁特噶尔丹博硕克图汗灭鄂齐尔图汗时罗卜臧滚卜阿拉卜滩巴图尔额尔克济农等纷纭离散来至边境窜迹于金塔寺贺兰山等处乃巴图尔额尔克济农额尔德厄和硕齐等又以生计窘迫在鄂尔多斯毛明安呉喇忒宁夏等处妄行劫掠朕于此时不即发兵𠞰灭者乃轸念鄂齐尔图汗歴世职贡诚敬奔走是以寛宥其罪巴图尔额尔克济农等亦戴朕恩愿依朕爲生屡疏奏请勅印前此朕曾谕厄鲁特噶尔丹博硕克图汗云巴图尔额尔克济农等如系尔所属当即收之不能朕另有裁度乃彼约以丑年春爲期如逾期悉惟上裁今逾期已数月矣天下太平惟伊等兄弟骨肉分离散处失所朕心殊爲恻然尔喇嘛素以恻隐之心度此衆生凡厄鲁特诸贝子皆供奉喇嘛信崇尔法朕思罗卜臧滚卜阿拉卜滩巴图尔额尔克济农皆鄂齐尔图汗之苖裔也鄂齐尔图汗于喇嘛爲䕶法久矣何忍黙视其子孙宗族至于困穷今朕欲将伊等归併一处安插于可居之地以示兴絶举废之至意尔喇嘛其遣使与朕行人定期往㑹朕于此即遣大臣至所约之地偕尔使人前往谨按罗卜臧滚卜阿拉卜滩与巴图尔额尔克济农皆厄鲁特种族先后离散皇上念其先鄂齐尔图汗职贡恪共故加意抚纳虽有劫掠之罪亦贳而不治仍畀以名号勅印俾择善地安插兴灭继絶不啻泽及枯骨矣前既以此谕噶尔丹兹复令达赖喇嘛为之度地定居欲令耦俱无猜且使噶尔丹不得借以爲辞更生嫌衅也皇上于远人不惟来之而又有以安之者如此康熙二十五年正月乙亥厄鲁特巴图尔额尔克济农来朝先是理藩院尚书阿尔尼奏言巴图尔额尔克济农携其属七百八十人将至请遣官往迎谕曰巴图尔额尔克济农所属亦限以二百人入关余者留归化城则现在噶尔丹之贡使可无辞矣兹当严冬之际行李牲畜盗贼可虞归化城都綂顾慕德现以年节来觐可令速回监视供应其回归化城之人着遣戸部司官一员将宣府所贮米石给爲廪饩并遣尔院贤能官一员由光禄寺支取银两採买羊只给之此系外藩宾客不必限以银数尔院所差之官竟行买给可也至是赐宴毕照大台吉例颁赏仍以上服貂裘赐之壬午噶尔丹复奏额尔德尼和硕齐情事噶尔丹奏曰额尔德尼和硕齐事曾约于丑年四月回覆今已踰期其所行乖舛凡有是非一听圣裁㫖下议政王贝勒大臣等集议议曰安插巴图尔额尔克济农额尔德尼和硕齐等已遣使达頼喇嘛应俟复奏到日再议上是之四月乙酉朔遣大臣台吉等前往喀尔喀盟理藩院奏称达赖喇嘛所遣噶尔亶西勒图约于今嵗闰四月至喀尔喀墨尔根台吉处今爲期已近应遣大臣盟奏入命尚书阿尔尼台吉巴忒马什毕力克图喇嘛阿齐图绰尔济前往又以喀尔喀七旗地方辽濶右翼扎萨克图汗处遣归化城鄂木布丹津占素格隆员外诺木齐岱去额尔德尼济农盆楚克拉卜滩处遣德木齐达尔汉格隆员外马廸去色稜阿海台吉处遣滚布格隆员外阿尔必特祜去达尔马西里诺颜处遣大喇嘛丹津格隆员外巴牙思唿朗去遵义盆楚克台吉处遣德木齐卓特拔达尔扎格隆员外沙哈里去额尔克诺颜处遣萨木坦额木济格隆员外费颜图去左翼土谢图汗折卜尊丹巴库图克图处遣大喇嘛垂重格隆郎中喀拉去车臣汗处遣克巴格隆员外达虎去信顺额尔克带青诺颜处遣丹巴色尔济格隆员外保住去墨尔根诺颜处遣额木齐格隆郎中安布禄去赐喀尔喀七旗汗济农诺颜台吉等勅曰朕綂御寰宇中外一体务使交相辑睦共享昇平乃尔右翼扎萨克等内自相乱兄弟人民多归左翼其左翼扎萨克兄弟人民亦有归入右翼者尔等以兄弟之亲互相吞併异日必至交恶生乱朕心恻焉康熙二十三年曾颁勅于达赖喇嘛议共遣使谕和尔等而达赖喇嘛亦谓朕俯念道法慈悯衆生有如父母意甚善也特遣噶尔亶西勒图前来朕亦命尚书阿尔尼台吉巴忒马什毕力克图喇嘛阿齐图绰尔济等与之偕往尔汗济农诺颜台吉等当仰体朕悯尔累世恭顺职贡修好之至意及达赖喇嘛广运六度䖍修四无量之慈心尽释旧怨将兄弟人民各归本扎萨克令其和协照旧安居不但仰副朕命与达赖喇嘛之意即尔七旗永无离散之苦争鬬之害福禄所绥亦且无疆矣时喀尔喀右翼扎萨克图汗殁其子噶尔旦台吉请袭父职上允之并命阿尔尼因便致赙六月乙卯折卜尊丹巴库图克图遵谕覆奏先是大喇嘛垂重格隆起行上命传谕折卜尊丹巴令亦至盟坛共议至是折卜尊丹巴奏曰自幼皈达赖喇嘛之教叨折卜尊丹巴之名普度爲心阐扬佛法息列辟之争救生民之苦扎萨克图汗之子孙属裔前已陆续给还余者正在察核今䝉圣慈念喀尔喀七旗不睦遣使于达赖喇嘛而达赖喇嘛亦遣噶尔亶西勒图爲使赴盟谕亦至盟坛共议其事当遵㫖同赴盟所竭诚公议以仰副圣懐疏入上命移文尚书阿尔尼噶尔亶西勒图等知之七月癸巳命侍郎拉都虎等往㑹达赖喇嘛使人于阿喇克山达赖喇嘛疏曰皇上俯鉴鄂齐尔图汗职贡有年不忍其后人骨肉分散靡所止居恻然垂照欲巴图尔额尔克济农罗卜臧滚卜阿拉卜滩集居一处特降恩纶甚盛德也苐此西海之地各有分属若使居天朝境内又恐厄鲁特或有异言其阿喇克山之旁亦属狭隘乞大君矜怜择水草寛濶之处安插一隅兹已遣车齐克他赖堪布罗卜臧令于十月内至阿喇克山伏请遣使往㑹上命遣拉都虎温达去且谕之曰尔等可与达赖喇嘛使者同往召集巴图尔额尔克济农罗卜臧滚卜阿拉卜滩等相度伊等可以游牧之地指而与之仍㑹同提督孙思克将地之界限令伊标下官弁认记之巴图尔额尔克济农等如因给地安揷欲来谢恩则许之来达赖喇嘛使人如欲来请安亦许之来否则给以廪饩而遣之其额尔德尼和硕齐等如欲与巴图尔济农等一同游牧亦许之尔等可与巴图尔额尔克济农罗卜臧滚卜阿拉卜滩等定沿边爲盗作乱之罚着爲令前巴图尔额尔克济农来觐之时已自誓不复令属下爲非其罗卜臧滚卜阿拉卜滩亦须严禁所属兄弟既已完聚从此和睦安居倘再致流亡他往殊负朕归併眷恤之意矣朕所以不惮谆切训谕者亦以其先世恭顺有年不欲令其子孙失所也其一一传谕之九月壬辰命副都綂绰尔济雅克运送尚书阿尔尼糗粮时阿尔尼差笔帖式英古奏报㑹盟日期且言军中所有糗粮仅可食至十月中旬恐致匮乏上命于归化城动支二百余人一月之粮令喀尔喀和硕达尔汉亲王诺内等六旗选取骆驼解送地方遥远仍遣归化城副都綂绰尔济雅克率佐领骁骑人等一同解往十月戊午尚书阿尔尼喇嘛噶尔亶西勒图等各奏报喀尔喀七旗遵谕誓和阿尔尼疏曰等于八月十六日召集喀尔喀两翼汗及济农诺颜台吉等宣示圣谕等复于二十二日召集伊等晓谕之曰我等来时曾降训㫖谕尔等曰尔汗及济农诺颜台吉等以侵占属裔之故兄弟不睦尔等本系同祖子孙若交恶搆怨将来必致罹于涂炭朕不忍坐视故特颁勅㫖尔等即宜和睦和睦于朕无所利不睦亦于朕无不利也惟念尔等累世恭顺职贡朕矜恤之心无分中外是以开诚晓谕令尔等同归于好宣谕毕色稜阿海台吉等跪言曰我七旗喀尔喀俱系一祖之子孙向皆和好自罗卜臧肇乱以来互将人民隐占是以蓄怒交恶今皇上与达赖喇嘛特遣大臣喇嘛等使我等和睦安乐我等小人不胜懽忭然钦遵圣㫖和好息争与否在吾两汗耳土谢图汗之弟西地西里巴图鲁台吉跪言曰圣上谕㫖劝我等甚当我两汗相恶俱系小人献谗所致今使两汗纳忠言斥谗佞我等竭力谏诤自当言归于好两翼汗曰皇上令我等和睦圣意谆复所以开示愚昧者甚至我等敢不祗遵等遂令扎萨克图汗土谢图汗行相问抱见礼又令左右二翼衆台吉亦行相问抱见礼于本月二十三日令汗及济农大诺颜台吉等检选所属六十余材能寨桑俱于噶尔亶西勒图折卜尊丹巴前悬挂佛像设立重誓两翼互相侵占之台吉人民令各归本主一切应结事件俱审拟完结仍令济农诺颜台吉等跪于佛像之前设立重誓曰自今以往当永远和协此皆皇上非常威德之所致也谨以状闻噶尔亶西勒图亦以谕和事竣具疏陈奏得㫖喀尔喀左右两翼汗及济农诺颜台吉等俱遵朕谕㫖即行设誓和睦可嘉所司其知之等谨按凡立国者必先有内衅而后外侮始生喀尔喀与厄鲁特境壤相接强隣洊食已骎骎乎有不支之势乃迷而不悟兄弟阋墙日寻干戈内自讐敌其根本先拨而望枝叶之无害难矣故以七旗之衆一朝破败而不可救皇上于其未败之前先几洞烛宣示诏书劝谕婉切欲使敦在原急难之义以并力捍御毋或骨肉相残致爲他人所吞噬也圣谟洋洋嘉言孔彰意岂不深远哉十一月癸巳侍郎拉都虎等以安揷事毕复命拉都虎温达商南多尔济等疏曰等出宁夏阿喇克山阅视地形得遇巴图尔额尔克济农约其在东大山北候听宣㫖于九月十二日在嘉峪闗外得遇达赖喇嘛使者车齐克他赖堪布随遣人召罗卜臧滚卜阿拉卜滩至语之故亦约㑹于东大山北罗卜臧滚卜阿拉卜滩曰䝉皇上洪恩赐我等地方当即偕诸大人往赴约㑹之地但我姊阿奴乃噶尔丹之妻闻率兵千人声言往谒达赖喇嘛从此而过或中懐诡计袭我亦未可定不得不整力待之请即于此地宣㫖可乎等随同车齐克他赖堪布宣㫖讫罗卜臧滚卜阿拉卜滩回奏曰圣上俯念祖鄂齐尔图汗使兄弟完聚给以土地不胜欣忭即当迁至济农所居一同游牧但正值冬月属下人民散处使之迁移贫人牲畜少者难以度冬请俟来年草青时迁之本月二十三日等至东大山北令巴图尔额尔克济农跪宣㫖毕巴图尔额尔克济农奏云等系亡国流裔䝉皇上矜怜给以牧地俾令得所髙厚之恩愧弗克当当即叩头谢恩等又谓巴图尔额尔克济农曰尔所请喀尔占布尔古忒空郭尔俄壠巴颜努鲁鸦布赖噶尔拜瀚海等地方给汝游牧外自宁夏所属玉泉营以西罗萨喀喇山嘴后至贺兰山隂一带布尔哈苏台之口又自西宁所属倭波岭塞口以北奴浑努鲁山后甘州所属镇番塞口以北沿陶阑泰萨喇春济雷浑希里等地西向至厄济纳河俱以离边六十里爲界随与巴图尔济农属下达尔汉噶卜楚喇嘛波克寨桑及提督孙思克标下游击李本善等画地爲界而记之等又与巴图尔额尔克济农定议罚例䝉古如杀边内之民不论几人俱斩其妻子牲畜入官偷盗民人牲畜者爲首二人绞仍将妻子牲畜入官余者罚以三九牲畜仍鞭一百其不爲盗而私入边游牧者台吉则罚以三九牲畜寨桑等罚以一九牲畜平人则鞭五十外仍将所骑马匹尽行入官其擕带家口牲畜入边游牧者不论几戸俱入官至民人往边外伐木刈草䝉古有夺其食物者不论几人将所乘马匹尽行给还民人仍鞭三十其属下每犯一次并罚济农五九牲畜俟罗卜臧滚卜阿拉卜滩来㑹之时将此项情节亦明告于彼其额尔德尼和硕齐亦须严禁勿使妄行盗窃又厄鲁特诺颜库图克图之子噶尔亶多尔济者亦系鄂齐尔图汗之嫡孙应令与巴图尔额尔克济农等附牧奏入上曰噶尔亶多尔济既系鄂齐尔图汗之孙应令其与巴图尔额尔克济农等一同游牧其拉都虎等所定地界并严禁盗窃之例理藩院其移文督抚提镇通行晓谕圣祖仁皇帝亲征平定朔漠方略卷三圣祖仁皇帝亲征平定朔漠方略卷四钦定四库全书圣祖仁皇帝亲征平定朔漠方略卷四康熙二十六年正月丙申喀尔喀两翼汗及七旗济农诺颜台吉等合疏请上尊号土谢图汗等疏曰喀尔喀两汗率领七旗贝勒等谨奏至圣皇帝睿览䝉皇上鉴照时事欲安辑逺方往谕达赖喇嘛遣使并差大臣㑹同七旗大喇嘛折卜尊丹巴库图克图召集汗济农诺颜台吉等宣读训㫖我等钦遵圣谕不敢有违普济衆生得大安乐道既荡平法亦恢布圣主鸿恩无计酬报口不能悉敢竭悃忱请上尊号伏祈仁慈怜而受之疏入谕曰喀尔喀诸汗贝勒等戴朕向来仁恩恪恭敬顺请上尊号具悉悃忱但衆汗贝勒等宜仰体朕一视同仁无分中外至意谨识朕谕和之㫖自兹以后无相侵扰亲睦雍和永享安乐更胜于上朕尊号也况前者内外诸王贝勒大臣等请上尊号未经允行此所奏请亦不准行着理藩院将此情由行文晓谕之乙巳土谢图汗奏请勅印土谢图汗奏言我喀尔喀国从来聘享贡献服教承恩得以安居乐业间有微愆亦蒙圣训悉与湔洗国中向无佛教是以愚迷自我曽祖往谒达赖喇嘛得蒙优礼加以瓦察喇赛音汗之号于是我地佛法炳如日星延及我身往谒达赖喇嘛蒙其俯恤授以道法宏训钖以名号印札又蒙皇帝宠眷厚加恩赉俾得畅遂兹特恳者敢祈与遐荒万国君长中分别优异之钖以金章宝劵俾世世子孙恪恭固守奏至上曰喀尔喀两翼授受属裔之事未结未便遽与印章可将原疏发还口传㫖谕之二月丙子命以车臣汗长子伊尔登阿拉卜滩袭汗号时车臣汗殁其长子伊尔登阿拉卜滩遣使奏闻上曰喀尔喀七旗誓和未久车臣汗之位不便久悬其勅谕土谢圗汗折卜尊丹巴库图克图扎萨克图汗等将车臣汗长子伊尔登阿拉卜滩速袭为汗仍遣勅晓谕达赖喇嘛知之赐土谢图汗等勅曰朕惟自古帝王统御寰区遐迩一体其歴年久逺职贡恭顺竭尽诚心者益加眷赖焉尔等累世悃诚遣使入贡恭顺有年正在嘉赏忽闻车臣汗身故朕殊震悼特遣大臣遗之赙赠近念尔喀尔喀内自交恶朕特遣大臣谕令和睦未久车臣汗之位不可久虚尔喀尔喀例以长子承袭伊尔登阿拉卜滩台吉既系长子且闻其人亦可着嗣立为汗尔等其遵谕速行赐达赖喇嘛勅亦如之四月甲寅噶尔丹遣使入奏噶尔丹疏曰巴圗尔额尔克济农罗卜臧滚布额尔德尼和硕齐之事前遣内大臣已向我等言之矣今闻又以伊等之事闻之达赖喇嘛信有之乎四厄鲁特与汉人贸易之事如仍复旧例则事皆归好矣又一书遗尚书阿尔尼等曰喀尔喀七旗之事达赖喇嘛虽曾遣扎尔布柰往盟七旗不能从其言今圣主欲使大衆安乐遣使于达赖喇嘛达赖喇嘛遣西勒图与天使偕往㑹盟七旗是役也折卜尊丹巴与西勒图相见之礼殊属未当此系得之传闻者如果真则万无是理也前内大臣来时据云圣主之意以为法门者黄帽法门喇嘛者达赖喇嘛也诸使臣当视有裨于黄帽法门者而行之我等乃黄帽之施主故以所闻之言致书于诸大臣大约道法以何者为善其明白致覆奏下所司议理藩院议以贸易之事已有定例喀尔喀七旗㑹盟其事已毕所奏应无庸议上是之五月辛卯命以伊拉古克三库图克图为总管京城喇嘛班第扎萨克大喇嘛丁酉折卜尊丹巴库图克图奏报噶尔丹贻书诘责情事折卜尊丹巴奏言噶尔丹遗书于我内云枯冷白尔齐尔之盟尔与西勒图抗礼踞坐大为非理达赖喇嘛道法徧及十方西勒图者系宗喀巴座上之喇嘛特遣以主盟议事者也若竟行钧敌之礼于理顺乎奏至下所司议理藩院议以去年盟㑹西勒图与折卜尊丹巴议定而后相见已往之事应无庸议上是之六月甲戌土谢图汗奏报扎萨克图汗与噶尔丹㑹盟情事土谢图汗奏言噶尔丹以枯冷白尔齐尔之盟折卜尊丹巴与西勒图敌礼相见甚属非理贻书诘责近闻噶尔丹遣伊属车臣呉巴什者令右翼㑹盟即盟所读其誓书畧曰汝右翼人等毋得违扎萨克图汗号令违者即为叛教以罗卜臧赛音台吉为例又闻噶尔丹移营前来由阿尔台山阳进三黑格尔之地扎萨克图汗亦移营前往㑹之又噶尔丹不许得克得黑墨尔根阿海来归左翼令其移营前往且令右翼诸诺颜等随扎萨克图汗环绕安营噶尔丹前书之词既甚兇狠今侦得复欲加兵于我倘或不备则坐受攻伐如欲备之恐蹈先举之愆谨以此情事奏明奏至上曰扎萨克图汗受朕恩最深此言或系下人虚传疑间其檄知土谢图汗当以日前誓和为重永归于好九月庚子勅谕厄鲁特喀尔喀罢兵时土谢图汗带青诺颜墨尔根台吉遣使奏言噶尔丹书至我等曾遣使致覆彼言我乃黄帽大施主心不释然终必在此伺察等语我喀尔喀之在彼国者及厄鲁特向与我等通好者俱言噶尔丹分南北两路来伐是实我喀尔喀右翼人等除扎萨克图汗及得克得黒带靑台吉之外余者俱言兴兵是实我界上人等惊惶屡促我等赴彼是以率兵起行伏乞圣鉴去年盟誓时扎萨克图汗之情形非特尚书见之他人亦尽知之彼现今与厄鲁特杜噶尔阿拉卜滩台吉一处游牧详视噶尔丹之状大有争执礼体是非之意为此驰奏奏至㫖下议政王贝勒大臣集议安亲王素谙蒙古事宜亦令集议议曰厄鲁特喀尔喀俱系本朝职贡之国应遣勅令其罢兵同归于好仍勅达赖喇嘛令其遣使谕令罢兵其土谢图汗勅书即发来使布延图绰克图寨桑等赍去噶尔丹勅书即交来使陶赖哈什哈等乗驿赍去达赖喇嘛处勅书发与喇嘛商南多尔济郎中布颜图赍去上从之赐噶尔丹勅曰据喀尔喀土谢图汗奏称厄鲁特内向游牧两路来攻我界上人等屡请赴彼故出兵迎之等语朕统御宇内无分中外尔厄鲁特喀尔喀两部落若果互相残害朕心大不忍焉曾于康熙十六年檄谕尔等务期共相和好尔覆奏云厄鲁特蒙古之道仗达赖喇嘛福庇得以巩固圣谕诚是等语尔噶尔丹博硕克图汗累世恭顺职贡有年如果举此大事无不奏闻于朕者因路逺地遥真伪难明朕尚未之深信或不逞之徒两地搆煽亦未可定尔两部如果兴兵必有一方至于败亾不但重负朕向来一视同仁之至意羣黎之死亾离散朕心深为悯恻勅书到日即为息争修好则尔恭顺之心朕实嘉之亦已勅谕土谢图汗令其罢兵矣为此特令尔使陶赖哈什哈等赍勅往谕赐土谢图汗达赖喇嘛勅畧同十月己巳巴图尔额尔克济农自请往援土谢图汗巴图尔额尔克济农移文于理藩院曰伏思前讐急欲往援土谢图汗但身属朝廷不敢专擅乞转奏圣明俯鉴允许所虑贫苦属裔欲多往则途路遥逺艰于马匹少往则救援势寡又乏器械至欲奏报所闻𦂳急大事若由旧路而往则逺若自鄂尔多斯而往未氷之时又难以渡河自宁夏前往路虽近而不许擅行此等情由祈即示知理藩院以闻命满洲大学士及兵部理藩院集议议曰顷者土谢图汗奏闻发兵皇上轸念喀尔喀厄鲁特累世恪共职贡特颁圣谕令其和好又勅达赖喇嘛遣使谕两部落息兵罢战则巴图尔额尔克济农所请之事应无庸议至巴图尔额尔克济农倘欲奏闻𦂳急重情遇氷冻时经鄂尔多斯着贝勒宋拉卜派人引路送至京城若氷消时从宁夏入口宁夏总兵官派人引路送出横城口至鄂尔多斯贝勒宋拉卜仍派人引路送至京城其遣奏𦂳急重情不许过三四人若常贡遣使仍照前行议入上从之康熙二十七年三月丙子命尚书阿尔尼以遣使俄罗斯集议事晓谕喀尔喀时俄罗斯察罕汗遣使费岳多罗等至色稜格地方来期我使至彼集议定界上命内大臣索额图都统公国舅佟国纲及尚书阿尔尼左都御史马齐䕶军綂领马拉等往主其议并率八旗前锋兵二百护军四百火器营兵二百偕往理藩院侍郎温达自杀虎口起设站至喀伦归化城副都綂阿玉玺自归化城拨车载米一千石运至喀尔喀地方接济大军又我军经过喀尔喀或致震惊阿尔尼其往谕折卜尊丹巴库图克图令其晓谕喀尔喀等照常安居贸易四月甲寅遣内阁学士拜里往谕噶尔丹时喇嘛商南多尔济郎中布颜图等携达赖喇嘛疏至其畧云皇上抚视人民中外一体闻厄鲁特喀尔喀两国相残即遣人赍勅谕和今遵圣谕又遣卜克冈喇嘛去矣仍祈皇上睿鉴或颁勅谕或再遣人示以去残之道理藩院以闻上遣内阁学士拜里喇嘛阿齐图绰尔济往谕噶尔丹六月癸丑折卜尊丹巴库图克图遣使吿急折卜尊丹巴遣使告曰去年闻噶尔丹率兵三万余分道而来诱我扎萨克图汗及得克得黒墨尔根阿海达尔马西里诺颜等叛去我土谢图汗以为前年七旗业已誓和今若辈叛者何也乃领兵将此三人拘囘又闻噶尔丹之弟多尔济扎卜滚占滚卜等领兵来掠右翼班第带青台吉巴尔丹台吉卜图克森库图克图等之人畜而去土谢图汗因追杀多尔济扎卜其所掠卜图克森库图克图巴尔丹台吉等五人不知所在其余台吉及属裔尽行收囘又闻噶尔丹领兵三路而来土谢图汗与西海罗卜臧滚布领兵至噶尔丹所驻喀喇厄尔其克察汗厄尔其克之地遇达赖喇嘛使者所遣人言皇上及达赖喇嘛使汝与厄鲁特和好宜各领兵而退土谢图汗不敢违已率兵退驻楚克独斯诺尔地方以候盟会今噶尔丹自杭爱山后掠取右翼卫征哈滩巴图尔车臣诺颜伊尔登台吉左翼昆都伦博硕克图等至忒木尔地方土谢图汗之子噶尔旦台吉与战阵亾㡬及百人噶尔旦台吉及厄尔竒木带青等八人仅免又闻丹津温卜丹济喇杜噶尔阿拉卜滩等率兵来取厄尔德尼沼之地其地距我所驻祗二日程情事𦂳急不及缮疏一面奏闻圣上一面发兵前往念我喀尔喀向蒙圣主大恩安居乐业今事在危急仰祈睿鉴速为救济理藩院以闻上勅谕折卜尊丹巴库图克图曰尔喀尔喀与厄鲁特向在本朝往来进贡闻尔等内自交恶故遣人谕和今汝等果不得已来归当收而养之因汝诚心奏请故特赐汝信帕一幅并恩赏来使又谕檄知设站侍郎温达传示各汛设防哨探庚申尚书阿尔尼奏报厄鲁特败喀尔喀兵阿尔尼奏言至喀尔喀境已将我军赴俄罗斯议界取道之故谕知沿途居住墨尔根诺颜及车臣汗旗分台吉令其照常安居贸易勿得惊扰未至折卜尊丹巴所距七八日程闻噶尔丹兵已至厄尔德尼沼不之信一面遣偕来内阁侍读海三代乗驿赴折卜尊丹巴所详察情形亦一面探听闻噶尔丹兵击败卫征哈滩巴图尔昆都伦博硕克图又收服达尔马西里诺颜台吉兵衆向厄尔德尼沼而来土谢图汗噶尔旦台吉逆击之为所败不能与其妻子㑹仅收集所属二三百人驻于齐其尔台之地噶尔丹兵尽掠厄尔德尼沼居民直抵喀喇卓尔浑之地距折卜尊丹巴所居仅一日程折卜尊丹巴携土谢图汗妻与子媳及喇嘛班第等共三百余人夜遁喀尔喀通国各弃其庐帐器物马驼牛羊等纷纷南窜昼夜不絶土谢图汗不知存亡或言此厄鲁特军中噶尔丹在焉兵万许分数路而来又言噶尔丹未尝亲来乃杜噶尔阿拉卜滩等率六七千兵由杭爱山阴而来其杀掠喀尔喀收降台吉焚烧寺庙毁壊经典佛像俱实因据形势之地以待之俟海三代归日另有情形再奏外谨此具状以闻奏至上谕曰喀尔喀厄鲁特交战当防守我边界其令两翁牛特两巴林克西克腾四子部落阿禄科尔沁喀喇沁等八旗共派兵二千五百每旗择干练善于约束之台吉各一员或都统或副都统各一员叅领各二员佐领各四员于苏尼特喀伦一带暂驻防守七月壬申命议安置入边喀尔喀事先是车臣汗伊尔登阿拉卜滩病殁上遣侍卫阿南达员外郎克什忒致赙至是阿南达等从车臣汗处归奏曰臣等于五月二十五日抵车臣汗所探知噶尔丹之弟多尔济扎卜领兵四百前来哨探土谢图汗子噶尔旦台吉击杀之是以噶尔丹领兵前来败额尔济根卫征哈滩巴图尔之军焚厄尔德尼沼取土谢图汗之居土谢图汗奔赴翁音折卜尊丹巴携其妻孥遯至车臣汗旗下额古穆尔地方本欲募兵往援因车臣汗部衆亦各奔窜恐为厄鲁特追及舎克鲁伦河而南向我苏尼特喀伦而来详视喀尔喀举国震惊见一影响随以为敌至无一人敢北向相拒者于六月十九日至苏济地方见折卜尊丹巴营中纷纭扰乱驱逐马驼又车臣汗属下四阿覇哈纳尔等部人衆俱各奔入我喀伦似此惊扰我喀伦左侧之人未必不为震动又侍郎温达报曰喀尔喀人衆屯聚于苏尼特两喀伦地方内有台吉数人率其属裔负装阑入守边将弁驱之不出彼言我地被兵不得已而始进边汛皇上闻之亦必怜悯逐之不去又折卜尊丹巴亦率衆来至近边驻札距设站之地仅半日程理藩院以闻上谕内大臣国舅佟国维都统苏尔达侍郎额尔黒图侍卫阿南达等曰现今窘廹来奔之喀尔喀等应否令其出我边汛将彼汛哨稍展对伊等所居之地另为设哨防守此事闗系重大其令议政王贝勒大臣详议议曰喀尔喀人等窘廹来奔不便即令出边若久留之又恐牧地残毁姑俟一月以内探得实音将来奔之喀尔喀作何措置再行确议上从之甲戌遣侍卫阿南达等赍勅谕噶尔丹时侍读海三代往折卜尊丹巴处途遇厄鲁特因携噶尔丹疏归内言折卜尊丹巴土谢图汗违达赖喇嘛之敎不尊礼西勒图我告之以礼法归好为是而彼反以为非竟兴兵而来我于此仗达赖喇嘛之灵来毁其居彼两人者不为衆所许殆无所往即往亦不纳也且微有所闻及他言具在侍读海三代口中海三代口奏噶尔丹之言曰倘折卜尊丹巴往投皇上或拒而不纳或擒之畀我乞以此为我代奏随下议政王贝勒大臣等集议议曰皇帝俯视天下万国为一体其职贡之国凡有困廹来投者无不受而养之折卜尊丹巴以败奔入我喀伦并未来投岂有擒而畀之之理此等情节应撰勅遣使往谕议入上是之遣一等侍卫阿南达喇嘛商南多尔济戸部郎中西拉工部员外郎穆朱唿赍勅往谕勅曰朕綂御宇内胞与为怀愿率土共享太平无战争离散之苦彼此协和各得其所前闻尔厄鲁特与喀尔喀交恶兴兵朕思尔等向皆和好恐致灭亡以达赖喇嘛爱育衆生令同遣使谕和达赖喇嘛欣然遣齐缉克他赖堪布朕亦遣阿齐图绰尔济学士拜里前往谕和又前此遣尔贡使陶赖哈什哈等赍勅驰驿前去未知到否亦曽以此勅谕喀尔喀土谢图汗矣今海三代归奏始知汝至喀尔喀之地海三代非朕所遣乃奉差于俄罗斯议好定界尚书阿尔尼所遣故海三代归奏不甚明悉且不曽与尔面见尔厄鲁特喀尔喀俱遵行达赖喇嘛道法达赖喇嘛向来利济衆生欲使同归和睦不致败亡是以皆特遣使人往谕道路遥逺汝等交恶之故所闻未明兹特遣使赍勅诘问情由其仍遵朕㫖与达赖喇嘛之敎议和或别有行止明白具本交此使来奏命安亲王岳乐简亲王雅布驻防苏尼特喀伦时噶尔丹肆掠喀尔喀逼近喀伦上命安亲王简亲王各率包衣兵五百名赴苏尼特喀伦驻防丁丑命大臣官员等调蒙古兵侦探设哨时巴林王纳木达克台吉阿拉卜滩等报称喀尔喀兵败于厄鲁特土谢图汗折卜尊丹巴遁走其属下台吉等入内奔窜来投者甚多上命内大臣津进郎中帕海等速赴乌朱穆秦巴林驻喀伦地方侦探情形侍读学士马拉赴科尔沁等亦驻喀伦侦探侍卫闗保赴喀伦大臣驻札之处传谕侍郎温达令其往会阿霸哈纳尔班第带青车陵带青公同派发两带青之兵于折卜尊丹巴所居之地设哨防䕶其谕噶尔丹勅及海三代携来噶尔丹奏疏俱令与折卜尊丹巴视之巴林王所奏令与我喀伦驻札大臣视之伊等意中以为应何如行事着即议奏尚书阿尔尼遣人谕喀尔喀墨尔根诺颜令其凡事探实来奏寻津进奏言等于初八日自京起程十三日到蒿齐忒旗下呉纳黒特地方见巴林阿禄科尔沁之兵尚未过此地随遣人促彼速行两旗兵到之后即往㑹巴林多罗郡王纳木达克阿禄科尔沁固山额驸巴忒马什等告以前来之故一同奋力疾行十八日至乌朱穆秦中察汗鄂波之绰诺果儿河相视形势之地率二旗兵为两营又遣人约蒿齐忒达尔马吉里第王及乌朱穆秦和硕车臣亲王苏达尼曰喀尔喀所入地方与汝等旗分相近汝等各宜发兵五百亲率之至哨汛绰诺果儿地方觅我与之期日而遣之甲申命尚书吉尔他布等率科尔沁及盛京兵备噶尔丹喀尔喀洪俄尔带青台吉奏言闻噶尔丹来掠达赖台吉我等震惊挈装而行进呉儿会河度噶尔丹已至枯伦贝尔地方为此遣西拉卜格楚尔驰报上谕和硕裕亲王福全等曰厄鲁特已至枯伦贝尔地方去我喀伦仅七八日程宜预为备御令科尔沁土谢图亲王沙津达尔汉亲王班第派所属十旗兵一万量委才能都统副都统叅领等管领令盛京将军副都统等派彼处兵一千自协领以下章京选贤能者派出俱赍两月粮至喀尔喀河备御所派盛京兵令副都统穆泰率往科尔沁地方于所指之地备御尚书吉尔他布都统巴海䕶军统领童保等自京城往科尔沁地方前去土谢图亲王沙津达尔汉亲王班第扎萨克图郡王鄂齐礼公安达西礼台吉巴忒马什务令必去其余王以下台吉以上量留数人于家余着尽去叅领品级章京巴扎尔侍读学士马拉速会同科尔沁王等㸃派出征官兵壬辰侍卫闗保携侍郎温达疏至覆命温达疏曰七月十六日侍卫关保到喀伦即钦遵谕㫖往折卜尊丹巴所召集阿霸哈纳尔班第带青及车陵带青等至即当折卜尊丹巴前宣传上谕带青等答言圣上俯念折卜尊丹巴降斯天语即当钦遵谕㫖派兵一千五百以二百防守折卜尊丹巴以一千三百往戍瀚海前后又车卜登额尔克台吉索诺楚扬寨桑愿以二十人前往躧踪设哨因谕令昼则登髙了望夜勿举火如不见影响则躧探其踪精细行事谕噶尔丹勅书及其奏疏示折卜尊丹巴折卜尊丹巴奏言圣上向来恤我感刻五内我亦仗天朝以自存今又蒙如此洪恩何能酬报惟有旦夕颂祝而已次日即公同带青等监閲派发分遣讫关保携归奏闻丙申命撤囘内大臣索额图等兵先是以喀尔喀厄鲁特搆兵前所遣大臣官员与俄罗斯使人定议立界事不便前往遣侍卫夸色关保驰驿追索额图等率兵囘驻喀伦至是以尚书阿尔尼奉调至行在上谕之曰索额图等所带往官兵驻彼无用着撤囘索额图佟国纲马喇仍着留驻内大臣津进奏报噶尔丹招诱车臣汗属衆情形津进奏言有达颜寨桑者车臣汗所属也其子阿拉卜滩于二十二日来至喀伦告曰我等原居克鲁伦之南六月初八日厄鲁特前军数百人猝至我等接战子女牲畜多被俘掠后见噶尔丹亲率兵一支过河下流而去遣人来召我父至彼军中且给以印文誓不戕害我父不得已挺身前往追至第四日地名对诺克及之召入谓之曰土谢图汗折卜尊丹巴吾讐也故追彼至此与汝等无渉惧扰汝等故给汝印文令汝安居且我已遣奏皇上此二人来投拒而勿纳否则执以畀我汝等及其余喀尔喀皆应属于我矣汝等其降我能降则来秋遣使否则不必因给以人畜而归我父令我报闻并以印文缴送臣等閲视之其词曰噶尔丹秉敎博硕克图汗檄授车臣汗大小衆台吉前者我两家通使不絶缘折卜尊丹巴土谢图汗事兴兵来追此两人以致身渉汝地今思图后好特召达颜寨桑来告之以意并发此檄汝等若以吾言为是当照此檄而行津进遣郎中赛住等奏闻八月乙巳土谢图汗请兵助讨噶尔丹土谢图汗奏言自昔诚心职贡以为或遇勍敌至于危急希得救援今噶尔丹兴兵攻我事势危急我兵虽少且与噶尔丹一战决之恐不能御伏乞天朝发兵救援奏入命议政王贝勒大臣等集议议曰厄鲁特喀尔喀向皆恭顺职贡有年今厄鲁特谓喀尔喀为曲喀尔喀亦谓厄鲁特为非土谢图汗虽为厄鲁特所欺请救本朝似不便遣兵相助向使土谢图汗早如四十九旗归于本朝噶尔丹必不敢侵犯即使侵犯本朝必不忍坐视况噶尔丹前破鄂齐尔图汗献所俘获圣上犹以彼自相屠害不忍受之则从来未尝异视彰彰明矣设土谢图汗率衆来归或仍存其汗号为之安插出自圣主恩纶俟命下之日该部明白檄行可也上从之谨按喀尔喀与厄鲁特向皆效顺之国往来通贡久歴年所其兴戎起衅亦互有曲直我皇上一视同仁初无厚薄故于厄鲁特之献俘也既却而未受于喀尔喀之乞师也亦拒而不许即其搆怨已深日相屠翦犹加劝谕令归和好存此心以抚驭逺迩诚所谓至仁如天者与若后此一怒安民则又仁者之无敌矣己酉命撤科尔沁兵侍卫阿南达等移咨理藩院曰职等于七月二十七日行至克鲁伦河迤北喀喇乌素之地探知噶尔丹因达赖喇嘛使人至由克鲁伦河託尔会之地退囘疾行又闻噶尔丹向达赖喇嘛使人言我若与土谢图汗和则吾弟多尔济扎卜之命其谁偿之我尽力征讨五六年必灭喀尔喀必擒折卜尊丹巴也今噶尔丹退囘既过土喇往索土谢图汗职当相机追往于交战之前以勅书授之理藩院以闻上谕尚书阿尔尼撤科尔沁十旗所调之兵其绰诺果儿河所驻之兵应于阿南达未到之前暂留癸亥上宴喀尔喀洪俄尔带青等于红川时上廵视口外驻跸红川适喀尔喀车臣汗族人洪俄尔带青台吉率所属台吉寨桑等至叩请圣安上召入御幄谕之曰尔喀尔喀厄鲁特世世进贡朕心宠眷恩赉叠加从无偏庇朕遣使往尼布潮地方尔毋达赖达吉纳预备糇粮牛羊以待尔先衆人报厄鲁特横肆情形又先衆人请安进贡甚为可嘉乃取所带珊瑚数珠赐之复谕曰此以示朕优眷之意洪俄尔带青谢恩出少选上御黄幄扈从诸王内大臣侍卫八旗文武官员以至兵丁及外藩蒙古王贝勒贝子公台吉他布囊等照两翼坐喀尔喀洪俄尔带青台吉等坐于右次大张筵宴上亲赐敖汉部落郡王扎木苏额驸齐伦巴图鲁台吉安达阿玉玺翁牛特部落郡王毕礼滚达赖贝勒额尔德卜鄂齐尔土黙特部落贝勒额尔德木图贝子滚济斯扎卜喀尔喀部落贝勒罗卜臧扎鲁特部落贝勒扎穆阿霸垓部落贝子车林董罗卜巴林部落台吉格勒尔图等饮衆台吉他布嚢等俱就坐赐饮喀尔喀台吉洪俄尔带青阿拉卜滩图巴玖哲四人亦亲赐上尊并令随来额尔德尼寨桑等七十余员至案前跪饮丁夘命派八旗及蒙古兵严守边汛时土谢图汗与噶尔丹于八月初三四等日相遇于鄂罗会诺尔之地鏖战三日厄鲁特兵夜袭善巴额尔克带青之营破之喀尔喀属下诸台吉星散土谢图汗独身力弱乃越瀚海奔至折卜尊丹巴所理藩院据温达阿南达所报以闻上谕内大臣国舅佟国维内大臣费扬古明珠尚书阿尔尼等曰今喀尔喀厄鲁特交恶作乱境上急宜防守其令现随八旗骁骑兵丁及下五旗䕶军前锋以其半往驻张家口外形势之地以听调遣两苏尼特四子部落三旗派兵二千以郡王萨木扎额驸将之贝勒博木卜等副之喀尔喀达尔汉亲王毛明安三呉喇忒五旗派兵二千以达尔汉亲王诺内将之于四旗扎萨克内选贤能善于约束者一人于三旗协理台吉内每旗派出一人副之鄂尔多斯旗分派兵二千以贝勒宋拉卜将之贝勒顾禄什希卜台吉阿尔赛等副之此所拨兵俱令环我边汛驻备形势之地再令归化城两旗备兵一千都统阿拉纳副都统阿廸等将之于彼两旗拨人才雄健善于约束官员即令屯驻归化城内以备𦂳急调遣圣祖仁皇帝亲征平定朔漠方略卷四圣祖仁皇帝亲征平定朔漠方略卷五钦定四库全书圣祖仁皇帝亲征平定朔漠方略卷五九月庚午朔命派京师大兵及大同宣府等兵备噶尔丹时折卜尊丹巴库图克图遣使报称噶尔丹分兵三路沿途劫掠约㑹于我边哨爱必汗喀喇鄂博之地侍郎温达以闻上谕尚书阿尔尼等曰喀尔喀所告之言虽未审虚实而我边塞不可不为之防御应派京师八旗䕶军每佐领七名骁骑每佐领二名前锋二百名火器营兵一千子母礮八门限五日内起程再令大同宣府总兵官鲍敬蓝理各选精兵一千亲率而来我军俱应在归化城驻备其令议政王贝勒大臣议之议曰邉疆事关重大应遵上谕而行此所派京师大兵每翼应派都统二员副都统四员前锋叅领一员侍卫一员每旗䕶军叅领二员骁骑叅领各一员又总统火器营之都统以及前锋统领现在随驾应请皇上简用此所派大兵令何人总统督率而来应用何项将军印伏候睿裁议入谕曰此系备兵不必用将军印每翼置都统一员右翼着公苏努率之左翼着公华善率之即以苏努为统帅左翼着副都统迈图纳秦查木扬杨代来右翼着副都统希禅阿尔法牛钮达尔㤗来壬申命都统公诺敏彭春等赴安亲王岳乐军前京师及各路大兵暂停起行上谕兵部曰前者侍郎温达奏言噶尔丹分兵三路追土谢图汗将近我喀伦朕以邉疆事闗重大故颁谕㫖派京师大兵以备之今闻噶尔丹于我朝所遣使臣待之有加礼殊为恭顺且又闻其遣使与我阿齐图拜里等偕来请安应将京城大兵暂且停其起程仍令各为预备候㫖大同宣府总兵官之兵亦暂停起行令其候㫖行在所有之兵每佐领派䕶军二名前锋派二百名火器营兵全派令赴安亲王军前其存留官兵检选肥壮马匹给发前去之兵将青城运来之米计口授之此去之兵着都统诺敏彭春䕶军统领托伦挥兰副都统康喀拉尚图酌量派发章京统率前往丁丑土谢图汗折卜尊丹巴库图克图率所属请降先是巴林乌朱穆秦蒿齐忒克西克腾科尔沁阿霸哈纳尔苏尼特阿霸垓扎鲁特归化城土黙特之各旗蒙古王台吉等节次奏报喀尔喀额尔克吴巴什顾鲁带青额尔德尼阿海憨都台吉额尔克伊尔登达尔汉台吉车卜登台吉伊达木扎卜台吉达赖台吉宾他海台吉丹津台吉达尔汉台吉色卜腾台吉带青台吉额尔克绰克图台吉沙克都尔台吉米梯克额尔克带青台吉班第带青亲达摩尼带青台吉巴忒马巴图尔台吉劳章巴图尔台吉他尔占达尔汉台吉龚格台吉阿南达台吉吴巴第台吉朝罕台吉拉卜滩台吉车林达什台吉音扎纳台吉折卜尊丹巴弟子西拉卜达什喇嘛又墨尔根带青伊尔登卓力克图台吉扎卜青台吉等为首各率属下人衆奔入喀伦请降陆续具报上遣官往谕准令来降之喀尔喀在喀伦以内游牧不许妄行盗窃仍严饬内地蒙古各禁止属下不许侵凌盗窃至是土谢图汗率其弟西地西里巴图鲁台吉等奏言谨奏皇帝睿览诸凡情事曾两次遣人入奏俱蒙俞㫖鉴纳不胜懽忭谨率自古以来厯世所辖左翼及相附之右翼诺颜等同请归依皇上大厦伏乞大沛鸿恩劻救等朔日吉旦遣奏又设站侍郎温达报曰折卜尊丹巴库图克图遣使来告曰向蒙皇上鸿恩励以勤修功德钦遵谕㫖礼诵靡懈不意厄鲁特来焚燬庙宇弃掷经典今未知再能仰副皇上圣㫖否乆欲入觐天朝自念生于荒徼言词粗陋恐不能奏对是以不果我诸弟子衆多愿依皇上神圣太平之治以副夙望仰乞圣恩俯恤赐以水草善地且望重建前庙又左右两翼诸台吉皆奉我为师言库图克图欲入则我等愿从又沿喀伦一带阿霸哈纳尔诸台吉亦欲从入因谓之曰我荷皇恩深重我意已确然不移汝等果欲诚心归附各随汝等之意我不便为汝等代奏也理藩院据报以闻㫖下议政王贝勒大臣集议议曰厄鲁特喀尔喀向来归化职贡有年今交恶相攻喀尔喀国破土谢图汗折卜尊丹巴库图克图等仰瞻皇上万邦一体同在覆育诚心请降应受而养之为之安插俾其得所即令尚书阿尔尼前往喀伦靣见折卜尊丹巴库图克图土谢图汗等备宣谕㫖覆奏之日再请上裁得㫖如所议阿尔尼濒行上谕之曰喀尔喀等杂处我邉汛内外应严禁属下不许劫夺盗窃为乱如有违犯照内地律例正法至放火小偷亦照我例从重治罪其令喀尔喀该管属下严加晓谕甲申学士拜里等携噶尔丹疏归覆命拜里阿齐图等奉使至噶尔丹所噶尔丹遇之殊为恭顺以入邉贸易事託阿齐图等奏言顷奉明㫖限贸易人毋得过二百名我兄弟台吉等不知其故以为出自我意不容彼贸易皆与我不和乞为代奏照常进贡贸易并遣使根敦哈什哈等与阿齐图偕来请安入贡疏曰顷接到使臣赍来勅谕礼物不胜懽忭喀尔喀土谢图汗折卜尊丹巴两人违达赖喇嘛之言降斥西勒图坐位又违㫖侵扰我四厄鲁特横行如此实系恣肆无道之人也彼既悖道蔑法而行则我之理直矣倘欲勅谕大衆归于荡平和好此地亦当竭力图之罔识忌讳特疏陈奏别有所言敬烦两使代请奏至㫖下议政王贝勒大臣集议议曰噶尔丹向我使拜里阿齐图等自陈理直诉其始终诚心敬上之意又䖍恭贡献请准诸台吉贸易即应遣使往谕但目今喀尔喀俱各败奔入我喀伦皇上详谕尚书阿尔尼遣使往议安揷俾令得所应俟阿尔尼前往喀伦查明后噶尔丹作何遣使赍勅往谕之处另行奏请议入上是之十月庚子朔谕撤安亲王岳乐军上谕内大臣国舅佟国维等曰安亲王军及诺敏彭春等所率之军今渐寒冷马或疲瘦且军士乘暑而往恐冬衣未备应将是军撤回又侍卫阿南达去日已乆马匹糗粮或至窘乏尚书阿尔尼侍郎温达等俱在喀伦其令阿尔尼等作速酌量备办马匹糗粮往迎阿南达毋致迟悞乙巳命尚书阿尔尼等安插来降喀尔喀阿尔尼奏言等于九月二十九日至喀尔喀问土谢图汗折卜尊丹巴曰汝等入喀伦而居之意何也今又将何往告曰我等为厄鲁特所败奔进喀伦永归圣主乞救余生作何安插一惟上裁又曰我等败遁尽弃部落牲畜而来虽少有所携难以自存伏祈圣上俯赐宏恩等遂令土谢图汗折卜尊丹巴等将彼从降台吉等名字及喇嘛班第部落人口数目查送计开现在偕来台吉三十余人喇嘛班第六百余人户二千人口二万在后未到者尚多俟到时另将数目开送上命议政王贝勒大臣集议议曰土谢图汗折卜尊丹巴等累世恭顺职贡有年今为厄鲁特所败其国残破素仰天朝覆庇万邦养育庶类来请归命伏惟皇上从来兴灭继絶中外一体寛仁恩育宜准土谢图汗折卜尊丹巴之降俾令得所命尚书阿尔尼侍郎温达查明现在不能度日人等将副都统阿玉玺所运归化城米粮均散赈济土谢图汗等本宜仰体圣慈即议给以名爵但各路请降喀尔喀首领甚多应俟到日再议上从之谨按方喀尔喀之内自相乱外挑强邻皇上早灼知其必至败亡不惮多方以告戒之及土谢图汗等违我节制首起兵端以至败衂时闻凶荒洊告又复宥其罪愆存其汗号且示之可生之路资以牲畜助以糗粮内之近邉示之法度使起待毙之衆相安相聚不至于流离凡所以养欲而给求者委曲周详始终弗替我皇上之抚恤要荒兴灭继絶真可谓与覆载齐量怙恃同仁者欤十一月甲申遣官往谕土谢图汗等侍卫阿南达喇嘛商南多尔济等归奏言噶尔丹谓七旗喀尔喀非吾讐也但土谢图汗折卜尊丹巴两人乃坏宗喀巴教之人中华皇帝欲彼安集反负恩违㫖杀扎萨克图汗得克得黑墨尔根阿海尽俘其国我静处于此而忽来侵掠我境杀我弟多尔济扎卜壊教搆难诚无地可容之人也今若灭此想中华皇帝与达赖喇嘛之心亦得安矣若辈仍存必又违㫖不自靖也噶尔丹又问折卜尊丹巴所居何地等答以在邉汛之外及衆喀尔喀亦填居邉上噶尔丹言不放彼入邉彼将何往中华皇帝之意㫖行事与我脗合我不胜欣悦等又令商南多尔济滚楚克达尔汉囊素转説之噶尔丹曰汝等谕我以礼法我甚喜悦我并无自外于中华皇帝达赖喇嘛礼法之意但厄鲁特行事粗鄙恐不相合耳噶尔丹又以贸易事遣滚楚克达尔汉囊素来告曰厄鲁特从来进贡贸易各自分行今槩不得往来我国之人殊为忧苦今或用印文或不用印文照常行走候㫖定夺遵行乞以此转奏奏至㫖下议政王贝勒大臣集议议曰皇上轸念两国原无异视今土谢图汗等背弃盟誓杀扎萨克图汗及得克得黑墨尔根阿海又先犯厄鲁特杀噶尔丹之弟多尔济扎卜实系伊等之过应遣勅于达赖喇嘛命遣一有名大喇嘛同本朝所遣大臣前往召集噶尔丹土谢图汗等令土谢图汗等自陈其过大集会閲永议和好于未遣勅之前以此等情节先晓谕土谢图汗等如皆允服愿行则约期于来年㑹閲如别有推辞俟到日再议噶尔丹奏请贸易之事应俟遣使大臣时再议上从之十二月丁卯命以车臣汗之子吴黙赫台吉承袭汗号时已故车臣汗之妻及其子吴黙赫率其属裔来降奏言昔当治化隆平之日祖车臣汗殁仰蒙圣鉴勅谕左右两翼汗立父为汗旋又殁曾以情节上奏想因两汗交恶稽迟未蒙见答为此具由谨奏上谕曰吴黙赫准袭为车臣汗其车卜登车臣济农达赖台吉布达扎卜额尔德尼台吉在已故车臣汗为祖辈车卜登车臣济农应授为扎萨克其达赖台吉布达扎卜台吉授为济农并授为扎萨克其已故车臣汗之叔达里伊尔登台吉已故车臣汗之弟盆楚克伊尔登台吉纳木扎尔额尔德尼台吉俱授为济农吴黙赫年幼国事着伊亲叔纳木扎尔额尔德尼台吉协理康熙二十八年正月丁亥遣使赍勅谕达赖喇嘛时土谢图汗以亲往会閲为难具疏自陈上谕议政王等曰朕统御天下凡穷者救之絶者继之离散者使之聚交恶兴戎者必使之和协一切生灵无不欲其咸底于安乐也土谢图汗折卜尊丹巴库图克图等背弃盟誓杀扎萨克图汗得克得黑墨尔根阿海又加兵厄鲁特杀噶尔丹之弟多尔济扎卜今为厄鲁特所败奔入我喀伦请降朕念土谢图汗向来职贡惟谨乆在属国之列是以受而纳之留于邉境矜其困穷给以米粟车臣汗之子亦准其承袭但两国相攻生民不得乂安兵戎无日休息今土谢图汗折卜尊丹巴等又难于会閲其以朕收养伊等中外一体不忍令人失所之德意併将土谢图汗等背盟兴戎之过一一申明遣使赍勅宣谕噶尔丹达赖喇嘛令达赖喇嘛亦遣使于噶尔丹如此则案可速结矣其达赖喇嘛处着伊拉古克三库图克图商南多尔济他巴克去噶尔丹处应遣之人俟草青时奏请赐达赖喇嘛勅曰朕统御寰区惟愿中外息征战之劳无败亡之祸率土共享昇平前闻喀尔喀两翼部落内自作乱兄弟人民互相吞并日后必成战争之祸特勅谕尔喇嘛同遣使人谕和尔喇嘛亦谓朕鉴恤衆生心如父母诚至善也遣西勒图来朕特使台吉巴忒马什尚书阿尔尼等与西勒图偕往召集七旗喀尔喀㑹閲誓和意谓从此兄弟相亲可永享安乐后土谢图汗奏言闻厄鲁特兴兵两路来伐臣是以出兵往迎朕轸念厄鲁特喀尔喀两国相攻必有一伤复遣书于尔喇嘛息其干戈仍勅谕喀尔喀土谢图汗以为厄鲁特噶尔丹职贡恭顺往来有年果似此大举谅必奏闻于朕朕心犹未深信未必非不良之徒从中离间尔等慎毋先启兵端务体朕不忍生民死亡之至意尔喇嘛亦遣齐缉克他赖堪布偕朕阿齐图绰尔济学士拜里往厄鲁特谕和朕与尔反覆行事原不忍视喀尔喀厄鲁特至于涂炭欲其相睦衆生得安之意也乃喀尔喀土谢图汗折卜尊丹巴库图克图等自取灭亡违㫖兴戎首先起兵杀扎萨克图汗又杀噶尔丹之弟多尔济扎卜噶尔丹遂起兵破喀尔喀此喀尔喀先举召衅之过朕不以之责噶尔丹也朕之初念本欲率土之民皆获生成原无乐他人之败亡以为己利之意今喀尔喀败汗及济农诺颜台吉等率其通国决计归降于朕朕为天下主来归之人不为收养其谁收养之爰纳其降安插于喀伦之外发粟赈济仍存其汗济农诺颜台吉之号嗣立车臣汗之子为汗朕兴灭继絶之心非特于喀尔喀如是已也诸国有穷廹来归者朕之爱养皆与之同不但朕之所行如此喀尔喀等如往归尔喇嘛决不忍其死亡亦必如此爱养之也征战非羙事互相报复无有已时亦岂能保其常胜乎朕意欲使厄鲁特喀尔喀尽释前怨仍前协和各守地方休兵罢战特遣使赍勅往谕噶尔丹噶尔丹向遵奉尔喇嘛道法尔喇嘛若遣使往谕务令两国嗣后永息兵戎则朕与尔解纷䘏难之本心亦可以慰矣尔喇嘛可即遣使与朕所遣伊拉古克三库图克图商南多尔济理藩院司员他巴克同往四月己卯命尚书阿尔尼等赍勅谕噶尔丹理藩院以遣使厄鲁特之大臣官员喇嘛等上请谕曰此事关系重大着尚书阿尔尼散秩内大臣吴巴什归化城扎萨克大喇嘛阿齐图绰尔济一等侍衞阿南达等前往阿尔尼等入请训㫖上谕曰噶尔丹必问及巴图尔额尔克济农之事最为紧要尔等但述丑年四月之约并言达赖喇嘛向虽遣齐缉克他赖堪布至西海之地及我使者定议令罗卜臧滚布阿拉卜滩与巴图尔额尔克济农等同居一处至今尚未同居且巴图尔额尔克济农虽在我地驻扎并未受彼归顺分为旗队况厄鲁特喀尔喀交恶之后巴图尔额尔克济农请曰乘此机会欲复我讐但我兵器已易粟而食乞赐我等兵器亦曾谕而遣之曰厄鲁特喀尔喀向俱诚心朝请职贡朕并未尝异视但欲使两国罢兵安生而已岂肯给尔兵器使尔兴戎耶其以是答之将此等案卷俱录之以往尔等闲论时当以己意语吉尔噶郎寨桑曰噶尔丹倘不奉诏则絶尔等每年进贡贸易之路厄鲁特人衆必大失利矣阿尔尼等又奏言噶尔丹有请安进贡贸易等使欲与等偕发等应令其同来上是之赐噶尔丹勅曰朕统御宇内率土生民皆朕赤子一夫失所朕心悯焉虽穷乡异域之民亦必抚养俾以安和各得其所前闻喀尔喀右翼扎萨克内自作乱兄弟属裔多归左翼其左翼扎萨克兄弟属裔亦有归右翼者喀尔喀两翼七旗汗济农诺颜台吉等皆累世职贡与本朝通好今彼兄弟互相吞噬异日必至交攻作乱特勅达赖喇嘛约同遣使谕令和好共享安乐达赖喇嘛谓朕埀怜衆生同于父母意甚善也故遣噶尔丹西勒图与朕所遣台吉巴忒马什尚书阿尔尼等偕往使七旗喀尔喀会閲令其兄弟立誓此乃朕欲喀尔喀汗济农诺颜台吉等式好无尤同享安乐之意也其后土谢图汗奏至云闻厄鲁特两路来攻因而兴兵迎敌朕念厄鲁特喀尔喀皆累世职贡不絶并无异视若果交恶有一残毁朕心殊为不忍故勅所司传檄于尔复谕喀尔喀土谢图汗曰厄鲁特噶尔丹恭顺职贡有年果举此大事岂有不奏闻于朕者或系不逞之徒从中交搆离间若厄鲁特未动而尔等先举则此乱自尔始矣达赖喇嘛亦遣其齐缉克他赖堪布与尔觧纷朕又遣阿齐图绰图济学士拜里前往此朕待厄鲁特喀尔喀一体无异之至意也乃喀尔喀土谢图汗折卜尊丹巴库图克图等自作弗靖违㫖兴戎又先发兵杀扎萨克图汗及得克得黑墨尔根阿海又杀尔弟多尔济扎卜是自取灭亡耳尔因彼先举遂兴兵破喀尔喀其过在喀尔喀不在尔也尔本敬奉佛教之人虽焚喀尔喀地方庙宇毁其佛像朕亦不深责尔今喀尔喀为尔所败其汗济农诺颜台吉等率举国之人前来归朕朕矜其流离穷困虽向非属国而随属国之列诚心职贡且追念彼为元之苗裔穷而来归即以所属待之朕统御天下来归之人若不收抚谁抚之乎故受而安插于喀伦之外其穷困人民赈以米粮而严责其兴戎之罪复其汗济农诺颜台吉之号以车臣汗之子仍袭为汗朕兴灭继絶之念非特于喀尔喀已也诸国有穷廹来归者朕皆一体抚养不但朕所行如此即达赖喇嘛养育衆生之洪仁亦与朕同伊若归达赖喇嘛亦必如是抚之战争非美事展转报复将无已时讐敌愈多亦不能保其常胜是以朕欲尔等觧释前讐互市交易安居辑睦永息战争特遣使赍㫖前来汝果遵朕持正执中令归同好之㫖自今以后各守其地不兴兵戎旣不失辑睦之道与尔两国人民亦免涂炭尔岂不欲尔属人民安生乐业乎朕普恤羣生俯念尔素不违㫖特遣尚书阿尔尼等谕意又令伊拉古克三库图克图商南多尔济等与达赖喇嘛使人同往甲午遣侍卫吴大禅等监运张家口仓粮赈喀尔喀先是土谢图汗等以㤙赐米粮将尽续到二万余人不能赡给奏请赈济上命内大臣费扬古明珠侍郎阿山学士拜里等赍银两茶布前往散给至是上谕大学士伊桑阿等曰朕闻喀尔喀乏食有至饿死者深为轸念顷虽令内大臣费扬古明珠等赍茶布银两採买牲畜赈其乏絶但採买尚须时日今若不速发粮以拯之则死者愈多矣折卜尊丹巴库图克图现有贸易骆驼百余在张家口费扬古明珠等同往大臣官员所有骆驼亦令其量捐并内驷厰及太仆寺骆驼共发一百将张家口仓米星速运到散给计支一两月间而费扬古明珠等所买牲畜已继之矣如此则喀尔喀可活也其令侍卫吴大禅侍读学士西拉牧厰侍卫太仆寺堂官户部贤能司官各一员经理其事明日即驰驿速往五月壬戌命巴图尔额尔克济农暂统罗卜臧滚布部落时提督孙思克报称厄鲁特罗卜臧滚布病故其妻与寨桑等以噶尔亶多尔济系车臣汗嫡孙年约十岁乃罗卜臧滚布叔伯之子为兄弟行欲遣人往召令其统领部衆理藩院以闻上曰罗卜臧滚布率所属来归恪守法度诚心职贡可遣官致赙罗卜臧滚布旣亡部落人民无所统属其弟噶尔亶多尔济召之恐未能即到闻巴图尔额尔克济农意欲先往令马廸传谕巴图尔额尔克济农与之同去噶尔亶多尔济未到之先令巴图尔额尔克济农暂为约束人民俟其到日仍归本地毋得以噶尔亶多尔济年幼欺凌谋占务期同心一意共相扶掖马廸等仍遣人往召噶尔丹多尔济癸亥命各旗蒙古并察哈尔等备兵理藩院奏言去年八月内因喀尔喀厄鲁特于邉境搆兵上命苏尼特四子部落毛明安吴喇忒鄂尔多斯等旗共派兵六千俱令环绕邉汛驻备形胜之地又令归化城两旗派兵一千屯驻城内以备紧急调遣今既传闻厄鲁特发兵二支一支从阿尔泰之后攻昆都伦一支从达尔汉亲王旗分之北前进应较去嵗所发之兵量减其半仍令前所派领兵王贝勒台吉等照常备之八旗游牧之地所有察哈尔兵内不论䕶军骁骑选人材健壮者一千备之得㫖着各在家预备以候调遣九月庚申尚书吉尔他布等归奏喀尔喀驻牧邉境情形时吉尔他布等奉命至顾尔班格得尔古之地分遣理藩院员外郎常夀户部郎中毕力克兵部郎中巴扎尔等往查喀伦内苏尼特等地方所驻喀尔喀汗济农诺颜台吉等游牧处水草俱善内地蒙古水草亦不至匮乏偷窃小盗或时有之吉尔他布等具疏奏闻上以盗窃时有皆本管人员怠玩所致着兵部严行禁约十月辛未命科尔沁土谢图亲王沙津等以法度训谕喀尔喀诸部上谕议政王等曰喀尔喀入降者饥困已极自相劫掠若不速置扎萨克遣贤能蒙古王台吉等晓示法度收集离散将益至泮涣尔等其确议以闻议曰喀尔喀败散之后陆续来归皇上俯视中外一体给以米粮牲畜俾得其生诚如天之仁也复以喀尔喀散亡之余若无法度任意妄行必益至离散预为筹度圣谕周详皆宜钦遵而行喀尔喀扎萨克内有已至者有未至者除左翼土谢图汗折卜尊丹巴墨尔根济农罗卜臧台吉等分编旗队之处暂置不议外左翼车臣汗协理纳木扎尔额尔德尼济农盆楚克伊尔登济农车臣伊尔登济农洪俄尔带青台吉车卜登额尔克台吉信顺额尔克带青诺颜所属敖巴额尔克阿海台吉右翼白苏特察罕巴尔诺颜车臣台吉额尔德尼哈滩巴图尔台吉等皆大台吉也俱宜授为扎萨克仍存其喀尔喀名号又陆续来降喀尔喀沙布隆库图克图所属阿尔达儿诺尔卜等扎萨克俱未到各随彼所愿归旗分收附俟扎萨克到日再议至土谢图汗所属齐巴克台吉之伙伴等皆令併与土谢图汗及信顺额尔克带青诺颜其车臣汗之信顺额尔克带青诺颜等俱照四十九旗编为旗队于隂山后各旗蒙古贤能都统副都统长史叅领之中毎一扎萨克选二人与派出之蒙古王等带去令其驻扎彼地以来年草青时为期指示法禁如四十九旗一例施行喀尔喀所居遥隔应以车臣汗为两路信顺额尔克带青诺颜为一路敖巴额尔克阿海台吉察罕巴尔诺颜为一路车臣台吉额尔德尼哈滩巴图尔台吉为一路遣行此所遣蒙古王台吉等与理藩院大臣官员职名伏候上裁其㸃出之大臣台吉官员等至彼处明谕扎萨克等限来秋各将散失之人尽行收集若过期即给与收养之旗分倘仍有应授扎萨克者即会同扎萨克等授为扎萨克列名奏闻该衙门注册其车臣汗之信顺额尔克带青诺颜等向系扎萨克伊等所属后授小扎萨克如有大事仍令禀闻完结右翼扎萨克察罕巴尔诺颜额尔德尼哈滩巴图尔车臣台吉等其旧扎萨克未到伊等事件即令伊等自行完结议入谕曰车臣汗之两路着为一路遣土谢图亲王沙津台吉阿拉卜滩台吉巴忒马什侍郎温达去信顺额尔克带青诺颜敖巴额尔克阿海台吉为一路遣达尔汉亲王诺内台吉毕力克图台吉德木楚克郞中布颜图马廸去察罕巴尔诺颜车臣台吉额尔德尼哈滩巴图尔台吉为一路遣台吉多尔济思希卜台吉吴尔图纳苏图副都统马什侍读学士达虎郞中巴扎尔去赐喀尔喀勅曰朕统御宇内抚育万邦率土人民皆我赤子倘一夫失所朕心恻焉虽穷荒异域之民亦必抚养使之各得和乐此朕本意也前闻尔喀尔喀两翼之汗济农诺颜台吉等互吞属裔不相亲睦恐兄弟不和异日必致有侵凌之祸特遣尚书阿尔尼台吉巴忒马什等会盟令尔兄弟誓和后果以不和之故与厄鲁特噶尔丹交恶相攻尔为所败弃其妻子土地属裔牲畜廹而来归朕念尔厯世诚心职贡不忍尔之散亡安插于喀伦内外赈其穷饿令尔汗济农诺颜台吉等安集如故以车臣汗之子袭其汗号朕暂留尔等收集散亡俟厄鲁特事定之日仍归故地驻牧今见尔等并无法度不能约束以强凌弱自相劫夺倘不速行晓谕定法督察则汝现在人民益至离散矣是以将车臣汗旗下纳木扎尔厄尔得尼济农盆楚克伊尔登车臣伊尔登济农洪俄尔带青台吉车卜登额尔克台吉信顺厄尔克带青诺颜旗下敖巴厄尔克阿海台吉右翼白苏特查汉巴尔诺颜车臣台吉额尔德尼哈滩巴图尔台吉等增设扎萨克收集离散之衆分为旗队以便督察禁止盗贼妄行教以法度特令土谢图亲王沙津达尔汉亲王诺内台吉多尔济思希卜等赍勅谕扎萨克王等旗下都统副都统长史等官每扎萨克着二员驻至来年草青之时示以规模安插前去尔等自今以后果能钦遵朕㫖谨守法度冦盗不兴祸乱不作尔等遗民渐次得所庶不负朕抚育归降爱养羣生之至意乙酉尚书阿尔尼自厄鲁特归覆命阿尔尼奏言臣等八月初七日抵厄鲁特噶尔丹之地颁勅书赏物毕臣等与噶尔丹行抱见礼旣坐问阿尔尼曰公即来盟喀尔喀七旗之尚书耶曰然又问云闻尔去岁往色稜格地方以何事而去亦有兵否答曰俄罗斯察罕汗奏请东方邉境之事当何地会议圣上遣我往谕以色稜格地方会议所携兵仅及二千而已中途值汝厄鲁特与喀尔喀之乱圣上闻之念厄鲁特喀尔喀交战我等经行汝等必各疑为援兵故令驻境上今年复遣议此事语毕乃飨臣等本月十八日噶尔丹招臣等入其庐屏人言曰圣上洪仁恵育羣生欲使协和共享昇平我亦与其中也我身安乐之䇿孰者为善伏祈圣上指示愿得遵行但折卜尊丹巴土谢图汗等首作祸乱无故起兵杀扎萨克图汗及得克得黑墨尔根阿海违圣上之㫖意前此再三陈奏为此两人耳臣等答之曰折卜尊丹巴土谢图汗等穷廹亡命来归我皇上为统驭天下中国之主此一二人之命有不思生全之者乎至尔屡次章奏圣上明鉴乆已晰彼之曲谅尔之直始降勅书谕止战争仍归和好尔又何必屡以此事为言耶二十二日噶尔丹遣丹济喇及格罍古英以覆奏疏授臣臣等诘之曰达赖喇嘛使人及伊拉古克三库图克图等亦为此事将至亦此语覆之抑或有他语乎丹济喇以其汗之言来覆曰达赖喇嘛所言之事若与圣上勅谕相同我自无他説也二十四日噶尔丹西向游牧臣等越宿于次日起行而归得㫖厄鲁特喀尔喀皆职贡之国顷者两国交恶相攻朕不忍见伊等无知争杀不得安生特遣大臣开导晓谕仍前和好今噶尔丹称圣上洪仁恵育衆生欲使协和共享昇平我亦与其中圣上指示愿得遵行已具悉矣所司知之十一月丙辰命厄鲁特额林宸台吉与韩都台吉同居时额林宸奏言我父楚唿尔吴巴什乃厄鲁特胡他盖图哈尔唿喇诺颜第三子也楚唿尔吴巴什生子五人长子班第为噶尔丹所杀次子阿南达三子罗卜臧库图克图四子劳章俱殁五子额林宸即我也来投皇上我亲兄班第长子多尔济塞卜腾在噶尔丹所次子乃与巴图尔额尔克济农同居之韩都台吉是也康熙十五年噶尔丹伐我父楚唿尔吴巴什执之杀我亲兄班第分散我属裔监守我父子去嵗厄鲁特喀尔喀作乱交战守我之人乃我属下旧人为所分散者皆背噶尔丹而向我我得间而携我子弟台吉十余人弓箭手五百余人计一千余口来投皇上我父不能得脱现在噶尔丹所我来至巴图尔额尔克济农额尔德尼和硕齐地方与我兄子韩都台吉同居安插何地作何措置伏候皇上埀怜加恩上曰额林宸台吉为噶尔丹所禁今逃出归降其令与韩都台吉等暂且同居并令约束其下毋致盗窃生事现今理藩院郎中桑格往审番人情事即将此事交与桑格十二月辛未遣使赍勅谕达赖喇嘛时达赖喇嘛遣使善巴陵堪卜来贡请安且宻奏言我起行时往达赖喇嘛所未见谛巴出语我曰达赖喇嘛令奏圣上但擒土谢图汗折卜尊丹巴库图克图畀噶尔丹则有利于生灵此两人身命我当保全之奏闻上遣班杂尔拉木扎木巴额木齐格隆等赍勅谕达赖喇嘛勅曰朕恭膺天命统御率土人民无分中外皆欲使之罢征息战各享安乐以免散亡诸处之民有困穷来归者必使之得所初无异视尔喇嘛承奉释敎济度衆生朕与尔同一意也厄鲁特喀尔喀向于朕为职贡之国亦供奉尔喇嘛为施主闻两国交恶相攻朕与尔会同谕其罢兵使相和睦发勅遣使不啻再三此朕与尔念厄鲁特喀尔喀相攻必有一家败亡失所而欲止其战争同归于好原非有偏狥一家之意也后厄鲁特喀尔喀不从朕与尔之㫖竟至交战喀尔喀败穷极来归朕受之安插邉塞内外给米粮牲畜以济其困若等如往归尔喇嘛想喇嘛亦必如是以养之也今尔喇嘛所遣使人善巴陵堪卜奏称尔之言曰当擒土谢图汗折卜尊丹巴库图克图畀噶尔丹伊等身命我当保之凡作君作师者济穷继絶乃不易之常经今如擒土谢图汗折卜尊丹巴库图克图而畀噶尔丹是偏于一家矣朕与尔向来欲厄鲁特喀尔喀相与和好之意安在乎朕与尔向来之意举无所偏庇是以屡屡遣使往谕即今亦仍冀其和好也目下朕遣尚书阿尔尼使于噶尔丹据其所奏言噶尔丹败于策旺拉卜滩下人散亡略尽又极饥窘至以人肉为食喇嘛使人亦曾到彼想亦闻之耶倘噶尔丹甚不得已而来归朕朕亦当受而养之使得其所有执之以畀其仇者乎朕抚视万邦有如一体意无偏狥者如此尔喇嘛行事利济衆生想善巴陵堪卜所奏未必为喇嘛之言如果喇嘛之言何以不具疏来奏乎朕心疑之特撰勅遣询着将此项原由明白具本回奏丙子命厄鲁特噶尔亶多尔济为诺颜噶尔亶多尔济奏言蒙圣明轸念鄂齐尔图汗赐罗卜臧滚布游牧之地正将迁移闻喀尔喀厄鲁特交乱兴戎因率兵前往未能全徙出征还罗卜臧滚布身故蒙圣上遣官二员赐罗卜臧滚布浩荡之恩又恐人民散亡授我为诺颜圣主恩纶下颁如日重升不胜懽忭但地方逺隔且去年遭遇旱灾牲畜倒毙人民困苦难以迁移伏祈皇上鉴恤理藩院议以噶尔亶多尔济止令统辖罗卜臧滚布之衆并未授为诺颜乃奏内自称诺颜不合其贫民应遣官往查再议得㫖噶尔亶多尔济着授为诺颜遣达虎前往传㫖併查看贫民圣祖仁皇帝亲征平定朔漠方略卷五圣祖仁皇帝亲征平定朔漠方略卷六钦定四库全书圣祖仁皇帝亲征平定朔漠方畧卷六康熙二十九年正月庚申遣官赈喀尔喀时土谢图汗以所部六千余人乏食请赈部议不许上特命给以独石仓粟戸四斗遣理藩院及尸部司官各一员会同土谢图汗监视散给自后车臣汗折卜尊丹巴库图克图等乏食来告者前后千万计上皆命按口量给之辛酉遣侍郎温达觇噶尔丹情形时因噶尔丹肆掠喀尔喀上命理藩院侍郎温达至喀尔喀墨尔根济农所确觇噶尔丹情形三月癸巳命定大阅日期上谕尚书阿尔尼等曰今喀尔喀汗等率衆来降应令四十九旗与之㑹同大阅其令议政王贝勒大臣集议议曰皇上声敎逺被喀尔喀土谢图汗车臣汗诸济农诺颜等皆倾心来归应出临大阅永使奠定其四十九旗㑹阅之事今嵗暂停俟来年照例与喀尔喀大台吉等㑹阅奏入得㫖着于七月举行余如所议庚子命尚书阿尔尼等往探厄鲁特所向先是喀尔喀拖多额尔德尼台吉与厄鲁特战败时有达尔济者为厄鲁特所执至是逃出诣军前来归言厄鲁特掠拖多额尔德尼时虽获其牛羊不敷军食顷闻噶尔丹率兵万余将至或言留其孥于额德尔地方又曰噶尔丹令柰冲鄂木布卜行师不吉因居巴颜乌阑诵经三日沿克鲁伦河下流而去侍郎温达以闻上命阿尔尼吉尔他布前往侦厄鲁特情形如彼尾追喀尔喀而来即调所备之兵以防之一面疾速奏闻壬寅命给发伊拉古克三库图克图等行粮伊拉古克三等奏言等去年九月自肃州起行十一月初三日至通钦脑儿遣噶卜楚等前侦噶尔丹所在行十五日见噶尔丹告以故噶尔丹曰我军已起行且旷野不能会也其约见于他米尔地方且遣使乡导等遂轻装疾驰十二月初五日至他米尔之北齐劳图河噶尔丹不至遣人至额德尔河侦探之河之两岸俱有噶尔丹兵马行踪与济隆库图克图尾之前往令商南多尔济携疏归奏且请运粮以继之上命给太仆寺骆驼三十头运杀虎口仓米三十石随商南多尔济往塞内交绿旗兵塞外交䝉古兵䕶送癸卯命调外藩官兵併设驿站先是理藩院以大阅事奏遣司官二员乘驿赴阿南达温达所预调俄侬土喇等处驻扎之喀尔喀诺颜台吉集兵设站以待至商南多尔济归奏知噶尔丹情形上因谕尚书阿尔尼曰尔院昨议遣司官二员今命一员至鄂尔多斯发兵一千五百以贝勒宋拉卜率之一员至归化城发兵五百喀尔喀达尔汉亲王及四子部落共发兵一千以达尔汉亲王诺内率之而檄侍郎温达令预发喀尔喀墨尔根济农敖巴额尔克阿海苏泰伊尔登台吉之兵共三千名以待以苏泰伊尔登拖多额尔德尼率之偕调兵司官往温达所赍三月粮随温达赴土喇河仍自京遣大臣一员与温达阿南达偕统其军尔同吉尔他布速赴阿南达所往之地先檄阿南达来京再诣温达所自屯军之地至喀伦酌派喀尔喀人等安设驿站命都统额黑讷䕶军统领马喇前锋统领硕鼐等出征额黑讷等濒行上召至干清宫谕之曰朕已遣侍郎温达往调喀尔喀亲王诺内等兵共三千尔等至归化城与温达即率其兵赴土喇与阿尔尼吉尔他布等会尔等习于兵事机宜无俟朕言其就水草善地放养马驼一路前进仍各赐内廐马驼以行丙午授喇嘛商南多尔济应对噶尔丹之词商南多尔济将行上谕曰汝往侦实速驰报闻汝见噶尔丹如问温达等至土喇之故则曰往迎济隆库图克图等耳且因塞外多岐不知归自何路似此在在遣迎吾乌得而知之彼如问兵来之故则曰非兵也乃往勘展界耳如噶尔丹败窜则谕之归降如其势尚强归故巢则往说之若问其使人则曰汝古英寨桑等在京俟草长始遣之也此兵事机宜汝宜书之以往庚戌侍卫阿南达奏报噶尔丹情形阿南达奏言于二月二十日至车臣汗纳木扎尔额尔德尼济农所宣上谕曰近已遣使与噶尔丹约信而归今其奏使尚在京师兴兵之事必传闻不实然噶尔丹狡不可信倘沿克鲁伦河而来至车臣汗之地则令车臣汗土谢图汗墨尔根济农等协力相机行事其车臣汗之兵令纳木扎尔额尔德尼济农领之洪俄尔带青副之宣一谕毕皆稽首言曰我等借圣上威灵何畏于噶尔丹彼兵果来我等协力捍御当分十二扎萨克之兵一万备之复至车卜登台吉所遣笔帖式色稜敦住等前往侦探噶尔丹已于正月十六日亲率兵从吴达汉岭而别遣阿拉卜滩滚占罕都等率兵从木代喀拉色古尔山阴俱会于乌尔扎河往掠昆都伦博硕克图复回劫车臣汗部衆乃归杜尔伯特之鄂勤台吉率兵千余过拖诺向克鲁伦河下流而去色稜敦住归报即檄遣车臣汗纳木扎尔额尔徳尼济农等集兵衆徙辎重于近边古尔班哈达土之地而身率四阿霸哈纳尔兵四千往会之甲寅侍读学士达虎奏报噶尔丹情形时达虎奉命取巴图尔额尔克济农罗卜臧额林宸韩都台吉等口供毕闻达頼喇嘛使人他頼堪卜自噶尔丹处归至嘉峪闗外驻大草滩因往见问其情事他頼堪卜曰伊拉古克三库图克图商南多尔济及达頼喇嘛使人济隆库图克图等于十二月初三日已见噶尔丹初五日噶尔丹遣使偕我赴达頼喇嘛所汝使臣我等已见之我等往达頼喇嘛处复来汝使臣方归也又问曰然则噶尔丹今在何处见我使臣于何地今畱我使而遣汝于达頼喇嘛何也我使臣有书附汝乎曰噶尔丹在和卜多选兵征喀尔喀至扎卜喀之地见汝使臣其情事具噶尔丹书内我不得而知也汝使臣并无书附我又宻问其随行人喀尔喀等言噶尔丹原向洪郭罗而进因闻阿奴可敦䇿旺喇卜滩等渐徙入其故巢遂往入和卜多地方冦盗滋生饥毙甚衆他頼堪卜等于十二月初五日自和卜多起行后闻噶尔丹分其部贫人令丹津鄂木卜率之居守而身与丹济喇格罍古英柰冲鄂木卜等收兵自和卜多东向往征喀尔喀等部其所云已见使臣之说妄也又问噶尔丹兵力强弱如何曰其属虽有兵数千然马甚少且闻其下多有逃归䇿旺喇卜滩者其往征喀尔喀有所掠犹可不则将自内乱矣达虎具疏奏闻上命檄尚书阿尔尼知之四月甲子命调察哈尔兵从征阿南达至入见面奏毕上谕内大臣国舅佟国维等曰据阿南达奏言厄鲁特与拖多厄尔德尼战颇被杀伤其袭西布推哈滩巴图鲁时两人共一骑有斩木为兵者且闻来侵昆都伦博硕克图而至今未到想已狼狈必有退回俄侬之势阿南达欲带行礮併禁军前往相机征𠞰朕非不知禁军足以克敌但路逺艰于粮运朕前率察哈尔兵行猎见其人材壮健皆思効力可选精锐六百左翼令阿要率之右翼令博尔和代率之马驼牛羊于八旗大塲内派出兵各携五月粮再于汉军每旗选章京一员领行礮八门及礮手前往檄阿尔尼额黑讷知之勅讯策旺拉卜滩及阿奴与噶尔丹交恶情由上谕内大臣国舅佟国维等曰比闻厄鲁特䇿旺拉卜滩阿奴与噶尔丹交恶情事未悉应颁勅书询其故并量加恩赏前达虎出使尚在嘉峪关即令达虎前往宣谕因赐䇿旺拉卜滩及阿奴勅曰朕抚育万邦率土之人皆欲其协和安辑今闻尔等与噶尔丹不和致启争端尔厄鲁特向修职贡恭顺惟谨今乃内自交恶必有其因朕甚怜之逺闻之言虚实难据特遣侍读学士达虎赍御用各色縀二十疋赐䇿旺拉卜滩阿奴其以尔等交恶之由明告使臣毋隠己巳命副都统李林隆赍礮与侍卫阿南达同赴土喇汉军都统副都统会议火礮实军中利器每旗各发一具尚少请倍之每礮令将领一员军校礮手二名与俱于臣等内遣一二人率之前赴土喇奏入得㫖李林隆人才雄伟练习军务着总管火礮与阿南达偕往寻又令都统杨文魁副都统伊垒率汉军二百名继之行甲戌喀尔喀请购办军器先是喀尔喀厄鲁特不得购办军器至是理藩院奏喀尔喀济克巴台吉等请市军器以备噶尔丹上许之乙亥命侍卫阿南达率兵赴都统额黑讷军先是阿南达奏言所率兵请与阿尔尼兵合为一势方壮上曰兵事重大其令阿尔尼等各陈所见至是阿尔尼吉尔他布奏曰等窃思额黑讷等若沿边来时候非宜恐跋渉艰苦况庙谟已定应遵前谕赴所指之地以行至阿南达所领察哈尔兵及行礮令前赴军其诸部落兵期会于绰嫩河今车臣汗已抵绰嫩河西北洮瀬河矣等亦驿召所调扎萨克兵来会于洮瀬河至噶尔丹来从何路及昆都伦博硕克图在何处访问未的俟所调到即遣人侦探事当急行则奏闻即发缓则请㫖后行奏至上谕曰阿尔尼吉尔他布仍往前所指示之地额黑讷等既往西路止带诸扎萨克及喀尔喀兵恐力寡不敌阿南达速领军往额黑讷所䇿应仍遵前谕行五月乙未命归化城副都统阿玉玺输运军粮时都统额黑讷等率兵前进需用军粮上令归化城副都统阿玉玺取杀虎口仓粟二百石负以太仆寺骆驼随车输运辛丑扎萨克图汗子额尔克阿海巴郎具疏请袭汗号额尔克阿海巴郎奏言父扎萨克图汗喀尔喀七旗之长君也为左翼土谢图汗所杀属裔分散我身又为厄鲁特所收栖我于阿尔泰山之南今乘间得出来投皇上伏乞圣恩赈恤恩养俾得继立其所属诺颜达尔马什里亦以此情事具疏奏闻事下议政王贝勒大臣议议曰扎萨克图汗歴世恭顺职贡有年似应继立查今年衆喀尔喀来降已定期会阅而永奠之其所请应于盟地定夺上是之癸丑命外藩王等率兵同禁军赴尚书阿尔尼军先是阿尔尼遣蒿齐忒都统劳章等与郎中马廸访昆都伦博硕克图所在至是归报曰渡克鲁伦河遇昆都伦博硕克图言我于正月自俄侬游牧思近边依我皇上威灵而闻厄鲁特渐近避之至乌尔唿讷河今厄鲁特不知其何往我兵微不敌两尚书驻军洮瀬河今将至军前听调遣马廸促其前进仍遣劳章等侦噶尔丹至博尔济河有马济者折卜尊丹巴属下人自厄鲁特逃归问之曰噶尔丹于五月初三日率兵渡乌尔扎河将袭昆都伦博硕克图车臣汗及土谢图汗其兵四营号四万实不过三万耳又将请兵于俄罗斯会攻喀尔喀阿尔尼以闻上曰似此则阿尔尼兵弱宜发科尔沁十旗预备之兵二千及禁军每佐领䕶军一名前往其令议政王贝勒大臣议议曰兵宜速发应令理藩院遣官乘驿前往科尔沁于前所调预备兵内选发二千及台吉都统副都统各二员佐领骁骑校各八员赍四月粮速赴阿尔尼军前其统辖是军者惟上特简其八旗满洲䝉古前锋二百名每佐领䕶军一名每翼副都统一员前锋叅领一员前锋侍卫署叅领一员前锋校署侍卫二员每旗䕶军叅领一员䕶军校署叅领七员其每翼所派副都统一员亦惟上特简奏入得㫖科尔沁兵令土谢图亲王沙津率之左翼四旗居逺难待令沙津王尽所有兵率之先往其四旗兵随后进发再令喀喇沁杜稜郡王扎钖旗分发兵五百以扎钖率之两翁牛特旗分发兵四百以杜稜郡王毕力滚达頼率之两巴林旗分发兵四百以额驸阿喇卜滩率之俱赴阿尔尼军前其禁军令副都统噶尔马老满色率之每翼汉军兵一百名带前礮去满洲䝉古汉军各佐领出骆驼一头运粮命内大臣索额图谕俄罗斯使人上既闻噶尔丹将借兵俄罗斯其使人吉里古里伊法尼齐等时在京谕内大臣索额图曰尔曾至泥卜潮俄罗斯人识汝汝可谕其使人言噶尔丹迫于内乱食尽无归内向行劫今乃扬言会汝国兵同侵喀尔喀喀尔喀已归顺本朝倘误信其言是负信誓而开兵端也汝等可疾遣善驰者二人归告泥卜潮头目伊凡遍谕俄罗斯之衆索额图即日宣谕令俄罗斯瓦什力齐克满驰驿先往越三日遣吉里古里伊法尼齐等归乙卯发官兵䕶送军粮兵部奏言䕶粮官兵应于八旗满洲䝉古汉军各派将领八员军校八人每驼押兵一名出口外交䝉古递运并以骆驼数目及起行日期上闻上命于大兵起行后四五日遣发取太仆寺骆驼十二以足一千二百之数己未命诸路兵速赴尚书阿尔尼军阿尔尼等奏言郎中马廸报称自乌尔扎河前踰一日程有厄鲁特列营状乞勅额黑讷阿南达两军速赴营并以礮来㑹上谕曰八旗兵及礮即择日启行阿南达不必待额黑讷即载礮以往其额黑讷及科尔沁巴林翁牛特兵俱着星驰赴阿尔尼军六月壬戌遣侍郎阿山古北口监发军粮户部侍郎赛必汉阿山入奏军行需两月粮请以古北口仓粟支给部遣司官二员往同霸昌道监发上谕曰兵粮力能带者给以两月不能者减不则或鬻之或弃之可虑也尔阿山前往监发恩赐出征军士户部请预给出征官秋季俸兵四月钱粮上曰兵丁仓卒出行其各赐银十两修整器械仍给一月钱粮丁卯喀喇沁杜稜郡王扎钖奏请率所部从军先是上谕扎钖率兵䕶饷不必随征至是遣其子垂扎木素奏曰恩命令输运军粮所以体恤者甚至但虽不材乆䝉恩养茍可自効敢不报称先奏请备兵九百为国先驱今愿以所属他布囊巴图尔等率兵五百䕶饷身率兵四百効力军前上许之壬申谕趣外藩兵及禁军速发喇嘛商南多尔济于五月初四日至达汉徳尔遇伊拉古克三及济隆以米饷之见厄鲁特与俄罗斯使人同行厄鲁特自言已请兵二万于俄罗斯矣俄罗斯使曰请则有之允发则未也济隆遂偕厄鲁特使侦噶尔丹沿乌尔扎河下流而往商南多尔济偕伊拉古克三沿克鲁伦河下流行二十九日至河南岸询知噶尔丹前一日驻此粮尽杀马为食仅有兵万余商南多尔济奏至上谕议政王等曰顷闻厄鲁特穷困沿克鲁伦河下流而来其遣人谕科尔沁巴林翁牛特兵速赴阿尔尼所遣员外鐡图往谕两乌朱穆秦两蒿齐特两阿霸垓两苏牛特八旗除前所发外自王以下有愿効力者速赴阿尔尼所令铁图视其启行令学士布颜图催督全军驻边不时至军前探听我禁军及火礮俱速令前往再发八旗前锋二百名每佐领䕶军二名预备以待噶尔丹来市易者有阿卜都喇额尔克寨桑等尚在归化城理藩院其遣官往谕言噶尔丹且至尔等毋妄动行且有所差遣其集人畜以待癸酉命宗室公都统苏努总领预备军兵部遵㫖议发八旗满洲䝉古前锋二百名每佐领䕶军二名每翼派前锋叅领一员前锋侍卫署叅领一员前锋校署侍卫二员每旗委前锋校二员派䕶军叅领二员䕶军校署叅领六员每叅领委䕶军校三员其统领全军大臣伏候特简上命宗室公都统苏努统领全军镶黄旗副都统觉罗海都领左翼镶红旗副都统牛钮领右翼即日又令议政王贝勒大臣以克鲁伦等处地名及程途逺近询问新来喀尔喀戊寅命增派禁军及外藩兵时尚书阿尔尼等奏言等闻厄鲁特兵驻扎克鲁伦之阿尔滩额墨尔地方欲待钦调大兵而行恐厄鲁特兵进蹑昆都伦博硕克图沿乌尔顺河至喀尔喀河地方不得不急往防䕶于六月初五日向波衣尔进发至博洛达卜素地方又恐厄鲁特兵前进先往据波衣尔于是遣军校诺尔布探视并无踪影遇一喀尔喀自厄鲁特所逃来执而讯之曰厄鲁特兵是月初六日已渡乌尔顺河其兵号称四万近日至乌尔扎河内见俄罗斯布敦诺颜使者率百许人至噶尔丹所即急归去矣不知其故又皇上使臣及达頼喇嘛使人库图克图等追及噶尔丹与之议和不得见库图克图等仍随厄鲁特而行等闻昆都伦博硕克图前来将至喀尔喀河遣人谕令移其子女入喀伦而身率兵速至所所遣人犹未归不知昆都伦博硕克图所在乌尔顺河距喀尔喀河甚近喀尔喀河距喀伦仅一日程军若仍往波衣尔之地虑反出其后以此竟赴波衣尔之南他奔他什海以御之若厄鲁特兵或追袭昆都伦博硕克图之后或至边汛近地等相机而行并遣人晓谕附近边汛科尔沁右翼乌朱穆秦诸旗各令防守奏至上谕曰噶尔丹踰枯伦波衣尔深入事关紧要理宜豫备王沙津如未起行令率所调科尔沁兵往前年吉尔他布驻防之地备之若沙津已起行着达尔汉亲王班第率兵往备之其敖汉柰曼贝勒额尔德木图公敖忒巴喇等旗兵之未调者令往备达尔脑儿前所派出每佐领禁兵二名作速遣行再于每佐领下应派䕶军骁骑各五名预备以待其以阿尔尼奏速檄额黑讷知之议政王贝勒大臣其集议议曰应如勅谕令理藩院遣官驰驿前往如沙津王已起行着于科尔沁十旗派兵一万令达尔汉亲王班第率赴前年驻防之地其管兵台吉都统以下官员俱着班第酌选带往其统领大臣伏候特简至敖汉柰曼贝勒额尔德木图贝子滚济思扎卜公敖忒巴喇五旗选发兵三千其管兵台吉他布囊都统以下官员亦俱选择派出其总率是军者于王贝勒贝子公内伏候特简理藩院速遣司官一员乘驿往派令至达尔脑儿备之兵行俱携三月粮又前所拨备兵前锋二百名每佐领䕶军二名令来月初旬起行其起行之日领兵大臣具奏请㫖现今备兵八旗前锋四百每佐领各䕶军三名骁骑二名每叅领下各小校三名此所拨前锋䕶军小校骁骑俱选择派出每翼拨前锋叅领一员侍卫署叅领二员前锋校署侍卫二员每旗前锋校各以四人署之䕶军每旗拨叅领二员䕶军校署叅领六员每叅领䕶军校各以五人署之骁骑每旗拨实授叅领一员每叅领署叅领一员散骑校一员骁骑校一员此所拨前锋叅领前锋侍卫䕶军叅领骁骑叅领委署夸兰大俱着各旗都统前锋统领䕶军统领引见用其署叅领散骑校俱着各旗都统䕶军统领会同兵部派出是军每翼拨都统一员副都统二员该部奏请其总统前往者伏候特简又汉军火器营兵亦应派发其官兵作何拨出应令总管火器营都统请㫖奏入上谕曰蒙古兵令携两月行粮其敖汉柰曼科尔沁土黙特兵令贝勒额尔德木图公敖忒巴喇统之其率科尔沁兵往吉尔他布驻防之地令内大臣苏尔达率前次将校乘驿前往其再发之军每佐领拨䕶军五名骁骑三名府兵亦照此派发令都统宗室喇克达彭冲䕶军统领苖齐纳杨代副都统扎木素海澜色黑康喀喇统之其副都统迈图署为前锋统领前去再派出汉军都统国舅佟国纲都统诺迈凡派发火器营兵之事令彼请㫖是役也亦将诸王从征军行日期交钦天监选择令前所拨兵轻装于初旬速行其辎重令每翼留官校押往余如所议寻命康亲王杰淑恪慎郡王岳希从征己卯都统额黑讷等奏报率兵往赴尚书阿尔尼军时侍卫阿南达副都统李林隆率察哈尔兵并礮至伊黑噶扎尔之地与额黑讷军遇闻往会阿尔尼军之命阿南达先率兵北渡瀚海额黑讷等俟诸部兵喀尔喀兵至选三千余起行就水草善地养马向克鲁伦河南往㑹阿尔尼军额黑讷等具状以闻科尔沁土谢图亲王沙津奏报噶尔丹情形沙津奏言亲率兵于是月十三日起行至敦达见喀尔喀之衆仓惶奔来问之言济农阿难大赉我隣也闻为厄鲁特所掠我惧故迁徙来奔遣人侦之遇乌朱穆秦之人名墨尔根者言十四日厄鲁特自乌尔会河东北两路而来兵有二千许我台吉巴郎冲诺和等各率所属百许人甲而迎之厄鲁特曰初以汝为喀尔喀及至此乃知中华皇帝兵也我等同一部落何甲而待我乎惟喀尔喀我仇也当示我所在耳我主答曰喀尔喀已南徙不知所往厄鲁特曰吾与汝友也吾不汝害请以刀㦸指日立誓又曰伊拉古克三库图克图在我所如或不信尔可随我行遂挟我台吉及䕶卫额克济儿而去次日又执我台吉妻子及部人六十余我逃入深草中得奔而来恰遇所遣侦者因得至此又言率兵者非噶尔丹乃噶尔丹弟也庚辰命调盛京兵赴达尔汉亲王班第军班第奏言科尔沁台吉毕力滚达頼领兵至朱路木之地遇喀尔喀人自厄鲁特逃来言厄鲁特追之已至蒿尔河矣据报亲率本旗每佐领披甲各十人台吉八员副都统一员叅领二员佐领六员于六月二十日起行往御奏至上谕曰前遣敖汉柰曼诸部落兵备达尔脑儿者今不必前赴令其追及苏尔达与之同往如先于苏尔达则速赴科尔沁达尔汉亲王军前兵部选材能司官四日驰至盛京发兵二三千令将军副都统领之速赴达尔汉亲王班第军前兵部承㫖遣郎中恩丕驰至盛京将军绰克托副都统博定随发盛京及开原兴京东京辽阳广宁锦州易州六城兵共三千率之以行辛巳定诸军起行日期上谕兵部曰噶尔丹追喀尔喀已进喀伦出征诸王出喜峰口公苏努等所领之军随朕行令诸王先朕进发先檄知尚书阿尔尼等理藩院遣司官星驰以往其令议政王贝勒大臣集议议曰诸王军七月初四日起行其从征之兵每翼遣副都统一员驾发日期初六日为宜奏入谕曰前所发每佐领䕶军二名初一日先发诸王率每佐领骁骑一名于初四日继发朕于初六日启行方农时边内不必列营海都牛钮才优从诸王行扎木素康喀喇同苏努行所发骁骑署叅领与王偕行其中着有劳绩人材雄健者询该都统委为夸兰大其所遗叅领事散骑校署之癸未命增发官兵及火器乌朱穆秦额尔德尼贝勒博木布奏言六月十四日厄鲁特至乌尔会河东乌阑之地属人民多被劫掠遣䕶卫额克济尔往视见噶尔丹之弟韩都台吉送之至噶尔丹所谓曰我攻我仇喀尔喀耳不敢犯中华界闻尚书阿尔尼发兵而北何故折卜尊丹巴土谢图汗车臣汗皆在何地额克济尔以不知对奏至上谕曰噶尔丹已至乌尔会河军宜速出其军中无火器者与禁军前所发兵及盛京兵俱应增发令议政王贝勒大臣速行详议议曰应于马塲催取马匹公苏努之兵仍于初一日起行前所发之先锋䕶军携现马于初二日发后派之前锋䕶军骁骑于初三日俱发令各都统一员䕶军统领一员副都统一员率之至边外水草寛衍之地驻候诸王军于初四日起行直𨽻廵抚天津镇三屯营协标下火器兵再发一千併宣府镇标兵一千藤牌兵一千俱令宣府总兵官许盛率之与诸王同发京城兵每佐领应增派䕶军二名每旗䕶军叅领一员每叅领䕶军校署叅领一员每翼副都统一员八旗火器营兵增发一千所增发䕶军及火器营官兵俱䕶驾而行至盛京兵增发二千令将军若副都统统之纪林乌喇兵二千将军亲率之俱令赴科尔沁达尔汉亲王军前与前所发盛京兵会遣兵部官乘驿往再取廵捕三营马八百给与军士京城大兵陆续遣发皇上亲统大军相继而行理藩院檄谕四十九旗令各备兵分汛哨探并檄阿尔尼额黑讷阿南达等军知之奏入上谕曰后所发䕶军各二名令都统阿钖坦副都统纳秦希禅率之俟朕启行后续发至副都统噶尔马等所领兵并礮令内大臣阿宻达往统之不时侦探奏报以候朕至总兵官许盛既带操练藤牌军一千名其标兵可选六百出张家口令前锋叅领索柱巴图鲁引之由岱阴达巴汉之路往赴阿宻达军前其直𨽻廵抚天津镇标兵一千令三屯营副将师帝宾率之随诸王而行俱携两月粮廵捕营马八百疋给火器营兵比闻驿站废弛令直𨽻廵抚于成龙整理其緑旗候选军官武进士举人及林兴珠等革职官员有愿効力者令与火器营兵同行如有劳绩酌量擢用其晓谕之都统彭冲䕶军统领杨代副都统色黒于初二日起行都统喇克达䕶军统领苖齐纳副都统海澜于初三日起行未几许盛已行复令回宣府听调甲申遣使赍勅谕噶尔丹上将出军先遣理藩院员外郎阿尔必特祜达頼赍勅书往谕噶尔丹命之曰尔至噶尔丹所语之曰汝昔职贡往来未尝失礼今乃阑入边汛掠我属国是何意耶皇上特遣使者诘汝其竭诚以对又念汝向来恭顺令塞外诸部且未兴兵撃汝尚可改图我使臣乆留汝地而不令归何也彼如遣喇嘛等归则携之而来不遣则已务婉言相慰羁縻其前行勿怒而激之也如彼欲辨释则携彼要人来面奏如问汝中国发兵乎则曰闻汝无故阑入发兵以备边也如彼问圣驾及诸王来则曰不得而知如彼不遣使来则汝等一人星驰来奏一人率笔帖式驰赴诸军宻谕之曰上遣我等羁迟其前行大兵不日至矣其各集兵增备姑勿与战以待而每夜辄张两翼严廵儆防其夜袭如噶尔丹见勅谕而退兵则止之令勿退其或不止则令诸军疾发撃之如或奔溃务必穷追赐噶尔丹勅曰朕统御宇内怀柔万邦惟愿率土生民咸得其所相与协和无分中外夫兵兇器战危事互相仇怨无有己时非计也故遣尚书阿尔尼散秩大臣吴巴什扎萨克大喇嘛阿齐图绰尔济一等侍卫阿南达传谕令罢兵息战尔回奏云圣主施仁抚育令共相协和以享康泰我亦与焉伏愿指示安乐之䇿闻圣上将尽驱出喀尔喀之人不胜懽忭不敢以杀我弟多尔济扎卜为憾所奏甚明今乃闻尔复兴兵伐喀尔喀故遣尚书阿尔尼防境内之不靖者今乌朱穆秦遣使至尔所尔言中华与我一道同轨我不敢犯界内地方而又阑入边汛掠乌朱穆秦人畜是背前言而隳旧好也且我前所遣伊拉古克三库图克图等至今不归尔诚何意耶今遣员外郎阿尔必特祜达頼赍勅谕尔尔尚可以改图尔既入边我诸部王及贝勒台吉行且兴兵撃尔故亦遣来使止之䘏尔至矣其速给还所掠归我使人尔其明白回奏是日即以遣使谕噶尔丹事檄知诸军丁亥授尚书阿尔尼等进兵机宜时噶尔丹沿喀尔喀河而进追及昆都伦博硕克图昆都伦不能御仅以身免所有牛羊尽为所掳阿尔尼闻噶尔丹驻兵索约尔济河连夜率兵往袭之至则噶尔丹已从济达齐牢之东向乌尔会河去矣喀尔喀侦者报称厄鲁特兵二万余往追车臣汗土谢图汗挟使臣伊拉古克三商南多尔济而行问盛京与归化城所在阿尔尼等率军前进遣人檄诸军速发具疏以闻上命阿尔尼等仍蹑厄鲁特后侦其所至奏报额黑讷等军到且勿与战俟达尔汉亲王班第兵盛京乌喇满洲兵齐集同夹击之如噶尔丹溃败令阿尔尼等引兵穷追便宜行事檄诸军量马力疾行齐会形胜之地以俟禁军戊子命康亲王杰淑恪慎郡王岳希率禁军驻归化城西安将军尼雅汉等率西安兵驻宁夏上谕议政王等曰康亲王恪慎郡王副都统海都牛钮率前所发骁骑每佐领各一名于初二日起行出张家口屯归化城如大同兵可用听王等随宜调遣其厄鲁特贸易人马匹託言乘用尽收之直𨽻巡抚率兵一千驻遵化西安将军尼雅汉副都统巴赛柏天郁率满洲兵二千汉军兵一千屯宁夏其宁夏緑旗兵亦令预备尚书阿尔尼等奏报与厄鲁特战于乌尔会河地方厄鲁特兵二万余掠乌朱穆秦男女牲畜辎重徐行遡水上流游牧阿尔尼侦之分兵二队乘夜往袭二十一日昧爽于乌尔会河地方及其营令所选䝉古勇士二百余攻之令喀尔喀兵五百驱其所掠未及战诸部落及喀尔喀兵争取其子女牲畜阵动不能止遂退厄鲁特分两翼阵而立我军次队继进厄鲁特发鸟鎗军退前队兵及喀尔喀兵复进喀尔喀畏其鸟鎗先却诸部落兵力薄亦退厄鲁特增兵从山上绕出我左右我军不能进遂歛兵归是役也厄鲁特多火器而我火器营未至是以不得前进乃驻军乌朱穆秦之鄂尔折伊图以俟诸军阿尔尼等具状以闻上以示议政王贝勒大臣寻兵部议阿尔尼吉尔他布等违命轻战以致败绩俱应革职同往官员亦俱革职得㫖阿尔尼吉尔他布革去议政降四级调用吉尔他布仍留佐领余如所议遣使申谕噶尔丹时噶尔丹归我使商南多尔济以其情陈奏上起满丕为理藩院郎中鄂齐尔为员外郎往谕噶尔丹命之曰尔等往语噶尔丹据商南多尔济来奏言尚书阿尔尼等与汝交战阿尔尼不请㫖而即撃汝非本朝意也阿尔尼本奉命率诸部兵防守地方汝䦨入边汛肆行劫掠职寄所闗不得不战假有他部入汝界汝防边者能黙黙已乎皇上闻汝在边恐诸部撃汝前已遣使谕止之今闻交战故又遣我等来谕噶尔丹若问曰商南多尔济议驱逐土谢图汗折卜尊丹巴库图克图此言已上闻否则答曰不知也若问中国有兵来乎则告之曰来如又问何人率之而来则曰我来急不知也再语之曰商南多尔济奏汝言与中华一道同轨我但索土谢图汗折卜尊丹巴而已至边境之内不敢纎芥犯方议遣使而我尚书阿尔尼等遽加以兵甚为过当商南多尔济亦以阿尔尼之举为非其以此晓谕之倘阿尔必特祜等未到汝等携之偕行己丑调察哈尔兵防䕶马塲上以厄鲁特兵入喀伦马塲急宜防䕶乃遣副都统马什调察哈尔兵往驻形胜之地以备之设边外驿站喀尔喀扎萨克台吉额尔克阿海等率千余人作乱缚驿吏劫马匹弓矢而去学士布颜图以闻上谕发察哈尔兵备之遣军校檄阿尔尼令与额黑讷阿南达兵会毋以前战未捷遽怀退怯其收集兵马严行警哨如各部之兵不足恃皆令内移喀尔喀有横行者禁辑之自古北口至十八里台令兵部遣坐驿笔帖式设站自十八里台至阿尔尼所令䝉古设站学士布颜图设站毕撤张家口驿其坐驿笔帖式军校赴伊处酌用兵部侍郎萨木哈前往安驿直至布颜图所令巡抚于成龙星速来京整理近京驿站其标下所调之兵及天津镇标兵俱选贤能将弁率往遵化兵部遣官疾驰往谕圣祖仁皇帝亲征平定朔漠方略卷六圣祖仁皇帝亲征平定朔漠方略卷七钦定四库全书圣祖仁皇帝亲征平定朔漠方畧卷七七月庚寅朔命科尔沁土谢图亲王沙津候诸路军至齐发沙津遣署副都统苏尔米二等䕶卫根都等往侦噶尔丹至察克墩登髙望之见噶尔丹前哨次第屯列且望见其营垒甚近沙津即率所备兵前进具奏以闻上谕曰大兵陆续前进朕亦亲往姑勿与战以待各路军至齐发毋致失利其檄王沙津知之辛卯命和硕裕亲王福全为抚逺大将军和硕恭亲王常宁为安北大将军时噶尔丹深入乌朱穆秦地上命和硕裕亲王福全为抚逺大将军授以印皇长子𦙍禔副之出古北口和硕恭亲王常宁为安北大将军授以印和硕简亲王雅布多罗信郡王鄂札副之出喜峯口内大臣国舅佟国纲佟国维内大臣索额图明珠阿宻达都统苏努拉克达彭冲阿钖坦诺迈䕶军统领苖齐纳杨代前锋统领班达尔沙迈图俱叅赞军务诸军前发惟佟国维索额图明珠留京俟大将军将至阴山驰往会之颁发军令上谕兵部曰本朝自列圣以来战必胜攻必克所向无敌者皆以赏罚明法制严兵卒精锐器械坚利人思报国殚心奋勇之所致也今军行其令各该都统以下察核军实凡甲胄弓矢诸器械务令犀利坚好其盔甲俱繋号带马騣尾书旗分佐领姓名其行也视大纛整队齐发有零星前后错行及醉酒者该管官立拿惩责其止也各按旗分队伍分列屯扎有前后错乱者罪及该管大臣马无印箭无名各罚以银给拿获者窃取鞍辔什物马匹者视其多寡治罪失火者亦从重究惩官兵厮役所过百姓䝉古地方毋骚扰毋抢掠毋践踏有擅离营伍入村落山谷夺人财物者军法从事罪及本主及该管官军士厮役逃亡在喀伦内立行察拿治罪如出喀伦外该管大臣即遣官兵穷追务获立斩以狥如不能获则将往追将卒从重治罪其逃人之主及该管官一并严行察惩既出我境哨探斥堠务期严宻如旷野交兵对阵见敌王贝勒贝子公大臣不按次序搀越前进及见贼兵寡弱不复请令冒昧前进者有功不叙仍治以罪其进也须齐列缓辔按队前行如自离其队而附人后或自弃其伍而入别行或他人已入而独留不进身死家没及重责革罚分别治罪如整齐而进撃败贼兵厥功维均勿以畧分先后致生争竞至彼不抗我军而奔溃则选精兵良马逐之列队蹑踪而进如前忽遇伏或贼兵有旁抄者则后队接战夫兵者所以讨逆而安顺也领军大臣果能严束其下不使良民受害朕不靳厚赏否则罚亦无赦凯旋之日有以兵器私售䝉古者本人治罪并及该管官马乃大军急需须视水草善地小心䕶养起行时则留将卒察收遗失之马视騣尾所繋字样交还原主如系疲马则开明马色数目交所在官司人民䝉古善行牧养报知兵部如有匿而骑用及杀之弃之者治以罪其遗马疲马之人亦开明马色报兵部存案恐官兵未能遍知尔部其刋布晓谕之谨按我国家兵制至善军法至严亘古所不及皇上智勇天钖以守成兼开创嗣位以来平三藩收海孽定察哈尔之乱天戈所指捷如雷霆蠢兹噶尔丹无知逆命皇上震电凭怒乃遣将出师申严教诫才百余言耳而坐作进止之方竒正𠞰御之法莫不烛照数计纤悉靡遗不待秉钺拥旄而早已决胜万里之外矣抑又闻之兵者圣人不得已而用之以除暴安民而已故曰桓文之节制不如汤武之仁义仁义者所由制胜无敌之资也今诞告有衆所谆谆往复者惟以禁侵掠安良善为至计故师行所至民不知兵市不改㕓野无失业其真所谓聪明睿智神武而不杀者与命发大同绿旗官兵兵部奏言大将军裕亲王等奏杀虎口宻迩归化城请拨大同绿旗兵前赴以听调遣应如王等所请于大同镇标选马兵六百步兵内或籐牌或火器一千四百令将领率之于七月初十日内至杀虎口其总兵官王璧尚未受事或径赴大军或仍留大同应候㫖行上曰此所拨兵系鲍敬旧辖即令率之前往听调王璧莅任后仍留防守地方命随大军设站上谕理藩院曰大将军裕亲王率大兵出古北口其令侍郎萨木哈学士布颜图自阿尔尼设站分路之处酌拨附近旗分人马尾随大军设立驿站壬辰命内大臣阿宻达军暂驻冈阿副都统噶尔马率兵往会阿尔尼等六月二十七日至阿霸垓闻前军已与噶尔丹交锋乃遣人探两尚书所在往会之以兵力单弱便宜于附近调察哈尔左翼四旗兵每旗百名以行越二日与阿宻达军会于冈阿具疏以闻得㫖前已调发察哈尔兵八百左翼兵无庸再调今抚逺大将军将出塞应令阿宻达等暂驻冈阿侦明苏努军行实信与之齐赴克勒以候大将军至如闻厄鲁特内向即回与大军合其檄知之命奏报军情许大将军等阅视大将军裕亲王等奏言等既身率重兵其切近噶尔丹处奏报机宜似宜备文令等知之上曰军机于尔等岂有所秘哉但另文则未免烦复且恐迟延自后奏报军机皆令驰赴军前尔等接视封进有所见即附奏以闻谕尚书阿尔尼等遣人迎都统额黑讷军上谕理藩院曰额黑讷军从某边汛达阿尔尼所较为捷近其谕阿尔尼等遣能员速往迎之兵力薄恐突遇敌兵也阿尔尼所驻地如有可虞渐移入内谨防斥堠又闻喀尔喀行劫驿马其晓谕严禁之癸巳命侍卫阿南达等往会尚书阿尔尼等军阿南达等奏言等六月初十日自伊黑噶扎尔起行至布喇汉布喇克尚书阿尔尼檄令等率察哈尔兵并礮至他奔他什海因选兵五百前赴至冈阿则阿尔尼等已回就大军乃疾行至阿霸垓闻阿尔尼在西喇西巴尔台集兵噶尔丹已东走矣等道逺马疲以羊为粮羊亦瘠乏仅以归化城副都统阿玉玺所运来米一百石散给士卒尚余米百驼阿玉玺䕶之与等同行迎就大军奏至上曰阿南达等与阿尔尼噶尔马两军就其近者往会之额黑讷兵恐亦粮尽势迫其檄阿南达速往迎之入边副都统阿玉玺所解米百驼量给阿南达兵余留以给额黑讷军令阿南达酌行命大将军恭亲王常宁率兵往会大军恭亲王奏言既出喜峯口当由何道而进上曰视其道之近者往与大军会其出古北口之兵粮储多尔等未会之际粮宜节省出边后有助糗粮者听助籍其姓名以闻所助牛羊俱收畜及时以散给之炎暑军行恐人马劳苦其令书止夜行遣使往檄噶尔丹上谕理藩院曰前使谕噶尔丹者音耗乆絶尔衙门其遣笔帖式一人拨什库一人乘驿往侦之乃奏请改拨什库巴扎尔为笔帖式往檄噶尔丹檄曰前者差本院员外郎阿尔必特祜达頼等使汝嗣又差郎中满丕员外鄂齐尔等使汝至今未归是以又遣笔帖式巴扎尔前来如前使未经遣回其速遣之乙未大将军裕亲王福全帅师启行裕亲王将行上御太和门大学士伊桑阿捧勅大学士阿兰泰捧印授王勅曰喀尔喀厄鲁特原属同修职贡之国因伊等交恶搆兵朕不忍民生涂炭曾遣使与达頼喇嘛使人偕往厄鲁特谕令仍寻旧好乃厄鲁特噶尔丹阳顺阴违反侵扰我属部掠夺乌朱穆秦四佐领兹因遣发大兵声罪致讨特命尔和硕裕亲王福全为抚逺大将军皇长子𦙍禔为副与内大臣国舅佟国维内大臣索额图明珠阿宻达公苏努都统国舅佟国纲公彭冲都统诺迈䕶军统领杨代前锋统领迈图等统领官兵前往征讨行间诸事尔与皇长子及诸大臣等筹画善䇿协议举行勿谓自知而不纳衆论勿当事会而致失机宜勿恃兵强而轻视逆寇严侦逺探㒺或踈虞其统领䝉古兵丁前来王贝勒扎萨克台吉等亦与共相商确酌量而行所调盛京乌喇官兵到时尔一併统率调遣有能擒斩噶尔丹来归者分别陞赏尔须约束将士申严纪律凡经过地方毋得骚扰百姓归顺良民加意抚绥务体朕定乱怀逺至意其行间将领功绩及重罪俱察实纪名彚奏各官有犯小过者当即处分至于骁骑校䕶军校以下无论大小罪过俱商酌径行处治务将厄鲁特歼𠞰廓清安静边圉斯称委任尔等宜殚竭心力蚤奏肤功钦哉王跪受毕上出东直门视诸王起行丙申命内大臣阿宻达等军候大军于克勒阿宻达等奏言噶尔马等所遣使侦阿尔尼军者七月初二日还报言阿尔尼吉尔他布与翁牛特杜稜王巴林阿拉卜滩俱率兵驻葫芦谷尔河噶尔丹离旧战地五日程至厄勒冷矣等因与扎钖王共率兵于次日起行赴阿尔尼所奏至上谕曰阿宻达等既与阿尔尼等会仍当侦明苏努军行所至率兵与阿尔尼阿南达巴林翁牛特等军齐至克勒候裕亲王大军命阿霸垓等旗严备喀尔喀并供应往来驿站糗粮上谕内大臣国舅佟国维等曰京城大军络绎出边阿霸垓阿霸哈纳尔苏尼特蒿齐忒等兵无所调用令不必赴尚书阿尔尼军前着于各旗形胜之地驻扎严防喀尔喀新来之衆妄行并供应往来差遣人员驿站糗粮毋悞命内大臣苏尔达约大军齐发罢大将军恭亲王常宁兵苏尔达奏言臣于六月三十日至科尔沁见达尔汉亲王班第距其旧居六日程驻图思噶尔图山兵到者仅半喀喇沁阿霸垓柰曼两土黙特兵亦未到俱移文及檄盛京兵促其前来俟到日整饬军伍进发奏至命议政王贝勒大臣集议其恭亲王兵应否停止一并议奏议曰苏尔达去时勅谕甚悉其恭亲王兵且勿出但令预备前已檄王沙津等姑勿与厄鲁特战以俟大兵今苏尔达等亦应俟诸军齐集遣人约大将军兵恊力以进上曰恭亲王兵可勿备余如所议其令裕亲王及叅赞大臣等知之戊戌命内大臣索额图统兵前进相机扑𠞰上谕内大臣国舅佟国维等曰朕夜来思及一事方欲传谕适诺木齐岱来奏苏尔达之语与朕意相符朕观噶尔丹退回二宿之地似欲潜逃如俟京城大兵至始追之恐不及闻盛京乌喇兵俱已起行十日内即到矣其令阿宻达全军及公苏努军中视有壮马者选出即简出征大臣一员统领而往沿途择水草善地克期到彼如噶尔丹欲逃即行追𠞰无失机会若彼来迎敌则我军切勿急行以待大兵姑遣使往谕之曰汝阑入我边汛尚书阿尔尼等不得不迎战汝向与天朝修贡通好此来追喀尔喀耳今喀尔喀劫夺我外藩肆行悖乱亦与我朝相失圣上特遣和硕裕亲王及皇长子来与汝申明礼法自兹以往永定盟好汝不闻前者我朝出兵至俄罗斯以礼和好不战而归乎汝其谨俟王及皇长子之至如此往复遣使以羁留之大兵可俟阿尔尼等所有扎萨克兵及阿南达兵其马既不堪用着阿南达亲押火器速往与盛京乌喇科尔沁兵㑹阿南达等所留之兵着一人管辖驻于现居之地不时探报苏努等所余之兵尾此军后聮络坐台哨探其令议政王贝勒大臣集议议曰上谕已极周详其统领此军之大臣及管辖阿南达所留兵之人员恭候特简上曰着索额图统领偕阿宻达先往令阿宻达及苏尔达叅酌而行索额图阿宻达前去则携前锋叅领石图与俱併量选前锋兵带往至则视其情形如彼能待则俟大兵而行不能待则遣人羁縻之必不得则明谕之曰圣上遣皇兄皇子与汝相见非恶意也汝乃不俟而去非汝之不轨乎虽圣上戒勿战我不汝贷也往复数四度盛京乌喇诸部落兵且至力足以胜即便宜行事如彼奔逃已逺不便往追则速奏以便撤兵苏努及阿宻达之军俱令苏努率之而往除阿南达等押礮及马壮者前去外其马不堪者酌留令副都统扎木素噶尔马领之驻阿尔尼等原驻之地探噶尔丹声息及额黑讷军情不时报闻并防御就近地方作恶肆行之人其扎努喀朱尔苏亦酌量带往调用索额图取皇长子廐马百匹乘以前去命随大军运粮时大军已起行理藩院奏言军行饷不可缓请遣户部司官一员及看守米石部员外郎䝉古儿以驼一千二百五十头运米一千五百石往克勒候大军至通行散给后令喀喇沁多罗郡王扎钖仍照数拨给官兵押驼随部及户部司官同赴坡頼村再运往迎大军奏入上曰大军已赍两月粮又有一千五百石随行吴巴什又运一千余驼而往若此米至克勒即行给发则军行未乆恐难携带反至縻费其令赍运者随抚逺大将军后不拘何地当给方给之俟毕令吴巴什䝉古儿等仍率察喀尔喀喇沁官兵驱回坡頼村将运到之米䭾载前赴大军其坡頼村米令户部司官同霸昌道监发辛丑内大臣索额图请趣盛京乌喇等兵速赴军前索额图奏言近阅阿尔尼疏言噶尔丹今在乌朱穆秦旗分竒尔萨布喇克之地如遵前㫖赴苏尔达所则似迂曲已选苏努军中马壮者往与阿宻达军会伏乞勅谕趣盛京乌喇兵科尔沁等旗兵速赴臣军上从之壬寅勅谕噶尔丹时噶尔丹遣其使达尔汉格隆奏言喀尔喀吾讐也因追彼阑入边汛向在中华皇帝道法之中不敢妄行上因赐来使筵宴赏赉令赍勅归谕之勅曰据尔使人达尔汉格隆陈奏具见敬顺悃诚朕统御天下重信义而贱欺诳前以七旗喀尔喀彼此搆怨与达頼喇嘛共议遣大臣谕和不意左翼兴兵妄动朕弗之直也后喀尔喀为尔所败匍匐来归朕念普济衆生之意赐以米粮牲畜所全活者无算喀尔喀何利于朕而施恩若是皆朕不忍生民之颠沛故耳是年出盟方分别七旗曲直昭雪扎萨克图汗之事欲仍前设立右翼议未及定尔兵已至乘虚骤入褫守汛者衣服出言不逊朕亦不深责六月二十五日遣员外郎阿尔必特祜等问故而阿尔尼等在边以尔公然阑入边汛守边责重不能容忍遽与尔战朕甚非之六月二十九日复遣郎中满丕赍勅谕尔及商南多尔济归取行粮而已岂有正事尚未议定即可言执土谢图汗折卜尊丹巴以畀汝乎此皆使臣设计脱身而为此言也汝谓与达頼喇嘛道法为一则当怜念衆生同心以安喀尔喀令七旗同享安乐以仰副朕意乃反肆杀戮拆人妻子离人骨肉浸淫边地掠及四佐领之人揆之道法可若是行乎恐达頼喇嘛未必使汝为此也西宁报至闻䇿旺拉卜滩以汝罪告之达頼喇嘛将兴兵伐汝夫兴戎非美事也朕且将与达頼喇嘛共议调和而闻汝已驻兵乌尔会河故朕遣和硕裕亲王皇长子及大臣量发满兵而往非讨汝也欲定议耳本朝前者遣大臣往俄罗斯议事亦发兵往议毕而回汝所夙知也为汝计其听达頼喇嘛言罢兵息战各享安乐既合衆心亦易毕事如仍以前事为辞妄行劫掠则隳败名教自汝始矣又谕理藩院曰索额图等行与苏尔达会尔衙门即遣司官一员偕噶尔丹使人达尔汉格隆等从喜峯口至索额图等军前如索额图等以使人为可遣归则遣之如不可则留之命诸路兵齐集巴林大将军裕亲王等奏言厄鲁特今至竒尔萨布喇克之地于盛京乌喇科尔沁调兵之处不相涉盖稍在内矣索额图等若仍赴苏尔达所似觉迂曲然已近巴林等欲使索额图等勿赴科尔沁而驻军巴林以待等当选马疾行尾随索额图而进尚书阿尔尼等奏言噶尔丹距军所驻西喇西巴尔台仅一日程又侍卫阿南达率察喀尔兵五百及运米土黙特兵二百已至所并巴林翁牛特兵八百共一千五百名等率之已与内大臣阿宻达军会两军止三千余耳势力单薄请且驻朱尔亨布喇克等处整兵以待禁军奏入上谕曰速檄索额图至巴林候裕亲王王等亦不必选马疾行率全军赴巴林并令人追苏努兵之分行者齐赴巴林其阿宻达阿尔尼等兵速令内向至我大军去路以待又前所发五旗每佐领䕶军二名令恭亲王领之踰二日起行王其约束军士所过毋践禾稼癸卯车驾发京师上谕都统瓦代等曰据闗保奏噶尔丹于六月二十七日遣发其使人及我拨什库次日潜师退去班第苏尔达等遣人躧视之噶尔丹兵果已北去朕之欲幸此军者以躬近行间便指示也今噶尔丹虽退而喀尔喀方且横行劫掠驿递及诸扎萨克马畜衣服乘此大兵集会朕乃亲往视师以靖喀尔喀之肆俾知所畏忌事可一举而定也是日上诣皇太后宫请安遂启行甲辰命暂赦员外郎阿尔必特祜等罪令随军効力时学士西拉奏员外郎阿尔必特祜达頼奉使噶尔丹归言我等至科尔沁王沙津所沙津云我已遣二百人往视噶尔丹所在我等随取乡导马匹追蹑之行二日遇诸涂问之据云噶尔丹已退去矣又向北行三宿视之漫不见踪迹我等思所携糗粮且尽道途多劫既不获见噶尔丹徒毁及勅书赐币无益是以归来臣思阿尔必特祜达頼皆系重囚皇上宥其死罪复其原职而遣之不思効力酬恩不终使事擅自来归不诛无以示后应立正军法上可其奏随又谕大学士伊桑阿曰阿尔必特祜达頼罪本应诛今暂免其死与巴扎尔俱带之前去出口后或有差遣之处亦未可定若能効力则贷其罪否则杀之前遣笔帖式巴扎尔亦未见噶尔丹而归故上谕并及之命以太仆寺马一千五百匹给大将军裕亲王军丙午命内大臣苏尔达等军赴巴林以会大军苏尔达等奏言等所领兵至乌尔㑹河者祇三千三百有余及土黙特兵二百八十其敖汉等四旗兵及盛京兵俱未到而阿尔尼等报称噶尔丹七月初七日至奇尔萨布喇克其地近于阴山等所驻反过之恐厄鲁特由阴山乘虚而进乃移驻阿鲁昆都伦以待后军奏至上谕曰诸台吉军中马瘦粮少者着留于阿鲁昆都伦之地择善约束之台吉统领驻防其已到之土黙特兵令苏尔达沙津班第等率之俟盛京乌喇兵到全赴巴林以㑹大军其敖汉等四旗兵之未到者速遣谕之不必赴科尔沁亦往巴林并檄抚逺大将军及叅赞大臣知之如有所见具奏以闻丁未命内大臣阿宻达尚书阿尔尼等㑹内大臣索额图军索额图奏言十一日遣察哈尔佐领鄂尔哲喀喇沁佐领恩克等往侦十四日归报知厄鲁特兵驻扎和尔洪河上流距我军所驻济尔河有二日程等即于十五日起行赴巴林奏至上谕曰顷者令裕亲王等领全军赴巴林索额图在巴林候大军已有谕㫖其檄谕阿宻达阿尔尼等速来会命康亲王杰淑等率兵往会大将军裕亲王福全军裕亲王等奏言等侦得噶尔丹于是月十一日在音扎哈河上流十二日至和尔洪河十三日沿河而下几百里往岳洛岩视其所向将往达尔脑儿之地距岳洛岩约六日程等尾追不及今沿拜察河径由正蓝旗游牧之地往御之遣人乘驿令我牧地䝉古及土谢图汗折卜尊丹巴库图克图各驱牲畜入近边游牧且速檄知康亲王奏至命议政大臣集议议曰苏努阿宻达军应令㑹集速行檄康亲王等驻形胜之地探听亦檄苏尔达等知之至牧地䝉古若俱令内徙恐悞驿递宜谕止之仍令于旧地游牧议入得㫖康亲王速率兵会大将军檄知苏尔达等余如所议内大臣阿宻达奏遣郎中哈尔吉布等使于噶尔丹阿宻达奏言是月十五日济隆库图克图之拉木扎木巴同伊拉古克三库图克图之尼隆格隆等来至所告曰噶尔丹言我自入边秋毫无犯皇帝亦惠我币帛勅书甚大德也今乃闻侍卫阿南达率兵及诸路军云集又闻有内大臣且至土谢图汗之子噶尔旦台吉亦在军中夫执鼠之尾尚噬其手今虽临以十万衆亦何惧之有等答之曰奉命防边上意勿与厄鲁特战也我宁敢违㫖乎阿南达等乆已赴京噶尔旦台吉不知所往拉木扎木巴又曰噶尔丹博硕克图汗言两库图克图及商南多尔济来事已定议将于次日遣奏而是夜两尚书来袭我入我兄子营杀及子女不战者如是乎等答之曰彼阑入边汛掠我乌朱穆秦两尚书不得已与之战今圣上特遣皇兄皇子来与噶尔丹定议我等亦将内徙矣因遣郎中哈尔吉卜少卿巴图与其使人偕行又闻其从者曰十五日噶尔丹引兵内进屯于西喇西巴尔台矣奏至上命示议政大臣戊申命恭亲王常宁率师会大将军裕亲王福全军上谕兵部曰恭亲王令统兵自鞍匠屯取道兴州趋正蓝旗游牧之地往会大将军裕亲王军谕康亲王杰淑等仍驻军归化城上谕兵部曰康亲王兵不必前来仍令回驻归化城至调四子部落三吴喇忒毛明安喀尔喀达尔汉亲王六鄂尔多斯归化城之兵应否留于康亲王处议政大臣等集议议曰归化城永宜留兵防守应遣人迎康亲王回其外藩兵应调其半至康亲王所归化城兵亦檄知少詹厄尔赛令其预备又前所拨宣府镇标兵一千并籐牌手一百候调遣者令许盛率之大同兵二千备杀虎口者令鲍敬率之俱速赴归化城康亲王军前上从之己酉命简亲王雅布赴大将军裕亲王福全军时简亲王随驾至青城请往军前効力上令简亲王趋赴裕亲王军前叅赞军务内大臣阿宻达奏报噶尔丹及济隆库图克图使人至军前阿宻达奏言等率兵将赴巴林即遣人侦探噶尔丹闻已至和尔洪欲往巴林恐反在其后故等驻军木西崃及噶尔达苏台两河界已檄知苏努军后闻噶尔丹又前进至和尔图前所遣郎中哈尔吉卜等归告等曰我等至和尔图噶尔丹所屯也语拉木扎木巴等曰尔其以我来之故闻之两库图克图且使我等一见噶尔丹乎顷之拉木札木巴等来告曰汝言皆转达库图克图矣济隆库图克图言此来甚善皇帝与博硕克图汗通好乃大幸也博硕克图汗并无所言汝等少坐即与相见语毕而去待之良乆喇嘛扎卜等来谓曰汝等前来之故我汗皆知之我汗言两库图克图亦不必见也汝且归我将导汝出境是以我等归来未几济隆遣卫征格隆噶尔丹遣尊多伊格苏尔为使见等于前锋营述噶尔丹之言曰圣上君南方我长北方我与中华一道同轨虽入边汛索吾讐而已弗秋毫犯也乃今闻使侍卫阿南达率兵来至葫芦谷尔河与两尚书会阿南达奉命使于我者数矣我亦常飨之今讲信修好宜遣之来议否则亦当遣尊于阿南达等者奏至上命示议政大臣遣侍郎额尔黑图整饬驿站上谕大学士伊桑阿等曰驿站奏报军机关系重大其令侍郎额尔黑图自此至裕亲王军自王军至阿宻达军整饬驿站其兵部侍郎萨木哈檄之令回庚戌命内大臣伯费扬古等往㑹大将军裕亲王福全军时费扬古及都统班达尔沙等奉命赴科尔沁至布尔哈苏图地方与科尔沁军会费扬古具奏以闻上谕曰费扬古等不必与科尔沁兵齐来令速赴裕亲王军并檄苏尔达等知之辛亥谕大将军裕亲王福全等时报大军进止并噶尔丹情形上谕裕亲王等曰尔军进止与哨探噶尔丹所在宜不时报闻今朕与尔相距仅三百里而往来之信常迟非军机所宜也其不时儆饬王等奏言前者遣石图率前锋哨探今阿宻达报称厄鲁特十八日至敖布喇克越二日前徙于布立图扎营视其情形将往达尔脑儿等议若彼乘间过克一奔口则难追及已檄苏努阿宻达等兵速来二十四五两日内可与军㑹噶尔丹若至克一奔口则二十六七必与相遇等谨设斥堠整兵前进石图还有闻当别奏壬子命恭亲王常宁率兵赴土尔埂伊扎尔之地上谕都统喀代等曰今裕亲王军既在土尔埂伊扎尔其谕恭亲王不必赴拜察令往㑹裕亲王甲寅大将军裕亲王福全等奏报遗书噶尔丹给之牛羊先是上谕裕亲王等曰今兵渐与敌近斥堠宜严明噶尔丹处应作何羁縻以待盛京乌喇科尔沁之兵王等其遗之牛羊以老其锐气疑其士卒商南多尔济谙晰情形可与商也至是裕亲王等奏言据噶尔马等报厄鲁特兵驻弼劳口济隆库图克图所遣使人顾鲁格噶尔丹所遣使人哈滩和硕齐至军中顾鲁格告曰我库图克图曾遣使于阿宻达大人军言达頼喇嘛谕噶尔丹曰尔向与中华皇帝和好今追索土谢图汗折卜尊丹巴不已倘因此有隙必至贻患衆生不获宁所噶尔丹祇遵其谕故令我等往告中华大人思大兵既出彼必知之等今往克一奔而噶尔丹又驻弼劳口欲回趋拜察以御之又恐彼向西而往噶尔丹狡诈多端踪迹难定大兵迂回猝难调遣不若暂驻哈卜他海海他哈地方再定所向又遣济隆库图克图及噶尔丹之使偕骁骑校克什图原任员外郎达頼遗以羊百头牛二十头持及皇长子书语之曰我与汝道法相协和好有年今汝追喀尔喀入我边汛圣上特命我等论决此事永乆和好今汝使人言我汗已敬遵达頼喇嘛之谕夫讲信修礼所关重大此役既就则一切皆宜矣今将于何地会议务定一所以决大事因遣书之便敬以牛羊为餽等不知诸军至何地可待则待之如不可待则量力而进耳命定领军诸大臣迎战行列大将军裕亲王奏言苏努阿宻达等兵俱已来会噶尔丹声息渐近等今分大军为三首队每佐领䕶军五名次队每佐领䕶军二名骁骑一名两翼每佐领䕶军骁骑各一名前锋各二百名夸兰大及将领等员等酌量分派余前锋四百名留等左右以备䇿应至三队大帅重任也自叅赞大臣以下副都统以上在行间者皆奋欲前驱惟皇上所命奏入上谕曰火器营大帅不必易首队令前锋统领迈图䕶军统领杨代副都统查木素色黑老蛮色海兰尚书吉尔他布阿尔尼率之次队令都统杨文魁副都统康喀喇伊勒塞格音率之两翼令公苏努彭冲率之内大臣国舅佟国维内大臣索额图明珠阿宻达与王等亲督指挥视何处当应援亲率兵赴之扎努喀朱尔苏居皇长子左右其恭亲王军到听大将军调用至噶尔丹使人速遣之丙辰上自鹰庄回銮时驾出塞外被暑是月十六日至鞍匠屯御体违和仍力疾前进二十日至青城次日扈从诸臣奏曰时当炎热行幄薰蒸敢请圣驾回至佳善之地暂为游息调摄圣躬二十三日上乃回銮二十四日至鹰庄驻驆扈从诸臣又再三叩请御驾回京调理二十七日上于是缓辔徐还京师戊午大将军裕亲王福全等奏报遣使遗书于济隆库图克图裕亲王等奏言济隆库图克图噶尔丹遣使人赍济隆书偕克什图来内言前者我偕皇上使臣伊拉古克三库图克图和好之议几成而尚书遽尔用兵遂至败议思圣上与博硕克图汗之意原无不恊也是以余与博硕克图汗俱遣人至京陈奏今博硕克图汗确知其讐所在追蹑至此余恐厄鲁特喀尔喀彼此致有损败谨以修好之利为彼陈之亦期有裨于折卜尊丹巴土谢图汗以副皇上之意而已其作何修好幸明示之等语问之克什图言至彼时噶尔丹之弟丹济喇取书以去不使我等见济隆及噶尔丹也等钦遵谕㫖以遣使羁縻为务仍令前使持书往答曰尚书阿尔尼等仓卒进兵以至交恶乆经奏闻今因博硕克图汗索土谢图汗折卜尊丹巴之故圣上特遣我等来议永定和好博硕克图汗既近我地乞近至乌阑布通应以土谢图汗折卜尊丹巴畀汝与否各遣贵显大臣定议博硕克图汗屡以未尝犯我国为辞今乃掠我属界执其部长不几背前言乎今以济隆言定议修好是以遣使奉书等语但噶尔丹素行狡诈未必不于克什图归来之前进兵等当併力御敌务期不失机会圣祖仁皇帝亲征平定朔漠方畧卷七圣祖仁皇帝亲征平定朔漠方略卷八钦定四库全书圣祖仁皇帝亲征平定朔漠方略卷八八月庚申内大臣索额图奏报贠外郎阿尔必特祜归自噶尔丹先是上遣阿尔必特祜等赴索额图军前使于噶尔丹至是索额图奏言阿尔必特祜等归偕济隆库图克图使人拉木扎木巴噶尔丹使人尊对格苏尔至营问其情由阿尔必特祜等述噶尔丹之言曰所有情事已同满丕等遣使上奏不复具疏但以书问王与皇长子内大臣安请遵商南多尔济所𫝊明㫖以土谢图汗折卜尊丹巴速去畀我述济隆之言曰达頼喇嘛所以遣我者为圣上与噶尔丹向来和好且皆我施主无分内外但急欲定此大事以早复命耳此事非王及皇长子内大臣亲身就我或我亲身来面议不能定也又视来人形状甚觉仓皇有窥探大军意厄鲁特现至乌澜滚地方覔山林深堑倚险结营又闻其祭旗诵经距我军仅四十里辛酉大将军裕亲王福全等奏报击败噶尔丹于乌䦨布通裕亲王等奏言七月二十九日等闻厄鲁特屯于乌䦨布通即整列队伍八月初一日黎明前进日中见敌设鹿角鎗礮列兵徐进未时临敌发鎗礮击之至山下见厄鲁特于林内隔河髙岸相拒横卧骆驼以为障蔽自未时交战至掌灯时左翼由山腰卷入大败之斩杀甚多右翼进击为河崖淖泥所阻回至原处而立本欲尽灭余贼但昏夜地险收兵徐退其噶尔丹死于乱兵与否俟后查明另奏外事关大败贼衆谨以奏闻得㫖覧王等所奏綂领大军进讨厄鲁特至乌䦨布通大败贼衆斩杀甚多王等调度有方官兵奋勇可嘉在事有功人贠着议叙具奏命撤回宁夏驻防兵上谕议政大臣曰前于西安发满兵二千汉军一千往宁夏驻防今已大败厄鲁特此所备兵着撤回西安其緑旗兵亦令各回本汛速檄康亲王等侦探厄鲁特败兵奔溃者即发兵堵𠞰并檄知四十九旗各部长趣大将军裕亲王福全等速进兵追𠞰上谕裕亲王及叅赞王大臣曰卿等奏报大败噶尔丹疏初三日已到此皆上天鉴临祖宗黙祐诸王大臣尽心官兵効力之所致也朕闻之焚香谢天不胜欣恱此后当何以穷其根株平其余党熟筹始末一举永清勿留遗孽其详议以闻裕亲王等寻奏言八月初一日击败噶尔丹薄暮收军次日即前进𠞰杀余宼见噶尔丹所据险恶坚壁拒抗故使我将士暂息而噶尔丹适遣伊拉古克三库图克图来复理前説请以土谢图汗折卜尊丹巴畀之且云一二日内济隆库图克图即来讲礼修好等悉遵圣谕数噶尔丹前后逆恶而遣之矣初四日济隆果率其弟子七十余人来等营外设幕迎入帐中及皇长子叅赞王大臣授之信帕就坐济隆言博硕克图汗信伊拉古克三及商南多尔济之言深入边内部下无知抢掠人畜皆大非理圣上乃一綂宇宙之主博硕克图汗不过小部头目何敢妄行但索其仇上谢图汗及折卜尊丹巴致有此误彼今亦无索土谢图汗之意但祈圣上慨允以折卜尊丹巴遣送其师达頼喇嘛荣光莫大矣余曽语噶尔丹汝既求以礼修好不当逼处宜逺驻以待故使回就水草之地相候等谓之曰土谢图汗折卜尊丹巴即有罪愆皇上自加罪责岂有因噶尔丹之言遂遣送达頼喇嘛之理因待汝来稽我行事我今即前进矣济隆言余归当力説噶尔丹勿索折卜尊丹巴而出边外等诘之曰汝往来行説能保噶尔丹不乗间奔逸掠我境内人民乎济隆言王及诸大臣仰体圣上仁心休征罢战彼焉敢行劫断不逺去必待我也等谓之曰汝虽保噶尔丹不敢妄行但我各路兵分行进𠞰伊等不知汝来讲好齐进亦未可定济隆惶廹曰如此事败矣将奈何等谓之曰我军遇厄鲁特即行掩击必然之势也我等仰体皇上好生许汝所请当各发印文一道与各路领军诸王大臣汝执此往不论遇何路军兵即令送本路王及大臣即止不击也因付以檄康亲王土谢图亲王达尔汉亲王内大臣苏尔达都綂额黒讷副都綂马席印文各一道济隆大喜又等钦遵前㫖给济隆黄蟒袍一领縀九端白金百两又给济隆前所遣三弟子袍縀济隆先遣两弟子驰报噶尔丹等思噶尔丹乃狡诈之人虽不可全信但战之次日屡遣人来必多窘迫等欲即进𠞰则厄鲁特据险坚拒且圣谕屡行诫饬务期兵卒不致太劳计一举灭之假其往来讲解之间俟盛京乌喇科尔沁诸军之至齐行夹击灭此狡㓂如有可除之机断不误也命议政大臣集议议曰大将军王等既大败厄鲁特乃不即行𠞰灭明知济隆行説以误我军而故听之岂不坐失事机请勅大将军王等作速追𠞰可也得㫖出征诸王大臣当同心効力大将军王与皇子失误机宜衆大臣不正言抗阻军律甚明归时断不姑宥此役所关甚鉅今科尔沁乌喇盛京之兵初四五间可至达尔脑儿矣若又失机㑹不进逼之王与大臣此行何所事事耶谨按帝王綂驭区宇必攘外而后能安内噶尔丹一日不灭则边境一日不宁中国之徴兵筹饷一日不息皇上命将出师授以方略声罪致讨败敌之后又严促进𠞰意在尽絶根株无使滋蔓真师有成律算无遗谋者矣向使诸王大臣同心协力禀承谕㫖奋迅穷追何难尅期扫荡以成一劳永逸之功而乃误失机宜致使逋宼稽诛复烦圣主数年之宵旰编缉至此益以知睿虑周详庙谟深逺非诸王太臣所能及其万一者也乙丑车驾还京师丙寅命都綂希福驰驿赴大将军裕亲王军前叅赞命兵部监牧八旗马匹上谕议政大臣曰军需以马政为急其令每佐领马各以十匹交兵部委官监视牧养肥壮以待有事之用如本兵有所差遣仍取原马骑用至不用之时仍各缴还兵部令马主记明颜色辛未命皇长子𦙍禔还京师内大臣公福善等奏曰向者遣皇长子以有攻战之事使亲率士卒而行也今厄鲁特噶尔丹已败归矣所有不过㑹议事件并无交战之事应令皇长子酌带随从人等乗驿先回其余大臣侍衞执事人役各乗其马量马之力从容而行上从之癸酉噶尔丹以誓书乞和先是大将军裕亲王等奏言噶尔丹迫于追袭自什拉磨楞河载水横度大碛山连夜遯走刚阿脑儿等欲追而马力不能前进又恐噶尔丹去逺因与济隆库图克图约使噶尔丹近我而止以定礼好遣侍衞呉丹䕶军叅领色尔济等偕济隆往谕之如盛京乌喇诸部落兵俱集噶尔丹在近则协力进𠞰乃前所遣各路趣兵笔帖式来福回云初九日于噶尔达泰河遇盛京乌喇科尔沁诸部落兵距大军有百余里土谢图亲王沙津达尔汉亲王班第内大臣苏尔达盛京将军绰克託乌喇将军萨卜素言厄鲁特已往达尔脑儿河去矣我军如赴格勒弼劳则在厄鲁特后今当往敖布喇克邀击之若议好则姑待大将军王等语至是裕亲王等又奏言呉丹色尔济与济隆带噶尔丹使人达尔汉格隆西达额尔克寨桑持书至告曰噶尔丹跪于威灵佛前稽首誓曰若违此书惟佛鉴之其书词云达頼喇嘛明鉴遣济隆额尔徳尼来责以礼法今倘蒙皇帝惠好则自此不敢犯喀尔喀谨以印文为騐云等閲书未载誓词仍遣济隆等归开谕噶尔丹増书誓词等窃思噶尔丹见盛京乌喇科尔沁诸军形势不由原路抄出西北希林河而奔逃亦未可定若沿途掳掠诸部落则我民被其害闻是月初九日掠克西克腾三佐领抢去羊二万余牛马一千余前噶尔丹与呉丹色尔济约自立誓以后不少犯矣今若果从伊拉克三济隆之言输诚向化将书备载誓词等请给以印文许其归好奏至命议政王贝勒大臣集议议曰噶尔丹乃极狡诈之人屡遣人以立誓为辞今劫掠克西克腾之三佐领矣誓好不可深信苏尔达等军已到应立行𠞰灭但王等亲在军中事皆目击应准所奏令噶尔丹坚誓而释之王等仍率大军驻彼探噶尔丹出边逺去实音令苏尔达等军照常防守上从之乙亥谕量撤官兵上谕议政大臣曰今噶尔丹败遁渐逺应将无马兵丁酌量撤回再将随军二次骆驼所负之米分给无粮兵丁以此骆驼将运到坡頼村之米装载以迎大兵至迩来部落蒙古内有出首与噶尔丹潜通往来者彼此仇扳诬䧟亦未可定其一併议之议曰上谕极当应一一钦遵至出首与噶尔丹潜通往来者或借端诬䧟应俱免其察议俟命下之日檄大将军裕亲王等传谕可也上从之丙子噶尔丹上书请罪大将军裕亲王等奏言十一日遣伊拉古克三赴噶尔丹十五日赍噶尔丹奏章还其词曰伏蒙照鉴下情普使安全正在懽忭伊拉古克三库图克图来谕以礼法事永图至信理所宜然未知如何可以赞襄王事伏兾至仁皇帝鉴察谨上书为永逺不絶之信誓云又伊拉古克三云噶尔丹顶佛像设誓曰我自恃理直追索土谢图汗折卜尊丹巴而深入边汛置佛天于前而不以己之罪为罪可乎佛天以仁恕为心圣上即佛天也乞鉴宥我罪凡有谕㫖谨遵行之今往界上视水草善地无人之处驻扎候㫖寻又据济隆持噶尔丹誓书来且述噶尔丹之言曰我蒙王及皇长子大臣见怜我正懽忭伊拉古克三来谕以永逺归好之意我思倚皇上以为生今往界外驻候圣㫖等思噶尔丹军败力穷观其语不敢抗拒皇上天威吁请寛宥有倚我求生之意虽不可深信既恭顺奏请伏祈睿裁奏至命议政大臣集议议曰噶尔丹不敢抗拒天威设誓请罪既献誓书适符皇上好生之心请准其所誓令出边候㫖再檄裕亲王内大臣苏尔达等仍俟噶尔丹出边另行请㫖撤兵议入上许之随遣侍郎额尔赫图等同伊拉古克三赍勅往谕噶尔丹勅曰朕綂御宇内率土人民皆欲使得其所虽穷壤异域之民亦必抚育各享安乐此本愿也前者喀尔喀为尔所败来归于朕朕以天下之人皆在朕覆育之中扶衰济困乃元后当行之事故受而育之并非利七旗喀尔喀之土地况朕兴灭继絶之意非啻喀尔喀为然诸穷困来归者一体抚而养之是亦谕尔勅中所有也尔厄鲁特喀尔喀两相搆怨何所㡳止必至涂炭朕与达頼喇嘛仁爱为心特欲使尔两国和好罢战共享安乐达頼喇嘛遣济隆库图克图朕遣伊拉古克三库图克图商南多尔济往赴尔所尔乃违达頼喇嘛之教及朕之㫖以追喀尔喀为名率兵入我边汛行劫乌朱穆秦朕虽闻之尚未深信我朝用兵越险阻踰山海以辟疆土抗拒者诛之而已无有他人入犯我境者尔噶尔丹博硕克图岂不知之后闻汝深入骚扰朕仍念尔向来职贡通好是以遣和硕裕亲王及皇长子等授之以兵与汝共议非令讨汝也尔衆先动我兵始举是战之后王及大臣奏请再战而朕止之盛京乌喇科尔沁军又请与战朕又以待尔回奏而止之今尔以誓书来请罪求和王及大臣体达頼喇嘛及朕好生之素心按兵不行追杀尔今率尔兵出塞而居不得擅犯我属下部落喀尔喀一人一畜亦不得有一人与衆部落往来通使尔倘有窘廹奏闻于朕朕必如前㫖抚养断不念尔旧愆若再违誓言妄行劫夺生事朕厉兵秣马现俱整备必务穷讨断不终止丁丑命预备官兵防噶尔丹背盟上谕议政大臣曰噶尔丹虽认罪立誓上书请降但人殊狡诈难以深信我大兵撤后背盟妄行亦未可定且谕噶尔丹勅内有厉兵秣马现俱整备之语仍宜发兵预备万一有悖乱之信则夕闻朝发即可扑灭若待有变而后发兵缓不及事矣现在各佐领有喂肥马匹着每佐领派䕶军七名甲兵五名六名整顿备之其即会议议曰谕㫖甚当俱宜钦遵而行此所备兵应派每佐领䕶军各七名每旗䕶军叅领五贠内以一贠署为夸兰大以䕶军校二员署叅领每叅领派实授䕶军校一员骁骑兵各五名每旗应派实授叅领一贠署夸兰大每叅领派署叅领一员散骑郎一员骁骑校一员又此所备兵亦应派出前锋及火器兵緑旗兵现在每佐领派前锋一名每旗前锋叅领一员侍衞一员无前锋叅领之旗分则以前锋侍衞署叅领火器营派兵二千以何项大臣率之而往将弁作何派出着火器营副都綂具奏请㫖又现备于归化城之宣府緑旗兵一千籐牌手一百大同备兵二千内撤回一千各于其地备之此兵仍着许盛鲍敬等率之遵化备兵一千仍着师帝賔率之以备遵化此所派发前锋叅领前锋侍衞䕶军叅领实授骁骑叅领署夸兰大俱着各旗都綂前锋綂领䕶军綂领亲騐奏派署叅领散骑郎俱着各旗都綂綂领派出此军每翼应派都綂一员䕶军綂领一贠副都綂二员前锋綂领一员此所派大臣该部具奏其总綂是军者伏候上裁奏入上谕曰左翼军令都綂瓦代华善䕶军綂领洪海副都綂方格领之右翼军令都綂喀代䕶军綂领辉兰副都綂陶頼马齐领之以陶頼署前锋綂领据议每翼派都綂一员副都綂二贠今减去副都綂一员其左翼特多派都綂华善此军非为出征而派也以噶尔丹虽降而人殊狡猾不可深信万一叵测所以派出备之其以此故晓谕官兵知之癸未大将军裕亲王福全等奏报撤回官兵裕亲王等奏言等议每旗夸兰大一员每叅领章京一员前锋叅领每翼二员侍衞二员其马稍可者每佐领䕶军二名前锋二百火器营兵四百带子母礮三门铁心礮五门留后其余䕶军骁骑包衣兵领都綂额黒讷班达尔沙䕶军綂领马喇侍郎温达副都綂查木素噶尔马老蛮色康喀喇塞格音张朝午领之于本月二十二日起行而回盛京乌喇兵二十日已㑹大军亦令撤回所綂大军俟呉丹视噶尔丹出边回报另奏请㫖九月戊子朔谕免扣盛京出征官兵预借俸粮户部奏言公绰克託侍郎阿喇宻等借给盛京出征官兵次年二月俸粮又违例借给五月钱粮应交部察议其借给钱粮应扣除补项上谕大学士伊桑阿等曰盛京兵丁惟恃田禾月粮为生去嵗米谷不登贫民艰食故以屯粮散给近有戎事差一等侍衞齐兰布调盛京之兵谕以无马者给以厰马无粮者给之屯粮念官兵急遽启行造次整顿器械借支俸粮因而星速启行虽未尝接战伊等鋭意灭敌殊为可嘉今若扣除贫苦兵丁艰于度日朕心甚为矜念其预给次年二月俸粮及五月钱粮免其抵扣以示朕优恤劳苦之意其擅给大臣亦从寛免交部察议丁酉谕操练禁军上谕大学士伊桑阿等曰我军近与厄鲁特战排列太宻为贼人乱鎗所中且进退併不鸣笳此皆不习战阵之故也自古兵法无不预加训练前者八旗之兵春秋校猎即训练武备之意但校猎恐疲兵丁之马今既停止校猎其令八旗兵丁春秋二季集于旷濶之地布阵鸣笳教演歩伐十月戊午朔命大将军裕亲王福全等驻兵留后裕亲王等奏言员外郎蒙古儿等原解米一千五百石支给大军外给留后之兵扣至十月初十日止但伊拉古克三侍郎额尔黒图自八月起程月余不归以此观之噶尔丹似出边逺遁矣驻军以待糗粮不足欲往驼运则堪用骆驼仅四百余头请檄喀喇沁王以车运致上曰前王等疏言俟伊拉古克三等归再请㫖撤兵今闻大兵前来哈吗尔岭以内此乃朕围猎最熟之地距有米之处才二百余里离喀喇沁既逺而欲动其兵马以车运米此説甚谬议政大臣其集议之议曰大将军等不行请㫖擅率大军内徙俟归日一併察议今伊拉古克三额尔黒图等尚未归应以前锋䕶军共四百名留大将军处其余兵卒及火器营兵俱令撤回以车运米之请无庸置议应将坡頼村之粮酌量足留后兵之用所余骆驼运徃得㫖着裕亲王索额图明珠费扬古阿宻达留后其余俱令还京余如所议癸亥命分驻官兵于宣大等处以备调遣上谕大学士伊桑阿等曰噶尔丹虽立盟而去其人狡诈不可深信着于陜西各营歩兵内选素习征战人材壮健善于歩行能用大刀连节棍者二千人戍守大同宣府以备明春有事时调遣再需善用籐牌大刀福建人数百驻于石硖以备调用古北口石硖之军应设总兵官即令与该部会同选择此驻防之兵张家口亦选歩兵一千名驻扎即令宣府总兵官綂之此两处新设兵粮应较歩兵钱粮増给议政王贝勒大臣其集议之议曰钦遵上谕应檄川陜总督以陜西各营歩兵内素经战阵人材雄健善于歩行能用大刀连节棍兵二千其副将叅游以下等官量兵派出着总督廵抚提督总兵官亲选自延绥等处就近拨发以一千戍守大同一千戍守宣府此官兵行粮及家口坐粮该督抚照例给发期于十二月到汛俟来年夏月无事撤回古北口张家口各添设善用籐牌大刀兵一千檄山东山西河南廵抚以开垦福建人内或能用籐牌或能用大刀善于歩行者每省挑选三百名于十二月送到该部亦于京城酌量招募与各省兵共足一千以六百驻古北口四百驻石崃设总兵官一员副将一员游击二员守备四员千总八贠把总十六员令总兵官驻古北口副将驻石崃游击以下等官各以其半分驻仍皆总兵官綂之召募兵到该部会同总兵官选择其设于张家口之兵着于直隶各营歩兵内有人材壮健善于歩行能用籐牌大刀者着廵抚总兵官亲选一千送往张家口所设綂领官员亦照古北口石崃例令宣府总兵官綂之此所设总兵官一员副将二员恭候皇上简授游击以下官员着总兵官选择具奏此两处兵皆每月给以银二两米照常支给奏入得㫖此兵务足额数朕当亲閲古北口创设籐牌军綂辖之总兵官务选习于战阵材技优长之人授之使不时操练襄阳总兵官蔡元谙练戎事着有劳绩着调授古北口等处地方总兵官龙泉营叅将王廷标着陞为副将其张家口副将员缺着兵部推补丙寅命撤康亲王杰淑等兵上谕大学士伊桑阿等曰康亲王之军今已无事王等及八旗满军緑旗兵俱撤回马钖等兵亦撤回至左翼四旗察哈尔旗下管旗叅领等官各身率该旗兵驻于正蓝镶白二旗之末防守勿离有警速报甲申伊拉古克三库图克图侍郎额尔黒图携噶尔丹奏疏还时噶尔丹败遁出边伊拉古克三额尔黒图等赍勅追及之噶尔丹具疏以谢疏曰向以一道同轨通使请安贸易往来间因喀尔喀变乱使人失词遂生小衅两库图克图来宣布谕㫖使归于好神圣垂慈不胜懽忭嗣以逺来粮畜匮乏妄行获戾而伊拉古克三库图克图𫝊㫖使全礼法仍归和好既已加恩又许陈情心甚喜恱惟有钦遵谕㫖奉行不违而已命撤大将军裕亲王福全等兵上谕大学士伊桑阿等曰大将军裕亲王兵着撤回及防守遵化州緑旗兵亦着各归本汛十一月戊子朔谕车臣汗喀尔喀内徙以避噶尔丹劫掠上谕理藩院曰马第至奏噶尔丹已向俄侬尔去或袭车臣汗劫其糇粮亦未可定应令附近彼处之喀尔喀游牧内徙其以此檄知阿南达壬寅达頼喇嘛使人济隆库图克图请陛见先是大将军裕亲王等奏称济隆库图克图及其诸弟子与青海衆台吉使人来告前赴京师请加圣主尊号至是济隆到京进达頼喇嘛及厄鲁特诸台吉奏章求面圣请安上谕曰朕与达頼喇嘛向皆念切生成以济衆为务厄鲁特喀尔喀交恶相攻朕遣使于达頼喇嘛欲同定两国之好达頼喇嘛甚喜而遣汝朕亦遣伊拉古克三库图克图往説之如尔等能和两国止其攻战朕尚思加达頼喇嘛以嘉号尔等追及噶尔丹于克鲁伦曽不宣谕止之反与同行杀掠喀尔喀而入边汛劫夺乌朱穆秦克西克腾诸部落人畜朕稍出兵讯其情事尔在噶尔丹营中坐视其战使厄鲁特先动我军不得已而击之此皆尔等不能仰体达頼喇嘛与朕好生之心以致喀尔喀破壊失所厄鲁特败亡甚衆职此之故朕甚羞见汝等复何请觐为也甲辰达頼喇嘛率西海诸台吉及噶尔丹等具疏请上尊号达頼喇嘛等疏曰䖍诚望阙拈香散花上奏奉天承运宇宙至圣皇帝睿览伏以十乗诸菩萨为生灵下降出家则成佛在家则转轮光现三十二种各妙相总持四大部洲诸福轮威仪毕具在世小纪之理不下八万嵗而况论大纪则无量无涯也钦惟皇帝陛下辟空门而无倚现七寳以转钧奉神力于寿天自九重而钖福位正金狮之座恩泽覃敷文垂龙衮之衣祥光普照是以率边境之君长向莲跏而长跪仰见威行天讨剪此兇顽仁慈懐柔覃于衆庶谨上尊号曰大慈普度息争钖福至圣上乗文殊皇帝䖍修贡贺伏乞天开净目轮发金光江水长流源源垂照嵗在己巳月建星纪除日吉旦谨奏㫖下议政王贝勒大臣集议议曰钦惟皇上声教所及遍于方隅恩威所加极于覆载率土臣民莫不归命矣今土伯特厄鲁特等蒙古诸国君长㑹集西海衆台吉以达頼喇嘛为首请上皇上尊号此感恩懐徳之举出于至诚极敬之心自古以来藩国景从爱戴未有如今日者也等愚昧以为皇上宜体诸藩诚请之心允受尊号纳其贡物伏乞睿鉴上谕曰朕綂御宇内冀中外人民咸无戕贼共享昇平是以前闻喀尔喀七旗兄弟不睦特遣使于达頼喇嘛欲使归好达頼喇嘛遣噶尔丹西勒图朕遣尚书阿尔尼前往而伊等所行不能仰体朕心及达頼喇嘛之意虽已和喀尔喀七旗而喀尔喀与厄鲁特相仇之故实从此起后闻交恶兴戎即遣使于达頼喇嘛达頼喇嘛遣齐缉克他頼堪布朕遣阿齐图绰尔济学士拜里等止彼相攻乃伊等不行宣谕止之听其纵战喀尔喀遂为所败朕不忍坐视复遣使达頼喇嘛相与同定两国之好达頼喇嘛遣济隆库图克图朕遣伊拉古克三库图克图往説之讵意两人见噶尔丹不行谕止与之偕行䦨入边汛抢夺人畜朕出兵问罪而两人又不为谕止立视其战我军不得已而击之致厄鲁特大败逺遁请罪朕与达頼喇嘛期于抚育衆生而使臣故违意㫖遂至于此如能使两国和好朕尚欲加达頼喇嘛嘉号此皆任事行人不能仰副朕心及达頼喇嘛之意或以贪得其和不成是以喀尔喀残破厄鲁特䘮败朕心甚为隠痛有何可贺而受尊号乎其以是晓谕达頼喇嘛诸汗衆台吉来使贡贺礼物其併发还优陞克西克腾四等台吉莫伦等为一等台吉理藩院奏言克西克腾四等台吉莫伦噶尔必哨探斥堠着有劳绩俱应陞一级谕曰莫伦噶尔必哨探斥堠効力甚多俱着优陞为一等台吉其以此晓谕诸部落己酉治乌䦨布通交战诸王大臣罪叙火器营左翼官兵功先是大将军裕亲王福全叅赞诸王大臣率兵还京师上命王及大臣止宿城外听勘至是信郡王俄扎等取供议罪奏言皇上深虑噶尔丹奸狡此役不行𠞰除必贻后患多派精兵尽发火器以裕亲王福全为大将军王大臣为叅赞指授方略务期尽灭根株乃福全等调度乖方既经战胜不能乗机𠞰灭收兵又不鸣笳贼败不行追杀反行文禁止苏尔达等进兵以致穷宼遁逃殊误军机且未经请㫖率兵擅回哈吗尔岭内应将裕亲王福全恭亲王常宁简亲王雅布俱革去王爵福全撤去三佐领国舅内大臣佟国维内大臣索额图明珠阿宻达俱革职都綂公彭冲前锋綂领班达尔沙䕶军綂领杨代苗齐纳俱解任都綂宗室苏努喇克达都綂阿钖坦诺迈不准叙功内大臣苏尔达费扬古都綂希福副都綂色黒老蛮色俱罚俸一年散职大臣扎努喀革职奏入得㫖噶尔丹于乌䦨布通为我军击败遁走而领兵诸王大臣不复追杀反信济隆库图克图议好之诳词遣人语内大臣苏尔达等令盛京乌喇诸路兵勿与之战是以噶尔丹奔窜过盛京乌喇科尔沁军营竟不邀击纵之使去其时苏尔达欲覊縻噶尔丹与土谢图亲王沙津达尔汉亲王班第等公同商议选差公主之子阿喇善下人俄齐尔及郭尔罗斯台吉呉尔图纳苏图旗下佐领祈他迈往令噶尔丹且止将与之会语噶尔丹不少留仓皇宵遁如使苏尔达等邀击之则噶尔丹可以就擒矣伊等不战乃大误也福全等俱应依议治罪但此举已击败厄鲁特兵噶尔丹逺遁诸王大臣㮣从寛免革福全常宁罢议政与雅布俱罚俸三年福全撤去三佐领佟国维索额图明珠苏努喇克达阿钖坦诺迈俱罢议政与阿宻达彭冲班达尔沙杨代苗齐纳各降四级留任苏尔达费扬古希福俱免罚俸色黒老蛮色俱罚俸一年扎努喀着革职火器营左翼战功照常议叙嗣兵部议叙以火器营官兵及左翼交战将士为头等军功十二月己未命赐噶尔丹白金千两噶尔丹奏言自喀尔喀变乱以来贸易不行吁请恩赐白金以育衆庶理藩院及议政诸王大臣议以厄鲁特汗诺颜台吉无赐白金之例上曰噶尔丹吁请恳切着赐白金千两圣祖仁皇帝亲征平定朔漠方略卷八圣祖仁皇帝亲征平定朔漠方略卷九钦定四库全书圣祖仁皇帝亲征平定朔漠方略卷九康熙三十年正月癸巳谕儆备噶尔丹时噶尔丹奏言其下人如狼有一二妄行者祈勿介意奏至上谕大学士伊桑阿等曰閲噶尔丹所奏不可谓无作乱之事今噶尔丹所屯自俄侬向喀尔喀墨尔根济农而来火器重物难以应时即至应令八旗汉军都綂选举能员预运大礮前至大同宣府驻札山中有木随便採取置备鹿角应运礮㡬门如何运致造鹿角㡬何八旗汉军都綂议奏又前曽令各佐领秣马十五匹后减去五匹今仍令如数秣养所养马数令兵部记册又闻此番出征厄鲁特兵丁甲胄既不相称又不坚固今𫝊令好为配合整顿坚固有欲制䕶心绵甲者随便制造出征大小官员将所有丁壮抽取䕶身致战阵之上反无丁壮大小官员亲随甲士各有家人以后军中抽取应令停止亦令兵部议奏此番兵丁原令带两月米闻仅带有二十日亦令严饬以后照数携带戊申命戒会阅之期上谕内大臣苏尔达等曰喀尔喀案件宜速断理拟于清明前后青草发萌时出临㑹阅其集议之议三月青草发萌时应出临㑹阅其随从大臣官员兵丁及㑹阅应行事宜令各部院请㫖启行日期恭候上裁奏入上从之封阿鲁科尔沁贝勒垂为多罗郡王先是贝勒垂于乌尔挥地方与厄鲁特战衆皆奔溃垂独止力战致受重创被执不屈上嘉之至是封为多罗郡王其在事阵亡阿鲁科尔沁等部落十二旗台吉官员理藩院分别议叙具奏上曰扎鲁特四等台吉滚楚克塞尔济额尔徳尼及阿鲁科尔沁二等台吉董约特劳绩显着殁于战阵其优赠为一等台吉赐达尔汉之号令其子承袭全给身价余俱全给身价命都綂瓦代郎坦往备大同张家口先是噶尔丹认罪立誓上书请降上以噶尔丹人殊狡诈宜发兵预备着每佐领派䕶军七名骁骑五名前锋一名火器营兵二千整顿备之至是上谕内大臣苏尔达等曰噶尔丹来至克鲁伦又劫掠喀尔喀今或乗雪前来为宼亦未可知所发备兵宜前往张家口独石口等地方备之着议政大臣领侍衞内大臣八旗满洲䝉古汉军都綂集议议曰前派兵每佐领䕶军七名骁骑五名前锋一名火器营兵二千今以此军分遣张家口独石口则张家口应遣每佐领䕶军四名骁骑二名前锋两佐领合一名火器营兵一千独石口应遣每佐领䕶军三名骁骑三名前锋两佐领合一名火器营兵一千奏入得㫖赴张家口军令往大同赴独石口军令往张家口其张家口一路都綂瓦代总领之与都綂喀代王永誉䕶军綂领洪海副都綂方格柯尔对喻维邦偕往大同一路都綂郎坦总领之与都綂公宗室华善都綂李正宗䕶军綂领宗室惠蓝署前锋綂领副都綂硕鼐副都綂马齐田象坤郎化麟偕往此二路俱授将军印自汉军副都綂以上俱令叅赞余如议随授瓦代定北将军印郎坦安北将军印辛亥命派发㑹阅官兵兵部奏言车驾出阅应拨前锋营则前锋綂领一员每翼叅领各一贠侍衞各一员每旗前锋校各二员前锋兵三十名䕶军营则每翼䕶军綂领各二贠每旗䕶军叅领各七员每叅领䕶军校各五员每佐领䕶军各五名骁骑营则每翼都綂各二员副都綂各四员满洲蒙古每旗叅领各一员每叅领贤能将领各二员骁骑校各二员小校各四名骁骑每佐领各三名其都綂副都綂前锋綂领䕶军綂领惟上简命其八旗每旗礮位火器携带㡬何大臣官员兵丁拨发㡬何俱听火器营都綂副都綂等具奏请㫖䕶军每旗带纛一桿骁骑每叅领带纛各一桿除上三旗䕶军守衞御营外其五旗䕶军八旗骁骑火器营兵每旗各扎一营以为行止奏入上从之随令都綂莽吉禄喇克达诺敏希福苏努前锋綂领穆图䕶军綂领四哥托伦马喇苗齐纳副都綂马思喀沙纳海硕代伊勒慎赵山劳满塞牛钮叶楚赫等随赴会阅壬子命西安将军尼雅汉等往备宁夏上谕大学士伊桑阿等曰闻噶尔丹劫掠墨尔根济农巴图尔额尔克济农向西海而去着将陜西西安兵酌留守城外其余兵丁命将军亲率之其川陜督标緑旗兵命总督亲率之宁夏镇标兵命总兵官亲率之俱于宁夏备噶尔丹赵良栋现在宁夏熟习军务令与将军总督指挥商略而行时勇略将军赵良栋解任见住宁夏故有是命谕给赏宣府大同兵上谕大学士伊桑阿等曰宣府大同兵虽未尝攻战而两次出边修整器械亦已劳矣今又令将军等于有事时便宜率之而行宜加恩赉每一兵赏银四两交大同宣府总兵官颁给二月戊午策旺喇卜滩及阿奴等覆奏与噶尔丹交恶情事策旺喇卜滩疏曰侍读学士达虎颁到勅书恩赏不胜欣幸我国内自交恶因柰冲鄂木卜擅权毒杀我弟与我亦不睦我国人民交恶离散职此之故阿奴疏曰我等奉达頼喇嘛之令分出愽硕克图汗违达頼喇嘛教多为不义杀索诺木喇卜滩又与策旺喇卜滩及我亦皆反颜是以各自分散嗣后大君凡有谕㫖俱愿遵行理藩院以闻上命厚加恩赐而遣之并令郎中桑格䕶其行其使人起行之前令见噶尔丹来使告以故丁卯遣使赍勅谕噶尔丹上谕大学士伊桑阿阿兰泰尚书马齐班第等曰侍衞阿南达来奏言适获一噶尔丹营中同行喀尔喀问之言噶尔丹去年败走以来日以北徙人畜屡毙劫掠无所获近者噶尔丹亲率兵来劫喀尔喀至阿尔哈頼地方又无所得皆徒歩而返困敝已极今应于现在此地噶尔丹使人内拨发数人令巴扎尔赍勅乗驿与之同往噶尔丹所至巴图尔额尔克济农墨尔根济农善巴额尔克带青处各遣官一员令伊等皆内徙逺置哨探再语伊拉古克三库图克图令明告此去噶尔丹使人云汝軰厄鲁特之人从噶尔丹而行失其生计主上怜之故遣汝等𫝊谕噶尔丹若降当厚加恩养若上果念汝等厄鲁特前恶则不令策旺喇卜滩使人见汝等矣巴图尔额尔克济农遣二郎保往墨尔根济农善巴额尔克带青着与阿南达议亦遣向日往来相识之人往赐噶尔丹勅曰朕为天下一綂主务使四海之内人民咸获其所以享太平虽向与本朝抗拒之国如穷迫来归必拯而养之无不使得其所者喀尔喀向曾与本朝交战穷而来归朕并不念前罪受而抚养之朕济困继絶之心不但于喀尔喀为然也诸国有穷迫来归者朕之抚养皆与此同前已有㫖谕汝矣今闻喀尔喀逃来人等言汝厄鲁特牲畜已尽无以为食极其穷困人被疾疫死亡相继朕重念天下率土人民之命闻此困敝有不恻然轸念者乎况前已致谕于达頼喇嘛言噶尔丹如不得已而来归朕亦受而养之使之得所今果穷困无食不能归故土其移近边汛朕当厚加恩赐如决计入降益从优抚养断不辱汝此朕俯视率土人民一体之实心勿贰勿疑汝亦曾誓不侵扰喀尔喀况我军已在在设备矣若朕果有蹙汝困穷之事则不使策旺喇卜滩使人见汝之人如此情事汝使亦皆知之自此以后汝之人无所劫夺不能归故土衆庶益至死亡虽悔莫及汝当熟筹之特遣员外郎巴扎尔偕汝使内七人往谕汝其定计具本来奏谨按帝王之量主于兼容并包故虽遐荒负固自外于声教之伦未尝不闵其昏迷而冀其觉悟思引掖以归大化此至仁者之用心也我皇上于噶尔丹欲令保境息争前此屡遣使臣申以勅命不惮再三至其入犯边哨既以逆我颜行天戈所指人切同仇而帝徳好生犹望其亲见用兵之害庶㡬穷蹙来归故重宣使命开以自新于其属下人等亦徧示招徕以定反侧所谓推赤心置人腹中毫无芥蔕于夙衅者也圣度如天因噶尔丹之㝠顽不悟而益显矣乙亥将军郎坦等请带緑旗官兵前进兵部奏将军郎坦等咨称本路兵于二月十三日至大同与叅赞诸大臣及总兵官王弼等同议地方緑旗兵共一万五千余人陜西拨来緑旗兵一千人如行军之时宜发陜西调来兵一千大同兵四千共五千人前往其管领将弁亦量兵数派出又训练大同緑旗兵礮火遣有八旗汉军将校各一员礮手各一名教习今犹未尽娴熟倘有行军之事亦併带往应准该将军所请奏入得㫖此所请带往之兵过多如有事着带陜西调来兵一千大同镇标兵二千前往余如议丁丑命増设西安八旗火器兵将军尼雅汉奏言目下将西安所有汉军二千内择一千官员亦分半教习鸟鎗实大有禆于地方战守但陜省辽濶境土皆切近外藩三面交界不同他省如有军机之事各处调度必将此一千火器兵分用力分则不全矣火器者所以攻坚䧟阵之急需也必多而整始大有济今拟将西安八旗满洲蒙古汉军丁壮及家人厮役内不论旗分择其人材雄伟者创增一千人専管教习满洲官亦创令増设共以兵二千为全数设立火器营遵钦定之式用心训练于七千兵内拨满兵一千汉军一千连家口安插兰州城附近边塞倘有军务连绵络绎不悞军机而兵威震耀于内外皇上似可少纾西顾之忧矣奏至命议政王贝勒大臣集议议曰应照该将军所奏将西安八旗满洲蒙古汉军之丁壮及家人厮役内创増一千教习鸟鎗西安之满洲蒙古八旗每旗有协领各一员佐领各七员拖沙喇哈番等官各七贠骁骑校各七员不必创増専管官即于其内拨每翼协领各一员佐领各二员拖沙喇哈番等官各二员骁骑校各二贠附于现在火器兵専管教习令满洲将军副都綂汉军副都綂总理之上从之己卯都綂公苏努等率八旗将士谢恩时上大发帑金厚赏八旗官兵尽偿其积负于是将士懽忭顶感叩恳苏努等代陈谢恩苏努等转奏曰八旗叅领佐领骁骑校等率军士口称我衆父子兄弟蒙皇上数十年豢养给之田舍月粮近因小旱又蒙皇上轸念发仓粟赈济又俯怜穷兵増加饷银用是我衆畜养家口从容闲暇得以习学武艺圣恩髙厚有如天地至我等家口渐増衣食用度不敷以至称贷皆我衆人之私也何敢上凟圣听今皇帝洞见纎微轸念贫苦大赉帑金尽偿积负又均平分给困者皆苏贫者皆足如甘霖之霈万物皆生我衆蒙皇帝山海洪恩愿加勉励効力戎行乞代衆恭谢天恩等伏覩敷天胥庆薄海同欢兵士无忧弥増壮志禁旅强而本根永固四海靖而率土安宁皆皇上圣徳仁恩溥被之所致也臣等幸际隆时得逢大赉仁恩周于禁近忭舞遍于九衢大小臣工欢唿阶陛内外文武歌颂圣仁等无任感激代达舆情谨具奏以闻即率八旗将士在午门前谢恩谨按国家之设兵豢畜之于平日而驱策之于一时安其身则心可得而用也安其心则力可得而用也我朝承平日久士饱马腾人思自効近者狡宼犯顺皇上声罪致讨八旗擐甲执戈之士莫不踊跃争先以不与戎行为耻谁复以室家为念者而皇上犹曲加轸恤大施浩荡之仁发帑金数百万偿其私贷恩何渥也夫无事有坐食之安而徴发邀破格之赏宜其感激思奋期于灭此而后朝食矣用兵之道有未见敌而先胜者其此之谓欤三月丁酉谕详视宁夏黄河船运事宜将军郎坦等奏言等自京起行时曽经奏请驻军大同养马俟青草出边环归化城驻防探噶尔丹声息今反复详视地图黄河之流自兰州城东北而行过宁夏出边近瀚海又折而南行入边今收衆喀尔喀内向噶尔丹不知率兵来袭一无所遇无从掳掠则其返也人马困乏势必沿河套之外西趋贺兰山金塔寺而去大军自归化城往追亦一时难及应于黄河北套湾之地或黄河交界喀喇穆冷河地令大兵驻备南有黄河北有瀚海势与关隘等既可以俯䕶墨尔根济农等之衆喀尔喀而敌人亦不得踰越矣至噶尔丹或不当黄河北湾而行自克鲁伦土喇前绕杭爱阿尔泰山趋嘉峪关来其时有用大兵之处则前踰宁夏往甘肃之地亦可相援也如驻黄河套内要地而犹不获噶尔丹实信则大兵驻久需饷为急请将兰州北所备浮桥之船及宁夏所有渡船酌量修葺装载大军粮饷顺流而下于事有禆奏至命议政诸臣集议议曰大兵如驻黄河交界喀喇穆冷等处则距兰州既逺而宁夏皆系小船装载粮饷数不能敷致之亦甚难且近以西安满兵陜督及宁夏延绥两镇兵令将军总督总兵官亲率之往备宁夏又令墨尔根济农巴图尔额尔克济农等入内游牧设立哨汛则将军郎坦等所奏无庸置议仍令于草青时率兵出边环归化城驻防以时侦探如有可乗之机别令奏闻奏入上令郎坦乗此闲暇于偕行大臣官员中择贤能者自宁夏以内至于黄河阅视可否以船运粮来奏余如议寻郎坦遣署前锋綂领副都綂硕鼐等阅视还言自宁夏以内泛舟由黄河而下无有阻碍据以奏闻戊戌山西大同总兵官王弼请率兵从大军进𠞰王弼奏言备兵二千以待调遣前兵部檄操练放礮每礮用礮手三名礮四十门应共选礮手一百二十名与各旗员选择操练俱已习熟现皆可用又遵檄拨举鹿角兵每架四名至解礮及火药等物出边俱当以兵䕶送边外所用车马为要营将向无管车马之职理合奏请伏乞俯念微愚忠出边之时准即率标下官兵同大兵而行则可以少効犬马之力奏至上从之庚子命详定㑹阅事宜理藩院奏言等与内大臣阿尔廸等议应于上都河额尔屯河两间七溪之地㑹阅俟车驾到彼戒期之后遣人调集左翼喀尔喀部落诸王前至上都土尔根伊扎尔交界之地右翼喀尔喀部落诸王前至上都黒棚交界之地以待奏至得㫖命大学士与兵部大臣集议议曰喀尔喀等在两处㑹集遣大臣分道先往先往大臣伏候钦定其理藩院以㑹阅应议事宜分遣先往大臣各令所在地方蒙古驻于㑹阅七溪百里以外议事驾至之前檄令前来至从阅官兵若随驾往觉其繁杂仅以前锋全队每佐领䕶军二名随驾外其每佐领䕶军三名骁骑三名及火器营兵俱出独石口拟于驾至七溪之时来㑹至大阅应备器物理当先发俱令各该部院奏请前遣其喀尔喀等已𫝊谕于四月十五日来㑹于期约之地问之度地内大臣等俱言四月十五日前后青草可得钦天监择日亦拟四月十二日起行吉驾发日期并请于命下之日谕衆知之奏入得㫖四月十二日启行前行大臣如何差遣喀尔喀等如何分别何地安插喀尔喀作何坐次又前有噶尔丹之警备发之兵颇多今噶尔丹逺去其兵应减尔等㑹同满洲九卿詹事科道定议议喀尔喀遇乱离散先后来降皇上不忍坐视伊等灭亡安插边汛内外赈给米谷牲畜各令得所又念喀尔喀离散之国若无法度捡束益至散亡已将车臣汗人等编列旗队矣喀尔喀瞻仰皇上请降者有之请附者有之愿入効力者有之前俱准其㑹阅集议在案今出临㑹阅应一併酌定前遣两路议事大臣伏候简用如安插伊等于内地则土喇俄侬克鲁伦等地空虚如即遣屯于此等之地则厄鲁特事尚未定俟㑹阅既毕指授喀尔喀人等现在游牧所在后再遣大臣官员查核人丁数目令此去大臣视喀伦四周暂令游牧厄鲁特事定后仍遣往土喇俄侬等处安插至喀尔喀人等零星散失或有未经亲来报部未曽投入者亦未可定倘后有接踵来投者该部请㫖裁夺今噶尔丹逺去此一㑹阅也应将前所发八旗兵减去率每佐领䕶军四名前锋全队汉军火器营兵而往其每佐领䕶军一名骁骑三名俱不必带往满洲火器营䕶军正当操练亦不必带往带往之兵上三旗则随驾而行下五旗则出独石口往赴御营除三旗都綂䕶军綂领前锋綂领副都綂随驾外下五旗都綂䕶军綂领副都綂亦同兵士齐出独石口至张家口所备兵应俟驾发之后令将军瓦代等率满洲官兵汉军火器营官兵支两月粮马䭾轻礮出张家口往正白镶白察哈尔游牧之地随其水草在彼游牧緑旗操练大礮鹿角及緑旗兵不必带往㑹阅之地全军建营置哨及蒙古作何屯扎之事令兵部理藩院与乡导大臣官员同议具奏㑹阅既毕将军瓦代等之兵如何措置该部请㫖至㑹阅之地应先遣备器物俱令各该部院奏遣前行奏入得㫖如议左翼着马齐布颜图额尔黒图西喇吉尔他布往右翼着班第索诺和温达达虎阿尔尼往寻兵部理藩院及向导大臣议奏御驾出阅定议喀尔喀案件今将会阅之地全军布营设哨衆扎萨克蒙古喀尔喀屯扎之事酌量编次御营内令三旗䕶军共为一营居中屯扎其八旗前锋为二营五旗䕶军为十营火器营兵为四营共十六营环御营屯扎八旗前锋为四哨八旗䕶军为二十四哨绕营酌量逺设汛哨如有不足另行添设往哨人等令带庐帐而往兵丁马匹俱放哨内四十九旗诸王台吉及喀尔喀人等目前俱令屯会阅之地百里以外驾到之后令前附御营五十里屯扎不得入哨内如有会集营中之事理藩院官员笔帖式带来放入四十九旗蒙古前来贸易问明旗号名字放入住营外互易其哨地于都綂副都綂内遣每翼二员及每旗䕶军叅领一员不时廵察牧马之地应遣出官监视奏入上曰汛哨令都綂副都綂两两分班廵察余如议辛丑授林兴珠等官秩有差兵部奏兼管火器营都綂诺迈咨送去年出兵带往林兴珠杨懋烈杨天枢等交部议叙应酌量将林兴珠杨懋烈以火器营拖沙喇哈番用杨天枢以骁骑校用奏入得㫖林兴珠从征俄罗斯厄鲁特屡着劳绩着授三品官余加议甲辰总兵官许盛奏请预备解礮车马许盛奏言所解礮俱到宣府但前装车解来俱自驿中换马牵挽若出边而行逺道必须倍加马匹更迭牵挽共需马四百五十二匹作何措办及礮位火药砲子等物所需车一百二十辆伏乞勅下该地方官豫备奏至上谕所需车直𨽻廵抚简贤能官量支现存库银照数坚固制造交该总兵官其所需马四百五十二匹现买则难得肥马而目下预行备买喂养縻费钱粮应于有事之时在该镇标下兵丁马内照数取用谕停运米豆上谕戸部曰目前青草发生之时驻扎大同宣府大兵不久出边应支米豆恐小民不能挽输至于困苦令停其运解将现在米豆于出边之前节省支给戊申命总兵官许盛率标兵从大军前行许盛奏言拨标右营游击耿如伦専管大礮左营游击呉良骏専管鹿角二百架以备调遣伏乞准酌率标下官员马歩兵及藤牌手随大军前行効力上从之四月壬戌御史沈恺曾奏请暂缓行边恺曾奏言执要不烦者圣主之常经趋事不遑者人臣之大义近闻本月十二日皇上有廵行边外之举虽愚昧无知仰体皇上此行无非为蒙古诸臣定赏罚编户口安插新附诸人此诚皇上如天之仁欲使百万生灵无一夫不获之意但迩来京师膏雨未足睿虑焦劳兼之圣躬逺出间关﨑岖之地为臣子者何以为心且臣闻其地未雨先寒未暑先热与内地逈不相同值此夏令初交寒暑不均之候皇上服食起居亦未必与时顺适乗舆劳顿于外羣臣偃息于家揆之于心有惄然不自安者近今已命部院大臣先行料理止须令其逐一奏闻于记功録过之中寓庆赏刑威之意仍与皇上亲临无异且皇上宸谋虽逺隔万里有如指掌岂区区藩服有不在坐照之内者乎叩乞𫝊㫖暂缓此行庶圣躬得以稍节而臣心遂各安矣奏入得㫖喀尔喀向来虽经进贡但伊汗从未尝输诚来朝而喀尔喀诸汗亲率所属数十万衆倾心归附一切行赏定罚安插抚绥关系甚大所以朕躬亲往廵狩沈恺曽所奏已悉所司知之丙寅命副都綂苏黒等督噶尔丹使人起行先是令苏黒等送噶尔丹使人由归化城出格徳勒古口至噶尔丹旧牧之地至是上谕理藩院曰厄鲁特使人应分为三队发行彼孰当先发孰当后发其问明议奏议巴圗尔寨桑阿哈奈乃噶尔丹之使应第一队起行滚楚克乃台吉之使应第二队起行达尔汉寨桑爱齐率回子而来应第三队起行令伊等自京城一齐起行到归化城后併合察罕古英寨桑阿卜都喇额尔克寨桑等分为三队即令前所派副都綂苏黒员外郎二郎保等带往督视遣行至应否仍令苏黒二郎保送此使至噶尔丹所在伏候上裁奏入得㫖令苏黒二郎保带伊等至归化城督视第一队人起行查明伊等人数及驼马牛羊糗粮器用数目送部具奏其两队暂止勿遣俟朕还日再奏遣发不必令苏黒二郎保送此使至噶尔丹所在俟后两队起行之后方令伊等回京丁卯车驾发京师安辑来降喀尔喀甲申命尚书马齐等详定赏喀尔喀次第上谕马齐等曰尔等其将喀尔喀详定次第分别条列行文部院马齐等遵㫖分别喀尔喀汗济农台吉次序请以折卜尊丹巴库圗克圗土谢圗汗扎萨克圗汗之弟䇿旺扎卜车臣汗为第一等扎萨克墨尔根济农顾禄什希等六人为第二等扎萨克额尔徳尼济农布达扎卜等八人为第三等扎萨克台吉车木楚克纳木扎尔等十四人为第四等土谢图汗亲弟台吉罗卜臧多尔济等三十四人为第五等扎萨克台吉西地西里之孙垂旺多尔济等七十五人为第六等扎萨克台吉色稜阿海族中台吉杜黙等四百一十人为第七等土谢图汗之衞寨桑顾什等十七人为第八等折卜尊丹巴库图克图土谢圗汗扎萨克图汗之弟䇿旺扎卜车臣汗新旧扎萨克之随从寨桑䕶衞寮属等为第九等咨理藩院奏览得㫖此叙赏事宜令内大臣明珠内务府总管费扬古戸部侍郎阿山礼部侍郎席尔达会同颁赏内台吉车卜登曾从我大军効力令于此叙赏中照会阅大臣一体条上赏时举出台吉车卜登奏闻圣祖仁皇帝亲征平定朔漠方略卷九圣祖仁皇帝亲征平定朔漠方略卷十钦定四库全书圣祖仁皇帝亲征平定朔漠方略卷十五月丙戌朔定喀尔喀坐位次第理藩院奏言奉㫖酌定喀尔喀坐位次序如照给赏之例班列每行人数多寡不同应令折卜尊丹巴库图克图土谢图汗扎萨克图汗弟策旺扎卜车臣汗坐第一行扎萨克墨尔根济农顾禄什希等十四人令坐第二行扎萨克衞征诺颜阿玉什等三十六人令坐第三行扎萨克台吉西地西里之亲子丹凖多尔济等七十九人令坐第四行扎萨克色稜阿海族弟都黙伊尔登台吉等一百四十人令坐第五行土谢图汗同族台吉尼尔喀等一百四十人令坐第六行车臣汗之察哈尔台吉莽吉代等一百四十人令坐第七行其寨桑䕶衞俱在后环列以坐上从之寻允伊等所请与四十九旗同列定喀尔喀引见宴会礼仪先是理藩院遵㫖议定于五月初二日召见喀尔喀等令三跪九叩头排设大宴内外王贝勒贝子公台吉等俱列坐于左喀尔喀等俱列坐于右初三日颁赏宣训㫖是日衣锦垂缨作乐至是谕行在礼部曰蒙古人员引见时立进坐次着与领侍衞内大臣集议议曰诘旦召喀尔喀集于前锋营前序立排案毕使歩行而进立于仪仗末引进喀尔喀后奏闻驾出前坐大臣照常坐地方窄狭后坐大臣应停止上曰在前锋营外下马序立步行而进如有年老不能行者各令其子弟扶掖之又总管内务府等衙门奏言初二日宴喀尔喀宸幄设于网城南门前安御床取武备院行帐每旁各设两架当前设帐置案排金器照常列仪仗上出入奏乐其宴各预设于班次宴既备衆集奏闻驾出乗马临帐升座理藩院及鸿胪寺大臣官员引导排班听鸣赞传唿行三跪九叩头礼行礼时奏乐毕理藩院大臣官员指示各于其位叩头坐进御宴奏乐衆皆起立宴既进乐止继进茶上饮茶令喀尔喀齐叩头饮茶毕撤具继进酒及酒罇献饮大臣跪奏乐献酒毕乐止衆皆起随献饮大臣各于其位跪叩头执事者以金盃酌酒立授献饮大臣大臣跪受叩头而饮衆不叩头毕各齐立于其位叩头坐上举宴次第演剧奏乐赐饮小案待㫖而进喀尔喀等朝见进宴饮酒俱奏銮仪衞细乐其乐设于帐前两旁宴毕御筵撤外藩诸王以下台吉他布囊以上及喀尔喀听理藩院大臣鸿胪寺官员引导鸣赞官不传唿行一跪三叩头礼谢恩叩头后按翼排列而立礼部大臣奏宴毕上还行宫衆俱散奏入得㫖朕出入各蒙古行礼奏銮仪衞乐进筵饮酒奏内监乐余如所议礼部奏大赉喀尔喀宣训谕后令喀尔喀等在网城南门前听鸿胪寺鸣赞传唿行三跪九叩头礼上不必出临其喀尔喀召集引班之事交理藩院鸿胪寺上是之次日土谢图汗扎萨克图汗之弟策旺扎卜车臣汗折卜尊丹巴库图克图衆诺颜台吉寨桑等齐集上御行宫前黄幄陞座喀尔喀汗诺颜台吉等率衆前进行三跪九叩礼按次序坐奏乐演剧衆技毕陈大设筵宴其喀尔喀汗诺颜大台吉等俱令近御座前上亲赐酒其余台吉等皆令侍衞等于坐处送酒丁亥以宥土谢图汗罪封扎萨克图汗之弟晓谕衆喀尔喀上欲平息两翼喀尔喀之事遣内大臣索额图一等侍衞吴达禅先传㫖谕折卜尊丹巴库图克图土谢图汗曰是盟也朕躬与蒙古诸王贝勒贝子公七旗喀尔喀会集尔等可将杀得克得黑墨尔根阿海之事及在喀尔喀非为之事于朕未到之前自陈具奏请罪如不预行奏请倘得克得黑墨尔根阿海之子及衆喀尔喀讦告汝等之罪朕为天下主可曲宥汝乎宣谕毕折卜尊丹巴库图克图土谢图汗等奏言皇上乃统御宇内之元后怜恤等欲免其罪当钦遵谕㫖而行随具疏请罪其词曰扎萨克图汗得克得黑墨尔根阿海二人与我衆喀尔喀乖异往投噶尔丹闻彼欲侵取我等土地因而兴兵执此二人杀之从此起衅扰害生灵实等之罪为此自陈伏乞皇上睿鉴恩宥至是上于盟所谕车臣汗等曰尔七旗喀尔喀皆系兄弟而不相睦互吞人民其势不为仇敌不止朕灼知之特遣大臣会阅将所掠人民皆令归还定誓土谢图汗违誓又称讨厄鲁特而兴兵执扎萨克图汗及得克得黑墨尔根阿海杀之自此喀尔喀衆志不协国破家亡虽困竆已极尚能忆朕旧恩来归皆已一体抚养之矣今土谢图汗等陈奏诸凡大过请罪兹于大阅之地按法究处朕心固所不忍而尔等七旗舆情亦复何面目乎若以轻罪处之目前皆失生业俱赖朕惠养无可复问是以责其大过而原其情至扎萨克图汗亦诚心职贡往来有年无故爲土谢图汗所害殊为可矜如巴郎额尔克阿海在即当封之今扎萨克图汗亲弟来朝似宜即封之以示优恤尔衆云何喀尔喀汗诺颜大小诸台吉同奏言土谢图汗等既知其非而陈情请罪已蒙圣鉴则亦幸矣如果治罪非特皇上不忍我衆复何颜至扎萨克图汗人民流散轸恤其遗裔欲令策旺扎卜袭封诚非常之举也我衆其何说之辞但不胜感戴仰天祝颂而已谨按孔子有曰知几其神又曰事豫则立葢未事之前灼见于几先而豫图之者诚非至圣至明未易能也如七旗喀尔喀兄弟不和匪朝伊夕迨土谢图汗搆兵攻杀扎萨克图汗等而其讐寖深益不可解我皇上仁无不覆明无不照稔知喀尔喀交恶之原委情事之曲直使不早为之所至会盟时必至纷争既至纷争则难乎其两全矣故特遣大臣晓谕折卜尊丹巴库图克图土谢图汗使自陈请罪而后集衆会盟涣汗大号赦过宥愆免土谢图汗之罪兴灭继絶授策旺扎卜之封于是右翼喀尔喀同声称庆左翼喀尔喀感戴弥殷预烛乎事机使之晏然宁息至圣至明诚夐絶乎古今也戊子驾临七溪大阅钖喀尔喀名爵是日上令八旗满洲及汉军火器营总兵官蔡元标下绿旗官兵排列礮火皆上亲自指示上躬御甲胄大阅军容毕御黄幄赐诸王大臣及衆喀尔喀等茶令侍衞等射有膂力者角觝礮火之声响震山谷将士进退赫奕威严行伍布列整齐壮丽衆喀尔喀等皆畏惧无不骇愕赞美复勅谕喀尔喀汗济农诺颜台吉等曰朕奉承天命綂御万邦欲使率土人民咸获其所中外竝无异视前以尔七旗喀尔喀人等俱系兄弟互行侵夺吞占人民不相和睦朕特遣大臣会盟谕和而土谢图汗背弃誓言不从盟议辄自兴戎遂为厄鲁特噶尔丹所败以致国亡汗诺颜台吉不能收辑其人民人民不能保有其妻子各自奔溃投入我边塞若乗汝等此时竆困之际令我诸部落分行收取尔喀尔喀亦早灭矣朕心本好生不忍坐视汝等灭亡给地安插屡赐米粮牲畜以活之仍畱汗诺颜台吉名号使车臣汗袭位又因汝等下人互相偷盗各增设扎萨克管辖以便督察以汝等向无法度颁行一定律例自古以来未有如此之始终覆育者也朕既活汝欲使倍加长养朕亲降谕㫖大赉加恩出临大阅视汝等感戴之情甚为诚切是以待汝等如四十九旗其名号亦皆如四十九旗例以示朕一视同仁之意土谢图汗车臣汗皆畱其汗号如故扎萨克图汗被害实属寃抑而人民离散困竆已极甚为可矜是以授其亲弟策旺扎卜为和硕亲王扎萨克墨尔根济农顾禄什希扎萨克昆都伦博硕克图滚布扎萨克信顺额尔克带靑诺颜善巴扎萨克台吉色稜阿海扎萨克额尔徳尼济农盆楚克喇卜滩伊等原系旧扎萨克改济农诺颜等号俱授为多罗郡王台吉噶尔旦乃土谢图汗之长子且自枯伦白尔齐尔盟后不时请安是以授为多罗郡王车臣汗叔父扎萨克额尔徳尼济农纳木扎尔虽系新扎萨克而劝车臣汗率十万衆来降其身率先奏请愿与四十九旗同列殊为可嘉是以照旧扎萨克例改济农名号亦授为多罗郡王车臣汗族叔扎萨克额尔克台吉车卜登効力哨探厄鲁特捐助私马不悞军务是以授为多罗贝勒台吉西地西里乃土谢图汗之亲弟属裔颇多偕土谢图汗来降是以授为多罗贝勒车臣汗之叔祖车臣济农车卜登达赖济农阿南达额尔徳尼济农布达扎卜伊尔登诺颜达里车臣汗叔父伊尔登济农盆楚克伊等俱系车臣汗之叔祖叔父授为济农者是以改济农名号俱授为固山贝子白苏特之察罕巴尔诺颜博贝布扎虽系新扎萨克而在喀尔喀时预奏喀尔喀基业不保其后必坏坏则来归皇上后喀尔喀基业既坏即践前言来降殊为可嘉是以亦授为固山贝子洪俄尔带靑旗分协理旗务台吉韩都先衆来降効力被创是以授为鎭国公土谢图汗族中台吉苏泰伊尔登额尔克带靑诺颜善巴族中台吉托多额尔徳尼等诚心归顺効力行间是以亦授此两人为鎭国公土谢图汗之扎萨克台吉车木楚克纳木扎尔及扎萨克台吉班珠儿多尔济扎萨克达尔汉台吉巴郎车臣汗之扎萨克额尔徳尼阿海车稜达什扎萨克台吉额尔克色稜达什扎萨克台吉顾禄扎卜额尔克带青诺颜善巴之扎萨克衞征诺颜阿玉什扎萨克台吉丹津额尔徳尼额尔济根之扎萨克台吉吴尔占扎萨克墨尔根济农索诺木伊思扎卜伊等俱授为一等台吉此外有事台吉及其他诸台吉应授品级皆谕该部逐一甄叙自兹以后尔等其仰副爱养之恩各守法度敬顺遵行则汝等生计渐滋福流子孙世世蒙恩矣若违法作乱则汝等生计败坏国法具存凡事必皆照所犯依律处治其各于所属通行晓谕嗣颁赐土谢图汗折卜尊丹巴库图克图扎萨克图汗弟策旺扎卜车臣汗银各一千两及银器蠎缎綵缎布疋袍帽等物其济农台吉寨桑等亦按伊等品级从优颁赐银两缎疋等物按伊等品级授其子弟台吉其四十九旗王贝勒贝子公台吉等亦按伊等品级颁赐袍㡌银两有差谕恩赐亲王策旺扎卜坐车臣汗上时上赐策旺扎卜驼四头马十匹羊五十只又念策旺扎卜年幼且所属人民俱已离散恐致失所令归化城都统副都统等加意䕶视抚养又谕尚书班第等曰策旺扎卜虽授为亲王而其祖及父素有功绩其令策旺扎卜坐车臣汗上己丑科尔沁土谢图亲王沙津等率四十九旗王贝勒贝子公台吉他布囊等请上尊号沙津等奏言伏惟我太祖太宗开创以来等普蒙异数悉叨尊显迩仗圣上威灵身际隆平人人皆得遂其生矣而七旗喀尔喀土谢图汗车臣汗人等自古以来尚在化外皇上威福丕加稽颡来归诚为希有之事且厄鲁特噶尔丹不自知分量干犯天兵仰借皇威大克其衆诛斩甚多噶尔丹溃乱恐惧立誓而奔以此观之不日亦如喀尔喀之来降矣更将焉往乎又俄罗斯国之察罕汗亦以一道同轨钦承上㫖屡思此等殊猷实等中心所大快也诚惶诚恐请上圣主尊号曰徳威广被率土宾服道法光明不可思议上治至圣皇帝以大慰中外之望伏乞睿鉴等不胜颙望上曰吴三桂既平之后诸王大臣请上尊号未尝准行此人主所当为之事也前既不允今可许乎其以此谕王等知之辛卯命将军瓦代等率兵赴土喇上谕大学士伊桑阿尚书马齐曰土喇地方应酌量遣兵探听厄鲁特人等有不能前去又不能内附者收之而来着领侍衞内大臣及内大臣明珠䕶军綂领马喇与议政大臣集议议曰定北将军都统瓦代等一路䕶军内应选择兵士每佐领各派出一名及前锋全队四百名其管领之夸兰大以下官员令綂领大臣量派往土喇侦探厄鲁特声息如彼困竆人等不能前往又不能来者皆收之而来此所发官兵着于独石口携带两月粮以行兵士瘦马将所畱兵肥马易去务使人俱得肥马五匹毋致行路稽迟其綂率是军者着定北将军都统瓦代䕶军綂领马喇副都綂硕代噶尔马往伊等不谙路径着带墨尔根济农郡王顾禄什希信顺善巴郡王之人前往奏入得㫖瓦代等所有火器营兵派发六百名及总管大臣以行幷着瓦代携将军印去指授䕶军綂领马喇等前往土喇事宜时将军瓦代在察哈尔游牧地方马喇等随驾入请训㫖上谕曰闻噶尔丹败遁时有俄里肯之台吉三百许人困极畱住土喇河伊等如欲内附或惮喀尔喀拦阻或力不能来而在彼俱未可定尔等到土喇伊等如在可遣人问故如欲内附尔等收之而来如欲前去则听之去既不内附又不前去则视其力若逊于尔等尔等相机行事其力大倍于尔等难以举动则勿轻挑之彼于我有信誓尔等亦以好言晓之非必欲尔等勇于行事也务思其大以图全美至尔等行路须严设哨探小心防范断勿懈弛失备其哨卒俱执千里镜登高而望少懈恐为彼所先窥夜间勿燃火勿喧唿凡所宜禁事件俱务严明勿优柔纵法至遇喀尔喀跳脱之人尔等随力收来各发该主尔等所歴地方详视记取而行又谕曰闻布库他必图兄弟在克鲁伦左近西布退哈滩巴图尔地方尔等若遇之可谕西布退哈滩巴图尔送他必图兄弟来命定北将军瓦代余兵往安北将军郎坦军前先是令瓦代等兵出张家口驻正白镶白察哈尔游牧之地至是兵部奏言会阅事毕除瓦代等所率兵外其他兵士应驻何地得㫖除瓦代所率兵外其他兵士俱发往郞坦所壬辰会阅事毕上回銮是日上畱尚书马齐等料理会阅事毕来京又遣侍郞温达等往编喀尔喀旗分佐领指授逰牧地方癸卯车驾还京师乙巳遣官趣噶尔丹使人起行先是遣副都统苏黑等携噶尔丹使人巴图尔寨桑诸人往归化城与察罕古英寨桑会分为三队使之起行至是苏黑等报言阿卜都喇寨桑诸人以马驼羸瘦为辞察罕古英寨桑等言噶尔丹遣我等率诸囘子而来诸囘子不去我亦无所往请待尼尔巴噶卜楚而行至京城带来巴图尔寨桑分为头队催令起行伊等言诸囘子不与我等同往我等何以见噶尔丹理藩院奏闻上命大学士集议议前遣巴扎尔时有俟草靑遣还之㫖若留厄鲁特囘子皆待尼尔巴噶卜楚恐致迟久应令理藩院遣官一员乗驿而往将巴图尔寨桑达尔汉寨桑滚楚克等合为一队令与副都綂苏黑等晓谕速逐之使行至衆回子言马驼羸瘦请俟尼尔巴噶卜楚等到日同去应将察罕古英寨桑阿卜都喇额尔克寨桑等偕来诸囘子仍交苏黑等暂留于后俟巴扎尔等到时再遣之奏入得㫖令员外保柱往余如议壬子大学士伊桑阿等率九卿詹事科道等官请上尊号伊桑阿等奏言喀尔喀曩在蒙古素称不驯虽贡献之使不絶于道而彼诸汗恃其七旗数十万衆未尝躬脩臣节今仰戴天威感怀帝徳咸倾心臣服愿列属藩皇上又念喀尔喀素无綂纪㒺知礼法其间安辑事宜赏罚次第非车驾亲临裁决不能尽善于是六龙时迈刻期会同喀尔喀土谢图汗扎萨克图汗之弟及车臣汗率诸济农诺颜竝台吉等皆伏地迎谒会朝如仪皇上察其诚恳钖宴颁赉极其优渥爰编立旗分与我四十九旗等惟土谢图汗车臣汗名号蹔令如旧余则或易王爵或畀贝勒贝子公台吉名衘量功受秩各有差等其他悉照所司分别区处礼成又特降谕㫖重申训诫明示以守法谨度则福及子孙悖道恣行则身罹禁网既恤其困竆复谋其生计既使之乐育复令其保终兴灭继絶怀柔远人之道至斯极矣允宜诞膺尊号垂示万䙫上曰喀尔喀原系入贡之国伊等不和知其必败曾特遣大臣谕令和好后乃渝好与厄鲁特搆战窘迫来归屡失生业竆困已极朕以好生之心抚绥养育曲尽周详因此恳切抒诚愿同四十九旗一例葢理所必然且比年来旱涝频仍民生犹未苏息风俗犹未醇厚奢靡犹未尽止朋党犹未悉除彼此援引陷害犹未屏絶理应日益图新时加黾勉君臣殚心竭力尚恐不逮腼颜以为至治遽受尊号断乎不可兹所奏已知之矣六月乙卯朔遣使赍勅谕达赖喇嘛上谕大学士伊桑阿阿兰泰曰喀尔喀厄鲁特谕和之举朕与达赖喇嘛同行之今已安插喀尔喀使之得所矣应遣使赍勅于达赖喇嘛使人所关紧要商南多尔济既病着丹巴色尔济去谕达赖喇嘛勅曰朕綂御寰区澄淸海宇以仁育为本抚养是先虽末陲异域之民有困竆而归命者必受而养之使各得其所尔喇嘛奉行佛法广度衆生而救苦难其心亦犹是也前以七旗喀尔喀兄弟内相侵夺外与厄鲁特交兵朕与尔喇嘛谕令罢兵归好后噶尔丹又追侵土谢图汗折卜尊丹巴库图克图杀夺喀尔喀之人朕遣伊拉古克三库图克图尔喇嘛遣济隆库图克图往谕噶尔丹朕与尔使人不能仰副朕与尔之心噶尔丹挟济隆伊拉古克三而行称兵大举携其妻子杀掠喀尔喀而来深入我边汛之内劫夺部落人民朕稍发兵以问其故反与我兵拒战至于大败乘夜远遯此彼来犯我非朕往伐之也彼所行违朕与尔好生善念自求竆困而已喀尔喀土谢图汗车臣汗诸济农诺颜台吉决志入内奏请効力者有之奏请与四十九旗同列者亦有之唿吁频仍不已朕既已受而养之矣若不自始至终永使得所措置安定必致散亡是以刻日于本年四月朕亲出大阅喀尔喀之汗济农诺颜台吉等皆执臣礼跪而稽颡谆请与四十九旗同列朕设大宴厚赐之照四十九旗编为旗队给地安插土谢图汗以其妄举兴戎陈情请罪朕发衆喀尔喀议之皆言加彼之罪则于我衆无光朕是以宥免其罪仍畱土谢图汗车臣汗之号又念扎萨克图汗被杀寃痛属下裔民散亡可矜授其亲弟䇿旺扎卜为和硕亲王其余各分等级授以郡王贝勒贝子公台吉之衔明其法度昭其典章矣尔喇嘛普济生灵向以喀尔喀国破为忧今已安措喀尔喀使得其所遣致尔喇嘛知之尔喇嘛闻此必大欢喜也其左翼之喀尔喀无复可议至右翼扎萨克图汗旗下人等被掳散亡有在尔喇嘛所者亦有在他处者伊等略无罪恶而被掳散亡殊为可矜尔喇嘛普济生灵必能查明发归原主也今厄鲁特人等屡有归降闻噶尔丹竆困已极无食而饥于此可见噶尔丹之获罪于天矣未必不往归尔喇嘛若果往归作何措置唯尔喇嘛裁之噶尔丹遁去之时曾立誓而去倘违誓而稍犯我喀尔喀降人朕必发大兵分路前进务期𠞰灭之其时地方遥远不及遣人赍勅于尔喇嘛亦未可定是以预遣教习唐古特文喇嘛丹巴色尔济谕尔知之命徙巴图尔额尔克济农安插四十九旗地方先是喀尔喀扎萨克丹津额尔徳尼台吉屡奏厄鲁特巴图尔额尔克济农劫其属裔马畜等物且杀人得㫖发议政大臣集议议曰巴图尔额尔克济农前被噶尔丹劫掠靡所栖息穷迫来归我皇上加恩给地安插乃巴图尔额尔克济农不思图报皇上覆载之恩反要劫降人喀尔喀丹津额尔徳尼人畜什物且复杀人大负皇上厚恩若巴图尔额尔克济农等仍留安插旧居地方乱必不已宜迁至四十九旗地方安插兵部理藩院各遣官一员往发宁夏所备西安满兵全军令将军尼雅汉率之并令总兵官一员酌率绿旗官兵会同前往巴图尔额尔克济农所将喀尔喀丹津额尔徳尼等被劫人畜什物俱照数追还尼雅汉等率兵押送巴图尔额尔克济农至归化城交将军郞坦押䕶内送其起行日期即令前去部员一面遣文报部如巴图尔额尔克济农等不还所夺人畜什物不肯内徙安插即令尼雅汉等率大兵𠞰而灭之奏入上从之随遣兵部郞中格什理藩院员外郞二郞保前往辛未颁赐噶尔丹白金先是差员外郞巴扎尔赍勅谕噶尔丹徙近边塞加赏以活之如竟入降益从优惠养至是噶尔丹奏言伏蒙遣使降勅加恩不胜懽忭僻壤诸情总在洞鉴敢直陈之前遇大疫今已愈矣马骑糗粮前曾诉于伊拉古克三为之转奏不及候㫖退归荒土今使臣赍勅而来又蒙加恩益深感激虽未能大为报効请竭力勉图之奏入得㫖噶尔丹请恩诚切着赐白金五百两圣祖仁皇帝亲征平定朔漠方略卷十圣祖仁皇帝亲征平定朔漠方略卷十一钦定四库全书圣祖仁皇帝亲征平定朔漠方略卷十一七月甲申朔郞中格什等奏报巴图尔额尔克济农遁走格什等奏言等至宁夏会同将军尼雅汉等率领西安满兵全军总兵官一员酌带绿旗官兵四千因途径窄隘恐难并驱定议将军尼雅汉亲率兵四千出汝吉口往觅巴图尔额尔克济农副都綂栢天郁总兵官冯徳昌等率兵四千出大威口围截巴图尔额尔克济农住居西北及到口驻扎之日守口兵报称口外附近居住巴图尔额尔克济农人内有四人来见拆边墙即廻马飞驰而去等随星夜前追及之于阿里浑乌素之地令巴图尔额尔克济农跪宣圣㫖巴图尔额尔克济农言我爲噶尔丹所败来归皇上给臣以贺兰山阴之地安插皆沐皇恩得以聊生今将置我等于察哈尔之地値此螡䖟交作之时难以迁徙闻大兵来拆边墙恐将讨我是以逃避等谕之曰大兵之来非讨汝也因迁移汝等恐途中喀尔喀侵扰兼有盗贼故率兵而来乃欲送至归化城也汝等妄动岂不悖哉虽经委曲劝谕而伊等竟不遵㫖等随遣人报将军将军亲率前锋及头队兵来彼一闻声息即乗马遁去巴图尔额尔克济农又遣其兰木扎木巴寨桑鄂木布至将军所言我等居此游牧已久复徙至察哈尔地方实爲未便我今往西喇布里图水上以待将军明日再请相见也将军随遣来使兰木扎木巴寨桑鄂木布及笔帖式年图等追及巴图尔额尔克济农告之曰我率兵来非征讨也因汝等往徙恐途中喀尔喀扰害又有盗贼将送至归化城也济农言我来已远不便回去请在前有水之地候见语毕即飞驰而去年图归告将军将军即分兵爲三队追之追至西喇布里图日暮将宿等言巴图尔额尔克济农不从圣㫖不肯迁移而逃当乗夜追及诛之今宿此地次日往追则难及矣将军不听次日追三十余里仍回至西喇布里图而宿等言如此进追何以能及当选人马星驰电掣庶克有济将军复不听至第三日踰西喇布里图以外百余里至库克布里图度不能及遂率兵还将军查交臣等数目所杀厄鲁特百余人俘获一百二十八人马一百八十匹骆驼四十二头除兵丁所食牛羊外现存牛一百五十八头羊一万五千余只降人噶尔旦多尔济所属纳木喀班尔兰木扎木巴五十余戸又有喀尔喀之白苏忒察罕巴尔族弟伊尔登和硕齐格宁兄弟四人率百余戸来降言前者土谢图汗往征噶尔丹我等投入土谢图汗与噶尔丹战败逃来察罕巴尔等舍我等而先来归皇上欲至贺兰山捕猎近边觅粮度日居巴图尔济农所今济农违圣㫖不肯迁移弃之而走我等何故从彼去乎是以我等畱此求归皇上冀与我兄白苏忒之墨尔根济农索诺木扎卜完聚一处安插臣等视巴图尔额尔克济农所走葢望西而去矣据此格什往甘州等处地方二郞保往凉州等处地方探视巴图尔额尔克济农驻牧之地奏入得㫖议政大臣集议议将安插巴图尔额尔克济农原由及违㫖奔遁情事着理藩院檄嘉峪关坐探员外本什晓谕西海诸台吉郞中格什员外郞二郞保既往甘州凉州等处探视巴图尔额尔克济农踪迹应俟探明时另行议奏伊尔登和硕齐等应着理藩院差官令其内徙归併墨尔根济农索诺扎卜其纳木喀班尔等亦令暂住归化城附近地方听该部酌议安插所俘一百二十八人作何安置亦听该部议奏所获马驼牛羊令交迁移伊尔登和硕齐人员均匀给还原被劫之喀尔喀丹津额尔徳尼等至迁移巴图尔额尔克济农之事前经奉㫖会议檄谕将军尼雅汉者甚明乃漫不经心延捱时日直至十六日方始起行后格什等又遣人促尼雅汉等作速进兵而不急往穷追遂尔退回应令兵刑二部各差官一员往讯尼雅汉等延捱时日失机等情取供到日再议奏入奉㫖此议太轻爲将军者俱如此违悞指授可乎即遣大臣鞫审嗣令刑部侍郞迈图取口供奏至得㫖下该部议兵部议曰将军尼雅汉于部檄到日不即星夜驰赴怯懦稽滞大失军机应将尼雅汉革去将军并拖沙喇哈番不准折赎鞭一百副都綂栢天郁稽迟怯懦大失军机应将栢天郁革去副都綂郞中格什员外郞二郞保与将军尼雅汉不能使巴图尔额尔克济农不致逃遁未克济事至巴图尔额尔克济农逸逃欲脱其罪推诿将军尼雅汉深爲不合应将格什二郞保俱革职副都綂党古礼病笃不曾往迁巴图尔额尔克济农应无庸议总督格思特系封疆重臣部檄到日应即会同将军尼雅汉等公议使巴图尔额尔克济农断不逃遁或擒或杀始爲胜任乃于事无济至巴图尔额尔克济农逸逃遣大臣往讯始云曾谏将军尼雅汉巧饰具奏殊爲不合应将格思特所加之级不准抵销降二级调用奏入上曰栢天郁格思特各降五级留任逮将军尼雅汉至京拟绞监候格什二郞保革职尼雅汉等率往官兵令总督格思特暂辖驻扎宁夏䕶军綂领马喇补授西安将军甲午命喀尔喀新降之衆暂仍其俗理藩院奏喀尔喀人等既与四十九旗同列则衆扎萨克自亲王以下骁骑校以上凡请安进贡奏事或遣使或亲来俱应照四十九旗例土谢图汗车臣汗旗内自王以下骁骑校以上凡行事亦应与四十九旗同土谢图汗车臣汗其身仅存汗号应令进九白之贡伊等使人乃令照前例至折卜尊丹巴库图克图亦照前例奏入得㫖喀尔喀人等初降新行安插俟三年后依此议行折卜尊丹巴库图克图亦令贡九白己亥命撤归化城预备兵上谕兵部曰归化城兵无事当撤今値马肥无事之际着都綂郞坦副都綂硕鼐于在彼大臣内酌带一员沿边直至宁夏延绥西宁往勘大军可行可止之地至于巴图尔额尔克济农前者来归给地安插而养之助喀尔喀往征厄鲁特竟不爲効力且劫夺喀尔喀之事甚多灼知其必不能改故令迁徙居察哈尔之地奈彼素藏祸心是以远遁彼虽遁去朕以向加养育初无困之杀之之意欲居何地惟其所择但不得扰害边塞地方可令达虎书此原由遣人往谕巴图尔额尔克济农着一併议奏议曰今归化城兵无事应撤但留在归化城之厄鲁特尚未去应每佐领拨䕶军二名火器营兵四百名照兵数派官在归化城週围暂驻余俱撤回此所留兵俟归化城所有头队厄鲁特起程后即回其陜西调到大同宣府绿旗官兵亦令各回汛地前解大同宣府之礮仍留大同宣府外其䭾往轻礮俱令带回蹔留大臣伏候上命应着达虎抄誊勅谕遣发巴图尔额尔克济农俟彼作何回覆即令奏报得㫖着都綂喀代李正宗副都綂田象坤郞化麟留后将军印交与喀代叅领诺尔孙达米纳夸色苏丹古尔哈亦着与郞坦偕往着乘驿去勘视地方既毕着郞坦等一二紧要之人乘驿先来入奏后郞坦等勘回复奏言皇上所指诸地大军行止无不允当壬寅将军瓦代奏报回军瓦代等奏至克鲁伦遇西卜退哈滩巴图尔纳木扎尔托音伊等俱愿来投鄂理肯等遍访无踪哨探噶尔丹信息遁去已久遂于本月初四日回军十八日进翁俄罗喀伦将入独石口丙午土谢图汗请给腴田耕种土谢图汗奏䝉皇上仁恩与子及所属人民不胜懽忭今思得一膏腴种植之地使我人民一二十戸出力相助春耕以资朝夕伏乞鉴恤上曰来年春理藩院遣官一员指授膏腴之地令其种植闰七月丙辰总督格思特奏报总兵官柯彩出边𠞰杀厄鲁特格思特奏言甘肃总兵官柯彩呈称副将陈祚昌等奉差哨探至昌宁湖见庐帐有五百余不知蒙古人数职即调集官兵出边征𠞰济农之弟愽吉遣格隆等数人来见言我愽吉乃善人并不敢背负皇恩欲假道以诣南山如不遣往请在昌宁湖牧马职言汝既云不负皇恩当遵圣㫖䕶送汝等至归化城答以我牲畜皆疲决不能往职查奸彜愽吉借名牧马缓我军机密通西海诸䝉古以相救援今欲往西海其情显然矣若不𠞰除终爲后患一面将来差格隆监禁一面报又据总兵官报博吉所屯昌宁湖乃边外野地离边一百二十余里甚爲辽濶且林木茂密易于藏匿必四路进𠞰乃可灭此狡寇随遣提标前营游击李士达等率官兵一千从南方路入本标左营游击常应龙等率官兵八百从东南方路入本标后营游击杜思顺等率官兵八百从西北方路入鎭番叅将张文辉等率官兵四百从东北方路入职与钦差员外郞二郞保居中督𠞰分头前进䝉古放鎗迎敌我官兵奋勇力战大败䝉古杀五百余获伤者甚多生擒䝉古十五人博吉入林遁走又随遣官兵躧踪扑杀追百余里天晩昏黑不可深入收兵回营所获䝉古牲畜器械查明另报其前监禁䝉古额林辰索诺木者乃博吉之亲弟亲子格隆者乃亲信之喇嘛是以併生擒䝉古俱行斩讫㨗报到查博吉乃济农之弟在贺兰山三百里中卫边外牧马济农逃遁时不及同去即往昌宁湖见我官兵有备自揣难脱是以遣其子弟格隆缓我军机以冀潜逃虽总兵官柯彩率兵出边征𠞰䝉古实借皇上神威远播官兵奋勇之所致也奏至得㫖总兵官柯彩出边筹画遣发官兵分头前进𠞰杀厄鲁特人衆可嘉在事人员着议叙以闻己未严打箭炉贸易之禁达赖喇嘛疏言窃思博硕克图汗往追折卜尊丹巴恐有乖皇化乞遣回折卜尊丹巴土谢图两人不使及于恶前此所言非善巴陵堪布所私奏也实仰体圣主之心自厄鲁特喀尔喀以及衆生俱令之共享昇平也如有不合祈睿鉴勿责至我打箭炉以外和占昌珠兰等处前违法兴兵大爲扰害恐不当圣心故不遣此地䝉古其打箭炉两间之地虽奉有着照前行之㫖字系䝉古文汉人不识祈以汉文降勅奏入下所司议理藩院议康熙二十八年十二月达赖喇嘛使人善巴陵堪布来口奏伊等起行之前曾往达赖喇嘛所不令面见使立于达赖喇嘛所居户外谛巴出谓伊等曰达赖喇嘛令汝奏圣上乞擒喀尔喀土谢图汗折卜尊丹巴库图克图授厄鲁特噶尔丹博硕克图庶于生灵有益若此两人之命我当保之其奏词奉㫖存案今达赖喇嘛奏乞遣回折卜尊丹巴土谢图两人勿及于恶等语非善巴陵堪布之所私奏应无庸议前者康熙二十九年达赖喇嘛因大兵威力𠞰灭逆贼吴三桂衆皆归化爲良民请于打箭炉地方互市曾许以地方平定之后照常贸易今达赖喇嘛以䝉古文汉人不识请以汉文降勅谕令照前行事应檄该省督抚提鎭打箭炉贸易勿得生事扰乱併檄谕达赖喇嘛严禁其所遣贸易人等勿得妄行生事上从之命定火器营赏例兵部以八旗火器营兵丁击败噶尔丹之功议叙具奏命议政大臣大学士八旗满洲䝉古汉军都綂副都綂集议议曰火器营兵排齐鹿角而战不得与骑兵相同在本旗之前先进者有上等次等三等之别若临阵放鎗之衆兵丁向无一槪议叙之例然不议叙又无以鼓励军士是以将列阵形势问之总管火器营都綂诺迈等俱言齐排鹿角每架拨什库一人身带小旗立于前其余兵丁一一调进拨什库指示放鎗接战次执大纛兵丁亦立而不动此两种人最爲𦂳要至鸟鎗手一齐接战似应一槪议赏查火器营带小旗之拨什库及执纛之人旣属𦂳要则此交战拨什库等应各赏银二十两执纛之人赏银十两向无兵丁一槪议赏之例则槪行给赏之处无庸置议嗣后如仍排鹿角攻战其战功若以上上等议叙则带小旗之拨什库各赏银三十两执纛之人各赏银二十两若照此番军功上等议叙则带小旗之拨什库各赏银二十两执纛之人赏银十两以军功次等议叙则带小旗之拨什库赏银十两执纛之人赏银五两以军功三等四等五等议叙则一槪不算若不用鹿角八旗骑兵与火器齐列击败对阵敌人则与骑兵相同在本旗大纛之前先进三人俟将军大臣开册送部照前进之例议叙又一议以爲火器营兵一齐接战圣谕之所洞鉴似应将鎗礮兵丁酌量一槪议赏此番火器营放礮放鎗之人执纛之人带小旗之拨什库押礮披甲共二千九百七十七人应交戸部给赏又挽车歩甲一百一人绵甲五十八人擡鹿角仆人五百七十九人共七百三十八人皆原文未开相应停给得㫖放鎗礮之人着一槪赏银二两着爲令挽车步甲绵甲擡鹿角仆人俱赏银一两九月丙辰遣官督视噶尔丹使人启行噶尔丹使人阿卜都喇寨桑察罕古英寨桑等诉称前闻尼喇巴噶卜楚以九月到其时令我等同归今尼喇巴噶卜楚或已亡故或竟不来我等岂能久待理藩院㨿以奏闻上谕员外郞铁图乘驿往归化城会副都綂阿廸督视启行丁卯达赖喇嘛陈情请罪先是以噶尔丹败遁之后惧我各路大兵堵御请罪盟誓情节遣伊什格隆赍勅往谕达赖喇嘛至是达赖喇嘛疏言前者敬遵谕㫖曾遣噶尔亶西勒图往和喀尔喀厄鲁特値生灵有灾之时至于败乱不当皇上之心不能遂我初愿凡诸谕㫖皆是爱养喀尔喀离散之人诚圣天子之洪仁也噶尔丹作乱追索折卜尊丹巴诸人而济隆不能说止实爲非是济隆报文言已竭力谕和两家听从立誓矣及见皇上有噶尔丹败遯俯念衆生止勿穷追噶尔丹认罪立誓之㫖始知其实厄鲁特不听训饬是以至此此地所遣人员有无知无识之处伏乞寛宥又使人徳木本尔囊素述达赖喇嘛口奏之言云喀尔喀厄鲁特交战之前土谢图汗噶尔丹等遣使于西海台吉各请助兵达赖台吉来告于我我谓喀尔喀厄鲁特皆我䕶法施主尔等和睦我则喜悦不得有所偏助也时于四川所属打箭炉等地方令西海扎什巴图尔台吉领兵驻防非有异念也其戍兵已早撤归矣奏入上以达赖喇嘛向来恭顺噶尔丹事差员及近侍通同䝉蔽非达赖喇嘛意也应赐勅谕之勅曰尔奏噶尔丹作乱追索折卜尊丹巴等诸人而济隆库图克图不能说止实爲非是济隆报文言已竭力谕和两家听从立誓矣及见皇上有噶尔丹败遁俯念衆生止勿穷追噶尔丹认罪立誓之㫖始知其实厄鲁特不听训饬是以至此此地所遣诸人有无知无识之处伏乞寛宥朕綂御宇内以爱育黎庶爲本务使万邦共享安乐前闻喀尔喀厄鲁特交恶相攻屡遣使于尔喇嘛以和两国尔喇嘛从来奉命不违敬顺而行亦屡遣喇嘛说和奉差喇嘛诸人若能仰体朕与尔好生之意尽心行事则使喀尔喀厄鲁特和好早息战争皆不至灭亡矣但尔近侍与济隆库图克图等皆有私意不体朕与尔之心济隆库图克图身在噶尔丹营中并不说和噶尔丹借追喀尔喀爲名阑入边汛劫掠乌朱穆秦诸地又不劝阻且噶尔丹与我军交战济隆张盖于山顶观之况济隆并未说和而报尔以爲竭力说和听从立誓济隆之去朕面谕以吿尔喇嘛之㫖亦不行传谕以前项事情揆之未必济隆一人之意如此行事也尔近侍之人通同贪利而欺蔽汝狥庇噶尔丹之所致也尔岂有如是之心乎朕灼见于尔喇嘛无渉是以朕不责汝朕与尔之心向来合一故将若軰行事违朕与尔之意遣勅使尔知之至噶尔丹乞兵于达赖台吉而不许驻防四川属下打箭炉之兵尽撤已具悉所奏矣此勅交与来使德木本尔囊素赍去辛巳授土谢图汗养子济克巴等爲四等台吉时土谢图汗以伊养子济克巴乳母之子多尔济扎卜阿必达伊妻乳母之子车陵蚌乞授职衔理藩院议以非例不准上曰土谢图汗恳请诚切授济克巴多尔济扎卜阿必达车陵蚌俱着爲四等台吉勿爲例十月乙酉命发鄂尔多斯诸旗兵预备上谕侍卫阿南达曰朕思黄河冰冻之时恐有巴图尔额尔克济农等流兵至我西边喀尔喀地方应令鄂尔多斯吴喇忒喀尔喀之墨尔根济农郡王顾禄什希额尔克带靑郡王善巴公託多额尔徳尼人等于冰解以前备之且以探信着理藩院诸臣会同详议具奏议鄂尔多斯六旗一百七十二佐领内应令拨兵三千吴喇忒三旗三十佐领内应令拨兵五百扎萨克信顺郡王善巴扎萨克公託多额尔徳尼扎萨克台吉图巴丹津额尔徳尼此四旗四十二佐领内拨兵五百又札萨克墨尔根济农郡王顾禄什希札萨克公苏泰伊尔登札萨克台吉墨尔根带靑车陵此三旗二十四佐领内拨兵五百令所拨兵各备于其地台吉都綂副都綂等管辖人员俱量兵数选择材干善约束者派出其鄂尔多斯贝勒宋喇卜札萨克信顺郡王善巴札萨克墨尔根济农郡王顾禄什希此三路每处拨官二员驻于适中之地探信其管兵人员即令前去部员阅发有事则一面报部一面酌量调兵应援其总綂三路兵之大臣伏候上裁得㫖所议发兵甚善着阿尔尼吉尔他布诺木齐代马廸达赖英古巴札尔毕雅思唿朗等去仍令阿尔尼吉尔他布主之伊等前去一切俱便宜行事丁未提督孙思克奏报区处阿齐罗卜臧等劫夺之案先是遣侍读学士达虎赍勅颁赏策旺喇卜滩阿奴等侦探噶尔丹与彼等交恶情节归至嘉峪关外被阿齐罗卜臧等劫夺兵部檄令孙思克遣人谕罗卜臧等查劫侍读学士达虎及杀伤官兵之䝉古应正法者正法应偿还者偿还如仍抗拒即行𠞰灭至是孙思克奏言阿齐罗卜臧者乃西海䝉古同族之人拨发官通各遣人于西海善图墨尔根台吉等头目令阿齐罗卜臧追取原劫牲畜等物不意阿齐罗卜臧远逃催追不获衆䝉古头目虽各认请待草靑再行追取臣思阿齐罗卜臧未必从衆台吉之言酌议于𠞰灭噶尔丹之后视阿齐罗卜臧游牧之远近再请㫖𠞰杀奉㫖依议今西海善图墨根台吉等差人解还阿齐罗卜臧所夺钦差官牲畜器械问之来差䝉古答曰阿齐罗卜臧劫钦差官员一案我衆台吉奉圣㫖各差寨桑追取阿齐罗卜臧牲畜我等追得阿齐罗卜臧马三十二匹骆驼二十八头盔甲十四副鸟鎗八桿撤袋十三副刀十六口弓二十张故衆台吉差我等解来窃思阿齐罗卜臧乃兇恶无知之人去年狂妄横行忽劫钦差官员逆天之罪法所宜诛但臣前者拨发官兵杀狡部四百余骑获马驼牛羊千数以示国法情罪亦略相当所劫马驼盔甲等物理合照数追取奉部文遣官通于西海䝉古头目衆台吉宣布国威陈说利害令伊等往追西海衆台吉遣人于阿齐罗卜臧游牧之地追取马驼器械等物虽不及原数但西海䝉古衆头目差人言阿齐罗卜臧自劫钦差官员以后人逃牲毙贫苦已极尽其所有追取解来先所劫牲畜物件俱已费尽其余实不能追又再三求代奏皇上请免此特畏惧天威求免日后之覈查也恩出皇上非所敢擅议至所劫营马先以茶马补给兵丁所劫盔甲以标裁兵所剰盔甲拨发令䝉古解还马三十二匹留标营内喂养待有倒毙马缺补给追来盔甲十四副亦贮标营内待兵丁缺甲拨发至追来鸟鎗弓箭等物乃兵丁自置之物仍给肃州营兵外其赔解骆驼二十八头已非原物皆老而瘦小先是达虎等出边带去马驼乃动支官库採买者应将䝉古赔解骆驼交与地方官估价偿库亦于原项有小补也得㫖孙思克此事区处极当一切边务尽心筹画効力殊爲可嘉本内事俱如议十一月戊午授札萨克图汗之子克色克爲辅国公札萨克图汗之妻布尼达喇奏言皇上出临会阅我与我子巴郞二人望尘赴会欲诉先祖父名爵及我汗身命被害两大事而巴郞倐尔身故续欲率其弟功格台吉以往而又病殁屡遭变故不获赴会今因札萨克图汗身命被害及名爵之事迫欲叩陈携六歳之克色克台吉而来寡妇孤儿惟圣上鉴恤此外他无所望奏入得㫖下所司议理藩院奏言今年会阅折卜尊丹巴库图克图土谢图汗等攻杀札萨克图汗徳克徳黑墨尔根阿海之事已降勅寛宥其罪札萨克图汗之位已封其弟策旺扎卜爲亲王矣且克色克年幼未及应授封之时所奏扎萨克图汗身命被害及名爵之处俱无庸议奏入上曰扎萨克图汗被杀殊爲寃抑所存止此一子克色克从优授爲辅国公癸亥命西安官兵移驻宁夏上谕兵部曰陜西西安凤翔所属今年米谷无收特遣学士布喀往勘今㨿回奏米价腾贵供应驻防官兵粮料採买累民闻甘肃廵抚所属地方米谷有收应将西安官兵于收麦以前暂行移驻宁夏则西安供应有余亦于民有益尔部会同戸部核议具奏议西安满兵汉军内应拨四千兵往驻宁夏官则量兵遣发着该将军总督相视宁夏等处指出何地有粮暂于收麦之前驻守此兵原系闲住应将常给马匹草料三分中减去一分此所移驻官兵仆从口粮马匹草料既在现住地方支给则西安应停支给仅于所存人口给以口粮至所余住居西安之官兵马匹应支草料亦应减半支给俟收谷时照常给发如此则採买粮料实爲有益至綂率此兵前往者于将军副都綂内请㫖点定得㫖令将军马喇带去丁卯命定从征迷失人等给身价例先是西安披甲额卜特大小子因觅马迷失兵部将署叅领叶黑布等拟罪具奏得㫖嗣后出兵迷失者作何给与身价併议定例具奏至是兵部奏言叶黑布格美皆管兵夸兰大叅领而甲兵额卜特大小子遗失马匹往觅不归不即禀知大臣发官兵追寻越五日始言于理不合应将佐领署叅领叶黑布降二级调用拜他喇布勒哈番兼佐领署夸兰大格美降一级调用但格美有拜他喇布勒哈番之职无级可降应罚俸年半免其调用甲兵额卜特大小子迷失不获其尸应照阵亡例给与身价叶黒布格美怠玩已甚应将额卜特大小子身价银两于叶黑布格美名下追给骁骑校署散骑校瓦尔达系管马之兵丁遇额卜特大小子既不收留又不遣人送回本军应将瓦尔达罚俸一年嗣后行军之地兵丁有迷失者治罪及追给身价俱照此例编入条例遵行命下之日通行八旗包衣佐领及官兵驻防奉天等处奏入上从之圣祖仁皇帝亲征平定朔漠方略卷十一圣祖仁皇帝亲征平定朔漠方略卷十二钦定四库全书圣祖仁皇帝亲征平定朔漠方略卷十二康熙三十一年二月辛卯西安副都綂马自徳请赴宁夏军前自徳疏言幼时即蒙皇上豢养之恩歴有年所今新任满洲副都綂阿兰泰传谕满洲副都綂西尔哈达速赴将军军前窃思身现在陜省且宁夏亦有汉军官兵理宜往赴宁夏请命前往庶得驰驱边塞少効微劳矣上许之乙丑侍衞阿南达奏报巴图尔额尔克济农降先是上谕大学士伊桑阿阿兰泰等曰顷有喀尔喀杜稜逃来言彼向在巴图尔额尔克济农之弟博济所博济经我兵掩杀徒歩逃出至伊巴赖之地遇巴图尔额尔克济农属下祁齐克台吉等博济取彼马及粮糗往觅其兄巴图尔额尔克济农食尽困极自相窃夺现在厄济内地方厄济内之地距嘉峪关四日程云目下西安大兵正往戍宁夏可令侍衞阿南达携杜稜至宁夏㑹同将军马喇提督孙思克及总兵官等详议确探声息如巴图尔额尔克济农彼所居果近嘉峪关二郞保格什现在彼地可即遣伊等前往招抚如抗拒不降即选发满洲绿旗兵𠞰除之至是侍衞阿南达等奏报巴图尔额尔克济农降上谕议政大臣苏尔达等曰览侍衞阿南达等奏报巴图尔额尔克济农已降将遣其子来朝但其人未可深信或时序不宜马匹羸瘦不得已而降令其子来朝往返之际马匹休息又复逋逃亦未可定将军马喇提督孙思克等既身与逼近目击情形宜乘此机会共商徙入内地之策断不可纵使复逸寻马喇等奏至言济农下人共二千二百余口今虽絶粮穷困已极然等揆其情状亦不爲此诚以皇上鸿恩浩荡不敢背弃即丑类色稜扎木素等亦禁戢其下未尝使窥边塞两次遣人陈情虽不能上达仍望皇上降㫖收纳是以臣等招抚之文甫到即不疑而来降以此观之不可谓之不向圣化者也又查其弟姪博济等诸台吉及属下离散之人俱在西海地方今所存不过六七百人且复受巴图尔额尔克济农之降关系远人视听皇上怀柔远人仁声遐播不得不议所以保全之是以晓谕地方官各随宜捐助粮米给食至宁夏其歩行人千余内有不能行者四百人拨内地驴车逓送若巴图尔额尔克济农本身将其下色目五十余人与马喇亲从口内同带往宁夏必不使之再逃既至宁夏亦不问其愿否即令渡黄河彼亦无可如何矣但困穷已极倘不给之粮骑实不能至归化城伏乞勅部遣官至黄河之宁夏渡口按人给骑计口授粮令鄂尔多斯逓送即可至归化城如此则宁夏地方不必拨官兵押送矣奏入命理藩院遣官一员至宁夏使巴图尔额尔克济农少携仆从乘驿而来沿途酌拨绿旗兵逓送俟朝见后遣归后巴图尔额尔克济农率其子云木春台吉至京朝见优赉而遣之丙寅命加提督孙思克太子少保并赐拜他喇布勒哈番上谕兵部曰国家简用武臣委任封疆重寄专期军民辑睦边境乂安其实有宣力累年茂树伟伐则旌庸之典必加渥焉甘肃提督孙思克久歴边地熟谙机宜当秦省用兵之时素着劳绩自任提督以来益殚谋猷实心干济惠爱洽于士卒威望詟乎外彝特霈殊恩用昭宠奖着加太子少保给一拜他喇布勒哈番以示朕展勲酬劳至意癸酉命原任郞中格什等仍留哨探侍衞阿南达等疏言今巴图尔额尔克济农既降诸事已毕请撤回郞中格什等得㫖本什侦探日久着回京命格什二郞保代彼驻扎侦探五月癸酉颁喀尔喀衆扎萨克印理藩院奏喀尔喀既与四十九旗同列应照四十九旗例给与印信请将土谢图汗车臣汗及亲王策旺扎卜三部落分爲三路土谢图汗部落爲北路喀尔喀车臣汗部落爲东路喀尔喀亲王策旺扎卜部落爲西路喀尔喀以土谢图汗管北路中军事扎萨克墨尔根济农郡王顾禄什希管北路左翼中军事扎萨克信顺郡王善巴管北路右翼中军事昆都伦博硕克图郡王滚布管北路中左军事扎萨克贝勒西第西里管北路中右军事扎萨克公苏泰伊尔登管北路中前军事扎萨克公托多额尔徳尼管北路中后军事扎萨克公汪舒克管北路左翼左军事扎萨克台吉车木楚克纳木扎尔管北路右翼左军事扎萨克台吉丹津额尔徳尼管北路左翼右军事扎萨克台吉班珠儿多尔济管北路右翼右军事扎萨克达尔汉台吉巴郞管北路左翼前军事扎萨克台吉衞徴诺颜阿玉玺管北路右翼前军事扎萨克台吉李塔尔管北路左翼后军事扎萨克台吉萨木济忒管北路右翼后军事扎萨克台吉墨尔根带靑车陵管北路左翼下军事扎萨克台吉土巴管北路右翼下军事以车臣汗管东路中军事扎萨克额尔徳尼济农郡王纳木扎尔管东路左翼中军事扎萨克额尔克贝勒车卜登管东路右翼中军事扎萨克额尔徳尼济农贝子布达扎卜管东路中左军事扎萨克伊尔登济农贝子彭苏克管东路中右军事扎萨克达赖济农贝子阿南达管东路中前军事扎萨克车臣济农贝子车卜登管东路中后军事扎萨克伊尔登济农贝子达里管东路中下军事管理洪郭尔带靑旗务公憨都管东路左翼前军事扎萨克额尔徳尼阿海台吉车林达什管东路左翼后军事扎萨克额尔克台吉塞稜达什管东路右翼后军事以亲王䇿旺扎卜管西路中军事扎萨克郡王色稜阿海管西路左翼左军事扎萨克额尔徳尼济农郡王彭楚克喇卜滩管西路右翼左军事扎萨克察罕巴尔诺颜贝子博贝管西路右翼右军事扎萨克台吉额尔徳尼哈滩巴图尔滚占管西路左翼前军事扎萨克车臣台吉吴尔占管西路右翼前军事扎萨克墨尔根济农台吉索诺木伊思扎卜管西路左翼后军事扎萨克台吉额尔徳尼滚布管西路右翼后军事俱各授之印信奏入得㫖土谢图汗车臣汗暂停给印余如议六月己丑命迁喀尔喀罗卜臧赛音台吉暂驻归化城周围地方先是上谕侍读学士达虎曰闻罗卜臧赛音台吉在西宁欲来而不能来此乃归降于我之人殊为可悯着交与所司理藩院议罗卜臧赛音台吉不能前来臣衙门差官二员乘驿而往将西海诸台吉所有罗卜臧赛音台吉子女人畜尽行收来使之完聚目前时序未宜令暂查明造册赍送如无食则支宁夏仓所贮之米每口给米五仓斗如无马匹难以迁移则转檄甘肃廵抚扣数给与马匹酌量授地暂行安插目前交与宁夏总兵及地方官照料至来年草靑时应于何地安插另行请㫖命下之日衙门檄知甘肃廵抚宁夏总兵官可也随遣内阁侍读海三岱迁罗卜臧赛音台吉暂驻宁夏边外至是理藩院奏据海三岱报称罗卜臧赛音台吉已安插宁夏边外每口给仓米五斗矣复称罗卜臧赛音台吉牲畜已尽无力前来应臣衙门遣官一员将罗卜臧赛音台吉及其子女属裔给驿自宁夏送至鄂尔多斯自鄂尔多斯驿送归化城附近安插俟罗卜臧赛音台吉到日再议授职上从之癸卯免厄鲁特台吉祁齐克等死令与巴图尔额尔克济农完聚提督孙思克疏言据总兵官潘育龙报称台吉憨都既与巴图尔额尔克济农一同来降又与罗卜臧额林臣祁齐克等潜谋逃亡欲赴策旺阿喇布滩所已发官兵追𠞰之矣按憨都等蒙古狼子野心叛服靡常潜谋逃遁今官兵追至库勒图地方憨都虽远遁已杀其部落四十余人擒其男妇大小一百二十人获其马驼一百二十余匹足以振国威而惩诸彝矣但祁齐克一人自称台吉同谋逃遁理合正法至阵擒四十三人随祁齐克之九人亦应正法然此辈俱系奴仆其主欲逃不得不从之而去罪虽当死情似可原应否寛宥及䝉古妻子应否解京处置所获马驼牛器械等物应否赏给有功官役谨奏以闻部议祁齐克宜正法宥其从人妻子解京其驼马等物赏给有功将士奏入上寛祁齐克死免妻子解京令与巴图尔额尔克济农完聚余如议七月壬戌笔帖式常寿等报伊拉古克三库图克图逃遁先是伊拉古克三库图克图请自察罕托会迁其父吴巴什及弟子往居宋拉布贝勒地方上不许令迁归化城寻伊拉古克三以其父病故奏请安塟上立限期遣理藩院笔帖式常寿偕往迁其弟子至是常寿报云五月初八日同伊拉古克三至察罕托会地方问伊拉古克三曰尔弟子何日发往归化城对云我以父殁奏上蒙给三月假来时须一月住时须一月归时须一月今未及二十日行期如何可定至一月后复促其速遣诸弟子起行伊拉古克三曰今欲从鄂尔多斯而往则自此渡黄河必需十日行路需半月及渡归化城黄河渡口又需三四日且既渡黄河鄂尔多斯之地又无水草故不便从鄂尔多斯而行我等若渡黄河岔则两三日内可以毕渡沿黄河涯而去水草又佳一月内可抵归化城我将率弟子于是月十二日起行常寿亲视伊拉古克三及其弟子渡黄河岔毕谓之曰取我坐马来与尔偕行伊拉古克三曰不便同往此路无蒙古部落虽有喀尔喀而无驿站我弟子亦无余骑汝自从鄂尔多斯而往可也七月初十间当与我会于归化城常寿再四索马竟不之与又不便擅取马于鄂尔多斯而与伊拉古克三偕行不得已来至鄂尔多斯六月二十六日到归化城欲于七月初十日往迎伊拉古克三初九日有赍喀尔喀善巴王印文而来者乃伊拉古克三弟子吴巴什也据言伊拉古克三身率诸弟子北去我则逃囘常寿即赴善巴王所探其虚实又据王善巴报文云伊拉古克三奔走之人吴巴什六月二十九日来此随已遣行外仍急遣章京多尔济谕察罕托会之鄂尔多斯白苏特喀喇城诺颜博贝等云此事果实尔等当随踪往追如往投噶尔丹则我等当从古尔班赛罕往觅其踪吾身亦起行往追之矣理藩院据报入奏得㫖常寿着逮问伊拉古克三弟子及属下人留之无益可令查其徒衆随彼去踪遣之着大学士等会议具奏随议笔帖式常寿乃特遣与伊拉古克三同往同来者也见彼屡次推辞不来之状不即以情形报部目覩其渡河而自回归化城应将常寿革去笔帖式交刑部从重议处至伊拉古克三皇上授以总领喇嘛班第之职豢养已深理宜効力图报而竟逃归大干法纪或逃往达赖喇嘛处或逃往西海处俱未可定应檄丼肃提督孙思克详探如遇彼逃去即行拿解如或抗拒即行𠞰杀併西海诸台吉亦应遣文谕之至伊拉古克三既逃京城有从厄鲁特携来格隆五人班第五人平人四人㓜童二人妇女一人俱应随彼去踪遣出境外再遣官一员往查归化城中有从厄鲁特携来格隆班第平人亦照此例遣出境外伊拉古克三所收京城归化城旗下人及喀尔喀人等爲格隆班第者俱交墨尔根绰尔济安插寺庙平人各归原主京城及归化城中所有伊拉古克三家产牲畜什物入官交内务府上从之后笔帖式常寿拟绞监候己巳命喀尔喀格楚儿喀屯附于镶黄䝉古旗下格楚儿喀屯以属裔来归上曰格楚儿喀屯既有属裔佐领着居口外应附何旗安插兵部议奏随议查上三旗游牧地方察哈尔内镶黄旗蒙古人丁缺额应将格楚儿喀屯及其两孙并属裔一佐领附于镶黄䝉古旗下部遣官往迁俟到日交该旗安插至格楚儿喀屯属裔有佐领官阿南达骁骑校扎木巴拉另戸䝉古壮丁八十六名家下䝉古壮丁四十三名应将一百二十九丁编为一佐领此佐领内已有旧管官员不必再设其䕶军校前锋䕶军骁骑俱照察哈尔例补充上从之八月戊戌以江宁将军博济调补西安将军时西安将军马拉病殁故有是命九月戊申提督孙思克奏报员外郞马廸等爲噶尔丹属下䝉古所害孙思克疏言钦差员外郞马廸既至甘州言廸奉命往使于䇿旺阿拉卜滩如提鎭标下守备千把等官有愿随行者许廸携之而往其兵丁亦令酌量带去即与马廸议拨标兵十名肃州鎭标及各路兵二十名与肃州总兵官潘育龙游守千把等官共捐助每人马各二匹驼各一头并给食物其愿随行者有标中营守备高天福肃州总兵官标下右营千总马惟恒拨随马廸出嘉峪关而去今据肃州总兵官潘育龙呈称乡导蒙古巴素随马廸前去今归报云马廸诸人行至哈密地方距城五六里许驻札有噶尔丹属下蒙古五百忽攘臂杀马廸及笔帖式诸人尽劫马驼行李而去执原任郞中格什守备高天福千总马惟恒併受伤未受伤兵共二十四人到哈密城未知存亡据报以闻辛酉命遣兵备大同先是拨每佐领鎗手䕶军各一名前锋亲军䕶军各十名汉军火器营兵二千给与修整器械银各十两左翼拨都綂阿什坦宗室公华善䕶军綂领噶尔马副都綂噶尔璧硕代纳亲方格火器营拨都綂鄂伦代副都綂孙征灏右翼拨都綂巴浑徳希福䕶军綂领苏丹副都綂鄂克济哈赵山达宁阿龙什库火器营拨都綂诺迈副都綂李林隆前锋拨綂领硕鼐在京预备至是上谕大学士伊桑阿阿兰泰等曰着将现备兵内每佐领拨䕶军七名前锋四百名火器营一半于十月下旬遣往大同养马整备应遣大臣兵部奏闻除随驾䕶军一名及京城备兵之事亦着议奏议曰遣往大同预备之兵除前所拨预备兵内随驾从围每佐领下䕶军一名所余䕶军七名俱令遣往每旗应遣䕶军叅领五员每叅领下遣䕶军校五员前锋四百每旗或前锋叅领或前锋侍衞各一员前锋校各三员火器营兵一千每翼或协领或叅领各二员每旗章京各三员骁骑校各三员此军于十月下旬发行起行日期交钦天监选择此军系在口内养马驻备其行粮草料交戸部照例给发至京城所备现剩前锋四百名每佐领下拨亲军各一名鎗手䕶军各一名骁骑各二名火器营一千名于此再増拨每佐领下䕶军各二名预备此项増发䕶军人等亦照赏银十两所备之礮及因礮所拨都綂副都綂官兵包衣官兵依旧预备既增发䕶军各二名则每旗应增拨䕶军叅领各一员每叅领下拨䕶军校各二员所备大臣内应遣何人往备大同应拨何人预备京城伏候上裁得㫖着都綂希福阿什坦䕶军綂领苏丹副都綂噶尔璧鄂克济哈赵山方格火器营都綂诺迈副都綂孙征灏去以希福为将军授之勅印以䕶军綂领噶尔马为前锋綂领遣之前去留前锋綂领硕鼐于预备军中余如议寻兵部以遣往大同兵所拨大臣内应以何人为叅赞奏请上命都綂诺迈䕶军綂领噶尔马苏丹为叅赞乙丑命酌减备兵时噶尔丹遣使额尔徳尼绰尔济等奉表请安入贡上谕大学士伊桑阿阿兰泰等曰览噶尔丹奏词语恭顺并无不轨之意询诸来使亦无他故今备兵而无所用似乎徒劳士卒然噶尔丹非可信之人如不之备万一有事又贻后悔应备与否尔等与议政诸臣会议具奏议噶尔丹断乎不来然备兵不过略费钱粮并无所劳苦也如有警息自此出兵较自大同前行甚便且所备之兵俱已赏给银两此军似仍预备大同爲宜至目下并无实音则京城前所预备之兵仍应预备后增拨䕶军二名应请停止奏入得㫖遣备大同每佐领䕶军七名内减去一名留于京城预备兵内后增拨䕶军二名着停止戊辰勅谕噶尔丹及达赖喇嘛时噶尔丹疏言前爲折卜尊丹巴土谢图汗之故陈奏三言乞以一言爲定初意即欲往请宏仁发回七旗于故土止因地方既远粮骑不足且我未归之前凡所留辎重俱被策旺阿喇卜滩劫去诸物无存今惟恃达赖喇嘛之恩得以安集谨将我从前迟久之处遣使陈奏请勅裁断奏至赐噶尔丹达赖喇嘛勅勅谕噶尔丹曰朕抚驭天下惟欲率土无事各享安乐原不欲兴戎耀武荼毒生民今尔疏称爲折卜尊丹巴土谢图汗之故上奏三言乞以一言爲定併请发回七旗于故土前者尔喀尔喀厄鲁特交恶相攻朕念两国皆奉贡之邦不忍坐视黎民涂炭遣使于达赖喇嘛令屡谕尔等和好尔不奉朕㫖及达赖喇嘛之言戕伐喀尔喀七旗喀尔喀人等纷纷离散各无衣食皆来归朕求生然尔违朕之㫖朕并未尝以介意乃尔复以追喀尔喀爲名深入我边徼直至乌阑布通地方及发兵问故尔兵辄先攘臂我军始与之战尔大败窘迫跪于威灵佛前誓不犯中华皇帝属下喀尔喀以及衆民印文誓书现在且济隆库图克图亦在及伊拉古克三库图克图往尔处尔顶礼达赖喇嘛所遗佛像而设誓曰我断不违㫖矣前者深入边境已自知罪佛在此而敢不以我罪爲罪乎圣上即佛天也乞姑宥我所奏亦甚明朕以尔言爲信遂止各路军马不使穷追此亦尔所灼知也喀尔喀人等窘迫来归若不收养则皆至死地是以朕亲出阅安插近边给粮米畜产以活之今尚穷困未甦死亡殆尽或一旗仅存数人喀尔喀并无粮畜如遣回故土谁养之乎且喀尔喀人等肯明知饥饿而归死乎前以养喀尔喀之故曾勅达赖喇嘛遣谕尔等达赖喇嘛亦甚喜奏言喀尔喀如此穷饿博施惠养与佛慈悲同行闻之不胜懽忭博硕克图原当从济隆之言而竟不从大君宜责而诛之乃俯怜衆生有如赤子复垂恩宥今以其疏发汝汝其视之若达赖喇嘛致书于尔或有异言尔亦陈奏可也前闻策旺喇卜滩与汝不睦流言未审虚实是以遣学士达虎等往问䇿旺喇卜滩请朕加恩故遣员外马廸等往颁恩赐并不欲败汝事而遣之也所差马廸既爲尔之人所害勅书现在尔所尔视之自不谬也今嘉峪关报称马廸同行之人名巴素者归告曰我等八月十一日行至哈密有厄鲁特噶尔丹属下图克齐哈什哈哈尔海达颜额尔克两人爲首率兵五百许夺去员外马廸等马驼行李戕害员外郞马廸及笔帖式拨什库等其他兵卒亦有被掠者亦有留于哈密者从来争战之国无害往来使人之理乌阑布通地方尔虽与我军拒战然前所遣使人察罕古英寨桑阿卜都赖额尔克寨桑等千有余人俱遣大臣送出境外归还于汝果宜加害则尔目下所遣使人朕即不许归何不可乎尔前所奏言朕许以折卜尊丹巴土谢图汗畀汝此小人欲自脱其身而有此言耳果有此㫖岂不早谕汝乎况执来降之人以畀讐人有是理乎前亦尝以此谕汝矣今尔背弃誓言索我降人喀尔喀害我奉差策旺喇卜滩之使臣马廸诸人以此观之是尔阳奉达赖喇嘛之言而阴违达赖喇嘛之命全弃誓言生事起衅彰彰明矣达赖喇嘛曾令汝犯我使臣索我降人乎况喀尔喀人等朕已养之数年方且俟其生聚将择可居之地安插之尔如此背誓生事本应不纳尔使逐之归去但念尔使皆系小人必至困迫是以放入仍使贡献市易今将尔背誓及尔人害我使臣之事详开勅中发尔使沙哈孙巴克绰尔般下赍往其余俟市易毕遣归其即查明害我使臣之事及汝欲陈之言具疏与现在覊留之人一併奏遣朕当熟筹一策焉以上情事已颁谕达赖喇嘛矣勅谕达赖喇嘛曰朕奉承天命綂驭万邦惟以人民得所爲至愿是以率土有邦无不恪恭来享亦无不遵朕诏㫖尔喇嘛领奉佛法济度衆生西域蒙古亦尊奉尔喇嘛之敎朕与尔道法本一心志亦同是以喀尔喀厄鲁特之事朕多与尔喇嘛商画前闻厄鲁特喀尔喀交恶相攻朕遣使于尔喇嘛欲与汝共息其争使相和好尔即欣然发使同往噶尔丹所不啻三四矣噶尔丹竟不遵我谕和之㫖而破喀尔喀以致喀尔喀竆极流亡无衣无食匍匐归朕以求活然朕犹未尝因拒命之故有恶于噶尔丹其后噶尔丹复借追喀尔喀爲名深入我边境直至乌阑布通及发兵问故噶尔丹兵又先犯我颜行我军始与之战噶尔丹大败不得已跪誓于威灵佛前谓永不犯中华皇帝属下喀尔喀以及衆民誓书印文具在见証济隆库图克图亦在迨伊拉古克三库图克图前往噶尔丹顶礼尔喇嘛所遗佛像而誓曰我断不复违㫖矣深入边界实我之罪佛在此敢不自服乎圣上即佛天也乞终宥我所奏甚明朕以噶尔丹誓言爲信止各路军马不使竆追此亦噶尔丹之所明知也以勅谕尔喇嘛不啻数次矣喀尔喀人等困极来归若不收养则皆死亡是以朕亲出阅安插近边给粮畜以养之今尚竆困未甦仅有七旗之名死亡殆尽有一旗仅存数人者喀尔喀并无骑无粮倘遣归故土其谁养之岂有明知饥饿而肯就死地者乎前以赈济喀尔喀之故曾勅谕尔喇嘛亦遣谕噶尔丹尔喇嘛亦甚喜言喀尔喀如彼竆饿全而活之眞佛之慈悲也闻之不胜懽忭博硕克图原应从济隆之言而竟不从大君宜责而诛之乃俯恤衆生有如赤子仍加恩宥汝奏尚在今噶尔丹违弃誓言云爲折卜尊丹巴土谢图汗之故上奏三言乞以一言爲定发回七旗于故土又前闻策旺喇卜滩与噶尔丹不睦流传之言未审虚实故遣学士达虎等往问其故策旺喇卜滩请朕加恩勿絶乃遣员外马廸等往颁恩赐并非欲败噶尔丹之事也今嘉峪关报有员外郞马廸同行之人名巴素者归告曰我等八月十一日至哈密有厄鲁特噶尔丹属下图克齐哈什哈哈尔海达颜额尔克两人爲首率兵五百许夺员外郞马廸之马驼行李器械戕害员外郞马廸及笔帖式拨什库等其他人等亦有被擒者亦有留于哈密者从来战争之国无害往来使人之理乌阑布通地方噶尔丹虽与我军拒战而噶尔丹所遣使人察罕古英寨桑阿卜都赖额尔克寨桑等千有余人俱命大臣送之出境遣归噶尔丹且喀尔喀人等朕方欲养之数年待其生聚择可居之地安插之噶尔丹背弃誓言奏索我措置已毕之折卜尊丹巴土谢图汗又将遣往䇿旺喇卜滩之使臣戕害以此观之诚反覆奸顽之徒也已将彼罪备开勅内付其贡使赍往令彼覆奏噶尔丹阳奉尔言肆爲欺罔阴则不从尔言不奉尔教生事妄行彰彰明甚不知尔意以爲何如今以噶尔丹生事朕秣马励兵治具已毕俟噶尔丹回奏以决一䇿特以此故命伊什格隆赍勅谕汝知之十月辛卯谕大同暂停备兵上谕大学士伊桑阿等曰近欲发兵备大同但天时寒冷若竟无事则士卒徒劳倘不加预备万一有警又恐不及朕意欲暂停发兵至大同以现在京城餧养之马驼驱往大同饲秣如有当行之事立发京城所备之兵星驰而往即乘所饲之马似于事无悞尔等可集议具奏随议奏言上谕极当应暂停发兵往备大同查大同现有积贮之粮请以每佐领所餧骆驼一头马六匹再增马四匹共得一万二千有余但在大同一处牧养恐不能容查宣府亦有米粮应将马驼分五旗于大同分三旗于宣府交直抚晋抚拨贤能道府分附近州县餧养勿致瘉毙如豆不足以米代之其解送此马驼者每佐领下派拨什库骁骑每叅领下派章京每旗派叅领按旗起程解往更拨戸兵两部司官将马驼面交地方官餧养此马驼于途中每站支空草一束餧之凢餧此马驼者照京城餧养之法自初餧日起每马驼给料八仓升草七觔两月满后减二升再餧一月后又减二升至来年三月再奏请㫖奏入上是其议着将每佐领现养骆驼一头马六匹发往宣府大同餧养所增马四匹令于京城餧养暂停发兵往备大同乙未命罢备巴图尔额尔克济农之兵先是以备巴图尔额尔克济农之故拨鄂尔多斯六旗吴喇忒三旗喀尔喀七旗共四千五百名兵各在本地预备至是理藩院奏言今巴图尔额尔克济农业已归诚向所备兵伏乞罢之上曰可罢备兵令吉尔他布等远展哨汛以探声息十一月丁卯发勅谕噶尔丹时噶尔丹之使额尔徳尼绰尔济色卜登额尔克白等挟噶尔丹书札散布内属蒙古上闻之乃发勅谕噶尔丹勅曰朕綂御万邦惟愿天下之民共享昇平无生事无作乱兼容并包诚心抚恤残刻之事素所不爲诸国远人诚能恭顺职贡不改其常朕益加爱惜施恩不絶若阳奉阴违狡诈百出者朕未尝不知亦不究竟每从寛敎戒冀其改悔自新是以中外之人无不归诚向化虽极隐密之事必来奏闻无敢欺蔽今尔所遣奉贡使人持尔书来与朕属下蒙古告以尔语皆以奏闻于朕朕尽知之矣此等谲诈祗自欺取祸而已何能欺人且朕属下蒙古皆世受豢养厚恩岂能负朕而堕汝计乎据尔书云爲宗喀巴之法而行朕不得不将䕶持宗喀巴之法爲之宣布本朝龙兴之际与达赖喇嘛道一风同延召达赖喇嘛至京此天下之所共知也康熙八年达赖喇嘛疏称前蒙皇上惠赐臣勅印仗一綂大君之仁慈平治土伯特国三部落而红帽帕克木取两族之人而去请将伊等还归于噶尔马朕即降㫖特遣官取红帽帕克木发还康熙十三年达赖喇嘛疏称巴忒马三宝瓦巴克什之经请勅谕中国僧俗勿得诵习朕即降勅禁止僧俗概不许诵习康熙十八年达赖喇嘛疏称自圣主三朝以来道一风同谨将平治汉人土伯特蒙古之要略奏请睿览其奏尚在累代以来宗喀巴之法达赖喇嘛之敎与朕相符是以朕此地所行皆宗喀巴之法达赖喇嘛之敎喇嘛班第所服皆黄帽所诵皆达赖喇嘛之经朕之敬礼若是尔喀尔喀厄鲁特未必如朕之敬礼宗喀巴之法与达赖喇嘛之敎也且达赖喇嘛洞见朕䕶持宗喀巴黄帽之法而深相信服故凡事直陈无隐朕亦以蒙古诸事与之共决厯年通使不絶于此可以知朕与达赖喇嘛道法合一久矣尔喀尔喀厄鲁特之人阳则诳言爲宗喀巴之法达赖喇嘛之敎而行阴则违之率土皆知尔前者败于乌阑布通之时尔属下人皆惊惧而谤汝俱请降朕朕素无离间害人之意是以准尔誓书训尔等以依常安处勿怀异心此伊拉古克三库图克图所深知也至于䇿旺喇卜滩虽闻与汝不协朕但恤其贫苦加之以恩而已未有使与汝恶之意此皆至实之情朕思尔断无此等谲诈之事必尔下人及尔使人欺尔而离间之耳然若軰如此行事岂使汝善全之意乎尔当熟计之朕凡有所闻见即与宣说向无隐讳特开始末降勅谕尔知之此勅交与来使赍往戊辰乌喇佐领毕立克图以噶尔丹使人所授书出首先是噶尔丹于乌阑布通之地爲我军所击走内大臣苏尔达与土谢图亲王沙津达尔汉亲王班第等共商遣阿喇善下人俄齐尔等令止噶尔丹于是衆皆疑科尔沁以爲已附噶尔丹矣将军萨卜素传郭尔罗斯吴尔图纳苏图台吉之言亦疑科尔沁密奏其有异心上以科尔沁臣服已久断无此意略不之疑至是乌喇佐领毕立克图往厄鲁特馆中遇噶尔丹使人济尔哈郞格隆见之问尔爲谁毕立克图曰吾乃科尔沁台吉济尔哈郞格隆又问曰尔识土谢图王否毕立克图曰我系土谢图王亲信之人济尔哈郞格隆遂延毕立克图入其庐饮之酒使誓于佛前出书一封授之令致土谢图王复赠毕立克图貂皮一张猩猩氊一件毕立克图以其事密首上取其书留中不令宣露甲戌授提督孙思克振武将军时孙思克以军政自陈上曰孙思克自简用提督以来克副委任和辑兵民殚心筹画久鎭巖疆劳绩懋着深爲可嘉着加授将军弹压地方以示朕奖励劳臣之意寻授振武将军十二月壬寅发官兵驻防右衞上以西北有警前命戸部尚书马齐兵部尚书索诺和往勘归化城驻兵之地至是马齐等奏言等往归化城时恭请训㫖奉命将内外地方加意详勘等钦遵至大同见所属右衞地方离杀虎口十七里杀虎口离归化城一百八十里右衞与归化城相近移右衞人民出城外令住郭内城中葢造房屋可以驻兵口外迤北五十里东西五十里内所有熟荒地亩近者给兵远者给大臣官员归化城小地荒田卤难以耕种归化城西南三十四里外则爲浑津村村南十里外有浑津巴儿哈孙旧城基址城北有大土尔根河向西而流四围三里余宜展此城将北面从河边向南二十丈爲城北址一面三里筑土爲城造房驻札官兵城之四围所有田地可取以给官兵耕种奏入命议政诸臣议议曰归化城之浑津巴儿哈孙无城右衞现有城且近归化城大宜驻兵其往驻时应拨每佐领䕶军三名骁骑三名汉军火器营兵一千驻札拨发时有父子兄弟爲亲军前锋情愿往驻者则令本佐领内䕶军骁骑更代遣往綂以将军一员每翼䕶军綂领各一员满洲副都綂各一员汉军副都綂各一员每旗协领各一员佐领各七员拖沙喇哈番等官各七员骁骑校各七员其协领以实授叅领遣往䕶军每旗以实授䕶军叅领各四员䕶军校各七员汉军一千名以每翼协领各一员每旗佐领各二员拖沙喇哈番等官各二员骁骑校各二员令其约束每佐领拨拨什库六名䕶军拨什库骁骑仍照京城例给以钱粮驻兵既发之后按缺补足其喀尔喀阿尔萨阑带青等人丁共二千八百九十七名三丁合披一甲可得甲九百六十五名以五十名爲一佐领共计编成十九佐领蒿齐忒郡王达尔马吉里第旗下兵丁四百六十一名亦以三丁合披一甲共甲一百五十四名编爲三佐领所余人丁作爲附丁此所编佐领中选择材干善于约束之台吉头目授以佐领骁骑校附归化城土黙特两旗在归化城四围游牧再拨绿旗马兵一千歩兵二千驻札设总兵官一员标下立爲五营每营设游击一员守备一员千总二员把总四员其总兵官候上简授游击以下官员听总兵官选品缺相当者具奏兵丁于本地召募此绿旗兵驻札之地衙署房屋器械粮饷草料等项俟满兵往驻之日再议如有事当行此新设总兵官及宣大两鎭标下官兵俱听将军调遣将军以下佐领以上大小官员口粮及马之草料一槩停给以口外五十里以内荒地给之自力开垦至䕶军校骁骑校及兵丁俱给以田或仆从鲜少难以力耕则䕶军校骁骑校兵丁停给给以口粮草料夏秋停给草料令在口外牧放至所给拖沙喇哈番等官之田拨遣大臣官员至杀虎口外开垦耕种右衞城内所有民房俱给价购买安插官兵其房屋不足令该抚择贤能官于城内照数增造给之所需钱粮俱动支正项造房工毕再发官兵往驻奏入上曰城内居民若令移于郭外必致困苦可勿令迁移照常居住若造官兵房屋城内难容即于城外建造此军有事即行不必授田大臣官员亦宜给与口粮马给草料若动支钱粮建造官兵房屋必致累民亦不得速竣应照湖滩河朔运米例捐造着再议随议此项驻札官兵应给以口粮及马匹冬春二季草料夏秋停给草料令其牧放其口粮草料一半折给一半本色但大同府一年所征本色米拨给本地绿旗兵所余无几应停征地丁银改征本色米豆草束以给官兵一半之本色官兵所住房屋间数应视荆州例给之城内民居不必迁移官兵住房城内不敷则于城外建造绿旗官兵住房亦令建造此项建造房屋俱令捐助余如前议上曰右衞驻札满兵原爲遇有机会即时遣发故满兵务使势力有余至于绿旗官兵遇调用则宣大绿旗兵在近调发甚便停其添设其缺以满洲官兵增驻可也所发䕶军之缺应即补足代充骁骑火器营兵之缺应行停止官兵住房止交捐助者葢造断不坚固宜仍拨往驻大臣官员监修仍着覆议议应停增设绿旗官兵其缺于前发每佐领䕶军三名再增䕶军三名骁骑三名再增骁骑一名计每佐领兵爲十名使之往驻其䕶军每旗发实授䕶军叅领七员内以一员爲夸兰大设䕶军校十四员以领之驻兵既拨之后其䕶军之缺补足骁骑火器营兵之缺不必补足造房之时拨工部堂官一员驻防大臣内每翼一员每旗䕶军叅领一员满洲蒙古章京各一员每翼汉军章京各一员监造得㫖每佐领减去䕶军一名骁骑一名余如议随授都綂希福爲建威将军噶尔马爲左翼䕶军綂领四格爲右翼䕶军綂领方格爲左翼副都綂马七爲右翼副都綂张素义爲左翼汉军副都綂吴兴祚爲右翼汉军副都綂令驻右衞甲辰以羣疑科尔沁密奏情事开诚面谕时各部落诸王台吉以元旦来朝上召集科尔沁诸王台吉谕土谢图亲王沙津等曰昔乌阑布通之役内大臣苏尔达及尔等共商遣尔属下人俄齐尔等于噶尔丹衆皆疑尔等已附噶尔丹矣将军萨卜素等亦皆疑之曾密奏以爲尔等有异心后又有乌喇佐领毕立克图以噶尔丹遗尔等之书密首朕思尔科尔沁自太祖太宗时归附世世职贡相爲婣亲歴有年所尔等断无此意朕略无所疑果有可疑亦不如是显然宣谕尔等矣明谕之顷沙津免冠叩首奏曰衆皆疑我科尔沁有异心既有密奏而毕立克图又举首噶尔丹之书蒙皇上仁恕略不疑我科尔沁反显然明谕亦何所措词但效死以图报圣恩之高厚而已且内大臣苏尔达原欲差之人于噶尔丹不之从苏尔达遂与达尔汉亲王班第及公同商议差阿喇善之人俄齐尔等世蒙圣上宠遇优隆等岂有萌此意之理其科尔沁衆台吉亦皆欢忭叩首奏曰谓科尔沁俱附噶尔丹则等亦皆在其中矣若非圣上洞鉴此情则等寃抑何能自白等实无此意圣祖仁皇帝亲征平定朔漠方略卷十二圣祖仁皇帝亲征平定朔漠方略卷十三钦定四库全书圣祖仁皇帝亲征平定朔漠方略卷十三康熙三十二年二月丙子命迁扎萨克图汗之妻扎尔穆与其子完聚扎萨克图汗之妻扎尔穆疏言闻圣上封妾之幼子爲亲王不胜懽忭妾等爲西海之厄鲁特所掠欲归皇上既无骑乗亦无饮食又不知厄鲁特放遣与否伏望皇上轸念使我母子完聚疏至上曰商南多尔济等今往西海可着携扎萨克图汗之妻扎尔穆来与䇿旺扎卜完聚丁丑谕以大同镇标兵杀虎口协镇兵俱充骑兵上谕兵部曰大同右衞驻扎大兵有事则大同总兵官偕行其镇标及杀虎口协镇歩兵俱当充爲骑兵尔部其议之议曰大同镇标歩兵一千四百四十四名杀虎口协镇歩兵八百名俱请改爲骑兵需马二千二百四十四匹应动支本省朋扣银两令本镇买给上从之辛巳命喇嘛商南多尔济等迁喀尔喀台吉阿海带青班第理藩院奏喀尔喀台吉阿海带青班第呈称我于寅年随察罕巴尔诺颜来贡请安遭喀尔喀变乱妻子并爲厄鲁特罗卜臧额林辰憨都所掠欲归圣上力不能达故往西海之达頼巴图尔所遂得领达頼喇嘛之文来归皇上我妻子人民百有余口皆在西海萨楚墨尔根台吉所查台吉阿海带青班第乃贝子寳贝亲弟应檄喇嘛商南多尔济员外本什使之迁来若本人有马即令乗用如或不足令地方官扣数给车上从之壬午发勅谕䇿旺喇卜滩理藩院奏员外马廸等中途爲噶尔丹人所害䇿旺喇卜滩立遣沙克海喇图来奏殊爲可嘉应降勅奖之上可其奏赐䇿旺喇卜滩勅曰朕綂御寰区抚绥万国中外一体果能终始効顺则宠赉频加尔䇿旺喇卜滩僻处穷荒立心诚恳贡献方物问安之使不絶于道是以屡遣达虎马廸等加尔恩赐马廸等中途被害尔即遣使奏闻朕深嘉之今全受尔所贡物因尔使沙克海喇图等归赐尔以御用彩縀十端尔所密奏诸情事朕已悉之矣命查归巴图尔额尔克济农离散人民巴图尔额尔克济农以前因逃遁人民失散奏请查归得㫖巴图尔额尔克济农失散之人可令所司查归之丁亥封喀尔喀罗卜臧赛音台吉爲辅国公时罗卜臧赛音台吉赴阙请安上曰罗卜臧赛音台吉旧系扎萨克可即封爲辅国公戊子命增拨官兵驻防甘肃上谕大学士伊桑阿尚书马齐等曰闻噶尔丹乏粮至哈密觅食哈密逼近边塞如不预防则乘虚有警其时不及备矣今甘肃虽有满洲緑旗兵其力尚薄当于京城每佐领下拨䕶军二名从边外往至宁夏赴提督孙思克处备之更拨陜西督标火器兵二千骑兵一千亦遣往孙思克处备之尔等与议政诸臣㑹同领侍卫内大臣索额图郎坦副都綂阿南达议奏议曰京城应拨毎佐领下䕶军二名鎗手䕶军四百名骁骑四百名前锋四百名由边外至宁夏赴提督孙思克所驻防再檄陜西总督佛伦选择本标火器兵二千骑卒一千择贤能官领至孙思克所预备併檄孙思克整饬本标官兵俱遵前㫖不时远探如有机㑹勿致失悞奏入上曰增兵甚善应如所议军中大臣不必多也领侍卫内大臣郎坦既尝踏勘地方即授爲将军遣行副都綂阿南达曾经周行侦探亦应派出既发前锋则前锋綂领硕鼐亦应派出其余大臣官员皆朕所简授自酌量调用不得妄请从军是军发现备之兵不可迟久限三月望内起行此地备兵亦关紧要可即拨兵以补所发之缺寻授郎坦昭武将军印以将军博济孙思克爲叅赞驻防右卫䕶军綂领伯四哥管辖䕶军己丑遣使赍勅往谕达頼喇嘛时达頼喇嘛疏至言彭素克格隆达木奔尔囊素等赍到恩赐不胜懽忭上谕之意已明晓屡欲使喀尔喀厄鲁特修好而生灵合有灾眚弗能和协济隆库图克图不克尽力虽有小愆仍求大君寛宥巴图尔额尔克济农倘许安插于西海可以保无盗贼而教之遵行法度皇上各项差员遇旧时驻牧之人忽生乱端皆难辨晰伏祈鉴宥䝉遣济隆库图克图于博硕克图谕彼遵誓但厄鲁特大半附䇿旺喇卜滩虽谕以修好若厄鲁特不从而生乱端则西海大小土伯特力有不支伏祈不弃鉴而察之至打箭炉等处地方在汉人与土伯特之间一如吴三桂时居住奉皇上勅㫖云土伯特行商者无用徒生乱耳其止之是以土伯特照前例行汉人地方虽有不轨之事如发䝉古前往恐不当圣心是以未经遣发尼马唐喇嘛唿必尔汉勒令起行其余似乎不愿以上情事俱已口陈于彭素克喇嘛乞仍前颁赐温谕奏至勅谕达頼喇嘛曰朕綂御宇内抚绥万邦好恶不偏凡出令行政务本公诚以爲惩劝尔喇嘛亦䕶持佛法利济生灵所劝所惩与朕同揆是以前者济隆库图克图违㫖偾事已发勅谕尔喇嘛知之今尔喇嘛疏言济隆库图克图不能尽力虽有小愆仍望大君寛宥向爲喀尔喀厄鲁特之事尔喇嘛节次遣使皆不能体尔喇嘛之意后又遣济隆库图克图亦不体尔喇嘛之意反与噶尔丹偕行杀掠喀尔喀入塞劫取牲畜所行兇悖以致厄鲁特喀尔喀残破人多死亡凡奉使行人不悖㫖而成事则赏以劝之违㫖而败事则罸以惩之国家一定之大法也如或不然则善人何以爲劝恶人何以爲惩乎至巴图尔额尔克济农前以困穷而来归朕朕优恤之使居贺兰山俾得其所乃忘朕豢养之恩妄生猜贰四处奔窜今穷而复归朕又宥其前愆安插之矣并无欲得其利欲用其力之心也今尔言巴图尔额尔克济农安插西海即可以无盗贼亦可教之遵行法度尔喇嘛何不即拨人夫乘便迁巴图尔额尔克济农种类尽至西海安插之乎尔喇嘛疏又言皇上各项差员遇旧时驻牧之人忽生乱端皆难辨晰伏乞鉴宥又言厄鲁特大半附䇿旺喇卜滩虽谕以修好若厄鲁特不从而生乱端则西海大小土伯特力有不支伏祈不弃鉴而察之朕遣使于尔喇嘛往来不絶途中无一舛错尔喇嘛属下人近边而居歴年已久亦从未尝启衅生事况䇿旺喇卜滩目下并无妄爲之事何所见而悬拟之乎茍有此等事端其时自有从公裁度之处尔喇嘛又奏打箭炉交市之事殆欲屯戍之意也今天下太平并无一事尔喇嘛与朕一道同风歴年已久何嫌何疑尔喇嘛如设立驻防我内地必量增戍守两家俱劳况我内地兵丁约束甚严非奉朕旨何敢私出边境尔喇嘛但湏严禁属下不使妄行有何衅之可开戍兵之设似无用也因尼麻唐喇嘛唿必尔汉能治病故召之尼麻唐唿必尔汉何敢违尔喇嘛之语惟尔喇嘛即以朕意谕之遣之使来朕留彼数年当复遣归也特此遣大喇嘛垂喇克格隆根敦林辰格隆往谕三月庚申命给大同镇标杀虎口协镇兵甲胄兵部奏山西大同总兵官康调元呈称本标左右两营及杀虎口协镇步兵俱改骑兵向无甲胄乞依例制盔甲颁给应如所请上从之庚午命赵良栋暂管宁夏总兵官事兵部奏言宁夏镇标骑兵二千四百步卒一千六百防守地方所关甚要今总兵冯德昌与将军郎坦同赴甘州军中则其标兵当酌量留守应带何兵随往总兵官印务应畀才能者代理令与总督将军提督商确奏闻上曰甘州有孙思克兵可令冯德昌独往其宁夏镇兵赵良栋身系旧臣可暂行管领四月丙戌命赏喀尔喀台吉车陵扎卜理藩院奏言喀尔喀台吉车陵扎卜呈称我父达什台吉本土谢图汗六扎萨克中之一扎萨克也我向与族中弟姪六人及土谢图汗叔父带青诺颜之孙瓦察拉怛喇库图克图之弟滚济扎卜遇噶尔丹之乱俱往投俄罗斯今谨集衆来归查台吉车陵扎卜等遇噶尔丹之乱往投俄罗斯今集其族类归附我皇上应视喀尔喀初来之例赏以袍服布币其姪台吉齐克巴他尔等应视属下台吉例赏以布币又车陵扎卜言我等愿得与西卜退哈滩巴图尔同在克鲁伦巴颜乌阑游牧应如所请部遣官騐明伊等所有丁数俟其到日应否编设佐领授爲扎萨克之处再议奏闻上从之五月庚戌朔以领侍衞内大臣伯费扬古爲安北将军驻归化城兵部奏言归化城乃总要之地增戍之兵甚多应专设将军一员总管归化城都綂副都綂训练官兵凢有当行事务协同右卫将军而行其设立将军按定例开列八旗满洲䝉古副都綂职名具奏恭候皇上简授奏入上曰归化城初设将军总管官兵整饬训练关系甚重可令费扬古往寻给安北将军印丁巳发勅往谕噶尔丹先是以戕杀员外郎马廸事降勅诘问噶尔丹至是噶尔丹遣使赍奏陈情上命发勅令彼使人赍回勅曰朕躬膺天命抚绥万邦凡恭顺之国无不加恩以示奖劝其有未孚者亦必曲加优容以匡正其非使归于善前者朕遣员外郎马廸于䇿旺喇卜滩爲尔属下土克齐哈什哈哈尔海达颜额尔克所害勅汝查奏今尔疏言非但皇帝之使臣不宜尔也向来小国使臣亦无杀害之事勅使因遇罗卜臧林辰憨都滚布扎卜是以见杀其名土克齐哈什哈哈尔海达颜额尔克之人虽在其内但原遣与哈密通问非自我教之行劫也害使臣者乃罗卜臧林辰等现在塔尔纳齐纳尔地方伊等情由想皇上早已洞鉴之矣诸凡大小罪过总祈皇帝如天之度兼容并包尔于朕勅未到之前䕶送使臣同行之格什等至嘉峪关奏其情事朕甚嘉许但尔既已立盟修好则害我使臣之土克齐哈什哈哈尔海达颜额尔克等当即擒拿治罪以戒后来横行之人尔疏又言吴尔挥地方两尚书击我倘伊等有成原欲置我等于不堪我等亦知非皇帝之㫖其时已吁奏矣尔前者借追喀尔喀爲名犯我边塞掠我人民尚书阿尔尼等因廵边遇之彼凛遵国法率边上䝉古兵与战并非内地所遣之兵然此乃尔未誓以前事尔既誓以后不得复执此以爲言又前者尔于乌阑布通地方首顶达頼喇嘛之佛誓不再违圣㫖又跪于威灵佛之前誓不再犯中华皇帝属下之喀尔喀以及衆民尔今疏言昔当济隆库图克图内大臣吴丹色尔济之前跪告曰请将折卜尊丹巴土谢图汗两人于所奏三言中以一言爲定逐出七旗归于故土则皇帝覆育之䝉古再不爲非矣今亦不敢异于从前有所诳奏尔誓书印文犹在并无此等语尔奏此言与誓书原辞自相悖谬且朕安集喀尔喀之事已檄知达頼喇嘛併勅谕尔矣达頼喇嘛甚喜奏喀尔喀如彼饥困全加爱养同佛慈悲闻之不胜懽忭诚抚恤衆生如赤子也其疏前已示尔尔亦当详覩之矣日者达頼喇嘛因与喀尔喀折卜尊丹巴库图克图土谢图汗车臣汗诸台吉俱相隔数年未遣使通问今特遣其弟子绰木巴喀巴额木齐往问朕恐行路覊迟特给驿传送往以此观之达頼喇嘛以喀尔喀等向爲䕶法主加惠之意彰彰明矣尔今违誓仍索折卜尊丹巴库图克图土谢图汗等岂合达頼喇嘛之意乎况近今达頼喇嘛奏言倘厄鲁特不从复生乱端西海大小土伯特力有不支伏祈不弃鉴而察之达頼喇嘛与我一道同风多歴年所西海诸台吉不违朕㫖恭顺奉贡若厄鲁特人等稍犯达頼喇嘛地方及西海地方朕即立加征讨真实不爽也前者尔败于乌䦨布通归时人畜多死极其窘迫沿途委弃器械而去朕廵邉大臣直蹑尔后皆目击之今闻尔地乏食穷困已极尔邻近国土皆与尔爲讐䇿旺喇卜滩又与尔不睦从来诸国之人穷迫归朕者养育皆如一体如汝穷迫来降前勅谕中已许活汝可即徙至近边当加厚恩抚养母疑毋畏至喀尔喀扎木巴拉臧布库图克图乃此地败坏释教之罪人逃在尔所如果有用则畱之不尔可即发回今颁缎十疋付尔使沙哈孙白克绰尔奔下赍往六月辛丑命给土谢图汗人驿马糗粮令往送达頼喇嘛使者先是达頼喇嘛以与喀尔喀折卜尊丹巴土谢图汗车臣汗衆台吉俱间隔数年不及聘问遣其弟子绰木巴喀巴额木齐问讯同使臣善巴陵堪布至京上遣喇嘛彭苏克郎中关住乗驿携使者往会喀尔喀诸部落至是土谢图汗疏言达頼喇嘛所遣使人䝉皇上拨喇嘛及部员率之偕来周行喀尔喀衆部落送至所今遣使往答若非勅书天使不能前行欲遣人䕶送则粮骑难得若不遣使又恐未能达书之意伏乞皇上睿鉴奏至上曰土谢图汗之人若不给与糗粮难以到彼着给驿马糗粮令送达頼喇嘛使人至西宁遣之前去八月丁亥命以杀虎口緑旗兵六百五十人爲藤牌军将军费扬古疏言向归化城而来见张家口所有宣府镇标緑旗兵一千俱有藤牌杀虎口緑旗兵一千俱无藤牌归化城与杀虎口相距二百里许倘有调遣则其兵先到军中有藤牌爲利奏至命所司议奏议曰张家口协标所有步兵一千已制藤牌六百五十噼刀六百五十给之矣向者杀虎口额设骑兵二百歩兵八百迩来奉命俱改骑兵应全畱一千骑兵之马以此内六百五十人爲藤牌手其藤牌六百五十面檄浙闽总督火速造解噼刀六百五十把令工部制给上从之九月己酉将军郎坦奏请来春进兵郎坦疏言意将马秣肥来春深入直临和卜多索其同哈密国人戕害使臣之土克齐哈什哈哈尔海达颜额尔克等彼既起衅当乘机而行噶尔丹如不迎敌遁入深林则穷追之即不获其身而散其族属悞其农田大兵回经哈密杀散噶尔丹供赋之回子刈其禾苖毁噶尔丹所恃以爲常产者彼自困穷矣奏至命议政诸王贝勒大臣㑹议议曰前噶尔丹战于乌阑布通退回之时誓不复扰我边境近以钦差颁赏员外郎马廸被害噶尔丹不及与知乃其种类所爲己遣使请罪䝉上寛宥赐以勅书目下噶尔丹并无逼近边塞之衅将军郎坦所奏皆不必议又郎坦疏言请选兵亲临额济内布郎吉尔等处随机行事务探实音如在额济内等处侦探不辨是否噶尔丹之人妄行擒拿互有举动以致开衅亦未可定应檄将军郎坦孙思克但遣材能者远行侦探如获噶尔丹实音具奏请㫖其现擒哈密八人令将军给以糗粮遣归奏入上曰此事所关甚大郎坦等身在行间必有所见进则易于奏功亦未可定倘有可乗之便此机亦不可失兹军行之期尚早当遣䕶军綂领苏丹侍郎西尔达㑹同总督佛伦往与郎坦博济孙思克等将可进不可进与当进当守之事详议回奏今时炎热俟立秋后减从乗驿而往可也迨后苏丹等疏言昭武将军郎坦等请行之意谓噶尔丹闻大军仍驻甘州彼必不来哈密以内之地且问所擒哈密国人则曰噶尔丹之属裔牛羊已尽牲畜全无贫者甚多皆捕鱼爲生遣人至哈密载粮三次今在乌郎坞耕种不闻动作之信夫噶尔丹等向頼畜牧爲生今以其耕种观之乃畜产尽而始耕种也倘耕种年乆食渐丰足牲畜繁滋根基完固恐不能安静爲边境䝉古之患其乏粮情状既与前所闻相符应将我官兵口粮于年内运至嘉峪关边上来春大兵出边趋哈密城地方以收回子从嘉峪关以外不动民夫酌用緑旗兵鳞次摆站固其营垒以兵夫䕶送米䭾陆续运致哈密于运米之际遣人于䇿旺喇卜滩加恩以结之探明噶尔丹果在和卜多乌郎坞耕种之地伏处不动则酌量畱兵于哈密絶其与西海诸台吉达頼喇嘛往来之路其进和卜多乌郎坞时除官兵携带之米外须骆驼一千负米以兵䕶行此骆驼即于年内在宁夏喂养将近进兵之时解付甘州预备如此长驱直入如噶尔丹不拒先奔则除其种类躏其田禾如噶尔丹探事人在哈密城闻大兵进发驰告噶尔丹噶尔丹亲援哈密则仰仗皇上威灵即当行事大兵回经哈密杀散回子除其田苗而平其城则噶尔丹补救之计絶势难复振矣如大兵不进仍在甘州防守恐达頼喇嘛使人往来不絶令噶尔丹叔姪归好虽䇿旺喇卜滩不愿与和其下衆人皆以和爲请独䇿旺喇卜滩一人亦无可如何也至取哈密则西海之博硕克图济农与噶尔丹和亲之事亦可破矣来春进兵之意葢如此臣等议以爲闻噶尔丹有已离和卜多之信且目下噶尔丹人力单薄马畜鲜少断不与大兵抗拒今率兵征𠞰粮饷关系重大噶尔丹游牧爲生无一定之巢穴所请来春直临和卜多之奏宜罢之哈密回子向来纳赋于噶尔丹等䝉古歴有年所非自今创始也葢此等䝉古多有纳赋之番人今以纳赋于噶尔丹之故遽兴兵击散非所以仰体皇上如天好生之至仁也且䇿旺喇卜滩聘问往来未尝违悞既议罢征噶尔丹则所称杀散哈密回子刈其禾苖之语当不必议但将噶尔丹之事付将军孙思克遣緑旗材干人员不时远探声息其回子八人禁在甘州哈密者乃诸使之通衢也宜令放归併将皇上好生至德大书告示付此回子持往谕其头目仍给此回子等粮骑奏入上从之丙辰命移甘凉官兵驻宁夏兰州䕶军綂领苏丹等疏言等㸔得甘州凉州在西北陲一年一种所植之苗惟麦黍菀豆而已其外更无他谷甘州所属虽略种稻而不甚多民居稀少间有种植难比内地大兵到甘州后粮草不足远自临洮巩昌各府属州县协运粮草供应每一州县或相距一千四五百里甚至二千里且山岭路多平坦路少难以车运故不能到驴驼人负所运不过米数斗草数束而已除本身所食併牲口之料外所余无几虽有捐助之小麦而无菀豆稻谷大兵不便单给小麦边塞所在緑旗官兵支给本色皆出本地今大兵于甘州凉州多住一日则地方之粮多耗一日倘或久住则緑旗兵马之粮草似甚艰窘乞令自京拨驻甘凉之大兵暂驻宁夏驻扎兰州之西安兵暂驻兰州其西安调至督标官兵发回省城西安官兵既皆在兰州则西安将军博济应遣往兰州奏至上从之庚午命选到䝉古兵附驻右衞将军伯费扬古疏言散秩大臣杜思噶尔尚书班第选来堪披甲䝉古共三千六十五人共九千四百八十五口俱到归化城分爲三十佐领伊等钱粮未到之前以大臣等自耕米谷给之又益以归化城之贮仓旧米俟收割后令土黙特官兵拨人夫车輌往杀虎口取米如数补仓散秩大臣杜思噶尔等选到䝉古俱堪披甲伏乞皇上睿鉴附于内地满兵一二年间即如旗下旧兵矣奏至得㫖此项䝉古兵勿安插归化城令驻扎右衞量减往驻右衞满洲䕶军骁骑其官员仍照前所拨遣往训练此项䝉古兵则一二年内可比旗下旧兵矣议政诸王贝勒大臣集议以闻议曰往驻右衞军中每佐领下应减去䕶军二名骁骑一名将此三十佐领官兵充爲八旗䝉古骁骑住札右衞伊等既给口粮草料则兵丁应每月给饷银一两官员给半俸至满官不减照前所拨遣往训练䝉古兵将所减䕶军骁骑之住房拨给安插军器诸物俱照满兵例拨给未迁以前不必给饷银仍依前计口给米奏入上从之十月辛未朔授厄鲁特降人鄂欣等职衘理藩院奏言副都綂吉尔他布报称自厄鲁特噶尔丹处逃来者有阿儿达尔哈什哈鄂欣楚扬和硕齐多尔济色稜併其弟博托及鄂欣之妇人二口童男一人马二十一匹来告曰我等皆噶尔丹之人噶尔丹在和卜多之源其地名索和克萨里我等与之同居因不能自存来投圣上疏奏上命大学士领侍衞内大臣理藩院㑹议以闻议以鄂欣等宜附入上三旗缺丁旗分鄂欣授爲五品官多尔济色稜博托授六品官其房田奴仆衣食器用俱令该部颁给其妻子马匹在善巴王所者往取还之奏入上许之己卯谕纳秦和硕齐诸回子俟噶尔丹使人到日遣归先是畱寓归化城者有赛必定额尔克白克及沙和卓纳秦和硕齐畱寓张家口者有莫洛等原议与沙哈孙额尔克白克一同遣归至是理藩院奏衙门主事法材报称纳秦和硕齐等四十戸一百三十口莫洛等十一戸四十口召至沙哈孙额尔克白克等之前谕之遣还俱言居此年久又无粮骑愿死于此地断不去也沙哈孙额尔克白克等言伊等既无粮骑我亦不能携归是以令伊等仍住原地其赛必定额尔克白克併沙和卓共二百口自归化城遣行出四子部落边汛济鲁克俄博地方同沙哈孙额尔克白克等归去矣据报纳秦和硕齐莫洛等皆不愿去应暂畱归化城奏入得㫖纳秦和硕齐等着将军等防䕶俟噶尔丹使至遣归十一月戊辰命撤西安分戍兰州兵时驾出谒陵上谕大学士阿兰泰曰西安地方今年大丰西安分戍兰州兵宜撤回西安设有噶尔丹之警西安亦近调之不久可到尔等进京之日与议政诸臣㑹议之嗣会议宁夏既有京城大兵驻防应撤驻防兰州西安官兵令将军博济等率之回西安奏入上曰所有京城兵于来年草青时亦撤回余如议十二月辛酉谕给谛巴勅印达赖喇嘛疏言爲喀尔喀厄鲁特事奉到勅㫖併伊什格隆所传口谕闻之不胜懽忭诸凡䝉古皆奉贡天朝之国而厄鲁特不听训诫近害勅使又博硕克图汗以三事陈奏其见责于圣明极当但已年迈国事大半谛巴主之已在睿照中即谛巴向亦仰体圣意实心行事目前现遵㫖而行倘意有所未及力有所未到伏祈时颁训谕又达赖喇嘛令伊什格隆口奏云吾国之事皆谛巴爲主乞皇上给印封之以爲光宠又谛巴令口奏云乞换我玉印给之金印得㫖此事颇大着议政大臣领侍衞内大臣及原任领侍衞内大臣觉罗塔达䝉古内大臣阿尔廸杜思噶尔散秩大臣博第集议以闻议曰达頼喇嘛自颁给册印受封以来恭顺职贡有年今达赖喇嘛又以其身已老国事皆谛巴主之乞封谛巴授之印信以光宠之爲之恳请而谛巴又戴皇上恩眷诚心乞请金印应准所请但印作何字勅撰何文俟内阁拟定进呈御览又按此玉印乃明朝给阐化王之印今谛巴既已缴还应付所司奏入上从之辛巳命赐阵伤人员身价银两兵部奏言准都綂阿灵阿等咨送出征厄鲁特阵伤废疾人员请给身价一半银两开具齐格等六十一人到部以其伤勘对抚远大将军裕亲王册内俱各相符应交戸部给之银两上从之己丑谕赏㑹閲官兵先是乌阑布通之役将士未奏肤功故车驾亲临指授每嵗两季㑹閲操练至是上谕兵部曰本朝满洲官兵从来精鋭勇壮遇㓂必克所向无敌曩于厄鲁特噶尔丹之役官兵并不仰副朕意即行𠞰除致失机㑹大功未奏朕心尝爲之不怿是以比年以来两季操练官兵朕皆亲临指授近观㑹閲时士卒行陈整肃队伍精严进退纯熟絶不喧譁凛遵纪律官员约束极其严明此皆官兵同心协虑各自奋励之所致也朕心深用嘉悦八旗前锋䕶军拨什库骁骑通赏一月饷银无职掌官赏如䕶军例有职掌官通赏内库缎疋至所赏縀疋着戸部㑹同内务府集议以闻此番㑹閲官员内有降级罸俸者俱令开复以昭朕抚恤官兵申明赏罸之至意庚寅命檄谕西卜退哈滩巴图尔等先是上谕理藩院曰闻喀尔喀公西布退哈滩巴图尔纳木扎尔陀音扎萨克台吉阿里雅阿尔萨兰衞寨桑等自克鲁伦前徙已至俄尔浑图喇矣其和托挥特之根敦带青不与衆喀尔喀同来在色稜格地方今厄鲁特未必不动而若軰不知游行牧放恐猝遇厄鲁特当遣能言材干之人往説根敦带青併西布退哈滩巴图尔等俱令内移不得越克鲁伦巴颜乌䦨游牧尔部议奏随议宜遵谕行衙门遣材能官二员乘驿而往自归化城以前途中所需驿粮及䕶送人夫着土黙特两旗备给命下之日开应差官员职名伏候上裁奏入命尚书班第往至是班第奏曰原奏十五日起程今根敦带青使至请俟之偕行上曰根敦带青不知在何地又闻西布退哈滩巴图尔纳木扎尔陀音扎萨克阿里雅台吉阿尔萨兰衞寨桑外向游牧故特遣尔往渐收入内今既有使来应发檄付来使携归尔衙门其议以闻议喀尔喀和托挥特根敦带青疏言未年扎尔布柰扎萨克图汗等使继伯之缺置之右翼寅年噶尔旦西勒图折卜尊丹巴库图克图尚书喀尔喀两汗诸诺颜授爲扎萨克卯年与济喇克衞征哈什哈交战败之巳年与车臣诺颜交战败之往御噶尔丹虽不之值曾杀察罕台吉以及衆兵与厄尔坤交战击斩之诺木齐台吉等叛击取其半丹津陀音之子扎郎阿伊尔扎海台吉等叛复击还而取之其他族类及我属裔併衆饥人俱已收集我部落叛入俄罗斯者亦掠取以归縁歴年征伐是以有悞请安查库伦白尔齐尔之地尚书阿尔尼前此㑹閲曾授根敦带青爲扎萨克今根敦带青未来其扎萨克之处姑不议俟彼亲至应授何秩安插何地另议奏闻来使达尔汉诺颜他布囊言根敦带青在杭爱今既诚心遣使请安进贡当移文谕之其文略曰前者衆喀尔喀穷困来降皇帝受之俱依品级加封编爲旗分佐领拨给地方使各得其所矣惟尔根敦带青独畱在后圣上闻之常念尔近厄鲁特游牧恐爲彼所侵害特将此故差大臣谕尔已皆㸃出今达尔汉诺颜他布囊至以尔疏陈奏圣上方知尔与车臣诺颜交战堵御噶尔丹击杀察罕台吉厄尔坤等征讨诺木齐台吉等之事大加奖许今尔仍在杭爱游牧不知有厄鲁特侵害可虑之事否是以檄尔或尔仍在杭爱并无可虞或即欲内迁可速备文报本衙门且尔既诚心奉贡似宜亲来请皇上起居我等职在所司特檄谕尔此文应用衙门印信令来使赍往又闻公西布退哈滩巴图尔纳木扎尔陀音扎萨克台吉阿里雅阿尔萨阑卫寨桑等在土喇等地方土喇乃厄鲁特行路若无妨碍宜各于游牧之地远设侦探加意防御部亦备印文谕之奏入上允行圣祖仁皇帝亲征平定朔漠方略卷十三圣祖仁皇帝亲征平定朔漠方略卷十四钦定四库全书圣祖仁皇帝亲征平定朔漠方略卷十四康熙三十三年正月庚申命降人博济台吉归其兄巴图尔额尔克济农将军孙思克奏蒙古头目博济乃巴图尔额尔克济农之弟随衆逃散今闻伊兄复降蒙皇帝浩荡之恩仍安插宁夏贺兰山率其属下男妇一百一十余人来降求与伊兄同居命理藩院遣官一员送博济等至巴图尔额尔克济农所令其完聚三月丙寅谕将军博济率师赴孙思克军上谕大学士伊桑阿阿兰泰曰今已暮春正草盛之时噶尔丹与䇿旺阿喇卜滩战或近至边境亦未可定可令将军博济选西安满兵一千五百身亲率领于文到日速赴将军孙思克所驻防如有当行之事同孙思克商酌而行将军郞坦等兵仍暂驻宁夏孙思克等倘有事移文一到郞坦等卽速往㑹议而行四月己卯命尚书班第等侦伺噶尔丹声息上谕理藩院曰今青草旣出应遣人与公西卜退哈滩巴图尔使者同往探听尔衙门议之议曰若遣人探听卽令去员带折卜尊丹巴库图克图土谢图汗材干之人与公西卜退哈滩巴图尔使人同往至公西卜退所另拨才能之人访实和托挥特根敦带青所在地方卽从彼处细觇噶尔丹情状所遣大臣官员伏候上裁仍将侦探原由具文移知公西卜退哈滩巴图尔根敦带靑奏入得㫖着班第䇿旺诺尔布夸色俄齐尔杜喇尔前去班第等濒行恭请训㫖命与大学士等同入上曰伊等若往擒生口则起衅端矣姑探其动静可也此地亦可得彼消息惟以招抚和托挥特根敦带靑等爲要当使伊等往彼宣㫖念噶尔丹与汝逼近常恐爲汝害汝尔当移近西卜退哈滩巴图尔纳木扎尔陀音阿里雅等远设哨探倘有警汝等同心併力而行于事似有大济此朕爲汝等虑也西卜退哈滩巴图尔等现在土喇游牧汝等不论居何地朕无所嫌况噶尔丹事平之时喀尔喀通国仍遣归故土也班第等无兵如得消息可卽归来辛卯命安插厄鲁特降人台吉巴拜员外郞二郞保疏言有厄鲁特台吉巴拜者四厄鲁特内杜尔伯特大台吉达赖之孙也与其兄之子齐克宗来归云我等向与噶尔丹一同游牧喀尔喀与厄鲁特交恶我兄弟散者散杀者杀尽失我属裔我等再四求噶尔丹还我兄弟噶尔丹不予此事旣无人往说又惧其威姑隐忍而已乌阑布通之战欲弃噶尔丹来降曾因济隆伊拉古克三从者告之于裕亲王内大臣想亲王内大臣至今当复记忆也是以仰慕皇风特来归附奏至得㫖巴拜等习居边外若来内地居住难以爲生着理藩院遣官送至哈喇沁令扎什王抚养之五月戊戌朔命遣侍郞满丕宣谕噶尔丹使者将军伯费扬古疏言噶尔丹使人纳木喀喇克巴喇木扎木巴喇嘛等率二千余人称请安纳贡卽遣发官兵迎问实情因其人旣有二千许过归化城当示之以威随令杀虎口副将黄元调其标下绿旗官兵六百前来俟噶尔丹使人过后发囘本汛及所遣叅领阿喇纳班第等囘云询据噶尔丹使人言我等实来请皇上万安查其人数则有男子五百余妇女僮仆千余奏入上曰令噶尔丹使人止于归化城比来现有奸细事情可遣官诘其来故併取其奏章来应否答勅令议政大臣领侍卫内大臣大学士部院满洲大臣㑹议议曰应遣理藩院官一员乗驿前往诘问来意俟其奏章取到应答勅与否容再议具奏至安北将军旣称调杀虎口绿旗官兵六百应令暂留归化城俟噶尔丹使人去时遣囘原汛得㫖着满丕往谕噶尔丹使人云尔等阳爲修好潜留人爲细作各处窥探是以止尔等于归化城问尔来情视尔奏章再议其前此留寓归化城有纳秦和硕齐等皆横行不法着交与来使余如议癸卯命发西安兵赴宁夏兵部奏言部前奉上谕檄选西安满兵一千五百令将军博济亲率赴将军孙思克所驻防将军郞坦等之兵暂驻宁夏今川陜总督佛伦奏称边外靑草虽盛而侦探蒙古竝无犯边消息地方太平应暂停西安兵至将军孙思克等仍令拨贤能人员不时远探如有噶尔丹消息一切应行之事卽遵前㫖檄西安将军博济昭武将军郞坦各率预备之兵㑹商而行上曰宁夏近贺兰山地居要害若撤宁夏满洲兵时将西安所备兵一千五百发至宁夏尔部识之可卽檄知总督余如议甲寅命发新编佐领䝉古官兵附右卫先是将军伯费扬古疏言归化城仓中粮米系皇上远虑特爲积贮新编三十佐领蒙古官兵不便久供致使坐耗酌量右卫将军到时自此地拨土默特人夫送此三十佐领官兵竝派土默特两旗都统或副都綂各一员率官兵䕶送交付右卫至是将军希福疏言三十佐领下披甲蒙古三千人内除死亡疾病一百六十七人其缺无人顶补应将其戸口附于本佐领内给之口粮俟幼童成丁日顶补则士卒整齐而钱粮不致空耗矣上从之闰五月壬申命诛奸细赛特等理藩院奏噶尔丹所遣奸细赛特与囘囘国汗阿卜都里什特所遣奸细沙和卓及阿卜都喇额尔克寨桑所留奸细伊巴里木他斯顾儿马哈穆特库尔班应令原审官刑部郞中苏尔特理藩院主事常明带往归化城与将军内大臣伯费扬古㑹同当噶尔丹使人前正法其余在此正法得㫖赛特等不必押往归化城着卽于此地正法乙亥以台吉车陵扎卜爲扎萨克编其属爲佐领喀尔喀台吉车陵扎卜之父达什本土谢图汗六扎萨克中之扎萨克也因与滚济思扎卜遇噶尔丹之乱投入俄罗斯今车陵扎卜收集其衆来归命所司议理藩院议台吉车陵扎卜收集其属下六百余人自俄罗斯来投皇上应授爲扎萨克一等台吉其属下六百余丁按例每佐领以一百五十丁算编爲四佐领命下之日将应授佐领骁骑校小拨什库十家长人名送衙门註册议入上从之丁丑发勅谕噶尔丹令亲来㑹阅先是遣侍郞满丕往谕噶尔丹使人诘其来故併取奏章至是满丕取到噶尔丹奏章其词曰奉到来文及赐物不胜欢忭岂我前者不明来文意指故错奏乎抑不谙语言不识文字故覆奏之语有错乎我覆奏词意想有不符已经陈奏外今特将从前奏词再一陈之先是折卜尊丹巴土谢图汗两人违命侵我以致交恶蒙皇上洪仁先遣阿齐图绰尔济学士拜礼后遣伊拉古克三库图克图商南多尔济诸喇嘛大臣爲使屡经公议逐出七旗使归故土而索折卜尊丹巴土谢图汗两人后商南多尔济又当济隆库图克图伊拉古克三库图克图之前许畀以折卜尊丹巴库图克图土谢图汗两人又其后内大臣呉丹色尔济当济隆库图克图前定议之时亦如前奏索折卜尊丹巴库图克图土谢图汗两人乞三言内定一言将七旗发囘故土已有定议我于济隆库图克图之前当内大臣呉丹之面实亲闻此语何可诳奏乎此两次来文与前定议之言逈异是以蒙皇上洪仁节次付託之事不能遵㫖而行想所议之言未经奏明之故尔然皇上洪仁显微悉照中间行人喇嘛诺颜虽有隐讳亦必洞见乞仍照达赖喇嘛使人济隆库图克图定议又奉谕若至竆困仍必加恩不胜懽忭请霈如海之仁赏银五六万两给付去使因此得苏将再近前往领大赏也至扎木巴儿臧布于此㫖未到之前言欲往西方我向来竝不拦阻往西方之人此事今应作何裁度乞降勅㫖上命特降勅书交发来使勅曰朕承天命綂御万邦凡恭顺者奖劝以示优䘏若谲诈者亦必优容之以匡正其非使归于善爲主尔噶尔丹于乌阑布通之地爲我兵所击溃败而走于时卽可破汝矣朕轸念汝厯年笃诚不忍遽灭不使竆追停止各路进𠞰之兵遣内大臣呉丹等出使于尔尔在威灵佛前坚誓永不敢犯印文誓书犹在也朕谓尔不背盟许尔使照常往来待汝无异意此情已屡经勅谕不必一一悉数今阅尔奏欲依达赖喇嘛使人之前所定之议请将折卜尊丹巴土谢图汗畀汝按尔前奏内有索折卜尊丹巴土谢图汗三言内以一言爲定将七旗发囘故土已蒙许畀以折卜尊丹巴库图克图土谢图汗之语想此乃小人欲自脱其身而爲此言尔果有此㫖岂有不授尔勅者乎执来归之人以畀其讐可乎勅谕甚明何常不解尔奏内之言卽汝亦未常不解我之言然皆乌阑布通战前之事誓后不得复引以爲辞况尔违朕前㫖及达赖喇嘛之令伐喀尔喀致喀尔喀等竆迫来降朕赐之银米牲畜以爲养赡达赖喇嘛闻之甚喜奏言惠济喀尔喀眞如我佛慈悲噶尔丹者大君所当责而诛之者也而俯恤衆生有如赤子复加寛宥达赖喇嘛此奏前已併勅谕发汝矣卽安插喀尔喀之事亦勅汝知之矣倘尔噶尔丹爲喀尔喀所败而来归命朕亦当受而养之断不擒以畀喀尔喀也此卽朕万邦一体之意朕从来勅汝俱布实情竝无恶意今尔不将马廸被害之故囘奏覆㫖反将前者跪顶威灵佛誓不犯中华皇帝之喀尔喀以及一切人民之誓付之不论徒以使臣喇嘛爲辞又将达赖喇嘛与朕处置已毕之事屡屡翻覆包藏祸心以图搆衅遣囘子于内地爲奸宄侦探以此观之则尔外奉宗喀巴之法而入囘囘之教实不欲朕扶助宗喀巴并达赖喇嘛之法彰彰明矣尔所行之事蒙古皆知之反侧如是朕已秣马厉兵但视尔举动耳尔又请霈如海之仁赐银五六万两原谕谓近朕之前来请则加恩赉且许之互市尔皆不副朕㫖岂有赐银之理尔奏内又云扎木巴儿臧布言欲往西方我向不拦阻往西方之人夫扎木巴儿臧布者坏达赖喇嘛之教行事悖乱尔知而故畱不卽发囘是亦已矣至尔所遣囘子奸细未识尔知而遣之抑尔种类中潜爲之也今已将尔使人所留奸细内顾儿马哈穆特一人活之令归报尔余皆正国法矣此事若尔果不知尔种类潜爲之则此等坏事之人不可复畱可将此人併顾儿马哈穆特卽于尔地正法虽然尔厄鲁特喀尔喀之事朕与达赖喇嘛始终教诲发勅遣使不少矣尔不准誓书索喀尔喀不已且又以不解我言语爲辞是虽发勅遣使终无了期朕反覆思维不得不㑹阅以定之此㑹也遣他人亦终无用必须尔亲来与朕面议方可定也且以此情遣勅谕达赖喇嘛尔如遵朕㫖可速奏定㑹阅之日与期约之地其遣奏时须尔丹济喇丹津俄木布两人内遣一人来其他微贱之人不能洞晓如尔难于㑹阅则当如前誓不复及喀尔喀之事速诛害马廸之人具奏请罪则仍许尔使往来互市如仍执迷不悟欲行诡谲则永絶尔使贸易尔覆奏未到虽有使来亦不许入尔现来之使本当不许市易但囘子事或者尔原不知故权使市易併与前所留纳秦和硕齐同遣出境达赖喇嘛处亦以此勅谕之矣今以谕尔勅书付尔使纳木喀喇克巴喇木扎木巴诺颜和卓赍往七月壬申巴图尔额尔克济农奏报追斩祁齐克巴图尔额尔克济农疏言祁齐克逃遁当卽遣莽柰哈什哈追之今莽柰等囘言追祁齐克及之于耨尔格山谕降不应发鸟鎗相拒莽柰哈什哈等亦发鸟鎗与战杀祁齐克及随逃巴雅克海桑获祁齐克所乗青马所佩弓刀所执鸟鎗併骆驼四头马一匹具疏以闻癸酉谕将军伯费扬古总綂各路官兵往土喇相机进𠞰上谕内大臣索额图大学士伊桑阿阿兰泰尚书马齐索诺和曰尚书班第等奏言和托挥特根敦带靑发二十人往探噶尔丹消息行十日遇厄鲁特两人杀其一擒其一以囘班第等遂讯之知噶尔丹今年正月至库克硕东杭奇喇察克屯札觅根敦带青若不得则必踵迹内向至土喇地方或在边境之上劫掠喀尔喀亦未可定等语今马已肥壮应调宁夏兵归化城兵右卫兵从克鲁伦至土喇往觅西卜退哈滩巴图尔探听情形如噶尔丹近至土喇侵害喀尔喀我军有可乗之机令诸将军相度而行如我军未到彼已先趋内地则径袭其后赵良栋熟练军务郎坦去携之同往令赵良栋选宁夏火器兵二三百随行宁夏兵支宁夏之米而行归化城兵右卫兵支湖滩河朔之米而行此机㑹断不可失着内大臣议政诸臣㑹议议发大兵至土喇等处探听倘有可乘之机不得坐失机㑹圣谕至当应遵奉而行宁夏兵往克鲁伦计往来之程令将军郞坦随宜支粮右卫兵应给三月钱粮归化城兵应各给三月米又右卫兵前去未久今又遣行着将大同宣府所喂马各给一匹有欲预借钱粮者许其预借不得过五月右卫大臣应留何人宁夏兵右卫兵归化城兵旣㑹齐后费扬古郞坦希福三人中应以何人爲将军綂领伏候上裁再飞檄尚书班第等探实噶尔丹动静不时奏报得㫖右卫䕶军三名着全发所留之兵酌留官员主之诸大臣尽行归化城都綂副都綂费扬古斟酌带往宁夏近归化城令郞坦兵速赴湖滩河朔支米随费扬古希福军后而行费扬古希福等兵及时支米作速起行费扬古乃领侍卫大臣着授爲将军郞坦希福仍留将军印协谋而行至原任尚书阿尔尼谙练蒙古事亦令前往率蒙古兵爲大军前哨收养遗失马匹侍郞满丕甚有効力之心近虽在忧服中亦令往理驿务与阿尔尼协力行事余如议壬午命简大同绿旗兵五百从将军费扬古行罢遣将军希福兵部奏言建威将军希福等咨称愿得大同绿旗兵三千令总兵官率之与我等同行又镶蓝蒙古旗分察哈尔兵近杀虎口居住其八旗察哈尔俱接壤而居相去不远秋高马肥丁壮整齐伊等前锋䕶军骁骑俱𨽻旗下请酌量派发附各旗遣至臣等军前得㫖大同兵原当从多调发但粮米如何能到令大同总兵官康调元亲选兵五百与将军费扬古同往右卫兵新往驻札关系紧要将军希福可在彼料理事务不必前去至京城兵亦已预备察哈尔兵有急用之地与预备兵一同调遣不必发往己丑原任将军赵良栋请以功加副将李庄等二十三员随征良栋疏言功加副将叅将游击都司李庄等二十三员愿与同往効力乞于立功之后皇上格外加恩又家丁八十俱如手足得力之人愿选四十人入三百兵数内带去营弁俱系贫乏自备马匹给之支十日口粮与同往㐲祈轸念照三百兵丁之例俱给钱粮马匹上从之八月己亥命将军伯费扬古等撤兵时各路兵陆续起行而边外久无声息上谕内大臣索额图大学士伊桑阿等曰前闻噶尔丹来侵根敦带青是以调郞坦等兵右卫兵归化城兵令费扬古綂之防备土喇乃尚书班第等至今无报似乎无事今时渐寒兵士前进殊爲劳苦又闻噶尔丹有趣归化城之意事虽未实囘师防归化城爲是可令右卫兵囘右卫归化城兵郞坦兵俱囘归化城各秣马探备大同总兵官康调元亦率其兵囘大同赵良栋之来已近京城且令入觐而归阿尔尼满丕暂在归化城侦探此事令喇嘛商南多尔济郞中本什自此地驰驿前去伊等未到之前如土喇有警将军等仍便宜行事亦令商南多尔济爲之探听乙巳命发大兵预备时上廵幸塞外适总兵官王化行奏报云蒲草泉二日程哨探遥见有兵马行动尘埃已调兵赴苏俞口等边矣兵部以闻上谕曰据报见有形踪不可不备令康亲王显亲王裕亲王简亲王恪愼郡王各率亲军包衣兵预备待传檄卽来其随驾大臣侍卫战箭令接班侍卫带来八旗随驾前锋䕶军火器䕶军等各应带战箭五十枝令各王带来着将军萨卜素囘本汛备兵併檄盛京宁古塔兵亦令预备倘有举动三处㑹兵而行着古北口总兵官石匣副将亲拨火器马兵二百预备待传檄卽来备兵行时将八旗马上礮每旗各带五门前去䭾载骆驼自太仆寺支取自此地至归化城设驿令侍卫特古思郞中关住往视安设探听消息不时飞报已而宁夏坐塘笔帖式穆珠瑚续报前信未实上谕内大臣公国舅佟国维大学士伊桑阿等曰前因有厄鲁特之警朕原欲往归化城今坐塘笔帖式穆珠瑚奏报以爲非实朕将东行或暂留此地以待消息尔诸臣议之议曰据穆珠瑚报称非实未报之前皇上早已料及今穆珠瑚所报正合圣㫖旣已无事东行爲是将此讹言檄京城谕衆上从之九月己巳命撤将军郞坦等兵大学士伊桑阿奏撤三等侍卫特古思等新设驿站上曰朕适思之将有是命极当撤此驿站如有裨王事则士马劳瘁宜也今事未实在彼亦无用归化城兵亦当撤之其与领侍卫大臣议随议以爲应如圣谕撤归化城兵併撤阿尔尼满丕上曰归化城有费扬古其右卫兵亦多果有消息自京而往甚近其郞坦等兵亦着撤囘癸酉尚书班第等奏报招徕根敦带青班第等奏言等钦遵上谕六月初九日遣笔帖式巴扎尔拨什库丹巴同折卜尊丹巴库图克图土谢图汗使人併公西卜退哈滩巴图尔纳木扎尔陀音等十人往觅和托挥特根敦带青所在巴扎尔等囘言我等觅根敦带青至色稜格之英格特布哈地方见之告以诸大臣前去之故彼遂遣其达尔汉诺颜他卜囊与我等同来伊身随后内徙而来矣等卽自公西卜退哈滩巴图尔等所居土喇地方起行至俄尔洪图喇之白儿齐尔根敦带青留其行装于波龙汗波尔哈台地方来请皇上万安等𫝊㫖谕之曰噶尔丹甚近尔地虑彼来侵尔其近徙至西卜退哈滩巴图尔纳木扎尔陀音阿里雅处远设哨探倘有举动尔等同心协力而行于事似有大济此朕爲尔等虑也西卜退哈滩巴图尔现在土喇游牧尔等不论居何地朕不汝责况噶尔丹事平之后喀尔喀通国仍令还故土乎根敦带靑覆奏曰我等爲厄鲁特兵间阻有悞请安及后每欲赴阙但属下之人俱各离散所收各处流人尽皆贫困无人管辖必致散亡故将迟悞之情遣人两次自陈至第三次遣寨桑达尔汉诺颜他布囊始得上达叨蒙皇恩钖之训谕今圣上又格外加恩以无用之人比之人数爲我等深谋远虑特遣四大臣宣谕恩纶不胜懽忭愿迁我家产卽与诸大臣同觐圣明请安谢恩但公西卜退哈滩巴图尔纳木扎尔陀音等俱有牲畜随水草游牧我属下人赖採捕野兽爲生惟伊鲁诸处颇有野兽可以採捕请安插伊鲁等处等允其所请将此七百余戸连四台吉及千余弓箭手共三千余口迁至伊鲁诸处安揷将根敦带青归併公西卜退哈滩巴图尔纳木扎尔陀音扎萨克台吉阿里雅车陵扎卜等令伊等协力防御远设哨探倘有举动协力而行随传令曰俄罗斯国乃纳贡往来和好之国也尔等不得相犯卽尔等内有盗贼之事亦当禁之随率根敦带青起行宿于克鲁伦之内摩海图地方适主事布颜图赍部文至令速檄尚书班第探实噶尔丹消息不时奏报等令公西卜退哈滩巴图尔等人员随力趱进侦探声息等四人内公议令二等侍卫俄齐尔杜喇儿与根敦带青偕往谨以奏闻寻根敦带靑到京请安上加恩赐授爲扎萨克多罗贝勒甲戌将军博济奏请增兵博济等疏言等至宁夏视宁夏与贺兰山相近而边口甚多地方甚要等携来满洲蒙古汉军一千五百兵倘有驰驱稍似不整西安现有满洲蒙古汉军五千五百名内请调五百兵至宁夏共爲二千或行或守似可无缺其余五千兵亦足以守西安诸处矣上不许乙酉巴图尔额尔克济农上书自理巴图尔额尔克济农奏曰前者俄齐尔图汗临民之时曾在上前请安进贡往来自噶尔丹起兵执俄齐尔图汗歼其人民力未能支不得已率族衆来居西海数年伏思归从圣主大化永得安乐自至贺兰山以来蒙皇上恩赉十年之间不可胜计旣富且安矣丑年来请圣安进贡蒙皇上仁恩以前俄齐尔图汗进贡往来诸凡宻㫖使尚书阿尔尼传谕遵奉皇上纶音铭刻于中至今不忘卽如后而来之人饥腹皆饱忧思已息与四十九部同编旗分佐领乃皇上以佛菩萨之仁又欲使安乐给之以地而竟不能到者盖因畏大兵之威部下纷纭散走不能禁戢故尔虽奔遁然不敢仰负圣上顶戴前㫖而行两次遣使俱不得达中途遇害在明安雅马图地方想望圣㫖忽见将军马喇孙提督侍卫阿南达差拨什库博尔和对来喜得重生卽见诸大臣陈奏诸情自俄齐尔图汗以来所蒙仁恩不可悉数族类困竆已极不能赴圣上指授地方奏请贺兰山而居蒙恩许住此诚非常异数也且又收弟博济离散之妻子人民给之使博济得以完聚窃念今生何以报答愿往指授之地编爲叅领佐领率子弟人民捐躯効死向者失信圣主每一念及常恨欲死伏乞皇上鉴而怜之得㫖巴图尔额尔克济农所奏极是甚爲可悯但达赖喇嘛奏请安插于彼属下西海地方姑允其説现今达赖喇嘛有使人至俟使至日彼又云何斯时当另有㫖也疏己留中矣十月己酉赐喀尔喀扎萨克多罗贝勒根敦带靑扎萨克辅国公赛音罗卜臧印理藩院奏今以喀尔喀根敦带青爲扎萨克封爲多罗贝勒赛音罗卜臧台吉爲扎萨克封爲辅国公伊等乃扎萨克亲王䇿旺扎卜所属根敦带青应给管喀尔喀西路中营左翼下军印赛音罗卜臧应给管西路中营右翼下军印奏入上从之十一月癸未将军孙思克请给䭾礮骆驼草料思克疏言军中对阵破锐无过子母礮是以首捐俸银助造子母礮五十门又劝谕标下衆官助造三十门标下共造子母礮礮子火药等物甚重非能任重之牲畜不能随军速到是以又劝谕标下营弁与同助买骆驼百头以备䭾用如有骆驼倒毙者仍捐助补足但喂养骆驼草料无项可拨伏乞于等所买骆驼每年给六个月草料春冬则喂养廐中夏秋则牧放郊原以爲定例庶可久远上从之圣祖仁皇帝亲征平定朔漠方略卷十四圣祖仁皇帝亲征平定朔漠方略卷十五钦定四库全书圣祖仁皇帝亲征平定朔漠方略卷十五康熙三十四年正月丙寅黑龙江将军萨卜素请㑹军索岳尔济山先是上廵行口外谕萨卜素曰近有厄鲁特蠢动声息尔可囘整兵预备设有事进𠞰盛京乌喇及尔处兵可㑹于形胜地相机前进科尔沁兵亦令随行至是萨卜素奏言前遵上谕曾遍厯隂山前后惟索岳尔济山高大颇得形势拟派官兵自盛京乌喇墨尔根三处至索岳尔济山一一按地丈量分记缓急行程无水之处掘井以待更请部院官各一员分路丈量嗣后若索岳尔济山之东北枯伦贝尔等处有警则与驻军之地相近卽先进兵乌喇盛京兵继之若索岳尔济山之西乌尔惠等处有警则与盛京相近卽先进兵乌喇及处兵继之总期㑹于索岳尔济山以进奏至上从之寻遣兵部员外郞常岱理藩院员外郞特古忒铁图往同丈量铁图自盛京丈至索岳尔济山共计一千四百五里置急程二十五站缓程三十九站常岱自墨尔根丈至索岳尔济山共计一千一百七十七里置急程二十站缓程三十一站特古忒自吉林乌喇丈至索岳尔济山共计一千六百五十里置急程二十九站缓程四十八站丙戌命都綂诺穆图从征先是总綂预备之汉军火器营已派都綂郞化麟至是都綂诺穆图以情愿从军効力请上命郞化麟停其预备出征着派诺穆图前往二月丁酉命八旗兵增置马匹上谕议政诸大臣及八旗满洲䝉古汉军都綂等曰朕观京城八旗兵卒俱已熟练器械亦称整齐倘有举动惟马匹少缺故前命满洲䝉古汉军各佐领下拴马一半给草豆钱粮喂养但军行以马爲重今可令衆兵一槪置马一匹春冬则全给草豆钱粮自四月起发一半放靑畱一半拴喂至九月驱囘照常拴喂此所置马匹令兵丁各自小心饲养其前锋之马交前锋綂领叅领侍卫及前锋校其上三旗亲随䕶军之马交领侍卫内大臣及亲随䕶军校其下五旗亲随䕶军之马交长史司仪长及亲随䕶军校其䕶军之马交䕶军綂领䕶军叅领及䕶军校其满洲鸟鎗䕶军之马交管鎗礮大臣䕶军叅领及䕶军校其鎗礮拨什库骁骑之马交管鎗礮大臣叅领散骑尉及骁骑校其汉军火器营拨什库骁骑之马交管火器营大臣协领叅领操练尉及操练校其骁骑之马交都綂副都綂叅领佐领骁骑校及拨什库其传宣之马则交传宣总管及传宣校等严行稽察设有怠玩从事以致马匹羸瘦迟悞公用者则将该管大臣从重治罪其叅领协领以下拨什库以上以及马主俱照军法治罪俟噶尔丹事毕之日仍照常养马一半可通行晓谕谨按行师之道有陆战有水战水用舟师陆则骑卒理所必然若出边行讨骑兵尤要敌在险远千里趋利者骑兵之力也两军相当冲坚陷阵者骑兵之威也敌人溃败追奔逐北者骑兵之㨗也是马爲军中急需不可不预爲之备矣我皇上神谟庙算动出机先念禁旅畜马有数恐大举取用未敷故发帑金以资购买分八旗以增维絷给月饷以充饲秣又虑厮养之怠玩责令该管官员不时严察后三路进𠞰人皆策肥深入絶域大创敌冦皆睿虑深远洞晰军机预使广备马匹之所致也诗曰四牡修广其大有颙薄伐玁狁以奏肤功其斯之谓与乙卯勅谕噶尔丹时噶尔丹遣使人他西兰和卓请安入贡以疏至其略曰洪仁皇帝勅谕赐物奉到之时不胜懽忭文内深意虽不尽晓奉有是则加恩非亦曲宥之㫖始敢以后先情事厯爲上陈使臣马廸被害之事不获详知难于答奏扎木巴尔臧布库图克图于勅㫖未到前早已遁去所云约地㑹盟之事未便擅定俟命下再行奏闻欲遣丹津俄木布丹济喇往觐所需赀力多则仓卒难办少则爲路甚遥是以陈情上奏囘子所行之事实不知情伏念洪仁皇帝恩养四十九旗蒙古及四厄鲁特不啻赤子是以咸享安乐奈折卜尊丹巴及土谢图汗二人背洪仁皇帝之㫖藐宗喀巴之位与达赖喇嘛之教以致诸蒙古尽皆败坏若得如前措置请将喀尔喀七旗发囘故土折卜尊丹巴及土谢图汗二人仍照前三言内定一言之奏虽自戊辰以后乌䦨布通未战以前厯有明谕总祈洪仁皇帝曲加恩宥一如当济隆库图克图之前与内大臣等定议之言加惠是望奏上更赐勅谕勅曰去歳谕尔勅内诸凡开示甚晰朕俯念中外咸在怀抱尔厄鲁特与喀尔喀讐杀相寻日无宁息心实伤之且思尔等皆职贡之国朕一槪秉公举无偏庇后喀尔喀竆迫来归朕廼收抚以全其生命此亦朕矜恤羣生之至意也尔噶尔丹不遵朕言亦自失其生理而已于我四十九旗蒙古何败坏之有今尔纵戕害使臣马廸之人不正法请罪乃悖弃誓言翻索喀尔喀定议已结之案且借口已殁之呉丹及败坏达赖喇嘛道法之济隆库图克图奉朕前谕伪爲不知巧餙诳奏是尔违朕之㫖迷惑囘子之教坏宗喀巴与达赖喇嘛之法明甚朕是以遣囘尔使不令进边嗣后若仍怙非不悛蔑视前谕尔永勿上疏遣使贸易故谕此勅卽交噶尔丹来使赍往四月庚子命檄谕达赖喇嘛及谛巴时达赖喇嘛遣使朱尔摩隆堪布谛巴遣使得木伯儿囊苏赍奏曰自圣上爲䕶法之主使道法归一以来我等悉爲遵行遂蒙睿鉴钖以金册印勅不胜欢忭凡所陈词皆在使口朱尔摩隆堪布等述达赖喇嘛谛巴奏请之语曰请勿革噶尔丹策旺喇卜滩汗号仍使存畱且加勅印恩赐则于道法似爲善举近遵皇帝谕和之㫖特遣赖楞堪布达尔汉温布前赴噶尔丹策旺喇卜滩所矣其西海等处向未尝违圣上之㫖卽其一带厄鲁特亦皆不敢获罪于皇帝请将彼地方所置戍兵降㫖撤囘庶衆生安宁大爲有益据此奏闻上谕大学士伊桑阿等曰控治外藩不宜姑息亦不可不俯顺其意谛巴者乃外藩人也何敢奏请撤我朝戍兵此特爲噶尔丹计耳兹正宜直发其隐明言尔欲我罢戍非倖噶尔丹得苏使乘间来扰乎我之守戍乃以噶尔丹阑入吾土之故向者噶尔丹败于我军已将就擒因尔之济隆库图克图来言噶尔丹乞降始得亾命今噶尔丹口中仍言索喀尔喀未巳则我朝旣不当罢戍亦且当备师如噶尔丹来卽行𠞰灭倘悔过乞降亦无有不抚之之理尔等可㑹同理藩院侍郎满丕备檄晓谕达赖喇嘛及谛巴知之议曰皇上綂驭宇内仁覆万邦凡有外国之人诚心归顺者必加恩养畀以生全如喀尔喀土谢图汗等竆迫来归卽存其汗号使各得其所而抚绥之亦噶尔丹之所灼见者也设噶尔丹亦吁请归诚无不与喀尔喀一体眷顾之理至策旺喇卜滩敬愼职贡歴有年所今彼并未尝陈奏乞仍存其汗号则达赖喇嘛谛巴之奏可无庸议应俟噶尔丹策旺喇卜滩奏请之日再议至曩者噶尔丹借追袭喀尔喀爲名率兵阑入我边劫掠乌朱穆秦之地济隆库图克图身在军中知而不阻竟自深入始出师问故噶尔丹复拒战于乌阑布通及其大败正当立行𠞰灭而济隆库图克图与噶尔丹比诱称讲和往返数次依违论说之间噶尔丹昼夜奔窜始得出边其时诸王大臣奏言当乘噶尔丹大败窘廹之际悉发各处所备之兵一路竆追𠞰杀一路至土喇鄂尔浑等处邀噶尔丹之归途而尽殄之皇上不忍尽诛念及噶尔丹素修职贡谕止各路追兵噶尔丹胆落于我兵之追惶廹已极乃以誓书来请罪乞命皇上复弃其旧恶念切好生遂命诸将撤军噶尔丹当悔过改行感皇上不追不杀之恩恭顺而行今反背弃誓言坏宗喀巴之法入囘子之教恃其巢穴窎远仍怙恶不悛侵扰喀尔喀是以令各处秣马沿边备兵此特爲噶尔丹稍有蠢动立调𠞰除之戍卒并非爲防西海台吉等而设者也噶尔丹乃奸宄莫测之人目今力薄难支故尔远伏倘彼势少张又复生事悖乱彰彰明甚其达赖喇嘛谛巴奏请撤囘西海等处戍兵之事亦无庸议应将此晓谕达赖喇嘛及谛巴知之奏入上从之随将此情节备文交来使朱尔摩隆堪布得木伯儿囊苏赍往癸卯喀尔喀台吉车陈呉尔占以噶尔丹情形来报车陈呉尔占报称我旧属特古斯者前被厄鲁特掳去今自厄鲁特处逃出投我而告曰去年噶尔丹居于孔圭济达浑耕于乌阑昆收歉者各半其属下箭手约千余人稍有驼马絶无牛羊目今掘土中所产物以食杜噶尔阿喇卜滩居于察罕色浑耕于扎巴罕哈萨克图亦收成一半其生计较噶尔丹稍胜策旺喇卜滩尚不与噶尔丹通使伊拉古克三库图克图仍在噶尔丹处并无举动声息去歳八月间闻京师发兵往赴根敦带青彼以爲率根敦带青来讨故集兵爲备置哨侦探迨后杳无声信始撤囘哨卒理藩院随据奏闻甲辰遣使赍勅往谕班禅库图克图时上以班禅库图克图爲高行僧欲识其面特遣内齐陀音库图克图监察御史钟申保等赍勅往召之勅曰库图克图尔克阐扬佛教普济羣生朕与尔心同一体曩者皇考召达赖喇嘛来中国以后佛教大兴道法归一朕与库图克图虽每歳遣使不絶在朕之意必欲与库图克图一见是以遣使前往己未命达赖喇嘛及诸扎萨克之往来使人各给符騐上谕大学士伊桑阿等曰闻外藩扎萨克人等或有私随我朝遣赴达赖喇嘛处之使臣而去者或有同达赖喇嘛使人前来不返故土竟自存畱于归化城各扎萨克处者噶尔丹乃狡诈之人其各处安置奸细侦探声息之事显然败露犹自不服巧餙上奏或令其属下喇嘛潜随达赖喇嘛之使人前来侦探反间败好作乱亦未可定宜严行禁止尔等可㑹同理藩院大臣集议议曰嗣后达赖喇嘛等所遣之人俱令其给与印文符騐有符騐者始准各扎萨克等容畱其各扎萨克有遣赴达赖喇嘛之人亦令其报部登记给以印文符騐方许其照常发往如此则噶尔丹之人不得诡称达赖喇嘛之使矣应将此传谕达赖喇嘛及归化城各扎萨克等知之奏入上从之六月甲午命喀尔喀贝勒根敦带青侦报噶尔丹声息时根敦带青遣人侦得噶尔丹行装已至扎布堪河阿喇卜滩行装已至敖拉海报至上谕理藩院曰据报噶尔丹已至扎布堪河尔院可卽檄知根敦带青令远行侦探不时飞报其喀尔喀诸扎萨克汛哨之处着各遣其都綂副都綂严加稽察设有声息一以报部一以报归化城将军费扬古处今所报虽无实据亦应行文与归化城黑龙江两将军知之再檄知喀尔喀诸扎萨克凡根敦带青经行之地事遇紧要卽以马匹支应毋悞命副都綂阿南达赴甘州㑹将军提督等相机邀击噶尔丹上谕内大臣苏尔达等曰闻噶尔丹将从嘉峪关外过哈宻之南济昆都伦及额济内河往投达赖喇嘛应遣干员赴彼侦探若果噶尔丹于此取道此机断不可失应卽行𠞰灭着副都綂阿南达作速前往㑹同将军博济孙思克提督李林隆等公议确探择便以行李林隆可选标兵一二百各速往甘州商酌行事兵部卽檄将军提督等知之庚戌命副都綂扎喇克图等预备岀征兵部奏言所派预备出征之副都綂瓦尔达已授爲右卫䕶军綂领右翼火器营副都綂科尔对已调补右卫左翼礮营副都綂冯国相已调补右卫右翼礮营副都綂王毓秀病故伊等员缺恭请钦简得㫖以正红旗副都綂扎喇克图镶蓝旗副都綂宗室巴赛正蓝旗副都綂喻维邦正黄旗副都綂张所知派出预备从军七月庚午谕侍郞满丕乘驿赴将军费扬古军前上谕满丕曰尔可乘驿速赴将军费扬古处率满洲官兵驻札归化城北形胜之地倘有警同费扬古相机行事壬午申谕噶尔丹仍来㑹阅时噶尔丹遣使梅寨桑布拉特和卓等赍奏前来疏曰使臣马廸之故前经屡次奏覆总之不善措词致获罪愆无复更新另奏之处至于㑹盟非不愿也窃以爲难自此地定夺奏闻洪仁皇帝若遣丹济喇丹津俄木布往觐固所愿也但朝夕不给是以无策至折卜尊丹巴库图克图土谢图汗七旗喀尔喀之事前经奏请今乞准行呉丹身虽已故然其存日曾与济隆库图克图当面议定乞如议行行商囘子使人向来常往请安我是以使之前往贸易又达赖喇嘛之事渐次兴隆使四十九旗蒙古四厄鲁特各在其地同享安乐乞照前行奏入上命议政大臣集议议曰据噶尔丹使人梅寨桑等之言噶尔丹今岁未尝耕种马匹烙印收集猎戸綂之以游牧于塔米儿之地意欲掠取根敦带青顺克鲁伦下流经车陈汗科尔沁之西以试之此言虽不足深信而亦不可竟以爲虚刻下卽发大兵恐噶尔丹闻风逃遁则我兵徒劳若竟不爲备而噶尔丹逼近内地则我兵一时不能猝至亦未可定应檄黑龙江将军萨卜素加意哨探以备至归化城将军费扬古军前已有侍郞满丕恭奉训㫖前往应着费扬古同满丕相机行事目下遣尚书班第探听声息俟班第到后令根敦带青等入内游牧卽着根敦带青等使其属人远设汛哨侦信奏报噶尔丹使人梅寨桑有畱住此地之请但梅寨桑畱住此地恐其窃听妄行应仍遣归侍郞满丕曾以梅寨桑等归去如不给糇粮必至窘乏具奏业蒙俞㫖准其给与今应遵㫖加恩给与糇粮前屡颁勅文晓谕噶尔丹已极明晰今伊仍故作不知朦混陈奏应不必降勅将原疏发囘奏上得㫖着仍撰勅交来使赍囘余如所议其勅曰今春谕尔勅书实爲明显兹览尔奏仍以不晓文义巧爲餙说是尔故违朕㫖也且尔歴来陈奏皆云行达頼喇嘛之教今春遣尔使归后达赖喇嘛及谛巴有疏以寛尔罪仍畱汗号致请且云遵皇帝谕和之㫖特遣赖楞堪卜达尔汉温卜前赴尔处等语今尔来使梅寨桑等言尔游牧于塔米儿之地东向以行尔之所爲必欲异于达赖喇嘛谛巴之言者是爲遵其教乎是爲不遵乎以此观之尔口虽云不悖达赖喇嘛之教而竟不遵行明矣今尔旣东向近来应仍㑹阅庶于事有定不然纵复遣官布告终属无成其奏请㑹阅可令丹济喇丹津俄木布二人赍来倘执故见不遵朕言嗣后尔永勿上疏通使故谕乙酉命京城盛京等兵速备调遣时将军伯费扬古报称向遣土黙特叅领塞冷特尔至塔米儿等处哨探七月二十日薄暮塞冷特尔归告曰职等行三十一日至塔米儿以内四十里所有济拉马台山之南遇厄鲁特二十许人一见职等卽止步发鎗矢职等亦以鎗矢相持后厄鲁特缩囘职等共有九人力薄势寡亦徐徐而退星夜囘归据此具奏上谕内大臣苏尔达等曰据将军伯费扬古报称所差哨探塞冷特尔至塔米儿以内所有济拉马台山遇厄鲁特二十许人互发鎗矢而囘正与梅寨桑所称噶尔丹来至塔米儿地方之语相符此不可以不备兵矣着派盛京兵二千宁古塔兵一千以备仓卒黑龙江兵着将军萨卜素酌拨预备前曾谕萨卜素先来今应差人迎往谕止其来使归去预备盛京人员乏粮倘有兵兴之事着以盛京仓粮计日支给京城派出之兵亦着预备整齐如噶尔丹不向前来只在土喇左近窃伏或发大兵今冬进𠞰或肥秣马匹来春往征尔等公同详议以闻佥议备兵甚要谕㫖已极周详当钦遵而行今我兵不必趋赴土喇但俟噶尔丹逼近前来则合衆往征一举殄灭倘噶尔丹竟逡廵不进只窃踞土喇应俟得有实信当作何行事再奏请㫖奏入上从之命遣官分购外藩马匹上谕大学士伊桑阿等曰马匹所系甚重应于四十九旗分行购买归化城着买一千匹六鄂尔多斯十科尔沁着各买二千匹其余各旗马数作何分购尔等酌量议定委官前往㑹同各王台吉等遵谕以行议曰四十九旗䝉古出马多寡不等所买之数不能画一应酌量限定分爲十路以便遣行科尔沁鄂尔多斯所买马数旣多部复辽处应将科尔沁土谢图亲王沙津五旗爲一路科尔沁达尔汉亲王班第五旗爲一路鄂尔多斯六旗分爲二路归化城自爲一路凡五路每路委部院官二员或䝉古䕶军叅领或骁骑叅领或侍卫派一员同往再将两喀喇沁及土黙特贝勒厄尔德穆图旗下爲一路买马六百匹土黙特贝子喇思查普旗下及敖汉奈曼爲一路买马五百四十匹两翁牛特阿禄科尔沁两扎鲁特爲一路买马四百六十匹两阿霸垓两阿霸哈纳尔爲一路买马五百匹两苏厄特四子部落及喀尔喀之达尔汉亲王诺内爲一路买马三百一十匹凡五路每路委部院官一员或䝉古䕶军叅领或骁骑叅领或侍卫派一员同往其余旗分马匹稀少可无容购遣去十路官员约计马値于戸部支领往㑹同该王贝勒贝子公协理旗务台吉他布囊等不分佐领但于有马处购之所购马匹卽令各旗酌派官兵㑹同差往之员䕶送前来议入上命喀尔喀车陈汗所属旗分亦着遣官前去购马二千匹余如所议圣祖仁皇帝亲征平定朔漠方略卷十五圣祖仁皇帝亲征平定朔漠方略卷十六钦定四库全书圣祖仁皇帝亲征平定朔漠方畧卷十六八月庚寅朔喀尔喀台吉哈玛尔带青等吿请効力哨探副都统阿南达奏言来宁夏有喀尔喀四等台吉哈玛尔带青等要于路而告曰闻遣厄鲁特之巴图尔额尔克济农之人坐哨我等虽属庸劣愿与伊偕往边哨倘可自効当竭力报称奏至上许之己亥将军伯费扬古奏报噶尔丹使人梅寨桑等起行费扬古奏言侍郎满丕钦奉上谕于是月初七日到喀伦召噶尔丹使人梅寨桑等至授以勅书梅寨桑等跪而受之随以土默特之都统副都统及诸官员愿助羊四十只赏给之梅寨桑等率其下人叩头谢恩于初八日亲视其起行谨具奏闻辛丑命暂留噶尔丹使人回子塔什兰和卓等于边内将军博济奏言钦奉上谕备兵边塞以扼噶尔丹经行之地因思边外有水草要地不可不豫为据守乃遣肃州总兵官潘育龙率精兵二千驻防三岔河随据报称噶尔丹属下回子塔什兰和卓等五百许人过我汛哨而来擒解军前据塔什兰和卓言我等被逐自喀伦博罗鄂博行至乌兰厄尔几遇噶尔丹使人梅寨桑等彼选择马畜赍皇上勅书赴噶尔丹处我辈因马畜不堪不能同行是以留此合计妻子约五百许口我等向沐圣主洪恩得以生全不知噶尔丹作何陈奏将我等逐出今在生死之间所以茫茫奔走窃思西宁等处亦系内地不便使若辈贸易即应遣回但目下正在防御噶尔丹之来又不便遣之迎徃请将此回子等发兵督后押至肃州边内暂行拘留俟青草枯后遣人将昆都伦及厄济内河以内边城以外凡有草处尽行烧荒所备绿旗官兵各回本汛后再将此回子辈拨官兵押䕶从彼来路逐回疏至上从之丙午调兵备噶尔丹先是京城预备大兵已派为三队第一队都统公宗室苏努都统李正宗诺穆图前锋统领硕鼐䕶军统领苏赫副都统张所知孙徴灏扎喇克图纳秦喻维邦宗室巴赛张朝午前锋及八旗满洲汉军礮鸟鎗俱往毎佐领下䕶军一名上三旗包衣䕶军六十名第二队都统阿什坦噶尔马副都统摩尔浑硕岱䕶军各二名第三队都统胡巴伊勒慎副都统秦布龙什库䕶军各二名至是上廵视口外谕内大臣明珠等曰闻噶尔丹有顺克鲁伦而来之信京城所派预备兵三队应令作速起行第一队着于是月二十四日启行所派诸王及两班侍衞与俱二三队行期各间一日盛京预备兵二千宁古塔预备兵一千着尅期㑹集于乌尔惠之地再檄知黑龙江将军萨卜素令远行侦探倘噶尔丹侵犯车陈汗地方听酌量行事设有来前声息即踵其尾以进萨卜素有用乌喇兵处可率之去不用仍着往㑹盛京兵盛京乌喇二处命副都统齐兰布往谕之科尔沁兵着派二千名来㑹于乌尔惠地土默特贝勒额尔徳穆图令速囘将伊所属并贝子喇思查普旗兵酌量派出亦往与盛京兵㑹遣理藩院官一员赴敖汉柰曼亦将兵酌派带至巴林台吉阿喇卜坦处京城预备兵令勿裹粮轻身前来支领坡赖村米此处大臣侍衞官员等所有骆驼令往运坡赖村米给放在此兵卒前锋叅领夸色着署左翼前锋统领其前锋叅领可于新满洲内选署之再着古北口总兵官何应元石匣副将马进良于两处官员内将人材健壮兼有马匹者约选二十员带来其前来官员着各携军器鸟鎗以至速檄知之丁未命减预备兵数上谕议政大臣曰预备兵数过多可减至八千尔等其集议之议曰原派八旗䕶军亲随䕶军鸟鎗䕶军前锋军骁骑兵及内府骁骑兵满洲火器营兵汉军鸟鎗兵共一万三千九百六十八名今遵谕减派除满洲汉军随礮官兵不减外毎佐领下止派䕶军五名前锋一名鸟鎗䕶军一名八旗满洲火器营兵四百名汉军鸟鎗兵二千名共兵八千三百八十四名余悉减去其预备大臣俱令率兵全来毎旗照所出兵数派官五员统之议入上从之复谕议政大臣曰现今无甚𦂳急声息头队兵行期定于二十六日二队兵定于二十八日三队兵定于三十日俱令齐备以待如有急务星速往调来兵三队须择水草善地牧养马匹缓缓前来命撤副都统阿南达囘上谕大学士伊桑阿曰闻噶尔丹果有来克鲁伦之信可令副都统阿南达自甘州囘其兵仍留驻防御将军博济亦着囘宁夏速檄知之己酉上宻授科尔沁土谢图亲王沙津方略时上猎于木兰驻跸克勒吴掠苏台土谢图亲王沙津来请安上召入行宫宻谕曰噶尔丹为人极其狡猾不得不迅速扫灭欲发大兵往征恐彼闻风逺遁及至撤兵彼又复来扰尔䝉古是诸部落不得宁居矣今毕立克图获噶尔丹遗尔书内既有乞尔遣人于彼之语尔可借此遣人语噶尔丹云我科尔沁十旗俱已附尔矣尔可前来我等当从此地接应以此説之诱至近地于时朕亲统大军风驰电击彼不及逺遁断可灭矣尔可仍遣前所差俄齐尔往遂以御服龙袍一银鼠褂一赐之既而上遣侍郎西喇往与土谢图王沙津宻授俄齐尔説噶尔丹之计视其起行其时西喇即以遣俄齐尔之故差人宻谕达尔汉亲王班第及诸台吉谨按噶尔丹性生狡黠乆习战鬭见易则进知难而退往来飘忽踪迹无常诚非可一朝系颈制命之寇也曩年噶尔丹逆谋狂逞入我乌阑布通之地领兵诸王大臣虽击却之而不能殱𠞰反遣人语内大臣苏尔达使盛京乌喇科尔沁诸路兵勿与之战是以噶尔丹奔窜竟不邀击纵之逸去苏尔达与土谢图亲王沙津达尔汉亲王班第等共商遣阿喇善之人俄齐尔等使噶尔丹暂止而竟不肯少留仓皇急走于是衆皆疑科尔沁以为已附噶尔丹矣将军萨卜素等亦宻奏科尔沁有异心皇上絶不之疑既而噶尔丹遗土谢图王沙津书佐领毕立克图得之出首皇上睿谟深逺又隐之不洩后沙津元旦来朝皇上以萨卜素等宻奏及毕立克图首书当诸王台吉前宣示沙津复谕之曰尔科尔沁自太祖太宗之时归附以来世世职贡相为婣亲厯有年所尔等断无此意朕衷略无所疑果有可疑亦不如是宣谕矣温㫖下颁沙津及诸台吉皆叩首奏云衆皆宻奏言我科尔沁已附噶尔丹而毕立克图又宻首噶尔丹遗我之书䝉皇上略不疑我反明白宣谕等亦复何言但效死以报髙厚之恩而已其意既诚皇上仍俟时而动未几获敌人情形实迹见有可乗之机遂宻授沙津诱致噶尔丹之计沙津感戴圣上仁恕不疑谨遵谕㫖仍遣俄齐尔往与噶尔丹约噶尔丹果来近地大为我师所败随抵灭亡由是观之自噶尔丹乌阑布通逸去之后皇上时厪于懐早夜筹所以图噶尔丹之策至获噶尔丹遗沙津等书乃因其计而用之引之前来深劳睿虑始得奏勲圣徳神功诚迈于古帝王之上矣庚戌尚书班第奏报噶尔丹情形班第奏言遣喀尔喀贝勒汪扎尔部下兵孟索和等四人于本月初三日赍文往送公西卜退哈滩巴图尔及纳木扎尔陀音扎萨克台吉阿里雅贝勒根敦带青十三日孟索和等还言我等于初七日至台吉阿里雅处阿里雅等闻噶尔丹声息皆㑹集一处现居俄侬额竒河根敦带青居乌兰阿拉儿地方我等于初八日自阿里雅处起行至巴尔泰罕地方遇厄鲁特兵前来追逐我等奔出立于髙阜处逺望见厄鲁特兵沿克鲁伦河屯札踪迹甚衆我等向内来时视其行踪西卜退哈滩巴图尔纳木扎尔陀音等已往隂山之北而去见噶尔丹两枝兵随后往追之谨具状以闻增发官兵上谕议政大臣曰前因备兵过多曾经减退朕今思之仍宜备兵一队此所备者于前减䕶军三名亲随䕶军一名再增每佐领下䕶军各一名鸟鎗骁骑一千二百名鸟鎗䕶军四百名按鸟鎗骁骑之数派夸兰大及章京统之其增发之䕶军俱派实授叅领统之至诸王不必随现来之兵而来可于后队兵内一同预备至八旗察哈尔地方所有牧羣内现在可用之骟马二千余匹着交都统将各旗马匹调取交部分给八旗现备之兵以充拴养马额至都统胡巴伊勒慎诺穆图䕶军统领苏赫副都统龙什库张所知目下不必前来亦着于后队兵预备此军未出之前朕当到京其增发之大臣俟朕进京另奏辛亥命䕶军统领鄂克济哈副都统扎喇克图廵行边哨遣使赍勅往谕噶尔丹时噶尔丹劫掠喀尔喀渐入内地上特使阿尔必特祜赍勅往谕之勅曰尚书班第于八月二十二日奏报尔拥兵来西卜退哈滩巴图尔及纳木扎尔陀音等所居近地肆行掠害前尔自乌阑布通败窜时于内大臣吴丹前跪礼威灵佛像誓不再侵中华皇帝之喀尔喀与衆生灵尔之印文誓书昭昭具在也且尔毎有奏疏自谓遵行达赖喇嘛之教廼于朕与达赖喇嘛议结之事屡生衅端蔑弃誓言是尔于其教名为遵奉实则悖违朕前已有㫖详悉示尔兹无他谕但尔今之来必有其意应备奏陈朕自有裁夺此兵果尔亲帅与否差五品官阿尔必忒祜前往确询故谕癸丑将军伯费扬古奏请率兵相机行事费扬古奏言尚书班第移文内称探得西卜退哈滩巴图尔等已往隂山之北而去噶尔丹率兵尾进先是因未获噶尔丹确信谓察马哈地方乃东西通衢故统大兵驻此今阅班第来文则偏在归化城之东北是以等公商一面差人令王善巴及喀尔喀诸扎萨克移入哨内一面将右衞兵交副都统党爱使守归化城亲率大兵往四子部落苏尼特等处驻札相机行事奏至上从之九月戊辰副都统齐兰布奏发盛京官兵先是上谕副都统齐兰布侍衞腊八什曰盛京年来岁歉恐军士难以征行朕甚念之尔等前往可㑹同彼处将军副都统询明军衆令其出征官兵可给粮两月併给来岁一年俸饷至是齐兰布等奏言等至盛京宣㫖其军士皆以岁值洊饥屡䝉圣鉴赐银发粟咸俾更生愿得竭力军前以仰答皇上爱养至意环跪陈请于是官兵各与两月粮及来岁一年俸饷办装毕于九月初六日将军绰克托副都统穆泰率之起行具状以闻己巳谕各路还师秣马时将军伯费扬古奏言坐台员外郎博洛叩报称八月二十九日暮有昆都伦博硕克图王所差探听噶尔丹声息人还言我等于是月二十一日至克鲁伦河源巴颜乌䦨处视之并不见西卜退哈滩巴图尔等游牧属裔地方皆已蹂躏取视牛矢犹然湿润因思伊等必被噶尔丹劫掠未乆随行前进至拖诺立山冈逺望有大队蔽地而来并无旗帜我等匿身山㘭见头队辎重于薄暮时抵拖诺河屯札首尾络绎不絶直至夜半始安营毕跨河而驻者殆三十里营内廵警之人皆歌笑廵行闻彼歌声乃知为厄鲁特翼日我等欲审厄鲁特所向潜于山中逺㘭见头队辎重黎明动身驱牲畜度拖诺岭其尾队至日昃后方度毕羊少而驼马甚蕃皆沿土喇河顺流西去揆其去向有趋库黑纳塔尔纳之状大约人马行踪二万有余俟噶尔丹兵过毕我等始归谨具奏闻上谕议政大臣国舅佟国维等曰将军费扬古报称噶尔丹将喀尔喀西卜退哈滩巴图尔及纳木扎尔陀音等恣行劫掠即窜往土喇河顺流而下西向库黑纳塔尔纳以去以此揆之彼实无意内来京城所发大兵可暂还秣马以待更行文谕盛京乌喇黑龙江将军及科尔沁等诸扎萨克其预备兵且止仍檄知将军费扬古彼所领兵衆亦权囘本汛将马匹加意餧养若放喀尔喀等入喀伦内游牧恐有互相窃夺之事可檄尚书班第令彼在喀伦外附近处暂居壬午命八旗武职大臣官员各陈所见上谕大学士伊桑阿等曰噶尔丹侵扰外藩去来无定备师𠞰寇共当熟筹着八旗满洲䝉古汉军凡都统以下阿达哈哈畨叅领以上各官于各旗聚议噶尔丹若何𠞰除我兵若何设备议定由本旗陈奏茍言有可採朕即允行尔等其通谕知甲申命发四十九旗䝉古及喀尔喀兵聮屯于正蓝旗察哈尔界上至喀尔喀河上谕大学士伊桑阿等曰着于四十九旗䝉古毎佐领挑选三四名令本佐领中毎人各给马三匹及甲胄助弓矢全副毎月人给银一两又喀尔喀兵亦选二千名俱照此例为之遣我内地章京操练联屯于正蓝旗察哈尔界上以至喀尔喀河倘有举动该王贝勒贝子公台吉有愿効力者即率此军而行则于事大有裨益俟噶尔丹事毕之时令是军各归本旗当于今冬定议至来春草青时行之尔等其㑹同议政大臣议议曰噶尔丹刧掠喀尔喀之纳木扎尔陀音西卜退哈滩巴图尔则挑选䝉古兵预备甚属𦂳要宜钦遵上谕而行今请于四十九旗毎佐领或精壮甲丁或附丁以五名筭共挑选六千六百名至喀尔喀衆扎萨克亦应挑选二千名差大臣同该扎萨克公阅挑选所选兵或缺有子弟精壮者补之子弟孱弱自该佐领挑选补之两佐领十人内委署十长一员令所选兵自正蓝旗察哈尔界上至喀尔喀河随宜结队屯札其屯是军也不可不就水草佳处其相水草也亦应差大臣往视俟相地归将所屯几处以几旗为一队编列进呈御览至来年草青时各就所指之地屯札此所屯四十九旗兵原有甲胄俱自木佐领内凑给毎人马三匹喀尔喀之兵原无甲胄旗帜应令工部照数制造驿递解往至给此衆扎萨克兵之弓矢应令京城大小各官助给此所屯兵毎月人给饷银一两所给银自户部解往所屯兵不可不操练应各处挑选叅领一员散骑校二员䕶军校骁骑校二员遣往管领操练应拨各章京职名着该部奏㸃此所㸃章京六个月一更换如此军有出行之事着该王贝勒贝子公台吉有愿効力者各率属下所备兵而行俟噶尔丹事毕之时是军各归本旗至总统是军而行之大臣临时该部请㫖其往视水草往选兵丁应差之大臣名衔该部开列引见钦㸃奏入上从之寻理藩院以往视屯地及往选屯兵之大臣入奏上曰尚有与䝉古诸王共商之处姑停之俟来年正月开印后具奏亦无所悞也后以三路大兵进发遂寝其事十月壬辰命议中西二路进𠞰事宜上谕议政大臣国舅佟国维等曰二十九年噶尔丹大败逃窜惧我军穷追誓不复犯我朝降人喀尔喀近者背弃前誓肆掠纳木扎尔陀音以去彼既食言在我亦当商确举事可𣲖西安宁夏满汉兵从西路进京师兵从中路进𣲖出之兵乗雪而行到彼时塞草青发可以前进其官兵作何议𣲖师行粮食宜亲携几月随运几月随运之米或车载或驼负所需骆驼车辆几何及厮役之名数口粮一併核算其集议之议曰𣲖发京师官兵前锋八百名以毎旗前锋叅领前锋侍卫各一员前锋校六员率之亲随䕶军两佐领下合一名䕶军毎佐领下各一名以毎旗䕶军叅领三员毎叅领下䕶军校二员率之鸟鎗䕶军八百名以毎旗䕶军叅领一员䕶军校七员率之鸟鎗骁骑四百名以毎旗骁骑叅领一员散骑尉二员骁骑校四员率之八旗汉军火器营兵共二千名毎旗绵甲军各八十名以毎旗或协领或叅领一员操练尉操练校各五员率之满洲礮毎旗五门各随以拨什库及骁骑三十七名以毎旗散骑尉二员骁骑校二员率之汉军礮毎旗十门冲天礮毎翼一门毎旗各𣲖礮手二十一名绵甲军十名拨什库及骁骑六十名以骁骑叅领各一员散骑尉各十一员率之再毎旗𣲖弓匠二名传宣二名毎翼传宣校一员其总领官兵大臣都统毎翼二员䕶军统领各一员前锋统领两翼一员副都统毎旗一员汉军火器营毎翼都统一员副都统一员管汉军礮都统一员副都统三员其察哈尔兵二千毎旗𣲖叅领或次头领一员闲散章京及骁骑校各五员喀喇沁翁牛特兵一千𣲖夸兰大八员叅领及闲散章京各四十员盛京兵二千乌喇兵一千𣲖夸兰大八员叅领及散骑尉骁骑校各四十员其所带厮役名数将军十人都统八人前锋统领䕶军统领副都统七人夸兰大及叅领六人前锋侍衞署叅领五人散骑尉四人䕶军校骁骑校三人䕶军拨什库骁骑一人礮手绵甲军二人合一人共计人口三万五千四百三十余毎口月计米二斗两月需米共一万四千一百七十四石有竒如用驼负计用骆驼九千四百四十余如用䝉古车载其车数与骆驼同若以牛羊代一月行粮八十人计牛一头半月需牛六千六百四十余十五人计羊一只半月需羊三万五千四百三十余再西路进兵诚为胜筭应选发西安满洲兵三千汉军兵一千绿旗兵六千𣲖官分领其官兵人口几何所需五月口粮作何亲携随运应着彼处将军总督廵抚提督总兵官㑹同确议以闻议入上从之复遣刑部尚书图纳赴陜西与将军总督等㑹议癸巳命伯费扬古为右卫将军上谕大学士伊桑阿等曰右卫地方甚要将军责任甚重朕再四思维惟费扬古堪任是职着授伊为右卫将军仍兼摄归化城将军事务己亥命喀尔喀等仍于喀伦内游牧先是有喀伦内游牧之喀尔喀使在喀伦外地方游牧之㫖至是侍读学士伊道奏言往躧探厄鲁特声息自克鲁伦囘至乌朱穆秦其地名吴尔挥见喀尔喀之达赖济农告曰䝉皇上俯怜喀尔喀谕使入喀伦内游牧我等即迁来已至喀伦内两三日程之地今又使我等囘至喀伦左侧驻牧目下雪大退囘路逺牲口不能到即勉强退去不免遭厄鲁特巴尔虎之害欲不退囘又恐罹违㫖之罪欲遣使奏闻又路逺不能立达据此具奏得㫖使喀尔喀游牧者特怜之欲其生遂也今大雪之时使之退囘反致困苦伊道尔可与大学士理藩院速议之议曰皇上使喀尔喀于喀伦内游牧原欲令其生遂特加矜恤之至意今于大雪时遣之退回则反困苦矣请谕尚书班第令喀尔喀在喀伦内距扎萨克䝉古一二日程地方离空游牧如有互盗驼马牛羊诸畜者着尚书班第㑹同该扎萨克审明立行正法使之知儆仍速檄驻札喀尔喀扎萨克地方管理盗贼侦探声息官员遵照晓谕喀尔喀可也上从之庚子命预备官兵时尚书班第奏言遣人赴克鲁伦等处侦得噶尔丹在峩格穆尔布尔哈苏泰之地度冬俟雪后乃行因真伪未审复遣员外郎达赖台吉格根乡导万舒克等佐以四十人往视厄鲁特大势踵其踪迹实探所往之地达赖等于十月初六日囘称至克鲁伦峩格穆尔布尔哈苏泰地方匿身河岸望见对河有厄鲁特人衆自多罗忒延及巴颜额尔黑图驻札约三百户骆驼牛马共千余头毳幙敝坏絶无羊羣其人出入徃来故未能悉数谨据奏闻奏至上谕议政大臣国舅佟国维等曰噶尔丹情性奸狡前已有下雪时行走声息今所报与前相符应饬兵预备设彼数尽敢于严冬妄进我大军可即行𠞰灭矣今毎佐领派前锋一名亲随䕶军一名鸟鎗䕶军二名䕶军五名鸟鎗骁骑一名汉军火器营兵二千以备所𣲖兵卒可视人材矫健者选之其领兵大臣着兵部奏请再宣化府具有草豆于京师所畜马匹内毎佐领派马十匹发往饲养咸令肥泽俟大兵行日毎兵给京师马三匹宣化府马一匹其宣化府饲养之事应差部院大臣一员及旗下大臣一员前往亲督差往大臣着该部请㫖又时值严冬倘行进𠞰可令派出兵衆将所备御寒之羊裘煖帽诸物务须温厚右卫将军费扬古处可令檄知其所属兵衆亦预备以待寻以宣化府督饲马匹𣲖出副都统凯音布学士博济前往壬寅命都统噶尔马等赴察哈尔左翼驻札侦探上谕大学士伊桑阿等曰都统噶尔马副都统硕岱着往驻左翼察哈尔地侦探厄鲁特声息设有警可传集左翼察哈尔兵衆以待京师之兵丙午宥喀尔喀纳木扎尔陀音等罪先是遣尚书班第传谕纳木扎尔陀音内移纳木扎尔陀音等不遵谕㫖潜于克鲁伦处游牧至是被厄鲁特大掠且将噶尔丹所差致书之人不行拘拿纵之使归以是纳木扎尔陀音及其弟诺尔布额尔克台吉弟之子龚厄多尔吉族兄之子诺尔布林陈等至理藩院面缚跪诉服罪请死随据奏闻事下议政大臣议议以纳木扎尔陀音等违谕被掠且私自遣回递书人大干国典应正法议入上从寛宥之丁未命详议征𠞰噶尔丹事宜上谕议政大臣公宗室苏努等曰噶尔丹侵扰边疆之事日厪朕怀故凡一切遣使及素所往来之人不惮谘问以是知其部落不过五六千人我大兵踊跃争奋有愿战心而大臣官员逡廵退缩无意自効但云俟彼来前可与一战若逺在克鲁伦必待塞草萌达方可前行朕因忆曩日诱噶尔丹至乌阑布通我军威甚盛不即为𠞰除致令逸去毎一念及心窃恨之匪独在朕即下至编伍厮卒亦罔弗怨悔者近观噶尔丹于巴颜乌阑屯聚果有乗雪蠢动之意朕欲如前诱入内地谅其创痛之余不复再至然彼纵不敢深入或潜来边徼掠我外藩亦未可定闻警后始遣大兵势不能朝发夕至我进彼退我还彼来再三若此凡䝉古诸部亦大遭其蹂躏矣是噶尔丹一事尔诸王大臣亦当留意可与八旗满洲䝉古汉军都统前锋统领䕶军统领副都统等公同筹画作何进止其详议之议曰睿照旁烛诚如所虑今宜遣发师徒一举殄灭请将前议宣化府饲养马匹停其发往毎佐领下照派出兵数畜马四十匹毎匹给银四两限四十日速令肥健马力一足即携两月粮赴巴颜乌阑进𠞰倘马力未壮之先噶尔丹遽侵边境可于诸王及大臣官员自养马匹内选择可用者尽给兵衆资其前进议上上曰毎佐领下马十匹着仍发宣化府饲养命调外藩兵两路分防噶尔丹上谕议政大臣公宗室苏努等曰方今冬令噶尔丹虽不能亲率其妻孥辎重前来或以游骑潜掠喀伦近地亦未可定然谅其人无多我京师大兵不便轻于选发即遣往亦未必与彼相值朕再四图维莫若以䝉古兵应之尔大臣前以其兵为不可用朕黙无一语今视䝉古兵无不可用者现今墨尔根济农沙木巴带青各备兵一千归化城有将军费扬古驻札西路事柄应全付与右翼察哈尔兵归化城兵及四子部落以西所有各扎萨克兵俱令伊酌量征调分屯要害严斥堠逺侦探倘噶尔丹掠其附近边境费扬古即率所备兵衆及墨尔根济农等兵立行进𠞰其东路派出愿効力大臣畀以重权凡左翼察哈尔兵两苏尼特两阿霸垓两阿霸哈纳尔两蒿齐忒两乌朱穆秦及喀尔喀主谢图汗折卜尊丹巴贝勒席地西里班朱儿多尔济并左近所有喀尔喀扎萨克兵亦听其酌量征调屯驻要地逺设游侦倘噶尔丹掠其相近边境亦即率所备之兵立行进𠞰其东西二路大臣凡有机宜互相关白甚于事有济尔等其即集议议曰圣谟周至应各祗承除东路大臣另题请外其西路兵衆即檄知将军费扬古速行徴调倘噶尔丹小队游掠可即扑灭若大衆入犯着一面奏报一面调取右卫兵以备议上上曰所议甚善移费扬古之文交关保赍往寻苏努等以遣往东路大臣恭请亲简令往㑹都统噶尔马副都统硕岱公同徴调诸䝉古兵上曰两苏尼特两阿霸垓两阿霸哈纳尔旗兵着索额图前往收集鄂克济哈扎喇克图现赴喀伦索额图可偕之去喀尔喀土谢图汗等及两蒿齐忒两乌朱穆秦旗兵着明珠偕阿尔尼恩格森前往收集俱令各驻要地探听声息噶尔马硕岱朕已令于察哈尔左翼驻札毋庸遣动设有必不可已机务再行调取㑹同索额图明珠等以行其理藩院官或别部院官听所遣大臣酌量题带伊等兹遣非取其奋勇一试也惟期一应声息得其真实耳尚书班第虽现在彼侦探犹恐京师大兵难遽定行止故复有此遣师之进否俟伊等报闻定夺其立驰驿前去毋缓圣祖仁皇帝亲征平定朔漠方畧巻十六圣祖仁皇帝亲征平定朔漠方略卷十七钦定四库全书圣祖仁皇帝亲征平定朔漠方畧巻十七十一月壬戌命分兵三路进𠞰噶尔丹时将军伯费扬古奏言关保赍兵部文到并传上谕以噶尔丹若在巴颜乌阑度冬徂春应作何行事为善下询于臣敢不竭吐愚衷一一陈奏窃思大兴师衆直扺和卜多倾其巢窟自是胜筭但穷荒辽絶师行似难今乗其在巴颜乌阑之地分军殄灭诚计之得者若俟塞草青发我军始进则冦马已肥虽噶尔丹震慑天威不敢犯我颜行或借马力之强窜逃亦易今请右衞兵五千再増以京师兵五千此増发之兵即于深冬秣马咸令肥健俟青草方萌时我军突至则噶尔丹马正羸瘦似可即行𠞰灭不致遁逸至所集察哈尔兵六百归化城兵八百四子部落达尔汉亲王毛明安三吴喇忒等兵六百鄂尔多斯兵一千俱令裹两月粮以进其大同绿旗官兵五千宣化府绿旗官兵三千俱以鸟鎗从事再上所颁发子母礮攻营破垒大为有济乞勅下附近省分协助一二百门送至军前备用奏至㫖下议政大臣集议议曰右衞兵大同宣化绿旗兵归化城及四子部落诸蒙古兵俱应照将军费扬古所请如数徴派其请増京师大兵可于毎佐领预备十名兵内选拨䕶军三名鸟鎗骁骑一名各带厮役一人合为一幕毎兵给马四匹派官分率恭请亲简大臣统领前赴费扬古处再檄知江南省速送子母礮二百门来京到日酌发西路议入上曰我大军进𠞰噶尔丹宜分为三路东一路仍派盛京兵二千宁古塔兵一千黑龙江兵交将军萨卜素酌量派出再着科尔沁派兵四千令定期㑹合沿克鲁伦进𠞰其西一路征调各处官兵总辖于费扬古由归化城进𠞰至中一路以京城毎佐领下所余预备兵六名及火器营兵与费扬古所请宣化府绿旗兵停其发往西路皆定为中路进𠞰此三路官兵俱令裹粮八十日中路随运米石着诸王大臣官员急公之驼马䭾负倘不足即动支正项钱粮僱车装载西路军粮应随运几日着费扬古明白具奏再师行惟马最要东光吴桥景州三处户部现贮有刍豆毎佐领下发马十匹照宣化府例交地方官饲养特遣大臣一员往督之是师于来年何月何日启行着费扬古定议以闻寻以东光吴桥景州三处督饲马匹派出刑部侍郎陈汝器前往甲子命以右卫所贮子母礮运至归化城将军伯费扬古奏言军器中子母礮之用甚大蒙发臣军子母礮二十四门现贮右卫倘有所用请饬右衞地方官运至归化城自归化城经行之地即于沿途所过旗分取骆驼为用囘时亦照此例预备上从之乙丑谕䝉古备兵上谕理藩院曰归化城四子部落喀尔喀逹尔汉亲王毛明安三吴喇忒六鄂尔多斯十科尔沁其兵数已经派定应各传示务厉兵秣马以待至其余旗分虽未派定兵数亦应先期晓谕其军器马匹俱令预加整备以俟徴发尔衙门可通行檄知丙寅命都统伊勒慎等率増发兵赴西路兵部奏増发西路毎佐领䕶军三名鸟鎗骁骑一名请派大臣率往上曰着都统伊勒慎䕶军统领苏丹副都统硕岱率往命都统齐什出中路军时中路备征之都统胡巴病故此缺开列右翼满洲蒙古都统职名具奏上命派都统齐什预备戊辰命制绵甲上谕兵部曰近将内造绵甲试以鸟鎗不能贯入是此甲大有造于军士也应令浙江省制造五千江南省制造三千福建省制造二千山东江西省各制造一千倘乏丝绵处即以䌷疋代之不必俟齐随得随解可颁内造绵甲五领差笔帖式分送五省以为式样授厄鲁特降人阿穆唿郎等官时有厄鲁特阿穆唿郎等四人来降㫖下议政大臣询明具奏议政大臣随询阿穆唿郎等对以我等系阿喇卜滩台吉属好贫乏异常兼随噶尔丹游牧不堪劳苦近闻圣主之国太平巩固凢属归顺之人靡不坐享安乐故我等四人自巴颜乌阑逃出星夜疾走来归圣明噶尔丹向踞和卜多地方于本年二月间挈家游牧直至八月内至克鲁伦河源处屯聚随授阿喇卜滩台吉丹济喇丹津俄木布等兵三千渡克鲁伦河掠喀尔喀纳木扎尔陀音及巴尔虎等沿克鲁伦上流而返噶尔丹顺流来迎㑹于巴颜乌䦨遂合家环居其地作度冬计兵有六千因掠得纳木扎尔陀音等以故牲畜备具噶尔丹于枯库得勒苏一路俄浓巴尔济一路克鲁伦下流一路此三路毎路遣人三十名安置汛哨策旺喇卜滩现驻厄轮哈必尔哈之地与噶尔丹仍前不睦絶不通使噶尔丹属下人衆多有逃往策旺喇卜滩处者喀尔喀根敦带青闻现居七斯希卜其余喀尔喀不获详知再噶尔丹意欲举兵内入因伊拉古克三库图克图以路逺劝止据此转奏谕曰可将伊等归併上三旗阿穆唿郎等俱授为六品官仍给田产衣食等物加意轸䘏寻噶尔丹属裔舒格卓里克等来归其安置亦如之己巳将军伯费扬古等奏报率兵驻札形胜侦探御备费扬古奏言等接理藩院咨称奉上谕据班第报噶尔丹有欲掠墨尔根济农之言可速檄将军费扬古尚书班第加意防备等钦遵佥议于本月初八日起行墨尔根济农等现居苏尼特王杜稜旗下瓯耳之地以故宁夏将军觉罗舒恕率兵一千五百往归化城北山后厄勒苏台地方屯札备御臣费扬古亲率兵一千五百往四子部落旗分阿尔察图苏木哈逹地方屯札备御副都统阿南达侍郎满丕二人酌率喀尔喀兵赴阿尔察图苏木哈达以至瓯耳地方择两间形胜处屯札备御臣等三处各行侦探倘有警臣等公商行事奏入上从之乙亥以衞徴喇嘛等交通伊拉古克三执而囚之先是副都统阿南达以喀尔喀王善巴长史多尔济有囘子告之云伊拉古克三前世僧徒俱住居河套尔等当防之必有日受此軰之害奏闻上使阿南达将伊拉古克三僧徒内大弟子俱遣至京交将军费扬古等查明具奏至是阿南逹解伊拉古克三僧徒衞徴喇嘛其弟孙鲁卜其徒喇克巴格隆海喇图囊素罗卜臧丹津丹津厄木齐沙塔尔及家人朱喇图达尔扎来费扬古等查厄鲁特察罕台吉之囘子巴图哈什哈所首尼克塔鄂木布喀尔喀扎萨克一等台吉额尔徳尼滚占哈滩巴图尔旗下地方伊拉古克三所遣罗卜臧端鲁卜及其弟逹尔扎尼尔巴格隆台吉诺尔布之妻其子老章噶尔旦等陆续解到理藩院同三法司奉㫖㑹审以罗卜臧端鲁卜尼尔巴格隆尼克塔鄂木布皆伊拉古克三所遣奸细是实伊等不但为奸细且煽惑蒙古之心应皆凌迟处死卫徴喇嘛喇克巴格隆海喇图囊素罗卜臧丹津朱喇图达尔扎等不但与伊拉古克三交通信息又祭坛致祷愿与伊拉古克三完聚意欲迎噶尔丹之兵而降应将伊等立斩其财产俱入官丹津厄木齐及罗卜臧端鲁卜之弟达尔扎俱病故无庸议奸细罗卜臧端鲁卜往卫征喇嘛家探信时有孙鲁卜沙塔尔在坐知情是实应将伊等枷号两个月鞭一百诺尔布之妻收逃叛人伊拉古克三弟托博克妻所寄物而不出首当枷号两个月鞭一百但系妇人准赎老章噶尔旦革去四等台吉枷号两个月鞭一百卫徴喇嘛喇克巴格隆海喇图囊素罗卜臧丹津丹津鄂木齐之徒弟二百余人及衞征喇嘛家中所有赀产人口应差官查明解京其奴仆财物入官其徒弟为喇嘛者发盛京庙中交与大喇嘛安插孙鲁卜沙塔尔枷号完日鞭一百亦皆交盛京庙中大喇嘛仍檄盛京将军查安插之喇嘛不许他往其内厄鲁特之人皆发往杭州与穷披甲为奴囘子巴图哈什哈既经出首奸细罗卜臧端鲁卜尼克塔鄂木布应安插正黄旗蒙古旗下食䕶军之粮议入上曰此奏暂存之丙子将军伯费扬古奏报西路进兵日期先是上以大兵进发檄费扬古定期具奏至是费扬古奏言巴颜乌䦨距归化城约二千里西路进𠞰官兵除自赍粮八十日外应复随运两月行粮其所调各路兵衆俱令明岁齐集归化城定于二月二十日前后启行京师马匹虽饲养肥泽但自京至归化城千里驱行不无蹄伤臕减请预发兵至大同近邉之地秣养四十日为便奏至上谕议政大臣公宗室苏努等曰㑹兵期发秣马赢粮俱如费扬古所请其随运之米可定为五十日现今大同附近诸处未经积贮草豆着户部派才能官一员往同该抚约计马二万匹四十日刍秣之需速行购备京城毎佐领下添拨西路之䕶军三名鸟鎗兵一名令于今冬十二月望后起程至大同养马四十日如期赴归化城进发再宣化府现餧马匹亦着带往西路备用其中路进兵之期俟遣往费扬古处人囘定夺至中西二路随运军粮另核议以闻命左都御史于成龙督捕侍郎李鈵大理寺卿喻成龙督运中路军粮上谕大学士伊桑阿阿兰泰户部尚书马齐等曰中路进𠞰首重军糈其輓运一事必得大臣统摄始克有济如于成龙李鈵喻成龙愿为朕効力不及此时更待何日于成龙等踊跃请行遂有是命丁丑命议中西二路輓运事宜时大学士伊桑阿等遵㫖㑹同兵部集议西路进𠞰右衞兵五千京城増发兵三千四百七十大同绿旗兵五千合官兵厮役计二万四千二百六十名有竒先经议政大臣佥议京城増发兵毎佐领下䕶军三名鸟鎗兵一名俱给马四匹带厮役各一名合为一幕各赍口粮八十日共四石二斗六升余甲胄四副战箭二百二十枝帐房二锅二镩斧镢锨各一行囊四及各种需用杂物通重九百七十五觔零马十六匹兵身厮役各乘一余八匹以充䭾负毎匹应分负一百二十觔零右衞兵亦照此例凢西路各处官兵所自赍口粮外毎名月给米二仓斗计五十日需米八千八十七石零以湖滩河朔仓贮之米随运其运车令山西省备具一千一百辆除车夫口粮马骡料豆毎车约载米六石共装六千六百石所余之米将宣大二府所餧骆驼负运其运车令山西省官役俸工银捐僱至马骡所食料豆輓车兵口粮以及鞍屉绳索米袋等物俱着该抚备给并遴才干道官一员同知知州知县等官四员同选派部院衙门贤能官四员随车押运请于特简于成龙等三大臣内分拨一人佐以一满洲堂官速赴山西㑹同廵抚温保料理诸务其輓车牵驼应用兵二千以抚标歩兵派之倘不足以镇标步兵足之至中路进𠞰京中毎佐领兵六名汉军火器营兵二千及随礮兵共计八千一百三十名毎名给马四匹各带厮役一名合为一幕所带帐房诸物俱照西路例礮手绵甲军八百八十八名两名合一厮役又盛京兵二千宁古塔兵一千黑龙江兵约二千宣化府绿旗兵三千合官兵厮役通计三万二千九百七十名零京中官兵及盛京宁古塔黑龙江官兵各赍八十日口粮外毎名月给米二仓斗共需米一万三千一百八十八石零以通仓米运给其运车令直𨽻山东河南三省各出一千三百三十三辆毎辆载米六石与西路同计共载二万四千石车自河南出者即派本抚标步兵輓之不足继以本省镇标步兵自直𨽻山东出者以直𨽻抚标及天津古北二镇标之步兵充用三省捐僱车辆及兵夫马骡需用食物并才能押运官员俱着各该抚备给遴选亦与西路同再遴部院衙门贤能官十二员毎省派四员分管尾随中路大兵前进其总理运务既经派出于成龙等诸事应令㑹同料理议上上曰运米车辆着动正项钱粮备造既派出于成龙等使之专任嗣后凢关运米机务即自行奏请不必㑹同该部押运官员亦着伊等选择具题牵輓兵卒给与行粮余如所议戊寅命通政司左通政喀拜协理中路运务命发内帑金制造中路米车上谕大学士伊桑阿等曰中路运米车四千辆若责令直𨽻山东河南三省捐僱恐各地方官不体朕意借端科派致累小民朕今并不动户部钱粮特发内帑金六万两着于成龙等督造但毎车载米六石及炊具营帐诸物过重可添造一千辆以足用至朕营需用车辆亦不必令地方官预备即于添造车内拨二百余辆供应寻于成龙等请以监察御史鲍复盛等十员分任监造车辆上从之命光禄寺卿辛宝内阁侍读学士范承烈督运西路军粮命喀尔喀台吉车卜登袭封䕶国公授为扎萨克时郎中殷扎纳奏言内大臣吴巴什等遣往谕喀尔喀公憨都等内移携王纳木扎尔之子汪扎尔四十余人前往在喀拉唿济尔地方以俟憨都之至憨都于十月初四日至所驻札初六日早憨都及台吉占巴喇等首倡率衆身擐甲胄执我等四十余人劫去诸物褫去衣服而北徙带至五站外纳罕台地方始释等彼竟北徙而去等南归日夜步行憨都亲兄台吉车卜登使其子图巴等携衣食牲畜迎至吴尔图地方乃乘马驼于十五日到车卜登家车卜登言憨都遣其台吉占巴喇招我作速迁往吾言我軰皆卑微台吉并未尝効蚁力于圣主䝉皇上垂念祖先钖之以公授为扎萨克今叛投何邦欲比此更求荣显乎我岂肯偕尔福尽之人同行悖逆而负圣上之恩玷祖父之名乎以是语占巴喇而遣之去我当即与贝勒盆楚克率所有兵衆往追憨都谨具奏闻上曰憨都逃去时台吉车卜登感朕之恩念其祖父之名不与偕往且授其子图巴等糇粮牲畜令迎章京殷扎纳诚心効力亲率兵往追殊为可嘉着将憨都䕶国公革去即以车卜登袭封授为扎萨克后俄罗斯擒解憨都併其诸子俱正法庚辰上幸南苑阅兵上谕内大臣国舅佟国维等曰用兵之道以赏罚为要今日大阅朕将降勅以昭示劝惩尔等其视之勅曰本朝用兵以来所向无敌野战则胜攻城则克惟有弓矢剑㦸为用自三逆叛后南方皆稻田贼人虽用火器相持而凡遇之敌靡不摧败朕以故洞悉特立火器制备鎗礮交发八旗由是我朝之威灵益震于四域矣今噶尔丹游魂假息于喀尔喀左近肆行窃掠朕欲一举立殄是以整理诸路粮饷器械熟计而行是师之举与昔不同兹尔将卒以下厮役以上各当勉力如不遇敌自不必言倘遇敌奏凯而还朕必大霈殊恩阵亡者除照常给赐身价外䕶军则廕一子为七品官食俸骁骑则廕一子为八品官食俸如无子则照本身钱粮给其孀妻终老所借公库官银另加寛䘏倘违军令勿得仍望如前矜宥必照太祖太宗世祖皇帝之律治罪内大臣等读毕奏曰阵前効力兵丁向有叙赏之例今皇上破格授官于䕶军骁骑且加恩于其妻子诚亘古未有之浩荡宏恩也衆官兵自当感激奋勇百倍于常一遇噶尔丹则生擒无疑矣上曰今日大阅毕可宣勅晓之维时南苑西红门内旷地八旗官兵鎗礮按旗排为三队第一队以汉军火器营鸟鎗步军居中礮位排列左右满洲火器营鸟鎗马军列于礮位两头第二队以前锋兵居中八旗䕶军续列两头第三队排列八旗䕶军两翼则设立应援兵军马衆多不见涯际器械鲜整旌旗蔽天耀日争辉神威莫敌辰时上率皇太子诸皇子俱擐甲前张黄盖内大臣亲近侍衞大学士及兵部诸大臣俱擐甲附近䕶从继以豹尾鎗侍衞随行鎗后建两大纛上三旗侍衞俱擐甲整肃拥䕶随之上遍阅八旗兵阵及火器营军容毕中立于马军之前鸣角者三击皷步军举鹿角大礮衆兵齐进鸣金而止齐发鎗礮一次如此九进至十次连发大礮火器营马步军循环连发鸟鎗畧无间断其声震地礮声毕各开鹿角为门后二队马兵逐队而出顷刻列齐鸣角大唿而进复鸣角收军立于本阵结队徐旋行伍甚整其殿军拥后而立时噶尔丹处降来阿穆唿郎等见此大阅骇甚战慄而言曰天朝之兵廼如是可畏耶噶尔丹不日殄灭矣我辈早降者诚大幸也上顾用兵诸臣问曰尔等遇敌其交战之状亦若是乎诸臣奏曰虽大畧如是而无此严整至火器营规模不但与绿旗兵逈异即前古亦未能比有何敌之不摧乎大阅毕上还至行宫前率皇太子诸皇子甲而骑射上骑而射者再步而射者再矢无虚发皆中其的侍立大小诸臣皆以皇上武畧絶伦天纵神竒无不惊异寻内大臣国舅佟国维等奏曰臣等遵㫖于大阅之地宣圣谕毕衆官兵皆踊跃欢唿而言曰我等小卒䝉圣主豢养已极今复降温㫖加我等妻子以厚惠我等真不克当但愿幸遇敌冦各効死力寸磔噶尔丹以报我皇上之恩而已谕曰行军以得人心为要衆心恱则诚为大快矣是日上加惠官兵于未阅之前赐食既阅之后赐酒谨按我国家兵力精鋭所向无敌由来旧矣但领兵将帅或违皇上指麾是以前此乌䦨布通未能殄寇致噶尔丹逸去失此机㑹时厪圣衷念噶尔丹一日不灭则疆场一日不安遂决计定谋亲行征讨又恐彼避我军锋向西奔遁乃议分兵一支授大将军费扬古堵截西路筹画既备聿整师旅练弥加练精益求精爰驾临南苑集衆大阅是日躬擐甲胄丕扬威武天宇晴和铠仗鲜丽新造火礮制度精竒纪律严明队伍整肃又特降谕㫖申明赏罚大加恩赉以鼓励人心于是将士无不踊跃感奋勇气倍加一可当百后皇上亲统六师深入絶域噶尔丹不能抗拒天威果弃其妻子辎重星夜奔窜又猝遇我西路预备之兵遮击大败畜产无存噶尔丹仅以身免未几自戕余衆溃散于以知皇上智勇天授诚迈百王而超千古也癸未内大臣索额图明珠等奏报分派外藩兵安设汛哨索额图等奏言臣等钦遵上谕往派两苏尼特两阿霸垓两阿霸哈纳尔两蒿齐忒两乌朱穆秦及喀尔喀折卜尊丹巴土谢图汗贝勒席地西里扎萨克台吉班朱儿多尔济等旗兵令俱于各扎萨克处预备合两旗为一汛哨共立六汛以侦声息等现于阿霸垓王所居苏巴海之地驻札甲申谕卿辛寳等㑹同山西廵抚督造西路米车时西路督运辛宝范承烈濒行恭请训㫖上谕輓输朔漠车辆甚为𦂳要尔等其㑹同山西廵抚动支正项钱粮速行备造勿致累民輓车兵卒给与行粮地方官有才具者任尔等选择带往其管兵官员与輓车人等亦必择精壮者用之乙酉命平阳总兵官毛来凤率兵䕶运西路军粮先是上谕兵部山西省輓车牵驼兵卒着平阳总兵官毛来凤率领随督运大臣前往至是毛来凤奏言抚标及标下共选派兵二千四百名但均系步卒祗供牵輓其前后防御恐不能缓急为用请选骑兵二百名带往以备驱使上从之戊子命以安北将军伯费扬古为抚逺大将军钦天监奏定増发西路大兵行期先是户部遵谕派员外郎绰竒往同山西廵抚温保购置草豆以备京城添拨西路大兵赴大同养马之用至是绰竒赍温保奏至以马匹所需草豆已派官速办亲自督催必无迟悞京师所派官兵应令择吉启行㫖下钦天监奏十二月二十戊申日巳时大利军行阿尔必特祜以噶尔丹奏章归复命先是噶尔丹率兵近至西卜退哈滩巴图尔纳木扎尔陀音所居之地侵掠喀尔喀特遣五品官阿尔必特祜赍勅往讯噶尔丹来意至是阿尔必特祜归以噶尔丹奏章至其词曰谨奏洪仁皇帝睿览蒙遣使书不胜欢忭辛未年来草美兽蕃乘便有行想皇上亦鉴悉之矣念与蒙古疆界相近恐有妄行故为之禁止遣人一队遗书道意而纳木扎尔陀音等反以为往攻弃其牲畜而去至所云掠喀尔喀之事乃我界上行人所劫我不之知至逹赖喇嘛所差济隆库图克图与内大臣吴丹等所定之议前经节次上奏伏乞洪仁皇帝仍照前奏加恩虽有罪愆亦乞寛宥果若有理乞降温㫖不胜欣悦圣祖仁皇帝亲征平定朔漠方畧巻十七圣祖仁皇帝亲征平定朔漠方略卷十八钦定四库全书圣祖仁皇帝亲征平定朔漠方略卷十八十二月癸巳中路督运于成龙奏请押运人员于成龙奏言中路米车四千辆络绎前进约长百有余里凡陟岭渡河及泥泞难行之处未免躭延应兼用小车及骆驼骡马分载递运至押运仅用司官十二人惟恐鞭长不及必得情愿効力人员准等带往以备䇿用庶可无虞迟悞更得久歴边疆能声夙着之将弁数员责令廵徼捍卫后先非惟有济军需亦且威扬域外奏上得㫖于成龙以军需紧急必用驼马小车分载递运奏请甚是但此路朕经亲歴俱系大道并无险岭大河泥泞难行之处若用驼马小车反觉烦杂不必兼备余着会同大学士戸兵二部佥议议中路米车官少似难分押请不论旗民有官无官人愿随运効力者准于成龙尽行题带至米车分行前后昼夜廵防千把微员恐难胜任可调取副将王起龙游击刘虎守备林之本等协力前往议入上从之寻于成龙奏以効力人员内分百人给西路命拨宣化山西马匹随西路进𠞰之兵时大学士伊桑阿等同兵部议现在宣化府喂养之马并山西急公捐助马骡合计一万二千一百九十匹请于西路进𠞰右卫兵五千及京城增发之兵按名给与一马随行余马仍留宣化府以为中路大兵之备上是之甲午命增派原任兵部督捕右侍郎王国昌太常寺卿喻成龙督运西路军粮上谕大学士伊桑阿等曰西路輓输较中路尤为紧要除左都御史于成龙外可拨一大臣往督西路运务其効力人员亦应酌拨尔等㑹同于成龙公议议曰请上于李鈵等三大臣内简拨一员分督西路更请勅山西一省有愿西路効力者令督运大臣带往除前造米车一千一百辆外应增造四百辆其輓此增造车者仍令山西抚标鎭标兵充用口粮及车上需用什物亦行该抚备给议入得㫖西路运米着侍郎王国昌正卿喻成龙往督之增造运车四百辆亦着动支正项钱粮其情愿効力人员无论山西及他省文武职官闲散人等俱准前去事竣凯旋之日中西两路凡运米人员定照军功议叙余如所议丙申增派中路军中䕶军叅领上谕大学士伊桑阿等曰西路大军既合四人为一朋中路兵亦应如是此军前进务照旗分令各该叅领率其兵之辎重行囊按队聨行加意管摄中路䕶军叅领每旗原派八员今既以四员拨往西路应每旗增派四员交兵部作速传示丁酉刑部尚书图纳等条奏西路进𠞰机宜先是上命图纳赴陜会集将军总督廵抚提督总兵官等于庄浪要地议西路进𠞰事至是图纳等宻奏言上命分兵两路进𠞰使噶尔丹东西瞻顾不暇我军进退无忧睿算实出万全今应自陜西一路进兵使出鎭彛由黑河托赖河交流处取昆都伦而进选熟谙路径蒙古以为向导但我军进讨粮糗俱系亲携倘事起卒然接战之兵分力必多请于万名兵外益以绿旗兵三千着一总兵官统领尾大军之后而进如是纵猝遇冦至行囊辎重不忧守䕶无人至我兵深入恐附近蒙古乘虚煽摇宜酌调固原提标官兵为之防御再檄谕西海诸台吉与䇿旺喇卜滩及土鲁番等使知罪在噶尔丹与衆无预至内地多巴系市贾集塲恐噶尔丹奸宄百出使人潜居窥伺应令该地方文武官不时严察奏至㫖下议政大臣及大学士等集议议以此路进𠞰官兵令于来年三月二十日前后启行其所请向导蒙古应驰驿召副都綂阿南逹回同理藩院司官笔帖式往喀尔喀诸扎萨克旗分选拨能识和卜多路径者二十人再选巴图尔额尔克济农属下十人着阿南逹带赴孙思克军前同进余悉如尚书图纳奏议入上从之命以都綂伊勒愼等为西路叅賛上谕大学士伊桑阿等曰抚远大将军费扬古军中着都綂伊勒愼䕶军綂领宗室费扬固瓦尔逹副都綂硕岱为叅赞併将军舒恕亦为叅赞西路大臣既已足用䕶军统领苏丹可使在中路戊戌命给西路增发官兵行粮及饲马刍豆兵部奏言据綂领西路大兵都綂伊勒愼等咨称拟于是月二十日起行请支自京至大同十日之米到大同后计喂马日期支米併请给官兵行粮及喂马草豆查行粮定例每月给将军二十两叅赞大臣十七两都綂十五两前锋綂领䕶军綂领副都綂各九两夸兰大前锋叅领各七两叅领学士一等侍卫各五两散骑尉侍读学士前锋侍卫二等三等侍卫各四两署散骑尉侍读中书各三两䕶军校骁骑校六品七品笔帖式匠局长等员各二两五钱署䕶军校骁骑校及兵丁各二两匠役各一两又查喂马定例将军二十五匹都綂二十匹前锋綂领䕶军綂领副都綂各十八匹夸兰大等各十四匹叅领侍读学士各十二匹前锋侍卫散骑尉侍读各十匹䕶军校骁骑校中书署䕶军校骁骑校等各八匹䕶军拨什库各四匹骁骑三匹匠役二匹每马一匹给豆八仓升七觔草二束今此前往西路大臣官员以及兵丁执事应给五月行粮现于京城支放两月由大同前进时再令晋抚散给三月其官兵赴大同十日之粮照前会议之数于京城支给在大同喂马四十日由大同至湖滩河朔按日计口之粮行文晋抚亦照前佥议之数支给再大同喂马之草豆交晋抚照前定例给散大臣官员其兵丁俱准给四匹之草豆议上上曰此去西路兵衆着于京城现给三月行粮至大同喂马起行时再给四月余如所议命晓谕随军効力人员准与议叙上谕大学士伊桑阿等曰凡革职候缺官员及进士举监生秀与无顶带笔帖式乌林人内有愿身入戎行竭力自効者准其前去凯旋之日革职等人以原官起用候缺及进士等人以应陞先用倘被伤阵亡则革职者照其原官赏赉议叙候缺及进士軰照其官之品级赏赉议叙倘本人年衰疾废身不能前遣伊弟昆子姪代行亦如本人赏赉议叙可着兵部通行晓谕己亥命将军博济綂满洲兵将军孙思克綂绿旗兵偕副都綂席尔哈逹祖良璧马自徳巴陵从西路进𠞰命固原提督李林隆留守陜西甘肃副都綂阿兰泰兼管绿旗兵驻宁夏副都綂费扬固驻西安命总兵官殷化行等西路从征时将军孙思克奏请西宁总兵官韩弼畱守地方其宁夏总兵官殷化行凉州总兵官董大成肃州总兵官潘育龙直𨽻总兵官岳昇龙贵州威宁总兵官唐希顺及陜西延绥鎭游击祁朝祥建昌路都司方凯俱令从征上命议政大臣集议议曰总兵官岳昇龙都司方凯已拨往中路可无议余俱如该将军孙思克所请带往其甘肃陕西副将以下俱照兵数带往至尚书图纳议奏随大军绿旗兵三千亦令该将军于四总兵官内酌拨綂领议上上从之命赏赉西路兵卒上谕议政大臣宗室苏努等陜西一路进𠞰大兵及绿旗兵按名赏银十两以整理器械务使均沾实惠毋虚朕意其西路进𠞰右卫兵察哈尔兵亦着一体赏赉命定随军火礮上谕兵部前乌阑布通所携大礮太重今次出师应选比前稍轻者令每旗各带一门前去着查閲现在火礮议奏兵部会同汉军都綂副都綂等查閲议奏八旗礮局所有成威永固大将军礮六十一门铁红衣礮十八门台湾解到大铜礮十九门神威无敌大将军礮十七门大铜礮五十四门西洋铜礮七门木镶铜礮十九门神济将军礮四十门诸礮重八千觔至一千觔有差冲天礮三门台湾解到小铜礮八门神威礮一百六十门得胜礮法功礮铁心铜礮小铜礮共一百四门诸礮重八百觔至一百觔有差查军中现备火礮八旗满洲每旗马䭾子母等礮各五门汉军每旗马䭾子母等礮各九门龙礮各一门每翼冲天礮各一门应照原奏带往外大同府所有神威礮二十四门应交该总兵官遣赴西路大军宣化府所有神威礮二十四门应交该总兵官带赴中路大军其台湾解到神威礮约重四百觔举行轻便应将此礮每旗各增带一门奏入得㫖所议宣化府礮定为中路甚善尔等可将神济将军礮神威礮各一门送至景山朕亲览兵部随呈送上閲毕谕曰朕今新铸礮十六门每门约重五百觔力可敌神济将军礮俟铸成其载礮车式即照载神威者制造谨按军器之中无勐于鸟鎗火礮者其势甚烈其力甚大诚战阵之利器也皇上深念𠞰灭噶尔丹当以火器为要特广设鎗礮别建一营不时训练又以旧礮重滞艰于运致新铸礮式轻便易行力凖大礮后击敌时得火器之利居多昔之用兵者虽尝用火攻而制度精妙士卒娴习未有如今日者良由圣虑周详无微不到随机制械以利大兵之用是以能破敌而奏肤功也尚书图纳核奏陜西进𠞰官兵及粮饷数目图纳等奏言陜西一路大兵进𠞰应如议政大臣所议发西安满洲兵三千派副都綂二员署前锋总尉二员署前锋叅领八员署前锋校十六员夸兰大八员叅领五十六员骁骑校二十四员火器营夸兰大一员叅领四员骁骑校四员再发汉军火器营兵一千派副都綂一员夸兰大八员叅领二十四员骁骑校二十四员其所带厮役自将军以下绵甲军以上数悉与中路同又发绿旗兵共九千派总兵官及副将叅将各四员游撃及守备各八员千把总各三十三员其厮役名数提督十总兵官七副将叅将各六游击五守备四千总把总各三合满汉绿旗官兵厮役等共二万二千四百余人每口按月给仓斛米二斗通计五月共需米二万二千四百石余若尽以驼负则所需驼数甚多亦应如所议以牛羊代一月之粮其余四月米令将军提督副都綂总兵官各携五斗夸兰大叅领副将叅将各携三斗署叅领游击守备各携二斗自前锋校骁骑校千总把总以至兵衆各携五升余一万七千二百石零皆以驼运设驼不足即以茶易之马匹用又不足请动支正项钱粮购买至甘肃所属地方素无储积若以西安仓贮米石令其盘运则为路既遥殊多脚费宜令于附近採买为便满汉绿旗兵各给以五月行粮其绿旗兵按月应得之米仍照例给与其家为妻孥养赡奏至上从之庚子命抚逺大将军伯费扬古以其将军事务暂授舒恕乘驿速赴京师辛丑命和硕简亲王雅布効力中路时和硕简亲王雅布以愿从西路之军请㫖上命雅布候中路军効力命丁忧总兵官许靖国率晋抚标兵西路押运壬寅训谕侍即王国昌等严䕶粮运时王国昌喻成龙于是月十五日起行恭请训㫖上曰运米一事朕视西路尤为紧要尔等各体朕意严督押运人员行则结队而前止则择地而处后先聨络昼夜分廵毋致疎虞以悞军务所用向导官䝉古章京可向大将军费扬古酌取甲辰命刋颁军令上谕兵部曰师出以律可奏肤功自我太祖太宗世祖以至于今野战必胜攻城必克所向无前虽士卒世受国恩捐躯报効实由我朝军纪森严信赏必罚兼以兵马精强器械整齐之所致也朕今次军行特规酌旧制叅以新谟爰着为令告我六师一大军出征本都綂䕶军綂领副都綂叅领等审视官兵甲胄弓矢暨一切军中器用务期坚利兵之盔尾甲背及战矢之榦各记名其上马烙以印鬃尾处系小牌书旗分佐领姓氏以为记号马不烙印追银二两箭不书名追银十两给首举之人一启行时凡兵衆必各率行装按旗队以次前进不得零星散乱后先越走自出国门以至旋师当各遵守违者鞭责示警一在道毋离纛毋酗酒毋諠譁毋呌唿不遵者该管官即行捕责一所过地方不得扰害居民及䝉古部落如侵犯子女掠夺马畜蹂躏田禾及擅离营伍入村庄山谷强取一物者兵丁厮役俱从重治罪其该管官及厮役之主一併议罪一边境以内凡兵役在逃立刻缉拿依定例治罪出边而逃该管大臣即发官兵务穷追捕以正军法设追缉不获往追人从重治罪伊主併该管官一併严处一下营务按旗列幕不宻不踈如越旗乱次前后搀杂者将该管大臣官员分别治罪其兵役内有愍不畏法盗马上零星诸物者惩以鞭责盗马匹及鞍辔者视盗赃多寡按律治罪一出哨毋携大纛各带本旗颜色小旗逺距大营设哨勤加廵视比暮则还就近地勿举火勿携帐一人一骑其马备鞍以待昼则近身牧放夜则刈刍拴喂设冦至探明即飞报大营若无冦妄报与冦近不知以致传报稽迟者主将即将该汛坐哨官兵立刻正法军前示衆一値夜廵徼官兵必张弓束服跨鞾并解甲囊以备不可怠忽无事人昬夜不得擅行行者必问如衣服器械有异即行擒拿茍贪睡偷安或人数缺少该管大臣察出严治其罪一与冦相近管兵将军大臣酌派前锋叅领率兵往探务详审贼情虚实地势险易并严饬营中夜勿燃火一对敌列阵时主将必度地㨿险冦或布野或结骆驼鹿角为营我军分列行阵指明某队某旗当击敌阵某处战时鸣角进兵战毕仍鸣角收兵官兵或弃其部伍混入他人部伍或轶出本阵往附他人尾后或逡廵观望逗遛不进照所犯轻重正法籍没鞭责革职至我军分阵进击某旗对阵敌坚不动即发所备援兵助击之又对面临阵时王贝勒贝子公大臣官员或不依次諠阗拥入或见敌寡不请擅进此一次功不议仍以罪论一敌阵动揺我军攻入当严禁官兵不得掠人畜财物如不遵军法贪行攫取者重惩不贷一敌败北即选兵马追之随派队伍接踵继进倘追兵堕其伏中或遇冦游兵我后队兵与之接战前队兵仍行追进一师旋日当严行禁止凡军器不得售卖存留与诸䝉古违者从重治罪该管官一併议处一驼马为师行要需须择水草善地牧放夜则加意廵防起营时留官兵于后收察遗失驼马审其印烙牌记各交原主其疲乏者即于就近地方官或村庄居民或扎萨克䝉古处辨色登数交与饲养仍以其数报明兵部如有将遗失驼马隐匿乘用或因其疲乏委弃宰杀者严治以罪令驼马原主开明遗失疲乏驼马颜色数目亦报兵部登记一军糈关系綦重凡出征官兵须各计口按日支领携带倘不如额查出即从重治罪一有职掌大臣官员原各有亲随兵卒不得复于大兵内抽取以分兵势如委署人员及官之原无亲随兵卒者许各抽一名一凡大兵存驻处毋令闲惰每日较射磨砺器械所颁军令不时宣谕令其详悉夫兵者所以讨逆安民朕不得已而用綂兵大臣能体朕意严束属下官兵于所过边境内外不轻取一笠使人民安堵如故奏凯日自行陞赏如纵官兵为非扰害生事者定加重处凡兹军令应通行晓谕各路官兵如传示不到即将传示之人以军法从事尔部其以朕谕与前南苑所降之㫖一併刋颁俾各凛遵毋忽命以用印空札颁发将军提督等奖励绿旗効力官兵上谕议政大臣国舅佟国维等曰绿旗兵卒内有从本阵前进超入骆驼营鹿角营衆人接踵齐进杀败敌冦者第一名优陞千总其督战之员优陞二级擢用至绿旗将弁内有亲身超入骆驼营鹿角营败敌者优陞三级擢用着以用印空札颁发将军提督总兵官凡绿旗官兵有显着劳绩者即照所定职衔塡註给与戊申命发盛京积贮草豆给官兵秣马先是上谕盛京将军绰克託曰军中马匹关系重大可加意饲秣务令肥健至是绰克託奏言遵兵部咨备兵二千所需马匹共计八千余匹地方今歳歉收恐刍饲之需难于速购请于盛京戸部与奉天府尹所属州县内暂借豆五千石草三十万束为秣养用俟来秋依数偿纳更请照前预支官兵一年俸饷使备器械衣服亦俟来歳如数扣还奏至上谕议政大臣都綂公宗室苏努等曰前议讨噶尔丹陜西兵由鎭彛取昆都伦一路进发大将军费扬古兵由归化城一路进发京师大兵由中一路进发既有此三路分𠞰则盛京宁古塔黑龙江兵尚无所用但军需以马为重兵虽暂停马宜预养其照将军绰克託所请给与草豆饲养之责选才能章京专董其事该将军副都綂等公同廵督其预支俸饷一年俟有出师定期查所派官兵内前曾支领者止给半年未经支领者可给一年亲赍口粮每名着携三月至我军三路进𠞰噶尔丹或势穷力竭沿俄侬东窜逃生令盛京宁古塔黑龙江三将军除前派定兵数外再酌量增发相机扑灭可着副都綂齐兰布驰驿往谕中路督运于成龙等奏请量增輓运夫马时于成龙等奏言驾车马骡应令三省抚臣于原派数外酌量多备以防倒毙设一时难以购买请将江北湖北驿马内通融借用俟大兵启行后令三省如数补偿其輓车兵卒在宿处有守粮牧马掘井具炊之事一车一人似难兼摄更请或五辆或十辆量增夫一名以备更替奏入上从之命古北鎭标兵从征先经佥议发古北口兵二千名輓中路米车至是上谕于成龙等古北鎭兵素称劲卒运米之役着另派其二千兵俱令从征所需口粮尔等议奏议曰輓车兵卒止派直𨽻抚标及天津鎭标二处古北口兵原未派及以之出征甚便但地属边陲需兵捍御应以一千五百名从军五百名居守其所需口粮应照进𠞰大兵各亲赍八十日其随运两月之米以等增造车辆装运议入上从之命宁古塔将军佟保备兵秣马佟保奏言等此地官兵闻令备兵皆跪而请曰身等穷边小民䝉圣上拣为将卒饲以俸饷今愿得自効以报主上豢养之隆恩详閲所辖乌喇及宁古塔官兵弓劲矢强马上娴熟又教之以皇上制发鸟鎗愈加威壮且若辈俱耐劳苦请率一千五百名而往合军中所有马匹计二千九百有竒严督官兵加意饲养身不时稽察不足之马现有白都纳地方西白兵二千此兵既不动应派伊等出马一千五百匹以充拨军中取牛五百头用以驾载火药鉊子等物之车此马牛交副都綂沙纳海监视肥秣不使贻悞宁古塔兵既发三百应檄副都綂耿额尽收兵丁所有马匹亦亲身督视喂养肥泽倘马匹又或不足则将乌喇捕猎人等之马亦酌量查取备用再前所备支之钱粮于九月发兵时已经发给此项应将三十五年两季俸饷扣除停给但以新年后又复行兵请暂停扣除仍照常支放俟旋师之时再议扣具奏此军除身必往外其副都綂沙纳海耿额应着何人从征伏候上裁奏至上谕议政大臣都綂公宗室苏努等曰前者尔等佥议以盛京兵二千宁古塔兵一千黑龙江兵酌量派发应令将军佟保不必增兵五百仍照尔等前奏俟行时令各赍三月口粮至中西二路之兵俱每人带厮役一名马四匹此军亦应照此例合乌喇现在二千九百余匹之马共派足四千之数加意饲养乌喇捕猎人另有职役可无庸派其各处马匹着该将军副都綂官员严加监视务令肥泽如兵丁怠惰以致盗去遗弃从重治罪仍令赔偿倘疲瘦瘐毙令该管官保结将军副都统亲身详查造册报部中西二路鸟鎗兵并未给与车辆其派牛驾车之请不准行至官兵启行时可照常给一年俸饷副都綂沙纳海耿额着该将军酌量带往此㫖亦令副都綂齐兰布前往宣谕己酉命恩赉从征绿旗官兵上谕兵部曰军行伊迩所派从征绿旗官兵应加赏赉宣化府兵三千古北口兵一千五百大同府兵五千着戸部按名赏银十两务使均沾实惠命天津总兵官岳昇龙中路䕶运先是岳昇龙奏请从征准于先锋营効力至是上谕兵部曰军糈事重䕶运之任与行兵同可令岳昇龙随于成龙等䕶运中路米粮俟别有所用再行调取命操演运米官兵时直𨽻廵抚沈朝聘山东廵抚杨廷耀河南廵抚李辉祖各率押运道府州县等官先后抵京三省挽车兵卒亦将齐集上命大学士伊桑阿传谕于成龙等直𨽻山东河南三省兵夫到齐务令操演熟习进止安闲并使与押运官各相识认庶有唿必应驱䇿始灵翼日于成龙等口奏演车兵卒兼习放鎗请八旗汉军火器营官数员训练之上曰尔等其酌量咨取于南苑内操演辛亥擢副将马进良为古北口总兵官白斌为宣化总兵官上谕大学士伊桑阿等曰古北口总兵官李士达患病不能前来着解任时方用兵可将石匣副将马进良陞授其副将员缺以刘虎陞授宣化府总兵官许盛年老患病亦着解任其缺以通州副将白斌陞授令伊等俱于歳前星速赴任白斌抵任后可遴选本标兵带往军前命怀庆总兵官刘国兴䕶中路运上谕中路督运于成龙等曰中路輓输较鎭守之寄更为重大总兵官刘国兴人材矫健着偕汝等押䕶粮运壬子赐喀尔喀台吉占巴喇等服物先是原任郎中阿必达奉命往令喀尔喀诸扎萨克内移至是奏言至喀尔喀王纳木扎尔处闻憨都叛去即㑹同王纳木扎尔暨贝子阿难大旗下台吉丹津车陈汗旗下台吉陶赖等併力往追以马疲雪阻不获前进时憨都属下协理旗务台吉占巴喇贝子阿难大旗下绰诺色楞等力微势弱被憨都逼往随牧后至海鲁尔河遂入据林中不随游牧憨都率兵来击占巴喇等即裂幕为盾领衆逆战杀伤相当奔还自诉又贝子盆楚克闻变率兵来㑹军约二百名追憨都与战于唿拉济地方憨都败走欲遣人蹑其踪迹奈台吉旺扎儿所属胡进隐匿马羣不付驿传以致稽悞上谕理藩院曰占巴喇等据险距冦力战来归且会同盆楚克等兵穷入追杀殊属可嘉着赐与蠎服缎布以示奖励王纳木扎尔贝子盆楚克等闻憨都叛逃即合力往追奋身与战具见报効忠忱着行文阿必达将阵亡被伤姓名人数查明报部另行议叙胡进隐匿马羣致悞机务可交该扎萨克鞭责一百示警嗣后凡有驰驿情事立行应付勿得迟悞再檄知阿必达当严查盗窃横行仍不时侦探声息命增拨䝉古兵輓中路米车先是上命拨喀喇沁兵一千名輓添造车辆至是于成龙等以三省抚臣每车已添派兵夫启奏上谕曰輓运兵夫三省廵抚虽已按车增派䝉古兵膂力壮健能耐艰辛且习于牵輓着再拨翁牛特兵五百名前去命中路督运于成龙等照时値採办车马勿累工商癸丑命内府佐领兵照旗兵分朋总管内务府奏言内府佐领备征之䕶军校䕶军计一百一十人照旗兵四人为一朋定为二十六朋余六人分为二朋拨什库骁骑计一百五十六人以四人为一朋定为三十九朋除䕶军校䕶军拨什库废官外骁骑计一百八人虽各有马二三匹军行时尚缺一匹今一应俱照旗兵例分派行装请以内府各佐领下现养一百四十二匹之马内每骁骑各给马一匹上是之寻都统公俄伦岱以八旗汉军所养马匹除给鎗礮骁骑外余者请给绵甲军各一匹以为驾车装载口粮之用上从之乙卯命选察哈尔兵分翼就宣化大同养马上谕大学士伊桑阿等及兵部理藩院曰朕思察哈尔左右二翼每翼可各得鋭卒八百人左翼定为中路每兵令自携马三匹至宣化府交养马大臣协同喂饲右翼定为西路毎兵亦令自携马三匹至大同府与地方官协同喂饲务令肥泽随大军进发不致有悞可着上驷院侍卫马什赴左翼镶蓝旗䝉古䕶军叅领罗米赴右翼将所有兵马各按数选集速令赴宣大二府其兵衆内或马数不足三匹者即以官员马匹充数驱养又闻大同草豆殊少其即于附近州县足供刍秣处分羣往饲亦可圣祖仁皇帝亲征平定朔漠方畧卷十八圣祖仁皇帝亲征平定朔漠方略卷十九钦定四库全书圣祖仁皇帝亲征平定朔漠方略卷十九康熙三十五年正月庚申命增兵备用上谕大学士伊桑阿等曰除现备兵外今应增发兵毎佐领二名及火器营兵五百名备用如无所用即令于京城预备着议政大臣集议议曰除现在毎佐领下预备兵六名外今增派毎佐领下䕶军二名及鸟鎗骁骑五百名以备遣用其管辖官员应照其兵数酌量派出此增派之兵亦应按名计备官马四匹查发往宣化府景州等处喂养马匹并京城所喂之马内除拨随中西二路大兵以及中路大兵按名计马四匹外毎一佐领止余马四匹今应按马仍发价三十两令毎佐领下再各置马十匹照前给与钱粮饲养以备此增发之兵之用奏入上曰着增派每佐领下䕶军一名及鸟鎗骁骑五百名其获罪人等及情愿効力官员俱着随此兵进发大臣亦应派出预备余如所议寻谕议政大臣曰后派鸟鎗骁骑五百名外每佐领下着再增派一名俱定为中路尾大军后进发一有所用即听指挥而行可派出都綂都斯噶尔石文煐䕶军綂领鄂克济哈副都綂西珠法喀预备命舂米饷军上谕督运于成龙等曰仓贮米粮舂时必多亏耗尔等所运之米可交仓塲总督舂熟运往给与兵衆癸亥谕督运于成龙等加意防䕶军粮马匹上谕于成龙等曰尔等輓输绝塞务火烛小心每夜如临敌兵严为防䕶喀尔喀等素善盗马尤宜加意巡视喀喇沁兵守马防贼颇称熟练可将伊軰分与各营昼使驱车夜使守马庶乎有备无虞至新满洲健于步行熟于牵輓故选择数人交与尔等其酌量用之随复谕曰喀喇沁兵朕已遣大臣调至彼内亦有副都綂等官马上素称熟练尔等所备驾车空马可交伊等沿途驱往乙丑命陜西兵来与大将军伯费扬古军会上谕内大臣索额图等曰前因厄济内河烧荒曾命陜西兵于四月初旬进发若俟四月进兵似觉迟悞应将陜西兵调至宁夏令其出宁夏来㑹大将军费扬古所往翁金之路两军㑹合后即令费扬古将兵酌量均拨分路前进前此陜西兵卒原派发一万三千今既令前来可减其兵数止以一万为额如此则马匹糗粮俱获丰裕军机闗系甚大明晨着原议之议政大臣作速集议议曰圣谕已极周详应令将军孙思克率陜西大兵来至宁夏于三月初十前后出宁夏来㑹费扬古军即令费扬古将两军酌量均拨分路前进再先经佥议派陜西满洲兵三千汉军火器营兵一千绿旗兵九千兵力宜强似应无容减额仍照原派之数今既不出鎭彛俱从宁夏进发前此远方调来兵卒若可带至宁夏则带领前进倘因路逺不便即交孙思克将甘肃固原提督及抚标官兵所用马匹酌量选取调用奏入上可其议着先差善驰之笔帖式拨什库作速往谕尚书图纳亦令其速往命赏从征绿旗官兵先是上谕兵部军士已届征期宣化府古北口绿旗官兵宜加恩赏至是部议以派出预备宣化府绿旗官兵三千古北口绿旗官兵一千五百应交戸部加恩赏赉银两奏上报曰可大同绿旗官兵随大将军费扬古前往亦着一体赏赉命天津总兵官岳昇龙等率骑兵䕶送中路粮车时岳昇龙以米车前后非得骑兵不能往来巡䕶请选直属精骑二百名及山东省臣旧辖精骑一百名带往上命督运于成龙等确议议曰岳昇龙所请山东兵百名停其带往可率直𨽻马兵二百名车前领运刘国兴率河南马兵二百名车后催运此四百名兵所需一百四十日口粮亦在通仓领出于添造车内装运议上得㫖岳昇龙所请山东马兵百名仍准带往余如所议定运车旗式督运于成龙等奏言运米车上所用旗纛请照汉军火器营式様制办上曰火器营闗系紧要若与之一式是无别也运车旗帜色用白畵飞熊其上尔于成龙曾任镶红旗都綂今督理运务可仍用前都綂旗纛命都綂王永誉从中路征命给黑龙江等处官兵行粮时将军萨卜素以所属墨尔根黑龙江七齐噶尔三处官兵购买马匹治办器械俸饷不敷所用请给行粮移文戸部部议以目今盛京宁古塔黑龙江之兵暂无所用其萨卜素给与行粮之请可无庸议奏入上曰此军虽现无行走之处着照该将军所请给与行粮寻大将军伯费扬古请给编附右卫之䝉古官兵行粮得㫖可照内地官兵一体给与丙寅命延绥波罗营副将刘官綂同陜西兵进𠞰己巳命福建陆路提督张云翼从中路军时张云翼来京陛见奏请从军効力故有是命命添设鸟鎗大臣上谕内大臣公常泰曰鸟鎗大臣太少一旗应设大臣一员綂率为善除前锋綂领硕鼐不可别调外镶黄旗派内大臣马思喀正黄旗派都綂侯巴浑泰正白旗派䕶军綂领托伦正红旗派公常泰镶白旗派䕶军綂领苏赫镶红旗派副都綂孙渣齐正蓝旗派副都綂雅图镶蓝旗派副都綂宗室鄂飞管领此派出大臣各照本旗旗色持纛前往谕增造中路运车上谕督运于成龙等曰中路米车所载过重远输沙漠恐马力难胜可再增造五百辆均分装载至朕每举一事惟恐累民故前造中路之车俱动内帑钱粮诚以民力无几而吏不之恤致失朕意也先时朕出口外直𨽻廵抚常令地方官预备车二三百辆或至累民今朕綂师北讨凡所需供应细物将尔等预备车内分拨装载其㑹同兵部佥议议曰军糈事急过重难以行远已䝉睿照着增造车五百辆其增造之费在前所领帑金内动用至御用车辆若交地方官预备恐致累民应钦遵圣谕停其备办凡御营需用装载俱于臣等预备车马内拨用其押车人员着中路効力官及地方官内酌量分遣兵部章京笔帖式照常派出公同管押议入得㫖如此则不致累民其亟行之余如所议庚午命侍郎安布禄出哨侦探上谕理藩院侍郎安布禄西喇曰尚书班第出哨日久而又拨发从征着班第归以办行装尔安布禄往居班第所驻之地凡事俱如班第行尔安布禄亦已派军中可即从彼地而往如班第所在官员有愿从征者令归来治具至彼处侦探人员视其缓急应留者留之若无要务可即遣归辛未宴赉出兵及运米大臣官兵于太和门先是上谕总管内务府衙门曰可将内库所贮绸绢蠎缎等物酌量分定赏给出兵大臣侍卫八旗叅领前锋侍卫及部院衙门满洲汉军大臣学士以上等官其䕶军校骁骑校前锋䕶军亦给以缎疋骁骑火器营兵礮手皆给与布疋至运米大臣官员绿旗大臣官员俱系从征亦照其品级赏给缎疋此番所备之兵不比前次朕热思已久必期成功故凡大臣以下兵丁礮手以上均施以恩可于十四日大赐筵宴宴毕赏以缎疋等物至是日己时上御太和门陞座两旁内大臣侍卫大学士等列坐阶下金水桥内出兵大臣官员前锋鸟鎗䕶军等分左右按旗分坐运米大臣官员坐于左绿旗提督总兵官等坐于右桥外䕶军叅领䕶军校䕶军等亦分左右按旗分坐午门外効力废官鸟鎗骁骑火器营兵礮手等亦依次坐坐毕乐作演内监戱衆技毕陈上命大将军费扬古进至座前手赐巵酒费扬古跪受退至阶叩首饮都綂前锋綂领䕶军綂领及运米左都御史于成龙督捕侍郎李鈵提督张云翼总兵官岳昇龙马进良等俱上手赐饮其副都綂等亦进前着亲近侍卫赐饮前锋叅领䕶军叅领及运米官员自委署䕶军校以上皆十人一班进至堦上跪饮又命内务府总管亲随侍卫及部院大臣徧视衆军士饮至申时宴毕上始囘宫凡与宴之大臣侍衞八旗叅领前锋侍衞部院大臣学士督运大臣提督总兵官以上俱赐御用立蠎缎绸有差其出兵运粮官员及䕶军校骁骑校前锋䕶军等俱赐缎有差鸟鎗骁骑火器营兵礮手等俱赐布既毕大将军伯费扬古率衆官兵进前谢恩奏曰自古人君赏赉官兵者有之如我皇上亲临宴犒徧加赐赉者实所未有等受皇上隆恩何能仰报惟有遇噶尔丹誓必磔斩无遗而已齐声奏毕同叩首出命给古北口及宣化府总兵官鸟鎗上谕兵部曰古北口总兵官马进良宣化府总兵官白斌各给以内造鸟鎗二百桿火药铅子一併付与马进良现在京城即交伊本身尔部拨给驿车令彼带去白斌处尔部可差人送往此鎗囘军之日仍令缴内收贮壬申命选派䝉古官兵并发火箭至军前时大将军伯费扬古奏言春时进兵正䝉古马瘦之时若不将扎萨克王贝勒贝子公台吉等派出不得壮健人马请将扎萨克王贝勒贝子公台吉及闲散台吉等附丁拣选其人材健壮家道殷实者派出似为得力至于火箭尤为军中需用之物伏望发至军前上从之发内库所贮火箭三千解往川陜总督吴赫请赴甘州料理军需并防守边境时吴赫奏言大兵进𠞰噶尔丹需用运米驼马以及牛羊等物极其繁多若不预行採购恐致迟悞臣身驻西安不能远为料理欲前赴甘肃㑹同该抚选择才能官员分行採办以备大军进发至于三边地靣甚属辽濶番彞之人沿边杂处今将军孙思克等深入征𠞰其防守不可不严西安现有副都綂费扬固巡抚党爱臣请将臣标下官兵酌量选带暂驻甘州严守边境奏至上从之命调副将周洪昇等押中路米车时督运于成龙请拨官兵押运上谕曰前有各省督抚提鎭保题武弁召见记名者今概调来京远者难以立至尔等可就近将直𨽻山东河南江南四省凡记名及各上司保题之员尔等查兵部档案具奏于成龙等同兵部查四省副将等员开列山东胶州副将周洪昇等二十七人职名奏入上俱令派发押䕶中路粮车命严守喀伦时内阁侍读学士伊道奏言乡导朱尔渣哈等至厄折忒图哈卜七尔地方见有人马行踪约四百余沿克鲁伦河上流而去观其形势乃系厄鲁特因令车臣汗贝子盆楚克等入内游牧而车臣汗等以目今羊当产羔牲畜羸瘦不便迁移俟雪融时渐次内牧为辞夫厄折忒图哈卜七尔地方距车臣汗等目下所居波衣尔之地止二日程今厄鲁特既逼近来前则凡我喀伦不可不严加防备现今两乌朱穆秦并阿鲁科尔沁之喀伦虽每处有章京一员兵十名然军力微弱每处应添章京一员兵十名至扎鲁特科尔沁等旗喀伦与车臣汗等所居波衣尔之地相近亦应严饬坚守喀伦奏至㫖下所司议理藩院议以朱尔渣哈等虽见其踪迹并未望见形影应移文与伊道令其再选精细能事之人探明实信速行奏报其车臣汗贝子盆楚克等既云羊正产羔牲畜羸瘦应令伊等远行侦探暂居原所俟伊等可行之时再入内游牧至于喀伦地方每处原设章京一员兵十名其添设官兵可毋庸议再檄知乌朱穆秦阿鲁科尔沁扎鲁特科尔沁及黑龙江将军萨卜素处令其严饬各旗喀伦官兵加意防守奏上上从之命西路兵简䕶军为前锋大将军伯费扬古请于大同养马八旗䕶军内简选二百鸟鎗䕶军内简选八十为前锋其前锋旗帜交地方官制造上从之寻以副都綂硕岱为前锋綂领命以亲征原委晓谕大小诸汉官时上欲亲綂大军往征噶尔丹大学士王熙等及汉九卿大臣科道等官恐圣躬劳瘁奏曰钦惟皇上茂徳丰功文经武纬诚迈百王而超千古前以三逆负恩察哈尔作乱赖皇上运用神谋皆立时授首悬之藁街及功成事定又平台湾以为郡县此数十年间时和年丰民安物阜域内咸享昇平之福凡天之所覆地之所载亘古以来声教所未及者无不仰戴尧天舜日来享来王乃噶尔丹狡焉小丑反覆靡常二十九年败遁之后皇上扩天地之恩不忍絶其根株讵意噶尔丹赋性愚顽并不改行易心而来纳欵敢自外于王化屡行狡狯用是皇上赫然震怒欲行天讨凢进兵运饷之务俱奉睿算指挥毫不劳苦百姓是以小民不知有兵安堵如故稽古史册如今日之人马精强兵革坚利军容勐鋭圣算神奇者诚未之有等虽系书生不谙军务亦知天兵所向必克可不崇朝而灭此小寇也皇上奋雷霆之威躬綂六师往扬神武栉风沐雨不惮勤劳皇上虽为社稷生民谋亿万年之计但等愚意以为皇上乃天地神人之主身有举动系天下万国之瞻仰噶尔丹釡内游魂以我兵强将勇又遵行成算自必系其颈而献诸廷皇上端拱九重之上坐受㨗音燕享赏劳指日可待无烦皇上玉体亲行伏祈皇上遣将授兵教之方略使早奏大勲以慰中外臣民之望奏入上谕大学士伊桑阿阿兰泰曰汉大臣谏阻朕不之怪为人臣者不欲以军务劳君身者亦当然之事但此噶尔丹为人狡诈不比寻常小宼前年来犯我藩塞语极兇悖理藩院尚书阿尔尼率四十九旗䝉古及察哈尔兵遇噶尔丹之兵而辟易是以朕熟筹务必灭之指授出征诸王将军于七月初六日起行朕躬随于七月十四日起行又恐噶尔丹闻朕亲行而遁去以兵一枝授内大臣阿米达诱之近至乌兰布通之地是时诸王大臣皆在军中竟使噶尔丹逸去于此尔等可知之矣适会朕躬有疾未到战地果知其如此朕必力疾而往也失此良㑹匪啻朕一人至今恨之举朝亦无不以为恨也所以朕不得不亲行者职此故也近者噶尔丹背誓掠我䝉古边外住居之喀尔喀又煽诱诸䝉古不无顾望而持二心者倘不早为之剪灭恐其势渐张今以时势言之天下无事四海太平朕践祚以来无日不以军民为念虽未尝加大恩于民而抚绥有年想天下臣民必皆爱戴是我内地可以无虞如京中事则皇太子已长可料理之乘此时而朕亲往征之亦一良㑹也今噶尔丹屯聚巴颜乌阑距䝉古界上不甚相远是以不惮劳苦躬临边塞大兵分路并进者特欲迅扫逆贼以絶后患也噶尔丹灭则天下不复有事矣即噶尔丹望风远遁而以我神兵之威扬播外藩不亦善乎失今不图噶尔丹来侵我四十九旗则必调天下绿旗沿边守戍所忧不益多乎尔等其以此晓谕汉大小臣工知之乙亥趣西路官兵作速起行时将军孙思克奏言先经佥议令派陜西绿旗兵九千同尚书图纳公议于标下五营马兵内派一千八百凉州总兵官所属马兵内派二千宁夏总兵官所属马兵内派一千五百肃州总兵官所属马兵内派二千西宁总兵官所属马兵内派一千二百总督标下马兵内派五百共选派九千名其领兵之副叅游守千把等官仍照前议定之数拣选派出此派出之兵务令于二月初十以内齐集甘州喂马一月一同出边查河西地方凉州庄浪甘州肃州俱系沿边要地且偪近䝉古应令提督李林隆酌量调取官兵来甘州驻札防守又先经佥议从征绿旗兵丁除本身坐马外可按名多给一匹随将提督总兵官所属存留兵丁之营马内选其肥健者如数分给九千匹但甘肃地方苦寒不比内地青草发萌甚迟等之兵于三月二十前后青草已萌即行出口倘尚未萌达欲再守候数日为此奏闻上谕诸王曰大将军费扬古兵于二月二十日前后进发将军孙思克兵亦应令于二月二十日前后自宁夏起程甘州肃州等处兵若调至宁夏路途遥远其到必迟现今宁夏有满洲兵一千汉军火器营兵五百应再增以西安满洲兵一千汉军火器营兵五百以足三千之数再宁夏榆林二总兵官标下绿旗兵共选派六千即令该总兵官率领同将军博济副都綂阿南达等于二月二十日前后自宁夏起程令将军孙思克将伊标兵酌量选带速来宁夏如及期而至则一同进发倘或不及可随后踵进其满洲汉军兵丁马匹未及喂肥着该将军总督等将存留满洲汉军并绿旗兵丁马匹内酌选肥徤者更换付之其添给绿旗兵丁马匹并负随运米粮之骆驼马骡俱令于各营及驿马内选其臕壮者给付此路随运粮米俱着照前议备办一切事务令尚书图纳㑹同该总督廵抚提督等公商料理毋致有悞提督李林隆速往甘州驻札酌量徴调官兵加意防守地方速檄知之丙子命议增绿旗兵鹿角上谕管汉军火器营都綂李正宗曰是役也有绿旗兵三千朕意欲使绿旗兵居中汉军居两旁其鹿角如何增加所增鹿角如何捆载擡鹿角人役口粮如何运到尔其与戸兵二部议之议曰是役之兵已派出古北口绿旗兵一千五百名宣化府绿旗兵一千五百名此三千兵应增带鹿角一百六十架其擡鹿角也应派出八旗汉军步甲四百八十名所派步甲每人拨马一匹四人为一车以此马挽之伊等八十日口粮兵器俱载此车之上但汉军旗下现置马匹无有余剩应折银每匹三十两给之购买其车各自本旗内拨给至鹿角三架以骆驼一头捆载共计需骆驼五十四头取捐助骆驼给之伊等随运两月口粮应交左都御史于成龙等奏入上从之辛巳命定军厮立功赏格上谕内大臣公国舅佟国维等曰官军之厮役人等有能踰鹿角营而进击者作何给还本主身价令其出戸以示劝励尔等集议议曰官军家下兵丁厮役或骆驼营或鹿角营或于旷野贼兵对敌之处有能首先跃入衆人接踵继进以致杀败贼寇其首先跃入之家下兵丁厮役以及其父母妻子俱拨在佐领立为另戸主照例计其人口给还伊主身价奏入上曰其第二三前进者亦着照此例行谕分派西路都綂副都綂督八旗营垒上谕大将军伯费扬古曰尔军中所有都綂副都綂等可令各分管八旗营垒费扬古遵㫖派管京城所发八旗大兵营垒以扬威将军觉罗舒恕管两黄旗以都綂伊勒愼管两白旗以都綂公彭春管两红旗以侍郎满丕管两蓝旗派管右衞八旗兵营垒以䕶军綂领宗室费扬固管镶黄正白两旗以䕶军綂领瓦尔达管正黄正红两旗以副都綂党爱管镶白正蓝两旗以副都綂拜音布管镶红镶蓝两旗壬午授中路督运左都御史于成龙等勅印勅曰今厄鲁特噶尔丹毁蔑盟誓伤我使者抢掠喀尔喀人等又阻尼班禅库图克图之来隂蓄狡谋违㫖妄行用是遣发各路大兵声罪致讨进𠞰大兵所需粮米浩䌓督运责任重大必须专委大臣綂理今特命尔都察院左都御史于成龙兵部督捕右侍郎李鈵通政司左通政喀拜总理运送中路大兵军米事务尔等督运之米务随大兵运到勿得迟延有悞军需驻搭之处必安营垒令兵丁加意廵防所派副都綂总兵官部院官员以及尔等题带文武各官俱酌量派定分委押运其情愿効力人员亦量行分派随押车辆俟到边外如有用䝉古兵之处即将尔等经过相近地方所有䝉古兵丁酌量调用有贻悞修路搭桥者即行指名题叅凡闗运米事情各部院不得掣肘尔等总理运务亦须熟计征战事宜将官兵不时操练务使赏罚严明其勅中开载未尽事宜尔等即㑹同商酌而行倘遇有征战之处与副都綂卢崇耀总兵官岳昇龙刘国兴等商计而行有于运米事情勤劳供职者即彚题奖劝如有怠玩厥职不効力勤劳者即行叅奏惩治或官员或赶车兵役偷盗米粮马匹及妄作非为者即以军法从事示衆尔等膺兹重寄务须殚竭心志黾勉効力将米运至军前以济军需斯克副朕委任之职如或因循怠忽措置乖方致悞职任责有攸归尔等愼之故谕寻授西路督运侍郎王国昌等勅印勅与中路略同命增发绿旗兵防守归化城上谕大将军伯费扬古曰大兵前进𠞰灭噶尔丹归化城地方紧要土黙特二千余兵外着增拨宣化府绿旗兵一千驻防此军应派内地诸王綂领着议政大臣议议曰谕㫖甚是应于土黙特二千余兵外增拨宣化府鎭标步兵一千防守归化城管领将弁照兵数派出内地诸王该衙门请㫖派出俟大兵灭噶尔丹凯旋之日撤囘此军上从之寻以安郡王马尔浑辅国公来僖副都綂雅图防守归化城地方癸未授抚远大将军伯费扬古勅印勅曰今厄鲁特噶尔丹毁蔑盟誓伤我使者抢掠喀尔喀人等又阻尼班禅库图克图之来隂蓄狡谋违㫖妄行𠞰灭不容少缓用是遣发各路大兵声罪致讨特命尔领侍衞内大臣伯费扬古为抚远大将军綂领西路大兵一切事宜尔与都綂伊勒愼䕶军綂领宗室费扬固䕶军綂领瓦尔达副都綂硕代理藩院侍郎满丕等公同计议而行勿谓自知而不纳衆论勿当事㑹而致失机宜勿恃兵强而轻视逆寇严侦远探罔或踈虞其綂领䝉古兵丁前来之王贝勒扎萨克台吉与绿旗总兵官等共相商确酌量行事尔仍总綂调遣有能擒斩噶尔丹来归者分别具奏有情急来归者务加意抚恤副朕戡乱靖逆之怀官兵或临阵退缩贻悞军机尔㑹同商议官员以下即以军法从事示衆官兵犯小过者㑹同商酌径行处治勿冺没官兵功绩勿寛纵违犯法纪之人赏罚之际务极严明如有用运米绿旗官兵与情愿効力人员之处尔即酌量调遣尔等将厄鲁特歼𠞰廓清安靖边圉斯称委任尔等宜殚竭心力蚤奏肤功钦哉故谕命设西路驿站先是上谕大将军伯费扬古侍郎满丕等曰西路设驿事宜尔等可交理藩院兵部集议至是二部集议自京城至杀虎口原设有驿不议外自杀虎口以外置驿六十处毎驿设马二十匹两驿合设笔帖式一员拨什库二名䝉古官一员兵十名更请于鄂尔多斯六旗内派马五百匹再取直𨽻河南附近府州县偏僻驿站中马一千匹酌量安设六十驿需马一千二百匹以所余三百随之自西路以至中路军前如有设驿之处可交大将军费扬古即于此马内酌量安设奏入上从之命限中路官兵赍粮额数上谕议政诸臣曰中路兵丁仍带八十日米外诸王大臣侍衞官员俱着带百日之米恩赐西路从征土黙特官兵先是上谕大将军伯费扬古曰是役归化城土黙特从征兵丁应加恩着交该部至是理藩院议西路从征之归化城土黙特都綂阿喇纳副都綂阿廸阿玉玺多尔济等应赏缎各二疋实授叅领二员叅领署夸兰大四员叅领十员佐领十二员赏缎各二疋闲散章京十二员骁骑校十员赏缎各一疋兵八百名每人赏银五两所赏银缎戸部差官送至归化城交大将军伯费扬古亲视给赏上从之甲申命选备追𠞰精兵上谕兵部等衙门曰大兵至巴颜乌阑倘噶尔丹不敢迎敌从此遁去可预选察哈尔兵一千六百名喀尔沁翁牛特兵一千四百名再于大兵内及新满洲诸王䕶衞喀尔喀兵内共选精兵一万备足驼马糗粮务将噶尔丹穷追𠞰灭尔等其酌议以备命都綂公彭春为西路军中叅赞先是以彭春为夸兰大遣至西路至是授彭春为都綂上谕兵部曰着以彭春为西路叅赞乙酉谕恩赉輓运兵丁上谕中路督运左都御史于成龙等曰出师讨寇全资兵力内外满洲汉军绿旗诸路从征兵丁俱已各加恩赉其外省调集步兵輓运军粮载涂况瘁尤可轸念所有毎月应支银米本营照常支给俾养赡室家仍各给与行粮以为道路之费所运米石如悉依期輓至克济军需不致亏损迟悞俟大兵凯还补入马兵营任用以彰奖劝有効力勤敏才堪㧞擢者尔等可记名彚奏以俟酌用兵丁劳苦饥寒凡督运大臣官员宜时加拊循慰勉庶人争自効踊跃赴公西路輓运兵丁亦照此例行尔等可移文各该抚通行晓谕宣朕体恤军士至意圣祖仁皇帝亲征平定朔漠方略卷十九圣祖仁皇帝亲征平定朔漠方略卷二十钦定四库全书圣祖仁皇帝亲征平定朔漠方畧卷二十二月己丑命黑龙江副都綂喀特虎从军黑龙江将军萨卜素奏言副都綂喀特虎喇子二人俱告请愿赴军中竭力以効犬马之劳欲带两副都綂出征奏至得㫖喀特虎着从军喇子着鎭守地方辛卯命更定出兵日期并增发侦探官兵上谕内大臣国舅佟国维等曰噶尔丹为人狡诈未必不指西向东我大兵若于三月初十起行则四月二十五间方得至巴颜乌阑今不便待陜西兵中路行期宜改在三月初间西路费扬古兵行期亦改在二月望间着交钦天监选择具奏至于喀伦地方侦探情形事属紧要宜增派官兵发往侍郎安布禄处驻札俟厄鲁特来时视其兵力仍前单弱即着擒𠞰倘力不相敌择便退回星飞驰报尔等其集议之议曰圣谕周详俱应钦遵而行其派发喀伦官兵请于每旗派不出征之前锋五名并不出征之王贝勒贝子公等属下择其人材壮徤家道殷实䕶卫及新满洲共派百名给以肥马令其速赴安布禄处驻札喀伦一同侦探俟大军到日其䕶卫及前锋兵俱令撤回此事仍应檄将军舒恕孙思克等知之奏上得㫖此发往喀伦官兵共派七十人足矣所派前锋仍着于出征之前锋内选派四十名再将出征上三旗及王贝勒贝子公等情愿効力之䕶卫人员内共派三十名䕶卫俱着乘自备马匹前锋兵着给上驷院及兵部马各三匹计其口粮行装给与骆驼负载伊等分内之马匹辎重着随大军前去俟大军到喀伦仍各乘自备马匹其带往之驼马可交上驷院兵部查收谕从征人员爱䕶马匹上谕内大臣国舅佟国维等曰方今春令肥马若被雨淋恐致倒毙着通行晓谕出兵人员及于成龙等预备油单中途如遇雨雪即以苫盖壬辰命䝉古官兵预备于乌尔挥河听用先是理藩院奏言四子部落六鄂尔多斯兵俱派随西路出征两翁牛特两喀喇沁兵已派輓中路米车不议外其两乌朱穆秦两蒿齐忒两阿霸哈纳尔两阿霸垓两苏尼特十科尔沁两扎鲁特阿禄科尔沁两巴林克西克腾敖汉奈曼两土黙特及喀尔喀罗卜臧贝勒等旗扎萨克王贝勒贝子公台吉等官兵应派在何路伏候钦定得㫖俟出兵临期传谕衆扎萨克等酌率本旗官兵于各边界预备来者带往不来者听之至是上谕曰目今䝉古兵衆正当马匹羸瘦之时可止其来㑹大军着都綂杜思噶尔理藩院章京达赖驰驿前往令䝉古王等将所属兵丁内情愿効力马匹足供驱䇿者尽数派出驻乌尔挥河地方预备乘青草牧肥马匹以待遣用杜思噶尔等宣谕毕可于喀伦内来赴军前定中西二路大军起行日期钦天监奏二月三十日丙辰寅时中路大兵自京城起程大吉二月十八日甲辰巳时西路大兵自归化城起程大吉奏闻上谕内大臣苏尔逹等曰中路大兵行期可定于二月三十日此选定日期着速檄大将军费扬古知之命废官中路坐塘効力兵部理藩院奏中路大兵例应设驿自京城至独石口请设四驿其间有额定驿马不必增加外每驿用笔帖式一员拨什库二名自独石口外五六十里一驿约设六十驿每驿马四十匹共需马二千四百匹应于直𨽻山东河南三省捐助之马京城大小官员捐助之马兵部馆所之马内取一千九百匹两阿霸垓两阿霸哈纳尔两苏尼特旗分内取马五百匹安设至中路大兵到喀伦后沿喀伦迎西路联络设十五驿所需马三百匹亦取捐助之马兵部馆所之马每驿安设二十匹如两路大兵中间相隔遥逺驿或不足酌量增设中路大兵正站腰站俱两驿合设笔帖式一员拨什库二名扎萨克䝉古官一员兵十名其笔帖式取自各部院拨什库取自八旗满洲蒙古旗下其管理正站驿马行止安设之事应拨理藩院兵部章京各二员腰站亦拨章京各一员前去至捐助之马无夫押送以四马一夫筭共需夫四百名应檄直抚将附近僻地驿夫照数酌拨备带口粮押送马匹奏上得㫖此番出师诸物朕皆全备并无待后赍送之物飞驰之事亦少一驿设马四十匹则太多况发直𨽻河南两省驿马人夫伊等亦甚劳苦着毎驿用捐助马二十匹部院章京笔帖式拨什库调用将尽今设此驿有革职文官情愿告请効力者甚多若軰不习军务可令伊等一驿两三人坐塘効力报马不足令自备马匹驰报其口粮令自备人夫运送亦彼出力自効之事也併酌拨扎萨克䝉古内台吉章京兵丁监视马匹如驿马失盗被劫即依律治罪至草青后将䝉古之马着该管台吉各自本旗酌带赴驿协助传报以此传谕设驿地方衆扎萨克可也如此则驿务不致有悞而坐塘者亦大有裨益矣余如议行癸巳谕安郡王马尔浑等驻防归化城远侦声息先是命安郡王马尔浑辅国公来僖副都綂雅图率宣化府绿旗兵一千归化城土黙特兵二千往归化城驻防至是马尔浑等濒行恭请训㫖上曰尔等往归化城务扬军威以示兵力强盛各处远行侦探最为要紧尔等三人须同心効力不可于事后但云我意原欲如此曾经言过彼此互相推诿王与公皆年㓜未曾歴练凡事宜与雅图商酌而行尔雅图乃晓事之人不可推托王等至朕行在与归化城相近此时正当用兵之际不必差人请安甲午命颁赐绵甲于从征将士时浙江等五省制造绵甲陆续解至京师上命颁给从征将士复传谕曰此甲朕曾亲试进退周旋毫无阻碍甚觉轻便此外更加以一层鐡叶一切鸟鎗无有贯入之理此甲表里皆系单层丝绵尚易透出或缎或布内外再加衬贴则益觉坚好矣甲背上亦照鐡甲式各书旗分佐领姓名缀之此皆动用正项钱粮特为制造不可弃掷所给之人记名存案命加运军粮以备亏耗上谕总理运务于成龙等曰尔等所运军粮系计日按口而备一路风吹日曝车轴动摇或致亏耗可于毎石加米一斗运往如此则临期支放庶不致缺少大将军伯费扬古自京起行赴归化城增发火礮于西路先是以冲天礮三门神威礮十门景山制造子母礮二十四门江南礮五十五门发往大同以备西路兵之用至是上谕兵部曰着于新造礮四十八门内选八门派毎旗礮手一名作速增解大将军费扬古军中命开明口外来报声息檄知将军萨卜素等上谕内大臣国舅佟国维等曰前令黑龙江宁古塔盛京立刻备兵各居其地者恐噶尔丹知我三路大兵进𠞰惶迫东行是以使之预备也今视口外来报情形亦有东行之状着萨卜素立刻整备属下兵马远设侦探如有用盛京宁古塔兵之处许彼星速往召总辖调遣其左近䝉古亦当小心防备因萨卜素所居悬隔报京声息不得闻知可将凡属噶尔丹之事口外报文一一查出开明月日发与萨卜素使彼知之以便准备行事盛京宁古塔将军处亦着遣檄知之丁酉命以所余绵甲解右衞军中先是曾以绵甲五千发给大将军费扬古军中至是上谕内务府总管曰所余绵甲内着取二千领交兵部解往右衞军中戊戌命选侍衞章京为传宣上谕内大臣国舅佟国维等曰现在传宣皆卑微之人重大事务不足差遣除平常小事差遣若軰外着毎旗简选贤明侍衞章京四员附御营预备如有紧急大事使持令箭以听差遣其令箭交内府大臣制造己亥勅奖䇿旺喇卜滩时䇿旺喇卜滩遣使囊素赍疏请安并贡方物又陈噶尔丹奸恶乞遣还回子归已上嘉之赐以勅书勅曰朕为万国元后惟以率土乂安咸享乐利为心其能体朕覆载之怀敬顺自持者朕必爱养教育之其或违朕兼容懐保之意不循分谊包藏祸心悖安和之理者朕必惩创匡正之此朕綂御寰区为人君之大道也今尔䇿旺喇卜滩仍践前好遣使请安贡献方物不絶又以噶尔丹奸诈为所侵凌与尔有不共戴天之讐披沥情实遣使囊素赍奏入告诚心求恤敬顺可嘉朕为一綂万邦之主有不眷尔诚心效顺之人乎查尔所奏回子之事今噶尔丹处虽无回子前来贸易此后或来朕必交该部查明如尔所请发往朕嘉尔恭谨受尔贡献尔尚永懐敬顺朕将洊加恩赐焉昔噶尔丹扰我郅治猖獗横行阑入乌阑布通之时朕遣偏师大败之欲即穷追将尽歼矣而噶尔丹乃长跪于达赖喇嘛所遗威灵佛前而誓曰不敢复侵中华皇帝之喀尔喀与衆人民载书加印始免其诛灭而纵之朕向者殊不喜征诛今噶尔丹悖弃誓言戕我赉汝之使劫喀尔喀之人阻止班禅库图克图之来今又至巴颜乌阑动揺我人民内怀诡诈欲行祸乱其迹显然朕为一綂万邦之主若此扰我昇平之人何得不加创艾是以发三路大军诛讨凡罪皆在噶尔丹他无与也但三路大军甚衆声灵赫濯恐边外之民不无震惊尔其遍谕尔之属衆以至土鲁番诸处各令照常安居勿致惊溃特遣内阁侍读常明理藩院司务英武为使赐尔花缎二十疋银茶桶茶盆各一具狐腋蠎袍一袭貂帽一顶玲珑鞓带一围皮靴蠎袜各一对尔如有所欲言其遣人偕使臣来奏寻理藩院以嗣后䇿旺喇卜滩使人不得过二百名具奏上命使人往来以三百为限辛丑命大将军伯费扬古遣人于喀伦外掘井费扬古奏言于二月十二日至洋河地方遇遣往㸔路之副都綂阿廸等告云自归化城至喀伦有二路若自穆鼐一路前进二十日可至喀伦或从昆都伦一路前进十九日可至喀伦此二路皆有溪河清泉不须掘井喀伦以外郭多里巴尔哈孙一路共十三站毎站有井十余处噶尔拜察罕库腾一路共十七站毎站亦有井十余处此二路俱令其再行浚凿有掘至五六尺者有掘至二三尺者深掘处尚可得水其浅掘处水共沙泥冻合竟不可得水等以阿廸等所㸔二路皆可前行即率兵进发俟到喀伦外当酌量掘井以往奏至上谕议政大臣等曰据副都綂阿廸等奏其浚凿之处仍系旧所并未另行掘视掘井之事闗系军行着喇嘛商南多尔济同副都綂阿玉玺等驰驿前赴费扬古处谕㫖一到即令遣人前往掘井大兵仍照常进发商南多尔济满洲䝉古文义兼通凡有行文及差遣之处俱属可用着留费扬古处一同办事壬寅发训谕大将军伯费扬古上谕费扬古曰进兵之事朕已与诸臣酌议檄谕尔知之矣今闻根敦带青贝勒已进洪郭赖之内齐斯希卜地方恐尔两队兵误认喀尔喀为厄鲁特此当㣲谕阿南逹知之至于商南多尔济当俟尔等过翁金后给之乡导从可通之路限日差至御营为宜此两事虽不甚紧要意之所及交阿廸传谕寻又谕费扬古曰据总兵官康调元疏有晋抚捐助骡子米粮俱未解到诸语以此揆之因大兵趱期稍有未及亦未可定米粮牲口所闗甚重尔将军当防䕶其前后尔等路远粮运较中路倍难万一食有不继则尔两队之兵不至窘乏乎朕心深忧之特作手书飞递传谕甲辰命详议亲征事宜上谕礼兵二部曰朕綂御中外念切抚绥惟务休养民生未尝远事征讨比年以来海宇昇平闾阎乐业四方固已无事独噶尔丹荒裔狡冦肆逞兇顽自乌阑布通败遁之后不自悔祸仍行狂逞悖天虐衆违蔑誓言侵掠我臣服之喀尔喀窃踞巴颜乌阑之地诡谋叵测逆状已彰乘其窜伏近边自应及时扑𠞰倘目今不行剪灭恐致异日沿边防戍益累兵民声罪迅讨事不容已用是遣发各路大兵分道并进朕特躬莅边外相机行事以衆击寡以正诛逆天意人谋无不允协此冦一殄则边尘荡涤疆圉辑宁内安外攘实在此举告祭天地宗庙社稷并一切应行事宜着察例详议具奏议曰上躬綂大军进发应遣大臣告祭于天地宗庙社稷再起行之礼道路神太歳礮神俱应遣大臣致祭出师之日上亲诣堂子行礼毕由安定门大街出徳胜门至土城闗外八旗兵分两翼陈列陈兵时以前锋军为始其次俱按旗分左翼先列镶黄旗鸟鎗䕶军次䕶军鸟鎗骁骑次三旗俱照此依次排列出征皇子王等旗纛䕶卫俱各于夲旗䕶军之中排列末旗鸟鎗骁骑之下列满洲礮兵次汉军礮兵次汉军火器营兵右翼亦照此排列见驾出郭师中以启行礼三举礮皇上至陈兵处官兵皆于马上俯伏候驾过其不随征王以下有顶带官员以上俱过大军排列之前在路两傍分列跪送并派八旗官兵肃清道路严禁仆从马匹諠杂之声驾过后随驻御营人等按队前进其次出独石口兵丁各按队伍随行皇上至驻驆处前锋应令过御营前驻札随驾四旗官兵皆启行毕然后令出古北口四旗兵亦照旗分各按队伍赴扎营之处奏入得㫖出师后京师闗系甚要其不随征都綂等免其送驾再䕶军綂领副都綂叅领步军綂领步军校等各有防守之责亦俱免其送驾余如议行命副都綂赵玥随征𨽻火器营中丙午命预定接战队伍上谕内大臣马思喀等曰军士接战当预编队伍头队兵必多诸王可俱编入二队两脇兵亦应派定所选取勇士可编入头队头队二队及左右两脇之兵为最要军士不得以前进相争尔等其集议之议曰头队军之正中排设鹿角及绿旗兵次以左右翼汉军火礮鸟鎗之兵继之继此则派左右翼满洲火礮兵四百鸟鎗䕶军毎佐领一名䕶军一名亲随䕶军两佐领合一名鸟鎗骁骑亦两佐领合一名勇士及情愿効力者俱派在头队其二队毎佐领䕶军一名亲随䕶军两佐领合一名皇子及王贝子公等俱定在二队其左右两脇每佐领䕶军一名鸟鎗䕶军两佐领合一名鸟鎗骁骑亦两佐领合一名行李令在二队后各随本旗本叅领立于百步之末再每佐领前锋一名鸟鎗䕶军两佐领合一名内府䕶军各执事人等及部院大臣官员笔帖式俱令在御前以备调用察哈尔兵八百扎什王兵五百另作一队预备追击衆扎萨克之兵一至即令与察哈尔兵㑹合其派领兵接战之大臣伏候钦㸃奏入上从之又谕曰火器营军士既派在头队二队其火器营大臣即率之接战至于都綂䕶军綂领副都綂等俱系特简大臣人材伟岸并无庸懦者头队二队及两脇可各照各翼掣籖以定昔太宗皇帝时公彭春之祖和硕图于南苑交战横冲而出奋勇破贼故封以公爵今有能越衆効力者朕自不靳爵赏若退缩不前者治罪无赦都綂兼前锋綂领硕鼐着綂前锋而行提督张云翼着与都綂鄂伦代一处効力副都綂吴达禅齐蓝布令随驾行穆森等随从皇子不必编入队伍领侍卫内大臣目下无庸派出俟临期再行拨派于是从征大臣公同掣籖都綂苏努杜思噶尔石文煐䕶军綂领鄂克济哈苏丹副都綂崇古礼胡什巴阿尔纳莫洛浑龙什库掣得头队都綂齐世噶尔马副都綂钖柱噶尔必阿喀纳邬赫掣得二队都綂阿钖坦副都綂达礼善纳秦掣得左脇都綂周卜世副都綂法喀渣喇克图掣得右脇奏上得㫖渣喇克图着派在头队龙什库调拨右脇队内定中路军营上谕内大臣马思喀等曰中路䕶军及骁骑可列为十六营尔其酌量集议议曰皇上驻跸处为一营八旗前锋军列作二营八旗䕶军及骁骑列作十六营八旗汉军火器营兵随礮兵礮手绵甲兵列作四营部院大臣官员笔帖式等列作一营左翼察哈尔兵列作二营宣化府及古北口绿旗兵各为一营至守䕶御营官兵亦应派定查内府䕶军及执事人员总计四百二人网城内安设廵警二十一处每处派章京一员内府䕶军及执事人十名守之网城三门每门派䕶军及执事人十名守之外营安设廵警八处每处派章京一员侍卫銮仪衞官执事人共十名守之外营四门共派䕶军执事人四十名守之马匹牧塲于上三旗每旗派章京一员侍衞及銮仪衞官执事人三十名守之禁止喧譁者于上三旗每旗派章京一员䕶军併执事人役共二十名督之通计一班需用五百四十人此分编营垒以及守视御营诸事俱交领侍卫内大臣䕶军綂领及总管内务府大臣约束督理奏入上曰镶黄旗大营内着皇七子𦙍祐都綂杜思噶尔副都綂达礼善内大臣额驸尚志隆督捕理事官温达镶黄旗小营内着贝子苏尔发副都綂喀尔沁副都綂钖柱正黄旗大营内着皇五子𦙍祺都綂侯巴浑泰副都綂阿喀纳学士宋柱内大臣布克韬正黄旗小营内着宗室公蒲圻都綂周卜世副都綂莫洛浑正白旗大营内着信郡王鄂扎都綂阿钖坦副都綂阿尔纳学士席尔登正白旗小营内着宗室公吞珠都綂石文煐副都綂胡什巴正红旗大营内着皇四子公常泰都綂齐世副都綂法喀原任尚书顾八代侍读学士觉罗华显正红旗小营内着宗室公齐克塔哈䕶军綂领鄂克济哈副都綂渣喇克图镶白旗大营内着恪愼郡王岳希都綂噶尔马署䕶军綂领桑格副都綂纳秦镶白旗小营内着贝子吴尔占䕶军綂领苏赫镶红旗大营内着皇三子𦙍祉公福善副都綂孙渣齐侍郎度尔达学士三寳镶红旗小营内着宗室公苏努副都綂邬赫正蓝旗大营内着显亲王丹臻副都綂柴穆布学士常绶正蓝旗小营内着闲散宗室哈尔萨副都綂崇古礼镶蓝旗大营内着康亲王杰淑原任内大臣阿宻达副都綂宗室鄂飞镶蓝旗小营内着贝子鲁賔原任都綂喀代副都綂龙什库率领再八旗汉军火器营镶黄正白两旗合为一营着都綂公鄂伦代副都綂公孙徴灏正黄正红两旗合为一营着副都綂张所知都綂王永誉镶白正蓝两旗合为一营着副都綂雷继尊都綂李正宗副都綂喻维邦镶红镶蓝两旗合为一营着副都綂费扬固赵玥都綂诺穆图副都綂宗室巴赛副都綂张朝午率领其察哈尔兵着贝勒多尔济渣卜闲散大臣吴巴什綂领余如议行寻以侍郎席尔达为部院营夸兰大严禁䝉古盗窃上谕理藩院曰官兵马驼及坐台马匹闗系𦂳要应檄知衆扎萨克及喀尔喀扎萨克等严禁各旗偷盗如有干法者即按军法枭首示衆家产籍没入官其该扎萨克以及该管人员从重治罪尔部院即遣拨什库驰驿前往遍行晓谕申命整修运道先是上命内阁学士齐穑监修塞外路径至是复谕总理运务于成龙等曰朕为运米一事于口外应修之路已派大臣监理尔等勅书内亦有贻悞修路搭桥者即行指名题叅语今运车以次经行茍一有倾圯即着修路大臣立行整治毋贻后至之忧速趣知之丁未申谕行军法禁上谕议政大臣等曰军士所赍米粮务如数携带自启行以至在途该管官员不时严查倘有减数带往者将本身及该管官员一併从重治罪有盗米粮马匹逃回者擒之杀无赦军士有纵酒杀人或鬭殴伤人者不俟秋后立行正法扎萨克䝉古等有盗我军马匹者即行枭示军士及厮役等有盗贸易䝉古之马匹者亦即诛戮昔时行军以厮役牧放马匹此番既派出军士守视其庸劣不堪之厮役可停其带往至于随军贸易之人固不可禁若纵其贸易又至紊乱应于某营相近即令某营之夸兰大派出章京于一里外指地驻札准其贸易严禁喧譁火烛并戒沽酒倘贸易人不遵法禁偷盗马匹米粮者亦杀无赦带往之人一併治罪军士或盗米售与贸易之人或强买抢夺者定加以重罪可遍行晓谕使咸知凛遵寻理藩院以大兵经行䝉古地方准令䝉古等沿途贩卖驼马牛羊等物奏请得㫖尔院可另设一营其贩卖人等即在尔营内贸易大军十六营中毎营派官一员专司贸易之事如有指称贸易行窃者不分首从枭首示衆妻子家产籍没入官尔院即行传谕戊申内齐陀音库图克图等赍达赖喇嘛等奏章还复命先是差喇嘛内齐陀音库图克图御史钟申保往召班禅库图克图至是内齐陀音库图克图等还赍逹赖喇嘛奏章至其词曰谨奏圣主睿览我自壬辰年入京得觐圣明中国与西域道法归一以来尝以应行事宜上奏圣明近缘召见喇什龙布班禅备遣使币谨以皇上宠眷之意宣告班禅而不能趋赴伏祈鉴宥尤冀宇内元后至仁至明立化昏悖之徒永开非常无量善门班禅库图克图疏曰奉到勅书赐物不胜懽忭自有生以来与徒衆焚诵上祝圣明未尝少懈又䝉皇上宠眷降㫖召赴金阙以觐天颜理应趋赴仰荅无量隆恩但我土伯特国俗大忌痘疹是以甚畏之且奈冲占得大凶不利有攸往之兆不能上副皇上之意谨铭刻于中在西方与僧衆诵经不絶伏乞仍前鉴恤频加教诲第巴疏曰博硕克图汗在本地闻皇上召班禅遣其喇木扎木巴纳木喀林辰沮班禅库图克图勿行职以此故班禅库图克图不行之意遂定想或因未出痘疹惧而不往耳臣遣使往谕班禅库图克图彼竟不允伏乞鉴宥达赖汗疏曰为召喇什龙布班禅事臣致书两次以为当行而彼竟不从伏乞睿鉴据此奏闻得㫖下所司内齐陀音库图克图赍逹赖喇嘛等疏至留其使于西宁应否放入着议政大臣集议随议逹赖喇嘛等遣使陈奏班禅库图克图不来情由及噶尔丹之昬悖其使理应放入请差理藩院官一员往取逹赖喇嘛使人戈尼尔罗卜臧帕克巴格隆及谛巴使人罗卜臧盖遵等来京其贡物令交所司奏入上从之庚戌命大军两路出口并分翼牧马上谕兵部曰此番出征兵马衆多可分为两路出口前队者牧马于路左仍留路右以待后队之牧放则牧塲不伤于军士大有禆益可将镶黄正黄正白正红此四旗前锋军并绿旗营前锋军为一队继以宣化府绿旗兵左翼察哈尔兵为一队继以御营又分四旗兵为四队汉军火器营兵为一队出独石口再将镶白镶红正蓝镶蓝此四旗前锋军并绿旗前锋军为一队继以古北口绿旗兵为一队再继以四旗兵分为四队汉军火器营兵为一队令其出古北口军行一日一队接踵进发出独石口之前锋军镶黄旗正黄旗兵绿旗兵马匹俱牧于路左正白旗正红旗兵及汉军火器营兵马匹俱牧于路右其出古北口之前锋军镶白旗镶红旗兵绿旗兵马匹俱牧于路左正蓝旗镶蓝旗兵及汉军火器营兵马匹俱牧于路右可通行传谕将军孙思克等奏报进𠞰事宜及率兵起行日期孙思克等奏臣等率总兵官董大成潘育龙等之兵急行而来俱于二月二十二日前已到宁夏简閲肥马选得臣孙思克标兵一千八百董大成兵一千二百潘育龙兵一千併计殷化行兵三千凑足七千合满洲兵三千共为一万至榆林总兵官柯彩虽身带本标兵前来因向未派出故诸物不备且各处总兵官俱经调发边疆地方不便尽令空旷是以令柯彩及其兵一併遣回本汛至进𠞰绿旗兵除本身之马一匹外增给马一匹及满洲绿旗官兵仆从䭾粮马一匹俱于留住兵丁及採买马匹与捐助驼马内视臕大者拨给前议以牛羊为一月糗粮携带四月米今方春令牛羊甚瘦虽驱之而往亦无实济故羊一只折给银五钱令各自备一月糗粮其前进之兵亲携四月之米则满兵仆从少绿旗兵并无仆从难以携行是以臣等公议减去三千仆从之米令前进之兵携带三月米一月糗粮留回时所食一月之米随后追送翁金臣等酌留官兵于翁金收此解往一月之米此米闗系甚大不得不选文武材能大员多带兵丁䕶送故简巩昌按察使囊吉里汉中副将杨琳洮岷道董绍孔又酌拨同知知州知县叅将游击守备千总把总等官发步兵二千令牵赶米䭾发马兵五百䕶送酌拨副都綂阿南达带来理藩院笔帖式拨什库率乡导引路使至翁金臣等料理出兵诸务俱已完毕将军孙思克博济等兵于二月二十二日自宁夏起行总兵官董大成殷化行潘育龙等俱陆续进发矣为此奏闻辛亥命以车马拨给䕶运兵上谕总理运务于成龙等曰总兵官岳昇龙刘国兴所率骑兵五百名䕶运米车亦殊劳苦伊等除本身所乘马外并无余骑尔等可于预备车马内酌量拨给以为彼乘坐装载之用壬子谕总理运务大臣等先事奏请指授先是上以备运米数过多恐车重难行命于成龙等于正额米外祇备带八千石前往至是上复谕于成龙等曰余米一减车行必至轻快嗣后尔等凡事遇疑难即行入告朕当立加指示倘不先事奏请以致临期有悞朕何难治尔之罪但受谴事后于尔当矣朕何补焉尔等自今其临事毋忽癸丑命部院大臣分入皇子诸王营中佐理军务上谕从征部院诸大臣曰皇子等虽习练马步骑射然未经大事即诸王中之经事者亦少尔部院诸臣効力年深晓畅事务朕特加选择更调旗分派入皇子及诸王营内凡一切法度及号令军士诸务令与皇子诸王公同议行战阵事亦共相筹画皇子诸王设有过愆即正容劝导如不听纳即以奏朕倘负朕委任之意致营垒不整军纪不肃或皇子诸王过愆不行劝导不即奏闻者朕定以军法治罪不恕命给輓车䝉古兵行粮军器时派出輓运中路米车之喀喇沁兵一千翁牛特兵五百至京上谕总理运务于成龙等曰喀喇沁及翁牛特兵内凡无弓矢者按名给弓一张战箭二十枝并撒袋俱取之兵部如不足则于内库领给无鸟鎗者可给与鸟鎗铅子火药取之工部伊等驱车劳苦着三省廵抚毎兵各给以衣一袭鞋一双并照满洲绿旗兵例给与行粮甲寅申谕师行纪律上谕议政大臣等曰前者征讨噶尔丹因师行无纪以致彼此不能相续今亲綂六师前进法律须加严明师行之日军士俱先于郊次排列俟朕启行后仍复入城按日逐旗而出务必队伍严整夸兰大叅领等各率本营行装按队前进不得畏避尘土分散错乱倘马惊人堕致失马匹者令该夸兰大章京及䕶军校等亲往寻获中路军虽行尚俟西路消息倘値天雨即令驻札其后队营伍不必等候传示亦行屯驻再每营俱拨给医药凡军士及仆从有患病者该夸兰大即发医调治倘病势危笃即报知该营皇子王等留住台上将伊分内之米一併留给病痊仍令前进或有病故者即留台上俟旋师日带回凡一应细事该营之皇子及诸王大臣夸兰大等公同结案事闗重大再行请㫖凡遇敌兵令我军攻击朕必详审可攻之处始令前进必不以军士躯命为尝试如临阵遇敌不能奋勇败贼虽皇子诸王亦在不赦必治以罪前行之前锋倘望见敌兵必视有水草处驻札以俟后队军至可通行晓谕八旗至于大将军伯费扬古处亦应檄知令其遍示谕后派䕶军留京师以备调遣上谕大学士阿兰泰等曰中路军士甚衆后派之每佐领䕶军一名无庸带往取其肥徤马匹给发前去军士则马匹充裕矣此存留毎佐领䕶军一名仍令照常预备俟有需用之处一行徴调即速起行再后队之章京䕶军校等亦俱停其前去着在京预备丙辰上綂大兵发京师讨噶尔丹先是科尔沁土谢图王沙津于木兰行猎之地来请安上召沙津入行宫宻谕曰尔可遣人説噶尔丹来至近地沙津遵谕潜遣俄齐尔约之噶尔丹果沿克鲁伦而下掠喀尔喀纳木扎尔陀音遂踞巴颜乌阑上闻之思机㑹不可失当亟行事遂经画粮饷调度各路兵马不俟草茁亲綂六师即于是日启行濒行分遣内大臣国舅佟国维等告祭于天地宗庙社稷太歳坛其文曰维康熙三十五年歳次丙子二月丁亥朔越二十七日癸丑敢昭告于皇天上帝曰仰承鸿祐临御兆民夙夜恪恭罔敢逸豫惟期中外乂安咸遂生养比年以来厄鲁特噶尔丹荒陬狡冦悖逆天常肆行凶虐曾经征𠞰穷冦败遁廼犹怙终不悛蔑弃誓言侵掠喀尔喀潜伏近塞诡诈跳梁稔恶已极久为人心所共愤自为上苍所不容兹恭行天罚声罪致讨遣发大兵分道并进特躬涖边外相机行事用扫除顽梗之患以永绥荒徼之民择于二月三十日启行伏祈帝鉴谨告其祭地坛诸处祝文畧同至是日寅时上恭诣皇太后宫问安毕出午门排仪仗率诸王文武大臣诣堂子行礼将至鸣角入堂子礼毕出内门致礼于旗纛既毕出徳胜门至排军处三举礮八旗前锋䕶军火器营兵分两翼以次排列驾过官兵各整队伍相随进发谕内大臣公福善严督所领军士上谕福善曰出古北口一路兵衆惟尔督率而行凡所过城池村舍恐军卒或入抢掳当行严禁兵丁马匹最要须加意牧养朕前所示法令极明毋使有违尔身系内大臣虽诸王亦听尔言出古北口后或有无知之徒以捕兽驰骋劳苦马匹者当严行禁止务须按路进发上又谕内大臣国舅佟国维等曰军行以马为重防汛务须严宻倘不严慎马匹被盗必驱回京师仍卖与我军应交该管大臣将牧塲加意谨防毋致踈忽命总理运务于成龙等修理道路上谕内大臣国舅佟国维等曰朕观所修道路甚属不堪可着总理运务左都御史于成龙等俟米车过后即行修理再军士车辆不以次前进俱并轨而行倘遇隘口阻滞则后军必致迟悞嗣后大军车辆俱着依次前进毋得争先壅塞恩赐喀尔喀台吉波罗吴纳汉银两驼马时台吉波罗吴纳汉以愿从军奏请上谕署理藩院事尚书马济曰波罗吴纳汉远来归顺且欲从征殊属可嘉着赐白金百两其所乘马驼及需用什物尔等可查明办给令于翌日起程随行遣内大臣马思喀致祭火礮之神文曰惟神徳秉祝融功侔上将声腾塞外山岳动揺势振师中雷霆飞掣爰借摧坚之力丕彰𠞰逆之勲朕亲莅边方扫除狡冦用资神武远播英风特遣专官聿申祖祭尚飨遣副都御史席宻图致祭道路之神文曰惟神翊衞周庐肃清跸路师中助顺塞外宣威朕兹亲莅边方扫除狡冦惟神黙佑利导前驱特遣专官䖍申禋祀尚飨圣祖仁皇帝亲征平定朔漠方畧卷二十圣祖仁皇帝亲征平定朔漠方略卷二十一钦定四库全书圣祖仁皇帝亲征平定朔漠方略卷二十一三月丁巳朔驾至南口谕军中洁水泉避毒草上谕内大臣等曰凡安营之处次日水皆秽恶后至之兵复驻营于此其水尚堪饮耶尔等宜严谕切禁勿致水有汚秽又谕曰坌道之东山有毒草恐不知者牧放马匹致有损毙可遍行晓谕命内大臣明珠与议政之列大将军伯费扬古奏报喀伦外掘井得泉先是上遣副都綂阿的等往喀伦地方视水草囘奏氷雪未化仍前凝冻未能掘井上以用兵之道以速为贵大兵行期断不可缓大将军费扬古兵已定于二月十八日起程京城兵以二月三十日起程正当春季地脉将融之时虽氷冻可以疏凿随遣副都綂阿玉玺等驰驿往喀伦外掘井至是大将军费扬古奏至言阿玉玺等于二月二十四日至巴尔几乌阑和朔哨口自己至午掘井数处去氷尺许清泉涌出浚凿甚易奏至谕大学士伊桑阿等曰今日大将军费扬古所奏騐试掘井事着送学士三寳处令三寳转奏皇太子其来奏事之副都綂阿玉玺朕已问明言冻止尺许掘之甚易其水即湓溢而出将此亦奏闻皇太子顷朕所经行之路修治未善石块亦未尽除三寳仍驰驿往古北口视所修道路其粮车已行一二日或有碍行走与否所修之路善与不善俱着察明并询问运粮官员速来具奏戊午谕出口辎重毋得停留上谕议政诸臣曰闻车辆及䭾载驼马皆阻独石口凡先行之车辆马匹俱属军需毋得停留若一停留必愈致壅塞可速遣人往令随到随行命防降人喀尔喀洩漏军情是日驾至榆林侍郎安布禄解降人喀尔喀库布尔至疏称二月初四日遣喀尔喀车里木等十七人往探噶尔丹情形踪迹于本月二十四日车里木等还言我等于本月十二日至扎尔柴唿户徳勒苏台地方见有百余驼马之迹随蹑其踪追至车本洪俄尔地方见百余人俱系喀尔喀及询问之有一喀尔喀言我系公西布退哈滩巴圗尔之姪軰名库布尔特归附圣主而来故我等带至乞为转奏谨将库布尔台吉及同来之贝代一併遣往谨题奏闻上谕理藩院曰贝代着留住此地此无他故诚恐其驰驿而还将出师事妄行招摇漏洩音耗噶尔丹闻知或至遁走亦未可定故留住于此俟出边后酌遣前往再语笔帖式纳延泰凡有问大军行间之事者但云不知慎毋洩漏并语笔帖式纳延泰同来之人此事若有洩漏即汝之由务宜缄口断不可语人再语侍卫鄂齐尔都喇尔彼处喀尔喀等若问军中信息亦但以不知答之勿致洩漏再向库布尔台吉言尔之事至京时已经奏闻因尔屡次夺取厄鲁特马匹杀戮其人奉㫖极其褒奖其贝代因有别用故暂留住遣左副都御史阿山于居庸关祭山川之神文曰惟神拥卫神京控引朔塞地灵攸萃天险夙称朕兹亲莅边方扫除狡宼惟神黙佑迅奏肤功爰遣专官䖍申禋祀尚飨庚申驾发懐来驻跸石河命侍郎马尔汉驻札土木飞报军情上谕议政大臣等曰大将军费扬古题报事情先经㑹议到京即行驰奏今土木地方距京二百余里俟到京之时再奏不免纡迟重复应遣兵部大臣一员住于土木地方一则料理驿站一则费扬古题奏本章到时一面开拆誊写启奏皇太子一面将原本驰奏如此则事务不致重复着议政大臣及部院大臣等㑹议具奏大臣等㑹议上谕极其周详应即遵行所派大臣恭候钦㸃得㫖着侍郎马尔汉去凡事一面启奏一面送京务加谨宻马尔汉未到之先着侍郎朱都纳暂住土木料理俟马尔汉到交代毕即速来马尔汉既来则兵部止存尚书索诺和一人着学士绥色署理朱都纳既暂留土木嗣后凡关兵部事宜着交大学士伊桑阿管理又传谕曰前曾以调养马匹及饮马之法通行晓谕今见沿途马匹汗尚未干辄行饮水往返应差驰走者甚多朕尚爱惜马匹不轻驱使此后湏有不得已事方可乗用其饮马务遵前谕俟汗干时始令饮水着再严加传饬是日学士觉罗三寳至入奏相视道途事上问尔至何处即来脩治道途如何三寳奏曰出古北口行二十余里即来所见道途脩治极其平坦上问遇于成龙否三寳奏曰于成龙尚未起身遇运米郎中噶礼等据言道途脩治甚善车辆不致躭延仰赖皇上洪福诸处皆可行走又西路之兵于喀伦外掘井清泉涌出得水甚易奏闻皇太子皇太子甚喜言此真属天助前者西路之兵惟以水为虑今无复忧矣奏毕出遇大学士阿兰泰尚书马齐等问知其故俱踊跃欢忭言从来蒙古地方至四五月时尚冻今二月内于喀伦外掘井水泉涌出不劳而得上天眷命国家佑助圣明凡事悉如皇上所料贼宼噶尔丹指日扑灭无可虑矣辛酉喀尔喀贝子盆楚克告请从军许之是日上驻跸真武庙地方喀尔喀贝子盆楚克同伊子台吉沙穆必尔至奏言皇上亲綂大兵臣父子愿于军前効犬马㣲劳上曰善尔父子可俱从行随赐以蟒衣绵甲袍服帐房骆驼羊马等物又命其在京之子台吉根敦渣卜仍囘本部落盆楚克叩头奏曰等遐荒蒙古受皇恩甚深今又荷此殊恩臣父子惟于行间致命効力而已乙丑申定出口军行事宜是日上驻跸毛儿峪谕议政大臣等曰先令夸色往欧徳哈尔哈等处侦探消息一切事宜已有谕㫖其间情事着夸色言之至出口后凡牧马驻札行走之处应行预议将此一併㑹议具奏议政大臣等㑹议奏曰查先经㑹议皇上驻跸立一营八旗前锋等二营䕶军骁骑十六营汉军火器营兵随礮兵丁炮手绵甲兵四营部院大臣官员笔帖式等一营左翼察哈尔兵二营宣化镇绿旗兵一营又前曽奉㫖至多云地方照旧排列环营又曽㑹议御营兵前锋镶黄旗正黄旗绿旗兵之马于路左放牧正白旗正红旗火器营兵之马于路右放牧今议放马列营之处仍照前议奉㫖照前议行甚当谕随军车辆结队前行上谕议政大臣等曰观车辆輓行有越前者有在后者若出口后如此散行则在后车辆恐被掠夺应令车辆自出口后俱结队前进若牲畜疲乏者留置着驿站官员看视命以掘井事宜交前锋綂领硕鼐先是以掘井事务交署前锋綂领夸色至是遣夸色至欧徳等处地方侦探上谕议政大臣等曰今遣夸色往欧徳地方约计兵丁所需应掘井几处可交与前锋綂领硕鼐料理命调京师马匹至军前备用上谕议政大臣等曰内廐马拨一千匹兵部马拨五百匹八旗佐领所养马内择其肥者拨一千五百匹共三千骑于每佐领所留䕶军一名内酌量派出令同内廐人将此马赶䕶于三月二十日启行出张家口约行二十余日可到此马到时如正当对敌之际则给兵骑用甚有裨益即旋师时散给俾彼疲瘦之马得以空行不致捐弃则于兵丁马匹亦大有济其赶䕶马匹之䕶军与内廐人亦应照出征人例给马四匹着㑹议具奏议曰上谕所及已极周详三千马匹于三月二十日起程出张家口行二十余日令至克鲁伦河欧徳地方㑹齐其乡导之人应交理藩院派出二人于张家口守候令领路前进奏入奉㫖朕已派副都綂管上驷院事宗室阿喀纳二等侍卫鄂克济哈阿齐图架鹰人巴尔拔令赍囘皇太子所送马匹可即以此马令其带来命侍卫马武选择宣镇兵先是上谕兵部宣化府兵三千过多可减去二千止留一千则马有余至是谕议政大臣等及大学士伊桑阿曰闻前任宣化总兵官许盛推托有病并未操练兵丁所以宣化镇兵甚不适用着遣侍卫马武侍郎阿尔拜前去拣择兵丁不堪用者拨囘惟二十四位礮需用䕶送兵丁着选足带往前行随谕马武阿尔拜曰尔等此去亦传谕总兵官白斌云闻前任总兵官许盛推托有病兵丁未经操练所以宣化镇兵举无足观亦甚不堪用兵丁全在精鋭若兵丁不堪则多带反悞朕之行师矣谕尚书班第随大军设驿理藩院等衙门奏言三月初五日奉㫖谕尚书班第云跟随大兵安站甚属𦂳要尔可留后安站而来着再传谕驿站官兵凡有患病物故留于驿站者令官兵善视之大军囘槩加赏赉其某站现有某官着开明具奏兵丁马匹骆驼有羸瘠者令管站诸人收养俟旋师时各归本主庶不致遗弃着同大学士伊桑阿㑹议具奏议曰随师安站先曾详奉谕㫖已经定议今又以驿站甚属𦂳要令尚书班第留后安站及传谕驿站官兵于诸事甚有裨益俱应钦遵上谕施行从之命早行晚炊上谕议政大臣等出口以后侵晨启行日中驻札衆皆每日一餐丙寅驾至独石城命斩木以备兵器上谕领侍卫内大臣等曰兵刅之佳者人未必尽得口外遇有树木着随从人等取以为梃无过五尺亦兵器也丁卯上出独石口驻跸齐伦巴尔哈孙谕犄角安营便宜取水上谕议政大臣等曰有河之处犹可相接驻营至掘井地方若不按营伍接连驻扎则镶黄旗两营之人取水饮马皆穿大营而行或致争水鬭殴亦未可知往前二三日程俱有河仍令照常缘河就水从便驻扎至掘井之处以井居中大营并镶黄旗两营互相犄角如此则取水饮马甚易不致争鬬其井着派官兵看守无使污坏后队兵着接递交付申令晚炊早发上谕内大臣等曰今日营中见仍有晨炊者在口内勿论自今日以后五皷起程时不得举火晚刻举火炊饭在所不禁可将此严加传示又谕曰今地方寛广不致拥挤三旗辎重令各按旗分列队并行既不早餐则晨兴时可各撤帐房速行装载将此通行晓示是日颁赏各营军士羊只衆军士跪奏曰我等未出兵时屡膺圣上重赏今出兵未乆并无汗马㣲劳又䝉恩赐倘遇噶尔丹时惟有効力图报使尽殱灭而已奉㫖已悉尔等欢欣奋勇前途遇贼惟视尔等之効力矣复赐贝勒额尔徳木圗巴克席胡尔亲随台吉毕立克圗呉勒木济呉尔图纳苏圗毕罗札纳札木素逹木楚克闲散台吉布逹喇席希卜及挽车喀喇沁蒙古羊只自是以后随征出哨运米人员皆酌赐牛羊遣戸部侍郎阿尔拜致祭独石口山川之神文曰惟神峙临边塞襟带朔方峰壑髙深灵爽夙着朕兹亲莅邉外扫除寇氛特遣专官用申禋祀惟神黙佑迅奏肤功尚飨戊辰上驻跸诺海和朔严饬晨炊晚发上谕领侍卫内大臣等曰今日朕自五皷起行见炊烟甚多朕每日一餐凌晨即撤营就道已有明㫖乃于朕起行之后军士尚在营中眠食行李淹迟着领侍卫内大臣内务府总管武备院总管将乡导及骆驼头目等稽迟行李之故察明囘奏领侍卫内大臣佟国维苏尔逹索额圗马思喀同跪请罪曰今日军士举火炊饭併行李稽迟皆由等庸劣不能管摄之故也敢请皇上将等四人严加处分则衆皆知惩矣奉㫖尔等所奏亦是与军士无渉记罪俟至京城议处此际尔等宜効力赎罪又谕曰兵丁有迟至三皷时始到者此时灯火自在所不禁若三皷后举火张灯则断不可矣着通行晓谕己巳上自出京常以休息士马为念行十余日皆以漏尽輙起程而行李尚不能早至军士人等不得及早安营上因是五皷即兴亲视䭾载前发方启行比驻营时日甫已刻行李已毕至矣于是士马大得苏息是日驾至青城传谕领侍卫内大臣等曰今日行李行走甚善无可议矣但侍卫官员人等前令各领行李而行今并未见有随行者嗣后着各领行李至驻扎处各相助安营朕每日常于野次如此蹔坐若于朕前过者俱勿下马又谕侍郎朱都纳曰此后驿站马匹勿令恣行驰骋如有应疾驰事务即以奏闻是日申刻上出行宫令喀尔喀贝子盆楚克等射射毕上亲率诸皇子并侍卫等射上连发五矢俱中两翼侍立蒙古诸王台吉及贝子盆楚克等皆惊异赞美曰射之神竒有如此耶矢不虚发非惟臣等目所未睹亦耳所未闻皇上英武诚迈世矣于是衆皆跪请视皇上之弓上笑以所持弓授亲近侍卫呉什传示衆皆递相控引竟不能张乃复相顾惊叹曰如此劲弓如何引满耶既毕上入行宫薄暮又传谕曰天气隂晦恐即有雨各将马匹加意苫䕶着通行晓谕庚午谕曰今日因天隂暂行驻扎马匹加意苫䕶着于上驷院侍卫马什所指引地方牧放又奏事敦住传㫖今既驻跸令衆皆炊食又传谕领侍卫内大臣等曰今日当至滚诺尔地方驻跸以天气隂晦暂驻于此过滚诺尔至揆宿以前俱有可燃之薪目今樵薪缺乏各宜节省着通行晓谕领侍卫内大臣等遵㫖察閲官兵车辆共一千一百有余具奏奉㫖尔等所携车辆如许朕深以为喜是皆朕之军资也除大臣官员富室人等外察其见在迟悞不能行者各给一牛俾令輓到大将军伯费扬古等奏报率兵先进费扬古奏言副都统阿玉玺等于三月初八日已到臣处看得西路大兵甚衆如作一处行走则水草虽有而牲口衆多春草必至踏壊为此臣率领自京城发来大兵前行将右卫大兵留一日程使接续行走于十三日可至喀伦至喀伦时询明喀尔喀之明白乡导约计到翁金土喇日期另行具题外查得兵部移文内开侍卫海青传㫖新经造出四十八位礮内着将八位每旗派礮手一名驰驿速送大将军费扬古军前等因于二十日文到即将右卫副都綂冯国相八旗章京八员兵八十名留于归化城西四十里于山西捐助八百余匹马内拨给马一百四十匹侯礮到日令收取速赶大军前来一面行文驿站笔帖式等送往军前礮位若到某驿到日即行申报又曽屡次遣中书笔帖式等催促前去据杀虎口驿站笔帖式硕色虽报称自京送来礮八位于三月初三日已到杀虎口及问副都綂阿玉玺云我初六日到归化城礮犹未到㸔此礮位势必迟悞因接续安驿令将礮位作速送到已遣笔帖式前去若大军至喀伦礮犹不至臣等恐因守候礮位以致师行迟延今酌量添留官兵着将礮位作速赶赴大军谨具奏闻奉㫖着示议政大臣等令收贮辛未驾向滚诺尔前发雨雪交作上既至驻营处御雨具竚立旷野侍臣以行宫既张天寒雪大请上入行宫上曰军士未尽安营朕何忍就帐房以自逸俟衆军士结营毕始入行宫俟营中皆炊饭然后进御膳至晚遣亲近侍卫海青以骆驼载网城内所设帐房及食物柴炭赐輓车未至之人令栖息举火是夜寒甚衣尽沾湿未得食者甚多忽见皇上钦遣人至衆皆欢唿曰我等得更生矣于是无一人为寒所苦者随谕曰雨雪如此天气甚寒马虽遮䕶亦寒慄不能食其痩者犹可无恙肥者却易致冻毙宜将寒慄之马向顺风驰二三里许令人围绕之马既稍温自然便溺食草如此则无妨矣着通行晓谕壬申命黑龙江将军萨布素率兵趋克鲁伦先是上遣前锋叅领纳林往令将军萨布素綂黑龙江及盛京宁古塔三路大兵前进至是纳林还代萨布素奏言今老病衰残尝患不能仰副皇上谕㫖不胜惶恐业已具疏陈奏皇上若允请当率所属兵丁竭力报効若仍命总管三处兵丁则衆兵㑹合虽在一路但系各处调集之兵人心不一亦未可料使俱在一处行走一处结营则不能整齐即至交战之时欲参杂排列一同临阵似亦甚难询问喀尔喀之知地形者云行兵之路地多旷野虽间遇有山岭皆可相并而行故意衆兵㑹合之后日间各取路并行各设斥堠昏夜驻扎亦各结营垒战阵则各行排列分派队伍遇有指挥则所指之处无可借端推诿而各所训练官兵心皆固结其壮勇争先实意効力之人自不致遗漏而官兵皆无不鼓舞矣等之兵若于三月内起行俱遵皇上指示若三月内不出则于四月初草生之时豫先启行于雅尔济秦周围形胜之地屯扎其宁古塔兵令往磨尔昏地方周围相近处屯扎盛京兵令择相宜处前进屯扎如此则或中路调用或遣赴别路俱不致迟悞于军务甚为有益奏上得㫖盛京及宁古塔兵依将军萨布素所奏前进屯扎萨布素着率所属兵一千五百赍三月粮于四月初旬启行前来克鲁伦地方有生巴尔虎之人若来时相遇则收集同来又闻喀尔喀阿里雅扎萨克车陵渣卜等七台吉在俄浓地方此信不甚明晰应令行在兵部以印文遣理藩院才能拨什库自邉外竭力星驰递至萨布素处俟囘日重加赏赐一面移㑹京师亦行文知㑹彼处是日上仍驻跸滚诺尔以军士车辆有未至者谕皇长子及领侍卫内大臣马思喀曰稽留岭上车辆并䧟泥淖内者其车主令各带行李俱留皇长子营内仍以牛赏之又谕领侍卫内大臣等曰凡有车辆之人欲往迎者即刻遣人迎之今内大臣等已率衆往矣着通行晓谕癸酉驾次揆宿布喇克申定军行次序上谕领侍卫内大臣曰出古北口之前锋兵现今已到应令合于前锋兵营一同先行其次着两路绿旗兵察哈尔兵随行其次着镶黄旗正黄旗兵在朕军前行朕军后着正白旗正红旗随行其余各旗俱两旗合军照此随行命早炊歩行上谕议政大臣等曰沙岗难行马匹劳苦是实自滚诺尔地方至拨宿布喇克原丈量六十七里今遣人丈量止五十九里相隔甚近自揆宿布喇克至和尔博四十二里自和尔博至胡什木克又六十里道途辽远特分为两程自胡什木克至噶尔圗四十里自噶尔圗至滚诺尔四十八里虽有沙砾途近易到但此数程尽皆沙砾仆从人等俱着歩行兵丁等有爱惜马匹愿歩行者亦听既皆歩行仍令照常晨炊俟日出时起程可日食两餐仆从人等若因歩行怨望则朕亦即歩行过此沙岗数处至平坦之地斯马匹不必虑矣谨按大军逺征莫要于粮饷马匹理应樽节爱惜以留余裕惟我皇上当粮饷丰足时即令每日一餐马匹壮徤时即令衆皆徒歩人初以为难及时歴八旬军食不致匮缺往返五千余里马力不致疲乏然后知圣虑深逺衆皆莫测开辟以来懋建宏勲未有若此之盛者岂偶然哉慰谕苏尼特多罗郡王额驸萨玛渣时萨玛渣率领二等台吉渣卜等来朝愿从军効力奉㫖自噶尔丹作乱尔等旗分信使往来供应驿马食物显着劳绩朕岂㤀之至秋间定行重赏尔囘时可徧谕尔旗诸王下军民人等谕毕萨玛渣等免冠顿颡奏曰臣等系穷荒蒙古叨蒙皇恩至有今日屡遭天灾困厄之际幸荷皇上频加赈济曲赐拯救此恩此徳虽多方尽力岂能报答马匹粮饷又何足云今圣驾亲临等虽歩履匍匐亦愿跟随効力仰奉圣㫖更无别言谨此谢恩上曰王既年迈又常足痛可免从征亦不必谢恩台吉渣卜垂渣卜苏代纳木渣卜毕立克等俱令随征谕毕萨玛渣等不胜欣忭仍陈奏谢恩甲戌赐军士牛以助輓稽滞车辆上谕议政大臣等曰朕令皇长子留后将车辆尽皆趱出惟余八辆无车夫亦无牲口着传谕此八辆车主即赴皇长子处以牛赏之又谕皇长子及内大臣马思喀于滚诺尔地方察出车辆沉重牲口疲乏者赏挽车牛一百十头命酌留凯旋粮米上谕议政大臣等曰朕囘军时必由此道今于成龙所运米粮既留各站应将随军之一千三百辆车内所载米粮亦量留库勒诺尔地方俟囘军时食用如此则目今前进之车辆既轻而囘军时取米亦易这留米之处将蒙古官军酌量派出令其㸔守所留米袋各写本人姓名及米数明白交与蒙古官兵议政大臣等将所留米数人名可察明交付又谕尚书班第曰凡坐塘之处俱各安放米三石运独石口所贮米十石分置第一第二第三驿自第四驿以前取于成龙运到之米每驿安放三石皇太子奏报选马备用奏曰恭请父皇万安钦遵父皇谕㫖解马三千已于三月二十日发行外本月十二日谕大学士阿兰泰曰马者大兵之急需若不饲秣预备倘仓猝用马则不能解往应付应将上驷院马匹酌取肥秣其太仆寺孳生马羣当如何取来令兵部饲秣可交议政大臣集议随议云据问太仆寺少卿佛保言孳生马羣共二万九千余匹内可骑之无孕牝马及四嵗马驹可得二千许匹今方春时马未苏息往取至此则益痩损饲秣之时不能立肥迨四月间青草既出马已苏息遣太仆寺贤能章京前去除此二千许匹外再尽数选出另为一羣于水草佳处小心肥秣再于八旗察哈尔人等分喂马匹中亦酌选其可骑者小心肥秣预备倘有取用即自牧养之地解往即令太仆寺少卿佛保前去拣选马匹小心肥秣以备取用余如所议缘秣马事关重大谨具奏闻得㫖深嘉许焉寻皇太子又奏曰令牧羣侍卫常三同尚书马齐内府大臣多璧㑹议据查上驷院定例御马圏五所瓮山一馆每馆有听用常马二百匹南苑六馆每馆有常马一百匹此内御马圏五所各马一百四匹瓮山馆一百五十匹共留出六百七十匹其他俱于三月二十日起南苑放青自放青之日为始不支草料又查天津喂养十四大羣之马挑出常马两羣共一千六十三匹此内除废疾之马合算廐中余马不足一千八百是以天津喂养十四大羣挑出常马两羣不令南苑放青全取至此除废疾外尽数入馆喂养尽肥之后再奏请㫖得㫖所奏甚是大抵我师中不湏复用马矣不必待其以牧肥具报当不时察核之皇太子又奏曰前者议政大臣以採买蒙古马匹事具奏奉㫖出兵之后着留京大臣启皇太子有愿卖者听其收买不得抑勒顷钦遵㑹议查去年科尔沁和硕达尔汉亲王额驸班第奏言今年兵丁马匹俱乗坐出征应于来年五月间再买马匹在上都等牧羣中肥秣备用等语科尔沁路逺往买马匹必湏时日应停採买至两乌朱穆秦两巴林克西克腾两蒿齐特喀尔喀罗卜臧贝勒三呉喇忒毛明安等旗马匹稀少已经停其採买科尔沁土谢圗亲王沙津属下五旗喀尔喀车陈汗属下旗分去年买马竟无所得归化城两土黙特两喇喀沁两翁牛特阿禄科尔沁两扎鲁特两阿霸垓两阿霸哈纳尔两苏尼特四子部落敖汉奈曼喀尔喀达尔汉亲王诺内等旗买马不能足额六鄂尔多斯等旗买马足数今次应酌遣部院章京赴此项旗分共买马二千或拨八旗蒙古骁骑叅领或贤能章京一同遣往与扎萨克王贝勒贝子协理台吉公视购买如抑勒强买者事发治罪所用银两自户部支取带往所买马匹各旗拨官兵赶解与去员一同押䕶前来到后兵部请㫖拨置臣已准其所请为此具奏上曰两喀喇沁两土黙特敖汉柰曼数旗着停其採买其他旗分共买二千匹可也乙亥大将军伯费扬古奏报自喀伦分兵两路进𠞰先是上有㫖谕费扬古大兵驻南口之日副都綂阿玉玺至闻凿井易成不胜喜悦如以尔军到喀伦来报可量拟到翁金之日具奏再将到土喇之日询喀尔喀熟谙乡导开具地名按日计期来奏至是费扬古奏言等率领大兵于三月十三日至喀伦十四日将京城兵右卫兵分派十五日臣费扬古率京城兵及大同之绿旗兵于东路前进扬威将军觉罗恕书率右卫兵于西路前进细问乡导等大槩分算程数计十八程于四月初三日至翁金二十一程于本月二十四日至土喇二十三程于二十七日至巴颜乌阑又据副都綂冯国相报称皇上发来礮八位于三月初七日已到拖里胡地方臣等若等候则致迟悞遂留都綂伊勒慎每旗派䕶军叅领二员䕶军一百名留在喀伦䕶礮作速赶来俟至翁金时等另行奏闻奏至上命示议政大臣等议政大臣等閲毕奏大将军费扬古所行甚善俟至翁金时再行奏闻今无庸议奉㫖若至翁金再议则四月初三日始抵翁金比至翁金启奏又须数日俟其时再议岂不迟悞着将应否守候车辆前行之处再议具奏议曰每兵各马四匹每四人令同往一处给骡一头其米粮各物俱在此内并不致有悞凡此车辆原属多带若能趱至则令随行若不能至亦即听之不便等候衆人车辆仍应照常前行奉㫖不等候车辆甚是大军照常前进俟至喀伦将应留之处再议又传㫖抚逺大将军费扬古奏西路兵于四月初三日至翁金二十四日至土喇二十七日至巴颜乌阑着谕衆知之寻谕费扬古曰尔至喀伦拟到翁金土喇日期之奏于三月十九日驻揆宿之清晨已到据云到土喇在四月二十四日但我师畧阻雨雪守候辎重虽急行断不能在二十四日之前到土喇尔军于三月十六日之雨或有停留可将日期另开註具奏如无停留则到翁金具奏之时另行奏明尔兵马如何粮车已到何地闻宁夏兵声息否以上诸事有疏必奏以塞外军行情状谕皇太子上谕皇太子曰朕今逺出歴览蒙古地方与所闻逈异水草既佳樵苏颇足马矢虽湿塞外榆栁百草皆可焚燎喀伦以内水泉无庸疏凿虽大兵一处同行水草柴薪断然无悞但虑天气无常时忽隂晦可为忧耳惟晴燥斯大幸矣出行以来间遇雨雪数次而并无所苦靑草既茁羊可饱食马亦从此可与枯荄并秣惟祈上天眷佑无雨无雪则可立奏肤功矣敬请皇太后万安朕躬及皇子诸王以至臣工军士皆无恙皇太子佳否酌留凯还粮米于揆宿布喇克上谕兵部理藩院曰所带米粮与其载至库勒诺尔地方留贮不若即留此处着每旗各派大臣一员部院大臣一员章京一员并内府骁骑各三名谨视收贮俟收贮毕大臣等即作速前来着所派章京骁骑同蒙古兵丁谨慎㸔守兵部随奏请派收贮米粮大臣得㫖着内大臣明珠散秩大臣博第苏永祚侍郎戴通副都御史阿山留此收贮再将新满洲侍卫派出十员令即刻伐取栁枝将所留之米下籍上覆周围苫葢谨慎收贮交与㸔守之人㸔守之章京骁骑等各有所带之米应无庸议其蒙古官兵应酌量给与米粮朕军中尚有余米着同大学士㑹议具奏随议蒙古官兵二十四人每名给两月口粮得㫖蒙古官兵不必带行粮前来将此米加一倍给与着尚书班第从于成龙处领取分给又谕领侍卫内大臣索额圗曰内大臣明珠散秩大臣博第苏永祚等将所留米粮料理收贮毕着速行前来留侍郎戴通副都御史阿山在彼处此路汉军火器营兵有愿留米粮者着戴通阿山料理收贮交付看守之人亦速行前来是日西路督运侍郎王国昌等奏至言西路大兵五十日口粮已拨湖滩河朔仓米分为六队于二月二十六日陆续起行丙子上驻跸和尔博命趣中路兵前进上谕议政大臣等曰前曽着前锋兵绿旗兵在察罕诺尔地方等候今大将军伯费扬古兵业已前进若大兵到时始行起程则迟悞日期矣现今古北口绿旗兵在昻几尔圗地方彼等皆有车辆若不令前进俟大兵到时始令起程则大兵又致稽留尔等其集议具奏议曰上谕极是大兵行程不为甚缓前锋兵绿旗兵俱宜在前行走应即遣人谕令乗便先行奏入奉㫖既云应令前行其作何前行并应隔几程行走至何处扎环营各兵于何处总㑹俱未向乡导人讯明议及但云应令前行可乎着再议具奏议政大臣等又议前锋兵绿旗兵不必在察罕诺尔地方等候着古北口绿旗兵现在昻几尔圗地方者酌量䟎赴在前之绿旗兵其两黄旗兵到察罕诺尔时令越过在前行走已经奉㫖应从察罕诺尔即扎环营问乡导万舒克云至克鲁伦河俱可两旗并行今仍着两旗并行前锋兵距绿旗兵察哈尔兵两日程前行绿旗兵察哈尔兵距两黄旗兵一日程前行在御营后之兵亦照此行走俟出喀伦时将各兵总㑹于何处及前锋如何行走之处再题请㫖奉㫖前锋兵着距绿旗兵察哈尔兵一日程行走余依议丁丑上驻跸昻几尔圗侍卫马武等甄别宣镇兵复命先是上遣侍卫马武侍郎阿尔拜察閲宣化府绿旗兵至是还奏臣等出独石口于十四日至和尔博地方行及总兵官白斌之兵转传上谕白斌言圣明所闻甚确宣化府兵实属不堪但此一千五百名兵经臣遴选其中虽有一二不堪用者然断不至贻悞等语等观张家口兵七百名甚优䕶送礮位兵百名看守礮位鸟鎗兵三百名此四百名兵断不可少惟宣化镇标马兵四百名内有一二不堪者然亦决不至贻悞因令总兵官白斌仍率所带兵一千五百名前往察罕诺尔地方候㫖命尚书班第前行设站上谕议政大臣等曰尚书班第随大兵后安站今若令其在前当于事有益着召班第来令于前途相距一宿地方安站又谕兵部曰前途既设立驿站凡疲乏马匹骆驼等物令皆于驿站留养尔部给以印文囘时执文领取极为明晰不致遗悞仍传示驿站人等若将所留驼马等物如数全交本人则自加体恤如慢不经心致马匹倒毙则留于伊处何益前已有㫖着再加晓谕又谕领侍卫内大臣等曰马匹关系最要今沿途既设立驿站凡马匹及輓车牲口如有疲乏可俱留于驿站此时青草正发旋师时此等马匹必皆肥壮如此则不致伤损大有裨益凡疲马切不可轻弃将此通行明白晓谕谕绿旗兵随大军后行上谕领侍卫内大臣索额圗等曰今日在途见古北口绿旗兵车辆所载甚重又无相助之人若令伊等前行则其所䭾载行李每日有我兵重载蹑后行走甚难若留伊等在后则彼皆得亲身幇助而行着㑹议具奏议政大臣等奏上谕极是今应将古北口绿旗兵留御营兵后视其力能行则随所遇旗分在后行走如力不能行则于汉军火器营后行走宣化镇绿旗兵若力能行走仍照常在前行走若力不能行亦留在御营兵后同古北口绿旗兵一处行走可也奉㫖着马武前往谕止命总兵官马进良押红衣礮随行上谕曰昨㑹议宣化镇兵令其得便先行已经行文今古北口兵现在胡什木克地方着令驻扎等候自宣化府所带红衣礮二十四位着交付总兵官马进良随大兵后行戊寅上谕曰今日所驻胡什木克地方止二十二里沙碛亦畧减各人车辆到时将马匹于好草处放牧饮水休息牲口再行前进着传谕知之命尚书库勒纳查核驿站上谕议政大臣等曰此番前来官兵皆系情愿効力之人曽云应用物件豫备充足务期成功兵丁每名部给肥马四匹今或将疲痩牲口两匹牵挽车辆且于米粮之外装载各物或有载鸡鵞等物者朕以成功为念鸡鵞等物尚不携带又将疲马留于驿站喂养屡经传谕并严谕驿站人等今见疲痩之马并无一匹留于驿站虽极痩仍带之而行此等马匹若皆留养目前现有青草自然得肥囘时可以得力若带往前去则徒然倒毙且或有马匹已毙将仆从人不留置驿站携带前往者此不过耗费米粮而已又何益乎今着领侍卫内大臣内务府总管䕶军綂领副都綂夸兰大等严行稽察将兵丁疲乏马匹交与驿站喂养部给四匹马内若有疲乏二三匹者虽携去无益察明即并本身留于驿站将伊臕壮之马别给与人其痩马仍留与本人令于青草处牧放肥壮等候旋师其察核沿途驿站马匹并存留牲口米粮等物俱系紧要着派在京尚书库勒纳自备马匹前来自存留米粮马匹之驿站以至喀伦令其往来稽查如此则于事大有裨益将此晓谕在后夸兰大等知之谕皇太子塞外情形上谕皇太子曰朕躬安皇太子佳否皇子及臣工军士皆无恙但雨雪虽不甚急亦不甚间断朕心为此稍觉忧劳蒙古居此者喜云吾土歴年亢旱草不萌生穷困已极皇上驾临始有雨雪草皆茂盛观此则行路之人与居家之人其情大不相侔矣未知京师何如此间之草羊可饱食马于沙际杂枯荄而食尚不得饱草色大槩渐佳水泉给用朕所经歴虽尽与大兵偕行亦可无悞薪燎具足后此则未之知也己卯上仍驻跸胡什木克上谕曰问之乡导据云察罕诺尔地方形势藏蓄地寛草美凡应留牲口其能至察罕诺尔者令至彼处再留其必不能至者即留于此处可通行晓谕庚辰驾驻噶尔图辛巳上仍驻跸噶尔图谕领侍卫内大臣等曰今日寒冷各将痩马置帐房内以所带余米饲之亦为有益人尚可无恙也着谕衆知之命大学士伊桑阿致祭风雨及口外山川之神文曰兹因厄鲁特噶尔丹逆天梗化扰乱边徼朕綂率六军声罪致讨亲莅塞外以期荡宼安民必頼山川效灵风雨咸若始于师行克有攸济比日以来雨雪间作节候未调恐稽征迈朕心夙夜靡宁惟神黙赞挞伐之逺图益助羣情之豫顺俾时和气协早涤边尘军事有裨神功聿懋是用特遣专官䖍申告祭神其鉴之先是数日风雪时作致祭后风止雪霁天气日渐融和矣壬午驾至滚诺尔命留疲马牧于郭和苏台察罕诺尔地方上谕领侍卫内大臣等曰明日驻宿处草甚丰美凡痩马俱着留牧彼地癸未上驻跸郭和苏台察罕诺尔命蒙古监牧上谕理藩院曰所留牧放马匹甚属紧要凡水草俱美之地蒙古知之甚悉其牧放看守俱交与蒙古所留喀伦之马已交阿霸垓呉尔占噶喇布王此处所留马匹着交与该王所属脩路都綂竒塔忒至所留跟役伊主不必给米俟在后于成龙等米车运到酌量拨给甲申驾至胡鲁苏台谕乡导䕶军綂领托伦曰今日天隂或恐有雨马匹俱勿解鞍应苫葢者加意苫葢严蒙古盗马罪先是上命领侍卫内大臣马思喀查郭和苏台地方驿站存留马匹牲口仆从数目具奏至是马思喀查明奏言阿霸垓卓礼克图王之都綂竒塔忒等云此所留马匹牲口既交与我等即派本旗骁骑八十名看守查现在所留马匹牲口计一千四百有余在后兵丁如有冄留马匹牲口者则共至二千矣交与八十名骁骑看守似属不足若将三百匹分为一羣可作七羣每羣计骁骑二十名则用一百四十名除此八十名骁骑外应増苏尼特之萨玛渣王阿霸垓之呉尔占噶喇布王两阿霸哈纳尔两蒿齐忒此六旗每旗派章京一员骁骑十名择好水草处谨慎放牧看守仍交与竒塔忒等又大兵马匹已留与驿站恐有贼盗妄行倘被拿获时当作何严行治罪之处请㫖遵行奉㫖被获贼盗着拿候余如议遣员外郎雅图宣谕督运于成龙谕雅图曰朕以粮运事务紧急特命侍读学士喇钖驰召于成龙面有指授今思车上所载太重恐难速行又命尔雅图传谕于成龙尔既见于成龙令彼将多带之米数千石酌留所过驿中交蒙古官兵看守其米既减车上遂轻其行可无悞矣俟至喀伦再将正额米留一千石其车上退出牲口即听于成龙调用出喀伦后倘有用米之处朕即遣官催来倘无用米之处亦遣官止之乙酉上仍驻跸胡鲁苏台申定行军队伍上谕议政大臣等曰两黄旗已行在后六旗着每三旗结队而行火器营陆续进发领侍卫内大臣公福善奏报汉军火器营兵雪阻情事先是上谕福善尔留库勒诺尔地方收贮出古北口王以下及官兵所带余米至是福善奏言臣于二十四日将满洲四旗米已经收贮二十五日汉军都统李正宗诺穆圗等咨称沿途雨雪交作泥泞难行十九日派出官员兵丁我等亲视脩道礮位火药车辆仅能运过现今派夫搭桥修道等语据此奏闻奏至上命示议政大臣圣祖仁皇帝亲征平定朔漠方畧卷二十一圣祖仁皇帝亲征平定朔漠方略卷二十二钦定四库全书圣祖仁皇帝亲征平定朔漠方畧卷二十二四月丙戌朔命慎驰驿马上谕大学士伊桑阿曰自今以后应驰驿事务湏视马力如何切勿尽力驰骋凡驰驿时遇驿站官员则马匹必致劳苦遇蒙古则差善耳着将此晓谕驿站人等理藩院员外霍尚奏报凿井事竣先是上命霍尚于哈必尔罕等处廵视凿井至是霍尚奏报已于哈必尔罕凿井七十一口池四十五口和尔和凿井七十一口其泉已开浚格徳尔库凿井五十六口泉已开浚塔尔竒喇凿井四十五口僧色之泉已开浚科圗凿井四十二口开浚两泉博木巴图花托罗海凿井三十一口博木巴圗哈卜赤儿口凿井二十口自博木巴图哈卜赤儿口以外两地之间凿井十五口谕大兵马匹牧放于左翼之地上谕内大臣曰我军出京原议御营所牧之马放于左翼因其时有雪是以传令使随水草牧放今既无雪见放马右翼者甚多着严行晓谕仍照前放于左翼如有违令放于右翼者拿获必加重处断不姑恕着通行晓谕命侍卫马武探视汉军火器营兵上谕内大臣等曰出古北口之四旗汉军火器营兵尚未到不可不待朕于明日宿处湏驻跸一日待之但今日所宿之地衆兵可以驻扎守候明日宿处衆兵不便驻候着㑹议具奏随奏今日胡鲁苏台地方寛广水草俱佳在后六旗之兵至此地时应令驻扎候御营启行后六旗兵各以三旗并行明日皇上至苏勒圗地方驻跸一日其他处驻宿应待在后汉军之处俱候㫖遵行俟汉军已及镶蓝旗后队再行奏闻得㫖着马武往看囘时再奏戊子上驻跸苏勒图马武还奏古北口一路火器营兵已接镶蓝旗后队奉㫖着仍照常行走命以宣化府取到大礮交火器营大臣马武传谕曰自宣化府取来礮二十四位需用最要从古北口来汉军四旗火器营大臣等着交付照看一同带来遣人趣黑龙江将军萨卜素军上谕萨卜素曰朕今綂大军已到喀伦大约四月二十五日后当到巴颜乌阑问喀尔喀之识地里者言自库伦行十八日许可到巴颜乌阑故以罗卜臧额尔徳尼台吉谙知地里特遣赴汝军尔可督率人马勿使劳苦若于二十五日以内到巴颜乌䦨犹可追及同行如二十五日以内不能到则勿得急行以劳人马当遣人至克鲁伦上流来奏己丑上以贼冦形势晓谕诸臣是日上驻跸哈必尔汉员外郎石保住报至言苏尼特多罗郡王额驸萨玛渣旗下乡导渣卜等六人歩行至云我等曽随侍卫克石圗主事保住前去侍卫克石圗于去年十二月十八日至噶尔丹所住土喇之南阿尔哈苏台地方主事保住于正月十五日至昂阿喇海地方彼使我两次使人同居一处至三月十七日噶尔丹遣其下尼尔巴噶卜楚喇嘛来授之奏章而不给还乗去马驼竟令歩行而囘衆皆徒歩至欧席希地方今先遣我等前来又侍卫克石圗亦以此事报上问议政大臣曰料噶尔丹待我兵否议政大臣奏曰前噶尔丹遣囘阿尔必特祜等时一面作往工噶劳图地方游牧之状却仍驻扎如故今观其驻于土喇而遣囘克石圗等或反不待我兵而竟遁走未可定也上问曰噶尔丹若不等候而即遁去当春月马瘦能遂脱身走耶倘遁走时可被将军费扬古兵追及否议政大臣等奏曰观噶尔丹遣克石图等步行而囘是正欲其迟到虽出兵不能追及之意兹春月马痩岂能全军皆去度必零星牵缀沿途散失费扬古曽云是月初三日至翁金二十四日至土喇等不知道路若噶尔丹沿土喇奔窜则必遇将军费扬古之兵矣上曰朕熟计噶尔丹情形久矣噶尔丹之心必以为今当春令正马匹羸痩之际此路既无水草沙碛瀚海又甚难行大兵势不能到至于朕躬亲来彼万难料及故抢夺我使者之马驼令歩行而囘不过欲坚彼部下蒙古之心示之以不惧耳非欲使我兵迟延彼得远遁也朕先传谕大将军费扬古与约师期今费扬古已预将至土喇日期奏报若依期而至两路夹攻则噶尔丹在我掌握安能复脱若我兵先到噶尔丹不能当我军锋必连夜逃遁费扬古兵纵少迟缓必至土喇地方噶尔丹以疲敝乍到之兵费扬古迎击可尽行殱灭观彼在我使者前举动噶尔丹早入我计中矣命议留驼马于喀伦上谕议政大臣等曰到喀伦时应将衆人马匹如何酌留即行议奏议政大臣等㑹议进𠞰噶尔丹应拣选马匹臕壮者前往俱凛遵谕㫖至喀伦时应察留疲痩驼马自王以下大臣官员及有力者若併人存留即将所留驼马各令所留之人看守牧放䕶军骁骑执事人等不留厮役止留马匹者现今蒙古王等奉㫖留住喀伦以此所留马匹总付蒙古王等拨蒙古兵看守牧放每翼分派部院官二员㑹同蒙古王等总管看守务于水草佳处牧放勿致遗弃偷盗其防备盗贼应特交付蒙古王等奏入上从之命谨守井泉议叙凿井官役乡导䕶军綂领苏丹等奏曰员外郎霍尚以掘井事毕而囘若皇上囘銮仍经此路则沿途所凿之井仍交与霍尚令所属旗下蒙古修理看守上曰可令守之此番所凿之井佳甚得水甚多其指示地方修理道路俱无可议深为可嘉奉差内外乡导章京及官兵着察明俟囘京时令本管大臣交与该部议叙具奏其沿途之井交付掘井章京令一体用心修理看守仍选择何井水佳以备汲用毋仅以上用之井另行修治庚寅命速设旁驿驾至和尔和谕理藩院曰着檄尚书班第即遣贤能官员作速安设旁驿辛卯上谕皇太子曰朕沿途至喀伦观览草渐茂盛从四月初一日以后马可饱饲羊亦近肥水泉给足故三旗并行虽八旗驻于一处亦得无悞㸑薪足用较之前所闻者大异矣三月内雨雪㣲多稍未适意缘此懐抱不畅今意已寛舒因待出古北口之火器营汉军兵遂尔多驻时日到彼地日期未可预定前遣往噶尔丹二次使臣俱于初七日到噶尔丹今在土喇于三月十六日令伊等歩囘奏章大槩与前相同皆好语也彼牲畜甚痩人所食亦罕少我师头队哨兵已详悉指示遣行矣土喇地方大约距喀伦有十八宿之程京师二十日所送马三千匹皆肥徤全至惟兵部之马不及耳塞外所产草木诸物寄往观看并奏皇太后请视之谕督运于成龙运粮之法是日上驻跸格徳尔库于成龙自宻云县赴行在奏曰等多赍米八千石请酌留喀伦以内驿中至正项米一万九千石则支给凯还官兵之米亦在内不知此米当贮何地上曰余米每驿留贮正项米候朕㫖行尔等车与牲畜如何奏曰来时连日有雨车行泥淖中牲畜俱劳苦倒毙者有之病废者亦有之上曰朕所携牲畜俱无恙此皆尔等该管官员不敬慎故耳嗣后牲畜倒毙者不准支补问尔等米车已到何处奏曰头队米车已到巴颜乌阑初七八间可至和尔博驿上曰随驾先行之车鲍复盛并不照管砂碛之地朕亲身与诸皇子诸大臣幇车使过闻后来车上牲畜多有倒毙随驾兵丁之牲畜俱无恙彼之牲畜何以至于倒毙乎此皆不尽心饲养之故不许増支牲口竟责成于彼可也其宣化府取到大礮可交都綂诺木圗等闻礮车殊大而重着取官员存留驿中车装载其营与前四旗礮营相距一站令勿亟骤但照常行追随续进朕当留待一日于成龙又奏曰闻官兵携来米掣二十日留于驿站臣等米俱计官兵食米完日用车起运今掣米留贮其短少之日臣等米车必不能追赴上曰此掣留二十日米可将尔等所解米择骆驼三百头每头负仓斛一石六斗每车载四百五十觔共装一百五十车先行解来令喀喇沁兵一人牵驼两头其口粮十人共给一羊勿给以米喀喇沁兵不甚谙牵駞之法着带内府管駞首领郝尚圗往押之而来此项骆駞马骡到后不复还汝朕将用之尔米车不能恰到勿以为惧尔竭力勤劳之处朕皆知之即或稍迟亦不罪尔凡有当行事宜必以勅谕汝至每驿所留三石之米如有当给蒙古口粮不得动支正项之米将尔等浮带留驿米内支给于成龙又奏曰臣自京来时又有追助牲畜之人今车上所用牲畜不敷请收之上曰可于成龙又奏曰捐助银十八万两零又三省廵抚银三万两除分给夸兰大外所剰银俱赍至备用上曰赍来银甚善朕有所用不得支动其三省银两尔可酌用于成龙又奏曰臣料理米车事竣请追趋驾前上曰二十四日能来则来不能则止命安插喀尔喀降人黙尔根阿海滚济扎卜于喀伦内侍郎安布禄等奏至言臣等四月初五日至科圗地方是夜有喀尔喀人塔尔拜至云我系喀尔喀多罗郡王董罗卜多尔即之族叔台吉滚济扎卜黙尔根阿海之人我台吉同扎萨克台吉车陵渣卜于搭尔吉而即等处游牧闻噶尔丹抢掠纳木渣尔拖音之信我台吉同扎萨克台吉车陵渣卜及扎萨克台吉阿里雅等往东游牧在俄浓之竒姑尔苏地方居住我台吉共领四十余戸将及二百口今来归圣上于四月初一日已至公车木楚克纳木渣尔旗分地方是以将塔尔拜一併遣送为此奏闻上曰着理藩院差官一员令台吉黙尔根阿海滚济扎卜等衆进喀伦安插有好水草地方小心防䕶彼系逃来喀尔喀不可深信俟还师时再议措置塔尔拜亦迟迟遣去壬辰驾次塔尔竒喇谕内大臣曰此地水草甚佳明日仍驻跸着通行晓谕命留马匹于喀伦先是上命正黄旗内府䕶军夸兰大费扬固分别兵丁马匹至是费扬固等奏䕶军内有马三四五匹者计八十一名有两匹者七名有一匹者亦七名应取此七匹补给有两马之䕶军共计随行䕶军八十八名取过马匹䕶军七名因马瘦留下䕶军二名现存马共三百零四匹骡十五头骆驼十二只牛四十一头留下之马四十五匹上谕内大臣曰此所分别甚善以无马之䕶军留下则所留之疲马有益将伊肥马一匹给与前去之䕶军则前去之䕶军亦有益矣着议政大臣等议奏随议谕㫖诚是应照所题传谕后队大兵各将所留人马数目察明奏闻存留喀伦可也上从之先是遣往掘井官员等至塔尔竒喇地方遍视无水适有坚氷凝结之处极力浚凿忽清泉从石下湓涌导之遂成巨流自是师行往返人马资用不竭惟我皇上綂兵𠞰㓂每事皆合天心故地灵效应泉流涌溢衆军咸获攸济非所谓助顺佑信吉无不利者欤癸巳饬牧塲谨慎火烛上谕内大臣曰牧马之处务小心火烛倘不谨慎延烧牧草后队之兵如何行走若获失火之人将伊主一併严加议处着通行晓示命军士留出牧地上谕行兵部曰前锋兵镶黄旗兵正黄旗兵察哈尔兵绿旗兵此五营现在一处同行伊等放牧马匹俱遵法度今草甚茂着将御营相近迤西牧草留以待用行则在前一程驻扎勿相去大逺命大学士伊桑阿祭告风雨域外山河川泽之神其文曰朕抚御寰区殚心懐保遐迩中外㒺不率俾乃厄鲁特噶尔丹悖天方命俶扰朔漠朕特亲綂六军指授扑𠞰以期荡涤冦氛辑宁荒服兹已师次邉界惟域外百灵效顺时序休和黙襄挞伐之威益励遄征之气肤功迅奏神爽攸昭用遣专官䖍申告祭惟神鉴焉甲午驾至僧色地方优赐出使蒙古上谕理藩院曰两次奏差䝉古同内地人员往来劳苦甚为可悯着查阿尔必特祜同差蒙古赏例更议増赏议曰察前与阿尔必特祜等同差蒙古赏以衣服布帛今随侍卫克石圗主事保住等前往者佐领二员骁骑校二员委署骁骑校一员乡导四人兵七十一名因在途次不便赏给衣服布帛其佐领骁骑校乡导等人各赏银三十两兵丁各赏银十五两至仆从二人同兵丁歩行前来应各赏银五两现在此地者由戸部取银赏给未到者移文该部俟伊等赴京城之便由部内赏给上命佐领骁骑校乡导各赏银五十两兵丁各赏银三十两仆从各赏银十五两余依议命议散给马匹上谕议政大臣等曰自京城取来马三千匹现在兵丁每旗给一百五十匹乗用则赶马之人亦觉有余着议奏随议今将此马即给兵丁俾伊等得留疲乏马匹不但兵丁有益马亦不致遗弃凡此马匹俱系朝廷官马八旗兵每旗应给与一百五十匹火器营兵二千名应总给与五百匹奏入上曰马匹以明日到着到时议奏命黑龙江将军萨卜素率兵暂驻喀尔喀河地方行兵部奏曰据将军萨卜素咨言奉㫖整饬军旅于四月初六日起程向克鲁伦前进应于何处㑹师乞作速行文我兵自四月初六日始计各携三月口粮兵行以粮为要三月以外接续米粮烦部中拨支勿致断絶上曰将军萨卜素之兵来亦无及兵马徒然劳顿着萨卜素于喀尔喀河相近好水草处喂养马匹可将谕㫖移文萨卜素知之命设环营严禁喧哗火烛上谕内大臣曰先是诸军未至喀伦禁止喧哗及营中火烛未甚严切今已至喀伦着将此严加禁止自明日始着列环营先是㑹议至多云地方即结环营上命俟至察罕诺尔既至复令少缓兹已抵邉界遂有是谕命催粮运络绎奏报上谕行兵部曰着移文于成龙将第一运之米已至何处从驿站作速报闻第二运之米至何处亦着陆续申报乙未内大臣索额圗大学士伊桑阿等奏请皇上囘师上大怒切责之时驾次科圗前所遣俄齐尔使于噶尔丹还言噶尔丹有兵二万又借俄罗斯火器兵六万内大臣索额圗大学士伊桑阿等大惊入奏曰噶尔丹之去已逺圣上当徐还使西路兵前进上召内大臣佟国维等入行幄谕曰朕以噶尔丹侵扰喀尔喀及外藩蒙古此番秣马厉兵整军运饷分路进𠞰曲尽筹画告祭天地宗庙社稷务期𠞰灭噶尔丹而后出兵自兵丁以至厮役无不思灭噶尔丹者而大臣内有怯懦不实心勇往向前之人或前经行间获罪而不思効力自赎或因出身㣲贱而畏惧大臣依违行事朕惟一意前进以𠞰灭噶尔丹为念况尔大臣俱系情愿効力告请从军之人乃不奋勇前往逡廵退后朕必诛之不知索额圗伊桑阿等视朕为何如人我太祖髙皇帝太宗文皇帝亲行仗劒以建丕基朕不法祖行事可乎指顾间噶尔丹可擒可灭既至此地而傚妇人选蠕退缩乎且大将军费扬古兵与朕军约期夹击今朕军失约即还则西路之兵不可问矣将何如还至京城何以昭告天地宗社乎时怒甚泣下佟国维等免冠叩首奏曰皇上谕㫖极是等真怯懦妄奏死无地矣顷之车克楚至言噶尔丹未尝遁去仍在克鲁伦衆始晓悟命散给马匹拣留疲马上谕议政大臣等曰自京城毎佐领下出兵七名毎人给马四匹四人共骡一头今毎旗留八十名则八旗共留六百四十名矣合绿旗兵察哈尔兵自京城赶马来䕶军二百名通共计算比原数仍多计所留八十名兵丁之马骡共三百四十有余于此马匹内拣臕壮者可得马一百五十匹再添自京城带来马一百五十匹则毎旗三百匹矣若给火器营兵毎旗一百匹二总兵官下绿旗兵各五十匹马自有余这所留兵八十名着留十五日口粮其余米粮给与前去兵丁其补还此项米粮俟于成龙运米到时照数补给此马三千匹内拨给兵丁所剰着交与上驷院其赶马来䕶军二百名令归各旗营内行走着㑹议具奏随议今选兵进𠞰噶尔丹视马匹肥壮者毎旗拣取一百五十匹与自京城带来马三千匹凑合毎旗应给三百匹火器营兵毎旗应给一百匹二总兵官下绿旗兵应各给五十匹将分给所余之马交付上驷院其马来官兵仍归各旗营内行走此所留八十人应留十五日口粮将所余之米拨给前去兵丁其补还此项米数俟于成龙运米到时照数补给奏入上曰在前之兵若将赶来马匹复赶送前去则马匹劳苦内御马羣有马八百匹在前将此马内给与前锋兵一百匹给与两黄旗三百匹其在前行走之緑旗兵给兵部马五十匹给此马时着马思喀达礼善安布禄看给其在后六旗兵汉军火器营兵绿旗兵马匹着索额图看给给此马时内御马羣马一千匹不用给与着将兵部赶来马匹取其臕壮者五百并自京城赶来旗下马匹照数给与设或一旗马皆堪用无可留之兵口粮马匹俱不致有悞本旗大臣具保即不必留有欲留四五十名者亦视其本旗具保留之再所留䕶军骁骑尔等亲身与本旗大臣等騐视分别火器营兵有欲留几名者听其留下官员内有无马者亦听之此所留之兵不可无大臣管领着左都御史傅腊塔副都綂海兰在此驻扎总管兵马遣人察看哨口侦探信息丙申命营门设礮内大臣等奏原㑹议营中四门每门设子母礮二位奉㫖不必用子母礮着安设内造礮后都綂等奏内造礮留宣化府二十四位已将十六位交与汉军官兵今既结环营此礮应每旗取一位安设营内奉㫖准取来安设此处现有二位着再取六位来来时勿催廹令其量力前行命内大臣公福善督催火器上谕福善曰火器甚属紧要今俱在后设有需用之处必遣人往取尔既在后营务加意令其附近行走如有取用速送前来不可有悞福善奏曰在后火器应令都綂等催趱向前俱接御营行走需用时如有所取亲身趱送似断不至迟悞上命议政大臣等议奏议政大臣等㑹议火器最属要需应趣令向前接御营行走上准行曰毋劳苦兵丁可令从容前进丁酉谕坐塘人员速递大将军伯费扬古奏章上谕行兵部曰大将军伯费扬古题奏事件所到驿站即作速递送御营勿悞时刻併檄土木坐塘侍郎马尔汉处凡大将军所奏事件一到其地亦交驿站速送御营督运于成龙报直省头队夸兰大噶礼所辖车二百辆于四月初十日已到第六驿和尔博地方今往取駞骡一到即匀装车䭾起行戊戌驾出喀伦至苏徳圗驻跸命趣于成龙等粮及岳昇龙军上谕行兵部曰前遣䕶军叅领车克楚等侦探厄鲁特踪迹顷来奏云现今噶尔丹由克鲁伦河顺流而来住扎之处大兵十日内可到应行文于成龙着将三百骆驼一百五十车所载粮米陆续运至勿致有悞噶礼头运米粮亦令随后运到总兵官岳昇龙着选所属兵丁兼程趣御营前来命大将军伯费扬古扼噶尔丹去路上手勅谕大将军伯费扬古曰朕所綂军近至喀伦时即差䕶军叅领车克楚前锋侍卫祁萨木往克鲁伦左侧躧探声息今车克楚还奏云臣等初九日到伊扎尔地方见有宼踪于是转囘初十日遇沙津王所差俄齐尔等十五人言噶尔丹于本月初间自土喇向克鲁伦移营第三日始释我等噶尔丹在达尔汉敖拉山以此揆之噶尔丹已近朕所綂大军矣此冦乃极狡猾之人如败遁断不趋土喇必渡克鲁伦或从俄侬巴尔济赴塞稜格或绕巴颜乌阑之后设伏尔等两队兵见彼下克鲁伦若随其踪而往未必不入其伏中朕甚为此虑之特遣蓝翎侍卫殷济纳等往谕大将军费扬古尔可详询地理及彼脱逃之路小心堵御不可以彼向下流行而轻之特谕以示议政诸臣复谕曰据车克楚等来奏云噶尔丹兵由克鲁伦河顺流已至伊渣尔矣若闻我兵信息囘渡克鲁伦河由俄侬巴尔济之后遶道向塞稜格逃窜亦未可知陜西一路兵有阿南达在内彼处周围地方阿南达悉知费扬古兵及陜西兵一闻噶尔丹由克鲁伦河顺流而来必随后速进此两路兵俱随后进则塞稜格地方无堵截之兵矣陜西兵应预堵塞稜格费扬古兵或仍留土喇或蹑噶尔丹后而来着㑹议具奏议曰皇上手勅谕大将军费扬古极其详备应行文大将军费扬古令防贼兵遁走塞稜格预留陜西兵堵截去路伊仍领大兵蹑后前来凡事俱钦遵训㫖行皇上手勅誊发阿南达可也上从之命约束军装上谕内大臣曰今已出喀伦尔等皆乆歴行间大臣甲胄器械应如何带往着㑹议具奏议曰自明日始撤袋内各带战箭二十枝随驾两班侍卫着专尼大各背小旗穿绵甲扈从其跟随行李专尼大亦着背小旗行走上曰善命蒙古军合为一营设立首领上谕侍郎西喇侍读学士喇钖曰扎萨克王台吉等及喀尔喀王台吉等着俱驻扎一营伊等不可无总领科尔沁达尔汉王班第既系亲王可令为首使总领之命内大臣索额圗趣后军上谕索额图曰尔往传谕后军距此地二程有胡鲁苏台察罕诺尔地方朕驻营以待着后军䟎赴前来毋疲劳马匹上谕皇太子曰自出喀伦见水草尤佳地方形势无平原旷野尽皆低山处处有沙冈凡喀伦内所常见之走兽飞禽皆无惟黄羊野骡大乌鸟白翎雀耳此地除牧养牲畜外并无佳处我军重车所经无有阻悞看来沙行视泥行为易自独石口至喀伦以绳量之有八百里较向日行人所量之数日见短少自京城至独石口为路甚近约计不过四百二十三里皇太子可试使一人绳量之喀伦地方用仪器测騐北极髙度比京师髙五度以此度之里数乃一千二百五十里朕所过苏泥特阿巴哈阿巴哈纳尔等旗各皆効力浚井泉修道路治桥梁除石砾视内地甚多敬谨已极诚可嘉悦渐北行渐寒喀伦外见旧氷雪尚㣲存晨行时或有须冻之日而槩无妨于草木之生长此亦一竒也然诸䝉古以今年为大熟朕所綂兵已近喀伦遣䕶军叅领车克楚前锋侍卫竒萨穆盆楚克贝子䕶卫穆渣哈尔阿巴哈纳尔布昭贝勒乡导索纳木察哈尔䕶军拨什库三人理藩院拨什库一人给善马各三匹往克鲁伦河一带侦探踪迹于四月十二日车克楚竒萨穆还报初九日至伊渣尔厄尔几纳地方潜入噶尔丹两哨兵之间视其形踪併牲畜计之共约有二千余此外更复何有为山所隔视之无所见噶尔丹哨兵见我踪迹正追寻间我等突出前来于初十日遇沙津王所遣佐领俄七里等十五人口称噶尔丹于此月初自土喇移营向克鲁伦河下流第三日遣我等归噶尔丹至达尔汉敖喇矣汝等勿与我同行噶尔丹人相随在后若问时难以答应汝等宜速出语讫遣之使行以此观之噶尔丹去我军八宿矣整肃军旅训备侦哨大约十日可与敌㑹此乃紧要情事应书在前前数事随思意所及而书故将此书于后己亥驾次胡鲁苏台察罕诺尔命调盛京等处兵㑹于索约尔济山御噶尔丹东走之路上谕议政大臣等曰厄鲁特噶尔丹由克鲁伦河顺流已至伊渣尔厄尔几纳克地方我西来两路兵及中路兵俱近克鲁伦河矣噶尔丹势蹙或向东窜入亦未可知着盛京宁古塔兵前往索岳尔济山屯扎黑龙江兵亦赴彼㑹齐此处从直路遣檄併檄京城转行是日督运于成龙报至言本月十二日以骆驼三百头车一百七十三辆装米一千石交侍郎噶礼管骆驼首领郝尚图等起行又十二日直𨽻头运第二队夸兰大逰击刘泽寰所管粮车二百辆内一百辆已至和尔博站余一百辆至库勒诺尔地方头运第三队夸兰大都司丁延祥所管粮车二百辆内七十五辆已至和尔博站余一百二十五辆至库勒诺尔地方二运头队夸兰大按察使刘暟所管粮车二百辆俱至库勒诺尔地方上曰此大喜之报也嗣是后队米车到后发行于成龙俱节次奏报遣拨什库诺尔布了望噶尔丹踪迹上又虑噶尔丹向西逺遁乃遣理藩院拨什库诺尔布喀尔喀纳木扎尔王长史库济根等七人哨探谕曰尔等往欧徳哈尔哈地方潜度河伏于北山登髙逺望闻噶尔丹顺河下流行恐我军越过谕皇太子曰我军将展哨前进侦探声息以待后营齐集噶尔丹仍在车克楚所探之地实为我师之幸倘趋克鲁伦河下流而往则迤东蒙古恐为所动摇故调奉天乌喇兵马令㑹于索岳尔济地方已经行文汝宜促之并不时探问报闻庚子命定军行次序上谕内大臣索额圗等曰今大兵已出喀伦应令几旗前行几旗后行着㑹议具奏议曰今已出喀伦应着前锋军在前行次八旗汉军火器营察哈尔宣化镇古北口绿旗兵行次御营并上三旗行次五旗行总兵官岳昇龙至亦同绿旗兵行上从之辛丑上自葫芦苏台察罕诺尔至喀喇芒鼐哈必尔汉驻跸入行宫时宣化总兵官白斌等率官兵跪迎上顾谓白斌等曰尔等俱经歴战阵之人今于朕前领兵进𠞰与他次不同果着有劳绩尔等之功断不致冺没若遇敌时宜各加勉励赐总兵官白斌御用帽及袍褂副将施世騄叅将张维焦相圣袍褂各一件赐总兵官白斌马进良标下兵丁每营牛二十头羊三十只又遣膳房章京莫洛浑等传谕撤今日御用茶饭食物均赐衆官兵于是衆皆列坐㑹食既毕总兵官白斌等跪叩奏曰臣等系边陲武弁行间効力乃臣等职分此次出征屡䝉重赉今既赐衆官兵牛羊又赐等上用食物并御用冠服等实不克当虽古之解衣推食何能及我皇上殊恩若遇贼㓂务行𠞰灭以报皇上髙厚于万一耳衆官兵俱鼔舞欢跃奋勇百倍壬寅命檄催大将军伯费扬古速报军情上谕行兵部曰朕前颁手诏与大将军费扬古不知曽达与否其兵现抵何处至今未见题报今作速移文费扬古朕亲率大兵于四月二十五日可至克鲁伦地方其兵已至何处及何时可至土喇巴颜乌阑地方着明白开报由旁路驿站作速具奏申禁灯火上谕内大臣等曰火禁竟不能行着再加严禁以后或尔等营内或哨口或斥堠牧马之处终夜无使张灯举火务行禁约着派官兵廵拿仆从人等被获将伊主从重治罪若不行拿究被傍人捕告者将伊等并行治罪癸卯驾至席喇布里圗驻跸命皇长子𦙍禔内大臣索额圗总领前军上谕内大臣索额圗曰朕今日至此见汉军犹未起营如此必致悞事伊等俱不足恃应派此处大臣綂领而行索额圗随将内大臣以下侍郎以上职名入奏得㫖前行八旗前锋兵汉军火器营与四旗察哈尔兵及绿旗兵行走綂领不可无人着皇长子与尔亲行前往綂领行走朕十九日在今日所驻席喇布里圗地方停留汉军火器营察哈尔兵绿旗兵令十九日在今日所驻之西巴尔台布喇克地方停留以候皇长子皇长子在汉军火器营内驻扎八旗前锋照常行走每旗派出前锋二名并酌派该管官䕶卫皇子所派前锋必于十九日遣往西巴尔台布喇克地方其八旗前锋汉军火器营察哈尔兵绿旗兵俱着于拖陵布喇克地方停留等候御营指授后军驻营之地上谕副都綂呉达禅曰御营后五旗中着正红旗明日近至御营听上三旗指示札营其四旗至御营军所过六七里外绕湖泊札营上谕皇太子曰朕所綂兵旅区画齐僃深入克鲁伦克勒地方若无停留稽缓六七日内或可与敌相遇初闻此地仅可一二旗鱼贯而行今水泉充给此数日来分派已定以前锋营及八旗火器营两绿旗营察哈儿兵居前为一队次则朕之大营及镶黄正黄正白三旗凡四营为一队再次则以正红镶白镶红正蓝镶蓝凡五营为一队先行之前锋与镶蓝旗尾后相去约百里四月十七日八旗绿旗及火器营俱已㑹集军容整肃马臕健壮至克鲁伦前一日约齐而进此际彼即望风奔逃亦必为我军所困若其顺克鲁伦河而下或少需时日耳因便示知之特谕丙午上驻跸西巴尔台以拨什库诺尔布等侦探有功授职赏赉有差时哨探拨什库诺尔布等还奏曰等奉㫖到欧徳哈尔哈视其踪迹敌人并未尝过此地等渡河上行五十余里至塔尔吉尔济乃见一人等欲擒之以复㫖往追之厄鲁特伏兵三十余人出驰来围逼等正不能脱之时忽大旋风起自北而来人不相见乃顺风而出视之已到古尔班土尔罕口矣于此知皇上洪福上天助祐乃谢天而囘厄鲁特实在塔尔吉尔济地方上命以诺尔布往返事谕议政大臣及两营大臣知之又谕曰诺尔布两次往厄鲁特地方侦探信息着有劳绩着给拖沙喇哈番之职俟囘京日另加恩赏今暂充拨什库行走长史库济根赏银五十两乡导索诺木齐旺䕶卫博罗辉额林辰等各赏银三十两喀尔喀扎萨克一等台吉车陵扎卜擒厄鲁特二人解至理藩院随以其事入奏得㫖喀尔喀扎萨克台吉车陵扎卜着即加温谕所获二人着拘系随行其押解人喀尔喀等亦着随行俟至克鲁伦各遣还家寻㑹议迁车陵扎卜入喀伦内上谕皇太子曰朕所经过之处非大瀚海也西之瀚海较此更濶然观之亦非平衍之地山阜聨绵沙石间杂自出喀伦未见寸土其沙亦坚硬履之不陷瀚海中所产石块与砂附去观看营中军士凿井甚易一人可凿二三十处因水泊中取水嫌远咸于近帐房处凿之可掘之地亦易认识有谓之善达者地洼而润掘未二尺即可及泉有谓之赛尔者山间沟径掘仅尺余即可及泉有谓之布里杜者乃丛草积潦水虽有而佳者少有谓之窥布尔者水流地中以手探之泉即随出故野骡以蹄抉之而饮风土景况一无所取地尽碎石下马偶竚立可射之处亦少我军未曽骑射其地实未见佳也草则丛生而土髙所以萦绊马匹又各种野䑕所穿之穴较兴安一带鼢䑕之穴更深殊觉可厌草名颇多有郁尔唿草牛羊驼马食之最宜以此称佳内地蒙古皆不能识又有苏离草生最髙故将此二种亦附去观看此番行师日期皆因火器营甚是躭阁即今犹等待而行必日期相符乃善也恐噶尔丹顺克鲁河远去遣巴哈纳尔之乡导索诺等七人至克鲁伦河之额古特哈尔哈侦探于四月十四日往二十一日早来覆奏噶尔丹在克鲁伦河地方是实等语朕之大营距噶尔丹所在不过五程噶尔丹似茫无知觉我军驻处山势髙峻易设侦探故前移哨兵于古尔班圗尔汉巴尔泰哈地方特谕命檄问大将军伯费扬古军至土喇日期上谕行兵部曰前费扬古奏称伊等大兵于四月初三日至翁金二十四日至土喇二十七日至巴颜乌阑俟兵至翁金之日再行驰奏朕依所奏日期亲綂大兵而来已与噶尔丹相近而费扬古至翁金日期尚未奏报则其至土喇日期无由得知朕两次驰谕亦未经囘奏着喀伦驿站与土木驿站各移文费扬古伊等兵见至何处何时至土喇与巴颜乌阑令作速报闻大将军伯费扬古奏报大兵情形费扬古奏言三月十九日䝉颁上谕于本月二十八日未时已到阿尔哈林圗地方三月十六日等大兵所行之路并未遇雨二十二日遇雨至晚复雪道稍泥泞故迟悞一二日至于载礮之车日行不过二三十里不能随大军即到因是将神威等大礮留于喀伦着绿旗兵守䕶近蒙皇上颁发新造礮八门并景山之子母礮四门江南送到子母礮五十五门已用大同所养骆驼二百头䭾载前来运粮正卿喻成龙等于三月二十四日至臣敖汉察罕和朔行营言粮车于二十二三日始出喀伦路上水草缺少而牲口系从太原迳至此处故皆疲瘦今将十五日口粮留于喀伦以备大军凯旋之用又十五日口粮运至翁金等处预备其二十日口粮用小车选驾车牲口内可用者运至土喇地方支给大军臣以大军口粮关系甚要因㑹议将十五日口粮留贮喀伦其三十五日口粮着尽行运至土喇地方若小车及所选驾车牲口不足着将拨给䭾礮所余空行骆驼助运议定已交付喻成龙等去讫自归化城启行时曽遣问宁夏兵几时起行何日到翁金地方据孙思克等囘称我等之兵于二月二十二日起程行三十八日可至翁金近蒙颁到谕㫖随遣人往令将宁夏兵行至何处作速申报于四月初六日屯扎翁金口之东席喇胡鲁苏台地方因大军悉按掘井处安营故分两队而行于初七日留居一日俟后队大军至于初八日并进驻扎于乌阑厄尔几地方若宁夏兵于初九日至乌阑厄尔几地方等或一路进兵或两路进兵㑹同定议俟商南多尔济诣御前时明白具奏若仍不至据正月二十八日奔来喀尔喀逃人曽有噶尔丹今在土喇上流之语臣等亦不便乆待即于初十日启行进趋土喇矣其宁夏兵到时着随后进发又乡导等约略计云初十日自乌阑厄尔几起程行二十二宿于次月初三日可至土喇河阿喇克山之西克勒和朔地方谨此奏闻上命议政大臣等并在三营内王大臣副都綂㑹议具奏丁未命商进止之宜上谕诸王大臣曰前因大将军伯费扬古疏言四月二十四日可到土喇二十七日可到巴颜乌阑是以中路大兵整旅安行已来至近敌之地矣费扬古沿途躭悞许乆不见奏闻今忽奏称改期目前我军既逼近噶尔丹应不必待费扬古军当即前行多罗信郡王鄂扎贝子苏尔发宗室公蒲圻和硕额驸尚之隆都綂都思噶尔巴浑徳周卜世阿钖坦石文瑛王永誉䕶军綂领托伦苏丹㪚秩大臣布克叨副都綂噶尔必钖柱胡世巴凯音布莫洛浑阿喀纳侍读学士席尔登理事官温达等一议曰等窃思噶尔丹若果有待我军之意则我亦可俟西路之兵矣若不能御我军威欲行逃窜则其地方寛濶闻信预遁必相隔辽逺今量西路兵所到之期缓行以待两路夹进似为有益事关重大伏候上裁领侍卫内大臣苏尔达马思喀内大臣明珠大学士伊桑阿侍郎安布禄西喇侍读学士喇钖等一议曰臣等前因大将军费扬古原奏内有二十四日至土喇之语度等待之期不甚乆逺因曽奏请俟费扬古兵至然后进发今谕㫖言自阿喇克山之克勒和朔至土喇河上流尚有五六日之程尔等问明乡导议奏等询问乡导万舒克等言自阿喇克山之克勒和朔前行八宿第九日始至巴颜乌阑地方噶尔丹若由巴颜乌阑北逃窜亦有去路如此则等候日期太远若我军不进噶尔丹不战而走则相去辽濶一时难于追获今我军似应前进酌量而行事关重大伏候上裁宗室公吞珠领侍卫内大臣公国舅佟国维副都綂阿尔纳学士宋柱等一议曰中路大军前进宜近抵克鲁伦河前奉谕有欲遣使往噶尔丹之语若费扬古之兵可待即往来遣使延缓日期以待费扬古之兵若有可行事宜我军势大可即行𠞰灭噶尔丹极其狡猾若顺克鲁伦河下流而去我大军已近即可进𠞰如大军不近抵克鲁伦河而噶尔丹顺克鲁伦河下流过一二日则我大军似难追及矣事关重大伏候上裁奉㫖遣干清门侍卫马武往皇长子营内侍读学士喇钖往五旗营内商之皇上作手勅差侍卫额林辰赍授大将军伯费扬古曰尔初七日疏于二十一日酉时到览之言五月初三日可到土喇汝原奏言四月二十四日可到土喇二十七日可到巴颜乌阑是以朕军因水草无悞定于二十五日间到克鲁伦河今差前锋视其行踪亦已获其生口矣噶尔丹有沿克鲁伦河而下之势与我相隔五日程此际汝等理应遣奏数次则朕军易于迎待而汝等乆不来奏不知已到何地恐稽时日催趱而行遂先于汝等今或待或行系在两可情事甚大汝等如何行路当速来报因原议两路兵孰先到数日有务湏等候之约是以朕且待且行如必不得已则当相机行事耳特谕又命催趱粮运上谕行兵部曰大将军费扬古兵行稍迟朕缓行以待之可行文于成龙乗此时将所运米作速陆续运至侍卫喀瓦尔达探见噶尔丹哨卒还复命先是上酌遣前锋随喀瓦尔达等至古尔班圗尔罕地方潜觇敌哨至是喀瓦尔达还奏曰等奉㫖前夜往踰巴尔代哈山及清晨至西方图尔罕山上适敌人哨卒方到等避而觇之见敌人哨卒立于山上觅水向克鲁伦视之见其有烟厄鲁特在此是实等恐彼知觉绕山潜归戊申喇钖囘奏言綂领正红旗兵皇四子宗室公齐克塔哈内大臣公常泰都綂齐世䕶军綂领鄂克济哈副都綂渣喇克图法喀原任尚书顾八代侍读学士觉罗华显綂领镶白旗兵僖郡王岳希贝子吴尔占都綂噶尔马䕶军綂领桑格苏赫副都綂纳秦綂领镶红旗小营兵宗室公苏努副都綂乌赫綂领正蓝旗兵显亲王丹臻副都綂崇古礼禅布侍郎常绶闲散宗室哈尔萨綂领镶蓝旗兵康亲王杰淑贝子鲁賔内大臣阿宻达都綂喀代副都綂鄂飞龙西库裕亲王福全恭亲王常宁简亲王雅布等议等衆意以为大将军费扬古兵至土喇之期尚早若中路大兵即行前进使噶尔丹知皇上已至旋即逃窜便得脱矣今视水草佳处堪容八旗兵者暂行屯驻约计将军费扬古兵之至然后前进则噶尔丹之后已为所截因而夹击之于事有益纵令噶尔丹依克鲁伦河顺流而去自有盛京乌喇黑龙江等处兵在彼而我大军复进抵克鲁伦河以断其归路亦复有济事关重大伏候上裁綂领镶红旗兵皇三子𦙍祉领侍卫内大臣公福善副都綂孙渣齐侍郎席尔达学士三寳等议等衆意以为大将军费扬古疏内虽称兵行迟延五六日约计今已至翁金之路矣噶尔丹见在巴颜乌阑近处若待费扬古兵至迟延时日恐贼万一闻风即行逃窜亦未可知今以中路大兵勦灭贼㓂未为不足既已近抵克鲁伦河似应一面移文催西路之兵一面使贼不及为备前往击之事关重大伏候上裁马武囘口奏领侍卫内大臣索额圗都綂诺穆图副都綂公孙徴灏雷继尊费扬固赵钺喻维邦张朝午等一议谓应缓行以待大将军之兵都綂公鄂伦代都綂李正宗硕鼐尚书班第副都綂张所知巴赛等一议谓应即行进兵奉㫖三旗营内王大臣等不必召集着见在此营内议政大臣等议奏大臣仍持两议口奏奉㫖至明日驻营处具奏皇长子𦙍禔奏报察询粮礮事𦙍禔等奏至言等十九日自席喇布里圗地方启行驻扎西巴尔台二十日驻扎察罕布喇克二十一日至拖陵汉军火器营所带宣镇神功礮二十四门于二十二日晚始至问随礮大臣汉军都綂诺穆圗等何以迟悞据称此三宿相距八九十里驾车骡匹已疲我等沿路休息而来故今日始至又奏等至拖陵地方问总兵官马进良白斌尔等之兵有稽留处否俱言所带八十日粮以二十日粮留贮和尔博地方现今已用五十日若粮能接济不至稽迟矣上遣人召内大臣索额圗委以火礮事务併交大学士伊桑阿查绿旗兵二十日口粮数目具奏上谕皇太子曰朕缓进之意特示汝知前将近敌情由屡有谕㫖二十一日酉时将军费扬古由横设驿站奏称五月初三日可抵土喇等语伊前疏云于四月二十四日抵土喇朕拟度时日欲于四月二十五日间抵克鲁伦河前进乃许乆未曽奏报忽而改期我军难以指画于是传集八旗诸王及议政诸臣㑹议衆见不同有言即宜进𠞰者有言原议两路之兵约㑹前进所关重大应少缓我师以观局势朕再四筹度未能适当其可姑少为相机徐行前谕㫖曽言进𠞰今复稍有濡迟若不传示其故恐汝计日悬心因书以谕意噶尔丹情形万不计及此路进兵犹自梦梦耳但所虑者相距匪遥噶尔丹闻知必尔逃遁机㑹可惜然彼虽逃遁谅亦未得全脱也为此特谕费扬古奏疏亦誊写发往将此情由奏闻皇太后并转谕大学士尚书知之辛亥定议遣使于噶尔丹上谕议政诸臣曰俟至拖陵地方再遣使于噶尔丹此际费扬古兵亦将到矣噶尔丹若亦遣使来我亦遣使频往以待费扬古等兵彼若乗此际逃窜即听之纵逃亦必自生内变岂能完全耶诸臣奏曰上谕至拖陵地方再行遣使甚是俟至拖陵时往来遣使以待费扬古兵若噶尔丹接战则两路夹击立行𠞰灭或逃或降至彼时酌量而行上是之以𠞰灭噶尔丹之䇿晓谕诸臣上召内大臣索额圗等入行宫谕曰噶尔丹自以为无所畏惮煽惑诸蒙古窃踞克鲁伦地方谓朕必不亲征今我军紧要军器俱已备至若噶尔丹闻朕已至必先逃窜尔等欲战耶欲使噶尔丹逃窜耶可各陈所见索额圗等奏曰观噶尔丹来踞克鲁伦之意特欲煽摇诸蒙古若遇喀尔喀即行抢掠实不料皇上亲临今已近敌我军迎往噶尔丹闻皇上亲临不敢抗拒逃窜而去彼声名一挫不能再振如皇上亲抵克鲁伦河噶尔丹窜去则我大事已毕我皇上神威不但逺播边塞且徧播四海以外矣等之意听彼逃窜似比战为愈但所以使噶尔丹逃窜之计等不得而知上曰噶尔丹原系行劫小㓂素无逺识信人诳言侵掠喀尔喀以为我军不能即至故敢窜伏克鲁伦今大军已近噶尔丹西路之兵亦将至土喇我军从欧徳哈尔哈邀击即可破灭之矣今尔等欲迎往使之逃窜朕以为无难俟其少近遣使往谕之云朕欲与亲临约盟与尔相近尔可前来与我军㑹议朕并不尔𠞰噶尔丹闻朕亲来必连夜奔逃我军即追杀如向土喇退去则必遇费扬古之兵朕于此贼厪虑已乆此次噶尔丹殄灭必矣如噶尔丹拒战必然糜烂如或奔逃亦至破壤但于成龙所运之米恐不能应期而至耳伊桑阿安布禄西喇喇钖巴图赖尔等可撰勅呈览俟少近遣往旋即进兵此䇿何如尔等云何索额圗等奏曰皇上洞悉噶尔丹诡计谋极周到一遵圣谋施行实为尽善后进兵时索额圗复奏云皇长子于乌阑布通之役实有余憾不便使居前行上以索额圗于乌阑布通自䘮其胆恐遣彼为前行故恇惧而有是奏不允壬子命议进兵之䇿商南多尔济还赍大将军费扬古疏至疏称将运至翁金之一月口粮内以一半留翁金一半留兵一千令副都綂西尔哈达祖良璧等防䕶运至土喇已移文囊吉理扬琳等又称王国昌报所运米断不能如期运到随经檄催外臣等率领大兵于初十日自乌阑厄尔几起程至察罕和朔地方将军孙思克等带西安满洲兵五百名轻骑前来于十一日至察罕和朔孙思克称伊所带绿旗兵七千名途遇风雨马匹迟悞一半选兵二千愿亲率前赴大兵行走博济称伊所带满洲兵二千汉军兵一千途遇风雨马匹稍悞此内亦选兵二千愿亲率急赴大兵行走等㑹议俱依将军孙思克博济等所议其余满洲兵一千着防䕶按察使囊吉理所送米石此兵留西安副都綂西尔哈达祖良璧并驻防协领等管辖其翁金所留一半米石将孙思克标下所留兵内派出五百名着副将张宪载管领看守满洲汉军绿旗兵四千去大兵尚有十日之程不便作两路进发应令随等进路作速前来与等一路行走又商南多尔济奏称费扬古等之兵于本月三十日可至土喇之阿喇克山克勒和朔地方来月初七日可至巴颜乌阑不便分两路前进上命议政大臣集议议曰查大将军费扬古等奏称不由两路进兵拣选人马一路前行殊为整严请如所奏至商南多尔济奏言费扬古等之兵是月三十日可到土喇阿喇克山之克勒河朔来月初七日可到巴颜乌阑应量费扬古等兵到之日听皇上指挥遵行至大将军费扬古等以运到翁金米一半留于翁金一半令副都綂西尔哈达祖良璧等留兵千名运至土喇已檄囊吉理更无可议上曰前既以大兵独进及俟大将军偕行之事使前后营诸王大臣公议今亦应令公议之前军处既交付马武则后军处仍令侍读学士喇钖前去命严催粮运上谕行兵部曰中路大兵现今逼近噶尔丹西路大将军费扬古兵亦已甚近大军米粮关系甚要两路大军㑹合即所需米粮甚多速移文于成龙着多方设法将所运米务陆续速行运到又谕曰现今需用米粮噶礼所运米已至何处湏先交与驿站申报着伊趱行作速运到并着后队夸兰大作速趱运前来上谕皇太子曰朕綂大兵驻跸察罕布喇克之日费扬古遣来期约之商南多尔济喇嘛于四月二十六薄暮至彼于行路之间遇厄鲁特二人擒来问之彼云噶尔丹向克鲁伦下流移营问费扬古何时可至云五月初六间可至巴颜乌阑因是我师仍稍缓以待之从察罕布喇克至克鲁伦河约略三百里未经量度难得其实此数日间未见汝奏章并皇太后万安音问朕懐不胜惓切昨萨卜苏奏事之便又未见汝请安奏章益増悬念朕躬甚安诸皇子俱佳皇太子佳否癸丑侍卫马武赍前营奏折囘复命皇长子𦙍禔内大臣索额圗都綂公鄂伦代李正宗硕鼐诺穆圗尚书班第副都綂公孙徴灏张所知雷继尊赵钺费扬固喻维邦侍郎安布禄等议据拿获厄鲁特二人云噶尔丹现在克鲁伦之拖讷山顺克鲁伦河下流而行商南多尔济奏费扬古等兵于本月三十日至土喇之阿喇克山克勒和朔地方来月初七日当至巴颜乌阑皇上亲綂大兵特为𠞰灭噶尔丹而出又思遏贼归路调发西来二路兵俱至正合圣上之神谟矣今大将军费扬古与将军孙思克博济之兵㑹合而来兵力甚盛于本月三十日至土喇之阿喇克山克勒和朔地方来月初七日至巴颜乌阑正宜协力夹击𠞰灭噶尔丹其遣使噶尔丹及计大将军费扬古等兵近逼贼营夹攻𠞰灭之处俱候皇上干断侍读学士喇钖囘口奏云綂领后队五旗皇子王大臣于议政大臣所议外并无别议上谕议政诸臣曰朕所綂大军不劳而至人逸马肥不但满汉官兵即仆从无一人不得到者以此精鋭人有死志㓂虽十万朕将用䇿亲御以击之一面遣使往説倘敌人力有余则听与我战力如不及则听其走但此㓂若走恐在我必有追悔之意议政诸臣奏曰噶尔丹若走则吾事已毕当遣使说之衆意合一上遂定遣使之议甲寅上仍驻跸察罕布喇克头运噶礼郝尚圗米车米䭾到补散官兵营外积米如山观者如堵喀尔喀人等无不惊异命侍卫马武赍粮赴总兵马进良白斌军中㪚给行兵部奏曰侍郎安布禄咨称皇长子内大臣索额圗言总兵官马进良白斌军粮奉㫖留贮二十日今又食过六十日额米俱完马进良标兵一千五百名白斌标兵一千二百七十名乞将伊等应给之米作速解来为此奏闻上遣侍卫马武赍伊等应给之米前去乙卯喀尔喀扎萨克台吉车陵扎卜奏请从军上不许车陵渣卜等至奏请随征効力上谕曰尔等往来游牧以避厄鲁特劳苦已极免往出征各带眷属牲口往达里冈阿之东居住朕囘銮时指示地方安挿达里冈阿地方曽留御用马匹并兵丁马匹牧放着尔所属人等加意收管严行禁约勿使盗窃犯者必行正法车陵渣卜奏曰臣谨遵谕㫖不随往出征愿皇上准兄子多尔即渣尔都綂嘠尔单二人随往以充队伍上许之又谕曰尚书班第屡次令尔等向内游牧尔等不从纳木渣尔拖音等终被厄鲁特掳掠今纳木渣尔拖音毫无所有釡甑皆无食用不给鬻人度日若果遵㫖向内地游牧何得至此尔知悔否车陵渣卜奏曰我等无知贪恋水草不向内地游牧以致纳木渣尔拖音被掠臣罪何辞伏祈睿鉴上曰尔等既与土谢圗汗附近着随征台吉多尔即渣尔都綂嘠尔单与西地西里贝勒同行朕若在京必重赏尔因出征在外将朕用袍褂赐尔服之圣祖仁皇帝亲征平定朔漠方略卷二十二圣祖仁皇帝亲征平定朔漠方略卷二十三钦定四库全书圣祖仁皇帝亲征平定朔漠方略卷二十三五月丙辰朔自察罕布喇克起行上谕曰察罕布喇克地方草已无多后三旗兵前来不必在此安营过此八九里有水泉处令其驻扎上谕行兵部曰内府管骆驼首领郝尚图等星驰运米到此着传谕八旗夸兰大每旗给米各三十石古北口宣府绿旗兵给二十二日米及牛羊其米经留贮不敷八十日者亦着补给是日上驻跸拖陵布喇克上谕兵部曰前曾令后三旗兵于明日至察罕布喇克驻扎一日后日至拖陵布喇克今不必令其驻察罕布喇克令明日至忒克布喇克地方后日至拖陵布喇克兵部随移文镶红正蓝镶蓝旗大臣等知之定随营牧马法内大臣等奏言防䕶马羣甚属𦂳要先到之前锋兵及汉军察哈尔营所设防䕶人内应将现在此处五旗毎旗派䕶军五十人增入周围防䕶再毎旗各派大臣一员宿于各旗防䕶之处御营内领侍卫内大臣及䕶军綂领等仍照前轮班行走今既逼近厄鲁特窜处之地御营内旣添设宿卫其防䕶等处不必着侍卫及内府䕶军前往奏入奉㫖甚善侍卫及䕶军等皆不令往亦为未可伊等各有马匹无人㸔守且牧马处有信息亦须令其来报应着三旗内合派侍卫九员内府䕶军十五人前往又传谕曰马匹最为𦂳要嗣后安营不必向南宜各随其方惟视有水处周围环绕令两黄旗居御营后其余悉照旗分次察哈尔兵汉军火器营兵又其次绿旗兵于御营外环立大营勿令践营中之草其马匹则白昼于各旗营外近处牧放至夜若有消息卽收入营内斯马匹不艰于水草而兵行甚为有益着议政大臣㑹议具奏议曰上谕极是如此则营制坚固而马匹于水草不致艰难兵行良有裨益应即遵㫖行从之酌留人马于拖陵以原任尚书杭爱领之上谕内大臣索额图尚书班第曰歩行厮役及羸痩马匹应留于拖陵地方着留总兵官白斌标下绿旗兵二百名马进良标下绿旗兵一百名令其踞水濬濠筑垒扎立一营择晓兵法能管辖大臣令其总管杭爱人材壮健堪任管辖着留杭爱于拖陵地方令其总管总兵官岳昇龙所领兵二百名人材壮健着拨给白斌以补所留二百兵之缺又八旗满兵内有马匹疲惫不能前行者亦应察明留之又遣使往噶尔丹时应将所擒厄鲁特四人发囘着一併㑹议具奏又谕议政大臣等曰喀喇沁王扎西公沙木巴喇钖等亦有歩兵此兵或留或否着问明扎西王等㑹议具奏议得问扎西王等据扎西王云我所属歩兵须尽带去不留于后公沙木巴喇钖云我旗下赶车歩兵共七百名今现到者惟一百十八人其余俱未到此数内五十人我等料理带去其余六十八名及未到者尽行留后应俱照扎西王等所言行奉㫖公沙木巴喇钖所留之兵着交杭爱其余知道了理藩院奏拖陵地方所留喀喇沁公沙木巴喇钖旗下赶车歩兵六百五十人内现到六十八人俱无口粮应将噶礼所运米粮给与其后至者若有余米令其食用若亦无口粮则令左都御史于成龙原任尚书杭爱量其食用将后至车内米粮给与奉㫖依议着再留牛十头羊一百只若有米时则不必用其已毙者食之在后米粮陆续可到若未到不能接续即将牛羊节省食用着明白交与杭爱丁巳酌留人马于拖陵併纵所俘厄鲁特议政大臣等奏今大兵进征𠞰灭噶尔丹其歩行厮役羸痩马匹一遵上谕留于拖陵地方应留总兵官白斌标下兵二百名马进良标下兵五十名令其踞水濬濠筑垒扎营此所留兵丁应酌派官员着原任尚书杭爱留于拖陵令其总管又八旗满兵内有马匹疲惫不能前行者亦令各营大臣夸兰大等查明奏留先经㑹议到拖陵地方时再行遣使往噶尔丹处今遣使往噶尔丹应将所擒厄鲁特四人一併放囘或于本月初二日初三日遣往候㫖定夺奉㫖依议着明日遣去命免官兵所贷俸饷上谕议政大臣等曰这次中路西路兵所乗马人各四匹内借官库银买者几匹出私槖买者几匹着移文尚书马齐令文一到即将马主姓名一一察明存案又传上谕议政大臣等曰这次中路西路兵所骑四匹马内有借库银买者着尽免还库佐领下兵丁各出私槖买给出征人者着官给马价即通行晓谕又谕曰出征䕶军校及䕶军等俱得官马大臣侍卫等马匹牲口俱各自备自出师以来俱于斥堠防䕶等处行走衆皆获有恩赏惟大臣侍卫及内府官员并无可赏之物着将大臣侍卫内府官员等起程时预支八月一季俸银俱免扣除又命总兵官岳昇龙等戍官兵退缩者先斩后闻上谕行兵部曰征讨莫要于法令奋勇登先者钖之恩赏怯懦退后者议罪俱系定例岳昇龙马进良白斌等人材壮健饶有韬略系简选任用之人其所带来官兵皆愿効力具呈来者今已逼近厄鲁特噶尔丹若遇敌交战时副将以下至兵衆人等有退怯违令者着该总兵官正法奏闻严饬督运于成龙于成龙移咨行在兵部内开兵部咨称四月二十七日传谕今中路大兵已逼近噶尔丹西路大将军费扬古兵亦已甚近大兵粮饷闗系甚要两路大兵合在一处则需用粮饷甚多着速行文于成龙令其多方设法将所运之米作速运至为此移咨前来我在和尔博等处督催车运于沙上铺垫桺枝令车辆易过将直𨽻八运车内所余米粮酌留和尔博等处因此车辆稍轻于二十九日尽出沙碛又将山东第一运车内米粮亦令酌留已过噶尔图地方我即于二十九日自滚诺尔启行尽力催趱前运车辆将后运车内米粮亦令酌留令侍郎李鈵左通政喀拜亲身催趱前行所留余米即便交付三省道府等官令其接续转运至喀伦内诸驿站得㫖于成龙报内止称米车已出沙碛竝未开写运至何处及米粮数目着兵部再移咨去优擢蓝翎侍卫兴永朝郎中噶礼上谕内大臣等曰蓝翎侍卫兴永朝前因其自大性躁故尔革职今因其有胆气人材壮健着署副都统于镶黄旗汉军火器营内行走又谕大学士伊桑阿曰噶礼将第一运米星速运至殊有劳绩其人亦堪用着于其应陞之缺遇缺即补召裕亲王福全等前赴大营上谕呉达禅曰今日裕亲王恭亲王简亲王勿宿特克布喇克着至此地宿仍令诸王亲带厄鲁特逃来阿木唿郎多尔济塞稜偕来可令彼在前行五月初二丁巳上谕皇太子曰比来未得汝奏章朕懐悬念今汝奏至得仰悉皇太后万安因待费扬古之兵驻跸数日马皆稍肥风土水草与前示汝者无异恐敌人知觉前哨仍附近大营未令逺去此时彼闻知与否无由能悉朕躬固安但早夜焦劳洵为至极诸皇子诸王并诸臣工以及将士皆好皇太子佳否在京诸皇子俱佳否此处别无他物惟有砂石耳四月三十日车林渣卜等七台吉至伊等与纳木渣尔托音同在一处向被噶尔丹抢掠败遁渡克鲁伦河北在俄浓一带地方因马匹疲乏今始得向内地移营来言其故并遣送所获厄鲁特二人赴京与朕差往乌尔辉之人相遇因来傍大兵之后朕厚加赏赉谕以噶尔丹去此不逺尔等速入喀伦车林渣卜欲来请朕安愿为効力止将伊眷属遣入喀伦身赴朕营喀尔喀之车陈汗亦来今尚未至自京师所赍奏章于五月初二日辰时至朕在此整齐军旅于初四日进勦敌人情景尚未得闻相距二百三十里地已渐近规模略可见矣四月二十九日头运粮车至八旗绿旗内府兵䝉古兵及职事人员酌量增给支放米粮时营外堆积如山观者拥塞内喀尔喀诸人云我等意料满洲断不能如此而来由今观之凡圣主所经可将京师诸物尽载行营中也眞为可畏莫不挢舌惊骇将士志气与在京同其勇奋情状未能备述朕之心思则非如在京时矣事体重大期出万全非可茍图侥倖故既殚心力复黙祷上苍以行之耳特谕戊午命绘阵图传示八旗上谕内大臣公常泰曰绿旗兵着列于鹿角中间绿旗兵之次将两翼八旗之汉军砲位鸟鎗排列汉军火器之次将八旗满兵马上所载之砲位分翼排列鹿角后之头队兵令各按旗分排列鸟鎗䕶军次列䕶军又次列鸟鎗骁骑凡八旗俱照此排列二队兵着于头队后排列傍队兵既无砲位将汉军子母砲每旗给与两位此砲位着满洲鸟鎗手骁骑兼管㸔䕶阵势着分张排列尔与议政大臣等㑹议具奏常泰等随即遵照上谕绘图阵势式様进呈奉㫖这式様甚好着议政大臣等同阅议奏钦此等㑹议得皇上谕㫖指授俱已周到应即照此遵行交与兵部晓谕八旗并行註册报可命各塘报到驿米数谕行兵部曰今第一运米车米䭾若至某驿站即令管站人等问明所至米数急速报闻命衆军节省米粮上谕行兵部曰米粮闗系𦂳要后队米粮恐不能即至朕尽力节省食用衆人亦应各尽力节省各营内若某营米粮先尽俟囘京时朕必严察议处某营米粮因节省有余多食数日者朕亦必嘉美格外视之着晓谕各营又传谕内大臣等曰八旗前锋汉军火器营及绿旗兵着今日饭毕即行离此十里有水泉处扎营明日着在大营行李前启行命设驿于塔尔浑柴达木以便輓运上谕行兵部曰五处驿站人及马匹着留于原任尚书杭爱处其前途设站人员马匹照常带往安设俟御营至克勒和朔即遣贤能官一员前往杭爱处将所留五处驿站从塔尔浑柴达木一带速行安站令运米车辆由此站路行走俟五处驿站安置毕将欧徳哈尔哈一路驿站撤回以内大臣阿宻达等分𨽻两脇军时内大臣阿宻达闲散宗室哈尔萨都统喀代䕶军统领桑格俱奏请効力上命内大臣阿宻达䕶军綂领桑格在左脇军中出战闲散宗室哈尔萨都綂喀代在右脇军中出战己未命趣运粮至拖陵酌留米于喀伦近地以备旋师谕大学士伊桑阿曰移文运粮左都御史于成龙着将后运粮内六七千石选择牲口作速运至拖陵地方预备其余米石俱着留贮喀伦近地以备凯旋之用如此则米粮得以速至牲口亦不至困乏矣着㑹议具奏议曰若将后运之粮尽行运送不能即到且牲口亦致困乏应皆钦遵谕㫖行奉㫖依议遣长史多禅等赍勅往谕噶尔丹先是议政诸臣议俟到拖陵日遣使于噶尔丹奉㫖准行至是以勅书赐物及所俘厄鲁特窝齐尔等四人交公主长史多禅中书阿必达令一等侍卫喀瓦尔达一等台吉阿喇卜坦以兵卫之送至燕图库列图厄鲁特窝齐尔等四人俱赏以衣服晓谕以师来之故上谕喀瓦尔达阿喇卜坦曰尔等不必到克鲁伦度其地形古尔班土尔罕巴尔代哈当有敌人戍守尔等若往克鲁伦则略迂绕彼必截尔等之后尔等勿得过燕图库列图即从彼地遣伊等前去未遣伊等之前纵我所擒四厄鲁特往致声息续遣我使臣可也倘遇厄鲁特勿与之战但令勅书使臣到彼则已勅谕噶尔丹曰朕统御万邦惟以人命为重从来不喜杀伐尔厄鲁特喀尔喀向皆奉我职贡之国尔等交恶搆兵以来朕并未尝偏狥喀尔喀而于尔有异视也喀尔喀为尔所败投朕乞命如朕不救之则皆饥毙矣朕之济人非特于喀尔喀如此也凡诸国人有窘廹来归朕即救之与此相同已明谕尔数次矣尔奏章来索喀尔喀折卜尊丹巴库图克图土谢图汗言之不已朕始终不以喀尔喀为直曾谕尔此事非悬议所能结当㑹盟以讲之尔又以生计窘乏不能前来又以誓书所无之言屡向我使臣喇嘛支吾回奏阿尔尼廵行边塞猝遇尔兵不待朕㫖与尔交战特遣王与皇子与尔议好尔属下人又先攘臂吾人不能黙坐是以与战其时所发他路之兵朕急遣人止之勿与汝战尔前年就水草野兽之地游牧至巴颜乌阑遂掠喀尔喀之纳木扎尔陀音朕部下喀尔喀不安特遣问故又约与议盟今朕与汝若不觌面明议此事而定之不但尔国难存而我界上人民亦不得宁居因尔来既近故欲与㑹盟朕已秣马缮备朕躬于三月初旬起行西路之兵于二月十八日起行黑龙江兵于四月初六日起行盛京宁古塔兵于三月起行今朕躬及各处兵俱已出喀伦与汝逼近西路之兵俱已到土喇河东路之兵俱已溯克鲁伦河而来朕向崇礼义顺天理而行不恃势力戕灭他人朕果恃势力则不遣使矣竟统各路之兵而勦灭汝无所不可朕乃不忍生灵横被锋镝是以抒诚特遣使命朕与汝等觌而定议指示地界尔照旧贡献贸易则尔国安生而我边民亦安乃协朕保列国如赤子之意岂不休欤朕断不以计诱人尔勿疑畏尔若疑畏退而避去则事无了期矣尔亦一有识之人何不晓事如此朕来欲与各处将帅阅兵已传令伊等勿战此非朕虚言也尔如不信可遣人往视若再不信可留朕所遣使臣内一人在于尔地倘各处兵进而攻汝汝即差所留人沮而止之一面遣汝旧使前曾廷见朕所识之人为使尔遣大寮朕亦回遣大寮朕为统御万邦之元后断不诱人而破灭之尔或不信妄动而去则虚朕种种美意而生灵有不利矣朕兹开诚特赐汝煖帽蠎袍粧縀挂纯金钩併巾缨带一条靴袜及币十端银二百两以公主长史多禅中书阿必达为使尔其筹之五日内遣汝使偕我使来复自古以来虽敌国无害使臣之理况朕与汝向无隙乎若期内不来则必害我使矣特谕庚申上驻跸阿敦齐陆阿鲁布喇克命䝉古兵编为行伍上谕大学士伊桑阿曰䝉古兵未谙战法着议政大臣等将领蒙古兵之大臣㑹议派出具奏随以䝉古大臣等职名入奏奉㫖着将阿尔尼拜音察克西喇喇钖派出理藩院开列外藩随驾出征札萨克喀尔喀王以下附丁以上共一千九百九十二人入奏奉㫖着问其中有欲争先効力者尔等编为队伍具奏理藩院随㑹集札萨克喀尔喀诸王台吉等遍问之诸王台吉等皆愿头队行走争先前进奏入侍卫闗保传上谕曰部院大臣等今亦编次队伍可谕土谢图王达尔汉王等尔等编次队伍今已如何朕意欲令札萨克喀尔喀王等领其䕶卫随从一二人侍从朕侧其余共为一队选其能者使领之俱在一处侍从朕后随所指授即令前进若不如此伊等俱系各札萨克处凑合之人与在内熟鍊之兵衆共在一处不谙队伍不通言语必致错乱与在内兵同编队伍似为不妥㨿土谢图亲王等奏云臣等前因不谙故欲在头队行走争先前进䝉皇上明白传谕等今始得知我等䝉古俱系各札萨克凑合之人不谙队伍言语不便入队行走上谕极是等一遵上谕指授行走土谢图王达尔汉王又奏云等札萨克人内年少者多喀尔喀等又俱系新人不谙军法我朝军法素严理应明白晓谕奉㫖欲晓示军法甚善喀尔喀贝勒西地西里贝子盆楚克俱令在朕处其编次队伍亦宜照此行公沙木巴喇钖亦令率所属兵入此队行走其札萨克兵着贝勒巴克席姑尔为总统将十人列为一小旗现今人多旗少着添给小旗每旗选一材能者为长编为队伍令其操演理藩院随议得札萨克喀尔喀诸王及贝勒贝子公札萨克台吉外自台吉以下附丁以上十人为一小旗十小旗为一甲喇俱照例设叅领一人以辖之伏候钦㸃至兵部律例向译蒙古文俱已颁行今当再发得㫖着贝勒阿必达博木博原封王之俄七里公格勒尔沙木巴喇钖车木楚克纳木渣尔阿玉西等管领甲喇伊等叙功时俱同台吉等叙功令各旗推台吉等为长旗内官员及闲散人令其背旗余依议辛酉早上于途次命蒙古兵设伏谕科尔沁巴克席姑尔贝勒喀尔喀车木楚克纳木扎尔公等曰顾尔班图尔汉等地方有贼所设哨探彼处有阿思哈图山尔等可在彼埋伏贼必出阿思哈图山来窥我营我军前往追擒尔等即行接应是日上驻跸枯库车尔命扎西王兼领察哈尔兵谕行兵部曰扎西王人材壮徤其属下兵亦堪用应令兼领察哈尔兵行走着㑹议具奏随议扎西王人材果健其属下人亦好且系王爵察哈尔兵应令兼领总管而行上从之喀瓦尔达等奉差䕶送多禅等还复命先是遣发公主长史多禅中书阿必达赍勅往谕噶尔丹之时使一等侍卫喀瓦尔达一等台吉阿喇卜滩等率前锋二百名䕶送多禅等上谕喀瓦尔达等曰尔等勿得过燕图库列图卽从彼地使伊等前去如遇厄鲁特勿与交战但勅书使臣得到则已至是喀瓦尔达等还奏等五月初五日到克鲁伦河不见敌人踪迹想敌人已去不甚戒备而厄鲁特自山上探望见之初六日黎明有厄鲁特千许人来截取马羣马羣中䕶军伙军人等发矢射之收马匹至本营我兵排列正欲交兵等仰遵谕㫖喝止诸人勿动勅书重大必达之始善遂令侍读学士殷札纳带厄鲁特名俄齐尔者前去殷札纳往控丹济喇马勒言曰我等系圣朝使臣不得无礼又厄鲁特俄齐尔自言既不杀彼又赏赐遣回告之以圣上亲来矣将军费扬古亦下俄尔洪上喇而来丹济拉大骇失声遂领勅书收兵急去等亦收兵而还上谕皇太子曰朕所统大兵以初四日前进㑹天雨于五日进兵军丁马健在京所给马有全存者亦有存四匹三匹二匹者大概整肃此行也喀尔喀及内扎萨克蒙古甚得其力凡侦探斥堠单行差遣之处皆用此属一一书示不胜其烦旋师之日面言之朕所遣罗卜臧额尔得尼台吉来据奏俄浓下流有塔布囊乌特引弓之人千名胡伦布尔之土尔希木地方有齐卜齐努特数百家今阿里牙扎萨克之阿尔萨兰卫寨桑等似欲全收伊等向喀伦前来此等人若归降则巴尔唿喀尔喀更无余矣此亦大快事也今渐近克鲁伦河我蒙古马健故于初五日射猎野骡黄羊蒙古喀尔喀等陆续来㑹者二千有余遣用有济给以军律署为官校编之部伍车陈汗来见其较前颇优兹已过瀚海山川形势虽同而草渐蕃庑初六日次枯库车尔湖此地即去年噶尔丹掠纳木渣尔拖音之处也去克鲁伦百七十里壬戌命大兵排列前进时已得噶尔丹所在实音上重列军行次序躬率前锋兵行次八旗前锋兵排列而行次绿旗兵居鹿角之中次左右翼八旗汉军砲位鸟鎗兵次八旗满兵马上䭾载砲位俱按翼排列而行其鹿角后头队兵列各旗内鸟鎗手䕶军次列䕶军次列鸟鎗手骁骑排列而行二队兵亦照头队排列傍队兵毎旗子母砲着满洲鸟鎗骁骑兼管协力㸔䕶此后三旗大臣侍卫等领龙纛而行诸王及皇子等各在纛前进发内府官兵执事人等部院官员及䝉古兵俱排队伍按列而行御用行李及各营行李按各旗分随兵后行俱有防䕶行李官兵军威之盛弥山遍野不见涯际前一日微雨是日天气晴明蒙古地方寛广大兵整齐严宻肃然无声旗纛甲胄火器刀鎗日中晃耀夺目深可震怖噶尔丹虽素㐫悍暸望军容未有不胆裂思遁者矣上在途时一等侍卫喀丢遣人来奏曰臣等奉㫖前往阿思哈图山探视遇厄鲁特数人俱牵散马前来潜窥我军营垒贼遥见我等仓皇逃遁追至阿思哈图山之东遇巴克席姑尔贝勒等一同追逐上笑曰何必追逐任伊等往报噶尔丹可也驾至燕图库列图地方将驻跸所有水泊俱涸衆皆忧之乡导大窘四走觅水上见之谕喀尔喀和硕额驸噶尔臧云此地向为有水之地今忽无水岂上天欲我军直抵克鲁伦河乎但歩兵已行五十余里今又行四十余里无水之地倘遇敌人何以进战况后队之兵日暮乃得至尔今即往可谕尔父杜稜王札什率其兵千余人立于燕图山之髙处殿后以俟大军过毕倘有声息令一面出战一面来报如无事则至黄昏后由北撤归慎无使之知觉又遣侍卫伍什率乡导觅有水之地伍什驰至一平山即见一泉下流六七里水甘而甚大大军兵马可足一夜之用回奏上大喜亟往前閲立营掘壕之地明示各旗遂驻跸西巴尔台谕䕶军统领托伦蘓丹等曰明日驻扎地方朕亲身指示驻扎各将行李须跟随兵后结队而行切勿零星散走又谕衆等明日黎明着各炊饭食毕起程中路督运于成龙报称直𨽻第一运郎中噶礼米一千石第二运游击刘泽寰米四百石第三运都司丁延祥米六百石第四运按察使刘皑米七百石第五运编修宋大业米七百石第六运叅领陈镠米三百六十石原任知府于汉翔米八十石俱已过第十五站格徳尔库地方现在第七运郎中索尔璧米六百石第八运候补知府祝钟俊米六百五十石俱于初四日至第十四站之和尔和地方山东省第一运员外郎硕色米六百二十石至第十二站之蘓勒图地方后运山东河南两省之车辆侍郎李鈵左通政喀拜督催陆续而来又郞中噶礼报第四运夸兰大刘皑从和尔博驿将米七百石面八千觔以骆驼马骡䭾载于四月十六日起程五月初五日至第二十三站西巴尔台地方初六日自西巴尔台起程前去命彭素克格隆随中书阿必达往谕噶尔丹时中书阿必达等赍勅往授噶尔丹还奏曰初六日清晨等未起行之前厄鲁特千许人来截前锋营外马驱之而去等急捧勅书至前锋排列之地侍读学士殷扎纳侍卫夸色亦与等前进往説厄鲁特而厄鲁特近薄等竟不通问夺去马匹使等歩行等回至前锋营取赏噶尔丹之衣币果品负于骆驼之上等进觅噶尔丹踪迹遇厄鲁特二十余人伊等谓阿必达曰使臣请回已于前使口中闻圣上亲统大军而来之实音乞圣上大兵暂停倘或即来则我厄鲁特震惧我噶尔丹在土喇地方不在此处往返须数日乞暂缓师若即来薄我我当避去若必穷追我亦能拒乞使臣代奏圣上今请畱一使于此圣上勅书已连夜送我博硕克图汗矣俟覆本到当付所留使臣赍囘今令汝还恐中途遇我国之人妄行邀刧我等发哈什哈二人送汝归去遂给身及家仆二人又多禅仆人二人坐马五匹两哈什哈率十余人带弓刀持鸟鎗送等来至燕图库列图地方逺见我军之形伊等乃返上谕阿必达曰噶尔丹处尔曾一往今复差汝汝若独行噶尔丹之人亦不汝信札萨克喇嘛彭素克格隆告请効力故遣与汝偕行谕彭素克格隆曰喇嘛尔可与中书阿必达今晩宿于前锋营中明晨往赴厄鲁特宣朕之㫖尔等若果富足岂盗我前锋之马乎惟不足之故乃窃取耳虽取马百匹亦不汝责汝等勿惧而走务追及偷马之厄鲁特宣朕㫖而归阿必达等请带乡导上曰尔可带拨什库诺尔布前去告厄鲁特云朕此来乃为诸蒙古不得安生之故非必欲杀汝等也今汝等欲我缓兵我师在此地乏水明日到克鲁伦河后当再缓行其以此明告之是日宻谕大小营中大臣等令安扎营垒如故而营内尽撤去帐房卽御用行幄幔城亦俱不设各处皆伏兵空壁以待之抵暮上亲廵视营伍癸亥上亲追噶尔丹向克鲁伦河前进时上以克鲁伦河乃噶尔丹至要必争之地贼若欲战必于克鲁伦河拒战矣乃将兵分布队伍躬在前锋前行上于途次率数人登髙执圆镜逺望见河不见人形上待后军坐于髙处见东有额尔徳尼拖罗海山西有山麓从巴尔代哈迤逦接河岸隠见不真上谕科尔沁上谢图亲王沙津达尔汉亲王班第喀尔喀车陈汗纳木扎尔王西第什里贝勒盆楚克贝子曰汝等各率汝属下䝉古十许人往据西方巴尔代哈山麓髙处佯作全军从此经行之状敌人来犯勿与之战诱之前来敌若有备则大兵争先㨿河阿必达遣拨什库诺尔布还报言等到前次追见厄鲁特之地视之厄鲁特皆已去矣等追蹑又行数里至克鲁伦河有厄鲁特七人望见我等卽遡河驰去又视马矢似遁去二日故阿必达及喇嘛遣我还奏伊等仍追踪去矣驾先抵克鲁伦河见无贼宼河北界有贼安营之迹贼去未久上顾左右谕曰向言噶尔丹熟练戎行攻㧞西方回子千余城收服四厄鲁特杀其兄弟全灭七旗喀尔喀所向无敌今观其不据克鲁伦河拒战则其怯懦显然所言有俄罗斯六万亦伪也今我军不复有与战之期但追之为急耳于是俟各队领军大臣毕至上谓诸大臣曰噶尔丹若于克鲁伦河拒战我兵夺河交战犹稍废力今观其不于此拒战而竟逃窜噶尔丹于行兵之道一无所知是自开门户以与我也除此地外于他处断不能拒我军审其情形未必驻扎他处必连夜逃遁矣当轻骑急追之诸大臣奏曰此与圣明所豫料者一一相符合也是日上驻跸额尔徳尼拖洛海克鲁伦布隆乃设哨卒南向巴尔代哈北向达尔几尔济口生古尔口东向额尔徳尼托罗海西向克鲁伦河上流内又立八旗防卫上顾前锋亲随侍卫喀瓦尔达曰明日擒敌一哨卒获其生口则有实音矣正商擒之之法统领硕鼐擒一厄鲁特至问之言天使到后我噶尔丹尚不信圣驾亲来云皇上不在中国享安乐而飞渡此无水大沙漠乎及向释回四厄鲁特逐一问及黄幄布城网城进止方信是真今日亲身至北方孟纳尔山立观大兵营中见行列规模大惊曰是兵从天而降耶此无水之沙漠不知圣上率如许兵衆如何行路此兵不比乌阑布通之兵极其精鍊我等难以脱免惟乗夜遁走可幸得生耳不则死于是兵矣遂传令衆人欲尽弃庐帐器械乗夜逃去上命赐所擒厄鲁特衣服使拨什库诺尔布追送与两使臣又遣喀瓦尔达往额尔徳尼拖罗海探视有无贼㓂谕内大臣索额图曰车陈汗喀喇沁王札西奏厄鲁特噶尔丹不能抵敌皇威已经逃窜愿带臣等䝉古兵追𠞰伊若抗敌即行奏闻以俟大兵伊若逃窜即随后进𠞰以掠其妻子此事闗系重大着㑹议具奏随议王扎西所奏甚是但今遣去若兵力微小恐致危险圣驾亲临又不便分兵以重势遣往自明日着往塔尔吉而即僧枯尔河地方躧寻踪迹如是则可得的信王扎西仍令遣伊兵追赶寻踪侦探的信奏入得㫖俟明日再行斟酌又谕大学士伊桑阿曰我兵甚勇器械整齐又遵法度无可议处止兵丁仆从人等一切宜加意谨慎毋令懈弛致烦朕虑将此着徧传八旗以至仆从人等通行晓谕上谕皇太子曰我师以初五日发拖陵前进初四日即遣公主长史多禅中书阿必达赍勅谕与噶尔丹令阿喇布滩喀瓦尔达等二百人与之偕往朕曾训之曰汝等勿至克鲁伦河观地方情形古尔班图尔汉巴尔泰喀等处敌人恒驻有哨兵汝等往克鲁伦河乃纡曲之道彼必来截汝后惟从颜土库烈图地方即将伊等遣发未遣发之前将我军所获厄鲁特四人纵之使去令其传信我使臣相继而往乃伊等于初五日径抵克鲁伦河以未见敌哨踪迹意谓哨兵已去疎于防备厄鲁特人从山巅见之于初六日黎明时厄鲁特近千人将马羣堵截驱逐马羣中䕶军及跟随人役将厄鲁特人射杀仍驱马羣回营我兵整齐排列放鎗杀厄鲁特数人我兵虽有数人为厄鲁特鸟鎗所中因绵甲皆未透惟一人微有伤痕时喀瓦尔达令我兵且勿与战勅谕事大务期必达为善令侍读学士殷渣纳与厄鲁特人俄七尔偕往彼即将丹济喇之马挽住云此乃圣主遣来使臣不可加以无礼于是俄七尔将彼䝉不杀之恩赏赍遣回及圣主亲临将军费扬古从俄而浑土喇顺下流而来告之丹济喇失声惊恐即领受勅谕收兵急去喀瓦尔达等亦收兵而回于初六日申时到初七日驻跸于库烈图西巴尔台布喇克地方中书阿必达从厄鲁特营中来奏厄鲁特人之言大圣主请稍缓师若即来我等甚惧我主今在土喇地方往来必需数日求少待之初八日早一面向克鲁伦河进兵一面仍遣阿必逹盆苏克格隆往谕彼曰汝等勿惧惟议和好耳我师不驻克鲁伦河则水泉不给遣去后遂抵克鲁伦河河之两岸皆山山大概多险峻而少平坦河亦甚小较之南苑中河差大耳是日厄鲁特处处哨兵皆见之不知其实在何处今我师相机而进彼宜于我师抵克鲁伦之日迎而拒之不以河与我而战为是乃即令河为我有其庸懦诚可见矣向后情事俟再报将士志气皆奋勇精鋭恐汝等在京悬念急示知之可于皇太后前奏闻大学士满尚书等咸令观㸔特谕甲子遣大学士伊桑阿致祭克鲁伦河之神上以统大军临克鲁伦河于是遣大学士伊桑阿祭其神文祝曰朕统御寰宇怀柔百神遐迩内外㒺有殊视凡乗舆廵歴之地必䖍告所过名山大川所以昭秩祀也顷因厄鲁特噶尔丹悖徳逆天俶扰边境朕躬统大军逺出声讨以期殄宼安民兹已行次克鲁伦河惟神夙以巨浸名于絶塞溯长源之濬发引千里之衆流朕率师涖止临观嘉叹是用备陈牲帛遣官申祭神其丕彰灵应黙赞军威迅荡涤夫秽氛永澄清乎朔漠异日垂诸史册蔚有休光惟神鉴焉皇上亲率前锋兵穷追噶尔丹噶尔丹仓皇遁走是后数日沿途大获所遗器械帐房食用等物是日上距克鲁伦布隆驻跸十八里地方甫到即传㫖着各营合为一大营日间将马于营外牧放夜间于营内牧放于是马皆得饱而昏夜复无遗失之忧诚至计也又谕内大臣等及大学士伊桑阿曰明日路程稍逺将帐房行李乗早䭾载豫备完毕欲行即行着仆从人各近伊主行走若遇战时令仆从人稍后如此齐行凡事俱善况今日得遗失马百余匹非皆兵丁之马乎朕若遇此等人必即行正法决不姑贷须加意谨慎马匹着将此徧行严谕八旗又命留歩兵于后轻骑进巴颜乌阑进𠞰噶尔丹时厄鲁特逃人来言噶尔丹初不信御驾统军而来及兵马争渡克鲁伦河分队而进厄鲁特哨卒俱被逐散言进克鲁伦河之兵计有三队不知几万遂尔惊动下人言曰皇上不好杀戮阵获之人尚赐衣放回吾辈随噶尔丹何日为了期无不嗟怨欲来降者多又厄鲁特降人言皇上亲綂大兵已到克鲁伦四路大兵亦到噶尔丹随即遁去谕内大臣索额图曰今日据投诚厄鲁特人言闻朕亲率大兵而来四路竝进噶尔丹即行逃窜朕若率緑旗歩兵前进则牵缀迟悮朕意拣选绿旗马兵㑹合大将军费扬古向巴颜乌阑追𠞰噶尔丹其绿旗歩兵应留大臣管辖着随后缓行前来满洲兵每旗畱二十名应派章京䕶军校管辖緑旗歩兵着全留宣化府取来砲二十四门亦着留下汉军砲十六门能带则尽带往若不能带着留砲一二门所留之兵应派贤能大臣一员统辖克鲁伦之克勒和朔地方去此地一百三十里朕作二日程前行到彼所留兵丁着作四日程前行到彼擡鹿角兵有不能到者着汉军大臣等酌量调拨带往前去大学士伊桑阿为派大臣管领所留之兵开列领侍卫内大臣以下副都綂副都御史以上职名入奏得㫖内大臣阿宻达着充将军副都统胡什巴沙济左副都御史阿山着为叅谋令从此分四日至克勒和朔若有调遣着酌量趱行前来命放马于大营内上谕内大臣索额图曰今晩将马匹俱入大营内牧放若有将马于营外牧放被拿获者将厮役及伊主一併正法着将此通行严谕八旗是日喀尔喀扎萨克一品台吉齐旺巴尔珠尔旗下僧格佐领下骁骑杭吉代闻知皇上亲征前来进马六匹奉㫖彼系小人前来进马甚属可悯着照良马例加赏于是厚赏杭吉代复遣中书阿必达赍勅往谕噶尔丹中书阿必达还奏曰等本月初七日晩附近前锋营宿次日黎明起行至厄鲁特盗马之地见厄鲁特皆已遁去躧踪追至克鲁伦河见有七人望见等随向河上流而走又视厄鲁特马矢去似两日矣乃遣诺尔布以此事回奏皇上等循克鲁伦河而上追一日夜有灯火光见克鲁伦河岸有马二匹近往视之地上弃鸟鎗一桿涯下一人匍匐而行执之问曰尔系何人在此何为尔噶尔丹今在何处其人言我乃伊喇古克三库图克图之人吾名库济欲来偷尔军中之马故我厄鲁特共千余人来盗马而去我两马俱乏故独留在后我衆伙昨已弃我去矣至噶尔丹本身则率兵往克勒河朔云上谕阿必达等曰着以尔等所擒厄鲁特库济为乡导赍勅前往授噶尔丹尔等乗驿而往酌携干粮仍带拨什库诺尔布同去尔等见噶尔丹行踪即遣诺尔布回奏尔等径入朕驻此待尔等三日随以蠎袍及马一匹赐所擒厄鲁特库济谕阿必达等曰尔等往传谕厄鲁特云朕在途中蒐猎遇河捕鱼恐厄鲁特闻朕綂军而来仓猝遁走朕非来伐之也朕断不伐汝欲与汝议约而来耳汝若不惧亲身来议惧则于丹济拉丹津俄木布杜噶尔阿喇卜滩内遣一二人来议不则于寨桑内前曾充使为朕所识者遣一二人来使之定议则善矣汝勿遁走如或遁走则事不能了而汝身与下人俱敝朕塞上居人亦不得安尔等追三日如不能及即回可也于是以谕噶尔丹勅授阿必达等令之起行勅文曰朕以仁御宇内养育羣生惟礼义是尚以祈天眷是以昔曾发勅谕汝盟议尔又以生计极艰极窘不能前赴为辞于是朕一切偫备来至克鲁伦河欲与尔㑹盟使之永安度日抒我诚心朕与汝觌而定议汝仍照旧职贡贸易则汝下人得以宁居而朕边民亦得休息朕断不愚诳他人汝勿疑惧汝若疑惧避去则事无了期而朕种种美意皆虚矣近遣我使偕汝向日充使朕所识认之人前往令五日内遣回特使赍赐汝银币以公主司仪长多禅中书阿必达为使不知汝国人受我使否得至汝所否朕使又不获闻汝之言是以又特遣扎萨克喇嘛彭素克格隆仍以中书阿必达为使朕今已到克鲁伦河尔其反覆熟筹之或㑹盟或另议作速遣使来告不则尔下人未必尽如尔心尔未必安枕也尔当细思随遣使来复朕用是抒结好之心赏赉汝马疲落后之人使之引导遣至汝所特谕谕皇太子曰因噶尔丹逃遁特示知之初九日早我军中遣拿活口之新满洲擒厄鲁特一人至问之彼云因我马疲乏衆人弃我而去我言汝等不挈我往我食已乏今将杀马以食衆言汝勿杀马但急随我等踪迹前来言毕而去等语朕于是赏赉之令同喇嘛及中书阿必达偕往辰时从厄鲁特逃来人云噶尔丹始不信皇上亲统兵至昨见争据克鲁伦河分队进兵彼处处哨兵俱被追逐星散逃奔皆言向克鲁伦河兵三队不知数万已抵克鲁伦闻语遂尔溃遁其衆私相议曰康熙汗性不嗜杀于阵前擒获之人皆赏以衣服而遣之我等从噶尔丹何所底止因大相怨恨欲投诚而来者甚衆观此则噶尔丹逃遁是实费扬古之兵当前堵截我师追随于后荷上天之眷佑成功大概可期矣故报京师知之可于皇太后前奏闻宫中亦令咸知正在军中倥偬之际未及详悉书来为此特谕乙丑上亲率前锋兵竆追噶尔丹获厄鲁特人言噶尔丹逃往巴颜乌阑入树林内寻险固之处栖身驾次扎克寨阿必达使拨什库诺尔布还报曰诺尔布随阿必达等到克勒河朔见厄鲁特下营之地尽燬其庐帐弃其什物而走等𦂳随其遁迹前往逺见有一人中书阿必达令诺尔布拘之问噶尔丹已到何地其人言我乃喀尔喀自巴颜乌阑逃出今已两日矣不知噶尔丹今在何处我闻圣主收养竆人故逃来投降为此觧其人来奏阿必达𦂳随厄鲁特踪迹前去矣复遣大喇嘛埀喇克查木蘓格隆赍勅往谕噶尔丹上谕埀喇克查木苏格隆曰兹遣尔赍勅往谕噶尔丹尔其以勅书赐币追及噶尔丹授之言我圣上竝非来勦但为衆生来与尔定约耳皇帝勅㫖谕厄鲁特噶尔丹博什克图曰朕惟治道原期有益羣生朕亲统大兵欲与尔共议俾羣生享其利益故至此与尔相近之处两次遣使其到否未知尔何竟无一次遣人来也朕为天下大一统之主断不肯欺㒺人而行已经屡颁谕㫖尔仍不信逃遁而去朕视尔所逃之路将兵仗噐皿尽皆抛弃尔所属之人乞降而来者甚多尔生计迫蹙朕所深悉尔前此夺朕使之驼马令其歩行而归今次又刧朕使臣之衣併夺随行之人驼马朕皆不介意将尔逃去遗弃疾病之人与来归之人尽皆收养朕若实存战征嗜杀之心岂肯将尔所属之人收养之理尔仍不信遁去朕西路大兵已至巴颜乌阑朕亲统大兵至克鲁伦河谅尔亦必知之黑龙江盛京宁古塔等处大兵今皆㑹集于克鲁伦河再断尔归路之大兵亦已至厄嫩巴尔查地方尔即欲遁去安可得乎朕不忍生灵之涂炭故复遣使前来尔可将丹济拉丹津俄木布阿拉布滩三人中遣一人前来朕非欺㒺而行彼自可见尔仍疑而不信将所属羣生涂炭尔安忍坐视之乎否则尔所属之衆悉皆散而归朕尔岂得晏然而已乎朕言出至诚尔犹不信日后虽悔无及朕以道法为念故遣使前来竝不欲将尔𠞰灭出自诚心赐尔缎十疋着大喇嘛垂拉克查木苏格隆为使前去尔试反覆思之若欲免生灵于涂炭而来归顺可于丹济拉丹津俄木布阿拉布滩三人中速遣一人来为此特谕圣祖仁皇帝亲征平定朔漠方略卷二十三圣祖仁皇帝亲征平定朔漠方略卷二十四钦定四库全书圣祖仁皇帝亲征平定朔漠方略卷二十四丙寅上躬率前锋兵穷追噶尔丹噶尔丹遁大获其遗弃甲胄併所奉金佛经卷等物是日抵克勒河朔驻跸遣人探西路大军声息上谕大将军伯费扬古曰前曾两次遣人驰书赐大将军伯费扬古其至与未至并未奏明商南多尔济至始知西路兵于五月初可至土喇初七可至巴颜乌阑于是又遣人赐书至今仍无音耗朕亲綂大军追𠞰噶尔丹问所获噶尔丹之人及阿拉布坦之人言于巴颜乌阑之西曾闻砲声不知与何兵交战而其事又未知若何因尔奏未至朕深以为忧故遣䝉古乡导持书驰往侦探信息人到时尔即缮疏着一晓事人赍来命将军阿宻达驻札克勒河朔上谕议政诸臣曰比者三日见噶尔丹尽弃其老弱日用诸物而遁其去之状甚急今我选兵追之将重砲留于此站毎佐领留䕶军一名㸔守兵部随以綂领大臣奏请得㫖着阿密达率兵前来于克勒和朔驻扎此处所留之兵令其一併綂辖或召使前进或遣令先回俱候㫖行申严押䕶辎重班次兵部以骁骑校西代等防䕶辎重旷班拟罪具奏上谕曰哨探防䕶之兵所闗甚要各营诸王皇子大臣俱宜知悉大臣等既轮班行走此后若称不知将诸王皇子大臣等一併议处上谕皇太子曰初九日将暮分派兵队前往追逐初十日抵噶尔丹所住之地观彼形迹亦不甚衆马虽有而不多牛迹甚少羊迹亦少有之帐房釡鬵及稚子妇人所用之物铁器鎗柄网罟帐房椽桿以至釡中之羮尽皆弃之而遁跟随人役拾取者甚伙观其生业可谓穷困至极矣师行之际自厄鲁特投诚而来者相继于道咸云噶尔丹住此地阿喇卜滩住于巴颜乌阑噶尔丹初不信皇帝亲统兵至此于纵回厄鲁特四人问此无水之地何由可至答云我等随行闻其不待寻覔水泉但皇帝所指有水之地羣往掘取掘未毕輙水泉涌出咸足给用又我师进克鲁伦河之日跟随人于草间遗火焚燎向古尔班图尔汉之地厄鲁特人见之云康熙汗将火与兵齐进谁能抵敌即令其衆帐房辎重悉焚弃之身先逃遁衆厄鲁特咸讪笑之曰始因何而来今因何而遁又有自阿喇卜滩处逃来者云阿喇卜滩在巴颜乌阑噶尔丹中夜传来告以皇上亲至阿喇卜滩云汝乃无眷属牲畜之国我乃有眷属牲畜之国满洲兵谁不稔知我断然不与之战遂弃之而回未至之前阿喇卜滩之衆半皆离叛寻又闻西路大兵砲声厄鲁特皆仓皇溃遁不知所措至于大乱今汝等追兵于来日日中当可追及其后队牛羊矣朕于是周详谋画期出万全决不轻易朕所统之兵尽皆整齐骁勇马悉肥壮观厄鲁特之马如我军下等马者有之我军未至克鲁伦河之先旱甚草未萌茁闻此数日来草皆茂生未知果否我军逼临贼境毎日懽跃凡大小臣工以至跟随人役喜恱不可胜言喀尔喀等亦因以奋勇言我等从前视厄鲁特人马精壮今随皇上大兵来此观厄鲁特之形貎举动较我等奴仆之下更不及矣皆愿效力哨探擒拿活口因阑入网城泣告求往由此观之人心惟在于鼔舞节制洵不虚也凡在京之人焉能知如此喜悦故于少暇时将始末情事大槩櫽括书遣示之可于皇太后前奏闻并宫中及满大学士尚书内大臣侍卫等咸令知之伊桑阿想亦有信至特谕丁卯上躬率前锋兵穷追噶尔丹噶尔丹将器械甲胄帐房及卧病稚㓜尽皆抛弃乘夜逃遁路获一老妪询问言厄鲁特之衆仓皇溃散彼此交怨沿途自相战鬬有㫖檄知阿宻达厄鲁特今已溃散着将营伍马匹牲口日夜谨慎防备是日驻跸拖讷山海绥尔哈图之东酌议班师迎粮上谕内大臣索额图曰厄鲁特噶尔丹逃窜已逺沿途溃散人亦不衆今应选兵裹粮蹑迹穷追官军米粮所闗甚重今兵丁所带八十日口粮日期将满于成龙所运米尚未到若大兵前进则距所运米太逺回时粮饷必至窘匮应使大兵迎粮而还朕备有牛羊断然不致缺乏西路大兵亦由中路来料理粮务甚要着议政大臣等议奏命领侍卫内大臣马思喀为平北大将军领兵追剿上谕曰朕今日踹贼踪迹及问所获之人言厄鲁特噶尔丹狼狈惊惶内自溃乱亡命奔逃量已至巴颜乌阑矣若我全军追赶似不能及应选兵轻骑追逐除喀瓦尔达所领前锋二百外其余前锋尽行派出满洲火器营兵及亲随䕶军亦尽派出着追至巴颜乌阑过巴颜乌阑以北不必前往昨所发大砲八门及满洲汉军马匹所载之砲尽行遣发应派出大臣率领前去着将大臣等职名即行开列具奏其叅谋大臣无庸多遣人多则反致烦杂诸王等所属之人若自有二十日粮不用官粮者亦令同往其同回之兵但留其至拖陵所需五日之粮将余粮收取着各旗大臣亲騐给与前进兵丁议政大臣等列大臣等职名启奏奉㫖着领侍卫内大臣马思喀为将军给与平北大将军印都统巴浑徳齐世䕶军统领鄂克济哈为叅谋都统都思哈尔石文瑛王永誉噶尔马李正宗䕶军统领苏丹苏赫桑格副都统达礼善莫洛浑齐兰布孙征灏渣喇克图雷继尊孙渣七费扬固禅布喻维邦巴赛等令其随征闲散宗室哈尔萨副都统张所知亦着随行谨按兵者国之大事平居则足食师行而粮从是以筹画军饷为第一急务皇上念大兵出塞征讨需饷浩繁输輓之事闗系尤重特简于成龙总辖运务既全备车骑使飞輓不滞又足给官兵俾防䕶有资并以行止之节廵警之宜及酌量措置之方周详指示于成龙等不能遵皇上之训诫转运稽迟致逾限期颗粒不到官兵几至匮食皇上仍前追逋宼务期𠞰灭至数日后度米势不能至倘再深入两路之兵㑹集一处需粮益多大军必致窘乏乃分兵均给所存之米交将军马思喀穷追噶尔丹圣躬亲统余兵迎囘催趣又遣管骆驼首领官郝善图驱驼马趱运米粮西路官兵始得饱腾言旋以此观之将帅能遵㫖而行者无不成功违节制者无不偾事圣明庙略眞臣下所不能及万一者也谕皇太子曰自前㫖谕汝之后于初十十一十二此三日前进穷追其溃窜狼狈之状总不堪观妇人稚子悉自杀戮弃之而去获一老妇生口问之云其部落自相攻杀重被伤残昼夜奔逃已前去四日由此观之其去葢已逺矣若费扬古兵得及堵𠞰此贼决不能脱若更愆期噶尔丹或得乗闲遁去然此贼胆已䘮落断不能存永永败絶矣我师欲悉往追逐八十日之粮已尽万一为军食所窘我如许全盛而至官员军士已奏成功为何因此逋诛残宼致重困我师职此之故与诸臣佥谋公议前抵费扬古之师以追击之不及则还酌量简选士马遣发前往此于伊桑阿所报之外特颁谕㫖咸令闻之朕于十三日凯旋启行朕躬安好恭请皇太后慈安诸皇子诸王大小诸臣以至军士皆佳以我全师欢欣恺乐风声所至兇敌摧残此皆上天仁爱俯垂协应也几务至多无暇详及此进皇太后慈览宫中并使闻知特谕戊辰上视平北大将军马思喀启行统军回銮上谕马思喀曰尔等以五日程追至土喇然断不能及也今噶尔丹已极残破朕所目击彼决不能复来但当于行止小心防䕶耳西路兵乏粮已久今朕速囘拖陵凢所到米不支给御营军取道急发土喇以济西师俟后队米到量拨数日粮陆续催趱致汝军中是日驾至克勒和朔驻跸内外诸王贝勒大臣文武各官至行宫东门跪奏曰厄鲁特噶尔丹肆行暴虐剽掠臣服我之喀尔喀车陈汗皇上亲綂大军出塞征讨一应调遣粮饷营垒斥堠等事俱重烦圣虑筹画周至噶尔丹震悚天威望风鼠窜庙谟骏烈超越往古今日事成回军甚属大喜等请行庆贺礼传上谕曰朕自出师以来惟欲前进并不退却一歩或因驻跸之处稍有未妥欲退回数歩安设行宫朕亦不允今大将军费扬古兵稍迟想亦将至巴颜乌阑又给发兵衆粮米日期将满六军以粮饷为命闗系最要凡此衆兵俱属朕多方保全至此其中若有一二人艰于粒食心实不忍故一面以马思喀为大将军将衆兵粮攒足二十日给发令其追赶前去扈从兵止留七日口粮一面领兵迎接粮米向拖陵地方回军西路兵及两路米粮皆未完备俱不称朕本意朕犹有憾诸王大臣各官跪奏曰大兵粮饷实系𦂳要向所期约之地粮饷不至致有躭悞因此预防回军极是皇上天纵神武闻知噶尔丹所在辄亲在前锋前行深入敌境噶尔丹魂飞胆落尽弃其铠甲器械帐房辎重老弱偷生夜遁军威振于遐荒大事成于俄顷臣等于此毫无踌蹰之意欲即行庆贺礼谕曰朕预料噶尔丹必遁已宻谕费扬古等令截其归路今马思喀兵又进巴颜乌阑两路夹攻噶尔丹料应难逃大事已成尔等欲称贺良是但从征诸王以下文武官员以上以至衆军人等皆欲在朕前効力奋勇交战而不得一见敌以遂其意于朕心犹有歉然着少俟马思喀信息尔等勿固请诸王大臣各官又跪奏曰皇上神武天威噶尔丹望风狼狈逃窜皇上又预遣兵截其归路费扬古马思喀等虽殄灭噶尔丹亦由皇上庙谟先定并非羣策所能与等祈皇上俯慰衆心俞允称贺上谕曰马思喀信息不久即到姑暂候之蓝翎侍卫殷济纳赍大将军伯费扬古疏来覆命先是上以手勅遣殷济纳等赍送费扬古至是始以其䟽至言等率大兵于四月二十六日至杭爱山之喀喇拖罗海口驻扎蓝翎侍卫殷济纳等赍皇上手勅至着留陜西兵于塞稜格路以遏噶尔丹之逃窜仍令自领大兵随后进发钦此等率领大兵随后进发外其将军孙思克所领陜西兵因来时途遇风雨马匹迟悮前已奏闻令选满洲兵二千緑旗兵二千趱随大兵而行若留此四千兵于塞稜格以遏噶尔丹之逃窜则兵势单弱等仍依前所奏一路进发今已闻噶尔丹顺克鲁伦河而下至达尔汉奥喇地方与皇上所统大兵相近官军无不抵掌欢跃俱欲速蹑贼后仰仗圣主天威从其后击灭之但臣等材既庸劣而大兵行七十余日牲口疲乏不能亟到伏乞睿鉴存西路官军毕生颜面皇上稍缓师行费扬古又宻奏言前运粮正卿喻成龙等至处言水草既阙牲口又直从太原来今已疲痩臣等令将十五日粮留贮喀伦其三十五日粮以小车骆驼运送查得右卫兵所赍八十日粮于五月初四日期满京城兵所赍八十日粮于五月十一日期满前曾檄运粮大臣将所运口粮乘此八十日口粮未完之前速行运到而彼处回称小车四百余辆装载米石于四月初九日已自喀伦起程竭力趱行于地土坚硬处一日止可行三十余里沙碛冈阜处一日止可行二十里若遇大风冲击不能逆风而行随其所至天晩即宿所赍八十日粮未完之前不能运至大军之处臣等已将骆驼七十余匹于四月二十五日自揆宿地方遣回迎取米石令分留十五日口粮于喀伦将三十五日粮作速运至土喇虽经移文尚不能赶及大军乃因路途辽濶马力不及之故则土喇以北运送粮饷益难赶及大军矣今噶尔丹既在达尔汉奥喇地方则等所率大兵不及待西路所运之粮但俟骆驼所载米既至之日量八十日粮一完即酌量拨给率此大兵前赴皇上行在俟至皇上行在后乞谕运粮大臣将中路大军之粮分给等所率之兵命侍郎阿尔拜赍粮随大将军马思喀军上谕行兵部曰着侍郎阿尔拜留于此处俟刘暟等所运米粮一千十九石面八千觔到日随平北大将军马思喀兵前往命公常泰为将军统领还军上谕议政大臣等曰朕明日起程前途水少不能容八旗应与大将军马思喀作为后劲之势着满洲兵各以四旗一日起行其次着前锋及八旗汉军绿旗兵一日起行此兵共留一大臣为将军议政大臣开列内大臣都统副都统等名衘入奏得㫖此畨诸大臣内公常泰行事甚善着充将军命原任侍郎四格子赴大将军马思喀军中大学士伊桑阿奏曰四格子前因革职告请効力今发兵前进应否遣四格子随征请㫖定夺上曰着将四格子交马思喀有差往噶尔丹之事令其差遣无则军前効力上谕皇太子曰朕因中路兵粮毎日焦劳在念多方措施皆得无悮而西路之粮甚为可虑非全力催运不能有济是以朕躬亲率师衆迎粮而还樽节已到之粮豫济西师之用者正此意耳是日辰时五色云由东南而起逺望如楼台亭阁之状轮囷离奇非烟非雾散成五彩总之皇上爱兵恤民凡事上合天心故天示此瑞兆古所谓庆云葢即此也己巳上自克勒河朔启行侍卫额林辰等赍大将军伯费扬古疏至言五月初一日侍卫额林辰奉到皇上手勅等钦遵上谕当即率大兵星夜前进但大兵行程遥逺牲口少疲而噶尔丹自布尔察地方以前十余站尽焚有草之地是以遣人在前覔草地趱行等率大兵仍亟于初三日至土喇以擣噶尔丹之后但祈御驾稍缓留等毕生颜面至蓝翎侍卫殷济纳等四月二十八日囘时臣等曾以陜西兵不便分拆仍作一路进及西路口粮不能追及大军之事开具两疏付殷济纳等往奏不知殷济纳额林辰到御前者孰先故将前两疏重缮一併奏闻又一疏言等率大兵而行曾委衆扎萨克在大军两旁稍前躧探五月初一日正行至半途喀尔喀苏泰宜尔登公遣其子陈盆台吉来报有厄鲁特男妇十余人过南往西去矣即以前锋一队授署前锋统领硕代追至十里许获妇人五口童稚八口马十二匹骆驼二头有犊乳牛三头羊及山羊十五只其男子三人走趋山中追五十余里尽擒之问所擒厄鲁特朱尔布等据称我等皆阿喇卜滩之弟丹巴阑之人随噶尔丹下克鲁伦到肯特山我主待我不如前是以逃回欲捕捉禽兽为生闻前者曾求援兵于俄罗斯国前月俄罗斯使者二十余人来约至青草出后助鸟鎗手一千及车装大砲发至克鲁伦东方界上所差使者尚未归噶尔丹闻圣上大军来故由克鲁伦而下以赴俄罗斯援兵之约我等小人闻之传言如此谨奏上在途次于马上阅之喜向衆大臣曰费扬古之兵于初三日已至土喇彼曾云恳祈圣恩稍加寛缓若不因等待伊等而行今且早已竣事回师矣朕统大兵追逐五日若再前追噶尔丹当为朕所获因不得费扬古兵消息兼之于成龙所运之米又不至故凑米与马思喀之兵遣往追逐朕即统军回而迎粮今费扬古于初三日至土喇则于朕本计相合噶尔丹谅必不能窜去矣内大臣国舅佟国维大学士伊桑阿奏曰皇上所筹无有不合所料无有不中上适言费扬古声息今日必到伫待再三而费扬古之信果至先见之明何其神也费扬古之兵诚为大幸皇上亲追贼宼贼势已极穷困费扬古等至彼竟可立奏成功矣上曰费扬古又曾请粮于朕朕念我兵之饷所系至要而西路之兵又必至粮饷困乏因预给骆驼首领郝尚图以骆驼骡匹令将头运噶礼所运之米尽行运至已给此处兵丁又着将次到刘暟宋大业所运之米不可支动令迎接西路之兵即行给与今军饷无复忧矣但先曾与于成龙言定八十日之内不用彼米若满八十日时始用彼所运之米将彼米运至土喇以备向北进征之用今于成龙所运之米不但不能到土喇即克鲁伦地方尚未到颗粒岂有迟悮如此者乎佟国维伊桑阿等奏曰若圣上未及周详筹画不但费扬古兵即此处大兵亦必甚至缺乏于成龙之米果属迟悞驾至塔尔浑柴达木驻跸上以大将军伯费扬古前后奏章传示诸大臣谕议政大臣曰彼不将西路情形早奏而朕遣侍卫由㨗路往询乃留之如许日始令来覆言西路絶粮请拨中路之米违期三次此等事朕已洞悉俱预筹之矣今此䟽到汝等皆见以为何如衆咸奏曰皇上预筹已定虽两路之粮稍有迟悞兵丁仆从无一人窘之反移中路之米拨给西路调度多方臣等不胜欣忭上谕曰御营内官军除有粮五日以外者不查外其有一二三四日粮者几人及竟无粮者几人着察明具奏又谕曰大将军费扬古疏着抄送大将军马思喀并谕云费扬古之兵今已至巴颜乌阑尔其尽力速往协𠞰穷寇朕亲往拖陵料理尔等两路军饷事务今又交侍郎阿尔拜米一千余石面八千觔令运赴尔等军矣命内大臣明珠驻克勒河朔趱运米粮上谕议政大臣等曰诸务俱毕但西路大军来㑹需米甚急应多拨上驷院马併发所余骡匹朕营内大臣并后营诸王以下官员等有情愿捐助者令捐助马匹牲口俱交运粮官作速运到着㑹议具奏随议上谕诚足应将上驷院马匹及所余骡子发出再晓谕御营官员及后营王以下官员等有情愿捐助马匹牲口者将数目送到之日交运粮官速行运送併移文左都御史于成龙其所管情愿効力官员内量所有马匹牲口取交运粮官员作速运到上曰今牲口疲乏之时虽使捐助其能几何可以内廐骆驼三十头马一百匹发给移文于成龙路途遥逺可留内大臣明珠往克勒和朔地方驻扎粮米随所到即着驼马幇运未至粮米令频行催促其刘暟给以才能乡导一名从朕来路而去明珠既在克勒和朔地方驻扎着不时侦探贼寇消息上谕皇太子曰伯费扬古兵已过土喇将噶尔丹去路尽皆堵截特示知之十四日朕所遣布库殷济纳新满洲䕶军奇雅楚乡导波罗等至奏云伯费扬古之兵于初三日已过土喇将噶尔丹所必由之路严宻堵截以待之精锐骁勇之兵一万四千人已到其地后队又相继而至马之肥壮虽不及朕所綂兵然亦甚健朕闻之拱手向天再拜朕之㣲介于懐者惟此耳今可永逺廓清矣但接续听报噶尔丹消息贼之情形已全在目中朕今惟舒懐喜悦经理粮饷接济朕躬何以致斯福祐克称所懐此皆祖宗黙祐天地眷顾之所致也朕在此不胜懽欣踊跃此二三日间即有成功㨗报以此于皇太后前奏闻宫中以及满洲大臣侍卫等咸令知之特谕朕班师移营已二日在拖陵布喇克驻跸数日亦未可定此书冩于驻跸他尔浑柴达木之地斯处水泉稀少朕躬自凿井帷幄既设冩此书甫毕大雨倾注水遂足用朕复向天拜手以谢庚午命后军分站缓行驾至顾图尔布喇克谕曰由塔尔浑柴达木至顾图尔布喇克地方甚逺朕今日自塔尔浑柴达木来驻于顾图尔布喇克地方甚觉失宜遣乡导波罗往后军令其自塔尔浑柴达木来宿于布党图地方自布党图来宿于顾图尔布喇克地方将此递行传谕后队之兵命晨炊早行上谕内大臣等曰马已疲痩仆从人俱系步行若行李早行则得早至着乘早起行若禁举火恐行李到迟不及炊饭着免禁举火今日隂晦徳勒素草甚多令割取预备带往其通行晓谕内大臣明珠奏曰前因刘暟米车迟缓故以骆驼马骡运至今应将在后陆续运来米粮交与于成龙将所管効力人等牲口并伊等预备牲口䭾米运至上是之大将军马思喀奏报西路㨗音是夜马思喀报至奏等十三日启行行六十里许至渣喇地方驻营随遣人行文前锋綂领硕鼐令蹑噶尔丹遁去踪迹视所逃方向如后尾相近即酌量而行若有不可行之处作速遣报我即率兵随至彼时又着新满洲侍卫及䝉古王纳木渣尔等于两傍山蹑缉并无别往踪迹止循克鲁伦河逃去观所住之处釡犹在㸑抛弃帐房铜钹及猎犬而遁为此奏闻马思喀又奏等于本月十四日至巴颜乌阑以南十五里地方遇前锋往哨之喀瓦尔达带得投降厄鲁特人奔苐前来问其情由云噶尔丹于特勒尔济地方遇大将军费扬古兵交战噶尔丹败遁退回复列阵拒敌我军歩战而前两军对垒之际见噶尔丹兵散乱有奔窜形状即逃出投归圣主前来等㑹议着前锋即行起程等率兵次于额格木尔地方次日作速倍道前进又派选喀尔喀纳木渣尔王盆楚克贝子十人令骑官马赍文前赴大将军伯费扬古处将战后情形开明作速移文前来谨将投降奔苐一併觧送得㫖此事着作速檄知京城上谕皇太子曰伯费扬古兵已将噶尔丹战败特示知之十五日夜四更时将军马思喀奏章至称臣等于十四日距巴颜乌阑十五里追及前锋兵探哨之喀瓦尔达将厄鲁特人奔苐来问之彼云噶尔丹于特勒尔济地方遇大将军费扬古兵交战噶尔丹败北而退复列阵拒敌我师歩战冲突而入两兵正交战时见噶尔丹兵有溃散奔败之状我遂逃出投奔皇上等语并将奔苐遣来问之奔苐彼云噶尔丹不信皇上亲綂兵至乃复惊骇恐惧日祷于佛前虽欲慰辑其衆而不能人心遂大揺动自见圣主兵威衆厄鲁特私相谓曰康熙汗其速来攻取我等似此生活有何底止交战处噶尔丹兵不及五千马既极疲瘦又闻圣主追逐已近诸凡器物尽皆委弃今虽遯去何以存活等语于是即以所闻于五更时冩书驰示可于皇太后前奏闻宫中及诸大臣咸令知之此后相继报至即时遣发特谕辛未上谕大臣侍卫及仆从人等朕望尔等骆驼马匹善为牧养勿致失弃一匹此畨特为驼马朕亲行掘井劳费心神之处皆尔等所知着遍行晓谕衆执事兵丁仆从人等知之晓谕大将军伯费扬古以接济西路军粮事上谕大将军曰尔于十三日击败厄鲁特噶尔丹之事据厄鲁特降人奔苐来告朕甚慰悦自五月初八日朕先士卒疾追五日噶尔丹窘迫抛弃器械刀鎗鸟鎗甲胄锅釡帐房等物及羸病㓜小乘夜遁窜朕亲率大兵追至拖诺山再欲往追因尔各路兵㑹合不逺两军既㑹需米甚多粮必不继恐至缺乏粮饷闗系重大量此穷宼以尔兵自西而来此处又发兵夹攻即可𠞰灭于是朕綂大兵回迎粮米以内大臣马思喀为大将军授之大兵凑给二十日粮随以带来牛羊遣继尔后又趱运尔路兵粮留内大臣明珠于克勒河朔地方料理朕又给发马匹骆驼充运粮之用其王以下大臣官员幇助马匹骆驼交与明珠将现到米粮陆续运至汝军朕带回官兵于拖陵地方酌量稍给米粮俟到喀伦给足前行运到喀伦米粮甚多尔将军遇将军马思喀将尔经行西路所有留下人畜应作何派兵带回使无他虞与马思喀公同议定一面施行一面奏闻尔亲率余兵由朕所行之路而来则米粮必不致缺乏也命黑龙江将军萨布素留兵二千于索岳尔济山余皆遣还上谕议政大臣等驻扎索岳尔济山地方盛京乌喇黑龙江兵共六千名内留黑龙江兵一千名盛京兵一千名着将军萨布素副都统穆泰带领驻扎索岳尔济山直至七月其余兵丁令各回本处此回去兵丁酌量其可至彼处之粮给发其余米粮尽拨给索岳尔济山驻扎兵丁前曾有㫖留皇长子𦙍禔料理粮务至是传谕行兵部曰皇长子处所留大臣俱皆麤鲁相应留部院衙门大臣协理各营粮务随将侍郎安布禄等职名具奏奉㫖留常泰常绶松柱于皇长子处着协理粮务大将军马思喀等复报西路㨗音疏言等兵正欲于本月十五日平明起程据噶尔丹部下丹巴哈什哈遣阿喇善来降称噶尔丹之兵于十三日申时于特勒尔济地方遇西路大兵交战大溃逃窜察罕西达里哈什哈同丹巴哈什哈带百余人来降先遣我来明告统兵将军及商南多尔济等㑹议若不使人往迎则或致疑惧亦未可知一面遣商南多尔济附于前锋一百名出前锋哨口往迎一面臣等即行起程行至三十余里商南多尔济带丹巴哈什哈等前来訽据丹巴哈什哈等称噶尔丹闻皇上亲率大兵至此震慑天威正在逃窜皇上复蹑迹穷追至拖讷地方选兵急击噶尔丹闻信窘迫奔逃遇西路军迎战大败仅带四五十人逃去我因前为使臣来见圣主时得䝉恩䘏故我同察罕西达里哈什哈各带子女人口马驼等物来归圣主为此奏闻谕皇太子曰朕十六日驻跸古土尔布拉克地方经理回京士马午后将军马思喀奏报伯费扬古兵大破噶尔丹所倚任之丹巴哈什哈等率衆投降我师等因将此奏报抄誊发去今大事已完朕惟待大将军费扬古奏章至拜天以谢为此特颁谕㫖可奏闻皇太后传知宫中及衆朝臣知之壬申驾至西拖陵大将军马思喀复报西路㨗音言十六日寅时奉到上谕于十五日因投诚厄鲁特陆续来降以致行路无多止行八十里次于工噶劳图之口据乡导云父战之特勒尔济地方去此约二百里等过此一夜明日可㑹大将军费扬古兵矣为此奏闻又移文行在兵部言本将军十六日平明启行至十余里前所遣喀尔喀十人回赍大将军伯费扬古文来内言已遣阿南达往奏但阿南达皆乘自备马匹不能速到亦未可知将原文飞递愿皇上早闻㨗音又言大将军伯费扬古兵已回至塔阑布喇克地方我等行李亦止于文到之处等候奏至得㫖着示议政大臣俟阿南达到时即得明悉侍读学士喇钖以降人丹巴哈什哈等来上命丹巴哈什哈等近前问之奏曰噶尔丹向来有才亦得人心自悔其深入乌阑布通之战乃近居克鲁伦土喇等处思以言语煽惑喀尔喀及内地䝉古使首尾不相自顾彼时可图大事满洲闻之必然出兵师少则与之战师衆则委地而退满兵既旋复蹑袭其后如此不数年自然财赋耗竭必致疲敝是以蓄谋而来其心志本侈今不意皇上綂如许大兵渡人所难行之瀚海俄顷而至厄鲁特之衆望见军容莫不丧胆于初七日早溃遁自此抛弃诸物连夜遁去噶尔丹原欲拒战于拖诺山而不能止衆暂立又欲于额黑穆布尔哈苏台在柳林中卧骆驼接战闻西路兵声息噶尔丹乃传令曰中路兵甚勐烈不当与战可击西路兵俘掠之遂向土喇行因后追者甚廹心惊而去十三日于特勒尔济地方突遇西路大兵其时我兵有五千余鸟鎗不及二千克鲁伦河巴颜乌阑以上大旱寸草不生五昼五夜疾行于无草之地困穷已甚沿途委顿随去者少见西路兵先据髙阜已得地利我厄鲁特就一小坡徒歩拒敌大兵亦发鎗砲甚整甚暇不知在前者为何物拥木而进又以圆且红之物蔽身直前既到十步内矢下如雨噶尔丹先遁继之丹济喇丹津俄木布亦遁阿拉布滩之衆仍与相拒于是满洲骑兵围而攻之併我辎重妻子不遗駞马无算牛二万余羊四万余尽取而有之我所目击阿奴喀通中鸟鎗而死戴巴图尔寨桑中砲连贯四人而死博罗和卓中箭而死后复短兵前接更有一队非鎗非刀冲突直入所向之处人皆披靡死者无算思我主背誓得罪于圣主天实厌之至于此极我辈素行杀戮拆人妻孥故今祸及身耳我知势之无成又念前者充使三次来京俱荷圣上深恩殆必活之再四思维自惜生命故弃主来降生之杀之一惟圣断又问之以噶尔丹情形告曰交战之际先衆而奔后大兵合围我等出于未围之先故其后情形不得而知又问满兵如何奏言我等于乌阑布通之役已知之矣兹克鲁伦土喇之来我厄鲁特举国之人皆预知㓕亡仅噶尔丹不悟常自言有成耳此皆天数彼固不知其然而然矣我等四征诸国所向无敌如满洲之兵天下所无我厄鲁特自当灭矣问噶尔丹能遁出乎抑被擒乎奏言闻噶尔丹率数十人而走扰乱之际我未之亲见纵使得脱无以资生亦饿而死耳寻大将军马思喀解丹巴哈什哈察罕哈什哈及青海博硕克图济农之罗垒厄木齐等二百余戸口至内大臣公常泰等奏行庆贺礼常泰等奏闻侍读学士喇钖解到厄鲁特降人之言五月十三日贼人噶尔丹与抚逺大将军费扬古战噶尔丹大败尽弃其妻子辎重仅以身免其余纷纭窜散等伏思皇上欲思边塞部落人民免于灾患预定庙谟精练官兵设立火器全备粮饷诸务皇帝不惮劳苦亲统中路大军前行至克鲁伦等处噶尔丹一闻天威尽弃其妇女幼稺而逃皇上出师之前早已洞知噶尔丹遇大兵必自克鲁伦土喇遁走使西路大将军费扬古整饬车马火器两路大兵约期而进圣上庙谟若合符节噶尔丹果自克鲁伦走至土喇与大将军军遇大败弃妻子破散败走此皆皇上深谋远虑之所致也恭遇凯音等不胜欢忭之至谨望行宫行庆贺礼圣祖仁皇帝亲征平定朔漠方略卷二十四圣祖仁皇帝亲征平定朔漠方略卷二十五钦定四库全书圣祖仁皇帝亲征平定朔漠方略卷二十五癸酉抚逺大将军伯费扬古奏报𠞰灭噶尔丹于昭莫多之地羣臣入贺上驻跸中拖陵大将军伯费扬古为𠞰灭噶尔丹事遣副都统阿南达来奏上出幔城外亲閲所奏疏疏曰五月十一日遣喀尔喀乡导随蓝翎侍衞布达躧探噶尔丹行踪仗圣上亲统精鋭大兵临巴颜乌䦨之威厄鲁特噶尔丹心胆破裂魂魄迸散逃遁而来五月十三日军正向昭莫多行布达等至特勒尔济口见厄鲁特踪迹遣人来报等即令署前锋统领硕代副都统阿南达阿迪等率前锋试挑之如厄鲁特力寡即行𠞰灭多则徐诱之来因厄鲁特势衆硕代等诱之至大军将及昭莫多厄鲁特来逼前锋之尾硕代等率前锋且射且却一面遣人来报等令将军孙思克绿旗官兵居中京城西安满洲汉军官兵察哈尔诸扎萨克䝉古就东方山之髙处右衞满洲汉军官兵大同总兵官康调元绿旗官兵喀尔喀扎萨克就西方沿河布阵谨遵圣上预授之䇿令官兵皆歩行噶尔丹率贼万许对阵向前逆战官兵奋勇发鸟鎗砲矢自未至酉敌人将溃官兵上马鸣角仗圣上威灵击噶尔丹而大败之分行追逐至特勒尔济口𠞰杀三十余里斩首二千余级生擒百余人及昏黒乃鸣角收兵大获子女駞马牛羊兵器什物理合奏报谨具本奏闻閲毕批曰览卿所奏率官兵至昭莫多厄鲁特噶尔丹率贼万许拒敌卿令大兵皆下马齐列自未至酉奋勇力战贼人将溃令我军士上马冲入噶尔丹大败追逐三十余里斩厄鲁特二千余生擒百余人大获子女駞马牛羊兵器什物卿调度有方官兵奋勇殊为可嘉在事有功人员着从优议叙具奏上问阿南达交战情形如何阿南达奏曰费扬古等前奉宻㫖截噶尔丹逃窜之路前至昭莫多地方噶尔丹被皇上亲追心胆俱裂日夜奔窜困乏已极至特勒尔即地方署前锋统领事硕代等率前锋军诱之前来随令发砲贼不能当即行冲入遵皇上训㫖令官军俱歩战自未至酉贼始溃乱遂令军士乘骑进击大败之追奔四十里费扬古恐渉夸张故于疏内皆约略言之其实交战处斩贼三千余级其被创逃窜死于山谷中者尸骸枕借生获数百人杀噶尔丹之妻阿奴及贼之渠首甚衆获其子女驼马牛羊器械等物无筭惟噶尔丹引数骑逃出其零星逃散之贼投降大将军马思喀者千余人问陈获厄鲁特之人皆云前经哨卒报称皇上躬亲征𠞰噶尔丹尚未信云皇上定不亲征必遣将前来此何足惧故不设备后其所亲信并从我军放还之人至彼具言皇上身先八旗前锋而行亲征果真弥山布野军威甚勐实难抵敌噶尔丹乃惶遽但云我等今不可迟遂抱头䑕窜亡命溃遁噶尔丹所属人多怨怼者噶尔丹云我初不欲来克鲁伦地方为达赖喇嘛煽惑而来由今观之是达赖喇嘛陷我我又陷尔衆人矣上问曰尔等之兵前若如约于四月二十四日至土喇二十七日至巴颜乌䦨则更当何如阿南达奏曰诚若是则贼尽授首即一人亦不能逃脱矣于是衆皆欢唿声震天地衆扎萨克䝉古王贝勒台吉等及喀尔喀汗王台吉等无不踊跃欢忭上顾谓衆大臣曰此番师出即奏肤功皆上天眷佑也应先叩谢上天乃于行宫南门外设香案上亲率诸王皇子等文武官员及䝉古王汗台吉等俱按次排立行三跪九叩头礼毕上入行宫大学士伊桑阿张玉书恭捧诸王大臣文武官员庆贺表入奏表言康亲王杰淑等窃惟帝王之师无征不服军国之事惟断乃成从来用兵歼冦之烈未有如我皇上今日北征之盛者也皇上统御万方子育兆姓遐迩内外视同一体虽在荒徼絶域无一民一物不容保于天覆地载之中乃独厄鲁特噶尔丹自弃生成恣行悖逆窜伏塞外扰虐我臣服之喀尔喀屡颁谕㫖怙终弗率蠢兹顽梗难以仁绥皇上诞布天威声讨有罪遂亲统六师从中路扑𠞰而以费扬古为抚逺大将军由西路刻期并进一切调遣机宜悉经宸断维时廷臣惕然震悚交章请留而圣意但在除残谓非躬莅行间不能相机从事且皇太子笃孝性成久习机务在京政事付託料理自无不协于是昭吿天地宗庙社稷禡牙軷路诹日遄征自二月出师以来皇上屡申军约法令详明加意拊循训勉周至偶遇道路险隘或隂雪间作輙传谕爱䕶马匹并遣大臣侍衞协督车輓复频祀山川风雨之神以迓天和百灵黙相无不立应而又日御一餐以与士卒共甘苦给衣甲廐马以为士卒壮折冲颁赉牲畜均飨将士更时撤御馔令㑹食以示优劳其外藩诸部王汗贝勒贝子公台吉等先后会师来朝者皇上恩礼褒加钖予尤渥至于边塞行师每忧乏水䝉皇上周览井泉亲视疏凿因有灵源湓涌之异师徒百万无不利济又餽饟道逺自古为难仰厪宵旰焦劳多方筹画趣令所转之粟陆续达于师中而军食不匮以此连营军旅士马饱腾罔不踊跃前驱争欲灭兇顽而后朝食者矣若夫营伍之逺近进止之疾徐刁斗之严明皆一一禀自睿裁而斥堠哨望尤军中所重每烦圣驾亲行巡察故军士倍加谨毖焉初大军之分帜而行也皇上常御旌门令诸将士乘骑徐进以次简閲于时烝徒之鋭駞马之蕃外藩君长环立侍观者咸叹为军容极盛迨五月初一日师出拖陵有谍者言噶尔丹近在克鲁伦河之地上迺大喜遂令八旗官兵及火器汉军绿旗诸营并䝉古兵毕㑹申命䇿励以鼓士气分赐诸王驼马及将领衣服随酌定营制指示阵法悉教以前后左右歩伐止齐之宜变化不穷动合经纬自是师行之际诸军萃集我武益张甲胄旗旄弥满山谷而按列就伍无有越次仁义节制之师所向无敌岂区区小丑所足当一击哉噶尔丹自去岁潜入巴颜乌䦨彼自以为穷荒朔漠之区天兵道阻不能骤至即使兴师遣将亦必俟夏秋之交而九重至尊逺临大漠尤所不敢预料而恋水草以住牧假食息以迁延及我兵进逼克鲁伦河噶尔丹忽见天子躬统貔貅行已压境而将军费扬古偕舒恕孙思克等又祗遵庙算以五月初三日统西路大兵依期抵土喇河断絶归路乃相对愕眙谓王师殆自天而降耶师衆如此何以能猝至无水之地也遂仓皇而遁初八日皇上亲统大军追𠞰噶尔丹圣驾前行每见髙山深谷輙遣哨搜捕逃匿之贼往輙就擒其奉遣者遵上指示则获利违即失事衆皆惊异是时诸将士无不鋭意俘馘而圣心如天好生犹以抗命者唯噶尔丹一人其余胁从皆吾赤子不忍尽殱之于锋镝之下特颁勅㫖示以诚信谕以归降且宥所擒厄鲁特人赐之蟒服令随使臣偕往而噶尔丹昏迷惶惑惟图倖脱竟踉跄弃辎重遁走巴颜乌䦨初九日皇上命留歩兵大礮于后躬率先锋兵前进追至克勒河朔沿途见贼遗弃之物无算所谓狼奔䑕窜惟恐偷生之不速矣十一日上命约减器物留于克勒河朔十二日亲统大军追至拖诺山地方贼尽弃帐房盔甲刀鎗器械及老弱人口于道乘夜遁走讯之俘获之人具言噶尔丹无昼无夜遁走者已三日今当过巴颜乌䦨于时车驾亲行追冦閲五日驻跸拖诺谕曰噶尔丹尽弃辎重宵遁求脱计西路大兵亦将抵巴颜乌䦨则噶尔丹遁无所之矣但两路大兵会师一路需粮甚多闗系紧要輓运之米现在稽迟今宜酌遣精鋭追𠞰朕亲率大军回而迎粮经画两路兵食乃命马思喀为平北大将军授以精兵往追之谅噶尔丹必被擒就死但恐兵丁乏粮上乃于十三日班师十四日大将军果以军粮事驰奏与圣虑所至毫发无爽噶尔丹因大驾统兵急追西向遁走北至昭莫多适与西路大军相遇大将军伯费扬古等随布阵奋勇力战大败贼衆追杀三十余里阵斩二千余人生擒百许人获妇子驼马牛羊器械甚多余党皆溃噶尔丹辜恩负德自取灭亡逆天者天必诛之此之谓矣皇上于用兵之初即分遣西路大兵遏贼归路至是而其效始明见焉在昔殷髙宗之伐鬼方三年乃克周宣王之伐玁狁千里旋师然皆命将徂征犹且传为盛事我皇上六龙时迈直涖漠北从万难进兵之地冞入其阻计程约三千余里为时仅八十日而絶塞冦氛悉行扫荡何成功之速也从来䝉古鸟集兽散靡有定居倐去倐来踪迹飘忽故𠞰灭最难今合诸道之兵环至夹攻一举而尽殱之皇上料敌之奇如指掌用兵之道如神明随征满汉䝉古诸王大臣等咸以为圣武天授非人力所及自此沙漠永清边圉孔固骏烈之奋扬声灵之赫濯信为史册之所稀闻诗书之所罕载而汉于匈奴唐于突厥非所论矣等幸叨扈从欣听凯歌自媿弇陋不能形容盛美钦惟皇上勤一身以绥辑烝民劳一时以贻安奕禩惟圣人之至仁乃能定大业圣人之至断乃能建肤功勲迈百王光垂千古伏冀逺布㨗音宣示中外以上答宗社之灵下慰四海臣民之望其吿祭及颁诏事宜俟圣驾还京所司具仪题请臣等特此先奏㣲忱不胜懽跃忭舞之至奏入上曰朕为中外生民之主绥辑海㝢爱养元元惟以率土乂安为念厄鲁特噶尔丹扰乱边塞心懐狡谋逆天虐民不容不行𠞰灭朕亲率大军逺出塞外声讨有罪噶尔丹闻风遁走希图倖脱适与西路大兵相遇大将军费扬古等奋勇力战大败贼衆擒斩无算尽获其人口牲畜从此边境宁谧不烦逺事征讨四海苍生可共享昇平之福朕心深切喜悦览王等奏知道了应行事宜所司详察典例具奏诸王大臣文武官员进贺表出诸王子在幔城内诸王及文武大小官员外藩诸汗王台吉在幔城外三跪九叩头行庆贺礼皇太子奏言为天威逺震穷冦溃亡仰申庆贺事窃惟噶尔丹逆天悖誓忘其死亡栖于边塞侵掠喀尔喀等部皇父奠安生民廓清疆宇不惜劳苦亲统大兵深入敌地运筹圣算布昭天威躬先将士统率前进奋扬我武跋渉徂征噶尔丹委弃辎重狼狈溃逃其所属之人来归者甚衆闻之不胜欣喜即传集文武羣臣宣布㨗音大小人员闻知之顷罔不懽忭此皆皇父一人独断筹画周至调度精详噶尔丹何能出皇父谋略之中乎今神威逺播其所属之人皆已流散噶尔丹必然就擒边疆安定但愿速见天颜不胜依恋谨请皇父万安奉㫖朕于六月初十前可以至京臣谨按古来出塞征䝉古者徒縻粮饷疲士马有驱逐之名未尝有诛𠞰之实我皇上天亶至圣度敌之情伪燎若指掌鉴事之始终炳如悬镜谓狡冦一日不除则生民一日不安爰躬统六军进𠞰噶尔丹而满汉大小臣工请罢亲征遣将出师者甚衆䝉颁发谕㫖示以乌䦨布通前事不能已于亲行之故后羣臣复谓二月方寒边外氷雪未消请展期至三四月上念行师之道以速为贵不允所请至中途喀伦地方诸臣又以噶尔丹声息杳然断已逺遁大兵可不烦深入而圣意益坚严饬诸臣刻期前进至获噶尔丹实音诸臣又谓当陈兵前列御驾居中而行皇上神武天授躬先八旗前锋穷追五日噶尔丹窘迫已极狼狈西窜而皇上豫遣西路之兵适与相遇大败之于昭莫多之地军锋一接立就灭亡倘果如衆请非上亲涖军中又或展期启行稍有濡滞则噶尔丹得以早觉逺遁无踪何能七旬之中灭一大国百日以内奏凯旋都乎从此边塞巩固中外永宁国家享万载无疆之福皆一人躬亲劳苦之所致也皇上非常伟绩诚与天地同不朽矣命收捕陜西边塞内外噶尔丹种类上谕内大臣索额图大学士伊桑阿曰朕率大兵至克鲁伦河噶尔丹一闻风声抛弃子女帐房锅釡等物乘夜奔窜于五月十三日西路大将军率大兵至特勒尔济地方遇噶尔丹溃遁与之交战厄鲁特贼衆大溃斩杀甚多其余逃散者陆续投顺厄鲁特噶尔丹止带三十余人逃窜而去应作速移文陜西总督巡抚提督总兵官等将边外边内之多巴西喇固尔等处凡有噶尔丹所属之人俱即行收取尚书图纳习知地势着驰驿迅速赴陜西会同总督巡抚提督总兵官等料理此事若非噶尔丹之人勿悞收取将此即作速知会命檄青海诸台吉捕噶尔丹及其余党谕领侍衞内大臣索额图大学士伊桑阿曰噶尔丹先于乌䦨布通地方败溃之时首顶威灵佛云乃鬼魅引我来进皇上喀伦不然我岂敢擅入此后不但扎萨克䝉古之在喀伦以内者即归附皇上之喀尔喀若骚扰一人此威灵佛即诛戮我因有此盟誓朕停止大兵追𠞰使其生还噶尔丹之兇逆仍不悛改去年至克鲁伦地方又侵掠归顺之喀尔喀纳木渣尔拖音朕用是震怒今年调遣各路大兵朕躬统六师欲亲行𠞰灭至克鲁伦河厄鲁特噶尔丹一闻声息抛弃子女帐房锅釡等物乘夜而逃西路大将军伯费扬古率领大兵至特勒尔济地方遇噶尔丹败走戮力交战厄鲁特贼冦大溃斩杀甚多子女驼马牛羊等物尽行俘获其余逃散者陆续来降厄鲁特噶尔丹止带三十余人逃窜想噶尔丹冀免诛戮遁逃西去亦未可知应着理藩院遣才能官一员併笔帖式前往知会青海地方台吉等着传谕伊等所属可通西路地方居住人等知悉各相防备侦探信息若遇厄鲁特噶尔丹即行拿送或既遇而不拿获或既经拿获不行遣送明知故释此后即永以贼论再将唿户讷尔地方现在居住噶尔丹所属人等着尽行拿送将此情节令理藩院译䝉古字迅速驰驿往送青海地方命诸䝉古兵各归本部侍郎安布禄奏曰昔议叙喀尔喀贝子盆蘓克之事奉㫖俟至克鲁伦后再奏今贝子盆楚克出征未回应俟到京时再议奉㫖在后喀尔喀䝉古兵俱令散归各家至秋月赴京叙功之时一併具奏上谕皇太子曰侍读学士喇西引丹巴哈什哈于十七日到朕素识其面非下流无知识之人令唤入赐坐问之其应对言语真实明爽云噶尔丹素有谋为亦得人心每悔深入乌阑布通轻易交战近思于克鲁伦土喇诸处将喀尔喀及内地䝉古用计煽惑令之首尾不相自顾彼时希图大举满洲闻知必然出师师少则与之战师衆则委地而退待满洲既旋复蹑袭其后如此不数年自然财赋耗絶必致疲弊是以畜谋而来也伊心志本侈今不意圣躬亲统如许大兵度人所难行之瀚海俄顷而至厄鲁特之衆窥见军威莫不䘮胆于初七日早即行溃遁昼夜奔驰弃其生计因追兵紧尾其后狼狈流离又于十四日在特勒尔济地方突遇西路大兵时厄鲁特兵五千有余鸟鎗不及二千自克鲁伦巴颜乌䦨以上极其亢旱茎草全无五昼夜仓皇败走于无草之地沿途委顿随去者少曾见西路之兵先据髙阜我厄鲁特据一小坡徒歩拒敌天朝大兵亦徒歩与战火器齐发整肃从容相逼而进其前有举棍者有将红圆之物遮蔽其身者渐战渐近至十歩内箭来如雨先从噶尔丹所领之队败遁次则丹济喇丹津温布亦遁阿喇卜滩一队尚相拒未动于是满洲骑兵将厄鲁特大营围绕其妇人稚子及马驼俘获甚多牛二万头羊四万只又见阿奴喀屯为鸟鎗所中而死戴巴免尔寨桑中砲连贯四人而死波罗特和卓中箭而死后复短兵前接更有一队所持非鎗非刀冲突直入所向之处人皆披靡毙者无算思我主背其誓言获罪圣主天实厌之至于此极我等素行杀戮离拆人之妻子今孽归已身辗转思维爱惜性命故背我主而图倖免杀戮存畱皆出圣恩又以满兵如何问之云我等会于乌䦨布通时即已畏慑今来此克鲁伦土喇我厄鲁特倾国之人皆豫知灭亡惟噶尔丹一人以为不然犹妄言有成此乃天之定数彼不自知其然而然矣昔噶尔丹征讨诸国时所向咸克如满洲兵者实无敌于天下我厄鲁特如何抵当适自取覆亡也又问噶尔丹得脱乎可擒获乎对云闻噶尔丹仅率四五十人而走扰乱中未经目覩然虽得脱无以资生殆困饿以死耳书此正欲遣发十八日中副都统阿南达赍至平灭厄鲁特奏章遂一併附往其陆续投诚之厄鲁特二千有余亦全获其妻子牲畜𠞰灭厄鲁特之事毕矣将此情节于皇太后前奏闻宫中咸令知之满大学士尚书及内廷侍衞大臣亦令知悉朕已率衆望天申谢诸王大臣亦行庆贺特谕甲戌命皇长子畱驻中拖陵料理两路大兵粮饷诸务上谕皇长子曰大兵人口逐队回师尔可于此地酌给粮食至于成龙处着于成龙拨与到京口粮使之前往命以骑给徒行人衆收养遗畱仆从上谕皇长子曰大军之行兵丁内或有一二无马歩行者亦未可知有于成龙牲口可取使乘用我兵甚衆内有不能携带仆从弃之而去者交于成龙给之饭食用其力使挽车看马带至家中交还原主大兵还家兵丁弃其盔甲器械什物亦未可知倘有不能带回者有米完空车令装载车上带回谕八旗诸臣回师禁令上谕皇长子曰着谕八旗大臣尔等皆朕简用之人今噶尔丹不能抗威闻风而遁诸大臣虽不得与战惟约束官兵不扰沿途居民不饮酒不妄行抢夺善饲马畜就水草小心牧放不盗刈田禾以饲牲畜不践踏田禾不遗一人一骑全使到家此即汝等之所以効力也如肆行抢夺遗畱人马事发断不轻恕命安挿厄鲁特降人于边外上谕皇长子曰天时炎热应令厄鲁特降人暂居张家口外俟丹巴哈什哈等家口到后酌给牛羊锅帐等物到张家口后恐糗粮有悞可自于成龙取银五百两交侍郎西喇小心照管暂令居张家口外候㫖撤僧古尔塔尔吉尔济地方哨卒先是以僧古尔塔尔吉尔济处恐有冦警上遣侍衞十五人䕶军三十人赴明珠所以探声息至是上谓大将军费扬古既已击败噶尔丹无庸哨探矣若畱伊等徒縻粮食耳着檄明珠酌畱数人其余遣回明珠随奏畱新满洲十五人其余侍衞䕶军俱遣回明珠报按察使刘暟运米五百石面七千觔于五月十七日十八日陆续到克勒河朔随给驼马助运交侍郎阿尔拜同刘暟于十八日起行解赴大军都司丁延祥运米五百一十九石以马驼往迎自五月十九日起陆续到克勒河朔又原任知府于汉翔等运米八百石亦以驼马䭾运到克勒河朔交理藩院马尔汉押同起行解赴大军驾至察罕布喇克命檄催于成龙䟎运上谕行兵部曰大军运粮事务闗系甚要因于成龙才能可用选出専令督理大军运粮事务凡所题请无不允行初在京与于成龙面议时议定八十日以内用兵丁自备之粮不用伊所运之米八十日期满即用伊所运之米着伊运米至土喇地方为土喇以北进𠞰之需后将兵丁自备八十日口粮内又减畱二十日口粮之时伊曾奏云兵丁自备口粮原议至八十日期满方用臣所运米今兵丁各减畱二十日口粮只余六十日口粮至食完即用臣所运米车辆必不能至朕即命骆驼首领郝尚图等将减畱二十日口粮照数分载运至补给兵丁今八十日已满克鲁伦去京一千九百里原议粮车日行三十里以今计之已经行过八十日矣若日行三十里应过克鲁伦且至土喇今于成龙等粮米不但未运至土喇虽克鲁伦亦未有颗粒运到以此观之一日只行十里或十五里而已噶尔丹一闻朕亲征信息从克鲁伦河逆流遁去朕率大兵穷追五日再欲前往追𠞰因粮运未至朕不得已率领大兵而回其西路粮运全然迟悞土喇地方亦未曾运到颗粒西路大兵遇厄鲁特噶尔丹大败之尽获其子女牛羊等物犹幸克济若不将噶尔丹大败与彼相持则将奈何悞事非轻现今西路大兵因粮米匮乏皆由中路而来厄鲁特归降之二千余人其子女人口甚多已经着于成龙作速运米七千石前来伊止将米一千余石着刘暟宋大业运过拖陵地方余米全然未到今已行八十余里粮车尚未见一辆询及沿途倒毙牲口皆云系运粮马骡观其所驻扎地方皆不按驿站择有水草之处俱于无水之地妄行驻扎不但兵丁虽伊等运粮人夫量亦缺乏因粮米不能多到朕营官兵止给七日口粮俟䟎行至喀伦地方将米补给况伊等运粮大臣官员无一人先到即汉官宋大业亦未令满洲官员同行使其独运米前来两路大军粮务闗系甚属重大着作速移文于成龙文到即将粮饷迅速运来毋悞军需若仍迟延将粮米不行速运则于成龙等于迟悞军需之中又加迟悞矣乙亥驾至西巴尔台黒龙江将军萨布素等报到索岳尔济山请停收生巴尔虎萨布素等咨行兵部曰三月十六日奉㫖着盛京乌喇兵照将军萨布素所奏前来驻扎萨布素领伊所属一千五百名兵带三月行粮于四月初旬起程向克鲁伦而来若遇生巴尔虎等可即收取钦此我兵于五月初四日自喀尔喀河和洛思台地方起程本月初九日至索岳尔济山后五十里之噶尔达蘓台河因兴安地方之北应加防备于是相视水草在噶尔达蘓台喀尔布尔勒木布尔根等处屯兵其盛京乌喇之兵遣人先来报云十二十三日可到俟衆兵齐集之后遣人至索岳尔济山吴尔挥地方探候大军信息倘有厄鲁特警报出兵之际宜暂停收取巴尔虎俟事毕回时将巴尔虎收取或抗拒或逃遁酌量施行乞大部一併议定报闻丙子驾至席喇布里图畱牧喀伦䝉古王等行庆贺礼畱牧喀伦之阿覇垓王吴尔占噶喇布达马林渣卜蒿齐忒王达尔马几礼第雅木披尔阿霸哈纳尔贝勒卜昭贝子额林辰达席协理吴尔占噶喇布王旗分事务贝子车林敦多布协理旗分事务台吉德木楚克等来迎圣驾庆贺𠞰灭噶尔丹在行宫前三跪九叩头礼毕传上谕曰尔等意中曾料朕此行所乘之马可直抵克鲁伦立奏大功而还如是之速乎其直陈之朕尊为天子富有四海在京时饮食宴乐无不备具皆尔等所共知此番出征朕日食一餐羊肉以外并无猪鵞等物夙兴夜寐栉风尘而沐雨雪每至一处朕皆歩行及闻噶尔丹确信朕亲率前锋穷追凡此特欲速灭兇冦使尔等衆扎萨克得安生之故耳今噶尔丹已灭喜奏肤功不但尔等此后永无侵扰之虞得享昇平之乐朕亦不复为尔忧劳矣王吴尔占噶喇布等跪奏云圣主垂问等安敢隠昧我等䝉古地方三四月间草不萌生牲畜饥瘦皇上念我外藩䝉古不辞劳苦七十日之内于无水草之地行三千里立灭一大国所乘马匹腾骧而回诚世所罕有之奇事乃天佛特相祐助耳噶尔丹为人兇恶侵掠我外藩䝉古任意纵横未有敢与抗敌者今我皇上加以天威霆撃电扫不但我等䝉古世享太平之福万邦之人闻皇上圣德神功若此谁不倾心归服传谕曰此番出兵各旗蒙古王贝勒台吉等于引路探信牧马掘井诸事甚为効力凡差遣处随所指使无不应机各当诚属可嘉朕必使各得生计重行赏赉至于喀尔喀等此番亦甚効力朕先以喀伦之内视为一家今土喇克鲁伦以内皆为一家矣吴尔占噶喇布等叩头奏云等受皇恩深厚于军国之事自当効力今皇上又沛纶音如此轸念等更有何言但愿仰托皇上洪福优游乐业子孙世世効犬马之劳而已皇太子奏至言五月十九日接到谕㫖进皇太后览奉皇太后㫖前所遣书来知噶尔丹闻大兵声息杀其妻子弃其生计逃遁予心已即欣喜今更悉如皇帝筹画果与费扬古兵遇先战一次击败之再战大败之予闻不胜欣喜皇帝之威福天地祖宗皆同眷佑所到成功奏凯而还予惟叩谢天地神祗中心悦豫并问皇帝安好又奉谕㫖宣示宫中讫又奏言奉皇父㫖留居京师伏念皇父俯为生民勤劳圣体殚竭心思驰驱跋渉深入喀伦以外无水瀚海北边之地昼夜忧念于心前闻近克鲁伦冦所居处天威所至贼闻风逺遁今又于五月十九日捧接皇父颁到谕㫖闻大将军伯费扬古兵至殄除贼衆喜音不胜懽庆谨拜天以谢此皆皇父预料逆贼决䇿破灭筹画素定分路遣发大兵调度期会尽善之所致也黎庶得以安息皆皇父念切国家民生感通上天之故即传集文武羣臣宣示㨗音咸令闻知奏请往迎皇父候谕㫖一到即便起程急欲瞻仰天颜以抒诚恳之念孺子依恋之心为此谨先稽首申贺奏至得㫖用兵事务京师喜闻㨗音故接连驰报今武功吿成惟迅速还京此外更无多语也上谕皇太子曰遣中使之后德木楚克台吉于二十一日到云十八日曾见两处将军会合贼于伯费扬古军中投顺者回子之阿卜都什汗厄鲁特之车林渣卜台吉巴兔尔台吉顾鲁黙尔根台吉韩度台吉梅寨桑马木顾英寨桑厄林辰哈什哈顾英寨桑毕车七大喇嘛毕西勒尔兔绰尔济被大兵𠞰杀之后来降之厄鲁特云丹济喇于交兵时未动师败自刎阿喇卜滩两处着伤未见脱出曾见其所乘之马殆亦死矣吴尔占渣布死于阵前噶尔丹所率约十人奔僧枯尔上流前往噶尔丹有言今已矣难以存留惟前往不拘何地饥饿以死而已如此怨咎而行此番被杀与投顺者朕皆素知为噶尔丹信用之人今已殆尽但伊喇古克三库图克图丹津三人未知消息投顺于费扬古之人二千有余投顺马思喀之人五百有余将军等遣人四面觅其踪迹脱去无多击贼之地我兵常只身独行检寻贼物有廓然荡平景状朕曾遣侍衞马五往观俟回日明白询问再谕朕恐汝等悬念故屡示之将此情形于皇太后前奏闻丁丑驾至乌喇尔几地方驻跸命留米于西喇布里图上谕行兵部曰同知韦国佐所运米一百石着留于西喇布里图驿俟大兵到时散给兵丁谕曰给米之事闗系甚要前途无一大臣遣人至于成龙处令乘自用之马速来命查收达赖喇嘛交通噶尔丹书札上谕内大臣索额图大学士伊桑阿曰令行文大将军费扬古马思喀等着徧谕我兵及扎萨克蒙古喀尔喀沙木巴王等王贝勒贝子所属人并投诚厄鲁特等将达赖喇嘛班禅库图克图第巴交通噶尔丹之文或唐古特字或蒙古字俱查明收取交一晓事贤能官作速驰驿送至御营事件不可遗漏戊寅上驻跸蘓德图户部奏请拨给现在御营人口七日米粮奉㫖交与于成龙着大学士伊桑阿看给命沿途休养士马上谕行兵部曰自喀喇芒鼐以前其草甚茂着谕后营大臣疲乏马匹不可遗弃须从容调养务令前到歩行仆从亦必加意抚恤勿遗一人前令歩行仆从所到驿站即与饭食曾经给发米粮今朕回銮途遇歩行仆从人等问之驿站并不给饭着传谕各驿站自此以后若遇歩行仆从务与饭食酌量给米遣发至交与疲乏马匹必拣水草佳处牧放回时交还本主留皇长子于大兵后沿路稽察如有违悞不遵者察出定行正法决不寛恕命于成龙李鈵喀拜分驻三处供应大军粮饷上谕议政大臣等曰给散在后二路大兵米粮闗系紧急着于成龙李鈵喀拜三人于拖陵驻一人苏德图驻一人拖陵苏德图之间驻一人应付大兵米粮除已过拖陵之米不议外其才到拖陵之米着暂留拖陵前路若有取用候明珠移文运往其已出喀伦未至拖陵之米免运至拖陵随所到之地即行留贮已有明㫖谕皇长子及内大臣明珠矣其未出喀伦之米亦免前来随处留贮俟大兵回时沿途应付此应付米粮之事亦已明谕皇长子及内大臣明珠其已出喀伦未出喀伦之米除应给大兵外所余米粮运至一紧要处或赈济穷蒙古或别有取用再行定夺尔等会议具奏随议上谕已极周详俱应钦奉而行其左都御史于成龙侍郎李鈵左通政喀拜俟奉㫖派定各驻一处之后再移文皇长子併内大臣明珠得㫖着于成龙住拖陵李鈵住拖陵苏德图之间喀拜住苏德图己卯驾至科图命安郡王马尔浑暂驻喀伦爱必罕西喇穆冷地方上谕内大臣索额图等曰驻扎归化城安郡王马尔浑等着往艾巴哈西喇穆伦之喀伦于大兵进喀伦之前暂行驻扎如有厄鲁特溃散逃窜来投降者令其收取安郡王等无兵如有用兵处可酌调附近蒙古兵如无用处不必调遣命加恩喀尔喀从征诸部长上谕理藩院曰此番出师喀尔喀之扎萨克等随朕前来一无俘获而服役甚劳着赏车陈汗银一千两缎十疋若彼已归可即使人送往其余扎萨克等各赏银三百两内扎萨克贝子盆楚克着传㫖谕云尔此番甚着劳绩俟至京之日议定应封尔何爵即遣人赍勅印往封又协理旗下事务人员着各赏银一百两将此交明尚书库勒纳又喀尔喀公车木楚克纳木渣尔旗下乡导齐旺言我喀尔喀遭乱之时妻与妹俱被厄鲁特阿拉布滩等掳去今既大破厄鲁特夺其子女设或尚存伏乞圣恩给完聚为是叩阍上谕侍郎安布禄曰乡导齐旺此番颇有劳绩着理藩院移文大将军伯费扬古若齐旺之妻与妹尚在着察出给与完聚庚辰上于塔尔奇喇赐留牧阿覇垓王吴尔占噶喇布达马林渣卜蒿齐忒王达尔马几礼地雅木披尔阿覇哈纳尔贝勒卜昭贝子额林辰达席等宴赏王贝勒贝子银各三百两台吉等银各一百两原封喀尔喀扎萨克贝子伊尔登济浓达礼等喀尔喀台吉之妻等皆衣蟒服喀尔喀男妇扶老携㓜以及孺子齐集行宫东门匍伏稽首跪奏曰噶尔丹乃我軰大仇恃其强悍䖍刘我軰已至极矣今不意噶尔丹亦有䘮亡之日也皇上从天而降灭此兇冦救我喀尔喀通国之患实非常之举我軰今已得报之矣请谢皇上再造之恩传谕曰朕君临天下统御万邦本无分于内外即海隅荒陬皆吾赤子一体眷念厄鲁特噶尔丹逆天肆虐恃强陵弱掳掠喀尔喀等国故朕不辞劳瘁亲统大兵征伐𠞰灭今厄鲁特之祸靖则朔方永清矣汝七旗喀尔喀自今以后各自乐业图报国恩以副朕家视天下之至意原封贝子伊尔登济浓达礼等稽首跪奏曰等先为噶尔丹所败穷迫已甚特投圣上而来圣上将我軰容纳恩养后噶尔丹又侵据我土地肆行掳掠䝉上恩恤令我軰移居喀伦之内今又𠞰灭噶尔丹以纾我軰之大患自今以后我軰子孙世世得安生业者皆我皇上之殊恩譬人赖天之覆恃日之光以生皇上即我軰之天日也但祝圣寿万年与天日同悠久耳又我軰衆人数百里拮据而来祈得仰瞻天颜再四叩恳奏入上命以次引入幔城进见衆皆叩头唿万岁皇上随宣训谕均赐茶出复遣掌膳章京莫洛浑等赐宴仍赏银币衣服有差又阿覇垓王卓礼克图母妃王吴尔占噶喇布母妃各赐衣一袭及银币自是以后至独石口皆依此例每日汗王贝勒台吉等来行宫外行庆贺朝谒礼者甚衆坐立之处至不能容䝉古有名喇嘛及王贝勒福金等男妇挈羣而来者如归市无论贵贱悉出诚心贡献驼马牛羊不可数计驾行时男妇老㓜羣集拜跪路傍合掌稽首络绎不絶附近衆扎萨克及牧塲䝉古率妻子迎献酒浆酥酪者沿途环拥上有时下马令衆皇子文武大臣侍衞侍坐取䝉古等所献分颁饮啜凡执事以及仆从均得沾渥䝉古来迎男妇以及稚子皆令环坐赐以酒脯欢声动地讴歌遍野命独石口内五站豫备香薷汤上谕行兵部曰独石口内五站每站各煎香薷汤豫备以酌饮凯旋军士时方五月下旬盛暑之际车驾所至或隔宵降雨或日间隂云轻翳氛埃不起凉爽袭人直抵京城类皆如此命皇长子回京师上谕行兵部曰皇长子令回京其散给军粮事务交明珠于成龙可也壬午上驻跸苏勒图喀尔喀折卜尊丹巴库图克图土谢图汗西地西里贝勒同衆台吉至庆贺𠞰灭噶尔丹因请谢恩上召入行宫内见之土谢图汗率西地西里等叩头上曰尔年已老不必叩头命扶起土谢图汗跪而固请曰噶尔丹系大仇事皆由而起已年老欲见噶尔丹之殱灭度必不能念已絶矣今得目覩梦寐中亦不料及此死亦无憾矣伏惟皇上不自惜劳苦轸念衆喀尔喀等遭罹患难将狡恶兇贼噶尔丹立行𠞰灭如此洪恩大德衰朽残躯敢不叩谢奏毕叩头不已上命御前大臣扶起赐坐土谢图汗复跪奏云之随往出征人等言皇上夙兴夜寐日食一餐一应大小事务俱出睿裁焦劳至极此举特为七旗扎萨克喀尔喀驱除灾害使得永享安乐今年老不能効犬马之劳惟教子孙世戴洪恩以图报效喀尔喀等国虽灭较之噶尔丹之灭尚觉荣幸曩等七旗扎萨克喀尔喀虽为噶尔丹所破等尚识时势将妻子及所属人等保䕶来归皇上䝉我皇上广如天之仁即纳等仍复旧封享受皇恩如此显耀今噶尔丹悖天纵恶天威甫临其国立亡妻子被戮不能保䕶一应奴仆牲口尽为俘获虽带数十骑只身䑕窜终不能脱死且无葬身之地矣较之噶尔丹相去悬絶奏毕伤感泪下上温㫖安慰之折卜尊丹巴库图克图俯身合掌奏云我系出家人以杀生为戒不敢行庆贺礼但驱除兇暴以安衆生者乃佛经之所崇重皇上欲使宇宙羣生各得其所亲歴诸般劳苦立奏絶世肤功我喇嘛不胜惊异自此以后惟愿皇上万寿无疆日于佛前诵经祝祷而已癸未驾至察罕诺尔抚逺大将军伯费扬古平北大将军马思喀等奏至疏曰五月二十一日副都统阿南达至传谕曰西路粮饷未到军前朕深切轸念如之何则可尔两大将军会议钦此等查西路大兵五月十三日于昭莫多地方仗圣主神威大败噶尔丹后拨给察哈尔叅领品级章京塞音察克察哈尔兵一百名酌量派给官员遣往翁金有零星结伙觅食散行之厄鲁特亦未可知遇时即行𠞰杀并令晓谕翁金看守米粮之西安副都统西尔哈达与运粮侍郎王国昌等又移文副都统西尔哈达侍郎王国昌等言託皇上洪福大败噶尔丹或有零星逃散妄行窃盗者亦未可知米粮闗系甚要应加意防守严紧斥堠若遇厄鲁特人即行𠞰杀知会后又拨给察哈尔叅领阿木胡郎等察哈尔兵二百余名酌量派给官员令往迎米粮交战地方山林之内或有零星逃散厄鲁特人亦未可知遇时即行𠞰杀米粮到时防䕶向大兵前来本月二十一日又遣喀尔喀昆都伦波硕克图多罗郡王滚布旗下色尔济等十人照上谕誊写赍送齐思希忒克木齐克等处寻觅根敦代青去矣我皇上意图万全因西路粮米未到奉谕极其周详等议派出中路前锋百名䕶军百名拣选西路前锋䕶军骁骑百名每旗派章京一名每翼派夸兰大一名正欲遣往费扬古所遣往迎米粮骆驼及正卿辛保侍读学士范承烈总兵官毛来凤郎中鄂奇等自备骆驼二十九只所载赶送大兵米粮于本月二十二日已到其留于翁金之米正卿辛保等送往那拉特地方运送之米既到此后并无可虑之处故停止派遣兵丁为此谨具奏闻命示议政大臣命赐土谢图汗折卜尊丹巴库图克图各银一千两多罗贝勒西第什里银三百两命赐土谢图汗诸台吉妻女银一千四百二十两命赏修道凿井监牧人员先是上谕侍郎安布禄等曰阿霸垓两旗阿霸哈纳尔两旗蒿齐忒两旗内此番修路掘井牧马之台吉官兵等职名着照吴尔占噶喇布王所开翻译奏览至是安布禄等奏言此次修路掘井牧马之䝉古台吉官员兵丁俱于所司之事尽心効力应钦遵上谕加恩赏赐阿霸垓两旗阿霸哈纳尔两旗蒿齐忒两旗以上六旗台吉一百四十三名舅舅子孙三名应各赏银五十两都统三名副都统四名各赏银二十五两叅领四名长史三名各赏银二十两一等䕶衞七名佐领三十八名各赏银十五两䕶衞三十五名典仪三名达尔汉一名骁骑校二十四名各赏银十两兵丁附丁共二千二百零八人各赏银五两兵银一万九千九百六十两将于成龙带来银内动用现今六旗扎萨克王贝勒贝子赞理旗下事务台吉等俱在此处应交与伊等使赏各旗下台吉官兵等俾沾皇上实惠奉㫖此次赏赍将苏尼特两旗亦入此数内再召尚书班第着驰驿前来到时着照前议监视行赏其余银两不必随朕带往着留此处现有员外郎帖图一人在此再将部院才能官员派出一二人同帖图管理所留此处银两马匹仆从人等等候大兵于成龙所运之粮既无用处若使载回反劳牲口人力留此备用似犹有益着将此即行会议随议上谕极其周详俱应钦遵谕㫖行今应往召尚书班第将苏尼特两旗之修道掘井坐塘台吉官兵数目查明照赏阿霸垓等六旗例亦将于成龙赍来银两支赏之此赏八旗人员之处交明尚书班第及扎萨克王台吉等或赍回本处赏给或俱传集于察罕诺尔地方班第亲同扎萨克等会同监赏着班第酌量而行将于成龙赍来银两现在此处者即行赏给余银即留贮此处俟尚书班第至时赏给阿霸垓等八旗之修道掘井牧马及坐塘之台吉官兵其余仍交于成龙原赍官员人等赍回京城于成龙所运之米已过察罕诺尔者着拨给后队官兵余俱令载回察罕诺尔地方其未至察罕诺尔之米及和尔博以南驿站所留之米亦交于成龙等俱运至察罕诺尔地方或酌量收贮此收贮之米着于成龙等小心谨慎苫葢坚固勿使雨水浸湿以致霉烂察罕诺尔地方去苏尼特阿霸垓部落甚近量派此六旗官兵着轮班看守此处所留人衆牲口银米甚多今祗有帖图一人着再留随征之给事中能泰李沙会同料理将此所留人马俟后队兵至时各交明本主尚书班第于成龙李鈵喀拜等至时着同派官兵交明米石再回京城其取用所余银米之数着尚书班第于成龙等奏明存案奏入奉㫖依议皇长子𦙍禔奏报拨给米粮事先是上谕皇长子曰大兵粮饷若尚可支几日将这一路粮饷尔与明珠商议沿途节次存贮随大兵所至地方支给则车辆牲口俱得歇息兵饷亦不至有悞至是皇长子奏曰等自克勒和朔运往迎接大兵米一千零十九石面七千觔内除给过往迎西路运留特勒尔济地方米粮官兵外所余米面俱拨给抚逺大将军官兵矣今现到克勒和朔米二千零二十四石五斗面四百觔将此米除给平北大将军官兵一千石外余米一千石面四百觔再给抚逺大将军官兵两路大兵既有此米已可至拖陵地方现今拖陵有运到米三千一百石零为此移文于成龙着沿路运粮夸兰大官员等将未到米粮接续于驿站处停止外又遣郎中噶礼随其所遇着于驿站处停止又奏曰奉到勅令回京谨将粮务交于成龙明珠身于二十六日自拖陵起行矣报闻甲申严饬擅用官马谕行兵部曰朕回军以来于沿路沙冈处见于成龙等所留挽车牲口尽皆肥壮至拣选带往前去牲口则疲瘦者多捐运赎罪人等将官马䭾载伊等私物以致粮饷颗粒亦不能依限至克鲁伦此皆由于成龙等留肥壮马匹在后捐运赎罪者将肥马擅䭾私物迟悞官粮朕路遇捐纳人等用肥壮马䭾载私物者痛恶之已将马追取散给兵丁矣将此移文知㑹于成龙定凯还吿庙迎贺礼礼部奏言今皇帝亲统六师𠞰灭噶尔丹查太宗皇帝往征朝鲜受降还师诸王大臣上表迎接进京之日诣堂子行三跪九叩头礼又吿祭太庙又查明朝永乐年间上躬率师往征䝉古回京之日遣官吿祭天地宗庙陵寝承天门旗纛之神布告天下陞奉天殿受臣工表贺今皇帝大㨗回銮进京之日应自和硕亲王以下有顶带官以上俱穿蟒袍补服过清河郊上跪迎排列仪仗自土城至堂子从军不从军诸王大臣皆随皇帝赴堂子听鸣赞传唿行三跪九叩头礼毕排列仪仗自堂子至午门皇帝回宫其献表庆贺告祭宣布天下应行事宜俟皇帝回宫之后逐一查明议奏上命议政大臣集议随议皇帝亲统六师谟略预定𠞰灭噶尔丹功德甚大古无与伦应行典礼俱应如礼部所奏上从之上谕皇太子曰朕入喀伦见草长甚佳诸人之马留在喀伦者皆更肥壮衆蒙古云比数载以来不曾见如此草长茂盛雨水调匀之年自今春牲畜肥壮四种牲畜之孳息并无损伤此皆我圣主所赐福庆惠及我等者又内扎萨克喀尔喀翁妪及妇人稚子迎于路次喜而言曰以我圣主之威福不惟一噶尔丹即十噶尔丹大兵一至亦立刻破灭矣今圣主建立大功奏凯而还我等来迎叩首从此共乐太平又有老妇等言我等初以为圣主不在富盛之地寳幄之中安居逸乐而当此寒苦之时何为来我曹此等地方我等闻逺过瀚海前往克鲁伦河我等老朽之人不觉眼中流泪每日哭泣意中思念我主为何深入如此荒逺悍恶之敌地忽闻将噶尔丹𠞰灭奏凯而还方知我威武圣主之来诚大庆幸也若非如此我等今生何以生活皆观欣忭喜谓胸懐得以开畅稽颡至于破裂笑者哭者一时杂沓今正蒙古牲畜肥壮之时极为殷阜较我师去时逈相悬絶比时未经遣闻今特谕知可进皇太后慈览并使宫中知之圣祖仁皇帝亲征平定朔漠方略卷二十五圣祖仁皇帝亲征平定朔漠方略卷二十六钦定四库全书圣祖仁皇帝亲征平定朔漠方略卷二十六六月乙酉朔发驾至昻吉尔图命二郎保赍勅往谕青海萨楚黙尔根台吉上谕大学士伊桑阿侍郎安布禄曰今当会议遣檄于青海之事矣如当遣檄即自此地遣去为善议曰发檄谕青海甚是请将檄文即自此地发去如青海诸台吉擒噶尔丹之女及其属下人畀我或令二郎保亲身带来或差人解来请㫖定夺上曰着自此地遣拨什库一人带罗垒额木齐伙伴善巴星驰至二郎保所令二郎保赍勅往谕如执噶尔丹之人畀我着二郎保亲身带来再一面将檄青海台吉之文发往京城作速照様刋刻刷印百余张星飞驿逓二郎保所令二郎保遍谕沿途居人理藩院差拨什库巴特马同罗垒额木齐伙伴善巴赍勅赴二郎保所其文曰理藩院檄知青海萨楚黙尔根台吉博硕克图济农钦奉上谕曰尔青海诸台吉歴世尊奉达赖喇嘛法教敬事本朝聘问贡献恭顺有年朕亦频加恩赉未尝有间乃噶尔丹壊达赖喇嘛之法教不遵朕㫖稔恶不悛朕乃亲綂军至土喇𠞰而灭之不可不明谕青海诸台吉也噶尔丹前于乌䦨布通败走之时朕如全发所调兵马无不可追而诛灭之噶尔丹首顶威灵佛像立誓言鬼物诱我进皇上边汛也我何敢知而䦨入乎自此以后不但边内扎萨克䝉古即归降皇上之喀尔喀如害其一人听威灵佛立刻诛之朕乃罢各路追兵宥其命而纵之噶尔丹顽悖不悛朕屡勅晓谕竟不遵奉索我降人喀尔喀不已去年又渡克鲁伦河掠我降人纳木扎尔陀音朕遣员外阿尔必特祜等为使问故不见朕使夺其所乘马駞遣令歩归后遣侍衞克什啚主事保住为使而往又不之见亦夺其马畜使之饥饿徒歩而归朕乃震怒发西路大兵一枝俄农巴尔济路大兵一枝克鲁伦上流大兵一枝朕亲綂大军由中路而进既近克鲁伦犹不忍羣生横罹锋镝又差长史多禅等往谕朕来与汝会语朕无杀汝之心我大兵已截汝后路矣不信则遣人往视可也又夺䕶送使人之马褫使人之衣且不遣使人归后又差扎萨克喇嘛彭素克格隆往亦不遣归朕乃亲綂大军近逼噶尔丹正俟所遣使人覆音循克鲁伦河徐进噶尔丹闻声畏威弃其妇子庐帐釡铛而遁至特勒尔济遇西路大将军费扬古兵噶尔丹又先攘臂我西路大兵始奋撃之遂大败噶尔丹阵斩阿奴及有名寨桑甚衆杀厄鲁特人四千余余尽降全获其子女駞马牛羊庐帐噶尔丹仅率三十余人遁去其降人丹巴哈什哈等人衆及所擒罗垒额木济系博硕克图济农遣往噶尔丹者俱言达赖喇嘛殁已九年矣夫本朝为达赖喇嘛䕶法之主礼待六十余年其没也第巴理宜奏闻而第巴匿之反惑衆诱噶尔丹兴戎第巴之罪大矣且噶尔丹言青海诸台吉并俄罗斯国人与彼同攻中国又潜通中国回子从中助彼计得中国后立回子为中国主彼则取其赋税是以至克鲁伦及败走之时犹语其衆曰我至此克鲁伦者非我意欲深入也达赖喇嘛言我南征吉大庆也我是以深入此达赖喇嘛杀我而我杀尔等矣思达赖喇嘛与朕道一风同相敬有年达赖喇嘛尚存㫁无此事此皆达赖喇嘛殁后第巴指达赖喇嘛以唆噶尔丹其迹显然除另勑发第巴外今噶尔丹亡命西走亦未可定应传谕青海所在诸台吉如欲仍前修睦则通行属下西路所通地方人等俱各防守探听声息如遇噶尔丹即行擒解遇而不擒擒而不解知而故纵者此后永讐之至噶尔丹之女嫁于博硕克图济农之子即当解送噶尔丹之人现在青海者亦令尽擒解来上项原由着理藩院译䝉古文带罗垒额木齐之人一名飞驰传谕内大臣明珠等报遇西路大兵于多罗特之地以粮给之行兵部奏曰据驻扎克勒河朔内大臣明珠咨言前者刘暟等运到克勒河朔米五百石麫七千觔已交侍郎阿尔拜星速解赴大军与刘暟同于五月十八日起行又都司丁延祥运来之米自五月十九日起陆续到克勒河朔交员外达赖等星速解赴大军已令起行俱在案今阿尔拜报称职所运米五百石麫七千觔于二十一日俱到拖诺二十二日择駞马骡内之可用者率刘暟等运米二百八石麫七千觔到扎喇河朔遇平北大将军遣往迎粮官兵共二百二十二口给米四十四石四斗毕即起行到多罗特地方次日抚逺大将军兵到以所余米一百六十三石六斗面七千觔送至大将军所已分给衆官兵矣又据侍郎阿尔拜亦以前事报部为此奏闻谒堂子免陈旗纛畵角行兵部奏曰皇上亲统六师出征噶尔丹之时排列八旗䕶军旗纛火器䕶军旗纛诣谒堂子启行粤稽太宗皇帝往征朝鲜受降凯旋祭纛于郊诣堂子行礼回宫今皇上亲统六师𠞰灭噶尔丹凯旋进京之日诣堂子行礼应否排列八旗旗纛畵角请㫖定夺上命议奏议曰八旗旗纛畵角俱在后军诣谒堂子请停排列旗纛畵角上从之丙戌庄亲王博果铎等奉表称贺庄亲王等奏为敬陈圣略覃敷神威逺播灭寇奏勲普天胥庆事等于五月二十二日伏读㨗音具闻皇上躬行天讨身先士卒直抵贼营巨憝震惊望风奔遁圣谟神算早已预料其必逃分道夹攻务令穷截其所往果尔旁突遇我鋭师锋镝才交薙狝殆尽贼渠只身穷窜妻子悉已就擒辎重牛羊尽皆收获胁从羽党莫不归诚渠逆迅消肤功立奏兹葢我皇上深谋硕画治军无所不详制胜宣威应敌无所不尽方噶尔丹之蠢动致喀尔喀之受侵衆谓何烦逺驭乗舆但应特假节钺倘非今日之预计或同前此之疎虞乃我皇上决意亲征谋成独断师兴四路无不适合机宜令禀一心所以动闗机要但从来军行粮饷势必致民力輓输而皇上频发帑金民不加赋屡颁恩赐兵有余资莫不愿効驰驱咸知尽心供亿且时当春仲新草方萌更地值氷消又难出牧下墟拘之见皆以为当暂缓期惟皇上审料之深特命乘时遄发果至塞外駞马毫无匮乏之虞渐进西陲道路益有菁葱之盛六龙亲迈履砂碛而易若坦途一怒廓清擣贼巢而溃同鼠穴往者逆藩叛乱赖庙谟以次削平海冦逋诛厪宸衷倐焉殄灭今兹丑类迅扫无余向后兇顽萌芽永絶从此属藩消侵凌之患各遂生成抑且边境省捍御之劳共游熙皥銮回伊迩快看饮至军容悔罪实繁喜见输诚革面千百国奉声灵而恐后孰自外于范围亿万年臻上理以无加罔不涵于浩荡矣等无任踊跃懽忭之至谨奉表称贺以闻上报闻己丑命侍郎多奇等留后禁践踏偷盗田禾驾至独石口城中居民及二三百里居民扶老携幼排列香案跪于道旁擎拳奏言皇帝为我生民逺行征讨灭此番冦自兹以来永享太平耳不闻厄鲁特之警矣但愿皇帝万万嵗欢唿稽颡沿途不絶是日皇太子率诸大臣迎驾上谕大学士伊桑阿曰朕亲统大兵往征厄鲁特噶尔丹大勲既集奏凯言旋进独石口见今年麦禾俱大盛朕衷欣悦念大兵陆续归来民皆倚此田禾度日如或践踏或偷盗餵马小民何恃以餬其口今将独石口至懐来县交侍郎多奇自懐来至京城交侍郎马尔汉率地方官与伊等随行部员及扈从部院官沿途巡察如获践踏田禾偷取餵马畜者立拿叅奏如遇而不拿拿而不立叅后朕闻之必以军法从事决不姑恕辛卯上驻跸懐来县时懐来县地方稍旱驾临是地即沛然雨足其民同声言曰真神异也皇上除冦以快天下今日驾甫至即霈甘霖甦我田禾欢欣踊跃跪叩道旁癸巳驾进京城先是以独石口至京城天时炎热命沿途备氷水梅汤香薷汤官兵皆得其益是日复命沿途仍前备之以足前军之用辰时驾发清河县排列仪仗皇太子率诸皇子诸王及在京文武大小官员俱穿蠎袍补褂于郭外五里道旁跪接八旗䕶军骁骑歩兵近京乡绅士民工商耆老男妇皆扶老携㓜排列香案门户悬綵人各捧香跪迎皆叩首奏言皇帝为万民除害实劳圣躬逺临絶域大勲立奏功德超隆天髙地厚诚古来所未有等仰戴鸿恩但祝万寿无疆而已等一闻凯音衆心不胜欢悦急欲望见天颜已候数日矣上命前驱者勿警跸于是父老扶杖率其妇子前行填塞街道城外环集者数百万人欢声如雷上由德胜门入诣堂子行礼毕诣皇太后问安回宫等伏惟我皇上圣神文武威德广被自往嵗三逆扫荡海岛输诚东西朔南声教暨讫虽殊方异域莫不梯山航海而奉朝贡厄鲁特噶尔丹荒徼顽孽狡焉思逞窜伏西陲煽诱外藩䝉古诸部落曩者乌兰布通之役业已入我网罗幸获脱犹然怗恶不悛近且逼处巴颜乌兰时时侵掠我归附之喀尔喀悖逆天常志懐叵测皇上洞烛情形绸缪先事谓年来训练师徒简閲将帅我备久已修饬若不乘此时亟行剪除蠢尔兇顽势必揺荡边疆驯至绎骚内地流毒苍生为害滋大非赫怒不足以安民非一劳不能以永逸乃遂决计亲征命八旗皆储峙以待调发维时廷震悚不敢以冦贼之忧仰烦君父方且交章乞留而睿谋已定不挠羣议爰是祭告天地宗庙社稷声罪致讨禡牙軷路尅日启行分遣抚逺大将军费扬古等领兵由西路前进以遏其西奔复令黒龙江乌喇将军领兵分驻近地以防其东窜而大军出独石口由中路进发三方布置万里连络时尚春寒塞外水草未丰皇上加意拊循轸恤周至栉风沐雨与士卒同劳苦甚至日御一餐歩行沙碛而又时颁赐赉激励同仇故凡列戎行及外藩助顺诸王贝勒等人人感奋咸争先効力而圣谟广运举凡决机制胜之要调遣䇿应之方动必万全悉臻至当测料贼情洞若观火指画地势契若合符至于颁牧放之令以节马力之疲劳饬飞輓之程以筹糗粮之接济定营伍之制申斥堠之规无不上烦宸虑禀受指麾乃或水泉素乏之地忽涌灵源雨雪沍寒之时或逢晴霁天心孚协瑞应骈臻良由我皇上为万姓除残至诚昭格故得上天眷佑如此噶尔丹慿恃险逺井蛙自大猝闻圣驾亲临遂尔仓惶溃遁皇上身率前锋穷追五日噶尔丹尽弃辎重昼夜狂奔而皇上所遣西路之兵早已按期截其归途奋力邀撃擒斩无算葢自出师以至回銮不满百日往返五千余里而大功吿成自古用兵未有若此之神速者也等窃惟行军絶漠古昔所难我皇上神谋独断克奏肤功电扫飈驱崇朝底绩惟至仁故能劳一身以靖苍生惟至明故能居九重而见万里惟神武故能摧劲冦如拉枮朽逖稽上古如轩辕之戮蚩尤虞舜之格苗顽功德至隆然皆用兵寰中未尝逺及域外也至如殷宗之克鬼方为役三年周宣之伐玁狁不及千里汉唐及明虽屡征朔漠未着奇勋以观今日真迈越前古逺矣从此边隅永靖四海无波亿万斯年䝉乐利之休享清宴之福孰非我皇上神功圣德之所致哉甲午礼部拟上皇太后皇帝尊号吿祭典礼入奏畱中先是庄亲王博果铎等奏言神威逺播域外边境永清敬陈燕贺之私请布㨗音上发该部详查应行典礼事宜具奏至是礼部奏曰粤稽太宗皇帝出征朝鲜受降凯旋诸王大臣上表迎接入京之日诣谒堂子告祭太庙又攷明朝永乐年间上亲征䝉古归遣官吿祭天地宗庙社稷陵寝承天门旗纛诸神颁诏天下上御殿受大小臣工表贺今皇上亲统六师𠞰灭厄鲁特噶尔丹功德宏大亘古无伦应告祭圜丘方泽社稷暂安奉殿孝陵遣官致祭永陵福陵昭陵及旗纛之神天安门太岁礮神及五岳五镇四渎四海歴代帝王陵寝孔陵亦应遣官致祭请上皇太后尊号皇帝尊号颁诏天下皇帝陞座诸王大臣官员上表称贺各省督抚文武官员亦上表称贺奏入上畱中命封喀尔喀郡王善巴为亲王贝子彭素克为郡王上谕内大臣国舅佟国维等曰昔喀尔喀王善巴奏言噶尔丹不可使据克鲁伦当讨之而此役尽出其马以助军劳勣丕着殊为可嘉贝子彭素克闻憨都逃即发人追之是役执讯侦探勤劳茂着其遣穆扎哈尔等哨探也谓之曰此去如不获实音不擒生口皇上虽不加罪吾必诛之严责如此朕向拖陵而来正思于欧德哈尔哈以下探声息故问乡导地里形势而彭素克人来奏欧德哈尔哈以下已遣往探正合朕意如此等事殊为可嘉彼所遣人员朕俱已加恩善巴彭素克理当议叙着交与理藩院查明具奏理藩院奏曰查喀尔喀郡王善巴擒解噶尔丹伊喇古克三库啚克啚所差煽惑六鄂罗斯之奸细尼尔巴格隆又向噶尔丹使人博喇特和卓问明噶尔丹事情来报又遣其人德得黒舍津于库克纳他喇纳侦探收获汪舒克部落巴啚达等五户来解又遣其副都统扎尔等至库伦白尔齐尔侦探又善巴之诸子自巴尔哈苏台地方以外遣人侦探且善巴奏言不可容留噶尔丹在克鲁伦是役効劳于西路大军中尽出所有马匹给军士乗用喀尔喀贝子彭素克当憨都逃去时彭素克差其子往覔殷扎纳其身追憨都与战又遣人于其属下台吉厄尔德尼阿海使追憨都收其子媳而来分遣人探噶尔丹憨都声息又对噶尔丹设立哨卒奏入上命以郡王善巴为亲王授贝子彭素克为郡王以示奖劝可会议具奏佥谓当遵圣㫖加封其原封善巴信顺之号原封彭素克伊尔登济农之号俱奉钦定应仍存之换册之事请交该部上从之命以余米存贮察罕脑儿上谕内大臣国舅佟国维等曰朕沿途视边内田禾甚茂边外所种之苗五月初间被霜略损是以复种边外䝉古未必不致乏粮于成龙所运米供给两路大兵尚有所余前谕于成龙察罕脑儿地方前嵗曽耕田筑室贮粮有此现成房屋可往存贮如不能运到酌便留下今应将此米详议预备朕又见来路仍有解马骡捐助者大兵已还米无所用今令捐助则此事如何完结朕原谕于成龙捐助人员车马骡与米俱到土喇者准其作数而于成龙请于京城收马駞骡原谕米在八十日内运至土喇不但不能至土喇即八十日内至克鲁伦者亦少今大兵已还仍使捐助可乎若不预定后必纷乱矣着会同定议具奏议曰于成龙所运之米供应大兵余剰者甚多察罕脑儿地方有现成贮米房舎取余米贮备大有裨益应钦遵上谕而行将于成龙供应大兵余剰之米即派其随行人员运致察罕脑儿谨贮现成所有仓内倘房舎不敷就近择地收贮勿使雨水霑濡即交附近扎萨克小心看守至大兵已𠞰灭噶尔丹而还其米无庸前运应停止捐纳马骡其捐纳车辆马骡已运米至拖陵者准为捐纳如不至拖陵者不准为捐纳应行文于成龙将运到拖陵者几何不到者几何分晰查明开造清册星速具奏其不准人员马骡仍各发还本人上从之乙未谕用兵之道在得天时上谕大学士伊桑阿等曰观此番出征地方形势守亦可战亦可但得天时甚难兵蚤出则天寒无草乏水兵不能行兵迟出则天暑雨水多倘连雨数日则樵採不敷必致窘乏此番兵出遇无水之地而得水无草之地而草生寒暑俱调此特上天眷佑故灭冦而成大功并非人力之所能也其以是语九卿伊桑阿出传谕九卿俱跪而奏曰上天为民除害皇帝亦为民除害皇上德量如天皇上虽不自居丰功伟绩诚皆出自圣心也命増察哈尔䕶军之饷加恩外藩䝉古上谕大学士伊桑阿曰朕此番出征视察哈尔兵人材矫徤甚为効力其䕶军当每月加饷一两至四十九旗兵丁此数年间戍役劳苦其中路西路出征押送粮车监牧坐塘凿井修道兵丁应每人每年六两给三年不出征兵丁每人六两给一年着议政大臣集议议曰查八旗口外游牧所在察哈尔前锋䕶军共八百二十二人每月各加一两给一年需银九千八百六十四两至四十九旗兵共六万四千八百九十一人其内中路西路出征及不出兵押送粮车监牧坐塘凿井修道兵丁行文该扎萨克将名数逐一查明送到后其出征押粮监牧坐塘凿井修道兵丁每人每年加银六两给三年其不出征兵丁每人加银六两给一年其不出征之兵分别殷实者停赏真正贫乏者每人六两给一年行文各该扎萨克将名数逐一查送后共需银若干具奏分给以此开入诏欵上从之安郡王马尔浑报奉㫖起行赴爱必哈什喇穆冷喀伦兵部奏曰安郡王报称奉㫖于本月初五日起行赴爱必哈什喇穆冷喀伦地方以土黙特兵交土黙特都统阿必达副都统绰尔济雅克其随来宣府等处緑旗歩兵一千名交原领都司陈福等在归化城住候部文为此奏闻上命緑旗兵归本汛遣御史钟申保赍粮迎给各路回军费扬古奏曰等西路兵所携八十日粮至五月初四日已完运米牲口程逺乏水而兵行又疾是以不能赶及兵丁正在缺粮之际皇上早见西路之米不到于迎赏米内将一百六十三石六斗面七千觔五月二十三日前遣拨粮内大臣明珠户部侍郎阿尔拜员外达赖运到多罗特之喀喇乌素地方等率官兵叩头谢恩均给兵丁讫二十六日至拖诺续运到米八百七十一石令右衞及陜西宁夏大同发回官兵节减而食计口分给俟至纳喇特将西路运到之米算明伊等到日支取各赴本汛讫六月初一日至克勒河朔以运到克勒河朔之米一千二百一十四石计京城官兵赴京西安宁夏官兵及厄鲁特降人口数均给十五日米讫䝉圣上为官兵乏粮周详筹画特遣大臣预将米粮陆续运到迎给官兵得免乏粮之苦此皆圣上周详筹画隆恩之所致也厚比天地覆载之德仁逾父母养育之恩虽粉骨碎身不能报于万一者也同声欢颂如此奏至上谕曰大将军伯费扬古疏言右衞兵宁夏兵自拖诺遣回纳喇特前者朕闻西路之米令从驿路纳喇特而去并未报西路之米已到何地竟不知其所至恐兵丁乏粮亦未可定应拨钟申保等能员二人随便取归化城喇嘛官员殷实人户之骆駞车辆装运湖滩河朔之米迎往着会议具奏议曰皇上熟筹而有斯谕俱当钦遵行之请遣御史钟申保再能员一人乘驿速往于归化城喇嘛官员殷实人户随便取骆駞车辆装载湖滩河朔之米亲身带领星速迎往其押骆駞车辆官兵应取诸归化城及附近旗分带去奏入上从之副都统阿南达奏报噶尔丹等遁走情形阿南达奏曰访之降人言噶尔丹本身逃向何方知之不明丹济喇丹津俄木布会阿喇卜滩于博罗之地不久即别率其属下百许人往覔噶尔丹阿喇卜滩率其属下五百余人顺博罗河下流而去我等俱自彼地来闻滚占之妻率其属下人从憨山南渡土喇河溯塞稜河遁走其内自乱伊德顺柯尔寨桑等叛而内来滚占之妻率兵与战伊德顺柯尔寨桑败又噶尔丹所设尾后兵明吾特布喇特两部落千许人正当噶尔丹败乱之时见阿喇卜滩属下人妇子从特勒尔济口向博罗河而走此千许人追及之夺其畜产妇子中之佳者往投喀尔喀和托挥特之根敦带青而去矣此语虽未真谨据所闻奏闻上报闻且以示议政诸大臣丁酉将军孙思克谢恩併报赴京事孙思克奏言𠞰灭噶尔丹实仗圣驾亲临狡冦胆落遁逃等恪遵皇上训㫖灭贼于昭莫多之地等并未能効纎芥之力树尺寸之功乃皇上优加恩赐以示宠眷五月十八日特遣一等侍衞马武到营宣㫖召来京面圣正治装赴京之时五月二十一日副都统阿南达来传上谕令西安官兵緑旗官兵赴京安息官兵闻㫖俱欲进京但鎗礮火药甲胄军器什物甚重全需牲口䭾载然牲口甚少而又疲瘦不可用倘载火器等物到京又载回陜西甘肃则京城与肃州境上相去五千里有余程途遥逺空劳往来与将军博济会商俱不便赴京今将军博济副都统马自德满洲汉军章京共二十六员笔帖式一员酌带满汉兵五百名与总兵官潘育龙等四十五员酌带緑旗兵五百四十五名随大将军一齐赴京外其余西安满汉官兵交副都统巴林緑旗兵交副将守备等官由归化城一路入边各自遣归本汛至赴京官兵甲胄器械俱交遣回本汛官兵带归外又满汉緑旗官兵以至仆从在克鲁伦一带沿途地方䝉皇上屡次加恩赏给口粮官兵领米俱欢唿得食矣皇上如此隆恩我等何以报効但捐躯为国家立功边疆尽力以报皇上之恩皆向阙叩头谢恩求等代奏上谕曰西路大兵粮运不到恐大兵乏粮朕心殊以为忧预为筹画陆续拨中路粮运迎至拖诺山足给军中不致匮乏朕心始慰戊戌宥大学士伊桑阿罪免革职先是以坐塘官阿林不将委付马匹小心㸔䕶致多倒毙上谕内大臣曰唿什穆克驿坐塘阿林等所留马六十匹倒毙至三十五匹其余俱未苏近见奏言内府佐领马匹又多倒毙马者军之急需伊桑阿理兵部事竟不劾奏以请惩治一味模稜狥庇兵部之事亦流而日懈不复可观矣尔等今即拿坐塘阿林甘应选白奇到京责令赔马内大臣等请交该部议吏部议伊桑阿理兵部事而不预为严饬使在水草佳处小心㸔䕶以致马多倒毙后又明知马多倒毙不劾奏惩治务为狥庇殊玷职守应将伊桑阿革职上曰此事俟到京后再议至是部议仍拟伊桑阿当革职上曰伊桑阿从寛免革职着降三级罚俸一年己亥皇长子𦙍禔以两路大兵至拖陵沿途备米之事奏闻𦙍禔奏曰于六月十一日到滚脑儿探得军中声息言马思喀兵初一日可到拖陵费扬古兵初六日可到拖陵至马思喀费扬古自拖陵起行何日到边已遣人往探俟得实音奏闻自拖陵起行之时遵㫖将粮务交清明珠于成龙而来探得拨粮之事自拖诺至边汛共给过四千一百七十九石零所余一千六百一十三石零于成龙等以空车摊载运赴察罕脑儿查视在后歩行仆从各色人等驿中俱有米恐后又増人亦未可定已交喀拜使每驿増备米粮自拖陵至滚脑儿沿途俱有运米在上报闻庚子命将军萨卜素驻防科啚侦探声息上谕议政大臣曰萨卜素现领兵驻索约尔济地方军中所备之米扣至七月初五日为止今不预为筹度兵丁必致乏粮着遣盛京兵千名回萨卜素携来兵千名科啚地方有现贮米在可率之至此驻防侦探着行在议政大臣集议咸奏言谕㫖甚是俱当遵行上遣侍读学士伊道随将军萨卜素而往辛丑命以乡导汪舒克等八人为达尔汉理藩院奏言奉上谕以苏尼特杜稜郡王达林扎卜旗下乡导汪舒克郡王额驸萨玛扎旗下乡导博罗扎卜阿覇垓卓力克啚郡王达马林扎卜旗下乡导达济郡王吴尔占噶喇卜旗下乡导桑阿阿覇哈纳尔贝勒布昭旗下叅领乡导伊鲁儿啚乡导索诺木喀尔喀贝子程伯儿旗下司仪长马哈杜喇儿八人俱授为达尔汉查得太宗皇帝时以肯济赫同阿赖唿鲁克追毛明安引道有功赐达尔汉之号免其赋役子孙承袭顺治三年十二月内以乌朱穆秦车陈亲王䕶衞达喇海于和硕德豫亲王率兵追腾机思之役引道至喀尔喀国有功赐达尔汉之号免其赋役承袭三次今汪舒克等乡导八人应作何承袭伏候上裁上命汪舒克照肯济赫例博罗等之达尔汉准其承袭四次督运于成龙奏报拨给大兵粮马自拖陵起行于成龙奏言奉㫖与内大臣明珠同在拖陵给平北大将军官兵仆从緑旗官兵厄鲁特降人俱照人数共米五百二十石零给抚逺大将军官兵西安官兵緑旗官兵仆从土黙特䝉古厄鲁特降人亦皆照人数共米七百二十九石零至备带马骡内拨给大兵数目俟到京造册另报外六月初九日自拖陵起行带回余米一千六百一十三石向察罕脑儿而来上报闻丙午大将军伯费扬古奏报西路兵回喀伦遣将军舒恕侍郎满丕赴归化城察探各路回军及粮运声息先是上遣侍读学士喇钖传谕费扬古曰喀伦地方水草佳美费扬古一枝军马到喀伦后当暂驻守乃彼未完之事伊等如一径到京似有可虞朕亦思事之无常在彼进兵之路使安王等驻爱必哈什喇穆冷续其尾后今善巴王昆都伦博硕克图王等由纳喇特之路来正当爱必哈什喇穆冷不论从何处来总之爱必哈为形势之地且其行也务留一妥干大臣于其军后保䕶看守勿使拖㳫疲乏者致于遗弃朕之行亦如此是以一物无失至是费扬古报遵㫖率官兵于六月十九日已到喀伦驻扎上曰前日谕将军萨卜素兵千人驻扎喀伦科图地方今大将军疏但言奉㫖驻喀伦地方已于六月十九日到喀伦其兵数及投诚人俘获人緑旗兵併于成龙之米作何截留之处并未明晰如此则日后又将生枝节作种种难事矣况阿尔萨䦨衞寨桑进追噶尔丹喇什又率车陵扎卜之兵五百进而追之至遣回緑旗兵八千西安满兵席尔哈达兵运米之车若何宁夏未尝一报此等事或西路大臣内有明之者朕心犹疑之着议政诸臣将此内事情逐一详议具奏议曰大将军伯费扬古之兵作何留后投诚人俘获人绿旗兵作何措置于成龙之米作何截留并未详尽申説此项事如目下不议明则日后又生枝节成种种难事彰彰明矣目下阿尔萨䦨衞寨桑进追噶尔丹喇什又率车陵扎卜之兵五百进而追之此乃费扬古未完之事则费扬古等之兵允宜留后驻札近谕将军萨卜素率兵千人驻扎科图地方今应令费扬古等之兵亦留一千费扬古亲率驻扎归来兵丁之马与留后兵酌便调换其余官兵及将军孙思克博济兵仍遵㫖赴京至投诚人理当速发安插相应扣给口粮交明领回军大臣遣行投诚人到张家口日期亦着预报其留后兵应支几月口粮着将军算明向于成龙等支领率兵起行及支米数目即令奏明除回军之俘获外其留后军俘获有愿带回者许令遣行又查费扬古等遣回绿旗兵西安满兵席尔哈达兵未知归到本汛否米车已到何地今已如何未尝一报近奉谕㫖遣兵部理藩院官各一员至宁夏归化城探听费扬古遣回诸军归到本汛与否米能接济与否声息如上项情事费扬古等有所灼见着作速奏明至米到在何地或已运回应檄王国昌等令彼作速奏明其领回军而归之大臣伏候钦㸃上曰前使莫里溥驻扎宁夏者特欲其报此项诸事也宁夏绿旗兵留驻翁金副都统席尔哈达兵费扬古早已遣之使归矣是军之归到本汛与否莫里溥并不来报着将军舒恕侍郎满丕乘驿速赴归化城将伊等遣回之兵席尔哈达等率领留驻翁金之兵已到何地米得接济与否查明具奏王国昌喻成龙等所运之米如何已到何地曽否接济回军所设驿站如何作速差兵部官往问王国昌喻成龙等令去员亲身查明来奏从纳喇特前去之兵何时过去给米与否亦差官一员查明来奏将军费扬古措置已毕将军萨卜素到科图后着费扬古回京将此速檄费扬古可也丁未侍郎西喇奏报迁入厄鲁特降人丹巴哈什哈等西喇等奏言厄鲁特降人丹巴哈什哈察罕西达尔哈什哈等伙伴一百六十口及大将军费扬古送到丹巴哈什哈家人西虎尔共一百六十一口亲身同镶黄正白两旗察哈尔兵夸兰大多尔济扎卜等率察哈尔兵二百防䕶而来六月十九日到张家口外十八里台地方居住又丹巴哈什哈察罕西达尔哈什哈等跪吿曰我等来归圣上䝉皇恩宥而不杀且使我妻子兄弟完聚遣我等至张家口之时皇长子惠给牛羊米麫茶叶庐帐釡铛等物皇上如此隆恩终身不能报答愿得赴京以供圣上道路洒扫之役伏乞转奏上曰着谕丹巴哈什哈云尔等虽系降人俱有用之材今即使至此天时炎热不但尔等不宜入居即我出兵归来者当此暑天犹苦腹泻如是炎热尔等何以堪此自夏而秋自秋而冬以渐相习始可也尔等姑在口外俟将军军中所解降人俱到之日当另有谕㫖又丹巴哈什哈等无衣与铺葢着于张家口章京何芳处支领庚戌叙赏奉差侦探䝉古理藩院奏言据尚书班第咨称钦遵谕㫖着将班第所差侦探人员记名俱加恩赐查前差往侦探者乃苏尼特王萨木渣达林扎卜阿覇垓王达玛林扎卜阿覇哈纳尔贝勒布昭喀尔喀公车木楚克纳木扎儿衞征诺颜阿玉什贝勒汪渣儿等旗识道路记山川之台吉官员兵丁共选择一百一十七人前往其内喀尔喀车木楚克纳木扎儿旗下库尔登佐领披甲勐索和三次吿请往厄格穆尔布尔哈苏台等处侦探且送书于根敦带青西卜退哈滩巴图等苏尼特杜稜郡王旗下乡导完舒克阿覇垓王达玛林扎卜旗下叅领毕喇什阿覇哈纳尔贝勒布昭旗下叅领伊鲁儿图萨尔济佐领骁骑校塞特尔伊等俱吿请効力前往人员伏乞叙赏查员外阿尔必特祜随行乡导鄂欣楚杨博罗等俱奖赏蟒领羊皮袄各一件缎各二端布各二十匹披甲巴尔米特等九人各赏缎二疋布二十匹在案兹披甲勐索和乡导完舒克叅领伊鲁儿图等已在军中给赏不议外叅领毕喇什骁骑校塞特尔请赏缎各二匹布各二十匹其余赏缎各一匹布各十匹上从之辛亥以第巴使人罗卜臧凯尊发部拘禁先是上谕内大臣索额图大学士伊桑阿达赖喇嘛班禅达赖汗青海诸台吉使人至则照例安挿定所食物俱依旧供给但将第巴使人收禁理藩院中拨兵看守至是理藩院奏言达赖喇嘛使人郭尼尔罗卜臧帕克巴格隆等在今日到查前此达赖喇嘛使人来城外有为达赖喇嘛造成舎院随便扫除院内撘蓆棚安插拨官兵守门今亦照前例令在达赖喇嘛房院内居住其第巴使人罗卜臧凯尊等拘禁部拨官兵看守上命议政大臣与大学士集议议曰往召班禅库图克图第巴阻止之而复与噶尔丹为一体其使应遵前㫖拘禁上报闻檄责通政司通政使觉罗莫里溥理藩院奏言拨什库常住往迎达赖喇嘛使人回问之曰西路遣回之兵曽到宁夏否言遣回之兵已于宁夏见之归中衞之兵亦曽见之上曰遣回之兵恐乏粮食朕深为忧虑向使正卿莫里溥住扎宁夏欲其奏报诸声息也今遣回之兵已到宁夏而莫里溥并不奏报尔等可移文责之安插厄鲁特降人回回国王阿卜都里什特等理藩院奏言据大将军伯费扬古咨称奉皇长子令遵㫖时方炎热着厄鲁特降人暂居张家口外钦此将军可带至分路之处使吴巴什拜察克阿玉什阿迪等䝉古大臣逐队分开拨察哈尔兵䕶送与侍郎西喇所解丹巴哈什哈等会同遣行查本军中陆续来降者厄鲁特内有回回国王阿卜都里什特厄鲁特台吉塞冷扎卜米寨桑等共一千九百三十四口归降之后或逃或盗马情罪可恶正法者共一百四十三人病死者三百四人又扎萨克达尔汉亲王喀尔喀善巴王昆都伦博硕克图等各扎萨克䝉古军中降人五百五十九口干清门侍衞马武至传㫖云投诚俘获人等俱俟朕酌量措置即遵㫖将伊等检㸃交付讫又正黄旗五品官鄂欣认出弟兄三十口将此除出其余男妇儿童共八百九十八口交付土黙特副都綂阿迪阿玉什拨八旗章京八员兵三百名防䕶于六月二十日遣行使送交解丹巴哈什哈往张家口之侍郎西喇此项押送官兵或令驻扎张家口独石口等处与大兵一同进边或令径赴京城乞定夺檄知查厄鲁特降人既俟秋凉安插善地其押送官兵应于安插之前暂驻防守俟安插后回京此项官兵及厄鲁特降人口粮应交户部将张家口所有之米拨给上从之昆都伦博硕克图郡王滚布以厄鲁特鸟鎗及甲来献滚布奏言闻圣驾出征滚布虽老愿从军効力䝉上允许乃率我子孙起程自哈喇厄鲁特地方在大军前行擒获三次侦探之时敌人至副都统阿南达令登山乃往山上交战一靣往报将军适遇诱至之敌与战后布阵之时将军乃令在后然闻大礮之声欲再往山上觇之见发礮将军诸臣分头掩击领兵者不令等过去而从旁绕入与战放鸟鎗以杀其人闻击败噶尔丹㨗音原思亲赴行在称贺缘年老路逺天暑是以在此叩头上奏谨遣子台吉托堂䕶衞绰代赍所获鸟鎗一桿甲一领绵甲一领骆駞三头马三疋上献上受其鸟鎗及甲交付所司甲寅议复遣使于达赖喇嘛先是内齐陀音库啚克啚等赍达赖喇嘛等奏章还上命放达赖喇嘛等使人入京至是以达赖喇嘛使人郭尼尔罗布臧帕克巴格隆等已到京城奏闻上交该部以内大臣索额图大学士伊桑阿知此事原委尔等可与索额图宣㫖谕来使曰噶尔丹败于乌兰布通遁走之时首顶威灵佛像设誓云不但圣上属下人民即喀尔喀降人以外再不敢复犯矣去年又背誓至克鲁伦地方残害喀尔喀掠我降人纳木扎尔陀音于是朕亲綂大军往讨噶尔丹惧而奔遁适遇我防御之兵诛杀过当噶尔丹率数人仅以其身免余者尽降厄鲁特遂灭厄鲁特降人吿曰达赖喇嘛久已脱缁矣天下䝉古皆尊奉达赖喇嘛如达赖喇嘛身故理宜报闻诸䕶法主以班禅主喇嘛之教继宗喀巴之法乃匿达赖喇嘛之䘮指达赖喇嘛之名唆诱噶尔丹朕屡遣使问之第巴皆不使与达赖喇嘛相见伪居髙楼之上以示之第巴原系达赖喇嘛下管事人朕优擢之封为土伯特国王乃阳奉宗喀巴之道法隂与噶尔丹比欺达赖喇嘛班禅而壊宗喀巴之法前遣济隆库图克图至噶尔丹所为噶尔丹诵经选择战日朕为衆生往召班禅沮而不遣朕无责达赖喇嘛达赖汗青海诸台吉之意朕今遣使于达赖喇嘛果达赖喇嘛尚在则面见朕使臣晓谕噶尔丹遵朕㫖行朕凡事俱无所复言亦略无所介意若仍诳我使人不令相见断不轻止至噶尔丹之誓济隆库图克图等现在其地问之岂有谬乎今将遣使如彼来人欲全归则听其皆去欲先择数人归即遣先行尔等可召集达赖喇嘛达赖汗使人宣㫖其噶尔丹降人喇嘛格垒巴儿珠尔同憨都台吉降人喇木扎木巴青海罗垒额木齐着侍郎西喇带之星速前来俟其到日偕京城大喇嘛赍勅前去应遣之大喇嘛着尔等查奏索额图等以扎萨克大喇嘛黙尔根绰尔济等名开折具奏上命派出次等大喇嘛津巴札木素着查前随副都綂阿进泰保济出使识认达赖喇嘛者或经他事前往识认达赖喇嘛者具奏索额图等覆奏云乌思尼哈毕咱雅㙮之德木齐索诺木臧布系汉人种曽去五次见之必识愿往効力察罕喇嘛俄木布垂札木素格隆系汉人种曽去五次见之必识今虽年老愿往効力大仁寺阿旺罗卜臧格隆系阿木道种曽去三次乌思尼哈毕咱雅㙮之左特巴格隆系汉人种曽去三次西达达庙阿旺纳木札儿格隆系汉人种曽去二次俱认识未真上命派出德木齐索诺木臧布保住圣祖仁皇帝亲征平定朔漠方略卷二十六圣祖仁皇帝亲征平定朔漠方略卷二十七钦定四库全书圣祖仁皇帝亲征平定朔漠方略卷二十七七月乙卯朔皇长子𦙍禔奏闻遵㫖颁行之事𦙍禔奏言于五月十九日留驻拖陵八旗兵汉军火器营兵到后宣父皇㫖谕领兵大臣曰八旗大臣皆朕简用人员是役也噶尔丹不能抗威闻风而遁诸臣虽不得与之战然严辖官兵不扰害沿途居民不酗酒抢夺横行爱养马匹小心牧放水草佳处不盗刈田禾餵饲马匹不践踏田地不遗弃一人一骑俱令全归此即伊等効力之事也如横行抢夺遗留人马断不轻恕诸臣奏曰䝉圣上豢养隆恩原欲遇噶尔丹舍身报効仗圣上天威贼人闻风而遁等不获立功谨记圣谕竭力行事于是给伊等到边七日口粮其到京之米令于成龙算给已遣行讫丹巴哈什哈等家口到后酌量拨给牛羊帐釡什物又恐到张家口后糗粮有悞自于成龙处取银五百两交侍郎西喇小心押䕶而往暂驻张家口外候㫖已遣行讫遣行之时丹巴哈什哈等叩头奏曰等之来降也因昔尝来使䝉皇上厚恩等思侥倖偷生是以来归不意圣上免我诛戮赐坐赐茶大加恩眷又命查等妻子兄弟家人使之完聚又以天时炎暑使之暂居张家口外自拖陵起行之时牛羊米麫帐釡什物无不赏给等皆万死之人乃出自望外加以隆恩使得其所祈速令进京畱之御前効力以完等之心又遵㫖行文于成龙等将有病仆从拨车装载回京后畱歩行仆从给之饭食用其力使挽车回京其因马匹伤损畱下盔甲等物俱装上空车带归其䕶军骁骑执事人员竟无马者各给马骡一匹使之乘坐遣行又宣谕八旗大臣之时诸大臣兵丁欢唿而言曰在京时䝉圣上人给肥马四匹重加赏赉而出臣等毫无効力之处又恐等乏马至于歩行拨给马匹天髙地厚之恩殁身难报叩头称谢欢声震营五月二十六日奉㫖令速归以粮务交明珠于成龙随行文将粮务交明珠于成龙讫军中前锋内府䕶军执事人员无马者酌取于成龙马骡使之乘坐起程沿路而来查视边外贸易之䝉古俱不争竞市易和平竝无恃强买卖者满洲䝉古皆大欢悦各驿遵㫖以饭与米供给病人及后畱歩行仆从皆口有所食身有所倚咸谓䝉父皇之恩得以重生靡不欢忭二十三日入边之后见沿途遵㫖备香薷汤梅汤官兵仆从人得饫饮竟不伤暑皆欢唿曰皇上俯恤臣仆无所不周我等何以图报皆遵法不敢践踏田禾略不扰害百姓地方老少皆称颂曰凡大兵所过无不践踏田禾扰害地方者今綂万万兵马而行路旁田禾略不践踏小民什物毫不侵犯圣上仁爱兵民至于此极诚亘古之所未闻未见也踊跃欢唿成羣结队排列香案稽首谢恩上报闻且以示所司喀尔喀公苏泰伊尔登献俘苏泰伊尔登奏言遵㫖与大将军击败噶尔丹俘哈什哈二人获鸟鎗一桿甲一领羊三百请以上献上受所献甲鸟鎗及二人还其羊丙辰员外德儿格尔等查报分给西路兵粮事理藩院奏言员外德儿格尔报称职于六月二十六日到归化城二十七日都綂阿喇纳亦到问之阿喇纳据云西安兵绿旗兵䝉古兵俱已遣回矣又问之曰目下俱到何地米于何地接济阿喇纳云西安兵绿旗兵六月二十八日二十九日间可到归化城喀尔喀诸王之兵扎萨克喀尔喀达尔汉亲王诺内本身及兵已到所居之地至六鄂尔多斯三吴喇忒毛明安之兵俱向其所居之地而去今葢已到矣米则未尝接济我军右衞䕶军綂领费扬固云我等至拖诺给我右衞兵及西安兵绿旗兵俱八日粮自此得食至察罕俄布又䝉皇上令钟申保运米来迎相遇于察罕脑儿已给我军又西安佐领沙济云我等在前队副都綂巴林军中闻副都綂西尔哈达亲身领兵自翁金起程随我军之后陆续而来为此报部谨以奏闻又鄂礼奏言奉㫖六月二十八日到归化城右衞䕶军綂领费扬固西安副都綂巴林领纳喇特一路兵而来问之据云我等自拖诺别大将军费扬古而趋纳喇特之路曾领八日粮而来西安兵于六月初三日到纳喇特初四日过纳喇特右卫兵于六月初七日到纳喇特初八日过纳喇特我军在此路竝未得粮䝉皇上轸念遣御史钟申保以米来迎西安兵至归化城一百六十里外巴颜俄博地方与之相遇遍给官兵右衞兵至归化城二百里外西里巴赖地方与之相遇亦遍给官兵奏至上曰此事交户部尚书马齐将德儿格尔报文一併发大将军朕恐兵丁乏粮故预发米为备着彼将本路运米情事具奏垂喇克扎木素格隆有罪发部拘禁先是差垂喇克扎木素格隆赍勅追授噶尔丹五月十四日至图喇见大兵击败噶尔丹噶尔丹遁去是以垂喇克扎木素格隆往副都綂阿南所求为彼代奏至是随将军马思喀兵回京入奏上曰此喇嘛差往噶尔丹不到而回着拘禁戊午侍郎西喇以噶尔丹去向来奏西喇奏曰奉㫖问丹巴哈什哈曰皇上今使喀尔喀车陵扎卜等七台吉根敦带青阿尔萨䦨衞寨桑等率兵追讨噶尔丹不知噶尔丹何往尔等之意云何丹巴哈什哈憨都察罕西达尔哈什哈等曰我等之意以为噶尔丹更无他往必投达赖喇嘛去矣其所以不他往者昔窝齐尔图车陈汗之子噶尔旦木巴之女阿海原与䇿旺喇卜滩议婚康熙十八年娶阿海至不配䇿旺喇卜滩噶尔丹自取之二十七年居和卜屯时䇿旺喇卜滩之弟索诺木喇卜滩在噶尔丹所没后䇿旺喇卜滩率兵五千而逃噶尔丹率兵二千追之及之于布克他厄冷哈必尔罕之地问䇿旺喇卜滩曰尔何所恨而来䇿旺喇卜滩曰我原议婚之妻阿海尔取之我亲弟索诺木喇卜滩尔杀之又恐杀我故畏惧而来既有是语噶尔丹至乌䦨布通后䇿旺喇卜滩尽收噶尔丹之妻子人民而去又有是讐是以䇿旺喇卜滩所不可往也若图尔古特之阿玉竒所有讐人窝齐尔图车陈汗之弟在道既遥逺而阿玉奇之女又嫁䇿旺喇卜滩是以阿玉奇所亦不可往也噶尔丹与俄罗斯差人贸易而已原不相好往俄罗斯之路有洪郭垒及罕二道罕之路有明安特忒稜古特诸人在伊等俱系讐人是以俄罗斯不可往也噶尔丹向达赖喇嘛之去路哈密虽系讐人有噶尔丹属下回子在青海左侧有番子二千家在噶尔丹如向达赖喇嘛而去则青海诸台吉虽不畱之于其地然亦不沮之如得到达赖喇嘛地方则噶尔丹与苐巴甚好且噶尔丹于喇嘛存日居班禅库图克图所谓唐古特国之托卜察一城人乃噶尔丹前生尹咱库图克图时之徒弟故使为属下有征赋之人在沿途可得马匹糗粮而无沮之之人丹济喇丹津俄木布如与噶尔丹同在一处断不相离必偕往达赖喇嘛处也圣上今遣人率兵追讨噶尔丹其获噶尔丹与否何从知之但收离㪚者问之自得噶尔丹去向实音也上报闻使给厄鲁特降人憨都等伙伴口粮侍郎西喇奏言噶尔丹降人憨都等伙伴二百四十三口六月二十七日至张家口外十八里台地方已併入丹巴哈什哈等其噶尔丹降人授六品官阿木唿朗之父母五岁之妹俱令与丹巴哈什哈等一同暂居张家口外俱交郎中满图左翼四旗察哈尔官员讫看得憨都等伙伴食米已完方今奉谕给发丹巴哈什哈等伙伴口粮则憨都等伙伴阿木唿郎之父母亦应给口粮请仍交满都以张家口仓中所贮之米计口颁给上报闻己未发喀尔喀台吉宾图等充察哈尔军籍内大臣索额图等㑹同理藩院奏言喀尔喀伊儿登卓礼克图之子宾图等去年在围猎之地告请从军効力今年又奏请从军乃迁延不赴诳诈之罪殊为可恶应将宾图等四台吉及独石口外所在三百五十二口一併俱交内务府发新者库使当苦差上免其没入内庭查下五旗察哈尔丁壮缺少者编附队伍着令披甲庚申命檄探西路回军及粮运声息上谕大学士阿兰泰等曰王善巴请安使人来问以西路遣回之兵副都綂西尔哈达之兵及西路所运之米尔等曾遇见否言我军跨翁金驻扎回军及粮运无所闻见未知遣回之兵西路所运之米已到何地着兵部理藩院行文奉差探听官员作速探实如身不能驰马明白备文交驿星速报部檄大将军费扬古查驻军畱粮事务议政大臣奏曰先是费扬古报西路大兵已回喀伦会议奉㫖着费扬古畱兵一千驻札科图俟萨卜素到后费扬古回京遣将军舒恕侍郎满丕乘驿往归化城查明回军给粮安揷降人诸务在案今费扬古疏内但称自萨卜素到科图后领兵回京外舒恕满丕乘驿往归化城去矣至回回国王阿卜都里什特厄鲁特台吉塞冷扎卜米寨桑等一千九百三十四口内降后复逃偷盗马匹情罪可恶正法者一百四十三人病死者三百四人扎萨克达尔汉亲王喀尔喀善巴王昆都伦博硕克图王等各扎萨克䝉古边汛来降者五百五十九口已使彼各自防守安揷又认出五品官鄂欣兄弟三十口将此除去其余男妇幼穉共八百九十八口给以二十日粮交解丹巴哈什哈之侍郎西喇等语而萨卜素未到科图之间将喻成龙之米如何截给其军所给之米几何其所发回绿旗兵西安满兵西尔哈达兵运米之车今已如何竝未奏明且萨卜素领兵千人暂驻科图倘喻成龙等之米已过其地而复运回必致岐悞应檄费扬古逐一详查速奏上从之命给小民供应草料饲养马駞价値且免次年租赋户部奏销宣化府喂养三旗马駞草料上准行外又谕曰近者朕亲綂大军出征闻宣化府喂养三旗马駞急需草料俱预派龙门赤城蔚州小民供应先用草豆后给价値恐小民不能如数支领着该抚委地方贤能官查明炤价估给务令小民得沾实惠以副朕爱惜小民至意此地之民竝未尝有悞急需人皆勉力供应修大兵行道亦甚劳苦殊可怜悯尔等志之至冬月蠲免诸处次年钱粮辛酉内大臣明珠等报粮致西路大兵又上言称贺明珠等奏曰前奉上谕云西路大兵来㑹需粮甚急今发内廐骆駞三十头马百匹诸王大臣官员再助马駞交运米官作速前运畱内大臣明珠往克勒河朔住扎米到随助马駞使之运往其未到之米频加催趱畱侍郎阿尔拜于克勒河朔俟刘皑等所运之米一千一十九石麫八千斤陆续到后随将军马思喀之兵而往着带兵部之马三十一匹前去驻扎克勒河朔将按察使刘皑等运往之米一千七十石零麫七千斤零使侍郎阿尔拜及员外达赖雅图等押迎大兵已经拨给翰林院编修宋大业等陆续运往米二千七十石零俱经拨给两路大兵运至拖陵之米共三千五百八石零麫一万八千二百斤零已给两路大兵一千二百四十九石零仍剩米一千六百石零此米已运回察罕脑儿矣自拖陵至察罕脑儿各驿所贮米一万三百四十四石零自滚脑儿至和尔博各驿所贮米七千五百九十三石零共米一万七千九百三十七石零此米俟督运中路大兵粮务都御史于成龙等给米事毕之时另行报销至上驷院骆驼三十头马百匹内以骆驼十七头马二十一匹交都司丁延祥用以运米骆驼八头马四匹交守备申天祉用以运米所剩骆驼五头马七十五匹俱交理牧羣事副都綂达礼善诸王大臣官员捐助骆驼十六头马骡三十一匹及侍郎阿尔拜带去兵部之马三十一匹俱交刘皑用以运米见沿途喀尔喀大小诸人俱言此番皇上亲綂大兵深入敌境𠞰灭噶尔丹自此以后北方无事我诸䝉古俱长享安乐我等之大讐大怨得以申泄此皆圣上亲临之大恩所致也如圣上不亲临断不能一举而即能如是大创之也踊跃欢唿举手加额向阙稽首又大赉喀尔喀汗诸扎萨克王贝勒台吉及坐塘凿井修道台吉官兵诸䝉古言为彼之事皇上烦驾出征反劳我等加之隆恩无不感戴称颂恐西路大兵乏粮发上驷院马驼又令诸王大臣官员捐助催中路之米运至西路大兵得以接济无不欢忭感戴皇恩又以大兵凯旋轸念小民恐践田禾申谕再三复畱大臣官员弹压故田禾略不践踏又每驿畱米为食以饲落后病人下逮仆从无一人伤损又遣官沿途备香薷汤梅汤以饮官兵下逮仆从略不伤暑皇上诸事具举下至纤悉无不周详筹画故兵民仆从欢声载道天心和顺雨水时调今岁麦秋丰稔田禾茂美钦惟皇上以噶尔丹乘间抵隙犯我北边计安生民而发大兵诸王大臣奉皇上之庙算诱贼已至网罗而不能诛之忾怒殊甚数年悒郁去岁噶尔丹掠纳木扎尔陀音进巴颜乌䦨将掠喀尔喀在彼窥伺圣上赫然震怒思一举而扫灭之躬綂大兵而出噶尔丹骤闻圣驾亲临魂飞魄㪚不能抗拒其内自乱中夜遁走皇上率大兵追至拖诺噶尔丹窘廹弃其器物狼狈奔逃皇上庙谋既定指授复详为𠞰灭计遣费扬古等兵遇而击𠞰之每事恰中睿算略无稍异北边万里之外无复纤梗永逺安乐功成于百日之内诏㫖所颁数千里之事洞烛于目前御驾深入敌境数千里如行无人之地等考之史册未有如皇上之谋勇俱全者也等钦惟皇上功髙二帝德迈古今扩前人所未扩亘古未入之版图悉收为内地平时念切民生宵衣旰食屡免钱粮遂使富足训练士卒增置火器整饬营垒以是兵皆精锐所向无敌等愚劣不能记忆皇上神功事蹟疏内开载不尽幸逢圣世恭遇凯还诚欢诚忭稽首顿首上奏上报闻发所司癸亥以降人厄鲁特绰克图巴图尔等归併丹巴哈什哈安揷理藩院奏言安王马尔浑解到降人厄鲁特绰克图巴图尔唐古特寨桑等问之据云我等来降者有莽柰哈什哈尹什登哈什哈都喇图巴图尔班单哈什哈寨桑札尔唿齐什奔达尔汉寨桑苏穆齐札尔唿齐阿哈雅札尔唿齐胡什哈札尔唿齐毕力克札尔唿齐等皆厄鲁特杜尔伯特之阿儿达尔台史之孙台吉车陵之属下人特来归圣上今王先遣我两人来备皇上之诘问我弓箭手一百十八人喇嘛四人妇女童穉五十四人共一百七十六口为此奏闻得㫖着给绰克图巴图尔唐古特寨桑茶饭衣服着员外舍稜带此两人赴安王所令酌发此降人厄鲁特内配以䝉古兵收服厄鲁特之离散者其厄鲁特降人家口着舍稜好为防䕶迁至张家口外与丹巴哈什哈等一同安揷沿途给伊等口粮小心带来驻札后照常给以口粮员外舍稜入请训㫖谕曰尔往收抚厄鲁特离散之人可带喀尔喀公车木楚克纳木札儿衞征诺颜阿玉什苏尼特萨玛札王之子台吉多尔济思喀卜博木布贝勒之次子台吉苏逹尼等前往与尔偕行之兵可令伊等酌选带去乡导汪舒克博罗俱上等乡导可带此二人而往尔带此厄鲁特至张家口外归併丹巴哈什哈西达尔哈什哈一处安揷带丹巴哈什哈等之伙伴内有识认噶尔丹等者一人到安王所选王䕶衞强干有功者二人前往以绰克图巴图尔交王令王拨䕶衞将绰克图巴图尔伙伴沿途给之粮米好为看顾解来与丹巴哈什哈等一同安揷尔带唐古特寨桑等去之时视其内强干者再选二人带往尔到喀伦后传谕衆喀尔喀札萨克云厄鲁特离㪚之人有往尔等旗下地方者严查解理藩院如闻侍读学士喇什归信尔等即回勿得前往以西路余米赏给王善巴等七旗议政诸臣奏曰据兵部员外常明疏称常明到巴颜布喇克地方问王国昌喻成龙等曰粮运如何已到何地能接济回军否所设驿站如何王国昌等言我等前遣辛保范承烈等运往二千七百石米内以二百石零追送大兵及之于图喇外一驿已经分给所余二千四百石零运至翁金外乌什欣驿从纳喇特之路前往因驿已撤不知能济给回军否我等管运米一千八百石已到察奇尔马克台俄儿金唿图克地方回军不从此路来是以将此米运回喀伦一日或行十里或行十五里我等所运米内给牛羊牧羣人察哈尔兵总兵康调元标下绿旗兵一千五百石零外现在喀伦地方之米共四千一百石零其余俱因车坏牲疲不能运回俟续奏请㫖又大将军费扬古撤驿文到六月初七初八等日陆续将驿站尽撤矣上曰王国昌等所运之米俱到呉喇忒喀伦地方应将此米即于彼地附近给王善巴旗下及达尔汉亲王诺内三吴喇忒毛明安四子部落旗下着议政大臣议议曰命以王国昌等所运之米赏给王善巴等旗兵丁乃爱养外藩非常之恩应将现在四千一百石零之米令计运往人员归来之日支与口粮其余查明王善巴等七旗佐领数目兵丁数目均摊分给给米之时应差理藩院司官二员监发上从之命于成龙喀拜驻札喀伦给粮李鈵回京理事议政诸臣奏言于成龙疏称驻札喀伦大兵身及侍郎李鈵通政使喀拜三人内应留何人给发兵粮何人赴京销算米数查车上牲口料理挽车人夫发回绿旗兵事务伏候上裁上命议政大臣㑹议议曰应留喀拜于喀伦给将军舒恕之军粮事毕回京令于成龙李鈵在察罕脑儿等处地方料理粮务事毕回京料理未完之事上命于成龙喀拜留喀伦给粮李鈵作速回京料理未完事件督理运务于成龙奏报捐助驼马骡数目及拨给事议政大臣奏曰据于成龙疏称共计捐助马骡一万一千六百九匹骆驼六百三十头臣亲收交三省官员总于一处搀杂喂养后因运米车重奏请每车给牲口四匹牵挽五千辆各加一匹给过五千匹增造车五百辆给过二千匹给过兵部马一千匹给过八旗兵丁马骡二千余匹拨给牲口时俱自各牲口中搀杂选给至所助骆驼六百三十头所剩马骡一千六百余匹与各部院八旗江南等省大臣官员所助牲口赎罪人牲口搀杂一处共备取四千七百余匹于密云县古北口及十八盘岭博和齐岭森济图山地方以至砂碛之地见牲口皆痩不能牵挽疲乏者甚多是以每车一队换给七十八十九十一百余不等既经此数次更换且搀杂酌给不能分别何人牲口得到拖陵何人牲口不到拖陵又查所助骆驼皆从和尔博地方䭾米解往克鲁伦等处又自拖陵运回余米牵挽兵丁留下盔甲礮子等物又牵挽西路砲车宣化府砲车给如许牲口为米车之用而不能运到紧随大军之死罪也设无此项捐助牲口则米断不能到拖陵等处伏祈皇上睿鉴急公捐助之情加以天地髙厚之仁出自圣主洪恩等语查得向使捐助骆驼马骡者欲军需之无悞也且谕于成龙捐助人员车马骡与米俱到图喇者方准算数而于成龙在京收马骡骆驼遂至兵粮迟悞则不到拖陵者不得算数仍行文于成龙将到拖陵与不到拖陵作速查明造册具奏上曰大兵之行不能如朕意而到者皆因粮迟悞之故也于成龙疏言加以天髙地厚之仁出自圣主洪恩粮悞不能到可加恩乎着行文于成龙将到拖陵与不到拖陵之处作速开具清册来奏至疏内仅有于成龙之名而无其余大臣之名此事着运米诸臣㑹查详奏御史钟申保报迎给大兵粮米事先是上谕理藩院曰西路回军粮运之事问之常明已得闻其详矣辛保范承烈等目下在于何地着行文钟申保併将东方坐塘人员俱过来否今已如何查明速奏至是理藩院奏言据钟申保等呈称保等于六月十五日到归化城凑集骆驼牛车十九日自湖滩河朔运仓斛千石米二十二日到归化城闻兵来将近即起行迎往二十四日于巴颜俄博地方遇西安右衞兵一面给粮一面问之领兵大臣以骆驼负米遣迎大兵尾后俟米给完后保等亲来另奏外二十八日遇理藩院主事和尚奉大将军费扬古差往取翁金之米问之据云按察使囊吉理所运之米与彼同于是月十四日俱到纳喇特地方宁夏右衞兵已过是以不及其先又有辛保所运之米前到纳喇特地方亦不相及云闻皇上为此米之事特差官往翁金视之恐皇上有问是以将所闻呈知奏入上曰朕恐兵粮迟悞故遣人以米迎往接济着将此事及今日㑹议具奏三事俱檄费扬古知之恩赏两乌朱穆秦克西克腾坐塘人员理藩院奏言尚书班第疏称请查明两苏尼特修道凿井监牧坐塘台吉官兵数目炤赏阿霸垓等六旗之例亦动支于成龙携来银两给赏设驿之时亦令克西克腾台吉官兵坐塘议赏之处未经议出等语查今年五月内议政大臣议两阿霸垓两阿霸哈纳尔两蒿齐特等旗修道凿井监牧坐塘赏台吉等每人五十两都綂副都綂每人二十五两叅领长史每人二十两一等䕶衞佐领每人十五两䕶衞典仪达尔汉骁骑校每人十两披甲附丁每人五两奉㫖准行在案今尚书班第既称两乌朱穆秦克西克腾旗下台吉官兵亦曾坐塘议赏之处未经议出应以二十三旗坐塘台吉官兵炤赏阿霸垓等旗台吉官兵之例动支于成龙带去银两给赏将赏过人员职名银数造册交户部上从之革通政司通政使莫里溥职大学士阿兰泰等为莫里溥陞授都察院副都御史事覆奏上曰使莫里溥驻扎宁夏者特欲其报诸事也自至彼地不报一事而奉差章京有事开报欲列其名又不肯列莫里溥为人甚劣着罢职撤回甲子命副都统阿南达驻札厄济内古喇柰昆都伦布隆吉尔等处地方侦探理藩院等衙门奏言奉上谕曰噶尔丹为我大兵所击败今已无所往矣阿南达现在图喇应令率巴图尔额尔克济农之兵驻札厄济内古喇柰昆都伦布隆吉尔等处地方侦探声息内大臣索额图明珠大学士阿兰泰尔等可与议政大臣㑹议来奏议曰谕㫖允当今噶尔丹为我大兵所击败已无所往请檄阿南达速率巴图尔额尔克济农之兵驻札厄济内古喇柰昆都伦布隆吉尔等处侦探声息如得噶尔丹实音即相机堵御擒而诛之上从之己巳礼部请行告祭文庙勒石太学留中先是国子监祭酒孙岳颁等奏言窃惟自古圣帝明王为国计民生谋久安长治则有负固逆命者必命将出师恭行天讨歼厥丑类以奠安中外然或近在封域之间非尽逺踰边庭之界即使躬亲韎韐亦必岁久成功故汉之武帝唐之太宗未甞不开疆拓宇而不能迅奏肤功明之成祖亦屡出塞征讨地犹未逺不宁惟是殷髙宗之克鬼方也以三年周宣王六月兴师以伐猃狁亦仅于太原而已未有亲统大军出险渉逺不数十日而大功告成廓清沙漠乂安边境如我皇上之神武首出夐迈百王者也我皇上自御极以来削平三逆扫荡台湾南朔东西并奉正朔凡戴髪含齿之俦咸思向风而效顺乃有厄鲁特噶尔丹者辜恩背德独自外于声教狡谋出没扰乱边陲逆天虐民罪在不赦皇上念逆寇一日不靖则边氓一日不安非速行𠞰灭曷由共享太平虽诸王大臣请缓亲征而睿谋独断衆论不挠且军储皆出天庾转饷数十万石时颁赏赉师有余资总以安四海生灵之命绵宗社无疆之庥故不惮六飞逺迈身先士卒而天人叶应自誓师以迄大㨗仅七十日耳从此边塞不闻金鼓之声斥堠永无烽火之警胥游化日共乐尧天是从来未有之大仁也师出之日水冻草枯及御跸经临掘地则泉涌牧马则草肥葢天时地脉已早决于睿算之中非臣下所能测识其万一且分布大军为三路调度规画并出皇上之指授噶尔丹既凛天威之降临复闻大军之四集釡炊不及餐妻孥不暇顾弃而宵遁自谓可以兔脱不知神䇿秘谟预定于前遏寇西奔天戈东指诸军㑹合环而击之背山阻水擒斩殆尽余党星散络绎就降子女牛羊俘获无算捣其巢穴沙碛一空是从来未有之大智也巴颜乌喇克鲁伦河等地最为险逺行间持㦸尚惮驰驱乃皇上亲举玉趾栉风沐雨日进一餐劳苦与军士共之率数十万貔貅之衆踰天山渡瀚海如履平地而走康庄莫不忠义激发骁腾百倍兵刃未接先已披靡乘胜穷追摧枯拉朽逆寇既就灭亡塞外诸藩益复畏威怀德是从来未有之大勇也十五日午门宣㨗二十三日又午门宣捷跪听嵩唿诚懽诚忭凡属臣民举翘首皇上回銮告成功以彰显烈一介腐儒荷䝉圣恩简擢不获负弩执殳効力塞外伏查礼记王制曰天子出征执有罪反释奠于学以讯馘告鲁颂泮水之诗亦曰矫矫虎臣在泮献馘淑问如臯陶在泮献囚是三代时皆告捷于学也昔汉唐以来仅于丹鳯楼前及午门外受俘未有告成于国学者似于诗礼为未符皇上建千古未有之功则汉唐未举行之盛事请自我皇上始之即圣朝寛仁不必有事于讯馘而专行释奠之礼昭告文庙勒石太学原本六经非由臆说不妨与祭吿阙里并行将见文德武功益光昭史册于无既矣臣愚钝无知遭际圣明仅据经生之见仰尘天听㫖下所司议至是议曰恭惟皇上亲綂六师刻期𠞰灭噶尔丹武功既盛文德益彰应遣大臣一员诣文庙祭告成功自皇上发驾以至回銮一切訏谟胜算凡将士之踊跃百神之効灵允宜纂大纲进呈御览勒石国学更将碑文摹榻颁发直省督抚转交各府州县学宫俾万代士子咸知皇上逺踰瀚海亲履絶域屏去帷幄昼夜躬擐甲胄身先士卒殄灭寇贼圣武神谟开辟未有疏留中壬申指授阿南达以地方形势擒噶尔丹之䇿理藩院奏言据副都统阿南达咨云奉部文令阿南达率巴图尔额尔克济农之兵驻札厄济内古喇柰布隆吉尔等处地方侦探声息达即当遵㫖乘驿而往但布隆吉尔河之长过哈密城嘉峪闗距哈密城千余里昆都伦地方距甘州东北千许里昆都伦布隆吉尔两间相去有千余里如达身率巴图尔额尔克济农之兵屯戍哨探亦可支吾但巴图尔额尔克济农兵少难以擒噶尔丹原宜往请训㫖以启我未达未喻之事但达原无识见之人今益加惛愦似不预先备兵则不能济事必致逸过难追关系甚大非达之所能任也乞堂台明白请㫖遣将领兵而行奏入得上㫖向者大将军报阿南达奏但云厄鲁特俱尽灭噶尔丹所率不及三十人逃入林中是以谓噶尔丹携数人往投青海投达赖喇嘛而去令阿南达率巴图尔额尔克济农少许人以御之实不知噶尔丹得脱之人之衆巴图尔额尔克济农之兵之寡竟与原奏异况哈密之地已为䇿旺喇卜滩所取边塞左右有绿旗兵在果噶尔丹自此而去阿南达即当来报分行擒之何迟难之有着阿南达仍遵前㫖速往撤坐塘员外石保住归理藩院奏言据员外石保住呈称本年三月初九日奉㫖着侍郎安布禄趋赴大军俟之于都兰哈喇克勒俄博左右留安布禄同行贤能司官一员照安布禄行事钦此遂留保住驻扎于此地自此地至张家口凑取两苏尼特两霸哈纳尔阿霸垓卓力克图王旗下四子部落八旗察哈尔马匹一驿马十五匹各拨本旗官兵自去年七月起尚书具奏设驿今本驿并无紧急应驰报之事此等旗分管驿人员糗粮什物各自家中携来往返奔走殊为烦苦况即有事取供应之马而行保住所居沿途䝉古鳞次栉比亦不至有迟悞乞堂台具奏撤去此路之驿据此具奏请如员外石保住所呈撤去此驿上从之议叙库济根穆扎哈尔军功理藩院奏言奉上谕长史库济根䕶衞穆扎哈尔等于是役军中効力奉差侦探每次归来已赏银两而部中未经议叙着查伊等职名议叙及与伊等同行侦探人员亦着议叙查得苏尼特杜稜郡王旗下乡导汪舒克等十八人皆各赏银五十两授以达尔汉之号矣今喀尔喀王盆楚克䕶衞穆哈扎尔王纳木扎儿长史库济根此役军中至克鲁伦额古德哈尔哈伊扎尔额尔格纳克山等处侦探往视阿尔噶赖之路有功应炤汪舒克等之例授以达尔汉之号与伊等偕行者乃一等䕶衞博罗海二等䕶衞额林辰应俟都綂副都统缺出即用丹津丹济哈什哈吴巴什西喇卜阿玉什等应俟本札萨克䕶衞佐领缺出即用察哈尔前锋纳木什尔拨什库努木代塞稜等应俟各佐领䕶军校骁骑校缺出即用本部拨什库诺尔布已授拖沙喇哈番等职乡导索诺木已叙为达尔汉齐旺已赏银五十两应无庸议奏入得㫖库济根穆札哈尔授为拖沙喇哈番赐达尔汉之号余如所议甲戌撤呉尔挥河所留䝉古兵理藩院奏言先是留科尔沁扎萨克图王俄齐尔等十旗䝉古兵暂驻呉尔挥河至于孟秋之月今兵粮已完或令驻呉尔挥河或令归家请㫖定夺上曰今并无事着兵各归家命以翁金所贮之米速解大将军费扬古军前兵部奏言据宁夏侦探主事巴什纳呈报西安副都统席尔哈达以满兵一千分为二队按察使囊吉里运到头队米五百石使满兵五百同囊吉里于六月初七日起行往解大军续于十二日廵抚舒恕运到米五百石又使满兵五百同舒恕往解大军所余之米令叅将张献午等在翁金看守奏入上命速发至大将军费扬古军前大将军费扬古奏报西路军粮诸事费扬古奏言右衞䕶军綂领费扬固之兵来自拖诺于六月初七日到纳喇特布喇克因不闻粮运声息起行而来至西喇穆冷界上遇皇上遣御史钟申保等来迎支七日粮右衞之兵于六月二十七八日间陆续到归化城土黙特都统阿喇纳共礮七十九门于七月初二日俱可到归化城又留八旗官兵待后解大礮为之防䕶此内有马匹俱无不能前行及疾病之兵一百九十九名既得皇上迎赐之米使拴带留兵口粮携正黄旗费扬固佐领下达最等四十七人而来续后正黄旗呉勒佐领下舒恕等三十七人亦到其余一百十五人已随总兵官毛来鳯等归去䕶衞诺尔布等所解牛羊俱已带回交各牧羣至右衞西安宁夏兵散归之时皇上遣迎之米不以给京来官兵尽米之数给伊等八日粮俟到纳喇特再支米前行因纳喇特地方不遇米粮故无所支而过䝉圣上预筹特差钟申保迎之以米西路兵始得饱餐以全其生命至正卿辛保所运之米六月初八日已到纳喇特十二日土黙特副都綂多尔济到言彼留住十日糗粮俱完故给多尔济等米一百石其余俱已运回又侍郎王国昌等所运之米沿途一带直至察希尔马克台俄尔津唿都克地方各驿计日贮米共一千六百石零因牲口俱疲车辆尽坏不能运至纳喇特行文在案至副都统席尔哈达押䕶囊吉理之米五百石到纳喇特遇辛保闻大将军及衆将军等之兵于五月二十七日已回故于解到五百石米内令彼官兵支取一月米而还又西安副都统巴林所领西安满兵宁夏緑旗兵俱于六月三十日间陆续到归化城大同緑旗兵于六月二十七日到归化城军中官兵西安宁夏赴京官兵于六月十九日到喀伦率图地方炤部定口数俱支一月粮共支米二千一百四十一石六斗侍郎李鈵通议喀拜留于科图之米三千七十六石二斗三升零奏至上命议政大臣集议议曰圣上洞见西路粮运不到则兵丁匮乏预趱中路之米迎给西路官兵又详计西路分队遣回官兵途中乏粮特遣御史钟申保往归化城迎给米粮官兵俱不至匮乏各得平安归家大将军既经详奏遣回官兵已经起行及本军到率图支粮应无庸议留待防䕶大礮官兵内马匹俱无不能前行及疾病后留一百十五人既经随总兵官毛来鳯还应着毛来鳯查报䕶衞诺尔布所交牧羣牛羊应行文总管内务府交庆丰司侍郎李鈵等留于科图之米三千七十六石二斗零尽足给将军萨卜素等兵一千名应行文于成龙俟萨卜素到颁给有余以其数报部发往西路之礮应俟大将军到后问明当存贮何处该部具奏请㫖上从之以噶尔丹降人董罗卜等附于罗垒厄木齐理藩院奏言先是董罗卜偕青海博硕克图济农下罗垒厄木齐自噶尔丹处来降奉㫖俟罗垒厄木齐到时应作何安揷再议今已召罗垒厄木齐来交黙尔根绰尔济使居宏仁寺问罗垒厄木齐言去年博硕克图济农以己为使往噶尔丹所时曾遣董罗卜为己仆役董罗卜者乃博硕克图济农属下托赖哈什哈部落之人又问罗垒厄木齐偕来之噶鲁言噶鲁乃博硕克图济农纳賮之人亦曾遣之为己仆役据此应将董罗卜噶鲁附于罗垒厄木齐上从之乙亥彭素克赍勅往谕噶尔丹还复命彭素克奏曰等五月初九日赍勅起程中书阿必达及臣两人随噶尔丹去踪前往十二日至滚噶牢台地方见无厄鲁特形影视其踪迹有向图喇河去之踪迹又有向克鲁伦河上流去之踪迹臣谓阿必达曰不知噶尔丹所向何路我等马匹俱疲军机紧急我将独追噶尔丹尔可携疲马回以此情事奏闻皇上率厄鲁特人名库济者踵其行踪而往至于岐路库济言前路迂而逺后路径而近踰二三岭是夜可到特勒尔济矣于是遂由径路而往时至二更到特勒尔济地方正坐而歇马噶尔丹下诺颜格隆津巴车尔贝寨桑两人为首率千许兵来擒而去昼夜奔逃五月二十二日至俄尔浑河是夜携皇上勅书逃出藏大林中宿一日次日向内而行遇厄鲁特败走之人夺等坐马糗粮衣服而去歩行十四日于六月初七日到特勒尔济河遇喀尔喀阿里雅扎萨克哨卒五人告以之情事引见阿里雅扎萨克阿尔萨䦨衞寨桑彼言我等奉大将军令至憨山凖莫多地方收集逃溃之贼既至于此糗粮俱絶我等原居俄侬巴儿济俟到本地备牲口糗粮送汝赴京内行二日于初九日到乌朗海河恰遇阿里雅扎萨克阿尔萨䦨衞寨桑之畜产内徙而来住扎后臣将归帐见特勒尔济河丛薄中烟起有犬吠声臣以语阿里雅扎萨克阿尔萨䦨衞寨桑率布达里寨桑之兵三百人掳厄鲁特男妇子女共百余口及其牲畜来又语阿里雅扎萨克阿尔萨䦨衞寨桑曰尔等发兵二百登山上净捜丛林内倘有存留之厄鲁特可即收捕乃以兵二百授䇿旺台吉前去二十日又掳厄鲁特男妇六十余口併其牲畜而来又以兵二百授达尔汉寨桑于噶尔丹奔逃之路收其遗弃之物后阿里雅扎萨克阿尔萨䦨衞寨桑两人送臣起行于其俘获内择男妇三十人为献六月二十五日向内起程行三日到克鲁伦河侍读学士喇什员外多尔济喇都浑率喀尔喀七台吉等之兵来其拨什库先到见之归即驰回告喇什等二十九日喇什等到克勒河朔见问其由来喇什言在揆素地方皇上命我等率喀尔喀七台吉之兵往觅噶尔丹之踪探彭素克格隆之信死则觅其尸而归云以行事告之喇什议使多尔济䕶送又率阿里雅扎萨克阿尔萨阑衞寨桑所俘获三十人入边见大将军将军言如许人同行则程途躭悞当择数人带去遂使俄木卓力克图巴克什等六人与偕来奏入上赐彭素克格隆御馔谕理藩院释放部中收禁垂喇克扎木素格隆又使副都统呉达禅问卓力克图达尔汉巴克什津巴卓力克图之意曰汝等可遣归使于噶尔丹乎卓力克图曰我乃噶尔丹之人因遣我送书于车陈汗而被擒津巴曰我乃随从丹济喇之人阿尔萨阑衞寨桑等自噶尔丹之地擒我而去卓力克图曰我乃随从丹津俄木布之人因卧病不能行俄齐尔杜喇儿携之而来我等并非背噶尔丹逃出来降圣上之人今皇上欲遣我等使于噶尔丹愿往効力噶尔丹杀之则受死如不杀当竭力晓谕之奏入上命议政大臣集议议曰卓力克图达尔汉巴克什等既愿行应遣伊等使于噶尔丹拨理藩院官一员带往至于喀伦在附近旗分酌凑坐马口粮拨乡导指路督令起程而归上从之派出般什使大将军费扬古率䝉古兵驻札善巴王喀伦侦探议政大臣奏言据侍读学士喇什疏称七月初八日宿滚噶牢台有噶尔丹属下额图格等来言我等乃归降皇上之多尔济塞稜族弟噶尔丹为大兵所败逃脱之后我等即欲来降而不得其隙后到他米尔地方噶尔丹属下纳克萨尔噶尔马及我四人各携妻子窃取多约特纳木扎儿喇木扎木巴之马五十匹来投皇上多约特纳木扎儿喇木扎木巴知之遣人来追夺回纳克萨尔噶尔马两人之妻我弟哈什哈之妻计五人马四十五匹我等三人乘马奔出又言战败之后噶尔丹阿喇卜滩丹济喇丹津俄木布寨桑喇嘛皆纷纷散走噶尔丹先到他米尔之台库勒地方遣人收回阿喇卜滩丹济喇丹津俄木布等俱集于一处丹巴哈什哈等来降皇上其一二小寨桑喇嘛往投䇿旺喇卜滩达赖喇嘛青海其他大寨桑喇嘛全集一处伊喇古克三库图克图亦往与之合大略兵有五千余牛羊甚少无庐帐者多议往洪郭赖则近于䇿旺喇卜滩而无产业难以为生往达赖喇嘛所则圣上必遣人往索之不若往翁金之路或瀚海四围有人掠得牲畜如根敦带青逸去暂且偷生或往哈宻如哈密人衆仍前和好则资其米粮以度今冬如哈密人衆与之反颜即攻而取之以为根基议既定六月二十八日自他米尔向翁金起程迤逦而行至于三日我等逃出又六月二十日达赖喇嘛使人俄木布来不知其情事传闻俄木布之言曰噶尔丹不当败噶尔丹言曰想或战日不吉耳其使人仍随之而行又因住他米尔地方二十余日我衆之马已肥闻根敦带青在寨稜格云据大将军等疏言黑龙江将军萨卜素率兵而来于七月十六日已到科图等遵㫖原欲领兵回京据侍读学士喇什报称噶尔丹败逃后于他米尔台库勒地方阿喇卜滩丹济喇丹津俄木布等俱㑹于一处共有五千余议由翁金之路往倘瀚海四围有人欲掠取粮食已于六月二十八日自他米尔起程其事倘实不可不预报知为此一面飞报云是以等率官兵住科图候㫖今噶尔丹为大兵所败困廹已极或往投达赖喇嘛或往投哈密俱未可定去路无食必致劫夺飘零之喀尔喀应令大将军费扬古亲身沿边而往酌调善巴王之兵及附近旗分之兵驻札边汛噶尔丹前来即迎𠞰之其与将军同处之兵将军孙思克博济俱令赴京其他总兵等官俱有重任着令率兵回汛奏入上曰此事乃大将军费扬古未完之事着率萨卜素兵五百酌取䝉古兵往善巴王边汛诸地方侦探声息噶尔丹或在翁金或有过去之信相机迎𠞰至西路之米已有旨给赐王善巴等七旗兵丁今兵往翁金着将此米令大将军扣兵酌畱所剩给赐七旗着将军萨卜素率所剩五百兵驻札科图如有厄鲁特来降令其收纳归去则天时寒冷着令来京整装遣去余如所议以厄鲁特洪津席喇卜杜喇儿等归併丹巴哈什哈议政诸臣奏言据侍读学士喇什疏称六月二十六日至克鲁伦河之克勒河朔下营后有噶尔丹所属诺颜格隆下洪津席喇卜杜喇儿冲丹格隆等男妇十六人来降问之答曰乃苏米达尔喀吞之人住居俄侬噶尔丹来乌䦨布通之年掠之而去𨽻诺颜格隆之下噶尔丹与皇上大兵五月十三日一战败散之后我随诺颜格隆向特勒尔济而逃在阿喇克台河引使臣扎萨克喇嘛彭素克格隆前往我遂与噶尔丹下席喇卜格楚儿以我等之意告之彭素克格隆原欲逃来后彭素克格隆归日我等不得其便及在俄尔烘图喇交界地方与席喇卜格楚尔伙伴五人连我六人来投之时遇冲丹格隆伙伴男妇十人一同来降问洪津席喇卜杜喇儿答曰闻丹济喇丹津俄木布在阿喇卜滩之前行其意似乎相避不知其栖止何地总㑹于一处否据衆论以为噶尔丹舍达赖喇嘛别无所归视其状仅各保其身命必然强欺弱至于劫杀又无粮食未必能到其意想之处也又疏称彭素克格隆阿里雅扎萨克阿尔萨阑衞寨桑等以其所俘为献其内又有厄鲁特属下台吉一人言有人知噶尔丹去向随后带来臣乃宿克勒河朔待之四日厄鲁特之人到后始以扎萨克喇嘛彭素克格隆阿尔萨䦨衞寨桑等人併发赴京等亲身与扎萨克台吉车陵扎卜往㑹前所遣兵二百共率六百兵由噶尔丹行踪前进探根敦带青声息自克鲁伦河对岸察罕齐劳台起程据此则应行文喇什仍遵前㫖行目下带到厄鲁特交理藩院暂行收管将独石口外所留厄鲁特该部差官一员小心押䕶而往归併张家口外丹巴哈什哈其独石口外所有降人及现到此地之喀尔喀台吉马哈什黙尔根格隆洪津等人各令归併本扎萨克可也奏入上从之命图喇侦探舍稜率䝉古兵驻札安王汛地上谕内大臣福善等曰前遣舍稜与苏尼特郡王额驸萨玛扎之子多尔济扎卜贝勒博木布之子苏达尼喀尔喀公车木楚克纳木扎儿衞征诺颜阿玉什等亲率其兵往图喇侦探今可不必前去着率伊等暂驻安王所居汛地待大将军费扬古至聴其指挥而行给事中王原祁等请勒石以纪皇上功德时据礼科给事中王原祁奏言钦惟我皇上抚绥方夏奠安边隅凡血气莫不尊亲无一夫不获其所生民以来未之有也乃者厄鲁特噶尔丹自外生成上干天怒皇上亲统六师躬伸九伐天助顺而丰草生地效灵而甘泉涌兵威所指迅扫长驱外藩君长靡不辐辏行在抃舞称庆然犹轸恤士卒亲行慰劳甘苦与共三军咸思自奋一以当百逆闻骇窜丑类尽歼边塞业已永清六合罔弗宁谧此诚万古之奇功旷世之伟绩载诸史册传之无穷眞足度越百王亘古莫并者矣伏思汉唐以来凡属命将出师成功阃外者咸令磨崖纪绩颁告中外即明永乐屡次出塞勲烈逺逊今日犹且勒铭以张武功况我皇上逺御亲征深入沙漠栉风沐雨尅期奏功仰请于圣驾经行地方御制鸿文建立穹碑以垂不朽御史刘珩奏言窃惟皇上圣德神功逺过尧舜普天率土莫不沐浴恩波咏歌化日不意有厄鲁特噶尔丹者甘外生成逆天负德凌我外藩不可化诲皇上亲统六师直抵亘古所未到之地克成亘古所未有之功总赖我皇上豫定庙谟分道夹击使其进不敢战退无所逃往返神速不踰百日而且天心助顺地脉效灵枯草先青甘泉遍涌尤见圣德感召之奇窃观史册所载未有天子自将成此大功者古者大功告成不惟臣民颂德往往磨崖刻石以示后世若岣嵝之碑岐阳之鼓至今传而赓之况我皇上洞烛情形迎机决胜建此旷古絶今之大业乎臣愚以为皇上驻跸之拖诺山及破贼之昭莫多地方或立丰碑或磨崖石恭请御制铭辞遣官镌勒以昭示后世上命该部议奏礼部议曰仰惟我皇上亲统六师逺出絶域天威所至逆命者无不殄灭归化者无不得所功业之鸿骏自古帝王所未有也应如科臣王原祁台臣刘珩所请凡皇上经临驻跸之名山以及𠞰㓕逆寇之昭莫多等地方允宜磨崖勒石俾塞外亿万载臣民咸瞻仰骏烈神功于不朽俟命下之日所立碑石交与工部其应行立碑地方由理藩院差官看定议奏其刋刻碑文由翰林院请㫖遵行畱中癸未命副都统祖良弼焚余粮以防寇掠议政大臣奏曰据通政使莫里溥疏称副都统祖良弼移文副都统阿兰泰云副都统席尔哈达与按察使囊吉里同运米五百石赴纳喇特地方弼身待巡抚杨副将等解来之米而巡抚舒恕卧病昏沉不理诸务乃与副将杨林共商将运米二百石赴纳喇特地方已行四站不料六月十八夜遭大风雨负米之驴冻毙千余头弼于巴罕厄里根地方候我官兵据此查得近者侍读学士喇什报称噶尔丹由翁金之路而去应差理藩院贤能笔帖式一员乘驿速往祖良弼所将此米支给祖良弼官兵口粮焚所剩之米作速各归本汛上准行併檄知大将军费扬古取回京城发往西路火礮交八旗汉军都綂兵部奏言据大将军费扬古咨称京城解来冲天礮子母礮交总兵官康调元收贮大同俟古到京后请㫖其大礮八门业已携来将亲身带回今奉部咨令将此礮俟古到京日问明应留何地听该部请㫖则此礮八门或仍令古带回或留何地乞大部作速檄知查得大将军费扬古已往善巴王边汛去讫今有都统伊勒愼自科图回京应将此礮檄令拨官兵押䕶解到京城交八旗汉军都统收贮如伊勒愼已回则交都御史于成龙解来可也上从之圣祖仁皇帝亲征平定朔漠方略卷二十七圣祖仁皇帝亲征平定朔漠方略卷二十八钦定四库全书圣祖仁皇帝亲征平定朔漠方略巻二十八八月甲申朔命召肃州总兵官潘育龙赴京上谕议政大臣曰者追召肃州总兵官潘育龙偕孙思克来京员外二郎保奏报青海诸台吉情事先是上命二郎保赍勅往谕青海诸台吉如伊等执噶尔丹属下人与之即令二郎保亲身带来併以此勅遍谕沿途居人至是二郎保报曰身自甘州起程出西宁边口至青海之察罕托罗海地方见善巴陵堪布读部发印文使之闻之又以击败噶尔丹斩杀俘掳之事备告堪布乃言堪布者乃达赖喇嘛所遣治青海之政而管理其事者也青海诸台吉有不听堪布之言者乎堪布之意如何堪布言此事大我不得独主其议今青海诸台吉俱来㑹盟俟诸台吉同在盟坛定议再覆七月初八日达什巴图尔等三十一台吉全到盟所以檄文授之达什巴图尔邀至其庐彼言东方有圣上西方有达赖喇嘛二圣同好为年已久我青海诸台吉住居近边六十余年未尝生一事噶尔丹杀我窝齐尔汗取我属裔与我亦有仇但噶尔丹之女嫁博硕克图济农之子乃闻之于西方结姻者也我等俱达頼喇嘛之徒我等诸事俱启闻西方视其言何如遵依而行非可任我等之意覆奏也为此谨奏上命议政大臣㑹议议曰青海达什巴图尔台吉既称噶尔丹与彼亦有仇其女当闻之于达頼喇嘛遵而行之应令达什巴图尔等将遣人于达頼喇嘛作何定夺之处备文覆部并将此等情由增入达頼喇嘛勅谕内上从之命暂停经理多巴白塔儿番回之事刑部尚书图纳等奏言等㑹于肃州正寻议多巴等处番子禁其输租于䝉古併迁白塔儿所在番子回子令入内地之事随据西宁送到员外二郎保咨文内言青海诸台吉以收噶尔丹属人等事推诿于达赖喇嘛等仔细寻思噶尔丹之人在西宁所属地方者甚少与青海诸台吉毫无干渉尚不肯收而给之况多巴输租有利于彼者乎若併欲收白塔儿衆回子番子虽与言之必不从令彰彰明甚如此必至遣兵于䝉古之地以收之矣我内地回子与白塔儿囘子交易牟利则收白塔儿回子必无掣肘然西宁等处兵民大半皆是回子以回子征回子甚觉可虞且陜省兵丁之马俱用之于进𠞰之兵目下陕省马匹亦尽矣即急催补置不能立办今虽边塞无事如我兵马不齐亦似难行且目下总兵官潘育龙标兵鼔譟至劾署总兵官事游击王之秀兵丁之心始安今若外征而内地无可虞之事始可以行今青海诸台吉之情我边内兵丁之形有掣肘大可虞之事不得不宻闻于皇上且多巴之事奉皇上训谕云视青海诸台吉情之顺否而行今其情与皇上所洞见者纎毫不爽应将措置多巴白塔儿之事暂且停止或可或否等㑹商具本宻题以请训㫖又等驻札甘州其输租于噶尔丹之西喇古儿黄番人等已经招降现到头目开呈人口数目六千许未到头目亦报起行而来俟到日将人口数目及措置之事具本另奏上命集议皆以为应如图纳所奏行其招降黄番事目下无庸议上从之命商南多尔济赴大将军费扬古军前上谕商南多尔济曰大将军驻札善巴王喀伦地方正在有事之际尔可乗驿往㑹大将军费扬古约㑹驻札之处着费扬古预遣人通知命运米官兵各归本汛召岳昇龙赴京运米侍郎李鈵奏言等运米有都御史于成龙随行总兵官岳昇龙携来副将王起龙等官兵及管兵衆官事毕归来京中无伊等之事应令官兵皆各归本汛御车人夫诸项工匠俱交地方官遣归本地其陆续归来武弁兵丁人夫工匠随其到日俱遣归本地得㫖岳昇龙着来京余如所议命议粮运事务侍郎李鈵奏言与左通政喀拜于科图地方料理西路大兵给粮之事钦召至京料理未完事件已于七月十三日起行归来矣科图地方所存正米三千七十六石余不知西路大兵驻科图几月科图所存米足与不足有余无余不能遽定等以车七百五十九辆马骡二千八百三十五匹夫八百五十三名兵五百一名留科图备用又都御史于成龙堆贮察罕脑儿地方正米三千八百四十八石零堆贮奎宿地方正米三千七百七十六石零又运米兵丁夫役食剰糓米四千五百九十二石零上命李鈵议奏议曰奎宿等处所存米俱都御史于成龙亲视堆贮交该汛扎萨克䝉古官兵谨守不议外科图所存乌喇将军萨卜素官兵支剰之米应交都御史于成龙左通政喀拜以留在科图之车装载运至察罕脑儿于堆米之所堆贮空车仍交各原管官牲口爱养解回其陆续到来车辆仍交工部捐助牲口俱交兵部三省原备牲口仍交三省官员各带归本省暂养上命集议议曰三省原备牲口俱系各省官俸衙役工食所买应仍交三省原解官带回听该抚料理其完全车辆分给八旗满洲䝉古汉军佐领藏贮其废弃损壊车辆免其补造赔偿着诸大臣收交原价其所存之米应如李鈵议上从之乙酉命免防䕶牧圉辎重旷班各官罪先是正黄旗骁骑校署佐领西代正蓝旗骁骑校署佐领巴钖镶红旗䕶军校署佐领伍什正蓝旗䕶军校署叅领阿米达等俱防䕶辎重旷班正白旗汉军骁骑校署佐领王惠民防䕶牧圉旷班奉㫖俱革职交部严加议处具奏至是兵刑二部㑹议以为定例虽无防䕶牧圉防䕶辎重旷班作何治罪欵项但行军以防䕶牧圉防䕶辎重为要务西代等系实授防䕶辎重防䕶牧圉佐领官而规避旷不赴班坐此应将西代巴钖伍什阿米达王恵民等俱枷号三个月鞭一百上曰西代等从寛免枷责发黑龙江披甲当差庚寅命查巴拜台吉属下人归之先是喀喇沁王扎西旗下附籍厄鲁特台吉巴拜因属下博克寨桑来请安附奏云闻投诚之厄鲁特在张家口外者有臣属下人二三百上谕尚书马齐曰此厄鲁特乃先降有功之人着拨官一员带此二人乗驿而往查认具奏至是马齐等奏曰部差员外诺木齐代带台吉巴拜博克寨桑前往认识回文云巴拜台吉属下共男子六十三人妇女六十口童男十七人㓜女二十三口格隆班第十二人以上一百七十五口令相识认俱云系台吉属下人是实上命归巴拜台吉辛卯命督运于成龙事毕还京于成龙报曰科图所存米三千七十六石二斗内先给抚逺大将军同驻科图官兵后给大将军随行官兵总兵官岳昇龙标下官兵共三百二十一石零又黑龙江将军萨卜素七月十六日到科图至八月十六日一个月口粮支四百九十一石所剰之米二千六十四石零于是问乌喇兵再支几月之米将军萨卜素言我不能预定俟一月终再支目下科图所在牵挽米车人夫及緑旗兵以京城备解糓米一百四十日已将给完或再给乌喇将军官兵数月及给剰之米或在科图暂俟乌喇将军或运回至察罕脑儿贮米之处堆贮统俟部定奏至上曰科图所在黑龙江将军萨卜素官兵给至十月初一日口粮归途行粮不必支给即将坐粮为食而归押车人夫绿旗兵丁食米若完亦于此所剰米内酌给勿使困乏此事着于成龙等八月内料理完毕回京壬辰理藩院员外舍稜奏报厄鲁特丹巴哈什哈之妻诸人来降及噶尔丹情形舍稜报曰率喀尔喀公车木楚克纳木扎儿等向土喇前行至一地名卫徴克勒徳地方差公车木楚克纳木扎儿旗下佐领苏布体博罗长史查木巴拉配兵各十名分三路哨探苏布体前往见一队行人即近前视之乃厄鲁特人也因擒之而归问之供言皆噶尔丹属下人吾名莽奈我伙伴十四人我等在噶尔丹地方闻我厄鲁特之人来降圣上不杀加以厚恩特此来降我等以外别无他人七月初四日自塔米尔地方来我等战败各自逃窜至塔米尔见噶尔丹欲㑹盟以议行止往召阿拉卜滩阿拉卜滩至噶尔丹言欲往翁金掠其界上人取粮以往哈宻丹济拉言我等之力不能往翁金欲往阿尔台阿拉卜滩丹津俄木布言欲掠俄罗斯之哈喇特布喇特等之粮往阿尔台衆论与噶尔丹之意不合故无定议而散阿拉卜滩丹津俄木布不愿往翁金而败遁之时噶尔丹属下马驼被丹津俄木布属下窃骑而去故相㑹之后噶尔丹查此马驼使还原主丹津俄木布不从是以内自不睦阿拉卜滩与丹津俄木布善故叛噶尔丹去路遇明古特人等收而取之宿于吉齐根特之地随走洪郭尔阿拉卜滩等自得明古特之后有兵二千余噶尔丹丹济拉土尔伯特之车陵伊拉古克三库图克图俱同往塔米尔我等不知其所往噶尔丹有兵千许阿拉卜滩未叛噶尔丹之前噶尔丹下人言我等居无庐食无食衣无衣从彼以死而已盍于未寒之先觅一有国土之地乎下人互相嗟怨如此至我等来时达赖喇嘛所差使人达尔汉俄木布到现在噶尔丹处于是查厄鲁特降人计箭手十一人妇女三人内有丹巴哈什哈之妻丹巴哈什哈之弟索诺木之妻又有丹巴哈什哈之兄子名胡代丹巴哈什哈之妻达氏言我自别我丈夫随噶尔丹至塔米尔地方闻我丈夫在此我乃告于丹津俄木布曰我夫妻向与尔无仇我丈夫既往降圣上乞尔使我与丈夫完聚丹津俄木布曰我将逺避噶尔丹定一栖止之地欲遣使于西方策旺喇卜滩併遣使于圣上俟遣此使时带尔同去我欲待使人偕行恐其迟久故我先逃来归降圣主于是以丹巴哈什哈之妻等十三口送交安王等沿途小心押䕶给之糗粮送与丹巴哈什哈完聚外臣不往土喇率兵回至喀伦以待将军费扬古为此将收获厄鲁特之事奏闻併以降人莽奈交小校俄木克图解往上曰着以此示议政大臣癸巳命遣官召囘囘国王阿卜都里什特赴京先是郎中满都宻报曰回回国阿卜都里什特汗及其子额尔克苏尔唐自厄鲁特噶尔丹处来降告曰康熙二十一年噶尔丹遣人于我诳言议事我等往所约伊里地方噶尔丹尽执我父子及从人带我等各处行走今皇上大兵撃败噶尔丹之次日我等才得脱身来归圣朝近闻厄鲁特人言噶尔丹本身有二千许人在古尔班塔米尔台库鲁地方庐帐什物皆无噶尔丹既竆断不能久居塔米尔殆往青海耳舍哈宻土鲁番叶尔钦三路外别无他路如从哈宻往则哈宻与嘉峪关相近嘉峪关有皇上大兵必不去也未必不奔往土鲁番若叶尔钦则有我回回兵二万许在彼土鲁番则有五千兵哈宻则有五百兵又闻策旺喇卜滩住扎博罗塔喇我父子受噶尔丹拘执十四年之苦我今已老虽入中国䝉圣主天恩度日并无可报効噶尔丹不但有执我之仇我回子通国俱有仇现今噶尔丹败困流行之际我愿得留我子媳诸孙于此我身携我妻黙民白克往土鲁番以圣上好生之徳宣谕我属下衆回子策旺喇卜滩所居博罗塔喇与土鲁番相近往与策旺喇卜滩合谋如噶尔丹来人少则执之以报我父子十四年受辱之仇谨奏上命议政大臣集议议曰皇上神威击败噶尔丹而回回国君阿卜都里什特即入降今欲留其子媳诸孙于此而其身往土鲁番以圣上好生之徳宣谕衆回子且与策旺喇卜滩合谋邀执噶尔丹诚心谆请自当准行令理藩院差官一员往召阿卜都里什特併其妻黙民白克至京加之恩赐拨贤能官一员送至嘉峪闗令地方官量拨本地回子足给坐马口粮遣出嘉峪关上曰着遣官召阿卜都里特本身及其妻子诸孙星速赴京可传㫖云其妻子诸孙俱一同遣归不必留此命议收抚巴尔虎之事先是理藩院奏言前令黑龙江将军萨卜素如遇生巴尔虎收之而来后据萨卜素以收巴尔虎之事复行奏请得㫖巴尔虎之事已经遣人往谕该属车卜登贝勒矣俟所遣人归当再遣人往谕将军萨卜素今奉㫖云着将军萨卜素于回汛之时乗便来赴京城修整行装遣使归去则收巴尔虎之事当如何处置为此请㫖命议政诸臣集议至是议曰今将军萨卜素来京则收生巴尔虎之事不当交将军萨卜素应檄贝勒汪扎儿扎萨克台吉阿里雅阿尔萨郎卫赛桑等云生巴尔虎等可收则收之如不可收则将巴尔虎所居何地人数几何奏明之时再议上曰今无生巴尔虎矣汪扎尔贝勒属下齐巴齐努特他布囊古特六百户在扎萨克台吉阿里雅阿尔萨郎卫赛桑处其伙伴五百戸在唿伦之乌冷地方已有㫖谕汪扎儿贝勒之母波底素克云尔可收汝之人如不能收朕将收之至唿伦所在他布囊古特则车陈汗奏言夺窃其牲畜臣之人民少如皇上以此给臣臣将收之倘收而不服将以力取之亦已有㫖谕之云伊等俱有主汪扎儿贝勒之母波底苏克喀通将收此他布嚢古特等如不能收朕另有裁夺不便将伊等给汝命暂停屯兵之议先是理藩院奏言自正蓝旗察哈尔界上至喀尔喀河理合屯兵请差大臣往视得㫖屯兵之地应否差大臣往视着集议至是议曰今皇上亲綂六师击败厄鲁特噶尔丹噶尔丹弃其妻子孑身逃遁穷困已极灭在旦夕应暂停差大臣往视屯兵之地俟噶尔丹实有声息其时再将往视屯兵之事应行应止复议具奏奏入上从之甲午遣使赍勅往谕达頼喇嘛班禅达赖汗第巴策旺喇卜滩先是达赖喇嘛达赖汗第巴等使人于六月三十日到京上简次等大喇嘛晋巴扎木素徳木齐索诺木臧布主事保住为使赍勅往谕达赖喇嘛等至是保住以其行事缮折奏请训㫖第巴倘仍如前以达赖喇嘛坐禅不可得见为辞则将如何若第巴以为将遣班禅来则即携之来乎抑先遣人奏闻乎倘到彼地而遇策旺喇卜滩使人则当如何宣谕至噶尔丹流散之人及其四围居人有愿降者即率之来乎为此具奏请㫖得㫖托言达赖喇嘛坐禅不使相见之事勅内开载甚明如第巴坚执不使相见尔等取其根据决絶而归如云遣班禅来则先奏闻衆厄鲁特有来降者俱携之来晋巴扎木素徳木齐索诺木两喇嘛但为彼识达赖喇嘛之面而差之耳非为行事也保住朕简用尔此行事关重大尔对第巴言诸事须着实𦂳峭照常尊称达赖喇嘛班禅如第巴又言达赖喇嘛将使垂楞为之卜尔但诘之曰垂楞所祷祠者惟达赖喇嘛耳达赖喇嘛尤有问垂楞而行之理乎至达赖喇嘛身故果真则言使班禅主喇嘛之教待为至尊尔务索济隆库图克图而来如𤼵济隆来万事俱休如第巴以杀济隆革喇嘛为疑尔则极口保之如不遣济隆来尔则谓第巴曰尔为一人而伤亿万生灵有是理乎如不从圣上之㫖我圣上岂轻已乎凡事尔当深计日后虽悔莫追矣至勅内开载使遣汝等归及正月到京尔但一到即言奉圣㫖限我等正月到京如正月不到必杀之尔如略使久留我等亦居于此耳断不归去矣尔等欲杀则杀我等数人无甚关系或有为之报仇者亦未可知併将尔往使于噶尔丹噶尔丹拘禁尔三月使徒歩而归之事俱口语第巴如在其地遇策旺喇卜滩之使尔其略加平和以噶尔丹前后诸事详告之言我圣上无诛噶尔丹之意至今犹使将军留大兵以招抚噶尔丹保住又奏曰保住一介庸愚䝉皇上简充信使事关重大愿得钦遵圣谕行事星速归来复命如与达赖喇嘛使人同往恐行迟日久请携达赖汗第巴使人前行上许之令保住十一日起程寻理藩院奏言达赖汗第巴使人偕保住先起程达頼喇嘛使人于本月十五日起程上曰善谕达赖喇嘛曰朕綂御寰区以生成为务尊崇佛教以道律为本故特往召班禅将以化导悖乱中外礼法归一也尔喇嘛与朕从来意谊如一交好六十余年想已将朕深眷之心宣告班禅是实但第巴与噶尔丹朋比恐吓班禅言噶尔丹之兵将要而杀之不遣之行先是乌阑布通之役遣济隆库图克图为噶尔丹诵经择战日及噶尔丹败又诱我军讲和遂使噶尔丹得以逺遁朕与喇嘛向来同心相好有年深知断不作此举动明皆第巴指喇嘛之名而为之也至噶尔丹大败于乌阑布通将走之时顶尔所给威灵佛像于首誓不复犯归降圣朝之喀尔喀矣乃去岁背誓至克鲁伦内青城地方掠纳木扎尔陀音朕数遣使问故而怙恶不悛不见我使敢行无礼夺其马徒歩遣归朕乃震怒调兵亲綂六师近逼噶尔丹彼犹不知朕不忍遽加诛灭矜怜衆生死亡谕噶尔丹㑹盟定议喀尔喀之事差长史多禅中书阿必达赍勅且遣所擒厄鲁特生还晓以我兵各处堵截之事噶尔丹又夺使臣䕶送兵丁之马褫使臣之衣朕又遣彭素克格隆等问故而竟不遣归朕沿克鲁伦而上以探使人声息噶尔丹不能抗朕之威弃其庐帐器械什物遁至特勒尔济地方遇我堵御西路大将军费扬古之兵噶尔丹复先攘臂我兵即大破噶尔丹尽俘之临阵阿奴等诸贵人亦被杀斩有名赛桑等甚多共杀厄鲁特二千余其丹巴哈什哈察罕西达尔哈什哈等皆来降尽获其马驼牛羊噶尔丹弃其佛像经籍以及各色物件仅携二十许人先衆逃入林中朕留喀尔喀兵务索噶尔丹执而诛之噶尔丹败好兇恶已极以致絶灭此喇嘛来使亲身灼见而去者也至降人厄鲁特言达赖喇嘛卜云噶尔丹东征吉此种指使噶尔丹及阻止班禅之事皆第巴目无尔达赖喇嘛之所为也朕明知之朕不以尔事之有无介意是以别降㫖于第巴兹为灭噶尔丹告㨗礼以噶尔丹佩刀一阿奴之佛像一佩符一特遣使赍往併𤼵伴勅礼縀十匹又朕尝遣员外二郎保往谕青海达什巴图尔等台吉云如有噶尔丹之人在汝等地方执之解来据二郎保报称青海达什巴图尔等三十一台吉俱到盟所已将檄文遍给诸台吉矣达什巴图尔邀臣至其庐彼言东方有圣上西方有达赖喇嘛两圣同好歴有年所我青海诸台吉近边居住六十余年未尝生一事噶尔丹杀我俄齐尔图汗取我属裔于我亦有仇但噶尔丹之女嫁博硕克图济农之子乃启闻西方而结姻者也我等俱达赖喇嘛之徒我等凡事皆启闻西方彼地之言如何则遵而行之不得据我等之意覆奏故檄达什巴图尔等遣人于达赖喇嘛后作何定夺速备文知㑹理藩院为此谕达赖喇嘛知之其达什巴图尔台吉等䝉古原文併发勅谕班禅库图克图曰朕抚御万邦无分中外一视同仁尊崇佛教以道法归一为要务今以达赖喇嘛已老尔库图克图道法不二勤脩不倦诵经行善特往召尔库图克图朕将与尔同化导悖乱使中外道法归一而第巴心懐嫉妒与噶尔丹朋比恐吓尔库图克图言噶尔丹兵将要而杀之阻不使行先是乌阑布通之用兵也第巴亦指达赖喇嘛之名遣济隆库图克图为噶尔丹诵经且择战日及噶尔丹败后又诡言讲和以悮我军使噶尔丹得以逺遁朕已别有勅谕第巴指出第巴种种助噶尔丹之事及阻尔不行之举当噶尔丹大败于乌阑布通遁走之时顶达赖喇嘛所授威灵佛于首誓不复侵归降圣朝之喀尔喀矣去岁背誓至克鲁伦内青城地方掠喀尔喀纳木扎尔托音朕屡遣使问故而彼怙恶不悛不见我使輙行无礼夺其马徒歩遣归朕乃震怒调兵亲统六师近逼噶尔丹彼尚不知朕犹不忍遽灭之悯念噶尔丹之死谕噶尔丹姑来㑹盟定议喀尔喀之事使公主长史多禅中书阿必达等赍勅释所擒厄鲁特生还晓以我兵各处堵截之事噶尔丹又夺使臣䕶送兵丁之马褫使臣之衣朕又遣彭素克格隆等问故竟不遣归朕于是循克鲁伦而上噶尔丹不能抗朕之威弃其庐釡器械什物遁至特勒尔济地方遇朕所遣堵截西路大将军费扬古兵噶尔丹又先攘臂我军遂大破噶尔丹尽俘之临阵阿奴等诸贵人亦被杀斩有名赛桑无算共杀厄鲁特有二千余之数其丹巴哈什哈察罕西达尔哈什哈等人俱来降尽获其马驼牛羊噶尔丹尽弃其佛像经籍以至各色物件仅率二十许人先衆遁入林中朕留喀尔喀兵务索噶尔丹擒而杀之噶尔丹败好兇恶已极至于永灭特遣使谕知併发伴勅礼币八端谕达赖汗曰朕钦崇佛教总持道法但皈道法之人则嘉之悖道法之人则惩之尔自顾实汗以来同心专尚宗喀巴之道与本朝和协至尔汗之身益诚信不渝旧好顷者噶尔丹阳䕶宗喀巴之佛教隂主悖逆之邪行诈传达赖喇嘛之语遍地兴戎杀掠喀尔喀毁壊道法而第巴反从中耸慂乌阑布通之役遣有玷僧规之济隆库图克图为之诵经且择战日及噶尔丹败后又借讲和以悞我军使噶尔丹得以逺遁后又指达赖喇嘛之言南征吉大庆也种种煽诱噶尔丹遂敢背誓至土喇克鲁伦等处刼夺我纳木扎尔陀音朕始亲率大兵出讨分路𠞰灭之夫第巴者乃达赖喇嘛下司事之人理应笃敬道法今反不遵达赖喇嘛而欺凌衆人是以朕别有㫖深加责譲惟尔汗不违前好朕使之往依然敬待毎对使欵接时预以噶尔丹之事宻使闻之朕灼知尔不㤀旧好甚坚且笃凡败壊道法煽诱噶尔丹者汗殆知之也至青海诸台吉亦与之无渉是以特遣使以示褒善贬恶之意併发伴勅礼币八端谕第巴曰朕崇道法而爱衆生故实心以䕶道法者加之眷祐隂诱人以坏道法者加之罪谴尔第巴原系达赖喇嘛下司事之人因尔不违达赖喇嘛之㫖辅助道法朕是以优封尔为土伯特国王今观尔阳则奉宗喀巴之教隂则专与噶尔丹比欺达赖喇嘛班禅库图克图而坏宗喀巴之教先是尔以久故之达赖喇嘛诈称尚存遣济隆库图克图至噶尔丹所乌阑布通之役为噶尔丹诵经且择战日及噶尔丹败又以讲和为辞贻悞我军使噶尔丹得以逺遁朕为衆生遣人往召班禅库图克图尔又诳吓班禅库图克图谓噶尔丹将要而杀之而不遣行青海博硕克图济农潜与噶尔丹结姻往来通使而尔又不举发如噶尔丹博硕克图济农无尔之言有相与为姻者乎噶尔丹信尔唆诱之言故不遵朕之㫖昔噶尔丹在乌阑布通大败而走之时首顶威灵佛立誓乃背弃誓言去年至克鲁伦左侧掠我喀尔喀降人朕特遣员外阿尔必特祜为使问其事因乃噶尔丹不即见我使臣迟之日久反尽夺其坐马徒歩遣归继又遣侍卫克什图笔帖式萨哈连等为使仍前尽夺其马匹徒歩遣归其后又遣主事保住为使亦如此遣归是以朕大震怒调集各路兵马亲统六师近逼噶尔丹即欲率大兵𠞰灭之又不忍衆生横罹锋镝特遣公主长史多禅中书阿必达为使赍勅往谕噶尔丹曰朕将与汝㑹好言定议喀尔喀之事尔勿疑惧朕断不欺㒺人也不意厄鲁特噶尔丹仍兇恶不已夺我使䕶送兵丁之马褫使臣之衣又遣彭素克格隆赍勅特问其故仍未遣归朕正待所遣使臣声息遡克鲁伦而上噶尔丹畏朕之威弃其子女庐釡而遁至特勒尔济地方遇西路大将军费扬古等大兵噶尔丹即来拒战大兵乃进击之噶尔丹不得旋踵遂大败阵斩阿奴併斩沙津车陈寨桑古英寨桑孔郭罗额尔克寨桑根敦寨桑俄尔古克图卜新寨桑额尔克台吉楚唿拉格隆厄鲁特人二千余被杀回回国王阿卜都里什特厄鲁特台吉韩都塞冷扎卜梅寨桑马穆古英寨桑巴图尔台吉顾禄黙尔根台吉额林辰哈什哈古英吴巴什笔齐齐等及厄鲁特二千余人皆来降尽获其子女驼马牛羊庐帐噶尔丹仅率二十许人而遁丹巴哈什哈察罕哈什哈等来降博硕克图济农遣往噶尔丹使人罗垒厄木齐等被擒皆言达赖喇嘛殁已九年矣达赖喇嘛者乃至大普慧喇嘛本朝为䕶法之主尊奉六十余年则其讣音即当奏闻于朕尔乃匿而欺衆倚噶尔丹以兴戎其罪甚大降人丹巴哈什哈又告曰噶尔丹闻上亲统六师已到克鲁伦遁走之时传语衆人曰我来此克鲁伦非吾意欲深入也奉达赖喇嘛之㫖云南征元吉大有庆也我是以深入葢达赖喇嘛杀我而我杀尔衆矣达赖喇嘛与朕道法合一相敬有年如达頼喇嘛尚存决无此等事明系达赖喇嘛亾后尔私指达赖喇嘛诳噶尔丹也尔之所行为道法乎抑为己行诈乎朕乃养育衆生之元后彰善瘅恶断然不爽尔果改过仍思遵宗喀巴之道奏明达赖喇嘛已故始末尊奉班禅库图克图使主喇嘛之教副朕之召遣之使来执济隆库图克图以畀我解青海博硕克图济农所娶噶尔丹之女朕仍前待汝以尊崇之礼不然数者或缺其一朕必问尔诡诈欺达赖喇嘛班禅库图克图助噶尔丹之罪发云南四川陜西等处大兵如破噶尔丹之例或朕亲行讨汝或遣诸王大臣讨汝尔向对朕使喇嘛言四厄鲁特为尔䕶法之主尔其召四厄鲁特助汝朕将观其助汝何如也尔其速办此事及正月星速来奏否则后悔无及矣为此特遣使臣往谕併发伴勅礼币六端谕策旺喇卜滩曰朕綂御寰区遐迩一体仁育万民皆欲使之共享安乐朕躬为一綂之主怀保万方奖善良惩兇逆未尝或爽先是尔策旺喇卜滩陈奏噶尔丹之狡诈与侵害尔之实情诚心恳请眷恤朕嘉尔恭顺全受尔之贡献且以噶尔丹狂悖不靖阑入乌阑布通为朕偏师所败跪誓于威灵佛前后又背誓害我使臣掠喀尔喀沮止班禅库图克图之来又至巴颜乌阑将为祸乱其意显露因发三路大兵𠞰杀噶尔丹诸事降勅详谕矣朕亲统中路大兵近逼噶尔丹即欲率大兵𠞰灭之又不忍衆生横罹锋镝是以暂停扑𠞰遣谕噶尔丹使与我㑹好定议喀尔喀之事尔勿疑惧朕躬俟使臣覆奏遡克鲁伦而上噶尔丹闻之不能抗天威心胆俱裂弃其子女庐帐釡铛什物遁去遇朕所遣堵截西路大将军费扬古兵于特勒尔济之地噶尔丹即来战大兵乃进击之噶尔丹不得旋踵遂大败斩噶尔丹之妻阿奴及厄鲁特二千余人丹巴哈什哈察罕西达里哈什哈等人二千余俱降尽俘获其人口马驼牛羊庐帐什物噶尔丹丹济喇丹津俄木布阿喇卜滩等纷纷溃遁噶尔丹今已困穷矣尔向诚心肫笃请安进贡不絶于道与噶尔丹有不共戴天之仇噶尔丹竆兇极恶不可留于人世一刻尚存即为生民之不利务必𠞰除以安厄鲁特䝉古之生今或流行尔属下厄鲁特地方或奔往哈宻地方如生擒噶尔丹则擒之来杀之则以其首来如此则尔向来恭顺之心益着而朕眷顾之恩益无竆矣至于达頼喇嘛班禅库图克图达赖汗第巴等皆有勅谕之并以其藁发尔知之丁酉命停㸃廵边大臣尚书马齐奏曰请照前例㸃廵边大臣上曰着停派大臣廵边厄鲁特巴拜台吉奏请禁廷効力理藩院奏曰附籍喀喇沁扎什王下巴拜台吉呈称我原以身献皇上而不能为皇上効力乞使洒扫街道为此具奏上曰巴拜先衆来降朕另有㫖加恩着彼暂率其人归去巴拜台吉又呈称恭逢皇上亲征击败噶尔丹凯还奏贺之便以我属裔来降之事奏闻䝉皇上俯怜以我属裔复归于我但皇上恤我属裔而我力不能带回乞给驿遣归为此具奏上曰着给之驿传己亥宥额驸尚之隆等罪诸王公等免察议先是上谕议政大臣曰是行也皇七子实𨽻镶黄旗军中其副都统兼长史穆森至镶黄旗来甚倨作气势奏请已给兵丁之米令彼执事人员支取皇子日用之物俱迟悮不给向来军中功罪俱自途间开册携归是役之事皆朕亲裁故无册籍朕不举出更无大臣知之穆森本身官职副都统长史俱革去着议政诸臣议罪具奏此旗原交额驸尚之隆都统杜思噶尔理事官温达料理营务着将伊等一併议奏与朕子同行之人朕若不举出则事不公有得则身任之有失则嘿然可乎至王以下公以上朕皆指授某旗某营或有违朕指挥随意而行者此皆闗系军政朕不举出谁复举之至拨前锋二百名䕶送使臣以喀瓦尔达阿喇卜滩为首併以俄齐尔台噶尔臧额驸亦为首朕谕而遣之曰尔等勿过燕图库列图即自彼地纵去乃违朕㫖前往致被厄鲁特夺去如许马匹亦着议政诸臣㑹同察议至是议政诸臣议穆森乃皇七子长史而皇子日用之物俱迟悮不给又在皇子镶黄旗中不黾勉効力甚倨傲故作气势已给兵粮数尚不敷乃请使执事人员支取殊为不合应将穆森鞭一百不准折赎额驸尚之隆都统杜思噶尔理事官温达交理皇七子镶黄旗营务穆森甚倨傲故作气势皇子日用之物俱迟悮不给并不劾奏又穆森欲将已给兵粮令执事人员支取并不沮之一同奏请不合应将额驸尚之隆都统杜思噶尔督捕右理事官温达俱降三级调用尚之隆原衔内大臣兼太子太保革去太子太保抵降一级罢内大臣仍降二级随旗行走至违指挥之王公等俟命下之日察议入奏得㫖尚之隆革去太子太保抵所降一级仍降二级畱任杜思噶尔温达俱降三级从寛免调用畱任穆森从寛免责诸王公内有効力者亦有不効力者此役已竣大兵凯旋从寛免察议癸卯侍读学士喇钖奏报噶尔丹情形喇钖奏曰等至工噶牢台噶尔丹属下额图格等来降言噶尔丹阿喇卜滩等俱在塔米尔欲从翁金前往瀚海虽此言真伪尚不可料当騐明噶尔丹等人之衆寡所向之地再商行事及到噶萨纳之察罕奴和乃我大兵击败噶尔丹之地七月十二日遣正蓝旗佐领恩格森等令从俄尔洪土喇总路直至塞稜格躧探又备印文发根敦代青交恩格森去讫又于塔米尔地方差都綂噶尔旦等照前躧探声息等亲身于伊等未还之际在特勒尔济河上下憨山四围山谷林莽之中搜厄鲁特所委弃之人七月二十一日至土喇驻扎乌列台河上恩格森等归言我等于本月十六日到塞稜格河之古尔班古库儿对㟁见无小路于是沿河㟁上下行三四十里躧觅新旧踪迹俱无原思得小路则渡河再为躧觅因不得小路我等在彼地宿次日方回噶尔丹等未尝往俄尔洪土喇总路去视其行踪葢遡特勒尔济而上至扎克墩地方后渡土喇河向西南去矣根敦代青之踪迹音息亦无我等于奎塔尔地方遇阿喇卜滩属下男妇十二人骑马十二匹带乌鎗二桿撒袋二副刀二口来投我军今携之而来问之据俄齐尔等言我原系右翼扎萨克图汗属下俄儿哈诺特之人自破扎萨克图汗后我兄弟二人遂离衆人略带所剰牲畜往居瀚海之内採捕狐兽度命后牲畜渐完不能资生前年乃降厄鲁特在阿喇卜滩下阿喇卜滩被皇上大兵击败遁走之后我等亦随之遁走阿喇卜滩对其寨桑等言曰我軰除各自身命妻子外其余衆人俱不能保矣是以我等恐见杀取我一二牲畜而去自扎克都儿内阿喇卜滩属下厄鲁特人齐伦夫妇及我兄弟各携妻子向此逃来半路又遇数起溃走者尽夺所余些须牲畜徒歩而行又拾得我所弃马二匹然无糗粮各处採捕狐兽将及两月仍住居此处遇佐领恩格森带之前来本月二十五日噶尔旦等到憨山见告曰我等循土喇行视噶尔丹遁迹本月十八日到塔米尔之布尔哈见厄鲁特一人亦无有住彼地数日之迹于是我等留人于其地拨什库俄尔和代及我四人向翁金之路塞稜达什等四人向台库勒之地躧探踪迹见台库勒以内有彼来踪无外去之迹乃起程向翁金行一二日又有向西南斜去顺頽塔而往之迹因青草茂长踪迹不甚分明视其各处煑肉为食行灶之灰似从我等所到之地起程前往十日有余矣于是我等回又纵横躧探并无踪迹噶尔丹等往頺塔是真云切思塔米尔之地距憨山千里有余噶尔丹等自塔米尔前去又二十余日地里相隔甚逺是以不能复遣人等在憨山四围候其声息使人躧探憨山前后土喇河上下并无踪迹声息等乃率车陵扎卜阿尔萨阑卫寨桑等兵正将归时本月二十九日丹巴哈什哈嫡姐夫噶尔丹属下祁齐克黙尔根萨图二人来降告曰我等战败之后寻觅妻子不得于是我等随我汗之踪到塔米尔始知我妻子已与丹巴哈什哈同降我等即欲来投圣上而不得其便是月初四日丹津俄木布叛噶尔丹去初五日噶尔丹亲率兵往追之乃乗其隙于初六日我两人骑马七匹随大兵之踪向憨山而来中途遇乌里扬海之人夺我等马我等徒步而行才得至此前者噶尔丹到塔米尔后各遣人召衆共议将视无兵之地掠瀚海四围居民取其糗粮以往哈宻丹津俄木布言哈宻皆村落我不惯居其地议定后阿喇卜滩因行装在额得尔齐牢是以阿喇卜滩随噶尔丹行二日往取行装后丹津俄木布率其所辖左翼于是月初四日叛向西而去博罗特寨桑和硕齐亦在丹津俄木布所潜遣人来告噶尔丹曰丹津俄木布叛汝与阿喇卜滩合往投䇿旺阿拉卜滩我不能脱身无可奈何随之而去如得一藏身宻地我将留与汝㑹噶尔丹方知之遂不往翁金遣妻子赴库冷白尔齐尔相待其身尽其所有率兵千许往追之我等次日即向内逃来不知其后如何闻有弃丹津俄木布而来者言明安特纳马什希台吉率五百人亦随丹津俄木布而去两起相合其人殆有千余阿喇卜滩葢一无所预自觅生路去矣若丹济喇则断不背噶尔丹也我等明知大军早还向喀伦大道而行固近然不识其途闻瀚海又无水土喇克鲁伦乃我等所知之地虽不能追赴军中然随大兵踪迹想可到喀伦是以从此来闻丹巴哈什哈之妻亦逃未知得出与否如再有一二逃来之人想亦由我等行踪而来耳因其言如此恐来降者果从土喇来地之相去甚逺无人收集必至有乏粮之困且噶尔丹丹津俄木布交恶相攻其溃散之人欲前去者前路又逺未必不至土喇憨山地方捕兽取鱼以度生命是以等量糗粮之数率车陵扎卜旗下兵二百名阿里雅扎萨克兵五十名暂于憨山四围守候声息遣人躧探为此奏报命撤坐塘人员上谕大学士伊桑阿曰此行坐塘人员勤劳奏绩不与运粮各官同今已戒寒着该部行文撤回内除马匹倒毙缺额外其効力人员俱交部议叙允大将军费扬古调发蒙古兵费扬古奏言率黑龙江兵五百名于七月二十五日起行赴王善巴喀伦已经报部外其达尔汉亲王四子部落毛明安三呉喇忒六旗每旗乞发兵一百归化城土黙特两旗乞各发兵一百遣至所居善巴王喀伦之地亦皆报讫至王善巴之兵俟到后与王善巴同商酌发其所需之米俟到其地之后随宜度势扣兵足用之数留贮其余交王国昌令给七旗所留米数俟定后报部上交该部议理藩院议以为所发兵应皆如大将军所奏拨发其给兵米数听大将军奏闻上从之督运于成龙等奏报以米给黑龙江将军官兵余米运贮察罕脑儿于成龙等报曰黑龙江将军官兵仆从共一千二百三十三口自八月十六日起算至十月初一日止共给四十五日口粮三百六十九石九斗零其余米一千八百九十四石零于本月十二日自科图运回堆贮察罕脑儿为此奏报甲辰尚书图纳奏报招抚黄番黑番图纳报言与总督呉赫提督李林隆署理廵抚事布政使戈洪同驻甘州招抚噶尔丹纳赋人西尔古儿黄番头目伊扎卜顺等男妇大小六千七十九口黑番头目喇咱噶卜楚等男妇大小一千一百六十九口共七千二百四十八口此外管理伊等坐收赋税者乃噶尔丹属下厄鲁特达尔汉寨桑布尔竒等大小一百六十八口亦俱招降因伊等系眞正噶尔丹属下厄鲁特人故于八月初四日令彼起行赴京奉㫖事理俱毕臣亦于八月初四日自甘州起行赴京为此奏报命宥悮驿官员罪查驿兵部员外常泰举奏知县鲁贻哲等文武官员站马缺少驿务废壊部议分别降级罚俸具奏上曰此所查驿乃未出兵以前之事既出兵以来此路驿站并无违悮俱从寛免治罪丙午命拨官䕶送回回国王阿卜都里什特至西宁先是上谕理藩院曰着问京城四围居住回子有愿自备赀力䕶送回回国王阿卜都里什特等至西宁回子叶大魁处者送到归来之时议叙其往运米之杨回子亦着召问至是理藩院奏曰集问在京回子有前次运米候缺主事回子杨国琳候缺守备王嘉谟候缺知县改肇新俱情愿自备坐马衣服沿途食物䕶送回回国王阿卜都里什特等至西宁回子叶大魁处其中应拨何人䕶送谨奏请㫖上曰着拨候缺主事杨国琳不必再遣部员即交彼遣行寻理藩院又奏曰本月二十五日皇上御殿回回国王阿卜都里什特及其子额尔克苏尔唐谢恩谢毕饮茶应令阿卜都里什特坐于贝子之下额尔克苏尔唐坐于公之下又四十九旗诸王台吉及喀尔喀等谢恩俱与中国诸王大臣官员同班行礼回回国王阿卜都里特等无有朝服应使另为一班行礼上从之命黑龙江将军萨卜素赴京上谕兵部曰着檄谕将军萨卜素云其兵已给米至十月初一日为止如携兵到京餵马则道途迂曲着将军萨卜素以兵交贤能之人从边外发回萨卜素自身量带人员来京若此军之马瘦难以到家萨卜素同带至京养马而去萨卜素不必再奏请㫖一面起行一面奏闻扬威将军舒恕奏请赴大将军费扬古军中将军舒恕侍郎满丕奏言大将军伯费扬古率兵往善巴王喀伦等前次奉查之事已俱奏闻外目下归化城更无别事大将军伯费扬古既领兵在喀伦等愿往大将军伯费扬古军中効力上允之命安郡王马尔浑回京上谕大学士阿兰泰尚书马齐曰大将军伯费扬古既在喀伦可着安王率兵徐行养马而归着员外舍稜在安王驻札之地侦探声息丁未命革俄齐尔邵塞他布嚢之职先是土黙特多罗达尔汉贝勒额尔德木图奏言去年有厄鲁特之警而备兵也四等他布嚢俄齐尔邵塞诈称患病不往亲与协理他布嚢善达俄齐尔俄齐赖台吉罗卜藏等㑹议将俄齐尔邵塞照律罚马五十匹今俄齐尔他布嚢属下佐领官额林辰等首言康熙十四年察哈尔布尔呢叛他布嚢俄齐尔诈病不出兵二十九年出兵又病而不出连今一次共计三次讯问得诈病不出是实俄齐尔他布嚢三次诈病不出殊为可恶如此规避者若不惩治则俄齐尔等不知儆戒而无効力之人矣二十九年俄齐尔他布嚢病之真伪未经详查举出乞併将等议处奉㫖交该部议理藩院奏令他布嚢俄齐尔邵塞速赴军前俟凯还之日再将伊等规避不出兵之事详审奉上准行至是他布嚢俄齐尔邵塞已归理藩院议他布嚢俄齐尔邵塞有厄鲁特之警发兵不赴依律罚马各五十匹贝勒额尔徳木图等未经察出请议处无庸议上曰他布嚢俄齐尔邵塞出兵规避可恶俱革去他布嚢余如所议戊申理藩院员外多尔济奏报噶尔丹情形多尔济奏言臣至扎萨克台吉车陵扎卜所居喀伦之外喀喇莽奈地方札萨克台吉车陵扎卜阿尔萨阑卫寨桑等已率兵而归因侍读学士喇钖量带兵丁住滚噶牢台阿尔哈苏台河俟伊阑他米尔侦探一到即归是以不向前行住于扎萨克台吉车陵扎卜所居之地有厄鲁特噶尔丹属下达什俄钦纳木喀达尔扎班第三人来投等喀尔喀王盆素克旗下阿尔巴楚尔等见之携至所问之供曰噶尔丹败率二十许人遁至他米尔之台库勒地方以俟衆人将收之丹济喇丹津俄木布伊喇古克三库图克图等俱陆续往㑹阿喇卜滩自败以来不见噶尔丹另率其属下人行至他米尔其身独往见噶尔丹遂与其衆俱去丹津俄木布托言创发欲往浴温泉率其属下男妇共六七百许人于七月初一日叛噶尔丹而去噶尔丹乃留其辎重于台库尔亲率其所有七八百许兵本月初三日往追之初七日及之于额徳尔齐劳图之地取回男妇五百余人丹津俄木布本身携妻子及六十许男妇向西而逃不知所往噶尔丹于本月十七日回至台库勒率丹济喇伊喇古克三库图克图及达赖喇嘛之使人俄木布喇嘛等于十八日向库冷白儿齐尔挈装而行住于其内其地名頽伊等男妇共一千七八百阿喇卜滩去噶尔丹所住之地六七日程仍向西行其人数我不之知噶尔丹下人马驼不过一二匹而已牛羊全无噶尔丹遣其人名罗卜臧者往谓阿喇卜滩曰我等无食当往瀚海之外有善巴代青等衆力弱则掠之力强则盗其马畜以为糗粮其人犹未归又有噶尔丹捕兽之人来告曰有五六匹马迹顺瀚海而去噶尔丹对衆寨桑言殆我逃人去尔倘洩其语于善巴代青则我等之去亦徒然矣又下人言噶尔丹议欲往瀚海其地无水亦且无兽虽到瀚海难以归来我等食无食居无庐随噶尔丹饿而死耳俟到瀚海后即与圣主地方相近从彼入投圣主可以求生也我闻吴克尔言吾兄他喇卜及妻俱投圣主是以我等三人与我姐夫阿喇儿拜盗阿尔萨阑寨桑马六匹乗之乞与吾兄吾妻完聚七月二十八日自頽之地逃出来投圣主云为此奏报庚戌大将军伯费扬古奏报噶尔丹遁走翁金地方费扬古奏言准理藩院咨称原着员外舍稜与苏尼特多罗郡王额驸萨玛扎之子多尔济扎卜多罗贝勒博木布之子苏达尼喀尔喀公车木楚克纳木扎儿卫征诺颜阿玉什亲身率其兵至土喇地方侦探声息今停其前往着率伊等暂在安王所驻喀伦候大将军伯费扬古到听其指挥而行等语八月初十日臣至员外舍稜所驻喀伦移文舍稜等着仍在所驻喀伦不时遣人逺探声息如有厄鲁特人来降报部奏闻今舍稜报称职奉将军令驻扎喀伦遣苏尼特多罗郡王额驸萨木扎旗下佐领察罕喀尔喀公车木楚克纳木扎儿之三等䕶卫齐旺等配兵三十名直至朱儿挥克尔阿济尔罕为一路遣苏尼特多罗杜稜郡王达林扎卜旗下乡导汪舒克喀尔喀公卫征诺颜阿玉什之三等䕶卫俄钦等配兵三十名直至伊察扎罕为一路在此两路侦探消息齐旺等到朱尔挥遇两厄鲁特执之而来问之言我等乃噶尔丹属下阿喇儿拜寨桑之人吾名丹济吾弟名多尔穆我等在噶尔丹处食无食衣无衣且闻我妻在此特来归投圣上我等之外别无伙伴前者噶尔丹丹济喇阿喇卜滩丹津俄木布伊喇古克三库图克图及杜尔伯特之车陵等俱㑹于他米尔丹津俄木布率明安特之衆叛噶尔丹而去之时约阿喇卜滩阿喇卜滩潜遣人告噶尔丹曰丹津俄木布将叛汝去遣人招我同行我畏丹津俄木布势强故佯从其言矣噶尔丹遂率兵往追之丹津俄木布闻其来追率其属下人及明安特共千余人逃出白杭哈尔海而去噶尔丹阿喇卜滩丹济喇伊喇古克三库图克图及杜尔伯特之车陵等俱㑹于一处其兵有一千五六百噶尔丹败走至他米尔后向土喇遥望遣人通问于我呉马第台吉等覆之曰大兵俱已归去矣以我辈溃散故使喀尔喀等各归故土游牧目下喀尔喀七台吉移其家产住居土喇矣噶尔丹遂㑹盟言衆喀尔喀如此徙则踰伊克敖喇巴哈敖喇向翁金而行在瀚海以内游牧则掠其偏旁之人再定度冬之策遂自他米尔前徙八日于七月二十五日至俄罗海脑儿驻扎我等即于是夜自俄罗海脑儿逃来除将降人厄鲁特丹济同报文送部外遣厄鲁特多尔穆三等䕶卫齐旺咨将军知之等语今噶尔丹败遁窘迫无粮未必不踉跄奔突是以檄令舍稜率苏尼特多罗郡王额驸萨木扎之子多尔济扎卜多罗贝勒木布之子苏达尼喀尔喀公车木楚克纳木扎儿卫征诺颜阿玉什等亲身带兵速赴军又发降人厄鲁特多尔穆交齐旺解送张家口谨奏辛亥命留贮喀伦米粮一千石余米散给七旗蒙古兵先是大将军伯费扬古奏言臣所领黑龙江官兵口粮一月需二百六十许石请将喀伦之米截留一千石按月支给官兵余米交侍郎王国昌等给赏此截留之米足充官兵四个月之食如用之不尽七旗之兵现在臣所请将余米分给随征七旗协理台吉都綂副都綂带去均分各旗人衆应将大将军伯费扬古所留一千石米支给官兵如有所余将余米亦分给王善巴等七旗协理台吉都綂副都綂等均分各旗人衆除截留喀伦米外余米交王国昌给赏之处无容议者也上从之命遣帅达礼归其主理藩院奏曰据回回国王阿卜都里什特告称现在京城回子帅达礼之父向教某书乞大部转奏遣归给某等语查帅达礼乃噶尔丹属下回子与噶尔丹使人梅寨桑同来及不放梅寨桑入边驱之使归梅寨桑谓帅达礼之兄沙和卓等漏洩机务杀之夺其家产牲畜帅达礼乃率其余回子骚批达钦阿舒尔等步行来投归化城解部部议伊等与噶尔丹使人同来留下者不便安挿旗下应发往杭州廵抚充绿旗兵奉㫖着将帅达礼与前次厄鲁特降人阿木唿郎等附居收养今当作何定夺谨奏请㫖上曰着遣帅达礼归阿卜都里什特壬子命宥兵部侍郎马尔汉罪先是以发往军中马匹至于瘦损命以兵部侍郎马尔汉交该部议处至是吏部议曰马一千匹乃𦂳急军需也在蒙古地方牧养理应遣蒙古章京监视而遣一无所知之汉军满洲章京以致马皆瘦损殊为不合应将侍郎马尔汉革职上曰马尔汉从寛免革职外藩诸王请上尊号科尔沁和硕达尔汉亲王额驸班第等㑹同奏言我太祖太宗开基以来臣等世享太平身受洪恩兹逢圣主仁徳人皆安乐讵厄鲁特噶尔丹独不自量背天忘恩残害边民皇上视民如子恻然悯之不惮劳苦亲綂六军讨噶尔丹行于无水草之地谋必万全坦然逺度出噶尔丹之所不意皇上神威如霆如雷夫兵整肃庙算预成遂大创之噶尔丹亾命弃其赀财孑身逃窜虽得脱出而无用之人终为皇上所擒等窃思圣主俯恤天下之民灭逆天之噶尔丹于俄顷且使自古未服之诸国尽皆来享来王等以下至于万民各得所欲靡不踊跃欢忭圣上丰功大徳当加尊号等诚惶诚恐谨拟圣主徽号曰𢎞仁睿徳神化以养育万邦英武以𠞰除残暴一綂昇平上圣皇帝伏乞圣上睿鉴副等之望上以发大学士等圣祖仁皇帝亲征平定朔漠方略巻二十八圣祖仁皇帝亲征平定朔漠方略卷二十九钦定四库全书圣祖仁皇帝亲征平定朔漠方略巻二十九九月甲寅朔檄䇿旺喇卜滩保䕶回回国王阿卜都里什特阿卜都里什特奏言为噶尔丹所擒受寃苦十有四年仰仗圣上威灵灭噶尔丹得出而来降合家既䝉圣上髙厚之恩今又使送归故土差官併备坐骑食物而遣之到土鲁畨探信或诛噶尔丹或擒解噶尔丹俟得实音归旧居叶尔钦地方再来进贡请皇上万安但往叶尔钦必过䇿旺喇卜滩地方恐厄鲁特之心无常若无皇上勅㫖未必不虐害请给勅书开明系归降皇上之人尔勿得虐害给之前往彼知已降皇上必畏天威而不害矣上以为当给发部文着大学士与议政大臣㑹议撰文奏览议曰回回国王阿卜都里什特之父子为噶尔丹所擒受寃苦十有四年幸逢皇帝亲统大军之威𠞰灭噶尔丹阿卜都里什特得乘间而来降皇上怜其逺离乡土在噶尔丹处歴年患难擕之到京赐之御用衣冠诸物以及银币又使送归故土特拨官全备什物而遣之但往叶尔钦地方恐䇿旺喇卜滩人衆拦阻此无庸发勅应该部备文檄知䇿旺喇卜滩开明阿卜都里什特等已归降本朝䝉皇上恩恤送归故土原由勿致虐害嗣是以后厄鲁特与回子当相与和好撰文奏览上从之乙卯命西宁多拨人员送回回国王阿卜都里什特等至哈宻给弓矢诸物理藩院奏言据回回国王阿卜都里什特吿称䝉圣上𠞰灭噶尔丹我乃得脱来投皇上䝉皇上加以非常之厚恩今遣我归故土又特拨官沿途备给坐骑衣服食用诸物直至嘉峪关使我略无艰苦但嘉峪关以外既不谙道路而伙伴人少乞拨人䕶送我等至哈宻且我等无弓矢撒袋诸物请至嘉峪关颁给我等据此具奏上命该地方官交喀什拨回子二三十人送至哈宻行文地方官给之弓矢诸物阿卜都里什特恩赐已毕请今于是月初三日起程上准其起行命发厄鲁特降人至京附入旗伍有不愿者遣往大将军伯费扬古军前招抚噶尔丹先是理藩院奏言据部郎中满都报称今已凉爽必迁厄鲁特入京查陆续来降之厄鲁特大小人口共一千五百三十七人内除取至京城喇嘛罗垒厄木齐格楚儿席喇卜喇木札木巴等伙伴回回国王阿卜都里什特等伙伴随员外舎稜前往之唐古特寨桑等共二十口死者八口所剩大小人口共一千五百九人内有乘驿送来者又有无马畜者如令伊等赴京其无马匹者或给驿车或另设法候部裁夺至伊等沿途口粮如从张家口支去则费牲口䭾负乞咨该部行文沿途支给口粮每人给肉其丹巴哈什哈等六百余口系左翼察哈尔官兵看守台吉塞冷札卜米寨桑等八百九十许口系八旗章京率兵三百看守倘迁厄鲁特降人入内或仍令原旧看守官兵䕶送或令边闗之兵緑旗官兵沿途䕶送候部裁夺又据满都呈称康熙三十五年八月二十四日丹巴哈什哈来吿曰我妻达什言前次降人代绰特之西里杜喇儿和硕齐等六人其妻子不来其意有仍归噶尔丹之状此軰不可信尔等当防之我以为圣上如此加恩伊等焉往是以不吿近来西里杜喇儿和硕齐来告我曰闻我妻子俱在噶尔丹所此地无一依靠之人难以为生我等意既无所定天又寒矣无人缝补炊㸑何以度日八旗营内有我一舅母阿民台其子阿咱喇仆妇和洛里请使伊等与我等完聚以此言观之则与我妻达什前言相符且西里杜喇儿和硕齐常与噶尔丹仆人亦无妻者名孟克偶语沙中是以我吿彼曰圣上寛宥我等待以不死又如此恩养奈何作此意虽目下无归若到圣上马足之下自有妻矣今为此等人不可信请谨防之据此责令看守厄鲁特之四旗察哈尔叅领等官龚格额儿追等小心防备严加巡警外恐西喇杜喇儿和硕齐等脱逃饬令防䕶于镶黄旗营中取彼舅母阿民台等一同安挿至此等妻子不来者思念妻子虽不能去未必不揺动衆心应将此軰作何措置乞大部速行定夺为此奏闻上谕内大臣索额图明珠大学士伊桑阿阿兰泰尚书马齐曰今天时已凉着取丹巴哈什哈等来京令副都统吴达禅乘驿而往同纳喇善满都迁来又满都报称无妻子者心无所定倘厄鲁特有不愿内来者即从彼处送赴大将军伯费扬古军前着将军伯费扬古给不愿来者各马一匹遣回令彼往谕噶尔丹言彼若来降亦待以显荣其看守厄鲁特等之察哈尔兵各归本地至解厄鲁特降人到京着边关官兵緑旗官兵转逓押解并令戸部理藩院贤能官各一员前往沿途给口粮食物及马草料小心解来内有幼童妇女无马匹则酌给驿马驿车既取伊等到京应令议政诸臣㑹议编入队伍具奏至是议政诸臣议曰据郎中满都报称降人丹巴哈什哈等厄鲁特共一千五百九口内除归併先降之巴拜者人口一百七十五名回回国王阿卜都里什特人口十二名外现存厄鲁特人口一千二百零应编入镶黄正黄正白三旗满洲佐领其内有父子兄弟不可离者如编入一佐领为数浮多则扣筭一佐领人口其余编入本叅领内之佐领以丹巴哈什哈等七十五户为一旗以察罕西达尔哈什哈等八十二户为一旗以台吉憨都等七十五户为一旗伊等目下既到其所居住应着都统副都统佐领以本佐领下房屋暂行安插所给伊等房屋该部另奏请㫖其六十嵗以下十五嵗以上人等于佐领披甲额外令其披甲食粮其内喇嘛之厮役及有主之厮役各附其主不准给粮其各项工匠不令披甲给以工匠之粮在工匠内服役俟到日起各项食物照新满洲例给与丹巴哈什哈察罕西达尔哈什哈台吉憨都等应以何人为何旗授以何职伏候皇上指示其六十余喇嘛着理藩院交黙尔根绰尔济安插何庙具奏请㫖此安插之厄鲁特内日后有增有减另议俟命下之日将扣抵三旗口数名字彚造清册各给本旗厄鲁特一到各旗差官收领内有年老孤身附入人口少者之家给米赡养奏入上从之丙辰勅诘大将军伯费扬古谕费扬古曰据此际噶尔丹地方逃来人言迫于饥冻此大机会有上天眷佑授我之象此不可复失尔等当着实留心前朕亲至克鲁伦之时若尔等之兵能䟎行三日到巴颜乌兰左侧噶尔丹何能得脱设商南多尔济来后或以所到之地奏闻一次或朕所差殷扎纳额林辰等于十三日前到则朕军何故回师因尔军断断不到俱至饥馁故回师调拨军粮然而脱出如许人降者逃回诚不料及此也此等之事至今追悔不尽尔两大将军相会之时朕军之马甚壮理当选择换马追之收取离散之人其时虽散因无人收之故一一聚而成羣宜矣今尔等成算如何噶尔丹形势如何朕因悬隔急欲闻之特发手书往谕川陜总督吴赫奏报哈宻回子头目额贝杜拉达尔汉白克遣人进贡来降吴赫奏言据署理肃州总兵官印务副将韩成呈称哈宻回子头目额贝杜拉达尔汉白克差回子阿林白克赍奏章及进贡独峰骆驼一头马二匹骆驼八头小刀一柄诚心归投皇上等因到思哈宻回子头目额贝杜拉达尔汉白克差阿林白克诚心向化来降真皇帝德威逺播之所致也于是往取临洮道勘合俟到时拨官及通事令阿林白克起程赴京为此奏报以郭尔罗斯台吉毕立滚俄齐尔助马命陞为一等台吉先是上谕理藩院曰郭尔罗斯扎萨克四等台吉吴尔图那苏图鄂齐尔旗下二等台吉毕立滚俄齐尔是役军中助马较衆最多着部议奏至是理藩院奏康熙十六年十月内陜省花马池等处効劳俄尔多斯多罗贝勒索诺木旗下四等台吉吴鲁雅克等十六员因从军各陞一级后议叙有出征头等功牌又陞一级今二等台吉毕立滚俄齐尔虽无功牌而是役军中助马较衆最多应陞毕立滚俄齐尔一级为一等台吉上从之命给将军孙思克博济赴京官兵口粮马匹草料兵部奏言将军孙思克博济咨称某等奉㫖已于八月十七日到京除本将军副都统及总兵官等不支口粮草料外西安将军带来八旗满兵汉军官二十六员兵五百名仆从共一千九十三名马共一千四百十七匹孙思克带来官十二员兵一百三十二名马共二百十六匹乞自入京之日为始给伊等口粮草料据该将军既称本身及副都统总兵官不支口粮草料应不议外满洲官兵及緑旗官兵俱系奉㫖来京之官兵应檄户部于此项官兵自该将军九月初一咨部之日为始算到起行以前照例给口粮草料奏入上从之丁巳有㫖出巡张家口发兵择日先是大将军伯费扬古奏王善巴哨卒来报八月二十四日在达䦨土鲁地方见有厄鲁特形影因调右衞兵一半前来上曰前命安王将军萨卜素来京今着停止各率其兵赴大将军伯费扬古军前着议政诸臣集议至是议政诸臣议以为应令安王将军萨卜素赴大将军伯费扬古军中得㫖朕将往宣化府地方试鹰当减从而往侍衞拨二百员御营拨三旗新满洲䕶军骁骑三百名着带子弟以代仆从拨三旗亲随䕶军每旗三十名八旗前锋四百名火器䕶军一千名每旗带马上礮三门此次随驾前锋䕶军骁骑以佐领内拴喂之马每人各给四匹乘坐侍衞内有无马之人亦各给马四匹乘坐此从行侍衞䕶军不论曾否出征俱閲家足人强者派出火器䕶军千名分为两营其坐马将汉军旗内所拴之马亦选与坐用此行不过试鹰诸色人等不得告请从行其料理马匹着户兵二部料理起行日期于九月初十日以外十五日以内拣择其部院官员不得多派照哨鹿例从少派出兵丁之粮亦从少支取张家口贮有米在到彼再给督理运务于成龙等回京中路督运都御史于成龙通政使喀拜于科图地方拨给口粮事毕回京复命于成龙等奏曰等督运正米二万七千石给过中西两路满洲緑旗官兵挽车人夫及絶粮诸人一万八千石有零外所余八千一百九十六石五斗零内堆贮揆素地方之米三千六百六十石七斗零给过三省挽车人夫及緑旗兵所余堆贮小米四千五百六十石八斗零堆贮察罕脑儿之米四千五百二十九石三斗零小米四十七石零以上正米小米共一万二千八百六石三斗零俱小心堆贮其米上空布袋一层蓆二层布油单二层共葢五层紧急拴系其米下垫以破车松板堆贮地方两处週围掘壕深五尺濶六尺此米同理藩院尚书班第亲交苏尼特阿霸垓等旗台吉祁他特都统毕玛喇等小心看守谨奏戊午命随便安设驿站兵部奏言是行也除内地驿站照常安设外但今春出兵因䝉古马匹羸瘦调内地驿马一千匹协助是行或仍前以内地驿马协助或仅用䝉古马匹安设俟命下之日会同理藩院议之上曰䝉古驿站不至有悞朕亦沿边而行所行不逺调马之事无庸预议如或出边再酌量施行右衞䕶军统领费扬固等奏报率兵起行赴大将军伯费扬古军前副都统拜音布冯国祥等报曰据大将军伯费扬古咨称善巴王巡哨之人言在达䦨图鲁地方见有厄鲁特形影飞尘着将尔右衞䕶军统领副都统夸兰大驻防协领各章京及䕶军骁骑火器营兵皆拨一半以留下官兵之马填给乘坐文到次日起程中途一宿次日到归化城自归化城踰翁滚岭第六日到巴颜布喇克再带子母砲十六门每旗各给二门支百次火药铅子而来据此䕶军统领宗室费扬固瓦尔达副都统党爱柯尔对夸兰大驻防协领各章京䕶军骁骑火器营兵俱率其半于九月初二日起程矣为此奏报黑龙江将军萨卜素以赴京奏闻萨卜素奏曰遵㫖以兵四百交驻防协领胡布纳等由口外遣回率兵一百赴京己未尚书班第以给赏之事奏闻先是有㫖谓是役修道凿井监牧坐塘䝉古台吉官兵应给恩赏至是班第奏言臣等遵㫖查修道监牧凿井两阿霸垓两阿霸哈纳尔两蒿齐忒两苏尼特及坐塘两乌朱穆秦克西克腾十一旗共赏过银二万四千九百四十两其银自都御史于成龙处支用至给赏之时台吉官兵跪吿曰我䝉古幸逄皇上昇平之世安居乐业而噶尔丹扰害边人窃踞巴颜乌䦨等处地方使我軰不得安生䝉圣主为我沿边䝉古亲綂大军深入敌境𠞰灭噶尔丹自兹以后我等永得安宁矣少长欢唿无不向阙稽颡今又䝉圣上慰劳加以洪恩赏赉不胜感激乃望阙谢恩钦惟皇帝以噶尔丹逆天刼夺北边掠喀尔喀纳木扎儿陀音窃踞巴颜乌䦨等处复伺刼喀尔喀皇上预筹熟计欲一举灭之干刚独断发大兵各路堵𠞰御驾亲统六师而出天威难抗中夜遁逃皇上统大军深入敌境追至拖诺等处噶尔丹窘迫已极仅图亡命尽弃诸物日夜奔逃值皇上预定庙谟详加指示遣费扬古之兵堵御𠞰除击而杀之俱与圣上谟略纎毫不爽事事符合允如皇上百日成功之谕十旬之内竟灭噶尔丹亘古以来未有如皇帝之勇略俱全殊猷异绩也等愚劣不能记忆笔不胜书幸逄圣世闻此凯音无任懽忭谨顿首稽首上闻辛酉命总兵官王化行协助巴图尔额尔克济农上谕户部尚书马齐兵部尚书凯音布等曰噶尔丹窘迫已极近朕差阿南达以巴图尔额尔克济农之兵堵御其外恐噶尔丹乘虚往巴图尔额尔克济农行刼着尔两部檄总兵官王化行如噶尔丹往巴图尔额尔克济农处即率其兵往援併谕巴图尔额尔克济农知之壬戌命寛喀瓦尔达阿喇卜滩等免革职先是上拨前锋二百往送使人以喀瓦尔达阿喇卜滩为首领有勿过燕图库勒图即从彼地纵使人前去之谕伊等违㫖出其外马被厄鲁特所夺交该部察议至是兵部奏曰喀瓦尔达阿喇卜滩违㫖越过燕图库勒图巡警不严被厄鲁特夺去如许马匹应将喀瓦尔达一等侍衞佐领俱革去鞭一百不准折赎令披甲効力将阿喇卜滩多罗额驸一等台吉革去罚九九牲畜入官其额驸噶尔臧台吉俄齐尔不为首领无庸议奏入上曰喀瓦尔达阿喇卜滩等并非战败着从寛免罪命宥修路侍郎多奇等罪先是上谕大学士伊桑阿曰独石口之路竟不修治经行路中此路最不堪着发部严加察议关系军务不得议以寻常之罪侍郎多奇乃専管修路之人其事惟何朕再三申谕修路之事重大今值寒冻当先修石岭等处暂缓结氷之地勘明备工俟地将融动工修治则力不劳而行不悞尔当儆之乃违朕指挥不加详閲在冻处草草塞责及至地融已成泥泞致悞大军行路殊为可恶至是吏部议侍郎多奇口北道常明扬赤城县县丞程扬洪俱革职交刑部拿问从重治罪上曰前以行军凡事不可不严故将多奇交该部议罪今自军中来见多奇等所修之路大兵往返并无所悞着俱从寛免罪癸亥命拨侍郎多奇席米图于大同宣府地方喂右衞兵丁马匹先是上谕公常泰尚书马齐曰据将军费扬古奏言厄鲁特见我边汛备兵而遁应于十四日发兵起程朕躬于十九日发驾着议政大臣会议议政大臣遵照谕㫖请于十四日发兵起程御驾于十九日启行上命议政诸臣会集面议至是议政诸臣入奏上曰朕躬仍于十四日前往试鹰所发兵照常在京预备如有所用再来调发目下着右衞兵一半秣马俟肥后换费扬古带往之兵前来秣马大同则着拨侍郎多奇宣化则着拨侍郎席米图监督喂养命拨扈从大臣兵部开列大臣名姓奏请分别随驾前行留京备兵之人上命都统周卜世綂领托伦苏丹塞稜格副都统吴达禅等䕶驾前行其余大臣俱与大兵一同预备乙丑命定军行日期上谕兵部曰除前拨八旗前锋四百名外再増拨前锋四百名朕于十九日发驾令大兵于十九日一二日前起行军行日期着钦天监选择具奏侍读学士喇什奏报噶尔丹情形喇什奏言噶尔丹属下人克齐克黙尔根等来降言丹津俄木布叛噶尔丹而去噶尔丹发辎重往库冷白儿齐尔使之待已其身率兵往追之臣等欲探其声息若何且以收其零散之人故亲驻憨山左侧自憨山遣乡导叅领达尔汉伊罗儿图等率兵往探伊罗儿图还吿曰我等从克齐克黙尔根逃来踪迹前行到一地与过抗爱之岭相对见有数道踪迹俱逾抗爱山而去无他往踪迹在我等未到之前已过去十余日故我等即从彼地还八月二十七日丹巴哈什哈亲弟吴黙叩黙尔根寨桑等男子四人妇女四人至喀伦降言我向为丹津俄木布之䕶衞近身随行我兄丹巴哈什哈来降圣上之后噶尔丹使我代吾兄管倬和尔部落人衆授为寨桑早欲来归皇上奈不得脱身之便及丹津俄木布与噶尔丹反颜叛之而去我随丹津俄木布亦去噶尔丹追至额德尔齐牢时已昏是日不战丹津俄木布知噶尔丹力尚强语衆曰我等与战则不能敌同行必为所掩我等当各自分行会于阿儿台地方往投䇿旺喇卜滩于是零星分散丹津俄木布率六七十人而去丹津俄木布之妻父察浑台吉率百余人向图尔古特而去明安特之纳玛什希台吉率四百余人向洪郭赖而去噶尔丹收取百余人原欲往库冷白儿齐尔不知其已去与否阿喇卜滩一概不预往空奎扎巴喀居住目下噶尔丹人有千余阿喇卜滩虽无牛羊而马駞尚多噶尔丹即马駞亦殊少今天时渐寒大半无居无食噶尔丹未必能保有其下人殆必散尽矣副都綂阿南达奏报设哨于布隆吉尔等处阿南达奏言遵奉圣上成算于布隆吉尔之巴尔库儿塔儿纳亲等路其地名博罗川济则遣蓝翎布达及巴图尔额尔克济农之布儿噶齐达尔汉寨桑马赖额尔克哈什哈率十人驻札于额布格特阿木格特地方则遣巴图尔额尔克济农之祁劳黙尔根萨里唿纳亲率十人驻札于布隆吉尔之敖齐喀喇莽奈地方则遣骁骑校齐伦喀尔喀白苏特扎萨克黙尔根济农一等台吉索诺木伊思扎卜旗下都綂额尔德尼寨桑达尔汉他布囊率三十人驻札于昆都伦额济内地方则遣喀尔喀台吉带青巴图尔哈米尔巴图尔额尔克济农之浑他汉占哈什哈布达礼杜喇儿和硕齐率五十人驻札九月初一日遣使起行矣窃思坐哨之人若至嘉峪闗肃州等处来报而后趋赴恐其已过有失机会若阿南达亲身至布隆吉尔之都尔白儿济形势地方乃两边哨卒逓报之路仅率巴图尔额尔克济农等设哨余剩之兵一百五十人往则为力甚薄故与提督李林隆共议增緑旗兵四百子母砲二十门亲率之于九月初三日自肃州起行矣为此奏报副都綂阿南达奏报遣人晓谕哈宻回子阿南达奏言向甘州而来遇进降表回子令此内回子名俄罗斯者配以通事任义甫及家人二名往吿其头目如噶尔丹来人力少则擒之人力多则验明数目来报若噶尔丹至汝地给之粮马纵之使去或不来报则尔等所奏无信矣噶尔丹岂能居此守䕶汝乎当熟筹之又教通事任义甫及家人使探常明英古出差䇿旺喇卜滩归信及噶尔丹消息俟彼回时另行奏报副都统阿南达以喀尔喀白苏特扎萨克黙尔根济农等吿请効力之事奏闻阿南达奏言喀尔喀白苏特扎萨克黙尔根济农一等台吉索诺木伊斯扎卜协理旗务台吉伊尔登和硕齐格宁台吉带青巴图尔哈米尔毕力克图胡鲁木什俄木布西第巴喇额尔德尼俄木布等来吿曰我等䝉皇上豢飬之恩图报无地请于戍哨侦探之事効力为此奏闻员外二郎保奏报青海声息二郎保报言八月二十二日差守备平朝正拨什库哈什台于善巴陵堪布曰汝前谓一槩言语若不启闻达赖喇嘛不得擅以己意相覆俟启闻达赖喇嘛其言如何当据实报闻未知汝差彼西方之人已归否如已归其言云何噶尔丹三十许人逃至青海地方矣其人衆寡姓名及诸凡声息俱宻探而归平朝正等九月初二日还言我等八月二十三日至善巴陵堪布所以所谕之言吿之堪布言达什巴图尔台吉曾遣其人往使西方尔等往问巴图尔台吉台吉殆知之我等往台吉所以是言告之台吉言我使人往西方未归俟归后达赖喇嘛如何谕我等当以其言吿汝又问之曰闻噶尔丹三十许人逃至青海地方其人何名共有几人噶尔丹逃向何方巴图尔台吉吿曰前年噶尔丹兴兵掠厄鲁特之杜尔伯特国有一逃来者乃杜尔伯特国之人其名绰克图率其人三十许逃来在阿齐巴图尔台吉所此绰克图乃归降圣上之人陀音之子巴拜台吉一族绰克图言噶尔丹已向洪郭赖而去殆往投乌郎哈木多尔诸人尔又各处细访杜尔伯特三十许人逃来在阿齐巴图尔处是实别无异闻为此奏报丙寅大将军伯费扬古以丹济喇遁走之事奏闻费扬古奏言等遣善巴王旗下副都统善巴尔等侦探彼差人来报曰我等于阿济尔布都纳以南地方见有厄鲁特屯札布都纳即退回数里藏于隠宻之处觇其行踪之多寡次日不见彼前来善巴尔等又前往视之使以此情来报八月三十日到等料厄鲁特未必不退故遣人招降以覊縻之语噶尔丹尔战败无粮难以度冬不知大兵在此欲剽掠零星之喀尔喀度今冬耳圣上洞鉴此情早遣大兵俟尔于边塞之地今圣上犹不忍尔破坏失其生业遣卓力克图达尔汉巴克什等传谕尔尔当熟筹久逺谋生之䇿遵㫖来归圣化则尔必依旧得所矣不但尔噶尔丹然也凡人来降皇上亦必使之得所以此备文使员外舎稜解来厄鲁特降人马尼黙德赍之交乡导阿南达引路令见厄鲁特形影纵而遣之又副都统善巴尔等遇厄鲁特纳玛喇什来降九月初一日解到所问据纳玛喇什曰我乃阿喇尔拜之人住居頽河噶尔丹战败无食穷困已极噶尔丹言满兵大胜俱已进京喀尔喀等必出塞游牧可乘其隙取粮于喀尔喀以度此冬故使丹济喇等率兵一千五百南来既到阿济尔布都纳地方此地所遣厄鲁特卓力克图达尔汉巴克什津巴到吿之以圣上遣兵堵御边汛丹济喇等闻之遂纷纷遁去我乘此隙内来归降卓力克图达尔汉巴克什等初相见之际言我等逃出丹济喇不信而穷诘之又对以释之而归其他言语我未之闻也于是等率黑龙江兵衆扎萨克䝉古兵欲往阿济尔布都纳随势相机而行已于次日初二起程檄右衞兵作速踵我军而来外具本同降人纳玛喇什一并赍送又奏言善巴尔等以厄鲁特降人十名来言我等至阿济尔布都纳乃厄鲁特屯札之地见无一人但有所食马骨弃其鎗柄而去正查视之时有厄鲁特俄儿都孙伊尔都齐阿哈里查木杨彭楚克西喇卜达尔扎贾图额尔克杜喇儿达尔巴格隆阿哈第等十人自郭多里地方来降言丹济喇之行甚速自郭多里而前去矣我等又前行数里以观之马疲不能急行而回视其行踪有一千四五百人问俄儿都孙伊尔都齐等与前降人之言无异是以将俄儿都孙伊尔都齐等十人解交收集降人郎中满都其厄鲁特陆续人降不絶问之俱与前降人之言无异亦解郎中满都讫谨奏命给黑龙江将军兵从口粮裘帽先是将军萨卜素奏言据兵部咨称奉㫖命安王将军萨卜素来京今着停止各率其兵赴大将军军前钦此前奉八月二十三日之谕分兵四百从口外遣回率兵一百前来今谨遵㫖率此一百兵星赴大将军军前但我军出行原带粮米算至七八月回汛故无冬衣裘帽者多伏祈勅部颁给兵从裘帽等物并议本军口粮何处支取奏至命交兵部理藩院会议至是议前者给过黑龙江兵口粮算至十月初一日为止如未到大将军伯费扬古军前其粮或完则至归化城后计其兵到日支米俟到大将军军前将王国昌所运米内截留之一千石按兵支取其兵从既无冬衣裘帽应自工部取大羊皮裘大羊皮帽各二百拨兵部理藩院司官各一员速送至将军萨卜素军前散给兵从奏入上从之命自张家口设驿至大将军伯费扬古前进地方先是上谕尚书马齐等曰着拨尔部贤能司官一员自张家口设䝉古驿至将军费扬古所往地方至是理藩院奏自张家口以外设䝉古驿至大将军费扬古所往地方应拨臣部司官乘驿先往于归化城衆喇嘛殷户附近旗分取马每驿安设马二十匹䝉古章京一员兵十名其设驿时取各部院笔帖式八员前往至拨什库则遣臣衙门拨什库去奏入上从之命授丹巴哈什哈等职先是上谕议政诸臣曰丹巴哈什哈等虽败后来降着以大职议叙其先降之俄欣阿穆唿郎等在其次议叙俄欣既系先降而是役于西路军中甚为効力至本第达尔扎又在其次议叙至是议政大臣议曰丹巴哈什哈察罕西达尔哈什哈虽败后来降既特来投皇上请加恩优授为二品官其梅寨桑憨都等彼在本地原系显职请加恩优授为三品官其五品官俄欣早已来降而是役西路军中殊为効力亦请优陞为三品官其与俄欣同降之六品官多尔济塞稜博托请陞为五品官先降之六品官阿穆唿郎额墨根布林舒格卓里克俱陞授为五品官至附于正黄旗之索诺木在五品官俄欣之后续降请加恩优授为五品官达尔扎虽微贱之人然在噶尔丹未败之时先降请加恩优授为五品官本第于兵将败先降请加恩优授为六品官是役厄鲁特降人内有当给官职者俟大将军伯费扬古到日再议具奏上曰丹巴哈什哈西达尔哈什哈着授二品官为散秩大臣梅寨桑憨都着授三品官俄欣着取为一等侍衞余如议圣祖仁皇帝亲征平定朔漠方略卷二十九圣祖仁皇帝亲征平定朔漠方略卷三十钦定四库全书圣祖仁皇帝亲征平定朔漠方略卷三十戊辰命拨大臣领兵起行内大臣公常泰为领兵起行事开列出征大臣职名入奏上曰左翼营内以内大臣马思喀都统公俄伦代䕶军统领宗室塞稜格主之右翼营内以内大臣公常泰都统侯巴浑徳都统齐实主之其余大臣各随本翼𨽻在营内其前锋营自有本翼大臣其去时四营左翼之营于十七日起行其次十八日右翼之营起行自此次第起行再传谕大臣兵丁云马匹关系重大从夜拴至天明天明之后放啮青草再缓缓起行则马不劳此时虽不忌水然系肥马仍以缓饮为宜朕于各驿俱备有草料尔等行路一日行一站为宜则马畜不劳矣命给出征官兵行饷上谕大学士伊桑阿曰此番出兵诸王以下及大小官员俱照今年出征例给两个月行饷如在前出兵今次又往则各赏银十两朕将往驻跸驿中每驿使备空草以喂出兵者之马照各处定例散给尚书图纳等以招抚噶尔丹属下人及西喇古尔番人之事奏闻图纳等奏钦遵上谕乗驿速行至于庄浪会同总督呉赫提督李林隆署理巡抚事布政使郭洪西凉总兵官韩弼等访问噶尔丹征赋之西喇古尔番人俱云在甘州附近地方是以等亲身俱前进甘州因西寕距甘州一千二百余里而地方𦂳要故遣总兵官韩弼回西宁等往甘州详查噶尔丹征赋之西喇古尔番人遣副将卫勲游击张当之守备王良柱通事俞嘉心宣谕皇帝仁徳告以𠞰灭噶尔丹之故西喇古尔黄番人大头目厄勒者尔顺等黑番人大头目喇咱噶卜楚等俱大欢悦率其下次等衆头目来降计西喇古尔黄番人大小六千七十九口黑番人大小一千一百六十九口及噶尔丹下管辖番人坐征赋税之厄鲁特逹尔汉寨桑布尔竒寨桑塞稜丹巴等自十五嵗以上一百一十九口十四嵗以下六十口男妇大小共一百七十九口亦率之来降上三项人共七千四百二十七口此等坐征赋税噶尔丹下人皆系厄鲁特不便仍留本处故拨游击侯定之守备刘金玉千总周文梁把总张英从驿解京至西喇古尔黄番黑番人数甚多不便迁来且既将管辖伊等坐征赋税之厄鲁特离彼迁来故不复迁番人止将边外所有番人俱迁入边内矣为此奏闻上曰西喇古尔番人向来纳赋于噶尔丹送硫黄倭铅诸物顷以噶尔丹大败遁逃特遣大臣晓谕招抚览图纳奏黄番黑番人及噶尔丹下管辖番人坐征赋税七千四百余口俱诚心归顺分别解京安挿已悉知之矣并令所司知之己巳谕大将军伯费扬古相机行事时费扬古因钦差卓力克图逹尔汉巴克什及丹济喇所遣察哈代等到后遣郎中本什押䕶入奏之时使口奏行事谨候训㫖乃发勅谕费扬古曰尔赍奏本什到后情事已悉今丹济喇虽乞降而噶尔丹之奏未至虽不来降破壊已尽如或来降大将军可婉言诱至归化城以便共商措置若遣其使至朕前于朕甚难不得不降㫖许降如据㫖来降不便有异议矣今丹济喇以下通使仍遣来入见如噶尔丹遣使尔即覆之言我乃大将军凡事皆我所主吾主殆不违吾言也今尔等往奏而归天气愈寒恐尔诸人尽至冻死尔等可即归谕噶尔丹来降其时我当为尔陈奏加之奖赏作速遣回此项事一面奏闻一面大加防备防备之事马匹为要朕统军而行见我兵之勇无复遗议但不经心防马万一诈降夜中乗我无备驱马而出所关匪浅尔等谙练之人无不经歴之事偶以朕虑所及一为书之朕一闻噶尔丹声息即以京中所喂之马给兵乗坐亲于九月十九日出行赴归化城此际情形仍当奏报朕心不胜喜悦急欲得其实音特谕命严禁外藩䝉古偷盗马匹上谕理藩院曰是役之行经䝉古地方官兵马駞摆站马匹关系重大尔衙门可檄外藩衆札萨克喀尔喀札萨克各自严禁本旗盗贼如窃取官兵马駞摆站马匹什物借交易为名而来偷盗立正军法枭首示衆抄没子女家产入官该札萨克管辖人员从重治罪严行传谕可也命封车陵逹什为辅国公上谕尚书马齐等曰喀尔喀札萨克厄尔徳尼阿海台吉下一等台吉车陵逹什是役军中効力供应公差马匹食物略无迟悞良可嘉也着照车木楚克纳木札尔例封为辅国公命速授善巴盆素克封册先是议政大臣奏封善巴为和硕亲王优封盆素克为多罗郡王命作速撰册差官送往至是理藩院奏言吏部撰完善巴盆素克封册送到衙门应差衙门官一员乗驿星速送往上命速发授封命增发坐塘笔帖式理藩院奏请坐塘部院笔帖式再拨八员又今年出兵理藩院拨什库应以兵丁给剰马匹并选各旗马内有臕者毎拨什库各取二匹乗坐上从之庚午谕诸大臣追讨噶尔丹情事时厄鲁特格垒古英寨桑等遣察罕哈什哈来请降上谕大学士伊桑阿等曰近有厄鲁特格垒古英寨桑乃噶尔丹信任之大臣遣使请降言噶尔丹困穷已极糗粮庐帐皆无四向已无去路狼狈不堪目下掘草根为食八月初四日大雪深数尺昔谓䝉古之地不论经由何方皆可以行难以寻觅由今观之皆有一定行路一定住处不可妄行亦不能妄住欲觅噶尔丹所在亦无所难草木非人所食惟厄鲁特乃能延至此时他人何以堪此伊桑阿阿兰泰奏曰天时正寒如此穷困何以能久王熙奏曰食草木之根如何可久及今不降自求死也张玉书李天馥奏曰如此穷困何以度冬乎壬申驾发京城巡行北边经理机务命都御史于成龙赴归化城理西路粮务上谕大学士伊桑阿曰中路之粮俱已安贮于成龙李鈵喀拜在此无事西路粮务尚未措置毕着伊等自备马匹乗坐明日即行过驻跸所赴归化城同理西路粮务遣人赍勅往诘大将军伯费扬古费扬古等奏据西安正蓝旗索保佐领下小拨什库阿兰泰镶蓝旗汉军骁骑张正宗来报曰我等乃驻札翁金之兵副都统祖良璧等议余米不多兵丁住此已将至五十一日当分给此米起行遂以米尽给兵丁我等于本月初六清晨起程而来行至十五里外突遇厄鲁特二千余贼副都统祖良璧等率官兵接战挫之我等因而内来问阿兰泰曰祖良璧等如何矣言我等被截向内而来不知祖良璧如何奏至发勅诘大将军伯费扬古曰尔以翁金守米副都统祖良璧等之事具疏来奏于九月十九日早驾发之时已到行在前五月十三交战以来曽为西路尾后之事发勅书部文俱有案巻何待朕言此数月不撤者何故遣将军舒恕侍郎满丕前去者又何故尔之前往又何事朕实不解朕一人在京独以西路所阙意所不到之事种种言之衆心俱不之服今果如吾言矣噶尔丹困穷已极早晚冻死如遣大僚人员往抚此大机会正为之喜今与之战则降者必惧而止且又收其帐房锅釜朕深以不及撤兵为憾又疏内并不开翁金有兵几何将领为谁器械如何其战久否如何被挫此拨什库骁骑何以得脱悬度之不胜闷人嗣后一槩奏事必开明始末为宜特谕上又命内大臣䇿旺诺尔布一等侍卫俄齐尔杜喇尔赴大将军伯费扬古所曰可传㫖谕大将军伯费扬古朕出张家口沿边而行着大将军不时探听噶尔丹声息来奏命刋发招抚噶尔丹勅文通行晓谕先是上谕内大臣苏尔逹公福善索额图大学士阿兰泰尚书马齐等拟招抚噶尔丹勅文奏览至是大学士阿兰泰撰勅呈览上裁定之谕大学士阿兰泰曰着将此勅文发至京城兼书满洲䝉古字以榜纸单书䝉古字使内府良工刋刻刷印三百张与勅书一併驰驿赍来以勅书及刷印䝉古文俱交去员令将勅书授噶尔丹刷印䝉古文逢人颁示谕噶尔丹丹济喇等曰朕统驭寰区中外一体效顺者必抚绥以生之梗化者必诛𠞰而灭之尔于乌阑布通虽大败逃遁朕仍欲与尔期约定喀尔喀之事几经发勅遣使尔等背誓掠纳木扎尔陀音直犯克鲁伦朕乃亲统六师遣使谕尔期会定约尔狐疑不信不见我使朕抵克鲁伦尔不能抗威遁去遇我西师尔先逆战至于大败士卒死亡尽弃马駞牛羊子女庐帐诸物遁走衆寨桑台吉等人络绎来降丹济喇格垒古英车陵奔遣其察罕哈什哈亦来请降朕已面许之遣使归去今朕躬复统军而出各处亦调兵为备尔等既失妻子马畜什物无衣无食穷困已极更无所之天时渐寒死在旦夕朕不忍视尔属衆妻子仳寒冻而死特降勅招抚尔等果悔前愆能来归命朕不分异同无不豢养俾得其所尔属下衆人亦得见其妻子各安其生朕㫁不念尔等后作之孽倘犹迷而不从试熟筹尔等长久之䇿有能收纳汝等而活之者乎尔等已无所归各当来降朕必使尔等富贵咸得其所毋疑毋惧特谕命布克韬等赴大同宣化府监喂马匹上谕议政大臣曰大同府宣化府积贮草料甚多着于坐用官马之新满洲䕶军三百内使二百一十䕶军乗盐池厰马前去九十䕶军携其所乗官马九百匹往大同喂养其不乗官马大臣侍卫官员之马各照定例亦携往大同府喂养解此项喂养马匹之时令三旗大臣每旗各一员侍卫各三员前去其在前两队之兵亦发往大同府喂养马匹如此则不悞军行而于事大有裨益尔等可会议来奏随议将三百新满洲䕶军所乗九百官马九十亲随䕶军所乗三百六十马带往大同府喂养除部院大臣官员之马不喂外其不乗官马之大臣侍卫官员之马照定额亦带往大同府喂养所喂马匹俱交侍郎多竒小心监喂三旗大臣毎旗各𣲖一员䕶军㕘领各一员侍卫各三员亦发往大同府监喂其在前两队之兵亦发往大同府会同监喂人之口粮马之草料俱照去年例支给奏入上命布克韬苏永祚唐保住前往监喂余如议命以哈滩巴图尔滚占解京马駞给右卫兵丁先是大将军伯费扬古奏言右卫官兵到家未久调兵文书又于九月初一日到初二日即起行而来此项官兵归未久而来甚速乞将哈滩巴图尔滚占所有马駞停其解京给右卫八旗兵为用上曰前次大将军伯费扬古存留马匹原令解京今费扬古请停解此马分给其军着该部作速议奏至是兵部奏大将军伯费扬古既称此项马駞请停解京给右卫兵丁乗用应准所请给右卫兵俟兵归日以马匹数目报部前遣司官往迎此项马駞应发文追回仍檄知大将军伯费扬古可也上命依议速行甲戌命以大同宣府等处所喂骆驼交侍郎多竒监喂行兵部奏据大将军伯费扬古咨准西路运米正卿辛保等移称前大将军发解喀伦骆駞共一百九十四头除倒毙外现剰八十六头已解右卫今青草将尽之时此项骆駞应交何处伏乞指示此皆大同宣化府等处地方喂养之骆駞应贵部拨人收取作何喂养何处安置请赐裁夺查目下侍郎多竒已往大同喂马此项发往右卫官骆駞八十六头如到右卫应扣数拨发官兵解至大同交侍郎多竒喂养以此檄右卫副都统正卿辛保併檄知大将军上从之乙亥命以谕噶尔丹勅文及所印䝉古文𤼵往大将军伯费扬古军前时奉皇上手定勅文书于龙笺又刷印三百张大学士伊桑阿启皇太子送至行在上谕大学士阿兰泰等曰着以此勅併䝉古文今即拨善驰材能司官笔帖式送往将军费扬古所差人赍去其勅授噶尔丹其䝉古文令彼逢人各给一张命备仪仗音乐于归化城上谕内大臣福善等曰此行仪仗音乐俱未携来既往归化城驻跸如厄鲁特䝉古来降无仪仗音乐似失观瞻着取仪仗音乐俱装载驿车併鼓手前来如排列仪仗大同军士归化城军士执之丙子主事巴什纳奏报副都统祖良璧与厄鲁特战于翁金之地巴什纳报西安正白旗䝉古旗分布达佐领下披甲祁台布尔哈图于九月十八日到宁夏报称副都统祖良璧张㕘将等率满洲緑旗兵在翁金守米因天时寒冷军士难以久屯马匹冻毙者多副都统祖良璧等遂以现存之米分给兵丁余皆焚燬前锋当前辎重居中副都统等亲身殿后九月初六日自翁金起程行五六里忽有䝉古五六人阑入我军辎重行劫我军前锋逐至西方山谷中忽有䝉古兵自谷中大唿而出发鸟鎗弓矢来逐我前锋及于辎重防䕶之兵与之接战又入副都统阵中相与混战因路被阻截难以复回我等欲来报信同董总兵赶马之人迭乗所赶马三十余匹而出䝉古见之以五十余人追我等一日一夜我等弃疲马换好马始得脱出至两狼山因马已疲故留下正白旗苏巴代佐领下披甲伊林住布逹佐领下披甲伍寳镶蓝旗汉军披甲刘姓仅我二人选好马乗之先来报知问披甲祁台曰尔等脱出时见副都统否䝉古兵形影大畧有几何是噶尔丹之人否言䝉古兵自谷中骤出掩袭我军相与混战我不能逹副都统所䝉古俱有鸟鎗弓矢亦有执长鎗者视其形影大都千余不及二千皆乗马是否噶尔丹之兵不得而知我军大半无马报至上命抄此报发大将军伯费扬古命免宣化府三十六年钱粮上谕户部曰宣化府钱粮曾已屡次蠲免但此数年该地方各州县饲养军中马匹大兵往来经行各项需用虽俱动正项钱粮而供应甚繁人民劳苦朕巡察至此见之中心不胜轸念着将康熙三十六年宣化府地丁银米尽行蠲免檄该抚通行晓谕俾小民均沾实惠以副朕爱䘏黎民至意尔部即遵谕行上又谕曰将此上传令即交知府谕衆通知命黑龙江将军萨卜素留归化城养病萨卜素奏自科图起程向张家口南行八百余里九月初十日奉到兵部檄令速赴大将军军前是日即起程疾行又行八百余里于十九日到归化城归化城距大将军所驻西白图地方千有余里但居科图时旧疾复作而又急行病势渐增头目旋晕左边手足麻木不能长乗鞍马但竭力䟎行而已上曰将军萨卜素旧疾复作着赍奏笔帖式安泰今即连夜尽力速往追回将军住归化城养病候驾丁丑大将军伯费扬古奏报副都统祖良璧击败厄鲁特于翁金之地费扬古奏副都统祖良璧报称职于九月初六日率八旗满洲汉军緑旗官兵击败厄鲁特自翁金起行矣本月十八日遇理藩院拨什库阿孙于哈尔哈纳阿克逹地方发此文报知据此将前次来报之人阿兰泰张正宗拿禁谨具奏闻上以示议政大臣且谕内大臣苏尔逹福善索额图明珠大学士阿兰泰尚书马齐曰前以祖良璧被厄鲁特掩劫米粮什物朕甚忧之噶尔丹为我军所击败但存坐马衣服奔逃而出食尽衣单渐及寒冻势在必亡虽获米粮什物能度几日有何大济第目下丹济喇请降而又劫米彼既得粮食其降尚少迟朕深忧之今将军费扬古报祖良璧击败厄鲁特朕甚喜悦噶尔丹今已困极虽不进讨亦必灭亡今但以招抚为要是以朕谕大将军频遣噶尔丹下人往招之频遣其人往招则噶尔丹虽不降下人必散自来归降谕大将军费扬古勅曰朕览尔报知副都统祖良璧击败厄鲁特不胜欣慰此军克之固不必言即或不克噶尔丹一无所获舍散之外更有何法尔将军但以招抚为要使之散尽勅文及招抚事件已令本什等传致不必更及但好言诱入我掌握中当另画一䇿特谕命皇太子以副都统祖良璧击败厄鲁特于翁金之事谕将军孙思克博济谕皇太子曰朕来时曾以祖良璧之事语将军孙思克博济矣今祖良璧以击败厄鲁特具奏此事到后即抄一纸遣兵部司官一员赍示孙思克博济寻孙思克博济覆奏曰皇上真圣人也于临行时即揣知此事命等听㨗音今不出圣上所料等何人乃遣章京来谕等等惟有踊跃欢忭于无尽而已今御驾亲出必擒噶尔丹而斩之或迎降于皇上马前也命川陕总督呉赫驻白塔侦探副都统阿兰泰驻宁夏防守先是呉赫奏言据披甲祁泰报称副都统祖良璧等自翁金起行而来忽有䝉古五六人阑入抢夺辎重我前锋逐至西边山谷有䝉古一枝自谷中大唿而出薄我前锋近至辎重我防䕶辎重军士与之接战又入副都统阵中相与混战我等因路阻截难以复回故前来报信窃思噶尔丹乃极狡诈之人被皇上天威奋击失其巢穴食尽困穷蹢躅游行希图劫掠未必不闻翁金有米来觅度命之䇿是以传令提督李林隆及衆总兵官防守边塞身亲率兵二千出边趋白塔倘有机会随宜行事又副都统阿兰泰奏言身亲往协助祖良璧上命议政大臣集议至是议曰大将军伯费扬古疏称副都统祖良璧率八旗满汉緑旗兵九月初六日击败厄鲁特自翁金起行今总督呉赫又称率兵前赴白塔应令暂驻白塔侦探令副都统阿兰泰不必出兵驻宁夏防守檄总督呉赫提督李林隆副都统阿兰泰知之至披甲祁泰布尔哈图遇敌不战探信不真輙自奔遁大干军纪应交副都统阿兰泰拿禁上依议着速行命遣侍郎阿尔拜以右卫兵丁马匹分喂大同附近州县上谕大学士阿兰泰尚书马齐曰前令右卫兵丁马匹分喂大同宣化两处右卫近大同将马逺解宣化不若在大同喂养尔等速议具奏随议右卫兵丁马匹停其解至宣化令全解大同交侍郎多竒监餵上曰餵养此项马匹若在大同一处喂养苦累小民着侍郎阿尔拜前去与监餵内大臣閲视分喂附近州县不得累民公平给价戊寅命赏宣化府张家口緑旗兵宣化府骑兵一百名张家口步兵一百名上毎人赐银谕曰此银可留尔等家中日用俟到张家口给米下营者可近御驾驻扎不时赏给尔等是行凡内外朝贡诸王贝勒贝子台吉官员部落男妇人等皆赐金币裘帽无虚日己卯总督呉赫奏报副都统祖良璧等击败厄鲁特呉赫奏言前以披甲祁泰等来报副都统祖良璧等率兵而归突遇䝉古贼人出截与之混战一面奏闻即率官兵起行急到边外哨马营地方遇前遣哨探把总傅益隆差兵丁田贵迎报云副都统祖良璧㕘将张宪载等率官兵掩击䝉古贼人大克之乃率官兵而还等仍往迎祖良璧觌面问明另行奏报喀尔喀多罗贝勒根敦带青贡使至尚书班第奏言本年九月二十二日喀尔喀多罗贝勒根敦额尔克带青之青寨桑来至所言去嵗噶尔丹至巴颜乌阑我等被彼阻截住居色楞格之布隆哈地方噶尔丹遣二十人往乌郎海征赋止而杀之续有噶尔丹下阿海纳青等十人逃来又杀之又有噶尔丹下图卜申寨桑之子安逹尔辖等六十户乌郎海额尔徳尼辖等六十户乌郎海额尔徳尼辖逹鲁哈塞济木多尔通格等百户俱降之本年七月间我哨探之人于杭爱山阴额什根頺岭擒额鲁竒十二人彼言噶尔丹被大兵击败率三十人而逃从库克纳塔尔哈趋杭爱山噶尔丹下人离散者追而及之与之复会丹济喇丹津俄木布等台吉之兵与噶尔丹兵共千有余人至阿喇卜滩之兵千许伊等仅有本身所乗马駞更无多余马駞牵行其牛羊粮食住房全无其内自相窃夺马駞为食又丹津俄木布纳马什希诺颜阿喇卜滩与噶尔丹不睦阿喇卜滩踰杭爱山从俄罗海西喇乌素向西而去丹津俄木布纳马什希诺颜亦防噶尔丹分途相避而行噶尔丹率其党羽踰杭爱山由库冷白儿齐尔趋塔米尔塞钦向正西而去我十二人皆阿喇卜滩之人因无粮食欲捕兽而至此于是始闻噶尔丹之败斩所擒十二人是以差楚杨和硕齐等四人往克木祁木齐克等处问乌郎海人探噶尔丹情形去向声息差我等请皇上安併奏原由且令来告尚书我等来时我贝勒挈装自塞稜格向博罗罕而来据此遣青寨桑呉勒木济乗驿往奏青寨桑等口奏曰闻皇上亲统大军灭噶尔丹我贝勒向内而来但欲立功擒噶尔丹有精兵千余但马畧少今贝勒遣我等来贡请安上谕皇太子曰朕躬安好此行较前不同诸物丰盈天时颇佳每日愉快以行闻塞外今年暄燠问马习言沿路水草并佳野多兔山间有兽殆可遣懐每年进献皇太后礼物汝于初三日亲身诣送朕亦续遣太监赍进途中所有数种物也此书书毕适根敦带青贝勒书至来人云闻皇上亲统大兵𠞰灭噶尔丹我贝勒领兵前赴惟祈擒获噶尔丹以立功劳有精兵千余但马畧少耳兹併以尚书班第书发往庚辰命根敦带青乗时𠞰灭噶尔丹上谕议政大臣曰根敦带青久无音耗朕甚念之今根敦带青将噶尔丹下人亦招降六十余户杀四十余人又招降噶尔丹征赋之乌郎海人一百六十户遣使来奏噶尔丹为我军所击败兼之祖良璧兵又击败之根敦带青又在意外𠞰抚噶尔丹之人则噶尔丹之灭速矣今事已竣朕心大慰卿等亦必喜悦也併明谕来使着根敦带青如有𠞰灭噶尔丹机会当预备𠞰灭之如擒获噶尔丹勿得生献即在尔地立决寻议政大臣奏多罗贝勒根敦额尔克带青前既避噶尔丹与之分居噶尔丹败后又四处堵御𠞰抚其衆又迁至博隆哈地方陈奏原由殊为可嘉请将今年五月内皇上亲统六师抵克鲁伦河噶尔丹不能抗拒天威即弃其子女逃遁适遇大将军伯费扬古之兵遮其西路一战大败尽弃其妻子庐帐骆駞牛羊等物孑身遁出大杀厄鲁特併杀阿奴丹巴哈什哈察罕西逹尔哈什哈等寨桑厄鲁特二千余人来降丹济喇遣使説噶尔丹归降厄鲁特男妇来降络绎不絶噶尔丹无衣无食穷困已极皇上现统大兵亲出塞外大将军伯费扬古又率大兵进讨噶尔丹各项情事该部备文檄知多罗贝勒根敦额尔克带青至噶尔丹目下无衣无食四向无归困穷已极应令主事诺尔布乡𨗳索诺木及根敦带青使人青寨桑呉勒木济楚雅哈等乗驿速往蒿齐特边哨自边哨以外择马乗坐给之糗粮从御驾前行之路西蒿齐特边哨钗逹木哈喇俄博由伊克扎喇之西过俄罗垒由唿巴海阿尔噶赖之东抄过伊扎尔额尔竒纳克踰阿尔噶苏台岭到特勒尔济口自特勒尔济口以外之路青寨桑呉勒木济等识之即令呉勒木济等指引星速送文交根敦带青仍令多罗贝勒根敦带青乗噶尔丹穷廹之际整饬军士𠞰灭噶尔丹可也奏入上命檄知大将军伯费扬古余如议命查给根敦带青俸上谕尚书马齐等曰着查喀尔喀多罗贝勒根敦带青俸禄再取裘帽十三副交郎中满都员外拉都浑管张家口驿站员外黑色收贮留根敦带青现到使人青寨桑伙伴博垂俟后来贸易之十三人到后以此裘帽分给所献大鹿角诸物令满都等受而藏之其货物令满都等亲交八家商人代彼贸易诸货俱照时价从多估卖及卖后所买货物俱照时价畧减估买遣回之时拨理藩院拨什库同赍根敦带青俸银务令送到此拨什库归时仍于根敦带青人来之便设法同来辛巳驾出张家口驻跸察罕拖罗海大将军伯费扬古报丹济喇败于翁金声息费扬古奏康熙三十五年九月二十日厄鲁特降人名阿玉什者来言我自伊扎尔布都纳随丹济喇往趋翁金贮米之地本月初六日早见翁金兵起行我等藏匿俟其少过丹济喇率我厄鲁特往攻欲夺其行装马匹而辎重后殿兵发鎗礮接战辎重前𨗳兵又返而夹击之我厄鲁特败向西而走次日晚我自下营处逃来据此将厄鲁特降人阿玉什交笔帖式詹住往奏上复命问阿玉什据云往夺米时丹济喇原以为不可衆小人言闻翁金现有米与其饿死何不取以为食遂往行一日程我厄鲁特哨卒执喀尔喀三人于是潜伏一小山俟归来大兵稍过当中截入䕶米之兵不及披甲鸣角首尾夹击发礮四次我等遂走我出逃之路见厄鲁特死者十余人不知其他又问我军得伤否据云丹济喇传令原云逢人勿杀但取米与行装今不但杀人我厄鲁特反失马无筭丹济喇出大悔曰欲向清水捕鱼徒搅水浑而不得鱼今奈何甚为懊恨因马臕落尽步行者多在我后来者甚多为此奏报壬午上谕皇太子曰抚逺大将军领侍卫内大臣伯移咨理藩院为知会事康熙三十五年九月二十日未时厄鲁特之人阿玉什来投顺云我自阿济尔布都纳随丹济喇回至翁金贮米地方于本月初六日早见翁金之兵起营我等在傍潜伏俟其络绎前行丹济喇率衆冲突欲抢马駞行李其殿后大兵随放礮铳拒战在行李之前兵马亦回顾夹攻我厄鲁特败遁而西次日天晚下营我遂逃奔前来等语其投顺之阿玉什乗汝衙门笔帖式詹住回京之便将此文并人于二十八日晚间到问阿玉什对云此番抢米非丹济喇本意衆人言翁金现有米与其饿死不如取而食之于是前往行及一程遇我哨兵抢喀尔喀三人遂隐伏山坡待我兵迤逦前行从中冲截守米之兵不及甲胄鸣笳首尾夹攻礮击四次随即败遁彼一路见有厄鲁特死者十余人别无所见又问我兵曽失利乎彼云丹济喇曽传勿杀人止抢米之令今勿言杀人并厄鲁特之马反损失多矣丹济喇脱身后甚是怨悔惟思清水捕鱼水虽已浑鱼终不得将如之何气忿至极其马俱羸弱徒步者衆在我之后接踵而来者甚多先示大略俟有报至再传谕川陜总督呉赫奏报祖良璧击败厄鲁特之事呉赫奏言于九月二十三日至石嘴子地方见副都统祖良璧㕘将张宪载问之据言我等翁金看守之米所余无几再畧待之则兵丁归途粮食不敷是以尽将余米捆载于九月初六日起行顷之前𨗳署前锋章京屯住虎遇䝉古贼人八人来夺行装即同千总刘进孝率緑旗兵三十名往逐之故遣人来报我乃亲率官兵往迎行不数里突有厄鲁特贼人二千来截我急令满汉军緑旗兵发鎗矢奋勇杀入贼分两队围我于中我亲率官兵从东方杀出重整官兵排列子母礮鸟鎗令仆从俱执鎗棍併力进战自卯至巳拒敌良久仰仗天威贼人大败向西北遁走追二十余里因山谷险峻不便深入于是退归阵斩䝉古贼人百余我军粮米什物并未尝被贼劫去其知县佟世典守备王佩等运到哈尔哈纳阿逹白塔米一千石俱已焚燬奏至上命议政大臣集议随议副都统祖良璧率领官兵击败厄鲁特䝉古九月二十七日可到宁夏应檄知大将军伯费扬古其哈尔哈纳阿逹白塔所贮之米既已焚燬无庸议上从之命罢右卫兵前进上谕内大臣苏尔逹等据厄鲁特降人言噶尔丹往博罗乌纳罕空音扎巴哈等处地方度冬令丹济喇至博罗乌纳罕就之所云博罗乌纳罕者乃扎萨克图汗旧居之地问其所在距喀伦有四十余日之程大将军伯费扬古进兵之时右卫兵每人乗马一匹以驴骡负装其臕亦瘦云朕料㫁不能到噶尔丹所在之地必自翁金等处因马痩而还如到翁金始退则兵徒劳而无益于事朕所以使大同餵马者正欲探实噶尔丹所在如立刻可行则于黑龙江六百兵内选前锋二百新满洲四百察哈尔兵一千整备鎗礮全用肥健马駞充足米粮进𠞰乗其穷困可一举立灭之噶尔丹业已尽破今我军何故不深筭𠞰灭之䇿而徒劳人马乎今速檄大将军伯费扬古不必进兵如有决然可取之机则勿停止噶尔丹已穷极而无所归矣倘今冬不可行至来年青草萌时肥秣马駞以备视噶尔丹所往务期追觅𠞰而除之此际频遣厄鲁特降人招抚为要使彼降尽尔等其集议以闻议曰𠞰噶尔丹而灭之及招之散之之䇿皇上皆已详画谕㫖诚是俱应钦遵上谕而行请速檄大将军伯费扬古奉㫖行事仍着作速回奏上命如议速行癸未上驻跸海柳图命调俄尔多斯兵上谕尚书班第曰尔可往归化城遣人于俄尔多斯旗分因俄尔多斯左翼三旗近归化城令于三旗内调兵二百至黄河对岸伺候如俄尔多斯王贝勒贝子公台吉有来请安已过河者令赴归化城来如未渡河则与所调兵同在对岸候驾理藩院笔帖式海夀奏报迁移喀尔喀扎萨克台吉阿里雅等户口之事先是笔帖式海夀奉差往迁喀尔喀台吉阿里雅阿尔萨阑卫寨桑等户口至是海夀奏言喀尔喀扎萨克台吉阿里雅阿尔萨阑卫寨桑等户口及同居游牧之喀尔喀多罗贝勒汪扎尔属下巴尔虎二百余户公西卜退哈滩巴图尔旗下多尔济青台吉二十许户俱迁来归併于逹里冈阿地方喀尔喀扎萨克台吉车陵扎卜所居安插扎萨克台吉阿里雅旗下无力者二十许户俱留克鲁伦地方俟雪消后阿里雅遣人迁来上命议政大臣集议随议喀尔喀扎萨克台吉车陵扎卜奏请安插有树木地方已准与扎萨克台吉阿里雅阿尔萨阑卫寨桑多尔济青台吉车陵扎卜住居一处就水草佳地逺设哨卒西探声息小心防范贝勒汪扎尔属下巴尔虎等既与阿里雅等同居游牧应仍令暂与阿里雅等一处安插俟来年贝勒汪扎尔祖母波底苏克使人到后问明再议阿里雅旗下无力者二十许户既称俟雪消后阿里雅迁来应无庸议奏入上从之圣祖仁皇帝亲征平定朔漠方略卷三十圣祖仁皇帝亲征平定朔漠方略卷三十一钦定四库全书圣祖仁皇帝亲征平定朔漠方略卷三十一十月甲申朔命加恩大将军伯费扬古军士上谕尚书马齐曰大将军费扬古所领军士甚为劳苦食用必致缺乏欲将朕所用牲口发去道路遥逺牲畜既瘠瘦且须时日可遣人往尚书班第处取杀虎口大同等处现存银五千两遣官一员送至大将军费扬古所酌买皮裘牛羊等物给与军士上閲牛羊羣赐诸王大臣官员食毕使喀尔喀多罗郡王塞稜阿海台吉阿里雅阿尔萨郎卫代青及厄鲁特降人射上率诸皇子射上连中五矢诸皇子皆屡中喀尔喀诸王及䝉古诸王台吉厄鲁特降人无不惊服上问塞稜阿海王等喀尔喀厄鲁特交战之由顾诸王大臣曰今日喀尔喀厄鲁特皆在朕直论其事彼皆向来贡献本朝之国两国交恶其曲不在厄鲁特而皆在喀尔喀喀尔喀先犯厄鲁特喀尔喀理曲是以其国为厄鲁特所破但厄鲁特借伐喀尔喀为名进我境内乌阑布通之地为我师所击败已立誓不复侵喀尔喀矣今又背誓入犯我边汛屯于克鲁伦之地则厄鲁特理曲是以朕亲綂六师灭之天道昭然毫釐不爽朕为天下万国之主宁有偏狥之理乎朕所以破厄鲁特者非为喀尔喀也喀尔喀王塞稜阿海及厄鲁特降人沙克朱木等皆跪而奏曰此等曲直等向愚昧不知今䝉皇上伸明大义两国致败之由方得晓然此实我等之所自取也诸大臣奏曰圣谕精详诚为至论两国之人俱倾心悦服矣丙戌驾至胡虎额尔竒命大将军伯费扬古驻札喀伦收厄鲁特降人先是厄鲁特降人言噶尔丹往博罗乌纳罕奎金札巴干等处度冬语丹济拉尔可至博罗乌纳罕覔我云上于是谕议政诸臣曰大将军伯费扬古进兵矣闻右卫兵每人乗马一匹负行李于驴骡而往其臕亦瘦云朕料其断不能到噶尔丹所在必自翁金谓马瘦而回兵徒劳而无益于事朕秣马于大同者特欲騐实噶尔丹所在如目前有可行机㑹则于黑龙江六百兵中选前锋二百新满洲四百察哈尔部落兵一千整齐鎗砲令备肥马驼可一举勦灭之噶尔丹已破尽今我何故不深为勦灭之之计而空劳军马乎今速檄大将军伯费扬古止其进兵至是大将军伯费扬古奏言官兵马痩已回喀伦上交议政诸臣议随议大将军伯费扬古因马瘦回喀伦候㫖皆如上谕矣现今大将军回居喀伦应檄费扬古给右卫兵到归化城之米自归化城支米归右卫其余之米给黑龙江官兵御赐银五千两大将军可酌备皮裘干粮等物分给官兵驻扎喀伦附近地方暂俟差往丹济拉处使人津巴归併收厄鲁特降人上准行止令䕶军綂领瓦尔达留大将军军前副都綂祖良璧奏闻翁金破贼情形祖良璧奏曰率正黄旗满洲叅领赛必汉正蓝旗汉军叅领李枝联官兵五百名及䕶米汉军叅将张宪载游击陈维屏等官兵五百名在翁金地方守䕶米粮因不知大兵回否信息于九月初一日集诸臣商议翁金地方所有米石无多若在此久待衆兵所携之米不足食回宁夏因于九月初六日回师是日早启行据正白旗署前锋叅领敦朱祜遣镶黄旗前锋䕶军校和尚报称䝉古贼八人来夺行李敦朱祜同千总刘进孝领官兵追逐而去一面遣正蓝旗署叅领马朝龙拨满洲汉军官兵六十名叅将张宪载领兵四十名速行侦探来报即率满洲汉军随后而进行不数里与千余贼相遇亲率赛必汉李枝联所领满洲汉军官兵併张宪载所辖汉军官兵排列鸟鎗官兵奋勇前进䝉古贼兵分为两路围逼等等率领官兵从东杀出见贼分头抢夺行李即整齐士卒用把总呉进所携子母礮二门併鎗手厮卒排列成阵各执长鎗木梃合力前进自卯至已放鸟鎗三四十次连发十余矢仰仗天威大败䝉古贼兵斩杀厄鲁特百余人贼向西北而遁同叅将张宪载领汉军官兵追杀二十余里此皆皇上天威逺播䝉古贼兵魂魄俱丧故能致此大㨗但䝉古贼兵狡猾而翁金地方山险谷深不可深入故不穷追收兵而回于本月二十七日已抵宁夏谨缮疏以闻上曰祖良璧于翁金地方守䕶糗粮回师之时遇贼千人忽来侵犯率领满汉官兵击败厄鲁特斩杀百余人据厄鲁特降人言我官兵奋勇直前大败丹济拉创鉅痛深官兵効力可嘉在事有功人员着分别议叙具奏上谕皇太子曰钦天监官员前因歩军初放排鎗即奏称天皷响自西北适朕所遣之人回奏情由彼颇惶惧叩首恳求将疏持回又一次奏称日午地动朕谓举国之人何无一觉者若軰辞穷奏云惟台上觉动朕亦姑容之在监人员类皆怪异妄诞微末小人朕躬在外恐揺惑人心揑造讹言亦未可定若衆人皆知即属实事若举国不知殊有闗系不可不详为留意値更太监亦属微末钦天监既经奏闻彼自附㑹其説値更之处甚多不宜止以太监之言为凭也上谕皇太子曰朕于二十九日度察罕拖罗㑹岭驻跸于喀喇巴尔哈孙之地是日閲镶黄旗牛羣其数至一万六千头毛色甚佳三十日驻跸于昻古里湖地是日閲右翼达卜孙脑尔之马羣其数至二万匹整齐肥壮不可言喻初一日驻跸于俄罗特布拉克之地是日閲正黄旗牛羣其数一万六千头羊七万只䝉古王等以下喀尔喀厄鲁特之人咸以为竒云自我祖宗以至于今但有牛一二千头遂称极富从来未闻有至万头者今见马匹无论大小尽皆肥壮光泽羊只甚肥曩时亦曾闻朝廷之牧畜蕃多或以为告者太过未之深信今目击如此始知我皇上诸福骈集羣相惊异赞颂向来闻张家口外甚寒自今观之颇觉和暖河亦未冻或一处始有薄冰草虽黄而草根尚有青色夜间帐幕中不必燃火人服绵衣皮褂者甚多闻他年亦不如此较之哨鹿之地甚为温暖朕行䝉古地方多矣似此佳处未之见也此皆圣祖太宗皇帝幸归化城时所指之地遗于子孙牧圉日增孳息日盛也宜哉围猎时观之兔虽不甚多亦不稀少地极平坦可以此奏皇太后知之阿尔萨阑卫寨桑以其㓜主阿里牙来今令赴京师亦与车林查布一体恩视学士拉西识其人可令彼通译车卜登贝勒之母亦诣朕前令其赴京此人皇太后亦知之可令进见丁亥上驻跸昭哈停古北口兵丁拴养骆驼行兵部奏言古北口总兵官马进良疏称标出征兵丁原领骆驼六百三十三头内三百三十三头倒毙及回到边口又倒毙一百五十一头等语此项骆驼乃动支朋银买备数不可缺应檄直抚及该鎭令彼属官从容陆续补足备用奏准在案今该鎭既称边口地方于骆驼不宜请停餧养应停止古北口兵丁拴养骆驼现存一百四十九头发至宣化交侍郎席米图餧养倘有调用取而用之倘无调用俟撤回宣府所餧马匹之时将此项骆驼取至京城分给八旗拴养停其买补着将原价照数陆续交付该抚存贮上从之戊子上驻跸河约尔诺尔遣阿旺丹津赴大将军伯费扬古军前上谕议政诸臣曰今招抚伊喇古克三库图克图使其徒阿旺丹津前往阿旺丹津到大将军伯费扬古处后着于前此张家口愿往八员内撤三四人同阿旺丹津迟七八日后行如前此遣往之人已皆起行无可同遣之人即将阿旺丹津暂留大将军处此后有当遣人机㑹再同遣往尔等可使拨什库一名送阿旺丹津至将军费扬古处庚寅驾自巴伦郭尔启行见沿途随行商贾人等遇河徒渉思河水已寒乃命叠乗侍卫之马以渡之驻跸胡鲁苏台命以大兵马駞交侍郎多竒监养大将军伯费扬古奏曰军中有右卫兵二千五百黑龙江兵五百共三千今噶尔丹已逺遁博罗乌纳罕空金札巴干等处请遣回右卫兵一千养马如有取用再往调𤼵至宣大所餧西路兵之马駞内瘉瘦者原交喀尔喀部长台吉额尔徳尼哈滩巴图尔滚占因闻报见厄鲁特形踪遂以马八百给右卫兵乗坐给骆駞一百二十头䭾载行李此内所余瘉瘠马七十三匹骆駞三十九头交存达尔汉亲王诺内处俟来年肥时听该部收取其兵丁处拨马八百匹骆駞一百二十头小心赶䕶进徳胜口解至大同𤼵与监牧大臣餧养上命着将马駞檄监牧侍郎多竒收领小心餧养厄鲁特札木素白竒等被掳为奴上以银各三十两赐其主皆赎之先是大将军伯费扬古兵大败噶尔丹于昭莫多之地斩噶尔丹之妻阿奴寨桑台吉厄鲁特等二千余生擒一百许子女三千许此所俘获皆各给擒获之主至是上赐银赎出俱使得所嗣是以后有若此者无不赎还甲午上驻驿喀喇河朔命以归化城米备给兵丁撤腰站遣察哈尔新满洲更替黑龙江兵上谕大学士阿兰泰尚书马齐等曰今年归化城一带丰收价贱俟到归化城后扈从人员应支十日口粮可折价给发令彼自买归化城所贮之米乃为兵备之也此米有余则右卫兵出行顺便给散大有裨益到归化城后自张家口起至归化城止除常设驿站外其增设腰站俱撤去以兵部随行之马设腰站至杀虎口止又黑龙江兵出师日久据将军疏言仅有食米可至十一月初五日俟到归化城后应以察哈尔兵五百新满洲一百足给马匹糗粮遣往更替遣归化城兵丁酌拨羸马往大同右卫等处餧养上谕议政诸臣云兵丁仅十日不支粮犹可如多住日久不支口粮可乎况归化城四围草少着将浮多无事之人酌发羸马至大同右卫等处餧养伺候或当遣黑龙江百名之兵或留此兵将新满洲兵内发往着㑹议来奏议曰归化城四围草少若使浮多无事之人发羸马至大同右卫等处餧养伺候甚有禆益其侍卫䕶军俱扣数带来不遣行外应于八旗二十四员䕶军叅领内拨九员内务府各色执事人员内拨三十六人牵骆駞之披甲内拨四十人伊等马匹羸瘦俱当发往取土黙特披甲代牵骆駞此项发往餧马者共九十四人其乗来官马取臕大者存之以留居人等瘦马换发遣至大同监牧三旗内大臣所查照前额支草料餧养如有额外浮冒支领者查出严加治罪留居此地大臣侍卫䕶军披甲职事人员之马视归化城四围好草之地牧放其黑龙江将军萨卜素带来百名之兵着令往右卫餧马上曰此发往人员臕大之马不必调换尽着发去其留居人员之马着内府总管上驷院总管太仆寺同騐马臕将臕瘦马匹亦发往餧养此发往马缺拨马补给萨卜素发往兵丁马匹着萨卜素申饬属下官员监视至赶解马匹则拨新满洲䕶军三十名併带其本身坐马往萨卜素兵丁餧马处着前去官九员监餧令侍郎亦廵行查视至牵骆駞则取土黙特兵中能步行贫人步牵之给伊等饭食余如所议乙未严禁仆从及土黙特䝉古上谕内大臣曰明日到归化城停止围猎着大臣侍卫俱鲜明衣服肥马垂缨又归化城商贾丛集恐仆从肆行抢夺併交副都綂阿廸严禁恐土黙特䝉古盗我大臣侍卫执事人员兵丁马匹着谕衆通知丙申驾自白塔往归化城大排卤簿归化城副都綂阿廸等率官兵来迎又老少男妇皆执香拥集路旁跪接归化城大喇嘛陀音库图克图西勒图库图克图率其下诸喇嘛排列旛手皆执香作乐来迎上入览陀音库图克图庙西勒图库图克图庙黙尔根绰尔济喇嘛庙谕内大臣曰庙中狭隘放入顶礼诸人地窄难容明日视庙前左近圹地驻跸大臣侍卫䕶军兵丁执事人员有愿住房者听之不之廹也着通行晓谕以库银借给官兵购买马駞上谕尚书马齐曰视归化城马駞甚多其价亦贱官员侍卫兵丁有欲借银贩买马駞者奏闻借给先是骑官马新满洲不准借给今有借者亦准给与丁酉谕中西两路酌议运米事宜先是于成龙等奉㫖兼程赴归化城至白塔迎驾上谕曰尔等前次运米迟悞罪在不宥朕今许尔等効力自赎其将尔等捐牲口几何能运米几何与西路运米诸臣一同酌议具奏于成龙等奏曰等幸䝉寛宥令効力自赎等虽捐糜顶踵不能图报万一目下王国昌等官员十人俱在大将军军前効力请发该部作速调来㑹议覆奏上曰然着作速往调至是于成龙王国昌等㑹议奏云于成龙愿备骆駞四十头李鈵喀拜各愿备骆駞三十头王国昌喻成龙辛保范承烈各愿备骆駞二十五头挽运遣察哈尔官兵赴大将军伯费扬古军前効力上谕察哈尔官兵曰尔衆察哈尔官兵并无俸粮而勤劳素着是以朕每有诏㫖必云我察哈尔今遣尔等往听大将军指挥尔等到后其各努力自効旋师之日必使尔軰各得其所给右卫阵亡官兵身价银停扣官兵所借公库银上谕大学士阿兰泰曰右卫官兵屡次出征殊为劳苦阿兰泰尔可往查阵亡兵丁给身价银停扣兵丁所借公库银尔可携学士一员酌拨章京乗驿而往到日集衆传㫖阿兰泰请带学士倭伦併请谕㫖奏曰倘有阵亡官乞併给身价银至官员所借银两及不出征人等所借银两亦请一槩停扣上曰阵亡官兵仆从俱尽给身价银至不出征官员兵丁所借银皆着停扣阿兰泰等又奏曰闻阵亡者之家口亦有回京者此应在京给与等不必再给给银之时等亲身一一騐给上曰善达赖喇嘛达赖汗使人入觐许之谛巴使人入觐不许上谕议政诸臣曰伊什格隆来奏言达赖喇嘛使人闻驾临此地前来迎接当令在归化城十里外伺候着议政诸臣议奏议曰达赖喇嘛使人闻驾临此地前来迎接应令达赖喇嘛使人达赖汗使人入见不应令谛巴使人入见上从之着将军萨卜素率善射甲士二十名扈从其余官员仆从马駞皆发往右卫餧养所留披甲二十名着併入三旗一百八十䕶军内各附旗下有亲戚者而行皇太子请赴行在皇太子奏曰今春百日有余逺离膝下兹又不获望见天颜者两月有余臣子慕恋之思诚难自解今内府所有廐马旗下马兵部马实皆肥好如或召减从而行父皇若少待亦无所悞半月之内似尽可到也圣心垂念准行上曰所奏已悉皇太子不必前来戊戌上谕内大臣曰每日拴马二三匹预备何为若朕明日出则今晚传使马略得食午时上出行宫左翼则科尔沁和硕达尔汉亲王额驸班第和硕土谢图亲王额驸沙津喀尔喀和硕亲王策旺札卜多罗郡王端多卜多尔济内大臣科尔沁一等台吉额尔黑图等及陀音库图克图等厄鲁特降人布尔扎等右翼则内大臣西勒图库图克图达赖喇嘛使人刚占堪布丹巴囊素达赖汗使人彭素克青海台吉札什等使人喀木札木卜等及归化城官员土黙特官员黑龙江官兵察哈尔官兵俱坐左右两旁作乐饮宴己亥使内大臣呉巴什等率察哈尔兵赴大将军军前上谕议政诸臣曰近者将军费扬古疏称黑龙江官兵支过五十日粮于九月初五日期满故将喀伦所有之米算至十一月初五日给与两月之粮除截留千石米外余米俱赏给䝉古截留米千石已全给与官兵喀伦地方无现存之米矣等语前者原令将喀伦所有之米尽给兵丁再将所余给七旗䝉古兵今遽给之则为时太早而非䇿矣着以此檄将军费扬古知之兹𤼵察哈尔兵五百使散秩大臣呉巴什领之给两箇月糇粮赴大将军费扬古军前此兵到后着閲黑龙江兵内人强马壮者选百人留之其官员亦计兵额留之于解往银五千两内酌量支取以给所留一百之兵准较察哈尔两月粮数亦给与两箇月粮所余兵着遣来再遣叅将张文焕副以一章京至祖良璧处探问与厄鲁特如何征战来奏使协理台吉多尔济思喀卜等同员外舍稜驻札哨探议政诸臣奏曰据员外舍稜报云职到安王驻札之地即遣人前往躧探并无声息踪迹又据职同行苏尼特多罗郡王萨木之子协理台吉多尔济思喀卜多罗贝勒博木布之子协理台吉苏代喀尔喀辅国公车木楚克纳木札儿卫徴诺颜阿玉什等告称我等以为此行止到土喇故兵丁之来仅带八十日口粮併无冬衣今兵丁既无冬衣口粮亦将完等语将伊等或撤或留祈大部转奏请㫖示知查厄鲁特噶尔丹已无去路极窘之际探噶尔丹声息者关系紧要且大将军兵未撤则员外舍稜所在台吉兵丁不便遽撤应檄舍稜令将此兵各拨本旗内兵更替或遣内中兵归取衣粮回留彼处探听上曰着多尔济思喀卜苏代车木楚克纳木札儿卫徴诺颜阿玉什等本身于大将军未撤兵之前与舍稜同驻探听其他兵丁俱着归去赐执讯人尼儿察等白金理藩院奏曰部长一等台吉车陵札卜阿里雅呈称我尼儿察杜稜布达胡儿齐罗卜张塞稜额勒儿代博克图鄂克森阿玉什张布等十一人往擒生口获厄鲁特两人至军中献之御前解人两人已赏银各十两其余未往者俟回京时再赏等语相应赏擒获生口之尼儿察等十一人每人银各十两上从之庚子晓谕内大臣呉巴什上谕呉巴什曰兹遣尔五百察哈尔兵赴大将军伯费扬古军前并无紧急之事尔等当缓行毋得劳马尔到将军军中之后听将军指挥将军以为好朕无以为丑之事若以为丑朕无以为好之事至尔人材亦居中下当令内大臣䇿旺诺尔布一等侍卫鄂齐尔杜拉尔与尔偕往商酌行事此两人皆得当可用之人勿以䝉古待之呉巴什等奏曰谨识皇上训㫖竭力而行又谕呉巴什曰尔到彼处传谕将军言朕幸归化城兵丁执事人员皆乗内廐之马目下在大同肥秣马匹如有急用当预先奏闻辛丑命将军孙思克博济率兵驻肃州㑹同副都统阿南达相机𠞰灭噶尔丹阿南达奏曰领巴图尔额尔克济农等兵前来或应遣回或留驻甘肃等处如遣回则不必言矣如仍留之则喀尔喀巴苏特部长黙尔根济农一等台吉索木伊思卜等七台吉巴图尔额尔克济农之子玉木楚木等四台吉共二百五十名兵所带两个月口粮已完乗来马駞俱已疲瘦今草枯天冻若不餧马则有所行动不可用矣应将拨给口粮马駞草料之事烦贵部转奏请㫖施行上发议政诸臣议奏㑹议云噶尔丹穷困已极各处逃窜应令阿南达巴图尔济农等率兵驻肃州不时遣䝉古诸人探听如有声息遵前㫖𠞰灭着伊等给与兵丁口粮马駞草料上曰噶尔丹窘廹已极必亡命走哈宻着檄孙思克率其标兵赴肃州至阿南达处预备着将军博济于西安兵内未行者选人材伟健之兵二千名亦赴阿南达处㑹同孙思克探噶尔丹有往哈宻城之声息即行𠞰灭併将朕自十九日出行以来为厄鲁特奏报之事俱誊出发至阿南达处使知情形余如所议副都统阿南达奏报噶尔旦多尔济肃州之约阿南达奏坐探布隆吉尔得尔白儿济滩纳秦诸路哨卒以噶尔旦多尔济所设哨卒名拜格者解至处泛论之际谓拜格曰汝可往告汝噶尔旦多尔济圣上待汝比衆不同将抚育汝汝反逃去如此举动是乎尔等并未作大孽奉㫖与巴图尔额尔克济农同居巴图尔额尔克济农擅去游牧尔等亦无知同行游牧其时尔年小不能禁止下人圣上亦灼知之圣上不过轸念尔祖窝齐尔图车陈汗玉成汝而已故到处之人皆尊待汝尔可以我此言往告噶尔旦多尔济后噶尔旦多尔济亦差纳木喀巴儿喀木札巴等十人来告曰皇上怜我祖我兄使与巴图尔额尔克济农接壤而居予之牧地永享安乐因巴图尔额尔克济农擅自游牧我等无知亦同往游牧及皇上勅㫖到日我年方㓜我母一妇人不能回奏每思此情何以得达今祈侍卫将我奏事之人一同带往可乎语之曰尔厄鲁特之人不可信果欲遣使当于十月二十日务令使人到肃州既与之约乃遣之归上发议政诸臣议奏㑹议曰副都统阿南达既与噶尔旦多尔济使人约十月二十日务到肃州应俟噶尔旦多尔济奏章使人到日再议上从之壬寅遣侍卫马武以牛五十羊二百汤羊十迎赐大将军费扬古军前右卫官兵癸卯副都统阿南达奏报各路备兵阿南达奏十月十四日接到理藩院咨文内称阿南达所奏三事奉㫖报闻着将噶尔丹窘廹情形备文发去使彼知噶尔丹穷困之故彼所应备之事仍令敬愼预备钦此自布隆吉尔地方十月初二日使噶尔旦多尔济来使赍文谕哈宻回子头目达尔汉白克曰闻逃来人言丹津鄂木布叛其叔与战而他往阿喇卜滩率千许人自札卜喀往投䇿旺喇卜滩噶尔丹自身不及千人在頽河无口粮牛羊无住屋冬衣云倘噶尔丹往投汝地可星速遣人于噶尔旦多尔济令噶尔旦多尔济助汝噶尔旦多尔济乃我同朝之人汝其勿疑此外又传语噶尔旦多尔济曰哈宻若往报汝汝即遣人来报一面往助哈宻协力而行滩纳秦都尔白儿济各路口子拨人小心驻防哨探阿南达亲身于十月十二日到肃州同提督李林隆㑹商备緑旗兵二千在额济内昆都伦等处仍坐哨探听併令李林隆防守边疆各自整备讫上报闻且以示议政诸臣曰阿南达处处备兵朕甚为之喜谕学士朱都纳谨饲马匹上谕议政诸臣曰厄鲁特之桑札卜等于九月二十四日自库冷白儿齐尔来降问之告曰丹济拉归见噶尔丹欲掠喀伦左侧因大兵在喀伦四围处处堵截是以惧而不进诈遣察罕哈什汉来约降闻翁金有米而往夺之又被守米之兵所败噶尔丹闻报而大恨曰仅仗汝兵抢夺而已今竟无所获不得已往哈宻以马易粟为食如不纳则死战于是从库冷白儿齐尔于二十二日起行向哈宻而去云今噶尔丹已行向哈宻而去当乗此机㑹作速𠞰灭兹大同现有备养马匹着是军即由内地前往倘有不堪瘦马即将彼汛地緑旗兵之马换取而去所过地方每宿酌取草料餧养再速差一章京往学士朱都纳处视朱都纳解来七千匹之马不论何地相遇即止之令学士朱都纳即于地方取草料用心饲养此前去大兵不论何处相遇乗此七千马而去使一章京陪鄂欣速至阿南达处使鄂欣在阿南达处居住倘噶尔丹在我大兵未到之前已到哈宻着阿南达等勿失机㑹集议以为噶尔丹穷无所栖往投哈宻乗机𠞰除诚为紧要皇上筹画周详俱当钦遵谕㫖而行查大同有前锋八百鎗手䕶军一千毎旗子母砲三门兹为𠞰噶尔丹往趋哈宻应令此军全行其统军者应以何人为将军应给何项将军印应以何项大臣为叅谋伏候上裁又学士朱都纳处差一章京副都统阿南达处差侍卫鄂欣与一章京俱令钦遵上谕而行请行文知㑹陜西将军督抚至每宿支给草料应拨户部章京前去上曰另有商夺奏折暂存速檄学士朱都纳将伊解来七千之马闻㫖之地即便驻札自彼地方支取草料用心饲养大同阵亡病故获伤緑旗官兵以至仆从俱加恩先是钦差大学士阿兰泰学士倭伦往查右卫大同阵亡官兵还将所查阵亡人员照例给与身价及出征身故得伤官兵仆从数目官兵所借官库银数目开折仍请㫖上曰朕览死亡人数中心恻然殊为不忍然此亦不得归罪于大将军费扬古也彼特奉朕之命刻期而来始致如此右卫官兵诚极苦矣今着将满洲䝉古汉军官兵所借官库银两尽行蠲免汉军扣银之例不同自此㫖下后汉军借银照常扣取除阵亡者已给身价外其出征病故官兵仆从及得伤官兵仆从等俱照所查数目如例现行给赏此系已经查明事件大学士不必前去着学士倭伦往騐一一给发倭伦到右卫后集衆宣㫖将行查加恩之事遍谕诸大臣再备细开明发往大将军处使之知之出征右卫兵到日亦着阿兰泰召集晓谕至大同緑旗兵亦出征数次其阵亡病故得伤之人亦照例令学士倭伦騐赏如有无子嗣者则有赐祭例亦照例赐祭阿兰泰出召集诸大臣传宣上谕诸大臣跪奏曰皇上之爱养兵丁至矣尽矣効力戎行彼分内之事也䝉皇上特遣大臣至右卫给阵亡身价银今又将所借官库银数十万两尽皆豁免得伤官兵仆从及出征病故官兵仆从皆现银给赏此不但衆官兵生死均霑厚恩臣等闻圣上温纶大赉亦无不倾心也上谕皇太子曰十四日从托音胡图克图寺移于南关下营十五日驻宿整备大宴达赖喇嘛之使达赖汗之使瑚瑚脑尔八台吉之使归化城喇嘛察哈尔之将士归化城之将士俱赐筵䜩极其华整十六日驻宿遂于西勒图胡图克图寺观看傩舞十七日至二十日皆驻宿此数日自早至夜分无有暇时从四方来之䝉古喇嘛及王与妃等以至兵民妇女咸集进献驼马牛羊食物者络绎不絶或有至贫苦之人亦持马绊络首鞗革而来以献其忱自军中来者为喀尔喀之善巴亲王诺鼐亲王毛明安之班第贝勒渣萨克之台吉纳尔布白苏特之车陈即农呉尔占厄尔即亨之滚占哈坦把图尔喀尔喀之黙尔根纳颜之弟开木绳等有名目之人问以噶尔丹之信息答云我等在军前知之甚详噶尔丹信息今已急廹噶尔丹所居之地原系我等所居极其寒冽所食者虽无犹可食人马之肉至衣服无有一夕遭遇极寒惟有冻毙而已更将何法以御之我等杭爱山之地亦将为我困噶尔丹矣朕在此日事利济人之离散者令其㑹合闻何处有彼妇人稚子即以价赎之令其完聚故来降者不絶以为善事而送出者亦衆九月初一日费扬古伯所调右衞之兵前已疲劳又无马匹徒然调发以致困苦今回师将至故令亲近侍衞马武带牛五十只羊二百只汤羊十只往迎及到近地朕亲于黄河岸迓而宴之乗便于鄂尔多斯之地围猎观其形势军士从京师乗来之马俱于大同府餧养闻其甚肥现今随朕前来之人皆乗牧羣之马驹而来其略瘦者即换新得肥马乗骑尚有余剰驼马之价甚贱骆驼佳者不过二十金肥马不过二十金此际未得噶尔丹确信堵截𠞰灭皆周详谋画以行可将此缮写奏闻皇太后宫中咸令闻之圣祖仁皇帝亲征平定朔漠方略卷三十一圣祖仁皇帝亲征平定朔漠方略卷三十二钦定四库全书圣祖仁皇帝亲征平定朔漠方略卷三十二甲辰颁招抚噶尔丹勅书先是击败噶尔丹于昭莫多之地有厄鲁曼济受伤被擒曼济以其妻子皆在噶尔丹所求归上命遣曼济至大将军处偕阿旺丹津往噶尔丹所其谕噶尔丹勅文令议政诸臣撰拟呈览再照勅文译䝉古文数张使曼济带去议政诸臣拟撰勅文呈览上亲改定以示议政诸臣勅曰皇帝勅谕噶尔丹博硕克图汗丹济拉等朕綂御天下要以中外一体为务往者乌阑布通之役尔等虽经败北朕尚欲与尔等㑹约以定喀尔喀之事故使命屡颁尔等乃违弃誓言抢掠纳木札尔陀音竟至克鲁伦地方朕亲帅师欲与尔㑹同定议遣使申谕尔复狐疑不信不亲见朕使及朕躬至克鲁伦尔遂望风奔溃遇朕西路之兵尔先犯我颜行遂至䘮兵败衂尽弃驼马牛羊子女庐帐什物尔衆寨桑台吉等接踵来降丹济拉格垒古英车陵奔等寨桑十五人亦愿归服遣察罕哈什汉来陈奏悃诚朕已面谕遣还今朕又亲率六师逺涖于此且各处调兵邀截尔等妻子马畜诸物俱已散亡衣食已尽势廹无归况时渐严寒朕不忍尔属下厄鲁特妻子相失穷困冻饿而死特遣谕招抚今重复降勅尔等若悔前愆俯首向化朕并不异视加恩抚恤俾各得所尔部下厄鲁特亦得妻子完聚咸获生全朕断不计尔后罪况尔部落人内有被我军所俘其父母妻子尚在尔处不忍分离愿归故土者朕皆恩赉赐之坐骑糗粮即令遣归使与其骨肉完聚其欲内附不愿归者朕皆富贵之各得生养尔部人曼济重伤为我军所擒今曼济言其妻子尚在尔处因欲告归朕是以给之恩赏赐之坐骑糗粮使赍勅遣回尔地尔等思尚能永存有能收养尔等之人否其熟筹之今已无所归噶尔丹博硕克图汗丹济拉尔等可领余衆作速来降朕必令尔家富身荣各遂生养惜此厄鲁特如许生灵被尔噶尔丹博硕克图汗驱廹至于此极今若又不觉悟听信匪言则后悔莫追矣尔其勿疑勿惧特谕按一怒以安天下而四征以绥兆民至人之师皆不忍人之心也皇上唯不忍边境之侵凌而陈师进讨又不忍生灵之涂炭而降谕招徕而且于厄鲁特降人不忍其无衣也而衣之不忍其无食也而食之不忍其妻子之离散也而归之其归也则又特赐勅书开陈祸福温言周挚至于再三匪直不忍乗其穷蹙戮鲸鲵以为京观而安全生养之心惟恐一夫或失其所圣徳好生侔于天地仁心义问宣布于十行尺一之间其与诗书所载固异世而同揆也乙巳沙济出征逃避革职治罪先是固山贝子喇思札卜以出征骁骑校沙济在逃报理藩院院檄严查沙济拿到之日再议今协理台吉丹巴松以拿获沙济在呉尔挥地方正拨官兵解送之时又复逃去报院院议革去沙济骁骑校之职拿获之日枷号两个月鞭一百罚三九牲畜着披甲上从之丙午留散秩大臣宗室庸吉等驻归化城受厄鲁特降人上谕内大臣曰归化城当留一大臣受厄鲁特降人完其夫妇给其衣食着散秩大臣宗室庸吉干清门侍卫哈楚哈员外董殿邦副都统阿廸等公同商议而行取有面皮袄二百件无面皮袄一百件银三百两付之如有颁给支用此银造册记数勿𣲖归化城土黙特䝉古厄鲁特降人内上人则给有面皮袄下人则给无面皮袄着庸吉哈楚哈随驾至湖滩河朔回住归化城安郡王等出行已久俟察哈尔兵往替与黑龙江兵同归到归化城后着安郡王副都统雅图驻归化城其下人发回京城将军萨卜素目下有病未愈不必随驾着带所率官兵一百十人往大同养马伺候大将军伯费扬古处兵五百到后亦往大同餧马如大将军处有紧急事务即拨其兵六百前赴大将军处此俟行文大将军之便发去封多尔济青台吉为札萨克一等台吉上谕内大臣索额图等曰公西卜退哈滩巴图尔之弟青台吉来请安伊奏言臣未尝来赴操亦未尝一次来请上安臣亦无职名亦不在部册去嵗车陵札卜台吉阿尔萨郎卫寨桑往土喇旁探听噶尔丹声息臣之人与彼偕往擒厄鲁特名津巴者来臣身亦曽与侍读学士喇钖出征着内大臣索额图尚书马齐副都统呉达禅等将多尔济青台吉授职之处议奏伊等俱习居林中仍着暂住林中伊等所居地方近倭罗斯倭罗斯人已与本朝修睦着该部给之印文谕彼勿相侵夺其行倭罗斯该部印文即交多尔济青台吉令彼附近倭罗斯人送去索额图等㑹议曰多尔济青台吉来请上安进贡问之据云属下有箭手一百五十人乌郎海一百五十人共三百丁云彼既以身无职衔名亦不在部册谆谆奏请应封为札萨克一等台吉余皆钦遵谕㫖而行上从之命督运于成龙等运米至大将军军前喀喇穆冷地方于成龙等奏曰等奉皇上训谕而不能运米到军前皆当罪死䝉皇上不即重惩仍令効力赎罪等粉骨不能图报今大将军伯费扬古率兵驻扎喀喇穆冷地方等愿竭力将湖滩河朔仓米三千五百石运致喀喇穆冷但此米到后应付何人谨奏请㫖上谕曰如许米无所用尔等但运到一千五百石亦大有益矣米到即交将军费扬古其运米骆驼若又带回时値严寒定致有损亦交将军费扬古在水草佳处饲养天时既寒运米亦是难事朕亦知之尔等之事即朕之事也以噶尔丹情形谕皇太子上谕皇太子曰二十日早噶尔丹处两厄鲁特来降日午又两厄鲁特来降朕皆召至赏之其内一人之妻向为我军所获一到即给还两人相抱而哭䝉古自王以下无不下泪者皆悦曰善事云详问之云丹济拉归十九日至库冷白儿齐尔见噶尔丹告之曰大兵各处堵截我诈许降而来噶尔丹大恨曰我专望于尔今将何以自存且兵又堵截此地不可留当往哈宻取米为食二十一日已起行矣我等随行一二日方向此而来途中多盗互相杀夺云若果往哈宻乃其絶地必获噶尔丹彼处已佈置完宻更无可虑今来降者殆多矣当陆续寄闻二十一二十二宿此二十三仍宿此二十四日乃起程向黄河沿去我军之马皆肥壮此地尚暖河亦未冻衣棉袍人多负贩者尚未衣裸而行土着年老人皆大竒之言我祖父以来未闻有此时河未冻无风霜雨雪之美年云朕观之与京城无异朕御薄羊裘棉套而骑射尚热而有汗丁未上由归化城驻跸衣赫图尔根郭尔之南减御饍两餐赐右卫官兵食大赉衆人上谕内大臣曰右卫兵明日当到此地自出行以来朕与汝等皆嬉笑饱食两餐明日但早食一餐其晚餐停止皆持去给右卫劳苦之兵为食御饍两餐诸皇子饍两餐俱持去赐右卫兵为食着以此遍谕诸大臣官员执事人员通营各自送去赐饮之茶自茶房备办又谕尚书马齐曰前因右卫兵劳苦差侍卫马武往送牛羊马武归朕问之言右卫回师内歩行者多食亦少云着每人赏银三两其兵数令即查明来奏又差大学士阿兰泰侍卫马武至右卫兵下营地方宣上谕曰右卫官兵自来戍右卫以来连次出征甚为劳苦朕心殊轸恻尔等所借公库银已皆蠲免阵亡官兵仆从已皆给身价银其军中病故得伤人等已皆加恩赏矣官兵皆欢唿稽首奏曰我等臣仆䝉圣上豢养戎行効力乃我等当然之事今圣上念我等劳苦沛以鸿恩将我等所借官库银俱已豁免阵亡人员俱已给身价军中病故得伤者俱已加恩虽欲奏谢总不能措一辞此后但当効死力以图报鸿恩于万一耳戊申上亲临赐右卫兵食右卫兵既到上往亲视赐食八旗官兵排齐迎接驾至衆官兵趋进跪而同声请安上下马坐定引官兵俱近前坐自官兵以至仆从遍赐食及茶毕上命内大臣索额图副都统呉达禅牧塲侍卫黄海传谕曰戎行効力我满洲从来以为常事朕欲灭噶尔丹而亲统大军进讨噶尔丹不能抗望风逃窜遇尔西路之兵遂大败之尔等俱絶粮歩行以极穷极乏之兵奋勇败敌殊为可嘉是以朕亲临赐食尽免汝等所借官库银加恩于得伤病故之人先已有㫖不必复宣又顾䕶军统领宗室费扬固等曰朕原欲在军中赐汝等宴因朕亲追噶尔丹至拖诺山尚欲前进以粮悞不到回来迎粮是以今日方得赐汝等食尔等兵卒诚劳苦矣费扬固等奏曰此军乃皇上豢养之兵义当効力圣主为天下计周详筹画然后出师噶尔丹不能抗皇上神威连夜奔逃困乏已极仅余残喘得至昭莫多地方大将军伯费扬古遵皇上宻谕而行遂尔大败贼寇此皆皇上葢世竒功于将士何有䝉皇上赏赉重叠又亲临赐食诚古今未有之盛事也等自此以后但当遵奉指挥効命而已衆军欢声动地上起步行往来遍阅八旗官兵回至行宫谕内大臣曰乗此驻跸之日着察王以下及诸人乘来马数多者至数百少者亦有之可察其数朕欲知之併察内府马数另察衆人马内其臕仅可行十日之马朕驾所行之程逺此马不能到现有右卫无马兵丁可给与骑归马上令各主书名拴记伊等有现成官草料着彼自行肥秣如有军务乗之而往俟回时各将马匹交还原主若有缺少倒毙朕偿之差官至伊竒里口收西路随军余剰马驼行兵部奏曰大将军伯费扬古咨称右翼四旗察哈尔所赶随西路兵之马驼除给京城右卫八旗兵丁给新满洲侍卫给钦差蓝翎侍卫殷济纳等给驾砲车给䭾砲及砲药砲子给运米留于喀尔喀部长额尔徳尼哈滩巴图尔滚占道毙等项马驼外现在正黄旗察哈尔余剰马四十四匹骆驼十头镶红旗察哈尔余剰马六百二匹镶蓝旗察哈尔余剰马四十匹今天时已寒此项马驼当如何安揷请定夺移文察哈尔总管遵行查前者宣化大同所餧骆驼一千一百二十九头宣化所餧马内七千六百十匹山西官员捐助马八百七十二匹俱随西路兵行今大将军伯费扬古既称察哈尔等所赶马驼内余剰马驼天时既寒请定夺如何安挿应行文右翼察哈尔总管将现存马六百八十六匹骆驼十头赶至杀虎口徐行餧养勿使劳苦拨部及理藩院司官一员往杀虎口查明残疾马驼收领量此马驼拨緑旗官兵赶至大同以马一半驼十头交侍郎多竒以马一半赶至宣化府交侍郎席密图俱令敬愼饲养倘有取用再往调拨自杀虎口至宣化府照例沿途给空草一束其各处拨给倒缺马驼之数大将军造清册报部併行文大将军伯费扬古侍郎多竒席密图知之上曰此项马匹若遣官至杀虎口收领则迂逺二三百里不等右翼察哈尔住居与伊竒尔口相近着兵部理藩院各遣官一员至伊竒尔口收领余如所议己酉加恩右卫官兵赐以衣银食物坐马上遣诸皇子至右卫兵营中赐茶酒又差膳房章京莫洛浑撤御膳赐官兵赐右衞䕶军统领宗室费扬固短貂褂副都统党爱科尔对银鼠褂赐右卫查出兵丁二千五百人银七千五百两及到杀虎口口粮上以马三百四十六匹给右卫兵乘坐谕议政诸臣曰此马皆官马亦有朕所御内廐马闻右卫兵无马步行故给与乗坐可将此马摊给无马之人乗坐负装到右卫既到右卫后兵丁各自有草料使之肥秣此马倘有军务使乘之而往若无军务至肥时解京此皆官马一匹亦不可费其右卫兵丁所借官库银虽已蠲免若该管官员催促兵丁置马又必借官库银以置之则兵丁难以谋生着暂停兵丁置马令彼徐徐措处此所乘马或解大同餧养或留右卫餧养听从其便着兵部即行文右卫䕶军统领知之谨按昔之投醪挟纩为将者能与士卒同其甘苦犹且传为盛事至于东山杕杜之诗劳军士之旋归先儒谓上下之情意交孚虽家人父子之相与无以过此然于䘏其死亡而起其伤痍者无述焉皇上仁同覆载念行间効命之人或身殒疆塲或亲罹锋镝不惜数十万府库之财而大赉普于存殁又虑其徒行不能购马给以天闲之乗于其将至赐以牛羊且命尚食止进一餐自皇子以下俱减饍以食将士其至也亲临燕劳下逮厮养无不䝉恩眞所谓悦以使民民忘其死者使作为雅歌以歌咏圣朝勤归劳还之盛事万世犹为感动而况三军之士哉发勅招抚厄鲁特台吉阿拉卜滩丹津鄂木布先是厄鲁特罗卜臧班珠尔叩阍请曰原系阿拉卜滩之人正黄旗察哈尔阿木唿朗佐领下拨什库克什图掳等来给与西勒图库图克图臣乃喇嘛并未有効力皇上之处有七十嵗老母又在杜噶尔阿拉卜滩处请皇上差人同往招杜噶尔阿拉卜滩如不能招杜噶尔阿拉卜滩亦招其下人而来上以交议政诸臣且谕内大臣明珠曰今命诸臣议差人招抚罗卜臧杜噶尔阿喇卜滩但杜噶尔阿喇卜滩另在一处亦当拨亲王策旺札卜昆都伦博硕克图滚布黙尔根济农王顾禄什希之人遣往招抚着诸臣一併议之至是㑹议奏曰当遣罗卜臧班珠尔往招杜噶尔阿喇卜滩来降再令和硕亲王策旺札卜长史马尼图多罗郡王昆都伦博硕克图滚布之乌勒木济多罗郡王黙尔根济农顾禄什希之阿玉西备办遣行拨理藩院拨什库一名送往大将军伯费扬古处视与噶尔丹无渉平安地方遣使前去上曰笔帖式黑色当处斩即差黑色効力于是㸃出笔帖式黑色长史马尼图等赍送勅书招抚厄鲁特阿喇卜滩丹津鄂木布勅曰皇帝勅谕台吉阿喇卜滩丹津鄂木布朕统御天下抚恤黎元务使人人各得其所先是尔厄鲁特与喀尔喀互相讐怨朕欲尔等和好已颁勅谕喀尔喀厄鲁特俱违朕谕自起战争喀尔喀既败来归朕为天下元后不忍坐视其灭亡于是纳之注其名籍酌量封为王贝勒贝子公扎萨克与以厚禄咸致富贵俾各得所噶尔丹博硕克图汗乃不愿朕拯救天下生灵借喀尔喀为兵端阑入乌阑布通之地既被我兵所败虽诡誓遁逃朕犹数遣使颁谕令其会兵以定喀尔喀之事噶尔丹博硕克图汗违背誓言掠纳木扎尔陀音越克鲁伦而前朕亲统大军欲与观兵特遣使直告噶尔丹博硕克图汗狐疑不信夺朕使马不与一见及朕亲至克鲁伦即望风败遁遇朕西路官兵彼先逆战遂至大败子女牲畜尽被俘获丹巴哈什哈等先来抒诚后沙克朱牧等接踵归附俱给以官职令其贵显足其衣食使之富有固已各得其所其来降之衆内有子女被我兵所俘者皆行察出令其父子兄弟夫妇完聚今朕又亲统六师各路皆已调兵阻截噶尔丹博硕克图汗倘不来降必穷之于其所往尔阿喇卜滩丹津鄂木布前虽附噶尔丹然皆非倡乱之人今归降之人皆云尔等与噶尔丹分析各居朕嘉尔犹知天道能自振㧞怜尔之马畜等物被掳衣食已絶特遣和硕扎萨克图亲王之长史马尼图多罗郡王昆都伦博硕克图之乌勒木济多罗郡王墨尔根济农之阿玉西又尔属下之喇嘛罗卜臧班珠儿亦愿招安尔等今同持谕前往其札萨克图汗之子先经离散朕已收留覔尔岳母令与相㑹封为亲王食以厚禄频加抚恤顷又赐以牛马羊羣择地令其游牧使之得安生业享有富贵此显然之明騐也勅书一到着即率尔部落来降前此依附噶尔丹博硕克图汗之咎朕概不介意必待尔以富贵显荣尔之部落亦使各得生业妻子完聚从容度日丹巴哈什哈等朕尚怜恤使之富贵况尔等乎若尔尚有疑惧今春䇿旺拉卜滩之使来时称尔与䇿旺拉卜滩甚善皇上若灭噶尔丹请勿讨阿喇卜滩令其与我㑹合等语且策旺拉卜滩屡遣使纳贡敬愼有加故朕亦深加怜惜尔若同丹津鄂木布往附䇿旺拉卜滩处朕亦不穷诘尔其优礼朕使明白回奏倘于此二者不审一自处徼倖于厄黑阿拉尔空屋赖齐斯希等峻险之处栖身茍免朕断不姑容必㑹同䇿旺拉卜滩根敦带青贝勒等尅期进讨尔其早作良图特谕庚戌驾至丽苏谕兵丁以牧养马畜之法上谕内大臣曰朕日行二三十里牧放之马何用早取此正啮草之时嗣后当缓取至黄河水深饮马勿拌其足坠则难出着通行晓谕又以出行事谕皇太子上谕皇太子曰朕二十二日仍驻跸归化城往观北山麓之二庙二十三日驻跸集衆射且手搏二十四日自归化城起行驻跸于三十三里外浑津村之南归化城老少依恋缱绻挥泪道左二十五日驻跸是日右卫兵二千五百俱到朕躬迎劳大备牛羊饭饵亲飨之诸军士欢声动地朕闲居归化城各处献俘甚多皆给价收纳有各种工艺笳歌弹筝者俱有之内有一吹笳老人年六十五嵗笳吹甚精殊滑稽能言初见时朕给之衣冠赐食及茶酒彼谢恩毕攘袂㸃首瞪视良久指朕曰所谓大丈夫者汝耶胆气如此英勇如此灭我名邦以敌国之臣而臣之以敌国之歌者而使歌之如此国富兵强乃不事骄侈但利济羣生安集离散惟务积福而今已矣诸国实无与敌俱为臣仆理所必然耳于是叩头而坐彼初指朕而言衆亦以为醉及听至末句莫不称其人虽鄙而言亦有合于理云一弹筝者名齐伦其技甚精二十六日驻跸达尔汉拜上出归化城向西南行地平圹新设御庄正当此路田多耕之不尽诸塞之外未见有如此地之平圹者且草美水佳朕行如许路不闻有一病者阿米达桑格周卜世明珠軰诸老臣皆颜色加丰可将此项事誊出奏闻皇太后并令宫中知之辛亥上驻跸湖滩河朔指授牧马之法上谕䕶军统领曰放马时当放于来路东方饮则饮于池不可饮于黄河其草或用以炊爨营之四围帐之附近草皆刈去是日上观黄河回行宫壬子员外郎铁图等问明翁金交战事还复命先是上谕遣官一员偕叅将张文华往宁夏祖良璧处将彼如何交战之事来奏𣲖出员外铁图铁图等请训㫖上谕曰汝等前往可问祖良璧云廵抚舒恕副都统西尔哈达按察司囊吉里尔等俱系运西路米者舒恕等归去如何付汝在翁金守粮汝又久住如何不报将军九月初六日尔等起行厄鲁特伏于山谷尔等半度出于伏中来犯我师叅将张宪载守备张林等奋勇撃败敌人据厄鲁特降人言厄鲁特有千许人砲无药鎗无铁云尔等之战厄鲁特执何兵器穿何衣服尔等非战卒乃守粮之兵耳撃败厄鲁特殊为可怜将叙尔功其将此问明祖良璧如已往西安祖良璧带去之兵俱系宁夏官兵尔等可问伊等闻翁金有米朕即差一笔帖式驰报此笔帖式庸劣几悞乃事朕今欲斩此笔帖式又尔等前去可慰问总督呉赫总兵官王化行如请朕安云朕躬安容颜亦好朕来至归化城者一则廵閲地方且近厄鲁特降人朕将相机调度厄鲁特于土喇地方为我军所败庐帐衣食俱尽况四面俱讐敌断不能踰今冬沿边有来降者尔等受之解京总督呉赫如已归尔等移文知之又赵良栋在宁夏尔等可慰问病已愈否併将朕至归化城之故告之至是铁图等还奏曰等十月二十一日到宁夏问总兵官王化行言总督呉赫九月二十九日已起行矣祖良璧十月初四日已起行是以谨将谕㫖移文总督呉赫外问之守备张林把总呉进等言我等在翁金有满洲汉军緑旗兵共一千奉将军孙思克令曰尔等可在翁金守米以俟大兵回师之用直至八月十四日不闻大兵归来副都统祖良璧叅将张宪载因扣算米粮仅可至十月二十七八大兵虽归无米可给是以备文开具翁金之兵或留或撤原由于八月十六日差正红旗散骑校刘秉智送至宁夏直至九月初一日又无声息乃计此米仅可足我兵归来之用公同商议领兵而回于九月初六日起行起行之时满洲汉军緑旗兵前锋在前辎重居中祖良璧率兵䕶后自翁金向西南行不数里前锋仆从一人䭾米驴上前行有厄鲁特八人出伤仆人夺米而去我前锋驱至二十里山谷中所伏厄鲁特率兵突出冲截辎重于是前锋军回就大军此一战也厄鲁特有战卒五六百其障后而立者千余贼绕我军尾后团团围住副都统祖良璧率兵从东方杀出背河而阵排列子母砲鸟鎗以战厄鲁特不能敌而奔厄鲁特虽有鸟鎗而药少发来无力鎗无刃削尖涂油火炙为之所以不堪马亦羸瘦且遇王师一战大败其胆已破不能复抗我军随即奔溃阵上虽夺去些须物件俱追往取还因贼逃入山我军乃退为此奏闻上命语大学士知之使䝉古巴特马兄弟完聚理藩院奏曰副都统根格咨言䝉古巴特马诉称我乃巴尔虎洪郭尔带青属下人镶红旗巴尔虎佐领鄂钦乃我亲伯之子我前自噶尔丹军中逃出各处煳口延至此地乞使我与我兄鄂钦完聚问之鄂钦云巴特马实系我亲叔之子乞准与我完聚应许巴特马与其兄鄂钦完聚与否伏祈定夺等语巴特马系鄂钦亲叔之子是眞应准伊等完聚上从之癸丑宥山陜緑旗兵擅归罪上谕内大臣曰今春出征山陜两省緑旗兵米粮不敷迤逦在后结队而回不得比之于私逃之例彼既乏粮且去将军逺各覔归本营若议其罪殊为寃苦着从寛免察议现在拿禁者俱释之通行晓谕尽免西路官兵赔偿马匹行兵部奏曰西路出征八旗夸兰大罗密等呈称前大将军伯费扬古随行太原捐助给兵之马宣大餧养之官马内共一千五百七十八匹其中阵上倒毙一百八十二匹病死一千二百三十四匹留于坐塘笔帖式噶尔图察哈尔叅领阿木唿朗等三十九匹现存马一百二十三匹等语查得阵上倒毙一百八十二匹不议外现存一百二十三匹应入各旗拴餧额中使之拴餧其乏留驿中交与䝉古之三十九匹应赴各处查明解来分给八旗拴餧其病死一千二百三十四匹俱不小心牧放玩怠之故着俱照数赔偿亦入各旗于拴餧额中使之拴餧上曰西路出征兵丁劳苦殊甚是以屡加恩赏此瘉毙马缺免其赔偿余如所议圣祖仁皇帝亲征平定朔漠方略卷三十二圣祖仁皇帝亲征平定朔漠方略卷三十三钦定四库全书圣祖仁皇帝亲征平定朔漠方略卷三十三十一月乙卯班禅库图克图上疏谢恩理藩院奏曰班禅库图克图疏言奉到勅书银壶银瓶银碗巾币之赐不胜懽忭先是使人内齐传谕召赴京此皆皇上无疆之仁爱也实有钦遵圣㫖前往之意三宝可証但身尚未出痘疹皆前世之命也畏忌实深而且有鬼沮之或见之梦或见之卜云宜坐禅用是陈情伏祈慈鉴弗罪为幸查得班禅库图克图为勅书银壶币物之赐且陈奏其不来原由无庸议者也上从之丙辰檄大将军伯费扬古详明报探上谕议政诸臣曰费扬古报文内止称叅领阿尔纳伯尔黒奉差侦探还报云职等十月十四日到頽河之和尔博尔津脑儿等处地方见有厄鲁特住迹行踪其日已久是以前行一日因马乏而返并未视其驻扎之迹竟未详其人之多寡马畜庐帐之有无夫去踪虽日久尚可见也差人躧探者原欲知其情尔兹不騐明来报但开奉差人员之往返劳人劳马差之何为其檄将军费扬古嗣后哨探之事务必一一问明条列奏报谕皇太子曰二十七日驻跸于丽苏村二十八日驻跸湖滩河朔汉人称此为脱脱城此即黄河之岸向彼岸仰射之朕及皇长子新满洲之善射者射过甚易波流亦缓非南方黄河之比较天津入海狭河尤狭二十九日驻宿是日早鄂尔多斯之王贝勒贝子公台吉等俱渡河来见朕诣河干将河测量其濶五十三丈仰射而过五十余歩于是登舟朕与新满洲逆流举棹以试水势船犹可行惟行船之具不佳不便用力衆䝉古等皆惊讶以为此黄河逆流行舟自我祖宗累世以来所未有往来过渡试之断不致飘往下流现流氷澌衆人难以全渡惟冀其早冻耳自古以来过十月下旬未有不冻者京师水泊氷结之日可记之报闻自归化城至黄河岸一百七十里自黄河岸至杀虎口未经量测到黄河之日初觉寒冷与京师冻河之日相似在此衣灰鼠羊裘狐腋其年老之人衣略加厚厄鲁特赤马一匹遣送皇太子马甚佳足健而善走又甚调良以豆饲肥更不知若何又此处喀尔喀所产羊或系水土之故甚厚朕故亲视用水烹熟因候冻河闲暇无事亲手执刀去其骨置匣中驰送可恭进皇太后前三十日初一日驻宿初二日早䝉古等来报称距此地五十里西尔哈地方今夜冻冰二叚每叚有一里余我等官长皆以为奇特遣我来今已衆人行走试看若可渡即来奏闻于是令乡导官特固斯等往视又念此时若送盛京所进之物驿递劳苦朕此处各种食物皆有但鹿尾鹿舌各五十鳜鱼鲫鱼赭鲁鱼到时送少许至其他大鱼腥朕所不食野雉亦勿送来此地多而且肥橘子柑子等物虽到亦勿送来果面诸物此地自宁夏取来食之甚佳虽御用好面制为饼饵以之相比犹觉稍黒而硬宁夏之面白而柔细虽多食亦易化葡萄亦佳其名公领孙大葡萄之蒂环绕有小锁子葡萄曩时常食锁子葡萄而未见其如此结实亦觉奇异产梨亦佳初三日早遣人渡河将鄂尔多斯王贝勒贝子公等所献良马一百二十二匹内四十匹所献常马三百匹内一百二十匹令驱赴黄河彼岸马鞍从船渡过渡时见冰凌贴于两岸河水比朕初到日不同水波不兴与渡畅春园之河相似截流径渡两岸䝉古等俱合掌稽首相与约誓云此乃我等累世所居之地此河尚且如此效灵更有何人于我皇上之前敢萌异志于是乘其马歴二时布小围三次果鄂尔多斯之地言语不虚围猎娴熟雉兔复多此地虽有沙冈然皆平阜草多丛生驰骋并无可虑朕自㓜闻鄂尔多斯之兔今亲见之围猎毕申时照前渡河至驻跸处日暮时库斯等来奏从西尔哈地方河之上流皆冻伊等往来渡试不致阻误朕于初四日驻宿初五日向西尔哈渡处移营观之辎重可渡则渡若稍可虞则驻宿一二日此等事俱缮写奏闻皇太后宫中咸令闻之丁巳给右衞兵草料先是大将军伯费扬古奏曰今春进征马匹短少一到右衞随调官兵疾行于瀚海之间是以马愈羸痩副都统拜布等移称今催喂马兵丁一时不能置马请就近在大同令借银二十两补买又奏曰右衞兵冬春两季原给三匹草料今请増给兵丁各马一匹为四匹给之草料照大同喂马例喂养上以交议政诸臣议至是议曰查得近来奉㫖着右衞兵丁徐徐置马又奉㫖右衞之兵倘有调用发京城每佐领四匹之马给与兵丁上驷院马太仆寺马共一千五百匹俟囘时分拨但蒙皇上矜怜着给右衞兵春冬俱三匹草料为定应于右衞兵不计马之有无俱给三匹草料则兵丁可以整治器械而资生矣命下之日行文大将军及右衞统领等以文到之日为始令支三匹草料至大将军伯费扬古所称借银二十两増马一匹为四匹照大同喂马例之请无庸议者也上从之贝勒宋喇卜请于察罕托挥以外捕猎造船许之上谕尚书班第曰鄂尔多斯多罗贝勒宋喇卜奏言察罕托挥以外地方多兽请准臣等捕猎准臣等于黄河造船往来过渡准僱边内民夫在臣等地方耕田尔可往宣㫖准其所请察罕托挥以外捕猎黄河造船过渡戊午驾次喀林托㑹员外二郎保报䇿旺喇卜滩出兵设哨御噶尔丹达赖喇嘛遣尼麻唐来奏事议政诸臣奏曰二郎保报称阿玉奇台吉发兵一千以塞尔济札卜寨桑领之䇿旺喇卜滩发兵一千以楚唿郎寨桑领之额尔克巴图尔台吉亲率兵千许俱会集于阿尔台以内土鲁图地方驻扎四面设哨如遇噶尔丹将擒而杀之如擒噶尔丹则解送圣上云又达赖喇嘛使人尼麻唐库图克图卓磨龙堪布丹巴囊素达赖汗之使人寨桑及喀尔喀折卜尊丹巴库图克图在西方之喀尊共一百七十余人十一月十五间可到西宁边口到则往京城奏请圣安探访其情言为青海诸台吉之事而来其行甚急如到西宁边口地方官必阻之此尼麻唐库图克图或有𦂳急事务亦未可定彼到西宁边口欲往京城或于此处拨人乘驿带往或任彼照常自往乞大部奏闻俟文到遵行等语应拨理藩院官一员乘驿往西宁暂止尼麻唐住西宁问明前来之故如有奏章取之而来如当放入尼麻唐等再差人往召如不当放入即遣之归去亦行文二郎保着止尼麻唐等于西宁併不时探听阿玉奇台吉䇿旺喇卜滩等备兵出行声息上曰差官则迟矣着行文二郎保亲身问明具奏以给赏黒龙江兵余银留将军费扬古军前以备兵粮行兵部奏曰大将军伯费扬古咨称奉㫖赏黒龙江兵银伍千两到后即交衆部长买裘帽襦裩牛羊等物陆续解到分给将完所余二千四百两原欲随便再买给与兵丁奉到勅㫖始知黒龙江兵更换黒龙江兵既经更换此项余银应交何处乞转奏星速檄知等语查近奉㫖㸃察哈尔兵五百使散秩大臣吴巴什率之给以两月糗粮赴大将军伯费扬古军前俟是兵到后视黒龙江兵内人强马壮者选留百名其将弁扣兵数留用于前解银五千内酌给所留一百兵比照察哈尔两月粮数扣给两月口粮其余兵着令归来钦此应檄大将军伯费扬古所买现在牛羊如不足黒龙江兵两月糗粮于此余银内採买补给两月之粮其余银两藏贮大将军伯费扬古军前以备军需上从之以乌拉羸马发右衞喂养统领鄂克济哈等奏言骁骑校托雷等自乌拉来所乘马匹俱已羸痩不能行矣上曰使伊等附于殷实之人其骑来马匹交部发右衞喂养上谕皇太子曰初四日晚来降之厄鲁特布达里奏称于十月初四日起程噶尔丹兵千余数日食用既乏天时寒冽溃散逃亡者甚多亦有死者其领事寨桑土谢图诺尔布率衆来归尚未至等语噶尔丹虽云前往哈宻今谘访彼知地势之人及喀尔喀皆言齐七克那孔俄罗阿即儿汉等处与枯伦白尔七尔相距三日程不过仍遶旧地而行度其情势难奔他所既无可往之处事更易图又详询之鸟鎗铅子火蘖已尽鎗亦全无投顺之人成羣而来所言甚悉今遣布达里赴京其妻在鄂欣家可令完聚皇太子并与诸臣细问之此一大快事也土谢图诺尔布系厄鲁特大臣此人若来则噶尔丹之行藏即可决定俟来时再谕尔知之此语奏闻皇太后兼恭请皇太后万安初四日驻宿初五日移营前向河之上流冰坚可渡处己未上渡黄河驻跸东斯垓辛酉取大同所喂侍衞坐马至军前上谕内大臣曰大同所喂新满洲侍衞䕶军执事人员坐马着监喂内大臣侍衞赶来大小官员自备之马有愿取来听其取来不欲取来者仍令地方官监喂壬戌驾至察罕布喇克副都统阿南达奏报率兵往驻布隆吉尔等处侦探阿南达奏曰理藩院咨称奉㫖噶尔丹窘迫已极必亡命往投哈宻着檄将军孙思克率其标兵往肃州在阿南达处预备着将军博济于西安兵内未行者择人材矫健者二千亦赴阿南达处与孙思克合如噶尔丹有往哈宻声息即行𠞰灭并将朕自十九日出行及为厄鲁特奏报之事皆抄发阿南达使知情形钦遵知㑹等语前者曾在布隆吉尔之杜尔白儿济等处坐哨侦探如有小队疾行而过之人相机行事如力不敌则报提督李林隆并力而行㑹同提督李林隆奏闻率緑旗官兵驻札布隆吉尔之杜尔白儿济等处地方因所带兵丁糗粮已尽不得已于十月初七日撤兵十二日到肃州具奏请㫖今圣上周详筹画谕㫖下颁若等仍居肃州遥探消息倘有由塔尔纳秦等路疾行而过之人则布隆吉尔有五百余里必不能追及思布隆吉尔诸处乃系要路今不得顾天寒兵苦是以身会同提督李林隆于预备兵内率马兵八百歩兵二百仍前在布隆吉尔坐哨侦探倘小队经过则相机行事若有往哈宻声息谨遵上谕与将军孙思克会同而行已于十一月初一日自肃州起程矣其带去人员米粮交地方官至将尽之日运解上报闻覈查拨给西路进征兵丁之马行兵部奏曰先是议政诸臣会议西路进𠞰之兵或将留驻緑旗营马或将捐助之马各给一匹倘取緑旗营马去则以捐助马补给之不足则取换茶马为用又不足则动支正项钱粮採买分给在案今甘肃廵抚送到册开拨给大兵营驿马一万二千六百八十六匹此内捐助马七百三十五匹採买马六千五百八匹换茶马五千四百四十三匹当照数补给等语此无庸议者也应仍檄该抚将买马价值及交收茶马日月作速开造清册呈报该部以慿查核上从之令军中谨慎火烛上谕内大臣曰草甚丛宻各当严禁火烛恐上风失火御营有何可虑但为衆人耳着通行晓谕又今日出猎有愿歩行之人许其歩行僮仆一概俱令歩行野兔甚多大臣马多者俱乘马在前排围其骑官马之人及马少者僮仆人等俱照哨鹿例在乘马人后歩行排围野兔甚多使各杀之为食甲子上驻跸胡斯泰噶尔丹之寨桑土谢图诺尔布等来降土谢图诺尔布等来降后上谕皇太子曰前谕原欲渡什尔哈已冻渡口初五日向黄河上流行十八里至喀喇音托挥之地见黄河已冻遂驻跸于其地凿冰騐之已有一尺甚坚乃分三旗使三路垫土初六日辎重皆渡其东六里以外亦未冻西三里以外亦未冻衆䝉古讶云向来黄河之冻自北方寒处冻起如此温煖河皆不冻独在中间结成厚冰不但未见亦所未闻渡河后晚下营王贝勒贝子公之母与妻俱来朝朕至鄂尔多斯地方始知鄂尔多斯皆有礼貌其规模略不失旧时䝉古大理六旗王贝勒贝子公台吉俱和睦如一体不分尔我盗贼全无驼马牛羊不必防守或有马走失两三年者他人获之亦不隐藏解之部长令原主识认王之母贝勒之母俱非生母彼敬其母比生母更甚殊雅驯他蒙古见之当愧死鄂尔多斯生计周全牲畜蕃盛良马亦多虽比察哈尔生计略有不如较之他䝉古殷富逺甚其骑射之法虽不佳美已极嫺熟多能中的此地黄河石花鱼甚多口内亦来献蒙古亦来献甚新故肥美皇太后不食大鱼故不遣送朕及诸人在此习久水土甚佳食物柴薪丰饶人皆相宜且不甚冷向朕与诸人在克鲁伦河四月间所服之衣今犹可不用京城小寒身内觉冷噤斯独不然亦一异处但自兹以后未知其寒何如耳初六日驻跸东四海驿初七日仍驻跸于此是日拨置鄂尔多斯所贡马驼诸物初八日仍驻跸于此初九日移营十四里驻跸于察罕布喇克此数日拣视鄂尔多斯所献之马皆极佳而驯鄂尔多斯规矩取马不用套竿趋入随手执之未见有一用套竿者㓜龄诸皇子可骑之马亦有之初十日移营十九里驻跸于唿斯台十一日仍驻此休息朕此行原欲有所为今闲居而天复不寒惟就水草移营以俟噶尔丹困毙消息收纳降人朕获肥雉三十乳酥一匣献皇太后余俱照单付去此处肥雉甚多恐累驿马故不多遣十一日发报后厄鲁特降人吴山㤗到细讯之彼于十月初六日逃来其所言与朕所遣赴京人无异但云噶尔丹差察罕古英寨桑来奏事已备马匹如其果真今已将近正问未毕噶尔丹大寨桑土谢图诺尔布到此乃彼要人所知情事甚悉细询噶尔丹困蹙是实是月必见端绪其余大略如前又言前定意往哈宻今闻阿南达率兵阻截葢已不往有居萨克萨特唿里克之状视其人颇佳材貌亦伟带来人八十口如噶尔丹遣使来朕亦酌遣使往朕在此想可坐待噶尔丹困毙也噶尔丹既无生路时届严寒歩行者多今将何往譬犹槛中之兽必自毙矣为此星速遣谕知之其以此奏闻皇太后并传知宫中诸大臣咸令闻之乙丑驾次华拖罗海使侍郎满丕郎中桑格驻喀伦探噶尔丹声息上谕议政诸臣曰视厄鲁特人携妻子来降则噶尔丹穷困已极但噶尔丹乃极狡之贼恐彼不得已来降乘我兵不戒势力寡薄窃夺零散喀尔喀财物轶去应着侍郎满丕郎中桑格往善巴王喀伦地方驻扎不时差人出喀伦外侦探如有声息即收喀尔喀入喀伦内越大将军营安插一面星速驰报前已有文檄知令满丕等到彼后口传㫖谕大将军伯费扬古可也丙寅设哨于要害以御噶尔丹先是上谕大将军伯费扬古曰闻右衞兵归来遣侍衞马武驱牛羊以迎之二十四日朕躬迎至浑津村二十五日赐宴各凑给三日米行饷三两其兵已疲甚矣见彼徒歩委顿形状不觉惨然朕亲閲视下及兵丁饲以饭饵肉食饮以茶酒自大臣以下兵丁以上欢声动地前闻调右衞兵朕灼知此军断不能行虽匍匐而往不能到指示之地故朕以现喂马驼之力比量噶尔丹之力携来行事行至途中闻丹济拉退去又遣朕所带察哈尔兵五百给百日糗粮往换黒龙江兵朕驻跸归化城十日未尝用归化城抄撮之米每见降人再三细问俱言噶尔丹向哈宻去矣如果往哈宻朕意中以为擒之益易哈宻距嘉峪闗十日程是以朕意欲将朕所带兵环居宁夏朕入宁夏如有调度就近相机而行务获噶尔丹杀之朕心始毕但朕启行后噶尔丹丹济拉等来降尔等力薄右衞兵无马朕是以踌躇欲与尔商尔等可议定具本速奏朕驻跸湖滩河朔俟尔覆奏大将军费扬古囘奏曰十月二十九日奉到谕㫖悉知圣意矣皇上前者轸念右衞官兵全免所借官库数十万银两其阵亡病故得伤人等不俟议叙格外重赏下逮仆从资其生计官兵于此虽肝脑涂地不能仰报今皇上又差侍衞马武驱牛羊迎军驾临浑津村大宴官兵圣躬亲閲下逮兵卒饮之茶酒食之饭饵肉食又给米及行饷三两洪恩浩荡诚亘古以来所未有也等不胜感激不能措辞奏谢此地黒龙江官兵蒙古扎萨克喀尔喀等闻之无不同声欢唿者今降人俱言噶尔丹往哈宻皇上以随驾兵绕宁夏驻扎倘有调度就近相机行事御驾启行后噶尔丹丹济拉来降此地力薄右衞兵无马为此踌躇下颁谕㫖诚是也窃思太原不逺应调太原满兵及晋抚标下骑兵共一千及大同杀虎口不出征骑兵五百遣至处与等此地察哈尔兵总计可得二千噶尔丹困极不得已来诈降窃取马畜亦未可定果噶尔丹丹济拉等由此路来降有诡诈之事即以此衆行𠞰又善塔卜喀伦外地方水少俱系小泉又因尽冻难以饮马是以等来至喀喇穆冷等处驻扎十月二十八日喀尔喀善巴王到传㫖谕率彼之兵囘探声息请遵㫖遣善巴归去令彼预备其喀尔喀俱驻喀伦外应令昆都伦博硕克图王汪舒克公吴巴达公扎萨克台吉哈滩巴图尔滚占吴尔占丹津额尔德尼图巴汪舒克衞征带青台吉凯木楚克等共四百余兵亦俱发囘本地预备各拨能事人员逺逺探听倘有声息一面速报等一面令诸部长亲身率兵速赴等军前奏至上谕大将军伯费扬古曰览尔二十九日奏欲调太原府兵晋抚标兵一千大同杀虎口未出征骑兵五百朕思太原府兵未娴行阵且至归化城殆将千里緑旗兵皆骑马一匹此严寒之时即能得到已不自支缓急用之必至悞事是以将朕所带火器䕶军一千砲手二百四十前锋二百六十共足尔所调一千五百之数为尔预备目前马甚肥衣亦厚此兵乃与朕同行之兵故极娴熟朝闻其信晚即可行朕暂驻跸于此急俟噶尔丹实信今若来降即交善驰人员星速遣至行在如有噶尔丹来降之信若不速檄喀伦外喀尔喀信其降而坐待之则悞大事不浅矣近来丹济拉差人请降而又犯粮可为明鉴今不得复悞当敬慎逺筹费扬古覆奏曰皇上洞鉴训谕极当俱宜谨识遵行但喀尔喀人等在喀伦外迤逦居住相隔踈逺恐报信有悞是以等备文传谕喀尔喀亲王善巴多罗郡王滚布等衆部长曰今噶尔丹困迫已极尔等当各按本旗汛地复过瀚海住险要之地以材能之人为首领使之哨探倘有声息一面速来报知军中令各部长率兵殿后辎重居前作速移入喀伦内恐噶尔丹丹济拉诈降轻骑行劫亦未可定如哨探怠玩或失一牲畜有悞声息近到某旗退而归去吾必指叅至遣哨之时务选人强马壮者以速报为要上命以此疏示诺木齐岱曰与朕谕诺木齐岱之㫖无异也己巳驾次浙固思台大将军伯费扬古奏报遣侍郎满丕等坐哨于他拉布喇克先是往解厄鲁吴山台之拨什库根忒传㫖谕大将军曰噶尔丹穷困已极应令侍郎满丕等往善巴王喀伦地方驻扎为此口传费扬古知之费扬古奏曰查前令喀尔喀亲王善巴等诸部长各于本旗汛地复过瀚海住形势之地以才能人员为首领哨探倘有声息星速来报令部长等亲率兵䕶其辎重迁入喀伦内已经奏闻在案今又奉谕㫖故等遵㫖会议令侍郎满丕郎中桑格往喀尔喀㳺牧地方以外瀚海以内沿他拉布拉克驻扎探听于是月十四日遣行矣上报闻庚午噶尔丹遣格垒沽英来议好大将军伯费扬古奏曰王善巴差长史伊白根来报噶尔丹使其下格垒沽英等二十人乘驼二十马二十言来议好奉有军令止厄鲁特在喀伦外枯卜地方先遣来报近者奉㫖噶尔丹遣使来如一人则作速遣赴行在如二人则遣一人囘天时寒冷令携衆而来其一人作速遣赴行在今欲使噶尔丹使人即赴行在但传报者仅有议好之语并未知其何意遣使是以不便遽使之来使窥见我营垒于是差人知会侍郎满丕亲身就见厄鲁特使人或有奏章取来验视如无奏章问明速报俟差员归日另奏外此际倘皇上有训㫖请遵而行之上命议政诸臣集议随议当速檄大将军伯费扬古将格垒沽英本身及一仆人拨官一员星速乘驿押来本朝所差厄鲁特津巴等如与伊等同至则皆遣行其余厄鲁特暂留枯卜地方如有奏章取来呈验上从之且云格垒沽英寨桑等如未到费扬古处不得使见营垒亦不得令见费扬古逺逺从外而来増学士朱都纳喂马草料大学士阿兰泰尚书马齐奏曰学士朱都纳疏称户部等衙门准马一匹给草一束仓升料二升视茶换之马甚痩若不加草料喂不能肥一面酌加草料用心喂肥使不悞调用马肥后减其草料至奉㫖马七千匹今但有五千匹请檄李学圣有茶换之马再増解二千匹等语查宣化府等处喂马照京城喂马例每匹七斤草二束仓升荳八升喂两月后减去二升喂以六升又一月再减去二升喂以四升应准朱都纳等所喂之马照此例与地方官会同小心喂养现有解到马五千匹可以敷用其二千匹不必往取上从之副都统阿南达擒噶尔丹族姪顾孟多尔济来献阿南达奏曰十一月初七日哨卒来报见有飞尘等率兵往邀其来路因彼已过追百余里及之于素尔河边皆拘之其达赖喇嘛使人达尔汉鄂木布青海博朔克图济农使人阿尔达尔寨桑彭楚克台吉使人寨桑和硕齐言达赖喇嘛苐巴青海诸台吉遣我等通问于噶尔丹我等到噶尔丹所而今归去现有噶尔丹使人与我等同行查噶尔丹使人喇克巴彭楚克格隆索诺木喇什拉木扎木巴衞征陀音等男妇子女五十余噶尔丹族姪顾孟多尔济本身及其男妇子女三十许又什赖古尔卓里克图等三台吉本身及男妇子女十余言我等奉噶尔丹差答使于达赖喇嘛苐巴青海诸台吉我等自噶尔丹所居库冷白儿齐尔于十月初五日出门而来我等出门之时噶尔丹丹济拉向白格尔察罕厄尔格移营有兵千余阿拉卜滩在扎巴喀滚占有兵千许丹津鄂木布与噶尔丹不睦在塔米尔散去自特勒儿济被圣上大兵击败而遁我辈无住居无冬衣絶无牛羊生计已穷但能就近蹢躅迁移而已青草未生之前此冬寸歩难行若至来春下人死亡离散是实难以为国矣今差格垒沽英使于圣朝窃思皇上灼见其穷困情形周详筹画使御之于布隆吉尔等处果如圣意即获达尔汉鄂木布欲交官兵解往恐路近青海之人事生意外亦未可定是以阿南达亲率兵为殿全押至肃州交鸿胪寺档子房官绥黒图遣达尔汉鄂木布前往外余俱拘禁肃州候㫖其噶尔丹送达赖喇嘛书十四封一并呈奏上以示议政诸臣上谕皇太子曰十二日驻跸于花託罗会十三日驻宿是日上驷院侍衞瓦色阿萨纳送马至薄暮閲马俱肥壮与朕带来间日更替骑乘之马相似我军之马皆未甚痩尚有极肥者观此时甚与驼马相宜十四日驻宿将鄂尔多斯所献之马拣择始毕发御马羣七十一疋大马羣六百十一疋骆驼一百四十三只十五日驻宿是日甚暇无事将我军中歌者鄂尔多斯之歌者及厄鲁特之歌唱弹筝者二人令之歌其厄鲁特之歌者雅克西云我年六十五岁厄鲁特四部落之主皆曽见之今见圣主至德全备仁慈无所不周恩惠无人不洽诸藩蒙古咸加抚恤不弃贫贱我旧主则不然一切人皆不令见惟自尊大而已由此观之兴主真天纵之人也十六日驻跸于即格苏台十七日驻宿是日报至即遣囘朕今循河岸而行歇息马力以俟音信可将此奏闻皇太后并宫中咸令知之诸皇子亦令知之上又谕皇太子曰朕躬安善汝佳否来人于十六日早到诸事悉已奏闻皇太子所问甚周宻而详尽凡事皆欲明悉之意正与朕心相同不胜喜悦且汝居京师办理事务如泰山之固故朕在边外心意舒畅事无烦扰数时优闲冀此岂易得乎朕之福泽想由行善所致耶朕在此凡所遇人靡不吿以汝之如此尽孝以事父凡事皆诚肫切朕亦愿尔年龄遐逺子孙亦若尔之如此尽孝以敬事汝矣因洞悉汝诸事敬慎故书此以寄辛未副都统西尔哈达费扬固瓦尔达祖良璧马云霄等奏请随将军博济出兵𠞰灭噶尔丹西尔哈达等奏曰等叨沐皇上洪恩捐糜顶踵不能仰报兹奉㫖云今噶尔丹窘迫已极必亡命走哈宻着将军博济择西安兵内未出征人才强壮者二千赴阿南达所与孙思克会齐倘噶尔丹有往哈宻声息即行𠞰灭钦此思博济现率兵往肃州等愿出兵効犬马之力以报皇上髙厚之恩上曰西尔哈达费扬固瓦尔达祖良璧马云霄内着将军酌量带往上谕皇太子曰十九日我师已驻宿时费扬古伯急报奏章至閲知噶尔丹遣人乞降兹以费扬古所上章急令闻知故遣驰报可奏闻皇太后恭请慈安宫中并使闻知宣谕诸大臣兹事虽未明悉朕自有裁度汝等勿虑朕尝谓噶尔丹破灭已尽以今观之斯言殆适合也为此谕知癸酉赐噶尔旦多尔济白金噶尔旦多尔济遣使阿约请上安上谕尚书马齐曰厄鲁特之噶尔旦多尔济贫苦在此地赐银则路逺而难䭾俟主事华善到甘肃后于地方官支银千两赐噶尔旦多尔济其银即交其来使阿约赍往赐阿约银三十两其同行两人各赐二十两督运于成龙等以运米之便効力坐塘先是于成龙等自备马驼车辆自脱脱城装载米一千五百石运往喀拉穆冷谕尚书马齐曰着都御史于成龙等运米之便就近助马坐塘効力至是于成龙等运米到喀拉穆冷交大将军后自喀拉穆冷起各自分塘効力侍读范承烈在第十四站侍郎李鈵在第十三站都御史于成龙在第十二站原任侍郎王国昌在第十一站大理寺正卿喻成龙在第十站光禄寺正卿辛保在第九站左通政使喀拜在第八站俟更替官员到后始还命安郡王马尔浑撤兵先是行兵部奉㫖檄安郡王云大将军伯费扬古兵少着安郡王等齐赴大将军处文到即起行至瀚海外唿尔都图地方已与大将军会续奉谕云安郡王出行日久着伊等囘暂居归化城安郡王等遂往归化城至是闻驾驻鄂尔多斯哲固斯台前来请安上曰是军出外日久着归家甲戌将军博济奏报选择西安宁夏驻防官兵前赴肃州博济奏曰等奉㫖将在家兵中未经出征人材壮健者选择外现有满洲汉军八百名在宁夏驻扎西安肃州相去三千余里宁夏肃州相去二千许里肃州近于宁夏是以于宁夏官兵内视人材壮健者足拨二千名之数其名缺将西安官兵拨补宁夏上命该部知之召大将军伯费扬古商议军机费扬古奏曰噶尔丹自抗天威大败逃遁以来厄鲁特之人络绎来降不絶丹津鄂木布与噶尔丹反颜而去杜噶尔阿拉卜坦分异而处近有诺尔布寨桑等人数起携其妻子来皈圣化而不能禁止以此观之人心不定散乱已极噶尔丹及其下逃死余生有限数人罪恶贯盈上天举以畀之皇上即在旦夕其事显然但蒙古之性易于煽惑而颇轻信噶尔丹者原一狡猾之人彼自知不能保其余衆故遣格垒沽英等二十五人借通使为名欺诳目前以暂慰之格垒沽英等归去后必揑造种种诈伪之言以欺罔之未必非安慰人心求逺逃逺遁脱身藏身之䇿也请将噶尔丹所遣格垒沽英等拘之入内且勿遣回使噶尔丹以下人等猜疑扰乱今年圣上亲率大兵来临厄鲁特大败心胆碎裂不能保其妻子破壊已极今鼯鼠跳梁无所藏身圣上简选士马付託贤能讨噶尔丹𠞰而灭之乘此大兵起行之时随遣格垒沽英归去此际如噶尔丹悔悟而即来降一惟皇上成算作何裁度似于行兵之机灭贼之事少有禆益又思厄鲁特原系累世职贡天朝之部落噶尔丹赋性兇顽包藏祸心侵扰喀尔喀悖叛天朝之贼寇则噶尔丹所遣格垒沽英等不比他国之使即将格垒沽英等竟不遣归未为不可如竟不遣伊等归去则于厄鲁特先降人内择其心实语明妥干者一二人细细指示令传吿皇上待厄鲁特降人眷顾宠荣之事扬言格垒沽英等不愿归去之心设动揺厄鲁特人心之计使之㳺移迷惑今正当厄鲁特生计窘迫之时人心互动未必不事出意外诛噶尔丹而献之也奏至上曰着大将军伯费扬古减从乘驿星速前来商议军中机务此时将军事着舒恕暂理使前锋叅领阿鲁等偕贝勒宋喇卜运粮多罗贝勒宋喇卜奏请効力运粮既派出押运上谕尚书马齐曰与贝勒宋喇卜同行者以前锋叅领阿鲁一等侍衞巴儿楚喀为首领伊等之粮虽贝勒宋喇卜已经给与恐有不足亦未可定着交阿鲁银百两不足之时补用满人从来糓食不可缺米倘米已完着于宁夏支取口粮如马疲不能行于学士朱都纳马内换骑交疲马喂养上谕皇太子曰十九日遣报时亲近侍衞阿南达奏章适至噶尔丹遣往达赖喇嘛及瑚瑚瑙儿处之心腹喇嘛索诺木拉西等俱如朕所指示堵截之尽皆擒获故将其原奏章誊写发往共人一百六十口马八十余匹骆驼百余只驼马俱痩食物皆尽从噶尔丹处行经一月于苏尔河地方擒获噶尔丹遣往西域书十四封欲皆翻译洞悉其情然后报知故未即发十九二十两日译毕观彼将破败困迫情状俱行掩极其无耻卑屈至于不堪譬之掩耳盗铃曽不知逹赖喇嘛瑚瑚瑙儿闻之已久矣十四封书虽无用亦俱誊写发往可将此缮写奏闻皇太后宫中皆令闻之满洲大臣令其亲看特谕二十日晩驻营时阿南达又遣俄齐尔图车臣汗之孙噶尔旦多尔济所使阿由寨桑赍奏章前来亦誊写发往皇太子欲知始末情事问阿尔尼自悉矣又谕戊寅以大义开谕噶尔丹使人格垒沽英是日驾自胡斯泰起行噶尔丹使人格垒沽英至上即伫坐山冈上引格垒沽英近坐不介一人赐茶详问噶尔丹情事谕之曰朕为天下元后万国一家今日科尔沁诸王贝勒台吉及喀尔喀厄鲁特皆在此朕将公言之喀尔喀厄鲁特向皆职贡本朝之国朕并无所偏狥喀尔喀土谢图汗执喀尔喀扎萨克图汗而杀之又杀汝主噶尔丹之弟喀尔喀之罪也喀尔喀后为尔国所败尔来归朕朕怜彼十万余身命失其生路受而养之凡有人急迫来归朕者朕皆收养无分彼此不但喀尔喀已也即尔厄鲁特今为敌国有来降之人朕皆恤之各使得其生路量材授之官职虽俘掳之人皆赎其妻子完彼骨肉朕岂有喀尔喀厄鲁特之异视乎前以噶尔丹无故阑入我境侵内地蒙古朕遣兵败之于乌阑布通之地尔主噶尔丹窘极遁逃立誓不复犯边朕向以至诚待人故不遣兵穷追尔主噶尔丹逆天背誓离其故巢至我克鲁伦之地掠纳木扎尔陀音朕乃不得已率兵而出然仍再三遣人约噶尔丹会盟脩好此朕不嗜杀之心也尔主不自引罪朕始整兵进讨尔主噶尔丹不能抗朕之威日夜奔逃遇我西路预堵之兵仍因汝噶尔丹先我攘臂我师乃进战大败之汝今穷困至此极者皆汝所自取也朕曽往陵之否尔来为使苐公言之毋隐格垒沽英初与诸大臣言犹支吾巧辩及闻皇上谕㫖倾心降服叩首奏曰诚天下之圣主也语皆逈异我厄鲁特无知但贪得喀尔喀子女财物今圣上阐发大义大理始知天意无私及我厄鲁特之罪矣现有沙克朱木诺尔布等人皆近日来降较在我国时更加荣显谁不愿归洪仁之内吾主亦不日与喀尔喀同列矣上笑视近臣曰此言甚公虽外国之人亦知理也衆䝉古王贝勒台吉跪而奏曰皇上谕㫖炳如日月噶尔丹虽昬迷无知不从仁化特自取其死而已赐格垒沽英裘帽驻跸东斯垓己卯使备御西路以𠞰灭噶尔丹上谕议政诸臣曰欲尽灭噶尔丹尤以备西路为要除西安调至二千满兵之马緑旗兵之马李学圣解到五千之马外其后有换得马匹应拨贤能官㑹同廵抚于甘肃等处喂养勅抚噶尔丹诸人上谕议政诸臣曰天下当以仁感不可徒以威服今朕原无征噶尔丹之意皆噶尔丹之所自取喀尔喀厄鲁特向皆职贡本朝之国因土谢图汗杀喀尔喀扎萨克图汗又杀噶尔丹之弟衅从喀尔喀起此喀尔喀之曲也迨喀尔喀为厄鲁特所败奔走无路前来投朕朕怜喀尔喀十余万生灵受而养之后噶尔丹无故兴兵直入我境内鸱张横行曽遣兵败之于乌阑布通之地时噶尔丹窘甚誓不复犯我边疆朕是以不遣兵穷追顷噶尔丹怙恶不悛背弃誓言輙离故巢窃伏克鲁伦之地窥伺我边徼朕犹不念其恶遣人约之会盟归好噶尔丹反侵掠我降人纳木扎尔陀音朕不得已统兵出塞然朕尚不忍即加锋刃再三遣人开示利害噶尔丹迷谬不悟朕方整旅进讨噶尔丹慑我军威星夜亡命而朕早遣西师堵截与之相遇亦系噶尔丹先攘其臂故我兵奋击遂至败亡此噶尔丹先来犯我曲在噶尔丹也且噶尔丹如此兇暴朕惟待以寛仁噶尔丹如此奸狡朕惟示以诚信尝览经史云惟仁者无敌今噶尔丹穷迫已极遣格垒沽英前来乞怜朕意仍欲抚之诸臣奏曰噶尔丹逆天违誓极奸极狡兇恶贯盈真世所难容神人共愤而我皇上尚不忍诛灭仍欲听其归顺此真天地好生之心且彼来降诸将皆列之大臣侍衞亲任不疑其余降人亦皆分𨽻旗队俾获生理又查我军及蒙古军所俘厄鲁特子女皆发内帑赎与完聚陆续来降之厄鲁特又以天寒皆换给裘帽如此浩荡洪仁实从古所未有等窃谓噶尔丹虽顽悖必来归圣化矣上曰古之将帅虽善用兵多戮已降或其身不得善终或子孙不昌此皆好杀之明戒也又古之人主或穷兵黩武好大喜功朕意不然惟愿宇宙雍熙四海昇平家给人足各得其生而已故今仍欲遣格垒沽英囘噶尔丹处着司官一员笔帖式一员赍勅往抚噶尔丹丹济拉等可速撰勅呈览诸臣派拟理藩院员外博什希笔帖式常寿往抚噶尔丹等併勅书进呈御览上报可勅曰皇帝勅谕噶尔丹博什克图汗台吉丹济拉等前一次遣察哈代又一次遣曼济赍去勅开尔等如引罪来降则朕并无异视概为矜恤务使得所尔属下厄鲁特亦得见其妻子各安其生朕断不念尔等所造过恶当详计之有能收养汝等之人否今已无所归矣尔等其率所余厄鲁特作速来降朕必使尔等富贵各得其所今若仍不悔悟听匪人之言后悔难追毋疑毋惧亦已明白开谕汝等矣今尔噶尔丹博硕克图汗丹济拉又遣格垒沽英奏曰蒙大霈恩纶不胜懽忭意必大加恩恤故遣格垒沽英覆奏朕以诸事详谕格垒沽英遣之归去前二次遣谕汝等勅内开载甚明但遵前㫖速降之外更无别㫖为此特差员外博什希八品笔帖式常寿赍勅前往特谕上谕皇太子曰二十五日之晨噶尔丹所遣格垒沽英至较之朕昔年见时蓝缕憔悴宛如老乞丐详问其情状噶尔丹之欲降葢其实也其地之寨桑头目人等附书者亦甚衆具言此事丹济拉怂恿倡説又以事关重要特为诘问噶尔丹之意见于言词其生计困蹙情事其説甚长不备书惟以噶尔丹之来降实情书寄可照前奏闻传知谨按天地之大德曰生故雨露固所以涵濡而风雷亦归于煦育我皇上总六师以行天伐义惟戢暴而意主好生其叛也则讨之其乞降也则纳之葢圣人之心天地之心也以戮降嗜杀为鲜终故余党胁从并归肆赦以穷兵黩武为炯戒故渠魁悔过亦予生全曰寛曰仁曰诚曰信洋洋圣谟诚万世所当取法也庚辰上自东斯垓囘銮是日将遣噶尔丹使人格垒沽英还上谕格垒沽英曰尔还语噶尔丹凡事务必觌面会语不然则事无终局彼如不来朕必啮雪往讨断不中止朕在此地行猎待尔限尔七十日内还报如过此期朕必进兵矣正立限遣发之时包衣大达都虎奏曰御用米粮将尽矣当即还师上甚怒谕曰达都虎之奏揺惑衆心即当斩首如粮尽则取湖滩河朔之米可也何虑之有粮虽尽朕必啮雪穷追噶尔丹断不囘师宣谕之后又将往幸迈达礼庙遣乡导修路于是诸军皆不悦既遣格垒沽英复使人随之出二十里外归报曰去已絶逺矣上遂传令还师衆皆大悦谨按噶尔丹败于昭莫多全军尽覆余党亦溃又恐我进兵其衆骇散故遣格垒沽英来请和好以缓我师皇上洞照其情因彼求和随降勅招抚付来使格垒沽英赍囘遣行之时又有务必啮雪穷追噶尔丹之谕且严责达都虎粮尽还师之请随𤼵乡导修路特欲使格垒沽英以皇上追讨噶尔丹断不中止之意归吿其衆使噶尔丹闻之惊骇并令其部曲溃散之计时无一人知者于此益见皇上睿虑深逺谟略精详非衆人所能识也驾次黄河西界萨尔虎拖会以瘠马发牧厰喂养上谕内大臣曰羸痩马驼明日一宿后日遣往大同彼地现成草料甚多着查大臣侍衞官员执事兵丁羸痩马驼酌拨大臣侍衞送往喂养辛巳宁夏营马缺额照数补足行兵部奏曰宁夏总兵官王化行疏称噶尔丹正在逃窜无定之际倘一时有可灭之机或近某口得其声息其地官兵即可前进𠞰灭是以沿边兵马乘时全备方可济仓卒之用但征行俱赖马力今河西营之马因出征倒毙缺额甚多属下额马所缺千匹现存之马俱逺征才回额既缺而皆痩倘有灭噶尔丹之机仓卒用兵不能深入坐失事机等语查陜西营马缺额俱以茶换之马给之今该镇既称马少而痩不能乘机深入应将此缺额一千之马着总督吴赫行文茶马衙门除交付学士朱都纳之马外以茶换之马作速照数补给如有不足急支钱粮採买补给至河西各营出征倒毙缺额之马着该督查明亦作速补给勿悞驰驱之务造清册报部又疏称该营马所需春冬二季草料旧例将本汛征收者拨给如草不足照时价估算以银给兵丁令其自行买喂屡经估算呈请奉部驳回每年于布政司支给兵丁至三十五年草料留于宁夏为驻防大兵之用故折给本色今大兵尚未来驻宁夏祈暂那上项草料给之等语查此项马草户部俱照该督抚原奏定数每束自五厘至一分已于藩库支给其三十一年不足之草该抚奏请每束二分三厘至二分五厘从多估算户部以为价值过浮着核减再奏行文在案今该镇既称三十五年草料留于宁夏以为驻防大兵之用故全照本色估给今大兵尚未来驻宁夏乞暂那给应行文该督抚如其所请动支上项草料分给如或不足採买应付不得有悞上项草料仍照数採买补完原项预备上从之圣祖仁皇帝亲征平定朔漠方略卷三十三圣祖仁皇帝亲征平定朔漠方略卷三十四钦定四库全书圣祖仁皇帝亲征平定朔漠方略卷三十四十二月甲申大将军伯费扬古至自军是日上仍驻跸萨尔虎拖会清晨费扬古将到上遣皇长子皇三子皇八子往迎费扬古至上出幔城费扬古趋进跪而请安上命入行宫与语良久续使议政诸臣前谕曰朕谓噶尔丹乃熟于战阵之狡寇灭之必需时日孰意一战而立至败亡前者费扬古奏言西路兵四月二十四日可至土喇二十七日可至巴颜乌阑故朕即统军前进后杳无声息在察罕布拉克待之数日果西路兵如期而至两路夹攻则噶尔丹之兵一人亦不能脱矣其时诸臣尚欲待之于拖陵朕计西路兵今将到土喇朕军不可不前遂统军疾进虽噶尔丹慑我军威溃遁而西路以疲困之衆遇敌战胜势如破竹实为可嘉费扬古奏曰虽率西路之兵前往凡军中机务皆谨遵圣上指授手书宻谕而行并未能别出意见有所効力况西路兵已粮匮马乏不能前进及闻皇上亲至克鲁伦衆官兵无不奋发齐言皇上出自深宫尚且先至敌境我等其可缓乎故不待催迫冒死前进不俟督责奋勇克敌若非圣驾预临无论灭贼即之身命亦不可保噶尔丹之破败皆圣谟神武之所致柰庸劣以皇上穷追困蹙之寇不能生擒而献之皇上则之罪也议政诸臣奏曰费扬古所奏亦是皇上预料费扬古之兵必至若合符节忽防西路之兵粮匮乏预令运往接济真至圣至明也上顾费扬古曰噶尔丹被我军击败后散者散降者降是以朕亲临塞外相机而行今观陆续降人及噶尔丹所遣格垒沽英之言噶尔丹穷蹙是真朕意悉加屠戮不如抚而活之故于尔未至之前朕即降㫖招降费扬古奏曰圣意逈出非常真天地好生之仁非等愚昧所能及皇上出塞以来噶尔丹部落诺尔布寨桑等皆携其妻子接踵来归噶尔丹知不能有其衆故遣格垒沽英乞怜意宥罪之诏既下噶尔丹必降矣檄抚厄鲁特车陵伊拉古克三库图克图车陵遣使来奏曰敬请圣明万安自古以来至达赖台使往来朝请已五世矣未年钦差巴扎尔传谕龚格额尔克辖许之恩待钦遵斯㫖来投圣上而将军劫之拆我夫妇夺我财物几戕我身命伏乞圣鉴因将军夺我诸物且将讨我是以逃归䝉皇上没俯恤之意伏乞皇上即降恩纶上谕曰车陵来归朕我緑旗兵及䝉古兵不知击而掳之后朕闻知痛责将军诸臣矣今车陵来奏乞降彼恩纶着理藩院备文发去令车陵作速来降朕将宠䘏眷顾其离散之人尽皆查与完聚伊拉古克三库圗克圗遣使来奏曰昔在太宗皇帝之时少効㣲劳得䝉恩㫖许以世世加恩是以留传宗派后奉达頼喇嘛法㫖往归天朝㣲躯得䝉宠䘏讵意恶徒彭素克格虚词揑告大臣不辨曲直斥逐身后䝉皇上宠为喀尔喀厄鲁特不和之事奉差出使罔惜身命竭蹶王事缘不获分明遂有往皈西方之想厄鲁特噶尔丹博硕克图汗奏于达赖喇嘛携而去欲遣使奏闻而未能去岁意欲往见钦差使臣侍衞克什图而所居辽逺不得诉衷曲今欲使喀尔喀厄鲁特安宁已奏于达赖喇嘛及博硕克图汗矣皇上如天之仁一唯谕㫖如何谨遵㫖而行上谕曰伊拉古克三库图克图自西域来朕待之殊加宠异想内不自安而去今可作速来归彼乃喇嘛朕不介意当待之如初着理藩院檄谕之于是理藩院备文开列奉㫖招抚原由付车陵伊拉古克三库图克图使臣赍回乙酉上驻跸湖滩河朔之南以御佩櫜鞬弓矢及各种食物赐大将军伯费扬古遣还差尚书班第以银赐坐塘蒙古章京披甲丙戌休养官兵马匹上谕大学士阿兰㤗曰右衞大同官兵勿劳马匹逺迎各于城外近地接驾可行文谕之己丑驾次杀虎口蠲免大同府地丁钱粮上谕户部曰朕惟治天下之要惟以乂安民生为急顾欲安民生必除寇虐欲除寇虐必事师旅方今寰宇昇平人咸乐业独厄鲁特噶尔丹狂逞边塞荼毒生灵朕思为边境人民永絶后患故特发大军分道进𠞰朕躬不惮勤劳今春亲统中路大兵深入无水草之地直抵拖诺比噶尔丹闻朕亲临尽弃辎重仓皇宵遁适与西路大兵相遇大败溃散俘获其人口其寨桑等来归者甚衆而噶尔丹收遗寇千余人仍窜伏于枯伦白儿齐尔等处地方朕于冬月复统军出边相机𠞰抚驾抵鄂尔多斯于是厄鲁特人民来归者络绎相属噶尔丹力穷势蹙亦遣格垒沽英具奏乞降随经颁示勅谕许其归顺惟是噶尔丹乃狡诈叵测之人其果否来降犹未可定仍当厉兵秣马待来嵗出师扑𠞰务絶根株比年以来军前需用马匹在大同府属牧养者甚多措办草料等项虽俱支用正项钱粮而供亿浩繁殊劳民力但必此贼尽灭然后边外蒙古得以安宁而在内生民亦获休息师旅之兴大非得已该郡官民尚各勉力急公勿以烦苦为虑朕兹从边外返跸云中深轸民力之艰用沛特恩以示寛恤康熙三十六年大同府属州县衞所应征地丁银米着全与蠲免俟噶尔丹殄灭之后朕自诞布德音涣敷庥泽尔部即行文该抚通行晓谕俾咸悉朕惠爱黎元至意庚寅使前锋统领硕鼐屯兵右衞以待调遣内大臣马思喀等自言京城起行时属在出征之列今等所率之兵既留大同等亦请与同留此际倘有调遣可以効力上曰此际并无事朕与将军费扬古商噶尔丹若于今冬来降将军费扬古处现有察哈尔兵五百人黒龙江兵一百人再将右衞鸟鎗手二百人副将黄元鸟鎗手一百人交右衞䕶军统领量给马上礮数门及大同养马之鎗手前锋四百共七百人令前锋统领硕鼐率之至右衞以备仓卒待大将军费扬古调遣硕鼐率之而进有此七百兵加大将军费扬古处所有六百兵再调蒙古部落兵千许共兵二千余用之不尽矣如此则大同所有鸟鎗䕶军一千礮手二百四十前锋四百黒龙江兵五百现存䕶军二百概不调动驻扎喂马俟改岁有征行之事再用此兵尔等其集议以闻议曰圣谕已极周详俱应钦遵上㫖而行应令前锋统领硕鼐率鸟鎗手前锋四百来至右衞驻扎此所率前锋四百及右衞鸟鎗手二百之该管将领扣兵数派出其副将黄元一百名鸟鎗手着彼亲率前去大同喂马之兵所留新满洲䕶军二百硕鼐率来前锋四百自十二月正月至二月给之行粮右衞草料少侍郎阿尔拜右衞所喂马驼着赶至大同喂养上从之辛卯以䕶军统领宗室费扬固为右衞将军上谕大学士阿兰泰尚书马齐曰右衞䕶军统领宗室费扬固人材伟健又多劳绩大将军费扬古现有边外之事右衞地方关系重大着以䕶军统领宗室费扬固为右衞将军其䕶军统领员缺该部照例开列具奏选择补授都统伊勒慎年迈庸劣着离任其缺以汉军都统戈布为满洲都统戈布员缺以副都统雷继尊为都统雷继尊员缺以右衞副都统冯国相调补宗室杨福材貎伟健人品优长以冯国相员缺授为右衞副都统榆林总兵官柯彩居官不善失士卒心着作速行文令柯彩乘驿星驰来赴行在张家口副将施世騄人材伟健支派亦好着陞施世騄为榆林总兵官今即传㫖着施世騄自此地起程赴总兵官任又谕曰山西廵抚员缺以倭伦补授朕已票本发行着传谕倭伦前任噶尔图温保居官俱不善着倭伦勿得傚伊等行事今即赴任癸巳边内安塘至宁夏上谕尚书马齐曰今边外蒙古马痩之时恐悞急务尔可前往沿边安塘至宁夏併閲兵行之路来奏甲午给还大小官员马匹上谕行兵部曰先因官兵无马出兵右衞者以随驾官员马匹给之乘坐俟到右衞后解大同府喂养今观所喂马匹俱已复原着查明各还原主乙未发部议叙西路官兵功行兵部奏曰大将军伯费扬古等以昭莫多地方大败噶尔丹事奏闻上命将在事有功人员从优议叙钦遵在案今以此次击贼八旗官兵及阵亡官咨送部应着大将军议政大臣本队大臣夸阑大出结咨送如以不应论功人等功牌咨送将出结大臣夸阑大及冒功人员一併严处命下之日施行至西安右衞当论功官兵功牌各该将军查取亦出结照功牌另造册用印差官送部其外藩官兵行文理藩院议叙上从之赐哈宻回子额贝都拉达尔汉白克蠎袍等物先是额贝都拉达尔汉白克奏曰等白㡌之族自古以来皆系皇上之人向来进贡受赏讵意天使至吾地被憨都罗卜臧噶尔丹博硕克图汗之兵所害等不能保䕶使臣使脱于厄鲁特之手仅于其军中查得所余人衆并章京一人助以牲口衣粮令还天朝即具疏附奏恐有与不睦之人谓亦同劫掠或至上闻安敢行此不法之事若厄鲁特则劫掠之后即可四散而去居有城郭岂为此悖谬之事总之皇上即天也逆天举动之人其身必受殃伏祈睿鉴奏至上命侍衞阿南达遣人偕来使传谕白帽等曰尔等可照常安居噶尔丹已为我军击败遁逃若有一应声息俱着来报力似可能当即擒解必加恩赏至是额贝都拉达尔汉白克闻命不胜懽忭奏曰若噶尔丹来等相机竭力以擒之若闻声息陆续奏闻上以额贝都拉达尔汉白克诚心内附特赐蟒袍貂帽金带等物併厚赉来使纳林白克遣归丁酉诸王请安发马迎驾上骑而行顾大学士张玉书等曰朕所乘马乃系哈萨克国之马噶尔丹得之为我军所败我军得之朕乘而试之其汗如血古所称大宛汗血马想即此也张玉书等奏曰史称大宛马为天马其汗赤行可追风以为详瑞入于乐歌等未见常谓之虚言今圣上乘之观其汗相符茍非德威逺播何易得此非常之马乎继之在京诸王贝勒贝子公俱遣䕶衞赍马迎驾请安谕曰今正值马价腾贵之时尔等何必疲劳马畜来逺迎乎朕所御马爱惜乘用并不羸痩此番得马畜甚多进京之后尚将赐及汝主尔等即将送来马匹敬慎带回戊戌定海总兵官蓝理请调要地选兵乘机効力堵𠞰不许蓝理奏曰皇上圣德同天万邦臣服下至穷壤㒺不重译来朝者考之史册声教之隆疆隅之广诚未有如今日者也独厄鲁特噶尔丹负髙厚之恩观其猖狂肆横不过穷壤无知小寇罔识天朝之威敢奋螳臂之力自取灭亡而已愚以为当讨而不可纵皇上睿谋干断直擣贼巢特为边疆久安长治之计虽古之英主亦万不能比皇上于万一也蒙恩极深并未当有以报国近者圣躬亲统六师不避劳苦逺征不庭职在海隅不获荷戈前驱坐视君父宵衣旰食而罔念诚人臣之最不忠者也是以寝食靡宁日夜忧虑但欲尽犬马之力捐躯报効不计狂妄上干天听伏乞皇上俯赐准行以竭愚忠前蒙特恩曽任宣府总兵畧晓西北情形请皇上调山陜沿边驻扎归化城等处俾得随军𠞰御厄鲁特噶尔丹少効㣲劳以尽职尤有管见敢为皇上陈之𠞰御厄鲁特当用藤牌火器居前马兵继之此诚破敌之要着如欲用藤牌当用福建平时操练便㨗轻巧活泼之歩兵至浙兵广东潮州镇标兵内能用火器者多况南方之兵俱善歩行在浙江时从军进𠞰逆贼灼知浙兵之可用至前者恢复彭湖之后管福建水陆兵亲加训练者有之亲率出战者亦有之观其中精鋭之兵多伏乞皇上调福建水陆提标歩战兵三千使用藤牌调广东潮州镇标歩战兵一千使用火器交带至沿边要地操练不但可臂指使之或出边征𠞰或坐镇要害请皇上指挥调遣得仗天威必能畧建寸功蹈汤赴火而噶尔丹可指日𠞰灭矣又思八旗禁军居重驭轻以保䕶京师者也如屡调出征必致劳顿至各省提镇标营緑旗官兵特为征𠞰盗贼固守地方而设者也况浙江福建广东前因海寇未除故多设官兵以备征𠞰今海寇既平歴年已久天威逺播海上无事当调南方之兵以征西北方之小丑如此一转移调度深合用兵之道既不増兵亦不费饷大有利于地方者也事平之日上项之兵仍可发回本汛额设之处亦不烦更改报主心切罔计干冒谨具本宻奏上曰噶尔丹败遁以来穷困已极下人纷纷离散来降者络绎不絶今噶尔丹差人纳欵乞降朕躬现自相机调度虽不速降亦不久就擒不必调逺省官兵所奏已悉该部知之都统摩特鄂钦规避不出征革职治罪理藩院奏曰柰曼多罗达尔汉郡王班第恊理旗务公格勒儿等呈称钦差都统杜思噶尔赍文传谕云王贝勒台吉奏请随驾効力者率其䕶衞附丁追赴驾前其兵往备于乌尔挥河某等遵此起行随驾之日谓我旗下都统摩特鄂钦云但俟别旗兵起行则令本旗兵每队派出披甲三名遣往军前有无马者捐助马五十匹给而遣之今本旗兵竟不前去问之摩特鄂钦虽供我军无粮告之台吉班第而不遣行但班第供云我未尝止彼不必出兵副都统阿尔纳多尔济佐领阿哈带等可証问之伊等俱云并无吿之班第而言不必出兵之事揆此则都统摩特鄂钦明系身自规避不率兵出征巧为之辨查康熙十五年定例内将领规避不出征革职罚三九牲畜发该部落披甲应照此例将摩特鄂钦革去都统罚三九牲畜发该部落披甲得㫖着将摩特鄂钦革去都统解至京城发当苦差寛宥都统达什罪理藩院奏曰喀尔喀多罗贝勒罗卜臧等揭送都统达什原派本旗出兵而以无粮无马竟不出兵达什坐规避不出征情罪拟革去都统罚三九牲畜发该贝勒披甲上谕兵丁果有无粮马着查明遵即行文贝勒罗卜臧查覆云本旗人员甚贫而去年又复田谷无收坐马口粮全无是实出具印结前来应将都统达仆不出兵之处免议上从之己亥给青海台吉额尔德尼台吉封号额尔德尼遣使入贡具疏奏曰曩者皇上以祖车陈台吉率衆効力曽加恩赏颁赐诰勅即世之后父墨尔根台吉亦蒙圣眷得给恩纶于父存日未获上陈今与天朝封疆大吏通好往来不异曩时伏乞推祖父之恩给赐诰勅至黄草滩地方欲捕猎而守边官吏奉㫖禁阻更祈颁谕俾得捕猎上谕曰额尔徳尼台吉纳木扎尔恳请推其祖父之恩给之诰勅着将所给伊父土谢图带青之名写勅与他至请于口外黄草滩行猎前任尚书科尔课代曽奏请黄草滩地方虽系内地而达赖喇嘛请准青海诸台吉游牧其时即遣原任尚书科尔课代等为黙尔根台吉等画界受地不受而去今既已为内地不准给以游击王文雄为张家口副将上谕大学士阿兰泰曰着将张家口恊标营游击王文雄以原衔管张家口副将事今即宣㫖庚子右衞备兵拨给马匹草料议政诸臣奏曰将军宗室费扬固等咨称右衞鸟鎗手二百名现在预备前奉部文开上谕曰右衞兵丁之马着从容置办倘有调用将京城每佐领四匹之马或上驷院马太仆寺马拨给钦遵在案右衞兵丁所有马八百六十三匹现在大同喂养此所备鸟鎗手二百或另拨马与乘或即取大同所喂右衞之马拨给又右衞之马俱仓升料三升草二束平半无给本色者目下豆搀稃殻草仅给七斤如此草料马焉能肥请所备鸟鎗手二百名坐马及草料照前锋统领硕鼐所带前锋四百之例支给查右衞鸟鎗手二百名交前锋统领硕鼐现在预备听大将军调遣而行应拨大同所喂右衞兵丁之马给预备二百之鸟鎗手每人三匹赶至右衞照硕鼐带往四百前锋喂马之例支取草料着右衞将军费扬固监视小心喂养上从之壬寅未时上由德胜门进神武门入宫诣皇太后宫中请安癸卯大同营马缺额着照数赔补倂察议喂马怠玩官员兵部奏曰大同总兵官康调元疏称该营挑给兵丁䭾米之马倒毙四百八十二匹坐马及阵伤马匹共倒毙一千五匹乞照数补足等语查此项缺额马匹原当取陜西茶马补给但查近者宁夏总兵官王化行以河西营马随征倒毙缺额者多其营额马缺一千匹具奏部与户部会议此项缺额之马速将换茶之马照数补给如茶马不足则速动支钱粮採买补给其河西各营缺额马匹亦作速补给奏准在案今若仍取茶马则茶马不敷亦未可定且往取茶马往返路逺必致营马久空应檄晋抚仅此一次动支朋银陆续採买补足马额除阵前伤毙七十二匹不议外其骑坐倒毙䭾米倒毙者共一千四百八十七匹此皆该管官员怠玩禁令不严饲饮不谨以致倒毙甚多应行文该抚查明怠玩官员题叅后将该镇一併查议上从之乙巳外藩诸王请随征止之科尔沁和硕达尔汉亲王额驸班第旗下恊理旗务二等台吉毕立滚达赖等奏曰等愿得居此倘圣驾更有征讨之事随往効力又科尔沁和硕达尔汉亲王额驸班第旗下恊理旗务多罗郡王毕立克图等奏曰等愿得各自归家备办马畜等物倘圣驾更有征讨之事等从口外往会上曰着各归本地不必预备丁未遣新满洲祁思库等往大同养马议政诸臣奏曰大将军伯费扬古疏称蒙上以新满洲祁思库等十八人交令彼効劳若留于此地难以照顾而有悞于伊等明年之行除上赐马二十匹外之羸马俱发往归化城喂养今祁思库等或发往大同与黒龙江兵一同喂马待来年之行或令遣归伏乞皇上指示等语查祁思库等十八人皆奉㫖在将军军前効力听其指挥者也应遣祁思库等暂往大同与黒龙江兵一同喂马俟来年出行之时仍遣赴大将军军前効劳上从之发总管关保等兵之马往大同喂养议政诸臣奏曰大将军伯费扬古疏称总管关保官兵已预备明春出征但伊等之兵自本年四月出行至十二月在此马匹羸痩若不预喂则不可用请将关保等留军中遣伊马匹酌发官兵前往大同整治器械支草料以喂之查军需马匹关系重大应准将伊等马匹酌发官兵至大同整治器械喂养马匹上从之使大将军伯费扬古严廵哨汛费扬古奏言近奉上谕令侍郎满丕郎中桑格驻扎喀尔喀和硕亲王善巴喀伦探听声息思今时寒冷驻扎喀尔喀喀伦者未必不避寒觅深奥之地而居且噶尔丹使人归去经过地方所设哨汛彼俱窥见不得不将彼所窥见哨汛改使逺设严加廵察且内大臣䇿旺诺尔布一等侍衞鄂齐尔杜拉儿现在军前令伊等往赴喀尔喀和硕亲王善巴多罗郡王滚布等处驻扎不时廵查哨汛则坐哨之人不致懈惰避居深奥而皆谨严矣是以令内大臣䇿旺诺尔布往多罗郡王滚布处一等侍衞鄂齐尔杜拉儿往和硕亲王善巴处不时廵查倘噶尔丹来降一面迁喀尔喀于喀伦内集兵䕶后一面报十二月十八日已遣行矣报闻戊申员外舍稜私归发部议罪理藩院奏曰大将军伯费扬古报言公衞征车木楚克纳木扎儿详称坐哨员外舍稜言居乌尔挥已四閲月矣并无声息汝等当各归我则回奏其情我等言未曽奉㫖我等不敢舍稜已于十二月十四日起程而去我等当作何措置伏候裁示是以檄公衞征车木楚克纳木扎儿舍稜既去汝等亦各自归家可也为此报知舍稜查获厄鲁特理应差人解送而亲身解来殊为不合应交该部察议上以发所司庚戌议叙厄鲁特降人上谕内大臣公福善等曰今当封印之后尔等会同部院诸臣将厄鲁特降人为首者并所携人口几何查明议叙嵗内具题会议得丹巴哈什哈察罕西达里哈什哈为首率领吴海丹等一百六十三口来降韩都台吉为首率领塔尔巴等二百四十三口来降米寨桑为首率领八十四口来降土谢图诺尔布为首率领八十口来降理应议叙但俱奉特㫖授以官阶应无庸议土克齐寨桑为首率领五百口来降应授以二品官职古英寨桑率领一百二十口降于大将军费扬古军前应授以三品官职今已物故应授其子罗卜臧四品官职台吉色稜扎卜为首率领七十二口来降应授色稜扎卜四品官职绰克托巴图尔唐古特寨桑巴当寨桑额西德克额尔克哈什哈莽鼐哈什哈都喇图巴图尔黙尔根毕立克等称我等七人随车里克归去复公同商议同心来降并无为首之人绰克托巴图尔等既称同心共议率领一百六十八口来降应将伊等七人俱授以六品官职楚鲁克巴图尔称我随噶尔丹至乌阑布通与大兵交战后即出而欲降我主敖尔肯执我而禁之又在克鲁伦地方噶尔丹之寨桑车陵布木伊巴博罗特寨桑和硕齐阿齐图色稜共五寨桑夺前锋之马而归去我遇中书阿必达赍皇上勅书倂赐噶尔丹什物引至车陵布木诸寨桑所彼以我引天使至彼褫夺我马匹财物罚我歩行上项情事散秩大臣丹巴哈什哈沙克朱诺尔布中书阿必达可証询之丹巴哈什哈阿必达等皆云果然且为首率领一百八口来降应授以三品官职晋巴虽于未战之前为喀尔喀部长一等台吉阿里雅旗下阿尔萨䦨衞寨桑所擒然奏请皇上情愿効力赍勅往谕噶尔丹招巴巴奇寨桑来降应授四品官职巴巴奇寨桑为首率领六十口来降遇伊拉古克三库图克图皆被掳去巴巴奇六十口虽被掳去仍复来降应授以五品官职噶尔丹管理赛赖滚之布尔奇达尔汉寨桑色稜寨桑丹巴寨桑吴勒木济哈什哈自尚书图纳一到即为首率领一百七十九口来降应授以三品官职色稜寨桑丹巴寨桑吴勒木济哈什哈应授以四品官职马穆古英寨桑六口马尔雅寨桑六口喀尔喀之哈尔巴达尔汉寨桑丹巴额尔德尼寨桑辖杜噶尔二十口毕达喇二十九口多济二十四口阿哈鲁克黙尔根二十口霍代丹巴哈什哈之西尔哈达什等十九口朱儿扎哈十九口巴卜里十五口哈什哈十五口鄂齐儿十二口伊尔都齐十口巴塔噶克十一口达特㧞十一口阿木唿郎九口库济思希九口吴黙赫黙尔根寨桑八口博罗特七口折西六口台吉鄂罗斯莫伦吴山岱库喇卜毕齐克各带五口而来布达席拉卜等各带四口来降额林辰绰托赖孟克唐噶礼克垂扎卜曼济思哈鄂罗斯等俱带三口而来班秦珠尔巴哈儿纳秦巴牙尔图等各带二口而来霍岱库达席力察罕鄂木布萨木哈雅柰孟克杜尔伯特肯折多尔济乌克尔多罗黙丹津巴尔丹纳马尔沙等各以只身而来查沙克朱木马穆古英寨桑等为首而来之人三十九口以下至二口以上来降霍岱等十三人皆只身而来伊等率来人少单身来降不及议叙之例应无庸议上曰以土克齐寨桑米寨桑韩都台吉为一等侍衞位在一等侍衞半班之上蒙古侍衞之下以马穆古英寨桑哈尔巴达尔汉寨桑丹巴额尔德尼寨桑为四品官㧞为二等侍衞晋巴巴巴奇阿穆唿郎鄂罗思㧞为三等侍衞博贝台吉吴山岱杜噶尔额尔克丹巴哈什哈之弟索诺木诺尔布之弟车陵俱㧞在蓝翎以库济思希达尔汉哈什哈霍岱为七品官海唿儿该达瓦人材甚优且有劳绩亦授为七品官余如议行谨按圣人之所以动物者诚而已矣诚之所感豚鱼可格而况心知血气之伦乎厄鲁特格心向化归我圣朝在人情或不无疑贰我皇上列之环衞使值周庐材者既备我驱䇿其他亦皆量能而使葢不特推心置腹为招携懐逺之道而圣天子如天之度真视天下为一家朝为降虏暮为王臣至诚动物宜其接踵来归有以平数十年未平之狡宼也辛亥蠲免甘肃所属及榆林等沿边州县衞所地丁钱粮上谕户部曰朕惟治安天下唯期民生得所而民生之得所必以敷恩寛赋为要朕于一切事务稍有动用民力之处即厪懐殷切刻不能㤀比年以来因厄鲁特噶尔丹猖狂逆命遣发大兵分道进𠞰军兴供亿不得已而烦民力甘肃所属各州县衞所及榆林等处沿边各州县衞所适当师行要道喂养军前需用马匹并大兵往来经过各项措办虽俱支给正项钱粮而供亿烦多闾阎劳苦朕心深用轸念着将康熙三十六年甘肃廵抚所属州县衞所陜西廵抚所属榆林等沿边州县衞所地丁银米尽行蠲免行文各该抚徧加晓谕务俾小民均沾实惠称朕体恤黎元至意甘肃所属银米既经全免需用钱粮着于隣近省分作速拨给尔部遵行又黒龙江鸡林江地方频嵗米谷不登着行文盛京将军修整船只照先噶尔图运法将盛京食粮用本地脚力运五千石至摩尔烘阿敦地方收贮今年天津海运到盛京之米已散给科尔沁贫人矣来年宜仍自天津运米至盛京运此米者不必用福建浙江船即用天津所有船只运一次交与侍郎陶岱可也副都统阿南达开列边外路程进呈阿南达奏曰理藩院咨称奉㫖着行文阿南达将自宁夏至翁金之路自翁金至萨克萨特唿里克及噶尔丹现在所居通金地方路程及嘉峪闗至哈宻路程哈宻至萨克萨特唿里克路程开明奏览钦此查得自宁夏至翁金河二千一百余里自翁金至萨克萨特唿里克一千余里自宁夏至翁金之路喀尔喀部长一等台吉汪舒克丹津额尔德尼等旗下乡导伊白格儿毕儿超海欧勒等知之萨克萨特唿里克在什尔哈之南喀喇阿济尔罕山阳自翁金而什尔哈而通金而萨克萨特唿里克之路阿南达使人往噶尔丹之时充乡导前去者乃伊拉古克三库图克图之弟子滚布吴巴什彼则知之乂自嘉峪闗至哈宻二十日内可到巴尔唿儿在哈宻之东方至此与至哈宻同自巴尔唿儿至萨克萨特唿里克第九日可到为此具奏报闻圣祖仁皇帝亲征平定朔漠方略卷三十四圣祖仁皇帝亲征平定朔漠方略卷三十五钦定四库全书圣祖仁皇帝亲征平定朔漠方畧卷三十五康熙三十六年正月甲寅大将军费扬古奏报于成龙等运米至喀喇穆冷先是于成龙等请曰大将军领兵驻扎喀喇穆冷等情愿运湖滩河朔仓粮三千五百石至喀喇穆冷地方上但准运一千五百石交将军运米骆驼亦交将军在水草佳处放牧至是费扬古奏曰于成龙等将湖滩河朔之米自十一月十二日始陆续起运亲身往来监督共运米一千五百石至喀喇穆冷运米骆驼则于成龙三十五头侍郎李鈵通政司通政喀拜等各三十头侍郎王国昌喻成龙正卿辛保侍读学士范承烈等各二十五头共一千零五头计部落佐领之多寡分给于水草佳处小心牧放为此奏闻上报闻乙卯使两路出兵预备军需上谕领侍衞内大臣尚书班第等曰今观噶尔丹势甚穷蹙天与不取坐失事机遣格垒沽英杜拉儿寨桑归去期以八十日可得其声息前所遣吴尔占扎卜之母齐巴哈齐信音将至若不拨兵预备恐致有悞事机今次出兵亦分为两路一路兵三千名此两路兵不必预定期约令相机而行绿旗兵多无用派兵従少马则従多绿旗兵酌给马匹方可与满兵同行此畨出征米则照常随行外沿边有牛羊可买须动支正项钱粮每路备买牛羊各二万发去于军资大有裨益至䭾米以马驼为要亦当多买备用买此驼马骡驴牛羊须遣能员往甘州宁夏两处採买尔等集议以闻㑹议以为今噶尔丹穷蹙已极天与之机良不可失当谨遵圣谕而行除右卫前锋四百鸟鎗手二百副将黄元绿旗兵一百已遵谕给大将军伯费扬古预备应不议外大同所有前锋四百鸟鎗䕶军一千火器营兵二百四十黑龙江兵五百并皇上留驻大同新满洲䕶军二百驻扎宁夏副都统阿兰泰兵八百共合为三千令一路进征将军博济率西安兵二千现驻肃州令将军孙思克于彼属下总兵官以下能员内选兵一千每人酌给马匹共为三千令一路进征应给绿旗兵之马即于绿旗兵之马内选肥者给与此两路兵不必预定期约令相机而行此军所需驼马骡驴牛羊在甘州宁夏採买每䖏选贤能官五人与督抚地方官㑹同动支正项钱粮照时价採买即交地方官动支正项钱粮喂肥至派贤能官听该部引见随军之饷俟命下之日另行议奏得㫖军中所需驼马牛羊在宁夏採买者交西安副都统阿兰泰採买在肃州採买者交驻扎宣化侍郎席米图往肃州採买俱系动支正项钱粮採买着照时值交易勿得短少选部院贤能官遣至阿兰泰席米图䖏与督抚地方官㑹同监买仍令地方官以所有驼马驴骡捐助大学士等可㑹同部院大臣简选人材可用家计殷实官员引见毋得狥情至大将军伯费扬古目下有事仍率前锋统领硕鼐所备之兵而行如目下无事或在大同养马或出兵则率前锋与是军同行黑龙江兵器械全无正在控告难以逺行应令往右卫驻备尔等再与大将军费扬古会同定议具奏仍照前议请遵㫖行上从之谨按王者克诘戎兵奉彰天讨以时进止事既贵乎知㡬使军实不先预备一旦举薄伐之师申诞告之命无以作饱腾之气而收臂指之効也我皇上神谟广运事炳几先知噶尔丹徼外㳺魂穷困已极爰命师分两路箕张翼舒戎马车徒素具固已无事简阅矣而又隆将帅以委任之权使之相机而行不必豫定期约然诸将凛遵节制罔敢踰尺寸而奏肤功良由制胜于庙堂之中不先时不后时察情伪而知虚实也若乃师行粮随餽饷弗絶更勅沿边畜牧之地广置驼马驴骡牛羊以供牵輓之需以资飨赉之用所以足军需而壮士气又何睿虑之周详而恩施之遐讫也扫除兇逆不于此豫决其机哉大将军费扬古报差侍读学士伊道自湖滩河朔至郭多里巴儿哈孙阅路分站理藩院奏曰大将军费扬古咨言差侍读学士伊道乡导额素克阿南达纳木喀尔自湖滩河朔至郭多里巴儿哈孙详视路途粗分站次限五十日内回于康熈三十五年十二月二十二日遣行上曰伊道非能事之人宜令他人去为是行文谕将军知之将军博济报遣副都统席尔哈达马云霄出兵博济奏曰兵部咨开副都统席尔哈达等奏请随将军博济军前効力上命于席尔哈达费扬固瓦尔达祖良璧马云霄内着该将军酌量带往钦此派副都统席尔哈达马云霄出兵为此奏闻上报闻戊午核计军中䭾载需用驼马上谕大学士阿兰泰等曰一路三千兵従盔甲器械锣锅帐房等物重㡬觔百日口粮重㡬觔䭾此当用牲口㡬何及二万牛羊可食㡬日着与部院大臣㑹同核议具奏此次兵丁行李须比去年春季兵丁行李従轻估算㑹议曰查康熈三十五年进讨噶尔丹兵丁以仆从一人算毎人给马四匹四人为一朋一朋合帐房二间锣锅二口搭连四个锛斧锹镢各一柄一朋八口拴带八十日口粮四石二斗以十五觔算重六百三十九觔有余盔甲四副重一百二十觔合帐房二间连桩二梁柱重五十觔箭二百二十枝重二十二觔大小锅二口重十五觔锛斧锹镢重九觔搭连四个栳斗皮稍马等杂物重一百二十觔连米共重九百七十五觔零一朋马十六匹本身与仆従骑坐八匹所余八匹每匹原以䭾一百二十一觔余算后每朋增给骡子一匹故每匹以䭾一百七觔算今宁夏所有三千兵丁亦照前每人一仆四人合为一朋其帐房锣锅搭连锛斧锹镢等物俱照前带去前带口粮八十日今带百日较前多二十日每朋之米增仓斛一石六斗零重增一百六十觔今将䭾子比前减轻则兵丁每人以马五匹算一朋二十匹马均䭾每匹得九十四觔余一口每月以仓斗二斗算则六千口所需百日之米共仓斛四千石其自大同赴宁夏之大臣官员及在宁夏之大臣官员本身亲随披甲仆従共一千三百五十五口一口每月以仓斗二斗算百日共需米九百三石二斗零自大同赴宁夏之兵二千在大同之新满洲䕶军二百每人已拨给马四匹伊等俱应增给马一匹为五匹在宁夏之西安兵八百仅马各三匹此兵八百俱应增给马二匹亦使为五匹此增给之马将学士朱都纳宁夏所喂五千马内拨给各拴带百日之粮此枝兵随粮百日共需仓斛五千石又肃州一路将军博济兵二千孙思克绿旗兵一千共三千除博济兵二千拨给牲口已经会议应不议外孙思克绿旗兵前经预备六千其马六千每日以料八升喂四十日今伹用一千绿旗兵则所拴带百日之米应将前所喂绿旗兵之马内令将军孙思克酌量拨给此一路满洲官兵仆从连绿旗兵共五千六百二十口其绿旗官兵仆従数目原未申报约畧以三百为率计之该共五千九百二十口应随百日粮一口每月以仓斗二斗算需仓斛三千九百四十六石零此两路应随百日之粮共八千九百四十六石零两路随粮俱用宁夏兵押运骆驼一头以䭾仓斛一石二斗算重一百八十觔所需骆驼七千四百五十六头骡一头以䭾仓斛八斗算重一百二十觔所需骡一万一千一百八十二头马一匹以䭾仓斛六斗算重九十觔所需马一万四千九百十匹驴一头以䭾仓斛四斗算重六十觔所需驴二万二千三百六十五头此两路百日随粮䭾运牲口当取京城解往骆驼一千一百一十头骡三千六百十七头学士朱都纳所喂五千马内拨给兵丁余剰之马及于成龙等捐助不合例人员在宁夏捐助之三千余牲口部员所买之牲口地方官捐助之牲口拨用䭾米牵此项米䭾者着拨绿旗兵一千于成龙王国昌喻成龙李鈵喀拜辛保范承烈等俱情愿効劳运米则宁夏两路随运之米俱应交伊等运往命下之日着于成龙等速往宁夏将押米绿旗兵丁口粮等物及派管理官员等事与该督抚㑹同料理又前者牛一头算八十口羊一只算十五口今所买牛羊随其所得押送可也得㫖总督及甘肃廵抚内着一员来宁夏理事一员往肃州理事余如所议己未拨官十员採买军需驼马等物大学士阿兰泰等与兵部㑹题曰等奉㫖拨官十员赴肃州宁夏等䖏採买驼马骡驴牛羊有出而愿往効力者乃内阁侍读学士阿尔赛翰林院侍讲学士朱臣御史苏克济常绶顾素宗人府郎中敖海工部郎中朱兰泰户部员外沙里布刑部员外王鸿烈理藩院员外喇都浑等十人又备选翰林院侍读学士觉罗华显光禄寺少卿常赛吏部郎中乖哈兵部郎中金图刑部郎中常武工部郎中满都凯察里宗人府员外殷达礼刑部贠外温察等九人以绿头牌列名具奏上命愿往効力之十人去于是集愿往効力者侍读学士阿尔赛等十人掣籖侍讲学士朱臣御史常绶苏克济员外王鸿烈喇都浑掣得肃州侍读学士阿尔赛御史顾素郎中敖海朱兰泰员外沙里布掣得宁夏召将军萨卜素囘京养病领侍衞内大臣班第传上谕曰着黒龙江将军萨卜素囘京养病以贤员一人为首领代彼管辖兵丁今日明日有便行文前去癸亥给大将军费扬古官兵仆从口粮戸部奏曰大将军费扬古咨称奉上谕云着于解往五千两银内给留驻一百名之兵比照察哈尔两个月粮亦给为两个月粮钦此钦遵计留驻一百名兵自喀伦地方给过两月糗粮满日为始至今年正月初五日止採买两个月糗粮已经给与今除前往喂马之官兵仆従现在此地者共一百二十六口所需口粮八石四斗近奉上谕云于成龙等解往一千五百石之米着节省支用或动支此米即给伊等或另作措置乞大部定夺施行查于成龙等解去之米奉㫖节用且为数不多应照大将军所请将于成龙等解去米一千五百石内动支八石四斗给之上许之戊辰副都统阿南达报哈宻国擒逆贼噶尔丹之子色卜腾巴儿珠尔来献阿南达奏曰哈宻囘子额贝都拉达尔汉白克闻噶尔丹之子色卜腾巴儿珠尔在巴尔思库儿地方周行捕兽遣其长子郭帕白克率兵擒色卜腾巴儿珠尔及其乳父挥特和硕齐等人解至军中为此将色卜腾巴儿珠尔等送往御前谨具奏闻上命示议政诸臣己巳使将军孙思克设哨御噶尔丹议政诸臣奏曰将军孙思克疏言哈宻达尔汉白克额贝都拉报称噶尔丹有至巴尔库儿之状我军所喂马若至二月二十则可得臕臣请于二月二十间进布隆吉尔等处探听如噶尔丹来至哈宻巴尔库儿则遵训旨而行如仍在格格特哈郎古特等处则候皇上神谟指示查噶尔丹今穷困已极二月二十日之前未必不至巴尔库儿等处地方应着将军孙思克等逺设斥堠以探实音如噶尔丹至巴尔库儿等处将军孙思克等作速领兵立刻堵剿如兵丁马匹稽迟则择汛地官兵马之肥者而行毋失机㑹噶尔丹尚未有来信则二十日间不必往布隆吉尔去候㫖而行可也上从之乌朱穆秦等处蒙古诸王奏请従军効力不许理藩院奏曰乌朱穆秦和硕车陈亲王色登端多卜阿霸垓多罗郡王吴尔占噶喇卜多罗卓礼克图郡王达马林扎卜蒿齐忒多罗郡王雅木批儿阿霸哈纳尔多罗贝勒布昭阿霸哈纳尔固山贝子额林辰达什阿霸垓吴尔占噶喇卜王旗下固山贝子车林敦鲁卜协理台吉巴鲁巴巴格根罗卜亲洪郭尔津他尔土巴扎卜噶尔臧巴特马萨马达阿霸垓多罗卓礼克图郡王达马林扎卜旗下二等台吉賔等附併土默特多罗贝勒额驸厄尔德木图旗下喀尔喀多罗贝勒罗卜臧喀尔喀部长镇国公齐卜腾辅国公车陵达什等情愿自备马匹什物军前効力为此转奏上曰伊等马畜不足着各归家不必从军后有奏请者皆以此㫖覆之勿受庚午劳赐大将军费扬古上谕费扬古曰驻扎肃州副都统阿南达疏言擒噶尔丹之子色卜腾巴儿珠尔于哈宻之地正月十六日晩正在畅春苑西门放灯及烟火衆蒙古及厄鲁特投诚男妇皆集其疏一到衆皆大悦尔防守穷壤不得在朕左右故抄阿南达报文发汝知之时当年节通国老少皆嬉戏行乐尔独居寒塞无聊之地殊深轸念是以赐之胙肉鹿尾关东鱼匏𤓰等物且问尔无恙朕躬安即如与尔相见时尔无恙否噶尔丹作何料理不失机㑹朕与诸臣议定后另有㫖特谕辛未都统苏努等出征谕以行兵之法都统苏努巴浑代阿什坦齐什塞稜格等入请训㫖上谕曰凡我兵厮不齐起行退落在后造饭而食任意混行劳马者甚多或有大臣官员亦久卧不起一二人留落在后者有之尔等当严督趱行其囓雪之马不可即饮水着晓谕深戒今方春时已有㫖令拴系齐臕着小心㸔视又大同兵前已给三个月钱粮今再令支三个月钱粮支此钱粮在大同右衞等处支取至食米亦在右衞杀虎口支取带去勿动湖滩河朔之米其大同新满洲䕶军二百仍令在大同照常喂马候驾即将谕汝等之㫖交与兵部速发谕马思喀壬申安插厄鲁特降人于张家口外上谕内大臣曰前以在京厄鲁特应与建房居住故命议政诸臣集议今厄鲁特在此患病物故者甚多此属既己输诚归化殊为可悯其将伊等令各该佐领幇助帐房行李送至张家口外牧塲之地在彼散处应给粮饷仍照常分给令伊等食其米积银以买牲畜则可以谋生矣以后天时渐热疾病死亡者庶㡬亦少着议政诸臣集议寻奏臣等钦惟上谕极是应传谕三旗令厄鲁特所𨽻各该佐领捐助资装送至张家口外交与各该旗游牧地方叅领监管所给粮米应动支张家口仓米毎年两季令住居游牧地方三旗均辏车辆骆驼差官运往散给所给饷银令戸部算数行文直𨽻廵抚动支张家口附近州县正项钱粮给与此银交两季送米官带去将银与米一併眼同散给此项厄鲁特既安插张家口外应停止建房上可其奏谨按招携怀逺帝王之大德故即犷猂难驯之軰一旦革面向风归仁慕义尤必示以矜全之意加以轸恤之恩其或风土异宜疾疢间作煦妪覆育有痌瘝一体之谊焉我皇上悯厄鲁特之属输诚归命豢养京师虑其寒燠之失时以至食饮之违性笼禽槛兽有投林集木之思爰命所属佐领予以庐幕赡以资粮移插张家口外仍优给廪饷俾得置牲畜以滋蕃息従此游牧得所食息晏如物无夭札之虞人有更生之乐皇仁如天不以荒徼絶域而二视之也癸酉左都御史于成龙等告请効力许之时于成龙王国昌李鈵喻成龙辛保范承烈喀拜等以上将三举北征自宁夏进剿因复以随行効力为请上曰于成龙等七人既愿随驾効力准其前去着多备牲口以行甲戌増给察哈尔官兵俸粮先是察哈尔八旗官兵原无俸粮上念其征行劳苦谕理藩院戸部曰屡年以来察哈尔八旗官兵处处从军効力甚苦伊等向无俸粮欲俟灭噶尔丹后于恩诏内增添俸粮但觉太迟自今察哈尔官员着比照京官俸量减给与目下䕶军暂给二两骁骑暂给一两自今以后䕶军每月仍给二两骁骑一两尔等作速定议具奏即于二月支俸时给之寻尚书班第马齐等议八旗察哈尔在边外者其世袭官俸应照京官俸四分减三给之三等公一员应给一百六十五两一等精竒尼哈番四员应各给一百二两五钱二等精竒尼哈番一员应给九十六两二钱三等精竒尼哈番二员应各给九十两一等阿思哈尼哈番一员应给七十七两五钱二等阿思哈尼哈番三员应各给七十一两二钱三等阿思哈尼哈番一员应给六十五两一等阿达哈哈番兼一拖沙拉哈番一员应给五十八两七钱一等阿达哈哈番三员应各给五十二两五钱二等阿达哈哈番四员应各给四十六两二钱三等阿达哈哈番二员应各给四十两拜他拉布勒哈番十七员应各给二十七两五钱拖沙拉哈番二十四员应各给二十一两二钱世袭官俸四分给一共计银二千六百六十五两零叅领等官九员佐领等官三十七员五品官十九员六品官八十一员应照京官俸减半给之共计银五千六百九十两零前锋䕶军一千八十五名毎月一名给二两骁骑及执事人员一千七百六十名每月一名给一两一年应给兵饷共计四万七千一百两零以上官员兵丁一年所需共计银五万五千五百两零此官员内有现食俸者仍照常给与现任官员内有世袭者当照减等之数量给年㓜官员兵丁尚未当差宜停其给与所给官兵俸粮俟行役既罢生养充足之日再行奏止从之丙子使都御史于成龙仍管运米事先是奉有着于成龙等与吏部尚书库勒纳监押驼骡前赴宁夏之㫖于成龙等入请训㫖上问曰尔等既云情愿効力今仍告请运粮否乎于成龙等曰皇上前付等以运米重任奈等疎庸致悞军机现在议处尚且不胜悚惧何敢复行告请如蒙圣恩收其后効补其前愆等敢不竭尽心力以馈输是任上云于成龙等七人可复为朕督运尔等臕瘦之马许于八旗官马内各易肥健者二十匹带去其効劳官员或五匹或十匹亦准更换带去己卯定出师日期先是上谕兵部曰朕欲幸右衞驻跸近则易于调遣出师日期着于二月朔以后选择钦天监先拟二月初十日改拟二月初四日至是谕另择期随拟二月初六日丁亥辰时利破贼行师从之庚辰以必牙思唿郎等为主事帅儿等为笔帖式使之从军理藩院奏曰臣部原任郎中今任三等侍卫正蓝旗必牙思唿郎原任员外今任佐领镶红旗三布代正黄旗祈他特原任员外今任䕶军校镶蓝旗萨哈连等告请随驾効力伊等俱在部年久谙练之人请将伊等俱授为主事此次带去用其力俟缺出开除原任员外正蓝旗蒙古帅儿镶蓝旗蒙古傅昌伊等告称此次我等愿随驾効力伊等在部年久俱请授为无品笔帖式带往用其力可也上从之癸巳大将军费扬古奏报诸部长及従征官捐助马驼之数费扬古奏言去春大兵进剿之时奉㫖令诸部长捐助马匹计捐助者西勒图库图克图马二十九匹陀音库图克图马八匹擦雅班达达库图克图骆驼五头马三匹住持大喇嘛阿齐图绰尔济马二十匹住持喇嘛劳占尼玛马七匹住持喇嘛彭苏克马十一匹住持喇嘛恩木齐马十九匹住持喇嘛克卜松马四匹喇嘛代哈丹津马二匹喇嘛达頼绰尔济马二匹又去春大兵出塞䭾负大砲及火药铅子绳索等物急需骆驼其捐助者计吴喇忒公都稜驼五头吴喇忒公鄂尔奔五头吴喇忒公达尔马什里五头毛明安部长台吉诺尔布五头喀尔喀和硕亲王善巴十头亲王善巴旗下额尔徳尼班达达库图克图五十头多罗郡王滚布十头多罗郡王黙尔根济农顾鲁什希十头黙尔根济农顾鲁什希旗下达尔汉喇嘛五十头公汪舒克四头公乌巴达四头部长台吉额儿济亨哈坦巴图尔滚占三头部长台吉丹津额尔徳尼三头部长台吉吴尔占三头部长台吉汪舒克三头部长台吉图巴三头衞征带青台吉凯木楚克二头多罗郡王彭苏克阿拉卜滩二头察罕巴尔贝子宝贝二头部长台吉额尔徳尼滚布二头贝勒萨漫多尔济四头又喀尔喀和硕亲王善巴以兵丁马匹缺少复捐马四十匹此项捐助马驼载礮火药铅弹绳索等物又给驾舟新满洲侍衞䕶军校䕶军五品官厄鲁特鄂欣等无马驼者后又正卿辛保等运米而来令侍读学士布泰郎中桑格遍谕衆部落有骆驼者暂行捐助运完之日仍各给还原主为此喀尔喀达尔汉亲王诺内助十头吴喇忒公鄂尔奔旗下协理台吉吴尔图纳苏图二头吴喇忒公达尔马什里旗下协理台吉颗尔二头鄂尔多斯公杜稜三头四子部落多罗郡王三济扎卜旗下协理台吉龎三头毛明安部长台吉诺尔布二头土黙特都统阿尔纳副都统阿廸二头土黙特阿必达旗下副都统阿玉什多尔济二头喀尔喀和硕亲王善巴十头公吴巴达一头公苏泰伊尔登二头部落台吉丹津额尔徳尼一头扬威将军觉罗舒恕一头振武将军孙思克一头西安将军博济一头都统公彭春一头都统伊勒慎一头䕶军统领宗室费扬固一头副都统硕太一头侍郎满丕二头副都统党爱一头拜布一头戈尔对一头侍读学士布泰一头郎中桑格一头用此项捐助骆驼运米讫为此奏闻上报闻圣祖仁皇帝亲征平定朔漠方畧卷三十五圣祖仁皇帝亲征平定朔漠方略卷三十六钦定四库全书圣祖仁皇帝亲征平定朔漠方畧卷三十六二月癸未督运于成龙等请以旗员蒙古兵分运併携理藩院官同行于成龙等奏曰此次运米俱用牲口䭾运止有等七人恐前后不能管摄请将部院官及旗员酌量带往其情愿効力人等亦令随行分管押运至牵骆驼负米逺行之事蒙古兵所习请调取专任之上曰旗员及効力人等并准带往大同现有察哈尔兵一百六十名尔等经其地可率之前去如有用蒙古兵之处再来奏请于成龙等又奏曰等七人前后鱼贯而行请以肥马居前上曰马聚一处必至受伤肥马在前极是但所负过重则逺道长驱终有何益尔等应加酌量可负二百觔者率以百觔为凖至运之之法亦照坐塘逓运为便于成龙等又奏曰转运所经尽蒙古部落或有调遣满文汉字难以通逹恐于机宜不便请带理藩院章京二员笔帖式二员拨什库五员及勘合火牌用印空白纸牌随行以便遣用上曰蒙古地方理藩院官吏甚有用可従多带往甲申严饬都御史于成龙援引朋党时于成龙等为运米事入奏曰等所运米㡬九千石用骆驼负之需七千余头用马骡负之需万余匹牵万余牲畜需人甚多诸臣㑹议但拨绿旗兵一千人不足用请将附近地方之鄂尔多斯従多派出使之牵䭾上曰朕已知悉尔等可将鄂尔多斯贝勒该管官员一併带去于成龙又奏曰诸臣㑹议运米仅令备正额牲口沿途倘有疲乏无可更替矣等愿酌备余马以待上曰可着该督抚布政使酌量多备于成龙等奏事毕而出上唿于成龙问曰尔等何日起程于成龙奏曰等俟効劳运米官同行上曰尔此意即谬矣凡为人臣者宜以国事为重黾勉自効不当援引朋类当此𦂳急军务尔宜率先起行余令陆续随往若必俟衆同行宁不悞事尔自任廵抚以及总河皆唯为人行事其后运米亦仍如此尔前在河工曾带二百余人前往迄今未用一人欲任意援引得乎尔前此运米已甚失策凡人有优劣马有肥瘦若果人马相称尔身先率领催趱前行自可早至克鲁伦地方不致有悞尔迟迟而行务期与衆同到㡬悞国家大事尔又云宁杀于成龙至捐纳人等不可不用此语岂非沽名干誉之意乎汝一生品行皆于此玷矣朕前此屡加严饬尔竟不悛此是何故朕于国家之事惟虗已以视机宜断不胶执已见即用兵之道亦复如是一日之中有千变万化朕统大兵至克鲁伦时亦视贼之形势随机而应并不预立己见孔子云毋意毋必毋固毋我圣人之言至当不易尔于成龙惟执己见而已前此运米因待衆悞事今又欲候齐同行此不过扶助尔之党类令感激汝恩之意殊不知用人之权为人臣者不得而专之朕今用人若有保举官员亦必就其中论俸补用即有素所深知者亦视其効力之处酌量擢用否则俱使论俸朕乃天下之主用人之际尚不肯任意而行为人臣者乃欲妄意自擅可乎大抵欲援助人者后必自己获罪于成龙奏曰向愚昧无知妄行今闻皇上圣训实无辞可辩嗣后必不敢为人自䧟死罪免冠叩头而出乙酉覈实诸王捐助马匹上谕内大臣曰着谕捐马诸王大臣将此番出兵汝等所捐之马于还师之日各查其数开明某人先捐助若干今回来若干交奏事人传奏如此奏明知其实在数目其中自不至亏损观去年所助马匹今犹有未到者其中有所亏损亦未可定尔等所捐马果好则显然收纳加恩汝等如其不然暗中亏损岂不可惜着谕衆知之丙戌谕运米当随宜而行不得预定次序于成龙等濒行因运米事重恭请圣训以遵成算上曰前中路粮运虽未到土喇尚运至哆啰克等处西路军士可以无饥西路之米虽未运至翁金地方然其途甚远俱情有可原故尔寛宥若无可原朕岂容尔等至今日耶于成龙等顿首谢又奏曰等七人俱愿前进効力应令何人居先上曰若定先后则此瞻彼顾或至迟延军糈事属重大尔等酌量而行又谕曰今次所运之米或随大兵后行或与大兵同行资其照料可与大将军伯费扬古酌行大将军伯费扬古以擒获噶尔丹之子上疏称贺勅㫖内开抄出阿南达报哈宻地方擒获噶尔丹之子塞卜腾巴儿珠尔之疏发汝知之思噶尔丹逆天而行皇上俯视中外皆如赤子念噶尔丹一日尚存则外藩一日不安皇上亲统六师往临克鲁伦噶尔丹不能抗皇上天威胆破魂飞遂至大败不能保其妻子尽弃老幼锅釡庐帐抱头鼠窜噶尔丹游魂无定其属下厄鲁特来归王化者不可胜数锋镝之余尚存厄鲁特数人茍延残喘捕兽乞食噶尔丹之子塞卜腾巴儿珠尔遂为我所擒料噶尔丹身命存亡即在旦夕间矣此诚皆皇上天纵至圣前知预定独断于衷圣躬不恤劳苦暑日不张盖日御一飡统领大军深入大败噶尔丹之所致也等与军中官兵衆部落诸王贝勒贝子公台吉等闻擒噶尔丹之子塞卜腾巴儿珠尔不胜懽忭又差各哨卒报知喀尔喀诸部长矣为此奏贺上报闻发部丁亥上统六师启行先是御史周士皇奏言厄鲁特噶尔丹以沙漠小丑敢肆狂悖皇上亲统大军犁庭扫穴殄其逆衆收其牲畜器械复命将追奔斩杀殆尽噶尔丹仅以身窜今其子又复被擒是势已穷矣党已尽矣愚以为极穷极困之小丑无烦逺御六龙再临沙漠请于诸王大臣内择其可专阃者面授进止机宜倂勅在边诸将奋勇前驱彼釜底游鱼有不计日而就戮者乎奏入上谕曰从前噶尔丹心怀狡诈䦨入乌䦨布通至近之地遣王及大臣等率领大军征讨应即尽行扑灭因尔时不能𠞰除致令诡遁蔓延至今为边外生民之患昨嵗闻贼复至鲁克伦巴颜乌阑等处虐害蒙古朕思此贼穷兇稔恶不可一日容留遂亲统师従中路搜𠞰仍遣兵由西路截噶尔丹败遁之道刻期合击贼闻朕躬亲征仓皇奔窜之际适遇西师擒斩无算大败溃散及至秋月噶尔丹复收残贼扰乱西陲朕因再出边外经画机宜厄鲁特丹济拉等败遁寨桑人等按踵来归者甚衆余孽无㡬顷噶尔丹之子又经擒获贼势穷蹙已极自应乗此机㑹絶彼根株朕躬亲涖近边地方筹画调度庶军务不致稽迟而邮递亦免疲惫朕不惮勤劳除残靖冦实非得已至是上将率师启行又谕大学士伊桑阿等曰览周士皇条奏虽臣子当然之事但彼未知其中之故耳噶尔丹穷兇极恶一日不可留于斯世者也昔在乌阑布通猖狂肆逆朕遣兵克之噶尔丹犹不悔祸窃伏我克鲁伦地方朕统大军𠞰除畧尽今穷困已极故乗此机㑹亲临塞外酌量调度前三逆反叛呉三桂煽惑人心遂至滋蔓延及榆林等处朕日夜绸缪调遣大兵㡬费心力方得扑灭今逆贼荡平年久人遂视为易事且穷兵黩武好大喜功朕所深戒朕亦曽作诗发明此意着谕周士皇彼所奏虽不当朕亦不介意于是陈设卤簿由神武门出徳胜门至昌平州驻跸上谕内大臣公福善曰时当春令马不可辄令饮水当略拴之使啮草再令饮水着遍谕大臣侍衞䕶军执事人员及部院衙门知之谨按蒙古向称强悍之国噶尔丹尤蒙古中狡猾之㓂前者刧掠喀尔喀直入乌阑布通之时皇上即遣诸王大臣详授方略率师往征诸王不克遵行训谕致使噶尔丹逸去乃噶尔丹稔恶不悛又来踞克鲁伦巴颜乌阑上惩乌阑布通之悞计非亲征不可用是不牵浮议干刚独断立统六师由中路进讨别遣将士趋西路以遏其奔窜噶尔丹闻知躬行挞伐不能抗拒天威旋即遁逃果遇偏师至于大败既而上闻噶尔丹西走亟诣鄂尔多斯地方相机调度丹济拉败遁其下络绎来降纷纷离𣪚而噶尔丹之子又复被擒贼之大势以溃困穷已极御史周士皇但知敌形如此有不必复烦皇上躬临止遣将卒立可𠞰除之奏殊不知噶尔丹肆行劫掠收服诸部乃鏖战之积㓂也若不乗彼穷挫之时迅扫根株则将集其遗丑复成巨势恐致久延时日皇上深谋逺念图一劳永逸之策仍必亲临近地经画如前而肤功立奏也以此观之圣主之庙算与臣下之臆见真不啻霄壤矣事出于不得已而犹谕以穷兵黩武好大喜功为深戒诚可以为万世之法则也戊子驾次岔道遣员外阿尔必特祜驿致达赖喇嘛使人尼麻唐库图克图上谕大学士伊桑阿等曰据阿尔必特祜疏言达頼喇嘛有额外一疏口奏三语询而索之尼麻唐库图克图不与曰此额外一疏口奏三语奉达赖喇嘛第巴之命不论何人不得与之不得告之俟见圣上方许呈览云今朕驾在外着员外阿尔必特祜驿送尼麻唐库图克图及卓磨隆堪布等减其人从使之前来可也派大臣侍衞严查辎重上谕内大臣曰管押辎重甚属紧要若照常派一大臣管理则将视为故套嗣后派大臣二员每旗侍衞十员䕶军校三员令其管理其大臣职名每日启奏朕亲㸃派出侍衞无论新旧轮班派出管领视辎重欹斜者扶掖之遇险阻则协助之朕躬时在辎重前后巡查经朕拿获定行治罪断不寛宥其随辎重大臣每日籍记之命动支库银于归化城等处採买牛羊解至宁夏谕戸部曰着以右衞库银千两给御史麻色营造司员外迈图候府道缺丁克昌将归化城所存牛一百二十加足五百羊一千八百加足三千自归化城鄂尔多斯等䖏星速採买送至宁夏着归化城都统阿必达副都统多尔济等併酌拨官兵管押解至宁夏去员所携资费若少准借库银带去命定奏事时刻侍郎哈雅尔图等奏请一概报到如上未寝则即进奏如上已寝则次早进奏上曰善至捕斩噶尔丹之事到则不待时即行奏闻如别事则更尽时进奏朕之起也早己丑驻跸怀来县城西主事保住使于第巴以第巴情形上疏奏报保住疏言谨遵上谕于十一月二十二日到乌思藏奉圣㫖一一晓谕王第巴第巴奏言庸流末品蒙皇上俯念达赖喇嘛优封为土白特国王正思何以仰答皇恩焉敢违圣上及达赖喇嘛之㫖而附逆贼噶尔丹乎况皇上乃曼殊释利佛此情可谅而知之荣显安乐皆皇上与达赖喇嘛之恩茍背皇上而向他人固当夀数夭折即奉皇上之意与达赖喇嘛稍异亦且不得善终总之谨遵圣㫖而外更无异辞遂合掌稽首至上谕四事第巴回奏云皇上圣明凡事先知遂知达赖喇嘛明嵗出定遣此两喇嘛前来识认心甚喜此温春喇嘛向与逹赖喇嘛同居十年令伊识认自能立辨俟此两喇嘛至达赖喇嘛出定騐明回奏皇上其时皇上自知之诚而衆疑亦释矣若达赖喇嘛果系亡故焉敢以为尚在称其出定而遣尼麻唐库图克图妄奏皇上乎逹赖喇嘛前身现在是实至前者皇上遣内齐陀音库图克图等召班禅库图克图之时自逹赖喇嘛以及等衆人皆遣使劝彼赴京以副圣意班禅库图克图初本欲往后因来使口出恫喝过激之言遂云不往迨使臣已归班禅库图克图决言不往之后噶尔丹之使始至并不借噶尔丹巧辩即班禅库图克图亦岂肯听噶尔丹之言乎今皇上必欲班禅赴京虽不能主焉敢违㫖当竭力启闻达赖喇嘛务期委婉令班禅口许赴京之年交后归之喇嘛晋巴扎木素奏明其时作何加恩遣使总祈睿鉴至济隆库图克图于乌阑布通之役不遵皇上达赖喇嘛之㫖致事未成反在噶尔丹与尚书阿尔尼交战后怂慂噶尔丹贺噶尔丹以白首帕故籍没其家产迁之于喀木地方今欲遣之与钦差赴京所在辽逺徃返须两三月恐为日迟乆皇上仁化覃敷柔远能迩好生之心自土白特国以至天下无不知者济隆库图克图固灼知皇上不加诛罚也且济隆库图克图乃七世化身安敢擒之然必委婉引来与后归之喇嘛晋巴札木素同往以副圣意至博硕克图济农与噶尔丹结姻之事在喀尔喀厄鲁特未交恶之前阿奴尚在策旺拉卜滩之际即已结姻其余虽不敢保而青海八台吉俱达赖喇嘛之弟子但愿为皇上効力宣劳并无二心异图可保其不背皇上与达赖喇嘛也皇上仁爱天下黎民有如赤子此一女子即送至京于国家何益无非因噶尔丹所行背道灭法皇上欲絶其后裔耳然此不过一女子而已乞免其夫妇离散仍使完聚惟此一事第巴稽首顿首所祷而求之者也至我土白特国人向不谙礼法止以无知获罪皇上第巴未尝知而故犯也即有无知之罪乞钦差奏明皇上寛宥其罪仍赐恩纶遂于十二月初十日以覆奏本章交保住使之起程而归保住正月二十三日到西宁二十五日起程前来距荘浪将四百里因无驿马计行三日恐前途驿站犹迟一至荘浪即将第巴奏答情由具本由驿逓驰奏外其第巴覆奏本章倂赍灭噶尔丹贺表使人囊素楚柰保住亲身随后带领急行身到京后将第巴惶惧情形钦遵圣㫖口奏等语及青海诸台吉情事言语再详奏上前又喇嘛晋巴札木素等使于第巴疏言等钦遵上谕捧勅书授王第巴除主事保住钦遵训㫖宣谕行事毕亲回覆奏外缘前者奉㫖谓等二人素识达赖喇嘛着騐明回奏而第巴又谓汝二喇嘛之来甚善逹赖喇嘛前身现在是实尔等可看明回奏皇上窃思皇上遣委之事尚未明晰如何可弃而去之是以等公议将给达赖喇嘛勅书赏赉诸物不曽颁给俟达赖喇嘛出定时騐明再归复命故尔留此侍郎安布禄以是转奏上报闻且以示议政诸臣川陜总督呉赫以宁夏等处採买马匹请借调营马随后补偿允之呉赫奏言准兵部咨称大军所需駞马骡驴牛羊令于肃州宁夏等处採买每处遣贤能司官五员㑹同督抚地方官员动支正项钱粮照时价购买等因到思此购买各项俱系职内应行事宜皇上念军务紧急特遣大臣公同料理于事大有裨益又特㫖令骆駞马骡俱照时价购买不许短少价値乃皇上仁爱百姓之至意敢不仰体施行查甘肃廵抚郭洪现在肃州办事即令与侍郎席米图等于肃州等处购买则往宁夏与副都统阿兰泰等公同督买外伏思马駞系大兵𦂳急军需断不可迟悞查去嵗满洲绿旗兵自宁夏出边又陆续运粮所需骆駞马骡甚多且各省营驿马匹又皆自陜西买去又以茶易马数千匹现给绿旗兵丁折马银两各相补买陜西虽产马然所用与买去者甚多今此购买未可必其足用若不豫筹以缓应急权宜调用止恃购买万一迟悞所系非轻再三筹虑不如暂借兵丁马匹先行调用查西安八旗汉军满洲现有四千二百每兵有马三匹于此三匹内选取一匹可得马四千二百匹标下兵五千除广元驻防兵一千外尚有四千此内马选取二千匹陜西提督标下马兵三千内选取马一千五百匹兴安总兵官标下马兵一千五百内选取马七百匹陜西廵抚标下三百五十马兵内选取马一百五十匹俟命下之日将此项马匹令各处该管大臣官员亲閲择其肥壮者派出官兵送至宁夏沿路每匹应给草一束豆三仓升尽心喂养勿令疲瘦此扣取八千五百余马匹不可久缺今现徃宁夏将此交与陜西廵抚谨遵上谕动支正项钱粮照时估价给与不许短少如此调用兵丁既得银两各自购买添补营伍不致空缺且于军需大有裨益若购买不足后始行题请必致迟悞军需谨预题请㫖上命兵部速议具奏钦此钦遵议得均应如督臣所题行其选取马缺着陜抚动支正项钱粮照时价发给兵丁买补其所用银两草料数目仍开明报部俟命下之日行文该督抚并驻防宁夏副都统阿兰泰可也奉㫖依议速行庚寅驾次沙城堡主事诺尔布奏报噶尔丹情形诺尔布奏曰钦遵上谕于康熙三十五年十一月二十九日到多罗贝勒根敦额尔克带青所居塞稜格之都兰诺和地方多罗贝勒根敦额尔克带青已于十一月初三日病故十二月初二日差僧古尔济达尔汉巴图尔等六人往頽等地方侦探噶尔丹声息本月二十四日僧古尔济达尔汉巴图尔等归言我等去时自七劳图踰杭爱山前至库伦白儿齐尔地方回时由頽而返并不曽遇见一人本月二十六日阿拉卜滩处有达什等男子六人妇女童穉共二十三人逃来达什等言我等皆阿拉卜滩之人噶尔丹丹济拉皆在巴格尔察罕乌尔克地方阿拉卜滩在扎巴哈之济思布隆地方丹津俄木布从古尔班塔米尔率三百人叛噶尔丹往洪郭罗而去十一月初一日噶尔丹差车陵奔言于阿拉卜滩曰我今在巴格尔察罕乌尔克势不能居因哈密城中有粮欲往彼处尔今何如阿拉卜滩言我亦欲往河卜多去留车陵奔两日遣还本月十七日从扎巴哈之济思布隆向河卜多㳺牧而去我等随行至济达浑地方而留于后夺后行人之马十匹駞四头併我等原有之马駞于二十日逃出向闻根敦额尔克带青在塞稜格故我等向塞稜格而来阿拉卜滩有七百许人噶尔丹阿拉卜滩之人逃回策旺拉卜滩者甚多目下不知有人㡬何为此奏闻上曰多罗贝勒根敦额尔克带青及阿尔萨阑衞寨桑之处有厄鲁特男子妇人仍着主事诺尔布笔帖式鄂礼乡导达济索诺木等照前次去时例自王顾禄什希贝勒汪扎儿旗分取马駞糗粮赴根敦带青阿尔萨阑衞寨桑处令诺尔布鄂礼等分行尽收伊等所有男子妇人徐徐迁至喀伦地方如其内妇人有喀尔喀已娶为妻及单身男子或不愿来者听之勿强上又谕内大臣曰嗣后凡乘官马及佐领之马者如马匹倒毙遗失着该管人员带失主亲身启奏辛卯驻跸上花园东遣大臣招抚青海衆台吉上谕大学士伊桑阿等曰今欲遣才辨大臣一员携青海扎西巴图尔台吉之使鄂木布博硕克图济农之使罗垒额木齐博硕克图济农之族子额尔德尼台吉属下纳木喀拉木扎卜等往青海説其台吉等来觐着议政诸臣集议以闻共议曰噶尔丹大败之后孑身逃遁所属人衆悉来归附今穷极埀毙青海衆台吉闻之无不惶惧此时钦差能臣携扎西巴图尔台吉等使人宣谕招徕诚是也应简大臣携扎西巴图尔台吉之使俄木布等三人往青海宣示皇上仁德谕之入觐其遣往大臣候㫖简定请谕扎西巴图尔台吉博硕克图济农之㫖上命都统杜思噶尔台吉阿拉卜滩德木楚克併少卿萨尔图去厄鲁特阿玉什等来降理藩院奏准大将军费扬古咨称侍郎满丕送降人厄鲁特阿玉什夫妇阿克楚必夫妇及㓜童一名索诺木自言彼系厄鲁特噶尔丹属下人去歳十二月初九日自萨克萨特唿里克地方逃出来归圣上我等不知噶尔丹之行止我等来时仍在萨克萨特唿里克我等来此畏避而行未尝遇见天使但于巴扎尔亏滕地方见有行踪于是将阿玉什夫妇阿克楚必夫妇㓜男索诺木马八匹骆駞一头解往收管厄鲁特归化城副都统伏乞转奏为此奏闻上命发厄鲁特阿玉什至张家口交坐塘官员俟后来厄鲁特到后归併抚飬壬辰驾次宣化府噶尔旦多尔济告请随军进征以报祖讐许之议政诸大臣奏曰据副都统阿南达疏言噶尔旦多尔济亲至臣所告曰我寨桑阿昭往觐蒙圣上俯念我祖窝齐尔图车陈汗降以温纶许加优宠我不胜懽忭即欲赴京请皇上安但噶尔丹乃杀我祖父不共戴天之仇幸圣上大克之今思乘其妻子不保纷纷离散穷迫已极之时我力虽不能报复仗圣上威灵愿从大军前进効力仰答皇上格外殊㤙且以复我私讐俟噶尔丹事毕我亲偕侍衞赴京叩谢皇恩噶尔旦多尔济既欲答皇上抚恤之恩以报祖父之讐愿从大军前往应于大军进𠞰时令噶尔旦多尔济随便率其部曲従军前往事毕之后令阿南达携噶尔旦多尔济前来谢㤙应以此檄知阿南达可也从之副都统阿南达奏遣喀尔喀扎萨克台吉索诺木伊思济卜等坐哨于巴㙮尔赛哈等处地方阿南达奏曰遣喀尔喀扎萨克台吉索诺木伊思济卜台吉玉木楚木蓝翎侍衞布达率一百四十人如噶尔丹之兵比汝势弱可擒则擒如势强难敌则探明去路来报至哈密以内四五日程唿巴㙮尔赛哈等处形胜地方坐哨于二月初一日起行矣上报闻命大将军费扬古议进兵之路上谕费扬古曰朕二月初六日出行十一日至宣化府观此际情形噶尔丹穷困已极虽欲降何易得至此地宁夏地方去噶尔丹所在萨克萨特唿里克格格特哈朗古特甚近故遣叅领车克楚亲随侍衞僧图等授以西安宁夏兵一百探视至于伊克敖拉伊等报称二月初三日已起程矣为此谕知朕意以为将军孙思克博济等率兵三千出嘉峪关或进哈密或进巴尔库儿之路俟车克楚归如可行则一路三千兵出宁夏进新勘之路如不可行则以两路为一路择地而进殆功可成矣朕欲往宁夏视军中粮饷及诸情形尔之意何如为此谕尔商之主事保住使于第巴报文併发尔知之癸已驾次左衞南遣副都御史努赫查兵丁抢夺上谕努赫曰尔每日亲率科道官一员在辎重之后如沿途兵厮匪类有争鬭抢夺民间财物者即行查拿指名题叅有如此者尔等如不查拿驾前控告决不轻贷尔每晚无事则具结交大学士又谕内大臣索额图曰朕按路而行并不围猎如有无故驰马者擒之着通行晓谕副都统阿南达报解噶尔丹之子塞卜腾巴儿珠尔起行日期阿南达奏曰臣以噶尔丹之子塞卜腾巴儿珠尔将到令一等侍衞鄂欣台吉带青巴图尔哈嘛尔䕶军校阿启纳巴图尔额尔克济农之喇嘛额尔克哈什哈率兵迎去随领兵到阿齐春际地方前使于哈密者有臣家人扎木素及噶尔旦多尔济之十人达尔汉白克额贝都拉之子白竒等三十余人解塞卜腾巴儿珠尔前来二月初一日遇侍衞鄂欣等初二日到臣军前白竒言吾父达尔汉白克额贝都拉差我解塞卜腾巴儿珠尔及送噶尔丹所发桑克拉什库图克图曼朱库图克图和硕齐台吉贝博等之书又擒往哈密取粮之鄂摩克图哈什哈等二人及噶尔丹送与桑克拉什库图克图书四封一併送来原令我解塞卜腾巴儿珠尔往京云问鄂摩克图哈什哈达什里鄂摩克图哈什哈言差我送书于桑克拉什库图克图等我等去年十二月二十四日出行我等来时噶尔丹仍在格格特哈朗古特闻阿拉卜滩在扎巴哈之济思布隆伊拉古克三库图克图在伊克敖拉山之隂他尔烘努各我等人因乏食各自星散捕猎不知噶尔丹兵数大约不过六七百人但差我赍书送与桑克拉什库图克图等不知其中原故俱在书中达什里言差我来哈密取粮余皆如鄂摩克图哈什哈语于是将达什里等共十四口交地方官解部留白竒随从之人併其马駞交地方官在肃州喂养以待白竒之归又遣臣家人一名往哈密坐探声息教彼若得声息即带达尔汉白克额贝都拉之人日夜前来速报外将塞卜腾巴儿珠尔徽特和硕齐鄂木克图哈什哈交䕶军校阿启纳巴图尔额尔克济农之喇嘛额尔克哈什哈达尔汉白克额贝都拉之子白竒等与提督李林隆总兵官李世达㑹商拨绿旗官兵押解于二月初三日起行併将噶尔丹所发桑克拉什库图克图等䝉古书四封先行奏闻上命议政诸臣入行宫谕曰前既阵斩噶尔丹之妻阿奴喀屯今又生擒噶尔丹之子塞卜腾巴儿珠尔尔等诸臣即为朕効力不过能在军中擒噶尔丹本身而已噶尔丹之子如絶迹远遁焉能即擒茍获噶尔丹而不获噶尔丹之子事犹未结今虽未获噶尔丹而获噶尔丹之子则贼之本根已斩噶尔丹虽各处偷生年已老迈所延㡬何我实不意得塞卜腾巴儿珠尔是乃天之所赐也朕心甚喜诸臣奏曰哈密乃塞外回回国观其倾心归服将噶尔丹之子併其大臣俘获进献可见皇上恩威所被无远不届凡人生总为妻子计耳噶尔丹之妻阵前被戮止有一子又被俘获噶尔丹已无家可归无国可投天下虽大一身无复可容有死而已上曰用兵之道要在乘机噶尔丹穷蹙已极宜乘此际速行𠞰灭不可稍缓朕今亲临宁夏相度机宜调遣军士谅噶尔丹闻我分涂进𠞰魂魄俱䘮其部属亦必张皇而别部落蒙古闻朕亲临宁夏各欲见功扼噶尔丹而图之噶尔丹若不自尽亦必爲人擒献克成大事正在此举尔等之意云何诸臣奏曰皇上所见极是圣躬亲临宁夏威声甚大等咸谓必如圣明之所预料上曰朕亲歴行间塞外情形知之甚悉自古以来所谓难以用兵者是也其土不毛间亦无水至瀚海砂碛地方粮运尤苦而雨水之际樵採颇难区画不周岂可妄动朕今亲临宁夏凡有可用兵之地必详审行道水草全备駞马粮糗什物然后启行稍有可商虽诸臣劝进朕亦不允诸臣奏曰克鲁伦之役皇上于出师之先筹画万全师出之后事无巨细俱宸𠂻独断顷刻之间狡㓂破灭兹谕𠞰灭贼㓂之方行兵朔漠之策了如指掌等愚见噶尔丹虽肘生翼断不能脱矣一等侍衞米请偕往抚青海台吉之使臣收集彼地所存回子而来许之米奏曰前者噶尔丹以充使率回子一千五百人来至边哨地方侍郎满丕阻不许进内差捧勅书归覆噶尔丹去后回子俱往投青海重来复命侍郎满丕又差捧勅书归至噶尔丹处后噶尔丹为此项回子往投青海事遣萨木坦达尔汉鄂木布使于扎什巴图尔令彼收此项回子即留彼处不得使伊等至皇上及图尔古特策旺喇卜滩处是以此项回子现俱在青海今皇上招集噶尔丹属下之人此项回子原系所带来之人目下皇上差大臣使于青海愿得随往收此项回子而来上使议政诸臣集议以为一等侍衞米欲往收其所携来之人所奏甚是当遣之前去上允米与出差大臣同往给巴图尔额尔克济农所收离散属裔口粮理藩院奏曰员外二郎保呈称奉部文为巴图尔额尔克济农属裔散投青海诸台吉着巴图尔额尔克济农派出才能之人同西宁坐哨员外二郎保往青海查收而来巴图尔额尔克济农之达尔汉噶卜楚车陈寨桑于本年正月二十六日到鎭海堡在多巴周围查获丹厄里克等八戸共三十三口骆駞一头牛十头羊二十只噶卜楚请给伊等口粮坐骑职以为口粮坐骑俱有但不便擅给若有部中印文行至地方官方应付车马口粮虽我许给地方官亦不与尔等之来何不将此情由告之大臣转奏今我等但往查收使无牲畜之人附于有牲畜者率之前行可也噶卜楚言先是我济农波济台吉祁齐克台吉三次至贺兰山皆无骑无粮而每口给食及官车以行我等以为必照此例支给故不曾奏请如青海诸台吉遵㫖给还我属裔恐贫穷之人不能到贺兰山乞代我行文咨问大部为此併伊䝉古文同封具呈如得准行乞于西宁凉州甘州三处近边之城预备今拟于二月初七日出鎭海堡边口前往等语译蒙古文观之则一纸呈内大臣索额图一纸呈部其中情由俱为坐骑糗粮之事二郎保又呈称青海诸台吉若遵㫖全给还济农之属裔则人口衆多矣如沿途无䕶送之兵则贫人逸出横行亦不可定乞併行文提督总兵官酌拨官兵防䕶逓送至贺兰山则沿途无扰而得全到矣等语谨题请㫖上命议政诸臣㑹议咸以为查得噶卜楚既称青海诸台吉若遵㫖给还我属裔如无坐骑糗粮则贫人不能到贺兰山应行文西宁凉州甘州地方官各于近边城内备米视二郎保收来之人扣至贺兰山给之口粮现在多巴之三十三口亦但给米遣行所给米数着地方官报部再行文该提督总兵官扣所收属裔数目拨发官兵沿途小心防䕶送至贺兰山可也上从之甲午驾次怀安县阿齐滚布巴图尔台吉遣使入觐员外二即保奏曰本年正月十六日回子叶大魁通事马五带特卜新寨桑来据寨桑言我乃阿齐滚布巴图尔台吉之特卜新寨桑名马木特我台吉遣我请皇上安併奏明前两次圣上遣回子等往策旺拉卜滩处我遣人自备马匹糗粮导引而行使安然抵策旺拉卜滩处青海诸台吉想听从吾言矣但未知圣上肯加恩否惟候㫖遵行问特卜新寨桑马木特曰遣尔来者有别意否今噶尔丹若向此来能出兵擒之否台吉一应言语尽以告我细问两日言我台吉意以为别无事因难以奏请倘圣上或不加恩则于青海衆人亦觉无色故遣我请皇上安併奏此情如圣上加以恩纶我台吉皆当遵依而行厯年盟㑹及今年盟㑹商议覆部之文我台吉皆不在其内二郎保因盛称皇上统御万方中外一体俾各享安乐仁恩广被天下神威播扬海外併问阿齐滚布有归降之意否马木特云圣上若加宠眷特赐谕㫖自即归降希沐皇恩故借此事遣我前来缘回子叶大魁通事马五俱能保之故将寨桑马木特一併送部为此具奏上命㑹议来奏寻㑹议奏言问特卜新寨桑通事马五其口词与二郎保所奏无异先是圣上豫筹此际宜遣大臣往説青海诸台吉所遣大臣已经奉㫖派出今阿齐滚布巴图尔遣其特卜新寨桑马木特来请上安祈皇上加恩并奏青海诸台吉听从其言之处恰与上㫖相符阿齐滚布巴图尔台吉应加奖赉其褒嘉谕㫖听奉差大臣请㫖即令奉差大臣与阿齐滚布巴图尔台吉共商相机招抚青海诸台吉其阿齐滚布巴图尔台吉之使人特卜新寨桑及偕来之通事马五随奉差大臣一齐遣回赏阿齐滚布巴图尔台吉之物交奉差大臣带去其来使马木特通事马五令该部酌议赏赐奉㫖如议行治侍即安布禄等未经奏请擅调乡导之罪上谕大学士伊桑阿等曰边外地方俱朕去年所经欲调乡导理合奏朕往调乃不奏请擅自给驿调取䝉古乡导殊为不合着理藩院将乡导首领交大学士查议具奏嗣后一概用驿俱着奏请如不奏请不得给驿㑹议以为侍即安布禄以乡导首领䕶军统领托伦交彼预备䝉古乡导理应奏闻于上使笔帖式拨什库乘驿而去乃不行奏闻殊属不合乡导首领䕶军统领托伦不将预备乡导之事奏闻即交理藩院亦属不合坐此情罪应将侍即安布禄䕶军统领托伦俱罚俸六个月不必遣笔帖式拨什库可也上曰安布禄托伦俱着罚俸六个月余依议安挿厄鲁特投诚台吉察罕多尔济等理藩院奏言副都统阿南逹解到厄鲁特投诚台吉察罕多尔济顾孟多尔济并从人一名送部俟其父母妻子到日另奏请㫖上曰伊等俱系投诚有功之人着交山西廵抚携至大同好生赡养俟其父母妻子到日令与完聚仍暂养于大同圣祖仁皇帝亲征平定朔漠方畧卷三十六圣祖仁皇帝亲征平定朔漠方略卷三十七钦定四库全书圣祖仁皇帝亲征平定朔漠方略卷三十七乙未驻跸天城拨官修道上谕大学士伊桑阿曰修道之事若责地方官则必太过可遣乡导官法保布达照朕幸穆阑例修一车可行之道山西修道则着按察使巴钖道员王辅前徃集夫督修令侍郎常绶前去备各站草料柴薪併备后来尚书库勒纳等解到駞骡所需草料柴薪渡黄河后陜西之道甚濶无庸大修或有宜略修处亦未可定着常绶法保布达视有应修之处指示地方官修之尚书马齐所拟宿处太近着法保布达照朕此行以五六十里为一宿如大修道路以致累民与地方官无渉皆法保布达之事着交明恩赏哈宻使人哈萨克唿里拜理藩院奏言大学士伊桑阿传上谕曰哈宻达尔汉白克之人阿南达家人解托克齐哈什哈来现在京城着行文该部此文一到即驿逓遣行其达尔汉白克之人着启皇太子酌量给赏达尔汉白克之子白竒解塞卜腾巴儿珠尔来与伊等一同遣行钦遵查得先是达尔汉白克使人纳林白克俄罗斯和卓赏以蟒镶领羊皮縀袍各一件縀各三匹布各二十四疋在案解托克齐哈什哈之囘子哈萨克唿里拜等应照纳林白克等例给赏阿南达家人端多卜已回阿南达处应部差拨什库一名将回子哈萨克唿里拜驿送至行在上从之丙申驾至阳和城遣督运于成龙等先赴宁夏是时于成龙到大同府上召至行在谕曰噶尔丹年踰六十命悬旦夕其妻为我大兵所杀其子旋亦就擒朕今亲统六师征车三驾谅彼终被俘获必不能复至披猖尔等先赴宁夏候驾途中如遇塞卜腾巴儿珠尔可审视之至尔等牲口宜加爱惜缓缓而行毋得急驰丁酉驾次聚乐城命贝勒宋喇卜拨䝉古兵以备装载监牧之事上谕内大臣曰着谕贝勒宋喇卜噶尔丹已将擒获阿南达解其子塞卜腾巴儿珠尔旦夕将到今闻噶尔丹在萨克萨特唿里克之南格格特哈郎古特之地其人仅余四五百人又青海诸台吉俱降现有人来请安朕今亲往宁夏着将右翼三旗贝勒公台吉之兵共拨二千预备尔等䝉古装载骆駞监管牧放素常习练可预备以待俟驾到宁夏应从何路前进候㫖行侍衞绰克图前去可谕左翼王贝勒贝子台吉尔等倘闻朕往宁夏不必从间道来请安尔等有能効力者往贝勒宋喇卜处伺候以听指挥安插厄鲁特降人于张家口外上谕副都统吴达禅曰右衞所有厄鲁特着拨戸部司官一员理藩院笔帖式一员解往张家口伊等携来马匹目前未必可用闻其羸瘦应令用其駞马徃张家口赴曼都所此去如彼脚力不足着董殿邦助之马駞沿途食物及马草亦着董殿邦给与此去恐厄鲁特马匹抛弃路上着小心送到至各项赏赐衣服等类俱在董殿邦处着董殿邦居住右衞如大将军处解到厄鲁特着董殿邦收而养之如解来厄鲁特多则逐队解往张家口俟青草出后着董殿邦往归化城住如大将军解到厄鲁特着从外解往张家口曼都处厄鲁特携来马七匹交大同侍郎阿尔拜餧养戊戌上驻跸大同命致祭于经过地方帝王陵寝先贤坟墓及名山大川上谕大学士伊桑阿曰自古人君廵狩凡所过地方前代帝王陵寝先贒坟墓及名山大川无不致祭此甚盛典也朕此行沿途所有古帝王陵寝先贤坟墓名山大川着查明具奏应祭者祭之自湖滩河朔至宁夏设立驿站行兵部奏曰情愿坐塘効力原任廵抚布颜努等十三人併効劳赎罪五十七人或俱从边内带往或从边外遣行请㫖定夺上曰着情愿効力十三人自湖滩河朔至宁夏随伊等内自酌便均派为十三站将安站之期移知大将军费扬古如期后事到俱于湖滩河朔所设驿站驰送倘期前事到仍令于边内驿站驰送可以是告议政诸臣其前来赎罪之五十七人俱着自边外前往以侍郎多竒饲马瘦损革职上谕内大臣曰侍郎多竒自去年九月起餧马后拨侍郎阿尔拜餧马多竒所餧之马既多数月较瘦于阿尔拜所餧之马交与该管大臣大学士严加议处具奏㑹议以为侍郎多竒自去年九月起餧马后拨侍郎阿尔拜餧马多竒所餧之马既多数月较瘦于阿尔拜所餧之马多竒理合勤勉小心餧养而将预备军需之马怠玩不餧肥壮殊为可恶坐此将多竒侍郎及佐领之职尽行革去拿送刑部得㫖多竒依议革职着于此次从军効力旋师之日拿交刑部命给官兵沿途马匹草料或折价银上谕内大臣曰视衆人坐马腹皆枵然殆买草不得之故耳着查明由边内前去大臣侍衞䕶军执事之马数若沿途有草则给草无草则折给价银己亥上仍驻跸大同府城内足拨边内边外两路兵丁马匹粮饷上谕内大臣曰大同餧马新满洲䕶军二百京城所取新满洲䕶军一百内有马毙人劣者一百留大同其一百由边内带去一百由边外遣往留于大同一百䕶军之马各取肥者二百给前去二百䕶军各一匹乗坐既带黑龙江将军萨卜素标兵前去则大将军费扬古处不可以不备兵着拨右衞兵七百预备右衞兵无马多竒所餧马又甚瘦前所拨二百兵有备餧马六百着再增发兵五百将上驷院马一千二百五十匹右衞兵丁在大同餧马二百五十匹此一千五百马为后增发五百兵备餧共兵七百名计备马二千一百匹大同餧马则以布喀为首领监餧马数不多拨部员两人叅之其黑龙江将军萨卜素题充伙军之兵丁五十名照各给两个月钱粮例给以两个月钱粮着议政诸臣㑹议具奏㑹议以为䕶军从边内带往从边外遣行留于大同备于右衞之兵给充伙军之兵丁钱粮等事俱钦遵上谕而行至三旗亲随䕶军亦应以马毙人劣者留三十名于大同餧马取留大同三十䕶军肥马各二匹给随行六十名亲随䕶军各一匹乗坐上从之命却诸部长请安进贡上谕侍郎安布禄曰朕自边内前临宁夏者遣尔衙门司官一员往杀虎口有来请安进贡者告以车驾前发已逺尔等虽往亦无益俱令归去计朕到宁夏时令此司官由边外前赴宁夏庚子驻跸怀仁县谕大将军费扬古以拨发兵马启行幸宁夏日期上谕费扬古曰朕于十七日抵大同分晰兵马十九日朕躬由边内启行赴宁夏因黑龙江兵俱带去故发右衞兵七百每名备上驷院现餧之马交明右衞将军费扬固矣今噶尔丹如此穷蹙断不至于用兵万一有噶尔丹前来声息须星速报闻朕当从宁夏进袭其后今如有噶尔丹属下人来降或遣使来当讯明原由星速奏闻其人当少少陆续遣发至尔军前所有察哈尔兵黑龙江兵粮尽且勿动支于成龙等所运米量取归化城米给之如取粮甚难可于一千五百石内节用五百石其一千石不得轻动特谕辛丑驾次郑家庄之东谕廵抚倭伦等禁止扰民上谕山西廵抚倭伦陜西廵抚党爱甘肃廵抚郭洪曰朕比年出师剿寇总期乂安边徼永辑民生兹厄鲁特噶尔丹业已势蹙力穷畏死悔罪遣使具奏乞降朕特亲统六师再临边塞相机𠞰抚因欲乗便循览边境形势并察视军民生理遂遣发禁旅取道边外朕自大同从内地前赴宁夏一路地方见縁边州县地土瘠薄军民生计艰难朕心深切轸念一切御用所需皆自内廷措办不以烦民扈从人员俱极简少市易之物悉依时值诚恐有强取抑价等事已令都察院及科道官逐日稽察纠劾其经过城堡衢市輙多结綵亦殊觉扰累嗣后着通行停止乗舆廵幸本为安民岂可反劳民力尔等务严饬有司不得借端妄行科派仍张示晓谕俾穷檐编戸咸悉朕曲体民依至意壬寅驻跸榆林村前桑干河崖第巴上表陈情吁请恩㫖第巴疏曰顷奉严㫖训饬惧不克当谨陈其故北方一带蕃汉皆崇事达赖喇嘛及宗喀巴之教然其中䕶法之主无有过于先帝太宗皇帝者且世祖皇帝时召达赖喇嘛至京宠加勅封俾佛法光昭于域内炳如日月今达赖喇嘛年髙举彼诸务付托于传谕大衆以至土伯特国喀尔喀国厄鲁特国令待与达赖喇嘛无异押有手印可证亦敬事达赖喇嘛而我土伯特通国但愿天下元后为䕶法主使一切道法极其安宁此外倘有异心三寳鉴谪我土伯特国史有云虽行善事难称佛心皇上严㫖下颁适符此语惧不能当心殊忧惕向因喇嘛奈冲谓达赖喇嘛当坐禅避忌是以避忌而坐禅前者内齐陀音来已告之以三年内出定矣后又伊什格隆来亦明告之以丑年出定矣自去嵗子年以后㐫月既满当遣使奏闻皇上及达赖喇嘛之衆䕶法主亦曾以此告之丹巴塞尔济矣故今以丑年出定之事谨令尼麻唐库图克图宻奏博硕克图毁弃道法皇上为一统之主赫然震怒惩其兇悖甚当于理大合经义不胜懽忭先是博硕克图取叶尔钦献之达赖喇嘛因欲悦其意略有饰词是实至喀尔喀厄鲁特相残之时求助于青海诸台吉达頼喇嘛再三谕止青海诸台吉曰尔等与我同忧同乐不可负䕶法之主反助他人后博硕克图追喀尔喀时又求助于青海诸台吉亦或有欲得其俘获而赴之者达赖喇嘛又严谕止之曰尔等当敬事皇上不可反助他人此项事情前经奏闻来使到我国者亦曾灼见至博硕克图谓青海诸台吉曰当往取皇上恩赏种种煽惑之语及一切之意俱已告之内齐陀音库图克图矣西宁等处设兵无用亦曾上奏虽因博硕克图为䕶法主往来遣使不絶然未尝敢稍悖皇上之㫖有非理之言或行人从中揑造非理之言奏闻皇上以为戯谈想自有明鉴也内齐陀音库图克图来召班禅库图克图反覆劝导不知班禅库图克图为其年命乎抑为蕃汉相㑹之縁未到乎将为未出痘疹之故乎抑为皇上神圣非常僧巴陈布库图克图噶尔旦西勒图济隆库图克图诸喇嘛尚不克当上心想已亦未能得当故不赴召耳非惧博硕克图沮之而不往也亦竭力钦奉圣㫖谆切劝谕而未能得当博硕克图来书已交商南多尔济转奏是以无另奏之语伏祈不弃班禅库图克图及两人所奏而垂鉴焉再当奉皇上圣㫖问明班禅库图克图或今即赴京或另日赴京定议具奏济隆库图克图者乃宗喀巴七绰尔济内之一绰尔济也而为第六世西勒图巴素埀济扎尔赞之化身故不便拘拿目下虽不能仰副皇上圣意后当竭力致之送京伏祈不弃小人所奏而明鉴焉济隆去年不能如宻奏之语力说博硕克图行事不仰副皇上圣心总祈鉴宥尚书之兵与博硕克图兵战败济隆献手帕称贺稍有不是故遵圣㫖治罪撤其庙宇不许居青海不许离巴克朔特而游行仅留其身命戒体而已伏祈皇上俯念宗喀巴达赖喇嘛之教不毁其身命戒体而留之博硕克图济农之子娶阿奴之女在未交战之前结亲去嵗已告之商南多尔济矣但念在礼义和好之时出嫁此女或令离异与否伏祈睿鉴至四厄鲁特虽均系䕶法主但青海之厄鲁特忧乐与共其他厄鲁特或降与未降祈比之博硕克图而垂鉴焉倘所奏事内有非理处伏祈寛宥据愚意自以为一切并无兇悖但以无知或违皇上圣意伏祈寛宥前曾奏请遵㫖効力即今亦但钦奉上谕竭力自効而已倘垂念达赖喇嘛伏祈赐以温纶主事保住赍其疏呈奏上召议政诸臣入行宫问曰第巴奏疏尔等之意以为何如议政诸臣奏曰彼虽云达赖喇嘛将出定当令我所遣喇嘛见之而还而我所遣喇嘛未囘彼虽又云当说班禅库图克圗赴京併送济隆库图克图到京而尚未到至彼恳留噶尔丹之女现在遣大臣往谕青海诸台吉诸事皆未毕臣等不能裁度彼又差尼麻唐库图克图面奏驾前俟尼麻唐库图克图到日等再行议奏上曰朕意与诸卿之意不同朕阅经史塞外䝉古多与中国抗衡自汉唐宋以至于明歴代俱被其害而克宣威䝉古併令归心如我朝者未之有也夫兵者㓙器圣人不得已而用之譬之人身生疮疡方用针灸若肌肤无恙而妄寻痛楚可乎治天下之道亦如是乱则声讨治则抚绥此理之自然也且自古以来好勤逺略者国家元气罔不亏损是以朕意惟以不生事为贵达赖喇嘛䝉古等尊之如佛第巴者即代达赖喇嘛理事之人噶尔丹叛逆皆第巴之故因朕遣主事保住严颁谕㫖第巴极其悚惧悉遵朕谕奏辞甚恭自陈乞怜畏罪矢誓此亦云敬谨之至矣至达赖喇嘛身故朕已悉知今第巴云遣尼麻唐库图克图前来代彼宻陈其情想尼麻唐库图克图到后必奏明达赖喇嘛已经物故恳朕为伊等掩饰耳达赖喇嘛与我朝和好六十余年并未相恶第巴既如此奏恳事亦可行即此可以寛宥其罪允厥所请第巴必感恩而衆䝉古亦欢悦矣尔等之意如何诸臣奏曰䝉古向系强悍之国噶尔丹尤为䝉古中奸恶之贼皇上亲统六师如雷如霆奋击噶尔丹而破之是以勅谕甫到第巴魂惊魄散㒺知所措皇上神功圣武诚开辟以来所未有者我朝军旅精鋭所向无敌而皇上即欲罢兵以养元气且以人之一身喻治天下之道至精至㣲此真古哲王之所不能举行不能阐发等无任懽欣赞扬难尽尼麻唐到日断不出皇上之所料也癸卯驾至朔州城遣大臣督辎重度桥上谕内大臣公福善曰辎重前行践坏桥梁廵抚连夜造成着尔亲视辎重逐一过渡甲辰驾次大水沟严禁驰骋骆駞上谕内大臣曰今日见行装骆駞皆驰骋前行着到驻跸之地严行禁止如有仍前驰骋骆駞者朕或遇之断不轻恕必治其罪着谕衆通知乙巳驾至义井大雨雪命苫葢马骡上谕内大臣曰今日雨雪边内边外马骡有毡则苫盖之毋忽着谕衆通知丙午驻跸三岔堡授乡导额苏克阿南达等为达尔汉赐银理藩院奏曰大将军费扬古咨称军中第一等乡导乃喀尔喀达尔汉亲王诺内旗下额苏克阿南达已钦赐孔雀翎授为达尔汉外第二等乡导乃土黙特阿拉纳旗下纳木喀尔喀尔喀和硕亲王善巴旗下罗卜张西拉卜喀尔喀公苏泰伊尔登旗下纳木哈喀尔喀黙尔根济农王顾禄什希旗下乌孙达尔第三等乡导乃四子部落三济扎卜王旗下顾禄喀尔喀和硕亲王善巴旗下山都克喀尔喀部长台吉汪舒克旗下莽格尔喀尔喀公乌巴达旗下四等台吉扎卜第四等乡导乃鄂尔多斯公杜稜旗下佐领阿齐兰土黙特阿必达旗下洪俄岱喀尔喀苏泰伊尔登公旗下陶李喀尔喀黙尔根济农王顾禄什希旗下沙克朱穆纳亲乞乗便启奏查去年部以乡导汪舒克博罗扎卜达济桑阿伊鲁尔圗索诺木马哈杜拉儿八人议奏上准授为达尔汉矣伏查太宗皇帝时以肯济黒同阿頼胡鲁克追毛明安善于引路授达尔汉名号免供屝履粮糗子孙承袭顺治三年十二月乌朱穆秦车陈亲王率兵追滕吉思之役善于引路直抵喀尔喀国授达尔汉名号免供屝履粮糗承袭三次应将乡导汪舒克等八人作何承袭伏候上裁得㫖汪舒克着照肯济黒例博罗等之达尔汉准袭四次余依议又查去年谕赐蒙古头等乡导银五十两二等乡导银亦五十两三等乡导银四十两今大将军既称乡导额苏克阿南达钦赐孔雀翎授为达尔汉则额苏克阿南达所有达尔汉之职应袭几世伏候上裁至大将军费扬古开列所叙二等乡导纳木喀尔等四人三等乡导顾禄等四人四等乡导阿齐兰等五人送部应照中路军中引道之人赏例酌减赏二等纳木喀尔等四人各四十两三等顾禄等四人各三十两四等阿齐兰等五人各二十两此银自户部支给奏入奉㫖额苏克阿南达所有达尔汉之职准袭四世余如所议严查兵厮强买民物上谕大学士伊桑阿曰朕此番往幸宁夏所以观民生计也今闻兵厮前往置买草料有强买民物者在前者如此则在后者可云无之乎朕特遣都察院副都御史及科道官查叅竟不擒一人来奏嗣后若不严查经朕拿获决不轻恕命预议乏水之地饮马駞之处上谕内大臣乡导首领等曰明日李家沟有一小泉一井已注水三百缸为备水当如何料理着议奏㑹议以为明日宿处乏水所贮水三百缸不便分拨衆人俱备为御前马駞之用随驾大臣侍衞官员执事䕶军俱清晨在此一餐饮马随驾前去除御用辎重外衆人行装俱未时传餐饮马傍晚抵营上从之丁未驾向李家沟进发上谕内大臣曰今日雨雪駞鞍及马骡鞍勿得解去加意苫盖着遍行晓谕至明日宿处逺着早将马畜饮足各自携水而行及有车者亦使知之先因乡导报李家沟无水故有是谕及行至河曲县界见渠中有水问之水至两三日矣驾至营忽山溪之水滔滔而流不移时长二三尺成河人马用之不尽各乡人羣至聚观咸惊异曰此地向无大水今圣驾来临山川效灵百神助顺为此地人永逺之利无不踊跃欢忭戊申驾次辇鄢村亲督辎重使度峻岭上于途次见随从人辎重不能越险峻之地亲督近侍助使过尽然后行沿途有岭皆遣大臣侍衞相助使过先是尚书马齐设驿派程奏辇鄢村有井二口少水前行乡导及地方官亦报有井二口随从之人皆以乏水为虑上甫至行宫南山之下灼然见水衆趣往环视间地中各处出泉清水上涌顷刻溢出四流衆皆惊讶欢唿曰昨言水少水即骤至今言无水地中甘泉忽出如此神异诚天之所以佑圣主也谨按初大兵之出塞也于喀伦外掘井而巴尔几乌澜和朔哨口及塔尔竒喇之地俱于氷雪未消之后忽涌甘泉而师行以济至是地复效灵醴泉觱沸养而不穷收而勿幕其为井也大矣葢皇上顺天而动至诚感神故屡致大顺之徴如此蠲免岢岚州等处州县卫所康熙三十六年地丁银米上谕山西巡抚倭伦曰朕抚御区宇念切民依故不惮勤劳亲厯边境惟孶孳以靖寇安民为急兹简约扈从人员从大同一路縁边地方进指宁夏因徧察闾阎生聚及土壤肥瘠收获丰歉之状见边氓生计维艰朕心深用轸恻虽一切供御之物纎毫不以累民而乗舆廵幸经临宜特敷泽以示恩恤除大同府额赋已有谕㫖豁免外其经过岢岚州河曲县保徳州所属地方并各衞所康熙三十六年应征地丁银米着通与蠲免尔即行令该管官员张示徧谕务俾穷乡僻壤均沾实恵以称朕子育黎元至意己酉上驻跸保徳州赐廵抚倭伦貂服亲随侍衞闗保伍什捧出貂袍套使倭伦跪宣上谕曰闻尔居官好尔家计亦清是以赐尔御用貂袍套朕理政事日惟以民生为念尔诚以朕保民如赤子之心保民即所以报朕也朕之言从之亦易负之亦易尔识之而行可也倭伦奏曰原系一微末之人皇上优擢授斯重任有何知总谨识圣谕遵行之而已䝉隆恩异数复何所愿但竭力黾勉体皇上保赤之心保民断不敢负皇上隆恩请许谢恩奉㫖今日不必谢明日到营谢使衆知之又上谕皇太子曰朕躬安善皇太子佳否朕自大同起程而来视民生计与前所闻不同不甚贫困粮草充裕后到之駞骡并无阻滞自大水口至三岔口百姓生计有限自三岔口驻跸李家沟之日地乏水泉前行乡导预贮水三百缸以备扈从人马之需正行路间天忽大雪又百姓自李家沟来者屡言岢岚州发来小村河干道水来已三日地方官恐御路泥泞筑堤壅之三岔干河之水今早亦流至韩家楼亦筑堤壅之朕到韩家楼视其水甚大小村河壅水处已深六七尺于是将两处之堤俱开而放之申时水至李家沟下营处深至马镫自李家沟至辇鄢村五十三里仍然无水照前贮水且山岭险峻䟦渉维艰前一日之雪因风凝聚如堆积之状驱车者皆食此不劳而至因无地可以安营遂驻跸山巅山之南约一里许觅得一河前此行人俱未曾见有此河百姓亦隐而不告此路乃马齐所经过询之便可明晰朕初不欲寄示但官兵百姓共知之事日后尔等闻之恐以不书示为怀故特书寄此事此亦偶然耳并无竒异二十八日至保徳州黄河水流平缓较湖滩河朔更平而水不甚深篙可到底上项情事可奏闻皇太后併语诸大臣哈宻擒献噶尔丹之子塞卜腾巴儿珠尔解往京城欲使经大同宣府之路因附近塞垣朕深以为虑思此子非易得之物是以到保徳州后令解往太原由太原解至京城比大同之路不过迂三百里三月初五六间当到行在俟到京后应作何处分另有谕㫖庚戌遣大臣祭黄河之神上以廵幸宁夏祭黄河之神遣侍郎席尔达行礼其文曰自昔帝王省方问俗輙于所过名山大川䖍申秩祀所以示怀柔百神之义甚盛典也朕抚绥中外宵旰靡宁兹念切靖寇安民欲周览疆圉之形胜与闾阎之生聚遂取道沿边州邑自晋入秦行次保徳州将济河西指惟神絶塞洪流之始北条诸水之宗利济宏长沃膏汪濊朕乗舆至止式钦灵爽特用遣官告祭馨香祗荐牲帛具陈惟神黙鉴焉上自保徳州渡黄河见水熘船少不易到㟁上亲临视截河系䉡令坐船人皆挽䉡而渡到对㟁甚速兼命皇长子及领侍卫大臣亲督禁止争舡者鱼贯而渡顷刻渡毕驻跸府谷城侍读常明请率兵追勦噶尔丹不许先是副都綂阿南逹奏曰内阁侍读常明来请云职愿往策旺拉卜滩处率其兵随后进𠞰似可擒获噶尔丹矣据此奏闻上曰常明之往䇿旺拉卜滩也甚难噶尔丹捕猎之人四散成羣各处不下二三十若去则尔一身之死所闗亦小而失我使臣闗于国体者甚大着阿南达再商至是阿南达奏曰皇上睿虑周详无微不到如欲往策旺拉卜滩处俟出兵之时再相机而行今则勿去便报可侍读常明奏报由昆都伦至萨克萨特唿里克路程常明奏曰奉㫖凉州之北有一口出此由额济内古拉喀柰经昆都伦至萨克萨特唿里克之地向经俞木楚木报称水草俱佳着常明前往问明俞木楚木等其程当行几日水草如何星速具奏钦此钦遵至布隆吉尔问副都綂阿南达言俞木楚木已差出唿巴塔尔赛哈等处坐哨故问之俞木楚克同行之兄台吉罗卜臧丹津及识地里者言自镇番下戈河两宿第三日宿喀喇脑尔此三宿俱有六十里自此䭾水行七十里宿自此至唿马溪布喇克宿九十里自此䭾水行五十里宿自此至乌黑尔乌素宿五十里自此至伊巴赖俄白尔塔塔尔水宿四十里自此至伊巴赖敖兰唿都克宿四十里自此䭾水行七十里宿自此至俄罗苏台布喇克宿六十里自此至哈兰马克台布喇克宿四十里自此至库勒圗布喇克宿五十里自此至黙勒黑图布喇克宿五十里自此䭾水行六十里宿自此至博罗托罗海多伦唿都克宿九十里自此䭾水行大砂冈内八十里宿自此亦行大砂冈内八十里至乖咱河宿自此乖咱河而下两宿第三日至湍多果尔津唿都克宿此三宿俱各五十里自此䭾水行七十里宿自此至毕齐克图唿都克宿八十里自此至毛申拖罗海唿都克宿四十里自此至额济内河宿四十里由额济内河而下四宿第五日至昆都伦此皆一日五十里自昆都伦䭾水行八十里宿自此至唿尔书特水宿一百三十里自此至特古思布喇克宿八十里自此䭾水行六十里宿自此至库滕山丹宿七十里自此至葫芦苏台布喇克宿九十里自此至拖赖布喇克宿五十里自此䭾水至厄鲁苏台唿都克宿六十里自此至塔济格尔布喇克宿六十里自此至察罕河宿六十里自此至纳林布喇克宿八十里自此至哈尔占布喇克宿五十里自此至唿布尔布喇克宿五十里自此䭾水宿温达地方五十里自此至济黙格尔布喇克宿八十里自此至达兰土鲁宿七十里自此至巴罕脑尔宿五十里自此至垂郎河宿七十里自此至哈尔察克河宿六十里自此至哈郎古特河宿四十里自此至格格特河宿四十里自此至西喇达郎地方宿七十里自此到萨克萨特唿里克八十里自昆都伦以至萨克萨特唿里克水草可用自镇番至厄济内之间大兵人衆不可行惟鱼贯而进仅足三四百牲口之水兵如鱼贯而进则后队无草矣此路最恶惟无可如何不得已之人行之而已难以行兵谨具奏闻上命收贮辛亥上仍驻跸府谷县城南是目遍赐船户水手银两圣祖仁皇帝亲征平定朔漠方略卷三十七圣祖仁皇帝亲征平定朔漠方略卷三十八钦定四库全书圣祖仁皇帝亲征平定朔漠方略卷三十八三月壬子朔驾驻府谷县城南命以职事人员羸马换各营肥马上谕行兵部曰视緑旗兵之马俱肥伊等并不出行俟至神木令将随驾人员羸马换营马一百匹至榆林换营马二百匹鼠疮鼻湿瘸损者勿换止换无病瘦马令本主每马各增银五两则马瘦者得肥马乗坐而緑旗兵又得价值两皆有利着开明换马人员旗队所换何营马匹緑旗兵丁姓名马数奏闻着该管大臣大学士兵部㑹同核议具奏佥议以为皇上职事人员及緑旗兵丁两得其便之㫖甚是俱当敬奉施行查职事人员内现有马羸者共七十人着伊等各主出银五两给换营马后至榆林如有换马者另行奏闻亦照此例换给上命内大臣福善索额图䕶军綂领托伦苏丹杜什希孙扎齐宋柱亲近侍衞闗保伍什㑹同兵部及该管神木营副将公阅换给癸丑驾至孤山堡西驻跸擢知府李杰为道员理驿站事陜西廵抚党爱等来朝上谕党爱曰神木道缺可选择知府补授党爱曰西安知府李杰长于办事人材可用上又曰目下此路无人料理驿站尔可速举料理驿站之人党爱奏曰应速取李杰前来料理驿务上从之查明神木边外至榆林路程先是上谕侍郎安布禄曰着拨尔部能员一人出神木边将从外至榆林之路计几宿水草何如至宁夏之路计几宿水草何如问明鄂尔多斯之䝉古着在神木候驾随差主事萨哈连往查至是覆奏曰出边问鄂尔多斯多罗贝勒汪舒克旗下四等台吉洪和等据言自神木由口外往榆林之路自神木至俄尔几和泉为一宿有五十里自俄尔几和泉至商所尔河为一宿有六十里自商所尔河至伊克博东泉为一宿有六十里自伊克博东泉至楚儿哈齐井为一宿有八十里自楚儿哈齐井至榆林有七十里余自边闗至榆林俱砂路又问到宁夏之路据言自边闗外至宁夏之正路无人知之但由神木过我贝勒汪舒克所居阿都海之地接摆站大道有一路若从此而往则自神木至俄尔几唿泉为一宿有五十里自俄尔几唿泉至塔拉泉为一宿有四十里自塔拉泉至摩都图湖为一宿有七十里自摩都图湖至俄钦湖为一宿有八十里自俄钦湖至贝勒汪舒克所居阿都海为一宿有七十里自阿都海至大路察罕扎达海五十家驿为一宿有七十里自察罕扎达海驿至贝勒宋喇卜所居西拉布里都为一宿有七十里自西拉布里都至博罗扎喇克井为一宿有六十里自博罗扎喇克井至黙赛井为一宿有六十里自黙赛井至沙克舒尔井为一宿有六十里自沙克舒尔井至拜都井为一宿有六十里自拜都井至祁他特泉为一宿有五十里自祁他特泉至横城口为一宿有四十里自横城口至宁夏城三十余里自神木边至察罕扎达海五十家驿路中水草柴薪无悞行道砂多自察罕扎达海至横城口路平水略少报闻着萨哈连亲出榆林边问䝉古自榆林至宁夏之路併水草亦照此开明量驾到之日至榆林伺候甲寅上驻跸卞家水口厄鲁特多尔济等来降多尔济者乃诺尔布寨桑属下人三十五年十二月初九日自格格特哈郎古特挈其妻子駞马等物来降大将军费扬古为之奏报上命传多尔济至行在其男妇马驼交归化城副都綂阿廸安插乙卯上驻跸神木县俘献逆寇噶尔丹之子塞卜腾巴儿珠尔䕶军校阿奇纳等解到塞卜腾巴儿珠尔上御行宫一等侍衞学士以上诸臣侍立引噶尔丹之子塞卜腾巴儿珠尔入伏地不敢仰视上唿左右举其首问曰尔父噶尔丹穷困已极降乎否耶塞卜腾巴儿珠尔兢兢奏曰穉子无知想皇上神威自必降也问以他事皆战慄不能对上问䕶军校阿竒纳曰尔地之路须行几日可到噶尔丹所在阿竒纳奏曰自布隆吉尔行二十日方到水草稀少大兵不可并行必分队而进上曰尔地现有兵三千能讨噶尔丹否阿竒纳奏曰噶尔丹大败穷困已极闻风逃窜仰仗天威倘遇我兵定然荡灭矣上问孙思克归云何阿竒纳奏曰孙思克䝉皇上殊恩重赏顶戴不尽标下兵丁归告衆人曰皇上亲临赐食加赏衆兵卒俱鼓舞奋发但思効命当发緑旗兵一千之时数千人争先愿往不肯相让该管将弁不知所措议政诸臣奏曰有功大将効劳兵卒䝉皇上格外加恩谁不舎命自効以冀功名乎是日上谕皇太子曰渡黄河入陜西界视山河土地形势大异朕所经地方无可比拟者城堡俱在山巅不见一村舎悬崖之下穴居而处平地少山之上无不耕之土民风近朴兵强兽多而跬歩难行山平而溪壑甚险水土佳人鲜疾病距神木县边上有四口鄂尔多斯䝉古多入边来迎者董罗卜王之母王之妃俱来请安是日初四薄暮噶尔丹之子塞卜腾巴儿珠尔至视其身甚短小人亦庸下初五日即遣送京师至京后暂缓处分俟其父噶尔丹声息其到京之日当如何集衆宣示皇太子可与满汉大臣详议遣奏再遵㫖而行特谕敬请皇太后安以此事奏闻併谕宫中知之谨按哈宻絶域荒区服属于噶尔丹者亦已乆矣至噶尔丹谋逞不轨为我师所败摧残之余羣下无食四散採捕其子塞卜腾巴儿珠尔亦游猎至哈宻近地回回头目达尔汉白克额贝都拉即擒之来献夫前既阵斩其妻所存仅一子今又被擒本根固已尽薙虽彼离人父子拆人夫妇罪恶贯盈干天之怒报之若此实皇上恩威逺播故哈宻回子亦感徳畏威而抒㳟顺之忱也丙辰上渡屈野河驻跸自榆林至横城口安设驿站理藩院奏曰驾至榆林由口外至宁夏应自榆林起设驿至横城口设此驿也以前次内路增驿预备之马照乡导官所分宿头每驿设马三十匹笔帖式一员䝉古台吉一员章京一员披甲十名此坐驿笔帖式以现在随行部院笔帖式充之驾至宁夏后即撤此驿将廵抚所备马增置内驿中上准行大赉哈宻回子理藩院奏请酌赏额贝都拉达尔汉白克其解送塞卜腾巴儿珠尔之回子併截留肃州回子已䝉御赐伊什噶噶蠎袍蠎褂银二百两外至沙达里当如何行赏及拉巴里等十二人请各赏银一百两雅噶齐等五人请各赏银五十两伊等仆从十六人请每人各赏银二十两上命赐额贝都拉达尔汉白克大蠎棉袍一件粧縀棉褂一件各色彩縀二十匹郭帕白克大蠎棉袍一件粧縀棉褂一件各色彩縀十匹白竒衣服一袭縀四十匹不来人沙达里银百两二等来人银八十两不来人五十两三等来人五十两不来人三十两仆从如议丁巳驾次栢林堡西南谕青海诸台吉及䇿旺拉卜滩保䕶哈宻议政诸臣奏言哈宻回子头目额贝都拉达尔汉白克疏称闻噶尔丹之子塞卜腾巴儿珠尔在巴喇思库儿地方捕兽遣长子郭帕白克率三百人擒之而来兹遣子白竒解噶尔丹之子塞卜腾巴儿珠尔乳父徽特和朔齐噶尔丹乳母及乳母之子丹津札卜俄罗代达尔札併噶尔丹使人土克齐哈什哈达什里俄摩克图哈什哈滚占使人达尔汉寨桑等进京今噶尔丹倘亲至近地可擒则擒之如不来则探其所在奏闻惟视力之所能仰报皇上而已但噶尔丹之子被擒必为四部厄鲁特所仇其中左翼之怨尤深我哈宻微弱且危且惧乞安之定之所尤惧者䇿旺拉卜滩也祈皇上谕以哈宻业已归诚勿得侵扰之㫖窃谓额贝都拉达尔汉白克诚心向化擒噶尔丹之子塞卜腾巴儿珠尔噶尔丹使人土克齐哈什哈达什里俄摩克图哈什哈及滚占使人达尔汉寨桑等来献且言噶尔丹倘来至近地则擒之当竭力以报皇上殊属可嘉额贝都拉达尔汉白克理应议叙俟彼到京之日查例议奏应照达尔汉白克所请着理藩院移文青海诸台吉及䇿旺拉卜滩言哈宻回子额贝都拉达尔汉白克既已归诚皇上尔等勿得侵扰俟命下之日理藩院备文呈览上从之调各路兵御噶尔丹上谕议政诸臣曰朕至宁夏后方调甘肃兵前行似乎少迟此时噶尔丹穷极之际西安满兵二千甘肃緑旗兵一千俱在甘肃乆备马畜亦肥机㑹不可失宜速进萨克萨特唿里克搜𠞰噶尔丹此项进𠞰满汉兵各带百日米嘉峪闗至萨克萨特唿里克地方甚近不必运粮噶尔丹如已逺遁此军计粮而回上项进𠞰满汉兵俱各赏银十两其外更有当行之事当奏之事孙思克博济阿南达等公议具奏将哈宻所解俄摩克图哈什哈遣至伊等军中如有可行之机则不必差俄摩克图哈什哈往噶尔丹处即行进𠞰如噶尔丹已遁则差俄摩克图哈什哈至噶尔丹处谕之曰吾非来征讨特来招抚尔可来降至遣宁夏兵驻郭多里巴儿哈孙地方备御之事当檄知将军孙思克着㑹议具奏共议以为皇上筹画周详俱当敬奉而行请檄孙思克知之上从之戊午上驻跸髙家堡南申饬陜西廵抚党爱按察使纳雷时党爱纳雷来迎驾上谕曰尔等皆地方大僚凡事当身先率下朕廵狩亲临见尔等竟不尽力驿中备马五百匹而并无到者紧急事务岂可悞乎若谓尔等老病又未尝早陈今正有事之际朕岂使尔等晏然罢去乎着小心効力此后仍前不改断不轻恕加恩故将军赵良栋命保䕶其妻子原任将军赵良栋病故将军马思喀报至上召集随驾总兵官白斌等谕曰赵良栋乃伟男子也行间着有劳绩但性躁心窄与人不合有时奏事朕前亦语言粗粝朕保全功臣始终容之后有疾朕尝遣赐药食彼所奏请无不准行此特欲有疾者喜说而速愈耳今忽闻奄逝朕中殊为恻然闻赵良栋存日与总兵官王化行不相能朕至宁夏务为赵良栋妻子区处使之安生断不使受害于其仇白斌及衆武弁俱叩首曰自古以来功臣能保其身者甚少虽天下开创之人或不能免赵良栋幸遇圣明之世一生荣显病时屡荷殊恩身殁之后至妻子皆上烦圣虑真天地父母之心不但赵良栋感戴于九泉之下凡为臣子者无不倾心感戴皇恩也留厄鲁特吴克尔于栢林堡养病上谕理藩院曰䝉古吴克尔病着同其弟布达俱交栢林堡守备好生调养病愈则乗散秩大臣诺尔布来赴行在之时交诺尔布带来此际即愈则交京来便人带来或不得生则交其弟用䝉古礼收殓大将军费扬古奏报厄鲁特达喇什等来降费扬古奏曰坐哨副都綂迈达礼等解到厄鲁特达喇什等言我等乃杜噶尔阿喇卜滩属下人本年正月初五日自札巴喀之察罕托㑹地方逃出来降圣上我等现来男子三十一人妇子七十八口带有马一百三十七匹骆驼五十四头撒袋十七副鸟鎗八桿腰刀四口我等逃来时阿喇卜滩在札巴喀朱尔库朱地方闻噶尔丹在格格特哈郎古特地方去年秋噶尔丹之车里木布木至阿喇卜滩所而去其事我不得而知阿喇卜滩下人有七八百许阿喇卜滩本身及下人除驼马之外并无牛羊奉差笔帖式黑色马尼图在我等未逃出之前十二月二十六日经我等所居札巴喀之察罕拖㑹而去尚离有五六日程曾指示黑色马尼图道路使之前往我等逃来之前阿喇卜滩部下寨桑等言根敦带青在喀喇塔儿地方议谓朱尔库朱地方不可安处宜往向西七日程者尔格什喇葫芦苏地方居住噶尔丹回子阿喇卜滩回子往俄罗斯贸易归丹津俄木布遇之纵阿喇卜滩回子尽掳噶尔丹回子已往洪果罗去矣问之曰奉差出使噶尔丹之博什希等及厄鲁特格垒沽英等汝等曾见之否据言途路各异我等未尝相遇问之曰阿喇卜滩亦通使于噶尔丹否除尔等以外阿喇卜滩下人犹有来降者否据言阿喇卜滩并不遣人于噶尔丹我等因逃来故不敢向他人言问之曰噶尔丹曾闻其子塞卜腾巴儿珠尔圣上已差人擒获否据言闻塞卜腾巴儿珠尔离噶尔丹他往捕猎不闻其被擒又问曰尔等厄鲁特每人俱有马否其臕何如据言每人虽有马数匹俱驱驰捕猎是以马臕羸瘦若不得兽则又互相偷盗杀以为食除将达喇什解赴行在外俟其妻子马畜解到日交归化城副都綂阿廸解往为此奏闻上命示议政诸臣将军孙思克请增兵从之议政诸臣奏曰据将军孙思克疏言奉㫖命率兵一千与满兵一路进𠞰但遇敌交战则营中辎重食物不可不守请此兵千名外再取兵五百名倘遇敌交战以此兵守营率精兵一千酌量调用可以破敌决胜现有马五千匹此一千五百之兵每人给马三匹需四千五百匹尚余五百匹应照该将军所请除现发兵一千外再增发五百名此增发五百兵亦照前例每人给马三匹拴带百日粮每名赏银十两至此项进𠞰之兵前已奉㫖带百日口粮其随运米粮无庸议者也奉㫖着照议速行覈查倒毙官马镶黄旗亲随䕶军颇歛马毙内大臣奏闻得㫖嗣后骑官马者其马倒毙讯明医人见証报该管大臣官员职事首领启奏是日上又谕皇太子曰朕躬安好皇太子佳否自神木县往榆林之路皆大碛崇山甚为险恶非行兵之地观此则古人拓地兴师筑长城竭天下脂膏于西北者未可谓非必非今人之所能也特仁者所不为耳朕随行诸臣侍衞䕶军执事人员不过四百人尚不胜其劳将数万兵如何可行沟壑多而砂又深故从榆林出边取径于鄂尔多斯而往宁夏赵良栋三月初二日身故将军马思喀奏报其子为天津道速令急归宣化府知府范时崇居官好而行事不茍可授为天津道宣化府亦系要地捕盗同知祖允泰昔为霸州知州时居官好而行事不茍可补授俱着星速赴任朕行程已逺奏报间隔嗣后行在寄京之札即于次日答奏此际如有谕㫖每事亦于次日内答奏各省来京者问今年春景如何雨水如何寄闻朕躬虽在军中而虑周天下刻不能忘此心此意何时可释此奏于初七日午后到立将进献皇太后诸物亲视包褁阅本批报匆匆书写至给烛时始毕随即发行嗣后报到日时务开本上发来朕廵行秦晋但恐万人非议行事或有不当日自兢兢如南廵礼不敢陨越遗羞幸而兵民感朕积恩无不来集莫之却避念朕躬不徳如所行稍有不协何能掩万人之耳目乎皇太子勿为朕虑如效明武宗之所为何以还归也己未上驻跸建安堡东严禁强买抢夺民财上谕大学士伊桑阿等曰随驾人员抢夺强买民物朕皆差官查拿被获则从重治罪但恐京城后来者及离大营在一二日后至者抢夺强买民财亦未可知着晓谕经过沿途地方官员如有此等事查拿指叅从重治罪系谁家人其主一併治罪其衆人车辆不得拦阻着通行传谕庚申上驻跸王闗涧止总督吴赫迎驾上谕行兵部曰罗大虎报云总督吴赫总兵官王化行于本月初六日自宁夏来迎驾督抚料理粮饷马匹事甚紧要如起行前来不论已到何处此㫖一到即刻归去王化行照常来迎着兵部作速檄知辛酉驾次榆林主事萨哈连查明榆林至宁夏路程来奏萨哈连奏曰出榆林边外问鄂尔多斯多罗贝勒汪舒克旗下四等台吉噶尔马等曰自榆林由边外至宁夏之路须几宿乃至宁夏及水草何如噶尔马对曰往宁夏之正道自榆林至马齐圗扎达海为一站八十里有小泊一方自马齐圗扎达海至海流图河为一站八十里有大河水自海流图河至拖河图为一站六十里有小泊一方井一口自拖河图至纳林河为一站六十里有小河水自纳林河至古垒为一站八十里有井一口自古垒至阿儿滩噶达素为一站八十里有井一口自阿儿滩噶达素至乌喇素为一站九十里有井一口自乌喇素至察罕拖罗海为一站七十里有井一口自察罕拖罗海至哈沙图为一站五十里有井一口自哈沙图至横城口为一站八十里此路分为九宿第十站至横城共七百三十余里水甚少路亦大砂又有沿边外至安边一路自榆林至他喇泉为一站七十里有泉水自他喇泉至海流图河为一站八十里有大河水自海流图河至什喇泉为一站八十里有泉水自什喇泉至扎哈泉为一站七十里有泉水自扎哈泉至哈达俄罗木为一站五十里有河水自哈达俄罗木至苏海阿鲁为一站六十里有河水自苏海阿鲁至安边为一站六十里此路自榆林起宿六宿至第七宿到安边共四百七十余里路虽小有砂而水草足用及问安边以外由边外到宁夏之路无人知之为此奏闻奉㫖报闻尔既来効力再差尔一次尔今即往视安边至宁夏之路如或可行则告之乡导官布达等从口外摆站尔身至苏海阿鲁候驾命摆站马由口外送宁夏理藩院奏曰前因驾出榆林由边外幸宁夏是以自榆林起摆站至横城口止以内路所备驿马每站设三十匹候驾临宁夏撤去等因具奏奉㫖依议今驾出榆林进安边应不必设驿至横城口但设至安边俟驾进安边撤去其驿中所设之马仍各交坐塘笔帖式䝉古台吉官兵赶解至安边交地方官酌拨官兵䕶送笔帖式同监每站喂以空草逓送至宁夏交上驷院或从边外视水草佳处放青而去直赴宁夏交上驷院请㫖定夺上准行边外草佳此马从外赶赴宁夏壬戌上出边至他喇布喇克驻跸命大将军伯费扬古便宜调发䝉古兵议政诸臣奏曰大将军伯费扬古咨言达尔汉亲王四子部落毛明安三吴喇忒两土黙特旗兵披甲所携马畜有限而欠臕万一奉㫖调遣必致有悞是以留该王贝勒贝子公部长台吉等于军中令将官兵更换等因理藩院为之转奏上谕凡调遣外藩部长兵马之事俱已交大将军如皆请㫖而行则有仓卒军机必致迟悞嗣后遇此等事俱听大将军便宜调遣使增置驿站上谕大学士伊桑阿等曰今日所安之塘较逺使马劳苦其间再增一塘至明日驻扎之地其间亦增一塘每塘设马二十匹若彼此相近仅四五十里者不必增设至西北方草美谕衆俱至其地牧放使榆林各衞堡照州县例积贮米粮上谕大学士伊桑阿曰州县俱论大小积贮米谷兵丁所驻沿边衞堡亦甚紧要其榆林等处衞堡俱照州县大小积贮之例将捐助米谷积贮预备着交该廵抚遵行皇太子奏闻措置塞卜腾巴儿珠尔事宜皇太子奏曰顷奉上谕云塞卜腾巴儿珠尔到京姑勿处置稍俟其父噶尔丹声息其到日当如何集衆宣示皇太子可与满汉诸臣确议遣奏再遵㫖而行遵即召集满汉大臣㑹议以为噶尔丹者乃一异国之主肆虐西域厯有年所近复猖獗侵我边境父皇干刚独断决计亲征为此生民不惮劳苦整旅一临噶尔丹遂尔大败魂飞逺遁下人纷纷离散噶尔丹仅存一子竟不能保恰符父皇之妙算即被擒获良由噶尔丹罪恶贯盈是以举朝文武天下人民无不切齿当于噶尔丹之子塞卜腾巴儿珠尔解到之日出校射塲召集诸王以下内大臣侍衞都统部院大臣以上观之阅毕示衆自午门至东长安门召集满汉文武官员八旗各佐领军校押塞卜腾巴儿珠尔进东华门引之使跪而观之仍令出东华门进左阙门出东长安门使衆观之出东长安门外后兵民商贩有欲观者咸令观之将塞卜腾巴儿珠尔监禁理藩院附近闲房其乳父另行监禁既奉谕㫖将塞卜腾巴儿珠尔略俟噶尔丹声息应交该部支给食物至看守塞卜腾巴儿珠尔当酌拨八旗䕶军叅领官兵小心防守併派理藩院司官二员专理恭候父皇谕㫖钦遵而行谨奏癸亥驾次哈留图郭尔以衞徴喇嘛徒衆交大喇嘛阿齐图绰尔济等理藩院奏曰大将军费扬古咨言右卫监禁罪犯衞徴喇嘛徒弟一百四十三人既奉上谕寛宥释放交归化城都綂饲养应给伊等口粮养之但归化城之米所以储备军中机务似不得遽为支给查伊等俱系彭素克喇嘛属下徒弟应将伊等交住持大喇嘛阿齐图绰尔济彭素克格隆当如何安挿看养之事定议报部使之养之等语此项一百四十三人俱应交阿齐图绰尔济彭素克格隆议定如何安挿报部之日再议又咨言归化城事务须趋赴办理既至迟悞而驿递亦劳苦仍请照前交土黙特都綂副都綂办理等语但归化城地方紧要既系大将军费扬古专任管理则归化城事务不便竟交都綂副都綂应将常行事理交都綂副都綂办理其紧要大事仍行咨大将军可也上从之甲子上躬视随行商贩渡无定河是日渡无定河上见贸易民䭾歩担衆贩俱令乗近侍人员马后而渡货物俱在马上运过谕曰随来贩子遇河能渡则渡如不能渡俟驾至朕将亲临渡之驻跸库尔祈喇地方命安边等九处凿井上谕大学士伊桑阿等曰安边塼井盐城堡摩布喇等九处水泉不多应预差人加增凿井着大学士与兵部㑹议併拨乡导一人前去伊桑阿等㑹议以为自安边至花马池俱系榆林总兵施世騄所辖地方应着总兵施世騄与派出乡导同往自花马池以外俱系宁夏所辖地方应交花马池副将视乡导法保等所指下营之地一处增凿五口上曰行在所有乡导俱有执事着派出学士黄謩前往併着总兵官施世騄亦去黄謩等务必追见法保商议朕亦有㫖谕法保等矣若边外有水则编次宿头由外而往如由外往则不必凿井如口外无水则由内路而往视法保等所指下营之地加增凿井如有水则多凿更妙倘凿不得水预先星速檄报如此则驾易行矣拨马给将军博济之兵甘肃廵抚郭洪奏曰将军博济兵二千无马将军孙思克緑旗兵余马二千匹即以此拨给博济之兵或于採买马驼内酌量拨给则军务不致迟悞矣上命议政诸臣议奏共议以为西安满兵驻防肃州者二千每人有自备马三匹此二千兵内家贫者除去五百此兵之马一千五百匹及孙思克拨兵余剰之马五百匹廵抚郭洪自行採买捐助马驼一千许匹内选择臕大者如或不足则令该抚与将军孙思克于文武官员及不出征緑旗兵丁内拣择臕大马骡拨给满兵一千五百每人二匹前进征𠞰毋失机㑹其所买牛羊俱随军赶解买助马内臕瘦者给留下五百满兵喂养上命如议速行副都綂阿南达奏报驿解厄鲁特恩克达尔汉寨桑阿南达奏曰二月二十二日哈宻达尔汉白克额贝都拉解到恩克达尔汉寨桑乃滚占之妻奴浑达喇所差使人也问之恩克达尔汉寨桑据云噶尔丹自被圣上击败以来并无粮食难以为生故滚占之妻奴浑达喇去嵗八月间离噶尔丹各自度命採捕禽兽欲投靠青海差我先至哈宻乞粮是以被执解来查前者哈宻达尔汉白克额贝都拉遣使来告曰哈宻地方厄鲁特或来乞或来逃其人甚多哈宻地小而贫不能养之欲解赴军前则马畜羸瘦不能逺解嗣后若有此等厄鲁特来请驱逐之谓来使曰皇上好生离散之厄鲁特人等陆续来归已俱使各得生业尔等当体圣上好生之心有来降者酌量收养俟军务既毕之时即遣人往取兹因往取此项人衆併查取恩克达尔汉寨桑同来之人先解恩克达尔汉寨桑前去上以示议政诸臣副都綂阿南达奏报噶尔丹情形阿南达奏曰据噶尔旦多尔济遣其寨桑阿好来报云我旧属多尔济阿儿达尔哈什哈等六口于去年十二月内来言我贫不能存去嵗八月辞噶尔丹言欲往投旧主噶尔旦多尔济噶尔丹言汝去吾不汝阻即在吾左右吾不能养汝汝到彼可语噶尔旦多尔济曰汝姐阿奴在日言我必以女钟齐海嫁噶尔旦多尔济我已允之矣今汝姐已殁此女或娶或不娶一慿尊意其言如是吾非欲娶此女而相告也但以其为噶尔丹嘱我下人之言而告侍衞耳为此奏闻上以示议政诸臣乙丑驾至扎罕布喇克副都綂阿南达以䇿旺喇卜滩通书于噶尔旦多尔济之事奏闻阿南达奏曰三月初六日噶尔旦多尔济遣其人阿尔达尔莾柰来言䇿旺喇卜滩遣人致书于我我亦遣俄产等五人答询其安为此移知侍卫併送䇿旺喇卜滩之书阅䇿旺喇卜滩所遣噶尔旦多尔济之书云汝与我向为婚姻互相唇齿言归于好亦汝所知后博硕克图之事汝所共知然与我两人毫无干渉如仍前安好想互有利也今汗处逃来人告曰闻遣其阿儿达尔哈什哈来招尔将以其女妻之思其情殆因无定居之䇿故诳汝是实尔倘堕其计娶其女则与衆为戎首亦是实倘谓我此语是实则毋结姻倘以为谬一惟尊裁问阿儿达尔莾柰曰犹有口传之言否据云䇿旺喇卜滩言我軰向来同好请仍前归好恐堕其局而娶其女又前者因行人之便寄书三次欲与和好何以竟不见答特遣人罗卜藏厄林辰往询此言之外并无他语併将䇿旺喇卜滩所寄噶尔旦多尔济之书呈奏上闻上命示议政诸臣遣前锋侍衞竒萨穆等往视地方形势上谕行兵部曰着以前锋侍卫竒萨穆长史库济根为首领率侍衞津巴穆扎哈尔乡导侍衞阿南达罗卜藏什喇卜着竒萨穆选择宁夏所有新满洲三人带往伊克敖拉巴汉敖拉相度地理前去十人每人带马夫一名每人给肥马三匹其马不得动官喂之马着总督吴赫以自置肥好之马给使骑去令伊等使无弓矢刀鎗者俱齐备遣行以喀尔喀巴尔达等遁逃俱正法副都统阿南达奏曰去年十一月初三日什喇葫芦苏台坐哨之人来报见哈喇托克地方有人形踪即差肃州守备马维衡喀尔喀达尔汉他布囊班第巴图尔额尔克济农之云端等带兵百名前往躧探马维衡等既到问系喀尔喀言尔等既系喀尔喀喝令来降竟不肯从随即交战杀其一人余皆率其妻子而往走峻山马维衡等追之其山险峻地方兇恶不可进而止获男妇子女十七口骆驼十四头羊三百只其余之人向西逃去坐哨喀尔喀台吉伊尔登和硕齐格宁等见有人踪躧探前去又获二十六人问擒获之喀尔喀巴尔达等据云我等原系格春喀吞属下人今属公汪舒克之下因贫穷捕猎为食已五年矣闻我旧主之孙卫徴阿海在青海住札欲往投之者有之欲于青海界上偷马往投噶尔丹者亦有之我等原居哈喇托克地方大兵既到我等俱欲投降而吾长毕立克图寨桑不许与战而败败后毕立克图同其子女歩行往青海黙尔根带青台吉处去矣等钦惟皇上爱育喀尔喀等俱使之各得其所而毕立克图寨桑等背髙厚之恩不即投降反来拒战及至击败仍向青海而去殊为可恶为此将前后擒获四十三口驿解前去上命议政诸臣㑹议咸以为喀尔喀毕立克图寨桑等逃去而遇官兵喝降不降反与拒战败而逃徃青海殊为可恶应将现获四十三口内其男子正法其子女俱赏给擒获喀尔喀効劳之䝉古緑旗官兵俟获毕立克图寨桑之日再议上从之给疾病商人医药驾行见路旁一人病卧遣人问之系陜西人名王以进随大兵贸易因病故不能行上赐药饮之又差亲随侍衞闗保给王以进官马乗坐带至营中交与御医治之豫授渡河之法上谕䕶军綂领苏丹曰明日渡哈滩俄罗木不可乱渡恐致䧟溺令于渡口鱼贯而过若在他处乱渡人马可虞着谕衆通知乡导䕶军叅领孙果等失道分别议罪内大臣奏曰镶黄旗乡导䕶军叅领孙果当直率领辎重而不由修整之大道所行非路劳苦驼马情罪殊为可恶坐此应革去孙果䕶军叅领之职不准折赎鞭一百镶蓝旗乡导䕶军叅领顾尔喀在后射兎见孙果率辎重所行非路不即追上由修整之道而行乃从非路劳苦驼马殊为不合坐此应革去顾尔喀所加一级併䕶军叅领不准折赎鞭五十正红旗乡导佐领署䕶军叅领庸带奉亲近侍衞闗保伍什传㫖遣谕辎重由修整大道而来而庸带遗漏以己意告之孙果殊为不合坐此应将庸带革去佐领之职不准折赎鞭五十亲随侍衞闗保伍什传谕㫖并不错悞应免议得㫖孙果前日已经痛责着免鞭责革职交马五使在捕猎行走顾尔喀庸带各罚俸一年余如议丁卯驾至通阿喇克主事萨哈连勘明边外之路来奏先是上谕萨哈连看明出安边由口外至横城之路如可行则即告之乡导布达法保在边外编次宿头至是萨哈连奏曰勘明自安边由口外至横城之路自苏海阿鲁至巴颜和硕八十里井二口自巴颜和硕至班土库木七十里井二口有一小泊水咸自班土库木至伊克什克尔湖七十里水咸有井三口自伊克什克尔湖至库克钗岔七十里井二口自库克钗岔至哈毕图兴武营六十里井四口自兴武营至科尔格湖七十里大湖自科尔格湖至横城六十里共四百八十里此路水少而草亦恶又见安边八十里外定边相近有一泉自定边至花马池六十里边外有一泉自花马池至清水营一百七十里外有一大湖除此三处之水外其余当宿之地无水边外不可行故告之布达法保伊等前去从边内编次宿头为此奏闻上报闻圣祖仁皇帝亲征平定朔漠方略卷三十八圣祖仁皇帝亲征平定朔漠方略卷三十九钦定四库全书圣祖仁皇帝亲征平定朔漠方略卷三十九戊辰驾至安邉议发官兵随粮以御噶尔丹先是上谕议政诸臣曰噶尔丹窘廹东向逃窜亦未可定应发满洲绿旗兵携百日粮至郭多里巴儿哈孙地方侦探堵御将所运米顺黄河而下分行之时以驼骡䭾运着马思喀与于成龙㑹议具奏议政诸臣奏言谕㫖诚是俱当钦遵而行应即檄马思喀于成龙速议来奏上曰朕意如是将此檄问宁夏叅赞诸臣其意云何至是马思喀及叅赞诸臣议曰将军孙思克等进兵后噶尔丹窘廹向东逃窜亦未可定皇上欲预遣兵驻郭多里巴儿哈孙地方侦探堵御皇上庙算诚是等再四图维无复他议俱当遵㫖而行应发西安兵王化行兵京城前锋兵外请带马䭾子母砲八门每砲一门拨章京一员骁骑校一员披甲十名其䭾砲药砲子骆驼十六头于协理上驷院事副都统达礼善带来骆驼内有臕壮者取十六头令是军支百日粮于三月十九日起程于成龙尚未到今日于成龙始到俟到后将运米之事另议具奏命议政诸臣议奏集议以为该将军既奏称皇上筹画周详颁此谕㫖请遵行之当如该将军所奏施行至将军请拨大臣之处伏候钦㸃上曰兵且暂止其马臕如何粮如何运尚未陈明着以此行文讯于成龙等寻于成龙等奏言宁夏所有兵三千及大同赴宁夏大小官员披甲仆从毎月以仓斛二斗算一百日共需米五千石总兵官王化行官兵仆从一千需米七百石零除七人外运米旗下章京及理藩院章京笔帖式拨什库应给粮一百八十石零若仅以前锋二百宁夏兵八百及王化行兵合算共二千名需米二千三百九十七石六斗七升八勺现在运米向派尚书库勒纳等觧来驼骡彼尚未到捐纳不合例牲口现到四百学士朱都纳所喂五千匹内给兵余剰之马及採买之马尚未知实数总督呉赫所备八千五百余马在平凉等处喂养俟其全到择臕䭾载与大兵一齐起程问总督呉赫言米陆续运来至䭾米既多必须鞍架上下方便至下米地方亦不至雨水沾湿请交总督呉赫作速备办至解到骆驼骡马恐有瘦损应交该督备办三匹牛车四百辆奏至上命议政大臣集议议如于成龙奏檄总督呉赫速运粮到宁夏备办鞍架既用骆驼骡马运米不必备车将军马思喀等进兵运粮事既俟驾至宁夏再议则于成龙所称以骆驼骡马䭾米与大兵一齐起程之事亦俟到宁夏再议奏入上命备三匹牛车三百辆余如所议命止宁夏官兵逺迎上谕大学士伊桑阿曰着檄宁夏诸大臣勿得逺迎以劳马力止令诸大臣单身至黄河对岸迎接其余将士俱俟驾到宁夏之日近城地方歩迎总兵官王化行请猎于花马池以观军容不许王化行口奏曰臣䝉圣恩擢为要地总兵官并无纎毫仰报高厚去年率领宁夏兵进𠞰噶尔丹回师之日即尽力採买马匹军需俱已齐备皇上若不因噶尔丹之事岂临宁夏臣标官兵盔甲器械现俱全备当令披执扬旗列阵恭请皇上阅视又过花马池黄羊野兔甚多欲预备马兵五百名请圣驾行围上曰朕行军二次深悉军情今噶尔丹尚未扑灭正有事之际马匹闗系紧要宁夏兵丁来花马池往返须七八日马匹必致疲瘦夫猎兽细事耳图噶尔丹为急今罢猎而休养马匹以猎噶尔丹何如尔速遣人止其来花马池迎接其余兵丁俱不必披执照榆林兵丁排列迎候俟朕至宁夏闲暇之日再閲尔军己巳上仍驻跸安邉城东谕䕶军綂领托伦曰今日天雨且寒骆驼马骡喂草或在营中或在城内各从其便其野外牧放之骆驼马骡俱好加苫屉着通行晓谕庚午驾次定邉厄鲁特罗卜臧等来降厄鲁特罗卜臧汪扎儿格楚儿阿旺拉卜滩班第等来降伊等俱噶尔丹属下人二月十七日自萨克萨特唿里克地方逃出来降言我等逃至此地之时噶尔丹尚在萨克萨特唿里克居住使臣博什希格垒等二月初一日到十五日见噶尔丹在噶尔丹附近居住者有丹济拉阿拉儿拜等属下共百戸云大将军费扬古将伊等解送行在理藩院转为奏闻上报闻且以示议政诸臣是日尼麻唐库图克图等至有宻奏辛未驾至花马池主事巴雅思唿朗报湖滩河朔至宁夏安塘之事理藩院奏曰巴雅思唿朗报称奉㫖将情愿効力布颜努等十三人自湖滩河朔起至宁夏止安十三塘将安塘日期檄知大将军其布颜努令坐湖滩河朔以内钦此钦遵布颜努坐于乌澜巴儿哈孙其十二人金鋐坐唿蘓台马之徳坐哈什拉克刘世禄坐额泠乌黒礼陆芝秀坐白塔巴图坐察罕齐劳图陈世安坐鄂尔济图苏麦闲散觉罗明玉坐逹布素诺尔宜思孝坐托索图果儿蘓逹坐穆色呉兴祚坐尚索尔祖兴邦坐拜图刘思炎坐祁他特布拉克自祁他特布拉克至横城驿三十里安塘毕报大将军外相应报部为此转奏上报闻以第巴宻奏事情语诸臣上谕内大臣曰朕驾今已到宁夏大将军一应事务俱由鄂尔多斯地方新设驿站驰报着以此檄将军知之至今日扎营之地少井有力之人不必言矣小人不得饮马亦未可定原派四人为一朋明日着各将已马亲自㸔饮管辖之人亦着好生查视若有违㫖不饮者朕若查出决不轻贷其以此遍谕衆执事人员可也又召内大臣索额图明珠大学士伊桑阿入行官谕之曰前者朕以逹赖喇嘛物故已久朕知之甚晰第巴隐之附和噶尔丹行事故差保住严诘第巴观第巴差尼麻唐库图克图来宻奏其情则尼麻唐库图克图到后必自陈逹赖喇嘛已故乞为彼隐讳向亦曾与汝等言之矣今尼麻唐库图克图果奏言逹赖喇嘛物故已十六年再生小逹赖喇嘛已十五嵗乞皇上暂隐之勿闻于衆与朕昔语汝等之言畧无少异索额图等奏曰皇上逆料未来之事有如目睹此事果与昔日谕㫖畧无少异古来哲后何能及耶等不胜惊异之至上又谕曰保住尚有未完之事着与尼麻唐库图克图同往谨按第巴蓄心隂险指达赖喇嘛之名煽惑诸部頥指如意久矣故讳其死至十六年而䝉古诸部落不知也即土白特部落亦未必能知也我皇上聪明天钖烛万里之情形如在目前摘隐伏之狡谋如指掌上及第巴引罪输情遣使奏欵圣明于所欲言者又已先觉语云至诚前知易称知㡬其神殆谓此欤壬申驾次安定堡逹赖汗王布特逹阿卜地为击败噶尔丹事上疏称贺逹赖汗疏曰奉到钦赐綵縀八端不胜懽忭等遵逹赖喇嘛法㫖如前和好往来伏䝉洞鉴勅㫖下颁殊为欣悦而第巴另有谕㫖中心甚觉忧惧知噶尔丹违㫖已䝉惩创自兹以后祈仍前归好温纶不絶谨具伴疏礼琥珀素珠氆氇上献王布特逹阿卜地疏曰副住持喇嘛津巴扎木素徳木齐索诺木臧布理藩院郎官保住赍到勅书綵币六端当靣交授无任懽忭于此遵逹赖喇嘛法㫖奉两宗道律勤修不懈但于皇上之事虽竭力未称明㫖以致严勅下颁除另疏覆奏外併遣尼麻唐库图克图明白口奏总祈睿照伏愿鉴怜普惠正觉衆生俯念逹赖喇嘛道一风同修睦之素寛寡闻渺见自陈之欵縁无知䝉开导训谕是以吁请大君慈悲敢求昭鉴钖以温纶源源不絶谨具伴疏礼寳珠氆氇上献又一疏曰伏以普恤衆生綂御域内亲征逆冦剪灭兇顽不留根株礼应庆贺谨具字帕一条克除一切巴咱尔巴逹拉纳佛胜残宣武幢等物上献譬之于花虽易得之物而用以供佛总祈睿鉴理藩院以此三疏进呈上命议政诸臣议奏议曰逹赖汗庆贺击败噶尔丹一疏及王布特逹阿卜地遣尼麻唐库图克图口陈一事系尼麻唐库图克图宻奏皆无庸议今赍到手帕一条佛一尊寳幢一件交内库外其所献素珠氆氇据使人罗卜臧凯尊嚢素言我等轻身急来俱留在西宁俟主事保住到西宁后照数查收交地方官驰驿递送奉㫖依议着差笔帖式一员偕保住徃取诸物议政诸臣又奏曰查王布特逹阿卜地疏称严㫖下颁不胜忧惧逹赖喇嘛避忌坐禅丑年出定俱已告诸内齐陀音库图克图叶世格隆矣今令尼麻唐库图克图宻奏等语目下尼麻唐库图克图来宻奏亦且宻谕不议外又疏称䝉召班禅库图克图反覆劝驾不知班禅库图克图或为其年庚不利或为汉人䝉古之缘未到或为皇上神圣非常僧巴陈布尚不能称上心自念其身亦未必得当故不赴召非惧博硕克图沮之而不往也今当遵圣㫖问明班禅库图克图或即令赴京或另日前往定议再奏等语应令将班禅库图克图赴京吉利年月徐徐定议来奏又疏称请俟后竭力拘觧济隆库图克图伏乞皇上俯念宗喀巴逹赖喇嘛之教留其身命勿毁其戒体等语但济隆库图克图者逹赖喇嘛遣和喀尔喀厄鲁特者也彼竟不和喀尔喀厄鲁特反导之入邉与我军交战情罪甚为可恶前已有谕㫖不诛济隆库图克图然务必觧来又称噶尔丹之女或令离异与否伏乞睿裁等语噶尔丹抗君为我军所败逆贼情罪重大其女断不得留于青海务必觧京为是如噶尔丹来降或宥其女与否总出上裁又疏称臣意以为凢事似未尝悖逆而行但以无知或有违圣意之事伏乞寛宥前曾奏请遵㫖効力今但谨遵圣㫖竭力自効而已祈俯念达赖喇嘛钖以温纶等语今王布特达阿卜地严㫖下颁不胜惊惧谆切奏请谨遵上谕而行祈俯念达赖喇嘛钖臣温纶应遣使颁谕俟命下之日以谕王布特逹阿卜地勅文交内阁撰拟上从之癸酉上驻跸兴武营西命将军孙思克减兵拨马赍粮进征议政诸臣奏曰将军孙思克疏称噶尔丹为大兵所败其党羽纷纷逃散此际实甚穷困当乗机发兵𠞰灭令等速往萨克萨特唿里克一带地方进𠞰乃我皇上圣明天纵料事未然非等至愚所能及也理宜立刻出邉进𠞰但满兵䭾米之马及砲手䭾马坐马未能齐备事闗军机伏乞勅下兵部不论何项马匹照宁夏出征兵各给肥马之例如数速觧甘州一得䭾马等即一靣起程一靣奏闻查得前于三月初五日行文将军孙思克博济令满兵绿旗兵拴带百日粮作速前进续甘肃廵抚郭洪奏称将军博济二千兵牲口尚未料理若拴带百日之粮仅用私马势断不能议政议得西安满洲兵二千每人有马三匹应于二千兵内减去五百此一千五百马令孙思克拨给彼军所余五百匹及廵抚郭洪等採买捐助千许马内视臕大者拨给一千五百出行之兵每人二匹奏准在案则孙思克所称满兵无马䭾米之处无庸议者也满兵无䭾粮之马将军博济当用满文启奏乃博济不奏同孙思克以汉文启奏至砲手无坐马䭾马孙思克理合先奏至命彼作速进兵始奏称砲手无坐马䭾马又不开出砲手坐马䭾马数目孙思克博济俱属不合此文一到将砲手坐马䭾马着将军孙思克博济不论何处马匹随便拨给进征勿悞军机上曰机㑹不可失孙思克博济等兵䭾百日粮之马砲手坐马䭾马即取伊等附近绿旗兵之马如可不悞则令即行一靣奏闻如不能恰得则扣䭾百日粮之数减兵即取所减兵之马䭾粮而行自宁夏进𠞰之兵朕意不过二千或二千五百伊等如谓减兵则寡而难行着进临一处驻扎止令宁夏之兵进𠞰甲戌驾至清水营大将军费扬古奏报厄鲁特滚济等来降费扬古奏曰喀伦觧到厄鲁特处逃出来降喀尔喀两人滚济鄂儿斋图言我等正月二十三日自阿拉卜滩所居布颜图河逃出来降圣上我等原系喀尔喀扎萨克图汗属下人于倭罗㑹湖地方喀尔喀厄鲁特交战被掳在厄鲁特阿拉卜滩之下行走问滚济等曰笔帖式黒色长史马尼图曽到阿拉卜滩处否阿拉卜滩居布颜图河乎抑将他往乎噶尔丹在何所吿曰黒色马尼图于正月十八日到阿拉卜滩处我等二十三日逃来时尚未相见不知阿拉卜滩将何所往我等来时尚在布颜图河闻噶尔丹在萨克萨特唿里克问滚济等曰丹津俄木布在何地阿拉卜滩之人除汝等之外犹有来降者否告曰闻丹津俄木布出洪郭垒矣不知其何所往我等逃来不敢对人言问滚济曰阿拉卜滩以何物为食告曰阿拉卜滩等捕兽度日如不获兽杀驼马为食下人嗟怨言圣上于西方处处屯兵尽执噶尔丹所差使人我厄鲁特今无路可行矣奏至上报闻且以示议政诸臣及呉逹禅等乙亥驾次横城鄂尔多斯贝勒宋喇卜请于定邉等处贸易与民杂耕许之宋喇卜奏曰向准臣等仅于横城贸易定邉花马池平罗城三处不许贸易今若于此三处与横城一様贸易则诸䝉古各就近地行商大为利便乞准三处贸易又去嵗贝勒汪舒克公杜稜及我衆䝉古等奏请邉外车林他拉蘓海阿鲁等处若得发邉内汉人与我䝉古一同耕种则汉人蒙古皆有利益命问之汉人再谕今当耕种之时谨奏请㫖上命大学士戸兵二部及理藩院㑹同议奏随议鄂尔多斯多罗贝勒宋喇卜既奏言定邉花马池平罗城三处与横城一様贸易又邉外车林他拉蘓海阿鲁等处若发邉内汉人与贝勒汪舒克公杜稜及我䝉古公同耕种则于汉人䝉古俱有利益应准贝勒宋喇卜所请定邉花马池平罗三处照横城一様贸易车林他拉蘓海阿鲁等处如邉内百姓有情愿出而耕种者许其出同耕种将此贸易耕种之事交贝勒宋喇卜等及地方官各自约束其人勿使争鬭上准其议日后倘有争鬬䝉古欺凌汉人之事即令停止丙子上自横城渡黄河驻跸河崖遣大学士伊桑阿祭黄河之神文曰朕以厪念安攘廵幸邉境自晋省济河以来䟦履千余里厯秦延庆二郡之地兹复将济河而西进扺宁夏惟神洪流灏瀁膏润宏长酾入汉唐之渠允贻朔方之利朕乗舆式涖秩祀宜申是用再遣専官䖍具牲帛致祭尚其丕彰灵爽永惠邉氓惟神黙鉴焉皇上特遣皇长子诸大臣祭故将军赵良栋上谕大学士伊桑阿曰赵良栋乃为国立功之人今已身故其𥚹急不足介意明日过其门当遣皇长子部院诸大臣弔之赐祭一次陈福亦为国効力之人现经此地亦赐祭一次着议政大臣满汉大学士部院大臣㑹议来奏㑹议曰赵良栋为国立功之人前者总督傅腊塔都綂诺迈身故有遣皇长子往弔之事赵良栋之劳勚较优于两人请遣皇长子诸大臣往弔之赐祭一次陈福亦为国効力之人亦赐祭一次殊㫖下颁其妻子魂魄俱当感戴而等亦不胜踊跃上从之着左翼额驸尚之隆内大臣阿米逹右翼内大臣坡尔坡大学士伊桑阿每翼侍衞十人偕皇长子同往使驿站递运军粮时督运于成龙等议运米之事来回㫖上召入行宫问于成龙等曰尔等运米之事如何定议矣于成龙等奏曰运米闗系重大或紧随大兵或另设䇿运致伏候皇上指示遵行上曰米随大军运往重载长行牲口必致委顿不若从驿站递运更番休息为宜鄂尔多斯今已备四个月粮现有骆驼又告请情愿効力着伊等设百站递运于事甚便又设站一事计自宁夏至郭多里巴儿哈孙大略一千二百里自郭多里巴儿哈孙至伊黒倭罗巴罕倭罗计行九日之程尔等扣算此路酌量安设于成龙奏曰去嵗运米奉㫖每石加耗米一斗运往今请加五升上允之曰运往之米多多益善又问于成龙等曰现有船㡬只每船装㡬何一次可运米㡬石于成龙等奏曰去嵗有船百余只今俱在河内其中有被水浸壊者亦未可定请交总督呉赫作速修整船有未到者作速取来一船计装三十石今有船百只则一次可运米三千石上曰尔等船装不尽之米着以牲口䭾运三千兵减去五百则牲口绰然有余䭾运亦优然自裕尔等计二千五百兵口粮带往着作速修船勿得迟悞至米袋尤为紧要其式宜小而坚坚则无抛撒之患小则易于䭾负尔等速谕知该抚皇太子笺奏曰奏为擒获逆贼之孽子敬摅欢庆之微情事本年三月二十二日厄鲁特噶尔丹之子塞卜腾巴儿珠尔觧至京师官民填巷盈衢聚观拥视皆言此逆贼之子在荒逺絶塞之区今为我所擒者皆圣谟神武震服逺人之所致也踊跃懽忭同诸弟兄诸王羣臣恭惟父皇圣徳神功超出万古天威诞布无逺不服惟此噶尔丹逆天违誓罪恶贯盈父皇念切民生不惮劳苦亲綂大兵三临絶塞兇残逆党接踵归降穷冦闻风仓皇逺遁噶尔丹力竭困蹙不久可必其献馘矣今观其子塞卜腾巴儿珠尔就擒囚之槛车觧送京师则此贼恣行年久播虐塞外前既阵斩其妻今又生擒其子此贼益胆破魂飞断可计日授首矣邉塞永清㐫逆尽灭普天中外长享太平之福等不胜踊跃懽忭之至为此谨具奏闻丁丑驾临宁夏驻跸准厄鲁特降人呐黒图等食粮郎中满都奏曰本年二月三十日主事丹巴觧厄鲁特降人呐黒图等七十口到厄鲁特等营内伊等无屋可居故于三旗察哈尔内每旗取帐房三顶分派安插照例给之口粮外呐黒图等诉曰我等闻圣上待厄鲁特仁爱非常俱编入旗队使之披甲每月䝉天恩食粮度日但我等未到京者皆无钱粮我等俱一体来归圣上之人亦乞毎月给我等一两之饷查得呐黒图等七十人口内有堪披甲者三十二丁海拉图下等三十三口内堪披甲者十丁伊等俱未到京不遇编入旗队披甲之事故未获钱粮又布喇其寨桑等一百三十五口内四人已授官职其堪披甲者五十一丁亦未编入旗队披甲故未获钱粮布喇其寨桑一起已于驿站助羊一百给之矣念厄鲁特等俱来归圣上浩荡洪仁之内请一例每月给钱粮一两此后厄鲁特来降人内有堪披甲者亦照伊等每月给钱粮一两上从之恩䘏宁夏阵亡官兵遣官奠醊上谕大学士伊桑阿曰朕既临此地着查宁夏阵亡官兵加恩阵亡官员有遣官奠醊之例如有阵亡官员着遣官致奠是日上遣皇长子往弔故将军赵良栋戊寅严禁借端科派时总督呉赫率宁夏将领朝见上谕呉赫曰朕廵幸沿邉地方訽察闾井生聚及土田沃瘠之状自晋及秦经行二千余里直抵宁夏所以勤求民隐至殷且切惟朔方资大河之灌注疏渠溉田宜于稼穑当兹春风畅遂正三农尽力南亩之时诚恐有司官员不体朕懐因车驾经临调遣师旅借词供亿扰累小民既东作之有妨将秋成之奚望今一切军需刍糗俱已储偫足以资用至扈从人员概从简约所有马匹悉牧放水草善地并不须供办草豆动烦民力尔可传饬有司禁勿借端妄行科派违者事觉定行处分仍遍谕地方百姓务各安本业㕓无废市陇无辍耕庻不负朕亲厯邉圉轸恤民依之至意谨按我皇上勤求民隐宵旰不遑即勤兵逺出机务正繁而于闾井之生聚土田之沃瘠翠华所临必加谘询葢无时无念不以民依为重也至于师行刍糗储偫有方驺从清严丝毫不扰而犹恐不肖有司借端供亿私歛小民特饬严谕概行禁止自古有事西陲者多矣顾师旅甫动则输輓为劳军马经过则驿骚不免岂有出塞万里行师数年而闾阎无转运之劳邉鄙鲜横索之苦良由我皇上事事精详睿谋先定故能不烦民力而坐奏肤功也檄青海台吉䇿旺拉卜滩保䕶哈密理藩院奏曰为保䕶哈宻事请檄青海扎什巴图尔等八台吉曰哈宻之达尔汉白克额贝都拉向慕皇上徳化诚心归顺朝聘贡奉不絶于道今又擒获噶尔丹之子塞卜腾巴儿珠尔土克齐哈什哈等人陆续来献逹尔汉白克额贝都拉既已来王内属恐尔等下人无知擅行侵扰亦未可定着各将属下无知之人约束严禁毋得妄行侵扰奏入上曰保住于二十九日遣行发青海文即付保住带去发䇿旺拉卜滩文付侍郎常绶带去谕内大臣大学士等曰着将宁夏所有乡绅或武进士武举武生及殷实人民有情愿自偹资用军前効力者开名奏闻己卯命大将军伯费扬古率兵来㑹于郭多里巴儿哈孙地方上谕内大臣等曰今即酌量宁夏兵前到郭多里巴儿哈孙地方之日檄令大将军伯费扬古率兵来㑹覈查扈从人口数目安插马瘦人员于䝉古驿中上谕大学士伊桑阿曰着查明随驾前往之大臣侍衞䕶军执事人员部院官员人口数目核算所需口粮总数㡬何併查明大臣侍衞执事人员瘦马数目如部院官员亦有马瘦者俱安插䝉古驿站中恩赐昭木多翁金阵亡宁夏官兵银两先是上谕大学士伊桑阿曰朕今亲临此地着查宁夏官兵去嵗于昭木多翁金地方阵亡者来奏其议叙之处该部照常议叙外官员则遣侍衞往弔兵丁则于此地给身价银至是宁夏总兵官王化行造册送到伊桑阿奏言查宁夏阵亡官二员兵丁六十一人游击陈维屏系福建人其妻子携柩已回原籍此地遣弔给身价之处无庸议千总刘进孝之妻现在此地应遣侍衞往弔之处交领侍衞内大臣照例给身价银一百五十两其马兵六十一名照例各给银五十两共需银三千二百两此银应着该督支给上从之以採买马驼拨给将军孙思克之兵侍郎西米图等奏曰臣等㑹同地方官自三月初五日起至十五日止买得骆驼六十一头马三百三十五匹骡八十匹上命议政诸臣议奏议曰近者㑹议得廵抚郭洪等採买捐助一千许马驼内臕大者拨给满兵嗣后马驼骡牛羊请停採买奏准行文在案如前给孙思克等兵臕大马驼不足将此续买驼骡拨给如孙思克等之兵已经起行则交地方官喂飬上从之将军孙思克等奏报俟得马运粮即当进兵之事议政诸臣奏曰将军孙思克等疏称奉上谕云前已行文孙思克令彼文到一靣启奏立刻起行今其马臕如何何时至嘉峪闗㡬日可到萨克萨特唿里克何日起行此文一到作速遣奏钦此官兵马俱肥壮自甘州至嘉峪闗第七日可到自嘉峪闗到萨克萨特唿里克须用一月现有褪下五百满兵之马一千五百匹绿旗兵所喂马五百匹共二千匹其砲手䭾米之马一千一百十二匹尚未拨给俟马一得即一靣起行一靣启奏查㑹议奏言砲手坐马䭾马应令将军孙思克博济等不论何处马匹随便拨给进𠞰奉㫖机㑹不可失孙思克等䭾米之马砲手䭾马坐马即取彼处绿旗兵之马而行如不能恰得则扣米数减兵䭾米而行如彼云不能行则前进驻扎令宁夏兵进𠞰钦遵行文在案是孙思克等所称马未拨给之处无庸议者也上从之庚辰大将军费扬古奏报员外博什希等出使噶尔丹归先是遣员外博什希笔帖式常夀偕噶尔丹使人格垒沽英赍勅徃谕噶尔丹至是费扬古奏报曰据侍郎满丕咨言三月二十二日出使噶尔丹之员外博什希笔帖式常夀及噶尔丹使人喇木扎卜等併格垒沽英本身连妻子十三口俱到为此先以博什希奏折咨送前去若博什希等到后即遣赴行在则人多而行路必致迟悞且格垒沽英身带重伤不能速行是以差人往迎将先使博什希格垒沽英之子呉巴什察哈代三人星速驰赴行在续使常夀格垒沽英曼济阿旺丹津及噶尔丹使人拉木扎卜丹济拉使人罗卜臧等亦星速驰往谨先以博什希奏闻折子递送呈览其奏折云博什希等谨奏等钦遵谕㫖于正月二十九日距噶尔丹所居萨克萨特唿里克以内二日之程抵台吉呉思塔处止等毋前三十日格垒沽英往告噶尔丹二月初二日噶尔丹使绰什希巴图尔来谓等曰我汗闻㫖不胜懽忭今日吉辰请领勅书另日与钦差相㑹等奉勅书授之十二日厄鲁特之滚济来云我父赛音辖曾克噶尔丹之使得受皇恩我妻现在京城此地有我兄什逹里我二人必视便往降皇上十四日绰什希巴图尔来言我汗遣我来请钦差相见博什希常夀将与俱往绰什希巴图尔言我汗但请钦差相见是以博什希日午起程乘夜而行次日日午至噶尔丹之地但云少待即请相见迁延日落噶尔丹乃至野外坐巖上令逺坐使二人夹膝坐两旁不令近前迭相传语宣圣谕毕噶尔丹曰我闻皇上沛此温纶不胜欣借自今圣上凡有所谕惟遵㫖以行而已我之言已在疏内我之意已语我使人使人到日当口奏也语毕即起乗马而去亦回帐中二十四日丹济拉遣其下常逹里来述丹济拉之言曰前䝉圣恩授察哈代以谕之㫖闻之不胜懽忭皇上洪恩如海非知而故避之但有所难故且止于此今勅内开载名复口授格垒沽英温㫖即欲遵㫖而行奈噶尔丹疑不复差遣是以将中心欲奏圣上之言俱告之察哈代又语之格垒沽英矣今不便特请钦差相见敢布𠂻曲惟钦差垂察焉因车陵之使楚唿拉格隆言车陵已往额克阿拉尔去矣故给以部发印文而遣之因伊拉古克三库图克图之使阿尔逹里辖言伊拉古克三库图克图由额客敖拉至古尔班克勒採稆为食游牧而去矣故亦以部发印文给阿尔逹里辖而遣之是日绰什希巴图尔率拉木扎卜等两人来告云昨派出格垒沽英为使彼挈其妻子潜逃是以派出拉木扎卜代使奏疏及一应言语俱在是人故送之来臣博什希等二十五日自萨克萨特唿里克起程而来遇前此自京前去之察哈代曼济问察哈代云与汝同行之卓里克图逹尔汉巴克什等俱到彼否伊兰太等何以不与尔同来答曰卓里克图达尔汉巴克什呉尔占扎卜之母逹尔扎哈什哈之妻子及其家人俱已到彼矣伊兰太等与我同行至松柯罗阿济尔罕西方瀚海而宿夜有二十余人执械来袭劫我马驼我仅取得一瘦马余皆被劫天明后我带马夫凖塔尔捧勅书歩行至格格特哈郎古特地方遇纳尔拜噶卜楚携我见噶尔丹我以勅书授噶尔丹又以我被劫及呉尔占扎卜之母等俱被劫之事告噶尔丹噶尔丹言尔识其地当遣绰和罗多尔济同尔往迎而来我经六七宿回迎伊兰太等一人亦不在原处矣我驼疲乏乃留止绰和罗多尔济往寻至车尔贝阿尔萨兰寨桑家见卓里克图逹尔汉巴克什逹尔扎哈什哈之妻子向彼问伊兰太何在荅以不知绰和罗多尔济乃带卓里克图逹尔汉巴克什见噶尔丹言其故噶尔丹又发二十余人同绰和罗多尔济往擒车尔贝阿尔萨兰寨桑及其家产令人审讯言彼家人名对烘者劫其牲口交其家中又一人已在逃云噶尔丹言牲口既系彼取去则人亦系彼所杀遂将车尔贝阿尔萨兰寨桑夫妻给以两男一妇令徒歩逐至哈宻斩其家人对烘等四人其余人口家产俱抄没至卓里克图逹尔汉巴克什欲窃绰和罗多尔济之马而逃绰和罗多尔济觉之执而杀之矣呉尔占扎卜之母阿尔拜家人遇见送噶尔丹已交还伊子呉尔占扎卜矣逹尔扎哈什哈之妻子家人亦交呉尔占扎卜使之暂飬我之马夫我已带来噶尔丹差人各处寻觅伊兰太张正宗俱无迹云问曼济阿旺丹津曰尔等同行鄂尔斋图垂逹克俱到本地否伊等何以不与汝同来曼济言我至噶尔丹处鄂尔斋图垂逹克皆各散去我之来也急伊等不得而闻我于正月初一日到萨克萨特唿里克初二日见噶尔丹捧勅书授之噶尔丹问圣上之兵如何我对曰不知其数兵甚多见其往来更调噶尔丹又问兵何以至今驻扎我对曰因丹济拉兵来故仍在彼防备噶尔丹又问见丹巴哈什哈察罕什逹尔哈什哈等否我对曰丹巴哈什哈察罕什逹尔哈什哈已授职为内大臣在京以沙克珠木为内大臣待之如旧臣随驾而行噶尔丹又问衆厄鲁特如何抚飬我对曰衆厄鲁特俱加爱飬有离散之人各处寻觅皇上亲视配合我皆亲见之噶尔丹黙黙无言一日噶尔丹至诺颜格隆家丹济拉阿巴呉尔占扎卜俱在坐饮酒呉尔占扎卜谓噶尔丹曰我軰自去年冬以萨克萨特唿里克兽多故居于此今兽已骇散矣春间青草将出如往降圣上则往近之如不降当另图一䇿首鼠两端而待毙乎且汝又欲扶宗门之敎以行事致四厄鲁特七旗喀尔喀已略尽矣尔国已破父子夫妻离散我軰从汝自始至终惟汝意所欲行究无补于宗门之教反造罪业而已我軰知汝之非未尝出声今不能忍忿恨而发此罪当先加汝身堕于地狱后及我軰才入地狱耳噶尔丹黙无一言诺颜格隆责呉尔占扎卜曰太平之时衆人安乐何不言及君恩覆庇今有所失而责汗如此为臣仆者固可如是议君乎呉尔占扎卜曰吾醉矣乃妄谈耳噶尔丹所有人丁共三百余其他俱各捕猎逺去有马两匹者多有马一匹者亦有之亦有饥饿而死者马臕甚瘦视噶尔丹情状大约不降丹济拉延我至其家问曰中华皇帝亦曽道及我乎我言中华皇帝屡言汝貎伟材长又不时道及呉尔占扎卜及汝两人我又谓丹济拉曰尔乃主持噶尔丹之事之人何不劝噶尔丹归附圣上丹济拉言尔乃在圣上驾下前来之人尔可晓谕吾汗果似降中华皇帝我欲充使而往视丹济拉情状有欲降之意又诺颜格隆问我曰中华皇帝大略何如我言圣上真仁慈佛主诺颜格隆曰尔何以知其详我言中华皇帝自昔通使诏勅往来略无间断曾有欺罔吾等之处乎又呉尔占扎卜之母归谓噶尔丹曰彼国大兵多富而且盛中华皇帝乃活佛也敌人母子遣使完聚尔等从前亦曾闻有是否其余非常之举言之不尽阿旺丹津告曰奉㫖差我使于伊拉古克三库图克图故不往噶尔丹所居地方又不知伊拉古克三库图克图所在是以与曼济同归于是带诸人同行三月初九日至哈达图布拉克地方遇格垒沽英格垒沽英言我见噶尔丹言钦差博什希笔帖式常夀同我赍勅书来又有中华皇帝口传之㫖云尔以追喀尔喀之故而来犯我尔之理曲我之理直故天祐我而击败汝虽为我敌而朕不以击败汝为喜尔今无所往矣北有䇿旺拉卜滩东有根敦带青皆尔之敌也西有阿南达率兵备守此天之下君无大于朕者如倚朕为生必得生路如他诸国岂堪居其下乎尔果来归朕则寛汝之罪尊荣飬育尔虽欲不降朕岂于汝漫然而已乎宣谕毕噶尔丹黙然无语使绰什希受之噶尔丹问我曰中华皇帝大畧何如我对曰尔降则不夺尔汗号待以宠荣使衆人咸得生路中华皇帝忠而且信似尔诡诈以计杀人不但未见亦所未闻噶尔丹问我何处见中华皇帝我对曰在鄂尔多斯地方见中华皇帝赐我以茶谕之曰喀尔喀非为被尔厄鲁特所败皆已归朕尔以追喀尔喀而来犯我是以亦败我奏曰喀尔喀非为为我所败我之于喀尔喀譬之捕兎而献之圣上以此思之我等有功之人也中华皇帝大笑噶尔丹言中华皇帝昔未尝如是也今无人不见举动殊彪炳矣我又曰我来时路见尚书班第以坐塘之人劳苦赏为首者银十五两次者十两最下者五两又见万许车装粮运至将军汛地又见黄河沿相近脱脱城中贮仓之米譬如扎巴哈河北沙冈无异噶尔丹又问他处犹有米仓否我对曰边上沿途俱有米仓丹济拉引我于无人之地问之曰中华皇帝亦曾道及我乎我言中华皇帝不时向我言汝丹济拉貎伟材长丹济拉言我曾谓噶尔丹当降已一二次而不听吾言其状亦疑我尔试言之如降则我为使而往视丹济拉情状有欲降之意我在噶尔丹处六日我竭力劝谕而噶尔丹不可实无降意仍遣我同使思噶尔丹一无实意而我又充使来诳可乎是以起行之前携我妻子六十余口马百余匹骆驼四十余头来归圣上及到什鲁忒地方欲待汝等使臣同来暂宿数日伊拉古克三库图克图亲率百余人卒然掩至我身及妻三子一幼孙共十三口取马三匹骆驼一头而出我媳及其余人马骆驼什物俱被劫去我右肩背下洞中鸟鎗伤是以带格垒沽英及其子呉巴什察哈代曼济等星飞前来为此谨奏费扬古为之转奏上以示议政诸臣使将军孙思克等暂缓进兵上谕议政诸臣曰本朝出使噶尔丹之员外博什希等归至边哨先具本奏言格垒沽英携其妻子来降噶尔丹亦遣使来云人尚未到俟伊等到时问明噶尔丹或降或他去方可进兵今速檄孙思克博济止其进兵俟事明檄知而行遣使往谕第巴第巴引罪一应谕㫖无不顺从又请念达赖喇嘛钖之温纶是以遣理藩院主事保住署主事萨哈连偕尼麻唐库图克图赍勅使于第巴濒行入请训㫖上谕曰尔等到后待第巴勿如从前举动宜加和婉授勅毕尔等仍前作礼献币但谓第巴曰皇上綂领大兵已临宁夏因前事四欵尔皆遵㫖皇上大悦故不进兵至尔尼麻唐库图克图来宻陈逹赖喇嘛出定之事上皆知之矣亦有宻㫖谕尼麻唐库图克图矣此事除皇上与尼麻唐库图克图卓磨隆堪布及御前侍衞喇什四人外余皆不知也自此以后皇上一应谕㫖尔惟敬奉而行则皇上愈眷顾尔矣况与逹赖喇嘛讲信修礼已六十年有不念及者乎且谓汝务使谛穆库图克图与我等同赴京上将使之诵经如服水土则令住钖如不相宜则照尼麻唐库图克图例亦即遣还较尼麻唐更加优待再口宣㫖云噶尔丹之子及其属下大臣以至部伍皇上俱收而纳之矣至尔等前往可于扎什巴图尔台吉处取谙地里之乡𨗳而去既到西方归来之时可于第巴处取驿马乗归上项情事尔等备文用部印带往至喇嘛津巴扎木素等勿俟逹赖喇嘛出定尔等即携之而归勅曰皇帝勅谕王布特逹阿卜地朕临御天下綂理万邦溥播仁恩惩创乱逆其诚心恭顺者必加奨赖焉尔布特达阿卜地前与噶尔丹同谋凡事必狥厄鲁特而行济隆库图克图败乃公事坚留不遣其时朕谓达赖喇嘛若在断不至此故严加诘责兹尔奏言圣上严㫖下颁心甚忧惧令惟谨遵圣谕随力报効倘轸念逹赖喇嘛乞降温纶谆切奏请尔既知过引罪朕岂不念逹赖喇嘛修礼同好歴有年所乎且朕若不加眷恤尔土白特国岂得安其生耶其济隆库图克图乃逹赖喇嘛所特遣以合喀尔喀厄鲁特之好者也彼竟不使喀尔喀厄鲁特和好反𨗳厄鲁特入我境内与我军交战情罪甚为可恶务必擒觧彼之戒体身命朕俱准尔所请寛而宥之其班禅库图克图应利何年月日来朝尔从容定期具奏至噶尔丹与朕抗我师大克之兇恶逆贼情罪重大其女断不许留于青海尔必觧来若不觧送则罪归于汝矣如噶尔丹果悔罪来归其时另有处分今尼麻唐库图克图至将尔奏请之言俱已宻奏朕前朕亦宻有谕㫖朕之雅懐惟愿率土之人咸跻雍和共享安乐断不欲摘发隂私倾人家国嗣后尔宜益加恭顺勿违朕㫖朕尽弃尔前罪嘉惠如初如此则尔土人民大䝉利赖尔之荣贵可获长享矣为此特遣正使理藩院主事保住副使署主事萨哈连以降勅例赐币六端圣祖仁皇帝亲征平定朔漠方略卷三十九圣祖仁皇帝亲征平定朔漠方略卷四十钦定四库全书圣祖仁皇帝亲征平定朔漠方略卷四十闰三月辛巳朔遣使勅讯第巴先是第巴遣使尼麻唐库图克图卓尔磨隆堪布具疏宻奏云为衆生不幸第五世达赖喇嘛于壬戌年身故事自圣主车书一綂癸巳年赴京讲信修睦以来此地法门最大者达赖喇嘛也世间最大者昊天日月大施主也百凡情事非不有心陈奏而奉太卜大䕶法巴赖奔柰冲之语但召近侍之人如达赖汗达赖巴图尔等告之自此以外各于亲近直至今年不得告语虽有心陈奏此情但奉达赖喇嘛之㫖及䕶法柰冲之言甚为严切是以未能陈奏伏祈睿鉴第六世转生静体因有避忌尚未放叅俟至其年月日时奏闻昊天至尊大施主后再谕衆闻知为此遣尼麻唐库图克图卓尔磨隆堪布等前往宻奏伏祈睿鉴屡颁训谕兹具伴疏礼仪欲昊天大施主便于供养以其停骸牀箦之盐拌和塑成逹赖喇嘛遗像谨以上献尼麻唐库图克图等口奏云老逹赖喇嘛戌年已故小逹赖喇嘛生今年十五本地仗逹赖喇嘛以存逹赖喇嘛身故之时即欲奏闻恐生他变且有喇嘛遗言及巴赖奔柰冲之言必至相合年嵗始闻之天朝皇帝及衆施主故于今年十月二十五日方出定放叅第巴为此遣我等行时令于佛前立誓必亲见皇上宻奏若于他处俱令以逹赖喇嘛出定相告未尝明悉其故上随将彼奏章及所献逹赖喇嘛之像于原封之外面同伊等加封押以钤记而谕之云朕数年来久知逹赖喇嘛已故若逹赖喇嘛尚存则僧巴秦布库图克图噶尔丹西勒图齐七克逹赖堪布济隆库图克图等断不如此妄行喀尔喀厄鲁特亦不致破壊故朕降㫖切责之今第巴输诚吐实宻以奏朕朕亦为之宻藏将俟十月初旬启封宣示内外四十九旗喀尔喀诸部落令为已故逹赖喇嘛诵经致赗为小逹赖喇嘛遣使称贺乃撰勅遣主事保住等往谕第巴于二十九日清晨遣行至是司务英沽自䇿旺喇卜滩使归奏云接部发䇿旺喇卜滩咨文赍至䇿旺喇卜滩所䇿旺喇卜滩大喜即遵㫖领兵来𠞰噶尔丹行至萨克萨忒唿里克二十日程之地有逹赖喇嘛使人逹尔汉厄木齐言逹赖喇嘛身故已十有六年矣小逹赖喇嘛方十五嵗尔等当各居其地不得兴兵遂按兵而退英沽知其不能复行亦还逹赖喇嘛之事西北诸人皆已闻之是日副都统阿南逹奏至疏称噶尔旦多尔济遣人来告云逹赖喇嘛之善巴陵堪布于三月二十五日致我一扎令我赴彼盟㑹我以向不与彼盟㑹是以不往谨以其书呈览视其书乃唐古特文其词云逹赖喇嘛第巴两人遣人谕青海诸首领俱于正月二十八日在察罕托落海地方㑹盟缮修器械尔可令尔属下人亦缮修器械于来月初四五间昼夜兼行务期必到期㑹之地疏至上命将善巴陵堪布致书之意下议政诸臣集议议曰逹赖喇嘛遣使尼麻唐库图克图等请安宻陈机务第巴复遵谕陈言情词恭顺是以皇上特沛温纶遣我使与尼麻唐库图克图偕往今以善巴陵堪布致书噶尔旦多尔济观之则与逹赖喇嘛所奏本意不符无故㑹青海诸台吉缮修器械又约从来未与盟会之噶尔旦多尔济其意叵测且䇿旺喇卜滩亲领兵往𠞰噶尔丹之时第巴曾遣人撤回以此观之第巴仍党噶尔丹而诳我其迹显然噶尔丹者穷兇残寇必当扑灭之者也凡俘获者论功助彼者即吾敌也恐第巴以彼所居辽远谓我不知其诡计应令所司详列此情追发尼麻唐库图克图等併檄主事保住等将此情由询明第巴来奏议上上从之壬午厄鲁特津巴车尔贝来降副都綂阿南逹疏至言三月初五日遣家人尼楚滚渣木素往哈宻侦探语之曰闻噶尔丹之津巴车尔贝来来则擒而致之十七日尼楚滚归告曰我等于初九日至哈宻以内昭唿都克地方遇前所遣驻札哈宻之家人海喇图觧送津巴车尔贝一同前来问津巴车尔贝答曰噶尔丹谓我受中华皇帝勅书以为叛彼曾被拘执正月初一日彼遣十五人躧觅塞卜腾巴儿珠尔以我授之带至瀚海止给马一匹弃之而去我于是歩行向哈宻而来我来时噶尔丹仍在格格忒哈郎古忒地方兵不过五六百名马驼之外竝无牛羊又曾遣人名哈世者往探洪郭罗人等情形尚未归来噶尔丹口中但云俟格垒而已前者噶尔丹与我闲谈言中华皇帝若坚谕格垒仍前修好查还失散之人我等犹可茍延如不招降无甚修睦之㫖必不能栖于此地矣葢其势似必向洪郭罗伊济根等处而去此两处未知焉往殆俟往洪郭罗之使哈世归时乃定也思噶尔丹之兵不过五六百所乗马驼外竝无他畜正急遽扰乱不知所为之际我皇上睿谟周至曾谕相机进兵料其断不能出皇上庙谟之外不胜欣跃臣现驻札布隆吉尔地方请俟孙思克博济兵到后即竭力进征以图报効为此驿觧津巴车尔贝前去谨此奏闻上命示议政大臣着以津巴车尔贝交呉逹禅喇钖讯明来奏厄鲁特台吉滚布察罕来䧏理藩院奏曰据副都綂阿南达咨言䧏人厄鲁特台吉滚布察罕诉云某来归圣上盆楚克台吉取我人畜留之随檄盆楚克台吉云今来归圣上尔乃留其人畜是何故耶着速照数查还盆楚克台吉言往归圣上之人我何敢留之但滚布察罕等前曾盗我属下人畜又有借欠宿逋计数取偿是实又有不愿人等擅自逃去者皆图赖我留之耳今承钧谕将现在人口即行差人觧还计三十八口以此问之滚布察罕诉云先是一百二十许口内自盆楚克处未起行之前十六人逃至名毕赖之人家向此来时又有俄申等八人亦逃至毕赖家至察罕逹尔汉所居俄伦布拉克又四人逃去现在盆楚克所者仍有三十八口马二十四匹在毕赖所者有厄鲁特人二十四口西郎古特人二十一口于是复遣通事韩福赍文赴盆楚克等讯之韩福归禀曰某等至盆楚克家问之云盆楚克赴青海之盟去矣即以公文授盆楚克下人逹尔札送其父阿齐巴鲁尔台吉遣人来覆云我子赴盟去矣滚布察罕之人盗我子牲畜罚取之者也又至毕赖处谕之毕赖言我何敢取归降皇上之人俄申等十一人逃在此西郎古特者因盗逹赖备赏牲畜盟坛㑹审闻于逹赖喇嘛罚取之人其根敦等十四口久系掠取之人亦逹赖喇嘛所辖此辈我不便擅还但将俄申本身男子四人妇女二口童男二人童女二口给发及察罕逹尔汉处所有男子二人女一口共十四口又毕赖囘文一併带到毕赖回文云此等人口俱因偷盗财物罚取已久皆属逹赖喇嘛我不得擅给为此将伊人口共一百二十五名交送山西廵抚咨部伏乞转奏兹据咨转奏报闻副都綂阿南逹奏报策旺喇卜滩率兵御噶尔丹阿南逹奏言䇿旺喇卜滩咨称来文俱已备晰倘彼从此地过必不使之脱出已遣阿玉什之子臧济扎卜率兵二万起行矣又备文开明诸事原由差诺海赍送尔矣又我使人往土鲁满闻汗之子已往哈宻汗所亲率不及千人渐往哈宻留下衆人止率兵五千至唿逹波汗处逃来者二人言汗本身原在格格特哈朗古特以额克阿拉儿有鱼欲迁往彼地故今至泰什里地方又我差探博硕克图汗所在哨卒遇逃来人哈尔垓殿额尔克擒之前来言博硕克图汗本身仍在格格特哈朗古特其他俱无食四散又额贝都拉致书于哈尔垓殿额尔克以告博硕克图汗之言曰中华皇帝使臣来已二三次矣浑台吉使人之来亦二三次屡索其子彼处使人我已面见语之曰我之意仍照前而已非如尔等游牧之人恐伊等之状又将遣使来也如欲问信于我可令尔使人至土克里克坐待覆音伊等使人若回去即至沙尔见我云我欲探明博硕克图汗去向已留下兵马一枝因我游牧地方近于白帽故已回去奏入上以示议政诸臣命运米至白塔上谕内大臣福善索额图等曰大兵行期暂缓米应先运至白塔尔等㑹同运米左都御史于成龙将所有船只酌留渡口备用外其余船只尽行载米运往但此地水手操船运米不甚谙练黒龙江之兵颇习于船可发二百名令率本地水手乗此时装运二次其大兵所携四个月口粮俟至白塔再行散给令各带去甚有裨益于成龙等集议曰圣算无遗等祗遵无复他议除留船二十只令备渡口外所余大小船共一百三只一次可载米三千石应将于成龙等随军逓运之米尽载入船再将将军马思喀兵所携四个月口粮内酌拨上船作两次运送上报可问于成龙曰尔等装运米船作何调度于成龙奏曰请以船十五只交地方官一员及等随行官员二员同押以便约束水手米分为六队头队喻成龙二队范承烈三队王国昌四队辛保五队李鈵六队喀拜前后亲身总督之俱自宁夏散赶驼马至于白塔地方再各收所运之米自陆路运往上曰是米粮闗系紧急尔等当从多带往至随驾大小官员殷实之人除各带自己口粮外有愿将官米或数石或数斗随力携带者各令携带至于白塔拨给兵丁尔等谕衆通知以愿带之人及所带米数奏闻先是上以新满洲二十人给于成龙使之随材调用至是于成龙覆请曰皇上所给新满洲二十人何处调用口粮何处支给上曰此二十人可令摇船运米至陆路后随材用力伊等口粮即载船中带去至汝等所带旗员情愿効力者甚少恐差遣不敷今採买牲畜之御史顾素等及随驾部院官员并无所事着令押运米粮併去嵗运米者尔等亦具奏带往癸未以谕诸部落保䕶哈宻檄知额贝都拉副都綂阿南逹疏言额贝都拉逹尔汉白克呈称䇿旺喇卜滩遣使呉尔图劳章赍文诘问云博硕克图汗处发来事务尔等不明示我其与塞卜腾巴儿珠尔等见执之人甚多而不遣一人于我亦不使闻其情事且尔又令人押我使一概不许相见此项诸事果是理乎今可速将尔所执人内择出一人与尔使来再将塞卜腾巴儿珠尔与我使一见其余皆送往图鲁满口授之言已语使人矣我对之曰噶尔丹处发来诸事我并无所欺隐其塞卜腾巴儿珠尔等人理应觧送皇上故交侍衞阿南逹之使与我子白竒一同觧去此尔使所目覩也至汝之人每诱䝉古之人逃窜是以一概不令相见耳其来使口致云阿南逹书言尔已降中国其中国廹汝使降耶抑尔自愿降耶我对之曰皇上未尝廹我苐遣人移文称圣谕云前尔虽附噶尔丹今当从朕后又令我击噶尔丹其人来则擒之我是以心悦诚服而降圣上也䇿旺喇卜滩谓我已降皇上既已大怒又以我擒献其种类故凡我使人皆拘执之不使得还今我所擒约七十余人䇿旺喇卜滩必来索取倘致兴戎内外未必无虞是宜预为筹之也疏入上命议政大臣集议议曰前因额贝都拉逹尔汉白克已降圣上而䇿旺喇卜滩及青海诸台吉下人不之知也未必不肆行侵扰应檄䇿旺喇卜滩及青海诸台吉各将下人严行约束勿得侵扰哈宻回子可也已经行文在案请以此谕额贝都拉知之併檄额贝都拉如䇿旺喇卜滩索取尔处所有之人断不得擅发上从之命黒龙江军中马匹放青上谕内大臣公福善索额图马思喀大学士伊桑阿曰黒龙江之兵効力之心切故萨卜素自称马匹臕壮而已朕今日廵城见黒龙江军中马匹臕色甚欠此马乗归难以得到伊等若有出行之事朕当给马使骑其将伊等之马一千七百匹令于察罕托海之地牧放遣人送往归化城征行既毕各乗己马以归其土则易到也如此草料有余而马亦有益其㑹同萨卜素集议以闻议曰此马在察罕托海地方牧放请以三百匹为一羣共五羣每羣用绿旗兵十五名牧之以总兵官王化行标下叅游等官才能者二员领之再令将军萨卜素派出每翼章京各一员毎旗兵各二名协同监牧此马既赶觧归化城应檄归化城都綂派出副都綂一员叅领二员及官兵赶至归化城四围牧放事竣之日以便各乗其马归彼本汛如此则草料有余而于马亦有益至将军萨卜素在此地拴骑之马五十匹仍支草料喂养俟命下之后即发伊等之马往察罕托海牧放上曰此马赶到察罕托海令与逹礼善等所牧马一处牧放余依议提督李林隆请调兵二千分守大黄山之西允之李林隆疏至言奉兵部咨称甘肃等处地方甚属紧要目前将军孙思克博济綂领大兵进萨克萨忒唿里克搜𠞰噶尔丹应令提督李林隆仍驻守甘州议政大臣议奏奉㫖准行查大黄山东方有凉州总兵董大成足以防守大黄山西方所有肃州总兵官属下地方皆属𦂳要需兵甚多河西地方累年以来挑用兵马其马不可以为不乏现调马兵二千分守以副皇上西顾之意其调到兵马俟将军孙思克回汛之日即当发还固原疏入上从之命动支正饷採买马畜以备军需副都綂阿兰泰等疏至言平凉买牲郎中朱兰泰动支正项钱粮採买骆驼七十头马一百二十五匹又朱兰泰自价买助马骡三十匹上项骆驼马骡俱交地方官讫宁夏买牲御史顾素郎中敖海员外沙里布等买得马骡一百三十一匹羊一万六千五百只又顾素自价买助马五十匹敖海助马五十匹沙里布助马三十一匹上项俱交地方官讫疏入上以之付所司甲申厄鲁特人额林辰哈什哈等来降大将军伯费扬古疏至言侍郎满丕咨称噶尔丹下诺尔布寨桑族兄额林辰哈什哈等共十三口来降问额林辰哈什哈曰汝逃来时噶尔丹在何地告曰我等未来之前噶尔丹原在萨克萨忒唿里克丹济拉移往齐察兰去矣问曰齐察兰距噶尔丹所居有㡬日程尔同来之台吉逹木林之妻布尼塔尔者即杜噶尔阿喇卜滩之弟逹木林之妻否告曰我在台西勒地方居住是以噶尔丹声息一无所闻我姊之子顾木特尔乃丹济拉之壻拉斯伦属下人常在拉斯伦左右议事顾木特尔告我曰丹济拉曽遣唐古特相约同降又彼下人纷纷言曰西有圣上之兵东有根敦带青之兵我辈无所逃矣齐察兰地方去噶尔丹所居之地有两日程布尼塔尔即杜噶尔阿喇卜滩胞弟逹木林之妻即我伯父之女于我为妺云除妻子人口及布尼塔尔等交送归化城外相应将额林辰哈什哈觧送据咨具奏上以示议政大臣其丹济拉与噶尔丹如何离散之故交呉达禅喇钖问明来奏随问额林辰哈什哈言丹济拉因挞噶尔丹近侍额木齐是以离散甘肃廵抚郭洪奏报师期郭洪奏言准行兵部咨称㑹议噶尔丹穷廹鼠窜余党不过数百大兵进𠞰即可扑灭现在肃州预备西安满兵二千每人各有私马三匹此二千兵内除去家贫者五百名外于此兵五百名之马一千五百匹及拨孙思克兵余剰之马五百匹廵抚郭洪採买捐助一千许马驼内拣择臕壮者如或不足令该抚㑹同孙思克于文武官不出征绿旗兵丁内择马骡臕壮者给此满洲一千五百兵每人二匹前往征𠞰毋失机㑹至所採买牛羊别无用处俱着带去其採买捐助马内臕瘦者给留下五百满兵喂养等因到查前进之兵一千五百名以毎人给马二匹算则留下五百满兵之马一千五百匹及拨给孙思克兵余剰之马五百匹外併计将军博济后请砲手坐马共少马一千一百十二匹将现到捐助採买马驼内臕壮者拨给其不敷者移㑹将军孙思克差官往取附近不出征绿旗营之马今将军孙思克博济覆称往取附近绿旗兵之马不能一时即得进兵日期甚急故将现得臕壮牲口数百俱给副都綂等拨给兵丁一靣令其起行前来我等计马减兵起程等语是以现到採买捐助马驼内拣择臕壮者共四百七十二匹交副都綂席尔哈逹马云霄拨给前进兵丁其拴带百日口粮臣早已预备肃州外今米袋马骡鞍架骆驼鞍屉等物俱已拨给副都綂席尔哈逹马云霄所缺马数减满洲绿旗兵八十名给前进满兵每人二匹官兵已于闰三月初一日自甘州起行至捐助採买马匹内臕瘦者三百四十五匹及管理茶马郎中李学圣后换觧到瘦马一百十六匹俱交留下满兵喂养西宁庄浪採买未到马匹随到即补给留下满兵已交付道员金秉伦讫採买马三百十二匹羊七千只俱发随满兵绿旗兵讫到肃州督视官兵自肃州起行其日期另行奏闻外今将官兵自甘州起行日期奏闻上以发该部是日遣内大臣公常泰谕祭提督陈福其子陈世济率族人至行宫谢恩乙酉授法尔库为蓝翎侍衞上谕内大臣曰法尔库为前锋廵哨时遇厄鲁特三十余人来围之射倒一人两人得伤而走于是得出敌皆异之法尔库人材伟健而且善射着授蓝翎侍衞追回尼麻唐库图克图主事保住先是以第巴沮止䇿旺喇卜滩之兵及约噶尔旦多尔济㑹盟之事追发尼麻唐库图克图保住使讯第巴至是皇上又命追尼麻唐库图克图保住还尼麻唐库图克图保住至谕保住等曰第巴于朕诸谕㫖无不顺从彼又谆请温谕是以朕遣汝等传致温谕既经遣发汝等勅文及口谕俱无庸更改但以青海善巴陵堪布致书于噶尔旦多尔济及第巴差逹尔汉额木齐于䇿旺喇卜滩阻止䇿旺喇卜滩之兵又我英沽使于䇿旺喇卜滩归奏逹赖喇嘛身故之事俱已传播是以追回汝等使以情由问之尼麻唐又第巴所献佛像奏章连封交尼麻唐拆视乃泥塑逹赖喇嘛其头已断此项情由汝等可宣问第巴保住尔年甚少可将转生之小达赖喇嘛㸔明回来如不令见则已尼麻唐库图克图宻请云达赖喇嘛身故已十有六年矣达赖喇嘛再生年已十五今嵗十月二十五日出定此际乞圣主秘之无使宣露朕原允第巴所请今英沽归言䇿旺喇卜滩诸人已悉闻知始通行晓谕可于途中告所遇之人将谕㫖内始末亦皆晓谕之是日上谕皇太子曰前尼麻唐库图克图等到其中情由彼甚秘宻未经开明今事悉昭着故详开始末尼麻唐库图克图到后朕念达赖喇嘛旧好体其秘宻之意将第巴奏章及所献达赖喇嘛之像于原封上在伊等前加封押以钤记遣主事保住赍勅往谕第巴二十八日引见二十九日起程之后司务英沽还奏言达赖喇嘛身故之事西北之人俱已尽知是日阿南逹又奏言善巴陵堪布遣人致书于噶尔旦多尔济令其缮修器械来赴青海之盟如此则朕虽欲为逹赖喇嘛秘宻其事亦徒然耳且以当诘之事甚多故追回尼麻唐库图克图诸人令诸臣传谕曰尔等秘宻之事朕念达赖喇嘛之情深秘之概不以之告人今尔使逹尔汉厄木齐等皆已传播遍处闻知朕独秘之何益之有尔等可与喇嘛等公同启封将奏章并逹赖喇嘛之像观之于是此地诸喇嘛同尼麻唐库图克图亲启封视之乃泥塑逹赖喇嘛之像其首离项堕在一旁是时诸喇嘛及衆大臣凡共闻共见之人无不惊讶以为此事若伊等去后开之或于十月开之而见其如此岂不为我诟耻天心每与圣主符合正当尼麻唐去犹未远而英沽之事适到仍使其亲见此事始末则皇上之诚信及优待逹赖喇嘛之心亦昭着矣十六年以来假托逹赖喇嘛之言其事显露逹赖喇嘛果其有知亦当感戴圣上而不能不致憾于第巴也于此可以知第巴之肆恶于土白特国不必言矣葢无人不惊异者而尼麻唐库图克图軰心神失措蓦然倒地口不能言但自怅云此我軰不祥之兆也即上项情事观之此十六年间本朝出差之喇嘛軰欺诳本朝已极不足取信皆狥第巴无一实语其中丹木巴塞尔济坚称亲见达赖喇嘛尤为可恶皇太子可率理藩院官员将黙尔根绰尔济以下喇嘛等俱传集旃檀寺告之以其故挐丹木巴塞尔济并其徒俱禁理藩院中其两处所有房屋俱令封守可呵责黙尔根绰尔济及衆喇嘛曰今年初一日朕躬及皇太子俱在彼问及黙尔根绰尔济倡言逹赖喇嘛尚在今何以实迹显露耶以此观之养犬尚能吠生人犹为有益养尔等喇嘛竟无所益併查此十六年来差赴西域之喇嘛逐一取供来奏诸喇嘛所作何状亦当寄闻上项情事令满大臣俱閲之敬请皇太后安口奏大略以闻以发大将军伯费扬古用剰银两仍留将军军前先是上命发银五千两送至大将军费扬古所酌买皮袄牛羊等物颁给兵丁寻大将军分给兵丁讫军中俱有两月粮糗尚余银二千四百两以为应送交右衞令西路同知唐凯收贮咨理藩院转奏上谕曰此银仍留大将军费扬古所有用则用俟便檄之是日上谕皇太子曰朕至宁夏将十日矣每日筹画兵马粮饷之事略无刻暇途中晨则蒙雾露昼则冒尘沙口疲于督责手敝于辔䇿而来此数千里之外者亦为此噶尔丹一遗孽也朕于此时倘在京城非不能朝玩名花昼坐树隂以听鸣鸟热则息凉则行安乐为上也亦以此志欲展丈夫之心胸耳恐皇太子纯孝之人见花见鸟见鱼见兽必念朕砂碛穷邉之劳苦而恻然心痛也其勿为朕忧但日夜尽心于国家之事暇则观经史前代之得失以抒尔懐又谕曰朕至此地即以仪器测騐较之京城北极低一度二十分东西逺二千一百五十里以此付安多照法推算原谓日食九分四十六秒乃是日大晴测騐之食九分三十㡬秒并不昏黒见星自宁夏视京师在正东而稍北初三日雨聊以寄尔知之其以告满洲诸大臣又沿途自定邉至宁夏皆砂碛无草咸蒿咸刺沙蒿度笈草之外皆鹻与咸宁夏四周皆稻田引黄河之水以耕不用栽挿地方水土不甚佳于人不相宜恐皇太子欲闻之虽无用而书此沿黄河邉外牧地甚佳故我军之马悉驱而牧之乃青草马可饱也按自古圣帝明王未有不忧勤惕厉而能跻于郅隆者也尧曰我瘦天下肥大禹惜寸隂文王自朝至于日中昃不遑暇食皆是物也我皇上子爱元元惟恐一人之不安耕凿乃以噶尔丹肆虐屡犯邉陲致我塞外人民每遭惊扰以故赫然震怒亲綂六师舍台沼禽鱼之乐任栉风沐雨之劳筹兵措饷旰食宵衣由是观之先圣后圣其揆一也伏读勅赐东宫上谕㫖逺情深圣主明训诚可谓要而不繁矣丙戌多罗额驸阿喇卜滩奏报青海诸台吉受盟期约之事先是上遣多罗额驸阿喇卜滩喇嘛商南多尔济内大臣杜思哈尔司业萨尔图员外二郎保等往说青海诸台吉来朝阿喇卜滩等奏曰阿齐滚布巴图尔台吉目今遣马穆特来请皇上万安问之马穆特告曰阿齐滚布巴图尔台吉虽未尝有决计归降来朝皇上之言但宣皇上恩㫖我台吉当无言不从也以此观之阿齐滚布巴图尔台吉已向我矣应先往阿齐滚布巴图尔所说之上是之至是阿喇卜滩等奏曰等奉㫖起行先遣国子监助教通奇塔特带来使马穆特往阿齐滚布巴图尔台吉所告之曰我遣使于䇿旺喇卜滩等处时尔遣人䕶送资助驼马以此我圣上大加奨许差给恩赐我等随至矣等于三月十六日至甘州十七日通奇塔特回覆云大臣之言俱已告阿齐滚布巴图尔台吉矣台吉云目今达赖喇嘛处遣绥本阿喇木扎卜为建塔之事于青海之察罕托罗海地方㑹盟我遣长子额尔徳尼额尔克往中途闻逹赖汗之子拉臧卓尼绰尔济等欲乗此㑹盟执我而兴兵是以退回我亦闻是语而与诸子商之因遣我次子盆楚克赴是盟盆楚克归告曰㑹盟之地拉臧言汝贰于我遣马穆特请中华皇帝之安非叛青海乎我荅言遣马穆特者因圣驾近临宁夏故我乗便先遣人请安则有之然我并未尝叛逹赖喇嘛之教也今我所遣马穆特若受其符信而来我等情甘认罪倘无符信则当何如以是荅之而归目下拉臧仍欲来伐我亦集吾人备之互设哨探尔以此往告尔大臣可也故等复遣通奇塔特亲身躧閲其互设哨探之地且告以我等随后即到阿齐滚布巴图尔台吉处之意臣等于本月二十一日出永固城界阿齐滚布巴图尔台吉即遣马穆特等来迎云我台吉遣我等来告大臣目下青海诸台吉方在疑我若大臣不临我地则羣疑当自息矣余皆如通奇塔特语是以等共议观阿齐滚布巴图尔台吉有畏惧诸台吉之状我若前往恐不利于彼况彼已系服从之人故等依其言不复亲往但遣员外郎二郎保往谕给赏详视情形并騐伊等两家集兵之事二郎保通奇塔特等齐至郭满诺门汗庙追及等通奇塔特告曰我前至阿齐滚布巴图尔台吉所之时路旁有集兵之帐后往彼时所集人已撤其帐亦无矣以问之阿齐滚布巴图尔台吉告曰是月十九日拉臧遣使来告云请圣上安青海诸台吉原欲㑹同遣使今巴图尔台吉独自希宠遣马穆特请安乃衆人闲论之语何特推我一人我不之答而遣回矣二郎保告曰我于本月二十三日至阿齐滚布所彼云我当出庐外跪听谕㫖但因衆人皆疑我我欲于坐处跪听上谕受赏二郎保即令彼跪于坐处宣㫖赏毕阿齐滚布巴图尔台吉喜云既䝉御赐当与衆分而服之乃散给其子弟二郎保问拉臧有备兵遣使之事否阿齐滚布所答亦如对通奇塔特之语我又周视之无集兵之事是日诺门汗出庭迎接手执信帕恭请圣安后颁御赐信帕宣㫖毕诺门汗覆奏云我乃山野微末沙门于皇上之前并无异常効力显着劳绩之处䝉皇上矜我衰髦沛以恩纶钖以香信此身虽不能仰报赖有僧徒千衆日诵经懴虔祝圣夀以答皇恩而已今我虽患病然我本懐原拟望见天颜当竭力调治痊愈之时务必往朝也是日诺门汗遣人来告曰我喇嘛言皇上遣诸大臣来者不过欲令青海衆生得享安乐永受恩泽之美意也令我与扎什巴图尔拉臧及善巴陵堪布以及逹赖喇嘛所遣之绥本阿喇木扎巴等一一晓谕即以此传谕衆人皆言愿往受盟二十八日善巴陵堪布等遣人来告云我等闻钦差大臣已至西宁但当春时牲畜羸瘦衆台吉等恐于本月初旬不能齐集请于闰三月初八日前后到来等许其初八日前后来㑹等俟亲与青海诸台吉㑹盟事定后另奏外谨具奏闻上以示议政大臣是日遣大学士伊桑阿谕祭故将军赵良栋其子赵宏煜率其族人赴行宫谢恩丁亥青海台吉博硕克图济农奏请招抚噶尔丹不许多罗额驸阿喇卜滩等疏言本月初二日西宁总兵官韩弼差千总通事马一善送到博硕克图济农咨文问之马一善禀云我河州副将李凤祥同将军孙思克出兵之前差善至青海博硕克图济农所探聼騐视有无噶尔丹之人且语博硕克图济农曰尔乃噶尔丹之亲説之使降我为妙三月初九日博硕克图济农自察罕托罗海归其地善即以此言告之博硕克图济农未经回覆至十七日罗垒额木齐请上安而回博硕克图济农问明后即唤善往当其第四子车陈带青楚唿拉寨桑之前谓之曰前我下人同噶尔丹之人被擒我意中以为俱已杀之矣后䝉皇上释归今又遣罗垒额木齐同大臣来使于我真圣仁之主也又问汝之来甘州将军西宁总兵官知之乎善言将军总兵官皆知之博硕克图济农遂令以印文送将军且言将军若遣的当人来我此地遣人殆可招之使降也噶尔丹从吾言我使人引噶尔丹面圣也思皇上仁圣博硕克图济农归化欲抚其姻家噶尔丹而送印文来理合奏明请㫖而行但将军孙思克之兵已经启行如或迟缓恐失机㑹故遣员外二郎保笔帖式傅昌等与博硕克图济农议定使二郎保追至等㑹盟之地使笔帖式傅昌同招抚噶尔丹使臣至将军孙思克所将军孙思克问明量事相机而行招抚二郎保于邉外见告曰我等至博硕克图济农㑹盟之地见之于哈尔噶图地方议后博硕克图济农拨其马尼好青寨桑什保阿儿逹尔寨桑等八人与之带来臣等问马尼好青寨桑等曰济农教汝等作何言马尼好等答曰济农语我等云尔等到后晓谕噶尔丹汝口称奉佛之法喇嘛之道而所行并未尝遵逹赖喇嘛训诲我一则系亲戚而年又长汝凢事俱遵中华皇帝之㫖行可也等于是仍照前议令笔帖式傅昌等往交将军孙思克而来就等疏至上以示议政大臣续将军孙思克奏言厄鲁特噶尔丹兇恶不肯归化皇上震怒调遣大兵噶尔丹败遁目下困竆已极归降无路今青海蒙古大头目博硕克图济农遣使欲説噶尔丹降皆博硕克图济农震惧天威欲图报効也但当遣与否见识浅鲜不敢擅便伏候上裁至招抚噶尔丹之事闗系重大何敢轻自差小人使之说降乃河州副将李凤祥遣其通事马一善至青海博硕克图济农处侦探消息即谓博硕克图济农于噶尔丹为亲当使说噶尔丹归降于此不胜骇异并无此言奏至上命议政大臣集议议曰博硕克图济农欲遣人招抚噶尔丹者虽系彼効力之意然噶尔丹之降与不降皆在皇上恩威于博硕克图济农遣人往説无渉也况已发大兵两路进𠞰追讨噶尔丹则博硕克图济农遣人之事相应停止以上项原由明谕将军孙思克及博硕克图济农之人遣回至副将李凤祥但当差人至青海侦探至招抚噶尔丹乃国家大事李凤祥轻自差人与博硕克图济农商议殊为不合应檄该将军查明到日再议上从之命缓议根敦什希卜罪鄂尔多斯固山贝子根敦什希卜来请安进贡奏曰王董罗卜令本旗发兵三百名因马匹羸瘦不能如数但率兵一百而来奉㫖不许贝子根敦什希卜进贡交该部及议政大臣集议来奏议曰查根敦什希卜旗下有二十一佐领选好马之兵三百名无不可得之理况闗系军机甚为紧要擅自短少殊为藐玩应将根敦什希卜革去贝子扎萨克将短少之兵仍行补至奏入命暂缓议根敦什希卜之罪回京再奏其兵依议速令往调圣祖仁皇帝亲征平定朔漠方略卷四十圣祖仁皇帝亲征平定朔漠方略卷四十一钦定四库全书圣祖仁皇帝亲征平定朔漠方略卷四十一乙丑训谕武臣抚恤兵丁上御行宫召川陜总督吴赫西安副都统阿兰泰宁夏总兵官王化行原任总兵官王潮海冯徳昌副将髙永干许万道员吴秉谦游击胡琨姜竒陈良弼张髙张法邓茂公叅将马济入赐食进诸臣而训谕之曰朕往者未尝临邉不获目覩边地之苦今廵行至此视沿边地方百姓土瘠人贫但兵丁甚精鋭黄河以西榆林一带城池兵丁比他处实胜然而兵虽良必有抚绥训练之人乃克有济如不善抚绥而困苦之则兵虽良无用也善抚绥者不扣取兵丁应得钱粮如数支给自足养其身所谓养兵之道即此是矣若不知抚恤虽多给国帑兵丁断不能沾实惠尔等武臣出身行伍者多岂有不知兵丁之苦者乎一旦居官顿忘在昔为兵之苦而扣尅粮饷于心何忍今虽末员当计日后渐臻大任可不存良心爱惜兵丁乎朕又闻营中虚悬兵数冒食钱粮各处皆然陜西尤酷此虽不可全信大略皆如是也且或闻朕来现招以补足原额者亦有之总之尔等督抚提镇俱当尽心体恤下寮尔等若不受餽献则下寮不致贫苦下寮既不贫苦则断不剥兵而虚冒扣尅矣尔等大小官员各有俸禄养亷衣食并无所缺倘扣尅虚冒即罹于罪关系利害不轻即今总兵官柯彩练兵甚精前亦曾经効力后以操守不佳致人疾怨朕撤柯彩回京大都武臣之中勇敢果毅出力効用者多而操守洁清者少或愼于履任之初而渝于后者亦有之赵良栋性格虽与人不相合而操守甚佳恢复成都之时亦尝有所掠取然而不甚悖理及复云南秋毫无犯此亦彼强于人处也以此观之武臣之中如赵良栋者可谓良将矣尔等居官俱当法之但不可傚其骄矜耳又闻总兵官师帝賔操守甚清居官如此虽身后而军士尚爱戴之凡有功而人强者朕皆擢用矣但一时声名无不佳者日久而变节者多此皆年齿渐増贪货贿计身家而然坐此失者比比也尔等其遵此训㫖通行晓谕又谕大学士伊桑阿曰着将出征五百緑旗兵赏银各二两今即颁发查随驾兵丁应给行粮至何月为止来奏至库勒纳解来驼骡着与兵部同閲具奏命减兵覈饷进追噶尔丹上谕将军马思喀等曰今噶尔丹穷廹已极兵多则用之不尽而进发亦觉繁重此但用䕶军鎗手六百前锋五百乌拉兵四百緑旗兵五百二千兵即足矣前锋乌拉兵俱已𣲖出应给伊等马驼之数俱已奏讫䕶军鎗手骁骑礮手伊等马四匹外再各増给一匹即取所留四百兵内之马以为五匹除有骆驼之兵外无骆驼兵丁每二人合给骆驼一头将所需驼马及所㩗四个月米数查明算奏议政大臣等佥曰皇上睿虑所及谕㫖已极周详皆当谨遵行之应将前锋八百内连前锋校发五百名㽞二百九十七名前锋叅领侍卫尽行𣲖出所发前锋五百名以每人各马五匹算所需马二千五百匹除有骆驼之一百二十二人外其三百七十八人以每二人合骆驼一头算所需骆驼一百八十九头将䕶军鎗手一千内发六百名留三百九十四名每旗有实授叅领二员委署叅领六员以此于所留军中每旗留署叅领一员所发署叅领䕶军校四十员以毎人现骑官马四匹算共马一百六十匹䕶军六百名以每人各马五匹算共需马三千匹除有骆驼之二十九人外其五百七十一人以每二人合骆驼一头算所需骆驼二百八十五头又所余一人给马一匹后増发聼差四员请停増马以毎二人合骆驼一头算所需骆驼二头带来景山礮二门停其带往毎旗带来子母礮三门各留一门此所留之礮毎旗各留叅领一员骁骑校一员小校及骁骑十名毎旗带往之礮各二门各发叅领二员骁骑校二员八旗小校骁骑一百六十名伊等亦以毎人各马五匹算所需马八百匹以毎二人合骆驼一头算所需骆驼八十头䭾礮之马五十六匹骆驼三十二头将乌拉兵四百全发此内夸阑大八员伊等以毎人各马六匹算前锋叅领六员骁骑叅领十六员伊等以毎人各马五匹算散骑校五员笔帖式一员伊等以毎人各马四匹算兵四百名伊等以毎人各马四匹算所需马一千七百八十二匹共官三十六员以毎人各骆驼一头算兵四百名以毎二人合骆驼一头算共需骆驼二百三十六头将军萨卜素增给骆驼四头马一百十八匹緑旗兵五百名本身马各一匹再各增二匹为三匹算所需马一千五百匹以毎二人合骆驼一头算所需骆驼二百五十头其䕶军校前锋䕶军鎗手骁骑礮手及䭾礮之马共需马六千五百十七匹将所留之前锋䕶军骁骑礮手马内择其肥者抵换带往其乌拉官兵四百所需马一千七百八十二匹及増给将军萨卜素之马一百十八匹将学士朱都纳所喂之马拨给其緑旗兵五百所需马一千五百匹将其所驻緑旗兵之马内择其肥者带往前锋鎗手䕶军骁骑礮手䭾礮聼差人员乌拉官兵緑旗兵共需骆驼一千七十八头将尚书库勒纳等解到骆驼一千一百三十七头及捐助骆驼四百头拨给共二千四百九口毎口一月以仓斛二斗算所携四个月米共需一千九百二十七石二斗奏入上曰可听差人员不必带往又谕侍郎安布禄曰充使出差察哈代之妻吴罕子阿木尊察陵三口在吴喇忒公达尔马什里旗下副都统阿林衮家着谕该部乘便行文送张家口交郎中满都可也陜西总督吴赫请自内地囘銮不许吴赫奏曰近奉㫖驾廵边外窃思西安府乃厯代帝王建都之地名山大川古圣贤之旧蹟甚多路坦易行且自西安来时沿途耆老军民聨羣结队向言曰我陜省连年大旱无收百姓俱至流离皇上好生如天蠲免歴年钱粮特差大臣赈以帑金运致米粮以甦民命家给牛种使之稼穑陜省百万余人此数年收获得以更生者皆皇上之浩荡宏恩也我等小民无以报答但日祝万夀无疆而已今皇上经理军务临幸边境祈至西安诸处使我等瞻仰天颜叩谢再造之恩稽颡吁请已许其转达而来祈皇上俯慰兆民颙望之诚从内地囘銮上曰朕临宁夏原为调兵以灭噶尔丹也今噶尔丹尚未就擒朕由边外往相机而行于此一举务成大事不得从内地行吴赫又奏曰陜西幅辽濶闗隘险要等守斯土者虽诸事皆遵上谕施行不能仰副圣意之事多伏祈皇上亲临指授实于地方有益且陜西流离之民蒙皇上殊恩今已尽还原籍安生乐业皇上务乘此便幸临閲视上曰陜西距京甚近至无事之时朕当特来也吴赫又再三恳请上竟不允庚寅厄鲁特台吉阿喇卜滩丹津俄木布遵㫖絶噶尔丹先是遣笔帖式黒色长史马尼图等赍勅往抚厄鲁特台吉阿喇卜滩丹津俄木布至是大将军伯费扬古等奏言准侍郎满丕咨称闰三月初四日出差厄鲁特笔帖式长史马尼图等还言职等正月十八日至阿喇卜滩所居布颜图郭儿河见阿喇卜滩夫妇授以勅书宣谕㫖毕阿喇卜滩言我请奉圣㫖迁向策旺喇卜滩住阿儿台地方与丹津俄木布同候圣㫖俟我使归有何谕㫖当遵㫖而行阿喇卜滩使人诺颜格隆臧布阿喇卜滩之妻之使人阿旺达什及其偕来之厄鲁特罗卜臧达尔汉哈什哈丹津俄木布妻父之使人察罕台吉之使人臧布及其偕来之厄鲁特八人回子七人妇人㓜童九口与职等同于二月十八日起行前来职等到彼授以勅书见阿喇卜滩夫妇言语一折乞交驿逓送等语又阿喇卜滩等使人言阿喇卜滩丹津俄木布察罕台吉各有一奏折是以令诺颜格隆臧布乘驿起行外併将黒色马尼图奏折发去等因据此令督驿员外和尚往迎黒色等先发黒色等奏折呈览其奏折内言等奉㫖于正月十八日至阿喇卜滩所居布颜图郭儿河遣告阿喇卜滩以我等前来之故阿喇卜滩遣人迎等入阿喇卜滩家接㫖之时阿喇卜滩夫妇皆跪恭敬捧受等宣圣谕讫阿喇卜滩答言圣上勅书内令我及丹津俄木布不得与噶尔丹同处若不相疑可即前来务使尔等得所若或相疑可往附策旺喇卜滩勿居额黒阿喇尔齐什希洪郭罗之地勅书内开有丹津俄木布及我二人之名理宜我二人同覆圣㫖柰丹津俄木布先在洪郭罗之地后闻丹津俄木布自洪郭罗出居埀地汝等若往路逺而有盗贼我当遣人至丹津俄木布处我则仰遵谕㫖移于近地希沐皇恩但我下人难以迁移噶尔丹又现居其间难以前往我仰遵上谕移往䇿旺喇卜滩国界居住同丹津俄木布候㫖今我使人臧布诺颜格隆与汝等偕往一唯圣上有何谕㫖请遵㫖行之阿喇卜滩之妻言吾母吾弟沐圣上隆恩俱得其所矣闻圣上眷恤逈异于诸喀尔喀我不胜欢汴感戴丹津俄木布使人罗卜臧达尔汉哈什哈于二月十八日至等处告曰丹津俄木布居于垂地闻圣上勅书天使到来极其懽忭欲来而路逺春时马瘦不能前来谨缮疏覆㫖令我等赍捧而来同汝等往使臣黒色马尼图于二月十八日率阿喇卜滩使人臧布诺颜格隆丹津俄木布使人罗卜臧达尔汉哈什哈等起行而来矣阿喇卜滩疏言自厄鲁特喀尔喀交恶以来我軰附从博硕克图汗之事已在皇上洞鉴中而圣度如天俯恤等谕使离博硕克图汗已离之奉皇上勅谕如不信朕可往投䇿旺喇卜滩大君慈㫖真实不虚有何疑但臣向居阿儿䑓是以遣使于䇿旺喇卜滩之时已与丹津俄木布同往阿儿䑓居住嗣后伏祈垂鉴如长江流水加恵不絶丹津俄木布䟽言传谕诸国同归礼好如冈如陵永逺坚固不胜欣悦亦仗佛天覆庇平安得归夲地矣又云向因愽硕克图汗恩如慈父是以勤䕶宗门附从同行其时厄鲁特喀尔喀礼信未隳俨然安好自是以后所行不合心不服即出归吾土矣皇上仁眀海量抚养我地往降之人同普天生灵咸俾得所是以奏请为我等调剂嗣后伏祈垂鉴如恒河江流加以仁惠察罕台吉疏言闻皇上万安不胜欣忭于此地与丹津俄木布俱佳兹遣臧布阿児达尔俄木布往请皇上万安伏祈大君鉴恤侍郎安布禄为之呈奏上以示议政大臣咸曰阿喇卜滩等所差使人诺颜格隆臧布等赍来进上之物及交市之物俱留于边哨外侍郎满丕处应将所留人畜货物及进上之物俱取至归化城伊等俱着满丕于附近部落酌量拨人送至归化城交都统等存视俟去使归日再议上从之寻笔帖式黒色等至上前靣奏后上谕议政大臣曰着将阿喇卜滩使人诺颜格隆臧布额尔克俄木布阿旺达什令送往侍郎满丕处于彼地所留人内聼彼酌带二十许人而往其途中病留丹津俄木布使人达尔汉哈什哈罗卜臧之缺填回子盆楚克拜之名其偕来察罕台吉使人阿儿达尔俄木布之名填于勅内即令彼带回达尔汉哈什哈罗卜臧既已身故着长史马尼图还伊等既到满丕处前去之时着满丕于附近部落酌取马驼亁粮等物给足遣之其余人员带来货物俟伊等去后再行请㫖大将军伯费扬古以拨发官兵严备喀伦事奏闻费扬古奏言准侍郎满丕咨称闰三月初四日喀伦送到厄鲁特恩克言我乃格垒之人随格垒来降圣主之时中途被伊拉古克三库图克圗所掠前行二日至讷墨黒图地方住二十余日我乃窃他人马鸟鎗一桿逃出我前在彼处出入伊拉古克三库图克图左右其下人大小共有百人伊拉古克三库图克圗言欲在厄济内古尔喀尼居住盗黄河崖边居人马羣职满丕随遣人移文喀尔喀扎萨克公吴巴达万舒克台吉图巴丹津额尔徳尼等令将彼旗下人速收入内其扎萨克夲身协理台吉都统副都统酌量带兵各在夲旗地方加意防备将各旗探哨逺行设立又移文黄河三哨协理台吉令速遣喀尔喀副都綂阿穆唿郎逺展哨探谨慎预防等因看得伊拉古克三库图克图窘廹已极未必不至喀尔喀所居界上行窃是以等发察哈尔哈兵一百五十衆札萨克蒙古兵一百五十交散秩大臣吴巴什郎中诺木齐代往驻喀尔喀所居界上形势之地如伊拉古克三库图克图前来行窃尔等即行扑勦拟于闰三月初七日发行俟大兵自宁夏起行日期部文到撤回吴巴什所领兵为此奏闻上以示议政诸臣命遣大臣监发将军萨卜素官兵马驼上谕黒龙江将军萨卜素曰所给尔等官兵之马何日给发着与议政大臣会议来奏奏后朕遣人閲选给发议政大臣议拨给将军萨卜素官兵马驼拟于十二日给发拨给之后尚有数日屯札仍请给支草料上从之遣公福善亲随侍卫关保侍卫阿儿柱马什閲选驼马给发送格垒沽英等妻子至归化城大将军伯费扬古咨理藩院曰康熙三十六年三月二十八日侍郎满丕处解到降人格垒沽英妇女童穉十口曼济妇女童穉四口马五匹骆驼二头鸟鎗二桿撒袋一副已交驿逓解至归化城往交副都綂阿廸等因侍郎安布禄为之传奏上以示议政诸臣是日格垒沽英祁萨木到辛卯上诫谕督抚提镇爱兵恤民上谕陜西总督提督廵抚总兵官等曰朕宵旰勤民虑周遐迩縁向来廵幸未经亲莅边境顷特济河而西循秦省沿边地方延览风俗谘询疾苦见所在兵民筑土屋以为居耕沙碛以为业生聚之计甚属艰难朕恻然于𠂻轸念弗释因思兵民倚赖全在将吏而将吏之表率惟督抚提镇是视诚使督抚提镇实能正已澄源则所属守职奉公禄足自赡必无朘削兵民之事若积习相沿滥受属员私馈因而所属官弁节次求索取偿于下文则加徴无艺武则侵扣月饷势不至于厉民剥兵不止如此而欲冀其疾苦日苏生聚日盛乌可得乎夫秦地俗尚素称简朴边方士卒允属精鋭总恃抚驭得人斯于兵民胥益朕兹驻驆宁夏特召该省总督总兵官以下官员凡在镇城者俱赐宴行宫靣加谆谕无非期望文武大吏董率属员以仰副朝廷爱兵恤民至意自今以后尔等其益体朕懐交相砥砺文官皆习知民事岂身作官吏不恤百姓之依武职多起自行伍岂甫为将领遽忘军士之苦上官克谨亷隅属吏各遵法纪驯至比屋殷阜列戍饱腾则兵民皆得其所而尔等亦与有休宠以视厉民剥兵身名俱陨者孰得孰失尔等其敬念之特谕分拨进勦驻防官兵上谕议政大臣曰前着孙思克博济发兵三千但兵多则进发繁重今应选出满洲緑旗兵二千以所留兵丁之马増给之令携四个月粮遣赴阿南达所阿南达李林隆率之搜勦孙思克博济率所留之兵暂驻甘州其于成龙等粮运守候之地亦应令兵一枝驻札此着西安副都綂阿兰泰率西安兵三百往戍其留于宁夏之京营前锋毎旗二十名䕶军鎗手礮手酌量𣲖出随驾余驻宁夏拨一大臣领之着大将军伯费扬古传谕附近部落蒙古王贝勒贝子公台吉等有愿自备四个月粮随军効力者许其前来其费扬古军前所有黑龙江兵一百俱全带来量四个月口粮选发察哈尔兵携四个月米来会于郭多里巴尔哈孙地方即令总管此军至费扬古起行后着舒恕代理其事侍郎满丕仍驻原戍之地可即㑹议具奏议政大臣议奏曰调遣兵马诸务皇上一一筹画圣谕已极周详俱应敬奉而行俟命下之日檄将军舒恕孙思克博济提督李林隆副都綂阿南达侍郎满丕令各遵行自宁夏前往京军于厄黒阿喇儿地方搜𠞰噶尔丹粮马已拨等事亦俱檄之费扬古阿南达可也议入上报可寻大将军伯费扬古等奏言现在军前者有喀尔喀达尔汉亲王诺内毛明安贝勒班第毛明安扎萨台吉诺尔布本旗恊理台吉博木布吴喇忒扎萨克公杜稜吴喇忒扎萨克公鄂尔奔本旗协理台吉吴尔图那苏图呉喇忒公达尔马什里本旗署协理台吉劳章什喇卜喀尔喀察哈尔台吉额尔徳尼纳木占三盘扎卜车克巴汪扎儿三济扎卜诺尔布阿喇卜滩达木甘在附近地方者有喀尔喀和硕亲王善巴喀尔喀扎萨克台吉吴尔占之协理旗务二等台吉顾穆济卜闲散台吉龚格汪扎儿图色拉克卫徴带青噶木楚克祁他特车卜登达什陈木布纳木占率其䕶卫附丁前来吁请情愿各带自已四个月糗粮赴军前効力其他部落情愿前往効力之王贝勒贝子公台吉等俟来报之时彚齐报部奏入命示议政大臣续有喀尔喀土谢图汗其养子台吉济克巴愿从军効力贝勒额尔徳木图额驸班第台吉毕力克喀尔喀扎萨克一等台吉巴郎之子台吉汪布四等台吉萨马代俱愿从军効力奏入上准随征命拨大兵食羊议政大臣奏曰是月初九日钦奉上谕着将行粮给宁夏进𠞰官兵副都统阿兰泰所买羊从多随赶除给兵丁行粮外查阿兰泰所买羊一万六千五百内择臕肥者五千随目下宁夏进勦兵而行此系随军充粮之羊应交将军马思喀等分授八旗緑旗兵赶去其所剩一万一千五百羊仍交地方官看守停其採买上曰买此羊者原为是军之备剩之何为着将羊全给是军食此羊可多行数日矣理边内边外运粮安站事上谕议政诸臣曰朕曽以转运粮饷及随军安站之事与鄂尔多斯贝勒宋喇布议之彼奏言当此有青草之候以臣等带来兵三千足供运粮安站之用应将白塔以外运粮安站事交宋喇布同于成龙等商议而行白塔以内运粮安站事交总督吴赫管理其西安副都綂阿兰泰兵三百亦交与于成龙又马思喀带来之兵若祗自赍口粮一月则其余三月之粮及随军所运之粮为数甚多船运一次未必能完势必再运一次大兵岂能空坐乆待应令马思喀兵各赍两月口粮外所余之米船装运往船装不尽者令大小官员均𣲖拴带而往若复有所余令于成龙竭力运致白塔此间食过十二日米于衆人均𣲖拴带米内取之补给随军逓运之米应至何地应止何地着大将军伯费扬古议政大臣与于成龙等㑹商定夺着详议具奏议曰噶尔丹困穷已极仰承皇上指授则进兵运米必无迟悞请令将军马思喀兵拴带两月粮计二千一十五石大兵自白塔以外拴带二千一十五石二斗于成龙等随运一月之米一千零七石六斗共米五千三十八石大将军伯费扬古所带黑龙江兵一百其察哈尔兵不知数目大约连黑龙江兵作一千算一月需米二百二十石西安副都统阿兰泰兵三百取西安留下兵之马三百匹増给前进兵毎人一匹拴带两月粮二百六十四石八斗其三个月口粮三百九十七石二斗令于成龙运往其运米官员军校坐䑓章京笔帖式五个月口粮需六百八十七石因米粮必多备带往始为有益应连耗米带一千九百石大将军伯费扬古兵西安兵运米人员口粮及多带之米共三千五百石除将军马思喀等拴带米外船装运往之米三千二十二石八斗尽船装往如船装有余着大小官员拴带再有多余令于成龙等䭾运其船运之米应𣲖地方官七员于成龙处司官二员管押前进自白塔陆运拨牲口四千五百匹并驾三牛之车预备三百辆带往毎二辆合用三人此所需人役四百五十口粮锅帐併僱值等项照去年中路例交该督给发所𣲖出船上地方官七员即从彼地管车夫给口粮带去其米应运至何地留止何地既着大将军及叅谋与于成龙㑹同商定则给发大兵所余骆驼亦交于成龙率鄂尔多斯兵二千二百五十名将米逓运前进其安站之事将于成龙带来理藩院司官派出一员率鄂尔多斯兵七百五十名随将军马思喀而往依其所指之地安设自宁夏至白塔所设十站交总督吴赫料理外自白塔以外至额黒阿喇儿共五十站毎站安设一䑓毎䑓设鄂尔多斯兵十五名马二十匹或叅领或骁骑校安设一员伊等俱系蒙古不通满文毎䑓将通满文者或章京或笔帖式安设一员使管理驿站之务着于成龙与宋喇卜公同商议而行上报可总督吴赫奏曰查宁夏至平乐城一百里其间应设两䑓平乐城至白塔四百余里其间应设八䑓此十䑓毎䑓应设马二十五匹拣选守备千总把总等官一员及领旗等头目二员安设所建内地之台取偏僻地方驿马安设边外之台照甘肃例取营马安设其䑓请亲视建立上从其言且谓地方事重大吴赫不便往设驿站着大学士伊桑阿侍郎哈雅尔图安布禄安设驿逓要务安设不可差悞台吉罗卜臧之妻以其所获厄鲁特献上理藩院奏曰巴图尔厄尔克济农之侄罗卜臧台吉之妻告云察哈代亲子索诺木达克巴色稜吴巴什察哈代亲兄巴儿当吴巴什其妻索诺木素其子罗卜臧津巴多尔济达什刚阿塔尔扎木素女车林刚阿塔儿之妻库磨扎卜此十口俱在我家又格垒沽英之属下顾鲁黒夫妻二子共四口亦在我家察哈代乃効力于皇上之人其子弟及格垒沽英之人我皆献之皇上从外而往则甚逺从内则近请使我之人同部中人出边口取来乞给驿于伊等使之前来奏入命差广武游击之人同其人往取俟到日毎口给银三十两厄鲁特扎木素来降侍郎满丕奏曰厄鲁特扎木素来降告云我于三月初三日自哈萨克图哈喇阿济尔罕地方逃来当在萨克萨特唿里克时一日晩间忽有牛礮声三响衆皆闻之随有一瀚海傍採捕之人夜中来告噶尔丹云我乃瀚海旁採捕之人雾弥瀚海视其飞尘有兵马蔽地而来噶尔丹营中人自此扰乱衆人俱言向闻满洲行军必放三礮扎营今敌人近逼是眞遂迁往哈萨克图哈喇阿济尔罕我从行十六日于哈萨克图哈喇阿济尔罕地方见噶尔丹又差塔儿巴配以十人往瀚海旁騐视正扰乱之时我夫妻骑马三匹逃出来降皇上又丹济拉离噶尔丹另迁于三日程外什尔哈戈必地方噶尔丹遣人两次往召之丹济拉言既有程布臧布矣用我何为我不去也又曽遣土克齐色稜达什于杜哈尔阿喇卜滩我来之前同土克齐色稜达什前去之人之马畜杜哈尔阿喇卜滩之人夺取之弃四五人于额黒阿喇儿但两三人歩行而归土克齐色稜达什言阿喇卜滩所有中华皇帝使臣来将同使臣遣阿喇卜滩之使及行商囬子去观阿喇卜滩之状与我反颜是实又闻西路有阿南达兵防守又有根敦带青满兵已围取洪郭罗口是以噶尔丹不知所往在阿儿台四围游行欲往阿儿䑓之阳则山险而无野兽欲踰阿儿䑓往额黒阿喇儿则畏杜哈尔阿喇卜滩据此将扎木素同格垒沽英曼济及其妻子併马驼什物俱交驿站逓送至归化城发副都统阿第安插奏至上命示议政诸臣壬辰遣使宣谕噶尔丹等先是大将军伯费扬古以博什希出使噶尔丹之事来报上谕侍郎安布禄曰尔可令驿站星速驰迎博什希驿站笔帖式不论何地遇博什希取噶尔丹奏章先星速赍来令博什希量力随后驰来将噶尔丹奏章令驿站笔帖式小心赍来恐致堕失併遣人迎丹济拉使人罗卜臧及我此地所差使人巴儿通阿什曼济两人日夜星速带来驿站先将噶尔丹奏章及使人送到其噶尔丹疏言钦惟皇上大慈普恵有如衆母光明鉴照不异幽明奉到勅书及使人格垒沽英口传谕㫖不胜懽忭大都言语文章百凡音节虽不能灼知亦常有所陈奏间者各项情事蒙普恵大慈文殊皇帝仍恵加谕㫖虽意中有圣㫖甚是之想但为大兵所败四处离散目下此地孑遗犹未相商是以大畧虽谓圣㫖甚是而以诸凡所奏情事已遣格垒沽英往奏俟格垒沽英到后明白宻奏如皇上俯恤准奏垂鉴则大幸矣正欲遣格垒沽英启行而忽逃亡是以遣喇木扎卜前往令喇木扎卜明白口奏喇木扎卜奏曰噶尔丹言圣㫖云汝不能自活则收衆近徙来降我居无庐出无骑食无粮我属下阿喇卜滩杜尔伯特之车陵滚占之子车陵多尔济俱不能自活散去捕兽不及召集伊等谘问其意俟集问之后再行另奏縁皇上有恤之语是以属下人等归投皇上者甚多伏乞发还所倂乞圣上加恩赐于失所之人以活其命奏毕上曰汝欲归乎抑留此地乎喇木扎卜奏曰原欲来投皇上去嵗夏间带四十余人而来遇杜尔伯特之车陵尽皆劫去是以不能来而返自此噶尔丹谓有反心防至此时格垒沽英逃后有心告请而来圣上问所愿之妻子俱在此地无所往也必使之去君事也何敢不去于是上谕内大臣索额图明珠曰大兵起行之前当遣人招抚噶尔丹丹济拉此差不必遣本朝之人与塞卜腾巴儿珠尔同擒者有噶尔丹乳母之子丹济扎卜再拨愿往之厄鲁特赍勅而往一靣遣使一靣进兵达赖喇嘛身故已十有六年矣第巴指达赖喇嘛之㫖以诳噶尔丹噶尔丹信其诳自言为达赖喇嘛之教而恣肆横行以此等事明开勅内照様刋刻多印付丹济扎卜等传示併遣谕䇿旺喇卜滩令乘此㑹亦兴兵𠞰灭之事明白开列议政诸臣开列出使䇿旺喇卜滩部院人员职名入奏上命派出工部侍郎常绶侍读学士伊道及革职侍郎多竒暂补主事同往此等事若不効力伊等更于何处効力今草已青着自备马匹前去至是大学士伊桑阿奉㫖撰勅谕噶尔丹策旺喇卜滩丹济拉厄鲁特之台吉寨桑哈什哈及衆百姓四道呈览上谓四道勅文雷同无异自始至末手为改定以示议政诸臣勅谕噶尔丹曰皇帝勅谕噶尔丹博硕克圗汗去冬命尔早降则予以富贵给以资产眷顾煦育之即尔所属厄鲁特之衆亦各得见其妻子遂其生业故遣使偕格垒沽英往宣勅㫖今使者喇木扎布至览尔所奏谓未眀朕㫖且观尔辞意一无真实而请给还来奔之厄鲁特岂惟厄鲁特之衆虽尔子塞卜腾巴儿珠尔及尔乳母俱已被获今皆恩养与徽特和朔齐同居尔若来归即令尔子与尔相聚今既不降尔有何功遂还尔厄鲁特之衆尔欲归降应及早来若不归顺徒迁延时日何益况达赖喇嘛已故朕已知之曽严饬第巴第巴又遣尼麻唐库图克图上表来贺㨗且奏称达赖喇嘛已殁十六年其转生之库必尔汉年已十五嵗则尔之指称达赖喇嘛以为䕶法欺诳衆人者已显露矣尔所欲逃匿之地厄鲁特来降者多朕已悉知即使遁入洪郭罗险固之地诸路皆可进𠞰尔困廹若此尚何力拒守即今已无归所矣今歳即不擒汝来嵗当复发兵追讨必不中辍汝其详审之故遣丹济扎布察罕代舒鲁等赍㫖特谕勅丹济拉曰皇帝勅谕台吉丹济拉朕为天下元后善善恶恶乃至理也去岁遣格垒沽英等归勅内开载尔名复使格垒沽英传谕今格垒沽英等来尔之辞意皆已备陈尔今能致噶尔丹博硕克图汗来降必当封为贝勒畀以殊荣如不能致尔一身归顺亦能不失冨贵况尔以下之人先降者皆释其罪显荣优养尔应悉闻已往之过槩不介意尔曾宻奏若宥臣罪臣请投降故特専赐勅㫖尽宥前罪勅到其速降朕为大君岂改成命特谕勅厄鲁特之台吉寨桑哈什哈并其人衆曰皇帝勅谕厄鲁特之台吉寨桑哈什哈并部落人衆等朕无分中外皆欲其各安生理乐育昇平至于诛戮征伐原非本懐尔厄鲁特等附从噶尔丹博硕克图汗所在侵掠虽有所得于人而己之祖父战死妻孥被掠者亦云衆矣今所余之人不被创受伤者甚鲜死亡之余其存几何因从噶尔丹博硕克图汗以致穷廹困苦已极屡颁谕㫖命噶尔丹博硕克图汗前来归顺尔厄鲁特之衆朕俱养育使得其所而噶尔丹博硕克图汗并不以尔衆为念不思归顺他日兵临则尔衆难免俘戮故特谕厄鲁特之衆尔能各携族属妻子来降者朕皆养育使得其所前所降者已加恩养尔衆亦当闻之矣特谕勅策旺喇卜滩曰皇帝勅谕策旺喇卜滩尔厯来请安纳贡克恭克顺朕亦加眷顾恩施频及噶尔丹奸诡性成虽彼至戚靡不嫉害既将厄鲁特之四部喀尔喀之七旗致令破亡分裂又以追袭折布尊丹巴土谢图汗等为名侵我边境屡扰不已朕因于去岁数道遣兵亲行征𠞰直抵克鲁伦土喇地方大破噶尔丹阵斩甚衆其妻亦被诛戮冬间复遣兵西出哈宻地方获其子塞卜腾巴儿珠尔等今穷廹已极所属大小寨桑哈什哈等相继来降者不絶其余附从之人及寨桑等流离逃散俱欲投顺宻报前来今噶尔丹仅余孑身率领数人随处飘遁尔当亦闻之矣尔前奏称噶尔丹若近逼我土必竭力擒𠞰又言随圣上指示効力尽瘁等语噶尔丹兇恶已极有如魑魅断不可留今数道遣发大兵搜讨夫噶尔丹与尔素有深讐乘其困廹应起兵复讐进𠞰且达赖喇嘛亡故已乆第巴欲诈饰达赖喇嘛尚在之状故严饬第巴而第巴大惧遣尼麻唐库图克图来言达赖喇嘛亡故已十六年其再生后身已十五嵗据实陈奏则噶尔丹所称䕶达頼喇嘛之法者其为欺诳衆人也明矣欲尔明悉故特遣工部侍郎常绶内阁侍读学士伊道侍卫克什图等赍勅谕汝且加恩赐赏彩縀十端特谕议政诸臣读之奏曰四谕经皇上撰为四体即刻改成辞意俱别各与彼情事脗合洵极神妙虽典谟所载何以加兹且谕噶尔丹所属台吉寨桑等勅内指明其失语语皆系实事天章炳赫灿若日星人人览之无不感动等以为谕㫖到日噶尔丹之衆必皆溃散矣上曰此甚属𦂳要不可稍缓如冩蒙古字人不足着于侍卫执事人内查有通䝉古字者命连夜抄冩百张明日即行遣发着各处速行传谕併给噶尔丹丹济拉使人丹济扎卜等乘归马匹着议政大臣议奏议曰噶尔丹丹济拉使人丹济扎卜察哈代罗卜臧舒鲁俱各给马二匹骆驼一头丹济扎卜马夫一名察哈代马夫一名此二人俱各给马二匹伊等口粮米麺帐锅碗碟及骆驼鞍屉俱自总督吴赫䖏支给其马驼俱于督运于成龙处取肥者给与将伊等交与往拏伊拉古克三库图克图之内大臣䇿旺诺尔布䕶军綂领杜什希等至郭多里巴儿哈孙地方遣之前去上报可命遣大臣往擒伊拉古克三库图克图先是大将军伯费扬古报伊拉古克三库图克图欲往黄河崖盗马发兵防御命散秩大臣巴当阿䕶军綂领孙扎齐散秩大臣䇿旺诺尔布䕶军綂领杜什希等各率官兵分両路往擒伊拉古克三库图克图大臣章京侍卫兵丁所乘马匹着议政诸臣议奏至是议曰往擒伊拉古克三库图克图由郭多里巴尔哈孙之路进发者大臣三员侍卫二员厄鲁特侍卫一员新满洲四十二名厄鲁特十八名西安兵五十九名大臣各带从人三名侍卫各带从人二名厄鲁特侍卫一员原有从人一名新满洲四十二名各带从人一名大臣併侍卫六员毎人马三匹共用马十八匹新满洲四十二名厄鲁特十八名从人五十六名每人马二匹共用马二百三十二匹合计用马二百五十匹将学士朱都纳所喂马拨给西安兵五十九人亦各带从人一名每人各马二匹共马二百三十六匹将西安存留马拨给由西路进发之散秩大臣巴当阿等自此处给与驿马前到彼地亦照此骑马前去移文将军孙思克博济等俱照定例将营内马拨给前去大臣官员侍卫所领满洲兵计定从人一名緑旗兵但计本身拨与马匹此两路进发官兵俱着赍四十日粮奏入上从其议遣厄鲁特恩克归招抚滚占之妻诺洪达喇及其子车陵多尔济先是上谕议政诸臣曰遣使噶尔丹时着遣丹津扎卜察哈代舒鲁恩克丹济拉来使罗卜臧等去至恩克乃滚占之子车陵多尔济人着与偕往应至何处分路使至伊主车陵多尔济处去至是谕侍郎安布禄曰着遣滚占之妻之人恩克随明日前去之散秩大臣巴当阿等乗驿至侍卫阿南达所令阿南达交哈宻城头目达尔汉白克给从人一名往抚伊主滚占之妻着理藩院行文谕滚占之妻诺洪达喇子车陵多尔济云尔之恩克自哈宻城擒解前来今遣还汝所汝等如欲降当即前来断不可与噶尔丹和好毋以尔夫曾与我军交锋被创为惧朕非欲得尔之人衆也若欲奔策旺喇卜滩可即前往朕不介意若欲奔青海则我军现在西路朕赐尔文持往令彼放行癸巳谕大将军伯费扬古定期进兵上谕议政诸臣曰着檄大将军伯费扬古由宁夏进发大兵于闰三月十七日起行费扬古可率其兵四月初十日外十五日内赴郭多里巴尔哈孙地方命䕶军綂领鄂克济哈查报厄鲁特降人抚养之上谕行兵部曰䕶军綂领鄂克济哈驻居宁夏着将现在厄鲁特男妇子女三十八口交鄂克济哈伊等食物照常支给嗣后厄鲁特由此路来者俱令鄂克济哈收养宁夏来降及各处解来厄鲁特着鄂克济哈报明男妇子女人名新从噶尔丹处来及𦂳要人开明年貌数目送赴行在提取某人据所指名字解送至鄂克济哈处抚养之厄鲁特应送归何处俟勅下遵行酌拨随驾官兵马驼实数议政大臣奏曰留驻宁夏之前锋二百九十七名䕶军鎗手三百九十四名骁骑礮手八十名伊等所有之马或二匹或三匹共一千八百二十五匹内前锋一百六十名䕶军鎗手二百名随驾前去以毎人各马四匹算共需马一千四百四十匹应将留驻人员之马拨给其留驻宁夏之前锋一百三十七名䕶军鎗手一百九十四名骁骑礮手八十名共四百十一名伊等亦以毎人各马四匹算共需马一千六百四十四匹将彼所剰马三百八十五匹存下所缺马一千二百五十九匹请将学士朱都纳宁夏灵州中卫固原等处所喂之马二千八百五匹内给之又增给西安兵五十九名者乃西安留驻兵之马五十九匹其缺额亦以朱都纳所喂马给之一等侍卫法诺三等侍卫博多齐伊等毎人各马五匹䕶军叅领额讷布马四匹共马十四匹亦以朱都纳所喂马给之应给法诺博多齐之骆驼二头以前停给听差人员之骆驼二头给之应给额讷布之骆驼一头以库勒纳解到骆驼给之京来侍卫䕶军执事人员共骑官马一千五百八十三匹此内马一百六十九匹侍卫䕶军已骑赴军前者其马不必更换其余一千四百一十四匹尽行换给此换给之马亦以朱都纳所喂马给之若朱都纳固原所喂马在起驾前不及取来而马不足以西安留驻兵之马给之俟固原马到日照数给还西安兵查官马倒失疲留外其出征满洲侍卫䕶军坐马一百六十九匹与所余马一千五百四十七匹俱系京城各佐领所养官马不可滥动应交从驾前来之察哈尔官兵于水草善地放养随驾后带回京城交兵部各还本佐领朱都纳所喂余马五十九匹库勒纳等解来骆驼十头併交将军马思喀带去给大将军费扬古总督吴赫採买平凉靖宁州所有满洲緑旗兵之马共九千五百五十匹副都统阿兰泰等採买捐助平凉等处所有骆驼七十头马一百八十七匹骡九十九头尚书库勒纳等觧到骆驼一千一百三十七头都御史于成龙等处捐助骆驼四百头除给大将军伯费扬古骆驼十头现今进发之兵骆驼一千七十九头外尚余骆驼四百四十八头库勒纳等解到骡三千六百三十一匹于成龙等处捐助马骡一千四百六十匹驴六十七头共计剩骆驼五百一十八头马骡一万四千九百二十七匹驴六十七头奉㫖依议随驾自京骑官马前来之侍卫䕶军执事人等俱赍两个月粮着将库勒纳等解到骡子每人各给一头俟至白塔将臕大者令于成龙领去其臕瘦者发还库勒纳等命查驻兵营房给还民间先是以宁夏兰州宜设兵驻防将民居圏取建造官房至是上谕议政大臣曰宁夏兰州设兵驻防事属无益此所佔营房原系民居其房仍归原主尔等其同总督议奏议曰噶尔丹困廹已极灭在旦夕宁夏兰州设兵驻防无益上谕极当应将宁夏兰州设防之兵停止查宁夏驻防兵丁建造住房之时所圏民房共五千九百六间新造房一千二百一十八间应交地方官将房还本主其兰州建造房舎亦照此例上从之甲午宁夏绅衿兵民恳留圣驾上不允宁夏绅衿兵民闻御驾于次日启行拥集行宫外叩首奏曰皇上欲安边塞生民躬亲劳瘁俯临宁夏等幸得瞻仰天颜屡沐圣恩今闻车驾于十五日启行等犬马恋主之心不胜激切伏乞圣驾复留数日以慰羣情上曰朕欲扫荡冦氛以安黎庶特幸宁夏经理军务驻跸十有余日曩者南廵及凡所廵幸之处未有驻跸至三日者且边地硗瘠民生艰苦朕深悯之朕扈从人衆恐多留一日即滋百姓一日之扰朕已定十五日启行尔等诚恳之意朕已知悉又向者曾欲使禁军驻防此地恐民间居处狭隘已命将房舎查明给还本主尔等即各迁回故居可也衆闻之俱懽唿奏曰皇上亲临宁夏子爱百姓扈从官兵毫无侵扰且商贾各多获利又恐等居处狭隘查还房舎皇上浩荡之恩如天地之髙厚等俱叩谢圣恩又奏曰宁夏实系边塞穷荒皇上躬亲临幸诚千载一遇乞制圣训颁赐等勒之贞珉光埀万禩等子孙世世瞻仰上曰朕廵幸原欲安民今制文颁赐则百姓运碑僱匠转致烦苦不必制文赐给准其谢恩衆复叩首请曰此处百姓闻车驾亲临已预备碑材本地现有工匠不至多费若得圣训勒之贞珉则天下四方之人咸来瞻仰于地方永有光辉陈请再三上命内阁大学士伊桑阿等议奏佥曰等伏惟宁夏合城人民叩请皇上亲制圣训光垂永乆其瞻云望日之意殊为诚恳皇上亲制圣训令其敬勒贞珉垂示无穷洵为盛事奉㫖训㫖候颁给于是绅衿兵民人等于行宫外叩谢圣恩踊跃欢忭声震天地覆覈两路进兵粮饷马匹驿站事务上谕大学士伊桑阿曰着将所议两路进兵追𠞰噶尔丹之事拨置马匹粮米之事设站之事俱查来朕将覆覈之伊桑阿俱查呈御览上全閲毕谕曰各项事务议论区画俱已详尽今噶尔丹无所逃矣噶尔丹或降或自尽否必为我所擒朕将亲至船站视兵马起行暂驻跸于彼地聼其声息倘有朕当亲行之事则行之伊桑阿奏曰此役追𠞰噶尔丹之事皇上毎日执笔书记区处备御噶尔丹去路已极周宻备储我军资用又极丰裕诚如天罗地纲噶尔丹无所逃矣不乆当如圣谕所云也定将军叅谋诸臣上谕将军马思喀曰着都统侯巴浑代齐世将军萨卜素都统兼前锋统领硕鼐䕶军綂领宋住总兵官王化行俱为叅谋既与大将军伯费扬古㑹将军马思喀亦为叅谋至总兵官王化行去岁出征噶尔丹之役见其人材矫健队伍整齐尤着劳勣大将军伯费扬古来亦奏其功緑旗总兵官向无受为叅谋之例着王化行于此役军中为叅谋赐孔雀翎命趱设驿站上谕大学士伊桑阿曰朕明日向白塔行凡报事者若俱自旧站至宁夏追赴则迂而且逺朕何地驻跸即将旧站就行在所移趱前此之行尚书班第亦如此着侍郎安布禄依黄河西㟁驻扎自总督处取一只拨理藩院贤能官二三员在侍郎安布禄处备之将外站毎日向行在所移趱其站不足则再增嗣后从内出之事则出杀虎口由外新设之站而来从外入之事则由新设之站驰入杀虎口其以此当大学士前传谕如违误者死侍郎安布禄甚煳涂着交明哈雅尔图勿误驿务议曰自湖滩河朔至横城原设鄂尔多斯地方驿站十二处今御驾移向白塔应差理藩院司官舎陵祁塔特萨木布代丹巴毎日调移安站但调移之时两站相去其间不无辽逺若所移站相去辽逺着前去司官借近地旗分䝉古马各二十匹暂行安设其新设十二站内亦未必无马瘦缺者现有横城以前邉内大站所增马二十匹腰站所増马十匹即将所増之马着前去司官就近调取每站増马二十匹奏入命于此处拨殷实十二人安站其马瘦缺之四站人员尔等议奏复议曰请拨此处殷实十二人遣往安站其马瘦缺之四站人员调回严加议处着所拨殷实十二人接马好之八站独取正道安二十站此殷实十二人拨四人顶六十六巴图苏达祖兴邦之缺所余八人间杂增列查前者设站毎站取近地部落首领一员兵五名理藩院或笔帖式或小校一人兼设应除六十六等往替之四人外其八人亦照前毎人拨近地部落首领一员兵五名给之理藩院带来笔帖式小校各处差遣所存无几应檄在京理藩院或笔帖式或小校拨八人星速遣来与伊等同设此殷实之人交移站四司官计逺近相水草自湖滩河朔至白塔取正道安设上从之调拨运米牲口议政诸臣奏曰据于成龙等奏称大兵于十七十八日起行请将米自二十日陆续起运补捐牲口虽有二千余未全收完尚书库勒纳等解来三千六百骡子内已令给骑官马之侍卫䕶军执事人员各一匹倘运米四千五百之数有所不敷请将宁夏绿旗之马充数带往俟后捐人员之马到后该督收取补还兵丁应将督运于成龙及尚书库勒纳等解到骡子内除给骑官马之䕶卫䕶军执事人员外所剩骡子之内有可用者俱令运米如尚不敷四千五百之数交与该督令于宁夏緑旗兵内足数用之俟后捐人员之马到后该督收取补还兵丁其收取数目另行报部奏入上从之传谕官兵牧马之法上谕上驷院侍卫马什曰马匹应作何拴放着与蒙古台吉等㑹议具奏议曰上用额马系喂料肥马当拴令至晓其给衆骑用之马俱经宁夏喂料当于日暮饮之拴至五更始放其自京骑来之瘦马不必节其水草略令休息即行牧放上曰甚善着开写传示该管大臣其兵丁人等亦通行晓谕圣祖仁皇帝亲征平定朔漠方略卷四十一圣祖仁皇帝亲征平定朔漠方略卷四十二钦定四库全书圣祖仁皇帝亲征平定朔漠方略卷四十二乙未驾自宁夏城趋白塔闻鄂尔多斯兵将渡河使督运于成龙喀拜前往察罕托海䕶其驼马拨船五只以济是日驻跸尧甫堡丙申上驻跸流穆河西岸以巴钖为陜西巡抚鄂海为陜西按察使上谕大学士伊桑阿曰陜西巡抚党爱按察司纳垒俱已衰老今用兵之时伊等不能胜任俱着解任党爱速赴行在山西按察司巴钖着授陜西廵抚其纳垒员缺查随驾及运米採买牲口䕶送骆驼骡子带养新满洲之御史给事中郎中职名具奏吏部以緑头牌开列职名入奏得㫖以郎中鄂海为陜西按察使又谕内大臣曰昨闻各处喧譁此皆八旗兵丁聚集之声也朕姑容之嗣后着严禁又见辎装行路皆无次序任意趋走嗣后着按队伍行又谕曰乗官马者如有倒毙遗失着各该管官员首领照前查奏使䕶送使人回子伊什噶噶雅哈齐至哈密回子伊什噶噶雅哈齐言䝉皇上恩赏银两欲买服用诸物带归恐路有不虞难以行走理藩院为之转奏上曰往使策旺喇卜滩之侍郎常绶等起行未久伊什噶噶等照京城前来例给之驿马令前押送笔帖式石图将伊等追送常绶同常绶携至嘉峪闗于地方官取助马粮等物着伊等亲身小心照管携至哈密将彼留下伊等前去丁酉上驻跸哨马营西南隅之崃河西岸谕内大臣曰今日风雨此处再驻跸一日着概行晓谕是日上谕皇太子曰因出使噶尔丹之员外博什希及降人格垒沽英之子呉巴什丹济拉使人察哈代遣令复往又格垒沽英曼济噶尔丹使人喇木札卜丹济拉使人罗卜臧等未到且録所问伊等口词及噶尔丹奏章是以稍留待之初十日清晨曼济罗卜臧到申刻出使阿喇卜滩丹津俄木布之笔帖式黑色长史马尼图等至喀伦奏报之事及大将军伯费扬古奏报之事俱到初十日晚格垒沽英喇木札卜等到故开所问伊等口词遣谕知之视噶尔丹情状与丹济拉不睦是真今阿喇卜滩丹津俄木布又遵朕㫖归附于我人心已离廹于饥饿是实今向额克阿喇儿移徙者为彼地有鱼耳岂有人随往乎兹来降者不絶屡得其声息朕谋定行事㫁不轻举亦不必急今拨饷已完发兵亦毕候诸声息未定日期粮草駞马干粮俱大有余并不苦累官兵百姓又朕所遣前锋侍卫竒萨木等擒一厄鲁特男妇而归奏曰臣等谨遵指授三月十九日自宁夏起行闰三月初一日至古尔班赛堪地方获此厄鲁特而返云其厄鲁特札木素口供另开示外其以此谕示满洲诸臣又谕皇太子曰朕区处军务毕十五日起行进趋白塔其事俱已抄发白塔乃河套地方鄂尔多斯杜稜公汛地此谕到后报文勿由内遣发若出杀虎口由外遣发径千里许而易行内地之路恶不可言雨水暑气人病马毙必多寕夏地当瀚海中央年髙体弱者甚不相宜虽无病者常有胸膈不寛形容消减者朕则无所觉寕夏距贺兰山边塞百里有余水草佳美不必言随驾大臣侍卫䕶军执事人员之马御用马駞牛羊俱发至察罕拖海喂养此二十日内俱略有起色矣不取地方草一束豆一抄以为喂养之资米豆与草大有余各处俱停其运解令随所到收贮朕此番逺行特为经理粮饷定夺兵马进止之机而来可行累民扰地方之事乎今事已毕详开専谕其以此遍示议政诸臣训谕按察司鄂海鄂海以授为陜西按察使奏请圣训上曰尔何庸训为向如尔外任之官每于朕前奏言洁清其身以图报恩者多及至莅任后顿渝素行与向所奏者异矣陜西地方甚属紧要朕于从官二十余员内简任尔为按察使尔莅任居官若善朕别有裁度如其不善不止于姑罢之也着于大学士前传谕是日遣内大臣明珠侍读学士黄謩以银赏运米鄂尔多斯䝉古戊戌上驻跸哨马营喇嘛商南多尔济奏报青海诸台吉来朝喇嘛商南多尔济等奏曰钦奉上谕以阿喇卜滩去后之事着理藩院檄知商南多尔济今将青海台吉应令谁来朝见作速定议来奏随檄商南多尔济云近日尼麻唐库图克图至奏称逹赖喇嘛去世已十有六年再生后身今已十有五嵗已将此所奏之言晓谕于衆复以主事保住等为使赍捧勅书与尼麻唐库图克图同使于第巴矣又丹济拉欲降告诸我使员外博什希等又遣其使罗卜臧嘱之密奏即令罗卜臧赍捧勅书归谕丹济拉速降矣又格垒沽英与噶尔丹相恶挈其妻子而逃偕博什希齐来归降已授格垒沽英为散秩大臣授其子呉巴什为侍卫矣续有阿喇卜滩丹津俄木布察罕台吉皆欲来降遣使偕我笔帖式黑色来上疏亦令赍捧勅书谕以速降遣彼使归矣又遣哈密擒解之厄鲁特恩克逹尔汉寨桑赍部文招抚其主滚占之妻子去矣又遣工部侍郎常绶等往谕䇿旺喇卜滩乗噶尔丹困穷之时速图之以报其讐又遣散秩大臣巴当阿䕶军统领孙渣齐散秩大臣䇿旺诺尔布䕶军统领杜什希率兵分两路往擒伊拉古克三库图克图去矣目下调将军马思喀率大兵从郭多里巴儿哈孙至额克阿喇儿将军博济孙思克副都统阿南逹率兵出嘉峪闗往御西方为此檄知青海衆台吉何时入朝皇上何人前来尔等作速议定星驰来奏恭惟皇上仁圣性成智勇天钖恩威并用是以青海四姓厄鲁特诸台吉俱懽欣鼓舞愿往觐圣明前者已将阿拉卜滩等前去之名起程之日陈奏外西寕属下回子头目业已起行矣其逹儿寺掌教垂臧库图克图温都孙寺掌教逹赖绰尔济喇嘛及十三寺院之囊素通事等厄鲁特之工匠小人皆愿往朝圣明其人甚多不能逐一举其名字又札西巴图尔台吉言我此地额尔徳尼巴图尔台吉素行甚髙衆台吉凡事皆推之以为长故我将劝其驾乞皇上俯视比和硕特一姓之台吉等答之云尔説之往朝甚是皇上㫁不轻待尔等所亲之人也又青台吉遣人来告云我首领台吉留我等守御地方目下不获往觐圣明遣我子罗卜臧行可乎等言会盟之时曽明谕云召尔等青海八台吉旧逹赖台吉之子逹赖带青逹赖汗之子拉臧等来如不能亲来则遣子弟代之凡有愿往者皆来又札什巴图尔台吉言我等亲身目下往觐圣明奕世承其恩宠而留守各地方者永不获承恩宠甚可怜悯我请通行晓谕俾令遣使聘问又原属噶尔丹之人有姓徽特之色稜厄尔克台吉亲来告曰我自厄鲁特阿喇卜滩所出逃来归皇上失路而至青海我目下在拉臧左右愿得入内此人俟衆台吉到后问明可否另报又有姓徽特之五六嵗童子一人此外更无有名之人住居青海者仅有噶尔丹之兄赵特巴巴图尔之子姓钟阿尔名色卜腾札儿车陈带青因彼父䘮不得亲往合掌稽颡讫此外更无有名之人等钦惟去年内外大小臣工之意俱谓噶尔丹且不必伐皇上宸衷独㫁决意亲征谓噶尔丹不速行𠞰灭生民何由得安亲统六师逺出塞外此至仁也皇上自出师以来率先徒行日御一餐暑不张盖不择水泉之甘苦掘井而饮深踰瀚海直至巴颜乌拉之地此大勇也皇上神谋既定灼知洞见噶尔丹㫁不可使之瓦全留其余孽近临巴颜乌拉之地天威所加莫能抗拒噶尔丹弃其一切所有之物败遁而去适遇皇上预调西路大将军伯费扬古之兵遵奉指画尽殱丑类噶尔丹止携数人逃遁为万目之所共见此大智也今离散之衆相继归降皆受而养之噶尔丹之子塞卜腾巴儿珠尔为哈密回子逹尔汉白克所擒献今年皇帝亲临寕夏青海四姓厄鲁特俱来归顺丹济拉丹津俄木布阿喇卜滩格垒沽英等俱乞降来归等不谙文义取通鑑而一一歴诵之自古人君可方皇上之仁智勇得以同年而语者未之有也等百官兆民仰赖皇上神灵含哺鼓腹以享太平谨以庆贺礼同行间诸臣併地方文武官员及军民人等在西寕望行在叩头商南多尔济又奏曰老仆之意衆台吉来时路之两旁正有禾苗无地牧放应勅地方官略助牲口草料糗粮又衆台吉俱问及狮象且其内自相谓曰我等往朝皇上殆必以身所未见闻之物示之也乞将惊竒可喜诸剧示之上命议政大臣集议议行文商南多尔济除先奏来朝台吉不议外着现欲来朝为首之人将库图克图喇嘛及留守地方台吉之子弟自行酌量分别伊等行时率之俱来余如商南多尔济所奏可也上从之己亥上驻跸石嘴子西南隅黄河西岸厄鲁特罗卜臧格素儿及其弟逹什夫妇偕来降扬威将军舒恕奏曰侍郎满丕送到来降厄鲁特罗卜臧格素儿及其弟逹什夫妇告云我等乃噶尔丹下之人自什尔哈地方乗马五匹出逃而来我等骨气乃喀尔喀也原系喀尔喀额尔徳尼班第逹库图克图之父赛音楚唿尔之人小时投入厄鲁特我兄弟皆居于厄鲁特罗卜臧格素儿告曰我未来之前晚衆喇嘛在噶尔丹所居庐中诵经我亦曽偕往因问罗卜臧格素儿曰尔等逃来之地名什尔哈距萨克萨特唿里克有几日程从何而往噶尔丹所有寨桑为谁共有几人駞马居食又何如答曰自噶尔丹萨克萨特唿里克向西北行十六日至什尔哈地方我等从什尔哈逃来噶尔丹在萨克萨特唿里克游行噶尔丹左右有诺颜格隆阿喇儿拜率其下百余人呉思塔台吉率其下百余人在噶尔丹右翼半日程而行噶尔丹之前一日程丹济拉阿巴丹济拉壻拉思伦博罗齐率其下三百余人而行丹济拉之前一日程呉尔占札卜色稜车陵布木等率其下一百余人而行駞马有二三匹者少有一匹者多亦有无马者并无牛羊捕兽为食不得兽则杀马駞为食闻滚占之妻察罕古英寨桑塔尔寨桑等所在之地名波儿哈问罗卜臧格素儿等曰噶尔丹丹济拉原早晚不离同行同住今丹济拉离噶尔丹而前行其故何也尔等其以实告噶尔丹欲往何处栖止下人之意何如尔等之外犹有来降者否答曰丹济拉原与噶尔丹同处日夜不离近日丹济拉挞噶尔丹近侍医人自此分离噶尔丹不言往栖之地我等下人不得而知下人之意皆谓从噶尔丹终无结局愿得来归圣上有父母兄弟在䇿旺喇卜滩处者欲往投䇿旺喇卜滩者亦有之问罗卜臧格素儿曰伊拉古克三库图克图今在何地答曰闻伊拉古克三库图克图去冬在古尔班赛堪今不知其所在问罗卜臧格素儿等曰杜哈尔阿喇卜滩丹津俄木布在何地答曰阿喇卜滩去冬在布颜图果儿河丹津俄木布进洪郭罗后又出洪郭罗矣又问逹什曰噶尔丹之子塞卜腾巴儿珠尔被圣上差人擒获噶尔丹曽闻之乎答曰噶尔丹未闻于是令逹什乗驿星速递送赴行在外俟罗卜臧格素儿及其妻车陵到日并弓矢马匹送交归化城副都统阿玉什等为此具奏上报闻命掩埋运米人役遗骸上谕内大臣曰前者亲随侍卫色克图探路而归奏称此路犹有去嵗运米人役遗骸自今日以后交与管辎重大臣若遇遗骸俱收埋立为一塜每日收埋几何至驻跸处奏闻臣按掩胔埋骼史纪周文然时必先目击而后不忍之念生焉今皇上闻奏心伤即垂恻隠特谕随路起塜掩埋犹虑奉行者未尽细心复命将埋过数目逐日奏报何皇仁之周密乃尔也茫茫沙碛顿化春台落落枯骸不至暴露诚不啻文王之施仁矣庚子上仍驻跸石嘴子西南隅黄河西岸将军马思喀等以随军食羊痩损请罪马思喀等奏曰採买羊只一万五千押解军查收之时羊甚羸痩因时当草青择其稍可者共取八千九百十二只于十八日起行至尧甫堡查得疲乏者有三千零二只已交李冈堡把总朱干讫但此羊系充米数按日食用者乞着应偿官员将所缺羊九千九十照数赔偿解至军得㫖羊为军食要需马思喀等将此羊八千九百十二只应特委能员于兵未起行时乗早凉就好水草赶去乃不特委能员赶解致疲乏者三千余只着议政大臣将马思喀等严议具奏集议曰查羊系军食要需马思喀等当専委能员小心赶去乃不委人押往随军冲尘而走致三千余羊疲乏殊为不合今即採买可得亦不能追赴军前且寕夏除此一万五千外并无另备之羊应将马思喀等选来之羊五千九百十只専委人员于兵起行前乗凉爽时就好水草饲秣不使疲乏赶解而去其余九千九十痩羊交该督于好水草处牧放俟肥日另奏请㫖得㫖疲乏之羊不交与道员大吏而交与把总此五千九百余羊于一二日内又当以疲乏告矣其赶羊者拨兵几人所委何官亦应查讯尔等以马思喀同寮狥彼情靣若朕则何情靣之狥耶着再议具奏覆议曰羊者军中要需马思喀等当特拨官兵趋水草佳处小心饲秣驱赶而去乃彼所自择来之羊行不数日使三千余羊至于疲乏此皆䕶送不谨之所致也且将疲乏之羊不交道员大吏而交付把总殊为不合如此驱行则一二日内彼所带来五千九百余羊又将以疲乏告矣应将驱送此羊拨兵几人交付何官之处查明具奏后将将军马思喀等一併议处其将军马思喀等选来羊五千九百十只着特拨能员于兵未行前乗早凉时趋水草佳处饲秣不使疲乏赶解而去所剰痩羊九千九十只今无所用应交该督量𣲖能员解役乗凉爽时于水草佳处饲秣缓行不使疲乏追送御营可也得㫖马思喀等所云羸痩而留于寕夏疲乏而留于尧甫堡羊九千九十只着都统爱必逹侍郎阿尔拜带庆封司员外常泰御史马色前去将此羊如何羸痩如何疲乏毙者几何同总督查明先报伊等即与总督所拨官员协同赶至白塔地方爱必逹等与总督会问採买羊只御史顾素按察司鄂海据顾素供称职在寕夏中卫用价四钱买羊六千四百只皆有五分臕陆续俱交送道员呉秉谦讫据鄂海供称职在卫属地方用价银四钱买羊九千皆有七分臕陆续交送道员呉秉谦后呉秉谦受领印文称同知周志焕拣收羊八千六百其四百因痩不收即照数取回原价还库讫据同知周志焕供称一总此羊自三月十五日起至闰三月十五日止收完前所收喂之羊将军已取去矣续到之羊俱自逺方採买赶来一时喂养不曾苏息至于痩乏职有何辨共倒毙之羊八百六十七只职皆照数买补等查得此项羊内原买痩者亦有之喂养官员不勤慎喂养而痩者亦有之甄视所有羊内有堪赶往之羊六千九百十只有极痩不堪赶往之羊二千一百八十只着令总督呉赫照数买补共九千九十之羊视水草佳处一日行二三十里小心从容赶往据将军马思喀等疏称等领来羊只分给八旗叅领绰新带张古费雅思哈米立布胡钮勒徳里闗保元寳等每旗各一䕶军校兵各一十一名令其领去其前锋处交军校前锋每日轮赶无専管之人黑龙江叅领呉尔图纳苏图所领羊内疲毙五十五只原带交羊之同知周志焕随等同来及至尧甫堡疲乏之羊计三千二只欲覔同知周志焕交付寻之不获故交李冈堡把总朱干也不唤寕夏道大吏交与六十里之间致使如许羊只疲毙此皆等之罪也奏至上命议政诸臣集议议曰羊者大军急需皇上特命动支钱粮採买为大军储备将军及叅谋诸臣理合仰副皇上为兵储备之意特拨官兵小心赶行乃出寕夏六十里间致三千余羊疲乏且有倒毙者此皆不能敬慎之所致也其将军叅谋及赶羊之署叅领绰新带等理当即行治罪但现在出兵请俟归日议处奏入得㫖依议马思喀等带来之羊若痩朕行在亦有採买之羊换而给之如马駞有羸痩疲乏者朕亦以马駞换而给之是日运米都御史于成龙等将六队之米俱全上船拨郎中常有守备林之本同地方官七人前后管辖从黄河顺流发行辛丑上驻跸石台西北隅黄河西岸内大臣明珠等回奏赐鄂尔多斯䝉古兵白金事先是上谕曰念鄂尔多斯贝勒宋喇卜等各率其兵随驾劳苦尔其率学士一人赍银六千两前去同都御史于成龙赏鄂尔多斯现到之兵人各二两务使遍沾实惠毋虚朕意至是明珠奏曰与学士黄謩于本月十九日同至伊克俄罗木会同都御史于成龙计鄂尔多斯现到兵二千二百七十八名每人各二两算皆一一亲付共赏银四千五百五十六两余银带归奏入上报闻是日皇太子奏至曰奉闰三月十六日谕㫖言视噶尔丹情形与丹济拉交恶是真今阿喇卜滩丹津俄木布又附于我矣人心离散廹于饥馑是实兹向额克阿喇儿而游行者为其有鱼也岂有随往之人乎今来降之人不絶屡得其声息朕计定行事不敢轻亦无庸急窃思丹济拉者乃噶尔丹一体信任之人既丹济拉交恶阿喇卜滩丹津俄木布皆遵㫖附我则噶尔丹将谁与处乎下人全廹于饥馑甚真故源源不絶以来降噶尔丹虽欲往额克阿喇儿谁从之去耶又将察哈代格垒之子呉巴什曼济额林辰哈什哈格垒古英寨桑喇木札卜札木素答问之词一一详悉观之皆谓丹济拉与噶尔丹交恶大寮离心至于下人皆牲尽粮絶至于流散语皆相同无异父皇又于此役谋定而行噶尔丹必于目前被擒虽亦似可决之不胜欣悦谨奏壬寅上驻跸黄河西岸环洞将军孙思克博济奏报阿南逹等自肃州进兵日期先是行兵部檄孙思克博济发满洲緑旗兵各一千着阿南逹李林隆率是军追𠞰噶尔丹续檄甘州副都统西尔哈逹马云霄等将存留之马增给是军令星速起行兹以是军于本月二十二三到肃州支粮于二十四日自肃州发行报部转奏上报闻是日上谕内大臣公福善曰衆人带来车辆其所载者非现需之物奚用兼程前进既至白塔信宿之地随后徐到可也着通行晓谕是日侍郎席米图咨行兵部文称职等之事已竣是月十八日自凉州赴寕夏迎驾行二日至大井地方闻驾于十五日自寕夏起行出边职乃以身将回京之故具咨交大井坐塘笔帖式言此非紧急事务随便附送行兵部可也等因咨到侍郎哈雅尔图为之转奏上曰朕躬尚在外席米图或来迎驾或住候驾当请㫖为是今言回京大非理矣癸卯上驻跸黄河西岸黄差头湾大将军伯费扬古疏辞大将军任上不允费扬古疏曰本一介庸劣之人䝉圣上简畀以非常之重任于去嵗统军数万未能仰遵圣训以致覊迟于圣驾之后且天威所加噶尔丹肝胆碎裂弃老幼子女锅釜什物而鼠窜遇之即当剪除而未能扑灭以副圣主仁爱中外欲𠞰灭噶尔丹使诸䝉古遂生乐业之意皆縁庸劣不能上纾宸虑正在昼夜靡寕之际复䝉圣主垂怜俾瓦全不胜欢欣感戴至驻扎汛地不意又命总领大军进发一见部咨曷胜惶恐伏祈睿鉴收回成命罢大将军任仍着领大兵进发之人料理将军事务惟责以战鬬之事如此则心安可以竭力图报皇上髙厚之恩于万一至领黑龙江察哈尔兵赴郭多里巴哈尔孙地方会大兵进发之日另行奏闻外谨具疏请㫖命议政诸臣议奏佥曰大将军费扬古应遵前㫖而行所恳罢理大将军事务处无庸议上从之费扬古又疏曰黑龙江一百官兵之马𤼵往大同喂养本年春取回一半今虽差人往取㫁不能赶上起行若此马后到则黑龙江官兵不能拴带四个月之米是以目前酌量伊等所有牲口随力拴带俟遇于成龙之时请支运往余米给之上曰黑龙江兵如以于成龙所运之米给之则费扬古马思喀必至争竞矣若此军似无用则当罢之着议政诸臣集议以闻议曰于成龙所运之米俱有额数并无赢余今大将军伯费扬古既称黑龙江兵不能拴带四箇月之米应停止此军留于将军舒恕处如已起行亦发回舒恕处上从之遣提督李林隆标兵回固原李林隆奏言俟肃州兵一至即同副都统阿南逹领兵进发但前令驻扎甘州时曽奏请将标下二千兵调来防守甘肃今遵㫖进𠞰则应先调标兵丁往将军孙思克处乞谕总督酌量于附近处训练之疏至下议政诸臣集议佥曰将军孙思克兵多足用若又将固原之兵遣往孙思克处恐兵丁劳顿应将先调提督李林隆标兵二千仍令还固原可也上允之甲辰上驻跸黄河西岸双阿堡总督运务于成龙等发军粮由白塔陆运时于成龙同喀拜前往伊克俄罗木地方监视鄂尔多斯兵丁渡河遇头队米恰到次队米亦随至即令鄂尔多斯贝勒宋喇卜贝子根都什希卜贝勒汪舒克公杜稜贝勒顾禄什希卜王东罗卜等本身及其属下现在兵丁分为六队均匀配撘随管运诸大臣陆续进发乙巳上驻跸黄河西沙枣树多罗额驸阿喇卜滩等自青海还复命先是阿喇卜滩等使于青海遵奉圣上指授宣㫖于青海札什巴图尔博硕克图济农等台吉诸台吉俱欣从圣化伊等亲身于四月起行来朝已有成言具疏来奏命示议政诸臣集议以为青海诸台吉者厄鲁特为首之汗之子孙也皇上俯念西方边境遣説阿喇卜滩诸台吉闻㫖即请来朝诚大喜也等请于此地行庆贺礼上曰青海衆台吉向来职贡本朝其来朝也亦常事耳不必贺诸臣奏曰青海衆台吉皆厄鲁特之人于噶尔丹为近亲今皇上预筹定䇿以噶尔丹大败窘廹青海衆台吉莫不惊惶不可不乗此时安集特遣大臣説之青海诸台吉震慑天威感戴圣恩不出一兵不发一矢倾心向化亲身来朝皆如圣上所料诚非常之举也理宜庆贺祈俯赐准行得㫖俟至白塔再贺至是多罗额驸阿喇卜滩台吉徳木楚克还奏曰等钦遵皇上谕㫖到青海察罕拖罗海地方宣上谕于扎西巴图尔台吉等曰太宗文皇帝时尔顾实汗遣使请安纳贡世祖章皇帝时逹赖喇嘛来觐道一风同往来年久今圣驾巡幸寕夏施恩念旧遣我等召青海诸台吉相见以加恩泽又谕扎什巴图尔台吉曰皇上念尔顾实汗遗嗣惟汝一人兹特以猞猁狲裘赐汝扎什巴图尔台吉服裘跪于坐处合掌稽首对曰䝉至圣皇帝为礼法降谕谁敢不从俟我等会商覆㫖次日扎什巴图尔台吉延等告之云我等理应遵奉圣㫖悉往朝觐但今嵗逹赖喇嘛出定又地方守御不可不留大台吉故我等公议欲遣博硕克图济农额尔徳尼台吉二人前去等答之曰虽逹赖喇嘛今年出定但尔等往朝乃常职也圣上巡幸寕夏尔等难逄之事想尔等当往朝圣上为是扎西巴图尔台吉等云诚如诸大臣言向者凡事俱禀逹赖喇嘛而行今䝉皇上念我祖父逺颁恩谕竟不必闻之于逹赖喇嘛除量留台吉于我地方外扎什巴图尔本身博硕克图济农额尔徳尼台吉宾图台吉阿齐滚布之子盆楚克台吉等俱当往朝四月二十日至镇海堡前往又逹赖汗之子拉臧云我等奉皇帝之㫖原皆欲往朝因我为首之台吉议使我等留守请遣使请皇上万安等一到宣扬皇上仁徳恩威被于青海诸台吉皆懽忭踊跃仰承圣化咸欲共享太平其来朝之台吉令都统杜思哈尔员外二郎保等在镇海堡候之偕来奏至上谕大学士伊桑阿亲随一等侍卫闗保曰青海台吉扎什巴图尔等欲来朝若令伊等候于旷野受朝于大典未协且四月起行而来则边内正值暑热似宜令秋时来朝着议政大臣与阿喇卜滩徳木楚克会同定议具奏议曰扎什巴图尔台吉等乃唐古特厄鲁特两国之台吉皆顾实汗之正𣲖也今戴皇上圣徳神功诚心向化来朝较之往时外藩来朝者逈异新来朝觐事闗大典似不宜遣至行在况扎什巴图尔台吉四月起行而来边内又值大暑应令伊等于九月十月赴阙朝见上从其议命都统杜思哈尔喇嘛商南多尔济等俟青海诸台吉到后率之偕来到京日期着令预奏寻议政大臣都统公宗室苏努等奏曰等钦惟皇上宏仁丕覆容保无疆举薄海内外咸欲使之并生率育以偕归于至治比年以来因厄鲁特噶尔丹逆天犯顺扰虐边境皇上赫然震怒思为生灵永除后患遂不惮勤劳亲统六军逺涖漠北迅张天讨噶尔丹大败溃遁之后衆叛亲离展转鼠窜无所投止皇上复两临塞外运筹制胜曲当机宜于是厄鲁特寨桑人等先后络绎来归而哈宻头目先纳贡于噶尔丹者顷又擒噶尔丹之子塞卜腾巴儿珠尔献于行在其噶尔丹亲信之人丹济喇阿拉布滩丹津俄木布等亦遣人输情欲来归顺噶尔丹孑身穷蹙生理尽絶其灭亡直在俄顷间矣至于唿唿诺尔台吉等系顾实汗之嫡系向来虽经修贡未曾𨽻于臣属之国顷䝉皇上特颁谕㫖命一等台吉多罗额驸阿喇布坦等偕往晓以大义令奉职来觐兹阿喇布坦等还奏等至察罕拖罗海地方集扎什巴图鲁等宣布圣谕扎什巴图鲁等衆台吉咸奏圣恩深厚如此孰敢不向顺等敬遵谕㫖定以来月启行趋赴御前朝谒夫以唿唿诺尔介在西海絶塞之地数十年以来从未臣属之人今其衆台吉等祗畏天威感仰圣徳倾心内向比于外藩前史所载异域归忠之蹟未有若斯之盛者也且此衆台吉皆相率来归则噶尔丹益无奔窜偷生之路等窃以塞卜腾巴儿珠尔既经俘获唿唿诺尔台吉又复归诚狡冦逆熖尽销已无余烬塞外䝉古可自此晏然无事我皇上安内攘外为民除患之圣心今得允惬而永清边徼绥乂蒸黎之骏烈真可超轶百王而垂光万禩矣等遭遇昌期私衷不胜庆忭之至为此合词称贺报闻员外郎纳黑回奏给赏甘肃等处阵亡被伤官兵银两先是上谕大学士伊桑阿曰甘州肃州等处兵丁去年与厄鲁特交战有阵亡被伤者着兵部司官一员驰驿前去会同该管官员查明原案给赏身价伤银银两事毕即回大学士伊桑阿奏请遣兵部员外郎纳黑前去至是回奏曰于三月十四日至肃州查将军孙思克去嵗报部原案内肃州总兵官李世逹标下与厄鲁特交战阵亡马兵十五名被头等伤总兵官潘育龙千总郭永盛被头等伤马兵十名二等伤马兵五名三等伤马兵一名在甘州将军孙思克所属左营阵亡把总张仲金马兵三名被头等伤把总兰国荫头等伤马兵五名二等伤马兵九名三等伤马兵三名凉州总兵官董大成标下阵亡马兵二名被头等伤马兵六名二等伤马兵一名三等伤马兵六名被伤总兵官潘育龙已转天津总兵应不给赏银外此三处阵亡把总一员照例给身价银一百两阵亡马兵二十名每名给银三十两被头等伤官兵二十三名每名给银三十两二等伤兵十五名每名给银二十五两三等伤兵十名给银二十两给赏银两于肃州会同将军孙思克甘州中营副将魏勲凉州总兵董大成同视赏毕将军孙思克凉州总兵官董大成甘州副将魏勲率现在官兵妻子併父兄及被伤兵丁皆跪叩奏曰吾等官兵系圣主累代豢养之衆行间効力死敌受伤理所宜然今䝉圣主垂念蝼蚁勅谕遣官加恩于阵亡及被伤人等此浩荡殊恩亘古未有鼠贼噶尔丹奸狡无知窃行抢掠化内之喀尔喀圣主去嵗亲统大军从中路进讨噶尔丹震慑天威狐鼠游魂我等幸值而败之併未尝分外効尺寸之功今圣上又亲临寕夏相机调兵致费筹画是皆我等官兵庸劣不能殱灭噶尔丹以致逺劳圣躬再临边塞虽肝脑涂地不能仰报万一乃复荷殊恩用是懽声震地叩首谢恩三处阵亡被伤官兵共赏白金二千三百六十五两奏至上命交内阁训饬寕夏官兵百姓先是上驻跸寕夏时其地兵民吁请御书勒碑至是上以御制碑文发出命寕夏地方官勒碑文曰谕寕夏文武官员兵民人等朕体天育物日以治安为念虽身在宫庭而心恒周四海顷因指画军务不惮勤劳逺莅寕夏无非为盪涤㓂氛绥乂生灵计也縁边千余里土壤硗瘠惟寕夏洪流灌输诸渠环匝巡览所至甚惬朕懐夫农桑者衣食之本积储者殷阜之原尔官吏宜董劝父老子弟三时力田以尽地利比屋勤殖以裕盖藏纵使嵗偶不登亦可无忧匮乏若夫秦风健勇自昔为然其在朔方尤胜他郡尔等或职居将领或身𨽻戎行尚各厉精鋭以効干城御侮之用斯国家有厚赖焉至于忠信慈惠服官之良轨孝弟齿譲生人之大经法纪不可不明礼教不可不肃勿以地处边陲而不治以经术勿以习尚气力而不泽于诗书总期上率下从庶几驯臻雅化兹乗舆返跸距灵朔虽逺而睠念塞垣如在几席尔等诚能敬体朕言将吏协恭兵民咸理生聚日益厚风俗日益淳则疆圉实有攸禆朕心亦用深慰慎勿视为具文辜朝廷惓惓牖𨗳之意钦哉特谕丙午上驻跸黄河西岸白塔大将军伯费扬古奏赴郭多里巴尔哈孙行期费扬古奏曰奉㫖由寕夏进发之兵于闰三月十七日起程令领所属之兵于四月初十以外十五以内前至郭多里巴尔哈孙之地应即裹粮起程但因官兵买换马驼食物稍有迟悞拟于本月二十四日䟎趣前行于四月十五日内必至矣谨具奏以闻命示议政诸臣是日谕郎中硕色着将驾车之牛给管运粮务于成龙等丁未命縁事人员効力军中上谕大学士伊桑阿曰原任侍郎赵山着交将军马思喀令同原任侍郎四格子一同解送牛羊前去或有差遣招抚噶尔丹併効力行走之处遣此二人将光禄寺少卿常在革职交将军马思喀令其于军前効力将郎中硕色等所送之羊拨三千只送与将军马思喀军中己酉上驻跸黄河西岸船站亲视大兵起行上出行宫至大兵行走道上亲视八旂前锋黑龙江兵起程及兵丁行李一一閲过遇马驼中稍有跛蹇者皆以内廐马驼易之圣祖仁皇帝亲征平定朔漠方略卷四十二圣祖仁皇帝亲征平定朔漠方略卷四十三钦定四库全书圣祖仁皇帝亲征平定朔漠方畧卷四十三四月庚戌朔预备军饷马匹接济回师驾出行宫亲临大路阅视八旗鎗手绿旗兵起行谕议政诸臣曰兹官米以骆駞一头运仓斛一石至两狼山地方衆大臣侍衞官员执事殷实者本身既不出征着查堪用骆駞䭾解其解之者不必另给坐马即骑负米骆駞前去着将骆駞之数查奏查奏曰大小官员堪用之骆駞共三百二十有六头官米俱遵谕以骆駞负送之上曰善此骆駞着于明早起程其行也着内大臣明珠都统噶尔马王永誉押去中途一宿次日到彼既到之后着噶尔马王永誉留彼守米着明珠小心带回骆駞又自宁夏一路行来见有亡人骸骨此皆因去年运米措置失宜人遭饥馁以至死亡旧歳中路进兵各驿备米供给兵厮商贩故人不至饥饿死亡此次进兵所闗甚要凡事不得不周详筹画朕已遣往宁夏取米五百石矣俟到后留贮于此湖滩河朔有米着大臣侍衞官员执事䕶军人等除宁夏所支两月米至于此地已食之米令带食至湖滩河朔者而去有余之米亦留于此随来兵丁酌量留之留一大臣驻此管辖将此米即令所留大臣从驿站陆续缓运每驿量留其米俟回师之兵厮商贩乏米者煮粥食之则不至饥饿矣上驷院赶来马一千四百余匹亦留于此于水草善地牧放肥壮俟回师之兵有乏马者给之乘坐则其余逗留之瘦马亦得归矣着鄂克济哈仍驻宁夏凡驰报之事由新设边外驿站驰送则路近而无悞所设驿站至总督呉赫船站照常安设船站以外令设䝉古驿站着议政诸臣议奏议曰皇上睿虑周详谕㫖极当俱应遵行所取宁夏米五百石到日留于此地湖滩河朔有米应将大臣侍衞官员执事䕶军支过宁夏两个月之米除食至此地者计给至湖滩河朔二十日米带去所剩二十五日米留于此地随驾前来之前锋一百六十名鎗手䕶军二百名应于鎗手䕶军二百名毎翼留䕶军叅领二员镇之将所留䕶军臕大马匹换下前去前锋臕小马匹此米从驿站陆续令留驻大臣徐徐运致各驿将米酌留以俟还军仆从商贩乏米之人煮粥饲之则不至饥饿矣将上驷院赶来马匹一千四百余匹亦留于此地就水草佳处牧肥给回军乏马者乘坐则存留之瘠马亦可到家矣䕶军綂领俄克济哈仍留宁夏凡驰报之事若从新设口外驿站行则地近而无悞应留所设驿站直至总督呉赫之船站船站以外安设蒙古驿站将此所设蒙古驿站交于成龙等此地所留䕶军叅领四员䕶军二百名将现存此地之米给四个月共需四个月米三百五十石至留驻此地之大臣伏候钦㸃所㸃大臣亦应给四个月米上从之换给各驿肥马上谕督运于成龙曰朕计程设站者所以使之驰报军务也今汝等奏言坐驿鄂尔多斯之兵马瘦者多驰事者似觉少迟着将汝等肥马每站酌给令其供用换取驿中之马牧放于成龙遵㫖每驿各给马五匹讫查明行途宿次理藩院以行途宿次奏闻曰鄂尔多斯镇国公杜稜旗下班第佐领骁骑校博罗问去路于披甲达特巴告曰黄河内地沿岸泥泞不可以行荆棘丛密湖滩河朔不知其路但知车根穆冷至穆纳和邵之路自此地渡河为第一宿驻于布克忒有五十余里食黄河之水第二宿驻于和多都五十里食车根穆冷之水第三宿驻于阿斋五十里食车根穆冷之水第四宿驻于巴颜和邵五十里食车根穆冷之水第五宿驻于哈喇图以内有四十余里食车根穆冷之水第六宿驻于济尔马台有四十余里食车根穆冷之水第七宿驻于塔巴纳有五十余里食车根穆冷之水第八宿驻于唿戸乌素四十里食黄河之水第九宿驻于穆纳和邵之南济勒磨墩四十里食黄河之水上曰善甚明着藏之是日谕皇太子曰朕自白塔发驾至二十五里驻驆二十九日亲阅前锋及黑龙江兵起行初一日亲阅乌鎗兵绿旗兵起行米俱由水路顺黄河运来除途中已食者自初一日起扣足四个月米遣发前去马駞肥健兵有腴色自朕驻驆之地丈量至两狼山一百二十里汉人谓之两狼山蒙古谓之哈尔哈纳此地无水故集军中骆駞于于成龙等未到之前送米过此无水之地待此骆駞归后朕即回銮乘热时而行自京乘来马及前发来马臕色俱好骆駞亦好闻由水路行八九日可到湖滩河朔马駞负装不能趋赴由陆路行则需二十日今朕区画之事已毕送米于哈尔哈纳之骆駞俱安好到彼将于初五日到此矣拟于初六日仍留宿一日渡过马駞遣衆人由陆路往朕自水路行倘有思恋果食之意何如此远道三次来乎以后不得再送辛亥命暂停鄂尔多斯王贝勒贝子公等处分理藩院奏曰督运于成龙咨言鄂尔多斯六部落兵原额三千名除坐驿七百五十人外现存兵二千二百五十名查贝勒顾禄什希卜旗下兵五百名内三百七十五人不到贝子根都什希卜旗下兵三百名内一百二十九人不到王董罗卜旗下兵二百名内七十五人不到问之各部长俱云无来意公杜稜旗下兵三百五十名内缺六十人问之公杜稜云遣归取粮赏银之时公杜稜之兵如数在彼于成龙起身之后又以遣六十人归去取粮报部查米者大兵之急需輓运所闗甚大王董罗卜贝勒顾禄什希卜贝子根都什希卜派兵运米乃缺额不如数公杜稜全领兵丁赏银又遣回六十人大玩军中机务根都什希卜前以带兵缺少之故议革贝子具奏奉㫖俟到京再议不议外应将董罗卜顾禄什希卜杜稜革去王贝勒公部长名号与应袭之人承袭仍令各旗星速差人往催不到兵丁及遣归兵丁飞驰趋赴上曰此事姑存之趣其兵来到后再奏命覆核已行军务上谕议政诸臣曰朕调遣军务大概已毕或有缺畧亦未可定着议政诸臣覆议来奏奏曰驾临宁夏已将所调两路军中肥马肥駞拨与乘坐又以于成龙所运之米瀚海难行令以骆駞负米过瀚海交运米官员又以御用羊只遣官尽赶过瀚海随军为糗粮百凡调度经理诸务皇上早已布置妥帖等备悉思之并无缺畧可容寻议者矣议政诸臣又奏曰阿喇卜滩使人诺颜格隆臧布等言我等偕来之人带有货物及阿喇卜滩等进上礼物俱在边汛之外留于侍郎满丕之处其所留人应安插何地所带货物礼物应作何拨置请㫖定夺上曰此辈亦令暂至归化城着议政诸臣议之会议曰阿喇卜滩使人诺颜格隆臧布等边外所留人畜货物及进上礼物俱应取至归化城令侍郎满丕于附近部落酌量拨人送至归化城交都綂副都綂看管俟去使归日将伊等作何拨置之处再议上从之又谕议政诸臣曰宁夏所有渡马子大船一只及目下携来楼船三只之门窓交与总督此文一到拨贤能官一员量数多带好水手连夜于初五日到来壬子命酌议安札䕶军綂领杜什希等所领军马上谕议政诸臣曰自宁夏往拿伊拉古克三库图克图之大臣官员兵丁回日着西安之兵仍赴宁夏其由西路往拿伊拉古克三库图克图之西安兵绿旗兵着俱赴甘州京城大臣官员兵丁回日或留此地或归京城着议政诸臣议奏奏曰请将自宁夏往拿伊拉古克三库图克图之西安兵遣赴宁夏其由西路往拿伊拉古克三库图克图之西安兵绿旗兵俱留于甘州由郭多里巴儿哈孙而往者乃䕶军綂领杜什希亲随一等侍衞色克图又由甘州而往者乃䕶军綂领孙札齐䕶军叅领车克楚等到此地后俱着乘驿赶来京城大臣官员兵丁行李现俱留在船站应令他处大臣官员骑其私马携行李来令伊等骑往官马留于此地又新满洲䕶军厄鲁特等已骑官马而去伊等原骑之马俱交留于此地之大臣俟伊等到日令彼骑往之马留于此地骑彼原骑之马而去又两路大臣官员兵丁自此地支取至湖滩河朔之米自湖滩河朔支取至张家口之米厄鲁特等其妻子俱在张家口外不必赴京上从之命议水路设站之事上以自船站起行向穆纳和邵设站之事交大学士伊桑阿等议奏伊桑阿等议奏曰驾由黄河而往此地之站应留官一员船一只再拨官一员向穆纳和邵设站凡西来奏报之事令留于此地之官拆视如其紧要即由船站追送驾前如或常事或京城送来之事则由陆路之站交向穆纳和邵设站之官候驾到穆纳和邵寻往启奏令留于此地之官量驾到穆纳和邵之日依站道追送去上曰甚善不必留官着留内大臣索额图理其事将汝等所议交索额图着喀尔喀公车木楚克纳木津衞徴诺颜阿玉玺同索额图俱留于船站其他蒙古王公台吉俱由陆路而去遣大同所留官兵回京䕶军綂领蘓丹等奏曰前于大同毎翼留将领一员䕶军百名兹解马之便亦应令伊等偕来上曰伊等马匹已经调来与其至此地无宁行文令彼量力徐徐回京癸丑驾由船站至黄河西岸欧徳地方驻跸命饬官兵小心渡河上谕内大臣曰明日移营行二十里许令衆人行装俱渡河着遍行晓谕见所僱船只因装载过重船身出水无多黄河非他河可此万一错悞人固受害物亦难存着谕衆严禁大将军伯费扬古奏黑龙江兵告请効力许之先是以黑龙江兵不能拴带四个月米部檄大将军伯费扬古令黑龙江兵不必前进留于将军舒恕所至是大将军伯费扬古奏曰近奉谕㫖遣黑龙江兵往将军舒恕所黑龙江官兵㑹集再三告请云我等俱系末陲小卒累世以来受圣上豢养之恩坐食俸粮去嵗出兵并无効力又费皇上如许钱粮喂养马匹俱得肥壮皇上浩荡洪恩虽使官兵肝脑涂地不能仰报现今我等有追来马匹早晩俱到我官兵将四个月口粮䭾于马上即步而行亦断不至有悞我等愿舍命以効死力纵不给口粮我等宰马为食步行前去恳切哀求等看得黑龙江官兵马经喂养其臕肥壮追来马匹将到而此官兵皆奉㫖选留者其人亦强察哈尔官兵来自年前十月在军中度冬故马臕不齐近又准督运于成龙咨言臣带来黑龙江兵一百名及察哈尔兵约作千口筭一月需米二百二十石云是以视察哈尔兵之马不堪者减去之以抵黑龙江官兵口数即以察哈尔兵已领之米给黑龙江官兵其兵共为千口已将减留察哈尔官兵遣回将军舒恕所矣等当于四月十三日往至郭多里巴儿哈孙也上报闻且以示议政诸臣甲寅上驻跸黄河西岸达希图海地方命留内大臣索额图等供备回师官兵之米粮马匹上谕议政诸臣曰今诸事俱毕唯噶尔丹仅存各处逃窜大兵前进搜𠞰不乆旋师路必由此当议逐站致米师回乏粮者以米给之商贩则煮粥食之之事来降之厄鲁特亦由此而来青海来朝之台吉等亦由此而来米粮马匹已留于此则驻此而理事者尤为紧要朕本欲驻此理之但天下事大是以回銮领侍衞内大臣原任䕶从朕躬之职筹之数日以此任尤重故留领侍衞内大臣索额图併留都綂阿钖坦噶尔马王永誉䕶军綂领苏赫副都綂巴赛于此伊等应理事务着留驻大臣随驾大臣会同详悉议奏集议以为噶尔丹穷廹已极各处逃窜大兵前进搜𠞰不日旋师应逐站致米俟师还乏粮者及厮役商贩煮粥食之青海来朝之台吉等来降之厄鲁特等俱由此而来米粮马匹亦已留于此地赶羊者亦由此而来凡事皆筹画周详谕㫖极当俱宜钦遵行之请于进兵之路每站用驿站脚力各运致米五石如驿站脚力不敷与运米大臣于成龙等会商令于成龙等所备牲口运致交与坐站官员作粥以食归来之兵厮商贩又所留马一千四百余匹令于此处择地放青牧肥俟归来之兵乏马者给之乘坐宁夏解来羊九千九十只亦留于此仍令总督拨官役看守择地放青即以此羊量给青海来朝之台吉归来之兵丁及来降之厄鲁特仍侦探军情不时奏报上从之酌拨大小官员所僱船只行兵部奏曰随行部院大小官员所僱船共十一只此内五只内阁翰林院兵部理藩院戸部备有银两请酌拨司官笔帖式乘此五只随驾而往其余六只请交领侍衞内大臣拨用上曰着内阁兵部理藩院随往翰林院戸部不必随往所备银两交闗保则又余一二只矣其余船只俱交领侍衞内大臣乙卯厄鲁特俄儿遮图来降理藩院奏言将军觉罗舒恕咨称边汛送到降人厄鲁特俄儿遮图告云我乃格垒沽英之人随格垒沽英而来为伊拉古克三库图克图所掳自什鲁特西北行二日于閠三月十七日携我弟萨木谈窃马五匹逃出来归圣主见伊拉古克三库图克图之三人从后追来故我择大臕马二匹与吾弟乘之先令疾驰我乘马一匹牵马二匹奔出为伊拉古克三库图克图之人所追及执我而尽褫所衣使之下马驱而逐之吾弟萨木谈不知所之伊拉古克三库图克图之人併格垒沽英之人有百许我等逃来时伊拉古克三库图克图在西里闻其言向策旺喇卜滩而去不知噶尔丹在何地伊拉古克三库图克图之人马駞各有一二匹与我同被伊拉古克三库图克图掠去者格垒沽英之人现在伊拉古克三库图克图所伊拉古克三库图克图之人捕兽为食外更无他物云故令俄儿遮图乘驿飞驰伏乞转奏今据咨转奏报闻丙辰上自驻跸地方登舟至布克忒之东海喇图地方驻跸厄鲁特俄儿遮图祁齐克来降理藩院奏言将军觉罗舒恕咨称边汛送至厄鲁特俄儿遮图祁齐克二人来降俄儿遮图告云我原系厄鲁特之人去歳自此地同曼济偕赍皇上勅书而去曼济归噶尔丹留我捕兽以供其女钟齐海噶尔丹使其女钟齐海近丹济拉游牧我亦随钟齐海近丹济拉游牧三月十一日自厄黑阿喇儿西向一日之程到阿察阿木塔台地方前一夜我带丹济拉下人祁齐克逃出来归圣上我二人骑马三匹带鸟鎗二桿而来祁齐克告云我系丹济拉之人与俄儿遮图同来降圣上噶尔丹曾遣人约丹济拉㑹于阿察阿木塔台地方一同屯扎未㑹之前我两人逃来噶尔丹所有诺颜格隆阿喇儿拜下人有一百余呉尔占扎卜色稜车稜布木在达尔必地方呉思塔台吉阿巴在丹济拉一日之程阿喇卜滩在阿儿台山隂之旁图尔巴地方丹津俄木布等在阿保哈卜亲之地所闻如此又传闻齐集于阿察阿木塔台后商往厄黑阿喇儿西北游牧伊等未㑹之前我等己逃出矣噶尔丹下人但捕兽为食外并无余物视衆人形状窘廹已极问其马亦甚瘠臕大者少云于是令俄儿遮图驰驿先往俟祁齐克马三匹到后送往归化城伏乞转奏据咨奏入上报闻丁巳上驻跸萨尔竒喇地方命督率舟行次序上谕内大臣曰舟行之时诸各自约束鱼贯而进视前船既泊后船即停则不致喧竞行亦不乱前涂着诸臣各自严行管辖厄鲁特丹木巴札木素来降将军觉罗舒恕奏言侍郎满丕咨称降人厄鲁特丹木巴札木素告曰我乃呉尔占札卜之弟色稜之人三月十五日自阿察阿木塔图地方独乘一马来归圣上我所乘马至边汛而毙又云三月十五日在阿察阿木塔图地方噶尔丹诺颜格隆阿喇儿拜丹济拉阿巴拉思伦呉尔占札卜色稜车稜布木呉思塔等俱已㑹于一处未集之先见东方空魁扎巴喀对面火烟已有两日矣衆皆谓此火其根敦带青兵来乎抑他国兵来乎与其卧而待之不如行也将于次日十六自阿察阿木塔图过楚唿里渡瀚海而去闻车稜布木所言如此不知其往何处定居亦不知阿喇卜滩丹津俄木布所在何地问丹木巴扎木素曰彼所见之火尔逃来时犹见之否是何火耶答曰我未尝见火但闻人言之耳不知其为何火也又问噶尔丹丹济拉同㑹之地其人有几所乘马几匹何所食以度日答云同㑹之地人不过五六百马駞各有一二匹无有赢余所食兽肉外无长物若不得兽则杀马而食又问噶尔丹之子塞卜腾巴儿珠尔被圣上差人擒获噶尔丹曾闻之乎尔乃色稜之人在呉尔占扎卜等一处呉尔占扎卜色稜车稜布木等又何所言答云塞卜腾巴儿珠尔被擒噶尔丹未尝闻之呉尔占扎卜谓其弟色稜车稜布木曰噶尔丹甚属可忧我辈无所苦也我辈可以往归皇上亦可以往赴䇿旺喇卜滩亦可以往投达頼喇嘛彼三人言之我在旁闻之又问下人之意何如答曰下人言从噶尔丹既无结局而我辈皆死而后已或往归圣上或往赴䇿旺喇卜滩则我辈皆得生路矣是以将丹木巴扎木素令彼乘驿星速送赴行在疏到具奏上报闻事下所司壬戌上驻跸鄂儿绷阿木地方上谕大学士伊桑阿曰原约水陆两路俱于十五日到湖滩河朔兹风汛稍阻缓缓而行令遣官一员乘传往穆纳倘有京报俱令赍来乡导两员内着一人前来癸亥上驻跸达拉布隆地方思赐大将军伯费扬古时费扬古率兵进抵巴竒尔巴尔哈孙地方上追赐马駞食物寻费扬古上疏谢曰前此屡蒙圣主便蕃钖予稠叠恩施宠渥既多自难悉数兹于康熙三十六年四月十四日伏蒙圣恩除令上驷院赐马五十匹骆駞十匹外又另加恩赐马五十九匹骆駞十匹并京米食品珍味种种到齿牙摇落所食白粲既尽辗转购求正不易得忽承上赐玉粒佐以珍馐拜宠自天感恩无地不胜懽忭之至谨瞻天仰圣跪受谢恩讫生际昌期遭逢圣主殊恩异数悉数难穷惟有竭尽驽骀长効犬马之力图报高厚深恩于万一耳报闻甲子上驻跸布古图地方大将军伯费扬古报逆冦噶尔丹死费扬古奏为飞报噶尔丹已死丹济拉来降事康熙三十六年四月初九日等至萨竒尔巴尔哈孙地方厄鲁特丹济拉等遣齐竒尔寨桑等九人来告曰我等乃丹济拉所遣之使三月十三日噶尔丹死于阿察阿穆塔台地方丹济拉诺颜格隆丹济拉之壻拉思伦携噶尔丹尸骸及噶尔丹之女钟齐海共率三百户来归圣上住于巴雅恩都尔地方候㫖请皇上作何发落以便遵㫖施行其呉尔占扎卜色稜阿巴塔尔阿喇尔拜额尔徳尼呉扎忒喇嘛等带二百户投䇿旺喇卜滩而去额尔徳尼寨桑呉思塔台吉博罗齐寨桑和硕齐车林奔寨桑等带二百户投丹津俄木布而去问齐竒尔寨桑等曰噶尔丹之死何故丹济拉何不即行前来而住于巴雅恩都尔地方候㫖据云噶尔丹于闰三月十三日清晨得病其晩即死不知是何症丹济拉欲即行前来因马甚瘠而所带人等大半无马俱属歩行又无糗粮是以住巴雅恩都尔地方候㫖圣上许其来则来矣今若将丹济拉所遣之使尽送行在恐人多驿马不敷故仅将齐竒尔寨桑交郎中诺木齐代飞送行在其阿尔达尔格隆等八人等带往郭多里巴尔哈孙地方由所设驿站送往行在等伏思圣上中外一体视若赤子念噶尔丹一日不灭则蒙古部落一日不得安居去歳皇上不惮劳苦躬率大兵亲临克鲁伦等地方仰仗天威噶尔丹大败狼狈已极厄鲁特人等络绎来降不可胜数今年圣驾复临宁夏调度官兵所乘马匹粮饷诸务尽行备办始遣发大兵今噶尔丹罪恶贯盈已伏天诛其属下人上天举而授之皇上丹济拉等来降献噶尔丹之尸噶尔丹之女现借皇上详画周备遣行之兵力请直抵丹济拉所住巴雅恩都尔地方即押丹济拉等而来如丹济拉等尚心懐反覆即当尽行𠞰灭等仍于是月十三日往赴郭多里巴尔哈孙总领大军而进奏至谕曰今噶尔丹已死其属下三百余戸带噶尔丹之尸噶尔丹之女来降着大将军伯费扬古精选带去之兵往觅丹济拉所在押䕶前来余兵遣回黑龙江兵路逺亦遣回费扬古所綂之兵既足阿南达一路兵亦令遣囘着议政大臣作速议奏集议曰噶尔丹乃狡猾巨宼皇上驱除暴虐永奠疆圉圣躬不惮勤劳一连出兵三次终除贼之根株实史册中未有之事且于宁夏启行之前谕以噶尔丹已无去路或自尽或来降否则必为我所擒今果自杀等不胜倾服恭逢大喜请行庆贺礼上曰噶尔丹之死乃天之所助宜先谢天遂排香案于行宫外上率皇长子及文武大小官员对天三跪九叩头毕上入行宫羣臣在外行庆贺礼又奏曰噶尔丹者乃获罪于天之逆贼也神谟上符天意谓不灭此宼则生民不安故不惮劳苦亲綂六师三次出讨终灭噶尔丹自古以来虽有征伐蒙古者如此擒戮渠魁圣徳神功巍巍超越亘古莫之比也应钦遵谕㫖令大将军精选带去之兵往觅丹济拉所在押解前来余兵遣囘黑龙江兵路远亦遣囘既大将军一路精兵前进则阿南达一路兵亦令班师遍檄商南多尔济杜思噶尔及衆部落俱令知悉于成龙等所运之米应行应止着大将军伯费扬古与于成龙等㑹商行事上从之仍令速行命以四等台吉南冲为一等台吉上谕侍郎安布禄曰呉喇忒达尔马什里公旗下四等台吉南冲朕初不识虽赴京进贡一二次无复记忆朕昨一到见朕极致颂祷之词适与符合今日闻报噶尔丹已死丹济拉来降又甘霖大霈兆民欢悦着授南冲为一等台吉是日上谕皇太子曰朕定于初七日由水路起驾因黄河多曲折而泥泞居人鲜少不便传驿故令一㮣奏章送往穆纳和邵以待朕四日内到彼俱遣从陆路而行交内大臣索额图鸟鎗手二百名京城旗下马一千四百余匹及朕浮带米八百石留于白塔照去嵗尚书班第接济囘师兵从商贩交明起驾日来风波大而多阻十四夜朕前经过额尔徳尼班第达库图克图处差人来报云今日日将落见一小舟不胜其急言有紧急事务上奏噶尔丹已死丹济拉来降是以我库图克图遣我驰来以此喜音奏报皇上于是朕令自夜达旦速觅马由河两岸迎之又令迎之于小舟水路十五日辰刻散秩大臣布克图方到告云皇上以此小舟留于内大臣索额图倘驾未到穆纳间如有紧要事务马不能达令乘此小舟追发行在今紧急喜庆之大事无有过于此者是以令臣等连夜追赴臣等行两日夜到此併赍大将军伯费扬古奏章在此故抄出费扬古疏辞发京朕三临絶塞止为此㓂不可一日留也所见不明岂肯贻笑后人而为此举乎今赖天地祖宗之灵诸厄鲁特皆已收集蒙古属国靡不臣服不遗一人此报到京即传集诸王贝勒贝子公满汉大小臣工宣告其事令㑹议遣奏朕衷不胜喜悦握管不能成文匆匆发谕谨按噶尔丹狡焉作宼跳梁者几数十年部衆渐强土地浸广稔恶己极怙终不悛揆之人事当亟除騐之天道当速灭皇上洞鉴情形独排廷议决策亲征不辞三驾䟦涉之劳身兼将将将兵之事而数十载之巨㓂乃尽殱于两载之间向使从羣臣之请而仅遣将临边则贼即败䘐未必不如前遁逃茍延喘息自非大圣人智勇天钖果毅絶伦焉能立奏肤功若是耶昔皇上一闻厄鲁特情形之报即有噶尔丹已无所归必然自尽或擒或降之㫖今噶尔丹果尔自尽恰符谕㫖皇上先事如见料敌如神宜天下万世无不景服也乙丑上驻跸萨察莫墩地方命军中所余骡马仍送至京城尚书库勒纳等奏言等送到骆駞一千一百三十九头骡三千六百三十四头此内大兵取用骆駞五百三十头骡二百九十五头运米都御史于成龙等取用骆駞四百五十一头骡二千三百二十九头侍衞䕶军执事人员取用骡四百四十九头共选取骆駞九百八十一头骡共三千七十三头现存小臕骆駞一百五十八头大臕骡四百头小臕骡一百六十一头今行兵部咨言侍衞䕶军执事人员骑来骡匹俱交于成龙等无可发囘应将所存駞骡或等仍在宁夏同地方官监喂或交地方官喂养请㫖定夺得㫖库勒纳等所喂马骡骆駞併朱都纳之马一百五十八匹俱送至内大臣索额图所着索额图将此马骡骆駞仍交伊等勿致损少分羣送至京城副都綂阿南达奏报官兵起行日期阿南达奏言满洲绿旗官兵四月初一日至等所等于部落黙尔根济农索诺木伊思扎卜台吉约木楚木蓝翎侍衞布达等设哨之兵加以蒙古兵为二百名交一等侍衞俄欣台言带青巴图尔哈米尔等令与伊等前去设哨防御于初二日遣行将绿旗一千兵内痼病及迎鞍损伤之马百匹退出并提督李林隆标下兵一百名共满洲绿旗兵二千与提督李林隆等分作四队初三日自布隆吉尔梭尔地方起行讫又噶尔旦多尔济已到彼所奏梭尔布尔哈台齐希木等处且言时序不佳马匹又瘦又閲有马之兵量带一百名而来是以与彼亲身率兵一百名一同起行矣一併奏闻上报闻是日上谕皇太子曰朕由黄河顺流而下行十日犹未到穆纳水险行危不可轻视前访得四日可到穆纳故令诸报俱送穆纳伺候既知其迟乃遣官迎往穆纳取来十六日方到行在稽迟之故如此又河中渔者多洲渚有鹿豕及雉河鱼虽不多亦不空雁甚多河内乃鄂尔多斯地方河北乃喀尔喀地方又其内乃呉喇忒地方呉喇忒生计颇优牛羊甚伙两岸老少男妇喧填叩首因此为之稍延贺噶尔丹就戮献駞马牛羊者不可胜计御前人俱以舟行不便收纳但以御前人所捕之物饱食而遣之蒙古诸人戴徳畏威无可复加朕今但令往取噶尔丹首级星速囘京急为欢畅云尔丁卯上驻跸都勒地方丹济拉使人齐竒尔寨桑至齐竒尔寨桑至奏曰噶尔丹三月十三日病死即于是夜焚其尸携噶尔丹之女钟齐海诺颜格隆拉思伦程贝臧布纳尔巴噶卜楚陈奔自阿察阿穆塔台于十六日起程宿十站已到巴雅恩都尔矣意欲前来奈我诸人无马畜无糗粮若进瀚海皆饿而死矣故暂止于巴雅恩都尔以候圣㫖钦遵而行现在右翼壮丁四百共人口千余每丁各有马一匹共骆駞一百五十头此外并无他物呉尔占扎卜色稜阿巴塔尔阿喇儿拜等率二百余人往策旺喇卜滩所去矣呉思塔台吉车稜布木额尔徳尼和硕齐博罗齐等率二百余人往丹津俄木布所去矣我等来归皇上我于闰三月十四日自巴雅恩都尔而来上曰齐竒尔寨桑一二日后当即遣囘着议政大臣有当问之事问之当议之事议之来奏议政大臣问齐竒尔寨桑与大将军伯费扬古所奏无异但言噶尔丹之尸已焚等共议以为应令大将军伯费扬古选兵前进将丹济拉押䕶前来等因前奉谕㫖已极周详无庸另议但不知噶尔丹之尸已焚故前檄大将军斩噶尔丹首级星速解送今齐竒尔寨桑言噶尔丹之尸已焚应仍檄大将军作速驿逓噶尔丹之骨前来至齐竒尔寨桑应令乘驿发至大将军军前或先遣彼即赴丹济拉所或同大兵带往大将军既已身临近地听其酌夺施行上从之赐厄鲁特齐竒尔寨桑蠎袍褂带戊辰上驻跸乌阑托罗海地方大将军伯费扬古奏报师抵郭多里巴儿哈孙费扬古疏言等率黑龙江兵察哈尔兵于四月十三日已到郭多里巴儿哈孙出宁夏之前锋亦于是日到大兵尚未到俟大兵到后等公议施行外谨将到郭多里巴儿哈孙日期奏报上报闻是日皇太子诸王以下九卿诸臣以上上表贺皇太子奏言恭请父皇万安四月十九日已时接到喜报有噶尔丹已死丹济拉来降衆厄鲁特俱已收集蒙古属国俱已臣服一无所遗报到即传集诸王贝勒贝子公满汉大臣明谕縁由令议遣奏之㫖覩此懽忭不知所措即遵㫖率诸皇子诣干清宫丹墀上恭设香烛向上天叩谢即趋宁寿宫奏知皇太后祖母又捧谕㫖及大将军伯费扬古奏章呈览遍示宫中以及外廷奉皇太后祖母㫖皇上屡次远征每冀闻殄灭噶尔丹之声息忽得此大喜㨗音不胜欢悦此皆皇上至仁至明天心眷佑圣躬不惮劳苦三次出临究集大勲予今梦寐已安喜庆之事孰有大于此乎又父皇以噶尔丹之故幸归化城谕以若获噶尔丹朕于此地发落传首京师其子必生致于尔听尔发落此行果于圣算谕㫖不差毫黍生擒其子今噶尔丹又复传首京城等不胜懽忭之至谨奉表称贺恭惟父皇圣谟神功奉天威灵逆贼伏诛党与尽降边徼从此永宁普天欢忭无极叛贼噶尔丹逆天犯顺稔恶有年曩者借追索喀尔喀之名竟深入乌阑布通之地我师奋击穷蹙乞命誓不敢复来侵犯宥之而归不意狡诈不悛违弃誓言复窜伏于巴颜乌阑之地蓄叵测之奸情煽诱诸藩父皇念切安边六师亲綂远踰瀚海直临㓂穴大败贼人贼虽孑身脱逃而丧胆夺魄已如阱兽釜鱼矣去歳冬父皇又念筹边必须亲莅不惮风雪寒凉之苦躬往边外驻跸经画布置威徳并行贼之羽党来降不絶贼势益孤仅存喘息茍延荒徼父皇又于二月亲往宁夏丕扬圣武广运神谟如雷霆之震击枯朽莫能当如日月之照临魑魅无所遁孽子就擒而青海诸台吉又率其部落归降于是贼益魂消惶惧而死其下丹济拉等尽收其家属倂挈其尸来降数年顽梗逆㓂尽皆扫除荒徼蒙古属国靡不臣服从此边境长享清宁而外藩永无侵扰总由父皇以乂安生民为心三次亲临边外焦心劳思栉风沐雨事之勤苦人所不堪皆躬歴之竟不为倦是以获天眷佑克奏大勲凡贼情形父皇筹画了若指掌无一能逃洞鍳之外此冦之必灭乆在父皇成算中矣今四月十九日辰时报到及宫中以至诸王文武大小臣工军民人等不胜踊跃欢忭皆以为自此宇内无纎芥可虞之事而太平之治益隆矣等不胜庆幸之至谨具本称贺以闻和硕显亲王丹臻等王贝勒贝子公内大臣九卿等奏曰等窃惟噶尔丹逆天悖㫖而行圣上三次临边为此生民躬劳征伐务在穷追噶尔丹今噶尔丹殄灭应行庆贺祭告天地太庙社稷诏谕天下俟各部院请㫖外今应将噶尔丹伏诛之事先晓谕各省悬噶尔丹首级于两黄旗教塲示衆俟御驾入京传噶尔丹首级于诸蕃部落喀尔喀差官周行遍示讫仍悬原处上报闻庚午上驻跸乌阑脑尔地方设湖滩河朔迄张家口驿站理藩院奏言部已遣乡导官由湖滩河朔过乌阑穆楞之路至张家口分派宿站查由此路过杀虎口路驿站后即与所设驿站相隔应移张家口路之驿酌于此路暂且设驿毎驿各马二十匹官一员兵十名遣部司官宋山祁塔特萨哈莲及笔帖式等往与管张家口路坐塘官赫色恊同料理着前去官员笔帖式扣数或两驿一员或三驿一员坐待事务传报如驿中现在官弁兵丁马匹不敷着前去官员酌便于附近旗下取察哈尔官弁兵马设驿俟御驾入边撤之各遣归本汛上从之是日上谕皇太子曰朕躬安皇太子佳否十八日过穆纳齐竒尔寨桑到除问彼之事已详开发汝外朕面诘之噶尔丹之死仰药自杀是实或衆人酖之或自服毒俟程贝臧布到后缓缓辨之朕大事已完心中并无他事每日与大臣侍衞一为言及輙以为快但噶尔丹尸已焚即系全尸其首亦一干腊而已前呉三桂尸亦焚取之于决囚之地舂碎抛弃榜样甚明特谕辛未上驻跸济特库地方命议诛塞卜腾巴儿珠尔上谕尚书班第曰塞卜腾巴儿珠尔即当正法着议奏议曰塞卜腾巴儿珠尔乃获罪于大逆贼之子擒获之顷理合即行正法皇上豫期𠞰灭噶尔丹暂且覊候至噶尔丹就擒之时一併诛戮今果符皇上睿算噶尔丹既已授首塞卜腾巴儿珠尔不可稽迟即行正法为是俟命下之日将塞卜腾巴儿珠尔赴两黄旗演武塲处斩收其首俟噶尔丹之尸到日併悬藁街示衆再传首于四十九旗喀尔喀衆部落仍悬示通衢其徽忒和硕齐塞卜腾巴儿珠尔乳父亦应斩首免其枭示议上上命议政诸臣集议议曰据丹济拉所差齐竒尔寨桑言噶尔丹之尸业经焚解且已檄大将军令将噶尔丹之尸驿逓飞解应俟噶尔丹骸骨到日照呉三桂粉骨扬灰例至通衢法塲灰其骨示衆而扬弃之斩塞卜腾巴儿珠尔悬首示衆至传示诸部落俱照前议上从之塞卜腾巴儿珠尔仍俟驾旋正法大将军伯费扬古奏报率师赴巴雅恩都尔起程日期费扬古奏言等率黑龙江兵察哈尔兵于四月十三日已至郭多里巴儿哈孙俟出宁夏之大兵到后公议施行具奏在案出宁夏之大兵已于是月十四日到运米都御史于成龙等犹未到臣等原应俟于成龙等商酌致米何地藏贮之事但丹济拉所遣赍奏齐竒尔寨桑言噶尔丹已死丹济拉等携噶尔丹之尸及其女钟齐海併其属人来降住于巴雅恩都尔地方欲即行前来因马甚瘠而其属人大半皆无骑步行又无糗粮是以候㫖圣上许来则来云等窃思今贼首噶尔丹死丹济拉等无所逃窜来献噶尔丹之尸及其女归降皇上所余呉尔占扎卜等一二游魂零星窜散等之兵所携口粮扣算收取丹济拉行程日期似无不足是以将于成龙等所运之米即令贮于郭多里巴儿哈孙以备囘师降㓂之用又齐竒尔寨桑等言丹济拉无粮等率大兵携糗粮羊只等物前往酌量拨给丹济拉等收集前来如万一兵乆需粮再檄于成龙等以彼乆息之力获休之马星速运至等所指之地等于本月十七日綂领大兵向丹济拉所住巴雅恩都尔进发上报闻是日皇太子奏至言恭请父皇万安窃惟父皇一连三次亲临塞外务取噶尔丹之首终符圣意总由神畧天威天地宗庙眷祐斯世不复闻㓂之一字矣父皇之意已遂思此三次睿虑焦劳圣躬过瘁惟冀炎暑之前早旋京师俾得快覩天颜闻㨗音之日喜极不知所措忘食忘寝至于两日匪但欢忭已也往奏皇太后凯音之时内左门外衆人拥塞无路可行欢笑之声动地谨奏壬申上驻跸哈喇乌苏地方随驾诸臣请行庆贺礼议政大臣都綂宗室公苏努等奏言等钦惟皇上仁同天地明并日月威吓雷霆自三逆荡平以后十余年间下台湾定俄罗斯收服七旗喀尔喀皆决策庙堂之上制胜万里之外敷天薄海罔不来享来王独厄鲁特噶尔丹肆逆犯顺扰乱边塞曩年託辞追喀尔喀阑入界内輙掠我乌阑布通至近之地比出师声问其故随经击败遁走顾因圣驾未亲莅军致此役未能灭贼而噶尔丹虽抗我颜行皇上犹不计其罪恶惟求上合于天颁赐勅谕谓尔居塞外进贡市易资生如常则尔之人民咸获生理我必不加兵摉讨倘尔不行悛改虐我边氓我之兵力何所不届尔衆亦安能宁处乃噶尔丹仍不悔祸复恣荼毒于时圣心恻然轸念边塞生灵亟思殄㓂以安良善谓此㓂一日不除则塞外䝉古一日不靖内地生民亦一日不宁以是睿谟独断鋭意亲征去年五月从克鲁伦躬先士卒追奔逐北逼贼度巴颜乌喇适与两路大军相遇于昭木多地方遂截击大败之噶尔丹既败之后势已全溃不可复支犹不遵屡颁勅㫖面縳归顺仍收拾余衆窜伏于西北荒塞之地以延残喘皇上廼特命大将军伯费扬古驻军喀伦将军愽济副都綂阿南达偕提督孙思克李林隆等驻军肃州凡狡㓂奔赴乞援之路悉遣将率师遏其要害又遍谕厄鲁特人衆曲示招徕而圣驾复于冬月沍寒亲莅塞外济河至鄂尔多斯经画军务维时噶尔丹困乏无所得食遣其台吉丹济拉率兵劫我余粮为官军所觉奋击败走嗣是厄鲁特台吉寨桑人等先后来归者络绎相属皆厚加恩养并授官职噶尔丹虽亦遣其格垒沽英赍奏乞降而我皇上深察此贼诡诈不可信仍留大兵驻牧大同候来春进𠞰顷以二月初驾发京师次云中令禁旅取道塞外乘舆巡缘边城堡䟦渉山川踰越险阻直抵宁夏迨大将毕㑹皇上亲閲将士马匹整饬戎行指画转饷兼授诸将方畧遣行实进次于狼居胥山之境圣驾三临边塞为民除害不惮勤劳于斯极矣其哈密囘人又遵奉谕㫖悉心自効生擒噶尔丹之子塞卜腾巴儿珠尔俘送行在第巴亦遣使驰奏深谢前罪具言嗣后谕㫖无不祗遵而瑚瑚脑尔台吉济农等与厄鲁特旧同族类亦奏请朝贡𨽻于属国至噶尔丹亲信之丹济拉及阿喇卜滩丹津俄木布等俱遣人输诚向顺噶尔丹力竆势蹙衆叛亲离一子就擒外援尽絶惊闻车驾复出朔塞遣发大师竆摉扑剿投足无所自知罪恶山积为天地所不容人心所共愤遂以闰三月十三日仰药自尽丹济拉携噶尔丹遗骸及其女子并人口三百戸来归于是厄鲁特部落殄灭无遗类而西北絶塞数千里自此更无一不臣之国不服之人猗欤盛矣自昔蒙古侵轶边境有兵连祸结数十年而不息者即其驭之有道亦不过如唿韩邪之欵塞启民突利之来朝覊縻之使不为患而已未有匝歳之内扫荡无余且六军亲行凾首献㨗如今日之灭噶尔丹者夫以沙漠荒远之区而蹙之如在槛穽以鸟兽飘忽之迹而制之如受羁绁以二十余年横行无忌之劲㓂而翦刈之如在掌握之中惟我皇上至仁率育上格天心故获自天之祐而明睿烛几神威震詟实为千古帝王所不及用能耆定大勲悉符成算如此等叨扈圣驾获覩成功不胜庆忭荣幸之至伏乞勅下该部察明典例详议告祭天地宗社及诏告中外事宜恭候驾还京师即请举行并祈命史馆编辑平定北冦方畧昭示亿禩埀休无极为此具题请㫖奏入上曰诸卿奏贺朕已具悉着详察应行典礼具奏即下所司甲戌上驻跸黄河西岸喀喇苏巴克地方陆路诸臣请行庆贺礼由陆路后至大小诸臣以𠞰灭噶尔丹奏请行庆贺礼来降之厄鲁特寨桑诺尔布等亦奏请叩贺上谕曰往者噶尔丹以追逐喀尔喀为名直入我扎萨克乌阑布通之地故朕命皇兄裕亲王及皇长子率师往剿之噶尔丹大败使济隆库图克图徃复陈説自今以徃不敢再犯边陲噶尔丹顶威灵佛立誓此尔衆之所共闻嗣后无故过土喇潜处巴颜乌阑掠我臣服之纳木查尔拖音故朕亲綂六师声罪致讨然犹不忍遂加诛灭再四遣使谕以和好而噶尔丹怙恶不悛朕故整师进剿噶尔丹不能当我军威惊溃奔逃遇我西路大兵亦因噶尔丹輙先攘臂我军乃奋击大败之此皆噶尔丹违天背盟以致祸患及身国随以亡朕但思扫除残暴拯救羣生诚悃恳恳求符天理故大军所向无水之方灵泉觱沸不毛之地瑞草蕃滋山川効灵百神显祐闻噶尔丹所至之地必有烈风暴雨灾异频逢惊闻我军之来寝食俱废反覆思维无计能逃竆急仰药而死由此观之天可违乎其助顺恶逆亦显然矣夫与朕为敌者仅噶尔丹一人与衆何与不惟噶尔丹在日尔等降者必加恩抚䘏今噶尔丹已死凡有降者朕亦如尔辈恩育岂忍异视耶然噶尔丹之灭朕之大小官员当奏请庆贺尔诺尔布等皆厄鲁特寨桑受恩于噶尔丹之人不当奏请诺尔布寨桑等叩首奏曰我等实同禽兽毫无知识䝉圣上将大节大义详明晓谕始觉我等之非今我等不行庆贺请谢皇上圣诲叩首而退副都綂阿南达等奏报率师赴巴尔坤起程日期阿南达李林隆疏言等率兵于四月初十日至塔尔河哈密之达尔汉白克额贝都拉遣人赍书云我前有亲随之人杜拉儿自丹济拉处逃归言噶尔丹于三月十三日死于阿察阿木塔台地方呉尔占扎卜色稜阿布等已奔策旺喇卜滩处车稜布木呉思塔博罗齐等已奔丹津俄木布处丹济拉原欲西行闻阿南达在布隆吉尔地方乃不由布隆吉尔前往与诺颜格隆查浑喇钖之子拉思伦等率四五百人由博克达尼陇哈尔巴汉之南取道噶斯欲奔达頼喇嘛处曾住于巴尔坤尔地方本月十七日于我北村抢去人一口马二十四匹牛二头云问赍书之囘子白稜曰噶尔丹得何病而死据云逃人杜拉儿称噶尔丹曾云我向以折滚噶尔为良善之国不意无信如此怨恨数日饮食俱废于十二日头痛召丹济拉前去十三日午前身死葢由皇上大克之之后以至家国灭亡妻子离散耻辱难堪正在悔恨之时皇上遣人再三谕以归降否则即遣大兵剿灭以此竆困急廹而死云查先是闰三月二十八日哈密之达尔汉白克额贝都拉报称色稜所逃十八人内二人来告噶尔丹自格格特哈朗古特地方起程到台西里地方我等于三月二十九日自噶尔丹处逃出前来已经奏闻今逃人杜喇儿所称虽与色稜家下逃人之语不符既云丹济拉现在巴尔坤尔地方等率兵急趋巴尔坤尔探视确信另行具奏报闻事下所司命舟运湖滩河朔米以济晋民之乏食者上谕大学士伊桑阿曰前山西巡抚倭伦以去歳山西数州县歉收今米价甚贵奏闻顷噶尔丹殱灭天下悉已无事惟爱养兵民是为要务山西米价腾贵民生困苦朕闻之中懐轸恻扈从前来大臣侍衞官员执事人自船站坐来船只现有水手若至湖滩河朔后将此船只逆流牵挽囘至宁夏甚难前亦曾谕总督呉赫就此船只将湖滩河朔积贮米或三千石或再加多量行装载遣贤能官员顺流而下运至保徳州比时价减少粜卖于民大有裨益尔等议之待至湖滩河朔奏闻诸臣会议曰我皇上以兵计生民为念或居宫禁或出巡幸无不咨询访问今闻山西米价稍长爰是轸念以现在船只水手将湖滩河朔之米顺流运至保徳州减价粜之于民甚为有益圣谕如斯虽尧舜之仁何以加焉此事显然有益于民俱应钦遵圣谕施行查随驾大臣侍衞官员执事人等坐来之船共九十五只载马大船二只楼船三只及一等侍衞思格等坐船一只共一百一只将湖滩河朔之米或三千石或再加一二百石令其满载遣部院才能官四员运至保徳州㑹同地方官较时价稍减粜之船上水手三百余人应自湖滩河朔各给十五日口粮此事既与山西百姓甚有益应移知该抚派才能官前来迎运㑹同监卖其船至保徳州时该抚即于本省留用应遣官员职名开列请㫖上曰坐来之船既多保徳之路又近应于所运米石外加增转运着与巡抚倭伦㑹议具奏诸臣㑹同巡抚倭伦议查随驾大臣侍衞官员执事人等坐来之船共一百一只船数既多路途又近应拨米五千石视船大小载徃若有余则着缓缓运至乏米之处减价粜之巡抚倭伦言若将运米之事付自能运到应将此米交与倭伦令派所属才能官员转运部院官员不必另遣仍令将运至米石所卖银两数目造册报部其水手三百余人自湖滩河朔各给十五日口粮其船至保徳州即于本省留用奉㫖依议运此米石着学士黄謩前往率部院司官二员同行侍郎安布禄留此监发米石毕星速前来乙亥上驻跸喀喇苏巴克地方宥坐塘马之徳等死议政大臣奏曰前闰三月初五日奉谕曰自边外湖滩河朔至横城安站已毕屡檄大将军一概报事俱由口外逓奏近者大将军所奏三事何以从内来着查如何迟悞由内驿前来之处查巴牙思唿朗报安站已毕之事哈什阑坐塘囘子马之徳不亲身送交次站金铎迟至五日其部发大将军之事葫苏台坐塘金铎因封破不收以致失去金鋐不遣信实之人自代失去命下封套凡驰驿之事皆关系军机不可少迟时刻马之徳迟延五日金铎失文情由殊为可恶应将伊等俱照军法处斩金鋐不遣信实之人自代仍应𤼵配奏入上命寛此二人免死拿𤼵京中刑部议罪大将军伯费扬古奏外藩蒙古诸部落各愿从军効力费扬古奏言先经奉㫖宣谕现在军前诸扎萨克王贝勒贝子公台吉等及附近喀尔喀扎萨克等听其从军効力据现在军前喀尔喀和硕达尔汉亲王诺内毛明安贝勒班第等王贝勒台吉等领伊等䕶衞併所属附丁愿各自备四月资粮从军効力申详具题在案今据喀尔喀达尔汉亲王诺内旗下多罗郡王古鲁席熙等诸扎萨克王贝勒贝子公台吉等俱各愿率部衆自备四月资粮从军効力俱于四月十七日到郭多里巴尔哈孙地方遍问诸扎萨克王贝勒公台吉等今留米此地尔诸扎萨克内有牲畜疲乏赍粮不足者俱留此就粟据云我等马畜俱好倂无疲乏愿从大军効力不愿留此相应奏闻上报可把总李应龙以船上効力补授守备上谕行兵部曰把总李应龙此次船上効力甚为勤慎如有宁夏该属守备缺出即行补用总督吴赫奏以古水堡守备授之上从之以侍郎席宻圗规避革职治罪议政诸臣以席密圗所买牲畜数目具奏上着问席密圗尔言由内路去何以又从外路来遵问席密图奏曰事既毕于闰三月十八日由凉州起行而来行两日道闻十五已囘銮愚以为从宁夏将有千里如追赴行在恐不能及故由内往在大同宣化左右候驾报部后勅㫖既到始自知其谬甚为惶惧连夜追到行在此皆庸劣所致夫复何辩上曰部院人员习气即此也凡事皆先自言其庸劣而已朕躬在军中彼事毕不追赴驾前弃之而从内路以去可以为是乎着拿交议政诸臣随议曰上躬出兵在外席密图理应事毕即追赴驾前乃不至行在即欲囘京由内路而去殊为可恶应将席密图革职枷号两个月鞭一百不准折赎上从之丙子上驻跸鄂尔纪库布拉克地方厄鲁特车稜台吉来降大将军伯费扬古疏言康熙三十六年四月二十日大兵前进正行之间喀尔喀衞徴带青凯木楚克引厄鲁特台吉车稜下龚格厄尔克来告曰车稜率部衆来降圣上等即发官兵押车稜及其属衆至屯营固林扎拉之地台吉车稜告曰去年五月初十日我见大兵厮役人等掠我衆什物心甚惊惧率十余人由山内奔逃至达马尔地方遇噶尔丹同往萨克萨特唿里克驻扎数日欲各自游牧乃离噶尔丹往额黑阿喇儿我属下陆续有百许人率其妻子来与我㑹我思噶尔丹为人素恶与彼为伍徒死无益闻圣上待厄鲁特降人甚加恩抚终不如往归圣上之为愈因谋之部衆率百许人及其妻孥百许口正月初三日起行前来养我马畜缓缓而行由憨山翁金来降圣上又乌阑布通战后蒙皇上赐我父呉尔坤勅书蠎袍我父来归皇上之意极其诚切但无便脱走未得来归耳等将车稜併所属龚格厄尔克传送行在外其车稜之妻併车稜带来男妇子女即令自乘其马畜交与驿站送往张家口奏至上报闻併示议政诸臣命以军中有余马骡骆駞拨给营驿行兵部奏言席密图等疏称等同甘肃巡抚及地方官员採买马骡一千一百五十六匹骆駞八十五头牛三百十二头羊七千只共用银二万一千四十八两臣自助骆駞四头马骡四十匹侍讲学士朱臣等每人助马三十匹总督巡抚地方官员共助马骡五百六匹以此拨给进剿及留驻兵丁马骡一千五百匹其牛羊俱尽数随军后到马二百七十二匹骡八十匹骆駞六十八头已交凉州等处官员喂养所买牲口细数该抚另行奏销窃思皇上亲綂六师出征絶域已将噶尔丹剿灭现在马畜并无所用若将所剩马骡交地方官喂养徒费钱粮应将此马檄该督抚拨给营站骡駞变价报部其採买牲畜用过银两细数该抚造册具奏以凭查核上从之骡駞亦着拨营丁丑上驻跸乌阑巴儿哈孙地方厄鲁特滚布察罕等来降䕶军綂领鄂克济哈疏言察罕多尔济之父滚布察罕率其妻子六十九口台吉阿喇卜滩之四口寨桑徳伦之十口尼尔齐海呉巴什四十二口于四月二十三日既到宁夏问之以噶尔丹情形滚布察罕言彼与噶尔丹分居已乆不知噶尔丹情形特来投圣上耳问之徳伦呉巴什等则言去年九月初八日自齐金脑儿地方噶尔丹遣我等归家不知噶尔丹之事又据副都綂阿南达檄山西巡抚言察罕多尔济养于大同烦将滚布察罕等送交山西巡抚云应作何处置请㫖定夺上曰此属若从内地送出时方炎暑恐致疾疫着自宁夏送往船站拨内大臣索额图等马畜由口外送至张家口上又谕大学士伊桑阿曰前以察罕多尔济顾孟多尔济留于大同交晋抚倭伦抚养今着将此二人文到即出徳胜口迎驾而来该地方官酌给马与粮拨人送来是日皇太子奏至言恭请父皇万安四月二十四日辰时奉到谕㫖朕大事已集意中无事日与诸臣一言及之以为快读之不胜懽忭但更有不尽之喜跃者自去年三月至今年四月计三次整十一月不得依父皇膝下以承圣训皆逆㓂噶尔丹之故今父皇断不宥彼必发兵勦之彼亦灼知断不能脱饮药而死羽党皆降此后永无乆离父皇之忧矣愈一思之喜之不尽今噶尔丹自裁其子被擒朔漠永宁又并无家事欲减带从人赴父皇之前于此四月展昼夜恋慕之情且以称贺併应与诸皇子中某某偕往伏候谕㫖父皇垂鉴务赐准行得㫖朕目前即入京皇太子不必率诸皇子来迎散秩大臣巴当阿等奏报囘师散秩大臣巴当阿前锋綂领杜什希等奏曰等至恩克所逃空郭罗地方不见伊拉古克三库图克图即躧踪前行三日于四月初八日在古尔班忒克地方两路之军相㑹等㑹同追之六日到瀚海之喀屯敖拉视之则已向西而去矣向散秩大臣沙克准等问其去向伊等以为向祁齐希纳空郭罗阿济而汉去矣是以等于四月十四日各人取路而囘奏至上报闻着示议政诸臣併示呉达禅喇钖戊寅上驻跸席纳拜星地方命塘报由边外驰逓上谕大学士伊桑阿曰朕今日发报至京已谕之以内来报事俱由张家口遣发尔等亦晓示坐塘人员俱由张家口逓送併遣理藩院或司官或笔帖式一员往大同接西来诸事俱由边外送来朕进张家口后再照常由内驿逓送是日谕皇太子曰朕过湖滩河朔三十日过杀虎口往张家口如由内地而往则暑热而又值农时边外近而且凉今年水草甚佳我军之马駞虽在四月行值草青之时无论贫富咸皆肥腯一无损弃朕多方区画必令全归大畧计之五月望间可到京城京城之马一无所用此谕到后凡报从张家口遣奏御用茶汤氷水出张家口来迎从驿站遣发此时乳酥饶足蒙古来迎者充塞于道食物亦多不必赍来迎接可将上项诸事奏之皇太后併宫中俱令知之圣祖仁皇帝亲征平定朔漠方畧卷四十三圣祖仁皇帝亲征平定朔漠方略卷四十四钦定四库全书圣祖仁皇帝亲征平定朔漠方畧卷四十四五月庚辰朔上驻跸诺木浑河命大兵牧马于水草善地上谕内大臣曰视诸军马匹惟恐遗失附营放牧是以食不如意宜远择水草佳处放牧虽瘠可无碍也着谕衆知之又今日我军所屯与蒙古杂处当谕我军以至仆从毋得盗窃蒙古之马如盗马被获即依蒙古盗我军之马例处斩着交各该管人员传谕辛巳上驻跸阿禄十八里台大将军伯费扬古奏报选兵进觅丹济拉发囘余兵费扬古奏言准行兵部咨称奉谕着费扬古精选所部兵往觅丹济拉所在招之俱来余兵遣囘黑龙江兵阿南达兵亦令遣囘于成龙所运之米㑹商料理等遵㫖㑹同选择前锋四百名䕶军鎗手五百名毎旗砲各一门八旗骁骑砲手八十名察哈尔兵二百名宁夏绿旗兵二百五十名共精兵一千四百余即于发囘兵中驼马内酌量通融等率之往觅丹济拉所在巴雅恩都尔地方收集丹济拉而来所余前锋一百名䕶军鎗手一百名砲八门八旗骁骑砲手八十名扣数派出将领管辖毎翼派出大臣一员今正值边塞内外务农之时恐兵丁妄行践踏交与严禁察哈尔兵一百六十五名出宁夏之黑龙江官兵四百名坐哨之博尔徳城守御闗保等兵一百名宁夏镇标兵二百五十名俱于四月二十六日发囘起程矣今等遵㫖选兵往收丹济拉余遣囘则都御史于成龙所运之米不必全至郭多里巴儿哈孙请将三分之一运至郭多里巴儿哈孙以备囘师降夷之用其余二分即留现在运到之地至遣囘一千一百余官兵仆从给以两月口粮可到归化城边上地方应裁伊等一月之米交于成龙等于郭多里巴儿哈孙地方收贮备用所裁黑龙江官兵一月之米俟黑龙江兵到归化城后支仓粮带去上曰善着以此檄知于成龙等寻于成龙等准大将军伯费扬古咨率令官兵将一分内一千石余米运至郭多里巴儿哈孙地方所剩两分米留于船站两狼山侍郎李鈵左通政喀拜领运来两队之米亦已停其前运矣谨此奏闻上报闻费扬古等又奏曰四月十六日大兵到郭多里巴儿哈孙后等公议遣散秩大臣丹巴哈什哈署叅领顾叶里于丹济拉诺颜格隆拉思伦谓之曰尔等所遣使人齐竒尔寨桑来言噶尔丹至阿㕓阿木塔泰地方于三月十三日已死丹济拉等携噶尔丹骸骨及其女共三百戸人前来归降圣上住于巴雅恩都尔丹济拉等欲即来而下人三分之中有两分无坐骑俱系步行且皆无粮食是以住于巴雅恩都尔候㫖但听谕㫖如何以便遵行其言如是闻尔丹济拉携噶尔丹骸骨及其女并属下人诚心来归圣化我辈甚喜今吾与汝皆同朝人已为寮友特遣散秩大臣丹巴哈什哈等通问可明告此项差员凡步行人需坐骑几何共需口粮几何当计数送马匹牛羊米粮等物往迎仍有一言相告尔丹济拉何不轻身先携噶尔丹骸骨并其女来其属下人随后徐来则愈合圣上轸念之心矣吾辈以僚友之道抒情相告以是作蒙古书用印钤封令丹巴哈什哈赍往讫上曰大将军费扬古军前有带罪发往从军効力之人今进兵之路各处多有伊拉古克三库图克图之人及流散之厄鲁特至使人于丹济拉应遣从军効力者乃差散秩大臣丹巴前去殊为草率着商度来奏佥谓大将军使人于丹济拉应差发往军前効力之罪人而差散秩大臣丹巴前去殊为草率请严饬大将军费扬古仍令大将军费扬古等率领精兵直至巴雅恩都尔收丹济拉等而来至发囘黑龙江等处兵及拨粮诸事俱准该将军等所奏行上从之停止二次运米赴保徳州上谕大学士伊桑阿曰前以湖滩河朔之米五千石装船一百一只令运致保徳州今侍郎安布禄来奏言已经量船所容装米三千三百六十石开行矣俟至老牛湾带囘船只将所余一千六百四十石于第二次起行云但将米作两次运为日既乆而船戸亦辛苦且现运三千三百六十石亦无不足之处作速檄知第二次不必再运壬午命遣四格子赵山招抚阿喇卜滩丹津俄木布副都綂阿南达提督李林隆奏言等率兵于四月十八日至巴尔库尔见前行哨探者报云丹济拉已起行不在屯札之地乃问逃来杜喇尔曰丹济拉前言欲往何地答曰我未出逃之前丹济拉与衆议时一人言我等或暂栖巴尔库尔不则往投圣上丹济拉言汝等但知自为计耳何以不一言及利我之事我等不便乆居巴尔库尔兹我属下屡有逃亡如策旺喇卜滩知而阻我则难脱矣况遣使以诳圣上迁徙来此今又可往降乎我马臕尚壮当乘人未觉之先急从噶思渡瀚海将汗之骸骨及钟齐海送至达赖喇嘛所吾心尽矣断不可缓也曾有此等语未敢告诸大人是以等至彼营地视之人踪漫灭马通枯燥行迹向布克达额冷哈巴尔罕而去等窃思圣上筹画周详各处堵御是以噶尔丹仰药而死丹济拉无路可出甚不得已从额冷哈巴尔罕往趣噶思如随丹济拉之踪追之隔日已乆难以相及是以等急向瀚海南竟趣噶思口以御之十九日自巴尔库尔起行矣奏至上以之发议政诸臣集议曰据阿南达疏言至丹济拉屯札之地见人踪漫灭马通枯燥行踪欲渡瀚海往达赖喇嘛所折向额冷哈巴尔罕而去如随丹济拉之踪追之隔日已乆难以相及是以急趋噶思口御之已于十九日起行矣查前者大将军费扬古遣散秩大臣丹巴至丹济拉所通候曰尔既来降圣上则我皆同朝之臣故我以一言告之尔当携噶尔丹骸骨及噶尔丹之女先轻骑而来其属下择可托之人交授缓缓而行则甚合圣上之意已作蒙古书用印发去矣又齐竒尔寨桑来奏曰丹济拉言尔往奏圣上此处四围皆我仇人如乆住巴雅恩都尔倘人知之未必不来侵犯故我于瀚海四围处处留踪如我离巴雅恩都尔而他往我必埋书于巴雅恩都尔而去尔往奏圣上归来而我不在此则觅我所埋之书既得我书则知我所在矣曾以此言密语我人无知者又问降人厄鲁特大臣格垒沽英言噶尔丹身存之日曾集衆寨桑商其所往一无可去而止今丹济拉以寡弱之衆而绕䇿旺喇卜滩附近之地游行数月以为欲往达赖喇嘛所我料其必无是事此正合语齐竒尔寨桑处处留踪之言逃人杜喇尔不知故言欲向达赖喇嘛而去亦未可定应将目下大将军费扬古两疏俱抄发阿南达李林隆知之奏入得㫖依议遣使于丹济拉之时当遣戴罪立功人等如赵山四格子者为是伊等俱素行不端善于钻营之人故诸大臣狥情不遣而遣散秩大臣丹巴丹巴必遇不良之人亦未可定今将伊等遣一人于丹津俄木布遣一人于阿喇卜滩自备马匹副以蒙古将领笔帖式晓谕噶尔丹已死招抚其衆伊等若招得阿喇卜滩丹津俄木布即与俱来如事不成或未至其地半涂而囘着大将军即于军前枭示授副将麦良玺为肃州总兵官上谕议政诸臣曰肃州总兵官李世达病故肃州地方甚属紧要定边副将麦良玺貎伟材优着授为肃州总兵官速檄令赴任不必从征命赐厄鲁特投诚人自台吉以下闲散人以上遍给马匹上谕太仆寺曰厄鲁特台吉等各马八匹散秩大臣等各马八十一匹一等下等各马五十匹二等下等以下闲散人以上各马三十匹俱自太仆寺支取给赐甲申驻跸色徳勒黑地方安揷厄鲁特降人于张家口外内大臣索额图奏曰大将军伯费扬古差小校柰马代送厄鲁特鄂里哈之子车陵下龚格额尔克到查先是奉谕㫖曰厄鲁特来降问其情由具奏来降之人留于汝处应遵㫖将车陵留于处但车陵者厄鲁特部落名族之子而费扬古又檄送御营是以将车陵遣赴御营外其车陵属下同降七十余户男妇共二百五十许口以后或留所或解张家口请㫖定夺命议政诸臣议奏佥议以为厄鲁特来降人等俱留张家口外抚养车陵本身现又解来以后二百五十许人口俟解到后即令内大臣索额图解至张家口交监养厄鲁特官员上可其奏乙酉上驻跸察木喀地方赐蒙古诸王贝勒马上谕侍郎安布禄曰诸王贝勒昨观马厰着赐阿霸垓多罗卓礼克图郡王达马林扎卜多罗郡王呉尔占噶喇卜苏尼特多罗杜稜郡王达林扎卜蒿齐忒多罗郡王雅木批儿各马五十匹阿霸哈纳尔多罗贝勒布昭阿霸垓固山达尔汉贝子车陵多罗卜阿霸哈纳尔固山贝子额林臣达什等各马三十匹丁亥上驻跸魁吞布拉克地方命台吉萨马第兄弟完聚喀尔喀土谢图汗属部台吉巴陵旗下台吉萨马第奏曰我国既破无以自存以兄达尼交太仆寺牧人喀兰泰家寄养今身仗皇恩已足谋生兄年老而妻又亡愿收养兄兄达尼有二子家奴男子三人妇女一口命达尼与其弟萨马第完聚庚寅上驻跸宣化府城内厄鲁特人呉兰等来降大将军伯费扬古奏言都綂硕鼐送到厄鲁特呉兰夫妇呉兰之弟察罕禀曰我等乃伊拉古克三库图克图属下人去年九月伊拉古克三库图克图离噶尔丹採稆为食至伊克敖拉等处度冬今年三月自纳黙黑图雅苏图向西游牧四月二十一日至洪郭罗阿济尔罕之夜我等取马七匹逃出来归圣上我等所携马七匹于次日翁塔地方遇丹巴哈什哈等皆乘之而去留其瘦马二匹骆駞一头而遣之问呉兰等曰伊拉古克三向西游牧将往何处人有多少答曰彼言与噶尔丹素好今不幸而败不当遽弃之将往觅噶尔丹其弟孟格垒及衆下人俱言往觅噶尔丹无益何不往投䇿旺喇卜滩我等来时仍未定其所往也彼有箭手百人子女共三百许问呉兰等曰丹济拉现在何处尔等曾闻噶尔丹之死否答曰噶尔丹丹济拉进洪郭尔闻之于格垒沽英杜喇尔之人者如此不闻噶尔丹之死驿逓丹巴呈言二十二日暮时于温塔地方路中见三人牵马四匹入山而去追而执之是二男一妇问曰尔等系何等人言从伊拉古克三逃出之厄鲁特问何时逃出伊拉古克三何所往言我等二十一夜逃出伊拉古克三即从此路向萨克萨特唿里克而去我等之行甚速两日内即可追及因我等人少故寻他径遶去为路途遥远取呉兰等骑来马七匹以我等骑来马二匹骆駞一头二十日所食米肉给之计厄鲁特人等自伊拉古克三处逃来以及到大军军前之日宿九夜第十日乃到是以等率领大兵照常前进一面选前锋二百䕶军鎗手三百前锋叅领侍衞则半之䕶军行营协领叅领则照兵数拨发交议政大臣昭武将军马思喀同叅谋都綂齐什綂领硕鼐都綂石文瑛往追伊拉古克三务期𠞰灭即遣降人呉兰在马思喀军中引路外其呉兰之妻达什弟察罕又极㓜并无所知是以即将丹巴所换马駞给之乘坐交坐塘官员转逓送至张家口奏至上以示议政大臣收服齐卜齐努特等员外常禄奏言偕喀尔喀伊尔登济农多罗郡王彭苏克往收齐卜齐努特人等于闰三月初四日至噶儿达台河收服齐卜齐努特之窝齐尔图等本月十二日至魁禄尔河收服齐卜齐努特之孟克舒稜格俄罗木苏之俄木布十八日至魁吞布拉克收服齐卜齐努特之齐齐克土卜新等问窝齐尔图孟克舒稜格俄木布齐齐克土卜新等原属谁氏之人何以至此地尔等人数几何窝齐尔图孟克舒稜格等答曰我等乃喀尔喀多罗贝勒汪扎儿祖母菩提素克之人现在弓箭手一百二人妇人八十六口子女一百三人俄木布齐齐克土卜新等答曰我等亦系多罗贝勒汪扎儿旗下台吉额尔克绰克托之人现在弓箭手五十三人妇人四十一口子女三十七人康熙三十四年闻噶尔丹至克鲁伦劫掠喀尔喀纳木扎尔陀音我等各自逃避至此地方是以带伊等与王彭苏克㸔视安插于呉礼孙河奏至上报闻辛卯上驻跸新保安城内革温保甘度职交刑部上谕议政诸臣曰温保居官极恶刻剥百姓至不忍观前者彼自谓居官好民甚颂之欲为之立碑今观沿途之民无不切齿思食其肉况温保不比他人尝为学士朕爱惜斯民之意不可谓不知之甘度居官亦极恶今蒲州之民皆叛入山中伊等若善民岂肯逃叛乎倭伦往抚如不肯降即押温保甘度至彼处处斩再言用兵伊等居官极恶刻剥斯民朕甚恨之如此贪官若不诛戮何以惩衆着议政诸臣㑹同部院大臣议奏佥谓巡抚布政司有牧民抚绥之专责理应仰体圣上保民若赤子之至意温保居官恶极刻剥小民至不忍观沿途之民无不切齿思食其肉甘度居官亦恶极是以蒲州之民至于反叛谕㫖诚是也应将伊等皆立斩以儆衆人请将温保甘度革职今即将温保严拿赴京交刑部差兵部官一员亦将甘度严拿交刑部俱拟斩具奏上从之壬辰上驻跸懐来县城外黄寺皇太子率大学士阿兰㤗尚书马齐佛伦等来迎䇿旺喇卜滩遣使上书䇿旺喇卜滩遣使格色尔上书曰奉到勅书赐物无任懽忭此地叨安一概勅书俱到七十余年敬守法度至今宁居讵意博硕克图自以为是罔知礼法以彼一人累及衆庻然而无如达赖喇嘛班禅及天朝三方威力何也今道法有归伏祈仍加慈照乂安衆生上以示议政诸臣甲午上驻跸清河地方副都綂阿南达报起行赴噶思追丹济拉日期阿南达等奏曰准行兵部咨云着大将军精选兵马往觅丹济拉所在招之俱来阿南达一路兵着撤囘查前因丹济拉携噶尔丹骸骨由噶思取路往投达赖喇嘛请往噶思地方以堵截之已经具奏是以等率兵于五月初五日至布隆吉尔初六日向噶思起行上报闻乙未上凯旋京师行告庙礼上自清河起行大设卤簿皇太子率诸王皇子及在京文武大小官员俱蠎袍补服出郭外五里跪迎道旁八旗䕶军骁骑步军及京城附近绅衿士庻工商耆老男妇俱扶老携㓜陈设香案沿门结綵各执香跪迎上由徳胜门入诣堂子行礼毕由午门入宫是日上诣宁寿宫问安丙申召大学士学士九卿入面谕曰塞外情形不可臆度必身歴其境乃有确见昔朕欲亲征噶尔丹衆皆不欲惟费扬古与朕欲讨之后两次岀师衆愈不欲苦非朕亲綂大军追袭噶尔丹使之少留余息彼必复聚难以遽灭矣明时为恢复河套议论纷纭致大臣夏言曾铣受戮自朕观之此地无甚闗系若控驭蒙古有道则河套虽为所据安能为患控驭无道则何地不可为乱蒙古游行之地防之不胜防专言收复河套亦何益乎至行师之道调军转饷必一人兼综其成事乃易济前西路进兵时将军博济孙思克等专管军务不与輓运专责地方巡抚等官转饷迨后粮饷稽迟兵丁困馁致有道殣顷朕自白塔至船站犹见有遗骸皆遣乡导沿途掩埋朕綂大兵由中路进时多方筹画催督运饷比及旋师无一人受馁且资给西路之兵俱获全还又令沿途各站多贮米粮虽随营贸易之人皆不乏食此役宁夏之行料理粮饷悉有次第然后进兵所以直至囘军供应皆足无或稍悞以此观之兵食两事断宜一手区画此后倘遇行师当永以为法朕又观塞外运粮最难昔唐宋及明嘉靖时皆用兵西陲不知当日作何转运之法朕此役宁夏之行不用车辆所需駞马骡驴悉自京城发往恐有不敷复给公帑採买预备一切什物皆由官运畧不累民诸臣叩首奏曰转饷数千里而不烦民力洵前古所未有也戊戌申饬山陜督抚察吏安民上谕吏部等衙门朕顷以狡㓂噶尔丹未灭调度军务亲莅塞外因念切民依巡歴边境所至咨访目击山西陜西縁边一路地皆沙碛难事耕耘人多穴居类鲜恒业其土壤硗瘠固己生计维艰而地方辽远疾苦无由上闻大小官吏不能子爱小民更恣横索遂使里井日渐虚耗比年用兵以来一应军需刍糗俱动支正项钱粮储偫供应从不取办闾阎乃各府州县官员借端私徴重收火耗督抚布政使等官又不仰体朝廷恤民至意纠察贪汚禁革加派反多瞻狥曲庇又或该督抚庸懦懈弛因而笔帖式及衙门人役无所忌惮擅作奸弊以致民生滋蹙朕心深切轸恻今外㓂已经荡平惟以绥乂地方拊循百姓为急务山陜两省闗系紧要应作何抚恤休养着九卿詹事科道详议以闻奏言钦惟我皇上圣徳至仁光昭天壤鸿猷骏烈超越古今犹恐一民有饥一民有寒连歳蠲免各省正赋数千万併漕粮数百万以及积年民欠税赋蠲免不可胜数盛徳宏恩亘古未有如康熙三十年陜西西安等处灾荒将未报灾荒之督抚当即重处将内帑并各省钱粮协解数百万连遣大臣四次赈济其襄阳收贮糓石复节次遣大臣运送又命原任总督河道靳辅截留漕粮二十万石由黄河輓运又将大同米运至湖滩河朔亦由黄河运至西安此项漕粮并襄阳大同等处米石我皇上切念亿兆深谋预筹于从古未经行运之河创运赈济又勅直𨽻河南湖广督抚将流移之民所到之处即令赈济遣囘原籍动支正项钱粮给发牛种多方招徕又将三十三十一二三年赋税蠲免数百万陜西亿万生灵即于彼年赖以全生地方安辑民得复业又三十四年山西平阳府被灾特遣大臣赈济又发帑银修理城郭民居兼免钱粮俾军民获有宁宇近又于甘肃等处蠲免粮饷八十余万今歳圣驾清问沿边疾苦布徳施惠将保徳等州县衞所钱粮尽行蠲免我皇上爱民之至无微不照即连年逆㓂噶尔丹狂逞塞外皇上念切救民乂安内外躬綂六师三临絶徼且深入荒远无水草之地亲行调度睿筭如神天人恊应以致逆贼困毙部落溃散妻孥俘系余党尽降西北万里疆圉之外古未驯服者罔不懐徳畏威沐浴圣化中外臣民欢忻皷舞歌咏昇平此自古载籍以来未之见者也从来军兴刍糗多资民力我皇上睿虑周详一丝一毫皆出公帑不以累民又銮舆所至地方必广行蠲免赏赉优渥抚恤兵民沦肤浃髓竆乡僻壤儿童父老靡不环绕驾前瞻仰天颜欢唿雷动感激皇上永无既矣今蒙圣谕山西陜西缘边一路地皆砂碛难事耕耘人多穴居类鲜恒业其土壤硗瘠固己生计维艰而地方辽远疾苦无由上闻大小官员不能子爱小民更恣横索遂使里井日渐虚耗乃各府州县官员借端私徴重收火耗督抚布政使等官又不仰体朝廷恤民至意纠察贪汚禁革加派反多瞻狥曲庇今外㓂已经荡平惟以绥乂地方拊循百姓为急务大哉王言此诚古帝王视民如伤之盛心而亿万年长治乆安之要道也等窃思我皇上蠲赋赈济輓运粮饷爱养元元至矣极矣今山陜里井艰苦者皆缘督抚有司不能仰体皇上轸恤黎民之意横索小民借端私徴重收火耗之所致也应请勅下山陜督抚仰体皇上抚恤休养之至意务期洗心涤虑正已率属严饬所属官员屏絶苞苴严禁私徴革除重耗其贪汚虐民者立行纠叅至笔帖式及衙门人役擅作奸弊滋扰地方者亦必严加惩处凢有不利于民应革事宜督抚即为确查革除或遇水旱灾伤当即奏闻不得隠匿如督抚仍前因循狥庇属员不能抚绥百姓将督抚革职从重治罪可也上可其奏谨按山陕为沿边重地疆宇辽濶山高土瘠民俗劲悍与他省不同尤国家所宜加诸意者皇上于此嵗两省灾伤多方拯济徳洋恩溥既已人庆更生至澄清两省官方屡更大吏严禁私派重耗煌煌令甲申至再三兼之蠲贷频颁遐迩胥悦近又因车驾出塞亲见边土硗薄民生艰窘之故恫瘝动念既训饬寕夏人民谋生之道礼义之方又重饬官箴期于悉杜侵渔永除扣尅务使小亷大法上下肃清葢于凯旋振旅之时即更为绸缪桑土之计皇上洞鉴西陲之土俗民风优加徳意圣虑之深长诚无所不到也癸卯举行祭告天地宗庙山川诸典礼停止崇上尊号先是议政大臣以平定厄鲁特噶尔丹武功吿成奉表奏贺事下议曹详查典例以闻至是礼部言等恭惟皇上仁并尧天化同舜日至圣作覩万国咸宁四海时雍羣生乐育惟此厄鲁特噶尔丹狡诈性成兇顽乐祸跳梁荒徼自外生成累年以来扰乱边境与臣服我之喀尔喀为讐遂将喀尔喀凌虐侵杀阑入我境内乌阑布通之地与大臣拒战为我师所击大败斯时因圣驾未亲莅军致彼脱逃比噶尔丹跪于达赖喇嘛所与威灵佛像之前立誓再不敢干犯天朝皇帝之喀尔喀及边界人民等语方免其追𠞰释之而归彼乃背负仁恩复行狂逞悖天虐衆违蔑誓言潜入巴颜乌喇地方奸宄不测煽诱蒙古诸部落皇上屡颁谕㫖晓以祸福许其投顺彼仍怙恶不悛王上念此贼若不即行扑灭边境人民必不获遂其安养于是睿谋干断特申天讨勒兵从三路出皇上祗告于天地宗庙社稷禡旗祭軷亲綂中路大兵声罪徂征远踰瀚海素无水草之地直抵克鲁伦土喇地方躬先士卒指示调度天威所至噶尔丹闻风丧胆弃其子女庐舍中夜溃遁皇上洞察噶尔丹狡诈预定谋畧料其必由西路逃遁果遇西路堵截之兵尽被𠞰杀溃散窃思噶尔丹在边陲之西肆行兇恶而无忌惮者数十年皇上筹画万全綂率六师一皷而覆其巢一战而夺其魄阵戮其妻孥薙狝其部曲尽收其辎重贼跳身溃遁残喘游魂狼狈困蹙茍延旦夕虽生犹死厄鲁特之殄灭实在此举矣皇上仍颁谕㫖许其来降而此贼狡黠昏迷犹思窜匿皇上神谟密运留将军于塞上驻劲旅于肃州联指臂之形竆狡兎之窟皆非衆人所能测度者也丹济拉奔败之余觊觎余粮复为我师奋击败遁圣驾于去年冬复亲莅边方渡河至鄂尔多斯之地经画调遣恩威并用贼之党与归命输诚者不絶于道皆加豢养抚恤贼之乞怜于他部落者皆以计擒获其使令彼奸狡一无所施困廹仓皇已至其极今年春圣驾复临边方西踰宁夏驻跸于狼居胥山震扬天威分布禁旅授诸将方畧尽堵截其遁匿之路必期戮此小丑其子槛车就缚青海诸人又率衆来降苐巴奏请谢罪丹济拉及阿喇布滩丹津俄木布等皆遣人输诚向顺贼气索途竆自料擒获诛戮决不能逃遂于闰三月十三日服药自杀其党丹济拉等收其孥挟其骨引衆来归厄鲁特尽皆荡平噶尔丹父子皆献尸成俘塞外蒙古尽稽颡归顺神功骏烈显烁如此洵亘古之所罕覩者也从此塞徼永享清宁昇平极于万世皆由我皇上乂安中外之心至诚至仁行健之徳如天而坚定不移于终始决胜之智如神而首尾总归于成算圣驾三次临边躬擐甲胄调兵筹饷备极焦劳冒暑冲寒乆歴烦苦惟以宁民为心安边为念而圣躬之劳勚皆所不计是以昭格天心感通烈祖成功若此之隆也仰惟我皇上自御极以来爱养臣民则膏泽极其深厚励精政治则夙夜殚厥心思文徳迈于百王武功轶于万禩前者征灭反叛察哈尔平定三逆收克䑓湾海外咸入版图从来未通中国之倭罗斯皆已纳贡喀尔喀之三君长率其衆数十万归附为臣今者亲征絶塞累年之㓂贼一旦扫除异域之藩部罔不臣服威武奋扬万世永赖功徳巍巍自古帝王无能比伦报至之日大小臣工远迩军民无不懽忭踊跃巷舞途歌咸谓太平之业从此益增太平矣等详稽载籍庆典允宜举行应遣官祭告天坛地坛太庙社稷永陵福陵昭陵暂安奉殿孝陵其旗纛天安门太歳砲神及五岳五镇四渎四海歴代帝王陵寝阙里等处俱应遣官致祭以仰答天地祖宗神灵之贶皇太后前应加徽号皇上前应请上尊号以俯慰四海臣民及外藩君长吁望眷切之情颁诏天下皇上陞御座受皇太子诸王大臣进表行庆贺礼各省文武官员亦应进庆贺表文圣躬三次临边始终经画大功告成应命史馆编缉平定北㓂方畧昭示无极此皆典礼所闗悉宜举行以永光史册埀宪万世者也议上上曰喀尔喀厄鲁特原皆纳贡之国因其交相不睦屡谕和好乃仍搆衅致启兵争噶尔丹曾破囘子中之萨马拉罕布哈尔哈萨克布鲁特牙尔勤哈思哈尔赛尔门土鲁番哈密诸国其所攻取降服者千二百余城乃习于战鬭之国也喀尔喀焉能抵敌是以七旗数十万衆一歳之中丧亡畧尽喀尔喀之汗诺颜台吉等知朕豢养蒙古夙有厚恩悉皆欵塞来归其时若不允其内附恩养得所必皆沦入于厄鲁特则尔时噶尔丹之势力不言可知矣允其内附而恩养之噶尔丹必假此衅端与我朝搆难凢此情事皆经熟筹受纳喀尔喀非漫然而为之也噶尔丹假索取喀尔喀为名遂犯我边境尚书阿尔尼帅蒙古兵逆战于乌尔㑹之地我师大北噶尔丹乘势遂直抵乌阑布通距京师未及七百里斯时诸王大臣及国家谙悉军务之人不在行间者少矣适朕躬以违和还京左翼军虽能胜敌而右翼军不能制胜大臣而下以至军士阵亡被创者甚衆噶尔丹亦自知其无济归路遭罹瘟疫得还科卜多者不过数千人耳当是时即预知其势虽大损必复称兵报怨六年以来乌阑布通之役时厪朕懐因是训练军旅谘访形势正经武之时噶尔丹果复举兵㓂掠喀尔喀之纳木扎尔托音于克鲁伦之地朕思此贼不可以寻常㓂盗视之诏武臣三品以上咸陈讨贼方畧会同详议举朝皆以为难其言贼当讨灭者不过四人朕以为此贼断当亟图遂昭宣大义祭告于天地宗社之灵克成厥勲倘事或未成则受喀尔喀之内附致厄鲁特之兵争其名恐未能免矣縻中国之脂膏事朔荒之边塞其名恐未能免矣远事征讨竆兵黩武其名恐未能免矣今我师所至上天佑助无水之地而灵泉涌出不毛之地而庻草蕃芜事悉称意者此皆国家之福将士之劳所致也今西北永远宁谧其不致蒙咎者即幸矣自今以往务益殚励精始终如一治安之日愈求治安其祭告诸典礼俱依议崇上尊号不必行寻和硕显亲王丹臻等上疏曰等恭捧手诏敬诵训辞凢厄鲁特噶尔丹之始而陆梁继而溃北终而竆蹙自尽本末情状无不备悉而睿谋黙运亲将临边以独断决群疑以至明握胜算意主于民安㓂息而初非轻事徂征功成于徳盛威神而并无乆劳师旅宣示中外垂法来兹巍荡之烈允高千古矣顾臣下私衷请加崇尊号以光鉅典未䝉俞允等不胜惊悚从来备非常之至徳始建非常之大业建非常之大业斯集非常之显名钦惟十余年以来皇上永清四海手致太平下台湾殱察哈尔定俄罗斯收喀尔喀从古未经服属之疆土悉𨽻版图被以声教其梗化于朔漠以外者独厄鲁特噶尔丹耳今噶尔丹又复𠞰灭无有遗类其同族之瑚瑚脑尔衆台吉皆刻期来朝又素臣服于厄鲁特之哈密诸囘人亦皆输诚效命于是边塞万里罔有不庭薄海一家无思不服治化之隆蔑以加矣昔年三逆荡平群臣请崇上尊号奉㫖不允及收复喀尔喀又经上请亦未允行于时廷臣再疏陈奏曾有谕㫖以噶尔丹尚未扑灭命将原本收贮阁中去年噶尔丹败后外藩科尔沁王等即具疏请上尊号兹噶尔丹既灭群臣遭遇昌时欣覩盛事合词上吁实出至诚粤稽往昔懿轨肇自二典尧曰放勲舜曰重华虽于二圣之徳无所增益而当时尊之后世述之佥以为允恊且我太祖高皇帝践祚初元即膺覆育列国英明皇帝之号太宗文皇帝俯俞衆请亦进寛温仁圣皇帝之称等谨披沥愚忱激切诚恳仰祈皇上远嫓唐虞近法列祖曲鉴下情特赐俞允等幸甚天下臣民幸甚为此具本谨具奏闻上曰所奏已悉着仍遵前㫖行圣祖仁皇帝亲征平定朔漠方畧卷四十四圣祖仁皇帝亲征平定朔漠方略卷四十五钦定四库全书圣祖仁皇帝亲征平定朔漠方畧卷四十五六月庚戌诸王大臣士民等力请皇上允受尊号仍不许先是仪曹具典礼诸王大臣等恭上圣神文武大徳广运尊号上弗受至是诸王贝勒贝子公文武满汉官员及逺近士民俱赴畅春园力请皇上允受尊号上谕曰朕御极四十年虽自始至终孜孜不倦而吏治尚未澄清民生尚未丰裕士卒尚未休息风俗尚未淳朴且旱涝灾异亦复相仍方今外冦既靖正宜休息生养徒加尊号何益于治朕荡平噶尔丹机宜未尝有失茍天下共能见之朕愿足矣其崇上尊号不必行毋复凟奏谨按皇上御极以来抚循吏民勤求治理迩者又因厄鲁特肆虐特行征讨深谋逺虑致烦圣驾三次临边亲擐甲胄筹兵措饷不避寒暑独任勤劳扫除寇贼朔漠永清诚可谓文德迈于百王武功超于万古矣前于平定三逆之时诸王大臣请上尊号皇上虽不允行但是行圣躬逺驾立成大勲亘古未有非往事之比圣德神功炳燿宇宙羣情踊跃是以诸王大臣吏民同上尊号祈慰舆情再三叩请皇上既不俯从更以吏治军民风俗水旱为虑是即古帝王安不忘危治益求治之盛心宜其措万世于磐石之安也丁巳大将军伯费扬古奏报发粮接济追伊拉古克三库图克图之军费扬古奏曰前因将军马思喀等追伊拉古克三库图克图之兵带三箇月粮行装太重难以疾行故令带两箇月米留一月米给后队兵近准马思喀咨言萨克萨特唿里克郭多里间须行一个月所留一月米乞送至萨克萨特唿里克等现驻空郭尔阿济尔罕什喇布里图候㫖问乡导额苏克等言空郭尔阿济尔罕去萨克萨特唿里克䭾行五宿第六日可到是以等拨每翼叅领一员䕶军校一员䕶军十名察哈尔䕶军校一员䕶军九名绿旗官一员兵十名将马思喀所留之米分䭾押䕶俟六月十五日起行送往萨克萨特唿里克奏至上以示议政诸臣壬寅命撤诸路兵以余粮交鄂尔多斯王贝勒收贮副都统阿南达奏言等因俟散秩大臣丹巴声息缓行以休养马力遣台吉云楚木喀尔喀台吉带青巴图尔哈宻尔噶尔旦多尔济属下辉特台吉罗卜臧西安前锋署总尉吴通保绿旗游击杨奇张当知笔帖式色冷敦住给兵共五百名于五月十九日遣行前堵噶思口等徐行至色尔滕地方遇噶尔旦多尔济使人俄济通问于䇿旺喇卜滩还言我来时于布克达额冷哈毕尔罕之吉木思地方过一日程遇丹济拉有丹济拉同行人名阿齐图言欲同俄济往觅旧主噶尔旦多尔济告之丹济拉丹济拉许之故阿齐图与我偕来我等五月初九日离丹济拉前于四月二十七日丹济拉至吉木色地方遇郭蛮喇嘛哨卒擒丹济拉哨卒三人遂集兵拒立丹济拉遣人告曰噶尔丹博硕克图已殁吾欲往投䇿旺喇卜滩尔喇嘛乃公共之喇嘛也前事皆噶尔丹博硕克图所行今我欲使人通问䇿旺喇卜滩乞尔喇嘛选一能人与我使同往于是郭蛮喇嘛退兵遣其达尔汉格隆同丹济拉之土克齐色稜达什于五月初四日遣使于䇿旺拉卜滩通好丹济拉本身诺颜格隆拉思伦共带三百许兵五百许口在郭蛮喇嘛所居待其使回观丹济拉往附策旺喇卜滩之意是真臣等看得俄济阿齐图言语甚明徒俟丹济拉无用且所带米四个月目下仅存四十八日米自噶思回至边上有一月程欲扣米住至十八日撤噶思口哨卒起行而回上命议政诸臣议奏议曰应檄副都统阿南达休兵养马徐徐而回一面选马拨人给粮探丹济拉果往投察浑阿喇卜滩或逃往他处实音得㫖据阿南达疏则丹济拉往投䇿旺喇卜滩是真着阿南达等军俱回阿南达量率兵马暂住布隆吉尔等处探听声息再檄阿南达作朕勅书遣噶尔旦多尔济之人哈宻回子之人及阿南达家人至䇿旺喇卜滩所其文照朕谕㫖缮写奏览再将阿南达疏及遣使之故檄内大臣索额图太将军费扬古将军马思喀等从坐塘驿路休养兵马经鄂尔多斯而回侍郎满丕在外日乆亦着回来着侍郎安布禄率察哈尔兵每旗各十名将领二员至满丕所居驻扎将军舒恕亦着回来前进大兵时曾令带四月粮又令备两月粮今大兵既撤米多余留此米应贮何地着内大臣索额图与于成龙作速议奏寻索额图等议船站米二千四十三石零侍郎李鈵米一千五百五十一石两狼山米五百二十三石零于成龙等运到郭多里巴尔哈孙米一千一百十六石零应俟大兵回郭多里巴尔哈孙地方后将郭多里巴尔哈孙米两狼山米令于成龙同大兵运至船站併索额图李鈵米一同收囤黄河向内三十里鄂尔多斯达頼布喇克地方交鄂尔多斯王贝勒贝子公台吉拨官兵轮班看守即于此米内照数计月支给留驻船站大臣台吉额驸官兵上从之丁未大将军费扬古奏请暂驻察罕脑尔以探丹济拉伊拉古三库图克图声息从之费扬古奏言准理藩院咨称议政诸臣㑹议大将军费扬古疏开散秩大臣丹巴等至巴颜恩都尔见并无厄鲁特一人计丹济拉等前去已有三十九日矣追之断不能及故选骆驼一头马四匹给阿玉什白撑乘坐赍臣所发丹济拉书追授丹济拉又降人吴勒木济等有丹济拉欲往投达頼喇嘛起行而去已至楚库尔戈必之语又阿玉什等兄弟妻妾留书于阿玉什言丹济拉未必不往投阿喇卜滩又将军马思喀等咨言伊拉古克三库图克图自萨克萨特唿里克向内一日行五六十里而宿我等简兵迹其宿处追来至吴尔图布拉克见伊拉古克三库图克图自此地疾行一日一百一二十里此路多石我等追者一日不能过一百二三十里此三四宿追而视之仍飞驰去矣且伊拉古克三库图克图自所宿磨海图果儿已去七八日不能追及不可徒费马驼之力是以我等自磨海图河流曲处于五月二十三日率兵而回我马蹵硬者多徐徐休养以往今丹济拉伊拉古克三库图克图未知去向实音不便遽议应檄大将军费扬古等俟将军马思喀等之兵与伊等㑹齐后着伊公议或当遣使或当退兵听伊等斟酌而行得㫖前者遣内大臣䇿旺诺尔布散秩大臣巴当阿两路往擒伊拉古克三库图克图缘兵马粮饷扣数发去是以指地疾往限日立归此马思喀之所灼知也费扬古遣马思喀时并不扣数轻装限日所发官兵太多是以重滞不能追及伊拉古克三库图克图昨丹木巴哈什哈归朕亦知其势断不能获伊拉古克三库图克图曾谕议政诸臣今果如朕所谕矣此事准如所奏着檄内大臣索额图副都统阿南达知之钦遵到查得先是散秩大臣丹巴奉使于丹济拉以所发书给其同行拉思伦使人阿玉什自楚库尔戈必使往追丹济拉续齐竒尔寨桑入奏而回到军中后等遵㫖即以勅书使齐竒尔寨桑赍捧往寻于五月初四日已遣起程倂交前次勅书与察哈代往抚丹济拉至额克阿喇尔等处遍寻不遇丹济拉回至军中等共商将原降勅书仍令察哈代赍捧务必往覔以勅书授丹济拉亲收于六月初一日给之糗粮羊只遣使起程又以皇上所降招抚勅书交前次厄鲁特阿喇卜滩丹津俄木布使人赍捧遣回近于五月十五日又以等招抚檄文给赵山四格子往抚阿喇卜滩丹津俄木布等屡经遣使赍送勅书招抚檄文往赴丹济拉阿喇卜滩丹津俄木布今并无当发文遣使招抚之事又散秩大臣丹巴等直至楚库尔戈必并无丹济拉踪影大兵直追至磨海图郭儿不能追及伊拉古克三库图克图皆逺遯潜逃目下大兵无当行当止之事臣等即当回师但赵山四格子差往招抚阿喇卜滩丹津俄木布已将四十日矣官兵所带食剩之米犹有一个月零七日察罕脑尔至郭多里之间当行二十二三日除出行时食米仍剩十四日之米于成龙等奉上谕解驿作饭以食商贩及絶粮人从之米有未用之百余石现随军中若将此米增给官兵则可食至二十日且察罕脑尔等处水草又佳是以等共商将官兵移进环察罕脑尔住二十日以养马畜而候声息此间若招致厄鲁特则收之押䕶而来若二十日内无声息则等率领官兵于七月十二日起程而回至达尔汉亲王诺内喀尔喀亲王善巴等情愿自备四个月糗粮前来効力诸王贝勒公台吉之粮仅存一个月且无事可行故皆遣回前以察哈尔八旗官兵之马瘦故奉㫖俱留之于守米之地此二百官兵吁请情愿効力前进而来今无事可行且伊等出外日月已乆亦已遣回奏至报闻七月庚辰将军马思喀奏请率大兵自郭多里过归化城进张家口马思喀等奏言等六月二十九日率兵养马徐行而回但自船站渡瀚海来路七八站无草今我军若仍行此路兵丁马驼必致困乏乃问乡导额苏克阿南达曰大将军向郭多里来路水草何如答云此路水草好但两日瀚海无草不佳是以率兵自郭多里经归化城路进张家口已经报部又于六月三十日奉到理藩院咨称奉㫖着将军马思喀兵由坐塘之路前来等即当遵㫖从坐塘之路往鄂尔多斯为是但自宁夏来时所喂肥壮驼马渡瀚海而来无草之故马驼臕落目下军中马驼臕虽尚好行程遥逺俱已葳蕤若仍从此路而往驼马必至罢弃其事显然且驻札船站内大臣索额图等咨言尔等兵马何月何日当到船站须预为知㑹以便檄知总督吴赫备船黄河之水已涨尔等兵马当分队陆续到来前渡为宜但黄河水涨若分两次渡则需数日又问额苏克阿南达曰郭多里至归化城须行几日伊等言兵行一月许是以等愿得率兵仍自郭多里经归化城之路进张家口奏至上以示议政诸臣辛巳定喇嘛丹巴色尔济等罪先是有发皇太子查奉差西域之喇嘛逐一取供来奏之㫖至是理藩院奏言皇太子率理藩院堂司官及大学士阿兰㤗尚书马齐往旃檀寺召集黙尔根绰尔济各寺庙喇嘛诟詈而问之曰汝等以已故之达頼喇嘛诳言尚在观此行事尚不如犬犬见生人犹能吠之今养尔等究何所用黙尔根绰尔济供曰我乃一最小班第䝉皇上殊恩授为住持大喇嘛达頼喇嘛已故而我以人言奏云尚在我有何辩我真不如犬矣又问黙尔根绰尔济曰尔于今年正月初一日倡言保奏达頼喇嘛尚在明系交通第巴供曰我于顺治十八年得见达頼喇嘛以后更不曽见前因造金塔我曾有殊为可疑之奏今达頼喇嘛已故我有何辩问丹巴色尔济曰皇上谓尔有能可用信而遣之尔屡往屡归奏言达頼喇嘛相晤相见三十四年之行仍言达頼喇嘛尚在又语诸大臣云达頼喇嘛乃活佛不忍见喀尔喀厄鲁特破坏入定而避之今喀尔喀厄鲁特皆破坏已完所以出定矣今年又云达頼喇嘛尚在奏于皇上此处云何供曰我二十四年同阿齐图绰尔济与达頼喇嘛觌面论事三十年达頼喇嘛立于楼上我实亲见之我并无语诸大臣达頼喇嘛乃活佛不忍见喀尔喀厄鲁特破坏入定而避之今破散已完所以出定等语今诸大臣谓我有此等之言而尼麻唐库图克图又奏言达頼喇嘛已殁十六年此我当死之时已到我有何辩除前者出使达頼剌嘛之人有坐汤端朱克噶卜楚垂音札木素格隆已故罗卜臧格隆温布札木素格隆垂聘温咱特外问伊什格隆彭苏克格隆根敦林辰阿旺扎木素巴咱尔喇木札木巴曰尔等俱系出差达頼喇嘛之人尔等节次启奏之言皇上皆记之一槩从实供来伊什格隆供曰我于康熙二十三年同彭苏克喇嘛前去见达頼喇嘛在楼上二十九年去而回我闻彼地人言俱以为尚在据我看来似乎达頼喇嘛已故亦曾启奏三十三年去而回言达頼喇嘛已故是真曾同主事查海开折启奏三十四年又去而回我以为喇嘛规矩年㓜则坐禅今达頼喇嘛已老仍入定而又出定以此观之殆必有他故亦曾启奏今年正月以达頼喇嘛出定行贺礼必有一他故亦曾启奏前者我往达頼喇嘛处不特使我相见于四月初十诵经之日衆人皆㑹在五层楼上纱帐洞中见一老喇嘛我向不识达頼喇嘛亦不知其是否此事亦曾启奏德木齐根敦林辰供曰我三十二年副垂喇克格隆而往未尝见达頼喇嘛阿旺札木素供曰我二十六年副俄木布丹津而往在楼之上使我见之以为达頼喇嘛云原未尝识之是以不知其非三十四年副伊什格隆而往未尝得见达頼喇嘛我因为副亦未尝启奏皇上巴咱尔喇木札木巴供曰我二十八年往见达頼喇嘛立于楼上是实亦曾启奏我亦何辩垂音扎木素格隆供曰我十五年副已故喇嘛朱喇齐格隆朝见达頼喇嘛其时达頼喇嘛须髪皆黑二十二年我副罗卜臧格隆而往第巴令我逺立望之稽首香烟缭绕所见不明阿齐图格隆供曰我去三次俱见达頼喇嘛不知其假故奏言尚在如果知之何敢诳奏因拿丹巴色尔济併其徒弟禁于该部两处房屋封鎻看守外端朱克噶卜楚病故阿齐图绰尔济奉㫖革去绰尔济名号议处併拿同丹巴色尔济议处至黙尔根绰尔济巴咱尔喇木札木巴前奏达頼喇嘛尚在亦应将伊等同丹巴色尔济议处奉㫖黙尔根绰尔济未尝亲往不过传言转奏免其议处巴咱尔喇木札木巴系亲往着一併议处在案查丹巴色尔济阿齐图格隆巴咱尔喇木札木巴俱系大喇嘛皇上特简以为有能可用信任之而使于达頼喇嘛乃知其已故而谓之尚在觌面论事目击是真通同第巴诳奏殊为可恶坐此情罪应将丹巴色尔济阿齐图格隆巴咱尔喇木札木巴拟绞监候秋后处决家产人口入官以丹巴色尔济巴咱尔喇木札木巴徒弟交黙尔根绰尔济安置京城各寺庙以阿齐图格隆徒弟交归化城彭苏克喇嘛安置彼处寺庙至大喇嘛伊什格隆前去两次同查海启奏言达頼喇嘛已殁彭苏克格隆奏言不识达頼喇嘛不知是否阿旺札木素垂喇克格隆德木齐根敦林辰俱言不见达頼喇嘛俱无庸议至罗卜臧格隆温布丹津札木素格隆垂聘温咱特端朱克噶卜楚俱已病故亦无庸议奏入得㫖丹巴色尔济从寛免死革去住持大喇嘛抄没家产单身发往盛京任栖一庙阿齐图格隆各处差遣効力从寛免其死罪抄没革去住持大喇嘛准住其本庙巴咱尔喇木札木巴乃小喇嘛俱从寛免其死罪抄没革去大喇嘛余如所议癸未命许台吉卫寨桑龚格等入贡喀尔喀土谢图汗请以其祖母族人厄鲁特托尔果特阿玉什等之子孙四十余台吉比照其族中台吉请安进贡理藩院议不准行上许台吉卫寨桑龚格俄波俄钦车卜登三都卜俱如土谢图汗奏请准其请安进贡余如所议丙戌命大将军伯费扬古先归先是六月初七日大将军伯费扬古感冒伤寒遗红三次不能率兵前行具本来奏得㫖大将军费扬古朕特谕恩赐一到费扬古不必等候大兵即归着马思喀既见宋住后率大兵养马徐行而归交议政诸臣与内大臣明珠㑹议具奏衆议如㫖具奏上从之特谕大将军伯费扬古曰览奏朕衷不胜隠恻今噶尔丹既死诸事俱毕兵今亦当撤所遗丹济拉吴尔占札卜伊拉古克三库图克图数人所往何处有确闻之时发檄取之无不解来之事如早闻尔体不佳朕当另有裁处近者丹巴哈什哈归方闻尔足痛乘轿而行目下尔所到察罕脑尔距边哨有几许逺虽不知所在何处朕闻之即拨医人食物给驿遣往朕此谕到速具尔病势如何来奏特谕寻费扬古疏曰䝉圣上手书谕㫖伏枕俯跪开读捧接恩赐食物望阙叩头谢恩窃思何等人䝉圣上优擢付以非常大任屡叨皇上殊恩重赐不可胜计且以疾病纒绵不能领兵前行具奏圣上即恻然怜悯手书温谕赐以医人种种食物从驿传致读温谕尝赐物两目俱明病势都减即如复旧时颜色肢体不胜懽忭圣上似此隆恩宠眷不但前古所未闻虽父之爱子何以加兹圣上俯恤髙厚之恩虽即肝脑涂地诚不能报于万一也无任懽忭谨奏谢恩疏至上以示议政诸大臣费扬古又一疏曰六月二十三日以身病不能率大兵偕行且官兵但驻二十日即归故以官兵交将军马思喀于六月二十四日转身徐行候㫖俟部文到日即檄将军马思喀等钦遵上谕而行外併奉㫖奏闻病少痊原由身下红全住寒病豁愈但患病将及三阅月消减极弱身无寸力食物不能消化心内发热自六月二十五日以来始觉食物消化其热亦止今胸中甚觉清爽但目下须人扶之而立两足颤慄腰与两胯犹痛医言病今已愈腰胯之痛不能起立乃血气亏损之故俟血气渐复流通自然愈矣逢盛世遇明主洊叨皇上殊恩异数不可胜计今又以病之故特赐手书温㫖赐以盐腌两种彘肉生豚盐腌鹿肉两种鹿尾醉鲥鱼包𤓰酸王𤓰莱菔腌菜芥菜鲜王𤓰莱菔鲜菜菔菜小米稻米诸物读温谕食御赐之物皆塞外所未有不胜懽忭养病前行量力图归急思望见皇上天颜中心专笃故得见天颜之前可冀病俱痊颜色复旧仗圣上福泽今生命可以无碍矣又自边哨起行第十九日至郭多里自郭多里第二十二日至察罕脑尔大略计之察罕脑尔与边哨相距两间有二千三百余里奏至上报闻戊子喀尔喀曼达尔什来降喀尔喀扎萨克图汗属下䝉古曼达尔什率男妇一百六十余人来降皇上将军孙思克为之奏闻理藩院奏先遣笔帖式令孙思克拨官同䕶送京城上从之丁酉为𠞰灭厄鲁特噶尔丹太和殿告成颁诏天下是日上御太和殿皇太子率诸王文武官员等以太和殿告成并𠞰灭厄鲁特噶尔丹上表行庆贺礼表云伏以圣武布昭挞伐大安民之烈神谟广运永清成服逺之功中外敉宁遐迩欣忭恭惟皇帝陛下至仁育物大勇除残属狡冦之跳梁厪銮舆之屡驾决机制胜指挥悉本于宸衷布泽宣威声教尽通于絶塞正荒服来同之日值殿工巍焕之初喜溢千官懽腾四海等恭际昌辰欣逢盛治伏愿河清海晏亿万年衍有道之祥日升月恒千百国庆无疆之福等瞻天仰圣无任懽忭之至礼毕遂颁诏天下诏曰朕君临天下早夜孳孳勤求治理惟恐一夫不获其所初未尝有岐视中外轻事兵戎逺伐异域之事厄鲁特噶尔丹向与七旗喀尔喀同奉职贡嗣因两国交郄搆兵喀尔喀汗等为所败衂叩闗内附噶尔丹乃借辞追击阑入我边境恣行狂逞朕屡颁勅谕令其悔悟自新而狡冦不知省悟益肆鸱张其逆谋不测实有偪处近塞窥伺中原之渐朕思此冦包藏祸心倘不即行扑灭则异日必縁边设防重滋民困何如及时声讨立靖根株于是昭告天地宗社躬统禁旅不惮勤劳三出塞外去年夏贼踞克鲁伦河自度力不能抗仓皇宵遁朕亲追至土喇河适西路大兵遮截其后击败之于昭木多贼势大挫冬月复驻跸鄂尔多斯收抚其降衆遏絶其外援而贼益困蹙机㑹所在刻不可失遂以今年春西巡边境从宁夏出塞遣发大兵两路进𠞰而青海乌思藏人等皆先后输忱自効哈宻国人又俘献噶尔丹之子于行在噶尔丹穷迫已极一闻大军压境计无复之随于阿察阿穆塔台地方饮药自尽揆诸料敌成谋适相符合自此冦氛尽涤边圉永安而朕为民除害不得已而用兵之意亦可晓然共喻于天下臣民矣武功告成之㑹正太和殿鼎建工竣巍焕方新临御伊始协气集于九重观瞻肃于万国是用覃敷庆泽以上答郊庙社稷之灵下协中外人心之望于戏懋武功而敷文德聿臻熙皥之风建宸极而巩皇图永庆平成之治诞吿中外咸使闻知诏欵内大将军领侍卫内大臣伯费扬古优陞为一等公西路官兵自叅赞以下实授章京以上各给一拖沙喇哈番袭一次所有功牌分别另叙䕶军校骁骑校各加一级食俸兵丁俱议加恩西路进𠞰绿旗官兵自将军提督总兵官以下兵丁以上俱议加恩三次出征官兵及西路进𠞰官兵所借官库银两免追三次俱出征官员各加一级兵丁俱议加恩满洲䝉古汉军于军前阵亡者给与官职外藩四十九旗兵丁于中西两路随征押运牧马安站掘井修路守粮兵丁俱赏给银两八旗効力行间年老辞职伤废官员察给半俸满洲兵丁行间効力带伤残废闲住及老疾闲住者俱加恩赐在京满洲䝉古汉军马步兵丁俱加恩赐出征病故闲散三品以下官概加恩䘏伤废辞职官年尚未老及伤废退甲兵丁酌给银米外藩䝉古闲散三品以下官出征病故者概加恩䘏外藩䝉古効力行间伤废退甲者亦加恩赐五岳四渎歴代帝王陵寝先师孔子阙里俱遣官致祭内外大小官员概予封赠进士举人选用壅滞令分缺铨授三十八年乡试三十九年㑹试增中式额正贡作恩贡次贡作嵗贡监生免坐监一月官员现议处分者奏明寛宥流徙人犯身故者骸骨准其囘籍盗贼就抚者免罪严察驿逓骚扰赈济鳏寡孤独察举山林隠逸地方人材督抚狥庇所保举官员者治罪闗系河漕情罪不赦封疆大吏各条奏地方利弊禁闗税横征察蠲灾失实惩治豪蠧规避差徭牵连待质乆禁人犯情可矜疑者审明请释除十恶死罪及情罪重大者不赦外其余尽行赦免乙巳命尚书库勒纳等往给外藩四十九旗恩赏理藩院奏言恩诏内一欵外藩四十九旗兵丁比年以来出征巡汛甚属劳苦其中西两路随征押运米车牧马安站掘井修道及看守米粮在军未曾得赏者每人每年各赏银六两给与三年已经得赏者每人每年各赏银六两给与二年其未出征兵丁除富户外不堪度日者每人各赏银六两给与一年其外藩䝉古出征病故闲散三品以下官亦槩行恩䘏其効力行间伤废退甲者着加恩赐等查得四十九旗呈送印结移文内开中路随征喀喇沁多罗都楞郡王扎什旗下兵一千名喀喇沁公善木巴拉西旗下兵二百九十九名随敖汉额驸查木苏出征兵九名随克西克腾台吉木轮噶尔弼出征兵十六名随乌朱穆秦贝勒巴木巴旗都统阿尔楚克兵二名共出征兵一千三百二十六名每人赏银六两给与三年计该银二万三千八百六十八两中路押运米车看守牧马掘井修道兵两喀喇沁两翁牛特两乌朱穆秦两阿霸垓两阿霸哈纳两苏尼特克西克腾出征兵三千四百七十四名在军中每名给过银伍両应每人赏六両给与二年计该银四万一千六百八十八両随西路大将军队出征归化城两旗鄂尔多斯六旗三吴喇忒毛明安四子部落共兵一千七百三十九名每人赏银六两给与三年计该银三万一千三百二两随大将军进发在西路安驿守䕶米粮看守牧马掘井鄂尔多斯六旗三吴喇忒喀尔喀达尔汉亲王四子部落毛明安共兵九百四十名每人赏银六两给与三年计该银一万六千九百二十两皇上第二次驾幸鄂尔多斯自李苏设站至大将军军前共安二十三驿归化城二旗吴喇忒三旗喀尔喀达尔汉亲王旗毛明安旗共出征兵一百五十名在军中每名给过银伍两应毎人赏六两给与二年计该银一千八百两四十九旗贫穷不堪度日兵共二万二千七百二名每人赏银六两给与一年计该银十三万六千二百一十二两以上共该银二十五万一千七百九十两此内或有增减之处临赏之时察明散给此项银应三路分遣大臣赍银前往㑹同各该扎萨克察明逐一散给务使得霑朝廷实惠查归化城两土黙特六鄂尔多斯三吴喇忒毛明安喀尔喀达尔汉亲王四子部落等旗为一路应赏银八万七百九十两其西喀喇沁敖汉克西克腾两乌朱穆秦两翁牛特两阿霸垓两阿霸哈纳两苏尼特等旗为一路应赏银九万一千两此二路应令两大臣将独石口现贮银十三万八千三百二十两分携前往其不敷银三万三千四百七十两行户部咨取带去又十科尔沁两土黙特柰曼喀尔喀罗布臧贝勒旗两札鲁特郭尔罗斯杜尔伯特等旗为一路应赏银八万两有奇即令出喜峯口大臣行咨户部带去此赏给银两用兵部驿逓车辆装载出边境后取殷实䝉古车辆装载至出征病故闲散三品以下官员及効力行间伤废退甲人等此处无案可稽即令前去大臣详察到日再议加恩其应遣大臣恭候皇上简用上命着库勒纳哈牙尔图努赫去余如议行又以往戍吴尔挥地方科尔沁九旗两乌朱穆秦两蒿齐忒两巴林两扎鲁特敖汉两土黙特克西克腾阿鲁科尔沁共披甲二千一百三十五名应否给银请㫖上曰不必给赏八月辛卯命宥罗卜臧端鲁卜交通伊拉古克三死罪发大喇嘛黙尔根绰尔济等处分别安置先是理藩院㑹同三法司谳奏交通伊拉古克三之卫征喇嘛喇克巴格隆海喇图囊素罗卜臧丹臻丹臻额木齐之徒弟等二百余人及卫征等家中所有资产人口差官查明解到后奴仆财物入官已为喇嘛之徒弟发往盛京庙中交大喇嘛安插议上奉㫖留中至是理藩院奏曰监禁奸细罗卜臧端鲁卜案内奸细尼克塔俄木布及通线卫征喇嘛送书朱拉图达尔扎知情孙鲁卜额尔克俄木布班第俱病死又蹾门者系收受叛人财物不行举出故台吉诺尔布之妻及其子牢张噶尔丹等奉㫖寛免发囘归化城其监禁者系奸细罗卜臧端鲁卜尼尔巴格隆通线喇克巴格隆海喇图囊素罗卜臧丹津又墩门者系卫征喇嘛徒弟沙塔里家人克什图和济格尔年台奉㫖尽行释放罗卜臧端鲁卜等六喇嘛暂置妙音寺沙塔尔等四人暂寄部右卫监禁卫征喇嘛徒弟内现在一百四十三人交归化城彭苏克喇嘛安插在案除病故奉㫖寛免奏准安插人等不议外卫征喇嘛家口财物仍照前议部差官一员查明解到后入官出首奸细之囘子巴图哈什哈仍照前议拨入正黄旗䝉古军中食䕶军之粮此地暂置罗卜臧端鲁卜尼尔巴格隆喇克巴格隆海喇图囊素罗卜臧丹津滚楚克格隆六喇嘛交黙尔根绰尔济分置各寺庙暂留卫征喇嘛之徒弟沙塔尔交归化城彭苏克喇嘛家人克什图和济格尔年台入官交内务府奏入上从之辛酉副都统阿南达奏报厄鲁特噶尔旦多尔济奔逃副都统阿南达奏言差䕶军校阿竒纳于六月十六日自色尔腾前去令从布隆吉尔重整所设驿站将留贮之米运至长马尔地方阿奇纳七月十六日来迎见等于西欣之地告云我料理驿站及米之事已毕六月二十六日至噶尔旦多尔济所居西欣地方驿站以待大兵二十八晩噶尔旦多尔济亲身至我寓所谓之曰来有事与言我不之知欲出而相见二三十人执我夺马驼而去我一仆人及骁骑校齐伦一䝉古仆人留于驿中者皆被杀噶尔旦多尔济言今若释汝去必致漏洩并不柰何汝俟离边稍逺方可释放擕行三日至布隆吉尔给以马与粮而释之问阿奇纳曰噶尔旦多尔济逃去之故曾有所闻否下人曾有何语答曰逃去之故所往之地未尝当某前言之不知其故即亲身率兵往追噶尔旦多尔济至布隆吉尔哈喇乌苏地方据坐塘拨什库边代来报云噶尔旦多尔济逃去时其属下人经过本驿来夺马畜与之交战我同伴小拨什库巴颜及绿旗兵二人俱受伤抢五驿之马一百六十许匹及两拨什库之马二十匹骆駞二头而去又丹济拉来降皇上故先遣齐奇尔寨桑前行噶尔旦多尔济遇之綑绑前往留之于者尔浑台地方而去我见之令齐奇尔寨桑乘驿赴京矣因丹济拉来恐彼恰遇噶尔旦多尔济故遣夸蓝大卫格纳等选满洲绿旗兵共四百名以追噶尔旦多尔济迎丹济拉至噶尔旦多尔济属下现在招降人内有应取来者与我军一齐带至肃州交孙思克博济解往查绿旗守备孙一贵等招降吴能巴图尔等共一百九口及归降皇上者有辉特台吉罗卜臧属人共八百口喇嘛阿喇木札木巴阿喇木班共三百口俱有坐骑故以喀尔喀厄鲁特兵一百五十名交台吉俄木布额尔德尼等由边外挈装徐行致之贺兰山等处候㫖奏至上曰噶尔旦多尔济乃诚心降附之人去嵗使人来重加恩赐断不逃遁然而伊等以耕为业今弃其田禾忽然逃去必有不得已之情着交理藩院议行文将军孙思克博济等务必详察明白具奏寻议曰据阿南达拨发官兵追噶尔旦多尔济迎丹济拉应无庸议驿站闗系重大应行文将军孙思克等如被刦驿站事务𦂳要作速添补马匹不得悞事将噶尔旦多尔济逃去情由详察明白具奏至䇿旺喇卜滩处亦应将噶尔旦多尔济逃去之事撰勅发谕上从之勅谕䇿旺喇卜滩曰噶尔旦多尔济率其属衆诚心来降安插耕种今忽留其下人尽弃田苗逃去其去必有不得已之情务期查明其故朕于噶尔旦多尔济畧无责备之意倘往汝地欲居于彼此窝齐尔图车陈汗之孙尔可收之好加抚养如欲归来即行遣回朕于此降㫖令收噶尔旦多尔济遗留人等特谕圣祖仁皇帝亲征平定朔漠方畧卷四十五圣祖仁皇帝亲征平定朔漠方略卷四十六钦定四库全书圣祖仁皇帝亲征平定朔漠方略卷四十六九月癸未厄鲁特丹济拉等来降先是理藩院奏准副都綂阿南达咨言据回子达尔汉白克额贝都拉报称丹济拉原与郭蛮喇嘛同在徳白色克地方彼见皇上勅书到六日后挈装内行其附近诺颜格隆设为诡计随行二日次日上马诈言各觅其物遂劫去丹济拉行装策旺喇卜滩兵到复劫之策旺喇卜滩之兵为首者乃额尔徳尼布木之子车稜端多卜堪度牢占林辰托克塔昝布等率千许人住扎郭蛮喇嘛所噶尔丹骸骨噶尔丹之女钟齐海及程贝臧布其妻与㓜子诺颜格隆皆被策旺喇卜滩所差堪度等截夺伊拉古克三库图克图往投策旺喇卜滩策旺喇卜滩执呉尔占扎卜色稜阿己等阿喇儿拜自经死车林布木往投丹津俄木布丹济拉于六月十五日至哈宻城我迎之入五六日后丹济拉有一伙伴叛敌人而来九日后丹济拉之子多尔济塞卜腾至我供应丹济拉牲畜糗粮拨我长子郭帕白克送丹济拉面圣已于六月二十八日起行丹济拉人口共七十有九报至奏闻上命该部檄阿南达迎丹济拉等来交将军孙思克发兵䕶送至是理藩院员外郎喇都浑迎取丹济拉等行至可汗铁领地方遇驾奏闻上以丹济拉向系有名之人授为散秩大臣其子多尔济塞卜腾授为一等侍卫俱安插张家口外后俱编入察哈尔旗分佐领其属下人等酌其可用者尽令披甲给与钱粮乙未命中路西路军前効力人员准其先用吏部奏言中路西路军前効力监生俟乌阑布通军前効力监生用完之日再用谨奏请㫖上曰西路之兵大克噶尔丹之时効力甚多中路之兵深入追逼故噶尔丹惊廹逃窜而去今将伊等后用所议不当应先用西路人员次用中路人员后用乌阑布通监生命中路军前効力乡导䕶军叅领等官俱加一级兵部以中路军前乡导䕶军叅领等官俱应加一级具奏请㫖上从之辛丑以驿站捐助马匹交鄂尔多斯牧放运米駞马拨给直𨽻驿站都察院都御史于成龙等运米事竣回京奏曰前因鄂尔多斯驿站马匹羸痩故于运米马内每站选给五匹助彼驰报今驿逓奔驰俱至瘦损鄂尔多斯王董罗卜言此马若从逺赶回道毙必多请暂留水草佳处牧放俟肥腯后候调解还是以暂留之于鄂尔多斯地方至等运米駞马行路遥远亦皆羸瘠除选用外其余仍请交兵部太仆寺喂养上谕尔等与兵部太仆寺㑹议来奏议曰运米带来牲口除前选择偿给八旗兵丁自备马匹缺额外其余无残疾者应拨给直𨽻驿站照例估价报部骆駞交太仆寺喂养有残疾者俱交运米官员折价交户部上皆从之癸卯议内大臣索额图擅撤兵马驿站罪兵部奏曰准船站留后内大臣索额图咨称近奉㫖云内大臣索额图已无所事着星速回京多罗额驸阿喇卜滩台吉徳木楚克仍俟青海衆台吉偕来是以令额驸阿喇卜滩徳木楚克暂留此地职亲率䕶军一百二十名并带官马起行赴京其横城口至湖滩河朔所设驿站职亲往一齐撤回职等由张家口进边为此奏闻上曰止命索额图独来耳今索额图尽撤一百二十名䕶军官马驿站而来则青海衆台吉来朝之事仍有未全着兵部及大学士议奏集议曰奉㫖命索额图单身独来今将驿站官兵尽行带回不合青海衆台吉来朝之事犹有未全应令照旧设驿都綂阿什坦噶尔马等率一百二十䕶军及官马而还已有数日应着住扎湖滩河朔俟青海衆台吉来朝归去后令伊等回京着索额图单身速来到日该部明白取供察议上从之寻索额图至问之曰奉㫖着汝单身自来而汝尽撤兵丁官马驿站者何也供曰奉部文因某不复有事着作速回京多罗额驸阿喇卜滩台吉徳木楚克仍着俟青海诸台吉某愚昧无知撤回兵马驿站亦有何辨查青海衆台吉来朝之事犹有未全而索额图遽撤驿站兵马不合坐此应销去所加一级罚俸一年奉㫖索额图着从寛免其销去加一级罚俸一年十月乙酉以哈宻国达尔汉白克额贝都拉为部长给之印纛议政诸臣奏曰据达尔汉白克额贝都拉疏言噶尔丹地方有土克齐哈什哈等来已经擒解又闻噶尔丹之子塞卜腾巴儿珠尔在巴喇思库儿四围捕兽令长子郭帕白克率兵执之又有达什尔鄂木克图哈什哈二十余人滚占之使人恩客达尔汉寨桑等三十人亦尽执之今将塞卜腾巴儿珠尔之乳父徽忒和硕齐噶尔丹之乳母之子丹济丹卜鄂伦带达尔扎及两使本身差子白奇白克解送如噶尔丹近来可执则执之如彼不来探实奏闻但旣擒塞卜腾巴儿珠尔厄鲁特必不悦而我哈宻又复单薄用是危惧伏乞庇而安之且所畏者策旺喇卜滩也祈皇上降勅勿使害又恳给勅书保我地方俾有所恃以无恐又恳移我回子屯于肃州以便朝觐往来使地声息传致住扎肃州之人告知肃州总管之人则奏章及贸易者併地方诸信俱得至圣上之前矣查额贝都拉诚心向化屡擒噶尔丹使人来献又奏言愿竭力効劳于圣上殊为可嘉应议叙以示皇上眷恤之至意回子风俗与蒙古无异应将伊属下人照各部落编为旗队授达尔汉白克额贝都拉为一等部长食俸掌印又其子郭帕白克白竒白克亦经効力亦应授为二等部长协理旗务俟来年草青之时理藩院差官二员酌带肃镇识路之人乗驿前往同达尔汉白克额贝都拉照定例分编旗队又请以其子郭帕白克率一百人住扎肃州应准所请许其住扎此项回子择贤能之人为首同地方官管辖廵察住扎人民数目开明报部注册印交礼部铸造印文该部请㫖给赏银币戸部支取应赏达尔汉白克额贝都拉银一千两蠎縀四疋片金四疋表䌷二十四疋里䌷二十四疋印成之日并银币差理藩院官一员乘驿同郭帕白克送至将军孙思克所孙思克酌拨标下官兵送往达尔汉白克额贝都拉可也上是之赐额贝都拉管辖哈宻国印遣郎中布尔赛奔什往编旗队郭帕白克又奏曰自哈宻来时父语曰皇上如准给印汝可再请给纛如准给纛则叶尔钦吐鲁番等回子闻之必共羡我之得恩眷矣又请曰请安进贡俱乞自肃州乘驿交部议准上允之纛用红有应报闻之事准十五人乗驿戊子以军法斩四格子兵部理藩院㑹同三法司奏曰四格子赵山前奉㫖差一人于丹津俄木布差一人于阿喇卜滩告以噶尔丹之死且招抚之身与俱来如事不成或半途而返着大将军即于彼地立斩示衆今四格子归虽称我与赵山同至阿喇卜滩所赵山留彼地给我以丹津俄木布之垂朱尔台吉为乡导至河通唿尔哈地方糗粮坐骑俱无回至额黑阿喇儿食路弃死牲肉歩行而回但四格子乃奉㫖効力告以噶尔丹之死招抚丹津俄木布身与俱来而出差之人也理应遵㫖往抚丹津俄木布身与俱来为是竟不到丹津俄木布所但至阿喇卜滩所居前行七日即借称粮骑告乏而归情罪殊为可恶应将四格子立斩示衆奏入得㫖赵山至所指之地其事已竣着令归家四格子既于阿喇卜滩处给之乡导十日之程即是所指之地而竟不到着将四格子立斩乙卯遣使赍勅招抚丹津俄木布理藩院奏曰先是大将军公费扬古疏言等至瀚海克克尔地方有厄鲁特丹津俄木布差彭楚克车陈白克阿儿达尔俄木布等男子十人妇女一人骑马二十二匹骆駞七头来告曰我等乃丹津俄木布所差使人为覆奏圣上勅㫖而来问彭楚克车陈白克阿儿达尔俄木布等曰丹津俄木布奏章之外与尔等有何言丹津俄木布在何地方距策旺喇卜滩所居有几日程尔等何日起行告曰丹津俄木布谓我等云凡有所言皆在奏章内并无他语丹津俄木布住河通郭尔磨多地方策旺喇卜滩住波罗塔拉此两间有二十日程阿喇卜滩住喀喇伊齐思地方距丹津俄木布所居有六七日程阿喇卜滩策旺喇卜滩所居之间有十二三日程我等于六月二十日自河通郭尔磨多起行取丹津俄木布奏章视之有马尼图赍到勅㫖臣拟定往与策旺喇卜滩合故遣人于策旺喇卜滩求彼转达策喇卜滩言一慿上命如何无用我转达想皇上必加眷恤也等语是以令彭楚克车陈白克阿儿达尔鄂木布乗驿交拨什库柰蛮代併丹津俄木布奏章奏闻命议政诸臣议奏议政诸臣奏言俟彭楚克车陈白克阿儿达尔鄂木布到日再议上许之今彭楚克车陈白克阿儿达尔鄂木布已到问之曰丹津俄木布来投圣上乎居目下所住河通郭尔磨多地方乎抑往策旺喇卜滩处与之同处乎奏章之外令汝等有口奏之言乎阿喇卜滩使人诺颜格隆与汝等同往何以不来乎告曰我等与诺颜格隆同赍圣上勅书于五月二十五日至阿喇卜滩所居唿里木图之地以勅书示阿喇卜滩阿喇卜滩言吾已见勅书矣可使丹津俄木布观之速于十五日内来同我之人往送奏章因以勅书授我等我等赍勅书于六月初十日至憨地追及丹津俄木布示以勅书自彼地西南行三日至河通郭尔磨多之地因我等同伴少而阿卜都赖额尔克寨桑早晩将到故令我等待之将于其中拨数人与之偕行及阿卜都赖额尔克寨桑到乃拨六人与我等同行授以覆本而语之曰我遵马尼图赍到勅书将往吾兄策旺喇卜滩所尔等为我赍奏前去六月二十日自河通郭尔磨多地方遣我等起行我等行十日至垂地闻阿喇卜滩使人已行思往阿喇卜滩处迂而且逺又逾十五日之限我等是以不往过之即向此而来阿喇卜滩使人路中并无稽留之处想俟我等故日久也谅必来矣目下丹津俄木布所居河通郭尔磨多地方甚冷不可久居我等来后殆迁至其兄策旺喇卜滩处去矣未尝语我等来投圣上之言奏章之外并无他言上奏又问之曰阿卜都赖额尔克寨桑何时到汝所居之地彼住丹津俄木布所乎抑往策旺喇卜滩所乎抑来降圣上乎人几口马几匹汝等欲居此乎抑回丹津俄木布处乎告曰阿卜都赖额尔克寨桑六月十六日到我等所居之地阿卜都赖额尔克寨桑者回回国人也虽有所爱地方亦存诸心而已口言之可乎阿卜都赖额尔克寨桑有俟我等归彼来进贡之语共有三百余口牲畜亦多我等乃奉差使人留此与遣回唯圣上裁夺查丹津俄木布向与策旺喇卜滩不合今已无所归矣当遣人招之使来前有丹津俄木布下厄鲁特来降现居此地请于其内择人赍勅往谕再于侍郎安布禄处将彭楚克车陈白克等所留八人内酌遣同行伊等坐骑口粮着安布禄于附近部落凑取给遣勅文内阁撰拟将彭楚克车陈白克阿儿达尔鄂木布送往归化城㑹彼伙伴将带来货物贸易以俟奉差之人奏入上准之差罗卜臧丹巴赍勅前去其勅丹津俄木布文云皇帝勅谕台吉丹津俄木布曰朕前闻尔与噶尔丹分拆游行故差黑色马尼图捧勅谕以来降必使富贵优加爱养尔如同阿喇卜滩往归策旺喇卜滩朕亦不之究着明白覆奏如两无所归欲于额黑阿喇儿洪郭罗等处据险窜伏朕断不容必刻期破之尔使人诺颜格隆臧布额尔克俄木布阿旺达什等来奏云倘噶尔丹至我近地我必擒而杀之归降圣朝又以勅书使诺颜格隆臧布赍去谕尔虽不能擒杀噶尔丹而身率属下来降亦必使之富贵而优养之毋疑毋阻今尔竟不往归策旺喇卜滩仍另自游行岂因尔向与策旺喇卜滩不睦有归噶尔丹之事故不便复归策旺喇卜滩乎今噶尔丹身死国亡生擒其子塞卜腾巴儿珠尔又擒伊拉古克三库图克图今尔不速来渐至日久则尔生计亦渐廹若尔率属下星速来降朕必加以厚恩优荣爱养目下丹济拉车陵等来降俱使得所而爱养之尔亦当闻之详矣今轸念尔无所归生计窘廹欲使得所之意尔当筹之速来归降毋贻后悔为此特遣尔㓜时服役识认之人罗卜臧丹巴赍勅往谕丙辰命监候回子俱从寛释放上谕大学士伊桑阿等曰前以回子间谍之事正法者二人遣回者二人监禁者至今尚存问厄鲁特来降之要人及丹济拉等俱言无遣回子为间谍之事前以敌国之人潜居内地以为间谍而执之今噶尔丹已灭下人悉降应将监候回子从寛免死朕已谕刑部诸臣矣伊桑阿等奏曰圣谕极当皇上如天好生之仁诚颂扬所不能尽也戊午遣使赍勅招抚阿喇卜滩理藩院奏曰阿喇卜滩疏言黑色奉差赍到勅书内开当兄弟同居曾遵㫖通使浑台吉亦答使与使同来语之曰我辈先宜各自游牧故因竒萨儿巴思湖多鱼往居其间又䝉谕诺颜格隆令至彼地不胜懽忭身原欲即往与之一处游牧将诸事上奏圣明因妻扎儿大病今年不能亲身往觐微贱小人何敢有违上㫖不但当然即浑台吉亦当遵㫖况天下之人无不各以其疾苦上奏圣明者不论所居何地总之请安进贡者也查阿喇卜滩原与策旺喇卜滩不睦下人无食穷无所归故以为当招阿喇卜滩使之来应遣阿喇卜滩使人诺颜格隆臧布及其偕来留于归化城之达什俄木布赍勅使归部拨贤能笔帖式一员乗驿将诺颜格隆送至侍郎安布禄所将伊等坐骑糗粮着安布禄于附近部落酌量凑给遣行勅文交内阁撰拟奏入上允行即差诺颜格隆臧布达什俄木布赍勅而归其勅阿喇卜滩文云皇帝勅谕台吉阿喇卜滩曰朕前闻尔与噶尔丹分拆游行故遣黑色马尼图捧勅谕以来降必使富贵而优养之尔如偕丹津俄木布往归策旺喇卜滩朕亦不之究着明白覆奏如两无所归欲于额黑阿喇儿洪郭罗等处据险窜伏朕断不容必刻期破之尔使人诺颜格隆臧布额尔克俄木布阿旺达什等来奏云倘噶尔丹至我近地我必擒之执之我等归降圣上而已又以勅书使诺颜格隆臧布等赍去谕尔虽不能擒杀噶尔丹而身率属下来降亦必使之富贵而优养之毋疑毋阻今尔疏言䝉谕来降不胜懽忭即欲亲往上奏一处游牧诸情节因臣妻扎儿大病是以今年不能亲身往觐不论所居何地总之请安进贡者也以此观之则无恳降诚意尚在首鼠两端而今时事尔心所灼知者也丹济拉车陵等来降朕则大加宠眷策旺喇卜滩擒伊拉古克三库图克图授朕所差使臣尔当深思之至于一概来降人员尽皆恩养使得其所此项情事尔皆详闻之矣尔如欲他往勿复望加尔厚恩显荣之事毋贻后悔今怜尔无归廹于生计欲使得所尔当熟筹之作速来降为此即遣尔使人诺颜格隆臧布达什俄木布赍勅特谕后壬午年阿喇卜滩来降上赐宴及银衣袍封阿喇卜滩为郡王命于洪郭尔阿济尔罕周围㳺牧阿喇卜滩奏曰臣等被策旺喇卜滩刧掠无食无衣穷困已极死在目前䝉圣上屡差大臣近臣救济赏给糗粮牛羊牲畜裘服锅帐等物俾得重生今来请万安又䝉皇上俯恤沿途给食乘传差侍卫携駞马来迎而阿喇卜滩一到即赐宴差近臣赏以阿喇卜滩所未经见御用珍服白金今又优封为王圣恩救我衆庶重生俾以荣显天地髙厚之恩诚此生所不能报但期阿喇卜滩之身及属下人员子孙世世捐躯効力而已谨请谢恩至属员今即请授官职编为旗队恐彼心志未宁应一二年后再请授官职编为旗队上是之许阿喇卜滩谢恩后使阿喇卜滩另为部落下编旗队己未命授车克楚竒萨木拖沙喇哈番上谕兵部曰去年中路军前差车克楚竒萨木往探噶尔丹营垒伊等身临视之而归故授车克楚竒萨木俱以拖沙喇哈番伊等同行诸蒙古亦皆授之官职其时未经谕明该部即着尔部议行吏部部议应给车克楚竒萨木勅命上是之辛酉从寛免布尔哈图祁泰死发黑龙江议政诸臣奏曰前准将军马思哈咨言副都统祖良璧军前西安骁骑布尔哈图祁泰奉㫖交职使之効力而并不効力故回至郭多里巴尔哈孙已交副都统阿兰泰上曰俟㑹议之便议奏钦此查布尔哈图祁泰乃翁金守米之兵遇敌不战而走今又不遵㫖効力立功应拟布尔哈图祁泰立斩奏入奉㫖布尔哈图祁泰俱从寛免死依例减等发黑龙江当差壬戌蠲免山西康熙三十七年地丁银米上谕戸部曰比年出师讨㓂总为中外生民永图休息故不惮军兴征缮之烦逺临边塞其一切飞刍輓粟皆动支正供额赋不使累及闾阎独大兵牧养马匹及三次师行出入皆经山西地方缘邉各州县卫所固皆勉力急公其余诸郡虽非师旅所经亦有协办转输行赍居送之事又该省嵗屡不登谷价翔贵民间生计甚属艰难朕乘舆频临目所亲覩轸念殷切未尝一日释怀昨嵗曾有谕㫖俟噶尔丹殄灭之后诞布徳音涣敷庥泽今㓂氛尽涤邉境辑宁是宜格外加恩用绥黎庶康熙三十七年山西通省地丁银米着一概蠲免尔部移文该抚令徧饬各属实心奉行家喻户晓务俾深山穷谷均沾朝廷徳惠倘或借端征派泽不下究事觉定行从重治罪尔部即遵谕行癸亥磔诛伊拉古克三库图克图等先是工部侍郎常绶等奏言六月十五日等至策旺喇卜滩所授之勅书赐物等谓策旺喇卜滩曰台吉尔昔有擒斩噶尔丹等之奏皇上亦特遣我等宣谕使台吉兴兵擒斩噶尔丹噶尔丹虽死而丹济拉乃噶尔丹一体之人今近至尔地台吉既发兵往征当将丹济拉本身噶尔丹男女及其骸骨并取畀我策旺喇卜滩言我厄鲁特风俗兵机戒预洩六月二十八夜半策旺喇卜滩遣其寨桑托卜齐来告曰往征丹济拉之兵未到前丹济拉觉之率妻子十五人向哈宻遁去追之不及获噶尔丹男女又伊拉古克三库图克图率百许人已至额冷哈毕尔罕地方矣等次日见策旺喇卜滩谓之曰伊拉古克三库图克图乃本朝人得罪逃归噶尔丹凡百祸端兴之者此人也台吉假我兵二百往擒之策旺喇卜滩言我发兵授诸大人即至漏洩伊拉古克三库图克图未必不遁当宻差往讨丹济拉之兵陡然前执之噶尔丹之子及其母亦併发去我已擒献噶尔丹之子其已灰之骨无用之女岂复有所爱惜但我风俗不讐无用之女子至噶尔丹之骨我不沉之水则弃之野即往送皇上亦无异也想圣主亦鉴许之也是以等七月初五日起行迎往十四日至库色木素克地方策旺喇卜滩使人彭苏克丹津喇木扎木巴喇嘛多尔济寨桑等以伊拉古克三库图克图本身及其弟托博克孟克里噶尔丹之子车陵三鲁卜及其母布林交付等授之而归伏惟皇帝庙谟预烛噶尔丹之死其遗孽必走䇿旺喇卜滩既遣等又宻谕行事之䇿无不符合逺邦感戴即擒逆贼祇献西北诸䝉古土鲁蛮哈宻等国大为惊异即等亦不胜惊异仗圣上威德广播遐方等往来略无阻悞得㫖据常绶等奏言索噶尔丹之女而不与常绶等乃特遣之人何以不索取而竟归至吴尔占扎卜阿巴塞稜阿尔拜又何以不索取而来着伊等将不行索取併其行事原由逐一开明具奏至伊拉古克三库图克图执彼以来彼有何言一併开明具奏常绶等奏言等六月十五日见䇿旺喇卜滩宣㫖曰朕亲率数路大兵出征噶尔丹此行但讨先叛之人兵到尔境勿疑勿惧并不侵尔至勅中虽命尔兴兵征噶尔丹但尔国邻近哈萨克诸国为尔之仇恐兵兴乘隙失尔妻子至噶尔丹下人离散在尔地者亦有之如有愿归我者即付我等如在吾地有愿归尔者告于往差大臣记明来奏谕毕䇿旺喇卜滩言乞诸大人少待声息至归人之事请俟我奏使格色尔归来不能即付等又见䇿旺喇卜滩言台吉令我等少待我等已待数日矣或与或不与竟无决絶台吉如与我等则我等携之而去如不与则我等奏之皇上矣䇿旺喇卜滩言丹济拉已遁至中国不必言矣请以噶尔丹之子相付钟齐海乃无用之女噶尔丹乃已灰之骨我土风俗不以为讐不便相付臣等言中国律例大凡叛人不存其后不留其尸必穷究扫除皇上亲统大军特出征讨若不获此必不中止今台吉不与则台吉前所奏擒杀噶尔丹之语大背而前此台吉奔走之劳皆虚矣当细思之至归我之人何必待格色尔当即交发我等策旺喇卜滩言噶尔丹乃我仇人我既执其子畀之无用之女已灰之骨岂复有所爱惜但我土风俗与无用之女已灰之骨为仇人必嗤之故不畀尔等至归人之事应俟格色尔不能即与以是为词竟不之与等闻呉尔占扎卜色稜等在策旺喇卜滩所谓策旺喇卜滩曰目下噶尔丹地方来投台吉者皆我之仇俱应畀我至欲归我之人亦应併畀我在我土者有欲归尔之人台吉可语我奏之皇上策旺喇卜滩言给人等事当待格色尔不能即与前言已毕夫复何言等言台吉所给之人既欲待格色尔相付则我等待之策旺喇卜滩言我有当奏之事故差格色尔往奏不能遽授尔等等又见策旺喇卜滩言巴图尔额尔克济农噶尔旦多尔济等俱归降皇上已极显荣青海衆台吉今皆已降台吉乗时归主倚之为生必极显荣与衆逈异矣策旺喇卜滩言我自始至终尽悃诚而事皇上即今亦但仰戴皇上而已是以我不必效法青海衆台吉也我意中自以为所行已极善矣诸大人之出此言也岂以我前所行有未善乎等言巴图尔额尔克济农等归降皇上已极显荣台吉果归降皇上倚之为生必更显荣与伊等逈别如衆人皆降至于显荣台吉独如此能安处乎况哈萨克国与尔为难我等此言大有益于台吉者也良时不可失故我等陈其所见如此台吉当深思此言策旺喇卜滩言总之但以悃诚事圣上而已不必效法他人也续执伊拉古克三库图克图交付等等语之曰当将伊拉古克三库图克图下人全交我等为是策旺喇卜滩言请以伊拉古克三库图克图及其诸弟相付他人皆无用之人不必交与等语之曰伊拉古克三库图克图乃本朝之人其下人亦不可不与其诸弟诸子妻妾下人及降我之格垒沽英之子呉巴什之妻俱畀我为是策旺喇卜滩言伊拉古克三库图克图乃为首之人併其诸弟付尔等足矣其他皆无渉之人不必相付遂将伊拉古克三库图克图其弟托博克孟克里及噶尔丹之子车陵三鲁卜其母布林及程贝臧布保母察罕交付等又达尔扎纳亲哈什哈之妻色稜达什诉于等曰圣上使我与丈夫完聚故与吴尔占扎卜之母一齐发放今闻我丈夫自哈宻擒解御前乞大臣带我归去与我夫完聚等遂谕之亦携之而来问伊拉古克三库图克图供曰蒙皇上恩恤小人因前䝉世祖皇帝有准我去住随意之㫖且水土不服故不奏皇上而往青海我问之达赖喇嘛苐巴当往何处为宜彼令我当往厄鲁特去又值噶尔丹遣使人喇马扎卜来召我是以往归噶尔丹闻噶尔丹至杭爱左侧游牧我曾往语之曰尔于此地游牧大不是矣皇上遣侍卫克什图使于噶尔丹之时我曾遣人名云端者请皇上安且陈奏我来此之故后在克鲁伦皇上差阿喇卜滩之兄宣谕温㫖我曾谓噶尔丹当差好人遵奉圣㫖为是噶尔丹破败之后我又差人名罗卜臧喇什者请皇上安陈奏衷情在古尔班赛堪地方待之三月我差人不归故往归丹济拉被往征丹济拉之兵所擒不能负荷皇上洪恩罹此大罪应作何处治一唯圣断我有何辞因等与策旺喇卜滩言词繁多欲俟到京之日再奏是以仅将执噶尔丹之子伊拉古克三库图克图之事奏闻今奉㫖着将等行事始末逐一奏明谨奏上命议政大臣㑹议具奏至是㑹议伊拉古克三库图克图孟克里托博克三人拟凌迟程贝臧布伊拉古克三库图克图之徒弟罗卜臧多尔济二人拟斩妇人布林察罕自噶尔旦多尔济处带去乡导诺木齐交该部得㫖伊拉古克三库图克图孟克里托博克凌迟处死程贝臧布暂缓决有要言问之今即取来伊拉古克三库图克图之徒弟罗卜臧多尔济随其师而行与彼无渉着免死布林察罕两妇人乡导诺木齐交该部议政大臣又奏曰先是侍卫巴布希津巴遇伊拉古克三库图克图劫掠褫裸之时托博克与皮裘及马一匹使巴布希衣之而归为此奏闻得㫖托博克暂缓凌迟问托博克果真则宥之寻解伊拉古克三库图克图到后集诸王以下䝉古王文武大臣官员喇嘛于黄寺磔诛伊拉古克三库图克图孟克里问托博克给巴布希津巴裘马是实免其死命免鄂尔多斯处分照常叙功理藩院奏鄂尔多斯运米坐塘迟悞议将王董罗卜贝勒顾禄什希卜贝子根都什希卜公杜稜等革爵上曰鄂尔多斯兵丁虽有迟留后各皆効力无所失悞王董罗卜等俱从寛免议罪仍照常叙功以镇国公苏努为贝子上谕大学士伊桑阿等曰从军三次大小臣工着各加一级镇国公宗室苏努三次从军于乌阑布通之役左翼出战又甚力衆所共知公苏努着陞一等为贝子仍留都綂任尔等可即宣㫖乙丑命叙昭木多破贼功为上上等兵部奏曰先是大将军公费扬古以昭木多临阵京城右卫西安衆官兵每人给功牌二次交在部部请㫖或作一次叙或作两次叙得㫖着作一次叙敌人游牧而来骤到即奔此可谓之击败乎所谓击败敌人者击败堂堂正正相持不动之敌始谓之击败也钦此请将此一枝兵作上上等军功议叙奏入上从之丁卯西宁总兵官韩弼奏报赴阙请朝青海诸台吉入边日期韩弼奏曰恭惟皇上徳威逺播声化覃敷溥天之下莫不来朝独有无知贼宼噶尔丹螳臂当车肆行悖逆大小臣工或以为当𠞰或以为不当𠞰议论不同皇上神谋独断上协天心亲行征讨寇随𠞰灭若非天地笃生神圣之人乌能如此生杀中窽浩浩荡荡顷刻之间建立大勲自此之后天下之人益仰戴威德而抒诚恐后矣前圣驾往廵宁夏青海诸台吉即奏请赴行在朝见皇上念逺方䝉古炎暑来朝恐水土不宜特谕立秋之后来京入觐诸台吉钦遵前㫖呈报入边日期仰体皇上柔远之心思外方䝉古初至我疆不谙条例偕西宁道刘殿衡预在镇海营闗口㑹同钦差喇嘛都綂等俟之于安门之地为首台吉扎什巴图尔彭楚克等大小台吉率其部落头目而来于九月十八日进邉口后臣等即集诸台吉宴之至西宁后又集于公衙门宴之给以猪羊牛酒等物拨标下官兵送至庄浪交凉州总兵属下官兵挨次递送诸台吉至西宁䜩㑹之日官兵士庶无老无㓜皆言皇上威徳齐天故能綂一万邦亘古以来未有如今世之隆盛者街衢喧颂除将诸台吉来降䝉古数目查明依例造册送理藩院外谨以诸台吉入边日期奏报命下所司圣祖仁皇帝亲征平定朔漠方略卷四十六圣祖仁皇帝亲征平定朔漠方略卷四十七钦定四库全书祖仁皇帝亲征平定朔漠方略卷四十七十一月甲申命议叙督运诸臣时吏部请议中路西路督运于成龙王国昌等罪上曰于成龙王国昌李鈵喀拜辛保范承烈喻成龙此役俱有効力之处从寛免议罪仍着议叙于是于成龙等七人入谢恩奏曰等庸劣无能转输多悞自分莫逃罪谴敢云有禆军需乃皇上功迈古今量同天地生全曲赐议叙重加凡此格外殊施眞属从来异数拜恩踊跃陈谢悚惶具奏㝷兵部奏曰中路西路宁夏三路军粮得以运到者皆皇上神谟内断指示周详克奏大勲运米官员有何劳勚但皇上念此軰効力特霈恩纶许其议叙则总河于成龙安徽廵抚李鈵甘肃廵抚喀拜山东廵抚王国昌督捕侍郎喻成龙刑部侍郎辛保内阁侍读学士范承烈等俱系总督运务大臣应加四级至三路运米垫道官员内专管一事者亦有之兼理两事者亦有之効力一次者亦有之効力两次者亦有之身往効力又捐助駞马车辆者亦有之伊等効力多寡不同而所到之地又有逺近不便一概议叙应将中西两路运米垫道官员分为四等议叙宁夏运米官员分为两等议叙至扈从御营官员所到地方亦与运米人等一例议叙运米而又垫道者兼理两事应视其所到地方加一等议叙効力两次者一次视其所到极逺驿站议叙外其一次不论所居何项俱加一等议叙监押三路银米缎茶车辆及牧马守米人员虽非专管运米者但彼亲身既经効力亦应视其所到地方议叙运米垫道官员内有急公捐助车骑者视其所捐数目议叙至噶礼在衆人未到之初运米先到奉㫖准先陞用应将噶礼一同先到之人虽在二等亦俱以一等议叙原任廵抚布颜努原任副都统色赫布政使刘暟赞善宋大业鸣赞萨克苏俱奉㫖记名之官其内在二等者亦俱以一等议叙将伊等议叙时各视所到地方分等一等者扈从御营阿达哈哈番栢天祐等八人中路第三十站至第三十九站专管运米庐凤道佟毓秀守备盛天祉等五十一人中路第二十三站至第二十七站运米而又垫道正黄旗佐领李树徳河南学道张仕可饶州府同知李育徳等四十人西路第三十站至四十八站运米御史勒贝员外郭瑮等二十八人自宁夏运米至郭多里巴尔哈孙等地方者运到叅领郭朝桢佐领于起凤等二十二人以上一等人员内现任官以应陞之缺即用其大寮无应陞即用之缺应加四级其候缺考职者缺出即用功加外推者以守御所千总用革职降级者复原官原级効力闲散人员授五品顶带荣身二等者扈从御营通政司左叅议鲍复盛等六人中路自第二十五站至二十九站专管运米御史顾素郎中甘文炳等四十一人中路自第十六站至第二十二站运米而又垫道阿达哈哈番于永裕等四十人自宁夏运至船站阿达哈哈番呉㑹督捕司务徳明等二十三人以上二等人员内现任官加三级候缺考职者补官之日加三级功加外推者以卫千总用革职効力人员给六品官顶带荣身三等者扈从御营銮仪衞治仪正张国勲等三人中路第十六站至第二十四站专运济东道朱士杰开封府知府张国卿等四十六人中路自第八站至第十五站运米而乂垫道东昌府知府侯居广安庆副将韩世臣候缺同知李梅等七十二人西路第十六站至第二十三站运米御史色徳礼等十八人以上三等人员内现任官加二级候缺考职者补官之日加二级罢职随旗上朝者亦加二级功加外推者以营千总用革职効劳人员给七品官顶带荣身四等者扈从御营直𨽻廵抚标下干总李进等二人中路自第八站至第十五站专运博兴县知县陈之琦等十八人中路六站至七站运米而又垫道守备张龙贵等五十四人西路第十三站至第十五站运米员外桑格等四十二人以上四等人员内现任官加一级候缺考职者补官之日各加一级功加外委者以营把总用生员准入监革职効劳者给八品官顶带荣身至中西宁夏三路专管垫路押䕶米车守米牧马员外王登魁佐领呉汝翼逰击郭荣副将刘官统张文焕及候缺革职功加外委人员贡生监生生员兵夫工匠闲散人等人各不同効力亦异或加级或纪功或以营千总把总用或给顶带荣身请逐项详尽不遗纤悉至应议叙官员内捐助马骡二匹者纪録一次八匹者加一级骆驼一头作马二匹或车八辆作牛四头或羊四十羫作马一匹有多捐者照所捐数目议叙如此各随劳勚议叙则凡効力急公官员无不䝉皇上浩荡之恩矣奏入上曰运米机宜虽朕所指挥但于成龙率先効力数次着加四级仍授一拜他喇布勒哈番色黑着还其副都统之职布颜努以侍郎用余如所议丙戌命呉巴为一等台吉管部长事理藩院奏言喀尔喀部长一等台吉黙尔根带青车陵病故其缺应补据其次子噶尔马扎卜呈称我父遗言使我继袭曾语黙尔根济农王顾禄什希公苏㤗伊尔登以此两部长为証其长子呉巴呈称我父病后使我管旗务给我祖遗佛像银盆为据出征噶尔丹时我曾领兵前往我父病笃我母及弟瞒父而致书于苏㤗公使之为証查王贝勒公台吉部长俱长子承袭应将车陵部长一等台吉使呉巴承袭上从之己丑使甘州驻防官兵归西安大学士伊桑阿等为西安满兵一千原留将军孙思克军前驻防甘州请暂戍兰州上曰今边境无事西安满洲官兵留戍甘州者着复归西安戊戌命以什喇卜额尔克叛裔即赏给捕获之台吉博罗乌纳罕等理藩院奏曰前台吉什喇卜额尔克妻呈称憨都叛逃时带我属裔三队而去王彭苏克纳木占公车卜登等共分之乞皇上收取此项属裔给还于我部遣员外博罗叩往徙之今博罗叩覆称查什喇卜额尔克属裔贝子阿南达旗下有罗卜臧陶赖等十三户公车卜登有班达尔沙阿思希卜等八户王纳木扎儿有班扎尔等十三户乌拉哈达地方有色稜等二户趂食迁伊等人户及什喇卜额尔克之妻同居顾禄二户共三十八户五十七丁一百五十五口交正白旗游牧章京多尔济扎卜其纳木扎儿王旗下台吉巴哈阿海彭苏克王旗下台吉博罗罗卜臧额尔徳尼阿海博思烘绰罕俱在克鲁伦河外古尔班地方王彭苏克带我往古尔班之萨喇什保台地方觅之不见已经徙去王彭苏克言雪大天寒不知去向难以㝷觅请从此归我差人缉获再报查王纳木扎儿遣人于博罗乌纳罕而博罗乌纳罕已徙至俄侬罗卜臧额尔徳尼阿海等言憨都逃去时王彭苏克差人令我等追𠞰我等即率兵往追及之于俄侬之地与战收其属裔俟我等往请上安候㫖再给今问王彭苏克言憨都逃去时我差䕶卫穆扎噶尔于博罗乌纳罕博罗乌纳罕罗卜臧额尔徳尼阿海巴哈阿海绰哈博思烘等领兵至俄侬地方追及憨都与战而擒之此虽什喇卜额尔克属裔俱欲叛归噶尔丹偕憨都逃出与我等交战之人应给何人一唯上裁查博罗乌纳罕等所有什喇卜额尔克属裔皆与憨都同叛往投噶尔丹博罗乌纳罕等率兵追战擒回之人不得与㝷常离散者比应将此属裔俱给原捕台吉博罗乌纳罕罗卜臧额尔徳尼阿海巴哈阿海绰哈博思烘等上从之己亥王布特达阿卜廸遣使进贡理藩院奏言王布特达阿卜廸疏言致心合掌长跪谨奏至圣皇帝陛下勅书及赐币六端主事保住萨哈连等赍到不胜懽忭第五代达赖喇嘛躬诣上邦以来敬奉主上有裨道法亦竭力自効于天朝去嵗严㫖下颁殊为忧虑今钦差保住来宣皇上温纶又无任踊跃䝉如此慰安大惠诚无时不铭刻于心也此王布特达阿卜廸感戴恩赐覆奏之意无庸议又疏言噶尔丹作乱骸骨皆至圣明之前从此祸乱之本除矣神威如天鼓之声震惊宇内逢此大凯特进织字手帕喇嘛宗喀巴像巴咱尔班达喇纳佛像迈达礼佛像上献之后伏乞天开浄目为之照鉴此王布特达阿卜廸因灭噶尔丹而除乱源献手帕一幅佛像三身无庸议又疏言䇿旺拉卜滩自以所居地方近噶尔丹将来恐致兴戎是以举兵博硕克图处逃人来言噶尔丹力已衰弱是以退兵达尔汉额木齐往能止兵与否上乘普慧必能鉴察至策旺拉卜滩托尔古特等所行是非总祈圣明息怒垂鉴此王布特达阿卜廸以策旺拉卜滩恐噶尔丹来侵备兵之故具奏无庸议又疏言去嵗青海各将徴税人家放火焚烧之事皆数台吉所为圣明必有所不悦矣噶尔丹之来否未实青海衆人共商屡差善巴陵堪布约噶尔旦多尔济㑹盟于喀木巴尔喀木国小有动兵之事乞圣明息怒垂鉴此王布特达阿卜廸以青海诸台吉为噶尔丹来侵而㑹盟遂征喀木巴尔喀木国之故具奏无庸议又疏言钦差保住言上命我见第六世达赖喇嘛但达頼喇嘛之身尚在坐禅奉达赖喇嘛法㫖一概叅见之事俱于九月后出定之时故衆人放叅之事在十月二十五日去嵗曾经启奏为谛穆库图克图事䝉谕保住赏以手帕一条整縀二端当使哈滩巴图尔仰体皇上谕㫖竭力谨遵断不敢贰特奏此王布特达阿卜廸以达赖喇嘛于九月后为出定之时赏谛穆库图克图缎疋遣𤼵哈滩巴图尔等事具奏无庸议又疏言济隆库图克图尚未遣行故不及谕谛穆库图克图其赐物当于去时给之与张家库图克图一同遣𤼵陆续遣发之意俱在钦差口奏无庸议又疏言画匠雕刻匠遣二人前去如有不㑹不能不如意则发回应将画匠雕刻匠二人暂留此地不用之时交后来使人发回又疏言济隆库图克图以所居甚逺而圣㫖又甚重是以惶惧托言身病已极日久伏乞大加慈悯勿及其身命此王布特达阿卜廸已于四月内奏明津巴扎木素等带济隆库图克图前去亦无庸议又疏言班禅库必儿汉之去未奉谕㫖应俟班禅库必儿汉来王布特达阿卜廸奏闻时再议又疏言博硕克图济农之子所娶阿奴之女其原由已经奏明噶尔丹已死其国民人俱已归降皇上仅此一女伏乞寛宥但噶尔丹抗拒皇上为我师所败兇逆贼冦情罪重大其女断不可留于青海务令解来已经差主事保住赍勅前去矣今博硕克图济农若擕噶尔丹之女而来请上安奏求寛宥则皇上矜恕或可寛宥噶尔丹之女而博硕克图济农不亲来请上安吁奏反求王布特达阿卜廸代奏则噶尔丹之女不得留于青海务令解来部备文交目下王布特达阿卜廸来使发去上从之后带青和硕齐察罕丹津言其弟车陈带青金塔尔之妻乃噶尔丹之女皇上屡谕第巴令遣发噶尔丹之女第巴屡经奏请未䝉皇上矜许但圣主怜悯衆生殊眷顾实汗之子姓乞以弟车陈带青金塔尔之妻布木仍给配弟具呈到部为之转奏上曰谕带青和硕齐金塔尔之妻布木免其解送癸卯青海台吉扎西巴图尔等来朝上御保和殿理藩院引青海扎西巴图尔台吉图谢土代青纳木扎尔额尔徳尼台吉阿七滚布之子彭楚克台吉等至殿前行三跪九叩头礼毕喇嘛商南多尔济又引近御座前叩见上顾扎西巴图尔等曰台吉尔父顾实汗自太宗皇帝至今歴来进贡输诚已久今至尔身往来不絶朕至宁夏时遣喇嘛商南多尔济并大臣至尔处令尔等来觐尔等即遵朕㫖欲来陛见殊属可嘉朕若即于宁夏候尔等来恐天气炎热尔等未便故云俟秋凉时令尔等来朝尔已年高逺渉至此可行抱见礼扎西巴图尔台吉膝行至前躬捧御膝又以双手捧御手加额奏曰系边塞山谷草莾小人䝉皇上念祖父命前来陛见窃懽忭而来见圣驾身并无纤毫为皇上効力之处皇上如此恩荣眷顾不胜欣跃窃惧福薄安能受皇上如此洪恩异数此后惟思所以报皇上豢养之徳耳上曰朕并非威摄尔等前来念向日道法合一所行和好故令尔等前来尔即能应命朕甚喜悦不但尔等即四十九旗部落七旗之喀尔喀小台吉等朕俱以客礼待之上又曰朕廵行宁夏令尔等来朝之意不过欲令天下生灵各得其所乃朕本懐朕何物不备且朕之尊不在尔等来否朕所望于尔等者此后务体朕心各遂安全庶克副朕好生之至意耳扎西巴图尔奏曰圣谕诚然非等微末小人意见所能及眞降生圣帝以治斯世既致衆生于昇平复宣佛法之幽秘经典之深微无不备悉等微末小人向未知皇上圣明如此嗣后臣及子孙惟有图报皇上隆恩于万一耳商南多尔济引至坐次叩头谢坐讫排宴奏乐上曰台吉尔已年老放心饱食若不食朕亦不悦扎西巴图尔奏曰今日获觐至圣皇帝不胜懽忭然亦不意皇上如此宠遇既䝉如此宠遇敢不饱食上曰噶尔丹朕亦未尝先加征讨因彼屡侵边境边民不安朕方征讨朕性从不以威武临人扎西巴图尔奏曰皇上神圣𠞰灭噶尔丹天下生灵皆得安业等久闻皇上神武仁徳欣庆靡既今等䝉皇上洪恩得以共享昇平因合掌顿首上命扎西巴图尔陞陛近御座前即于跪处亲赐酒又召纳木扎尔额尔徳尼彭楚克亲赐酒俱跪受而起退至陛侧叩头饮讫其彭楚克喇布滩等台吉十七人俱召陞陛令侍衞赐酒其在殿外列坐寨桑等俱召入殿令侍衞赐酒毕上回宫㝷商南多尔济自大内捧赏赐物件出以上用帽一顶素珠一串貂鼠蠎裘一件补褂一件黄带一条白金五百两赐扎西巴图尔传谕曰尔等自祖父以来世奉职贡其来已久故此番加意优钖以宠尔归所赐者无非进见之仪耳此银五百两可暂为尔在京日用之费又以上用帽袍褂带白金二百两赐纳木扎尔额尔徳尼彭楚克其余台吉等俱赐白金五十两又谕曰此外仍造衣赐给尔等扎西巴图尔台吉等奏曰臣等边土蝼蚁䝉皇上宠命厚赐不胜懽忭弗获措词如此厚恩隆赐固有生以来所未覩即梦寐亦未之及皇上厚恩何以仰报等惟日夜向佛天仰祝皇上万夀无疆耳奏讫因率衆叩首谢恩十二月己酉命叙翁金击贼官兵功为第二等先是西安副都统祖良璧奏言翁金地方遇贼夷来刧辎重即饬官兵排列砲鎗执长鎗木棍杀入自卯至己放鸟鎗三四十回发矢十余枝贼夷大败向西北而走即督满汉官兵同叅将张宪载率緑旗官兵追杀二十余里上命在事有功官兵着分别议叙具奏至是部议应叙为四等军功上从优改为二等辛亥命议都统公彭春等不收回遗兵罪兵部奏言都统公彭春原任都统拖沙喇哈番伊勒愼不拨将领全收马疲歩行人等带回仅交于䕶军校祁禄致彭春本队䕶军骁骑桑格等十八人并无踪影殊为不合查定例内凡攻城野战不携出阵亡将卒遗骸分战督战大将俱罚俸一年应将都统公彭春拖沙喇哈番伊勒愼比照此例各罚俸一年但彭春伊勒愼于昭木多之战击败敌人应免罚俸一年不准论功镶白旗桑格佐领下署䕶军校马尔㤗俱系特留为首领收回马疲歩行人等之人乃不将交付伊等之䕶军収在一处而行纵之使前零星留落致无踪影殊为不合本当照䕶军校骁骑校不举出遗骸之例治罪但系䕶军应鞭责八十查马尔泰有昭木多之战功应免责不准论功得㫖依议桑格等俱从军効力之人因诸将率领者不善死而失尸殊为可矜伊等照阵亡例给之身价癸丑命叙二等侍衞达鲁肯等军功为上上等兵部奏言镶黄旗二等侍衞达鲁肯三等侍衞济鲁喀博富齐卓尔叨费扬固博以和歩军校查布正黄旗二等侍衞倪喇凯三等侍衞穆克什塔徽张阿察木巴特哈正白旗二等侍衞森特黑袁谦蓝翎侍衞鄂叩坤都伦法儿吉䕶军校鄂诺分侍讲禅布郎中桑格员外罗米近侍䕶军校刘八十等俱以击败对阵敌人军功牌呈部查达鲁肯等乃特遣至大将军军前出战之侍衞大将军既称伊等俱在纛前击败对阵敌人应给伊等以本阵军功等级侍讲禅布等并非往统军马数内之官不准算功近侍䕶军校向无议叙之例亦不准算功至大将军咨言昭木多之战厄鲁特震慑于皇上天威肝胆破裂抱头鼠窜职遵皇上指挥御而败之不能乗交战之时生擒噶尔丹至今愧悔羞慙不意皇上宠眷优擢为一等公不能当此隆恩梦寐不安职有何殊劳职未敢请功也查恩诏内将大将军费扬古之伯已经优陞为一等公既授费扬古为一等公无庸另议上从之乙卯治将军马思喀等不急追擒伊拉古克三库图克图随军食羊瘦损罪先是闰三月马思喀等使随军羊只至于瘦损上以发议政诸臣议罪议政诸臣奏言马思喀等本当立治其罪但现在出兵俟归时再议上从之后六月间马思喀等往追伊拉古克三库图克图不及而归上曰费扬古遣马思喀等并不扣数限日轻行乃多发官兵是以迟重不能追及伊拉古克三库图克图着交议政诸臣议于是议曰查将军马思喀疏言伊拉古克三库图克图大小二百许口马二百余匹牛五头羊八只又报大将军费扬古转奏曰一日行一百二三十里马思喀明知伊拉古克三库图克图困穷已极遯去踪迹乃一日仅行三四十里至九十里不等不急追㝷伊拉古克三库图克图殊为不合又随军羊只乃大兵糗粮身为将军不特委贤能将领小心交付出宁夏六十里间致三千余羊疲损且为兵丁给米事诏㫖下颁不行宣谕诸军殊为不合坐此情罪应将马思喀议政大臣领侍衞内大臣管满洲火器营大臣内务府大臣佐领加一级尽行革去巴浑代齐什邵鼐俱系议政大臣其奏章及大将军费扬古奏章俱开列其名与马思喀同奏乃不急往追擒伊拉古克三库图克图而随军羊只又不小心交付将领以致三千余羊瘦损殊为不合坐此情罪应将巴浑代所加二级削去併罢其议政大臣都统管满洲火器大臣以侯上朝将齐什所加一级削去併罢其议政大臣都统以佐领上朝将邵鼐所加二级削去併罢其议政大臣都统管满洲火器大臣留前锋统领任宋住乃议政大臣而随军羊只不小心交付致三千余羊瘦损马思喀不将谕㫖传谕诸军而彼竟不提醒传谕不合坐此情罪将宋住所加一级削去罚俸一年米里布滥厠将军大臣之间将军未传之令擅自宣传情罪殊为可恶坐此情罪应将米里布拟绞监候秋后处决班布尔善改换前供与巴浑代等顺口抵饰殊为不合坐此情罪应将班布尔善枷号三个月鞭一百不准折赎正黄旗䕶军叅领禅布骁骑叅领桑格正红旗骁骑叅领常明正红旗䕶军叅领一等阿达哈哈番又一拖沙喇哈番加二级伊徳浑镶蓝旗骁骑叅领三等阿思哈尼哈番佐领加一级西济浑镶黄旗前锋叅领特古思正黄旗前锋侍衞署叅领阿哈占正白旗前锋叅领毕扬古里侍衞博福齐正红旗前锋叅领黒雅图侍衞索尔孙镶白旗前锋叅领阿玉什侍衞黑硕色镶红旗前锋叅领柯卜朔正蓝旗前锋叅领托和齐侍衞浑达礼镶蓝旗前锋叅领噶尔吉山等口供不实俱附和巴浑代等坐此情罪俱应降三级调用查伊等内禅布桑格常明西济浑特古思毕扬古里黑雅图阿玉什浑达礼喀尔吉山俱有加一级以伊等所加一级抵所降一级仍降二级调用阿哈占有加五级以所加三级抵所降三级仍留任托和齐有加二级以所加二级抵所降二级仍降一级调用伊徳浑既附和巴浑代等又求额纳布换其原供坐此情罪应革职将其所袭世袭职衔与应袭之人承袭额纳布称伊徳浑求彼换供是实应免议行营协领达尔扎等八人审系无干应无庸议黑龙江将军萨卜素总兵官王化行等带去羊只不致疲损应免议同知周之焕不小心饲羊又不听将军令往所指地方应将同知周之焕革职赶羊将领绰欣代等理应议罪但马思喀等供未经专付伊等致羊只疲损皆我等之罪已自承当应将署将领绰欣代等免议罪马思喀等留于平乐城之羊一千三百六十只既经总督呉赫变价奏讫无庸议奏入得㫖着将马思喀议政大臣领侍衞内大臣管满洲火器大臣俱革去从寛留其内务府大臣佐领巴浑代所加二级革去仍降三级从寛留原任齐什所加一级革去仍降四级从寛留原任邵鼐所加二级革去从寛留原任宋住所加一级革去罚俸一年伊徳浑革职从寛留任禅布等从寛免其调用各带所降之级留任米里布依拟处绞监候秋后处决班布尔善不准折赎枷号三个月鞭一百余依议又谕大学士伊桑阿阿兰泰曰此后行军户部兵部总尉着于该部司官内特举遣去武官署总尉永着停止该部司官虽经战阵不得叙功如此则伊等为居中之人凡事俱从公矣以此交部永为定例尔衙门亦记之丙辰命坐塘废官复还原职随旗上朝兵部议叙坐塘人员具奏上曰坐塘人员仅议加级殊觉寃苦此内亦有从去年坐至今未换者伊等坐塘日久马于杀虎口更番喂养运致米粮一应驰报事务略无稽悞伊等之劳苦较倍于西路兵丁于成龙运米人员着将罢职人员复其原官随旗上朝丁巳以孙思克等捐助马驼拨给营伍先是兵部奏言沿边提镇各率属官捐助马驼以备运砲运米之用今噶尔丹已灭北方无事此项捐备马五百一十三匹骆驼三百六十头仍给草料养之空縻钱粮而已应停给草料喂养原捐官员仍在任者各交还所助马驼若陞任调用罢职者其马驼各拨该营扣价报部奏入得㫖此事着㑹同户部议奏查前者将军孙思克等疏称对阵破鋭者无过子母砲砲子火药等物甚重若非任重牲口不能随军速到乞令率属官捐备马驼毎年春冬则在廐喂养夏秋则在野牧放该部奏言孙思克等捐备马五百一十三匹骆驼三百六十头夏秋则牧放春冬则照喂养营马例给之草料准行在案此项马驼春冬二季共需料四千七百一十四石二斗草三十一万四千二百八十束用价银共八千七十八两七钱六分此项捐助马驼该将军总兵官等既称砲子火药等物甚重若非任重牲口不能随军速到应将此马驼仍前夏秋二季牧放春冬二季给草料喂养奏入奉㫖依议倘此项马驼或查时或用时其数不实该管官员俱着从重治罪己未命改订勅文授纂修方略诸臣先是康熙三十六年八月二十二日开局纂修方略命大学士伊桑阿等为总裁官其授诸臣勅文交与内阁撰拟至是伊桑阿等撰拟勅文进呈御览文曰皇帝勅谕大学士伊桑阿等曰朕惟自古帝王御宇成功以断惟力排羣议乃克有勲制胜在谋须动出万全斯无失䇿故攘外乃以安内盪冦斯可宁人理则相因事非得已我国家肇造区夏混一车书功业懋昭声灵遐畅朕缵承丕基孜孜图治惟期海隅向化使世登熙皥时庆諴和乃厄鲁特噶尔丹恃其险逺輙肆跳梁借喀尔喀搆怨为名扰我边陲侵我内地屡经惩创而顽黠不悛叠沛恩施而负固自若朕思边徼一日弗宁则民生一日不靖与其每嵗逺防曷若一劳永逸爰亲总六师三临絶塞踰越险阻冲冒炎寒深入不毛之域直穷大漠之郷仰赖天地祖宗之灵社稷之福克殄巨憝扫清蚁聚寰海自此昇平人民得以休息是用益切励精勤求化理而诸臣咸谓进𠞰机宜悉出朕躬指授一时禀命密议罕传诸路行师劳心最久若非宣付史馆无以垂信将来再四恳陈从所请于康熙三十六年八月二十二日开局纂修特命卿等为总裁官卿等督率在馆诸臣次第诠订资衆手之编摩藏三征之令典岂曰铺扬简䇿用张挞伐之威庶几昭示来兹不忘艰难之自卿等勉之上览毕谕曰文内有成功以断惟力排羣议乃克有勲制胜在谋须动出万全斯无失䇿之语虽系实事然因朕洞悉其情故不从衆意独断而行侥倖得当耳若必以此为是可乎后若倣此必致穷兵黩武矣伊桑阿等曰圣谕极是皇上圣明洞鉴方能得当若意稍扞格所见不到诚不可谓之万全上曰此数语着删改进呈伊桑阿等将成功以断数语改为欲亿兆永底于时雍必遐荒无间于声教进呈御览上曰可甲子命山西大计附入运米科𤓰官员革职例山西廵抚倭伦请暂停大计吏部议行奏入上曰倭伦顷有密奏言科𣲖事俱因制造运米车辆廵抚温保显然行文以为军务紧急目下暂𣲖随后即还而准徴之其时太原府有部员在是以偿还他处虽未偿还而除公务取用外余银俱贮库内即今湖广协解十八万两仍存库内如中路运米之车朕拨部官动支库银制造直𨽻河南山东不造车地方大小官员捐俸及衙役工食以买马骡并不科𣲖民间前在大同温保来见奏此科𣲖事朕谓钱粮若难卒办何不预奏尔若急请饷银立动附近钱粮解往何不及之有温保竟不能对然大家恃彼地饷银不预动内帑至于科𣲖此所𣲖者原为公务并未入已尚有可原但其时州县官员岂无借此多𣲖者乎大计所闗重大仍着举行举行之时将伊等附入罢软内革职伊桑阿等奏曰圣谕极是退斥不肖则地方之民心始安矣丙寅命撤回湖滩河朔等处三路坐塘人员以应得之缺补用先是兵部以湖滩河朔等处三路坐塘人员议叙具奏上曰西路坐塘有罪人员俱还原品随旗上朝而现任情愿効力人员反止加级所议者轻着重议来奏部臣覆议叙入奏上曰此内自备马匹情愿前去者议叙处仍薄噶尔图等乃革职之人伊等俱还其原品而现任官员情愿効力前去坐塘自去冬至今尚未更换劳苦殊甚该部止加以一级所议未称因笑曰朕凡事俱欲从公西路武弁以其行事诉之大将军为之达部于成龙等又为彼同运人员申説而无一人为若軰言者朕若不言谁为若軰言哉果论効力则若軰亦大効力矣朕意以为若軰仍以应陞之缺先用殆无不可也伊桑阿等奏曰圣谕甚公论其効力以其应陞之缺先用固宜庚午上大閲于玉泉山因以示来朝之青海札西巴图尔等是日于玉泉山西南旷处列八旗红衣大砲等火器及马歩鸟鎗军士其䕶军骁骑按旗分为三队且设两翼后殿而阵焉上躬擐甲胄徧閲毕登玉泉山之南冈御黄幄三鸣角击皷歩军举鹿角火砲诸军并进金鸣衆止砲火齐发如是者九进止第十次砲声连发而火器营马歩军亦徧放连环鎗毫无间断声震山谷毕各收军士复归本阵队伍精严旗帜显赫其来朝之青海台吉扎西巴图尔等衆俱相顾战慄惊叹曰天朝兵威精严坚鋭如是可畏也我軰生长沙漠穷荒不惟目未经见即耳亦未曾闻兵威如此所向又何敌不克乎谨按青海诸台吉乃四厄鲁特之一支也自其祖顾实汗以来虽累世遣使贡献然未尝亲身赴阙朝见皇上既𠞰灭其种类厄鲁特噶尔丹天威震于絶域于是先遣使説之扎西巴图尔等即悚惧来朝皇上恻然轸念显示懐柔至意靣加温语以慰劳之又廷宴厚赉以喜悦之扎西巴图尔等得沐浩荡之恩无不自悔其来之后者今复示以大閲上躬擐甲遍閲军马精鋭器械辉煌队伍严明进止有度且鎗砲之声轰雷掣电时扎西巴图尔等皆惊惧战慄无不啧啧叹异皇上恩威如是不但扎西巴图尔等倾心靡服彼归传语其下亦莫不戴徳畏威皇上神谟妙略诚御外之道之至神者也圣祖仁皇帝亲征平定朔漠方略卷四十七圣祖仁皇帝亲征平定朔漠方略卷四十八钦定四库全书圣祖仁皇帝亲征平定朔漠方略卷四十八康熙三十七年正月辛巳命授青海诸台吉封爵上谕议政诸臣曰扎西巴图尔等应授封爵着议政诸臣详议具奏议曰恭惟皇上圣谟广运神武懋昭普天同庆四海协和有生之伦咸得其所虽古昔帝王莫之能比西宁外厄鲁特扎什巴图尔台吉乃青海台吉之统领也今闻皇帝至仁盛徳倾心向化土谢图带青额尔徳尼纳木占台吉彭苏克台吉率其所属诚心归皇上之化当封何爵伏候上裁奉㫖封札什巴图尔为亲王土谢图带青额尔徳尼纳木占为贝勒彭苏克为贝子壬寅命授喀尔喀扎萨克台吉索诺木伊思扎卜封爵上谕理藩院曰䝉古诸王台吉军中殊为効力坐塘运米捐助牛羊俱着一併议奏议曰喀尔喀扎萨克台吉索诺木伊思扎卜军中効力应封为辅国公给之诰命喀尔喀台吉哈米尔带青巴图尔亦在军中効力应封为一等台吉赐之蠎袍貂帽上从之二月壬子命授厄鲁特台吉玉穆春等封爵理藩院奏言贝勒巴图尔额尔克济农之子玉穆春军前効力应封为辅国公给之诰命上从之理藩院又奏言喀尔喀扎萨克台吉额尔徳尼旗下台吉沙鲁伊儿都齐疏称前赛音诺颜十三男之后人俱已为部长在本地行事有纳木扎儿阿海呉巴什部长苏达尼部长两人较之差大今此两部长仍为部长遭厄鲁特憨都台吉之刧掠诸物缺少今所有百人而已土谢图汗与噶尔丹交战时托多及我两人与战两日后又与侍衞阿南达同行在昭木多地方擒贼手伤而仍前进复偕大将军追噶尔丹今惟一人未得品级为此转奏上以沙鲁伊儿都齐効力行间勤劳颇着着授为一等台吉仍赐蠎袍貂帽安挿降人厄鲁特憨都理藩院奏言将军孙思克解到厄鲁特䝉古憨都本身及其妻併一女男子六人妇人一人共十口问之憨都答曰我乃杜哈尔阿喇卜滩亲兄噶尔丹族姪乌阑布通之战与噶尔丹同败于王师奔回之后我谓吾弟阿喇卜滩曰噶尔丹与䇿旺喇卜滩两人交恶相攻我軰居此无用当另居一地遣使于皇上及达赖喇嘛以和噶尔丹䇿旺喇卜滩之争否则大家各居我兄弟言定誓不以告一人乃吾弟阿喇卜滩背誓以此故告之噶尔丹我不便与若軰同处欲避之另居而人少不能自立无可柰何往投䇿旺喇卜滩䇿旺喇卜滩使我娶吾兄达都虎之妻吾嫂不从意欲各居䇿旺喇卜滩谓我曰尔嫂与额尔克格隆通矣吾心以为我欲娶之而不可反与人通故恨之即以兵二百给吾兄达都虎原妻之子达尔扎令収之来达尔扎遂往杀其继母焉䇿旺喇卜滩谓我等不闻之于彼併执达尔扎而禁之七年尽取我属裔后噶尔丹败于昭木多吾兄之子滚楚克率四十户人来投䇿旺喇卜滩䇿旺喇卜滩乃释我交吾姪滚楚克去嵗十一月䇿旺喇卜滩征哈萨克出兵之后思吾父吾身向来职贡天朝盍归圣上我遂率属下百余户人内向逃来至斋尔纳木地方见吾弟阿喇卜滩住居彼地我欲率衆人逃出而雪大子女多不能行故尽留衆人吾身仅率此数人内来至巴尔库儿地方遇郭帕白克之回子我等忽见衆人形影恐系䇿旺喇卜滩贸易之回子故令我下喇嘛一人谬告以达赖喇嘛使人领憨都等行路而郭帕白克执我送将军孙思克解部我等特来归圣上我三子死于路现在十口到此上赐憨都羊裘貂褂传谕曰尔来归朕殊可怜悯带来属裔虽少而尔乃显者之子朕仍照尔地授尔为台吉附镶黄旗察哈尔内阿喇卜滩所属马穆马穆特等佐领中安挿暂留尔数日遣尔起行随又传谕憨都曰尔颜甚不嘉尔可往察哈尔地方马穆马穆特皆尔同处之人且暂居于彼俟有厄鲁特来同之来其时给尔牲口三月己卯遣使谕䇿旺喇卜滩䇿旺喇卜滩遣使进疏云伏读中外逺迩总为一体其于道法有益者即褒䘏之逆行者即惩治之之㫖因达赖喇嘛湼槃之事未悉是以凡事不能明奏今细思谕㫖第巴于内外诸事全然不堪其在内之不堪者云何旧例以能掌教者使之掌教自宗门以来至普通菩萨海潮大士无不如是达赖喇嘛圆寂之事匿之不宣钧是师弟也而斥正传之圣徒班禅自尊其身有玷道法诈称达赖喇嘛法㫖以混乱七旗四厄鲁特至今未定生事往犯天朝想已洞鉴之矣恐好事乐祸如此此等诸祸正未有已也前奉谕㫖有云两圣掌宗门之教相敬已七十余年其时法无玷而道荡平凡宥于教中者皆得安乐衆皆知之祈大君睿鉴现在两圣性体不愆宗门法律无玷使衆生争自濯磨不胜幸甚䝉有陈奏所见毋得忌讳之㫖是以抒情明奏上差内阁侍读学士伊道侍读常明亲随侍衞喇什二等侍衞克什图三等侍衞津巴为使往谕䇿旺喇卜滩勅谕文云皇帝勅谕台吉䇿旺喇卜滩曰览尔疏言第巴掩匿达赖喇嘛圆寂之事斥圣徒班禅而自尊有玷道法好事如此恐祸正无已又尔所遣彭苏克喇木扎木巴多尔济寨桑口奏尔之言云第巴监禁圣徒班禅不使人见奉事红帽两喇嘛名徳尔端多尔济扎卜者即现世达赖喇嘛化身亦以是两喇嘛之言谓之达赖喇嘛而已并非圣徒班禅之言是以可疑第巴壊宗门之教罪不可容今即本朝亦䕶持宗门之法为达赖喇嘛班禅库图克图之施主相敬七十余年第巴原系达赖喇嘛执事下人因轸念达赖喇嘛欲使扶持道法是以优封为土伯特国王乃以久故之达赖喇嘛诈称尚存以欺衆唆噶尔丹兴戎所行不轨今又奏称俟班禅库图克图往觐之时奏明而又不遣班禅致书求汝勿遣观此则其情已极昭着矣尔使彭苏克喇木扎木巴多尔济寨桑等到时正値青海诸台吉及西宁口外各寺庙囊素俱来朝在京又遇年节各地方部落䝉古诸王贝勒台吉俱在闻第巴不礼班禅库图克图常加谤毁此彭苏克喇木扎木巴多尔济寨桑所目击尔台吉可详询彭苏克喇木扎木巴多尔济寨桑自知也尔所奏良是尔抒眞情思为宗门之教班禅库图克图之事而劾奏第巴朕深许之为此特差内阁侍读学士伊道亲随侍衞喇什二等侍衞克什图内阁侍读常明三等侍衞津巴为使以伴勅例赐御用綵縀十端壬辰以厄鲁特投诚官兵𨽻察哈尔旗分内大臣索额图等奏称归併镶黄旗察哈尔旗分者厄鲁特散秩大臣诺尔布一佐领阿拉卜滩属人一佐领也其诺尔布佐领下乃一等侍衞图克齐二等侍衞哈尔巴达木巴三等侍衞鄂罗思蓝翎卜贝罗卜臧达什五品官满济壮丁一百九人仆从五十一人喇嘛四人以骁骑和托罗克为骁骑校领之其阿拉卜滩属人佐领下系二等侍衞马穆三等侍衞达克巴臧布四品官噶罗卜臧壮丁一百七十四人仆从二人喇嘛五人以四品官噶罗卜臧为骁骑校领之归併正黄旗察哈尔旗分者散秩大臣达木巴一佐领头等侍衞多尔济塞卜腾一佐领也其达木巴佐领下乃头等侍衞津巴车尔贝三等侍衞津巴蓝翎索诺穆雅克钖齐伦七品官和代达穵海虎尔海壮丁一百三十五人仆从十八人喇嘛九人以七品官和代为骁骑校领之其多尔济塞卜腾佐领下乃丹济喇三品官楚鲁客六品官杜拉都西本唐古特壮丁一百一十人丹济喇仆从三十三人又仆从七人喇嘛十二人以六品官唐古特为骁骑校领之归併正白旗察哈尔旗分者散秩大臣车陵一佐领二品官巴拜一佐领也其车陵佐领下乃六品官奔第毕力克壮丁一百二十人仆从三十七人喇嘛五人以骁骑功格为骁骑校领之其巴拜佐领下乃五品官戴和硕齐那木喀林臣厄尔徳尼达木巴六品官达尔扎巴图孟克色楞台黙尔根伊西徳克壮丁一百二人仆从十四人喇嘛十六人以五品官达木巴为骁骑校领之归併正红旗察哈尔旗分者散秩大臣沙克朱穆一佐领也此佐领下乃头等侍衞米喇马扎卜三品官车陵敦多卜蓝翎杜哈尔壮丁一百三人仆从八人喇嘛十一人以骁骑敦都克为骁骑校领之归併镶白旗察哈尔旗分者二等侍衞鄂嫩巴图尔一佐领也此佐领下乃三等侍衞达尔扎壮丁一百五人仆从四人喇嘛三人以骁骑马厄为骁骑校领之归併镶红旗察哈尔旗分者三等侍衞呉巴什一佐领也此佐领下乃散秩大臣格垒蓝翎呉山代七品官库济祭斯壮丁一百一十七人仆从十四人喇嘛六人以骁骑纳黑图为骁骑校领之归併正蓝旗察哈尔旗分者三品官卜尔器一佐领也此佐领下乃四品官塞楞达木巴呉拉木济壮丁一百一十七人仆从六人喇嘛四人以四品官塞楞为骁骑校领之归併镶蓝旗察哈尔旗分者头等侍衞韩都一佐领也此佐领下乃三等侍衞巴拔器闲散拉思伦壮丁一百一十九人仆从五人喇嘛九人以骁骑厄林臣为骁骑校领之共计十一佐领俱照例各设前锋二名亲随䕶衞二名䕶衞十七名拨什库六名骁骑二十四名跟随兵一名俱照伊等族属分编奏至上报可四月癸亥䇿旺喇卜滩陈奏哈萨克搆兵及拘禁丹津俄木布情由䇿旺喇卜滩奏言恭请皇上万安仰沐圣恩至于荣显之与哈萨克搆兵非愿为此也昔噶尔丹擒哈萨克头克汗之子以畀达赖喇嘛故头克使人乞闗説求还其子与彼完聚愿与之好乃使人于达赖喇嘛索得头克之子拨五百人䕶送归之头克反尽杀五百人后乂杀属下呉尔赫徳巴图尔台吉掠取其人民续又掠我呉礼杨罕百余户人臣妻父阿毓竒以其女归使妻兄三济扎布送之妻彼又要战于路去嵗秋商人自鄂罗斯归彼又掠之哈萨克屡来犯有如许过恶是以兴兵而往恐圣上谓喜事好兵故陈此自白又丹津俄木布听谗与噶尔丹同杀其兄索诺木阿拉布坦后与噶尔丹分散各自游行丹津俄木布又偕阿奴喀屯往就噶尔丹今穷廹而后来归始知以为兄非与弟争名也若使彼逸居恐又听谗害是以拘而禁之为此遣使阿布都拉厄尔克寨桑萨木坦达尔汉俄母布等赍本奏闻理藩院为之转奏命示议政诸臣六月戊午宥济隆库图克图死议政诸臣奏言班禅库图克图王布特达阿卜廸疏称济隆厄尔徳尼向日行事因初到厄鲁特地方故不能成功实出无可奈何非敢奉国家大事明知故犯也今济隆库图克图有疾勉强支撑是以畧至迟延此时前去心殊忧虑祈如前㫖勿致伤其身命念宗门之教鉴宥遣回等语查康熙三十六年三月谕王布特达阿卜廸勅文内开济隆库图克图乃达赖喇嘛特遣之以和喀尔喀厄鲁特之人也乃彼并不和喀尔喀厄鲁特反导厄鲁特入边汛之地与我军交战情罪殊为可恶务必解来朕允尔所请寛宥其身命在案今王布特达阿卜廸既遣使解济隆库图克图来则所请勿伤济隆库图克图身命遣回之语无庸议又班禅库图克图疏称前差内齐陀音宣皇上勅㫖召入京达赖喇嘛第巴亦曾遣使相促思遵㫖应召则身受福且极荣显但所学者浅畧不能为功于道法且未出痘疹诸凡情节俱已奏明是以不往并非第巴沮止伏乞明鉴诸情俯念佛法俾得安宁等语查近者已差员外保住赍勅往使于班禅库图克图此所奏无庸议又王布特达阿卜廸疏称噶尔旦多尔济与衆厄鲁特同为施主而不与达頼喇嘛同其忧乐前曾以此上奏矣曩者此地并无奏请之事而呉勒木济喇木扎木巴库图克图弟子亦与伊等同往中国乞使其弟子归来为第六代达赖喇嘛结善縁併乞降㫖禁境上人不得为非又使人占斋巴额木齐言西宁行商之人杂居青海贸易既毕归来之时常有拐带㓜童稚女者请禁境上之人等语应檄川陜总督甘肃廵抚责令西宁等处官员将上项原由禁约青海行商人等至呉勒木济喇木扎木巴库图克图弟子不知今在何处亦无庸议命议政诸臣将济隆库图克图之事确议来奏集议以为第巴以久故之达赖喇嘛诈称尚在差济隆库图克图于噶尔丹所乌阑布通之役济隆库图克图为噶尔丹诵经择日交战且第巴目下疏称噶尔丹与尚书阿尔尼交兵之时济隆献噶尔丹手帕夫济隆库图克图既为噶尔丹诵经择战日又献噶尔丹手帕情罪甚大理当立斩之人但为济隆库图克图事谕第巴之㫖内有朕当寛宥其身命之语请将济隆本身併其弟子发正阳门东城下龙泉庵交九门提督及近庙伏路官兵㸔守其饮食扣数该部支给第巴所请遣回济隆之语无庸议上是之九月癸未䇿旺喇卜滩遵㫖遣使来献噶尔丹之尸先是䇿旺喇卜滩遣使格色尔寨桑等来贡上赐䇿旺喇卜滩使人格色尔寨桑土鲁克拜人等蟒袍彩縀复遣内阁侍读学士喇什理藩院司务英古赍勅使于䇿旺喇卜滩所勅文云皇帝勅谕策旺喇卜滩曰尔与尔叔噶尔丹分离以来诚心恭顺聘贡不絶朕亦不时加恩遣问噶尔丹逆天违背朕㫖今永灭矣其属下大寨桑诸喇嘛俱已来降但丹济拉呉尔占扎卜数人无所于归流行而已近者副都统阿南达报称丹济拉携其子多尔济塞卜腾拉思伦等来降噶尔丹之尸噶尔丹之女钟齐海程贝臧布伊妻及其穉子诺颜格隆俱被尔所遣堪都截留伊拉古克三库图克图往投汝所呉尔占扎卜色稜阿巴等尔已擒之阿喇儿拜自缢死车林布木往投丹津俄木布此项人等皆党恶之人不可一日容者也若在尔地亦不利于尔故特遣勅谕尔朕㫖一到尔立刻一併查拿及噶尔丹之尸与其女钟齐海同朕使臣差人䕶解如此则尔始终确然恭顺之心着亦得长沐朕宠荣高厚之恩于无穷矣倘若隠匿不行擒解不但尔歴年之恭顺皆虚即尔贸易之人亦永不许通行矣上项情事亦已明谕尔使格色尔寨桑等恐不能全记告汝特遣内阁侍读学士喇什理藩院司务英古赍勅往谕以伴勅例赐彩縀十端喇什等奉勅至䇿旺喇卜滩所宣㫖之后䇿旺喇卜滩言我厄鲁特风俗不与死尸女子为讐况以死尸畀人大有禁忌不然则噶尔丹存日我尚思执之杀之岂有惜此无用之尸者乎然而奉㫖特差诸公来取噶尔丹之尸我若拘于禁忌而不发去恐谓我饰説也虽于我有灾我不敢拂当遵㫖给发至钟齐海呉尔占扎卜事我当奏请因付噶尔丹之尸以云端格隆充使来奏其奏词云䝉皇上惠颁勅书赐物并到前者歴奉眷恤之㫖故遣格色尔随两使臣往请属裔之事未䝉赐覆想或所奏未悉故尔至在此人等及所应辖人等在中国者前虽已奏今仍奏请鉴恤钟齐海及噶尔丹骸骨已白之侍即侍读学士侍衞克什图阿喇木扎巴彭苏克丹津多尔济寨桑哈什哈上奏矣然大君特遣使来是以将噶尔丹骸骨遵㫖而行縁许陈奏毋讳是以罔知所忌有此陈奏噶尔旦多尔济及他诸事俱云端格隆口奏云端格隆云䇿旺喇卜滩使我口奏云噶尔旦多尔济逃来并不至我处居在郭蛮喇嘛所后我欲征哈萨克彼诳言亦欲随征我到伊里河彼又从厄冷哈必尔汉逃去往回子所居库察城被挥特人等所杀其下人俱四散噶尔旦多尔济之母率寨桑数人向西而去矣至噶尔丹之尸钟齐海呉尔占扎卜之事我前已曾奏请虽经奏请而奉圣㫖特遣使臣来是以将噶尔丹骸骨遵㫖遣发至钟齐海乃一女子也且系吾妺我厄鲁特风俗向不与女子为讐皇上垂慈请以畀我呉尔占扎卜等寨桑并非我祖父之旧人我所得分之軰但我人力甚少哈萨克等类俱与我为难我得伊等可以助力倘皇上谕㫖必欲索取我亦安敢有违理藩院据此为之转奏上命议政诸臣议奏议曰噶尔丹者乃逆天负恩之贼也而将其子塞卜腾巴儿珠尔暂行收禁者圣上特俟噶尔丹骸骨到后一併处置耳今侍读学士喇什既取噶尔丹骸骨来应俟彼到后照呉三桂粉骨扬灰例将噶尔丹骸骨擣为细末至法塲通衢抛撒塞卜腾巴儿珠尔乃逆贼噶尔丹之子不当存留应俟噶尔丹骸骨到时将塞卜腾巴儿珠尔绑赴两黄旗教塲立斩枭示差理藩院司官一员乗驿带塞卜腾巴儿珠尔首级往示四十九旗喀尔喀各部落带回仍悬原处至塞卜腾巴儿珠尔乳父徽特和硕齐乃擒获之人亦应处斩免枭示至程贝臧布奉㫖暂且停决有要言质讯今即解来兹事已毕应将程贝臧布亦处斩布林察罕两妇人交该部处置奏入得㫖徽特和硕齐当免程贝臧布当诛此事俟朕回銮可也喇什到日着单身乗驿追赴行在㝷侍读学士喇什既到趋奏行在上命喇什带噶尔丹骸骨置城外尔亲入城启皇太子在驾未到之前悬诸国门候驾着交理藩院议奏奏曰厄鲁特降人俱系噶尔丹属下噶尔丹逆天违㫖毒害生灵皇上亲统六师三临絶塞讨而灭之俘其属衆招之使来者有之陆续来降者亦有之并非䇿旺喇卜滩之人则奏请仍加眷恤之处无庸议至噶尔旦多尔济往回子所居库察城而被杀亦无庸议查前谕䇿旺喇卜滩文内开若隠匿呉尔占扎卜等人不行擒解则尔歴年之恭顺皆虚即尔使人贸易者亦永逺不许通行特差侍读学士喇什等赍勅往谕今䇿旺喇卜滩虽发噶尔丹骸骨而钟齐海者乃逆贼噶尔丹之女呉尔占扎卜等人乃助噶尔丹作恶之人此軰不便容留䇿旺喇卜滩所应令将噶尔丹之女钟齐海呉尔占扎卜色稜阿巴车林布木塔尔诺颜格隆等人仍遵前㫖擒拿差人起解以部文发去上又遣侍读学士伊道往谕至是䇿旺喇卜滩以诺颜格隆纳尔巴噶卜楚付伊道等遣使滚楚克覆奏疏云谨奏圣上睿览前抒诚上奏䝉天语褒嘉特异凡衆又延请圣徒之㫖亦谕以扶掖宗门之教不胜懽忭亦思竭力以裨宗门之教为念至于第巴自臣前次上奏后闻其凡事越理而行中国亦当明鉴之矣果其如是又有欺诳亦未可知前经具奏今亦如是使人口中当详奏之其使人滚楚克达尔汉囊苏告曰我策旺喇卜滩使我等奏言自使臣达虎首先下临以来歴奉圣㫖言于道法有禆者朕则眷之于道法无禆者朕则惩之节次颁谕臣以利济宗门道法仍前使我衆俱得安乐为请随又有侍郎常绶等来索呉尔占扎卜诸人乃视所当留者留之擒噶尔丹博硕克图之子车陵萨罗卜及其母伊拉古克三库图克图兄弟差彭苏克丹津喇木扎木巴多尔济寨桑等尽将情事奏请㝷侍读学士喇什等来遂发噶尔丹骸骨托愽克妻子又以原由具奏今侍读学士伊道等来索又发诺颜格隆纳尔巴噶卜楚前去乂圣上歴有谕㫖谓且与噶尔丹通其间岂有人䜛譛乎抑见有何罪恶乎为此覆奏理藩院以所言奏上命发议政诸臣议曰查厄鲁特来降之人原皆噶尔丹属下之人并非䇿旺喇卜滩之人则所奏仍加眷恤之处无庸议但䇿旺喇卜滩以呉尔占扎卜阿巴色稜等人原非所应分之人因之人力甚少而哈萨克等人乂皆与兴戎倘得留此可以增力恳切吁请应停解呉尔占扎卜等留给䇿旺喇卜滩至钟齐海者乃叛逆噶尔丹之女不得与他人比例不许容留䇿旺喇卜滩处此应照旧施行如不解来不许通使行商至䇿旺喇卜滩疏言前抒诚上奏䝉天语褒嘉特异凡衆又延请圣徒之㫖亦谕以扶掖宗门之教不胜懽忭臣亦思竭力以裨益宗门之教为念至于第巴自前次上奏后闻其凡事越理而行中国亦当明鉴之矣果其如是又有欺诳亦未可知前经具奏今亦如是查严勅第巴使遣班禅即回奏钦遵上谕拟于来年三月遣发班禅则䇿旺喇卜滩所奏之处无庸议命下之后将此原由撰勅发䇿旺喇卜滩勅文交内阁撰拟呈览不必遣使即付来使滚楚克达尔汉囊素可也上从之谕䇿旺喇卜滩勅文皇帝勅谕厄鲁特䇿旺喇卜滩曰朕抚养亿兆凡恭顺竭诚者必厚待加恩前以呉尔占扎卜阿巴色稜等軰皆助噶尔丹之人恐留于尔地又复作乱亦未可定故命尔解来今尔疏言呉尔占扎卜阿巴色稜等軰非臣所应分之人但臣人力甚少而哈萨克等人又皆与臣为难臣得伊等可以助力据实陈情朕矜尔谆恳之意许停解呉尔占扎卜阿巴色稜矣至钟齐海尔疏言于尔为妺厄鲁特风俗不与女子为讐乞皇上垂怜即以畀臣但钟齐海乃噶尔丹亲女不得与他人为比此断不许留于尔地务必差人解来如此则许尔照常通使行商尔若仍不肯解来尔不得复通使矣至厄鲁特来降朕者原皆噶尔丹属下人噶尔丹违朕之㫖毒害生灵朕亲率兵𠞰灭其属衆有俘获而来者有陆续归降者并非尔之人所奏不准行又尔疏言第巴自臣前次奏后闻其凡事背理而行中国亦常洞鉴之矣果其如是又为欺诳亦未可定前经上奏今亦如是朕严勅第巴使遣班禅第巴已钦遵朕㫖奏覆于来年三月遣班禅来尔之所奏朕已知之特谕㝷班禅以其身未出痘疹且学问浅陋不敢赴京奏请鉴恤上免班禅赴京后辛巳年䇿旺喇卜滩遵㫖解噶尔丹之女钟齐海到京同其弟塞卜腾巴儿珠尔一处居住俱加抚恤授塞卜腾巴儿珠尔一等侍衞给之妻室以钟齐海婚配二等侍衞沙克都尔咸令得所谨按噶尔丹搆乱之后皇上降勅开谕遣使招抚者屡矣总之皆委曲保全之至意也噶尔丹若遵谕来降则至今尚得留其残喘不意彼昏罔觉终底灭亡但因其变数年以来皇上统师亲征经理粮饷调遣将卒不避寒暑艰苦备尝举朝内外之人无不痛心切齿噶尔丹之频烦圣躬重劳睿虑兇恶已极虽灭其族犹未足以蔽其辜也乃复䝉皇上赦其子而不诛益加抚视使彼男有室女有家下至属裔咸令得所皇上仁徳大度何如天地之寛宏耶御笔勒铭察罕七罗拖诺昭木多及狼居胥山併建碑太学先是礼臣题请曰恭惟皇上亲统六师至狼居胥山等处地方调度削平逆冦此后边境永清理合勒碑刻铭以垂无竆至皇上亲幸拖诺山灭贼昭木多及太学中亦当建碑刻文纪勲以垂奕禩上从之至是亲制碑铭颁发建立察罕七罗碑文曰康熙三十五年嵗次丙子四月丙戌朔十三日戊戌大清皇帝征讨厄鲁特噶尔丹将六军过此御笔勒铭惟天所覆皆吾赤子绥靖边陲殄灭蛇豕山泽効灵草蕃泉㫖羽衞斯经贞石用纪拖诺山碑文曰康熙三十五年嵗次丙子五月丙辰朔十二日丁卯大清皇帝征讨厄鲁特噶尔丹驻跸拖诺山御笔勒铭瀚海荡荡胪朐泱泱亲御六师我武维扬震雷霆威詟日月光剪厥兇丑安定遐荒昭木多碑文曰康熙三十五年嵗次丙子五月丙辰朔十三日戊辰大清皇帝征讨厄鲁特噶尔丹大兵邀击于昭木多之地尽殱贼衆御笔勒铭天心洪佑剪逆摧兇困兽西窜膏我军锋一皷而殱漠庭遂空磨崖刻石不振武功狼居胥山碑文曰康熙三十六年嵗次丁丑四月庚戌朔大清皇帝讨灭厄鲁特噶尔丹驻跸狼居胥山御笔勒铭登狼居胥遡大河曲遐播徳威以绥荒服殄冦宁人义正仁育絶域来同敷天永福太学碑文曰惟天尽所覆海内外日月所出入之区悉以畀予一人自践祚迄今蚤夜殚思休养生息冀臻熙皥以克副维皇大徳好生之意庶几疆域无事得以偃兵息民廼厄鲁特噶尔丹阻险北陲困此一方人既荼毒塞外辄狡焉肆其兇逆犯我边鄙虐我臣服人用弗宁夫荡冦所以息民攘外所以安内边冦不除则吾民不安此神人所共愤天讨所必加岂惮一人之劳弗贻天下之逸于是断自朕心躬临朔漠欲使悔而革心故每许以不杀彼怙终不悛我师三出絶塞朕皆亲御以行深入不毛屡渉寒暑劳苦艰难与偏裨士卒共之迨彼狂授首胁从归诚荒外君长来享阙下西北万里灌燧销烽中外乂谧惟朕不得已用兵以安民既告厥成事乃蠲释𤯝灾㓗事禋望为亿兆祈昇平之福而廷臣请纪功太学垂示来兹朕劳心于邦本尝欲以文徳化成天下顾兹武略廷臣佥谓所以建威消萌宜昭斯绩于有永也朕不获辞攷之礼王制有曰天子将出征受成于学出征执有罪反释奠于学以讯馘告而泮宫之诗亦曰矫矫虎臣在泮献馘又礼王师大献则奏凯乐大司乐掌其事则是古者文事武事为一折冲之用具在樽爼之间故受成献馘一归于学此文武之盛制也朕向意于三代故斯举也出则告于神祗归而遣祀阙里兹允廷臣之请犹礼先师以告克之遗意而于六经之指为相符合也爰取思乐泮水之义为诗以铭之以见取乱侮亡之师在朕有不得已而用之之实或者不戾于古帝王伐罪安民之意云尔铭曰巍巍先圣万世之师敬信爱人治平所基煌煌圣言文武道一礼乐征伐自天子出朕临域中逾兹三纪尝见羮墙寤寐永矢下念民瘼上承帝谓四海无外尽𨽻侯尉维彼兇丑凟乱典常既梗声教遂窥我疆譬之于农患在螟螣秉畀不施将害稼穑度彼㳺魂险逺是怙震以徳威可往而取朕志先定龟筮其依属车万乗建以龙旂祝融骖鸾风伯戒途宜旸而旸利我樵苏大野水涸川渎効灵泉忽自涌其甘如设为犄角一出其西一出其东中自将之絶域无人兽羣受掩五日穷追彼狂走险大殱于路波血其孥剪其党孽俘彼卒徒衆乌昼号单马宵遁恐久驻师重为民困愼固戍守还辕于京自夏徂东雨雪其零载驰载驱我行再至蠢兹穷冦昏惑不悔我边我氓以休以助爰宁其居爰复其赋藩落老稚斯恬斯嬉嵗晏来归春与之期春风飘翩扬我旌旓我今于迈如渉我郊言秣我马狼居胥山登高以眺闵彼弹丸天降兇罚孤雏就羁三驾三㨗封狼舆尸既腊枭獍既狝豺貙大漠西北解甲弃殳振旅凯入泽霈郊卜明禋肆赦用迓景福昔我往矣在泮饮酒陈师鞠旅誓屈羣丑今我来思在泮献功有赫颂声文轨来同采芹采藻颂兴东鲁车攻马同亦镌石皷师在安民非出得已古人有作昭示此㫖缅彼虞廷诞敷文徳圣如先师战愼必克惟兵宜戢惟徳乃绥亿万斯年视此铭词钦惟皇上如天覆帱中外一视虽在荒遐絶塞之域非至顽梗不率尽欲扶持而安全之此圣心也即天心也自往年灭察哈尔抚俄罗斯而后东西南朔靡不喁喁向风来王来享其世奉职贡未𨽻臣属者惟喀尔喀厄鲁特二部落而已厄鲁特与喀尔喀交恶嵗久日㝷干戈皇上悯其相残曾屡下勅㫖谕令和协厄鲁特噶尔丹抗命肆虐喀尔喀困蹙不支遂叩阙内附而噶尔丹乃独狂逞于朔漠之地恣行无忌葢噶尔丹者西北塞外习于战鬬之劲冦也初厄鲁特有四部落噶尔丹戕害其兄兼而併之劫服诸番部攻克回子千有余城破降喀尔喀七旗数十万衆其熖日张其志日侈康熙二十九年借辞追喀尔喀阑入乌阑布通上简诸王大臣统兵往讨指授方畧诸王大臣虽击却之而不能穷追殱灭反信济隆库图克图议好之诳词遣人语内大臣苏尔达等令盛京乌喇科尔沁诸路兵勿与之战是以竟不邀击纵之逸去时苏尔达与土谢图亲王沙津达尔汉亲王班第等共商欲覊縻噶尔丹之兵遣科尔沁人俄齐尔等令噶尔丹且止而竟不少留狼奔鼠窜仅图亡命诈献誓书仓皇宵遁縁遣俄齐尔于噶尔丹之故衆遂疑科尔沁已附噶尔丹将军萨卜素等亦密奏科尔沁有异心皇上絶不之疑佐领毕立克图复首噶尔丹遗土谢图王沙津书皇上又隠而不泄欲乗此用䇿故于外藩来朝时以萨卜素密奏之事并毕立克图举首之书当衆宣示且慰谕科尔沁诸部随以密䇿授土谢图王沙津令诱致噶尔丹沙津感寛大不疑之圣恩谨遵谕㫖仍遣俄齐尔受计往约噶尔丹噶尔丹果如我成算沿克鲁伦而下掠喀尔喀纳木扎尔陀音遂踞巴颜乌阑上闻之简练将卒经画粮饷整饬驼马军仗料贼出入之境分道环击一遣重兵邀其归路一调盛京诸军御其东走之路上躬率大兵由中路直入进𠞰以三十五年二月发京师縁途所至与士卒同甘苦马畜之饲秣仆从之劳瘁隠微纎悉具厪宸衷比出塞驻跸拖陵侦得贼军确音遂疾趋克鲁伦河上手绘阵图指授诸臣赏励将卒凡斥堠哨探防衞诸事悉经睿算开示于是队伍行列严肃整齐旌旗砲火发扬蹈厉噶尔丹遥望军容仓皇宵遁上躬率前锋军追至拖诺山贼衆心胆迸裂弃妻子驼马于道纷纷奔溃适西路大兵遇于昭木多奋击大败之丹木巴哈什哈等率其衆迎降噶尔丹仅以数人跳身走夫以二十余年习战之冦一旦霆击电扫鸟兽骇散是皇上亲驾出师设竒制胜大创厄鲁特之神畧也迨六师既已奏凯上念噶尔丹势虽残破余党尚存未必散者不能复聚乃遣使赍谕徧加招抚于是年冬月不避严寒复幸塞外乗冰济河驻鄂尔多斯经理边务抚绥藩部奖赏其君长简閲其士马于是噶尔丹所属寨桑诺尔布等各携其妻子人口络绎请降其所亲任之人遣充信使如格垒沽英者亦吐露情实约期率妻子归命葢皇上除暴安民之心至殷且切虽㝠顽附逆者罔不悔祸输诚是皇上再驾出师剪铩贼党渐灭冦氛之神畧也至三十六年二月上以噶尔丹屡经开谕狡诈昏迷非亲行调遣相度机宜不能灭此朝食乃命驾出云中直抵宁夏所过郡邑澄叙官吏蠲豁农租边地父老人民环跪道左悉令近前谘访俾仰覩天颜懽唿之声遍于郊野时青海诸台吉向未臣服者咸请期入觐哈密国素供噶尔丹赋税者生擒其子塞卜腾巴尔珠儿献于行在格垒沽英挈妻子如约来归丹济拉阿喇卜滩丹津俄木布为贼所倚任者并潜遣人输情向顺至是贼之党益孤贼之势亦益蹙矣圣驾循贺兰山出边次狼居胥山麓遣将军马思喀率兵搜讨又遣大将军费扬古兵自郭多里巴尔哈孙前进夹攻调西方诸军截贼归路刋布勅文晓譬利害昭揭四野申谕其属人噶尔丹进退无依计穷力竭遂仰药自杀繇是丹济拉以其部衆乞降䇿旺喇卜滩以噶尔丹骸骨及其女来献巢穴既空根株尽絶是皇上三驾出师廓清朔漠永定边陲之神畧也等伏覩皇上圣徳好生神武不杀以噶尔丹之兇恶贯盈犹欲曲赐生全屡颁温谕迨至执迷罔悟怙终不悛乃不得已兴师𠞰灭之其胁从之衆阵降者赦而不诛来归者悉予官职乱离俘掠者皆发帑赎还俾完骨肉而且恩沦乳哺泽润枯骸种种徳施咸孚苍昊以此师行万里风雨时若山川効灵大漠泉流不毛草茁神佑人助岂偶然之故哉至于用师之道无虑不周有谋必中灼见敌情于指掌之上洞瞩荒逺于耳目之前躬任勤劳肤功立奏自古大有为之君肇造区夏开拓疆宇者未有比隆于今日之盛者也等幸际昌期职司铅椠智识谫陋莫测高深而庙谟巍焕据事直书只字片言无所增饰播诸四海仰允文允武之难名垂示后人知卜世卜年之永赖猗欤休哉诚迈百王而越千古矣圣祖仁皇帝亲征平定朔漠方略卷四十八