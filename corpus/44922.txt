重刊道藏辑要九皇斗姥戒杀延生眞经净咒八则净天地咒上天下地本无不平自世好杀劫运迭兴仰荷斗姥说此宝经调和两大复归清宁净八方咒太和四布八方自安山无崩圮海不扬澜龙虎就位雀武㒺干同焉效灵衞我法坛净坛咒维此法坛虽居尘界灵文一展万圣咸在嗟尔邪魔毋犯我戒霻霳现随断不姑贷净身咒勿谓身微藐如稊粟亭亭其表珊珊其骨惟虑莫知悞蹈污浊敬宣圣谟胜于斋沐净口咒的的朱唇出纳之司缘躭荤秽见弃神祗一念改悔圣贤可期弗潄自洁天实鉴知净心咒丹台仅寸至虚至明肉食斯鄙遂致弗灵何以涤之无踰好生充满厥量慈德惟馨净水咒湛然杯水不盈一勺大海同归畴敢玩狎洒成甘露愁怨悉拔一尘不染与天相合净法品咒法筵旣张法品咸备泠泠者声喤喤者器卽器卽声上圣默契旦夕周圆功德靡旣九皇斗姥说延生保命心咒唵娑持赤达坦不啰也纷櫺鲁遁何拉呢也唿噜咭哩阿淡喝喇斯堵哩厄特嘛口粟忽伯惨郁那唵乌达乌哒嘛唏嘛唏撑犁喔拉哆奚斯黯啰喝惮那卢涂唿咯吗弗唾唵摩纳呢摩纳呢摩纳厄噜呢拖罗㗭哩释力扇底伯纳难淡哆呢噜啰斯吽吽吽此咒诵之可以延年且所求皆能遂愿不可轻视九皇斗姥说戒杀延生真经九皇斗姥金轮开泰元君头挽螺髻身被霞绡耳坠金环足登珠舄左手执拂右手执杵乘五龙之车趺八宝之座会三登上眞于摩利攴天谈生天生地之道阐不生不灭之旨羣真闻讲莫不首肯各各称善始散时洞明星君侍侧未退复稽首元君前长跽上白曰臣闻五气顺布斯成四时两大好生斯有万物郅隆之世云呈其祥星焕其瑞维时众庶熙熙皥皥不见兵革各尽天年多臻夀考中古以降战鬬相循饥馑洊至灾祸叠遭夀始不永递及叔季迥异古初嗟彼下民非死于穷饿卽死于刀兵幸而身际太平得免迁播岁值大有不至啼饥然阳侯肆虐于卑土祝融布毒于閙㕓五伤之鬼横行于白日五疫之神渐染于四方老少无分贫富不计一岁之中因是而死亡者细核其数寍下亿万维我斗姥仁心爲质曾发宏愿东至于扶桑西至于崦嵫南至于穷发北至于崑崙所有众生除怙恶不悛信心不笃之外誓无岐视概与救度念此无辜能不显厥神通垂手一援耶斗姥闻言浩叹良久唿星君起而告曰惟彼蚩蚩频遭旡妄我非不欲急爲救拯顾祸福之来必有其因忠孝节义皆福之兆四者细校孝爲最大人能尽孝决无不获其福者淫杀口过皆祸之媒四者熟审杀又爲重人如好杀决无不䝉其祸者孝之当务前已详言示世不复更赘汝今所云则固好杀之过致成劫运初非古今异局天地有变也试爲汝一一言之天地以灵秀之气生人卽以龎杂之气生物其灵秀所生而能保其灵秀者是爲克家之子其龎杂所生而安于龎杂者亦爲不肖之儿克家之子其爱惜固不待言不肖之儿卽未必深其爱惜当亦不忍置之死亡天无今古之分人有古今之别上古之人得天甚厚浑浑噩噩杀机未开中古之人欲心旣䝉杀机渐启至于叔季惟知有己不知有人大则悖逆不道杀人盈野次则严刑峻法草菅人命下则爲财色而伤人之生因恼怒而致人之死种种恶业难以枚举然以人杀人明有王法三尺具在莫可逃遁且同类相残咸知其非苟非慓悍极恶之徒犹能自警而不敢显行其毒至若飞走之羣鳞介之属旣非同类复无明禁食肉寝皮视爲当然卽有善良从旁劝阻乃反斥爲异端笑其迂拙于是清寍之天变爲杀戮之天太和之气遂成酷烈之气率土皆然恬不爲怪抑知天地生物其于人也虽有灵秀龎杂之殊而溯厥大生广生之初心总无二致不忍已于人而因以气之灵秀者生人不忍已于物而因以气之龎杂者生物人爲天地所生物亦爲天地所生则天地之爱物又何异于爱人顾可指爲非我族类不妨供我七筯乎如谓凡属非类戕贼无害则人以物爲不类而可以食物之肉寝物之皮物亦以人爲不类而奚不可以吞人之肉啮人之骨物有爪牙鳞角以爲搏取之具设物恃其力而曰弱之肉强之食恣其攫击而食人不止人岂甘心于物将必有起而除之者弓矢矰缴网罟陷阱人之爪牙鳞角也人恃其巧而曰愚之肉智之食纵其贪饕而杀物无厌物亦岂甘心于人而特苦于智之无可如何然身虽受死而怨憾不平之气其何能消始犹爲数有限散布于一方继而杀戮渐多洋溢于四境积而久之害物无算此气遂充塞于天地之间夫怨憾不平之气至充塞于天地而阴阳安有不忒五行安有不愆劫运其能免哉风寒暑湿侵于人之身而疾病生愁苦怨毒满于天之下而灾害至卽小可以悟大夫又何疑因说颂曰万物共生本无所碍人心不善忽开杀戒杀以召杀遂成孽界毋怨昊天自取之罪我今慈悲爲破其昧谆谆相告以代帝谓九皇斗姥说戒杀延生眞经斗姥说颂毕乃曰劫运之来由于杀机之炽自当以戒杀爲主而杀之卒不能止者其故有三一因口腹之贪二因习俗之同三因非类之说先中其心遂执迷不悟虽有良言亦无自复入是欲止其杀必先破其迷欲破其迷必先开其蔽而欲开其蔽又必先明其理葢天地生物无异生人人爲行虫其种共三百六十彼飞者爲羽虫走者爲毛虫濳者爲鳞虫甲者爲介虫无母而生者爲化虫随时而生者爲候虫旋生旋死与么小不可覩闻者爲微虫凡此七虫其种亦各三百六十行虫之中有善有恶有贞有佞七虫之中有良有毒有驯有悍是故七虫之龙凤麟龟犹行虫之圣贤也七虫之睢雁羔乌牛狗蜂蚁犹行虫之义夫节妇孝子忠臣也其若鹰隼豺虎卽行虫内之强暴枭獍蛟熊卽行虫内之顽逆󰄺鸠狐鼠蛇蝎螟蝗卽行虫内之奸宄穿窬及一切凶狠耗蠧之辈物之与人未尝或异惟是人秉天地之全故一类之中参差错出而反不一其情物得天地之偏故各从其类一定不易而能自率其性物不可以害人害人者法当诛人亦安可以戕物戕物者报必惨隆古上巢下窟布帛未制菽粟未植其时之人茹毛饮血衣革寝皮葢爲身命使然如鲸鲵之吞鳅鳝虎豹之食鹿免非爲甘脆祇求养生其情犹属可原迨桑柘辨而蚕功举水土平而种植兴絮帛可以御寒粟麦可以果腹本可无求于物乃以佃以渔取之于外栖埘栖牢畜之于家或以祀先或以养老或以娱宾或以佐食畅一已之私害羣物之命准情酌理罪已难逭然无故不杀用之必合于礼少壮不食食之犹有其道虽曰害物尙未恣已之欲虽曰伤生尚未干天之和积久成劫酿祸犹小今则不然中人之家珍错充于庖而贵显豪富之室更可知千室之聚肥鲜盈于市而通都大邑之交更可知岂必宾客往来家室亦无不然岂必高年饫啖幼稚亦无不然此种罪孽尙可逃乎况更有不止此者燔之而爲炙刴之而爲脍熬之而爲膏剉之而爲鲊磔之糜之而爲胾爲羹欲甘已口烹割百出而且驼取其项熊取其掌猩取其唇豹取其胎鸡取其翅羊取其尾鱼取其脑鳖取其帬鸽取其卵麋鹿犬豕取其筋与肾精益求精讲求无尽以致一饭之需费钱刀者十千数人之会损生灵者万亿物虽顽蠢亦何至并死生而不知物卽微贱亦何堪充鼎俎而不已论人之福福恐未必有是论物之罪罪亦何至于斯此怨恨之所以积而成劫也葢上天下地莫非一气之鼓盪气顺则和风甘雨𡻕时丰稔而天下于以太平气乖则山崩海𣹝变异屡作而两间遂无安土要非天赐之罚皆愚氓自爲召致亦非运值其穷实顽民自爲酿成世之人囿于习俗执迷不悟安于劫运之来曾无有悯而喻之者不亦悲哉其中亦有素甘澹泊不事奉养及夫大劫旣至玉石俱焚无辜而受祸者然自身虽节安保祖父之无余殃・今世虽恬难必前生之无孽报所以夙根深厚之士不独一身茹素亦且广爲劝人由一而十由十而百展转劝化莫可数计功德始爲无量积功旣深前愆可释自能遇难成祥化凶爲吉大劫之来庶几可免故曰自修者私而隘其善小化人者公而溥其功大是葢有望于善男信女矣因说颂曰人旣爱命物亦惜身奈何肆虐戕贼衆生死犹不已加以极刑刀刲燔炙造罪匪轻惟望善信时切哀矜广爲劝化永享太平九皇斗姥说戒杀延生眞经颂已复爲星君吿曰我今所说非同荒诞具属至理维彼下民虽入迷途闻此亦当解悟但躭甘悦旨根于食色之性击肥烹鲜囿于已成之俗庸人之情习久则安乍变则骇一旦忽欲尽革前愆势必苦于淡泊则虽明知当戒而有且快目前宁罹后灾者矣舌敝耳聋终于无益我且爲之权其物命之重轻以爲戒杀之先后命之重者自当闻声知警立放屠刀命之轻者姑且听其自便以图后改葢天地生人其类只一其等不同以人爵而论自天子以下爲公侯爲卿相爲士大夫爲庶司百职爲富室爲温饱之家爲平民爲乞丐爲刑囚罪犯以天爵而论自至人以下爲贤杰爲善良爲孝子悌弟爲忠鲠之臣爲正人爲豪杰爲凡庸爲奸佞爲极恶大逆计其等级天人各居其十天子继天立极贵莫与并至人首出庶物德莫与京是天子至圣一人卽以当千万人则合千万人之命不足以抵天子圣人之一命刑囚罪犯天意之所诛极恶大逆人心之所恶此如物中之虎豹蛇蝎虽至死亡亦不足惜又未可以言命也其余八种有一人而止爲一命者有合数人爲一命者有合数十人爲一命者且有合数百人数千人爲一命者大约从人爵言以位爲贵从天爵言以德爲尊德位尊贵命亦尊贵德位卑微命亦卑微无德无位者平庸之人而已所谓一人止爲一命者是也人葢如斯物亦有然物有何贵以毛虫爲贵其次卵虫其次鳞虫其次介虫其次化虫其次候虫微虫物有何德以有功于人者爲德功之大小卽爲德之厚薄总七虫而论之微虫不足言命候虫与化虫相去无多此二虫约万命始足抵介虫之一命介虫已具知觉其去鳞虫不必以万计约千命卽足抵其一命鳞虫之与卵虫亦然卵虫与毛虫知觉更爲相近故百命卽足抵毛虫之一命毛虫之与行虫亦复相近故三百命卽足抵常人之一命此葢就其类而言若有功之物又当别论有功之物如毛虫中之牛犬骡马卵虫中之雁鹜鸡雉凡属有功卽尊于同类者十倍功大者又尊于同类之功小者十倍是以伤毛虫之三百命其罪卽如伤一人之命若有功者止须三十命功大者又止须三命其罪卽如伤一人之命等卵虫雁鹜之属亦不过千命卽足抵一人之命矣今者统万国九土试爲持筹以算鳞介以下不必言一日之间杀卵生者几何杀胎生者几何杀卵生之有功与功大者几何杀胎生之有功与功大者又几何如我所言以相准当不下万人之命积至一年约三百六十万命积至十年约三千六百万命积至三十年则有万万命矣害至于万万命未有不速其报者故叔季之劫运一世中往往再见然则世之人囿于习俗贪其口腹一时难以尽戒则莫若从物之功大者而先戒之其次及于功之小者其次及于知觉之近人者如能更进由是自胎而卵自卵而鳞而介并且广爲劝谕俾人人皆知当戒各涤前愆归于不杀将宇宙清寍五气不舛劫运永消咸登夀域其爲欢乐当爲何如卽或不能止戒其有功有觉者余则姑仍其旧万物列于前而戒止一二物百味罗于右而少仅一二味当亦事之无难者矣此虽不能尽消恶业然亦可轻其报而缓其劫之来未始于世无小补云说颂曰欲挽劫运必先戒杀庸愚未能姑爲筹略物贵有功亦贵有觉如知所贵不爲烹割亦足召和至于咸若愿闻我言同声允洽九皇斗姥说戒杀延生眞经斗姥颂竟默坐片时复曰挽劫必须戒杀戒杀莫先有功有功尤贵功大则凡物之有大功于人者自当尽戒然同是物而物有大有小有灵有蠢同是有大功于人而功有常有暂有难有易故大牲不一大牲之有功于人者亦不一而于中细爲权之则牛爲最其次莫若犬牛何以称最五谷乃生人养命之本爲耕爲耨用力甚苦自春徂秋厯时甚长农人所以列商贾之上乃一牛之力足以准上农者五人朝廷重农则五倍于农人之劳者安得不重不宁惟是牵车致远驴马之事顾驴马但能任轻不能任重一遇重滞难胜之货驴马皆竭厥不前而牛乃独任其事且时值旱干漑田者借以车水善于力作罗面者驱以推磨驴马虽苦要不如牛之苦驴马虽劳总不若牛之劳牛之于人其有功爲何如至于性极柔顺从无啼啮之患老犹供役并无偷惰之时勇复能忠曾御虎以救主灵还有觉每惧杀而泪垂功旣爲百兽之冠知亦非凡兽可比牛之可悯又何如夫有功不赏已爲负心今且易赏爲杀壮用其力老食其肉忍何可言犬之爲物其功虽不及牛其心则较牛爲更灵盘弧之犬能灭寇讐犁之犬能传书黠能猎于山原狡能司其门户食主之食挞之而无所怨衞主之家驱之而不忍去牛葢如有功之臣犬则如守义之士维此二物虽貌兽形实抱人性狗星列于三垣之外牛星丽于二十八宿之中垂象昭昭天人共悯故害牛至三如害一人之命伤犬至七如伤一人之生自古迄今报应不爽且人欲食物必有可以食物之处若功若德实有以胜乎其物然后食之无惭而物亦甘受其食而无怨然积功累德之人不嗜牛犬者居多而好食牛犬之人又绝无功德者居多岂惟无功且躭安佚男不知耕女不知织惰其四体般乐无度岂惟无德本性尽漓以诈爲能专事刻薄受德不感念怨不休同室操戈至戚陌路忘恩背义中怀叵测如是之人较诸牛犬不如远甚倘能蔬食菜羹终身饱饫得免灾祸亦爲万幸乃不度德量力而反食牛犬牛犬屈于其势而虽爲所食其肯甘心受之耶宜乎怨憾不平之气上冲于天固结而不可解是以宰割衆生皆足召劫而杀戮牛犬其召劫爲尤速物大者气必壮心灵者怨愈深故杀戮最多之地大则兵荒水火小则盗贼瘟㾮频仍踵接遭劫最惨又不仅三十载再见而已嗟牛与犬实出羣类非我私意有所偏覆三教至人具有明训闻言不悟自取殃祸积成大劫于人何尤惟是天房之国五谷不生以牛爲粮朔漠之野万木不芳以犬爲食此若上古茹毛饮血全爲养生非贪口腹罪固可赦矧彼牛犬借人豢养不知任事无功无德同于羊豕今居中土百谷咸有水陆皆备复资彼力以养以衞漠不知酬反肆杀害此其罪戾如何可宥我今垂慈特发苦口再四劝谕如有善信诚心奉戒我于斯人必当默佑凡百神祇其于斯人亦必默佑未食之人永当断除旣食之人急宜忏悔卽与未食之人善同一体无分高下戒在一身一身无灾戒在一家一家免难戒在一乡一邑则一乡一邑胥保安寍不罹劫运一世能戒疫疠不侵二世能戒遇难得生三世能戒子孙蕃荣四世能戒名列上清戒至五世身登玉京我无诳言各宜凛遵颂曰牛代人劳犬爲主衞嗟此二物非比凡类人若食之罪业加倍厯久劫兴断无宽贷惟愿下民大放智慧闻言知戒同声忏悔九皇斗姥说戒杀延生眞经斗姥又言牛犬二物功大心灵诚人人之所当戒且举一牛而凡物之类于牛者不可不戒举一犬而凡灵之类于犬者不可不戒至于他物爲恋肥鲜不能遽断亦宜去其贪饕时加节爱上不干造物之和下不折一已之福庶使劫运不致速来卽或久而难免亦偏灾小尙害不至甚惟愿下民闻我所言顿生觉悟痛革前非同登大道其或秉性昏庸狃于旧习依回眷恋欲改不能则除牛犬断不可食之外姑先去其三心存其五戒从易至难以驯至于尽戒之一日一先去其欲行疑惑心人秉天地之理而生慈祥恻隐本所自具今闻戒言方欲奉行而又中止者半狃于习俗之常以爲彼旣如此我何不可报应之说未必尽然于是坚执成见牢不可夺此爲惑心半由于信心不笃彼见茹素之人未遽得福贪味之徒不皆速祸遂谓事属虚妄何必断绝肥甘自求其苦由是旋改旋悔终归无益此爲疑心讵知爲善贵有特识安可随世浮沉譬之行舟遇风人曰无害我亦以爲无害放心偕往势必胥溺后已至于茹素之士固宜得福或他事未善尙当罹祸今虽无福祸则免矣贪味之夫固当得祸或他事可取尙当受福今虽无祸福则削矣夫伤生害命孽报昭彰在阳爲兵荒疾疫之劫在冥爲轮回畜生之罚或明或幽初非假借皆系实有是事地狱卽不可见劫运固有明征阳旣不虚卽可知幽亦非诞执迷不悟必若行舟胥溺者然疑惑之心断宜首去二当去欲行无益心人方悔悟意欲戒杀乃复转念杀生之人徧满天下一日所杀奚啻千万令我一人独爲奉戒其于众生有何裨益况我虽不杀仍爲人杀转手而已何益之有旣爲无益遂不复戒我观今人此等愚念往往而有抑思善行之兴必有由始其始原不过数人自此数人一以化十十以化百合此数十百人又各展转相化由少而多由近而远愈化愈广遂成风俗之同如谓独戒无益必合天下之人胥肯戒杀而后戒之倘人人各如我心则又安有此一日耶况戒杀修善俱爲已而设我行我事何与于人我果能戒推以化人人信固爲可乐人卽不信我心已尽未始非功寍云无益则有此心者自当速去三宜去旣行退悔心人能戒杀自必邀福福或未来必所戒之未尽尙须有待抑或他事不善仅可抵罚如肯信心遵行积之旣久自然千祥毕集无福不臻奈今之人茹素之事未举望报之念早殷稍缓其报卽谓上圣虚言我何自苦旧态复䝉大生退悔亦思家无疾病官无刑囚身际昇平得享醉饱无灾无难是卽爲福且报速者福犹小报迟者福愈大迟之又久景福始来一旦总报亦未可知退悔之心乌可不去五戒者何一戒自杀亲手杀生慈心安在自宜戒之以养天和二戒爲已杀爲我杀生罪皆归我如何其可在家须晓谕家人在外须预谢亲友嘱令弗杀以免已罪三戒兼杀物命当惜旣有其一已足佐餐必欲兼味非纵口腹而何如不急戒罪何可逭四戒无故而杀𡻕时伏腊祀先䜩客习俗同然不得不尔无故而杀则爲已矣且有故之杀杀有定数无故之杀杀无已时旣欲修福何可不戒五戒未当杀而杀兽方有胎禽方抱卵鱼不五寸鳖不半觔一切飞走鳞介之属未及其候者皆爲非时杀之最足增罪不可不戒去此三心守此五戒孽虽未清杀机已减由此扩充又何可量挽回劫运端自此始特是一人戒杀所全有限卽使能行亦复几何则放生又有不可不讲者因说颂曰馋爲世病一朝难变我心不忍爲施针砭去三戒五立法至简简则易从奉行殊便行之罔怠获福何限夫岂虚语久当自验九皇斗姥说戒杀延生眞经斗姥又爲皇君吿曰我今所言倘有善信奋然乐从去此三心守此五戒自然福集一身并可庇及眷属事有必然更无可疑所虑先代遗殃前生余孽或有未尽则免祸不遑安能致福下士不知反谓戒杀无益顿生诽谤其若之何顾福之不来由于善之未足果思邀福务广其善善何以广莫如放生葢一人之口腹有限则一身之戒杀无几卽使转相劝谕而信者半不信者亦半所化亦宁有几惟有放生功最无量终身之愿可以一日而满千万人之善可以一身而兼信心力行祸可立消福可立至曾无一之或爽放生之事虽贵所放之多尤贵所放之大放无功无识之物万不如放有功有识之物一是故放耕种之牛一命抵放凡兽百命抵放卵虫千命抵放鳞虫万命抵放介虫百万命抵放化候之虫万万命而不耕之牛半其数驴马又半于不耕牛之数犬又半于驴马之数猿猴猫貍又半于犬之数羊豕又半于猿猴猫貍之数其余知觉顽钝无功于人亦无害于人之兽又半于羊豕之数由此推之而卵虫去牛之高下可知鳞虫介虫之高下亦可知放生者可以知所急矣大约放凡兽一命止爲一功灵觉之兽爲十功犬三十功骡马五十功不耕之牛八十功耕种之牛百功若以财帛准算大富大贵之人三百钱爲一功丰余之人百钱爲一功温饱之人五十钱爲一功再下三十钱爲一功小民十钱爲一功赤贫者一钱亦爲一功矣故穷民放牛一头抵温饱之人放牛五头抵富贵之人放牛十头抵大富大贵之人放牛三十头其功与救人一命等赤贫之人视穷民递减其数功亦如是下于牛之兽视牛递增其数功亦如是人谓穷民难于放生不知难于放生者却易于见功贫者可变而爲小康天者可延而至下夀百福可招诸难可解人亦何惮而不爲之耶且凡善虽可格天然必有待而爲如合人夫妇完人骨肉还人遗金救人性命讵不更大于放生但此非常有之事未必一时能遇就使有遇亦属偶然断不可以常继之理惟有放生随地可行亦随时可行钱多多放钱少少放量已之力初无定限并随人可行所以人当疾病急难之时誓行善事以延已命心非不切而徒抱空愿安能有验不如急爲放生旦夕之顷卽可满愿则旦夕之间卽可收效事简而易行报速而功大一人行之可救一身之难众人行之可挽世运之劫欲广善果诚莫如是汝悯下民多厄欲我垂慈力爲消释亦思劫本伤生孽由人造天作者当祷诸天天心格而祸患斯消人造者仍当责诸人人事尽而气运始转劫非我作我何能救惟爲指其祸之所自来详其救之当何法以待人之自爲挽回信则戒杀以解杀人登夀域苍生自受其福不信则因杀以召杀世多兵火亦苍生自取其殃召旣由人解亦由人要非局外之所能代譬之良药治病本可一剂而瘥乃讳疾者畏其苦口弃置不服终于死亡而后已虽有良医其如人之不信何因说颂曰戒杀虽善保全犹隘惟有放生厥功最大一倡百和万物咸赖杀戮之天不难转泰区区所求何患弗逮努力遵行勿疑勿怠九皇斗姥说戒杀延生眞经斗姥说颂毕祥云缥缈花雨缤纷青鸾翔于金阙白鹤舞于瑶阶异香馥郁沁人毛发诸瑞毕集莫可言殚时羣眞虽退犹徘徊于摩利攴天窥日月之往来考星辰之高下衆情怡畅游思正酣忽见斗姥所居气腾五色光灿陆离星珠若缨络之垂香雾如沉檀之霭又闻天乐缭绕不假笙管发于虚空自成节奏于是羣知有异乃相率复至宫前斗姥亦灼知羣圣之来命星君先出户外整容相迎诸真旣至宝座下各稽首上白曰大造无私不私一物大道无私不私一人适因异征故复求见迨询星君稍知其略窃以圣谟洋洋必非习闻愿共谛听乞再宣扬斗姥曰善哉善哉居吾爲汝等更详之天地之大仁莫过于生物世人之大恶莫过于杀生天地有好生之心斯百物蕃衍而不穷世人有好生之心斯子姓绵续而不绝是不忍于物之一念乃天地之所以爲天地亦人之所以爲人存而扩充之则与天地同其性而在天爲元德者在人卽爲仁牿而灭亡之则与禽兽同其归而大则殃及一家者小则害在一身葢花菓之核其中有物名之曰仁缘有是仁故植之卽生举凡凌云蔽日之材莫不本此仁以畅茂条达驯致于葱葱而欝欝人身犹菓也人之心犹菓核也其不忍于物之心犹菓之仁也上哲心知其故保护勿失如种树然滋之以雨露加之以栽培亦若大木之凌云蔽日而业足以赞造化功足以庇苍生遂爲宇宙所不可少之人下士昧昧纵其甘味悦色之性止图自快其口体仁之灭亡有漠然其不顾者犹此无仁之核安有不卽于藁丧者乎前者劫运之说吾犹指其远者而言若以命准命彼芸生之辈庸庸碌碌高出于物者能有几何嗜杀不已其祸立至且有不必积至百年积至数十年而待劫运之来始同归于尽者矣是故爲一已而害有功于人之物过十命者必有报过三十命者必有恶报爲一已而害无功于人之物过百命者必有报过三百命者必有恶报爲一已而害知觉类人之物过三十命者必有报过百命者必有恶报爲一已而害知觉不类于人之物过千命者必有报过三千命者必有恶报等而下之爲一已而害冥顽无识之物过万命者必有报过十万命者必有恶报至于微虫虽属么𦕈亦有微灵过十万命者亦必有报报足以偿其罪则及一身而止报犹不足以抵其辜则且殃及一家灾及子孙积至数十年合一方而统算其报爰有水火刀兵虫蝗疫疠等事而爲一大劫然则劫运之来但就其所积者而言非谓必至数十年始成一劫而中间之肆虐者反得优游无害也夫慈心于物在世人视之不过以爲煦妪之善毒虐于物在世人视之亦不过以爲贪饕之恶其去杀人之罪似乎有天渊之别抑知逐日而分算之则见少固不可与害人者并其罪厯久而总计之则见多当卽与杀人者同其科况天地以仁而生人人之生也秉仁而成性仁亡卽性亡性亡卽心亡人至于心亡则一身之主宰已绝上以弃天之所予是爲悖天下以弃已之所有是爲失已天人胥丧纵倖而未及于祸亦寍能偷生食息久于天地间耶或因慈悲不忍坐视特发苦口说此相劝汝等倘能体我之心亦发慈悲转转相劝其功德实爲无量因说颂曰人秉天地性本与同其仁自爲口腹累遂乃丧厥真心亡百体藁祸且及乃身我今发慈悲一一细敷陈不厌再宣说觉此下士民倘能广相劝功德寍有垠九皇斗姥说戒杀延生眞经颂毕复爲诸眞言曰杀生恶报昭昭不爽嗟彼下民懵然无知翻以有征之言谤爲不经之说异口同声一唱百和此如病者不独讳疾亦且詈医虽有良药亦若之何我今慈悲弗惮饶舌再爲下民委曲一言口之于味固属性生躭肥嗜鲜诚有必然者然陆有羊豕水有鱼虾家有鸡鵞野有兔雉亦足餍口腹之慾矣何必横度于牛犬奢取于鳝鳖椎驴马以爲豪烹凫雁以示异我劝世人试作一譬譬之天地所生可食者止此豚豕鱼虾数物其余诸物皆有大毒不堪佐食则亦付之无可如何当其初戒犹出勉强久久一如性成自能不见不思见亦不食矣不寍惟是五方之风土不同其甘食之性亦有不同者如牛马之肉往往有西北之人食之以爲甘芗者东南之人反以爲膻臊而难近鱼鳖之肉往往有东南之人食之以爲鲜美者西北之人反以爲腥秽而难闻鳗鱼蛑蝤共爲上品而关以东不食蠏陕以西不食鳗驼峯豹胎列于八珍而滇以北见之而却步江以南嗅之而欲呕我劝世人自鸡豚鱼虾而外其视他物亦如东西南朔之殊其好则亦何不可戒者抑更有说恻隐之心生人皆具世之好爲宰割者虽躭味使然要皆安于习俗视爲固然所致倘使静夜自思彼畜生之贪生曾何异于人之贪生畜生之畏死曾何异于人之畏死其豢于牢者一旦杀之于庖其临死踯躅不肯就戮之形与人之临刑畏缩而魂飞魄散者有异无异其栖于地者一旦烹之于俎其垂死哀鸣望人释放之状与人之垂危望救而唿号悲怆者有异无异畜生特囿于其类有苦而不能诉卽诉而人亦复不能解遂谓畜生无知杀亦无害抑思蝼蚁尙且贪生安有畜生而反不知者此皆缘人未尝静思之故若肯静思作一设身处地之想当必有对之不甘食之而不下咽者矣夫人之好杀习久成惯遂甘爲屠伯而不辞人之好生亦习久成惯将进于善良而亦不知甘爲屠伯物固受其累而身亦必罹于灾进爲善良物固叨其惠而已亦且䝉其福无论富豪巨室力足以杀而能勉爲不杀天必钖之美报以彰其善卽在贫贱之人力不能杀而能存心于不杀且能止人以杀天亦必钖之美报以表其优其故何耶有财者征之于实事事行而两大休和之气随之以转自然百禄之来会无财者存之以实心心诚而两大休和之气亦随之以转自必万福之来同葢生人之心原卽天地之心从乎残忍始与天悖而遂日陷于危亡今乃去其残忍反乎本初则仍与天地相合而天地焉有不默佑者乎总而言之天地以仁故四时五行于以不忒生人以仁斯四肢百骸于以从令世道何以治治于人心之仁所谓人心顺而天地之气亦顺者此也世运何以劫劫于人心之不仁所谓人心乖而天地之气亦乖者此也江河之水本清污之者衆斯浊而不复清天地之气本甯挠之者衆斯逆而不复宁夫挠之孰有过于杀生者故舍戒杀而欲世运之无劫一身之无灾犹欲使受污之水而同于澄潭之清也如之何其能之因说颂曰我思血肉味本不足朶颐胡爲下界民纷纷甘如饴此若蝇与蚋盲昧无所知惟臭日相逐遂致灾祸罹试于清夜间扪心一静思物我无二相自能发仁慈九皇斗姥说戒杀延生眞经颂毕斗姥复言我观下民实所难解彼夫纵口腹之慾甘卽灾祸至死不悔已属大愚乃更有不必杀而杀不当杀而杀不忍杀而亦杀之者旣非庖厨之必需亦非日用之恒品有之不见多无之不见少亦复肆其残杀丧厥仁心致令一身之灾祸益大举世之劫运益速同然安之毫不知省此诚何心尤不可解其不必杀而杀者何万物并生于两间飞者自飞走者自走各率其性本不相害自人爲餍饱之计爰是智弋术取毒害之机斯开然犹溺于口腹明知明犯犹爲可原至若釜甑所不入盘飡所不供人人之所不食斯亦可以释之矣而世人亦必罗而致之或囚或挚终使归于死亡而后已如兽中之狝猴松鼠鸟中之紫燕麻雀水中之青纯红鳞虫中之蜻蜓蛱蝶此等之物岂亦可食者耶不过图一时之畅意以物命爲戏具人则乐矣物则何堪壮夫旣所不免而童龄尤爲难禁夫人当童稚天良未凿引之于仁爱之途则天良保而自能日进于善引之于残刻之路则本眞丧而自然日接于恶仁则多夀不仁则多妖童年关煞中年夭折多由于此亦思玩弄之具何所不可必欲毒害生灵始爲娱乐果何心欤世人当自警醒童稚责在父兄犯是者务宜痛革前非庶乎其可其不当杀而杀者何人之佐食皆有常品羊豕鱼虾鸡鵞之物尽足以悦人之口充人之腹乃又穷奢极欲伐燕之窝擘鱼之翅断鹿之筋炙熊之掌斯已造孽良多而人心不仁犹不知止更于不当食者而亦食之如粤人之肥𧔥闽人之龙虱吴人之虾子越人之蟛蜞齐人之蚱蜢秦人之菓貍有而食之亦可卽无而不食亦何不可而谋利者必欲取而售之于市贪饕者必欲购而登之于筵其干犯天和较诸不得已而杀者殆有甚焉况类而推之更有不仅此者搜山之珍几穷其类取海之错几罄其族巢居者矰缴之余加以火炮穴处者发掘之外继以焚烧蒐索殆尽曾无遗种召灾速祸断无或爽至于东南之蚕爲功甚大纂组絺绣皆其所成绵絮丝纩皆其所出养而煮之固属无可如何然于煮熟之后卽当选地瘗埋何忍争售其肉恣意啖嚼功以讐报德以怨偿人之无良一至于此又有甚者漠北之野有兽焉名曰野鼪其形似鼠秉性慈善每当寒沍见人僵卧欲死者辙唿类相护土人熟悉其性遂于大雪时服食熟药伪作无衣之人裸体倒卧雪中引其来救从而掩得之剥其皮以射重利嗟乎兽有仁心不忍于人而唿朋以相救人有兽心忘其爲已而谲其计以相害彼蚕之煮犹谓出于无如之何此因其仁而卽以仁愚之是爲丧心鼠之爲命虽小而以忍报不忍之心爲鬼神所痛疾方之食蚕之蛹者罪且百倍其罹祸必有不可言者夫常食之物旣爲口腹所必需不可一日少缺乃此三者俱非切要似可相忘又必登之于俎以示异罗之于室以悦目货之于市以网利但知自乐不思物苦一倡百和举世皆然不知一身之福斵削已尽两间之气挠乱已极夫何怪灾害兼至劫运迭兴耶迨夫旣及于祸遭锋刃者一如众生之宰割塡沟壑者一如众生之倒毙囚囹圄者一如众生之樊笼死水火者一如众生之烹炙肆其恶于平时收其报于一旦积其恶于祖父遗其报于子孙讵不可悲讵不可悯我爲约举其略而其所不及详者更不知凡几惟望善信之士卽我所言勉力自戒且以劝人并望推类以尽其余与众生羣安于浩荡之天小以免一身之灾大以消世运之劫生享荣华死登仙箓庶不负我之慈悲夫因说颂曰人爲口腹累种此无限孽斯已属大愚戒之允宜急奈复肆毒虐旁及于一切遂使天赋良久之尽澌灭鬼神共震怒罪罚寍有极惟望从我言回心早懴释九皇斗姥说戒杀延生眞经斗姥颂毕默坐片时复言曰我谓好杀者必受恶报戒杀者可免灾殃此非虚语实有至理故爲地狱之说者犹爲愚民言之若以两间之化而言阳爲善善有善气阴爲恶恶有恶气本是分道而驰好杀者仁心已亡如蛇蝎然其充实于一身之内者皆狠毒之气戒杀者仁心不漓如麟凤然其充实于一身之内者皆和顺之气天地积气而成万物秉气而生气与气感自从其类爲善者善以召善生无孽报之苦死有上昇之乐葢善气属阳与天爲类故其生也爲诸福之归及其死也爲昇天之引爲恶者恶以召恶生不免于横逆死不免于岐途葢恶气属阴与地爲类故其存也爲百祸之集及其亡也爲轮回之根然则好杀之变禽变兽爲鳞爲介不必冥冥之中有神驱之使入于异类而不容强要卽其平日好杀之气气以从气自入于畜道而不自知是故爲人强横而好杀者转世当得虎狼报爲人柔弱而好杀者转世当得犬羊报爲人勤苦而好杀者转世当得牛马报爲人惰怢而好杀者转世当得豚彘报至若好杀而其爲人尙有他事可取者转世当得贫贱报好杀而其爲人并无一事之可取者转世当得禽鸟报又其甚者转世爲鳞介报害及万万命者转世爲蛆虫报总随各人所具之气以爲各人获报之由所谓种瓜得瓜种荳得荳初非天地鬼神有意于其间也试爲譬之天地犹如人身善恶两途犹若水谷二道爲善者得善报爲恶者得恶报犹水谷在人腹内不必人之细爲分理而水自入于水道谷自入于谷道有一定而不可乱者人不知水谷之何以能分天地亦不问善恶之何以得报无心成化其理则一而已矣虽然世亦有戒杀而不得美报者此何以说夫天地生物本不与人以食今能戒杀第不造孽未可以言善也顾戒杀之人纵无美报而恶报则断无矣其所以无美报者或其积福尙薄未堪承天之佑或本当灾祸因能戒杀遂得阴爲消去或一时未报久之终得美报不可因目前未报竟谓无报也若夫好杀之人本当卽报而间有未报者必其祖父留遗之善气甚厚一时剥之而不尽抑其夙世栽种之善气甚深今生受之而未完不然或有隐德足消其毒如救人一命卽可抵物命千万矣再不然将有大罚迟之又久而始至或斩其嗣或覆其族皆未可知若云恢恢之网竟至疎漏必无是理于何信之卽信之于其理葢报之出自天地鬼神者容或犹有疎忽之时今之得报多以气感使好杀而得善报犹水而忽然就燥火而忽然就湿有是理欤汝等试观下界其椎牛屠狗之人厯久不改及其老也每每变其本相椎牛者其状狰狞宛然一牛屠狗者其形拳曲俨然一狗至若杀羊爲生者其目多昏恍成羊眼宰猪爲业者其音多哼竟若猪声数物已然他物可知在生且然死后更可知世之人当卽此爲鉴私念彼杀生者获报业已如是我虽不杀然呷汁同罪安得竟爲脱然倘一夕眼光落地万不能保其若之何于是淡其口腹薄其滋味先戒其所易戒渐而充之以至于无不戒仰以体天地之心俯以立万物之命则不必更爲修持而已登仙佛之列快何如之因说颂曰气有阴与阳分而爲善恶作善阳之归作恶阴之属杀生恶最大其报必惨酷天地本无心一一由人作气与气相从初无分毫错曷不急回头怡然集诸福九皇斗姥说戒杀延生眞经颂毕斗姥又言我谓善恶之报初非神驱实人自召亦旣以人身爲喻矣然则天地无心鬼神无爲我与汝等竟果一无所事乎是又不然开辟以来天得一以清地得一以寍天地之气本无乖戾其时虽有洪水龙蛇之患而安之固然不爲人害自世人杀戮旣甚百物怨憾之气充塞乎宇内由是清者不复清寍者不复寍五气乖舛阴阳失调各乘其所伤以爲致灾之由而劫运斯起葢竭江海之藏则水气伤而溃决之劫兴搜山岳之有则木德伤而凶荒之劫兴击肥烹鲜宰割过多则金气伤而兵革之劫兴穷奢极慾燔炙太甚则火气伤而烽燹之劫兴发兽之穴启虫之蛰醉饱无度饮食不节则土气伤而山崩地震以及瘟疫之劫兴是卽天地之病也夫天地何病之有因人之挠乱以爲病则欲治天地之病必先自人始苟非上圣孰能治之上圣者鬼神之至尊天地之医药也劫运将至多方以防或爲星辰之变着其象以示警或使妖孽之萌显其端以吿灾迨夫劫之旣来殚力相救或委曲以调停不令拖延其时日或甄别以施报不使并及于善良各司其事各尽其心天地之气赖以复和下民之族赖以不绝我与汝等厯劫至今亦已屡着微劳然我以爲病有其自而治之者贵拔其根病根不拔虽补救于一时积而久之必将复发故特剖晰天地受病之原以爲世吿世人须知劫运爲天地之病而天地之病皆由人致于是留江海之余而尺鲕不鬻于市数罟不入于池以杜水涝之劫存山岳之产而野味不入于庖异品不烹于鼎以杜饥馑之劫薄其奉养不爲非礼之宰以杜兵革之劫淡其滋味不爲惨酷之杀以杜焚烧之劫体大生之心开一面之网宴会有时食物有节以杜崩頽疫疠之劫此犹服药于未病之先谨疾于不病之日病根旣无疾何由作愼毋谓病在天地于人何涉酿在衆人我独何爲夫恣其屠戮致干太和而爲天地祸者究之曾何损于天地而仍爲自祸俭其口腹攻去病源而爲天地救者究之曾何补于天地而还爲自救怙过不悛妄谓无涉岂智者之爲哉若云作自众人非一人之所能挽此亦非通人之论夫我倡之而众人和之则同登仁夀固足以消世运之劫我倡之而人不我从则独自砥修亦足以免一身之难如云非一人可挽听其自然则我也存是心人也亦存是心彼此推委莫肯自奋譬之江河日下终无回澜之日矣我不敢自居良医谓可医天医地然切病之派溯病之源断然不差窃亦可以自信特恐见虽眞而人反见疑药虽良而人不肯服空怀济世之心目击人之死亡而不能一救爲可哀也汝等同爲天地之医人亦当各効其力顾竟听我之独任其事而漠然曾不动其心乎因说颂曰天地本无病因人以成患上圣发苦心相与力爲挽我谓疾旣作补救亦已缓不若未病前早爲平其怨物怨果尽无灾害自消涣长譬更短喻毋负我所愿九皇斗姥说戒杀延生眞经斗姥颂毕羣圣咸作而稽首曰恭聆慈谕剀切详明眞足令人刿心憷目宜乎召致和休诸祥毕集我等德力虽微而济人度世之心顾未尝一日去诸怀特是旣荷圣慈则心光所及自能与大化同流日月悬于天而何待灯烛之光雨露徧于野而何庸桔槹之智至人作于上而何取中材之助斗姥曰噫是何言哉雷丸能制毒必得芫花以爲佐大黄能下食必得芒硝以爲使将虽勇岂能以一身而克强敌君虽明未闻以一人而致郅隆继今以往人世如有善信闻我所言发愿戒杀不拘何神一有知觉务卽报达准予福夀以爲世劝若在疾病之中恹恹待毙当使痊愈抑或事出旡妄官符牵缠淹淹牢狱当爲解释卽至水火爲患或江湖遇风舟几覆溺或郁攸不戒屋将焚烧倘有䖍心戒杀许愿水火二部之神急当爲之救护保其安寍不仅惟是无子而求者许其有子爲名而祷者准其题名贫贱之士倘能不杀俾之转爲温饱富贵之子如能放生令其永享荣华此非我有偏私葢和气致祥戾气致殃一念之善虽不足以挽回天意而召祥之机已动卽可转祸而爲福譬之寒沍冰凝春气一到寒尙如故而其冻巳有渐解之势故作恶之人果克回心其从前所作之恶固有不难立消者惟恐自谓造恶已极纵肯改悔当亦无补于是甘爲不善怙过以至于终斯罪大而不可解矣然叔季之民囿于习俗尽失本来不有速效安肯改图故有人信从我言设当患难唿我名号矢愿不杀我固当闻声立赴卽爲救援而尤望汝等交相爲助以治天地之病以挽斯民之劫以成我今日之愿焉诸圣闻言皆稽首拜诺佥曰愿如斗姥之命于是斗姥喜动慈颜冁然而笑起别羣圣欲归内宫随闻天乐竞奏玅香触鼻珠幢宝葢簇拥鸾车更有金童前引玉女后随圆圭方璧如意香巾各执其一相与呵护以返乎玄瑛之宫羣圣旣送斗姥亦各各辞星君而去时星君卽以斗姥所言命司夀典籍轩辕眞君少加以文彚次成经垂示下民并纪其在会诸圣列其名号于左俾礼颂者得与斗姥同其瞻仰以爲救劫消灾之一助云志心朝礼摩利攴天九皇斗姥金轮开泰天尊志心朝礼闻声立赴无求不应太乙救苦天尊志心朝礼混元六天传法教主钖福荡魔天尊志心朝礼九天应元雷声普化天尊志心朝礼玉清内相纯阳吕祖兴行妙道天尊志心朝礼位极木天天仙领袖东华大帝志心朝礼统摄金方地仙领袖西清大帝志心朝礼光并离明神仙领袖南极大帝志心朝礼上元一品赐福天官紫微大帝志心朝礼中元二品赦罪地官清虚大帝志心朝礼下元三品解厄水官洞阴大帝志心朝礼参赞元功北斗九皇星君志心朝礼大德主生南斗六司星君志心朝礼北斗左司延夀主文轩辕真君志心朝礼出显入幽化行十方仁慈萨大眞君志心朝礼参赞灵霄天医掌院立愿济度冷大眞君颂曰嗟彼下界民杀生日无已遂致灾祸兴害物还害己斗姥发宏慈羣黎同一体爲说无上经能消世运否更赖羣圣功相助以爲理有求无弗应䖍心速顶礼五百灵官爵位姓氏总录执法无私王元帅东岳太保温元帅飞天神王马元帅黑虎降魔赵元帅精忠报国岳元帅判雷主者邓元帅运雷主者辛元帅驾雷主者张元帅验雷主者陶元帅雷府都督庞元帅雷府都督刘元帅雷府都督荀元帅雷府都督毕元帅雷兵统领彭元帅雷兵统领韩元帅雷兵统领许元帅雷兵统领与元帅斗口执事赵元帅斗口飞行马元帅斗口威灵佟元帅斗口奏事纪元帅三元王将冯元帅北极先行程元帅东岳神威丙元帅水府主将邱元帅火府主将青元帅水宫降魔关元帅火宫守坛曹元帅金宫掌阴韩元帅土宫现生孔元帅木宫裨将周将军征辽护国薛元帅威镇三山薛元帅西天门下尉迟元帅降妖荡寇秦元帅三界急行谢元帅英锐无私裴元帅白袍明武罗元帅除奸护国杨元帅锦帆耀武甘元帅忠义配享张天王虎牢威武吕元帅常胜将军赵元帅据江镇国潘元帅正道果毅鲁元帅三山定志张元帅关帝驾下廖元帅飞行荡寇蓬元帅飞行除祟纪元帅飞行斩妖蔺元帅忠襄威武刘元帅辅皇定远毛元帅忠孝双全周元帅神威不测黄元帅勐烈进业尤元帅勐威进德王元帅英明果敢岳元帅辅国扬威张元帅怀仁守义汤元帅定霸除奸杨元帅飞天勇烈徐元帅敢死先登李元帅罡班第一守元帅罡班第二千元帅罡班第三羊元帅罡班第四火元帅罡班第五番元帅罡班第六子元帅罡班第七罡元帅罡班第八八元帅罡班第九土元帅罡班第十木元帅天魁首领鸣元帅天罡首领哈元帅天智首领巧元帅天法首领同元帅天毅首领甫元帅天威首领斗元帅天宫首领首元帅天贵首领太元帅天空首领镇元帅天孤首领又元帅天寿首领吉元帅天禄首领正元帅天艺首领明元帅天文首领昌元帅天驿首领柳元帅天都首领君元帅天蓬首领远元帅天牢首领居元帅天通首领得元帅天行首领裔元帅天急首领邦元帅天缓首领孙元帅天厨首领百元帅天货首领高元帅天德首领祥元帅天喜首领下元帅天福首领支元帅天交首领成元帅天定首领许元帅天志首领井元帅天巧首领邱元帅天恩首领恒元帅天赦首领佳元帅天禽首领鱼元帅天兽首领莫元帅天幻首领曾元帅天罡裨将风元帅天罡裨将雷元帅天罡裨将水元帅天罡裨将火元帅地魁首领姚元帅地煞首领耿元帅地智首领氐元帅地法首领生元帅地病首领虎元帅地瘟首领行元帅地急首领共元帅地缓首领卞元帅地长首领元元帅地短首领分元帅地行首领领元帅地走首领昇元帅地亡首领田元帅地灭首领山元帅地畜首领筒元帅地克首领盆元帅地暴首领花元帅地恶首领乙元帅地虐首领因元帅地毒首领兆元帅地禽首领卓元帅地兽首领红元帅地贼首领方元帅地怪首领阴元帅地巧首领展元帅地拙首领安元帅地刃首领光元帅地血首领巳元帅地嚎首领毛元帅地哭首领雷元帅地囚首领汤元帅地狱首领班元帅地轮首领下元帅地滚首领袁元帅地陷首领自元帅地困首领烟元帅地罪首领青元帅地苦首领伏元帅地痛首领曾元帅地危首领更元帅地破首领曾元帅地贪首领休元帅地悭首领马元帅地解首领阨元帅地厄首领秦元帅地坑首领郑元帅地贾首领奉元帅地虚首领坯元帅地空首领成元帅地孤首领畜元帅地幻首领盆元帅地隐首领可元帅地非首领木元帅地否首领公元帅地艮首领二元帅地柔首领冉元帅地分首领华元帅地合首领段元帅地离首领开元帅地别首领宣元帅地天首领眞元帅地擎首领𨷵元帅地裂首领都元帅地迸首领包元帅地穷首领西元帅地贱首领丁元帅地冲首领支元帅地刑首领业元帅地失首领郎元帅地遁首领衢元帅地总首领牢元帅地翼首领羽元帅地煞裨将疾元帅地煞裨将牛元帅地煞裨将朗元帅地煞裨将肖元帅地煞裨将葛元帅地煞裨将车元帅地煞裨将崔元帅地煞裨将朱元帅早朝明德刘元帅早朝果义张元帅早朝仁威徐元帅早朝怀宁耿元帅早朝忠智金元帅早朝威烈许元帅早朝靖远高元帅早朝保国唿元帅早朝奏法丁元帅早朝强毅刘元帅早朝盛烈马元帅早朝表义陈元帅早朝忠襄郑元帅早朝武谟尤元帅早朝通远盛元帅早朝定辽郭元帅早朝建威伍元帅早朝诚意辛元帅早朝感化马元帅早朝智孝周元帅早朝京江王元帅早朝北同岳元帅早朝正肃卾元帅早朝灵威李元帅早朝明武韦元帅早朝奋绩耿元帅早朝修诚袁元帅早朝重义卢元帅早朝保民陶元帅早朝灵感完元帅中朝秉义贺元帅中朝鼓善郎元帅中朝怀威萧元帅中朝勇烈丁元帅中朝果勐邵元帅中朝正山钱元帅中朝速擢苗元帅中朝检籍宗元帅中朝护法为元帅中朝骠骑周元帅中朝神膺邓元帅中朝屈敌王元帅中朝义勇屈元帅中朝明惠王元帅中朝刚仁稽元帅中朝昭远张元帅中朝贯虹穆元帅中朝扬武秦元帅中朝武霸胡元帅中朝多耳高元帅中朝三目庞元帅中朝青剑蒋元帅中朝横刀会元帅中朝百战汉元帅中朝忠孝吴元帅中朝进义温元帅中朝威灵邱元帅中朝仁远毛元帅中朝高华邬元帅中朝泰光冉元帅晚朝总领翟元帅晚朝佐威鄂元帅晚朝奏疏萨元帅晚朝降魔乔元帅晚朝炼义许元帅晚朝灵远卞元帅晚朝彪襄阴元帅晚朝双鞭邹元帅晚朝长枪赵元帅晚朝镇殿王元帅晚朝奇灵江元帅晚朝文明班元帅晚朝全仁宋元帅晚朝纯忠陆元帅晚朝监邪花元帅晚朝奉法马元帅晚朝护驾赵元帅晚朝照远蔡元帅晚朝光仁何元帅晚朝大㫣刘元帅晚朝谨威高元帅晚朝罗德成元帅晚朝本忠殷元帅晚朝太岁郭元帅晚朝成仁徐元帅晚朝进烈余元帅晚朝宝明韩元帅晚朝远光曹元帅晚朝武宪祖元帅晚朝知事林元帅正甲宫荀元帅正乙宫褚元帅正丙宫关元帅正丁宫贯元帅正戊宫刘元帅正己宫张元帅正庚宫余元帅正辛宫宫元帅正壬宫庄元帅正癸宫郑元帅正子宫竺元帅正丑宫坡元帅正寅宫昴元帅正卯宫房元帅正辰宫季元帅正巳宫洒元帅正午宫进元帅正未宫邦元帅正申宫禾元帅正酉宫监元帅正戌宫国元帅正亥宫植元帅甲子宫丁元帅乙丑宫马元帅丙寅宫顺元帅丁卯宫耳元帅戊辰宫开元帅己巳宫木元帅庚午宫法元帅辛未宫平元帅壬申宫正元帅癸酉宫多元帅甲戌宫定元帅乙亥宫分元帅丙子宫金元帅丁丑宫舒元帅戊寅宫廖元帅己卯宫石元帅庚辰宫点元帅辛巳宫禁元帅壬午宫恭元帅癸未宫西元帅甲申宫明元帅乙酉宫交元帅丙戌宫张元帅丁亥宫伯元帅戊子宫本元帅己丑宫水元帅庚寅宫樊元帅辛卯宫施元帅壬辰宫甯元帅癸巳宫梁元帅甲午宫有元帅乙未宫靳元帅丙申宫唿元帅丁酉宫足元帅戊戌宫胥元帅己亥宫苏元帅庚子宫足元帅辛丑宫祝元帅壬寅宫卜元帅癸卯宫申元帅甲辰宫袁元帅乙巳宫太元帅丙午宫焦元帅丁未宫叶元帅戊申宫朱元帅己酉宫玉元帅庚戌宫朗元帅辛亥宫闻元帅壬子宫蓬元帅癸丑宫肖元帅甲寅宫午元帅乙卯宫奠元帅丙辰宫野元帅丁巳宫徐元帅戊午宫屠元帅己未宫关元帅庚申宫罡元帅辛酉宫凉元帅壬戌宫休元帅癸亥宫除元帅干方主者云元帅坎方主者基元帅艮方主者祈元帅震方主者本元帅巽方主者来元帅离方主者眞元帅坤方主者野元帅兑方主者洛元帅南斗掌军元帅北斗掌军元帅中斗掌军霟元帅东斗掌军元帅西斗掌军霪元帅日游守子宝元帅日游守丑北元帅日游守寅器元帅日游守卯罔元帅日游守辰庄元帅日游守巳倪元帅日游守午殆元帅日游守未攻元帅日游守申禄元帅日游守酉义元帅日游守戌殷元帅日游守亥端元帅子宫正刻端元帅丑宫正刻匀元帅寅宫正刻菊元帅卯宫正刻均元帅辰宫正刻埧元帅巳宫正刻地元帅午宫正刻堤元帅未宫正刻墉元帅申宫正刻涣元帅酉宫正刻泝元帅戌宫正刻汤元帅亥宫正刻澢元帅夜游赏善耿元帅夜游赏善王元帅夜游赏善许元帅夜游赏善冯元帅夜游赏善汀元帅夜游赏善宁元帅夜游赏善麻元帅夜游赏善鸠元帅夜游赏善李元帅夜游赏善孙元帅夜游罚恶刁元帅夜游罚恶鲁元帅夜游罚恶岑元帅夜游罚恶钖元帅夜游罚恶赤元帅夜游罚恶华元帅夜游罚恶米元帅夜游罚恶定元帅夜游罚恶尔元帅夜游罚恶阎元帅贪狼奏事吕元帅巨门奏事赵元帅禄存奏事胡元帅文曲奏事丁元帅廉贞奏事江元帅武曲奏事包元帅破军奏事葛元帅飞天大刀手三界总管杨元帅飞天金鎗手三界总管罗元帅飞天双鞭手三界总管鄂元帅飞天濶斧手三界总管程元帅飞天金鎚手三界总管梁元帅飞天铁棒手三界总管宫元帅飞天神剑手三界总管公孙元帅飞天神义手三界总管丁元帅飞天弓箭手三界总管杨元帅飞天火炮手三界总管石元帅飞天马兵手三界总管林元帅飞天步兵手三界总管施元帅飞天青面将三界伏魔邵元帅飞天黄面将三界伏魔朱元帅飞天赤面将三界伏魔马元帅飞天白面将三界伏魔孙元帅飞天黑面将三界伏魔廖元帅飞天三目将三界伏魔陈元帅飞天四目将三界伏魔邱元帅飞天三臂将三界伏魔余元帅飞天四臂将三界伏魔曾元帅飞天双头将三界伏魔彪元帅飞天三头将三界伏魔哈元帅飞天长须将三界伏魔朱元帅飞天巡山都总管岳元帅飞天巡海都总管龙元帅飞天巡江都总管黄元帅飞天巡河都总管西门元帅飞天巡寺都总管杜元帅飞天巡观都总管薛元帅飞天急脚都头领亢元帅飞天慢脚都头领易元帅飞天凭风都头领右元帅飞天驾雾都头领竒元帅飞天啖鬼都头领斥元帅飞天捉妖都头领梅元帅飞天斩怪都头领盛元帅飞天驱魔都头领引元帅飞天广目都头领李元帅飞天多耳都头领风元帅飞天长舌都头领狄元帅飞天海口都头领焦元帅掌天下不孝案沈元帅掌天下不忠案唿元帅掌天下不弟案丁元帅掌天下不仁案巴元帅掌天下不慈案黑元帅掌天下不廉案介元帅掌天下杀生案张元帅掌天下害人案郑元帅掌天下奷险案杨元帅掌天下盗窃案梁元帅掌天下邪谋案衮元帅掌天下婬乱案千元帅掌天下毁僧案钟元帅掌天下谤道案木元帅掌天下婚娶案邓元帅掌天下交易案马元帅掌天下斋醮案陀元帅掌天下施舍案左元帅掌天下树木案秦元帅掌天下花草案主元帅掌天下禽鸟案夏元帅掌天下兽畜案运元帅掌天下鱼鳖案京元帅掌天下虫蚁案凤元帅天王殿前无敌王元帅显圣殿前无敌冯元帅炳灵殿前无敌许元帅飞行殿前无敌蒋元帅文昌阁下无敌韩元帅大罗境下无敌查元帅伍眞人丹道九篇缘起冲虚子于万厯乙卯初传吉王太和殿下百日炼精口诀越七载至天启壬戌再传以採大药口诀又六年至崇祯戊辰三传之以五龙捧圣口诀复求传仙佛合宗全旨未允越四载至壬申始允度之遂将仙佛合宗𢆯妙全旨尽洩于示谕之间更将邱祖门下正传符节亦传付之因其问之审而答之详集成九章乃嘱之曰此实宣扬皇天之至宝必遇同德同志及祖父仁贤之辈方可度之愼勿妄传匪人也时大明崇祯十三年庚辰春邱祖门下第八泒分符领节弟子冲虚伍守阳识伍眞人丹道九篇序仙宗果位了证长生佛宗果位了证无生然而了证无生必以了证长生为实诣了证长生尤必以了证无生爲始终所谓性命双修者也斯录阐发仙宗而以佛宗爲印证故名合宗无非使天下后世知性命双修爲要也向有天仙正理直论九章敷陈仙理次第详明兹复述仙佛合宗语录九章一以阐直论未宣之秘法一以罄口传未洩之天机有是录而𢆯中之𢆯妙中之妙炳若日星矣得者永宝之伍眞人丹道九篇冲虚守阳最初还虚第一太和问云直论中言炼已先务有当禁止杜绝之端又言不炼已有难成玄功之弊可谓详言炼己之要矣昨又言最初炼巳不过导其入门仍要还虚方入阃奥敢请还虚之理何谓也曰儒家有执中之心法仙家有还虚之修持葢中卽虚空之性体执中卽还虚之功用也惟仙佛种子始能还虚尽性以纯于精一之诣若夫人心则戾其虚空之性体冲冲不安流浪生死无有出期故欲修仙体者先须成载道之器欲成载道之器必须尽还虚之功虚也者鸿蒙未判以前无极之初也斯时也无天也无地也无山也无川也亦无人我与昆虫草木也万象空空杳无朕兆此卽本来之性体也还虚也者复归无极之初以完夫本来之性体也曰然则何所修持始尽还虚之功也曰还虚之功惟在对境无心而已于是见天地无天地之形也见山川无山川之迹也见人我无人我之相也见昆虫草木无昆虫草木之影也万象空空一念不起六根大定不染一尘此卽本来之性体完全处也如是还虚则过去心不可得现在心不可得未来心不可得顿证最上一乘又何必修炼已之渐法也哉佛宗云无相光中常自在又云一念不生全体现六根才动被云遮合此宗也眞意第二问云直论中所谓返观内照凝神入于炁穴敢求详示返观内照之旨曰返观内照卽眞意之妙用也葢元神不动爲体眞意感通爲用元神眞意本一物也言神可也言眞意亦可也眞意卽虚中之正觉所谓相知之微意是也返观内照者返回其驰外之眞意以观照于内也炼精之时眞意观照于炼精之百日炼炁之时眞意观照于炼炁之十月炼神之时眞意观照于炼神之三年此返观内照之大旨也曰凝神入炁穴之大旨又何谓也曰炼精之时有行住起止之工行则採取如是卽运息以合神炁之眞意也住则封沐如是卽停息以伏神炁之眞意也起则採封之后眞意运息合神炁于十二时中自子时而起火也止则象闰之后眞意停息合神炁于本根还虚而止火也可见行住起止悉皆元神凝合于炁中不谓之凝神入炁穴不可也犹未已也当大药服食之后务宜定觉于庭穴之虚境虽周三千六百时之天未尝一瞬息离于结胎之所不谓之凝神入炁穴不可也然眞意有动静兼用之功有专静不动之功尤不可不知也何爲动静兼用之工初关鍊精眞意採炼属动封沐属静三年乳哺眞意出收属动归宫还虚属静此动静兼用之功也何爲专静不动之工中关炼炁惟神意定觉于庭穴之虚境爲结胎之主但任督二炁自然之有无而不着意于二炁之有无可见十月尝静未尝移意毫发许也此专静不动之工也更进而论之三年乳哺已造还虚之极虽眞意一出一收而实不着意于出收则是出亦静收亦静谓之专静不动亦可也曰动静适宜自合妙机倘失眞意其弊云何曰炼精之时若失眞意则无以招摄二气合神归定于𢆯根以妙积阳之用炼炁之时若失眞意则无以保护二炁归定于胎中以证纯阳之果炼神之时若失眞意则无以迁神归定于泥丸复戒愼出入于天门以施乳哺之功予向有一颂云阳气生来尘梦醒摄情合性归金鼎运筹三百足周天伏气四时归静定七日天心阳来复五龙捧上崑崙顶黄庭十月足灵童顶门出入三年整屈指从前那六工般般眞意爲纲领九年打破大虚空跨鹤乘鸾任游骋此予总颂阳关三咸不离夫眞意眞意之用大矣哉然须知眞意不涉较量一涉较量卽非眞意矣佛宗云拟议卽乖较量卽错合此宗也水源淸浊眞丹幻丹第三问云直论中有不知先后淸浊之辨不可以採取眞炁何谓也曰先后淸浊卽水源之辨眞丹幻丹之所由别也曰旣云丹均是阳精所成何有眞幻之别也曰水源旣有淸浊之殊则成丹不无眞幻之别若筑基昧此则违眞从幻往往有之矣今爲尔详辨之凡有念虑存想知见睹闻皆属后天所谓浊源也阳精从此浊源中生因而採封鍊止纵合𢆯妙天机终成幻丹以其水源不淸也若夫无念无虑不识不知虚极静笃时卽属先天所谓淸源也阳精从此淸源中生于焉採封炼止兼合𢆯妙天机遂成眞丹以其水源不浊也凡阳精从淸源中生卽须採而炼之倘阳精从浊源中生弃之不採可也诚能最初还虚则採炼阳精悉就眞丹自无幻丹之谬矣古云炼药先须学炼心诚有鉴于水源之宜淸也佛宗云心浊不淸障菩提种合此宗也火足候止火景採大药候天机第四问云直论中所谓三百周天犹有分余象闰数一候𢆯妙机同于三百候义旨云何曰此言火足之候也所谓三百周天者三百妙周之限数也欲人知火足之候在得𢆯妙机之周天满三百候之限数也凡行小周天之火有善于行火者焉有不善于行火者焉善于行火者水源淸眞採封如法炼止合度心不散乱意不昏沉以至三百息数混合神炁贯串始终此一周天乃得𢆯妙机之周天也不善于行火者或水源凡浊或採封违法炼止失度因昏沉散乱以至三百息数断而复连神炁不均时离时合此一周天乃失𢆯妙机之周天也除失𢆯妙机之周天不计外独计得𢆯妙机之周天要满三百候之限数方爲火足之候止火之候此积于内者也犹有龟缩不举并阳光二限之景皆爲火足之候止火之候此形于外者也故佛有倒却门前刹竿着之句又有成就如来马阴藏相之句皆爲缩龟不举之明证也又有宝胜如来放光动地之句亦爲阳光发现之明证也曰阳光发现之时从何处而现曰两眉间号曰明堂阳光发现之处也阳光发现之时恍如掣电虚室生白是也当炼精之时卽有阳光一现之景斯时也火候未全淫根未缩一遇阳生卽当採炼运一周天以至採炼多番周而复周静而复静务期圆满三百妙周之限数而后已限数旣满惟宜入定以培养其眞阳听阳光之二现可也由是于静定之中忽见眉间又掣电光虚室生白此阳光二现也正是止火之景止火之候也是时三百妙周之限数恰恰圆满龟缩不举之外景次第呈验矣此内外三事次第而到者也曰三事旣次第而到彼又谬自行火何也曰此时动气虽不妄驰于肾窍而生机却内动于炁根故炁机发动或一动二动亦所有事彼昏不知觉其二动以爲可採輙行採炼者有之是以有倾危之害也曰欲免倾危须究其显騐所以然之理祈老师厯厯言之曰筑基已成精尽成炁恰好限数圆满限数旣满则火之已足足征矣摄此动炁凝成丹药方得淫根如龟之缩旣己龟缩则药之已成又足征矣阳关已闭无窍可通方得淫根绝无举动旣绝不动无精可炼则火之当止又足征矣所积阳气尽伏炁根方得阳光二现光旣二现则阳炁之可定于炁根又足征矣故阳光二现纵有动机亦去其火更宜入定以培养其眞阳静听阳光之三现可也由是于静定之中忽见眉间又掣电光虚室生白此阳光三现也眞阳团聚大药纯乹方得阳光三现光旣三现则炁根之内已有大药可採又足征矣要之止火当自阳光二现爲始至三现爲终故二现三现皆名止火之景止火之候独是阳光三现方兼名採大药之景採大药之候也曰行火至于阳光四现遂至倾危何也曰此由不依止法妄自行火之过也不知阳光三现大药可採若行火至于四现则大药之可定者必随火之不定者而溢出于外化爲后天有形之精矣可不戒哉佛宗云如来善护宝珠自然放光有节合此宗也七日採大药天机第五问曰直论中所谓七日口授天机採其大药未审大药何以必须採于七日也曰阳光三现之时纯阳眞炁已凝聚于鼎中但隐而不出耳必用七日採工始见鼎中火珠成象祗内动内生不复外驰故名眞铅内药又名金液还丹又名金丹大药异名虽多祗一眞阳卽七日来复之义也曰採大药天机求老师详训曰以初採言之其唿吸之火自能内运任火自运绝不着意于火亦不弛意于火方合𢆯妙机之火也此时用火犹当入定而专用眸光之功时以日间用双眸之光专视中田夜间用双眸之光守留不怠如是以採之大药自生阴符经所谓机在目者此也曰天机己明但採之而所以得生之理尙求教益曰採之而所以得生之理有四说焉葢以交姤而后生勾引而后生静定而后生息定而后生也曰何爲交姤而后生日心中元神属无形之火肾中元气属无形之水心中无形之火神因眸光专视而得凝于上则肾中无形之水气自然薰蒸上腾与元神交姤而无上下之间隔矣无形之水火旣以交垢于上则久积纯阳之炁自然团成大药如火珠之形发露于下矣如天地氤氲万物化生者然葢无形能生有形自然之理也古云𢆯黄若也无交姤怎得阳从坎下飞卽此义也曰何爲勾引而后生曰双眸之光乃神中眞意之所寄眸光之所至眞意至焉眞意属土土乃中宫之黄婆黄婆卽勾引之媒妁也黄婆勾引于上则大药自相随而出现于下矣古云中宫胎息号黄婆卽此义也曰何爲静定而后生曰元神因眸光专视归凝上之本位而得定机则元炁亦归凝于下之本位而得定机神炁俱得定机由是元炁成形因定而生动祗动于内生于内矣古云採眞铅于不动之中又云不定而阳不生卽此义也曰何爲息定而后生曰此后天自运之火亦得定机也先天元神元炁因眸光专视而得定机于上下之本位则后天自运之火亦因神炁之定机而有所归依自然伏定于炁根而无上下之运行矣眞息一定大药自生眞息不定大药必不生也古云定息採眞铅卽此义也此四说皆以眸光爲招摄故其生意乃尔也昔邱祖相传一偈云金丹大药不难求日现中田夜守留水火自交无上下一团生意在双眸旨哉此偈也须知大药生时六根先自震动丹田火炽两肾汤煎眼吐金光耳后风生脑后鹫鸣身涌鼻搐之类皆得药之景也大率採药至于三四日间眞定将定未定之时得药六景卽次第而现若採药至于五六日间则眞意一定而大药已生矣故七日之期亦大槪之言耳佛宗云天女献花又云龙女献珠合此宗也大药过关服食天机第六问曰直论中所谓大药过关有五龙捧圣之秘机未审是何取义个中𢆯妙恭望详剖曰前辈先师欲明过关秘旨故借𢆯帝舍身得道之事以喻言之所以喻言者以五乃土数眞息属土龙乃元神元神爲眞意之体眞意爲元神之用体用原不相离故云五龙圣卽大药之喻用意引大药过关故云五龙捧圣也其间有过关服食之助工向已详言于三次口传之内矣兹不复赘盖以童眞与夫漏精一度之人则过关服食之助工自当应用若漏精多度则此助工不复可用卽当行过关服食之正工矣天机示汝汝当珍重今且以大药初生言之因其多经积累始得形如火珠此先天纯阳之炁能生后天眞息之火火药同根而生故言药不言火而火卽在其中矣大药发生不附外体祗内动于炁穴须知炁穴之下尾闾界地有四道歧路上通心位前通阳关后通尾闾下通谷道尾闾三窍髓实唿吸不通谷道一窍虚而且通乃气液皆通之熟路尾闾谷道一实一虚故名下鹊桥尾闾关上夹嵴三窍至玉枕三窍与夫鼻上印堂皆髓实塡塞唿吸不通鼻下二窍虚而且通乃唿吸往来之径路印堂鼻窍一实一虚故名上鹊桥关窍旣明则防危虑险之功尤不可不知也盖大药将生之时先有六根震动之景六根旣已震动卽当六根不漏以遂其生机大药旣生之后六根卽宜迁入中田以化阴神务先逆运河车而超脱之尤当六根不漏以襄其转轴故下用木座抵住谷道所以使身根不漏也上用木夹牢封鼻窍所以使鼻根不漏也含两眼之光勿令外视所以使眼根不漏也凝两耳之韵勿令外听所以使耳根不漏也唇齿相含舌抵上腭所以使舌根不漏也一念不生六尘不染所以使意根不漏也旣能六根不漏可谓防闲之至密矣犹未也方大药之生于炁穴也流动活泼自能飞升而上腾于心位心位不贝㝉自转向下由界地而前触夫阳关阳关已闭自转动由界地而冲夫尾闾尾闾不通自必转动由尾闾而下奔谷道谷道易开大药洩出前工废矣此下鹊桥之危险也卽邱曹二眞人走丹之处预用木座状如馒首覆棉取软坐抵谷道其势上耸不使大药下奔旣爲外固之有具矣又有内固之法焉大药冲尾闾不透自转动而有下奔谷道之势才见其下奔卽微微轻撮谷道以禁之斯爲内固之至严矣内外如此固严自能保全大药不至下奔于谷道祗附尾闾遇阻而不动矣斯时也若用眞意导引则失唱随之机纵导引频频终难过关故有善引之正工焉才见其遇阻不动卽一意不生凝神不动动而后引不可引而使动也忽又自动冲关卽随其动机而有两相知之微意轻轻引上自然度过尾闾而至夹嵴关矣关前三窍髓阻不通大药遇阻不动惟是一念不生凝神不动以待其动忽又自动冲关卽随其动机而有两相知之微意轻轻引上自然度过夹嵴而至玉枕关矣关前三窍髓阻不通大药遇阻不动惟是一意不生凝神不动以待其动忽又自动冲关卽随其动机而有两相知之微意轻轻引上自然度过玉枕直贯顶门向前引下至于印堂印堂髓阻不通自转动而妄行于鼻下便道之虚窍矣若非木夹爲之关鎻几何而不沦于洩也洩则前工废矣此上鹊桥之大危险也故木夹之用不可不预爲防也预防有具则大药不致下驰于鼻窍祗附于印堂遇阻而不动矣惟是一意不生凝神不动以待其动忽又自动冲关卽随其动机而有两相知之微意轻轻引下自然度过印堂降下十二重楼犹如服食而入于中丹田神室之中点化阴神爲干坤交姤盖通中下二田合而爲一者也此过关服食之正工也昔邱祖偈云金丹冲上斡天罡何患阻桥又阻关一意不生神不动六根不漏引循环旨哉此偈也盖天罡居天之正中一名天心在天爲天心在人爲眞意大药凭眞意之转旋而升降犹天轮借天心之斡运而循环皆一理也须知用木座抵住谷道其势已上耸不使大药下奔故亦有不下奔谷道者卽不必行轻撮谷道之事惟用过关之正工而已然过关正工其行住之机惟在顺其自然爲要也佛宗云未有常行而不住亦未有常住而不行合此宗也守中第七问云直论中谓欲将此炁炼而化神必将此炁合神爲炼何爲必将此炁合神爲炼也曰旣採得金丹大药逆运河车入于神室之中矣倘其神光失照则大药失其配偶而旋倾故必以元神爲大药之归依以大药爲元神之点化相与寂照不离则阳炁自能勤勤发生与眞息相运于神室而元神得其培养以相炼也曰何爲将此炁炼而化神也曰大药得火炁相运于神室旣能点化神中之阴阴神赖以降伏而念虑不起又能培补神中之阳阳神愈益阳明而昏睡全无不谓之炼炁化神不可也曰直论註中旣言伏炁于丹田炁穴中而结胎其后正文又言大药转归黄庭结胎之所盖炁穴属下田黄庭属中田何以言结胎之所有二田之别也曰初行大周天之火元神虽居于中田却连合下田二炁以爲妙用必元神寂照于中下二田相与浑融化成一虚空之大境使二炁助神结胎故二田皆是落处若拘守于一田则神有滞碍而失大圆镜之智用矣乌乎可曰直论中所谓守中之理敢请详训曰中也者非中间之中乃虚空之谓中也守也者非拘守之谓守乃致虚之谓守也守中也者不着意于二田亦不纵意于二田卽所谓元神寂照二田成一虚境是也故能葆中之体者一念不生寂然不动直守到食脉两绝昏睡全无亦须臾不离于寂也能尽中之用者灵光不昧逈脱尘根直守到二炁俱无念无生灭亦须臾不离于照也从来体用不分寂照同用所以全十月养胎之要务者盖如此曰直论中言胎又言胎息又言眞胎息请一一言之曰十月之关有元神之寂照以爲二炁之主持故云胎有二炁之运行以爲元神之助养故云胎息忘二炁运行助养之迹而胎神终归大定故云眞胎息也曰大周天火候请详言之曰自服食大药之后三关九窍阻塞之处尽己开通须知此后二炁勤生自能运转于己通之正路服食于二田之虚境以培养夫元神故其一升一降循环不已亦自然而然者也可见此时之火自不用意引之火火旣不用意引又岂可着意于火而凝滞夫元神之大定也邪惟是不见有火相方合不有不无之文火爲大周天之火候也然非元神寂照于二田之虚境又甯得二炁之勤勤发生运养不絶有如斯也曰十月关中厯月自有景騐愿闻其详曰初入定时守定三月则二炁之动机甚微但微动于脐轮之虚境而已若守至四五月间则二炁因元神之寂照以至服食已尽而皆归定灭元神因元气之培育以致阳明不寐而得证眞空二炁俱停食性已绝独存一寂照之元神以爲胎仙之主矣更守至六七月间不但心不生灭亦且昏睡全无更守至八九月间则寂照已久百脉俱住更守至十月则候足纯阳神归大定于是定能生慧自有六通之騐六通者漏尽通天眼通天耳通宿命通他心通神境通也前炼精时已有漏尽一通至此方有后五通之騐盖天眼通则能见天上之事天耳通则能闻天上之言宿命通则能晓前世之因他心通则能知未来之事惟神境一通乃识神用事若不能保扶心君卽爲识神所转却自喜其能修能证而欢喜魔已入于心矣由是喜言人间之祸福喜言未来之事机祸不旋踵而至矣惟是慧而不用则能转识成智始得证胎圆之果也古云三万刻中无间断行行坐坐转分明正所以发明十月养胎祗在绵密寂照之功而已全也曰直论注中谓卯酉子午是沐浴之位故初关活子时有沐浴之用何以中关十月亦有沐浴之用并防危虑险之机乞师详示曰五行火长生在寅沐浴在卯死在酉水土长生在申沐浴在酉死在卯金长生在巳沐浴在午死在子木长生在亥沐浴在子死在午故卯酉子午之位是沐浴之位亦是死而不动之位也当知洗心涤虑爲沐浴之首务二炁不动爲沐浴之正工又当知眞炁薰蒸亦是沐浴之义也防危虑险者防其不洗心涤虑也不洗心涤虑则难得眞炁薰蒸以臻二炁不动之效故沐浴之义之用亦祗在绵密寂照之功而已全直论注中有欲知沐浴之义可自查语录以考其全机者此也所谓一年沐浴防危险者亦此也曰胎圆确证尙冀详明曰数月以前二炁俱无食脉两绝已有明征矣是以无论在十月关内十月关外但有一毫昏沉之意余阴尙在有一毫散乱之念神未纯阳必须守到昏沉尽绝散乱俱无之诣方爲纯阳果满之胎神而已入于神仙之域矣佛宗云初禅念住二禅息住三禅脉住四禅灭尽定合此宗也出神景出神收神法第八问曰直论中所谓神已纯全胎已满足必不可久留于胎再用迁法自中下而迁于上丹田以加三年乳哺之法伏望指示曰上丹田名泥丸宫阳神归伏之本宫也归伏本宫神未壮徤如婴儿幼小必凭乳哺故有乳哺之名倘拘神于上丹田之小境则失还丹之义旨大悖乳哺之法矣其法兼存养之全体出收之大用而言者也盖存养之功不着意于上田亦不纵意于上田惟一阳神寂照于上田相与浑融化成一虚空之大境斯爲存养之全体乃爲乳哺之首务也存养功纯自有出神之景焉出神景现神可出矣当出而不出则不超不脱难入圣阶故出神之景在所当知也当其存养功纯忽于定中见空中六出纷纷卽出神之景也斯时也卽当调神出殻一出天门而旋收焉出则以太虚爲超脱之境收则以上田爲存养之所须知出收之时少而存养之时居多又出宜暂而不宜久宜近而不宜远始则出一步而旋收焉或出多步而旋收焉久之或出一里而旋收焉或出多里而旋收焉乃至百千里皆以渐次而至不可躐等而至也所以然者以婴儿幼小迷失难归或有天魔来试乱我心君故须出入谨愼方能全虚空之全体于往来之中以完夫乳哺之大用也古云道高一尺魔高一丈不但天魔来试抑且识神变现使然总要保扶心君爲上也若乃最初还虚功纯则灵台湛寂不染一尘本无一物魔自何来此又度越等夷者矣故修士当以最初还虚爲急务也若夫乳哺敬谨能还虚于三年则阳神始得老成自可达地通天入金石而无碍矣佛宗云始成正觉如来出现又云神成出胎亲爲佛子合此宗也末后还虚第九问曰直论中有上关炼神九年面壁之名末后还虚未审炼神义旨求师详示曰炼神也者无神可凝之谓也缘守中乳哺时尙有寂照之神此后神不自神复归无极体证虚空虽厯亿刧祗以完其恒性岂特九年而已哉九年云者不过欲使初证神仙者知还虚爲证天仙之先务也故于九年之中不见有大道之可修也亦不见有仙佛之可证也于焉心与俱化法与俱忘寂之无所寂也照之无所照也又何神之可云乎故强名以立法爲末后还虚云尔佛宗云欲证虚空体示等虚空法证得虚空时无是无非法合此宗也后跋仙佛合宗语录始成有姑苏弟子吴澄川问斯录亦当付之剞劂否冲虚子曰不可斯录也备龙门秘法天机续邱祖龙门仙派之录也若是有力慕道者则将此以度同志之人若是无力养道者则借此以遇护道之侣不比直论人人可见也须百日功成者方可付之否则或三代有德向善兼能助师养道或力不足能代募助师亦可付之古云法财两济此之谓也邱祖秘传小周天歌诀极静而动兮一阳来复药产神知兮妙诀通灵微阳初生兮嫩而勿採药物坚实兮十五光盈时当急採兮莫教错过久而望远兮採之无成气驰于外者神亦驰外神返于根者气亦囘根气曰将尽兮採封候足子时起火兮须要分明如何云火兮后天唿吸如何用火兮唿降吸升用火𢆯妙兮如无似有行火鼎内兮息効眞人火须有候兮数息出入名爲刻漏兮用定时辰自子至巳兮六阳用九三十六息兮採取进升自午至亥兮六阴用六二十四息兮退降炼烹卯阳沐浴兮阳火宜熄酉阴沐浴兮阴符宜停不降不升兮沐浴景象较之大周兮畧有微形周天三百兮除卯酉数三百六十兮连卯酉名再加五度兮四分之一以象闰余兮周天一廵复归于静兮依然沐浴神凝炁穴兮再候阳生行之旣久兮精返爲炁廻风宜止兮百日功灵六根震动兮七日口诀大周功起兮再问迷津功过格题词学道乃身心性命之事也顾身心之垢不除则性命之光难现此功过之所以宜亟讲也我孚佑帝师以功过垂训于世者人间传有多本原不仅此两帙近百余年来以七觉开阐妙道又总以传戒为先务葢以戒即功之本过之防也吾觉源之开启也时为最后而觉源之排列也近已居首予忝膺值坛之任惟殷殷以功过勉励诸子葢深知功为道之梯航而过为丹之蟊贼也此书妙以十戒定功过复妙以三业定功过其旨精而严其义密而赅其权衡品隲确凿的当而人无遁情事无匿影一予一夺春秋法也学者日置一册于座右而实心综覈之则己不啻十目之视十手之指矣其有裨于身心性命者岂浅鲜哉宏教弟子柳守元薰沐题词十戒功过格序身口有一定之是非意念无一定之善恶以有定者定无定者则有定者亦归于无定以无定者定有定者则无定者亦归于有定是则意念可以该身口而身口必不能该意念也阳律多论迹所以甚疎阴律惟论心所以甚密但知治身口之恶而不知治意念之恶逐末忘本阳虽为君子而阴实为小人譬之瓶花香色皆备而根本实无何由结果哉故求福报者必修实行欲修实行者必起实心欲起实心者必袪妄念而欲起实心袪妄念必考核于阴律知阴律之重轻然后知立心之诚伪知立心之诚伪然后知功行之虚实知功行之虚实然后知福报之有凭无凭呜唿阴律之传世人茫昧往往引罪为功指轻为重卒至所求不遂反疑天道之果无知也亦大可哀矣夫所谓阴律者合三为一以定果报者也三者何身业语业意业是也一者何心是也合身口意之善恶而以一心之诚伪为之权衡事有千条例成万变固不可以轻言然而轻重较量要不外于三等九则而已析而言之东岳掌鉄律以治鬼鬼业惟恶恶业之中例分三等以定三途而每途之中又分三等每等之中复分九则九而九之共有八十一差等上清掌玉律以治仙仙业惟善善业之中亦分三等以定三界而每界之中又分三等每等之中复分九则九而九之亦有八十一差等雷府掌金律以治人人之业善恶相参善恶之中各分九则九与九对较复定九则以成九果九果者贵贱富贫寿夭多男孤独平等是也九果之中各有九错复有九差差与错之九九相因单复辗转万变不齐矣统而言之上等天道下等鬼道中等人道三等之外别无他岐总以一心之善恶为之升降为之分别此阴律之大概也黄畅膴因余降乩有人世又岂能容得十恶一语随作福报忏法痛悔十恶之非心增修十善之正行忏法既已行世复与吴海若辑录十戒过功格式以为持行之准例分三等九则列有九十三门条开千有余款法綦密矣余喜其志且嘉其规模大有合于阴律也余复降乩为之定其阴律之重轻补其条例之缺漏使与鉄律金律玉律同条共贯畧无毫忽之差焉书成颜之曰行覈谓是一切人鬼仙凡之行皆可于兹考核也持行之法必先对佛求哀忏悔宿业然后依律增修一切善行脱有过误以功折除余善积累自一而十自十而百自百而千千功既立可为下等善果从前种种罪障俱可消除更得精进自千而万万功成就可为中等善果富贵福禄寿等报俱可希冀若复不倦精进有加自万而亿必得生天更能皈依三宝念佛参禅缘觉声闻菩萨诸乘皆得成就嗟哉懋哉嗟哉钦哉阴律者天律也上天之所宝也一旦洩于人间斯人之大幸也抑亦斯人之大危也信而修持福极人天有顶果成菩萨声闻何幸如之若不尊信轻狎之残秽之其得祸亦不轻葢以是书所在多有鬼神护持末世人心信根浅薄必有因是昼而得罪于鬼神者岂不大可危哉吾愿斯人各幸其所幸而不蹈其所危予亦可以宣洩之尽告无罪于天人也是则予之大幸也夫纯阳子书十戒功过格孚佑上帝纯阳吕祖天师示定一戒杀念念慈爱在在生机为杀戒圆成杀戒圆成者得长寿报得多男报得富贵福享报得生天报若慈悲普护并能超越三界证菩萨乘深浅不同随人自证杀微命恶其害人妨事而杀者曰憎杀如蚊蝇蚤虱之类一次为一过至百命外加一过千命作十过贪其滋味或利其毛骨而杀者曰爱杀如虾螺为馔牡蛎为药蚌珠为饰之类一次为二过至百命外加二过千命为作二十过无心而杀者曰误杀如焚野戽田水火误伤之类至千命为一过牢养调弄曰戏杀如斗蟋蟀拍蝴蝶之类一命为一过虽不伤命而调弄不放亦为一过见卑幼牢养调弄可禁止者不为禁止亦作一过以无慈心故也教人渔捕曰倡杀一次为十过置造杀器曰普杀一器为五十过乩训曰凡渔猎屠脍终身之杀皆置造杀器之人所教也一人造杀器千人之杀皆因之故阴律独重杀小命憎杀者如蛇虺害人獾兔害田之类一次为二过爱杀者家畜鸡鵞野畜雉兔之类每一次为五过爱杀例比憎杀加一等一二五下三等也十二十五十中三等也百二百五百上三等也凡言加一等者依此祭祀邪鬼燕会奢靡者曰纵杀每一命为二过崇邪则伤正行奢靡则伤俭德故过独重误伤者一次为一过戏杀者如养八哥画眉斗鹌鹑之类一次为二过虽不伤命而调弄不放亦为一过见卑幼调弄可禁止者不为禁止亦作一过倡杀者一次为二十过普杀者一事为五十过微命普杀鼠药鼠笼之类小命普杀网罟刀杖之类杀大命憎杀者虎狼之类已伤人者其罪宜死杀之反为功憎杀或因爱人起见者如孙叔敖埋蛇周孝侯斩蛟射虎之类俱可为功未伤人者杀之则为过以无死罪故必为过功与过俱以五为准贪其利而杀者为十过爱杀者家畜猪羊野畜獐鹿之类一命为十过为祀典戎政孝养杀者非过纵杀者一命为二十过误杀者一命为五过戏杀者如弄猢猴之类一命二十过虽不伤命而或开囿辟围系猿养鹿者一事亦为十过卑幼有调弄者可禁不禁亦作五过倡杀者一次为五十过普杀者如打造鎗刀弓箭鸟铳等军器一事为百过併可伤人过故特重业此者终身共为千过仅千过者与以改悔之路也奉官命制造者非过无故杀有功于世之畜曰忍杀如牛马驼象之类无故者无祀典戎政等故也一命为五十过杀人命人医术不精寒热误施攻补错用致伤人命者亦曰误杀一人为五十过非大寒大热大攻大补之剂及无反背形迹者不作过论若贪其利而故为行险者为百过此贪谢仪而行险徼倖者与人争名而故为行险者亦为百过此好为立异以求名者若他人调治不错故说其错妄为翻案致误人者贪名贪利二俱有之为二百过溺一子女亦为忍杀此亦显背王章不通忏悔者但世有生女不举之风故复列此为五百过人命非轻天性更重本难以过计曰五百者律数止此也堕一胎为二百过传人一堕胎方药为百过杀类见杀生欢喜心者曰喜杀为己所憎之人物恆有是情微命一过小命二过大命五过人命十过见杀称其便捷者曰赞杀微命一过小命二过大命五过人命十过见渔猎所获称其得利见寃对报复称其快心者曰庆杀微命小命一过大命二过人命五过庆杀较喜杀赞杀减等者以其有爱人之心也见杀闻杀势可救而不救者曰忘情杀微命小命为一过大命为二过人命为二十过若人命势易救而不救者为五十过易救不救此命由我死矣食见杀闻杀特杀之肉者曰溺情杀俱一次为一过惟为君亲所赐以及馂胙所食者非过好勇斗狠者曰间杀言与杀止差一间也且间或有杀者一次为二十过人与我斗狠不能忍者十过我与人斗狠衅非人开者为五十过若欺其孤弱者为百过骨肉间为二百过悖理灭伦乃过之极重者凿井穿渠抛弃一无主骸骨曰横杀为二十过以礼拜改葬之免过以礼者谓盛以小衬祭以酒肴凌虐下人不恤其饥寒痛苦卒至伤生者曰残杀一命为百过传人一魔魅方药曰试杀为五十过蛊毒魇魅王章列于十恶不赦之条本不当存此但世有好奇之人原无杀人之心或因方药之奇而妄为传述者过亦不少杀机无心累人冻饿一时为一过有心者指戏侮者言为五过因憎其人而故为害彼者十过行路慌张或置器不正累人倾跌顚危者为一过有心戏侮者为五过因憎其人而故为害彼者十过凌虐下人一次为五过下人有过可责也或以竹枝或以戒方或手受或股受小过以五下为准大过以十下为准此即尚书所谓扑作教刑也若责非其器具责非所受处责过于其数俱为凌虐不恤下人饥寒疾痛一次为一过饥寒必为保恤疾痛必为调治忍视者为过更责以劳役过加一等阻遏穷苦人营谋一次为十过此指营谋之不伤义犯刑者言若谋为非歹劝正之反作功论见人倡义作利济事不竭力赞成为一过因争名起见者为五过反阻挠之为十过因争名起见者为五十过已成而毁败之为五十过大事为百过因争名起见者为二百过利济之事如建立社仓开设义学修平道路葺造桥樑设立憩亭渡船疏通河道并泉纠集惜字放生施药施棺施蚊帐棉袄凉茶姜汤煮赈育婴养老施义冢施灯笼等皆是凡遇老年之残疾之人生厌薄心者为一过见于辞色为二过甚者为五过悔而复然者为十过过难于悔既悔而复然过终不能改矣过当加一等诸条悉以此为例父母年老眼昏耳聋人子奉侍偶生憎厌之心者一次为十过念头动处即是稍露辞色为二十过甚者为五十过父母有病不择医调治一日为五十过不谨慎汤药委之下人一次为二十过不多方供奉甘旨一日为十过病时有不得轻进甘旨者非过昆弟夫妇有疾不愼择医一日为十过庸医往往误人有病者不可不愼择愼择之道必须自己知医不恤父母筋力老年父母家事已谢者惟睡眠饮食而已或有操作皆人子之过也听其操作一事为五过末世浇风并有役使父母者实难以过论此真地狱之种子也家庭间有嫌怨弟兄妯娌之间难保必无嫌怨但以一诚为感格要亦不难消释不急为消释者小事以三日为准大事以十日为准一事为十过甚至骨肉乖离者为百过一有小嫌即为解释何至乖离茍或不知解释渐积渐深势必至于乖离矣久淹亲柩者一岁为五十过此指经营别务絶不经心者言因贫不能成礼而久淹者一岁为十过丧礼称家有无不宜久待故亦为过若惑于风水而久淹者一岁为二十过若因兄弟争论财费而久淹者一岁为百过贫贱故旧亲戚厌其往来一念为一过待之不以礼一事为五过即非亲族故旧但生憎厌亦为一过妬人所有以败为欢一念为二过生一幸灾乐祸心者为五过若因私怨生心者为十过凡恶人得现报正当触目警心反躬自省或哀之悯之方为正觉若一生幸灾乐祸之意便有害于人心为过已不小矣况或出于私怨者也遇鳏寡孤独之人一切交关不存忠恕宽厚之心为一过或反欺侮之为十过甚者为五十过破人婚姻未成者为十过已成者为五十过此指方结亲时说或以门户不对贫富不等而一言打破者夫妻欲离异为之主谋者五百过不与其谋而浼作离书顺情应之者为百过败人苗稼田畔有高下之分水道有蓄洩之利同畔不仁恒多暗损至于合塘分水强者占利皆为败人苗稼若乃撒稗揠苗实非人情不在过例一次为十过禳灾不修善行反许牲牢恶愿为十过设一机械阴谋坑陷人者小事为十过大事为五十过极大事为百过小事陷人失利大事陷人失名极大事陷人于狱讼有是心而事未及行者减二等减二等谓小事二过大事十过极大事二十过也习学拳棒兇器为十过狼籍字纸五谷为不恤生人之本一次为一过至千字千粒外者加过嗜碁一日为二过古语云善画者多寿为其触笔皆生机也善奕者多夭为其动念即杀机也抑且费时失业故列为过功例救微命触境生怜方便释放者曰哀救一次为一功此见其困苦实生怜悯之心者故功独重至百命外加功凡云一次一功者虽一命亦作一功凡云百命外加功者核命数计功则以百命为一功千命为十功万命为百功过亦倣此例作意放生劳力营救者曰力救一次为一功百命外加功出钱买放者曰破财救自百命至千命为一功千命外加功出钱买放富贵易为且心与力俱轻功宜减所费照三十文为一功例另记后俱倣此凿池开囿广劝放生者曰法救倡义者为百功利非一时功能漙及故功最大所费总照三十文一功例另记救小物命哀救者一次为一功一命亦为一功力救者一次为一功一命亦为一功破财救者一次为一功费以三十文为一功法救者一事为百功有费照前例因放生致缺孝养亲心不当反为二过亲心悦功可加一等救大物命救大物命必生哀悯之心又必费力且必费财故不分三等救一伤人之物曰过情救虎狼之类为二功费依前例救一无害于人之物曰大慈救羊猪獐鹿之类为十功救一有功于世之物曰报德救牛马之类为五十功设法禁止屠杀牛犬或劝化屠猎等人改业曰普护救为百功空言无裨者亦作一功救人命精于医术救一危症作五十功重症作二十功大症作十功轻症作五功小症作二功极小极轻症如疮疖疥癣之类亦作一功惟受谢者非功功或浮于所谢仍可补记假如救一危症应得五十功以三十文为一功算应受谢钱一千五百文谢不及数余功自当补记力救一被焚被溺者为五十功有费另记哀救一无依子女设法收养得长成为二百功使之终身得所为五百功即不长成亦为百功阻人溺子堕胎一命为二十功见有负寃受狱者苦心戮力出之俾死刑得生重罪得减均为五十功絶杀类见杀不能救生哀悯心者曰心救一次为一功微命为二功微命功反多者以其难起哀心故也见杀不能救口称可怜冀人解释者曰口救一次为一功见杀闻杀特杀之肉不忍食一次为一功见人好勇斗狠力为劝救一次为二功人有与我斗狠者闭户避之为十功葬一无主骸骨为二十功有费月记倡义作利济事大事百功如建义仓设义学施棺施蚊帐绵袄煮赈等事小事五十功如造桥平路建立茶亭渡船等事细琐事二十功如纠惜字放生施凉茶施姜汤施灯笼等会之类若有力者议建常平社仓普利天下育婴育老功垂后世俱作五百功凡有费皆照例另记妾媵生育主母抚之时时与己出者比较每一念为一功事事不致轩轾每一事为一功为絶分亲知絶后者立继并教养之一人为二百功至成立为五百功不毁伤巢卵雏麛一次为一功见人有毁伤者劝止之亦为一功鱼子不经盐三年犹可活凡人食鱼舍子均可为功杜杀机饥人与之一餐冻与之一衣费宜另记扶持一顚危人指引一迷路人无归者留之一宿俱为一功宽恕下人过犯矜恤下人饥寒疾痛俱一次为一功见人倡义作利济事极力赞成为十功不费财力口称扬之亦作一功见人流落无依不忍为丐乞者为之谋一安身处为五十功凡人忍为丐乞者虽有安身处亦不能久异乡人流落不得归助之盘费三千文为一功倡义为之凑集盘费为十功善解一仇为十功仇深者为五十功父母生死之仇不在此例事父母服劳奉养先意承志每致亲心喜悦一次为一功父母有劳动处善为劝止亲安而悦者一次为一功兄弟间任劳推逸一事为一功劝人弗事刀笔一次为一功见从永戒为二十功劝人弗离婚为一功能委曲周旋之为五十功有费另记劝人弗暴殄天物为一功暴殄饥歉之因也以此劝人功亦最大劝人放生一人见从为十功矜恤鳏寡孤独之人一次为五功有费另记凡言矜恤者必起哀怜心或酒食惠施或盘餮遗餽皆是即空言慰抚亦可为功但应减等矜恤贫苦亲戚故旧一次为五功有费另记下同矜恤遇灾祸者一次为五功矜恤老年残疾之人一次为二功奸恶之人阴谋害人乘间劝止一事为十功俗学迂儒必以择奕立论一切奸恶之人避之如仇而不知具大智慧得大慈悲有大机权者正当深入此辈之室而为之转移若系有权力者更宜留心结契转变有法常得一言而利及天下可徒高一己之名而概以奸恶絶之耶害大者功宜加等成全一困苦人营谋小事一功大事十功小事指一时之利言如称贷货卖之类大事指久远之利言如技术经营之类二戒盗事事光明正大念念舍己利人谓之戒行圆成戒行圆成者得大富报得人尽力报得所愿必成报得为天神报若慈悲普舍证菩萨乘盗财劫夺穿窬者显犯王章不通忏悔不在过欺隐人财物人必生疑者曰明盗一次为一过三十文外加过虽一文亦为破戒亦当记过大约过有轻重以三十文为准非谓不满三十文即非过也记法自一文至三十文俱为一过自三十一文至六十文俱为二过自六十一文至九十文俱为三过也后俱倣此欺隐人财物而人不生疑者曰暗盗一次为二过二十文外加过欺隐人财物恐人生疑而因贾罪于人者曰诬盗一次为五过十文外加一过乘急苛取恃强辖取者曰挟威盗一次为五过至十文外加过背众私取恃智巧取者曰挟诈盗一次为二过二十文外加过取窘迫人所有或患难人所遗者曰絶命盗一文为一过盗且兼杀过得不重乎受人寄託代人买卖于中欺隐者曰典守盗一次为二过二十文外加过欺隐家长眷属之物以及官府公物者曰减伦盗十文为一过盗名名为天地所忌且人之爱名更甚于爱财盗戒宜严窃人之才能以为已有如文章技艺非己所有攘窃成名者明盗一次为一过暗盗一次为二过事之大者如功名中己得名即累人失名过加三等窃人之善以为己有者如公善倡义自人冒称倡义自己者私善人本自出至诚冒称劝之自我者明盗一次为二过暗盗一次为五过窃人之惠以为己有者恩惠出之自人冒称出之自己小事二过大事五过人终不得白己或受其报者为十过窃人之功以为己有者如医药谋望中多有小事五过大事十过人不得自己享其利者为二十过凡报恩报怨假公济私者小事五过大事十过妄执邪见倡为异教惑众取利者曰邪盗倡者五百过从者百过天主大成青衣白衣等类皆是盗命盗窃之中恆有性命所关者虽念不及此而过自重谋人产业夺人生理一事为五十过若系暗盗阴险特甚应作百过甚者二百过致人失业困苦为百过盗人秘密诀法致人失业者小事十过大事二十过己享其利者为百过卖僮婢贪重利致不得所者曰坑陷盗一人为五十过诱人嫖赌于中取利者曰极恶盗一次为百过以春方邪药售人者曰蛊盗一次为五十过以採战邪术惑人求利者曰妖盗一次为百过盗充无盗之迹有盗之心或无盗之心类盗之迹者皆名之曰盗充使用轻重戥秤大小升斗者曰市行盗一次为一过撺掇卑幼盗废家长财物者曰教盗一事为五过喜人奢靡或撺掇人奢费者曰耗盗一事为一过乞假用物遗悞他处以致无还者曰懈盗一事为一过无心误取他人用物如夹带之类曰误盗累人寻觅或致失事者一次为一过为人用财过于宽厚借人财物以邀结自己声名者一次为五过立意为求名者免过如冯讙为孟尝焚卷之类不当者一过劝入淫祀以及祈禳者一次为二十过劝人舍财非实落功德徒市一己声名者如建鬼神祠宇之类百钱为一过以上三条俱曰偏盗偏执一己之见故曰偏盗规避差徭曰罔上盗一次为二过博奕赌胜曰戏盗一次为二过前条杀戒中所列是指不赌胜者说故过轻此指赌胜者则名为博奕实则赌具矣故过特重搀和五谷曰明欺盗一次为一过酒沖水布刮浆等类俱可例推用意探人隐微曰鬼伺盗一事为二过倡义为无益事扰累地方者曰妄盗如高台扮戏赛神行会之类一次为五十过更有私心于中取利者为百过纵六畜食践他人五谷坟茔者曰伤本盗五谷为生人之本坟茔亦为水源木本故曰伤本盗一次为五过不义中更兼不仁过自不轻买卖交易贪取便宜曰小见盗一次为一过误得假银复用于人者曰偿失盗三十文为一过教人烧炼铅汞曰欺天盗一次为百过见烧炼丹书不急焚毁曰遗害盗一书为十过名虽烧炼其实用铜为之者必遭天谴然世人为心所使见是书而惑志者多故必烧尽以絶后患盗原好奢好懒盗之源也正本清源多在勤俭饮食嫌恶薄衣服嫌朴陋居室嫌湫隘器用嫌粗恶俱以一念为一过饮食必求肥甘衣服必求鲜丽居室必求垲爽器用必求精良俱一念为二过此未见于事为饮食嫌恶薄求肥甘费十文为一过衣服嫌朴陋求华丽费百文为一过居室嫌湫隘求垲爽费千文为一过器用嫌粗恶求精良费百钱为一过无力强费者加一等因之违负约者加二等有食于人嫌其淡薄不成礼者一念为一过纵饮饕餈曰狗盗俱一次为二过纵饮至醉饕餈至伤为五过乩训曰酒之为祸杀盗淫三业皆因之葢酒能乱性暴发贪嗔贪合于财则为盗之原贪合于色则为淫之媒嗔生于暴则为杀之机欲戒三恶必先戒酒即不能絶亦务在节之毋为所困可也废业游闲一日为一过日中无故睡眠为一过宾客燕食崇尚奢靡一次为二过甚者为五过若以奢靡骄人者为十过凡便饭过四簋宴会过八簋一席而山珍海错无不备者皆为奢靡纵妇女置金珠艳饰一事为五过所费以三十文为一过小儿衣绸帛一事为五过非惟习奢抑且减福故宜重戒纵妇女入庙烧香通僧尼往来者曰阴恠盗一次为五过置造戏具箫笙纸牌之类小事为十过大事为五十过于一切吉凶之礼作无益之费均以三十文为一过托节俭之说于父母四事供养不尽其诚一事为十过甚者为五十过四事供养谓饮食衣服汤药卧具也为人师者授艺不能尽心一日为一过一切得人心力钱而不实心为人办事者同论虚称奉教修功不办实心克治者曰侮法盗一日为一过功例舍财爱其人而舍者曰喜舍如敬老慈幼爱有德有能之士因而有所餽遗者一次为一功三十文外加功若趋炎附势贪名利或喜结纳者非功怜其人而舍者曰悲舍如施乞丐救饥寒之类一次为一功三十文外加功借以邀世誉者非功人受其惠己无所损者曰自然舍如为人爱惜财物及拾遗还人之类每次为一功值百钱外加功费心费力而不受谢者曰力舍如医家送方力士効力或为人谋事为人息争等类每一事为一功有成效者小事二功大事十功为人赔垫以成其事应补以息人争而事过无偿不露声色者曰暗舍一事为五功因之自矜者减一等十文外加功意有所为者非功设法广募泽可远布者曰法舍每一事为五十功大事为百功极大事为二百功贪名者功减二等捐赀刋刻善书曰教舍费三十文为二功见人有急理可取而不取曰慈舍三十文为二功意有所为者非功舍名己有才能为人盗窃不求表白者曰忘能舍一事为一功人有为我表白者谦不受曰让能舍一事为五功己有善行为人盗窃不求表白者曰忘善舍一事为二功人有为我表白者谦不受曰让善舍一事为十功己有恩惠及人为人攘夺不求表白者曰恩舍一事为五功人有为我表白者谦不受曰让恩舍一事为二十功善大而惠小让恩之功较之让善更多者以人之情往往舍大而不能舍小也人有盗行贾祸于我者甘受不白曰容浊舍一事为二十功无端受人谤反己自责自修不求暴白曰增进舍一事为十功舍命产业生理一切资生之事人有与我争夺者让之不较是非不怨穷困曰安命舍一事为五十功此指以命自慰者言若以大悲心忘我穷困喜人得利者为二百功若见得一切无常絶不关心者为五百功忍饥而饭人忍寒而衣人倾囊而济人曰忘命舍一事为百功小事如一饭之德亦作十功惟有为者非功如慕色之类不避艰难捐躯救人曰全身舍一事为百功事非君亲尚宜酌量或为天下利害起见方可为此大事五百功絶盗充戥秤斗斛出入公平若肯吃小亏曰无形舍一次为一功值十文外加功劝人节俭曰口舌舍一次为一功乞假人用物为人细心爱护如期送还及借人书籍为之修钉破损改註讹字俱为一功不避差徭不逋税课俱一次为一功交易借贷不违要约必如期为一功租债出入稍存宽厚一事为一功三十文外加功交易买卖货真价实不搀和不虚诳一日为一功倡义禁止作为无益扰累地方等事一事为二十功如禁止高台演戏赛神行会元夜闹灯五日竞渡等事若因争名起见或因私忿起见者非功焚燬一坏人心术书为一功如烧炼方书房术之类斥逐一强梁童仆为十功别有所为者非功误得假银即弃不用三十文为一功谨守盗戒一草一叶不与不取一次为一功如不告主人攀折花枝之类谨盗原饮食不嫌恶薄衣不嫌朴陋居室不嫌湫隘器用不嫌粗恶俱一念为一功此为初学言之也亦自见为恶薄朴陋湫隘粗恶而强忍之故以为功若至德成并不见为恶称朴陋湫隘粗恶矣又从何处记功总之功过全在天理人欲交战处定案人欲胜则为过天理胜则为功全尽天理功过二字俱可不立余悉倣此饮食衣服居室器用力堪华膴而甘心淡泊节以施人存是心者一念为二功有食于人或遇于淡薄不成礼心反慕乐喜其节俭者一次为一功饮不求醉饭不求饱思天下饥者渴者虚己节省家食外食皆同一次为一功终日勤敏不致虚縻廪粟一日为一功士农工商各尽其业便是一念之贪皇皇求利者非功革一奢靡俗习为十功并能化及他人为二十功酿成风俗为二百功劝一人勤俭作家为二十功即不听从亦作一功以勤俭教家子弟谨率家规一月不乱可作一功终岁不乱可作十功习于宽厚乐善喜施功亦准此一切吉凶之礼不事虚文如婚礼鼓乐彩轿灯棚之类丧礼纸俑綵亭以及丧车饰以綵帛之类生子三朝弥月朞岁广作汤饼之会之类事难枚举全在达者敦本抑末转移风俗当思不止为一身计方妙敦崇俭朴一事为十功三戒淫接遇惟礼忘男女相谓之戒行圆成戒行圆成者得功名显达报眷属贞良报超越欲界得生十八梵天报若慈悲普护证菩萨乘淫妇有关名分者为根本重罪犯之不通忏悔必堕地岳不在过例恃财恃势诱劫成淫情爱实轻者曰暴淫一人为五百过仆妇为二百过情好缠绵死生不解者曰痴淫一人为二百过仆妇为百过本非有意境地偶逢彼此动情不克自持者曰寃业淫一人为百过仆妇为五十过既犯淫戒复对人言者曰宣淫一次为五十过此于本等淫业罪过外加录意有所求邪缘未集妄称有私者曰妄淫一事为五十过自妄邪淫实非情理然今世少年以恶为能者往往有此故列以为戒淫孀女暴淫一孀闺女为千过恶不可逭难以计数曰千过者约辞也亦见其恶之出格而已必受三途之报又何功之可折除哉婢女为五百过痴淫一孀妇闺女为五百过婢女为二百过冤业淫一孀妇闺女为二百过婢女为百过为孀妇闺女宣淫一次为百过妄淫者加一等孀妇之名节独重妄淫之罪亦独重淫僧尼僧尼者为破佛律仪亦名根本重罪恐世不解故复列此暴淫一僧尼为无量过必受地狱报痴淫一僧尼为千过必受畜生报寃业淫一僧尼为五百过为僧尼宣淫者为二百过妄淫过同淫娼妓暴淫一娼妓为五十过夺人所爱及淫器恣肆之类痴淫一娼妓为百过寃业淫一娼妓为二十过宣淫为五过妄淫为十过不惟无耻且足导淫故过不轻淫类正色不节有非时非地者曰正淫正色之淫故曰正淫一次为一过倚仗福财广置姬妾曰纵淫一人为五十过爱妾弃嫡致嫡怨望曰偏淫一事为十过致妾失礼于嫡一次亦为十过谈及妇女容貎妍媸曰拟淫一次为一过遇美色留连顾盼曰暴淫一次一过无故作淫邪想曰造淫一次为五过夜起裸露小遗不避人曰献淫一事为一过淫梦曰幻淫一次为一过不自刻责反追忆摹拟曰心淫为五过淫媒习学吹弹歌唱一次为二过学成为二十过看传奇小说一次为五过家藏春工册页一页为十过善戏笑一次为二过非妇女前亦为一过若以有心调笑者为十过戏笑为淫媒之第一故当严戒行立不端倾侧取态为五过非妇女前亦为一过有心献媚者为二十过坐或倾侧或邪睨为二过非妇女前亦为一过若有意送情为二十过非亲姊妹手相授受为一过有意接手心地淫淫者为十过危险扶持者非过扶持时生一邪思仍作五过途遇妇人不侧避为一过正视之为二过转侧视之为五过起妍媸意为十过焚佩淫香一次为一过擅入人家内室及孀尼之门一次为一过交一嫖赌损友为五十过嫖赌大过虽旧好亦当絶早眠迟起一次为一过早眠迟起即有多淫之意纵妇女艳粧一次为一过冶容诲淫所当深戒看淫戏一次为一过倡演者五十过对妇女作调笑语虽非有意亦作五过前戏笑轻此调笑重若有意者为二十过见妇女作调笑语不以正色对之为一过因其调笑而起私邪之念者十过对妇女极口称赞其德性者非过极口称赞其才能者一过极口称赞其女工者二过极口称赞其智慧恩德者五过在妇女前传述邪淫事者一次为十过有心歆动者为二十过秽亵不堪者即无心亦为二十过惟辞涉劝戒言中能起人羞恶之心者非过在妇女前吟咏情诗艳语者一次为五过有心歆动者为二十过赞叹情深语艳者为十过惟语关劝戒者非过在妇女前谈及巧粧艳饰与时样花翠裙袄者一事为一过于妇女前多作揖逊谦恭者亦为一过与妇女交接本属非礼有不得已惟在率直端庄修容非所宜也功例保妇行畏己损名失德着力忍慾拒奔者曰畏保一人为五十功仆妇为百功过轻者功自重阴律然也悲其贪欲失节而正色拒奔者曰爱保一人为百功仆妇为二百功前条为己此条为人处心不同功亦有异先事预防能使淫奔者无隙可乘曰无形保一事为十功防淫以礼事事以礼范身淫奔者自无隙可入事非一端功宜从简舍财舍力委曲全人节操者曰善保一人为二百功仆妇功同如劝人弗离婚及防范严整之类保孀女行畏保一孀妇闺女行为百功婢女加一等爱保一孀妇闺女行为二百功婢女加一等无形保一孀妇闺女行一事为千功即杜淫媒中诸条此指妇女有邪狎意者故功独重善保一孀妇闺女行一人为二百功仆妇婢女功同保僧尼行畏保一僧尼行为百功爱保一僧尼行为二百功无形保一僧尼行一事作五功善保一僧尼行为二百功保娼妓行赎一娼妓从良为五十功有费以三十文为一功另记劝人赎一娼妓从良为二十功助人赎一娼妓从良为五十功作妾者为十功有费另记守正不入娼妓家不与娼妓席一次为五十功平人将陷入娼妓家力为救拔一人为百功有费另记照三十文为一功例絶淫类正色能节半月为一功出外者非功有违言者反功为过使女姬妾遣嫁以时使之得所一人为五十功使女至二十即当嫁姬妾无出至三十即当嫁家规整肃上下和顺妻妾无间一年为五十功闺房之中不溺情而狎不执私而拗事事和顺十日为一功秉礼不轻入孀尼之门一次为一功禁止妇女艳饰一事为一功不施脂粉不佩香囊不焚淫香不穿艳服不戴金铢皆可为功矢口不谈邪淫事一次为一功禁止寺院作节守夜为十功禁止弗演淫出为十功婚嫁择德不择貎为二十功杜淫媒家中不许吹弹歌唱一次为一功焚毁传奇小说一书为二功行立必端视听必正言语必庄俱一事为一功积久自然谓之成德可不复记功遇妇女授受不亲手一次为一功闻妇女调笑语以正色应之一次为一功遇美色不留盼一次为一功不看淫戏一次为一功与妇女言贞节故事闺范礼法一次为一功絶一便辟损友为十功人有谈淫赌佳趣者避之弗听为一功若以正语间止之为二功三姑六婆禁弗入门一次为一功儿女禁弗嬉游谐笑一次为一功不受妇女私赠一次为一功不受妇女私托买卖一次为一功不私赠妇人礼物及有交际餽遗弗用妇人所需之物俱为一功四戒恶口在在欢喜语语柔和谓之戒行圆成戒行圆成者得人人悦服尊信报得大富贵报得生天报若慈悲普爱亦得证菩萨乘骂尊长关系君亲不通忏悔不在过例兄弟至戚同论小辱其声名者曰谩骂一言为二过讦其阴私者曰痛骂讦人阴私短失令闻者如火烧心实实能痛一言为五过事关淫盗为十过辱其父母祖先者曰辱骂一言为五过愿其死絶者曰咒骂一言为五过粗犷不堪者曰恶骂一言为十过嬉笑调嘲者曰戏骂一言为一过辞系恃强欺弱者曰侮骂一言为一过辞系幸灾乐祸者曰笑骂一言为一过此指无心之口过言若实有幸灾乐祸之心更出诸恶口当作十过前条亦倣此例骂平等谩骂者一言为一过痛骂者一言为二过咒骂者一言为二过辱骂者一言为二过恶骂者一言为五过戏骂者一人为一过笑骂者一人为一过侮骂者一人为一过笑骂侮骂有心者过例照前骂卑幼谩骂者一人为一过痛骂者一言为一过咒骂者一言为一过辱骂者一言为一过恶骂者一言为五过戏骂侮骂笑骂重者一过骂状高声呌喊者曰躁急状一言为一过尊长加一等卑幼免过凡云非过者不为过也云免过者姑恕之词也高声喝叱者曰凌人状一言为二过尊长加二等十过卑幼免过搥台拍椅者曰发狠状一次为二过尊长加一等卑幼免过甚者为一过搥胸嗳气者曰寃抑状一次为二过尊长加一等卑幼免过怒目突视者曰气愤状一次为二过尊长加一等卑幼免过掉头不顾者曰轻弃状一次为一过尊长加一等卑幼非过掷掼家伙者曰俗恶状一次为五过尊长加一等卑幼为一过见卑糼咒骂可禁不禁尊长咒骂可劝不劝者曰纵骂一次为一过功例爱尊长遇寃抑平情理解曰顺理爱人一次为一功遇横逆笑受不较曰不恭爱人一次为二功遇寃抑横逆自反自责曰克己爱人一次为五功见人失行婉转劝教者曰训导爱人一次为二功受谤受侮忍默不诉者曰戆形爱人一事为五功见不平事婉曲分解为周旋爱人一事为二功爱不等顺理爱人者一次为一功不恭爱人者一次为五功克巳爱人者一次为十功训导爱人者一次为二功忘形爱人者一事为十功大事加等周旋爱人者一事为二功爱卑幼顺理爱人者一次为二功不恭爱人者一次为十功克己爱人者一次为二十功训导爱人者一次为一功忘形爱人者一次为十功周旋爱人者一事为一功忍骂状骂状即前躁急凌人发狠寃抑气愤轻弃俗恶七骂状也忍有二义一自忍其骂状不敢或犯二忍人之骂状不敢或怒也义以自忍其骂状为主于尊长前能忍诸骂状一次为一功于平等前能忍诸骂状一次为一功于卑幼前能忍诸骂状一次为二功抚孤子待童仆能无怒状复不纵弛者终岁为五十功忍人诸骂状畧不动心者一次为一功难忍处能忍为二功五戒两舌在在弥綘嫌隙处处消释是非谓之戒行圆成戒行圆成者得所作必成报得人天敬礼报得生诸梵天报若慈悲大愿巧利方便得证菩萨乘唆所爱惟偏爱生奸者巧为提醒不作过论有是情而粧点以甚之者曰粉饰唆一事为一过已甚者为二过无是情而捏造者曰诬唆一事为五过彼此搆斗者曰反覆唆一事为十过似誉其人而郄中所忌者曰刁唆一事为五过以上泛指人所相爱者言处人姻婿甥姪生徒仆妾之间为粉饰唆者一事二过为诬者一事十过为反覆唆者一事二十过为刁唆者一事十过因唆成衅者统为五十过唆所尊惟道异端邪说者力为开导不在过例粉饰唆者一事为一过诬唆者一事为二过反覆唆者一事为五过刁唆者一事为五过以上泛指人所尊敬者言处人三党尊亲及严师惮友之间为粉饰唆者一事二过为诬唆者一事五过为反覆唆者一事十过为刁唆者一事十过因唆成衅者统为二十过唆所亲惟亲好恶匪类者善为劝戒不作过论粉饰唆者一事为二过诬唆者一事为五过刁唆者一事为五过反覆唆者一事为十过以上泛指人所亲近者言处人父子兄弟夫妻妯娌之间为粉饰唆者一事五过为诬唆者一事十过为反覆唆者一事二十过因唆成衅者统为百过唆隐造唆必有隐情过实凭情为轻重假托腹心意在逢迎者曰谄唆一人为十过一人指所唆之人心怀仇怨假唆以洩其愤者曰仇唆一人为二十过人本有隙唆以甚之使结仇成讼因而取利者曰贪唆一人为五十过别无所为因人喜怒而顺其情以为之毁誉者曰便唆一人为二过便唆意即谄唆而情稍轻已有嫌隙反唆其所亲所爱者使之成隙以为快心者曰反唆如与其父有隙反于父前唆其子使之父子不和以为快意者是也一事为二十过妬人得宠唆以间之希已得宠者曰妬唆如己为次子父爱长兄反覆唆搆使之有间冀不爱彼而爱我是也一事为十过唆类闻有嫌怨人语无心中偶向其人之前泄之为一过闻有谋害人意未必有是事者偶于其人之前洩之为二过人有谋望不成未知阻挠属谁而我偶向其人说明者为一过人之子弟偶为不善如嫖赌之类深自愧悔复于其父兄前揭扬其不善者为二过若不知愧悔谊当禀白戒饬者又不可隐讳有无心之言适中有心之听者此言确有根据为一过若此言漫无根据全属不稽者为五过是非之言出自妇人之口者传述之虽无害亦为一过容使女仆妇搬斗是非一事为二过家庭之祸多始于此故过独重闲谈人是非论人短长即无关系亦为一过功例全所爱为一人隐恶使怨者不怨曰独力周旋一事为一功彼此交为隐恶使全旧好曰两面周全一事为二功人有嫌怨曲为解释及有唆搆者善为开导曰四面周全一事为五功本无恶意人或怀疑者力为表白曰明周全一事为一功两有嫌怨巧使投合者曰暗周全一事为五功甚者十功极甚者二十功彼欲中此而此不觉不发彼隐而自能令此不为所中曰巧周全一事为十功大事五十功大事如身家所关者以上指亲朋之泛常相爱者处人姻婿甥侄生徒仆妾之间为独力周全者一事二功两面周全者一事五功四面周全者一事十功明周全者一事二功暗周全者一事十功巧周全者一事二十功全所尊独力周全者一事二功两面周全者一事五功四面周全者一事十功明周全者一事二功暗周全者一事十功巧周全者一事二十功处人三党尊亲严师惮友之间为独力周全者一事五功为两面周全者一事十功为四面周全者一事二十功为明周全者一事五功为暗周全者一事二十功为巧周全者一事五十功全所亲独力周全者一事为五功两面周全者一事为十功四面周全者一事为二十功明周全者一事为五功暗周全者一事为十功巧周全者一事为五十功处人父子兄弟夫妻妯娌之间为独力周全者一事十功为两面周全者一事二十功为四面周全者一事五十功为明周全者一事十功为暗周全者一事五十功为巧周全者一事百功杜唆隐立心正直略无谄曲遇有是非力为排解者一事为一功大者为五功立心慈恕素无仇隙遇有是非力为排解者一事为一功大者为五功不为名不为利好为人解纷憩争者一事为二功以上俱指口舌解纷不指成功说立心谨愼语不轻出一事为一功此指欲言而忍默者和一斗憩一讼易为力者为五功难为力者为十功事关骨肉至戚者和斗为二十功息讼为五十功絶唆类闻人嫌怨人语讥诮人语隐讳不宣者一功善言劝戒者二功闻人有仇恨人意仇恨人语善为解释者一事二功人有谋望或者从中阻挠力为劝谕更不洩其阻挠之意者为五功不听刁唆自和朋旧一事为五功不许妇女谈论他人是非一次为一功不许妇女小儿仆妇使女告愬嫌怨传述是非俱一次为二功不许者凡有告愬传述者必斥责之正教之是也不窃听人私语一次为一功不窥人私书一次为一功六戒绮语即温听厉必敬必恭谓之戒行圆成戒行圆成者得多人恭敬报得威权赫奕报得生诸梵天报若大悲平等不敢轻视一切众生得证菩萨乘戏笑但笑而不言以示意者为戏笑见人失遂而戏笑者一次为一过失遂如人倾跌失物染污之类见人礼貎语言失错而戏笑者一次为二过见人形貎不全戏笑者一次为二过见人为不务本业事而戏笑者一次为二过见人为刚戾不仁事而戏笑者一次为二过见人自称才智技能而戏笑者一次为二过见人自誉德望自矜功能而戏笑者一次为二过见人受屈辱而戏笑者一次为五过见尊长有失而戏笑者一次为五过戏调言不正出以誉为嘲者曰调见人失遂反称得意者如人倾跌曰好是也一次为二过见人礼貎语言错失反称正如是者如称家父误曰尊翁先父之类一事为二过更或效之致他人笑者为五过见人形貎不全反称甚好者如对秃者言省得篦头等之类一言为二过见人为不善事反称豪举者一言为五过见人自称才能自誉德望顺其词而甚之以为调者一言为二过逆其词而折之以为调者一言为五过见尊长有失而戏调者一言为十过戏嘲以戏语为讥弹者曰戏嘲嘲人失遂一次为五过嘲人礼貎言语失错一次为五过嘲人形貎不全一次为五过嘲人不务本业事一次为二过嘲人为不善事一次为二过关淫盗者为十过嘲人受屈辱者为二十过能受屈辱是大善事是大善人反调嘲之恐败其德故过特重嘲人自誉才能德望者一次为五过嘲及尊长者一次为二十过戏谑粗犷不论辱人求胜为戏谑称人诨名一次为一过造人诨名一人为五过因而其名大彰不得没者为二十过以人妻子眷属为戏谑者一次为十过子前嘲其父父前嘲其子夫前嘲其妻妻前嘲其夫以及翁壻甥舅之前互相调嘲者一事为五过以闺阃事相戏谑者无关系为五过有关系为五十过无关系如嘲人惧内之类有关系如潮人外遇之类戏谑及鬼神者一言为十过戏谑及古人者一言为五过戏谑及圣贤仙佛者一言为二十过戏谑及经书者一言为五过以畜比人以后方口俱一言为一过戏笔妄持文藻戏弄笔墨曰戏笔刻意形容丑事事涉古人为一过事涉今人为二过善飜古人成案如武王非圣人论之类一事为一过戏作诗歌嘲笑古今人物一事为二过戏作妖艳传奇一书为五十过欺人不知于赠送诗文中暗为嘲笑者一事为十过造人揭为二十过批评传奇小说赞叹才子佳人与邪盗奸淫之事以炫人心志者为二十过纂集古今戏说文词一卷为五十过纂集古今情诗艳语一卷为五十过纂集古今男女私情事蹟一卷为五十过录淫艳之诗一首为一过造一风情语作一淫艳诗俱为五过留连歌咏古今闺怨情词一次为一过功例体敬未及慰抚规劝但以哀愍心起肃恭貎者曰体敬见人失遂肃然起不安意一次为一功见人体貎语言失错不失恭敬者一次为一功见人形貎不全惄焉生悲者一次为一功见人受屈辱而肃然起敬者一次为一功见人自誉我敬不懈者一次为一功见卑幼有失仍不失敬者为二功敬慰抚慰人必本于敬不敬人必自愧见人失遂以好言抚慰之一次为一功见人体貎语言失错不失恭敬者一次为一功见人形貎不全者善安抚之扶持之如孔子诏师冕阶也席也之类一次为二功见人受屈辱者抚慰之赞扬之一次为二功见卑幼有失善为教导不以笑傲待之一次为二功敬劝劝人必本于敬方能感人若有一毫不敬人反以为嘲笑之矣见人好赌委曲劝止之为一功若听从为二十功见人好嫖委曲劝止之为一功若听从为二十功劝人务本业为一功听从为十功劝人勤读书为一功听从为十功劝人孝悌为二功听从为五十功劝妇人孝翁姑敬丈夫和妯娌俱为二功听从俱为五十功劝人天伦眷属和睦为二功听从为二十功劝人弗斗狠为一功听从为五功劝人弗争讼为一功听从为十功劝人乐善好施为二功听从为二十功劝人弗奉淫祀为一功听从为五功劝人弗作为无益为一功听从大事二十功小事十功大事如演戏迎神扰累地方等事小事如博奕吹弹废时失业等事劝人捐惩小忿为一功见从为五功君父大仇不可捐无可劝劝人敬惜字纸五谷见从为一功劝儒者弗谤仙佛释道弗薄儒修为一功敬笔刻意形容善事涉古人为一功事涉今人为二功飜古人成案确能为古人雪千百世之寃者一事为十功敬作诗文赞扬古今忠孝节义人物一篇为二功为孝悌节义人立传形容逼肖可以风世者一篇为五功作诗歌赞扬人善事一篇为一功作诗歌道稼穑艰难可以风世者一篇为一功作诗歌道福善祸淫足以劝惩千百世者一篇为二功纂集善书一卷为二十功纂集经书深入理趣足开后学正法眼者一卷为五十功但纂前人余唾别无心得者作五功实有心得作为咏歌以自写其性情足使后学读之欣然有会于心理之同者一篇为五功敬作惜字放生戒淫戒赌等文传世一篇作十功七戒妄语念念肫诚言言笃实谓之戒行圆成戒行圆成者得广长舌相报得天人敬信报得统理民众报得生梵天报若不欺本之大悲证菩萨乘习妄本无所为以习惯故随口妄应谓之习妄指有言无指无言有见言不见不见言见事无关系者一言为一过得言不得知言不知意在自谦者非过意在其人为不足与言为一过此指可与言者说若不可与言而与之言则为失言矣心忙言暇心暇言忙常致悞人悞已心本忙也而说无事常为闲人缠扰而悞己事心本闲也而说有事常致有求于我者不敢启齿而悞人事无悞者为一过有悞者为二过事大者为五过饥言不饥寒言不寒渴言不渴未饱言饱未醉言醉俱为溺俗匿情统作一过心知其是顺人说非心知其非顺人说是虽无关系亦作一过论人者说非作二过诬人罪大说是间可免过隐恶宜然不可免仅作一过大奸恶不可混论事者必有关系当辨论小事五过大事加等妄及君亲不分论人论事事大事小统作十过凡一切妄语在君亲前者照原格加一等轻许善愿力不能成轻约重信势不能践者一言为五过轻议朝廷政治得失一言为二过妄谈官府是非一言为二过妄谈神恠为一过妄谈乱为五过事非目击擅述传讹之言者虽无关系亦作一过有关系者作五过大事十过为人妄誉人失实意在荐引斯人者为一过荐引非过妄誉则乱听者之聪故过不概免誉人失实意在形人之恶者为二过誉彼之善形此之恶人以为巧而不知阴律实不能宥意在反形其人之恶者为十过假如甲有私怨于乙甚称乙之仁厚以反形其待甲之不堪此小人尖毒之尤誉人失实意在得斯人之欢心者为五过引为党援互相标榜者为十过毁人失实无仇者一言为二过有仇者一言为五过逢迎人意而顚倒是非违逆利害随顺撺掇者一言为五过人或受害小害二十过大害五十过人或遂非小节二十过大节五十过后二条俱倣此鄙薄斯人不与正语或是非或利害违心妄应一言为二过人或遂非受害例准前条憎恶斯人而是非利害故为诬妄者一言为五过人或遂非受害过准前条妄说机祥以迎人意者一言为五过意有所贪求者加一等凡妄说灾祸以恐吓人者为十过意有所贪求者加一等如师巫惑人求利之类为己妄为己妄语有罪重恶极者悉入身三恶内口业本微故大者不列自知过悞饰词遮掩者小事一过大事五过父师前为十过造言自誉为五过自为荐引者为十过造言惑众以博广闻一事为五过假托鬼神惑人求利师巫邪道兴作淫祀过业最重甚者为五百过小事亦作五十过假托术数诬人取利一事为五过医卜星相之类贿托荐引一事为五十过士习卑污夤缘特甚不知阴律鉴别极严谬托与闻达人交往冀取名利一言为十过诳骗人财应作百过自炫才能震惊愚众前造言自誉是伪托他人之言此则自夸自炫也一言为十过一切施惠于人之事所费本少而说多用力本易而说难俱为一过诗书文艺强不知以为知疑悞学人者一次为一过义理是非强不知以为知疑悞学人者一次为五过误及人之终身者为百过交妄一切交易买卖以贱称贵以贵称贱以多言少以少言多以重说轻以轻说重为一过僧道行法如做戏世人请僧道行法亦如做戏彼此均无实心虚费钱财僧道斋主俱作五十过功例除积习直口直心畧无隐覆回曲一事为一功难者加一等事有当谦让者言必逊顺一次为一功诚实为人为人隐恶人或问及妄言不知是功非过小事一功大事二功若故饰词遮掩则欺所问之人自当作过仅云不知为当为人扬善言可激切事难过实过实则誉是过非功不过实者一事为一功爱憎取舍一出至公言语应酬略无谬一事为一功若有所疑而未能决者亦当实言不知亦为一功是非利害直据己见而婉为商确不以好恶易其心一事为一功所见不的弗执己见虚心察理一事为二功诚实为己不求名利但求无欺不顾利害止凭一直有则有无则无实则实虚则虚一事为一功不揜己短不炫己长惟求实得不假虚名一事为二功财利功名安分听命茍有私径夤缘絶之弗与为二百功一言一动一举念亲笔直书略无隐讳明可告亲知幽可告鬼神一月无倦为十功有一言一念隐讳者非功善方便遏人邪心设说可危之境启人善念设言可乐之情是功非过邪遏善启俱作五功大事十功激励鼓舞善假机权诱掖奖劝得大方便成一人善行者为五十功鼓舞多人者为五百功忧疑患难之中以权词为抚慰者为一功空谈性命者与之言利济实行专务有为者指专以礼忏讽经造寺塑像以为功者说与之言心性根源一次为一功八戒贪无一毫爱慕无一亮执着谓之戒行圆成戒行圆成者得一切人世苦乐不能动报得生不还天报若大悲智慧普弃一切即证菩萨乘贪名人所最难打脱者惟名故以名为贪之首戒失时不能淡忘者曰懊恼贪一念为一过得时作得意想者曰自满贪一念为一过未得有意求得者曰患得贪一念为一过未失恐其或失者曰患失贪一念为一过既失郁结顾恋或生怨尤者曰有蔓贪言因一贪别生罪过蔓延不已最难扫除一念为五过既得欣幸希冀更生不足者曰无厌贪一念为五过己有不肯与人者曰悭贪一念为五过挟有傲人者曰骄贪一念为五过欣慕人有者曰爱贪一念为五过嫉妒人有者曰妒贪一念为五过因爱生求因妒生忮者曰恶贪一念为二十过一贪未息一贪又起者曰循环贪一念为十过不关境遇无端忽动可欲者曰梦想贪一念为五过贪利名稍清利己浊利较名当加一等懊恼贪者一念为二过自满贪者免过有知足之心也患得贪者一念为五过患失贪者一念为五过有蔓贪者一念为十过无厌贪者一念为五过悭贪者一念为一过骄贪者一念为一过爱贪者一念为二过妬贪者一念为二十过恶贪者一念为五十过循环贪者一念为二十过梦想贪者一念为十过贪安逸不贪名利必贪安佚人情也过宜从轻懊恼贪者一念为一过自满贪者免过安佚而自满宜作功论但见为得意仍属贪心患得贪者一念为二过患失贪者一念为二过有蔓贪者一念为五过无厌贪者一念为五过悭贪者一念为二过骄贪者一念为十过爱贪者一念为五过妬贪者一念为十过恶贪者一念为二十过循环贪者一念为十过梦想贪者一念为五过贪利养衣服饮食居处妻妾之类俱为利养贪及利养与势力益鄙陋矣过宜从重懊恼贪者一念为二过自满贪者一念为一过患得贪者一念为五过患失贪者一念为五过有蔓贪者一念为十过无厌贪者一念为十过悭贪者一念为二过骄贪者一念为十过爱贪者一念为五过妬贪者一念为二十过恶贪者一念为五十过循环贪者一念为二十过梦想贪者一念为十过贪势力爵禄威权车马仆御之类俱为势力懊恼贪者一念二过自满贪者一念为二过患得贪者一念为五过患失贪者一念为五过有蔓贪者一念为十过无厌贪者一念为十过悭贪者一念为二过有势力不肯分人可无肆横之患但本原出于悭贪亦不得为无过骄贪者一念为十过爱贪者一念为五过妬贪者一念为二十过恶贪者一念为五十过循环贪者一念为二十过梦想贪者一念为十过功例忘名不见可欲曰浑忘常得此心为无量功漠然无所动于其中非德成者不能故功为无量亦见可欲而不动心者曰淡忘常守此心为二百功见可欲亦动心而能强制之者曰守忘一事为十功忆前期后欣戚纷扰中一念正见现前诸纷扰一时解释者曰遗忘一事为五功可欲者当前一时不能强制又不能排遣另寻一潇洒事以当之如十友五师之类曰遯忘一次为一功忘利浑忘者为无量功淡忘者为五百功守忘者一事为十功遗忘者一事为五功遁忘者一次为一功忘安佚浑忘者为五百功淡忘者为二百功守忘者一事为五功遗忘者一事为五功遁忘者一次为一功妄利养浑忘者为二百功淡忘者为百功守忘者一事为五功遗忘者一事为二功遁忘者一次为一功妄势力浑忘者为百功淡忘者为五十功守忘者一事为二功遗忘者一事为二功遁忘者一次为一功九戒瞋心地平等念念慈悲人不见有贤愚境不见有顺逆者谓之戒行圆成戒行圆成者得欢喜自在报得事事如意报得人天敬礼报得生不还天报若慈悲普爱证菩萨乘瞋人因公起瞋者曰公瞋一念为一过因私起瞋者曰私瞋一念为二过不见词色者曰暗瞋一念为一过稍露词色者曰现瞋一念为二过色笑如常胸中常有隐憾者曰郁瞋暗瞋指一时一事言郁瞋指久远言一日为五过一接遇突生怒意者曰暴瞋一次为五过一瞋后怦怦不忘者曰长瞋一日为五过瞋而复嘉喜而复瞋者曰乱瞋一次为五过瞋时遇可喜事不能化解者曰固瞋一事为十过本无可瞋无故怏怏不遂者曰业报瞋一日为十过凡犯此瞋者必有恶业将见恶报矣故曰业报瞋境过事移提起复瞋者曰藏瞋一次为十过瞋此人波及彼瞋彼人波及此者曰蔓瞋一事为二十过往往遗忘一时尽忆者曰决瞋若水之溃决者一事为二十过瞋积不休转成毒恨者曰蛇蝎瞋一事为五十过怒气突发不可控遏者曰豺虎瞋一次为五十过气填胸臆几不欲生者曰死瞋一次为五十过瞋事公瞋者一念为一过私瞋者一念为一过暗瞋者一念为一过现瞋者一念为二过郁瞋者一念为五过暴瞋者一念为五过长瞋者一念为五过乱瞋者一念为五过固瞋者一念为五过业报瞋者一念为十过藏瞋者一念为十过蔓瞋者一念为二十过决瞋者一念为二十过蛇蝎瞋者一念为五十过豺虎瞋者一念为一过死瞋者一念为五十过瞋境人事有可瞋之理境遇无可瞋之情故过独重公瞋者一念为二过私瞋者一念为五过暗瞋者一念为五过现瞋者一次为五过郁瞋者一念为十过暴瞋者一次为十过长瞋者一日为十过乱瞋者一念为十过固瞋者一念为二十过业报瞋者一念为二十过藏瞋者一念为二十过蔓瞋者一念为五十过蛇蝎瞋者一念为百过豺虎瞋者一念为五十过死瞋者一念为五十过悲人于怦怦拂郁之时一念正见现前思其无知作恶甚可悯者曰求悲一念为功不见可悲恆见可恶而强起悲悯之心者曰法悲悲乃治瞋之法故曰法悲一念为二功前用思维此则不用思维强之即是故功加倍亦见可恶转而生悲者曰智悲一念为十功功夫稍热故功从重不见可恶祗见可悲者曰大悲一念为一功一切忧天悯人之意无碍光风霁月之怀者曰体用全悲至此为无量功圣人德品菩萨深心何功可言悲事于怦怦拂郁之时一念正见现前思善恶因缘不爽众生迷妄见业难消者曰求悲一念为功法悲者一念为二功智悲者一念为十功大悲者一念为百功体用全悲者为无量功悲境于怦怦拂郁之时一念正见现前思苦乐无常转眼即同空花漫无根绪世人迷谬妄为执着者曰求悲一念为功法悲者一念为二功智悲者一念为十功大悲者一念为百功体用全悲者为无量功十戒痴心体如太虚孤月朗朗无翳者谓之戒行圆成戒行圆成者得人天敬礼直超色界归法性土证菩萨乘痴忆不忘往事曰痴忆不穷理不达事过去悲愉恋恋于中者曰顽痴为百过穷理达事亦知恋忆之非而心地终摇摇不甯者曰习痴为五十过自咎妄忆之非而不能断决者曰忍痴为二十过一时了悟意空转眼复忆者曰复痴为十过痴执妄执当前为痴执不能穷理达事现前欣戚执滞不化者曰顽痴为百过亦能穷理达事而执见终不能化者曰习痴为五十过自咎其痴而不能断决者曰忍痴为二十过一时了悟境空转眼复执者曰复痴为十过不能穷理达事未来祸福预为逆料致心境摇摇者曰顽痴为百过亦能穷理达事而逆意未忘者曰习痴为五十过自咎其痴而不能断决心犹悬悬者曰忍痴为二十过一时了悟意止转眼复逆者曰复痴为十过痴空有时忆往逆来有时执化空立者曰搅乱痴为百过念无起处昏沉欲睡者曰幽暗痴为二百过游心广漠漫无归着者曰虚圆痴为五百过幽暗痴犹可药虚圆痴最难医宜着力破之功例了忆事过即忘不怀恩不念怨不恋顺境不悲逆境者曰业了为百功随境生心境过心空者曰意了为二百功无古无今无过去无现在一念总持不动不变者曰法了为五百功意中功德难以计数约略为格弗可拘泥了执贫富同观贵贱平等夭寿不贰者曰达了为百功顺逆无常死生瞬息看人世之欣戚悲愉如流水如浮云了不可执者曰能了二百功即境安心随分得已一切可着一切无着者曰真了为五百功了逆看一切因缘果报皆为妄作妄受不但恶因恶果为妄作妄受即善因善果亦为妄作妄受不可穷诘了无攀援者曰见了为百功无过去无未来一息可以千古万刦不离一息者曰行了为二百功不见有往不见有来昭然独觉者曰心了为五百功了空一念既空万缘而一念曾未忘众生为境不落空一念既空万善而一念曾不舍慈悲为行不落空一念无始无终灭生灭相而一念实能应感一切无遗漏因为心不落空俱为不可言说不可言说难思议功功过格参同契阐幽宋紫阳真人张伯端着清云阳道人朱元育阐幽参同契阐幽序大道本无言说本无名相混混沌沌莫知其端然非假言说名相以表之则道终不显昔者羲皇作易直指干坤老子着经全提道德赖此两圣凿破混沌面目人人分上底性命根源才知着落处大道从此开明矣二书同出一源其后不倖而分为儒玄两家宗易者流为象数之小儒宗玄者流为延命之方士而归根复命之学或几乎息矣孰能会而通之其惟参同契乎此书出自汉代伯阳魏祖假卦爻法象以显性命根源性乃万劫不坏之元神命则虚无祖炁元始至精也拈一即两举两即三会三即一故言神而精气在精气非麄言精气而神在神非精也言性而命存命非滞于有言命而性存性非沦于无也只此两字真诠可分可合可放可收在羲易则以干坤为衆卦之父母在老子则以道德为万象之总持后来诸子百家横说竖说总不出这两字范围顺而达之则曰天命之谓性逆而还之则曰穷理尽性以至于命堂堂大道三教合辙千圣同归外此悉属旁蹊曲径矣夫此逆还之法本自无多作者慈悲岂不欲当头直指但恐知音者希未堪明破不得不从无言说中强生言说从无名象中强立名象惨淡经营祕母言子遂以两字真诠曡成七卷于是分御政痒性伏食为三门又分药物炉鼎火候为三家一门中各具三门一家中各具三家三而参之九转之功于是乎毕此其所以为参同契也惟参也乃见性命之各正惟同也乃见性命之不二惟契也乃见穷理尽性至命之要归七卷中犹分犹合犹放犹收大约前主分后主合前主放后主收错综变化自然成文此参同契之所以未易知未易言也元育髫年慕道最初拜北宗张碧虚师指示玄关便于此书得个入门而尚未窥其堂奥从此足穷五岳徧参诸方鲜有豁我积疑者最后入终南深处倖遇灵宝老人点开心易表里洞然方知一粟可藏世界微尘堪转法轮是真实语然此向上机关讵堪绕舌犹亿告别老人时临歧叮咛嘱以广度后人无令断绝且机缘多在大江以南既而束装南旋入圜办道赖毘陵诸法侣竭力护持麄了一大事丁酉岁挈门下潘子习静华阳兼览道藏信手抽出参同契一函快读数过如贫子得宝藏不胜庆快平生窃唸此书源流最远实为丹经鼻祖诸真命脉魏祖会将此书亲授青州从事徐公徐遂隐名註之今已失传后来註者纷纷错会不少甚至流入彼家炉火诸旁门而祖意益晦塞矣育甚悯之思发其覆遂禁足结冬日诵正文一两章与潘子究其大义令笔录焉深山静夜秉烛围炉两人细谈堂奥中事思之不得鬼神来告久而豁然贯彻矣更八十晨昏草本乃就题曰阐幽谓此书向来埋藏九地而今始升九天之上也此书向来沉沦幽谷而今始浴咸池之光也既脱稿复与潘子改正数番剥尽皮肤独留真实私作枕中鸿宝岁在丁未许子启请流通公诸同志张子实佐焉于是鸩工募刻同志翕然响应而七卷次第告成请余作序因略述其所得于师者以就正有道焉并愿读是书者勿滞言说勿胶名相只从此中讨消息始而范围造化既而粉碎虚空有何御政养性伏食之可析有何药物炉鼎火候之可分并性命两字亦可不必建立矣如是会去差足报魏祖徐祖及从上诸祖之恩差足报羲皇老子及从上诸圣之恩而世出世间情与无情一切山河大地蠢动含灵之恩亦无不报矣一道平等头头各现将见情与无情悉发大光明藏破暗烛幽余亦从此兀然忘言矣仲春朔旦北宗龙门派下弟子朱元育稽首敬撰参同契魏伯阳道人着云阳道人朱元育阐幽参同契者东汉魏真人伯阳所作葢以易道明丹道也易道之要不外一隂一阳丹道之用亦不外一隂一阳一隂一阳合而成易大道在其中矣参者参伍之参同者合同之同契者相契之契书中分上中下三篇篇中分御政养性伏食三家必参互三家使大易性情黄老养性炉火之事合同为一方与尽性至命之大道相契举一端则三者全具其中以末卷三相类宗旨校勘即了然矣上篇此卷专言御政而养性伏食已寓其中葢所谓御政者陈干坤坎离之法象隐然具君臣上下之规模君主无为臣主有为即养性伏食两道之所取则也故末篇又称大易情性干坤门户章第一干坤者易之门户衆卦之父母坎离匡廓运毂正轴牝牡四卦以为橐龠覆冒隂阳之道犹工御者准绳墨执衔辔正规矩随轨辙处中以制外数在律厯纪月节有五六经纬奉日使兼并为六十刚柔有表里朔旦屯直事至暮蒙当受昼夜各一卦用之依次序既未至晦爽终则复更始日月为期度动静有早晚春夏据内体从子到辰巳秋冬当外用自午讫戍亥赏罚应春秋昏明顺寒暑爻辞有仁义随时发喜怒如是应四时五行得其理此章首揭干坤门户包括万化乃全书之纲领也干坤者易之门户衆卦之父母坎离匡廓运毂正轴此节言一隂一阳之道不出干坤范围也葢天地间只此一隂一阳之本体则谓之道其化机则谓之易其神用则谓之丹易道之隂阳不外干坤丹道之隂阳不出性命干坤即性命也然必穷取未生以前消息方知天地于此造端人生于此託始丹道即于此立基原夫鸿蒙之先一炁未兆不可道亦不可名廓然太虚无方无体是谓真空空中不空是谓妙有惟即有而空故无始之始强名曰天地之始惟即空而有故有始之始强名曰万物之母即有而空便是太极本无极即空而有便是无极而太极太极之体本来无动无静动而无动干之所以为天也而轻清者有其根矣静而无静坤之所以为地也而坚凝者有其基矣一动一静之间人之所以为天地心也而易之生生不息者在其中矣胚胎虽具混沌未分故曰太极函三迨其静极而动干之一阳直彻于九地之下而坤承之隂中包阳实而成坎是谓天一生水在地中为水在天上为月及其动极复静坤之一隂直达于九天之上而干统之阳中含隂破而成离是为地二生火在世间为火在天上为日此由太极而生两仪由两仪而生四象也天地非日月不显干坤非坎离不运故在易道必以干坤为体坎离为用何以言之干之为物静专而动直六十四卦之阳皆出入于干户究竟只是最初一阳坤之为物静翕而动辟六十四卦之隂皆合辟于坤门究竟只是最初一隂一隂一阳是谓真易干知大始实为衆阳之父故干道成男曰震曰坎曰艮坤作成物实为衆隂之母故坤道成女曰巽曰离曰兑从此交易变易生生不穷重之为六十四卦衍之为四仟九十六卦岂非干坤者易之门户衆卦之父母乎六子皆出于干坤而独用坎离者何也葢震巽艮兑各得干坤之偏体坎离独得干坤之正体先天定位本干南坤北惟以中爻相易而成坎离后天飜卦遂转作离南坎北其实干坤包罗在外天地之匡廓依然不动而坎离之一日一月自然运旋其中小之为昼夜晦朔大之为春秋寒暑又大之为元会运世譬若御车然中心虚者为毂两头转动者为轴车本不能自运惟赖两头之轴两头之轴又赖中心之毂以运之车待轴而转动轴又待毂而运旋其用方全坎离之于干坤亦然岂非坎离匡廓运毂正轴乎老子云三十辐共一毂当其无有车之用此之谓也此章为全书纲领此节又是通章纲领干坤门户在丹道为炉鼎坎离匡廓在丹道为药物火候出其中矣牝牡四卦以为橐龠覆冒隂阳之道犹工御者准绳墨执衔辔正规矩随轨辙处中以制外数在律厯纪此节言干坤化出坎离能覆冒隂阳之道也干本老阳牡也迨中爻变出离之少隂则牡转为牝矣坤本老隂牝也迨中爻变出坎之少阳则牝转为牡矣坤转为坎九地之下渊乎莫测气机动而癒出是为无底之橐干转为离九天之上一线潜通本体虚而不屈是为有孔之籥老子云天地之间其犹橐籥乎指此而言故曰牝牡四卦以为橐龠坎离二气一往一来出入于天地之间而昼夜晦朔春秋寒暑丝毫不爽名曰四卦其实只是一坎一离名曰两卦其实只是坎离中间一隂一阳乃六十四卦之全体三百六十爻之全用无不覆冒其中岂不犹善御者之准绳墨以执衔辔正规矩以随轨辙乎夫马之有衔辔车之有轨辙法则现前一一可以遵守外也准而执之正而随之其间必有御车之人处中以制之即上文所谓运毂而正轴者也制之之法不疾不徐随方合节有数存乎其间即下文火候之节度也律有十二管历有十二辰无非六隂六阳循环运转一刻不差而火候之调御得其准矣此便是周天之纲纪故曰处中以制外数在律厯纪月节有五六经纬奉日使兼并为六十刚柔有表里朔旦屯直事至暮蒙当受昼夜各一卦用之依次序既未至晦爽终则复更始此节言絃望晦朔数准一月小周天之火候也易有六十四卦除却干坤坎离四卦应炉鼎药物余六十卦三百六十爻正应周天度数坎离中爻一日一月把握干坤出入于三百六十五度四分度之一之中周天纲纪总不出其范围日为太阳月为太隂阳数以五为中隂数以六为中两其六为十二律历之所取则也以五乘六共得三十是为一月之数日月自相经纬遂成絃望晦朔月之消息盈虚每随日转有禀命于日之象故曰月节有五六经纬奉日使日月经纬而分昼夜即此三十日中兼并为六十卦自屯蒙讫既济未济卦象全具其中卦之内外两体无不反对反体如屯蒙X需讼X之类对体如中孚X小过X之类或表刚而里柔或表柔而里刚即屯蒙二卦可以例举如屯之一阳动于下有朝之象蒙之一阳止于上有暮之象昼夜反复两卦只是一卦朔旦从屯蒙起直至晦日恰好轮到既济未济六十卦周而一月之候始完完则终而复始循环无端矣日月为期度动静有早晚春夏据内体从子到辰巳秋冬当外用自午讫戍亥赏罚应春秋昏明顺寒暑爻辞有仁义随时发喜怒如是应四时五行得其理此节言二至二分数准一年大周天之火候也日月为期度者日主乎昼位当正午自一阳动处以至六阳即属日之气候月主乎夜位当正子自一隂静处以至六隂即属月之火候动静有早晚者一阳动而进火应屯卦而为早一隂静而退火应蒙卦而为晚要知一日之期度即一月之期度一月之期度即一年之期度又要知一年之动静不出一月之动静一月之动静不出一日之动静此两句承上起下为通节纲领下文遂推详一年之候卦之内外二体包举四时假如屯卦自初爻进火为子时一阳初动直到上爻便是纯阳之已从内体达外用故应乎春夏蒙卦自上爻退火为午时一隂初静直到初爻便是纯隂之亥从外用返内体故应乎秋冬此言冬夏二至交媾之候也太阳在卯应在春分德中有刑罚之象也太隂在酉应在秋分刑中有德赏之象也故曰赏罚应春秋日出乎寅没乎申火生在寅暑之象也月出乎申没乎寅水生在申寒之象也故曰昏明顺寒暑仁主发义主收爻辞所陈各有所主仍是顺寒暑之象喜近赏怒近罚随时而发不过其节仍是应春秋之象此言春秋二分沐浴之候也如是而水火木金各秉一时气候其中有真土调爕全备造化冲和之气结而成丹故曰如是应四时五行得其理上节言小周天火候应乎一月此节言大周天火候应乎一年须知此中作用俱是攒簇之法簇年归月簇月归日簇日归时止在一刻中分动静其中消息全赖坎离橐籥所谓覆冒隂阳之道者也此章皆以造化法象明干坤坎离之功用人身具一小天地其法象亦然干为首父天之象也坤为腹母地之象也震为足巽为股近乎地分长男长女之象也艮为手兑为口近乎天分少男少女之象也坎为耳离为目运乎天地之中独当人位中男中女之象也其余四肢百骸三百六十骨节八万四仟毛孔即衆卦衆爻之散佈也然此有形有名者人皆知之孰知其无形无名者乎父母未生以前圆成周徧廓彻灵通本无汚染不假修证空中不空为虚空之真宰所谓统体一太极也既而一点灵光从太虚中来倏然感附直入中宫神室作一身主人所谓各具一太极也主人既居神室上通天毂下通炁海性命未分尚是囫囫囵囵本来面目迨中宫消息略萌摄召太虚之气从两孔而入直贯天毂而下达于炁海干下交坤坤中一爻遂实而成坎是为命蒂坤既成坎其中一隂即随天气而上达于天毂坤上交干干中一爻遂破而成离是为性根于是的一声脐蒂剪断而性命遂分上下两絃矣吕祖所云穷取生身受气初莫怪天机都洩尽者此也从此后天用事有门有户不出干坤橐籥运用全在坎离坎沉炁海元精深藏太渊九地之下莫测其底橐之用也离升天毂灵光洞彻太虚九天之上直贯其巓籥之用也出日入月唿吸往来正当天地八万四千里之中一合一辟而分昼夜一消一息而定晦朔一惨一舒而别寒暑一喜一怒而应春秋四时五行无不毕具而造化在吾一身矣故学道之士茍能启吾之门户而干坤炉鼎可得而识矣能运吾之毂轴而坎离药物可得而採矣能鼓吾之橐籥而六十卦之阳火隂符可得而行持矣所谓顺之生人者逆之则成丹也陈希夷曰日为天炁自西而下以交于地月为地炁自东而上以交于天男女媾精之象也天地不能寒暑也以日月远近而为寒暑天地不能四时也以日月南北而为四时天地不能昼夜也以日月出没而为昼夜天地不能晦朔也以日月交会而为晦朔隂阳虽妙不外乎日月造化虽大不外乎坎离故衆卦之变虽不齐而不出乎坎离之中爻犹车之三十辐而共一毂者也坎离二用章第二天地设位而易行乎其中矣天地者干坤之象设位者列隂阳配合之位易谓坎离坎离者干坤二用二用无爻位周流行六虚往来既不定上下亦无常幽潜沦匿变化于中包囊万物为道纪纲以无制有器用者空故推消息坎离没亡言不茍造论不虚生引验见傚校度神明推类结字原理为徴坎戊月精离己日光日月为易刚柔相当土王四季罗络始终青赤白黑各居一方皆秉中宫戊己之功此章揭言坎离二用不出一中了首章运毂正轴之旨也天地设位而易行乎其中矣天地者干坤之象设位者列隂阳配合之位易谓坎离坎离者干坤二用二用无爻位周流行六虚往来既不定上下亦无常幽潜沦匿变化于中包囊万物为道纪纲此节言坎离妙用即在干坤定位之中也在易为干坤其法象为天地在易为坎离其法象为日月此后天有形有名之干坤坎离也未有天地日月以前浑然只一太虚此太虚中本无一物圆明廓彻是为先天之干即此太虚中有物浑成絪緼遍满是为先天之坤虚中生炁为至阳之炁至阳中间藏肃肃之至隂此从坤而上升者也无中含有是为干中之离炁中凝精为至隂之精至隂中间藏赫赫之至阳此从干而下降者也有中含无是为坤中之坎一升一降枢机全在中间枢机一动天地即分天地既分其位乃定自然天位乎上地位乎下日出乎东月生乎西所以伏羲先天圆图干卦居南坤卦居北天上地下包罗万象天地定位也离卦居东坎卦居西日月相对横贯天地之中水火不相射也然必天地之体立而后日月之用行故系辞传曰天地设位而易行乎其中矣此直指之辞也魏公恐世人不知何者为天地何者为易特下註脚谓天地非外象之天地乃是一干一坤神空自然之象即上章所谓门户也设位非有形之位乃是一隂一阳自然配合之位即上章所谓邼廓也易非卦爻之易乃是一坎一离真息往来自然运行之易即上章所谓橐籥也天地之造化非即吾身之造化乎何谓坎离者干坤二用干本老阳中变少隂离中一隂实坤元真精故离自东转南先天干位飜为后天之离转一成九以首作尾故爻辞有无首之象干之用九即用离也坤本老隂中变少阳坎中一阳实干元祖炁故坎自西转北先天坤位飜为后天之坎转六成一即终为始故爻辞有永贞之吉坤之用六即用坎也此日月互藏所以为易宗祖而真水真火交相为用之妙也一日一月终古出没于太虚上下四旁无所不运犹之一卦六爻各有定位而坎离二用周流六位无所不在其用神矣故曰二用无爻位周流行六虚日往则月来月往则日来往来岂有定乎离为天中之隂恆欲亲下故日自东徂西而下交乎地坎为地中之阳恆欲亲上故月自西徂东而上交乎天上下岂有常乎离中有真水重阳为之包罗水藏火中内暗外明有幽潜之象坎中有真火重隂为之囊括火藏水中内朗外暗有沦匿之象水火互藏千变万化只在中间一点空洞处有变化于中之象从此提挈天地把握干坤大道不出其范围故曰包囊万物为道纪纲以上俱发明坎离二用正见易行乎其中之意以无制有器用者空故推消息坎离没亡此节专言坎离之妙用也坎离二用本无爻位周流六虚无也既而包囊万物为道纪纲可见无之足以制有矣世间有形之器体无不实究竟实而有者不能自用惟赖虚而无者有以制之老子云埏埴以为器当其无有器之用是也坎离以无制有其妙用全在中间空虚故曰以无制有器用者空从无入有谓之息息者进火之候坤三变而成干也从有入无谓之消消者退符之候干三变而成坤也自朔旦震卦用事之后历兑至干自月望巽卦用事之后历艮至坤其间不见坎离爻位是谓坎离没亡非没亡也行乎六虚之间而周流不定耳言不茍造论不虚生引验见傚校度神明推类结字原理为徴知日月之为易即推类结字也此校度神明之象确有徴验可原理为徴而非茍造言论者矣此节只是引起下文坎戊月精离己日光日月为易刚柔相当土王四季罗络始终青赤白黑各居一方皆秉中宫戊己之功此节言二物配合不离中宫真土也坎为月中纳戊土戊土原从干来阳陷隂中其精内藏所谓杳杳冥冥其中有精也离为日中纳己土己土原从坤出隂丽阳中其光外用所谓恍恍惚惚其中有物也日光月精交会于黄道中间合成先天太易正以其中一戊一己刚柔本来匹偶足相当也故曰日月为易刚柔相当戊己二土可分可合以四时言之木旺于春中寄辰土火旺于夏中寄未土金旺于秋中寄戊土水旺于冬中寄丑土木火金水彻始彻终无不包络于中央真土故曰土王四季罗络始终以四方言之青龙秉木德居东朱雀秉火德居南白虎秉金精居西元武秉水精居北故曰青赤白黑各居一方北一西四合而成五是为戊土杳冥之精在其中矣东三南二合而成五是为己土恍惚之物在其中矣赖此戊己真土调和水火融会金木使五行四象攒簇于中黄而大丹结矣故曰皆秉中宫戊己之功夫日刚月柔相当而为太易故称易为坎离言岂茍造者乎乃推类结字者也五行四时皆秉中宫之土故称易行乎其中论岂虚生者乎乃原理为徴者也此节总缴通章大意章首曰易行乎其中既曰变化于中正指中宫真土说尽坎离二物不离真土乃成三家举二物则四象在其中举三家则五行在其中一切药物火候无不在其中矣干坤之大用尽于坎离坎离之妙用归于戊己一部参同契关键全在此处附录谭子曰抟空为块见块而不见空土在天地开辟后也粉块为空见空而不见块土在天地混沌时也神矣哉日月含符章第三易者象也悬象着明莫大乎日月日含五行精月受六律纪五六三十度度竟复更始穷神以知化阳往则隂来辐辏而轮转出入更卷舒易有三百八十四爻据爻摘符符谓六十四卦晦至朔旦震来受符当斯之际天地媾其精日月相撢持雄阳播元施雌隂化黄包混沌相交接权舆树根基经营养鄞鄂凝神以成躯衆夫蹈以出蠕动莫不由此章特着日月之功用究药物之所从出也易者象也悬象着明莫大乎日月日含五行精月受六律纪五六三十度度竟复更始穷神以知化阳往则隂来辐辏而轮转出入更卷舒此节言日月之交会其神化出乎自然也上章既明坎离二用露出日光月精二物矣尚未悉交会之理魏公遂重举易辞以申明之葢日月为易乃一部参同契关键所在此易是太易之易此像是无象之象天下莫能见莫能知者欲知无象之易只消近取诸身欲知有象之易必须仰观俯察而得之在天成象者惟日月为最着故系辞传曰易者象也又曰悬象着明莫大乎日月夫日月何以独称大也日秉太阳火精本体光明洞达中间一点黑处即是太隂真水阳中藏隂外白内黑故取离象月象太隂水精本体纯黑无光中间一点白处即是太阳真火隂中藏阳外黑内白故取坎象阳精为火火则有光隂精为水水唯会影故月本无光受日映处则有光光生于日之所照魄生于日之所不照晦朔之交日月同宫月在日下日居月上月体为日所包其半边之光全向于天半边之黑全向于地故谓之晦月去日二十五度人间乃见微光谓之哉生明月去日九十余度人间乃见光一半谓之上弦及至日月躔度相对月在天上日在地下对照发光半边之黑全向天上半边之光全向人间其光相望而圆满徧照故谓之望望后相对渐侧月距日二十五度人间始见微黑谓之哉生魄月距日九十余度人间只见光一半谓之下弦从此其光渐敛渐微至于体伏光尽而称晦矣可见月体本无圆缺惟受日光之所映以为圆缺究竟月有圆缺而日无盈虚正犹世人后天之命生老病死倏忽无常只有先天一点性光圆明莹彻万劫长存耳周天三百六十五度四分度之一太阳日行一度一昼夜一周天故昼夜一周谓之一日行及三十度方与太隂相会太隂一日行十三度有奇行及二十九日有奇才与太阳相会故晦朔弦望一周谓之一月日含五行精者日本太阳得火之精其中藏乌得水之精得木精以滋其炁得金精以耀其光中纳己土之精以包络终始其光明之体用方全月受六律纪者朔日一阳建子律应黄钟至望而三阳始尽乃应仲吕阳极而隂生矣望日一隂建午律应蕤宾至晦而三隂始纯乃为应钟隂极而阳又生矣举六律则六吕在其中五为阳数之中两其五为十干六为隂数之中两其六为十二支五日为一候六候为一气以五乘六恰成三十适合日月相交之度晦朔弦望如环无端度既终则更始矣何谓穷神以知化阳往则隂来张子曰一故神两故化据悬象着明之日月而论似分两物不知太阳中一点隂魄即是真水太隂中一点阳魂即是真火体则日月为易用则水火互藏是为隂阳不测之神故必穷神所自来乃知化所从出葢日往则月来月往则日来往来不穷者一而未尝不两究竟太阳之炁即藏月中太隂之精即藏日中名为往来而实无往来者两而未尝不一也凡隂阳对待一往一来俱谓之化神则浑然在中寂然不动无往无来矣知化便是数往者顺穷神便是知来者逆日月往来终古不息若辐之辏毂轮之转车一出一入而分昼夜一卷一舒而定晦朔四时之寒暑推迁一元之运会升降总在其中惟其神不可测所以化不可穷耳吾身日光月精互相滋化而总归于中宫不动元神一能兼两悉与造化同其功用易有三百八十四爻据爻摘符符谓六十四卦晦至朔旦震来受符当斯之际天地媾其精日月相撢持雄阳播元施雌隂化黄包混沌相交接权舆树根基经营养鄞鄂凝神以成躯衆夫蹈以出蠕动莫不由此节言日月交会而产一阳也日月为易乃造化之本三百八十四爻乃周天之用葢易有六十四卦除却干坤坎离四正卦应炉鼎药物其余六十卦得三百六十爻正应周天度数不多不少若合符节据爻摘符者六十卦中每卦必有一主爻值符如屯卦主爻在初蒙卦主爻在上之类据易言之谓之卦据丹言之谓之符一月之有晦朔犹一日之有亥子也晦朔中间日月并会北方虚危之地隂极阳生一阳来复正应震之初爻故曰晦至朔旦震来受符当其交会之时天入地中月包日内天入地中有媾精之象月包日内有撢持之象干主施精以元中真阳下播于地坤主受化即以黄中真土顺承而包络之故曰雄阳播元施雌隂化黄包一元一黄相为包络形如鸡子斯时日月停轮复返混沌就此混沌中自相交媾产出一点真种丹基从此始立矣故曰混沌相交接权舆树根基坤中既得此一点真种是为鄞鄂须要经营保养不可令其散失久之渐渐凝聚元神始成胚胎震之一阳乃出而受符矣故曰经营养鄞鄂凝神以成躯夫此一点真种乃大地衆生命根不特为吾人生身受炁之本下至蠕动含灵之物莫不由此一点以生以育故曰衆夫蹈以出蠕动莫不由是道也造化顺之以生物者吾人当逆之以自生所谓顺则成人逆则成丹也晦朔之交即是活子时元施黄包即是药产处经营即是合聚鄞鄂即是元神日往月来莫非真火符候要觅先天真种子须从混沌立根基抱一子曰雄阳龙也雌隂虎也播元施者龙腾元天而降雨也化黄包者虎入后土而产金也上天入地混沌交接之象也于是权舆而立其根基经营而养其鄞鄂其神既凝其躯自成凡大而天地细而蠕动含灵之物莫不由是而出惟产此一点于外乃降本流末为生生无穷之道产此一点于内乃返本还原长生超脱之道也天符进退章第四于是仲尼赞鸿蒙干坤德洞虚稽古当元皇关雎建始初冠婚气相纽元年乃芽滋圣人不虚生上观显天符天符有进退屈伸以应时故易统天心复卦建始萌长子继父体因母立兆基消息应时律升降据斗枢三日出为爽震庚受西方八日兑受丁上弦平如绳十五干体就盛满甲东方蟾蜍与兔魄日月炁双明蟾蜍视卦节兔者吐生光七八道已讫屈折低下降十六转受统巽辛见平明艮直于西南下弦二十三坤乙三十日阳路丧其朋节尽相禅与继体复生龙壬癸配甲乙干坤括始终七八数十五九六亦相当四者合三十阳气索灭藏八卦布列曜运移不失中元精妙难睹推度效符徴居则观其象准拟其形容立表以为范占候定吉凶发号顺节令勿失爻动时上观河图文下察地形流中稽于人心参合考三才动则循卦节静则因彖辞干坤用施行天下然后治此章言天符进退乃金丹火候之所取则也于是仲尼赞鸿蒙干坤德洞虚稽古当元皇关雎建始初冠婚气相纽元年乃芽滋此节特为火候发端也上章言晦朔之间一阳受符特标药产时节而金丹之火候消息未举其全到此乃尽泄之天道之大者莫如五行人道之大者莫如五经可以互相发明而各有其原始焉易为五经之元首干坤两卦为易之元首干坤两卦又从太极中剖出即此太极本体合之即鸿蒙一炁分之即干坤两卦干坤合德体函万化用彻太虚于是仲尼赞之曰大哉干元至哉坤元岂非隂阳之始乎仲尼删书断自二典首着稽古之文稽古当元皇书之始也删诗肇自二南首列关雎之章关雎建始初诗之始也礼贵成人冠婚为生育之始故曰炁相纽春秋纪年元年为岁序之始故曰乃芽滋此仙翁借世典以喻道法也鸿蒙即虚无一炁干为鼎中藏性根坤为炉中藏命蒂其间日月往来洞虚之象元皇喻元始祖炁关雎喻两物相感相纽喻二炁交幷元年芽滋则一阳初动而真种生矣圣人不虚生上观显天符天符有进退屈伸以应时故易统天心复卦建始萌长子继父体因母立兆基消息应时律升降据斗枢此节正指一阳来复为为作丹之基也圣人即作易之圣人不虚生即论不虚生之意天符者日月交会乃天道自然之符即上章所云据爻摘符是也在丹道为一进一退之节候葢自朔而望为进阳火阳伸隂屈应从子到巳六时自望而晦为退隂符隂伸阳屈应从午到亥六时丹道之动静一屈一伸亦各有其时圣人默观元化知时不可失每委志虚无以应之隂符经云观天之道执天之行是也天道以日月交会故有进退屈伸丹道亦取日月交会其进退屈伸莫非易也而日月为易实统之于天心天心是造化中间主宰即太极也先天之太极造天地于无形后天之太极运天地于有形在天正当南北二极之中在人则当坎离二用之中一坎一离合而为易统于天地正中之心故曰易统天心天心无所不统而见之必于复卦何也葢天心之体本来无动无静天心之用却正当一动一静亥子中间方其静翕之余日月合璧玄机停轮此心浑然在中毫无耑倪可见至于虚极静笃万化归根忽然无中生有静极生动从穷隂中迸出一点真阳逼露干元面目而丹基从此建立矣所以孔子赞易曰复其见天地之心乎邵子诗曰冬至子之半天心无改移即所谓复卦建始萌也复卦内震外坤震之一阳得干初体虽受真种于干父实赖滋育于坤母如婴儿始媾成胎具体而微尚未出母腹中故曰长子继父体因母立兆基一阳既复自消而息于六律初应黄钟一阳初动自降而升时斗柄正建元枵丹士得之吹吾身之律吕水火自然调和斡吾身之斗杓金木自然归倂岂非消息应时律升降据斗枢乎此即上章震来受符之时也三日出为爽震庚受西方八日兑受丁上弦平如绳十五干体就盛满甲东方蟾蜍与兔魄日月炁双明蟾蜍视卦节兔者吐生光七八道已讫屈折低下降十六转受统巽辛见平明艮直于西南下弦二十三坤乙三十日阳路丧其朋节尽相禅与继体复生龙此节推八卦纳甲以验金丹火候之进退也上文所谓一阳之复在一日为亥子在一岁为冬至在一月即为晦朔欲知一月小周天火候当取先天八卦纳甲细参之晦朔之交日月合符干坤未剖元黄未分阳光为隂魄所包隐藏不见此吾身归根复命时也交会既毕月与日渐渐相离魄中生魂至初三日庚方之上始露微光震卦纳庚进而得一阳此元性初现而铅鼎温温矣故曰三日出为爽震庚受西方至初八日阳魂渐长隂魄渐消魄中魂半昏见南方是为上弦兑卦纳丁进而得二阳此时元性又少现而光透帘帏矣故曰八日兑受丁上弦平如绳至十五日日月对望隂魄全消阳魂盛长其光圆满昏见东方干纳六甲进而为纯阳此时元性透露而鼎中一点灵光昼夜长明矣故曰十五干体就盛满甲东方然此月魄必与日魂合而成其明实应蟾蜍兔魄两象蟾蜍以象太阳之精兔魄以象太隂之光葢蟾蜍潜伏水底瞻视非常时时嘘吸太阳金精入于腹中喻日魂施精于月自外而吸入也凡世间之兔皆雌而无雄遥望月中玉兔即感而有孕及其产也又从口吐而生喻月魄受日之光自内而吐出也离己日光本来主施坎戊月精本来主化日以施德月以舒光所以从下弦至朔旦月出于西方酉位全体吸取太阳精炁从上弦到望日月盈于东方卯位乃全体发露太阳光明故曰蟾蜍与兔魄日月炁双明其所以取象蟾蜍与兔魄者于蟾蜍正取其瞻视于兔正取其能吐而生也葢月光之圆缺全在视日光以为进退一隂生于巽其光渐敛渐退以至于晦是为造化入机一阳生于震其光渐舒渐进以至于望是为造化出机晦朔之交日光吸入月魄中相吞相啖感而成孕直待三日出庚其光吞而复吐自西转东自庚转甲至望日而光明圆满矣故曰蟾蜍视卦节兔者吐生光十五既望阳极于上盈不可久息者不得不消升者不得不降阳火转为隂符故曰七八道已讫屈折低下降十六以后阳反为宾隂反为主阳魂转受统摄于隂魄魂中生魄晨见辛方巽卦纳辛退而为一隂此性归于命之始也故曰十六转受统巽辛见平明至二十三日隂魄渐长阳魂渐消魂中魄半是谓下弦晨见丙方艮卦纳丙退而为二隂此性归于命之半也故曰艮直于西南下弦二十三至三十日艮之一阳自东北丧在乙方坤地有东北丧朋之象一点阳魂全体敛入隂魄中是为性返为命而元阳复归于混沌矣故曰坤乙三十日阳路丧其朋然阳无剥尽之理卦节既尽消者不得不息降者不得不升剥之终即复之始晦之终即朔之始震之一阳继体于干父者还复兆基于坤母庚方之上依然吐而生明故曰节尽相禅与继体复生龙壬癸配甲乙干坤括始终七八数十五九六亦相当四者合三十阳气索灭藏八卦布列曜运移不失中此节结言纳甲之始终也八卦纳甲原本先天圆图最为元奥坎以中男纳戊隂中包阳月之体也离以中女纳己阳中包隂日之体也震长男巽长女纳庚与辛艮少男兑少女纳丙与丁其间一隂一阳各各相匹干父独纳甲壬坤母独纳乙癸原始要终首尾关键包括六子在内故曰壬癸配甲乙干坤括始终六子为少隂少阳少阳数七少隂数八共得十五数干坤为老隂老阳老阳数九老隂数六亦得十五数恰应上下两弦合成月圆之象故曰七八数十五九六亦相当二少二老应乎两弦之气互为消长所以自朔讫望阳长而隂自消自望讫晦隂长而阳亦消当其晦也阳气消索若灭若没几无余矣孰知一点元精深藏洞虚之中终而复始循环无耑故曰四者合三十阳气索灭藏八卦环佈日月合璧而生明三阳三隂互为消长似乎独无坎离爻位不知周流六虚升降上下莫非坎离中炁运移其间此日月为易所以统乎天心而为三隂三阳进退之准则也故曰八卦布列曜运移不失中元精妙难睹推度效符徴居则观其象准拟其形容立表以为范占候定吉凶发号顺节令勿失爻动时此节言一动一静之候应乎天符也卦爻有动有静金丹之火候亦然其时候未到则当虚以待之葢坎离会合中间自有一点元精即是先天真种所谓杳兮冥兮其中有精者也此物至灵至妙不可观闻难以臆度惟推纳甲消长之度以为天符进退之徴验而已故曰元精妙难睹推度效符徴天符进退本无其形虚无罔象之中若存若亡但当虚心体验拟诸其形容而谨候其消息故曰居则观其象准拟其形容其时候将到又当动以应之葢晦朔中间阳欲生而未离乎隂机已动而未离乎静从静定中候视须加十分谨密如厯家立表以测日冕术家佔候以定吉兇不可一毫差错故曰立表以为范占候定吉凶此言将动之时也及乎枢机一发天人交应便当加採取之功若朝廷之大号以时而发造化之节令及时而佈不得一刻迟误故曰发号顺节令勿失爻动时时即隂符经食其时之时葢指晦朔中间活子时也若冬至一阳初动则又属正子时矣上观河图文下察地形流中稽于人心参合考三才动则循卦节静则因彖辞干坤用施行天下然后治此节言一动一静之理贯乎三才也上干下坤结括终始乃上天下地之位也坎离之中炁运移其中乃中间人位也即此已全具三才法象即此一动一静之理便通彻天地包括河洛河图文即指龙图而言河图之数五十有五循环无耑圆以象天之动上观河图文即仰以观于天文也地形流即指洛书而言洛书之位四正四隅统于中五方以象地之静下察地形流即俯以察于地理也人者天地之心也天地中间是为人心即邵子所谓一动一静之间天地人之至妙至妙者也葢此心非动非静而又能动能静参天两地为造化之枢机故曰中稽于人心参合考三才动以应天隂阳有进退必循乎卦爻之节故曰动则循卦节此即系辞传所谓动则观其变而玩其占也亦即上文发号顺时之意静以应地刚柔有表里不越乎卦爻之辞故曰静则因彖辞此即系辞传所谓居则观其象而玩其辞也亦即上文准拟形容之意静极而动真阳动于九天之上是谓干元用九而元神升乎干鼎矣动极复静真隂潜于九地之下是谓坤元用六而元炁归乎坤炉矣元神为性元炁为命性成命立天心耑拱于中极百节万神无不辐凑皈命岂非干坤用施行天下然后治乎首章云干坤者易之门户次章云天地设位此中首揭露干坤德洞虚中言干坤括始终终之曰干坤用施行可见彻始彻终只是干坤为体则门户之说益了然矣首章云坎离匡廓运毂正轴次章云坎离者干坤二用此章先言日月炁双明继言运移不失中末乃揭出二用可见彻始彻终只是坎离为用则匡廓之意益洞然矣抱一子曰蟾蜍乃金炁之精故视卦节而渐旺玉兔乃卯木之魄故望太阳而吐光此章极其奥衍纳甲妙义从古河图幷先天圆图中来不特为全部参同契大关键亦即羲易之精髓也中间蟾蜍兔魄两象尤称奇险绝世魏公于此几欲呕出心肝今而后註者与作者可相视而笑矣君臣御政章第五可不慎乎御政之首管括微密开舒佈宝要道魁柄统化纲纽爻象内动吉兇外起五纬错顺应时感动四七乖戾誃离俯仰文昌统录诘责台甫百官有司各典所部原始要终存亡之绪或君骄佚亢满违道或臣邪佞行不顺轨弦望盈缩乖变兇咎执法刺讥诘过贻主辰极处正优游任下明堂佈政国无害道此章以君臣御政之得失喻金丹火候之得失也可不慎乎御政之首管括微密开舒佈宝要道魁柄统化纲纽爻象内动吉兇外起五纬错顺应时感动四七乖戾誃离俯仰文昌统录诘责台辅百官有司各典所部此节以御政喻火候当戒慎其初基也火候之要彻首彻尾防危虑险无一刻不宜慎若人君御政然而尤当致谨其初基葢金丹大道以天心为主精炁为用正犹人主之统御其臣下也故曰御政学人入室之始一阳初动谓之首经譬若人君即位之初更改正朔谓之元年上章元年乃芽滋即其义也故仙翁喟然发端曰可不慎乎御政之首管括微密者即静而内守环匝关闭之意开舒佈宝即动而应机发号顺应之意魁柄即是斗杓斗为天之喉舌斟酌元化统摄周天若网之有纲衣之有纽是为要道喻吾身天心实为万化之纲领丹道作用全仗天心斡运斗柄推迁故曰要道魁柄统化纲纽天心既为万化纲纽动而正则罔不吉动而邪则罔不兇系辞传曰爻象动乎内吉兇见乎外即其义也在易为爻象在天即为星象天有三垣紫微垣为北极之所居最处乎内太微垣次之天市垣又次之由是金木水火土之五纬倂二十八宿之经星环佈于垣外垣中主星全系斗杓凡经纬诸星或顺或逆无不听命斗杓斗杓顺动则五纬经星罔不循其常度斗杓一有不顺则环佈之五纬一切逆而不顺应时感动立见咎徴周天经星亦皆一切乖戾失其常度而至于誃离俯仰矣此喻人之天君罔动则五官错谬百脉沸驰所谓毫发差殊不作丹者也天象乖变失常不可责之衆星人君御政失宜亦不可责之百官有司各有主者孰为主者在天则文昌台辅文昌即紫微垣中戴筐六星号南极统星录人长生之籍台辅即垣中三台四辅尊星三台以应三才四辅以应四象各居其方环拱兆极天之有文昌犹人君之有六部也天之有台辅犹人君之有相臣也相臣夹辅帝主爕理隂阳六部从而奉行之则百官有司不待诘责自然各典所部矣譬若作丹之时心君处中以制外魁罡坐镇斗杓斡旋一水一火调爕得宜自然六根大定百脉冲和而无奔蹶放驰之失矣原始要终存亡之绪或君骄佚亢满违道或臣邪佞行不顺轨弦望盈缩乖变兇咎执法刺讥诘过贻主辰极处正优游任下明堂佈政国无害道此节言火候之要存乎君主当慎终如始也火候之一动一静彻始彻终宜乎无所不慎亦犹人君御政一动一静自始自终宜无所不慎慎者转亡为存不慎则转存为亡存亡之绪从此分矣此一大事君臣各有其责而主之者惟君葢臣之听命于君犹气之听命于志也心君翼翼能持其志则奸声邪色自不得而干之若心君骄亢自用违其常道则耳目之官亦以邪佞应之行事不循轨则矣天心之与人心同出一原天心稍或不顺则天行立刻反常不特五纬错谬经星乖戾已也即如太隂之晦朔弦望本有常度今者当盈反缩当缩反盈薄蚀掩昌兇咎不可胜言矣天有执法之星主刺讥过失即太微垣中左执法右执法也朝廷象之故立为左右执法之臣亦主刺讥过失然违道之过不在百官有司而在台辅倂不在台辅而在君主自身此万化从心反本穷源之论也故曰执法刺讥诘过贻主主心得失只在一反覆间葢惟皇建极惟民归极心君能寂然不动无为以守至正百体自然从令有如北辰居所而衆星自然拱之故曰辰极处正优游任下心君既端拱神室百节万神莫不肃然犹王者坐明堂以朝诸候四海九州莫不率服寍复有出而梗化害道者故曰明堂佈政国无害道辰极在天象为紫微垣即北极所居在人君为深宫内寝晏息之所也明堂在天象为天市垣乃帝星所临在人君为朝会之所通道于九夷八蛮者也心君所处内有洞房外有明堂上应天垣下同朝宁故取御政之象此章即治道以明丹道最为了然丹道彻始彻终不出心君运用故君喻天心臣喻药物文昌台辅喻三田四象执法之臣喻耳目之官百官有司喻周身精气吉者受炁吉也兇者防炁兇也存喻片时得药亡喻顷刻丧失所贵乎御政者必须外却群邪内辅真主心君端拱于长极万化归命于明堂岂非还真之要道乎此篇首章言干坤门户明干坤之为体次章言坎离二用明坎离之为用三章言晦朔合符而产药物四章言天符进退而行火候皆御政之象也然而御政之义不可不明在天象以长极统御周天列宿在朝廷以人主统御百官有司在丹道则以心君统御周身精炁乃御政之义也故以此篇总结之上篇此卷专言养性而御政伏食已寓其中葢先天祖性寂然不动感而遂通不出中黄为万化之主宰举性则命在其中举养性则元精元气倂归元神之中矣知而养之方契黄帝老子虚无自然大道故末篇又称黄老养性炼己立基章第六内以养己安静虚无原本隐明内照形躯闭塞其兑筑固灵株三光陆沉温养子珠视之不见近而易求黄中渐通理润泽达肌肤初正则终修干立末可持一者以掩蔽世人莫知之此章言炼己立基在乎得一乃养性之初功也内以养己安静虚无原本隐明内照形躯闭塞其兑筑固灵株三光陆沉温养子珠视之不见近而易求此节言炼己之初基也首卷御政诸章但敷陈干坤坎离造化法象到此方直指炼己功夫示人以入手处吕祖云七返还丹在人先须炼己待时张紫阳云若要修成九转先须炼己持心炼己即养己也己即离中己土为性根之所寄只因先天底干性转作后天之离元神翻作识神心中隂气刻刻流转易失而难持不得坎中先天至阳之炁无以制之然先天一炁从虚无中来若非致虚守静之功安得穷原反本哉故曰内以养己安静虚无生身受炁之初本来一点灵明人人具足只因后天用事根寄于尘尘转为识日逐向外驰求未免背觉合尘认奴作主故必须时刻收视返听一点灵明自然隐而不露深藏若虚从此默默内照方知四大假合之躯总归幻泡当下便得解脱矣故曰原本隐明内照形躯兑为口系一身出入之门户凡元气漏泄处悉谓之兑而总持于方吋之窍黄庭经云方吋之中谨葢藏即闭塞之意也即此方吋中间有一点至灵之物为生生化化之根株故曰灵株筑固者不漏不摇也三光在天为日月斗在人离以应日坎以应月天心在中以应斗枢一坎一离南北会合反闻内照真人潜于深渊塞兑固守元珠得于罔象如此则天心寂然不动而炼己之功就矣故曰三光陆沉温养子珠然本来一点灵光倏有倏无非近非远只在目前人却不识索之身内不得索之身外又不得故曰视之不见近而易求黄中渐通理润泽达肌肤初正则终修干立末可持一者以掩蔽世人莫知之此节言炼己之功在乎得一也度人经云中理五炁混合百神可见中黄丹扄为万化统会之地譬若北辰居所衆星自拱学道之士从此温养子珠勿忘勿助久之神明自生渐渐四通八达身中九窍百脉三百六十骨节八万四千毛孔一齐穿透自然光润和泽感而毕通即易所云美在其中而畅于四肢也故曰黄中渐通理润泽达肌肤道有初有终有本有末初者炼己下手之功终者入室了手之事初如木之有干本也终如木之有标末也然须知最初下手一步便是末后了手一步所谓但得本莫愁末也初基一步便踏着正路从此循序渐进修持之功自然节节相应原始可以要终即本可以该末矣故曰初正则终修干立末可持然则孰为初孰为本要在一者而已未生以前惟得一则成人有生以后能抱一即成丹葢一生二二生三三生万物顺去生人生物者此一也而三返二二返一一返虚无逆来成圣成仙者亦此一也太上云得其一万事毕又曰谷神不死是谓元牝谷神至虚而至灵其妙生生不已从生生不已处分出元牝其体则一其用则两祕在掩蔽二字掩者掩其元门蔽者蔽其牝户若非一者在中岂能掩蔽然非掩蔽于外亦不成其为一此中窍妙非得真师指授纵饶慧过颜闵莫能强猜况世间凡夫乎故曰一者以掩蔽世人莫知之所云黄中是指出祖窍之中所云一者是指出祖窍之一知中则知窍知一则知窍中之妙知窍中之妙便知本来祖性便知守中抱一是养性第一步工夫两窍互用章第七上德无为不以察求下德为之其用不休上闭则称有下闭则称无无者以奉上上有神明居此两孔穴法金炁亦相胥知白守黑神明自来白者金精黑者水基水者道枢其数名一隂阳之始元含黄芽五金之主北方河车故铅外黑内怀金华被褐怀玉外为狂夫金为水母母隐子胎水为金子子藏母胞真人至妙若有若无彷彿太渊乍沉乍浮退而分佈各守境隅採之类白造之则朱炼为表卫白里真居方圆径吋混而相拘先天地生巍巍尊高旁有垣阙状似蓬壶环匝关闭四通踟蹰守御密固遏绝姦邪曲阁相连以戒不虞可以无思难以愁劳神炁满室莫之能畱守之者昌失之者亡动静休息常与人俱此章直指坎离两窍之用为金丹关键也上德无为不以察求下德为之其用不休上闭则称有下闭则称无无者以奉上上有神明居此两孔穴法金炁亦相胥此节指两窍之妙用也大道非一不神非两不化上章云一者以掩蔽既明示人以得一矣然而掩蔽之妙其体则存乎一其用不离乎两葢金丹妙用只在后天坎离坎离妙用不出先天干坤究竟只是性命二字性者先天一点灵光真空之体也其体圆成周遍不减不增在天为资始之干元在人便是父母未生前本来面目故名上德此中本无一物灵光独燿迥脱尘根若从意根下卜度推求便失之万里葢性本天然莫容拟议直是觅即不得故曰上德无为不以察求命者先天一点祖炁妙有之用也其用枢纽三才括囊万化在天为资生之坤元在人便是地一声时立命之根故名下德其中元炁周流潜天潜地变现无方若向一色边沉空守寂便堕在毒海葢命属有作不落顽空一息不运即死故曰下德为之其用不休上闭则称有者坤入干而成离也先天之干本是上德只因坤中一隂上升干家阳炁从外而闭之所谓至隂肃肃出乎天者也干中得此一隂性转为命感而遂通遂成有为之下德矣人但知离体中虚便认做真空不知这一点虚处正是真空中妙有唤作无中有下闭则称无者干入坤而成坎也先天之坤本是下德只因干中一阳下降坤家隂炁亦从外而闭之所谓至阳赫赫发乎地者也坤中得此一阳命转为性寂然不动依然无为之上德矣人但知坎体中寔便认做妙有不知这一点寔处正是妙有中真空唤作有中无坤中既受干炁还以此点真阳上归于干是谓反本还原归根复命自是先天神室中产出一点鄞鄂是为万劫不坏之元神故曰无者以奉上上有神明居神明之妙用全在中黄正位然非坎中真金之精上升离中真水之炁下降有无互入两者交通成和神明亦何自而生耶故曰此两孔穴法金炁亦相胥两孔穴即坎离两用之窍妙所谓元牝之门世莫知者也知白守黑神明自来白者金精黑者水基水者道枢其数名一隂阳之始元含黄芽五金之主北方河车故铅外黑内怀金华被褐怀玉外为狂夫此节直指水中之金为先天丹母也承上言所谓神明者亦非自然而来须有一段作用其作用全在知白守黑知白守黑者白即坎中真精黑即离中真水人能洞彻真空静存妙有一点神明自然从虚无中生出心印经所谓存无守有顷刻而成也只此便是金丹便是后天返先天处故曰知白守黑神明自来魏公又恐人不识金丹原本故重提之曰白者金精黑者水基言此白者非有形之金乃空劫中虚无元性也元性本纯白无染便是未生以前干元面目即所云上德也白者岂非金之精乎此黑者非行地之水乃虚无中所生之一炁也一炁本鸿蒙未分便是地一声以后坤元根基即所云下德也黑者岂非水之基乎先天金性即浑成大道尚无一之可名及乎道既生一露出耑倪便称天一之水是为道之枢机而金性藏于其中矣故曰水者道枢其数名一最初一点真水中藏真金为元炁生生之根本故曰隂阳之始元含黄芽黄芽者取水中藏金之象指先天一而言也先天一炁正是干家金精能总持万化为后天五行生生之真宰而深藏北极太渊之中故曰五金之主北方河车五金者借外炼银铅砂汞土以喻身中五行之精即此一物以其外之纯黑也故象铅以其黑中含白也故又有金华之象譬若有人外被褐而内怀玉外若狂夫中藏圣哲岂非神明不测者乎此言真铅之别于凡铅也茍能知白守黑则神明自来矣金丹妙用只在水中之金此段特显其法象入药镜云水乡铅只一味悟真篇云黑中有白为丹母此之谓也金为水母母隐子胎水为金子子藏母胞真人至妙若有若无彷彿太渊乍沉乍浮退而分佈各守境隅採之类白造之则朱炼为表卫白里真居此节重指金水两窍之用倂两而归一也上节合言水中金此又分言金水两体金精本能生水水之母也干中真金隐在坤水包络中故曰母隐子胎即上文所云下闭则称无也水本金之所生金之子也坤中真水藏在干金匡廓内故曰子藏母胞即上文所云上闭则称有也金水互用便是两弦之炁两畔同升合为一而真人出其中矣真人存于中宫非有非无灵妙不测故曰真人至妙若有若无彷彿太渊者真人潜深渊也乍沉乍浮者浮游守规中也金水交会之际同在中央及既交而退真人处中两者依旧分佈上下一南一北各守境隅矣其初採取北方坎中之金本来一片纯白及至锻以南方离中真火然后赫然发光岂非採之类白造之则朱乎然此一点真种非有非无本质极其微妙须赖中黄坤母环卫而乳哺之方得安居神室不动不摇故曰炼为表卫白里真居此段言倂两归一乃药物入炉之象即上所云无者以奉上上有神明居也方圆径吋混而相拘先天地生巍巍尊高旁有垣阙状似蓬壶环匝关闭四通踟蹰守御密固遏绝姦邪曲阁相连以戒不虞可以无思难以愁劳神炁满室莫之能留守之者昌失之者亡动静休息常与人俱此节特显炉鼎法象而火候即在其中中黄神室之中不过径吋圆以象天方以象地中有真人居之浑浑沌沌形如鸡子黄庭经云方圆一吋处此中是也故曰方圆径吋混而相拘径吋之地即元关也元关一窍大包六合细入微尘未有天地先有此窍号为天中之天内藏元始祖炁岂非先天地生巍巍尊高者乎此窍当天地正中左右分两仪上下定三才左通元门右达牝户上透天关下透地轴八面玲珑有如蓬岛方壶之象岂非旁有垣阙状似蓬壶者乎环匝关闭四通踟蹰者深根固蒂牢镇八门令内者不出也守御密固遏绝姦邪者收视返听屏除一切令外者不入也灵窍相通本无隔碍然必防危虑险故曰曲阁相连以戒不虞定中回光本无间断又必优游自然故曰可以无思难以愁劳神室中元始祖炁人人具足本来洋溢充满但人自不能久留耳故曰神炁满室莫之能留真人既安处神室必须时时相顾刻刻相守若一刻不守便恐致亡失之患故曰守之者昌失之者亡惟是一动一静不敢自由直与神室中真人唿吸相应彼动则与之俱动彼静则与之俱静彼休息则与之俱休息勿助勿忘绵绵若存火候才得圆足故曰动静休息常与人俱此段言炉鼎之象而兼温养之功即上文所云金炁亦相胥之作用也此章首揭出有无两用之窍是真炉鼎次别金水二炁之用是真药物末了更示人以温养防护之功是真火候金丹关键已全具此中不可忽过明辨邪正章第八是非历脏法内观有所思履行步斗宿六甲次日辰阴道厌九一浊乱弄元胞食炁鸣肠胃吐正吸外邪昼夜不卧寐晦朔未尝休身体日疲倦恍惚状若痴百脉鼎沸驰不得清澄居累土立坛宇朝暮敬祭祀鬼物见形象梦寐感慨之心欢意喜悦自谓必延期遽以夭命死腐露其形骸举措辄有违悖逆失枢机诸术甚衆多千条有万余前却违黄老曲折戾九都明者省厥旨旷然知所由此章厯指旁门之谬以分别邪正也欲知大道之是当先究旁门之非旁门种种邪谬不可枚举姑约略而计之是非历脏法内观有所思此内观五脏着于存想之旁门履行步斗宿六甲次日辰此履罡步斗泥于符术之旁门阴道厌九一浊乱弄元胞此九浅一深採隂补阳之旁门食炁鸣肠胃吐正吸外邪此吞服外气吐故纳新之旁门昼夜不卧寐晦朔未尝休此搬精运气常坐不卧之旁门身体日疲倦恍惚状若痴百脉鼎沸驰不得清澄居以上五种旁门俱是求之身内者种种捏怪勉强行持究其流弊至于身体疲倦精神恍惚周身之百脉势必奔逸散驰而无一刻清寍澄湛之时求之身内者其恶騐如此累土立坛宇朝暮敬祭祀鬼物见形象梦寐感慨之此祭炼鬼物入梦现形之旁门心欢意喜悦自谓必延期遽以夭命死腐露其形骸以上一种旁门是求之身外者初时朝暮祭祀妄冀鬼物救助益算延年不知反为鬼物所慿流入隂魔邪术既而或遭王难或遘奇疾本欲长生反夭厥命腐露形骸为世俗之所耻笑矣求之身外者其恶验又如此章首是非二字直贯到底言金丹大道全在养性非是此等旁门可得而混入也养性工夫即在前两章中旁门反之故遭种种恶验举措辄有违悖逆失枢机诸术甚衆多千条有万余前却违黄老曲折戾九都明者省厥旨旷然知所由此段结言旁门之背道也金丹大道莫过养性原本黄帝老子虚无自然宗旨故隂符道德两经直指尽性尽命最上一乘法门与三圣作易同一枢机世人不悟往往流入旁门动輙千差万别悖逆之极全失其枢机矣以上所列五六种或求之身内或求之身外只是略举一隅引而伸之千条万绪可以类推大约非黄老复命归根之功即非黄老九宫洞房之奥此辈甘堕旁蹊如却行求前徒费曲折耳明眼之士亟发信心参礼真师穷取性命根源本来面目倘能于片言之下洞彻宗旨方知本来一条平坦道路人人可得而由再加向上功夫勤行伏炼庶乎脱旁蹊而超彼岸矣上篇此章专言伏食而御政养性已寓其中前面御政诸章但陈一隂一阳法象养性诸章但指一性一命本体至于隂阳之配合性命之交倂别有妙用存焉此伏食之功所以为金丹要关键也伏者取两物相制为用食者取两物相倂为一葢假铅汞凡药巧喻性命真种借鼎炉外象旁通身心化机以有形显无形乃是伏食宗旨究非烧茅弄火一切旁门可得而假借也药在炉中须用真火锻炼故末篇又云炉火之事两弦合体章第九火记不虚作演易以明之偃月法炉鼎白虎爲熬枢汞日爲流珠青龙与之俱举东以合西魂魄自相拘上弦兑数八下弦艮亦八两弦合其精干坤体乃成二八应一斤易道正不倾此章直指金水两弦之炁先分后合示人以真药物也火记不虚作演易以明之偃月法炉鼎白虎爲熬枢汞日爲流珠青龙与之俱举东以合西魂魄自相拘此节指两弦真炁为金丹之用也前养性章中俱说虚无自然大道尚不及龙虎铅汞诸异名到此方说临炉作用要紧全在金水两物曰炉鼎曰铅汞曰龙虎曰上下两弦种种曲譬皆是物也世传古丹经有火记六百篇魏公倣之作参同契其实非也火记本无其文即在先天羲易中葢日月为易不过一隂一阳体属干坤用寄坎离一切异名皆从此縯出于干坤寓炉鼎法象于坎离寓药物法象其余六十卦三百六十爻即寓火候法象一日两卦一月之候正应周天三百六十度数又以一月配一年便成火记六百篇究竟只是日月为易一隂一阳而已故曰火记不虚作演易以明之坎为太隂真水本是月精然必受符于日晦朔交会之间隂极转阳魄中生魂一阳实生于朔火力尚微到初三日没时庚方之上一阳初动而为震一钩偃仰成偃月之象坎水中产出金精所谓虎向水中生也金伏炉中必须锻之乃出是为上弦兑体故曰偃月法炉鼎白虎爲熬枢此举炉鼎以包药物也离为太阳真火本是日光然必合体于月日月对望之际阳极转隂魂中生魄一隂实生于望水炁尚藏到十六日平明时辛方之上一隂初降而为巽盛满欲流有流珠之象离火中生出木液所谓龙从火里出也木性顺金恆欲流而就下是谓下弦艮体故曰汞日爲流珠青龙与之俱此举药物以该炉鼎也于是驱东方之龙以就西方之虎流珠与金华情性既已相投地魄与天魂金木自然相制故曰举东以合西魂魄自相拘此言两窍互用金炁相胥之妙假两弦法象以发明之也上弦兑数八下弦艮亦八两弦合其精干坤体乃成二八应一斤易道正不倾此节言两弦之炁合而成丹也自震庚一点偃月进至二阳便属上弦之兑其卦气纳丁此时水中胎金魄中魂半所谓上弦金半斤也如颠倒取之亦可云水半斤故曰上弦兑数八自巽辛一点流珠退到二隂便属下弦之艮其卦气纳丙此时金中胎水魂中魄半所谓下弦水半斤也如颠倒取之亦可云金半斤故曰下弦艮亦八前取两物相制故云金木此又取一体相生故云金水其用一也兑体本属纯干因上爻易坤一隂遂成少女艮体本属纯坤因上爻易干一阳遂成少男今者两畔同升合而为一纯金还干性处内而立鄞鄂纯水还坤命处外而作胞胎一粒金丹产在中黄土釜岂非两弦合其精干坤体乃成乎须知两弦之时即具全体到得全体之时却不见有两弦全体之合得诸自然两弦之分别有妙用所谓月之圆存乎口诀也夫两弦既合铅止半斤汞惟八两正应金丹一斤之数干坤之全体从艮兑之分体而成也艮兑之分体又从坎离之中体而出也坎离之体不过一日一月前所云日月为易者到此适得其平而无倾昃之患矣故曰二八应一斤易道正不倾即后天两弦之用以还先天干金之体方是金丹作用正所云縯易以明之者此伏食之第一义也金返归性章第十金入于勐火色不夺精光自开辟以来日月不亏明金不失其重日月形如常金本从月生朔旦受日符金返归其母月晦日相包隐藏其匡廓沉沦于洞虚金复其故性威光鼎乃熺此章直指先天金性为丹道之基也上章并举金水两弦犹属对法此则倂两归一直提金性根源令学道者知有归宿处且如世间真金入勐火中锻炼一番精光自然倍增罔有夺其色者凡金尚然矧此本来金性原属干元先天地生万劫不坏有能夺其精光者乎故曰金入于勐火色不夺精光当其混蒙初剖地辟天开干中一阳既破而为离坤中一隂遂实而为坎坎属太隂其精为金离属太阳其光为火坎中真金锻以离中真火精光自然团结不散所以日月合体而亘古亘今光明不息故曰自开辟以来日月不亏明世间真金入勐火中锻炼数过分量终不增减纤毫况本来金性无欠无余由他在干坤大冶中千变万化分量断然不增不减矣所以自有日月以来升沉出没不知几经薄蚀而圆明之体万古长存者惟金性不毁故也故曰金不失其性日月形如常金之精光本一而日月分受之日得其光常主外施月得其精常主内藏究竟日月原非二体精光亦非二物坎中金精虽若寄体于月实则受胎于日人但见初三之夕一点阳光倏从庚方出现似乎金从月生不知这点光明原从太阳中来只因晦朔之交日月合璧日魂返照月魄感而有孕至于朔旦一阳初动月魄乃遡日魂而生明震来受符矣故曰金本从月生朔旦受日符葢坎中金精原从干金中分来故以干为父又从坤土中产出故以坤为母月当晦时与日媾精两相撢持日在上月居下日精入在月中尽为太隂所收月光包在日内尽为太阳所挕光尽体伏纯黑无光乃坎金返归坤土之象故曰金返归其母月晦日相包当金返归母之时月既为日所包阳光遂隐匿潜伏深藏于北方虚危之地一点金精沉在北极太渊空洞虚无之中在造化为日月合璧旋玑停轮在吾身为神归炁穴大药入炉之时也故曰隐藏其匡廓沉沦于洞虚未几而隂极阳生金性来复庚方之上一阳复萌在造化为哉生明在吾身为大药将产出坤炉而上升干鼎坎中真金到此才得返本还源复其干父之性赫然成丹而光明洞彻太虚矣岂非金复其故性威光鼎乃熺乎此章直指金性为造化之根生身之本造化之奥全在河图水为五行开先故天一即生水沿而下之水生木木生火火生土到土方才生金金独处其最后而全五行之气是造化以金为要终也土为五行殿后故天五才生土遡而上之生土者火生火者木生木者水水却从金而生金复处其最先而辟五行之源是造化又以金为原始也此终则有始之妙也金在吾身即属先天祖性父母未生以前此性圆同太虚迨媾精以后地水火风四大假合而成幻躯太虚中一点真性落于其中方能立命是吾身以金为原始也及乎四大假合之躯终归变灭而此金性独不与之俱变万劫长存是吾身又以金为要终也此无终无始之妙也昔羲皇作易剖开太极噼破天心最初落下一点便成干卦干为天而孔子翼之曰万物资始干为金而孔子翼之曰纯粹以精此万世尽性至命之准则也释迦得此以证丈六之身故尊之曰金仙元始得此以结一黍之珠故宝之曰金丹三教根源同一金性外此即堕旁蹊曲径矣此学道者所当细参也从金性二字参出三教圣人立地处可谓泄尽天机即此见参同一书无人不当读无时不当读矣二土全功章第十一子午数合三戊己号称五三五既和谐八石正纲纪唿吸相含育伫息爲夫妇黄土金之父流珠水之子水以土爲鬼土镇水不起朱雀爲火精执平调胜负水盛火消灭俱死归厚土三性即会合本性共宗祖巨胜尚延年还丹可入口金性不败朽故爲万物宝术士伏食之寿命得长久土游于四季守界定规矩金砂入五内雾散若风雨薰蒸达四肢颜色悦泽好发白皆变黑齿落还旧所老翁复壮丁耆妪成姹女改形免世厄号之曰真人此章专揭二土之用造化成丹示人以归根之要也子午数合三戊己号称五三五既和谐八石正纲纪唿吸相含育伫息爲夫妇此节言水火二用必归于中土也葢丹道妙用无过水火水火妙用不离戊己大约举一即兼两举两即兼三会三乃归一故水火既济其功用全赖中央真土水属北方正子在吾身为坎戊月精天一所生其数得一火属南方正午在吾身为离己日光地二所生其数得二两者一合便成三数坎中有戊是为阳土离中有己是为隂土在吾身为中黄真意土本天五所生独得五数故曰子午数合三戊己号称五合之而三性具矣水火异性各不相入惟赖中央土德多方调燮方得相济为用由是水一火二得中央之土列为四象重为八卦四正四隅分佈环拱便成八石之象岂非三五既和谐八石正纲纪乎外炼之术以五金配五行以八石配八卦丹头一到五金八石皆点化而成真金故仙翁假外象以喻内功切不可泥象执文水火既已相济其中一合一辟便有唿吸往来唿至于根吸至于蒂总赖中宫真土含藏而停育之此唿吸非口鼻之气乃真息也真息往来初无间断自相合辟于中土不啻夫妇之相配偶乃真胎也中宫之真胎不动而一水一火自然唿吸其中犹太虚之真胎不动而一日一月自然唿吸其中岂非唿吸相含育伫息爲夫妇乎此段直指真息为金丹之母南华经云真人之息以踵心印经云唿吸育清黄庭经云后有密户前生门出日入月唿吸存皆言真息也此处指北方正子为水南方正午为火以本体而言后面指离中流珠为水坎中金精为火又以颠倒互用而言矣黄土金之父流珠水之子水以土爲鬼土镇水不起朱雀爲火精执平调胜负水盛火消灭俱死归厚土三性即会合本性共宗祖此节言真土妙用能使三家归一也戊己二土分属水火水火之中便藏金木而终始不离于土葢生身受炁之初即有中黄真土为金精之所自出此金本是干家祖性中宫不动元神只因干金一破流入坤中实而为坎坎中金精便属戊土即所谓金华也惟坎中金精从干父而生故曰黄土金之父干之一阳既入坎中中间换入一隂破而为离正是坤宫真水化出离中木液便属己土即所谓太阳流珠也惟离中流珠从坤母而出故曰流珠水之子此言三性之顺而相生者也坎中金精是为太阳真火离中木液是为太隂真水离中隂水易至泛滥来尅坎中阳火坎中之火乃生中央真土以制之故曰水以土爲鬼土镇水不起离中之水能尅坎中真火中央之土能制离中真水而坎中之火又能生中央真土所以水火相尅两下交战全赖中央真土调停火候不使两家偏胜庶几各得其平故曰朱雀爲火精执平调胜负朱雀是火候之火不可偏属两家所以特称火精火盛而有炎上之患赖真水以消灭之水盛而有泛滥之处又赖真土以镇伏之火性一死永不复燃水性一死永不复流俱销归于真土之中故曰水盛火消灭俱死归厚土此言三家之逆而相尅者也三家顺而相生须从中宫之土生起三家逆而相尅亦从中宫之土尅起所以丹道作用全在真意唸头起处系人生死之根顺之则流转不穷逆之则轮囬顿息于此起手即于此归根不可不知离中真水称一性坎中真火称一性中央真土独称一性方其未归之前强分三性既归之后方知三性本来只是一性最初太极函三浑然天地之心不可剖析因混沌一剖水火遂分上下两弦倂中土而成三家此由合而分也后来两弦之炁由分而合戊己二土销归中央依然一箇宗祖张紫阳所谓追二炁于黄道会三性于元宫是也故曰三性即会合本性共宗祖初云夫妇以两性相配而言也继云父子言两性之所自出也究云宗祖乃倂为一性矣夫妇喻坎离父母喻干坤是为两仪四象宗祖喻中央祖土便是返太极处归根复命之妙于此可见巨胜尚延年还丹可入口金性不败朽故爲万物宝术士伏食之寿命得长久土游于四季守界定规矩金砂入五内雾散若风雨薰蒸达四肢颜色悦泽好发白皆变黑齿落还旧所老翁复壮丁耆妪成姹女改形免世厄号之曰真人此节言伏食之神验也三性会合便成金丹吞入口中便称伏食迥非旁门服食之术也世间药草如巨胜之类尚可延年益算况金性坚刚万劫不朽岂不为万物中至宝道术之士倘能伏此先天一炁夀命有不长久者乎戊己二土本无定位周流四季在东则为辰土在南则为未土在西则为戍土在北则为丑土木火金水无非土之疆界作丹之时赖此土以立中宫之基伏丹之时仍赖此土以定四方之界故曰土游于四季守界定规矩金砂即还丹也葢两物所结就者入五内即是入口葢指方吋而言非服食之邪说也雾散若风雨以下俱是伏丹后自然之验丹既吞入口中灵变不测周身八万四千毛孔若云腾雾散风雨暴至之状四肢自然薰蒸颜色自然悦泽发白还黑齿落转生老翁复成壮男老妪变成姹女劫运所不能制造物所不能厄任他沧海成田由我逍遥自在号之曰真人不亦宜乎同类合体章第十二胡粉投火中色坏还爲铅冰雪得温汤解释成太玄金以砂爲主禀和于水银变化由其真终始自相因欲作伏食仙宜以同类者植禾当以谷覆鸡用其卵以类辅自然物成易陶冶鱼目岂爲珠蓬蒿不成槚类同者相从事乖不成宝燕雀不生凤狐兔不乳马水流不炎上火动不润下世间多学士高妙负良材邂逅不遭値耗火亡资财据按依文说妄以意爲之端绪无因缘度量失操持擣治羌石胆云母及矾磁硫磺烧豫章泥汞相炼飞鼓铸五石铜以之爲辅枢襍性不同类安肯合体居千举必万败欲黠反成痴稚年至白首中道生狐疑背道守迷路出正入邪蹊管窥不广见难以揆方来侥倖讫不遇圣人独知之此章言同类相从方称伏食而外炼者失其真也胡粉投火中色坏还爲铅冰雪得温汤解释成太玄金以砂爲主禀和于水银变化由其真终始自相因此节正言水火同类相变化而成丹也何为同类人但知坎为水不知坎中一阳本从干家来正是太阳真火阳与阳为同类故坎中真火恆欲炎上以还干人但知离为火不知离中一隂本从坤宫来正是太隂真水隂与隂为同类故离中真水恆欲就下以还坤此即大易水流湿火就燥本乎天者亲上本乎地者亲下各从其类之义也魏公先以世间法喻之如胡粉本是黑铅烧就一见火则当下还复为铅冰雪本是寒水结成一见汤则立即解释成水可见火还归火水还归水本性断不可违矣炼金丹者只取一味水中之金水中之金即命蒂也本来原出于干性自干破为离离为性根中有真隂得南方火炁砂之象也学人欲暸命宗必须以性为主故曰金以砂爲主而此离中砂性得火则飞未易降伏仍赖北方水中之金以制之学人欲暸性宗又必须以命为基故曰禀和于水银要知砂与水银原是一体同出而异名者也其初原从一体变化而成两物其究还须从两物变化而归一体只此真隂真阳同类交感相因为用而已故曰变化由其真终始自相因变化之法不过流戊就己颠倒主宾使后天坎离还复先天干坤耳张紫阳云隂阳得类方交感二八相当自合亲此之谓也欲作伏食仙宜以同类者植禾当以谷覆鸡用其卵以类辅自然物成易陶冶鱼目岂爲珠蓬蒿不成槚类同者相从事乖不成宝燕雀不生凤狐兔不乳马水流不炎上火动不润下此节旁证同类之义也伏食之法只取砂与水银二物变化成丹金以制砂其义为伏吞入五内其义为食非伏食无由作仙非同类之物无由取以伏食故曰欲作伏食仙宜以同类者此二句为通章要领以下旁引曲喻总是发明同类二字世间一切有情无情之物莫不各有其类若同类者相从有如植禾之必以谷覆鸡之必用卵其炁自然相辅庶几物得化生而易于陶冶矣若非类强合则如鱼目之不可为珠蓬蒿之不得成槚鷰雀之决不生凤狐兔之决不产马其性迥然各别必至事情乖违而难以成宝矣何况水本流湿其润下之性也一流即不能强之使上火本就燥其炎上之性也一动即不能强之使下此一坎一离所以各从其类砂与水银之所以变化而成丹也即伏食之义也世间多学士高妙负良材邂逅不遭値耗火亡资财据按依文说妄以意爲之端绪无因缘度量失操持擣治羌石胆云母及矾磁硫磺烧豫章泥汞相炼飞鼓铸五石铜以之爲辅枢襍性不同类安肯合体居千举必万败欲黠反成痴稚年至白首中道生狐疑背道守迷路出正入邪蹊管窥不广见难以揆方来侥倖讫不遇圣人独知之此节耑破炉火之谬言一切有形有质者皆非同类之真也欲炼还丹必须採取药物一性一命本先天无形之妙喻为铅汞迥非凡砂水银欲炼还丹必是安炉立鼎药物入炉用先天真火锻炼喻为炉火迥非烧茅弄火还丹工用全资火候而烹炼既而温养终而变化一粒圆成脱胎入口喻为伏食迥非服铒金石然而金丹大道万劫一传兼且世人福薄难逢真师往往多流于伪术有等狂夫自负高材博学不求真师指授妄认己意附会丹经遂以凡药为铅汞以烧炼为炉火以服饵为伏食既不识端绪又不知度量于是广求五金八石襍用三黄四神既非本来同类之物安肯合体成丹是犹认鱼目而为珠望狐兔以生马也此等伪术势必万举万败白首无成小则耗损资财大则丧身失命似黠而实痴当疑而反信此为守迷背道出正入邪不肯自己认错转将错路指人遂以管窥蠡测之见着书立言贻误方来塞却后来途径瞎却后人眼目以至人法眼观之无半点是处此辈尚不觉悟方且欲侥倖于万一岂不谬哉首章指出两弦真气次章独揭先天金性三章才说三性会合直到还丹入口位证真人伏食之旨已无余蕴矣但世人惑于旁门烧炼之术往往假託伏食而实非同类之真故此章重言以破其迷吕公警世诗云不思还丹本无质翻饵金石何太愚引而不发其即仙翁破迷之意乎祖述三圣章第十三若夫三圣不过伏羲始画八卦效法天地文王帝之宗结体演爻辞夫子庶圣雄十翼以辅之三君天所挺叠兴更御时优劣有步骤功德不相殊制作有所踵推度审分铢有形易忖量无兆难虑谋作事令可法爲世定此书素无前识资因师觉悟之皓若褰帷帐嗔目登高台火记六百篇所趣等不殊文字郑重说世人不熟思寻度其源流幽明本共居窃爲贤者谈曷敢轻爲书若遂结舌瘖绝道获罪诛写情着竹帛又恐泄天符犹豫增叹息俛仰缀斯愚陶冶有法度安能悉陈敷略述其纲纪枝条见扶疏此章言祖述三圣之易以阐明大道也若夫三圣不过伏羲始画八卦效法天地文王帝之宗结体演爻辞夫子庶圣雄十翼以辅之三君天所挺叠兴更御时优劣有步骤功德不相殊制作有所踵推度审分铢有形易忖量无兆难虑谋作事令可法爲世定此书此节言三圣作易为大道之渊源也道体同于太虚本无名象邃古以前混混沌沌忘乎道无非道也自圣人作易方才凿破混沌一切天机乃尽泄矣易之为书画卦始于伏羲系辞縯于文王十翼成于孔子更三圣而易道始备羲皇为开天之圣宇宙在手万化生心当时仰观俯察穷取造化根源天不爱道于是河出图洛出书为之印证从此灼见造化根源只一太极太极之精蕴不出河图洛书河洛之中五即太极也由此分出一隂一阳而为两仪由两仪而生四象由四象而生八卦八卦既画其序则干一兑二离三震四巽五坎六艮七坤八干以原始坤以要终两头包括隂阳震为天根巽为月窟一中分出造化其位则干南坤北离东坎西兑东南艮西北巽西南震东北隂阳之纯且中者居四正杂且偏者居四隅天位乎上地位乎下干坤定子午之位日生于东月生于西坎离列卯酉之门以至山镇西北泽注东南风起西南雷动东北悉合造化自然法象重之为六十四卦其序其位大略相同葢卦未画时易在天地卦既画时天地在易是谓效法天地此先天之羲易也先天之易但立其体未究其用厥后连山首艮归藏首坤夏商之易虽各有其用而精义未彰至商周之际文王蒙难羑里身经忧患大用现前乃翻转羲皇局面颠倒干坤化机其位则离火自东而南代干之位干之大用在离向明之象也坎水自西而北代坤之位坤之大用在坎藏用之地也震木本在东北进而居东以代离木与火为侣也兑金本在东南退而居西以代坎金与水为朋也退干父于西北实居坎水之前取干知大始之义置坤母于西南实居离火之后取坤作成物之义艮来东北处先天震位长男返为少男阳以进极而退也巽往东南处先天兑位少女转为长女隂以退极而进也隂阳之少而交者居四正老而不交者居四隅义取交易为用其八卦之序则自帝出乎震以至成言乎艮循环无端终始万物义取变易为用其六十四卦之序则始于干坤中于坎离终于既济未济义取反对为用位置既易因象系辞系在卦下者谓之彖辞如元亨利贞之类系在逐爻者谓之爻辞如潜龙勿用之类象辞占变粲然大备是谓结体演爻辞此则后天之周易也孔子生诸圣之后晚而好易韦编三绝其义益精作十传以羽翼圣经谓之十翼象彖文言专发文王后天之辞系辞说卦兼明伏羲先天之象序卦杂卦旁通流行之妙反对之机大约尽性至命之微言穷神知化之奥义无不悉备其中是谓十翼以辅之使人从后天以返先天而易道集其大成矣三圣皆天挺之资迭兴间出倡明大道作述虽分先后功德实无优劣伏羲之易取诸造化文王之易取诸伏羲孔子之易兼取诸羲文或作或述同出一源其间分数铢两毫发不差无兆者形而上之道太极是也有形者形而下之器卦爻象数是也形上之道难以揣摹形下之器易为忖度所以画卦系辞作翼而一隂一阳之道遂宜乎其中三圣定为此易书正欲万世学道之士则而象之耳素无前识资因师觉悟之皓若褰帷帐嗔目登高台火记六百篇所趣等不殊文字郑重说世人不熟思寻度其源流幽明本共居窃爲贤者谈曷敢轻爲书若遂结舌瘖绝道获罪诛写情着竹帛又恐泄天符犹豫增叹息俛仰缀斯愚陶冶有法度安能悉陈敷畧述其纲纪枝条见扶疏此节言准易以作参同契直敍其源流也魏公自言大道非真师不传天纵如三圣制作且有所踵况我素无先知之资岂能坐进大道幸遇真师先觉而始得开悟耳因师觉悟之后夙障尽空疑团冰解双目洞明有若褰帷帐而登高台岂不快哉易有六十四卦除去干坤坎离四卦应炉鼎药物其余一日两卦朝屯暮蒙一月三十日准六十卦十月三百日便准六百卦究竟簇年归月簇月归日簇日归时火候工夫只在一刻文虽郑重旨趣不殊非果有六百篇火记也奈世人不能好学深思究其源流之所在倘能究之只此一坎一离月幽日明同类共居日月为易通乎昼夜便是无上至真妙道我今因师觉悟灼见道在目前祗可与一二贤者共谈不敢轻易笔之于书也然遂闭口结舌诚恐逆天道而获谴若尽情着之竹帛又恐泄天宝而罹愆进退两难犹豫俛仰只得假大易有象之文寓大丹无形之用费尽陶冶约畧敷陈鼎器药物粗述纲纪採取烹炼微露枝条翼后学之得意而忘言耳盖书不尽言言不尽意仙翁参同一书实与三圣作易尽性至命穷神知化之宗旨若合符节世之有缘遇师者得此一印证而了然矣还丹法象章第十四以金爲隄防水入乃优游金数十有五水数亦如之临炉定铢两五分水有余二者以爲真金重如本初其土遂不离二者与之俱三物相含受变化状若神下有太阳炁伏蒸须臾间先液而后凝号曰黄舆焉岁月将欲讫毁性伤寿年形体为灰土状若明窗尘擣治倂合之持入赤色门固塞其际会务令致完坚炎火张于下龙虎声正勤始文使可修终竟武乃成候视加谨密审察调寒温周旋十二节节尽更湏亲气索命将绝体死亡魄魂色转更爲紫赫然称还丹粉提以一丸刀圭最爲神此章全举还丹法象以为入室之准则也以金爲隄防水入乃优游金数十有五水数亦如之临炉定铢两五分水有余二者以爲真金重如本初其土遂不离二者与之俱此节言金水二炁为金丹之真种也葢还丹妙用彻始彻终只此金水二物建之即为炉鼎採之即为药物烹之即为火候乃至抽添运用脱胎神化无不在此然学道之士当知所先后未有隄防不立而得金水之用者也坎中之金本伏处而在内然内者不可不出金丹作用必须先立隄防牢镇六门元气方不外泄离中之水易泛滥而在外然外者不可不入况隄防既立不许泛滥真精无复走漏自然优游入炉故曰以金爲隄防水入乃优游金水两物之中本藏戊己二土土之生数得五成数得十坎中之金纳戊是得其十数之五也离中之水纳己是亦得其十数之五也二土合而成圭两弦之炁恰好圆足故曰金数十有五水数亦如之隄防既立方及临炉之用临炉配合仍旧是金水二物但铢两分数纤毫不可差错真水真金二者须要适均不可太过亦不可不及故水止于五分当防其有余而泛滥不可太过也金亦须五分当重如原初之铢两不可不及也金水二者既得其真自有真土调和其间葢离中纳己其五分之水即己土也坎中纳戊其五分之金即戊土也举金水二物而真土在其中矣及至戊己二土会入中央亦适得五分本数三家相会恰圆三五之数故曰其土遂不离二者与之俱三五之义出于河图东三南二木火为侣北一西四金水为朋此处但举金水而不及木火者葢以金水为精魄如人之形木火为神魂如人之影形动则影随吋步不离木火之于金水亦然精魄既合同而化神魂亦与之俱妙矣此金丹造化之妙也三物相含受变化状若神下有太阳炁伏蒸须臾间先液而后凝号曰黄舆焉岁月将欲讫毁性伤寿年形体为灰土状若明窗尘此节言坎离交会金丹之法象也金水两弦之炁得真土以含育之是为三物一家其中自生变化之状而神明不测矣葢前后隄防既已完固不容丝毫走漏炉中真炁自然发生然后抽坎中之阳填离中之隂北海中太阳真火燻蒸上腾须臾之间离宫真水应之先时化为白液后乃凝而至坚两者交会于黄房运旋不停有黄舆之象所谓婴儿姹女齐齐出却被黄婆引入室也然此两物未交之前当以真意合之两物既交之后又当以真意守之一点阳炁敛入厚土中生机转为杀机譬若穷冬之季万物剥落而归根故曰岁月将欲讫毁性伤寿年初时神入炁中寂然不动似乎薧木死灰久之生机复转一点真炁希微隐约滃然上升有如野马尘埃之状故曰形体为灰土状若明窗尘此为坎离始媾大药将产之法象擣治併合之持入赤色门固塞其际会务令致完坚炎火张于下龙虎声正勤始文使可修终竟武乃成候视加谨密审察调寒温周旋十二节节尽更须亲气索命将绝体死亡魄魂色转更爲紫赫然称还丹粉提以一丸刀圭最爲神此节言干坤交媾还丹之法象也坎离既交会于黄房抟炼两物倂合为一养在坤炉之中时节一到大药便产所谓水乡铅只一味是也大药既产即忙採取当以真意为媒廻风混合徐徐从坤炉升入干鼎方得凝而成丹故曰擣治倂合之持入赤色门此二句有吸舐撮闭无数作用在内赤色门即绛宫干鼎是也药既升鼎渐凝渐结又徐徐从干鼎引下送归黄庭此时当用固济之法深之又深密之又密直到虚极静笃一点真阳之炁方不洩漏故曰固塞其际会务令致完坚固塞之极一阳动于九地之下形如烈火斩关而出正子时一到亟当发真火以应之霎时干坤合辟龙虎交争便有龙吟虎啸之声故曰炎火张于下龙虎声正勤大药初生用文火以含育之方得升腾而出炉大药既生用武火以锻炼之方得结宝而归鼎故曰始文使可修终竟武乃成此中火候不可毫发差殊当用文而失之于勐则火太炎矣当用武而失之于弱则火太冷矣必相其宽勐之宜调其寒温之节方能得中故曰候视加谨密审察调寒温子时从尾闾起火应复卦一阳初动是为天根直至六阳纯乎干动极而复静矣午时从泥汍退火应姤卦一隂初静是为月窟直至六隂纯乎坤静极而复动矣故曰周旋十二节节尽更须亲此干坤大交之法象也动静相生循环不息练之有练日逐抽铅添汞久之铅尽汞干隂消阳长方得变种性为真性化识神为元神隂滓尽除则尸气灭而命根卒断阳神成象则凡体死而魂魄俱空故曰气索命将绝体死亡魄魂关尹子所谓一息不存道将来契正此时也至于伏炼久久绝后再甦心死神活而鼎中之丹圆满光明塞乎太虚矣岂非色转更爲紫赫然称还丹乎金丹本干家所出还归于干故称还丹色转紫者取水火二炁锻炼而成也还丹有气无质不啻如一丸之粉一七之刀圭而其变化若神已如此从此脱胎换鼎再造干坤子又生孙变化不测过此已往未之或知矣岂非粉提以一丸刀圭最爲神乎刀者水中金也圭者戊己二土也可见彻始彻终只取金水土三物变化而成还丹耳崔公入药镜云饮刀圭窥天巧吕祖沁园春云当时自饮刀圭又谁信无中产就儿其旨畧同此章全露还丹法象系伏食卷中大关键处初言两物相交则伏炁于坤炉而产药继言一阳初动则凝神于干鼎而成丹前两节总是金丹作用后一节方是还丹作用入药镜云产在坤种在干悟真篇云依他坤位生成体种在干家交感宫皆本诸此章还丹名义章第十五推演五行数较约而不繁举水以激火奄然灭光明日月相薄蚀常在晦朔间水盛坎侵阳火衰离昼昏阴阳相饮食交感道自然名者以定情字者缘性言金来归性初乃得称还丹吾不敢虚说倣傚圣人文古记显龙虎黄帝美金华淮南炼秋石玉阳加黄芽贤者能持行不肖毋与俱古今道由一对谈吐所谋学者加勉力留念深思维至要言甚露昭昭不我欺此章结言还丹名义不外水火之性情也推演五行数较约而不繁举水以激火奄然灭光明日月相薄蚀常在晦朔间水盛坎侵阳火衰离昼昏阴阳相饮食交感道自然此节言水火交感虽变而不失其常也葢丹道之要不外一水一火水火本出一原后分两物干中一阳走入坤宫成坎坎中有太阳真火坤中一隂转入干宫成离离中有太隂真水水火二炁互藏其根化化不穷五行全具其中葢水能生木木能生火火能生土土能生金金转生水左旋一周而相生便是河图顺数火能尅金金能尅木木能尅土土能尅水水转尅火右旋一周而相尅便是洛书逆数一顺一逆一生一尅而五行之千变万化总不出其范围故曰推演五行数较约而不繁天一生水水本真阳落在北方太隂之中所以水反属隂地二生火火本真隂升在南方太阳之位所以火反属阳隂盛便来侵阳水盛便能灭火葢先天无形之水火主相济为用后天有形之水火便主相激为仇故曰举水以激火奄然灭光明天上之日月即是世间之水火日属太阳火精其光无盈无亏月属太隂水精借太阳以为光晦朔之交日与月并会于黄道谓之合朔然但同经而不同纬故虽合朔而日不食若同经而又同纬月不避日阳光便为隂魄所掩所乙太阳薄蚀长在朔日故曰日月相薄蚀常在晦朔间人生与造化若合符节世人但知坎水为月不知离中一点真水正是月精但知离火为日不知坎中一点真火正是日光晦朔之交日月合璧水火互藏一点太阳真火沉在北海极底邵子所谓日入地中媾精之象也在丹道为坎离会合一阳初动之时此时当温养潜龙勿可轻用直到阳光透出地上方才大明中天若真阳不能作主陷在隂中无由出炉即是北方寒水过盛浸灭太阳之象真火既为寒水所浸日光便受重隂掩抑正当中天阳盛之时奄奄衰弱昏然而无光矣故曰水盛坎侵阳火衰离昼昏坎居北方幽阙之中正子位上月当朔之象也离居南方向明之地正午位上日当昼之象也水火均平方得交济为用一或偏胜便致薄蚀为灾日月之相薄蚀即举水以激火奄然灭光明之义也当与中篇晦朔薄蚀掩冒相倾参看虽然此特言其变耳若水不过盛火不过衰日以施德月以舒光水火自然之性情即隂阳交感之常道薄蚀灾变何自而生故曰阴阳相饮食交感道自然日月反其常道故云薄蚀隂阳循其自然故云饮食葢以造化日月之合有常有变喻身中坎离之交有得有失不可不慎密也名者以定情字者缘性言金来归性初乃得称还丹此节言金返归性乃还丹之了义也离中元精本太隂真水又称木液坎中元炁本太阳真火又称金精丹道以水火为体金木为用关尹子曰金木者水火之交也金木虽分两物究其根源只一金性金性本出先天之干未生以前纯粹以精万劫不坏只因有生以后混沌一破走入坤宫是为坎中金精干家之性转而称情干之一阳既变为坎其中换入坤之一隂是为离中木液坤家之情转而称性葢木主宁静字之曰性所谓人生而静天之性也金主流动名之曰情所谓感于物而动性之慾也两者同出异名譬如只此一个人既有名复有字名字虽分两样性情原是一人故曰名者以定情字者缘性言其初干中之金变而成坎便是性转为情一转则无所不转轮回颠倒只在目前所谓顺去生人生物也今者仍取坎中真金还而归干便是情返为性一返则无所不返坚固圆常顿超无漏所谓逆来成圣成仙也学道之士若能于感而遂通之后弗失其寂然不动之初而丹乃可还矣故曰金来归性初乃得称还丹此两句不特为一部参同契关键且能贯穿万典千经愣严经云如金矿襍于金精其金一纯更不成襍圆觉经云如销金矿金非销有既已成金不重为矿经无穷时金性不坏是此义也吕纯阳云金为浮来方见性木因沉后始知心张紫阳云金鼎欲留朱里汞玉池先下水中银亦此义也可见三藏梵典只发挥得金性二字万卷丹经只证明得还丹二字〞且更兼质之羲易若合符节可以豁然矣还丹法象已备见上章此特结言其名义耳吾不敢虚说仿效圣人文古记显龙虎黄帝美金华淮南炼秋石玉阳加黄芽贤者能持行不肖毋与俱古今道由一对谈吐所谋学者知勉力留念深思维至要言甚露昭昭不我欺此节言还丹宗旨实祖述从上先圣也自开辟以来只有此一点金性得此以自度超凡入圣固是这个得此以度世着书立言也是这个所谓千百世之上千百世之下有圣人出焉此心此理无不同也迥非一切虚词曲说可得而拟故曰吾不敢虚说倣傚圣人文本来金性无名无字古圣因觉悟末学强为安名立字种种不一还丹之道取龙虎两弦之炁相配而成古丹经中显出龙虎两物故曰古记显龙虎不特此也昔黄帝炼成还丹美其名曰金华淮南丹成又名秋石玉阳丹成又名黄芽龙虎象一金一木金华象水中之金秋石色本黑而转白亦象水中之金黄芽象土中之金究竟名字虽殊性情则一所谓较约而不烦者也即如篇中言龙虎言金华言黄芽不一而足或喻两物或喻真种要皆本黄帝以来之遗文岂故为虚词曲说以误后学哉然此事只可与贤者行持断断不可与不肖者同事何以故贤者性慧而能通得真师一言开悟便知专求先天金炁炼成还丹不受群惑不肖者性钝而易惑闻说龙虎便疑是炉火外道闻说金华黄芽便猜做五金八石闻说秋石便思炼食溲溺错认先圣大道流入徬门此辈讵可与共事哉岂知一切异名总不出先天金性只此一事实余二即非真先圣先贤得心应手之后着书立说虽各出手眼然到宗旨合同处恍如对面而谈无不吐露至切至要更无一字自欺欺人学者倘能参礼真师研穷元奥勉力而深思之悉与此书印证毫发不差方知还丹大道只在目前仙翁真不我欺也何不直下承当而转转赚误乎此系上篇伏食末章专为还丹二字结尾故魏公自发其作书之原委特叮咛之抑有疑焉魏公既言参同一书祖述三圣之易而作矣此处倣傚圣人又别指黄帝以下一可疑也世俗相沿又云魏公不知师授谁氏得古文龙虎经倣之作参同契二可疑也愚常窃取近代所传龙虎经反覆玩之不特义蕴浅薄视参同有天壤之别即其章章相傚句句相摹声口逼肖蹈袭之蹊径显然葢世间好事者见此章有古记显龙虎句求其说而不得遂造作伪书以欺世而惑衆耳后来彭晓王道辈读书无眼甘为所欺反以此书为依傍龙虎经而作岂不误哉自王彭作俑以来近代炉火家无不奉龙虎经为指南并将此书牵入炉火牢不可破遂使金丹大道流为徬门烧炼之术良可悲也然则倣傚圣人句究竟何居曰此圣人泛指黄帝以来诸祖倣傚者言金华黄芽诸异名所自出也非耑指龙虎经也若专指龙虎经则金华黄芽等又出何经耶即使果有龙虎经必系上古之文在魏公时尚彷彿相传今则久已亡矣决非近代所传之伪龙虎经也然则倣傚圣人祖述三圣两说究竟何居曰两者各不相悖篇中龙虎金华诸异名相沿于黄帝以来所传之文而药物炉鼎火候三种法象则断断出乎三圣之易不可诬也此御政伏食之所以相为表里也其参攷丹经则中篇结尾惟昔圣贤伏炼九鼎等句印证甚明其原本週易则下篇结尾歌敍大易三圣遗言等句印证尤明后两篇结尾实与此章首尾相应彼两章内并不提龙虎经一字可见此处倣傚圣人其为泛指之辞无疑矣非愚輙敢为臆说皆俱仙翁所自道也此系千古一大疑案管窥之见聊为指破知我罪我其何敢辞伏食诸章尤奥于前两卷得此阐发不啻皎日之中天矣至如龙虎经一案以伪杂真千数百年来无人敢开口并为道破快绝快绝中篇上篇十五章分御政养性伏食三卷应药物炉鼎火候三要金丹大道已无余蕴然但举其体统该括处尚有细微作用未及悉究恐学者不察流入差别门庭故此篇仍分三卷将差别处逐段剖析与上篇处处表里相应近代诸家有分上篇为经此篇为註者又有分四言为经五言为註者不知彻首彻尾贯通三篇始成一部参同契千载之下孰从定其为经为註而徒破碎章句乎俱系臆说暨所不取此卷专言御政而养性伏食已寓其中义同上篇四象环中章第十六干刚坤柔配合相包阳禀阴受雌雄相须须以造化精炁乃舒坎离冠首光曜垂敷玄冥难测不可画图圣人揆度参序元基四者混沌径入虚无六十卦周张布爲舆龙马就驾明君御时和则随从路平不邪邪道险阻倾危国家此章言干坤坎离自相造化明先天环中之妙也干刚坤柔配合相包阳禀阴受雌雄相须须以造化精炁乃舒此节言干坤为坎离之体也盖干坤者易之门户实坎离之所自出干元为天地之始坤元为万物之母干动而直其体本刚故资始而有父道坤静而翕其体本柔故资生而有母道两者自相配合包含万化故曰干刚坤柔配合相包父主秉与能知大始所谓雄阳播元施也母主含受能作成物所谓雌隂化黄包也故曰阳禀阴受雌雄相须两者相须始成造化造者自无而之有化者自有而之无自无而之有则真空形为妙有干中藏坤自有而之无则妙有返为真空坤中藏干干中藏坤是为太乙元精坤中藏干是为元始祖炁主宾颠倒造化之妙见矣故曰须以造化精炁乃舒此言干坤交而生坎离药物即易所谓天地絪緼万物化醇也坎离冠首光曜垂敷玄冥难测不可画图圣人揆度参序元基四者混沌径入虚无此节言坎离为干坤之用也干坤一媾中间便成坎离离为至隂之精坎乃至阳之炁杳冥恍惚虽后天地而用实先天地而生造化得之而为日魂月魄光明普照能生万物吾身得之而为日精月华光明撮聚能产大药岂非坎离冠首光曜垂敷乎伕此元精元炁恍惚杳冥之物非有非无可用而不可见尚且难于测识岂能传之画图全赖作易之圣多方揆度象以干父坤母坎男离女故篇中得以配之为炉鼎药物无非参序元化之基使内观者知有下手处耳学道之士倘能法干坤以立炉鼎攒坎离以会药物日精月光两者自然凝聚盘旋于祖窍之中混混沌沌复返先天虚无一炁大药在其中矣故曰四者混沌径入虚无此言坎离交而归干坤祖窍即易所谓男女媾精万物化生也六十卦周张布爲舆龙马就驾明君御时和则随从路平不邪邪道险阻倾危国家此节言火候之节度也除却干坤坎离四卦应炉鼎药物余六十卦循环佈列配乎週天在一日为子午卯酉在一月为晦朔弦望在一年为春夏秋冬週流反覆循环不息有张佈为舆之象既有舆不可无马以驾之何谓龙马龙以御天主于飞腾马以行地主于调服作丹之时神炁相守不敢飞腾御天之干龙化为行地之坤马步步循规蹈矩有若人君统御臣下立纲陈纪一毫不敢懈弛故曰龙马就驾明君御时伕御车之法与御政大段相同须得六辔在手调和合节舆从马马随人稳步康庄大路宜端平而不宜欹斜若一欹斜则险阻在前覆辙立至亦犹御政者之失其常道危及国家矣丹道以身为舆以意为马御之者心君也当採取交媾之时仗心君之主持防意马之颠劣稍一不谨未免毁性伤丹可不戒哉总是一个主宰在车则为御者在政则为明君在天则为斗柄在丹道则为天心皆言把柄在手也上篇御政章中要道魁柄等句即是此意此章大旨正与上篇首章相应干刚坤柔一段即干坤门户之说也坎离冠首一段即坎离匡廓之说也六十卦週一段即运毂正轴处中制外之说也余可类推然亦彷彿其大略而已动静应时章第十七君子居其室出其言善则千里之外应之谓万乘之主处九重之室发号出令顺阴阳节藏器俟时勿违卦月屯以子申蒙用寅戍余六十卦各自有日聊陈两象未能究悉立义设刑当仁施德逆之者凶顺之者吉按历法令至诚专密谨候日辰审查消息纤芥不正悔吝爲贼二至改度乖错委曲隆冬大暑盛夏霜雪二分纵横不应漏刻水旱相伐风雨不节蝗虫涌沸群异旁出天见其怪山崩地裂孝子用心感动皇极近出己口远流殊域或以招祸或以致福或兴太平或造兵革四者之来由乎胸臆动静有常奉其绳墨四时顺宜与炁相得刚柔断矣不相涉入五行守界不妄盈缩易行周流屈伸反覆此章言火候之一动一静不可失其时节也君子居其室出其言善则千里之外应之谓万乘之主处九重之室发号出令顺阴阳节藏器俟时勿违卦月屯以子申蒙用寅戍余六十卦各自有日聊陈两象未能究悉立义设刑当仁施德逆之者凶顺之者吉此节言动静不失其时为火候之准则也盖作丹之要全在週天火候火候之要全在一动一静上章言六十卦周张布为舆已见火候之节度与人君御政同一枢机矣枢机之发纤毫不可茍且故复譬之以君子居其室出其言善则千里之外应之此易大传原文也魏公因而诠释之谓万乘之主即本来天君九重之室即中宫神室天君既处密室之中静则寂然不动洗心退藏动则感而遂通发号出令无非顺一隂一阳之节观天道而执天行耳当其阳极隂生是为月窟其卦属姤其月在午及其隂极阳生是为天根其卦在属复其月在子时不可先则当静以待之时不可失则当动以迎之故曰藏器俟时勿违卦月静极而动万化萌生屯之象也屯卦内体纳子外体纳申水生在申取萌生之义故曰屯以子申即上篇所谓春夏据内体从子到辰巳也动极而静万化敛藏蒙之象也蒙卦内体纳寅外体纳戍火库在戍取敛藏之义故曰蒙用寅戍即上篇所谓秋冬当外用自午讫戍亥也两卦反覆一昼一夜便分冬夏二至其余六十卦各有昼夜反对在人引而伸之耳故曰聊陈两象未能究悉二至既定中分两弦上弦用春分本属卯木然德中有刑反为肃杀之义故曰立义设刑下弦应秋分本属酉金然刑中有德反为温和之仁故曰当仁施德即上篇所谓赏罚应春秋当沐浴之时也伕子午之一寒一暑卯酉之一杀一生隂阳大分纤毫不可差错茍合其节则外火内符自然相应如人主端拱九重一出令而千里之外皆应否则千里之外皆违矣故曰逆之者凶顺之者吉按历法令至诚专密谨候日辰审查消息纤芥不正悔吝爲贼二至改度乖错委曲隆冬大暑盛夏霜雪二分纵横不应漏刻水旱相伐风雨不节蝗虫涌沸群异旁出天见其怪山崩地裂孝子用心感动皇极近出己口远流殊域或以招祸或以致福或兴太平或造兵革四者之来由乎胸臆此节正言火候之节度逆来则凶而顺则吉也火候之一静一动如法令之不可违学道者但当按行而涉厯之凡进退往来于二至二分界限处立心务要至诚用意务要专密谨候其升降之日辰审查其寒温之消息入药镜所谓但至诚法自然是也若于法令稍违仅仅纤芥不正便悔吝交至贼害丹鼎矣何以徴之假如冬至一阳初生法当进火然须养潜龙之萌火不可过炎夏至一隂初降法当退火然须防履霜之渐火不可过冷倘或乖戾委屈改其常度不当炎而过炎则隆冬返为大暑不当冷而过冷则盛夏返为霜雪矣至于春秋二分隂阳各半水火均平到此便当沐浴洗心涤虑调燮中和鼎中真炁方得凝聚若用意不专纵横四驰便于漏刻不应水若过盛则为水灾火若过盛则为旱灾而盲风怪雨不中其节矣不特此也倘漏刻不应小则螟蝗立起玉炉与金鼎沸腾大则山川崩裂金虎共木龙驰走以上皆所谓逆之者兇也皆因心君放驰神室无主遂感召灾变若此修道之士倘能囬光内守须臾不离方吋若孝子之事父母视无形而听无声如此用心自然感动皇极皇极者天中之真宰即吾身天谷元神也先天元神寂然不动本无去来向揹但后天一唸才动吉兇祸福旋即感通譬孝子之事父母形骸虽隔方吋潜通虽在千里之外疴痒疾痛无不相关岂非近出己口远流殊域乎此则漏刻皆应灾变不干即所谓顺之者吉也可见只是一感通之机或逆之而召祸或顺之而致福或端拱而获太平之庆或躁动而酿兵革之灾吉兇悔吝之端岂不由居室者之胸臆耶盖逆则兇顺则吉吉兇相对悔吝介乎其中虽然吉一而已兇悔吝居其三可不慎乎动静有常奉其绳墨四时顺宜与炁相得刚柔断矣不相涉入五行守界不妄盈缩易行周流屈伸反覆此节结言动静有一定之时不可失其准也盖丹道之动静与造化同动极而静入于杳冥则当虚己以待时静极而动出于恍惚则当用意以採取若当静而参之以动或当动而参之以静即属矫揉造作失其常道矣故曰动静有常奉其绳墨既知动静之常时当二至便该进火退符时当二分便该温养沐浴各得其宜方与四时之正气相应故曰四时顺宜与炁相得刚属武文柔属文火身心未合之际当用武火以锻炼之不可稍涉于柔神炁既调之时当用文火以固济之不可稍涉于刚故曰刚柔断矣不相涉入金丹之要全在和合四象攒簇五行四象环佈土德居中东西南北各有疆界不可过不可不及故曰五行守界不妄盈缩有隂阳之炁即有刚柔之质有刚柔之质即有动静之时此吾身中真易也真易週流一身屈伸反覆无不合宜即如人君一发号出令而千里之外皆应者矣此章详言火候节度与上篇首章屯蒙早晚春秋寒暑等句互相发明上篇举其大概故有得而无失此处详其纤微故得失并列俾学道者知所法戒耳坎离交媾章第十八晦朔之间合符行中混沌鸿蒙牝牡相从滋液润泽施化流通天地神明不可度量利用安身隐形而藏始于东北箕斗之乡旋而右转呕轮吐萌潜潭见象发散精光昂毕之上震爲出征阳炁造端初九潜龙阳以三立阴以八通三日震动八日兑行九二见龙和平有明三五德就干体乃成九三夕惕亏折神符盛衰渐革终还其初巽继其统固济操持九四或跃进退道危艮主进止不得踰时二十三日典守弦期九五飞龙天位加喜六五坤承结括终始韫养衆子世爲类母上九亢龙战德于野用九翩翩爲道规矩阳数已讫讫则复起推情合性转而相与循环璇玑升降上下周流六爻难以察覩故无常位爲易宗祖此章言坎离交而产药应一月之悔朔弦望乃小週天之火候也晦朔之间合符行中混沌鸿蒙牝牡相从滋液润泽施化流通天地神明不可度量利用安身隐形而藏此节言晦朔之交日月会合为大药之根本也造化之妙动静相生循环无耑然不翕聚则不能发散不蛰藏则不能生育故以元会计之有贞而后有元以一岁计之有冬而后有春以一日计之有亥而后有子以一月计之必有晦而后有朔此终则有始之象也何以谓之晦朔月本无光受日魂以为光至三十之夕光尽体伏故谓之晦此时日与月并行于黄道日月合符正在晦朔中间吾身日精月光一南一北赖真意以追挕之方交会于中黄神室水火既济正在虚危中间虚极静笃神明自生即一刻中真晦朔也故曰晦朔之间合符行中造化之日月以魂魄相包吾身之日月以精光相感当神归炁穴之时不覩不闻无天无地璇玑一时停轮复返混沌再入鸿蒙即此混混沌沌之中真隂真阳自相配合故曰混沌鸿蒙牝牡相从元牝相交中有真种元炁絪緼杳冥恍惚正犹日魂施精月魄受化自然精炁潜通故曰滋液润泽施化流通方其日月合符之际天气降入地中神风静默山海藏云一点神明包在混沌窍内无可觅处此即一唸不起鬼神莫知境界故曰天地神明不可度量天入地中阳包隂内归根复命深藏若虚不啻龙蛇之蛰九州珠玉之隐川泽谭景升曰得灏炁之门所以归其根知元神之嚢所以韬其光此之谓也故曰利用安身隐形而藏始于东北箕斗之乡旋而右转呕轮吐萌潜潭见象发散精光昂毕之上震爲出征阳炁造端初九潜龙此节言艮之一阳反而为震也人知月至晦日乃失其明不知实始于下弦下弦属艮后天艮位居东北于十二辰当丑寅之间于二十八宿当箕斗之度盖天道左旋主顺行顺起于子中地炁右旋主逆行逆起于丑寅之间欲知天道主顺当以一岁次序观之一岁之序自北而东以讫于南自南而西以讫于北从子到丑从丑到寅出乎震而成乎艮后天顺行之五行也欲知地炁主逆当以一月纳甲徴之纳甲之运子当右转却行以至于未申自北转西自西转南是为上弦之炁其象为得朋午乃东旋逆行以至于寅丑自南转东自东转北是为下弦之炁其象为丧朋两弦交会正当晦朔中间剥在艮而复在震先天逆用之五行也金丹之道全用先天纳甲与天上太隂同体太隂真水生于午自十六一隂之巽至二十三二隂之艮隂来剥阳仅存硕果又自东转北正值丑寅之交箕水斗木二宿度上旋入乙癸艮之一阳尽丧而为坤在吾身为神入炁中万化归根即所云午乃东旋东北桑朋之象也此时隂极阳生太阳真火即生于子盖阳无剥尽之理日月撢持正在北方虚危之地交会既毕渐渐自北转西月魄到此微露阳光谓之旋而右转呕轮吐萌一点真火隐然沉在北海中谓之潜潭见象发散精光待精光渐渐逼露一日二日以至三日正值未申之交昂日毕月二宿度上庚方之上昏见一钩如仰盂之状坤中一阳才出而为震在身中为铅鼎初温药苗新嫩即所云子当右转西南得朋之象也阳炁虽然发生但造端託始火力尚微正应干卦初九潜龙之象到此只宜温养子珠不得遽用勐火此节言日月合璧产出金丹大药即系活子时作用尹真人云欲求大药为丹本须认身中活子时正此义也晦朔之间坎离交而成干干为真金故称金丹所以金丹火候专应干卦六阳阳以三立阴以八通三日震动八日兑行九二见龙和平有明此言二阳之进而为兑也三为少阳之位属震八为少隂之数属兑震卦隂中含阳故曰阳以三立兑卦阳中带隂故曰阴以八通初三月出庚方有震动之象初八上弦月见丁方有兑行之象月到上弦鼎中金精始旺龙德正中故又为九二见龙和平有明之象然震之一阳才动于二隂之下兑之一隂已行于二阳之上德中有刑生中带杀此沐浴之时也三五德就干体乃成九三夕惕亏折神符盛衰渐革终还其初此言三阳到干阳极而隂生也月至望日三五之德始圆乃成干体此时药已升鼎金精盛满光彻太虚然盛极而衰当防亏折故有九三夕惕之象正当终日干干之时干道渐渐变革巽之一隂已来受符阳之终即隂之初此守城之时也巽继其统固济操持九四或跃进退道危此言一隂之退而为巽也干体既纯阳火过盛当继之以隂符全赖巽体一隂为之固济操持收敛阳炁此时干四之或跃已变为坤四之括嚢盖金丹火候只取干中三阳三阳退处便是三隂进极而退当防其道途之危此虑险之时也艮主进止不得踰时二十三日典守弦期九五飞龙天位加喜此言二隂之退而为艮也一阳在上硕果独存阳之向进者到此截然而止此时水火均平鼎中阳炁渐渐凝聚渐渐归藏时不可踰恰当二十三日典守下弦之期干五之飞龙在天变为坤五之黄裳元吉刑中有德杀中带生故有天位加喜之象此亦沐浴之时也六五坤承结括终始韫养衆子世爲类母上九亢龙战德于野此言纯隂返坤隂极而阳生也六五二字虽似专指坤卦第五爻实则一月弦望晦朔之统会也盖八卦纳甲干坤括始终包罗六子在内六子皆赖干父以资始赖坤母以代终一月之造化统体三隂三阳月为太隂水体纯黑无光特感受太阳金精寄体生光一阳生于震自朔到望乃是干之寄体一隂生于巽自望到晦方是坤之本体究竟彻始彻终一点阳光总属太阳干精特借坤中隂魄为之承载摄受耳干父之精全赖坤母之体包承而结括之自坤之初爻到五爻一月之候恰好完足故曰六五坤承结括终始六子总不出干坤范围但三男三女各从其类阳魂总是日光属之乎干隂魄总是月精属之乎坤然三隂皆统体于干者干元统天之旨也父道也三阳皆寄体于坤者坤元承天之旨也母道也所以干之世在上九称宗庙爻实为六子之父坤之世在上六称宗庙爻实为六子之母此以坤之承顺乎干者言之故曰韫养衆子世爲类母金丹大药其初原从坤炉中产出方得上升干鼎升而复降落在黄庭养火之功仍在坤炉以静待一阳之复彻始彻终俱有母道然则干之上九变尽则为坤之上六矣不知阳无剥尽之理硕果在上巍然不动此则京氏火珠林易取上爻为宗庙不变之义也所以坤上六爻辞曰龙战于野其血元黄野战之龙即干上九之亢龙也隂极而阳与之战一战后方得和合坤为无极之乡故称于野后天干居西北至隂之地故又曰战于干元属干黄属坤得此一战元黄始交中孕阳精便成震体所以震为元黄地中有雷一阳初动噼破鸿蒙转为朔旦之复矣用九翩翩爲道规矩阳数已讫讫则复起推情合性转而相与循环璇玑升降上下周流六爻难以察覩故无常位爲易宗祖此节言坎离二用循环不穷为通章结尾干三坤六合而成九干之用九得以兼坤坤之用六不得兼干观上文三阳三隂皆统于干而坤特包承其间可见举干九则坤六在其中矣况金丹大道本诸干性干乃纯阳必炼以九转而始就故曰用九翩翩爲道规矩干属太阳阳穷于九化为少隂先天之干一转作后天之离九一既为九九复为一本来无首无尾故曰阳数已讫讫则复起即后面所谓一九之数终而复始也坎中有金精精在于西离中有木性性在于东东西间隔相会无因全赖斗柄斡旋其间金情自来归性故曰推情合性转而相与古人设璇玑玉衡所以象週天之运旋只此性情二物出日入月一上一下一升一降经之为南北纬之斯为东西南北以子午为经东西以卯酉为纬若璇玑之循环运旋莫测其耑此即卯酉週天之作用也故曰循环璇玑升降上下自震到干自巽到坤三阳三隂自相消息中间不见坎离爻位然日往月来月来日往其间进退消息莫非坎离妙用实无可见者故曰周流六爻难以察覩一日一月把握干坤週流六虚是谓无体之易即此无体之易统乎天心为六十四卦三百八十四爻之所从出岂非无常位而为易之宗祖者乎干元统天配成九转故用九为道之规矩日月为易本无方体故金丹为易之宗祖互言之也此章专言金丹作用其初晦朔交会取坎填离情来归性乃产一阳是为金丹之基既而庚方药生从坤到干上升下降配成三阳是为金丹之用所谓小週天火候是也此系参同契中要紧关键然必合下章观之方尽其妙干坤交媾章第十九朔旦爲复阳气始通出入无疾立表微刚黄钟建子兆乃滋彰播施柔暖黎蒸得常临炉施条开路生光光曜渐进日以益长丑之大吕结正低昂仰以成泰刚柔并隆隂阳交接小往大来辐辏于寅进而趋时渐厯大壮侠列卯门榆荚堕落还归本根刑德相负昼夜始分夬阴以退阳升而前洗濯羽翮振索宿尘干健盛明广被四隣阳终于巳中而相干姤始纪序履霜最先井底寒泉午爲甤宾宾伏于阴阴爲主人遯世去位收敛其精怀德俟时栖迟昧冥否塞不通萌者不生阴伸阳屈毁伤姓名观其权量察仲秋情任畜微稚老枯复荣荠麦萌蘗因冒以生剥烂肢体消减其形化炁既竭亡失至神道穷则反归乎坤元恒顺地理承天布宣元幽远眇隔阂相连应度育种阴阳之元廖廓恍惚莫知其端先迷失轨后爲主君无平不陂道之自然变易更盛消息相因终坤始复如循连环帝王乘御千载常存此章言干坤交而结丹应一岁之六阳六隂乃大週天之火候也朔旦爲复阳气始通出入无疾立表微刚黄钟建子兆乃滋彰播施柔暖黎蒸得常此节言一阳之动而为复乃还丹之初基也前章言坎离会合方产大药是活子时作用所谓一日内十二时意所到皆可为者也大药一产即用先天纳甲阳升隂降火候谓之小週天直待一週既毕正子时到方用大週天火候何谓正子时自震到干动极而静自巽到坤静极复动致虚而至于极守静而至于笃一点真阳深藏九地是为亥子之交迨时至机动无中生有忽然夜半雷声震开地户从混沌中剖出天地之心方应冬至朔旦故曰朔旦爲复阳炁始通所谓一阳初动处万物未生时此吾身中正子时也一阳初复其气尚微此时当温养潜龙不可遽然进火先王以至日闭关内不放出外不放入皆所以炼为表卫护此微阳故曰出入无疾立表微刚阳炁虽微其机已不可遏于十二律正应黄钟于十二辰正应斗柄建子皆萌动孶长从微至着之象故曰黄钟建子兆乃滋彰阳火在下铅鼎温温自然沖融柔暖群隂之中全赖此一点阳精为之主宰故曰播施柔暖黎蒸得常黎蒸在卦为五隂在人为週身精炁得常者在卦为一阳在人为一点阳精主持万化之象此言一阳来复立大丹之基也临炉施条开路生光光燿渐进日以益长丑之大吕结正低昂此言二阳之进而为临也进到二阳炉中火炁渐渐条畅从此开通道路生发光明光燿渐渐向进而日冕益以长矣维时斗柄建丑律应大吕先低后昂亦进火之象仰以成泰刚柔并隆隂阳交接小往大来辐辏于寅进而趋时此言三阳之进而为泰也三阳仰而向上正当人生于寅开物之会木德方旺火生在寅隂阳均平故曰刚柔并隆此时天炁下降地炁上升小往大来隂阳交接亟当发火以应之且正月律应太簇故有辐辏趋时之象渐厯大壮侠列卯门榆荚堕落还归本根刑德相负昼夜始分此言四阳之进而为大壮也日出东方卯位卯为太阳之门在一岁为春分二月建卯律应夹钟故曰侠列卯门进火到四阳生炁方盛然木中胎金生中带杀故榆荚堕而归根有德返为刑之象春分昼夜始平水火各半是为上弦沐浴之时夬阴以退阳升而前洗濯羽翮振索宿尘此言五阳之进而为夬也五阳上升一隂将尽势必决而去之三月建辰律应姑洗有洗濯羽翮振索宿尘之象如大鹏将徙南溟则振翮激水扶摇而上河车到此不敢停畱过此则运入崑崙峰顶矣干健盛明广被四隣阳终于巳中而相干此言六阳之纯而为干也四月建巳律应仲吕此时阳升到顶九天之上火光徧彻金液滂流故有干健盛明广被四隣之象然阳极于巳一隂旋生隂来干阳故曰中而相干就六阳而论则以巳为终局就终坤始复而论则又以干为中天各取其义也姤始纪序履霜最先井底寒泉午爲甤宾宾伏于阴阴爲主人此言一隂之退而为姤也六阳到干阳极隂生便当退火进水巽之一隂却入而为主阳火极盛之时鼎中已伏隂水正犹盛夏建午之月井底反生寒泉履霜之戒所以系坤初爻也隂入为主阳返为宾姤之月窟正与复之天根相对午月律应甤宾亦主宾互换之象遯世去位收敛其精怀德俟时栖迟昧冥此言二隂之退而为遯也六月建未律应林种二隂浸长阳气渐渐收敛入鼎如贤者之遯世潜处山林故曰怀德俟时栖迟昧冥否塞不通萌者不生阴伸阳屈毁伤姓名此言三隂之退而为否也此时阳归于天隂归于地二气不交万物不生七月建申律中夷则夷者伤也水生在申能侵灭阳火故有阴伸阳屈毁伤姓名之象观其权量察仲秋情任畜微稚老枯复荣荠麦萌蘗因冒以生此言四隂之退而为观也月出西方酉位在一岁为秋分律应南吕金炁肃杀草木尽凋然金中胎木杀中带生所以物之老者转稚枯者复荣荠麦之萌蘗遂因之以生有刑返为德之象秋分昼夜始平水火各半是为下弦沐浴之时月令中秋同度量平权衡故开首曰观其权量剥烂肢体消减其形化炁既竭亡失至神此言五隂之退而为剥也九月建戍律应无射隂来剥阳阳炁消灭无余如草木之肢体剥烂无余惟有顶上硕果巍然独存故曰剥烂肢体消减其形戍为闭物之会由变而化神炁内守若存若亡故曰化炁既竭亡失至神要知形非真灭也以剥落之极而若消灭耳神非真亡也以归藏之极而若亡失耳即是六隂返坤之象道穷则返归乎坤元恒顺地理承天布宣元幽远渺隔阂相连应度育种阴阳之元廖廓恍惚莫知其端先迷失轨后爲主君此言六隂之返而为坤终则复始也十月纯隂建亥律应应钟乃造化闭塞之候吾身归根复命之时也盖人以干元为性坤元为命有生以后一身内外皆隂故以坤元为立命之基起初一阳之复原从纯坤中透出干元积至六阳之干命乃全归乎性矣既而一隂之姤又从纯干中返到坤元积至六隂之坤性又全归乎命矣故曰道穷则返归乎坤元性既归命元神潜归炁中寂然不动内蕴大药正犹时至穷冬万物无不蛰藏天炁降入地中地炁从而顺承之藏用之终即是显仁之始一点天机生生不穷故曰恒顺地理承天布宣天之极上处距地之极下处八万四千里上极元穹下极幽冥似乎远渺而不相接然日光月精同类相亲如磁石吸铁一毫不相隔阂故曰元幽远渺隔阂相连天中日光与地中月精一隂一阳及时交会唿吸含育滋生真种便是先天干元祖炁故曰应度育种阴阳之元元牝初交大药将产正当亥子中间一动一静之间为天地人至妙之机关虽有圣哲莫能窥测所谓恍惚隂阳生变化絪緼天地乍回旋中间些子好光景安得工伕着语言是也故曰廖廓恍惚莫知其端其初混沌未分天心在中元黄莫辨故曰先迷失轨既而鸿蒙初剖天根一动万化自归故曰后爲主君即坤彖辞先迷后得主之义也此时一阳复生又转为初九之震矣无平不陂道之自然变易更盛消息相因终坤始复如循连环帝王乘御千载常存此节言动静相生循环无端为通章结尾六阳升而进火六隂降而退符动极生静静极生动皆天道自然之运故曰无平不陂道之自然隂阳反复见交易变易之理阳盛则隂必衰隂消则阳必息故曰变易更盛消息相因动静无端终始无极晦之终即朔之始亥之终即子之始坤之终即复之始迎之不见其首随之不见其尾故曰终坤始复如循连环火候之妙上准造化下准人身内可治心外可治世帝王乘此道以御世则厯数千年可永丹士得此道以炼心则法身千劫长存故曰帝王乘御千载常存此系中篇御政末章故结到帝王御世正与上篇末章明堂佈政相应此章详言大週天火候与上章首尾相足盖坎离一交方产大药大药既产方可採取採取入炉方可煅炼上章说採取之候此章才说煅炼之候其採取也须识活子时作用直待晦朔之交两弦合精庚方月现水中生金恍惚杳冥然后觅元珠于罔象之中运真火于无为之内至于月圆丹结是谓金丹其煅炼也须识正子时作用直待亥子中间一阳初动水中起火方用闭任开督之法吹之以巽风鼓之以槖籥趂此火力壮盛驾动河车满载金液自太元关逆流上天谷穴交会之际百脉归元九关彻底金精贯顶银浪滔天景象不可殚述交会既毕阳极隂生即忙开关退火徐徐降下重楼此时正要防危虑险涤虑洗心直到送归土釜而止谓之干坤交媾罢一点落黄庭丹既入鼎须用卯酉週天火候才得凝聚圣胎已结更须温养再加乳哺之功及乎胎完炁足婴儿移居上田先天元神变化而出自然形神俱妙与道合真是谓九转金液还丹然此两般作用一内一外有天渊之别从上圣师口口相传不着于文魏公亦不敢尽泄天机姑以一月之弦望晦朔喻金丹一刻之用以一岁之六隂六阳喻还丹九转之功自有真正火候祕在其中学道遇师之士自当得意而忘象矣中篇此卷专言养性而御政伏食已寓其中义同上篇性命归元章第二十将欲养性延命却期审思后末当虑其先人所禀躯体本一无元精云布因炁托初阴阳爲度魂魄所居阳神日魂阴神月魄魂之与魄互爲室宅性主处内立置鄞鄂情主营外筑为城郭城郭完全人民乃安爰斯之时情合干坤干动而直炁布精流坤静而翕爲道舍庐刚施而退柔化以滋九还七返八归六居男白女赤金火相拘则水定火五行之初上善若水清而无瑕道之形象真一难图变而分佈各自独居类如鸡子白黑相符纵横一寸以爲始初四肢五藏筋骨乃俱弥厯十月脱出其胞骨弱可卷肉滑若饴此章言性命同出一源立命正所以养性也将欲养性延命却期审思后末当虑其先人所禀躯体本一无元精云布因炁托初阴阳爲度魂魄所居此节言养性之功当彻究性命根源也何谓性一灵廓彻圆同太虚即资始之干元也何谓命一炁絪緼主持万化即资生之坤元也此是先天性命在父母未生以前原是浑成一物本无汚染不假修证一落有生以后太极中分性成命立两者便当兼修然性本无去无来命却有修有短若接命不住则一灵倏然长往矣修道之士要做养性功伕必须从命宗下手故曰将欲养性延命却期何谓却期凡人之命各有定期其来不能却其去亦不能却惟大修行人主张由我不受造化陶冶命既立住真性在其中矣人若不知本来真性末从何归了性是末后大事不知欲要反终先当原始必须反覆穷究思我这点真性未生以前从何而来既生以后慿何而立便知了命之不可缓矣故曰审思后末当虑其先最后受胎之时不过秉父精母血包罗凝聚结成幻躯此乃有形之体非真体也我之真体本同太虚光光凈凈本来原无一物故曰人所禀躯体本一无及至十月胎圆太虚中一点元精如云行雨施倏然依附直入中宫神室作我主人于是噼开祖窍地一声天命之性遂分为一隂一阳矣盖后天造化之气若非先天元精则无主而不能灵先天元精若非后天造化之气则无所依而不能立可见性命两者本不相离故曰元精云布因炁托初后天之造化既分一隂一阳阳之神为魂魂主轻清属东方木液隂之神为魄魄主重滞属西方金精两者分居坎离匡廓之内故曰阴阳爲度魂魄所居盖命之在人既属后天造化便夹带情识在内只因本来真性搀入无始以来业根生灭与不生灭和合而成八识识之幽微者为想想之流浪者为情情生智隔想变体殊颠倒真性枉入轮回矣所以学人欲了性者当先了命阳神日魂阴神月魄魂之与魄互爲室宅性主处内立置鄞鄂情主处外筑为城郭城郭完全人民乃安此节正言后天立命之功后天一魂一魄分属坎离盖乙太阳在卯故离中日魂为阳之神太隂在酉故坎中月魄为隂之神两者体虽各居然离己日光正是月中玉兔日魂返作隂神矣坎戊月精正是日中金乌月魄返为阳神矣故曰魂之与魄互爲室宅后天两物虽分性命其实祖性全寄于命盖一落隂阳莫非命也且命元更转为情盖隂阳之变合莫非情也惟其性寄于命故离中元精坎中元炁总谓之命惟其命转为情故日中木魂月中金魄总谓之情只有祖窍中一点元神方是本来真性元神为君安一点于窍内来去总不出门岂非性主处内立置鄞鄂乎精气为臣严立隄防前后左右遏绝姦邪岂非情主处外筑为城郭乎隄防既固主人优游于密室之中不动不摇不惊不怖故曰城郭完全人民乃安始而处内之性已足制情既而营外之情自来归性宾主互参君臣道合此为坎离交会金丹初基立命正所以养性也爰斯之时情合干坤干动而直炁布精流坤静而翕爲道舍庐刚施而退柔化以滋此节言后天返为先天也后天坎离即是先天干坤只因干坤一破性转为情从此情上用事随声逐色不能还元至于两物会合城郭完而鄞鄂立则情来归性离中之隂复还于坤坎中之阳复还于干矣故曰爰斯之时情合干坤干性至健静则专而动则直一点元神为精气之主宰至刚至直而不可御故曰干动而直炁布精流此言元神之立为鄞鄂即所谓干元资始者也坤性至顺动则辟而静则翕干中真炁流布坤乃顺而承之一点元神絪緼化醕韫养在中黄土釜故曰坤静而翕爲道舍庐此言元神之本来胞胎即所谓坤元资生者也干父刚而主施不过施得一点真气坤母柔而主化须在中宫时时滋育方得成胎故曰刚施而退柔化以滋此言坎离会合产出先天元神即金丹妙用也九还七返八归六居男白女赤金火相拘则水定火五行之初此节言四象五行混而为一炁也坎离既复为干坤则后天之四象五行无不返本归原矣何以言之天一生水地六成之北方之精也地二生火天七成之南方之神也天三生木地八成之东方之魂也地四生金天九成之西方之魄也水火木金为四象并中央戊己土为五行究竟所谓四象五行只是坎离两物坎卦从坤而出北方之水属隂本数得六加以天一之阳便合成七数离卦从干而出南方之火属阳本数得七加以地二之隂便合成九数今者北方之坎返而归干南方之离还而归坤岂非九还七返之象乎北方之一归于南方之七共得八数南方之二归于北方之六亦得八数而独云居者盖北方之一既归于南止存水之成数居其所而不迁恰好六数矣岂非八归六居之象乎又须知四象原是两物既然九还七返自然八归六居矣故悟真篇单言还返益见造化之妙二与七倂配成西方之金色转为白一与六倂配成南方之火色转为赤白属金赤属火取西方之金炼以南方之火故曰男白女赤金火相拘天一之水从干宫而出原是太阳真火地二之火从坤宫而出原是太隂真水直到一返一还方得以水归水以火归火复其原初本体故曰则水定火五行之初前云金火此又何以云水火盖后天造化之妙只是一坎一离而千变万化各异其名以言乎坎离本位则曰水火以言乎两弦之炁则曰金水以言乎甲庚之用则曰金木以言乎伏炼之功则曰金火颠倒取用不可穷诘究只是水火二物后天水火虽分二物究只是先天一炁坎离既已复为干坤即此便是九还七返八归六居而化作先天一炁矣上善若水清而无瑕道之形象真一难图变而分佈各自独居此节言先天一炁为大丹之基也盖道本虚无始生一炁只此一炁鸿蒙未分便是先天真一之水非后天有形之水也学道之士若能摄情归性倂两归一才复得先天真水水源至清至洁此时身心打成一片不染不杂自然表里洞彻有如万顷水壶故曰上善若水清而无瑕大道离相离名本无形象及其生出一炁似乎可得而形容矣然此真一之炁杳冥恍惚形于无形象于无象非一切意识可以卜度揣摩而得故曰道之形象真一难图真一之水便是中宫一点鄞鄂所谓太一含真炁也合之为一炁分之则为两物又分之则为四象五行交会之时五行变化全在中央既而木仍在东金仍在西火仍在南水仍在北各居其所矣故曰变而分佈各自独居此段言真一之水实为丹基入药镜所云水乡铅只一味是也学者若知攒五合四会两归一之旨鄞鄂成而圣胎结矣类如鸡子白黑相符纵横一寸以爲始初四肢五脏筋骨乃俱弥厯十月脱出其胞骨弱可卷肉滑若饴此节特显法身之形象也圣胎初凝一点元神潜藏神室混混沌沌元黄未剖黑白未分有如鸡子之状故曰类如鸡子白黑相符神室中间方圆恰好径吋法身隐于其中优游充长与赤子原初在母腹中一般造化故曰纵横一寸以爲始初温养真胎必须从微至着始而成象继而成形四肢五脏倂筋络骨节之类件件完备具体而微故曰四肢五脏筋骨乃俱须知四象五行包络法身便如四肢五脏法身渐渐坚凝便如筋骨非真有形象也温养既足至于十月胎完赤子从坤炉中跃然而出上升干鼎从此重安炉鼎再造干坤别有一番造化我之法身才得通天彻地混合太虚故曰弥厯十月脱出其胞而有骨弱可卷肉滑如饴之象矣此段言法身形象与母胎中生身受炁之初同一造化但顺则生人逆则成丹有圣与凡之别耳此章是养性第一关键与上篇两窍互用章相应二炁感化章第二十一阳燧以取火非日不生光方诸非星月安能得水浆二炁玄且远感化尚相通何况近存身切在于心胸阴阳配日月水火爲效征此章言水火两弦之炁以同类相感也上章言魂之与魄互为室宅即水火两物也金丹之道以日月为体以水火为用体则互藏用则交入日月非水火体无所施水火非日月用无所出近取诸身远取诸物莫不皆然阳燧是火珠形如铜镜其体中实象坎中一阳此物秉太阳火精故世人用以取火然必向日中取之才能得火只因这点真阳原是日魂之光日为光之所聚阳燧为光之所招以火取火安得不灵故曰阳燧以取火非日不生光方诸是蚌珠其体中虚象离中一隂此物秉太隂水精故世人用以取水然必向月下取之才能得水只因这点真隂原是月魄之精月为精之所藏方诸为精之所摄以水取水安得不应故曰方诸非星月安能得水浆此即坎离互用之旨也天上之日月与世间之水火相去不知几万里可谓元且远矣然而隔阂潜通如磁吸铁正以同类易亲故二炁自为感化而相通也远取诸物无情者尚且相感如此矧近取诸身有情之真水真火切在方吋之间至虚至灵一唿即应两弦真炁有不相感化者乎所以离中真水往而流戊坎中真火来而就己假法象而採太隂之精立鼎器以聚太阳之炁自然同类相从结成鄞鄂盖真隂真阳互藏其宅便是吾身之日月日光月精相胥为用便是吾身之水火其间採取感召全仗中黄真意即吾身阳燧方诸之妙用也故曰阴阳配日月水火爲效征此章专言二物相感同气相求发明大易性情宗旨盖寂然不动性之体也感而遂通情之用也离之情常在于北坎之情常在于南此日月之所以合璧而水火之所以交也离中真水复归于北坎中真火复归于南此干坤之所以还元而鄞鄂之所以立也週易上经首干坤取其定位以立体也下经首咸恒取其交感以致用也泽上山下其卦为咸孔子翼之曰二气感应以相与又曰天地感而万物化生可见天地间只此二气顺而相感则生物逆而相感则成丹况兑艮二体正应上下两弦即兑艮交感之用以还干坤不易之体岂不犹阳燧方诸之相取者乎噫此人人具足之真易也关键三宝章第二十二章明从旧耳目口三宝闭塞勿发通真人潜深渊浮游守规中旋曲以视听开阖皆合同爲己之枢辖动静不竭穷离炁纳荣卫坎乃不用聪兑合不以谈希言顺鸿蒙三者既关键缓体处空房委志归虚无无念以爲常证难以推移心专不纵横寝寐神相抱觉悟候存亡颜色浸以润骨节益坚强辟却衆阴邪然后立正阳修之不辍休庶炁云雨行淫淫若春泽液液若解氷从头流达足究竟复上升往来洞无极怫怫被谷中反者道之騐弱者德之柄耘锄宿汚秽细微得调畅浊者清之路昏久则昭明此章言关键三宝内真外应乃养性之要功也耳目口三宝闭塞勿发通真人潜深渊浮游守规中此节统言关键三宝之要道也修道之士有内三宝有外三宝元精元气元神内三宝也耳目口外三宝也欲得内三宝还真全在外三宝不漏隂符经所谓九窍之邪在乎三要是也下手之初必须屏聪黜明谨闭兑口真元方不外漏故曰耳目口三宝闭塞勿发通外窍不漏元神内存前后会合中间有一无位真人潜藏深渊之中深渊乃北极太渊天心之所居即元关一窍也元关在天地之间上下四方之正中虚悬一穴其大无外其小无内谓之规中中有主宰谓之真人守而勿失谓之抱一然其妙诀全在不动不怠勿助勿忘有浮游之象故曰真人潜深渊浮游守规中此四句乃养性之要功一章之纲领也旋曲以视听开阖皆合同爲己之枢辖动静不竭穷离炁纳荣卫坎乃不用聪兑合不以谈希言顺鸿蒙此节详言三宝关键功伕坎属水是为元门离属火是为牝户兑为口内应方吋学人入室之时当收视返听转顺为逆其门户之一开一阖皆与元牝内窍相应故曰旋曲以视听开阖皆合同坎中纳戊离中纳己戊土属阳主动离土属隂主静离中一隂体虽静而实则易动憧憬往来不可禁止惟赖坎中真阳出而钤制之若门之有枢车之有辖庶乎一开一阖动静各有其时而元炁不致耗竭矣故曰爲己之枢辖动静不竭穷元窍中先天祖炁本来鸿蒙未剖惜乎前发乎离以泄其明后发乎坎以泄其聪中发乎兑以开其门三者俱散而不收先天之炁所存者几何哉必也默默垂帘频频逆听则坎离之炁不泄矣故曰离炁纳荣卫坎乃不用聪括蘘内守混沌忘言则兑口之炁不泄矣故曰兑合不以谈希言顺鸿蒙即所谓耳目口三宝闭塞勿发通者也此中秘密全在口字此口是元关一窍吞吐干坤因天机不可尽泄姑取兑象非世人饮食之口也必须真师指示方知其妙三者既关键缓体处空房委志归虚无无念以爲常证难以推移心专不纵横寝寐神相抱觉悟候存亡此节详言潜渊守中功伕耳目口三者既已关键严密一毫不泄则我之真人自然不扰不杂优游于深渊之中此中空空洞洞别无一物有若空房然故曰三者既关键缓体处空房先天一炁原从虚无中来必委致其志虚以待之至于六根大定一唸不生方得相应然所谓无唸只是常应常静不出规中非同木石之蠢然也无唸之唸是为正唸正唸时时现前方可致先天一炁而有得药之时故曰委志归虚无无念以爲常此事人人具足本不难取证有如立竿见影世人取证之难正以心志不专时刻推移纵横百出遂望洋而返耳倘入室之时心志专一推移不动绝无纵横之病则可以得之于一息矣有何难证之道乎故曰证难以推移心专不纵横此心既不动移十二时中行住坐卧不离规中即到寝寐之时向晦晏息一点元神自然与元炁相抱如炉中种火相似犹恐或致昏沉必须常觉常悟冥心内炤察规中之消息候真种之存亡故曰寝寐神相抱觉悟候存亡如此用心何虑金丹不结真人不现此即真人潜深渊浮游守规中之节度也颜色浸以润骨节益坚强辟却衆阴邪然后立正阳修之不辍休庶炁云雨行淫淫若春泽液液象解氷从头流达足究竟复上升往来洞无极怫怫被谷中此节言结丹之证騐也凡人之形神本不相离真种一得表里俱应自然颜色润泽骨节坚强辟除后天隂邪之物建立先天正阳之炁盖一身内外莫非隂邪先天阳炁一到隂邪自然存留不住更能行之不辍其效如神周身九窍八脉三百六十骨节八万四千毛孔总是太和元炁流转但见如云之行如雨之施如泽之润如氷之解从崑崙顶上降而到足复从涌泉穴底升而到头彻头彻底往来于空洞无涯之中不相隔碍盖天地间山川土石俱窒塞而不通惟有洞天虚谷窍窍相通人身亦然肌肉骨节俱窒碍而不通惟有元窍虚谷脉脉相通与造化之洞天相似元炁往来洞然无极正往来于虚谷之中也故曰往来洞无极怫怫被谷中此与上篇黄中渐通理润泽达肌肤相似俱金丹自然之验反者道之验弱者德之柄耘锄宿汚秽细微得调畅浊者清之路昏久则昭明此结言金丹之超出常情也何谓反常道用顺丹道用逆颠倒元牝抱一无离方得归根复命岂非反者道之验乎何谓弱坚强者死之徒柔弱者生之徒专炁致柔能如婴儿自然把柄在手岂非弱者德之柄乎且辟却隂邪则身中一切宿秽悉耘锄而去尽矣正阳既立则元炁透入细微悉调畅而无间矣至于金丹始结脉住炁停复返混沌重入胞胎似乎昏而且浊此吾身大死之时也久之绝后再甦亲证本来面目自然纯清绝点慧性圆通大地干坤俱作水晶宫阙矣故曰浊者清之路昏久则昭明前段言形之妙此段言神之妙形神俱妙方能与道合真此章专言关键三宝乃是守中抱一养性第一步功伕与上篇炼己立基章相应附录抱一子曰耳不听则坎水内澄目不覩则离火内营口不言则兑金不鸣三者既闭则真人优游于其中又曰七门既返殆若忘生百脉俱沉形气消尽力弱不支昏浊如醉此乃道之验德之柄也昏者明之基浊者清之源自兹以往圆明洞照虚彻灵通莫不自昏浊始矣俞玉吾曰反者反复也修丹效验在乎虚极静笃与天地冥合然后元炁从一阳而来复弱者柔弱也修丹把柄在乎持其志无暴其气如婴儿之柔弱庶几可以返本还原傍门无功章第二十三章名从旧世人好小术不审道浅深弃正从邪径欲速阏不通犹盲不任杖聋者听宫商没水捕雉兔登山索鱼龙植麦欲获黍运规以求方竭力劳精神终年不见功欲知伏食法至约而不繁此章决言旁门之无功也学道者先要知道之与术天源迥别性命全修复归无极谓之大道一机一诀自救不了谓之小术金丹大道难遇易成一切旁门小术易遇难成奈何世间愚民胸中茅塞既不辨浅深眼孔糢煳又不识邪正往往背明投暗弃正从邪本求欲速见功反致阏绝不通永断入道之路岂不哀哉不知先天性命超出形器之表却妄认后天精炁身中摸索茫无影响随人颠倒毫无决择此犹盲者之无拄杖聋者之听宫商也不悟先天隂阳自家同类之物却猜做世间男女向外採取流于淫邪伤生败德莫此为甚此犹入水而捕雉兔登山而索鱼龙也不思先天铅汞本来无质无形却去烧茅弄火干汞点铜诳惑凡愚败身亡家此犹种麦而转思获稻运规而妄意求方也此等旁门费尽一生精力穷年卒岁到老无成却谤祖师妄语不知金丹伏食之法至简至要有作以原其始无为以要其终与天地造化同一功用虽愚昧小人得之立跻圣位岂可与旁门小术同日而论哉以为举旁门之非特识其大略耳究而论之禅家有九十六种外道元教有三千六百旁门千差万别不可殚述所以正阳祖师有正道歌翠虚真人有罗浮吟以至李清菴之九品说陈观吾之判惑歌皆厯数旁门外道之差以觉悟世人聋瞽惜乎世人不悟仍旧谬种传流有增无减良可悲也以上仅标大略要当摘取诸真言句另为指迷一书与同志共参之中篇此卷专言伏食而御政养性已寓其中义同上篇流珠金华章第二十四太阳流珠常欲去人卒得金华转而相因化爲白液凝而至坚金华先倡有倾之间解化爲水马齿瓓玕阳乃往和情性自然迫促时阴拘畜禁门慈母养育孝子报恩严父施令教勅子孙五行错王相据以生火性销金金伐木荣三五为一天地至精可以口诀难以书传子当右转午乃东旋卯酉界隔主客二名龙唿于虎虎吸龙精两相饮食俱使合倂遂相啣嚥咀嚼相吞荧惑守西太白经天杀气所临何有不倾狸犬守鼠鸟雀畏鹯各得其性何敢有声此章言木性金情自相交会以成伏食之功也太阳流珠常欲去人卒得金华转而相因化爲白液凝而至坚此节言两物之性情合而成金丹也先天之体为性命干坤是也后天之用为性情坎离是也自干坤破为坎离性情之用着而性命之体隐顺之则成凡矣惟坎离复交为干坤因性情之用以还性命之体逆之则成圣矣至于后天坎离中又分体用以真隂真阳为体体属水火以两弦之气为用用属金木不可不辨干属太阳真性本来寂然不动只因交入坤中一隂性转为情遂成离中木汞自此隂精用事离光顺流向外恍惚不定有流珠之象干既成离其中一阳走入坤宫坤属太隂元命既得干中一阳命转作性遂成坎中金铅此点金炁精华只在坎水中潜藏杳冥不测有金华之象离中灵物刻刻流转本易走而难捉捉之愈急去之愈速赖得坎中一点真铅逆转以制之真汞一见真铅才不飞走故曰太阳流珠常欲去人卒得金华转而相因铅入汞中汞赖铅之拘钤铅亦得汞之变化两物会入黄房合成一炁其炁先液而后凝故曰化爲白液凝而至坚白者金色至坚者金性也盖金来归性已结而成丹矣此通章之纲领也金华先倡有倾之间解化爲水马齿瓓玕阳乃往和情性自然此节言两物交倂自相倡和也坎男主倡离女主和坎中一阳本自难于出炉及其时至而出也只在一弹指间故曰金华先倡有倾之间水中生金金中复能化水盖金华之液即真一之水也絪緼活动无质生质渐渐坚凝有若马齿瓓玕之状故曰解化爲水马齿瓓玕坎中之金液既升离中之木液乃从而和之一东一西间隔已久幸得真意勾引相会黄房木性爱金金情恋木一倡一和出于性情之自然非人力可强而致故曰阳乃往和情性自然阳即上文太阳流珠以其外阳内隂易于逐物流走主和而不主倡惟与金华之真阳相匹为伕妇方不流走此时已转为真隂故有妇道颠倒之妙不可不知迫促时阴拘畜禁门慈母养育孝子报恩严父施令教勅子孙此节言拘制两物会中宫而产真种也坎中之金华既升离中之流珠即降两弦之炁相交只在一时时不可失当以真意迫促之两物相交正当虚危中间此时宜禁闭地户翕聚真炁不可一毫洩漏故曰迫促时阴拘畜禁门真种既归土釜全赖中宫坤母为之温养哺育始而母去顾子如雌鸡之伏卵时时相抱既而子来恋母若慈鸟之反哺刻刻不离故曰慈母养育孝子报恩真种既存中宫外面最要严谨隄防牢镇八门环匝关闭不可一毫放松譬如子当幼小之时养育固愿慈母教勅全仗严父故曰严父施令教勅子孙慈母喻文火在神室中温养严父喻武火在门户间隄防孝子喻真种即金华流珠两物所结成者自迫促时隂至此俱属金丹作用只在一刻中五行错王相据以生火性销金金伐木荣三五为一天地至精可以口诀难以书传此节言作丹之时五行颠倒之妙也常道之五行俱从顺生如金生水木生火之类顺流无制必至精炁耗散去死不远生机转作杀机所谓生者死之根也丹道之五行全用逆转如流珠本是木龙却从离火中取出金华本是金虎却从坎水中取出水火互藏金木颠倒方得归根复命劫劫长存杀机转作生机所谓死者生之根也故曰五行错王相据以生错王者即子南午北互为纲纪之意相据者即龙西虎东建纬卯酉之意以常道言之金在矿中无由自出木带隂气岂能滋生必先用南方木中之火去煅北方水中之金销矿存金金华始得发露旋用西方水中之金来制东方火中之木伐去隂气木液方得滋荣故曰火性销金金伐木荣此即五行错王相据以生之旨也东三南二合成一五北一西四合成一五中央戊己真土自成一五是谓三五混南北倂东西攒簇于中土之内是之谓一三五合而为一乃造化至精至妙之理把握干坤包括河洛其间作用必须真师口口相授岂能笔之于书哉故曰三五为一天地至精可以口诀难以书传此段言颠倒二物则五行复归于一末篇法象章云本之但二物兮末乃为三五三五倂为一兮都集归一所印证甚明子当右转午乃东旋卯酉界隔主客二名此节言金木间隔当加沐浴之功也以常道五行言之木生在亥震木生于坎水是谓龙从水里出金生在巳兑金产自离火是为虎向火中生丹道逆用则不然从子右转到未自北而西以讫于南中藏酉金则金华产于坎中而为上弦之气所谓虎向水中生也从午逆旋到丑自南而东以至于北中藏卯木则流珠取之离内而为下弦之气所谓龙从火里出也但当子南午北水火交入之时一金一木界限其中木性在东为主金情在西为客未免性情间隔宾主乖违此时须用沐浴之法万缘尽空一丝不挂存真意于规中和合金情木性至于金返在东转而为主木返在西转而为客主客互易其名两弦之气始合而为一矣只此性情二物自其相倡和而言则为伕妇自其相生而言则为母子自其相制而言则为父子自其互换而言则又为主客颠倒莫测正见天地至精之理龙唿于虎虎吸龙精两相饮食俱使合倂遂相啣嚥咀嚼相吞此节言两物之相倂也五行相据主客既已互换则木龙反据酉位而唿黑虎之气金虎反据卯位而吸赤龙之精故曰龙唿于虎虎吸龙精于是两者性情系恋恣意交欢相与饮食合倂为一且其合倂之时遂相啣相嚥吞入口中而结一黍之丹矣此段说两物之相交倂从上文相据以生透出专发食字之义荧惑守西太白经天杀气所临何有不倾狸犬守鼠鸟雀畏鹯各得其性何敢有声此节言两物之相制也五行错王火性既能销金则火入西方金乡而为荧惑守西之象金性既能伐木则金乘东方木位而为太白经天之象火尅金金转尅木右旋一周无所不尅但取逆制全用杀机故曰杀气所临何有不倾木见金金见火其情性自然降伏譬若貍犬之捕鼠鸟雀之畏鹯一见即便擒住两下寂然无声非强之使无声也其性然也业已各得其相制之性而何敢有声哉此段言两物之相钤制从上文五行错王透出专发伏字之义盖惟相倂而不碍其相制此生机即寓于杀机也惟相制而始得以相倂此杀机之逆转为生机也一伏一食方成还丹篇中伏食大义昭昭如是迥非旁门所谓服食之术也附录抱一子曰人命在卯日出于卯而万物仰之以生是则万物皆借太阳之精以立命矣太阳流珠者命宝也奈此命宝寓神则营营而乱思寓精则持盈而难保故曰常欲去人须得金华而制伏之审查真伪章第二十五不得其理难以妄言竭殚家财妻子饥贫自古及今好者亿人讫不谐遇稀有能成广求名药与道乖殊如审遭逢睹其端绪以类相况揆物终始五行相克更为父母母含滋液父主秉与凝精流形金石不朽审真不泄得成正道立竿见影唿谷传响岂不灵哉天地至象若以野葛一寸巴豆一两入喉辄僵不得俯仰当此之时周文揲蓍孔子占象扁鹊操针巫咸叩鼓安能令苏复起驰走此章言道有真伪当辨伪而存真也不得其理难以妄言竭殚家财妻子饥贫自古及今好者亿人讫不谐遇稀有能成广求名药与道乖殊如审遭逢睹其端绪以类相况揆物终始此节言伏食有真伪学道者所当早辨也金丹大道范围天地包括易象其理最为广大精微必须洞晓隂阳深达造化方知其奥岂不得其理者可率意而妄谈哉不得其理而妄谈妄作往往流于炉火之术至于家财竭殚妻子饥贫尚不觉悟良可悯也自古到今好道者不啻千亿但好者未必遇遇者未必成学道者如牛毛成道者如兔角良以抛却自家性命却去入山觅汞掘地寻铅广求五金八石认作不死之药所以与大道一切乖殊耳学人参师访道当先具一只眼倘有所遇必查其端绪之所在是真是伪若是真师决定洞晓隂阳深达造化只消叩以性命根源倂同类相亲五行逆用之旨彻始彻终不得一毫糢煳则药物之真伪可得而揆师承之真伪亦可得而决矣故曰以类相况揆物终始五行相克更为父母母含滋液父主秉与凝精流形金石不朽审真不泄得成正道立竿见影唿谷传响岂不灵哉天地至象此节言五行逆尅以结大丹正端绪之可覩者也常道之五行以相生为父母丹道之五行转以相尅为父母盖不尅则不能生杀机正生机之所在也如金尅木者也然金才一动便生出水来木炁贪水之生忘金之尅尅者为父尅而能生者即为母矣推之五行莫不皆然故曰五行相克更为父母母道属坤主于资生以静翕为德交媾之时既受真种于干父只在中宫滋育渐成婴儿故曰母含滋液盖母取贪生忘尅之义即上章所云慈母养育也父道属干主于资始以动直为德交姤之初业已气佈精流生炁施之于坤母即是真种故曰父主秉与盖父取以尅为生之义即上章所云严父施令也一生一尅秉与者凝聚资始之精滋育者流佈资生之形两者妙合结成真胎即上章所云五行错王相据以生也功伕到此进进不已法身便得长存同金石之不朽惟赖审固专一而无一毫洩漏方得成其至道耳彻始彻终只是以尅为生方见五行颠倒之妙若知其妙大丹立就譬之立竿而影即见唿谷而向即传造化自然之法象岂不至灵且验哉此皆真道之验其端绪可得而覩者岂旁门伪术所得而混入也若以野葛一寸巴豆一两入喉辄僵不得俯仰当此之时周文揲蓍孔子占象扁鹊操针巫咸叩鼓安能令苏复起驰走此节更端设喻以见伏食之灵验也世人但知毒药入口死者不可复生岂知金丹入口生者不可复死毒药入口虽神圣不能令其复甦金丹入口虽造物能令其复死乎惜乎世人明于彼而独暗于此也且金丹既已入口纵使啖以野葛投以巴豆亦不得而杀之矣可见五行相尅凝精流形金丹伏食之妙洵若立竿而影即见唿谷而响即传讵可与非种之伪道同日而论哉此章专辨伏食之真伪为万世学道人开一只眼庶不被盲师瞒过耳铅汞相投章第二十六河上姹女灵而最神得火则飞不见埃尘鬼隐龙匿莫知所存将欲制之黄芽爲根物无阴阳违天背元牝鸡自卵其雏不全夫何故乎配合未连三五不交刚柔离分施化之道天地自然火动炎上水流润下非有师导使其然也资始统正不可复改观夫雌雄交媾之时刚柔相结而不可解得其节符非有工巧以制御之男生而伏女偃其躯禀乎胎胞受炁之初非徒生时着而见之及其死也亦复效之此非父母教令其然本在交媾定置始先此章言真铅真汞两物相制而为用也河上姹女灵而最神得火则飞不见埃尘鬼隐龙匿莫知所存将欲制之黄芽爲根此节言以铅制汞乃金丹之作用也离本太阳干体性之元也中藏一隂系坤中真水即是真汞以其雄里包雌又名姹女坎本太隂坤体命之元也中藏一阳系干中真金即是真铅以其水中生金又名黄芽姹女喻后天之心先天之性本来寂然不动转作后天之心有感即通潜天潜地至灵至神一剎那间上下四方往古来今无所不徧故曰河上姹女灵而最神以分野而言午属三河之分离火所居兼取情慾顺流之义人心本来至灵只因夹杂后天情识未免易于逐物所以触境便动遇缘即生刻刻流转一息不停正类世间凡汞见火即便飞走无影无踪不可捉摸故曰得火则飞不见埃尘当其飞走之时若鬼之隐藏龙之伏匿虽有圣者莫测其去来所在即孔子所谓出入无时莫知其乡也故曰鬼隐龙匿莫知所存姹女本离中之隂故取鬼象离中之隂本属木汞又取龙象灵汞之易失而难持若此要觅制伏之法须得坎中真铅盖坎中一阳本出干金原是我家同类之物顺之则流而为情逆之则转而为性金来归性返本还原黄芽得与姹女配合若君之制臣伕之制妇自然不动张平叔所谓要须制伏觅金公是也故曰将欲制之黄芽爲根此专言两物相制与前流珠金华同旨物无阴阳违天背元牝鸡自卵其雏不全夫何故乎配合未连三五不交刚柔离分施化之道天地自然此节言独修一物之非道也一隂一阳之谓道凡物偏隂无阳偏阳无隂俱非干元资始坤元资生之理故曰物无阴阳违天背元鸡之伏卵先入一点真阳在内渐渐伏之方得成雏但有雌而无雄其雏必不成矣此何以故以其孤隂乏阳配合未连也丹道亦然必须东三南二北一西四四象倂为两物会到中央真土同类相求合成三五方结圣胎若三五之炁不交总是孤隂寡阳一刚一柔各自离群分散真胎何由结乎盖阳主施精隂主受化乃一隂一阳天地自然之道无论凡胎圣胎同一造化不得独修一物明矣然此一隂一阳便是干元坤元本来真性真命兼修并证方称金丹大道修命不修性修性不修命总谓之违天背元徬门不悟往往流入于採补何异避溺而投火哀哉火动炎上水流润下非有师导使其然也资始统正不可复改此节言两物相交各返其元性也真隂真阳之用莫若水火火性阳而主动动必炎上水性隂而主流流必润下岂若有情之物从师训导而使然哉特以资始之初水润火炎之性本自确然各正后来岂能改易观造化即知吾身矣吾身坎中之火恆欲就燥而炎上秉干父之性也离中之水恆欲流湿而润下秉坤母之性也如是秉受亦当如是而归元此坎男离女之所以各返其本而干父坤母之所以各复其初也入药镜云水能流火能燄在身中自可验此之谓也观夫雌雄交媾之时刚柔相结而不可解得其节符非有工巧以制御之男生而伏女偃其躯禀乎胎胞受炁之初非徒生时着而见之及其死也亦复效之此非父母教令其然本在交媾定置始先此节以男女交姤喻坎离之返本也欲知水流火动之理当即世间法观之世间一男一女交姤之时自然刚者在上柔者在下若物之固结而不可解又若合符节而一定不可移此岂有良工巧术以制之使然自其初生之时而已然矣盖男子之生其躯必伏伏者性情一定向内女子之生其躯必偃偃者性情一定向外从父母胞胎中生身受炁之初一刚一柔体质已定特着见于有生之后耳且不徒着见于生时也死时亦然人有溺死水中者依旧男伏女偃此非父母谆谆诲之令其如此但当初父母交姤之时刚者据上即干道成男之象柔者据下即坤道成女之象男女之位置已先确定于腹中既生之后男女之一偃一伏确有定置得不如其交姤之初乎既识世法便知道用先天干上坤下即吾身之父母也后天离上坎下即吾身之男女也火之炎上坎男之性情也水之润下离女之性情也坎男离女之性情即干父坤母之性情也干本定位居上坤本定位居下迨干父坤母交媾而成坎离位置虽更性情不易所以坎中之火仍欲炎上离中之水仍欲润下各思返本还原归其同类至于坎男离女再一交媾适还天上地下之常而先天之性命复矣干坤交而为坎离犹男女之初生而一偃一伏也秉受固如是也坎离复交而为干坤犹男女之既死而仍一偃一伏也归元亦如是也所谓资始各正不可复改者也制炼魂魄章第二十七坎男爲月离女爲日日以施德月以舒光月受日化体不亏伤阳失其契阴侵其明晦朔薄蚀掩冒相倾阳消其形阴凌灾生男女相须含吐以滋雌雄错杂以类相求金化爲水水性周章火化爲土水不得行男动外施女静内藏溢度过节爲女所拘魄以钤魂不得淫奢不寒不暑进退合时各得其和俱吐证符此章言日魂月魄两者相制而成金丹也坎男爲月离女爲日日以施德月以舒光月受日化体不亏伤此节言日月交倂颠倒互用之奥也丹道以坎离为药物即是日之魂月之魄在造化以日月返炤互藏天魂地魄在人身以水火既济互取日光月精其相制之理一也上章以男生而伏女偃其躯寓言坎离两物盖男处外而向内女处内而向外两象颠倒之妙已在其中坎属北方真水应天上之月月是太隂水精坤象也本当称女奈中藏干家太阳真火魄中有魂取象玉兔所以反是男离属南方真火应天上之日日是太阳火精干象也本当称男奈中藏坤宫太隂真水魂中有魄取象金乌所以反是女即悟真篇所谓日居离位反为女坎配蟾宫却是男颠倒之妙也离体本来是干干父动而处外惟转作离女其性情全向乎内所以日光虽主外用却时时与太隂返照一点阳光敛在隂魄之中离体以出为入故曰日以施德坎体本来是坤坤母静而处内惟转作坎男其性情全向乎外所以月精虽主内藏却时时感召太阳之炁全体隂魄借阳魂以为光坎体以入为出故曰月以舒光以颠倒言之入内者为女出外者为男以本体言之则施精者又为男受化者又为女坎离二物虽颠倒而不失其本体所以晦朔之交日月并会黄道混沌相接元黄成团日魂入在月魄中月魄受之而成胚胎日光月精交媾及时合其符节于光明之本体并无所损故曰月受日化体不亏伤此日月交感之常道也丹道亦然吾身日光月精刻刻回照日月合璧产出蟾光作金丹之根本矣阳失其契阴侵其明晦朔薄蚀掩冒相倾阳消其形阴凌灾生此节言交感之失其常也与上篇水盛坎侵阳火衰离昼昏相似晦朔之间日月交倂阳魂能制隂魄虽寄体隂中光明之体常在若阳光不能作主陷在北海无由自出便失其交合之符节未免反为隂所侵夺而亏损光明矣故曰阳失其契阴侵其明阳既为隂所侵遂致薄蚀之变盖时当晦朔一点阳精沉沦洞虚之中火力尚微水势转盛隂盛便来掩阳水盛转来冒火相倾相夺太阳当昼而昏故曰晦朔薄蚀掩冒相倾太阳之光本出金性圆明普照万古不亏但一受隂气相侵其形未免暂消而生薄蚀之灾矣故曰阳消其形阴凌灾生此言日月交感失道立召灾变在人为坎离初交一阳沉在海底动静之间稍失其节以至真火陷入水中不能出炉便应薄蚀之象详见上篇第十五章男女相须含吐以滋雌雄错杂以类相求金化爲水水性周章火化爲土水不得行男动外施女静内藏溢度过节爲女所拘魄以钤魂不得淫奢不寒不暑进退合时各得其和俱吐证符此节言交感之得其道也与上篇隂阳相饮食交感道自然相似坎男离女二物相须为用月魄吸金乌之精自外而入日魂唿玉兔之髓自内而出颠倒主宾一含一吐真种于是滋生故曰男女相须含吐以滋干本老阳转作离中元女坤本老隂转作坎内黄男干坤破体有隂阳错杂之象然而坎中真火仍欲上归于干离中真水仍欲下归于坤由破体炼之纯体乃成此即水流湿火就燥各从其类之旨也故曰雌雄错杂以类相求在吾身为流戊就己同类得朋工夫离本太阳干金中间转出一隂阳金便化为隂水即所谓太阳流珠也其性流走不受控制未免泛滥而週流故曰金化爲水水性周章离中之水既至泛滥便来尅坎中真火所赖坎中真火化出戊土转能制水既所谓黄芽为根也坎中戊土与离中己土两下配合镇在中宫週章之水才得所隄防而不敢妄行四出故曰火化爲土水不得行坎戊月精本杳冥而内藏然其中太阳真火秉干父之性火性主动动者当出而施用故曰男动外施离己日光本恍惚而外用然其中太隂真水秉坤母之性水性主静静者当入而伏藏故曰女静内藏即上文日以施德月以舒光颠倒逆用之妙也然两者交会之时当动而动当静而静各有其节度若阳动而交隂过于沉溺能入而不能出太阳真火便受泛滥之水气所侵譬之男女交媾若贪恋过度男子便受女子拘困故曰溢度过节爲女所拘即上文阳失其契隂侵其明薄蚀之徴验也离中之隂属魄以其为太阳之体故反称阳神日魂坎中之阳属魂以其为太隂之精故反称隂神月魄所谓魂之与魄互为室宅也今者火化为土转制週章之水则是魄能钤魂而不至溢度过节矣故曰魄以钤魂不得淫奢魂魄互制水火均平一阳动而进火退水不失之于太寒一隂静而进水退火不失之于太暑故曰不寒不暑进退合时水盛而不过于寒火盛而不过于热沖炁为和永无薄蚀掩冒之灾于是日光月精两相交倂至于庚方之上金精吐光一阳受符而金丹大药产矣故曰各得其和俱吐证符证者证验也符者符合也正应上文契字之义此章言制鍊魂魄调和水火颠倒逆用之窍妙乃是金丹临炉作用当与上篇第十一第十五两章参看三家相见章第二十八丹砂木精得金乃倂金水合处木火爲侣四者混沌列爲龙虎龙阳数奇虎阴数偶肝青爲父肺白爲母离赤爲女肾黑爲子子五行始脾黄爲祖三物一家都归戊己此章言身心意三家归一而成丹也人为天地之心故能鼎立三才参天两地当生身受炁之初元始祖炁先入中宫囫囫囵囵混然太极所谓天地之心也地一声以后太极从此分胎上立天关内藏干性下立地轴内藏坤命虚谷在天地之中内藏元神从一中而分造化遂定为三才三才既定四象即分盖干为先天祖性破而成离转作后天之心坤为先天元命实而成坎转作后天之身至于先天之离又转而成震火中有木魂寄于心之象先天之坎又转而为兑水中有金魄藏于身之象从一炁而分二体又从二体而分四象矣四象既立东南之木火同处阳方西北之水金并居隂位南方离火赤色有丹砂之象中藏真汞即是木精犹之北方坎水黑铅中藏金精也人但知火中有木不识木中有金盖木旺在卯金炁即胎于卯阳魂必得隂魄其魂方有所归金不离木也人但知水中有金不知金中有木盖金旺在酉木炁即胎于酉隂魄不得阳魂其魄将何所附木不离金也金木虽分为两弦魂魄实倂为一体故曰丹砂木精得金乃倂天一生水其象为元武在人属肾中精发窍于耳地四生金其象为白虎在人属肺中魄发窍于鼻精与魄同系乎身故曰金水合处地二生火其象为朱雀在人属心中神发窍于舌天三生木其象为青龙在人属肝中魂发窍于目魂与神同系乎心故曰木火爲侣凡人身心心自为心身自为身水火不交金木间隔所以去道日远学道之士若能于二六时中含眼光凝耳韵调鼻息缄舌气四大不动使精神魂魄俱聚于中宫水火木金并交于黄道此四者混沌之象也就此混沌之中能使四象合而为一体又能使一体分为四象原是木火为侣离中生出木液是为龙从火里出原是金水合处坎中产出金精是为虎向水中生故有列爲龙虎之象张平叔所谓四象不离二体也龙生于天三之木其数非奇乎奇者为阳故称阳龙虎生于地四之金其数非偶乎偶者属隂故称隂虎此言龙虎之本体也若五行颠倒则龙转作隂虎转作阳矣丹道之五行原不系于五脏魏公恐泄天机秘母言子姑借身中五脏分配五行常道之五行木能生火金能生水能生者为父母故有肝青为父肺白为母之象木三金四一隂一阳也所生者为子女故有离赤为女肾黑为子之象水一火二亦一隂一阳也其曰子五行始者何盖天一生水得之最先天开于子所以居北方正子之位实为五行之源然后木火土金次第而生故曰子五行始坤土中藏祖炁为金木水火之所自出故有脾黄为祖之象盖水为五行之源故取始义即吾身祖窍之一也土为五行之母故取祖象即吾身祖窍之中也万化归一一又归之于中于此可悟归根复命之功矣肝木之魂心火之神两者同出离中之心为本来妙有中之真空是一物也所谓东三南二同成五也肺金之魄肾水之精两者同出坎中之身为本来真空中之妙有是一物也所谓北一西方四共之也坎中有戊离中有己合为中土独而无偶是为真意真意为本来干元祖炁是又一物也所谓戊己还从生数五也身心两家本自难合幸得真意勾引遂混南北倂东西相会于中黄土釜结成一粒金丹所谓三家相见结婴儿也盖三物会归为一而一又归之于中是谓归根复命反本还原之道故总括之曰三物一家都归戊己伕后天之身心即先天之性命也两仪之象也后天之身心意即先天之元精元炁元神也三才之象也后天之真土即先天之浮黎祖土也太极之象也三物归于一家即太极函三为一之象也体道至此信乎参天两地浑然天地之心矣若能于百尺竿头更进一步向未生身处彻证本来面目方知天地有坏这个不坏虚空有尽这个无尽噫其孰能知之哉此章作者已略露天机注者遂尽开生面读者幸具只眼慎莫入宝山而空回可也刑德反复章第二十九刚柔迭兴更厯分部龙西虎东建纬卯酉刑德并会相见懽喜刑主伏杀德主生起二月榆落魁临于卯八月麦生天罡据酉子南午北互爲纲纪一九之数终而复始含元虚危播精于子此章言龙虎两弦刑德互用之奥也丹道以水火为体金木为用子午定南北之经卯酉运东西之纬参伍错综方应週天璇玑之度以造化之常道而言天道有一隂一阳地道有一柔一刚两仪既立错为四象子水居北午火居南卯木居东酉金居西从子到巳为阳刚行乎东南从午到亥为隂柔行乎西北分之为十二辰又分为二十八宿週天三百六十五度各有一定之部位惟天中斗柄一移则子右转午东旋刚反为柔柔反为刚一切倒行逆施一定之部位到此乃无定矣故曰刚柔迭兴更厯分部震木为龙本居东方卯位兑金为虎本居西方酉位惟更厯分部则龙反在酉虎反在卯矣东西为南北之纬故曰龙西虎东建纬卯酉龙秉东方生气德之象也惟龙转为西则木气化而从金德反为刑矣虎秉西方杀气刑之象也惟虎转为东则金气化而从木刑反为德矣金木交并只在一刻中若明反覆之机自然害里生恩宾主欢会故曰刑德并会相见懽喜人但知刑主于杀殊不知杀机正伏在生机中人但知德主于生殊不知生机正藏在杀机内故曰刑主伏杀德主生起时当二月卯木正旺万卉敷荣何以榆荚忽堕盖卯与戍合戍将为西方河魁河魁正临卯位生中带杀故有榆荚之应此正杀机潜伏德返为刑之象也时当八月酉金正旺百草凋谢何以荠麦忽生盖辰与酉合辰将为东方天罡正据酉位杀中带生故有麦生之象此正生机隐藏刑返为德之象也既洞明造化之机即知吾身之造化矣修道者当两弦合体之时必须斡运天罡逆旋魁柄外镇六门内闭丹扃上闩关门和门昼门户步于山洗心沐浴只在片时自然刑转为德杀转为生两物之性情合倂为一矣卯东酉西午南子北週天之纲纪也丹道用斗柄逆旋东西之纬既已反常南北之经亦必易位何以明之一阳生于子所以火胎在子然坎中太阳真火原从南方而出今者子右转而复归于南一隂生于午所以水胎在午然离中太隂真水原从北方而来今者午东旋而复归于北一水一火有无交入虽云相济实反其所由生也南北互易则週天法象无不随之翻转故曰子南午北互爲纲纪后天五行逆用全本洛书洛书之数始于一终于九北方坎位居一干当西北实开其先所以干之一阳寄在坎中坎之一即干之始也南方离位居九坤位西南实承其后所以坤之一隂寄在离内离之九即坤之终也今也子南午北互易其位则是坎更为终转而成坤离更为始转而成干一既为九九复为一循环无端在易为干元用九羣龙无首之象在丹道为九转之功故曰一九之数终而复始天一生水北方坎位正值虚危之度为造化之根源虚危二宿在天当亥子中间日月合璧之地在人当任督之交水火合发之处盖虚属日危属月即是真水真火互藏其精白紫清云造化无声水中火起妙在虚危穴是也学道之士若能致虚守静回南方离光照入北方坎地离中元精与坎中元炁自相含育至于虚极静笃天人交应一点真阳产在北海中便可採作大丹之基矣故曰含元虚危播精于子此言水火既济以产大药与前金木交倂原是一段功伕盖子南午北互为纲纪日月之体也龙西虎东建纬卯酉两弦之用也乃其合倂之妙全在互藏生杀之机只凴反覆一时沐浴顿圆和合四象之功当与上三家相见章参看隂阳交感章第三十关关雎鸠在河之洲窈窕淑女君子好逑雄不独处雌不孤居玄武龟蛇蟠虬相扶以明牝牡意当相须假使二女共室颜色甚姝苏秦通言张仪结媒发辨利舌奋舒美辞推心调谐合爲夫妻弊发腐齿终不相知若药物非种名类不同分剂参差失其纲纪虽黄帝临炉太乙执火八公擣炼淮南调合立宇崇坛玉爲阶陛麟脯凤腊把籍长跪祷祀神祗请哀诸鬼沐浴斋戒妄有所冀亦犹和胶补釜以卤涂疮去冷加冰除热用汤飞龟舞蛇愈见乖张此章言真隂真阳同类相感方成金丹大道也关关雎鸠在河之洲窈窕淑女君子好逑雄不独处雌不孤居玄武龟蛇蟠虬相扶以明牝牡意当相须此节言隂阳之相感各以其类也一隂一阳之谓道孔子着之系辞偏隂偏阳之谓疾歧伯着之素问盖从上圣师俱用真隂真阳同类之物以超凡而入圣所以易首干坤明隂阳不易之体诗首关雎喻隂阳交易之用即世法而论雎鸠匹偶发好逑之章一雌一雄之相应龟蛇蟠虬成元武之象一牝一牡之相须也龟蛇配北方元武固属坎象雎鸠配南方朱雀确有离象吾身中天元地牝之所以交坎男离女之所以合亦何以异于是哉若洞明世间之法即知出世法矣假使二女共室颜色甚姝苏秦通言张仪结媒发辨利舌奋舒美辞推心调谐合爲夫妻弊发腐齿终不相知此节喻言独脩一物之非道也在易道坤与干匹离与坎匹巽与震匹兑与艮匹皆是一隂一阳各得其偶方成交感之功至于上火下泽以兑遇离两隂相从便名暌隔离离隔别阔违卦夫子翼之曰二女同居其志不同行可见二女共室以隂求隂即逞苏张之舌媒合为伕妇亦必终身不能相谐矣独脩一物是孤隂此之谓也若药物非种名类不同分剂参差失其纲纪虽黄帝临炉太乙执火八公擣炼淮南调合立宇崇坛玉爲阶陛麟脯凤腊把籍长跪祷祀神祗请哀诸鬼沐浴斋戒妄有所冀亦犹和胶补釜以卤涂疮去冷加冰除热用汤飞龟舞蛇愈见乖张此节正言非同类之物必不能和合成丹也何谓同类离中命蒂坎中性根一隂一阳方是真铅真汞世人不悟真铅真汞产在先天无有形质却去觅后天渣滓之物三黄四神五金八石无所不至是谓药物非种名类不同即使知有药物矣不能知採取烹鍊之法是谓分剂参差失其纲纪此等愚盲小人不求真师指授不明伏食大道妄意炉火伪术可以侥倖成丹终年役役耗损家财兼之结坛祭鬼祷祀求神冀获冥助不知此即神圣为之临炉仙真代之擣炼亦必万举而万败矣彼外鍊之术药物既非真种配合必非同类譬之以胶补釜以卤涂疮无一毫相似处且天下冷莫如冰热莫如汤龟不能飞蛇不能舞人所共晓也今去冷而反加冰除热而转用汤执龟而责之飞执蛇而强之舞其于水火互藏之性龟蛇相制之机乖张愈甚背戾可胜道哉非种之谬何以异此盖大道不离隂阳隂阳只是性命性命两者同出而异名本无二道在羲皇之易为一坎一离老子之经即一无一有向上直截根源片言可了只因后来丹经子书多方曲喻转启滥觞之端以致流入徬门外道丹道有时喻之以男女盖言干道成男坤道成女自家灵父圣母非世间有相之男女也有时喻之为铅汞盖言离中元精坎中元炁自家真铅真汞非世间有质之铅汞也奈世间贪财好色之徒非惑于採补即惑于烧鍊更兼所遇方士种种捏怪妄引丹经欺诳末学惑于採补者其邪谬不可枚举大约认男女为隂阳以遂其好色之私耳惑于烧鍊者其差别不可殚述大约认凡砂水银为药物以遂其贪财之私耳此等邪术异端谤先圣之大道断后贤之真脩名为学道实则造业其为地狱种子无疑矣又有见理稍明立志稍正者幸不堕两种邪术转而求之身心却不知身非四大之身乃真空中妙有也心非肉团之心乃妙有中真空也身心一如浑合无间强名曰丹奈学人不遇真师眛于大道未免妄认四大假合为身肉团绿影为心着妄身者往往守定搬精运气偏于有作病在心外觅身而不知真空之即身并其所守之身亦非矣着幻心者往往坚执坐禅入定偏于无为病在身外觅心而不知妙有之即心并其所执之心亦伪矣殊不知修命而不了性夀同天地只一愚夫参性而不了命万劫隂灵终难入圣矧ě况且亦妄身幻心并其一物而亦非者乎大抵各执一家不参同类皆所谓偏隂偏阳之疾非一隂一阳之大道也魏公作参同契一书究大易之性情假炉火之法象印黄老之宗旨无非吐露同出异名之两物使大地衆生皆得以尽性致命直超彼岸耳但恐邪术乱正不可不辨析小乘失真不可不针砭前于养性末章已谆谆言之犹恐世人之不悟也故于此复发明真种破尽徬蹊曲径使万世学道者皆舍邪而归正去伪而即真上与三圣演易黄老着经同其功用矣伏食成功章第三十一维昔圣贤怀玄抱真伏鍊九鼎化迹隐沦含精养神通德三光精溢腠理筋节致坚衆邪辟除正炁常存积累长久变形而仙忧悯后生好道之伦随旁风采指画古文着爲图籍开示后昆露见枝条隐藏本根託号诸名覆谬衆文学者得之韫柜终身子继父业孙踵祖先传世迷惑竟无见闻遂使宦者不仕农夫失耘贾人弃货志士家贫吾甚伤之定录此文字约易思事省不烦披列其条核实可观分量有数因而相循故爲乱辞孔窍其门智者审思用意参焉勤而行之夙夜不休伏食三载轻举远游跨火不焦入水不濡能存能亡长乐无忧道成德就潜伏俟时太乙乃召移居中洲功满上升膺箓受符此章备举伏食成功乃参同契中篇之总结也维昔圣贤怀玄抱真伏鍊九鼎化迹隐沦含精养神通德三光精溢腠理筋骨致坚衆邪辟除正炁常存积累长久变形而仙此言古圣自度皆由伏食而证大道也维昔圣贤盖指黄帝老子及古来上升诸真怀玄抱真即守中抱一归根复命工夫盖养性之事也既有养性之事不可无伏鍊之功丹道以九转为全功故曰伏鍊九鼎化迹隐沦者如黄帝丹已成而鼎湖上升老子关既出而西竺化现是也人之元精元炁元神上应天之日月斗极三者既全便与三光合其德矣故曰含精养神通德三光黄中通理润达肌肤故曰精溢腠理筋骨致坚此形之妙也保合太和性命各正故曰衆邪辟除正炁常存此神之妙也九年面壁行满功圆忽然超出形气之表号为真人故曰积累长久变形而仙此之谓形神俱妙与道合真也忧悯后生好道之伦随旁风采指画古文着爲图籍开示后昆露见枝条隐藏本根託号诸名覆谬衆文学者得之韫柜终身子继父业孙踵祖先传世迷惑竟无见闻遂使宦者不仕农夫失耘贾人弃货志士家贫此节言古圣着书觉世而后世失其意也古圣立心广大不肯作自了汉既已自度必思度人不得已而着书立言若黄帝之隂符三百字老子之道德五千言倂诸真所传一切丹经子书皆因忧悯后世好道之士不得其门而入特为指点性命根源各有所依傍指画着为图籍所以开示后人而导之入门也但恐洩露天机秘母言子露其枝条藏其本根若三盗五贼元牝橐籥之类倂龙虎黄芽金华种种异名是谓託号诸名覆谬衆文正欲使后之学者反覆研穷得意而忘象耳惜学人迷惑者多了悟者少又不肯虚心求师指授真诠譬若明珠大贝深藏柜中无由见面不免贫困终身从父到子从祖到孙尘尘劫劫迷惑相因迷而又迷惑而又惑竟无觉悟之期既不识自己家珍贫困何时得了是犹宦者不仕农夫失耘商贾之人自弃其货而有志之士长苦于家贫矣此如愣严衣中系宝珠不自知觉求乞他方之喻也然此非先圣之过也先圣着书觉世本欲人人了悟岂知其若此迷惑乎所谓江湖无碍人之心只为人过不得反觉江湖为碍祖师无谩人之心只为人透不得反怨祖师相谩是也若要不受谩须求大导师吾甚伤之定录此文字约易思事省不烦披列其条核实可观分量有数因而相循故爲乱辞孔窍其门智者审思用意参焉此节自言其祖述古圣着书觉世之意也后学不悟先圣大道只因不得其门而入耳仙翁悲悯后学慨然着参同契一书衍大易干坤坎离之象假丹家龙虎铅汞之名而归本于黄帝老子尽性至命之旨文取简要故字约而易思旨本同归故事省而不繁披列其条者一道分为三家即露见枝条之意也核实可观者三家本来一道即隐藏本根之意也然其立言之妙露而不尽露藏而不尽藏铢两分数各有权衡皆因古圣之文而斟酌损益之使学人便于探讨耳太露则恐泄天机故必多为乱辞太藏则恐闭天道又必孔窍其门世有明眼之士能于三篇中反复参究得其孔窍之所在方知大道只在眼前柜中之藏人人具足无有富者亦无有贫者仙翁悲悯后学之意洵与黄帝老子诸上圣异世同揆而参同一书较之隂符三百字道德五千言尤为踵事而加详矣勤而行之夙夜不休伏食三载轻举远游跨火不焦入水不濡能存能亡长乐无忧道成德就潜伏俟时太乙乃召移居中洲功满上升膺箓受符此节言学者究参同之奥伏食而证仙也大道知行并进才得足目双全始患冥然无知既知矣又患不行既行矣又患不勤学人既得真师指授洞明伏食宗旨便当结侣入圜死心煅炼老子云上士闻道勤而行之马丹阳云师恩深重终难报誓死阛墙鍊至真故夙夜不休方称勤行伏食之功得丹只在一时然立基大约须百日结胎大约须十月至于乳哺温养大约必须三载陈翠虚云片饷工夫修便得老成须要过三年是也然亦不可限定三年视工夫之勤惰如何耳温养既足圣胎始圆可以轻举而远游矣从此法身解脱纵横自如火不能焚水不能溺或隐或现忽去忽来来则有相故能存去则无形故能亡去来无碍岂不长乐无忧乎怀元抱真之谓道积功累行之谓德两者全具方可游戏人间待时升举故曰道成德就潜伏俟时风尘之外有四海四海之中有三岛三岛之中有十洲上岛曰蓬莱方丈瀛洲中岛曰芙蓉阆苑瑶池下岛曰赤城元关桃源中有一洲曰紫府乃太乙元君所居勾管神仙功行之地人若弃壳升仙先见太乙元君契勘功行方得次第上升故曰太乙乃召移居中洲至于功满三千大罗为仙行满八百大罗为客遂飘然上征膺箓受符而证无上真人之位矣故曰功满上升膺箓受符虽然此姑假法象而言以接引中下之流使不落断见耳究而言之中洲即是自己丹扃太乙即是自己元神上升即是自己天堂膺箓受符即是复还自己干元面目而不随劫火飘沉者也若洞明鍊神合虚鍊虚合道宗旨一切上升受符直可等之于浮云付之于太空矣此魏公不尽言之意乎此章虽结伏食成功实为中篇全文总结盖御政诸章但陈造化法象未及性命窍妙也养性诸章方指性命关窍未悉作丹功用也自太阳流珠以下七章才备举伏食之功或言採取或言配合或言烹鍊上篇之所未悉者到此无复余蕴矣篇终矣遂自述作书之意上印古圣下启后贤依而行之立地成仙作祖岂不确然可信哉此处文义与上篇末章吾不敢虚说倣傚圣人文隐然相应其为中篇总结无疑世本乃移入下篇之首误矣至于勤而行之一段确是此章结尾世本误入上篇明辨邪正之末尤觉不伦今特依古本正之下篇上篇中篇各分御政养性伏食三段条贯虽具犹似散而无统此篇特为通其条贯使三者类而为一首章陈鼎炉之妙用次章揭火候之全功三章明说三道由一方识殊途同归源流四章直指四象还虚才契先天无极宗旨末章乃自敍其作书之意而隐名以终焉五章首尾相足三相类之大义始觉了然前两篇中阙略遗脱者得此始无余憾读者合前两篇参观之庶得其条贯之所在而不病于无终矣鼎炉妙用章第三十二圆三五寸一分口四八两寸脣长尺二厚薄匀腹齐三坐垂温阴在上阳下奔首尾武中间文始七十终三旬二百六善调匀阴火白黄芽铅两七聚辅翼人瞻理脑定升玄子处中得安存来去游不出门渐成大情性纯却归一还本原善爱敬如君臣至一周甚辛勤密防护莫迷昏途路远复幽玄若达此会干坤刀圭沾净魄魂得长生居仙村乐道者寻其根审五行定铢分谛思之不须论深藏守莫传文御白鹤驾龙鳞游太虚谒仙君录天图号真人此章虽言鼎炉妙用而药物火候已在其中乃参同契全文之总结也盖金丹妙用全在炉鼎识得炉鼎方可採取药物识得药物方可用火烹鍊三者本同条而共贯前两篇中各分御政养性伏食隐藏三者在内然文义散佈尚未归一故魏公特作此歌以束之圆三五寸一分口四八两寸脣长尺二厚薄均此节显鼎炉之法象也鼎炉之用有二以金丹言之离之匡廓为悬胎鼎坎之匡廓为偃月炉中宫神室乃是人位此小鼎炉之法象也以还丹言之干位居上为鼎所以结丹坤位居下为炉所以产药中宫黄庭乃是人位此大鼎炉之法象也大约各有上中下三层以应天地人三才鼎炉既立两仪四象五行八卦以至十二辰二十八宿週天三百六十五度无不出其中矣炉鼎既取法干坤圆以象天方以象地圆以象天圆陀之义也圆者径一而围三本之河图河图週围无四隅东三南二合成一五北一西四合成一五中央戊己自成一五合之而三五始圆三五环绕同归中央中央虚位不过径吋是天心所居之室即在此径吋中分出一干一坤邵子所谓天向一中分造化也故曰圆三五寸一分方以象地方吋之义也方者径一而围四本之洛书洛书有四正四隅东南西北为四正东南西南东北西北为四隅四正即四象也四正兼四隅即八卦也子午中分南北即两仪也方吋中开窍处有口之象上下两釜分界处有脣之象四象八卦环布四周应造化之四时八节干上坤下平分两仪应造化之南北二极即一中之所分出也故曰口四八两寸脣两仪既分从子到巳为六阳应造化之春夏是为进火之候从午讫亥为六隂应造化之秋冬是为退火之候一岁之候即一月之候一月之候即一日之候刚柔不偏寒暑合节即上篇所云周旋十二节节尽更须亲也故曰长尺二厚薄均炉鼎之用远取诸造化近取诸吾身俱属自然法象一切旁门不知窍妙妄想于身外觅取炉鼎不啻万里崖山矣腹齐三坐垂温阴在上阳下奔首尾武中间文始七十终三旬二百六善调匀此节言炉中药生之时当调停火候也方寸中间一窍空洞无涯有腹之象水火二炁一起会到中宫便是三家相见当其交会之时但坐守中黄勿忘勿助俟神明之自来直待水火二炁调燮得中方觉温然真种自然生育矣故曰腹齐三坐垂温离火本在上然离中真水恆欲流下而归戊坎水本在下然坎中真火恆欲奔上而就己全赖中间真土为之调停故曰阴在上阳下奔此言水火既济大药将产之候药在炉中全仗火煅然火候有武有文武火主烹炼文火主沐浴二用天渊逈别子时为隂之尾阳之首宜进火而退水午时为阳之尾隂之首宜进水而退火俱用武火惟中间卯酉二时当沐浴之会独用文火一首一尾平分坎离调和两家不离中间真土故曰首尾武中间文冬至一阳初动实为六阳之始静极生动有七日来复之象故曰始七十夏至一隂初静驯致六隂之终动极归静有自朔讫晦一週之象故曰终三旬始须野战终则守城俱是武火用事即所谓首尾武也三百六十日实应週天之度七十三旬首尾除去百日其余二百六十日以二百日中分隂阳一子一午应冬夏二至倂一首一尾合成三百日恰当十月胎圆之期中间尚余六十日恰当卯酉两月一卯一酉应春秋二分是为沐浴之候故曰二百六善调匀调匀者不寒不暑温温然调和得中即所谓中间文也要知武火烹鍊在一南一北之交入文火沐浴全在中宫内守念不可起意不可散火候妙诀只在片刻中紫阳真人云火候不用时冬至不在子及其沐浴法卯酉特虚比此之谓也阴火白黄芽铅两七聚辅翼人瞻理脑定升玄子处中得安存来去游不出门渐成大情性纯却归一还本原此节言金丹初结炉中温养之功也离中真汞是为隂火却从干金匡廓中化出白中有黑之象也故曰阴火白坎中真铅是为黄芽却从坤土胞胎中迸出铅中产金之象也故曰黄芽铅七者火之成数离中流珠既称隂火坎中黄芽便称阳火两火会聚含育神室中真人若辅弻羽翼然故曰两七聚辅翼人大药初生产在坤炉及其时至机动却须上升干鼎干鼎在天谷脑户中为百脉总会之窍丹经所谓若要不老还精补脑是也药生之时须用真意以採之徘佪上视送之以神令其直升天谷故曰瞻理脑定升玄真种既升天谷旋降黄庭具体而微状若赤子安处黄庭之中优游自在一得永得故曰子处中得安存赤子安处鼎中环匝关闭本无去来亦无出入即使出入亦不离元牝之门故曰来去游不出门其初只一黍之珠温养既足渐渐从微至着充满长大情返为性纯粹以精故曰渐成大情性纯此点真种原从太极中来自一分为二遂成两物二分为三遂成三家又分而为四象五行八卦九宫之类此降本流末顺而生物之道也今者两物交倂会三为一以至四象五行八卦九宫之类无不复归于一此返本还原逆则成丹之道也故曰却归一还本原此一字可以贯通三教太上云得其一万事毕黄庭经云五行相推返归一以至孔子所谓一以贯之释伽所谓万法归一总是这个此段俱是守中抱一深根固蒂宗旨盖谓鼎中有宝便不可阙此一段温养功夫善爱敬如君臣至一周甚辛勤密防护莫迷昏途路远复幽玄若达此会干坤刀圭沾净魄魂得长生居仙村此节言防危虑险之功也先天祖炁为君后天精炁为臣鼎中既得先天一炁却籍后天精炁乳哺而环卫之譬之臣既敬君君亦爱臣君臣之间相得无间故曰善爱敬如君臣丹道以九转功完为一週十月结胎三年乳哺其间运用抽添纤毫不可怠玩故曰至一周甚辛勤元神既存丹扃当以真意守之密密隄防护持须臾不可离若真意一离本地恐有昏迷走失之患故曰密防护莫迷昏元神不疾而速不行而至上天入地只在顷刻间却又杳冥恍惚无迹可求故曰途路远复幽玄丹道有两般作用以金丹而言坎离一交真种便得若以还丹而言必须炼精化炁炼炁化神重安炉鼎再造干坤向上更有事在故曰若达此会干坤一黍之药号为刀圭刀圭才沾入口隂魄尽消阳魂亦冥故曰刀圭沾净魄魂即上篇所谓体死忘魄魂刀圭最为神也魂魄既净我之元性卓然独存不随劫火飘荡形寄尘埃之中神居太虚之境矣故曰得长生居仙村此段俱言防护慎密之意与前段温养工夫联如贯珠乐道者寻其根审五行定铢分谛思之不须论深藏守莫传文御白鹤驾龙鳞游太虚谒仙君录天图号真人此节言脱胎神化之验也道有其根只在抱一老子所谓归根复命是也世人一切在枝叶上搜求离根愈甚去道转遥故曰乐道者寻其根造化之妙不出五行五行有顺有逆顺则成凡世间之造化也逆则成圣出世之造化也然五行颠倒之旨最为元奥若铢量分数一错定不结丹故曰审五行定铢分丹道之秘全在火候从上圣师必须心心相印学道之士但可心存不得形之于口但可默契不得着之于文故曰谛思之不须论深藏守莫传文火候已足圣胎已圆脱胎弃壳之时或驾白鹤或乘火龙翺翔太虚之表觐礼三境至尊从此膺箓受图位证大罗天仙而有真人之号矣虽然此非外象实内景也龙鹤即自己元炁太虚即自己元窍仙君即自己元神天图即浩劫以来混洞赤文真人即未生以前本来面目金刚经云凡所有相皆是虚妄若见诸相非相即见如来释教所谓如来即吾道所谓真人也学道之士但识取真人面目一切名象俱可存而不论矣然真人之义有二在凡夫分上谓之法身人人具足在圣人分上谓之报身惟证乃知究竟圣人所证之报身即凡夫具足之法身也虽则人人具足只因不肯直下承当遂致浪死虚生轮转六道岂得委咎于造物乎此章虽陈鼎炉妙有而药物火候全具其中乃金丹三要总结也然必合下章观之方尽三相类之妙火候全功章第三十三法象莫大乎天地兮玄沟数万里河鼓临星纪兮人民皆惊骇晷影妄前却兮九年被凶咎皇上览视之兮王者退自改关键有低昂兮害气遂奔走江淮之枯竭兮水流注于海天地之雌雄兮徘徊子与午寅申阴阳祖兮出入复终始循斗而招摇兮执衡定元纪升熬于甑山兮炎火张设下白虎倡导前兮苍液和于后朱雀翺翔戏兮飞扬色五采遭遇罗网施兮压之不得举嗷嗷声甚悲兮婴儿之慕母颠倒就汤镬兮摧折伤毛羽漏刻未过半兮龙鳞狎鬣起五色象炫燿兮变化无常主潏潏鼎沸驰兮暴涌不休止接连重叠累兮犬牙相错距形似仲冬冰兮阑干吐钟乳崔巍而杂厠兮交积相支拄阴阳得其配兮淡泊而相守青龙处房六兮春华震东卯白虎在昂七兮秋芒兑西酉朱雀在张二兮正阳离南午三者俱来朝兮家属爲亲侣本之但二物兮末乃爲三五三五倂为一兮都集归一所治之如上科兮日数亦取甫先白而后黄兮赤色达表里名曰第一鼎兮食如大黍米自然之所爲兮非有邪伪道山泽气相蒸兮兴云而爲雨泥竭遂成尘兮火灭化爲土若蘖染爲黄兮似蓝成绿组皮革煮成胶兮曲蘖化爲酒同类易施功兮非种难爲巧惟斯之妙术兮审谛不诳语传与亿世后兮昭然自可攷焕若星经汉兮昺如水宗海思之务令熟兮反覆视上下千周灿彬彬兮万遍将可覩神明忽告人兮心灵乍自悟探端索其绪兮必得其门户天道无适莫兮常传于贤者此章以周天法象喻火候之全功虽云火候而炉鼎药物悉具其中乃参同契全书之乱辞也盖此书前二篇中御政养性伏食各分三段寓炉鼎药物火候在内但恐文义散见迭出终病于未圆故魏公作圆三五章以束之然圆三五章中多说金丹作用温养保聚之功其于还丹作用交姤煅炼之象尚未悉备故紧接此章以足其意法象莫大乎天地兮玄沟数万里河鼓临星纪兮人民皆惊骇晷影妄前却兮九年被凶咎皇上览视之兮王者退自改关键有低昂兮害气遂奔走江淮之枯竭兮水流注于海此节言火候之功效法天地不可不戒慎也前章敷陈炉鼎法象既以干鼎法天坤炉象地可见人身全具一天地天地即我一大炉鼎也其中造化之妙无不合同天之极上处距地之极下处八万四千里天中河汉为元沟起自丑寅尾箕之间直至午未星柳之分界断天盘不知其几万里以吾身拟之天关地轴相去亦八万四千里中间即是元沟界断上下有金木间隔之象故曰法象莫大乎天地兮玄沟数万里河鼓共三星中为大将军左为左将军右为右将军有芒角主军鼓声音在牛宿之北正枕天河星纪是十二辰中丑位即河汉所经也河鼓本非丑分之星今越次临于星纪则是河汉之内星宿错乱水害将兴未免可惊可骇吾身子丑之交正当阳火发生之地若时未到而妄动则周身精气奔驰百脉俱乱岂非人民惊骇之象乎故曰河鼓临星纪兮人民皆惊骇冕影本属日影此借言天星进退之度在身中则进火退火漏刻也进火为前退火为却不当前而妄前不当却而妄却非太过即不及即如二至二分不应漏刻而召水旱之灾矣据上文河鼓临星纪是进火失度以致水灾尧有九年之水故曰晷影妄前却兮九年被凶咎九年正应九转法象进火失度一转既差九转俱失岂非莫大兇咎乎皇上指上帝王者指人主览视之者昭视其戒于人主盖以天变相儆即上文所谓兇咎也退自改者改其前却之失而进退合度也盖皇上喻先天之性王者喻后天之心其体则一其用则二盖性主无为寂然不动安处神室心主有作感而即通斡运天经如此则火候之进退罔不中节矣故曰皇上览视之兮王者退自改天道关键全在南北二极北极出地三十六度南极入地三十六度一低一昂之象周天璇玑昼夜不停南北二极虽主运旋而常不离其所是以经纬顺序害气不生吾身天关地轴一低一昂正应南北二极运火之时须要关键牢密是为天关在手地轴形心到此周身隂气自然剥落无余矣故曰关键有低昂兮害气遂奔走天一生水弥漫大地赖有巨海为之归宿方免泛滥之灾凡人一身内外莫非隂滓即衆水所流注也崑崙之巅有元海焉为衆水之所朝宗惟南北二极关键既密促百脉以归元自然炁归元海若江淮之朝宗于海而不至泛滥矣故曰江淮之枯竭兮水流注于海此段首以天上元沟喻炉鼎之法象继以天星行度喻火候之准则失度则召洪水之灾得宜则获归元之庆一得一失火候于是可准乃通章挈领处天地之雌雄兮徘徊子与午寅申阴阳祖兮出入复终始循斗而招摇兮执衡定元纪此节言坎离交姤配合之法象也子为六阳之首应乎冬至午为六隂之首应乎夏至子午二候一隂一阳南北互为纲纪正水火交会之地日月到此必徘佪而不遽进退所乙太阳当中天古人谓之停午即徘佪之意也丹道水火升降只在子午二候坎中真火上升一阳初复阳炁尚微宜闭关以养潜龙之萌离中真水下降一隂来姤隂炁初萌宜系柅以防履霜之渐造化之妙全在午后子前亦当以真意徘佪其间故曰天地之雌雄兮徘徊子与午阳火虽胎在子到寅方生隂水虽胎在午到申方生太阳得火之精故出于寅而没于申太隂得水之精故出于申而没于寅可见寅申是隂阳之祖乡造化出入之门户也丹道亦然坎中一阳虽复于子直到寅位真火才得出地离中一隂虽姤于午直到申位真水才得长生一出一入终而复始方见真隂真阳同出异名之宗祖故曰寅申阴阳祖兮出入复终始招摇一星在梗河之北有芒角芒角一动便主兵革北斗第五星名衡即斗柄也主布政天中临制四方或指子午或指寅申以定木金水火之位以分春秋冬夏之时招摇本欲妄动惟循斗杓而动则动必应时不失其纪丹道法天全仗天心斡运斗柄推迁天心居北极之中兀然不动惟视斗杓所指斗杓指于子午则水火为之徘佪指于寅申则金木于是交并亦犹招摇之循斗而动以定周天之纲纪也故曰循斗而招摇兮执衡定元纪此段言水火之所以交金木之所以并全仗斗柄斡旋盖坎离交姤之初功也坎离配合真种乃生至一阳初动斗柄建子然后可加烹鍊之功矣升熬于甑山兮炎火张设下白虎倡导前兮苍液和于后朱雀翺翔戏兮飞扬色五采遭遇罗网施兮压之不得举嗷嗷声甚悲兮婴儿之慕母颠倒就汤镬兮摧折伤毛羽漏刻未过半兮龙鳞狎鬣起五色象炫燿兮变化无常主潏潏鼎沸驰兮暴涌不休止接连重叠累兮犬牙相错距形似仲冬冰兮阑干吐钟乳崔巍而杂厠兮交积相支拄阴阳得其配兮淡泊而相守此节言干坤交姤煅炼之法象也前面坎离交姤真种已生再加配合之功金丹大药养在坤炉中故谓之熬即上篇所谓熬枢也炉中温养已足一阳初动正子时到急发火以应之必须勐烹极炼加以吸舐撮闭之功逼出炉中金液令之上升趂此火力驾动河车自尾闾穴逆流上崑崙顶有升熬甑山之象翠虚篇云子时气到尾闾关夹嵴河车透甑山此之谓也故曰升熬于甑山兮炎火张设下西方金精为白虎东方木液为苍龙龙阳主倡虎隂主和今者虎转在前作倡龙转在后作和此皆五行逆旋隂阳颠倒之象故曰白虎倡导前兮苍液和于后此乃大交时塞兑闭户吹音吸神作用与前面坎离交姤逈别细辨之朱雀是南方火精位镇离宫即上文所云炎火也其性飞扬不定一遇前尘幻色相感即翺翔而去不可控制故曰朱雀翺翔戏兮飞扬色五采朱雀本性极其飞扬飘举一切不能制之惟一见北方元武方才束手受制干坤交姤之时火从下升水从上降元武擒定朱雀互相钤束抵死不放如遭罗网压住不能举翼矣故曰遭遇罗网施兮压之不得举火本炎上之物一时被水压住其性情急欲升腾有如失母婴儿悲鸣哀慕其声嗷嗷故曰嗷嗷声甚悲兮婴儿之慕母火腾水降主宾颠倒朱雀之与元武相吞相啗一时闭在鼎中无由复出譬若毛羽摧折永不复飞扬矣故曰颠倒就汤镬兮摧折伤毛羽水火既相擒制龙虎亦必降伏金木水火四象攒聚鼎中固济不泄只消片刻之间结而成丹鼎中既备五行之气变化自生如神龙行空鳞动鬣扬五色炫燿变化之象不可名状故曰漏刻未过半兮龙鳞狎鬣起五色象炫燿兮变化无常主当其升熬于鼎之际龙争虎鬬撼动干坤霎时金晶贯顶银浪滔天若甑中蒸饭将熟鼎内之水百沸不休滂沱四涌故曰潏潏鼎沸驰兮暴涌不休止正当沸驰不止再加火力以足之接连重曡相继薰蒸直到火足气圆鼎中真炁自然絪緼充满若犬牙之相错矣故曰接连重叠累兮犬牙相错距交姤既毕金鼎汤温玉炉火散一点落于黄庭先液而后凝渐凝渐结凝而至坚有如仲冬之冰又如阑干石中迸出钟乳故曰形似仲冬冰兮阑干吐钟乳鼎中真液一炁循环轻清者凝于泥丸重浊者归于炁穴有崔巍杂厠之象真种既凝无质生质有交积支拄之象故曰崔巍而杂厠兮交积相支拄以上俱一时得药成丹法象盖因干坤大交之时真隂真阳匹配无差故有如上之证验也从此罢战守城全用文火勿忘勿助静守中黄所谓送归土釜牢封固是也故曰阴阳得其配兮淡泊而相守此段是干坤交姤一时事前面言煅炼之法中间言结聚之象末了言温养之功乃是通章关键处青龙处房六兮春华震东卯白虎在昂七兮秋芒兑西酉朱雀在张二兮正阳离南午三者俱来朝兮家属爲亲侣本之但二物兮末乃爲三五三五并为一兮都集归一所治之如上科兮日数亦取甫先白而后黄兮赤色达表里名曰第一鼎兮食如大黍米此节言四象五行倂而归一乃结丹之法象也前面大交之时青龙白虎朱雀三家俱颠倒逆旋此则复还其本位矣青龙本位在东东方房宿属木数应八而云房六者盖六为水之成数木生在亥木液原从坎水中流出即入药镜所云铅龙也东方之龙于时为春于卦为震于辰为卯木旺在卯草木发而为华故曰青龙处房六兮春华震东卯白虎本位在西西方昂宿属金数应九而云昂七者盖七为火之成数金生在巳金精原从离火中煅出即入药镜所谓汞虎也西方之虎于时为秋于卦为兑于辰为酉金旺在酉谷实结而生芒故曰白虎在昂七兮秋芒兑西酉朱雀正位在南南方张宿属火二即火之生数也南方朱雀于时为夏于卦为离于辰为午火旺在午能燔木而镕金故曰朱雀在张二兮正阳离南午交会之时一东一西一南俱来朝拱天心北极三家会成一家异骨成亲忻乐太平故曰三者俱来朝兮家属爲亲侣此处木金火三象正与前段相应前后俱不及元武者盖元武本位在北上直斗枢三者既朝拱北极则元武在其中矣即中篇九还七返八归六居之意也本是真隂真阳相配然一龙一虎并南方之火便成三家木与火为侣金与水为朋倂中央之土便成五行究其根株只是两物化出枝条乃为三家为五行合成三五十五之数故曰本之但二物兮末乃爲三五其初自本而之末原从一个根株上化出一分为二二分为三三分为五是为常道之顺其究自末而返本还从一个根株收来五返为三三返为二二返为一是为丹道之逆故曰三五并为一兮都集归一所倂为一者一是先天一炁指真种也归一所者所是中央正位指黄庭也三五为一乃是从上圣师心心相印如科条之不可违依此修治决定成丹但非一日之功日积月累方得成就仍取第一转时最初一点真种为根基故曰治之如上科兮日数亦取甫日数者三载伏食之功甫者始也指第一转起手处丹之初结本是干金更加种在干宫其色纯白及至落到黄庭送归土釜以坤母之气含育之渐渐变成黄色彻始彻终取南方离火煅炼而成其色赫然而赤乃称还丹故曰先白而后黄兮赤色达表里丹以一转应一鼎九鼎应九转然一转之中即具九转故九鼎之功全在第一鼎干坤交姤之后加以沐浴温养鼎中黍珠自结矣度人经云元始悬一宝珠大如黍米在空元之中天人仰看惟见勃勃从珠口中入即此旨也故曰名曰第一鼎兮食如大黍米此段言四象五行倂而归一乃结丹之证验自然之所爲兮非有邪伪道山泽气相蒸兮兴云而爲雨泥竭遂成尘兮火灭化爲土若蘖染爲黄兮似蓝成绿组皮革煮成胶兮曲蘖化爲酒同类易施功兮非种难爲巧此节言还丹成功本出自然之道也如上交姤结丹一切作用总是真隂真阳自相匹配以返我先天虚无一炁耳虽云有作实则无为俱出天机自然非若旁门小术搬运採补种种捏怪以欺世而惑衆即太上所谓道法自然也故曰自然之所爲兮非有邪伪道丹道自然之妙与造化人事无不合符二气交感薰蒸化成真液犹之山泽通气自然蒸而为云洽而为雨故曰山泽气相蒸兮兴云而爲雨泥性重滞似与尘非类及乎暴干枯竭自然化而为尘矣火性飞扬似与土非类及乎烟消熖冷自然化而为土矣至如蘖色本黄染采自然成黄蓝色本绿染组自然成绿皮革者胶之所自出自然煮而成胶曲蘗者酒之所藏自然酿而成酒此皆系同类之物各归其元故功化自然不犯纤毫造作还丹亦然坎中真火本出于干其性恆欲上归于干离中真水本出于坤其性恆欲下归于坤且龙吟则云自起虎啸则风自生二气相感各从其类安得不灵所谓欲作伏食仙宜以同类者岂孤隂寡阳一切非类者可比哉故曰同类易施功兮非种难爲巧此段言丹道成功之由只在自然二字其自然之妙又只在同类二字惟真种本来同类故交感出于自然不可不知惟斯之妙术兮审谛不诳语传与亿世后兮昭然自可攷焕若星经汉兮昺如水宗海思之务令熟兮反覆视上下千周灿彬彬兮万遍将可覩神明忽告人兮心灵乍自悟探端索其绪兮必得其门户天道无适莫兮常传于贤者此节乃通章之结尾也言此同类相求自然交感之妙道系从上圣师心印潜行密证并无一字虚设故曰惟斯之妙术兮审谛不诳语大道无古今无前后千百世以上千百世以下此心此理无不合同读其书即如亲见其人故曰传与亿世后兮昭然自可攷火候之秘备载此书在天应星如衆星之经厯河汉在地应潮如衆水之朝宗大海毫发不差涓滴无漏故曰焕若星经汉兮昺古同炳如水宗海此两句又与上文河鼓星纪江淮注海等句遥应篇中火候学者不但口诵须要心惟不但心惟须要身体身中阳火隂符时时周流反覆刻刻升降上下惟不视以目而视以神斯得之矣故曰思之务令熟兮反覆视上下上下反覆回圈不停始于一周究竟直到千周始于一遍究竟直到万遍所谓常转如是经千百亿卷非但一卷两卷是也故曰千周灿彬彬兮万遍将可覩管子曰思之思之又重思之思之不得鬼神将通之寻常参究之功皆当如是矧ě况且亦此火记灵文不视以目而视以神乎千周万遍之余心灵忽尔开悟慧性自然朗彻世出世间之事无不洞明若鬼神之来告矣故曰神明忽告人兮心灵乍自悟金丹大道有端有绪有门有户真隂真阳同类相感此其端绪也坎离会而产药干坤交而结丹一内一外两般作用此其门户也后学能探之索之端绪既得庶可以窥大道之门户矣故曰探端索其绪兮必得其门户此处门户二字正与第一章干坤者易之门户首尾相应此事本人人俱足箇箇圆成然大道万劫一传必须择人而授遇人不传有闭天道之愆罪过过失忒尤罪耽误期滞过伏传非其人又有泄天宝之谴必也忠孝凈明仁慈刚直之士更能割舍世间恩爱摆脱一切尘劳才承当得此道起所谓有圣贤之心方可行神仙之事也故曰天道无适莫兮常传于贤者仙翁既备述火候之要篇中丁甯反覆惓惓于择人而授乃见至广至慎之心矣此章虽述火候法象实所以结括全书盖前章是全书总结此则其乱辞也二章首尾相足御政养性伏食三家要旨悉在其中段段可以印证正所谓三相类也明眼者自当知之三道由一章第三十四参同契者敷陈梗概不能纯一泛滥而说纤微未备阙略仿佛今更撰录补塞遗脱润色幽深钩援相逮旨意等齐所趋不悖故复作此命三相类则大易之性情尽矣大易情性各如其度黄老用究较而可御炉火之事真有所据三道由一俱出径路枝茎花叶果实垂布正在根株不失其素诚心所言审而不误此章言御政养性伏食三者殊途同归本出一道也参同契者敷陈梗概不能纯一泛滥而说纤微未备阙略仿佛今更撰录补塞遗脱润色幽深钩援相逮旨意等齐所趋不悖故复作此命三相类则大易之性情尽矣此言三道由一之原委也参同契一书原本河洛敷陈羲象盖示人以先天心易也然必本黄老宗旨假炉火法象三家相参同归于一方契尽性至命之大道但前两篇于一道中凿然分出三家未免文义参差纲宗隐覆所以复作下篇特发相类之意即炉鼎妙用火候全功两章已通其条贯矣三道由一之旨尚未剖露魏公复言参同契中前两篇正文不过敷陈梗概未能纯一且多泛滥之辞而纤微旨趣往往阙略未备此补塞遗脱之章所以不能已于撰录也故于前面正文中幽深者润色之散佈者钩援之庶乎三家宗旨归于一而趋向不至于悖谬耳然御政也养性也伏食也总括之则曰三相类一言以蔽之则曰大易性情而已盖日月为易只是坎离二物一隂一阳一性一情究不过身心两字更能以中黄真意和合身心两者归中便足冒天下之道黄老之所养养此而已炉火之所炼炼此而已此其所以为三相类也此三相类之所以为参同契也观炉鼎章中但言炉鼎而药物火候已自毕举火候章中但言火候而药物炉鼎亦复全该即知三相类之大旨矣大易情性各如其度黄老用究较而可御炉火之事真有所据三道由一俱出径路枝茎花叶果实垂布正在根株不失其素诚心所言审而不误此节正言三道之归于一也世人但见参同契中篇分三段界开御政养性伏食便以为真有此三家说到大易便认作常道隂阳流入採补说到养性却认作肉团身心泥定存守说到炉火又认作伏砂干汞流入烧炼三家相执各不相通真是万古长夜一部参同契沉埋九地不见天日者千四五百年矣天不爱道今为剖而明之所谓大易性情正指坎离二物也日月为易真精互藏情性二字即一金一木也一水一火也一魂一魄也一龙一虎也一男一女也其实则一身一心也身心两者天然配合打成一片岂非金丹之药物乎故曰大易情性各如其度所云黄老养性似言黄帝老子清凈无为之旨不知头有九宫黄庭在中为中央黄老君之所居黄庭经云中部老君治明堂是也黄庭即系中黄正位或名神德居或名道舍炉或名大渊或名规中大约是先天祖窍识得祖窍元神方有所归便知养性之用其用全赖真意得此真意和合身心把柄在手岂非金丹之炉鼎乎故曰黄老用究较而可御至于炉火之事假外象以喻内功也药物既入炉中即当用火煅炼或配之为龙虎或配之为汞铅或配之为流珠金华黄芽姹女种种异名仍是身心两物以两物相制而言谓之伏以两物交倂而言谓之食仍是以真意和合身心耳一伏一食乃成金丹炉火之事其理确然可据岂非金丹之火候乎故曰炉火之事真有所据有药物不可无鼎炉有鼎炉不可无火候三者本同条共贯举其一即三者全具虽分三段其用未尝不合要知篇中所举药物种种异名即一物也炉鼎种种异名即一处也火候种种异名即一时也若明此一物方知蠢动含灵总是一物若明此一处方知山河大地总在一处若明此一时方知元会运世只此一时盖一物即一处一处即一时一时即一物也此之谓会三归一此之谓得其一万事毕故曰三道由一俱出径路本来原是一道析之却成三条譬如草木之类至春而抽茎发枝至夏而开花布叶至秋而结果成实究其发生之源只在一点根株直到穷冬之际剥落归根方显硕果生生之妙故曰枝茎华叶果实垂布正在根株不失其素素即太素之素返本还原之意也由一道发为三条有枝茎花果之象即所谓露见枝条也由三条复归一道有正在根株之象即所谓隐藏本根也前两篇各分三段虽似枝条然根株之一未尝不贯其中但言者既出一片诚心读者必须再三详审直到万遍千周神明忽告方知三道之果出于一庶不为旁门所赚误耳故曰诚心所言审而不误此章是三相类之关键处魏公恐人错认一道为三条又恐人错认三条不是一道特为指出直截根源归重正在根株二句究竟根株是何物一阳初动见天地心造化之妙具在其中此三道之所以殊途同归而参同契之一言可蔽者也故紧接象彼仲冬节章按世本此章有五相类图牵合河图五位相得而各有合起于彭晓诸家因之牢不可破细推魏公此章本旨明明说御政养性伏食三道由一乃三相类非五相类也盖东三南二合成一家北一西四合成一家中央五十自成一家三相类则五位相得有合之妙已在其中矣何必添蛇足乎矧三道由一不但贯彻前后数章实系全书关键所在岂更有别义可搀入乎且其所谓浮左沉右世金世银等说一切傅会流入炉火旁门与全书大义相背之极其于前后血脉尤为不贯参校古本并无此图乃知是彭晓杜撰添入非魏公本文也特削之四相归根章第三十五象彼仲冬节草木皆摧伤佐阳诘商旅人君深自藏象时顺节令闭口不用谈天道甚浩荡太元无形容虚寂不可覩匡廓以消亡谬误失事绪言还自败伤别序斯四象以晓后生盲此节言四象混合复归无极直示人以无上至真之道也世人但知后天四象不知有先天四象干坤坎离便是后天四象四者混沌复返虚无方是先天四象后天四象有形有名言之可得而尽也正所谓枝茎华叶也先天四象无形无名言之所不得而尽也正所谓根株也一部参同契处处发挥干坤坎离几于尽言尽意矣魏公恐人登枝亡本故于篇末特示人以无文之言无象之意从上章正在根株不失其素来世间一切草木枝茎长于初春花叶敷于盛夏果实结于正秋三者虽具尚未归根直到仲冬之时天地闭塞重隂沍闭塞心涸其不化兮形凝冰而自栗冻结大泽焚而不能热河汉而不能寒寒所有枝茎花果之类剥落无余但剩一根株耳在造化为藏用之会在吾身即归根复命之时也故曰象彼仲冬节草木皆摧伤一阳初动万物未生虽动而未离乎静邵子所谓一动一静之间天地人之至妙至妙者也此时一点天地之心深藏九渊关键牢密内者不出外者不入即至日闭关商旅不行后不省方之象故曰佐阳诘商旅人君深自藏商旅驰逐喜动喻耳目之发用人君端拱无为喻真人之退藏真人潜处深渊不出不入一切驰求之念永息而不复起若商旅之被诘而不敢行矣闭关之象所以应冬至之时虽动而不离乎静顺其节令之自然也此时但当闭塞其兑抱一守中岂可犯多言数穷之戒乎故曰象时顺节令闭口不用谈金丹大道与天道同其造化天道有元亨利贞循环无端浩浩渊渊莫可穷究元亨主发育为造化之出机所谓显诸仁也利贞主归藏为造化之入机所谓藏诸用也当其归藏之时上无复色下无复渊迎之无首随之无尾所谓元冥难测不可画图者也故曰天道甚浩荡太元无形容天地为太虚之真胎日月为太虚之真息时当仲冬亥子之交天地媾精日月撢持日月之真息藏于天地真胎中不可见不可闻璇玑停轮复返混沌此时也无天也无地也无日也无月也无干坤门户也无坎离匡廓消归一片太虚是为真空是为妙有是为羲皇未画之易是为老子无名之道是为上天之载无声无臭是为威音以前本来面目故曰虚寂不可覩匡廓以消亡夫混沌中之天地即一干一坤也混沌中之日月即一坎一离也无象之象乃是真象无言之言乃是至言明眼者从此参取先天心易直可不设一象不烦一言矣然此道惟上根利器触着便会其余中下之流但知有象之易岂知无象之易乎但知有形有名之干坤坎离岂知无形无名之干坤坎离乎若闭口不谈诚恐儱统颟顸顸煳涂不明事理漫不经心以致差别未明作用未究令后学一切谬误何所证据若妄生支节又恐头上安头骑驴觅驴令后学一切穿凿未免反伤其根本故曰谬误失事绪言还自败伤于此反覆思惟不得已而篇分三段段分各章分别而次序之曰此干坤门户也此坎离匡廓也此干坤炉鼎也此坎离药物也此所谓大易性情也会而通之则黄老之所养亦此干坤坎离也炉火之所炼亦此干坤坎离也无非为盲夫指路费尽周折若为明眼者说不烦种种分别矣故曰别序斯四象以晓后生盲既云四象即非根株矣既云别序即是根株之破而为枝茎花叶矣岂若混沌忘言之为至妙至妙哉此章是参同契中最后丁甯之辞极为吃紧但从来谬误颇多不可不辨陈显微注本移此一节在太阳流珠章子当右转午乃东旋之前以下文子午卯酉应四象俞玉吾注本又移在仲尼赞鸿蒙章阳气索灭藏之下以下文七八九六应四象殊不知子午卯酉七八九六俱属后天有形有名之四象与深藏闭口匡廓消亡之义有何干涉乎陈观吾注本序次庶不大差却又连上大易性情为一章不知上章明说三道此章明说四象文虽相承义则迥别岂可混而为一诸公于文义章句尚未融会敢云得作者之意乎盖参同契全文无处不发明四象然四象既有形有名已落第二义恐后学採其枝叶忘其根本先天心易几乎息矣魏公故于绝笔之余直指混沌归根最上一乘之道盖遡四象而归两仪遡两仪而归太极即太极而返无极也或云太元或云虚寂或云深藏或云匡廓消亡层见迭出总是发明返本还原未生以前消息得此消息方知笔未下时原有一部参同契在天地间干坤坎离触处昭布森列开眼即见闭眼亦未尝不见倾耳即闻塞耳亦未尝不闻道德经所谓有物混成先天地生者此也系辞传所谓神无方而易无体者此也邵子所谓画前原有易者此也周子所谓太极本无极者此也不特此也仲尼一生删定赞修不遗余力却云子欲无言天何言哉岂非言还自败伤之旨乎释迦说法四十九年却云并未曾说一字末了传衣只传得一箇拈花公案岂非闭口不用谈之意乎又何疑于参同契乎祖师着书立象本欲晓后生之盲无奈千四五百年来书虽传而盲者如故或妄援大易之隂阳而为採补或错认黄老之养性而为独修或傅会炉火之伏食而为烧炼一盲引衆盲相将入火坑纵遇真师指点仍冥然不信哀哉祖师于绝笔之余惓惓欲结舌忘言盖逆知后世之多盲夫矣此参同中末后全提之句也谁肯洩露到此信乎天不爱道矣读者请具只眼庶不空过自敍启后章第三十六郐国鄙夫幽谷朽生挟怀朴素不乐权荣栖迟僻陋忽略利名执守恬淡希时安甯晏然闲居乃撰斯文歌叙大易三圣遗言察其旨趣一统共论务在顺理宣耀精神神化流通四海和平表以爲厯万世可循序以御政行之不烦引内养性黄老自然含德之厚归根返元近在我心不离己身抱一毋舍可以长存配以伏食雌雄设陈挺除武都八石弃捐审用成物世俗所珍罗列三条枝茎相连同出异名皆由一门非徒累句谐偶斯文殆有其真砾硌可观使予敷伪却被赘愆命参同契微览其端辞寡道大后嗣宜遵委时去害依託邱山循游寥廓与鬼爲邻化形而仙沦寂无声百世以下遨游人间敷陈羽翮东西南倾汤遭厄际水旱隔倂柯叶萎黄失其华荣吉人乘负安稳长生此章魏公自敍其作书之意兼隐名以俟后世也郐国鄙夫幽谷朽生挟怀朴素不乐权荣栖迟僻陋忽略利名执守恬淡希时安甯晏然闲居乃撰斯文此节魏公自言其隐处着书之意也按列仙传真人魏伯阳者会稽上虞人也世袭簪裾惟公不仕修真潜默养志虚无博赡文辞兼通纬候恬淡守素惟道是从每视轩冕如糠粃焉从隂长生真人得受金丹大道依法伏炼成真乃约周易撰参同契三篇此处自敍一段与传中所称引大略髣彿盖实录也魏公本会稽人而托言古郐国殆亦隐文耳歌叙大易三圣遗言察其旨趣一统共论务在顺理宣耀精神神化流通四海和平表以爲厯万世可循序以御政行之不烦此节言参同契一书原本大易即御政之旨也盖易更三圣画卦系辞作翼无非示人以尽性致命之功魏公察其旨趣之所在外参造化内印身心统括而究论之不出坎离二用其体为性命其用则为精神性命之理既顺精神之用方全故曰务在顺理宣耀精神穷神知化易之妙也惟一故神惟两故化以此治心则神化藏于中黄而有通理之验以此治世则神化布于四海而着和平之功故曰神化流通四海和平子南午北互为纲纪建纬卯酉璇玑循环即厯法之祖也故曰表以爲厯万世可循君主无为臣主有为明堂布政国无害道即治世之准也故曰序以御政行之不烦盖易道便是治道治道便是丹道内圣外王一以贯之此段专结御政宗旨即所谓大易性情各如其度也引内养性黄老自然含德之厚归根返元近在我心不离己身抱一毋舍可以长存此节言养性自然之旨也以外象言之清凈无为之道本诸黄帝老子以内象言之人身九宫之中有丹扃黄庭为中央黄老君之所治内藏祖性天真自然所谓养性者养此而已故曰引内养性黄老自然祖性即上德也本来无丧无得不灭不增学人若洞明此性当下可以归根复命返本还原故曰含德之厚归根返元祖性本是一体分为两用便属身心二物但心非肉团之心即本来妙有中真空身非四大之身即本来真空中妙有此两者人人具足一切修证不离当体故曰近在我心不离己身祖窍是真中身心两家会归祖窍便是真一人能守中抱一须臾弗离则长生久视之道得矣故曰抱一毋舍可以长存此段专结养性宗旨即所谓黄老用究较而可御也配以伏食雌雄设陈挺除武都八石弃捐审用成物世俗所珍此节言炉火伏食之旨也以内象言之本是真性真命一隂一阳之大道以外象配之喻为真铅真汞一雌一雄之两物以魂魄相制而言则谓之伏以龙虎相吞而言则谓之食乃是金液还丹作用迥非旁门所谓服食也故曰配以伏食雌雄设陈世人闻说炉火定猜作五金八石闻说雌雄定认作雌黄雄黄不知此皆有形有质后天渣滓之物真人所除弃而不用者也故曰挺除武都八石弃捐既已弃捐矣何故配以伏食良以烧铅干汞点铜成金从来有此方术世俗贵术而不贵道往往于此极其珍重祖师再三审度知世俗所最珍重者黄白之物故借假说真寓言金丹伏食之妙用则信从者衆矣故曰审用成物世俗所珍武都在凉州西数千里产雌黄雄黄魏公言我之所谓雌雄设陈非武都所产之物也悟真篇云休鍊三黄及四神即此意此段专结伏食功用即所谓炉火之事真有所据也罗列三条枝茎相连同出异名皆由一门非徒累句谐偶斯文殆有其真砾硌可观使予敷伪却被赘愆命参同契微览其端辞寡道大后嗣宜遵此章总结三道由一乃参同契之所以得名也盖大易性情隐藏坎离药物黄老养性隐藏中黄炉鼎炉火伏食隐藏煅炼火候露其枝条藏却根本究而言之即身心意之三家也亦即精气神之三元也枝茎虽列三条根本实为一致三家相见便结圣胎三元合一便归太极惟三者相参金丹之作用乃备故曰罗列三条枝茎相连然三条之中举一即三会三即一处处合同确然一贯即太上所云同出异名而为衆妙之门者也故曰同出异名皆由一门三条罗列枝茎虽繁然非抽黄对白谐世俗之文辞也实有至真之道隐乎其中外契造化内契身心天人性命之理无不相印若合符节如璞玉之藏石中剖出即现故曰殆有其真砾硌可观若谓敷陈谬妄之辞诳惑后学此如附赘悬疣岂不反被天谴初心之所不敢出也此书之成特命之曰参同契者正以三家相参同出一门乃契无上至真之妙道耳学者能探厥端绪方知其辞虽寡其道甚大尽性至命之道毕出其中后世法嗣可不遵守之乎此段特发参同契所以命名之意所谓三道由一俱出径路也委时去害依託邱山循游寥廓与鬼爲邻化形而仙沦寂无声百世以下遨游人间敷陈羽翮东西南倾汤遭厄际水旱隔倂柯叶萎黄失其华荣吉人乘负安稳长生此节魏公于着书篇终隐名以俟后世也十六句中离合成文藏仙翁姓名在内委时去害依託邱山循游寥廓与鬼爲邻四句合成魏字化形而仙沦寂无声百世以下遨游人间四句合成伯字敷陈羽翮东西南倾汤遭厄际水旱隔倂四句合成阳字柯叶萎黄失其华荣吉人乘负安稳长生四句合成造字言参同契全文乃魏伯阳所造也仙翁本遁世之士不欲自着其姓名却又不肯尽晦故为漫辞隐语半藏半露以庶几后人之我知正犹一句根本藏在三篇枝叶之中含吐隐跃以庶几后人之自悟耳仙翁隐名之意即前章闭口不用谈之意也知其解者旦暮遇之初不得觌面蹉过上篇末章有吾不敢虚说倣傚圣人文等句中篇末章有吾甚伤之定录此文等句俱述着书垂训之意语意尚未了至于下篇末章自敍启后发明三道由一乃参同契之所以作上承先圣下启后贤为穷理尽性致命之准则故知此章不特结三相类实全书之总结也参同契一书最不易读盖其初以一句分为三篇其究以三篇合为一句而句本无句也但分合之间神奇变化虽有离朱之目鲜不眩师旷之聪鲜不聋矣今得吾师尽发其覆正如千年暗室一灯能照岂非羲易之指南而参同之慧炬哉吕帝圣蹟纪要题词无极宝忏曰三界飞行絶迹十方救苦寻声知言哉知言哉我帝师普度世人等观音之愿海恆隐现而无方徧一切地则一切地皆圣蹟也周一切时则一切时皆圣蹟也夫岂纪之所能尽哉然无征不信亦无妨就应现之蹟而一一确指之使夫智者愚者贤不肖者皆共凿凿然知孚佑上帝犹在人间斯慕善者有兴起皈依之忱卽爲恶者凛昭鉴感应之赫则卽数十则之遗闻旧事而纪其要虽不能见我帝师之全体而亦足以彰慈心之妙运矣后之览者各就见闻所及而印证之庶知驾船大海接应十方者之眞爲三界大恩师也宏教弟子柳守元熏沐题词吕帝圣蹟纪要序仙圣佛祖同此慈悲济度我菩萨矢弥罗之愿必欲度尽众生是以广大灵感无不声应此度化慈祖后之高眞仙圣同设心济度代不乏人而传显于世则文帝与孚佑帝君及关某也顾某自皈依菩萨叨证眞果卽矢愿永爲护法凡菩萨光临之地皆关某率领神将护从之时故无不应愿之菩萨卽无不随光之关某也兹大法觉坛爲吾孚佑帝君洪演大化之吉祥地某随法驾临坛者屡矣且某昔从帝君令摄祟于景云内苑是某与帝君同有显蹟于人世者相传又复累世矣是以帝君之誓愿固与菩萨等而帝君行愿济度千秋万世灵感亦叠出不已卽汗牛充栋不能悉尽而其累世相传化度事蹟昭昭人间旧传多袭讹谬附是以后世多议焉而不知所传事蹟皆有岁时朝代可考惜厯数传而世远年湮不能一一按籍稽编且仙祖之度化只求圆自巳誓愿而爲之度化者又无不各有其缘有眞缘斯能发眞敬信而所传事迹皆足以征景从䜣合之机他不必论卽所传逐条何一不明明白白帝君当面显化而众生值此偏不憬然觉悟无不是过后始追忆晓然此其失之觌面者无一不同出一辙若谓帝君必先隐身试度不与人以当面接引是非帝君本愿也总是众生敬信未到极处是以良缘不能随时凑合其实帝君皇皇救济慈心不啻现身疾唿也今觉坛镌圣蹟纪要某适遇斯会且前缘累累是非某不足以爲此集之证明耳其前后次第本可不编如四时行而百物生日月照而天地朗不必拘拘时见也汉夀亭侯关羽敬序武昌鬻梳吕帝游武昌天心桥隐姓名鬻敝木梳索价千钱连月不售俄有老媪行乞年八十余龙钟伛偻秃发如雪吕帝谓曰世人循目前袭常见吾穹价货敝秽物岂无意而千万人咸无超卓之见尙可与语道耶乃以梳爲媪理发随梳随长鬒黑委地形容变少众始神之争以求梳吕帝笑曰见之不识识之不见乃投梳桥下化爲苍龙飞去吕帝与媪不见三口一室马善东都人熙寍初举进士不第学道一日与一侯道人名玖行汴水见一羽士青巾布袍体秀骨异目如明水面无尘浊马召啜茶且飮食之侯性素瞋叱之羽士曰汝有何法侯曰飞符召鬼点石化金归钱返壁羽士曰子所爲皆非正法侯曰子何能曰吾能壮吾气射酒肆去烛数十丈而烛立灭复吐气吹侯面若惊风大发凛凛不可支二人起谢曰先生非凡人也幸见教羽士曰学仙须立功行功卽勤苦修鍊行卽济人利物语及曙羽士作别曰吾将返湘水之濵与子酌于柳阴下以金令侯市酒适无酒羽士以瓶一只命侯取汴水一瓶以药一丸投之立成美酒三人共飮大醉羽士留诗一章曰三口共一室室畔水偏清生来走天下卽是姓兼名旣别二人测之乃知爲吕帝云吹箫图画京兆程梓园先生爲诸生时赴考寓一至亲家夜梦一人卖画云此画上人能活因展看见一老人忽动徐下画吹箫及醒时箫声犹在耳也清晨观堂中画乃吴小仙冩吕帝吹箫图遂索归供养并志跋窍存神监文思院赵应道病瘰几委顿泣别亲旧曰吾死矣夫闺阁中一物皆舍得独鹤发老亲无托奈何语未竟俄有道人扣门语赵曰病不难愈也取𦀦二幅各搯其中爲一方窍径可二尺许以授赵曰俟夜烧一幅灰之调乳香汤涂病上留一幅以待后人言讫道人不复见始悟两方窍乃吕字也口口相传梓潼娄道明家富善御女术常畜少女十人昼夜迭御无休息而神清体健面若桃红或经日不食年九十有七止如三十许人尤好夸诞大言对客会飮自以爲眞仙也一日吕帝托爲乞人登门娄不识之叱使去吕帝以两足踏石上遽成两方窍深可二寸娄始惊异延之座右曰子非凡人也出侍女歌游仙词命之酒吕帝口占望江南词酬之曰瑶池上瑞雾霭羣仙素练金童锵凤板青衣玉女歗鸾弦身在大罗天沈醉处缥缈玉京山唱彻步虚清燕罢不知今夕是何年海水又桑田侍女进蜀牋请书吕帝自𦀦尾倒书彻𦀦首字足不遗空隙娄大惊喜方欲请问道要答曰吾已口口相传矣娄请益复曰吾已口口相传矣俄登门外大柏树杪不见后数日娄忽不快吐膏液如银者数斗而卒席奏仙音宋陈执中建甲第东都亲朋合乐俄有褴褛道士至陈问曰子何技能曰我有仙乐一部欲奏以侑华筵腰间出一轴画挂于柱上绘仙女十二人各执乐器道士唿使下皆累累列于前两女执幢旙以导余女奏乐皆玉肌花貌顶七宝冠衣六铢衣金珂玉珮转动珊然鼻上各有一粒黄玉如黍大而体甚轻虚终不类生人乐音清彻烟霄曲调特异三阕竟陈曰此何物女子道士曰此六甲六丁玉女人学道成则身中三魂七魄五脏六腑诸神皆化而爲此公亦愿学否陈以爲幻惑颇不快道士顾诸女曰可去矣遂皆复上画轴道士取轴巻而吞之索𦀦笔大书曰曽经天上三千刼又在人间五百年腰下剑锋横紫电炉中丹熖起苍烟才骑白鹿过沧海复跨靑牛八洞天小技等闲聊戏尔无人知我是眞仙末题曰谷客书卽出门不见宝轮现相绍兴中新昌令关肇喜道术建大斋宝箓宫方士大集角技能吕帝隐姓氏寓焉自赞其能异众取药少许寘诸掌吹数过俄红晕四溢成宝轮相现洞宾二字众大愕觅之已不见肇后每日行阴德杜门谢客盖因帝君言方士幻术悞人也后帝君复来授以正道枯鱼复活靖康时楚州孙卖鱼者盛暑吕帝遇于巿曰汝鱼馁矣飮我可使活遂飮以斗酒与言竟日而去视鱼果活孙自是通晓古往事决人祸福辄应后八钵池山不出榴皮画壁熙寍元年八月十九日湖州归安县沈思隐于东林因名东老能酿十仙白酒一日有客自称囘道人长揖东老曰知君白酒新熟愿求一醉公命之坐徐观其目碧色灿然光彩射人与之语无不通究知非尘埃中人也因出与飮自日中至暮已飮数斗殊无酒色囘曰久不游浙中今爲子有阴德留诗赠子乃擘席上榴皮画字题于菴壁云西隣已富忧不足东老虽贫乐有余白酒酿成因好客黄金散尽爲收书按苏东坡诗集有和诗三首世俗何知穷是病神仙可学道之余但知白酒留佳客不问黄金觅素书符离道士晨兴际华岳先生尸解余忽见黄庭丹篆句犹传青𦀦小朱书凄凉雨露三年后髣髴尘埃数字余至用榴皮缘底事中书君岂不中书黄鹄卖桃武昌省会西城外黄鹄矶石上有桃痕相传吕帝假卖桃以验众售者第云归遗稺子无有言及父母者帝君感忿掷桃于石而去其痕至今存焉鹄矶示现武昌涵三宫会首顾行恕吴一恕等三人叩求吕帝现像许以翌日赴黄鹤楼下相候三子次早赴楼前静候良久游人杂㳫无从物色傍午有一人于太白亭前背手徐行三子亦忽之俄见一老翁须髩皤然意必有异就与语仍无竒至薄暮怅惘而归以爲诳我后示一絶云三生石畔殷殷望太白亭前欵欵行春色不知何处去空余皓首说幽情始悟亭前独步者卽吕帝也馆案留书顾行恕又一日自涵三宫赴馆途遇一道人与之语顾赴馆心急不暇接言辞去及至馆诸徒诧异曰先生今日何以衣裾皆香顾亦不觉视案上古文前书莫儿戏囘道人过此数字笔势飞舞墨迹尙新方悟吕帝降神所书众未之见而途中所遇之道人葢化相也翌日述诸会友无不叹羡会中傅敬恕宝而藏之巴陵绘像滕宗谅字子京谪守巴陵吕帝托爲囘道士见之风骨耸秀谈论俊辨子京异之口占诗赠之曰华州囘道人来到岳阳城别我游何处秋空一剑横吕帝大笑俄不见子京倩人绘像供岳阳楼重光古镜尙书郞贾师雄奭爲太守时有家藏古镜甚宝尝欲淬磨吕帝称囘处士造焉乞试其技笥中取药少许置镜上辞去曰俟更取药来追之巳不见但见所寓太平寺扉上题诗曰手内靑蛇凌白日洞中仙菓艳长春须知物外烟霞客不是街头磨镜人奭见而异之知爲吕帝视镜上药已飞去一点光明如玉后复儒冠登武冈谯楼叹曰佳哉山水五百年无兵火可避乱也长沙警释吕帝游长沙托爲囘道人持小瓦罐乞钱得钱无算而罐常不满人皆神之一日坐市道上言有能以钱满吾罐者当授以道人争以钱授罐竟不满有僧驱一车钱戏曰汝罐能容否道人唯唯及推车入罐戞戞有声俄不见僧曰神仙耶幻术耶道人口占诗曰非神亦非仙非术亦非幻天地有终穷桑田几迁变身固非我有财亦何足恋曷不从吾游骑鲸腾汗漫僧益惊疑道人曰若惜此钱耶吾今偿你取片𦀦投罐祝曰速推车出良久不出曰非我自取不可因跳入罐寂然僧击罐碎有片𦀦题一诗曰寻眞要识眞见眞浑未晤一笑再相逢驱车东平路僧怅然归次东平忽见道人曰吾俟汝久矣以车还之钱皆在曰吾吕公也始谓汝可教今惜钱如此不可也僧方悔谢不及囘心向道安丰县娼曹三香染恶疾爲邸以舍往来客吕帝托爲寒士寄宿仆以其褴褛拒之三香曰吾旣立此门戸垢凈何择焉遂延入殊礼遇之居无何曹疾作呻吟良苦吕帝曰囘心囘心时门外有一皂角树久藁死帝君乃投以药卽别翌日树再生枝叶甚茂曹始悟其爲神仙而囘心者吕也卽毁冠服去粉黛弃家远游人爲建吕先生祠奉祀焉绍兴末曹忽还鄕颜状秀异人无识者乃自言本末复去不知所终无心昌老横浦大庾岭有富家子慕道建菴接云水士多年一日众建黄箓大斋方罢忽有一褴褛道人至求斋众不知恤或加凌辱道人题词于壁曰暂游大庾白鹤飞来谁共语岭畔人家曾见寒梅几度花春来春去人在落花流水处花满前蹊藏尽神仙人不知末书无心昌老来五字作三样笔势题毕竟入云堂良久不出迹之已不见徐视其字深透壁后始知昌字无心乃吕也众共叹惋昌老虚中徽庙时有一道人自称昌虚中往来诸琳宫动履异常飮酒无量啖生鱼肉至数十斤饮冷水数十斛天大雨雪平地七八尺余自埋于雪中旬日不出雪霁复起行于深潭水面如履平地又善草书作枯藤游势一举笔数千络绎不断人争擕楮以请往往不与昌字虚中吕字也一内侍言于徽宗命召之不得但于其游息处得诗曰遥指高峯笑一声红霞紫雾面前生每于廛市无人识长到山中有鹤迎时弄玉蟾驱鬼魅夜煎金鼎煮琼英他时若赴蓬莱洞知我仙家有姓名无上宫主全州道士蒋晖志行高卓吕帝访之适蒋他出帝君题诗于壁曰醉舞高歌海上山天瓢承露结金丹夜深鹤透秋光碧万里西风一剑寒末书无上宫主访蒋晖作蒋归惊曰宫字无上吕字也追之不可得宾师显法青城山丈人观黄若谷风骨清峻戒行严洁常以天心符水三光正炁治疾良验得钱帛卽以散施贫乏吕帝自称賔法师来诣留月余所作符篆往往吹起皆爲龙蛇云雾飞去治鬼召将必现其形通人言语足踏成雷目瞬成电呵气成云喷唾成雨又善画不用笔但含墨水喷𦀦帛上自然成山川花木宫室禽兽人物之状略加拂拭而已每画得钱卽市酒与若谷痛饮若谷饮素无量每爲宾所困一日若谷问曰先生操行异常人必自神仙中来还可语吾道否曰更一生可也复问夀几何吕帝倒书九十四字于壁作两圆相围之卽别去始悟作圆相爲吕而宾姓其字也后若谷四十九岁卒果符倒书之谶同客人熙寍中江南有李先生者自号同客人持莎笠纶竿短板唱渔家傲又爲鸣榔之声以叅之音清悲激如在青霄其词曰二月江南山水路李花零落春无主一箇鱼儿无觅处风和雨玉龙生甲归天去人或与钱不受与酒卽不辞后以甲辰二月终瘗之无尸始悟同客者卽吕洞宾寓意也谷客书词崔中举进士道过巴陵于寓邸歌沁园春乐章吕帝适以补鞵隐市井间质其所歌曰何曲也崔曰东都新声也曰吾不解书子爲书吾词崔爲书其词曰七返还丹在人先须鍊已待时正一阳初动中宵漏永温温铅鼎光透帘帏造化争驰虎龙交媾进火功夫牛斗危曲江上看月华莹净有箇乌飞当时自饮刀圭又谁信无中养就儿辨水源清浊金木间隔不因师指此事难知道要玄微天机深远下手速修犹太迟蓬莱路仗三千行满独步云归崔问姓氏曰吾生江口长山口今爲守谷客翌旦访太守言之曰此吕洞宾也亟令召之叩其戸应声渐远再唿不应排戸而入閴无人矣壁有诗曰腹内婴儿养已成且居㕓巿暂娱情无端措大刚饶舌却入白云深处行崔与太守叹恨而已南津黄袄长沙钟将之字仲山嘉定已巳自金陵罢官归舟次巴陵南津晡时俄覩一舟过中有黄袄翁风貌竒峻凝然伫立熟视仲山良久仲山窥其篷中无他物惟船头有黑瓶罐十枚篷前两青衣童参差立仲山意其必径渡旣而仅行二丈许卽囘棹而翁已端坐篷后再熟视仲山良久俄失船所在仲山始谓巨商不与之语至是恍然惊讶知其爲异人也翌日往吕帝祠拜礼眞像俨然有两青童侍侧其貌皆与昨所见者肖仲山自恨凡目不识感叹无已周星作水调歌头词有更似南津港再遇吕公船之句次年卒仲山之孙尝出其祖所绘黄袄翁眞示余诚爲清峻絶俗云鄱阳相丁丁晋公谓倅鄱阳吕帝作一秀才往见曰吾唐吕渭之孙也经史百家无不通究因与晋公言君状貎大似李德裕他日出处皆如之后晋公果大拜而窜海外信似赞皇矣袖诗警石石介字守道爲国子监直讲一方士称囘叟来诣袖出诗曰高心休拟凤池游朱绂银章宠已优莫待祸来名欲灭林泉养浩预爲谋石逊谢不悟其旨延以酒食日将夕叟辞石留之宿曰吾孤云野鹤安可留也其后期年因贼孔直温谋逆石尝有书与之坐贬卒蓬莱倦客太常博士王纶守岳州有囘道人来诣貌清癯短褐不揜骭语音清圆纶问世系囘曰不必问所请敎者奕碁耳与奕纶素号国手至是连负日云暮乃酌以酒问何方人囘书诗曰仙籍班班有姓名蓬莱倦客吕先生凡人肉眼知多少不及城南老树精纶惊讶间已失之矣庭下烟云滃然移时不散又神仙鑑载吕帝谓纶前世系荆州僧名些善歌河满子能前知后示寂坐化因不得金丹难免轮廻纶遂告疾还家精思仙道遇柳仙授以成丹及尸解之诀避暑遗丹石舍人玉休因避暑有褴褛樵夫持斧而前眉目秀整议论清快石问鄕里及世系曰老夫生于河南移居于终南山吕渭之裔也所学者庄子老子此外无所爲石曰终南有何佳处曰佳处甚多因举陶隐居诗曰终南何所有所有惟白云祗可自怡悦不堪持赠君石异之款留三月极谈出有入无超生离死之法将别曰吾将往岳阳以丹一粒遗石服之年九十余面如婴儿巴陵犯节吕帝行巴陵巿知太守清酷欲化之候其出故犯其节前驱执之太守置诸狱令书款日将晡无一辞吏趣之帝君曰须我酒醒吏曰汝不忧罪尙以酒爲解耶言未竟忽失去但遗诗曰暂别蓬莱海上游偶逢太守问根由身居北斗星杓下剑挂南宫月角头道我醉来眞箇醉不知愁是怎生愁相逢何事不相识却驾白云归去休太守惊曰此吕翁也夙兴焚香谢过一日于水盆中见焉亟召画吏图之与滕子京本絶类也再诣子京滕子京守巴陵吕帝称吕处士再诣子京与论名胜引道经云两火一刀可以逃的系何所帝君曰言剡中诸山可以避灾故汉晋以来多隐逸之士括苍天姥是其处子京曰按会稽籍天姥在剡之东鄙接天台华顶峯旣入括州何云吴地曰禹导吴江会诸侯于祁山秦置会稽郡属吴其郡治多灵异老子枕中记言吴之华山可度难山半有天池产千叶莲服之羽化信宿别去诣陈处士隐士陈烈年高有道神宗遣使召之辞不赴吕帝常与往来论道适召使至祖赠以诗曰青霄一路少人行休话兴亡事不成金榜因何无姓字玉都必定有仙名云归大海龙千尺雪满长空鹤一声深谢宋朝明圣主解书丹诏召先生后烈卒帝君复弔之曰天网恢恢万象疎一身亲到华山区寒云去后留残月春雪来时问太虚六洞眞人归紫府千年鸾鹤老苍梧自从遗却先生后南北东西少丈夫掜土竒香张商英字天觉爲相有伛偻道人及门求施商英不之礼戏问有何术曰能掜土爲香卽于阶侧取泥掜而焚之竒香酷烈烟罢道人不见案上留诗一章掜土爲香事有因世间宜假不宜眞皇朝宰相张天觉天下云游吕洞宾商英自恨不识从此格去非心王公槐劵宋参知政事王旦父祐䖍奉吕帝像一日帝君来谓曰君家世积德子孙致位三公当树槐爲劵祐乃植三槐于庭后旦果太拜游太平观江州太平观道士薛孔昭有高志吕帝访之赠诗曰落魄薛高士年高无白髭云中闲卧石山里冷寻碑夸我飮大酒嫌人说小诗不知甚么汉一任辈流嗤末书云囘道人同三客访薛鍊师作游天庆观宿州符离县天庆观有道士甯玮少年谈老庄有竒趣一日晨兴有卖药道人至卽吕帝也仪状雄伟往来弥月因以老庄要旨授甯曰吾观禅学皆出于老庄纵千经万巻反覆议论要自立门戸源流授受其实皆本于老庄之旨甯伏地求度曰容再晤临别赠诗曰松枯石老水萦廻个里难教俗客来擡眼试看山外景纷纷风急障黄埃后复至适甯他往题二絶于扉上曰秋景萧条叶乱飞庭松影里坐移时云游鹤驾何方去仙洞朝元失我期二曰肘传丹篆千年术口诵黄庭两巻经鹤观古坛松影里悄无人迹戸长扄字入木寸余墨蹟不灭又天庆观吕帝游秦州天庆观时道流悉赴邻院醮席独一小童在祖因索笔欲书壁童辞以观堂新修师戒勿污壁祖曰但烦贮火殿炉欲礼三清旣往见殿后池水清泚以画壁书曰石池清水是吾心刚被桃花影倒沉一到邽山宫阙内销闲澄虑七絃琴末题云囘后养书壁絶高非手所能及众叹异始悟爲吕帝云罗浮画山吕帝游罗浮朱明观至小菴中値道士他出独一小童在童揖曰先生坐此遂窃道士酒以献吕帝满引使小童尽其余童不屑童素患左目内障吕帝以所余酒噀其目忽然开明若素无患者乃取笔画一山于壁山下作池三口谓童曰汝飮吾酒则得仙矣不飮命也然亦当享高夀言讫飞入石壁隐去及道士归见所画山彻壁内外大惊曰山下三口乃嵓字非吕先生乎后童果百有五岁而终虽未得仙亦可谓有缘者矣庐山淬剑吕帝游江州庐山眞寂观临砌淬剑道士侯用晦问之曰先生剑何所用曰地上一切不平事以此去之侯心异之以酒果召饮谓曰先生道貌清高必非风尘中人帝君曰且剧飮无相穷诘旣醉以筯头书剑诗四首于壁曰欲整锋铓敢惮劳凌晨开匣玉龙嘷手中气槪氷三尺石上精神虵一条姦血默随流水尽凶顽今逐渍痕消削平浮世不平事与尔相将上九霄虎将龙军气宇雄佩符持甲去匆匆铺排剑㦸奔如电罗列旌旗疾似风活捉三尸焚鬼窟生擒六贼破魔宫河清海晏干坤凈世世安居道德中洪炉迸溅鍊金英一点灵珠透室明摆动干坤知道力逃移生死见功程逍遥四海留踪迹归去三清立姓名直上青云云路稳紫鸾朱凤自来迎时人若要学长生先是枢机昼夜行恍惚中间专志气虚无里面固元精龙交虎变三周毕兔走乌飞九转成錬出一炉神圣药青云归去路分明题毕初见若无字旣而墨蹟灿然透出壁后侯大惊再拜因问剑法曰有道剑有法剑道剑则出入无形法剑则以术治之者此俗眼所共见第能除妖去祟耳侯曰今以道剑戮奸人于稠众中得不骇俗乎曰人以神爲母气爲子神存则气聚神去则气散但戮其神则人将自没或有假手于人皆此类也侯叹曰此眞仙之言也愿闻姓氏曰吾吕巖也言讫因掷剑于空中化爲青龙跨之而去游金鹅寺吕帝抵四明金鹅寺顾方丈萧然顷有童子出吕问此何寥寥曰莫道寥寥虚空也不着遂佳其言题诗于壁云方丈有门出不钥见箇山童露𩀱脚问伊方丈何寥寥道是虚空也不着闻此语何欣欣主翁岂是寻常人我来谒见不得见渴心耿耿生埃尘归去也波浩渺路入蓬莱山杳杳相思一上石楼时雪晴海濶千峯晓游庐山寺庐山开元寺僧法珍坐禅二十年颇有戒行一日定坐有一道人往谒问曰师谓坐禅可了道乎珍曰然道人曰佛戒贪瞋淫杀爲甚方其坐时自谓无此心矣及其遇景遇物不能自克则此种心纷飞莫御道岂专在坐乎因与珍厯云堂见一僧方酣睡谓珍曰吾偕子少坐于此试观此僧坐未几见僧顶门出一小蛇长三寸余缘床左足至地遇涕唾食之复循溺器飮出轩外度小沟绕花台若驻翫状复欲度一小沟以水溢而返道人当其来径以小刀插地蛇见之畏缩寻别径至牀右足循僧顶而入睡僧遽惊觉问讯曰吾适一梦与二子言之初梦从左门出逢斋供甚精食之又逢美酒飮之因褰裳渡门外小江逢美女数十恣观之复欲渡一小江水骤涨不能往逢一贼欲见杀走从㨗径至右门而入遂觉道人与珍大笑出谓珍曰以床足爲门以涕唾爲供以溺爲醖以沟爲江以花木爲美女以刀爲贼人之梦寐幻妄如此珍曰爲蛇者何道人曰此僧性毒多瞋熏染变化已成蛇相他日瞑目卽受生于蛇中矣可不惧哉吾吕公也见子精忱可以学道故来教子珍遂随之而往不知所终遗墨成金袁州开元寺浴室有大井泉水甘冽吕帝爱之留连旬日因与寺僧欵宻僧朴野待之尽敬不知其爲吕帝也临行以墨二笏赠僧藏之箧笥不复省一日李大临转漕江西行部至袁寻僧问曰吕先生尝赠汝金乎僧恍然曰我不识吕先生但前有道人到此赠我墨耳初无金也出墨示大临则墨卽金矣大临摩挲骇异欲以他金易之僧弗受但以一笏转赠之且问运使何自知此李曰昨过零陵县见何仙姑问吕公动履何曰近吕过此自言久客宜春与开元浴室僧相善喜其有仙风道骨以金遗之吾闻此语故来验焉旬日吕帝复来问僧墨何在僧具以告吕笑曰此女饶舌遂与僧擕手出门去不知所之一云帝君复至僧喜迎拜帝君问墨何在僧具告曰大临王拱宸皆吾故友也遂授僧禅定之理后亦度世大云会食吕帝托爲囘处士游大云寺随堂会食月余谓寺僧日僧馔甚精但少麪耳遂去旬日擕少许麪至自炮设数百僧皆饱足僧请处士啜茗举丁晋公诗曰花随僧筯破云逐客瓯圆处士曰句虽佳未尽茶之理乃书诗曰玉蘂一鎗称絶品僧家造法极工夫兔毛瓯浅香云白虾眼汤翻细浪俱断送睡魔离几席增添清气入肌肤幽丛自落溪岩外不肯移根入上都以丹一粒遗僧曰服此可不死后僧亦仙去智度赠偈吕帝南游韶郴下湘潭至江滨闻智度寺慧觉禅学性源湻洁与促席对坐谓曰收光内照一衲之外无余衣一钵之外无余食远生死岸破烦恼殻方今佛衣寂寂无传禅理悬悬几絶扶而兴者其在吾师乎作偈赠之曰达者推心方济物圣贤传法不离眞请师开说西来意七祖于今未有人禅寺植樟吕帝过华亭北禅寺手植樟树于殿后数年樟死复来取瓢内药一粒瘗诸根下樟复活叶叶俱瓢痕人始感悟因号吕公樟契悟黄龙吕帝经鄂州之黄龙山覩紫云成盖知有异人乃入值诲机禅师升座意必吕公也欲诱而进厉声曰座旁有窃法者吕帝毅然出问曰一粒粟中藏世界半升铛里煮山川且道此意如何龙曰饶经八万刼终是落空亡帝君薄讶飞剑胁之不能入遂再拜龙曰座下何人答曰云水道人龙曰云尽水干时如何帝君未及对龙曰黄龙出现帝君恍然悟求指归龙诘曰半升铛内煮山川卽不问如何是一粒粟中藏世界帝君于言下大彻呈偈曰弃却瓢囊摵碎琴如今不恋水中金自从一见黄龙后消尽平心种种心龙嘱令加䕶卲城酒肆卲州城外有老媪开酒肆一日有吕道人来索饮偶无酒媪以所余浊酒一升与之道人问价媪曰每升钱二十道人以指点酒书二十字于门外一紫石上而去徐视则字迹下透石底几尺余自是观者如堵酒肆大售后人因其居建集仙观海上红云永康军倪庚新开酒楼有一道人至索饮自旦及暮饮佳醖已及石余众怪相聚以观倪需酒金道人瞪目不语頽然醉倒倪坐守之曙鼓动道人忽起援笔题诗于壁曰鲸吸鳌吞数百杯玉山谁起复谁頽醒时两袂天风冷一朶红云海上来末书云三山道士阳纯作以土一块掷倪面走出门仰望东北一朶红云飞来抚掌大笑俄不见刮视其壁墨彻数分视土块乃良金也自是酒楼大售始知阳纯者乃纯阳也汴京茶肆宋世宗时汴京有石氏开茶肆令一㓜女行茶吕帝托爲乞者日往据上坐索饮衣服褴褛垢污殆不可近女殊无厌恶意益取上茗待之父母怒逐丏笞女女益待之月余无厌一日复来谓女日汝肯啜我余茶否女颇嫌不洁覆之地忽闻异香亟䑛之神气爽然丏者日我吕仙非眞丏者惜尔不能尽飮吾余然吾能从尔愿欲富贵夀考皆可得也女曰我小家女不识何爲贵得富夀足矣后女嫁管营指挥年百三十五岁终广陵妓馆广陵妓黄莺有姿色豪客塡门一日吕帝托爲秀才假宿黄以其褴褛垢污拒之帝君乃题二诗于屏一曰嫫母西施共此身可怜老少隔千春他年鹤发鸡皮媪今日玉颜花貌人二曰花开花落两悲欢花与人还事一般开在枝头防客折落来地下倩谁看题毕俄不见玉楼唤醒有妓杨柳东都絶色也吕帝化一道人往来其家屡输金帛然终不与杨交接杨一夕乘醉廹之道人曰吾先天坎离配合身中夫妇圣胎已结婴儿将生岂复恋外色乎内交之乐过于外交之乐远矣杨疑讶其语时宰相张天觉馆宾萧姓者与杨狎杨以道人言告萧而萧述于张遽往卽之道人大唿疾走径趋栖云菴云堂不出良久排闼寻之不见惟壁上有诗曰一吸鸾笙裂太清绿衣童子步虚声玉楼唤醒千年梦碧桃枝上金鸡鸣询其貌则张前所见者也后菴遭兵火而诗壁岿然独存亦一异也吴兴妓馆吴兴妓张珍奴色华美性淡素每夕沐浴更衣炷香告天求脱去甚切吕帝化一士人访之珍见风神秀异礼敬殊甚往来月余珍曰荷君眷顾已久独不留宿何也士曰固自有意因问汝每夜龥天实何所求珍曰失身于此又将何爲但自念入是门中妄施粉黛以假爲眞讴歌艳曲以悲爲乐每叹世之愚夫覩我如花情牵意惹非但丧财多致殒命妾罪愈重惟昕夕告天早期了脱士曰汝志如此何不修道珍曰无从得师士曰吾爲汝师可乎珍卽拜叩士曰再来可也遂去珍望不至作词曰逢师许多时不说些儿个安得仍前相对坐懊恨韶光空自过直到如今闷损我士至见词续韵曰道无巧妙与你方儿一个子后午前定息坐夹关崑崙过恁时得气力思量我复与太阴鍊形丹法临别作步蟾宫一词与之曰坎离干兑分子午须认取自家宗祖地雷震动山头雨待洗濯黄芽出土捉得金精牢固闭鍊甲庚要生龙虎待他问汝甚人传但说道先生姓吕后黄觉能爲湖州守询诸妓能爲道情词曲者珍以前词奏之黄讶曰吕仙师曾过汝乎珍具述所以遂得脱籍珍自是佯狂丏于市投僻地密修愈二年尸解去徽宗斋会宋宣和间徽宗设斋一千道人只阙一名适有一风癞道人求斋监门官力拒之其时徽宗与道士林灵素便殿谈话而道人忽在其阶下亟遣人令去赴斋道人以布袍袖在殿柱上一抹而往徽宗见而怪之起身观柱上有粉字书云高谈阔论若无人可惜明君不遇眞陛下问臣来日事请看午未丙丁春后靖康丙午丁未二帝北狩之难葢已预谶于此青城鹤会绍兴末吕帝赴青城山鹤会憇一卖饼果人家人不之识也颇异之吕帝浓墨大书诗一章于门之大木上曰但患去针心眞铜水换金鬓邉无白发騋马去难寻葢遇吕洞宾来四字笔势伟劲光彩殊常取刀削之深透木背吕帝已不复见时士人关云祚者见之卽绘其像乃一清癯道人也是后饼果大售潭州鹤会潭州兵马都监赵不闲湻熙九年四月十四日作鹤会一道人不知所从来摄衣升戺不与人揖径入房内觅之不见但于几上得一幅𦀦书絶句云这囘相见不无缘满院风光小洞天一剑当空又飞去洞庭惊起老龙眠末题谷客书不闲录呈朱晦菴详之朱子曰此吕洞宾也挂笠题诗㑹稽山绍兴癸丑道会有道人擕凉笠而至会散乃挂笠于壁无挂笠之物而不坠题诗云偶乘青帝出蓬莱剑㦸峥嵘遍九垓我在目前人不识爲留一笠莫沈埋后始知其爲吕帝也白云挂撘吉州旧有白云堂在龙庆寺边尝有道人在堂挂撘喉下复有一口以吹铁笛吹讫复塞以纸笠上题两句诗一声吹动斜阳外唤起江湖万里心小孩羣尾其后辄将铜钱撒地使竞取之后题一诗于白云堂后云牵牛与织女依旧白莲堂遂去皆莫晓其意后郴州冦李元砺反白云堂闭门不容挂撘以防奸细三年后复开开之日乃七夕后一日也始悟其诗及悟二口吕字也江州挂撘江州瑞昌县潘安抚道塲尝有道人至求挂撘无包无伞仅有一笠褴褛村俗直堂鄙之曰你无伞无包奈何挂撘道人云旣不许挂撘觅一茶卽去直堂令之坐及出则道人反坐主席直堂怒曰不知宾主礼做甚道人道人不揖而去遗下一笠直堂不能举遂会众讽经谢罪遂举其笠地上有吕字人病取土煎汤服之立愈数年间遂成一井水泡上结成吕字划开复聚至今尙存綘纱裹药东京一岁民大病疟有老姥家鬻茶子孙皆病一日有道人来姥善待之以子孙病爲请道人曰翌旦待我姥早赴待之道人绛纱裹药曰病发者使执之自愈一丸可愈百人过百人卽不验矣姥从之子孙皆愈徧疗及百人满果不验矣姥折蘘巳不见药但有书吕洞宾三字而巳方知遇吕帝也桐庐赐药桐庐有通守忘其姓名以母病发背百方不瘥祈祷备至感吕帝夜梦之曰公至孝感天命余救拔若迟一日不复可疗乃授以灵宝膏方括蒌五枚取子乳香五块如枣大二味各细研以白砂蜜一觔同熬成膏每服三钱温酒化下通守市药治服卽愈后以施人立效赵州医跛赵州贫民刘某病跛二十年每夕炷香祷天一日有道人手㩦铁瓢谓刘曰可随我行刘随之行二里许指地下曰此下深三尺余有五色石试掘之果得一石大如弹丸五彩殊常道人曰子可持归暴露九日细末以木皮煎汤服俟愈可来城东驻云堂东廊第三间左壁上再相会及刘疾脱然愈卽往寻之但见壁上有吕帝相㩦瓢云又鄂城⺡赀阳有一贫妇素患瘫病每日膝行至桥上乞钱一日遇一道人过见而问之妇曰夫故遗姑年八十余来此丏些钱米以养姑耳道人闻已遂将所执棕拂子谓妇人曰汝试牵此起身来妇果牵之而起又曰汝试再随我行妇人卽随之行不数武妇疾大愈如平人妇曰先生何处住我好来叩谢道人曰我在某氏楼上妇归姑见骇问具告以故次日姑媳寻至其家楼上盖所奉孚佑帝君相也因留彼处看侍香火以终身焉此亦妇之孝念有以感之不仅愈其疾且有以资其生其慈悲爲何如耶江陵医眼江陵傅道人名升事吕帝像甚谨干道中正旦有一客方巾衣袍入共语良久招之同饮傅从之自是旬日一来时傅目昏多泪客教服生熟地黄切焙取川椒去核目及闭口者微炒三物等分炼蜜丸空心盐米飮下五十丸傅服之久能视细物追思容貌宛类所事吕帝像自是奉事益䖍岳阳货药吕帝游岳阳託名货药一粒千金三日不售乃登岳阳楼自饵其药忽腾空而立众方骇慕欲买其药吕帝笑曰道在目前蓬莱跬步抚机不发当面蹉过乃吟诗曰朝游北越暮苍梧袖里青蛇胆气麤三入岳阳人不识朗吟飞过洞庭湖成都持丹成都药巿日有道人垢面鹑衣手持丹一粒大唿于巿曰我吕洞宾也有能再拜我者以丹饵之众以爲狂相聚笑随之道人往还数四竟无拜之者道人往坐五显庙前火池上儿童争以瓦砾掷之道人笑曰世人欲见吾甚切旣见吾又不识吾亦命也吕乃自饵金丹俄五色云周身有顷不见众共悔恨晚矣又有当商极慕吕帝君朝夕拜祷颇䖍洁一日吕帝化一贫道人将敝袍一件欲质钱商掜袍袖内有钗一枝意道人必不知也遂将衣质钱去及取钗出内有纸一幅书云今日忆明日忆忆得我来不相识钗子留得作香钱从今与你不交易此正吕帝所谓世人欲见吾甚切旣见吾又不识吾也商后见所书悔恨不已觉能得丹黄觉能有诗名一日送客东都门外旅次见一羽士㩦有酒殽唿羽士共享之毕羽士举杯摭水书吕字且曰明年江南见君明年果调官江南复见吕帝与以大钱七其次十又其次小钱三曰数不可益也吾以药数寸遗子岁旦以酒磨服可一岁无病觉如其言至七十三岁药亦垂竭卒于东京德成得丹李积字德成能医盛寒时遇一贫窘道士衣单衣无寒色与李入酒肆自据主席李怪之店者曰交钱取酒道士指店中取三酒瓶曰中各有一升酒钱店者视之果然乃以三升酒与之道士酌酒饮李止取一瓶二瓶自竭与李曰此小术耳吾吕洞宾也李惊喜道士书一絶曰九重天子寰中贵五等诸侯门外尊争似布衣狂醉客不教性命属干坤以药一粒遗李曰服此当享高夀卽别去李服药发不白齿不落百七岁而卒金陵治痿金陵万与石尝病痿疾左半手足不能动履者数载百法治之不愈偶出城南有道人自普德山来云尔何若此乎因以其疾告之人谓以爲偏枯道人颔之以手按其患处忽觉痛酸曰是岂得爲偏枯行当自愈矣问其姓号曰我干姓号思屯寄寓于清源观遂与言干坤屯䝉之旨爲天地君亲师之位皆世人所不经道万归其疾顿释步履如初迺以其事白诸友人皆曰干者阳也思爲系屯爲屯得非纯阳乎万因复出访之竟不得其所在惟吕帝之像居焉此隆庆庚午十一月事也梦仙除瘤橘斋史左丞夙病眉瘤初至馆楼上梦仙拭面而瘤脱旣觉往谒吕仙亭物色如所见牧童赋诗钟传弱翁帅平凉吕帝幅巾衣白纻衣往见有牧童牵黄犊随之立庭下弱翁异其气局闲雅指牧童曰道人能诗可赋此乎道士笑曰不烦我语是儿自能之牧童乃操笔大书曰草铺横野六七里笛弄晚风三四声归来饱饭黄昏后不脱蓑衣卧月明旣别人皆见其担二大瓮长歌出郭或报弱翁曰瓮二口此吕公也亟追之不复见矣黄鹤题诗武昌守倅一日对奕有道人不通姓氏直前曰吾国手也守试与奕才下仅八子卽曰太守负矣守曰汝子未盈局安知吾负道人曰吾子已分途据要津矣是以知之已而果然如是数局守皆负俄拂袖去不见守令人寻之闻在郡治前吹笛才至郡治前则闻笛声在东至东则闻在西至西则闻在南至南则闻在北至北则闻在黄鹤楼前道人走往石照亭中不见但见亭中有诗曰黄鹤楼中吹笛时白苹红蓼满江湄衷情欲诉无人识惟有清风明月知末书一吕字诗赠笠翁康熙辛亥夏吕帝降神于夀民佟方伯之寄园正在判事李笠翁忽过之方伯曰文人至矣大仙何以教之吕帝云笠翁岂止文人眞慧人也正欲与之盘桓可先倡一韵吾当和之因呈絶句一首云今古才人总在天诗魂不死便成仙他年若许归灵社愿执诸君欵段鞭吕帝和云闻说阴阳有二天诗魔除去是神仙相期若肯归灵窟命汝金门执玉鞭复赠一絶云潇洒文心慧自通无端笔下起长虹波平云散停毫处万里秋江一笠翁诗示天基维扬石天基性喜念佛日常不辍一日游虎邱后山絶顶殿宇辉煌傍有静室供吕帝像因焚香默叩以时常念佛有无功效求明示夜梦示云念佛䖍诚卽是丹念珠百八转循环念成舍利超生死念结菩提了圣凡念意不随流水去念心常伴白云闲念开妙窍通灵慧念偈今留与汝参广陵散钱吕帝游广陵市以十千钱散之方陌及晚视之拾者无遗止遗其三一落泥中一落草中一落井中砖石缝最后有两人汲水见而争取之帝君曰爱财如此何可化耶路指仙姑何仙姑零陵市道女也年十三岁随女伴入山採茶俄失伴独行迷归路见东峯下一人修髯绀目冠高冠衣六铢衣卽吕帝也仙姑始仆仆亟拜之吕帝与一桃曰食此尽他日当飞昇不然止居地中也仙姑仅食其半帝君指以归路仙姑归自谓止一日不知已逾月矣自是不饥无漏洞知人事休咎后尸解去吕帝尝谓仙姑曰吾尝游华阴市中卖药以灵丹一粒置他药万粒中有求药者于瓢中信手探取入手而此丹入手卽坠因叹世间仙骨难値如此海蟾得道刘海蟾初名操字宗臣燕山人以明经擢甲第仕辽爲卢龙司马累迁至相位平昔好谈性命钦崇黄老及刘守光僭称燕帝解印绶去作诗曰抛离火宅三千口屏去门兵百万家遂改名玄英号海蟾子遍游访道遇吕帝授以金液还丹之要乃遁蹟修眞得成仙道游行尘市远汎秦川陶眞太华溷形靑城上灶得度吕帝初得道自终南鹤岭囘鄕里省墓偶步南郊蒲阴村见一人坐柳树下性极通灵知卽行童寄儿后身也祖因曲爲点化付成丹服之易其魔相令守炉执炊唿曰郭上灶曹仙得度曹仙名景休曹皇后弟彬之孙也耻其弟景植倚势不法伏罪遂隐蹟山岩葛巾野服矢志修眞一日孚佑帝君同正阳帝君来问曰闻子修养所养何物对曰养道曰道何在曹因指天曰天何在曹又指心二师笑曰心卽天天卽道子亲见本来矣遂授以还眞祕旨令其修鍊未几道成二师引之而去孝感遇仙鄂州治南吕仙亭前有枣树相传自唐以后未尝结实一日吕帝偶憇其下忽有实如太守命小吏採而进吏性至孝亲死无倚帝君教其私啖吏从之食毕卽飞去因改名仙枣亭会邵谈易邵康节先生精于易理一日静坐忽见风过占之遇兑再占外卦复遇兑喜日吕先生至矣俄而一道人至邵叩其道道人曰旣知我来必知我去易理通达就中探之可得因授以口诀邵依法修之遂得尸解法眞求度吕帝游华阴一道者伏地拜迎帝君曰子何爲也对曰仆乃刘法眞昨见黄云渐近今犹覆顶知有圣眞降临帝君因问所从来刘具述天宝中同人入夀春作茶遇一老僧令往五台心虑其远僧乃邀入兰若发心出家二十余年后知僧卽文殊菩萨一日谓曰有大魔起必索汝等令众各散去仆后居云台华阴观爲法师嗣遇仙张公弼邀入石洞寻亦别去每恨遇佛仙而心不坚遂成腰疾望圣慈救拔帝君曰子之道业过半爲心无定向今仍往拜求普贤则大行成矣予亦欲往蜀中法眞卽随至青城山别去重阳传诀王重阳眞人名中孚字允卿家世咸阳大魏村人政和壬辰年生初与武甲科年四十七解组归弃妻子拂衣尘外已卯岁游于终南遇正阳帝君同孚佑帝君因再拜求道密授口诀有诗曰四十八上始逢师之句次年复遇于醴泉观更授金丹直旨爲更名嘉字知明号重阳二师去重阳穴居以修道成出关东游度马丹阳孙不二夫妇并邱处机刘处玄谭处端王处一郝大通是爲七眞蕉叶题诗元赵道士肖仙者修眞杭州玄妙观青霞洞凿池山麓引泉爱植芭蕉因名芭蕉池一日帝君造访适赵他出帝君题诗蕉上曰午夜君山玩月囘西隣小圃碧莲开天风香雾苍华冷名借因由问汷来越五年再访赵又不遇又题诗蕉上曰白雪红铅立圣胎美金花要十分开好同子往瀛州看云在青霄鹤未囘又五年池畔洞前金莲徧放赵知帝君又降不敢出无何果仙踪三降赵曰来者莫非洞宾仙师乎帝君曰子知我来知我去否赵曰一念不起鬼神莫知帝君曰子知了性终是落于空寂夫大道之要出于自然手授词曰悟心容易息心难息得心源到处闲斗转星移天欲晓白云依旧覆青山授口诀百字碑数言更嘱曰虚其心实其腹凝其神守其中伏念守一如鸡抱卵天根月窟往来循环工夫已到自然坎水生铅离火生汞二候得药四时妙用抽添温养脱胎神化方证仙阶语顷竟失所在赵躬承指诀修养夀登一百六十有四化白鹤上昇弟子等感仙眞降蹟󰉪孚佑帝君及赵祖二像于蕉池云墟之上至今存焉仙像产芝吕帝常憇于广西梧山郡人因搆亭其上曰吕仙亭元大厯间时疫大作有张彦才者梦一道士入其家求庭前樟树爲吕仙像张许之明日樟被风拔置庭下疫遂息今仙像卽此木也元末像之左手指间产芝一本状若莲花馨香袭人武昌卖墨吕帝游武昌爲货墨客墨一笏仅寸余而价钱三千连不售有鼓刀王某曰墨小而价高得无有意耶自以钱三千求一笏且与客剧饮醉归昏睡午夜俄有叩戸者乃客以钱还之辞去比晓视墨乃紫磨金一笏上有吕字遍寻客已不复见墨化成金韩忠献公琦晚年延方士吕帝鹑衣垢面来见韩曰君何能曰能墨试令爲之卽掘地坎溲焉韩不悦吕帝和揉坎中泥爲墨曰成矣遂去公徐取墨视之乃良金也上有吕字破之彻肌理韩追悔无已管片浮波渌江笔师翟某喜接方士吕帝往见翟馆于家礼遇殊至自是往来弥年一日挈翟游江之浒啮笔管爲二片浮于波上吕帝履其一引翟效之翟怖不敢前吕帝笑而济及岸俄不见翟始悔浃旬复来自挈饮食食翟皆臭腐也翟掩鼻谢弗食吕帝太息曰若不能恶食吾以肉酱两瓿遗君遂去不复见开视酱瓿皆麸金也鲙鱼再活吕帝游庐山酒肆见剖鱼作鲙曰吾令此鱼再活鲙者不信吕帝以药一粒纳鱼腹中良久跳踯如生鲙者惊试放于江圉圉洋洋悠然而逝旋觅吕帝不见谷客元丰中东京有道人称谷客与布衣滕忠同饮酒将起以药一丸遗滕滕素有风癖服之卽愈遂别又二年于扬州开明桥东遇谷客坐水次招滕滕取路跨桥而往至则无所覩始悟其爲吕帝也吕元圭吕帝游江夏托名吕元圭往来居民杨氏家爲人言祸福事甚验一日忽辞去曰恶人至矣吾将避之是夕提点刑狱喩某行部至鄂觅之已不见仅遗内丹一巻云诣张参政张公洎早年家居吕帝往见之与讲周易倂孟子存心养性之旨因索𦀦笔作八分书诗一章微示他日将佐鼎席之意卒章曰功成当在破年后张果参知政事神光绘像吕帝游山阳神光观丏笔自绘已像于三清殿北墉眉目修整貌古恠不类世所传上有北斗七大星君相被发重珪立傍作一符径丈余书曰元祐二年作如知吾下笔处可以语道人有疾刮符服之輙愈或见神人仪观甚伟曰吾神光符使也自言暴露后人以纱笼幔之长溪饭店福州长溪县老妪开饭肆干道中有道人来食毕以火柴头书壁作吕洞宾三字光艳竒伟太守闻之骑往观则字已渐销移时没无余迹信神笔也兖州妓馆兖州妓侯姓者爲邸以舍客吕帝易服求授馆蚤出暮归归必大醉逾月不偿一金侯召啜茶吕帝曰吾见钟离先生谓汝可以语道侯不省以酒饮之吕帝索饮不已侯滋不悦吕帝伸臂示之金钏灿然解其一令市酒侯利其金曰飮罢寝此乎曰可也卽登榻鼻𪖙𪖙至夜分侯廹榻吕帝以手拒之侯亟去迟明失吕帝所在视其身则手所拒处吕字彻肌上侯感悟曰此吕帝也得非吾宿世一念之差遂至于此帝君其来度我乎卽断发布裘往寻帝君不知所终七夕题诗元丰中吕惠卿守单州天庆观七月七日有异人过焉书诗于𦀦曰四海孤游一野人两壶霜雪足精神坎离二物君收得龙虎丹行运水银又曰野人本是天台客石桥南畔有旧宅父子生来有两口多好笙歌不好拍惠卿婿余中解之曰后篇第一句宾字也第二句石桥者洞也第三句两口者吕也第四句者吟也吟此诗者其吕帝乎跛仙遇道长沙刘跛仙遇吕帝于君山得灵龟吞吐之法功成归隐岳麓自号潇湘子常侍吕帝往来抱黄间吕帝数游城下有诗曰南山七十二独爱洞眞墟后有郑思者遇跛仙于清泰门外相与俱仙去治圃解经陈澹然富而儒者也性慕道延云水士多年竟无所遇吕帝托爲佣者爲治圃岁余所作工役力过常人陈爱之然止以佣者待之而已一日陈与一道友讲阴符经至天发杀机天地返复未晓杀机之旨吕帝从旁抗声曰生者不生死者不死已生而杀生未死而学死则长生矣陈大惊曰汝非佣者耶谁敎汝爲此言旣而诘之则复缪悠其辞不可解道友曰田野村夫定于何处窃得此语耳非实通晓也居无何忽辞陈曰吾将远行明年五月五日午时复来也旣去寂然陈有乡人客于巴陵遇之曰爲我寄语陈公我吕洞宾也始以公可授道徐察之则不然吾不复来矣言讫走入吕仙亭竹林中不见明年端午日午时陈暴卒向道人湖州沈惟心慈善多阴德其家园囿最胜庆元中有一人青布巾袍形状竒异径入园内守者急白主人觅之不见但于后亭壁间题诗一章曰万里来游蜀道长杖藜间翫百花庄谁家鸡犬于家市中有神仙一岛藏乳燕鸤力鸟春自在落花飞絮水微茫主人了却明甯事向此重开绿野堂末书向道人作或云向者囘字之转必吕帝也化吕惠卿海陵徐神翁得仙道知人休咎宾客满门吕惠卿往谒之适有道人踞上坐不起颇以语侵惠卿惠卿拂然曰子何人斯道人答云吾与若同族乃布香炉灰于地画灰作一词曰鼎里坎离壶中天地满怀风月一吸虚空尘寰里何人识我开口问洪蒙云中三弄笛岳阳楼外天远霞红笑骑黄鹤暂过海陵东拂袖呵呵归去銮和玉佩风响乔松君若要知吾踪迹试与问仙翁书毕拍手大笑而去不知所之惠卿问徐徐曰卽吕帝也惠卿始悟同族之说追悔莫及天庆绘像眞州天庆观知观常敬仰吕帝一日发心欲塑帝像供奉匠人失期不至知观怒甚忽一秀士来投宿诘知观何愠知观告以故士劝曰某善塑休动心来日塑以结缘知观怒少解至夜醉卧曙起觅士早斋已逸去正嗟叹间忽两三道众来云廊下祠堂内谁塑一吕帝像知观惊异往观塑像神彩淸竒收一足端坐非凡手所能众惊喜醮谢之后有祈祷无不感应三遭囘禄其像独存事载观中碑记游寒山寺苏州闾门外十五里有寒山寺吕帝托吕姓秀士往游适夜风骤作刮动㙮上铜铃晨独未止寺僧与帝君茶话间言及夜来铃铎恼人僧戏曰君是吕先生曷不立禁其响帝君笑而不答遥吹炁禁之铃果絶响僧惊讶仰观囘顾帝君已不见方省眞吕先生也后僧易以新铃终不复响衡山度僧衡山僧智玄张其俗姓也一日游本山紫葢峯之修眞院遇吕帝共话机锋敏㨗契合大旨帝君因询法华经云释迦佛与多宝佛入㙮融会紫金榻上不分左右系说何事僧不能答遂作礼请问帝君曰此佛祖正法眼藏眞相空实教外心传之妙二佛融会性命双修也不分左右体一太虚也汝执一边以见性爲能了何其偏乎僧再拜求点化帝君遂授以密旨僧叹曰不遇眞师几误此生帝君因赠一诗云得道纯阳七百秋五湖四海任风流此身已出三千界一日须游数十州醉倒淸风明月夜踏翻红蓼白苹洲禅门衲子休相笑我在华严最上头咏毕出门乘云而去景德度僧东京景德寺之峩嵋院向有蜀僧住钖号峩嵋道者戒律精严越二十年不去一日有异人造访靑巾白袍丰姿潇洒僧厚待之异人昻然直入方丈与语半夜而去期以明年今日后相见侍童皆见之迨明年次日午候僧索沐浴趺坐而逝至暮异人来叹息不已众叩之俄失所在但见堂侧壁间絶高处有词一章题曰落日斜西风冷今夜故人来不来教人立尽梧桐影末书同省作三小字盖寓洞宾二字减画也其所书字笔势飞动如舞凤翔鸾人所莫及目讲脱难目讲师元时人爲陈友谅掳去羁于军中屡欲脱去不得后友谅与明太祖大战于嶓阳湖全军覆没目讲得脱太祖图形遍缉师无所归欲从寍波入海夜遁过西山指天画地默祝神灵庇护适逢吕帝知其前因怜之以柳枝浸水洒其面逾刻白面变爲黑面以此得脱在延庆寺出家静修多年精于地理与客谈论必遮以帘幕故俗称爲幕讲师至今有地理平洋诀行于世桥柱题词苏州垂虹桥一日有蓝褛道人携酒于桥亭上独酌啸咏终日神气飘然众计其所饮酒自旦至晡已非人量可及而容无醉态或询其姓氏道人取佛前炉烬题一词于柱上曰飞梁压水虹影沉淸晓橘里鱼村半烟草算今来古往物换人非天地里惟有江山不老雨巾风帽四海谁知道一剑横空几番到玉龙嘶未断月冷波寒归去也紫极洞天谁锁指云屏烟障是吾庐任满地苍苔年年不扫后书吾洞宾也四字众惊趋之俄不见至今立庙桥侧香火甲于一郡苏人犹有神仙之称巴陵度松岳州巴陵县白鹤山下有两池潜巨蟒二条池畔植老松一树枝干悉藁蔓草翳焉吕帝过之见有人自树杪降而拜曰弟子松之精也幸见眞人愿求济度祖曰汝本妖魅平日谅无善功奚可援手答曰池中两蟒屡欲害人弟子每幻形待水次劝人远避前后救活者约有数百言未已果有蟒从水中出似欲相向者吕帝叱剑斩之因授松以丹且歌曰独自行来独自坐世上人人不识我惟有南山老树精分明知道神仙过今巴陵菴前犹存枯死老松惟旁一小枝独生相传吕帝神丹之力也世号稚松又有一巨石如墨状亦吕帝所化至今存焉闗仙得道四明闗仙姑本贫家女㓜有出尘志年十六父母将字之关不悦避入深山馁甚拾橡栗而食忽见一老翁须眉垂地碧眼有光以手指关腹一画曰吾已与汝斩赤龙矣自是可入道闗拜问道妙老翁密授玄旨关谢曰心传虽得奈膏梁累人奚可代之老翁曰此易事耳袖中出一橡子大如弹丸光彩纡绚授曰食此卽不饥关食之移时方尽俄失老翁所在旣归遂不喜烟火食惟啖果飮水无复天癸至动履若神行父母因不夺其志湻祐中召至阙廷谢后爱之度爲女道士钖眞人号后奉勅代太后诣龙虎山降香一羽流见之谓人曰肌肤纤丽眉目如刻画宛然天女且神炁澹然清雅非凡人也关着作有女仙传七巻自言所遇老翁卽吕帝云曹女得度按曹仙姑传载吕帝游河南至一古寺中夜深见有圆寂僧诣前作礼帝君诘之僧曰某系本寺长老及与言论机锋颇敏㨗帝君叹曰可惜汝爲阴灵之鬼尔僧訽其故答曰吾乃纯阳随机应变人皆见之汝何能也僧疑问帝君曰汝如不信今日某家设斋吾与汝偕往赴斋以验所言僧诺同至某家斋主迎迓坐少顷主人供斋一分于前帝君曰吾二人也何以一进主人因复供之及斋毕吕帝起谢僧惟吸炁而已其家心窃怪焉问曰先生云有二人何止先生一人也吕帝饰言辞出僧始悟拜求点化帝君曰汝欲性命𩀱修形神俱妙必假父母元炁而成尙须受生爲人方可证眞成果也僧以迷昧本眞爲虑帝君复许其提醒乃指往托化僧随念直入京城适曹后孕当产僧卽夺舍爲女身祖恐富贵家难于解脱遂布炁丑其形后虑上见憎越三日托故送母家养育旣长貌益丑遂簪带爲女冠后吕帝往提醒仙姑顿悟前因薰礼请问道妙得帝君授玄关祕妙修证双圆自是举笔成章着有语录诗词行世度刘高尙刘高尙天资湻厚识解超凡尝遇一异人谓曰辟内锭铰碎瓮复完喻修眞亦如此刘遂捐富贵情爱弃儒从道遁迹林泉后遇吕帝语契遂问曰道心惟微可得见乎吕帝答曰非耳目所及惟在精神默会又问允执厥中何谓中答曰七情未发处六慾不生时是甚么又问云何体式吕帝默然端视于空中画一一字刘拜云万理归元一性太虚弟子已无疑矣吕帝复曰慧命眞空子知之乎刘不能对再拜请教吕帝密授口诀而去刘乃于渤海县安定鎭筑室居圜二十余年修证圆成道化大行徽宗三下诏方至阙廷惟对以清静自然无爲辅化之旨上问修鍊金丹祕妙对曰陛下日理万几此方外事不劳圣问上默然喜敬赐号微妙处士后游罗浮山建立道场又于秀州隐眞道院显化皆有碑记所作还元篇行于世常教门人曰神凝炁聚炁息丹成心无妄念意不外驰死心塌地不必外求三处神化度乔二京师乔公二富豪好礼英勇撝谦眞意待人慈心及物常施棺埋骨煮粥济贫得感吕帝会遇自相见后每索酒飮至大醉或求钱物济人乔欣然取与初无悭吝且时以狂放语言触逆乔心如是者往来几一年余乔公絶不介意帝君嘉其德行援以修眞临辞去赠长歌一篇乔后因之证道度陈七子刀镊工陈七子偕妻坐茶肆梳剃一日有道人携白金一锭求剃须发陈才剃卽生旣生随剃如是者自旦及暮夫妇迭换数次而手几脱腕须发仍然陈心异其人因请曰幸教某道可乎道人曰吾翌旦至陈早起俟之不至待月余寂然遂弃业浪迹云水间求之数十年无所遇意稍懈思归去家才五里许忽见道人自山径中出曰吾吕公也子精忱如此何患不成道乎乃授以丹诀併与诗曰携手三清玉帝乡宿生缘契不寻常与君一转金刀手削去满头无限霜后七子精修成证与师偕往度杨太明南康杨太明事亲纯孝执亲之丧必庐墓三年时値七月七日杨尙居庐吕帝语之曰子八月有厄服吾药则无恙腹间出一小壶取药投太明吞之巳而指椸上布袍曰能与我乎杨唯唯帝君纳诸壶中杨滋惑帝君笑曰吾岂爲是哉姑试子耳复探诸壶还之少顷取杯水投药以手和之如弹丸光彩夺目谓杨曰愿饵之乎杨答曰稍迟祖乃自饵焉徐云拟议卽非也子居此良苦亦思所以供朝夕否吾有以遗子乃取土一块嘘之成紫金杨谓以利餂我却不受祖卽蹴金成石杨复曰诸君皆有诗遗我道人能惠好音乎吕祖应声援秃笔拂地三四次濡杯水大书其壁曰杨君真确士孝行洞穹壤皇天怜其难七夕遣追往逡巡药顽石遗子另馈享子旣不我受吾亦不知强风埃难少留愿子志勿爽会当首臼纪青云看反掌末书囘客赠卽辞去其字初若暗昧不可识已而色渥如赭入壁数分后至子年正月吕帝来与之偕往焉度黄先生黄先生一中弃儒入道笃志皈眞建菴桐柏山中接待云游道众数年未常少怠一日吕帝过之造菴求挂撘黄见其品格非常每日敬待不弛而吕帝故触逆以试其心黄恬不爲怪诚谨愈加吕帝始授以密印黄得大洞彻明将别去黄拜求法语帝赠以长歌一篇末书云昌虚中留此片言用表其意他日相逢必与汝诀莫退初心善养善养后三年黄随吕帝隐去度施肩吾施肩吾字希圣湓浦人少事佛博经史攻词章后隐居豫章西山学道遇吕帝教以五行顚倒之法三田反覆之义得以证玄道成日作诗曰重重道炁结成神玉阙金堂逐日新若记西山学道者连余卽是十三人或云钟吕修眞传道集会眞记皆施所编度柳眞君柳眞人名棨爲吕帝高弟传爲北宋臣于南渡时尽难帝君嘉其忠怜其才度之成眞后从游敷化悲愿最深显灵衞道广施方药济世活人功行普遍帝君演各品仙经眞人赞助趋承典务告成晋秩玉枢右宰宏教眞君之号灵蹟彰彰别有可考俗因郭上灶事认爲柳精查阅帝君圣蹟内载郭上灶精魂附于柳树爲帝君所度亦并非柳精幸勿错认附会也在陆肇祥襄邑有袁家山明兵部尙书袁可立在陆园地也四围林树高耸巖壑水木清华景逾濯锦上建纯阳宝殿额曰梦觉迷津后供吕帝合目睡像趺坐胡床前设丹炉最后高亭四厰豁达清虚上供长生大帝及八洞仙祖圣像皆飞现云中前后殿壁之间留题圣蹟欵多书囘道人志乘载袁尙书始祖荣世有隐德递及尙书祖永康父淮皆崇奉吕帝最䖍可立降生之日淮梦吕帝引一小童云汝家世代行善且知敬信我今将小徒爲尔后曰异日此地当出仙人卽以此肇祥淮甫晤而可立生一生文章事业董宗伯其昌志载甚详而晚尤爱道故于在陆园崇建殿宇数重位置悉系梦中指点皆隐寓丹诀之秘至今灵应昭然焉乡国归咏永济北郭外明洪武间建纯阳宫工甫竣制丰碑将爲文记之俄来一道士在碑旁移时而去上已有字系皮书深入三分许湿气氤氲如墨沈淋漓曰予自金茎谒帝囘首阳鄕国暂归来羣迷未识吾家趣何日重寻阆苑媒今碑在殿内嵌壁上岁久构榻而锋芒不减至今天将雨则笔画湿润眞异宝也百字碑记河中永济县爲吕帝故里今吕巷街遗留圣蹟甚多有仙杏及百字碑其碑乃从河水中浮出上有字云本性好清静保养心猿定酒又何曾饮色欲已罢尽财又我不贪气又我不竞见者如不见听者如不听莫管他人非只寻自已病官中不系名私下凭信行遇有不轻狂如无守本分不在人殻中免却心头闷和光且同尘但把俗情混因甚不争名曾共高人论碑固石也而隔面对照人人望之皆能见天相传以爲珍异云留题九峯山西蒲州府纯阳上宫系元脱脱丞相奉勅崇建宫后卽吕帝祖茔有留题九峯二什宝传已久经台讲师朱象先篆付焚修李志全刻石今碑在宫内诗曰金鎚灼灼舞天堦独自骑龙去又来高卧白云观日窟间眠秋月噼天开离花片片干坤产坎蘂翩翩造化栽晚醉九崖回首望北邙山下骨皑皑又曰春暖羣花半开逍遥石上徘徊独㩦玉律金诀间踏青莎碧苔古洞眠十九载流霞飮几千杯逢人莫话他事笑指白云去来东岱降乩泰山记载王母池东旧有蓬莱阁下爲虬在湾曾有虬能崇人且欲水害一方吕帝以法降之俄尔石壁上自辟一洞内有圣像虬每夜朝拜焉久乃飞去内有吕帝留题曰昔日曾游此如今九十春红尘多少客谁是识予人后欵绍圣戊寅囘囘翁题又题曰昔年留字识曾来事满华夷遍九垓无赖蛟虬知我字永留踪迹不沉埋后欵政和丙申题王母池北又画符箓如双环太极象旧刻题志甚详并述有眞人遗赞云留谶记以符天阴阳有凖伏蛟虬而位地功德无边葢谓吕帝功德在民甚大非仅同世外仙人也今犹悬爲对联供奉蓬莱阁上锦屏留题洛阳香山地接龙门脉联樵洞吕帝尝往来其间题识最多锦屏爲清境极胜处尝同许眞君同题诗于此借草爲笔书曰时当海晏河清日白鹿闲骑下翠台本爲均平川里去不妨却到锦屏来囘道人书西神伏虎江南无钖县西神山志乘详载旧有黑虎吕帝伏之卽白云洞故地也洞内有吕帝降示文系传邑人冯子丹诀文曰干坤浩荡世界清寍六合之中惟道常尊阴形剥尽阳质斯纯左擎北极右掌南辰蓬莱咫尺人所当钦西神云洞子刻吾眞丹砂金鼎虎啸龙吟苍梧古柏日映月凝视彼尘世堪笑浮沉波波劫劫有甚来因何不囘头归侍上清邑人杜讷记曰白云洞在惠山之石门壁立峭堑呀然中开爲吾西神第一竒胜处相传卲文庄先生尝遇吕帝于此予惜未之见也有友冯子守约术精黄老志笃玄宗于康熙已亥春偕马大赤登石门见一石仆于地询之一道者云此古圣像且晚有异光涌现土人误毁之葢弃置埋没此间久矣于是冯子中心矍然乃披而出之命工重加修整爲吕帝像仍归之白云洞中与大赤崇奉唯谨因得吕帝降示丹诀洞彻玄奥震瞶启聋洵至宝也东溟显圣东溟大将军陈洪范儿时遇道者眼光射人熟视公曰孺子勉之异日统数百万𧴀貅爲国家干城幸自爱询之知爲吕帝已未春会辽左四路进师陈公当后劲大军失利被创堕马僵卧草中见儿时所遇道者相慰劳云救尔者至矣旋闻马蹄声数百踉跄觅路遂以马乘将军疾驰而归始信吕帝之记莂不虚耳将军念吕帝与有夙缘节钺所至必爲立祠甘肃石城招宝皆祠之其在家则爲祠于红螺山麓最后鎭昌平平齐凯旋搆铃阁右隙地建堂三楹内舍爲丹室崇门邃庇比畐视诸祠尤雄丽董尙书其昌爲书所遇始末勒之石至今岿然存焉太上道德经解序夫至人能爲至文至文卽寓至理维我太上至哉人乎伏读尊经至哉文乎而解人不易索正恐至理之终晦也乃或有谒殿而陈曰神宝道德经自汉迄今名公鉅卿文人学士注释累数百余家编在道藏各抒所见均爲尊经之补虽树论不同而未始不羽翼乎道统也余曰然至理至文必须至解诸家之解亦云解矣而非至也解其所解尙非道德尊经之本解也卽非吾之所谓至解也一日玉淸内相孚佑帝君来访余袖出尊经注释余披而细阅之知爲八洞仙祖阐扬奥旨不离乎道不泥乎道就文解意浅近无非高深俾千万世后能领畧此尊经者以之爲已则顺而祥以之爲人则爱而公以之爲天下国家无所处而不当而玄纲仙谱卒亦莫能踰越其范围其解乃至解也以至文而得至解斯至理不终晦而至人日益尊吾旣佩服乎至文吾尤爱慕乎至解也犹忆曩时与吕帝同订天经攺讹正误笔削俱出吕帝手而余第总其成固知吕帝诚属仙才而今又阅羣才之注则信乎仙才之笔非尘凡之所得比并而至文赖之以明至理缘之以发洩也九天开化司禄文昌敬序太上道德经解序尝见世间暴弃者流其于邃深奥秘之言动云不求深解又曰吾以不解解之如此等辈譬甘坐于幽暗中而不求见天日之光者也然或自骋管见解其所解究非作者之所谓解岂遂许其能羽翼经传也乎则甚矣至文之必需至解也恭惟神宝大天尊道德尊经凡五千言由汉唐以来上自公卿大夫下逮文人学士注者不一家而于尊经之本谛有牵扯内功离而去之者有拘文牵义泥而执之者有瑕瑜互见者有显晦各半者皆不获见全璧近日游紫云观得见同班八洞仙祖依至理以阐经按章逐句无字不晰无文不贯絶不作一奇异语而太上当年作经之本义于是乎昭然若揭世人能本此注以体此经则以之爲已爲人顺而祥爱而公矣以之爲天下国家亦何所处而不当哉如此者斯谓之正解斯谓之妙解亦斯谓之至解也自有至文以来其不可无是至解也夫大罗班首同袍道弟苏朗敬序太上道德经解序记有之作者之谓圣述者之谓明固也而吾谓作不足以诒千万世法非圣也述不足以迪千万世心非明也则甚矣作固难述尤难也惟我神宝太上当周季出函谷关关尹知爲异人恳着道德经凡五千言分爲八十一篇或长言之或短咏之所爲正心诚意之功修齐治平之略罔弗备具非专爲黄冠者立论也第其后申韩之徒有窃其说而以刑名法术治世者其究流于刻薄寡恩后世病申韩因而病之嗟乎我太上道德尊经昭如日月曾见有刻薄寡恩之说而着于篇帙也哉是此经不显于天下后世者述者之无人也虽由汉迄明注尊经者不无百家而或泥于经而注之或离于经而注之非牵强而扭合卽附和而雷同其于我太上经论本旨絶少脗合则亦安頼是述乎我八祖恐人心之终蒙将永晦太上之至道一日偶集碧云洞中相与合注经解注成潄口而捧读之直如从幽暗中出忽见天淸日朗茅塞顿除不凿奇怪不涉隐僻就文解意无注非中而太上当年着经之意于是乎昭揭此而尙不谓述者之明乎前有述者可弗论矣后有述者蔑以加矣是则不有太上之作无以开八祖之述也抑不有八祖之述又曷以阐太上之作哉如太上斯可以作亦惟如八祖斯可以述也夫玉枢右宰宏教眞君柳守元敬序太上道德经解题词曩者八洞仙祖合注此经予曾题志数言今门弟子将孚佑上帝阐义合而刻之归入集中洵玄门之至宝也我帝师于朝礼期外恒诣太上宫听法谈玄恩赐坐论领契最深故此经之旨得仙注而始明得我孚佑帝师之阐义而益明非如世解寻章摘句又或多牵引附会者之可比也道德经本如太极统会万天各随境地示现不同所谓仁者见仁智者见智使人因其分量而自爲会入予于此阐义合注亦复云尔宏教弟子柳守元熏沐题词太上道德经赞唐肃宗皇帝御制昼见殊相浮空浮色道释人天作礼瞻奉申命藻绘示诸郡国唐宪宗皇帝御制大道之祖上德之母王者之师生民之父施教中华礼传尼父西出函关化胡成佛惟天之覆万物并育宋眞宗皇帝御制大哉混元超乎形气先天而生后天五千玄文立教垂世万劫常存道尊德贵宋仁宗皇帝御制大哉至道无爲自然劫终劫始先地先天含光默默永劫绵绵东训尼父西化金仙百王取则屡圣攸传万教之祖玄之又玄明太祖皇帝御制心渊静而莫测志无极而何量恍惚其精而密恍惚其智而长宜乎千古圣人务晦短而云长重刊道藏辑要太上玄元道德经孚佑上帝全经阐义八洞仙祖分章合注体道章第一道可道非常道名可名非常名无名天地之始有名万物之母故常无欲以观其妙常有欲以观其徼此两者同出而异名同谓之玄玄之又玄众妙之门飬身章第二天下皆知美之爲美斯恶已皆知善之爲善斯不善已故有无相生难易相成长短相形高下相倾音声相和前后相随是以圣人处无爲之事行不言之教万物作焉而不辞生而不有爲而不恃功成而弗居夫惟弗居是以不去安民章第三不尙贤使民不争不贵难得之货使民不爲盗不见可欲使心不乱是以圣人之治虚其心实其腹弱其志强其骨常使民无知无欲使夫知者不敢爲也爲无爲则无不治无源章第四道冲而用之或不盈渊兮似万物之宗挫其锐解其纷和其光同其尘湛兮似若存吾不知谁之子象帝之先虚用章第五天地不仁以万物爲刍狗圣人不仁以百姓爲刍狗天地之间其犹槖籥乎虚而不屈动而愈出多言数穷不如守中成象章第六谷神不死是谓玄牝玄牝之门是谓天地根绵绵若存用之不勤韬光章第七天长地久天地所以能长且久者以其不自生故能长生是以圣人后其身而身先外其身而身存非以其无私耶故能成其私易性章第八上善若水水善利万物而不争处众人之所恶故几于道居善地心善渊与善仁言善信政善治事善能动善时夫惟不争故无尤运夷章第九持而盈之不如其已揣而锐之不可长保金玉满堂莫之能守富贵而骄自贻其咎功成名遂身退天之道能爲章第十载营魄抱一能无离专气致柔能婴儿涤除玄览能无疵爱民治国能无爲天门开阖能无雌明白四达能无知生之畜之生而不有爲而不恃长而不宰是谓玄德无用章第十一三十幅共一毂当其无有车之用埏埴以爲器当其无有器之用凿戸牖以爲室当其无有室之用故有之以爲利无之以爲用检欲章第十二五色令人目盲五音令人耳聋五味令人口爽驰骋田猎令人心发狂难得之货令人行妨是以圣人爲腹不爲目故去彼取此厌耻章第十三宠辱若惊贵大患若身何谓宠辱若惊宠爲下得之若惊失之若惊是谓宠辱若惊何谓贵大患若身吾所以有大患者爲吾有身及吾无身吾有何患故贵以身爲天下者则可寄于天下爱以身爲天下者乃可以託于天下赞玄章第十四视之不见名曰夷听之不闻名曰希抟之不得名曰微此三者不可致诘故混而爲一其上不皦其下不昧绳绳兮不可名复归于无物是谓无状之状无象之象是谓恍惚迎之不见其首随之不见其后执古之道以御今之有能知古始是谓道纪显德章第十五古之善爲士者微妙玄通深不可识夫唯不可识故强爲之容豫兮若冬涉川犹兮若畏四邻俨兮其若客涣兮若冰之将释敦兮其若朴旷兮其若谷浑兮其若浊孰能浊以止静之徐淸孰能安以久动之徐生保此道者不欲盈夫惟不盈故能敝不新成归根章第十六致虚极守静笃万物并作吾以观其复夫物芸芸各复归其根归根曰静静曰复命复命曰常知常曰明不知常妄作㐫知常容容乃公公乃王王乃天天乃道道乃久没身不殆湻风章第十七太上下知有之其次亲之誉之其次畏之其次侮之故信不足焉有不信犹兮其贵言功成事遂百姓皆谓我自然俗薄章第十八大道废有仁义智慧出有大伪六亲不和有孝慈国家昏乱有忠臣还湻章第十九絶圣弃智民利百倍絶仁弃义民复孝慈絶巧弃利盗贼无有此三者以爲文不足故令有所属见素抱朴少私寡欲异俗章第二十絶学无忧唯之与阿相去几何善之与恶相去何若人之所畏不可不畏荒兮其未央哉众人熙熙如享太牢如登春台我独泊兮其未兆如婴儿之未孩乘乘兮若无所归众人皆有余独我若遗我愚人之心也哉沌沌兮俗人昭昭我独若昏俗人察察我独闷闷忽兮其若海漂兮若无所止众人皆有以我独顽且鄙我独异于人而贵食母虚心章第二十一孔德之容惟道是从道之爲物惟恍惟惚惚兮恍兮其中有象恍兮惚兮其中有物𥥆兮冥兮其中有精其精甚眞其中有信自古及今其名不去以阅众甫吾何以知众甫之然哉以此益谦章第二十二曲则全枉则直洼则盈弊则新少则得多则惑是以圣人抱一爲天下式不自见故明不自是故彰不自伐故有功不自矜故长夫惟不争故天下莫与之争古之所谓曲则全者岂虚言哉诚全而归之虚无章第二十三希言自然飘风不终朝骤雨不终日孰爲此者天地天地尙不能久而况于人乎故从事于道者道者同于道德者同于德失者同于失同于道者道亦乐得之同于德者德亦乐得之同于失者失亦乐得之信不足焉有不信焉苦恩章第二十四跂者不立跨者不行自见者不明自是者不彰自伐者无功自矜者不长其于道也余食赘行物或恶之故有道者不处也象元章第二十五有物混成先天地生寂兮寥兮独立而不改周行而不殆可以爲天下母吾不知其名字之曰道强爲之名曰大道大曰逝逝曰远远曰反故道大天大地大王亦大域中有四大而王居其一焉人法地地法天天法道道法自然重德章第二十六重爲轻根静爲躁君是以圣人终日行不离辎重虽有荣观燕处超然奈何万乘之主而以身轻天下轻则失臣躁则失君巧用章第二十七善行无辙迹善言无瑕讁善计不筹䇿善闭无关键而不可开善结无绳约而不可解是以圣人常善救人故无弃人常善救物故无弃物是谓袭明故善人者不善人之师不善人者善人之资不贵其师不爱其资虽智大迷是谓要妙反朴章第二十八知其雄守其雌爲天下谿爲天下谿常德不离复归于婴儿知其白守其黑爲天下式爲天下式常德不忒复归于无极知其荣守其辱爲天下谷爲天下谷常德乃足复归于朴朴散而爲器圣人用之则爲官长故大制不割无爲章第二十九将欲取天下而爲之吾见其不得已天下神器不可爲也爲者败之执者失之故物或行或随或嘘或吹或强或羸或载或隳是以圣人去甚去奢去泰俭武章第三十以道佐人主者不以兵强天下其事好还师之所处荆棘生焉大军之后必有凶年故善者果而已不敢以取强果而勿矜果而勿伐果而勿骄果而不得已果而勿强物壮则老是谓不道不道早已偃武章第三十一夫佳兵者不祥之器物或恶之故有道者不处是以君子居则贵左用兵则贵右兵者不祥之器非君子之器不得已而用之恬澹爲上胜而不美而美之者是乐杀人夫乐杀人者不可得志于天下矣故吉事尙左凶事尙右偏将军居左上将军居右言居上势则以丧礼处之杀人众多以悲哀泣之战胜则以丧礼处之圣德章第三十二道常无名朴虽小天下不敢臣侯王若能守万物将自宾天地相合以降甘露人莫之令而自均始制有名名亦旣有夫亦将知止知止所以不殆譬道之在天下犹川谷之于江海也辨德章第三十三知人者智自知者明胜人者有力自胜者强知足者富强行者有志不失其所者久死而不亡者夀任成章第三十四大道氾兮其可左右万物恃之以生而不辞功成不名有爱养万物而不爲主故常无欲可名于小万物归焉而不知主可名于大是以圣人终不爲大故能成其大仁德章第三十五执大象天下往往而不害安平泰乐与饵过客止道之出口淡乎其无味视之不足见听之不足闻用之不可旣微明章第三十六将欲噏之必固张之将欲弱之必固强之将欲废之必固兴之将欲夺之必固与之是谓微明柔胜刚弱胜强鱼不可脱于渊国之利器不可以示人爲政章第三十七道常无爲而无不爲侯王若能守万物将自化化而欲作吾将鎭之以无名之朴无名之朴亦将不欲不欲以静天下将自正论德章第三十八上德不德是以有德下德不失德是以无德上德无爲而无以爲下德爲之而有以爲上仁爲之而无以爲上义爲之而有以爲上礼爲之而莫之应则攘臂而仍之故失道而后德失德而后仁失仁而后义失义而后礼夫礼者忠信之薄而乱之首也前识者道之华而愚之始也是以大丈夫处其厚不居其薄处其实不居其华故去彼取此法本章第三十九昔之得一者天得一以淸地得一以甯神得一以灵谷得一以盈万物得一以生侯王得一以爲天下贞其致之一也天无以淸将恐裂地无以甯将恐发神无以灵将恐歇谷无以盈将恐竭万物无以生将恐灭侯王无以爲贞而贵高将恐蹶故贵以贱爲本高以下爲基是以侯王自称孤寡不谷此其以贱爲本耶非乎故致数车无车不欲琭琭如玉落落如石去用章第四十反者道之动弱者道之用天下万物生于有有生于无同异章第四十一上士闻道勤而行之中士闻道若存若亡下士闻道大笑之不笑不足以爲道故建言者有之明道若昧进道若退夷道若类上德若谷大白若辱广德若不足建德若偷质眞若渝大方无隅大器晚成大音希声大象无形道隐无名夫惟道善贷且成道化章第四十二道生一一生二二生三三生万物万物负阴而抱阳冲气以爲和人之所恶惟孤寡不谷而王公以爲称故物或损之而益或益之而损人之所教我亦教之强梁者不得其死吾将以爲教父徧用章第四十三天下之至柔驰骋天下之至坚无有入无间吾是以知无爲之有益不言之教无爲之益天下希及之立戒章第四十四名与身孰亲身与货孰多得与亡孰病甚爱必大费多藏必厚亡知足不辱知止不殆可以长久洪德章第四十五大成若缺其用不敝大盈若冲其用不穷大直若屈大巧若拙大辩若讷躁胜寒静胜𤍠淸静爲天下正俭欲章第四十六天下有道却走马以粪天下无道戎马生于郊罪莫大于可欲祸莫大于不知足咎莫大于欲得故知足之足常足鉴远章第四十七不出戸知天下不窥牖见天道其出弥远其知弥少是以圣人不行而知不见而名不爲而成忘知章第四十八爲学日益爲道日损损之又损以至于无爲无爲而无不爲故取天下常以无事及其有事不足以取天下任德章第四十九圣人无常心以百姓之心爲心善者吾善之不善者吾亦善之德善矣信者吾信之不信者吾亦信之德信矣圣人之在天下惵惵爲天下浑其心百姓皆注其耳目圣人皆孩之贵生章第五十出生入死生之徒十有三死之徒十有三人之生动之死地亦十有三夫何故以其生生之厚盖闻善摄生者陆行不遇兕虎入军不避甲兵兕无所投其角虎无所措其爪兵无所容其刃夫何故以其无死地养德章第五十一道生之德畜之物形之势成之是以万物莫不尊道而贵德道之尊德之贵夫莫之爵而常自然故道生之德畜之长之育之成之熟之养之覆之生而不有爲而不恃长而不宰是谓玄德归元章第五十二天下有始以爲天下母旣得其母以知其子旣知其子复守其母没身不殆塞其兑闭其门终身不勤开其兑济其事终身不救见小曰明守柔曰强用其光复归其明无遗身殃是谓袭常益证章第五十三使我介然有知行于大道惟施是畏大道甚夷而民好径朝甚除田甚芜仓甚虚服文綵带利剑厌饮食财货有余是谓盗竽非道也哉修观章第五十四善建者不拔善抱者不脱子孙祭祀不辍修之于身其德乃眞修之于家其德乃余修之于乡其德乃长修之于邦其德乃丰修之于天下其德乃普故以身观身以家观家以乡观乡以邦观邦以天下观天下吾何以知天下之然哉以此玄符章第五十五含德之厚比于赤子毒虫不螫勐兽不据攫鸟不抟骨弱筋柔而握固未知牝牡之合而䘒作精之至也终日号而嗌不嗄和之至也知和曰常知常曰明益生曰祥心使气曰强物壮则老谓之不道不道早巳玄德章第五十六知者不言言者不知塞其兑闭其门挫其锐解其纷和其光同其尘是谓玄同故不可得而亲亦不可得而疎不可得而利亦不可得而害不可得而贵亦不可得而贱故爲天下贵湻风章第五十七以正治国以奇用兵以无事取天下吾何以知其然哉以此天下多忌讳而民弥贫民多利器国家滋昏人多伎巧奇物滋起法令滋彰盗贼多有故圣人云我无爲而民自化我好静而民自正我无事而民自富我无欲而民自朴顺化章第五十八其政闷闷其民醕醕其政察察其民缺缺祸兮福之所倚福兮祸之所伏孰知其极其无正耶正复爲奇善复爲妖人之迷其日固久是以圣人方而不割廉而不刿直而不肆光而不耀守道章第五十九治人事天莫若啬夫惟啬是谓早服早服谓之重积德重积德则无不尅无不尅则莫知其极莫知其极可以有国有国之母可以长久是谓深根固蒂长生久视之道居位章第六十治大国若烹小鲜以道涖天下其鬼不神非其鬼不神其神不伤人非其神不伤人圣人亦不伤人夫惟两不相伤故德交归焉谦德章第六十一大国者下流天下之交天下之牝牝常以静胜牡以静爲下故大国以下小国则取小国小国以下大国则取大国故或下以取或下而取大国不过欲兼畜人小国不过欲入事人夫两者各得其所欲故大者宜爲下爲道章第六十二道者万物之奥善人之宝不善之人所保美言可以市尊行可以加人人之不善何弃之有故立天子置三公虽有拱璧以先驷马不如坐进此道古之所以贵此道者何也不曰求以得有罪以免耶故爲天下贵思始章第六十三爲无爲事无事味无味大小多少报怨以德图难于其易爲大于其细天下难事必作于易天下大事必作于细是以圣人终不爲大故能成其大夫轻诺必寡信多易必多难是以圣人犹难之故终无难守微章第六十四其安易持其未兆易谋其脆易破其微易散爲之于未有治之于未乱合抱之木生于毫末九层之台起于累土千里之行始于足下爲者败之执者失之是以圣人无爲故无败无执故无失民之从事常于几成而败之愼终于始则无败事是以圣人欲不欲不贵难得之货学不学复众人之所过以辅万物之自然而不敢爲湻德章第六十五古之善爲道者非以明民将以愚之民之难治以其智多故以智治国国之贼不以智治国国之福知此两者亦楷式能知楷式是谓玄德玄德深矣远矣与物反矣乃至于大顺后已章第六十六江海所以能爲百谷王者以其善下之故能爲百谷王是以圣人欲上民必以言下之欲先民必以身后之是以圣人处上而民不重处前而民不害是以天下乐推而不厌以其不争故天下莫能与之争三宝章第六十七天下皆谓我大似不肖夫惟大故似不肖若肖久矣其细也夫我有三宝持而宝之一曰慈二曰俭三曰不敢爲天下先夫慈故能勇俭故能广不敢爲天下先故能成器长今舍慈且勇舍俭且广舍后且先死矣夫慈以战则胜以守则固天将救之以慈衞之配天章第六十八善爲士者不武善战者不怒善胜敌者不争善用人者爲下是谓不争之德是谓用人之德是谓配天古之极玄用章第六十九用兵有言吾不敢爲主而爲客不敢进寸而退尺是谓行无行攘无臂仍无敌执无兵祸莫大于轻敌轻敌则几丧吾宝故抗兵相加哀者胜矣知难章第七十吾言甚易知甚易行天下莫能知莫能行言有宗事有君夫惟无知是以不我知知我者希则我贵矣是以圣人被褐怀玉知病章第七十一知不知上不知知病夫惟病病是以不病圣人不病以其病病是以不病爱已章第七十二民不畏威大威至矣无狭其所居无厌其所生夫惟不厌是以不厌是以圣人自知不自见自爱不自贵故去彼取此任爲章第七十三勇于敢则杀勇于不敢则活此两者或利或害天之所恶孰知其故是以圣人犹难之天之道不争而善胜不言而善应不召而自来繟然而善谋天网恢恢疎而不失制惑章第七十四民不畏死奈何以死惧之若使民常畏死而爲奇者吾得执而杀之孰敢常有司杀者杀夫代司杀者杀是谓代大匠斵夫代大匠斵者希有不伤其手矣贪损章第七十五民之饥以其上食税之多是以饥民之难治以其上之有爲是以难治民之轻死以其求生之厚是以轻死夫惟无以生爲者是贤于贵生戒强章第七十六人之生也柔弱其死也坚强万物草木之生也柔脆其死也枯藁故坚强者死之徒柔弱者生之徒是以兵强则不胜木强则共强大处下柔弱处上天道章第七十七天之道其犹张弓乎高者抑之下者举之有余者损之不足者补之天之道损有余而补不足人之道则不然损不足以奉有余孰能以有余奉天下惟有道者是以圣人爲而不恃功成而不处其欲不见贤邪任信章第七十八天下柔弱莫过于水而攻坚强者莫之能胜其无以易之故柔胜刚弱胜强天下莫不知莫能行是以圣人言受国之垢是谓社稷主受国之不祥是谓天下王正言若反任契章第七十九和大怨必有余怨安可以爲善是以圣人执左契而不责于人故有德司契无德司彻天道无亲常与善人独立章第八十小国寡民使有什伯人之器而不用使民重死而不远徙虽有舟车无所乘之虽有甲兵无所陈之使民复结绳而用之甘其食美其服安其居乐其俗邻国相望鸡犬之声相闻民至老死不相往来显质章第八十一信言不美美言不信善者不辩辩者不善知者不博博者不知圣人不积旣以爲人已愈有旣以与人已愈多天之道利而不害圣人之道爲而不争太上道德经解后跋余少学时与释者佛印游颇得禅机三昧嗣后凡见梵典罔不了然心胸间而于道德之学则未之有得也迨后以党籍见谪岭表时与木石鹿豕居游一日登回鹤峯见有黄冠拍板唱歌而来向余长揖曰公学富矣亦曾见道德尊经乎余曰尝读之能解道德尊经乎余曰略解之黄冠因哂不置谓余曰解则解矣略解何言也倐忽不见因悟黄冠乃异人而未叩其姓名阅两载恩诏囘京师黄冠之言未尝一日忘每欲将道德经研穷作注而政务纷扰迄无成就嗣得余弟子由敬注尊经一帙繙阅之余不觉起敬起羡以爲此注一出当无复有出其右者而今乃见八洞仙祖合注异体同心同心同笔同笔同妙分明八洞之文如出一人之手倘所谓合同而化者耶自有此注而诸注可无庸矣自有此注而尊经益昭垂不朽矣余沗列仙末旣获见宏文而捧诵之因详述所由而敬跋之蓬莱大吏列仙领班苏轼敬跋太上道德经解后跋道德尊经乃洞眞祕典非至人莫能窥其奥非至义莫能阐其文人人皆知是经之义以静爲本以虚爲用以无爲爲爲以无事事事运在玄牝妙在谷神而其实大无不包细无不入举凡家国天下之要身心性命之本以至万理万事万物万殊皆莫踰焉是犹太极然范围亿天而不外任人各証境界自别千变万化统于一极天地因之以运行日月因之以昭明时序因之以和顺圣佛因之以统同任举一义总含无量义此孚佑上帝所以于分疏之外又有阐义之作也昔观音大士云道无名法卽道卽道卽法太上云专炁致柔此卽是正法得此法道在斯专者一也致者极也专一其炁动静无纷则静之又静斯可致极于柔若少有不专则静而不静非柔而近于刚矣非道也非法也尔法子玄修须体此三昧太上道德经解后跋尝攷古今注道德经者不下八百余家然或空论义理或附合金丹要皆专主所见未能洞会本源夫太上爲大道之祖万法之宗一切佛仙贤圣皆从此出正如日丽亿天容光必照大者见大小者见小盖自干坤开肇而代代化身初三皇时爲万法天师中三皇时号盘古先主又爲有古大先生后天皇伏羲时化身号郁华子女娲氏时化身号郁密子地皇神农时化身号大成子人皇轩辕时化身号广成子少皞时化身号随应子颛顼时化身号赤精子帝喾时化身号录图子帝尧时化身号务成子帝舜时化身号尹夀子夏禹时化身号眞行子商汤时化身号钖则子特未有诞生之迹至商十八王阳甲十四年分神化㤅寄胎与玄妙玉女八十一载至商第二十二王武丁庚辰二月十五日卯时诞迹于楚之苦县濑乡曲仁里母降左腋攀李指姓名耳字伯阳号曰老聃是爲后天老子在商汤爲守藏史在武王时爲柱下史至周昭王二十三年西出函谷关令尹喜留至福地着此五千言今得孚佑上帝逐句诠解妙彻玄微着字无多选言居要又得八祖合注理无不赅义无不贯平正通达一洗从前支离附会之说眞堪与经并垂万古矣今同人共将全书宗正重加釐订小子校缮是经谨跋识数语于简末云纯阳法嗣正化子恩洪敬跋悟眞篇卷之上紫阳眞人张伯端着云阳道人朱元育阐幽悟眞篇者宋紫阳眞人天台张平叔所撰也紫阳出海蟾刘祖派下爲南宗第一祖悯世人不知金丹大道堕落旁门特作此书令学者穷理尽性以至于命耳此书源头出自阴符道德两经其作用则略仿参同契大抵是恐泄天机不敢直説故有药物鑪鼎火候之法象有干坤坎离龙虎铅汞之寓言奈何言之愈谆世人愈加茫昧孰知眞者卽人人具足之眞性命也性命在先天本来一体在后天必须全修大约有爲之功所以了命无爲之道所以了性性命俱了适还其具足之本来有爲卽无爲后天卽先天也所谓无上至眞之道也篇中种种法象寓言迷之卽一切皆妄悟之卽一切皆眞盖言眞则性命在其中言悟则穷理尽性以至于命悉在其中矣书中大约分性命两宗性宗是无圣无凡妙觉本源人人可以与闻命宗乃是超凡入圣金丹作用非眞师无由启发兼之近代旁门妄加笺註迷误后学下者甚至流入鑪火彼家高者亦不过独修一物祖意晦塞久矣天不爱道愚敢尽泄师授眞诠以阐其幽焉此书本有次第多爲后人所乱以致漫无头绪失其元初面目矣谨参藏本悉依金液还丹工夫次第而校正之七言四韵一十六首以表二八一斤之数不求大道出迷途纵负贤才岂丈夫百𡻕光阴石火烁一生身世水泡浮只贪名利求荣显不觉形容暗瘁枯试问堆金等山岳无常买得不来无此章言一切凡夫无常迅速之可畏也人生虽有百年期夭夀穷通莫预知昨日街头犹走马今朝棺内已眠尸妻财抛下非君有罪业将行难自欺大药不求争得遇遇之不鍊是愚痴此章言人当勤鍊大药以出世也此与首章是祖师特地警策世人爲金丹大道发端首章言生死事大无常迅速不论夀夭穷通一切难逃生死轮回业报次章言世人欲脱生死超轮回消罪业非鍊大药不可首章所云大道统言穷理尽性至命之事次章所谓大药盖指金丹也大道言其统体大药言其作用度世之方惟有金丹最爲㨗径然则人之出世求师以鍊金丹大药者救死而已其可缓乎学仙须是学天仙惟有金丹最的端二物会时情性合五行全处虎龙蟠本因戊己爲媒娉遂使夫妻鎭合欢只候功成朝玉阙九霞光里驾翔鸾此章特揭金丹爲学道者作指南也首章所云大道次章所云大药俱指金丹而言语意尙引而不发此章特明揭之世人才説学仙二字除𨚫黄白男女便以吐纳导引搬精运气当之至爲浅陋可笑不必言矣又闻道家説有五等仙天地神鬼优劣判然佛家説有十种仙夀千万𡻕报尽还堕学道之士茫茫多歧莫知适从岂知无上至眞之道只有天仙一路而巳此仙非五等仙中留形住世十洲三岛之仙亦非十种仙中不修正觉报尽还堕之仙乃无上仙也此天非凡夫欲界色界有漏之天并非外道非想非非想定住无色界销碍入空与夫穷空不归八万劫终毕竟轮转之天乃第一义天也稽之周易干象爲天干者纯阳之体纯粹以精坚刚不朽卽金刚长住之法性万劫不坏之元神也以天体纯阳故喻之曰干爲天而非三界诸天之可比以金性坚刚故喻之曰干爲金而非世间凡金之可伦乃知天仙卽金仙也从修学金丹大道而得之者也金者不坏之法身丹者圆成之实相金丹大道从有爲以入无爲卽了命而兼了性方是形神俱妙尽性至命之极则学道者第一步便须从此立定脚跟才知端的下手处故曰学仙须是学天仙惟有金丹最的端金丹下手彻始彻终只是坎离二物后天之坎离卽先天之干坤也在先天爲性命在后天又爲性情究而言之只是身心两字而已心本纯阳先天干性也中有至阴之精感物而动性遂转而爲情离中之阴卽火中之木也身本纯阴先天坤命也中有至阳之炁寂然不动命乃转而爲性坎中之阳卽水中之金也坎离一交则情性自然会合矣金性勐烈而难犯其象爲虎木情柔和而利物其象爲龙水火乃坎离之体金木乃坎离之用金木并水火交两物会于中宫则五行之炁全矣故曰二物会时情性合五行全处虎龙蟠身心一内一外不能遽合须得中黄眞意以和合之戊已二土卽眞意也眞意旣到身心才打成一片二物之情性欢然和合矣此与媒人勾引两姓合欢何异故曰本因戊己爲媒娉遂使夫妻鎭合欢自此三家相见结成圣胎金丹成矣再加温养工夫鍊之又鍊九转功圆金丹赫然发光自太玄关逆流到天谷穴直入太清圣境岂非朝玉阙驾翔鸾而游戏于九霞之表乎此乃金丹脱胎换鼎法象非若世俗飞升之説也所谓天仙之道惟有金丹最的端者如是而已此章揭出金丹爲通部纲领下乃详言金丹作用三五一都三箇字古今明者实然稀东三南二同成五北一西方四共之戊己自居生数五三家相见结婴儿是知太乙含眞炁十月胎圆入圣基此章言金丹造化不出河图也盖金丹作用卽阴阳五行以超出阴阳五行上章言二物会合全赖戊己三五之象昭昭矣然岂无所本哉参同契云圆三五寸一分又云三五并爲一兮都集归一所此三五一三箇字之所自来往古今来学道者如牛毛知此三字者不啻如兎角孰知其渊源出自河图哉以河图参之东三之木在人爲魂南二之火在人爲神木火爲侣两者合成一家阳内藏阴其中虚灵具有心象故曰东三南二同成五西四之金在人爲魄北一之水在人爲精金水共处两者合成一家阴内藏阳其中满实具有身象故曰北一西方四共之中宫之土兼摄木火金水总持精神魂魄自成一家独而无偶眞意之象身心会合而归中黄三家相见之象于是眞种生圣胎结矣卽参同契所谓三物一家都归戊己也故曰戊己自居生数五三家相见结婴儿夫后天之心卽先天元精也后天之身卽先天元炁也后天之意卽先天元神也其初太极涵三浑然一中而已自一分爲二并中宫爲三家二分爲四并中土爲五行从此千变万化生生不穷顺之斯爲常道不免轮回逆之便名金丹超凡入圣盖金丹一道到得三家相见自然并两归一两旣归一则四象五行六气七政八卦九宫之类无不归一而名太乙含眞炁矣再加向上温养锻鍊工夫至于胎圆炁足岂难超凡以入圣哉故曰是知太乙含眞炁十月胎圆入圣基此章总括河图贯串周易与参同契相爲表里是全书提纲挈领处草木阴阳亦两齐若还缺一不芳菲初开绿叶阳先倡次发红花阴后随常道卽斯爲日用眞源返此有谁知报言学道诸君子不识阴阳莫乱爲此章言性命之功必须全修也盖造化之妙用不出三五三五之渊源皆起于一一者无极而太极也太极动而生阳静而生阴自一分爲二阴阳之变合遂不可胜穷矣大而天地细而万物莫不有阴有阳卽如草木无情之物也亦必阳倡阴和然后花叶齐敷着其芳菲叶之开也其色绿似乎属阴不知惟阳爲之倡叶始微开是则阳统阴而处其最先也花之发也其色红似乎属阳不知惟阴爲之随花乃大放是则阴从阳而居其略次也征诸河图天一生水地以六数包之外阴内阳卽绿叶之象地二生火天以七数包之外阳内阴卽红花之象人身亦然坎外虚而中实身象也此非四大假合之身乃眞空中妙有也离外实而中虚心象也此非六尘缘影之心乃妙有中眞空也一切凡夫身逐根而生尘心缘尘而起识顺以出之日用不知遂致流浪生死学道之士贵在逆而返之取坎中眞阳点化离中眞阴身心打成一片而先天之眞源复矣只此一阴一阳顺之卽凡逆之卽圣道本一源功须兼致或执幻形爲身而着于有或执顽空爲心而偏于无皆由不识眞阴眞阳妄作妄爲者也奚啻北辕而南其辙乎祖师儆策一切学人访求眞师穷究性命根源必须洞晓阴阳深达造化切不可独修一物瞎鍊盲参阴阳二字卽系辞传所谓一阴一阳之谓道也在先天爲干坤于人爲性命在后天爲坎离于人爲身心究竟坎离卽干坤身心卽性命也以造化喻之曰日月曰水火以物类喻之曰铅汞曰虎龙以人身喻之曰魂魄曰心肾以人伦喻之曰男女曰夫妇有等旁门见篇中阴阳夫妇男女等字面遂附会作女鼎之説诳惑下愚助其邪淫不惜丧身失命更有援女鼎邪説以註此书者定入无间地狱或变厠中蛆虫永劫难出头矣哀哉痛哉阳里阴精质不刚独修一物转羸尫劳形按引皆非道服气飡霞总是狂举世漫求铅汞伏何时得见虎龙降劝君穷取生身处返本还源是药王此章言独修一物之非道当直穷性命根源也承上两章言一阴一阳是谓大道三家相见乃结圣胎外此总落旁蹊非眞种子矣有等学人未遇明师错认离中阴精以爲本性更不求坎中眞阳点化纵使执心不起到得澄澄湛湛田地终是无量劫来识神难免生死轮回岂能证金刚不坏之身乎此独修一物者所以偏枯而羸尫也又有索诸身内而爲劳形按引若熊经鸟伸之类索诸身外而爲服气飡霞若吞日精月华之类正如穷子覔珠怖头狂走较彼独修一物者去道弥远矣所以然者皆由不识身心两字耳离中眞阴便是心坎中眞阳便是身喻以无情之物强名铅汞喻以有情之物强名虎龙以身心本体而言强名曰药物以锻鍊身心而言强名曰火候旁门旣不识先天源本又岂能降伏其身心哉故欲降伏身心必须穷取生身受炁之源父母未生以前干坤合德性命圆成囫囫囵囵一个太极而已及乎出胎以后干破爲离坤实爲坎从㘞地一声时两下分开性命无由返还学道之士先当求明师点破生身受炁根源乃取坎中一阳返之于离而成干卽取离中一阴还之于坎而成坤复还先天性命囫囫囵囵才成得一个人此便是七返九还金丹大药而证万劫不坏之身岂独修一物者所能彷彿乎然返还之功非必索诸受炁之初也凡人卽眼耳鼻舌合成此身其机生生不息会归一心卽所谓生身处也此生生者顺之卽凡逆之卽圣人能从十二时中时时收视返听穷之又穷一念回机陡然觉悟当下便识取父母未生前面目再加时时保任之功是谓返本还源而大药从此出识得心王便是药王矣人人本有长生药自是迷徒枉把抛甘露降时天地合黄芽生处坎离交井蛙应谓无龙窟篱鷃争知有凤巢丹熟自然金满屋何须寻草学烧茅此章言大药不待外求也大药之本无过性命性命之用不离身心父母未生以前人人具足生身受炁而后一切圆成此太上所谓谷神不死者只在当人返之还之耳世人爲积习所迷狂惑失性把大药抛在一邉向外驰求叧覔长生道路终身役役至死不悟倘遇眞师指破迷途方知人人具足底身心便是长生大药并两归一眞种自生有若甘露之降自天中黄芽之产在土内盖甘露从天而降喻言先天一炁倐然从虚无中来无中生有甚是奇特也黄芽从地而出喻言二物交会一点眞阳从坤土中迸出药苗新嫩而可採也两象一意总是坎离交而产药之时也奈何世人弃眞逐妄见同篱鷃智若井蛙不识北海之中自有龙窟朝阳之地本有凤巢将人人具足之大药当面蹉过所谓同门出入不相逢也岂知丹头一点铜铁皆金后天一切渣滓俱化作先天元炁取之左右逢其源矣乃抛却此等受用转向后天渣滓中覔些小勾当何异抛却满屋黄金反去寻药草而烧茅弄火乎休鍊三黄及四神若寻众草便非眞阴阳得类归交感二八相当自合亲潭底日红阴怪灭山头月白药苗新时人要识眞铅汞不是凡砂及水银此章直指先天药物以破旁门也大药旣人人具足不待外求可见一切后天渣滓皆非眞种矣何必鍊三黄四神而寻众草乎三黄四神俱是鑪火家药物祖师将此以喻后天渣滓者也大抵以凡精凡气凡神爲三要者便是三黄以心肾肺肝爲四象者便是四神取周身津液血气爲运用者便名众草不知一落后天形气便非虚无至眞之大药所以不当鍊也药之眞者无过坎离二物离中眞水恒欲下流坎中眞火恒欲就上此本天本地之性情也两者一交水仍归地火仍归天亲上亲下各从其类矣天一生水而成以地六爲坎地二生火而成以天七爲离今取坎中之一上合离七离中之二下合坎六是爲二八二八相当恰合一斤之数自然相亲而归一体此两句指坎离旣交而言其必至之理也当其欲交未交之时坎中眞阳涌出北海如潭底之日赫然发光一切阴气邪魔到此自然消灭及乎眞阳上升与离中眞阴配合结成金丹如天上太阴映太阳以爲光初出庚方之上到此药苗新嫩急须採取而烹鍊矣此两句指坎离初交而言其自然之象也大抵坎中阳炁爲眞铅离中阴精爲眞汞坎离卽铅汞也铅汞卽身心也身心之用乃精炁也精炁之体乃性命也两者打合浑然元神乃是眞中至眞人能洞识此物方知后天精气一切非眞庶不爲凡砂水银所诳惑矣凡砂水银旣非眞种三黄四神之与众草又可认以爲眞哉何时人之瞶瞶也此法眞中妙更眞都縁我独异于人自知顚倒由离坎谁识浮沉定主宾金鼎欲留朱里汞玉池先下水中银神功运火非终旦现出深潭月一轮此章言坎离交而产药乃金丹之初基也眞铅眞汞旣非凡砂水银之可拟学道者能舍此而别求妙法乎后天身心卽先天性命人人具足之本眞也何以异于人哉然归根复命之作用全在顚倒同而异矣不同而同者先天自然之本体至眞也卽内药也非异而异者后天顚倒之妙用乃从妙用而返至眞也卽外药也老子云我独异于人而贵求食于母此之谓也就先天而言本以干性爲主坤命爲宾自中爻互易爲离坎未免宾反爲主主反爲宾离中木汞其性飘忽而喜浮主中宾也坎中金铅其情鎭重而喜沉宾中主也人皆知干坤顚倒而爲坎离金沉木浮主宾之位似乎不定岂知坎离再一顚倒而还干坤金之沉者转浮木之浮者转沉干性依旧是主坤命依旧是宾浮沉之用转而主宾之位定矣离之匡廓属干是名金鼎其中浮而易走者爲朱里汞宾之位心之象也坎之匡廓属坤是名玉池其中沉而不迁者爲水中银主之位身之象也汞性刻刻流转顺以出之易走而难留不能自主如欲留之必须用水中之银金性鎭重出自坎宫反来作主逆以制之眞汞受制始不飞走到此身心一片寂然不动矣然而调伏身心全仗眞意妙在欲留先下四字浮沉互换主宾顚倒之用恰在其中二物交会不出一时运火神功无过回光返照只消刹那间金丹一粒现出北海大渊之中如满月轮赫然光透帘帷矣坎离初交便产大药採取烹鍊之功从此而起此外药之作用卽还丹之根基也岂非眞中更眞者乎要知产药川源处只在西南是本鄕铅遇癸生须急採金逢望远不堪尝送归土釜牢封固次入流珠厮配当药重一斤须二八调停火候托阴阳此章详言採取温养乃金丹之火候也上章言深潭月现则金丹大药产矣然未言产自何地採自何时养之何法学者仍茫然无下手处此火候之不可不知者也眞金出自水底故取象于川源大药产在坤土故取象于西南且大药之产实与天上太阴同其造化月望于东方干甲之位后此爲艮丙之下弦而魄生一阴已在巽辛位上动极而静是爲月窟光敛于东北万化归根丧朋之象也月晦于北方坤癸之地后此爲兑丁之上弦而魂生一阳已在震庚方上静极而动是爲天根光现于西南药苗新长得朋之象也旣知身中产药之地卽知身中採药之候矣故曰要知药产川源处只在西南是本鄕大药旣产是名眞铅铅者杳杳㝠㝠一味水鄕铅也水有壬癸之分壬阳水清癸阴水浊盖时之子妙在心传眞意初动爲阳再转卽阴阴一生而眞种失矣当乘阴之未生而採之故曰铅遇癸生须急採眞铅出水又名眞金眞金者恍恍惚惚一点水中金也金有老嫩之别其嫩也象月初望其老也象月旣望盖月之圆存乎口诀眞炁初凝恰当望日蟾光圆足时过而眞炁已失卽望远矣当乘阳之未散而尝之故曰金逢望远不堪尝此言活子时到採取之功也大药旣採卽以眞意送之上升天谷引入黄庭牢闭六门固济而隄防之又当以神光刻刻回抱不可须臾间断盖眞铅升鼎只当得一物惟急入太阳流珠以配之则神炁相守心息相依铅汞相投身心二物才打成一片矣故曰送归土釜牢封固次入流珠厮配当此言大药入鼎温养之功也採取之后继以温养大药永无耗散矣然欲药足而火均其功岂易言哉大药不计斤而云重一斤者取其至足也金丹之圆必合两弦眞炁以成之其间金水各半不及则嫩太过则老不先不后之间可失其平乎採时谓之药药中有火焉眞火本无候而云调停者取其至均也两弦旣合必借天然眞息以调之其中文武异宜意散则冷念起则炎不炎不冷之间可失其准乎鍊时谓之火火中有药焉以火鍊药便是以神御炁而金丹之功就矣故曰药重一斤须二八调停火候托阴阳此章是金丹底作用关键不比其他泛论其中火候之秘不着于文须得圣师亲授然须知採取之妙全在念头不动处盖不採之採是谓眞採不取之取是谓眞取此又火候之至妙至妙者也过此以往便是还丹作用矣虎跃龙腾风浪粗中央正位产玄珠果生枝上终期熟子在胞中岂有殊南北宗源翻卦象晨昏火候合天枢须知大隐居㕓市何必深山守静孤此章言干坤交而结丹乃还丹之全功也上章言旣得金丹大药养在黄庭土釜中神炁相守子母相恋归根而复命矣至于静极生动正子时到便当驾动河车聚火载金自尾闾关升到天谷穴勐烹而极煅之如龙争虎鬬风涛汹涌撼动干坤至于干坤交姤罢一点金液依然落在黄庭中央故曰虎跃龙腾风浪粗中央正位产玄珠从此更加温养之功如龙护珠如鸡抱卵默默回光勿忘勿助到得玄珠成象太乙含眞恰似菓熟香飘婴儿自然变化而超脱矣故曰菓生枝上终期熟子在胞中岂有殊干南坤北先天定位系造化自然宗源一到后天则天地不交而反成否矣今者干坤旣交否转爲泰便将周天卦象通盘翻转故曰南北宗源翻卦象晨昏二字只是一动一静一阳动而爲复法当进火进至六阳动极而复静矣一阴静而爲姤法当退火退至六阴静极而复动矣一进一退循环无端悉听命于天枢盖周天之行度无所不动只有天枢兀然不动在人爲天谷元神常应常静者也一切火候进退无非合此不动之枢而已故曰晨昏火候合天枢还丹之功全在致虚守静然而静不离动舍动取静深山之象也喻独修一物也卽动而静㕓市之象也喻还丹作用也各人有一无位眞人隐在六根门头时时发用时时退藏终日坐千峰顶上不离十字街头终日游十市街头不出千峰顶上正如天行常转而天枢兀然不动岂必沉空守寂坐在黑山鬼窟方称大隐乎故曰须知大隐居㕓市何必深山守静孤此结言还丹作用性命全功非独修一物者可比也不识玄中顚倒顚争知火里好栽莲牵将白虎归家养产箇明珠似月圆慢守药鑪看火候但安神息任天然群阴剥尽丹成熟跳出樊笼夀万年此章言还丹妙用由顚倒而归自然也通上数章坎离交而产药干坤交而得丹总是顚倒妙用但世人知之者希耳卽如常道阴阳火生于木水生于金顺而出之慾动忿胜生转爲杀所谓五行顺行法界火坑也在阴符谓之祸发必尅丹道阴阳则不然水转生金火转生木逆而反之忿惩慾窒杀转爲生所谓五行顚倒大地七宝也在佛经谓之火宅生莲故曰不识玄中顚倒顚争知火里好栽莲火中生木便名青龙水中生金便名白虎白虎原系干家眞金落于坤宫而成坎者今用驱虎就龙之法取坎中眞金点在离内金来归性乃称还丹而干体圆矣故曰牵将白虎归家养产箇明珠似月圆此金丹大药产在坤炉之法象也再加向上工夫採取锻鍊金丹乃归干鼎而称金液还丹矣丹旣归鼎仍以炉中眞火养之火候之调全在眞息非后天唿吸之气也眞息与元神相依又名神息天枢兀然法轮常转自然出息不随万縁入息不居藴界所谓天然眞火也故曰谩守药炉看火候但安神息任天然凡人四大一身无非阴气从心意识中幻出种种贪嗔痴慢未出三界种种皆樊笼也得此丹头一点阴气已转而爲阳从此鍊之又鍊剥尽羣阴露出圆陀陀光烁烁未生以前面目顿超三界永脱樊笼而证万劫不坏之金身矣故曰羣阴剥尽丹成熟跳出樊笼夀万年此章言丹道顚倒之极归于自然通上数章而结之黄芽白雪不难寻达者须凭德行深四象五行全借土三元八卦岂离壬鍊成灵宝人难识消尽阴魔鬼莫侵欲向人间留秘诀未逢一个是知音此章言学道者当勤修德行以立丹基也金丹大道旣可脱樊笼超三界是谓无上至眞法宝矣苟非至德何以凝至道乎坎中眞阳是名黄芽离中眞阴是名白雪卽此二物金丹之眞药也眞药必传眞人眞人必崇德行德之与行非一非二如车之两轮鸟之两翼德之眞者无过净明忠孝扶植纲常行之眞者无过济困扶顚方便利物若能交修并证表里如一自然动天地格鬼神遇眞师得眞药倘德行有亏纵遇眞师授眞道决然承当不起往往半途夭折末路败亡阴符经所谓小人得之轻命是也征诸河图金水木火爲四象并中土爲五行金水木火皆从中土而生循环一周复归中土起根在此归根亦在此故曰四象五行全赖土三元者元精元炁元神也八卦者干坤并六子也三元只是一元八卦只是一个太极一由中出从天一中生出眞水实爲万化之源故曰三元八卦岂离壬上句言中在丹道爲眞意下句言一在丹道爲眞铅中黄眞意寂然不动身心自然浑合从虚无生出大药是名眞铅眞铅卽金丹也卽黄芽白雪二物所会合而成者也从此鍊之又鍊化凡质爲灵质而人莫测损之又损消阴气爲纯阳而鬼莫侵矣自非大药之功何以得此然非德行甚深者又曷克致此哉此等秘诀父不得而授之子臣不得而献之君必其人德行隆重夙有仙縁才承当得起寥寥天壤知音者谁祖师到此不能不爲之三叹矣叹知音之难逢正叹积德累行之难其人耳好把眞铅着意寻莫教容易度光阴但将地魄擒朱汞自有天魂制水金可谓道高龙虎伏堪言德重鬼神钦已知夀永齐天地烦恼无由更上心此章言金丹之妙确然可以度世也承上言德行旣足立基大药本非难致当汲汲以求眞铅矣眞铅乃先天一炁从虚无中来卽金丹大药也此药至灵至妙不在四大一身中却又不可身外摸索须得眞意以擒之眞意一到时入杳冥则眞铅自生得之则命由我立庶不迁延𡻕月虚度光阴矣眞铅虽是一炁其初却因两物结成并两爲一须用顚倒工夫先将北方水中之金擒住南方火中之木卽以南方木中之火制却北方水中之金于是金木兼并水火旣济而眞铅得矣火中之木水中之金卽天魂地魄也魂魄卽龙虎也身中之眞龙眞虎旣伏世间龙虎自无不驯伏矣身中之阳魂阴魄旣归世间鬼神亦无不归命矣此不特道业至高抑亦德行至重才能如此如此道高德重便可提挈天地把握阴阳天地有坏这个不坏一切烦恼悉化爲妙明眞心此非断烦恼而证菩提烦恼卽菩提也性命俱了此金丹大道出世之极则也不识眞铅正祖宗万般作用枉劳功休妻谩遣阴阳隔絶粒徒教肠胃空草木阴阳皆滓质云霞日月属朦胧更饶吐纳并存想总与金丹事不同此章言金丹大道逈絶旁门也上章言眞铅之妙可以超凡入圣学道者可不识眞铅哉眞铅是先天一炁从虚极静笃中来虽似有作其实无爲乃造化之根源大丹之宗祖非独修一物者可以并驾并非搬弄后天精炁一切妄作妄爲者可以倖致也一阴一阳各正性命方称大道何须休妻若独修一物天地不交眞种无由生化矣此休妻而阴阳否隔之象也浩然之气充塞天地自然不假一毫外物帮补何消絶粒若内不足而强絶外縁未免馁在其中矣此絶粒而肠胃空虚之象也草木金银喻身中浊物如心肾肝脾之类云霞日月喻身中凡气如精神魂魄之类此等皆后天渣滓合之四象五行不过依稀彷彿而已与先天一炁有何干涉乎更有执唿吸爲元气者未免着于吐纳认思虑爲元神者未免着于存想岂知眞息之息与不神之神合爲一炁返乎太虚才是金丹大道与此等旁门天渊逈别不可不明辨也夫金丹卽眞铅也世人旣不识眞铅安识金丹此章痛扫旁门极其警䇿惜乎愚夫错认休妻一语又流入採阴旁门造下地狱种子恰如避溺而投火矣哀哉万卷丹经语总同金丹只此是根宗依他坤位生成体种在干家交感宫莫怪天机都泄漏只縁学者尽愚蒙若能了得诗中意立见三清太上翁此章言金丹大道爲超凡入圣㨗径乃悟眞篇上卷之结尾也前章言金丹作用逈絶旁门可见只此一事实余二卽非眞矣岂特此书爲然纵阅尽万卷丹经亦只言此一事耳先天羲易提出干坤坎离已爲丹经开山作祖道德并清静诸经惟宗自然虽直指无爲之道而金丹作用已在其中阴符及参同诸书要人返本虽详示有爲之功然作用到头仍归自然大道至于关尹庄列之所阐扬钟吕海蟾之所撰述莫不皆然无非究性命之根以定金丹之宗而已所云金丹最的端者此其根宗也金丹作用篇中言之旣详统而论之只是产药于坤炉结丹于干鼎两言可尽以金丹言之坎离始交而产大药坤宫事也至于依时採取升入天谷引归黄庭则属之干家矣以还丹言之採药入炉而用文火温养坤宫事也至于聚火载金交媾煅炼于崑崙顶上则又属干家矣崔公所谓产在坤种在干是也故曰依他坤位生成体种在干家交感宫祖师剖露到此可谓直泄天机矣奈世人尙惑于旁门或以彼我两家分干坤此与无间地狱作因縁者或以脐下顶上两地分干坤此向黑山鬼窟作活计者岂非愚蒙之极乎倘有智慧过人之士参訉勤恪神明忽告当下豁然了悟方知山河大地总是鼎炉蠢动含灵悉皆药物日用动静无非火候三清太上卽我本来法身而立地成眞作祖矣故曰若能了得诗中意立见三清太上翁三清者玉清上清太清三境眞人也太上者巍巍尊高先天眞宰也凡夫一闻三清太上便惊惶无地妄谓此乃天上至尊断无我分不知我之元精卽玉清眞人卽佛家所谓清净法身也我之元炁卽上清眞人卽佛家所谓千百亿化身也我之元神卽太清眞人卽佛家所谓圆满报身也举一卽三是名三清会三归一是名太上非三而三非一而一无上而上眞空不碍妙有故曰无极而太极三本非三一本非一上本无上妙有不碍眞空故曰太极本无极此乃无上至眞妙觉之道也祖师所云悟眞者悟此而已从前一切金丹作用若炉鼎若药物若火候到此总属筌蹄何况旁门小乘呜唿茍非三教至人其孰能知之哉此卷已括尽金丹作用以下不过引而伸之耳一路剖析次第秩然到末了才直泄天机作者注者双眼洞照读者亦知之否耶悟眞篇卷之中紫阳眞人张伯端着云阳道人朱元育阐幽七言絶句六十四首以象卦数道自虚无生一炁又从一炁产阴阳阴阳再合成三体三体重生万物昌此章言大道顺生之序也道德经云道生一一生二二生三三生万物只此数句包罗万象该括三教惜未有知其解者大道本来无方无体浑然太虚不可道不可名者也强名之曰虚无曰自然曰未见炁然才谓之虚卽实矣才谓之无卽有矣才谓之自然卽该具因縁矣才谓之未见炁而元炁已生道生一矣故曰道自虚无生一炁周子所谓无极而太极是也一炁旣分其中便有清有浊有动有静动而清者上浮爲天静而浊者下凝爲地一生二矣故曰又从一炁产阴阳周子所谓分阴分阳两仪立焉是也从此天气下降地气上升二气交感人生其中二生三矣故曰阴阳再合成三体周子所谓干道成男坤道成女是也只此一元之炁充周布满三才旣备品物咸亨情与无情莫不各正性命三生万物矣故曰三体重生万物昌卽周子所谓万物生生而变化无穷者也此章是祖师述道德经特衍而明之以爲中篇六十四章纲领所谓顺去生人生物者也从此逆而返之便是金丹大道万物芸芸各返根返根复命卽长存知常返本人难会妄作招凶众所闻此章言学道者当知常返本也道生一一生二二生三三生万物可见大道物物具足矧人爲万物之灵可不思返本还源乎倘能从日用常道顚倒求之卽此六根门头根尘相对时当下斩断意识意识不行六用皆息所谓一根旣返源六根成解脱也从此一切有情无情之物无不各返其根而先天之命复矣命复而谷神不死者终古常存矣卽太上所谓万物芸芸各归其根归根曰静静曰复命是也归根复命之功人人做得而世人往往当面蹉过者只爲不知常耳此道本至平而无奇至澹而无味不离日用直造先天是爲大常人能一念回机当下便同本得才知常卽返本矣奈何百姓日用而不知昧却自家底平常心往往厌常喜新向外驰求做出许多揑怪伎俩阴阳炉火无所不至妄作妄爲自取凶咎卽太上所谓不知常妄作凶也圣训昭昭世人岂不闻之乎此亦本道德经而发明之示人以返本还源之功但将死戸爲生戸莫执生门号死门若会杀机明反覆始知害里却生恩此章言杀机转爲生机卽反本之功也阴符经云生者死之根死者生之根恩生于害害生于恩盖世人之生死皆由于心心之生死皆由于物凡六根门头一切有漏处悉皆生死岸头也何以故一切有漏之处世人莫不依此安身立命所谓生门也卽皆恩也然一切有漏之处世人莫不从此丧身失命卽所谓死戸也卽皆害也倘顺而出之生门转作死门而害生于恩矣惟逆而返之死戸转作生戸而恩生于害矣害生于恩是生机反爲杀机也恩生于害是杀机反爲生机也所谓杀机反覆之妙也此章本阴符宗旨而发明之道德经主自然故直指虚无之体阴符经主作用故专提生杀之机然生杀之机卽所以归根而复命也祸福由来互倚伏还如影响相随逐若能转此生杀机反掌之间灾变福此章申言生杀之机也感应篇云祸福无门惟人自召此太上宝训也然须知学道人之祸福与世人所谓祸福逈别盖知常而返本卽自求之福也不知常而妄作卽自求之祸也岂不互相倚伏如影之随形响之应声乎倘能一念回机则生杀之关立转一切妄作妄爲者未尝不可知常而返本其转移之机关只在反掌间盖妄旣变而爲常卽无所不变矣从此殃可变庆凶可变吉灾可变福宇宙在手万化生身而爲造物之所不能杀矣祸福倚伏亦本道德经以申言上章杀机反覆之意要得谷神长不死须凭玄牝立根基眞精旣返黄金屋一颗明珠永不离此章言转两爲一乃金丹立基之功也道德经云谷神不死是爲玄牝玄牝之门是谓天地根谷神卽本来面目也谷取其至虚神取其至灵至虚至灵之机只在当下当下寂然不动当下感而遂通其来无首其去无尾谷神本自无生何有于死便从此无生中生生不息而天地万物皆从此出卽是道生一一生二顺而出之以爲生机者也若要逆而返之以爲杀机妙用须从玄牝立基坎中眞阳爲玄是名有中无命之寄于身者也离中眞阴爲牝是名无中有性之寄于心者也两者一合丹基乃立谷神自然长存故曰要得谷神长不死须凭玄牝立根基玄牝二物会归中黄先天至精妙合而凝何啻赤水玄珠得于罔象一得永得自然须臾不离故曰眞精旣返黄金屋一颗明珠永不离夫眞精旣返玄牝之基立矣玄珠成象岂非谷神长不死者乎此转两爲一之初基卽转杀爲生之妙用也玄牝之门世罕知休将鼻口妄施爲饶他吐纳经千载怎得金乌搦兔儿此章申言玄牝妙用非旁门所知也玄牝之与谷神其体则一其用则二名之以一有一无象之以一乌一兔张弛合辟旋干转坤太上所谓玄牝之门是谓天地根者也旁门不知其妙错认绵绵若存一句妄以口吐鼻纳爲玄牝作用谬甚矣岂知玄牝二物不过眞阴眞阳离中眞阴象日中金乌坎中眞阳象月中玉兔两者会合主宾顚倒自然相擒相制而结金丹阴符经所谓禽之制在炁也若但以口鼻吐纳爲功纵饶千秋万𡻕眞阴眞阳依然间隔怎得金乌搦兔之妙用乎此玄牝之门举世所以罕知也异名同出少人知两者玄玄是要机保命全形明损益紫金丹药最灵奇此章申言金丹之要断在玄牝也道德经首章云故常无欲以观其妙常有欲以观其徼又曰此两者同出而异名同谓之玄正与玄牝之説互相发明但世人知之者稀祖师特爲剖析之常无者卽玄也阳也主也在人爲眞性常有者卽牝也阴也宾也在人爲眞命一分爲二是爲异名二本乎一是爲同出学人能从有入无返乎先天是爲玄玄之要道矣故曰异名同出少人知两者玄玄是要机有无之体虽一作用却分两般有爲所以保命当加日益之功无爲所以了性当明日损之妙损之又损以至于无自然形神俱妙超脱而变化矣故曰保命全形明损益紫金丹药最灵奇水火相配合成紫色卽金丹法象有无交入性命齐了岂非玄玄之妙道乎不识阴阳及主宾知他那箇是疎亲房中空闭尾闾穴误杀阎浮多少人此章言独修一物之非道也盖有无同出之谓玄一阴一阳之谓道所以金丹之功必须性命全修篇中所説阴阳直指性命而言只此性命二字在先天爲干坤在后天爲坎离此两者有宾有主有亲有疎学人宜细辨之世人但知以离爲性不知离中之阴乃后天识神逐境流转者也学人彷彿依通便以此爲见性何异认贼作儿子未免以宾爲主应疎而反亲矣但知以坎爲命不知坎中之阳卽先天干性万劫不坏者也学人未遇眞师转斥此爲外物何异贫子觅衣珠未免以主爲宾应亲而反疎矣此毫釐千里之差不可不辨者也今世学道者但闻清静之説便牢闭六窗灰心静坐内不出外不入其象爲房中空闭尾闾穴卽所谓独修一物是孤阴者也只因不辨宾主亲疎未明玄玄大道并其所守之一物亦非矣误尽世人可胜道哉昔马祖在南岳一味坐禅南岳让公启以磨砖岂能作镜复示以打牛打车之机始豁然开悟会得这则公案便会得此章关键矣先且观天明五贼次须察地以安民民安国富方求战战罢方能见圣人此章言复命之功卽金丹作用也独修一物旣非大道彼金丹大道何如哉欲修金丹必须洞晓阴阳深达造化阴符经云观天之道执天之行又云天有五贼见之者昌五贼者五行天之所以造化万物卽人之所以自造自化者也若不明互生互杀之妙用怎得成丹故欲执天之行必先观天之道内观洞然才好下手身中造化不离方寸地此地兼摄坎离二用察之则主立矣主立则六根归元听命天君是谓民安三宝内敛外邪不生是谓国富从此坎离交姤方结金丹有龙争虎鬬之象交姤之时六根大定意识不行五贼皆束首受我驱策阴魔扫迹有战胜之象自此露出本来面目便是圣胎而见自已之圣人矣以复命而兼了性与天地合其德方成大道下章遂言战胜之功用用将须分左右军饶他爲主我爲宾劝君临阵休轻敌恐丧吾家无价珍此章申言金丹作用当明辨宾主以还眞也战胜而见圣人金丹之道圆矣然方战之时其功不可不愼左属阳右属阴离爲太阳左也而实阳中之阴则居左而反爲宾矣坎爲太阴右也而实阴中之阳则居右而反爲主矣所谓用将须分左右军也学者以见性爲主离光是也奈何中藏阴气识神尙存实未得爲见性一点干家眞性寄体坤中坎中元炁是也以其未卽来复也故谓之他以其爲我家故物故必须让他作主彼旣作主我反爲宾矣主宾互换顚倒之妙也其初先用离中眞阴回光返照旣而取出坎中眞阳反本还源识神死尽眞性才得现前此如大将临阵先擒其王眞种到手阴邪自散但中间进退之宜全仗调停火候如大敌之不可轻倘临炉之时一念妄动则坎中眞阳不可得而取是丧却吾家无价珍也可不愼乎此章当与上两章参看方知宾主顚倒之妙更有下劣旁门以此章轻敌上章战胜等句附会作採阴邪説诳惑世人丧身失命生当受雷霆之诛死当入无间地狱矣三才相盗食其时此是神仙道德机万化旣安诸虑息百骸俱理证无爲此章申言复命之功从有爲以入无爲也首章原本道德经言道生一一生二二生三三才之道备矣只此三才顺之卽凡逆之卽圣学道者能窃造化之机而用之岂难超凡入圣乎阴符经云三盗旣宜三才旣安又曰食其时百骸理动其机万化安盖大丹造化以天爲鼎以地爲炉以日精月华爲药物人居其中运行周天火候此丹道逆用之三才也然有两种作用以小周天而言当先取坎中之阳补离中之阴水火旣济会于中黄金丹产在炉中矣其机在候活子时到以爲採取之功以大周天而言坤反居上干反居下天地反覆交在崑崙还丹收归鼎内矣其机在候正子时到以爲煅炼之准两种作用内外交通始得参合三才结而成丹无非以眞意和合身心使元精元炁妙合而凝谷神自然长存人但知爲神仙妙诀不知此乃修德凝道中一段自然机用卽归根复命之要道也煅炼之后身心大定天君坐鎭中央寂然不动而五官四肢三百六十骨节八万四千毛孔元炁周流一切归命中黄正位譬如北辰居所而众星自拱又如阳回寒谷大地皆春可谓各正性命而保合太和矣岂非万化旣安诸虑尽息百骸俱理而得证无爲者乎此章言会三归一从有爲以入无爲正与首章相应盖卽阴符之作用契道德之自然摄用归体以了命而兼了性者也阴符宝字逾三百道德灵文止五千今古上仙无限数尽从此处达眞诠此章标两经宗旨以示大道之渊源也大道非师不传非经不印经者千圣相传之心印然三洞眞经不啻数千卷独推阴符道德两经开山作祖者以其道合天人爲穷理尽性至命之眞诠耳然两经宗旨同而不同异而不异道德经直指自然之本体其道从无入有其机主顺阴符经专提归根之作用其道从有入无其机主逆卽如篇中所引虚无一炁顺也继以知常返本则逆矣同出异名顺也继以察地安民则逆矣至于谷神之妙先从玄牝立基则顺而未始不逆相盗之机究竟无爲得证则逆而未常不顺此又见道德阴符有无不二性命同源之妙也然两经文字极其简奥阴符字仅三百道德文止五千自古上仙大圣皆从此得大受用后来着书立説者终不能出其范围诚哉其爲穷理尽性至命之眞诠也已契论经歌讲至眞不将火候着于文要知口诀通玄处须共神仙仔细论此章言火候之秘必假师传也阴符道德两经垂示眞诠爲万古学道者作指南针然其书乃直指归根复命至眞之要道尙未落丹经诸名相也至汉魏伯阳眞人始准易象作参同契建立鼎炉药物火候诸名相大约以干坤爲鼎炉以坎离爲药物以余六十卦爲周天火候意玄而语奥遂称丹经鼻祖从此接踵而起者有论有经有歌横説竖説无非以寓言发明至眞之理其所陈者卦爻铢两所用者年月日时此特火候之名相耳至眞之诀虽隐然在中却又引而不发其中玄妙须得圣师口口相授片言指破天机则纸上陈言总是源头活水紫清眞人所谓都来半句贯串万卷丹经是也不则双眼黑漆漆地纵有解会一似镜里观花水中捉月从何处着眼从何处下手哉饶君聪慧过颜闵不遇师传莫强猜只爲丹经无口诀教君何处结灵胎此章言金丹大道非师传不明也上章言口诀必待师传信矣或疑世有聪慧絶人者似可无待于师殊不知性由自悟命假师传自古到今未有无师而得证尽性至命之大道者所以黄帝拜访于崆峒孔子特询乎柱下此两圣者岂非慧过颜闵者哉彼其求师问道何其勤勤正以道妙不可强猜耳卽如阴符道德两经所言知常返本察地观天底道理只在眼前然未遇眞师无异水中捉月镜里观花令人何处下手又况后来丹经所述药物火候之祕曲譬广喻名相离奇有不目眩神惊者乎明之尙且不易矧能如法行持以结圣胎乎学道者当急访眞师以求眞诀毋得蹉跎𡻕月也然则丹经竟无用乎曰眞诀原只在丹经中正如僧繇画龙一般未经点眼尙是壁间之龙一朝点出便破壁而飞去矣点眼之妙存乎眞师梦谒西华到九天眞人授我指玄篇其中简要无多语只要教人鍊汞铅此章言眞师口诀只在汞铅二物也汞本无质喻妙有中眞空铅却有形喻眞空中妙有妙有中眞空卽先天祖性干是也眞空中妙有卽先天元命坤是也在后天性寄于心故干破爲离离之中虚者乃眞汞也命寄于身故坤实成坎坎之中实者乃眞铅也学道者能取坎中之阳点离中之阴才复还先天干体此鍊后天两物以成金丹也到得两物合体化作先天一炁始号眞铅却又只是一物此名外药复加採取而烹鍊之一点落在黄庭凝结圣胎此名内药更须抽铅添汞鍊之又鍊返于虚无始称眞汞铅尽汞干才得超凡入圣此鍊先天一炁以成大还丹也大抵以眞铅喻身眞汞喻心鍊眞铅所以了命鍊眞汞所以了性性命齐了大道毕矣岂非至简至易之眞诠乎我紫阳张祖当年于西蜀成都青城山面遇海蟾刘祖拜授金丹秘诀后因误传获谴隐名着书遂并其师承而隐之篇中性命微言皆从刘祖口授而付之一梦其意良深以西蜀爲西华以眞授爲梦授以指玄二字隐跃悟眞无非活句若作实法会卽是痴人説梦矣用铅不得用凡铅用了眞铅也弃捐此是用铅眞妙诀用铅不用是诚言此章揭示眞铅之妙用也上章铅汞对举而此单举眞铅者点出金丹大药令人知下手处也盖眞铅是先天一炁从虚无中来者凡铅乃凡精凡气也然对坎离二物而言身中凡精凡气总属凡铅对先天一炁而言则离中至阴之精坎中至阳之炁又属凡铅矣直到二物会合产出一点眞种才筭得眞铅眞铅卽金丹也卽所谓先天一炁从虚无中来者学者旣识得此眞种採取而锻鍊之是名金液还丹更加温养乳哺之功损之又损以至虚无消尽后天阴滓浑然一片先天法身圆明与太空同体是并其眞铅而弃捐之矣况凡铅乎虽不用铅其初却又用铅虽似用铅究竟又不用铅从有爲而入无爲卽了命而兼了性岂非西华所授之妙诀卽从上诸祖之心印乎古诗云用铅不用铅须向铅中作及至用铅时用铅还是错正见用而不用不用而用顚倒倒顚之妙凡篇中所云眞铅皆与此同看竹破须将竹补宜抱鸡当用卵爲之万般非类徒劳力争似眞铅合圣机此章申言眞铅爲还丹眞种也眞铅固是先天一炁不落形质然必须后天同类之物有以致之盖后天不得先天无以变化先天不得后天无以招摄离中至阴之精坎中至阳之炁虽属后天卽眞铅之所自出也两者一合眞铅自生此中招摄之妙有如用竹补竹用卵抱鸡自然无中生有返本还源后天形质才得眞铅点化自然超凡而入圣矣除却坎离二用总属非类何以致眞铅而合圣机哉未鍊还丹莫隐山山中前后尽非铅此般至宝家家有自是时人识不全此章言眞铅作用不可偏于守静也坎离两物会合方称眞铅眞铅卽金丹也旣得眞铅再加向上工夫採取而锻鍊之方称金液还丹还丹旣得更加九年面壁之功直到一尘不染万境皆空才合隐山法象还丹未就且当求之于㕓巿可也若便灰心冥目关闭六窗隔絶前后则外药之用从何而生故曰未鍊还丹莫隐山山中前后尽非铅眞铅之体产自先天虽则人人具足然非眞师点破识之甚难非金石凡药非彼家邪秽并非身中精气倘离此数者息心内守又未免独修一物落断灭种性邉见如入深山而求铅必不可得矣可惜至宝不遇眞师点破遂致人人觌面蹉过故曰此般至宝家家有自是时人识不全此章言复命之功不专守静隐山之象甚奇当与居㕓市闭尾闾两首参看方知其奥虚心实腹义俱深只爲虚心要识心不若鍊铅先实腹且教守取满堂金此章言立命之功先于了性也道德经云虚其心实其腹此两句意义深远举世莫能窥测盖实腹是有爲之功所以了命虚心是无爲之妙所以了性心体本同太虚空空洞洞万象俱涵一物不着人能一念回机直下识取本来面目则心不期虚而自虚矣此乃高上之士先了性而后了命者所谓修上一关盖下二关也中下之流到此便无站脚处不若先做鍊铅工夫以实其腹命根旣固方可徐徐了性然眞铅亦未易鍊也凡夫心扰慾牵刻刻向外驰求耗散本来如金玉满堂莫之能守何以守之只索收视返听絶利一源以招致先天一炁而已六根大定返乎先天是爲眞铅眞铅旣得命基永固而腹先实矣鍊之又鍊从有爲入无爲直到性地圆明而心亦虚矣虚心实腹二义虽有了性了命之殊而未常不同归可见圣意虽深远难测而未常不可测也以上数章俱发明先天眞铅之妙欲鍊眞铅必须从取坎塡离起手故下章𦂳接坎离二物日居离位反爲女坎配蟾宫却是男不会此中顚倒意休将管见事高谈此章言坎离顚倒之妙乃眞铅所自出也金丹之要只在眞铅眞铅之用不出坎离二物离爲日日乃太阳眞火是先天干父法象不知干破爲离干父反爲中女矣坎爲月月乃太阴眞水是先天坤母法象不知坤实爲坎坤母反爲中男矣此先天转作后天顚倒之妙也若能再一顚倒则离中一阴复归于坤坎中一阳复归于干亲上亲下各从其类后天不又转作先天乎不会此中顚倒之妙而高谈阔论何异以管窥天可发一笑世人不知道而妄谈道祖师所以三叹也顚倒之妙详见下章震龙汞出自离鄕兑虎金生在坎方二物总因儿产母五行全要入中央此章言金木之用总归眞土也丹道以水火爲体坎离是也以金木爲用震兑是也究竟四象不离二体后天震居东卽先天离位所以震中木汞出自南方离火所谓龙从火里出也后天兑居正西卽先天坎位所以兑中铅金生自北方坎水所谓虎向水中生也火反生木水转生金母子顚倒故曰二物总因儿产母东三南二北一西四会归中黄眞土始成金丹故曰五行全要入中央上章言水火以立体此章言金木以致用合之而四象全矣其要只在中土离坎若还无戊己虽含四象不成丹只缘彼此怀眞土遂使金丹有返还此章言眞土之功能和合四象而成金丹也眞土者眞意之别名也当其寂然不动是爲己土及其感而遂通是爲戊土其体则一其用则二体在中宫用寄坎离盖坎中纳戊离中纳己若非流戊就己则金木水火各散而不能成丹惟眞意一到才能调和身心摄伏魂魄四象合做一家返本还源只在剎那间而金丹大药结矣眞土之功不亦大乎火生于木本藏锋不会钻研莫强攻祸发必因斯害己要须制伏觅金公此章言金木相制之功也上章説四象归于戊己是总言金丹妙用此又分而言之木体喻人生而静之性木中生火喻感物而动之情情藏于性本自寂然只因六根门头触境逢缘处处粘着引起业识倐生忿慾忿慾一起卽能焚却太和元炁犹之火藏于木本自宴然只因钻木发火烽烟一发卽能烧却本身矣所谓祸发必尅而害己也此岂可以私智钻研强爲攻治乎必欲制伏非水中之金不可盖木性轻浮金性鎭重木汞本流走不定一见金铅自然受制六根门头处处勒转才得转识成智返情爲性从此定水湛若慧火长明忿不惩而自惩慾不窒而自窒而寂然不动矣金旣制木水卽制火岂复有祸发必克之患乎此卽金丹顚倒之妙也金公本是东家子送在西隣寄体生认得唤来归舍养配将姹女结亲情此章言以铅入汞也先天羲易本离东而坎西故取东家西隣之象金公是坎中眞阳因干破成离而陷坤宫以成坎者岂不犹东家子而寄养西隣者乎眞阳虽然流落在外面目依稀急须认取倘能以眞意爲媒取出坎中眞阳配合离中眞阴二物归于土釜金情木性自然两相和协金丹得就矣岂不犹配姹女而生婴儿者耶此亦顚倒之妙也姹女游行各有方前行须短后须长归来却入黄婆舍嫁箇金公作老郎此章言以汞投铅也离中流珠喻后天之心其性喜走出入无时流连前境未肯退藏若女子之好游然本自一精明分爲六和合六根六尘随其所向而昼夜奔驰何时得休歇乎不知涉境则览物招愆退藏斯安身得地譬如女子在母家之日宜短在夫家之日宜长自有一定安身立命底所在故曰姹女游行各有方前行须短后须长学道之士必须刻刻回机时时返照把这点流珠收归中黄神室卽取坎中眞阳以制伏之若女子嫁夫之后宜室宜家克相夫子而不敢妄动矣故曰归来却入黄婆舍嫁箇金公作老郎离宫取得坎中一阳返而爲干老郎之象此与上章反覆一意上章言招男以配女此章言嫁女以配男总是坎离顚倒法象祖师以世间法喻出世法太煞婆心令学人易晓耳切不可泥男女字面流入淫秽以招上苍重谴也取将坎位中心实点化离宫腹内阴从此变成干徤体潜藏飞跃总由心此章直言取坎塡离复还干体乃金丹之关键也自日居离位章言干坤顚倒而爲坎离以下章章説坎离盖后天之坎北离南卽先天之干坤也后天之震东兑西卽先天之坎离也水火坎离之体也金木坎离之用也坎中纳戊离中纳己是爲眞土调水火而和金木者也金木喻爲龙虎水火喻爲铅汞铅又喻名金公汞又喻名姹女眞土又名黄婆千言万语究只是一坎一离坎中一阳依然先天干体道心之象也离中一阴夹带后天坤质人心之象也道心本纯乎天理人心则未免流入私欲矣学道之士观天道而执天行能取坎中天理之阳点破离中人欲之阴是爲克己复礼从此人心悉转爲道心而干体复矣盖由惟精以致惟一卽顚倒之妙也其初干坤顚倒而爲坎离先天遂转作后天其旣坎离顚倒而爲干坤后天仍转作先天矣干体旣复变化乃生六位之中或潜或现或跃或飞周天火候之枢机便是乘龙御天之作用千变万化一切惟心所谓干元用九乃见天则而出圣入神之基得矣取坎塡离爲金丹彻底关键此章结上以起下又爲篇中通身关键读者亟须着眼先把干坤爲鼎器次搏乌兔药来烹旣驱二物归黄道争得金丹不解生此章括言金丹之要道不离于有作也上章言取坎点离以还干体卽金丹之要道也然使不知安鑪立鼎烹鍊药物则丹道何由而成乎干上坤下爲坎离之匡廓卽鼎器也日乌月兔乃干坤之精髓卽药物也学人于二六时中先要收视返听须臾不离从此身心浑合自归并中黄神室故曰先把干坤爲鼎器次搏乌兔药来烹身心旣混合而归中黄三家相见自然打成一片而结圣胎火候在其中矣故曰旣驱二物归黄道争得金丹不解生据星家书月行有九道其中央爲黄道日月会合只在黄道中间乌兔卽日月也日月卽坎离也安鑪鼎而搏药物卽上章所云取坎点离也归黄道而生金丹卽上章所云变成干体也只此四句而鼎鑪药物火候无不该具故曰此括言金丹有作之要道也下章乃逐节分言之安鑪立鼎法干坤锻鍊精华制魄魂聚散絪緼成变化敢将玄妙等闲论此章申言安炉立鼎之妙用也日中乌爲日精月中兔爲月华日本太阳眞火月爲太阴眞水太阴之体本来黑而无光映日中太阳眞火乃生其光其黑而无光处所谓地魄也其映日而生光处卽所谓天魂也两家合成元是一物人身之眞日眞月亦然离外阳而内阴其中一阴乃太阳之眞精也坎外阴而内阳其中一阳乃太阴之眞华也学道之士必须以离中眞火返照坎宫坎中之金华自出而应之正犹月魄生明而一阳来复矣所以金丹下手工夫必先安鑪立鼎而后锻鍊药物收视返听乃安鑪立鼎之初功身心一如则锻鍊制伏之妙用也身心会合打成一片眞种才得入手而有絪緼变化之证验孰知天魂地魄总是一机日精月华元非两物其中机窍至玄至妙必须眞师亲授岂可看作等闲家具而高谈阔论乎孟子所谓难言者此也此章单言安鑪立鼎而药物火候已在其中嚥津纳气在人行有物方能造化生鼎内若无眞种子犹将水火煮空铛此章申言药物须得丹头也金丹一道旣知安鑪立鼎便须讨论药物药物之伪者人人能行之一説到眞种子则举世茫然矣试看嚥津纳气不过旁门小道其中亦必有主宰底人行之方验况金丹大道乌有其中无物而能自造自化者乎太上云有物浑成先天地生此物生天生地生人无所不造无所不化在人爲未生以前面目万劫不坏底元神在丹道爲眞意卽鍊药之丹头也卽如婴儿在母胎时母唿亦唿母吸亦吸块然而已及至气足形完一点灵光入于其中才得㘞地一声而成人金丹作用亦复如是必须眞意大定收取一点元神安住中宫然后精凝气聚结成胚胎从此归根复命宇宙在乎手造化生乎身矣故曰有物方能造化生物者浑成之物卽眞种子也卽中黄眞意也学者若不知安一点于中宫则神室中无主人精炁暂结终散若空铛然虽强以水火烧煮而大药之丹头先失矣故曰鼎内若无眞种子犹将水火煮空铛此祖师提示丹头吃𦂳爲人之句须知此处誵讹不少一切旁门罕知眞种除彼家鑪火而外有以凡精爲眞种子者有以凡气爲眞种子者有以昭昭灵灵底识神爲眞种子者所谓无量劫来生死本痴人唤作本来人也昧却本来人何处更覔眞种子乎此章单言眞种而鼎鑪火候已在其中纵识朱砂及黑铅不知火候也如闲大都全借修持力毫发差迟不作丹此章申言金丹之要全仗火候也学道者旣识眞种才用得坎离二物朱砂乃离中之汞黑铅乃坎中之金此卽金丹药物也识药犹易行火甚难盖火非药不生药非火不成若徒知药物而不知火候岂能有所就哉火候之秘只在眞意大约念不可起念起则火燥意不可散意散则火冷只要一念不起一意不散时其动静察其寒温此修持行火之功所以倍难于得药也倘毫发有差则一刹那间铅飞汞走大药丧在俄顷矣可不戒哉究竟火候二字何所着落眞火者我之神眞候者我之息以火鍊药而成丹卽是以神驭炁而证道也此火候之眞种子也此章耑言火候而药物鑪鼎已在其中须知鑪鼎药物火候名虽分三其实则一皆是空名而无实义非圆机之士何足语此黑中有白爲丹母雄里藏雌是圣胎太乙在鑪宜愼守三田聚宝应三台此章言三家相见爲金丹至宝也如上所云鼎鑪药物火候分而言之也此又合而言之药物之秘无过坎离黑中有白乃坎中赫赫之至阳雄里藏雌乃离中肃肃之至阴此两者乃金丹之母而圣胎之本也两者交通成合是名太乙含眞炁而眞种已在鑪中矣学者到此只消用天然眞火知黑守白知雄守雌绵绵若存勿忘勿助元精自然化炁元炁自然化神元神自然还虚身中三宝会聚三田而应上天三台之象矣此言会三归一以成金丹也恍惚之中寻有象杳冥之内觅眞精有无由此自相入未见如何想得成此章言两弦之炁合而成金丹也盖金丹大药非坎离二物交会无由而成道德经云恍兮惚兮其中有物杳兮冥兮其中有精恍惚中有物是谓无中有指离中眞阴也杳冥中有精是谓有中无指坎中眞阳也于恍惚之中而寻有象杳冥之内而覔眞精此乃不寻而寻不覔而覔便是眞意作用打合两家会归中土有无从此交入矣然此恍惚杳冥乃实地非虚景也学人须亲见亲证一番大药才得成就若未见而想像之何啻水中捉月镜里观花其能成就金丹大药乎长男乍飮西方酒少女初开北苑花若使青娥相见后一时关鎻在黄家此章言金木交併以结金丹也丹道以水火爲体金木爲用震是长男卽离中木液也龙也汞也兑爲少女卽坎中金精也虎也铅也丹道驱龙就虎离中木液先到西方坎中金精卽出水以应之故曰长男乍飮西方酒少女初开北苑花此龙虎初弦之炁也二炁将见未交之际只在一时须得眞意和合引归中黄正位从此金木交併而结一黍之珠矣故曰若使青娥相见后一时关鎻在黄家青者东方之色娥者少女之象相见者喻震兑始交也自此以下俱言并两爲一金丹作用华岳山头雄虎啸扶桑海底牝龙吟黄婆自解相媒合遗作夫妻共一心此章申言金木交并以结圣胎也华岳山是西岳西爲金方数得四虎本属阴雄虎乃阴中之阳盖言坎中眞铅卽金情也扶桑海是东海爲木位数得三龙本属阳牝龙乃阳中之阴盖言离中眞汞卽木性也龙吟云起虎啸风生两物相交有夫妇之象更以眞意爲黄婆媒合两家使木性金情并而爲一归到中黄而圣胎结矣此亦金丹法象也西山白虎正猖狂东海青龙不可当两手捉来令死鬬化成一片紫金霜此章申言金木交并以产大药也西山白虎卽华岳山头雄虎啸喻身之不易伏也东海青龙卽扶桑海底牝龙吟喻心之未易降也惟能以眞意浑合身心打成一片此则把柄在手并两归一而大药生自然化成紫金霜矣与上章大略相似赤龙黑虎各西东四象交加戊己中复姤自兹能运用金丹谁道不成功此章言和合四象以成金丹也以上俱言金木二用究竟西方兑金出自北方坎水东方震木出自南方离火言二用已该四象矣故不曰青龙白虎而曰赤龙黑虎坎中纳戊离中纳己卽中央眞土也和合四象会于眞土之中所谓精神魂魄意攒簇归坤位而金丹大药产矣从此一阳爲复而天根动盪乎东北一阴爲姤而月窟收藏乎西南两弦之炁合而爲一金丹之功岂不旣成乎月才天际半轮明早有龙吟虎啸声便好用功修二八一时辰内管丹成此章言採龙虎两弦之炁以结金丹也月圆于旣望人皆知爲金丹法象不知月之所以圆由两弦之炁合成卽参同契所谓二八共一觔也用半轮卽用一轮也上弦兑体象白虎下弦艮体象青龙所谓以身心分上下两弦也身心交会便有龙吟虎啸之象卽以眞意摄伏身心两弦合成一炁收归坤鑪不出一时辰中而金丹已成矣通上数章俱説打合龙虎两弦之炁以结金丹不出一时而丹成见其至简至易也孰知一时亦虚象哉赫赫金丹一日成古仙垂语实堪听若言九载三年者总是推延款日程此章言金丹之妙道机决于一日也上章言取龙虎两弦之炁以结金丹而一时卽成可见金丹一道至简至易虽愚昧凡夫得之立超圣地矣奈世人不知大道之简易又爲丹经中三年九载之説所惑尙然疑根未净妄起下劣之见躭误一生岂知得丹之候究竟极其简易乎古仙云本来眞性号金丹四假爲鑪鍊作团旣知金丹是本来眞性则上根利智当下可以了得一旦放下身心不染不着心地廓然眞性自见性复而命在其中矣金来归性乃称还丹故曰赫赫金丹一日成此卽达摩西来所谓一念回机便同本得孔子吿颜渊所谓一日克己复礼天下归仁底境界实乃向上一机千圣心印不特古仙垂训抑亦三教同源学人所宜直下承当者也才説九载三年便是钝根小器推诿迁延玩日愒月之曲説岂笃论乎彼盖不知眞性现前无可推诿处无可迁延处也然则丹经所云九载三年之説何居曰理须顿悟如初生孩子顿具百骸事以渐修如长养成人必经𡻕月纵使积累之功毕竟要到三年九载何妨于一日之顿具乎噫根性勐利者当从此单刀直入矣或疑上章旣言一时此章何以又换作一日殊不知一时一日总虚象也只要识得迅疾之机攒簇之妙一任易时爲日易日爲时无所不可敲竹唤龟吞玉芝鼓琴招凤飮刀圭近来透体金光现不与凡人话此规此章申言金丹之证验也上章言金丹成于一日似乎至简至易没甚奇特然其中证验可与智者道难与俗人言也姑以法象言之仍不外坎离二物竹者虚中之物龟乃北方玄武之象喻坎中一阳玉芝喻离中眞阴所谓朱里汞也琴者调和之器喻黄婆也凤乃南方朱雀之象喻离中一阴也刀圭喻坎中眞阳所谓水中银也作丹之功以中宫眞意爲主必先放下万缘虚心内照倐然唤起坎中眞阳来与离中眞阴交会卽以眞意调和招摄离中眞阴自然与坎中眞阳相亲相爱合爲一炁故曰敲竹唤龟呑玉芝鼓琴招凤飮刀圭两弦合体结成金丹从此美在中而辉生宇泰定而光发透顶透底放出金色宝光自然照天照地函盖干坤此等境界岂一切下劣凡夫所能窥测乎彼尙羣疑满腹诸妄塞胸话之何益故曰近来透体金光现不与凡人话此规此系金丹确实证验非世人一切妄见虚象可以冒昧承当者故我祖特地丁甯而赞叹之偃月鑪中玉蕋生朱砂鼎内水银平只因火力调和后种得黄芽渐长成此章言并两归一而产药也以上诸章言两弦之炁和合爲一而金丹大药产矣然非火候调停得宜大药未易生也偃月鑪卽玉池也玉蕋乃坎中眞阳卽所谓水中银也朱砂鼎卽金鼎也水银乃离中眞阴卽所谓朱里汞也两者不可偏胜贵得其平然燮理之功全仗火候调停而和合之必须一念不起一意不散火候旣足眞种自生刹那之间黄芽渐渐长成勃然出土矣此言产药时温养火候不可不细参也休泥丹灶费工夫鍊药须寻偃月鑪自有天然眞火候何须柴炭及吹嘘此章言产药时眞火候也上章鑪鼎对举而此直曰偃月鑪者正指大药将产一阳初动之时也何爲偃月鑪只因坎中眞阳与离中眞阴天然配合神炁相守息息归根有如晦朔之交日月合璧月魄旣受日魂以成胎至初三日庚方之上露出一钩金性乃成偃月之象在卦象爲震仰盂亦主一阳初动卽大药入鑪眞法象也此惟委志虚无湛然长寂直到虚极静笃方可以致之与后天一切渣滓之物并一切起鑪作灶杜撰工夫并没干涉故曰休泥丹灶费工夫鍊药须寻偃月鑪眞药旣产须假眞火以鍊之所谓眞火者岂有他哉只是息息归根一念不起一意不散以俟眞种之自化自育而已岂待渣滓之物一毫幇补与夫矫揉之功一毫费力哉故曰自有天然眞火候何须柴炭及吹嘘此章𦂳接上章明示产药之候使学人知时而用火耳前弦之后后弦前药味平平气象全採得归来鑪内鍊鍊成温养似烹鲜此章言大药入鑪当加温养之功也上章但言鍊药须寻偃月鑪孰知两弦之炁便是金丹大药乎前弦卽上弦也后弦卽下弦也上弦金半觔黑中有白下弦水半觔白中有黑白者金精黑者水基但上弦之光前黑而后白下弦之光前白而后黑白处各得半轮此云前弦后后弦前盖专取水中之金也两箇半轮合成一轮气象各得其平月斯圆药斯产矣由是採归偃月鑪中锻鍊而温养之不敢躁急勿忘勿助绵绵若存火候旣到大药自然圆熟老子云治大国若烹小鲜其此之谓乎究竟何爲上下两弦身心是也以眞意和合身心打成一片便是锻鍊工夫又于意中忘意便是温养工夫切莫添出支节此系产药时养火之功当与下章卯酉沐浴同看兎鸡之月及其时刑德临门药象之到此金丹宜沐浴若还加火必倾危此章言金丹沐浴之功也上章只説温养而沐浴已在其中此又发明卯酉二用刑德并会之义正见不可不沐浴以法象言之在一𡻕爲二八两月在一日爲卯酉二时大约是指点沐浴之候切不可泥象执文卯属兎酉属鸡木液旺在卯此时阳中阴半木中藏金生处带杀是德中有刑矣金精旺在酉此时阴中阳半金中藏木杀处带生是刑中有德矣两弦眞炁交会只在一时间此乃大药入鑪金丹凝结之候也当将凝未凝之间刑德并临生杀未定此时大有危险片时得药则刑转爲德顷刻丧失则德转爲刑行功到此必须洗心涤虑放下万缘一念不起一意不散如此沐浴大药自然圆成倘或纎毫念起天眞便丧未免德转爲刑而有倾危之患矣沐浴之法不过委志虚无而已其功只在一刻中所谓卯酉特虚比也此系金丹第一关键非圣师亲授不知其妙欧冶亲传铸劔方镆铘金水配柔刚鍊成便会知人意万里诛妖一电光此章言金丹慧劔之用也与上章沐浴工夫一时并用祖师到此忍俊不禁又突出一奇峰卽世间有形之神劔喻丹道无形之慧劔盖铸劔之法必须金水淬厉而成结丹之功亦必由金水锻鍊而得金水两弦眞炁一刚一柔合而成丹正犹神劔之有干将镆铘配而成宝两弦妙用必须眞师口授亦犹铸劔神方之必传自欧冶矣故曰欧冶亲传铸劔方镆铘金水配柔刚两弦之炁旣妙合而凝又以坤鑪中眞火淬厉而锻鍊之化成一炁是爲吹毛利劔又名慧劔此劔锋不不可触触之卽丧身失命妙在知人意三字意者中黄眞宰也意卽是劔劔卽是意近在目前远卽万里当大药入鑪之时倘有阴魔来侵只索用慧劔噼头一挥当下卽扫踪灭影矣故曰鍊成便会知人意万里诛妖一电光上两句言慧劔之体下两句言慧劔之用非眞有慧劔之可用也仍是先天一点灵光耳亦非眞有妖之可诛也不过念起卽觉闲邪存诚之别名耳吕祖云吾有三劔説与世人一断爱慾二断烦恼三断愚痴其卽此劔也夫调和铅汞要成丹大小无伤两国全若问眞铅何处是蟾光终日照西川此章直指眞铅之爲丹基也金丹大药只是眞铅一味然必须两弦合体烹鍊而成离中眞阴爲汞恍惚中眞象也坎中眞阳爲铅杳冥中至精也阳大而阴小似乎不均惟以眞意调和之庶几两弦之炁各得其平金丹乃成故曰调和铅汞要成丹大小无伤两国全两弦合体方称眞铅与后天之凡铅凡汞逈别盖晦朔之交日月合璧会于黄道太阴水魄吸取太阳金精有金蟾之象到初三日一钩现出金方是爲金蟾吐光而金丹大药产矣故曰若问眞铅何处是蟾光终日照西川川者水乡西者金体水中之金是爲金丹终日照者卽赫赫金丹一日成也此与上数章同在一时盖温养沐浴旣到又得慧劔之用金丹之功始圆金丹圆而一阳复便可採取烹鍊以结大还丹矣八月十五翫蟾辉正是金精壮盛时若到一阳来起复便堪进火莫延迟此章言大药将产之候急须採取也上章云蟾光终日照西川正指水中金而言此所谓金精也两弦并到合成一轮月乃圆而爲望八月建酉而金旺于酉正是金精旺极之时所以月到中秋光彩异常此喻坎离旣交水中之金赫然顿现而大药将出鑪矣故曰八月十五翫蟾辉正是金精壮盛时水中金现谓之活子时此言金精壮盛活子时到矣纯坤之下一阳初复急须下手採取以作还丹之根基故曰若到一阳来起复便堪进火莫延迟此言大药方产及时採取之作用也一阳才动作丹时铅鼎温温照幌帷受炁之初容易吉抽添运火却防危此章申言採药作丹之时宜防危虑险也水中生金一阳初动所谓金精壮盛之时卽身中活子时也此时药苗新嫩急须採取而烹鍊之吕祖云温温铅鼎光透帘帏正指此时而言故曰一阳才动作丹时铅鼎温温照幌帏学人到此当及时进火一升一降浮沉老嫩之间须索十分谨愼愼之则片时得药是爲受炁吉不愼则顷刻失丧是爲防成凶故曰受炁之初容易吉抽添运火却防危抽添者抽铅添汞採药之作用也运火者上升下降鍊药之火候也上章是候一阳初动而进火此章便説进火之作用前后相接如贯珠章章皆然读者请着眼日月三旬一遇逢以时易日法神功守城野战知凶吉增得灵砂满鼎红此章申言金丹入鼎妙用只在一时也天上太阴二十九日有奇而一周天乃与太阳相会是爲晦朔之交日月合璧而生明丹道之妙簇年归月簇月归日簇日归时产药之与採取只在一时其神功妙用恰与造化合符故曰日月三旬始一逢以时易日法神功药之将产也当虚以待之是爲守城药之旣产也当动以应之是爲野战此中火候不可一毫差错卽入药境所谓受炁吉防成凶也运火之际若能虑险防危避凶趋吉则大药出坤鑪而升干鼎养在黄庭光明洞达而圆满矣故曰守城野战知凶吉增得灵砂满鼎红此章又𦂳接上两章言一阳初动而进火进火而能防危则大药入鼎而神光焕发矣玄珠有象逐阳生阳极阴消渐剥形十月霜飞丹始熟此时神鬼亦须惊此章言金丹脱胎之证验也上章所云灵砂卽指金丹大药而言乃先天一炁必须得诸虚极静笃无思无爲中庄子所谓赤水玄珠得诸罔象也于是採之烹之鍊之养之守城野战之功旣到剥尽羣阴露出一点干元面目金丹从此脱去胞胎上升干鼎而造化之始基立矣故有十月霜飞胎圆丹熟之象鬼者阴灵神者阳灵也元珠成象超出阴阳鬼神莫测其机乌得而不惊乎须知金丹脱胎与还丹脱胎逈别此章以金丹而言则阳极阴消而有十月脱胎之象以还丹而言则又当阴极阳生而爲一阳初动之时此处最要辨得分明尙有重安鑪鼎再造干坤一段工夫在后不可不知也瑶池飮罢月澄辉跨箇金龙访紫微从此众仙相识后海田陵谷任迁移此章申言金丹之可以立命也上章言十月脱胎明乎金丹大药固巳出坤鑪而升干鼎矣瑶池乃金母所居卽坤鑪之法象也紫微垣乃天中巍巍尊高处卽干鼎之法象也金丹妙用无过先天一炁先天乍到之时絪緼交合如登瑶池而飮琼浆故曰得之者长似醉金精旺而蟾光盈由是金丹大药脱出坤鑪上升干鼎地中一阳直透九天岂非瑶池飮罢月色澄辉跨金龙而访紫微之象乎金丹升到天谷泥丸便是郁罗萧台玉清圣境百节万神到此无不聚会当下与大罗仙众觌面相识矣任他沧海成田桑田成海高岸爲谷深谷爲陵而我之元神永无起灭终不变迁方信太上所云谷神不死是眞实语上章言神鬼俱惊此章言众仙并会方见金丹立命之功如此其神妙也休施巧伪爲功力认取他家不死方壶内旋添延命酒鼎中收取返魂浆此章括金丹全功以起还丹作用也上章言入瑶池飮琼浆卽所谓不死方也然何谓他家性爲主我也内药也命爲宾他也外药也修鍊之士先了命而后了性须从外药起手饶他爲主我反爲宾顚倒之妙篇中言之详矣一切劳形按引服气飡霞总属巧伪小术徒劳而无功惟有先天一炁从虚无中来者才能不落形气超生脱死故曰休施巧伪爲功力认取他家不死方当其大药将产而採归壶中也是谓归根复命点旣枯之骨而命可延及其一阳起复而升入黄庭也是谓返本还原收已散之灵而魂可返矣故曰壶内旋添延命酒鼎中收取返魂浆主宾顚倒到此才了得金丹作用而还丹之功从此起矣更有下劣旁门错认他家二字流入採补其罪可胜诛哉雪山一味好醍醐倾入东阳造化鑪若过崑崙西北去张骞始得见麻姑此章言金液还丹之作用也前章所云延命酒返魂浆俱是金丹大药底证验旣灵且妙矣然非勐火锻鍊以成还丹则九转之功未全还丹妙用究竟不离水中金故喻以一味醍醐湼槃经云雪山有大力白牛食肥腻草粪皆醍醐无青黄赤白黑色雪山喻金方白牛喻金性之纯白一味醍醐乃先天一炁从虚无中来者卽水中金也金性不染不杂坚固圆成其初产自庚方旣而从西转东升于干位引入黄庭採取而烹鍊之岂非造化之大鑪冶乎一切延命酒返魂浆到此悉化作醍醐上味无二无别矣故曰雪山一味好醍醐倾入东阳造化鑪此尙带金丹法象而言金丹大药旣入在造化鑪中候正子时一到运动河车聚火载金勐加锻鍊升至崑崙顶上干坤相见交而爲泰一点金液依然落在黄庭而圣胎始圆矣故曰若过崑崙西北去张骞始得见麻姑此乃大还丹之法象也张骞是男子穷河源者麻姑是仙姝张骞乘槎逆流直泝河源过崑崙山顶始见麻姑总是顚倒干坤法象不必深求坎电烹轰金水方火发崑崙阴与阳二物若还和合了自然丹熟遍身香此章统言合内外二药而成大还丹也金丹作用专取水中之金所谓先天一炁从虚无中来者坎电喻水中之火白紫清云造化无声水中火起妙在虚危穴金水方卽虚危穴也火烹雷轰自此而起只是採取一阳引归干鼎以结金丹耳以上俱説外药直到正子时到一阳初动才用勐火锻鍊聚火载金直达崑崙峰顶从一阳之复升到六阳而爲干从一阴之姤降到六阴而爲坤干坤交姤罢一点落黄庭此卽内药也内外两种药物到此合爲一体再加温养之功还丹旣熟自然通身透亮徧体生香剥羣阴而爲纯阳点凡躯而爲圣胎矣此章言内外合一乃成金液还丹下章方言温养之功要知鍊养还丹法自向家园下种栽不假吹嘘并着力自然果熟结灵胎此章言还丹入鼎长养圣胎之功也干坤交罢一点眞种已落在黄庭是爲大还丹矣勐锻极鍊之后急须加温养工夫然温养之功别无巧妙只在自家方寸地上刻刻护持时时培植便是乳哺眞种底方法其功全在眞息必须优游自在勿忘勿助如龙养珠如鸡抱卵此卽天然眞火也眞火赫赫长红何假吹嘘绵绵若存何须着力火力旣到纯亦不已自然脱胎而神化矣此言温养还丹之功与上面锻鍊相爲表里者也未鍊还丹须急鍊鍊了还须知止足若也持盈未已心不免一朝遭困辱此章言还丹旣得当守之以无爲也盖有爲所以了命无爲所以了性还丹锻鍊之功正所以了命也丹基一日未立命非我有故曰未鍊还丹须急鍊然工夫虽妙终落有作未返自然只可借此爲渡河之筏旣到彼岸定须舍筏而见性矣故曰鍊了还须知止足若得丹之后依然向外驰求不肯休歇只管搬弄精魂在有作有爲上寻活计何异船到彼岸尙恋筏而不肯舍乎此不特性宗未彻永无解脱之期并其所得之命宝亦弗能享用矣故曰若也持盈未已心不免一朝遭困辱盖还丹未得不知下德之有爲则落空还丹旣得不知上德之无爲则又着相此了命之功所以必兼了性也否泰才经万物盈屯䝉受卦秉生成此中得意须忘象若究羣爻漫役情此章言火候之妙切不可泥象也以上数章俱説大还丹作用而火候在其中火候法象惟羲易足以印之先天之易取定位以立本后天之易取交感以致用故干上坤下之卦取其不交而爲否坤上干下之卦取其交而爲泰干坤交姤以后正转否爲泰之时也其间阳火阴符进退之序一刹那间周天数足诸卦诸爻无不统摄矣且干坤之后便受以屯䝉序卦者良有深意盖天地旣交则盈天地间一切万物自然莫不生成震以一阳动乎坎下象万物之始生而爲朝屯艮以一阳止乎坎上象万物之旣成而爲暮䝉一生一成卽一动一静也还丹之妙亦无过一生一成其初採药物于曲江之下聚火载之而上升于崑崙卽朝屯之象卽天根之所以生也其旣姤干坤于天谷之上周天运之而凝结于丹鼎卽暮䝉之象卽月窟之所以成也至于三田聚宝则万物盈满之象亦在其中矣然丹道之用卦爻但取一动一静互爲其根之机以寓进火退符之准贵在得其大意之所在耳若泥象执文役役于朝屯暮䝉一日两卦之序何啻痴人説梦乎大约火候之妙全在得意忘象一句祖师于此特点破之卦中设法本仪刑得意忘言意自明举世迷人惟泥象却行卦气望飞升此章言得意忘象之爲眞火候也丹经中鼎鑪药物龙虎铅汞种种建立无非象也又何疑于火候乎故文不可执象不可泥卽如屯䝉否泰等法象如虫御木偶尔成文何处可执泥耶圣人立象之妙譬若以手指月月自在天决不在指头上学人能得意而忘象得象而忘言则象中之意自将朗然洞彻倘或泥象执文役役于朝屯暮䝉一日两卦如法行持便指望白日上升岂非大惑不解之迷人乎此章与上章略同天地盈虚自有时审能消息始知机由来庚甲申明令杀尽三尸道可期此章申言卯酉周天之造化也火候之妙准乎造化造化气机只是一阴一阳其中自有消息盈虚与时偕行之妙周天之大纲以南北爲经东西爲纬观于先天方位图干南而坤北日东而月西则消息盈虚之机槪可见矣大约盈则必消消者杀机也虚则必息息者生机也阳虚于子盈于午一到卯中生机已不可遏阴虚于午盈于子一到酉中杀机已不可回然生中有杀杀中亦有生生杀一时并到此中消息之机不可不知也故曰天地盈虚自有时审能消息始知机还丹之妙其周天火候同乎造化阴极生阳六阳从地而升于子阳极生阴六阴从天而降于午此南北之经也有南北之经自然有东西之纬盖人身中一日一月人人具足日东月西便分出甲木庚金金木间隔则水火之功尙未全故当干坤大交后运行周天火候之时急须用斗柄之机斡旋身中日月若璇玑之升降循环不已从下到上从左到右转而又转战退羣阴使阴气渐消渐虚阳气渐长渐盈自然元精化元气元炁化元神元神还太虚身中之三尸自消九虫自灭此乃转杀机爲生机而归根复命之道得矣故曰由来庚甲申明令杀尽三尸道可期三尸乃人身中尸虫一名三彭相传以庚申日上诣天曹诉人罪过夺命减算修眞之士能七守庚申三尸自灭然总不若鍊还丹之直截也卯酉之正令一行则阴尽阳纯三尸不守而自灭矣四象会时玄体就五行全处紫光明脱胎入口通神圣无限神龙尽失惊此章言还丹脱胎之证验也其初四象会于中黄金丹始结玄珠已成象矣再加聚火载金之功逆上干宫烹之鍊之又从而温养乳哺之剥尽羣阴露出干元面目直到鑛尽金纯烟消火灭方成一粒龙虎还丹五炁俱朝于上田三花皆聚于干顶浩气塞乎天地慧光徧照大千岂非四象会而玄体就五行全而紫光明之象乎斯时也重立性命再造干坤变种性爲眞性转识神爲元神自造自化不由天地矣更须忘物忘形积功累行时时长养圣胎直到瓜熟蒂落底时候灵丹应时脱落吞入口中倐然云腾雨施雷轰电掣片晌之间消尽一身阴滓立地转凡成圣而爲鬼神所震惊天龙所呵护矣岂非通灵入圣而神龙失惊之象乎此处独言入口故知是还丹脱胎之象与前面金丹脱胎逈然不同大约此书已经再三校正其工夫极有次第首言大道源委次言药物鑪鼎次言坎离交而成金丹有採取温养之功究言干坤交而成还丹有锻鍊乳哺之功一步步鞭到此才説脱胎神化底证验先后次第秩然不乱读者幸细辨之药逢气类方成象道在虚无合自然一粒灵丹吞入腹始知我命不由天此章言还丹之妙用可以造命也盖还丹之功始于有作终则无爲有作所以了命无爲所以了性其初必取眞阴眞阳同类相感方成大药到得玄珠成象太乙归眞乃返虚无而证至道矣盖道自虚无生一炁一而二二而三遂至顺流不穷今者攒五簇四会三归二而复返于一炁岂非自然之道乎此以了命而兼了性也鍊之又鍊灵丹从崑崙顶上应时脱落吞入口中从此宇宙在手造化生身我命在我生死总不由上天矣此章𦂳接上章脱胎入口来确是还丹证验入口入腹虽分两象实无二义须知口非飮食之口腹非脐腹之腹遇眞师者自知之大道修之有易难也知由我亦由天若非积行施阴德动有羣魔作障缘此章言体道之士当修德以格天也灵丹入腹命由我而不由天信矣然此特爲了手者言耳若夫下手之时有易有难未可槪论大约以眞实心承当则易以巧伪心袭取则难一心眞实才能上达乎天若稍涉巧伪卽便隔絶天心自取魔障故造命之工夫虽由乎我而出世之机缘实由乎天此决言阴德之不可不积也行善而不求人知谓之阴德一切方便济人慈悲及物之事若太上感应篇所载者学道之士定当刻刻行持行持之际又当心安意肯无所爲而爲之切不可夹带一毫计功谋利徼求福报底念头倘或一念夹杂便违心逆天堕落魔眷属中而障却大道因缘矣盖世间魔障一切皆从心造一心积德自然足以格天办道其机括仍由我不由天也然则造命之学不特在了手后卽在下手时矣发心担荷大道者尤当三复此章了了心猿方寸机三千功行与天齐自然有鼎烹龙虎何必担家恋子妻此章言了心之究竟处也上章言大道必由功行学道之士定当积功累行上合天心行须八百功必三千似乎累世莫殚毕生莫究矣不知八百三千一切惟心所造倘能一念回机全身放下方寸中空空洞洞自然一了都了三千之功八百之行当下立地圆满而与太虚天体同其广大高明矣故曰了了心猿方寸机三千功行与天齐此卽眞空而该妙有者也学者旣悟空体又须功行齐修若一向空腹高心拨无因果自以爲无修无证最上一乘法门便是莽莽荡荡招殃祸矣高上之士一朝顿彻且把这箇拨置一邉仍旧去安鑪立鼎採取药物行持火候鍊成龙虎大丹空不碍有其妙如是旣知空不碍有卽知有不碍空到此地位根尘识想一切消落大地山河俱同幻影此身尙非我有何有于家又何有于田园妻子种种身外之物世间凡夫苦死守着田园恋着妻子一息尙存不肯放下岂知凡夫最贪着处卽道人大解脱处乎此处本自然而然不假排遣故曰自然有鼎烹龙虎何必担家恋子妻此卽妙有而该眞空者也到此方知有作无爲如火合火尽性至命如空合空求其合一相且不可得何况分而二之乎此系祖师末后全提之句旧解多失其意特爲拈出以吿同志始于有作人难见及至无爲众始知但识无爲爲要妙谁知有作是根基此章结言金丹大道当从有而入无也上章已拈提空有不二宗旨此遂直截指出以爲通篇结尾世人但知有爲所以了命无爲所以了性不知其中自有缓急先后之序有爲之功在乎结丹一切採取锻鍊作用必须乘时而应机此其絶利一源三返昼夜之功用止可冷暖自知而已人岂得而见之乎及乎功深力到百骸理而万化安身心一如归根复命坐收清净无爲之效到此则美在其中光辉发越人皆得而知之矣故曰始于有作无人见及至无爲众始知此言不落有爲方见了手之妙破世人执有之常见也到得无爲地位形神俱妙与道合眞自觉觉他广宣妙法谁不望而心折皈命投诚孰知其初结侣入圜死心锻鍊才得建立丹基有爲之功若是其专且久乎故曰但识无爲爲要妙谁知有作是根基此言不堕无爲方成起手之功破世人执无之断见也盖有作是了命邉事无爲乃了性邉事学道者偏于有作则着幻相偏于无爲则落顽空一部悟眞篇中断常俱遣割截两头句句全提向上总是要人身心一如有无不二亲证无上至眞妙觉之道耳到此乃双扫双建以结之是通部一大关键也修行混俗且和光圆卽圆兮方卽方晦显逆从人莫测教人怎得见行藏此章言俗不碍道乃出格之妙用也道德经云和其光同其尘此两言颇难体会盖有道而不见其道有德而不见其德是爲和光自此与世间愚夫愚妇一般面目一样举动入净入垢无所不可是爲同尘混俗卽同尘之别名也大修行人直到了手后一尘不沾六通具足正好随愿度人多方利物卽或垂手入㕓游戏三昧无所不可以言乎行止则或圆而或方以言乎踪迹则或显而或晦以言乎机用则或顺而或逆天地鬼神且莫测其行藏而况于人乎由是可以出世可以入世可以遯世可以经世潜见惕跃总由乎心仕止久速各当其可有如狮子之迷踪神龙之变化渊乎妙哉所以文王系干爻至用九而垂无首之象夫子见太上于柱下而发犹龙之嗟呜唿至矣五言四韵一首以象太乙之奇女子着青衣郎君披素练见之不可用用之不可见恍惚里相逢杳冥中有变一霎火熖飞眞人自出现此章统论金丹妙用乃八十章之总结也金丹作用不过取金木两弦之气合成震木虽属长男然从离火中出女子之象也且天三生木而地以八数包之似乎男人女粧故曰女子着青衣兑金虽属少女然从坎水中生郎君之象也且地四生金而天以九数包之似乎女人男扮故曰郎君披素练夫此两弦之炁产于后天孕在先天当其形质未兆之时便可取而用之及乎形质旣萌已落后天阴炁才有可见便不可用矣故曰见之不可用用之不可见大药将产未产之际机欲动而未离乎静阳方生而未离乎阴以其寂然不动强名杳㝠以其感而遂通强名恍惚恍惚里相逢动不离静杳㝠中有变静极生动所谓一动一静之间天地人之至妙至妙者也此时运火之功洗心沐浴只在霎时间而金丹眞种得矣岂非一霎火熖飞眞人自出现乎此一段是金丹工夫再加向上之工则脱胎神化自然变现无方超出轮回而与三清太上同其法身矣祖师末了作此以结束八十章盖由博归约返乎太乙之眞也此篇又不难于注而难于序向来顚倒错乱者一切秩然成章浑然无缝虽天孙云锦何以加兹至如注中宗旨字字金针只许同心默契冷煖自知耳悟眞篇卷之下紫阳眞人张伯端着云阳道人朱元育阐幽西江月西者金之方江者水之体月者药之用一十二首以周𡻕律内药还同外药内通外亦须通丹头和合类相同温养两般作用内有天然眞火鑪中赫赫长红外鑪增减要勤功妙絶无功眞种此章总括内外二药乃尽性至命之全功也大道本无内外一到金丹作用便分出内外二药其中有体有用有宾有主然古今知之者希祖师大发慈悲不妨爲学人旁通一线通部悟眞篇无非指点内外二药到此才明明点破耳内药属先天外药却须从后天返先天盖无修无证天然具足者谓之内药有作有爲返本还源者谓之外药内药了性体具中黄卽元神而摄精炁者也外药了命用寄坎离卽身心而合眞意者也元神本来寂然不动感而遂通寂不离感感不离寂内外之体同矣当其寂也一念不生似乎无爲及其感也六根互用又不碍有爲内外之用通矣故曰内药还同外药内通外亦须通先天一点灵光圆陀陀地便是大药丹头高上之士识此丹头只消眞意不散元神内凝身心两家自然和合而交感矣此卽内以兼外从源而达流者也中下之流未易及此必须鍊已立基筑完城郭处于中以制其外制于外以养其内先要和合身心元神才凝此卽外以全内从流而遡源者也两家作用殊途而同归故曰丹头和合类相同温养两般作用药物旣分内外两种则鑪鼎亦分内外两处而火候亦当分内外两用大抵内鑪耑在中黄外鑪兼摄六根内火候耑主无爲外火候兼于有作学道之士须令元神坐鎭中黄常应常静自然眞息绵绵用之不勤与元神相依相抱一似鑪中火种昼夜不断故曰内有天然眞火鑪中赫赫长红中黄便是内鑪元神便是内药眞息绵绵便是内火候此卽本体爲工夫不增不减者也乃先天也然后天有增有减之功用卽从此而出凡人泄漏眞性多在六根门头故二六时中必须回光返照时时收拾身心其功可不勤乎爲学日益故曰增爲道日损故曰减在工夫须当增之又增在本体则当减之又减卽增卽减直到无可增减处自然元精化元炁元炁化元神元神还太虚而无功眞种出矣盖有增有减尙属功夫边事直到无增无减才是无功之功无上至眞妙道有增有减底工夫恰好合着无增无减底本体此内外二药体相同而用相通者也故曰外鑪增减要勤功妙絶无功眞种盖内鑪系中黄神室元神不动卽内药作用也天然眞火内火候也体也主也了性者也外鑪系坎离二用和合身心卽外药作用也增减勤功外火候也用也宾也了命者也内外二药打成一片体用同源宾主交参性命全修以至形神俱妙所谓合内外之道而一以贯之者也此药至神至圣忧君分薄难消调和铅汞不终朝早覩玄珠形兆志士若能修鍊何妨在巿居朝工夫容易药非遥説破令人失笑此章言大药至简至易卽内以摄外者也上章言内外相同才称金丹大药然有辨焉外药后天之功也出圣入神必假作用内药先天之体也卽凡卽圣一切圆成但恐信根浅薄自家承当不过消受不起耳大药之用无过眞铅眞汞身心是也身心未易相合须得眞意以调和之眞意之不动处卽先天元神也元神旣复身心自然打成一片而玄珠成象矣到此卽神圣功用当下立证曾不终朝所谓赫赫金丹一日成者也奈何世人多信不及往往劳形苦已离妻入山以爲修鍊殊不知修鍊之功全在心地但使心地洁净圆明一切不染不昧虽处市朝何异深山穷谷所谓大隐居㕓市是眞修鍊矣盖身心两字便是大药先天一点元神便是大药底丹头这个丹头人人具足只因未遇眞师点破日用不知不信大药至迩工夫至易而求诸远且难者遂至当面蹉过甘作凡夫一旦点破方知卽此人人具足者便是金丹大药卽此日用不知者便是天然眞火卽此甘作凡夫者便可出神入圣圆通无碍有不哑然失笑者乎老子所谓不笑不足以爲道也此章言卽内药以摄外药直证无爲了性而命在其中所谓修上一关盖下二关者也白虎首经至宝华池神水眞金故知上善利源深不比寻常药品若要修成九转先须鍊己持心依时採取定浮沉进火须防危甚此章言大药必假作爲卽外以全内者也盖内药无爲所以了性外药有爲所以了命了性者卽一以该两其机关至简至易了命者卽两以还一其作用极玄极微金丹作用须从和合四象起手四象者何地四生金其象爲白虎中藏天一眞水是名首经而爲至阳之宝故曰白虎首经至宝天三生木其象爲华池中藏地二眞火是名神水而爲至眞之金故曰华池神水眞金金木水火分之名虽有四合之只是坎离二物二物逆转便合成先天一炁先天一炁从虚无中来源洁流清絶无纎尘夹襍参同契所谓上善若水清而无瑕是也故曰故知上善利源深不比寻常药品离中一阴属己土己之象也人心惟危法当鍊而消之坎中一阳属戊土心之象也道心惟微法当保而持之鍊巳持心工夫久久纯熟到得虚极静笃大药方生卽此一时便全九转之功矣故曰若要修成九转先须鍊己持心大药一生必须採取採取之候在坎离乍交一阳初动之时潭底日红沉之象也息念以守之当虚己以待时黄芽出土浮之象也用意以採之当乘时而进火此中消息冷暖自知而已候未到而遽採是谓先时候已到而不应是谓不及时先时则药太嫩不及时则药太老毫发差迟便不作丹而可危矣故曰依时採取定浮沉进火须防危甚此章言外药作用从有作以反无爲了命而性在其中所谓从下二关透上一关者也此章浮沉二字与上卷不同上卷指坎离交会时説此处却説採药进火底时候当细辨之七返朱砂返本九还金液还眞休将寅子数坤申但看五行成准本是水银一味周流厯徧诸辰阴阳数足自通神出入不离玄牝此章言大药返还之妙合内外而言之也盖内药之体在谷神不离玄牝外药之用在二物须要返还然七返九还顚倒逆用之妙岂易知哉何谓七返九还其法象出自河图天一生水地六成之坎属水而数得七已含火象其中一点实处本是干家太阳眞火火结爲砂岂非朱砂之象乎地二生火天七成之离属火而数得九已含金象其中一点虚处本是坤家太阴眞水金化爲水岂非金液之象乎学道之士必须取离中这点眞阴还于坎宫而成坤便取坎中这点眞阳返于离宫而成干是谓返本还源而先天之体复矣故曰七返朱砂返本九还金液还眞其初以北方之水返爲南方之火旣而以南方之火还爲西方之金以火鍊金是名金丹鍊成纯干是名金仙彼河图之翻作洛书金火互换先天之转爲后天离居干位皆此意也世人不知造化之妙遂以自寅顺数到申爲七返自申逆数到子爲九还可发一笑岂知水火一生一成乃五行自然之准则乎故曰休将寅子数坤申但看五行成准以二物对説虽分属坎离其实眞铅大药一味而已究其根源只以坎中一阳作主盖天一眞水从中而出爲性命之根源包罗万化具足五行其初一变爲铅在北方坎宫爲亥子水此眞铅之本身也及乎二变爲砂在南方离宫爲巳午火三变爲汞在东方震位爲寅卯木四变爲银在西方兑位爲申酉金五变爲土在中黄坤宫爲辰戍丑未四土故曰本是水银一味周流遍厯诸辰此言其顺流而出者也逆而转之只此眞阴眞阳便是七返九还之功到得九转功成胎圆炁足适合造化九九八十一之阳数自然脱胎而入神化卽老子所谓谷神不死者也然谷神不死须从玄牝立基其初一分爲二从谷神分出玄牝自内而出外卽一味之流徧诸辰者也其旣二转爲一从玄牝合成谷神自外而入内卽二物之返本还眞者也故曰阴阳数足自通神出入不离玄牝首章全提内外二药是总纲次章言至神至圣之功卽内以统外也三章言鍊已持心之要卽外以还内也此章遂言返还之妙归本谷神乃合内外而言之也牛女情缘道本龟蛇类秉天然蟾乌遇朔合婵娟二炁相资运转总是干坤妙用谁人达此眞诠阴阳否隔卽成愆怎得天长地远此章言二物妙用不宜间隔也上章言七返九还不离玄牝则坎离之不可不交明矣卽以物情征之牛女天上双星也必假鹊桥之会龟蛇地中两物也合成玄武之形至于日中之乌月中之兔必至晦朔交会乃萌滋元炁而生明总是阴阳二炁相资运转顺去生人生物者逆之则成丹盖干父坤母资始资生之妙用卽坎男离女反本还原之眞诠世人独修一物未免落在孤阴寡阳边由是火水未济天地不交而成否隔之愆卽不能与天地同其功用岂能与天地同其长久乎此言了性者必须立命才合返还妙用独修一物便非大道有等旁门因阴阳否隔字面流入彼家房术诳惑愚夫则又罪不容诛矣若要眞铅留汞亲中不离家臣木金间隔会无因须用媒人勾引木性爱金顺义金情恋木慈仁相吞相㗖却相亲始觉男儿有孕此章言坎离始交金丹之法象也上章言阴阳否隔卽金木间隔之象其所以间隔者由介绍之无其人未得眞土调和耳水中生金是名眞铅火中生木是名眞汞汞性轻浮极易飞走惟眞铅足以留之卽所谓金鼎欲留朱里汞玉池先下水中银也然非眞土坐鎭中宫岂能调和两家之情性乎故欲眞铅之留汞非亲近家臣不可欲木金之不隔非媒人勾引不能家臣媒人皆指眞土卽所谓黄婆也盖金情至刚木性至柔金能尅木两不相得金木旣未肯相顺铅汞遂未肯相留惟得眞土和合则木性不畏金之刚而转爱其顺义金情不嫌木之柔而转恋其慈仁由此眞虎眞龙相呑相㗖转更相亲身心打成一片而元神出其中矣圣胎圆而眞人现岂非男儿有孕者乎此言三家相见以成金丹之法象也二八谁家姹女九三何处郎君自称木液与金精遇土方成三性更假丁公锻鍊夫妻始结欢情河车不敢暂留停运入崑崙峰顶此章言锻鍊交媾还丹之作用也前章言坎离交而大药孕金丹之基立矣犹未及锻鍊之火候也故卽以三家相见者申言之二八姹女卽木液也九三郎君卽金精也其初两物间隔无由相通一遇中黄眞土遂勾引而摄合之所谓追二炁于黄道会三性于元宫是也勾引虽仗黄婆调停全凭眞火丁公者文火也金木交并之时须用文火温养之两家情性自然和合欢好大药产矣大药旣产活子时到必须採取眞铅送归土釜仍以文火温养之此申言金丹作用也温养旣足正子时到亟须驾动河车从尾闾起火透夹嵴过玉枕运到崑崙顶上用武火勐烹极鍊干坤交姤罢一点落黄庭大药始入鼎而凝结矣此乃言金液还丹之作用也丹旣入鼎再加乳哺温养工夫久久纯熟至于圣胎圆而眞人现九转之功于是乎毕天地才经否泰朝昏好识屯䝉辐来凑毂水朝宗妙在抽添运用得一万般事毕休分南北西东损之又损愼前功命宝不宜轻弄此章言还丹之功从有以入无也上章言河车运火直上崑崙则干坤旣已大交向之干上坤下而爲否者今坤上干下而翻爲泰矣然火候之进退不可不谨阳动而进火爲朝屯之象也阴静而退火爲昏䝉之象也举两卦而六十卦反对之象一进一退悉在其中矣故曰天地才经否泰朝昏好识屯䝉干坤交姤罢一点落在黄庭先天眞种旣已入鼎后天周身之气自来归命有若三十辐之共凑一毂百川众流之朝宗大海但须时时抽铅添汞鍊尽阴气以还纯干运用之妙存乎火候耳故曰辐来凑毂水朝宗妙在抽添运用前此金木间隔火水未济东西南北各居一方到此混而爲一元神坐鎭中黄超然独尊东西南北浑然总是一家得一而万事毕矣故曰得一万般皆毕休分南北西东功用到此只求日减不求日增只消抱一守中常应常静从有作以入无爲卽太上所谓损之又损以至于无也盖从前有作之功都缘立命命宝旣立便当了彻性宗直证无上妙觉倘只管恋着命宝搬弄精魂便落在有爲法中譬如登岸之时犹然恋筏而不肯舍纵使夀同天地一愚夫耳故曰损之又损愼前功命宝不宜轻弄此首要学人直下了性乃祖师末后全提句也冬至一阳来复三旬增一阳爻月中复卦朔晨超望罢干终姤兆日又别爲寒暑阳生复起中宵午时姤罢一阴朝鍊药须知昏晓此章言攒簇周天乃火候之法象也大丹之功全仗火候火候之秘不可以言宣先圣不得已寓之易象此复姤之所以爲天根月窟也复姤之妙又不可以言宣姑以年月日时寓其法象大约只是阳动阴静两端而已以一年计之十一月冬至一阳初动爲复每月增一阳爻十二月二阳临正月三阳泰二月四阳大壮三月五阳夬直到四月六阳成干阳极而阴生矣五月一阴初静爲姤每月增一阴爻六月二阴遯七月三阴否八月四阴观九月五阴剥直到十月六阴成坤阴极而阳又生矣此言一年之火候也古圣恐世人着在年上乃移一年之火候于一月以月朔当复卦一阳初生上弦适当二阳之兑至望而成干三阳足矣月望当姤卦一阴始生下弦适当二阴之艮至晦而成坤三阴足矣此言一月之火候也又恐世人着在月上乃移一月之火候于一日以子时一阳当复卦到已而爲六阳之干午时一阴当姤卦到亥而爲六阴之坤一日之中已具足一月之晦朔并一年之寒暑大约取阳动阴静而金丹之火候视此以爲进退而已一阳初动朝晨之象卽年中之冬至月中之朔日也当准之而进阳火一阴初静黄昏之象卽年中之夏至月中之望日也当准之而退阴符簇年归月簇月归日簇日归时只在一时动静中自分昏晓而已故总收之曰鍊药须知昏晓絶句中一时辰内管丹成卽此意也孰知一时又簇在一刻哉又孰知时本无时刻本无刻哉噫此眞火本无候至妙至妙之机关也不辨五行四象那分砂汞铅银修丹火候未曾闻早便称唿大隐靡肯自思已错更将错路教人误他永劫在迷津似恁欺心怎忍此章言盲师不识金丹之妙自误以误人也金丹法象原本河图盖河图以一中统摄四方水火木金分列四方是爲四象四象会于中五眞土是爲五行造化之妙一落到当人身上人人具足个个圆成只此造化顺之则生人生物逆之则成佛成仙天机难泄古人不得已着爲丹经近取诸身喻爲夫妇男女远取诸物喻爲砂汞银铅总之皆法象也至于眞药眞火之骨髓万劫一传非得眞师面授逈无入处世间有等愚夫不经师承猖狂妄行闯入旁蹊曲径一切杜撰不知何者爲五行何者爲四象何者爲砂汞银铅此辈尙未识药物之面目况火候乎然旁门中有数等最下者误执砂汞银铅爲点金之术错认夫妇男女爲御女之方高者不过搬弄身中精气最高者亦不过见到澄澄湛湛底识性内守幽闲独修一物而已堪笑此辈自己盲修瞎鍊不肯认错乃空腹高心妄称大隐一日弟子未做便去好爲人师教者以盲引盲学者将错就错引出一班瞎弟子谤毁正道指斥眞师无所不至此辈不遇明眼人点破生生劫劫永堕迷津自误误人一至于此其罪可胜诛耶祖师剖泄金丹大道到此特爲天下后世杜撰盲师痛下棒喝太煞慈悲矣雄里内含雌质眞阴却抱阳精两般和合药方成点化魂灵魄圣信道金丹一粒蛇呑立变龙形鸡餐乃亦化鸾鹏飞入眞阳圣境此章言金丹大道能超凡入圣也金丹之要只在坎离二物故不厌谆复言之离本太阳眞火阳中含阴外实内虚心之象也坎本太阴眞水阴中包阳外虚内实身之象也火中生木是爲阳魂水中生金是爲阴魄金木者水火之交也所以魂魄卽寄于身心心非肉团之心乃先天凝聚之元精也身非四大假合之身乃先天流行之元炁也身心妙合便是先天元神但一落后天形气中身界根尘役役于外心缘诸识憧憧于中逐妄迷眞遂至魂魄相离流浪生死长沉苦海学道之士当以眞意爲媒和合身心身心一如寂然不动金丹大药才得圆成阳魂阴魄到此一齐点化合爲元神而至灵至圣矣得此眞种倐忽之间便能转形色爲天性点凡胎作圣胎一切自身中众生到此立地超脱不生不灭湛然长存只此金丹一粒蛇吞之而变神龙鸡餐之而化鸾凤自然飞入眞阳圣境矣眞阳圣境者乃玉清上清太清三境无极无上大罗天宫也究竟三境岂别有哉卽本来元精元气元神会三爲一者也蛇变龙鸡变凤总是转凡成圣底法象切莫向痴人前説梦亲证道妙者自当知之德行修逾八百阴功积满三千均齐物我与亲𡨚始合神仙本愿虎兕刀兵不害无常火宅难牵宝符降后去朝天稳驾鸾舆凤辇此章言学道之士当修德以凝道也道与德如形之与影寸步不可离所以子思子云茍不至德至道不凝焉又如周易干坤两卦干属道坤属德若非君子之厚德载物岂遽能如圣人乘六龙以御天哉学道之士愿力第一要广大必先度尽一切众生然后圆满正觉行修八百功积三千皆愿力中事也金刚般若云是法平等无有高下世人但知天地至广至大一切蠢动含灵之物至微至细孰知天地本来与我同根谁是胜我者一切蠢动含灵之物本来与我同体又谁是不如我者究竟到此何物何我何亲何𡨚管教均平齐一无高无下始合神仙度生之本愿矣功行到头道与德而并隆形与神而俱妙自然虎兕不能伤刀兵不能害无常倐忽我则以谷神爲大年火宅燔烧我则以露地爲安宅不生不灭是眞宝符常清常静是眞天堂脱却羊鹿小乘便是龙车凤辇本来如是尊矣贵矣岂别有宝符之可降上天之可朝琼舆凤辇之可稳驾哉虽然爲上根言只是道德尊贵一句足矣但中人以下往往信不及祖师恐学道人流入断见姑现宝几珍御身而爲説法耳又一首以象闰月丹是色身至宝鍊成变化无穷更能性上究眞宗决了无生妙用不待他生后世现前获佛神通自从龙女着斯功尔后谁能继踵此章言性命全修一生证果乃悟眞篇之总结也首章言内外二药便是性命两宗作用至此摄用归体直下示人见性以圆命功也盖立命之功全在金丹金丹大药本从无中生有攒五行簇四象会三家并二物而归一炁者一得永得坚固不坏鍊之又鍊直到九转功成上天下地出幽入明无所不可金丹一道岂非色身至宝而鍊成变化无穷者乎此关尹子所谓见精神而久生者也虽则千变万化然生生化化未有了期终不脱长生二字更须从此直下一脱彻见本性顿证无生方知山河大地全露法身往古来今不出一息更有何至宝之难舍变化之足夸岂非决了性宗而彻证无生妙用者乎此关尹子所谓忘精神而超生者也奈何小乘之仙未能顿见毘卢本性往往从劫到劫难登佛地不若大心众生直了无生一彻俱彻从此三身具足六通圆明以一生圆旷劫之果现前境界便与诸佛把手游行岂待他身后世乎所云大心众生若湼槃之屠儿华严之善财法华之龙女是也屠儿以放下屠刀立证贤劫菩提善财以徧参知识会入弥勒楼阁并称上根矣至如龙女以宝珠献佛剎那之间转女成男往南方无垢世界坐宝莲华成等正觉岂非现前获佛神通者耶后之继踵而出者甯遂无其人耶祖师特地丁甯于篇末若将旦暮遇之矣夫龙女成佛一案据李长者合论云此经中表法耳今卽以金丹法象表之其作用无不合符大海者坎地也女子者纯阴之象龙女表阴中之阳也八𡻕表二八之数也宝珠价値三千大千世界表水中之金乃身中无价至宝也持以上佛者还之于干也女转成男者离变爲干变化无穷之象也南方者后天离位卽先天干位也宝珠一上金来归性脱尽阴滓鍊之卽色身至宝了之卽无生妙用也从此后天之离依然转作先天之干其体则刚徤中正纯粹以精其用则各正性命时乘变化是名无垢世界而成等正觉矣法华权示龙女公案以表一乘妙法悟眞特取龙女法象以表金丹妙道金丹之妙道非卽一乘之妙法乎此章总收性命二宗以应首章内外二药不特爲十二章结尾乃悟眞篇通部之结尾也不特爲悟眞篇关键乃万卷丹经之关键也不特万卷丹经并河洛妙义周易参同道德阴符一切三洞眞经三藏教典千八百则公案无不在其中矣絶句五首以象五行饶君了悟眞如性未免抛身却入身何似更兼修大药顿超无漏作眞人此章言了性必须了命也眞如本性人人具足本来无修无证但在凡夫地中暂爲五藴所覆耳若能一念囘机便同本得当下卽了悟矣然理须顿悟事以渐修卽如一身之中六根门头尙有无始以来种种习气当鍜鍊而薰修之实实落落当从身上薰修取证从上诸祖见性之后潜修密证身心一如直到习漏旣尽何难一生证果所谓现前获佛神通者此也不则舍身取心欲速见功倘囘首之时一毫习漏未尽不免抛身而入身矣内典云罗汉尙有隔阴之迷如潙山曾三世爲国王几乎忘却本来面目云门曾三世爲国王便失却神通可不危哉修证之㨗径莫若金丹大药大药妙用只在以火鍊金若能取日用之勐火鍊本来之眞金直从六根门头鍊之又鍊鍜尽无始以来习气直到鑛净金纯露出无位眞人面目有修有证者恰合其无修无证之本性于是从无相而生实相卽法身而成报身是谓九转功圆形神俱妙超出一切有漏因果永无抛身入身之患而称大觉眞人矣此祖师爲独修一物者痛下针砭然篇中所云了悟只指后来一橛禅耳若从上诸佛诸祖皆穷理尽性至命以证无漏妙果者未可一槪而论也投胎夺舍及移居旧住名爲四果徒若会降龙并伏虎眞金起屋几时枯此章言小果之不足证也从古到今只有金丹一道可以超脱生死然大道难闻小果易就更兼世人根器大小不同舍大取小者颇多往往各执一法得少爲足一旦大限已到功行未圆生怕抛身入身故作种种伎俩有习归空之诀而投胎者有夺死人之舍而投生者有恐宅舍不坚长用迁徙之法而爲移居者又有志在留形住世隐处深山穷谷而爲旧住者总而言之则曰四果徒皆由未知金丹大道遂落小果金丹之要只在一龙一虎龙虎卽身心也若能降伏身心便是降龙伏虎眞空之身与妙有之心浑合无间自然形神俱妙此万年不坏之眞金卽人人安身立命之本宅也眞金起屋何时而枯从此经行坐卧长住其中任他沧海成田我自安然不采何有破损迁徙之患而学区区小果乎鑑形闭息思神法初学艰难后坦途倐忽纵能游万国奈何屋破却移居此章言小道之不可久也眞金起屋才得不枯可见一切非眞金者俱不能长存矣奈何旁门小法各取其验世人多爲歆动鑑形者铸一大镜时时鑑照已形久之自忘其形不觉入镜中矣或曰卽闭目静坐鑑观已形也亦通闭息者闭住唿吸之气自一息两息以至千万息置鸿毛于鼻端一毫不动方称效验思神者或默朝上帝或存想崑崙久之而神出矣三者一着于形一着于气一着于神皆落后天渣滓与金丹大道至简至易者何啻霄壤此等小法初学甚是艰难其功力旣耑且久俱能定中出得阴神倏忽之间游徧九州万国可谓得意之极矣奈何宅舍难固形神易离能无屋破而移居乎此亦四果之徒难免无常大限者学道者当勤求金丹大药不可以此自限也释氏教人修极乐只缘极乐是金方大都色相惟兹实余二非眞漫度量此章直指自性西方令学人知所归宿也释教有净土法门劝人念佛念到一心不乱夀命终时佛来接引往生西方极乐世界详见弥陀等经世人但执西方之相罕能穷源不知此亦古佛应化一期方便之谈未可取相昧性自生窒碍也葢东方属木乃造化发育之鄕西方属金乃造化归藏之地卽易象观之后天干居西北便是金方东方出震之帝到此才得归根复命李长者云佛乃至阳之德是也亘古亘今只有这点干金纯粹以精爲人人本来眞性此金其性坚刚万刼不坏其质纯白一切不染不染不坏自在长住岂非极乐世界乎维摩经云随其心净卽佛土净坛经云但心淸净卽是自性西方是也夫此金性非常非断无色无相却又能现出丈六金身三十二相无色之身是谓法身无相之相是谓实相妙有眞空一时具足西方极乐只在眼前所谓只此一事实余二卽非眞者也若从西方远近极乐有无秽净取舍往生去来上拟议卜度剑去久矣可见东华之上眞卽西方之古佛金丹之大道卽金仙之极果也此维摩所谓不二法门也祖师恐学人生二见特爲提破俗语常言合至道宜向其中细寻讨能于日用顚倒求大地尘沙尽成宝此章言至道不离迩言令学人会无言之意也祖师着悟眞篇到此将阁笔矣恐人只作玄言妙义会过枉却一片婆心故特地丁甯吿说汝等诸人切勿从俗语常言外另觅玄言妙义以爲至道也眞正至道只在十字街头閙浩浩地俗语常言中但未向其中细细寻讨耳至道云何当初一生二二生三三生万物一切以顺而生百姓日用而不知者此也所谓五行顺行法界火坑生机转作杀机矣若能摄万归三摄三归二摄二归一一切以逆而成圣人洗心而退藏者此也所谓五行顚倒大地七宝杀机转作生机矣生机杀机元非两橛转与不转只在当人故曰能于日用顚倒求大地尘沙尽成宝大地喻世界卽身是也尘沙喻众生卽心是也学人能从日用飮食七顚八倒中一念回机消归自己到得身心一如则世界众生有情无情彻上彻下亘古亘今一切皆成正觉何有大地尘沙岂非七宝乎又岂有圣凡之可分净秽之可界圣贤仙佛之可别乎顚倒之秘全在俗语常言中须知通部悟眞篇皆俗语常言也万卷丹经亦俗语常言也三藏十二部六经诸子百家一切俗语常言也执此求至道不得离此求至道亦不得毕竟如何曰神而明之存乎其人此卷宗旨大约与前两卷互相发明尽有发前卷之所未发者正要学人从百尺竿头更进一步耳如有摸着鼻孔者当与悟眞先生把臂入林矣道教典籍西升章第一老君西升开道竺干号古先生善入无为不终不始永存绵绵是以升就道经历关关令尹喜见气斋待遇宾为说道德列以二篇告以道要云道自然行者能得闻者能言知者不言言者不知所以言者以音相闻是以故谈以言相然不知道者以言相烦不闻不言不知所由然譬如知音者识音以弦心知其音口不能传道深微妙知者不言识音声悲抑音内惟心令口言言者不知道深章第二老君曰道深甚奥虚无之渊子虽闻道心不微丹所以然者何书不尽言着经处文学以相然子当宝之内念思惟自然之道不与子期喜则稽首再拜敢问学之奈何善为章第三老君曰善为书术者必绥其文善论达其事者必通其言勉而勤之得道矣为正无处正自归之不受于邪邪气自去所谓无为道自然助不善于祠鬼自避之不劳于神受命无期无进无退谁与为谋为是致是非自然哉喜则稽首今闻命矣慎行章第四老君曰慎而行之宝而怀之吾将远逝不期自会尹喜受言诚深则于关称疾弃位独处空闲之室恬淡思道归志守一极虚本无剖析乙密覼缕妙言内意不出诵文万过精诚思彻行真归身能通其玄论无极之原故能致神仙道象章第五老君曰道象无形端恍惚亡若存譬如种木未生不见枝叶根合会地水火风四时气往缘气为生者地聚合凝稍坚味异行不等甘苦辛咸酸气行有多少强弱果不均同出异名色各自生意因从是异性行而有受形身含养阴阳道随所倚为亲生道非一类一切人非人本出于虚无感激生精神譬如起音者掇弦手动传宫商角征羽口气唿吸元身口意为本道出上首元本静在虚静故曰道自然五音所动摇遂与乐色连散阳以为明布气成六根从是有生死道遂散佈分去本而就末散朴以浇淳道变示非常欲使归其真生道章第六老君曰告子生道本示子之自然至于万物生情行相结连如坏复成如灭复生以成五行阴与阳并辗转变化遂为物精吾思是道本出窈冥愚不别知自谓适生子无道眼安知生灵天地人物虚无囊盈一从无生同出异名是亦本非在所用正所字非字乃知其诚当与明议勿与愚争子取正教勿信邪听何以知邪子为物倾何以知愚不察言情为道问道为经问经问不本末知愚冥冥但知求福不知罪婴但知养身不知戮形婴儿之姿贵养厚敦忽无就形知非常生无履大白可令永存有何妙意乃欲相倾父子恩深不是相听勿复噭慨远近笑人掩恶扬善君子所宗邪正章第七老君曰邪教正言悉应自然故有凶吉应行种根如有所受种核见分道别于是言有伪真伪道养形真道养神真神通道能亡能存神能飞形并能移山形为灰土其何识焉耳目声色为子留愆鼻口所喜香味是怨身为恼本痛痒寒温意为形思愁毒忧烦吾拘于身知为大患观古视今谁存形完吾尚白首衰老孰年吾本弃俗厌离世间抱元守一过度神仙子未能守但坐荣官子能不动神灵得安子能捐欲举事能全子能无为知子志坚今为子说露见敷陈散析剖判真伪别分子当谛受重道因勤道为明出经为学先授与能行不择富贫教化与乐非有疏亲取与能行文与其人学尔教尔不失道真天地章第八老君曰天地与人物本皆道之元俱出于太素虚元之始端仿佛之精光微妙之上玄譬如万里坑下有淡流泉视之甚浊微彻见底沙难窈窈而冥冥不知所由然亦如终逝者不见其灵魂淳阴共和合阳不能显分过往与甫来视譬以见前尚不能了理安能知亡存譬如喑哑者不能传人言为聋弹宫商其人岂能闻才辩有其智受教如语传自谓通其情情衷不能丹是故失生本安能知道元行道章第九老君曰子若行吾道当知上慧源知亦不独生皆须对因缘各有行宿本命禄之所闻同道道得之同德有德根宿世不问学今复与失邻是以故得失不乐于道文贪欲利荣宠受施念恩勤更以财相厚不哀下窭贫必复多嗔恚无所处定原学不得明师安能解疑难吾道如毫毛谁当能明分上世始以来所更如沙尘动则有载劫自惟甚苦勤吾学无所学乃能明自然华要归其实茎叶如本根为道归祖首以知元始端子当无相启勿以有相关重告章第十老君曰吾重告子子当谛受道以无为上德以仁为主礼以义为谦施以恩为友惠以利为先信以效为首伪世亦有之虽有以相诱是以知世薄华饰以相拊言出飞龙前行在跛鳖后仁义礼信废道德荒亡腐不以道相稽反以财相辅譬如鉴中影可见不可取言如响中应风声岂可聚伪世教如此如是迷来久天下之人物谁独为常主迷迷以相传辗转相授与邪伪来入真虚无象如有自伪不别真为贪利往守非常正复亡痴盲持自咎如木自出火还复自烧腐圣人之辞章第十一老君曰圣人之辞云道当以法观如有所生者故曰为自然眼见心为动口则为心言鼻为通风气鼻口风气门喘息为宅命身寿立息端譬如谷草木四时气往缘气别生者死增减嬴病勤以是生死有不如无为安无为无所行何缘有咎愆子不贪身形不与有为怨五行不相克万物悉可全万物无有常成者不久完三光无明冥天地常昭然观诸章第十二老君曰观诸次为道存神于想思道气和三光念身中所治仿佛象梦寐神明忽往来淡泊志无为念思有想意自谓定无欲不知持念异或气尚粗盛自知尚多事事兴则形动动则外通谋谋思危之首危者将不久不久将欲衰衰者将不寿以身观声名物事难可聚以名声称号必为是所诱皆坐于贪欲贪欲为殃咎贪者为大病习贪来已久合会微渐滋非针艾所愈还身意所欲清静而自守大圣之所行不慕人所主有常可使无无常可使有经戒章第十三老君曰经戒所言法义所推赫赫兴盛不如微妙实不如虚数不如希邪多卒验急不如迟兴者必废盛者必衰圣人绝智而为无所为言无所言行无所施孰能知此偶不如奇多不如寡孰贤难随孰仁难可其义少依能知无知道之枢机空虚灭无何用仙飞大道旷荡无不制围子能明之所是反非经言审谛孰之能追深妙章第十四老君曰道言深妙经诫乙密天地物类生皆从一子能明之为知虚实子若不照显之不别子志于有无为所疾为有所婴亿载无毕道言微深子未能别撮取于略戒慎勿失先捐诸欲勿令意逸闲居静处精思斋室丹书万卷不如守一经非不达中有虚实言有必无子未能别言无必有子未能决但当按行次来次灭道有真伪福有凶吉罪有公私明有纤密占往知来不如朴质虚无章第十五老君曰虚无生自然自然生道道生一一生天地天地生万物万物抱一而成得微妙气化人有长久之宝不能守也而益欲尊荣者是谓去本生天地之道也恍惚章第十六老君曰虚无恍惚道之根万物共本道之元在己不忘我默焉生置章第十七老君曰生我于虚置我于无生我者神杀我者心夫心意者我之所患也我即无心我何知乎念我未生时无有身也直以精气聚血成我身耳我身乃神之车也神之舍也神之主也主人安静神即居之躁动神即去之是以圣人无常心者欲归初始反未生也人未生时岂有身乎无身当何忧乎当何欲哉故外其身存其神者精耀留也道德一合与道通也为道章第十八老君曰古之为道者莫不由自然故其道常然矣强然之即不然矣夫何故哉以其有思念故与道反矣是以橐籥之器在其用者虚实有无方圆大小长短广狭听人所为不与人争善人在于天下譬如橐籥乎非与万物交争其德常归焉以其虚空无欲故也欲者凶害之根无者天地之原莫知其根莫知其原圣人者去欲入无以辅身也是以善吾道者即一物中知天尽神致命造玄学之徇异名析同实得之契同实忘异名色身章第十九老君曰人皆以声色滋味为上乐不知声色滋味祸之太朴故圣人不欲以归无欲也道虚章第二十老君曰道者虚无之物若虚而为实无而为有也天者受一气荡荡而致清气下化生于万物而形各异焉是以圣人知道德混沌玄妙同也亦知天地清静皆守一也故与天地同心而无知与道同身而无体而后天道盛矣以制志意而还思虑者也去而不可逐留而不可遣远者出于无极之外不能穷也近在于己人不见之是以君子终日不视不听不言不食内知而抱玄夫欲视亦无所见欲听亦无所闻欲言亦无所道欲食亦无所味淡薄寂哉不可得而味也复归于无物若常能清静无为气自复也返于未生而无身也无为养身形体全也天地充实常保年也哀人章第二十一老君曰人哀人不如哀身哀身不如爱神爱神不如含神含神不如守身守身长久长存也神生章第二十二老君曰神生形形成神形不得神不能自生神不得形不能自成形神合同更相生更相成神常爱人人不爱神故绝圣弃智归无知也常安章第二十三老君曰圣人常安与天地俱安而鬼神通众人皆安其所不安即不安矣盖天道减盈满补虚空毁强盛益衰弱损思虑归童蒙塞邪智圣人之朴也是以天下尚孝可谓养母常能爱母身乃长久身心章第二十四老君曰身之虚也而万物至心之无也而和气归故善养身者藏身于身而不出也藏人于人而不见也故君子之治必先死于国既死不亡其国盛也民不敢散更复充也若能知常施行反也众人欢乐用生生也动而失之寿命竭也夫天下大物哉甚绵绵也冥冥混沌不可知也知之者去之欲之者离之近之者远之是以圣人非托于天下亦非托于鬼神亦非托于万物常以虚为身亦以无为心此两者同谓无身之身无心之心可谓守神守神玄通是谓道同无思章第二十五老君曰智士无思虑之变常空虚无为恬静修其形体而万物育焉变者贪天下之珍以快其情然后兵革四起祸生于内国动乱者而民劳疲也夫国以民为本民劳去者国立废矣所谓出其无极之宝入贼利斧戟也是以圣人无为无事欲安其国民也故曰子能知一万事毕无心德留而鬼神伏矣我命章第二十六老君曰我命在我不属天地我不视不听不知神不出身与道同久吾与天地分一气而治自守根本也非效众人行善非行仁义非行忠信非行恭敬非行爱欲万物即利来常淡泊无为大道归也故神人无光圣人无名兵者章第二十七老君曰夫兵者天下之大凶事也非国之宝宝之者而不用也用之者动有亡国失民之患也是以圣人怀微妙抱质朴而不敢有为与天下交争焉虽有勐兽不能据也虽有蜂虿虫蛇不能螫也虽有兵刃不能害也柔弱章第二十八老君曰天下柔弱莫过于气气莫柔弱于道道之所以柔弱者包裹天地贯穿万物夫柔之生刚弱之生强而天下莫能知其根本所以从生者乎是故有以无为母无以虚为母虚以道为母自然者道之根本也民之章第二十九老君曰民之所以轻命早终者民自令之耳非天地毁鬼神害以其有知以其形动故也是故无有生有无形生形何况于成事而败之乎人欲长久断情去欲心意以索命为反归之形神合同固能长久天下章第三十老君曰人虽在天下令意莫在天下人虽在国令意莫在国人虽在乡令意莫在乡人虽在家令意莫在家神虽在身令神莫在身是谓道人意微章第三十一老君曰患生不意祸生丝微善生于恶利生于害大生于小难生于易高生于下远生于近外生于内贵生于贱动生于安盛生于衰阴生于阳是故有无之相生虚实之相成是以有归有无归无也在道章第三十二老君曰人在道中道在人中鱼在水中水在鱼中道去人死水干鱼终故圣人自知反归未生捐弃骄奢绝除忧思是故形隐神留天下归焉无为无事国实民富保道畜常是谓玄同有国章第三十三老君曰有国者其根深也天地覆载万物畜养金玉重宝不积留也夫外天地者有天地外其身者而寿命存也是以君子善人之所不善喜人之所不喜乐人之所不乐为人之所不为信人之所不信行人之所不行是以道德备矣皆有章第三十四老君曰道非独在我万物皆有之万物不自知道自居之众人皆得神而生不自知神自生也君有德施于百姓百姓不自知受君之德也是故圣人藏神于内魄不出也守其母其子全而民炽盛保其国也玄虚积充寿命长也人能图知天地万物而不自知其所由生反命归本是大不知也治身章第三十五老君曰治身之道先隐天地静居万物之始夫圣人通玄元混气思以守其身俗人以情爱贪欲以守其身此两者同有物而守其身其道德各异焉道德章第三十六老君曰道德天地水火万物高山深渊各有所归之夫道非欲于虚虚自归之德非欲于神神自归之天非欲清清自归之地非欲浊浊自归之湿非欲于水水自归之燥非欲于火火自归之万物非欲见其形形自见之高山大泽非欲飞鸟虎狼飞鸟虎狼自来归之深渊河海非欲鱼鳖蛟龙鱼鳖蛟龙自来归之人能虚空无为非欲于道道自归之由此观之物性岂非自然哉善恶章第三十七老君曰百姓行善者我不知也行恶者我不知也行忠信者我不知也是以积善善气至积恶恶气至是以圣人言我怀天下之始复守天下之母而万物益宗以活其身吾意常不知安能知彼行善恶焉积善神明辅成天道犹祐于善人寂寞第三十八章老君曰吾道淡泊寂意死者生静而复命也生生积浸润滋酌留滞玄冒沾洽元气包之其根益深乃四固中无心故能致万物精华无极之物自然来归之以其空虚无欲故也戒示章第三十九老君曰喜吾重告尔古先生者吾之身也今将返神还乎无名绝身灭有绵绵长存吾今逝矣亦返一原忽焉不见斯须馆舍光炎五色玄黄喜出中庭叩头曰愿神人复一见授以一要得以守元即仰睹悬身坐空中去地数十丈其状金人存亡恍惚老少无常曰吾重诫尔尔其守焉除垢止念静心守一众垢除万事毕吾道之要也诫竟复隐喜不知所之泣涕追慕退官托疾弃念守一万事毕矣止念第一身动则炁不入神采之之法谓之收拾身心敛藏神炁心不动则神炁完乃安炉立鼎烹炼神丹识炉鼎第三夫玄牝其白如绵其连如环纵广一寸二分包一身之精粹要得谷神长不死须凭玄牝立根基真精既返黄金室一颗明珠永不离入药起火第四取将坎位中心实点化离宫腹里阴从此变成干健体潜藏飞跃尽由心坎离交姤第五夫坎离交姤亦谓之小周天在立基百日之内见之水火升降于中宫阴阳混合于丹鼎云收雨散炁结神凝见此验矣紫阳真人曰龙虎一交相眷恋坎离方姤便成胎溶溶一掬干坤髓着意求他啜取来干坤交姤第六内亦交时外亦交三关通透不须劳丹田直至泥丸顶自在河车几百遭朗然子曰夹嵴双关透顶门修行径路此为尊华池神水频吞咽紫府元君直上奔常使炁沖关节透自然精满谷神存一朝得到长空路须感当初指教人夫干坤交姤亦谓之大周天在坎离交姤之后见之盖药既生矣于斯出焉古诀曰离从坎下起兑在鼎中生离者火也坎者水也兑者金也金者药也是说也乃起水中之火以炼鼎中之药庄子云水中有火乃成大块玉蟾云一点真阳生坎内填却离宫之阙造化无声水中起火妙在虚危穴丹阳真人云水中火发休心景雪里花开灭意春其证验如此夹嵴如车轮四肢如山石两肾如汤煎膀胱如火热一息之间天机自动轻轻然运默默然举微以意而定息应造化之枢机则金木自然混融永火自然升降忽然一点大如黍珠落于黄庭之中仍用采铅投汞之机百日之内结一日之丹也当此之时身心混然与虚空等不知身之为我我之为身亦不知神之为炁炁之为神似此造化非存想非作为自然而然亦不知其所以然也复命篇曰井底泥蛇舞柘枝窗间明月照梅梨夜来混沌攧落地万象森罗总不知攒簇火候第七子子复初九潜龙勿用丑丑临九二见龙在田寅寅泰九三终日干干卯卯大壮九四或跃在渊辰辰夬九五飞龙在天巳巳干上九亢龙有悔午午姤初六未未遁六二申申否六三酉酉观六四戌戌剥六五黄裳元吉亥亥坤上六龙战于野养火阴既藏再生阳到这里要堤防若逢野战其血玄黄阳神脱胎第八掀倒鼎踢翻炉功满也产玄珠归根复命抱本还虚孩儿幼小未成人须借爷娘养育恩九载三年人事尽纵横天地不由亲忘神合虚第九身外有神犹未奇特虚空粉碎方露全身太上玄门知者少玄玄元不异如如提将日月归元象跳出扶舆见太虚炼到形神俱妙处遂知父母未生初这些消息谁传授没口先生说与吾张真人解佩令阳神离体冥冥窈窈刹那间游遍三岛出入纯熟按捺住别寻玄妙合真空虚无事了内丹三要内丹之要有三曰玄牝药物火候丹经子书摘为隐语黄绢幼妇读者惑之愚今满口饶舌直为天下说破言虽覼缕意在发明字字真诀肺腑相视漏泄造化之机缄贯串阴阳之骨髓古今不传之秘尽在是矣鲸吞海水尽露出珊瑚枝玄牝图诗曰混沌生前混沌圆个中消息不容传擘开窍内窍中窍踏破天中天外天斗柄逆旋方有象台光返照始成仙一朝捞得潭心月觑破胡僧面壁禅诗曰五蕴山头多白雪白云深处药苗芬威音王佛随时种元始天尊下手耘石女骑龙探雨实木人驾虎摘霜芸不论贫富家家有采得归来共一斤诗曰无位真人炼大丹倚空长剑逼人寒玉炉火煅天尊髓金鼎汤煎佛祖肝百刻寒温忙里准六爻文武静中看有人要问真炉鼎岂离而今赤肉团玄牝悟真篇云要得谷神长不死须凭玄牝立根基真精既返黄金室一颗明珠永不离夫身中一窍名曰玄牝受炁以生实为神府三元所聚更无分别精神魂魄会于此穴乃金丹返还之根神仙凝结圣胎之地也古人谓之太极之蒂先天之柄虚无之宗混沌之根太虚之谷造化之源归根窍复命关戊己门庚辛室甲乙户西南乡真一处中黄房丹元府守一坛偃月炉朱砂鼎龙虎穴黄婆舍铅炉土釜神水华池帝一神室灵台绛宫皆一处也然在身中而求之非口非鼻非心非肾非肝非肺非脾非胃非脐轮非尾闾非膀胱非谷道非两肾中间一穴非脐下一寸三分非明堂泥丸非关元炁海然则何处曰我的妙诀名曰规中一意不散结成胎仙契云真人潜深渊浮游守规中此其所也老子曰多言数穷不如守中正在干之下坤之上震之西兑之东坎离水火交媾之乡人一身天地之正中八脉九窍经络联辏虚闲一穴空悬黍珠不依形而立惟体道以生似有似无若亡若存无内无外中有干坤黄中通理正位居体书曰惟精惟一允执厥中度人经曰中理五炁混合百神崔公谓之贯尾闾通泥丸纯阳谓之穷取生身受炁初平叔曰劝君穷取生身处此元炁之所由生真息之所由起故玉蟾又谓之念头动处修丹之士不明此窍则真息不住神化无基且此一窍先天而生后天而接先后二炁总为混沌杳杳冥冥其中有精恍恍惚惚其中有物物非常物精非常精也天得之以清地得之以宁人得之以灵谭真人曰得灏炁之门所以归其根知元神之囊所以韬其光若蚌内守若石中藏所以为珠玉之房皆真旨也然此一窍亦无边傍更无内外若以形体色象求之则又成大错谬矣故曰不可执于无为不可形于有作不可泥于存想不可着于持守圣人法象见于丹经或谓之玄中高超状似蓬壶关闭微密神运其中或谓之状如鸡子黑白相扶纵广一寸以为始初弥历十月脱出其胞或谓之其白如练其连如环方广一寸二分包一身之精粹此明示玄关之要显露造化之机学者不探其玄不赜其奥用工之时便守之以为蓬壶存之以为鸡子想之以为连环模样如此形状如此执有为有存神入妄岂不大谬耶要知玄关一窍玄牝之门乃神仙聊指造化之基尔玉蟾曰似有而非除却自身安顿何处去然其中体用权衡本自不殊如以干坤法天地离坎体日月是也契云混沌处相接权舆树根基经营养鄞鄂凝神以成躯则神炁有所取魂魄不致散乱回光返照便归来造次弗离常在此诗曰经营鄞鄂体虚无便把元神里面居息往息来无间断全胎成就合元初玄牝之旨备于斯矣抑又论之杏林云一孔玄关窍三关要路头忽然轻运动神水自然流又曰心下肾上处肝西肺左中非肠非胃府一炁自流通今曰玄关一窍玄牝之门在人一身天地之正中造化固吻合乎此愚尝审思其说大略精明犹未的为直指天不爱道流传人间太上慈悲必不固吝愚敢净尽漏泄天机指出玄关的的大意冒禁相付使骨肉相合修仙之士一见豁然心领神会密而行之句句相应是书在处神物护持若业重福薄与道无缘自然邂逅斯诀虽及见之忽而不信亦不过瞽之文章聋之钟鼓耳玄之又玄彼乌知之其密语曰径寸之质以混三才在肾之上心之下仿佛其内谓之玄关不可以有心守不可以无心求以有心守之终莫之有以无心求之终见其无若何可也盖用志不分乃凝于神但澄心绝虑调息令匀寂然常照勿使昏散候气安和真人入定于此定中观照内景才若意到其兆即萌便觉一息从规中起混混续续兀兀腾腾存之以诚听之以心六根安定胎息凝凝不闭不数任其自如静极而嘘如春沼鱼动极而吸如百虫蛰氤氲开阖其妙无穷如此少时便须忘炁合神一归混沌致虚之极守静之笃心不动念无来无去不出不入湛然常住是谓真人之息以踵踵者其息深深之义神炁交感此其候也前所谓元炁之所由生真息之所由起此意到处便见造化此息起处便是玄关非高非下非左非右不前不后不偏不倚人一身天地之正中正此处也採取在此交媾在此烹炼在此沐浴在此温养在此结胎在此脱胎神化无不在此今若不明说破学者必妄意猜度非太过则不及矣紫阳真人曰饶君聪慧过颜闵不遇明师莫强猜只为丹经无口诀教君无处结灵胎然此窍阳舒阴惨本无正形意到即开开阖有时百日立基养成炁母虚室生白自然见之昔黄帝一月内观盖此道也自脐以下肠胃之间谓之酆都地狱九幽都司阴秽积结真阳不居故灵宝炼度诸法存想此谓幽阙岂修炼之所哉学者诚思之药物古歌曰借问因何是我身不离精炁与元神我今说破生身理一粒玄珠是的亲夫神与炁精三品上药炼精化炁炼炁成神炼神合道此七返九还之要诀也红铅黑汞木液金精朱砂水银白金黑钖金翁黄婆离女坎男苍龟赤蛇火龙水虎白雪黄芽交梨火枣金乌玉兔干马坤牛日精月华天魂地魄水乡铅金鼎汞水中金火中木阴中阳阳中阴黑中白雄里雌异名衆多皆譬喻也然则何谓之药物曰修丹之要在乎玄牝欲立玄牝先固本根本根之本元精是也精即元炁所化故精炁一也以元神居之则三者聚于一矣杏林曰万物生复死元神死复生以神归炁内丹道自然成施肩吾曰气是添年药心为使炁神若知行炁主便是得仙人若精虚则炁竭炁竭则神游易曰精炁为物游魂为变欲复归根不亦难乎玉溪子曰以元精未化之元炁而点化之至神则神有光明而变化莫测矣名曰神是皆明身中之药物非假外物而言之也然而产药有川源采药有时节制药有法度入药有造化炼药有火功吾曩闻之师曰西南之乡土名黄庭恍惚有物杳冥有精分明一味水中金但向华池着意寻此产药之川源也垂帘塞兑窒欲调息离形去智几于坐忘劝君终日默如愚炼成一颗如意珠此采药之时节也天地之先无根灵草一意制度产成至宝大道不离方寸地工夫细密有行持此制药之法度也心中无心念中无念注意规中混融一炁息息绵绵无间断行行坐坐转分明此入药之造化也清静药材密意为丸十二时中无念火煎金鼎常令汤用暖玉炉不要火教寒此炼药之火功也大抵玄牝为阴阳之原神炁之宅神炁为性命之药胎息之根唿吸之祖深根固蒂之道胎者藏神之府息者化胎之元胎因息生息因胎住胎不得息不成息不得神无主若夫人之未生漠然太虚父母媾精其兆始见一点初凝纯是性命混沌三月玄牝立焉玄牝既立系如瓜蒂婴儿在胎暗注母炁母唿亦唿母吸亦吸凡百动盪内外相感何识何知何明何晓天之炁混混地之炁沌沌但有一息存焉及期而育天地翻覆人惊胞破如行太山巅失足之状头悬足撑而出之大叫一声其息即忘故随性情不可俱也况乱以沃其心巧以玩其目爱以率其情欲以化其性浑然天真散之而为万物者皆是矣胎之一息无复再守神仙教人炼精必欲返其本复其初重生五脏再立形骸无质生质结成圣胎其诀曰专炁致柔能如婴儿乎除垢止念静心守一外想不入内想不出终日混沌如在母腹神定以会乎炁炁和以合乎神神即炁而凝炁即神而住于寂然休歇之场恍兮无何有之乡天心冥冥注意一窍如鸡抱卵似鱼在水唿至于根吸至于蒂绵绵若存再守胎中之一息也守无所守真息自住泯然若无虽心于心无所存住杳冥之内但觉太虚之中一灵为造化之主宰时节若至妙理自彰轻轻然运默默然举微以意而定炁应造化之枢机则金木自然混融水火自然升降忽然一点大如黍珠落于黄庭之中此乃采铅投汞之机为一日之内结一日之丹复命篇曰夜来混沌攧落地万象森罗总不知当此之时身中混融与虚空等亦不知神之为炁亦不知炁之为神似此造化亦非存想是皆自然之道吾亦不知其所以然而然药既生矣火斯出焉大抵药之生也小则可以配坎离之造化大则可以同干坤之运用金丹之旨又于此泄无余蕴矣岂傍门小法所可同语哉若不吾信舍玄牝而立根基外神炁而求药物不知自然之胎息而妄行火候弃本趋末逐妄迷真天夺其算吾未如之何也已矣火候古歌曰圣人传药不传火从来火侯少人知夫何谓不传非秘不传也盖采时谓之药药之中有火焉炼时谓之火火之中有药焉能知药而取火则定里之丹成自有不待传而知者已诗曰药物阳内阴火候阴内阳会得阴阳旨火候一处详此其义也后人惑于丹书不能顿悟闻有二十四炁七十二候二十八宿六十四卦十二分野日月合璧海潮升降长生三昧阳文阴武等说必欲穷究何者为火何者为候极心一生种种着相虽得药物之真懵然不敢烹炼殊不知真火本无候大药不计斤玉蟾云火本南方离卦属心心者神也神即火也炁即药也以火炼药而成丹者即是以神驭炁而成道也其说如此分明如此直捷夙无仙骨讽为虚言当面蹉过深可叹惜然火候口诀之要尤当于真息中求之盖息从心起心静息调息息归根金丹之母心印经曰回风混合百日功灵者此也入药镜所谓起巽风运坤火人黄房成至宝者此也海蟾翁所谓开阖干坤造化权煅炼一炉真日月者此也何谓真人潜深渊浮游守规中必以神驭炁以炁定息橐龠之开阖阴阳之升降唿吸出入任其自然专炁致柔含光默默行住坐卧绵绵若存如妇人之怀孕如小龙之养珠渐采渐炼渐凝渐结功夫纯粹打成一片动静之间更宜消息念不可起念起则火炎意不可散意散则火冷但使其无过不及操舍得中神抱于炁炁抱于神一意沖和包裹混沌斯谓火种相续丹鼎常温无一息之间断无毫发之差殊如是炼之一刻一刻之周天也如是炼之一时一时之周天也如是炼之一日一日之周天也炼之百日谓之立基炼至十月谓之胎仙以至元海阳生水中火起天地回圈干坤反复亦皆不离一息况所谓沐浴温养进退抽添其中密合天机潜符造化而不容吾力焉故曰火虽有候不须持些子机关我自知无子午卯酉之法无晦明弦朔之节无冬至夏至之分无阴火阳符之别无十二时中只一时之说无三百日内在半日之诀亦不在攒簇年月日时之说若言其时则十二辰意所到皆可为若言其妙则一刻之工夫自有一年之节候但安神息在天然此先师之的说也昼夜屯蒙法自然何用孜孜看火候此先师之确论也噫圣人传药不传火之旨尽于斯矣诗曰学人何必苦求师洩漏天机只此书踏破铁鞋无觅处得来全不费工夫后序神无方易无体夫所谓玄关一窍者不过神识气使气归神回光返照收拾念头之一法耳玉溪子曰以正心诚意为中心柱子者是也夫所谓药物火候者亦皆譬喻耳盖大道之要凡属心知意为者皆非也但要知人身中一个主宰造化底且道如今何者为机若能知此以静为本以定为基一斡旋顷刻天机自动不规中而自规中不胎息而自胎息药不求而自生火不求而自出莫非自然妙用岂待乎存思持守苦己劳形心知之意为之然后为道哉究竟到此可以忘言矣明眼者以为如何武夷昇眞玄化洞天眞放道人虚白子陈沖素序道教典籍警世功过格孚佑上帝纯阳吕祖天师示定求心篇孚佑上帝曰人之有心如天之有日心之邪正如日之升沈日升沈而昼夜分心邪正而人鬼判故心者万善之源而百行之所由出也儒曰正心道曰存心释曰明心心正则不乱心存则不放心明则不蔽三教一理也孟子曰学问之道无他求其放心而已矣今之心若亡羊然盍归而求之求心之道无他屏诸幻想除诸恶念独置力于伦常而已葢屏诸幻想则心存除诸恶念则心明置力于伦常则心正而不乱圣贤仙佛不外是矣至于屏除置力之道则在择善而固执之耳择善之道必本伦常然必心中清净无一毫杂念火气不生在在欢喜自然心不忘亲常存敬爱推之五伦莫不皆准常想圣贤之言濳心理会每闻父师之训敬凛奉持见圣贤经传格言爽然于目见父母手泽口泽惕然于衷见人善行闻人善言生企慕心见人恶事闻人恶言生警省心闻淫亵语而不移见好子女而不惑当喜知节当怒知惩念念在兹与人爲善与人有怨辄思其好处以释之中心有憾辄思己过处以宽之人以非礼相加无心报复人以巧机搀夺无心好还静筹人託以期践言静思人恩以图报称处繁华中有恬淡心处贫贱中无怨尤心见人失意生怅惘心见人得意生欢喜心见人才高生钦服心见人饥寒生怜悯心见人勤劳生体恤心见人谬悞无非笑心见人珍异无倖得心见人富贵无艳慕心不因势力而生趋附心不因衰落而生厌薄心不因贫乏而生苟且心不因急迫而生险诈心见老成而生敬见道德而知尊见人愚顽无礼而不怨见人飮啖过节而不憎闻人言语无稽而不厌闻人虚声恐愒而不惊见人有功恆思所报见人有过恆想其难闻人有善而不疑闻人有恶而莫信引过归已推善与人受横不嗔受谤不辨居常省过行则阙疑久久变化气质归于纯粹方寸之内有如冰雪举念之间无非忠信上焉可以入道成眞而证果下焉亦长保其福禄而荫及子孙矣苟或祭先不敬事亲不诚父师教诲口应心违父母家庭心疑偏爱兄弟叔侄有欲而憎天地鬼神临财不畏闻善知悦过后卽忘起念爲善未几卽怠闻人有善心疑不信闻人有恶心信不疑见方正而不恭对老成而多慢心欲胜人时生忿怒心惟利已时生嫉妬学未成而自负事已悞而自宽艰难辄起怨尤富贵便生骄泰心图人物而口却支吾心服其人而口偏倔强借财不得遂若仇讐欠债不还反生怨恨才不及其人而故欲傲之识不逮其人而故欲非之心知自错而怙终心议其非而面谀滛念贪念恶念嫉妬念媚世念辗转不除忿心躁心傲心不平心阴贼心循环不已所谋未善反恨人之不从作事多乖却怨人之不用见好子女辄生意恶闻妇人声便尔心移作计欺公起心害衆常怀阴险自作聪明在在憎嫌时时懊恼凡若此者事虽未彰于言行心先触怒于鬼神罚在其身毒流孙子呜唿善恶之分如丝染皂善恶之报如影随形苟改过以爲良亦从凶而反吉倘执迷而不悟终怙祸而遭殃然而善恶心生吉凶心召苟正其心则无适而非善矣苟求其心则无适而非正矣圣贤千言万语不过于斯灵枢经曰知其要者一言而终不知其要流散无窍所谓要者行住坐卧常想此心在腔子里自然杂念不生自然举念皆善天地鬼神交相保护凶妖恶眚无自而干矣例言功格意善语善行善过格意恶语恶行恶凡诸过恶而能改行迁善者其功十倍凡欲力行功过格者须将此册存于案头另立一簿以计功过每举一念发一言行一事自揣是善是恶卽查册内功过多少逐日逐款挨登簿内每月结算将功折过功过多余载入下月毋矜功以自欺毋掩过以自恕初或过多功少继而功过相等行之旣久则举念皆善虽此格亦无所用之则功成而善根深矣其福报岂可量哉功格意善心中清净无一毫襍念一日十功心不忘亲常存敬爱一日十功常怀与人爲善之念一日十功火气不生在在欢喜一日十功常想圣贤之言濳心理会一日十功起一念如天地鬼神鉴临其上一事十功听父母教诲诚心欢喜敬凛奉持一日一事一功变化气质归于纯粹千功闻淫亵语而不动心五功见好女子而不动心五十功见人善行闻人善言生企慕心一功见人恶行闻人恶言生警省心一功静思人恩以图报称三功静筹人託以期无负十功当怒知惩十功当喜知节三功处繁华中有恬澹心五功处贫贱中无怨尤心一日一功人以非礼相加无报复心人以巧机搀夺无争执心与人有怨辄思其好处以释之十功心中不平辄思己过处以释之十功见人失意生怅惘心一功见人得意生欢喜心三功见人才高生钦服心一功见人饥寒生怜悯心一功见人勤劳生体恤心五功见人谬误无非笑心一功见人珍异无倖得心一功见人富贵无艳慕心十功不因势利而生趋附心三十功不因衰落而生厌薄心五十功不因贫乏而生苟且心一日十功不因急迫而生险诈心三十功见老成而生敬三功见道德而知尊五功见人愚顽无礼而不怒三功见人饮噉过节而不憎一功闻人言语无稽而不厌一功见人有功恆思所报五功见人有过恆想其难十功闻人有善而不疑一功闻人有恶而未信五功受横不嗔十功至五十功受谤不辩十功至五十功引过归己十功至百功推善与人十功至百功时时警惕如对大宾一日十功行则阙疑五功居能省过五功受一逆耳言五功至五十功人若过誉愈知警省五功人若趋承愈行谦抑五功世态炎凉不以介意一功一日间无疾言遽色一功待仆妇可怒不怒一功语善劝止一切害人之事十功至千功劝化一人成德二百功劝化一人向善常人三十功士人一百功官长五百功劝化一家勤俭百功劝化嫖赌奢淫一人囘心百功劝止一人赌五十功劝止一人嫖五十功劝止一人堕胎二百功劝止一人溺女五百功劝一人孝不从十功从者百功改者千功劝一人悌不从十功从者三十功改者百功劝化人伦理亲戚间和合百功劝化人夫妻和合百功劝化人弋猎屠钓囘心不从一功从者十功改者百功白一人寃五十功至二百功扬一人善一功至五功掩一人恶十功至五十功劝息人讼十功至五十功劝息人争五功劝息人怒三功见人躁妄劝令柔和不从一功从者十功改者五十功逢人说正心诚意之道调停内外骨肉和睦五十功发一至德言五功荐引一有德人五十功至百功劝阻爲非五功至五十功善言教诲妻妾子弟奴婢一事一日一功人所不知作方便语五功至五十功凡人有问皆以直告不隐不欺一功至五功人问路覔宿不惮细说一功不妄语一日五功能简默一日三功止人谈闺阃名节事三十功见人毁谤圣贤以理劝止十功见播人恶劝而止之三功逢人说果报格言一事一功作劝善格言一句一功教人治家保身一事一功见人惊忧善爲劝解一功行善立法倡善济众利及一人爲一功救一无罪人命五百功完一妇女节五百功延一人子嗣五百功拾取宝还人五十功至五百功刋施最上善书百功至五百功捐赀刷印善书一卷一功救免一军流重罪三百功免一人卖禁止淫书小说淫画春方二百功自作而能自戒者千功成救一人学业德业家业二百功爲孤儿娶妇二百功爲人立嗣继绝百功阴厚亲心所厚之人百功救免一徒罪百功表扬一人节义百功倡修桥梁险道百功济一人流离得还鄕土百功平价减粜百钱爲一功倡首爲一善事十功至百功见人凌虐孤寡竭力保护五十功葬一无主骸骨五十功免一贫人债十功至五十功成一人美事十功至五十功及筓嫁婢五十功救免一人刑杖三十功抚养一病人至愈三十功表扬一人阴德十功至三十功施一塟地二十功以方术活一重病二十功施棺一具二十功不负人託成一有益事十功善遣一仆十功掘井十功护持一善人十功施茶施姜汤一日十功施粥一人一功从厚殡塟仆婢十功报一人恩五功至五十功释一人怨五功至五十功救一人急五功至五十功不乘危急贱买人物五功至五十功待仆婢可责不责又善谕之五功至五十功救一有力于人之物命五功至五十功亲近明师良友一日三功布施孤老残疾一人三功救一无力于人之畜命三功济一人饥一功解一人渴一功救一禽鱼虫蚁物命一功衣服器皿借人应急一功任劳一事一功施药一服一功斋戒志诚一日一功甘淡惜福一日一功施天灯一夕一功施雨具一人一功惜五谷一次一功拾字纸一片一功斋僧道乞丐一人一功体恤下人艰苦一事一功买卖从宽一日一功见老幼残疾疲顽人扶接过险一功修街道一丈一功砌街道一尺一功借人物件珍惜如期而还一功爲人保全一物件一功录劝善格言果报一条一功途中除瓦砾剪荆棘一次一功埋自死禽兽一功僧道巫祝术士遇事诱人爲善一功热水泼地留心不伤虫蚁一次一功过格意恶慢天千过欺君千过轻亵祖宗先灵千过心疑父母偏爱而生怨望千过事亲劳而怨骄而怠致亲怒贻亲忧一事五百过故薄亲心所厚之人五百过因财产而憎兄弟五百过心怀阴险五百过代主一切害人之事百过至千过起心害衆百过至千过设计欺公五十过至五百过文过怙终十过至百过自作聪明十过至百过偏执己见不听人言十过至百过父母教诲口应心违一事五十过祭先不敬五十过事长不让五十过受恩不思报五十过借财不得遂若仇讐五十过欠债不还因人取讨反生怨恨五十过闻善知悦过后卽忘五十过起念爲善未几卽怠五十过囤米图高价五十过至五百过临财思苟得三十过见好子女辄生意恋三十过见人得意卽生嫉妬三十过见人失意反生畅快三十过识不逮其人而故欲非之三十过才不及其人而故欲傲之三十过作事乖谬反怨人不用三十过祭神不敬二十过见杀反以爲快二十过贫贱怨尤一事十过富贵骄泰一事十过淫念贪念恶念嫉妬念媚世念一日十过忿心躁心傲心不平心阴贼心一日十过昏惰一日十过闻人有善而不信十过心欲胜人时生嫉妬十过心惟利己时生忿怒十过心图人物而口支吾一过至十过心慕其人而口倔强一过至十过心议人非而爲面谀十过所谋未当恨人不从十过觊图非分十过嗔一逆耳言十过憎戒行僧道五过迁怒十过闻妇人声便尔心移三过学不若人不耻不勉一日一过轻忽傲慢一事一过小事忿怒一事一过不干己事动怒一事一过己过之事留恋不忘未来之事虚爲筹画一事一过虚愿妄想一事一过不恤仆婢役人饥寒劳苦一事一日一过见食粗粝生憎心一过见人卤莽生厌心一过见人雄餐生恶心一过语恶诋触父母一言千过倡说叛圣贤千过怨怼言父母过五百过造言谤汚一妇女节五百过离间人骨肉五百过阻亲善唆亲恶一事百过发人阴私十过至百过造言诬人十过至百过恶言犯师长叔伯尊亲五十过父母祖父母前掩饰虚言一次五十过讥议前贤五十过毁谤神佛五十过呵风骂雨怒寒怒暑五十过察人阴私五过至五十过教人爲不善五过至五十过虚诳一事五过至五十过言尊长过三十过谑及闺闱子女三十过戏语谩及圣贤佛仙三十过戏侮经传三十过文过巧饰三十过毁谤行善等书三十过造一人歌謡诨号三十过犯人父兄长上三十过推求人过凡所未必然者三十过非议朝政二十过面责人过使不能容二十过遗落穷亲二十过泠语侵人十过非议所居之大夫十过谈淫䙝语十过以言餂人十过谩语荒唐不循道理十过逆理毁骂自以爲直十过言人之过有伤恕道十过遁词虚伪言不由中十过凡词务尽刺刺不休十过出损德语一句十过骂人五过恶言挺触人五过以言报复不能忍耐五过率口乱道五过没一人善五过播一人恶五过至五十过虚传一事五过至五十过传闻未确卽行播扬五过恶谑浪语五过酒后大言谩无所畏五过不观颜色不避忌讳五过背后骂人三过背后批评人一过谑谩一语一过欺诳无识一过戏侮愚懦一过骂辱乞丐一过夸己能一过播扬人闺阃丑事一事一百过行恶违抝祖父母父母一事千过败一良家妇女节千过堕一良家子弟行千过造淫书艳曲淫画千过创一事贻害地方千过致一人死千过绝一人嗣千过卖婢作娼千过溺女一次千过致一人军流罪五百过放火烧人房屋五百过白佔人田产五百过用谋图娶寡妇尼姑爲妻妾五百过宠妾弃妻五百过纵子孙爲恶五百过不葬亲柩五百过掘一人尸五百过图谋风水侵害他人坟茔五百过堕胎一次三百过姦淫微贱及原失节妇三百过蓄俊仆艳婢致启邪淫三百过学蛊毒魇魅房术外道併传人三百过诱一人嫖三百过诱一人赌三百过倾一人家产三百过破一家风水三百过致一人失所三百过唆一人词讼三百过破一人婚姻三百过诱一人爲非三百过排摈一德行人五十过至五百过纵仆爲恶三百过致一人卖妻三百过妻虐婢妾不能检制百过至三百过坏一人前程二百过毁坏一人戒行二百过婟婢不嫁二百过故用假银二百过致一人典卖子女二百过致一人徒罪二百过养子不教二百过阴谋田产一百过开场赌博一次一百过买良爲贱一百过助人爲恶一百过无识毁经书一百过听妇言疏亲族一百过生事诈人财物一百过爲人作一逆理词状五十过至五百过见寃可白不白五十过遇难可救不救五十过婢仆不教五十过虐使仆婢五十过倚势凌人五十过因公索诈五十过阻挠一善事五十过荐引一匪人五十过乘人急谋人什物五十过亵凟三光五十过致一人杖刑五十过居官及家长枉杖一人五十过嫖妓及男淫一次五十过疑病妄药五十过有子娶妾三十过虽未有子年未三十娶妾者三十过教人渔猎三十过毒药杀鱼三十过报怨太过三十过至百过谎骗财物三十过纵妇女入庙烧香看戏三十过演淫戏一场二十过祭祀愆期二十过人虽有罪杖之过多过重者二十过私宰牛犬二十过赌博一次二十过窥探良家子女二十过侵蚀国课二十过爲人处事受贿二十过匿遗二十过与不良者交十过逸乐恣纵一日十过盛气凌人十过拆人家信一封十过力优吝施一事五过重利放债一两五过留盼男女五过轻侮寒微五过负人一约五过弃字纸一片五过毁伤人器物一过弃五谷暴天物一次五过杀一牲口五过见人私取人物特往撞破五过借人器物不还五过謟富骄贫五过见人不爲礼五过面是背非五过瞒衆受利五过博名邀誉五过虽非邪淫而夫妻纵慾五过饮酒至醉一过与不良人同伴一次一过男女混杂无别三过索债过急三过至三百过杀禽鱼昆虫一命三过虚闲废学一日三过享用过丰一日一过爲人教子弟不尽心三过至三十过以不净手翻书三过以书籍字扇置枕席间三过卧看经书一过用假银一分三过佔一小便宜一过拘系禽兽一日一过专信神佛不孝敬父兄伯叔一日三十过爲人作事不尽心十过借用他人器物不爱惜十过耽拦人家信五过便溺洗澡不避三光三过僧道巫祝术土谎骗人财百钱一过窃听人私语三过明陶石篑望龄功过论或曰爲善去恶在心耳奚必是曰子读书耳奚必课程赏罚耳奚必律令出纳耳奚必会计哉不知会计当则盈缩可稽律令明则趋避不惑课程立则作止有度否则勤惰任心高下任手有余不足无从参考徒曰我爲善我去恶曾爲几善去几恶耶曰其如明功隐过何曰子勿虑也世有明功隐过于人者未有明功隐过于神者也我日爲之夜书而藏之焚香染翰幽独无侣四顾森然鬼神满目以心𦲷手一点一画罔敢不诚而明功隐过乎哉曰我今日书而功微明日书而过鉅不将怖而止乎曰勿怖也何以知功微而过鉅书之而后功与过出焉微积而鉅鉅释而微道不远矣久久不辍自有得也曰我功鉅而过微矣天道果有知耶曰子但饭无忧不饱也孔子曰故大德必得其位必得其禄必得其名必得其夀子所求在数者外则吾不敢知止此耳则坐而俟之功过格角集亢集元始无量度人上品妙经卷太上洞玄灵宝无量度人上品妙经註卷元始无量度人上品经法卷氐集元始天尊説无上内祕眞藏经元始説先天道徳经註解元始大洞玉经合卷附太微帝君三部八景囘元经太上玉清无极总眞文昌大洞仙经註疏卷及附大乘妙林经太上昇玄説消灾护命妙经註元始天尊説生天得道经元始天尊説得道了身经元始上帝毘卢遮耶説大洞救劫尊经元始天尊説药王救八十一难眞经元始消灾梓潼本愿眞经元始天尊说东岳化物济生拔罪保命妙经元始天尊説碧霞元君护国庇民普济保生妙经太上大道玉清经太上中道妙法莲华经房集洞玄灵宝自然九天生神章经解义卷洞玄灵宝自然九天生神玉章经解卷洞玄灵宝自然九天生神章经注卷附音释太上洞玄灵宝天尊説救苦妙经洞玄灵宝八仙王教诫经太上洞玄灵宝国王行道经太上金匮玉镜修眞指玄妙经太上洞玄灵宝福日妙经太上灵宝天尊説禳灾度厄经太上神咒延寿妙经太上洞渊説请雨龙王经太上洞玄宝元上经一名源一妙诀又名自然经太上洞玄灵宝净供妙经太上灵宝洪福灭罪像名经太上洞渊三昧帝心光明正印太极紫微伏魔制鬼拯救恶道集福吉祥神咒洞玄灵宝定观经註太上洞玄灵宝开演祕密藏经洞玄灵宝诸天世界造化经太上洞玄灵宝十号功徳因缘妙经太上洞玄灵宝眞文要解上经太上洞玄灵宝业报因缘经太上洞玄灵宝出家因缘经太上洞玄灵宝法烛经太上灵宝智慧观身经太一救苦护身妙经心集太上玄元道徳经太上道徳眞经四子古道集解太上道徳宝章翼卷太上道徳眞经章句训颂太上道徳眞经集注附释文杂説道徳经释辞卷附道徳经旨意总论道徳眞经註卷附释音尾集太上老君説常清静经註太上道徳大天尊説道元一炁经太清中黄眞经一日胎藏论太上赤文洞古经註太上大通经註太上老君内日用妙经及外日用妙经老子説五厨经註太上老君内观经太上老君説了心经太上内丹守一眞定经太上説转轮五道宿命因缘经太上老君内丹经太上妙始经太上浩元经太上无极大道自然眞一五称符经枕中经太清元道眞经附别録太上老君太素经太上黄庭内景玉经卷黄庭内景经及外景经太上黄庭内景玉经附外景经太上黄庭中景经太上洞眞贤门经太上感应篇笺注附持诵仪则犹龙传西昇经太上老君年谱要略太上混元圣纪卷箕集高上玉皇本行集经卷及附高上玉皇本行集经卷高上玉皇本行集经註解卷附诸义攷目太上洞玄灵宝紫微金格高上玉皇本行集经阐微卷高上玉皇心印妙经终南八祖説心印妙经解高上玉皇心印经玉皇心印经胎息经註玉皇宥罪钖福宝忏玉皇十七慈光灯仪斗集先天斗帝勅演无上玄功灵妙眞经九皇斗姥戒杀延生眞经太上玄灵北斗本命延生眞经太上説南斗六司延寿度人妙经太上説东斗主算护命妙经太上説西斗记名护身妙经太上説中斗大魁保命妙经太上玄灵北斗本命延生眞经註解九皇新经註解卷金碧古文龙虎上经浮黎鼻祖金华祕诀玄宗正旨唱道眞言卷黄帝阴符经十眞集解卷黄帝阴符经黄帝阴符经黄帝阴符经黄帝阴符经阴符玄解卷洞眞太上太霄琅书高上神霄玉清眞王紫书大法玉枢宝经洞眞太上三元流珠经长生胎元神用经洞眞西王母宝神起居经洞眞上清青要紫书金根衆经七元眞人説神眞灵符经太上紫微中天七元眞经中天紫微星眞宝忏五百灵官爵位姓氏总録牛集南华眞经南华眞经女集文始眞经冲虚至徳眞经通玄眞经洞灵眞经太极葛仙公传虚集参同契参同契卷参同契卷入药镜淮南鸿烈解抱朴子内篇及外篇葛仙翁肘后备急方卷至危集灵宝毕法钟吕传道集铜符铁券石函记太上灵宝净明宗教録道元正印经四规明鑑经中黄八柱经洞神上品经眞诠化书葛仙翁太极冲玄至道心传素书刘子玄眞子天隐子室集十六品经附孚佑帝君宝诰八品经五品经三品经卷金华宗旨附阐幽问答同参经卷五经合编心经先天一气度人妙经延生证圣眞经金玉宝经醒心眞经吕帝文集及诗集卷壁集易説附图解语録大观附孚佑帝君正教编三宝心镫微言摘要吕帝圣蹟纪要天仙金丹心法卷奎集至眞歌玉清金笥青华祕文金宝内錬丹法悟眞篇卷附拾遗悟眞篇直指详説金丹四百字附石桥歌悟眞篇阐幽卷还源篇还丹复命篇泥丸集娄集琼琯眞人集卷海琼白眞人语録胃集重阳全眞集卷重阳教化集分梨十化集立教十五论磻溪集长春眞人西游记仙乐集无爲清静长生眞人至眞语録水云集洞玄金玉集卷渐悟集丹阳神光灿丹阳眞人语録孙不二元君法语孙不二元君传述丹道祕书卷玉清胎元内养眞经玉清无上内景眞经大道守一宝章一名玄珠心经太古集云光集葆光集金液还丹印证图诗昴集金丹大要卷金丹大成规中指南太玄宝典坐忘论悟玄篇太虚心渊篇丹房奥论道法心传橐籥子阴丹内篇明眞破妄章颂云山集卷草堂集自然集鸣眞集西云集中和集晋眞人语録虚静沖和先生徐神翁语録盘山栖云王眞人语録清和眞人北游语録毕集仙佛合宗语録卷附伍眞人修仙歌天仙正理直论増註金丹要诀伍眞人丹道九篇觜集眞诰卷道枢洞玄灵宝眞灵位业图鸣鹤余音养眞集卷参集井集云笈七籖卷鬼集玉诠卷眞诠卷柳集忏法大观卷星集汉丞相诸葛忠武侯集卷太极图説通书皇极经世书撃壤集张集清微宏范道门功课太上老君戒经太上洞眞智慧上品大诫三洞衆戒文卷太微灵书紫文仙忌眞记上经虚皇天尊初眞十戒文太上九眞妙戒金箓度命拔罪妙经太上十二上品飞天法轮劝戒妙经太极眞人説二十四门戒经全眞清规三洞修道仪十戒功过格一名行覈警世功过格要修科仪戒律钞卷太上济度章赦卷无上黄箓大斋立成仪紫皇錬度玄科神功妙济眞君礼文三坛圆满天仙大戒畧説初眞戒律中极上清洞眞智慧观身大戒经翼集上清三尊谱録终南山祖庭仙眞内传终南山説经台歴代眞仙碑记四川青羊宫碑铭玄元十子图甘水仙源録卷三洞羣仙録太华盖山三仙眞君解寃灭罪度人心经华盖山浮邱王郭三眞君事实汉天师世家卷三十代天师虚靖眞君语録金莲正宗记金莲正宗仙源像传七眞年谱洞天福地岳涜名山记南岳总胜集梅仙观记西山羣仙会眞记轸集天下名山记铜符铁劵题辞考之列仙传曲阜兰公精修孝行感斗中眞人自称孝悌王下降其家付以金丹宝经铜符铁劵令转授丹阳黄堂谌姆传之眞君许祖今观其书列爲三元药物火候一一得备似爲宝经于符劵无与余博集符篆灵文随手成帙欲加釐正而是书传久未可妄以已意紊乱仙经书仍符劵旧名而符篆灵文次爲别录以备参考丹经种种止于言理未若是书直指眞诀略不少讳者心解之士苟得其诀神丹可立就矣夫诀岂易言哉求诀于心得者十九求诀于口得者十五求诀于纸得无一者余集是书诚索诀于纸然他日有因此而获鱼兔者未必非此爲之筌蹄也己亥仲夏一壑居士题重刋道藏辑要铜符铁劵玉淸无极总眞九天谌母元君授许眞君铜符铁劵总诀三元神丹口诀玉淸有命封仙职掌握南曹主化一赤文幽隐郁仪房玄科至禁蓝天碧八万四千一刼傅传出天符火记厯庚甲之年杂气消诸天庆会禹余室稽首恭默大道前万圣千眞总湛寂琼台遐想玉淸容颦眉不展忧心匿良久开扬九六门鸾鹤斜闻龟仰覔大道流行满上天尔曹仙子乐无边龙汉延康三刼尽玄宫大展令敷宣东华昇举西华主太乙元君谌母传亲授皇人二八机至玄至妙至幽微可令尘寰流玉液早将仙子赴瑶池珠台降下铜符劵勅下元君谌母知弘道眞人弘道仙阐扬正教汞和铅铅飞雪浪流珠滚覆下依然眞土眠土禀天符生碧叶躱躱金花起紫烟紫烟飞上凌霄殿连连续续氷花片日月抛光朗大千巽风吹起金花现不得流珠不计铅生灵聚景防危战日魂将近月神圆赫赫日魂霞九万四方笼罩合眞铅铅含五彩何人见炼铅无计覔眞传不得庚金华不现採得辛金一味眞再入灰池取次鍊上下浮沈顚倒间壬花莫令乌云乱抽出天魂夺日霞水晶宫里是吾家返得流金囘圣体何劳蹉跛遍天涯汞死爲铅铅化土白金鼎器丹之祖怀尽天魂地魄中玄元称此爲丹母汞积九九返成砂龙出东方西就虎晋世明王孝道存金筋玉骨许之孙咒符勅水降魔魅明功暗德济苍生可将铁劵天王旨铜符细细口傅君玉淸愿见功勋士光眉大展笑颜欣巨阙弥封碧玉匣明珠照世破幽城速令名山拿玉兔灿日擒归再莫论日魂消尽千山雪奚虑区区遍体阴但烹黍米扶神气看看天时徧五陵恶龙喷出三江水毒气零零满世尘若不勅汝扶危难骨城血海痛伤心急以鼎池炉里炼巧夺干坤日月精道法千门及万戸千门万戸独斯尊十二神符九白雪三囘五转号天靑一粒一服三期后周身九窍自光明白雪入口身生羽神符吞下足生云渐觉三阳开㤗日浮生腐草尽逢春功高行备膺天禄拔宅昇腾及满门早朝上帝抛金玺玉诏天书五岳迎闲观碧落空歌韵时倚空靑始气森一自五云腾胜日天香满室古今闻九六天机亲嘱付珍藏宝秘莫爲轻至人授受吴王李非之雷火卽时临金丹递运玄元始五炁分张一炁成不比嚥唿三一法不是囘头口内津不是闺丹御女术不是砒黄丹矿成铅是元神银是形形神相得合爲眞元神相遇眞形后果用元神观太淸宝塔诀古法九层虚极药所不至今减而用之或七层五层每层高六寸下安蓬壶雌雄子口层层俱有窍妙以便龙虎气昇安合固济坐于池上外用铁环高挂于天梁上令其安稳方架内火火尽蓬壶腰下以铁架架起以围火力庶使火难侵于宝塔朱雀易得安身进铅门止用半寸高蓬壶脚下三方安三足厚方如指节令火势有力上古傅受用风箱鞴火后人遂开风门风舌用之尤妙不劳人力火势盛则闭不及卽开作用处在人活法不必一一拘旧阴阳谓之道变通谓之法风炭门一开一闭不使疾风吹惊池鼎恒令人廵视恐有不虞之患莫作寻常爲之虽曰百日之功劳乃是昇天之基址烧取眞铅诀一初取出山铅砂数百斤捣爲末就用矿上圳土每一斤配食盐四两捣万杵秤定铅砂末一斤以纸包褁数层外用盐泥固之五六分厚晒令极干如此固三五百枚入炉煅之炉式形如大甑高六七尺周围一丈下安风箱底火上昇用炭铺底一尺厚方铺铅砂球在炭上层炭层球大火煅得内外通红止火寒炉阴土覆上铅在下成一块破球取出如生矿银状如此谓之干父将此干父取流金则药有精神非是铅圳土否则神㪚杳茫不得师授苟或妄爲终爲误事神丹至药只是一味铅精若得此宝万事毕矣此爲先天眞一之水多倍其数以听圣灰筑基之用採得壬水一分眞不换黄金重一斤至此神机又听后继大法古羲黄修炼神丹大法地元起手金鼎神室上下两弦体重一斤如九鼎七鼎五鼎三鼎必依大法度数採炼假如白金八两用伏气黑铅三十六斤只有八九七十二两按九池而取之恐铅炁不足神精降少难合天地符契半斤八两之数今用九两炼一两不多不少正宜应用须宜多採流珠以防铸室泄气之用先求地魄地魄者白金也次取天魂天魂者黄金也黄金产朱砂是日精白金生流珠是月华魂魄合体精华自生夺天地日月之全功是圣祖玄元之妙用圣人知神物隐于北方採此以作丹头不用世上黄金黄金虽是纯阳之体纵加百炼决不受气至于铜钖性质太燥难见金公见则形必伤也独与白金一味相亲畅体欣然金花发泄流滚珍珠豁然于其间眞阴眞阳交光合体巧取周天度数满于五色中黄自然阳生于眞土也土旺金乡借水虎育养而生震龙五色霞鳞金膏碧体朗朗常存爲昇天药祖愈炼愈灵越温越妙故有阴池阳鼎因铅不受炼设爲法象以定浮沈之性造鼎爲阳使阳魂自昇于天堂之上制池爲阴使阴魄自沈于地狱之中一九功在铅二九功在母诸方不用母丹门甘自苦壬癸怎分张老脆化阴土用铅有秘传始初金炼铅浮沈定得眞先天与后天认得其中趣无拘洞里仙婴儿寻乳母转转出玄关药卽是眞汞金母是神丹一母生九子各自传枝叶一分药力能脱半斤赤凤红颜济世安民非凡可覩德薄不足以遇縁浅不足以闻此是杳冥眞秘诀子宜记取在胸襟安炉立鼎诀上供九天五土司命北斗七元眞君丹房护属正神金木水火土五德星君侍供香火灯烛菓品䖍告上眞预造钳匙等器余积黑虎铁池宝塔多备以防损换炉内合风开门如鸡子大勿令太寛寛则风力缓缓则眞气不昇池下三方安三足不用铁造以磁土烧就安如品字外以盐泥固之坚牢不损安池在上方架重楼两边以铁环高挂于天梁之上内火葢固不令火力近鼎别开出入火路以便加减行持地元九池秘诀铜符铁劵第一池函文两两郁罗台八宝昭阳殿万圣拱中尊元始天王现玉女啸丹墀方使金公炼一唱众眞扬世界金光徧谨候北丰魔洗出朝阳苑用力在丹人弃旧迎新换干金夺日霞莫致乌云乱产出夜明珠五色辉煌片上下令通风金枣婴儿面希夷阴浊捐放开河车转紫气上重楼子母不相见初产覔金花勿使精神㪚直指函文第一池炼铅法则用出山净金一斤白如雪朶碎作十六片乃于日月合璧日五星联珠日申酉金旺日将池鼎安置停当开风门进文武火文火温池先投铅半斤炼灰池结实基址坚固免致折耗之患待池将红叧用伏炁净铅九觔每觔分三百六十五铢每铢四分二釐五毫共三千三百八十五铢爲一池九池共铅八十一觔以应九九周天之数将金片片入池武火溶化成汁只待黑尽白现一上一下浮沈两旋红光闪闪半虚空瑞气炎炎浮紫廓取次入铅漏尽再添满天星宿浮沈转宝月金花噼面来铅珠又进莫离方寸看看癸水尽方见海金鳌急进铅爻壬水上潮和风吹得金花㪚㪚却盈庚见酉孩须用有力三人互相轮换飮食起居八门开闭进铅入炭勐烹急炼使朱雀炎空紫神瑞气金枣花红火火生光爻爻露电进铅不可太急急则金乌不出海又不可太缓缓则玉兔恐伤形水火交纒数足无形合虚旷然成质壬水得金自然昇上泥丸之顶结就昱日流珠铅数投尽退火封门安金益水进铅三钱四分保神固形不可有动池鼎冷定取出摘下鼎中壬水号曰靑埃或金盒磁盒封固勿令泄气听后人元配合铜符铁劵第二池函文同志二三人固守紫阳宫黑以白爲母红以黑爲翁中和天地髓只此是丹宗禹门三汲浪漏滴令空空殿上流珠滚色是紫金红池中翻玉液吹嘘借巽风玉兔西爲宅金乌直上东龙虎遥相望会合景阳宫抽出铅中宝火候莫匆匆煅得金珠滚珠珠气上冲眼见红黄色华葢要严封滴尽池中浊浮淸秀蘂蓬直指函文第二池炼铅火候法则与首池相同仍换新池新鼎固济如法将圣母不动如有消耗卽添补数足进文武火投水铅半觔坚固基址铅干一半入圣母在内大火镕化金汁淸淸明彻底朱雀恍恍出南园速进铅铢勿容太急昨夜婴儿初别母今朝次子亦如前再进铅铢铢铢如则莫道黑龟初出海也防风浪动人心铅铅无差火火一色紫金台上凝霜雪白玉堂前母独眠策策丙丁昇滴滴铅入骨铅数投尽明镜无尘退火封门进安金之铅二钱三分寒炉一夜轻轻取敲取鼎上流珠号曰黄轻取下另封移池换鼎铜符铁劵第三池函文大道总无繁铅汞两般是铅见汞施恩汞见铅施义神丹一味铅内隐先天炁媒妁丙丁翁调摄黄婆力搬运类牛车铅把汞精吸浮沈上下间一一又一一华堂日日新流珠号如意白鹤满天飞火要雷霹𩆝干金露素华休使铅不及恆令四门开止把双关闭一动铅气通金池当固密这般火烹煅无形又无质直指函文第三池炼铅火候法则一一与前相同将固池架三足上坐鼎封严不动圣体无亏消耗补全入筑基池中大火风开三文三武黄芽长再昇再降黑铅功火火大张爻爻无易黑铅起手无生有白金倒了有还无依刻投铅愈加珍重靑龙退骨三回转白虎翻身就地存进进铅爻首尾如是西池日月初相见夺得淸香各自归龙霞红似火眞火胜龙霞铅数进毕退火停炉入安金之铅一钱二分前三池是长男成象震庚受符共用安金之铅七钱以应天符七日来复之说以后六池则不用此法矣退火寒炉取出鼎上壬水号曰金液封记明白又换新池作用铜符铁劵第四池函文东出太阳精光华灿灿明徧照普天下霞入碧波城昼夜东西转西沈东复昇阖辟太阳母万象禀光明干坤天地髓坤丹大道根坤乙月将晦昏昏体太阴渐到西南地微微露一星日游东北陆月渐望南行七八光流体看看重半斤半黑又半白白者是金精若非三足力玉兔华不生十五临甲地丹光满玉京直指函文第四池炼铅火候与前俱同不动圣胎待母入池大火风开仍前进铅不得苟简三开三合产眞铅不是阴阳定不出又进铅爻爻爻相续金丹全仗庚辛力壬不成庚癸不分但看铅壬相济白金金水得合凡子圣孙华池母镕各要分明红光五色裂火霞生时时美景如金碧日日花开样不同下手只银铅分散铅汞土铢尽爻空寒炉一夜取出鼎上壬水号曰红霞收记换池另炼铜符铁劵第五池函文黑铅天之精白金地之液黑隐水中扬白有火之气黑白往来翻拘来归正位二物性合情丹经居同类黑以白爲夫阴以阳爲配阴阳混沌时朶朶金花翠宝月满丹田勐烹火煅极休闭通天窍令其唿与吸翻腾举目间乌龟自隐匿精奇口诀功火候在消息壶中养圣孙万般只此贵一日生一男男男各居室直指函文第五池炼铅火候採炼池鼎一一相同圣母入池风开金汁照前投铅常加炭入金公百炼精神长惟有眞铅上下飞又进铅铢黄白混沌烹煎符火三阳运九九流珠去母阴认取铅金不黄不紫日魂乍进嫦娥宅觅得中秋桂蘂香铅尽壬昇辛金自现寒池取出号曰流金收贮换池另炼铜符铁劵第六池函文採铅一味眞胎灵母亦灵一母生六子扶桑日已临池池俱似始鼎鼎更奇新上达红炉景珠珠要气腾莫使铅埋汞休言有气存烜烜巽风烈流金透体明不爲坚刚质黄舆自此生癸以壬爲主壬以癸爲宾却依大道法壬癸定浮沈弃捐浊中浊轻淸灵更灵如此浮沈法葢世不曾闻火候薰蒸足颗颗天谷靑直指函文第六池火候炼铅斤两法度一一大同分铅度数不拘旧巧变化在人施爲炼过二三池自生其妙如流珠结少神火不扬炼已稍欠神明不来再行结胎之火务使黄云满沼阴极阳生上下门开红光闪灼露滴黄庭婴儿显象光逐神生铅如指顶令其四方以便作用尝令饮食满腹方可近炉邪气难入铅尽退火取鼎上壬水号曰壬华收贮换池另炼铜符铁劵第七池函文玄元大道根玉淸不二门除此一乘法余外卽非眞煅炼铅中宝抽出银内精水滥车难转不及恐伤金泛泛流珠滚茫茫要气升子母互相顾黄白混相吞恍惚陶情趣三叠九重城洁白令见宝淸淸内有阴洗出铅汞骨铅汞结精英溷水荷花长茫茫浪涌生除却眞铅汞休听节外音铁劵铜符旨丹门仔细论直指函文第七池进铅火候亦同武火开化圣母只待红光笼罩宝月方进铅珠透体红璃内外纯白癸生铅后阳产铅中火盛消金金伐木荣靑赤黑白归于中黄顺其消息以观景象池池飞紫粉火火起祥光上沖华葢满室窗尘万里无云天一色十二时中见太阳黄舆紫粉皆由此白雪靑埃见者昌原来只是一味铅精以白金分去阴土金乃水之基水乃道之枢只此二物眞砂眞汞皆自银铅而生恍恍无形冥冥有象铅尽寒炉收鼎上壬水号曰壬花再移池作用铜符铁劵第八池函文布气生灵液含光天地先根发浮黎土苖生大赤天八宝皆由此灵明独黑铅今知天地秘炼此是良田六阴成圣体枯骨返黄泉法用心心指机关细细研不得眞传授空劳志气坚枉进通天火靑脆怎留连刚柔有表里阴阳禀自然鼎内天中地池中地内天洁白瑶台上素体净如绵母怀七八子精神越胜前至人承授受良因宿有缘能知插骨法南都任汝闲直指函文第八池火候池鼎俱各易新爻铅九斤筑基八两炼法如前至此手法纯熟知其昇降何如多寡有则流珠结少求干父折耗辛金补数全金花原是池中药採得金花再莫言一则分铅之壬癸二则洗金之垢阴进进铅爲药抽抽药是铅知得用铅意神丹不是铅如日月交光止盗其神不盗其形用神弃形乃得长生铅铢已尽取鼎上壬水号曰紫金硫换池另炼铜符铁劵第九池函文黑取黑之髓白用白之油黑白共合体油髓自然稠婴儿入紫府姹女下重楼媒妁中黄意养就紫金琉下布长蛇阵鸾凤任往游瑶池初浴体未济养三周擒住南朱雀眞土葬爲邱火候同一二法则似前求三壬癸一两九阳取次收九九八十一不足照前抽夺尽九六数西山鬼哭愁逆顺顚倒理爲尾又爲头直指函文第九池火候法则炼铅亦同入圣母在内镕化红光笼罩宝月方进铅铢水银过度神仙至秘招摄龙精赖于虎髓不用铅形只用铅炁铅炁何得先求同类同类是金灰池用意𤉖𤉖火功外包鼎器流珠得金分出不与世铅相同见火则别见金又住从一至九谓之炼已是炼精化气之功一池至九池壬水各自封固壬水多备以防后用所谓得药忘年炼铅无计乃活法也寒炉开看母体白如雪片方好号曰妙灵砂如靑黄非铅之眞气乃癸水未尽必须勐烹极煅浪涌波翻方怀眞气后有温养赤文之诀返魂揷骨之功详着如右人元九鼎秘诀一鼎人元一鼎丹九九过铅关复用靑都所返出又回还辛金浑似雪壬水化爲烟子母平平入五五育天然霹𩆝三週火分胎上下间莫比尘嚣事笃志要心坚一阳初复日神魂一线纒亲授铜符劵铅汞自留连二鼎人元二鼎丹跃出禹门关复用希夷所夜落晓归还日魂霞里见月魄满秋天兄弟平平入五五赤文全三十六时火分开一二三一子嚣浮骨二子志方坚二阳来复后开如鸡子颜亲授铜符劵银铅鼎炭钳三鼎人元三鼎丹飞出斗牛关复用混沌所牵转白牛还金鹅飞玉窟赤凤伏丹田生熟平平入宗祖出黄泉六六时中火江流动动潺一二翠如玉两鼎刀圭坚三阳来复后开之碧蘂连铜符铁劵旨梧桐有凤鸾四鼎人元四鼎丹九九向玄关用意靑埃所朱雀进西川紫府华池长黄芽满玉田进退平平入温养幼婴颜骨大精神壮禁奈肃霜寒父少儿子老天道自循环四阳来复后中黄白王边亲授铜符券神光满上弦五鼎人元五鼎丹遍遍亦如前离却神房所云雾满山川水虎不相顾火龙怎出泉次第平平入虚虚辅浩然汞长红璃色铅枯面不鲜抽铅添汞法父子不相传五阳来复后月魄满南园亲授铜符劵百日福无边六鼎人元六鼎丹关过又重关洒落明堂所珠珠子奉还靑汞八百𡻕也要半斤铅来往平平入金鸟涌大渊阴符不可急阳火正炎炎武短文长法光华满大千六阳来复后喷鼻味香甜亲授铜符劵不怕不爲仙七鼎人元七鼎丹金鸟入广寒太极团团转封固密更严干生巽艮坤坤生震兑干神火平平入调燮要周全芙蓉方结菓粒粒在金盘照破人天镜月食太阳肝七阳来复后玄玄玄又玄亲授铜符劵天上又生天八鼎人元八鼎丹飘飘月正鲜老蚌含珠养明镜水晶盘云收天霁外婴儿显大千翡翠平平入四七运推迁无质是眞汞有质是眞铅二物一斤重日午正当天八阳来复后红菓绿枝顚这般眞下手跳出海天寛九鼎人元九鼎丹巍巍象帝先十月胎完足九九复还干造作长生匮砂汞骨毛寒砂变凡爲圣汞返圣爲神一子经一月过关换鼎闲转转铅中炼功成不用铅早将阴行积隐迹在人间铁劵铜符旨秘密勿多言天元秘诀九天机要夫神丹大药必须于金土窗尘过隙皆禀于离符九九干爻六六坤策八两水而八两金金水何亏半半淸兮半半浊云雾自契金一滴以淸明火一符而莹彻口诀精专下手的确伏一虎之权衡降九龙之标格于以体干坤之象于以显日月之光希夷阖辟万象自临准则抽添毫釐依法预制法器于坛中先办盆盂于左右眞友职事忠直温良未造神室归金鼎且访良朋辅圣基龙虎拱朝龟蛇伏翼依按玄科万无一失且守至诚始终无异何劳天上金乌降且捉人间玉兔归炼出浮黎眞土产出如意宝珠吞食一粒霞彩沖霄未得之前阴德广临炉之际不劳心我将三段工夫指片言无隐付隆君夙植道根不求自临莫把天机容易语非人空闪丧其形水火直义大丹用五会之眞火不用凡火眞火赖日生黄帝将阳燧取火阳燧难求赤金亦可向日而取大抵太阳乃天之眞火其精自有其光自现日日皆然月月如是若以木石凿拨而取其性燥烈非自然之意不若当正午火旺之时以火镜向日取之借日生火亦是眞火故云日魂以象眞汞又爲眞种以足神丹之用何必拘拘于阳燧也取水必赖方珠方珠乃月华昇上就水结形性是纯阴八月十五夜亥子二时当月华旺盛而取之除中秋之望余月再不可取倘德行未周阴功未备未尽格天之诚必多阴雨之晦水何由得纵得眞水一宵之取能有几何养虚无神药眞火在下水有消折每一昼夜抽添用水十斤之数一年用二千五百余斤之水中秋一𡻕不过亥子二时焉能注二千五百余斤之水不得此水不合正配日魂月魄之意天水天火之宜若用凡水又非眞种学人绝路岂不误哉今开方便之门大显沖霄之径葢水者乃月华之阴精天一之神水流液俱出于神龙每年纯阳之四月乃神龙变化之时其水有灵大雨时行多用磁器盛接以物葢合勿令尘投以便一年之用未有一月而全无雨者此亦至人变通之妙何必拘拘于方珠也地脉直义修鍊金丹当择名山福地冈阜高巍前包后拥坐子向午使金乌玉兔东昇西没左右轮转水泽尽美竹木淸奇龙辅叠叠于宫傍虎翼层层于神室玄武隐隐如屏朱雀行行列面避尘俗之往来断常交之义友修成璚岛之鄕勿迩尸坟之秽上观天文下察地理日有奇禽而鸣时增异兽而遶藏经隐史露宝生芝方可建立丹宫自然仙圣降临地神拥佑终始无虞多生庆幸宫室直义鼎随药置室依鼎修一间一鼎三鼎三房高一丈六尺阔一丈四尺四隅令空重廊遶行非齐云摘星之比非雕梁画栋之华四面置牖或闭或开凿顶通气纳瑞招祥地平如掌无坡无凹缝咸涂塞勿容邪秽鼎室多寡度量施爲每一鼎之功夫俱合天地日月三才四时五行六气七政八卦九宫十干十二支二十四炁七十二候二十八宿万象生成正南开门庖溷浴室稍远别造确守威严如临君圣坛台直义旺方取上等黄土蒸炼筑台仍用塑工务令坚固候至自干勿容急迫坛分三层应天地人三才下层高一尺二寸分八角周围二丈八尺横径九尺三寸开八门门各高八寸阔三寸各造土门以备启闭仍各开路透台中心虚径五寸以通风火中层高一尺二寸周围二丈四尺横径八尺六寸亦分八角画八卦符水一火二木三金四土五上层高一尺二寸中虚五寸其度则圆应天圆之意周围一丈六尺横径五尺三寸图二十八宿之象以及春夏秋冬七十二候台上置太乙神炉身高一尺六寸四围及底皆厚六寸内明堂横径七寸足高四寸身与足通高二尺自底足及葢中虚五寸与台心等造土隔于炉中中间以盛火碁厚三寸径六寸其炉半露半藏台上画靑龙白虎朱雀玄武四象于上布十二月将之辰屋檐之东西则画日月象金乌玉兔之明其神炉须择黄道天德月德上吉等日于旺方取纯黄正色之土淘取极细蒸曝润浸用纸筋杵熟塑之再加白蟮土细沙及代赭磁石取四七合宿吉时起手造成阴干然后加火煅炼封于台上鼎器直义鼎身长一尺二寸通厚一寸一分唇一分分三级其唇至底亦三级内明堂横径一寸六分口唇横径七寸下有鳌足三分一法用泥土恐不坚以九九炼净熟铁淸汁铸造恐有漏眼金汁不淸者不用择五星连珠日日月合璧日铸之多备以听更换勿容苟简铸毕奏吿师眞置于炉内一年一鼎不可重用上坎鼎入于下离鼎之内畜水高八寸四分圆一尺五寸径五寸唇一寸二分其腹至脐一寸二分用赤金造之坎离二鼎互相瞰入其拨蜡之法皆要细腻所爲瞰的平稳无纎毫缝圻方用极熟细坭仍加塑工严密制造不可苟爲候干烘去蜡汁尽方以金汁铸之垣郭直义垣郭以安鼎用土日取五方细土以水飞过以楮汁和成块𢷬炼坚熟形如锅釜其高九寸厚九分离鼎宽一寸九分口略厰而圆土日取土火日造之下塑八柱令其坚固一名丹灶以坎离之炁归重屋之内神室直义修炼大药全借神室奇器分毫有差施化难矣先造蜡式熟坭塑上俟干以辨正鼎之余方可凖厚薄宽窄大小圆长依大道用玄水如法久炼傍留一穴固济停当用火𦑜成淸汁以铁杖通透泻于模式之中两釜各铸务令相合上干下坤而爲中黄爕理阴阳中虚寸余以生灵汞生则爲玄牝合则爲太极铸室取金旺之月日三日出庚制炼正模止用前九池九鼎炼就金母铸之净金一斤铸成止有十五两旣铸之后眞气因火漏泄若便入炉恐金精结少玉液生迟不能变化徒费前工必须用前取壬水内外塡满多培其气入磁鼎固之平火温养百日一月一换爲三接气使精神完全魂魄坚固百日后方用六一泥石膏枯矾煅过代赭黄丹赤石脂并重罗灰粉封固口缝银丝十字扎住外用圣金圣银制造包胎重重裹定勿令有差雌雄子口相合爲一形如鸡子外圆内方能受天地之精灵水火之养育模取圆转土日造之形高四寸皆用周尺符镜直义八方悬镜各径尺二靠屋面鼎四隅挂剑其镜剑铸造及出没己亥正三刻预入各职威守寂静尝如对待神明用洁净黄袱包裹安于圣眞位前晨昏奏祝至土临官帝旺日一阳初生安于丹室金鼎左右峙立五岳先炼五色土塑五岳形神俟干至鼎底平正如岳封固鼎缝逐日祭吿至运行水火各尽乃职陈设直义创建丹房造坛筑垣立鼎安炉咸择土旺日时悬三元宝照以袪妖邪插剑四隅以鎭鬼神宝照卽镜也天照用甲子乃六六首阳之日取黄道神在金石合成日方铸明堂时大妙地照用壬子日太阳望中时铸仝照用丙子日太阳正中时铸各径过二尺四寸剑用霜降日造古剑尤妙符简四片太乙降宫时铸金石合日亦可四方符篆五彩旗令并有规律旗准五方之色各长二尺系于镜照之下及重屋之顶其十二元辰符铁简符四壁符三台符八卦符老君鎭坛符二十八宿符及金乌玉兔图四象图以上符篆诸经史书中各有载之者每宫之内供奉丹主周天妙化眞人九阳威德济生度死眞人日宫太阳火德星君月宫太阴水德星君太乙主宰高上帝师元君十二元辰本命星君正一龙虎玄坛赵天君飞㨗报应诸天使者传经演教厯代仙师丹房通事土地正神依法面鼎每日十二时香盘轮换灯烛勿绝火盘靠东北隅用铜造等称以定火数须用熟炭庶无惊爆之患水盘靠西南隅造八株杓添水抽水盂盛已用之水添水盂蓄未用之水每宫之内用二友司水火铜壶报刻乃抽乃添须凖八门法遁三奇在天禽时起手乃推阴阳二遁推九天在震宫则挂东方符悬镜一面于屋之东上垂綵于东镜之下推九天在巽宫则挂东南隅符悬镜一面于东南隅余六方以例推之中央黄彩却取天德黄道与月德合日子时正一刻垂于屋之中顶其四方符篆于四七合宿日安之并宜奏吿元君天使证盟洁净直义凡修大丹先远淫慾戒杀生行慈善致斋沭洁净身心方登坛安设祖师神位香灯供仪𥸤祷恳求以祈神明佑助待一阳来复之月一阳生时依法起工甚忌僧尼妇女鸡犬秽浊如或有违神明恶之丹道难成每日眞友司察考其功过关防戸牖铜壶晷影司财掌膳典水典火侍香奏白步斗踏罡纠其勤惰动静不苟和气从容绝发折齿歃血结盟立誓于雷将案下共修物外之丹砂同结逍遥之大会他日功成齐登碧落卦气直义天地变化本于阴阳阳变阴合起于干坤干卦用九坤卦用六各有六爻干爻六九爲策五十有四坤爻六六爲策三十有六合四时而倍之故易曰干之策二百一十有六坤之策一百四十有四凡三百六十当期之日葢阴阳起伏生成朔望万物之大数也圣人促年于月促月于日促日于时每一时于二十四炁分得二炁于七十二候分得六候自子至巳是冬至后夏至前自午至亥是夏至后冬至前修炼大药于十二时辰进退阳火阴符各吐寒暄气候运入中宫神室互生变化产毓眞精每昼夜二卦直符一年则七百二十卦总计四千三百二十爻应四千三百二十年之气候是知一辰之内符火进退夺四千三百二十年之正气归于神鼎之中大抵火候之数以干坤坎离四卦爲体余六十卦爻爲用爻止三百六十一爻爲一星一星凖一铢子行阳火三十六铢二十四铢爲一两余十二铢又爲半两是知子时得阳火一两半前六时属阳其数得九阳火则进九两也总计二百一十六铢其余少阳少阴五日一候之数不在正例阴符者自午至亥皆属阴其爻亦减止一百四十四铢其数得六六爲老阴之策午退阴符二十四爻一爻爲一铢二十四铢爲一两是知六阴时得火亦六两也总一百四十四铢前六阳时得九后六阴时得六阳九阴六之机于斯尽矣总三百六十爻合神室一斤之体用今九六止一十五两余干坤二卦爲鼎器坎离二卦爲药物该二十四爻爲一两之数也凡后学修炼大丹遵明师旨火是药之父母药是火之子孙口口相传心心相授惟专于火逊曰神室一斤火数亦一斤二物不可偏废今火止十五两者又何爲哉元君曰鼎中修炼火符之进退按天上月华之盈亏故一日有十二时一年有十二月一时卽一月以上七日半爲春中七日半爲夏爲发生之气其后中七日半爲秋下七日半爲冬爲杀伐之气故火止十五两以按月华光满之正数若加一两则太阴过宫以临阴鄕丧魄之位传药不传火火候眞机尽于九六之数子于宴处其致思焉沐浴直义夫炼丹之法足以周𡻕止有十月丹成者何也葢因二八之月各有停息二月属兔阳气方盛阴气初萌榆荚始落之候止卯木之火而益水安金也八月属鸡阴气方盛阳气初萌荠麦渐生之候止酉金之水而增火安胎也修炼大丹必用乎火火准卦爻斯定其数不然则失其多寡之目火虽有十五两之进至百日方透金鼎之中微微有形孕生金液外炼一鼎过百日后开看金液如何或如灯花云朶五象俱足吿明上帝高眞取服一丸服之百日聚精累气接命延年仍封温养至周天数足十月功完无质生质结成黍米玄珠方爲灵药一鼎灵汞服之则永固形骸也诸友愈加精勤直至三年神丹九年白雪十二神符瓦砾成金枯骨成人形神俱妙万德周全花开菓熟游赏太淸汝宜珍重三卷瑯文言穷意尽吾返玉京阴符经玄解正义归安闵一得笺注武进瞿曾辑参订阴符经玄解者范一中所着名曰玄解而义不轨于正遗误非细故述本经之义以正之一得亦深惧饶舌之罚惟是阴符经注凡数十家各有玄义何敢敢轻议而谓是的解则未能治于心先师太虚翁遗有泥丸李真人三一音符一书其后跋有曰阴符一经为崆峒授受之文不得口传无由心领吾昔受教于二五道人退而思之说虽切近而谓大道已赅则心悉不安反复探索有年一日泥丸氏老师自远方来谓余曰余首所闻实是杏仙因文会意奥诀贵能通会舍迹求玄则得矣近闻自牧氏着有阴符发秘然其言连心不普夫阴符正宗太上传之西域达摩东来复传中国此即世间教外别传乃即心即佛即色即空之妙旨我宗祖师长春真人身体而力行之其道传自火龙真人重阳王祖王祖晚岁得闻取以印证于纯阳吕祖吕祖曰是经玄旨在于观天执天相机取舍作用合时个中玄义在于日月一节阴阳体异立基各判各有妙用在于愚人一节别开生面触处洞然皆有滴滴归源之妙在于人以一节究其启发心传在于不字诀中之诀在于是经末节是皆于虚极静笃中讨消息而其入手在于静字致之中和在于杀字更须于末奇器两字里作胎养入圣之究竟盖有澈终之妙在也汝可先于篇中盗字参之盗者物次于皿之谓也此盗字尚有端倪而所次惟元圣人言之盖惟培养色身而元中有一故亦可谓之培性令汝先参盗字者以此至于奇器之为物难言也迹求不得形忘刀现圣人以道不外身用以浑炼炼成神舍动时鸢飞鱼跃静则万籁无声白长真元日返于一不复有我神舍靖矣然有鄞鄂尚未修焉于是聚精会神虚位以凝真一盈充一身以浑合三才须等色相于虚无持之以俟时至三才之元必合个中富庶若固有之化化生生听之自然纯之又纯三才之元化成一宝珠惚兮恍兮悬于我前鄞鄂完矣已而珠我忽合惟觉光明无际此是三才真一与我真一合一不二乃谓胎结于器即奇器也奇器之用大矣哉然穷其初功还自炼己始炼已功纯乃可从事奇器焉经虽示末节而此理圣凡男女咸处具于性体者世人专贴男子说误也第其正用即在天人合发一节故曰不得口传难以心领是经之大略如此读此经者心眼贵明离合字体固为玄妙然须会而通之维持调护触类圆通法无定法不外于消息生杀四字盖有双管齐下处指不胜指处处有之切不可忽尤不可穿凿一失正旨而横坠三肢救不及救者也居我语汝从事此道步骤推三始则自有人无继则无中有末则摄有归无是即退密于密之义无非出于自然盖有莫之为有者在也天仙大道备是经矣修道而舍是经将何所适从以是经为体大用之则可医世小用之则三千行满八百功圆亦可以证果王祖拜而受之斯论也王祖述之邱祖志之未尝笔之书历授至余近闻好事者误会正解语涉阴阳邪说是文祸世之文余为世道述玄旨汝其志之太虚翁拜而受之笔此语于三一音符之后是书盖与阴阳经相表里也一得藏之四十春秋矣兹因门下施生兆麟于案头探阅阴符经玄解质之于余余取阅之不觉为之三叹是难盖潘阳范君儒名宜宾者据所闻而迷其志可嘉惜所闻不全故其所解不正味其语句中溺邪说而以世传拆字诀证之正合泥丸氏真人所谓祸世之文今且收入道藏盖我祖我师必早知故宜明玄旨于八十年前以救后世之迷惑可见大道不终晦也一得既沐师传敢避玄罚乎爰力谨述于范注之后名是书曰阴符经玄解正义志在绍述师传昌明正道一得又按阴符经解道藏辑要所载者有十真集解十真者赤松子子房张真人良太极左宫葛仙翁玄西山许真人逊正阳帝君钟离祖师权纯阳帝君吕祖师岩华阳施真人肩吾至一崔真人明公海蟾帝君刘祖玄英清虚曹真人道沖盖系凭沙演说者也文有唐通玄先生张果注元混然子王道渊注明时复初道人高时明订正亦属乱笔一本沈亚夫注一本苍崖氏注一本元阳子颂均属乩笔此外古注善本有如张洪阳序本陈希未珍本李荃注本朱紫阳注本辑要均未收入采书须具只眼也阴符经上篇观天之道执天之行尽矣天有五贼见之者昌五贼在心施行于天宇宙在乎手万化生乎身天性人也人心机也立天之道以定人也天发杀机移星易宿地发杀机龙蛇起陆人发杀机天地反覆天人合发万化定基性有巧拙可以伏藏九窍之邪在乎三要可以动静火生于本祸发必克奸生于国时动必溃知之修炼谓之圣人中篇天生天杀道之理也天地万物之盗万物人之盗人万物之盗三盗即宜三才乃安故曰食其时百骸理动其机万化安人知其神之神不知其不神之所以神日月有数大小有定是功生焉神明出焉其盗机也天下莫能见莫能知君子得之固身小人得之轻命下篇聋者善视瞽者善听绝利一源用师十倍三返昼夜用师万倍心生于物死于物机在目天下之无恩而大恩生迅雷烈风莫不蠢然至乐性余至静性廉天下之至私用之至公禽之制在炁生者死之根死者生之根恩生于害害生于恩愚人以天地文理圣我以时物文理哲人以愚虞圣我以不愚虞圣人以奇期圣我以不奇期圣沉入水火自取灭亡自然之道静故天地万物生天地之道浸故阴阳胜阴阳相推而变化顺矣是故圣人知自然之道不可违因而制之至静之道律历所不能契爰有奇器是生万物八卦甲子神机鬼藏阴阳相胜之术昭昭乎进乎象矣