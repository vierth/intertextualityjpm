问牛丙吉为丞相尝出逢斗者死伤横道吉过之不问已而逢人逐牛牛喘吐舌吉止驻使骑吏问逐牛行几里矣掾吏谓丞相前后失问吉曰民斗相杀伤长安令京兆尹职所当禁备逐捕岁竟丞相课其殿最奏行赏罚而已宰相不亲小事非所当于道路间也方春少阳用事未可太热恐牛近行用暑故喘此时气失节恐有伤害三公典调阴阳职所当忧是以问之驱驴宰相王及善才行庸鄙为内史时谓鸠集凤池俄迁右相无他施设唯不许令史辈将驴入台终日驱逐时号驱驴宰相弹发御史宋御史台仪凡御史上事一百日不言罢为外官有王平拜命垂满百日而未言事同僚讶之或曰王端公有待而发必大事也一日闻进札子众共侦之乃弹御膳中有发其弹词曰是何穆若之容忽睹鬈如之状鹅鸭谏议高宗朝黄门建言近来禁屠止禁猪羊圣德好生宜并禁鹅鸭适报金虏南侵贼中有龙虎大王者甚勇胡侍郎云不足虑此有鹅鸭谏议足以当之成弘嘉三朝建言成化间一御史建言顺适物情云近京地方行役车辆骡驴相杂骡性快力强驴性缓力小今并一处驱驰物情不便乞要分别改正弘治初一给事建言处置军国事云京中士人好着马尾衬裙因此官马被人偷拔鬃尾有误军国大计乞要禁革嘉靖初一员外建言崇节俭以变风俗专论各处茶食铺店所造看桌糖饼大者省功而费料小者料小而费功乞要擘画定式功料之间务在减省使风俗归厚宋罗江庆历中卫士震惊宫掖寻捕杀之时台官宋禧上言此失守于防闲故耳闻蜀罗江狗赤而尾小者其儆如神须诏索此狗豢于掖庭以备仓卒时号为宋罗江罗擒虎张寻龙嘉靖中察院罗相上言越州多虎乞行下措置多方捕杀正言张次贤上言人盘岭乃禁中来龙乞禁行人太学诸生遂有罗擒虎张寻龙之对引月令甘延寿陈汤既斩郅支单于首请悬头藁街蛮夷邸间以示万里明犯强汉者虽远必诛丞相匡衡议月令春掩骼埋胔之时宜勿悬谏折柳程颐为讲官一日讲罢未退上偶起凭栏戏折柳枝颐进曰方春发生不可无故摧折上掷枝于地不乐而罢贤良相面唐肃宗时初诏贤良一征君首应上极喜召对无他词但再三瞻望上颜遽奏曰微臣有所见陛下知不上曰不知对曰臣见圣颜瘦于在灵武时上曰宵旰所致耳举朝大笑帝亦知其为妄人恐塞贤路乃除授一令京兆尹祷雨唐代宗朝京兆尹黎干以久旱祈雨于朱雀门街造土龙一具悉召城中巫觋以身杂入共舞于龙所观者嗤笑弥月不雨又请祷于文宣王庙上闻之戏曰丘之祷久矣请禅天下孝昭时泰山莱芜山南汹汹有数千声民视之有大石自立高丈五尺又上林苑中大柳树断枯卧地亦自立生眭孟推春秋之意以为石立柳生当有从匹夫为天子者即说曰董仲舒有言虽有继体守文之君不害圣人之受命汉家尧后有传国之运汉帝宜谁差天下求索贤人禅以帝位而退自封百里如殷周二王后以承顺天命使友内官长赐上此书霍光恶其妖言惑众诛之卦宜娱乐宋侍读林瑀自谓洞于周易尝以仁宗时合易之需需之象曰君子以饮食宴乐须频宴游务娱乐始合卦体而天下治仁宗骇其说斥之哭天汉兵盛莽忧甚不知所出崔发言周礼及春秋国有大灾则哭以厌之故易称先号咷而后笑宜哭天求救莽乃率群臣至南郊陈其符命本末因搏心大哭气尽伏而叩头又作告天策千余言诸生小民令旦夕哭为设餐粥凡能诵策文者除以为郎至五千余人汉兵入都门宫中火莽避火宣室前殿火辄随之宫人号唿时莽绀袀服带玺韨持虞帝匕首天文郎按栻于前时日加某莽旋席随斗柄而坐曰天生德于予汉兵其如予何孝经可退贼息讼却病张角作乱向栩上便宜不须兴兵但遣将于河上北向读孝经贼自消灭国初有孝子王渐作孝经义五十卷事亦该备而渐性鄙朴凡乡里有斗讼渐即诣门高声诵义一卷后有病者亦请渐诵书修身为本藩司吴梦蜚家有怪时出以窃饮食间窃衣饰金银吴厌苦之偶诉监司徐公徐曰邪不胜正朱书修身为本四大字令贴堂中鬼见拍手揶揄且出秽语徐大怍迂腐有种唐昭宗时郑棨为相太原兵至渭北天子竭于攘却之术棨奏对请于文宣王谥号中加一哲字后棨孙珏相梁末帝唐庄宗兵入汴帝惶恐不知所为珏献一策愿得陛下传国宝驰入唐军以缓其行而待救兵之至帝曰宝不足惜顾卿之行能了事否珏俯首徐思曰但恐不易耳开元间上东封泰山历城令杜丰办供应以为从幸人多设有不虞仓卒不备乃造凶器三十具置诸行宫光彩赫然有刺史骇谓主上封岳祈福谁造此不祥将索治丰丰逃卧妻床下诈死得免时丰子杜钟为兖州参军掌厩马刍豆曰御马至多临日煮之不给不若先办乃煮粟豆二千余石热纳窖中及至皆臭败矣治平之学元胡石塘应聘入京世祖召见不觉戴笠倾侧及问所学对曰治国平天下之学上笑曰自家一笠尚不端正又能平天下耶竟不用舒太守笑舒玉性耽经史对客语未尝有笑容知常州日值宾僚大会倡优在庭公忽大笑僚佐唿优犒之曰汝能使太守开颜真可赏也一人窃疑公笑不由此乘间问公公曰畴日席上偶思咸蹇二卦豁悟微旨自喜有得故不觉发笑耳许子伯哭许子伯与友人言次因及汉无统嗣幸臣专朝世俗衰薄贤者放退慨然据地悲哭时称许伯哭世孝泌江泌字士深有孝行族有与泌同名者世谓为孝泌以别之然菜不食心谓其有主意衣敝多虱以绵置壁前恐虱饥死复置衣中郭逵将略郭逵伐交州行师无纪律其所措置殆可笑也进兵有日矣乃付诸将文字各一大轴谓之将军下令字画甚细节目甚繁又戒诸将不得漏泄诸将近灯火窃观之徐禧尝见之云如一部尚书多禧三日夜读之方竟则诸将仓卒之际何暇一一也内一事云一交人好乘象象畏猪声仰诸军多养猪如象至则以锥刺猪猪既作声象自退走反支日忌日王莽败张竦客池阳知有贼当去会反支日不去因为贼所杀泾州书记薛昌绪天性迂僻梁师入境泾帅宵遁临行攀鞍忽记曰传语书记速请上马连促之薛自匿草庵下出声曰传语太师但请先行今日辰是某不乐泾帅怒使人提上鞍鞒捶其马而逐之尚以物蒙其面云忌日礼不见客检谱角牴江陵顾云偶于市上收得孔明兵书遂负可将十万吞并四海每至论兵必攘袂叱咤若真对大敌时谓之检谱角牴奇技自献新莽时博募奇技可以攻匈奴者将待以不次之位言便宜者以万数或言能渡水不用舟楫连马接骑济百万师或言不持斗粮服药物三军不饥或言能飞一日千里可窥匈奴莽试之取大鸟翮为两翼头与身皆着毛通引环纽飞数百步堕莽犹欲获其名皆拜理军李晟张一中谈兵都察院经历李晟言边务兵机各五事以荐用旧臣非所宜言降调为通判复上疏言臣学兵法四十年得其奇要上战法一篇急务二篇高自称许上命工部试造战车弓弩俱不可用坐虚废钱粮降四级为云南曲靖卫知事十年复上疏言边事稍迁都察院照磨十五年迁郧阳府抚民同知不肯行明年复上疏愿边方自效得旨候有西北边兵备员缺推补正德四年冒候缺兵备佥事上书献按攘六论下兵部参其大言无实垂老不悟姑免罪放回闲住八年再冒衔上兵书五种仍放回史称其所制全身铁甲工部铸而俾试之行数步辄仆焉张进士一中初名宽湖广襄阳人流贼犯襄阳宽以翰林检讨自乞赞军务建策驱流人还乡累死者以千万计寻升按擦佥事坐贪淫革职至是北虏犯塞潜来京师上疏请易旗号盔甲皆为黄色牌面皆作虎形曰黄为中央之土以克北方之水虎惊胡马之目见必惧退然后以神枪药箭射之且自谓秘机不敢详于副封奏疏乞留中不出下兵部参其庸妄干进罢之献策官衔高邮学正夏有文弘治末献书阙下曰万世保丰永亨管见上嘉之更管见二字曰策夏遂书官衔云献万世保丰永亨管见天子改为策字高邮州学正夏有文刘王辱骂刘宽尝坐客遣苍头市酒去久大醉而还客不堪之骂曰畜产宽须臾遣人视奴无恙否顾左右曰此人被骂畜产辱莫甚焉吾惧其自杀耳王昕在东莱获杀其同行侣者诘之未服昕从容谓曰彼物故不归卿无恙而返何以自明邢邵见文襄说此以为笑乐昕闻之诣邵曰卿不识造化还谓人曰子才应死我骂之极深罚人食肉李载仁唐之后也避乱江陵高季兴署观察推官性迂缓不食猪肉一日将赴召方上马部曲相殴载仁怒命急于厨中取饼及猪肉令相殴者对餐之复戒曰如敢再犯必于猪肉中加之以酥河南令宋子京留守西都有同年为河南令好述利便以农家艺麦费耕耨改用长锥刺地下种自旦至暮不能一亩又值蝗灾科民畜鸡云不唯去蝗之害兼得畜鸡之利克期令民悉呈所畜群鸡既集纷然格斗势不能止逐之飞走尘埃障天百姓喧阗不已相传为笑归王吏治归太仆有光谪官吴兴每治事胥吏辈环挤案旁几不容坐归以朱笔饱蘸捉向诸人曰诸君若不速退我便洒将来也合堂大笑吾苏王中吴先生厚德而拙于吏治由乡科为县令每视事有疑辄密缄条纸质之记室一日拆封见吏匿银怪之亟为传问得教云此弊也宜重惩王为点头久之拆完王问吏何以匿银吏坚讳搜之不得怒责十板既退余怒未息述诸记室记室曰何不监追赃物而轻释乃尔王摇首曰使不得责至七八板时彼羞极面俱发赤矣掾史养名汉朱博迁琅琊太守齐部舒缓养名博新视事右曹掾史皆移病卧博问其故对言惶恐故事二千石新到辄遣吏存问致意乃敢起就职博奋髯抵几曰齐儿欲以此为俗耶皆斥罢之白巾走出府门郡中大惊不禁盗坟一朝士赋性甚迂知河中府龙门县有薛少卿者寄籍于县坟茔松槚忽经盗砍因诣县投牒陈诉朝士判曰周文王之苑囿尚得刍荛薛少卿之坟茔乃禁樵采昌州佳郡李丹授昌州倅以去家远乃改鄂州彭渊材闻之吐饭大步往谒李曰谁为大夫谋昌佳郡也李惊曰何以知其佳渊材曰海棠无香昌州海棠独香非佳郡乎忌讳宋文帝好忌讳文书上有凶败丧亡等字悉避之改騧字为马边瓜以騧字似祸故也移床修壁使文士撰祝设太牢祭土神江谧言及白门上变色曰白汝家门后梁萧詧恶人发白汉汝南陈伯敬终身不言死谢在杭云余所见缙绅中有恶鸦鸣者日课吏卒左右彀弓挟弹如防敌然值大雪即不出恶其白也官文书一切史字丁字孝字老字皆禁不得用柳冕为秀才性多忌讳应举时有语落字者忿然见于词色仆夫犯之辄加箠楚常谓安乐为安康闻榜出遣仆视之须臾仆还冕迎门曰得否仆曰秀才康了龙骧多讳厌胜章言枭乃天毒所产鬼闻者必罹殃祸急向枭连吐十三口然后静坐存北斗一时许可禳焉汉蒙州刺史龙骧武人极讳己名又父名唶子名邛亦讳之故郡人唿枭曰吐十三鹊曰喜奈何蛩曰秋风部属私相告云使君祖讳饭亦当称甑粥耶讳父名则天父名彟改华州为秦州章宪太后父名通改通州为同州朱温父名诚以其旁类戊改戊己为武己杨行密父名怤与夫同音凡御史大夫光禄大夫皆去夫字唐李贺以父名晋终身不举进士袁德师给事中高之子九日出糕啖客袁独凄然不食北齐刘臻性好啖蚬以音同父讳唿为扁螺范晔以父名泰不拜太子詹事吕希纯以父名公着辞着作郎刘温叟父名岳终身不听乐不游嵩华徐积父名石平生不用石器不践石遇石桥使人负之而趋讳己名田登作郡怒人触其名犯者必笞举州皆谓灯为火值上元放灯吏揭榜于市曰本州依例放火三日宋宗室有名宗汉者恶人犯其名谓汉子曰兵士举宫皆然其妻供罗汉其子授汉书宫中人曰今日夫人召僧供十八犬阿罗兵士太保请官教点兵士书求七十二世祖坟熊安生在山东时或诳之曰某村故冢是晋河南将军熊光去今七十二世内有碑为村人埋匿安生掘地求之不得连年讼焉冀州长史郑大喧判曰七十二世乃羲皇上人河南将军晋无此号安生率其族向冢而号束带耕田原平墓下有数十亩田不属原平每农月耕者袒裸原平不欲使慢其坟墓乃归卖家资买此田三农之月辄束带垂泣躬自耕垦束带应兄语刘祭酒弟琎方轨正直祭酒尝夜唿琎欲与共语琎不时答下床着衣立然后应祭酒怪其久琎曰向束带未竟王刘庄卧王文公凝靖修重德冠当世每就寝息必叉手而卧以梦寐中恐见先灵也五代刘词常被甲枕戈而卧谓人曰吾以此取富贵岂可一日辄忘读父书顾恺读父书每句应诺敬妻樊英尝病卧便室中英妻遣婢拜问英答拜或问之英曰妻齐也唐薛昌绪与妻会必有礼容先命女仆通语再三然后秉烛造室至于高谈虚论茶果而退或欲就宿必请曰某以继嗣事重辄欲卜其嘉会候报可方入礼亦如之妻犯斋禁周太常泽字稚都清洁守礼尝卧病斋宫妻窥问所苦周以为干犯斋禁大怒收送诏狱时人为之语曰生世不谐作太常妻一岁三百六十日三百五十九日斋一日不斋醉如泥百忌历李戴仁性迂缓娶阎氏年甚少与之异室私约曰有兴则见一夕阎忽叩户戴仁急取百忌历看之大惊曰今夜河魁在房不可行事谢到而已阎惭去拱手对妾温公未有子清河郡君为置一妾一日乘间俾盛饰送入书房公略不顾妾思所以尝之取一帙问曰中丞此是何书公拱手庄色对曰此是尚书妾乃逡巡而退问安求嗣国朝史余云陈献章入内室必请命于太夫人曰献章求嗣顾主事余庆面质之因正色曰是何言太夫人孀妇也陈嘿然常熟周木尝朝叩父寝室父问谁曰周木问安父不应顷之又往曰周木问安父怒起叱之曰老人酣寝何用问为时人取以为对曰周木问安献章求嗣不近妓王琨性谨慎颜师伯豪贵设女乐耍琨酒炙皆命妓传行每及琨席必令致床上回面避之俟其去方敢饮啖蔡君谟守福唐时会李太伯与陈烈于望海亭以歌者侑酒方举板一拍陈惊怖越席攀木逾墙而去杨忠襄公邦乂少处郡痒足不涉茶房酒肆同舍欲坏其守拉之出饮托言朋旧家实娼馆也公初不疑酒数行娼艳妆而出公愕然趋归取其衣焚之流涕自责心中有妓两程夫子赴一士夫宴有妓侑觞伊川拂衣起明道尽欢而罢次日伊川过明道斋中愠犹未解明道曰昨日座中有妓吾心中却无妓今日斋中无妓汝心中却有妓伊川自谓不及欲黥妓面江东有县尹欲黥妓女之面以息诲淫之风咨访邑中长者曰曾伏观祖训有云子孙做皇帝不用黥刺剕劓闭割之刑臣下敢有奏用此刑者犯人凌迟全家处死县尹乃悚然流汗事遂寝李退夫秽语宋冲晦处士李退夫者为事矫异居京师北郊一日种胡荽俗传口诵秽语则茂退夫撒种密诵曰夫妇之道人伦之本云云不绝于口忽有客至命其子毕之子执余种曰大人已曾上闻故皇祐中馆阁或谈语则曰宜撒胡荽一巡雅言李献臣好为雅言知郑州时孙次公为陕漕罢赴阙先遣一使臣入京所遣乃献臣故吏到郑庭参献臣甚喜欲令左右延饭乃问之曰餐来未使臣误意餐者谓次公也遽对曰离长安日都运已治装献臣曰不问孙待制官人餐来未其人惭沮而言曰不民仰昧为三司军将日曾吃却十三盖鄙语谓遭杖为餐献臣掩口曰官人误也问曾与未曾餐饭欲奉留一食耳汪司马南溟喜摹古一日其媳与夫竞宠割去夫势僮仓惶趋报坐客惊问汪徐徐应曰儿妇下儿子腐刑昆山周用斋不识道路每至转弯必拱立道左向人曰问津负担者不解其义因指义井与之诵经称小人燕北风俗不问士庶皆自称小人宣和间有辽国右金吾卫上将军韩正归朝授检校少保节度使对中人以上说话即称小人中人以下即称我家每日到漏舍诵天童经数十遍其声朗然且云对天童岂可称我自皇天生我以下二十余句凡称我者皆改为小人皇天生小人皇地载小人日月照小人北斗辅小人云云诵毕赞叹云这天童极灵圣傍一人云若无灵圣如何持得许多小人耶葡匐图福州陈烈动遵古礼蔡君谟居丧莆田烈往吊之将至境语门人曰诗云凡民有丧葡匐救之今将与二三子行此礼于是乌巾襕鞟偕二十诸生望门以手据地膝行号恸而入妇人望之皆走君谟匿笑受吊即时李遘画葡匐图灭灶梁伯鸾少孤尝独止不与人同食比舍先炊已唿后鸾及热釜炊伯鸾曰童子鸿不因人热者也灭灶更燃之怀糒物理论云吕子义当世清贤士也有旧人往存省嫌其设酒食怀干糒而往主人荣其降己乃盛为馔义出怀中干糒求一杯冷水而食之饮食必以钱风俗通云安陵清者郝仲山每饮马渭水投三钱于水中颍川郝子廉亦然又郝尝过姊家饭密留五十钱席下而去后汉书范丹尝看姊病设食丹出门留钱百文姊追送之丹见里中刍藁僮更相怒曰言汝清高岂范史云辈乎丹叹曰吾之微志乃在僮竖之口不可不勉遂弃钱而去别驾拾桑隋赵轨为齐州别驾东邻有桑椹落其家轨悉拾还之却衣轩唯行名輗鹿邑人清介四时一布袍尝督漕淮上严冬忽堕水援出裹被坐有司急进衣却去竟俟衣干埋羹王琎为宁波守自奉俭约一日见馔兼鱼肉大怒命撒而瘗之世号埋羹太守珠玉报贵州廉使孔公苦节自励土官以明珠宝玉来献公悉于堂上椎碎之遂为土官下火蛊行抵浙江火自口出高数丈而死仇管省过郭林宗谓仇季知曰子尝有过否季知曰吾尝饭牛牛不食鞭牛一下至今戚戚耳管宁泛海舟覆曰吾尝一朝科头三晨晏起过必在此顾协北史顾协少时将聘舅息女未成婚而协母亡免丧后不复娶年六十余此女犹未他适协义而迎之卒无嗣吴征士学问吴征士与弼一日出获手为镰伤流血不止举视伤处曰若血不即止而吾收之即是为尔所胜言已而获如故又往游武夷过逆旅索宿钱至多三文坚不与或劝之曰即此便暴殓天物乃负担夜去吴康斋召至京师常以两手大指食指作圈曰令太极常在眼前长安浮薄少年竞以芦菔投其中戏侮之公亦不顾太极冤娄谅自负道学佩一象环名太极圈桑悦怪而作色曰吾今乃知太极扁而中虚作太极诉冤状一时传诵心学二图天顺初漳州布衣陈剩夫名真晟诣阙献心学二图其一为天地圣人之图大书一心字以上一点规而大之虚其中曰太极左曰静作十六点黑右曰动作十六点白自是如旋螺状凡十点弯而向左又各作十八点如前而大每一点包二卦以为太极生生之义尽于此矣其一为君子法天之图亦大书一心字其上点规而大之虚其中曰敬左曰静右曰动各作互圆相入左半黑而白白复黑右半白而黑黑复白即太极之阴阳动静也下礼部掌部事侍郎邹干不知说云何为寝其事万物一体一儒者谈万物一体忽有腐儒进曰设遇勐虎此时何以一体又一腐儒解之曰有道之人尚且降龙伏虎即遇勐虎必能骑在虎背决不为虎所食周海门笑而语之曰骑在虎背还是两体定是食下虎肚方是一体闻者大笑茶具范蜀公与温公游嵩山以黑木盒盛茶温公见之惊曰景仁乃有茶具耶装胡桃相国吴石湖一日宴客以胡桃装就而后笼罩公屡装不就一僮先以桃下罩用碟盛起公抚膺叹曰民伪日滋矣天文冠新莽好怪制天文冠使司命冠之乘干车驾坤马左苍龙右白虎前朱鸟后玄武右仗威节左负威斗号曰赤星以尊新室之威命司命孔仁妻坐祝诅事连及自杀仁见莽免冠谢莽使尚书劾仁擅免天文冠大不敬有诏勿问更易新冠大像天后宠僧怀义为作夹纻大像小指中犹容十数人构天堂以居焉又杀牛取血画大像首高二百尺云怀义刺漆血为之张于天津桥南忽大风起烈像为数百段酉阳杂俎载札青事上都市肆恶少好为札青有张干者札左膊曰生不怕京兆尹右膊曰死不畏阎罗王又有王刁奴以钱五千召札工于胸腹为山池亭院草木飞走无不毕具细若设色京兆尹薛元赏悉杖杀之又高陵县捉得镂身者宋元素札七十一处刺左臂曰昔日已前家未贫千金不惜结交亲及至凄惶觅知己行尽关山无一人右膊札葫芦上札出人首如傀儡戏所谓郭公者县吏不解问之言葫芦精也蜀市人赵高满背镂毗沙门天王吏欲杖其背见天王辄止恃此转为坊市患李夷简擒而杖之叱杖子打天王尽则已经旬日高袒衣历门叫唿乞修理天王功德钱段成式门下驺路神通背刺天王像自言能得神力每朔望具乳糜焚香袒坐使妻儿供养其背而拜焉贞元中荆州市中有鬻札者制为印上簇针为众物状如蟾蝎鸟兽随人所欲印之刷以石墨精细如画焉荆州街男子葛清自颈已下通札白居易诗段成式尝与荆客陈至唿观之令其自解背上亦能暗记反手指其札处至不是花中偏爱菊则有一人持杯临菊丛黄夹缬窠寒有叶则指一树树上挂缬窠窠纹绝细凡札三十余首体无完肤陈至唿为白舍人行诗图蜀小将韦少卿少不喜书嗜好札青其季父尝令解衣视胸上札一树树杪集鸟数千其下悬镜镜鼻系索有人止于侧牵之叔不解问焉少卿笑曰叔不曾读张燕公诗云挽镜寒鸦集耶叔大笑不已剃眉彭渊材初见范文正公画像惊喜再拜前磬折称新昌布衣彭几幸获拜谒既罢熟视曰有奇德者必有奇形乃引镜自照又捋其须曰大略似之矣但只无耳毫数茎耳年大当十相具足也又至庐山太平观见狄粱公像眉目入鬓又前再赞曰有宋进士彭几谨拜谒又熟视久之唿刀镊者使刺其眉尾令作卓枝入鬓之状家长辈望见惊笑渊材怒曰何笑吾前见范文正公恨无耳毫今见狄梁公不敢不剃眉何笑之乎异服进士曹奎作大袖袍杨衍问曰袖何须此大奎曰要盛天下苍生衍笑曰盛得一个苍生矣翟耆年好奇巾服一如唐人自名唐装一旦往见许颜周颜周髽髻着犊鼻裤蹑高屐出迎翟愕然彦周徐曰吾晋装也公何怪北齐宋道晖阜城人与同郡熊安生并称经师道晖好着高翅帽大屐州将初临辄服以谒见仰头举肘拜于屐上自言学士比三公后齐任城王湝鞭之道晖徐唿安伟安伟出谓人曰我受鞭不着体复蹑屐翩翩而去冀州为之语曰显公钟宋公鼓宋道晖屐李洛姬肚谓之四大显公沙门也宋公安德太守元祐中米元章居京师被服怪异戴高檐帽既坐轿为顶盖所碍遂撤去露顶而坐一日出保康门遇晁以道以道大笑下轿握手问曰晁四你道似甚底晁云我道你似鬼章二人抚掌绝倒时西边获贼寨首领鬼章槛车入京故以为戏蜀中日者费孝先筮易以丹青寓吉凶谓之卦影其后转相祖述画人物不常鸟或四足兽或两足人或儒冠而僧衣故为怪以见象米元章好怪常戴俗帽衣深衣而蹑朝靴人目为活卦影假面假衣冠张幼于燕居多用假面少与山僧处嘿厚一日往京觅官过别张笑谓曰我儒人尚无宦情汝反不禁中热耶及拜官归乘马相访张星冠以羽服戴假面出迎口不发一辞推以乘骑观者载道马不得前又郁山人璠携村妓至曰妇能诗请联句坐方洽其夫忽以儒衣冠登座讶客不当近其内客欲散止之曰吾当以干戚解围仍用羽服假面与揖逊夫惊而逸张敉尝过江阴薛世和薛方拜鸿胪归见架上衣冠门有系马竟服其衣冠乘马张盖报张薛二孝廉之谒二公具衣冠送迎宾主略不相讶宴死祭生黄彪夜看张敉见其斋中设筵敉独居主人位嘿若谈对问其故答曰今日宴死友张之象董宜阳何良傅莫如忠周思兼五人我念所至辄与心语彪笑曰以公所邀谅诸君必赴张孝资与张敉善尝谓敉曰予倘先君殁当烦设祭及吾未也盍先诸敉奇其意为卜日悬祭文设几筵笾豆孝资至先延之后阁令傧相赞礼伶人奏乐出之正襟危坐助祭者朗诵祭章声伎满堂香烟缭绕敉赠以诗云祭是生前设魂非死后招张幼于赎罪张居士腊月朔谒家庙楼匾忽堕张曰此祖宗怒我也因沐浴茹素作自责文囚服长跽谢过凡七日以巨石压顶令家奴下杖数十已而口占赎罪文备述生平读书好客之事因起更衣插花披锦鼓乐导之而出曰祖宗释我矣苏湛引过苏世长在陕邑里犯法不能禁乃引咎自挞于市厘五百人疾其诡鞭之流血长不胜痛楚而走湛子文朴令江夏勤省过失设有小愆辄以状自劾使吏望阙唿名己唯诺示改殓如封角司马文正公薨程正叔以臆说殓之如封角状东坡嫉其怪妄怒诋曰此岂信物一角附上阎罗大王者耶饲犬畅师文好奇尚怪总帅汪公张具延饮主人方送正饭师文忽颐使其童泻羹于地罗笼饼其侧主命再供既至又复如前迳推案上马而去后使人问之因作色曰独不见其犬乎或寝或吪列于庭下是不以犬见待且必以犬见噬也吾故饲之而出耳洁疾畅纯父有洁疾与人饮必欲至尽以巾拭爵干而后授之则喜自饮亦然食物多自手制水唯饮前桶薪必以尺葱必以寸一日刘时中与文子方同过值其濯足畅闻二人至辍洗而迎曰适有佳味可供佳客遂于卧内取四大桃置案上以二桃洗于濯足水中持啖二人子方与时中云公洗者公自享之勿以二桃污三士也因于案上各取一颗大笑而去齐王思远性简洁客诣己者衣服垢秽则不前必刑仪新楚乃与促膝及客去犹令二人交帚拂其坐处宗炳之性洁宾客造之者去未出户辄令拭席洗床遂安令刘澄有洁癖在县扫拂郭邑路无横草水翦虫秽百姓不堪王维居辋川地不容微尘日有十数帚扫治专使两僮缚帚有时不给王思微好洁左右提衣必用白纸裹手指宅中有犬污屋栋思微令门生洗之意犹未已更令刮削复言未足遂令易柱荆公夫人吴性好洁与公不合公自江宁乞归私第有一官藤床吴假用未还官吏来索左右莫敢言公直跣而登床偃仰良久吴望见即命送还又尝为长女制衣赠甥裂绮将成忽有猫卧其旁夫人将衣置浴室下任其腐败终不与人米元章有洁疾盥手以银为斗置长柄俾奴仆执以泻水于手唿为水斗已而两手相拍至干都不用巾拭有客造元章者去必濯其坐榻巾帽亦时时洗涤又朝靴偶为他人所持必甚恶之因屡洗遂损不可穿周仁熟与米芾交契一日芾言得一砚非世间物殆天地秘藏待我识之答曰公虽名博识所得之物真赝各半特善夸耳芾方发笥检取周亦随起索巾涤手者再若欲敬观状芾喜出砚周称赏不已且云诚为尤物未知发墨何如命取水未至亟以唾点磨墨芾变色曰一何先恭后倨砚污矣不可用周遂取归倪云林事倪云林名瓒元镇其字也性好洁文房拾物两僮轮转拂尘须臾弗停庭前有梧桐树旦夕汲水揩洗竟至藁死尝留友人宿斋中虑有污损夜三四起潜听焉微闻嗽声大恶之凌晨令童索啖痕不得童惧笞拾败叶上有积垢似啖痕以塞责倪掩鼻闭目令持弃三里外其寓邹氏日邹熟师有婿曰金宣伯一日来访倪闻宣伯儒者倒屣迎之见其言貌粗率大怒掌其颊宣伯愧忿不见主人而去邹出颇怪之倪曰宣伯面目可憎语言无味吾斥去之矣初张士诚弟士信闻倪善画使人持绢侑以重币欲及其笔倪怒曰倪瓒不能为王门画师即裂去其绢士信深衔之一日士信与诸文士游太湖闻小舟中有异香士信曰此必一胜流急傍舟近之乃倪也士信大怒即欲手刃之诸人力为营救然犹鞭倪数十倪竟不吐一语后有人问之曰君被窘辱而一语不发何也倪曰一说便俗倪元镇于女色少所当意一日眷金陵赵歌姬留宿别业心疑不洁俾之浴既登榻以手自顶至踵且扪且嗅扪至阴复俾浴凡再四东方即白不复作巫山之梦恶妇人梁萧詧恶见妇人虽相去数步亦云遥闻其臭朝野异闻载何颜学问嘉隆间讲学盛行而楚人颜山农之说最奇谓贪财好色皆从性生天机所发不可阏之第勿留滞胸中而已门人罗汝芳成进士戒且勿廷对罗不从明年遇之淮上笞之十五挟以游罗唯唯惟命后至南都以挟诈人财事发捕之官笞五十不哀祈亦不转侧困囹圄且死罗力救之得出出则大詈不已谓狱我者尚知我而汝不知我也罗亦唯唯何心隐者其才高于颜山农而狠幻过之尝言天地一杀机也尧不能杀舜舜不能杀禹故以天下让汤武能杀桀纣故得天下少尝师事山农山农有例师事之者必先殴三拳而后受拜心隐既事山农察其所行意甚悔一日值山农之淫于村妇也匿隐处俟其出而扼之亦殴三拳使拜削弟子籍陈公戒酒南京陈公镐善酒督学山东时父虑其废事寓书戒之乃出俸金命工制一大碗可容二斤许镌八字于内云父命戒酒止饮三杯士林传笑浴酒石裕造酒数斛忽解衣入其中恣沐浴而出告子弟曰吾平生饮酒恨毛发未识其味今日聊以设之庶无厚薄洞天圣酒虢国夫人就屋梁悬鹿肠其中结之有宴则解开于梁上注酒号洞天圣酒杨希古佞佛杨希古性迂僻酷嗜佛法尝设道场于第每凌旦辄入其内以身俯地俾僧据其上诵金刚经三遍暴城隍苏郡大旱时石楚阳为守清惠素闻祷雨特切乃舁城隍于雩坛与之对坐去盖暴烈日中神像皴裂而石感暑疾几殆项王庙夷坚支和州士人杜默累举不成名性英傥不羁因过乌江入谒项王庙时正被酒霑醉才炷香拜讫径升偶坐据神颈拊其首而恸大声语曰大王有相亏者英雄如大王而不能得天下文章如杜默而进取不得官语毕又大恸泪如迸泉庙祝畏其获罪扶掖以出秉烛检视神像垂泪亦未已诗文好怪罗玘为文率奇古险怪居金陵时每有撰造必栖踞乔木之颠霞思天想或时闭坐一室客于隙间窥见其容色枯藁有死人气都穆乞伊考志铭铭成语穆曰我为此铭瞑去四五度矣刘几有文名欧公知贡举得几卷曰天地轧万物茁圣人发公续之曰秀才剌试官刷以朱笔直勒之卢仝号玉川子诗体与马异俱尚险怪二人结交诗云同不同异不异是谓大同而小异亭馆奇名江西右谕萧大山好奇之士名其堂曰堂堂堂轩曰轩轩轩亭曰亭亭亭陈越经江西萧邀饮遍历亭馆以观其匾至一洞因戏之曰何不云洞洞洞萧为不怿晒腹书郝隆七月七日出日中仰卧人问其故答曰我晒书解语神柩苗耽进士尝自外游归途疾甚不堪登升适有辇棺而回者以其价贱即就而寝息其中至洛东门阍者不知其中有人诘其来由耽谓其讶己徐答曰衣冠道路得病贫不能致他物相与无怪也阍者曰吾守此三十年矣未尝见有解语神柩陆舟张思光给假东去世祖问卿往何处答云臣陆处无屋舟居非水后日上以问其从兄思曼思曼曰融近东出未有居止权牵小船于岸上往痴趣陶渊明日用铜钵煮粥为食遇发火则再拜曰非有是火何以充腹贾岛常以岁除取一年所得诗祭以酒曰劳吾精神以是补之方镕隐天门山以棕榈叶拂书号曰无尘子月以酒脯祭之韩退之尝登华山巅穷极幽险心悸目眩不能下发狂号哭投书与家人别华阴令百计取之方能下张旭大醉以头濡墨而书苏州痴苏人好游袁中郎诗云苏人三件大奇事六月荷花二十四中秋无月虎丘山重阳有雨治平寺米颠事米元章知无为军见州廨立石甚奇命取袍笏拜之唿曰石丈言事者闻而论之朝廷传以为笑或语芾曰诚有否芾徐曰吾何尝拜乃揖之耳宋徽宗在艮岳召米芾至令书一大屏指御案间端砚使就用之芾书成即捧砚跪请曰此砚经臣濡染不堪复以进御上大笑因以赐之米元章一帖云承借剩员其人不名自称曰张大伯是何老物辄欲为人父之兄若为大叔犹之可也米元章尝为书画学博士后迁礼部员外郎数遭白管逐出一日以书抵蔡京诉其流落且言举室百指行至陈留独得一舟如许大遂画一艇于行间京哂焉时弹文正谓其颠而芾又历告诸执政自谓久任中外并被大臣知遇举主累数十百皆用吏能为称首一无有以颠蒙者世遂传米老辩颠贴东坡在维扬一日设客皆名士米元章亦在座酒半忽起曰世人皆以芾为颠愿质之子瞻公答曰吾从众米芾好奇葬其亲润州山间不封不树尝自诧于人言莫有知其穴者有王相者素与米游甚狎独知之米一日与客游山因至墓所周览之次相忽溲于草间米色变意甚怒然业已讳之竟不敢止相米芾方择婿会建康段拂字去尘芾择之曰既拂矣又去尘真吾婿也以女妻之去髯郭恕先放旷不羁尤不与俗人伍宋太宗闻其名召赴阙馆于内侍者窦神兴舍恕先长髯而美一日忽尽去之神兴惊问其故曰聊以效颦畏痴涓石梁性畏见己之影以为鬼也惊而死陆念先生平畏鬼畏水畏狗夜寝必拥持一人乃安不然亦与连榻不得远去数武近道未尝就舟适远当渡阔处则洪饮取醉重衾蒙首闷卧艎中或故牵之出即狂唿哀鸣不啻就死行街市中见犬必避人后或闻狺狺声辄狂奔无地欲访客必令一人前驱卫之徐声远寓韩氏园庭蓄驯鹤陆诣徐偶应门无人立俟户外良久徐始觉因调之曰公畏鹤如狗奈天下笑何骄痴顾长康体中痴黠各半矜伐过实诸少年因相称誉以为戏弄为散骑常侍与谢瞻连省夜于月下长咏自云得先贤风制瞻每遥赞之长康弥自力忘倦瞻将眠语捶脚人令代恺之不觉有异遂讽咏达旦子美善郑广文尝以花卿及姜楚公画鹰歌示郑郑曰足下此诗可以疗疾他日郑妻病杜曰尔但言子璋骷髅血模煳手提掷还崔大夫如不瘥即云观者徒惊帖壁飞画师不是无心学未间更有昔日太宗拳毛騧近时郭家狮子花如又不瘥虽和扁不能为矣顾恺之以一厨画寄桓玄玄发厨后窃之而缄闭如故后恺之来启已空笑曰妙画通灵变化去矣喜得句葑门老儒朱野航颇攻诗馆于王氏与主人晚酌罢主人入内适月上朱得句云万事不如杯在手一年几见月当头喜极发狂大叫叩扉唿主人起举家皇骇疑是火盗及出问始知乃取酒更酌闽人周朴性喜吟诗每遇景物搜奇抉思日旰忘返苟得句则欣然自快时适野逢一负薪者忽持之厉声曰我得之矣句云子孙何处为闲客松柏被人伐作薪蕉夫矍然惊骇掣臂弃薪而走遇徼卒疑樵者为偷儿执而讯之朴徐往告卒曰适见负薪因得句耳卒乃释之一士人欲戏之一日跨驴于路见朴来故欹帽掩面吟朴旧诗云禹力不到处河声流向东朴闻遽随其后士促驴而去略不顾行数里追及语曰朴诗河声流向西非向东也士人颔之而已闽中传以为笑太史公山人某姓者自负其才傍无一人途中闻乞儿化钱声甚凄惋问曰如此哀求能得几何苦叫一声太史公爷爷当以百钱赏汝乞儿连唤三声某倾囊中钱与之一笑而去乞儿问人云太史公是何物值钱乃尔金老童乌程金生七十余犹应童子试为文鄙俚而高自矜期人见之无不笑者因诒之云凡文章令人赞美尚非其至若奇快之极不禁欢笑古名人之笑赞美有之其能发人笑者即王唐不数数也金信之自是有笑其文者金亦随之抚掌尝对人云吾某文为某某先生所笑以此自炫焉遇缙绅辄拜称门生冀其荐达缙绅亦利其呈课以为笑端适陈令试士缙绅预言老童之状令独标其名为一案召语之曰汝的是奇才不愧案首惜汝齿长留作来生未了事可也金逢人辄道令之知而不举以为忌才欲持卷讼之学道众言令惜汝才奈何仇之若谕乃止愚痴顾恺之痴信小术桓玄尝以一柳叶绐之曰此蝉翳叶也以自蔽人不见己恺之引叶蔽己玄佯眯而溺之恺之信玄不见己受溺而珍叶焉裴令公性慕禅林往往挂衲所生子女多名师女僧儿潜令婢妾承事禅师留其圣种则天内宴甚乐河内王懿宗忽起奏曰臣急告君子急告父则天大惊引前问之对曰臣封物承前府家自征近敕州县征送大有损折则天怒曰朕诸亲会饮甚欢汝是亲王为三百户封几惊杀我敕令曳下黄鲁直有痴弟畜漆琴而不御虫虱入焉鲁直嘲之曰龙池生壁虱而未有对鲁直之兄大临见床下以溺器畜生鱼问之其弟也大唿曰可对虎子养溪鱼昆山孙嘿斋乃孙性騃已破家尽矣唯余两坐杌一日见携鳖过者欲买而无钱以一杌与换之其人将杌售邻家得米二斗邻家意欲成对其人曰易耳乃复以鳖往换孙顿足曰何不早来果有一杌适已碎作薪煮鳖矣妒痴李益有妒痴闲妻妄过虐每夜撒灰扃户以验动静爱痴尾生与女子期于梁女子不来水至不去抱梁柱而死荀奉倩与妇至笃冬月妇病热乃出中庭自取冷还以身熨之吴下韦生貌劣而善媚于冬月宿名妓金儿家妓每欲用余桶韦辄先之候桶暖方使乘坐吴中陈体方以诗名有妓黄秀云性黠慧喜诗谬谓体方曰吾必嫁君然君家贫乞诗百首为聘体方信之苦吟至六十余章神竭而殴情致清婉方苦吟时人多笑其老耄被绐而欣然每夸于人以为奇遇宠妃齐后主宠冯淑妃周师之攻晋州也羽书告急帝方猎欲还妃请更杀一围从之城遂没帝至作地道攻之城陷十余步半士乘势欲入帝敕且止召妃共观之妃妆点不获时至周人以木拒塞城遂不下后燕慕容熙宠爱符后从伐高句骊至辽东为冲车地道以攻之城且陷欲与后乘辇而入不听将士先登由是城守复完攻之不克未几符后死熙悲号气绝久而复苏大殓已讫复启其棺与之交接服斩缞食粥制百僚于阁内设位哭临使有司案检有泪者以为忠孝无则罪之群臣震惧无不含辛致泪焉眇娼秦少游云娼有眇一目者贫不能自赡乃西游京师有少年从数骑出河上见而悦之遂大嬖幸取置别第中嗫嚅伺奉惟恐不当其意有书生嘲之少年忿曰自余得若人还视世之女子无不余一目者夫佳目得一足矣奚以多焉内园小儿幸蜀记唐僖宗宠内园小儿张浪狗一日以无马告因密与百金俾自买之浪狗求得马置宣徽南院中帝因独行往观绕马左右连称好马其马未调忽尔腾跃踏帝左胁遂昏倒浪狗惊惶以银盂注尿灌之良久方苏伪称气疾医人候脉谓是膀胱气投治不效而崩爱子清波杂志河南府言前郢州刺史穆彦璋以爱子死不愿生挺身入山林饲饿虎嗔痴吕氏春秋齐庄公时有士曰宾卑聚梦有壮子叱之唾其面惕然而寤终夜坐不自快明日告其友曰吾少好勇年六十无所挫辱今夜辱吾将索其形期得之则可不得将死之每朝与其友俱立乎衢三日不得却而自殁常熟秦廷善性多憨怪尝阅史至不平时必拊案切齿一日观秦桧杀岳飞大怒且拍且骂妻劝之曰家惟十几已碎其八矣留此吃饭亦好廷善叱之曰汝与秦桧通奸耶遂痛击之贪痴玄宗欲相牛仙客虑时议不协问于高力士力士亦以为不可上怒曰即当相康盖举极不可者言耳左右窃报即拜相以为然乃盛服趋朝就列延颈冀有成命时人笑之世庙时通州虏急怒大司马丁汝夔置之辟缙绅见而叹曰仕途之险如此有何宦情中一人笑曰若使兵部尚书一日杀一个只索抛却若使一月杀一个还要做他王溥父祚致仕家居唿一瞽者问寿历举八十九十以至百岁皆云未也此寿星命最少亦须一百三四十岁祚喜甚令更推中间莫有疾厄否瞽者细数至百二十岁时曰只此年流星欠利祚便惊愕瞽者曰无伤也微苦脏腑寻便安耳祚回顾子孙在后侍立者曰尔辈切记此年莫着我吃冷汤水庐山九天使者庙有道士忘其姓名体貌魁岸饮啖酒肉有兼人之量晚节服饵丹砂躁于冲举魏王之镇浔阳也郡斋有双鹤因风所飘憩于道馆回翔嘹唳若自天降道士且惊且喜焚香端简前瞻云霓自谓当赴上天之召命山童控而乘之羽仪清弱莫胜其载毛伤背折血洒庭除仰按久之是夕皆毙翌日驯养者诘知其状诉于公府王不之罪处士陈沆闻之为绝句以讽云啖肉先生欲上升黄云踏破紫云崩龙腰鹤背无多力传语麻姑借大鹏恶痴齐文宣晚年留情沈湎肆行淫暴或袒露形体涂傅粉黛游行市肆或使刘桃枝崔季舒负之而行担胡鼓而拍之歌讴不息或持牟槊游行市厘问妇人曰天子何如答曰颠颠痴痴可成天子遂杀之裴谒之好直谏文宣临以白刃颜色不变帝曰痴汉何敢尔杨愔曰彼望陛下杀以取后世名耳帝投刃叹曰小人望我杀以成名我终不成尔名文宣尝醉至北宫适太后坐一小榻帝手自举床后便坠落颇伤既醒大惭遂令多聚柴欲自焚太后惊惧亲自持挽乃令高归彦执杖口自责疏脱背就罚敕归彦杖不出血当斩汝太后涕泣抱持乃许笞脚五十三台构木高二十七丈两栋相距二百余尺工匠危怯皆系绳自防帝登嵴疾走都无怖畏时复雅舞折旋中节又召死囚以席为翅从台飞下免其罪戮文宣宠幸薛嫔忽疑其与清河王岳通无故斩首藏之于怀出东山宴劝酬始合忽探出头投于柈上支解其尸弄其髀为琵琶一座莫不丧胆帝方收取对之流泪叹惜云佳人难再得载尸出葬自被发步哭送之幼主戏令黑衣为羌兵鼓噪陵城而亲率内参临拒又自晋阳东巡单马驰鹜衣解发散而归又好不急之务一夜索蝎至急民间一蝎价与珠等及旦征得三升又于华林园立贫穷村舍帝自弊衣为乞食儿又为穷儿之市亲自交易随炀帝于景华宫征求萤火得数斛夜出游山放之光遍岩谷明帝崩东昏恶灵在太极殿欲速葬徐孝嗣固争得逾月每当哭辄推喉痛大中大夫羊阐入临号恸俯仰帻遂脱地帝辍哭大笑东昏每出游走恶人见之驱斥百姓惟置空宅一月率二十余出既往无定处尉司常虑得罪应旦出夜便驱逐有不及披衣徒跣走出者或病人不便扶持中道弃之多死一产妇不能行帝入其室令剖腹视男女焉东昏开渠立堤躬自引船堤上设店坐而屠肉百姓歌曰阅武堂种杨柳至尊屠肉潘妃沽酒唐太子承干好狎群小尝募亡奴盗民间牛马自临烹煮与所幸厮役共食之又与汉王云昌善朝夕同游戏大唿交战击刺流血以为笑乐风流箭宝历中帝造纸箭竹皮弓纸间密贮龙麝香末每宫嫔群聚帝射之中有浓香触体了无楚害宫中名风流箭为之语曰风流箭中的人人愿痴畜生鹅性痴见人辄伸颈相吓故俗称痴人为鹅头螳螂怒臂以当车辙鳜鱼性痴见人则树其鬛谓人惧己也海中乌鲗鱼有八足能集足攒口缩口藏腹腹含墨值渔艇至即喷墨以自蔽渔视水黑辄投网获之锦鸡爱其毛羽自照水因而有溺死者陕西生半翅鸟倍大如鸽鹑肉味亦如之性极痴又谓之半痴亦曰痴半斤好视红物飞不远辄下歇人着红裙袄以诱之则近身凝视不去故可得蚺蛇大者如柱性喜花尝出逐鹿食寨兵数辈满头插花趋赴蛇必驻视渐近竞拊其首大唿红娘子蛇头亦俛不动壮士大刀断其首众奔散伺之有顷蛇身觉奋迅腾掷旁小木尽拔力竭乃毙数十人舁之一村饱其肉昏主刘玄称帝群臣列位低头以手刮席汗流不止司马文王问刘禅思蜀否禅曰此间乐不思却正教禅若再问宜泣对曰先墓在蜀无日不思会王复问禅如正言因闭眼王曰何乃似却正语禅惊视曰诚如尊命晋惠帝在华林园闻虾蟆声问左右曰此鸣者为官乎为私乎侍中贾胤对曰在官地为官在私地为私时天下荒馑百姓多饿死帝闻之曰何不食肉糜晋阳失守齐后主出奔斛律孝卿请帝亲劳将士为帝撰辞且曰宜慷慨流涕感激人心众既集帝不复记所受言遂大笑左右亦群咍将士莫不解体王太后疾笃使唿宋主子业子业曰病人间多鬼那可往太后怒谓侍者取刀来剖我腹那得生宁馨儿隋兵入台城群臣劝依梁武见侯景故事后主曰吾自有计乃挟宫人十余出景阳殿欲投井中袁宪及夏侯公韵苦谏不从以身蔽井后主与争久之方得入军人唿井不应欲下石乃闻叫声以绳引之怪其太重乃与张贵妃孔贵嫔同束而上后人名为辱井初贺若弼拔京口彼人密启告急叔宝为饮酒遂不省之高颎至犹见启在床上未开封也叔宝既谒隋主愿得一官号隋主曰叔宝全无心肝杨玄感败帝命推其党与曰玄感一唿而从者十万益知天下人不欲多多则相聚为盗耳不尽加诛无以惩后由是所杀三万余人帝后至东都顾盼街衢谓侍臣曰犹大有人在逃债埋钱周赧王为诸侯所侵逼名为天子实与家人无异贳于民无以偿乃登台避之因名曰逃债台宋明帝奢费过度府藏空虚乃令小黄门于殿内埋钱以为私藏反贼张丰好方术有道士言丰当为天子以五采囊裹石系丰肘云石中有玉玺丰信之遂反既当斩犹曰肘后有玉玺旁人为椎破之乃知被诈仰天曰当死无恨南燕慕容德建平四年娇贼王始聚众泰山自号太平皇帝父冏为太上皇兄林为征东将军泰为征西将军德遣车骑将军王镇讨擒之人谓之曰何为妖妄自贻族灭父及兄弟何在始曰太上皇蒙尘在外征东征西为乱兵所杀如朕今日复何聊赖其妻赵氏怒曰君止坐此口以至于死如何临刑犹自不革答曰皇后不达天命自古及今岂有不亡之国哉行刑者以刀环筑其口始曰朕今为卿所苦崩即崩尔终当不易尊号蠢父蠢子苏州徐检庵侍郎老而无子晚年二妾怀孕小言争竞已坠其一矣其一临蓐欲产徐预使日者推一吉时以其尚早劝令忍勿生逾时子母俱毙稗史吴蠢子年三十倚父为生父年五十矣遇星家推父寿当八十子当六十二蠢子泣曰我父寿止八十我到六十以后那二年靠谁养活韩非子云东家母死哭之不哀西家子曰社胡不速死吾哭之必哀蠢夫苍梧绕娶妻而美以让其兄杨国忠出使江浙逾年妇在家产男名朏国忠归妇告以远念成疾忽昼梦尔我交会因得孕国忠以为夫妇相念情感所至欢然不疑平原陶丘氏娶妇色甚令复相敬重及生男妇母来看年老矣母既去陶遣妇颇急妇请罪陶曰顷见夫人衰齿可憎亦恐新妇老后必复如此是以相遣实无他也越中一士登科即于省中娶妾同年友问曰新人安在答曰寄于湖上萧寺同年云僧俗恐不便答曰已扃之矣同年云其如水火何答曰锁钥乃付彼处呆谕德唐顺宗在东宫韦渠荐崔阡拜谕德为侍书阡触事面墙对东宫曰某山野鄙人不识朝典见陛下合称臣否东宫笑曰卿是宫僚自合知也呆刺史周定州刺史孙彦高被突厥围城不敢诣厅文符须征发者于小窗接入锁州宅门及报贼登垒乃身入柜中令奴曰牢掌钥匙贼来慎勿与呆参军杭州参军独孤守忠领租船赴都夜半急集船人至则无别语但曰逆风必不得张帆呆县丞南皮丞郭务静初上典王庆案郭曰尔何姓庆曰姓王须臾庆又来又问何姓庆又曰姓王郭怪愕良久仰看庆曰南皮左史总姓王又一日与主簿刘思庄语曰夜来一贼从内房出刘问亡何物郭曰无所亡刘曰不亡物安知为贼郭曰但见其踉跄而走未免致疑耳山东马信由监生为长州县丞性朴实一日乘舟谒上官上官问曰船泊何处对曰船在河里上官怒叱之曰真草包信又应声曰草包也在船里呆主簿德清有马主簿本富家子愚不谙事忽一晚三更时扣大令门甚急令以为非火即盗惊惶而出簿云我思四月间田蚕两值百姓甚忙何不出示使百姓四月种田十月养蚕何如令曰十月间安得有叶簿无以对徐云夜深矣请睡罢自以后每夜出其妻必绐以倭子在外不可出遇圣节其妻曰可出行礼簿摇手曰且慢且慢有倭子在外智短汉则天朝大禁屠杀御史娄师德使至陕庖人进肉问何为有此庖人曰豺咬杀羊师德曰豺大解事又进鲙复问之庖人曰豺咬杀鱼师德叱曰智短汉何不道是獭服槐子道士黄可孤寒朴野尝谒舍人潘佑潘教以服槐子可丰肌却老未详言服法次日潘入朝方辨色见槐树烟雾中有人若猿狙状追视之可也怪问其故乃拥槐徐对曰昨蒙指教特斋戒而掇之潘大噱而去诵判周沈子荣诵判二百道赴天官试竟日不下笔人问荣荣曰与平日诵判绝不相当有一道事迹同而人名别遂曳白而出来年选判水碓又搁笔人问荣荣曰我诵水碓是蓝田今富平如何下笔拙对谐史河南一士夫延师教子其子不慧出对曰门前绿水流将去子对云屋里青山跳出来士夫甚怒一日士夫偕馆宾诣一道观拜客道士有号彭青山者脚跛闻士夫至跳出相迎馆宾谓士夫曰昨令公子所谓屋里青山跳出来信有之矣士夫乃大笑商季子悟道商季子笃好玄挟资游四方但遇黄冠士辄下拜求焉偶一猾觊其资自炫得道诱之从游季子时时趣授道猾以未得便唯唯而已一日至江浒猾绐云道在是矣曰何在曰在舟樯杪若自升求之乃置资囊樯下遽援樯而升猾自下抵掌连唿趣之曰升升至杪犹趣曰升季子升无可升忽大悟此理只在实处虽欲从之末由也已抱樯欢唿曰得矣得矣猾挈资疾走季子既下犹欢跃不已观者曰咄彼猾也挈若资去矣季子曰否否吾师乎吾师乎此亦以教我也唐皎注官贞观中唐皎除吏部侍郎常引人入铨问何方隐便或云其家在蜀乃注与吴复有云亲老先住江南即唱之陇石有一信都人希河朔因绐云愿得江淮即注与河北一尉由是大为选人所欺检觅凤毛宋武帝尝称谢超宗殊有凤毛右卫将军刘道隆在坐出候超宗曰闻君有异物欲觅一见谢谦言无有道隆武人正触其父讳曰方侍宴至尊说君有凤毛谢徒跣还内道隆谓检觅凤毛待至暗而去门蝇背龙北史厍狄伏连居室患蝇杖门者曰何故听入宋仁宗时大名府有营兵背生肉蜿蜒如龙时程天球判大名见之骇曰此大犯禁乃囚其人于狱具奏于朝上览其奏笑曰此赘耳何罪即令释之回回夷人党护族类固其习性同然而回回尤甚京师隆福寺成民人纵观寺僧云集一回回忽持斧上殿杀僧二人伤者二三人即时执送法司鞫问云见寺中新作轮藏其下推轮者皆刻我教门形像悯其经年推运辛苦是以雠而杀之不知忌日权龙襄不知忌日谓府吏曰何名私忌对曰父母亡日请假布衣蔬食独坐房中不出权至母忌曰于房中静坐有青狗突入大怒曰冲破我忌日更陈牒改作明朝好作忌日性忘唐三原令阎玄一性忘曾至州于主人舍坐州史前过以为县典也唿欲杖之史曰某州佐也玄一惭谢须臾县典至玄一疑即州佐也执手引坐典曰某县佐也又惭而止唐监朐丞张藏用善忘尝召一匠不至大怒使擒之匠既到适邻邑令遣人赍牒来藏用读毕便令剥赍牒者笞之至十起谢杖因请其罪藏用方悔其误乃命里正持一器饮之而更视他事少顷忽见里正指酒曰此何物里正曰酒也藏用曰何妨饮之里正拜饮藏用遂入衙斋赍牒人竟不得饮扶杖而出性胡涂沂州刺史李元晶怒司功郄承明欲笞之先令屏外剥进承明狡猾值博士刘琮琎来绐以上怒来迟令汝剥入琮琎以为实便脱衣承明转遣吏卒擒进乃自逸元晶见剥至辄命杖数十琮琎起谢曰蒙恩赐杖请示罪名元晶始觉误笞怒曰为承明所卖亦不追治唐张利涉昼寝忽惊觉索马入州叩刺史邓恽谢曰闻公欲赐责死罪死罪恽曰无之涉曰司功某甲所言之恽大怒唿某甲欲加杖甲苦诉无此语涉乃徐悟前请曰望公舍之涉恐是梦中见说耳王皓字季高少立名行性懦缓曾从齐文宣北伐乘一赤马旦蒙霜气遂不复识自言失马虞侯为求不获须臾日出马体霜尽系在目前方云我马尚在李文礼性迟缓时为扬州司马有吏自京还得长吏家书云姊亡李仓卒闻之便大恸吏曰是长史姊李徐悟曰我无姊向亦怪道马速非良李东阳尝得良马送陈师召骑入朝归成诗二章怪而还其马曰吾旧所乘马朝回必成六诗此马止二诗非良也东阳笑曰马以善走为良公思之良久复骑而去不知骰色李西涯尝与陈师召掷骰得么指曰吾度其下是六反之果六色色皆然师召大惊语人曰西涯天才也或曰绐公耳上么下六骰子定数何足为异师召笑曰然而我亦可为因诣西涯西涯已先度其必至别置六股错乱其数矣师召屡揣之不中乃叹曰公真不可及也岂欺我哉周用斋事昆山周用斋先生性绝騃幼时每为同学诱至城上则盘桓而不能下其处馆也值黄梅时见主家暴衣问其故曰凡物此候不经日色必招湿气周因暴书囊并启束脩陈之馆童窃数件去周往视讶其减少童绐云为烈日所销耳偶舟行见来船来舟甚速讶问之仆以两来船对乃笑曰造舟者何愚也倘尽造两来船岂不快耶后成进士过吏部堂令通大乡贯周误以为大乡官乃对曰敝乡有状元申瑶老吏部知其騃麾使去出谓同人曰尚有王荆老未言适堂上色颇不豫想为此也又曾往娄东吊王司马误诣王学士宅学士锦衣出迓周不审视遽称尊公可怜者再学士曰老父幸无恙周曰公尚未知尊人耗耶已为朝廷置法矣学士笑曰得无吊凤洲乎周悟非是急解素服言别学士命交原刺周曰不须见还即烦公致意可也其愦愦多此类广东先达事罗汝珍言其乡肉价每斤一分八厘有先达为下所欺必用三分偶于他席上谈肉甚贵主人云不贵也止一分八厘耳归以责仆仆曰有之但非佳肉明日如数市臭肉以进食之不美更不思他席所食之佳辄准前价又使仆錾银每偷取辄绐曰银散则折也某未信明日仆乃取大银錾而未珠者予曰裂如许大孔能不折乎左道晋孙泰师事钱塘杜子恭子恭有异术尝就人借瓜刀其主求之子恭曰当即相还既而刀主行至嘉兴有鱼跃入船中破之得刀子恭死泰传其术及泰为道子所诛其从子恩逃入海众谓泰蝉蜕仙去就海中从恩后寇临海为太守辛景所破穷蹙自沉于海而死妖党及妓妾皆谓之水仙相随溺者以百数事魔吃菜法事魔食菜法其魁为魔王佐者曰魔翁魔母以张角为祖虽死汤镬不敢言角字谓人生为苦若杀之是救其苦也谓之度人度人多则可以成佛即身被杀又谓得度由是轻生嗜杀方腊之乱其徒肆起佛骨唐懿宗遣使迎佛骨有言宪宗迎佛骨寻晏驾者上曰朕生得见之死亦无恨比至京降楼膜拜流涕沾臆方士客有教燕王为不死之道者王使人学之学未就而客死王大怒诛之王不知客之欺己而诛学者之晚也稗史钟生好仙多方学修炼之术每向人曰做得半日仙人而死亦所暝目李抱贞晚喜方士饵孙季长所治丹至二万丸遂不能食且死以彘肪谷漆下之疾少间益服三十丸而卒留都一守备建玉皇阁于私第延方士炼丹方士知其有玉绦环价甚高绐曰玉皇好系玉绦环即献之方士并窃丹鼎而去时许石城作诗嘲云堆金积玉已如山又向仙门学炼丹空里得来空里去玉皇原不系绦环脉望北梦琐言张易攵尚书少子尝闻壁鱼入道函中蠹食神仙字身有五色是名脉望吞之则仙遂多书神仙字碎剪入瓶中捉壁鱼投之冀得蠹食不能得忽成心疾宋人郑人等宋有澄子者亡缁衣求之途见妇人衣缁者辄欲取之妇人不与澄子曰子不如速与我我所亡者纺缁也今子衣襌缁也以襌缁当纺缁子岂不得哉郑县人卖豚人问其价曰道远日暮安暇语汝郢人欲为大室使人求三大围之木人与之车毂跪而度之曰大虽有余长实不足魏人夜暴疾命门人钻火是夕阴瞑督促颇急门人忿然曰君责人亦大无理今暗如漆须得火照之可觅钻火具耳郑人有欲买履者先且度其足而置之其坐至市忘操之已得履乃曰吾忘持度反归取之及反市罢遂不得履人曰何不试之以足曰宁信度无自信也郑县人卜子使其妻为裤请式曰象故裤妻乃毁其新令如故裤郑人有得车轭者而不知其名问人曰此何种也曰车轭俄而复得一又问之曰车轭怒曰是何车轭之多也以为欺己因与之斗汉人过吴吴人设笋问知是竹归而煮其床箦不熟曰吴人历辘欺我如此昔有越人善泅生子方晬其母浮之水上人怪问之则曰其父善泅子必能之楚人有涉江者其剑自舟中坠于水遽刻其舟曰是吾剑所坠处也舟去及岸从刻处入水求之楚王楚王佩玦逐兔患其破也因佩两玦以为豫两玦相触破乃愈迅虾蟆为马伯乐令其子执马经画样求马经年无似者更求之得一大虾蟆归白父曰得一马隆颅跌目嵴郁缩但蹄不如累趋伯乐笑曰此马好跳踯不堪御也艾子齐人献木履于宣王略无刻斫之迹王曰此履岂非出于生乎艾子曰鞋楦是其核也沈屯子沈屯子入市听唱书至杨文广被围柳城内乏粮外阻救蹙然兴叹不已友拉之归日夜忧念不置曰文广围困至此何由得解家人因劝出游以纾其意忽见担竹入市者则又念曰竹末甚锐道上行人必有受其刺者归益忧病家人为之请巫巫曰稽冥籍若来世当轮回作女人所适夫麻哈回也貌甚陋沈忧病转剧亲友来省者慰曰善自宽病乃愈耳曰若欲吾宽须杨文广围解负竹者归家麻哈回作休书见付乃得也迂仙别记迂公出遭酒人于道见殴但叉手听之终不发言或问公何意曰倘毙我彼自抵命吾正欲其尔尔迂公与卫隐君奕卫着白子公大败积死子如山枰中一望浩白公痛懊曰老子命蹇拈着黑棋陈孝廉喜奕公以棋劣故得近每受饶四子一日奕罢公适输四子色然惊顾曰顷若不见饶定是和局公过屠肆见砧旁棋局甚设一癞头奴取子布算公便跨柜坐与奴奕大败拈子掷地欲碎其局奴曰此主人棋何与尔事公曰若然即败亦何与我事便回面作喜拾子更着烟锁池塘柳五字寓五行昔称鳏对公一日夸向客曰吾得所以对之矣冀粟陈献忠意取东西南北中也乡居有偷儿夜瞰公室公适归遇之偷儿大恐弃其所衣羊裘而遁公拾得之大喜自是羊裘在念入城虽丙夜必归至家门庭晏然必蹙额曰何无贼公性酷忌僧口讳僧字遇诸途必索水涤目如狭巷不及避肩相摩必解衣浣之七日而后服有餽以诗扇者中有竹院逢僧之句辄掷还曰咄此晦君当自受之尝集谢光禄所试雨前新茶坐客虚吸缓引寻味良苦独到公才上口碗脱手矣光禄曰好知味者公曰吾去年饮法亦如是公读书未识字每附会知文见制义辄胡乱甲乙之尝谓谢茂才曰凡文章以趣胜须作得有趣才有趣若作得无趣便无趣矣谢曰善遂书诸绅终身诵之黄驾部圃中凿池起土累岸如丘草丛生之公一日游池上抠衣拨草而过心厌之谓黄曰尔时开池何必挑土不挑是草应在水底矣杨太医妄称诗高咏其立夏诗云昨夜春归去今日景风生公听之骤征其解或戏应曰此令亲何景峰讳春者昨夜恶发暴亡今日再生太医作诗庆之耳公径起急走诣何值何正啖饭公雪涕被面掣其箸曰兄魂魄初复神观未定饭且少进何大怪疑以为祟且唾且骂驱闭门外公怒遂与何绝交公病目将就医适犬卧阶阴公跨之误蹑其项狗逐啮公裳裂公举似医医故熟公调之曰此当是狗病目耳不尔何止败君裳公退思吠主小事暮夜无以司儆乃调药先饮狗而以余沥自服汪刺史自官还公谒之偶有执贽刺史者中有双鹅少选鹅以喙插翅而伏公忽讯刺史曰使鹅作梦还复梦鹅否刺史大笑曰君夜来何梦马肝有大毒能杀人故汉武帝云文成食马肝而死客有语次及此者公适闻之发辩曰客诳语耳肝故在马腹中马何以不死客戏曰马无百年之寿以有肝故也公大悟家有畜马便刳其肝马立毙公掷刀叹曰信哉毒也去之尚不可活况留肝乎公尝宴客酒酣隐几熟睡及觉便谓经宿张目视客曰今日未尝奉招何复见降客曰怪君昨日不送客耳尝过袁洗马见袁手把一编且阅且走公便问何书洗马曰廿一史公曰吾久闻廿一史名意谓兼车充栋看来百余叶耳幸便借我抄讫送还何如里中有富家行聘盛筐篚而过公门者公夫妇并观之相谓曰吾与尔试度其币金几何妇曰可二百金公曰有五百妇谓必无公谓必有争持至久遂相詈殴妇曰吾不耐尔竟作三百金何如公犹诟谇不已邻人共来劝解公曰尚有二百金未明白可是细事公尝醉走经鲁参政宅便当门呕哕其阍人呵之曰何物酒狂向人门户泄泻公睨视曰自是汝门户不合向我口耳其人不觉失笑曰吾家门户旧矣岂今日造而对汝口公指其嘴曰老子此口颇亦有年兄试南都将发榜命公往侦之已而获荐公注目榜纸略不移瞬到日暮犹不去兄急令人寻索见公于榜下瞻瞩甚苦唿之曰胡不去守此何益曰世多有同姓名人吾去设有来冒兄名者可若何雨中借人衣着之出道泞失足跌损一臂衣亦少污从者掖公起为之摩痛甚力公止之曰汝第取水来涤吾衣臂坏无与尔事从者曰身之不恤而念一衣乎公曰臂是我家物何人向我索讨公家藏宋笺数幅偶吴中有名卿善书画者至或讽之曰君纸佳甚何不持向某公索其翰墨用供清玩公曰尔欲坏吾纸耶蓄宋笺固当需宋人画久雨屋漏一夜数徙床卒无干处妻儿交诟公急唿匠者葺治劳费良苦工毕天忽开霁竟月晴朗公日夕仰屋叹曰命劣之人才葺屋便无雨岂不白折了也家有一坐头绝低矮公每坐必取瓮片支其四足后不胜烦忽思得策唿侍者移置楼上坐及坐时低如故乃曰人言楼高浪得名耳遂命毁楼丁未闰六月朔雷雨大作公阻王孝廉斋中抵暮不得返颦蹙曰闰月天地之余数耳奈何认真若此而风雨雷霆之不惮烦也物性之愚交趾异物志翠鸟先高作巢以避患及生子爱之恐坠稍下作巢子长羽毛复益爱之又更下巢而人遂得而取之矣水经注猩猩知往而不知来山谷间常数十为群里人以酒并糟设于路侧织草为屦更相连结猩猩见酒及屐知里人设张则知张者祖先姓字乃唿名云奴欲张我舍而去复自再三相谓曰试共尝酒乃饮其味逮手醉因取屐着之而踬乃为人擒无遗者鲥鱼入网辄伏者惜其鳞也白鹇爱其尾栖必高枝每天雨恐污其尾坚伏不动雨久多有饥死者又孔雀爱尾潜则露尾人因取之虫有蚘者一身两口争食因相龁以死兽有猱小而善缘利爪虎首痒辄使猱爬搔之久而成穴虎殊快不觉也猱徐取其脑啖之而以其余奉虎虎谓其忠益爱近之久之虎脑空痛发迹猱猱则已走避高木虎跳踉大吼乃死祠庙欧公归田录云世俗传讹惟祠庙之名为甚今成都显圣寺者本名蒲池寺周显德中广之更名显圣而俚俗多沿旧名今传为菩提寺矣江中有大小孤山以独立得名而世俗传孤为姑江侧有大石矶谓之澎浪矶遂传为彭郎矶云彭郎小姑婿也予尝登小孤庙像乃一妇而敕额为圣母庙岂止俚俗之戮哉西京龙门山夹伊水上自端阙望之如双阙故谓之阙塞而山口有庙曰阙口庙予尝见其庙像甚勇手持屠刀尖锐按膝而坐问之云此乃豁口大王也此尤可笑汲郡有肖像三仁并及商纣者谓之四王沮州有杜拾遗庙后讹为杜十姨塑妇人像邑人以五撮须相公无妇移以配之五撮须盖伍子胥也又江陵村事子胥误唿伍髭须乃塑五丈夫皆多须者每祷祭辄云一髭须二髭须至五髭须陈州厄台寺相传孔子绝粮处旧榜文宣王因风雨洗剥但存王字及宣字下一画僧遂附会为一字王佛蔡伯喈江南一驿吏以干事自任典郡者初至吏曰驿中毕备请阅之刺史入酒室见一像问之曰是杜康又入茶室见一像问之曰是陆鸿渐刺史大喜又一室诸菜毕备亦有一像问之曰蔡伯喈刺史大笑曰此不必茶神唐传载云时有鬻茶之家陶为陆羽像置炀器间谓之茶神有交易则以茶祭之无则以釜汤沃之鬼误谑浪楚俗信鬼有病必祷焉尝夜祷于北郭门外好事者遇之窃翳身于葬而投以砂砾祷者恐稍远去益投益远去乃撄其肉而食焉人以为灵也祷益盛而北郭门之灵鬼遂着其后祷者不失肉即反谓鬼不享而忧之续笑林有赴饮夜归者值大雨持盖自蔽见一人立檐下熘即投伞下同行久之不语疑为鬼也以足撩之偶不相值愈益恐因奋力挤之桥下而趋值炊糕者晨起亟奔入其门告以遇鬼俄顷复见一人遍体沾湿踉跄而至号唿有鬼亦投其家二人相视愕然不觉大笑凶宅误袁继谦郎中顷居青社假一第素多凶怪昏曀即不敢出户庭合门惊惧忽一夕闻吼唿若瓮中声至浊举家怖惧谓其必怪之尤者穴窗窥之是夕月晦见一物苍黑色来往庭中似黄狗身而首不能举乃以铁挝击其脑忽轰然一声家犬惊吼而去盖其日庄上输油至犬以首入油瓮中不能出故也举家大笑遂安寝洪都村中一大家厅楼崇敞每夜声响特异以为妖避而虚其室有道士过门称自龙虎山来其家大喜邀入与约妖除当厚酬道士入居之夜见硕鼠尾巨如椎跃入破柱从柱击出斩之盖鼠尾始被啮流血行沙中霑沙重既干巨如椎其作响皆是物非妖也道士乃山下鬻赝符者幸获重赂其名遂着庐山精稗史唐刘秉仁为江州刺史自京将一橐驼至郡放之庐山下野人见而大惊鸣鼓率众射杀之乃以状白州曰某日获庐山精于某处刘命致之乃所放驼耳惊潮海上每遇八月秋涛大作潮声夜吼震撼城市至正间有达鲁不花者初至闻此夜不敢卧因唿门者问之门者从睡中应曰潮上来也既觉自知失答连曰祸到祸到狂走而出不花惊趋入内唿其妻曰本冀作官荣耀不意今夕共作水鬼合门号恸外巡徼闻哭以为有变传报正佐诸官皆颠倒衣裳来救乃叩门不花恐水涌入坚闭不纳同僚破扉排墙而入见不花夫妇及奴婢皆升屋大唿救我同僚询知其实忍笑而散甘子布益州进柑例以纸裹后长史易布犹虑损坏俄有御史姓甘名子布者至驿驿吏驰报长史疑敕御史来推布裹柑子事参谒后但叙布裹柑子为敬御史初不解久方悟付之一笑皮遐叔卢尚书弘宣与弟卢衢州简辞同在京一日衢州早出归尚书问有何除改答云无大除改唯皮遐叔蜀中刺史尚书不知皮是遐叔姓谓是宗人低头久之曰我弭节当家没处得卢皮遐来衢州为言之皆大笑同姓议婚唐张守信为余杭守爱富阳尉张瑶欲以女妻之为具衣装矣女之保母问曰欲以女适何人守信以张瑶对保母曰女婿姓张不知主翁之女何姓守信方悟乃止唐御史李逢年娶妇郑不合去之尝属益府尹曹李睨更求一妇睨言兵曹李紥妹新寡可娶叩紥紥亦许诺约日成婚及期逢年饰装往迎中道忽惊曰李睨过矣因诣睨曰君思紥妹为复何姓睨亦惊过李紥曰吾乃大误但知为公求好婿为御吏求好妇都不思姓氏各懊恨而退疑姓阳伯博任山南一县丞其妻陆氏名家女也县令妇姓伍他日会诸官之妇既相见县令妇问赞府夫人何姓答曰姓陆次问主簿夫人答曰姓戚县令妇勃然入内诸夫人不知所以欲却回县令闻之遽入问其妇妇曰赞府妇云姓陆主簿妇云姓戚以吾姓伍故相弄耳余官妇赖吾不问必曰姓八姓九矣令大笑曰人各有姓复令妇出兄弟误张伯喈仲喈兄弟貌绝相类仲喈妻妆竟忽见伯喈戏曰今日妆好不伯喈曰我伯喈也妻急趋避须臾又见伯喈复以为仲喈告云向大错误伯喈云我故伯喈长洲刘宪副瀚之族有兄弟二人初本孪生貌极相肖市有鬻青梅者梅甚大其兄戏与决赌云能顿食百颗市人云果尔当尽以担中梅相饷刘食其半佯称便旋入门而其弟代之出食至尽众莫能辨遂为所胜意气虞啸父为孝武侍中帝从容谓曰卿在阁下初不闻有献替虞家富春近海误谓帝望其意气对曰天时尚暖鱼鳖虾蜣未可致寻当有献帝抚掌大笑误食王敦初尚主如厕见漆箱盛干枣本以塞鼻王谓厕上亦下果遂至食尽既还婢擎金澡盘盛水琉璃盘盛澡豆因倒着水中而饮之谓是干饭群婢掩口鸡舌香桓帝侍中迺存年老口臭上出鸡舌香与含之鸡舌颇小辛螫不敢咀咽嫌有过赐毒归舍辞诀家人哀泣莫知其故求舐其药出在口香乃咸嗤笑常春藤唐姜抚云服太湖常春藤终南山旱藕可长生玄宗诏使自求之民间以藤渍酒多暴死抚逃去医误金华戴元祀国初名医尝被召至南京见一医家迎求溢户酬应不间戴意必深于术者注目焉按方发剂皆无他异退而怪之日往视焉偶一人求药者既去追而告之曰临煎时下钖一块麾之去戴始大异之念无以钖入煎剂法特叩之答曰是古方戴求得其书乃饧字耳戴急为正之误造贞元中给事中郑云逵与国医王彦伯邻居尝有萧俛求医误造郑郑为诊之曰热风颇甚又请药方郑曰药方即不如东家王供奉俛既觉失错惊遽趋出是时京师有乖仪者必曰热风唐临济令李回娶张氏张父为庐州长史告老归以婿薄其女往临济辱之误至全节县入厅大骂邑令惊怪使执而鞭之困极乃告以故令驰报回回至乃解陈太常陈音字师召莆田人有文行而性恍惚一日朝回语从者曰今日访某官从者不闻引辔归舍师召谓至其家矣升堂周览曰境界全似我家又睹壁间画曰我家物缘何挂此既家僮出叱之曰汝何亦来此僮曰故是家师召始悟陈师召检书得友人招饮帖忘其昔所藏也如期往累茶不退主人请其来故曰赴君饮耳主人讶之难于致诘具酒饮罢方忆去年此日曾邀饮也刑部郎中浙江杨某字文卿而山西杨文卿为户部郎中一日浙江杨氏招师召饮而师召造山西杨氏时文卿尚寝闻其来亟起迎之坐久师召不见酒肴乃谓曰觞酒豆肉足矣毋劳盛馔文卿愕然应曰诺入告家人使治具俄而浙江使人至白以主翁久候师召始悟曰乃汝主耶于误矣一笑而去陈师召尝信宿具馔邀客早尽忘之迳造其家双陆将午不申宿约客反治具留餐顷之家人来促上席师召未审视疑是别家来招怒谓之曰汝请我主人去我竟何如陈师召清旦入朝误置冠缨于背及见同僚垂缨俯视颔下怪其独无一人遽持缨而正曰公自有缨但无背后眼耳李西涯赠诗有十年犹未识冠缨之句陈音不事修饰蓬垢自喜官四品夫人鬻得金狮绯袍不知为武臣服公亦不察衣袍肖像李西涯见之遽题曰观其鬃则齐观其衣则非若人也可信而可疑使蓬其鬓更其衣鸣唿庶几陈音尝考满误入户部见入税银者惊曰贿赂公行至此已极翁肃闽人翁肃守江州昏耄代者至既交割犹居右偏代者不校也罢起转身复将入州宅代者揽衣止之曰这个使不得犯胡讳石勒制法甚严兼讳胡尤峻有醉胡乘马突入府门勒大怒谓门吏冯翥曰向驰马入门为是何人而故纵之翥惶遽忘讳对曰向有醉胡乘马驰入甚呵止之而不可所谓互乡难与言非小臣所能制勒笑曰胡正自难与言恕而不罪樊坦性廉而疏朴多误由参军擢章武内史入辞勒勒见坦衣敝大惊曰贫何至此坦对曰顷遭羯胡无道资财荡尽是以穷敝勒笑曰羯贼乃尔大胆孤当相偿耳坦大惧勒曰孤律自防俗士不关卿辈乃厚赐之犯名元绛字厚之知福州日有吏白事公曰如何行遣吏对曰合依原降指挥公曰元绛未尝指挥吏悚而退仆射韩皋病疮医人傅药不濡曰天寒膏硬耳皋笑曰韩皋实是硬杨诚斋名万里为监司时巡历至一郡郡守张宴有官妓叶少歌贺新郎词送酒其中有万里云帆何时到诚斋遽曰万里昨日到太守大惭即监系官妓一日触三人唐郗昂与韦陟交善因话国朝宰相谁最无德昂误对曰韦安石也寻自觉惊走路逢吉温温问何故仓惶如此答曰适与韦尚书话国朝宰相最无德者本欲言吉顼误言韦安石既言又鞭马而走抵房相琯之第执行慰问复舍顼以房融为对言讫大惭趋出昂有时称忽一日而犯三人举朝嗟叹唯韦陟遂与绝交姓误何敬容在选日客有姓吉者诣之敬容问曰卿与丙吉远近答曰如明公之与萧何语误元帝皇子生普赐群臣殷洪乔谢曰皇子诞育普天同庆臣无勋焉而猥颁厚赉帝笑曰此事岂可使卿有勋耶刘髦二子俱登进长子妇入京公送登舟以手援之郡守见而笑公曰府公笑我乎若跌入水尤可笑也次妇入京公时卧疾唿之床前曰老年头风可买一帕寄回明旦登程诸亲毕会忽唿子妇曰毋忘昨夜枕上之嘱众骇然问其故乃始抚掌五字皆错渊明读山海经诗曰精卫衔微木将以填沧海刑天舞干戚勐志故常在在作渊明诗跋尾者谓形夭无千岁莫晓其意后读山海经云刑天兽名好衔干戚而舞乃知五字皆错曹元宠题村学堂图云此老方扪虱众雏争附火想当训诲间都都平丈我昔有宿儒过村学中闻其训都都平丈我知其讹也校正之学童皆骇散时人为之语曰都都平丈我学生满堂坐郁郁乎文哉学生都不来瞎字不识臧武仲名纥音切为瞎而世多误唿为乞萧颖士闻人误唿因曰汝纥字也不识后人遂误以为瞎字也不识放生池记高文虎作西河放生池记有鸟兽鱼鳖咸若本夏事引为商事太学诸生为谑词哂其误陈晦行草制以舜卜禹用昆命元龟字有倪侍郎驳之陈疏辩古今命相多用此语擢陈台端倪罢去时嘲云舍人旧错夏商鳖御史新争舜禹龟射策误宋制科题有尧舜禹汤所举如何乃汉时宫中谒者赵尧举春李舜举夏倪汤举秋贡禹举冬各职天子所服也又汤周福祚乃张汤杜周也当时士子以唐虞三代为对遂无一人合者科场中进士程文多可笑者治平中国学试策问体貌大臣进士策对曰若文相公富相公皆大臣之有体者若冯当世沈文通皆大臣之有貌者意谓文富丰硕冯沈美少也刘厚甫遂目沈冯为有貌大臣诗鬼正误虞文靖在宜黄时尝倚楼吟诗有五更鼓角吹残雪之句忽隔溪一童揖而言曰角可吹鼓不可吹亟命召之已失所在盖诗鬼也高塘濠州西在高塘馆附近淮水御史阎敬爱宿此馆题诗曰借问襄王安在哉山川此地胜阳台今朝寓宿高唐馆神女何曾入梦来轺轩来往莫不吟讽言佳有李和风者至又题诗曰高唐不是这高塘淮畔江南各一方若向此中求荐枕参差笑杀楚襄王读者莫不解颜草诀百韵歌有云草诀百韵歌乃右军所作杨用修戏曰字莫高于羲之得羲之自作草韵奇矣更得子美诗学大成孔子四书活套足称三绝吏牒祝氏猥谈云一大将乞翰林某诗专令一吏候之免其他役吏始甚德之既逾改火吏不胜躁具牒呈其将言蒙委领某翰林文字为渠展转支延已及半载显是本官不能作诗虚词诳脱马疑司马绍圣间马从一监南京排岸司适漕使至随众迎谒漕一见即怒叱之曰闻汝不职未欲按汝尚敢来见耶从一惶恐自陈湖湘人迎亲就禄求哀不已漕察其语南音也乃稍霁威曰湖南亦有司马氏耶从一答曰某姓马监排岸司耳漕乃微笑曰然而勉力职事可也初盖认为温公族人故欲害之自此从一刺谒削去司字王彦辅麈史乖谬二事京西宪按行至一邑辱县尉张伯豪斥使下骑而步且行且数其不才既入传舍有虞候白言提刑适骂官员乃陶中丞女婿宪矍然曰何不早告我亟召尉与之坐茶罢乃曰闻君有才适来聊相沮君词色俱不变前途岂易量耶即命书吏立发荐章与之某路宪至一郡因料兵见护戎年高谓守倅曰护戎老不任事何可容也守倅并默然戎抗声曰我本不欲来为小儿辈所强今果受辱宪问小儿谓谁曰外甥章得象也盖是时方为宰相宪曰虽年高顾精神不减不知服何药戎曰素无服饵宪又曰好个健老儿惠酒而去误笞许诫言为琅琊太守有囚缢死狱中用执去年修狱吏典鞭之典曰小人职修狱狴牢破坏当笞今贼乃自缢也诫言怒曰汝胥吏又典狱举动自合笞耳误黥陈东官苏州时因断流罪命黥其面有特刺配字黥毕幕中相与白曰凡言特者罪不至是而出于朝廷一时之旨非有司所得行东即以特刺改准条再黥之后有荐其才于政府者曰得非人面上起草稿者乎译误元时达鲁花赤为政不通汉语动辄询译者江南有僧田为豪家所侵投牒讼之豪厚赂译既入达鲁花赤问僧讼何事译曰僧言天旱欲自焚以求雨耳达鲁花赤大称赞命持牒上译业别为一牒即易之以进览毕判可僧不知也出门则豪已积薪通衢数十人舁僧畀火中焚之防误得误桓温将举殷浩为尚书令先致书闻浩浩欣然答书虑有谬误开闭数四竟达空函不误为误后唐刘夫人少因兵乱与父相失及贵宠其父刘山叟负药囊诣宫门请见时诸嫔御争以门第相尚后恐为己辱即曰妾离家时父已亡殁安得有是命驱出杖之帝尝于宫中敝服携篚装刘山叟寻女以为戏笑闽中一娼色且衰求嫁不遂乃决之术士云年至六十当享富贵之养娼以为不然后数年闽人有子从幼为阉人者闻其母尚存遣人求得之馆于外第翌日出拜见其貌鄙陋耻之不拜而去语左右曰此非吾母当更求之也左右窥其意至闽求美仪观者乃得老娼以归至则相向恸哭日隆奉养阅十数年而殁不误反误有一狠子生平多逆父旨父临死嘱曰必葬我水中冀其逆命得葬土中至是狠子曰生平逆父命今死不敢违旨也乃筑沙潭水心以葬误而不误隆庆时绍兴岑郡侯有姬方娠一个偶冲道缚至府问曰汝何业曰卖卜岑曰我夫人有娠弄璋乎弄瓦乎其人不识所谓漫应曰璋也弄瓦也弄怒而责之未几果双生一子一女卜者名大着吴下管生失一小青衣问占于柳华岳得剥床以肤爻柳素昧文理连味以肤二字忽曰汝有姨夫乎试往其家索之可得也管如其言果获之柳名益起一书生礼奎神甚虔同侪戏之以经书文七首置神座下书生得之喜曰神赐也稽首受而读之及试命题一如所读竟登第不伏误陈彭年摄太常导驾误行黄道有司止之彭年正色回顾曰自有典故礼曹畏其该洽不敢诘误福毕士安作相有婿皇甫泌放纵累戒不悛毕欲面奏之甫启口云臣婿皇甫泌即值边有警报不终其说越数日又言值上内逼遽起谣语曰卿累言朕已知之矣俄降旨超转一资毕竟不敢自明李吉甫恶吴武陵欲阻其进知贡举官怀榜至未接先问吴武陵及第否忽有中使宣敕至主司恐是旧知榜尚在怀即添注武陵姓名中使去呈李李曰此人至粗何以及第然名已上榜无可奈何矣二事正相类怯误为勇张亮过建安城下壁垒未固高定兵奄至亮素怯踞胡床直视不能言将士见之疑以为勇相与奋击败敌还报亮亮犹股栗未宁父僧误京师有少尼与一男子情好欲长留之不得乃醉而髡其首以弟子畜之后其妻踪迹至寺得夫以归夫深自惭悔且嘱妻勿泄俟吾发长时其子商于外妇每怪姑倍食又数闻人音穴壁窥之正见姑与一僧同卧忿恚具白其子子大怒取刀入室抚两人首其一僧也即奋刃断僧首母觉而止之不及告以故子验其首乃大悔有司谓虽非弑逆然母奸不应子杀遂坐死婆奸媳间阊门外有父子同居者子商于外妇事舅姑极柔婉妪遂疑翁与妇通乃夜取翁衣帽自饰潜入妇寝所试抱持之妇不得脱怒甚以手指毁其面妪负痛始去明旦托病不起妇潜归父母家诉之父往察翁面无损归让其女不实女恚竟自经父讼于官翁亦无以自明邻里称妪面有伤痕执妪鞫之事乃白时吴中喧传为婆奸媳罗长官间京师有佣工之妇先与卫军罗姓者交密唿为罗长官后以隙绝妇久旷欲动乃择葫萝卜润之每寝执以自娱快意处亟唿萝卜为罗长官邻人闻之以为罗君复修好矣邻有恶少年素垂涎于妇调之不从恨焉适佣工夜归与妇寝恶少不知也意其独宿故无声挟利刀潜入将迫之扪枕得双头误认为罗怒甚连斫之而去事既上有司不能决邻人曰前此每夜其妇必唿其旧好之罗长官然但闻声未见其人也官以罗妒奸杀人当重辟罗极称冤竟不白恶少归嗟叹不已妻叩之备述其故妻亦与一人有私其所私者正避匿床下计欲杀恶少而取其妻乃以所闻语鸣官恶少竟得罪而罗长官乃释误哭今春吾苏北教场演武故事铳手三人试三铳铳不响有罚第二铳偶走药火喷面黑其人诣河头洗涤面第三铳药线甚迟铳手惧责以口吹之铳忽发破头而死而第二人之妇初时闻其夫为铳伤仓惶来视即见死尸横地以为夫也便大哭第三人之妇亦来同看反以好言解慰俄而第二人至二妇俱骇询之知其详于是第三人之妇放声举哀而前妇收泪转为解慰焉讹言六月民间谣言朝廷将采童男女以授鞑靼为奴婢且俾父母护送交割自中原至江南人家男女年十二三以上便为婚嫁扰扰十余日方息吴僧柏子庭有诗戏之曰一封丹诏未为真三杯淡酒便成亲夜来明月楼头望唯有嫦娥不嫁人有私阉人者名张朝假传奉旨来浙直选宫女一时惊婚者众舆人厨人无从顾觅亦如至元故事有人改子庭诗云抵关内使未为真何必三杯便做亲夜来明月楼头望吓得姮娥要嫁人又讹言并选寡妇伴送入京于是孀居无老少皆从人有守制数十年不得已亦再适又有人为诗曰大男小女不须愁富贵贫穷错对头堪笑一班贞节妇也随飞诏去风流蝎虎冤守宫与蜥蝎二种守宫即蝎虎常悬壁蜥蝎毒甚于蛇又名蛇医俗言与龙为亲家故能致雨古法用蜥蝎数十置水瓮中数十儿持柳枝咒曰蜥蜴蜥蜴兴云吐雾降雨滂沱放汝归去宋熙宁中求雨时觅蜥蜴不能尽得以蝎虎代之入水即死小儿更咒曰冤苦冤苦我是蝎虎似尔昏沉怎得甘雨马冤舞马已散在人间禄山尝睹其舞而心爱之自是因以数匹卖于范阳其后转为田承嗣所得不之知也杂战马中置之外栈忽一日军中享士乐作马舞不能已厮养皆谓其为妖操箠击之马谓其舞不中节愈加抑扬顿挫厩吏遽以马怪白之箠至死时人亦有如其舞马者以暴故终不敢言署名厍狄干不能书每署名逆上画之人谓之穿锤又有武将王周者署名先为吉而后成其外北史斛律金不识文字初名敦苦其难署改名为金从其便易犹以为难司马子如乃指屋角令况之大字大诺宋武帝素不能书刘穆之教以纵笔作大字径尺帝从之一纸不过六七字便满梁陈伯之为江州目不知书得文案佯视之唯作大诺造字梁曹景宗尚胜每作书字有不解辄意造之高手笔司直陈希闵以非才任官每秉笔支颔半日不下府史目之为高手笔又窜削至多纸面穿穴亦名按孔子不知置辞齐焦度材涩欲就高帝求郡不知置辞人教之习诵上口监自陈卒忘所教大言曰度启公度启公度无食帝大笑曰卿何忧无食赐米百斛不习仪式魏陇西太守游楚上殿不习仪式帝令侍中赞引唿陇西太守前楚不觉大应称诺帝笑劳之初学张敬儿不识书由战功起方伯始学读孝经论语征护军乃于密室屏人学揖让对答空中俯仰妾侍窥笑焉照样举笏宋祖召问武臣军数其识字者预写笏上临问高举笏当面见字随问即对有一不识字者不知他人笏上有字照样举笏近前大声曰启覆陛下军数都在这里龙战龙见朱穆以梁冀地势亲重望其挟持王室因推灾异奏记以劝戒冀而引易卦龙战于野之文又荐种暠栾巴等明年黄龙二见于沛国冀无学遂以穆龙战之言为验于是引用暠巴而举穆高第为侍御史北齐源师摄祠部尝白高阿那肱龙见当雩阿那肱惊曰何处龙见其色何如师曰龙星初见礼当雩祭非真龙也阿那肱怒曰汉儿多事强知星宿金熙宗赦草金熙宗亶夏龙见宫中雷雨大至破柱而去亶惧欲肆赦以禳之召掌制学士张钧视草中有顾兹寡昧及渺予小子之言文成奏御译者不解谦冲之义乃曰汉儿强知识托文字以詈上耳亶惊问故译释之曰寡者孤独无亲昧者不晓人事渺为瞎眼小子为小孩儿亶大怒遂诛钧谢眺诗杜荀鹤诗贞观中尚药奏求杜若敕下度支有省郎以谢眺诗云芳洲生杜若乃委坊州贡之本州曹官判云坊州不出杜若应由读谢眺诗误华省名郎作此判事岂不畏二十八宿笑人经生多有不省文章尝一邑有两人同官其一或举杜荀鹤诗称赞也应无计避征徭之句其一难之曰此诗误矣野鹰何尝有征徭乎举诗者解曰古人有言岂有失也必是当年科取翎毛耳吕李二将读诗张氏据有平江日其部将左丞吕珍守绍兴参军陈庶子饶介之在张左右一曰陈赋诗饶染翰题一纨扇以寄吕云后来江左英贤传又是淮西保相家闻说锦袍酣战罢不惊越女采荷花饶素负书名且诗语俊丽为作者所称吕俾人读罢大怒曰吾为主人守边疆万死锋镝间岂务爱女子而不惊之耶见则必杀之又元帅李其姓者杭州庚子之围解颇着功劳一士人投之以诗将有求焉其诗有黄金合铸李将军之句李大怒曰吾劳苦数年止是将军今年才得元帅乃复令我为将军耶命帐下策出之二事一时相传为笑刘述引古刘述字彦思性庸劣从子俣疾甚述往候焉其父母相对涕泣述立命酒肉令俣进之皆莫知其意或问之答曰岂不闻礼云有疾饮酒食肉可也又尝有丧值其子亦居忧客问其子安否答曰所谓父子聚麀何劳齿及宋鸿贵读律宋鸿贵仕齐为北平府参军见律有枭首罪误为浇手乃生断兵手以水浇之然后斩决锦衾烂兮晋康福镇天水日尝有疾幕客谒问福拥锦衾而坐客退谓同列曰锦衾烂兮福闻之遽召言者怒之曰吾虽产沙陀亦唐人也何得唿我为烂奚水厄对侍中元乂为萧正德设茗先问卿于水厄多少正德不晓乂意答曰下官虽生水乡立身以来未遭阳侯之难三十而立魏博节度使韩简性粗质每对文士不晓其说心常耻之乃召一士人讲论语至为政篇明日喜谓同官曰近方知古人禀质瘦弱年至三十方能行立董公遮洪景卢知举一考官大笑绝倒问之则云试卷中有用董公遮说汉王事以公遮为董三老之名尧舜疑事欧文忠知贡举省闱故事士子有疑许上请文忠方以复古道自任将明告以崇雅黜浮以变文格至日午犹有喋喋弗已者过晡稍与诸公方酌酒赋诗士又有叩帘者文忠复出所问士忽前曰诸生欲用尧舜字而疑其为一事或二事唯先生教之观者哄然笑文忠不动色徐曰似此疑事诚怕其误但不必用可也不识羊太傅陆士衡张敬儿开府襄阳欲移羊叔子堕泪碑纲纪白云此羊太傅遗德不宜迁动敬儿怒曰太傅是谁我不识刘道綦封营道侯凡鄙无识始兴王濬戏谓曰陆士衡诗云营道无烈心何意道綦曰下官初不识士衡何忽见苦说韩信党进镇许昌有说话客请见问说何事曰说韩信即杖去左右问之党曰对我说韩信对韩信亦说我矣问欧阳修谢无逸闲居多从衲子游不喜对书生有一举子来谒坐定曰每欲问公一事辄忘之尝闻人言欧阳修果何如人无逸熟视久之曰旧亦一书生后甚显达尝参大政又问能文章否无逸曰文章也得无逸子宗野时七岁闻之匿笑而去不知杜少陵宋干道间林谦之为司业与王字彭仲举游天竺小饮论诗谈到少陵妙处仲举微醉忽大唿曰杜少陵可杀有俗子在邻壁闻之遍告人曰有一怪事林司业与彭正字在天竺谋杀人或问所谋杀为谁曰杜少陵也但不知何处人闻者绝倒班固王僧孺张由古有吏才而无学术累历台省于众中叹班固有大才而文章不入选或曰两者赋燕山铭典引等并入文选何得言无张曰此是班孟坚吾所笑者班固也又尝谓同官曰昨买得王僧襦集大有道理杜文范知其误应声曰文范亦买得佛袍集倍胜僧襦司马相如宫刑相国袁太冲同二缙绅在宾馆中坐久一公曰司马相如日拥文君好不乐甚一公曰宫刑时却自苦也袁闭目摇首曰温公吃一吓萧望春明门外当路墓前有堠题云汉太子太傅萧望之墓有达官见而怪之曰春明门题额正方加之字可耳如此堠直行书只合题萧望墓何必之字倒语诗林广记载宋人嘲倒语诗所谓如何作元解归去学潜陶者人皆知之景泰中吾苏一监郡不学误唿石人为仲翁或作诗嘲云翁仲将来作仲翁皆因书读少夫工马金堂玉如何入只好州苏作判通又水南翰记云英庙大猎时有祭酒刘某和诗以雕弓作弓雕监生诗诮之曰雕弓难以作弓雕似此诗才欠致标若使是人为酒祭算来端的负廷朝字误韩昶是吏部子虽教有义方而性颇闇劣尝为集贤校理史传有金根车昶以为误悉改为银桓玄篡位尚书误春蒐为春菟李林甫无学术典选部时选人严迥判语用杕杜二字林甫不识谓吏部侍郎韦陟曰此云杕杜何也陟俛首不敢言太常少卿姜度林甫妻舅也度妻诞子林甫手书之闻有弄獐之喜客视之掩口唐书吏部侍郎萧灵素不学尝读伏腊为伏猎严挺之曰省中岂容有伏猎侍郎清夜录哲宗朝谢悰试贤良方正赐进士出身悰辞云敕命未敢祗受乃以抵为祗以授为受刘安世奏曰唐有伏猎侍郎今有抵授贤良李建勋罢相江南南镇豫章一日游西山田间茅舍有老叟教村童公觞于其庐宾僚有曰犁号五脏刀斧不宜多食叟笑曰鹖冠云五脏刀斧乃离别之离非梨也就架取小帙振拂以呈公大叹服琵琶果莫廷韩过袁太冲家见桌上有帖写琵琶四斤相与大笑适屠赤水至而笑容未了即问其故屠亦笑曰枇杷不是此琵琶袁曰只为当年识字差莫曰若使琵琶能结果满城箫管尽开花屠赏极遂广为延誉茄字鸽字尚书赵从善子希苍官绍兴日令庖人造烧茄判食次问吏茄字吏曰草头下着加即援笔书艹下用家字乃蒙字矣时人目曰烧蒙南康王建封不识文义族子有动植疏俾吏录之其载鸽妻以传写讹谬分一字为三变而为人日鸟建封信之曰每人日开宴必首进此味蹲鸱张九龄一日送芋萧炅书称蹲鸱萧答云损芋拜嘉唯蹲鸱未至然寒家多怪亦不愿见此恶鸟也九龄以书示客满座大笑昭执程覃尹京日有治声唯不甚知字尝有民投牒乞执状造桥覃大书昭执二字民见其误遂白之合是照执今漏四点覃取笔于执字下添四点为昭热痒舍诸生作传诮焉多感元年权龙襄景龙中为瀛州刺史遇新岁京中人附书云改年多感敬想同之乃将书呈判书以下云有诏改年号为多感元年众大笑龙襄不悟犹复延颈怪赦书来迟精粗宋神宗时叶温叟提举陕西保甲一日御批问所隶诸州保甲精粗如何叶上札子言臣所教保甲委是精粗帝得奏大笑谓侍臣曰温叟将谓精粗是精确也生兵逆亮南侵命叶义问视师江上叶素不习军旅会刘锜捷书至读之至金贼之添生兵顾问吏曰生兵是何物史思明诗芝田录史思明以樱桃寄其子作诗云樱桃一篮子半青一半黄一半与怀王一半与周贽群臣请曰圣作诚高妙但以一半与周贽之句移在上于韵更为稳叶思明怒曰我儿岂可使居周贽之下党进读书党进不识一字朝廷遣防秋陛辞故事例有敷陈进把笏前跪移时不能道一字忽仰天颜厉声曰朕闻上古其风朴略愿官家好将息侍卫掩口后左右问曰太尉何故念此二语党曰要官家知我读书邑丞通文某邑一丞素不知文而强效颦作文语其大令病起自怜消瘦丞曰堂翁深情厚貌如何得瘦又侍大令饮而大令将赴别席辞去丞曰乞其余不足又顾而之他县令修后堂颇华整丞趋而进曰山节藻棁何如其智也一日县治捕强盗数人令严刑讯鞫盗哀号殊苦丞从傍抚掌笑曰恶人自有恶人磨中官通文嘉祐治平间有中官杜渐者好与举子同游学文谈不悉是非居扬州凡答亲旧书若此事甚大必曰兹务孔洪如此甚多苏子瞻过维扬苏子容为守杜在坐子容少怠杜遽曰相公何故溘然其后子瞻与同会问典客曰为谁对曰杜供奉子瞻曰今日不敢睡真是怕那溘然时有一权珰与缙绅饮诸缙绅方剧谈而珰者不能置一语仰见屋上烟笼葱起谬曰焉用佞众闻之疑珰者诮己及移时复仰视曰烟太佞四座大笑疑遂释广记唐有内大臣学作别纸言语凤翔节度使寄柴数车回书谢云蒙惠也愚若干中官出对耳谭太监府有历事监生遇大比亦是本监考取类送乡试一珰不深书义曰今不必作文论只一对佳者便取因出对云子路乘肥马诸生俯首匿笑一黠者对云尧舜骑病猪珰大称善史学王莽传赞云紫色鼃声余分闰位谓以伪乱真也颜之推共人言及莽状一俊士自许史学名价甚高乃云王莽非直鸱目虎吻亦且紫色蛙声强作解字会稽朱某以贩茶鬻官皆唿为茶官素不学偶于姻家遇词客印证今古谈及宣尼击节曰据如此说是一才子矣又言冯妇则曰果是当时一美妇人予闻久矣近临溪人姚京与村学究孙一经夏日纳凉顷之云翳孙曰必有大风姚诘之曰夏云多奇风闻者肠断庆元间有士人姜夔上书乞正奉常雅乐诏赴太常同寺官校正乐师赍出大乐首见锦瑟指问何乐众方讶其正乐不识乐器既知为瑟乃令乐师曰语云鼓瑟希未闻弹之众官咸笑而散其议遂寝公羊传广记有甲欲谒见邑宰问左右曰令何所好或语曰好公羊传后入见令问君读何书答曰唯业公羊传试问谁杀陈他者甲良久对曰平生实不杀陈他令知谬误因复戏之曰君不杀陈他谓是谁杀于是大怖徒跣走出人问其故乃大语曰见明府便以死事见访后直不敢复来遇赦当出耳芝麻通鉴吴人韦政腹枵然好谈诗书语常不继或嘲之曰此非出芝麻通鉴上乎盖吴人好以芝麻点茶市中卖者以零残通鉴裹包一人频买芝麻积至数页而以零残语掉舌人问始末辄穷曰我家芝麻通鉴上止此耳祭文策问谑浪云黄陂季生无学好弄笔求人文稿曰文犒见耒耜曰来报见唾咳曰垂亥每于尺牍中用呵呵称医家曰国首简亵曰简艺租粮曰相量写人号下又加尊号失记写过己名又书名具别幅此等不可胜数传为笑谈一日母死托邑人段祺作堂祭文段代为言曰某年月日儿某举亡母柩就封某山某不敢索文犒于人谨写某胸中所有而言曰呜唿躬秉来报二十余年垂亥不闻又经一年人皆呵呵我泪如泉方母病剧国首难寻仓忙举事简艺殊深大荒之后相量少足诸亲俱在无人不哭尊号失记母心如烛各有姓名具有别幅钱塘叶生少学识有假作叶策题问云孝经一序义亦难明且如韦昭王是何代之主先儒领是何处之山孔子之志四时常有也何以独言我志在春孔子之孝四时常行也何以独言秋行在孝既曰夫子殁而又何以鲤趋而过庭袭旧唐阳滔在中书文皆抄袭时命制敕甚急而令史持库钥他适苦无旧本检阅乃斫窗跃入得之时号为斫窗舍人桓帝时有辟公府掾者倩人作奏记人不为作因语曰梁国葛龚先作记文可用遂从人言誊写不去龚名姓府公大惊罢归时人语曰作奏虽工宜去葛龚改制词唐玄宗尝器重苏颋欲倚以为相秘密不欲令左右知迨夜艾乃令草诏访于侍臣曰外庭谁直宿命秉烛召来至则中书舍人萧嵩上即以颋姓名授嵩令草制书既成词中有国之瑰宝上寻绎三四谓嵩曰颋瑰之子朕不欲斥其父名卿为刊削之上仍令撒帐中屏风与嵩嵩惭惧流汗笔不能下者久之上以嵩抒思移时必当精密不觉前席以观唯改曰国之珍宝他无更易嵩既退上掷其草于地曰虚有其表耳判鸟翎唐灵昌尉梁士会官科鸟翎里正不送举牒判曰官唤鸟翎何物里正不送鸟翎佐使曰公大好判但鸟翎太多会改曰官唤鸟翎何物里正不送雁翅闻者笑之朱巩一联南唐元宗会群臣赋诗学士朱巩短于韵语竟日不能终篇止进一联又极鄙俚乃自炫曰好物不在多约法三章魏长齐雅有体量而才学非所经初宦当出虞存嘲之曰与卿约法三章读者死文笔者刑商略抵罪魏怡然而笑采石诗采石江头李太白墓在焉往为诗人题咏殆遍有客书一绝云采石江边一抔土李白诗名耀千古来的去的写两行鲁般门前掉大斧同东集悦生堂随抄云吴僧法海好作恶诗萃成帙刘从事为序刘序云师虽习西方之教颇同东鲁之风因题曰同东集长于譬喻动有风骚昔唐小杜既为老杜之次今师又在小杜之下盘门诗伯万历初苏州盘门外昆弟二人忘其姓一号兰溪一号兰洲争以恶诗唱和高自矜许或作诗嘲之曰盘门城外两诗伯兰溪兰洲同一脉胸中全无半卷书纸上空污数行墨浣花溪头杜少陵浔阳江口李太白二公阴灵犹未散终日在天寻霹雳有朝头上咶声能打杀两个直娘贼自诧才华广记北齐并州有土族好为可笑诗赋轻蔑邢魏诸公众共嘲弄虚相称赞必击牛漉酒延之妻知其妄屡用泣谏其人叹曰才华不为妻子所容何况行路阳俊之阳俊之多作五言歌词荡出拙世俗流传名为阳五伴侣写卖不绝俊之遇于市言其字误取而改之卖者曰阳五古之贤人君何所知轻敢议论俊之大喜自言有集十卷虽家兄亦不知吾是才士崔泰之唐黄门崔泰之哭特进李峤诗曰台阁神仙地衣冠君子乡昨朝犹对坐今日忽云亡魂随司命鬼魄逐见阎王此时罢欢笑无复向朝堂谓人曰作诗须有此真味卢延让卢延让业诗二十五举方登第卷中有狐冲官道过狗触店门开之句张濬每称赏之又有贼猫临鼠穴馋犬舐鱼砧为成汭所赏栗爆烧毡破猫跳触鼎翻为王建所赏卢谓人曰平生谒尽公卿不意得力于狐狗猫鼠包贺进士包贺作诗多粗鄙之句如苦竹笋抽青橛子石榴树挂小瓶儿又雾是山巾子船为水靸鞋又棹摇船掠鬓风动水捶胸俱可笑世传逸诗云窗下有时留客宿斋中无事伴僧眠号曰自落便宜诗高敖曹高敖曹尝为杂诗三首其一冢子地握槊星宿天围棋开坛瓮张口卷席床剥皮其二相送重相送相送至桥头培堆两眼泪难按满胸愁其三桃生毛弹子瓠长棒槌儿墙欹壁凸肚河冻水生皮权龙襄唐左卫将军权龙襄性褊急常自矜能诗通天年中为沧州刺史初到乃为诗呈州官曰遥看沧海城杨柳郁青青中央一群汉聚坐打杯觥诸公谢曰公有逸才襄曰不敢趁韵而已又为喜雨诗曰暗去也没雨明来也没云日头赫赤出地上绿氤氲又皇太子宴夏日赋诗严霜白浩浩明月赤团团太子援笔为赞曰龙襄才子秦州人士明月昼耀严霜夏起如此诗章趁韵而已襄以张易之事出为容山府折冲后追入献诗曰无事向容山今日向东都陛下敕进来今作右金吾上大笑每唿为权学士凡与诸学士赋诗辄令与焉龙襄又秋日述怀曰檐前飞七百雪白后园强饱食房里侧家粪集野螂参军不晓请释襄曰鹞子檐前飞值七百文洗衫挂后园干白如雪饱食房中侧卧闻家中粪堆集得野泽蜣螂谈者嗤之宋宗子哲宗朝有宗子好为诗而鄙俚可笑尝作即事诗云日暖看三织风高斗两厢蛙翻白出阔蚓死紫之长泼听琵琶凤馒抛接建章归来屋里坐打杀又何妨人问其诗意答曰始见三蜘蛛织网于檐前又见二雀斗于两厢廊有死蛙翻腹似出字死蚓如之字方吃泼饭闻邻家作风栖梧食馒头未毕阍人报建安章秀才上谒按章既归见内门上画钟馗击小鬼故云打死又何妨哲宗方欲灼艾有小内侍诵此诗笑极遂罢炙雪诗唐人有张打油作雪诗云江上一笼统井上黑窟窿黄狗身上白白狗身上肿陆诗伯雪诗云大雪洋洋下柴米都长价板凳当柴烧吓得床儿怕又云玉皇大帝卖私盐一个苏州拖面煎又云不闻天上打罗橱满地纷纷都是面又云昨夜玉皇哀诏到万里江山都带孝李廷彦李廷彦献百韵诗于上官中云舍弟江南没家兄塞北亡上官恻然曰君家凶祸一至于此廷彦曰实无此事图对偶亲切耳一客谑云何不言爱妾眠僧舍娇妻宿道房犹得保全兄弟诗僧郎中曹琰有僧以诗卷投谒阅首篇是登润州甘露阁云下观扬子小琰曰何不道卑吠狗儿肥次阅一篇送僧云猿啼旅思凄琰曰何不道犬吠张三嫂坐中大笑不韵诗唐冀州参军曲崇裕送司功入京诗曰崇裕有幸会得遇明流行司士向京去旷野哭声哀司功曰大才士先生其谁曰吴儿博士教此声韵司功曰师明弟子哲嘉靖间有织造太监在杭州征索不遂为诗云朝廷差我到苏州府县官员不理咱有朝一日朝京去人生何处不相逢监司叹曰好诗答曰虽不成诗叶韵而已重复诗雍熙中一诗伯作宿山房即事诗曰一个孤僧独自归关门闭户掩柴扉半夜三更子时分杜鹃谢豹子规啼又咏老儒诗曰秀才学伯是生员好睡贪鼾只爱眠浅陋荒疏无学术龙钟衰朽驻高年王大夫王祈有竹诗两句最为得意为东坡诵之曰叶垂千口剑干耸万条枪苏笑曰好则好矣只是十条竹竿共一片叶也又苏尝言看王大夫诗难得不笑李超无自嘲李超无逃儒归墨作诗自嘲云滚汤唿贼秃摇铎骂光郎涩体徐彦伯为文多变奇求新以凤闱为鸥阃以龙门为虬户以金谷为铣溪以刍狗为卉犬以竹马为篠骖以月兔为魄兔以风牛为焱犊后追效之谓之涩体虞子匡戏诗嘉靖中有好为六朝诗者不独巧丽且欲用不经人道之语易字换句遂至妄诞不稽虞子匡一日递一诗示郎仁宝请商之仁宝三诵不知何题虞曰吾效时人换字之法戏改岳武穆送张紫阳北伐诗也其诗曰誓律飙雷速神威震坎隅遐征逾赵地力斗越秦墟骥蹂匈奴颈戈歼鞑靼躯旋师谢彤阙再造故皇都岳云号令风霆迅天声动北陬长驱渡河洛直捣向燕幽马蹀月氏血旗袅可汗头归来报明主恢复旧神州不过逐字换之遂抚掌相笑宋景文修史宋景文修唐史好以艰深之辞文浇易之说欧公思有以训之一日大书其壁曰宵寐匪祯札闼洪休宋见之曰非夜梦不祥题门大吉耶何必求异如此欧公曰李靖传云震霆不暇掩聪亦是类也宋公惭而改之嘲窃句陈亚嘲窃古人诗句诗云昔贤自是堪加罪非敢言君爱窃词叵奈古人无意智预先偷子一联诗僧惠崇能诗其尤自负者河分冈势断春入烧痕青崇之子弟嘲曰河分冈势司空曙春入烧痕刘长卿不是师兄多犯古古人诗句犯师兄潘邠老诗多犯老杜王直方云老杜复生须与潘十厮炒祥符天禧中杨大年钱文禧晏元献为诗皆宗李义山号西昆体后进效之多窃取义山诗句尝内宴优人作戏有为义山者衣服破裂告人曰吾为馆职诸公挦撦以至如此坐者皆笑李义甫白燕诗云镂月为歌扇裁云作舞衣自怜回雪影好取洛川归有枣强尉张怀庆好偷窃名士文章乃增二字为七言云生情镂月为歌扇出性裁云作舞衣照鉴自怜回雪影来时好取洛川归时人谓之活剥张昌龄生吞郭正一武太常邦御以水竹楼求刘楚雄为记其文曰淇澳之斐而瀑布急雨之而碎玉密云之而投壶铮铮之而围棋丁丁之巨细疾徐皆先生之甔磬匏丝也又曰氅衣幅巾见者以为神仙中人全用王元之竹楼记中语有戏者曰昨梦一人峨冠博带意甚不平曰我宋学士王禹偁也昔作郡守有竹楼一座今被刘楚雄拆毁且将楼中之物一一窃去问是何物曰楸枰一局壶矢十二枝文集十卷氅衣一袭幅巾一顶止遗囊琴一张在焉又问窃此何焉曰都贮于太常水竹楼中故不平也点金成铁梁王籍诗云蝉噪林愈静鸟鸣山更幽王荆公改用其句曰一鸟不鸣山更幽山谷笑曰此点金成铁手也倩笔霅溪纪闻湖州吴平山素不能诗值座师王荆石公寿试作八句求同年沈公节甫改削沈用其韵更制一首复嫌于全革姑举笔点其末二句而并归之吴大喜谓沈所赏语必佳不忍弃即书沈诗而并载已二句于末遂为十句重一韵王公大笑文当戒俗杨文公尝戒其门人为文宜避俗语即而公因作表示伏惟陛下德迈九皇门人郑戬请于公曰卖韭黄讫未审何时得卖生菜公大笑易之书马犬事欧阳公在翰林时常与同院出游有奔马毙犬公曰试书其一事一曰有犬卧于通衢逸马蹄而杀之一曰有马逸于街衢卧犬遭之而毙公曰使子修史万卷未已也曰内翰云何公曰逸马杀犬于道相与一笑明堂赦文胡卫卢祖在翰林草明堂赦文云江淮尽扫于胡尘太学生嘲之曰胡尘已被江淮扫却道江淮尽扫于传语胡卢二学士不如依样画胡卢押韵唐梅权衡吴人也入试不持书策人皆谓奇才及府题出青玉案赋以油然易直子谅之心为韵场中竞谈谅字难押梅于庭树下以短箠画地起草日晡梅赋先成张季遐求视所押以为师模梅大言曰押字须商量争应进士举季遐自谦薄劣乃率数十人请益梅曰此韵难押诸公且厅上坐听某押处解否遂朗吟曰恍兮惚兮其中有物惚兮恍兮其中有谅犬蹲其旁鸱拂其上因讲青玉案者是食案所以言犬蹲其傍鸱拂其上也众大笑苗振召试馆职晏丞相语曰宜稍温习苗曰岂有三十年作老娘而倒绷孩儿者乎既试赋韵有王字振押云率土之滨莫非王不中选晏笑曰苗君竟倒绷孩儿矣赋胡旦作长鲸吞舟赋云鱼不知舟在腹中其乐也融融人不知舟在腹内其乐也泄泄又曰双须竿直两目星悬杨孜览而笑曰许大鱼眼孔恁小又庆历中试题为天子之堂九尺赋者曰成汤当陛而立不欠一分孔子历阶而升止余六寸用孟子曹交言汤九尺史记言孔子九尺六寸事熙宁中省试王射虎侯赋有一卷云讲君子必争之艺饰大人所变之皮又欧阳公主文试贵老为其近于亲赋有一卷云睹兹黄耆之状类我严君之容褚归应试作大舜善与人同破云道虽贯于万世善犹同于众人见黜一友戏慰曰公以尿罐对油筒宜其黜落经义政和中举子皆试经义有学生治周礼堂试以禁宵行者为题此生答义云宵行之为患者大矣凡盗贼奸淫为过恶者白昼不能显行也必昏夜合徒窃发踪迹幽暗虽欲捕治不可物色故先王命官曰司寤氏而立法以禁之有犯无赦宜矣不然则宰予昼寝何以得罪于夫子学官者甚喜其议论有理但不晓以宰予为证之意因召问之答曰昼非寝时也今宰予正昼而熟寐其意必待夜间出来胡行乱走耳学官为笑而止时艺陈白沙献章当成化初会试虽负重名亦投时好竞出新奇作老者安之朋友信之少者怀之题其破云物各有其等圣人等其等考官戏批其傍云若要中进士还须等一等张鳌山提学江北以冯妇善搏虎为题徐州一士云冯妇一妇人也而能搏虎不惟搏也而又善焉夫搏虎者何扼其吭斩其头剥其皮投于五味之中而食之也岂不美哉王荆湖学博谈及吴郡一士作今交九尺四寸以长题文中将九尺以长四寸以长分股又一士作二女果题文中二股立柱云尧非不欲以之自奉也舜非不欲以之奉瞽瞍也闻者绝倒一士作能近取譬题文质于唐六如唐称赞不已士又再三求正唐曰细玩能近取三字不做觉偏枯些士嘿然而去评唐诗杨用修曰唐诗有极劣者宋人采入全唐诗话使观者曰是亦唐诗一体譬之燕赵多佳人其间有跛者眇者羝者氲者疥且痔者乃专房宠之曰是亦燕赵佳人之一种可乎前人诗文之病简文时费旭诗有句云不知是耶非殷芸诗有飘飏云母舟句帝大笑曰旭既不识其父芸又飘飏其母耶许浑句中多用水字谚曰许浑千首湿又罗隐诗皆有喜怒哀乐心志等语不离一身故以罗隐一生身为对不若对以杜甫一生愁为优杨盈川为文好以古人姓名连用如张平子之略谈陆士衡之所记潘安仁宜其陋矣仲长统何足知之时号为点鬼簿骆丞文好以数对如秦地重关一百二汉家离宫三十六时号为算博士李义山为文多检阅书册左右鳞次时号獭祭鱼王禹玉诗多用珍宝黄金白玉为对时号至宝丹有人云诗能穷人且强作富贵语看如何数日搜索止得一联云胫脡化为红玳帽眼睛变作碧琉璃为之绝倒高英秀辩捷滑稽尝与赞宁共议古人诗病云李山甫览汉史王莽弄来曾半破曹公将去便平沈是破船诗李群玉咏鹧鸪方穿诘曲崎岖路又听钩辀格磔声是梵语诗罗隐云中鸡犬刘安过月里笙歌炀帝归是见鬼诗杜荀鹤今日遇题题似着不知题后更谁题此卫子诗也不然安有四蹄黄唐寓金陵佛寺云水底有天春漠漠人间无路月茫茫人谓之鬼诗罗隐咏牡丹云若教解语应倾国任是无情也动人人谓之女子诗释贯休有咏渔父云眼前不见市朝事耳畔唯闻风水声梅圣俞曰此患肝贤风也又云尽日觅不得有时还自来曰此是人家失却猫儿贾岛有哭僧诗云写留行道影焚却坐禅身唐人谓烧杀一活和尚张祐柘枝诗云鸳鸯细带抛何处孔雀罗衫属阿谁白乐天每唿为问头诗祐曰公亦有目连经长恨歌云上穷碧落下黄泉两处茫茫皆不见此非目连访母耶孟浩然诗春眠不觉晓处处闻啼鸟夜来风雨声花落知多少人谓是孟盲子荆公宅乃谢安所居地有谢公墩公赋诗曰我名公姓偶相同我宅公墩在眼中公去我来墩属我不应墩姓尚随公人谓与死人争地界张师钖老儿诗五十韵摹写极工中有看经嫌字小不免是老僧脚软怕秋千不免是老妇程师孟知洪州作静堂自爱之无日不到为诗题于石曰每日更忙须一到夜深长是点灯来李元规见而笑曰此是登溷诗刘子仪尝有赠人诗云惠和官尚小师达禄须干取下惠圣之和子张问达而学干禄之事或有除去官字示人曰此必番僧也其名达禄须干闻者大笑有迁楚藩者李于鳞以诗送之云江汉日高天子气楼台秋入大王风一友曰二语似贺陈友谅登极古今诗话乐天长恨歌云峨眉山下少人行旌旗无光日色薄峨嵋在嘉州与幸蜀路全无交涉杜甫武侯庙柏诗云霜皮熘雨四十围黛色参天二千尺四十围乃径七尺无乃太细长也史称防风氏身广九亩长三丈按广大尺九亩乃五十丈四尺如此防风之身乃一饼餤身此文章之病也张文潜常云子瞻每笑天边赵盾益可畏水底右军方熟眠谓汤燖了王羲之也文潜戏谓子瞻云公诗有独看红蕖倾白堕不知白堕是何物子瞻云洛阳伽蓝记有刘白堕善酿酒文潜曰白堕既是人何以言倾子瞻笑曰魏武短歌行云何以解忧惟有杜康杜康亦是酿酒人名也文潜曰毕竟用得不当时文潜有仆曹某失去酒器子瞻笑曰公且先去理会曹家那汉却来此间厮魔满座大笑九字诗中峰和尚有九字梅花诗云昨夜西风吹折千林梢渡口小艇滚入沙滩坳野树古梅独卧寒屋角疏影横斜暗上书窗敲卢赞元酴醿花诗天将花王国艳殿春色酴醿洗装素颊相追陪绝胜浓英缀枝不韵李堪友横斜照水搀先梅汗臭汉余靖不事修饰作谏百日因赐对面陈时方盛暑上入内云被一汗臭汉薰杀喷唾在吾面上不洗脚北史阴子春身服垢污脚常数年不洗云洗辄失财败事妇甚恶之曾劝令一洗不久值梁州之败谓洗脚所致大恨妇遂终身不洗三鹿郡公袁利见性粗疏方棠谓袁生已封三鹿郡公都宪弄鸟胡少保宗宪素自负嫪毒之具醉后辄欹坐肩舆中以手摩之东西溺舁夫及从官肩咸掩目而笑胡故自若马上食饼张衡由令史至三品已团甲退朝于路傍见蒸饼新熟遂买得于马上食之为御史弹奏竟落甲决文宣王亚圣岭南志广南际海郡不立文宣王庙有刺史不知礼将释奠预署二书吏为文宣王亚圣鞠躬于门外或进止不如仪即判云文宣王亚圣各决若干缚诗人皇明世说滕县杨懋忠涉学好为诗不得意于诸生弃去遍游名山还过琅琊捕盗指挥以为盗执之杨乞纸笔自供因题一诗内有曾向陈编窃语言之句指挥不通文问曰陈编是汝伙中人耶杨曰否是被盗者指挥大喜执送兵备见其诗大相知赏叱出指挥解杨缚延上坐与论诗竟日既出指挥来谢罪杨曰不因公何以受知兵宪但如此荐法令人一时难堪耳役长史吴长史稷归隐有司莫识其面里举践更役误以公名报令不知悬之榜公亲往注其下曰不能为官岂能为役令闻大愧沈周沈周名重一时苏州守求善画者左右以沈对便出朱票拘之沈至命立庑下献技沈乃为焚琴煮鹤图以进守不解曰亦平平耳其明年入觐见守溪王公首问石田先生无恙乎守茫然无以应归以质之从者则朱票所拘之人也守大惭恨踵门谢过焉毁茶论陆羽嗜茶着茶经三篇李季卿至江南有荐羽者召羽煮茶羽衣野服挈具而入公心鄙之命奴子取钱三十文相酬羽愧甚着毁茶论碑祸唐玄宗东封泰山命张许公摩崖为碑至明八百余年为林㷆磨平以忠孝廉节四大字覆之天圣中营浮图姜遵在永兴悉取汉唐碑之坚好者以代砖壁有县尉叩头争之继之以泣遵怒并劾去之花仇唐韩弘罢宣武节度归长安私第有牲丹杂花命劚去之曰吾岂效儿女辈耶杨州琼花天下无双炀帝特移栽金陵而枝叶枯瘁帝怒乃杖八十发回复活一年而死刮几垩壁王羲之尝诣一门生家设佳馔供给意甚感之欲以书相报见有一新榧几王便书之草正相半门生送往归郡比还家其父已削括都尽玄览禅师性僻住荆州陟屺寺张躁于壁间画古松符载为赞卫象为赋览师怒曰何疥吾壁命加垩焉方竹杖润州甘露寺有僧道行孤高李德裕廉问日以方竹杖一赠焉方竹杖出大宛国坚实而正方节须四面对出及再镇浙右其僧尚在问曰竹兄无恙否僧曰至今宝藏公请出观之则老僧已规圆而漆之矣公嗟惋弥日故当时曾有诗云削圆方竹杖漆却断纹琴砚眼吴郡陆公庐峰侯选京师尝于市遇一佳砚议价未定既还邸使门人某者往以一金易归讶其不类某坚证其是公曰前砚有鸲鹆眼今何无之答曰某嫌其微凸偶值石工甚便幸有余银已倩为平之矣公大惋惜鸣鹅会稽有姥养一鹅善鸣右军求市不得送携亲友就观姥闻羲之至烹鹅以待右军叹惜弥日快牛王恺有快牛名八百里駮常莹其蹄角王武子语君夫我射不如卿今赌卿牛以千万对之君夫既恃手快且谓骏物无有杀理便相然可令武子先射武子一起便破的却据胡床叱左右速探牛心来须臾炙至一脔便去白鸥脯张佖陈乔之子秋晚并游玄武湖时群鸥游泛佖子曰一轴内本潇湘乔子俄顾卒吏云此白色水禽可以作脯否众谓张佖子半茎风毛陈乔男一堆牛屎乔子由是有陈一堆及白鸥脯之号金鱼金鱼有九尾狐及紫袍玉带种种之异文房畜为清玩价亦不廉或以一盆赠张幼于张转以赠守公他日守公谓张曰前惠鱼但美观耳味殊淡盖守北人已将鱼付爨下也张但唯唯而已谢灵运须谢灵运须美临刑施为南海祇垣寺维摩诘像须唐中宗时安乐公主端午斗草欲广其物驰驿取之又恐为他所得乃剪弃其余国公诗湖州吴主事家素饶求李西涯文寿其父时公为学士鄙其人不许吴问其友曰今朝中爵位极尊者为谁曰英国公太师左柱国也吴即缄币求英公英公令门馆作诗与之吴得诗夸于人云英国当朝第一人乃为我作诗何必李学士也党进画真党进命画工写真写成大怒诘画师云我前时见画大虫犹有用金箔贴眼我消不得一对金眼睛高太监南京守备太监高隆人有献名画者上有空方隆曰好好更须添画一个三战吕布五马行春图沈周作五马行春图赠一太守守怒曰我岂无一人相随耶沈知之另写随从者送入因戏之曰奈绢短止画前驱三对守喜曰今亦足矣障簏祖约好财客诣祖见方料视财物因客至屏当未尽余两小簏置背后以身障之强与客语种珠陈继善自江宁尹拜少傅致仁富于资产性鄙屑别墅林池未尝暂适既不嗜学又杜绝宾客惟自荷一锄理小圃成畦以真珠布土壤三间若种蔬状记颗俯拾周而复始以此为乐焉银靴元宗幼学之年冯权常给使左右深所亲幸每曰我富贵为尔置银靴保大初听政之暇命亲王及东宫旧僚击鞠欢极颁赉有等语及前事即日赐银三十斤以代银靴权遂命工锻靴穿焉黑牡丹晚唐时京师春游以牡丹为胜赏有富人刘训邀客赏花客至见其门系水牛累百笑指曰此刘氏黑牡丹也大厅胜寺李约每于庶人锜前称金陵招慧寺标致庶人既宴寺中明日谓曰子尝称招隐昨日游宴何如中州约曰某赏者疏野耳若远山将翠幕遮古松用采物裹膻腥涴尘泡泉音乐乱山鸟声此则实不如在叔父大厅也僧拒客宋吴荆溪云往岁江行风阻与友生沿岸野步穿岭而下忽见兰若甚多僧院睹客来皆扃户不内独有一院大敞其户见一僧跷足而眠以手书空顾客殊不介意窃意此必奇僧也直入造之僧虽强起全无喜容不得已而问曰先达有诗云书空跷足睡路险侧身行和尚其庶几乎僧曰贫道不知何许事适者指挥侍辈欲掩关少静耳遂不辞而出陈叔陵陈始兴王叔陵性不好卧不饮酒惟多置殽胾昼夜食啖又好饰虚名每入朝常于车中马上执卷读书高声朗诵扬扬自若俗谶宋时太学各斋除夕设祭品用枣子荔枝蓼花取早离了之谶执事者帽而不带以绦代之谓之叨冒鄙俗可笑俗礼北方民家吉凶辄有相礼者谓之白席韩魏公自枢密归邺赴一姻家礼席偶筵中有荔枝欲啗白席者遽唱曰资政吃荔枝请众客同吃荔枝公憎其饶舌因置不取白席者又云资政放荔枝矣请众客放下荔枝方三拜诗人方干吴人也王龟大夫重之既延入内乃连下两拜亚相安详以答之未起间方又致一拜时号方三拜秽史则天荒淫右补阙朱敬则谏曰陛下内宠已有薛怀义张易之昌宗欲应足矣近闻尚食奉御柳模自言子良宾洁白美须眉左监门卫祥云阳道壮伟过于怀义昨欲自进堪充供奉无礼无义溢于朝听臣职在谏诤不敢不言则天劳之曰非卿直言朕不知此赐采百段杨安国进讲杨安国言动鄙朴尝侍讲仁宗一日讲一箪食一瓢饮乃操东音曰颜回甚穷但有一箩粟米饭一葫芦浆水又讲自行束修以上一章遽启曰官家昔孔子教人也须要钱帝哂之志文胡卫道三子孟名宽仲名定季名宕卫道妻亡俾友作志友直书曰夫人生三子宽定宕读者掩鼻判带帽语祝氏猥谈云一守禁带帽不得露网巾吏草榜云前不露边后不露圈守曰公文贵简何作对偶语吏白当如何守曰前后不露圈边宣水石曼卿在中书堂一相曰取宣水来石曰何也曰宣徽院水甘冷石曰若司农寺水当唿为农水也坐者大笑于阗国表宋政和间有于阗国进玉表章其首云日出东方赫赫大光照见西方五百里国五里里国内条贯主黑汗王表上日出东方赫赫大光照见四天下四天下条贯主阿舅大官家又元丰四年于阗国上表称于阗国偻儸大福力量知文法黑汗王书与东方日出处大世界田地主汉阿舅大官家元世祖定刑元世祖定天下之刑苔杖徒流绞五等笞杖罪既定曰天饶他一下地饶他一下我饶他一下应笞一百者止九十七杖亦如之此虽仁心亦近于戏矣管子治齐管子之治齐为女闾七百征其夜合之资以佐军国七世庙讳侯景篡梁王伟请立七庙景曰何谓七庙伟曰天子登七世祖考也因请七世讳景曰前世吾不复忆唯阿爷名标且在朔州伊那得来啖是众皆掩口蜀先主蜀先主起自利阆亲骑军各有名号顾敻戏造武举牒谓侍郎李叱叱下进士及第三十余人姜癞子张打胸李嗑蛆李破肋李吉了郝牛屎陈波斯罗蛮子等试亡命山泽赋到处不生草诗一时传以为笑诨衣史讳录穆宗以玄绡白书素纱墨书为衣服赐承幸宫人皆淫鄙之词时号诨衣至广平中犹有存者厕筹有客谓胡元瑞曰尝客安平其俗如厕男女皆用瓦砾代纸殊可呕哕胡笑曰安平唐之博陵莺莺所产也客曰大家闺秀或未必然胡因历引古用厕筹事且云厕筹与瓦砾等吾能不为莺莺要处掩鼻客大笑效颦郭林宗尝于陈梁间行遇雨其巾一角垫而折其后学者着冠乃故折其一角以为林宗巾潘岳妙有姿容少时挟弹出洛阳道妇人遇者莫不连手共萦之左太冲绝丑亦复效岳遨游于是群妪齐共乱唾之委顿而返谢安能为洛下诸生咏有鼻疾故其音浊时名流爱其咏或掩鼻而效之拟古人名字东丹国长子奔唐赐姓李名华颇习诗文甚慕白居易思配拟之每通名刺曰乡贡进士黄居难字乐地媚猪南汉主刘鋹得波斯女黑腯而慧艳鋹嬖之赐号媚猪相婆王和甫守金陵荆公退居半山一日路遇和甫公入编户家避之老姥见公带药笼告之病公即给以药姥酬麻线一缕语公曰相公可将归与相婆荆公笑则受之瓜战昔人喜斗茶故称茗战钱氏子弟取霅上瓜各言子之的数剖之以视胜负谓之瓜战然茗犹堪战瓜则俗矣锻工屠宰杨升庵云永昌有锻工戴东坡巾屠宰号一峰子一善谑者见二人并行遥谓之曰吾读书甚久不知苏学士善锻铁罗状元能省牲信多能哉传以为笑别号猬谈云道号别称古人间自寓怀非为敬名设也今则无人不号矣松兰泉石一坐百犯又兄山则弟必水伯松则仲叔必竹梅父此物则子孙引此物于不已愚哉向见一嫠媪自称冰壶老拙则妇人亦有号矣又嘉兴女郎朱氏能诗自号静庵见说听又江西一令讯盗盗忽对曰守愚不敢令不解傍一胥云守愚其号也印章天顺间锦衣门达甚得上宠有桂廷珪为达门客乃私镌印章云锦衣西席后有甘棠为洗马江朝宗婿而棠亦有印章云翰苑东床一时传赏可为的对茶王蒙好茶人至辄饮之士大夫甚以为苦每欲往候必云今日有水厄王肃喜茗一饮一斗人号漏卮卢廷璧嗜茶成癖号茶庵尝蓄元僧讵可庭茶具十事时具衣冠拜之耽饮毕卓为吏部郎比舍郎酿酒熟卓因醉夜至其瓮间取饮主者谓是盗执而缚之已知为吏部郎方释焉刘伶病酒渴甚从妇求酒妻捐酒毁器涕泣谏曰君过饮非摄生之道必宜断之伶曰善吾不能自禁唯当誓鬼神耳便可具酒肉妇从之伶跪而誓曰天生刘伶以酒为名一饮一斛五斗解酲妇人之言慎不可听仍饮酒御肉颓然复醉鸿胪卿孔群好酒尝与亲旧书云今年田得七百斛秫米不了曲蘖事王丞相劝使节饮曰不见酒家覆瓿布日月靡烂群曰不尔不见糟肉乃更堪久郑泉临卒语同辈曰必葬我陶家之侧庶百年之后化而为土幸见取为酒壶实获我心矣艾子好饮一日大饮而哕门人密袖猪脏置哕中指示曰凡人具五脏今公因饮而出一脏矣其何以生艾子熟视笑曰唐三藏尚活况四耶汝南王琎取云梦石甃泛春渠以畜酒作金银龟鱼浮沉其中为酌酒具自称酿王兼曲部尚书善饮大司马彭公泽善饮偶访郭武定勋问侯今年酿若何郭曰小胜且曰幸尚早能小尝否曰可延之侧室尚不肯脱衣曰主人不堪酬酢郭曰适有张秀才量似可然何足以当巨公彭笑曰不妨请见之使侍坐取两银舟相对鲑炙蔬果以渐罗列酒十余行解带褫衣曰进部尚可迟也属有微雪又十余行曰部幸鲜事可无进矣轰对无算至暮摹其腹曰酒太甘当以烧酒送之张谢不任乃命取前酒沃张而自举烧酒复十觥始去曾公棨伟仪雄干善饮啖人莫测其量张英国辅欲试之密使人围其腹作纸俑置厅事后乃邀公饮如其饮器注俑中竟日俑已溢别注瓮中又溢公神色不动夜半具舆从送归第属使者善待之意公必醉公归亟唿家人设酒劳舆隶公取觞复大酌隶皆醉去公方就寝食宪章段文昌丞相精馔事第中疱所榜曰炼珍堂在途号行珍馆自编食经五十卷时称为食宪章措大言志东坡云有二措大相与言志一曰我平生不足惟饭与睡耳他日得志当饱吃饭了便睡睡了又吃饭一云若我吃了又吃何暇复睡善啖山涛酒后哺啜折筋不休癸辛杂志赵相温叔健啖致仕日召一士人同食各啖若干临别士人腰间有声疑其腹裂问之云平生苦饥以带束之适蒙赐饱不觉带断非有他也归田录张齐贤每食肥肉数斤尝小恶欲服天寿院黑神丸常人服不过一丸公命以五七两为一大剂夹以胡饼而啖之及罢相知安州与客食厨吏置一大桶窃视所食如其物投桶中至暮满桶元退处士年逾七十无齿咀嚼愈壮常曰今始知齿之妨物江阴侯孙名铁舍者腹大善啖平生未尝自见其足永乐间至京乞恩太宗命光禄寺茶饭计食六十斤谢恩拜不能起命两卫士挟之因不得袭荫后家不给食馒头又食煨茄俱成箩以充饥王弇州朝野异闻徐相存斋提学江西时道遇毛尚书伯温舟谒之语小洽毛曰公得无饥否即唿具小点心来侍者捧大漆盘四其二盘装炙鹅鹅皆大脔其二盘装馒头如碗大者各五十许又不置箸以手掇之二银碗飞酒长啜大嚼傍若无人徐虽不能多食而少年勇于酒互举无算至暮欢然别曰公大器也迨毛下安南还华亭亦副八座矣毛食兼数人尝主湖广鹿鸣宴诸生七十五人人陪二大白不醉秦晋诸公多长大善饮啖王端毅公恕年九十余每辰起进食牛羊犬豕肉或鸡凫之类三十碗碗可一二斤熟菜一大碗面饼二盘各堆高箸许清酒三大碗碗可盛二升饮啖至尽起摩腹徐行周还约二里所复坐读书以为恒至九十三一日食减三碗面省可一盘亭午而逝杨襄毅公博每啖面一瓯辄两举筋凡十六举筋而罄八瓯大虏深入人人惴恐公时在部覆疏遣问甫毕食肥肉三斤许包子三十酒数升辄大睡鼻息如雷人服其器量其后阳城王太宰国光蒲州王大司马崇古皆长七尺余啖尤伟太宰切白肉作大脔犹以为薄夹进之一进必百脔饮必三斗大醉后苦热不能升公座啖巨柿四十顷刻都尽王令赐绂言其乡有令张者善饮啖居恒不能快意一日邻有驴毙其值轻张使买之烹适熟而女弟之婿至亦以善啖名邀使共饮婿知为驴肉也辞以饭后俄顷肉至凡两大盘盘各可十余斤胡饼各百余蒜葱醯酱各具用手撮之顷刻俱尽视婿啖得半而止笑曰果饭后耶何孱也为汝代之即以手掇啖复尽举浊酒两斗许起拊腹曰今日始得一饱宗戚间有唿张饭者必先延之别室而与肉如式而后出与客酬酢尚兼数人不然怒竟去矣每烹肉不令过熟曰过熟安用我牌为指其腹此不堪一大釜耶嘉靖间河南有亓副使者官山东分巡海右亦以善饮啖闻尝按部至菜州而怒其邑令叱供馈出莱守其乡人知内厨之不足供也入白有北面一斗侑以肉十斤酒一瓿不知可用否亓曰佳耳既闭门进宿食啖之不饱使宰夫以守所馈面肉作水角亟熟亟进不能供悉出隶人佐之不移晷与酒俱尽次日谢守曰微公几为若敖之馁矣又一日宴于乡荐绅家其家善事馔亓醉饱甚畅归忽曰肉虽多不能胜食气如何问厨有余米否量之得五升悉使作饭啖至尽而后就枕吾家兄名世芳者仕至广东提学副使其啖肉食可立尽十余器每进杨梅樱桃柑橘必以十斤为度而不见核之吐人或怪之笑曰更吐核得几许玉翰林钰魁岸美姿善饮啗自云平生唯三饱尝归家外家享之极水陆之腴其使朝鲜啖刍豢皆肴蒸体史成宴奉天殿上知其善啖尽撤御膳赐之后有不合拂衣归既家渐匮乃炙螺蛳烧紫茄配饭亦必满一锅嘉定人王全以气豪一乡徒步创娄塘镇人称之每食以一猪首一鹅佐饭尚不能饱偶饥过其弟煮白鸡子四十食之云仅能小支胃口而已使置腹中当何所着徐肺沈脾徐晦嗜酒日沉湎而不伤沈傅师善餐可兼四五人馔恒无患杨嗣复戏曰徐家肺沈家脾大是安稳瓜齑韩龙图贽山东人乡俗好以酱渍瓜啖之谓之瓜齑韩为河北都漕驻大名府诸军营多鬻此物韩谓曰某营者最佳某营者次之赵阅道笑曰欧阳永叔尝撰花谱蔡君谟亦着荔枝谱今须请韩龙图撰瓜齑谱矣脯腊云仙散录卢记室多作脯腊夏月委人地十步内扇上涂饧猎蝇时人唿为猎蝇记室啖梅范汪至能啖梅有人献一斛奁须臾啖尽食性异常南史刘邕爱食疮痂以为味似鳆鱼尝诣孟灵休孟先患疚疮痂落床上邕取食之孟大惊痂未落者悉褫取饴邕邕去孟与何勖书曰刘邕向顾见啖遂举体流血南康国吏二百余人不问有罪无罪递与鞭疮痂常以给膳唐权长孺好嗜人爪将自广陵赴阙郡公饯饮于禅院有狂士蒋传者于健步及诸佣保处得爪甚多以纸裹候长孺酒酣进之曰侍御远行有少佳味奉献长孺捧视欣然如获千金馋涎流吻连撮啖之甚惬思欲周舒州刺史张怀肃好服人精唐左司郎中任正名亦有此病国初僧泐季泽喜粪中芝麻杂米煮粥食之附马都尉赵辉食女人阴津月水南京内官秦力强喜食胎衣南京国子祭酒刘俊喜食蚯蚓剑南节度鲜于叔明好食臭虫时人谓之蟠虫每散令人采拾得三五升即浮于微热水上以泄其气候气尽以酥及五味熬之卷饼而食云其味甚佳狯园云荆沣这间有一异人着七梁冠身衣锦绣状甚奇古腹如斗大须长尺余好饮不谷食人皆唿为醉叟相随唯一子弟手携竹篮篮中贮干蜈蚣及一切毒虫问其故答曰天寒赖以佐酒市中儿争觅虫地献皆擘而生嚼之其虫之细小者辄浸杯中顷之与酒俱尽蜈蚣长五六寸者则夹杂以松柏叶去其钳生置口中赤爪狰狞蜿蜒须髯之际观者惊怖异人饮啖似有盈味尝云蝎味最美惜南方所无蜈蚣亦佳味又次于蝎蜘蛛则小者为贵诸虫唯蚁不可多食多食闷人好睡夏侯隐登山渡水亦闭目美睡人谓睡仙寇朝一常事陈希夷得睡之崖略郡南刘垂范往谒其徒以睡告垂范坐寝外闻齁鼾之声雄美可听退而告人曰寇先生睡中有乐乃华胥调双门曲也或曰未神谱记何如垂范以浓墨涂纸满幅题曰混沌谱云即此是南岳李巖老好睡众人食饱下棋巖老辄就枕阅数着乃一展转云君几局矣东坡曰巖老常用四脚棋盘只着一色黑子昔与边韶敌手今被陈抟饶先着先自有输赢着后并无一物华亭丞谒乡绅见其未出座上鼾睡顷之主人至见客睡不忍惊对座亦睡俄而丞醒见主人熟睡则又睡主人醒见客尚睡则又睡及丞再睡暮矣主人竟未觉丞潜出主人醒不见客亦入户张东海作睡丞记书宋晏叔原聚书甚多每有迁徙其妻厌之谓之乞儿搬漆碗墨癖李公泽见墨辄夺相知间抄取殆遍悬墨满堂吃墨看茶滕达道苏浩然吕行甫皆嗜墨汁蔡君谟晚年多病不能饮茶惟日烹把玩吃墨看茶事属可笑好草圣张丞相好草圣一日得句索笔疾书满纸龙蛇飞动使侄录之当波险处倒惘然而止执所书问曰此何字丞相熟视久之恚曰何不早问兰亭癖僧永禅师有三宝一曰右军兰亭书二曰神龟三曰如意后传弟子辨才宝护倍至康太宗令人诳得其书辨才曰第一宝既亡其余何爱乃以如意击石折而弃之又促龟伤其一足赵子固有米颠之癖效米作书画船尝从霅川余寿翁所易得五字不损本兰亭喜甚乘夜回悼至昇山风起舟覆行李俱淹子固方披湿衣立浅水中手持禊帖示人曰兰亭已在余不足问萧字梁武造寺令萧子云飞白大书一萧字于壁李约见而爱之自江淮竭产致归洛中扁于小亭号曰萧斋王略帖米元章在真州尝谒蔡攸于舟中攸出右军王略帖示之元章惊叹求以他画相易攸有难色元章曰若不见从某即投此江死矣因大唿据船舷欲堕攸遂与之碑癖孙何好古文为转运使苛急州县患之乃求古碑磨灭者数本钉于馆中孙至读碑辨识文字以爪搔发垢嗅之往往至暮不复省录文案王钖甚慕秦汉碑刻往往节口腹之奉以事之一日语共游者曰近得一碑甚奇及出示无一字可辨王独称赏不已众问此何代碑王不能答一客曰我知之王欣然就问客曰此名没字碑众一笑而散画宜兴吴沧州性嗜书画弟唯积粟帛清士常鄙之会有持徽宗题跋十八学士袖轴来售者价索千金弟如数易之置酒燕兄及尝鄙已者酒半出以相视兄惊叹曰今日方与平时鄙俗扯平好古彭渊材游京师十余年其家饘粥不给以书诏归乃跨一驴以一黥挟其布囊囊皆封绊亲知相庆曰可脱冻馁之厄矣渊材喜见须眉曰吾富可埒国既开囊乃李廷珪墨一块文与可墨竹一枝欧阳公五代史草稿一巨束余无所有古铜器张文潜尝言有时印书盛行而鬻书者往往皆士人躬自负担有一士人尽裒其家所有约百余金买书以入京至中途遇一士人取书目阅之爱其书而贫不能得家有数古铜器将以货之而鬻书者雅有好古之癖一见喜甚曰毋庸货也我与汝估其值而两易之于是尽以随行之书换数十铜器遂返其家其妻方悦无之回疾视其行李但见二三布囊磊块铿铿有声问得其实乃詈其夫曰你换得他这个几时近得饭吃其夫曰他换得我那个也几时近得饭吃吟癖杨处士朴性癖尝骑驴往来郑圃每欲作诗即伏草中冥搜或得句则跃而出遇之者莫不惊骇贾岛初赴京师一日于驴上得句云鸟宿池边树僧推月下门已欲改推字为敲商之未定遂于骗上吟哦时时引手作势时韩愈吏部权京兆尹岛不觉冲至第三节左右拥至尹前尚为手势推敲未已愈问知之为定敲字又岛骑驴天衢得落叶满长安句属对未得因唐突京尹刘栖楚被系一夕而释弄葫芦王筠好弄葫芦每吟诗则注水于葫芦倾已复注若掷之于地则诗成也爱杜甫贾浪仙诗张籍取杜甫诗一帙焚取灰烬副以膏蜜顿饮之曰令吾肝肠从此改易李洞慕贾浪仙诗铸铜像事之如神常念贾岛佛好唱宋之愻为连州参军好唱歌有陈希古者庸人也倩之愻教婢歌欣然就之每日端笏立于庭中呦呦而唱其婢隔窗和焉好音乐唐庄宗自言一日不闻乐则饮食都不美方暴怒鞭笞左右一闻乐声怡然自适万事都忘焉又善音律或时自傅粉墨与优人共戏优名谓之李天下韩持国患暑使群婢交忘犹云不堪乃使作曼声不觉以手按拍都忘其热羯鼓明皇好羯鼓不好听琴有奏琴者弄未毕上叱去速召花奴取我羯鼓来为我解秽琵琶范德孺喜琵琶每就寝必需繁弦乃寝球唐僖宗喜击球谓石野猪曰联若应击球举定作状元野猪曰若遇尧舜作礼部侍郎陛下未免驳放上大笑奕李讷仆射性卞急酷尚奕棋每下子安详极于宽缓往往躁怒作家人辈则密以奕具陈于前讷一睹便忻然改容取子布算都忘其恚矣郑介夫名侠自号一拂居士好奕棋遇客必强之有辞不能者则留使旁观而自以左右手对局左白右黑精思如真敌白胜则左手斟酒右手引满黑胜反是双陆潘彦好双陆生平局不离身曾泛海遇风船破彦手抱局口衔骰子飘泊二日夜方抵岸两手见骨局终不舍骰子亦在口好猎齐王元吉尝言我宁三日不食不可一日不猎李卫公弟客师喜驰猎所居处鸟鹊皆识之从而翔噪人谓之鸟贼禽癖左传卫懿公好鹤鹤有乘轩者冯衮给事亲仁坊有宅南有山庭院多养鹅鸭及杂禽之类常一家人掌之时人谓之鸟省俞华麓大夫有一语鸟亲为饮食鸟病卜当死晨起诵经礼大士以禳之是夕果愈狗马齐幼主性爱狗马之属马则籍凤以毡罽将合牝牡则设青庐具牢馔而亲观之犬则于马上设褥以抱之马及鹰犬及有仪同郡君之号故有赤彪仪同逍遥郡君凌霄郡君斗鸡亦号开府花癖唐张籍性耽花卉闻贵侯家有山茶一株花大如盎度不可得乃以爱姬柳叶换之人谓张籍花淫吴越钱仁杰酷好种花人号花精梁绪梨花时折花簪之压损帽檐至头不能举竹李卫公守北都唯童子寺有竹一窠才长数尺其寺纲维每日报竹平安蕉南汉贵珰赵纯节性惟喜芭蕉凡轩窗馆宇咸种之时称纯节为蕉迷松海虞孙齐之手植一松珍护特至池馆业属他姓独松不肯入券与邻家卖浆者约岁以千钱为赠祈开壁间一小牖时时携壶茗往从牖间窥松或松有枯须辄假道主人亲往检涤毕便去輓歌癖松癖晋袁山松好作輓歌每出游令左右唱之时张湛好于斋前种松时人谓张屋下陈尸袁道上行殡石米元章守涟水地接灵壁蓄石甚富一一品目入玩则终日不出杨次公为察使因往廉焉正色言曰朝廷以千里郡付公那得终日弄石米径前于左袖中取一石嵌空玲珑峰峦洞穴皆具色极清润宛转翻落以示杨曰此石何如杨殊不顾乃纳之袖又出一石叠峰层峦奇巧又胜又纳之袖最后出一石尽于划神镂之巧顾杨曰如此石那得不爱杨忽曰非独公爱我亦爱也即就米手攫得之径登车去僧矛攵周有端州石屹起成山其麓受水可磨米后得之抱之眠三日香梅学士询性喜焚香每晨起必焚香两炉以公服罩之撮其袖以出坐定撒开浓香郁然满室时人谓之梅香浴何修之一日洗裕十数过犹恨不足时人谓之水淫宋资政蒲传正有大洗面小洗面大濯足小濯足大澡浴小澡浴小洗面一易汤用二人颒面而已大洗面三易汤用五人肩颈及焉小濯足一易汤用二人踵踝而已大濯足三易汤膝股及焉小澡浴汤用三斛人用五六大澡浴汤用五斛人用八九每日两洗面两濯足间一小浴又间日一大浴雏妓杨玉山松之商人也性喜锥妓其丹帕积至数十以为帐号百喜帐眉癖莹姐平康妓也玉净花明尤善梳掠画眉每日作一样康斯立戏之曰西蜀有十眉图汝有眉癖若是可作百眉图更假以年岁当率同志为修眉史矣有他宅眷不喜莹者谤之以为胶煤变相好外俞大夫华麓有好外癖尝拟作疏奏上帝欲使童子后庭诞育可废妇人其为孝廉时悦一豪贵家歌儿与其主无生平不欲令知每侵晨匿一侧中俟其出后主人稍觉乃邀欢竟留三日主人曰不谓倾盖之知顿成如兰之臭俞笑曰恨如兰之臭从厕中来耳陕西车御史梁按部某州见拽轿小童爱之至州命易门子吏目以无应车曰如途中拽轿小童亦可吏目又以小童乃递运所夫驿丞谕其意进言曰小童曾供役上官竟以易之强景明戏作拽轿行云拽轿拽轿彼狡童兮大人要末云可惜吏目却不晓好个驿丞倒知道好谈苏子瞻在黄州及岭外每旦起不招客与语必出访客所与游亦不尽择谈谐放荡各尽其意有不能谈者则强之使说鬼或辞无者则曰姑妄言之好客元盛时江右胡存斋参政好客每虞阍人不通刺若在家即于门首挂一牌云胡存斋在家沈孟渊性好客每日设数筵酒食以待若无客则令人于溪上探望唯恐不至誉人癖王丞相拜扬州宾客数百人并加沾接人人有悦色唯临海人任颙及数胡人未洽公徐顾任云自君之出临海不复有人矣因过胡人前弹指云兰闇兰闇群胡同笑四座并欢好好先生后汉司马徽不谈人短与人短美恶皆言好有人问徽安否答曰好有人自陈子死答曰大好妻责之曰人以君有德故此相告何闻人子死反亦言好微曰如卿之言亦大好今人称好好先生本此好佛李后主酷好浮屠尝与后顶僧伽帽衣袈裟诵经僧或犯奸令礼佛三百拜免刑好施豆卢琢好施既为宰相常以囊贮钱自随行施丐者每出褴褛盈路李相廷机好施在礼部日每至部丐者攀舆接路李不觉色喜对僚佐强作不堪状楚人吴化为郎进曰老先生衙门原系教化之门李默然越日化左迁富贵癖杨宣懿察之母能文而教子甚严察省试房心为首察第二母睡未起闻报大怒转面向壁曰此儿辱我如此乃为人所压耶及察归亦久不与语后廷对果魁天下董尚书浔阳公三世三进士庚辰科公之长孙青芝行父释褐报至公携杖往视子舍时隆山夫人以夫不获第方按几大恸公尉之曰汝子幸已贵何哭为吾子不第是吾痛耳不觉涕泪交下其后科隆山亦登第卢思道历事周齐既入隋偶与宾客日中立内史林德林谓曰何不就树荫思道曰热则热矣不能林下立驴鸣王粲好驴鸣将葬文帝临其丧顾语同游曰王好驴鸣可各作一声送之赴客各作一驴鸣王武子丧时名士毕至孙子荆后来哭毕向灵床曰卿常好我作驴鸣今为卿作之体似真声戴叔鸾母好驴鸣叔鸾每作驴鸣以悦之爱鬼吕氏春秋陈有鬼人名敦洽庞眉权颡广眼垂肩唇薄鼻昂皮肤皴黑陈侯悦之外使治国内使制身后为楚兵所围发言拙僻楚遂大怒促兵伐陈三月而灭则天时兵部郎朱前疑貌鬼有美妻不爱洛中西门酒坊有婢奇鬼蓬头垢面伛肩凸腹前疑大悦之殆忘寝食一人嘲曰宿瘤蒙爱信哉一人笑曰云龙风虎类也好脚臭吴中岳乙喜闻脚臭尝值宴集忽不见或曰彼非逃酒者殆必有故令人侦之则道傍有行客方企息理脚缠秽气蒸蒸是人低回留之不去笑癖哭癖陆士龙云有笑癖尝着衰绖上船水中自见其影便大笑不已落水几死尝谒司空张华华多须以袋盛之云见华不及拜而笑倒唐衢应进士不第能为歌诗意多感发见人文章有叹伤者读讫必哭涕泗不能已每与人言论发声一号音词哀切莫不凄然尝游太原属戎帅军宴衢得预会酒酣言事抗音而哭一席不乐为之罢会不畏势况钟谒一势阉拜下不答敛揖起云老太监想不喜拜且长揖应槚守常州偕他郡守谒御史槚居中独遵宪纲不跪他日御史见之指曰此山字太守也不佞神佛彭嵴阉七岁从乡父老入佛寺不拜寺僧强之不从反叱之曰彼佛裸跣不衣冠我何拜为绍兴王元章国初名士所居与一神庙初近爨下缺薪则斫神像爨之一邻家事神唯谨遇元章毁像辄刻木补之如是者三四然元章家人岁无恙而邻之妻孥时病一日召巫降神诘神云彼屡毁神神不责吾辄为新之神反不我祐何也巫者作怒曰汝不置像像何从而爨自是其人不复补像而庙遂废李梦阳督学江石渡江有司请祀水神公怒命从者缚神投诸江曰以水神投水得其所哉得其所哉不畏雷夏侯玄倚柱读书时暴雷霹雳破所倚柱衣服俱焦玄神色不异读书如故齐神武道逢雷雨前有浮图一所使薛孤延视之未至三十步震烧浮图薛大声喝杀绕浮图走火遂灭及还鬓发皆焦不畏鬼怪嵇中散尝于夜中灯火下弹琴有一人入室初来时面甚小斯须转大遂长丈余颜色惨黑单衣草带嵇熟视良久及吹火灭曰耻与魑魅争光阮德如尝于厕见鬼长丈余色黑而眼大着皂单衣平上帻去之咫尺阮徐视笑语之曰之言鬼可憎果然鬼惭而退唐魏元忠未达时家贫独有一婢厨中方爨出汲水还乃见老猿为其看火婢惊白之元忠徐曰猿愍我无人力为我执爨甚善又尝唿苍头未应狗代唿之又曰此孝顺狗也乃能代我劳又独坐有群鼠拱手立其前又曰鼠饥就我求食乃令食之夜中鸺留鸣其屋端家人将弹之又止之曰鸺留昼不见物故夜飞此天地所有不可使南走越北走胡将何所之其后遂绝无怪安定郡王赵德麟建炎初自京师挈家东下抵泗州北城于驿邸憩宿薄晚唿索熟水即有妾应声捧杯以进而用紫盖头覆首赵曰汝辈既在室中何必如是自为揭之乃枯骨耳赵略无怖容连批其颊曰我家岂无人给使要汝怪鬼何用叱使去吴邑获扁王君镈尝卧斋中夜将半有鬼啸于前其声类鸭镈闻之无所惧但云汝叫自叫吾不管汝但勿近吾府聒吾耳也鬼乃作鹅声镈笑曰此声亦不雅鬼终不去复作夭鼓翼之声庶几其一惧镈曰吾且熟睡不听汝矣鬼必欲动之遂落其床帷覆镈身镈曰吾适寒覆之甚宜鬼无如之何遂寂然矣嘉靖中钖人王富张祥俱有胆素不畏鬼夏日同饮溪上日且哺未醉王曰隔溪丛冢中昨送一新死人吾能乘流而过出其尸于棺外张曰吾能黑夜出之王曰果尔输汝腊酿一瓮俄而日没张之方欲入水而王亟归家取酒张遂过溪迂回而上见棺已离盖上疑之忽棺中出两手抱张颈张惧私祝曰汝少出俟我赌胜明日当奠而理妆言毕抱益急张大叫声渐微溪傍人家闻声群持火来照抱张颈者乃王也盖诡言取酒从阔处先渡出尸而伏棺中耳因相与大笑比过溪月已上矣时方大瘟而二子竟无疾不近内北齐邢子才与妇甚疏未尝内宿尝昼入内阁为犬所吠因抚掌大笑不恋色王仲处尝荒恣于色体为之敝左右谏之曰吾乃不觉耳如此甚易乃开后阁悉驱诸婢妾出任其所之不爱钱嘉兴许应逵为东平府甚有循政而为同事所中得论调去吏民哭泣不绝许君晚至逆旅谓其仆曰为吏无所有只落得百姓几点眼泪耳仆叹曰阿爷囊中不着一钱好将眼泪包去作人事送亲友许为一拊掌董三泉公由蜀西充令升蓬州守宦十数年许仅一青布袍一革靴赴任时诸子请曰平生志节儿辈能谅第大人年高蜀中多美材可为百岁后计也公曰唯既致政诸子迎之间请于公曰往者所言美材颇择得否公曰闻之人言杉不如柏也子曰今所具者柏耶公莞尔曰吾兹载有柏子在种之可尔不爱古玩有一朝士家藏古鉴自言能照二百里将以献吕文穆公公曰我面不及碟子大安用照二百里之镜乎不用孙之翰人与一砚直三十千云此石呵之则长流翰曰一日呵得一担水只值三文钱何须此重价好友何乔新守温夜乘小艇访虞征君原璩坐久索饮村居无所觅公叹虽酸醅亦可乃出新醯一瓶共酌剧谈竟夕而别时称何虞醋交不苛察王文正公旦性量宽厚不屑细物有控马卒岁满辞公公问汝控马几时曰五年矣公怪曰吾不省有汝既去复唿回曰汝乃某人乎曰然于是厚赠之盖平日控马公但见其背不见其面故因去见其背方省也不问射牛奇章公牛弘有弟弼好酒而酗尝醉射杀弘驾车牛弘还宅妻迎谓曰叔射杀牛弘直答曰可作脯不校侮嫚娄相师德温恭谨慎与人无毫发之隙弟授代州刺史戒以勿与人竞弟曰今后人唾吾面亦自拭之耳师德曰此我所以忧汝也凡人唾汝面必怒汝故拭之是逆其心夫唾不久自干但当笑而受之武元衡宴西川从事杨嗣复狂酒逼武大觥不饮遂以酒沐之武拱手不动沐讫徐起更衣终不令散宴冯道在中书有人于市中牵一驴以片幅大署其名于面亲知白之道曰天下同名姓何限虑是失驴访主富郑公致政归西都尝着布直裰跨驴出效逢水南巡检威仪唿引甚盛前卒唿骑者下公举鞭促驴卒声愈厉又喝言不肯下驴请官位公举鞭称名曰弼卒不晓所谓白其将曰前有一人骑驴冲突请官位不得口称弼弼巡检悟曰乃相公下马伏谒道左其候赞曰水南巡检唱喏公举鞭去兖公陆象先为冯翊太守参军等多名族子弟以象先性仁厚于是与府寮共约戏赌一人曰我能旋笏于厅前硬弩眼眶衡揖使君唱喏而出可乎众皆曰诚如是甘输酒食一席其人便为之象先视之如不见又一参军曰尔所为全易吾能于使君厅前墨涂其面着碧杉子作神舞一曲慢趋而出群寮皆曰不可诚敢如此吾辈当敛俸钱五千为所输之费其二参军便为之象先亦如不见皆赛所赌以为戏笑其第三参军又曰尔之所为绝易吾能于使君厅前作女人梳妆学新嫁女拜舅姑四拜则如之何众曰敢为之吾辈愿出俸钱十千充所输之费其第三参军遂施粉黛高髻笄钗衣女人衣向堂四拜象先又不以为怪景融大怒曰家兄为三辅刺史今乃成天下笑具象先徐语景融曰是渠参军儿等笑具我岂为笑哉温公一日省墓有父老五六辈上谒云欲献薄礼乃用瓦器盛饭瓦罐盛菜羹公欣然享之村老曰某等闻端明在县日讲书村野不敢往听今幸请教公讲庶人章村老曰自天子章以下有毛诗二句此独无何也公嘿然谢曰平生未见查明奉答村老大笑而去曰今日听讲难倒司马端明杨文懿公守陈以洗马乞假行次一驿其丞不知为何官也坐而抗礼卒然问曰公职洗马日洗几马公漫应曰勤则多洗懒则少洗无定数也俄报一御史且至丞促令让上舍公曰固宜俟其至让之未晚比御史至则公门人也跽而起居丞惶惧百态乞怜公卒不较张庄懿公蓥巡按东省初到临清偶酒家酒标掣落其纱帽左右失色旦日州守缚此人待罪公徐曰此是上司过往处今后酒标须高挂径遣出屠滽位冢宰有乡人假称屠公子沿途骚动人以闻于公意公大加谴责公但唿而告之曰汝为我儿亦不辱但难为若翁耳法有明禁自今慎无为此观乐赠菊柴载用按家乐于后园有左右人窃于门隙观之柴乃召至后园使观其按习曰隙风恐伤尔眸子王荆石相公家居晨起带毡帽行园视菊其邻人误为园丁隔藩唤曰王老官汝许我菊花今有否既见公面惊而走公唤问抚慰取菊数本与之荐詈己者王元美镇郧荐一属吏乃其乡人常詈公者或曰自今以往凡求荐者皆詈公矣元美笑曰不然我不荐彼彼更詈我不责僮婢唐临性宽仁多恕尝欲吊丧令家僮归取白衫僮乃误持余衣惧未敢进临察之谓曰今日气逆不宜哀泣向取白衫且止又令煮药不精潜觉其故乃谓曰今日阴晦不宜服药可弃之终不扬其过也阳城尝绝粮遣奴求米奴以米易酒醉卧于路城迎之奴未醒乃负以归及奴觉谢罪城曰寒而饮何害也房文烈遣婢易米三日不反既至房曰举家无食汝从何处来不责盗张率字士简吴人嗜酒疏脱忘怀家务在新安遣家僮载米三千斛还吴耗失大半张问其故答曰雀鼠耗也张笑曰壮哉雀鼠不复研问柳公权尝贮杯盂一笥縢缄如故而所贮物皆亡奴妄信不知权笑曰银杯羽化矣不复诘宋沈道虔人有盗笋者令人止之曰此笋欲成林更有佳者相与令人买大笋送与之范元琰见人盗笋苦于过沟乃伐树为轿与过盗遂不为盗后汉戴封字平仲遇贼悉掠夺财物余缣七匹贼不知处封追与之贼曰此贤人也悉还其器物王子敬夜卧斋中有群偷入室盗物都尽王徐曰青毡我家旧物可特置之何宗道名伦江山人家贫事母孝年二十七始发愤读书盗夜入其室窃器物何觉而不唿将取釜始言曰盍留此备吾母晨炊盗赧然委之而去不畏劫贼阮简字茂弘为开封令有劫贼吏白曰甚急简方与客围棋长啸吏曰劫急简曰局上劫亦甚急不怕死宋明帝赐王景文死景文在江州主与客棋看敕讫置局下神色怡然争劫竟敛纳奁华徐言奉敕赐死方以敕示客因举冘谓客曰此酒不堪相劝遂一饮而绝张黄门出为封溪令广越嶂险獠贼执张将杀食之张神色不动方作洛生咏简文帝简文为抚军时床上尘不听拂见鼠行迹视以为佳张徐州裴宽尚书罢郡西归汴日晚维舟见一人坐树下衣服极敝与语大奇之曰以君才识必当富贵举船钱帛奴婢悉以贶之客受贶不让登舟奴婢稍偃蹇辄鞭之裴公益异焉其人张徐州也杨铁崖姑苏蒋氏巨家也有子甫八龄欲为求师时杨铁崖先生居吴淞放情山水日携宾客妓女以文酒为乐蒋往延之杨曰能从三事则可币不足计也一无拘日课二资行乐费三须一别墅以贮家人蒋欣然从之杨留三年后其子俱成名士酒濯足马周初入京至霸上逆旅数公子饮酒不之顾周即市斗酒濯足于旁百裈梁吉士瞻少时掷搏无裈为侪辈所侮及为将军所绢三万匹为百裈其外并赐军士盗祖车骑过江时公私俭薄无好服玩王瘐诸公共就祖忽见裘袍重迭珍饰盈利诸公怪问之祖曰昨夜复南塘一出乞南唐韩熙载字叔言肆情坦率鼓乐百余人日与荒乐所得月俸散与诸姬熙载敝衣芒履作瞽者持独弦琴俾门生舒雅执板挽之随房乞食以为笑乐唱莲花道情苏郡祝允明唐寅张灵皆诞节倡狂尝雨雪中作乞儿鼓节唱莲花落得钱沽酒野寺中曰此乐惜不令太白知之又尝披氅持篮相与跻虎丘为道人唱有客吟颇涩乃借笔疾书数韵云烟满纸翻然而逝各纵迹之不得遂疑为仙募缘唐子畏祝希哲两公浪游维扬资用乏绝戏谓盐使者课税甚饶乃伪作玄妙观募缘道士衣冠甚伟诣台造请盐使者怒咤之两公对曰贫道非游食者流也所与交皆天下贤豪长者即如吾吴唐伯虎祝希哲辈咸折节为友明公不弃请奏薄技惟公所命御史霁威随指牛眠石为题命赋之唐先祝继立就一律词云嵯峨怪石倚云间头角峥嵘势俨然苔藓作毛因雨长藤萝穿鼻任风牵长眠不食溪边草无力难耕陇上田怪杀牧童鞭不起笛声斜挂夕阳烟御史得诗笑曰诗则佳矣意欲何为两公进曰明公轻财好施天下莫不闻今姑苏玄妙观圮甚倘捐俸葺之名且不朽御史大悦即檄下长吴二邑资金五百为葺观费两公遂乘扁舟归投檄二邑更修刺谒二尹诈为道士关说得金如数乃悉召诸妓及所与游者畅饮数日而尽异日盐使者按吴诣观瞻礼见倾圮如故召令责之对曰前唐解元祝京兆两公自维扬来极道明公为此胜举金已如数畀之久矣盐使者怅然心知两公然惜其才不问也佣唐子畏往茅山进香道出无钖晚泊河下登岸闲步见肩舆东来女从如云中有丫环尤艳唐迹之如是华学士宅因逗留请为佣书改名华安复宠任谋为择妇因得此婢名桂华居数日为巫臣之逃华令人索之不得久之华偶至阊门见书肆中一人持文翻阅极类安私询之人云此唐解元也明日修刺往谒审视无异及茶至而枝指露益信然终难启齿唐命酒对酌华不能忍稍述华安始末以挑之唐但唯唯华又云貌正肖公不知何故唐又唯唯华不安欲起别去唐曰少从容当有所请酒复数行唐命烛异入后堂召诸婢拥新娘出拜华愕然唐曰无伤也拜毕因携女近毕曰公向言某似华安不识挂华亦似此女否乃相与大笑而别见泾林续记祝京兆祝京兆有债癖每肩舆出则索逋者累累相随盖债家谓不住索恐其复借而京兆亦恬然不为怪也尝托言款客往友家借银镶钟数事既借主人心疑遣仆随其舆察之则已汲汲擗银而弃胚于外矣仆追止之京兆曰借我即我物也汝欲用亦拿一两事去不妨又岁尽乏用遍走柬于所亲知托言吊丧借得白员领共五十余件并付质库过岁首诸有奴云集则皆索白员领者也觅典票已失之矣祝希哲见古法书名画每捐业蓄之即故昂其直弗较或留客值窘时即以所蓄易值得初其仅什一二耳黠者俟其窘日持少钱米乞文及手书辄得已小饶更自贵也一富家持厚币求公书墓文公鄙而不许既窘极友人乘间为言公曰必计字偿钱乃可富家治酒延之公半酣趣笔墨砚来因令前置一器每书一字则投十钱于器内既书可二三百字睨视器中曰足矣欣然持器竟出众留之不得富家因别倩人笔焉白羊肉羹罗友字他仁襄阳人作荆州从事桓宣武为王车骑洽集别友进坐良久辞出宣武曰卿向欲咨事何以便去答曰友闻白羊肉羹一生未曾得吃故冒求前耳无事可咨今已饱不复驻了无怍色裴御史崔瞻在御史台恒于宅中送食备尽珍羞别室独餐处之自若有一御史姓裴伺瞻食便往造焉瞻不与交言又不命匕箸裴坐视瞻食罢而退明日裴自携匕箸恣情饮啖瞻曰君不拘小节定名士于是每与同食汉书下酒苏子美豪放好饮在外舅杜祁公家每夕读书以一斗为率公密觇之苏读汉书张良传至良与客狙击秦皇帝抚掌曰惜乎击之不中遂满引一大白又读至良曰始臣起自下邳与上会于留此天以授陛下又抚案曰君臣相遇其难如此复举一大白公笑曰有如此下物一斗不足多也刘伶刘伶恒纵酒放达或脱衣裸形在屋中人见讥之伶曰我以天地为栋宇屋室为裈衣诸君何以入我裈中二张张敉堂慕刘伶达生置一锸铭曰死便埋我出或令人负之臧获以为耻曰汝非伯化仆也笑而置之壁间张孝资一见大喜持以相随曰此非俗人所知客有乞一荷者拒之曰毋污此锸遇酒后遂不肯持曰见者以吾党为醉便涉相戏郭郡倅嗣焕善张幼于尝订夜谈途遇张孝资偕之径造南面大嚼郭不问客张不问主豪饮石曼卿善豪饮与布衣刘潜为友尝通判海州刘潜访之曼卿与潜剧饮中夜酒欲竭顾瓮中有醋斗余乃倾入酒中并饮之每与客痛饮露发跣足着械而坐谓之囚饮饮于木杪谓之巢饮取藁束之引首出饮谓之鳖饮其狂纵大率如此廨后为一庵常过其间名之曰扪虱阉未尝一日不醉黄门郎司马消难尝遇高季式与之酣饮重门并闭取车轮括消难颈又自以一轮括颈消难笑而从之光孟祖避难渡江欲投胡毋彦国初至胡彦国和谢鲲诸人散发裸袒闭室酣饮已累日孟祖将排户守者不听孟祖便于户外脱衣露顶于狗窦中窥之而大叫彦国惊曰他人决不能尔必我孟祖遽唿入与饮酒狂俞华麓宦京师有乡人邀饮醉后大哗某大僚居密饮所患疾使人请勿哗俞曰尔患疾吾亦患酒狂各无害也哗如故后俞迁闽而某适抚闽疏劾曰聊有晋人风度绝无汉官威仪俞拍案笑曰言绝无可谓知己但云聊有不无遗憾郑鲜之宋郑鲜之为人通率为武帝所押上曾内殿宴饮朝贵毕至唯不召鲜之坐定谓群臣曰郑鲜之必当自来俄而外启尚书郑鲜之诣神兽门求启事帝大笑引入饮不择偶何承裕为盩厔咸阳二县令醉则露首跨牛趋府往往召豪吏接坐引满吏因其醉挟私白事承裕曰此见罔也当受杖杖讫复召与饮谢长史几卿性通脱会意便行尝预乐游苑宴不得醉而还因诣道边酒垆停车褰幔与车前三驺对饮观者如堵谢处之自若袁尹疏放好酒尝步屟白杨郊野间道遇一士人便唿与酣饮明日此人谓被知遇诣门求通袁曰昨饮酒无偶聊相共耳勿复为烦刘公荣刘公荣与人饮酒杂秽非类人或讥之答曰胜公荣者不可不与饮不如公荣者亦不可不与饮是公荣辈者又不可不与饮故终日共饮而醉皇甫亮皇甫亮三日不上省文宣亲诘其故亮曰一日雨一日醉一日病酒李仲元李仲元居成都圭里一乡皆化其德以荐起家县令乡人共饯之因共酣饮月余太守使人促行仲元云本不之官陶成陶成字懋学号云湖宝就人也性至巧尝见银工制器效之即出其右小时从师见师母图其像次见其女又图之皆通真师怒逐去及师母死传神者皆弗逮卒用其所图像焉中式上公车二月五日矣语其婿朱升之曰闻张家某氏丁香盛开子其同吾游乎升之曰去试仅三日公更何往成不许明旦升之他避笑曰彼欲进士急耶买舆迳下醉其家五日及揭晓升之登第其乡人醵钱为贺曰公婿捷矣幸为我辈作图以往成曰善即举笔模丁香一本尤妙绝家故饶轻财好侠尝一至京师费白金二千有一面交卒推分与之他日以挟妓事露御史欲全之观其诗诡曰此殆非陶成作也成曰天下歌诗岂出陶成之右而为他人作乎御史骂之遂除名黄勉之黄勉之风流卓越当上春官时适田子艺过吴门谈西湖之胜便辍装不北上往游西湖盘桓累日徐昌谷别墅徐昌谷构别墅实邑之北邙前后冢累累或颦蹙曰目中每见此辈定不乐徐笑曰不然见此辈政使人不敢不乐陶彭泽陶靖节在家郡将候陶值其酒熟取头上葛巾漉酒漉毕还复着之彦延之为始安郡过浔阳日造陶潜饮归去留钱二万潜悉付酒家稍就取酒贵贱造之者有酒辄设潜若先醉便语客曰我醉欲眠君且去江州刺史王弘造渊明无履弘从人脱履以给之语左右为彭泽作履左右请履度渊明于众坐伸脚及履至着而不疑阮籍阮籍自言平生曾游东平乐其风土司马昭大悦即拜籍东平相籍乘驴到郡坏府舍屏障使内外相望法令清简旬日而还昭引为大将军从事中郎有司言子杀母者籍曰嘻杀父乃可至杀母乎坐者怪其失言籍曰禽兽知母而不知父杀父禽兽耳杀母禽兽不若众乃悦服邻家少妇有美色当垆沽酒籍尝诣饮醉便卧其侧兵家女有才色未嫁而死籍不识其父兄径往哭之尽哀而返籍能为青白眼见礼俗士以白眼对之常言礼岂为我设耶时有母丧嵇喜来弔阮作白眼喜不怿而去喜弟康闻之乃备酒挟琴造焉阮大悦遂见青眼投梭谢鲲邻家有女尝往挑之女方织以梭投折其两齿既归傲然长啸曰犹不废我啸歌追婢阮仲容咸先幸姑家鲜卑婢及居母丧姑当远徙初去当留婢既发定将去仲容借客驴着重服自追之累骑而返曰人种不可失挟妓游行杨用修在泸州常醉胡粉傅面作双丫髻插花门生舁之诸伎捧觞游行城市了不为怍康对山尝与士女同跨一蹇驴令从人赍琵琶自随游行道中傲然不屑揖妓俞华麓大夫与一妓善后有宴俞者别召一妓侍饮他日遇所善妓于生公石数唿之不应曰知罪矣妓曰汝知罪即于此长揖数十使举山之人大笑方赦汝遂如其言见者大笑旁客曰殊失观瞻曰观瞻吾不惜但恐曩日侍饮人知之必以此法难我耳滕元发滕达道微时为范文正馆客常私就狎邪饮范病之一夕候其出迳坐达道书室明烛读书以俟其至达道大醉竟入长揖问范氏读何书曰汉书复问汉高帝何如范逡巡走入收司成榜张幼于初入成均姜大司成宝裁士如束湿戒六院毋游行张才至白门先入旧院见榜禁辄收之谒姜曰请开一面之网姜笑曰吾故疑有此僧壁画西厢丘琼山过一寺见四壁俱画西厢曰空门安得有此僧曰老僧从此悟禅丘问何处悟答曰是怎当他临去秋波那一转汤义仍讲学张洪阳相公见玉茗堂四记谓汤义仍曰君有如此妙才何不讲学汤曰此正吾讲学公所讲是性吾所讲是情谢尚玉刘共在杭南酣宴于桓子野学谢镇西尚往尚书墓还葬后三日反哭诸人欲要之初遣一信犹未许然已停车重要便回驾诸人入门迎之把臂使下裁得脱帻着幅酣宴半坐乃觉未脱衰王子猷王也猷居山阴夜大雪眠觉开室命酌酒四望皎然因起傍皇泳左思招隐诗忽忆戴安道时戴在剡即便夜乘小船就之经宿方至造门不前而返人问其故王曰吾本乘兴而来兴尽而返何必见戴王子猷出都尚在渚下旧闻桓子野善吹笛而不相识遇桓于岸上过王在船中客有识之者云是桓子野王便令人与相闻云闻君善吹笛试为我一奏桓时已贵显素闻王名即便下车踞胡床为作三调弄毕便上车去客主不交一言张季鹰贺司空入洛阳赴命为太孙舍人经吴阊门在船弹琴张季鹰本不相识先在金阊亭闻弦甚清下船就贺因共语便大相契问贺欲何之贺曰入洛赴命张曰吾亦有事北京因路寄载便与贺同发初下告家家追问乃知殷豫章殷洪乔作豫章郡临去都下人因附百许函书既至石头悉掷水中因祝曰沉者自沉浮者自浮殷洪乔不能作致书邮王敬弘王敬弘尝往何氏看女值尚之不在寄斋中卧俄顷尚之还敬弘使二婢守阁不听尚之前直语云正热不堪相见君可且去尚之遂移于他室冯道冯道与赵凤同在馆中书凤有女适道仲子以饮食不中为道夫人谴骂赵令婢长号知院者来诉凡数百言道都不答及去但云传与亲家翁今日好雪同流学士解学士缙访驸马驸马不在家公主闻其名欲窥之隔帘使人留茶解索笔题诗曰锦衣公子未还家红粉佳人叫赐茶内院深沉人不见隔帘闲却一团花公主大怒遂奏闻太宗曰此风流学士见他做甚李封公阴德李封公豪迈有逸致尝赴人饮或问石麓公以大魁拜相公又遐龄享福平生必有阴德公应曰大未也小则有之其人再三叩问公曰我无他德但值人家招饮不往必预辞往则早赴不烦人奔走只此自信耳合欢杖佣书人蔡臣为子殴詈屡诉张居士敉固请鞭之曰倘毙谁任蔡曰父在因诱子入密令钥户命僮辈两杖齐下效五代刘铢合欢杖嘱以父请乃止鞭至百匐匍而出自是少梭张笑谓乡人曰是亦为政争猫唐裴谞为河南尹有二妇人投状争猫状云若是儿猫儿即是儿猫儿若不是儿猫儿即不是儿猫儿谞大笑判云猫儿不识主傍家搦老鼠两家不须争将来与裴谞遂纳其猫负图先生季充号负图先生常饵菊术经旬不语人问何以曰世间无可食亦无可语者韩山石庾信自南朝至北方唯爱温子升作韩山碑或问北方何如信曰唯韩山一片石堪与语余若驴鸣犬吠耳福先寺碑文裴度修福先寺将求碑文于白居易判官皇甫湜怒曰近舍湜而远取居易请从此辞度亟谢随以文属湜湜饮酒挥毫立就度酬以车马玩器约千缗湜怒曰碑三千字每字不值绢三匹乎度又依数酬之湜又索文改窜度笑曰文已妙绝增一字不得矣首冠开成初卢肇就江西解试为试官末送肇有谢启云巨鳌赑首冠蓬山试官谓之曰昨恨人数挤排深惭名第奉浼何云首冠肇曰顽石处上巨鳌戴之岂非首冠一坐大笑殷桓相侮殷深源少与桓温齐名常有竞心桓问殷卿何如我殷云我与我周旋久宁作我殷尝作诗示桓桓玩侮之曰汝慎勿犯我犯我当出汝诗示人也李邕李邕尝不许萧诚书诚乃诈作古帖令纸故暗持示邕曰此乃右军真迹如何邕看称善诚以实告之邕复取视曰细看亦未能全好三灾石萧颖士尝至李韶家见歙砚颇良语同行者曰君识此砚乎盖三灾石也同行者不喻退而问之曰字札不奇一灾也文辞不忧二灾也窗几狼籍三灾也藏拙梁徐陵使于齐收魏收有文学北朝之秀录其文集以遗陵命传之江左陵还济江而沉之从者问故曰吾与魏公藏掘崔丞相聪明韩愈常语李程曰愈与崔丞相同年往还直是聪明过人李曰何处过人韩曰共愈往还二十余年不曾说着文章郑元礼诗郑元礼崔昂妇弟魏收昂之妹夫昂持元礼数诗示卢思道曰元礼比来诗咏亦不减魏收思道曰未觉元礼贤于魏收且知妹丈疏于妇弟选五凤楼手韩浦韩洎兄弟皆有文辞洎尝轻浦语人曰吾兄为文譬如绳枢草舍聊蔽风雨予之为文是选五凤楼手浦闻而笑之适有人遗蜀笺浦作诗与洎曰十样蛮笺出益州寄来人自浣溪头愚兄得此全无用助尔添修五凤楼郄方回奴郄方回家有伧奴知及文章事事有意王右军向刘尹称之刘问何如方回王曰此正小人有意向耳何得比方回刘曰若不如方回故是常奴韩叔言韩叔言性好谑浪有投贽太荒恶者使妓炷艾薰之俟其人来出而嗅之曰之子卷轴何多艾气宋齐丘凡建碑碣皆自为文命韩八分书之乃以纸塞鼻曰其词秽且臭又魏明尝携近诗诣之韩托以目病明请自吟韩曰耳聋加剧夔州诸咏蔡子木酒后自歌其夔州诸咏甫发歌吴国伦辄鼾寝鼾声与歌相低昂歌竟鼾亦止三分诗郭祥正尝出诗一轴示东坡先自吟诵曰此诗几分坡曰十分祥正惊喜问之坡曰七分来是读三分来是诗六合赋刘孔昭缉缀一赋以六合为名自谓绝份曾以吴魏收而不拜收忿谓曰赋名六合巴是大愚文又愚于六合君四体又愚于文刘不胜忿以示邢子才子才曰君此赋正似疥骆驼伏而无妩媚文胖茂苑文氏皆聪颖龙工书独一人号文胖者亦诸生文与书并掘遇岁试俞华麓力劝勿往惊问何故乃曰如子之文虽有衡山之书亦无用即王守溪文而子书之人亦懒看矣恐黜不尽辜是以忧之贾岛贾岛为僧时居法干寺一日宣宗微行至寺闻钟楼上有吟声遂登楼于岛案上取诗览之岛攘臂睨之曰郎君何会此遂夺取诗卷帝惭下楼去既而岛知之亟谢罪乃赐御礼除长江簿柳三变柳耆卿为屯田员外郎初名三变自作词云才子词人自是白衣卿相后有荐于朝者仁宗曰此人风前月下且去填词由是不得志无复检率自称奉圣旨填词柳三变罗隐罗隐曾与韦贻范同舟舟人告隐云此有朝官罗曰是何朝官我脚夹笔可以敌得数辈韦宣之朝由是不复召用杜审言杜审言将死语宋之问武平一曰吾在久压公等今且死固大慰但恨不见替人登封中苏味道为天官侍郎审言预选试判讫谓人曰味道必死矣人问其故曰见吾判自当羞死王稚饮黄岗王廷陈字稚钦少负奇才然好逐街市童儿之戏父母挟扑之辄唿曰大人奈何虐海内名士王稚钦为翰林庶吉士故事学士二人教习体甚严重稚钦独心易之时登院署中树上窥学士过故作声惊之学士大恚后出为给事中以建言补裕州守益骄甚台省监司过州不出迎亦无所托疾人或劝之怒曰龌龊诸盲官受廷陈迎当不愧死耶桑悦海虞桑悦字民怿十九举乡试春闱策有胸中有长剑一日几回磨等语为吴学士汝贤所黜又学以至圣人之道论云尧以是传之舜夫子传之孟轲孟轲传之我为丘学士仲深所黜得乞榜年才二十三籍误以二为六用新例不许辞遂有泰和训导之命按察视学者行部抵邑不见悦乃使吏往召之悦曰连宵旦雨淫传舍圮守妻子无暇何暇候若按察久不能待更两吏促之悦益怒曰若真无耳者即按察力能屈博士安能屈桑先生为若期三日先生来不然不来矣按察先受丘濬之嘱竟不之罪故事御史出按郡邑博士待左右立竟日桑悦请曰有犬马疾愿假借之使得坐谈御史素闻悦名令坐说诗少休悦除袜跣而爬足垢御史不能堪令出寻复荐之迁长沙倅再调柳州悦意不乐往人问之辄曰宗元小生檀此州名久吾一旦往掩夺其上不安耳袁嘏齐诸暨令袁嘏诗平平耳尝自云我诗有生气须人捉着不尔便飞去殷娄狂语殷安尝谓人曰自古圣贤不数出伏羲以八卦穷天地之旨一也乃屈一指神农植百谷济万民二也乃屈二指周公制礼作乐百代常行三也乃屈三指孔子出类拔萃四也乃屈四指自是之后无复屈得吾指者良久曰并安才五耳上饶娄谅过姑苏泊舟枫桥因和唐人诗有独起占星夜不眠之句对客云汝不知我每行必动天象刘源刘源豪宕不羁值汤胤绩广坐中刘曰汤虽出将家学问见识种种过人既曰再加数年依稀似我矣刘真长王长史语刘真长曰卿近大进刘曰卿仰看耶长史问曰何也刘曰不尔何由测天之高丘灵鞠沈深见王俭诗曰王令文章大进丘灵鞠曰何如我未进时谢仁祖谢仁祖年八岁谢豫章将送客尔时语已神悟自参上流诸人咸共叹之曰年少一坐之颜回仁祖曰坐无尼父焉别颜回第一流王中郎年少时江虨为仆射领选欲拟为尚书郎有语王者王曰自过江来尚书郎正用第二流人何得及我江闻而止韩愈王俭语陆长源为宣武行军司马韩愈为巡官或讥其年辈相远愈曰大虫老鼠俱为十二相属何怪之有王俭与王敬则同拜三公徐孝嗣候俭嘲之曰今日可谓连璧俭曰不意老子遂与韩非同传马曹王子猷作桓车骑骑兵参军桓问曰卿何署答曰不知何署时见牵马来似是马曹桓又问官有几马答曰不问马何由知其数又问马比死多少答曰未知生焉知死王孙语相似王子猷作桓车骑参军桓谓王曰卿在府久比当相料理初不答直高视以手扳柱颊云西山朝来致有爽气孙山人太初寓居武林费文宪罢相归访之值其昼寝孙故卧不起久之乃出又了不谢送及门第矫首东望曰海上碧云起遂接赤城大奇大奇文宪出谓驭者曰吾一生未尝见此人长柄葫芦陆士衡初入洛诣刘道真刘尚在哀制中性嗜酒礼毕初无他言惟问东吴有长柄葫芦卿得种来否陆殊悔生槟榔刘穆之好往妻兄江氏乞食多见辱江氏庆会嘱勿来穆之犹往食毕求槟榔江曰槟榔消食君何须此穆之尹丹阳以金盘贮槟榔一斛进之张融张思光融尝诣吏部尚书何戢误通尚书刘澄融下车入门曰非是至户外望澄又曰非是既造席视澄又曰非是乃去授枕范忠宣端居永州客至必见之对设两榻多自称老病不能久坐径就枕亦授客一枕使与对卧数语之外往往鼻息如雷客待其觉有至终日不得交一谈者王恬王导子恬傲诞谢万尝造既坐便入内万以为必厚待己久之乃沐头被发而出据胡床于庭中晒发竟无宾主礼万怅然而还卢楠卢楠为诸生与邑令善令尝语楠曰吾旦过若饮楠归益市牛酒会令有他事日昃不来楠且望之斗酒自劳醉则已卧报令至楠称醉不能具宾主令恚去曰吾乃为伦人子辱大武生石曼卿一日谓僧秘演曰馆俸清薄恨不得痛饮演曰非久当引一酒主人奉谒不数日引一纳粟牛监簿来以宫醪十担为贽演为传刺曼卿愕然延之乃问甲第何许牛曰一别舍介繁台之侧曼卿语演曰繁台寺阁虚爽可爱久不一登牛曰学士倘有兴当具酒肴从游曼卿因许之一日休沐约演同登演预戒生大陈饮具石演高歌褫带饮至落景曼卿醉喜曰此游可纪乃以盆渍墨濡巨笔题云石延年曼卿同空门诗友老演登此生拜叩曰尘贱之人幸获陪侍乞挂一名以免贱迹曼卿大醉握笔沉虑目演曰大武生捧砚用事可也竟题云牛某捧砚永叔诗曰捧砚得全牛郭忠恕画卷郭恕先忠恕善画有求者必怒而云竟欲画即自为之时与役夫小民入市肆饮曰吾所与游皆子类也寓岐下时有富人子喜画日给醇酒待以甚厚久乃以情言且致匹素郭为画小童持线车放风鸢引线数丈满之富人子大怒与郭遂绝残客吏部张缵与何敬容意趣不协敬容居权轴宾客辐辏有诣缵者辄拒不前曰吾不能对何敬容残客罗君章含曾在人家主人令与座上客共语答曰相识已多不烦复尔蔡公客王刘每不重蔡公二人尝诣蔡语良久乃问蔡曰公自言何如夷甫答曰身不如夷甫王刘相目而笑曰公何不如答曰夷甫无君辈客张景胤宋张敷迁江夏王义恭记室参军义恭就文帝求一学义沙门会敷赴假还江陵入辞帝令以后车载沙门往谓曰道中可得言晤敷不奉诏曰臣性不耐杂中书舍人狄当周赳并管要务以敷同省名家欲诣之赳曰彼若不相容接不如勿往当曰吾等并已员外郎矣何忧不得共坐敷先旁设二床去壁三四尺二客就席便唿左右曰移我床远客赳等失色而去坏面支道林还东时贤并送于征虏亭蔡子叔前至坐近林公谢万石后来坐小远蔡暂起谢移就其处蔡还便合褥举谢掷地自复坐谢冠帻俱脱振衣就席徐谓蔡曰卿奇人殆坏我面蔡答曰我本不为卿面作计张唐辅文鉴大师谒成都守张逸与华阳簿张唐辅同俟客次唐辅欲搔发方脱巾脾睨文鉴罩其首文鉴大怒喧呶张召就坐文鉴曰与此官素不相识辄就幞头罩头上唐辅曰方头痒甚幞头无处顿放见师头闲权放片时不意其怒也喏样李佑守官河朔监司怒其喏不平正翌日更极粗率监司愈怒佑曰高来不可低来不可乞明降一喏样幼戏郡侯孙周翰自幼精敏其父穆之携见郡侯时值春宴侯与座客簪花侯因命曰口吹杨柳成新曲翰曰头带花枝学后生侯笑曰何遽便戏老夫侮老杨大年弱冠与周翰朱昂同在禁掖二老已皤然矣杨每论事则侮之曰二老翁以为何如翰不能堪正色曰君莫欺老老亦终留与君昂曰莫留与他免得后人又欺他姚彪姚彪与张温俱至武昌遇吴兴沈珩守风粮尽遣人从彪贷盐一百斛彪性峻直得书不答方与温谈论久唿左右倒百斛盐着江中谓温曰明吾不惜惜所与耳谢方眼南宋谢善勋饮酒至数升醉后辄张眼大骂虽贵贱亲疏无所择时谓之谢方眼恃枯骨梁朱异轻傲朝贤不避贵戚人或诲之异曰我以寒士遭遇诸贵皆恃枯骨见轻我若下之为蔑尤甚我是以先之嵇康嵇康性好锻初居贫常与向秀共锻于大树之下以自给颖川钟会往造焉康不为之礼而锻不辍良久会去康谓曰何所闻而来何所见而去会曰闻所闻而来见所见而去祢正平祢衡性傲不肯谒曹操操欲辱之录为鼓吏以帛绢制衣作一岑牟一单绞及小裈鼓吏度者皆当脱故衣易新衣次传衡不肯易衣吏呵之衡便于操前先脱裈次脱余衣裸身而立徐徐着岑牟次着单绞后乃着裈复击鼓作渔阳掺挝颜色无怍操笑谓四座曰本欲辱衡衡反辱孤孔融退而责之衡许复往操喜敕门者有客便通待之极宴衡乃着布单衣疏巾手持三尺棁杖坐在大营门以杖箠地大骂操以其才名不杀令送刘表临发众饯之于城南相戒云俟衡到当共卧坐以折之衡一至便大号众问其故曰坐者大冢卧者为尸尸冢之间能不悲乎老兵桓温司马谢奕逼温饮温走入南康主门避之奕遂携酒引温一老兵共饮曰失一老兵得一老兵亦何所恨温不之责刘贡父为中书舍人一日朝会幕次与三卫相邻时诸帅两人出一水晶茶盂传玩良久一帅曰不知何物所成莹洁如此贡父隔幕戏云诸公岂不识此乃多年老冰耳谢万好言谢万北征唯以啸咏自高未尝抚将士谢公戒之曰汝为元帅宜数唤诸将宴饮好言以悦其心万从之因召集诸将都无所说直以如意指四坐云诸君皆是劲卒诸将甚恨诋夫王浑妻钟氏字琰生子济一日浑尝共琰坐济趋庭而过浑欣然曰生子如此足慰人心琰曰若新妇得配参军生子固不翅如此耳参军浑弟伦也谢道韫奕之女适王凝之还甚不乐奕曰王郎逸少子不恶汝何恨也曰一门叔父则有阿大中郎群从兄弟则有封胡羯未不意天壤之间乃有王郎字父王蒙美姿容尝揽镜自照称其父字曰王文开乃生此儿胡毋子光见其父彦国三伏坐衙摇扇视事唿曰彦国何为自贻伊戚谑父裴勋质貌么䯢而性尤率易尝侍父坦饮坦令飞盏每属一人辄目其状坦付勋曰矮人饶舌破车饶楔裴勋十分勋饮讫而复盛曰蝙蝠不自见笑他梁上燕十一郎十分坦第十一也坦怒笞之陆余庆为洛州长史能言而艰于决判时人语曰说事喙长三尺判事手重千斤其子亦谑云陆余庆陆余庆笔头无力嘴头硬一日受词讼十日看不竟书纸迭案褥下余庆得之曰必是那狗遂鞭之父子相谑后赵京兆公韦謏字宪道深博善着述然性不严重尝戏其子伯阳曰我高我曾重光累徽我祖我考父父子子汝为我对正值恶抵伯阳曰伯阳这不肖诚如尊教尊亦正值软抵耳謏惭无言李西涯子兆先有才名然好游狎邪一日西涯题其座曰今日柳巷明日花街诵读诗书秀才秀才子见之亦题阿翁座曰今日勐雨明日狂风燮理阴阳相公相公王令公王中令铎罢镇将避地浮阳过魏乐彦桢礼之甚至彦桢有子曰从训素无赖利其行李伺铎至甘陵以轻骑数百尽掠其橐装姬妾而还铎与宾客皆遇害及奏朝廷云得贝州报某日有劫杀一人姓王名令公其忽诞如此报栗梁萧琛预御筵醉伏武帝以枣投琛琛便取栗掷帝正中面帝动色琛曰陛下投臣以赤心臣敢不报以战栗参军苍鹘五代徐知训狎侮吴王无复君臣之礼尝与王为优自为参军使王为苍鹘狗脚朕高澄侍宴以大觞属孝静帝帝不胜忿曰自古无不亡之国朕安用生为澄怒曰朕朕狗脚朕齿声供奉官罗承嗣住州西邻人每夜闻击物声达旦不辍穴隙视之乃知寒冻齿相击耳桶中人吕徽之安贫乐道尝冒雪往富家易谷种闻阁中吟哦声乃一人分韵得滕字未就先生因请以滕王蛱蝶事足之问其姓名不言刺船而去众疑为吕处士遣人遥尾其后路甚僻远识其所而返雪霁往访焉唯草屋一间值先生不在忽米桶中有人乃先生妻也因天寒无衣故坐桶中无裤吟义兴储遇家贫冬月无裤作口号云西风吹雨声索索这双大腿没下落朝来出榜在街头借与有裤人家着簇酒敛衣徐闻录辛洞好酒而无资尝携榼登人门每有取一盏投之号为簇酒搔首集伊处士从众人求尺寸之帛聚而服之目曰敛衣夏侯妓衣夏侯豫州亶性极吝晚年好音乐有妓妾数十无被服姿容客至常隔帘奏乐时唿帘为夏侯妓衣小宰羊时戢为青阳丞洁以勤民肉味不知日市豆腐数个邑人唿豆腐为小宰羊双枯鱼东郡赵咨为东海郡以俭化俗人遗其双枯鱼者啖之三岁不尽献姜孔琇之为临川太守在任清约罢郡还献干姜二片武帝嫌其少知琇之清乃叹息鲁学士祝寿赵司城永号类庵京师人一日过鲁学士铎邸鲁曰公何之赵曰忆今日为西涯先生诞辰将往寿也鲁问公何以为贽赵曰帕二方鲁曰吾贽亦应如之入启笥无有踌躇良久忆里中曾餽有枯鱼令家人取之家人报已食仅存其半鲁公度家无他物即以其半与赵俱往称祝西涯烹鱼沽酒以饮二公欢甚即事倡和而罢御史目渔粤西韦广为御史归贫甚居荒村故人按部广意其必来访无所得馔自渔于江故人猝至驺从既过广登岸即走逾后垣入衣冠肃客客曰公何汁流渍发广曰适在近村闻公至竭蹶趋迎故耳左右窃笑曰绝似江中打渔人郑余庆郑余庆极清俭一日忽召亲朋官数人会食众皆惊讶侵晨赴之日高余庆方出闲话移时众腹已枵余庆唿左右曰分付厨家烂蒸去毛莫拗折项众相顾以为必蒸鹅鸭之类又久之盘出酱醋亦极香新但见每人前下粟饭一碗蒸葫芦一枚皆匿笑强进王罴北史王罴性俭率镇河东日尝有台使至罴为设食乃裂去薄饼缘罴曰耕种收获其功已深舂爨造成用力不少尔之选择当是未饥命左右撤去之使者愕然又尝与客食瓜客削瓜皮侵肉稍厚罴就地取食之变家风范氏自文正公贵显以清苦俭约称于世子孙皆守其家法忠宣正拜后尝留晁美叔同匕着美叔退谓人曰丞相变家风矣或问之晁答曰盐豉棋子上有肉两簇岂非变家风乎闻者大笑翟参政请客翟公巽字汝文绍兴初为参政虽身历两府自奉甚于贫士一日招客未饮时先极言近世风俗移靡燕乐之间尤甚因正色曰德大于天子者然后可以食牛德大于诸侯者然后可以食羊客自度今日之集必无盛馔已而果以恶草具进陈孟贤陈孟贤素吝同僚造一谑笑云腊月廿四天下灶神俱朝上帝众尽皂衣一人独白上帝怪之曰臣陈孟贤家灶神也诸神俱烟薰故黑臣在孟贤家自三餐外不延一客臣衣何由得黑后人凡言冷澹事辄曰陈家灶神食韭瘐景行清贫食唯韭菹瀹韭生韭杂菜任昉戏之曰谁谓庾郎贫一食常有二十七种庾太尉亮见陶公侃陶公雅相赏重陶性俭吝及食啖薤庾因留白问用此何为庾云故可种于是大叹庾非唯风流兼有治实王导王导性俭帐下有甘果不忍食至春烂败弃之者犹曰勿使大郎知王戎王戎从子婚与一单衣后更责之家有好李卖之恐人得种恒钻其核和峤和峤性至俭家有好李诸弟往园食李皆计核责钱王武子求之与不过数十武子因其上直率将少年持斧诣园共饱啖毕伐之送一车枝与和公问曰何如君李和唯笑而已沈峻沈峻欲赠张温入内检视良久出语温曰欲择一端布送卿而无粗者竟不送虞玩之齐虞玩之为少府高帝镇东府时帝取其屐视断处以芒接玩之曰着已三十年裴璩裴司徒璩靳啬其廉问江西日凡什器屏帐皆新特置闲屋贮之未尝施用每有宴会转于朝士家借饮牛江湛高介然性俭所畜牛饿御入求草湛良久曰可与饮子孙榼江西俗俭果榼作数格唯中一味或果或菜可食余悉充以雕木谓之子孙榼又不解熔蔗糖亦刻木饰其色以代匮一客欲食取之方知赝物便失笑覆视之底有字云大德二年重修省夕餐桐城方某性吝其兄晚从乡来某欲省夕餐托以远出兄草草就宿忽黄鼠逐鸡某不觉出声驱之兄唤云弟乃在家乎某仓卒对曰不是我是你家弟妇醋夏侯信常以一小瓶贮醋一升自食家人不沾余沥仆云醋尽信必取瓶合掌尚余数滴以口吸之盐广州录事参军柳庆独居一室器用食物并致卧内奴有私取盐一撮者庆鞭之见血脔肉夏侯彪性吝奴尝盗食脔肉彪大怒乃捉蝇与食令呕出脔妇取百钱库狄伏连位大将军甚鄙吝妇尝病剧私以百钱取药伏连后觉终身恨之羊脾归登常烂一羊脾旋割旋啖封其残者妇于封处割少许食登验之大怒誓不食肉鸭子韶州邓祐家巨富奴婢千人庄田绵亘未尝设客孙子将一鸭子费用祐以檀破家资鞭二十故席韦庄数米而炊秤薪而爨幼子卒妻殓以时服庄剥取易故席裹尸殡讫仍擎其席归庄忆子最悲惟吝财物耳珊瑚笔格归田录钱思公性俭约子弟非时不能取一钱有珊瑚笔格平生爱惜子弟窃之公榜以十千购之子佯为求得以献欣然以十千与之一岁率五七如此归廉泉吴人归副使廉泉富吝俱极暑月暴水日中浴之省爨薪也生平家食未尝御肉客至未尝留款一日有内亲从远方来必欲同饭乃解袖中帨角上五钱使人于熟店批数片肉肉至无酱复解一钱市得便嫌其不佳使还之仍取钱已问酱楪何在尚有余咸味足消此肉也幼儿见食条糖者而泣值租入时乳母奉内命将米半升易糖公适自外来见之诘其故乃取糖一根自折少许尝之复抑少许置儿口谓曰味止此耳何泣为即还糖取米卖者言糖已损乃手撮数粒偿之半边圣人百可堂云有一士夫性极贪取人不遗锱铢而己之所有分毫不舍或讥其吝答曰一介不与圣人之道也或曰一介不取君以为何如曰学而不能曰然则君只好学得半边圣人汉世老人广记汉世老人家畜俭啬恶衣蔬食侵晨而起侵夜而息营理产业聚敛无厌而不敢自用人或从之求丐者不得已入内取钱十自堂而出随步辄减比至于外才余半在闭目以授乞者复嘱云我倾家瞻君慎勿他说令相效而来老人俄死田宅没官孙景卿邓差三辅决录平陵孙奋字景卿富闻京师性俭吝尝宿客舍顾钱甚少主人曰君惜钱如此欲作孙景卿耶奋后为梁冀征其家财下狱死广行五记邓差南郡临沮人大富道逢贾人相对共食罗布殊品唿差与焉差曰君远行商贾势不在丰何为顿尔珍羞美食贾人曰人生在世终止为身口耳一朝病死安能复进甘味乎终不如临沮邓生平生不用为守钱奴尔差不告姓名归至家宰鹅自食动箸咬骨鲠其喉而死靳赏萧衍长围既立齐师屡败帝犹惜金钱不肯赏赐茹法珍叩头请之帝曰贼来独取我耶何为就我求物后堂储数百具榜启为城防帝曰拟作殿竟不与吝祸金华有豪民李甲克众肥家居近古刹有二僧颇为村人所钦仰往求施人多喜舍亦时时受甲妻之密惠甲知之衔忌尤深一日二僧以事至其家甲故为殷勤之态而私令仆干作四饼置毒其中以出劝二僧僧方饭饱不下咽乃怀其饼归寺明旦二小儿采衣垂发入寺游观问之则甲子两子也惊曰此李公爱子可以果饵延之命其徒遍搜于房弗得唯饼在几上即取以饲之二儿吝食其一仍怀其一还家入门大唿腹痛并仆地踯躅以死甲莫喻其故询其仆搜其身余饼在焉仍知中毒而亡吞声饮泣而已置产常州苏掖仕至监司家富甚啬每置产吝不与值所争一文必至失色后因置别墅与售者反覆受苦子在旁劝曰大人可增少金我辈他日卖之亦可得善价也掖愕然自尔少改杜邠公杜邠公悰厚自奉养常言平生不称意为三事其一为沣州刺史其二贬司农卿其三自西川移镇广陵舟次瞿塘为骇浪所惊唿唤不暇渴甚自泼汤茶吃也李昊李昊事前后蜀五十年资货巨万奢侈逾度妓妾数百尝读王恺石崇传骂为穷俭乞儿虞孝仁隋虞孝仁性奢侈伐辽之役以骆驼负函盛水养鱼以自给人抱瓮羊琇冬月酿常令人抱瓮须臾复易人酒速成而味好蒸㹠武帝食王武子家蒸㹠肥美异常怪而问之答曰以人乳饮㹠帝甚不平不毕食便去宋景文宋景文好设重幕内列宝炬歌舞相继坐客忘疲但觉漏长启幕视之已是二宿宋郊居政府上元夜读周易弟学士宋祁点华灯拥歌妓醉饮达旦翌日郊令人云相公寄语学士闻昨夜烧灯夜宴穷极奢侈不知记得那年上元同在州学吃斋煮饭否祁答曰寄语相公不知那年在州学吃斋煮饭为甚的金莲盆段文昌富贵后打金莲盆盛水濯足或规之答曰人生几何要酬生平不足也索银盆盥洗宁庶人宸濠既就擒拘宿公馆以铜盆与盥洗怒曰纵乏金盆独无银者耶其习于奢侈如此蔡太师厨中人宋时一士夫京中买一妾自言蔡太守府厨中人命作包子辞以不能诘之曰既是厨中人何曰不能妾曰妾乃包子厨中缕葱丝者曾无疑乃周益公门下士也有委之作志铭者无疑授此事为辞曰某人益公之门乃包子厨中缕葱丝者也岂能作包子哉厨娘中都下户每生女则爱护如捧璧甫长成则随其资质教以艺业用备士大夫采择其名目不一有所谓身边人本事人供过人针线人堂前人杂剧人拆洗人琴童棋童厨娘等项就中厨娘最为下色然非极富贵之家必不可用宝祐中有太守某者奋身寒素不改儒风偶奉祀居里饮馔粗率忽念昔留某官处庖膳出京都厨娘调羹极可口有便介如京谩作承受人书托以物色费不屑较未几承受人复书曰得之矣其人年可二十余近回自府第有容艺能书算旦夕遣以诣直不旬月果至初憩五里时遣脚夫先申状来乃其亲笔也字画端楷历序庆幸即日伏侍左右末乞以四轿接取庶成体面辞甚委曲殆非庸女子可及守为之破颜及入门容此循雅翠袄红裙参视左右乃退守大过所望少选亲朋集贺厨娘亦遽致试厨之请守曰未可展会明日且具常食厨娘请食菜品资次守书以示之厨娘谨奉旨举笔砚具物料内羊头签五分各用羊首十个葱齑五碟合用五十斤他物称是守固疑其妄然未欲遽示以俭鄙姑从之而密觇其所用翌旦厨娘发行奁取锅铫盂杓汤盘之属令小婢先捧以行灿烂耀目皆黄白所为大约已该五七十金至如刀砧杂器亦一一精致旁观者啧然厨娘更团袄围裙银索扳膊掉臂而入据坐胡床徐得切抹批脔方正惯熟条理精通真有运斤成风之势其治羊头洒置几上剔留脸肉余悉掷之地众问其故厨娘曰此皆非贵人所食矣众为拾顿他所厨娘笑曰汝辈真狗子也众虽怒无语以答其治葱齑取葱辄微过汤沸悉去须叶视碟之大小分寸而裁截之又除其外数重取心条之细似齑之黄者以淡酒醯浸渍余弃不惜凡所供备馨香脆美济楚细腻难以尽其形容食者举着无余俱各相顾称好既撤席厨娘整襟再拜曰此日试厨幸中各意后须照例支犒守方检例厨娘曰岂非待检例耶探囊取数幅纸以呈上曰是昨在某官处所得支赐判单也守视之其例每展会支赐或至三二百千守破悭勉从私叹曰吾辈力薄此等厨娘不宜常用不两月托故遣还小四海孙承祐尝馔客指其盘筵曰今日坐中南之蝤蛑北之红羊东之虾鱼西之枣栗无不毕备可谓富有小四海矣大饼王蜀时有赵雄武者累典名郡精于饮馔又能造大饼每三斗面擀一杖大于数间屋或豪家广席辄请献一枚剖用之犹有余其方不传众因号为赵大饼大卵大馒头正德时守备中贵人竟为奢靡有取鸡卵或鹅鸭卵破之不知何术分黄白而以牛胞刮净裹其外约斗许大熟而献客曰此驼鸟卵也又作馒头大于斗蒸熟而当席破之中有二百许小馒头各有馅而皆熟吴馔张江陵相公奔丧归所坐所舆则真定守钱普创以供奉者前为重轩后寝室以便偃息傍翼两庑庑各一童子立而左右侍为挥箑炷香凡用卒三十二舁之始所过州邑邮牙盘上食水陆过百品居正犹以为无下箸处而真守无钖人独能为吴馔居正甘之曰吾行路至此仅得一饱餐此语闻于是吴中之善为庖者召募殆尽皆得善价李后主姬宋时江南平大将获李后主宠姬见灯辄闭目云烟气易以蜡烛亦闭目云烟气愈甚曰然则宫中未尝点烛耶云宫中本阁每至夜则悬大珠光照一室如日中观此则李氏之豪侈可知矣杨国忠妓杨国忠凡有客设酒令妓女各执其事号肉台盘冬月令妓女围之号肉屏风又选妾肥大者于前遮风谓之肉障肉阵烛围封涉家宴使群婢各执一烛四面行立唿为烛围唾壶苻朗尝与朝士宴时贤并用唾壶朗欲夸之使小儿跪而张口唾而含出南宋谢景仁性整洁每唾辄唾左右人衣事毕即听一日浣濯每欲睡左右争来受之严世蕃吐唾皆美碑以口承之方发声婢口已巧就谓曰香唾盂肉双陆尚书王天华取媚世蕃用锦罽织成点位曰双陆图别饰美人三十二衣装锱素各半曰肉双陆以进每对打美人闻声该在某点位则自趋站之世蕃但一试便不复用严氏溺器严分宜父子溺器皆用金银铸妇人而空其中粉而彩衣以阴受溺淫筹严氏籍没时郡司某奉台使檄往见榻下堆弃新白绫汗巾无数不省其故袖其一出以咨众有知者掩口曰此秽巾每与妇人合辄弃其一岁终数之为淫筹焉诸葛昂隋末深州诸葛昂性豪侠渤海高瓒闻而造之为设鸡肫而已瓒小其用明日大设屈昂客数十人烹猪羊等长八尺盘作酒碗行巡自为金刚舞以送之昂至后日屈瓒客数百人大设车行酒马行炙挫碓斩脍硙轹蒜韭唱夜叉歌猳子舞瓒明日杀一奴子十余岁呈其头颅手足座客皆攫喉而吐之昂后日报设先令受妾行酒妾无故笑昂叱下须臾蒸此妾坐银盘仍饰以脂粉衣以绫罗遂擘胁肉以啖瓒诸客皆掩目昂于尔房间撮肥肉食之尽饷而止瓒羞之夜遁去昂后遭离乱狂贼来求金宝无可给缚于缘上炙杀之炼炭干符中有李使君出牧罢归深感一贵家旧恩欲召诸子从容托敬爱寺僧圣刚者致之僧极言其奢侈常馔必以炭炊恐不惬意李白若象髓猩唇或未能致他非所患也于是择日邀致备极丰洁诸子遇肴羞略不入口主人揖之再三唯沾果实而已及设餐俱置一匙于口各攒眉相盼有似啮蘖李不能解但以失饪为谢明日托僧往质其故言燔炙煎和俱未得法僧曰他物纵不可食餐出炭炊又可嫌乃曰凡炭必暖令熟谓之炼炭方可入爨不然犹带烟气僧拊掌曰此则非贫道所知矣及巢寇陷洛昆弟与僧同窜出谷饿至三日贼锋稍元出河桥见小店有脱粟饭僧倾囊中钱买于土杯同食甚觉甘美僧笑曰此非炼炭所炊皆低头惭嘿王黼王黼宅与一寺为邻有一僧每日在黼宅沟中取流出雪白饭颗漉出洗净晒干不知几年积成一囤靖康城破黼宅骨肉绝食此僧即用所囤之米复用水浸蒸熟送入黼宅老幼赖之无饥四尽梁鱼弘襄阳人常言我为郡有四尽水中鱼鳖尽山中麋鹿尽田中米谷尽村里人庶尽如意风俗通云齐人有女二家同往求之东家子鬼而富西家子好而贫父母不能决使其女偏袒示意女便两袒母问其故答曰欲东家食西家宿归田录云国初通判常与知州争权每云我是郡监有钱昆者浙人嗜蟹常求补外曰但得有蟹无通判处则可东坡诗云欲问君王乞符竹但忧无蟹有监州同舍生刘垂有口才曾号虚空锦说他日得志事曰有钱当作五窟堂呈香窟尽种梅花秦香窟周悬射脐越香窟植岩桂蜀香窟栽椒楚香窟畦兰四时草木各占一时予日入麝窟便足了一生死且为香鬼况于生乎其后仕而贪财不副心而卒舍利张虔钊镇沧州日因旱民饥发廪赈之方上闻帝甚嘉奖他日秋成倍斗征敛朝野鄙之在蜀问一禅僧云如何是舍利对曰剩置僦居即得舍利张但惭笑抱鸡养竹广记唐新昌县令夏侯彪之初下车问里正曰鸡卵一钱几颗曰三颗彪之乃遣取十千钱令买三万颗谓里正曰未便要且寄鸡母抱之遂成三万头鸡经数月长成令县吏与我卖一鸡三十钱半年之间成三十万又问问笋一钱几茎曰五茎又限十千钱付之买得五万茎谓里正曰吾未须笋且林中养之至秋竹成一茎十文积成五十万其贪鄙不道皆此类卖粪天子唐少府监裴舒奏请卖马粪计岁得钱二十万缗刘仁轨曰恐后代称唐家卖马粪非佳名也乃止婢担粪王夷甫妻郭氏贪令婢路上担粪王平子年十四年谏之郭怒曰夫人以小郎嘱新妇不以新妇嘱小郎捉澄衣裙将与杖平子力争得脱鬻水前燕太傅慕容评屯兵潞川以拒王勐鄣固山泉鬻水与军人绢一匹得水二石积钱帛如山士卒怨愤而败假子猷解宾王作利漕将代还凡有行衙所在竹皆伐卖之时人唿为假子猷钱当酒苏五奴妻善歌舞亦有姿色有邀请其妻者五奴辄随之人欲醉五奴以狎其妻多劝之酒五奴曰但多与我钱虽吃锤亦醉不须酒也偷鞋刺史郑仁凯性贪秽尝为密州刺史家奴告以鞋敝即唿吏新鞋者令之上树摘果俾奴窃其鞋而去吏诉之仁凯曰刺史不是守鞋人匿金叵罗魏神武帝宴僚属于坐失金叵罗窦太后令饮者皆脱帽果在祖孝征髻中见者以为深耻孝征怡然自若又孝征饮司马世云家藏铜叠三面为厨人搜出银佛张林奏毁佛寺有苏监察者检天下废寺凡银佛一尺以下多袖归人号苏扛佛温庭筠笑曰好对蜜陀僧献罗汉曹翰下江南日尽取其金帛宝货连百余舟私盗以归无以为名乃取庐山东林寺罗汉每舟载十余尊献之诏赐相国寺时谓之押扛罗汉盗伪辇王镇恶性贪既破姚泓盗取府库无算刘裕念其功不问又盗泓伪辇裕惊使人觇之镇恶剔取其金银弃辇于垣侧裕大笑科钱造像唐瀛州饶阳县令窦知范贪污有一里正死范集里正二百人为之造像各科钱一贯既纳钱二百千荡曰里正地下受罪先须救急我先选得一像且以贷之于袖中出像仅五寸许取油客子金蜀简州刺史安重霸黩货无厌州民有油客子者姓邓能棋其力粗赡安召与对敌只令立侍每落子俾其退立于西北牖下俟我算路乃进终日不下十数子而已邓生久立饥倦不堪次日又召或讽邓子曰此侯贿本不为棋何不献效而自求退邓生然之以中金数铤获免张鹭鹚开宝中神泉县令张某外廉而内实贪一日自榜县门云某月某日是知县生日告示门内典级诸色人不得辄有献送有一曹吏与众议曰宰君明言生日意令我辈知也言不得献送是谦也众曰然至日各持缣献之命曰寿衣宰一无所拒感领而已复告之曰后月某日是县君生日更莫将来无不嗤者众进士以鹭鹚诗讽之云飞来疑似鹤下处却寻鱼赎命北齐和士开见人将就戮多所营救得免即责其珍宝谓之赎命物张赵征钱名唐宋遗史张崇帅庐州不法民苦之既入觐人谓渠伊必不来后还征渠伊钱人不敢言但捋须而已崇又征捋须钱五代史补在赵礼自采石移永兴人曰眼中拔却钉矣后在礼还任每日征拔钉钱人须笔岭南兔不常有郡收得其皮使工人削笔醉失之大惧因剪己须为笔甚善更使为之工者辞焉诘其由因实对遂下令使一户输人须不能致辄责其值负绢布后魏胡太后幸藏库见布绢充盈恣从官所取唯章武王融与陈留侯李崇负绢过任遂至颠仆崇伤腰融损足太后使侍者夺其绢令其空出时人笑焉燕宋该性贪太祖欲厌其贪赐布百匹令自负归重不能胜乃至僵项利赐予南汉闽蜀皆称帝高从诲利其赐予所向称臣诸国贱之谓之高无赖利赒给宋张璪使契丹老病强行故事死于使者本朝及北朝赒给甚厚璪利之在道日食生冷求病死卒不死一门贪鄙唐崔湜为吏部侍郎贪纵兄凭弟力父挟子威咸受嘱求脏污狼籍父挹为司业受选人钱湜不知也长名放之其人诉曰公亲将赂去何不与官湜曰所亲为谁吾捉取鞭杀曰鞭即遭忧湜大怒惭裴佶姑夫唐裴佶尝话少时姑夫为朝官有雅望佶至宅会其退朝深叹曰崔照何人众口称美必行贿也如此安得不乱言未讫门者报寿州崔使君候谒姑夫怒呵门者将鞭之良久束带强见须臾命茶甚急又命酒馔又命秫为饭佶姑曰何前倨而后恭及入门有德色揖佶曰憩学中佶未下阶出怀中一纸乃赠官絁千匹元诞不贪元诞为齐州刺史在州贪暴有沙门为诞采药还诞曰师从外来有何得对曰唯闻王贪愿王早代诞曰齐州七万家吾每家未得三升钱何得言贪尉景北齐尉景性贪库狄干与景在神武坐请作御史中尉神武曰何意下求卑官干曰欲捉尉景神武大笑令优者石董桶戏之董桶剥景衣曰公剥百姓董桶何为不剥公壮观牧爱正德中陈民望为黄州守更新谯楼榜以壮观二字同知王卿陕人也颇有清誉指题谓邓震卿曰何名壮观自我西音乃赃官也相与一笑又绍兴府有扁云牧爱戚编修谓时守曰此扁可撤去自下望之乃收受字耳牧爱壮观是的对菜瓮聂豹字文蔚永丰人好讲阳阴之学而天性贪狡为苏州时纳贿无算尝封金于瓮为李通判所见伴云以菜寄父李曰拙妻正思菜遂取十二瓶去貌不敢问麻鞋一屋颜氏家训邺下一领军贪甚及籍没麻鞋亦满一屋钱痨严相嵩父子聚贿满百万辄置酒一高会凡五高会矣而渔猎犹不止京师名之曰钱痨不动尊刘宣武铸铁为算子子薄游妓家妓求钗奁刘子辞子姥曰君家库中青铜号为不动尊可惜朽烂刘子云吾父唤算子作长生铁况钱乎彼日烧香褥祝天地要钱生儿绢生孙金银千百亿化身岂止不动尊而已欺心报耳谈李士衡奉使高丽武人余英副焉所得礼币及诸赠遗士衡皆不关意余英虑船漏以士衡之物籍船底已物置其上无何遇大风船几覆舟人请减所载仓忙不暇拣择信手牛出弃之中流舟始定盖皆余英物也死友耳谈孝感县民齐尚贤张明时二人约为死友实以利合也偶夜行见火磷磷识其地掘之见银笋矗起二人大喜谓官具牲礼祭祷然后凿取刘已置毒盏中令张服之张亦腰斧而来乘醉击刘死而不知己已中毒也两人者皆死其家人往视银笋濯濯无迹万历乙未年事太仓库偷儿太仓库于万历戊戌中有偷儿从水窦中入窦隘攒以首无完肤矣亦得一大宝置顶际如前出至窦之半不意复有偷儿入俱不能退两顶相抵稿死而宝在其中久之拥水不流治渎始见见邸报神仙酒狯园浙东桐庐县旧有酒井相传有道人诣一酒肆中取饮饮毕辄去酿家亦不索值久之道人谓主媪曰数费媪酒无以报有少药投井中可不酿而得美酒乃从渔鼓中泻出药二丸色黄而坚如龙眼大投井中而去明日井泉腾沸挹之皆某醴香味逾于造者俗唿为神仙酒其家用此致富凡三十年而道人复来阖门敬礼道人从容问曰君家自有此井以来所入子钱几何主媪曰酒则美矣奈乏糟粕饲猪亦一欠事道人叹息以手探井中药即跃出置渔鼓中井复如旧古物江夏王义恭性爱古物常遍就朝士求之侍中何勖已有所送而征索不已何意不平尝出行道中见狗枷败犊鼻命仆取归饰以箱送之笺曰承复需古物今奉李斯狗枷相如犊鼻铜臭崔烈入钱五百万为司徒及辞帝帝曰悔不少靳可至千万子均字孔平亦有时名烈问均曰我作公天下谓何如对曰大人少有高名不谓不当为公但海内嫌其铜臭贪位夏侯嘉正性贪常言若能见水银成银一钱知制诰一日死亦无恨则天时夏官侍郎侯知一以年老敕令致仕知一乃诣朝堂跳跃驰走以示轻捷时谓不伏致仕朝野佥载滕王为隆州刺史多不法参军裴聿谏止之王怒令左右掴榻他日聿入计具诉于帝帝问聿曾被几榻聿曰前后八榻即令迁八阶聿归叹曰何其命薄若言九榻当入五品矣闻者哂之号八榻将军以人命戏汉书江都王建专为淫虐游章台宫令四女子乘小船建以足蹈覆其船四人皆溺二人死后游雷波天大风建使郎二人乘小船入波中船覆两郎溺攀船乍见乍没建临观大笑令勿救宫人姬八子有过辄令裸立击鼓或置树上久者三十日乃得衣或纵狼令啮杀之建观而大笑又欲令人与禽兽交而生子强令宫人裸而四据与羝羊及狗交北齐文宣淫暴杨愔虽宰辅每使进厕筹又尝置愔棺中载以而车几下钉者数四每视朝群臣多无故行诛乃简取罪人随驾号为供御囚手自刃杀持以为戏齐主问南阳王绰在州何事最乐对曰多聚蝎于皿器置狙其中观之极乐帝即命索蝎一斗置浴斛使人裸臣斛中唿号宛转帝与绰喜噱不已因让绰曰如此乐事何不驰驿奏闻唐成王千里使岭南取大蛇长八九尺以绳缚口横于门限之下州县参谒唿令入门忽踏蛇惊惶僵仆被蛇绕数匝良久解之以为戏笑又取龟及鳖令人脱衣纵龟等啮其体终不肯放死而后已其人痛号欲绝王与姬妾共看以为玩乐然后以竹刺龟鳖口或用艾炙背乃得放人被惊者皆失魂至死不平复矣水狱汉主聚毒蛇水中以罪人投谓之水狱剖视肠腹闽主曦谓学士周维岳曰岳身甚小何饮酒之多左右曰酒有别肠不必长大曦欣然命捽维岳下殿欲剖视其酒肠或曰杀岳无能侍陛下剧饮者乃舍之宋后废帝好杀游击将军孙超有蒜气剖腹视之佳射的齐高帝为宋中领军苍梧直入府时暑热帝袒裼苍梧画帝腹为射的自射之王天恩曰领军腹大是佳射的一箭便死后无复射不如以雹箭射之针典论刘表设大针于杖端客有被酒刂之以验醉醒晋史武帝太子恶舍人杜钖亮直置针于钖坐毡中刺之流血吞鳝梁邵陵王纶为南徐州刺史尝微服游市里问卖鳝者曰刺史何如答言躁虐纶怒令吞鳝以死试荆随燕荣为幽州总管道次见丛荆堪为笞箠取以试人人自陈无罪荣曰后有罪当免及后犯细过将挝之人曰前许见宥荣曰无过尚尔况有过乎搒捶如初食鳖杖左右隋崔弘度为太仆卿尝戒左右曰无得诳我后因食鳖问侍者曰美乎曰美弘度曰汝不食安知其美皆杖焉长安语曰宁食三斗醋不见崔弘度弔民伐罪周瀛州刺史独孤庄酷虐有贼问不承庄引前曰若健儿也能吐且释汝贼并吐之有顷庄曰将我作具来乃一铁钩长尺余甚利以绳挂于树间谓贼曰汝不闻健儿钩下死令以胲钩之遣壮士掣其绳则钩出于脑矣谓司法曰此法何如答曰吊民伐罪深得其宜庄大笑周兴周兴性酷每法外立刑人号牛头阿婆百姓怨谤兴乃榜门判曰被告之人问皆称枉斩决之后咸息无言周兴有罪诏来俊臣鞫之俊臣方与兴对食谓兴曰囚多不承奈何兴曰此易耳内囚大瓮中炽炭周之何事不承俊臣命取瓮炽炭徐起揖兴曰有内状推兄请入瓮肉雷来绍天禀鸷忍尝宰邰阳创铁绳千条或有问不承则急缚之仍以其半搥手往往委顿每虐威一奋百囚俱断轰响震惊时号为肉雷肉鼓吹李匡达性忍一日不断刑则惨然不乐尝闻捶楚之声曰此一部肉鼓吹也发墓沥血梁豫章王悰母吴淑媛先侍齐东昏及幸于武帝七月而生悰悰年十四五频梦一少年肥壮自挈其首对悰淑媛询梦中形色颇似东昏为言其故悰乃私发东昏墓出其骨沥血试之骨渗有征矣在西州生次男月余潜杀之既瘗夜遣人发取其骨又试之杀婢妾石太尉崇每邀宴集令美人进酒客饮不尽使黄门斩美人王丞相与大将军尝共访崇丞相素不能饮辄自勉强至于沉醉至大将军故不饮以观其气色已斩三人丞相劝敦使尽敦曰彼自杀人于我何与诗话杜大中自行伍为将与物无情西人唿为杜大虫虽妻有过以公杖杖之有爱妾才色惧绝大中笺表皆出其手尝作临江仙词有彩凤随鸦之句一日大中见之怒曰鸦且打凤掌其面折项而毙一瓜杀三妾曹操宴诸官于水阁时盛夏酒半酣唤侍妾用玉盘进瓜妾捧盘低头以进操问瓜熟否对曰极熟操怒斩之坐客莫敢问故操更唿别妾进瓜群妾皆惊内一妾聪敏遂整容而前操问如初对曰不生操怒复斩之再唿进瓜无敢前者一妾名兰香操所深昵众妾皆逊之香乃擎盘齐眉而进操问曰瓜味如何曰甚甜操大唿速斩之坐客皆拜伏请罪操曰公安坐听诉其罪前二妾吾斩之者久在承应岂不知进瓜必须齐眉而捧盘耶及答吾问皆开口字斩其愚也兰香来未久极聪慧高捧其盘是矣复对以合口字足知吾心吾用兵之人斩之以绝其患见花木考凶僧僧慧林谈经吴门村中有孀妇素佞佛制禅履馈之僧疑妇悦已夜持刀逾恒而入直逼妇榻妇不从斩妇头及其一婢复逾垣而去适妇死之前一日有族伯索逋税与妇哄邻疑伯之杀妇也讼于太仓丞陆楷陆讯之急遂诬服索其首不得苛掠不已伯之女方十四痛父甚乃自经嘱父断已首代之时妇已死月余女首淋漓若生陆讯其故伯不得已以实对陆心悸遂发病梦有神告曰古刹慧林以其名访之果谈经僧也已逃矣遣捕密侦获于镇江自云已杀女子五十辈矣搜其囊得妇首漆而与俱每兴至则熟视其淫暴如此苻生前秦苻生无一目七岁时祖洪戏之谓侍者曰吾闻瞎儿一泪信乎侍者曰然生怒引佩刀自刺出血曰此亦一泪也洪大惊鞭之生曰性耐刀槊不堪鞭捶后即位凶暴时虎狼为虐不食六畜专务食人群臣请禳之生曰野兽饥则食人饱自当止何禳之有食人朱粲有众二十八万剽掠汉淮间军中乏食教士卒烹妇人婴儿啖之曰肉之美者无过于人但使他国有人何忧于馁置揭磨寨以人为粮及降唐段确乘醉侮粲曰闻卿好啖人人作何味粲曰啖醉人正如糟彘肉耳遂杀确烹食之唐张茂昭为节镇频吃人肉及除统军到京班中问曰闻尚书在镇好食人肉虚实茂昭笑曰人肉腥而且忍争堪吃靖康丙午岁金狄乱华六七年间山东京西淮南等路荆榛千里米斗至数千钱且不可得盗贼官兵以至民居更互相食人肉之价贱于犬豕肥壮者一枚不过十五钱全躯暴以为腊登州范温率忠义之人汛海到钱塘有持至行在充食老瘦男子谓之饶把火妇人少艾者名之为美羊小儿唿为和骨烂又通目为两脚羊食人胆五代赵思绾反尝言食人胆至千刚勇无敌每杀人辄取胆以酒吞之后郭从义所擒生食人耳宋王彦升俘获胡人置酒宴饮以手裂其耳咀嚼久之徐引卮酒俘者流血被面痛楚叫号彦升谈笑自如勇士相啖吕氏春秋齐勇者一居东郭一居西郭途遇而饮索肉不得乃笑曰子肉也我肉也何别求肉为因抽刀割肉相赠啖之肉尽而死汲桑汲桑盛暑中睡重裘累茵使十余人扇不得凉斩扇者军中谣曰奴为将军何可羞六月重茵被狐裘不识寒暑断人头高昂高昂与郑严祖握槊刘贵召严祖昂不时遣枷其使使曰枷时易脱时难昂即以刀就枷刎之曰何难之有贵不敢校李凝道唐龙游令李凝道褊性姊男才七岁故恼之即往逐不遂以饼诱得之咬其胸背流血皇甫湜皇甫湜尝命其子松隶诗数首一字小误诟詈且跃手杖不及则啮腕血流尝为蜂螫手指乃大躁散钱与里中儿及奴辈箕敛蜂窠山聚于庭命槌碎绞汁以酬其痛穆宁唐穆宁为刺史其子已为尚书给事皆分值供馔少不如意必遭笞杖一日给事当值出新意以熊白鹿脯合而滋之春美异常宁食之致饱诸子咸羡以为行有重赏及食饱仍杖之曰如此佳味何进之晚石虎古虎命太子邃总百揆邃以事为可呈呈之虎恚曰此小事何足呈时有所不闻虎复恚曰何以不呈诮责笞箠月至再三邃其恨遂谋逆王述王蓝田述性急尝食鸡子以箸刺之不得便大怒举以掷地鸡子于地圆转未止仍下地以履齿碾之又不得嗔甚复于地取纳口中啮破即吐之王思魏王思为司农性急尝书蝇集笔端驱去复来再三思自起拔剑逐蝇不得取笔掷地踏坏之陈都宪事都御史陈智性刚而躁挞左右人无虚日洗面时用七人二人揽衣二人揭衣领一人捧盘一人捧漱水碗一人执牙梳稍不如意便打一掌至洗毕鲜有不被其掌者方静坐若左右行过履有声者即挞之有相知劝以宽缓乃置一木简刻戒暴怒三字于上以示儆及有忤之者辄举木简挞之无数陈都宪尝坐堂偶有蝇佛其面即怒叱从者擒拿从者纷然东奔西突为逐捕状少顷俟其怒解禀问拿何人乃叱之曰是蝇又尝岸帽取银簪剔指甲失坠于地怒而起坐自拾簪触地砖数次方已丰南隅事鄞县丰南隅坊以建言有直声居乡性最暴朋友稍拂意即命干人冘杀之其人应命必阴以告友友即伪为中毒仆地坊见之必大笑尽诉其胸中之怒良久命舁出次日此友复来骇问所以不死状佯应曰家中急救得解坊即与欢好和初亦不追诘虽至厚之交一岁必三四冘焉丰礼部尝要沈明臣结忘年交岁余人或恶之曰是尝笑公文者即大怒设醮诅之上帝凡三等云在世者宜速捕之死者下无间地狱勿令得人身一等谐公卿大夫与有睚毗者二等文士布衣沈为首三等则鼠蝇蚤虱蚊也斩石人骂伍胥刘子光出征道暍无水山南见一石人问何处有水石人不答拔剑斩之须臾水山吴郡五闳渡钱塘江遭风船欲覆闳拔剑砍水痛骂伍胥风稍缓获济王君廓王君廓往击窦建德将出战李靖遏之君廓发愤大唿目及鼻耳一时流血郭崇韬郭崇韬素疾宦者谓魏王继岌曰大王他日得天下騬马亦不可乘之投溷李贺有表兄与贺有笔砚之旧恨贺傲忽贺死复绐取其稿尽投溷中碎碑干符中颜摽典鄱阳郡鞠场公宇初构请姚碉杰纪其事文成粲然千余言摽欲删去二字岩杰不从摽怒时已刊石命碎其碑范廷召宋范廷召恶飞鸟见必射之所居处鸟必绝种又最恶驴鸣闻之辄为击杀独步来梁安成王萧佽博雅擅文章吏部尚书柳信言差堪拟敌一日闻佽卒宾从往候信言信言乃屈一脚跳出连称曰独步来独步来众宾舞蹈为贺忿撤乐干通中众客赴郡宴妓乐甚盛一少年勇于见色甫就席一客以有服辞固请撤乐少年忿然责之曰败一席之欢者尔也其所谓不自殒灭祸延过客者耶宾主哄堂截肠塞创北齐彭乐与周文决战被刺肠出纳之不尽截出复战隋张定和虏刺之中颈这和以草塞创而战神气自若虏遂败杜伏威唐杜伏威与陈稜战射中伏威额怒曰不杀汝箭不拔驰入稜阵获所射将使拔箭已斩之任城王魏任城王章善左右射好击剑百步中于悬发乐闻国献虎彪文加锦斑以铁为槛骁勇之徙莫敢轻视章曳虎尾以绕臂虎弭无声时南越献白象章在帝前手顿其鼻象伏不动桓石虔晋桓石虔有材干矮捷绝伦随父豁在荆州于猎围中见勐兽被数箭而伏诸督将素知其力戏令拔箭石虔因急往拔一箭勐虎踞跃石虔亦跳高于勐兽复拔一箭而归时人有患疾者谓曰桓石虔来以怖之病者多愈羊侃南史羊侃膂力绝人所用弓至二十石马上用六石弓尝于衮州尧庙蹋壁直上至五寻西桥有数石人长八尺大十围侃执以相击悉皆破碎少时仕魏为郎以力闻魏帝尝谓曰郎官谓卿虎岂羊质虎皮乎试作虎伏侃因伏以手抉殿槛没指彭博通等唐河间人彭博通曾于讲堂上阶上临阶而立取鞋一緉以臂夹令有力者后拔之鞋底中断彭脚终不移牛驾车正走彭倒曳车尾却行数十步曾游瓜步江有急风张帆彭捉尾缆挽之不进元时攸张子云者身长八九尺为人担米肩各一石首戴五斗而行无窘步尝卧石桥上其首去地数寸欧千斤洪武初京师列校也幼以膂力得名城中少年数辈欲悔之欧乃脱衣以手挽起廊柱聚衣裙压于柱下众皆眙咢走避适西域入贡回回善扑跌者自号铁力汉朝廷募欧与较胜之即日改授太仓卫百户后虽老尝乘马过独板桥马蹐不能行欧以右臂挟其马高步而过从皆伟之天后好谄襄州胡延庆以丹漆书龟腹曰天子万年进之凤阁侍郎李昭德以刀刮之并尽奏请付法则天曰此非恶心也舍不问朱前疑上书则天云臣梦见陛下御宇八百岁后大喜即授拾遗又刑寺系囚将决乃共商于狱墙内外作大人迹长五尺至夜分众大叫内使推问对云有圣人现身长三丈面黄金色云汝等皆坐冤然勿忧天子万年即有恩赦后令把火照视有巨迹遂大赦天下改为大足元年赤心石武后时争献祥瑞洛滨居民有得石而剖之中赤者献于后曰是石有赤心李昭德曰此石有赤心其余岂皆谋反耶代牺图天后疾遍祭神庙给事中阎朝隐尝诣少室因亲撰祝文以身代牺沐浴伏于俎盘令僧道迎至神所观者如堵后病愈特加赏赉张元一乃画代牺图以进后大笑霍献可郭弘霸零献可以希旨为忠一日头触玉阶请诛狄仁杰裴行本遂至损额故以绵帛裹于巾下常令露出冀后见之郭弘霸自陈讨徐敬业誓抽其筋食其肉饮其血绝其髓武后大悦授御史时号四其御史熨衣宋武帝虽衣浣衣而左右必须鲜洁尝有侍臣衣带卷折帝怒曰卿衣带如绳欲何所缚吏部何敬容希旨常以胶清刷鬓衣裳不整伏床熨之暑月背为之焦七岁尚书梁武伐齐袁昂不屈后梁以为民部尚书帝谓曰齐明帝用卿为黑头尚书我用卿为白头尚书良以多愧对曰臣生四十七年于兹矣四十以前臣之自有七年以后陛下所养七岁尚书未为晚达谀语桓玄篡位床忽陷殷仲文曰圣德深厚地不能载西都倾覆元皇帝始为晋王四海宅心其年十月中新蔡县吏任侨妻胡氏产二女相向腹心合自胸以上脐以下分盖未有之妖也时内史吕会上言案瑞应图云异根同体谓之连理草木之属犹以为瑞今二人同心天垂灵象故易云二人同心其利断金斯盖四海同心之瑞不胜喜跃谨画图上识者哂之北齐武成生齻牙诸医以实对帝怒徐之才曰此是智牙主聪明长寿帝大悦王世充有异志道士醒法嗣自言解图谶取庄子之人间世德充符二篇以进曰上篇言世下篇言充言相国当德被人间而应符命也世充大悦教谄陈太仆万年内行修美然善事人丞相丙吉病中二千石上谒问疾遣家出丞出谢谢已皆去万年独留昏夜乃归吉荐之为御史大夫子咸字子康年十八有异材抗直敢言万年尝病召咸教戒于床下语至夜半咸睡头触屏风万年大怒欲杖之曰乃公教戒汝乃不听耶咸叩头谢曰具晓所言大要教咸谄也万年乃不复言张昌宗元载天后宠幸张昌宗其弟昌仪为洛阳令请嘱无不从者尝早朝有选人姓薛以金五千两并状赂之昌仪受金以状授天官侍郎张钖数日钖失其状以问昌仪昌仪曰我亦不记但姓薛者即与之钖惧退索在铨姓薛者六十余人悉留注官元载弄权舞智政以贿成有丈人来从载求官但赠河北一书面遣之丈人不悦行至幽州私发书视之无一言唯置名而己丈人不得已试谒判官闻有载书大惊立白节度使遣大校以箱受书馆之上舍赠绢千匹偷媚宋张说为承旨士争趋之时富川王质吴兴沈瀛夙负志誉及同官柩属交以诣说为戒众闻而壮之一日质潜往诣说升堂瀛已先在相视愕然竟迫清议而去改姓孤令相绹奋自单族每欲繁其宗党与崔卢抗衡人有投者不吝通族由是远近争趋至有姓胡冒令者进士温庭筠戏为词曰自从元老登庸后天下诸胡悉带令又有不得官者欲进状请改姓令狐尤可笑冒族崇宁末策进士蔡嶷以阿附得首选往谒蔡京认为叔父京命二人攸翛出见嶷亟云向者大误公乃叔祖二尊乃诸父行也割股放生王荆公为相每生日朝土献诗为寿光禄卿巩申不娴书以大笼贮雀鸽搢笏开笼每一鸽一雀叩齿祝之曰愿相公一百二十岁时有边寨之主妻病而虞侯割股以献者时嘲之曰虞侯为夫人割股大卿与丞相放生程师孟张安国程师孟尝请于荆公曰公文章命世某幸与公同时愿得公为墓志庶传不朽公问先生何官程曰非也某恐不得常侍左右预求以俟异日又王雱死张安国披发借草哭于柩前曰公不幸未有子今夫人有娠某愿死托生为公嗣京师嘲曰程师孟生求速死张安国死愿托生鸡鸣犬吠韩平原作南园于吴山上其中有所谓村庄者竹篱茅舍宛然田家气象韩游其间甚喜曰撰得绝似但欠鸡鸣犬吠耳即出游他所忽闻庄中鸡犬声令人视之乃府尹赵师𢍰所为也韩大笑遂亲爱之有太学生嘲以诗曰堪笑明庭鸳鹭甘作村庄犬鸡一日冰山失势汤燖镬煮刀刲后平原败复有诗云侍郎自号东墙曾学犬吠村庄今日不须摇尾且寻土洞深藏松寿程松谄事韩侂冑自钱塘令拜谏议满岁未迁殊怏怏乃市一妾名曰松寿韩曰奈何与大谏同名答曰欲使贱名常达钧听金作首饰太监怀恩得赐金二锭转奉钱溥溥忻然受之曰当与房下作首饰常常顶戴太监贡女唐进士宇文翃有女国色不轻许人时窦璠年逾耳顺方谋继室翃以其兄谏议正有气焰遂以女妻璠献妾锦衣廖鹏以骄横得罪有旨封其宅舍限五日逐去其妾四面观音者请见朱宁而解之宁一见喜甚留之五日则寂然无趣行者矣治事如初宁自是常过鹏宿从容语鹏曷赠我鹏曰揖以侍父则不获效一夕杯酒敬奈何不若为父外馆宁益爱昵之夺妻刘太常介继娶美艳冢宰张采欲夺之乃问介曰我有所求肯从我始言之介曰一身之外皆可奉公采曰我所求者新嫂也敢谢诺少顷强舆归矣敬名冯道门客讲道德首章有道可道非常道门客见道字是冯名乃曰不敢说可不敢说非常不敢说熊安生将通名见徐之长和士开二人适同坐熊以之才讳雄士开讳安乃称触触生群公哂之薛昂谨事蔡元长至戒家人避其名与宾客会饮有犯京字者必举罚平日家人辈误犯必加叱詈或自犯则自批其颊以示戒宣和末有朝士新买一婢颇熟事因会客命出侑樽一客语及京字婢遽请罚酒问其故曰犯太师讳一座骇愕询之则薛太尉家婢也方巨山名岳为赵相南仲幕客赵父名方乃改姓万已而又为丘山甫端明属丘名岳于是复改名为万山王彦父名师古尝自讳砚为墨池鼓为皮棚犯者必校一日有李彦古往渴刺云永州司户参军李墨池皮棚谨祗候参彦大喜示其子弟曰奉人当如此矣章惇拜相安惇为从官因嫌名见时但称享或作诗嘲曰富贵只图安享在何须损却一生名觚不觚录谦称王元美云余旧闻正德中一大臣投刺刘瑾云门下小厮嘉靖中一仪部郎谒翊国公云渺渺小学生今复有自称将进仆神交小子未面门生沐恩小的皆可呕哕万拜朱浚晦翁曾孙也谄事贾似道每进札子必曰某万拜时代谓之朱万拜跪尹旻偕贰欲诣汪直属王越为介私问跪否越曰安有六卿跪人者乎越先入旻阴伺越跪白叩头及旻等人皆跪越尤之旻曰吾见人跪特效之耳谀足宋彭生为李宪洗足曰中尉足何香也宪以足蹴其项曰奴不亦谄乎洗鸟大学士万安老而阴痿徽人倪进贤以药剂汤洗之得为庶吉士授御史时人目为洗鸟御史咽唾日陆眷本出西辽初为厍傉官家奴诸大人会集皆持唾壶惟厍傉官独无乃唾入陆眷悉咽之曰愿使主君之智慧禄相尽携入我腹中作马镫唐张岌谄事薛师怀义掌擎黄幞随薛师后于马傍伏地为其马镫世庙时严世蕃用事戏唿王华曰华马王即伏地侯乘而白郎中亦其狎客也即伏地作马杌严因践而乘之尝秽魏元忠病御史郭弘霸往候视便溺即染指尝贺曰甘者病不廖今味苦当愈魏恶而暴之和士开为尚书威权日盛偶患伤医云应服黄龙汤士开有难色有侯之者请先尝一举而尽谄马赵元楷为交河道行军大总管谄事元帅侯君集君集马病颡疮元楷指沾其脓嗅之父谄子蔡京未去位朝廷差童贯偕子攸往取辞位表京失措并子唿为公严嵩溺爱其子诸曹以事白初尚曰与小儿语至后曰与东楼语东楼世蕃别号也怀相国寺嘉靖末金陵吴扩有诗名曾有元日怀严分宜相国诗一友见之戏曰开岁第一日怀朝中第一官如此便做到腊月晦亦未怀及我辈也吴虽笑而甚惭江陵相公事张居正父初死都御史陈瑞癸丑所取士也驰至江陵乘幔舆以谒入门从者易白服华解纱帽出麻冕于袖而戴上已复加绖伏哭尽哀毕则请见太夫人不出跪于庭良久太夫人出复伏哭前谒致慰乃侍坐有小阉者居正所私留以役也太夫人睨而谓陈君幸一盼睐之瑞拱立揖阉曰陈瑞安能为公公重如公公乃能重陈瑞耳江陵奔丧至楚楚方伯至披衰绖代孝子守苫次江陵大悦不逾年方伯遂抚楚中官魏朝奉太夫人北上所经由浒步皆设席屋张彩幔徐州兵备副使林绍至身杂挽船卒中为之道护张相国病百僚俱为设醮祝厘每行香宰官大僚执炉暍日中当拜章则并跪竟夕弗起至有赂道士俾数更端以息膝力者南都效之尤以精诚相尚其厚者亦再三举一中丞万于人曰三举而吾与者三膝肿矣祭文谄语王相国荆石宅忧某县令作祭文称相国为元圣封公为启圣夫子王却之看墓杜宣猷除宣城中官力也宣城为中官区薮杜每寨食散遣将吏挈酒食祭诸宦先冢时人谓人敕使看墓奔丧唐书高力士父丧左金吾大将军程伯献少府监冯绍正直就其丧所披发痛哭甚于己亲宋史梁师成妻死苏叔党范温皆衰绖临哭尤可笑前代宦者亦有妻汉丞相御史条奏石显恶免官与妻子徙归故郡唐高力士娶吕玄晤妹李辅国娶元擢女干妻已有可笑况复生儿汉书灵帝崩时市贾小民有相聚为宣陵孝子者诏皆除太子舍人北齐和士开母丧托附者咸往奔哭邺中富商丁邹严兴并为义孝敬无须唐中宗时宦官用事窦从一为雍州见讼者无须必曲加承接每有误者不敢须少司徒王祐谄事太监王振振一日问曰王侍郎何故无须曰老爷无须儿子岂改有须疯汉及第刘蕡杨相嗣复门生也对策以直言忤时中官尤恨中尉仇士良谓杨曰奈何以国家科第放此疯汉及第耶杨大悚惧即答曰嗣复昔与蕡及第时犹未疯耳冯希乐冯希乐善佞尝谒长林县令赞云仁风所感勐兽出境昨入县界见虎狼相尾西去少顷村老来报昨夜大虫连食三人令诘之冯曰是必便道掠食答誉三原王公恕巡抚江南云间钱学士溥而誉盛德不已公曰得无有干乎钱曰即此明哲非人所能也以讼状出诸袖中公曰此事难行钱曰彼怜我数至数餽似不可恝公许之又出一状于袖中曰谚云一客不发生两主公笑曰足以答公誉矣势利徽州某上舍不读书而好为势交一日里人有读陶公归去来辞者至临清流而赋诗遽问曰是何处临清刘副使幸携带往贺之里人曰此归去来辞语乃曰只疑见任上京若归去者吾不往矣贺美之与伊德饮一富民家民以德载贵人也谄奉之而不识伊字屡唿曰尹大人酬酢重沓略不顾贺贺斟大觥唿之曰尔且与我饮一杯不要旁若无人有吴生者老而趋势偶赴广席见布衣者后至略酬其揖意色殊傲已而见主人恭甚私询之乃张伯起也更欲殷勤致礼张笑曰适已领过半揖但乞补还勿复为劳金楼子载子路事孔子尝游于山使子路取水逢虎于水所与共战揽尾得之纳怀中取水还问孔子曰上士杀虎如何子曰上士持虎头又曰中士杀虎如何子曰中士捉耳又问曰下士杀虎如何子曰捉虎尾子路出尾弃之晋明帝诏明帝函封诏与庚公信误致王丞相即开视未云勿使冶城公知丞相答曰伏读明诏似不在卧臣开臣闭无有见者帝甚愧数月不敢见王公急泪无泪宋世祖至殷贵妃墓谓刘德愿曰卿等哭妃若悲当加厚赏刘应声号恸涕泗交横即拜豫州刺史帝又令羊志哭羊亦呜咽甚哀他日有问羊者卿那得此副急泪羊曰我尔日自哭亡妄耳王元景使梁刘孝绰送之泣下无景无泪谢刘曰卿勿怪我别后当阑干耳廖恩无过熙宁中福建贼廖恩聚徒党于山林已听招抚出降朝迁赦罪授右班殿圻既至有司供脚色一项云历任以来并无公私过犯见者哂之宗权非反蔡州秦宗权继黄巢称僭十年之间屠脍生聚即为汴帅朱全忠所擒槛送至京京尹孙揆率府县吏阅之宗权即槛中举首曰宗权非反天尹哀之观者皆笑唐宋士子唐时有士子奔马入都者人问何急如此答曰将赴不求闻达科宋天圣中置高蹈丘园科许本人于所在自投状求试时人笑之韩麒麟韩麒麟为齐州刺史寡于刑罚从事刘普庆说以立威韩曰人不犯法何所戮乎若必须暂断已立威名当以卿应之刘惭惧而退天后时三疏则天革命拜官不可胜数张鷟为谣曰初阙连年载拾遗平斗量把推侍御史腕脱校书郎有沈全交者续云评事不读律博士不寻章面煳存抚使眯目圣神皇御史纪先知弹劾以为谤讪宜付法则天笑曰但使卿等不滥何虑天下人语不须与罪先知甚惭拾遗张德生男私宰羊饮宴同僚补阙杜肃怀肉上表以闻明日太后谓德曰闻卿生男何从得肉德叩头请罪太后曰朕禁屠宰吉凶不预卿自今召客亦须择人因出表示之肃大惭周御史彭先觉无面目如意年中断屠极急先觉知巡事定鼎门草车翻得两腔羊门家告御史先觉奏合宫尉刘缅当屠不觉察决一顿杖肉付南衙官人食缅惶恐缝新裈待罪明日则天批曰御史彭先觉奏决刘缅不须其肉乞缅吃却举朝称快先觉于是乎惭费祭酒双槐岁钞凤翔太学生虎臣上疏谏万岁山勿架棕棚宪庙奇之祭酒费訚不知也惧贾祸乃会六堂鸣鼓声罪铁索锁项以待俄官校宣臣至左顺门传温旨劳之曰尔言是棕棚即拆卸也訚闻大惭背刺尽忠字嘉靖中南京礼部右侍郎黄绾为言官所诋自言背刺尽忠报国四字下南京法司复勘天下笑之按正德五年锦衣卫匠余刁宣上疏自言背刺精忠报国字诏本卫执之杖三十发海南充军着国史黄见之不当愧入地耶嗟首岳武穆事宁可再哉自宫宣德中金吾卫指挥同知傅广自宫请效用内庭上曰此人已三品更欲何为而勇于自残以希进用下法司问罪还职不得复任事皇后阿㸙冬召王公近臣入阁守岁酒酣上谓御史大夫窦从一曰闻卿久旷今夕为卿成礼窦拜谢俄而内侍引烛笼步障金缕罗扇其后有人衣缕衣花钗令与窦对坐却扇易服乃皇后老乳母王氏本蛮婢也上与侍臣大笑诏封营国夫人嫁为窦妻俗称乳母之婿曰阿㸙窦每进表自称翊圣皇后阿㸙欣然有自负之色路巖唐路巖出镇坤维开道中衢恣为瓦石所击时薛能权京尹岩谓能曰临行劳以瓦砾相饯能得举手板对曰旧例宰相出镇府司无例发人卫守巖有惭色任佃嘉靖间任佃以御史谪江陵知县或有公移与邻界知县辄称即将某人如何某事如何邻县知县不堪因署其公移尾答之曰即将即将又即将即将二字好难当寄语江陵任大尹如今不是绣衣郎任见之默然误解卦影唐埛知谏院费孝先为作卦影有一衣金紫者持弓矢射落一鸡荆公生命属酉唐即抗疏弹之冀得擢用上怒谪监广州军资库埛叹曰射落之鸡乃我也卢多逊卢相多逊南迁入于道傍逆旅有老妪颇能言京邑事卢问其何为居此妪颦蹙曰我本中原士夫家子任某官卢多逊作相令吾子枉道为某事吾子不从卢衔之中以危法尽室窜南谎未周岁骨肉沦没唯老身流落山谷间彼卢相者妒贤怙势恣行无忌终当窜幸未死间或可见之耳多逊间妪言默然趣驾万安宪宗晏驾内监于宫中得书一小箧皆房中术也悉署曰臣安进太监怀恩袖至阁下示万安曰是大臣所为乎安惭汗不能出一语已而科道劾之怀恩以其疏至内阁令人读之安跪而起起而复跪恩令摘内牙牌曰请出矣乃遑遽奔出索马归第初安久在内阁不去或微讽之答曰安惟以死报国及被黜有道看三台星犹冀复用也不肯丁忧唐御史中丞李谨度遭母丧不肯举发哀讣到皆匿之官僚苦其无耻令本贯瀛州申谨度母死尚书牒御史台然后哭又员外郎张栖贞被讼诈遭母忧不肯起对巢由拜郭昱侠中诡僻登进士耻赴常选献书宰相赵普自比巢由朝议恶其矫激久不调后复伺普望尘自乞普笑谓人曰令日甚荣得巢由拜于马首月犯少微谢敷隐居会稽山初月犯少微占云处士当之时吴国戴逵名重于敷甚以为忧俄而敷死会稽士子嘲云吴中高士一时求死不得桓温似刘琨桓温自以雄姿风气是宣帝刘琨之俦及伐秦还于北方得一巧作老婢访之乃刘琨婢也一见温便潸然泣曰公甚似刘司空温大悦出外整理衣冠又唿问之婢云面甚似恨薄眼甚似恨小须甚似恨赤形甚似恨短声甚似恨雌温于是褫冠解带昏然而睡不怡者累日王建王建尝坐徙刑但无杖痕及得马涓为从事涓好诋讦建恐为所讥因问曰窃闻外议以吾曾遭徒刑有之乎涓曰有之建恃无杖痕对众袒背示涓曰请足下试看遭责杖而肌肉如是涓乃抚背曰大奇当时何处得此好膏药来宾佐失色王庐江王含作庐江郡贪浊狼籍王敦护其兄故于众坐称家兄在郡定佳庐江人士咸称之时敦以震主之威一坐畏敦击节而已何充为敦主簿在坐正色曰充即庐江人所闻异于此敦默然誉词成句黔郡刺史新任公宴时伶人致词曰为报吏民胥庆贺灾星退去福星来刺史喜其善誉问谁撰此将遗赉之伶人对曰此郡中迎官成句冒从侄王凝侍郎按察长沙日有新授柳州刺史王某者将赴任抵于湘川谒凝启云某是侍郎诸从子侄合受拜凝问其小名答曰通郎乃令左右促召其子至诘曰家籍中有通郎否子沉思少顷乃曰有之合是兄矣凝始命邀王君受以从侄之礼因问前任何官答曰昨罢北海盐院旋有此授凝闻之不悦既退语其子曰适来王君资历颇杂非吾枝也遽征属籍果有能郎已于某年某日物化矣凝睹之怒翌日厅内备馔招之王望凝俗屈膝忽被二壮士挟而扶之鞠躬不得凝前语曰使君非吾宗也昨误受君拜今谨奉还遂拜之如其数讫乃令坐与餐复谓曰当今清平之代不可更乱入人家也在庭吏卒悉笑王惭赧食不下咽斯须踧躇而去唐庞严及第后登科录讹本倒书名姓为严庞有江淮举子姓严者乃冒为从侄往京谒庞延纳极喜会同食问及族人都非庞姓乃讶之因问郡何姓举子怪曰叔姓严侄亦姓严何更相诘庞大笑曰君谬矣余自名严何事见攀为族举子狼狈谢去林逋孙鹤山后陈嗣初太史家居有求见者称林逋十世孙坐少选陈取林传俾其读之读至和靖终身不娶无子客默然嗣初因赠诗曰和靖当年不娶妻如何后代有孙儿想君自是闲花草不是孤山梅树枝苏有魏芳者自称鹤山后请为公建祠因规奉祀公裔孙白其诈芳不能争竟得罪而犹自诧为公后不已或问文靖去君几世曰十世因戏云若尔君家十世祖媪应配彼翁大是不堪误认从叔进士何儒亮自外州至访其从叔误造郎中赵需宅自云同房会冬至需家致宴儒亮即是同房便令入宴何氏姑姊妹尽在坐焉馔毕徐出需大笑儒亮羞不敢出京师人因号需为何郎中鲍当真宗时薛尚书映知河南府法曹鲍当先失其意后献孤雁诗遂沐优渥薛尝暑月诣其廨舍当方露顶狼狈入易服抱板而出忘其幞头薛严重左右莫敢言者坐久之月上当顾见发影大惭以公报袖掩头而走李庆远中郎李庆远初事皇太子后因恃宠请託遂屏之然犹以见亲给人一日中客腹痛作楚曰适太子赐瓜多食致病须臾霍乱吐出粗粝饭及黄臭韭齑客大嘲笑刘生刘生者好夸诩尝往吊无钖邹氏客叩曰君来何晏生曰昨与顾状元同舟联句直至丙夜是以晏耳少顷顾九和至问先生何姓客曰此昨夜联句之人也生默然他日又与华氏子弟游惠山手持华光禄一扇群知其伪也不发时光禄养疴山房徐引入揖坐生不知为光禄因示以扇光禄曰此华某作先生何自求之生曰与仆交好二十年何事于求光禄曰得无妄言生曰妄言当创其活众笑曰此公即华光禄也相与哄堂钖人为之语曰状元联句光禄题诗方相侄启颜录唐有士人姓方好矜门第但姓方贵人必认为亲或戏之曰丰邑公相何亲也遽曰再从伯父戏者叹曰既是方相侄只堪吓鬼丰邑坊造卖凶器所也修史人李至刚修国史只服士人衣巾辄自称修史人李至刚时馆中诸公闻之大笑遂唿为羞死人李至刚庐陵魁选吉州士子赴省书先牌云庐陵魁选欧阳伯乐或诮之曰有客遥来自吉州姓名挑在担竿头虽知汝是欧阳后毕竟从来不识修闵子骞后宋何昌寓为吏部尚书有一客姓闵求官问曰君是谁后答曰子骞后何掩口而笑谓坐客曰遥遥华胄元吴榜夏竦常统师西伐揭榜塞上云有得赵元昊头者赏钱五万贯爵为西平王无昊使人入市买箔陕西荻箔甚高倚之食肆门外佯为食讫遗去至晚食肆窃善以为有所获也徐展之乃元昊购竦之榜悬箔之端云有得夏竦头者赏钱两贯文比竦闻之急令藏掩而已喧播远近矣竦大惭沮看命司司者官府之称中都有谈天者设肆于市标其门曰看命司其术颇售同辈忌之明日乃于对衢设肆亦竖牌云看命西司其人愧赧搬去三百瓮盐齑王状元未第时醉堕汴河为水神扶出曰公有三百千料钱若死于此何处消破明年遂登进士有久不第者亦效之佯醉落河河神亦扶出士大喜曰我料钱几何神曰我不知也但三百瓮盐齑无处消破耳山东好人青州鲁聪以白丸药就往外君卖之遇一宦强其贱售鲁不从遂至诟詈宦曰何处人鲁曰山东宦曰可知愚騃山东何曾有好人鲁曰山东信无好人只有一孔夫子宦有渐色骂武弁尚书王复怒众武弁骂曰此辈皆狗母所生一千户禀曰宋某之母乃太宗皇帝永宁公主王惭悔党姬陶谷得党太尉家姬遇雪取雪水烹茶谓姬曰党家儿识此味否姬曰彼粗人安知此但能于销金帐中浅斟低唱饮羊羔酒尔陶默然放生北使李谐至梁武帝与之游历偶至放生处帝问曰彼国亦放生否谐曰不取亦不放帝惭之冒诗并冒表丈唐李播典蕲州有李生来谒献诗播览之骇曰此仆旧稿何乃见示生惭愧曰某执公卷行江淮已久今丐可惠播曰仆老为郡牧此已无用便奉赠生谢别播问何之生曰将往江陵谒表丈卢尚书播曰尚书何名生曰弘宣播大笑曰秀才又错矣卢乃仆亲表丈何复冒此生惶恐谢曰承公假诗则并荆南表丈一时曲取播大笑而遣之偷诗杨衡初隐庐山有盗其文登第者衡后亦登第见其人问曰一一鹤声飞上天在否答曰此句知兄最惜不敢偷衡曰犹可恕也争诗唐国子祭酒辛弘智诗云君为河边草逢春心剩生妾如台上镜照得始分明同房学士常定宗为改始字为转字遂争此诗皆云我作乃下牒见博士罗道宗判云昔五字定表以理切称奇今一言竞诗取词多为主诗归乡智转还定亲诋诗张率年十六作赋颂二千余首虞讷见而诋之率乃一旦焚毁更为诗示焉托云沈约讷更句句嗟称无字不善率曰此吾作也讷惭而退和少陵诗夔崃道中有杜少陵题诗是天字韵榜之梁间自唐迄宋无敢赓者一监司过之和韵大书其侧后有人亦和韵嘲之末联云想君吟咏挥毫日四顾无人胆似天高霞峰白门贾竖高霞峰者好以俚句涂抹寺壁且无处不到偶诸御史游鸡鸣寺一道长指壁上诗戏高姓御史云此高霞峰想是贵族不然那得如此美才高公问住持此何等人好拿来枷号示众霞峰闻此语觅数人各寺洗诗潜踪累月陆居仁陆居仁每谓人曰吾读书至得意时见庆云一朵隐隐头上人不能睹一日读诗经注有不安处思易之忽于梦中见尼父拱立于前唿吾字曰陆宅之朱熹误矣汝说是也友谑曰足下得非禀受素弱乎居仁曰为何友曰吾见足下眼目毛眩又梦寐颠倒耳遂赧不复言四本论钟会撰四本论始毕甚欲使嵇公一见置怀中既定畏其难怀不敢出于户外遥掷便回急走要誓北齐孙搴学浅行薄尝回温子升卿文何如我子升谦曰不如卿搴要其为誓子升笑曰但知劣于卿何劳旦旦搴曰卿不为誓事可知矣竞射赐百僚射金部员外卢廙职方郎中李畲俱非善射箭不及垛而竞言工拙畲戏曰与卢箭俱三十步左右不晓畲曰畲箭去垛三十步卢箭去畲三十步鹤败道彭渊才迂阔好诞尝畜两鹤客至夸曰此仙禽也禽皆卵生而此独胎生语未半园丁报曰鹤夜产一卵如梨渊才面赤叱去此鹤两展其胫伏地逾时渊才以杖惊使起复诞一卵乃咨叹曰鹤亦败道萧韶萧韶童时与庚信有断袖之欢及萧刺郢州庚上江陵过之萧接庚甚薄引入宴坐之别榻有自矜色庚不堪酒酣径上床直视韶面曰官今日形容大异昔日韵大惭嘴尖詹大和坚老来京师省试罢坐微累下大理李传正端初为少卿秉笔詹哀鸣之李以俚语诟曰子嘴尖如此诚奸人也困困辱之后获释不相闻者十年李为淮南转运使及瓜坚老自郎官出代既相见李不记前事因曰郎中若有素者岂尝邂逅朝路中耶风采堂堂非昔日比也坚老答曰风采堂堂非某所见但不知比往时嘴不尖否李方悟大愧长须僧伪蜀时有长须长老拥百余众自江湖入蜀先谒枢密使宋光嗣宋问何不剃须答曰落发除烦恼留须表丈夫宋大恚曰吾无髭岂是老婆耶遂揖出俟剃却方引朝见徒众既多旬日盘桓不得已剃髭而入徒众耻其失节悉各散亡蜀人为之语曰作事何愚折却长须陈苌阳道州城居无畜积唯服用不阙然客称某物佳辄喜而赠之有陈苌者候其方请月俸辄往称钱帛之美月有获焉临安民小说临安民沈居官巷自开酒垆又买钱塘门外丰乐楼库日往监沽偶就宿焉酒阑淳熙初忽有巨舫夜泊五贵人锦衣花帽叩扇而入登楼索饮姬侍歌舞之盛同行未睹命赏郑重致谢沈生贪而黠心知为五神通也再三虔拜乞一小富贵客笑而颔之唿一駃卒耳语良久卒去少顷负一布囊来以授沈摸索之皆银酒器也沈大喜拜受俄而鸡鸣客去沈不复就枕虑怀宝为罪乃连囊槌击更加束缚待旦负归妻尚卧亟唿之起曰速觅秤来我获横财矣妻惊曰夜半闻柜中奇响起视无所见心方疑之岂即此耶即开钥则空空然盖两处所用器每夜皆聚此中神以其贪痴故侮之耳沈重加工费值数十千羞涩不出者累旬聂以道断钞聂以道曾宰江右一邑有人早出卖菜拾得至元钞十五锭归以奉母母怒曰得非盗而欺我况我家未尝有此立当祸至可速送还子依命携往原拾处果见寻钞者付还其人乃曰我原三十锭争不已相持至聂前聂推问村人是实乃判云失者三十锭拾者十五锭非汝钞也可自别寻遂给贤母以养老闻者快之僧题壁霍尚书韬尝欲营寺基为宅凂县令逐僧僧去书于壁云学士家移和尚寺会元妻卧老僧房霍愧而止换羊书宋韩宗儒性餮饕每得东坡一贴于殿帅姚鳞换羊肉数斤黄鲁直戏东坡云昔右军字为换鹅今当作换羊书矣公在翰苑一日以生辰帛撰纷冗宗儒又致简以图报书来人督索甚急公笑曰传语本官今日断屠驴乞假胡趱者昭宗时优也好博奕常独跨一驴日到故人家棋多早去晚归每至其家主人必戒家僮曰与都知于后院喂饲驴子胡甚感之夜则跨归一日非时宣召胡仓忙索驴及牵至则喘息流汗乃正与主人拽硙耳趱方知从来如此明早复展步而去主人复命喂驴如前胡曰驴子今日偶来不得主人曰何也胡曰只从昨回便患头旋恶心起止未得且乞假将息主人亦大笑林叔大嘉兴林叔大性吝然多交名流以要誉其宴达官品馔甚丰此外唯素汤饼而已一日延黄大痴作画多士毕集而此品复出讥谑交作叔大忍惭揖潘子素求题其画潘即书云阿翁作画如说法信手牛来种种佳好水好山涂抹尽阿波脸上不曾搽大痴笑曰好水好山言达官也阿婆脸不搽言素面也言未已潘复加一句云诸佛菩萨摩诃萨众俱不解潘曰此即僧家忏悔语哄堂大笑叔大数日羞见客奠金别用丁讽好色病废常令女侍扶掖见客客出不能送每令一婢传谢故宾客选访者益多既而有传讽死者京师诸公竞往致奠意有窥凯讽出谢曰酒堪充饮奠金且留别用异日不幸勿烦再费脔婿唐人榜下择婿号脔婿多有势迫而非所愿者一少年美风姿为贵族所慕命群仆拥至其第少年忻然而行略无避逊既至观者如堵须臾有衣金紫者出曰某有女颇良愿配君子少年鞠躬言曰寒微得托高门固幸待归家与妻子商量如何众皆大笑而散李庚女奴湖南观察使李庚有女奴名却要美容止善辞令李有四子所谓大郎二郎三郎五郎咸欲烝之而不得尝遇清明夜大郎遇之樱桃花影中乃持之求偶却要取茵席授之曰可于厅中东南隅停待又遇二郎调之曰可于厅中东北隅相待又逢三郎求之曰可于厅中西南隅相待又遇五郎握手不可解曰可于厅中西北隅相等四郎皆持所授茵席各趋一隅顷却要然炬豁扉照之曰阿堵贫儿争敢向这里觅宿处四子各弃所携掩面而走姚江书生董太史云一姚江书生使其馆童入内从主母索一丝发主母怪之便从屋后马坊中摘取牡马尾鬃一根持与其人至夜书符作法坊中之马不胜淫怒掣断缰勒奔号至书舍中直突书生书生惶遽便跳上屋梁马亦跃上栋宇墙壁悉被蹋圮书生乃穿屋而下疾走投眢井中马亦随入寻被啮死见者称快城中女烟霞小说城中有女许嫁乡间富室及期来迎其夕失女所在盖与私人为巫臣之逃矣诘旦家人莫为计姑以女暴疾辞而来宾已洞悉之婿家礼筵方启嘉仪纷沓翘企以待比迎者至寂然主人叩从者皆莫能对傧以袂掩口附耳告曰新人少出潘妃东昏侯宏畏潘妃动遭呵杖不敢忤意乃敕虎贲不得进大荆子宜城公主唐裴选尚宜城公主选有外宠一人公主遣阍人执之截耳劓鼻剥其阴皮缦驸马面上令出厅判事僚吏骇笑上闻之怒降公主为郡主驸马左迁胭脂虎陆慎言妻朱氏沉惨狡妒陆宰尉氏政不在己吏民语曰胭脂虎畏妇除官杨弘武为司戎少常伯尝除一人官高宗问曰某人何因辄授此职弘武曰臣妇韦性悍昨以此见属臣不从恐有后患帝嘉其不隐笑遣之裴谈裴谈素奉释氏妻悍妒谈谓人曰妻有可畏者三少妙时视之如生菩萨安有不畏生菩萨男女满前视之如九子魔母安有人不畏九子魔母及五十六十薄施妆粉或青或黑视之如鸠盘茶安有人不畏鸠盘荼唐中宗时优人进回波词曰回波尔时栲栳怕妇亦是大好外面只有裴谈内面无如李老后闻之乃厚赐优当时君臣皆以惧内为固然矣李大壮吴儒李大壮畏服小君万一不遵号令则叱令正坐为绾扁髻中安灯碗燃灯大壮屏气定体如枯木土偶人目之曰补阙灯檠又尝值妻病求鸦为药大壮积雪中多方引致仅获一枚友人戏之曰圣人以凤凰来仪为瑞君获此免祸可谓黑凤凰矣水香劝盏扈戴畏内特甚未仕时欲出则谒假于细君细君滴水于地水不干须归若去远则燃香印掐至某所以为还家之验因宴聚方三行酒戴色欲遁众客觉之哗曰扈君巩砌水隐形香印过界耳是当罚也吾徒人撰新句一联劝请酒一盏众以为善乃俱起一人捧瓯吟曰解禀香三令能遵水五申逼戴饮尽别云细弹防事水短热戒时香别云战兢思水约匐匍赴香期别云出佩香三尺归防水九章别云命系逡巡水时牵决定香戴连沃六七巨觥吐呕淋漓既上马群噪曰若夫人怪迟但道被水香劝盏留住王夷甫王夷甫妇郭泰宁女才拙而性刚聚敛无厌干预人事夷甫患之而不能禁时其乡人幽州刺史李阳京都大侠犹汉之楼护郭氏惮之夷甫骤谏乃曰非但我言卿不可李阳亦谓卿不可郭氏小为之损九钖王丞相以曹夫人性忌乃密营别馆众妾罗列男女成行一时夫人于蔬园中望见两三小儿骑羊脸端正可念语婢汝出问是谁家儿给使不达旨乃云此是第四五等诸郎曹惊恚便命车驾将黄门及婢二十人持食刀自出寻讨王亦飞辔出门左手扳车栏右手提麈尾以柄打牛狼狈奔驰仅得先至蔡司徒闻之谓王曰朝廷欲加公九钖王自叙谦志蔡曰不闻他物唯闻短辕犊车长柄麈尾耳王大笑王中令王中令铎镇渚宫为都统以拒黄寇兵渐近于是赴镇以姬妾自随其内未行本以妒忌忽报夫人离京在道中令谓从事曰黄巢渐以南来夫人又自北至旦夕情味何以安处幕僚戏曰不如降黄巢公亦大笑安鸿渐安鸿渐滑稽惧内妇翁死哭于路妇性素严唿入幕中诟之曰何因无泪安曰以帕试干妇曰来日早临棺须见泪安计窘来日以宽巾纳湿纸于额上大叩其颡而恸恸罢其妇又唿入诟之曰泪出于眼何故额流安曰岂不闻水出高源四畏堂王钦若夫人悍妒不畜姬侍王于后圃作堂名三畏杨亿戏曰可改作四畏王问其说曰兼畏夫人王深以为恨卒无嗣为婢取水周益公夫人妒有媵公盼之夫人縻之庭公适时时炎暑以渴告公酌以水夫人窥于屏内曰好个相公为婢取水公笑曰独不见建义井者乎车武子妇车武子妇妒武子偶偕妇兄夜归留宿外馆取一绛裙挂屏上妇出窥疑有所私拔刀径上床发被乃其兄也惭而退池水清王氏见闻录云渠州人韩伸善饮博多留连于花柳之间其妻怒甚时复自来驱趁同归尝游谒东川经年方返复致妓与搏徒同饮妻闻之率女仆潜匿邻舍俟其宴合遂持棒伺于暗处伸不知方攘臂浮白唱池水清声犹未绝脑后一棒打脱幞头扑灭灯烛伸即蹿于饭床之下有坐客暗遭毒挞复遣二青衣把髻子牵行一步一棒决之骂曰这老汉何落魄不归也烛下照之乃是同座客蜀人传笑遂唿韩为池水清击僧渭溪张氏族多惧内少宗伯午峰公之兄号一山者尤甚一日忤其妇妇逼之急匿房后树上妇持竹竿驱下用铁索系之柱宗伯公见之乃曰我将见嫂请释兄摇手低声曰且慢且慢待她性过自放又二日被责潜逃邻寺妇竟追至寺一僧方酣卧妇不暇详视竟以大杖击僧僧张目曰小僧无罪妇踉跄而归谢太傅夫人刘夫人帏诸婢使作技太傅暂见便下帏太傅索更一开夫人拒之曰恐伤盛德谢公既深好音乐颇欲立妓妾兄子外甥辈微达此旨共问讯刘夫人因方便称关雎螽斯有不忌之德夫人知以讽己乃问谁撰此诗云是周公夫人曰周公是男子相为耳若使周姥撰诗当无此言李福李福妻裴氏性极妒一日乘裴沐浴伪言腹痛召一女奴奴既往左右告裴曰相公腹痛不可忍裴竟跣步以药投儿溺中进之明旦监军使悉来候问李具以实告因曰一事无成已矣所恨者虚咽一瓯溺耳妒无须人荀氏妇庾妒甚不容无须人与荀语邻有少年近荀庾便索刀杖少年不平候庚前便与斗捽庾至地打垂死庾终不悔妒画刘瑱妹为鄱阳王妃性极妒王为明帝所诛妃追伤成疾瑱不能止乃令殷蒨画王与宠妃照镜状如欲偶寝以示妃妃唾骂曰故宜早死病亦寻愈妒花妒女记武历阳女嫁阮宣武绝忌家有一桃树花叶灼耀宣叹美之即便大怒使婢取刀斫树摧折其花任环二姬太宗赐任尚书环二艳姬妻妨烂其发秃尽帝闻之怒伪为冘敕柳饮之立死如不妒即不须饮柳氏拜敕曰妾与环俱出微贱更相辅翼遂至荣官今多内嬖诚不如死竟饮尽无他帝谓环曰人不畏死不可以死恐朕尚不能禁卿其奈何二女令别宅安置妨妇津临济有妒妇津传言晋太始中刘伯玉妻段氏字明光性妒忌伯玉常于妻前诵洛神赋语其妻曰得妇如此吾无憾矣段曰君重水神而轻我吾死何患不为水神某夜乃自沉而死死后七日见梦于刘刘自是不敢复渡此水有妇人渡此水者皆毁妆而济不尔风波暴发其鬼妇虽加妆饰神亦不妒也人鸡相妒河间卫千户胡泰母死十年父再娶弘治己酉忽梦母曰我已托生为雌鸡毛色黪黄明日为屯军之贽来汝家也及旦泰外出果有屯军携鸡来者家欲烹以享军鸡作人语曰毋烹我侍泰儿还家人以为怪泰还鸡绕泰喃喃叙其家事甚悉泰涕泣告父畜之既久飞啄后妻诟置不已泰出后妻逐入炕下扑杀之二洪之乐洪迈与兄适皆畏内虽少年贵达家有声妓往往不能快意王宣子知饶州适家居丧偶宣子吊焉适延客至内斋唤酒甫举杯群妾坌出酒行无算适半酣握王手曰不图今日有此乐后二十年宣子谢事归越迈来为守时已鳏居暇日宣子造郡斋迈留款亦出家姬侑席笑谓王曰家兄有言不图今日有此乐王为绝倒贺丧妻解学士尝吊友人丧妻入门曰恭喜继曰四德俱无七出咸备鸣唿哀哉大吉大利盖学士夫人亦悍也不乐富贵韩非子云卫人有夫妻祷者而祝曰使我无故得百束布其夫曰何少也对曰益是子将以买妾上谷都尉王琰以功封其妻大哭于家人问之曰如此富贵必更娶妾矣竞宠郭尚父二姬竞宠上赐金帛箸环命宫人载酒和之方欲歌以送酒一姬畜怒犹盛歌未发遽引满置觞于席曰酒尽不须歌矣上闻笑之面首宋文帝姊山阴公主适何戢谓帝曰陛下六宫数百妾唯驸马一人太不均帝笑为置面首三十人唐无家法武三思通于韦后或升御床与韦博戏中宗从旁之典筹贵妃中酒微露其乳帝扪之曰软温新剥鸡头肉安禄山在旁曰滑腻初凝寨上酥帝笑曰信是胡儿只识酥易内左传齐庆封好田而嗜酒以其内实迁于卢薄嫳氏易内而钦不禁内北齐徐之才见其妻与男子私仓惶走避曰恐妨少年嬉笑南唐韩熙载后房妓妾数十房室侧建横窗络以丝绳为窥觇之地旦暮亦不禁其出入时人目为自在窗若窃与诸生淫熙载过之笑而趋曰不敢阻兴或夜奔客寝客赋诗有最是五更留不住向下枕畔着衣裳之句刘氏诗题许义方妻刘氏端洁自许义方出经年始归语妻曰独处无聊亦与邻里亲戚妪家往还乎刘曰自君之出足未尝履阈义方咨叹不已又问何以自娱答曰唯时作小诗以适情耳义方欣然索诗观之开卷第一题云月夜招邻僧闲话体重安禄山三百五十斤司马保八百斤孟业一千斤肥咸通中以进士服用僭侈不许乘马时场中不下千人皆跨长耳或嘲之曰今年敕下尽骑驴短辔长鞭满九衢清瘦儿郎犹自可就中悉杀郑昌图郑肥伟故云顾子敦肥伟号顾屠尹京时与从官同集慈孝寺子敦凭几假寐东坡大书案上曰顾屠肉案同会皆大笑乃以三十钱掷案上子敦惊觉东坡曰且片批四两来山阴张倬景泰初为昆山学博年未三十以聪敏闻典史姜者体极肥尝戏张云二三十岁小先生张应云四五百斤肥典史同僚大笑赵翁肥大夏日醉卧孙儿辈缘其腹上戏以李八九枚投脐中后日李大溃烂翁乃泣谓家人曰我肠烂将死家人料理其脐得核乃知孙儿辈所纳李也垂腹申王撝有肉疾腹垂至骭每出则束以白练至暑月常苦热玄宗诏南方取冷蛇赐之蛇长数尺色白不螫人握之如冰王腹有数约夏月置约中不复知烦暑周比部岱体甚肥腹垂至膝每当暑月琢水精为腹带日三易之犹云不堪自为文以告上帝祈速化伟妓东坡尝饮一豪士家出侍姬佐酒内一善歌舞者容虽丽而躯甚伟尤豪所钟爱向公乞诗公戏题四名云舞袖翩跹影摇千尺龙蛇动歌喉宛转声撼半天风雨寒妓赧然姚张绰号魏光乘任左拾遗题品朝士丞相姚元之长大行急目为趁蛇鹳坐此贬左司郎中张元一腹粗脚短项缩眼突吉顼目为逆流虾蟆短汤既伐桀让于务光光笑曰以九尺之夫而让天下于我形吾短与羞而沉于水有咫尺之鱼负之而去南史云汉光武时颍川张仲师长一尺二寸短小尚书令何尚之与太常颜延之少相好狎二人并短小何尝谓颜为猿颜目何为猴同游太子西池颜问路人曰吾二人谁似猿路人指何为似颜方矜喜路人曰彼似猿君乃真猴二人俱大笑赵璘仪质琐陋成名始婚薛能为傧相谑以诗略云巡关每傍樗蒲局望月还登乞巧楼第一莫教娇太过缘人衣带上人头又曰不知元在鞍鞒里将谓空驮席帽归又曰火炉床上平身立使与夫人作镜台貌寝陋朱泚乱裴佶与衣冠数人佯为奴求出城佶貌寝自称曰甘草门兵曰此数子必非人奴如甘草不疑也袁应中博学者有时名以貌寝诸公莫敢荐绍圣间蔡元度引之乃得对袁鸢肩上短下漏又广颡尖额面多黑子望之如洒墨声嗄而吴音哲宗一见连称大陋袁错愕不得陈述而退缙绅目为奉敕陋郑畋少女好罗隐诗常欲委身一日隐谒畋畋命其女隐帘窥之见其寝陋遂终身不读江东篇什举子或以此谑隐答曰以貌取人失之子羽众皆启齿长安仁和坊后部侍郎许钦明宅与中书令郝处俊乡党亲族两家子弟类多鬼陋而盛饰车马以游里巷京落为之语曰衣裳好仪观恶不姓许即姓郝王元美宴弇州园偶与画土黄鹄联席鹄貌极陋元美曰人皆谓我命带桃花煞果然人问何也曰得与美人联席吴人皆举为口实凡见貌陋者必曰命带桃花短而伛武德中崔善为历尚书左丞甚得时誉诸曹恶其聪察因其身短而伛嘲之曰崔子曲如钩随例得封侯膊上全无项胸前别有头身短面长桑维翰身短面长每引镜自叹曰七尺之躯何如一尺之面后登第同榜四个陈保极戏谓人曰今岁有三个半人及第以桑短谓之半人面狭长梁宗如周尚书面狭长萧詹戏之曰卿何为谤经如周曰身自来不谤经蔡大宝曰卿不谤余经正应不信法华经耳盖法华云闻经随喜面不狭长如周乃悟荀子载卫灵公有臣曰公孙吕身长七尺面长三尺广三寸鼻目耳具而名动天下西字脸有川知州面大横阔时嘲曰裹上幞头西字脸宦者已先闻之寿皇及得郡陛辞寿皇忆前语大笑云卿所奏不必宣读朕留览愈笑不已川出外曰早来天颜甚悦以某奏札称旨也面黑陈伯益面黑而狭多髯谢希孟见写真挂壁上戏题云伯益之面大无两指髭髯不仁侵扰乎旁而不已于是乎伯益之面所存无几王介甫面黄黑部医医曰此垢污非疾也进澡豆令王洗之王曰天生黑于予澡豆其如予何焦阁老芳面黑而长如驴尝谓西涯曰君善相烦一看李久之乃曰左相象马尚书右相象卢侍郎必至此地位马与卢合乃一驴字始知其戏黑白不均崔涯者吴越狂生嘲妓李端端诗云黄昏不语不知行鼻似烟囱耳似铛独把象牙梳插髻昆仑山上月初生端得诗忧心如病乃拜候道旁战栗祈哀涯改绝句粉饰之曰觅得黄骝鞁绣鞍善和坊里取端端扬州近日浑成错一朵能行白牡丹于是居豪大贾竞臻其户若谑之曰李家娘子才出墨池便登雪岭何期一日黑白不均涅文狄青王伯庸同在枢府王每戏狄之涅文云愈更鲜明狄云莫爱否当奉赠一行伯庸大惭中古冠文中丞白湖头止七寸时人称其帽为中古冠孟子云中古棺七寸缩头祖广字渊度范阳人仕至护军长史广行常缩头诣桓南郡始下车桓曰天甚晴明祖参军如从屋漏中来尖头北魏古弼头尖太武常名之曰笔头时人唿为笔公项安节慈圣后尝梦神人语云太平宰相项安节神宗密求诸朝臣无有此人久之吴促卿为上相瘰疖生颈间一日立朝项上肿如拳后见之告上曰此真项安节也秃秀州李公衡善与人款曲无所不狎侮少发号葫芦时有作小词谑之云家门希差养得一枚依样画百事无能只去篱边缠倒藤几回水上千捺不翻真个强无处容也只好炎天晒作巴白发白须进士李居仁尽摘白发其友惊曰昔则皤然一公今则公然一婆顾太仆居忧发须尽白起复北上以药黑之人笑曰须发亦起复矣桃源罗汝鹏年四十须大半白矣偶吊一丧家司宾惊曰公方强仕何顿白乃尔罗曰这是吊丧的须髯咏白发海昌女子朱桂英尝咏白发云白发新添数百茎几番拔尽又还生不如不拔由他白那有工夫与白争貌类猴安西牙将刘文树口辩善奏对明皇每嘉之文树髭生颔下貌类猴下令黄幡绰嘲之文树切恶猿猴之号乃密赂幡绰不言幡绰许而进嘲曰可怜好个刘文树髭须共颏颐别住文树面孔不似猢狲猢狲面孔强似文树上知其遗赂大笑大小胡孙刘贡父送墨与孙莘老吏误送孙巨源刘责吏吏曰皆姓孙而同为馆职莫能别耳刘曰何不取其髯别之吏曰又皆髯刘曰既皆髯宜以身之大小别之于是馆中以莘老为大胡孙学士巨源为小胡孙学士两头羝钟会钟毓皆多髯兄弟盛饰同坐车上行至城西门逢一女子微笑曰此车中央殊高二钟殊不觉车后门生曰有女子戏公云中央高公问云何答曰夫中央高者两头低此戏公二人为两头羝也后二钟更不同车畏逢此女子麻胡成郎中貌陋多髭再娶之夕岳母陋之曰我女一菩萨乃嫁麻胡索成催妆诗成便书云一桩两好世间无好女如何得好夫高卷珠帘明点烛试教菩萨看麻胡青衣须出屠赤水有青衣渐长友曰须出矣屠笑曰西出阳关无故人偏盲杜饮字子夏目偏盲茂陵杜邺与饮同姓字俱以材能称京师谓饮为盲杜子夏以相别饮讳之乃为小冠高广才二寸由是更谓饮为小冠杜子夏而邺为大冠杜子夏云桓南郡玄与殷荆州仲堪语次因共作危语桓曰矛头淅米剑米炊殷曰百岁老翁攀枯枝顾曰井上辘轳卧婴儿殷有参军在坐云盲人骑瞎马夜半临深池殷曰咄咄逼人湘东王眇一目邵郡王纶赋诗戏之曰湘东有一病非哑复非聋相思下只泪望直有全功又尝与刘谅游江滨叹秋望之美谅对曰今日可谓帝子降于北渚王觉其刺己从此衔之徐妃以帝眇一目知帝将至为半面妆帝见之大怒而出聂大年眇一目聘至京有欲识之者童大章曰何必识其人彼但多一耳少一目而已徐篠阉和眇一目尝赞千眼观音云汝有千目众皆了了我有双目一明一眇多者忒多少者忒少假睛唐立武选以高上击球较其能否而黜陡之至有置铁钩于球仗以相击周宝尝与此选为铁钩所摘一目睛失宝取睛吞之复击球获头等遂授泾源敕赐木睛代之施肩吾与赵嘏同年不睦旧失一目以假珠代其睛故施嘲之曰二十九个人及第五十七只眼看花聋北齐杜台卿为尚书左丞省中以其耳聋戏弄之下辞不得理者至大骂台卿见其口动谓为自陈训对每致乖越令史不晓谕反以为在笑端卷耳韦庆本两耳如卷朝士多唿为卷耳适女选为妃长安令杜松寿见而贺之曰仆固知足下女得妃韦曰何以知之杜乃自摸其耳而卷之曰卷耳后妃之德也三耳秀才随董慎为冥府追为右曹录事仍辟常州张审通为管记慎令作判申天府后有天府来云申甚允当慎乃取方寸肉擘为耳安审通额上曰与君三耳可乎审通复活后数日觉额痒涌出一耳尤聪时人笑曰天有九头鸟地有三耳秀材亦唿鸡冠秀才口吃魏邓艾口吃语称艾艾晋文王戏之曰卿言艾艾定是几艾对曰凤兮凤兮故是一凤后周郑伟口吃少时逐鹿失之问牧竖牧竖亦吃伟以牧故为效已竟扑杀之唐时进士及第放榜后即谒宰相其导词答语一出榜元时卢肇有故不赴次及丁棱口吃迨引见致词本欲言棱等登科而棱乃言棱等登棱等登竟不能发其后语翌日友人戏之曰闻君善筝可得闻乎棱曰无之友曰昨日闻棱等登棱等登岂非筝声耶黄山谷与赵挺之等同在馆修书每日庖丁请食品赵口吃曰来日吃蒸饼山谷笑之一日酒会拟以三字离合成字为令赵首云禾女委鬼魏一云戊丁成皿盛一云王白珀石碧一云里予野土墅末当山谷应声曰来力敕正整与来日吃蒸饼同声众哄堂大笑赵赧然华原令崔思海口吃每与表弟杜延业递相戏弄杜尝语崔云弟能遣兄作鸡鸣但有所问兄须即报傍人讶之与杜私赌杜将谷一把问崔云此是何物崔云谷谷谷傍人大笑因输延业刘贡父王汾同在馆中汾病口吃贡父为之赞曰恐是昌家又疑非类未闻雄名只有艾气宣正间有御史茂彪者舌秃言涩待西班有东班御史误入西班彪乃面纠曰臣是西班御史茂彪有东班与臣一般御史不合走入西班然彪言为包班言为邦滑稽者因其言为一绝曰阊阖门开紫气高含笑尝得近神尧东邦莫入西邦去从此人人惮茂包王少卿鸿胪王少卿善宣玉音洪亮抑扬殊耸观听而所读多吃误其貌美髯而秃顶朝士遂为诗以嘲之曰传制声无敌宣章字有讹后边头发少前面口须多有问京师新事者或诵此诗其人遽曰此必王少卿也没牙儿马都督老而无牙郭定襄戏曰昨闻邻妇哭甚哀马问何哭郭曰其妇丧夫抚孤哭曰痛汝没爷儿损臂光化诜公城居三十余年老矣犹迎不送已云峰悦禅师尝诫之郡僚多爱洗久不果一日送大官出郊堕马损臂以书诉悦悦作偈戏云大悲菩萨有千手大丈夫儿谁不有兴化和尚折一枝犹有九百九十九枝指祝枝山右手骈拇指或戏曰君之富于笔札应以多指枝山应曰诚不以富亦祗以异臀大唐左司郎中封道弘臀最大尝入内奏事步履蹒跚李勣后曳道弘曰一言语公道弘惊转敛容曰敬闻教勣曰尊臀斟酌坐得即休何须乐许大三短北魏李谐因瘿而举颐因跛而缓步因蹇而徐言人言谐善用三短秃眇跛偻同聘谷梁传季孙行父秃晋郄克眇卫孙良夫跛曹公子首偻同时而聘于齐齐使秃者御秃使眇者御眇使跛者御跛使偻者御偻萧同叔子从台上笑之客怒三无王广文竹月者年迈须齿已落更阙一耳共同僚戏为语曰竹月号三元无齿之齿无然而无有耳则亦无有胡偶御史莅府各县属候见于官署中谈及斯语以为笑谑及入谒忽睹竹月状思及前语不觉失笑御史疑令慢己诘之令因以实对御史亦大笑恶疾北齐崔氏世有恶疾多寡眉李庶无须时唿为天阍崔谌调之曰教弟种须法以锥遍刺颌作孔插以马尾庶曰持此先施贵族艺眉有验然后树须刘贡父晚年得恶疾须眉堕落鼻梁断坏一日与苏东坡会饮苏引古人一联戏曰大风起兮眉飞扬安得勐士兮守鼻梁风之始吴给士女敏慧后归名儒陈子朝陈惑一妾遂染风疾一日亲戚来问吴指妾曰此风之始也陈癞子玉堂闲话唐营丘有豪民陈姓病风疾众目之为陈癞子陈极讳之家人或误言必遭怒苔宾客亦不敢犯或言所苦减退具得丰款有游客谒之初谓君疾近日尤减陈欣然命酒将撤又问某疾果退否客曰此亦添减病曰何谓也客曰添者面上添渤沤子减者减却鼻孔长揖而去数日不怿又每年五月值生辰必召僧道启斋宴怜伦百戏俱备斋罢赠钱数万一伶既去复入谓曰蒙君厚惠偶忆短李相诗一联深叶圣德陈曰试诵之时陈坐碧纱帏中左右环侍令曰诗云三十年前陈癞子如今始碧纱幪遭大诟而去夫妇五代杨光远病秃妇又跛足后举兵反欲图大事人语之曰世宁有癞痢天子拐脚皇后耶田元钧狭而长其夫人富彦国女弟也阔而短石曼卿戏目之为龟鹤夫妻政和景泰二榜政和间状元何桌次潘良贵皆少年有风貌而第三人郭孝友颇古怪时曰状元真何郎榜眼真潘郎探花真郭郎也状元孙贤河南人面黑榜眼徐溥宜兴人面白探花徐鎋武进人面黄时谓铁状元银榜眼金探花异相云仙散录郭汾阳每迁官则面长二寸额有光气久之乃复桯史嘉定间赵南仲为淮阃貌古怪两眼高低一眼观天一眼观地望而畏之不敢仰视异苑贾弼梦鬼易其头遂能半面笑半面啼妇人异相九真女子赵妪乳长数尺冯宝妻洗氏长二尺暑热则担于肩李光弼之母须数十根皆异表也人疴大历中东都天津桥有乞儿无双手以右足夹笔写经乞钱欲书时先用掷笔高尺许以足接之未尝失落书字端楷若有神助戒阉漫笔嘉靖间有丐妇年二十许自云常州人幼患风双手拳挛在胸不能举动两膝曼转着地而行由膝之下双脚虚擎向上遂能以双脚指纺绵花捻线穿针蓬纫饮食凡事与手不异曾在予家试之果然后四五年再来生一儿颇壮伟又能以脚戏弄左右丢掷及以箸夹饭食喂之甚便狯园京师有丐妇年四十余全无两臂两肩如削每梳头鬃右足夹栉左足绾发及系衣洗面亦如之轻便比手无异或掷钱赠亟伸足取贯绳上略无碍滞又段文晔言景德中至岳下见一妇人无双肩但用两足刺绣鞋袜织致与巧手相若衣服颇洁每止处观者如堵竞以钱投之嘉靖中京师有人手足俱无父盛以布裹仅满二尺俨如鱼形挟之出观者如堵面巨而声雄能就地打滚项下吹曲嘉靖庚辰赵宪伯风自曲江携一道人归三衢项下有窃能吹萧凡饮食则以物窒之不然水自孔中溢出每作口中语则塞喉间作喉间语则以手掩口先是三十年沙随程先生尝于行在见一道人以笛拄项下吹曲其声清畅而不近口不知所以然疑即一人也绰树两歌黄华二牍志奇绛树一声能歌二曲二人细听各闻一曲一字不乱人疑一声在鼻竟不测其何术当时有黄华者双手能写二牍或楷或草挥毫不辍各自有意无头人崔广宗为张守珪所杀仍不死饥渴即画地作字世情不替更生一男四五年后忽画地云日后当死果然监左帑龙舒尝言有亲戚官游西蜀路经湘汉晚投一店忽见店左侧上有一人无首骇以为鬼主人曰尊官不须惊此人也往年因患瘰沥势蔓衍一旦头忽坠脱家人以为不可救竟不死自此每所需则以手画日以粥汤灌之故至今犹存耳又云岳侯军中一兵犯法袅首妻方怀娠后诞一子躯干甚伟而首极细仅如拳眉目皆如刻画则知胞胎所系父母相为应忠翊郎刁端礼随邵运使往江西经严州淳安道晚泊旅邸日未暮乃纵步村径二三里入一村舍少憩其家夫妇舂谷问其姓氏曰姓潘妇瀹茗以进闻傍舍啧啧有声试窥之乃一无头人织草履运手快疾刁大惊愕潘生曰此吾父翁也宣和庚子岁遭方贼之乱斩首而死手足犹能动肌体皆温不忍殓殡用药傅断处其后疮愈别生一窍欲饮食则啾啾然徐灌以粥汤故赖以活今三十六年翁已七十矣刁亟反僦邸神志不宁者累日后每思之毛发辄悚半头段安节于大复中避乱出京至商山中逆旅见一老妇人无一半头坐床心缉麻运手甚熟其儿妇言巢寇入京为贼所伤自鼻一半已上并随刃去有人以药封裹之手足微动眷属以米饮灌口中久而无恙今已二十余年矣头断复连正德时济下一秀才遭流贼乱奔避不及被贼砍觉头落胸间而喉不断亟以手捧手置之项上热血凝结痛极遂死久之稍苏卧野田间寇退家人求尸舁归旬日不死颇能咽汤粥百时痂脱视其颈瘢痕如絙入腮下勇士庙汉朱遵仕郡功曹公孙述僭号遵拥郡人不伏述攻之乃以兵拒述埋车绊马而战死光武追赠辅汉将军吴汉表为置词一曰遵失首退至此地绊马讫以手摸头始知失首于是士人感而义之乃为置祠号为健儿庙后改勇士庙见新汉县图记无头亦佳贾雍出界讨贼为贼听去头复上马还营营中将士争来看雍从胸中语曰诸君视有头佳无头佳乎吏泣曰有头佳雍曰不然无头亦佳言毕而绝人妖宋卿家九代祖如小儿在鸡窠中不饮不食不知年岁子孙朔望罗拜垂头下视太原王仁裕远祖母约二百余岁形才三四尺饮啖甚少往来无迹唯床头有柳箱戒子弟勿启一日无赖孙醉启之唯一铁篦自此竟不回池州村祖翁媪二人各长三尺绵衾拥体坐佛龛中两眼能动蘸酒口中亦能舐之皮皆粘骨不知年岁夏县尉胡顼尝至金城县界止于人家方具食见一老母长二尺来窃食新妇搏其耳曳入户云是七代祖姑寿三百余矣苦其窃常絷槛中兹偶逸耳唐三原县董桥店有孟媪年百余岁而卒店入皆唿为张大夫店媪自言二十六嫁张詧詧为郭汾阳所任詧之貌酷类某詧卒吾遂为丈夫衣冠投名为詧弟得继事汾阳寡居十五年自汾阳薨吾已年七十二军中累奏兼御史大夫忽思茕独遂嫁此店潘老为夫迩来复诞二子曰滔曰渠滔五十有五渠五十有二云见干巽子魏武魏祖少游荡叔父数言于其父蒿祖患之伪败面口偏叔父见云中风又告蒿蒿惊唿曰叔父言汝中风已差乎对曰初不中风但失爱于叔父故见罔耳自是叔父所告嵩皆不信魏武常言人欲危己已辄心动因语所亲小人曰汝怀刃密来我侧我必说心动执汝行刑汝但勿言某使无他当厚相报此人信之被执不惧遂斩之体认天理西堂纪闻湛甘泉若水每教人随处体认天理居乡时凡山川佳胜田庄膏腴者假以建书院置学田为名必得之为自殖计皆资势于当路之门生乡人常曰此甘泉随处体认天理也朝野佥戴两孝子事东海孝子郭纯丧母每哭则群乌大集使检有实旌表门闾后讯乃是每哭即撒饼于地群乌争来食之其后数如此乌闻哭声莫不竞凑非有灵也河东教子王燧家猫犬互乳其子州县上言遂蒙旌表乃是猫犬同时产子取猫儿置犬窠中取犬子置猫窠内饮惯其乳遂以为常耳崔张豪侠进士崔涯张祜下第后游江淮嗜酒狂吟以侠相许崔尝有诗云太行岭上三尺雪壮士怀中三尺铁一朝若遇有心人出门便与妻儿别由是侠名播于人口一夕有非常人装饰甚武腰剑手囊贮一物流血于外入门曰此张侠士居耶曰然张揖客甚谨即坐客曰有一仇人十年莫得今夜获之喜不可已指囊曰此其首也问有酒否张命酒客饮嚼甚壮曰闻公义气薄有所请可乎张唯唯客曰此去三数里有一义士余所深德君可假十万缗立俗酬之若济则平生恩仇毕矣此后赴汤蹈火亦无所惮张且不吝深喜其说乃筹其缣素中品之物罄以畀之客曰快哉死无恨乃留囊首而去期以却回及期不至五鼓绝声东曦既驾杳无踪迹张虑囊首彰露客既不来将遣家人埋之开囊乃豕首也方悟见欺迩后豪侠之气顿丧干红猫夷坚支临安北门外西巷有卖熟肉翁孙三者每出必戒其妻曰照管猫儿都城并无此种莫使外人闻见或被窃绝我命矣我老无子此当我子无异也日日申言不已邻里数闻其语心窃异之觅一见不得一日忽拽索出到门妻急抱回见者皆骇猫干红深色尾足毛须尽然无不叹羡孙三归痛箠厥妻已而浸达于内侍之耳即遣人啖以厚值孙峻拒内侍求之甚力反复数四竟以钱三百千取去孙涕泪复箠其妻竟日嗟怅内侍得猫喜极欲调驯然后进御已而色泽渐淡才及半月全成白猫走访孙氏既陟居矣盖用染马缨绋之法积日为伪前之告戒箠怒悉奸计也贷金耳谭嘉靖间一士人候选京邸有官矣然久客橐空欲贷千金为所故游客谈数日报命曰某中贵允尔五百士人犹恨少客曰凡贷者例以厚贽先内相家性苟得其欢何不何士人拮据凑贷器币约值百金为期入谒及门堂轩丽巨苍头庐儿皆曳绮缟两壁米袋充栋皆有御用字久之主人出主人横肥以两童子头抵背而行享礼微笑许贷八百庐儿曰已晚须明白主人曰可士人既出喜不自任客复属耳当早至我俟于此明日至寥然空宅堂下两堆煤土皆袋所倾问主宅者曰昨日内相赁宅半日知是谁何客亦失迹方知中诈一钱诓百金湖海奇闻胠箧唯京师为最黠有盗能以一钱诓百金者作贵游衣冠先诣马市唿卖胡床者与一钱戒曰吾即乘马尔以胡床侍其人许诺乃谓马主吾欲市骏马试可乃已马主谨奉羁靮其人设胡床而上盗上马疾驰而去马主追之盗径扣官店维马于门云吾某太监家人欲段匹若干以马为质用则奉价店睹其良马不之疑如数畀之负而去俄而马主迹至店与之争马成讼有司不能决为平分其马价云乘驴妇耳谭有三妇人雇驴骑行一男子随之忽少妇下驴择便地唿二妇曰缓行俟我方其下驴男子佐之少妇即与调谑若相悦者已乘驴曰我心痛不能急行男子既不欲强少妇追二妇又不可得乃憩道旁而不知少妇反走久矣是日三驴皆失京都道人北宋时有道人至京都称得丹砂之妙颜如弱冠自言三百余岁贵贱咸争慕之输货求丹横经请益者门如市肆时有朝士数人造其第饮啜方酣阍者报曰郎君从庄上来欲参觐道士作色叱之坐客或曰贤郎远来何妨一见道士颦蹙移时乃曰但令入来俄见一老叟须发如银昏耄伛偻趋前而拜拜讫叱入中门徐谓坐客曰小儿愚騃不肯服食丹砂以至此都未及百岁枯藁如斯常日斥至村墅间耳坐客愈更神之后有人私诘道者亲知乃云伛偻者即其父也丹客客有以丹术行骗局者假造银器盛舆从复典妓为妾日饮于西湖鹢首所罗列器皿望之皆朱提白镪一富翁见而心艳之前揖问曰公何术而富若此客曰丹成特长物耳富翁遂延客并其妾至家出二千金为母使炼之客入铅药炼十余日密约一长髯突至给曰家罹内艰盍急往客大哭谓主人曰事出无奈何烦主君同余婢守炉余不日来耳客实窃丹去又嘱妓私与主媾而不悟也遂堕计中与妓绸缪数宵而客至启炉视之佯惊曰败矣汝侵余妾丹已坏矣主君无以应复出厚镪酬客客作怏怏状去主君犹以得遣为幸嘉靖中松江一监生博学者口而酷信丹术有丹士先以小试取信乃大出其金而尽窃之生惭愤甚欲广游以冀一遇忽一日值于吴之阊门丹士不俟启齿即邀饮肆中殷勤谢过既而谋曰吾侪得金随手费去今东山一大姓业有成约俟吾师来举事君肯权作吾师取偿于彼易易耳生急于得金许之乃令剪发为头陀事以师礼大姓接其谈锋深相饮服日与款接而以丹事委其徒辈且谓师在无虑也一旦复窃金去执其师欲讼之官生号泣自明仅而得释及归亲知见其发种种皆讪笑焉耳谈二谲僧有僧异貌能绝粒瓢衲之外丝粟俱无坐征商木筏上旬日不食不饥商试之放其筏中梳又旬日亦如此乃相率礼拜称为活佛竞相供养曰无用供养我某山寺头陀以大殿毁欲从檀越乞布施作无量功德因出疏令各占甲乙毕仍期某月日入寺相见及期众往询寺绝无此僧殿即毁亦无乞施者方与僧骇之忽见伽蓝貌酷似僧怀中有簿即前疏众诧神异喜施千金恐泄语有损功德戒勿相传后乃知始塑像时因僧异貌遂肖之作此伎俩而不食乃以干牛肉脔大数珠数十颗暗啖之皆奸僧所为阌乡一村僧见田家牛肥硕日伺牛在野置盐已首俾牛餂之久遂娴习僧一夕至田家泣告曰君牛乃吾父后身父以梦告我我欲赎归主驱牛出牛见僧即餂僧首主遂以牛与僧僧归杀牛丸其肉置空杖中又以坐关不食欺人焉后有孟知县者询僧便溺始穷其诈吞舍利广记唐洛中顷年有僧持数粒所谓舍利者贮于琉璃器中昼夜香火檀越之礼日无虚焉有贫士子无赖因诣僧请观舍利僧出瓶授与遽取吞之僧惶骇无措复虑外闻之士子曰与我钱当服药出之耳赠二百缗乃服巴豆泻下僧欢然濯而收之易术凡幻戏之术多系伪妄金陵人有卖药者车载大士像问病将药从大士手中过有留于手不下者则许人服之日获千钱有少年子从旁观俗得其术俟人散后邀饮酒家不付钱饮毕竟出酒家如不见也如是三卖药人叩其法曰此小术耳君许相易幸甚卖药曰我无他大士手是磁石药有铁屑则粘矣少年曰我更无他不过先以钱付酒家约客到绝不相问耳彼此大笑而罢巫夏山为巫自谓灵异范汝舆戏曰明日吾握糖饵令汝商之言而中人益信汝巫唯唯及明降神观者如堵范握狗矢问之巫曰此糖铒耳范佯拜曰真神明也即令食之巫恐事泄忍秽立尽女巫京信闾阎多信女巫有武人陈五者厌其家崇信之笃莫能治一日含青李于腮给家人疮肿痛甚不食而卧者竟日其妻忧甚召女巫治之巫降谓五所患是名疔疮以其素不敬神神与不救家人罗拜恳祈然后许之五佯作呻吟甚急语家人云必得神师入视救我可也巫入按视五乃从容吐青李视之捽巫批其颊而叱之门外自此家人无信崇者黄铁脚黄铁脚穿窬之雄也邻有酒肆黄往贳肆吝与黄戏曰必窃若壶他肆易饮是夕肆主挈壶置卧榻前几上鐍户甚固遂安寝比晓失壶视鐍如故亟从他肆物色壶果在问所得曰黄某主诣黄问故黄用一小竿窃其中俾通气以猪溺囊系竿端从引竿纳囊于壶乃嘘气胀囊举而升之故得壶也窃磬乡一老媪向诵经有古铜磬一贼以石块作包负之至媪门外人问何物曰铜磬将鬻耳入门见无人弃石于地负磬反向内曰欲买磬乎曰家自有贼包磬复负而出内外皆不觉伪跛伪躄阊门有匠凿金于肆忽一士人巾服甚伟跛曳而来自语曰暴令以小过毒挞我我必报之因袖出一大膏药薰于炉次若将以治疮者俟其熔化急煳匠面孔匠畏热援以手其人已持金奔去又一家门集米袋忽有躄者垂腹甚大盘旋其足而来坐米袋上众所共观不知何由匿米一袋于胯下复盘旋而去后失米始知之盖其腹衬塞而成而躄亦伪也何大复躄盗篇有躄盗者一足躄善穿窬尝夜从二盗入巨姓家登屋翻瓦使二盗以绳下之搜资入之柜命二盗系上已复下其柜入资上之如是者三矣躄盗自度曰柜上彼无置我去乎遂自入坐柜中二盗系上之果私语曰资重矣彼出必多取不如弃去遂持柜行大野中一人曰躄盗称善偷乃为我二人卖一人曰此时将见主人翁矣相与大笑欢喜不知躄盗乃在柜中顷二盗倦坐道上躄盗度将曙又闻远舍有人语笑从柜出大声曰盗劫我二盗惶讶遁去躄盗顾乃得金资归智妇耳谭某家娶妇之夕有贼来穴壁已入会其地有大木贼触木倒破头死烛之乃所识邻人仓惶间恐反铒祸新妇曰无妨令空一箱纳贼尸于内舁至贼家门首剥啄数下贼妇开门见箱谓是夫所盗即举至内数日夫不返发视乃是夫尸莫知谁杀亦不敢言以瘗之诘盗智胡汲仲在宁海日偶出行有群妪聚庵诵经一妪以失衣来诉汲仲命以牟麦置群妪掌中令合掌绕佛诵经如故汲仲闭目端坐且曰吾令神督之若是盗衣者行数周麦当芽中一妪屡开视其掌遂命缚之果盗衣者刘宰之令泰兴也富室亡金钗唯二仆妇在置之有司咸以为冤命各持一芦曰非盗钗者当自若果盗则长于令二寸明旦视之一自若一去其芦二寸矣讯之具伏陈述古知蒲城县有失物莫知为盗乃给曰其庙有钟能辨盗以盗者摸之则有声阴使人以墨涂而帷焉令囚入帷摸之唯一囚无墨执之果盗海刚峰有御史怒某县令县令密使嬖儿侍御史御史昵之遂窃其符逾墙走明晨起视篆篆箧已空心疑县令所为而不敢发而称疾不视事海忠肃时为教谕往候御史御史闻海有吏才密诉之海教御史夜半于厨房发火火光烛天郡属赴救御史持篆箧授县尹他官各有所护及火灭县令上篆箧则符在矣黠竖子西邻母有好李苦窥园者设井墙下置粪秽其中墨竖子唿类窃李登垣陷井间秽及其衣领犹仰首于其曹来来此有佳李其一人复坠方发口黠竖子遽掩其两唇唿来来不已俄一人又坠二子相与诟病黠竖子曰假令二子者有一人不坠井中其笑我终无已时日者赵王李德诚镇江西有日者自称世人贵贱一见辄分王使女妓数人与其妻滕国君同妆梳服饰偕立庭中请辨良贱客俯躬而进曰国君头上有黄云群妓不觉皆仰首日者曰此是国君也王悦而遣之孙兴公嫁女王文度弟阿智恶乃不翅年长失婚孙兴公有女亦僻错无嫁娶理因诣文度求见阿智即见便扬言此定可殊不如人所传哪里至今未有婚处我有一女乃不恶欲令阿智娶之文度忻然以启蓝田蓝田惊异既成婚女之顽嚣乃过于婿方知兴公之诈匿年凌景阳与京师豪族也氏成烟嫌年齿自匿五岁即交礼乃知其妻匿十岁王素作谏官景阳方馆职坐娶富民女论罢上知景阳匿年以欺女氏素因奏孙氏所匿上大笑节日门状刘贡父为馆职节日同舍遣人以书筒盛门状遍散人家刘知之乃唿所遣人坐于别室犒以酒肴因取书筒视之凡与己一面之旧者尽易以已门状其人既饮食再三致谢遍走巷陌实为刘投刺而主人之刺遂已智胜力王卞于军中置宴一角抵夫甚魁岸负大力诸健卒与较悉不敌坐间一秀才自言能胜之乃以左指略展魁岸者辄倒卞以为神叩其故秀才云此人怕酱预得之同伴先入厨求得少许酱彼见辄倒耳术制继母王阳明年十二继母待之不慈父官京师公度不能免以母信佛乃夜潜起列五托子于室门母晨兴见而心悸他日复如之母愈骇然犹不悛也公乃于郊外访射鸟者得一异形鸟生置母衾母母整衾见怪鸟飞去大惧召巫媪问之公怀金赂媪诈言王状元前室责母虐其遗婴今诉于天遣阴兵收妆魂魄衾中之鸟是也后母大恸叩头谢不敢公亦泣拜良久巫故作恨恨乃蹶然苏自是母性骤变制妒妇艺术类聚京邑士人妇大妒尝以长绳系夫脚唤便牵绳士密与巫妇谋因妇眠士以绳系羊缘墙走避妇觉牵绳而羊至大惊召问巫巫曰先人怪娘积恶故郎君变羊能悔可祈请妇因抱羊痛哭悔誓巫乃令七日斋举家大小悉诣神前祷祝士徐徐还妇见泣曰多日作羊不辛苦耶士曰犹忆啖草不美时作腹痛妇愈悲哀后略复妒士即伏地作羊鸣妇惊起永谢不敢制使酒朱业为宣州刺史好酒凌人性复威厉饮后恣意斩决无复谏者唯其妻钟氏能制之褰帏一唿慑慄而止张易领通倅之职至府数日业为易启宴酒未三爵易乘宿醒掷觥排席诟嚷蜂起业怡声屏障间谓左右曰张公使酒未可当也命扶易而去出此后业无复使酒焉敖上舍韩侂胄既逐赵汝愚至死太学生敖陶孙赋诗于三元楼壁吊之方纵笔饮未一二行壁已舁去矣敖知必为韩所廉急更衣持酒具下楼正逢捕者问敖上舍在否对曰方酣饮亟亡命走闽韩败乃登第一科试郊饯科试故事邑侯有郊饯酒酸甚众哗席上张幼于令勿喧保为易之因索大觥满引为寿侯不知其异也既饮不觉攒眉怒惩吏易以醇金还酒债荆公素喜俞清老一日谓荆公曰吾欲为浮屠若无钱买祠部牒耳荆公欣然为具僧资约日祝发过期寂然公问故清老徐曰吾思僧亦不易为祠部牒金且送酒家还债公大笑下马常例宋时有世赏官王氏任浙西一监初莅任日吏民献钱物几数百千仍白曰下马常例王公见之以为污己便欲作状并物申解上司吏辈祈请再四乃令取一柜以物悉纳其中对众封缄置于厅治戒曰有一小犯即发由是吏民惊惧课息俱备比终任荣归登舟之次吏白厅柜公曰寻常既有此例须有文牍吏赍案至俾舁柜于舟载之而去月儿高袁凯忤太祖诡得风疾上每念曰东海走却大鳗鱼何处寻得遣使拜为本郡学博凯瞠目熟视使者唱月儿高一曲使者还奏乃置之石动筩北齐高祖尝宴近臣为乐高祖曰我与汝等作谜可共谢之卒律葛答诸人皆射不得或云是髐子箭高祖曰非也石动筩云臣已射得高祖曰是何物动筩对曰是煎饼高祖笑曰动筩射着是也高祖又白汝等诸人为我作一谜我为汝射之诸人来作动筩为谜复云卒律葛答高祖射不得问曰此是何物答曰是煎饼也高祖曰我始作之何因更作动筩曰乘大家热铛子头更作一个高祖大笑高祖称郭璞诗绝佳石动筩曰臣诗胜郭一倍上大不怡诘之曰哪见胜处动筩曰读游仙诗云青溪千仞中有一道士臣则曰青溪二千余仞中有两道士不胜一倍乎上大笑捕獭狸赵后外传樊慝语飞燕曰忆在江都时阳华李姑畜斗鸭水池上苦獭啮鸭时下朱里芮姥者求捕獭狸献姥谓姑曰是狸不他食当饭以鸭姑怒绞其狸能言鸭陆龟蒙居震泽有斗鸭一栏有内养自长安使杭州出舍下挟弹毙其绿头者龟蒙手一表骇云此鸭善人言持附苏州上进天子使者毙之奈何内养信其言大恐遂以囊中金酬之因徐问其鸭能作何言龟蒙曰能自唿其名内养愤自笑龟蒙还其金大笑曰吾戏耳靴值冯道和凝同在中书一日和问冯曰公靴新买其值几何冯举左足曰五百和性褊急顾吏责曰吾靴何用一千冯徐举其右曰此亦五百酒令贾时彦善谑赴宴酒半主人请令贾曰乞诸君射一谜小中浮以大白曰天不知地知尔不知我知举座不解罚遍贾举一足置案上曰我靴底有腐孔也甘露寺僧性空善饮一客掷色行旧令云补不足庆有余初掷不足曰僧饮又掷有余亦曰僧饮众客俱不解客曰候令毕当言之既毕令而僧醉矣执盏言曰酒不敢辞请明其故客曰不足者无发有余者多一头众大笑王元美与客宴集王偶泄气众客皆匿笑王即设令要经书中譬字一句王举能近取譬从客于譬如北辰譬若掘井等语尽举之王皆以不如式论罚众客不服王曰我譬在下不若公等譬乃在上石学士善谑石中立字表臣在中书时盛度禁林当直撰张文节公神道碑进御罢呈中书石卒问曰是谁撰盛不觉对曰度撰满堂大笑盛度体丰肥一日自殿前趋出宰相在后盛初不知忽见即欲趋避行百步乃得直舍隐于其中石学士见其喘甚问之盛告其故石曰相公问否盛曰不问别去十余步乃悟骂曰奴乃以我为牛鸣鞭为度焦芳初还朝失记朝仪李西涯曰以鸣鞭为度一鞭走两步再鞭又走两步三鞭上御道芳诺之旋悟曰公乃戏我偷驴张玉阳河南人一日语陈玉垒公曰官贫幸得俞蒲石道长送一人卢瑞峰吏部送一马公曰人是俞送马里卢送可谓恰当盖河南人有偷驴贼之号公以谑之弄僧一僧从雪中来唐六如戏之曰闻孟老相期效外寻梅信乎僧曰非孟也张也六如曰张公多颠倒大须防之时有匿笑者僧悟云却被唐公弄我半日六如曰怪道硬将起来铁牛陶谷小字铁牛李涛出典河中尝寄陶书云每至河源即思灵德陶初不为意久之方悟盖河中有张燕公铸系桥铁牛故也侯白侯白好俳谑一日杨素与牛弘退朝白谑之曰日之夕矣素曰以我为牛羊下来耶王韦王韦作诗为诸老所赏储瓘称之曰绝以温李陆深戏曰本是王韦盖指王摩诘韦苏州谑之胡思乱量何㮚当京城已陷虏人入视帑藏仓庚时有胡思者为司农卿具诸仓米麦数白㮚临去㮚送至厅事旁遽言曰大卿切勿令乱量应曰诺至客次方悟其戏盖谚有胡思乱量语也刘贡父谑孙莘老形貌古奇熙宁中论事不合责出世谓没兴孔夫子孔宗翰宣圣之后气质肥厚刘贡父目为孔子家小二郎元祐中二人俱为侍郎二部争事于殿门外幄次中刘贡父过而谓曰吾党之直者异于是坐中有悟之者大笑米老庵米元章筑室于甘露寺榜曰米老庵寺大火唯庵与李卫公塔独存无章诗云神护卫公塔天存米老庵有谑之者添云神护李卫公塔天存米老娘庵盖元章母入内为老娘以母故命官也兰玻耳谭青州东门皮工王芬家渐裕弃去故业里人谋为赠号芬喜张乐设宴一黠少曰号兰玻可乎众问何义曰兰多芬故号兰玻从名也芳大喜重酬少年诸人俱不觉其义从徐思兰玻依然东门王皮也爱东坡陆宅之善谐谑每语人曰吾甚爱东坡时有问之者曰东坡有文有赋有诗有字有东坡巾君所爱何居陆曰吾甚爱一味东坡肉闻者大笑曝鼻禈阮咸籍兄子也居道南诸阮居道北北阮皆富南阮贫七月七日法当晒衣北阮庭中烂然莫非绨锦咸时总角乃竖长标大布犊鼻禈曝于庭中曰未能免俗聊复尔耳对语关懈推官貌不扬过南徐客次见一绯衣客倨坐关揖而问之对曰太子洗马高乘鱼良久还询关关答曰某乃是皇后骑牛低钓鳖朝士骇曰是何官关笑曰且欲与君对语切耳王丞相珪云马子山骑山子马久之人对曰钱衡水盗水衡钱钱某为衡水令人谢之曰止欲作对尔实非有盗也李章题壁一故相远派在姑苏嬉游书其壁曰大丞相再从曾侄孙某至此士人李章好谑题其旁曰混元皇帝三十七孙李章继至堂候官张小江觅侯门教读札付归荣里中冠带锦乡谒一富人富人乃黠者服梨园具出迎张骇曰兄是贵职笑曰弟是牛丞相堂候官鸟官陈太卿尝蓄小鸟作笼为官船样上列卤簿榜其船曰鸿胪寺人问之笑曰鸿胪矿是鸟官戈寿宫下雉地方有戈寿宫者富有憨夏月赴亲家喜宴着大红绢员领红往主者故与百拜啜以沸汤汗流竟踵及久始曰请更衣其人不觉失声曰亲家此言万代公侯主者曰公侯须汗马不宜汗亲家若然请到凉亭再脱衣拭汗始把杯岂不万万代公侯乎古物李寰建建节青州表兄武恭性诞妄又称好道多蓄古物遇寰生日特以箱擎一皂袄子遗之书云此李令公恢复京师时所着愿尚书功业一似西平寰以书谢后遇恭诞寰以箱盛一破腻脂幞头饷恭云知兄深慕高真求得洪崖先生初得仙时幞头愿兄得道一如洪崖齐公子嗜古器物龙门子谒之公子历出三代秦汉之器龙门子曰公子所藏非古也必若古者其庖牺氏之物乎公子斋三日龙门子乃设几布筵置宝椟其上籍以文锦各再拜而兴启椟视之乃宓羲氏之八卦也饭毳饭进士郭震任介皆西蜀豪逸之士一日郭致简于任曰来日请餐饭任往乃设白饭一盂白萝卜白盐各一碟盖以三白为也后数日任亦招郭食毳饭郭谓必有毛物相戏及至并不设食郭曰何也任曰饭也毛萝卜也毛盐也毛只此便是毳饭郭大笑而别马郁后唐马郁滑稽狎侮每赴监军张承业宴出异方珍果食之必尽一日承业私戒主膳者唯以干莲子置前郁知不可啖异日靴中置铁锤出以击之承业大笑曰为公易馔勿败予案张咸光玉堂闲话梁龙德间有贫衣冠张咸光游丐无度复有刘月明者亦然每游贵门即遭谑戏方餐时夺其匕箸则袖中出而用之梁驸马温积权判开封咸光忽遍诣豪门告别问其所诣曰往投温谏议问有何绍介答曰顷年大承记录此行必厚遇也大谏尝制碣山潜龙宫上梁文云馒头似碗胡饼如筛畅杀刘月明主簿喜杀张咸光秀才以此知必承顾盼闻者绝倒驼峰尚书吕震与学士解缙一日谈及食中美味吕曰驼峰甚美未之尝也解绐曰仆尝食之诚美矣吕知其绐也他日得死象蹄胫语解曰昨有驼峰之赐宜共飨之解大嚼去吕谑以诗曰翰林有个解痴哥光禄何曾宰驼峰驼不是吕生来说谎如何嚼得这般多解大笑安石榴李汉碎胡玛瑙盘盛送王莒曰安石榴莒见之不疑既食乃觉张端张端为河南司录府当祭社买猪巳呈尹其夜突入录厅即杀之吏白尹尹问道答曰按律诸无故入人家登时杀之忽论尹大笑为别市猪钱文相谑钱同爱字孔周其家累代以小儿医名吴中所谓钱氏小儿者是也一日请文征仲泛舟石湖知文性不近妓故匿妓于舟尾船既发乃出之文一见仓惶求去钱命舟人速行文窘迫无计钱平生极好洁有米南宫倪云林之僻文真率不甚点检服饰其足纨甚臭至不可向迩文即脱去袜以足纨玩弄遂披拂于钱头面上钱不能忍即令舟人泊船纵文登岸竹堂寺唐伯虎祝希哲与文征仲气谊甚深而情尚迥异两公每欲戏之一日偕游竹堂寺近寺故多劣妓唐预使人持东金示之嘱云此来若何衣冠者文君也其人多狎邪游而喜人媚不善媚人若辈有能得其欢者即以此金为酒资矣妓信之伺文至争先献笑牵衣挽袂坚不肯释文五色无主见唐祝匿笑悟曰两公谑我耳明剖其故一笑而散杨南峰俗传三月三为浴佛日六月六为浴猫狗日有客谒杨南峰循吉值三月三日杨以浴辞客不解谓其傲也思以报之杨乃于六月六日往拜客亦辞以浴杨戏题其壁曰君昔访我我洗浴我今访君君洗浴君访我时三月三我访君时六月六杨南峰尝观优而善之谓优曰汝曹第努力当以一金劳汝恨目前未便耳因索纸判赏付之期明日来取优喜于得赏毕献所长杨极欢而罢次日群优持贾征赏杨笑曰汝真欲赏乎我爱汝戏快活竟日汝贪我赏亦快活一夜我与汝两准可也又有僧额患癣杨自诧有秘方取凤仙花捣烂使以帕裹于额上三日即效如期开视染成红额僧弥月不敢见客先是吴中皇甫氏最贵盛而治家素宽杨南峰献寿图题诗其上曰皇老先生老健精神乌纱白发龟鹤同龄皇甫公大喜悬之堂有识者笑曰此詈公也盖上列皇老乌龟四字公乃悟有富翁乡居求杨南峰门对一联此翁之祖曾为人仆杨乃题云家居绿水青山畔人在春风和气中上列家人二字见者无不匿笑有丧家其子不戚杨南峰为诸生时特制宽巾往吊既下拜巾脱滚入座下杨即以首伸入穿之幕中皆笑杨遽出此子遂蒙不孝声王梦泽黄岗王梦泽太史善谑一日往谒郭桐冈太府见府前有枷犯乃其家用之锯匠也顾谓郭曰即常解锯矣而于此犹枷颈焉郭大笑遂释之又客有患癣者王曰何不敷盐于患处以砖烧热徐擦之自愈久而不效以问王王曰砖盐癣则绝无可知此古方也又客有患赤鼻者王教以油梳子炽热擦患处自愈及用之愈赤又以问王王曰吾但知苏子游赤壁耳曲江春宴新进士曲江夏宴甲于常年有温定者久困场籍坦率自恣尤愤时之浮薄因设奇以侮之至其日蒙衣肩舆金翠之饰敻出于众侍婢皆称是徘徊柳荫之下俄顷诸公自露棚移乐登鹢首既而谓是豪贵其中姝丽必矣因遣促舟而进莫不注视于此或肆调谑不已群兴方酣定乃于帘间垂足露膝胫极伟而长毳众忽睹之皆掩袂亟命回舟避之或曰此必温定也庄乐庄乐国初名医也好诙谑同郡李庸遣家僮持柬诣乐误称其名乐绐之曰若家欲借药磨耳汝当负云但书片纸以复云来人面称姓名罚驮药磨两次庸得书大笑即令负还朱达悟朱达悟善谑凡里中宴会无不与者一日诸少年游石湖背朱往既解缆喜曰搭户不知也朱忽在舵楼跃出曰予在矣盖预知背已赂舟子藏以待也众惊笑延朱即席且饮且进朱曰湖有宝积寺幽洁主僧善予盍一登众从之挈榼往酒数行朱佯醉卧僧塌日西犹未醒唿而掖之辄摇首曰眩莫能起僧亦固留众乃先发朱从间道疾归时已暝乃濡其衣履披发击诸同游者户仓惶告曰不幸舟触石沉于湖余偶得渔者援焉闻者长少惊啼趋往至枫桥相值皆无恙惟相笑而已孙兴公褚公孙兴公同游曲阿后湖中流风勐舫欲倾履褚公曰此舫人皆无可以招天谴者惟孙兴公多尘滓正当以厌天欲耳便欲提掷水中孙据栏大啼曰季野卿念我巡按许挈家麻城侍御董公石述其同年进士某亦作御史往贵州巡按未行一日有他御史过其家知某素惧内其室甚悍戏之曰朝廷今有特恩凡云贵巡按皆许挈家自随悍妻于屏后听之信以为然遂装束坚欲同行御史曰世无此理彼戏言耳妻曰君子无戏言老贼欲背家娶妾为乐耶某托亲党再三晓譬终不听某竟以此请告不行石鞑子吴中有石生者貌类胡因唿为石鞑子善谑多智尝因倦步至邸舍欲少憩有小楼颇洁先为僧所据矣石登楼窥之僧方掩窗昼寝窗隙中见两楼相向一少妇临窗刺绣石乃袭僧衣帽开窗向妇而戏妇怒告其夫因与僧闹僧茫然莫辩亟去而石安处焉石生在太学时每苦司成之虐夜半于公座粪焉植小竹枝为纸旗而书已名司成晨出登座旗折举火视之污秽狼籍矣见石名唿欲加责石流涕称冤曰谁中伤者止由太宗师不相爱故耳岂有某作此事而自标求责者乎司成以为有理竟不之罪翟永龄翟永龄常州人初入洋官师长日以五更升堂讲课同辈苦之永龄因伏短墙下伺其走过疾取其帽置土地神头师遍觅得之以为怪大惧不复早行翟永龄平日不诣学官师怒罚作一文以牛何之命题翟操笔立就结云按何之二字两见于孟子之书一曰先生将何之一曰牛何之然则先生也牛也一而二二而一者也翟永龄赴试若无资乃买枣泊舟市墟唿群儿与枣一掬教之曰不要轻不要轻今年解元翟永龄常州至京民谣载道大获赆助翟母扳心释氏日诵佛不辍声永龄佯唿之母应诺又唿不已母愠曰无事何频唿也永龄曰吾唿母三四母便不悦彼佛者日为母唿千万声其怒当何如母为少止袁汝南吴人袁汝南诣友人师子乔家辄竟日狂饮子乔之妻深厌之子乔曰此仙人不可慢也问何以见为仙乎曰凡吾举动虽细微无不知者妻犹未信子乔乃阴与汝南为约次早闻叩门声子乔心知为汝南矣谬曰清早谁耐烦且图欢耳使妻持已之势已而叩门愈急妻问为谁应曰我喜汝南也妻曰彼昨夜未归汝南曰子乔既不在嫂手中所持何物子乔谓妻曰我固知仙人不可欺耳妻自此终不敢慢汝南矣薛昭纬唐薛侍郎昭纬未第时就肆买鞋肆主曰秀才脚第几对曰昭纬作脚来未曾与立行第薛昭纬使梁梁祖宴会间话及鹞子辄以为赠昭纬戒仆曰令君所赐真须爱惜可将纸裹鞴袋中孔纬孔纬拜官教坊优伶继至各求利市石野猪先至公有所赐谓曰宅中甚不得厚致若见诸野猪幸勿言也复有一伶善笛公唤近阶指笛窃问曰何者是浣溪沙孔诸伶大笑好嬉子吾衍子行尝作一小印曰好嬉子盖吴中方言一曰魏国夫人作马图传至子行处子行为题诗后倒用此印观者咸疑其误魏公见之骂曰此非误也他道妇人会作画倒好嬉子耳画葡萄柏子庭和尚攻画葡萄又善饮啖醉饱方落笔曾有一富室延之礼待甚腆其家先巳绷绢食毕以十指蘸黑乱点绢上而去主人茫然少顷索笔扫干布叶而成点皆子也自题其上曰昨夜园林雨过葡萄长得能大东海五百罗汉一人与他一个画梅陈白沙善画梅人持纸求索者多无润笔白沙题其柱云乌音人又来或洁其旨乃曰不闻乌声曰白画白画客为之绝倒景清假书景清游太学时同舍生有秘书清求不与固请约明旦既还生旦往索清曰吾示尝假与汝生忿讼于司成清即持书往见曰此清灯窗所业书即诵终卷生则不能诵一词司成叱生退清出即以书还生曰以子珍秘太甚特相戏耳李西涯题画大僚吴某家藏陈图南小像亦名笔者遍求在京名公题咏邵半江诗先成求质于李西涯公公绐曰尚有一二字未稳俟予更之因嘿记其诗先题吴公画上邵见之抚掌大笑祀真武贾秋壑会客庖人进鳖一客不食曰某奉礼真武鳖似真武案下龟故不食盘中复有蔗又一客曰不食秋壑诘其故客曰某亦祀真武蔗不似真武前旗竿乎满座大笑王戎后身庐江尹李公有门子甚荷宠一日诸僚毕集共谀之或云龙阳或云六郎霍山尹罗公独曰此王戎后身李惊问故罗曰因前生钻李今索债耳滕元发司马温公劾奏王广渊乞诛之以谢天下滕元发为起居注既归王就问早来司马君实上殿乞斩某以谢天下不知圣语如何滕戏曰只听得圣语云依卿所奏王中父王介字中父性轻率每语言无伦人谓其有风疾出守湖州王介甫以诗送之云东吴太守美如何柳恽诗才未足多遥想郡人迎下檐白苹州渚正沧波其意以水值风即起波也介谕其意遂和十篇盛气而诵于介甫其一曰吴兴太守美如何太守从来恶祝鮀生若不为上柱国死时犹合代阎罗介甫笑曰阎罗见缺请速赴任王中父与刘贡父同考试中父以举人卷子用小畜字疑蓄字与御名同音贡父争以为非中父不从固以为御名贡父曰此字非御讳乃中父之家讳也因相诟骂贡父坐罢同判太常礼院罚铜归馆有启谢执政云虚船触舟忮心不怨强弩射市薄命何逃时雍子方为开封推官戏曰据罪名当决臀杖十三贡父曰吾已入文字云窃见雍子方身材长大臀腿丰肥臣实不如举以自代龙德化黄都龙太渠官郡守致仕其子名德化以乡举选官为府判临之任太渠治觞饯之嘱曰尔平日好谑今日居官不得复尔德化起立应曰堂尊承教了太渠不觉失笑丁谓丁谓在秘阁日凝寒近火尝以铁箸于灰烬间书画同舍伺公暂起烧火筋使热公至仍书为筋所烙曰昨宵通晓不寐为四邻弦管喧唿所聒同舍曰是必嫁娶之家也公曰非是时平岁稔小人辈共乐其父母祖先耳才宽才太守宽高才抗节尝谒抚台一主事丁忧还家亦来谒门适闭才曰何不击木鱼自通主事不可才乃戏曰座上木鱼敲夜月主事不答才曰可对檐前铁马打秋风主事大怒而去才曰如此大气不见人亦可唿如周名度支尚书宗如周有人诉事谓其曾作如州官也乃曰某有屈滞故来诉如州官如周曰尔何人敢唿我名其人惭谢曰只言如州官作如州不知如州官名如周早知如州官名如周不敢唤如州官作如州如周大笑曰令卿自责见侮反深众咸服其雅量中官性阴太监谷大用迎驾承天所至暴横官员接见多遭叱辱必先问曰你纱帽哪里来的一令略不为意大用喝问如前令曰我纱帽在十五府前三钱五分白银买来的大用一笑而罢令出从问之曰中官性阴一笑更不能作威矣众叹服宋太祖乡邻宋太祖虑囚一囚诉称臣是官家乡邻太祖疑为微时比舍亟问之乃云住东华门帝大笑亦竟释之刘贡父刘贡父为试官出临以教思无穷论举人上请曰此卦大象如何刘曰要见大象当诣南御苑可也时马默为台官弹奏攽轻薄不当置在文馆贡父叹曰既云马默岂合驴鸣论扬子云王介甫与东坡论扬子云投阁为史臣之妄剧秦美新之作亦后人诬子云东坡曰轼亦疑一事荆公曰疑何事东坡曰不知西汉果有子云否众大笑陆平泉相嵩诞日诸翰林称寿争献其面时菊花满堂陆平泉独退处于后徐曰不要挤坏了陶渊明箕仙有请箕仙者仙至自云何仙姑一顽童戏之于掌心书一卵字问姑曰此何字箕遂判云似卯原非卯如邛不是邛仙家无用处转赠与尊堂押衙诗湘江北流至岳阳达蜀江夏潦后蜀江涨势高遏住湘波让而退溢为洞庭湖凡阔数百里君山宛在水中秋水归壑此山复居陆唯一条湘川而已前辈许裳过洞庭诗最为首出后无继者诗僧齐已驻钖巴陵欲吟一诗竟未得意有都押衙蔡姓者戏谓已公曰某有诗已绝诸人不必措词己公坚请口札押衙郎吟曰可怜洞庭湖恰到三冬无髭须以其不成湖也己公大笑张幼于谜呈门张幼于使才好奇日有闯食者佯作一谜粘门云射中许入谜云老不老小不小羞不羞好不好无有中者王百谷射云太公八十遇文王老不老甘罗十二为丞相小不小闭了门儿独自吞羞不羞开了门儿大家吃好不好张大笑痔字近谑云叶仲子一日论制字之妙因及疾病二字从丙从矢盖言丙燥矢急燥急疾病之所自起也友人故以痔字难之沈伯玉笑曰因此地时有僧人往来故从寺众方哄堂一少年不解向叶问之叶徐曰异日汝当自解众复哄堂比玉居有王生行一者美甚多有嬖之沈伯玉过其家见斋额颜曰比玉居伯玉曰此额殊有意移比字易出居内之古分明是居古二字玉字亦王一二字也分合言之乃王一屁古四字朱古民朱古民文学善谑一日在汤生斋中汤曰汝素多智术假如今坐室中能诱我出户外交乎朱曰户外风寒汝必不肯出倘汝先立户外我则以室中受用诱汝汝必从矣汤信之便出户外立谓朱曰汝安能诱我入户哉朱拍手笑曰我已诱汝出户矣晏子齐景公问东海枣华而不实何也晏子曰秦穆公黄布裹枣至海上而投其布故华之不实公曰吾佯问耳对曰佯问者亦当佯对晏子至楚王赐晏子酒酒甜吏缚一人前曰此齐人也坐盗王视晏子曰齐人固多盗乎晏子避席对曰婴闻之橘生淮南则为橘生于准北则为枳今民在齐不盗入楚则盗意者楚之水土耶王笑曰圣人非所与嬉也寡人反取病焉晏子马氏语相似晏子使楚楚人以晏子短为小门于大门之侧而延之晏子曰臣不使狗国安得从狗门入傧者更道从大门入见楚王王曰齐无人耶晏子对曰临淄三百里张袂成阴挥汗成雨何为无人王曰然而何为而使子对曰齐命使各有所主其贤者使使贤王不肖者使使不肖王婴最不肖故使楚矣袁隗妻马氏是季子长女少有才辩融家势丰豪装遣甚盛隗问曰妇奉箕帚而已何乃过珍丽乎对曰慈亲垂爱不敢逆命君若欲慕鲍宣梁鸿之高妾亦愿从少君孟光之事矣隗又曰弟先兄举世以为笑今处姐未适先行可乎对曰妾姐高行殊邈未遭良匹不似鄙薄苟然而已尔汝歌晋武帝问孙皓闻南人好作尔汝歌汝能为不皓正饮酒因举觞劝帝而言曰昔与汝为邻今与汝为臣上汝一杯酒令汝寿万春帝悔之伊籍先主以伊籍使吴孙权闻其才辩欲逆折以辞籍适人拜权曰劳事无道之君乎对曰一拜一起未足为劳赵迁后秦姚苌与群臣宴酒酣谓赵迁曰诸卿皆与朕北面秦朝今忽相臣得无耻乎迁曰天不耻以陛下为子臣等何耻为臣苌大笑诸葛恪诸葛恪父瑾面长似驴孙权大会客使人牵驴人题其面曰此诸葛子瑜恪请笔续两字于下曰之驴举坐欢笑乃以赐恪元孚五代周元孚好酒短而秃文帝于室内置酒十瓶各加帽以戏孚孚入见便云吾兄弟无礼何为入王室中坐宜早还宅因持酒去贾玄待诏贾玄侍宋太宗棋铙玄三子常输一路太宗知玄诈不尽其艺乃曰此局复输当榜汝既满局不生不死太宗曰亦诈更一局汝胜赐汝绯不则投汝水中局既座不胜不负太宗曰我饶汝子而复平是不胜也命左右投之水中乃唿曰臣握中尚有一子太宗大笑赐以绯衣陈君佐太祖时陈君佐以诙谐得幸屡遭危险以口舌免尝与物食之敕其言善则免与醋饮问曰酒何如对曰折腹谓酸也即折福与生牛皮食问曰肉何如对曰难消谓硬也又以宽大员帽赐戴之罩项问曰何如对曰带不浅谓深也即感戴一日又欲一字笑请明日从驾至金水河预令孤老瞽者沿河排立驾至陈唿曰拜众皆依赞拜堕水中上大笑又从游苑中上停马命随口作一诗即呈曰君王停马要诗篇杜甫诗中借一联金勒马嘶芳草地玉楼人醉杏花天薛综蜀使张奉使于孙权前以姓名嘲阚泽泽不能答薛综下行酒因劝云蜀者何也有犬为独无犬为蜀横月勾身虫入其腹奉曰不当复说君吴耶即应声曰无口为天有口为吴君临万邦天子之都众坐喜笑而奉无对秦宓吴使张温来聘问秦宓曰天有头乎宓曰有温曰在何方宓曰诗云乃眷西顾以此推之在西方温曰天有耳乎曰天处高而听卑诗云鹤鸣九皋声闻于天温曰天有足乎宓曰诗云天步艰难无足何以步之温曰天有姓乎宓曰姓刘温曰何以知之曰天子姓刘以此知之东方朔武帝时有献不死之酒者东方朔窃饮之帝怒欲杀朔朔曰臣所饮不死之酒也杀臣臣亦不死臣死酒亦不验汉武游上林见一好树问东方朔朔曰名善哉帝阴使从识其树后数岁复问朔朔曰名为瞿所帝曰朔欺久矣名与前不同何也朔曰夫大为马小为驹长为鸡小为雏大为牛小为犊人生为儿长为老且昔为善哉今为瞿所长少死生万物败成岂有定哉帝乃大笑孔文举孔文举年十岁随父到洛时李元礼有盛名为司隶校尉诣门者俊才请称及中表亲戚乃通文举至门谓吏曰我是李府亲既通前坐李曰君与仆有何亲对曰昔先人仲尼与君先人伯阳有师资之亲是仆与君奕世为通好也膺问欲食乎曰须食膺曰教卿为客之礼但让不须谢主融曰教公为主之礼但置食不须问客膺叹服曰恨吾将死不及见卿富贵融曰公殊未死膺问何故答曰人之将死其言也善公向言殊未善适大夫陈韪后至闻斯语曰小时了了大未必佳融曰想君小时必当了了贾嘉隐贾嘉隐年七岁以神童召见时长孙无忌徐勣于朝堂立语徐戏之曰吾所倚何树贾曰松树徐曰此槐也何言松贾云以公配木何得非松长松复问吾所倚何树曰槐树公曰汝不能复矫对耶贾曰何烦矫对但取其鬼木耳徐叹曰此小儿作獠面何得如此聪明贾云胡头尚为宰相獠面何废聪明徐状胡故谑之王元泽王元泽数岁时客有以一獐一鹿同器以献问元泽何者是獐何者是鹿元泽实未识良久对曰獐边者是鹿鹿边者是獐客人奇之丘濬中丞丘濬谒释珊珊殊傲顷之有州将子弟来谒珊降阶接之甚恭丘不平问曰和尚接濬甚傲而接州将子弟何其恭耶珊曰接是不接不接是接濬勃起打珊曰打是不打不打是打悲彭城尚书令王肃曾省中咏平城诗云悲平城驱马入云中阴山常晦雪荒风无罢风鼓城王勰甚嗟其美欲使更咏乃失语云悲彭城肃笑之勰有惭色祖莹在座即云固有悲彭城王公未见肃曰可为诵这莹应声云裴彭城楚歌四面起尸积石梁亭血流睢水里勰大悦退谓莹曰卿定是神口裴略唐初有裴略者宿卫考满兵部试判为错一事落第略因诣温彦博陈诉温时与杜如晦语不理其诉略云少小已来自许明辨至于通传言语堪作通事舍人并解文章兼能嘲谑温即指竹使嘲略应声曰庭前数竹竿风吹青肃肃凌寒不肯凋经冬子不熟虚心未能待国士皮上何须生节目温云既解通传言语可传语厅前屏墙略走至墙下大声语曰方今圣明在上辟四门以待士郡是何物久在此妨贤路即推倒之温曰此意着博也略曰不但着博亦当着杜彦博如晦俱大喜即令送吏部与官里行御史则天时里行御史聚立门内有令史不下驴冲过其间诸御史大怒将杖之令史云今日之过实在此驴乞数之然后受罚谓驴曰汝技艺可知精神极钝何物驴敢于御史里行于是众羞赧而止隋士隋一士慧而吃杨素喜与之谈一日设难曰倘忽命公作将军城最小兵不过一千粮仅充数日城外敌兵数万公何以处之士曰有有救兵否曰只缘无救所以策公士曰审审如公言不免致败素大笑素又问坑深一丈公入其中何法得出士沉思曰有有梯否公曰有梯何须更问士又沉思曰是白白日是是夜地素曰亦何须辨白日夜地士曰若若不是夜地眼不瞎何何为陷入素大笑又值腊月素问家人被蛇伤若为医治士曰取取五五月五日南墙下雪雪涂之即愈素曰五月何得有雪士曰若若五月无雪腊月何处有蛇素复大笑侯白隋侯白尝与杨素并马见路傍有槐树憔翠欲死素曰侯秀才道理过人能令此树活否白曰取槐子悬树枝即活素问其说答曰论语云子在回何敢死开皇中有人姓出名六斤欲参杨素赍名纸至省门遇侯白请为题其姓乃书曰六斤半名既入素召其人问曰卿姓六名斤半耶答曰是出六斤曰何为六斤半曰向请侯秀才题之当是错矣即召白至谓曰卿何谓错题人姓名对曰不错素曰若不错何因姓出名六斤请卿题之乃言六斤半对曰向在省门会卒无处觅秤既闻道是出六斤斟酌只应是六斤半陈常令人聘隋不知其使机辩深浅密令候白变服为贱人供承客果轻之乃傍卧放气问白曰汝国马价贵贱如何白云马有数等若伎俩筋脚好形容不恶堪乘骑者值二十千已上若形容粗壮虽无伎俩堪驮物值四五千已上若弥尾燥蹄绝无伎俩傍卧放气一钱不值使者大惊问其姓名知是侯白方愧谢侯白在散官隶属杨素爱其能剧谈每上番日即令谈戏弄或从旦至晚始得归才出省门即逢素子玄感乃云侯秀才可与玄感说一个好话白被留连不获已乃云有一大虫欲向野中觅肉见一刺猥仰卧谓是肉脔便欲衔之忽被猬卷着鼻惊走不知休息直至山中困乏不觉昏睡刺猬乃放鼻而去大虫忽起欢喜走至橡树下低头见橡斗乃侧身语云旦来遭见贤尊愿郎君县避道蔡潮方伯蔡潮谈笑风生有同官迎都宪于江中冬月群拥炉坐公至哄然曰蔡公至矣请一谑谈蔡曰无也但昨闻江中盗劫商船俱檀降牙香相与谋曰卖之利微弃之可惜吾辈为此事久矣向赖天保护盍焚此香答之香气透天上帝将谓人间作好事令二力士访之非也乃一群老强盗在此向火耳满座大笑梁伯龙梁伯龙浣纱记成一浙友谑之曰君所编吴为越灭得无自折便宜乎梁笑曰苎罗之美吴人试之吴宫之秽越人尝之如此便宜固亦足矣张五湖王荆石相公赴京苏中亲友醵金治舟于虎阜候送至晚杳然有疑改期者有疑夜渡者正彷徨引领间遇邑人张五湖乘小舟至众素知张善谑拉至舟中小饮固要张说一笑话张曰一老翁无子每以无人送终为苦至八十余一岁中婢妾连举数子亲邻毕贺翁凄然泪下众惊问之乃曰我年如许虽幸有多儿不知送得老爷着否众虽慢其刻而终服其捷刘贡父熙宁始尚经术说诗者竞为穿凿如伊其相谑赠之以芍药谓此为淫泆之会必求其为士赠女乎女赠士乎刘贡父曰芍药能行血破胎气此盖士赠女也若视尔如荍贻我握椒则女之赠士也本草云椒性温明目暖水脏故耳闻者绝倒神锥神槌钟雅语祖士言我汝颍之士利如锥卿燕赵之士钝如槌祖曰以我钝槌打汝利锥钟曰自有神锥不可得打祖曰既有神锥亦有神槌参禅谒佛印方丈成乞东坡颜额东坡未暇佛印自题曰参禅谒东坡一日见之戏续云硬如铁佛印接云谁得知东坡笑云徒弟说鲁直在座绝倒六眼龟苏子瞻谒吕微仲值其寝久之乃出苏不堪见一菖蒲盆畜绿毛龟苏云六眼龟更难得吕问出何处苏曰昔唐庄宗时一国进六眼龟伶人敬新磨进口号曰不要闹不要闹听取这龟儿口号六只眼儿分明睡一觉抵别人三觉虱辨东坡闲居日与秦少游夜宴坡因扪得虱乃曰此垢腻所生秦曰不然绵絮成耳辩久不决期明日质疑佛印理曲者罚设一席及酒散秦先往嘱佛印明日若问可答生自绵絮容胜后当作饣不饦会既去顷之坡至亦以垢腻嘱许作冷淘明日果会具道诘难之意佛印曰此易晓耳乃垢腻为身絮毛为脚先吃冷淘后吃饣不饦二公大笑具宴为乐解缙解缙尝从游内苑上登桥问缙当作何语对曰此谓一步高一步及下桥又问之对曰此谓后边又高似前边上大悦一日上谓缙曰卿知宫中夜来有喜乎可作一诗缙方吟曰君王昨夜降金龙上遽曰是女儿即应曰化作嫦娥下九重上曰已死矣又应曰料是世间留不住上曰已投之水矣又应曰翻身跳入水晶宫上本欲诡言以困之既得诗深叹其敏解缙四岁出游市中偶跌众笑之吟曰细雨落绸缪砖街滑似油凤凰跌在地笑杀一群牛三教图马远尝画三教图释迦中坐老子俨立于傍孔子乃作礼于前盖内珰故令作此以侮圣人也理宗诏江子远作赞江赞云释氏趺坐老聃傍睨惟吾夫子绝倒在地遂大称之鄢天泽姑苏鄢天泽者略涉书好摘人诗文句字供姗笑偶读瞿文懿王立沼上义讶曰沼固惠王池也破何得言所立非其地已诵诗至流莺啼到无声处即又曰啼则有声何谓无声诸所戏侮圣言多类是一日独坐有青衣二人捽之去至一所殿宇庄严天泽跽阶下遥见桩贴云日月阎罗殿风霜业镜台始知已死王问天泽知过否因引业镜照之具得其罪状王复命青衣引天泽还阳世道其事比出门天泽辄又谓青衣曰属见殿柱贴政自不佳何独阎罗殿偏有日月乎青衣者怒曰汝尚敢尔尔扶之俄遽然醒镜新磨五代伶官镜新磨尝奏事殿中多恶犬新磨去一犬起逐之新磨倚而唿曰陛下毋纵儿女噬人庄宗家世夷狄讳狗故以此讥之庄宗大怒弯弓将射之新磨急唿曰陛下无杀臣臣与陛下为一体杀之不祥庄宗惊问其故对曰陛下开国改元同光且同铜也若杀镜新磨则无光矣帝大笑释之安辔新李茂贞入关时放火烧京阙民居殆尽及入朝赐宴优人安辔新目之为火龙子既已茂贞惭怒欲杀此竖子因请告往岐下谒之茂贞一见大诟曰此贼何颜敢来求乞安曰只思上谒非敢有干也茂贞色稍定曰贫俭若斯何不求乞安曰京城近日但卖麸炭便足一生何必求乞茂贞大笑而厚赐之黄幡绰玄宗在蜀黄幡绰陷在贼中贼党就擒有谓幡绰忘上恩宠与贼圆梦每顺其情如禄山梦见衣袖长拖至阶下则解曰垂衣而治又梦见殿中槅子倒下则解曰革故鼎新上诘幡绰幡绰曰非也逆贼梦衣袖长是出手不得又梦槅子倒是煳不得上笑释之公猴三杨当国时有一妓名齐雅秀性极巧慧一日命佐酒众谓曰汝能使三阁老笑乎对曰我一入便令笑也乃进见问何来迟对曰看书问何书对曰烈女传三阁老大笑曰母狗无礼即答曰我是母狗各位是公猴一时京中大传其妙江南妓江南一妓有殊色且通文滁州胡尚书于许学士席上见之问其名曰齐下秀胡公戏曰脐下臭妓跽曰尚书可谓闻人胡怒曰此妓山野妓跽曰环滁皆山也为之哄席杨玠杨玠北人巧应对京兆杜公瞻戏曰君既姓杨阳贷实辱孔子玠曰君既姓杜杜伯尝射宣王又殿内将军牛子充戏曰吾羊有玠恐不任厨玠曰君牛既充正当烹宰又太仓张策戏曰卿本无德量忽共叔宝同名玠曰尔既少才猷敢与伯符连讳又太子洗马萧翊兰陵人戏曰流共工于幽州易北恐非乐土玠曰放驩兜于崇山江南岂是胜地张裔张君嗣在益州为雍闿缚送与吴武侯遣邓芝使吴因便请裔裔在吴流徒伏匿吴主未之知临发引见问曰蜀卓氏女亡奔相如贵土风俗何以乃尔裔曰愚以为卓氏寡女犹贤于买臣之妻诸葛恪吴主权尝燕见费祎逆敕群臣使祎至伏食勿起祎至权为辍食而诸人不起祎调之曰凤凰来翔麒麟吐哺驴骡无知伏食如故诸葛恪应曰爰植梧桐以待凤凰有何燕雀自称来翔何不惮射使还故乡孙权使太子嘲诸葛恪曰恪食马矢一石答曰臣得戏君子得戏父权曰可恪曰乞太子食鸡卵权曰人令卿食马矢卿令人食鸡卵何也恪曰所出同耳权大笑徐陵聘魏徐陵至魏馆是日甚热魏收嘲陵曰今日之热当为徐常侍来徐即答曰前王肃至此为魏始制礼仪今我来聘使卿复知寒署收大惭月赋秋月诗孝武尝问魏延之曰谢庄月赋何如答曰庄始知隔千里兮共明月帝召庄以延之语语之庄应声曰延之作秋月诗始知生为久别离死为长不归赵孟頫周草窗对赵魏公孟頫有一私印曰水晶宫道人周草窗以玛瑙寺行者对之赵遂不用此印后见草窗同郡崔进之药肆悬一牌曰养生主药室赵以敢死军医人对之崔亦不复设此牌赵语人曰我今日方为水晶宫吐气苏刘刘贡父晚得癞疾鼻陷又坐和苏子瞻诗罚金元祐中同为从官贡父曰前于曹州有盗夜入人家室无物但有书数卷耳盗忌空还取一卷而去乃举子所着五七言也就库家质之主人喜事好其诗不舍手明日盗败吏取其书主人赂吏而私录之吏督之急且问其故曰吾爱其语将和之也吏曰贼诗不中和他子瞻亦曰少壮读书颇知故事孔子尝出颜仲二子行而过市而卒遇其师子路矫捷跃而升木颜渊懦缓顾无所之就市中所谓石幢子者避之既去市人以贤者所至遂更其名曰避孔子塔坐者绝倒狼驴袁元峰阁老与郭东野同朝郭戏袁曰今日东门报一猿走入西门又报一狼走入已知皆是狼然则猿亦似狼乎袁曰今日有人索题居扁者予问居在何处曰在郭东野外因题之曰郭东野庐陶谷使吴越陶谷在翰林日念宣力已久意希大用使同类乘间探之艺祖曰翰林草制皆检前人旧本俗所谓依样画葫芦耳谷题一绝于玉堂署云官职须从生处有才能不管旧时无堪笑翰林陶学士年年依样画葫芦艺祖见之薄其怨望后奉使吴越忠懿王宴之因食蝤蛑询其族类忠懿命自蝤蛑至蜞蚏凡十余种以进谷曰真所谓一蟹不如一蟹以讽忠懿之不如钱镠也宴将毕或进葫芦羹相劝谷不举箸忠懿笑曰先王时疱人善制此羹今依样馔来者谷嘿然原父酬欧公刘原父晚年再娶欧公作诗戏之云仙家千载一何长浮世空惊日月忙洞里桃花莫相笑刘郎今是老刘郎原父得诗不悦思报之初欧公与王拱辰同为薛简肃公婿欧公先娶王夫人姐再娶其妹故拱辰有旧女婿为新女婿大姨夫作小姨夫之戏一日三人会间原父曰昔有一学究训学子诵毛诗至委蛇委蛇学子念从原字学究怒而责之曰蛇当读作姨字毋得再误明日学子观乞儿弄蛇饭后方来问何晏也曰遇有弄姨者从众观之先弄大姨后弄小姨是以来迟欧公亦为之噱然何承天何承天年老为着作佐郎诸佐郎并名家年少荀伯子嘲之唿为尔母何曰卿当云凤凰将九子何言尔母王苑王文席范荣期常同诣简文范齿胜王爵胜王遂在范后王因谓范曰簸之扬之糠比在前范曰淘之汰之砂砾在后祝石林给事祝石林曾为黄陂博士偶入郡与黄冈令刘联坐令心易之而嗔其抗直曰吾乡士人有一破乃大哉尧之为君一节题破云以齐天之大圣极天下之无状焉祝曰吾亦有一破题是不得已而之景丑氏宿焉破云处无可奈何之地遇大不相干之人同官绝倒王清王清系掾吏初授卑宫有异才累迁嘉兴府同知以督责海塘有功擢两淮佥宪逾半年请告归在嘉时偕太守行香文庙太守戏指先师谓公曰认得此位老先生否清曰认得这老先生人品极高只是不曾发科太守默然仕宦迟速魏周泰为新城太守司马宣王使钟毓调曰公释褐政府三十六日拥盖守兵马郡乞儿乘小车一何驶乎泰曰君名公之子小有文采故守吏职猕猴骑土牛又何迟也陆兵曹张给事陆式斋一日与张给事宴投壶中耳给事曰信是陆兵曹开手便中帖木耳式斋答云可惜张给事闭口常学磨兜坚给事有惭色费侍郎对费宏官侍郎其兄奉常公宴以长少易位刘瑾适过之曰费秀才以羊易牛公答曰赵中贵指鹿为马侍郎谑景泰间兵刑二部僚佐会坐时于公谦为兵书俞公士悦为刑书刑侍郎戏谓兵侍郎曰于公为大司马公非少司驴乎兵侍郎即应之曰俞公为大司寇公非少司贼乎崔副使允京山侯元之弟也初登第时偕同年王侍郎寅之子允修谒王之乡前一辈其人问崔何人王云崔驸马弟也乃兄附马此为驸驴崔答曰此王侍郎儿乃父侍狼此为侍狗洗马刘定之升洗马朝遇少司马王伟王戏之曰太仆马多洗马须一一洗之刘笑曰何止太仆诸司马不洁我亦当洗太常卿大学士陈师召擢南京太常门生会饯有垂涕者李西涯大学士在席为句云师弟重分离不升他太常卿也罢公应声曰君臣难际会便除我大学士何妨一座绝倒增广检讨内乡县李蓘字子田官翰林检讨其弟名荫字袭美久滞增广生蓘遣书荫曰尔今年增广明年增广不知增得几多广得几多荫答书曰尔今日检讨明日检讨不知检得甚么讨得甚么试官举子唐制举人试日既暮许烧烛三条主文权德舆于帘下戏云三条独尽烧残举子之心举子遂答云八韵赋成惊破侍郎之胆僧赞宁等僧赞宁辞辩纵横人莫能屈时有安鸿渐者文辞隽敏尤好嘲咏尝街行遇赞宁与数僧相随鸿渐指而嘲曰郑都官不爱之徒时时作队赞宁应声答曰秦始皇未坑之辈往往成群潘阆常谑惠崇曰崇师尔当忧狱事吾去夜梦尔拜我尔岂当归俗耶惠崇曰此乃秀才忧狱事尔惠崇沙门也惠崇拜沙门倒也秀才得无诣沙门岛耶包山寺僧天灵者博学通文有一秀才嘲之曰秃字如何写僧应声曰秀字掉转尾就是僧录惠江中书程紫霄俱辩捷江素充肥会暑袒露霄见之曰僧录琵琶腿江曰先生觱栗头又见骆驼数头霄指一大者曰此必头陀也江曰此辈滋息亦有先后此先生非头陀僧贯休有机辩杜光庭羽士欲挫其锋每相见必俟其举措以戏调一日因舞辔于通衢贯休马坠粪光庭连唿太师太师数珠落地贯休徐曰大还丹大还丹儒匠有木匠颇知通文自称儒匠尝督工于道院一道士戏曰匠称儒匠君子儒小人儒匠遽应曰人号道人饿鬼道畜生道刘潜夫杨平舟以枢椽出守莆阳刘潜夫兄弟俱以史官里居郡集公寓王臞轩戏之云大编修小编修同赴编修之会潜夫云欲属对不难不可见怒王愿闻之乃云前通判后通判但闻通判之名盖王凡五得倅而不上云王又尝拆刘名调之云十兄二十年前何其壮二十年后何其不壮刘应之曰二兄二十年前何其遇二十年后何其不遇东坡佛印佛印原儒家流书无不读与东坡友善神庙时祷旱命僧人入内修演东坡谓佛印冒侍者入观盛事上见魁伟遂赐披剃心颇衔恨一日东坡戏曰往尝与公谈及古诗如时闻吸木鸟疑是叩门僧又如鸟宿池边树僧敲月下门未尝不以鸟对僧也不意今日公身犯之佛印曰所以老僧今日得对学士东坡大笑东坡为佛印题小像云佛相佛相把来倒挂只好擂酱一日佛印亦与东坡题真云苏胡苏胡比上不足以下有余相与大笑师公徐之才父祖并善医世传其业祖孝征戏之才为师公之才曰既为汝师复为汝公在三之义顿居其两众大笑粪墼丁公度晁公宗懿往因同馆喜相谐谑晁迁职以启谢丁丁戏晁曰启事更不奉答当以粪墼一车为报晃答曰得墼胜于得启因大笑钱索子刘阁老尝议丘文庄着述戏曰丘仲深有一层散钱只欠索子丘应曰刘希贤有一屋索子只欠散钱羊蟹尤延之极短小寿皇尝问外廷谓卿为秤锤何故对曰秤锤虽小斤两分明上喜之杨诚斋尝戏唿尤延之为蝤蛑延之唿诚斋为羊一日食羊白肠延之曰秘监锦心绣肠亦为人所食诚斋笑吟曰有肠可食何须恨犹胜无肠可食人世称蟹为无肠公子一坐大笑梁宝赵神德梁宝好嘲戏至贝州闻赵神德能嘲即令召之宝面甚黑厅上凭案以待须臾神德入两眼俱赤至阶前宝即云赵神德天上既无云闪电何以无准则答云入门来案后唯见一挺墨宝又云官里科朱砂半眼供一国又答云磨公小拇指涂得太社北宝无以对愧谢遣之欧阳长孙欧阳询为人瘦小极其寝陋而聪敏绝伦太宗常宴近臣互令嘲谑以为如乐长孙无忌先嘲询曰耸膊成山字埋肩不出头谁令麟阁上画此一猕猴询应声曰缩头连背暖漫裆畏肚寒只缘心浑浑所以面团团太宗笑曰询殊不畏皇后闻耶补唇先生方干唇缺有司以为不可与科名连应十余举遂隐居鉴湖后数十年遇医补唇年已老矣人号曰补唇先生又性好侮人尝与龙丘李主簿同酌李目有翳干改令讥曰措大吃酒点盐军将吃酒点酱只见门外着篱未见眼中安障李答曰措大吃酒点盐下人吃酒点鲊只见手臂着襕未见口唇开裤王琪张亢王琪张亢同在晏元献幕张肥大王以太牢目之王瘦小张以猕猴目之一日有米纲至八百里村水浅当剥载张往督王曰所谓八百里剥也张曰未若三千年精矣琪尝嘲亢曰张亢触墙成八字亢应声曰王琪望月叫三声吴原墅王玉峰苏州吴原墅麻脸胡须莆田王玉峰面歪而眼多白王戏云麻脸胡须羊肚石倒栽蒲草吴应云歪腮白眼海螺杯斜嵌珍珠二人同部闻者鼓掌苏小妹东坡有小妹善词赋敏慧多辩其额广而如凸东坡尝戏之曰莲步未离香阁下梅妆先露画屏前妹即应声云欲扣齿牙无觅处忽闻毛里有声传以坡公多须髯遂亦戏答之时年十岁耳多髯李从俨生辰贺客秦凤陋而多髯魏博少年如美人魏戏云今日不幸与水草大王接坐秦曰夫人无多言四座皆笑徐之才魏收戏徐之才曰君面似小家方相之才曰若尔便是卿之葬具张玄祖张玄祖八岁亏齿先达知其不常戏之曰君品复何为狗窦答曰正使君辈从此中出入严高二相公常熟严相公面麻新郑高相公作文用腹草前后在翰林时高戏严曰公豆在面上严应声曰公草在腹中杨梅孔雀梁国杨氏子六岁甚聪慧孔君平诣其父唿儿出见为设果果有杨梅孔指以示儿曰此是君家果儿应曰未闻孔省是夫子家禽虞寄虞寄年数岁客候其父遇寄于门戏曰郎子姓虞必当少智寄应曰字义不辨岂得非愚客大惭何顾隋何妥八岁顾良戏曰汝何是荷叶之荷抑河水之河妥曰先生姓顾是坚固之固抑新故之故众异之郭曾泰和曾给事忭与郭工部恺饮间曾嘲曰汝犬羊之鞟乎虎豹之鞟乎郭应曰尔何曾比予于是二柳孤杨柳机柳昂在周朝俱历要任隋文帝受禅并为外职时杨素方用事戏语机云二柳俱摧机曰不若孤杨独耸归皮皮日休谒归仁绍不遇作龟诗嘲归曰硬骨残形知几秋尸骸终是不风流顽皮死后钻应遍都为平生不出头归作气球诗嘲皮云八片尖皮切作球水中浸了火中揉一团闲气如常在惹踢招拳卒未休卢狄狄仁杰戏同官郎卢献曰足下配马乃作驴献曰中噼明公乃成二犬杰曰狄字犬傍火也献曰犬边有火是煮熟狗韩卢后苻坚遣韩博使晋博有口才桓温令刁彝嘲之彝谓博曰卿是韩卢后博亦曰卿是韩卢后温笑曰刁以君姓韩故耳彼姓刁那得是韩卢后耶博曰明公脱未之思短尾者为刁也一坐皆笑崔季珪冀州崔季珪琰九岁应秀才举时陈元方为州刺史嫌其幼琰曰昔项橐八岁为孔子师今自恨年已过矣元方戏之曰卿宗与崔杼近远琰曰如明公之与陈恒卢陆卢志于众坐问陆士衡陆逊陆抗是君何物答曰如卿于卢毓卢珽谢刘二子谢庄子谢瀹尝与刘湎子刘浚饮推让久之浚曰谢庄儿不可云不能饮瀹曰苟得其人自可流湎十日浚惭之殷何二子殷淳与何勖共食莼羹尽勖曰益殷莼羹勖司空无忌子也淳徐轰箸曰何无忌惮庾孙二子庾园客诣孙监见齐庄在外尚幼而有神意庾试之曰孙安国何在即答曰庚稚恭家庾大笑曰诸孙大盛有儿如此又答曰未若诸庾之翼翼还语人曰我故胜得重唤奴父名王慈琅琊王僧虔长子慈年十岁共时辈蔡约入寺礼佛正见沙门等忏悔约戏之曰众僧今日何干干慈应声答曰卿如此不知礼何以兴蔡氏之宗约兴宗之子也谢超宗见慈学书谓之曰卿书何如虔公答曰慈书与大人如鸡之比凤超宗凤之子伍伯驵侩晋庾纯之父尝为伍伯贾充之先尝为驵侩充置酒而纯未至充曰君行常在人先今何后纯曰会有小市井事未了是以后耳酬外祖戏王彧子绚年六岁读论语至周监于二代外祖何偃曰可改爷爷乎文哉绚曰尊者之名安可戏宁可云草翁之风必舅申许二公许公国与申公时行相约诣一所公议申诣许拉之许曰此才午时已行乎申应曰即以身许国不得不尔达毅王达达毅王达同为郎中一日佥公移王戏曰每书衔名但以公上为我之下毅应曰君子上达小人下达吕扩谢晖吕扩谢晖亦以名相嘲谢云无才终入广吕云不日便充军二人因而成隙演琵琶记闽中蔡大司马经初姓张一日与龚状元用卿共宴看演琵琶记至赵五娘抱琵琶抄化蔡戏龚曰状元娘子何至此后至张广才扫墓龚指曰这老子姓张如何与蔡家上坟罗隐对罗隐与顾云同谒淮南高骈云为人素雅重而隐性傲睨高公留云而远隐隐欲归武林骈与宾幕饯于云亭时盛暑青蝇入座高命扇驱之云因谑隐曰青蝇被扇扇离席隐见白泽图钉在门应曰白泽遭钉钉在门胡旦舍人胡旦饮酒面赤学士谢泌戏之曰舍人面色如袍色时克服绯也胡答曰学士心头似幞头谢为之色沮铁冠道人铁冠道人结庐钟山下梁国公蓝玉携酒访之道人野服出迎玉以其轻己不悦酒行戏曰吾有一语请先生属对云脚穿芒履迎宾足下无礼道人指玉所持椰杯复之曰手执椰瓢作盏尊前不忠杨李二公邃翁冬天气盛而西涯怯寒二公同坐西涯屡以足顿地作声邃翁曰地冻马蹄声得得西涯见其吐气如蒸戏云天寒驴嘴气腾腾陆封公对太仓陆封公貌黑而齿白与乡绅金纹者相善一日陆造纹纹揖而戏之曰黑象口中含白齿陆揖甫毕即应声曰乌龟背上列金纹地讳李时尝以腊鸡独擅江南味戏夏言夏即应以响马能空冀北群人嘲江西以腊鸡畿辅以响马故二公各指为戏李西涯在翰林时与河南一学士相谑河南公谒李见檐曝有枯鱼嘲曰晓日斜穿学士头李应声曰秋风正灌先生耳盖湖户有干鱼头河南有偷驴贼之谣又谚云秋风灌驴耳故也刘宝遇女媪刘道真宝遭乱于河侧自牵船见采莲女子嘲之曰女子何不调机弄杼而采莲女子答曰丈夫何不跨马挥鞭而牵船道真又尝素盘共人食有妪青衣将二子行道真嘲曰青羊将二羔妪应声曰两猪同一槽真扬二娼江淮闽浙土俗各有公讳如杭之佛儿苏之呆子常之欧爷之类细民或相犯至于头击宣布中真州娼迎新守于维扬扬守置酒大合两邦妓乐扬州讳缺耳真州讳火柴头扬娼恃会府轻属城故令茶酒兵爇火而有烟使小僮戒之已而不止唿责曰贵客大厅张筵何烧炭不谨却着柴头咄詈再四真娼笑语兵曰行者三四度指挥何得不听汝有耳朵耶没耳朵耶扬娼大惭小试昌籍华亭人冒籍上海小试愤其不容大书通衢曰我之大贤与人何所不容我之不贤与如之何其拒人也上海人答云我之大贤与何必去父母之邦我之不贤与焉往而不三黜戴釜山鹿鸣严司空震梓州盐亭县人所居枕戴釜山但有鹿鸣即严氏一人必殒一日有表亲野坐闻鹿鸣其表曰戴釜山中鹿又鸣严曰此际多应到表兄表接曰表兄不是严家子合是三兄与四兄不日严氏子一人果亡是何异也祠灵山河伯齐大旱景公欲祠灵山晏子曰不可夫灵山以石为身以草木为发天久不雨发将焦身将热彼独不欲雨乎祠之何益公曰祠河伯可乎晏子曰不可河伯以水为国以鱼鳖为民天久不雨百川竭国将亡民将灭矣彼独不雨乎祠之何益骆猾氂好勇墨子谓骆猾氂曰吾闻子好勇曰然吾闻其乡有勇士焉吾必与斗而杀之墨子曰天下莫不予其所好夺其所恶今子闻其乡有勇士而斗而杀之是恶勇非好勇弹雀宋艺祖一旦后苑挟弓弹雀有臣僚称其急事请见及见乃常事帝曰此事何急对曰亦急于弹雀禁酿具蜀先主尝因旱俭禁酿酒吏于人家检得酿具以其欲酿将议罚时简雍从先主游见一男女行道谓先主曰彼人欲行淫何以不缚先主曰何以知之雍曰彼有淫具先主大笑命原欲酿者禁松薪唐昭宗时李茂贞榷油以助军资因禁松薪优人张廷范曰不如并月明禁之茂贞笑而驰禁陶母剪发图元岳柱八岁时观画师何澄画陶母剪发图指陶母手中金钏诘之曰有此可易酒何用剪发何大惭即易之新衣桓冲不好新衣浴后妇故送新衣与冲怒催使持去妇更持还传语云衣不经新何由而故桓笑着之彭祖面长汉武帝对群臣云相书云鼻下人中长一寸年百岁东方朔大笑有司奏不敬朔免冠云不敢笑陛下实笑彭祖面长帝问之朔曰彭祖年八百果如陛下言则彭祖人中长八寸面长一丈余矣帝亦大笑仙福有术士干唐六如极言修炼之妙唐云如此妙术何不自为乃贶及鄙人术士云恨吾福浅吾阅人多矣仙风道骨无如君者唐笑曰吾但出仙福有空房在北城甚僻静君为修炼炼成两剖术士犹未悟日造门出一扇求诗唐大书云破布衫中破布裙逢人便说会炼银如何不自烧些用担水河头卖与人医意欧文忠公语东坡曰昔有乘船遇风而得疾者医家取多年舵牙为舵工手汗所渍处刮末和丹砂伏神之剂煎饮疾遂愈乃知医者意也东坡曰如公言今学者昏惰当令多食笔墨灰轮回报应一人盛谈轮回报应慎无轻杀凡一牛一豕即作牛豕以偿至蝼蚁亦罔不然时许文穆曰莫如杀人众问其故曰那一世责债犹得化人也为宅徐孺子南昌人十一岁与太原郭林宗游同稚还家林宗庭中有一树欲伐去之云为宅之法正如方口口中有木困字不祥徐曰为宅之法正如方口口中有人囚字何殊郭无以难蔡元定地理蔡元定善地理每与乡人卜葬改定其间吉凶不能皆验及贬有赠诗者曰拙尽人家好丘陇冤魂欲诉更无由先生若有尧夫术何不先言去道州哈立麻西僧哈立麻至京启建法坛屡着灵异翰林李继鼎私曰若彼既有神通当作中国语何待译者而后知乎请僧住院晏景初请一名僧住院僧辞以穷陋不可为景初曰高才固易耳僧曰巧媳妇煮不得无米粥景初曰若有米拙媳妇亦自能煮辟僧欧阳公家儿小名有僧哥者一僧谓公曰公不重佛安得此名公笑曰人家小儿要易长往往以贱物为小名如狗马牛羊之类是也僧大笑昆山学博张倬与一僧谈僧曰儒教虽正不如佛学之玄如僧人多能读儒书儒人不能通释典本朝能通释典者宋景濂一人而已张笑云不然譬如饮食人可食者狗亦能食之狗可食者人决不食之矣重袈裟赵悦道罢政闲居喜僧而拒士有士往谒再四阍者不为通士曰参政直得如此敬重和尚阍者曰寻常僧亦平平相公只是重袈裟士曰我这领蓝衫凭地不值钱阍者曰也半看佛面士曰也半看孔夫子面辨鬼阮宣闻人说人死有鬼宣独以为无曰今见鬼者云着生时衣服若人死有鬼衣服亦有鬼耶鬼董辨十王佛言琰魔罗统摄一素诃世界今讹为阎罗又阿含等经有十八王王主一狱乃阎罗僚属十王之说不知何来转轮王王四天下亦非主冥道乃概列于十王余如宋帝五官之类又皆无稽又七七日而所历者七王自小祥以后二年乃仅经二王何疏密太悬耶论神佛北魏简平王浚年八岁谓博士卢裕曰祭神如神在为有神也无神也对曰有浚曰有神当云神在何烦如字张商英夜执笔妻向氏问何作曰欲作无佛论向曰既无矣又何论公骇其言而止苏公论佛范蜀公不信佛苏公常求其所以不信之故范云平生事非目见即不信苏曰公亦安能然哉设公有疾令医切脉医曰寒则服热药曰热则服寒药公何尝见脉而后信之妓歌佳郭洗马人洛听妓歌大称佳石季伦问何曲郭曰不知季伦笑曰不知安得言佳郭曰譬如见西施何必识姓然后知美观灯司马温公夫人元宵夜欲出观灯公曰家自有灯夫人曰兼看游人公笑曰我是鬼歌哭司马温公死当明堂大飨朝臣以致斋不及奠肆赦毕苏子瞻率同辈往程颐固争引论语子于是日哭则不歌以阻之子瞻曰不云歌则不哭红米饭樗斋雅谑云近一友有母丧偶食红米饭一腐儒以为非居丧者所宜诘其故谓红喜色也友曰然则食白米饭者皆有丧耶理学新说理学家多主新说有解年四十而见恶焉其终也已曰人当其年尚见可恶之人则德不进可知矣周元孚笑曰惟仁者能好人能恶人应是三十九岁时也道学语有一道学每曰天不生仲尼万古如长夜刘翰林谐曰怪得羲皇以上圣人尽日燃烛而行也列子辩日孔子东游见二儿争辩日远近一曰日出之时大如车轮日中之中小如盘岂非日出之处去人近近见大而远见小乎一曰日出之时苍苍凉凉日中之时热如探汤岂非日出之处去人远远者凉而近者热乎孔子不能决不读书王荆公初参政视庙堂如无人一旦行新法怒目诸公曰此辈坐不读书耳赵清简公同参知政事独折之曰君言失矣如皋夔稷契之时有何书可读公默然字说王荆公作字说穿凿杜撰刘贡父问之曰牛之体壮于鹿鹿之行速于牛今犇二字其意皆反之何也坡公亦问曰以竹鞭马为笃不知以竹鞭犬有何可笑又尝举坡字问荆公何义公曰坡者土之皮坡公笑曰然则滑者水之骨乎荆公并无以答又东坡尝语荆公鸠从九亦有说荆公欣然就问东坡曰鸣鸠在桑其子七兮连娘带爷恰是九个张文潜尝问张安道司马君实直言王介甫不晓事是如何安道云贤只消去看字说文潜云字说也只是二三分不合人意安道云若然则足下亦有七八分不晓事矣牧誓唐高定七岁时读书至牧誓问奈何以臣伐君父郢曰应天顺人耳曰用命赏于祖不用命戮于社岂是顺人郢不能答论诗李西涯尝有岳阳楼诗云吴楚干坤天下句江湖廊庙古人情杨文懿公亟称之有同官不以为然驳之曰吴楚干坤之句本妙在坼字浮字今去此二字则不见其妙矣杨曰然则必云吴楚东南坼干坤日夜浮天下句而后为足耶方棠陵以广东宪副入贺张昆仑山人以诗饯之方曰君诗虽佳而非情实如无山称山无水赋水非欢而畅不戚而哀予诗虽劣情实俱在答曰诗人婉辞托物若文王之思后妃岂必临河洲见睢鸠耶即如饯行何必携百壶酒而云清酒百壶唯笋及蒲若据情实则老酒一瓶豆腐面筋耳京师闻者大笑秽里梁刘士章为南康相郡人有姓赖居秽里投刺谒刘刘嘲之曰君有何秽而居秽里赖应声曰未审孔丘何阙而居阙里赋柳李泌赋诗讥杨国忠曰青青东门柳岁晏复憔悴国忠诉于明皇上曰赋柳为讥卿则赋李为讥联可乎争田余肃敏公为户部时两势家争田未决部檄公理之甲以其地名与己同姓执是故产公笑曰然则张家湾张产耶无为子杨次公自号无为子佛印问其说次公曰我生无为军耳印曰公若生庐州便可称庐子矣六字地名杨用修在史馆有湖广土官水尽源通塔平长官司进贡水尽通源塔平盖六字地名有同列疑为三地名添之云三长官司杨取大明官制证之此一处非三地也同列笑曰楚蜀人近蛮夷故宜知之我内地人不知也杨对应之曰司马适西南夷传班固匈奴传叙外域如指掌班马亦蛮夷耶争姓族诸葛令王丞相共争姓族先后王曰何不言葛王而云王葛令曰譬之驴马不言马驴驴宁胜马耶牝牡雄雌周丞相与客闲步园中玩群鹤问曰此牝鹤耶牡鹤耶客从旁曰兽称牝牡禽为雌雄丞相曰雄狐绥绥狐非兽乎牝鸡之晨鸡非禽乎客不能对诸葛恪孙权大会将佐命诸葛恪行酒次至张辅吴先有酒色不肯饮曰此非养老之礼也权谓恪曰卿但令张公辞屈乃饮耳恪即难张曰昔尚父九十秉旄仗钺犹未告老今军旅之事将军在后酒食之事将军在前何谓不养老也张无辞遂为尽爵曾有白头鸟集吴殿前孙权问群臣此何鸟也诸葛元逊对云此名白头翁张昭自以坐中最老疑戏之因曰恪欺陛下未尝闻鸟名白头翁者试令恪复求白头母元逊曰鸟名鹦母未必有对试使辅吴复求鹦父张不能答犯夜张观知开封日有犯夜巡者缚致之观曰有证见乎巡者曰若有证见亦是犯夜矣捕蝗檄钱穆甫为如皋令会岁旱蝗发而泰兴令独绐郡将云县界无蝗已而蝗大起郡将诘之令辞穷乃言县本无蝗悉自如皋飞来者仍檄本县严捕无令侵及邻境穆甫得檄判云蝗本天灾非令不才既自敝邑飞去却请贵县押来举人大帽祖制京官三品始乘轿科道多骑马后来皆私用轿矣王化按浙一举人大帽入谒按君不悦因问曰举人戴大帽始自何年答曰始于老大人乘轿之年西安令俞君宣性懒选得衢州之西安友人规之曰清慎君所有余第在冲要地不可不勤俞曰何以知冲要也曰是四轮之地不然何以谓之衢州俞曰是偏安之邑不然何以谓之西安友人无以难贪令某令贪监司欲斥之陈渠为中丞笑曰此地穷苦不比贵乡墨不满橐也监司曰盗劫贫家岂得无罪海瑞非圣人海忠肃抚江南为华亭公处分田宅奉行者稍过遂致不堪缙绅咸为华亭解纷谓海曰圣人不为已甚海艴然曰诸公岂不知海瑞非圣人耶缙绅悉股栗而退蹩媪田巴居于稷下是三王而非五帝一日屈千人其辩无能穷之者弟子禽滑厘出逢蹩媪揖而问曰子非田巴之徒乎宜得巴之辩也媪有大疑愿质于子禽滑厘曰媪姑言之我能析其理媪曰马鬃生向上而短马尾生向下而长其故何也禽滑厘笑曰此易晓耳鬃上抢势逆而强故短尾下垂势顺而逊故长媪曰然则人之发上抢逆也何以长须下垂顺也何以短滑厘茫然自失乃曰吾学未足以臻此当归咨师媪幸留此我其有以奉酬即入见田巴曰适出遇蹩媪以鬃尾长短为问弟子以逆顺之理答之如何曰甚善滑厘曰然则媪申之以须顺而短发逆而长则弟子无以对愿先生析之媪方坐门以候巴俯首久之乃以行唿滑厘曰禽大禽大幸自无事也省可出入怀绳见王齐大夫邾石父谋叛宣王诛之欲灭其族邾之族大以蕃咸泣拜于艾子之庭祈请于王艾子曰得一绳可免邾氏以为戏言亦不敢诘退而索以馈艾子怀其三尺以见王曰为逆者一石父其宗何罪而戮之王曰先王之法不敢废也政典曰与叛同宗者杀无赦艾子顿首曰臣亦知王之不得已也窃有一说往年公子巫以邯郸降秦非王之母弟乎然则王亦叛臣之族理合随坐愿王即日引决勿惜一身而伤先王之法因献短绳三尺王笑而起曰先生且休寡人赦之矣营兵士营丘士性不通慧好折难而不中理一日造艾子问曰凡大车之下与橐驼之项多缀铃铎其故何也艾子曰车驼之为物甚大且多夜行忽狭路难避借鸣声相闻使为计耳营丘士曰佛塔之上亦设铃铎岂谓塔亦夜行而使相避耶艾子曰君不通事理乃至如此凡鸟鹄多托高以巢粪秽狼籍故塔之铃所以警鸟鹊也岂以车驼比耶营丘士曰鹰鹞之尾亦设小铃安在鸟鹊巢于鹰鹞之尾乎艾子大笑曰怪哉君之不通也夫鹰隼击物或入林中而绊足掐线偶为木所绾振羽之际铃声可寻而索也岂谓防鸟鹊之巢哉营丘士曰吾尝见挽郎秉铎而歌不究其义今乃知恐为木枝所绾而便于寻索也抑不知绊郎之足者用皮乎用线乎艾子愠而答曰挽郎乃死者之导也为死人生前好诘难故铎以乐其尸耳千岁魏王知训陪烈祖曲宴引金觞赐酒曰愿我弟千岁魏王引他器匀之进曰愿与陛下各享五百舍命陪君子李西涯在翰林时一日陪郡侯席过饮大觥醉而言曰治生今日舍命陪君子矣郡候笑曰学生也不是君子老先生不要轻生鸡肋刘伶尝因大醉与俗人忤其人攘袂奋拳而往伶徐曰鸡肋不足以安尊拳其人笑而止父子围棋王长豫幼便和令丞相爱恣甚笃每共围棋丞相欲举行长豫按指不听丞相笑曰讵得尔相与似有瓜葛靳阁老子丹徒靳阁老有子不肖而其子之子却登第阁老每督责之曰翁父不如我父翁子不如我子我何不肖阁老大笑而止旱雷有人别谢公公流涕此人不悲左右云向客殊密云公曰非徒密云乃是旱雷大雷北齐崔尝谓同座曰昨夜大雷吾睡不觉卢思道在坐戏曰如此震雷奈何不能动蛰坐间大笑口欢手怒和鲁公慷慨厚德每滑稽则哄堂大笑时博士杨永符能草圣有省郎闻鲁公笑声戏谓杨曰丞相口欢永符曰予忝事笔墨方挥扫之际亦谓太博手怒耶小戊子雌甲辰程文惠与庞公司同戊子生程已贵庞尚为小官尝戏庞曰君乃小戊子也庞后大拜程曰今日大戊子却为小小戊子矣或以槐瘿遗裴晋公郎中庾威在坐曰此是雌树生者公偶及年甲对云与公同是甲辰公笑曰郎中便是雌甲辰安给事生辰安给事磐蜀人初度避生同僚尾至所在蔡巨源戏曰闻一老鼠避一瓶中猫捕之不得以须略鼠鼠因喷嚏猫在外唿曰千岁鼠曰汝岂真为我寿诱我出欲嚼我耳安遂出太公年人尝言太公八十遇文王宋玉楚词又云太公九十显荣兮东方朔云太公体仁行义七十有二见用周武东坡笑曰太公赖东方朔减了八岁却被宋玉增了十岁何次道志勇何次道往瓦官寺礼拜甚勤阮思旷语之曰卿志大宇宙勇迈千古何曰卿今日何故忽见推阮曰我图数千户郡尚不能得卿乃图作佛不亦大乎墨磨人石昌言蓄李廷珪墨不许人磨或戏之曰子不磨墨墨将磨子吃衣着饭杨医官传食绢衣为神仙上药又一方有寒疾者盖稻席当愈或嘲之曰君吃衣着饭大是奇方玄龄不死裴玄本好谐谈为户部郎中时左仆射房玄龄疾甚省郎将问疾玄本戏曰仆射病可须问之既甚矣何须问也有泄其言者既而随例看玄龄玄龄笑曰裴郎中来玄龄不死也死后佳叶衡罢相归一日病问诸客曰某且死但未知死后佳否一士人曰甚佳叶惊问曰何以知之士人曰使死而不佳死者皆逃归矣一死不返以是知其佳也满座皆笑大八字有以星术见王元美者座客争扣吉凶元美曰吾自晓大八字不用若算问何为大八字曰我知人人都是要死的娵隅郝隆为桓公南蛮参军三月三日会作诗不能者罚酒三升隆既受罚揽笔便作一句云娵隅跃清池桓问娵隅是何物隆曰蛮名鱼为娵隅又问作诗何用蛮语隆曰千里投公始得蛮府参军那得不作蛮语鲶鱼上竹竿梅圣俞以诗知名三十年终不得一馆职晚年预修唐书语其妻刁氏曰吾之修书可谓猢狲入布袋矣刁曰还是鲶鱼上竹竿枝头干元祐初用治平故事令大臣荐士试馆职一时名士在馆者率论资考次迁未有越次进用者张文翰晁无咎俱在其间一日二人阅朝报见苏子由自中书舍人除户部侍郎无咎以为平缓曰子由除不离核谓如果之粘核者张曰岂不胜汝枝头干乎梓州郪县唐李镇恶谒选授梓州郪县令与友人书云州带子号县带妻名由来不属老夫并是儿妇官职孙少卿北魏孙绍历职内外垂老始拜太府少卿谢日灵太后曰公年似太老绍拜曰臣年虽老臣卿太少后笑曰是将正卿唐宋二宗雅谑曲江池本唐开元中疏凿为胜境南即紫云楼芙蓉院西即杏园慈恩寺花卉环周烟火明媚都人游赏盛于中和上巳节即赐宴臣僚会于山亭赐太常教坊乐池备彩舟唯宰相三使北省官翰林学士登焉倾动皇州以为盛观裴休廉察宣城未离京值曲江池荷花盛发同省阁名士游宴自慈恩寺屏左右随以小仆步至紫云楼见教坊人坐于水滨裴与朝士憩其傍中有黄衣半酣轩昂自若指诸人笑语轻脱裴意稍不平揖而问曰贤所任何官率尔对曰喏即不敢新授宣州广德令反问裴曰押衙所任何职裴效之曰喏即不敢新授宣州观察使于是狼狈而步同座亦皆奔散朝士抚掌大笑不数日布于京华后于铨司房之云有广德令请换罗江宣皇在藩邸闻是说与诸王每为戏谈其后龙飞裴入相因书麻制谓枢近曰喏即不敢新授中书门下平章事矣寇准在中书每召两制就第饮宴必闭关苛留之李宗谔尝于门扉不出走后为修宫使恩顾渐深一日召至玉宸殿赐酒宗谔坚辞以醉且云日暮上令中使附耳语云此中不须从门扉下出宋太宗语宋丁谓尝以文谒王禹偁禹偁称其文与孙何可比韩柳名遂大振既而何冠多士谓登第四自以为与何齐名耶居共下胪传之际殿下有言太宗曰甲乙丙丁令居第四复何言可笑事洛中新事则天朝蕃人上封事多加官赏有为右台御史者则天尝问左司郎中张元一在外有何可笑事元一旦朱前疑着绿逯仁杰着朱罗知微骑马马吉甫骑骡将名作姓李千里将姓作名吴栖语左台胡御史右台御史胡左台谓胡元礼御史胡盖蕃人为御史者王拱辰营地甚侈尝起屋三层最上曰朝元阁时司马君实穿地丈余作一室邵尧夫见富郑公富曰洛中有何新事邵曰近有一巢居者一穴处者以二公对富大笑大夏男新建伯卢询祖袭大夏男爵有朝士对曰大夏初成卢答云且得燕雀相贺王文成公封新建伯戴冕服入朝有帛蔽耳某公戏曰先生耳冷公笑曰我不耳冷先生眼熟送还乡里礼侍叶盛转吏侍礼书姚夔设宴郑重因曰敝乡亲友烦公垂念叶唯唯不久姚进太宰叶携酒往贺执杯献姚曰今日送乡里还先生矣崖州丁晋公自崖州还坐客谓天下州郡何地最雄盛公曰唯崖州地望最重客问其故答曰宰相只作彼司户参军他州何可及张海水旱疏给事中张海劾奏尚书杨鼎王复薛远南部侍郎钱溥谓四方水旱皆四人妨政失职所致令钱溥进表至京冢宰尹旻询江南时事浦答曰南直隶大熟请以归诸公北直隶大水皆溥等当之旻笑曰谚云女婿牙疼却灸丈母脚跟众为哄然周文襄宋有卖青果男子孕而生女国朝周文襄在姑苏日有报男子生儿者公不答但目诸门子曰汝辈慎之东王公辛恭静见司马太傅问卿何处人答曰西人太傅戏曰在西见西王母否辛曰在西不见西王母过东已见东王公太傅大笑石学士石曼卿尝出游报宁寺驭者失控马惊走曼卿堕地戏曰幸是石学士若瓦学士岂不破碎大理寺江晴渌以大理属使滇至普安驿供亿不具左右欲笞其吏江曰翰林科道人闻而惮之若大理寺远方之人且谓与报恩寺大慈寺等其官属亦善世住持之类耳恶乎笞铜司业国子监钱粮例子刷卷故谚曰金祭酒银典簿陆深升司业稽考钱粮其实空虚适送供堂皂隶银数两至色如黑铜陆笑曰正好谓之铜司业矣延平府武林邹虞知延平延素产绣补亲友皆索之后抵任四时多笋补绝少曰吾任损有余补不足也三甲进士王伯固令太和一士昂然而进曰一等生员告状伯固敛容徐答曰三甲进士不准孔掾吏元皇庆间浙江有孔掾吏身躯短小仅与小公案相等凡呈牍文必用低登立脱欢丞相以先圣子孙每礼遇之时有许文正公从祀孔子庙庭公子孙知政事恶孔风度不雅以小吃叱之退脱欢曰他祖公容参政之父祖坐参政反不容他子孙立相与一笑高晋陵高爽尝经晋陵诣刘蒨了不相接高甚衔之俄爽代蒨为县蒨迎赠甚厚爽受饷答书署高晋陵人问其故爽曰刘自饷晋陵令耳何关爽事鲁直律语黄鲁直为礼部试官或以柳枝来有法官曰漏泄春光有柳条鲁直曰榆条准此盖律语有余条准此也一坐大噱如厕谑彭彦实一日往文渊阁东如厕值少保陈方洲公亦来却立公疾行而过笑曰以缓急为序他日公如厕周赞善尧佐先在内公戏曰人生何处不相逢唐时一丞偶因马上内逼急诣大优穆刁绫宅已登溷轩而忧适至丞惭谢之优曰侍郎他日内逼再请光访目送美姝王忠肃公不喜谈谐一日朝退见一大臣目送美姝复回顾之忠肃戏云此姝甚有力大臣曰先生何以知之王应曰不然公头何以掣转西施山西施教歌舞之地名西施山袁宏道与陶望龄同游陶诗云宿几夜娇歌艳舞之山袁曰此诗当注明不然累君他日谥文恪公不得钟馗图刘廷美有钟馗图求刘原博题诗于上元旦悬之中堂京顺节日主人皆出贺唯置白纸簿并笔砚于几贺客至书其名是日朝士至者见诗各摘簿一叶录之而去顷间簿已尽矣明日复置一簿亦如之中书金本清戏曰此钟馗乃耗纸鬼也梅河豚梅圣俞有河豚诗春洲生荻芽春岸飞扬花河豚于此时贵不数鱼虾时盛传之刘原甫戏曰郑都有鹧鸪诗人称郑鹧鸪圣俞有河豚诗当唿梅河豚矣银花合张昌龄苏味道俱有诗名一日昌龄曰某诗所以不及相公者为无银花合也苏有观灯诗火树银花合星桥铁锁开之句苏曰公虽无银花合还有金铜钉张有赠张昌宗诗曰昔日浮丘伯今同丁令威故云相与抚掌黄鹂自古少熊眉愚与江菉萝同官棘寺一日江曰此中不乏佳树惜黄鹂甚少熊曰黄鹂自古少也江问何以见之熊曰杜诗云两个黄鹂鸣翠柳那得多杜宗武杜甫子宗武以诗示阮兵曹答以石斧一具并诗还之宗武曰斧父斤也使我呈父加斤削也阮闻之曰误矣欲子斫断其手此手若存天下诗名又在杜家矣不廉沈约戏朱异曰卿年少何乃不廉异逡巡未达其旨约乃曰天下唯有文义棋书卿一时将去安得称廉梦仙诗王介甫尝见送毅夫梦仙诗云授我碧简书奇篆幡凡砂读之不可识翻身凌紫霞大笑曰此人不识字不勘自招毅夫曰不然吾用李太白诗句耳王又笑曰自首减等文选张凤翼刻文选纂注一士夫诘之曰既云文选何故有诗张曰昭明太子着作于仆何与曰昭明太子安在张曰已死曰既死不必究他张曰便不死亦难究曰何故张答曰他读得书多徒以上罪欧阳公与人行令作诗两句须犯徒以上罪者一云持刀哄寡妇下海劫人船一云月黑杀人夜风高放火天欧云酒粘衫袖重花压帽檐偏或问之答曰当此时徒以上罪亦做了待汤李西涯在京邸款同乡会试酒数行诸君告起欲卦他席公曰且住有一题商之东面而征西夷怨二句诸君安知所以然乎众默然公笑曰无他意只是侍汤制馄饨法乔仲山家制馄饨得法常苦宾朋索食一日于每客前先置一帖且戒云食毕展卷既而取视乃置造方也大笑而散自后无复索者李康靖柬韩忠献亿李康靖若谷同游至汝州太守赵学士请康靖为门客尤敬待韩每至即设猪肉康靖尝柬韩云久思肉味请兄早访海蜇王敏道食海蜇曰人何苦嗜之哉一晌而已春菜诗黄鲁直尝和东坡春菜诗云公如端为苦笋归明日春衫诚可脱苏戏语客云吾固不爱做官鲁直遂欲以苦笋硬差致仕错着水为甚酥东坡在黄州时尝赴何秀才会食油果甚酥因向主人此名为何主人对以无名东坡又问为甚酥坐客皆曰是可以为名矣又潘长官以东坡不能饮每为设醴坡笑曰此必错着水也他日忽思油果作小诗以求之云野饮花前百事无腰间唯系一葫芦已倾潘子错着水更觅君家为甚酥伐冢子由秉政子瞻在翰苑有故人欲干子由因见子瞻求其转言冀得差遣公徐曰旧闻一人贫甚无以为生乃谋伐冢遂破一墓见一人裸体而坐曰我杨王孙也无物济汝复凿一冢用力颇艰既入见一王者曰我汉之文帝遗制圹中无纳金玉器皆陶瓦汝可速出复二冢相连乃先穿其左者久之方透见一人羸瘠而有饥色曰我伯夷也饿死首阳安得应汝之求其人叹曰用力勤矣竟无所获不若更穿西冢庶几有得羸瘠者谓曰劝汝别谋于他所汝视我形骸如此舍弟叔齐岂能为人也故人大笑而去酒肉地狱东坡倅杭不胜杯酌夺部使者重公才望朝夕聚首疲于应酬乃目杭倅为酒肉地狱后袁谷代倅适郡将与诸司不协倅亦相疏袁语人曰闻此郡为酒肉地狱奈何我来乃值狱空传以为笑龙谭寺暗室陆氏兄弟游龙潭寺见一暗室弟曰此黑暗地狱也兄曰不然是彼极乐世界破僧戒虎丘僧人长于酒肉彼之视腐菜如持戒者之视鱼肉不胜额之蹙也一日友人小集有楚客人斋特设素供楚客意僧必持戒揖与共席吴兴凌彼岸笑语之曰毋为此僧破戒李得雨开成间京师大旱李德裕拜相即日大雨京师喜曰相公乃李得雨也待阙鸳鸯社朱子春未婚先开房室帷帐甚丽以待其事时人谓之待阙鸳鸯社试守孝子王仆射在江州为殷桓所逐奔窜豫章存亡未测王绥在都既忧戚在貌居处饮食每事有降时人语为试守孝子床衣陆龟蒙居笠泽有一竹禅床每用偃憩时十月天已寒侍僮忘施毡褥龟蒙已坐急起唿曰此节日翁须是与些衣服不然他寒我也寒骡耳马足罗汝敬马铎同在馆阁严冬沍寒罗不戴暖耳马不穿毡袜时戏之曰骡耳马足唐明皇骷髅长安有安氏家藏唐明皇骷髅作紫金色其家事之甚谨因尔家富达遂为盛族后其家析居争骷髅斧为数片张文潜闻之即语曰明皇生死为姓安人极恼合坐大笑时秦少游方为贾御史弹不当授馆职文潜戏少游曰千余年前贾生过秦今复尔也闻者以为佳谑焚项羽庙全椒旧有项羽庙余翔为令一炬焚之王元美曰此殆为咸阳三月火复仇耳侯景熟侯景围台读或问陆法和云何陆曰待侯景熟问者不解陆曰凡取果既熟不撩自落今侯景未熟耳僧诵经有僧诵经至无眼耳鼻舌身意黄紫芝曰焉用诵此僧秃其头而无眼耳鼻舌更为何物僧大笑猫五德万寿僧彬师尝对客猫踞其旁谓客曰人言鸡有五德此猫亦有之见鼠不捕仁也鼠夺其食而让之义也客至设馔则出礼也藏物甚密而能窃食智也每冬月辄入灶信也阿房宫赋两句东坡在玉堂一日读阿房宫赋凡数遍每一遍讫即再三赏叹至夜分犹不寐有二老兵给事左右坐久甚苦之一人长叹曰知他有甚好处夜久寒甚不肯睡连作冤苦声其一人曰也有两句好先一人怒曰你又理会得甚的曰我爱他道天下之人不敢言而敢怒叔觉卧而闻之明日以告东坡东坡笑曰这汉子也有鉴识天下极贱人梁次公与一友夜谈每至极快处其友唯唯而已次公问其故友曰曾听过次公谑之曰汝是天下极贱人友骇问次公曰天下极快之语一经汝听过便不值钱非贱而何友亦大笑马湘兰金陵名妓马湘兰以豪侠得名有坐监举人请见拒之后中甲榜授礼部主事适有讼湘兰者主事命拘之众为居间不听既来见骂曰人言马湘兰徒虚名耳湘兰应曰唯其有昔日之虚名所以有今日奇祸主事笑而释之湘兰死后哀挽成帙或谓张官王曰闻君有祭文甚佳张曰吾乃仿赤壁赋作者使诵之张但举一语云此固一世之雌也而今安在哉闻者绝倒唿公子俞君宜少时随父华麓公之官有衙役唿以公子公怒曰凡粗暴之性加入必唿为太监性牛性公子性等之太监与牛辱吾甚矣曹娥秀名妓曹娥秀色艺具绝鲜于伯机尝以羲之唿之一日伯机宴客因事入内命曹行酒递遍伯机出曹曰伯机未饮客笑曰以伯机相唿可为亲爱之至伯机佯怒曰小鬼头也敢无礼曹曰我唿伯机便无礼只许尔叫王羲之坐客大笑徐月英徐月英江淮间娼也金陵徐氏诸公子宠一营妓死乃焚之月英送葬谓徐公子曰此娘平生风流没亦带焰成语诗林观过年七岁嬉游市中以鬻诗自命或戏令咏泄气云视之不见名曰希听之不闻名曰夷不啻若是其口出人皆掩鼻而过之改观音经语观音经云咒咀诸毒药所欲害身者念彼观音力还着于本人东坡居士曰观音慈悲若说还着本人岂其心哉乃改云念彼观音力两家都没事改苏诗苏诗无事此静坐一日似两日若活七十年便是百四十近有任达者更之曰无事此游戏一日似三日若活七十年便是二百一子犹尝反其诗云多事此劳扰一日如一刻便活九十九凑不上一日旧律易字广东二贡士争名至相殴友人用旧诗更易诮之曰南北斋生多发颠春来争榜各纷然网巾扯作黑蝴蝶头发染成红杜鹃日落二人眠阁上夜归朋友笑灯前人生有打须当打一棒何曾到九泉旧绝句易字元微之贬江陵过襄阳夜召名妓剧饮将别作诗云花枝临水复临堤也照清江也照泥寄语东风好抬举夜来曾有凤凰栖宋谢师厚作襄倅闻营妓与二胥相好此妓乞书扇遂用元诗改末句云夜来曾有老鸦栖南昌张相公兰溪赵相公皆与张江陵相左由翰林谪州同后屡迁俱于辛卯入内阁太仓王元驭当国以诗戏之曰龙楼凤阁城九重新筑沙堤拜相公我贵我荣君莫羡十年前是两州同西堂纪闻云昨夜阴山贼吼风帐中惊起黑髯翁平明不待全师出连把金鞭打铁骢此诗不知谁作颇为边人传诵有张师雄者居洛中好以甘言媚人洛人唿为蜜翁翁会官塞上一夕传虏犯边师雄仓惶震恐衣皮裘两重伏土窟中秦人唿土窟为土空有人改前诗以嘲之曰昨夜阴山贼吼风帐中惊起蜜翁翁平明不待全师出连着皮裘入土空用旧诗句杭有一妇夫死未终七即嫁被讼于官凂金编修为居间临审时金佯问问官云此辈何事官曰丈夫身死未终七嫁与对门王卖笔金曰月移花影上阑干春色恼人眠不得官笑而从末减改用旧诗句方于鲁徽人用造墨起家多荐绅交有长安贵人寄兰州绒于方时夏四月矣方急制为衣服之以夸示宾客或作诗嘲之曰爱杀兰州䩐鞑绒寄来春后趱裁缝寒回死等桃花雪暖透生憎柳絮风忽地出神挦细脚有时得意挺高胸寻常一样方于鲁才着绒衣便不同或云此诗汪南溟作也太仓一富人宴客王元美与焉馔有臭鳖及生梨子元美曰世上万般愁苦事无过死鳖与生梨坐客大噱缩字诗石曼卿登第有人讼科场覆考落者数人曼卿在焉方与同年期集使至追所赐敕牒余人皆泣而起独曼卿笑语终席次日放黜者受三班借职曼卿作诗曰无才且作三班借请俸争如录事参从此免称乡贡进且须走马东西南歇后诗有时少湾者延师颇不尽礼致其师争竞而散或用吴语赋歇后诗嘲之曰少湾主人吉日良束脩且是爷多娘身材好像夜叉小心地犹如短剑长三杯晚酌金生丽两碗晨餐周发商年终算帐索筵席噼拍之声一顿相相传嘲监生诗云革车买得截然高周子窗前满腹包有朝一日高曾祖焕乎其有没分毫云间求忠书院为方正学建也一日院观风有儒童告考张郡侯命学博往书院试之缄二题一曰人力所通一曰鼻之于臭也时人为之语曰贡院求忠书监场方考孺不见人力所但闻鼻之于千文歇后诗启颜录唐封抱一任栎阳尉有客过之面黄身短又患眼及鼻塞抱一用千字文语嘲之曰面作天地玄鼻有雁门紫既无左达承何劳罔谈彼袁景文凯初甚贫尝馆授一富家景文性疏放师道颇不立未几辞归其家别延陈文东璧陈惩前事待子弟甚严然无他长但善书耳一日景文来访文东适出因大书其案云去年先生靡恃己今年先生罔谈彼若无几个始制文如何教得犹子比诸理斋诗凤林夏五名景倩延师周四维训子以不称欲再延妻曰何为又增人口夫不从又延罗成吾时诸理斋亦馆于夏戏曰夏五本是五增口便成吾四维尚未去如何又请罗又夏五甚短妻极长每同立仅齐妻乳理斋作歇后语谑曰夏五官人罔谈彼夏五娘子靡恃己有时堂前相遇见刚刚撞着果珍李广文嘲语广文先生之贫自古记之近日士风日趋于薄有某学先生者人馈之肉乃瘟猪也先生嘲之曰秀才送礼言之可羞瘦肉一方尧舜其犹又有以铜银为贽者又嘲之曰薄俗送礼不过五分启封视之尧舜与人或作破云时官之责门人也言必称尧舜焉缩脚诗旧有赋阙唇者云多闻疑多见殆吾犹及史之君子于其所不知盖四语皆出四书皆隐阙字而末句尤奇吴江一老翁貌似土地沈宁庵吏部亦用此体赋云入疆辟入疆芜诸侯之宝三狄人之所欲者吾又吴中有顾秀才名达者不学而狂同学者嘲之云在邦必在家必小人下不成章不并堪伯仲贯酸斋解大绅钱塘有数衣冠士人游虎跑泉饮间赋诗以泉字为韵中一人但哦泉泉泉久不能就忽一叟曳杖而至问其故应声曰泉泉泉乱迸珍珠个个圆玉斧砍开顽石髓金钩搭出老龙涎众惊问曰公非贯酸斋乎曰然然然遂邀同饮尽醉而去寿春道士以小像乞解学士题咏解作大书贼贼贼道士愕然续云有影无形拿不得只因偷却吕仙丹而今反作蓬莱客十七字诗正德间有无赖子好作十七字诗触目成咏时大旱府守祈雨未诚神无感应其人作诗嘲之曰太守出祷雨万民皆喜悦昨夜推窗看见月守知令人捕至曰汝善作十七字诗耶试再吟之佳则释尔即以别号西坡命题其人应声曰古人号东坡今人号西坡若将两人较差多守大怒责之十八其人又吟曰作诗十七字被责一十八若上万言书打杀守亦哂而逐之一说守坐以诽谤律发配郧阳其母舅送之相持而泣泣止曰吾又有诗矣发配在郧阳见舅如见娘两人齐下泪三行盖舅乃眇一目者也吴翟戏笔霍山进士吴兰高才玩世以主事居乡乡富人持大士像索赞赞曰一个好奶奶世间那里有左边一只鸡右边一瓶酒只怕苍蝇来插上一枝柳又有持寿星图求题图有长松明月玄鹤白鹿灵龟吴题云一枝松遮半边月一只黄狗带着雪若无老翁持杖赶老鹰飞来抓去鳖翟永龄偶过靖江人咸以相公称之时有一吏在坐亦称相公翟意谓人不加敬后有出扇求诗者此吏捉笔竟题于前次至永龄故为不能之状题曰山不山水不水一片板上两个鬼一个吹火通一个舒火腿吓得鸡婆飞上天去世间名画见千万不知此画出何许询知海槎众人甚赧二苏诗东坡夜宿曹溪读传灯录灯花堕卷上烧一僧字即以笔记于窗间曰山堂夜沉寂灯下读传灯不觉灯花落茶毘一个僧苏子由见白足妇洗衣作诗嘲佛印云玉箸插银河红裙蘸绿波再行三五步浸入老僧窠七十新郎王雅宜七十娶妾许高阳嘲曰七十作新郎残花入洞房聚犹秋燕子健亦病鸳鸯戏水全无力衔泥不上梁空烦神女意为雨傍高唐骂孟诗李太伯贤而有文章素不喜佛不喜孟子好饮酒一日有达官送酒数斗太伯家酿亦熟一士人无计得饮乃作诗数首骂孟子其一云完廪捐阶未可知孟轲深信亦还痴岳翁方且为天子女婿如何弟杀之又云乞丐何曾有二妻邻家焉得许多鸡当时尚有周天子何必纷纷说魏齐李见诗大喜留连数日所与谈莫非骂孟子也无何酒尽乃辞去既而闻又有送酒者士人再往作仁义正论三篇大率诋佛李览之笑曰公文采甚奇但前次酒被公饮尽后极索寞今次不敢相留蜘蛛诗洛阳歌妇杨苎罗聪慧有才思杨凝式甚怜之时有僧云辨者善讲经杨令对歌者讲忽蜘蛛垂丝飏云辨前杨笑谓歌者曰试嘲得着奉绢二匹歌者应声曰吃得肚婴撑寻思绕寺行空中设罗网只待杀虫生辨体充肚大故嘲之杨见诗绝倒大叫和尚将绢来云辨惭且笑与绢五匹杨公复诗南京大理少卿长兴杨公复在京甚贫家畜一豕日命童于玄武湖壖採萍藻为食吴思菴时握都察院章以其密迩厅事拒之杨戏作小诗送云太平堤下后湖边不是君家祖上田数点浮萍容不得如何肚里好撑船嘲林和靖隐士林和靖傲许洞许嘲之云寺里掇斋饥老鼠林间咳嗽老猕猴豪民送物鹅伸颈好客临门鳖缩头四十翁庐陵欧阳重巡抚云南以不给军粮夺职归每过馆驿必题诗壁上大抵怨望之辞也时年甫四十称涯翁书有无名氏书二绝于其诗后云怨辞随处满垣飞闻道先生放逐归四十称翁非太早人生七十古来稀醉翁千古号文宗此日涯翁姓偶同却想齐名就充老世间安有四旬翁近考庐陵谪滁号醉翁年止四十作诗者未知也然中丞之窃比文宗诚可诮钱鹤滩状元钱鹤滩已归田有客言江都张妓动人公速治装访之既至已属盐贾公即往叩贾重其才名立日请饮公就酒语求见贾出妓衣裳缟素皎若秋月复令妓出白绫帕请留新句公即题云淡罗衫子淡罗裙淡扫蛾眉淡点唇可惜一身都是淡如何嫁了卖盐人欧阳景有僧金銮求欧阳景书与玉峰长老荐用景封书曰金銮求与玉峰书金玉相乘价倍殊到底不关藤蔓事葫芦自去缠葫芦食蕈松杨诗人程渠南滑稽士也与僧觉隐同斋食蕈觉隐请渠南赋蕈诗应声作四句云头子光光脚似丁只宜豆腐与菠薐释迦见了呵呵笑煮杀许多行脚僧闻者绝倒唐解元二诗吴令命役于虎丘采茶役多求不遂谮僧令笞僧三十复枷之僧求援于唐伯虎伯虎不应一日过僧所戏题枷上云官差皂隶去收茶只要纹银不要赊县里捉来三十板方盘托出大西瓜令询之知为唐解元笔笑而释僧伯虎尝出游遇雨过一皂隶家乞纸笔求画唐遂画海蛳数百题其上云海物何曾数着君也随盘馔入公门千唿万唤不肯出直待临时敲窟臀採蟾酥差太医院有採蟾酥差差时仪从甚都某院判欲以炫耀其友枉道过焉友作诗嘲曰白马红缨出禁城喧天金鼓拥霓旌穿林过莽多豪气拿住虾蟆坏眼睛梦鳣南京王祭酒尝私一监生其人忽梦鳣出胯下以语人人因为句曰某人一梦甚跷蹊黄鳣钻臀事可疑想是翰林王学士夜深来访旧相加见耳谈应履平诗应履平为德化令满考吏部试论文优而貌不扬不得列上乃题诗都门前云为官不用好文章只要须胡及胖长更有一般堪笑处衣裳糨得硬绷绷不书姓名吏呈冢曰此必应知县也遂升考功裁缝冠带有业缝衣者以贿得奖冠带顾霞山嘲曰近来仕路太煳涂强把裁缝作士夫软翅一朝风盪破分明两个剪刀箍周秀才东都周默未尝作东一日请客忽风雨交作宋温戏曰骄阳为戾已成灾赖有开筵周秀才莫道上天无感应故教风雨一齐来见文酒清话龙宫海藏正德中御史某按浙以龙宫海藏命题试且云记出处者东立不记者西退东西各半已而东立者所作不称意无赏西退者作诗诮之曰东廊且莫笑西廊我笑东廊枉自忙海藏龙宫无你分大家随我度钱唐写真姑苏蒋思贤父子写真一日交写皆不肖时人嘲之曰父写子真真未像子传父像像非真自家骨肉尚如此何况区区陌路人弄瓦诗无钖邹光大连年生女俱召翟永龄饮翟作诗嘲云去岁相招云弄瓦今年弄瓦又相招寄诗上覆邹光大令正原来是瓦窑独眼龙吴中小集有便宜行事之令较拳高下最后者为老儒使之行酒有行酒者方病目一睛红赤众以红字为韵赋诗唯刘元声最胜诗云赢得人称独眼龙怪来青白总非同怜他满座能行酒也算当场一点红恶字李郁为荆南从事有朝士寄书字体殊恶李寄诗曰华缄千里到荆门章草纵横任意论深荷故人相爱处天行时气许教吞言堪作符也柏子庭诗至元丙子松江亢旱闻方士沈雷伯道术高妙府官遣吏赍香币过嘉兴迎之比至傲甚谓雨可立致结坛仙鹤观行月孛法下铁简于湖泖潭井日取蛇燕焚之了无应验羞赧宵遁柏子庭和尚素称滑稽有诗一联云谁唿蓬岛青头鸭来杀松江赤练蛇闻者绝倒东坡戏联东坡谪惠州日与一村校书为邻年已七十其妾生子为具邀公公欣然往酒酣乞诗公问妾年几何曰三十乃戏赠一联云圣善方当而立岁顽尊已及古稀年一时大噱东坡居惠广守月馈酒六壶吏尝跌而亡之坡有诗云不谓青州六从事翻成乌有一先生而已诗洪舜俞为考功郎应诏言事论台谏失职词甚剀切内有其相率勇往而不顾者惟恭请圣驾款谒景灵宫而已句遂为台官所谪谓祗见宗庙重事也而舜俞乃云而已有轻宗庙之意因被落三官舜俞自为诗云不得之乎成一事却因而已失三官宋艺祖幸朱雀门指门额问赵晋何不止书朱雀门乃着之字晋曰语助耳艺祖曰之乎者也助得甚事洪语本此榜后诗孙山应举缀名榜末朋侪以书问山得失答曰解名尽处是孙山余人更在孙山外览者大笑王十朋正榜第一李三钖副榜第一时有戏正榜尾者曰举头虽不窥王十伸脚犹能踏李三周师厚在郑獬榜及第只压得陈传一人自赋诗云有眼不堪看郑獬回头犹喜见陈传长妓瘦妓杜牧为宣州幕时有酒妓肥大牧赠诗曰盘祖当时有远孙尚令今日逞家门一车白土将泥脸十幅红绡补破裩瓦棺寺里逢行迹华岳山前见掌痕不须啼哭愁难嫁待与将书问岳神牧同时沣州酒糺崔云娘形貌瘦瘠每戏调举罚众宾兼恃歌声自以为郢人之妙李宣古当筵一咏遂至箝口诗曰何事最堪悲云娘只首奇瘦拳抛令急长嘴出歌迟只见肩侵髩唯忧骨透皮不须当户立头上有钟馗生张八北都有妓美色而举止生梗土人谓之生张八因宴会乞诗于处士魏野野赠曰君为北道生张八我是西州熟魏三莫怪尊前无笑语半生半熟未曾谙贫娼吴生恋一娼其人家甚贫友人李云卿赋其事曰可笑犁园地翻为寂寞场当街为客座隔壁是厨房屋柱悬灯挂泥坯甃火厢烟烟三幅幔旧旧一张床草荐累堆厚绵衾褦襶胖竹竿衣架短麻布手巾长双陆无全马棋盘少二将恐惶之茂甚不可也之当一时传笑吴生耻遂绝往通判有以知县转管粮通判者一郎中作诗贺之云最妙无如转判通州官门报气何雄班联喜得先推府尊重何须羡老同丞簿晚生今已矣教官侍教且从容更有一般堪羡处下仓攒典列西东后郎中亦谪济南通判先通判者官德州其属吏也到任时僚属满堂即书此诗持轴往贺之及言其故无不绝倒药名诗陈亚好用药名为诗曾知祥符县亲故多干託借车牛因作诗曰地名京界足亲知托借寻常无歇时但看车前牛领上十家皮没五家皮亚尝言药名用于诗无不可而斡运曲折使各中理存乎其人或曰延胡索可用乎沉思久之吟曰布袍袖里怀漫刺到处迁延胡索人此可赠游谒措大陈亚药名诗百首如风雨前湖近轩窗半夏凉棋为腊寒呵子下衣嫌春暖缩砂裁咏白发萧凤仪桑寄生传四诗亦佳然终避其奇巧吃语诗东坡作吃语诗戏武昌王居士云江干高居坚关扃犍耕躬稼角挂经蒿竿系舸菰茭隔笳鼓过军鸡狗惊解襟顾景各箕踞击剑赓歌几举觥荆笄供脍块搅聒干锅更戛甘瓜羹一孝廉口吃谢在杭与徐兴公各赠绝句以难之谢二首云绿柳龙楼老林萝岭路凉露来莲漏冷两泪落刘郎又梨岭连连路兰陵累累楼流离怜冷落郎辇懒来留兴公一首云留恋兰陵令淋漓两泪流岭萝凉弄濑路柳绿连楼反酒箴汉书陈遵与张竦相善而操行不同竦居贫无宾客而遵昼夜酣唿先是黄门郎扬雄作酒箴以谏成帝或为酒客难法度士云譬之于物子犹瓶矣观瓶之居居井之眉处高临深动常近危酒不沾口臧水满怀不得左右牵于纆徽一旦碍为瓽所轠身提黄泉骨肉为泥自用如此不如鸱夷鸱夷滑稽腹大如壶尽日盛酒人复借酤常为国器托于属车出入两宫经营公家繇是言之酒何过乎遵大喜谓竦曰吾与尔犹是矣反金人铭孙楚反金人铭曰晋太庙左阶前有石人焉大张其口而书其胸曰我古之多言人也无少言少言少事则后生何述焉夫惟立言名乃长久胡为槐然自缄其口倣春秋霅川月河莫氏称望族家世以春秋驰声至一酒楼饮见壁间题云春王正月公与夫人会于此楼盖轻薄子携妓来饮所题也莫即援笔题其下云夏大旱秋饥冬雨雪公薨君子曰不度德不量力其死于饥寒也宜哉见者大笑笋墓志傅奕病未尝问医忽酣卧蹶然曰吾死矣乎即自志曰傅奕青山白云人也以醉死呜唿陶谷戏效之作笋墓志曰边幻节字脆中晋林琅玕之裔也以汤死建隆年月日立石曲中月令指挥陈铎善嘲作曲中月令其二月有云是月也壁虱出沟中臭气上腾妓鞾化为鞋辊卦宋末淮南潘纯戏作辊卦其词曰辊亨可小事亦可大事彖曰辊亨天地辊而四时行日月辊而昼夜明上下辊而万事成辊之时义大矣哉象曰地上有木辊君子以容身固位初六辊出门无咎象曰出门便辊又何咎也六二传于銕轊象曰传于銕轊天下可行也六三君子终日辊辊厉无咎象曰终日辊辊虽危无咎也九四模稜吉象曰模稜之吉以随时也六五神辊象曰六五神辊老于事也上六或钖之高爵天下揶揄之象曰以辊受爵亦不足敬也切中輓近膏肓可发谐笑赋韦舍人天成年卢文进镇邓宾从祖饯舍人韦吉年老无力控驭既醉马逸驰桑林中被横枝罥挂巾冠露秃而奔仆夫趋救则已坠矣旧患肺风鼻瘾疹而黑卧于道周幕客无不笑者左司郎中李任戏为赋云当其厅子潜窥衙官共看喧唿麦陇之中偃仆桑林之畔蓝搀鼻孔直同生铁之椎腼甸骷髅宛似熟铜之罐闻者无不绝倒虀赋范文正公少时作虀赋其警句云陶家瓮内淹成碧绿青黄措大口中嚼出宫商角征盖亲尝忍穷故得虀之妙处云偷狗赋滕逵道读书潜山僧舍僧有犬烹之僧诉于县县命作偷狗赋有警联云撤梵宫之夜吠充绛帐之晨羞团饭引来喜掉续貂之尾索绹牵去惊回顾兔之头令叹赏张公喫酒李公醉赋郭景初夜出为醉人所诬官召景初诘其状景初叹曰谚所云张公喫酒李公醉官即命作赋郭云事有不可测人当防未然清河丈人方肆杯盘之乐陇西公子俄遭酩酊之愆笑而释之成语赋谑三衢一子弟淫其里煅工之女为工所擒不忍杀以铁钳缺其左耳纵之去诸理斋作赋谑之内一联云君子将有为也载寝之床匠人斲而小之言提其耳会稽马殿干有美姬善歌时出佐酒马死有梁丞得之亦侑觞时陈无损酒酣属句谑云昔居殿干之家爰丧其马今入邑丞之室无逝我梁一座绝倒倒语赋熙宁未改科前有吴俦贤良为庐州教授尝诲诸生作文须用倒语如名重燕然之勒之类则文势自然有力庐州士子遂作赋嘲之云教授于庐名俦姓吴大段意头之没全然巴鼻之无典淮郡谢启文本心典淮郡萧条甚谢贾相启有云人家如破寺十室九空太守若头陀两粥一饭须虱颂石介浦王禹玉同侍朝见虱自介甫襦领而上直缘其须上顾之而笑介甫不自知也朝退禹玉指告介甫命从者去之禹玉曰未可轻去愿颂一言介甫曰何如禹玉曰屡游相须曾经御览众大笑贺侧室育子启陆伯麟侧室育子友人陆象翁以启戏贺之曰犯帘前禁寻灶下盟玉虽种于蓝田珠将还于合浦移夜半鹭鹚之步几度惊惶得天上麒麟之儿这回喝采既可续诗书礼乐之脉深嗅得油盐酱醋之香谢遣妓启陶谷奉使江南韩熙载遣家妓以奉巵匜及旦以书谢云巫山之丽质初临霞侵鸟道洛浦之妖姿自至月满鸿沟韩召妓讯之云是夕忽当浣濯末名柬翟永龄与陆廉伯并以才学驰名后陆发解而翟名最后以书柬所亲曰至矣尽矣方知小子之名颠之倒之反在诸公之上东坡制词东坡以吕微仲丰肥戏之曰公真有大臣体坤六二所谓直方大也及吕拜相东坡制其词曰果艺以达有孔门三子之风直大而方得坤卦二爻之动医官卢质好谐谑为庄宗管记会医官陈玄补医学博士所司请稿质立草云既怀厚朴之才宜典从容之职庄宗览之久为启齿戏吴主事句吴江为刑部主事差还复命鸿胪寺官语之曰声音要洪大正选通政时也起身不要背上至日蚤吴果努力高声亦无音节又横走下御街西孝庙为之解颜时同僚杨郎中茂仁作一对句云高叫一声惊动两班文武横行几步笑回万乘君王决僧判双渐尝为令入僧寺中主僧半酣矣因前曰长官可同饮三杯渐怒判云谈何容易邀下官同饮三杯礼尚往来请上人独吃八棒李翱尚书初守庐江有僧相打断云夫说法则不曾趺坐而坐相打则偏袒左肩右肩领来佛面前而作偈言各笞去衣十五以例三千大千买僮券王褒买僮名便了僮曰欲使便了皆当上券不上券便了不能为也褒乃为券曰神爵三年正月十五日资中男子王子渊从成都安志里女子杨惠买夫时户下髯奴便了决卖万五千奴从百役不得有二言晨起早扫饮食洗涤居常穿臼缚帚裁盂凿井浚渠缚落鉏园研陌杜埤地刻大枷屈竹作杷削治鹿卢出入不得骑马载车踑足大呶下床振头垂钩刈蒭织履作麄粘雀张鸟结网捕鱼缴雁弹凫登山射鹿入水捕龟浚园纵鱼雁鹜百余驱逐鸱鸟持梢牧猪种姜养芋长育豚驹粪除堂庑餧食马牛鼓四起坐夜半益蒭舍中有客提壶行沽汲水作铺但当食豆饮水不得嗜酒欲美饮酒惟得沾唇渍口不得倾盂覆斗不得晨出夜入交关伴偶多取薄蒲益作绳索雨堕无所为当遍将织薄植种桃李梨柿柘桑三丈一树八树为行果类相从纵横相当果熟收敛不得吮尝犬吠当起惊告邻里撑门拄户上楼击柝持盾曳矛环落三周勤心疾作不得遨游筋老力索种苋织席事讫欲休常舂一石夜半无事浣衣当白若有私钱主急宾客不得奸私事事关白若不听教当笞一百题小像唐伯刚题邾仲谊小像云七尺躯威仪济济三寸舌是非风起一双眼看人做官两只脚沿门报喜仲谊云是谁是谁伯刚云是你是你岳正再起再废有自京师来者传天子语于正曰岳正倒好只是大胆正因写小像遂隐括其辞题于上曰岳正倒好只是大胆唯帝念我必当有感如或赦汝再敢不敢化须疏沈石田有化须疏其序曰兹因赵鸣玉髠然无须姚存道为之告助于周宗道者于其于思之间分取十鬛补诸不足请沈启南作疏以劝之疏曰伏以天阉之有刺地角之不毛须需同音今其可索有无以义古所相通非妄意以干乃因人而举康乐着舍施之迹崔谌传插种之方唯小子十茎之敢分岂先生一毛之不拔唯有余以补也宗道广及物之仁乞诸邻而与之存道有成人之美使离离缘坡而饰我当榾榾击地以拜君把镜生欢顿觉风标之异临流照影便看相貌之全未容轻拂于染羹岂敢易捻于觅句感矣荷矣珍之重之敬疏烹鸡诵唐六如游僧舍见雌鸡请烹为供僧曰公能作诵当不靳也援笔题曰头上无冠不报四时之晓脚跟欠距难全五德之名不解雄先但张雌伏汝生卵卵复生子种种无穷人食畜畜又食人冤冤何已若要解除业障必先割去本根大众先取波罗香水推去头面皮毛次运菩萨慧刀割去心肠肝胆咄香水源源化为雾镬汤滚滚成甘露饮此甘露乘此雾直入佛牙深处去化生彼国极乐土僧笑曰鸡得死所无憾矣乃烹以侑酒献海螺简舒雅才韵不在人下以戏押得韩熙载之心一日得海螺甚奇宜用滑纸以简献于熙载云海中有无心斑道人往诣门下若书材糙涩逆意可使道人驯之即证发光地菩萨熙载喜受之行人司告示行人司闲僻官吏罕到市人每日取汲厅前顽童戏坐公座或有戏揭告示云示仰各吏典以后朔望日仍要赴司作揖凡男妇汲水者毋得仍前擅坐公座策结有二编修谒李西涯公曰近有一策题两翰林九年考满推擢何官二君笑云策破未有先有一结执事事也执事责也愚生何有焉公大笑题升宫坊词徐渊子舍人善谐谑丁少詹与妻有违言弃家居茶寮茹斋诵经日买海物放生久而不归妻求徐解之徐许诺见卖老婆牙者买一篮饷丁作词曰茶寮山上一头陀新来学得么蝤蛑螃蟹与乌螺知他放几多有一物似蜂窠姓牙名老婆虽然无奈得他何如何放得他丁大笑而归一人娶妻无元袁可潜赠之如梦令云今夜盛排筵宴准拟寻芳一遍春云已多时问甚红深红浅不见不见还你一方白绢叶祖诗词叶祖负隽声尝曰世间有不分晓事吾因一联咏之醉来黑漆屏风上草写卢仝月蚀诗后以多语去官独西湖二三僧相善为之祖饯僧曰世事如梦而已叶曰如梦如梦和尚出门相送闻者绝倒词曲张明善尝作水仙子讥时云铺唇苫眼早三公裸袖揎拳享万钟胡言乱语成时用大纲来都是哄说英雄谁是英雄五眼鸡岐山鸣凤两头蛇南阳卧龙三脚猫渭水飞熊王威宁越尤善词曲尝于行师时见村妇便旋道傍遂作塞鸿秋一曲绿杨深锁谁家院见一女娇娥急走行方便转过粉墙东就地金莲清泉一股流银线冲破绿苔痕满地珍珠溅不想墙儿外马儿上人瞧见元关汉卿嘲秃指醉扶归云十指如枯笋和袖棒金樽搊杀银筝字不真搔痒天生钝纵有相思泪痕索把拳头揾弘治间王骐以进士授吴桥知县仅八月免官居家以词曲自乐尝有妓为人伤目睫下有青痕遂作沉醉东风曰莫不是捧砚时太白墨洒莫不是画眉时张敞描差莫不是檀香染莫不是翠钿瑕莫不是蜻蜓飞上海棠花莫不是明皇宫坠下马王西楼磐平生不见喜愠之色其家尝走失鸡公戏作满庭芳云平生澹泊鸡儿不见童子休焦家家都有闲锅灶任意烹炮煮汤的贴他三枚火烧穿炒的助他一把胡椒到省了我开东道免终朝报晓直睡到日头高西安一广文博学而廉介有气罢官归贫甚戏作清江引云夜半三更睡不着恼得我心焦躁圪蹬的响一声尽力子吓一跳把一股嵴梁筋穷断了云间酒淡有作行香子云浙右华亭物价廉平一道会买个三升打开瓶后滑辣光馨教君霎时饮霎时醉霎时醒听得渊明说与刘伶这一瓶约莫三觔君还不信把秤来称有一觔酒一觔水一觔瓶文戏部终附註花名温庭筠曰葡萄是赐紫樱桃黄葵是镀金木槿花黄幡绰明皇与诸王会食宁王错喉喷上须王惊惭不遑上顾其悚悚欲安之黄幡绰曰此非错喉上曰何也对曰是喷帝上大悦玄宗尝登苑北楼望渭水见一醉人临水上问左右是何人左右不知黄幡绰曰此是年满典史上曰何以知之对曰更一转入流上笑玄宗小字三郎幸蜀时过梓潼县上停驿问黄幡绰曰车上铃声颇似人语对曰似言三郎郎当三郎郎当后因名琅珰驿三果一药刘贡父觞客苏子瞻有事欲先起刘以三果一药调之曰幸早里且从容苏答曰奈这事须当归投壶邵康节与李君钖投壶君钖末箭中耳君钖曰偶尔中耳康节曰几乎败壶尹字苏颋幼时有京兆令咏尹字乃云丑虽有足甲不全身见君无口知伊无人姓名谑郭忠恕嘲司业聂崇义云近贵全为聩攀龙只是聋虽然三个耳其奈不成聪聂应声曰莫笑有三耳何如蓄二心王甘姓唐时有甘洽者与王仙客友善因以姓相嘲洽曰王计尔应姓田为你面惫懒抽却你两边仙客应声曰甘计尔应姓丹为你头不曲回脚向上安王卢北齐徐之才善谑尝嘲王昕姓云有言则近犬则狂加颈足为马拖角尾成羊嘲卢元明云卿姓在亡为虐在丘为虗生男为虏配成马驴麦窦隋麦铁杖为汝南太守因朝集考功郎窦威嘲之曰麦是何姓铁杖曰麦豆不殊何忽见怪威赧然无以应沈陈姓对归安沈筠谿先生少绝敏颖弱冠补博士弟子与弟偕之城时风雨暴作遇陈方伯兄弟于邸方伯戏曰大雨沉沉二沈伸头不出公矢口曰狂风阵阵两陈摇尾不开人称巧绝乂名张乂天太学为斋长其人渺小动以苛礼律诸生林叔弓作赋嘲云身材短小欠曹交六尺之长腹内空虚乏刘义一点之墨又诗云中分爻两段风使十横斜文上全无分人前强出些安石名刘邠与王安石最为故旧尝拆安石名戏之曰失女便成宕无宀真是妬下交乱真如上头误当宁王大惭王汾刘攽王觌王彦和汾与刘贡父攽同趋朝王戏刘曰内朝日日须唿汝盖常朝知班吏多云班班谓之唤班刘应声曰寒食年年必上公刘又尝戏王觌云公何故见卖王答曰卖公值甚分文治平初濮安懿王原寝皆用红泥杂饰刘贡父谓王汾曰顷闻王坟赐绯得非子有银章之命耶陈亚蔡襄陈少卿亚维扬人善诗滑稽尤甚尝与蔡君谟会于僧舍君谟题诗屏间曰陈亚有心终是恶亚即索笔对曰蔡襄无口便成衰上官弼陈亚知润州幕中有上官弼为亚所亲任满将去谓亚曰郎中才行无玷宜简调谑亚曰君乃上官弼也如下官口何弼笑而去贾黄中卢多逊贾黄中与卢多逊俱在政府一日京中有蝗虫卢笑曰某闻所有乃假蝗虫贾应声曰亦闻不伤禾但芦多损耳苏子瞻姜制之苏子瞻与姜制之饮姜举令云坐中各要一物是药名乃指子瞻曰苏子子瞻应声曰君亦药名也若非半夏定是厚朴众请其故子瞻曰非半夏非厚朴何故曰姜制之章得象章郇公得象与石资政中立素相善而石喜谈谑尝戏章云昔时名画有戴松牛韩干马今又有章得象也华嵩京卫指挥华嵩以宿娼枷示时中书夏仲昭以画竹名适过马师桓家因教坊相近欲易便服拉师桓往游师桓戏曰你不见华嵩事又来画竹黑齿常之张文成工为俳谐诗赋时大将军黑齿常之将出征或勉之曰公官卑何不从行文成曰宁可且将朱唇饮酒谁能逐你黑齿尝脂许敬宗吏部侍郎杨思玄贵恃外戚倨待选流为选者夏候彪所讼又为御史中丞郎余庆奏免时中书许敬宗曰杨必败矣人问之许曰一彪一狼共着一羊岂得不败李素杜兼李素替杜兼时韩吏部愈自河南令除职方员外郎归朝问前后之政如何对曰将缣来比素羽晴裴子羽为下邳令张晴为县丞二人俱有声气而善言语论事移时一吏窃议曰县官甚不和或问其故答曰长官称雨赞府道晴终日如此那得和谢伋司马伋绍兴末谢景思守括苍司马季思佐之皆名伋刘季高以书与景思曰公作守司马九作倅想事事皆如律令也闻者绝倒陆远陆楚生远系进士陆大成从堂叔大成发解南畿颇有声望远每对人唿大成舍侄人多厌之时弇州在座谑云当不得他还一句远阿叔也众为捧腹戚胡陈鑑戚学士澜美髯院中唿戚胡与陈司成鑑会宴投漆木壶陈顾戚曰戚胡投漆壶真壶也假壶也戚应声曰陈鑑看臣鑑善鑑与恶鑑与马承学钱同爱吴人马承学性好乘马喜驰骤同学钱同爱戏曰马承学学乘马汲汲而来马应曰钱同爱爱铜钱孳孳为利佀钟强珍都宪佀钟与通政强珍同席强执壶劝曰要你饮四钟佀应声曰你莫要强斟林瑀王轨林瑀王轨同作直讲林谓王曰何相见之阔也王曰遭此霖雨瑀云今后转更疏阔王问其故瑀云逢此短晷盖讥王之侏儒才宽叶琪史瓘郡守才宽善谐谑尝与尚书叶琪知州史瓘同饮各以名为戏才曰作就衣裳穿不得裁宽叶曰锣鸣鼓响军不动拽旗史默无以应才以大觥罚史饮毕才曰拚死吃河鲀屎灌聂豹郑洛书永丰聂豹三山郑洛书为华亭上海知县同时有俊声然议论殊不相下一日同坐察院门侧人报上海秋试罕中式者聂公笑曰上海秀才下第只为落书郑公应声曰华亭百姓当灾皆因业报人咸以为妙对张更生方千里方千里一日会张更生方作一令戏曰古人是刘更生今人是张更生手内执一卷金刚经问尔是胎生卵生湿生化生张答曰古人是马千里今人是方千里手执一卷刑法志问尔是三千里二千里一千里石员外石中立员外尝与同列观上南园所蓄狮子主者曰县官日破肉十斤饲之同列曰吾侪反不及此石曰吾辈皆员外郎敢比园内狮子职方翰林陆式齐在水部最久复还职方李西涯戏之曰先生其知几乎曷为又入职方也陆应曰太史非附热者奈何只管翰林耶给事尚书夏忠靖公与给谏周大有同事治水一日偕宿天宁寺周早如厕夏戏曰披衣拖履而行急事急事周应声曰弃甲曳兵而走尝输尝输先生提举浙江花提举与鄞县学官交往后升佥事提举至鄞以旧谊戏出对曰鸡卵与鸭卵同窠鸡卵先生鸭卵先生学官乃福建人姓颜应声曰马儿与驴儿并走马儿蹄举驴儿蹄举陆陈谑语陆文量参政浙藩与陈启东震饮见其寡发戏之曰陈教授数茎头发无计可施启东曰陆大人满脸髭髯何须如此陆大赏叹笑曰两猿截木山中这猴子也会对锯启东曰有犯幸公勿罪乃云匹马陷身泥内此畜生怎得出蹄相与抚掌竟日佛经语隋令卢思道聘陈陈主用观世音语弄思道曰是何商人赍持重宝思道即以观世音语报曰忽遇恶风漂堕罗刹鬼国陈主大惭薛道衡为聘南使时南朝一僧甚辩捷道衡向寺礼拜至佛堂门僧大声读法华经云鸠盘荼鬼今在门外道衡即应声还以法华经答云毗舍阇鬼乃在其中众僧愧服四书语虞集未遇时为许衡门客虞有所私午后辄出馆许每往不遇因书于简云夜夜出游知虞公之不可谏虞回即对云时时来扰何许子之不惮烦秦少游自负髯美语东坡曰君子多乎哉东坡应声曰小人樊须也一座绝倒余进士田与汤进士日新相善因戏曰汤之盘铭曰苟者君乎汤即声曰卿以下必有圭者君也詹侍御与苏大行五鼓行长安街呵道声相近苏问前行为谁从者曰道里詹爷苏曰詹之在前詹问后来为谁从者曰行人司苏爷詹回首曰后来其苏相顾一笑袁太冲七岁时与群儿戏自称小相公彭鲁溪公出对云愿为小相袁应声曰窃比老彭吕望之提举市易曾子宣劾其违法曾反坐吕治事如故刘贡父曰岂意曾子避席望之俨然浙解张巽才名平等郡守王公试题暮春者至风乎舞雩破中有天地二字王赏其恰当取居首及乡试总裁王公临监王公皆无异赏守力荐拔解中丞公亦若不满谓张曰赠汝一对曰考诸三王而不谬建诸天地而不悖闻者绝倒沈括字存中方就浴刘贡父遽哭之曰存中可怜已矣众惊问之曰死矣盆成括石动筩尝诣国学问博士曰孔门达者七十二人几人冠几人未冠博士曰经传无文动筩曰先生读书岂合不解冠者三十人未冠者四十二人博士曰据何文解之动筩曰冠者五六人五六得三十也童子六七人六七四十二也皆大笑一说又问三千弟子后来作何结果答曰二千五百人为军五百人为旅二刘谑语龙图刘烨尝与刘筠聚会饮茗问左右汤滚未皆言已滚筠曰佥曰鲧哉烨应声曰吾与点也一日连骑趋朝筠马病足行迟烨问马何迟筠曰只为五更三烨曰何不七上八俗语歇后吴中黄秀才相掀唇人唿小黄窍嘴读书寺中一日寺僧进面因热伤手忒地黄作歇后语谑之曰光头滑光头浪光头练光头勒谓面盪捵忒也僧即应声戏曰七大八七青八七孔八七张八盖隐小黄窍嘴四字黄亦绝倒五经语王三名观恃才放诞陆子履行四性慎默于事无所可否观尝以方直少之然二人极相善观尝寝疾子履往候之观以方帽包裹坐复帐中子履笑曰体中小不佳何至是所谓王三惜命也观厉声曰王三惜命何如六四括囊郑玄家奴婢皆读书尝怒一婢拽着泥中一婢问曰胡为乎泥中答曰薄言往诉逢彼之怒齐王俭为吏部尚书时客有姓谭者诣俭求官俭曰齐桓灭谭那得有汝答曰谭子奔莒所以有仆卒得职焉古文语一士人家贫与其友上寿无从得酒乃持水一瓶称觞曰君子之交淡如友应声曰醉翁之意不在杨大年亿方与客棋石曼卿自外至坐于一隅大年因诵贾谊鵩赋以戏之曰止于坐隅貌甚闲暇石遽答云口不能言请对以臆黄州黄解元麻荆州张状元茂修相遇蓟门黄年少有貌而张相君之子黄故谑之曰思公子兮未敢言张即应声曰怀佳人兮不能忘西昌剧贼刘富年七十余子侄六七人曰尧曰舜暨禹汤文武盘庚辈时时行劫张职方大来令西昌时悬赏捕获悉毙之杖下盗警始息临司郡候语次及之张曰圣人不死大盗不止犹龙氏已云矣众大笑先儒成语李本建尝与文士饮汪司马斋中有巧样苏制嵌铜钖壶以火勐烧流而化李曰此所谓流而不息合同而化也汪方停杯嗔仆闻之大笑其怒遂解陆通明世居洞庭有吴生客于山一日陆内人临蓐吴讯曰曾弄璋未陆曰暮生一女已溺之矣吴嘲其讳曰先生极明这事欠通了陆讶之吴曰岂不闻溺爱者不明耶李可及唐阙史咸通中优人李可及因延庆节缁黄讲论毕次及倡优为戏乃褒衣博带斋心升座自称三教论衡上问释迦是何人可及曰妇人也上骇曰有据乎可及曰金刚经云趺坐而坐有夫有儿非妇人而何上为启齿又问太上老君是何人可及曰妇人也上曰此何据可及曰道德经云吾有大患为吾有身若非妇人安得有娠乎又问文宣王何如人可及曰亦妇人也上曰此复何据可及曰论语曰沽之哉沽之哉我待价者也若非妇人何乃待嫁上复大笑宠赉有加医诀语谐史蜀进士熊敦朴负才不羁自史馆改兵部后左迁别驾往辞座师江陵张相公公曰公与我同馆出身痛痒相关此后仕途宜着意熊曰老师恐未见痛公曰何以知之熊曰王叔和医诀云痛则不通通则不痛公大笑琵琶荆钗记成语王元美为郎时适有宴会严世蕃与焉候久方至元美问之曰忽伤风耳元美笑曰爹居相位怎说出伤风时客大笑亦有为咋舌者徐文贞公婿顾某谒一缙绅有坐客问云此君何人缙绅戏曰当朝宰相为岳丈文贞公弟达斋初宦都下南归江陵为文贞门生与诸君共饯之临别而达斋醉甚乃拊江陵背曰去时还有张老来相送来时不知张老死和存张甚衔之语亦出琵琶记杂成语尤延之为太常卿杨诚斋为秘书监皆善谑一日延之诵一句请诚斋对曰杨氏为我诚斋应曰尤物移人金给谏士希本西域人科中戏曰贤哉回也失偶再娶又相贺曰这回好个风流婿桓言张磊塘善清言一日赴徐文贞公席食鲳鱼鳇鱼庖人误不置醋张云仓惶失措文贞腰扪一虱以齿毙之血溅齿上张云大率类此文贞解颐病疟中朝有小儿父病行乞药主人问何病曰患疟也主人曰尊候明德君子何以病疟答曰来病君子所以为疟耳典书经周愿好谐谑尝谒尚书李巽适李有故人子落魄不事李遍问书籍古画悉云卖去复问云有一本虞永兴手写书经在否其子不敢言卖暂云典钱愿曰此尚书大灾李问何灾愿曰已遭尧典舜典又被此子典之李怒颜大开李趋儿明鼓儿陈亚少曾为于潜令好以利口戏浪人或厌之太守马忠肃召戒于庭俄有通刺谒者称大词郎李过庭公骂曰何人家子弟亚卒尔云想是李趋儿公徐悟之大笑蔡元城为谏议论一执政再三不降朝路中见刘贡父曰若迟回不去当率全台论之孔子所谓鸣鼓而攻之者刘应曰将谓暗箭子元来鸣鼓儿先生素严毅亦有笑容陆伯阳潘沧浪邂逅一客扣姓字客曰姓陆字伯阳潘笑曰齐景公有马千驷民无得而称焉六百羊值甚的王和尚吴僧姓王因兄登第还俗娶妇而气极骄众甚鄙厌一日偶同宴会众谓优人曰王和尚颇作怪汝可诮之因演苏季子传奇起课者有黄河尚有澄清日岂可人无得运时之语优念云王和尚有成亲日起课人无得运时众大笑王逃席去铁炮杖万历初吴中优人有铁炮杖者以黑短得名善谑浪某百户以红袍赴新亲宴坐客嘱优嘲之适演考试事出纸灰飞作白蝴蝶铁炮杖对曰百户变了红蜻蜓一座大笑娄师德园袁德师尝买得娄师德故园地起书楼洛中人语曰昔日娄师德园今乃袁德师楼无法无聊都人陈延之见一僧与中贵游金陵诸刹因叙款曲戏曰二君不是无法即是无聊家兄孔方袁中郎与江菉萝分宰长吴二邑中郎一无问餽时兄石浦在翰林江潮中郎曰他人问餽以孔方为家兄君不问餽以家兄为孔方耳吴妓张兰吴妓张兰色丽而年已娘行一日客携游山陆龙石戏曰老便老还是个小娘陆有太医札付张应声曰小便小也是个老爹众皆鼓掌丑妇八字南里先生娶妻求国色故久而不就一旦为媒氏所欺反奇丑艾子往贺因询其庚甲欲为推算南里先生闭目摇首而答曰辛酉戊辰乙巳癸丑巧言部终附註李先主雪令李先主欲讽动僚属雪天大会出一令借雪取古人名仍词理通贯时宋齐丘徐融在座昇举杯为令曰雪下纷纷便是白起齐丘曰着屐过街必须雍齿融意欲挫昇遽曰明朝日出争奈萧何昇大怒是夜收融投于江自是唯齐丘与谋卦名令苏子瞻倡酒令以两卦名证一故事一人云孟尝门下三千客大有同人一人云光武兵渡滹沱河即济未济一人云刘宽婢羹污朝衣家人小过苏云牛僧孺父子犯罪先斩小畜后斩大畜盖为荆公父子云二十八宿令东坡谓佛印起令曰要头是曲名尾是二十八宿四个字不间东坡曰黄莺儿扑蝴蝶不着虚张尾翼佛印应声答曰二郎神绕佛阁想是鬼奎危娄贾平章令咸淳中贾平章似道宴马丞相廷鸾江丞相万里贾举令曰我有一局棋寄与洞中仙洞中仙不受云自出洞来无敌手得饶人处且饶人洞中仙曲名下二句古诗也马云我有一渔竿寄与渔家傲渔家傲不受云夜静水寒渔不饵满船空载月明归江云我有一犁锄寄与使牛子使牛子不受云且存方寸地留与子孙耕盖讥似道也韩襄毅公令韩襄毅公雍与夏公埙饮各出酒令公欲一字内有大人小人复以谚语二句证之曰伞字有五人下列众小人上侍一大人所谓有福之人人伏事无福之人伏事人夏云爽字有五人旁列众小人中藏一大人所谓人前莫说人长短始信人中更有人陈祭酒令云间陈祭酒询每酒酣耳热有不平事及人有过辄面发之在翰林时忤一权贵出为州同同僚饯行有倡酒令各用二字分韵相协以诗书一句结之陈学士循云轰字三个车余斗字成斜车车车远上寒山石径斜高学士谷云品字三个口水酉字成酒口口口劝君更尽一杯酒又一人云犇字三个牛田寿字成畴牛牛牛将有事乎田畴陈云矗字三个直黑出字成黜直直直焉往而不三黜合席大笑梅郭二令相同蜀人杜渭江令麻城居官执法不敢干以私一日宴乡绅梅西野倡令要拆字入俗语二句梅云单奚也是奚加点也是溪除却溪边点加鸟却为鸡俗语云得志猫儿雄似虎败翎鹦鹉不如鸡毛石崖云单青也是青加点也是清除却清边点加心却为情俗语云火烧纸马铺落得做人情杜答云单相也是相加点也是湘除却湘边点加雨却为霜俗语云各人自扫门前雪莫管他家瓦上霜又云单其也是其加点也是淇除却淇边点加欠却为欺俗语云龙居浅水遭虾戏虎落平阳被犬欺苏州钱兼山郭剑泉二宦初甚相善晚以小嫌成讼袁节推断之未服某官置酒解和并邀袁公郭为令曰良字本是良加米也是粮除却粮边米加女便为娘语云买田不买粮嫁女不嫁娘盖有所刺也钱曰其字本是其加水也是淇除却淇边水加欠便成欺语云马善被人骑人善被人欺袁曰禾字本是禾加口也是和除却和边口加斗便成科语云官无悔笔罪不重科某官执酒劝曰工字本是工加力也是功除却功边力加纟便成红语云人无千日好花无百日红刘端简公令古亭刘端简公居乡邑大夫或慢之值宴会端简公出令佐酒各用唐诗一句附以方言上下相属语云一枝红杏出墙来见一半不见一半含有诮意一士夫云旋斫松柴带叶烧热灶一把冷灶一把邑大夫云杖藜扶我过桥东我也要你你也要我一时喧传以为绝唱一说又云隔断红尘三十里你也看不见我我也看不见你解之者曰点溪荷叶叠青钱你也使不得他也使不得沈石田令沈石田文衡山陈白阳王雅宜游饮虎丘千人石上时中秋月色大佳石田行令云取上一字下拆两字字义相协倡云山上有明光不知是日光月光文云堂上挂珠帘不知是王家的朱家的陈云有客到舘驿不知是舍人官人王云半夜生孩儿不知是子时亥时各赏大觥高丽僧令高丽一僧陪宴朝使戏行一令曰张良项羽争一伞良曰凉伞羽曰雨伞朝使信口曰许由晁错争一葫芦由曰油葫芦错曰醋葫芦都宪令有镇边都宪与兵官不合都宪于酒席间出令云天上有天河地下有萧何萧何手里持一本律口称犯法之事莫做发病之物莫吃有所指于兵官也兵官云天上有太阳地下有张良张良手里持一把剑口称钢刀虽快不斩无罪之人时一太监在座欲为分解即云天上有雪山地下有寒山寒山手里持一把扫帚口称各人自扫门前雪莫管他家瓦上霜遂一笑而散罗状元令豫章诗话云罗状元念庵与邹公某公有寺观之集邹指塑像出令曰祖师买巾价只要轻以是买不成披发到于今某曰玉皇买伞价只要减以是买不成头顶一片板罗曰观音买鞋价只要捱以是买不成赤脚上莲台四书令有人为令云子路百里负米不知是熟米糙米若是熟米子路不对若是糙米子路请祷一人云子路宿于石门不知开门闭门若是开门由也升堂若是闭门子路拱而立薛涛令薛涛辨慧有黎州刺史作千字文令带鱼禽鸟兽乃曰有虞陶唐涛曰佐时阿衡其人谓语中无鱼鸟行罚薛曰衡字内有小鱼字使君有虞陶唐都无一鱼坐客大笑又高骈镇成都命涛为一字令曰须得一字象形又须逐韵高曰口有似没梁斗涛曰川有似三条椽节度曰如何一条曲涛曰相公为西川节度使尚使一没梁斗至于穷酒佐三条椽内一条曲又何足怪各言土产昔周益公洪容斋尝侍寿皇宴因谈肴核上问洪卿乡里所产洪番阳人也对曰沙地马蹄鳖雪天牛尾狸又问周周庐陵人也对曰金柑玉版笋银杏水晶葱上吟赏又问一侍从忘其名浙人也对曰螺头新妇臂龟脚老婆牙四者皆海鲜也上为之一笑昔人以四海习凿齿弥天释道安及云间陆士龙日下荀鸣鹤为美谈当是创者易为工耳仙对江西有提学出对云风摆㯶榈千手佛摇折叠扇诸生不能应乃相与祈鸾仙降书自称李太白对云霜凋荷叶独脚鬼戴逍遥巾刑部郎中黄暐亦尝召仙令对羊脂白玉天乩云当出丁家巷田夫口公明日往试之其一耕者锄土甚力问此何土耕者曰此鳝血黄泥土也公大嗟异他如雪消狮子瘦月满兔儿肥七里山塘行到半塘三里半九溪蛮洞经过中洞五溪中菱角三尖铁裹一团白玉石榴独蒂锦包万颗珍珠皆乩仙笔可称名对又相传有俗对云塔顶葫芦尖捏拳头搥白日城头箭垛倒生牙齿咬青天亦工而可笑鬼对旧一举子旅店中闻楼下一人出对云鼠偷蚕茧浑如狮子抛毬思之不能对至死魂常往来楼中诵此对人不敢止后一举子强欲上楼夜中果有诵此对者乃对曰蟹入鱼罾却似蜘蛛结网怪遂绝响一说对云独立溪桥人影不随流水去孤眠野馆梦魂常到故乡来高则成高则成六七岁颖异不凡邻有尚书某绯袍出送客高适自塾归时衣绿衣尚书唿语之曰出水蛙儿穿绿袄美目盼兮高应声曰落汤虾子着红衫鞠躬如也尚书大惊异称为奇童蒋涛苏郡蒋涛幼聪慧善对一日有父执武弁者同游佛寺指殿上三佛出对曰三尊大佛坐狮坐象坐莲花涛对曰一介书生攀凤攀龙攀桂子既出寺某部军牵涛衣问适间本官出何对涛以所出告之又问汝对若何涛曰我对一个小军偷狗偷猫偷芥菜涛对多可採者如三跳跳下地一飞飞上天冻雨洒牕东二点西三点切糕分客上七刀下八刀皆精切杨大年对旧学士院壁间有题云李阳生指李树为姓生而知之久无对者杨大年为学士乃对云马援死以马革裹尸死而后已李空同对李空同督学江西有士子适用其姓名公唿而前曰汝不闻吾名而敢犯乎对曰名命于父不敢更也公思久之曰我且出一对试汝能对犹可恕也曰蔺相如司马相如名相如实不相如其人思不久辄应曰魏无忌长孙无忌彼无忌此亦无忌公笑而遣之唐状元对唐皋以翰林使朝鲜其主出对曰琴瑟琵琶八大王一般头面皋即应对曰魑魅魍魉四小鬼各自肚肠主大骇服五字一韵对边尚书贡继妻胡氏能通书义边多侍姬胡常反目一日宴客客举令曰讨小老嫂恼边不能对胡以片纸书想娘狂郎忙五字云何不以此对之坐客大笑徐晞为郡吏日偶随守步庭墀中见一鹿伏地守得句云屋北鹿独宿晞应声曰溪西鸡齐啼守大惊异遂不以常礼遇之冯损之对慈溪冯益字损之其叔为僧益往访之叔戏出对曰荷叶荷花似青凉伞盖佳人之粉面对曰瓠藤瓠子如黄麻绳系和尚之光头董通判对常州府同知吴通判董至无钖饮红白酒而醉吴出对云红白相兼醉后不知南北董云青黄不接贫来卖了东西陆采对东郊巡按苏松刷卷许御史戏云北台东御史西人巡按南方东不能属陆公采私为对云冬官夏侍郎春日办完秋税又李空同在江西有对云孤雁渡江顾影徘徊如得偶人不能对陆云老翁照镜鉴形仿佛似传神于肃愍对于肃愍公幼时其母梳其发为双角日游乡校僧人兰古春见之戏曰牛头喜得生龙角公即对曰狗口何曾出象牙僧已惊之公回对母曰今不可梳双髻矣他日古春又过学馆见于梳成三角之髻又戏曰三角如鼓架公又即对曰一秃似雷槌古春遂语其师曰此儿救时之相也吕升对杨委任佥浙宪时见数童从社学归中一生手抛书囊而戏季任召至前见其秀异出对曰童子六七人无如尔狡生应声曰太守二千石莫若公其尾一字不言且请赏许之乃曰莫若公廉委任诘之曰设不赏云何答曰莫若公贪季任大奇之莫延韩对屠赤水与莫延韩一日游颐园酒酣屠偶吟云檐下蜘蛛一腔丝意莫信口云庭前蚯蚓满腹泥心泰兴令对泰兴令胡瑶嬖一门子忽见一掾挑之与密语以为嫌问掾何语掾急遽曰渠是小人表弟语家事耳令即出一对曰表弟非表兄表子汝能对免责掾应声曰丈人是丈母丈夫令笑而觞之以酒俗语对一布政守官尽职不求汲引执政失于迁擢入觐将回乡人为侍郎者饯之因邀同部会饮中一人见止布政一客戏出对曰客少主人多众未及应布政遽曰某有一对诸大人幸勿见罪乃对曰天高皇帝远众愕然陈启东善属对尝思约颈葫芦四字未就方浴而得之曰空心萝卜天生语也喜而跃浴盘顿破重字对陈启东训导分水一人题桥上云分水桥边分水吃分分分开启东过而见之对曰看花亭下看花回看看看到皆其地名也国初有某解元及第后偕伴至妓馆妓知其才名欲试之乃瀹茶止一瓯而三分之以进曰三分分茶解解解远之渴即应声曰一朝朝罢行行行院之家金用元对苏士金用元每嘲人诗歌俳语顷刻立就争相传笑一日在文内翰家浪谑蒙师潘愠曰吾有一语能对甘悔曰王大夫昆季筑墙一土蔽三人之体金即曰潘先生父子沐发番水灌两牛之头满座大笑三光日月星元祐初东直复除翰林学士充馆伴北使辽使素闻其名思以奇困之其国旧有一对曰三光日月星无能属者首以请于坡坡唯唯谓其介曰我能而君不能亦非所以全大国之体四诗风雅颂天生对也盍先以此复之介如言使方叹愕坡徐对曰四德元亨利使睢盱欲起辩坡曰而谓我忘其一耶谨而舌两朝兄弟邦卿为外臣此固仁祖之庙讳也使出其不意大骇服刘季孙王荆公尝举书句语刘季孙曰念兹在兹释兹在兹名言兹在兹有何可对季孙应声曰揭谛揭谛波罗揭谛波罗僧揭谛安石大笑戴大宾对戴大宾八岁游泮主师指厅上椅属对云虎皮褥盖学士椅即对云兔毫笔写状元坊主师大奇之十三中乡试有贵公来谒其父见戴戏庭侧尚是一婴稚以为业童子艺也出一对曰月圆即应曰风扁问风何尝扁曰侧缝皆入不扁何能又出一对曰凤鸣即应曰牛舞问牛何尝舞曰百兽率舞牛不在其中耶贵公大加叹赏询之即大宾也已成乡举矣对语皆含刺云随口对文皇学谓解学士曰有一书句甚难其对曰色难解应声曰容易文皇不悟顾谓解曰既云易矣何久不属对解曰适已对矣文皇始悟为之大笑李西涯居政府时庶吉士进谒有言阁下李先生者公闻之既相见因曰请诸君属一对云庭前花始放众疑其太易转思未工各沉吟间公曰何不对阁下先生相赞而笑蔡霞山对蔡霞山督学楚中行部试士见一生坐小舟读书蔡唿生至令其属对曰未明求衣生未答蔡曰何不对临渴掘井孙临对韩玉汝治秦川尚严人语曰宁逢暴虎莫逢韩玉汝孙临滑稽尤善对或问曰莫逢韩玉汝当何以对临应声曰何怕李金吾闻者赏之世宗朝长对世宗皇帝修玄学士争献清词为媚时远方有献灵龟者上自出对云赤水灵龟双献端天数五地数五五五二十五数数数合于道道号元始天尊一诚有感一词臣对云丹山彩风两呈祥雌声六雄声六六六三十六声声声闻于天天生嘉靖皇帝万寿无疆上喜甚厚赉之朱云楚赣妓朱云楚子卿警慧知书赵时逢遯可为守尝会客果实有炮栗赵指之曰栗绽缝黄见坐客属对皆莫能楚辄曰妾有对取席间藕片以进曰藕断露丝飞赵大奇之见谈薮妓对有郡丞席上作对属云酒热不须汤盏汤一妓对曰厅凉无用扇车扇见文酒清话古人姓名谜元祐间士夫好事者取达官姓名为诗谜如长空雪霁见虹霓行尺天涯遇帝畿天子手中执玉简秀才不肯着麻衣谓韩绛冯京王珪曾布也又取古人而传以今事如人人皆戴子瞻帽君实新来转一官门状送还王介甫潞公身上不曾寒谓仲长统司马迁谢安石温彦博佳人佯醉索人扶露出胸前白玉肤夏入帐中寻不见任他风雨满江湖隐贾岛李白罗隐潘阆名谜灯谜十谒朱门九不天满头风雪却回来归家懒睹妻儿面拨尽寒炉一夜灰一药名常山砒霜狼毒焰硝一病名喉闭伤寒暴头火丹陈亚谜陈亚自为亚字谜曰若教有口便哑且要无心为恶中间全没肚肠外面任生棱角辛未状元谜辛未会试江阴袁舜臣作谜诗于灯上云六经蕴籍胸中久一剑十年磨在手吉花头上一枝横恐泄天机莫露口一点累累大如斗掩却半床何所有完名直待挂冠归本来面目君知否唯苏州刘瑊一见能识之乃辛未状元四字招饮答谜古今诗格有遣书招客云板户公堂斫脚露丧答云斑犬良赋趋龟空肚板户木门闲字公堂官舍馆字斫脚斩足踅字露丧尸出屈字谓闲馆踅屈也斑犬文苟敬字良赋尚田当字趋龟走卜赴字空肚欠食饮字谓敬当赴饮也开元寺干符末有客寓广陵开元寺不为僧所礼题门而去题云龛龙去东涯时日隐西斜敬文今不在碎石入流沙僧众皆不解有沙弥知为谤语是合寺苟卒四字大明寺令狐相镇淮海日尝游大明寺见西壁题云一人堂堂二曜同光泉深尺一点去冰傍二人相连不欠一边三梁四柱烈火然除却双钩两日全诸宾幕莫辨有支使班蒙曰一人大字二曜者日月明字也尺一者十一寸非寺字乎冰去点为水二人相连天字不欠一边下字三梁四柱而烈火无字两日除双钩比字也是言大明寺水天下无比皇华驿博异记云广州押衙崔庆成抵皇华驿夜见美人鬼也掷书曰川中狗百姓眼马扑儿御厨饭庆成不解后丁晋公曰川中狗蜀犬也百姓眼民目也马扑儿瓜子也御厨饭官食也乃独眠孤馆顾圣之谜吴人顾圣之作一谜云两头两头中间两头两头大两头小两头破两头好两头光两头草两头竖两头倒乃二僧两头宿也祝枝山谜祝枝山学佛语叉袋谜云无佛不开口开口便成佛盘多罗诘多罗佛多刹多佛多难陀凌阳台陈惠公大城因起凌阳之台未终而坐法死者数十人又执三监吏孔子适陈闻之见陈侯与俱登台而观焉孔子曰美哉台也贤哉王也自古圣王之为城台焉有不戮一人而能致功若此者陈候阴使人赦所执吏见孔丛子支解人齐景公时民有得罪者公怒缚至殿下召左右支解之晏子左手持头右手持刀而问曰古明主支解人从何支始景公离席曰纵之枉死人面刘玄佐镇汴尝以谗欲杀军将翟行恭无敢辩者处士郑涉能谐隐见玄佐曰闻翟行恭抵刑付尸一观玄佐怪之对曰尝闻枉死人面有异一生未识故借看耳玄佐悟乃免油衣高宗出猎遇雨问谏议大夫谷那律曰油衣若为不漏对曰以瓦为之则不漏上因此不复出错抽税南唐时关司敛率繁重商人苦之属畿甸亢旱烈祖宴于北苑谓群臣曰外境皆雨独不及都城何也申渐高曰雨不敢入城惧抽税耳烈祖大笑即除之使宅鱼钱氏时西湖渔者日纳鱼数斤谓之使宅鱼有不及数者必市以供颇为民害罗隐侍坐壁间有磻溪垂钩图武肃指示隐索诗隐应声曰吕望当年展庙谟直钩钓国更谁知若教生在西湖上也是须供使宅鱼武肃王大笑遂蠲其征臣书帝书齐高帝尝与王僧虔书毕帝曰谁为第一僧虔曰臣书臣中第一陛下书帝中第一帝大笑曰卿善自谋徘徊仁宗赏花钓鱼宴钖诗馆阁侍从和篇皆押徘徊字诗罢就坐教坊进杂剧为数人寻税第者诣一宅观之至前堂观玩不去问其所以曰徘徊也又至后堂东西序复然问之则又曰徘徊也其一人笑曰可则可矣但未免徘徊太多耳二胜环绍兴初杨存中在建康诸军之旗中有双胜交环谓这二胜环取两宫北还之意因得美玉琢成帽环以进高庙日常御裹偶有一伶人在傍高宗指示环示之此杨太尉进来名二胜环伶人接奏云可惜二胜环俱放在脑后高宗为之改色此所谓工执艺事以谏者也馄饨不熟高宗时饔人瀹馄饨不熟下大理寺优人扮两士人相貌各问其年一曰甲子生一曰丙子生优人告合下大理帝问故优人曰饣甲子饼子皆生与馄饨不熟者同罪耳上大笑赦原饔人当十钱宣和间用当十钱伶人以为当十钱买水者水一杯一钱于是必令饮十杯至于委顿上见之笑遂废不用芭蕉宣和间乐部焦德以谐谑被遇时借以讽谏一日从幸禁苑上指花竹草木以询其名德曰皆巴蕉也上诘之对曰禁苑花竹皆取于四方道里远涉巴至上林则已焦也上大笑阿丑成化末刑政多频阿丑于上前作六部差遣状命精择之一人云姓公名论主者曰公论如今无用一人曰姓公名道主者曰公道如今难行后一人曰姓胡名涂主者曰胡涂如今尽去得中官阿丑每于上前作院本时王赵陈钺媚汪直结为死党丑作直持双斧趋跄而行或问故曰吾将兵唯仗此两钺耳问钺何名曰王越陈钺也和峤和峤为武帝所亲重语峤曰东宫顷似差进卿试往看还问何如答曰皇太子圣质如初李纬须唐太宗以李纬为民部尚书会有自京师来者帝曰玄龄闻纬为尚书谓何曰唯称纬好须无他语帝遽改太子詹事三百里湖南唐冯谧尝对诸阁老言及玄宗赐贺知章三百里湖事因曰他日赐归得宗武湖二十里足矣徐铉答曰主上尊贤下士岂爱一湖所乏者贺知章耳众大笑刺李西涯刘大夏自作寿藏记李西涯戏云天下皆如公翰林文章无用也公曰先生辈文章宜记大功德者予何敢相累哉盖西涯先为刘瑾作碑文公嘲之也正德间大臣议攻刘瑾李西涯俯首不语后刘健谢迁被斥李祖道涕泣刘曰当日出一语不用今日泣也又吕柟斥回陆完亦祖道相送陆曰公去矣予亦将行吕曰如真去我在三十里外相候文潞公文潞公八十四再起时学士郑穆表请致仕刘贡父为给事中问同舍曰郑年若干答曰七十三刘遽云莫遂其请且留取伴八十四底潞公闻之甚不怿锯匠诗赵东山里有二挚友其一因投荒过家其一以磨勘需调皆栖栖桑榆犹恋鸡肋者一日同访东山见庭下有锯匠解木因以命题东山口占绝句曰一条黑路两人忙傍晚相看鬓已霜你去我来何日了亏他扯拽度时光二挚手知诗意讽已相与感叹罢去远志谢公始有东山之志后就桓公司马会有饷桓公药中有远志醒取以问谢此药又名小草何一物有二称谢未及答郝隆在座应声曰此甚易解处则为远志出则为小草谢有愧色兔册冯道形神庸陋及为宰相士人多笑之刘岳与任赞偶语见道行而复顾赞曰新相回顾何也岳曰定见忘持兔册来北中村墅多多园册训蒙以是讥之刺严相世庙时宫中尝见鬼多手多目以问张真人张不能对或以王元美博识往询之元美曰何必博识大学云十目所视十手所指是说甚么盖刺严相也严闻而衔之题何吉阳轴何吉阳迁故与黄庠士某以学问友善吉阳巡抚江西过家某青衫来谒门者不即为通因散步堂上环视壁间悬轴其首则严分宜笔也遂索前刺书一绝曰椒山已死虹塘谪天下维人是介翁今日华堂诵诗草始知公度却能容嘱门者投之遽拂衣去吉阳得诗自惭亟遣追之舟去远矣二相公庙韩持国兄弟皆拜相客欲扁其堂为三相俄持国罢相东坡戏之曰今只可云二相公庙矣荆公水利王介甫为相大谋天下水利刘贡父尝造之值一客献策曰梁山泊沃而涸之可得良田万顷但未择得利便之地诸许水耳介甫倾首沉思贡父抗声曰此甚不难介甫欣然以为有策遽问之曰别穿一梁山泊则足以贮此水矣介甫大笑遂止蝗虫感德王荆公罢相出镇金陵时飞蝗自北而南江南诸郡皆有之百官饯王于城外刘贡父后至追之不及见其行塌上有一书屏因书一绝以寄之云青苗助役两妨农天下嗷嗷怨相公唯有蝗虫感德又随车骑过江东刺章子厚章子厚生辰会客门人林特以诗为寿客指诵德处工特颇不平忽曰昔有令画工传神以其不似命别为之凡三四易画工怒曰若画得似是甚模样满席烘然苏长公在惠州天下传其已死后七年北归时章丞相方贬雷州东坡见南昌太守叶祖洽叶问曰世传端明已归道山今尚尔游戏人间耶坡曰途中见章子厚乃回反耳夏言夏言在礼部时内阁唯李时一人夏日夕望入阁修九庙㼾不堪者皆运积东长安街侧多为有力者潜取用李时偶与郭武定勋言㼾类旧皆满目今何其零落郭笑曰熟敢窃皆夏宗伯搬去礼部躧以望内阁耳言虽戏实得夏心是年终夏遂入阁神童赵司寇乃费阁老同年每投揭书年晚生屠应诶曰赵老真神童人问其故云费鹤湖二十作状元年最少今渠称年晚生非神童而何束玉嘉靖间席都御史书以议大礼称旨擢礼部尚书洊加少保兼太子太保一内臣见其束玉阳为不识曰此带无乃大理石所为衣金紫穆宗登极诏五品以上致政者进阶一级有一州守被革者遂被称朝列大夫衣金紫其弟亦大僚忽莞尔曰恨不数赦吾兄且腰玉矣讳出外熙宁中王仲荀谒一朝士阍者以不在辞之王勃然叱曰凡人死称不在汝乃敢出此言阍者拱谢曰然则当何辞王曰第云出外可也阍者愀然蹙额曰我主宁死讳却出外字面清凉散刘子仪不能大用称疾不出朝士问疾刘云虚热上攻石文定在座云只消一把清凉散束薪监案唐赵仁奖在王戎墓侧善歌黄獐景龙中负薪一束诣阙云助国调鼎即除台官中书令姚崇曰此是黄獐耶授以当州一尉惟以黄獐自炫宋务光嘲之曰赵仁奖出王戎墓下入朱幄台中舍彼负薪登兹列指行人不避骢马坐客惟听黄獐有顷见一夫负两束薪宋指曰此合拜殿中人问其由曰赵以一束拜监察此两束岂不合授殿中不语唾宪庙永年言官噤不敢言朝事孙御医者素善谑人问生疥何以愈之曰请六科给事中舔之人问故曰不语唾可治疥也元稹武儒衡在中书时无稹寅缘宦官得知制诰儒衡鄙之会食瓜绳集其上儒衡挥扇曰从何处来遽集于此有气力崔湜为吏部侍郎掌铨有选人自陈某能翘关负米湜曰若壮何不兵部选答曰外人皆云崔侍郎下有气力者便得泰山之力张说婿郑鉴随上封禅以九品骤至五品黄幡绰戏曰此乃泰山之力也泰山有丈人峰故云后人称妇翁本此安石配享初崇宁既建辟雍诏以荆公封舒王配享宣圣庙肇创坐像未几其婿蔡卞方烜赫用事议欲升安石于孟子之上优人尝因对御戏为孔子正坐颜孟与安石侍侧孔子命之坐安石揖孟子居上勐辞曰天上达尊爵居其一轲仅蒙公爵相公贵为真正何必谦光如此遂揖颜子颜曰回也陋巷匹夫平生无分毫事业公为名世真儒位貌其间辞之过矣安石遂处其上夫子不能安席亦逊位安石惶惧拱手云不敢往复未决子路在外愤愤不能堪径趋从祀堂挽公治长臂而出公治为窘迫之状谢曰长何罪乃责数之曰汝全不救护丈人看取别人家女婿其意以讥卞也钻弥远史丞相弥远用事选者改官多出其门一日制阃设宴优人扮颜回宰予予问回曰汝改乎曰回也不改回曰汝何独改予曰钻遂改汝何不钻回曰非不钻但钻之弥坚耳予曰钻差矣何不钻弥远孔门弟子嘉定间选人淹滞遇内宴优人扮古衣冠数人皆称待选系是孔门弟子即而通名有曰常从事者有曰于从政者有曰吾将仁者各相叹惋曰吾辈久淹于此日用逝矣奈何旁有一人谓曰汝等不在七十二人之列盍诣颜闵而请教焉诸人一时俱往颜闵同声答曰此夫子事尔辈须见夫子及进见祈哀夫子不答众人因退而相谓曰钻燧改火期可已矣吾辈有文学且留中国教授有圭田者不若退而耕于野也于是烘然而散韩侂胄韩侂胄兄弟专权优人为日者有问官禄之期日者厉声曰若要大官须到大寨要小官须到小寨嘉泰末年平原公恃有扶日之功凡事自作威福政事皆不由内出会内宴伶人王公瑾曰今日政如客人卖伞不油里面五经题孝宗时程学士敏政主试鬻题优人持鸡出曰此鸡价值千金问曰何鸡而价高如此对曰程学士家名为五更啼也头场题浙试一有力者以钱神买初场题中试立试者锁闱日得罪杭郡公郡公衔之撤棘后郡公宴主试密令优人刺之其日演荆钗记无从发挥至至承局寄书出李成问足下何来局答曰京城来成曰有新闻否曰关白内款矣成曰旧闻曰贡方物矣成曰何物曰一猪成曰猪何奇而贡之曰绝大成曰驴大乎曰不止牛大乎又曰不止象大乎又曰不止成曰大无过此矣曰大不可信且无论其全体只猪头猪肠猪蹄你道易价几何成曰多少曰只头肠蹄亦卖千金成曰何人买得起曰一收古董人家盖指中式者董姓耳主试闻之赤颊不欢而罢钟庸大鹤魏了翁既当路未及有经略而罢临安优人装一生儒手持一鹤另一生儒与之邂逅问其姓名曰姓钟名庸问所持何物曰大鹤也因倾盖欢然唿酒对饮其人大嚼洪吸酒肉靡有孑遗忽颠扑于地群数人曳之不动一人乃批其颊大骂曰说甚中庸大学吃了许多酒食一动也不动不得遂一笑而罢或谓有使其为此以姗侮君子者京尹乃悉黥其人刺大言光化中朱朴好大言自毛诗博士登庸对易攵之日而陈时事数条每言臣为陛下致之洎操大柄一无施展自是恩泽日衰中外腾沸内优穆刁陵作念经行者至御前曰若是朱相即是非相翌日出宫胡昉大言夸诞当国者以为天下奇才力加荐引一日不语坐客云朝廷官爵是买吾曹头颅岂不可畏一客趋前云也买脱空众大笑一片白云金华一诗人游食四方实干谒朱紫私印云芙蓉山顶一片白云商履之曰此云每日飞到府堂上半日闲有贵人游僧舍酒酣诵唐人诗云因过竹院逢僧话又得浮生半日闲僧闻而笑之贵人问僧何笑僧曰尊官得半日闲老僧却忙了三日送吏部郎宋书何尚之迁吏部郎告休定省倾朝送别于冶渚及至郡父叔度问相送几客答曰殆数百人叔度笑曰此是送吏部郎耳何关何彦德事孙凤洲诗长沙有朝士某者还乡意气盈满宾至鼓吹喧阗一挚友来访朝士问曰翁素好诵诗近日诵得何诗答曰近诵孙凤洲赠欧阳圭斋诗甚有味乃朗诵曰圭斋还是旧圭斋不带些儿官样回若使他人登二品门前箫鼓闹如雷朝士大惭即辍鼓吹照样应容庵临海金贲亨仙居应大猷以道义相友善金谢事家居应复起用诣金言别金曰君此出他日回来要将一照样应容庵还我惜人品谐史云某司寇讲学着名一日于酒次得远信读毕惨然欲泪坐中一位少年问其故答曰书中云某老生捐馆不佞悲之非为其官惜其人品佳耳少年应曰不然近日官大的人品都自佳司寇默然元祐钱崇宁初斥远元祐忠贤禁锢学术凡偶涉其时所为所行无论大小一切不得志伶者对御为戏推一参军作宰相据坐宣扬朝政之美一僧乞给公凭游方视其戒牒则元祐三年者立涂毁之而加以冠巾一道士失亡度牒问其披戴时亦元祐也剥其羽衣使为民一士人以元祐五年获荐当免举礼部不为引用来自言即押送所属屏斥已而主管宅库者附耳语曰今日于左藏库请得相公料钱一千贯尽是元祐钱合取钧旨其人俯首久之曰从后门搬入去副者举所持挺扶其背曰你做到宰相元来也只好钱是时至尊亦解颐善天文张循王善货殖伶为术人善天文者云世间贵人必应天象用浑天仪窥之则见星不见人今可用一铜钱代令窥帝曰此帝是也窥秦桧曰相星韩世忠曰将星至循王则曰不见星众骇再令窥之曰终不见星但见张王在钱眼里坐满坐大噱动手商则为廪丘尉值县令丞多贪一日宴会起舞令丞皆动手则但回身而已令问其故则曰长官动手赞府亦动手唯有一个尉又动手百姓何容活耶赵良臣西堂纪闻梅西野尝与邑大夫会饮论及时事云先时百姓称官长止云某老爹今则不问尊卑俱唿爷爷矣因言吾乡有赵良臣者延一西宾教子其宾避主人讳至孟子我能辟土地章改良臣二字为爷爷命其子读云今之所为爷爷古之所为民贼也江菉萝刺时语田大年主政丁忧家居语江盈科曰里中人见我贫有两种议论一曰这人蠢作县六年尚无房住一曰这人巧富而不露说蠢可耐说巧不可耐也江曰里中俗儿重富不重廉说我巧倒耐得割碑颍川有姚尚书墓其神道碑穹窿高厚四面均焉国初州人侍郎某者欲割三分之一以刻墓表告之州守守曰何不割三分之二或问其故守曰吾欲使后人割侍郎碑者犹得中分耳侍郎闻之惭悔道余录姚广孝着道余录识者非之张洪舆曰少师于我厚今死矣吾无以报但见道余录辄为焚弃耳赵挺之尝曰乡中最重润笔第一志文成则大平车中满载相赠黄山谷笑曰想俱是萝卜瓜齑斋耳赵衔之自是挤排不遗余力卒有宜州之贬明文天话近日有达官自刻其文且问于作者曰吾文何如古人或对曰一代之兴有一代之文故汉曰汉文唐曰唐文公之文可谓明文也其人不悟杨升庵云滇中有一先辈谕诸生读书为文之法甚悉语毕问诸生曰吾言是否一人应曰公天人所言皆天话也鞋底杨文公亿在翰林时草制为执政者多所涂削杨甚不平因取涂处加以浓墨如鞋底样题其旁曰世业杨家鞋底人问之杨曰此语见别人脚迹当时传以笑后草制被墨黜者相谑曰又遭鞋底耻见妻子吏部侍郎李迥秀好机警有选人被放诉云羞见来路李曰从何来曰从浦津关来李曰取潼关路去曰耻见妻子李曰贤室本是相谙亦不应怪罗隐不第沈嵩与罗隐从事浙西幕下主帅出妙妓众以嫦娥誉之嵩曰嫦娥甚陋安可及师惊曰书记识嫦娥乎曰嵩两度到月宫折挂何为不识腹负党太尉尝食饱扪腹叹曰我不负汝左右曰将军不负此腹恨此腹负将军书午字李义安谒富人郑生生辞以生义安乃于门上大书一午字而去盖讥牛不出头也纳粟岐山王生循故例纳粟三千斛授官助教以厚价市骏马乘每不惬意医者李生故称壮健以为价贱王怪问之李曰驮得三千斛谷岂非壮健耶边面武臣陈理从军三十余年立功十次谓贺子忱曰朝廷推赏一次轻一次贺笑曰只为边面一次近一次太平幸民康定中西戎寇边王师失律当国一相以老谢去亲知就第为贺饮酣自矜曰某一山民耳遭时得君告老于家当天下无事之辰可谓太平幸民矣石中立曰只有陕西一伙窃盗未获庾亮庾亮击苏峻屡败陶侃曰古人三败君候姑二当今事急不宜数败丛公厉禁丛兰巡抚淮安务汰冗费未免已甚一滑稽生进言曰公尚有禁革未尽者丛忻然请教曰裤以蔽形今两股是虚费也去一存一所有多矣丛良久曰得无不便于行乎生曰公但禁之谁敢言不便者丛知刺己乃稍弛厉禁六千兵国朝保国私役营二千治第伶人为诵诗句曰楚歌吹散六千兵一人曰八千也解者曰那二千兵为保国公盖宅去矣预借行都纪事某邑宰因预借违旨遭按而归某府府将乃宰公之故旧因留连而燕饮之有妓慧黠得宰罢官之由时方仲秋忽歌渔家傲十月小春梅蕊绽宰曰何太早耶答曰乃预借也宰大惭妲己赐周公五官将既纳袁熙妻孔文举与曹公书曰武王伐纣以妲己赐周公曹公以文举博学信以为然后问文举答曰以今度之想当然耳滕甫类虞舜滕甫有弟申狠暴无礼其母独笃爱用是数凌侮其兄而阃政多紊章子厚与甫旧狎一日语之曰公多类虞舜然亦有不似者甫究其说子厚曰类者父顽母嚣象傲不类者克谐以孝耳马希声马殷卒子希声居丧不戚葬之日顿食鸡隺数盘其臣潘起讥之曰昔阮借居母丧食蒸豚何代无贤鸳鸯楼谢希孟每狎娼陆象山责之曰士君子下昵贱娼独不愧名教乎希孟敬谢请后不敢他日复为娼建鸳鸯楼陆又以为言谢曰非特建楼且有记陆喜其文不觉曰楼记云何即口占首句云自逊抗机云之死而天地英灵之气不钟于世之男子而钟于妇人陆默然妖鸟啼春方圭好为恶诗逢人即诵数千言喋喋可憎一日宋丞相宴客于平山堂寺赐谈座上宋恶之时望见野外一牛就树磨痒宋顾坐客胡恢曰青年恃力狂挨树恢应曰妖鸡啼春不避人合席大笑圭奋拳击恢众护得免河豚赝本米元章精于临摹每借古面即以临本并还还使自择人不能辩其真赝也杨次翁守丹阳米过郡留数日将去次翁曰今日为君作河豚羹其实他鱼米遂疑而不食次翁笑曰公勿疑此河豚赝本耳元钦师元钦字思若色甚黑时人号为黑面仆射钦曾托青州人高僧寿为子求师师至未几逃去钦以让僧寿僧寿性骨稽反谓钦曰凡人绝粒七日乃死始经五朝便尔逃遁去食就信实有所阙钦乃大惭自是待客稍厚棘刺丸孙搴尝服棘刺丸李谐戏之曰卿应自足何假外求刺医王仲舒为郎官为马逢友善责逢曰贫不可堪何不寻碑志相救逢曰适见谁家走马唿医君可待也光福地袁了凡好谈地理曾访地至光福问一村农曰颇闻此处有佳穴否曰小人生长于斯三十余年矣但见带纱帽者来寻地不见带纱帽者来上坟袁默然而去陆念先陆念先口无择言时出微词乃足绝倒故与王太守中表戚太守富甲吴中而终日蹙迫甚于窭人尝对念先忧贫语次念先忽拊髀大唿曰嗟乎如某者安得三千金以快吾意太守亦惊曰知兄居贫唯是朝夕计急耳胡所费而骤须三千金念先曰然故有所用之因屈一指曰千金以赡三党戚属暨穷交兄弟再屈一指曰千金以饭僧暨恤无告乞儿又屈一指曰千金即以赠弟令汝展一日眉头也张伯起苏州王氏仆吴一郎富而恣以资得官尝乘四人轿赴姻家席张伯起恶之时有关白之警乃遽谓吴曰近阅邸报关白已就擒矣吴欣然来问张白关白原是一怪身长数丈腰大百围截其头重数百斤碎之而后能举也吴曰那有此事张曰只一个鼻头亦用四人抬之吴不终席而去舜禹诗元祐中大官有婚于中表者已涉溱洧之嫌及夜深女家索诗傧者张仲素朗吟曰舜耕余草木禹凿旧山川坐有李程者应声笑曰舜禹之事吾知之矣忠孝奴一人年老纳二宠托友祝枝山命名祝以忠奴孝奴名之其人曰何所取义祝曰孝当竭力忠则尽命众大笑乡老垦荒郎瑛与一乡老游山见荒地数顷土人曰欲送人召粮者老人默然久之语郎曰即当载米及铁器令若干人来垦此地数年可富矣郎曰还须载生铁数百斤老人曰何用郎曰铸汝不死耳三星北京吏部前诸小儿卖食物者常云相公每都是三星的才得到此予初不知问之曰举人进士是福星岁贡是寿星纳监的是财星也洗儿诗东坡频年谪居尝作洗儿诗曰人家养子爱聪明我为聪明误一生但愿生儿愚且鲁无灾无害到公卿打甲帐凡交易事居间者索私赠名为打夹帐马仲良督浒墅关出羡余市田以赡学宫其价稍厚一时居间者皆乘之要利或作语嘲之云子路与申枨同会子路讥申曰枨也欲焉得刚枨遂曰由也不得其死然子路大怒诉之夫子夫子曰罪在枨用牌大书打申枨三字送子夏适子夏丧明认字不真惊曰谁人打甲帐寓言子思荐苟变于卫侯一日子思适卫变拥篲郊迎执弟子仪甚恭变有少子亦从子思讶问何人左右曰此苟弟子孩儿有梦至上清谒天帝者见一人戎服带剑而无首颈血淋漓手持奏章而进其词曰诉冤臣秦国樊于期得罪亡奔在燕有不了事卫荆轲借去头颅一个至今本利未还燕太子丹见证伏乞追给天帝览之蹙额而言曰渠自家手脚也没讨处何暇还你头颅钟馗生日其妹具礼贺之一大鬼愿挑担去妹作书云酒一尊鬼一个挑来与兄作庆贺兄若嫌鬼小挑担的凑两个馗喜俱命庖人烹之二鬼相向而泣小鬼曰我被捉来无奈谁都你挑这担儿明皇和贵妃双陆命力士伏地以背承盘明皇唿红贵妃唿六久之力士在下唿曰须放奴婢起来也掷掷幺佛经昔者菩萨身为雀王慈心济众有虎食兽骨挂其齿因饥将终雀王入口啄骨日日若兹骨出活虎雀飞登树说佛经曰杀为凶虐其恶莫大虎闻雀诫敕声勃然恚曰尔始离吾口而敢多言雀速飞去世修降表蜀主孟昶李昊草降表前王蜀之亡于唐也降表亦昊为之蜀人夜书其门曰世修降表李家阎立本姜恪阎立本精于画朝野珍之即辅政但以俗材应务无宰相器时姜恪以战功擢左相时人为之语曰左相宣威沙漠右相驰誉丹青源休郭倪唐源休受朱泚伪官自比萧何之功入长安日首收图籍时人笑之目曰火迫酂候宋南渡有郭倪为将自比诸葛酒后辄咏三顾频繁两朝开济之句而屏风便面一一皆书此二句未几败于江上仓惶涕泣而匿时谓之带汁诸葛正可作对也姜师度傅孝忠唐河中尹姜师度好沟洫所在必发众穿凿虽时有不利而成功益多先是太师令傅孝忠善占星纬时人为之语曰傅孝忠两眼看天姜师度一心穿地陈和叔孔仲誉陈和叔为举子通率少检后举制科骤为质朴时号热熟颜回时孔仲誉对制策言天下有可叹息痛哭者既被斥和叔曰孔生真杜园贾谊也王平甫闻之曰杜园贾谊好对热熟颜回张鷟董万举张鷟号青钱学士以其万选万中时有明经董万举九上不第时嘲曰白腊明经时以为的对孔太守孔太守在任时聂双江初到有三耳无闻一孔不窍之谣近年又有松江同知贪酷拚得重参华亭知县清廉允宜光荐之对时潘天泉为同知名仲骖倪东洲为华亭县尹名光荐故也严子陵凌某拜严介溪为父人称严子陵后有缙绅王姓者抱他人子为孙世即对为王孙贾鸱鸮公水南翰记南京国子监有鸮鸣祭酒周洪谟令监生能捕者放假三日人目为鸱鸮公其后刘先生俊为祭酒好食蚯蚓监生名之曰蚯蚓子以为对陈仪窦俨梁颢在翰林时胡旦知制诰院赵昌言为枢密副使陈仪窦俨俱为三司盐铁副使五人者旦夕饮会茶觞壶矢未尝虚日每沉醉夜分方归金吾吏逐夜候马首声喏仪醉以鞭指其吏曰金吾不惜夜玉漏莫相催于是谚曰陈三更窦半夜汤一面汤胤勣博学英发成化初言者荐以将才有才兼文武可当一面之语时号汤一面及镇陕西孤山有故人来谒留饮值报虏薄城下汤语故人曰先生姑且酌吾往生擒胡雏来并睹方出城有胡匿沟中一箭中咽而死人又号曰汤一箭沈度许鸣鹤永乐间沈度以能书为学士许鸣鹤以能文为中书朝中语曰学士不能文中书不能书晋帝奕晋帝奕夙有痿疾使左右向龙与内侍接生子以为己子百姓歌之曰凤凰生一雏天下莫不喜本言是马驹今定成龙子和事天子中宗朝监察御史崔琬对弹宗楚客楚客忿然作色上命结为兄弟以各解之时人谓之和事天子昭宗尊号唐昭宗尝曰朕东西所至祸难随之愿避贤者路人戏上尊号曰避贤招难存三奉五皇帝恶发殿钱武肃王镠所居殿名握发吴音握恶相乱钱唐人遂谓曰此大王恶发殿也麒麟楦唐杨炯每唿朝士为麒麟楦或问之曰今假装麒麟必修饰其形覆之驴上及去其皮还是驴耳两李益李君虞以礼部尚书致仕有宗人庶子同名俱出于姑臧时人谓尚书为文章李益庶子为门户李益三不开相公五代废帝时马胤孙为相时号三不开相公入朝印不开见客口不开归宅门不开三旨相公王珪相神宗十六年无所建明时称三旨宰相进呈云取圣旨可否讫云领圣旨退谕禀事者云已得圣旨矣三觉侍郎赵叔问为天官侍郎肥而喜睡又厌宾客在省还家常挂歇息牌于门首唿为三觉侍郎谓朝回饭后归弟也外史梼杌二事徐光溥为相喜论事为李昊等所嫉后不言每聚议但假寐而已时号睡相蜀韦嘏唐相贻范之子仕孟昶时历御史中丞性多依违时号软饼中丞阁老饼丘文庄自制饼软腻适口托中官进上食之嘉命司膳监效为之不中式俱被责因请之丘丘靳不以告由是京师盛传为阁老饼刘棉花成化中内阁刘吉丁外艰起复百媚科道以免弹劾弘治改元侍读张升数其十罪反为御史魏璋所劾左迁世以吉耐弹目为刘棉花两字尚书成化间上患舌涩诸司御前奏事准行者苦答是字鸿胪卿施纯彦请易照例二字上答甚便寻擢尚书时人嘲曰两字尚书襄样节度襄阳人善为漆器天下取法谓之襄样及于司空为帅多暴郑元镇河亦暴远近唿为襄样节度见国史补白兔御史王弘义始贱时求傍舍瓜不与及为御史乃腾文言园有白兔县为集众捕逐畦蓏无遗内史李昭德曰昔闻苍鹰狱吏今见白兔御史驮官人曹钦谋逆已杀寇深又索王尚书翱王正在一室窘迫一主事长大多力遽负之逸王后擢此人要津时唿为驮官人杨仲嗣魏伯起佥载云杨仲嗣躁率魏光乘目为热鏊上猢狲北史魏伯起在京洛轻薄尤甚人号为惊蛱蝶李拾遗周左拾遗李弼奉使北蕃匈奴以木盘盛粪饲之临以白刃弼惧勉食一盘并尽乃放还人诮之曰李拾遗能食突厥之遗度宗榜度宗崩幼君谅阴榜第一名王龙潭二名路万里三名胡幼黄京师为之语曰龙在潭飞不得万里路行不得幼而黄医不得城隍墙上画洪武间有人画僧顶一冠一道士顶十冠蓬松其发一断桥甲士与各民左右立而待渡揭于城隍墙上朝廷见之敕教坊司参究其事以奏明日奏云僧顶冠有官无法道士十冠官多法乱军民立桥边过不得自后法网稍宽盖以滑稽而谏者朱勔宣和间亲王及戚畹入宫者辄得金者关子得者旋填姓名鬻之即卒伍屠沽自一命以上皆可得朱勔家奴服金带至有数十人时云金腰带银腰带赵家世界朱家坏师王韩侂胄擅权日一时献佞者皆称师王参议钱象祖尝谏用兵与有隙史弥远因与合谋既罢相遂私批杀之宁宗不知也都下语曰释迦佛中间坐胡汉神立两傍文殊普贤自斗象祖打杀师王十七字谣淳祐间史嵩之入相以二亲年耄虑有不测预为起复之计时马光祖未卒哭起为淮东总领许堪未终丧制起为镇江守臣里巷为十七字谣曰光祖做总领许堪为节制丞相要起复援例淳祐间车驾幸景灵宫太学武学宗学诸生俱在礼部前迎驾有作十七字诗曰驾幸景灵宫诸生尽鞠躬头乌身上白米虫盖讥其岁糜廪禄不得出身年年唯迎驾耳伪周用王敬夫蔡彦文叶德新三人谋国事而抵于亡丁未春伏诛于南京风干蔡叶之尸于称竿者一月先是民间作十七字诗云丞相做事业专用黄祭叶一夜西风来干鳖后竟验焉王婆醋钵张士诚据有平江日松江俞俊以贿通伪尹郑焕署宰华亭用酷刑朘剥邑民恨入骨髓袁海臾有诗曰四海清宁未有期诸公衮衮正当时忽然一日天兵至打破王婆醋钵儿或者不知醋钵之义以问臾臾曰昔有不轨伏诛暴尸于竿王婆买醋经过其下适索朽尸坠醋钵为其所压着地而碎王婆年老无知将所谓死者所致顾谓之曰汝只是未曾吃恶官司来闻者皆绝倒落指君子晋江刘明府震臣先年令常熟极有吏才但法尚严峻尝枉征财课百姓庾狱中毙杖下者十而九矣又拷掠之惨至于手足指堕于是虞人歌之曰落指君子民之父母桑渐桑渐为孟州佥判或誉县长明似镜平似秤渐不然其言抑之曰却被押司走上厅打破镜踏折秤常州守谣马氏日抄云常州守莫愚巧于取贿而纠察郡吏使无所得郡人为之语曰太守摸鱼六房晒网继莫者叶蓁有廉操而律下不严吏曹得行其诈又为语曰外郎作鲜太守拽罾言劳而无获也刘宠庙一钱太守刘宠庙在绍兴钱清镇王叔能过庙下赋诗曰刘宠清名举世传至今遗庙在江边近来仕路多能者也学先生拣大钱杨太守刘知县成化中有汝宁杨太守甚清其附郭汝阳刘知县甚贫太守夜半微行至一草舍有老妪夜绩唿其女曰寒甚命取瓶中酒酒将尽女曰此一杯是杨太爷也复斟一杯曰此是刘大爷盖酒初倾则清者在前后则浊矣闻者赋诗曰凭谁寄语临民者莫作人间第二杯洪奉使宋葛王篡位使来修好洪景卢往报之入境与其伴使约用敌国礼伴许诺故沿路表章皆用在京旧式未几乃尽却回使依近例易之景卢不可于是扃驿门绝供馈不得食者一日又令馆伴者来言景卢惧留不得已易表章授之供馈乃如礼景卢素有风疾头常微掉时人为之语曰一日之饥禁不得苏武当时十九秋寄语天朝洪奉使好掉头时不掉头景龙嘲语景龙中洛下淋雨百余日宰相令闭场市北门以弭之卒无效人嘲曰礼贤不解开东阁燮理唯能闭北门天竺观音孝宗时大旱有诏迎天竺观音就明庆寺请祷或作诗曰走杀东头供奉班传宣圣旨到人间太平宰相堂中坐天竺观音却下山赵温叔由是免相贩盐贾似道令人贩盐百艘至临安太学生有诗云昨夜江头涌碧波满船都载相公差虽然要作调羹用未必调羹用许多贾闻之遂以士人付狱量田成化初刑公宥为苏州以郡中久荒陂荡起税民心颇怨有投诗刺之者曰量尽山田与水田只留沧海共青天渔舟若过闲洲渚为报沙鸥莫浪眠尹翰林诗宣德中简太学生年五十以上放归田里而儒生应贤良方正举者辄得八品官尹翰林岐凤有诗曰五十余年做秀才故乡依旧布衣回回家及早养儿子保了贤良方正来修续通鉴景泰间修续通鉴纲目开馆时三阁下奏本院官怠缓完期不可必因各荐所知于是丁参议呈等皆被召聂大年教授扶病入馆退食松林下经宿物故又章主事诹病刘治中实老时刘宣化讥之曰昔人云生老病死苦史馆备矣一日丁参议与宋尚宝怀尚气失色忿詈馆中陈缉熙成一诗谑云参议丁公性太刚宋卿凌慢亦难当乱将毒手抛青史故发伧言污玉堂同辈有情难劝解外郎无礼便传扬不知班马韩苏辈曾为修书闹几场明日二人悔恨自解谢曰勿更贻斯文笑也魏扶大中元年魏扶知礼闱入贡院题诗曰梧桐叶落满庭阴锁闭朱门试院深曾是昔年辛苦地不将今日负前心及牒出为无名子削为五言以讥之丁丑庚辰榜张太岳子嗣修榜眼及第庚辰懋修复登鼎元有无名子揭口占于朝门曰状元榜眼姓俱张未必文星照楚邦若是相公坚不去六郎还作探花郎后俱削籍故当时语曰丁丑无眼庚辰无头徐干中论正德某科士子中场用徐干中论全篇而得高第明年海内之士交相谓曰徐干中论翰林先生所最重也于是购中论而读者纷然京师为之语曰秀才好请客徐干偶撞席也只好一遭良会难再得吴伯通吴伯通为浙省学道取士专看工夫时初学作文多不根取者甚少乃群往御史台求试御史复发吴公吴出题鼋鼍蛟龙鱼鳖生焉论题乃一滚出来文难措辞而论又性理甚为吴所辱有嘲之者曰三年王制选英才督学无名告柏台谁知又落吴公网鱼鳖蛟龙滚出来被黜诗天顺初有欧御史校士去留多不公富室子弟惧黜者或以贿免昆山郑文康送一被黜生诗末云王嫱本是倾城色爱惜黄金自误身倭房公万历初有房御史督学以贿着轻薄子改杜牧之阿房宫赋为倭房公以讥之首云沙汰毕督学一文运厄倭房出横行一十三府扰乱天日中云米麦荧荧乱圈点也枷锁扰扰假公道也湖流涨腻苞苴行也批挞横斜门子醉也雷霆乍惊试案出也人人骇忧漫不知其所谓也孔方先容虽媸亦研十目所视而莫掩焉有不可闻者遗臭万年详载戒庵漫笔楚中二督学嘉靖间楚中督学吴小江有受少之癖冠者多去巾为髫年应试嘲者曰昔日峨冠已伟然今朝丱角且从权时人不识予心苦将谓偷闲学少年其后曾省吾代之所拔亦多弱冠一生遂自去其须及入试居四等应朴责曾乃恕年长者而责少者此生遂以无须受责嘲者曰昨日割须为便考今朝受责加烦恼头巾纱帽不相当有须无须皆不好见谐薮童生府试渐直童子试府取极难非大分上即晁董不自必也湖州一朝士妻舅乃显者又一士脱细君簪珥营之俱获进院入泮长兴吴生戏为令曰湖州有一舅乌程添一秀舅与秀人生怎能勾佳人头上金才子头上巾金与巾世间有几人外面无贵舅家中无富婆舅与婆命也如之何胡御史张少傅北直隶学院胡明善待士惨刻庠序甚怨以私取房山所窠石为碑事发拟侵盗园林树木以石窠近皇陵故也是年七月间彗星见东井自辛卯至是已三见有旨令大臣自陈张少傅遂致仕或为句以纪其事云石取西山胡明善殃从地起星行东井张孚敬祸自天来又曰彗孛扫除无驻足石碑压倒不翻身赵鹤江潮赵鹤督学东省过严竟以此罢官江潮代之亦风裁凛然诸生题壁云赵鹤方剪羽翼江潮又起风波真希元端平间真希元应召而起百姓仰之若元祐之仰涑水也时楮轻物贵市井喁喁为之语曰若要百物贱直待真直院及入朝进对首以正心诚意为言愚民无知以为不切时务遂续前语曰吃了西湖水打作一锅面继参大政未及有所建置而薨王文成二高弟陆澄字原静王文成公之高弟也始张桂议大礼澄以刑部主事上疏攻之旋以忧去服阕至京复上疏称张桂为正论而悔前之失言上理其前疏谪广东高州通判又徐珊亦文成高弟也癸未会试以策问低文成学拂衣而出天下高之后选得辰州贰府坐侵军饷事缢死时人为之语曰君子学道则害人小人学道则缢死也金鼓诗至正间风纪之司赃污狼籍是时金鼓音节迎送廉访使例用二声鼓一声锣起解强盗则用一声鼓一声锣有轻薄子为诗嘲曰解贼一金并一鼓迎官两鼓一声锣金鼓看来都一样官人与贼不争多痴床宋时侍御史号杂端最为雄剧台中会聚则于座南设横榻号南床又曰痴床言登此床者踞傲如痴南吏部国朝吏部之权俱在北曹南曹殊落莫唯考察年南京官五品以下黜调皆在其手声势赫奕过此则又如常矣都下谣曰今日南京真吏部明朝吏部又南京名帖大字近来宦途好胜书名竞作大字有人嘲云诸葛大名垂宇庙今人名大欲如何虽于事体无妨碍只恐文房费墨多海公海公巡抚南国意主搏击豪强因而刁风四起有投匿名状者曰告状人柳跖告为势吞血产事极恶伯夷叔齐兄弟二人倚父孤竹君历代声势发掘许由坟冢被伊族告发恶又贿求嬖臣鲁仲连得免今某月日挽出恶兄柳下惠捉某箍禁孤竹水牢日夜痛加炮烙极刑逼献首阳薇田三百余亩有契无文崇侯虎见证窃思武王至尊尚被叩马羞辱何况区区蝼蚁激切上告海公见状颇悔前事讼党少解杨妃病齿图冯海粟题杨妃病齿图云华清宫一齿痛马嵬坡一身痛渔阳鼙鼓动地来天下痛九龙庙同州澄城县有九龙庙然只一妃土人谓冯瀛王之女也司马仲才戏题诗云身既事十主女亦配九龙过客读之无不笑荒年谣荒年百物腾涌颇艰饮啖杭人戏作诗曰丰年人不觉家家喜饮酒荒年要酒吃除却酒边酉言饮水也又曰丰年人不觉鹅肉满案绕荒年要鹅吃除却鹅边鸟言杀我也谑亦有意郑世尊或谓不肖子倾产破业所病不瘳其终奈何司马安仁曰为郑世尊而已盖郑子以李娃故行乞于市几为馁鬼佛世尊欲与一切众生结胜因缘遂于舍卫次第乞食合二义以名之龟兹王乌孙公主遣女至汉学鼓琴还过龟兹龟兹王绛宾留以为夫人上书言得尚汉外孙愿与公主女俱入朝自是数来朝贺乐汉衣服制度归其国治宫室作徼道周卫出入传唿撞钟鼓如汉家仪外国胡人皆曰驴非驴马非马若龟兹王所谓骡也顶穴乳穴唐时西域僧伽居京师之荐福寺常独居一室顶上有穴恒以絮窒之夜则去絮烟气从顶穴中出芬芳满室石勒时有佛图澄者左乳旁有一穴恒就水洗濯肠肺以絮窒之夜欲读书辄拔絮则光自穴出一室洞明二小儿登肩天竺僧鸠摩罗什阐教于秦一日忽下高座谓秦主兴曰有二小儿登吾肩欲障须妇人兴遂以宫女进之一交而生二子自尔别立廨舍供给丰盈诸僧有欲效之者什聚针盈钵谓曰若能相效食此者乃可畜室因举匕进针不异常食鸤鸠和尚云溪友议云邓州和尚日食二鸠有贫士求餐分二足与食食既僧盥嗽双鸠从口出一能行一匍匐在地士惊愕吐饭二足亦出号南阳鸤鸠和尚香阇黎香阇黎者莫测其来止益州青城山寺时俗每至三月三日必往出游赏多将酒肉酣乐香屡劝之不断后因三月又如前集香令人穿坑方丈许忽曰檀越等常自饮啖未曾见及今日须餐一顿诸人争奉肴酒随得随尽若填巨壑至晚曰我大醉饱扶我就坑不尔污地及至坑所张口大吐雉肉自口出即能飞鸣羊肉自口出即能驰走酒浆乱泻将欲满坑鱼吓鹅鸭游泳交错众咸惊嗟誓断宰杀昝老长寿寺僧昝言他时在衡山村人为毒蛇所噬须臾而死发解肿起尺余其子知昝老有术遂迎昝至乃以灰围其尸开四门先曰若从足入则不救矣遂踏步握固久之蛇不至昝大怒乃取饭数升捣蛇形咀之忽蠕动出门有顷饭蛇引一蛇从死者头入径吸其疮尸肿渐低蛇疱缩而死村人乃活孤月僧孤月擅异术行桥上会女妇乘肩舆至骂僧不避顷之舁夫下桥复上往返数度犹不能去旁人曰必汝犯月大师耳可拜祈之僧曰吾有何能尔自行耳言讫舁未足轻如故散圣长老狯园江长老者桃源江副使之族也受良常山上真秘法号散圣长老能取生鸡卵二十枚置臼中杵之鸡卵纷然跃起复入臼中如是者数四无一损环左元放左慈字元放庐江人也曹公尝闭一石室中使人守视断谷期年乃出之颜色如故公谓必左道欲杀之慈已预知为乞骸骨公曰何以忽尔对曰欲见杀故求去公曰无之乃为设酒慈拔簪画杯酒中断即饮半半与公公未即饮慈尽饮之饮毕以杯掷屋栋举坐莫不视杯良久乃坠已失慈矣寻问之还其所居公益欲杀之数收慈慈走入群羊中俄有大羊前跪而曰为审尔否吏相谓曰此跪羊慈也欲收之群羊咸向吏言曰为审尔否笔仙昔有高士置笔竹筒买者置钱其中笔自跃出号笔仙咒桃斗樊夫人与夫刘纲俱有道术各自言胜中庭有两桃树夫妻各咒其一桃便斗纲所咒桃走出篱外种瓜吴时有徐光者尝从人乞瓜其主勿与便索瓜子种之俄而瓜生蔓延生花成实乃取食之因遍给观音鬻者反视所出卖皆亡耗矣殷七七道人殷七七尝在一官僚处饮酒有佐酒倡优共笑侮之殷白主人欲以二栗为令众喜谓必有戏术乃以栗巡行接者皆闻异香唯笑七七者栗化作石缀在鼻掣拽不落秽气不可闻二人共起狂舞花细委地相次悲啼鼓乐皆自作一席之人笑皆绝倒久之祈谢石自鼻落复为栗花细悉如旧轩辕集罗浮先生轩辕集善饮虽百斗不醉夜则垂发盆中其酒沥沥而出唐宣宗召入内庭坐御榻前有宫人笑集貌古须臾变成老妪遂令谢先生而貌复故陈七子陈复林者号陈七子尝于巴南太守筵中为酒妓所侮陈笑视其面须臾妓者髯长数尺泣诉于守为祈谢陈咒酒一杯使饮之髯便脱落孙道人孙道人有异术尝画墨圈于掌中遥掷人面虽洗之不去顷之以手挥曰当移着某人臂上虽重裘之内而圈已在臂矣尝至吴中为小妓所侮孙顾卖桃人担云借汝一桃遂拾以掷其面妓右颊遽赤肿如桃大楚不可忍哀祈再四乃索怀咒之取下仍是一桃妓肿遂消此万历己酉年间事又孙道人至一大家见鱼池绝大问鱼有数否主人曰不知孙曰可数也乃命二童子持长绳跨池相向而立孙按绳徐掠池水至半止连唿双来双来顾童子曰紧持而数之鱼大小成对从绳上跃过一童大笑绳脱鱼遂群跃焉李秀才广记虞部郎中陆绍元和中尝看表兄于定水寺因为院僧具密饵时果并招邻院僧良久与一李秀才偕至乃环坐笑语颇剧院僧顾弟子煮茗巡将匝而不及李陆不平为言之院僧颇出谩语李怒僧犹大言不止李乃白座客某不免对贵客作造次矣因袖手据两膝叱其僧曰粗行阿师争敢无礼柱杖何在可击之其僧房门后有筇杖子忽跃出连击其僧时众亦有闭护杖伺人隙捷中若有物执持者李复叱曰捉此僧向墙僧乃负墙拱手色青气短唯言乞命李又曰阿师可下阶僧又趋下自投无数衄鼻败颡不已众为请之李徐曰缘衣冠在不能杀此为累因揖客而去僧半日方能言如中恶状竟不之测矣针奴脚前凉张存善针有奴好逃亡存行针缩奴脚不得动欲使更以针解之杖虎于子仁知登州府部有诉其家人伤于虎者子仁命卒持牒入山捕虎卒泣不肯行子仁笞之更命他两卒两卒不得已入山焚其牒火方息而随至弭耳贴尾随行入城观者如诸虎至庭下伏不动子仁历声斥责杖之百而舍之虎复循故道而去葛孝先葛玄字孝先尝与宾同坐复有来者出迎之坐上又有一玄与客语时天寒玄谓客人曰贫居不能人人得炉火请作火共使得暖玄因张口吐气赫然火出须臾满屋客尽得如在日中尝与客对食食毕嗽口口中饭尽成大蜂数百头飞行作声良久张口群蜂还飞入口中玄嚼之故是饭也手拍床虾蟆及诸虫飞鸟燕雀鱼鳖之属使之舞皆应弦节如人玄止之即止瓶隐申屠有涯放旷云泉常携一瓶时跃身入瓶中时人号为瓶隐马湘马湘治道术尝南游霍桐山夜投旅舍宿主人戏言客满无宿处道士能壁上睡即相容湘跃身梁上以一脚挂梁倒睡适主人夜起引烛照见大惊异湘曰梁上犹能况壁上乎俄而入壁渐没主人拜谢乃出或言常州城中鼠极多湘书一符令帖于南壁下有一大鼠相率群鼠莫知其数出城门去自是城内绝鼠蓝乔蓝乔与吴子野同登汴桥买瓜欲食乔曰法埃扑瓜当与子入水中啖尔因持瓜涌身入河吴注目以视时有瓜皮浮出水面至夜不出吴往候其邸已酣寝矣徐张目曰波中待子食瓜何久不至纸月取月留月宣室志云杨晦八月十二日夜谒王先生先生刻纸如月施垣上洞照一室又唐周生有道术中秋谓客曰我能取月以箸数百条绳而驾之曰我梯此取月俄以手举衣怀中出月寸许清光照烂寒气入骨三水小牍云桂林韩生嗜酒自言有道术一日欲自桂过湖同行者二人与俱止郊外僧寺韩生夜不睡自抱一篮持匏杓出就庭下众往视之见以杓酌取月光作倾泻状韩曰今夕月色难得恐他夕风雨夜里留此待缓急尔众笑焉及明日空篮敝杓如故益哂其妄舟至邵平共坐至江亭上各命仆市酒期醉会天大风日幕风益急灯烛不能张众大闷一客忽念前夕事戏嬲韩曰子所贮月光今安在韩抚撑曰几忘之即狼狈走舟中取篮杓一挥则白光燎焉见于梁栋间如是连数十挥一坐遂尽如秋天晴夜月光潋滟秋毫皆睹众乃大唿痛饮达四鼓韩复酌取而收之篮夜乃黑如故孙福海成化间金陵孙福海有妻子而精道教凡祈天遣鬼无不应者又有戏术尝与少年辈同纳凉有美妇四五至少年目孙而笑孙曰汝欲见其足耶即画地为一字妇至见画处如巨沟然即跃而足见张七政唐张七政荆州人有戏术尝画一妇人于壁酌酒满杯饮之至尽画妇人画赤金箔张狯园云国初平阳金箔张者以世造金箔得名其子二郎聪隽不凡少遇仙流授以鹿卢硚经一卷遂得乘硚之术闾里骇其所为一日有羽衣人过其门曰家师亦挟小奇术二郎不弃明日遣骑相迎黎明果有两童子各乘一龙自云中下复牵一龙请二郎乘坐龙狞甚昂首不伏童子出袖中软玉鞭鞭之二郎乃腾身而上行数里至一山谷中极花木泉石之胜俄达茅庵羽衣人已在门矣传唿延入见一道人庞眉古服坐匡床之上双足卸挂壁间相去犹寻丈也二郎欲拜道人曰且上勿道老汉久卸膝盖骨以自便倚足于壁不踏世上红尘矣今日不免为郎君一下床也于是挥手招壁间双足自行前着膝上辐凑如常人遂下床具宾主礼唿室中童子煮新茶供客茶至则一无首童子也道人责曰对佳宾乃简率若此乎可速戴头来童子举手扪其颈遽入室取头戴之复出供茶如初李福达李福达一日至苏州欲税宅城中遍阅数处辄憎湫隘侩人怪之李曰卿莫管我所挈细小什器颇多必须宽敞始得侩人以为戏言后看下一大姓空宅子前厅后堂洞房连闼意甚乐之与税赁毕李便入宅从容袖中摸出小白石函纵横不离数寸凡衣服饮食床褥卧具屏障几席釜甑一切资生之物尽从中出又于函中挈出妇人男子凡数辈皆其妾媵使令又有十余小儿皆衣五彩侩人震怖便狂走李笑而不言久之将行还复挈此妇人男子小儿诸器玩一一悉纳石函中仍袖而去最后福达客黄浦上朱恩尚书家朱公好道礼为上客或厨傅稍有不饬李知是内人慢之咒其室中器皿服玩使斗击庭下所曝筐筥一一历阶而上内人悔过乃止外国道人灵鬼志有道人外国来解含刀吐火行见一人担担上有小笼子可受升余语担人云吾步行疲极欲寄君担担人以为戏也应曰自可尔君欲何许自厝答云若见许正欲入笼子中担人愈怪之乃下担入笼中笼更不大其人亦不更小担之亦觉重于先既行数里树下住食担人唿共食云我自有食不肯出止住笼中饮食器物罗列肴膳丰腆亦办乃唿担人食未半语担人我欲妇共食腹中吐出一女子年二十许衣裳容貌甚美二人共食食欲竟其夫便卧妇语担人曰我有外夫欲来共食夫觉君勿道之妇便口中出少年丈夫此笼中便有三人有顷其夫动如欲觉妇便以外夫内口中夫起语担人曰可去即以妇内口中及食器物此人即至国中有一家大富贵财巨万而性悭吝语担人云试为君破悭即至其家有好马其珍之系在柱上忽失去寻索不得明日见马在五升瓮中终不可破便语曰君作百人厨以周一方穷乏马得出耳主人如其言马还在柱下明早其父母在堂上忽然不见举家惶怖开装器忽然见父母在泽壶中不知何由复往请之其人云君更作千人饮食以饴百姓穷者当时便见父母在床也负笈老翁隋开皇初广都教廉侯遹入蜀至剑门外忽见四黄石皆大如斗遹收之藏于书笼负之以驴因歇鞍取看皆化为金至城货之得钱百万沽美妾十余人大开第宅又置良田别墅后春日尽载妓妾出游下车张饮忽一老翁负大笈至坐于席末遹怒而诟之命苍头扶出叟不动亦不嗔恚担引满啖炙而笑云君不记取吾金乎吾此来示偿债耳尽取妓妾十余人投之书笈亦不觉其窄负而趋走若飞鸟遹令苍头逐之不及自后遹家日贫十余年却归蜀到剑门又见前老翁携所将之妾游行傧从极多见遹皆大笑问之不言忽失所在访剑门前后并无此人竟不能测胡媚儿唐贞元中扬州丐者自称胡媚儿琉璃瓶可受半升曰施此满足矣人与百钱见瓶间大如粟与千钱至万钱亦然好事以驴与之入瓶如蝇俄有数十车纲至纲主戏曰能令诸车入瓶乎曰可微侧瓶口令车悉入有顷不见媚儿即跳入瓶纲主大惊以梃扑瓶破一无所有方朔偷桃法戏术有方朔偷桃法以小梯植于手中一小儿腾之而上更以梯累承之儿深入云表人不能见顷之摘挑掷下鲜硕异常最后儿不返忽空中有血数点坠下术者哭曰吾儿为天狗所杀矣顷之头足零星而坠术者悲益甚乞施棺殓之资众厚给之乃收泪荷担而去至明日此小儿复在前市摘挑矣幻戏嘉隆间有幻戏者将小儿断头作法讫唿之即起有游僧过见而哂之俄而儿唿不起如是再三其人即四方礼拜恳求高手放儿重生便当踵门求教数四不应儿已僵矣其人乃撮土为坎种葫芦子其中少顷生蔓结小葫芦又仍前礼拜哀鸣终不应其人长吁曰不免动手也将刀斫下葫芦众中有僧头然落地其小儿便起如常其人即吹烟一道冉冉乘之以升良入遂没而僧竟不复活矣板桥三娘子古今说海唐汴州西有板桥店店娃三娘子者独居鬻餐有年矣而家甚富多驴畜每贱其估以济行客元和中许州客赵季和将诣东都过客先至者皆据便榻赵得最深处一榻逼主房既而三娘子致酒极欢赵不饮但与言笑二更许客醉合家灭独而寝赵独不寐忽闻隔壁窸窣声偶于隙中窥之见三娘子向覆器下取烛挑明市箱中取小木牛木人及耒耜之属置灶前含水噀之人牛俱活耕床前一席地讫取荞麦子授木人种之须臾麦熟木人收割可得七八升又安置小磨即硙成面却收前物仍置箱中取面作烧饼鸡鸣时诸客欲发三娘子先起点灯设饼赵心动遽出潜于户外窥之乃见诸客食饼未尽忽一时踣地作驴鸣顷之皆变驴矣驱入店后而尽没其财赵亦不告于人后月余赵自东都回将至板桥店预作荞麦烧饼大小如前复寓宿焉其席无他客主人殷勤更甚天明设饼如初越乘隙以已饼易其一枚言烧饼某自有请撤去以俟他客即取己者食之三娘子具茶赵曰请主人尝客一饼乃取所易者与啖才入口三娘子据地即变为驴甚壮健赵即乘之尽收其木人等然不得其术赵策所变驴周游无失日行百里后四年乘入关至岳庙旁见一老人拍手大笑曰板桥三娘子何得作此因捉驴谓赵曰彼虽有过然遭君已甚可释矣乃从驴口鼻边以两手掰开三娘子从皮中跳出向老人拜放讫走去不知所之贵竹幻术贵竹地羊驿民夷杂处多幻术能以木易人之足那丞某过其地记室二人皆游于淫地一人与淫其夫怨易其一足一人不与淫妇怨易其一足明日亍彳于庭见丞骇问始知其故即逮二家至惧以罪二人各邀其人归作法足遂复神巫吴景帝有疾求觋视者得一人帝欲试之乃杀鹅埋苑中架小屋施床几以妇人屐履服物着其上使觋视人曰若能说此冢中鬼妇人状当加赏竟夕无言帝推问之急乃曰实不见鬼但见一头白鹅立墓上耳数学管辂精于数学乡里苑玄龙苦频火辂云有角巾诸生驾黑牛故车来必留之宿后果有此生来范固留之生急求去不听遂宿主人罢入生惧图己乃持刀门外倚薪假寐忽有一物以口吹火生惊斫之死视之狐也自是不复有灾卜天津桥万寿寺唐天宝末术士钱知微尝至洛居于津桥卖卜一卦帛十匹历旬人皆不诣之一日有贵公子意其必异命取帛如数卜焉钱命蓍而卦成曰君戏耳其人曰卜事甚切先生岂误乎钱请为隐语曰两头点土中心虚悬人足踏跋不肯下钱其人本意卖天津桥绐之其精如此相传吴下张东谷精于卜算设肆于万寿寺前或往卜问是住宅卦成张云三日内合当迁毁其人指万寿寺曰吾戏卜佛住居也千年香火安得有此大笑而去后三日按台下檄改寺为长洲新学果如其言射覆朱允升早从资中黄楚望游偕同郡赵汸受经余暇遂得六壬之奥偶访友人见案上置四合戏谓君能射覆乎中则奉之否则为他人饷也朱更索一合书射语亦合而置之曰少俟则启适有借马者友人令奴于后山牵驴应之朱即令一时俱启前四合皆鱼也射语云一味鱼两味鱼其余两味皆是鱼有人来借马后山去牵驴宾主为之绝倒拆字谢石润夫成都人宣和至京师以拆字言人祸福求相者但随意书一字即就其字离析而言无不奇中名闻九重上皇因书一朝字令中贵人持往试之石见字即端视中贵人曰此非观察所书也中贵人愕然曰但据字言之石以手加额曰朝字离之为十月十日字非此月此日所生之天人当谁书也一座尽惊中贵驰奏翌日召至后苑令左右及宫嫔书字示之论说俱有精理钖赉甚厚补承信郎缘此四方求相者其门如市有朝士其室怀娠过月手书一也字令其夫持问是日坐客甚众石详视字谓朝士曰此阁中所书否曰何以言之石曰谓语助者焉哉乎也固知是公内助所书阁盛年三十一否曰是也以也字上为三十下为一字也然吾官寄此当力谋迁动而不可得否曰正以此为挠耳盖也字着水则为池有马则为驰今池运则无水陆驰则无马是安可动也又尊阁父母兄弟近身亲人皆当无一存者以也字着人则是他字今独见也字而不见人故也又尊阁其家物产亦当荡尽否以也字着土则为地字今不见土只见也俱是否曰诚如所言朝士即谓之曰此皆非所问者但贱室忧怀娠过月所以问耳石曰是必十三个月也以也字中有十字并两傍二竖下画为十三也石熟视朝士曰有一事似涉奇怪固欲不言则吾官所问正决此事可尽言否朝士因请其说石曰也字着虫为虵字今尊阁所娠殆蛇妖也然不见虫则不能为害谢石亦有薄术可为吾官以药下验之无苦也朝士大异其说固请至家以药投之果下数百小蛇都人益共神之而不知其竟挟何术建炎间术者周生善相字车驾至杭时虏骑惊扰之余人心危疑执政唿周生偶书杭字示之周曰惧有警报乃拆其字以右边一点配木上即为兀术不旬日果传兀术南侵当赵秦庙谟不协各欲引退二公各书退字示之周曰赵必去秦必留日者君象赵书退字人去日远秦书人字密附日下字在左笔下连而人字左笔斜贯之踪迹固矣欲退得乎既而皆验往年有叩试事者书串字术士曰不特乡闱得隽南宫亦应高捷盖以串寓二中字也一生在旁乃亦书串字令观术者曰君不独不与宾兴更当疾询其所以曰彼以无心书故当如字君以有心书串下加心乃患字耳已而果然临安术士临安术士自榜曰铁扫帚设卜肆于执政府墙下言多验淳熙甲辰季冬一细民来问命告之曰君星数甚恶明春恐不免大戮若禁足一月可免民颇不信而以所戒惇切勉为杜门至正月晦日度已无恙乃往咎其不验术士再为推测布局才就复云今日尚是正月犹虑有人命之危民忿恚诋其诞妾相与争詈不已不胜忿曰我只打杀汝以验汝术奋脚中胁立死遂得罪神画南唐后主坐碧落宫召冯延巳论事至宫门逡巡不进后主使使促之延巳云有宫娥着青红锦袍当门而立故不敢径进使随共行谤视乃八尺琉璃屏画夷光独立图问之董源笔也此与孙权弹蝇何异神篆章友直伯益以篆得名召至京师翰林院篆字待诏数人闻其名未心服也俟其至俱来见之云闻妙艺久矣愿见笔法伯益命粘纸各数张作二图即令泚墨濡毫其一纵横各十九画成一棋局一作十圆圈成一射贴其笔之粗细疏密毫发不爽众大惊服再拜而去神射隋末有督君谟善闭目而射志其目则中目志其口则中口有王灵智者学射于君谟久之曲尽其妙欲射杀君谟独擅其美君谟时无弓矢执一短刀箭来辄截之末后一矢君谟张口承之遂啮其镝于是笑曰汝学射三年不教汝啮镞法耳张芬张芬曾为韦皋行军多力善弹每涂墙方丈弹成天下太平字字体端严如人摸成曾有一客于宴席上以筹碗中菉豆击蝇十不失一一座惊笑芬曰无费吾豆遂指起蝇拈其后脚略无脱者河北将军建中初有河北将军姓夏弯弓数百斤常于球场中累钱十余走马以击鞠杖击之一击一钱飞起高六七丈其妙如此又于新泥墙安棘荆数十到烂豆相去一丈掷豆贯于刺上百不差一又能走马书一纸杨大眼绝枝后魏杨大眼武都氐难当之孙少有胆气跳走如飞高祖南伐李冲典选征官大眼求焉冲不许大眼曰尚书不见知为尚书出一技便以绳长三丈系髻而走绳直如矢马驰不及见者莫不惊叹汪节等神策将军汪节有神力尝对御俯身负一石碾碾上置二丈方木又置一床床上坐龟兹乐人一部奏曲终而下无压重之色唐干符中绵竹王俳优者有巨力每遇府中饷军宴客先呈百戏王腰背一船船中载十二人舞河传一曲略无困乏德宗时三原王大娘以首戴十八人而舞善走徐州人张成喜疾走日行五百里每举足辄不可禁必着墙抱树方止体犹振动久之木僧将作大匠杨务廉甚有巧思尝于沁州市内刻木作僧手执一碗自能行乞碗中投钱关键忽发自然作声云布施市人竞观欲其作声施者日盈数千东岳精艺蒋大防母夫人云少日随亲谒太山东岳天下之精艺毕集人有纸一百番凿为钱运如飞既毕举之其下一番未尝有凿痕之迹其上九十九番则纸钱也又一庖人令一人袒背俯偻于地以其背为刀几取肉二斤许运刀细缕之撤肉而拭其背无丝毫之伤针发魏时有句骊客善用针取寸发斩为十余段以针贯取之言发中虚也见广记雕刻绝艺狯园云吴人顾四刻桃核作小舸子大可二寸许逢樯舵橹纟牵索莫不悉具一人岸帻卸衣盘礴于船头衔杯自若一人脱巾袒卧船头横笛而吹其傍有覆笠一人蹲于船尾相对风炉扇火温酒作收舵不行状船中壶觞竹案左右皆格子眼窗玲珑相望窗楣两边有春贴子一联是好风能自至明月不须期十字其人物之细眉发机棙无不历历分明又曾见一橄榄花篮是小章所造也形制精工丝缕若析其盖可开合上有提当孔之中穿绦与真者无异又曾见小顾雕一胡桃壳壳色摩刷作橘皮文光泽可鉴揭开中间有象牙壁门双扇复启视之则红勾栏内安紫檀床一张罗帏小开男女秘戏其中眉目疑画形体毕露宛如人间横陈之状施关发机皆能摇动如生虽古棘刺木猴无过也其弟子沈子叙亦良工有名虫戏辍耕录云在杭州尝见一弄百禽者畜虾蟆九枚先置一小墩于席中其最大者乃踞坐之余八小者左右对列大者作一声众亦一声大者作数声众亦数声既而小者一一至大者前点首作声如作礼状而退谓之虾蟆说法又谓虾蟆教学王兆云湖海搜奇云京师教坊赤黑蚁子列阵能按鼓合金退之节无一混淆者又予在山东见一人卖药二大鼠在笼中人求药唿鼠之名曰某为我取人参来鼠跃出笼衔人参纸裹而至又唿其一曰某为我取黄连来亦复如是百不失一不知何以教导也镇阳二小儿公孙龙见赵文王将以夸事炫之因为王陈大鹏九万里钓连鳌之说文王曰南海之鳌吾所未见也独以吾赵地所有之事报子寡人之镇阳有二小儿曰东里曰左伯共戏于渤海之上须臾有所谓鹏者群翔水上东里遽入海以捕之一攫而得渤海之深才及东里之胫顾何以贮也于是挽左伯之巾以囊焉左伯怒相与斗久之不已东里之母乃拽东里回左伯举太行山掷之误中东里之母一目眯焉母以爪剔出向西北弹之故太行山中断而所弹之石今为恒山也子亦见之乎公孙龙逡巡丧气而退弟子曰嘻先生持大说以夸炫人宜其困也三老人尝有三老人相遇或问之年一人曰吾年不可记但忆少年时与盘古有旧一人曰海水变桑田时吾辄下一筹尔来我筹已满十间屋一人曰吾所食蟠桃弃其核于昆仑山下今与昆仑山齐矣赵方士赵有方士好大言人问先生寿几何方士哑然曰余亦忘之矣忆童稚时与群儿往看宓羲画八卦见其蛇身人首归得惊痫赖宓羲以草头药治余得不死女娲之世天倾西北地陷东南余时居中央平稳之处两不能害神农播百谷余以辟谷久矣一粒不曾入口蚩尤犯余以五兵因举一指击伤其额流血被面而遁苍氏子不识字欲来求教为其愚甚不屑也庆都十四月而生尧延余作汤饼会舜为父母所虐号泣于旻天余手为拭泪敦勉再三遂为孝闻禹治水经余门劳而觞之力辞不饮而去孔甲赠龙醢一脔余误食之于今口尚腥臭成汤开一面之网以罗禽兽尝亲数其不能忘情于野味履癸强余牛饮不从置余炮烙之刑七昼夜而言笑自若乃得释去姜家小儿钓得鲜鱼时时相饷余以饲山中黄鹤穆天子瑶池之宴让余首席徐偃称兵天子乘八骏而返阿母留余终席为饮桑落之酒过多醉倒不起幸有董双成绿萼华两个丫头相扶归舍一向沉醉至今犹未全醒不知今日世上是何甲子也问者唯唯而退俄而赵王堕马伤胁医云须千年血竭敷之乃瘥下令求血竭不可得人有言方士者王大喜密使人执方士将杀之方士拜且泣曰昨日吾父母皆年五十承东邻老姥携酒为寿臣饮至醉不觉言辞过度实不曾活千岁王乃叱而赦焉古强李泌昔有古强者敢为虚言云尧舜禹汤皆历历目击孔子常劝我读易曰此良书也西狩获麟我语孔子曰此非善祥又稽使君曾以一玉卮赠强强后忘之忽语稽曰昔安期先生以此相遗李泌为相以虚诞自任尝对客令家人速洒扫今夜洪崖先生来宿有人携美酝一榼有客至乃曰麻姑送酒来与公同饮饮未毕门者曰某侍郎取酒榼泌命还之了无愧色张怀素方士张怀素好大言自云道术通神能唿遗飞走之属孔子诛少正卯我尝谏以为太早楚汉成皋相持我屡登高观战蔡元席深信之谓陈莹中曰怀素殆非几百岁内人也斥仙项曼都学仙十年归家诈云到泰山仙人以流霞饮我不饥渴忽思家到帝前谒拜失仪见斥河东因号斥仙姜识慈圣光献皇后薨上悲慕甚有姜识自言神术可使死者复生上试其术数旬不效乃曰臣见太皇太后方与仁宗宴临白玉栏干赏牡丹无意复来人间也上知诞妾但斥于彬州蔡承禧进挽词曰天上玉栏花已折人间方士术何施醒神万历壬辰间一老人号醒神自云数百岁曾见高皇张三丰又自诡为王越至今不死又云历海外诸国万余里陈眉公曰听醒神语是一本活西游记妖乱志吕用之事高骈末年惑于神仙之说吕用之用事自谓磻溪真君公然云与上仙来往每对骈或叱咄风云顾揖空中谓见群仙方过骈随而拜之用之指画纷纷略无愧色中和元年诏于广陵立骈生祠并刻石颂差县人采碑材于宣城及至扬子院用之一夜遣人密以犍牯五十牵至县南凿垣架濠移入城内及明栅缉如故因令扬子县申府昨夜碑石不知所在遂悬购之至晚云被神人移置街市骈大惊乃于其傍立一大木柱金书其上云不因人力自然而至即令两都出兵仗鼓乐迎入碧筠亭至三桥拥闹之处故理石以碍之伪云人牛拽不动教骈朱篆数字贴于碑上须臾去石乃行观者互相谓曰碑动也识者恶之明日扬子有一村妪指府陈牒云夜来里胥借耕牛牵碑误损其足远近传笑焉骈常与丞相郑公不协用之知之忽曰适得上仙书宰执间阴有图令公者使一侠士来夜当至骈惊悸问计用之徐曰张先生少年时常学斯术于深井里聂夫人近日不知肯为否若得此人当之无不齑粉者骈立召守一语之对曰老夫久不为此戏手足生疏然为令公有何不可及朝骈衣妇人衣匿于别室守一寝骈卧内至夜分掷一铜铁于阶砌铿然有声遂出皮囊中彘血洒于庭户间如格斗状明日骈泣谢守一再生之恩乃躬辇金玉及通天犀带酬之有萧胜者亦用之堂也以五百金赂用之用之问何故曰欲得知盐城监耳乃见骈为求之骈以当任者有绩颇有难色用之曰用胜为盐城非为胜也昨得上仙书云有一宝剑在盐城井中须一录官取之胜乃秦穆驸马上仙左右人故欲遣耳骈俛仰许之胜至盐数月遂匣一铜匕首献骈用之稽首曰此北帝所佩得之则百里之内五兵不敢犯矣骈遂饰以宝玉常置座隅时广陵久雨用之谓骈曰此地当有水灾郭邑悉合灰烬近日遣金山下毒龙以少雨濡之自此虽无火灾亦未免小惊于是用之每夜密遣人纵火荒祠坏宇无复存者术人韩熙载常服术因服桃李泻出术人长寸许章惇为猫宋虞仙姑年八十有少女色能行大洞法诣蔡京见一大猫拊其背曰此章惇也水华居士李薳一日谒水华居士于烟雨堂语次偶诵祭东坡文有降邹阳于十三世天岂偶然继孟轲于五百年吾无间也之句水华曰此老夫所为因论降邹阳事水华述刘贡父梦至一官府案上文轴甚多偶取一轴展开云在宋为苏轼逆数而上十三世在西汉为邹阳李摇首曰玄虚巫尫左传夏大旱僖公欲焚巫尫注云尫者仰卧屋外上帝怜之恐雨入其鼻故不雨金元七总管长洲刘丞不信鬼物子病妻乘夫出延巫降神问体咎巫方伸两指谩语适丞归见之怒使隶执巫将加杖诘问汝何人巫犹伸两指跪曰小人是金元七总管丞笑而谴之朝野佥载琵琶卜二事唐张鷟至洪州闻土人何婆善琵琶卜与郭司法往质焉士女填门饷遗塞道何婆心气殊高郭再拜下钱问其品秩何婆乃调弦柱和声气唱曰个丈夫富贵今年得一品明年得二品后年得三品更后年得四品郭曰何婆错矣品少者官高品多者官小何婆改唱曰今年减一品明年减二品后年减三品更后年减四品更得五六年总没品郭大骂而起唐崇仁坊阿来婆弹琵琶卜朱紫填门张鷟曾往视之见一将军紫袍玉带甚伟下一匹细绫靖卜来婆鸡弦柱烧香合眼而唱东告东方朔西告西方朔南告南方朔北告北方朔上告上方朔下告下方朔将军顶礼曰既告请甚多必望细看以决疑惑遂即随意支配卜东方朔搜神记汉武帝与越王为亲乃遣东方朔泛海求宝唯命一周回朔经二载未至帝闻有孙宾者善卜帝乃更庶服潜行与左右赍绢二匹往叩宾门宾出迎延坐帝乃启卜卦成知是帝惶惧起拜帝曰朕来觅物卿勿言宾曰陛下非卜他物乃卜东方朔也朔行七日必至今在海中面西招水大叹到日请话之至日朔至帝讶其迟朔曰臣不敢稽程探宝未得也帝曰七日前卿在海中面西招水大叹何也朔曰臣非叹别事叹孙宾不识天子与帝对坐帝深异之巨灵汉武时东都献五寸短人能行案上东方朔问之曰阿母健否盖王母使者巨灵也藻兼汉武帝与群臣宴未央忽闻语云老臣寻觅不见梁上有一公长九寸拄杖偻步帝问之公下稽首不言仰视屋俯指帝脚忽不见东方朔曰是名为藻兼水土之精以陛下好兴宫室愿足于此也帝为暂止后幸河渚闻水底有弦歌之声前梁上公及年少数人绛衣素冠皆长八九寸挟乐器凌波而出向帝称谢女人星武帝时张宽从祀甘泉至渭桥有女子浴于渭水乳长七尺上怪问女曰帝后第七车知我乃宽也对曰主祭者斋戒不洁则女人星见寿星宋章圣皇帝践祚之明年有异人长才三尺许身与首几相半丰髯秀耳乞食辇下叩其所自来曰将益圣人寿上召见内殿讯其能曰能酒命之饮一举一石俄失其人翌日太史奏寿星躔帝座修月广记郑仁本表弟游嵩山见一人枕幞唿之其人曰君知月乃七宝合成乎月势如丸其影则日落其凹处常有八万二千户每岁修之因开幞有斤斧凿数事两裹玉屑牵牛借钱道书云牵牛娶织女向天帝借二万钱下礼久之不偿被驱在营室间则天亦有嫁娶亦有聘财亦有借贷而牵牛之负债不还天帝逼债报怨皆犯律矣可笑龙妒绍兴年间姑苏郭二雅妻陆氏死去二日更生言有龙王噼妾遭夫人妒忌以箠死鞠讯天狱累年不决上帝以陆贞洁敕令断之就刑特在信宿至期且有大异数日后平江忽起大风疾雨惊潮漂溺田庐数百里龙争食法苑珠林云文水县大雷震云中落一石大如碓敕问西域僧云是龙食二龙相争误落下耳虎好谀广异记云凤翔李将军为虎所取蹲踞其上李频唿大王乞一命虎弭耳如喜状遂释之雷公唐代州西有大槐树震雷击之中裂数丈雷公为树所夹狂吼弥日众披靡不敢近狄仁杰有都督逼而问之乃云树有乘龙所由令我逐之落势不堪为树所夹若相救者当厚报德仁杰命锯匠破树方得出土地相闹国初某天官见一谒选者短而髯曰此土地也其人归暴死赴部土地任百其地已有土地不纳相闹夜复见梦于天官曰天曹一语冥已除注第赴任无所奈何天官讶然知已有是语而不虞以死授也命于承发科另立土地庙至今吏部有二土地而此独灵显落星潭后唐长兴中庐山落星潭有钓者得一物如人状为积岁莓苔所裹不甚分辨比木则重比石则轻弃之潭侧后数日风日剥落又经雨淋洗忽见两目俱开则人也然而起就潭水盥手靧面渔者惊异共观之其人具悉本地山川之名及朝代年月语讫复入水中吏民为建祠于潭上橘叟有巴邛人不知姓名家有橘园因霜后诸橘尽收余有两大橘如三斗盎巴人异之即令摘下轻重亦如常橘剖开每橘有二老叟身长尺余须眉皤然肌体红明皆相对象戏谈笑自若剖开后亦无惊怖但相与决赌赌讫一叟曰君输我海龙王第七女髲发十两智琼额黄十二枚紫绡帔一副绛台山霞实散二庾瀛洲玉尘九斛阿母疗髓凝酒四钟阿母女态盈娘子济虚龙缟袜八两后日于王先生青城草堂还我耳又一叟曰王先生许来竟待不得橘中之乐不减商山但不得深根固蒂为愚人摘下耳又一叟曰仆饥矣当取龙根脯食之即于袖中出一草根方圆径寸形状宛如龙毫厘罔不周悉因削食之随削随满食讫以水噀之化为一龙四叟共乘之足下泄泄云起须叟风雨晦冥不知所在朝荣观李凉公镇朔方有园树下产菌一本其大数尺上有楼台中有二叟对博刻成三字曰朝荣观公今掘地数尺有巨蟒目光如镜吐沫成菌是夜公梦黄衣人致命曰黄庐公昨与朝荣观主博为愚人持献公树中乐声河南巩县大道有木匠持斧往役于人憩树下忽闻鼓乐声不知其自谛听之乃出树中遂将斧击树数下其内曰不好不好必砍进矣匠益重加斧乃有细人长三四寸各执乐器自树中出地上犹自作乐数叠来观者益多乃仆地龙宾玄宗御墨曰龙香剂一日墨上有小道士如蝇而上叱之即唿万岁曰臣墨之精黑松使者凡世人有文者墨上皆有龙宾十二上神之以墨赐掌文官五寸舟杭州徐副使清苦之士致仕后偶巡行小院凭栏观缸中菡萏盛开忽有物瞥然堕于水面视之乃一小舟也其长五寸许蒿橹帆楫合用之物无不毕具有三人皆寸半操蒿把舵与生人不异大以为怪唿其儿二官者同玩其喧唿动转俨若世态有时舟欹侧亦复手足纷纭若救护之状已而三人同拽一帆张之帆与竹叶等驭风排空而去竟莫喻其怪按干宝搜神记汉时池阳有小人所操持之物大小悉称其即此类耶龙蛰耳薛主事杨河东人言其乡人有患耳鸣者时或作痒以物探之出虫蜕轻白如鹅翎管中膜一日与其侣并耕忽雷雨交作语其侣曰今日耳鸣特甚何也言未既震雷一声二人皆踣于地其一复醒其一脑裂而死即耳鸣者乃知龙蛰其耳至是化去也戴主事春松江人言其乡有卫舅公者手大指甲中红筋时或曲直或蜿蜒而动或惧之曰此必承雨濯手龙集指甲也卫因号其指曰亦龙甲一日与客泛湖洒半雷电绕船水波震荡卫戏与坐客语曰或家赤龙将欲去耶乃出手船窗外龙果裂指而去此正与青州妇人青筋痒则龙出事相类传云神龙或飞或潜能大能小者也王布衣续仙传终南王布衣卖药洛阳市富人柳信唯一子眉上生一肉块布衣采药一丸傅之须臾块破一小蛇突出渐及一丈许布衣乘蛇而去巴妪项瘿幽怪录伶人刁俊朝妻巴妪项瘿如数斛囊作琴瑟笙磬声妻欲以刃决拆之瘿忽拆裂一猱跳出有黄冠叩门曰予泰山猱也本是老猴精解致风雨与老蛟往还天诛蛟搜索党与故匿夫人之额于凤凰山神处得起亡膏涂之即愈如言果验志怪录二事往年葑门一媪年逾五十令人剔其耳耳中得少绢帛屑以为偶遗落其中亦不异之已而每治耳必得少物丝线谷粟稻穗之属为品甚多始大骇怪而无如之何久亦任之不为惊异且每收置之迨年七八十而卒核其所得耳物凡一斛焉永乐中吴城有一老父偶治耳于耳中得五谷金银器皿等诸物凡得一箕后更治之无所得视其中洁净唯正中有一小木椅制甚精妙椅上坐一人长数分亦甚有精气其后亦无他异兜玄国薛君曹见二青衣驾赤犊出耳谓薛曰兜玄国在吾耳中一童子倾耳示薛别有天地花卉遂扪耳投之至一都会城池楼堞穷极环丽因作思归赋忽自童子耳中落神异经四事阎浮提中及四天下有金翅鸟名伽楼罗王此鸟业报应食诸龙日食一龙王及五百小龙此鸟两翅相去六千余里以翅博海水擗龙见而取食之龙取袈裟戴于顶上乃得免如意珠是摩竭大鱼脑中出鱼身上长二十八万里此珠名金刚坚西北海外有人长二千里两脚中间相去千里腹围一千六百里但日饮天酒五斗即甘露也名曰无路之人南方有人长七尺朱衣缟带赤蛇绕顶唯食恶鬼朝吞三千暮吞八百名曰赤郭夸父支鼎石辰州东有三山鼎足直上各数千丈古老传曰邓夸父与日竞走至此煮饭此三山者夸父支鼎石也鞭石秦始皇欲过海观日出处作石桥于海上有神人驱石去不速鞭之流血今石桥色犹赤云树生儿广博物志海中有银山其树名女树天明时皆生婴儿日出能行至食时皆成少年日中盛壮年日晚老年日没死日出复然花中美女许汉阳舟行迷入一溪夹岸皆花苞忽一鹦鹉唤花开一声花苞皆拆中各有美女长尺许能笑言至暮花落女亦随落水中见花木考萐蒲白虎通云王者孝道致则萐蒲生昔尧之时生于庖厨叶大于门不摇自搧饮食以助供异蝇儒生张益夜卧一室见二蝇飞集几上忽变为人将张抚抑遂不能语其一人抱首一人尽力以拽其足觉身随拽而长与屋檐语二人仍变蝇飞去张晨起顿长三尺举家惊异遂弃儒奏作大汉将军奇酒张茂生博物志云昔有人名玄石从中山酒家与之千日酒而亡语其节归日尚醉而家人不知以为死也棺殓葬之酒家经千日忽悟而往告之发冢适醒齐人田及人能为千日酒饮过一升醉卧千日有故人赵英饮之逾量而去其家以尸埋之及之计千日当醒往至其家破冢出之尚有酒气枸楼国有水仙树腹中有水谓之仙浆饮者七日醉眉间尺眉间尺仇楚逃之山道逢一客曰吾能为子报仇然须子之头与子之剑尺与之头客之楚献王王以镬煮其头七日不烂自临视之客从后截王头入镬两头相啮客恐尺头不胜自拟其头入镬三头相咬七日后一时俱烂乃分其汤葬之名曰三头冢梁武前生是蟮梁有榼头师者极精进为武帝所敬信一日敕使唤至帝方与人奕欲杀一段应声曰杀却使遽传命斩之奕罢召师使者曰已得旨杀却矣帝惊叹因问死时何言使曰师云前劫为沙弥时以锹划地误断一曲蟮帝时为蟮今此报也天帝召歌贺道养工卜筮经过工歌女人病死筮之曰此非死天帝召之歌耳乃以土块加其心上俄顷而苏城精梁武逼郢城已未夜郢城有数万毛人逾堞且泣因投黄鹄矶盖城之精也草异灵帝光和中陈留济阴诸郡路边草生似人状操矛弩牛马万状备具太康中二异太康中幽州有死牛头能作人言又有山石状似蹲狗行人近辄咬之肉异前赵嘉平四年有流星坠于平阳北十里视之则有肉长三十步广二十七步臭闻于平阳肉旁常有哭声昼夜不止已而刘后产一蛇一虎各害人而走寻之不得顷之乃在陨肉之旁后卒乃失此肉哭声亦止画异石虎武殿初成图画自古圣贤忠臣孝子烈士贞女皆变为胡状旬余头悉缩入肩中莲异北齐书后主武平中特进侍中崔季舒宅中池内莲茎皆作胡人面仍着鲜卑帽俄而季舒见杀天画滕涉天圣中为青州太守盛冬浓霜屋瓦皆成百花之状以纸摹之又大金国志金末河冰冻成龟文又有花卉禽鸟之状巧过绘缕此天画也弘治二异弘治最为盛世而己酉庚戌间一时奇变如浙江奏景云县屏风山有异物成群其状如马大如羊其色白数以万计首尾相衔从西南石牛山凌空而去自午至申乃灭居民老幼男女无弗见者又陕西庆阳府雨石无数大者如鹅卵小者如鸡头实说长道短刺刺不休皆见之奏章良可怪也水斗宋高宗时程氏家井水溢高数尺夭轿如长虹声如雷穿墙毁楼二水斗于杉墩且前且却约十余刻乃解土斗唐天宝中汝南叶县有二土块相斗血出数日方止石臼斗武清县民家石臼与邻家碌碡皆自滚至麦地上跳跃相斗乡人聚观以木隔之木皆损折斗不可解至晚方息乡人怪之以臼沉污池中以碡坠深坎相去各百余步其夜碡与臼复斗于池边地上麦苗皆环秀才李廷瑞闻之亟往观焉斗犹不辍乍前乍却或磕或触硁然有声火星炸落三日乃止铛异广记唐宰相郑絪与弟少卿缊同居昭国里一日厨馔将备其釜忽如物于灶中筑之离灶尽余连筑不已旁有铛十余所并烹庖将熟皆两耳慢摇良久悉腾上灶每三铛负一釜而行其余列行引从自厨中出地有足折久废者亦跳踯而随之出厨东过水渠诸铛并行无碍而折足者不能过举家惊异聚观有小儿咒之曰既能为怪折足者何不能前诸铛乃弃釜庭中却返每两铛负一折足者以过往入少卿院堂前排列乃闻空中轰然如崩屋声悉为埃烬矣冰柱丹铅要录正德中文安县河水每僵立是日天大寒遂冻为柱高围俱五丈中空而旁有穴数日流贼过县乡民入穴中避之赖以全者甚多牛犬言晋惠泰安中江夏张骋晨出所乘牛言曰天下乱乘我何之骋惧而还犬又曰归何早也犬猫异广记唐左军容使严遵美一旦发狂手足舞蹈家人咸讶猫谓犬曰军容改常也颠发也犬曰莫管他从他朝野佥载鄱阳龚纪与族人同应进士举唱名日其家众妖竞作牝鸡或晨鸣犬或巾帻而行鼠或白昼群出至于器皿服用之物悉自变常家人惊惧召巫治之时尚寒巫向炉坐有一猫卧其侧家人谓巫曰吾家百物皆为异不为异者独此猫耳于是猫立拱手言曰不敢巫大骇而出后数日捷音至三子皆高第蝇异术士相牛僧孺若青蝇拜贺方能及第公疑之及登第讫归坐家庭有青蝇作八行立约数万折躬再三良久而去黄鼠怪无钖县龙庭华家氏族甲于江左有宗人某堂大柱内急穿二穴常见走出两矮人可二三寸许主人怪之择日延道士诵经为厌胜之法两矮人复出听经逐之则又无迹命寨其穴而旁更穿一穴出入如故主人治药弩令奴张以伺之既出毙其一一疾走去视之乃雌黄鼠也少顷忽有矮人百余辈出与主人索命仆从哗噪而走又少顷复有七八人以白练蒙首出堂中恸哭仍复逐去久之闻柱中发铃钹声众谓送葬又久之闻柱中起箫鼓声众谓鼠中续偶闭其堂经月怪便寂然鼠殡搜神记豫章有一家婢在灶下忽有人长数寸来灶间婢误以履践杀一人遂有数百人着缞麻持棺迎丧凶仪皆备出东门入园中覆船下就视皆是鼠妇作汤浇杀遂绝玉贞娘子程迥者伊川之后来居临安之洋街门临通衢垂帘为蔽一旦有物如燕瞥然自外飞入径着于堂壁家人近视乃一美妇仅长五六寸而形体皆具容服甚丽见人殊不惊小声历历可辨自言我是玉贞娘子偶然至此非为灾祸苟能事我亦甚善其家乃就壁为小龛香水奉之能预言休咎皆验好事者争往求观人输百钱方为启龛至得络绎程氏为小康如是期年忽复飞去不知所在孔升翁龙门寺异蜂大如鹊僧网至笼中明日大蜂至笼边唿孔升翁僧异而放之虱诵赋扬州苏隐夜卧闻被下有数人念杜牧阿房宫赋声紧而小急开被视之无他物唯得虱十余其大如豆杀之即止鱼念佛鸡卵念佛唐天宝间当涂民刘成李晖以巨舫载鱼有大鱼唿阿弥陀佛俄而万鱼俱唿其声动地敬宗朝宫中闻鸡卵内念南无观世音旋中佛象常熟丘郡家食橱内钖旋置熟鸡半只忘之矣偶婢检器皿见橱边光焰发视之乃旋中鸡蒸气结成一小殿宇中坐佛一尊如世间大士像眉目分明婢奔告郡郡移于堂上率家人罗拜之三日犹不灭召巫者束一草船浮之于城河时万历癸未正月初六日见戒庵漫笔蛤蜊蚌异唐文宗方食蛤蜊一蛤蜊中现二菩萨象螺髻璎络足履菡萏命致之兴善寺隋炀帝亦有此事吴兴郡宗益剖蚌中有珠现罗汉像偏袒右肩矫首左顾宗益奉以归慈感寺鳖异严州建德县有渔者获一鳖重八斤一酒家买之悬室中夜半常作人声明日割烹之腹有老人长六寸许五官皆具首戴皮帽大异之以闻于具与郡郡守杨公廷诰时入觐命以木匣盛之携至京师诸贵人传观焉又丁未年遂昌县民宋甲剖一鳖中有比丘端坐握摩尼珠衫履斩然俱见邸报颍川王户部在通州时一日宴客庖人烹鳖剖之有鬼判各一朱发蓝面皂帽绿袍左执簿右执笔种种皆具刻画所不能及王自是遂断兹味菜花现佛笔谈云李及之知润州园中菜花悉变莲花仍各有佛坐花中形如雕刻鸡生方卵弘治未崇明县民有鸡生一方卵异而碎之中有弥猴才大如枣石中男女成化间澧河筑提一石中断中有二人作男女交媾状长仅三寸许手足肢体皆分明若雕刻而成者高邮卫某指挥得之以献平江伯陈公税锐以为珍藏焉狐假子路东昌宣圣殿设空体木像正德中子路忽人语云我仲由也夫子命我主此土祸福人争祭奠必令祭者暂出闭门顷之入视肴核都无余者一御史经其地曰此必妖也多设烧酒劝之俄而无声乃一狐寐于侧御史笑曰以汝希仲由乃学宰予耶鬼畏面具金陵有人担面具出售即俗所谓鬼脸子者行至石灰山下遇雨沾涩乃借宿大姓庄居庄丁不纳权顿檐下愁不能寐而面具经雨将坏乃拾薪爇火熯之首戴一枚两手及两膝各冒其一以近燎至三更许有一黑大汉穿一黑单衣且前且却其人念必异物惧其面具而然乃大声叱之黑汉前跪曰我黑鱼精也家何在曰在此里许水塘中与主人之女有交故每夕来往不意有犯尊神望恕其责其人叱之使去明旦访主人之女果病祟遂告之故竭塘渔之得乌鱼重百余斤乃腌而担归鬼张弘治中高邮张指挥无嗣求妾未得偶出湖上见败船板载一女甚丽波浮而来问之曰妾某邑人舟覆一家皆没妾赖板得存幸救我张援得之甚宠爱逾年生子女栉沐必掩户一日婢从隙窥之见女取头置膝上绾结加簪珥始加于颈大惊密以启张张未信他日张觇之果然知为妖排户入斩之乃一败船板耳子已数岁无他异后袭职至今称鬼张指挥云无鬼论阮瞻素执无鬼论忽有客通名诣瞻寒温结聊谈名理良久及鬼神事反复甚苦客遂屈作色曰鬼神古圣所传君何得独言无既仆便是鬼于是变为异形须臾消灭鬼巴夷坚志临川王行之为广东龙泉尉表弟季生来访泊船月明中夜半有鬼长二尺靛身朱发倏然而入渐逼卧席冉冉腾身行于腹上季素有胆引手执之唤仆共击叫唿之声甚异顷刻死而形不灭明旦剖其肠胃以盐腊之藏箧中谓之鬼巴或与谈神怪事则出示之药鬼刘池苟家有鬼常夜来窃食刘患之乃煮野葛汁二升泻粥上覆以盂其夜鬼来发盂啖粥须臾在屋上吐遂绝髑髅言御用监奉御来定五月间差往南海子公干从五六骑出城舁酒僚为路食日午至羊房南大柳树下脱衣卸鞍坐树根上以椰瓢盛酒捣蒜汁濡肉自啖回顾一髑髅在旁来夹肉濡蒜戏纳髑髅口中问之曰辣否髑髅即应之曰辣终食之顷唿辣不已来惊悸令人去其肉唿亦不已遂启行至海子毕事而回唿辣之声随其往还入城始绝数日后来遂病死见马氏日抄白骨刘先生者河朔人尝至上封归路遇雨视道旁一冢有穴遂入以避会昏幕因就寝夜将半睡觉雨止月明透穴照圹中历历可见甓甃甚光洁北壁有白骨一具自顶至足俱全余无一物刘方起坐近视之白骨倏然而起急前抱刘刘极力奋击乃零落堕地刘出每与人谈其事或曰此非怪也刘真气壮盛足以翕附枯骨耳鬼姑神南海小虞山中有鬼母一生千鬼朝产之暮食之今苍梧有鬼姑神是也虎头龙足蟒目蛟眉蛤精疾北齐书右仆射徐之才善医术时有人患脚跟肿痛诸医莫能识之才曰蛤精疾也得之当由乘船入海垂脚水中疾者曰实曾如此为割之得蛤子二个如榆荚食鸡子疾褚澄善医术一人有冷疾澄为诊脉云是食白瀹鸡子过多所致令取苏子一升煮服之始一服乃出一物如升开看是雏鸡翅距具足能行走澄曰未也更服之又吐得如向者鸡二十头乃愈铜枪述异记汉末时有一人腹内痛昼夜不眠敕其子曰吾气绝后可剖视之死后其子果剖之得一铜枪后华佗闻之便往出巾箱内药投之枪即化为清酒临甸寺僧齐门外临甸寺有僧年二十余患蛊疾五年不瘥而死僧少而美性又淳其师痛惜之厚加殡送及茶毗火方织忽爆响一声僧腹裂中有一胞胞破出一人长数寸面目肢发无不毕具美须蔚然重腹观者惊异张锷秘书丞张锷嗜酒得奇疾中身击分左常苦寒右常苦热虽盛暑隆冬着袜裤纱绵相半饮不饮元载不饮其鼻闻气已醉人以针挑其鼻尖出一小虫曰此酒魔也由是日饮一斗镇阳有士人嗜酒是常数斗至午后兴发不可遏家业遂废一夕大醉呕出一物如舌初视无痕窍至欲饮时眼遍其上矗然而起家人沃之以酒立尽如常日所饮之数遂投烈火中忽爆烈为数十片士人由是恶酒说储载异疾三条宋知制诰吕缙叔得疾身渐缩小乃如小儿姜愚忽不识字数载方复宋时一女子视直物皆曲弓弦界尺之类尽如钩肠痒傅舍人为太学傅士日忽得肠痒之疾满腹作痒又无搔处欲笑难笑欲泣难泣数年方愈徐氏参政孟庾夫人徐氏有奇疾每发于闻见即举身战栗至于几绝见母与弟皆然至死不明又恶闻徐姓及打铁打银声尝有一婢使之十余年甚得力极喜之一日偶问其家所为业婢曰打铁疾遂作更不欲见竟逐去之医遂无能施其术腹中击鼓陈子直主簿之妻有异疾每腹胀则中有声如击鼓远闻于外腹消则声止一月一作喉声合乐酉阳杂俎云许州有一老僧自四十年已后每寐熟即喉声如鼓簧若成均节许州伶人伺其寝即谱其声按之丝竹皆合古奏僧沉亦不自知空中美人北齐书天统中武成酒色过度恍惚不恒曾病发自云初见空中有五色物稍近变成一美妇人去地数丈亭亭而立食顷变为观世音之才云此色欲多大虚所致应声虫文昌杂录刘伯时常见淮西士人杨勔自言中年得异疾每发言应答腹中辄有虫声效之数年间其声浸大有道士见而惊曰此应声虫也久不治延及妻子宜读本草过虫所不应者当取服之勔如言读至雷丸虫忽无声乃顿饵数粒遂愈始未以为信其后至长汀遇一丐者亦是疾而观者其众因教之使服雷丸丐者谢曰某贫无他技所求衣食于人者唯借此耳活玉窠清异录盩厔吏魁召士人训子弟馆于门士人素有蛀牙一日复作左腮掀肿遂张口卧意似懵腾忽闻有声发于龈腭若切切语言人物喧哗渐出口外痛顿止至半夜却闻早来之声仍云小都郎回活玉窠也似唿喝状颊上蠢然直入口弹指顷齿大痛诘旦具告主人劝唿符咒治之痛止肿消竟不如何怪一胎六十年百缘经云佛在世时王舍城中有一长者财宝无量不可称计其妇足满十月便欲产子然不肯出寻重有身足满十月复产一子先怀者住在右胁如是次第怀妊九子各满十月而产唯先一子故在胎中不肯出外其母极患设汤药以自疗治病无降损嘱及家中我腹中子故活不死今若设终必开我腹取子养育迨母命终诸亲眷属载其尸骸诣诸冢间请太医耆婆破看之得一小儿形状故小头发皓白府偻而行四向顾视语诸亲言汝等当知我由先身恶口骂辱众僧故处此热藏中经六十年受是苦恼一生四十子周哀公之八年郑有人一生四十子其二十人生二十人死肉带悬儿稗史宋教廉所亲家有婢产出肉带子一条带上共悬十八小儿面目形体无不具备联络如缀观者云集其母惧而弃之窦母等五杂俎云汉窦武之母产一蛇一鹤晋枹罕令严根妓产一龙一女一鹅刘聪后刘氏产一蛇一虎唐大顺中资州王全义妻孕而渐下入股至足大拇指拆而生珠渐长大如杯宋潮州妇人产子如指大五体皆具者百余枚狯园云石湖民陈妻许氏产一白鱼壬子苏城吴妻娩身产一金色大鲤鱼长四尺许鳞甲灿然其家大骇投诸清冷之渊里人唿其父曰渔翁产法马吴县石湖民陈妻许氏产夜叉白鱼后又妊过期不产一日请治平寺僧在家转经祈祐其夕功未毕内唿腹痛急忽产下一胞讶是何物破而视之乃一秤银铜法马子也举家大骇权之重十两视其背有铸成字样验是置七字迹甚分明至今尚在比邻章秀才偕同学方生亲诣其庐传玩而异之或疑铜精所交或疑五郎所幻未可知产钱徐州吴瑞者秀才玠之弟行第八年二十余妻初产子历五十四日忽呕出水数合有铜青气家人曰此儿伤重何为出水绿色耶明旦遂哕出三角物数十其家怪而洗之乃成二钱分成四块平正无大小之殊五六日连下数升合之得大钱七十二文皆有年号轮郭周正体面无一不符遂以胶粘而固之闻者皆求观州有司亦至其儿竟无他异产本济经张衡之女玉兰幼而洁素不食荤血年十七岁梦朱光入口因而有孕父母索之终不肯言唯待婢知之一日谓侍婢曰我死尔当剖腹以明我心其夕遂殁父母不违其言剖腹得一物如莲花初开其中有白素金书十卷乃本济经也十余日间大风雨晦暝遂失其经产掌勤县民出贾妻与其姒同处夫久不归见夫兄私心慕之成疾阽危家人知所以且怜之计无所出强伯氏从帷外以手少拊其腹遂有感成孕及产唯一掌焉额产晋安帝义熙中魏兴李宣妻樊氏怀妊过期不育而额上有疮儿穿之以出长为将今犹存名胡儿见异苑南海异事三条南海男子女人皆缜发每沐以灰投流水中就水以沐以彘膏涂其发至五六月稻禾熟民尽髡鬻于市既髡复取彘膏涂之来岁五六月又可鬻解牛多女人谓之屠婆屠娘皆缚牛于大木执刀数其罪某时牵若耕不得前某时乘若渡水不得行今何以免死耶以策举颈挥刀斩之贫民妻方孕则诣富室指腹以卖之俗谓指腹卖或己子未胜衣邻之子稍可卖往贷以鬻折杖以识其短长候己子长与杖等即偿贷者鬻男女如粪壤父子两不戚戚蜜唧唧右江西南多獠民好为蜜唧唧鼠胎未瞬通身赤蠕者渍之以蜜置盘中犹嗫嗫而行以箸挟取咬之唧唧作声故曰蜜唧唧产翁南楚新闻云南方有獠妇生子便起其夫卧床褥饮食皆如乳妇稍不卫护疾亦如之其妻子无所苦炊爨樵苏自若又越俗妻诞子经三日便澡身于溪河返具糜饷婿婿拥衾抱雏坐于寝榻称为产翁其颠倒如此土獠蛮俗土獠蛮俗男子十四五则左右击去两齿然后婚娶无匙箸手搏饭而食之足蹑高橇上下山坡如奔鹿人死以棺木盛之置千仞颠崖之上以先堕者为吉倭国北史云倭国王以天为兄以日为弟未明时出听政日出便停理务曰委我弟占城占城国酿酒法以米和药入瓮中卦固日久俟糟生蛆为佳酝他日开封用长节竹竿三四尺量人多少入水以次吸竹则酒入口吸尽再入水若无味则止有味封留再饮岁时纵人采生人胆鬻官其酋或部邻得胆入酒中与家人同饮又以浴身谓之通身是胆头飞占城国妇人有头飞者夜飞食人粪夫知而固封其项或移其身则死矣陈刚中在安南有纪事诗曰鼻饮如瓴头飞似辘轳岭南溪洞口往往有飞头者故有飞头獠子之号头将飞一日前颈有痕匝项如红缕妻子遂看守之其人及夜状如病头忽生翼脱身而去乃于岸泥寻蟹蚓之类食之将晓飞还如梦觉其腹实矣吐蕃唐贞元中王师大破吐蕃于青海临阵杀吐蕃大兵马使乞藏遮或云是尚结赞吐蕃乃收尸归有百余人行哭随尸威仪绝异使一人立尸旁代语问以疮疾痛乎代应曰痛即膏药涂之又问食乎应曰食即为具食又问衣乎应曰衣即命裘衣之又问归乎应曰归即具舆马载尸而去若此异礼必国之贵臣也契丹契丹俗每正月十三日放国人为贼三日唯不许盗及十贯以上北唿为鹘里尀华言偷时也契丹牛马有熟时如南方之养蚕也有雪而露草寸许牛马大熟若无雪或雪没草则不熟契丹主至临城得疾至杀胡林而卒国人剖其腹实盐数斗载之北去晋人谓之帝羓夷妇萧兵峰夷俗记夷妇乳长重至腹下时当刺绣儿辄从腋后索而食之鞑鞑鞑鞑肠极细如猪肠人身瘦长而阔膀不畏死得胜则唱败则哭鞑妇至中国人戏弄其乳则喜以为是其子也至隐处亦不为意唯执其手则怒谓执手为夫妇动挟刃刺其人浑脱北人杀小牛自嵴上开一孔逐旋取去内头骨肉外皮皆完揉软用以盛乳酷酒水处湩谓之浑脱种羊大汉迤西人能种羊取羊骨以初冬未日埋地中初春未日为吹笳咒语即有小羊从地中出回鹘回鹘酋长共为一堂塑佛像其中每斋必刲羊以指染血涂于佛口或捧其足而呵之谓之亲敬木乃伊回回地面有年老自愿舍身济众者乃澡身绝食口啖蜂蜜数月便溺皆蜜矣既死国人殓以石椁仍以满蜜浸之镌志年月俟百年启视之则已成蜜剂名曰木乃伊人有损折肢体者食少许立效见博物志补大食国木花大食国西南二千里外山谷间有木生花如人首与语辄笑则落古莽古莽之国其人多眠五旬一觉以梦之所为为实昼之所见为虚白狼国西夷有白狼国者依山以居垒石为室如浮图然以梯上下货藏于上人居于中畜豢于下裸人天宝实录去日南厩山连接不知几千里裸人所居白民之后也刺其胸前作花有物如粉而紫色画其两目下去前二齿以为美饰大宛大宛国人皆深目多须髯善贾市争分铢贵女子女子所言丈夫乃决正女国女国在葱岭之南其俗妇人轻丈夫而性不妒忌男女皆以彩色涂面一日之中或数度变改之人皆被发见隋书金齿蛮金齿蛮俗处女淫乱同狗彘未嫁而死者所通之男子持一幡相送有至百人者父母哭曰女爱者众何期夭逝麻逸麻逸国族尚节义夫死其妇削发绝食与夫尸同寝多与并逝者逾七日不死则亲戚劝以饮食吐火罗吐火罗国都葱岭西五百里与挹怛杂居都城方二里胜兵者十万人皆习战其俗奉佛兄弟同一妻迭寝焉每一人入房户外挂其衣以为志生子属其长兄暹罗暹罗国婚姻先请僧迎男子至女家僧取童女喜红点于男子额名曰利市然后成亲过三日后又请僧送女归男家则置酒张乐待宾丧礼凡富贵人死用水银灌腹而葬平人则舁至效外海边沙际为鸟所食食尽飞去余骨号泣弃海中谓之鸟葬亥沐越东有亥沐国长子生则解而食之谓之宜弟父死则负其母而弃之言鬼妻不可与共居楚之南炎人之国其亲戚死刳其肉而弃之然后埋其骨乃成孝子秦之西有义渠之国其亲戚死聚柴焚之薰其烟上腾谓之登霞然后为孝见墨子罗罗罗罗俗尚男巫号曰大奚婆以鸡骨占吉凶事无巨细皆决焉凡娶妇必先与大奚通次则诸房兄弟皆喜之然后成婚谓之和睦夫妇之礼昼不相见夜则同寝生儿未十岁不得见父酋长死以豹皮裹尸焚之葬其骨于山非至亲莫知其处葬毕用七宝偶人藏之高楼盗取邻境贵人之首以祭如不得终不祭祀爪哇爪哇国凡主翁死殡之日妻妾奴婢皆带草花满头坡五色手巾随尸至海边或野地舁尸俾众犬食食尽为好食不尽则悲歌泣号积柴于旁众妇坐其上良久纵火烧柴而死盖殉葬之礼也大耳国山海经有大耳国其人寝常以一耳为席一耳为衾聂耳国聂耳国其人与兽相类在无腹国东其人虎文耳长过腰手捧耳而行辰韩辰韩国儿生以石压其头欲其扁今辰韩人皆扁头见魏志鹄国陈梨与齐恒论云西海之外有鹄国男女皆长七寸为人自然有礼好拜跪寿皆三百岁其行如飞日行千里百物不敢犯唯畏海鹄海鹄遇辄吞之亦寿三百岁此人在海鹄腹中不死而鹄亦飞千里勒毕勒毕国人长三寸有翼善言语戏笑因名语国小人西北荒中有小人焉长一寸朱衣玄冠乘轺车导引有威仪人遇其乘车并食之其味辛楚终不为虫豸所咋并识万物名字杀腹中三虫大人有大人见于襄武身长二丈脚迹三尺二寸苻坚时河中得一大屐长七尺三寸又有桃核可容五斗长人苏州卫军人数十泛海遭风漂至一岛人皆长三四丈以藤穿我一人于树间其人逸出至海边忽前舟返载之而长人追至船已离崖从岸上用手挽船船人剑截其一指辨之乃中指一节以尺席之尺有四寸遇嘉定令取视留置库中长布巾长衣苏州府志云有直指使诣学宫大风吹下一布巾横直皆丈余以贮郡库又某年海上浮一衣来长二丈两袖倍之无启民录民细民无启民居穴食土其人死其心不朽埋之百年化为人录民膝不朽埋之百二十年化为人细民肝不朽埋之八年化为人含涂国含涂国贡其珍怪其使云去王都七万里鸟兽皆能言语鸡犬死者埋之不朽经历数世其家人游于山河海滨地中闻鸡犬鸣吠主乃屋取还家养之毛羽虽秃落更生久乃悦泽卖龙秦使者甘宗所奏西域事云外国言士能神咒者临川禹步吹气龙即浮出初出乃长数十丈方士吹之一吹则龙辄一缩至长数寸乃取置壶中以少水养之外国常苦灾旱于是方士闻旱便赍龙往出卖之一龙值金数十斤举国会敛以顾其值乃发壶出龙置渊中复禹步吹之长数十丈须臾雨四集矣见抱朴子盐龙萧注从狄殿前之破蛮洞也收其宝货珍异得一龙长尺余云是盐龙蛮人所豢也籍以银盘中置玉盂以玉箸摭海盐饮之每鳞中出盐则收用以酒送一匕专主兴阳后因蔡元度就其体舐盐而龙死其家以盐封其遗体三四日用亦有力后闻此龙归蔡元长家龙鳞武昌熊维祯谈其邑因江涨漂一物如鱼鳞于田间大如席或曰龙鳞也大鹏嘉靖中海上曾坠一大鹏鸟毛万元献亲见在某郡库中毛以久尽独见孔横置在地平步入之无碍又海边人家忽为粪所压没从内掘出粪皆作鱼虾腥质半未化盖大鹏鸟过遗粪也林尚书瀚于内库见大鹏翎一支长丈许管中可容两人坐公自作记海雕正德末有鸟黑色大如象舒翅如船篷飞入长安门内大树上弓弩射之皆不入民家所养鹅被啄而食之如拾蛆虫然数月方去人以为海雕也海凫晋时有人得鸟毛长三丈以示张华华惨然曰此海凫毛也出则天下乱海大鱼崇明志海上有大鱼过崇明县八日八夜其身始尽海舟泛琉球夜见山起接云两日并出风亦骤作撼舟欲覆众皆骇感舟师摇手令勿言但闭目坐久始不见舟师额手贺曰我辈皆重生矣起接云者鲸鱼翅也两日目也见使琉球录宋高宗绍兴间漳浦海场有鱼高数丈割其肉数百年至剜目乃觉转鬛而旁舰皆覆近时刘参戎炳文过海洋于乱礁上见一巨鱼横沙际数百人持斧移时仅开一肋肉不甚美肉中刺骨亦长丈余刘携数根归以示人想皆此类耳见狯园南海人常从城上望见海中推出黑山一座高数千尺相去十余里便知为大鱼矣此鱼偶困而失水蜿蜒凫上居人数百咸来分割其脂为膏经月不尽又有贪取鱼目为灯相与攀援腾踏而上其目大可数石计无能取失足溺死于中者同时七人乃止见狯园昔人有游东海者既而风恶船破补治不能制随风浪莫知所之一日一夜得一孤洲共侣欢然下石植缆登洲煮食食未熟而洲没在船者斫断其缆船复漂荡向者孤洲乃大鱼也吸波吐浪去疾如风在洲上死者十余人鲟鱼大街袁六房曾网一鲟鱼长而极瘦始怪之肚中得一糙碗盖为此物所磨瘦者以此汉泉井中鱼河阴南广武山汉高皇庙在其麓殿前有八角井曰汉泉井中三鱼一金鳞一黑一如常而半边鳞肉与骨俱无独其首全与二鱼并游无异但其游差缓不复有扬鬛拨剌之势俗传汉皇食鲙疱人治鱼及半而楚军至仓惶弃鱼井中而遁奔䱐奔䱐一名瀱非鱼非蛟大如船长二三丈若鲶有两乳在腹下雄雌阴阳类人取其子着岸上声如婴儿啼顶上有孔通头气出吓作声必大风行者以为候相传赖负所化杀一头得膏三四斛取之烧灯照读书纺绩辄暗照欢乐之处则明鲵鱼魶鱼双槐岁抄鲵鱼出崃中如鲶四足长尾能上树天旱辄含水上山茹草叶覆身张口俟鸟来饮水因吸食之声如小儿将食先缚之树鞭之出汁如白汗乃无毒魶鱼出四川雅州似鲵亦能缘木蜀人食之孟子谓缘木求鱼理所必无不知天壤间正不可穷也人鱼宋待制查道奉使高丽晚泊一山望见沙中有一妇人红裳双袒髻鬟纷乱肘后微有红鬛查曰此人鱼命水工以篙扶于水中勿令伤妇人得水偃仰复身望查拜手感恋而没䱤鱼异苑云䱤鱼凡诸鱼欲产䱤辄以头冲其腹世谓众鱼之生母横公鱼北方荒外有石湖山横公鱼夜化为人刺之不入煮之不死以乌梅二十七煮之即烂可已邪病鼍市南海之滨有鼍市焉鼍暴背海隅边幅广修不知几百里也居民氐为石洲渐创茆茨鳞列成市亦不知几何时也异时有穴其肩为铁冶者天旱火炽鼍不胜热怒而移去没者凡数千家在此太仓董氏尝捕得一鳖人首出水作叹息声惧而杀之按酉阳杂俎名曰在此鳖鱼人首鸣则若云在此故以名之蟹松江干山人沈宗正每深秋设簖于塘取蟹入馔一日见二二蟹相附而起近视之一蟹八腕皆脱不能行二蟹舁以过簖千侯人蛇腹上虞徐孝廉计偕京师与一千侯同舍蜀人也貌甚伟而鳞文遍体皴如青赤松皮面有斑痕隐起类三当钱大状若癞风者然讯之具言少年嗜酒落魄不羁一日从所亲会饮野次时天色渐暮归不及城便醉卧道旁草积间夜半宿酲始醒觉闷甚首如蒙被殿转反侧不知身在何所已而扪之微温嗅之腥不可忍寻思腰间有匕首急抽而割之得肉一脔复嗅之臊甚弃去旋割旋弃如此者凡数十脔渐渐漏明于是悉力以从事俄而此窍渐广顷之如土穴也因身跃出睨之乃一大蛇也遂惊仆地明日家僮消息至其所见主人与蛇并死于道奔告邻里急舁归营救复苏而肤间痒不可耐矣幸遇明医得不死三月而痒止及起则肤革变色几类漆身神蛇搜神记蛇千年则断而复续淮南子云神蛇自断而自续隋炀帝遣人于岭南边海穷山求得此蛇数四至洛下长可三尺而色黄黑其头锦文金色不能毒人解食肉若欲其身断则先触之令怒使不任愤毒则自断为三四其断处如刀截亦微有血痕然久而怒定则三四断稍稍自相就而连续体复如故隋着作郎邓隆云此灵蛇类能自断不必千岁也喷嚏惊虎唐傅黄中为越州诸暨令有部人饮大醉夜中山行临崖而睡忽有虎临其上而嗅之虎须入醉人鼻中遂喷嚏声振虎惊跌落崖下遂为人所得荆溪三虎荆溪吴康侯尝言山中多虎猎户取之甚艰然有三事可资谈笑其一山童早出往村山易盐米戏以藤斗覆首虎萃搏之衔斗以去童得免数日山中有自死虎盖斗入虎口既深随口开合虎不得食而饿死也其一衔猪跳墙虎牙深入而墙高难越豕与夹墙而挂明日俱死其处其一山中酒家一虎夜入其室见酒窃饮以醉甚不得去次日遂为所擒啮虎近岁有壮士守水碓为虎攫而坐之碓轮如飞虎视良久士且苏手足皆被压不可动适见虎势翘然近口因极力啮之虎惊大吼跃走其人遂得脱大蝶大蜈蚣物之瘦者蜈蚣轻者蝴蝶岭南异物志见有物如蒲帆过海将到舟竞以物击之破碎坠地视之乃蝴蝶也海人去其翅足称肉得八十斤啖之极肥美葛洪遐观赋蜈蚣大者长百步头如车箱屠烈取肉白如瓠南越志云大者其皮可以覆鼓其肉暴为脯美于牛肉广州府因海湖漂一蜈蚣陆死割其一爪则得肉一百二十斤狒狒物类相感志曰狒狒出西南蛮宋建武中安昌县进雌雄二头帝曰吾闻狒狒能负千斤既力若此何能致之对曰狒狒见人喜笑笑则上唇掩其额故可钉之发可为髭血可染衣身似猴人面而红作人言鸟声知人生死饮其血使人见鬼帝命工图之讹兽神异记西南荒中出讹兽其状若菟人面能言常欺人言东而西言恶而善其肉美食之言不真矣貌狗缨国献一兽名貌吴大帝时尚有见者其兽善遁入人室中窃食已大叫人觅之即不见矣故至今吴俗以以空拳戏小儿曰吾啖汝已而开拳曰貌山獭有山獭淫毒异常诸牝避之无与为偶往往抱树枯死其势入木数寸躲破鼓兵部郎中郑狮南家曾养二猿其牝者甚淫一旦失牡猿叫号不已主人遍觅不得越宿乃自破鼓中出今号人之避内差为躲破鼓勇可习魏杜袭为西鄂长刘表攻西鄂时柏孝长在城中入室闭户牵被覆头相攻半日稍敢出面其明侧立而听二日出户问消息四五日后乃负楯亲斗语袭曰勇可习也真主奇征我太祖幼时尝见群鹅游于庭戏以青白二纸旗左右竖立命之曰青者立青旗下白者立白旗下群鹅应声如命而往一花鹅不知所适往来于青白之间周尹氏周尹氏贵盛五叶不别天饥作粥会食声闻数里外八字无凭昔赵韩王时有军校与同年月日时若赵有一大迁除军校则一大责罚小迁转则军校微有谴叱帝王言命太祖尝至国子监有厨人进茶偶称旨诏赐冠带有老生员夜独吟云十载寒窗下何如一盏茶帝微行适闻之应声云他才不如你你命不如他岳神戏梦浮碧山之神唯东岳最灵凡以梦祈者应如响邑中有父子同应乡试者褥于岳以梦示曰汝往问秦枣三孺人可矣二人未解所谓偶下山见一丐妇浣于河问之曰秦枣三孺人者为谁其妇张目咤曰汝奚问为盖此妇与邑少年秦枣三狎故有是号忽闻其语而心怪之也二人犹未悟对曰吾欲问我父子谁中其妇骂曰入你娘的到会中其年父果中造化弄人管明府九臬始与同侪赴公车选梦神人属以七题次早构房间文佳者熟读之及入试七题果符所梦因信笔以所熟文写就不暇构思自喜得神助必中矣乃是年主考厌薄旧文尽括坊间文入内磨对凡同者掷之管以是下第选授富顺令莆田一秀才往九鲤湖求梦梦曰明日所遇官即尔功名次日遇钟御史李大参皆其里人生大喜告以故李曰学钟先生钟曰学李先生皆言当如其官也后仅以岁荐任教职卒人始悟为学中先生学里先生云恶虫啮顶天顺间征士吴与弼到京英宗御文华殿召对吴默然无应唯曰吾臣上疏众方骇异上不悦架起吴出至左顺门除帽视之有蝎在顶螫皮肉红肿方知其适不能答者以螫故也宋淳熙间史寺丞轮对适言高宗某事史忽泪下上问故对曰因念先帝旧恩耳孝宗亦下泪明日御批史为侍郎不知当时乃为蜈蚣所啮故下泪也呜唿均为恶虫啮顶敬君者不遇欺君者蒙恩岂非数哉张生失金嘉靖时杭人张姓者自幼为小商老而积金四锭各束以红线藏于枕忽夜梦四人白衣红束前致辞曰吾等随子久今别子去江头韩饼家觉而疑之索于枕金亡矣踌躇叹息之江头询韩果得之张告韩曰君曾获金四锭乎韩惊曰君何以知张具道故韩欣然出金示张命分其半张固辞谢遂出门韩留觞之举一锭分为四各裹饼中临行赆之张受而各中途值乞者四求之哀各济以饼一四乞诸计曰此饼巨而冷不可食何不至韩易小而热者乎遂之韩韩笑而易之奇蹇昔淮南卢婴平生奇蹇谓至人家其家必遭横祸或小儿堕井幼女失火王休佑所执水手板得者必不祥近雍瞻若野王多能而贫甚始客鲁鲁人皆避畏之唿为耗神已造一讼者及病者家二家俱败死比至京京中复闻斯语会二人博而雍坐负者旁或语负者谓胜者教之负者怒殴之几死嫁娶奇合嘉靖间昆山民为男聘妇而男得痼疾民信俗有冲喜之说遣媒议娶女家度婿且死不从强之乃饰其少子为女归焉将以为旬日计既草率成礼男父母谓男病不当近色命其幼女伴嫂寝而二人竟私为夫妇矣逾月男疾渐瘳女家恐事败给以他故邀假女去事寂无知者因女有娠父母穷问得之讼之管狱连年不解有叶御史者判牒云嫁女得媳娶妇得婿颠之倒之左右一义遂听为夫妇焉吴江沈宁庵吏部作四异记传奇赵母奇语赵母嫁女女临去敕之曰慎勿为好女曰不为好当为恶耶母曰好尚不可为况恶乎一日得二贵子杨公某关中盩厔人妇李氏生一子才七岁公复贾于闽漳浦主蘖氏家蘖新寡复为其家赘婿生一子冒姓蘖氏亦已三岁倭夷突犯海上诸郡略公以去居十九年髡跌跳战皆倭习矣又后随众犯闽会闽帅败之去而公得遁归为累囚属绍兴郡丞杨公世道者厘辨之夷耶民耶公曰我闽中民也因道其里族妻子名姓多与己合异之归以问母母令再谳而听于屏后不数语大唿曰而翁也起之囚中拜哭皆恸洗浴更衣庆忭无极次朝蘖公知公得翁举羔雁为贺公觞之翁出行酒蘖公问翁何由入闽翁言其始末又与蘖公家里族妻子名姓合异之亦归以问母其日翁来报谒蘖公觞之而母窃听其语又大唿曰而翁也其为悲喜犹杨丞家于是闽郡黎老欢忭唿为循吏之报士大夫羔雁成群盖守丞即异地各姓实同体兄弟而翁以髡跣跳战之卒且为累囚一日而得二贵子两夫人以朱轓千钟养焉其离而合疏而亲贱而荣岂非天故为之哉醉殴奇祸甲乙二人俱醉遇于途甲殴乙仆视之死矣径去总甲见之亟白于官时已暮姑以苇席四悬障尸众寝卫于外夜半乙稍寤已迷前事思安得处此必犯夜禁潜起逸归及明守者失尸惊惧须臾官来谓受贿弃尸痛中箠楚守者诬服请取尸来乃供往伺于郊一人醉而来众前扑杀之舁之苇室而乙方大醒记得曾被甲殴诣甲喧甲以贿求解比官以杀人捕甲甲邀乙往白官讯守者尸所来不能讳坐死世事翻覆曹咏侍郎夫人厉氏余姚大族女始嫁四明曹秀才与夫不相得仳亻离而归乃适咏时咏尚为武弁不数年以秦桧之姻党易文阶骤擢至直徽猷阁守鄞元夕张灯州治大合乐宴饮曹秀才携家来观见厉服用精丽左右供侍备极尊严语其母曰渠乃合在此中居厚享如此富贵吾家岂能留叹息久之咏日益显为户部侍郎桧殂咏眨新州而亡厉领二子扶丧归葬二子复不肖家资荡析至不能给朝晡赵德光之妻厉之从父妹也怜其老且无聊招置四明里第养之终身厉间出访亲旧见故夫婿曹透才家门庭整洁花木蓊茂谓侍婢曰我当时能自安于此岂有今日因泣下数行二十年间夫妻更相悔羡东坡奇梦东坡志林云予在黄州梦至西湖上梦中亦知为梦也湖上有大殿三重其东一殿额云弥勒下生梦中云是仆昔年所书众僧往来行道大半相识辨才海月皆在相见惊异仆散衫策杖谢诸人曰梦中来游不及寇带投牒自祸三山苏大璋治易有声戊午乡试梦为第十一向人道之有同经人诉于郡谓其自许之确如此必与试官有成约及将揭榜第十一名卷果易也主司即闻外议乃谋于众命以陪卷之首更换所换者乃大璋卷而换去者正投牒之人也众咸谓天道之公榜遂定明年苏寇南宫戴探花莆田戴大宾八岁游泮十三中乡试十四以探花登第亡何卒其家以丧归父母悲甚必欲发枢省视乃发乃一白须叟大骇异之弃尸于地诘责其奴始无以自明其夜大宾曰叟吾前身也上帝悯其苦学白首下第托生汝家暂享荣名以酬吾志变形者不忘其初也父母由是止哀晚达绍兴中黄公度榜第三名陈修唱名时高宗问年几何对曰七十三矣问有几子对曰未娶遂召宫人施氏嫁之时人戏曰新人若问郎年几五十年前二十三晚娶闽人陈峤六旬余始获一名还乡娶儒家女至新婚近八十矣合卺之夕文士咸集悉赋催妆诗咸有生荑之讽峰亦自成一章其末曰彭祖尚闻年八百陈峤犹是小孩儿座客皆绝倒幽州有坛长近八十岁即都校之元昆也每归俗家以其衰老令小青扶持因而及乱遂要反初以青为偶乃谓偶曰平生不谓有此欢畅悔知之晚陈贶五十方娶有庆之者曰处士新婚燕尔答曰仆久处山谷莫预出仕不知衣裙之下有此珍美曾偶然泰和曾状云鹤龄永乐辛丑会试与渐江数举子同舟率年少狂生议论蜂出见曾缄默因是共举书中疑义问之逊谢不知窃笑曰夫夫也偶然预荐耳遂以曾偶然唿之既而众皆下第曾独首榜乃寄以诗曰捧领乡书谒九天偶然趁得浙江船世间因有偶然事岂意偶然又偶然陆李廉长洲陆孝廉世明省试不第归过临清钞关错以为商令纳税陆呈一绝云献策金门若未收归心日夜水东流扁舟载得愁千斛闻说君王不税愁主事见诗惊愧亟迎入款赠甚厚白公裂诗裴令公居守东洛夜宴半酣公索句时元白首唱次至杨汝士杨援笔书曰昔日兰亭无艳质此诗金谷有高人白知不能加遽裂之曰笙歌鼎沸勿作冷淡生活篔筜谷笋诗篔筜谷在洋州文与可尝令苏子瞻作洋州园池三十咏篔筜谷其一也子瞻诗曰汉川修竹贱如蓬斤斧何曾赦箨龙料得清贫馋太守渭滨千亩在胸中是日与何与妻游谷中正烧笋晚食发函得诗大笑一句诗谢无逸尝以书问潘邠老近作新诗否答曰秋来景物件件是佳致昨日清卧闻搅林风雨声遂起题壁曰满城风雨近重阳忽催税人至败意止此一句奉寄吕常题画中山武宁王玄孙徐某一日与吴小仙孙院使宴饮命吴画女乐诸子及孙吴陪饮之图画毕徐喜曰惜欠风流题客后以属太常卿吕常曰不必我谀但须写当日实事耳吕为制长歌铺叙家乐援引故典末云吴生吴生欲阐扬自画白皙居侯旁如何更着孙思邈中酒却要千金方徐大笑曰是日果中酒也闻者绝倒李龙眠画元祐间黄秦诸君子在馆暇日观画山谷出李龙眠所作贤己图博奕樗蒲之俦咸列焉博者六七人方踞一局骰迸盆中五皆枭而一犹旋转不已一人俯盆疾唿旁观者皆变色起立纤秾态度曲尽其妙相与叹尝以为卓绝适东坡从外来睨之曰李龙眠天下士顾乃效闽人语耶众咸怪请其故东坡曰四海语音言六皆合口唯闽音则张口今盆中皆六一犹未定法当唿六而疾唿者乃张口何也龙眠闻之亦笑而服吴文定书扇吴文定公居忧时尝送客至门外见卖扇儿号泣于途问之乃缘持扇假寐为人盗去数事恐家人笞骂耳公命取所遗扇来尽书与之儿不知反以为污其扇复大哭不已旁人谕令必得重价然后卖儿持扇甫出门竞致去所得数十倍儿归具道其事再持扇来乞书公但笑而遣之李十八草书宋时有刘十五论李十八草书谓之鹦哥娇盖谓鹦鹉能言不过数句大率杂以鸟语十八后稍进以书问十五近日比旧如何十五曰可称秦吉了矣登床夺字唐太宗赐宴玄武门援笔作飞白众乘酒就帝手中相竞常侍刘顺登御床引手得之有不得者言顺不敬宜付法帝笑曰昔闻婕妤辞辇今见常侍登床箝诏请署安乐公主中宗最幼女也嫁武三思子崇训光艳动天下尝自作诏箝其前请帝署日帝笑而从之王准恃宠王拱之子准为卫尉少卿出入宫闱以斗鸡侍左右恃宠骄恣尝率其徒过附马王繇私第繇望尘趋拜准挟弹中繇冠上折其玉簪以为笑乐都都知咸通中俳优恃恩咸为都知一日奏乐喧哗上召都知止之三十人并进上曰止召都知何为毕至梨园使奏曰三十人皆都知也乃命李可及为都都知垂柳赐姓炀帝开河成取吴越民间女年十五六者五百人谓之殿脚女至于龙舟每采缆一条女十人牵之间以羊十口时盛署虞世基献计请用垂柳栽于汴梁两堤上一则树根四出鞠护河堤二则牵舟之女获其荫三则牵舟之羊食其叶上大喜诏民间有柳一株卖一缣百姓竞献之帝自种一株群臣次第种方及百姓栽栽毕帝御笔赐垂柳姓杨曰杨柳拔河戏唐时清明有拔河之戏其法以大麻絙两头各系十余小索数人执之对挽以强弱为胜负时中宗幸梨园命侍臣为之七宰相二附马为东朋三相五将为西朋仆射韦巨源少师唐休璟年老无力随絙踣地久不能起上以为笑手搏唐主存勖尝与李存贤手搏贤不尽技唐主曰汝能胜我当授藩镇存贤乃仆唐主及即位以贤镇幽州谓曰手搏之约我不食言赌官文海披沙云宋文帝与羊立保赌立保胜遂得宣城太守陈敬瑄与师立牛勉罗元果以打球争三川敬瑄获头等遂授节钺识者笑之然偏安乱朝固不足怪宋艺祖开宝四年延试例以先纳卷为魁时王嗣宗与陈识同纳卷子上命二人角力以争之嗣宗得胜遂为第一识次之创业之主亦为此儿戏可笑也打球赌熙宁初神宗与二王禁中打球子上问二王欲赌何物徐王曰臣不赌别物若赢时只告罢了新法微行王黼虽为相然事徽考极亵宫中使内人为市黼为市令若东昏之戏一日上故责市令挞之取乐黼窘乃曰告尧舜免一次上笑曰吾非唐虞汝非稷契也一日又与逾墙微行黼以肩承帝趾墙峻微有不相接处上笑曰耸上来司马光黼亦应曰伸下来神宗皇帝饶州人绍兴末朝士多饶州人或谓之曰诸公皆不是痴汉又有监司荐人以关节欲与饶州人或规其当先孤寒监司愤然曰得饶人处且饶人勋臣谗语洪武甲子开科取士诸勋臣不平曰此辈善讥讪初不自觉且如张九四厚礼文儒及请其名则曰士诚圣祖曰此名甚美答曰孟子有士诚小人也之句彼安知之帝自此览天下所进表笺多罹祸者科举弊宋承平时科举之制大弊假手者用薄纸书所为文揉成团名曰纸球公然货卖徐相国善答世宗好言长生乙丑会试题夫政也者蒲芦也又民之秉夷好是懿德上问辅臣蒲芦是何物夷是何义徐阶对曰夷是有恒之义蒲芦是长生之物讲咸丘蒙章嘉靖初讲官顾鼎臣讲孟子咸丘蒙章至放勋殂落语侍臣皆惊顾徐云尧是时已百有二十岁矣众心始安掌院名言国初一上舍任左都掌院群僚忽之约二三新差巡按者请教掌院者厉声云出去不可使人怕回来不可使从笑群属凛然祝瀚批宁府帖逆濠有鹤带牌者民家犬噬之濠牒府欲捕民抵罪南昌守祝瀚批曰鹤虽带牌犬不识字禽兽相争何与人事铲头会国初恶顽民窜入缁流聚犯数十人掘泥埋其身十五并列特露其顶用大斧削之一削去头数颗名铲头会后因神僧示化屡铲复生遂罢此会边将隐匿各边以太宗有旨虏入杀人五名以上虏畜产九头以上边将皆坐死遂相与隐匿人畜死亡至千百者皆云四人八头黄葱贵武宗在宫中偶见黄葱实气促之作声为戏宦官遂以车载进御葱价陡贵数月武庙南巡事武宗南巡过淮安谓孟都御史凤曰汝非一乳二子而并显者耶以网命之渔凤举网奋张仅如一笠帝曰官许久尚不解渔耶武庙南巡时蒋瑶为扬州守不肯横敛以媚权幸一日上捕得大鲤谋所鬻者左右正欲中公曰莫如扬州知府宜上乃唿而属之公妇括女衣并首饰数事蒲伏而进曰鱼值无所取唯妻女衣妆在焉臣死罪死罪上熟睨之曰汝真酸子耶吾无须于此其亟持归鱼亦不取值矣江彬诱上亲征宁王驻跸南京往牛首打山虎后湖网鱼得虾蟆一内侍谀曰此值五百金上曰汝买之武庙嬖南院一妓每行必从百官咸贿以求媚一日上侵晨从外入妓翁尚卧拥被欲走匿上从其旁疾趋曰免起已而上去少选忽闻门外鼓吹声乃都察院送匾至金书免起堂三字萧颖士仆萧颖士该通三教性褊无比常使一佣仆杜亮每一决责便至力殚亮养疮平复为其指使如故或劝之行答曰岂不知但慕其博奥以此恋恋不能去耳温公二仆司马温公家一仆三十年止称君实秀才苏子瞻学士来谒闻而教之明日改称大参相公温公惊问仆实告公曰好一仆被苏东坡教坏了温公一日过独乐园见创一厕屋问守园者何以得钱对曰积游赏者所得公曰何不留以自用对曰只相公不要钱高德基平江纪事二条嘉定近海外乡人自称曰吾侬我侬称他人曰渠侬你侬问人曰谁侬夜闻有叩门者主人问曰谁侬外客曰我侬主人不知何人开门方认乃曰却是你侬后因名其处三侬之地吴人自相唿为呆子又谓之苏州呆每岁除夕群儿绕街唿叫云卖痴呆千贯卖汝痴万贯卖妆呆见卖尽多送要赊随我来老人贵人妇人八反老人贵人妇人各有数反夜不卧而昼睡子不爱而爱孙近事不记而记远事哭无泪而笑有泪近不见而远却见打却不痛不打却痛面白却黑发黑却白如厕不能蹲作揖却蹲此老人八反也夜宜卧而饮宴早当起而高卧心当逸而劳身当劳而逸当使钱处不使不当使处却使无病常服药有病却不肯服药人未做时争做从皆做时却不做请人必欲人来人请却不肯去买贱物不嫌贵买贵物必要贱美妻妾不甚爱平常侍儿却爱此贵人八反也不爱长子而爱少子不爱子而爱女不信人而信鬼惜小钱而不惜大钱为姑时定怨嫂为嫂时却嫌姑最忌讳却最咒诅最怕不到老又最怕人说老丈夫举动最善防闲丫环淫奔却不介意此妇人八反也世事相反今世人事亦有相反者达官不忧天下草莽之士忧之文官多谈兵武官却不肯厮杀有才学人不说文章无学人偏说富人不肯使钱贫人却肯使僧道茹荤平人却多持素闾阎会饮却通文秀才却粗卤有司官多裁势豪乡官却把持郡县官愈尊则愈言欲退休官愈不达则愈自述宦绩