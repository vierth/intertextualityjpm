楞严经宝镜疏X卍XXX大佛顶首楞严经宝镜疏卷第一大清钦赐云南法界寺讲经广陵沙门溥畹述十别解文义准常分一序分一证信一明五义证信如是我闻一时佛在室罗筏城祇桓精舍此五义者即信闻时主处也若通下章共成六种然皆名证信者谓凡佛经有此作证方是佛说定当信受否则伪造不足信也如是者乃指法之辞即向下十卷雄文也我闻者明授受之本谓如是之法皆我阿难亲从佛闻即结集时之语也若约六种成就此如是二字乃信顺之义谓信者则言如是不信者则言不如是今言如是则信成就矣所以佛法无量信为初基五十五位信位居首十一善法以信为先故知信之一字乃入道之前锋也然此二字亦为对破外道阿欧二宗之计今立如是以破彼之不如不是也此皆事释若理释者则诸佛说法惟显真如唯如为是耳又诸佛如理而说众生如理而信故言如是此则泛论设欲的指本经则本如来藏妙真如性为如一切事究竟坚固为是若据清凉则以五教料拣广释如是兹不繁赘我闻者即闻成就此我之一字即阿难自X称也然一切法佛说无我今称我者以有四种一凡夫徧计二外道宗计三二乘假我四法身真我此乃随世流布假此以立宾主之我及法身真我非同凡外徧计宗计之我即非我非无我而随世假名称为我也闻即耳根现量之性以耳为六根之别我乃一身之总废别从总故称我闻即闻成就也正我无我不二之真我闻无闻不闻之真闻也一时者即法王说法嘉会之时此时成就也以世事合会尚待昌期大法弘宣岂违嘉运是必良时方能成就然不定指何年月日者以殊方纪历不同上下延促不定但机应相符说听事讫总名一时佛者乃说法主具云佛陀耶此名觉者谓自始觉而证齐本觉以成究竟觉也亦曰自觉觉他觉行圆满则上三唯约自利而此三兼约利他所以自觉拣凡觉他拣小觉满拣因若指人即娑婆教主释迦牟尼佛以非此至圣莫能演斯大教故曰主成就也在室罗下明说经处也然处有二一所化处即室罗筏城二所住处即祇桓精舍言在者以示迹此间无论久近即去来出入行住坐卧皆名为在具云室罗筏悉底或云舍卫此梵音楚夏之别正翻丰德亦名闻物又云好道即憍萨罗国之城名也祇者具云祇陀亦云逝多此名战胜以太子生时值匿王战胜回銮赐斯嘉名以志喜也桓即林也以林木属彼故称祇桓即般若谓祇X树义也精舍者乃给孤长者为佛建立以供沙门精修梵行止息之舍也若据涅槃等经谓须达长者愿建精舍请佛说法择得此园太子戏曰侧布黄金满则卖之长者使人以象负金布此园中须臾欲满剩余少地太子止曰佛为良田宜植善种园地属卿树木属我自起门楼请佛出入长者七日为佛作窟以妙旃檀用为香泥别房住止千二百所凡百二十处别打犍椎佛告阿难二人同心共立精舍应谓此地为逝多树给孤独园所以首逝多而次给孤者以君臣之道不可紊乱礼别尊卑也又先城而后园者以举城则远人知方而说园则近者识处矣然斯大定法门非此胜地不可宣扬故曰处成就也此上五义诸家解释或开五段或约二三不唯割裂经文亦且不便句读今故总收为一也二引大众证信一声闻众一举类标数与大比丘众千二百五十人俱此引众证信也盖与者共义乃结集者谓此性定法门非我独闻乃与一千二百五十五人俱共闻也兼且复有无量辟支恒沙菩萨共同闻者是以引此而证信也此下明大众成就以大者梵语摩诃此翻为大多胜明此比丘器量尊重为天王等大人所敬故言大徧知内外经书故言多超出九十五种外道故言胜今既称大即摄多胜明矣然X比丘者乃五不翻之一以含多义故谓有怖魔破恶乞士除馑等义也初怖魔者以第六天有魔王宫彼恋欲界贪着庆劳恐人修道出其境界减损眷属设有正信男子以及女人六根具足年满二十无十三重难并十六轻遮得三师七证或边地中得三师二证如法秉受比丘戒法正登坛时白四羯摩竟名为得戒成比丘性入僧宝数尔时地行罗剎高声唱言此间有善男子或善女人如法出家当使诸天增胜修罗减损于是空行夜叉闻之亦出大声唱善声至四王天中天复出声唱善声传忉利如是展转夜摩兜率化乐他化乃至梵天魔王宫中闻此唱声生大愁怖故名怖魔破恶者出家持戒则因戒生定因定发慧麁除身口七支之非细破三界见思之恶故言破恶乞士者谓既出家巳永离四种邪命外乞食以资身命永舍三种邪法内乞法以资慧命也四邪命者一仰口食谓仰观星宿推卜风云二俯口食谓合药看地种植田园三方口食谓通国使命结纳豪贵四维口食谓星相数术商贾货殖此之四食俗人可以出家之士不得享受故永离也三邪法者一邪戒即牛狗等戒乃至世谛一切诸天诸仙呪术禁戒不能出生死者二邪定即凡夫外道依欣厌心所修之四禅八定也三邪慧即有无二见十六知见六十二见以至百八见等今皆永舍惟求增上三X无漏学故名乞士除馑者清净持戒能为世人福田能行广大法施以除一切众生无福无慧二种之馑也众者梵语僧伽耶此云和合众然和有二一理和谓同证择灭无为二事和有六谓戒和同修见和同解利和同均身和同住口和无诤意和同悦众乃四人以上之称所以一比丘不名僧二三比丘亦不名僧四比丘同住方作一切如法僧事惟除自恣授具出罪三种羯摩若五比丘同住即可自恣亦可以边方授具若十比丘同住则五天竺国皆可授具若二十比丘同住则一切羯摩可作设自此增多乃至百千万亿以及无量凡同一住处同一说戒均名为众故律凡作法必先问和者以明和合众也此举类竟下千二百五十人者乃标数也以佛最初先度鹿苑五人次度三迦叶师弟千人次度舍利弗目犍连各徒一百后度耶舍等五十人此千二百五十五人先修异道勤苦无获一遇如来便得圣果是以感恩为常随众今举大数故略五人俱者正明师资水乳常尔相随之义也以上准古解证信仍有建立二义息疑三事诸疏备载兹不繁述二钗德详名一叙德皆是无漏大阿罗汉拔济未来越诸尘累此叙德者然义有二一总序名同二别序德异今且序同谓皆是无漏大阿罗汉者此皆之一字乃X总序千二百五十人果名是同也漏谓渗漏以起惑造业定感苦果犹破器之有渗漏也然漏有多种要而言之不出于三一欲漏即欲界一切烦恼二有漏即上二界一切烦恼三无明漏即界外无明以惑业为诸漏之因生死即诸漏之果今皆断尽故言无漏而大之三义亦如前说然阿罗汉者若对比丘以果较因亦含三义一应供义即乞士果二杀贼义即破恶果三无生义即怖魔果当知彼三通于因果此三则惟在果也又罗汉复有三种一修性念处断见思惑伹得漏尽不具诸通名慧解脱人二修共念处断惑证真具足三明六通及八解脱名俱解脱人三修缘念处断惑证真具足通明解脱兼发四无碍辩名无碍解脱人今是无碍解脱故称大阿罗汉此总序名同也下乃别叙德异谓名既是同则德亦不异也然此叙德略有二义一禅定自利德即上四句二慧戒利他德即下八句初明自利佛子者即法华云从佛口生从法化生得佛法分堪绍佛种故云佛子住谓安住不动持谓任持不失即住三德秘藏持万善功德也亦即住首楞严定而持如来藏也诸者众多不一之辞有即因果不忘之谓即二十五有乃三界受生之处超者即不为诸有生缘所缚也更言善超者以小乘圣人虽能断见思除分段超三界然观界犹狱视生如疮不敢复入故虽超而非善X也今则不然所谓即生死而超生死即三界而超三界即诸有而超诸有者可不谓之善乎国土者通指三界成就威仪者即三千威仪八万细行靡不成就所以有威可重有仪可法也然曰能于者以寻常小圣入灭尽定形如稿木心若死灰尚无运用之能何有威仪之事今显住斯大定体充法界用徧河沙故能动容中道不舍威仪所谓不起寂灭定而现诸威仪也此四句叙定学明自利德次明利他从佛者非徒随从侍卫而巳以能从佛规范助转法轮也转者传也谓自我之彼故名曰转宣流垂范则目为传且轮有四义一圆满义谓毂辐辋轴等体用周备故二摧坏义谓摧坏烦恼令降伏故三镇遏义谓巳伏烦恼令不复生故四不定义谓流行无滞趋进不定故是知如来之法二利俱备能摧一切微细烦恼运出众生生死险道故喻之若轮然佛既转之则诸尊者亦从而转之正是师资一气鼓扬法化也妙谓妙达佛慧堪谓堪任佛事遗即遗法令传嘱乃嘱生令化此二句叙慧学也严净一句属自利即律仪摄善二聚弘范一句属利他乃饶益有情聚毗尼云善治谓善能调治淫怒痴也亦名调伏谓调炼身心制伏过非也正翻为律律者法也谓断割重轻开遮持犯等法也严净者严即止持止诸恶也净即作持作诸善也又严以禁身口净以制心意弘即弘通X范乃师范三界者欲色无色也此明身严心净以故言为世法行为世则所以严三聚而自持净一心而作范此二句叙戒学也应身下四句正明上之三学不唯自度而更度人非但现在有益而将来之益更无穷也应身无量者即普现色身随缘俯应正如观世音无剎不现身也度脱众生者即以三无漏学随机而度脱也所谓度烦恼河脱苦轮海如舟师之度人也陷于欲泥者拔之令脱阻于爱河者济之使度未来者正言不唯现在如此即使将来无量劫中亦以三学拔济众生也诸尘累者即八万四千尘劳累坠有情于生死苦域者也越即超越谓以禅定现身毗尼作范般若演教化诸众生齐登彼岸共脱尘劳也二详名其名曰大智舍利弗优波尼沙陀等而为上首舍利弗者略梵具云奢利弗怛啰此云鹙子以其母目明利如彼鸟故亦云身子其母身形端好以尊者乃身之所生故名身子此皆连母以彰名也又舍即父名利乃母名双显父母故名舍利弗弗即子也正名优波提舍智论云南天竺大论师字提舍独步王舍打论议鼓国师义屈因夺其封纳主为妇舍利怀妊母即聪慧大能论难既生七日裹以白氎以示其父父言我名提舍逐我名字字为优波提舍时人因重其父母聪慧才辩故称为X舍利弗大智者乃声闻众中智慧第一者也摩诃目犍连此云大莱茯氏姓也名拘律陀此云无节树因祷此树神而生故以为名世文尚简故惟召姓诸声闻中神通第一摩诃拘絺罗此云大膝即舍利弗之母舅亦号长爪梵志能答问难之第一也富楼那此云满是其父名弥多罗尼此云慈是其母名双标父母以名其子故称满慈子乃说法人中第一者也须菩提此云空生或云善吉善现等生时家中库藏器皿皆空占云儿必善吉此善吉相现于器故从是得名所以善说空法入无诤定于阿罗汉中解空第一优波尼沙陀此云尘性以观尘性空而得道故等谓该乎余众上首者即千二百中之上座首领以是众所推让动静遵从不敢先越者也二缘觉众复有无量辟支无学属诸比丘休夏自恣梵语辟支迦罗此翻缘觉亦翻独觉出有佛世秉因缘教修行得道名为缘觉出无佛世寂居观化自悟无生名为独觉今所来者即缘觉众也无学者即真穷惑尽无可学也并其二字乃明主伴咸集之义初心者谓依缘生观研真断惑初发出世之心也斯则通该二乘有学而未至无学者也同来者以此二众同时而来乃属云集不同常随也故下二句正明辟支来集之故亦为菩萨谘决之X由置此两楹良有深意属者值也遇也会也休夏者以佛制比丘九旬禁足三月安居满在此日所谓夏于此休安居巳竟故言休夏自恣者即期满解制之日乃七月十四五六三日也谓自知有过恣其自陈自不知过恣任僧举故云自恣即今僧中作自恣羯摩各各陈白互求说罪悔过是也其法在百一羯摩中兹不具述此正辟支来集之故也三菩萨众一自恣先集众十方菩萨谘决心疑法筵清众得未曾有此正承上自恣之时不惟辟支咸集而十方菩萨亦来自恣以谘决心疑也菩萨者具云菩提萨埵大论云菩提名佛道萨埵名成众生谓用诸佛道成就众生言十方者乃四方四隅及上下也以此等安居非止一处故云十方谘谓谘问决谓决断此言十方菩萨但凡心有疑惑而不能决断者今遇自恣之日皆来谘问如来请决断也然此心疑即心中所有之疑谓见闻疑者是也钦奉者即恭敬承事遵顺无违之义慈严者乃恩威并着折摄双行之称此以钦奉表菩萨之心以慈严显如来之德也密义者即密因了义也然谓之将求者是欲求未求稍有所待也故向下如来说密因修证了义经者正啐啄同时感应道交之妙也若约时而论此正般若后欲闻性定之时故云将求密义X即时下且明如来应时及节作法度生敷座者即敷尼师坛也晏乃恬然寂静之貌安即安座众中也斯正描写如来于自恣时自敷其座行筹坐草之事也为诸会中宣示深奥者诸者助语之辞会中即自恣之会中也于是宣扬指示幽深隐奥之法即羯摩作法以除三乘圣贤之见闻疑罪也筵者席也即自恣之法席也清众者谓清净海众以其人具五德咸无三罪故名清净众也此章解释颇异旧闻且即时下全非昔说以旧註于此或约禅智或说玄妙虽云得免忘罤其如证龟成鼈所以心疑莫决密义无凭总之不解敷座何为云集何事故开首含猢到底懡㦬余固不敏焉敢抗衡然以埋没经义不敢不辩兹据律部详释自恣则辟支之来意可知菩萨之心疑可决不唯密义有归亦且深奥事显所谓理则归理事当还事岂可事理淆讹而不辩哉二闻音后集众迦陵仙音徧十方界文殊师利而为上首具云迦陵频伽此名妙声鸟出雪山在㲉中鸣即胜诸鸟其声和雅听者无厌以喻如来法音之妙更加仙字者意显佛之妙音若但用迦陵则不足以喻之设但称仙音亦不足以喻之故合而言之谓迦陵仙音也斯则正显佛音微妙神化莫测之义耳又佛名大觉金仙故称仙音盖佛之音声称X性周徧但有缘者咸可得闻今欲觉悟诸圣所以徧至十方世界即圆音落落该十剎而顿周也岂莱茯氏之能穷哉而菩萨以恒沙计数者甚言其至多也以其心闻无覆故能闻音而远集也道场者即自恣作法行道之场文殊师利此云妙德亦云妙吉祥在华严为根本智在本经乃择法眼故下将呪往护拣选圆通与夺众心靡不钦服智德之尊故称上首此上皆众成就也问诸经叙众皆有八部兹何不列答诸经叙事各有不同故有列不列者然在本经则不可列何谓以本经叙众事在自恣彼正所遮是以不列故惟叙三乘而不列八部者良有以焉正显此经因戒生定因定发慧之义也二发起一王臣设供时波斯匿王为其父王同时饭僧伫佛来应此明王臣请供以发误堕之端也梵语波斯匿此云月光与佛同时降生父王见诸光明祥瑞谓是其子福力所致以故命名亦名胜军以甞战胜诸国故称斯号或名不黎先尼此名和悦即室罗筏城之国君也时者即如来解制之日自恣巳毕之时也讳日者谓亲丧之日人子所不忍言故名讳日曲礼云卒哭而讳谓诸侯既葬七月有祭于庭庙谓之卒哭乃命于宫中舍故而讳新无敢称名是也今彼先王讳日适值众僧自恣之时诸佛欢X喜之日故胜军设供亲延佛僧以资先王之冥灵也营斋者谓营办斋食也宫掖者宫中左右名为掖庭以在宫之左右如人之肘腋也珍馐者即御饍也延谓迎请也观此匿王敬佛之意盖有六种谓其处则内其迎则亲其设则广其馐则珍其味则妙其伴则同亦可谓竭诚竭敬至矣尽矣城中下正显如来圣化无私故感王请而臣供亦明匿王德政可观是以上行而下効也长者即齿德具尊爵禄并重之称臣之属也居士乃好谈名言清净自居之目谓道艺隐逸士民之类也同时饭僧者谓钦仰佛法同于此时以饭供僧也然臣民俱欲伫佛应者以敬先专主主既来应则伴必随之此明王臣敬佛供僧之意二佛僧赴请佛敕文殊分领菩萨及阿罗汉应诸斋主此明佛僧分应以赴请主者为不拂其虔敬耳盖佛为化主巳受王请亲迎入宫以故命文殊等分统大众普应请主以慰众心也然君臣皆欲伫佛来应固是等心归依而佛亲赴王所命诸弟子分应臣民亦是等心利益斯所谓不离世法即出世法也三阿难误堕一出将堕之由唯有阿难先受别请严整威仪肃恭斋法此以无供循乞等化行慈为将堕之由也惟有者X此正经家叙事之妙于大众之中单单提出当机一人故言惟有具云阿难陀此名庆喜因佛初出家净饭忧恼闻子成道王大欢喜其弟斛饭复奏生儿举国称庆臣民皆喜是以净饭特赐斯名又云欢喜以其形相端正语默动静举止威仪四众见者莫不欢喜故也乃佛之堂弟先受别请者谓于未自恣之前先受别种事缘之请也遑者暇也及也次者列也以其出界远游未还祇园故不暇于自恣而亦不及于赴斋之列也梵语悉替那此云上座以上更无人故然有三种一生年上座谓戒腊最高二福德上座谓有大福慧众所推敬三法性上座谓阿罗汉等阿阇黎此名轨范师共有五种一出家阿阇黎受沙弥十戒法者是二教授阿阇黎于受具时屏处问难教令乞戒者是三羯磨阿阇黎于受具时当坛白四羯磨者是四依止阿阇黎即从受依止乃至一夜者是五教读阿阇黎即从受经义乃至一四句者是以故律制凡僧远出侣须三人一上座二轨范所以严行止防悞失也故法华云入里乞食将一比丘亦此意也今既无人奚能免失独归者以尊者既不随佛应供又不同众赴斋昔者孤身远去今方独自归来既无上座偕行又欠阇黎作伴此正一身孤立影只形单之际也无供者以王臣同时设斋佛僧均巳赴请则是日祇园无人送供而尊者之乞不得不X行即时者即归来无供之时也应器者钵也具云钵多罗此云应量器谓体色量三皆应法故体则铁瓦二种色即赤黑以及鸠鸽等色量则随腹大小极大不过三升至小亦容升半城即室罗筏次第者挨门而化平等行慈也循谓循顺即循顺诸佛轨则而行乞也檀越者檀即是施谓行檀施越贫穷海故言初求最后者盖尊者初意谓王臣先巳发心请佛供僧今有供我斋者愿是未曾饭僧之家最后发心之檀越以为供我斋之施主也盖求者愿也而尊者之意是愿未发心者而令发心使不善者而令生善也所以向下有无问净秽等文以明初求之意也剎利此云王种乃四姓中尊是为至净旃陀罗此云杀者乃四姓不齿是为最秽举此二种以明无问净秽之意也方谓方法乃法如来行平等慈也不择者即一目等视是不拣尊贵而亦不择微贱也然此一句乃起教之缘误堕之由也设使尊者稍加拣择则斯教莫兴而误堕亦无由矣盖登伽者乃秽而微贱者也以尊者既无拣择故不免于遭邪术而堕淫室也下二句正明不择之故以尊者之发意为欲圆满成就无论净秽一切众生无量功德也阿难巳知下此明等乞之由以方等会中曾呵空生及大饮光不均平者空生舍贫从富饮光舍富从贫皆为净名所呵今言如来世尊者以净名乃金粟如来则净名X之呵与世尊何别故双标如来世尊良有所以昔海眼不达斯旨遂妄删改故雷菴受师驳之甚当开阐无遮者即所谓开阐等慈无遮贫富以上二人均各有遮未能平等故不免其疑与谤也以偏贫则致富疑而偏富则致贫谤度者即揣度也以能揣度贫富之心则不使其生疑生谤矣城隍即室罗之濠壍郭门乃憍萨之国门此明自外而入也严谓端严整谓整齐此则不失于威仪也肃即肃然恭即恭谨斯乃外肃形仪内怀恭谨格遵佛制以行化斋之法式也二明正堕之事尔时阿难因乞食次婬躬抚摩将毁戒体此正蹑上等乞遂成正堕之事也尔时即行乞之时次谓次第即次第经历之处也婬室即婬女之家也幻乃虗伪之义术即迷惑之事大幻术者即所谓先梵天之虗幻邪术也摩登伽此云本性即下性比丘尼是也以未蒙呪力性本染污既蒙呪力性本清净故始终皆名本性也盖此经名救护亲因者正以此女为发起之缘也按登伽经言误堕之事佛在王舍城阿难行乞时有女子母名摩登汲水井边阿难从乞女随阿难视所止处归告其母欲嫁阿难啼泣委卧母不得巳乃以蛊道呪入其室阿难念云如来大慈宁不救护佛知此巳即便遣救阿难得脱乃其事也彼经又云以阿难X五百世前曾与此女共为夫妇爱习未忘故有斯事娑毗迦罗亦云劫毗罗此翻金头亦翻黄发乃缚其指以取米脐所谓行乳鸠行者是矣即苦行外道也所传幻呪名先梵天者乃妖者伪称谓先自梵天传来也摄乃魔力摄持以尊者相好色美如银登伽起爱故以邪呪摄之而尊者不觉遂入婬席婬躬抚摩者此明登伽婬心炽盛欲𦦨飞扬将秽身以逼近抚尊者而按摩也戒体者即受戒时登坛秉白四羯磨竟所得妙善无漏色法即是无作戒体以一作之后无烦再作故名无作若于四重禁中随犯一重此体则毁今登伽以淫术相加是将毁阿难之戒体非阿难自将毁其戒体也然曰将毁者亦见登伽意将毁而尚未能毁事欲遂而犹未得遂也何谓以尊者身虽被摄力不自由心尚清明未即沦溺纵彼横陈一时难动然而登伽志确尊者力微设或相持无救恐亦事致不测故言将毁此中释文古疏皆谓阿难初果圣人岂容邪摄且言大权示现乃如来知彼根熟密遣巧堕妙设钩牵曲为咔引若然则一会师资均成儿嬉归来啼泣悉属虗文则神呪之销灭何为文殊之提奖徒尔甚至七破十显疑难多端咸谓愍彼愚蒙示同迷执斯皆凡情曲见遮盖弥缝大类痴猿而救月也何谓佛说诚言直心詶问若阿难之示堕非真则如来之遣救皆假纵阿难可容假X面啼泣而如来岂容假意斥责者哉且文殊亦警之曰欲漏不先除畜闻成过误亦假言之耶按大般若云摩诃那伽尽诸有结唯除阿难在学地也既在学地未能离欲真堕何妨故登伽母人告其女曰有二种人难加呪术一者断欲二者死人良有以也今兹乞食误堕淫室正缘结使尚在若云示堕本虽可说迹实难通余故据欵结案释为误堕智者详之四如来遣救如来知彼婬术所加及摩登伽归来佛所此明如来密知误堕故即归园而遣救耳如来知者知即见也谓真知无知无往弗知真见无见无远弗见即本经云知见无见也彼指阿难婬术者以恶呪乃导婬之术也斋毕众随者以如来常仪受斋既毕必为说法今既不遑即便旋归必有所为或因内外间隔大众不能齐集此归必演大法是以阖国王臣俱来祇园随侍于佛咸愿乐闻大法之精要也于时者是佛归众集不先不后正值将毁未毁之时也佛顶者乃寂然不动之体也放光者即感而遂通之用也言百宝无畏者正显体用双彰折摄并着以万善俱含无德不备故如百宝此彰摄受之慈也以羣邪并伏无恶不摧故云无畏此显折伏之严也又顶表诸佛极果华表如来密因今华从顶出显因心不离果觉佛坐华中X显果觉不外因心即因该果彻以显密因也然世尊不自说而化佛说者正显此呪乃无为心佛无上心呪也且复从顶发挥者以表为尊中之尊密中之密也跏趺者即叠足而坐神呪者具四悉檀广明他疏兹不繁引以含精微之妙理而具不测之威灵也然遣文殊者正显非大智不足以破极愚而拔贪欲之深根也恶呪销灭者此显文殊将呪破呪犹汤之销雪如明之灭暗故登伽淫心顿歇阿难戒体获全然后提撕奖劝尊者得归登伽随来俱至佛所此显神呪之功能亦见文殊之妙用也问既知被摄佛何不加令不摄入纵使摄入佛以呪力令其自归亦无不可何必定遣文殊如许作用然后破邪而救归耶答如来应机各有所以当智慧应者必不与之神通应神通化者自不与之智慧若所应非所当是欲进而返退矣故登伽以呪力摄人如来亦以呪力化彼而尊者因呪力摄入而如来亦以呪力救归斯正对症之剂应机之教也然敕文殊者正如天子诏命必假使臣以赉告郡邑也二正宗分一正请正说一阿难正请一悔闻请定阿难见佛顶礼悲泣三摩禅那最初方便此正当机悔闻无力请定进修也以尊者蒙救护归既见如来即顶礼以谢洪慈复悲泣而恨无力X然此一恨在尊者今日断断不可无者何谓若非此恨岂能出生死而证妙常悟藏心而破妄想所以学道人不可无此一恨也然有二义一恨被摄由无神力二恨偏闻未修定力是以殷勤启请者正欲改偏闻之旧辙而求妙定之真修也言十方如来得成菩提者是求成佛之果极证之法也以如来乃极证之人菩提即极证之法此则所请之定非权位小乘明矣菩提此云觉道乃诸佛三觉圆满无上究竟之道然有三种一正因理心究竟明显为真性菩提二了因慧心究竟明显乃为实智菩提三缘因善心究竟明显为方便菩提而此三因唯是一心所谓三非定三一非定一即一而三即三而一故请妙定为修此之方法也然奢摩等古今释者各述多途难凭画一兹据本经会通涅槃圆觉马鸣龙树以及华严大疏法界三观融而释之庶成定案夫奢摩他此云止亦名定以取静为行寂静轻安为相于中论三观此当空观三止此属体真止法界三观此为真空法界观三谛理中此乃真谛若据本经即空如来藏也三摩云观亦名慧以起幻为行大悲轻安为相即假观也方便随缘止也理事无碍观也俗谛也即本经之不空如来藏也禅那此云静虑亦名舍以不取为行寂灭轻安为相即中观也息二边分别止也周徧含摄观也中道第一义谛也即本经之空不空X如来藏也此明圣教纲宗理原一贯之义也然此经之三名即圆觉之静幻寂涅槃之定慧舍在马鸣则曰止在龙树则为观在华严大疏则为法界三观于理则不出三谛于本经则不出三如来藏也有谓上之观法设次第研修则名为麤若一心圆修则名为妙又止不即观观不即止则名为麤止观不二方名为妙又三若定三则不名妙一若定一亦不名妙今三不定三一不定一由一不定一所以即一恒三三不定三以故即三恒一是知非一非三而三而一故名为妙故圆觉云若诸菩萨以圆觉慧圆合一切于诸性相无离觉性此菩萨者名为圆修三种自性清净随顺若通途泛论此亦顺理然今阿难所请据其辞义既曰奢摩又曰三摩与禅那者乃是定之次第则相法门明矣而如来所答者乃定之圆融总相法门也良由尊者未达成佛真因当修何定故以平日所闻奢摩等名加一妙字特求指示不知此三即是一心但得圆修便为极妙故佛告之以首楞严王者即是统此三法不即不离非纵非横乃成圆修之妙定为总相之法门也故余是疏颇异诸家分章释义不列三观以十轴所诠虽显密互说问答纵横而求其始终文字义理唯一楞严大定体用理事原无别法设欲割截配合纵饶函盖相应终是畵蛇添足何则佛初自云有三摩提名大佛顶首楞严X王具足万行十方如来一门超出妙庄严路而末复结云作是观者名为正观若他观者名为邪观此佛诚言若舍此而别立观名则吾弗得而知矣方便者谓最初下手依何方法便宜修定若统论本经应有二种初从破妄显真明如来藏生信开解为初方便次则双明正助解结示根为修行证果之最初方便也二会众愿闻于时复有恒沙菩萨退座默然承受圣旨此会众乐闻者以性定法门不惟当机求示虽诸菩萨亦所应闻故与二乘俱愿闻也等者即随佛归来王臣等众也退坐者谓请法时自必各具礼敬至此则退归本座洁己虗心收视返听而寂然晏默钦承领纳以聆大圣之法旨也二如来正说一正谈大定始终一约破显谈定体以明信解之理一明妄真以生信一如来破妄显真一破所执妄心一取心定判一问佛告阿难汝我同气顿舍世间深重恩爱此佛因当机请最初方便故审之以最初发心要知最初方便即在最初发心但此心有真妄之异不可不辩故有是问庆喜是佛堂弟亦有手足之谊故言同气情均天伦者父子兄弟名为天合之伦即天然伦序天性之亲也今明情与同胞无异X故言均也深重恩爱者以世间人恩之深无过父母而爱之重莫若妻儿此言初发心时若不见佛法殊胜何能辞亲以割爱一旦顿舍而为僧耶此问最初离俗发心者正以此心乃出生死之要道亦成佛之真因设或因地若真必获圣果而凡情稍滞即落尘劳故特审其初念辩定真妄但能一明真心斯即最初之方便耳此中心见二字即向下问答七破十显之章本也然此破显不同古註以彼诸说唯争六识或欲决定破除或欲决定坚执大似吴蜀之争荆州置阿瞒于不问庶不知窃神器而奸天位者谁乃以区区之荆州争来夺去是知其小而昧于大矣不知患不在此而正在彼也如释本经者舍根本无明生死结源而不论唯争六识之是非又岂知生死根本原不在是即大小二乘虽有六八之异然皆以第八识为总报主如家人作事罪坐主翁也其所以牵引生死而招致轮回者乃为根本无明生灭妄心即第八识半分生灭及前七转识相应妄心逐境攀缘者是也置此而不破除何异舍大盗不讨而欲问罪于良民耶故所显者亦非六识乃第八识半分不生灭所谓如来清净藏世间阿赖耶如金与指环展转无差别者是矣二答阿难白佛我见如来是以渴仰从佛剃落X此中答辞我见思惟者对问中之见何发心也盖发心之缘本无不是但所发者未曾识得真心而妄认缘影为可惜耳三十二相始自顶上肉髻终于足下平满胜者诸天轮王所不能及妙者端严美丽灿若珠玑殊绝者人间天上不可得而比匹者也映彻者以世间色相皆于身现故如瑠璃此中想惟若据正脉指第六识亦无不可但此思之一字正属徧行心所之一乃徧计执情原无实体故下如来破云咄阿难此非汝心者此也麤浊者以麤恶行中欲恶最麤而事之至秽浊者也且男女遘精气质腥臊故所成之形脓血杂乱胜净者谓净而更净为净中殊胜之净也妙明者谓明而愈明乃明中之妙明也紫金光聚者谓佛之身光明赫奕犹紫金之光聚也因思此等胜相定非欲爱所生是以从佛剃其须落其发者无非为欲弃此杂秽之身相以求胜净之身相耳正明尊者为爱相好而发心也然此爱之一字即尊者之病根亦大地人之生死本也故下七处三续五阴魔事皆为此耳以阿难虽舍世之爱而起佛之爱是以爱而舍爱也且尊者既见如来妙相而生爱则登伽亦见尊者妙相而生爱是均一见相同一爱也然尊者既爱如来而登伽安得不爱尊者此正无明业锁生死结根也三判X佛言善哉阿难汝等当知此想不真故有轮转此真妄双举而判定者是欲当机取真弃妄为最初之方便也佛言善哉者因尊者对以实情故喜而慰之也言汝所对固皆实情但发心时早巳错了何谓以此厌染爱净之心正属众生知见生灭妄心也故诲之曰汝等大众应当了知一切众生者此通指三界二十五有即凡外权小兼在其内生死有二一分段通该凡外二变易俱摄权小故凡外则分段相续权小则变易相续言无始相续者正明集苦至今从来未悟也皆由不知者意谓凡外权小皆由五住所覆二死所缠以故不知心性真体盖心性之真者不唯凡夫外道不知即权乘小圣亦不知也常住者乃不生不灭之称真心者谓离幻离妄之义性净明者性即法身净即般若明即解脱乃三德秘藏为一切法之所依止故称为体又常住真心用也性净明体体也此明一心之全体大用正首楞严王大定之体用也盖此真心真性即宗镜谓常住真心无有变异惟是真实如来藏性者是也亦即唯识论云不相应心所谓常住第一义谛圣凡一相自性清净者是斯即本经所谓无始涅槃元清净体也此三句乃明迷自真心也用者正显迷真而逐妄也诸妄想者即唯识所谓相应心也谓无常妄识虗妄分别与诸结使相应者也亦即宗镜之缘虑妄心谓随染净X缘所起妄心而无自体但是前尘逐境有无随情生灭者是也故本经云此是前尘虗妄相想惑汝真性从无始来认贼为子失汝元常者是也此想不真者以想属徧行心所之一是徧计执情即六尘缘影幻妄称相故云不真执此为心所以受轮转之生死耳此三句正明认他妄想也是知七处所破者乃缘虑及相应心也十番所显三科七大所会者乃不相应及常住心也以上取心定判竟二正与斥破一如来破妄一破妄无处一破在内一诫直审缘汝今欲研无上菩提故我发心愿舍生死此为欲斥缘心虗妄故先勉以直心实对也研穷究也真发明性谓欲发明真心性也直心即净名云直心是道场所谓真实正直心也心言直者谓内心正直外语无虗即内外一如也智论云实语之人其心端直易得免苦譬如稠林拽木直者先出是也终始地位即发心为始究竟为终弹指能超故无委曲又即终至妙觉始从干慧其间五十五位皆自中中流入不滞空有故离委曲此皆心言之直相也以心言皆直即是直因地位无曲即是直果正所谓头正尾正设因地不直则果招纡曲矣此上诫直下乃审缘谓当汝发心缘相之时将何所见谁为爱乐此正如来捉贼追贜双审心见谓见为何物而爱乐是谁乃佛正审之义也而X当机则言因我心目此则正陈妄体皆由心目故下如来所破显者皆以目见心爱为章本也以心妄难知故有七处破斥见真义密须用十番显明此正审定能缘由心见也二举喻定处佛告阿难知汝所说唯心与目今何所在此征定心目之处也染污名尘扰乱曰劳通而言之即根随烦恼也此因当机妄计之目正属浮尘本无能见妄执为见所计之心正属缘影本非是心妄计为心且复谬谓爱乐为心正是认物为已将奴作郎颠倒甚矣喻中国王者即本如来藏妙真如性也贼者即根本烦恼生灭妄想也即阿难所计之爱乐心也侵者以真为妄转犹国之被贼侵也发兵讨除喻请定进修也贼所在者即此妄计心目之下落也谓汝既巳知爱乐是心见相是目令汝流转皆此为患若尔则心之与目今何在耶此正双征心目之处所也此虽心目并征然重在心而目唯带言之耳须知如来向下所破者贼也妄心也然此妄心之贼本无处所众生迷而不知认妄为心以贼作子执为有处是以七番征斥惟明无处而巳三执心在内一正执阿难白佛言世尊一切世间如是识心实居身内此当机执心在内也一切世间者通指三界而言X之也十种者即十二类中除去空散消沉无身相也精神化为土木无心想也以此二种非有心眼余则皆有故惟曰十种耳异生者以凡夫造业各各不同是以感果互有差别故名异生纵观者谓如来莲目固不同于异生然观其所在则于异生一也青莲眼者以天竺青莲花瓣修长而广青白分明有大人目相故以为喻浮根者即浮尘根也四尘者即色香味触以胜义属不可见故不言之盖此答辞尊者意谓十生以心居内则我之心亦在身内佛眼既在佛面则我之目亦在我面此理显然有何难辩即此面上身中乃心目之定在也故决之曰如是识心实居身内须知此处正是一经要关当机漏逗如来把柄也以所认之目即是浮尘故后破云汝在室中门能见否则诸巳死尚有眼存云何不见所认之心即是识心乃无常妄识虗妄分别正属六尘缘影故后经云一迷为心决定惑为色身之内者是也所以一切众生生死轮回不能解脱者皆由误认识心为真主人也二例定佛告阿难汝今现坐故我在堂得远瞻见此例定者共有三番问答佛因当机执心在内满腔自是以为必然所以不论心之是非故且先与例定后施破斥使无逃遁此正如来善说法要也故佛告下至实在堂外此一问一答乃例定内外X之境也以堂在园中林居堂外则内外之境定矣梵语须达多此云给孤以此长者常行惠施周给孤独故立是名即施园建剎之檀越也自阿难汝今堂中下至方瞩林园此第二番问答乃例定见之内外也以当机在内之心必先见于内而后见于外故阿难汝瞩下至得远瞩见此第三番问答乃例定远见之因由也盖以讲堂例身阿难例心如来大众例脏腑户牖例根此以现前易明之事而例之也四悬示定名尔时世尊在大众中阿难顶礼伏受慈旨此欲破妄心而先示定名者以妄心无处即真定现前也摩顶者以表慈悲摄受之意如父之嘱子拊臂而告也然有三义一安慰其心令无恐惧二嘱其谛受令不忘失三示今许说无有虗妄故舒其手以现慈愍之相也三摩提者或云三摩地或云三昧新翻等持以双离沉掉为等专注一境为持古翻正受以不受诸受故称正受亦翻正定以拣非凡外权小偏邪之定故名为正此是一经所诠大总相法门乃诸定之共王也不比当机所请三名之一彼为总中之别此则别中之总也然具多义有真谛三昧俗谛三昧中谛三昧又有次第三谛三昧圆融三谛三昧今是圆融三谛三昧统一切法一切三昧悉入其中故名为王旧解见此X与问似同遂添蛇足割裂牵配故于经旨多不相当皆由不达当机所请乃举总中之别而如来所示即是别中之总耳然此真谛三昧即奢摩他所成俗谛三昧即三摩钵提所成中谛三昧即禅那所成又真谛三昧止见思惑俗谛三昧止尘沙惑中谛三昧止无明惑即奢摩他真谛三昧发明空观俗谛三昧发明假观中谛三昧发明中观即三摩提三谛之理无惑可破无观可立而破而立即禅那也佛顶首楞严义见题中王者乃是诸三昧中最尊上故又入此三昧即统摄一切三昧故具足万行者言此自性本定如如意珠王而其六度万行无不备足者也十方如来一门超出者正显此定乃诸圣共由之要道也妙庄严者以称性所起福慧二严还严自性即性修不二名妙庄严也路者以始从干慧终至等觉皆依此定修行以为趣进之路也盖摩顶者示爱也礼足者表敬也上爱下则摩顶下敬上故礼足足见当时法会师资之爱敬也如此五正为斥破一引例佛告阿难如汝所言能见林泉无有是处此佛略引前文以比例也盖身在讲堂例心在身内因户牖而瞩林园者例由因诸根而知外境也众生者例在内心也在堂不见如来见堂外者正例在内不知其内而单知其外也阿难至是见前X后比例皆不相当故转答言若是在堂不先见堂中如来而返见堂外之林泉者无有是处可见在内全不知内而返能知外者更无是处也二正破阿难汝亦如是汝之心灵住在身内无有是处汝亦如是者乃合定也谓汝所计心在身中亦如是在堂不见如来而反见外物者无以异也心灵者以心为万物之最灵也一切明了者谓凡心所在之处是必分明而了知也了知内身者言当先知腑脏也颇者可也言依汝所计即今世间可曾见有如是众生先见腑脏而后观外之物象者耶然身内容有不可见者亦有不可不见者何则若谓心不自见其心亦如眼不自见其眼而肝脾胃者最近于心亦若眼之不见眉睫斯亦可矣然纵不见心肝脾胃如爪之生发之长筋之转脉之摇是皆在内而于心疎且远者理合明了如何远近之处俱不能知耶设若汝心必然在内而且不知内物云何反能知外物耶若是则于在堂不见如来而反见林泉者何以异乎是故下结破正谓汝言觉了知见之心若果住在身内而又不知其内者断无是处也如在讲堂不见堂内如来而见堂外林泉者亦无是处也而下文六处不过一时逼成展转之谬计耳二破在外一转计X阿难稽首而白佛言同佛了义得无妄耶此执心在外也因闻佛说必不内知云何知外当机至此即生谬解意谓佛说我心在外情见乎辞故曰我闻如是法音悟知者以不见身内悟知不在身内以了见身外悟知必在身外故决之曰实居身外良以我心如灯我身如室佛谓心若在内宜先见内而后及外者譬如灯然室中必能先照室内从其室门后及庭际今一切众生不见身中独见身外者此如灯居室外不能照室是则在外之义必然明白将无惑矣同佛者以佛言心不在内我悟心居身外故言同佛了义无妄者谓岂得仍似前来在内之妄耶此则在外决无妄矣二斥破一立例佛告阿难是诸比丘云何一人能令众饱此佛设喻以例明心不在外也夫心既在外则身与心分而为二矣亦似两人自不相涉故问之曰一人食时诸人饱否当机即答云不也以诸比丘躯命不同岂能一食而令众饱若然则知心在于外自不知身而当机之计又不成矣适谓适才抟食者亦名段食谓有形段可抟取也于四食中拣非思触识也宿即止也犹云今日巳止待经宿而方用斋也二正破佛告阿难若汝觉了住在身外无有是处X此正破心在外也觉了心者谓一见便觉了知之心也若是实居身外则身外于心心外于身身心相离而自不相涉然则心所知者身不能觉身所有觉心亦不知正如一人喫食难令众饱无以异矣此正辩非外也我今示汝下验非外也梵语兜罗此云细香以白净细软而香佛手似之故名兜罗绵手又树名绵从树生如此方之木绵也亦云霜或云氷皆从色言之也如是者谓眼见时心即分别正如是言也若然则身心原相知而不相外矣云何执心言在外耶是故下乃结破之语也三破潜根一转计阿难白佛言世尊如佛所言无障碍者潜根内故此执心潜根内也如佛所言下牒前言而起后文也我今思惟知在一处者拣非前来内外之两处也今何在者正征所言之处也当机以不见内能见外遂成潜根之计潜即藏也谓藏伏于根中也犹如有人至随即分别此喻说也以明潜伏根里一句之义瑠璃宝名其质明彻椀即眼镜之类此以能合瑠璃喻如眼之浮根以所合眼根喻如识心以瑠璃不碍眼见如眼根不碍心见也观当机在此即有眼见心知之意伹未明言而世尊亦不理会乃经义之妙也然下负堕处正在随见随别及法喻不齐之过也然我觉了等无非委曲欲脱上文既不知内而能见外之过也意谓既惟在根X宜其不见于内也既潜根内宜其独见于外也何过之有哉二斥破一立例佛告阿难如汝所言瑠璃笼眼实见瑠璃此蹑当机之喻而先为例定以便斥破耳意谓汝既以人之瑠璃喻汝之眼根以人之眼根喻汝之识心彼人正当见山河时还见瑠瑠否么当机答言如是实见此喻中实见瑠璃也二正破佛告阿难汝心若同如瑠璃合无有是处此正破心潜根也初四句明法喻不齐之过意谓汝心潜伏眼根若是同彼瑠璃所合之眼者汝心正当见山河时何不自见其眼耶此法中不见眼矣设许见眼眼即同境若同于境无能见用则随见随即分别之义不得成矣既不见眼则又属法喻不齐云何说心潜根内如瑠璃合耶此明见与不见二俱负堕正是平剖玉环施异饵任渠左右上吾竿斯乃如来双开二门以破之是故下即结破也四破内外一转计阿难白佛言世尊名为见内是义云何此双计内外也以初计在内佛以不见腑脏为破次计在外复招身心相知之难又计潜根且乖瑠璃笼眼之喻故此有内外之计然在当机虽内外X双执唯欲曲成最初在内之义以明不知内而能见外之故也初云腑腊在中窍穴居外此明众生身相藏暗窍明者是定暗为内见明为外见之由也今我下乃正立计也良由有窍则明故开眼而眼光向外亲见明相如主人开门而见门外何必心定在外而招不相干之难耶有藏则暗故见暗时即是见内如主人闭户而见暗室何必定见心肝脾胃等然后为见内耶二计若成又非独潜根里此则可免前三之过矣然所重者唯在见暗即是见内正转救初难也故佛下文惟破见内而巳然因三番负堕不敢同前自决故曰是义云何耳二斥破一正破佛告阿难汝当闭眼若不对者云何成见此正以对与不对双牒而双破也若与眼对下先破对然义有二一者既对则非在内二者许内则成暗室焦腑之过焦即三焦有上中下又元也以天地有三元之气生成万物而人法天地亦以三元之气资养身形腑乃六腑即世所谓六腑者五藏之宫府也胃为脾之腑牓胱为肾之腑三焦为命之府胆为肝之府大肠小肠为心府肺府次破不对只须云何成见一句明矣二转破一破对内若离外见内对所成乃在虗空何成在内恐彼救云开眼见明名为对外闭眼见暗名为对X内则暗仍于眼对而亦不取室暗为焦腑也今即牒而破之既许对内则开眼时亦可对内而见其面若开眼不能对内而见其面则闭眼亦何能成对内耶又设许对内见面则心眼俱在虗空仍违汝心在内之计矣二破在空若在虗空自体非汝汝眼巳知身合非觉恐彼救云设许心眼在空亦复何过今更牒而破之若在虗空便非汝体则如来今见汝面即应如来亦是汝身之眼且汝眼既巳有知则身应成不觉矣三破两觉必汝执言身眼两觉应有二知即汝一身应成两佛此恐更转救云眼虽在空何妨眼知身亦随觉今复破云若许眼在虗空仍更与身两处皆觉则现有二知当成两佛矣夫成佛时虽化身无量祇如月映千江岂可谓法身有二体耶三结破是故应知汝言见暗名见内者无有是处是知开眼见明既不能返观其面则闭眼见暗亦非对内明矣五破随合一转计阿难言我常闻佛开示四众亦非内外中间三处此计心在随所合处也当机四番被斥伎俩将穷X故谬引昔教以为把柄殊不知昔说心法互生者谓诸法本无由心故有心亦本无因法故有所以首二句明法不自生因心以起次二句明心不自生由法而现正显心本不生法无自性二俱无体乃心法皆空之旨也今反证缘心有体有处以为在彼心法偶合之处可不谬哉且计因法而现思惟妄想本无有体而妄谓有体当作自己真实心性此又谬之甚矣言随合随有者谓随缘何法之时即心有之处也然既谓心随法有而复于法合则法在外而心亦在外矣谓非内外中间可乎是欲脱过而更招过矣二斥破一牒计佛告阿难汝今说言随所合处心随有者当机虽则双迷心法互生之旨而意惟重法生心生且又不知妄心无体计此缘影以为能合种种诸法以为所合故佛牒计惟举此义不述全文以此正彼妄计之本耳二正破一破无体是心无体则无所合因七尘合是义不然此说既然心由法生是以法为生心之体而是心则无体矣若心无体则无所合且根尘识三须各有体方合之为一十八界设依汝执无体之心而能有合若是则六尘之外更有一种无体七尘于此十八界外另添一界以成十九无体之界也固X知是义必不然矣二破有体一约内外出与入破若有体者如汝以手若见物者云何名死此谓若汝之心必有其体在随所合处者若尔汝且以手自挃其身挃即触也谓触摩而按揑也看此所知之心自何而来若无所从来则非随合随有矣若有所从来还是内出耶外入耶设有出入则同前过岂成随合而随有乎当机至此因闻见中见面之说遂生眼见心知之疑意谓眼但名见心但名知责心令见恐非正义佛故设喻以显知见惟心遂将当机喻心以门喻眼谓如汝在室中虽则因门见外然须汝身而后能见若非汝身而门岂能自见之乎法合应云虽然因眼见外必得汝心而后能见若非汝心而眼岂能自见之乎若唯眼见则诸巳死以此观之可见知见唯汝一心安得妄分谓为心知眼见可乎此虽正破妄心而乘便兼破妄眼正显浮根之眼既非真见而缘影之心何有实体者哉二约一多徧不徧破阿难又觉汝了能知之心足应无知今汝不然此拈上文心若有体一句作四句分彼所谓一多徧不徧也初一体者谓四支共一心体挃一支时而此四支应皆咸觉若果咸觉则挃无偏在今挃偏有所在则定非一体明矣次多体者以一心体X则成一人既多心体则成多人于多人中何体是汝三徧体者谓一心满于四支与前四支共一心体是同故亦应挃一支而四支咸觉也四不徧者谓一心不能徧应止在一支当尔挃头而亦挃足若头觉而足不觉可言不徧令汝不然何谓以头足并挃而必併知又非不徧则汝心体尚无定在岂有随合随有之定处哉三结破是故应知随所合处心则随有无有是处无是处者承上结云来既无从岂有随合之处体尚无定宁成随有之义哉可见悉无是处矣六破中间一破泛计一泛计阿难白佛言世尊我亦闻佛复内无见当在中间此泛计心在中间也然当机但知引证而不知佛说心不在内亦不在外正为显示心无体相亦无方隅以明无在无不在无相无不相乃真心实相之义也今者混引昔教附会妄计且以思惟缘影推求内外处所卜度是非心相是则宛成有相有在可不谬乎如谓心若在内应有所见今又无所见心若在外应不相知今又相知内无知故在内不成身心相知故在外非义外既相知内复无见若尔则当在中间矣然未明言何者为中故名泛计二泛破X佛言汝言中间中必不迷表体既混心应杂乱此因当机泛说中字义不分明故佛审定中相在处在身后施破斥意谓若在汝身而身有中边二义在边则不名中在中则同在内仍当见内若在身外之处而处有有表与无表二义若无表则中相原同乌有若有表则又无定方可观既表体尚无定在岂心有一定中相而不混杂者耶表即表中之标竿也造房舍者多立之以表中位也二破正计一正计阿难言我所说中非此二种识生其中则为心在此正计根尘之中也以当机执云我所说中非此在身在处二种之中也如佛昔说眼色为缘生于眼识夫眼者根也色者尘也眼有分别则属内根色尘无知则属外境根尘相对识生中间作用分别岂非心在其中乎二正破佛言汝心若在根尘之中即无体性中何为相此正破当机凡心在中前巳泛计泛破此因正计而正破也意谓汝心若在根尘之中者则此心体为兼根尘二者如父母合而共生子耶为不兼二者如不因父母而自生者耶设若兼此二者乃是根尘合而共生若然则根尘二物与汝心体且为杂而不纯乱而不一成乎一有知一无知敌体相反有无两立堕在二边岂得谓之为中乎由是而X推汝谓兼二义不成矣若道不兼根尘之二而自生者盖心不自知其心则汝之心非能自知必假根尘始能有知设离根尘则不能知既不能知即是无知如此体性要他何用又且兼根尘内外之相可以说中今既不兼汝云在中者以何为相乎是则兼于不兼均无中相矣三结破是故应知当在中间无有是处是知汝之泛计正计二者中间皆无是处矣七破无着一转计阿难白佛言世尊我昔见佛则我无着名为心不此计无着为心也当机以前六计有处所均被破斥至此不得巳故计无着且引昔教不知世尊向在般若为四弟子发挥不在内外中间者正明妄心无体以显本真也犹云三际求心心不有心不有处妄原无妄心无处即菩提生死涅槃本平等岂谓有妄心而但无所着乎况复释成佛语谓一切无着名之为心且又不敢自决唯曰则我无着名为心否盖由不知分别心性随境生灭原无实体而反认为实有其体伹不着一切物耳庶不知虽不着物早巳着于心矣安得谓一切无着哉然观名为心否之语较前实居身内之意则当机自是主张巳销去大半非佛善诱能如是乎二斥破X佛告阿难汝言觉知相有则在云何无着此斥破无着为心也世尊欲破其计先牒其语次标水居陆处以及空行一切之物谓世间之虗空及水陆之飞行所有种种物固虽多不出斯类即破之曰汝谓不着一切者为有汝心在为无着耶为并汝心俱无言无着耶若心俱无则同龟毛兔角矣且汝心既无复以何者名为不着若有心言不着者则不可名无何则若心无相则同龟毛兔角之无不可更说无着若心非无则是有相心相既有则有着在云何而说一切无着乎极而言之不唯有心不可名无着即无心亦不可名无着以才说无心则早有心在也三结破是故应知一切无着名觉知心无有是处此上七番破妄无处竟然上所破唯明妄心无处耳故长水疏云凡情所计虽复万差因依之处不过此七欲推妄体先破所依其犹城陷则贼亡巢倾则卵覆也而正脉亦云七处皆非则妄情巳尽而世人计心之住处者不出于此至此则平日所恃以为心者杳无住处可跟究矣此七番中确定成处者唯四处而巳谓一内二外三根里及第六根尘之中是也以第四还在内第五乃无定处第七并处亦无矣又一四引众同计二三已意推度后三引教谬释不可不辩如有一人曾于七处居X住有人间月出没之地首曰月自水东出而水西没以居水国见之又云月自山顶出而山下没曾居山中见之又云自城头出而城中没乃居城中见之又或指月出没舟之左右楼之上下村之前后郭之东西皆常居而见之遂成固执于胸中而智者咸不许其说当知彼所指处未尝非月然月实不于此七处出没原其所指之谬虽处处见月惟未仰天一见耳如阿难所指七处不曰非心但未回光一照耳二斥妄非心一阿难自责请益尔时阿难在大众中倾渴翘伫钦闻示诲此当机因七处被斥意欲舍妄求真以故自责而请益也即从座起者以听法在座请益故起正明三业精诚六过自责也偏袒合掌身业恭敬意业白佛言下皆口业也六过者一因小恃憍怜二以多闻无证三故未得无漏四则不能伏邪五故溺于婬舍六由不知真际然此六中最所恨者未得无漏故结重于不知真际所诣意谓若得无漏自知真际所诣矣未得无漏者旧云尊者虽预僧数见思尚在不但未得四果无漏亦且未得初果无漏也以初果分证无漏得道共戒虽然未断欲爱亦非婬呪能转次前七处妄执皆是见惑所摄有谓阿难先证初果恐未必然当以第三卷末圆悟藏性之时方为迹同初果故至第四卷中佛言汝X今巳得须陀洹果是说颇当正同余意故前堕婬舍不用权释而直以实事释者亦此意也真际者真心实际也意谓遭魔摄溺婬舍者当是之时皆由未得无漏所以不知真心实际之处自何所而往也今欲诣往未知其路愿佛慈愍指示我等奢摩他路设或由此得达真际不惟自利亦且使诸阐提返邪归正隳弥戾车不亦善乎阐提云信不具或云焚烧善根即断善根众生也弥戾车此云乐垢秽亦云恶知见亦云恶中恶又云奴中奴以此等全不识佛法即边邪不正知见也由不正见即谤正法死堕边地永不得闻三宝之名隳即坏也作是下乃经家叙辞上言最小者斛饭之子得道夜生于诸弟中是最小故娇怜者正犹小儿娇而恃怜也倾渴者倾心仰慕犹渴之思饮也翘伫者如鸟张望似饥之待晡也钦即敬义谓敬闻指示而训诲也二如显发非心一光表破显诸相尔时世尊从其面门皆住本国合掌承听此佛放光以表破显之相也良以破妄实为显真故放光而表示之也面门者六根都聚之处又是向背之所从分于此放光良有以焉盖因当机背觉合尘用诸妄想是以七计成非而如来背尘合觉妙契真常故此六根皆是此正欲破六种攀缘妄识欲显六根现量真性故先从面门放种种光X以表种种之法也其光如百千日者表诸智将现也普界震动者表诸妄将破也十方皆现者表一根返元诸根解脱也诸界合一者表会科融大归一藏心也界中菩萨本国合掌者正显三科七大一切诸法皆是不动周圆本如来藏妙真如性也以一切众生皆具此光昧而不知妄为三科七大所局故于器世间不能超越但得内凝发光则科大诸法应念化成无上知觉见闻通隣合开成就矣故佛特放智光而表示之此所谓不言之教也六震者谓动起涌震吼击上三属形下三属声以表诸佛形声二益故此放光合土乃是破妄之形至下一咄征心即是破妄之声也二发明真妄二本佛告阿难一切众生而不自觉枉入诸趣此因当机请奢摩他路欲诣真际故示二本以指真心实际此正一经之纲领也一切众生者泛指迷真逐妄之流诸修行人别指执妄为真之士谓诸众生从无始来自迷心海逐无明流认用妄识起颠倒之惑执造种种之业因而致种种之苦果也业种自然者以惑乃发业润生二种无明故名业种由此自然而感生死之苦果也盖惑业苦三生必同如如恶义聚果生必三同一蒂也不唯凡愚即修行者设或不达心海之源根本正智亦不能成无上菩提而反流为凡外小乘者也故有舍X业果而求寂灭者唯依四谛十二因缘则别成声闻与缘觉也有迷自本真而求道心外者则成外道或修有漏戒善及四禅八定厌染欣净以取善果者谓之诸天或躭着欲境而恼害正修者谓之魔罗此云杀者谓是贼杀慧命戕害法身之者此皆不知真妄根本以妄为真盲修瞎炼犹如煑沙作饭纵经尘劫终不能得具云劫波此云长时然有拂石芥城人寿增减之异此明妄非真因不成真果亦若沙非馔本不成馔也此下正明二本不须别求则汝阿难一身立可得见盖生死根本者即第八识中根本无明也攀缘心者即前七转识相应妄想生灭心也以此妄心揽尘为体缘会即有缘散即无随境而生逐境而灭故云生灭即缘影是也菩提有三谓分证究竟真性也此为真性菩提即根本正智涅槃云圆寂谓真本圆妄本寂也然亦有三谓有余无余性净也此为性净涅槃即真如之理若以正智而契真理则理智一如不待修断本自现成故云元清净体此总指不变真如全体大用也识者第八识之妄分也精者第八识之真分也自本明而出谓之元明即居染位而未尝染污者也合云识精元明者总指真如随缘成第八识以本识能生见相二分见为能缘相为所缘故成妄心妄境以妄缘妄唯不能缘自己心海故言能生诸缘缘所遗者夫元清净体与生死X根本非有二体非定一体真如无始无明亦无始为真如具随缘不变二义无明具成事体空二义然真如随缘即为成事无明而无明体空即为不变真如盖真如即如来藏性但一念随缘为成事无明而无明中自有不变真如故曰真妄和合成第八识由第八识有见相二分见分即前七转识王所是也相分有亲有疎亲即五净色根疎即浮根色身及外六尘等相若第七识执我第六识随尘分别前五识领纳前境根境相偶以现行熏种子使第八识受熏持种即是用前七攀缘识心为自性也而第八识则是总报主为无始生死根本矣若根境不偶前五识不领受前五尘第六识不随法尘分别第七识不执我则现行渐灭种子渐消使第八识渐至湛不摇动复还真精元明渐尽根本无明转识成智即为无始菩提涅槃元清净体矣观此则不唯当机敌体真本是菩提果凡诸众生各各圆满莫不皆然祇为不肯反观自己耳故在六根门头虽终日放光动地特昧者不能觉所谓百姓日用而不知者此也由其不觉堕入凡愚诸天外道等趣是不当堕入而堕入之故云枉入枉者屈也此因当机请问真际所诣故就他一身指出二本然虽真妄双指重在真边一则令识本真故二则当机独问真际故于真本中最重识精元明一句若当缘会得第八识则真际菩提不X劳弹指而获矣即本经云一门超出者此也苟能了得识精元明则无一法不在其中包藏无一人不向此间流出如对法经云无如时来界一切法等依由此有诸趣及涅槃证得者是也然此识精元明设离六根门头亦无觅处故后诸佛证云生死涅槃同是六根更无他物者是矣即后文观河不变者识精也如第二月者识精也乃至见非是见六解一亡者皆此识精也盖此识精在眼而尚未杂色者即名见精在耳而尚未杂声者即名闻精乃随根立号亦无定名但于一根了此识精则余五亦然而去真性自不远矣故向后多寄见精以指真际者良有以也由诸下乃双结迷真认妄也三正斥妄识非心一征起直斥阿难汝今欲知奢摩他路佛言咄阿难此非汝心此正如来欲破妄识先征能见后斥非心以示奢摩他诣真际之路也此因当机不知真际所诣而请奢摩为诣真际之路故佛特示真妄二本以为两条大路且看当机如何荐取故有是征也然此欲知愿出者盖奢摩乃至静之理生死为极动之事欲知至静之理而求出极动之事者须明真妄可也此因上言二种根本将欲开示出生死乡入奢摩路故有欲知愿出之语耳即时下乃举拳验见也五轮指者以佛指端皆有千辐轮纹屈者握X而成拳也此中三番审验一则举拳语当机曰汝今见否当机答言见次则曰汝何所见当机则答见光明拳耀我心目又复问曰汝将谁见当机则更对曰我与大众同将眼见若是则辜负如来甚矣盖佛举拳以示正欲当机向眼角眉稍识取真见以为奢摩他出生死入涅槃之正路也正是如来金拳举处直下要识本明其如当机尘相未除仍前认贼为子然此三问在如来则一步一紧在当机则半步不移故此只得再征妄心而直破之也佛告下至耀汝心目此蹑前答而牒定也因复征之曰目在汝面我可见之今以何者为汝之心对我之拳设有证据何不将来举似老僧此正如来为当机婆心彻困处也犹达磨谓神光曰将心来与汝安其意似同若尊者稍能悟此不妨曰觅心了不可得则向后九卷半文及奢摩他路均可巳矣其如当机熟境难忘仍以七处推穷寻逐之能推者认为已心庶不知最初发心之思惟爱乐者即此心也至佛所判用诸妄想及用攀缘心为自性者亦此也故佛至此见其迷情深厚不能荐取只得奋踞地之威直与一喝勦绝窝臼故云咄此非汝心此正如来向伊命根不断处勐下一刀也虽然要知此喝殊非偶然必待因缘时至而后施之方为有益盖当机被佛处处斥非至此举拳相示三番四次深锥痛札方才吐出能推者三个X字耳设若在未推寻时尚不知何为所推之处何名能推之心而彼时纵与千喝万喝不惟无益是徒惑乱人心也故知此喝为金刚王宝劒非同拍盲禅侣之煳喝乱喝也正易所谓击蒙利用刑人用脱桎梏也然前七番破处是捣贼之巢穴今此一咄乃斩贼之首级耳二惊索示名阿难矍然避座合掌失汝元常故受轮转此一问一答以显能推者非真心也阿难被佛一喝即矍然惊愕离座合掌起立白佛此非我心当名何等可见一向惟知有此今说非心无怪骇然既当机欲索其名故佛直示之曰此心乃是现前所对六尘相上幻妄生起虗而不实妄而非真之妄想心也由此妄想惑乱真性岂可认此以为心乎因汝无始以至今日误认为心犹如认贼而为已子反弃真子而不寻觅所以遗失本来元有常住真心弃而不顾认用妄想故受生死如轮展转而不休息是以前云此想不真故有轮转者此也三示妄无体一阿难述怖求示阿难白佛言世尊我佛宠弟惟垂大悲开示未悟此因闻非心之斥故述惊怖而求示也所以阿难历叙生平而白佛言我乃佛之宠弟因有此心爱乐佛故是以出家则令我出家者此心也乃至供诸佛行一切善事者皆此心也纵令谤法退善行X恶者亦此心也是则作善作恶许多功能皆是此心若如此番斥为不是心者我岂无心之人乎设果无心则于土木而无异矣何谓除此觉知之外则更无别心之可得也云何如来说此为非心耶然闻此说我实惊怖且不惟我兼此大众之中虽有凡外权小之殊然皆以此为心今闻此说莫不生疑而怀惑矣惟愿世尊曲垂方便大慈大悲开示我等未能悟者二如来安慰显示一慰真许有尔时世尊开示阿难性一切心而自无体此许真心有体以慰其惊疑也佛见当机惊疑不定故先安慰而后开导也无生忍者谓证此理则于三界内外并不见有少法生亦不见有少法灭于一一法当体如如而忍可于心然此心此理即不生不灭之真因亦即一切事究竟坚固之理体也众生不能证入于此者皆由误认前尘虗妄相想故于此忍而不能入佛将欲破生灭以显寂灭故于师子宝座摩顶安慰而告之言如来寻常说万有诸法非别所生唯一真心之所现起即十法界中一切因果谓之正报世界微尘谓之依报莫不因此以成其体故诸世间凡所有者如山河大地万象森罗乃至极微细者如一草一叶一缕一结诘其根本原由咸有体性岂独细而有形者纵令大而无形之虗空亦有虗空之名豁达之貌以X此观之则世出世法情与无情若大若小凡有一物必具一体何况清净妙净明心乃为能现世出世法范围天地曲成万物性一切心者而反自无体乎言忍者以此妙理惟证乃知亦不能向人吐露故曰忍诘追问也本体无垢曰清净处染不染曰妙净湛寂虗灵曰明心物各有性者犹言物物一太极也世物从心现起者犹言统体一太极也斯约第八识现见相二分而成世间法也若依真心言之则心如明镜而十法界依正二报皆镜中影像耳举草叶缕结者以微小而况麤大也举虗空者以无形而况有形也而自无体者正反显之辞明所现之物尚各有体而能现之心岂反自无体乎此言真心决定有体也二示妄则无若汝执恡分别觉观其谁修证无生法忍此正示妄心无体也盖前世尊示真有体者是欲当机直下认取则千了百当其如担麻弃金半点不移以故有此执恡者谓坚执爱恡而不舍也分别者即前能推之心谓借缘托尘以立分别也觉观者即唯识云寻伺二心所也令心匇遽于意言境麤转名觉令心匇遽于意言境细转名观此二并用思慧一分为体故本经云觉观出思惟者此也智论亦云觉观虽在一心二相不具麤心麤念是名为觉细心分别是名为观譬如撞钟初声大X时名为觉后声细时名为观总而言之分别觉观皆依他假合如划水印空随手即灭了无真实之体所了知者以此六识之现行皆由六尘以引生则尘为能引而了知为所引故云所了知性此正六识现行也必为心者是决定认此分别了知必为自心也然此分别之心即应离诸一切色香味触以及声法诸尘种种事业之外除是毫无亏欠别有全性可也事业者谓尘是心所司事业在营业之初曰事事办之后名业上皆纵辞令其离尘自有也然此之妄亦非难辩如汝现今承听我法此则因我说法之音声而有汝之分别设离我声则无分别既是离声别无自性岂得谓之为真心乎盖法尘有二一第六意识逆缘前五尘谢落影子为生法尘二都不外缘唯是内守幽闲定境为灭法尘在小乘只知明等生境为六尘不知暗等灭境亦属六尘故佛示云汝虽纵能息灭六识一切现行分别攀缘不缘前五尘谢落影子而但内守幽闲定境以为极则庶不知此仍是过去生法尘中遗落下的灭尘影事也然此能守者制伏之心犹为内缘之影所守者禅定之境尚属灭尘之事均不名真况汝现前随尘攀缘者即欲认此以为真乎然我今者亦不勉强教汝所执之者定非真心但要汝肎于自己心隐微揣度仔细摩研看道毕竟是真耶妄耶离尘有体耶无体耶设若是X离尘实有体性即汝真心若是离尘原无体性则成影事何真之有且汝所执之心是因尘而有者则尘体性原非常住真不变灭若能生之尘既变灭时则所生之心亦同变灭犹之乎龟毛兔角徒有虗名而无实体者矣心既变灭则汝法身亦同断灭更使谁去修因而证无生法忍之果乎此中我非敕汝是恐当机到此茫然无措必至舍此别图故教他缓缓揣摩令其就路还家也二大知非即时阿难与诸大众默然自失此明会众知非而莫辩也自失者自无可据失所守也以闻息灭六识犹为尘影且而揣摩此心又似离尘无体故当时法会一众茫然而平日所恃为心者至此俱成乌有犹如贾人自失所宝况复理曲辞穷无从施辩只得杜口故云默然三结归其判佛告阿难世间一切虽得多闻不成圣果此结归前取心定判之公案也以前云一切众生生死相续皆由不知常住真心性净明体用诸妄想此想不真故有轮转自定判之后遂破诸妄而妄既破毕故仍结归此如来说法之始终也九次第定者四禅四空及灭受想谓之九定从一禅入一禅次第而修名为次第然前八定惟是有漏而后一定通漏无漏以从有顶处游观无漏能令染X末那相应之受想伏而不行故名灭受想定三果圣人能入此定亦名非学非无学定以其入定能伏第七识俱生我执故名非学以出定时非非想天一分微细我爱犹存故名非无学也由此非非想爱未断所以不得漏尽成阿罗汉是皆由于爱念不除所以凡外有分断生死权小有变易生死妄想者凡外即缘尘分别小乘犹非想之我爱大乘有所知之法爱正如当机爱佛相好之爱也不知此是业识相应根本无明所以误认此等以为真实纵有多闻徒增欲漏是以不能成圣果耳二显所遗真性一当机舍妄求真阿难闻巳重复悲泪发妙明心开我道眼此悔妄以求真也当机因闻入灭想定者心尚非真则寻常所用任运攀缘妄想识心不辩可知然前虽说此想不真尚未明指何为想心是以总恋今闻纵能灭除六处妄想攀缘识心内守幽闲还是分别缘影犹为灭尘事业则显然明白以故舍之而求真也悲泪者凡人悟之深者后皆有悲如悟妄而悲久苦或悟真而悲久失今则悟能推想心是妄故悲泪耳思惟者即寻常所打之妄想也惠者恩赐也将谓如来是我天伦必以三昧而见惠也岂知彼此不能相代正如父子上山各自努力不能替代且我本有常住真心迷失不知欲望如来恩赐是何异夫贫穷之子舍其富父逃往他X方转从外人而乞食者耶今日乃知说得一丈不如行得一尺虽有多闻若不明心见性真实修行与不闻者无有异也如人说食不可疗饥终无所益二障者烦恼及所知也烦恼障者即见思二惑见乃作意分别之惑即十结使思乃任运俱生之惑即贪嗔痴慢四结使乃前麤后细总属我执所起能障人天胜妙好事故名事障亦名烦恼障以烦恼即障持业释也所知障者有二一取境所知谓不达外境惟心而谓心外实有有所希取即分别法执二法爱所知于所修证不达性空而生爱着即俱生法执亦前麤后细总属法执能障法空之理故名理障然所知二字原不是障以障法空之理依彼所障之理以为名耳故曰所知不是障被障障所知是为能障所知之障依主释耳观此则知当机尊者未获初果可以明矣以见思未除尚为烦恼所障至所知障则全然未脱也寂者不动摇也常者无生灭也因佛开示觉得能推之心分别攀缘实无寂静起灭虗妄非能常住由此方求寂然常住之真心也当知此请比前不同前云溺于婬舍不知所诣是尚以妄识为心责已不知真处但惟求处而巳今云二障所缠不知寂常心性方始责已不知真心而求示之也穷露者即贫穷孤露而无所覆护也空有不覊曰妙体用朗然曰明智鑑无私决择分明为道眼三昧云正定然X此妙心道眼之请正悟从前心目为咎耳或问穷子喻与法华同乎答文则固似义实不同彼从事论此约理明彼以背佛为舍父此以迷真为舍父故不同耳二如来就妄显真一光表许说即时如来从胸卍字性净明心得清净眼此佛先以光相显示而后许说也前来放光表破妄之相今此放光表显真之相也卍字者表无漏性德梵云阿悉底迦此云有乐谓有此相者必受安乐然按华严音义卍字本非是字因武周长寿二年则天权制此字安于天枢以佛胸前有纹如此名吉祥海云相此相为吉祥万德之所集成因目为万光从此出表根本正智也百千色者表体含万德用徧河沙也十方周徧者表圆照法界也灌诸佛顶者表上齐诸佛也旋至大众者表下等众生也正显此光生佛同具情与无情共一体也幢乃摧邪辅正之物即表破妄显真也获妙微密性净明心以妙字贯下犹云获妙微密性妙净明心盖性即体而心即用也然体用皆言妙者乃三德秘藏不纵不横超出权小故也于真心之体曰微密者谓十地见之如隔罗縠故曰微唯佛与佛乃能究尽故曰密于真性之用曰净明者谓本净本明也烦恼不能染故本净惑障不能蔽故本明即妙明心也清净眼者对境不杂称理而观故名X清净此因当机求寂常心性而佛许以妙微密性求妙明心而许以妙净明心求开道眼而许以得清净眼可谓请许相应啐啄同时逗机之教矣二正显即真一就妄示真一带妄显真一指见是心一将拳验见阿难汝先答我见光明拳屈握示人故有拳相此蹑前拳相以验当机之迷悟也世尊既为建大法幢欲令开发真心道眼伹不知彼见解何如故此将个空拳连发三问以验之也一问汝先答我见光明拳此拳光明因何所有二问云何成拳三问汝将谁见而当机一则对曰光明因清净所生二曰我实眼见三曰屈指示人故有拳相然清净生者即前非欲爱所生也既曰眼则仍是肉眼非清净道眼矣则尊者病根宛然犹在故下不得不十番显示使即妄而明真也阎浮檀此云胜金须弥南面有此檀树果汁入水沙石成金此金一粒置常金中悉皆失色佛之身色如之赩赤燄也又传此金方寸置暗夜室中照曜如昼佛身赤𦦨不但如金亦如其光能破暗也二就拳例见佛告阿难如来今日例如来拳事义相类此就拳以例见也世尊见当机仍然认眼为见只得复就拳头作箇比例而告当机如来今日且不与汝谈玄说妙但将现前实事言之以告于汝然X言不尽意喻以明之言有智开悟者以无智之人纵喻难明故举智者因喻开悟譬如我拳若无我手不成我拳是拳全倚于手矣若无汝眼不成汝见是见全倚于眼矣以汝眼根之见例我手上之拳其理其义为均平否当机至此只解顺水推船不知看风使樯遂而顺口答言唯然世尊既无我眼不成我见犹之既无佛手不成佛拳以我之眼例佛之拳其事其义正相类也似则也似岂知寂常心性例为断灭知见可不惜哉三引例辩谬佛告阿难汝言相类又则灯观何关汝事此引拳见不齐以辩其谬例也故蹑上云汝言相类是义不然此总斥引例为谬也盖无手人拳毕竟灭矣彼无眼者惟是无眼非见性全无也汝设不信但试于途就盲人而问之汝何所见彼诸盲人必答汝言我今眼前唯见黑暗更无他瞩以是义观彼因无眼所以前尘自暗见前尘者未暗则盲人之见亦未曾亏欠也此佛就人赤肉团上指出一只金刚眼睛正谓无明窟里有箇大光明藏而能灵光独耀迥脱根尘者此也岂同妄心离尘无体者乎向下正辩其谬当机因闻前尘自暗见何亏损不达其义遂反难云诸盲眼前一无所见唯黑暗耳云何亦名为见耶故佛告之曰诸盲无眼唯覩黑暗与有眼人处于暗室此二黑相为有X别乎为无别乎当机则曰如是世尊此暗中人与彼羣盲二黑较量无以异也故佛辩之曰当知设若无眼之人止能见黑忽然眼中得光还见前尘种种物色而名为眼能见者彼暗中人在黑暗中忽得灯光而见种种物色者亦应名灯为能见矣若灯有能见之用则灯即是能见之见自不名之为灯又则灯能自观何关汝之事乎正显若眼有能见之用则眼即是能见之性不应复名眼矣此正辩其迷谬也四结显唯心是故当知灯能显色如是见性是心非眼此明见唯是心也是故当知灯乃增上之缘止能显色不能见色其见色者是眼而非灯也则应例知眼为增上缘伹能显色不能见色如是见色之性是心而非眼也当机向来误以为二者世尊今日合而为一所谓离之则俱伤合之则全美矣问见性与心有何差别答此中见性即阿赖耶识见分以在眼名见故即指见性是心也由阿难一向执见是眼不知是心故反其所执曰是心非眼是心二字与前非心眼对正谓前汝能推者非心今汝能见者是心既知能见者是心即知能见者非眼此则向来心知眼见之执一言了当矣可谓一滴水墨两处成龙也二显见不动一叙众望示X阿难虽复得闻是言合掌清心伫佛悲诲此叙众望示者乃结前以起后也盖上四句结前下四句起后是言者即是心非眼之言也口巳默然者盖有所以一者向来止知有眼方为有见无眼则为无见今验盲人覩暗始知无眼有见且此见与眼殊不相干二者向来但知见明方可成见见暗不得成见今例有眼在暗同于无眼之暗始知见暗之时诚亦是见三者向来但知见惟是眼不名为心今观有眼得灯无眼得眼皆但显色始知见乃是心可知见性离彼肉眼别有自体诚异能推之心离尘无体矣所以向默默之中研究而细味也未开悟者虽知是心而尚有疑未能大开大悟也何则谓我之所求因前缘心不寂不常非妙非明故别求常住妙明之心今佛示我此见为心虽知即心不识此心可有妙明寂常之义乎此正结前之义也犹冀者言此心之义尚未了然犹望如来慈悲更为宣示以故一心清净俟佛慈悲再施教诲此起后之义也二辩定客尘一问尔时世尊舒兜罗绵因何开悟今成圣果此佛问客尘者欲令先悟以导之也当机前陈二障所缠请示心眼佛故放光满盘託出乃至向伊眼根指出见性谓之真心阿难大众尚未了然世尊只得放松拳头将计就计令伊向阵那处去讨X下落故云舒兜罗开轮指而诲大众者正是放开一线令于客尘中识主空耳鹿园地名乃古国王养鹿之园即世尊初转法轮处也阿若多此云解即佛为憍陈如所印之名也五比丘者一阿湿婆此云马胜二䟦提此云小贤三拘利即摩诃男四憍陈如此云火器五十力迦叶此云饮光前三父族后二母族以佛初出家时父王遣其侍卫及佛先在雪山苦行之时三人畏苦行者即舍去后受牧女乳糜之供二人乐苦行者复舍去共向鹿园别修异道佛成道五七后方往度之三转四谛十二法轮陈那最初得解故名阿若多等五比丘也菩提取大乘之果罗汉取小乘之果是佛初转法轮之意当时所说客尘之喻乃喻集谛反显主空乃喻灭谛耳今但取能比之喻不取所喻之法此中客尘但喻身境及缘身境之心主空俱喻见性也二答时憍陈那起立白佛以摇动者名为尘义此陈那述自悟解以答世尊也腊长年高名曰长老佛转法轮五人之中陈那先悟佛问解否答言巳解故于大众之中最先独得解名也因悟见思二惑如客如尘证得无为生空涅槃湛然不动如主及空由是得成圣果此上标其所悟下文方述所解有二一解客即世尊下至名为客义二解尘X即又如下至名为尘义旅亭即止客舍也俶即整义谓整治行装也遑即暇义谓行色忽忽不暇安住也攸犹所也谓主人则无所往也盖主客正喻生灭不生灭俱止五蕴蘧庐也此行客喻生灭心宿食喻见思惑以见惑易断见道即断故如行客一餐便去思惑难断修道方除故如宿客寝息方去俶装前途喻毕故趋新出趣入趣无往主人喻常住不动不生灭性新霁者雨过初晴也清阳者清晨之朝阳也隙即孔缝也空中尘相者即映日飞扬微细浮埃也此以尘喻尘沙无明言其幽隐微细故如入隙之尘然此客尘之喻有通有别通则烦恼所知二障分别俱生二惑随境生灭非真常性皆为客义以其染污妙明浊乱性空均为尘义别则客喻分别之麤尘喻俱生之细分别犹旅亭之客去之犹易俱生如幽隙之尘拂之实难此由当机求示寂常故借客尘发明主空令识寂然常住之心也三印佛言如是此印可也以客尘之体生灭烦扰主人及空寂然不动其义如是诚为不谬盖佛之意止欲陈那发明客尘主空生灭动静诱引当机闻而生信识得眼中见性常住寂然身境动摇而巳今此分析正合佛心故印可曰如是X三正显不动一对外境以显不动即时如来于大众中谁为无住佛言如是此以佛手为外境以显见性之不动也因上陈那自述客尘主空则动静明矣如来要令当机即生灭客尘荐取不动主空故于众中以手开合辩问之曰汝今何见当机直对之曰我见如来轮掌在众一开一合世尊即追之曰汝言见手开合为是我手有开合耶为复汝见有开合耶当机对言佛之宝手自开自合非我见性有开有合如来至此见当机似悟非悟故极力提拔曰汝看动者是谁而静者又是谁如此等语正要尊者直下承当了得客处即主尘处即空即动即静即妄即真柰何尊者只向拳头巴掌上作活计以致心境打成两橛客主堕在二边殊为可惜唯言佛手动而不住而我见性尚无有静何得有动不过佛手动而无住谁谓我之见性为住与无住耶此正当机悟见性为住而不动矣须知当机此见性二字在世尊口角边荐得动静二字向陈那脚根下检来虽然未得大彻大悟较之从前认浮根为能见以暗相为不见又稍窥一斑矣故佛许之曰如是百宝者贵重之称轮掌者佛之手足中心各有千辐轮相盖世尊三度以手示人者各有所表初番握拳表欲破妄明真次则舒手以显真非是妄此番或开或合正表真妄分明将显真妄互融也所谓理之X难知圣人必示之以相者此也二就内根以显不动如来于是从轮掌中谁为摇动佛言如是此以当机头为内根以辩见性之不动也因上对外境而辩动静恐有内外之分以故如来从掌飞光于其左右令伊顾盻即就内根而问之曰汝头今日因何摇动尊者对言我见宝光来其左右故左右观头自动耳当机才说头自摇动则早巳谬矣若头能自动与眼能自见有何异乎且死人亦有头在可能动否然世尊亦不理会暂松一着但追之曰汝盻佛光左右头动为汝头动耶为汝见动耶当机即对之云我头自动而我之见尚且无动何得有止不过头自动摇谁谓我之见性为动摇与不动摇乎盖上文境动见静而人易辩此在一身说头自动而见不动人实难辩而我如来因其所言亦当故印之曰如是盖世尊令陈如述客尘二字是欲当机识取客尘不外主空则能事毕矣孰知到此但解客尘与主空有动静之殊不知光摇头动皆自心动所以辜负瞿昙不少三贵明知故认妄动于是如来普告大众轮回是中自取流转此责当机明知不动故认妄动复有众生者此隐指阿难等也既以摇动者名之为尘宜知尘不离空既以不住者名之为客当知客处有主汝等大X众但观阿难头自摇动见无所动便可就客而识主矣且又汝等但观于我手自开合见无舒卷理宜即尘而见空焉云何汝等至于今日既以行动者知为客身何不认取常住之主既以摇动者知为尘境仍还迷失寂然之空总之不达一心所以在此根境法中从生之始洎死之终念念执此生灭妄想认以为心而反遗失不生不灭常住真性岂非冠履倒置颠倒行事而何哉由其性心失真自必认物为巳所以妄认四大为自身相六尘缘影为自心相以故当机性之失真则认浮根为能见心之失真反执能推为自心是皆认物为巳之明证也是中者即此妄身妄境二者之中也自取者以此轮回流转非天造地设亦非人与皆自取之怪得阿谁大佛顶首楞严经宝镜疏卷第一楞严经宝镜疏X卍XXX大佛顶首楞严经宝镜疏卷第二大清钦赐云南法界寺讲经广陵沙门溥畹述三显见不灭一请问一众作念请尔时阿难及诸大众与不生灭二发明性此叙大众迷悟之情意欲求佛发明二性也泰然X者因前闻佛斥能推非心身则避座心则矍然复闻离尘无体口虽默然心巳自失是则若身若心俱不泰然也今得闻佛辩示客尘以明主空且知见性无动即是妙明真心复蒙两番印可则惊疑稍息故得身心泰然念无始等领前破妄之益追悔昔非也今日开悟等领上显真之益庆幸今是也本心即本有真心分别影事即前能推之心正明一向迷真认妄也开悟者即悟向之能推为影事今之见性为真心此明真妄分明心目开朗而了悟矣盖前认妄如失乳之儿慧命将绝今获见性如遇慈母慧命可生何幸如之是以合掌礼佛而谢之也然此一礼不惟谢前亦且请后愿闻身心者由前佛言云何汝今以动为身以动为境念念生灭遗失真性颠倒行事故有斯请意谓云何为心之真云何为身之妄何者是虗何者是实请向现在目前敌体指出何为生灭何不生灭以此真妄二者之性恳求慈悲细细发明盖妄即虗即生灭真即实即不生灭也二王出辞问时波斯匿王起立白佛诸有漏者咸皆愿闻此王自陈断见邪疑以问不生不灭之正理也以王昔事外道曾怀断见今因当机获闻主空常寂见性不动是以有疑请佛为决未承佛诲者乃指未见佛未闻法时也以佛出世时有外道六师于X五印土大小诸国各以邪法化诸王臣故智论云王舍城中有富楼那等六师自言我是一切智人与佛为对迦旃延云剪发姓也名迦罗鸠䭾云牛领即六师之第五也其人谓杀害一切若无惭愧不堕地狱犹如虗空不受尘水有惭愧者即堕地狱一切众生悉是自在天之所作自在天嗔众生苦恼自在天喜众生安乐毗罗胝云不作母名也自名删奢夜云正胜即六师之第三也其人谓诸众生王者所造自在如地净秽等载三大亦然等洗等烧等吹如秋杌树春则还生以还生故斩杌何罪此间命终还生此间苦乐受报不由业现由于过去现在无因未来无果此二人皆以断灭为宗良以不解阿赖耶识去后来先为生死根本转此成智即涅槃元体而反邪计此身断灭即为涅槃可不谬哉且涅言不生槃言不灭是不生不灭名为涅槃而彼邪计妄谓死后断灭无复苦乐亦无见闻等性名为寂静涅槃且复拨无三世因果非邪见而何正如此方所计魂昇于天魄降于地皆此类也岂知有死而不死者乎意谓我虽得遇如来今者犹有狐疑未审世尊如何为我发明指挥令其亲证了知此生灭身心中有不生不灭之地位耶倘得了然不惟邪计可消而真心亦可明矣不生灭地者即常住真心也以此真常之理非惟我独愿闻即今有漏大众莫不皆愿闻也狐乃X疑兽凡人多疑者似之二说示一说身有变迁一略说变灭佛告大王汝身现在当从灭尽佛言如是此佛欲示生灭中有不生灭故先审其生灭也意谓汝言此身死后断灭我且不问死后但问现在汝此肉身是同金刚不朽耶还是毕竟变坏耶答云我今此身终归变灭佛更审云汝身现在尚未曾灭云何即知终从变灭耶答云此无常身虽然未灭然我观其念生念灭迁谢不停才新又新相续不住此行阴迁流如火之成灰渐消渐殒由此殒亡而无止息以是义故决知此身是为无常定当灭尽而后巳也此因现前不住而知当来必灭何必待死而后知哉佛言如是者以王述无常念念迁谢其理必然故印之曰诚如诚是二广辩变灭大王汝今生龄巳从衰老故知我身终从变灭此辩老少形容变灭渐次也自大王下至充盛之时皆辩老少形容从佛言下至终从变灭乃辩其变灭之渐次也故佛问言汝今有生之龄固巳衰且老矣其容颜相貌何如童子之时乎王即对云我昔为孩提孺子之时肌肤腠理滋润鲜泽及至长成精完神足所以气充血满而今龄巳頺矣迫于衰耄其形容则枯藁矣其颜色则憔悴矣其精则消耗矣其神则昏昧矣以至鸡皮鹤发行步龙X钟景逼桑榆逮将不久如何乃以气充血满壮盛之时而见比耶此辩少壮老三时形容之不同也下辩变灭渐次佛则问言汝之形容应非一旦顿朽自必由渐而至王言世间变化密密推移我诚不觉但见日往月来寒暑迭迁渐至此耳何故人生光景有延有促今且以十年而论如我二十之时虽曰年少然颜貌巳老十岁之时及至三十又衰于二十之时乃至于今六十有二观五十时宛然强壮岂非十年一变耶而我见此密移者虽壮色日去名之曰殂老相日催目之为落然以其间迁流变易且限十年而论者是特举粗略而言耳若复令我微细思惟推穷其变宁独十二年之一纪二十四年之二纪实惟一年一变岂惟年变亦兼一月一化何止月化兼又一日一迁若更沉其思虑审谛观察则此一念中具九十剎那而剎那剎那念念之间皆在迁流未甞停住故知我身终变灭也始生曰孩稍长曰孺皮表名肤纹理名腠二十三十曰长成七十曰衰老八十九十曰耄今六十二将近衰老故名为迫逮及也言死期将及也纪者乃十二年以今六十有二返观五十是为一纪故约纪而减之剎那者最短之时以一念具九十剎那利刃透九十纸为一念故一念具九十剎那也此明身有变迁也二明性无生灭一征定许说X佛告大王汝见变化我今示汝不生灭性此征定生灭中有不生灭以许说也佛见匿王历叙生灭工夫细密可以示不生灭性故问之曰汝既知剎那身中生灭不停终归灭尽能知剎那身中有不灭者耶王闻其语不觉悚然故合掌对曰我实不知斯正王所久昧者也设早知此岂受外道之惑哉佛言汝既不知我今于中指示汝之不生灭性前王请不生灭地兹佛许不生灭性正请许相应也二彰不灭一彰所见不变大王汝年几时见恒河水年六十二亦无有异此就恒河之水以彰见性之不变也佛先牒匿王之语而后审其三岁所见恒河之水与十三所见恒河之水云何王言如三岁时宛然无异乃至于今年六十二亦无有异即此可知时序虽更而所见不异盖不异即不变也耆婆此云长命印土风容皆事长命天神凡子生三岁即谒彼庙谢求巳得而更祈长寿也二明能见不灭佛言汝今自伤发白面皱都言此身死后全灭此即能见之性以示不生灭也故牒之曰汝今自伤发白面皱定比童子之时异则汝观河之见有老少否王言不也佛遂示曰汝面虽皱而此中观河之见精性未曾皱皱者变而不皱者则不变所X以变者受灭而不变者元无生灭既无生灭云何复于汝之生灭身中同受汝之生死耶既在现前尚不受其生灭而言死后同受断灭岂不谬哉况犹引末伽黎等都言此身死后全灭名为涅槃则谬之甚矣末伽黎云不见道字也拘賖黎其母名也其人谓众生罪垢无因无缘即六师之第二皆以断灭为宗者也此章因王向身中观察故成断灭佛从见上发明故无生灭正谓不离花下路引入洞中天此则不惟除王断灭之疑亦酬当机二发明性之请矣三领悟王闻是言信知身后踊跃欢喜得未曾有此但就王而结益也以前迷断灭而腾疑今悟趣生而欢喜是言者即上观河不变身灭不灭之言也舍生趣生者以舍前阴而复生后阴也得未曾有者以昔未得见性将谓断灭今得见性方知不灭则今日之所得乃昔日之未曾有也四显见不失一疑问阿难即从座起礼佛合掌愿兴慈悲洗我尘垢此当机因闻上文彼不变者元无生灭故致疑而请问也故言若此见闻必不生灭此正起疑之端也然上惟举见此复添闻者是显举一则该四性六精也意谓见闻等性若是生灭可名遗失既此见闻必不生灭便是寂常即与诸佛等无差别云X何世尊惟名我等遗失真性颠倒行事而诸佛何不亦名遗失颠倒耶伹我二障所缠如染尘垢愿佛兴慈为一洗之岂知佛说遗失真性伹因颠倒而说遗失非比断灭之遗失也二说示一以臂倒无失为喻即时如来垂金色臂诸世间人一倍瞻视此即臂之正倒以喻不失也以佛生一体原无遗失但因颠倒为异耳然心中颠倒无有形色人固难知故佛出像而示之俾人易见而易解也故以千辐轮手垂而下指问阿难言汝见我手为正为倒当机曾遭辣手故不敢自决且不能无言遂嫁祸于人曰世间众生以此为倒复推干净曰而我不知谁正谁倒世尊就语而追之云若世间人以此为倒又将以何为正耶当机至是被如来一语钩处不能脱去只得答曰若如来以手上指于空则名为正世尊将错就错即竖臂而告曰若此则颠上倒下惟一臂也故上指则名为正何曾增上一丝下指则名为倒何曾减去一毫纵然颠之倒之但是一手无非首尾相换不过将上竖之首而换为下垂之尾耳此明虽有颠倒而臂未常失若此首尾颠倒之相皆汝与世人一类仰瞻而俯视也显而易见极其明白者何故推云世间众生以此为倒而我不知谁正谁倒耶倍犹类也切也母陀罗此云印即结印手也以佛手举措反覆上下X偃仰如莲花开如授受状制伏魔外无非是印故曰印手二以心倒无失合喻一举法直合则知汝身与诸如来汝等之身号性颠倒此直举生佛二身之法以合一手正倒之喻也此承上言手既如此则知汝身佛身亦可以比类而发明矣如来之身名正徧知者譬如手虽无增但上指于空则首是首尾是尾举世皆以为正也汝等之身号性颠倒者譬如手虽无减但垂臂下指则首作尾尾作首举世皆以为倒也此但直尔法合未出所以颠倒之相故下文且令谛观也二令观颠倒随汝谛观汝身佛身不知身心颠倒所在此令观颠倒者以手之颠倒人所易知性之颠倒人固难解所以敕其谛观欲令恍然而自悟也故曰任汝谛审观察以汝之肉身比于佛之金身则汝身称为颠倒者既有颠倒之名必有颠倒之实从何实处而有此等名号唿之为颠倒耶然阿难大众被此一问大似泥塑木雕呆呆然不知颠倒所在也良由不达诸法唯心之故耳若知诸法唯心则若身若心无非妙明心中所现之物则知身心颠倒所在矣是以前斥遗失真性者良在兹焉随者任也名字犹詺目也瞪直视貌瞢昏闷不了目不明也瞬亦作眴目动也言不瞬者乃睛定而X不动也三通示正倒一引昔教明正佛兴慈悲哀愍阿难真精妙心中所现物此引常说之教以明正徧之义也海潮音者以明应机而发时至而言犹如大海之潮信不失其时也又其音圆徧犹如海潮普徧圆满也此因当机不达现前一念不杂声色见闻之性即是真心体週法界量等虗空而妄认四大蕞尔之身六尘缘影之心以为自巳则无异弃大海而认浮沤也故佛愍其颠倒哀彼愚蒙不待请问兴无缘慈而直告之曰我常说言色心等法唯心所现即汝所谓四大之身汝所谓见闻之心皆此现前一念不杂声色见闻真心所现之物耳以吾人现前一念见闻之性离名绝相故曰妙洞彻虗灵故曰明体无伪妄故曰真性无染杂故曰精统此四义不可思议故曰妙心也色即十一色法心即八识心王诸缘即生心四缘生色二缘心所使即五十一心所法诸所缘即二十四种不相应及六种无为乃至世出世间染净依正一切诸法也此上诸法即唯识五位徧摄一切然皆真心之所现起如镜中物像不离于镜无体可得问六种无为前五可说无体至真如无为名假体实何言无体亦如镜中物像耶答本经乃圆实大教以彼所说真如是对妄而立既因对待还成妄法故下经云言妄显诸真X妄真同二妄无为无起灭不实如空花者此也又问前说见性即黎耶体巳为能现今准此说则黎耶又为所现则唯心之外另有真心耶答前七诸法但为所现真心独为能现以黎耶通于能所对纯真之心则降为所现对前七诸法则陞为能现然此于真原非二体故云非一非异而成阿赖耶识者良由是焉故如来悟得此心则首是首尾是尾如手上指虽无所增举世皆以为正此如来之身所以为正徧知也二责认妄成倒云何汝等遗失本妙咸是妙明真心中物此责遗真认妄也意谓汝等云何遗失自巳妙心妙性反于本无迷悟之中而妄认其迷情耶故温陵云本妙者本来自妙不假修为也然心之与性体用异称心则从妙起明圆融照了本不流动如镜之光故曰圆妙明心此用之妙也性则即明而妙凝然湛寂无物堪伦如镜之体故曰宝明妙性此体妙也而此心此性全体大用原是汝自家本具如何遗失却于悟中而认其迷乎盖诸法所生唯心所现是本来之悟也不达本悟自心而反于中妄认四大为身缘影为心此即当机以动摇为身境以能推为自心是皆于本悟心中妄认迷情正所谓认物为巳岂非悟中之迷乎然此悟迷若对正倒释则了然矣以本无迷悟之心如手本无X正倒而说迷悟者因众生之分正倒也所以悟此心则名正故诸佛为正徧知迷此心则名倒故众生为性颠倒而正倒惟在一手之上犹迷悟只在一心之中今则向本悟心中而认迷情故曰认悟中之迷也故下以身心发明为悟中迷之所以夫此妙明心性本无迷悟身心之相皆由性明心体最初不觉忽起妄明将此本无迷悟真心实相第一义空晦昧而成无知无觉之顽空所谓痴爱发生生发徧迷故有空性此因迷性明故而成无明故云晦昧即无明也由此无明变起顽空故云为空即经云迷妄有虗空也依所现之空与能现之无明二法相合故曰空晦暗中然此暗中即无明结滞之中而变起四大山河世界依报外色故曰结喑为色即经云想澄成国土也因四大色相杂妄想心变起众生五体六根正报内色故曰想相为身盖想即妄心相即妄色色心和合五蕴备矣即经云知觉乃众生也此即身之所以自悟中而认迷也既然内有根身外有器界则妄想缘心于中积聚遂而内缘影事则摇荡而不休外缘实色则奔逸而不巳世人不知原是无明展转麤动之相而复认此内摇外逸昏迷扰攘者而以此相即为自巳真实心性此即心之所以自悟中而认迷也既一迷此则将昏扰扰者以为自心则决定不改谓言我心在色身之内矣依肉团而居焉殊不X知此内而色身妄心外及山河大地皆是我妙明心中所现之物像耳故前云汝身汝心皆是真心中所现物者是也此因遗失徧周法界广大之心而反认蕞尔身中生灭之心岂非悟中认迷自成颠倒者哉三喻虽倒不失譬如澄清百千大海如来说为可怜愍者此喻虽然颠倒犹手之下垂以明性不失也盖百千大海喻真心即现前一念不杂色声见闻等性非徧而徧者一浮沤体喻当机所执缘尘分别见闻等性非局而局者遗真认妄如弃海认沤执妄为真如执一沤目为全潮且认沤遗海巳是迷倒况执一沤以为穷尽海量目为大瀛小渤全海之潮岂非迷倒之中更加一倍之迷倒人乎正明首尾颠倒之义如我垂手向下虽无所减而举世皆以为倒故汝等之身所以为性颠倒也且汝言不知身心颠倒所在斯即汝之身心颠倒所在也且汝等本无遗失但因颠倒而称遗失如来说为可怜愍者此也以真遗失则不足怜愍今由颠倒恒如遗失故深为可怜而可愍者也五显见无还一疑请阿难承佛悲救深诲拔我疑根归无上道此述疑以请问也悲救深诲者意谓一向颠倒沦溺今承悲救一向遗失妙心今承深诲感佛深慈X故致垂泣以谢然尚有疑故复叉手而言我虽承佛如是妙音悟得妙明心性即是自巳本来圆满包十虗而徧法界亦不生而不灭本无遗失乃常住不变之心地也但我等一向遗失此心妄认能缘为心故名我等为性颠倒宜矣然而今日现闻法音现悟真心皆用缘心则此缘心是允所瞻依而仰赖者也世尊虽不欲我认而斥为非心若是别种缘心或可弃舍至如悟佛法音承听领纳方正倚用岂可一旦遽舍之乎由得其用故不得不认也世尊要我所认者圆满妙心虽则广大现今不得其用徒然获此故犹未敢认取为本元心地也以认此则当弃彼今既不忍弃彼故亦未敢认此何谓若弃缘法之心却后将何承领佛法纵不惜其缘心而独不重于佛法乎所以踌躇莫定取舍末由愿佛为我拔除疑根令得归于无上道也圆音有三不可思议一者殊方异类咸同本音二者大小浅深随解皆益三者有缘隔远皆同目前拔我疑根者是谓缘心之疑深根固蒂自不能除愿仗佛力为我拔之可见当机多闻习气深厚难除此正缘心真心两持不决方摇未稳之际直待三卷末各各自知心徧十方获本妙心常住心地始肎撒手承当耳二开示一破缘心有还一总标法喻佛告阿难汝等尚以无所了故汝亦如是X此总喻执教亡心也因彼前云而我悟佛现说法音现以缘心允所瞻仰故知当机珍重法音将谓至理在是不知封文迷理则失教意故佛立喻以晓之意谓我费许多唇舌只为除此缘心以契真性谁知至今汝等尚以能缘之心而听我所说之法耶既以能缘妄心听我所说圆妙心法则此心法亦成所缘之妄境矣非能得其法性真理也以教诠真理理是众生之心岂可执教而亡心哉殊不知说法者如指月人耳听法者乃看月人也此以指喻佛之声教月喻总法人心若谓因我声教发明自心此是因指看月闻教观心而不顾其指者若徒执语言文字被声尘所转此是以指为月不解反观自心而亡失其月轮者岂惟亡月亦亡其指正喻岂惟不达自心亦且不知教意何以故以所标指为明月故此喻缘他声教为自巳心自他不分故岂惟亡指亦复不识明之与暗即岂惟不知教意亦且不知教理教体以体乃文句名声属尘故暗理即吾人真心故明何以故下征明以指体暗而月性明设执指为月则明暗二性不能了别以喻教属声尘不能觉照如指心本灵知具有觉照如月若执教亡心是以无照之尘认为有照之心则有照无照二相混杂俱不能辨岂不愚哉今汝认法音为所缘境而起能缘之心则迷失法性何异于观指为月以指当月不辩明暗之人X乎故合之曰亦如是也二别示可还一略明无性若以分别我说法音云何离声无分别性此明缘心非常住之性也上遣所缘之境此遣能缘之心意谓若以能分别法音者为汝真心则此心自应离所分别之法音有能分别之自性可也夫无性则如客暂止便去终不常住有性则如主都无所去犹掌亭人故客有去来而主人常住心之真妄亦如是也汝若以能分别法音谓是真心则此心应离声尘而自性常住云何离我说法之声无汝分别之性耶二广示有还斯则岂惟声分别心各有所还云何为主此广示有还者以明真正主人则无所还如物本是巳有则无可还也故承上云岂惟闻法缘心离我声尘无能分别心性即汝分别我容离我颜色相好亦无能分别之心性如是不伹因尘起灭之见闻缘心非汝真性乃至嗅尝觉知之心离彼分别香味触法之尘亦且都无真心性也至此则能分别心所分别境一概寂然故云都无乃至内守幽闲非色非空之境此但伏前六识现行分别不行如江湖之水望之似平其实奔流不巳也此正第七识缘第八识离外五尘故云非色执内为我故云非空故拘舍离等计此为神我迷昧不知立X为冥初主谛此尚非真况现行缘尘炽然分别者乎故智论云外道通力至八万劫八万劫外冥然不知谓为冥初从此觉知初立故名主谛亦云世性谓世间众生由冥初而有此性即世间本性也亦曰自然谓自然而有无所从故所以从冥生觉亦名为大即中阴识也从觉生我心即神我也从我心生五微从微生五大从大生十一根以神我为主居中常住不坏不败摄受诸法凡二十四谛即是我所皆依神我名为主谛能所合论成二十五谛离诸法缘者以此冥谛即灭法尘神我即能缘妄心言能缘神我离所缘法尘亦无分别自性也由此言之分别声者还之于声分别色者还之于色乃至分别冥谛者还之于冥谛汝若认此分别以为心性者则巳各有所还矣云何是汝不还之主乎拘舍离即末伽黎异称也二显见性无还一求示无还阿难言若我心性各有所还惟垂哀愍为我宣说此因闻有还而求示无还也还者如借来之物必要还人若是自巳家里物则无处可还所以当机谓若我能缘心性各有所还而如来所说妙明元心云何谓之为无还耶愿赐哀愍而为我说若无垢谒善权清问云此事人人有分箇箇圆成是否清曰然公曰为甚么无箇入处清于袖中出数珠示之曰此是谁底公俛首无对清复袖之曰若是X汝底即拈取去才涉思惟便不是汝底公悚然故知才有分别即有可还也二正示无还一明见性即真佛告阿难且汝见我如第二月非是月影此欲示无还先明是性即真也因当机闻分别有还遂求妙心无还故佛示之曰无还者即在有还之处不必离波而觅水也且汝现前汝见我时一念未生绝无分别不杂于色者这种见性即是真精而此光明本来元有但此见精体受妄熏精分六处未能旋六亡一湛入合湛故但称见精明元而不称妙精明心是知其体巳具精明惟欠于妙耳虽然非即妙精明心正如第二月脇之月揑目所成虽与真月无二但多一揑非若水中月影与真月有天渊之隔也良由妙明心性广大无方圆满无相卒难指定故托见精方便指明若从见精悟入而全体大用即在兹矣故月有三一天上净月二揑目出月三水中影月今以第一月喻妙明心性第二月喻见精明元第三月喻缘尘分别是则未得第一月者当亟认第二月犹之未得妙精明心者当亟认见精明元也然此二月虽非净月设离净月必无二月可得见精虽非妙心设离妙心必无见精可得以见从心起全体即心但当由见精而入真心不可执见精而当真性以去见中之妄即是真心如除眼上之揑即是真月固不可X分而为二亦不得混而为一也二示可还非真汝应谛听今当示汝一切所有不出斯类此欲示无还之见先标可还之相也故诫之曰汝应谛听今当示汝无还之地意谓非可还之相莫显无还之见故先明可还也阿难汝还见此大讲堂乎洞开之时旭日东昇则见明相中夜黑月晦瞑之时则见暗相户牖之隙则见通相墻宇之间则见壅相分别此等之处则见缘相顽虗而豁达者即是空相郁𡋯而昏扰者乃为尘相澄霁而歛氛者为清净相然此八相亦有能所之辩而分别妄见自属能缘余之七种不出明暗色空俱系眼家之境自属所缘而能所之相各自有因相假因成则同变化汝咸看此诸变化相吾今各还本所因处云何本因如本因何物而来者亦还随何物而去也然此诸变化相各有来因今将明相还本日轮暗相还本黑月通相还本户牖壅相还本墻宇能缘之见还本分别顽虗之相还本太空郁𡋯之相还本微尘清明之相还本澄霁则知世间一切所有之相不出斯类皆妄非真离尘无体俱属可还者也三显无还乃真汝见八种见精明性不汝还者非汝而谁此正显见性无还乃为真主人也意谓汝见八种X尘相面对尘不杂之见精明性于此八相之中必当欲于何相而俱还耶何以故若于明相俱还则无明时暗相现前复将谁见耶然虽明暗等相种种差别变化不停而汝之见精一时俱见足知诸相于汝见精之中自生自灭自相变化而汝之见精昭然不昧凝然不变宁同分别妄见与明暗色空而俱还耶若能所诸相俱可还者自然非汝真性汝当捐舍既是汝之见精不可还于诸相便是自巳真主人矣设云非汝且道又是谁耶此处独指见精无还者盖见精不离真性故兼明性而举之向后至同别二种妄见下方遣此见精独显真性如除第二月以见净月也三结责自沦则知汝心本玅明净是故如来名可怜愍此责迷见精而认缘心也意谓若能知此见精则知汝之真心不待修为而本妙不待揩磨而本明不待洗涤而本净也但由汝执能缘妄心自迷自闷丧失本有枉受轮回故于生来死去二者之中长被攀缘妄想漂流沉溺永无出期皆其自取是故如来今说汝等名为可怜而可愍者矣六显见非物一当机伸问阿难言我虽识此见性无还云何得知是我真性此伸问呈疑而请决也意谓上承佛示虽知此见不与诸相俱还然常与明暗色空水陆等物混杂X无分今于诸物之中云何辩别得知此见即是我之真性耶二如来正显一标定能所一明能见性佛告阿难吾今问汝众生洞视不过分寸此明能见五种现量之性也正述当机虽未曾得无漏禅定清净天眼然承仗佛力巳见初禅得无遮障阻碍也阿那律云不灭昔因施供受福不灭又云无贫常受天福故是佛从弟昼眠被诃因而废寝遂致失明后修乐见照明金刚三昧故获半头天眼所以答严净梵王云吾见此释迦牟尼佛土三千大千世界如观掌中菴摩勒果今言阎浮者以大千皆有阎浮举别显总也故华严云一切阎浮提皆言佛在中者是矣菴摩勒果形似梹榔食之除风冷此云难分别以桃柰相疑生熟难分也彼土风俗寻尝手执此果即取为喻诸菩萨等见百千界者以初地见百界二地见千界乃至十地见无量不可说佛剎微尘数界十方如来无所不瞩者以佛具五眼穷尽法界若至众生虽洞然而视亦不过分寸而巳所谓隔纸膜则不见外物隔皮肤则不见五脏矣然云五种现量性者以见初禅此有学人慧眼现量之性也见阎浮乃无学人天眼现量之性也见百千则菩萨法眼现量之性也见微尘土是如来佛眼现量之性也见分寸即众生肉眼现量之性也由此五眼不同是故五X量亦异然皆八识现量见性所瞩以见精缘现量境不生分别处即是真性此因当机前问云何得知是我真性此现量见性即汝真性也然此五种宽至法界狭至分寸其量虽殊而能见之性则无异也二明所见物阿难且吾与汝观四天王无非前尘分别留碍此独约当机现量所见之物也意谓余之四见姑置勿论但且就汝现量见性而试言之至如吾与汝观四大天王所住宫殿止在须弥山腰然而上齐日月下至大地于其中间周徧眺覧如有情之物则有水居者陆处者空行者此指一切物类所在之处也而无情之相则有晦瞑而昏暗者晴霁而清明者此言朝暮晴阴之相也然此种种情与无情殊形异象无非前尘分别之物皆是眼家所对遮留障碍之境乃汝见所缘者也二就中拣择汝应于此分别自他谁是我体谁为物象此令当机就上能所见中而拣择其自性也故言汝应于此上来我说能见所见仔细分别辩其自他盖自即见性他即物象也然令当机自择者正谓把手牵人行不得惟人自肎乃方前故言今吾将汝将谓将就谁即谁何意谓今日吾且不与汝道破就要令汝自家具眼于此能见所见二者之X中细细拣择看何者是我阿难见性自体而为能见者也何者是他外物形象而为所见者也如此辩别历历分明自然得知汝之性矣此因前问云何得知是我真性故佛令其自拣自择但能择得我之见性自然得知我真性矣三物见分明一正明物不是见阿难极汝见源从日月宫草芥人畜咸物非汝此因上令当机自拣自择而不能辩别故佛于此向下共以四番展转发明也此则正明物象非见性也极穷也见源即见性也意谓尽汝眼力穷汝见精从日月宫而观此最上物象是物也而非汝又至七金山周围徧览谛视而观此最下物象虽有种种光明然亦物也而非汝不唯最高最下而远者即渐渐附近更观中间云之腾鸟之飞风之动尘之起以至树木也山川也草芥也人畜也此居中附近之物相则皆是物而非汝之见性也所谓谁是物相者此是矣梵语弥楼此云光明即七金山也以金色光明故此山环列须弥山外分峙七海之间皆以纯金为体一名持双二名持轴三名担木四名善见五名马耳六名象鼻七名鱼嘴此中光明最多故言种种也二正明见不是物阿难是诸近远诸有物性此精妙明诚汝见性此正明见性非物也以上指诸物皆非见性则其X见性自应择出然彼不解故复示曰阿难今汝所见是诸在近在远若大若小诸有物象千态万状列在眼前而汝见性照了无遗虽其物有种种不同然而皆一见精所瞩不相杂乱当知虽则物类自有差别非汝见性有所差别即此见精而不混杂于物者是汝妙净明心故知此心诚不离汝眼中见性云何汝还于诸物中不能拣择耶所谓谁是我体者此是矣此正酧其云何得知是我真性之问也三反辩见不是物若见是物则汝亦可自然非物云何非汝此反明见性非物也承上云岂独物不是见见亦不是物意谓若汝见是物则我见亦是物然汝亦可以能见吾之见矣恐彼谬计云与我同观四天王宫及一切物象之时世尊之见即在一切物中我岂不得而见耶故牒之曰若谓汝我同见物时名为见吾之见者则我收视返观不见物时汝何不併我不见之见而亦见之乎而即指其定在于何处耶若我收视返观不见物时汝既不能见吾不见之处则吾见物之时汝又岂能见吾见物之见哉恐复谬计我不见时即是见佛不见之见故牒破云若以汝不见时即是见吾不见之见若尔则是汝自不见之处然则非彼如来不见之见相也岂可以汝妄心揣度所谓不见之处即是如来X不见之见相哉若汝实不见佛不见之地则此见性自然而非有相之物矣云何不是汝之自性见耶四反辩物不是见又则汝今见物之时见性周徧非汝而谁此反明物象非见性也承上云汝之见性若是物者则物亦汝之见矣而汝今见物之时汝既见物物若有见亦应见汝则是有情之见体与无情之物象纷然杂乱不可辩矣且汝见与我见亦成可见矣若然则不知谁汝谁我谁能谁所谁为正报谁为依报谁为我体谁为物象则汝与我併诸世间一概莫辩混杂难分而不成安立矣有是理哉今汝见物见我之时若一定是汝之见而非我之见是汝我分明现成安立则情与无情自他依正物象我体判然不混即知见性离诸物象纵汝现前观四天王宫以至草芥人物皆汝自巳见性周徧总不属物亦不属我岂非汝之见性而更属谁乎诸世间指情与无情也梵语柰耶此云法式亦云安立以诸经论说世谛为安立谛然安立者谓伹凡诸法各有一定而不可混所安之位次所立之彊界也四责疑自性云何自疑汝之真性性汝不真取我求实此责当机自疑其性也云何下正责辞也意谓汝X何不自信而反自疑耶盖此真性汝固有之性本在汝而不以为真反取我言以求其实然犹问言云何得知是我真性岂不谬哉七显见无碍一当机因尘疑碍阿难白佛言世尊若此见性愿垂弘慈为我敷演此显见性无碍当机因闻上来见性周徧一语遂疑其为有碍也故兴疑而伸问云若此见性本来周徧必我真性不杂于物者则应随处不变矣今我与佛观天王宝殿或居日月二宫俯观一四天下则此见周国徧满娑婆国界何其大也及至退归精舍祗见此园更入清心之户堂则此见精虽仰瞻俯视但惟檐庑而巳又何小也世尊若此见性之体本来周徧一娑婆者则大固不应更小何以今在室中惟满一室大小之不定如此耶为此见性自缩其大而为小耶为是墻宇所隔夹断而不能续耶或缩或断义必在兹我今不知斯义所在故愿垂慈为我敷扬而宣说也胜藏者以天王宫殿众宝所聚故言胜藏日宫乃火摩尼宝所成大五十一由旬月宫水摩尼宝所成大四十九由旬其间皆有宫殿台池天人充满日宫虽火摩尼成然亦清凉同月但光胜下注成热耳阿难随佛时或居之娑婆云堪忍亦云能忍汉言忍界亦名忍土以诸众生忍受三毒及诸烦恼故名为忍又云索诃此名杂会以六道四生圣凡混杂故也具X云僧伽蓝摩此云众园以僧伽是能住之众蓝摩即所住之园故西域唿寺为僧伽蓝摩也二如来显性无碍一正明无碍佛告阿难一切世间义性如是云何为在此明大小皆前尘留碍非见性之有舒缩大小也意谓如汝所问于诸世间或见一界之大或见一室之小如墻宇夹断之内外此上诸所事相业用各属眼前尘境不应说言见有舒缩断续也盖汝之见性譬如虗空一切尘相譬如器皿尘相有大小内外而见性无舒缩断续其犹器有方圆而空无定相也汝今不知见性与尘相但观空器则可知矣设有方器于此其中惟见方空耳我且问汝此方器中方空是定方耶不定方耶若定方者易以圆器空应不圆既因器圆而空亦圆是不定方矣若不定者则在方器中应无方空既因器方而空亦方是又定方矣须知定与不定俱不在空总由器在则然耳汝言不知斯义所在夫此见性大小舒缩之义其定与不定之性亦若虗空之如是也此正见性无在而无所不在也云何汝今胶柱鼓瑟而必求其一定之死在耶二转释无碍阿难若复欲令入无方圆宁无续迹是义不然此展转解释见性无碍也故曰阿难若复欲令空性入无方圆者但除器之方圆而空体本无方圆X之相不应说言除器后更除虗空方相之所在也意谓欲令见性入无大小者惟除前尘而见性本无大小耳不应说言除前尘后更除见性之所在也至如汝问入室之时缩见成小则于仰观日时亦可舒齐日边若墻宇能夹见令断则穿窦时亦可引见令续今观日既不能挽之令舒入室岂能缩之令小穿窦既无续迹可得而墻宇岂能夹之令断哉故知是义必不然矣入无之入犹达解也窦孔穴也挽引也齐等也日面犹日边也三通结碍与不碍一切众生从无始来徧能含受十方国土此通明众生之碍与如来不碍之所以也一切众生者总该世出世间凡外权小以凡外认物为巳权小迷巳为物故成碍也夫物本不能碍见本不可碍然凡外权小毕竟成碍者非物碍也良由无始迷失自巳如来藏心转为藏识而现见相二分为色心等物故凡夫外道不知色心等物乃真心之泡影执为实有认以为巳此所谓认物为巳也即权乘小圣亦不知藏识细微以为诸法心外实有不达万法唯心即迷自巳而为物矣既失物我一体如来藏心则不惟不能转物归心而且心为物转所以逐境迁移动被所碍由是于前尘之上观大观小计缩计舒全无自由之分矣是知物本是心迷之为物则碍于心犹氷本是水结之成氷X则碍于水皆自迷而自碍之也以故为物所转即名为生所谓自心取自心非幻成幻法也若能转物即同佛者乃转见相二分色心之物也以此二分如蜗牛二角出则成双入则一体今伹不随世间分别则见分斯泯见分既泯则离一切身心执取既离执取则相分自转所谓湛入合湛归识边际故得识精圆明转而成智则为如来藏心故能即同如来所谓不取无非幻非幻尚不生幻法云何立也盖迷时身则蕞尔弥封滞殻心则昏扰逐境偏局所以被转而成碍也今悟时则万物一体圆而不偏达物惟心则明而不昧以故若身若心悉得圆明此因转物而成无碍也故知心境寂灭即是不动道场依正互融所以毛含国土然一毛乃正报之最小者十方为依报之最大者盖毛含十方者是以小摄大即摄事归理乃会万物为自巳是自他不隔于毛端也十方在毛者是以大入小即事得理融乃以心融万法是千差摄入而无碍也故被转时则观大被大局观小被小局认色心为色心转见依正为依正转今转物时则一多无碍小大相容色心不二依正互融至此则理事一如以故身即是心心外无身故言身心圆明一毫不动即是成道之场通为一大光明藏矣又何舒缩大小之有哉此正生佛迷悟碍与不碍之要关也X八显见惟真一疑问阿难白佛言世尊若此见精惟垂大慈开发未悟此领上义以生疑难也因闻佛说此精妙明诚汝见性又闻见性周徧非汝而谁意谓若现前周徧万物者是我见精而此见精必然是我妙精明性若然则今此妙性现在我之眼前是则离我身矣此正疑周徧之见精必是我之真性则我真性反在身外然则身外见性既然是我而身内之心应不是我此又复是何等物耶且而现今身内之心实能分别彼之见性而彼身外周徧之见性曾别无分别能分辩我身以是而观则能分别者似在我身而非彼徧一切之见性也设若以周徧一切物者实为我心是令我之身今为彼所见矣彼既能见则是彼之周徧见性实实是我而身且又非我矣然彼见性既在身外又能见我自身即同物能见我而物能见我佛前巳斥其谬今何不为谬乎展转推穷实所未喻故愿垂慈更启廸也殊不知佛所示者乃无能无所之见性当机所执是有能有所之心境正错会不少耳二决答一双遣二途一正遣是见佛告阿难今汝所言佛言如是如是此显离物无见以遣是见也文中破义虽多惟其在前是彼谬根故惟破一前字则诸疑涣然矣意谓汝今所言见在汝前是诚谬说妄诞不经其所X立义非真实之理也若此见精实在汝前汝实见其相状者既有相状决有方所既有方所自非不可指示既可指示何不指陈而示我耶且今与汝坐祇陀林徧观林渠以至草树纤毫大小虽殊但有形者咸可目观手指以示于人若其见精必在汝前亦应以手确定其相实指其处于诸物象显然无异而指陈示我何者是见耶阿难当知现前有形者莫非是物而无形者即是虗空除此之外别无可指若空是见精既巳成见精又指何者为空乎若物是见精既巳成见精又指何者为物乎然此举空与物则万象备矣汝可加一番微细工夫就此万象披之使开剥之令落剖而析之取出见精明元净妙见元以此见元本来不染于物不杂于物故言净本来不即万象不离万象故云妙且要超然物外不得被盖囊藏指而示之举陈似我亦若诸物象状分明显然无惑可也当机答曰我今承佛确指披剥之命于此万象之中着实剖析一番近自讲堂远至恒河上从日月下及祇园凡可目观而手指者尽皆是物无此见精者也正如佛说菩萨尚不能即万象而剖出见精使离于物迥露自性则菩萨且犹不能而况我初学者乎是则在前之义诚非实矣故佛许可之曰如是如是此许其无一物而是见也然世尊之问正在不即而当机之答却在不离此则师资问答之妙也X披谓披开剥即剥落析乃辩析也师子者表无畏也以师子威摄百兽而佛则威震羣邪也二转遣非见佛复告阿难如汝所言佛言如是如是此显离见无物以遣非见也以上文明无一物是见则见性固无在前之义矣此中明不惟若是即无一物非见而见性又岂有在前之义哉佛恐当机祇知见性离一切相而不知见性即一切法也故此先述彼言以牒定其意犹言若据汝言是万象之中毕竟无是见矣今复告汝至如汝与如来坐祗陀林不妨更观林苑乃至种种差殊之象若必然无有见精明元可以承受汝之指者岂是一切物象果然皆非汝之见乎汝且又向万象之中一一发明亦应指出此诸物象之中何者非汝见耶当机对言我实徧观万象不知是万象之中何者非我之见也何以故万象虽多今举一二类而可知若谓树非我见我又云何见树若言树即我见则树既巳成见矣复又云何犹名为树耶如是徧历万象指点将来以至虗空若谓空非我见我又云何见空若言空即我见则空既巳成见矣复又云何还名为空耶我又思惟此万象中微细发明无有一物而非见也故佛亦许之曰如是如是此许其无一物而非见也然世尊之问正在离即而当机之答却在离非此亦师资问答之妙也X三因众俯慰于是大众非无学者汝谛思惟无忝哀慕此因两皆印许而众心茫然故佛慈安慰也良由初心权小不达根身器界均为自心之劳相而执为心外实有以故辩是辩非今闻佛示无是无非之妙性转觉反无着落殊不知是非里去了还来是非里荐取故闻两番印许则茫然而不知无是见无非见之二义矣以始将谓是见而又非是见终将谓非见而又非非见是则前推而莫寻其始后度而莫测其终亦难恠彼诚可惶而诚可悚也以其是非莫辩丧其所守意谓若是若非决于一定则可株守今则无是无非二俱印许曾无一定所以令人惊惶恐悚而失所守也故佛知其惊魂不定疑虑多端变犹精神之慌惚慴即惊惧而不安即生怜愍之心而安慰之曰诸善男子勿用惊疑我乃无上法王凡所说者皆是真实之语称我所证真如实理而说非赚误之诳虗伪之妄亦非末伽黎辈託言有不死天一生不乱答人者当生彼天立为四种矫乱谕议所谓有即是无无即是有亦有即是亦无亦无不是亦有皆持两可终无决定以惑乱人心者也今无是见无非见乃是决定双遣二俱不立岂同彼矫乱不定者哉伹汝等心麤虑浅不谛思惟若肎谛思当有下落必不辜负汝等哀慕之心也盖如来说法妙辩难思若前X用一咄使当机矍然此用双许令一众茫然以妄须顿破故一刀两段而扫之真难直说故委曲擒纵以明之此中真实语者即称理之实语一定不谬也如所如者谓如我所证真如而说也无忝即不辜负也二正明一真一文殊启请是时文殊师利法王子于其中问无是非是此因大众茫然莫能请问以故文殊愍众而代为启请也是以三业虔诚而请之曰世尊上来佛虽为众发明精见色空二种之中本无是见非见二义然而观此大众不惟不悟而且有疑意谓若此色空等象若果是我之见者应于万象之中自有可指而受我所指今何不能指耶若此色空等象果非我之见者应于万象之中一无所见今何又能见耶是故不知无是见无非见二义之所归着故有惊疑而怖畏矣然此大众纵虽有漏非若往昔阿含方等善根轻尠不堪受法之时惟愿如来大慈再为发明此诸物象与此见精本来原是何等物件且而见精在此万象之中既无是见又无非见者是何义耶二如来慈示一明真心绝待一正说佛告文殊及诸大众云何于中有是非是此酧上问正显真心绝待以明无是无非之故也佛告文殊者因前代问故此告之以徧及大众也X十方如来乃极果之人大菩萨者此指八地巳上能舍藏识而得如幻三昧之者自住者正拣权小之定思惟觉观有出有入不能常自住也三摩地即首楞严之正定今言自住者是以自觉圣智而常住于正定也所谓那伽常在定无有不定时非同权小有出入之定也见即见分见缘即相分乃为见之所缘也想即相应妄心相即前尘妄境统而论之不出二分凡佛菩萨住此定者则能转第八识成大圆镜智是赖耶之名亦不可得何况所现之见相二分既见相尚不可得又何况由见相而生之妄心妄境耶以故犹如空中之华皆本无所有也向下正酧其问意谓汝先问我物象见精元是何物云何无是非是故示之曰此见及缘元是菩提妙净明体云何于中有是非是盖此见相二分均依八识同是一体若有二体方可于中说是见非见今既一体何可以分是分非耶且此识体元是自性菩提不待修为而本来自妙不用洗涤而本来自净不暇揩磨而本来自明故妙即法身净即解脱明即般若所谓即一而三即三而一不即不离非纵非横绝诸对待远离能所乃三德之秘藏一真之法界也云何于中得有是见及非见耶当知显见至此正是如来罄其所有连舟而赠之矣二例明X文殊吾今问汝如汝文殊中间自无是月非月此假文殊为比例以明一真法界本无是非二相也故问之曰如汝文殊但只一体是个真文殊还许此文殊外更添一箇文殊唤他作是文殊得么还许此文殊内减却一箇文殊唤伊作非文殊得么无即非也文殊是大智人所以一拨便转故云即我一箇是真文殊此外不得更添一箇是文殊何以故若更添一箇是文殊者则我便成两箇文殊然我今日既有一箇真文殊在又不得唤作无文殊盖于本体而更有方可说是并本体而全无方可说非今本一体于中焉有是非二相此正比例除却一箇真体外添一箇万象是见不得减一箇万象非见亦不得以真如体中不剩一法不欠一法圆同太虗无欠无余故也佛言既知真文殊上本无是非则此妙明之见精于空尘之万象亦复如是盖此见于物本是非色非心之妙理不生不灭之元明乃菩提涅槃之根本清净圆满之真心也由其最初不觉而起一念迷为业识转成见相二分相分所摄则有根身器界色空万象见分所摄则有嗅甞觉知见闻等性良以色空闻见此之二分依真而起如第二月既如二月则知本无岂可以第二月上妄起卜度以生是非曰谁为是月谁为非月哉所以说是说非皆由未见真月故也文殊但能见得一月为真自不于中妄生是非X之见矣此中第二月与前不同前唯喻见此则兼喻见相也二结迷悟差殊是以汝今观见与尘故能令汝出指非指此结归迷悟有殊者以迷则是非生起悟则超出是非之外也此中汝字是结归当机非目文殊也故言是以汝等今日不悟妙明真心所以观此见精于诸尘相在此二分之中种种发明说是道非分内分外以内为根身外为器界中为识心若此之类皆名虗妄浮想殊非真实以故不能出是见与非见也正如揑目见第二月而妄生卜度终不出于是月非月之妄论也设能由是而一念纯真坐断两头中间不立则尽法界唯是我精而不杂真而不妄之妙觉明性则当体便是一真法界而见相二分俱属空华故能令汝超出于是非之外而岂复于万象之中谓何者是见而可指何者非见而不可指者耶亦如知一月真则妄计全消是非自泯矣此二指字应上文指是见指非见之二指字也以迷一真法界则指是指非设悟此理则超出是非之外故能出是见之指而复出非见之指也可见迷悟真妄惟在一念若一念妄动而迷则心境纷然是非锋起若一念纯真而悟则妙觉湛然离名绝待迥出思议又何容是非二见于其间哉X九显见超情一超外道情一疑问阿难白佛言世尊诚如法王获真实心妙觉明性此言超情者以自然因缘皆属外道权小计执妄情今此见性迥不属此故言超情觉缘即见性也以此见性见明见暗见塞见空皆能觉照徧缘一切故目之为觉缘也当机因佛发明精见色空元是菩提妙精明体方得领悟见性常住周徧之旨然复起疑将谓滥彼邪宗有违正法故白佛言诚如诸法之王所说觉缘若果然周徧果然常住果然其性是不生不灭者若尔则与先梵志金头外道所立二十五谛中冥性常住及投灰等诸苦行者计有神我徧满十方今佛所说觉缘徧十方界者而与彼所计冥谛神我徧满十方有何异乎且世尊昔日亦曾于楞伽山为大慧等广辩内教与外道所以不同之义以彼外道等则常说自然而然本自天然如云谁开河海堆山岳谁削荆棘画禽兽世无一物能生者是故诸法皆自然斯则拨无因果不立修证故佛广说因缘以破之以我内教所说之理非彼外道所执之境界也我今观此觉缘见性亦成自然何则以本有不遗故曰非生究竟不坏故曰非灭一真法界故远离虗妄非色非心故远离颠倒所以千差之内处处现成万象之中头头独露若以是义推之似非昔说因缘之旨且类彼外道所执之自然矣未审世尊云何分X别开示我等令知如来所说与彼外道所计确有不同之处方才不入羣邪设或不然一涉邪途又成虗妄则辜负从前之圣训矣所以怀疑不决者正为欲得真实心性及微妙觉明之全体大用也因缘者因谓因生种子缘谓助发资缘如百糓等物须以根种为因水土为缘方能生芽发干以至开花结实也盖佛昔对权小凡夫多谈因缘以破外计之自然也先梵志者梵志云净裔谓是梵天苗裔先者古人也即娑毗迦罗据金七十论谓此外道从空而生自然四德造十万偈为六师之元祖故称先梵志也投灰等者等乎躶形拔发鞭缠棘剌牛狗等戒五热炙身也以娑毗迦罗甞修乳鸠之行此一切苦行外道皆其遗种也真我者即外道所执之我相然有三种一大小二微细三广大也楞伽云不可往与彼之与犹类也自然者即所谓本自天然彼计内外诸法本末无因无修无证为彼不知赖耶识中俱含染净种子所以发业润生为舍生受生之根本反妄计身中自有真我常生各趣徧满十方而此性不灭岂非谬乎获犹得也二决答佛告阿难我今如是见性断灭云何见明此决破自然以答其问也故先唿当机而责之曰我今如是上来种种分别开示破妄识显真见费X却若干唇舌用尽许多方便无非以真实之道而告于汝岂知汝犹不悟仍然迷惑谓为外道之自然耶且凡言自然者必须自体本然常住不变可说自然若不常住随缘迁变则非自然矣设汝阿难必以周徧不动性非生灭之觉缘为自然者若尔汝须自先甄别明白看此觉缘果有一箇常住不变之体否设有则方可说为自然且汝观此妙明之见即汝所谓能觉能缘也明暗色空即汝所谓所觉所缘也然此觉性于四缘中欲以何缘为自然之体乎若以明缘为此觉性自然之体是以见明相时为本自天然之体而一定不移则此觉性只可见明相及至暗来则此见性巳同明去不合更见于暗相矣若复以空缘为此觉性自然之体是以见空相时为本自天然之体一定不移则此觉性只可见空相及至塞处无空则此见性巳同空相断灭不合更见其塞处矣如是上之空明等相乃至下之暗明二相此中略去塞缘故云乃至超略之也意谓乃至以暗为缘为此觉性自然之体者是以见暗相为本自天然之体一定不移则此觉性只可见暗相及至明来则此见性巳同暗去自应断灭不合更见明相云何又见其明相耶以是而观汝之觉性明来见明暗来见暗随空是空因塞见塞则知汝之见性随缘显现云何惑为外道之自然谬谓其常住周徧耶问内教之说X常住周徧外宗亦云冥性常住神我周徧何以异乎答内之与外奚啻天渊盖佛说常住真心周徧法界者乃明真如不变而妙能随缘是以不变为常住随缘为周徧正明一心之全体大用也外道妄计自然以为冥性常住神我周徧者是以冥谛神我为能生而万物皆所生也则能生为常住周徧而所生非常住周徧是子不肖父因果皆非况佛所说诸法唯心彼且于非色非空之境谬谓至极之理以为万法元始立为冥谛神我各有体性殊不知冥谛乃自心半分灭尘神我乃自心制伏妄识原本一心均无自体彼方昧之谓冥谛为能生因物为所生神我为能受用余为所受用物我能所各有自体是不达一心而心外有冥性之道以故名其为外道也然彼谓常住者乃是无常中妄计常住皆其识心周徧计度非有实义故不同佛说之常住周徧也二超内教情一转计阿难言必此妙见性非自然是义云何合因缘性此转舍自然而计因缘也意谓既非自然必属因缘且因缘乃内教之正法非外道自然之邪执也故言我今开发悟明此之见性乃是因缘所生之法矣然亦有疑何则因缘生法不能常住不变今谓此见及缘元是菩提妙净明体不动周圆而义似类于自然而不合于因缘生法之性故我此心X尚犹未明疑而不决必须咨决询问于佛然此见性云何方得合乎因缘所生之性耶二推破佛言汝言因缘吾复问汝缘明缘暗同于空塞此推因之与缘而并破之也盖上文以真如随缘破其自然此中以真如不变破其因缘夫因谓亲因缘谓助缘也故佛告言汝言此见是因缘生者吾又复要审问汝矣如汝今日因见明暗空塞始得有此见性而现于前者然此见性为复因明而有耶因暗而有耶因空而有耶因塞而有耶阿难若以明为生见之种子而有其见者是以明为能生见性之因及其暗来明即灭矣既因明有还因明灭如毛依皮生皮既不存则毛无所附此则见性自应断灭不合见暗如何又见其暗耶因暗亦然乃至空塞同于明暗例此可知今既明暗空塞俱能见之则此见性非仗明暗等法以为生因可以知矣复次阿难汝此见性又复于明暗空塞中缘何而有见耶为缘明有耶缘暗有耶缘空有耶缘塞有耶阿难若以空为生见之助缘而有其见者是以空为能生见性之缘及至塞处空则灭矣既缘空有应随空灭如火缘薪发薪既烧尽则火亦随灭而此见性自应断灭不合见塞如何又见其塞耶缘塞亦然乃至明暗同于空塞亦可例知今既明暗等相一一见之则此见性非假明暗等X法以为生缘亦可明矣所以见明又能见暗见空又能见塞者此正真如不变之体以故不从因生不随缘有也三超内外情当知如是精觉妙明虗空云何随汝执捉此正显觉缘之性双超内外之情迥出是非之境以明觉性不变随缘随缘不变也故外道执自然不解随缘之妙用权小执因缘不知不变之本体是以有内外之分也盖此不变随缘随缘不变乃如来一代时教说法之纲宗入理之要论也故此结示之曰应当了知此精觉妙明之性本来体用一如具有随缘不变之妙所以精体不变故云非因非缘以妙用随缘故云亦非自然用既随缘则非不因缘体既不变则非不自然以此精觉妙明之体如太虗空本无非于不非原无是于非是若依心真如门则离一切相是以非则一切皆非设依心生灭门则即一切法以故是则一切皆是盖前明因缘自然属有句此明非因缘非自然属无句非不因缘非不自然属亦有亦无句无非不非无是非是属非有非无句然此有无四句是非四句凡世出世间圣凡染净一切诸法乃至一尘皆有四句若是则有无量四句到得这里俱用不着故直扫之曰离一切相此正拂迹入玄之的旨然恐离相沉空只得从死拨活故转拂之云即一切X法此又回途入妙之微言故知此经乃离四句绝百非直指人心见性成佛之秘典也正所谓拟之即错动念即乖杰出思议之表迥超情计之途云何汝等于此妙觉性中措心作意乃以世间所谓因缘自然对待戏论一切名相而得分别此精觉妙明之体耶即如以手撮摩虗空不唯无益祇徒自劳之耳虗空云何随汝执捉虗空既不可措手而妙明安可措心乎此中非不自然上应补非不因缘句其义始完智者请详诸世间者即相宗所谓学者世间非学者世间也以自然乃外道所宗即非学者世间戏论因缘乃权小所宗即学者世间戏论也故宗镜云因缘自然皆是世间言论有无真俗悉是分别识心若不真见其事欲以意解情求如持兔角弓架龟毛箭以无手人拟射须弥山徒役狂劳终无是处此之谓也十显见离见一引教致问阿难白佛言世尊因心因眼是义云何此引昔教致有今疑而兴问也意谓妙觉明性不属外道之自然则可若谓非因缘则似乎不可且而世尊云何常与比丘宣说见性具四种缘所谓因空因明因心因眼耶以目前不空不明则不能有见无心无眼亦不能见所以必因此等方能成见是因缘之义皎然明白今言见性全不因此岂今是而昔非耶抑今昔义同而我未达耶此中当X机所引乃是眼识如来所显乃是见性故大乘眼识九缘方生而小乘法中麤具四缘缺一不可然皆眼识得生之缘也此心亦指小乘六识以不达七八故心法惟一也殊不知世尊今乃托见精以显见性令由见性以证妙觉明性而反认见性为眼识何异目彩凤为山鸡视和璞为顽石可不愚哉然法相宗中惟说眼识四缘生识初未曾说四缘生妙觉明性良以妙觉明性非生因之所生故也今认妙觉明性从因缘生可谓误之甚矣九缘者一空二根三明四境五作意六种子七分别八染净九根本加等无间则成十矣二对理辩明一明昔说是权佛言阿难我说世间诸因缘相非第一义此明昔教乃是一时之权非可比于今说也故佛告阿难言盖我昔日谈四缘生识者无非一时权宜诱引小乘正为外道妄计自然故借因缘以破之所谓以楔出楔用毒攻毒非同今日所说第一修证了义之教如何以昔之眼识而滥今之见性乎二辩今说非缘阿难吾复问汝诸世间人二俱名见云何不见此辩今说非同昔说之因缘也故云阿难吾复问汝即如世人各各自说我能看见是因何物而云见耶复因何物而又云不见耶阿难答曰世人因X日月灯光见诸色相故名能见复因无日月灯光不见众色故名不见此则见与不见皆属因缘是以当机执见性从因缘生矣故世尊蹑其语而诘破之曰阿难若此见性无此三种光明名不见者亦应不合见暗如何又见暗耶若谓虽不见明必能见暗者斯则但是无日月灯明云何可说为无见耶阿难若谓在黑暗之时不见光明之相名不见者则今在明白之时不见黑暗之相亦应还名为不见也如是则见暗时无明相见明时无暗相是见明见暗俱名不见矣有是理乎然此二相势不并立于中见性未曾暂时不有若复知此明来暗谢暗至明消自是明暗二相彼自相陵相夺非汝见性于明暗中暂有暂无也如是则知在明在暗俱名能见云何于无明时便谓之为不见耶不即无也当知世人认见在眼不达是心故惟许明见不许暗见殊不知暗中之见原不用眼不假空明及分别心也是则显一暗中之见则四缘俱破矣此与初卷盲人睹暗见性虽同然破有异前显见性是心但破眼根能见今显见性非明乃破因缘能见也三正显离见一正显是故阿难汝今当知因缘自然及和合相此正显真见犹离于见精也此中离缘之见即是见精以前一往所显如云是心不动不灭不失无X还非物无碍唯真八章所显皆此精也故前云此见虽非妙精明体如第二月今显离见之见即前所谓妙精明体而复遣此见精者正除第二月而显净月也故承上云既知见明见暗俱得名见由是义故汝今当知既见明之时此之见精非是因明所有则见暗之时此之见精自非因暗所有是见空之时此之见精定非因空所有而见塞之时此之见精亦非因塞所有然此见精既不因明暗空塞所有则不属因缘明矣故结定云四义成就谓即此明暗空塞四义推之足以成就见精不假因缘离尘而自有也此则结上明见精离尘不属因缘矣盖明暗塞空均为相分见闻等精俱属见分本于自证体中妄起见相二分今欲显自证本体势必遣此设存此二终晦本体如于一月妄见二月若存二月未免是非今除二月唯一净月则是非泯矣故下复遣见精以显真见而告之曰汝虽巳知见精离缘然复应知真见之性犹离于见精也故言见见等盖上一见字即妙明真心如净月也下一见字即见精明元第二月也意谓此真见之性照见彼见分之时然此真见之见非是彼见精明元见分之见则知真见之性犹然超越于见精明元见分之见尚非见分之见可及然见精带妄巳非因缘自然和合况此纯真之见性耶汝等云何犹然复说妙觉明性是权小因缘生法类X彼外道自然之性以及四缘生识和合之相耶此正唯一月真自无二月之是非矣盖见属八识见分真中带妄故有同分别业二种之妄即下文所谓影见俱眚是也真见乃妙觉明性属自证本体纯真无妄即下文所谓彼见精真性非眚者故不名见则知此中真见乃是知见无见之见斯为涅槃之真体矣此中离见之离乃超越之义决不可谓分离之离也二结劝汝等声闻狭劣无识无得疲怠妙菩提路此结上而劝取真见也良由汝等小乘声闻器量褊浅局溺旧闻故名为狭见谛不真得少为足是以名劣既狭且劣所以无知无识即此见精尚不能知况能即见精而通达于清净真心微妙实相乎盖实相无相即真见无见也吾今既巳训诲于汝应当善自体会深思惟忖努力为之疾舍见精明元速取妙觉明性母得因循悠悠忽忽自谓疲劳遂生懈怠以至半途而止也良以欲成菩提惟此见性一路最为要妙者也此中真见即是大佛顶相无见之见亦即首楞严三昧真体乃所谓一门超出妙庄严路者此也盖此番显见可谓登峯造顶入海穷源且如来上既遣除见精而此更又䇿进者正要当机向悬崖撒手于竿头进步也二辩妄明真一通明请许一述迷请示X阿难白佛言世尊如佛世尊悲泪顶礼承受圣旨此述迷以请示也意谓佛为我等宣说因缘自然是我巳闻者也至于和合与不和合是我未闻者也且闻因缘自然尚不知此见精云何俱非今更闻此见精纵能见彼四相而不属四相犹非真见益令我等从迷闷中更加迷闷是重增其迷闷矣然和合等相虽未明了犹可稍待至于见见之迷不可暂缓且前来既曰此见及缘原是菩提妙精明体则此见精即妙觉性明矣何复又云见见之时见非是见耶然见性是一如何倐真倐妄时抑时扬而反覆不定之若是耶今我迷闷愈增良由不知其所以然也伏愿如来广发洪慈展大慧目开导指示令我等辈心开意解顿释迷闷之情直获觉明之性良以迷云叠叠则觉海难明闷雾重重则真心不净倘蒙直拂迷云顿扫闷雾则此觉心庶可明净矣然作白既毕而兴悲吊泪者痛迷情之深锢也而顶礼承受者仰圣旨以发明焉二责滞许宣尔时世尊怜愍阿难诸有漏者获菩提果此将说觉心明净而先责迷滞也尔时下至妙修行路乃经家叙佛之意怜愍未悟而将欲开发也陀罗尼云总持谓总一切法持无量义然有一字多字无字之异今准圭峯略疏不取多字一字偏取无字即净圆觉心今应亦取无字即今所谓明X净觉心也而复加一大字者正显此陀罗尼乃一法界大总相法门之体也即向后四科七大皆如来藏妙真如性是矣诸三摩者即后二十五圣各述圆通咸曰入三摩地者是然皆不出首楞严三昧也故吴江谓大陀罗则总持诸三昧则徧摄俱为总相法门良有以焉妙即妙心为如来藏性正十方佛一门超出者也修行路者即后耳根圆通乃诸修行中最简最妙之要路也若约本经则生信开解立妙修之因以至发行证入成妙修之果则全经皆为趋如来藏之坦途耳然佛将演斯义而先责多闻者正谓我今欲说离言之道但恐汝虽强记祇是益于多闻愈加名言习气而于奢摩他中微密观照之理不能明了是故汝今须要谛实而听因教观心由言契理果能如是吾当为汝分真别妄开导指示亦令未来诸有漏者得依此奢摩他微密观照而修以获菩提之果也微密者拣非粗疎以分别觉观起心对境思惟取观是麤而非微制身静坐有出有入是疎而非密拣异于此故言微密此指定体即如来藏心也然此藏心十地见之如隔罗縠是以曰微唯佛与佛乃能究竟故称为密是知此定既称微密自非有出有入之定乃自性本具之首楞严大定也此中言未来有漏依此而修尚获菩提则现在无漏者设依此修自不待言可以知矣X二别为开示一辩明妄真一详彰二妄一直示名目一总示阿难一切众生轮回世间二者众生同分妄见此示见精总有二种妄见也故佛唿当机曰我谓见见非见者岂无故哉以见精中尚有二妄不可不辩然一切众生者通指凡外权小也轮回世间者以凡夫外道受同居世间分段轮回权乘小圣受方便实报变易轮回皆由最初一念不觉无明妄动转此觉性遂成业识依于业识幻成见相故有二种颠倒分别妄见也盖二种合别者即同分别业也俱言颠倒者以不达相见本是一心故凡外则认物为巳权小则迷巳为物皆为颠倒且别业妄见即分别烦恼同分妄见即俱生无明二皆是惑乃所谓见思尘沙无明也当处发生者以有惑必有业所谓见思发有漏善恶不动诸业尘沙发无漏偏真业无明发亦有漏亦无漏二边业也当业轮转者以有业必有苦也有见思业同居轮转有尘沙业方便轮转有无明业实报轮转也惑业苦三如恶叉聚不相暂离又此二种见妄由迷觉心突然而起但有惑现未及业招故曰当处发生即就惑境之中取着造业随业受报次第迁流故曰当业轮转则此见精有如是之妄可不详辩以明之哉然所谓二见者云何为二一者众生别业妄见约一人一识所独见根身器界而言也二X者众生同分妄见约多人多识所共见根身器界而言也然而同别虽殊虗妄则一所以一切众生于念念中皆悉具此同别二种以故枉受轮回然终日在二妄之中而性不变此正见见非见悟此则轮回息矣问当机既疑见见非见世尊何不直答而却广明二种见妄何耶答若不广示妄见有见不显真见无见应知凡未离无明眚病者即凡外权小以至等觉亦名妄见有见唯佛一人眚病尽除方名真见无见也故后文云彼见精真故不名见即此意也二别明一明别业妄见云何名为别业妄见何况分别非灯非见此以喻明别业妄见也故征之曰云何名为别业妄见阿难下至五色重叠皆属喻言一人者通喻凡外权小也此中以好目喻如来藏性净灯喻清净真境乃自体中真性真境也赤眚喻业识妄见总该见分圆影喻四大妄境通摄相分又曰五色重叠者以喻凡外权小之五蕴统摄色心诸法也以如来藏性清净真境本无一物绝诸能所如好眼净灯本无四大五蕴色心等法也祇因一念随缘便成业识而生见相故有色心妄现如目中有眚则见五色毛轮也斯正立例以显别业妄见也于意云何此灯所现圆影为是灯之色耶为是见之色耶此明圆影本非即灯即见亦不离灯离见X以喻见相五蕴虽然妄固非真然亦不离如来藏也阿难此之圆影若谓即是灯上本有之色则目中非有眚者何不亦同见耶喻如诸佛及大菩萨以藏性观之则见于见缘并所想相如虗空花本无所有也而此圆影唯眚之观者喻一切众生以妄见分别相分尘境以为心外实有遂起因缘自然之执也若谓此之圆影即是见中本有之色既此能见之性巳成所见圆影之色则彼带眚之人又能见圆影者既不是见复名为何等之物耶此喻藏性本体不变也意谓若此能见既成所见相分之境则彼凡外权小而能见相分境者既不是心复名为何等之物耶当知相分之境虽是藏性随缘变现而不变之体本来自若也复次阿难若灯上之圆影是离灯而别有者则合周围上下左右傍观如屏风幔帐之上儿案筵席之间有箇圆影从彼出来方为可也此喻相分尘境若离藏心真境而别有者则是离形索影弃水求波万无是理若此圆影是离见而别有者既离于见自应不当被眼所瞩云何眚人之目又见其圆影耶此喻见分妄心若离藏性真体而别有者则性外有心自非儿外权小带妄之人所缘之境以其心不自缘其心如眼不自见其眼也此上征破以显虗妄也是故当知此毛轮五色实是在灯然且非灯自成其影但因见之有病而灯为此影也此喻相分X尘境元自真心现起但独境不生多因能缘之见分心以故显所缘之相分境也影见俱眚者意显见相二分能缘之见所缘之影皆真心之眚妄也见眚非病者正喻真心非妄以显见见之时见非是见之真见也盖见相二分均依自证而起俱无自体故言影见俱眚然此自证即如来藏证自证分故能见眚而非病也终不应下十六字喻不可分别是相是见也则是且不应分别何况复于是中更言非相非见耶正显真见无是无非之义也然此见相二分正如第二月脇之月非即净月之真体亦非离月之水影何以故第二之观揑所成故喻见相二分以藏性随缘而有也然愚者不知此揑根元则妄生卜度谓是真月之形耶谓非真月之形耶即如圆影谓离灯耶离见耶非灯耶非见耶此喻凡外权小于见相二分不达一心谓内谓外谓心谓境妄生种种之分别也若在智者既知根元自然不说是真形非真形与夫离灯离见非灯非见之言此喻诸佛菩萨自住三摩地中则知此见及缘元是菩提妙净明体如虗空花本无所有自然不说是真见非真见以至离心离境非心非境之言矣今此圆影之见亦复如是诸有智者既知目眚所成今欲明何者是灯是见则是尚不可言况其分别为非灯非见耶正喻悟此自证本体则心之一字尚不可得何况更说是相是见X及非相非见者乎此中以揑字喻赤眚指见与见缘也二明同分妄见云何名为同分妄见本所不见亦复不闻此明同分妄见也云何名同阿难此须弥山南有阎浮提洲除却大海之水而中间平原广陆众生所居者共有三千箇洲且正中一箇大洲自东而西包括数量则大国凡有二千三百其余二千九百九十九箇小洲在诸海之中而其洲中所有国土或三百两百或最小者祇有一国二国以至于三十国者四十国者五十国者此皆置而弗论阿难若复于此诸洲之中所有一最小洲者取而论之盖何以为最小耶以此洲中只有两国然此二国之中唯有一国之人共感恶缘则彼小洲之中当彼一国众生覩诸一切不祥境界或见二日或见两月于其日月之间乃至恶气环匝之晕日月相薄之适或妖气近日月如珮如玦之形者此皆日月之灾象也星芒偏指曰彗芒气四出曰孛绝迹横去曰飞光相下注曰流此皆星辰之灾象也负耳者乃阴阳之淫气如弓之背日者名负如玦之抱日者名耳映日而晨出者为虹对日而暮现者为蜺又雄曰虹雌曰蜺是皆阴阳之灾象也如是上来日月星辰阴阳变幻种种灾恶之相但此一国众生同业所招故能同见此所谓同业妄见X也若本洲中彼国本无同业不惟不见亦复不闻也此中以见者喻凡外权小不达见相五蕴色心妄生是非所以凡外见同居国之分段生死恶相权小见方便实报土之变异生死恶相虽圣凡有异然均一恶相国也不见者乃喻诸佛及大菩萨自住三摩地中见与见缘如虗空华本无所有唯一清净如不见国也故论引春秋传云鲁哀公六年楚有云如赤乌夹日以飞三日楚子使问诸周太史太史曰其当王身乎杜预註曰日为人君妖气守之故以为王身云在楚上惟楚见之故祸不及他国又鲁昭公二十六年冬十一月齐有彗星齐侯使禳之晏子曰无益也只取诬焉天道不陷不贰其命若之何禳且天道之彗也以除秽也君无秽也又何禳焉若德之秽禳之何损杜预註曰出齐之分野不书鲁故鲁不见此一洲两国同洲异覩之明证也二进退合明一总示阿难吾今为汝以此二事进退合明此总示同别二见以法喻进退而合明也二事者即同别二见之法喻也进退合明者即初举别业之喻例同分之法退同合别以明一人之妄见为别次举同分之喻例别业之法进别合同以明多人之妄见为同也良以别业妄见人所易知以不眚者多也同分妄见人实难明因共见者众也佛X欲引同分之难明悉如别业之易知是以一退一进以法喻比例而合明也令知同别皆妄以显见见恒真也二别明一举别例同退同合别阿难知彼众生别业妄见性非眚者故不名见此举目眚一人之别业以例阿难一人之同分遂退同合别以明阿难一人之妄见为别而更深显见见非见之旨也此中应分三释自初至终无见咎是进一人之别业也次例汝至觉闻知见是例阿难之同分退以合明也后是故至故不名见是明一人妄见为别也阿难如彼眚目之众生夜瞩于灯光之中有现出的极圆影子然此影子虽有相现非是实有但似目前之境而巳亦终是彼见有病者目中生眚所以成也然而此眚即是见病自生劳相故见圆影则此圆影皆因见病而有实非灯色之所造也然彼人能见此眚影者终非有眚病之咎也良以眚不自见其眚影不自知其影而能见其眚影者乃所谓见见之真见耳虽长在眚影之间其实终无妄见之咎也此正进别业下即例同退合意谓吾今以喻合法即此例同大地众生及汝今日莫不用目以即用也若夫近而观者远而见者其高高之山滔滔之河以至国土之器界及众生之根身皆是汝与一切众生自无始来此见病之所成也此中以目观见即例同一切X众生见分国土众生皆例同一切众生相分无始见病乃例同一切众生无明业识由彼一切众生自迷心海一念妄动而为无明转成业识遂生见相所以见如眚翳相如灯轮从此浩劫以妄为真迷真认妄莫辩其患故此指曰见病所成此正退合上文终彼见者目眚所成也夫见与见缘此之二分均依自证而起由依他起则亦非实故名曰似此又退合虽现似现也然此见相二分原非外境即是吾人自已本觉妙明真见之体由因不觉一念忽动二分俄兴遂成能缘所缘之妄故此二分皆为真见所缘之眚也此复退合眚即见劳非色所造也由是义故所以本觉体中所起之见与见缘即名为眚然而本觉明心能觉此见与见缘者终非眚也此更退合然见眚者终无见咎也夫此真觉既能觉其所觉之眚者则此真觉断非堕在眚中明矣此实所谓见见之时见非是见之见云何复名为觉闻知见之见耶此正举别例同退同合别也下皆正明别妄是故当知汝今观见我相及汝自身并诸情与无情一切世间以至三界十二类生此之见精皆即真见体上之眚也非是见此眚者之真见也盖彼真见乃是真而不混于妄精而不杂于眚故其为性元非带眚之见可以比者故不可得而名之而强名为见也以故曰见见非见者此也正显真见非见之故耳X二举同例别进别明同阿难如彼众生同分妄见和合妄生和合妄死此举灾象一国之同分以例赤眚一人之别业即进别合同以明多人之妄见为同而更深明见妄之患也此中亦分三释初自阿难至同分妄见是举多人之同分也次例彼至别业一人是例一人之别业进以合明也后例阎至和合妄死是明多人妄见为同也阿难如彼一国众生共业所招同感恶象以致有斯同分妄见者此正举同分下即例别进合意谓吾今以喻合法以例别业一人何谓以彼一国灾象乃同见业中瘴恶所起例彼一人灯轮乃别业目中赤眚所成既然如此即须进此一病目人之圆影可以合同彼一国之灾象矣盖进此一人所见之圆影者乃因病目眚中幻妄所生也即进合彼众人同见之不祥者乃是见业之中瘴恶所起也此正举同例别进别明同耳下明同妄是故当知此之二见同别虽殊然而俱是无始颠倒分别见妄所生不惟此也设或廓充以比例者则南阎浮提三千洲中所有国土亦同见妄所生南洲诸国既尔则其余三洲诸国亦然一日月所统四大部洲既尔则释迦化境百亿日月百亿须弥三千大千之娑婆亦然娑婆既尔则十方诸佛所有之国及诸众生亦然以是而推则尽大地徧法界莫非同一见妄而生也良以见妄原X依真性而起因有漏迷无漏而成故言同是觉湛明性无漏妙心祗为一念不觉真心随缘黏湛发妄遂于一体顿成二分故有见等六根色等六尘以致相见之殊是皆虗而非实妄而非真遂为真见之病而成见与见缘者也既有此妄则于因缘和合之时虗妄见其有生而于因缘不和合时虗妄见其有死以故计生计死者皆由同别二妄见也二显示本真若能远离诸和合缘清净本心本觉常住此因上文二妄既明兹则正显本真也以同别二见既是全真起妄而又在妄恒真则知今欲返妄归真别无他术祗须远离诸和合之因缘以发润二种无明因境界为缘和合而起乃六麤后四为分段生死因及不和合之自然以根本无明背清净觉突然而起乃二麤三细为变异生死之因盖六麤后四即凡小之生因二麤三细为权乘之灭因既离二因即除二死方得圆满无上菩提由其远生因则不生离灭因则不灭所以虽生而性未甞生虽灭而性未甞灭故言不生不灭之性也然而此性乃清而不浊净而无染即是吾人本有真心亦即本觉真实常住不变之体性也本心约用言本觉约体说此明真见全体大用即见见非见之体用也意谓此之真见非但不属明暗空塞相X分之因缘自然亦复不属见闻觉知等见分之妄见故我前云见见非见见犹离见者良以此也兹中远离之离正应前文离见之离也二通破疑执一蹑前悟与未悟阿难汝虽先悟本觉妙明非和合生及不和合此蹑前起后也因前当机原问因缘自然诸和合相与不和合心犹未开更闻见见重增迷闷所以世尊先为发明见见之故以解迷闷虽因缘自然前巳破除似可悟矣然和合相及不和合尚未开示未免有疑故破二妄始毕不待更问即唿名而告之曰阿难此本觉妙明非因非缘亦非自然之性乃我前来巳说汝所先悟者也可无再赘而犹未明觉性元本非和非合非不和合此汝实未悟者也吾岂吝此而不为汝开示哉此言觉性非和非合非不和合者若谓觉性定属和合则不能离一切法是同诸幻法执有执无永成凡夫小乘之生灭矣若谓觉性定不和合则不能即一切法是弃诸幻法于觉性之外永成自然之外道矣故此正明非和合及非不和合之义也二正破和合非合一先破和合一牒疑阿难吾今复以前尘问汝证菩提心和合起者此牒其疑计也因前当机谬谓四缘和合生心故此牒而问之曰阿难吾今复以前来明暗塞空之四尘以问于汝然汝至今犹以一切凡夫同居权X乘小圣方便实报之世间妄想谬谓此之见精必待前尘和合而起以为是因诸缘所生之性耶而且仍自疑而不信惑而不了将谓此证菩提之妙觉明心亦由和合而生起者耶二正破一破和则汝今者妙净见精及诸羣塞亦复如是此正破和以显非和也意谓和者如水土之相和也则汝今者妙净见精既对明暗通塞而当与何法而和耶若谓此之见精与明和者且汝开眼见明适当明相现前之时此之明相乃从何处杂和汝之见精耶且此见精与彼明相未杂和时虽非历历可指然亦可以辩别盖和者见精如水明相如土若水土相和则水失其清土失其碍而相和为泥相矣今见性与明相两相杂和则见失其见明失其明而杂和之状复何形像耶且凡物之杂和者必先异而后即也若谓明相现前非是见者则明异于见见异于明各居一方自不相知不应有见云何又能见其明耶若谓明相现前即是见者则明既即见见既即明然明不自知其明犹见不自见其见云何见又见其见耶是则异即皆非又何由而成和乎设曰见虽入明中见未甞失而与明相一样圆满明虽入见中明未甞失而与见精一样圆满若然是此见精必定圆满则无地非见何处容明而说与明和耶若明相圆满则无地X非明何处容见自不合说明与见和矣若谓见必是见明必是明各各相异今若杂和则彼见精而失见精之名明相亦失明相之字是知明相见精一成杂和则见不得复名为见明不得复字为明正如水土相和则水不得更名为水土不得更字为土其义亦然今仍曰见精和明者诚非实义矣不惟见精不和与明即彼暗相与通及诸羣塞亦复如是均可例知而非和也二破合复次阿难又汝今者及诸羣塞亦复如是此正破合以显非合也然合者如盖合函不相乖离之谓也复次阿难又汝今者此无是无非之妙见非真非妄之净精在于明暗通塞之内而与何法而合之耶若此见精与明合者既与明合至于暗时明相巳灭此见亦随明灭即应不与诸暗相合云何暗来又能见暗耶若谓虽则见暗然于此时实不与暗相合者既然见时不合则必合时不见前言与明合者应非见明既不见明云何谓此见精与明相合且了然知其是明而不是暗耶今既能见明复能见暗则非盖之与函不相乖离之义矣然且此见不与明合是则明合之义又不成矣不唯明相即彼暗相及诸通塞亦复如是均可例知而非合也二破非和合一转计X阿难白佛言世尊如我思惟及心念虑非和合耶此当机因破和合遂转计为非和合也以和合不成即计非和合乃愚者必然之计耳此正转计见见非见之性迥离见相二分之外意谓如我思惟此之妙明真见觉性元体而复与彼诸相分境所缘之尘及见分心能缘念虑既然不是和合之义然则当是非和合之义耶此如闻说真月非是二月遂计二月之外别有一真月也斯成离波覔水之见矣二斥破一破非和佛言汝今又言觉非和合及诸羣塞亦复如是此正破非和以显非不和也非和者两物相异之谓耳佛言汝至今日又言此妙明真见觉元本体谓之为非和合耶若然吾今复要问汝矣且此玅见真精汝谓为非和合者且今于明暗通塞四法之中而不与何法相和耶既谓非和则体性互异各不相入如砖石并砌二体互异各不相入方谓非和然而中间必有边畔也若此见精果尔非与明和则此见精与夫明相自必各有边涯际畔汝且于此二者之中谛实而观看到何处是明之边涯何处是见之际畔又看在见以何者为畔在明又以何者为畔耶阿难设若明相边际之中必然定无见精之际畔者则明与见各有疆界自不相及矣然既各不相及则是见精自与明相尚然不X知其所在处复对何者以分其界限耶故云畔云何成而畔义既不可分则非和之义亦不成矣不惟明相不可以分即彼暗相以及通塞亦复如是均可例知非不和也畔乃田间之埂犹言界限也二破非合又妙见精非和合者及诸羣塞亦复如是此正破非合以显非不合也言不合者两不相合之谓耳又此妙明见精汝谓为非和合者且此妙明见精于明暗通塞四法之中而不与何法相合耶然非合即离如函圆盖方两不相合方名非合若谓见精非与明合则此见精与夫明相正如牛之二角两相乖张又如以耳听明了不相对既不相对则此见精且犹不知明相所在之处云何可以甄明分别其合与不合之义耶既不可甄明分别则非合之义又不成矣不唯明相不可甄别即其暗相及诸通塞亦复如是均可例知非不合也相触犹相对也此上和合非合乃属超情章中余义故无结尾之文设必欲结之可准前云当知如是精觉妙明非和合非不和合乃至虗空云何随汝执捉可也须知显见至此可谓至极无加向后唿为如来藏性者以去带妄之名更不再目为见精矣以上就见显真竟二会科明性一总标即妄即真阿难汝犹未明一切浮尘迷悟生死了无所得X此总标四科以明即妄即真之大意也即前所谓将欲敷演大陀罗尼诸三摩提妙修行路者从此始也此因上来唯就眼根显真见之性非因非缘亦非自然以至和合非和合虽亦略会之曰见与见缘元是菩提妙精明体此则但明眼中能缘之见及所缘之尘会而归真至此佛恐当机祇知向见性上识取如来藏性而不知世出世间一切染净诸法无非如来藏性故此融会四科徧历七大欲令当机了得法法头头无一根无一尘无一识无一大不是如来藏性也故承上云阿难汝虽知此见性同别二种之相妄十番显示之性真即如来藏性无可疑矣然犹未明一切世间所有虗浮不实之身根翳障真心之尘境此则内而根身外而器界众多不一故言诸幻化相意谓诸相虽多若论幻化则其一也以是假託虗伪徒立空名故称为幻无而忽有毕竟非真名之为化正如阳焰空花干成梦境所谓野马尘埃虗妄之相也然此根身器界幻化诸相本无所依但是迷真忽然而起则来无所来故云当处出生生即无生本自寂灭则去无所去故云随处灭尽斯正楞伽云一切法不生我说剎那义初生即有灭不为愚者说又中论云诸法不自生亦不从他生不共不无因是故说无生盖彼之无生即此之灭尽也然此诸法皆是幻而非真妄而不实但徒称为相耳此上皆X明相妄即本经云观相元妄无可指陈也下则正显性真以其诸法无性由依真起故其为性皆以妙觉明性而为其体也即本经云观性元真唯妙觉明也如是者指法之词逆指上来相妄性真之义乃至者超略之语意谓诸法名数不能尽言但取平日所谈诸世间法略说四科故云乃至所谓色受想行识之五阴眼耳鼻舌身意之六入六根六尘之十二处以至根尘识之十八界如是四科人皆知其因缘和合虗妄有生因缘别离虗妄名灭此之四句今唯详明色阴余可例知如五根六尘成十一色法谓之色阴须于前世对此诸法取着熏种纳于赖耶识中所谓因也至于中有自求父母之时即父母为境引发憎爱所谓缘也而至暖息识三结而成胎所谓和合也此则因缘和合由是在胎而结五根出胎而触六尘名之为生若究此生正属幻妄故曰虗妄有生然此因缘本是生灭之法随前业力而为修短之限限尽自当分散此则因缘别离由是五根六尘一时俱失名之为灭若究此灭亦是幻妄故曰虗妄名灭殊不能知灭从何去生自何来又岂能知此生是幻此灭元妄若生若灭皆为幻妄本无实性耶而所以能现乎此者则本如来藏性也盖藏者隐覆之义以众生心中隐覆如来故言如来藏也即起信之一心也以一心有二门一心真如门二心生灭门众X生顺生死流故生灭全显而真如全隐然生灭无体而其体全是真如故佛明此生灭去来即众生本具之如来藏也故其为体随生死而不变不迁名为常住然其为用处迷途而无障无昏名曰妙明以本体不动而妙用周圆也所以体用一如则妙万物而至神性一切而不异故言妙真如性若汝阿难果能亲证此理设于妙性真常之中欲更求于去来迷悟生死之事则亦是幻妄称相了无真实之可得矣悟且尚无何有与迷况迷悟俱不可得又何容因缘和合生灭去来于其间哉二别明即妄即真一会五阴即性一总征阿难云何五阴本如来藏妙真如性此总征起释成五阴虽幻妄称相而其性本真也梵语塞犍陀此翻为蕴古翻为阴蕴以集聚为义阴乃盖覆之称合而言之谓积聚有为盖覆真性也五者谓色受想行识也盖前佛云如是乃至云云以至本如来藏妙真如性意谓我所说此等之法幻妄皆真者岂无故而然耶故此一一征释以明之也是以先明阴法言云何世间之生灭五阴乃是幻妄称相我亦说彼为如来藏妙真如性者何耶故下设喻以明之二别释一色阴即性阿难譬如有人以清净目本非因缘非自然性X此合根尘十一为一色阴喻明即如来藏性也故曰譬如世间有此一人本是好眼所谓清而无翳净而无华之目而观乎晴霁光明之虗空是则晴虗迥然别无所有也其人无故定睛不动瞪睁其眼直视虗空以至发劳则见于虗空之中倐有狂华乱起上下缤纷且复更有一切飞蝇垂发黑月金星狂乱非华等相之类盖此色阴之法应当了知亦复如彼瞪目见空华等者是也此中譬如有人此人字若准本经前后发明正喻后文性觉妙明本觉明妙之体也清净目喻体具正智晴明空喻体具真理乃寂而常照照而常寂之正智真理也迥无所有喻理智一如无法可得其人无故不动目睛喻性觉必明妄为明觉则此真心随缘妄动而成藏识也瞪以发劳喻因明立所此则依藏识而有见相二分也则于虗空喻无同异中也别见狂华喻炽然成异也然此二句上之虗空喻藏性本无色心诸法也下之别见喻见分狂华喻相分即前所谓见与见缘也复有一切狂乱非相总喻妄心妄境即吾人内而妄想之心外而根身之境即前所谓并所想相也亦复如是者正应前之如虗空花本无所有也此上皆喻从真起妄下文若空来者等乃辩妄不实至是故下是了妄即真也后悉倣此意谓如是狂华阿难若是从空而来者既是从虗空而钻出来者亦应还从虗空而钻X入去也若此华相既有钻出钻入则此虗空亦有内外既有内外则是实法即非虗空果然虗空若有实体则非虗空既实非虗自不容其狂华之相于中有钻出之生起有钻入之灭去矣正如汝阿难之身中又岂容更有一箇阿难于中钻出生起钻入灭去耶此则华不从空来明矣若谓此华不从空来是瞪目而出者既从目出至于还时亦应从目而入此纵许其有出有入亦不斥破然而即此华之为性也若果从目而出则此狂华属眼所生受眼气分如子必似母是故当合亦有能见之性若有见者出去既能为华于虗空旋归自合见能生之眼目若谓是无见而徒能遮障者则出去既能障翳其空旋归自当障翳于眼又若此华果从目出则华巳出目当见华时目应无翳既然无翳则便可称清明眼矣云何必见晴空无华方号为清明眼耶是则计从目出者又不然矣此上辩妄无实以华非空来者喻非无因之自然而生也非从目出者喻非因缘和合而有也以明色阴之幻妄称相非如如正理亦非不动真智但一念妄动而现起也故结了妄即真云由是非空来非目出之故足知色阴乃是本无自体之虗循业伪现之妄以不自目出则非因缘不自空来则非自然若尔则是何物而现之耶是知生即无生乃非和合之因缘无生而生非不和合之自然以本即是X如来藏妙真如性也二受阴即性阿难譬如有人手足晏安本非因缘非自然性此下开一心法为四阴而此正明受阴即如来藏性也受者领纳为义谓对违顺俱非之境而生苦乐舍之三受也若分而言之为前五识合而言之总为受阴然必以前五根对前五尘发起前五识能领纳违顺离合之境方为受阴然不同色阴计内外此但计实有今此亦以二处无从显其虗而非实也阿难何谓受阴譬如有人手足四支晏然而安静五体百骸调和而适悦恍忽浑如忘其有生且尚不觉其有身而安知其有受耶以其双舍违顺之性故也然其人也无缘无故以二手之掌于彼虗空互相摩擦则于二手之中虗妄生起或澁或滑若冷若热之诸相也然此受阴汝当应知亦复如彼摩空生相者是也此人喻藏性晏安调适喻不动本体无故摩空喻一念妄动二执俱生障蔽真空妄生诸受故如澁滑冷暖也以澁喻三途苦受滑喻人天乐受冷喻二乘枯受热喻权乘荣受也此上皆明从真起妄下即辩妄无实故言阿难是诸冷暖澁滑之幻触不是从虗空里出来亦不是从手掌内钻出此正双开二途以显受阴虗妄是为如是阿难若谓此诸幻触从空来者既能触汝之掌何不触汝之身乎且虗空原无分别X亦无选择不应虗空亦有分别亦会选择不去触身而独来触掌有此理耶此则不从空来明矣若谓此触是从掌而出者则孤掌亦可以出应不待合然未合时何无冷热诸相必待合摩而后出耶又且既从掌出而此掌合时则掌知其触出于此掌离时则掌亦应知其触入掌既知入知连掌之臂腕骨髓之中应亦知其此触入时踪迹也何故不知若必谬谓臂腕骨髓之中实有能觉之心知其出而又知其入者则是自有一物在身中往来而自触矣何必更待掌合而知其出方始要此而名为触耶是则不从掌出明矣上乃辩妄无实下明了妄即真也是故当知受阴虗妄本非因缘非自然性亦如前释三想阴即性阿难譬如有人谈说酢梅本非因缘非自然性此喻明想阴即如来藏性也盖想以思想为义即第六意识与六尘相应而成六想和合积聚故名想阴六想者谓意识着色想色着声想声乃至着法想法也又分别缘虑取像曰想皆第六识亦名融通妄想故曰阿难何谓想阴譬如有人偶尔闻他谈说酢梅之酸味则其口中便有水出忽然自思蹋彼悬崖则足之心便生酸澁然此想阴汝应当知亦复如彼闻醋梅而口水思蹋崖而足酸者是也此喻一念妄动而想阴生焉阿难如是酢梅X之说所引之水不从梅酢而生亦非口入而出也此正双开二途以明想妄非实也若谓此水是从梅醋生者则梅醋应自谈自出何待人有是说而后口中水出耶然梅醋既无谈说则此水必不从梅醋生明矣若谓此水是从口入而出者则闻醋梅者应合是口何须更待耳闻醋梅之说而后口中水出耶口既未闻是说则此水必不从口入出者明矣若独耳闻是说故有水者则此水何不从耳中流出而转从口中流出者何耶以至想蹋悬崖则于醋梅之说互相比类而可知也若曰此之酸澁不从崖生不从足入若崖生者崖合自想何待人想若因足入足应自想何待心想若独心想此酸澁者何不生于心中而转生于足中耶若知此水与彼酸澁二处皆无则幻妄称相明矣此上辩妄无实下乃了妄即真是故当知想阴虗妄非因缘非自然乃如来藏性也亦例色释可知四行阴即性阿难譬如㬥流波浪相续本非因缘非自然性此喻明行阴即如来藏性也盖行以迁流为义即是徧行心所之思以能躯役自心造善不善等故即是业行而于百法之中摄法最多故言色摄十一全受想各当一七十三行蕴八王识蕴收无为无积聚不向蕴门摄者是也虽八识皆有迁流而末那迁流最胜以念念不断故虽八识俱有思而X末那思为最胜以思量为性故此阴则当属第七识也阿难何谓行阴譬如㬥流之水千波万浪昼夜相续然而前际之波及后际之浪各不相踰互不相越此明前不待后后不及前日夜滔滔无有间歇行阴当知亦若㬥流之水者是也喻真心妄动成藏识心海复为境风皷动而成末那则有微细流注生住异灭念念不停其行阴之状如之此上正明从真起妄下即辩妄无实阿难如是㬥流之性不是因空而生亦不因水而有然亦非是水之本性此则不即空水矣亦非离空离水之外有此㬥流是则不离空水矣此以空喻真如水喻藏性以明行阴不即真如藏性不离真如藏性也如是阿难若谓此之㬥流是因空而生者则十方无尽之虗空应成无尽之㬥流而世界自然俱受其飘流而沦溺矣然此虗空无尽㬥流有尽则知非因空生明矣此喻真如藏性常住不动寂然无尽以明行阴念念迁变炽然有尽也若谓此之㬥流是因水而有者则此流性应非水性何故以水性为能有之相流性为所有之相今应二相显然明白现在方可说得因水而有当如因树有果而现见能有之树及所有之果判然可辩方是因树而有也设若以此㬥流之性谓即是水之性者是水既以浊流为性则于澄清之时自应非水之自性矣此喻行阴因藏性随缘现起非定有一性亦非X定有二性也若谓此流性离空离水之外而另有者然则虗空原无内外也且离水之外亦无㬥流之性也此又非离于空水矣此喻离真如藏性之外别无行阴之可得矣若知㬥流非生于空水亦不离于空水则妄本无因皆幻妄称相耳此上辩妄无实下即了妄即性故言是故当知非因缘非自然本即是如来藏性也亦例色释可知五识阴即性阿难譬如有人取频伽瓶本非因缘非自然性此喻明识阴即如来藏性也盖识以了别为义虽诸识皆能了别而此识则通收八海七浪故称藏识即受熏持种舍生趣生去后来先之主人公也盖为真如有随缘不变二义以真如随缘即为成事无明而无明体空即为不变真如所以非一非异而成此藏识者也固知识阴属第八识矣阿难何谓识阴譬如有人取箇频伽鸟形之瓶塞其两孔于中盛满虗空而且擎之千里远行用此虗空餽饷他国盖此识阴当知亦如擎空饷远者是也此中人喻善恶业力瓶喻无明根身空喻此无明根身之中有不变真如此总喻真妄和合而成藏识也塞其两孔者以真如未随缘时则具根本后得二智既随缘成识即闭塞二智而转成二障矣满中擎空千里远行者此喻业牵识走轮回三界于六道四生无处不往也用饷他国者喻舍前阴X而趣后阴也盖识阴之相如之此上明从真起妄下即辩妄无实此下所辩不言人瓶但言瓶中之空非彼方来非此方入者此正双开二途正喻此识之性无去无来之相也正如上来瓶内之空阿难若谓此空是从彼方来者则本瓶中既贮空去则于彼方置本瓶之地应当少此一瓶虗空如何彼方又不少虗空耶若然则非彼方持来明矣若谓瓶中之空是此方入者既然有入则必有出即今开孔倒瓶应见空出今既开孔倒瓶又不见空出则又定非此方入者明矣此瓶中之空无去无来之相正喻真如不动本体虽然随缘在业识根身之中曾无生灭去来之可得也然此瓶中小而有限之空与瓶外大而无尽之空本无有二曾无隔碍亦无欠余但能勐力碎却此瓶则浑然是一广大无尽虗空矣即如一切众生断除无明业力识破有为根身则于十方诸佛所证真空妙理敌体相对无二无别又何有生佛之差殊哉若知瓶内之空曾无去来则瓶外之空亦无欠余则知真性本无生灭去来矣而有生灭去来者乃是无明业力妄认根身等法故有和合妄生和合妄死耳即此当知此之识阴本无生灭去来而有生灭去来者不过幻妄称相其性本是非因缘非自然乃如来藏玅真如性也然在吾人日用之间一举一动但生一念即落五阴如障隔真性即是色阴领X纳在心即是受阴心缘此理即是想阴相续不断即是行阴历历分明即是识阴此五阴者举体即是一念此一念者举体即是五阴若依微密观照照见五阴相空则聚沫之色即虗水泡之受何有阳焰之想非实芭蕉之行唯空幻妄之识无住若然则究竟坚固之体不离当处矣大佛顶首楞严经宝镜疏卷第二楞严经宝镜疏X卍XXX大佛顶首楞严经宝镜疏卷第三大清钦赐云南法界寺讲经广陵沙门溥畹述二会六入即性一总征复次阿难云何六入本如来藏玅真如性此总征六入即如来藏性也梵语钵罗吠奢此云入亦云处然有二义一根尘互相涉入谓六根对境各能吸入所对之尘也又六根为六尘所入之处也二根尘俱为识之所入故也以是诸经名十二入然本经唯明六根为入者此以胜义亲能生识复能受境而吸揽前尘故偏名入然此六法在相属亲故称为内以能生识故又名根然根有浮尘胜义之别此唯取胜义耳如谓本有不变真如以明不动之本体也来即真如随缘而来以显周X徧之妙用也藏者以此真心能含世出世间无量功德法财犹宝藏焉妙真如性者谓此如来藏于根根尘尘法尔应现如摩尼映日不滞一色无所不现故称为玅本无诸妄故称为真本无变异故称为如乃是生佛同具之体以故称之为性也二别释一眼入即性阿难即彼目睛瞪发劳者本非因缘非自然性此明眼入即如来藏性正阿那律以葡萄朵换天眼处也意谓阿难此之眼入即如前来彼之色阴所云如人无故不动目睛瞪发劳相者是也葢前以目喻真劳喻妄华喻色阴是以妄见狂华而为目睛之劳相也今云不但见狂华为目之劳相即不见狂华之净目若以正理而论之亦是菩提之劳相故言兼彼净目及与劳相一同皆是菩提真心之内俱如瞪目所发之狂劳华相耳正所谓影见俱眚又即见与见缘如虗空华本无所有也然而有此眼入者无非因于明暗二种妄尘自相对待沾黏湛体以故劳发其见遂居明暗二尘之中即吸取此明暗二尘之象犹磁石之吸铁故名此见为能入之性也然此能入之见设或离彼明暗二尘毕竟无有能入之体性也而眼入之义是为如是阿难若据世情妄计则谓此见乃从浮根而出否则从尘不然从空当知是能入之见非从明暗而来亦非自浮尘根出然亦不于虗空而生也X何故若谓此能入之见是从明而来者则当暗相现前之时此见即随明灭应不见暗从暗亦然而此能入之见遇明见明逢暗见暗是则不从尘生矣若谓此之见根能入之精是从浮根而生者则是独一浮根必无明暗二尘然则如是见根能入之精无非因尘说入要对明暗二尘方可说入今既无所入之尘则此之见根亦无能入是失本来之自性矣以有所方有能今既无所入何得有能入耶是则不从根生矣若谓此能入之见是于虗空出者葢空离根尘之外则根尘俱当可见进前既能徧瞩尘象退归亦当自见浮根即使退归见根又属虗空自观何关于汝之眼入耶是则不从空生明矣是故此之眼入虗无实体妄无从来故言幻妄称相然其为性本即是非因缘非自然之如来藏性也然此入处界大之文若准中论每章有四今从初至名为见性是因缘所生法即总标即妄即真中所谓浮尘诸幻化相也次从此见离彼至何关汝入是我说即是空即总标中所谓当处出生随处灭尽性真常中求于去来迷悟生死了无所得也三是故当知眼入虗妄是亦名为假名即总标中所谓因缘和合虗妄有生因缘别离虗妄名灭幻妄称相也四本非因缘非自然性是亦名中道义即总标中所谓其性真为玅觉明体乃至本如来藏也设依古释明四无生者以非明X暗来即非他生非于根出是不自生若根尘合生不可即不共生不于空出非无因生故言诸法不自生亦不从他生不共不无因是故说无生是知此经乃无生之玅法也以上二义此下诸章皆准此释二耳入即性阿难譬如有人以两手指本非因缘非自然性此明耳入即如来藏性故观音大士以新卷叶易圆通根也阿难譬如者假託之辞借事发明令其易知非比法喻之义也下皆倣此前以久瞪其目而妄见空中狂花今因急塞其耳而妄闻头中作声乃耳之劳相意谓岂唯声是耳之劳相此则兼耳与劳又同是菩提心内所发之劳相耳然瞪目发劳唯见空华菩提发劳则见闻齅甞觉知一齐俱发矣然此耳入元无自性但因浮根于彼动而有声静而无声二种妄尘相对粘湛发闻居于动静之中即吸取此二种名为听闻能入之性然此听闻设或离彼动静毕竟无有能入之体性也而耳入之义是为如是阿难当知如是听闻能入之性非从动静而来非于浮根而出亦不于虗空而生何故若谓此闻从静境生来者则动境现前时此闻即应随静境而灭去应不更闻于动而又能闻万窍怒号者谁乎是则非从静来矣若谓此闻从动境生来者则静境现前时此闻即应随动境X而灭去应不更觉于静而又能听寂然无声者谁乎是则非从动来矣若谓此闻从浮根而生者是则独一浮根必无动静二尘然则如是闻根能入之体无非因尘说入要对动静二尘方可说入今既无所入之尘则此闻根本来亦无能入之自性矣以有所方有能兹既无所入何得有能入耶是则不从根生矣若谓此闻从于虗空而出者是空能有闻自成根性既有根性即非虗空且而又是虗空自闻亦何关于汝之耳入耶是则不从空生矣由是义故三处俱无当知耳入幻妄称相本即是非因缘非自然之如来藏性也三鼻入即性阿难譬如有人急畜其鼻本非因缘非自然性此明鼻入即如来藏性是周利槃特迦以双垂爪换撩天鼻孔处也阿难譬如有人无故将鼻急畜其息唯吸缩令入而不肯放出且畜之甚久则成劳相遂于鼻孔中闻有冷息而触之也因此冷触而复分别以疏通唿吸之气为虗以闭塞出入之息名实所以因尘则分通塞依根则别虗实故根虗则尘通根实则尘塞如是通塞虗实乃至诸香臭气均为鼻家之劳相也不独此也即兼此鼻根与夫劳相亦同是菩提心上瞪发之劳相耳然此鼻入元无自性但因浮根于彼通而有闻塞而无闻二种妄尘相对粘湛发齅居于通塞之中即吸X取此二种名为齅闻能入之性然此齅闻设或离彼通塞毕竟无有能入之体性也当知如是齅闻能入之性非从通塞而来非于浮根而出亦不于虗空而生何故若谓此之齅闻从有闻之通而生来者至无闻之塞时此闻即应随通境而灭去应不更闻于塞云何又知其塞而无闻耶既能知塞是知不从通来矣假如此闻是因无闻之塞而有者则至有闻之通时此闻即应随塞境而灭去自当无闻不应有齅云何又能显发分明历历不昧是香臭等气来触于鼻耶既闻香臭应非自塞而来矣若谓此能齅闻根是从浮根而生者是则独一浮根必无通塞二尘然则如是齅闻之根能入之体无非因尘说入要封通塞二尘方可说入今既无所入之尘则此齅闻之根本来亦无能入之自性矣以有所方有能兹既无所入何得有能入耶是则不从根生矣若谓此闻从于虗空而出者是空能有闻既出而齅诸香臭则回转时自当亦齅汝之鼻根即纵许齅根且是虗空自巳有闻而何关于汝之鼻入耶是知不从空生矣由是义故三处俱无当知鼻入幻妄称相本即是非因缘非自然之如来藏性也机者弩之牙犹胜义根有发闻之用也四舌入即性阿难譬如有人以舌䑛吻本非因缘非自然性X此明舌入即如来藏性乃憍梵钵提向喫饭处所得之法门也阿难譬如有箇无意味人尽着以舌自餂其吻餂之不巳令舌生劳其人若病则因餂而妄有苦味其人无病则因餂而微有甜触由此熟餂妄生甜之与苦正显此舌能入之根在未餂之先不动之时则淡性常在也此上合甜苦辛酸种种诸味共为一尘而另将淡性自为一尘以明舌入动与不动之味尘均属舌家之劳相也不唯此等是舌根之劳即兼此舌根与夫劳相亦同是菩提心上瞪发之劳相耳然此舌入元无自性伹因浮根与彼动之甜苦未动之淡二种妄尘相对粘湛发甞居于甜淡之中即吸取此二种名为知味能入之性然此知味设或离彼甜苦以及与淡毕竟无有能入之体性也而舌入之义是为如是阿难当知如是能甞甜苦以及与淡此知味之知非从甜苦而来自非因淡而有又且非其浮根能出亦不属于虗空而生何故若谓此知味之性是从动而知其甜苦等味而生来者至不动淡性时此知则应随彼动之甜苦灭去应不更知于淡云何又知其不动之淡耶既能知淡是知不从甜苦来矣若谓此知味之性是从寻常不动之淡味而出者至于动而知味甜苦现前时则此知性应随不动之淡一同灭亡应不更知其甜苦复又云何能知甜苦二相耶既知甜苦则不从淡出矣若谓X此能知之根是从浮根而生者是则独一浮根必无甜淡二尘然则如斯知味之根能入之性无非因尘说入要对甜淡二尘方可说入今既无所入之尘则此知味之根本来亦无能入之自性矣以有所方有能兹既无所入何得有能入耶是则不从根生矣若谓此知是于虗空而自出者是虗空自能知味非汝之口能知味矣又且虗空彼自知味而何关于汝之舌入耶由是义故三处都无当知舌入幻妄称相本即是非因缘非自然之如来藏性也五身入即性阿难譬如有人以一冷手本非因缘非自然性此明身入即如来藏性乃毕陵伽婆蹉与忍痛际所悟法门也葢触为身家所对之尘此中二手是身入之分也故明二手之妄觉则通身之妄觉类可知矣阿难譬如有箇没事干人自家一只冷手触于那只热手若冷者之势胜则其热者亦从而冷矣若其热之功力超胜则冷者亦皆成热矣此身之于触俱无自性如两手冷热互涉两无一定之势足知皆妄也以孤掌非触故言如是冷热必须以此二手相合方觉为触故云合觉之触然合不自合要因先离而后知合故云显于离知也涉势者谓冷热之势互相而涉也若成者谓若热势胜则冷者成热若冷势胜则热者成冷也此皆久X触成劳故于身入妄生斯触意谓不特此也即兼身根与此劳触又同是菩提心中所发之劳相也然此身入元无自性但因浮根于彼合觉离知二种妄尘相对黏湛发觉居于离合之中即吸取此二种尘名为觉知能入之性然此觉知设或离彼离合违顺二尘毕竟无有能入之体性也以离合俱有违顺二境也如可爱触合则顺离则违不可爱触合则违离则顺故言离合违顺而身入之义是为如是阿难当知如是知觉能入之性非从离合而来亦非违顺而有且复不于浮根而出又非虗空而生何故若谓此觉因掌合时来者则掌离而不合之时此之知觉即应随合同时灭去不应更觉其离云何又觉其离耶既觉其离是则非因合来矣而至违顺二相亦复如是若谓此之知觉从浮根而生者是则独一浮根必无离合违顺此之四相然则如是觉知能入之性无非因尘说入要对四相方可说入今既无所入之尘则此知觉之根本元无有能入之自性矣以有所方有能兹既无所入何得有能入耶是则不从根生矣若必谓此知觉是于虗空而出者是则虗空自有知觉而何关于汝之身入耶是则不自空出矣由是义故当知身入本无从生幻妄称相其性即是非因缘非自然之如来藏性也六意入即性X阿难譬如有人劳倦则眠本非因缘非自然性此明意入即如来藏性故须菩提悟是幽室见而入宝明空海也以意入劳相不比前五显而可见此极隐微故下借寤寐忆忘发明意入俾人易晓而易知也故言阿难譬如有此一人其意地之下由其操劳大过以至疲劳困倦即要睡而眠也睡眠既熟即便觉而寤也故于醒寤时则覧前尘而斯忆然正睡着时则失记忆而为忘又睡中有梦为忆醒来不记为忘此皆覧尘忆忘之相可见吾人终朝每日眠而且寤寤而又眠以至忘而复忆忆而更忘时眠时寤时忆时忘皆意入之颠倒劳相耳然此眠寤忆忘各具生住异灭四相迁移如初眠为生正眠为住将寤为异巳寤为灭如初寤为生正寤为住劳倦为异眠去为灭如初忆为生正忆为住将忘为异忘竟为灭如初忘为生正忘为住欲忆为异忆成为灭如是生住异灭不过是其始终相续往复循环故名颠倒然此四相皆由无始习气所以念念迁流吸取习相中归意根而此四相剎那不停前不待后后不及前故言不相踰越而意入妄知类若此矣故称意入为能知之根焉葢世人只知眠寤忆忘为意家劳相而殊不知兼意知根及于劳相又同是菩提心上之劳相耳然此意入元无自性但因浮根与彼生灭二种妄尘相对而黏湛集知居于生灭二尘之中即吸X撮此生灭二种内法之尘虽吸内尘然亦不与前五入同葢前五入缘现前境谓之顺流若反缘内则谓之逆流且纵反缘亦不及其内尘故但以前五入逆流不及之处名为觉知能入之性然此知性设或离彼寤寐生灭二种妄尘毕竟无有能入之体性也而意入之义是为如是阿难当知如是觉知能入之根非从寤寐而来非因生灭而有然亦不于浮根而出且亦非于虗空所生何故若谓此觉知能入之性从寤来者当寐之时巳随寤灭又将何者而为寐乎且道即今昏昏孰睡又能做梦者谁耶若从寐来类此可推若谓此觉知能入之性必从生尘时有者至灭尘时即应同生尘而无矣如何又去领纳灭尘而内守幽闲耶是则不从生有矣若谓是从灭尘有至生尘时即应同灭尘而无矣更唤谁为觉知分别能知生尘者耶斯亦不从灭有矣若谓此之觉知能入之性是从浮根而出非关寤寐殊不知这一箇状若莲华赤肉团子开则明而合则昏寤则开而寐则合故此寤寐二相常随身形而开合也设或离斯寤寐开合二种体相则此觉知能入之者将同空华毕竟无有能入之性是则不从根出矣若谓此之觉知是从空生者则是虗空自有知觉又何关于汝之意入耶是则不从空生矣由是义故三处都无当知意入幻妄称相本即是非因缘非自然之如来藏X性也三会十二处即性一总征复次阿难云何十二处本如来藏妙真如性此总征十二处即如来藏性也葢前五阴乃以喻比法用破执情次之六入假託其事以显幻妄兹十二处以至末后七大皆即现前眼见耳闻等事人所共知者示其藏性此是自远而近由疎而亲正如来循循善诱巧为开发之婆心也十二者内六根外六尘也处者方所也又定在也以内根外尘各有方所定在今欲融归藏性故为破除方所定在耳且此中破妄显真虽根尘互破正意在尘以内六根前巳破显故也良以根尘互倚势若交芦故不得不双举而辩破之也二别释一眼色即性阿难汝且观此祇陀树林本非因缘非自然性此明眼色二处即如来藏性乃优波尼沙陀所悟处也故世尊双举眼色二处而诘之曰阿难且汝寻常只知诸法仗因托缘如云眼色为缘者也然汝能观之眼根竝此所观祇林泉池之色尘以能观者即是眼处所观者即是色处而于汝之意作云何解此等根尘生法还是外之色尘生汝眼见之内根处耶亦或内之眼根生彼色尘之外相处耶此二问正双开二途也阿难若汝复谓是其内之眼根生彼外之色相而始有所见之处者是色X性属眼矣设或眼根但见虗空于非见色相之时则此色性自应同色相而销亡矣色性既销色相亦无纵有汝见将何显发既无显发则空色二相一切都无盖空色二相要因待显兹者色质之相既成乌有又谁发明空质之相耶是计眼生色相者谬矣若谓眼根生空相者亦犹生色之如是也若复谓言是外之色尘生汝内之眼见而始有能见之处者是见性属色矣设遇虗空现前非有色相之时则此见性即应同色销亡见性既亡则谁辩空色是则都为乌有矣以尘由根显今根既无又假谁去发明为空为色之尘耶此计色生眼见者又非矣故下结之曰由是义故应当了知内之眼见与外之色空二者俱无处所也即此色相与夫见根而此二处虗妄称相若求其本乃非因缘非自然之如来藏性也二耳声即性阿难汝更听此祇陀园中本非因缘非自然性此明耳声二处即如来藏性是憍陈如所解处也阿难汝更听此祇陀园中因斋食办而击皷欲大众集而撞钟然此钟音皷声或前或后相续而发于汝之意作云何解此等还是声音来汝耳边而闻之耶是汝耳根往声处去而闻之耶阿难若复是此钟皷之声来耳边之处者或我入城乞食则在林无有我矣则林中钟皷我固不闻然目连迦X叶应不同时而俱闻也何谓以此钟皷之声必来阿难耳边处故设许众若俱闻则一钟一皷何容有多声乎此如一人必不能并赴两处则知一声必不能徧来众耳矣何况下例显也以少尚不闻况其多耶今且不然则一闻钟声俱来食处可知非声来耳边矣若复谓言是汝耳根往彼钟皷声边处去者亦如我归住祇林则在城无有我矣则城中钟皷我固不闻如汝在城闻彼皷声其耳巳往击皷之处设或钟声与皷响一时齐出应不一时俱闻何谓以此一根巳往皷处故钟声出必不俱闻此如一身不能齐至二处则知一根岂能徧往多声耶若钟皷俱闻者是容有多根矣有是理哉何况下例显也意谓岂独钟皷齐出而齐闻即其城中象呌马嘶牛鸣羊芈情与无情种种音声一时齐出一时俱闻可知非耳往声处矣若谓耳根声尘各居本位无往来者若是则声不来耳耳不往声两不相到亦应有声而耳无闻才是今又不然凡有声处耳即有闻可知非无往来者矣故下结之曰由是义故应当了知内之听根与外之声尘二者俱无处所也故即此听根与夫声尘此之二处俱为虗妄称相若求其本乃非因缘非自然之如来藏性也三鼻香即性阿难汝又齅此炉中旃檀本非因缘非自然性X此明鼻香二处即如来藏性是香严童子入圆通处也佛欲发明鼻家尘相先指异香以显殊胜而审问曰阿难汝且以鼻又齅齅此炉中之旃檀伹才然得一铢则举室罗城四十里内同于一时俱闻香气于汝之意作云何解此香还是生于旃檀之香木耶是生于汝之鼻根耶还生于虗空耶阿难若谓此香生于汝鼻既称此香是鼻所生即应此香应当从鼻而出然鼻乃肉质且非旃檀之木云何肉鼻之中有旃檀香木之气耶即使纵许鼻生然称汝能闻香却又乖理何谓当是香于鼻入方可说闻令既从鼻中出香而说汝能闻者甚非实义也是则非生于根矣若谓此香生于空者则能生空性既是不变常恒而所生香气应当不变常在又何借于炉中烧此枯木而后有香耶可知非从空生矣若谓此香必生于木者则此异香之质乃是因爇而成烟使鼻得闻若鼻得闻合当蒙其烟气可说香生于木然而其烟上腾虗空曾未及远而四十里内云何巳闻其香气耶是则非生于木矣故下结之曰以是义故应当了知外之香尘内之鼻根与夫能闻所闻二者俱无处所也故即此齅根与彼香尘此之二处均为虗妄称相若求其本乃非因缘非自然之如来藏性也旃檀亦云牛头旃檀出北俱卢洲牛头山中故法华云此香六铢价值娑婆者是也博物志云汉武帝时西X园遣使献香四枚大如鸡卵汉制香不满斤不得受后长安染疫使者奏请焚香烧一枚四十里间民疫皆愈此异香殊胜之明证也律历志云二十四铢为一两今云一铢乃四分一釐六毫六丝六忽也四舌味即性阿难汝常二时众中持钵本非因缘非自然性此明舌味二处即如来藏性乃药王药上舌头拖地处也盖人莫不饮食也鲜能知味也故令当机向举匙下箸于钵盂边去讨消息以审问之曰阿难汝于寻常当法喜禅悦二食之时在大众之中持钵而食其间舌根或时遭遇酥酪醍醐此皆名上味也必自经心然于汝之意作云何解此之上味还是生于虗空中耶生于舌根中耶是生于饮食中耶若复谓此佳味生于汝之舌根然则在汝口中祇有一箇能生舌头只合所生亦唯一味其能生舌根尔时所生巳成酥味亦应唯知于酥味或遇黑石蜜应不推迁移动而又知其为蜜味也设若果不推变改移而独知酥味则又不名知味之根岂有舌根而不知味者可乎若谓舌根是能推变改移许知多味者既味从舌生又有多种然汝之舌非有多体则能生所生不相当矣故言云何多种之味皆生于一箇舌头能知之根耶可见计味从根生者非也若谓此味是独生于食中者X不假舌根然则食本无知之尘非有分别之识云何自知为甜为苦耶又且食能自知即同他人食而知味又何干预于汝岂得名汝舌根为能尝味之知耶是计味生于食者又非也若谓此味是生于虗空者汝且不妨但尝虗空看到是何等滋味耶设汝必然以其虗空若作醎味者则是徧空皆醎既能醎汝之舌亦应醎汝之面则世界之人皆同醎海之鱼既然尝受其醎自不了知其淡若果不识于淡自然亦不觉醎必致醎淡二味一无所知云何可名虗空为能知味耶此计味生于空者更非也故下结之曰由是义故应当了知外之味尘内之舌根与其能尝所尝二者俱无处所也即此舌之能尝与夫味之所尝二处俱是虗妄称相若求其本乃非因缘非自然之如来藏性也黑石蜜者善见律云即甘蔗糖以其色黑而坚其味甚甜故名黑石蜜也五身触即性阿难汝常晨朝以手摩头本非因缘非自然性此明身触二处即如来藏性是跋陀婆罗向洗浴时摸着处也葢称触者必以根境能所有知无知合离违顺相对而后成也此中独以一身明触正显万法一体本无能所合离特情尘隔越而妄成有也故佛审问之曰阿难如我令诸弟子一日三度摩头且自诵云守口摄意身莫犯如是行者得X度世汝亦依教行持而常于晨朝以手摩头当此摩时则手知有头而头知有手且道谁为能知谁为所知又谁为所触之者谁为能触之者然此能知触者还是在其手耶还是在其头耶若谓能知触者独在于手则触知在手而头则成于无知之物云何知手之触我头而成其触乎若谓能知触者独在于头则触知在头而手则成于无用之物云何知头之触我手而名为触乎若谓头之与手各有一知则汝阿难应有二身若谓头之与手共是一知则所生者亦是一触若然则手之与头当为一体若果一体者触则无成何则以有二物方可说触今既唯一何成其触乎若谓头之与手还是二知二体者且道此触当何为在乎为属能触为属所独若触属能则在手在头皆成能触自非所触既无成触岂虗空于汝成所触乎若触属所则在手在头皆成所触自非能触既无能触不应虗空与汝成能触乎是则能触所触均不成矣故下结之曰由是义故应当了知所觉之触与能觉之身二者俱无处所也即此身根与夫触尘二处俱是虗妄称相若求其本乃非因缘非自然之如来藏性也触谁之谁当训何字义始畅然六意法即性阿难汝常意中所缘善恶本非因缘非自然性此明意法二处即如来藏性乃摩诃迦叶获圆通X处也阿难盖汝于寻常向意根中所缘法尘此惟属内祇是前五尘之生灭影事于世谛中亦无别体者也若欲分别此性不出于三一善性二恶性谓第六识所具一切善法恶法之性也三无记性谓第六识所具一切不善不恶初无记忆之性也皆由意根所缘生来自成一定法则故名为性此所谓不教而能者也以诸世谛一切有漏生灭之法皆依此三性造作而成故曰生成然此诸法莫不以三性作则故曰法则以故吾人意根所缘不是善便是恶若不记别善恶则落无记设除此三性之外亦别无意法可得矣然此法尘为复即汝意根之心所生乎为当离汝意根之心而别有方所乎阿难若谓此之法尘即意根之心者法尘既然即是意根之心则应非是法尘既不属尘自非意根之心所缘之境云何得成意根所缘之处乎若谓此之法尘离意根之心别有方向处所者则其法尘应有自性然尘之性为是有知耶为是非有知耶若谓有知则当名意根之心不当更名内法之尘既然异汝意根且又有知而非尘者则另是一心岂不同于他人之心量乎若必执言虽别有方所纵非是尘必非他人心量仍即是汝即汝之心量者云何汝心不与汝合而为一反更与汝离而为二乎可见计法尘离意根而有知者谬矣若谓此法尘乃离意根之心而非有知者然此法X尘且属于内既非外之色声香味与离合冷煖之触以及虗空等相离此诸尘当何所在耶今且于此色空之间都无可以表显而指示莫不是人世之间更有一箇空外之空而为法尘所容之处乎且此法尘既非有知自不是能缘之意根又离根而处空外定非是所缘之法尘既非能缘之根又非所缘之尘能所皆不可得且道此之法处将从谁而立耶可见计法尘离意根而非有知者亦谬矣故下结之曰由是义故应当了知此所缘之法则与能缘根心二者俱无处所也则此意根与夫法尘二处俱是虗妄称相若求其本乃非因缘非自然之如来藏性也此中心字均指意知根也四会十八界即性一总征复次阿难云何十八界本如来藏妙真如性此总征也梵语䭾都此翻曰界即是因义谓根尘识三互为因故又种族义谓根尘识三各有种子各有族类故十八者谓六根六尘六识也又界谓界限以内而能缘者属根之界限外之所缘者属尘之界限中间能了别分明者属识之界限此下虽根尘并举然正破在识葢根尘二种先以破显故也以识界若成则根尘互立识界不成则根尘互寂此犹一室䦧墙隔成三间今则撤去中间墙壁原是一室则别无三间之名目矣所以不徒破识兼亦破界以疆界无分则识与根尘不待会名X本即是如来藏妙真如性矣二别释一眼色识即性阿难如汝所明眼色为缘本非因缘非自然性此明眼色识三即如来藏性乃舍利弗心见发光处也盖佛欲破其识界先就当机素所解者而问之曰阿难如汝前来所明眼有分别色尘无知识生其中是以眼根色尘内外为缘而中间生于眼识以成三种界限也然而此识为复因眼根所生即以眼为识之界限耶是因色尘所生即以色尘为识之界限耶阿难若谓此识单因眼根生即以眼根为界限者然识以了尘为义既无色空二尘则无可分别之物虽纵有汝之眼识欲将何所而用之乎以无尘则不用识也若谓以胜义见根为识之界限且汝之胜义根乃清净八法所成虽有照境发识之用而体属不可见然则此根又非同于青黄赤白此等色相内外中间显现分明有所表示且而此根之体既属不可见则无处所可以表示矣既无处所表示内外中间则汝眼识从何所而立其界限耶可见计识界以眼根立者谬矣若谓此识独因色尘生即以色尘为界限者至空相现前无色之时汝之色生之识应随色灭不合知空云何又能识知是虗空性而非色性耶若谓色相迁变之时汝识亦识其色相迁变则是汝识不随色相迁变矣然彼色灭而汝识不迁是识独X存无复对待更与何法分疆而从何所以立界耶设转计云若色变时识亦从变自可与色立界故破之曰若识从色变则色与识皆同变灭而识之界相自然无矣界相既无岂可说识以色为界耶若双计云识之与色俱同不变则识之界可从色立亦破之曰若俱不变则二体恒在此识既因色生则同无知自应不能分别了知虗空所在既不能知空之所在又岂能知色所在乎既然不知色之所在而识之界又从何所而立耶可见计识界以色尘立者亦谬矣若谓单根独尘不能生识必要兼于眼根色尘方能共生者且道是合做一块而生耶是离开两处而生耶若谓合做一块则中间巳无缝隙纵有所生之识即当离中在傍何成识生其中之界限耶若谓离开两处则纵有所生之识亦当分为两处去合一半与眼根合一半与色尘合若是则何能为识生其中之界限耶且两合则识之体性又杂乱矣何谓以半合根则属有知半合于尘则属无知是有知无知相参相杂而其体性先自混乱云何能立识之界耶可见计识界以根尘共立者更谬矣故下结云由是义故应当了知谓眼根色尘为缘而生眼识界者则此三处都属无生是知眼根与夫色尘及眼识界此之三者本即是非因缘非自然之如来藏性也二耳声识即性X阿难又汝所明耳声为缘本非因缘非自然性此明耳声识三即如来藏性正普贤大士心闻发明处也阿难又汝寻常所明耳根与声尘为缘而生于耳识者盖此识为复因耳根所生即以耳根为识之界限耶抑因声尘所生即以声尘为识之界限耶阿难若谓此议单因耳根所生者是唯以根为能生殊不知有声之动无声之静此二尘相既不现前即胜义根不成能知然则必无所知之尘而能知之根亦无若尔是外无所知内无能知根尘尚然无成而因根所生之识作何形状相貌且自何而有耶若复计云胜义根属不可见故不可为识之界浮尘根属可见岂不能立界耶遂破之曰若取肉耳能闻谓浮尘根亦能生识者既无所闻有声之动又无无声之静以是之故则肉耳说能闻生识者亦无所成且胜义根尚不能生识云何以浮根肉耳如卷叶之形者谓能生识耶况其肉耳又杂于身根之色相根既属身尘即为触自非声尘设欲以斯立界止可名身识界然则耳识之界又复从谁而立之耶是计识界以胜义浮根立者非也若谓此识独因声尘所生者是耳识独因声尘而有则不关于能闻耳根殊不知既无能闻之耳根则所闻之声相亦亡复从何所在而生识耶若谓识以声为界者即纵许识从声生亦许声尘因闻根而有动静二种声相是识与声为X一矣则根闻声时亦应闻识若不闻识则声于识二应非生识之界若果闻识则识亦同声全无知觉识既无知巳被耳闻然知闻识者复是谁乎若谓更无有知知闻识者则汝终身如诸草木一无所知有是理乎然则计识界以声尘立者又非也既然单根不生独尘不出不应是声尘与闻根两相夹杂而成识之中界乎盖既曰夹杂则不成界而无居中之位次矣以必有中位方分内外今无中界则内外二相复从何界而成立耶是则计识界以根尘共立者更非也故下结曰由是义故应当了知所谓耳根声尘为缘而生耳识界者则此三处都属无生是知耳根与夫声尘及声识界此之三者本即是非因缘非自然之如来藏性也三鼻香识即性阿难又汝所明鼻香为缘本非因缘非自然性此明鼻香识三即如来藏性乃孙陀罗难陀所观处也阿难又汝所明鼻香为缘生于鼻识此识为复因鼻根所生即以鼻根为识之界限乎抑因香尘所生即以香尘为识之界限乎阿难若谓此识因鼻根所生以鼻根为识之界限者则汝自已心中将以何者为鼻为取脸上垂肉形如双爪之相浮尘根者为鼻耶为取能发齅知唿吸动摇之性胜义根者为鼻耶若取肉形则肉质乃属身根非鼻根也且能知者即是身之触知不属鼻之齅知X而所知者即是触尘不属香尘既名身根则非鼻根既名触尘则非香尘若是则鼻根香尘尚且无名云何以鼻而立识之界乎此计浮根为识之界者妄也若取齅知之性为鼻根者又且汝之心中将以何者为知乎若以鼻头之肉为知则肉之所知元系身根触尘非是鼻根香尘则能知系身非关鼻矣若以鼻孔之空为知则是空自有知而鼻头之肉应非觉矣且鼻孔之空既有知性如是类推则应一切虗空皆应是汝鼻头之肉既无知性则汝通身之肉皆合非知空既是汝则虗空元无所在今日阿难自应亦无所在又身既非知虽有身在亦应不觉其在于何处也设转计云此胜义之知原不依肉且不依空乃依于香臭而生也遂破之曰若谓即以香臭为能生齅知之性者则此齅知自属于香臭是香臭自有齅知何干于汝根之齅知乎仍转救云非以香臭生知但以香臭因知而生亦破之曰若谓香臭二气必因汝鼻齅知而生者是则彼之香臭二种流动之气自不生于伊兰臭树及旃檀香木乃是生汝之胜义根也若然于二物不来时汝当自齅其鼻且看为是香耶为是臭耶若鼻是臭则非可以知香若鼻是香应非可以知臭岂有鼻根而不知香臭者乎若谓香臭二气汝之鼻根俱能闻者知汝一人应有二知一知香者一知臭者若然即是两箇鼻头矣盖一X人只有一鼻若有两鼻则对我问道就该有两箇阿难且两箇中又谁为汝之真体耶若谓能生之鼻根是一则所生之香臭定无有二设臭既可以为香是臭无自性若香复可以成臭是香无自性然此香臭二种齅知根性既然不有而鼻识之界欲从谁立耶此计胜义为识之界者亦妄矣若谓此识因香尘所生即以香尘为识之界限者则是识因香有矣正如眼能有见不能观见其眼则识因香有故应不知其香若能知香即非因香所生若不知香又非能知之识设果不知香岂但非识而巳哉将必并香识二界俱不成立矣何故盖香非齅知而不有是香必由识而显今识既非识则香无对待而其界限自不成矣既香界不成则识又不知香在何处纵许因识自立为界则识无对待界亦不成何则以非从香尘而建立也若是则亡识坏界其过无穷此计香尘为识之界者更妄矣夫中间识界既然无有则内外根尘俱不成立内外不成则能共生者无实中界不立则所共生者非真彼诸齅闻之识性岂不毕竟虗妄哉故下结之曰由是义故应当了知所谓鼻根香尘为缘而生鼻识界者即此三处都无生义是则鼻根与夫香尘以及鼻识此之三者本即是非因缘非自然之如来藏性也四舌味识即性X阿难又汝所明舌味为缘本非因缘非自然性此明舌味识三即如来藏性乃满慈所悟以法音入圆通处也阿难又汝所明舌味为缘生于舌识此识为复因舌根所生即以舌根为识之界限乎是因味尘所生即以味尘为识之界限乎阿难若谓此识单因舌根所生不假外尘自能了别即以舌为识之界限者若尔是一切世间诸所有物如甘蔗之甜乌梅之酸黄连之苦石盐之醎而细辛姜桂之辣则都无有味矣以味自在舌也味既在舌汝且自尝其舌为甜耶为苦耶若舌性是苦者则汝之舌巳成苦味又是谁来尝汝之舌而知其苦盖舌不自尝其舌是孰为此知而觉其舌之成苦味耶若谓舌性非苦者则味自不生于舌云何立界以生识乎是以识界从舌根立者非也若谓此识独因味尘所生不假内根识自为味然既识因味生则识之自体即为是味若是则味不自尝其味亦当同于舌根应不自尝其舌既不自尝云何识知是味非味耶又且一切之味原非一物所生能生之味既从多物则所生之识亦应多体如母多子亦应多此以味之多而破识之一也设曰识体若是一者且体必然因味而生既所生之识是一则能生之味应一然则盐之醎水之淡蔗之甘姜之辛与夫众味共成之和合本性不易之俱生烧煑异常之变异无论生熟种种诸味皆当同X为一味亦应无有分别如子一母亦应一此以识之一而破味之多也且识之得名正由其能分别耳设果分别既无则不名为识矣识尚无名云何复名不假内之舌根独因外之味尘以立识之界限耶是则以识界因味尘立者又非也然此识心既非根生又非尘生不应到是虗空能生汝心之舌识即因虗空以立识之界限有是理乎可见计无因生者更非矣若谓单根独尘不可以立识界必须舌根味尘两相和合方可共生识者即于和合中亦不能生何谓以根尘各别难合为一则二者原无自性既无自性云何能生其识界耶可见计共生者亦非矣故下结之曰由是义故应当了知所谓舌根味尘为缘而生舌识界者即此三处都无生义是则舌根与夫味尘及舌识界此之三者本即是非因缘非自然之如来藏性也五身触识即性阿难又汝所明身触为缘本非因缘非自然性此明身触识三即如来藏性乃优波离悟入处也阿难又汝所明身触为缘生于身识此识为复因身根所生即以身根为识之界限耶抑因触尘所生即以触尘为识之界限耶阿难若谓此识单因身根所生必然无有合离二尘则虽有能觉观之身根然无所觉观之尘缘纵生身识何所识乎此计根能生识者谬矣若谓此识独因触尘所生必X然无有汝之身根若是则纵有触尘使谁知耶世岂有无身之人而能知离合者乎此计触能生识者又谬矣阿难盖物不自触亦本无知因身有知方觉有触然使知于身者即是触尘而能知触尘者即是身根设曰知即是触则又非身根若谓知即是身则又非触尘所以此知在身在触内外二相之间元无一定之处若谓此知离触而合身即是此知为身自体性固非触矣若谓此知离身而合触即是此知属虗空等相且非身矣即此触知内而身根外而触尘说共生之义不得成矣既能共生者尚然不成而所共生之识云何安立耶中即指识以识生其中也既然识尚不复安立是内外根尘之性一切皆空则汝之识纵然生起将欲从谁而立界耶此计身触共生者更谬矣故下结云由是义故应当了知所谓身根触尘为缘而生身识界者即此三处都无生义是则身根与夫触尘及身识界此之三者本即是非因缘非自然之如来藏性也觉观者麤寻名觉细伺为观即身识也以离合二尘为缘若无缘则无识是则因境非因身也六意法识即性阿难又汝所明意法为缘本非因缘非自然性此明意法识三即如来藏性是目犍连心光圆明处也阿难又汝所明意法为缘生于意识此识为X复因意根所生即以意根为识之界限耶是因法尘所生即以法尘为识之界限耶阿难若谓此识单因意根所生者然于汝意根之中必有所思之法尘而后发明汝能思之意根是尘存则根存也若无前来所思之法尘则意根亦无所生是尘亡则根亡也既离所缘之法尘则意根尚无形貌可得纵使意能发识亦将何所用乎以无尘则不用识也又且汝之第六识心与诸思量之意根兼以了别而为性者且道此之识心与其意根为同耶为异耶若识心同于意根者则识心即是意根云何意根为能生而识心为所生乎若识心异于意根而不同者则识乃同尘应属无情无所知识若果无所知识则非意根同类云何说此识心是意根之所生乎若谓此之识心是有所知识则识心意根兼以了别为性云何是识之了别性云何是意之了别性乎唯此同之与异根识二性尚然无成则此识界云何以根而立耶可见以意根为识心之界者谬矣若谓此识独因法尘所生者然则世间诸法不离色声香味触之五尘汝今观此五法各有相状历历分明以对前五根皆非第六意根所摄若汝识心乃是决定依于法尘生者不妨今日汝试谛观此法尘之法属何等形状殊不知此之法尘设若离于前五尘眼见之色空耳闻之动静鼻齅之通塞舌尝之甜淡身触之合离而此X生灭影子设越此上诸相则终无法尘之形状处所可以得也恐或执云此中生灭即是法尘岂非形状乎于破之曰盖色空五尘如人之形而法尘者乃随形之影也故言生时则是随彼色空诸法等犹形生而影子生非法尘有实形状而生也即言灭时则是随彼色空诸法等犹形灭而影子灭非法尘有实形状而灭也是则法尘生灭不过随前五尘生灭若离前五尘则别无法尘可得也且所因之法尘既无形状况因尘而生所有之识欲作何等形状相貌乎既法尘之相状尚然不有则识之界云何以法尘而生耶可见以法尘为识心之界者又谬矣故下结云由是义故应当了知所谓意根法尘为缘而生意识界者即此三处都无生义是则意根与夫法尘及意识界此之三者本即是非因缘非自然之如来藏性也三历大融相一当机疑问阿难白佛言世尊如来常说中道了义无戏论法此因当机执世间幻相是因缘和合惟妙觉性非因缘和合未达性相不异致落二边故有斯问也盖佛将明七大先示性相非和合非不和合义若谓和合则性同生灭谓不和合则性相为二所以和与不和而俱非者由其性犹水而相犹冰也如水成冰冰还成水也盖前唯会相归性特显如来藏性故曰会科此则以性融相圆示藏性故曰历X大使悟物我同根性相一体此七大之大旨也所以有此者以万法生成不离四大而依空建立因见有觉因识有知故也此中当机意谓精觉妙明性非生灭是第一义不属因缘巳闻命矣至于阴入处界是生灭法非第一义定属因缘云何世尊例皆摈弃且闻如来寻常所说之法一代时教皆以和合因缘为宗谓一切世间情与无情内根外尘虽有种种诸变化相莫不皆因地水火风四大和合而发明也岂非言阴入处界等皆因缘和合而出现于世耶若单排摈自然则我不疑以非自教至于和合因缘乃属自教云何如来竟将因缘同彼自然二俱排遣而摈除之耶此疑其深违自教而有乖于本宗也故我今日不知斯排摈义理之所收归结属于何宗何教也虽则前巳蒙佛开示我等说因缘和合乃世间戏论名相非第一义之真性然则世间名相与第一义谛既各一边似非中道未免戏论终不了义惟愿如来曲垂哀愍开示我等及诸众生中道之理及了义教无有戏论真实法也拨毁曰排斥逐曰摈二诃诫许宣尔时世尊告阿难言阿难默然承佛圣旨此诃当机迷悋而诫听许宣也意谓汝先因被魔摄遂欲厌离昔日所闻声闻缘觉及诸一切小乘之法以故发心殷勤哀求无上菩提故我今日为X汝开导指示最上第一义谛所以排摈和合因缘者正要令汝捐弃小乘戏论而取中道了义也如何汝复将此世间不实之戏论非真之妄想以为因缘和合恒怀疑惑而自缠自绕不肯放舍者何耶然汝阿难虽是多闻知诸佛法今闻藏性第一义谛反复生疑正如熟记本草徒能说药非採药人及以道地真药现置于前不唯不能分真别假而且反生疑弃是故如来说为真可怜愍者也下即诫许曰汝今谛听我当为汝分别开示非和合及非不和合之所以然也不惟现在汝及大众可以通于实相亦令当来之世修习大乘之者亦皆达夫实相而共游如来藏海也以故当机默然无言静领教诲钦承吾佛之圣旨也实相者谓实相无相无相亦无方名实相即本经三如来藏也言通达者乃即一而三虽三而一所谓融通了达之义也三正为开示一总示大性阿难如汝所言四大和合如水成冰冰还成水此总示相妄性真明七大之纲领也故先牒其疑曰阿难若如汝之前来所言地水火风四大之相和合方能发明一切世间种种变化者殊不知四大性体即如来藏心本非和合非不和合以具随缘不变不变随缘之故也阿难若谓彼诸大性其体必然非和合者则一一大皆不能与诸大杂和X遂设喻云犹如虗空之不和诸色也若然则失诸大之用如地性常坚遇水不润水性常冷遇火不热等何以生成万物乎此明真如具随缘之用迥异顽空不和之相故非不和也若谓诸大之性其体必定是和合者则便同于种种变化自始而终因终复始而始终相成也从生至灭由灭继生而生灭相续也是则生而复死死而又生故顺次而言曰生死死生由今生至后生从今死至后死故间隔而论曰生生死死遂喻之云如旋火轮无有休息则失诸大之体如地遇水则失其坚水遇火则失其润等自体既失又将何以生成万物乎此明真如具不变之体迥异火轮变化之相故非和也阿难盖诸大之性即如来藏性随染缘起则佛法界中成九界七大喻如水之成冰也随净缘起则九法界中成佛界七大喻如冰之还成水也惟一湿性冰水相殊是谓不变随缘冰水虽殊湿性无二是谓随缘不变由其随缘即不变故所以诸大无非性真圆融周徧法界由其不变即随缘故所以诸大无不随心应量循业发现也二别显大性一地大即性汝观地性麤为大地但有言说都无实义此明地大即如来藏性乃持地菩萨所证之法门也意谓汝等不达诸大之性非和合非不和合者不妨汝且将此地性但以凡外小乘析色明空观X反覆研究自可知矣即此麤者是为大地细者是为微尘由麤大而渐析展转以至于隣虗然此隣虗乃是析彼极微之尘色法边际之相七分之一所以成也至此则不可析矣设欲更析此隣虗尘即是虗空之性实非地大之色性矣阿难汝云和合者若此隣虗尘设更析之则成虗空当知虗空要能和合出生色相始可名为真和合相然汝今日复又问言由和合故出生世间诸变化相者汝且观此一箇隣虗尘是用几多虗空和合而有耶若不合空应转是隣虗还合成隣虗耶然闻合他成自者未闻合自成自者也既谓诸相和合须此隣虗亦是和合若果隣虗是和合者须是合空而成方可谓之真和合也若不合空成色则知非和合四大之性而成四大之相明矣恐转计曰空虽不能合成隣虗隣虗乃可析入虗空岂非合色成空乎故破之曰又隣虗尘析入空者此但名析色成空不名合色成空若曰合色成空且道用几多色相合成一个虗空耶名之为和合色相而成虗空乎若不合色成空则又非和合四大之相而成四大之性明矣若曰合色之时但明合色非是合色而成虗空也是则应知若空合之时但名合空非是合空而为色相也且色有形质犹可以说析入虗空而空无形质云何可说合为色相耶若知空之不可合则知隣虗非和合而成隣虗既非和X合则以小观大可知地性元非和合而有是则和合之计谬矣盖汝平日但知析色归空合空成色元本不知此随缘不变之如不变随缘之来以其性具十界染净功能故称为藏而世出世间无法不在里许故名为中此明如来藏乃寂照玅明之体也以此性具之色即是真空不待析色以归空此明即俗即真离一切相也然此空不同偏顽之空以是性具之空即是真色不待合空以成色此明即真即俗即一切法也以真俗不二即是中道故竝云性此约三谛圆融不一不异非纵非横发明如来藏性也以十法界皆有此性圆含色空从无染浊故云清净从无变异故云本然以能包罗万象总括十虗故云周徧法界此明不变本体也以此性体但由随于十界众生迷悟之心应其所知染净之量莫不循其各各所造之漏无漏业而感发现其依正二报麤妙等色随分受用宁有限量者哉此明随缘之妙用也然其世间一切凡外权小无知无识之流不达此随缘不变不变随缘循业发现之理遂而惑为和合之因缘及不和合之自然以成二种妄计然则皆是攀缘识心妄想分别周徧计度岂知不变随缘体空成事之至理乎设或类而推之但凡世谛所有言说如因缘自然和合非合等都为戏论而巳终无真实之义可以得也下皆倣此例而释之此中正显随缘不变X不变随缘如来藏性乃是七大实性所谓性具法门正事事无碍之法界也须知七大即前阴入处界但横竖开合之不同耳若竖开一色阴为前六大合受等四阴为一识大又横合六尘为前五大合六根为见大合六识为识大则知七大原无别法故先会阴入处界皆归藏性此明如来藏性性具七大阴入处界是则前为会相归性乃明即事之理为总中之别此则以性融相正明即理之事为别中之总所谓事事无碍之义也而心性妙理大定本旨至此始畅故诸疏不达议论纷纭各陈伎俩兢为混沌凿窍或分次第三止三观以及三谛竝三如来藏者类皆蛇足今无取焉二火大即性阿难火性无我寄于诸缘但有言说都无实义此明火大即如来藏性乃乌刍瑟摩所观处也阿难惟火之性原无有我亦无一定之体皆寓物成形但寄託于诸缘如借日艾镜仗託而生以自无实体可执捉也汝但观彼室罗城中朝来未曾作食之家将欲炊煑举㸑之时必须求火阳燧者即淮南子谓火方珠也以铜为之其状如镜照物则影倒向日则火出又论衡谓于五月丙午日午时销炼五方石即铜之精者也圆如镜中央洼即今火镜也天晴执此向日前而求火此皆目前易明之事阿难若谓此火之性名为和合而有者即如X现前我之与汝一千二百五十比丘今虽号为一众名之和合然则众人虽则和合号为一众设若诘其根本源流则各有各身皆各有父母所生姓氏种族名字不同如舍利弗云鹫子乃净裔之种优楼频螺云本瓜林以居近此林故亦云木瓜癃以项有癃如木瓜故为大龟氏种乃至庆喜是我日种即此分开各有身名族姓和合总名一众虽真和合而各归其根本则和合之名犹然幻妄阿难若谓此火之性是因和合而有者果能同舍利弗等各有氏族所生乎然彼手执镜艾向于朝日而求火时且道此火为是从镜中而出耶即以镜为根本乎为是从艾中而出耶即以艾为根本乎为是于那日中而来耶即以日为根本乎阿难若谓此火是从日来者既自日中而来且能烧汝手中之艾然从日至手上下四万二千由旬则此火自上下来经过之处所有林木一切皆应先受焚烧而今林木如旧不受其烧者则知火非日来矣若谓火从镜中出者既自镜出且能于镜出而然艾可谓烈矣则未然艾前镜应先镕然则此镜是何缘故又不镕耶恐谬谓曰火能克金宁无融泮之义乎故破之曰若然何不纡曲汝手而执此镜试一试看尚无一些热气之相云何此镜得融泮耶既不融泮则知火非镜出矣若谓火生于艾者则独艾可生何借日之光镜之明二种相接然后X火生耶既借日镜则知火非艾生矣汝又不妨仔细谛观镜子实因人手执持日光乃从天上下来艾草本属地下生起若彼三物各有从来而此之火性独从何方而出以来游历于此耶既无从来则不可以和合之义明矣且凡谓和合者必众物杂会一处方名和合今者日镜相去天地悬远固非是和亦非是合不应此火光之性是无所从而自有者耶然必待彼三物具备而后有者又非不和合也而此火性和合非合之义汝且犹然不知是如来藏中盖此火性本空乃是性具随缘不变之本体故能随心应量循业发现者正为不变随缘之妙用致有十法界火种种差别也此下皆倣前释文易可知气上谓之炊进火谓之爨三水大即性阿难水性不定流息无恒但有言说都无实义此明水大即如来藏性为月光童子所证法门也阿难其水之性导之则流壅之则息又求则流否则息所以或流或息而无一定之恒性也犹如丰德城中之迦毗罗云黄赤色亦云黄发又云黄头谓头有金色即今之以铜圈箍头及黄冠者是也斫迦罗云轮或云鸳鸯又翻轮山谓依山得名也钵头摩云赤莲花据楞伽云譬如日月形钵头摩深险此正外道依定境而立名也诃萨多或云事水然犹未详等者等诸作大幻术之师求取太阴X之精即月中水也用此以和幻术之药所谓採月精华而脩炼先天之炁者也是诸幻师等乃于望前白月之夜以望前为白月望后为黑月盖月当正午光如白昼之时遂执方诸以承月中下来之水故淮南子曰方诸见月则津而为水谓方即五方之石诸即阴燧如大蛤者谓取水珠也此据论衡云十一月壬子日夜半时于北方炼五方石为之状如杯盂向月则津然此水性为复从珠中而自出乎是本空中而自有乎为从月中而下来乎阿难若谓此水从月来者则珠在远方以月去人间如日之量故云远方而月尚能令珠出水则其近月之处所经过之山林树木皆亦应令而吐流矣如月当正南则自珠以南所有山林树木皆月经过之近处或珠在平地则自珠之上高林大木皆月经过之近处故皆应吐流也若是林木皆吐流者则月光所照是处皆流何必更待方诸之所出乎若是林木不吐流者则经过近处之林木尚不吐流何能令远方之方诸而出水乎是则可知分明此水非从月中降下来矣若谓此水从诸出者则此珠中寻常亦应流出水来何必更待中宵承白月昼而后生水耶可见此水亦非从珠出矣若谓此水从空生者则有空虗即应有水空性既然无边水性亦当无际然则从于人间以及天上皆成一汪洋巨津而同为此水之滔溺矣云何世X间复有水居陆处空行之辩乎既有陆处空行则知此水非从空生矣不妨汝更谛实而观月自从天而升珠因人手执持安放其珠盛水之盘乃本幻人之所敷设彼三物者各有从来而此水性独从何方而来流注于此耶既无从来则不可以和合之义明矣且凡谓和合者必众物杂会一处方名和合今者月珠相去天地悬远固非是和亦非是合不应此月中水谓之太阴精者是无所从而自有耶必然待彼月珠相对而后出水者又非不和合也而此水性和合非合之义汝且尚然不知是如来藏中盖此水性本空乃是性具随缘不变之本体故能随心应量循业发现者正为不变随缘之妙用致有十法界水种种差别也此下俱倣前释义可类知陟音职升也四风大即性阿难风性无体动静不常但有言说都无实义此明风大即如来藏性乃瑠璃光所证法门也阿难所言风者虽以动摇为性若求其实原无一定之体何则以动则生而静则灭如拂衣动而则生垂衣静而则灭所谓动静生灭皆不恒常者也今以现前一事而观则可知矣如汝寻常整理衣服入众之时此僧伽黎大衣之角偶然一动以及在傍之人则有些微小风拂彼在傍人面且道此风为复出汝袈裟之角乎是自发于虗空乎是彼在X傍人面上自所生乎阿难此之风性若复是出汝之袈裟角者则衣即是风汝非披衣乃披风耳且风性摇动其衣既巳是风亦当如风之飞扬摇动应离汝之身体而去今何不去乎此即动以騐无生也且汝衣既风则我衣亦风如我今日说法在众会之中垂着大衣汝且看我所披之衣此之风性乃居于何所在耶若不能见应是衣中更有一个藏风地方而能令人不可见乎设无藏风之地则风不从衣生明矣此即静以騐无生也若谓此风生于虗空者世人执此者甚众如言空则生风是也既云空生即当自生何假衣动而有风乎如汝衣不动之时又是何因便无有风而拂人之面乎且虗空之性是为常住既能生风则应常生以空性无灭风合常生如何不动衣时便无风出耶此以风从空生则空常风亦应常也又若虗空实能生风则不动无风静灭之时是则虗空亦当同风而灭以风不起时应是无空而生岂非灭乎此以空能生风则风灭空亦当灭也今皆不尔所以空性常住风不常生又风灭时虗空不灭可见风空性隔必竟乖异非所生矣下二句正明灭空之谬以显空之无生灭也意谓灭风则世间人皆可见而可闻者如万籁无声草木宁静水波不兴之类皆是风灭之相状可以见闻而知者然则灭空是何等相状可以表显而知乎且而虗空设若许X其有生有灭则是有为之物不名无为之空矣盖六种无为空当其一既名虗空则以无为为性云何说风从空出耶若能出风则成有为之物岂无为之虗空乎则此风性非空生明矣若谓此风是彼被拂之人面上自生者既然是从彼人面上而生则当从彼至此应合顺拂汝面然今此风自汝整衣现拂于彼既是风生彼面云何不顺拂汝面而反倒拂于彼面耶则此风性非彼面生明矣汝今不妨审详谛观整理衣服实是在汝被拂之面属于彼人虗空无为体性寂然自不参响流动之风也则此三者各有定在而此风性独自谁方鼓动而来于此耶既无从来则不可以和合之义明矣且凡谓之和合者必彼此不异方名和合今者风之与空体性相隔一为寂然常住一为起灭不常则动静各别固非是和亦非是合不应此风之性是无所从而自有耶然现见整衣空中有风又非不和合也而此风性和合不合之义汝且宛然不知是如来藏中盖此风性本空乃是性具随缘不变之本体故能随心应量循业发现者正为不变随缘之妙用致有十法界风种种差别也此下俱如前释可类而知僧伽黎此无正翻唐云重复衣清凉谓新者二重故者一重要以重成故云重复亦云和合以新旧和合也又名杂碎衣以条相数多故即三衣中之大衣也袈裟是三衣之X通称或名离尘服由断六尘故或名消瘦服由割烦恼故或名莲花服着者离染故或名坏色服以律制三种坏色如法所成故即清凉谓不正色衣以非五大色故亦云染色表心染于色要无所染方曰在染无染也五空大即性阿难空性无形因色显发伹有言说都无实义此明空大融前四大归如来藏性正虗空藏所悟处也阿难空之为性本自无形而方圆大小初无一定但因实色而显发也即如室罗城中去河遥远之处诸剎利种以至旃陀罗等因其新立安业居住务须凿井以求其水始而出土一尺则于井中见一尺空如是渐出渐深乃至出土一丈而井中间还得一丈虗空则虗空浅深随出土之多少故多则深而少则浅虽浅深有殊而空一也然则此空为当因土所出乎因凿所有乎抑无因而自生乎阿难若复谓言此之虗空是无因而自生者则未凿井出土之前何故不见无碍之空耶而唯见一片塞碍大地绝无半点通达之相则知此空明因凿有非无因而自生也盖凡外于四大多执因缘于空大多执自然故首破无因以明非自然也若谓此空是因凿土而后出者则此移土出井之时随后应见虗空入井如开池引水者可也且土出可见空入何状若是徒见土先出而后无虗X空入井者云何说此虗空是因凿土而后出耶此计因凿土而后有空者谬矣若曰空土无异但土有出入空无出入是则未出土时应即有空是空与土俱在一处同是一体元无各异之因既无异因则是同体应当出即同出今者移土出井之时而空又何故不同出耶益见计空因土出者谬矣若曰此空是因凿出而不因土出者若尔则是凿出虗空应非关于井中出土而成虗空也现见出土一尺得一尺空出土一丈得一丈空者何耶若谓此空不因凿出与凿无干是凿井者自出其土应不见有虗空才是云何随凿随见其虗空乎则知因凿不因凿二者皆谬矣汝且不妨更加详审谛实于谛实处复加详审谛实观察盖井因凿出以从人手随其方向运转施为而有土因地中搬移而出此则各有所出而如是井内之空乃因何所而出耶既无所出则不可和合之义明矣然凡言和合者必须彼此不异方成和合若必谬执以为虗空从凿地出者则其所凿地性坚实空性虗通止可说凿地不可说凿空以地空二法一属坚实一属虗通则虗实迥异故彼此之性不相为用固非是和亦非是合不应此空之性是无从而自出耶然必待凿土而后见空者又非不和合也下以空大融前四大曰若此虗空其性圆融周匝徧满从本巳来不被生灭所摇动者亦应当知现前X地水火风此之四大与空均平可名五大以性体平等故名曰均论相则妄非无彼此观性元真莫不圆融则此五大皆即如来藏心妙真如性从本以来元无生灭动摇之可得也阿难但汝之心昏而不明迷而不醒动彻生疑所以不能了悟此之四大元本是如来藏性也设再不达前四即性汝当例观此井中虗空为因凿土而出于井耶为移土后而入于井耶为土有出入而空非出入耶若悟空大性圆周徧非出非入非不出入者即悟四大性圆周徧非和非合非不和合矣然此和合非合之义汝且全然不知是如来藏中性具之觉即是真空性具之空即真觉体此明性具十法界空而空之与觉皆性皆真也盖凡外权小只知五大是无情法名为不觉根之与识是有情法名之为觉殊不知情与无情皆性皆真同一觉体正所谓情与无情共一体处处总成真法界乃事事无碍之理为性宗之极谈也是十法界若正若依一一无非清净本然周徧法界此随缘不变之本体也以能随十界众生之心应其所知大小之量循于善恶诸业发现而为十法界空此不变随缘之玅用也而世间一切凡外权小无知无识惑此空性以为凿井之因缘无因之自然皆是虗妄识心分别计度但有因缘自然和合非合此等言说皆为戏论都无实义者也梵语剎利秦翻田主此王族X也婆罗门云净行亦云净志此守道居正之士也毗舍商贾也首陀农夫也此为西域贵贱四族之姓如此方四民也颇罗堕云利根亦云捷疾乃婆罗门十八姓之一即星相医卜术士之类旃陀罗云魁脍亦云严帜谓恶业自严行则摇铃执帜警人异路不与良民同行者即屠酤之夫此又智愚二族也六见大即性阿难见觉无知因色空有但有言说都无实义此明见大总摄六根会融五大归如来藏故势至悟此获念佛圆通也盖此见大即是根大今举一见以例余五根耳此取根中照现量境无分别性非取浮胜二根也正属第八识见分寄于六根门头缘彼现量六尘者故但言见而不言眼根等良有以焉然诸圣教祗明前后六大而不别立见根者以一切诸法色心收尽以前五皆色后一属心故不别立而本经立此大者其义有三一为收前故二为顺后故三为圆通故一收前者以前文十番显示皆借见精以显藏性今更申明见闻等精即是藏性则前指见是心显见不动不灭不失无还非物以至无碍惟真而超情离见之旨至此更畅矣二顺后者以后文云生死轮转安乐妙常同是六根更非他物将欲说斯法门以故先立是大也三圆通者如六尘六根六识皆为下文诸圣圆X通而作张本设不立此根大则势至念佛圆通无本可据故须立此根大也阿难见觉者即见性不言性而言觉者以觉即性也故下文云性见觉明觉精明见以本是一精明妄分见闻齅甞觉知六和合也今但言见觉者且唯就眼而论也意谓见之为觉元一精明之体本无能知及与所知乃因色空而有能知及所知耳此明根无自性因境而有即下文由尘发知也以例闻齅甞觉知无不然矣因复举前尘而问曰如汝今者在祇陀林寻常所见晨朝则明日夕便昏此言昼之明暗也设或居于中宵半夜于十五巳前白月之时则有光明十六巳后黑月之时便是昏暗此又夜之明暗也然则若明若暗塞空等相必因汝之见性方能分析此明尘无自性因根而显以例动静香臭甜淡离合生灭之尘莫不皆尔也正前所谓见与见缘本无所有亦即后云根尘同源缚脱无二也故复以一同二异三亦同亦异四非同非异此之四句发明无性而审究之曰此之见性为复与明暗之色相并太虗之空相为是同一体耶为非同一体耶为或同或异耶为非同非异耶阿难此见觉性若复与彼明暗虗空元一体者则明与暗此之二体更互相亡何谓以有暗时则无有明岂非明亡之乎以有明时则无有暗岂非暗亡之乎由其明暗相倾互为凌夺所以二体互相亡也然此见性X与谁一之耶若谓此见是与暗相同一体者而明来时则暗与见既同一体自合偕亡若谓此见必与明相同一体者而暗来时则明与见既同一体当同暗灭若果此见与暗偕亡与明同灭则又云何复能明来见明暗来见暗耶若谓明暗二相自有生灭差殊而此见觉之性元无生灭则是有生灭者有不生灭者而一体之义云何得成可见非同一体明矣若谓此之见性与明暗等非一体者若然汝且离于明暗及与虗空看此能分别辩析之见元本体是作何等形状相貌耶殊不知若离明暗及离虗空则是见性元同夫龟之毛兔之角徒有虗名而无实体矣且此见性果于明暗虗空此三种事俱异而不同者则离此三事之外更从何处而立汝之见性乎则知非异一体明矣若谓此见性亦可同明而又同暗者然则明暗二相互相违背设或同明则暗时当灭设或同暗则明时应亡设同其一则失其一云何可说为或可同乎若谓见性亦或可以异明暗及虗空者或亦异明应不见明或亦异暗应不见暗或亦异空应不见空且离异此三事者元无见性云何可说为或亦异乎可见又非亦同亦异明矣若谓见性非同三事者应可分析何处是空之边际亦可分析何处是见之边际则空见可分方名非同然空与见元是一体本无边涯际畔之可分析云何可说为非X同乎若谓见性非异三事者现今见暗见明则明暗互有变迁而见性非有更改则所见有迁能见不改岂得混同云何可说为非异乎则知更非非同非异明矣盖辩见至此可谓如来倾囊相赠以故向下当机获明心生信者皆由此矣然非一体者乃明因缘生法不自生也非异体者即我说是空不他生也非亦同亦异者乃亦名假名不共生也非非同非异者即中道义不无因生也此正离四句绝百非发明见性即如来藏妙真如性乃无生之的旨中道之了义即前当机所请之无戏论法也亦后所谓蒙天王赐华屋者此也下欲当机着眼不得草草放过此之见性故叮嘱之曰汝且不妨更加细审不唯细而更加之微细不徒审而复加之详审至于审详谛实再加审视观察务必穷极见源而后巳也须知现前所见之明乃从太阳而来所见之暗因随黑月而至所见之通属于虗空所见之壅归还大地是明暗空塞各有从来矣汝之如是能见四种之精乃因何所而出耶既无所出则不可和合之义明矣且凡言和合者必须众性如一方成和合现今能见之根乃有觉性所见之明暗虗空祇属顽尘则觉之与顽其体各别固非是和亦非是合见根既尔余根亦然不应此能见之精是无从而自出耶然必待明暗塞空而显有此见者则又非不和合也下即见大融前X五大曰若汝能悟见闻齅甞觉知六种根性其体圆融周匝徧满从本巳来不被生灭所动摇者亦应当知此无边无际不动不摇之虗空并其生灭动摇之地水火风此上五大与见均平可名六大以性体平等故名曰均论相虽妄非无彼此观性元真莫不圆融则此六大皆即如来藏心妙真如性盖从本巳来原无生灭动摇之可得也阿难但汝之性沉于下愚沦于偏僻乏无上之智缺择法之眼所以不能了悟汝之所具见闻齅甞觉知六种根性并前五大本即是如来藏妙真如性设再不达前五即性汝当例观此见闻齅甞觉知六种根性为是生灭乎为是同异乎为非生灭乎为非同异乎若谓根性定属生灭则离此之外复以何者为常住真性乎若谓六根是同一体者何有六处之差别乎若谓六根是异各体者然则一人宁有六性乎若谓六根之性为非生灭者现今缘尘则有知离尘则无知岂非生灭乎若谓六根之性为非同异者则元是一精明宁非同乎而分成六和合岂非异乎若能悟此见等六精性圆周徧生灭非生灭同异非同异者则悟五大性圆周徧非和非合非不和合矣然此和合非合之义汝且未曾不能了知是如来藏中性具之见即本觉之明此真本觉之精即是性明之见此明十法界见而见之与觉皆性明也盖凡外权小祇知结色成根X之见所以有见分寸者有见四天下者有见大千界者然则皆有分限殊不知十方如来则穷尽微尘清净国土此正清净本然之见乃所以能周匝徧满于法界也斯即见性随缘不变之本体也以能随十界众生之心应其所知大小之见量如此一根见性既然周徧法界则知耳之听鼻之齅舌之甞触身之觉触意之觉知皆为妙性而德用莹然虗灵不昧俱同见性周徧法界宁有方隅处所可以局限者哉然九法界见有远近者无非循其漏无漏业而发现之也此皆见性不变随缘之妙用耳而世间一切凡外权小无知无识惑此见性为同一之因缘及异一之自然皆是虗妄识心分别计度但有因缘自然和合非合此等言说皆为戏论都无实义者也七识大即性阿难识性无源因于六种但有言说都无实义此明识大总摄六识通融六大归如来藏正补处慈尊所证圆通也阿难此第六识者以了别为义然其为性本无源委倐起倐灭状若野烧但因六种根尘相对幻妄而出今以眼识类推余可例知如汝今日以眼徧观此楞严会中诸圣贤众莫不用目周围巡视而普徧历览也盖此能观之目根也所观之众尘也虽根尘相对一念未生之时此正根中见性取现量性境如钳取物似日舒光毫X无分析但如像现镜中元无妍𡟎美恶差别之分析也而汝之识一念倐起生于根尘之中遂而次第标名指字即生分别谓此是文殊名妙吉祥此富楼那名满慈此目犍连名采菽氏此须菩提名空生此舍利弗名鹫子此即眼识及同时意识也盖此眼识但名随念分别唯对性境初起一念然尚未涉名言而同时意识则唯计度分别是对性境起第二念计执名字如标指文殊等是也此以眼识以例余四莫不皆尔至于意识离前五识独头自缘独影尘境亦在例中且此眼识而能了别之知为是生于见根乎为是生于圣相乎为是生于虗空乎为是无有所因突然而出乎阿难若谓汝此眼识了别之性单生于见根中者是则无彼明暗色空此之四种必然无有然则离所见之尘元无汝能见之见既能见之根性尚无自性而欲从何物以发识乎则知单根不能生识也明矣若谓汝此眼识了别之性独生于所见之相中必不从能见之根生者既无见根则不见有明相亦不见有暗相然明之与暗俱不瞩者即是无有见根则色空诸相亦皆无矣且彼能生之尘相尚无自性则此所生之眼识而欲从何物以发生乎足知独尘不能生识也明矣若谓眼识是生于空非关尘相亦非见根者若非见根则无能辩之性自然不能知于明暗色空是离根无尘矣若非尘相则X灭所缘之境而见闻觉知无处安立是离尘无根矣然则处此非相非见二者之间若谓此空是无体者无则同于龟毛兔角毕竟之无则空自体尚然元无何有生识之能耶若谓其空是有体者且而又是非相非见不同于物可以辩别则空自体尚不能别何能发生了别之识哉即使顽然无知之空纵能发生汝之眼识亦应顽然欲何用此不能分别顽然之识耶是则离根尘而言识从空生者尤不可也若谓眼识乃无所因是突然而自出者何不于白日中无明月时忽然别出一识以识明月方谓无因突然而出今既日中无月必不别出识月之识则言无因而出者更不可也下令当机与此识性仔细研究勿得麤心浮气故劝之曰汝且细详之中不妨更加细详则细而又细故言微细审而复审故言详审须知此之胜义见根则託于眼睛之浮根色空诸相则推为现前之尘境若见之与相可以状而名者则成有体如虗空之不可以形相而论者则成无体然有无虽殊各有源委汝之如是能分别识是甚缘由乃因何所而出耶既无所出则不可以和合之义明矣且凡言和合者必体性相循可云和合现今识有分别名动见无分别名澄则动之与澄固知非和亦非是合眼识既尔则余五皆然不应此分别眼识是无缘由乃无所因而自出耶然必待根尘相对而后X生者又非不和合矣下即识大融前六大曰若能悟此识心非和非合非不和合从本巳来元无所从亦应当知诸了别识如眼见耳闻鼻齅舌尝身觉意知此之六识其为体也各各圆满湛然常住故其为性皆非从缘所以生也故此见识二大兼彼空大与地水火风其性均平可名七大论相虽妄非无彼此观性元真莫不圆融则此七大皆即如来藏心妙真如性盖从本巳来元无生灭之可得也但汝阿难于心则麤未了陀那之微细于见则浮岂知胜义之沉潜以故向来计眼在面计心在内等所以不能了悟汝之所具见闻之六根又不发明了知之六识并前六大本即是汝自性元具之如来藏性也设再不悟汝应观此六处识心为是同异乎为是空有乎为非同异乎为非空有乎若言是同六用差别若言是别本一精明则知此识不可以同异言矣若言是空且有分别若言是有则无形色则知此识亦不可以空有言矣若言非同元本一体若言非异六处现殊固知此识又不可以非同异言矣若言非空离于根尘元无自性若言非有现能分别一切色空固知此识更不可以非空有言矣若能悟六处识心同异非同异空有非空有者则悟前之六大今之识大和合非合之义矣然此六识汝且元本不知乃是如来藏中性真之识即妙明之知乃是本觉妙明真性X之识此明十法界识而识之与性皆本觉妙明也以能随缘不变不变随缘故称妙照而常寂寂而常照故名觉本来清净故曰湛然以此识性靡不包罗故言周徧法界含吐者即后云空生大觉中如海一沤发此以空在藏性之中可含可吐甚言其微小也良以凡外权小妄认六识以为自心故动被所局今既发明通前六大俱为藏性是以体含十虗宁有方隅处所可以局限者哉此正不变之本体也然所以乍现为六识者无非循漏无漏业而发现之耳斯明随缘之妙用也而世间一切凡外权小无知无识不明此识惑为根尘相生之因缘及突然而出之自然皆是虗妄识心分别计度但有因缘自然和合非合此等言说皆是戏论都无实义者也盖十法界依正色心无非自性光影良由一念妄动遂致万别千差所以轮回不息生死无休故我如来不得巳而说性相说真妄说四科说七大而说性则不出一心二门说相则不出八识四分是以本经先说四科摄相归性次说七大以性融相以明性相不二事理圆融更于七大中先将四大会归空大欲人了知虗空非出非入非不出入本无动摇周徧法界则知四大亦无生灭亦无去来周徧法界是则即幻色而即真色即顽空而即真空由其真空即色真色即空故能即色空而即真觉如是则万象皆真虽有六根绝X诸分别是则即六根而即真性故谓性见夫性见乃本觉之妙明所以随缘照物不为物迁故云觉精明见根既如是识亦宜然遂合六识即如来藏性乃为性识亦能了明一切随处超然故曰明知既谓明知即真觉本明之体宁不谓之真识乎是故广会四科以显一性清净徧融七大正明万法本然所以三世诸佛于无明中证大菩提一切众生自真如内受诸生死有圣凡之异者无非迷悟之殊耳迷之则浩劫轮回悟之则当处解脱故言随众生心应所知量循业发现而巳以上如来破妄显真竟问此中说识但约六种而不言七八者何耶答以八即六种根性故七即意知根故是以不别开耳二庆喜明心生信一经家叙益尔时阿难及诸大众于如来前说偈赞佛此明尊者了明大事深信自心以故经家历叙所获之利益也盖当机于二卷初便云身心泰然者以初破妄中七处非心未免惊疑及闻显真指见是心显见不动则惊疑乍息稍觉泰然始知身中有真妄二性然犹未明故云愿闻如来显出身心真妄虗实等继而佛因匿王显其不灭以至十番分示当机尚然不能领略故佛后为广会四科归一藏性将一藏性徧融七大以故破妄则见精亦破显真则万象皆真融会则性相不二心色均平X斯正如来彻底为人宣胜义中真胜义性可谓精微奥妙无上之开示也以故经家叙曰当尔之时则当机之阿难及诸法会之大众皆蒙吾佛释迦如来以上七处被妄十番显真之精微会相归性以性融相之奥妙如是种种开导细细指示故得若身若心皆荡然矣所以身得无罣心得无碍也以其即幻身而悟法身更不妄认四大幻相为身是不为妄境之所罣也以其即妄心而悟真心更不谬执六尘缘影为心是不为妄心之所碍也此则身心圆明不同向者认物为已以动为身则为身之所罣也而迷已为物认能推为心则被心之所碍也故智论云识之与根乍出乍入如鹿在网犹鸟处笼啄一舍一周而复始无暂休息识在根笼亦复如是此则不悟藏性有罣有碍之相也今既了得阴处界大根尘识法元一藏性则鹿之与鸟网之与笼皆不可得惟一藏性含吐十虗所谓富有万德荡无纤尘更有何身可罣何心可碍乎以故若身若心无罣无碍莫不坦荡然也此上统标身心荡然无罣无碍也下正分叙约义有三初叙心次叙身三结益且初叙心意谓不独当机了明身心得无罣碍即是同闻众多大众亦皆各各自信自知自已之心周徧法界而充满十方也此中自知二字乃经家叙事之详也不可不辩若对当机言自知者盖因当机于破妄后悲泪自呈则X曰不知身心本不相代又曰良由不知寂常心性且曰云何得知是我真性等此皆当机之不自知也若对大众言自知者则因匿王在显真中起立自陈曰云何发挥证知此心不生灭地今此大众诸有漏者咸皆愿闻此则大众之不自知也所以有会科历大直至今日则瓜熟蒂落云散月明所谓如人饮水而冷暖自知矣言各各者此正当机与夫诸人深信自性了知此心清净本然周徧法界也向者见量仗佛神力始见初禅将谓虗空无边今则见十方虗空何其渺小如观自手之中所持之贝叶等物耳向者不知山河大地明暗色空诸所缘法皆是妙明真心中所现物今则了知一切世间诸所有物皆即是我自性菩提性觉妙明本觉元心乃随心应量寻业发现之耳向者误执六尘缘影动被物碍故于世界观大观小今者始知吾之自心乃精而不杂周徧圆满含容法界包褁十方是则无往而非常住真心无处不是性净明体矣此上正叙心荡然得无碍也次叙身者向者误谓十种异生同将识心居在身内今则反观父精母血所以生成此无常幻妄之身在此性空之中犹彼十方顽虗之中风吹所起一点微尘似有似无若存若亡盖此幻身虽存犹之石火电光终非常存是虽若存而终非常存故云若存然此幻身虽未灭亡犹之薤露风灯终当灭亡是虽若X未亡而终当灭亡故云若亡向者一迷为心决定惑为色身之内今则悟此色身在心海中如彼湛然澄清大海之内流出一箇水面浮沤倐起倐灭本自无从何罣之有不过随心应量循业发现而巳此正叙身得无罣也三结益者意谓向者不知真际所诣不知身心颠倒所在不知见性是心不知阴入处界是如来藏不知七大周徧法界今则了然自知毫无疑惑矣向者佛示宝明妙性尚言徒获此心未敢认为本元心地今则不待认而自获本有之妙心矣向者不知身心真妄虗实现前生灭与不生灭今则了知身心圆明常住不灭矣盖此所知所信乃信如来最初开示常住真心性净明体正大定之理体也即起信所谓初一心为本源者是也然此中两言自知者虽经家叙述实用意精微也以当机等一向祇知虗空中有万物万物中有身身中有心性是则至大无如虗空至小无如心性矣今则不然自知心性之量周徧法界始知空在性中不过如手中之叶大则其空中所有之物而渺小之状愈可知矣此时徧观万物全一藏性更有何物之可碍乎一向祇知心居身内今则不然反观肉身在心海中如一浮沤则生灭存亡无足介意矣此时徧观蕴大唯一真心更有何身之可罣乎向来之所不知者今皆了然而自知矣此则结上之意若欲起下者设不自知安X能发解起行而证此大定乎故知自知二字乃结上起下一经之脉络也然叙述至此正是旅泊之人顿有华屋然则今日之所得乃昔日之未曾得今日之所有实昔日之未曾有也既然得益在怀可不礼谢于佛是以倾心合掌于如来前恭述短偈以赞谢深恩也此皆经家叙述当机大众获益之意耳二当机赞述一赞佛法妙湛总持不动尊首楞严王世希有此方当机自说其偈而赞佛赞法也盖首句正唯赞佛次四字正唯赞法末三字则双赞佛之与法皆希有也由其当机深信自巳心性方知佛之三身与巳无殊故赞之曰妙湛总持不动也然此六字俱赞三身故首二字赞法身也以法身无相湛然常寂无作无为不生不灭故名妙湛次二字赞报身也以无量劫修行诸度总摄一切无漏功德尽未来际任持不失故名总持后二字赞应身也以随缘感应普现身云本不曾动故言不动然此妙尊二字俱通上下所谓三身一体即一而三一体三身非三而一故知三即非三一即非一不妨而三而一是故称之为妙也以此三身既偹则十号全彰是以在天则曰天中天在圣则曰圣中圣而一切世间九法界内莫不共尊以故称之为尊也又妙湛赞真谛般若德也总持赞俗谛解脱德X也不动赞中谛法身德也以即三而一故云妙湛即一而三故云总持非三非一即三即一故云不动此赞佛具三德而证三谛也首楞严者云事究竟乃佛所说之法也正大定之总名以通经所显唯此一定于诸三昧中最尊最胜于诸法中得大自在故称为王以能统摄一切三昧故也盖前当机未达之时则以总中之别名而请今既了然自知则举别中之总名而赞此名圆妙大定总别无二之义也盖佛希有者以佛具三身证三德出现于世如优昙钵花时一现耳宁不希有乎法希有者以五时诸教无非随机说法未若此经纯谈圆妙发挥大定直指人心见性成佛岂非法之希有者乎所以佛之与法皆为世出世间希奇少有者也二述明心销我亿劫颠倒想不历僧祇获法身此正当机自述了明心地也意谓我自无始认妄为真心性颠倒今者获闻此经则千万亿劫颠倒妄想俱如沸汤之销氷雪矣盖颠倒想者即前认物为巳迷巳为物妄认四大为自身相六尘缘影为自心相与夫在内在外观大观小执因缘计自然以至和合非和合等此皆亿劫攀缘识心颠倒妄想今日始知如来藏性随缘不变不变随缘则此种种戏论虗妄相想俱併消除矣此一句述如X来破妄之功也梵语阿僧祇此云无数梵语劫波此云时分以凡成佛者必历三祇故婆沙云三祇修六度行百劫种相好因然后获五分法身又唯识云地前历一僧祇初地至七地满二僧祇八地至等觉是三僧祇乃获究竟法身此皆权教方便之谈是明其历非不历也然不历者从古诸疏各释不一有谓方便之谈者有谓神力示现者有谓姑叙悟解者有谓非述一人者有云渐修顿证者若据诸疏立义彼此是非则后之修大定者安能致无疑之地乎所以致惑之由其因有二一者执婆沙唯识权教不了之义二者因下除惑愿成及方证二果之文今请以本经正旨而言则羣疑自可氷释矣盖此中言法身者乃吾人本具法性身也正十法界均秉其有之体非常途所谓分证究竟之义也此即楞严大定之理体所谓如来藏性者是也即言获者获谓得也亦非常途所谓得分证得究竟也此正当机彻见自性信得有此法身之理耳言不历僧祇者正是信得自心是佛自心作佛成就法身不由他得故言不必更历僧祇而始护法身也此即上文了然自知获本妙心者是矣乃明因心于果地觉无二无别是直获法性身也然此法身以烦恼所蔽妄想所缠在迷不觉义之如失今者麤惑乍破倒想初消始知有此义之犹获所谓管中窥豹巳见一班至此方信自心即X如来藏性以此藏性即法身真理故言获法身耳此伹信得非谓证得故有除惑愿成方证二果与夫广开圆解说喻求门而示行明证之义者正由此也复何疑哉即本经云理虽顿悟乘悟併消事非顿除因次第尽乃明证焉此一句述如来显真之益也三发大愿愿今得果成宝王是则名为报佛恩此以前获法身乃属性具尚未修断故今发心立愿欲求究竟耳首句叙智心即佛道誓成兼摄烦恼誓断以必断烦恼方能成佛故次句叙悲心即众生誓度兼摄法门誓学以必达法门方能度生故此正四弘誓也意谓佛之大恩固难酬报但愿自今巳往得菩提果成诸佛道称为众宝之王还如我佛度脱如是恒沙众生将此智悲双运之深心上则事奉微尘剎土之诸佛下则度脱恒河沙数之众生以是一点深心则名之为上报我佛微妙开示之大恩也宝王者佛为三宝之一乃世出世间众宝之王也四请证盟伏请世尊为证盟终不于此取泥洹此请证者乃求佛加庇令其终不违于本愿也以前度生如释迦故云愿度如是今愿取土亦如释迦故云五浊誓入五浊谓劫浊见浊烦恼浊众生X浊命浊也盖浊恶之世众生刚强难以施化人所畏避者也今知藏性平等染净善恶本无二致以故勇于先入而不畏怯者此正勇勐心也泥洹即涅槃乃梵音楚夏耳秦言无为又言灭度此不取有二一不取二乘独得泥洹二不取诸佛究竟泥洹正如地藏王所谓众生度尽方证菩提此乃广大心也是欲众生界尽我方入灭斯愿至重故请加庇而证盟也五希更示大雄大力大慈悲于十方界坐道场以上谢前此正请后冀佛再为开示也意谓我之无明妄想非佛大雄而莫破我之爱欲污泥非佛大力而莫援然其四德之乐非大慈而谁与二死之苦非大悲而谁拔乎是以仰求慈悲更加详审以除我之微细惑也盖前曰消倒想者即后文云佛告阿谁汝今巳得须陀洹果巳灭三界众生世间见所断惑此即三界内八十八使之见乃麤惑也今言微细者即后文云然犹未知根中积生无始虗习彼习要因修所断得此亦三界内八十一品之思若对与见则名为细又云何况此中生住异灭分剂头数此指界外无明若对见思则细而又细正今所谓微细惑也意谓亿劫倒想属我麤惑巳蒙消除但根中积生无始虗习之思惑与诸界外分剂头数之无明尚未能尽希求如来更加X详审而为开示以除我之微细之惑设使令我早早得成无上正觉获证法身然后从体起用分形散影随类现身于十方界徧坐道场不亦快乎盖首二句明赞佛求示次二句明上求下化也可见龙子所为固异常人而虎生三日便有吞牛之气矣六表深信舜若多性可销亡烁迦罗心无动转此正当机借空为比以表深信自心也舜若多云空烁迦罗云坚固意谓虗空非色质之物本不可以销亡犹或可以销亡然我今日深信之心以及如上所发诸大愿心皆坚固而无动转者也此表誓愿坚固则不可以摇动信心坚固则无有退转矣斯一信永信之谓也以上一明妄真以生信竟大佛顶首楞严经宝镜疏卷第三楞严经宝镜疏X卍XXX大佛顶首楞严经宝镜疏卷第四大清钦赐云南法界寺讲经广陵法门溥畹述二辩相性而开解一满慈叙疑请示尔时富楼那弥多罗尼子钦渴如来无上慈诲此正满慈因闻四科七大皆如来藏不达性相不X二以故生疑而请示也良以尊者虽登无学巳证人空然无明未破法执犹存所以未达全相是性故不知万法生续之源未明全性是相故不知七大圆融之理由是生疑而请问焉所以身恭意敬而白于佛且赞叹言吾佛世尊有折伏之严而能令人倒想顿灭诚大威矣有摄受之慈而能令人正信深生真大德矣可谓善说法要而巧于发挥者矣且上来所敷演者皆是如来自证第一了义三谛圆融之境非心思言议可及今为众生向蕴处界大敌体指出如来藏性而能令人消亿劫之倒想获自性之法身则世尊之为人说法诚可谓善矣然此第一义谛理极深微难以领略即蒙世尊寻常见推于说法中印许我于诸人之中为第一者然于今日闻我如来所说微妙法音犹如聋耳之人远逾百步之外聆于蚊蚋之声意谓聋者聆蚊蚋即附近尚不能闻况远逾百步之外乎即大声亦未必闻况蚊蚋之细声乎且彼本形尚所不见何况得闻其声乎若法合者所谓二乘圣人根性狭劣义如聋人小果大觉他位悬殊如逾百步第一义谛理极微细如蚊蚋音如是则第一义如来藏性尚不能了然而见何况闻又不解而得默契者乎佛虽前来宣示极明原要令我等消除迷惑今则不惟不能扫除旧时之惑然犹未详斯新闻之义是旧惑未除而新疑又起所以二皆不X能穷竟而毕竟至于无疑无惑之地也世尊即如阿难一辈有学声闻虽则蒙佛微妙开示巳悟自心然其根中无始习气有为诸漏尚未尽除且犹望佛更为审除自是有疑不待言矣即是我等会中位登四果功超有学而于诸漏尽皆无者然而今日闻我如来所说第一义谛微妙法音尚尔纡回莫决疑悔犹生所谓驴事未去马事到来以旧修方悔新闻又疑纡回缠绕尚不能决我等犹然况彼未尽习漏者乎是故我有二疑愿请决之一者万法生续疑世尊若如前说复以世间有为一切根尘阴入处界以至七大皆属无为如来藏心乃为清净本然者若尔则既是清净应不更容垢染既是本然应不更有迁流既然如此请问最初云何忽然生起此山河大地无情尘垢之依报及诸有情染污之色心是则情与无情依正二报皆属垢染之相而非清净也明矣且言本然者则是本自天然而无造作迁变今者根身器界无情则成住坏空有情则生老病死而次第迁移不住流转从始至终终而复始循环生灭展转变迁则知非本然也明矣此因不达随缘之旨故以相而难性也二者五大圆融疑又闻如来说地水火风此之四大本来其性圆融周徧湛然常住者世尊若地性周徧应纯是土且土能克水而水则应当不生云何又容其有水耶若水性周徧应纯是水且X水能克火而火则应当不生复又云何明此水火二性俱徧虗空而且不相陵相灭者耶世尊盖地之为性属于障碍空之为性属于虗通是碍则不通通则不碍云何二性并驱俱称之为周徧法界耶此因不达不变随缘之义故以性而难相也然在世尊定有实义而在于我实是不知如斯二义之所归趣惟愿如来宣扬密旨流布微言发大慈悲说出生续之源指示圆融之义开导于我庶使迷云顿破心月圆明而到究竟不疑之地也故作是语巳满慈及众均各五体投地倾渴如来无上诲焉二如来破疑许宣一许宣诫听尔时世尊告富楼那钦佛法音默然承听此许宣而诫众谛听也意谓前虽为阿难等巳明蕴处界大即如来藏为其破妄归真是为胜义中之胜义今则普为汝等及诸会中诸漏巳尽位登无学者更复宣明从真起妄令知万法起于一性诸大本之一心以至即相即性即妄即真此性相真妄非即非离之旨乃所谓胜义中之真胜义性也然胜义者是最胜道所行义故据唯识云略有四种一世间胜义谓蕴处界等二道理胜义谓苦集灭等三证得胜义谓二空真如四胜义胜义谓一真法界据经后文说万法生续则起于性本二觉说七大圆融则归于一心三藏正是一真法界X故属第四胜义也意谓我今令汝会中一类定性不回心之钝根声闻及诸一切未得人法二空即便回心以向上乘之利根阿罗汉等者等余四性也若据楞伽共有五性一声闻乘性二辟支弗性三如来乘性四不定性五无性谓一阐提也今则无论定性与不定性回心及不回心皆使普获此一佛乘直至道场之地而入大寂灭海也阿练若云离喧诤亦云寂静处以凡阿罗汉咸获此名然而离诤寂静皆不名真以其躭空滞寂未证诸法本自寂静故而修行之路乃傍蹊曲径非成佛正因设获楞严大定则根无利钝境无动静若事若理悉得究竟方称为真寂静正修行也所谓唯此一事实余二则非真此则定性声闻无性阐提不得成佛如焦芽败种者今皆咸获一乘悉当作佛究竟涅槃岂非大乘至极之谈乎下诫听曰汝今谛听我当为汝分别解说而满慈等钦仰吾佛之法音故澄心静气默然而承听也二正为破疑一正告满慈一破诸相生续疑一正破所疑一总辩真妄一牒定真觉佛言富楼那如汝所言我常闻佛宣说斯义此佛欲明生续源委故先牒定其疑而特拈真觉审问之也如汝下乃牒定也因审之曰汝于寻常岂不闻乎如来所宣真如随缘随缘不变而说性觉妙明本觉明妙之义耶此性本之问是以一真X如体具随缘不变不变随缘之用故言性觉妙明者谓性本自觉本来自妙而自明也本觉明妙者谓本性自觉性自本明而本妙也原无对待绝诸能所正明一真法界总相法门即如来藏性也以体不变而用随缘即寂而照故曰妙明以用随缘而体不变即照而寂故曰明妙乃体用互融寂照双泯唯是一真法界此正性相不二之旨也而满慈至是一钓便上则曰我常闻佛宣说斯义此时鼻孔巳落世尊手中了也二辩明妄觉佛言汝称觉明为复性明性觉必明妄为明觉此正如来双开真妄二途以辩明所认之妄也意谓汝之意下称此性觉妙明本觉明妙者作何等解为是性本自明灵然不昧单称之为觉耶为是觉本不明用明明之双称为明觉耶盖单称为觉不须加明者真觉也双称明觉务须加明者妄觉也而世尊真妄并举欲令满慈自决取舍耳孰知尊者不能取真而反认妄故曰若谓此不用加明而单名为觉者则是此觉徒有闇然之能觉而无了然之所明矣然此不明之觉取之何益盖尊者之意是明排无所明之真觉而暗取有所明之妄觉矣殊不知一有能所则于清净本然如来藏性相去远矣以故如来顺牒其辞双立二关以破之曰汝谓若无所明则无明觉意必取有所明殊不X知有所明则便非清净本然之觉性矣恐彼转计因破明而执无明故又破之曰设汝若谓是无所明则非有明而是无明且而无明又非本觉湛然妙明真性矣盖有所非觉显此觉性不属于有明无所非明显此觉性不属于无明良由自性本觉必俱自性真明此明不是有所之妄明亦非无所之无明但以真如有随缘之用由无始来一念不觉遂为所明之妄觉耳此因不觉而成无明也二别明生续一明忽生之故觉非所明因明立所彼无同异真有为法此明世界众生业果皆由一念无明不觉而有以答云何忽生之问也意谓觉性元非所明因此妄明遂立妄所所既妄立遂即生汝妄能于是本无能所同异法性之中炽然而成能所同异此则世界忽生之故也又复异彼所异之异因异复立妄同此则虗空忽生之故也又既有同之与异互相发明因此复立无同无异此则众生忽生之故也夫无明不起则巳起则必成能所之异有异则必有同既然有异有同必有无同无异如是诸法森然顿起扰动真性能所相对安得不生劳虑劳虑既久安得不发妄尘既有妄尘安得清净自然心相浑浊由此一念不觉引起三细六麤尘劳烦恼动者即为世界静者即为虗空则知十方虗空乃妄心中之同相也动而不静者成于世界则知十X方世界乃妄心中之异相也此无情空界皆属妄心明矣若彼无同无异者即有情众生谓之曰同则身命各异故名无同谓之曰异则四大咸均心识亦均故名无异然此无同异法乃是因于同异对待而立真是有作有为之法与上本无同异之觉性实不侔矣可见有情众生亦祇是妄心中无同无异之相而巳此文旧以无明不觉三细六麤而解释者意亦甚妙但令文势间断以致经旨难明今故不用设欲配之亦无不可盖上章谓性觉必明妄为明觉者上句属真下句属妄所谓从真起妄即是真如随缘而成根本无明也觉非所明因明立所此二句即业相也所既妄立等四句即转相也自异彼所异至无同无异即现相也巳上是三细也次相待生劳即六麤中智相劳久即相续相发尘即执取相自相浑浊即计名字相尘劳烦恼即起业相自起为世界至真有为法乃业系苦相故云无明不觉生三细境界为缘长六麤是知不依本觉安有无明不依无明安有境界不缘境界安有六麤摄六麤祇归见相摄见相祇唯业识以业识唯是无明以无明唯是本觉所谓迷则全真成妄悟则全妄即真者此也二明相续之由一世界相续觉明空昧相待成摇以是因缘世界相续上依真觉妄动转为无明等相此依无明转成四X大而有世界相续正答次第迁流终而复始之问也良以如来藏性清净本然周徧法界本不动摇元无生续但因循业发现故有动摇生续之相耳由一切众生自本觉体上生起妄明则晦昧真空而为顽空即以妄觉为明顽空为昧二法相夺彼此代谢妄成摇动所谓动则生风故空轮之上而有风轮执持世界则知器界凝结皆由无明风力执持得不散失可见风大之种乃是无明妄心一念之动相耳既因觉明空昧互相倾夺而成摇动以动必有静则于妄明之中立起一种坚固妄想如人为睡所魇而发迷闷是本无碍而妄成有碍犹如魇中坚执求通而妄觉有物相压者由此即感一切坚碍之相当知彼之大地所谓金轮宝者即汝妄明觉体所立坚碍之相也故感风轮之上而有地大金轮保持国土则知地大金轮之种乃是无明妄心一念之坚相耳以妄心中坚觉无明既成金宝摇动无明复有风出即以摇动之风而摩坚碍之金一动一坚相摩相荡故感世有火光而为变生成熟化有为无之性也则知火大之种乃是无明妄以一念之动静相摩之相耳以妄心坚觉之宝既含明而生润如珠之出水也且妄心变化之火复气燥以上炎如物被蒸而出水也故感世有水轮而包含十方世界可见水大之种乃由无明妄心一念中之金火二妄所蒸成耳总之X由有无明故感风轮由执坚碍故感金轮由研摩燥故感火轮由爱心深故感水轮是知四大之种皆因一念无明而有也以上言依无明而成四大下言由四大而结成器界也意谓无明既成四大之性各虽相违而互相济如火之性本上腾水之性本下降一腾一降交互发生立诸坚碍而成器界若妄心中贪水胜则卑湿而为巨海故世有四大海等之水乡若妄心中嗔火胜则干燥大者为洲小者为潬故世有四大部洲之陆处以是水大结成之故所以彼大海之中本为卑湿水乡似不应有火以是心中嗔火互立故有火光常起彼洲潬中本为干燥陆处似不应有水以是心中贪水互立故能有水常注江河若妄心中水势劣而火势胜者则结而为高山是故山石击之则成火𦦨是火之种性尚在也融之则化而成水者是水之种性不亡也若妄心中土势劣而水势胜者则抽而为草木所以万木之林众草之薮设遇火烧则成其土是知土之种性尚在也或因物绞则成其水是水之种性不亡也可见四大莫非妄心所现之物耳盖由一念妄动为摇动无明而成风大坚碍无明而成地大动静相摩而成火大金火相蒸而成水大故有四大乃妄心之境交互发生复因水火既济而为洲海之种更降水势以从火势而为山石之种复降土势以从水势而为草木之种X则递相为种而结为器界以是因缘故世界有成住坏空终而复始所以相续而不断也旧解有借五行生尅而註释者虽世谛间有据之论兹不取之以本经正显一切唯心何得以彼世间妄计而相滥乎且如山石击𦦨融水于五行之说云何消释若以石属金则金能生水乌能又生于火若以石为土则水土皆不应生又林烧成灰可云火能生土因绞成水岂是木反生水乎故世间五行元无实义不应以彼而释此也二众生相续复次富楼那明妄非他以是因缘众生相续此明众生相续皆因于觉明也盖佛意谓富楼那所言明之为妄者非有他故但以真觉体上妄加能明为过咎耳以有能明即有所明所明之妄既然巳立则能明之理自不能踰所以从一精明之体而分成六和合也以是因缘听不出之于声见不超之于色此所缘之色声香味触法六种妄尘既以成就由是分开能缘之见闻齅尝觉知六种妄根而根必揽尘起惑造业致招四生之形言同业者谓必待父母与巳三者同业或想或爱互相缠绵故有胎卵二类也言合离者谓不待父母但由巳业或合湿而成形或离易而蜕化此湿化二类也故唯识云以爱淫欲故卵生胎生贪香味故故受湿生随其所欲故受化生此四生六趣之由X也且如胎生之始由彼虗妄六根中阴之身于有缘处则见明相可欲之色发现在前依此明相便见妄境成其欲想故男见父为异女见母为异则成其憎男见母为同妄生妻想女见父为同妄生夫想则成其爱即此爱想流注父母赤白二滴为受生种而赤白二滴纳此爱想得成为胎是则虽因交遘所以发生实由父母于巳三业相同故如石之吸铁针之引线而入胎也是以有此想爱之因交遘之缘于初七日在胎藏中生羯罗蓝云凝滑二七日成遏蒲昙云疱等者等于余三谓三七日名蔽尸云软肉四七日为羯南云坚肉五七日乃钵罗奢佉云形位至十月足而出胎也然此胎卵湿化莫不各随惑业所感而应之以四生也故卵生者惟是不定之想胎有者多因爱恋之情合湿者以爱香味而亲附不离所感离化者以爱胜境即舍此趋彼而应咸由四业以感招故有四生而随应也然不止此自是之后改形易报生死无休或情变为想或想变为情或合易为离或离易为合互相更改彼此变易种种不同故有能感之业必有所受之报逐其善业则四生皆有飞昇之乐逐其恶业则四生皆有沉坠之苦求其所以莫不皆是觉明为咎以成其因故致众生互相生续而为缘也三业果相续X富楼那想爱同结爱不能离以是因缘业果相续此明业果相续皆由于贪爱也富楼那良由中阴憎爱二想贪着欲境三业相同结而入胎既入之后爱恋喜乐自不能离以故世间父母生子子复生孙子子孙孙相生相续而不断绝求其所由是等则以贪欲爱恋以为其本由有贪爱必有身命凡有身命必同滋养既贪滋养势必食肉于是害物之心虽有至仁不能自止所以四生之类随其业力用强制弱以弱供强递互相吞彼此相食求其所由是等则以杀物贪滋以为其本即如以人食羊羊死为人人死为羊互来相食所谓喫他八两还伊半斤岂独人之与羊是为如是乃至十类众生死而复死生而又生展转报复互相来噉由斯恶业世世俱生同处一世冤对相值更互酬偿穷未来际相食不止求其所由是等则以盗贪为本问此惟食肉何得名盗答凡不与而取及阴取者皆名为盗即如人之食羊羊岂甘心与人食耶此不与取也羊死为人互来相噉此阴取也故皆名盗不亦宜乎观此则知杀盗之源起于食肉如八万释种遭瑠璃诛杀八知毁骂近缘不知食鱼远因即如世间太平时节恣意杀噉岂知日久岁深人之享福者福尽业现畜之酬报者杀尽为人皆带杀冤遂成杀劫故佛制断杀生而戒肉食者正为止杀禁乱常享太平同跻仁寿之元本也以X上方明业果之本此下乃述相续之由若以杀贪言之则汝负我命汝还我命我负汝命我还汝命设以盗贪言之则我负汝债我还汝债汝负我债汝还我债以是命债因缘虽经百劫千生酬偿不巳由此相续常在生死不能出离如以欲贪言之则汝爱我心我怜汝色我爱汝心汝怜我色以是爱怜因缘虽经百劫千生相遭相值常在缠缚之中终无解脱之日若论元由唯此贪爱二字为杀盗婬三者根本以是贪爱因缘则业因苦果相生相续而无休息矣三通结终始富楼那如是三种颠倒相续因此虗妄终而复始此通结三种相续以酬满慈忽生终始之请也意谓如是世界众生业果三种相续别无他法因其虗妄循环颠倒互相生续总之最初一念不觉妄认觉明遂成业识既有业识二见俄兴所以始则似有世界故有众生因有众生乃有业果后则由其业果不断故众生相续众生不断故世界相续然非真实不过皆是觉体妄明以为其咎因此妄生明了知性即成见分因有了知发明境相乃为相分汝问云何忽生山河大地诸有为相当知从此虗妄觉明见相二分而忽生也即次第迁变循环流转莫不因此觉明业识见相二分虗而不实妄而非真所以自始至终终而复始相续不断也X二兼释转难一满慈执因难果富楼那言若此妙觉有为习漏何当复生此满慈执因性而难果觉也意谓若据佛说则此众生现具在缠妙觉之体本来自妙觉本自明与如来心比并言之在佛不增与生不减但以众生向妙觉体上强加妄明所以无故忽生山河等相信固然矣敢问如来今向菩提场中夜覩明星悟得妙觉真空妙明本觉似于众生始本一般不识山河之世界有为之众生习漏之业果又到何时当复生耶二如来真妄喻释一喻妄不复生佛告富楼那譬如迷人何当更出山河大地此因满慈于法谬执故佛举喻令其即事以释疑也文中连设二喻首明迷惑无因次明境相非实以显妄不复生之义耳故设问曰譬有迷人于一聚落忽生迷惑以南为北汝谓此人之迷还是因本来有迷而有耶是本来不迷因从悟而出乎满慈则曰此人之迷亦不因迷又不因悟何故未迷之前本无生迷之根云何因迷而有悟迷相反又非生迷之根云何因悟而有佛言汝既知迷本来无根假使彼人正在以南为北迷惑之时忽有悟人指示令悟此人纵久迷惑既得悟后于此聚落更生迷否答言不也世尊既悟则不复迷矣故法合云十方如来悟后不迷亦复如是良以此无明X之迷既不以自性为本亦不以觉体为本究其体性毕竟原空此正合上迷方之迷无所因也即在昔时原本无迷可得如迷方者纵在迷时方实不移也岂惟迷不可得觉亦不可得但以迷时望觉时似乎有迷有觉如迷南为北时望悟南非北时似乎有移有易今一觉迷则迷永灭而觉之一字尚不可得何况更生于迷乎亦如翳眼之人见空中华原非实有翳病若除华于空灭亦非实无忽有愚人于灭华之空处更待华生汝观是人愚乎慧乎满慈对曰空元无华岂有生灭妄见灭空以是颠倒教令更出斯实狂痴云何更名愚与慧乎佛遂就其言而诘之曰此待华之人诚如所言痴狂极矣汝既知此云何问我诸佛如来妙觉明空何当更出山河大地耶须知佛即除翳之人汝即待华之辈既知空原无华妄见生灭即知诸法本自寂然元无迷悟执佛实有灭妄证真巳是颠倒况更待佛从真生妄则于待华更生者有何异哉二喻真不复变又如金鑛杂于精金菩提涅槃亦复如是此明证真不复有妄之义也故喻之曰又如金在于鑛鑛杂于金当此之时二物混和精金莫辩若其鑛金设遇炉火一经煅炼便是纯金更不杂鑛又如树木被烧成灰既巳成灰则不能复再为树木设欲求鑛于金索木于灰者岂不谬乎此以金X喻菩提智德无变类于纯金不杂鑛土既成菩提不复重有烦恼亦犹精金不复重为鑛也灰喻涅槃断德无生故如木灰既入涅槃不复重沦生死亦犹木灰不复重为木也故曰亦复如是盖此二章前明妄本无生非关成佛而始灭此明真元不变岂可望佛以更生然前后四喻虽各不同皆显悟后更不再迷也二破大性圆融疑一正破所疑一喻明性相一牒疑举喻富楼那又汝问言地水火风云何复问不相容者此因满慈不达藏性循业发现故前叙疑有诸相生续大性圆融之问上既破其生续兹合并破圆融故牒其辞而举之以释不陵相容之难也意谓又汝前来曾问我言既是地水火风圆融周徧如何水火二性不相陵灭且又征问空大地大彼此性异不合相容云何俱徧今吾为汝以喻明之譬如虗空苍茫无际豁达难穷唯名可目无物堪伦故其为体非同羣相然而亦不拒彼诸相任从发挥故日照于空则发挥明相云屯于空则发挥暗相风势飘摇则发挥动相天色霁澄则发挥清相阴气凝聚则发挥浊相风土交积则发挥霾相水光澄彻则发挥映相如是各处明暗清浊动与霾映诸有为相为是因彼日等而生乎为复因虗空而自有乎若谓是因彼等所生今且姑举日之一X端以例除六且日照空时既是日明则十方世界所有虗空凡有明处同是日色即当满世间成一日体云何空中更见团圆杲日如盘盂者乎既见圆日则日体之外余有明相应不属日自当属空安得谓因日而生明耶若谓此明相非日所生是空自有空既常在明应常照云何中霄昏云黑雾无日之时唯见暗相不生光耀乎当知是明非属于日非属于空然亦不异于空不异于日一相既尔六相亦然故知诸大自相而观本来元妄即如明相非日非空无可指陈若乃妄谓有可指陈如执空华将谓实有巳为迷惑若更诘其相陵灭者是犹邀留空华而期其更结空果可谓迷惑中之迷惑者矣若以诸大自性而观本来元真即如明相不异空日唯是如来藏性妙觉明心然此妙心本来自觉本来自明唯一藏体元非水火虗空大地云何不知仍复问我不相陵灭而相容者耶二以法合喻真妙觉明亦复如是宛转虗妄无可凭据此以法合喻详明七大之相无非如来藏性循业发现者也意谓汝等一向祇知妄觉能明元不知有真觉妙明盖此真觉妙明即如来藏清净本然周徧法界之体然而随众生心应所知量循业发现譬如虗空体非羣相而不拒彼诸相挥发者亦复如是此则总合空喻以明观性元真唯妙觉明X之所以也下乃别合诸相发挥意谓汝心设以空相发明则如来藏即随业感乃有空现汝心设以地水火风各各发明而如来藏即随业感则各各现汝心若以七大俱同发明而如来藏即随业感则俱同现此正合喻彼太虗空日照则明乃至水澄成映云何谓之为俱同现耶譬如一水之中现于日影时有两人彼此同观水中之日然此两人一东一西各自别行然则各见有日随之而去一东行者谓日随东去一西行者谓日随西去则此日影先无定准元非的实可想而知此正合喻于意云何如是殊方乃至不生光耀不应于此而复难言此水日影本是一个云何两人东西各行各见其日随之而去各日既双云何水中现一日影此正合喻当知是明非日非空不异空日由是义故宛转推穷彻底虗妄全无实迹可为凭据所谓观相元妄无可指陈者此也二正明性相一因迷悟辩性相一明迷即世相富楼那汝以色空相倾相夺故发尘劳有世间相此以迷悟辩性相者是恐满慈将谓如来藏性既是清净本然圆融无碍不相陵灭而今世间现见相陵而有碍者何耶故佛于未萌之先而示之曰富楼那相陵相碍岂有他哉良由汝等迷于藏性根本无明未破色空情见难忘是以分色分空相X倾相夺于如来藏性也而如来藏遂随染缘循业发现为色为空周徧法界如彼太虗而不拒彼诸相发挥是故于中妄见似有风动空澄之互异日明云暗以相陵甚而地空成碍水火交陵则尘劳满目障碍盈前其过皆繇迷于藏性闷于无明于本有觉性非背而背虗妄尘相无合而合以故发起尘劳烦恼遂有世间色空水火等相由是全性成相而动成陵碍者也二显悟即藏性我以妙明不灭不生故发真如妙觉明性此正如来自衒自媒而明圆融无碍之由也意谓我所以得圆融无碍者岂有他术哉无非悟得真妙觉明不灭不生常住真心以此契合如来藏性而如来藏遂随净缘唯成一个妙觉明体圆照法界是故于中一多无碍小大相容所以现一也是藏性现无量也是藏性现小也是藏性现大也是藏性道场也是藏性世界也是藏性身相也是藏性虗空也是藏性毛端也是藏性宝剎也是藏性微尘也是藏性法轮也是藏性故现一一不为少现无量无量非多即使坐微尘微尘不狭徧十方十方非广此故何哉皆由如来悟尘非尘从无灭中而说灭了尘即觉于无合处而言合以故发起自性真如是以若一若多若小若大乃至身心世界宝剎微尘无非是我妙觉明性此则全相是性X故得圆融无碍者也若准清凉依正无碍通有六句一依内现依二正内现正三正内现依四依内现正五依内现依正六正内现依正此可类推故不烦赘二正圆融示藏性一正示空藏之性而如来藏本妙圆心以是俱非世出世故此正圆融指示如来藏性一名三义以为首楞严定全体大用也良以如来藏性具随缘不变之体有不变随缘之用以随迷悟之因而成染净之缘随迷缘则有六凡染法如水成氷随悟缘则有四圣净法如氷成水氷水虽殊同一湿性故此三章正明斯义兹则先显如来藏性随缘不变之本体以其藏性虽随迷悟二缘以现染净二相而如来藏心本来元妙圆满常住无亏无缺不灭不生清净本然原非识心顽空地水火风之七大亦非根尘识法一十八界之三科观此则知非世间法矣非明无明明无明尽如是乃至非老死尽此非缘觉流转还灭之法也非苦集乃至非智得此非二乘声闻世出世间四谛四果以及能空之智所空之理也非檀那乃至非波罗密多此非菩萨布施持戒忍辱精进禅定智慧到彼岸六度之法也观是则知非出世法矣如是乃至非如来应供正徧知之三号非大涅槃常乐我净之四德观此则知又非出世间上上法矣以是非世法非出世法非X出世上上法三者俱非故名空如来藏也此明如实空义文中无五阴者以根尘摄色阴意识摄后四阴故不别开二复示不空之性即如来藏元明心妙以是俱即世出世故此显如来藏性不变随缘之妙用也以如来藏体虽不变而妙用随缘故能随众生心应所知量循业发现所以世出世间一切诸法观相元妄观性元真故知即是如来藏心而如来藏元本自明无迷无悟元本自妙不垢不净以故即是世间七大三科之法即是出世缘觉声闻菩萨之法即是出世上上佛果位中三号四德之法以是即世法即出世法即出世上上法三者俱即故名不空如来藏也此明如实不空义三圆示空不空性即如来藏妙明心元离即离非是即非即此正圆显如来藏性全体大用随缘不变不变随缘体用不二寂照互融之义乃明如来藏既非一切又即一切以至非即俱离故得即非斯泯是以为妙明真心之本元也以不属即又不属非故云离即离非此圆融双寂也且不离即又不离非即故曰是即是非即也此句当以是字贯下义始畅然正明圆融双照也以是双寂双照故名空不空如来藏也此明如实空不空义设或单以非一切X法明如来藏则滞于空若惟以即一切法明如来藏又滞于有如以离即离非明如来藏则弃二边滞着中道若以是即是非即明如来藏则弃中道仍滞二边须识此中全非而即全即而非离而非离非离而离正是截断两头中间不立乃离言绝待圆融微妙之真心也即前所谓常住真心性净明体者是矣然此真心正大佛顶首楞严王一定之体用也以故斯定能统三止摄三观该奢摩之三名为总相法门者以是自性真如本具之定故称圆曰妙良以此也即题云大佛顶者指此也如来密因修证者证此也诸菩萨万行修者修此也一切众生迷者迷此也即前三卷言生信者信此也次后开解者解此也而当机之所惑者惑此也满慈之所疑者疑此也如来之所显者显此也即向下六卷半文天王华屋者喻此也指圆通明正助者修此也转类生证圣位者证此也故余兹疏不同诸家别列三观者以此也即佛自云有三摩地名大佛顶首楞严王具足万行十方如来所谓一门超出者正此也以上三章初曰本妙圆心自体言也次曰元明心妙自用言也兹曰妙明心元合体用言之也三以法喻䇿进修如何世间三有众生爱念小乘得少为足此于法喻普责迷滞而䇿进真修也意谓如来藏X性一体三名言三即一即一而三非纵非横犹天王之目不并不别类梵之形心言路绝微妙难思如何世间欲色无色三有众生以及出世声闻缘觉二乘小圣各以所知之境能知之心推测卜度如来自证无上菩提之心境乎况以分别识心用世语言问及山河忽生相容陵灭执此妄计以为可入佛知佛见岂不谬哉盖汝等之身譬如琴瑟箜篌之乐器汝等之心正如器中之音声虽有其音若无其指终不能发正如虽有如来藏性若无首楞严定终不能悟固知妙音者妙心也妙指者妙定也若无妙定则汝妙心终不能悟故说汝等与夫众生咸有此心犹彼琹等之音亦复如是虽然宝觉真心人人本俱各各不无圆满成就无欠无亏然无斯定竟不能悟殊为可惜如我证斯妙定悟此藏心所以才一按指即为海印发大光明汝等无斯妙定迷此真心是故暂一举心尘劳即起先成陵碍岂非无妙指而不发妙音无妙定而不悟妙心耶然而汝等虽具此心不能得其全体大用者其故何哉良由根微志劣不肻勤求无上觉道而惟爱恋小乘有余涅槃伹得佛法之少分便自为足之故耳琴者禁也谓禁止诸邪以正人心也若依古制长三尺六寸以象三百六十日徽用十二象十二律余有一徽以象君也故上圆下方以法天地然止五絃以明五音所以帝舜弹X五絃之琴歌南风之章沿至周时文王武王各加一絃遂而有七以大絃为君宽和而温小絃为臣清明而洁乃合君臣之德也瑟者缜密也乃二十五絃者是箜篌者据白虎通云汉武帝命乐工侯晖侯调所作其声坎坎然而应奏节故谓之坎侯后遂讹唿为箜篌耳候者因彼乐工而得名也有云琹瑟秦筝之属丝木相去皆未寸许惟箜篌丝木相远声自空出空候之名或因此立今十四絃者是谓此二字不必加竹恐未必然存以俟攷琵琶者推手向前名琵却手退后为琶有打拨钩挑之音今四弦者是以汉时遣乌孙公主远嫁昆弥念其远行恐怀故国未免离愁故命乐工巧裁筝筑为马上之乐令其途路消遣意也海印者大集云阎浮所有色像大海皆有印文例如来法身性海普现一切世出世间染净诸相也二复释转难一满慈领问富楼那言我与如来自蔽妙明受此沦溺盖满慈领前而复问妄因者是欲灭妄以求真也我与如来下领前宝觉真心各各圆满义而我昔遭下领前因明立所以至三种相续诸大相陵义今得圣乘犹未究竟领前爱恋小乘得少为足义诸妄圆灭领前四喻以及观相元妄无可指陈义独妙真常领前观性元真唯妙觉明及如来藏三一圆融义此敢问下正问起妄之因意谓我等小X乘祇知六识三毒建立染净根本故于法性未能究竟不知此妄之因复由何起敢问如来一切众生廼由何故有此妄因自迷宝觉之体而蔽妙明之用失斯体用而受此相续之沦溺耶兹因前问清净本然山河何起佛乃答以因无明起今故复问此无明者又因何起斯正穷源之问也二如来决答一明妄本无因佛告富楼那汝虽除疑妄性如是因何为在此由满慈问云何因有妄且称世尊诸妄圆灭独妙真常似谓迷有所因妄有可灭故佛告以妄本无因以除灭妄求真之疑也意谓汝虽闻说观相元妄无可指陈观性元真唯妙觉明巳除万法生续之惑诸大相容之疑然而余惑未尽尚不达此无明无因故强索之而拟灭也须知妄本无因亦无有灭设不了然吾以现前之事今复问汝汝试辩之自可明矣汝岂不闻室罗城中演若达多晨朝照镜迷头自怖以为魑魅无状狂走之事乎于意云何此人头本现在自责无头本非魑魅自谓魑魅此是何因因何而起不应无故而狂走耶尊者被佛一问当下分明遂而对言是人唯是心自颠狂所以乱走更无他故有何因哉要知尊者于喻则解于法尚迷故佛就其解处即举法要明之故云此妙觉圆明之心佛生同具其为体也本来圆满其为用也本来明妙清净本然元无真妄既X巳目之为虗妄云何索其有实因若是果然实有所因即为真实云何名妄若推其因元是自心生诸妄想展转相因初无实体祇原一念昏迷从迷积迷以历尘劫所以积深习厚虽得闻佛种种发明犹然迷惑不能自返仍索妄因岂知如是迷因因迷自心似乎若有其实本空但能了得生迷无因则汝妄想无所依矣由是则知无明妄想尚然无有能生之因欲取何者为所生妄想而灭之乎故得菩提者无非悟得妄本无因则能事毕矣岂有无因之因以示人乎正如醒人说梦中事心纵精明欲何因缘取彼梦境所有之物以示于人然梦境之物隐隐向向似有可取尚不能取况复妄想本来无因本无所有欲说其因岂可得乎此妄无因如彼城中演若达多狂性相似自怖头走岂有因缘不是有人教他狂走亦非头上本来有狂但得歇狂则知此头非从外得纵未歇狂头亦自在有何遗失富楼那汝之妄想与达多狂性亦复如是本元无因何可妄索而欲灭之以为有所在耶演若达多云祠授以从神祠乞得故魑即山泽之怪乃山神而虎形者魅即宅神乃猪头而人形者皆鬼类也二显真非有得汝但不随分别世间方悟神珠非从外得此明不惟妄因本无即使悟得真非别有意谓汝X之索妄祇为求真但得歇心别无他术苟能了得世间业果以及众生三种相续如镜中眉目本非实有妄现似有究斯妄想妄亦无因自然不随世界等三妄生分别此心一歇则三者之生缘从兹顿断而三种之相续自此无因所谓树倒根断更不复生此则名为汝自心中演若达多狂性自歇果能如是当下即是本如来藏菩提真心到得此间方知自性本自殊胜本自清净本自光明清净本然周徧法界原是自有真心不是从他假得由是而观何籍克苦劬劳焉用肻綮修証然此之义正如有人于自衣中系如意珠而自昏迷不觉不知而穷露他方乞食驰走虽然困苦实是贫穷且喜其珠不曾遗失忽然有缘遇着智者指其衣内示其宝珠则生平所愿莫不从心一获奇珍致大饶富至此始悟如是神珠乃衣中之故物正自巳之家珍本自有之非从他人有所得也肉间骨曰肻筋肉结处曰綮此二字虽见庄子养生篇义实不同此取不假劳筋苦骨之义智者示珠喻如来开示藏性然此中珠喻不同法华彼约结缘此约本有义自各别二兼示阿难一阿难执前疑问即时阿难在大众中惟垂大悲开发迷闷此正当机第三番蹑佛语而执因缘也最初执见精属因缘次执万法属因缘兹执证果属因缘意X谓如来向我极排因缘如何向他又说因缘至如前文则曰以是因缘世界相续以是因缘众生相续以是因缘业果相续而鞠其因缘则曰觉明空昧相待成摇等为世界因缘明妄非他觉明为咎等为众生因缘贪爱婬欲杀贪盗贪等为业果因缘现今又说汝但歇心不随分别则世界众生业果三种相续生缘顿断而杀盗婬等三者之业因不生以明心歇则妄不生狂歇即菩提现斯则说因说缘皎然明白云何如来既说因缘又顿弃之且而我等从此因缘心得开悟盖此因缘之义岂独我等年少有学籍此入道即如会中大目连等虽于最初从老梵志同修异道由其途中值波离等闻说生灭四谛因缘方能开悟然后见佛得成圣果今云狂性自歇歇即菩提不籍因缘则彼外道拘舍梨等所说八万劫后自然成道犹如缕丸极处停止不假修证者翻成第一义谛矣即使如来不落因缘亦堕自然此又我等迷闷而不解之者惟望如来垂大慈悲开其迷闷而发明也二如来破疑诫劝一破疑一即喻推破佛告阿难即如城中因缘自然俱为戏论此双破因缘自然也佛言汝之所疑因缘自然者今且姑就前喻以破之即如演若达多狂性因缘若得灭除则不狂性自然而出故汝执此以为不属因缘即属自然只此二途理穷于是而殊不知X未尽然也若谓达多头本自然则应本自常然狂与不狂无非自然何因何缘以照镜之故始怖无头而狂走耶此必有因则头非自然明矣若谓头本自然以照镜因缘忽惊无头而狂走者是则因缘非实所以者何若实有因缘何不自然本有之头因照镜缘故而实失之乎既狂之时头原无失狂歇之时头非有得而狂起狂歇曾未变易原无得失则头不借照镜因缘有无明矣若谓妄本出于自然即当本来常有狂怖不知未狂之日此狂怖性潜匿何所而不起耶既无潜狂之所则狂非自然明矣若谓不狂出于自然则头本无失即当常常无有狂妄何为怖头而狂走耶是必有因则不狂亦非自然明矣故知不但头不属因缘自然即狂亦不属因缘自然则知妙觉与无明俱不属因缘自然矣汝惟一向自昧神珠他方求食执缘执自固所不免若使悟得本头非自非缘便识狂走亦复如是则汝所执因缘自然俱为梦中寱语戏笑谈论皆无实义者也二以法况显是故我言三缘断故此句方名无戏论法此佛以法比喻正显歇即菩提之正旨也意谓由是上来二俱戏论是故我言但得三种分别缘断当下即是菩提真心然虽如此切不可作生菩提会何以故谓菩提心生而生灭心灭此但是生灭X之心仍非菩提之真心也只许缘断即菩提心不许缘断生菩提心者正显不但生灭心尽即灭生灭者俱尽至于八地舍却藏识无功用道任运流入萨婆若海然亦不可执为自然真心可以故若有自然心生生灭心灭即此自然亦是生灭非无生灭者也何以言之如以第一义谛无生灭者名为自然是对世谛生灭者名为因缘对待而立非真无生灭也犹如世间之物因诸相杂和成一体者名为因缘和合之性而遂指彼非和合者称本自天然之性则此自然与彼因缘均属对待俱为戏论皆非实义直至即本然非本然即和合非和合和合本然二俱远离离之与合亦复俱非如此之句方名正句方名活句真无戏论之法也离者非和合非自然双遮句也合者即和合即自然双照句也俱非者正明即照而遮即遮而照所以遮即非遮照即非照故云俱非二诫劝一诫徒闻无功菩提涅槃尚在遥远爱河干枯令汝解脱此诫徒闻无功者正谓虽然狂心歇处即是菩提要知理虽顿悟事假渐除性修二途不可偏废苟能修由性起还修自性性修圆融方为真实不然纵能大彻大悟止明因地真心而于菩提涅槃果地之觉尚在遥远非汝历劫辛苦勤劳真实修持终不能证不惟能记我说之法徒然无功虽复忆X持东西南北四维上下十方如来九小三大十二部经清净妙理如恒河沙若不真修祇益戏论终无实効至如汝虽能说因缘自然于理于事决定明了毫无差错故人称汝弟子之中多闻第一然此多闻积劫熏习而不能免登伽之难则知非有真修徒闻无功可以明矣若使徒闻有功自然不被邪术所转何须待我说大佛顶秘密神呪方使登伽之心淫火顿歇返邪归正立断凡心即登圣位于我佛法之中今成精进之林由彼淫心枯藁爱欲河干故令生死关头放汝逍遥解脱若非如来真修实证禅定之功安能脱汝登伽之难是知徒闻无功未若真修有益阿那含云不来以其能断欲界九品俱生名为出欲淤泥不来欲界受生故乃小乘圣位三果名也二劝真修有益是故阿难汝虽历劫如何自欺尚留观听此劝修也正承上文徒闻无功由是义故汝虽历劫记忆持诵十方如来秘密章句妙理精严不如一日休歇狂心不生分别三缘顿断三因不生方名真修无漏之业则不漏落生死尘劳远离世间憎异爱同二种无明受生之苦即如登伽宿为婬女而其业障何等深厚由我神呪不测之力销灭婬心断除爱欲入佛法中今则名为性比丘尼且与耶输同悟历世宿因皆由贪爱为苦从此一念X熏习精修生灭四谛无漏善法因是之故或得三果而出缠或证四果而蒙记此皆弱质女流尚能如此云何汝以堂堂丈夫而反自欺留恋见闻且以世间因缘自然戏论名相坚执不舍诚妇人女子之弗如不亦愧乎观如来究竟当机可谓至矣尽矣如此苦口真如刀鎗劒戟言言剌骨字字惊心辞虽斥责意实劝进也梵语摩登伽此云本性今从昔号故名性比丘尼罗睺罗云障蔽耶输陀罗云华色三获益开解阿难及诸大众闻佛示诲身意轻安得未曾有此叙大众闻法获益以开解也正因前来闻佛所说因缘自然指示分明激发劝修教诲谆切到得此处方才顿悟则因缘自然之疑从此销归戏论名言之惑自今除却方知狂心歇处即是菩提胜净明心不从他得所以了明真心开悟实相是以若身若意莫不轻安闻所未闻得未曾有此正经家描写当时法会大众获益开解庆快通身之义以上通结前文约破显谈定体以明信解之理竟二约修证谈定用以明行证之事一明正助以示行一示当机圆通正修一阿难述领致请重复悲泪顶礼佛足在会一心伫佛慈旨此叙领悟巳解藏性而请进修之法门也以前来X悲泪虽多皆伤迷昧今则了明自性所以解悟既深悲感愈切以故重复悲泪三业殷勤而白佛言最尊无上大慈大悲清而不浊净而无染众宝之王如如意珠随心满愿靡不获益善于发挥开导指示我等自心能以如是达多照镜种种因缘及与自然转湾抹角权巧方便而复提明徒闻无功奖劝真修有益是皆诱引沉沦长夜之夫出于憎爱二苦之海此恩此德曷可能酬然则世尊我等今者虽承上来圆融指示离即离非是即非即以至狂心自歇即是菩提如是法音解悟了知如来藏性妙觉明心清净本然徧十方界故其为体无不含容而其为用无不发育即如来国土宝严妙剎莫不含容而发育也既获此心诚为庆幸将谓识得一则万事毕更无别事不意如来复责多闻无功不及真修有益然欲修习其如藏性微妙难思心言路绝无门可入将柰之何我等今日犹如无家无业旅邸飘泊穷苦之人忽蒙天王赐与华屋不获其门终莫能入惟愿如来示诸在会蒙愚暗钝入门之路令其捐舍小乘有余涅槃毕然亲获如来自证无余涅槃恳求指示佛于本昔因地发心自修行路令有学者从何法门摄持折伏无始以来妄想攀缘如何便得一心总持三藏圆融入佛知见而获总相大法门耶此中无余涅槃果地觉本发心路因地心此正求示因心以趣果觉X也陆宿曰旅水宿曰泊心游理外喻旅泊佛有法界犹天王赐与喻开示华屋喻藏性虽获喻信解要因门入喻因解发行由行证理无余者五住俱尽二死永亡无余惑也畴昔者犹云往昔也陀罗尼云总持伫犹俟候也二如来宣示法要一经家叙意尔时世尊哀愍会中宣示阿难及诸大众此经家叙佛之意正为哀怜愍念舍小向大虽然悟得菩提真心未有入门不自在者及为当来末世众生能发菩提心者开无上之真乘为妙修之要路以故宣告当机及示大众耳二世尊正示一双审二本一总征汝等决定发菩提心云何初心二义决定此总征二决定义也佛谓汝等决然一定要发无上菩提之心于大佛顶首楞严王十方如来同共修证妙三摩提锐志精修不生懈惰疲劳厌倦决不退转定无犹豫此诚难得然当先明从本觉发始觉最初之心而有真妄二义必须决择分明拣定真实方不错乱修习则斯妙定可以入矣故总征曰云何初心二义决定此因阿难问无余涅槃本发心路及摄伏攀缘入佛知见故佛告以二决定义意谓欲知本发心路但须决去生灭妄心得不生灭为因地心然后圆成不生不灭涅槃果德此初心第一决定义也若欲摄伏攀缘须审烦恼X根本在于何处但知根本然后定取圆通本根一门深入则六知根一时清净此初心第二决定义也二别释一审因地心一总劝须审阿难第一义者汝等若欲不生不灭无有是处此别释二决定者必须因心果觉始末相当为进修之基也阿难所谓第一决定义者汝等若欲决定其志捐舍小乘进趣大乘而欲证入佛知佛见者若然应当审谛细观此因地所登进修初心与佛果地位本觉真心为同乎为异乎若同则可设于因地中仍以分别因缘自然之生灭心用而为本作进修因而欲求其无上真乘不生不灭常住佛果是犹蒸砂作饭弃水求波决定无有如是处矣盖生灭心属有作无常者也不生灭属无作真常者也必要因果相同斯则菩提涅槃方可希冀所谓头正尾正者矣二正示当审一总立例以是义故汝当照明由是始终无坏灭故此明世间虗空以可作不可作总例生灭心与不生灭也意谓以是因心果觉必须相同之义由心有生灭及不生灭之故设汝未明不妨先当照察审明诸器世间常无常理然而凡属可作之法毕竟无常皆从变迁莫不坏灭阿难汝又更观仔细审察诸可作法谁是不坏然终不闻烂坏虗空何X以故以其虗空非可造作既无造作由是始终亦无坏灭故知欲求不生灭果须取无作不坏之因不得更用生灭心矣清凉云世间者世即隐覆义隐覆胜义故又可破坏义三世所迁故间者堕虗伪中故隐覆之性即堕虗伪故世即是间持业释也二别示法一以生灭法例可作一出妄总标则汝身中坚相为地从始入终五叠浑浊此就一身出其虗妄总标生灭之法皆可作也意谓必取无生灭心为因地者果何说耶良以心海五事浑浊无时清净今欲澄之以取佛果非不生灭以为因心必不能也然不生灭常住真心本无浑浊何由而有是则因汝此身之中若骨肉之坚相谓之为地润湿之精液谓之为水煖触之气相谓之为火动摇之脉息谓之为风此皆有作可坏之法由此四大执以为身而自缠自缚故将常住真心本无生灭浑浊者翻成生灭浑浊矣由是分开湛圆妙觉从兹间隔本妙明心故在眼者祇称为视在耳者便目为听在鼻舌身者俱名为觉在意者惟唿曰察则知元本一精明妄成六和合于无分隔中妄成分隔以其从迷一真之始至成六入之终而浑浊之事遂有五重然余经明五浊咸以五利为见五钝为烦恼众生但揽见慢果立此X假名命以连持一期色心为体劫无别体但以四浊聚在其时今经不然盖约五阴妄想为五浊也以其既有能觉能察之六根必有所觉所察之六尘此则总为色阴由其六根领纳六尘则为受阴以缘前尘引起分别名为想阴既起分别遍缘诸尘念念生灭相续不断名为行阴既有前七分别种现熏其藏性转成藏识即名识阴此又色阴为始识阴为终遂有五种之浑浊也叠犹重也二依义别释一通明浊义云何为浊阿难譬如清水汝浊五重亦复如是此释浊义也云何谓之为浊耶阿难譬如清水清洁者其本然也若彼尘土灰沙之类质则留碍而有形块然此二者各有一定之体性自然彼此不相循顺倐有人焉取彼尘土投之净水则留碍者失其留碍而清洁者亡其清洁俱化为浑为浊矣而水容土貌汩然难明故名为浊盖汝之浊乃有五重亦如是也清凉云梵语达磨多此云法尔亦云法界或曰法性言法尔者谓法本自然应如是尔汩然者混乱也谓水土相混杂乱难明也二别示浊名阿难汝见虗空徧十方界是第五重名为命浊此示浊名也阿难盖浊之名俱详有五如汝举眼见空之时若空若见俱徧十方要且不知何者为空之边涯何者是见之际畔则空与见混乱不分X故有空处则无能见之体于有见处则无所觉之空由是一空一见二者纵横义如经之与纬互相交织自不能分妄成浊相见空既尔见色亦然眼根既尔余根亦然此由妄认四大以为身相故有根尘相对扰乱真性浑浊妙明遂成色阴是第一重名劫浊也此以五浊依于五阴以根尘皆色故属色阴而以眼根见空说者浑浊义显也成住坏空皆名为劫故以见空为劫浊也既巳根尘相对自必生识领纳前尘而成受阴故言汝身本无四大由于现世最初托胎抟取精血增长四大以为身体于是见闻觉知元一精明本无留碍由其四大壅塞不能融通则无留碍者而成留碍矣地水火风元是顽物本无知觉被此觉知周旋领纳以为身境则无知觉者而有觉知矣由于一旋一壅义如一经一纬两相交织而不可分以故四大本无知觉由因妄织虽针锋草刺皆有痛觉是以众生便起身见因而复起断常有无以至六十二见浊乱真心是第二重名见浊也见浊为受阴者以见闻觉知名六受用根故见浊依受阴也由因前尘卸落影像引起六识而为想阴故曰又汝心中忆想过去识别现在诵习未来然此三者本来无性为因意识遂发知见即此意识本无容貌知觉为六尘所现似有容貌知觉是故意识离尘则无识之自相尘离识觉亦无尘之自性故一尘一觉X犹如经纬互相交织不可分辩所以缘尘想念贪恋无休故成浊相扰乱真性名第三重烦恼浊也前六识既缘根境则第七识思量执我于真性中妄起生灭念念迁流而成行阴故曰又汝心中从朝至夕生住异灭不暂停止若依执我之知见每每欲其常留世间其如善恶之业运每每催其常迁国土如人私心虽恋乡井柰有官事须往他邦故留者未能常留而迁者亦难顿迁一留一迁互相交织而不可分妄成浊相翻涅槃性为生死因昇沉三界往返七聚浊乱真性是第四重为众生浊也由前根尘识三皆有种现熏如来藏转成藏识即含藏执持而为识阴故曰汝等见闻元是一体本无异性祇由众尘隔越各开门户无状异生然以性中而论事同一家知觉相通似同而非异若据用中而说不无彼此互相违背似异而非同一同一异二皆失准两相交织妄成浊相转如来藏随染净因惑乱真心作总报主是第五重为命浊也命即第八识所谓煖息识三连持不断名之曰命故命浊依识阴也此五浊者总因迷真逐妄遂成浑浊不能清洁今佛将授澄浊之方故先指示生浊之由也二以无生灭例虗空一澄浊还清阿难汝今欲令见闻觉知然后圆成果地修证此明澄浊还清示修定之功夫也盖以四大五蕴X根尘识法自相而言无非浊水由性而论皆如来藏无非浊水中之清水性也今者如来将令当机即就耳根而修习者正为浊水中有清水性耳故云汝今欲令现前所具日用寻常见闻觉知此之四性必要远契如来常乐我净佛之四德若尔应当先明四缠幻化皆由虗妄之因缘择去五重乃是死生之根本然后依取不生不灭圆满湛寂常住真性由性起修还修自性性修不二方可成功既依湛性为定体即以湛性为定用旋其虗妄根尘转为真实自性伏除五阴之灭生仍还一真之元觉乃得本来元有妙明真觉无生无灭常住真性为因地心至此始入十信满心然后自初住至等觉圆成果地之真修直至妙觉圆成果地之实证是则因心果觉名目相应发心究竟不二异矣此中先择生死等澄浊也伏还元觉等还清也乃一经进修极要紧处欲修此定者幸细味焉二以喻合法如澄浊水贮于静器皆合涅槃清净妙德此即喻上圆湛旋妄之功夫也以前投土而喻浊相今仍澄浊还成清水以喻修证之相浊水者通譬五重浑浊净器者别喻圆通根性如澄浊水须贮净器欲除浑浊须择圆根静深不动喻定力坚固沙土自沉喻前四重不复相织圆伏五住烦恼而麤垢任运先落也清水现前喻真见道湛圆本X体妙觉明心方显现也至此名为初伏客尘烦恼犹前之沙土初沉泥还尚在喻破四阴虽断界内见思其界外无明识阴之根则伏而未断也去泥纯水喻破识阴半分生灭湛入合湛正断界外无明从圆初住分断乃至妙觉究竟断尽故曰名为永断根本无明也以上皆喻澄浊之功夫此下方明还清之德用由其五浊既尽则此心水清而且明精纯不杂正犹海印一切世间千态万状莫不影现其中不为四缠五蕴烦恼所局凡有举措悉为妙用皆合如来常乐我净清净涅槃无作妙德斯如泥尽水纯任从揽淘不复再浑之矣二审烦恼本一总劝须审第二义者汝等必欲云何降伏取如来位此劝审烦恼根本起灭处也所谓第二义者若汝阿难等于大众必定欲发证菩提心于菩萨乘生大勇勐定要摄伏畴昔攀缘决定弃捐四缠五浊诸有作为虗妄之相若然应当仔细详审观察烦恼根本勘此烦恼根本自从无始以至今来如何谓之为发业如何称之为润生谁乃作业之头谁是受报之主盖烦恼即发业无明以能发现行之业用故如分别取舍等属第六识也根本即润生无明以能润种子而受生故如生憎爱投胎领命者属第八识也然攀缘作业惟六识最胜是作业头能作染净业因故也而受报者惟此八识是总X报主能含藏执持染净种子不散失故也然细推之则前七识俱属八识自体现起所谓自作自受者也是故阿难汝欲修证无上菩提设若不能审明烦恼详察根本则不能知虗妄六根以及六尘自从何处有此颠倒盖根尘识种所谓微细生灭因者皆第八识含藏故也既不知此自不能知根尘识法虽有现行本自虗妄但由最初一念不觉妄分能所逐妄迷真遂成颠倒则知颠倒自八识处而现起也尔且颠倒之处尚不能知云何而欲降伏攀缘取如来藏之果位耶是故欲灭颠倒者须知起颠倒处可也二正示当审一总立例阿难汝观世间解结之人空无形相无结解故此立结解比例以况真性也故曰阿难汝若不知颠倒与不颠倒处伹观世间结结与解结之人自可明矣盖结结例颠倒处解结例不颠倒处结解虽异皆此人也是故欲解结必见结处设若不见所结之处云何能知解结处乎此正例上不知虗妄根尘何处颠倒处尚不知云何降伏取如来位下乃况显须知有结有解仍属生灭识心未若本无结解不生不灭如来藏性所以从来不闻世有虗空被汝隳坏而分裂者此何以故以其虗空本无形相亦无结解故也则知如来藏性亦复如是矣隳裂之义犹解开也X二别示法一以颠倒例结一总示结根则汝现前眼耳鼻舌于器世间不能超越此示结之根源也意谓何者谓之为结耶则汝现前所谓眼耳鼻舌身心者六根是也以此六根引起六识吸撮六尘浑浊藏性其犹家人为贼作媒勾引家贼自劫家宝由此根尘识法自从无始妄认四大五阴以为身心故有正报众生世界由是妄起分别自生缠缚分湛圆妙觉为视听觉察所以于依报之器世间故视不能超之于色听不能越之于声良由根尘识三互相交织而成结矣由是观之则此三者元一湛圆妙觉明心之所现起而返损灭如来藏中功德法财是何异家贼而劫家宝乎然能解散其结则根尘不偶妙用现前即破家之贼亦成守家之主矣二别明结相一就众生性以明数无多少阿难云何名为众生世界各各功德有千二百此就众生世界明其缠缚不能超越器世间者以根有结相数量定限故也但凡欲修定者必先解除根中之结方可进修然根又有圆者与不圆者修行功夫日劫相倍不可不选欲选圆根必须通达六根数量如其不然凭何解结而选择耶故佛征言阿难云何名为众生正报之世界耶世即现在身中所有迁流即名为世界即此身前后上下左右中间即名为界汝今当知四正四隅上下为X界则方位有十过去未来现在为世则流数有三良以一切众生本无身结之相但由四大五蕴互相交织妄成身结之相既有身结根尘等相则世与界在一身中彼此贸易互相迁流故云世之与界交相涉也然界虽十方而十方中惟取东西南北四方为正不取上下以上下乃即四方之上下无定位故不取四隅以四隅即四方交接之中无定方故即以此定位之四方涉彼迁流之三世以四方各有三世共成十二若欲以世涉方而三世各有四方亦成十二故曰宛转十二流变三叠者谓自一念迁流而变为十百千之三叠也今且以方涉世以明三叠第一叠约四方各论三世四三共成十二第二叠于东方三世变一为十成三十南西北方亦复如是四方共成一百二十第三叠以东方三十变十为百成三百三方亦尔四方总共一千二百今言一十百千举大数耳设欲以世涉方例此可推此世界交涉结相之定数也设以此身一总该括数量而论自一变为十二之始至百变为千二之终则一总通具千二百也犹云统体一太极耳此虽总数然在六根之中亦复各各具足功能德用有千二百者正物物一太极也此约身中一念迁流功德数量是为如是若一时一日岂能算哉功者言力德者言用谓六根中各有相涉纵横交织之力用也此就六根了别之性是X同故云各各功德有千二百下对六尘了别之用有异所以功德全缺不等是则性中相知用中相背也二约境界相以明用有优劣阿难汝复于中克定优劣圆满一千二百功德此明六根对尘之用不无优劣故令当机自选择也上就性中相知则无优劣此明用中相背故有优劣耳阿难汝复于此六根之中自先克定何者为优何者是劣如眼以观见为用者不能见后故暗止能见前故明以前方之明合后方之暗以及左右旁观是为四方以功德论四方各二百四隅各一百今眼见前以及左右共是三方则成六百并前二隅二百合成八百惟后一方二百及后二隅二百不见就三世而三分论之今得八百乃三分之二也约四方而四分明之今见三方是三分言功也不见一方是一分无德也当知眼唯八百功德不是圆根如耳以听为用者然其听最为周徧虽十方事亦无遗失故动而有声之时便知其若迩若遥静而无声之时更觉其无边无际当知耳根圆满千二无有缺欠于诸根中为最优也如鼻以齅闻为用者齅则双通出息入息虽然有出有入而又阙于中间交接以是验知三分之中阙去其一当知鼻唯八百功德亦非圆根如舌之为用不论甞味唯取宣扬尽诸世间出世间智皆能X谈说虽言有方分词或有局而理无穷尽义则该通当知舌根圆满千二亦是圆根如身以觉触为用者触则有违有顺然合时则能觉离时则不知以合时能觉有违有顺是具二分若以身根三分騐之而阙离中之一当知身根惟有八百亦非圆根如意以徧缘诸法为用故能默容十方三世乃至世出世法若圣若凡无不包容尽其涯际是则意根具足千二亦云圆根以是六根功德有优有劣汝当克定而自择也二以降伏例解一略示心要阿难汝今欲逆生死欲流彼六知根一时清净此略示选根解结为修心之要诀也意谓既知虗妄之结本复识圆缼之六根正宜拣取圆根解除结相为修心之紧要也故曰阿难汝等今者欲逆二种生死不顺五欲尘流且必定要返穷欲流起结之根而至不生不灭之地者先当勘验此等六种能受用根谁为合中取境谁是离中取境谁深而难测谁浅而易知谁为用具而圆通谁是不圆而用缺若能于此六受用根自审自验悟得何者为圆通根即取此根方能逆彼无始巳来四大六根相织妄成流逸奔境之生死结也今欲解除仍从六根然六根之用有圆者有不圆者但得循顺一圆通根方为极妙设于不离不深不圆之根较其功効犹日劫之相倍也我今上来巳经备显六X根之内湛圆明性本来所具功德数量有离有合有深有浅有全有缺历历分明是为如是但随汝自详择其间有可堪能入不生灭者吾当开发指明令汝增长定力进取菩提然我令汝自择而不为汝择者亦自有故良以十方如来因机设教万别千差随于七大十八界中一一修行门门可入皆得圆满无上菩提亦无优劣可以拣择但汝根性下而且劣未能圆通得自在慧于六根门头未免不谙故我将彼离合优劣一一宣扬令汝于此六门之中但选一门从此深入若能深入一门则得一根无有妄结是一解一切解矣而彼六种能知之根顿于一时俱获清净即前所谓十方如来一门超出妙庄严路者此也谁者乃审问之词眼耳则离鼻舌身合意深五浅耳舌意圆余三悉非六受用根者以色等诸尘为眼等六根所受用故六湛圆明者以六根皆由粘湛所成故也二广示心要一疑请阿难白佛言世尊云何逆流能令六根一时清净此疑有二当机意谓云何方为返穷流根又且根既有六自有六结如何入一无妄彼六皆净乃因解未明彻故蹑前二义以请益也二正示一约惑体总示一统示流根佛告阿难汝今巳得生住异灭分剂头数此正广示心要而先指所逆之流也佛告阿难汝X今虽然从凡入圣巳得初果预入圣流巳灭三界众生世间见道位中所断八十八使之惑此乃见流谓意根对法尘起分别见因此流转生死不能出离故名见流虽能知是然犹未知意根之中种子生现行现行生种子积劫相生无始巳来虗妄习气彼之习气要因修道所可断得即九十一品思惑又名欲流有流无明流欲流者谓前五根贪爱五尘名为思惑由此思惑流转欲界不能出离故名欲流有流者因果不妄名之为有谓色无色界思惑因此思惑流转色无色界不能出离故名有流无明流者谓无所明了即三界思惑中一分痴相由此无明流转三界不能出离故名无明流断此三流即证四果由二果三果以及四向皆为修道故名修所断得也以上四流见思二惑皆界内所断非巳出界者所断也此言当机于我执尚然未尽何况界外见思及此含藏识中俱生我法微细之惑所谓尘沙无明者耶生住异灭者按起信论三细中业相是生相三细后二六麤前二为住相六麤三四为异相第五为灭相第六不与焉分齐头数者谓初住以上至于妙觉共有四十二品所谓惟佛与佛乃能究竟若汝预流小果安得而知由其不达一心未能深入一门逆穷妄流之根所以六种结缚顿难清净也又生住异灭分齐头数者如凡夫觉灭相二乘觉异相法身位菩萨X觉住相满足位菩萨觉生相即断惑分齐所有头数也圆觉云修禅那者心中了知生住异灭分齐头数然此之说与彼有异此文之义欲断彼生彼经之谈欲知此数义不同耳二辩明一六今汝且观现前六根六受用根亦复如是此答一入六净之义以明本无一六也佛言汝既不知一入六净之故今汝且观现前六根定为一乎定为六乎若言定一耳亦可见目亦可闻头亦可履足亦可语今则不尔何为定一若言定六则身口与耳各有自性不相为用我今说法汝之六根谁来领受阿难对言我用耳闻佛言既定是六汝耳自闻则与身口不相关涉如何又口问而身钦耶可见亦非定六矣是故应知本非定一终非定六何故始以性中相知则非定六终以用中相背故非定一岂终不然汝之六根元有一定之一又元有一定之六耶阿难当知既非定一又非定六而众生为六为一者何哉良由无始一念颠倒根尘妄织交相沦溺互成替代以为结根故于圆满常住湛然性体妄起分别为视为听为觉为察所以一六之义由此而生故凡夫执六小乘执一而曾不知圆湛性体本非六一今者汝巳得须陀洹不入六尘虽六用不行惟销现行然虗习种子犹在含藏识中以故未能亡一由其根尘种子俱X存宜乎不知一入六净之故也然一六正义虽依圆湛体生而圆湛性体本非一六正如太空之参含羣器由器之形方圆长短而有异而遂名太空为异空岂不谬乎设若除去器异而观虗空亦可说空为一斯亦对异说一而虗空何有一异乎庶不知为一为异自在器形因器形异故说空为不同以除去器故说虗空为同只在器之去留而巳彼太虗空云何因汝言说当真成其同与不同哉既不为汝成同不同何况更名此太虗空是一非一耶然则说空为异为一者真妄矣太空既尔则汝了知六受用根亦复如是无非因结根而说性为六销结根而说性为一徒言说耳而圆湛性体岂为汝之言说当真成其一六之殊哉由此根性本非一六故一解六销而一入六净也二约结相别示一明迷真成结由明暗等二种相形无灭无生了知安寄此明迷真体而成结根也正承上文既曰非一非六然则何由而有六耶故此出其根由见得圆湛性体本非一六但由黏湛发妄遂至如是盖圆湛本体如镜照物本无染着但由明暗二种色尘相形互织于妙圆中而湛圆妙性一念不觉遂被黏着引发见精照映色尘即揽色尘结成一团为胜义根此根虽属色法犹是净色未染麤浊故曰根元目为清净四大其相微细非圣天眼莫能分辩X因有胜义为浮根元依此立名即为眼体如蒲萄朵既有浮根是外依色香味触内依地水火风结成二根则见精托根流逸奔色而循色流转无返本时斯成眼根之结也由其动静二种声尘互相扣击于妙圆中而湛圆妙性一念不觉遂被黏着引发闻精照映声尘遂卷声尘结成胜义此根虽属色法犹是净色未染麤触故曰根元目为清净四大其相微细愚者难辩因有胜义为浮根元依此立名即为耳体如新卷叶既有浮根是外依四尘内依四大能所八法结成二根而闻精托根流逸奔声即循声流转无有穷时乃成耳根之结也相击互相扣击不相容也卷包揽也由通塞下明鼻根之结也相发互相引发也纳吸取也余准上释由恬变下明舌根之结也恬者恬然不动无味之味也变即五味之总有味之味也以有味无味相对而成二种也参杂和也绞旋取也由离合下明身根之结也二者交际曰摩抟揽取也腰鼓俗唿杖鼓颡即鼓腔也由生灭下明意根之结也知精者指胜义根意思者谓意以思量了别为性也幽室见者如人在明处不见暗室人暗室中之人能见明处人盖此意根处于身内为前五根思量筹度义亦如之下总结曰如是六根皆由圆湛觉明之体一念不觉而有能明之明觉此觉一妄遂而失彼精真了知由是黏着色声等尘以故妄发X见闻等光耳此正一六根元所结之由也以是六根元系结尘所成故汝现今离明暗色尘则无能见之自体离动静声尘元无能听之本质无通塞之香尘则能齅之性不生非变恬之味尘则能尝之性无从自出设不离合则能觉触性本来自无若无生灭则了知根亦无处安顿可以寄托矣此中流逸奔三字正状六根攀缘炽盛妄念多端故流者如怒涛之赴壑逸者若野火之烧山奔者犹骏马之驰坂其顺而莫遏之势如此若欲销尘解结非有截流之机其何以制之者哉二明返妄为解一示返妄圆拔汝但不循动静合离诸余五黏应拔圆脱此明返妄一入六净以示解结之法也正以圆湛性体本无六根特为妄尘相织交结成根今欲实解须除妄尘故云汝但返旋六根不去循顺如动静等一十二种诸有作为虗妄尘相但得不随诸尘任运流转则根中之结是一解而一切解矣足见圆顿修习功夫最为简易者也即其现前六根之中随取一根为下手处专心努力念兹在兹如猫捕鼠心心无间併力于一而旋拔之但得一处外脱尘黏内旋根伏则根尘不偶而熟处渐生生处渐熟既能伏妄自必归真而本来元有常住真心由之显现更不逐色寻声永绝攀缘妄想则自性本具大光明藏从兹发耀自是辉天鑑地耀古X腾今果然耀性发自真明则余五根沾黏结缚应时齐拔而圆全解脱矣至此则外不由尘内不循根灵光独耀逈脱根尘所谓露地白牛者矣此不循二字即返妄解结要诀乃制流逸奔尘之覊勒也二示悟真互用一举互用人不由前尘所起知见应念化成无上知觉此明悟真特举六人以证六根互用也意谓既悟真性至此则外不由十二种尘故所起之知方是真知所起之见方名真见且内不循胜浮二根故心光独露彻照无涯权寄二根光明自发寄者如智论云报生天眼在肉眼中此乃寄于肉眼而得天眼今之觉明知见寄诸浮胜而光明自发也由是根尘双脱之故现前六根互相为用则耳可见色眼可闻声有时一根徧作诸根有时诸根共作一根六用互通六根自在此正入一无妄彼六知根一时清净也故引证曰阿难汝岂不知今此祇园楞严会中如阿那律陀无目者而能见矣跋难陀龙无耳者而能听矣殑伽神女非鼻者能闻香矣憍梵钵提异舌者能知味矣舜若多神无身者能觉触矣摩诃迦叶灭意根者能了知矣是六人者或凡夫业报或小乘修得尚不局根何况圆拔而不互用者哉阿难汝今诸根患不圆拔若能圆拔岂止六根互用而巳但得心光焕发内外莹彻X表里一如则浮尘胜义之根与夫器界明暗色空诸变化相犹如沸汤之销薄氷应于一念之间倾刻俱化转成无上之知无上之觉矣阿那律陀云无灭以多睡故被佛所呵七日不眠遂失双目佛令修习乐见照明金刚三昧即获半头天眼见三千界如观掌果故云无目而见䟦云善难陀云欢喜此兄弟二龙常护摩竭提国雨泽以时民无饥年瓶沙大王年设一会以报龙德人皆欢喜因此得名以龙亏聦用其角听故云无耳能听殑伽云天堂来此系河名从无热恼池南面银象口出流入东印土洑流入地出积石山即为此土黄河源也神即主河之神乃女形也为余习所咄小婢者是矣骄梵钵提云牛呞以有牛呞病其舌似牛异于常人能辩诸味故云异舌知味舜若多云空即主空神也虽无有身能觉触者此神多劫以无身为苦如来放拔苦光映令暂现以有身触乐不可言所现身质其相如风故曰无身而觉触也灭尽定者大小俱有然修意不同小乘是事灭唯灭六识全分尽七识染分即名灭尽留净分不断为持定故大乘是理灭具有五蕴八识见相心心所法当体寂灭尽无有余故清凉云一切法灭尽三昧智通达摩诃迦叶云大饮光即今持衣入定鸡足山中待弥勒下生者是也发光二字与前黏妄发光文相照应盖黏妄发者缘影光也内莹发者真X心光也二引互用例阿难如彼世人聚见于眼云何觉明不成圆玅此引六根互用之例也以上虽发明六根互用事理皆详然恐寻香遂块执为修成不悟性具故引世人以为例也意谓阿难汝若不达一入六净诸根互用之义但观世人见不借明例可知矣如彼世人未悟性明不知见性圆融无碍惟以见性聚于眼根故离根离明便谓不见设若令其急合两眼则暗相现前毫无所见虽有六根黯然莫辩则与头足不能见闻相类无异然而彼人设若以手循顺身体外面摸揑上下族绕彼虽合眼不曾看见而头之与足一一辩别了然无惑是则暗中知觉与明中知觉原无有异足见是同故知借缘之见必要因明设遇其暗便成无见若是不借明缘而见性自发者方名真见则诸暗相永不能昏是知真见明固不能使其明而暗亦不能令其暗所谓自性光明本来具足者也然则世人尚不借明可以有见何况根尘既销内莹发光之人乎云何真觉之体岂无妙明而不成圆融妙用者耶三显真常性本一示圆常性一因疑致问阿难白佛言世尊如佛说言惟垂大慈开我蒙恡此当机谬解佛语妄生断灭之疑以致问也以闻X上来根尘既销云何觉明不成圆妙意谓既是根尘并销万名解结如何又教于六根中选圆根耶且而六根俱属生灭若仍用之是以生灭之因求不生灭之果得无因果名目不相应乎故按定佛语而启白言世尊如佛前来曾与我言若于因地依生灭心为本修因而求佛乘不生不灭无有是处是则欲求常住者必要因地觉心与果地觉名目相应方为可尔世尊如果位中断五住所获之菩提除二死而证之涅槃不变随缘随缘不变之真如性觉妙明本觉明妙之佛性本来白净无垢离障之菴摩罗识一尘不立清净本然之空如来藏转识归性周鑑无遗之大圆镜智此之七种名虽差别然皆果地自证之德本来清净本自圆满故其体性坚而莫动凝而不流从无变灭如金刚王宝能坏一切一切莫坏乃究竟坚固常住不坏一成永成更无变易者也故知欲获此果必要不坏之因明矣前来蒙佛傋显六湛勅选一根当为发明令我增进今且又云离明离暗无有见等若此见听诸根果尔离于明暗动静通塞等尘毕竟无有体者则与如来前破七处念念攀缘随尘起灭分别识心何以异乎如来既言生灭为因不可以获常住之果云何将此断灭之根为因地心欲获如来七种常住之果耶世尊若离明暗见毕竟空是根若离尘则无体矣若离前尘念自性灭是X心若离尘亦无体矣我今进观心性退审根尘循环展转微细推求若离于根则本无我心若离于尘则心无所在根尘既销心亦断灭又将何物以立因心而求无上果地之觉耶且如来先说六湛圆常而今又说离尘无有皆断灭性是则违越诚言终成戏论云何如来前后语言互相矛盾还说是为真语实语者耶而我蒙昧之情鄙恡之疑是为如是惟望大慈而开示之二除疑开示一斥迷许示佛告阿难汝学多闻尘俗诸事当除汝疑此斥当机以常为断而许其开示也佛告阿难汝惟好学多闻所以未能尽诸三漏故吾前来特为指出颠倒起处要汝用功除其种子以去名言习气谁料汝心之中徒知颠倒为诸妄所因而种习仍在伹记言说而巳及至圆满真常义与生灭颠倒义二者现前汝实蒙昧又不能识今欲直示根性真常但恐汝之诚愚鄙恡蒙昧之心更怀犹豫未能一时即便信伏吾今权设方便试将尘俗易了之事以当发挥汝必因是而除疑矣二即事除疑一就声尘审定即时如来勅罗睺罗如是云何不名矫乱此就钟声审定闻性以明常无常也即时如来命罗睺罗击钟一声问阿难言汝今闻否阿难大众俱言我闻惜乎楞严法会阿难大众如许多人绝X无一个伶俐后生若是知音衲子何须如来添盐加酱费舌劳唇不销罗睺罗冷地里一击则疑团立破当下知归又何劳再三审问者耶如来至此见这些汉没点骨气随风倒柁故于钟歇无声仍问闻否俱答不闻及又击而又问闻否则又答以俱闻此时阿难大众自供自招一箇把柄巳在如来手里是以双开二途捉贼追赃而审之曰云何闻云何不闻乃欲诸人向能闻处自讨下落不意当机祇知清韵为音直吼为响若是双绝则名无闻可惜一箇多闻上座却与断灭知见外道同途如来见其底事未彻话不投机只得换箇字样再向所闻处试他一试是以又勅罗睺撞起钟来问阿难言瞌睡汉汝今得知还有声否俱答有声少选之间钟声销歇又审问之曰声否俱答无声少顷罗睺更来撞钟又审声否俱答有声如来至此见得诸人全不相干绝无入路只得将错就错双审之曰云何有声云何无声阿难大众仍如前答寸步不移所谓驴拣湿处尿熟境难忘也在如来则头头显示欲令荐取在当机则处处错过漫不经心诚哉钝物柰若之何故佛只得直责其非而诘之曰汝今云何自语矫乱阿难大众尚不知过一齐问佛何为矫乱佛言问闻答闻问声答声随人起倒殊不知闻之与声各有分别若有若无自属声尘岂可混答以能闻之性亦同钟声为有无X耶如是以有报无朦胧乱答初无准定非矫乱而何二即闻性显常阿难声销无响汝说无闻此性云何为汝销灭此申正义以明声有生灭闻性常存乃除离动离静元无听质等疑也以前借钟说法历历分明其如当机不能了悟故佛至此只得重添註脚而告之曰阿难前来第一番钟声销歇只是无响非是无闻汝如何说为无闻耶若实无闻则汝闻性巳随声灭即当同于无觉无知之枯木矣如何钟声更击汝等云何又更知而言俱闻耶若更击仍闻则此闻性不同声无明矣然汝闻性既知声有又知声无足见或有或无自是声尘岂彼闻性因声有而为汝成其有因声无而为汝成其无哉设使闻性实随声灭而曰无者则第二番又勅罗睺再撞金钟少选销歇我问声否答言无声此又是谁知为无声者乎是故阿难钟声在于闻性之中自生自灭非是汝之闻性随钟声生而令汝之闻性为有随钟声灭而令汝之闻性为无者也则知声有生而闻性非生声有灭而闻性非灭乃非生非灭寂常真性也设不认取将欲何求故结责曰根性断常或难决定声尘有无宜乎易知汝今尚犹颠倒矫乱迷惑声尘以为闻性又何怪乎昏天黑地迷头认影以真常根性为断灭声尘可不悲夫X今既发明自此终身不应再言耳根闻性离诸动静二尘与夫闭塞开通无论听于不听皆不可说闻无常住之性也且闻性真常不惟日用动中即如世间重睡之人酣眠不觉熟睡无知昏昏倒倒牀枕之间然家有人捣练舂米砧杵之声一时交作其人梦中睡重识昏境多错乱故闻舂捣之声则作他物之响或以为击皷或以为撞钟且于梦中自惊自怪而谓之曰分明是其钟皷何为乎又作木石之响耶由是惊怪忽然醒寤疾速便知音属砧杵乃告家人我正梦时惑此舂捣之音将为钟皷之响此正睁眼说梦也下乃决定根性为常故言阿难是人睡熟正在梦中举身皆忘岂能记忆静动二尘及余诸根开闭通塞者哉但其形虽寐而闻性不昏此即闻性离尘不灭真常之明验矣不惟重睡不灭纵使汝之形躯销灭命逐业迁光随报谢此性常存岂为汝身形销灭而此闻性亦与之俱销灭耶既无销灭自属真常复何疑哉此即如来就新卷叶点出一箇不生不灭常住真性以为修楞严大定者真正因心也然取能闻舂捣之性不取惑为钟皷之情以惑为钟皷乃独头意识颠倒妄想故也三结示断常以诸众生从无始来云何不成无上知觉此总结明迷常逐断故有轮回弃断守常即成正X觉良由众生自从无始以至今来迷真认妄奔色循声逐其妄念轮转迁流曾元不悟根中之性净妙真常无染无缚不灭不生弃而弗顾又且不能循顺六根所具常性而返逐诸生灭妄尘造一切业由是生生世世杂染轮回流转诸趣故有生灭若能立定脚跟挽起眉毛弃舍生灭十二种尘脱黏内伏旋转六根守于自性本有真常则其常住真心本有光明自现前矣常光既显则十八界若根若尘以及识心应顿一时销镕脱落所谓耀性发明诸余五黏应拔圆脱方能尽除见相二分微细种子所谓想相虗妄之尘识情攀缘之垢若见若相二俱远离净尽无余则汝法眼当下清明正是生灭既灭寂灭现前云何不成无上之知觉哉大佛顶首楞严经宝镜疏卷第四楞严经宝镜疏X卍XXX大佛顶首楞严经宝镜疏卷第五大清钦赐云南法界寺讲经广陵沙门溥畹述二示结解本一明结解无二一疑请阿难白佛言世尊如来虽说伫佛如来无上开示此索俱生我法结解之元也盖佛前来巳示六根生起之由与夫结相结元莫不详析其如当机虽X知六根是结将谓惟属分别我法然犹未知俱生细惑成结之元又在何处故有此请乃问俱生我法成结之元不知仍是六根别无他物故蹑佛语云如来虽然前来巳说第二义门详示根结之元以及解结之法历历分明其柰我等惑障深厚尚未了明何者方是俱生我法结解之元今观佛说世间设欲解结之人必要知其所结之元然后可以尽解其结设若不知所结之元我固信彼终不能解世尊我等有学亦复如是良由从无始际与诸我法分别俱生界内界外一切无明灭时俱灭生则俱生由此俱生细惑所以流浪生死我虽得此多闻善根不过名为出家而巳何则佛开示时暂似解悟至修习处依旧煳涂所谓说时似悟对境还迷乍迷乍悟如隔日疟以分别惑除如安日俱生仍在如发日也惟愿大慈哀愍沦溺今日现在若身若心云何乃是俱生之结要从何处修习然后方名为解耶倘蒙垂示不惟现前获益亦令未来八苦八难一切众生不落欲有色有无色有也作是翘伫者如鸟张翼而望哺也盖当机之疑以俱生我法为生死结元然且不知又在何处岂知即是六根更无他物者哉二指示一经家叙瑞尔时世尊怜愍阿难是诸大众得未曾有此叙瑞以表法也尔时世尊愍念现在以及未来X欲为出世修习真因普示将来人天眼目故以胜金兜罗绵手摩阿难顶者正表以顶法授之也六种震动者表六结将除也诸佛流光灌如来顶者表此顶法乃诸佛共证所谓十方婆伽梵一路涅槃门也问从前至此四次放光独有此番诸佛同放又何异乎答初为说呪摧邪次由破妄显真后乃显见生信今为修定成行故前三次依教信解未能破惑今将修定必破无明故诸佛同放正表结解体无二也然此结解一章正成行取证要紧之过脉耳以因此说方生后文耳根圆通故现斯瑞预表报也二如来正示一诸佛共说于是阿难及诸大众亦汝六根更非他物此诸佛共说者以当机虽得六销尚未亡一故于根中无始虗习生住异灭分齐头数俱生无明不能了达将谓除此之外别有结元以故诸佛异口同音而告之曰生死结元唯汝六根更无他物无上菩提亦汝六根更非他物异口同音者以佛佛道同所言无异也结根者固而不开曰结续而不断曰根谓根中六结与根俱生故名俱生无明为结元也唯六根亦六根者正显结解根为之本乃罪之魁功之首也无上菩提能证自觉圣智也安乐等所证常乐我净四德也二本师亲宣一疑问X阿难虽闻如是法音同是六根更非他物此申疑请问也意谓根尘识三名十八界迷之则为生死结根悟之皆为如来藏性信固然矣何故十方如来但言生死安乐亦惟六根而六尘六识不与何耶二正示一长行佛告阿难根尘同源云何是中更容他物此佛释明亦惟六根之所以也故告之曰诸佛举根而不言尘识者非遗乎尘识也盖根尘识三自相而观不无彼此约义而论不出见相然皆依于自证而起遡流穷源惟是一体且根之与尘虽有内外亲疎然皆相分乃是共本同源故缚则同缚脱则同脱虽同缚脱元无二体故举根而尘在其中矣所以不言识者以识虽属见其性无源乃根尘相对互相引发所谓前尘虗妄相想犹若空华了无实体既非缚结之根又非脱解之本故举根而识亦摄其中矣由其六尘既无别体六识又无别源是故诸佛同言结解惟是六根良以此也不惟根尘识三是为如此阿难即见相二分亦无实体何则以六根由六尘而始发知见六尘因六根而方有尘相故相离见无相之自性若见离相无见之自性则知相见互立俱属依他元无实性如同二芦交抱相生单则仆地不能独立由是义故诸佛共说生死轮回安乐妙常同是六根更无尘X识与他物者此也由汝现今于六根门头不了见闻觉知元属依他体性空寂立为实有见闻觉知起徧计执逐境攀缘斯则六根即是无明结缚轮回生死之本若于六根门头了得见闻觉知乃依他起当体虗无不生徧计则见闻觉知泯然虗寂唯一圆湛成实之性斯则六根即是安乐解脱寂静妙常涅槃之本然是六根众生不知依他起性起徧计情故于本无漏中幻为有漏本真净中幻成妄染所以知见立知即结缚生死是结从根结也更非他物为之结元知见无见即解脱涅槃亦解从根解也岂容他物为之解元是以诸佛共云无他物也二偈颂一标偈尔时世尊欲重宣此义而说偈言盖偈颂之义略有四种一阿耨窣覩婆颂无论长行矩偈但三十二字便筭四句即为一偈二名伽陀此云讽颂或云不颂谓不颂长行故或名直颂谓直以偈说法故三名祇夜此云应颂谓与长行相照应故或云重颂即重颂长行由其所说义未尽故四蕴陀南此云集施颂谓以少言摄集多义施他诵持故然经立偈颂又有八意一少字摄多义故二赞叹者多偈颂故三为钝根复重说故四为后来者说故五随意乐故六易持受故七增明前说故八长行未说故今此经内于前四中二三X所摄八意之内正惟三七兼二五八然长行偈颂前后相望若准清凉仍有五对十例谓有无广略离合先后隐显至文可知此下颂文共有九偈其中应颂讽颂彼此前后互相交糅大都发明六根结解扫除真妄融归藏性以成斯定之密因修证也二正颂一祇夜颂前真性有为空迷晦即无明发明便解脱此应长行而颂也意谓上来根尘识三见相二分设依本如来藏妙真如性而论皆是世间有为之法当体全空以是依他起性无非仗因托缘而生非有自性之实体故皆虗幻之事也不惟世间三科二分生灭之事有为如幻即出世间菩提涅槃不生不灭无为之理由对待显亦是不实犹如空花此正颂前根尘同源缚脱无二识性虗妄犹如空华也若例掌珍前半偈应立量云真性是有法以有为为宗因云随缘生故同喻如幻事后半偈亦应量云真性是有法以无为为宗因云无起灭故同喻如空华下乃转释云何故有为无为俱如幻事空华皆不实耶以其言妄者无非为显真也乃对待法故中论云若法为待成是法还成待今则无因待亦无所成法故妄既是妄由其对待则真亦成妄岂非同成二妄乎故我所说本如来藏玅真如性犹非出世无为涅槃之真亦非世间有X为生死之非真也然则此性既非是真又非非真云何而有能见之根识及所见之尘相耶须知内根外尘中间识性及见相二分均无实性由是义故但若交芦设解去这边则那边不立故结则同结解则同解唯一所因同是六根更无他物但解之则圣结之则凡所以生死涅槃元无二路者也设或不达真性之理汝且观此交芦中性自可明矣谓之曰空芦相宛然谓之曰有中无实体则知根尘见相亦复如是谓之曰空现有作用谓之曰有实无自性故知此性非真空之涅槃非有为之生死若空若有二俱非也但以众生迷晦此性即成无明结缚六根若能发明此性即是六根解黏脱缚故知真性本无凡圣生死涅槃而迷晦者即为缚为结为凡为生死发明者即为脱为解为圣为涅槃法尔如然更无他物惟在当人发明与不发明耳此三偈即颂前由尘发知乃至云何是中更容物也二伽陀开后解结因次第十方薄伽梵一路涅槃门此直颂以开后也意谓前来虽说结解同因然欲解结必因次第但得六根结解须知一亦不立俱同偕亡此正开后六解一亡之疑也因次第者即后云此根初解先得人空空性圆明成法解脱解脱法巳俱空不生之次第也一亦亡者即后云若X总解除结若不生则无彼此尚不名一六云何成此一亡义也然欲解结必须选根苟能择得圆通一根方可入流忘所始得寂灭现前而成等正觉也此复开后圆通修证也然当机虽闻根尘同源犹不知其源是何物然虽闻交中之性而且不达何者为性虽闻六解一亡而又不知以何为一故此示之盖源性一者即是第八识梵语陀那此云执持以能执持一切染净种子与夫根身器界令不散失者是也谓此识即如来藏一念受熏转为藏识遂有一切种习含藏于中故其为体渊深莫测微细难知二乘不克测其源等觉未能窥其际然而此识自无始来为妄习气分展转受熏遂成见相前七转识任运攀缘浑如瀑流莫能堵御若谓是真其柰含藏妄习若谓非真其柰体即真如设说即真恐其迷妄为真未免将砖以当玉设说非真又恐迷真逐妄以致弃水而求波所以真与非真二皆难说我故寻常权小教中不轻为人开示演说者此也由其不达根尘识三见相二分元本一心误以能见为心妄取所见为境是将自心仍取自心乃从本无根境非幻体中揽尘结根幻成根境此则从毕竟非幻之中而成毕竟之幻法也但能旋转六根脱黏内伏不取六尘则永无世间有为生死之幻法与出世间无为涅槃之非幻法矣由其妄取故有幻与非幻若不妄取不惟无X幻亦无非幻则非幻之法尚然不生而有为幻法云何立耶以故是定名之曰妙莲花金刚王宝觉如幻三摩提也以此法门自性本具在有为而非有在无为而不无于净无着于染无污说真非真名幻非幻故如妙莲华处污泥而不染此显法身德也以根境结惑触之则销无始无明撞着便碎故云金刚王宝觉此显般若德也以此根性即有即空非生非灭无修而修不妨幻修无证而证不妨幻证故云如幻此显解脱德也合此不思议一心三德以为旋根脱尘修习正定故名三摩提也此即本经所诠大佛顶首楞严王三昧也亦即金刚王如幻不思议佛母真三昧也然其名目虽殊而理体则一苟能于此外脱尘缘内旋根性一弹指间可超无学所谓狂心歇处即菩提耳须知此根性三昧是无比法门乃十方如来入涅槃门一条大路也梵语三摩提此云正受以不受诸受欲亦云正定拣非偏邪故阿毗达磨云无比法薄伽梵具有六义谓自在炽盛及端严名称吉祥与尊贵若据大论薄伽云破梵云烦恼谓能破烦恼故此中门字正应前请要因门入故此指示如幻三摩提以为入华屋之正门也二明六解一亡一叙益呈疑于是阿难及诸大众施以法音洗涤沉垢此叙巳悟结解惟属六根而单不知解结次第六X解一亡尚未了然故复请示也慈诲指前偈也祇夜云应颂亦云重颂即应长行而重颂也伽陀云不颂亦云直颂又名孤起更名讽颂即不颂长行竟直孤起讽美而颂也杂糅者谓讽应交呈前后照应文回织锦之机义走盘珠之妙也精莹者谓能诠之文辞华精彩字句莹明故所诠之理微而且妙清楚透彻皎然可知宁不令人心开意解而眼目清明者乎始自叹曰若非如来开演藏性何由得知自性本定此真从来未曾有也以故合掌顶礼谢前益而呈后疑也无遮大悲者谓此根中之性如来寻常恐人迷惑遮而不演今则无遮巳蒙大悲而开演矣我今悟得根中之性本来清净本来微妙本来真常始知如来巳往从前皆是真语实语不诳不异如所如说正法之句也然我心中犹有未达前佛既云根尘同源缚脱无二迷晦即无明发明便解脱斯则结无前后解无伦次六根若解一觉应显云何又说解结因次第六解一亦亡此固不解者也惟望再示舒结伦次一亡所以殊使而今而后一切众生洗涤根中积生虗习深沉垢染尘沙无明以获清净也二举事辩答一辩结巾喻迷即时如来于师子座毕竟同中生毕竟异此先答其结解伦次辩定同异以喻迷也即时下正明如来言相并彰令人易晓善巧说法意也整X谓整顿涅槃僧云里衣即是下裙僧伽棃云杂碎服即是大衣劫波罗云时分即夜摩天绾结者取其华巾左右交加互相穿插挽成一结以示阿难此名何等俱言为结次则如来又绾一结又如是问亦答名结由是次第绾至六结一一持问皆答为结此示结起之时元有次第明矣盖以身中六结基于藏识人固难知故取巾比况令其易知也然喻意大槩不可不辩佛以宝叠华喻如来藏性缉绩成巾喻如来藏随缘转成阿陀那识即第八含藏识也巾本一条绾成六结喻藏识现起见相二分而此二分元是一体犹一巾然但见为能缘相为所缘故根尘相偶发起识心则名为结设使根尘不偶识心亦无是于结心解即分散矣佛告阿难下是以一巾喻藏识巾有两头喻藏识现起见相二分绾成六结喻相见因依而结成六根也意谓巾实一绦应成一结至如我初绾时汝等名结这是理当如何第二第三以至第六汝曹复皆名结此何谓耶此正如来推情问事设法拿人欲令不打自招以故返诘第二第三不当名结要使当机自说巾体元一因结成六以显一是对六而称六乃借一以名若以巾体论则元是一若以结相论则现成六正见名目虽然有一有六而实本体非一非六也佛告阿难此巾既知元是一条因我六绾而名六结汝且审的仔细观察未结之先X巾体无异本来是同元无有一既结之后因结有六遂而成异由是名六于意云何我今欲将第六结唤为第一如以意根当眼根用果可得乎此佛以性中相知故诘其可能互换不当机则曰不也世尊六结若存斯名第六终非第一纵尽明辩不能令第六结颠倒错乱成第一结名也此当机见用中相背故答其不能互用也故佛迎而许之曰汝言如是六结虽然不同若还循顺顾其本因元是一巾造成六结若欲令其前后互换错乱其名终不得成则汝现前六根亦复如是盖未结之先本如来藏妙真如性本无同异原非一六既结之后见相俄兴各分疆界故有同异遂成一六故见相根尘望陀那而言则为同为一自陀那对见相根尘而论则为异为六此正迷真逐妄从毕竟本无一六之同中而生出毕竟一六之异也二辩解巾喻悟一喻六解一亡佛告阿难汝必嫌此皆即狂劳颠倒华相此复审明六解一亡欲令当机自悟解结之方法也佛告阿难我虽绾巾成结汝必不喜嫌此六结不欲成六惟愿喜乐还成一巾者然复依汝当用何法方可得乎阿难言六结若存则彼此各有定位复有定名若以六作一则彼是此非诤论锋起决不可得以此结非彼结彼结非此结故也如来今日若将六结一总解除结既不有自无彼此彼X此既无则一之名尚不可得而六之义何出而成耶佛见阿难将有亡一之机故就其所解以导之曰须知六解一亡亦如是也由汝无始逐妄迷真故有一六耳心性者指如来藏心妙真如性全体大用也此合上宝叠华也狂乱者谓真为妄转如来藏随缘而成阿赖耶第八藏识合前缉绩成巾也知见妄发发妄不息者由藏识而现见分劳见发尘者由见分而复成相分见根既成则根尘识备合前一巾而成六结下复举喻以明法劳目喻见分狂花喻相分湛精明无因起者谓于如来藏湛精圆明清净本然之中一念随缘遂成藏识而有见相根尘情与无情一切世间故器世间则有山河大地情世间则有生老病死正觉世间则有菩提涅槃若以正眼而观总属心性狂乱如劳目所见无有异也故心性颠倒则有情与无情根尘一六正犹劳目颠倒妄见虗空华相也设能返妄归真自住三摩地中则见与见缘併所想相如虗空华本无所有是一尚无名何有于六哉二喻解结唯心阿难言此劳同结云何解除诸妄销亡不真何待此明解结当解心也阿难问言此劳见发尘之六根固同一巾绾成之六结但不知以何方法便可解除如来以中偏掣其左故问之曰如是解不曰不也世尊此喻执见分为实有者不得心空未可X解也旋牵右边又故问曰如是解不曰不也世尊此喻执相分为实有者不得境寂未可解也于是如来欲其自悟故返问云吾今左牵右掣竟不能解汝当自设方便云何计较便解得成阿难意谓此易事耳但当于结中心空处下手一解即便分散有何难哉须知当机喻则了然法犹未在故佛且印之曰喻既如是法亦如是若欲解除六根之结非从结心下手则不可耳盖结心者喻陀那识中也伹能现前内旋根伏外绝尘缘如是则现行不生种子自灭而陀那识中半分生灭由此销融则能藏所藏我爱执藏全体转为如来藏性而无始无明当下俱成大圆镜智如是方名灸病得穴解结当心也然恐当机于此疑曰因解结妄缘此证真是则因缘皎然明白如何前来屡排斥耶以故释云阿难我说成佛之法从因缘生者非取四大和合发明世间诸变化相之麤因缘也如来今日之所发明世间六凡之染法出世四圣之净法者一一知其本因随所缘出也盖六凡四圣之因本于如来藏性随染净缘成十法界所谓随心应量循业发现者也此即藏性随缘而为成事无明故我教汝解结从心者正以无明体空即是不动真如乃明本来不动之因妙能成事之缘岂汝寻常所知之麤相哉不特此也如是世出世间圣凡染净与夫一切山河大地明暗塞空乃至恒河沙X界之外一滴之雨我亦知其分齐头数以及现前所有物相至如松何以直棘何以曲鹄何以白乌何以玄我皆了达知其元由者何故以其圣凡染净情与无情大而世界细而微尘莫不皆因如来藏心以成其体我今既以不灭不生合如来藏而如来藏圆照法界是以一切皆自心物所以洞悉纤毫无差良由彻法底源能如是耳以故阿难随汝志愿心中欢喜选六根内择一圆根但能一门深入则余五根应拔圆脱但得根结若除则见分种尽心即空矣尘相自灭则相分种尽境乃寂矣果尔见相诸妄种习销亡则根尘结相俱为乌有此际心空境寂犹皓月当天则自性真定全体现前设或不尔复何待耶三喻结解即定阿难我今问汝此劫波罗巾从三摩地得无生忍此明根结俱解即正定现前也以上章发挥本如来藏妙真如性既无余蕴此正显示根结俱解当下乃是自性真定即大佛顶首楞严王如幻三摩提也以故世尊仍约解结之喻而问阿难曰此巾现前六结吾将同时解其萦缚未审可得不须次第同时除不对曰不也世尊是结本以自一至六次第绾生今欲解之亦当自一至六次第而解可也以六结虽同一巾之体如来绾结元不同时则结时既有次第而解时亦应次第云何能得一时X同除耶若以法合次第者乃心性狂乱知见妄发劳见发尘是也非先解眼结次解耳结后解鼻结之谓也六结不能一时同解者以初学者心无二用力当专一设于六根齐做工夫未免分心返成散乱故须择一圆根于此下手但得一根先解则余五根应拔圆脱矣此因当机既知结由次第不可同除故佛见有可接之机而导之曰六根解除亦复如是此根初解者则一解一切解以其性无二体故也所以一根返源六根解脱根既不缘尘无所偶识亦不生则分别俱生二种我执从此先断故得人空既得人空则知世间五蕴非有四大本空返观生死悉属空华由是圆悟明知万法之性当体全空则分别俱生二种法执因此顿断成法解脱既得法空则知出世间无为不实菩提本无返观涅槃俱成幻事由是人法俱空解脱巳后不可便作到家念头若然则堕法身边矣必须空其二空併俱空之念亦不可生如是方名性修菩萨从大佛顶首楞严王如幻三摩地中真得无生无法无生法忍者也须知一经所诠圆通正修唯在于此即下诸圣各述不过从此出身之履历耳所以古解不达斯义牵引配合类皆蛇足今槩不取庶不知本经自有一心三观而返晦之且以臆说妄生枝蔓是何异舍家鸡而爱野鹜者耶盖本经之一心者即前一体三名如来藏性也三观者X即今一定三名人法俱空也以如是心修如是观依如是观证如是心方谓因心果觉名目相应也故后文云作是观者名为正观若他观者吾弗知矣此则稍酬妙奢之请略明有三摩提名大佛顶之义也或曰此经自唐宋巳下解疏杂出昭若日星并垂于世可无论矣即有好事诸师硬配三观强抬六识然其辞义相习成风巳非一日今子拂之能禁来者必无诤乎予曰非然也盖诸师之註楞严者或自述悟证或自附本宗乃诸师之楞严非释迦之楞严也今所述者唯释迦之楞严乃十法界其具之楞严非予一人之楞严何诤之有哉固知今后凡有公心具择法眼者不我诤也即或不然知我罪我又何辞焉二直示一门一当机求示阿难及诸大众蒙佛开示退藏密机冀佛冥授此求示圆通本根为修定方便即前所谓入华屋之门也阿难大众蒙佛开示虽达一心三观乃名慧觉一解六亡即是圆通由知六解一亡而得人空故身无碍解脱法巳俱空不生故心无碍然犹未达六根之中谁为圆通修习本根应当选取者也良由我辈萍游六道生死飘零积劫迷真无依无恃义如孤子虽获华屋尚未入门事犹露处何心何虑者喜出望外也预犹在也天伦者以父子兄弟天性之亲自然伦序当机乃佛堂弟故云尔X也如失乳儿忽遇慈母者久失法乳今幸得也若复因此遭际幸会便得成道不亦快乎设或不然则我前来蒙佛开示所悟所得陀那根性一解六亡三空观智如是密言皆为无用何故既无用力之处则还同昔日本未悟时元是一样而与未闻陀那一亡三空无以异矣惟垂大悲愍其苦恼必定惠我秘密法门当属何根以便趋进妙庄严路成就我等圆通修习足见如来成始成终指示性定之最后开示也作是语巳五体投地退居一面内藏密机惟冀如来冥冥传授以前佛云随汝心中选择六根其可入者吾当发明令其增进当机至此既不能自择又不敢再请故但求佛冥熏加庇或可傍通一线而授之也二如来徧询尔时世尊普告众中从何方便入三摩地此佛徧询诸圣令述圆通以应密机之请也尔时世尊普告众曰汝等当时从佛口生从法化生在我教法之中得成菩萨及四果无学者吾今问汝最初乃因何法发菩提心悟此六根六尘六识十八界中谁为圆通始从何法为最初下手修行方便然后得入三摩地耶问向下二十五圣据所观法有三科七大今佛止曰三科不及七大何耶答三科七大乃开合之殊耳以彼识大合此六识彼之根大合此六根彼余五大总合六尘以六尘之X体不出地水火风空故也但言三科即摄七大故前文云十方如来于十八界一一修行皆得圆满无上菩提者是也又此三科设复合之不开尘识唯是六根故前文云令汝生死安乐妙常同是六根更非他物者此也三诸圣各说一诸圣略明一六尘圆通一陈那观声憍陈那五比丘即从座起如我所证音声为上此从声尘入圆通也憍陈那云火器以先世为事火外道因此为姓阿若者名也此翻无知非无所知乃知无耳即是真知无知无所不知也或云拘邻此翻巳知亦翻最初解五比丘者父族三人即额鞞䟦提俱利也母族二人即憍陈那十力迦叶也以佛初入山时父王思念遣彼待卫然此五人三喜五欲二喜苦行佛苦行时三即舍去及受乳糜时二又舍去俱往鹿野苑中同修异道成佛道后三七思惟先寻度之为说四谛陈那先悟佛三问知解否三答巳知巳解以此尊者在一切人天罗汉众前初闻佛法最先知解得道故也鸡园者智论云昔因野火焚林林中有雉入水渍羽以救其焚因而名地即纂要所谓鸡头摩寺也陈那意谓我见如来最初成道于此二处三转四谛皆借音声我等发明亦赖音声以最初先解佛即以解印证我名以初闻四谛微妙音声不循声转返闻X自性故得根尘併脱能所皆空由是密契四谛而获圆通我实于佛三转音声得阿罗汉佛今问我所证圆通当以音声而为上也盖此二十五圣各述圆通者正为如来前说三科七大本如来藏妙真如性之明证也佛欲指示当机大众诸菩萨万行首楞严定故寄诸圣令其发挥以明三科七大无非入华屋之门莫不究竟坚固靡不真实圆通也然则此中始于声尘终于耳根者是就阿难及此方一类之机耳以故文殊特简之曰此方真教体清净在音闻欲取三摩地实以闻中入者此也二沙陀观色优婆尼沙陀即从座起如我所证色因为上此从色尘入圆通也优婆尼沙陀云色性空亦云近少以微尘是近空之少分也因多贪欲佛令作不净观以对治之令转贪心而成厌心也观不净者即九想之前先观不净死想也谓观身中三十六物外则九孔常流不净以自受生则种子不净及乎入胎则住处不净将出胎时则生处不净及至于死则究竟不净从此遂作九相观法一胖胀二青瘀三烂坏四血涂五脓烂六虫噉七散想八骨想九烧想由作是观固知此身从生之始至死之终无有一净乃至白骨烧作微尘亦是不净所以生大厌离悟诸世间倾国倾城之色笑为云为雨之性情莫不磨灭归于白骨化作微尘毕竟成X空也盖初以九想与空对治色想是以色为患而空为药也既知是空则病好药除故能空之空所空之色二俱不立一併扫除由是空色二无顿除结使成无学道以故如来印我名字为色性空以知欲尘之色既是不净其性本空故获胜净妙明之色密证斯义以入圆通我从尘色麤浊之相因悟妙色胜净之相得阿罗汉佛今问我所证圆通我以色相因之修习而为上也三香严观香香严童子即从座起如我所证香严为上此从香尘入圆通也昔者如来教我于十八界一切法中审谛而观诸有作为虗幻之相我时辞佛晏然静坐晦迹潜修清净斋中偶见比丘烧沉水香其香之气无声无相非色非烟寂静悄然来入鼻中盖香气者乃有为之一也我因谛观此之香气非属于木何则以徒木无火则不生香故知非木非属于空何则空性常在香应常生今燃则有不燃则无故知非空非属于烟何则蒙烟嗅香可说烟生今未蒙烟寂然有香故知非烟非属于火何则若火能生凡烧应香今燃他木又无香气故知非火审其散去处则无东西南北之住着观其飘来时又非木空烟火之从生由是审观非木不自生非空不无因非火不他生非烟不共生四处无生忽然了悟尘意销亡无生智显当下发明顿X成无漏故如来印我以香严为号我以香尘之气倐然销灭五分法身妙香现前由斯密证获入圆通故从香严得阿罗汉佛今问我所证圆通我以妙香庄严因之修习而为上也问既云童子则从菩萨受称云何得阿罗汉耶答此叙昔证非谓今也正如月光童子初得小果后于佛所得童真名预菩萨会耳四药王观味药王药上二法王子如我所证味因为上此从味尘入圆通也法王子者以二菩萨堪绍佛种令不断绝也五百梵天乃其徒属也为医尝药叙远因也以诸药虽多不出草木金石然其为味我悉知之若苦酸醎甘辛此皆有味之味以及于淡经乃无味之味併众味共成之和合直尔采用之俱生修炼炮炙之变异其中之性或是冷者或是热者或有毒者或无毒者悉能徧知今虽承事如来宿习不忘即从味性观察了知诸味之性以其味性炽然在舌故知非空又无形质故知非有身即舌也心即识也然观味性非即舌识何故以诸味不来则舌与识常自淡然故知味性非即舌识而生也非离舌识何故以舌识不尝则甘苦等味不能自现故知味性非离舌识而有也一一分别味性之因非空非有非即非离从是开解悟入圆通彼时蒙佛印我兄弟药王药上二菩萨名今X于楞严会中忝为法王之子昔以分别味性之因方获本觉妙明之体今佛问我所证圆通我以分别味性之因而为上也按观药王经云过去有佛号瑠璃光有比丘名日藏宣布正法有长者名星宿光闻说法故将呵黎勒诸药奉日藏大众愿我未来能治众生身心二病举世欢喜立名药王弟名电光明复以醍醐上妙之药供日藏大众因名药上以是观之此菩萨名乃彼时佛印非今得也五贤护观触䟦陀波罗并其同伴如我所证触因为上此从触尘入圆通也䟦陀婆罗云贤护亦云贤守谓自守贤德复护众生也或云贤首以位居等觉众贤之首也开士者菩萨之异称谓自能开悟复能开悟众生之大士也先于威音等者叙其宿昔以从水因忽悟圆通也正明洗浴身于水合冷暖澁滑俱触之时提起正念穷究此触因何而有若谓此触既因洗尘而有者则尘本无情何能生触是不因洗尘而有明矣若谓此触是因洗体而有者则四大本空何能有触是不因洗体而有明矣由是推究尘既不生根亦不有中间觉触之心安然不动因此便得悟入圆通了知外尘内体能洗所洗俱无所有以其宿生曾习斯观虽经多劫元无忘却乃至今时从佛出家亦由斯观令得无学彼时威音王佛即字我为䟦陀婆罗我以妙悟触X尘宣发了明如来藏性得无生忍成佛子住佛今问我所证圆通我以触尘之因而为上也六迦叶观法摩诃迦叶及紫金光比丘尼如我所证法因为上此从法尘入圆通也摩诃迦叶云大龟氏亦云饮光姓也名毕钵罗是母祷树得故尼名婆陀在家时妇也自叙燃灯涂佛二种胜因故感历劫紫金光身袒衣吞日也六尘者由法尘乃五尘谢落影子故云六也变坏者以法尘托意识暂现即无于剎那间念念生灭厌其变坏唯以空寂修灭六尽七之定此定能灭六识空法尘尽七半分染末那故仍留半分净末那以持定故入是定者若身若心忘处忘时能度多劫如弹指顷故现在天竺国鸡足山入此定以待弥勒出世者是也我以空观销除法尘断诸结使成阿罗汉以故世尊寻常说我头陀为最者以能抖擞法尘故也我由生灭法尘既灭则微妙法性现前故得开悟了明藏性顿入圆通所以销灭世间一切诸漏佛今问我所证圆通我以法尘之因而为上也头陀新译杜多俱云抖擞约理即抖擞法尘尘业自尽故名抖擞约事则有十二种行一阿兰若二常乞食三次第乞四一食五节量食六中后不饮浆七粪扫衣八但三衣九冢间十树下十一露地十二但坐不卧也二五根圆通一那律观眼X阿那律陀即从座起旋见循元斯为第一此从眼根入圆通也阿那律云无贫亦云如意乃白饭王子是佛堂弟也以过去世增将一饭施辟支佛感九十一劫无贫穷苦受如意乐按增一阿含佛在祇园为众说法那律眼睡佛呵之曰咄咄何为睡螺蛳蚌蛤类一睡一千年不闻佛名字那律于是奋志不眠遂失双目世尊示以乐见照明金刚三昧者令其摄心于见性中一心乐见专欲照明唯此一念别无他念以正念不动犹如金刚故此三昧能破坏一切而一切不能破坏以念力坚固则金刚眼睛半头而现所以不因眼根观见十方故知此见精则不杂于尘识真则非同于妄见矣乃是如来藏中发本明耀故能洞鑑大千昭然若迩犹观掌中菴摩勒果也以是之故如来印我成阿罗汉今佛垂问所证圆通我以外不随尘故能旋见内不依根故能循元由是以葡萄朵换金刚眼而入圆通即当以斯循元之见为第一也元者乃吾人本有真见即前瞩暗之见外绕之见前云彼见真精故不名见者此也故谓循元而不曰循见者良由是焉二槃特观鼻周利槃特迦即从座起反息循空斯为第一此从鼻根入圆通也周利槃特迦兄弟二名也周利亦云周陀此名大路边生槃特迦亦云莎伽陀X此名小路边生亦名继道其母乃长者之女随夫他国垂产当归行至中途即诞其子如是两度皆于路边凡生二子故以大小而目之也继道者以其兄弟相继而生于道路也其弟即诵帚比丘于过去世为大法师秘吝佛法不肯诲人感愚钝报以宿善故遇佛出家五百比丘同教一偈云身语意业不造恶不恼世间诸有情正念观之欲境空无益之苦当远离如是三年日日教之不能成就兄见其弟诵不能得乃谓之曰若不能诵何不仍作白衣槃特闻巳遂持绳泣至后园树下欲寻自尽佛化树神而斥之曰迦叶佛时卿作三藏弟子五百吝法不诲故获斯报但当自责何为自残仍现佛身而语之曰勿怖成无上觉不由汝兄佛乃以手牵诣静室教诵埽帚一句伽陀经于百日忆得前埽遗忘后帚持得后帚遗忘前埽由是日久渐渐驯熟佛将埽帚更名除垢槃特思念灰土埽除则清净也我今结缚是垢智慧是除若以智慧埽除结缚不亦可乎佛知其机且愍其愚教令九旬安居授以安那般那调息之定谓调鼻中出息入息也我于尔时但观鼻根调出入息工夫渐熟心渐微细先唯调其出入后便穷其生灭尽悉生住异灭此之四相乃名诸行于一息中具此诸相于一相中有九十九剎那于一剎那复具九十九生灭生相一法如此住异灭三亦然由是观察诸X行无常剎那生灭不唯出息入息当体是空即内根外尘一切具空故得其心豁然开悟证入圆通得大智慧自在无碍乃至诸漏一切皆尽成阿罗汉住佛座下特蒙印证成无学道佛今垂问所证圆通我以返穷生灭之息循顺无漏真空而入圆通即当以斯返循鼻根为第一也三憍梵观舌憍梵钵提即从座起还味旋知斯为第一此从鼻根入圆通也憍梵钵提云牛呞以不食时亦事虗嚼此其病也昔见老僧无齿而食笑其似牛故世世感生牛舌之相佛为遮谤赐之数珠令常念佛且教即其舌根返观知味之性于知淡时知非是淡乃至知苦时知非是苦等由是了味无味故名一味不杂余缘纯一清净即是自心本地法门故我方得灭其知味之心而入正定也以其观察知味之知非生于舌根之体非出于甜苦之物由是根尘俱脱应念得超世出世间一切诸漏因悟非体故内脱身心因悟非物故外遗世界既超诸漏故远离三有既脱根尘则如鸟出笼所谓想相为尘识情为垢者至此皆远离而销灭矣故得法眼清净证入圆通成阿罗汉复蒙如来亲口印许登无学道佛今询问所证圆通我以还味脱尘旋知内伏而入圆通即当以斯还旋舌根为第一也X四毕陵观身毕陵伽婆蹉即从座起纯觉遗身斯为第一此从身根入圆通也毕陵伽婆蹉云余习唿恒河神为小婢非有故心由过去世为婆罗门我慢余习耳最初入道闻佛所说苦空无常无我不净世间诸法皆不可乐因行乞食思入此观不觉毒剌中路伤足以思不可乐事便遭不可乐境亦悟证之机缘也彼时毒延于身举皆楚痛我念此身有知方能知此深痛正当深痛之时立定脚根不为痛转即便观察此知痛者毕竟是谁由是而知虽然身有知觉觉知深痛然我本觉清净之心实无有痛痛此觉心我又思惟如是一身宁有觉痛之知觉又有痛不能及之知觉岂此一身有双觉耶设有双觉应成二佛有是理乎因而把住牢关摄其心念循归清净觉心未久之间楚痛妄身知觉妄心忽尔双忘心空及第获入圆通不过三七日中一切诸漏虗尽无余纯一本觉清净真心永离虗妄一切知觉成阿罗汉故得如来亲蒙印记发明真心成无学道佛今垂问所证圆通我以纯一本觉遗妄身心而入圆通即当以斯纯觉身根为第一也五空生观意须菩提即从座起顶礼佛足旋法归无斯为第一此从意根入圆通也须菩提云空生亦云善现等X以生时现空心达于空常行空行故以为名言旷劫来由自心空万法皆空故得一切而无阻碍自忆舍生受生犹如恒河沙数之多曾无隔阴之昏处胎之迷也即此生初在母胎时即知诸法当体空寂虽然随世受生而空理不昧了知五蕴身心一一皆不可得不惟伹空正报依报亦然自母身外乃至十方悉成空寂及至出胎则广化众生各各证得空寂之性所谓人法皆空自他俱寂然尚未达真空妙有复蒙如来为我发明性觉真空性空真觉即得根本正智乃证自性真空且无能证之智亦无所证之空由是智理一如方能空性圆明得阿罗汉顿时悟入如来藏心宝明妙性真空藏海遂而知同佛知见同佛见蒙佛印许成无学道虽悟自性本空然不滞空故能解脱空性而入圆通也佛今垂问所证圆通我以一切诸相皆入非相能非所非二皆除尽内旋根法归于本无即当以斯旋根脱法为第一也此上非字无字尽字乃空字之变文耳初以单空空于诸相故云诸相入非次以重空复空非相故云非所非尽此正人法俱空也三六识圆通一舍利眼识舍利佛即从座起顶礼佛足光极知见斯为第一此从眼识入圆通也舍利弗云鹙子心见即眼识也不于色尘而起惑染故云清净于世出世间即X是因缘所生诸法以染因缘故则有世间种种变化净因缘故则有出世种种变化但经眼识一见则通了然明白获无障碍不劳意识起念穷究而后方知正显多劫眼识明利如此然在今生先未知佛我于路中偶逢迦叶波同彼兄弟相逐而行为我宣说因缘所生法我说即是空亦名为假名亦名中道义一闻此偈因而便悟世出世间一切诸法因心成体法本无生心空三际所谓三际求心心不有心不有处妄元无妄元无处即菩提生死涅槃本平等于是发心从佛出家向者见识虽能了彻尚未明圆今则惑尽真穷故得真正见识识精明圆而入圆通所以于理于事莫不了然得大自在具四无畏以有真正见识故所说无畏耳由是断结成阿罗汉且于众中智慧第一以智德居长为佛长子以闻佛说而获法身是从佛口生也在教法中熏淘渐染长养圣胎是从法化生也今佛见问所证圆通我以眼识显发智光智光极处彻佛知见即当以斯心见发光为第一也此上见觉心见指眼识也二普贤耳识普贤菩萨即从座起分别自在斯为第一此从耳识入圆通也普贤者行弥法界曰普位隣极圣曰贤菩萨根者圆顿根也普贤行者即十大愿王凡举一色一香俱周法界者是也皆从立名X为普贤行者足见垂范之广也心闻者谓不假耳根而于意根便发耳识则知一根能发六识明互用自在也心中发明者谓既不出口若非心闻孰得而知此正感应之妙也若于下明显机显应纵彼下明冥机冥应此又机应相符啐啄之妙也意谓佛今顾问所证圆通我说最初修证本因者心闻即指耳识由观耳识发明藏性获入圆通故得神化莫测妙应无方而分别自在也即当以斯心闻耳识为第一也问何不取此而返取根耶答尘非根则不了别识非根则不发生根亲识疎是以不取且心闻之义虽是真因其如初心绝分故文殊拣之若于观音论同异者一因异是初心方便二境异乃耳根圆通三闻异彼以拔苦为先故不同耳三难陀鼻识孙陀罗难陀即从座起明圆灭漏斯为第一此从鼻识入圆通也孙陀罗云好爱妻名也难陀云欢喜己号也慈恩两名共翻曰艶喜为别牧牛难陀故标其妻乃如来亲弟也以初出家爱情不息佛令同拘絺罗观鼻端白以治散乱也初三七日观出入气其状如烟盖鼻息出入由风火而起鼓烦恼浊故其为状如烟焰也此明初做工夫且于粗处观起以见散乱之者欲气麤浊故也从此渐观则根身器界俱成烟焰渐入渐深净观现前X烦恼销薄故得身心内发光明圆满洞彻依正二界徧成虗明一时清净当此之时内外映彻犹如瑠璃此则观心纯净发将空慧故见烟相渐渐销灭而其鼻中出入之息转成白矣倐忽之间心开意解证入圆通一切诸漏从此永尽向之出息入息为烟为焰者到此俱化为光为明不唯圆然一身且徧十方世界由身与界圆照无遗遂成无学故世尊记我能转烦恼当得菩提今佛见问所证圆通我以鼻识知出知入销化浊息转为净息久而发明光明圆满即灭诸漏而证圆通即当以斯鼻识销息为第一也问此与槃特有何异乎答前约鼻根令其调息摄心以生智慧今约鼻识令其缘白驻心以除散乱机教各别自不同耳四满慈舌识富楼那弥多罗尼子消灭诸漏斯为第一此从舌识入圆通也父名富楼那云满母名弥多罗尼云慈此尊者依父母而立名故云满慈子我旷劫来叙远因也辩才有四一法无碍知诸法总相二义无碍知诸法别相三辞无碍无断尽故四说无碍无疲厌故苦空乃三乘权义实相即一乘实义深达者即悟世间生死不净无常苦空当体即是出世涅槃常乐我净权实不二也如是一佛二佛乃至恒沙如来幽深秘密隐奥法门我能一一于大众中以精微义理用巧妙言辞而开示之X此皆因得四无所畏能如是耳盖佛有三轮应物无滞所以身轮现通口轮说法意轮鑑机者也乃因我才授以口轮助扬法化始自阿含终至般若转教菩萨皆其事也故能助转则上辅佛教因而师吼则下化众生由其善说法要大众敬顺犹师子吼威摄羣兽也是以上辅下化自利利他皆其舌识以获圆通成阿罗汉故世尊印许说法人中我为第一再无有上今佛询问所证圆通我以舌识辩别法音降退三界魔罗伏除五阴怨贼销灭结使尽诸有漏莫不赖此而获圆通即当以斯辩才舌识而为上也五波离身识优波离即从座起顶礼佛足一切通利斯为第一此从身识入圆通也优波离云上首以其持律为众纲纪故又云近执以佛为太子时彼为亲近执侍之臣故所以亲随踰城亲观苦行亲见降魔解脱世间不贪五欲尽诸欲漏有漏无明漏也由是我得亲承佛教授之以戒乃二百五十比丘戒也所谓四重十三二不定三十九十四提尼一百众学七灭诤总论二百五十戒如是渐增乃至授我以菩萨戒所以三千威仪八万细行靡不精研以行住坐卧四威仪中各具二百五十对三聚戒则成三千威仪也仍配身口七支成二万一千复配贪嗔痴等分此四烦恼成八万四千细行也性业X者谓所戒之法体性即恶不待制止犯则成业如杀盗婬等是也遮业者谓所戒之法体性非恶但能导恶为前方便故禁止之以遮诸恶如食荤酒等是也由是大小二乘所具戒法悉皆能持性遮二业莫不清净以持比丘律仪故得幻身寂静由达菩萨心地法门故得妄心销灭从是因戒生定由定发慧而入圆通成阿罗汉我是如来律中首领于大众中能以戒法整纲肃纪佛亲印我持菩萨戒了明此心持比丘戒修省此身由是身心寂灭言行相符所以四众推为上座今佛见问所证圆通我以身识持比丘戒以执此身故令身得自在次以身识持菩萨戒以执此心故令心得通达然后身心不待执持一切通利而入圆通即当以斯能持身识为第一也六目连意识大目犍连即从座起久成净莹斯为第一此从意识入圆通也目犍连云莱茯氏姓也名拘律陀云无节树以祷此树而生也优楼频螺云木瓜林谓依此林住故又云木瓜癃颈项有癃如木瓜故伽耶云城亦云山即象头山也那提云河亦云江皆依处而标名也因彼宣说因缘生法甚深之义非彼世间和合麤相我顿了悟遂而发心投佛出家以闻因缘深义得大了悟遂即意识而通达藏性也如来不弃惠然纳我故得袈裟着身须X发自落成比丘也然我游行十方世界如云出岫似月流空得无罣碍者良由开悟藏性分别不生意识不起乃能以湛旋其虗妄灭生伏还元觉湛性既深心光独露正定现前故得神通妙用由此发明于众见推为无上也不唯娑婆一佛化境即使十方一切如来亦赞叹我神力无上此故何哉以能即此圆明了知之意识而深达清净本然之藏性也所以得大自在游行无畏如师子王今佛见问所证圆道我以意识不缘诸尘旋归湛性故得心地光明而发宣神通妙用以获圆通盖此旋湛工夫如澄浊水须静而不动久成清莹也即当以斯意识旋湛为第一也四七大圆通一乌蒭观火乌蒭瑟摩于如来前登无上觉斯为第一此从火大入圆通也乌蒭瑟摩云火头以观火性得道因之立名即火头金刚也不言从座起者以金刚立于佛前卫护侍从不坐故也我忆远劫作凡夫时性多贪欲遇空王佛说多贪婬欲之人皆因煖触迫发生名欲火死为业火业力增胜成勐火聚遂而教我徧观四大盖百骸四肢地也诸冷煖气水火风也以多淫之人火大偏胜故令观火先于煖触下手观此煖相于百骸四肢五脏六腑週身徧体莫不皆然则知生为欲火死为业火通身皆成一大火聚信固然矣于是生厌婬心顿歇X遂成正定故能转欲火而为神光由内凝而摄外散所以化多婬多欲之心成大智大慧之火从是之后一切诸佛皆以善观火性故唿召我名为火头然名所以召实也以我能得火光三昧故立是名我实以此正定力故断诸结缚证入圆通成阿罗汉由是我心因发大愿凡佛成道我为力士头现火焰手执宝杵亲伏魔怨今佛询问所证圆通我以火大谛实观察若身若心一切煖触无非欲火究其起处了不可得从兹始悟性火真空性空真火清净本然故无阻碍循业发现故有流通由此断除诸漏永绝贪淫既销大火聚之业因便生大宝焰之智火转凡成圣登无上觉以获圆通即当以斯谛观火大为第一也二持地观地持地菩萨即从座起成无上道斯为第一此从地大入圆通也以此菩萨先平土地次平心地因持平等之心悟入佛知见地故名持地我念往昔普光佛时我为比丘行平地行常于陆地要路水程津口除田地之外凡有高深而险迫狭而隘有高不可上深不可下迫狭而不便通行者如是不如法地未免有妨于车伤损其马我于高则平之深则填之或作桥梁以利津口或负沙土以修要路行如是行经无量佛曾无少懈或有众生于市垣之阛市门之阓在此二处要人擎物者我X为擎之至其所往之处放下其物转身即行不取顾直之价丰时舍力如此至毗舍浮佛时世饥荒我为负荷饥人迁移就食无问远近惟取一钱聊资身命其荒年节取又如此故感福报而有神力或有车牛俱被泥溺者车则为其推轮牛则拔其苦恼力助人畜又如此盖平地之行期于普利擎物之行不择亲踈则我之心亦巳平矣然属事相尚未悟理时国大王请佛供斋我于尔时平所过地以待佛行毗舍如来愍我勤苦久行事行因而摄受令其入理乃摩其顶而谓我曰地由心造但当平心汝若心平则世界地一切皆平我闻此语心即开悟始知心岐也千差竞起心平也法界坦然了见身内地大微尘与夫所造外器世界所有微尘平等无二亦无差别故知内身外界所有微尘悉无自性各不相触互不相摩乃至刀兵亦无能触所触能摩所摩也由我能于色法地大之性彻悟身界一切微尘彼此性空本自无生故耳于此忍可决定分明而获圆通成阿罗汉由是回小乘心今入菩萨大乘位中故凡闻得诸佛如来但有宣说妙法莲华开示悟入佛知佛见之地者我即先往证明心地而为上首今佛见问所证圆通我以地大谛实观察内身外界二种微尘平等无异元无差别本如来藏妙真如性莫非性色真空性空真色但以虗妄循业发现故有内外二种微X尘今悟微尘无性则身界既销镜智自圆所以成无上身而入圆通也即当以斯谛观地大为第一也毗舍浮云徧一切自在乃庄严劫最后佛也三月光观水月光童子即从座起圆满菩提斯为第一此从水大入圆通也月光者以月乃太阴能生于水水性圆明故号月光童子者菩萨之异称表童真德也往昔下叙宿因也佛名水天者谓从水大悟彻性天也教习水观者以已所证而示人也盖此水大三昧先观身中水性如涕唾精液等在一身中虽有旋复不停清浊不等而性体则一故无倾夺也观内既成引伸于外扩而观之见此身中之水与世界外华藏海中有大莲华其莲华中有无量香水海一一海中各有一华擎二十重华藏世界垒高如幢故曰浮幢王剎了明身中之水于诸香海之水平等无二本无差别虽则观行成熟未得亡身故入定时别无他物但见清水由其定中尚存能观之心所观之水故出定后仍有身累故知观力虽巳增胜外人皆见但定果色未得尽除以其能所未忘故有激水作声顿觉心痛之事耳如舍利弗入定耆阇崫山时有二鬼从虗空过一名为害二名复害于时复害与为害言我欲以拳打沙门头为害劝云勿兴此意复害不听为害即去复害以拳便打其头舍利出定白世尊言体X素无患今苦头痛佛告之曰有伽罗鬼手打汝头彼鬼大力打须弥山便成二分汝若无定身应破碎此鬼受报身巳陷入阿鼻狱矣今云为害者举同时所逢也彼时出定心痛犹如遭鬼乃思惟曰我今巳证阿罗汉道果缚虽存子缚巳断久巳远离生老病死如是四缘云何今日忽生心痛将无退失四果而致此耶尔时童子乃述上来投砾之事我则告言身质如初心不痛也从兹之后更经多劫逢无量佛如是至于山海自在通王如来方得尽亡能观之心所观之水打成一片能观身心既空则所观水相亦亡始悟内身水性于十方界香海水性俱合真空所谓性水真空性空真水者无二无别矣故今获于如来会中证得童真之名参预菩萨之会以入圆通今佛询问所证圆通我以水大之性清净本然之一味周徧法界以流通了悟水性空寂本自无生得是忍巳圆满菩提而彻证圆通也即当以斯谛观水大为第一也或问徧室清水何所从来答定心所化定果色耳故世有黄头凝神而化石思妇痴想以成峯彼尚凡愚业力如此而况圣贤定心化水何足异哉四瑠璃观风瑠璃光法王子即从座起传一妙心斯为第一此从风大入圆通也具云吠瑠璃此云远山宝由观依正风力所转观成得用依正洞彻犹彼瑠璃X故以名焉所值之佛名无量声者亦由观风从万窍怒号处认得根源以立名耳盖此佛寻常说法开示菩萨本有觉性妙明真心全体大用者谓本觉乃不动之体妙明乃周徧之用以观世界及众生身皆由本觉一念随缘自蔽妙明妄循无明风力所转故有风轮执持情器二种世界但能观得风性本空动相非有则旋妄还真便是本有觉性妙明真心矣我于尔时闻佛此说随即观察界之四方安立位次由于风轮执持世之迁流过现未时由于风力密移身之语默一动一止莫非风力所转心之动念而有生住异灭者皆由境风皷动心海而起生灭识浪也如此观察外而世界内而身心诸动虽多本非二致等无差别究其所因莫不皆从本觉一念无明妄动而生岂有他哉我于此时觉悟了明此等羣动所有之性本自虗妄究其来处则无所从而来察其去处亦无所向而至以此观之依正二界同一虗妄皆是妄缘风力所转一界如是乃至大千亦复如是然诸众生虽则各居一世界内犹如一器之中贮百蚊蚋其声啾啾然乱鸣乱呌于此分寸小器之中鼓猖狂之气象发混閙之心胸殊为可叹盖妄动之相是为如此故我逢此无量声佛未有几时即能悟得无来无至无灭无生速能证得无生法忍而入圆通当尔之时心目开明乃见东方为羣动之首而有不X动佛国故知动即非动非动而动当体寂然本来不动即于彼佛为法王子不惟止事一佛而复徧事十方一切诸佛以绍法化也由是观察虗妄身心皆属风力妄缘所转既能了妄无因洞见本觉则妙明发光故得若身若心内外洞彻而无障碍故我之名曰瑠璃光也今佛见问所证圆通我以观察风大之力来无所从去无所至虗妄无依从此悟得菩提真心入三摩地而获圆通始知性空真风性风真空本如来藏妙明真心即将此心上合十方一切诸佛仍将此心下传六道一切众生然虽上合下传唯一妙明真心更无余事者也即当以斯观察风大为第一也五空藏观空虗空藏菩萨即从座起妙力圆明斯为第一此从空大入圆通也虗空藏者准宗镜云大集会中虗空藏来时纯现虗空相谓阿难言我以自身证知是故如所证知能如是说何以故我身即是虗空以虗空证知一切法为虗空印所印尔时五百声闻各以所着郁多罗僧奉虗空藏一时同声说如是言智法藏中不堕其外所奉之衣即便不现诸声闻问衣何至耶虗空藏言入我藏中又此菩萨以虗空为库藏雨十方无量阿僧祇世界所有宝物衣服饮食故偈云虗空无高故下亦不可得诸法亦如是其性无高下虗空藏菩萨得虗空X库藏充足诸有情此藏无穷尽由观四大虗妄有生本来无性同于虗空莫不徧周无不含摄故名虗空藏也定光即然灯佛也故瑞应经翻为锭光定应作锭有足曰镫无足曰锭故摭华云锭乃音定得无边身者乃明悟得十身之中虗空身也虽与法身无有异体而法身则徧融一切此身则徧融空大也以虗空无边此身亦然故名无边身也盖由观彼四大无我获证真空法身尔时乃能翻转八种识心而成四宝智珠也即以此珠照明尘剎则尘尘剎剎依正二报莫不皆化成虗空矣然此四珠应准华严出现品云譬如大海有四宝珠具无量德能生海内一切珍宝此四宝珠一切凡夫龙神悉不得见娑竭龙王以此宝珠置于宫中深密处故如来应正等觉大智慧海亦复如是于中有四大智宝珠具足无量福智功德由此能生一切众生声闻缘觉学无学位及诸菩萨所谓无染着巧方便大智慧宝即一大圆镜智菩分别有为无为大智慧宝即二平等性智分别说无量法而不坏法性大智慧宝即三妙观察智知时非时未尝误失大智慧宝即四成所作智若诸如来大智海中无此四宝有一众生得入大乘无有是处此四智宝薄福众生而不能见置于如来深密义故又能于此自己心中所现大圆镜智之内放出十种微妙宝光流灌十方尽虗空际者盖以一智X而现十智照十法界穷尽真空妙有正从体起用也诸幢王剎来入镜内涉入我身身同虗空不相妨碍者乃显真空智体徧周剎海含摄森罗以明摄用归体也身能善入微尘国土广行佛事得大随顺者是以一身徧应诸土分形散影随类化导体用互融也故华严云清净妙法身湛然应一切者是也如是上来体周一切身入一切及体用互融此诸神力果何至耶良以凡小误认此身妄执四大心外实有故成妨碍由我谛观此之四大本无所依空其身相亦无妄想生住异灭空其心相既得若身若心一切诸法皆同虗空无二无别何有佛国而不空耶以是本如来藏妙真如性乃毕竟之同耳故能于此同性开发了明得无生忍而入圆通今佛见问所证圆通我以空大谛观审察虗空之性周徧无边入三摩地故得色空不二身土相入微妙神力圆智照明而获正定即当以斯观察空大为第一也盖此文中得无边身是证真空法身体大也四珠圆照是表观照般若相大也身土互入是明微妙解脱用大也乃以真空妙有为三德秘藏则此菩萨名不虗矣六弥勒观识弥勒菩萨即从座起得无生忍斯为第一此从识大入圆通也具云梅怛利曳此云慈氏姓也名阿逸多此云无能胜以生具相好圣德无过X故今以姓称但云慈氏然有三义一由本愿过去值大慈如来因立大愿愿得斯称故二由得慈心三昧故三由母怀时便有慈心故又思益经云众生见者即得慈心三昧故我忆往昔下至入三摩地乃叙从凡入圣因中事也以凡夫时不悟唯识故背心逐境身虽出家心不染道惟重世间名闻利养只好交游贵族大姓也尔时世尊因而教我修习三界唯心万法唯识之定以入三摩地者乃对证之剂也以重世名族妄生驰求者为见心外有法取着名相故授之以唯心识定盖唯遮境有识简心空若得此定则摄境归心返观一切名闻利养豪族贵姓皆如幻化不啻獘屣何贪求之有哉自是之后历劫巳来即便以此唯识三昧事奉恒沙一切诸佛修习既久定力亦深了知万法唯本自心但修内观无复外求故求世名心方能顿歇销灭无有如是渐进至然灯佛世我乃得成无上妙圆识心三昧顿悟性识明知觉明真识本如来藏妙真如性不惟能空世间一切名闻豪族乃至尽空出世间一切如来自证境界常寂光土以其出世之净世间之染六道之有为四圣之无为莫非是我自已识心所变现耳世尊我既了此如是世出世间圣凡染净唯心唯识之所变现更无他物所以从此识性尚然流出无量寂境无量诸佛何况九界依正而不流出者耶此明自心作佛X自心即佛自心是佛一切依正唯识唯心更无别法既明斯旨以故今得授菩萨记次补吾佛之处也蒙佛垂问所证圆通我以识大谛实观察一切唯心十方唯识了得识心无二一体圆明故能圆满成就真实之性以此实性情无理有相无性有故能远离相有性无之依他情有理无之徧计盖圆成是真徧计是妄依他净分同真染分同妄由其远离依徧二种情执得无生忍而入圆通即当以斯谛观唯识为第一也唯识云一徧计所执性颂曰由彼彼徧计徧计种种物此徧计所执自性无所有论曰周徧计度故唯徧计品类众多说为彼彼以六七二识徧于一切染净法上计实我法名徧计所执如绳上蛇二依他起性颂曰依他起自性分别缘所生论曰众缘所生心心所体及相见分皆依他众缘而得起故以依他众缘和合互起犹如幻事如麻上绳三圆成实性颂曰圆成实于彼常远离前性论曰此即于彼依他起上常远离前徧计所执二空所显真如为性然依他起性是唯识体从依他起分别即是徧计从依他悟真实即是圆成唯一真空圆满成实真如之性故云圆成实性也此则如麻独存故摄论云分别性如蛇依他性如绳圆成性如麻麻上生绳犹是妄何况绳上更生蛇七势至观根X大势至法王子与其同伦得三摩地斯为第一此从根大入圆通也盖七大次第先根后识今先识后根者以此念佛三昧亦逗此方之机末世津梁多赖此故且此三昧亦名三昧中王亦能统摄一切三昧故也准观经云以智慧光普照一切令离三途得无上力名大势至悲华经云往昔因中弥陀作轮王时观音为长子势至为次子今在极乐居佛左右为辅化也同伦犹等类也十二如来者谓无量光无边光无着光端严光爱光喜光可观光不思议光无等光不可称量光映蔽日光映蔽月光其最后佛名超日月光彼佛教我念佛三昧然此三昧复有三种不可不辩一者惟念自佛二者惟念他佛三者自他俱念若惟念自佛了得自心是佛则于二十四种圆通是同此则该摄一切诸教一切禅宗直指法门罄无不尽若惟念他佛则与二十四种圆通有别以六根为能念弥陀为所念净念相继以求往生此则该摄弥陀药师上生等经以及莲社事想法门罄无不尽若自他俱念则于二十四种圆通同而复别先须开圆顿解了知心佛众生三无差别自心他佛本元不二乃托他佛以显自心此则开圆解处与诸圣同托他佛处与诸圣异故观经所谓胜异方便也今日不假方便自得心开者以其方便最为胜异故更不假余方便也然此念法譬如现今有此二人一X人专忆喻佛念众生也一人专忘喻众生之念佛也以佛念众生曾无暂舍故曰若逢或见也其柰众生无心念佛故曰不逢非见也设若二人彼此相忆乃至不相乖异者喻如佛生同念犹形之与影一步不离又岂止逢见而巳哉盖十方诸佛怜念众生如母忆子合上喻一人专忆也若子逃逝虽忆何为者合上喻一人专忘也子若忆母如母忆子母子历生不相违远者合上喻二人相忆乃至形影不离者也若是众生果然专心忆佛念佛则现前见佛现前既见则知当来必定见佛而无疑矣虽未即速成佛然亦去佛不远以知自心即佛故亦不假诸佛方便而自得心开见诸佛矣此如染香之人身有香气喻忆佛念佛自有成佛气分故也香光庄严者喻念佛人常以诸佛法身之香智慧之光庄严自已也我本因地之中以念佛心入无生忍而获圆通以故现今于此娑婆世界摄受有缘念佛之人归于西方极乐净土莲花化生也今佛见问所证圆通我无选择都摄六根以眼所见无非佛色凡耳所闻无非佛声即鼻所嗅无非佛香而舌所宣无非佛号此身所触无非佛境意下所缘无非佛法但要不杂余缘一心净念如是念念相继而不间断自能见佛悟无生忍得三摩地以获圆通即当以斯都摄六根一心念佛为第一也盖禅定净业此之二门乃出生死入菩X提之要路也故观音势至各开门户一以念佛利生一以禅定诲众无非随机施设引归最上一乘其如末世人我山高彼此相尚故修禅定者不知念佛之深义修净业者罔措参禅之妙诀倘非一心不乱之义参禅则禅必不悟若非如猫捕鼠之诀念佛则佛必不成勿谓念佛易而参禅难须知难则俱难易则俱易唯在当人信力浅深种子成熟与不成熟耳然此二十五门寻常六尘皆始于色今始于声且特留耳根为殿后者正显此方真教体清净在音闻故始音而终闻所以为教体纲领独逗此方之机也即七大应始地大此以火大为先者以多淫召火正明此经堕淫发起警多闻者除欲漏也且七大应终识大今终根大者以势至念佛与观音禅定互相表里皆为华屋之正门也乃示吾人若不参禅即当念佛所谓方便多门归无二路者也此固经文不终识大而终根大之深意焉大佛顶首楞严经宝镜疏卷第五楞严经宝镜疏X卍XXX大佛顶首楞严经宝镜疏卷第六大清钦赐云南法界寺讲经广陵沙门溥畹述X二观音广陈一通叙缘起一明古佛授定尔时观世音菩萨即从座起从闻思修入三摩地此从耳根入圆通也若论三科应次眼根由前诸圣所证圆通皆非当机初心方便亦非浅深同修教体今者菩萨因圆通义广况是初心易修之法且欲细析如幻修证之定体徧彰难思悲仰之定用故待诸圣述毕而广陈之梵语阿那婆娄吉底输此云观世音以其大士最初发心闻正觉世佛教音声入心成观故观即能观之智世音乃所观之境即今所谓初于闻中乃至寂灭现前之义也所师之佛亦名观世音者正显古今不二因果相符前圣后圣其道一也发菩提心者谓既开发正知正觉必须上求佛果下化众生若不发此成菩提心则所修诸行尽为魔摄故欲修习成佛大定先须发此菩提大心也正如当机深信藏性说偈赞谢发弘誓愿也从闻思修入三摩地者以此方教体属音闻也闻谓闻慧自耳返闻不随声尘生灭分别一味逆流返闻自性所谓闻无闻不闻之真闻也思即思慧以外不思随尘内不思循根中不思分别一念不生全体皆现即思无思百不思之正思也修乃修慧谓炼磨积生虗习荡涤名言种子翻迷成悟转妄为真乃修无修如幻之性修也苟能三慧具足一心清净则当下便入楞严正X定有何难哉亦如今佛密示当机以闻根之性为能观智以动静二尘为所观境从此如幻闻熏如幻思修而入如幻三摩地也二明依教修定初于闻中入流亡所与诸众生同一悲仰此明菩萨依古佛教修正定也葢大士最初修习妙定元不离于能闻耳根所闻声尘二者之中也良以吾人莫不有此能闻之性但能逆彼生死欲流回光返照以闻自性便为入流则与大士而无异矣其如虽具此性被动静二尘黏湛发听流逸奔声谓之外出随流若能旋转闻声之闻返闻自己之性则名内入返流所谓返穷流根至不生灭也苟能如此则寻常所闻动静二尘不相交涉以根既不缘则尘无所偶不待销亡而所缘妄尘自销亡矣至此则能入之根既巳入流是根寂矣所入之尘既巳销亡是尘寂矣根尘既寂识心不生不唯动而有声之相了然分别之心不生即静而无声之相了然分别之心亦不生矣如是动静二尘渐次销亡正定工夫由斯增进不惟亡所亦且亡能即能闻所闻若根若尘二俱灭尽以除事障分别俱生之我执由此永断斯则闻慧之功极矣正前所谓此根初解先得人空也若是住此能所俱尽之境又成理障以故虽尽能闻所闻而不住着复起观智觉照理障务须透出一切谛理然虽X如此设执实有能觉之智所觉空理亦是能所又堕法爱必要能觉之智所觉空理二皆不立由是空理觉智一如无二极其圆融故能空觉智所空理障二俱寂灭方除理障分别俱生之法执亦断无余斯则思慧之功极矣所谓空性圆明成法解脱也然能空觉智所空理障二虽圆灭若为了事则堕法身边矣不能回途入妙即此灭字又成大病以故前云菩提心生生灭心灭此亦生灭者此也须知生固当灭而灭亦当灭方得药病双亡斯成圆妙故知世间之法生即无生出世之法灭亦无灭了知生既幻生不妨灭以幻灭由此悟得自性本定如来藏心体自真常性自寂灭所以一切尘沙微细无明咸皆尽断斯则修慧之功极矣所谓解脱法巳俱空不生是名菩萨从三摩地入无生忍者此也然而三空观体既巳圆证定力具足则妙用斯备故于顿证一切俱空正定之时忽然之际超越世间六道众生不被界内二种我执事障所缚超越出世三乘贤圣不被界外二种法执理障所缚由其我法俱超不被一切尘沙无明所缚故得藏心清净本然弥满十方圆照法界统为一大光明藏也即获二种殊胜功德一者上合十方诸佛者谓此大士因圆果满以始觉因心合本觉果德即于诸佛所证全体大用无二无别皆相合也二者下合六道众生者谓佛与众生同一全X体大用而大士所证者乃是佛生同具之全体大用故一获此定一明此心即能上下俱合而不遗也所谓心佛众生三无差别者矣由其超越世间法故能上合诸佛同一慈善根力与乐之心由其超越出世法故能下合众生同一悲苦仰乐企慕之心也三明发用由定一略述自证定力世尊由我供养观音如来三十二应入诸国土此述自证本定第一殊胜上合诸佛同慈力也由我供养者表德有所本也蒙彼授我者显师承有据得法有源也良以清净觉心本无一物以随流逐妄便有根尘既知根尘不实闻性真常于真常中求其内根外尘一切诸法了不可得悉如幻事故云如幻初以本觉闻性熏于始觉于闻性中发起始觉仍修本觉正全性起修乃全修是性也此则从无见闻中而幻成能闻所闻不妨幻闻而幻熏之既从本无闻思修处而幻成有处不妨幻思而幻修之故云如幻闻熏闻修也以此定体即本觉真心如来藏性不变随缘随缘不变能断无始无明能破一切结业体性不坏故云金刚此得佛之体也同慈力者乃得佛之用也由其体用兼具故令我身有三十二应入诸实报方便同居诸国土者皆如幻三昧之力也葢三十二应总之不出四圣六凡十法界身以能感之机不出斯类非大X士之应惟止此耳若准楞伽有三种意生身一三昧乐意生身位当八地二觉法自性意生身位当九地至等觉三种类俱生无行作意生身此当等觉入妙觉时位以圣种类身一时俱现大士妙应正种类俱生无行作意生身也二广陈利他定用一陈三十二应一正明随应妙用一随四圣机世尊若诸菩萨入三摩地而为说法令其解脱此随四圣机应身说法也诸菩萨者不局何教何位也进修无漏者以相似位进修中道无漏则分证胜解现圆乃至若修金刚无漏则究竟胜解现圆葢大乘之解迥异二乘故云胜解以各自修习所有法门自乘理智将欲现前圆满成就故云现圆下皆倣此现佛身者各现当教极果之身随其所应而为说法令得分证究竟二解脱也凡言有学者谓修习功极将证无学时也出无佛世观物变易自觉无生故云独觉犹如麟角独自觉悟以其乐独善寂故云寂静求自然慧故曰妙明此下皆同事摄也秉佛之教观缘悟道谓之缘觉以其知迷胜性由十二缘于此断之自无明灭至忧悲苦恼灭则缘断性显故曰缘断胜性以悟因缘性空则无生妙性圆现于前也三果巳前贤位圣位俱属有学见道一十六心断四谛下八十八使见惑获见生空故曰得四谛空初果后进断三界八X十一品俱生思惑品品皆证一分择灭无为故云修道入灭不言现菩萨身者以大土示居菩萨位故二随六凡机一应希求心若诸众生欲心明悟而为说法令其成就此应希求心现天人身而说法也若诸众生有厌下苦麤障欣上净妙离欲使其心清明悟解绝不肯犯染秽欲尘欲令其身光明清净生于四禅不受欲界苦麤障者我则现其色界天主梵王之身为说上品十善根本禅定与夫出入禅支修证之法令其离欲解脱生梵世也若诸众生爱统诸天我则现其忉利天主帝释身相为说上品五戒十善令其戒根清净生地居顶住善见宫统三十二天而为主也若诸众生欲得此身逍遥自在游行十方而无阻碍我则现其欲界顶天具云提婆䟦提此云他化自在谓假他所化己得自在为说上品十善及未到地定如是之法令得成就第六天也或云第六天别有魔王宫亦自在摄若诸众生欲其此身得大自在飞行速疾往来虗空随意游戏我则为现色究竟顶摩醯首罗大自在天即论所谓三目八臂骑白牛执白拂而能飞行虗空以至他界者也为说四禅四无量心令其成就大自在天也天大将军者四天所统之大将军也分驻三十二天各领鬼神镇护四方如散脂大将统二X十八部巡游世间赏善罚恶摧魔护生者也据感通传天人费氏云一王之下有八将军四王共有三十二将周四天下往还护助诸修行人如天将韦䭾乃南方天王八将之一为三十二将之首凡有魔子魔女轻弄比丘将军奔赴应时剪除设至王所王见皆起为韦将军修童真业受佛遗嘱护正法故四天王者东方提头赖咤云持国居黄金埵领干闼婆富单那二部南方毗留勒叉云增长居瑠璃埵领鸠槃茶薜茘多二部西方毗留博叉云广目居白银埵领毗舍阇莫唿落二部北方毗沙门云多闻居水晶埵领药叉罗剎二部故金光明经有四天王白佛言我等四王八部百千鬼神以净天眼常现拥护此阎浮提是故我等名护世王葢此四天即上昇之元首下界之初天于须弥山各居一埵臣于帝释分统四洲所领将佐每各二部共有八部神将救护世界者也国太子者即那咤之类若准大吉义经护世四王各有九十一子姿貌端正有大势力皆名曰帝据此四王共三百六十四子各能统摄鬼神辅政护世犹如世间太子入则监国出则抚军也以上皆因五戒十善摧邪显正之法而成就耳此明大士应诸天之求也王者往也以普天之下人皆归往也然有五种一金轮王王四天下二银轮王王三天下除于北洲三铜轮王王二天下除西北二洲四铁轮王王X一天下唯统南洲五粟散王如五天十六国此土诸侯王是也同以五戒十善化他之法而成就之大集经云国王护法增长三种精气一地精气谓五糓丰熟二众生精气谓形貌端严无诸疾疫三善法精气谓修布施持戒信心等问世有妄志帝王者而大士亦现身与说遂心之法耶答非也葢其人必怀仁德愍世乱离因而发愿欲为有道之君以理邦国大士乃为现身说五戒十善为生贵之因以熏隔生之种岂教莽操温懿诡谋之术哉夫长者乃世之尊长之者天竺以积财巨亿仁慈惠施称为长者设或为富不仁则不足以当此也故韩子曰厚重自居谓之长者昔汉高祖封侄为戞羮侯曰为其母不长者耳王陵母对使者曰汉王长者宜善事之验此则侯王之位可以力取而长者之称难以幸邀也葢王侯者名虽与之而貌事之凡长者则实与之而心服之故得为族姓之主而世间推让也若准文句应具十德一姓贵谓三皇五帝之裔左貂右插之家二位高谓辅弼丞相盐梅阿衡三大富谓铜陵金谷丰饶侈靡四威勐谓严霜隆重不肃而成五智深谓胷如武库权奇超拔六年耆谓苍苍楞楞物仪所伏七行净谓白圭无玷所行如言八礼备谓节度庠序世所具瞻九上叹谓上为一人之所称叹十下归谓下则四海咸以德归具此十义故名长者居士者乃居X正有道之士名言者即典雅名世之言是不求闻达秉志清贞以道自居之士也国域也大者曰邦乃封义也以有功者封于是耳邑即是县治者如三台辅相正纲立纪移风易俗兴利除害者是也剖断者如州牧县长片言折狱讼简刑清者是也然三台辅相州牧县长所司虽异俱号宰官以宰是主义官是功能义三台以功能辅政于王故曰宰官州郡县令亦以功能宰政民下亦曰宰官数即算数之艺术乃呪禁之技如天文地理占卜吉㐫写呪书符驱神役鬼之类也摄卫者谓调摄身心保元卫生如合药炼丹以求延年益寿之类也婆罗门云净行西域四姓之一劫初种族山野自闲故名净行尸罗云戒毗尼云律由依律法防非止恶故名为戒即自十戒以至进具二百五十戒也尼即女也禁戒者以尼戒有八禁法也优婆塞云近事男优婆夷云近事女皆以五戒自守堪任亲近事奉三宝者也五戒者谓不杀不盗不邪婬不妄语不饮酒食肉优婆塞经云若犯此五在天违五星在地违五岳在方违五帝在身违五脏若于出世则坏五分法身一切佛法以五戒是大小尸罗之根本故内政者女正位乎内故曰内政贵而能勤富而能俭故曰立身以修家国者闺门为万化之源故妇道之行关家国之治乱不可不修也天子之后曰女主邦君之妻曰国夫人妻因夫X荣为命妇家音姑如后汉扶风曹世叔娶同郡班彪之女名昭字惠姬和帝数召入宫命皇后贵人皆师事之称曰大家之类也不坏男根即有志终身不犯色欲者也处女亦名处子乃未嫁之女爱乐处身者愿常为处女终身不嫁也不求者谓欲常守坚贞不许他姓而求也纵有他姓强施侵暴亦誓所不从也此乃大士应人趣之求也足见如幻三昧游戏神通调而应偶而会竿木随身逢场作戏同事摄化之妙也二应厌离心若有诸天乐出天伦而为说法令其成就此现杂趣身以应厌离心也此下八部少伽楼罗乃译文者略之耳然是七类虽具神通福德威权皆属轮回均有苦恼故多欲脱类希得为人以冀进修也即诸天虽乐不免五衰之苦故有乐出其伦者矣龙有热沙金翅诸苦故有欲脱其伦者矣药叉云轻捷以其飞空最速疾故秦言贵人即岳凟神祇也有三种一在地下一在空中一在天上以地药叉但用财施故不能飞空天二种以车马施故能飞行所以佛转法轮时地药叉唱空药叉闻空药叉唱乃至四天王闻如是展转以至梵世也干闼婆云香阴以此神不噉酒肉惟食诸香以资五阴也亦名寻香行以在须弥山南金刚窟住帝释宫中欲作乐时烧沉水香此神即寻香气而X往乃是天帝乐神也阿修罗云无端正以女美而男丑也新译非天以其谄诈无天行故然此神果报最胜有似诸天而实非诸天也紧那罗云疑神亦云非人以其似人而头上有角故见者皆疑曰人耶非人耶因以立名亦天帝丝竹歌乐神也摩唿罗伽云地龙亦云大蟒腹行者也此即世间庙神受人酒肉悉入蟒腹以毁戒邪謟多嗔少施贪嗜酒肉故堕鬼神多有嗔虫入其身内而唼食之故高僧传有安世高同学以多嗔恚堕大蟒身为䢼亭湖神因而得度即其类也此等所受果报苦乐相兼然而形相极其丑陋故乐脱伦而欣慕人身也以诸佛皆于人中得道所以裴公云可以整心虑趣菩提唯人道为能耳乐人修人者谓现在人中而求舍身之后复得人身也以其人道易得闻法容易修行非同诸天躭乐余趣沉苦故求世世生生不失人身以便修进也此下若据长水谓有形有色蕴如下休咎精明等无形无色蕴如下空散消沉等有想有四蕴如下神鬼精灵等无想无四蕴即下精神化为土木金石等此皆非人也兹释固当未若霅川所包者广彼云除人道外余之五道悉号非人以有形通摄欲色以无形别属无色有想空识二天无想乃无所有及非想天此则正见大士上自天宫下至地狱所谓种种诸恶趣地狱鬼畜生无有一类而不现身说法也X二通结功由定力是名妙净三十二应无作妙力自在成就此通结前三十二应入诸国土现身说法之功皆由如幻闻熏闻修金刚三昧之力也以随类巧现故曰妙不染过患故曰净称性拔苦故曰无作妙力任运与乐故曰自在成就二陈十四无畏一先标自证定力世尊我复以此闻熏闻修获十四种无畏功德此标自证定力以明下与众生同悲仰也葢大士返闻自性因而悟得同体慈悲生佛不二故能上合而下同也所以众生悲仰之心即在大士心中而大士悲愍之心即在众生心中凡圣体同交相感应故曰令诸众生于我大士身心之中获十四种无畏功德盖无畏虽指众生言以遭难者正在怖畏之中而蒙救得脱则无畏矣功德虽指大士言以救生脱畏乃成菩提之因功果德也此乃一边之释若正释者众生无畏正大士之无畏大士功德即众生之功德以见大士之同体慈悲也二正明施无畏用一八难无畏一者由我不自观音经过险路贼不能劫此令众生自大士心获八难无畏也一者由我不随声尘所起知见唯是旋倒闻机返闻自性不同世人自耳根尘识观其音声而我唯以观照之智X以观察之故得自在且能令彼十方世界苦楚其身恼乱其心一切众生但能一称我名我则观其称念音声即便令其于我心中得大自在解脱苦恼则苦恼之难无怖畏矣二者由我一根返源六根解脱故得见闻齅尝觉知俱皆旋复圆脱诸尘则四大五欲六尘之火从此皆亡更有何火为能烧耶故能令诸称名众生于我心中获此功德火不能烧则火难无畏矣三者由我六根互用以观为听不逐声尘流转故得闻性旋复则欲流有流无明流当下干枯更有何水能漂溺耶故能令诸持念众生于我心中获此功德水不能溺则水难无畏矣四者由我外不随尘内不循根中间断灭妄想识心而不生起盖以识心自无始来贼杀法身伤害慧命如鬼如蜮深为可畏今既断灭无此妄心更有何物能杀害耶故能令诸称念众生于我心中获此功德鬼不能害则鬼难无畏矣五者由我从耳根圆通初于闻中闻熏闻修成真闻性故得六尘销镕六根旋复返观根尘识法如虗空华本无所有同于声响止可听而不可得也盖根尘识法互相交织彼此残害犹刀之与兵戈他今则闻所闻尽觉所觉空根尘识销唯一如来藏性如金刚幢无可摇动更有何刀何戈之能害耶故能令诸称念众生于我心中获此功德设当被害刀则段坏以尘性空也纵使强加兵戈亦如割水X吹光毫无所损以根性寂也盖虽有其身亦同声响水光耳故声可听而不可得水可割而不可裂光可见而不可握足知此性非刀杖兵戈可得摇动则刀兵难无畏矣六者由我闻熏闻修观行成就故得心精遗闻外不附物内明发光继而光明圆满徧照法界则诸鬼神以幽隐暗昧附物为性者皆不能自全矣何则以鬼神所近附者唯幽暗暧昧今既心不附物光照法界则彼咸受幽气何能近前而仰视哉故能令彼持名众生于我心中获此功德即药叉之捷疾鬼罗剎之可畏鬼鸠槃茶之魇魅鬼毗舍遮之噉精气鬼富单那之热病鬼以明能破暗故此诸鬼虽欲附近其人之傍不唯不能为害即目亦不能仰视也如枭鸟昼盲罗剎背日土地不见洞山鬼使不见主寺僧者是也则鬼神难无畏矣盖上文是自入鬼国之难此中乃鬼来恼人之难也七者由我返闻之时动静音性二俱圆销观听返闻入一亡六由是根尘两脱则内无六根之禁系外绝六尘之枷锁既离诸妄根尘更有何物为禁锁耳故能令诸持念众生于我心中获此功德禁系枷锁所不能着则枷锁难无畏矣八者由我于入流时灭音而解脱声尘圆闻而证极根性尘灭则不招羣贼性圆则咸归一心所以一切时处徧生平等慈善根力无复险恶心相更有何险何贼之能劫哉故能令诸持名众X生于我心中获此功德即使经过险路虽有强贼亦起慈心而不能劫则贼劫难无畏矣问大士见闻旋复与众生何预奚能令彼称名便脱水火等难耶答昔蔡顺之母囓指而顺心痛岂非母子同体而相通乎凡人尚尔况证同体大悲者而疑其不能如是耶二三毒无畏九者闻熏离尘色所不劫诸阿颠迦永离痴暗此令众生自大士心获三毒无畏也正约贪嗔痴以明除根本无明也九者由我熏闻成真离诸根尘一切色声等法由其根尘既销故美色婬声所缘之法悉皆不能劫夺家宝以此根尘尚空而贪欲之心何有故能令诸持名众生于我心中获此功德化多淫心成智慧𦦨远离贪欲之苦难也则贪毒之难无足畏矣十者由我纯一闻音妙性别无所对之尘故得若根若境皆悉圆融互用不分彼此盖嗔生于敌对既不分彼分此又无能对所对则嗔恚无由而起故能令彼持念众生于我心中获此功德远离忿恨及嗔恚也则嗔毒之难无足畏矣十一者由我销除根尘之黑暗旋复自性之真明所以外而法界内而身心洞然映彻犹如瑠璃唯一藏性朗然彻照而无障碍则痴暗之性无自而生故能令诸持念众生于我心中获此功德永离一切见惑之昏思惑之钝无明之性障及X阿颠迦云无善心此又痴暗之极重者皆使永离而生智慧则痴毒之难无足畏矣三二求无畏十二者融形复闻不动道场众人爱敬有相之女此令众生自大士心获二求无畏也十二者由我融通根尘之形质旋复自性之真闻所以不动道场而涉入世间以其形碍既销故虽涉入不坏界相不妨即世界而道场也故能遍至十方供佛而得福足闻法而得慧足福慧兼具故各各佛边绍隆法化则我自心巳为法王之真子何患求之而不得耶故能令诸法界众生无有子息一心称名欲求男者于我心中获此功德则能诞生有福有慧之男子也而求男者无畏其不得矣十三者由我一根既拔六根圆通慈光普照平等无二含育十方唯一大圆镜智空如来藏性故能仰承随顺秘密法门由其照明故立镜智以显无象之不现由其含育故立空藏以明无物之不容唯含故能承顺法门唯空故能受领无失然含育承顺与夫受领皆我自心女德何患求之而不得耶故能令彼法界之内无有女子一切众生一心称名欲求女者于我心中获此功德则能诞生相貌端正有福有德性情柔顺众生见之莫不爱敬者以其此女有福德之相故也则求女者无畏其不得矣夫求男女者唯畏其不得大士既遂其求则无不得X之畏矣四持名无畏十四者此三千大千世界由我修习得真圆通此令众生自大士心获持名无畏也盖持名者有何所畏而说无畏耶以持大士一名者或遇持多菩萨名者疑巳功德不胜而畏其不及彼也今乃示以正等无异则无此畏矣然此三千大千百亿日月现今住世诸法王子其数共有六十二亿恒河沙数之多或其自利修习成佛之法或其利他广垂后学之范无非随顺教化一切众生之导师也而有用方便权智者有用智慧实智者虽则各各作用不同然皆不出我之耳根圆通以此耳根妙门徧能含容一切身心即如来藏清净本然周徧法界则何一菩萨不在此中包藏者乎以故能令持我一名众生于彼持多菩萨众生而此二人所获福德正相平等无有异也则持一名者无所畏矣世尊如何持我一号与持多号平等无异者何哉盖由我所修习得耳根一门真实圆通故诸圣虽多仅能敌我一人而巳而持名者又何畏哉三通结施无畏用是名十四施无畏力福备众生此结名也如上种种是名十四令诸众生于我心中获无畏也非唯脱其怖畏亦且令具福德以我之福皆备于众生故众生之福亦取备于我也足X见大士乃具心佛众生三无差别之同体大悲也三陈四不思议一总标世尊我又获是圆通四不思议无作妙德此总标四不思议也以前虽上同下合皆是随机犹有限量尚可心思言议者也故上皆约耳根三昧是因心也此则直曰证无上道乃涉果觉故不可得而思议者矣故曰我又获是心佛众生三无差别微妙圆通由此圆修圆证无上道故又且善能于四无量心以现四种至神至妙不可心思不可言议无作无为任运自在之微妙净德也须知向下现像说呪受施兴供皆非作意有为乃是大士任运成就无作无为之妙德也二别列一现像不思议一者由我初获妙妙闻心救护众生得大自在此明自一身而现多身以示一多不思议也正显耳根具三种真实妙冠余根由我最初从此耳根先获玅闻因悟藏性乃为妙心此叙德本也盖闻心本真非麤非妙以其绝待故为妙中之妙也由其不杂妄想故曰心精不局根尘故曰遗闻一根既拔五根圆脱故曰见闻觉知不能分隔俱成一体圆融互用统为如来藏性清净本然之宝觉真心也故能于此本然慈无量心任运随缘现多妙容说诸密呪以成不思议之妙德也烁迦罗云坚固母陀罗云印清净宝目者即五眼圆明也盖首X表法身超出二边臂表解脱提拔众苦目表般若照了万境然而俱充至八万四千者表藏性体用泛应尘劳也或慈或威结现首也或定或慧结臂目也人首只一故自奇数以增臂乃有二故从偶数而辩人眼唯二天目或三故兼奇偶以明所以大士或现慈愍欢喜之像以摄善人之心或现威严忿怒之像以折邪魔之胆或示禅定手目澄歛之像者为杜散乱之心或示智慧手眼开照之像者为破无明之窟无非救获众生令其永得大自在也是则或慈或威或定或慧皆不可得而思议者矣二呪力不思议二者由我闻思脱出六尘皆名我为施无畏者此明各形各呪而一一呪力不思议也二者由我从闻思修入三摩地六根圆拔所以脱出六尘故尘不能于根为碍如声之度垣而垣不能于声为碍也故我于此能脱六尘且以悲无量心随缘任运现多种形诵多种呪然其形呪能以一切无畏普施法界诸众生也由是之故十方世界微尘国土皆字我名能以无畏施众生者也问与前十四有何异乎答前之十四唯是众生称名自脱能感有限止十四种今则无论感与不感称与不称大士咸现身云等诵秘呪均令离苦脱诸怖畏所以不同正犹杲日当空无所不照岂可得而思议者X耶三受施不思议三者由我修习本妙圆通舍身珍宝求我哀愍此明所经之处化导之功不思议也三者由我修习本来自妙耳根圆通以此根性乃如来藏清净本然毫无染着之根性也于此发起喜无量心任运游戏随缘化导以故所经世界过化存神皆令众生转悭贪之念而为喜舍之心或以身命内财或以珍宝外物求我哀愍而纳受之为布施作佛事也以其众生悭心最坚极其难破今能令其破悭喜舍则其化仪化法岂可得而思议者耶四兴供不思议四者我得佛心证于究竟求大涅槃得大涅槃此明供佛及生之心不思议也四者由我所得乃佛生共具如来藏心所以能证于一切事究竟坚固之首楞严定也既得此心则世出世间一切诸法皆吾藏中物耳故能兴起舍无量心以此而出种种珍宝上供诸佛傍及众生者正显大士以平等心视生佛不二等兴供养也所以世间众生无非欲求内外财施如无妻而求妻者便得其妻无子而欲求子者便得其子此外财任所求也欲求长生不老延年益寿者便得长生不老延年益寿此内财任所求也不唯财施即世出世间一切众生欲求三昧者便得三昧如四禅八定以至声闻X缘觉三贤十圣一切三昧如是乃至求大涅槃欲成佛者即便得大究竟涅槃而得成佛此则世出世间一切法施任所求也盖大士巳证一真法界平等真如了知一切世出世间妻子寿命三昧涅槃皆其如来藏中所有滞货故随所求而应之也至于生佛同供财法二施等无差别者则其兴供之心岂可得而思议者耶二结答圆通佛问圆通我从耳门故观音名徧十方界此结答圆通也意谓今佛见问所证圆通我唯从是耳根一门以三慧圆照而悟一心得成三昧以入圆通故能三十二应十四无畏随缘示化莫不从心现像诵呪受施兴供任运施为靡弗自在然推其因皆由入流亡能所相遂而获得大佛顶首楞严王如幻三摩提也所以成就无上佛果菩提而入圆通即当以斯入流耳根为第一方便也此即一经所明紧要关键正当机所请最初方便即如来所许十方超出之一门耳亦即四卷所求入华屋之正门也所以文殊奉命特选此根诸佛交光同证此说凡在今后欲发菩提心愿出生死烦恼而证菩提涅槃者宜当三复斯文幸勿草草放过此下大士自叙得名之所以也世尊彼时古佛观音如来赞叹于我者以其善得耳根圆通为入佛法宝藏之门所以于大会中特授记我观世音X号由我即观而听不逐根尘故得十方圆融光明无碍如声度垣似月映水所以有求皆应无愿不从故观音之名由是而徧十方界矣此显名必有实乃因闻音声处以观观其听闻之性从是而立四佛现瑞印尔时世尊于师子座梵呗咏歌自然敷奏此明吾佛与十方佛同时现瑞而印证大士之圆通也五体放光者表阴入处界以及七大本如来藏妙真如性也佛与诸佛交光互灌主伴顶者正显佛佛道同顶法无二惟一藏心诸佛以之为密因菩萨依之修万行也林沼演音者表根尘之不隔也宝光交照者显观听之互融也于是大众眼观瑞相耳闻圆定身居法会顶触智光咸得见闻从昔巳来未曾见闻少有事也以故一切法会若圣若凡有目斯见有耳共闻莫不同悟如来藏心所以普获大士所证一切事究竟坚固之金刚三昧也此显同悟阴入处界以及七大本如来藏妙真如性随缘不变不变随缘体如金刚不可损坏者也百宝莲华者表此三昧具足万行也青黄赤白者表住行向地四十妙因也间错纷糅者表位位圆具一切功德也虗空宝色者表空性圆明成法解脱也娑婆大地俱不现者表解脱法已俱空不生也十方成一界者表万法皆空一真独显所谓诸妄销亡不真何待也梵呗敷奏者正表大士X耳根圆通所谓此方真教体清净在音闻也具云梵摩此翻净乃系天音以色界诸天来觐佛者皆陈赞颂而世人习之摹倣其音谓音为梵具云呗匿此翻赞叹亦系天音故西方之有呗犹东震之有赞赞者从文以结章呗者短偈以流颂总而言之是梵天之音歌咏赞叹敷演节奏以庆大士之圆通也五文殊拣选一佛命拣选于是如来告文殊师利何方便门得易成就此命文殊选圆通根也以前泛云得循圆根与不圆根日劫相倍然未确定何根为圆故有此选然佛不自选令文殊选者良有深意以昔华严会中普贤为万行上相观音为大悲上将文殊为觉蒙之首接信之师故始说名号四谛以开圆信终指善财徧参知识乃其事也今之选根原为初机若非觉蒙之首接信之师则不可耳于是如来所以特告文殊师利法王子者此也汝今观此二十五位菩萨罗汉各各巳说最初发心乃至成道无非三科七大为最初下手权巧方便皆言依此修习究竟俱获真实圆通然在彼等若论修证皆是真实原无优劣亦无前后差别之异问不可以拣选也但是我今欲令阿难开悟藏心未审彼等二十五种修习行门谁之行门可以当其阿难之根且要初心容易成就以故不得不拣不得不选耳不X唯现在止对阿难亦且兼我灭度之后此娑婆界一切众生欲入菩萨乘而求无上道者最初当用科大之中何等之法为方便门即得容易修习成就其正定耶此由前请最初方便以及华屋之门故今命选最初方便为入屋之门是欲当机并及现未一切众生均被实赐者也二文殊偈对一经家叙仪文殊师利法王子奉佛慈旨承佛威神说偈对佛此经家叙述文殊之事仪也奉旨者尊师命也起礼者伸巳敬也承佛偈对者意谓巳所拣选乃是承佛威神加被之力非敢任意而去取也二文殊正选一发源应选一发真妄源觉海性澄圆圆澄觉元妙元明照生所所立照性亡此正发明如来藏心随染净缘以成真妄二源也初半偈先明真如不变之体此犹前文将破明与不明先标性本二觉将破有为无为先标真性二字也盖觉者乃如来藏本觉之性以其此性法尔灵明原无一物清净本然无可为称而强名为觉也海乃喻也以此本觉藏性浩乎无涯渊乎莫测无可为譬姑以海之深广而比喻之故其体也本来澄净从无浑浊本来圆满从无亏损所谓性觉妙明寂而常照者也乃本自圆满本自澄净本来自觉本来元妙之真体也所谓本觉明妙照而常寂者也然此真体虽则随缘从来不变即人人本X具个个不无所谓常住真心性净明体也觉海指体言显体大也澄圆约相论明相大也元妙对用说乃用大也此一心三大乃吾人共具于佛无异之真源也但能悟得此性便为三德秘藏而下半偈乃明迷却此性即成三种相续之妄源矣良由此性本自元明不假造作绝诸能所其如最初一念不觉于元妙元明本觉体上忽起能照之妄心遂生所照之妄境以所照之妄境既立则非能非所之真性亡矣遂转而为能照之妄心所以自本觉藏性而成无明藏识也上句即前性觉必明妄为明觉也下句即前因明立所所既妄立生汝妄能也二发生灭源迷妄有虗空沤灭空本无况复诸三有此复发明迷真逐妄而成生灭源也以其既迷本觉藏性而成无明藏识则迷性空而为顽空故曰迷妄有虗空也由是空晦暗中结暗为色遂立有情无情二种世界故曰依空立世界也以取一分无知妄想凝结便成无情国土以取一分有知妄想分别乃成有情众生此则依无明藏识生起依正二报而有见相二分也然此文中既云世界众生则其业果不言可知所以三种相续交互生焉良由众生认悟中迷局于根尘则见虗空大而无外常住不灭又岂知此莫大虗空生大觉心中仅X如海之一沤发现而巳其𦕈小也如此其不实也又如此况复有漏国土其间所有欲有色有无色有一切业果众生则其𦕈小不实更可知矣若知沤性不实灭仍归海则知空性本无灭仍归于如来藏性也此上八句即前引起尘劳起为世界静成虗空也下二句即前三缘断故三因不生狂心自歇歇即菩提也问佛命拣选意甚紧要文殊何不直捷意选圆通而且东扯西拽谈真谈妄说生说灭讲此不急之义何耶答正急务耳盖众生流浪秪原真妄生灭之不明也所以恒处生死界内无明窟里莫入如来藏中今既选根令修是欲诸人趋如来藏诣妙庄严路入涅槃门也故须备彰真妄令决取舍细析生起之虗伪使知灭除之容易也所以举此而发端者乃急要当机与夫现未一切大众就路还家正文殊师利为法为人之婆心也三正明应选归元性无二初心入三昧迟速不同伦此明圆通应当拣选之意也此承上文意谓但能灭除妄识境界便可复归本来元有如来藏性既归一性理则不二设欲入此如来藏中若论方便自有多门如京畿是一入路多岐也若在诸佛及二十五圣证得此性而论则三科七大无不圆通顺修逆修皆是方便无往而非入如来藏之门路X也所以陈那从声入道此顺修也沙陀厌离不净此逆修也那律天眼因逆成顺也特迦调息因顺成逆也舍利心见顺修也艶喜观鼻逆治也以至势至念佛乃顺修也观音耳根即逆治也若详而论之则二十五门一一门中皆有顺逆二种方便所谓十方如来于十八界皆能证得何须选择伹初发心人欲入三昧若得圆根于不圆根日劫相倍以得圆根则容易而速即一日可当数劫不得圆根则艰难而迟虽修数劫不敌一日所以因此迟之与速难之与易不可同伦一槩而取故不得不拣选也二别拣诸门一拣六尘色想结成尘能所非徧涉云何获圆通此拣六尘圆通乃不速而迟难而非易也前来佛说彼等修行实无优劣乃约诸圣证得藏性而言今者欲为初心修证三昧有迟速难易之殊故不能无拣耳盖彼六尘如优波尼沙陀因观色性空而悟入者然此色性元是妄想凝结之成质碍之尘若以心精而了明者亦不透彻如何于是不明不彻障碍不通之物云何而欲初心依此以速取圆通者岂不难耶陈那虽因法音而悟入者即音声一法未免杂于语言文字但是名句文身而巳盖一字直目为名诠自性也如云火秪诠得火更不含地水等并是何火等多字兼表为句诠差别X也如言香火灯火等文即是字为二所依显义理也故古以文为味者字能显二如味显食中之咸淡也且一名非能含摄一句而一句非能含摄一切义理者也彼此不通云何而欲初心依此以速取圆通者岂不难耶此中伊字长水训是温陵训惟古本作依谓音声但依名句味三似依为正盖伊字乃语转而伪也香严虽因香尘而悟入者然须香尘于鼻两相合中方知有香设离鼻根元无有香且能觉之根亦不能与所觉之香恒常相合以缘合则有能觉缘离则无所觉然而能所不能恒合也云何而欲初心依此不恒之物以速取真常之圆通者岂不难耶药王药上虽因味尘而悟入者然此味性非本自天然而自知有味也要以舌根尝时方显有味始知酸咸苦淡冷热之性且其能觉之根亦不恒与所觉味尘合而为一以味至则有能觉之性味灭则无所觉之尘既不恒合为一云何初心依此不恒之味欲速取常住圆通者岂不难耶䟦陀虽因触尘而悟入者然触无自性必以所触之身方显能触之尘若无所触之身虽有能触之尘亦不明显自亦不能成其触性以触不自触要因所触而方显也是则能所两合则触尘有性能所伹离则触尘无性或合或离则知性非一定常住云何而欲初心依此不常住物以速取常住之圆通者岂不难耶迦叶虽因法尘而X悟入者然法尘者乃前五尘谢落影子唯意独缘故云内尘若凭内尘依之修习必须分别有能有所则意根为能缘法尘为所缘既分能所之相则非徧涉之性云何而欲初心依此不徧不通之物以速取周徧通达之圆通者岂不难耶凭依也此等各因六尘而悟入圆通今皆拣去者在彼则圣性无不通在此则迟速不同伦故此向下根识七大凡所不取者皆以迟而非速不便初心唯取耳根以其速而非迟独便初心也二拣五根见性虽洞然想念不可脱云何获圆通此拣五根圆通亦迟而不速难而非易也若阿那律陀虽因见性而悟入者然此见根之性虽则洞彻了然若论四方但明前三不明后一若论四维明前二维止见一半亏后二维不见一半云何而欲初心依此亏缺不圆之根以速获圆融之圆通者岂不难耶槃特虽因鼻根之息而悟入者然此鼻息出入虽通但出息尽时不能即入而入息尽时不能即出此则现前出入之息尚无中间交接之气且而支分离散出入各据有出无入有入无出又且不是互相交接互相涉入之圆根云何而欲初心依此不圆间断之根以速获此圆常圆通者岂不难耶匪不是也涉交接也钵提虽因知味而悟入者然此舌入之知非无端而有必因诸味X之尘方生觉了之知设或味尘销亡则觉了之知亦无有矣既非常住云何而欲初心依此不常之根以速获常住之圆通者岂不难耶毕陵虽因身根而悟入者然此身根与前所触同一义也必因能触之尘方显所触之身能所互显均无自性俱非圆觉圆观也且身根触尘知无知异各有边涯各有限量互不相冥不能圆通而会合者也云何而欲初心依此不圆通根以速获圆通者岂不难耶空生虽因意根而悟入者然此意知根乃第七识六以七为根故名意知根以此意知根六七相杂恒审思量故曰乱思若至返妄归真湛入合湛了悟之时终不见有意知根也且而意知乃六七相依互显称根而意识之乱想七识之思念二俱不可一时顿脱故久修灭想定者尚犹不能脱其想念超然独出见意知根云何而欲初心依此杂乱不离之根以速获纯离之圆通者岂不难耶此中见之与鼻拣其不圆舌之与身拣其不常不圆合知而浅意知拣其非是纯离问五根现量均名为性何亦拣之答根虽是性胜彼尘识然以现量圆缺不齐故前文云圆与不圆日劫相倍今正拣其不常不通合者浅者与不圆者也三拣六识识见杂三和念缘非离物云何获圆通此拣六识圆通乃不速而迟非易而难也若夫鹫X子虽因眼识而悟入者然此眼见之识必须根境相杂三缘和合虗妄有生若诘其本四性无生非有体相以根境合则有离则无且其自体先无一定常住云何初心依此不常之识欲速获圆通者岂不难耶普贤虽因耳识而悟入者然此心闻洞彻十方皆由久修因行乘大愿力之所生者若在初心后学则不能入矣云何而欲初心依此久远之因以速获圆通者岂不难耶艶喜虽因鼻识而悟入者伹此鼻端白想本权设以应机也秪令收摄散心而得暂住且心既成能住则鼻端白相亦成所住盖真心无住云何而欲初心依此有住之心以速获圆通者岂不难耶满慈虽因舌识说法而悟入者然此说法但弄音声文字而巳得开悟者皆由先世宿根成熟故有无畏辩才而得开悟非阙一时舌识所能况音声文字俱属有为有漏而非无为无漏者也云何而欲初心依此有为有漏之法以速获圆通者岂不难耶波离虽因身识持戒而悟入者然此戒中止持作犯但束身识设非身识则止持作犯亦无所束且身识唯局于身不能徧通一切诸法云何而欲初心依此不通之识以速获圆通者岂不难耶目连虽因意识而悟入者然意识乃法尘分别之性神通本于宿世之因了不相涉何关于法尘分别之事乎且而意识念念攀缘非能离物者也云何而欲初心依此攀X缘妄识以速获圆通者岂不难耶四拣七大若以地性观因果今殊感云何获圆通此拣七大圆通皆迟而不速难而非易也持地虽因平地而悟入地大者若以地大之性而观察者但是坚凝障碍不通之相而非通达之物也且其平填要路功属有为若非遇佛开示焉能获得无不通达之圣性耶云何而欲初心依此不通之物以速获圆通者岂不难耶月光虽因水大而悟入者若以水大之性而观察者皆由想念成其观行非是真实如如之理欲契如如不动之理须有如如不动之智方为可耳非彼分别觉观之心所能证得者也云何而欲初心依此觉观之心以速获圆通者岂不难耶乌蒭虽因火大之性而悟入者若以火大之性而观察者彼由厌有欲火因而求离非是断性亦无真无所离也且彼因多欲乃修此观岂初心人尽皆如此亦有少欲绝欲者又当何如固知此法非通修方便云何而欲初心依此不通之法以速获圆通者岂不难耶琉璃光虽因风大而悟入者若以风大之性而观察者彼虽徧观内外皆是妄缘风力所转然风有动有寂非无对待既有对待则非无上无对常住觉心云何而欲初心依此动寂不常之法以速获真常之圆通者岂不难耶空藏虽因空大而悟入者若以空大X之性而观察者彼虽能观四大无依圆悟空性然此虗空乃是无明晦昧而成且其为体自巳先是昏而不明钝而不灵非有灵明正知正觉者也既是无知无觉冥顽之物则迥异于正知正觉之菩提矣云何而欲初心依此无觉之物以速获成佛之圆通者岂不难耶弥勒虽因识大而悟入者若以识大之性而观察者然观此识性念念生灭实非常住且存能观之心欲观识大者乃是头上安头早巳虗妄了也况所观之识大而不成虗妄乎云何而欲初心依此虗妄不常之心以速获常住之圆通者岂不难耶势至虽因都摄六根念佛法门而悟入者须知六大皆有观法唯此一门不假方便故不言观以净念都摄即念佛之观法也然而凡有举心动念属诸行阴皆是无常之法纵然净念相继都摄六种根性元不离于前后相续生灭心也既以生灭为因止感生灭之果今者欲求不生灭果则殊非所感矣云何而欲初心依此生灭念心以速获不生灭之圆通者岂不难耶则因果不类自难得矣然诸法门唯此一门能以生灭因感不生灭果学者不可不知幸毋轻忽自弃浮囊何则此是诸佛方便中方便乃他力法门也所以智愚并摄利钝兼收咸使获益但以因心果觉能所相感有所不同故拣之耳非谓念佛法门不可超脱生死而拣之也智者详之X三正选耳根一明法妙我今白世尊欲取三摩提实以闻中入此正选耳根圆通乃速而不迟易而非难独当此方教体诚为初心修习最妙法门也我今白世尊者乃承勅报命之词也娑婆此云堪忍三千大千之总名也盖诸佛应世随方教体各各不同故有以光明为教体者有以菩提树作教体者或以园林台观或以虗空天衣或以无说无示乃至香积世界不用文字但以众香而作佛事者则知六尘皆可为教体也然则此方偏用三尘如黄卷青缃则色尘为教体闻法获益则音声为教体历法观察则法尘为教体今约佛世闻音获益者多兼以末世亦从音声指示得悟者众故言此方真实教体清净行门唯在音闻而巳然教体虽在音闻若欲修习正定求其实効要依耳根从闻性中方能得入三摩提也以声教虽能诠表设非闻性莫能妙契故闻道虽借音声而契证唯从闻性也是则从说选根以来此方决定的指耳根乃初心易修为圆为通最妙法门也二明人胜离苦得解脱救世悉安宁出世获常住此明大士二利殊胜也意谓根尘结缚生死之苦人所难离者而大士离之一根返源六根解脱人所难得者而大士得之若较诸圣善获圆通者则X观世音良为善哉仅见一人而巳于恒沙劫此明化导时长乃竖穷三际也入微尘国此明现身处广乃横徧十方也正谓三十二应随缘说法之义耳得自在力者乃得四不思议自在成就大神力也无畏施生者能以十四无畏普施众生也以其大士说法无滞故称妙音寻声救苦故名观音音性无染故为梵音应不失时为海潮音所以名必有实故能救世间苦悉使安宁者如求妻子得妻子乃至求长寿得长寿者是也救出世间苦使获常住者如求三昧得三昧乃至求大涅槃得大涅槃者是也三明定真我今启如来觉观出思惟身心不能及此明大士所修耳根乃易而不难速而非迟具圆通常三种真实的被初心诚正定之真修也意谓我今所以拣去诸圣独选耳根而启白如来者何耶即如观音所说耳根法门乃有三种真实妙义不类余根尘识七大故也一者譬如有人静居之时设或十方俱时击皷则此耳根于彼十处一时俱闻初未曾分何处先闻何处后闻何处有闻何处无闻则知吾人耳根闻性现量亲缘不假比量本来圆满周徧十方此则所谓圆融周徧真而不妄实而非虗之妙义也二者设以耳根较余五根功能最胜不可不辩即如眼目虽能观见然而非X能观于遮障之外也其犹隔窓纸则不见外物隔皮肤则不见五脏矣即其身根必以尘合方知有触而口鼻二根之与味香亦复如然稍离尺寸便不觉知矣意根虽圆又杂识心想念纷纭乱无头绪若耳根者在动用中则隔垣能听非若眼根之不观障外也遐迩俱闻非若三根之离尘不知也于静居时则俱击齐闻非若意根之杂乱无绪也以是观之则五根功能不能齐与耳根之功能矣是则此根融通无碍所谓真而且实非虗非妄之妙义也三者虽音声之性或时有动或时有静皆于闻性湛然体中自生自灭自为有无故于动作时则生起为有于静寂际则销灭为无而颠倒者不达此义于无声时遂号无闻而殊不知但是音声自无非实闻性亦无也然则音声自无时而此闻性既不随声无而灭则音声自有时而此闻性亦非随声有而生也以声生时而闻性知其生于声灭时而闻性知其灭足见闻性生灭二途俱圆徧也且有声生时而闻性未尝有生纵无声灭时而闻性未尝有灭则有无生灭此之二途俱圆而俱离者也是则任其声尘自生自灭而此闻性湛然常住岂非常住真心性净明体究竟真实非幻非妄之妙义耶即此闻性纵令在于无梦无想亦不为其不思不想而便无也故此闻性之体用迥超觉观之途杰出思惟之表所以自余五根六尘X之身以及意识之心与夫地水等之七大故皆不能可以及也然此三种真实皆是吾人日用寻常而现具者不待修习而后有也若能就之返观自性其犹顺水张帆因风吹火自然流入萨婆若海便与大士把手共行决不相误凡有志者其勉之哉四明行当今此娑婆国岂非随所沦旋流获无妄此明耳根行门正当初心速而易修也意谓今此娑婆世界耳根聪利若论教体必由如来开导指示音声语言种种论量然后义理得以宣畅心性得以了明其如众生迷而不悟不能因言会道闻教观心而且循声逐响故不免于返被声教之所流转皆由味乎本有闻性以故然耳即如阿难纵能强记十方如来十二部经所明妙理如恒河沙犹尚不免落于邪思溺于婬室不得自由岂非迷本闻性随逐声教之所沦耶若能如观音大士旋倒闻机入流亡所返闻自性者则能证圆通获真常便无虗妄矣固知沦生死证妙常者唯此而巳只要初心一切时处单于耳根返闻自性别无他事岂不速而易修耶五明应修一嘱听教修阿难汝谛听将闻持佛佛何不自闻闻此明耳根圆通应当修习故嘱听教修详明功过X也阿难汝谛听者乃奉扬佛勅而宣示也如我今者无非仗佛威神之力所以宣说观音所证之金刚王如幻不思议佛母真三昧也以能破一切惑故名金刚般若德也立一切法故名如幻解脱德也破立同时名不思议法身德也一切诸佛皆从此出故名佛母盖此三昧乃诸三昧中真常圆通第一三昧也然汝虽能闻微尘佛所说一切秘密法门设不真修实行旋倒闻机以闻自性者皆无益也以其耳根不能返闻则成流逸奔声愈增名言习气故不免于欲漏者矣若欲修定设不先除名言种习仍以闻根为能畜音声无所畜若是则能所相黏仍然结缚不唯不能成就正定而翻成大过返为所误矣既是将此闻根去持诸佛之佛法不免过误何不将此闻根二六时中行住坐卧返究自巳之闻性耶若是则修而无修乃同观音如幻之真修矣二详明修习一法说闻非自然生摩登伽在梦谁能留汝形此先法说详明修习之事也意谓此之闻根非是无因自然而生乃因最初动静二种音声尘相击于妙圆因之黏湛以发其听巳而卷声成根故有耳根之名字也此正家贼之媒不可不知若能旋转闻根返闻自性与声尘脱此即守家之主不可不识既能脱彼所缘声尘更欲名谁为能缘之耳X根耶此一耳根既得返源则余五根一时清净俱成解脱由此见闻齅尝觉知皆如幻翳三界尘相总若空华闻性既复翳根自除尘相销亡则本有藏性妙觉之体自圆而自净矣苟能净而又净以至净极则心光焕发辉天鑑地耀古腾今无往不通无所不达以其寂而常照照而常寂寂照互融所以体周法界含吐虗空却来返观依空建立情与无情一切世间相续业果犹如梦中所有之事以是观之则摩登伽亦在梦中何能以梦中之术而稽留汝之形骸耶伹由汝心昏迷不能脱尘旋根返闻自性认幻翳为真心执空华为实体不悟一切皆同梦事故被所制耳谁即何也二喻说如世巧幻师息机归寂然诸幻成无性此喻明修习之事也巧幻师者即能作之人喻真如能随缘也幻作即所作幻术喻成事无明也诸男女者即幻作之人喻六根也一机抽者即抽诸男女之机关也喻一精明陀那藏识也盖以此识本一精明成六和合故在眼为见在耳为闻在鼻舌身意则曰齅尝觉知如抽牵之一机也所以抽动机关故幻男女口眼具动若是休息不抽机关则幻男女若口若眼皆归不动本自寂然则诸男女皆成本来无动无寂之性矣此正喻上闻根之性本无动寂生灭但依藏识则有生动设能转藏X识归藏性此则息机而成寂灭始见自巳本来无动无寂无生无灭之真性矣昔周穆王西狩有献工人名偃师者曰臣之所造能倡者穆王惊视之趋步俯仰信人也巧夫顉其颐则歌合律抚其手则舞应节王以为实人也与盛姬内御并观之伎将终倡者瞬其目而招王之左右内御王大怒遂欲立诛偃师偃师大慑立剖散倡者以示王皆傅会革木胶漆白黑丹青之所为内则肝胆心肺脾肾肠胃外则筋骨支节皮毛齿发皆假物也而无不毕具及合会复如初见王试废其心则口不能言废其肝则目不能视废其肾则足不能步王始说而叹曰人之巧乃可与造物者同功乎张湛曰此皆以机关相使去其机关之主则不能相制以此而观则知一切众生本无有我以及我所但由四大五阴诸法和合以成男女等相虽有动静作为无非一点妄心不歇苟能一歇则当下寂然而本来无动无寂无灭无生之真性自现前矣故云狂心歇处即菩提耳三法合六根亦如是余尘尚诸学明极即如来此合上喻也意谓六根正犹幻师所作男女此亦如是一精明者即识精元明第八藏识如幻师之一机也盖六根元依此一精明分揽六尘各成根相于是在眼名见在耳曰闻等以是根尘识三和X合而成故名六和合即如幻作之男女也虽然六用差殊唯一精明所转此如虽见诸根动要以一机抽也若能旋根返闻但得耳根此之一处成其休歇复归元真则余五黏应拔圆脱而六种之用皆不能成此如息机归寂然也正佛所谓此根初解先得人空也若是则想相为尘识情为垢俱生种习应念而销翻转藏识成如来藏则其为体本自圆明本来净妙本无一法即喻中诸幻成无性矣乃佛所谓空性圆明成法解脱也设尘垢余习稍有丝毫未能尽者尚居学位不名究竟若果无明顿尽极证本明如是之人即同如来所证藏性无二无别乃佛所谓解脱法巳俱空不生是名菩萨从三摩提入无生忍者是也以此法门修习容易成佛无难故特选之为汝阿难初心方便其谛听之修习之义如斯而巳此正选竟四普劝修习大众及阿难我亦从中证非惟观世音此以耳根圆通普劝修习也意谓返闻之功易而且速实効如此今此大众勿迷本闻及汝阿难勿再强记此正文殊承勅选毕宣告法会劝修䇿进之意耳以真实圆通别无他法唯要旋转汝等循声颠倒妄闻之机反此妄闻以闻自性但得此性立地成佛当下即是无上觉道有何难哉盖圆通法门虽有多种若尅定真实便于初心易而非难X速而不迟者唯此一门乃是十方三世微尘诸佛到菩提家入涅槃门一条直捷妙庄严路也所以过去如来由斯门而得成就现在菩萨亦由斯而入圆明以故未来凡有修学之人必当依此如是耳根返闻之法以入门也不唯诸佛菩萨由斯而入即我文殊亦不外此皆从耳根返闻之中而修证也非唯观音一人以之为然则知此法为生佛通修之路通入之门明矣汝等亦当依是而修焉五结请真实诚如佛世尊圆通超余者真实心如是此正奉勅复命结答圆通请求如庇以明耳根之真实也初二句正复前文二十五圣谁当阿难之根及何方便门得易成就之命也次一句乃复兼我灭后此界众生之命也求出二句是复入菩萨乘求无上道之命也谓前蒙佛见询于我如是方便命其拣选然而欲求尽美尽善者唯有观音耳根一门于诸方便中为最善也自余二十四圣入道方便以我观之皆是佛力威神如庇故得悟入无非使其即所有事以舍尘劳非是此方初心众生可以久长修学者也亦非上中下根浅深之机可以同说之法也如那律之失明毕陵之触剌人不皆然岂寻常一槩可以入乎如普贤之大因满慈之宿辩善吉之解空舍利之净见皆属深心岂浅智初心可得入乎即乌蒭之贪婬周利之缺诵X伹局浅识岂深心者亦依如是而入哉既各有所偏则定有所局岂是久常可以共修之道亦非浅深可以同说之法若观音之耳根法门则是浅深可以同说久长可以共修而最初入门方便更无善过于此矣此上结答复命巳竟下正请求加庇以明真实也以此耳根一门修证定体即前佛说三如来藏自性清净之理体也所证定用乃属无漏无为不思议之事用也此正如来真如法身全体大用故我顶礼愿求加庇未来学者于此一门无更疑惑此正初心方便不迟而速容易成就者也堪以此法教诲阿难以及末劫诸沉沦者但要以此一根修进则圆通之功自可超余二十四圣所谓欲修楞严大定先从耳根返闻求其真实修心要诀者不过如是而巳矣三大众获益于是阿难及诸大众阿耨多罗三藐三菩提心此叙阿难大众获益而了悟也意谓文殊说毕于是阿难及诸大众咸于三科七大根身结心始了然而明悟矣以前不知身心云何是结从何名解虽闻十方微尘诸佛同声告以生死妙常俱是六根更无他物尚未了然即蒙如来长行偈颂绾巾相示亦未了然故冀冥授今闻二十五圣并文殊师利广略各说拣选分明方识如来傍敲正打借口传言一片婆心始知耳根一门结解之相修证X功夫故余根之身意根之心一切结解皆得了然而明白焉从此徧观诸佛如来菩提极果及大涅槃乃犹本家矣但以逐境生心流而忘返如人因事而远游也所以舍生趣生从迷积迷昇沉七趣往返三界如未得归家以还本乡也盖自无始直至于今旷大劫来日久岁深不唯未得归还即家乡之门路亦忘而不识矣今者得闻耳根返闻一门深入虽未发行起修正如抛家之客虽未俶装即便锦旋然巳了明其家所归之路矣所以一切大众咸皆识得本有真心若即依此为因地心自然可到菩提之本家矣以故想相之尘识情之垢二俱远离顿获法眼一时清净咸得真见道也性比丘尼前证三果今亦增进成阿罗汉证无学也乃至凡在法会者皆发无上正等正觉之大心也智论云阿婆磨此翻无等等以佛果菩提乃为无上亦无相等今既能发成佛之心则与佛等所谓无可等者今巳能等故云无等等也须知自开会巳来当机所求唯曰路曰门乃至赐屋是尚未知有本家也今闻耳根圆通之后经家直叙曰家者正显当机大众了明自心不从人得义如本家非赐屋可比也然即以此耳根返闻为还涅槃乡归菩提家之门路也以上一示当机圆通正修竟二示未来道场助行一伸请阿难整衣服于大众中于菩提心得无退屈X此伸请之意者正见当机将以是法以度后人虑防末劫邪言乱正故请摄心远魔安立道场之轨则也以故整理衣服出众顶礼盖于此际悟得本如来藏妙真如性故曰心圆明了得耳根返闻即是归家之路故曰迹圆明悲谓悲多劫之沉迷欣谓欣一旦之忽悟如人忘失路头久滞他乡忽得归路故悲欣交集也然虽自解巳圆愍后未悟以故白佛大悲世尊如我今者虽巳悟得成佛法门从是耳根返闻之中依之修行得无惑矣然闻如来寻常有言自未度而先度人者乃菩萨之发心也自觉圆而能觉他者即如来之应世也我虽未度愿学菩萨先以此法而度末劫一切初心修习众生世尊我幸值佛得知耳根返闻自性乃归真正路然此末世诸众生者目不覩玉毫之相耳不聆金口之音况且去佛渐远而邪师说法蛊惑初心者彼彼皆然如恒沙之多且邪必乱正而欲初心后学收摄其心从闻思修入三摩地岂不难哉敢问如来毕竟云何方令初心后学安然建立入道之场使诸魔事自然远离不能惑乱于菩提心方无退悔使得单刀直入不惑屈曲之岐耶此正当机悲臻末劫正少邪多若不预辩恐为所误故止观统例云去圣久远贤人不作庸昏之徒含识而巳致使邪魔鬼惑诸党并炽空有为坑为穽有胶于文句而不敢动者有流于漭浪不能住X者有太远而甘心不至者有太近而我身即是者有枯木而称定者有窍号而称慧者有奔走非道而言权者有假于鬼神而言通者有放心而言广者有罕言而为密者有齿舌潜传而为口诀者凡此之类自立为祖继祖为宗反经非圣勃道乱常故当机之虑邪师者正谓此耳二赞许尔时世尊于大众中阿难大众唯然奉教此赞其请问之当而许说也重言善哉者以下愍末劫修道之机上合如来欲说之意故赞而又赞也意谓如汝之所问者恐其邪师魔说扰乱定心必至退诲而入屈曲之路故须安立道场方可远离此诚救获末劫一切众生免于沉溺极要之事也汝今谛听吾当为汝分别解说所以阿难大众皆唯然应诺奉命承教而谛听也三正说一明以戒为本一总标三学之本佛告阿难汝常闻我是则名为三无漏学此佛正说道场助行以持戒诵呪为助修之行也盖前佛对当机一往发明如来藏心由耳根圆通悟理直入者乃为正修也今者当机怜愍末劫恐多障难故请远魔辩异设立道场所以如来有此带事兼修之说名为助行谓助正修之行也然助有二一惑重者先持禁戒以制断发业无明二习X重者兼持秘呪令熏断俱生无明故知末世修禅定者非此助行则不免于邪师所惑而成魔魅也所以佛告阿难曰汝欲识知安立道场远离魔事之规则耶此亦易为然汝寻常岂不闻乎我所宣说毗柰耶中有三种修行决定义耶所谓决定摄心为戒决定因戒生定决定因定发慧是则名为三种决定乃成佛作祖无漏之学也毗柰耶略云毗尼此翻善治谓自治淫怒痴亦能治人淫怒痴也亦名调伏谓调炼三业制伏过非即大小乘律藏之都名也摄心为戒之为亦可训由字谓欲摄其心必由持戒也若非以戒摄心何由辩验邪与正乎又必摄心方为持戒正显持犯不但束身而巳所以由戒以摄心然后生定发慧此三种学乃名无漏若否则虽有智慧禅定现前必落邪魔皆成有漏噫世有蠢类邪魔成性诽毁戒律谓为小乘而自妄称最上一乘者岂非魔家之种耶邪师之徒欤二别示四重之戒一淫戒阿难云何摄心我名为戒不如此说即波旬说此明戒为三学之首以初卷至四卷半皆明生信开解即是慧学自当机举喻华屋至此乃是定学以故向下正明戒学则知此经俱诠三学乃三藏之总统也然唯说四重者以是大小二乘共具之根本戒也而诸经多以杀戒居首谓设化以慈悲X为主此经则以婬戒居先谓真修以离欲为要故此先明婬戒也以其欲气麤浊染污妙明心性狂迷易先正定所以丧本受沦莫甚于此故须首戒也阿难云何方谓收摄身心即我所说名为正戒耶此正通标下方别示良以世界六道众生皆以婬欲而正性命婬欲不断则生死难除所以欲出先死必须先断淫心也若是果然其心不淫则树倒根断枝叶不生自不随其生来死去死去生来而相续矣即如汝修正定本当超出见思尘劳若此婬心不能除却则见思尘劳决不可出纵有多能多技世智辩聪止得有漏世间禅定而得现前如不断婬必归魔侣设无世智禅定则直堕矣盖世智禅定者如四禅八定夺胎换鼎採先炼后之类也故有功深者为上品次者为中品又其次者为下品然而此类其徒实繁各各自谓以婬欲法採炼先后成无上道佛灭度后如此种类炽盛世间反以婬法教导愚人广畜娇娃贪其滋补徧行淫术而以行婬为最善事而自以为善知行婬之事善识行婬之理可以广嗣裕后返老还童白日飞昇长生久视者也即以婬欲之法递相传授令不断绝由是令诸愚男愚女痴蠢众生不识好恶莫辩贞良所以男贪女爱同落爱坑俱缠生死此思惑也且而谬谓婬欲为真修之法起诸邪见则堕见坑即是见惑既居爱见之深坑永失菩提之X正路所以汝欲教化末世初心之人修正定者必须先断此法不唯身不行婬且要心无婬念方为可耳此正防萌杜渐履霜之诫也果能如是方名如来先佛世尊第一决定断除婬欲清净修学究竟明诲也盖淫心为生死根本决不与佛果相应犹如砂石决非饭本而禅定熏修喻之以蒸不生灭心为本修因然后圆成果地修证喻如蒸米成饭若以婬心修定成魔福者喻不能成饭唯蒸砂石有热气耳纵得妙悟皆是淫根者合上经百千劫祇名热砂根本下五句合上此非饭本砂石成故机者即前幻人抽牵之机也指淫根种子而言谓种子不除触境便发此机一发身心随动故必断其种子则身心二途淫事自断矣若究竟而论即使身心二途俱断而能断之性若存则所断缘影犹在终非杜绝亦属生死根本必使断性亦无方谓药病两除始获全愈正如息机归寂然则诸幻成无性矣即此无幻之性方可合于佛果菩提斯则真因真果成佛大事可希冀矣盖身断律仪戒也心断定共戒也断性亦无道共戒也下正结判邪正之异以其当机深防未来魔邪惑正而求辩魔检异一定规则故佛说此四根本戒以辩验之以令末世修学之者永为龟鑑故曰如我此说名佛正说若不如此而说者或谓行婬不碍修习或谓行婬正是真修凡若此者即魔王波旬之所X说也波旬讹也正云波卑夜此云恶者其恶有三一曰恶二曰大恶三曰恶中恶亦云杀者以能伤害法身贼杀慧命故也此即释迦出世时魔王名也魔字从石梁武谓此恼害于人易之为鬼今从梁易也观此佛言纵有多智禅定现前又曰纵得妙悟皆是婬根痛哉斯言妙悟尚然况未悟乎多智禅定尚然况未得定慧之少分者乎二杀戒阿难又诸世界六道众生不如此说即波旬说此明不唯身不行杀且要心无杀念方为真持戒者可以修三昧也阿难下五句明不杀之益意谓其心苟无杀念则生死永断自不相续何谓以负命索债乃为生死之由今既断杀故不续矣汝修下明杀生之损盖修三昧本为出尘其如杀心不除故尘劳亦不可出矣即使纵有多能世智辩聪不过有漏世间禅定而得现前如不断杀必定堕落鬼神道中以鬼神虽有胜劣均为恶趣今从人道入彼为堕落也若人能修上品功夫止为大力鬼如人间尊奉称帝称天者若是中品则为飞行鬼帅如岳凟社令之类若是下品则为地行食人之鬼如大海边罗剎鬼国之类也彼诸鬼神亦有徒众各认已是而不知自非均自谬谓成无上道故我灭后邪魔恶党多是此辈盛行世间倡言食肉可得菩提正修行路然则阿难我于往时听诸X比丘得食不见不闻不疑自死鸟残此五净肉者岂无故耶盖此净肉皆我神力所化现耳非有命根者也以其汝等剎利及婆罗门所居之地蒸热卑湿加以砂砾况是石头不唯不产五谷且而草菜亦不能生设无肉食以何滋生故我以大悲神力愍其饥虗因而化成五种净肉以令汝等暂获其味聊以支身由是假名为肉非有心性命根之真肉也即汝等所食者亦不过化肉而巳柰何我灭度后有实食众生夺命之肉者而还欲名为我释门之弟子耶所以涅槃经云善男子从今日始不听食肉应观是食如子肉想夫食肉者断大悲种乃至我涅槃后像法之中常有比丘貌像持律少读诵经贪嗜饮食长养其身头须爪发悉皆长利虽服袈裟犹如猎师细视徐行如猫伺鼠邪见炽盛诽谤正法破坏如来所说戒律正行威仪各自随意反说经律而作是言如来皆听我等食肉自生此论言是佛说互相诤论各自称是沙门释子汝等当知是食肉人纵能获得有漏禅定不过暂若心开似同正定终非真实正三摩地也然此食肉之人皆是大力鬼帅与夫罗剎之类现前花报故能如是然而果报终非常久必定永沉地狱三途流入生死苦海者也此皆鬼之徒众非佛之弟子也良以为佛弟子求出三界如是之人相杀相吞相食未巳连祸结仇无有休歇云何是X人得出三界解脱命债之仇耶然则汝教后世之人修三摩地者必须次断杀心是为如来先佛世尊第二决定清净修学究竟明诲也是故阿难若谓不断杀心可以修禅定者譬如塞耳高声求人不闻此正欲隐而弥露也盖妄谓杀生食肉无罪报者如自塞其耳也即害物伤慈任意食噉者如高声大呌也求其不闻而无罪者不可得矣而修禅求出生死故名欲隐复又杀生连仇结祸故名弥露须知清净比丘以及菩萨尚于路边生草不故蹋不故拔仁慈之心犹及草木云何有大悲心者忍取众生血肉饱腹充膓而任意噉食耶服有二种一者丝绵绢帛靴履裘毳衣服之服二者乳酪醍醐服食之服然虽此中一概遮止若准经律论藏不无轻重如丝绵绢帛则大小二乘并皆严禁以其害多命也靴履裘毳小乘一向听许大乘亦不全遮以其非专为此而害命也乳酪醍醐大小并许故本经云汝常二时众中持钵其间或遇乳酪醍醐名为上味即后文坛场仪式亦用此物供享三宝以其但分余润不害命故今云不服乃是充类至尽之意以能不服则弥善耳若能如是则此比丘于诸世间真得解脱无有宿债可以酬还更不再来重游三界以其服食若身若分皆为彼缘如劫初之人身能飞行由食地味及自然粳则足不离地以喻服彼众生身分恐难脱离众生X之种类也百谷者物理论云梁者黍稷之总名稻者粳糯之总名菽者众豆之总名三谷各二十合为六十蔬果之实各二十种为百谷也身者血肉之类身分者皮毛乳酪之类今者身既不服其身分口亦不食其身分且而此心又无贪求服食之想则身心二途真解脱矣自无命债牵缠可以得出三界凡系后世如我此说者名为佛说不如此说者如云食肉不碍菩提若此之类即邪魔波旬之所说也三盗戒阿难又复世界六道众生不如此说即波旬说此明不唯身无偷盗且要心无偷盗之念方为真持戒者可以修三昧也阿难下五句明不盗之益意谓其心苟无偷盗则生死可离自不相续何谓以偷盗负欠皆生死之因今既不偷不盗故不续矣汝修下明偷盗之损盖修三昧本为出尘其如偷心不除故尘劳亦不可出矣即使纵有多能世智不过有漏世间禅定而得现前如不断其偷盗之心必定堕落妖邪道中上品者名之精灵谓盗日月之精岁久而灵者如山妖木怪似仙非仙似神非神即採先炼后之类也中品者名之妖魅谓能变化以妖通魅人者如狐狸等物夺人精气之类也下品者名为邪人谓其操心不正委曲回邪被诸鬼魅妖邪所着惑乱人心以取财物之类也X然此皆指修定慧者不除偷心感报如此设不修行但事偷盗则其感报又不止于此矣且而彼等狐羣邪类亦有徒众邪知邪见不觉其非俱各自谓以善盗之术成无上道而我灭后多此妖邪炽然惑众盛行世间潜踪诡秘匿诈藏奸欺世盗名称善知识以为善知偷盗之事善识偷盗之理者也均各谓已证得三贤十圣与夫若天若仙为人上人之法也或现妖通詃人眼目或作妖说惑乱人心使无知无识之徒惊疑恐动敬如神明改行易志令失本心故此妖邪所过之处人皆被惑乃至不惜身命倾财事奉由是其家财则消耗而无余人则散亡而殆尽所以妖邪之害能令愚人倾家败产丧身失命以至如此读是经者可不辩欤问佛许弟子为乞士者将无同乎答我教比丘循诸佛之方法而乞食者是欲令其舍除悭贪成菩提道也岂同妖邪显异惑众贪他利养造生死之业耶盖乞食者僧祗律中名为分卫谓分施众生卫获道力无事畜藏无所顾恋之方法也略有四意一为福利众生二为折伏憍慢三为知身是幻四为除去滞着皆循方之义也然我所以不教比丘自立烟㸑炊煑熟食者令其知身是幻悟世非坚不过寄居于世以了残生而巳犹如行客陆处曰旅水宿名泊无非借此三界为旅店客船以示一度往还自此巳去无复再返岂可恋恋尘世积X深畜厚作久长之计耶如此行持方为佛子云何末世妖贼邪人内怀利养外托僧仪假借如来之衣服以裨贩如来之佛法耶即今之货卖衣拂自送源流者也是以佛法而行贩卖借此诸物居为奇货迷惑愚盲希图利养以益四大造种种业犹自强颜谓巳所行皆是最上一乘佛之正法且复是自非他反指真实出家具戒比丘正修行人为小乘道而自妄谓我是大乘高现异仪诳惑无识由是之故一盲引众相牵入坑所以疑则不信三无漏学误则错信妖邪之说故无量众生凡被所惑者皆堕五种无间之狱则妖邪之害可胜言哉是以我灭度后其有欲修三摩地者现世虽无如是上来窃盗之心仍恐宿生有所不免故令忏悔但能于佛形像之前以燃灯烧指之微诚则酬偷盗骗取之宿负方许长揖世间永脱诸漏果能行此虽未顿悟无上觉路是人巳有决定之心能信正法矣若不为此舍身酬债如是微因以求忏悔即使纵成佛果虽得无漏无为必定还来生于人间酬其宿债犹如我于毗兰邑中食马麦之报正相平等无有异也兴起经云随罗然国有婆罗门王名阿耆达请佛及五百比丘三月夏坐时有天魔迷惑王心使还宫内躭荒五欲供养六日便止诸比丘乞食三日空还有波罗国马士告诸比丘止有马麦君能噉否五百疋马日食二升分半以X给比丘一良马日食四升分半供佛佛言过去毗婆尸佛时我为婆罗门名因提耆利博达四韦教五百童子时王设会请佛供斋有一比丘病不能行佛及大众食巳为病比丘请食过梵志山梵志闻饭香美嫉而诟曰此髠头沙门应食马麦不应食此诸童子复曰此等师生亦应食马麦时婆罗门则我身是五百童子五百罗汉是病比丘弥勒是由此因缘经历地狱无数千岁今虽得道尔时残缘于毗兰邑食马麦九十日也观此则知偶出恶言尚酬口债况宿生偷盗与骗取人物者岂能免乎是故汝教修三摩地者断婬杀之后仍须断除偷盗之心是名如来第三决定清净修学之明诲也是故阿难若不断除偷盗之心修禅定者纵经尘劫亦不能增长智慧圆满菩提譬如定慧法水以灌偷盗漏巵岂能满耶盖我弟子为比丘者三衣一钵之外凡有羡余虽一分一寸皆不许其积畜者为断贪心也即使乞食稍有所余即作四分一奉同梵行一与穷乞人一与诸鬼神一分方自食此言施饿众生者则该梵行穷乞鬼神之三此断悭心也大会礼众者断慢心也捶詈同赞者断嗔心也身心俱舍者断我法二执除痴心也身肉众共者转贪嗔痴我慢成同体大悲也以上则于依正二报断除偷心矣此下不将四句是要于佛法上亦除去偷心也不了义说如阿含经云畜X物可以资身进道如萨婆多论许百物各可畜一但禁余二者是也若以此义回互大乘反执小乘以为巳解则误初学矣以其自巳不能奉行大乘而反曲引权小教中不了义事以自误而误人者皆偷心不死之故也果能如是偷心尽绝则印是人得佛如来真三昧矣如我此说名佛正说若不如此说或曰不与而取虽是偷心然不碍于修行正道者即系魔王波旬之所说矣汝其验之裨贩者张衡西京赋云裨贩夫妇鬻良杂苦注裨益也贩谓买贱卖贵以自裨益也长揖犹永辞也问佛有神力既能化现五种净肉何不竟化五谷草菜耶答佛顺时宜不立异故此地既本不生五谷与夫草菜而今忽生则人将为异且佛灭后设遇五谷草菜不生之处又将何如是故佛及比丘昔遇饥荒目连愿以神力请翻地味及取北洲自然粳等佛皆不许且曰后世无目连时又将柰何当知佛法可传可继为若此也四妄语阿难如是世界六道众生不如此说即波旬说此明不妄语者不唯口不妄言绮语两舌恶骂须心亦无此念方名持戒可修三昧也故曰阿难虽则上来如是众生若身若心俱得清净巳无杀害盗窃淫欲之念此三戒行巳得圆成若是言不顾行于佛法中则所关非细意谓寻常世谛之中将X是为非以曲作直沽名钓誉为小妄语者姑且弗论若在佛法之中未得悟道妄言悟道未能证果妄言证果则欺佛欺祖欺人欺心而欺世盗名之贼莫过于此真所谓大妄语也如是之人其心邪染即欲修习所谓三摩地者亦成邪染而不得清净矣不唯不能成佛正果究其心术止可成个爱见魔耳盖谓此人以贪名闻为爱利养作是妄语自破净戒自成魔魅也若欲细释仍有二义一者如人明信因果正见在怀但为求我尊胜贪他利养遂至破戒名为爱魔二者以见不正拨无因果起诸邪见本未悟道妄言悟道本未证果妄言证果名为见魔所以本有如来藏心乃成佛之种也今为二魔所劫故云失如来种此下正释何以谓之为大妄语耶所谓道未悟得而言悟得果未证得而言证得将无作有信口妄言或是求其出世世间我为最尊我法最胜若我若法均为第一顾谓现前之人作如是言我今巳得须陀洹之初果矣或曰斯陀含之二果矣或曰阿那含之三果矣或曰阿罗汉之四果无学道矣或曰辟支佛之缘独二乘矣乃至三贤十地与夫地前信住行向肆意妄言者何耶无非求其现前之人恭敬顶礼凡有罪者请求令忏以贪供养耳如是之人诚一颠迦乃自销灭成佛之种盖此作大妄语希图利养永殒善根者正如以刀断多罗木再不发生无有X异也佛记是人不唯永断善根无复再有正知正见永沉地狱饿鬼畜生三途苦海不能得成正三昧也虽我灭后勅诸圣者应物现形生彼末法作种种相度诸轮回流转一切众生或时现顺如沙门居士人王宰官及童男女等或时现逆如婬女寡妇奸回猾吏巨盗偷儿以至屠沽贩夫或净或秽或逆或顺与彼众生和光混俗者以菩萨利生凡有四摄一布施以财法二施令彼亲巳二爱语以輭顺之言慰彼受化三利行以三业利他令生恭敬四同事以种种形现同事业经言与其同事者乃四摄之一同事摄也无非称扬赞叹最上一乘微妙佛法令其若身若心皆获清净而入真三摩地正修行处也然而终不自言我是菩萨罗汉漏泄佛旨秘密之因轻自妄言于未学也惟除此人临命终时阴有遗言嘱付佛法令生敬信终非灼然惑众不过私示于及门之人耳如南岳之言铁轮杜顺之示文殊丰干之指寒拾寒拾之说丰干皆此类也所以住则不泄泄则不住此定然之轨则也云何如是爱见魔人以如是说惑乱后世未学众生述成四果十地之大妄语耶是故汝教后世初心之人欲修三摩地者先虽能断婬杀盗三后更复要断除如是诸大妄语是则名为第四决定断妄语戒清净修学之明诲也阿难若不断除诸大妄语而修禅定者如刻人粪为旃檀形欲X求香气岂可得乎盖以妄语心行喻人粪禅定真修喻旃檀正谓以妄语粪秽之心欲求禅定法身之香则粪秽臭心岂有法身之香处耶所以我教比丘但依正直之心即是成道之场故于行住坐卧四种威仪乃至语默动静一切行中尚要正直无得虗假云何魔魅妄自称尊谓得大小诸乘及上人之法耶此如穷人妄号帝王自取赤族之诛灭门之祸也且一国之君尚不容其妄窃尊号况三界慈父出世法王而欲妄窃名位岂不永堕三途而自绝于佛知佛见耶以如是因招如是果乃一定之道也此妄语人因地之心既然不直则果地之事自然迂曲若欲求其佛果菩提自不能成如人自噬其脐终不能及以是自作妄语销灭佛种更欲望谁而成就耶若诸比丘果能如我所教心无谄曲犹如弓弦一般之直凡有作为语默动静一切真实悉无虗假则能直入三摩地中永无魔事我亲印证如是之人成无上觉真不虗也若如此说名佛正说若不如此说或谓妄语无妨真修习者即是魔王波旬之所说矣宜当辩之具云阿颠益迦此云极恶具云贝多罗此云岸形以此树形状如棕榈岸然矗立高而且直有八九十尺西域记云出南印建那补罗国北有多罗树林三十余里其叶长广光润诸国书写莫不釆用设以刀断其首则不复活噬脐者春秋传曰若不早图X后君噬脐杜预注云若啮腹脐喻不可及即唐邑尉刘幽求谓桓彦范许敬晖曰武三思尚存公辈终无塟地若不早图噬脐无及又庄子云麝被人逐自噬其脐终不免难然此三义皆喻悔之无及此中不取悔义但取喻大妄语者若求菩提不能及也今经云因地不真古本云不直兹从古释也大佛顶首楞严经宝镜疏卷第六楞严经宝镜疏X卍XXX大佛顶首楞严经宝镜疏卷第七大清钦赐云南法界寺讲经广陵沙门溥畹述二明诵呪除习一通结前文阿难汝问摄心我今先说一切魔事云何发生此通结前耳根正修以及摄心为戒助修之文也意谓阿难汝前问我建立道场云何摄心然我巳说入三摩地初心修学巧且妙者唯此耳根一门而巳然欲求其菩萨一乘成佛大道定要预先持此婬杀盗妄四种律仪清净皎洁犹如冰霜则根本戒净而自不能妄生枝叶葢枝叶者即余一切微细戒法如十恶中贪嗔痴之心三也妄言绮语两舌恶骂之口四也如十戒之后六比丘之余二百四十六条菩萨之后六重及四十八轻等皆枝X叶也均依前四而为根本故根本既断则其枝叶虽欲妄生必无因矣阿难如是四种律仪之事果能念念不懈刻刻精严无有遗忘任持不失则此人之心尚不缘于色等六尘又何有于魔事者哉以魔必托尘而发既不缘尘则诸魔事自不发生是故定慧均修之者必以戒为根本也前约破戒坏其善根喻如刀断多罗不复更活今约持戒灭其恶本则曰枝叶不生此前后经文照应之妙也二正开后说一略述受持一劝持显益一劝持若有宿习不能灭除坐宝莲华所说心呪此正劝持呪以除宿习也葢前说定慧破烦恼障复明戒学以破业障今劝持呪更除宿习兼破报障也三障苟破一心清净自可远魔而入道矣意谓若此初心修学之者设有过去多生习气惑业种子不能除灭所以好正固邪欲洁偏染事不从心隐微恍惚似有驱䇿之者是皆宿习以使然也当是之时欲入正定岂不难哉然汝唯教如是之人定要一心诵我所说大佛顶无畏光明摩诃萨怛多般怛罗云大白伞葢以此呪心体无对待曰大相绝尘染曰白用覆一切曰伞葢即如来藏心也然此一心三大秘密无上不测神力藏心之呪斯是如来从无见顶相现无为心佛且此心佛又从其顶放百宝光发辉照耀十恒沙界此正心佛X坐宝莲华之所演说乃无上心呪也则知此呪为尊中之尊密中之密故能除诸惑习远离魔事者也二显益且汝宿世与摩登伽扬于顺风有何艰险此显呪力利益也意谓且汝宿世与摩登伽若论历劫结发因缘其恩情爱染贪恋习气如鱼似水者巳非一朝一夕一生一劫其来远矣宜乎卒难除灭者也按登伽经云阿难既反女啼不止续念阿难随至祇桓佛使追唿而问之曰汝逐阿难欲何所索女言我闻阿难无妇我又无夫佛言阿难无发汝能剃头否女归白母巳许剃发佛问汝爱阿难何等答曰我爱阿难眼耳口鼻以至身形等佛言阿难眼中但有泪耳中但有垢口中但有涎鼻中但有涕身中但有屎尿有夫妻者便有恶露有恶露则生子有子则有死既有死丧便有啼哭是身何益汝何所爱女闻是语便自正心即得入道佛言是女曾五百世为阿难妇互相敬重彼此贪爱故今相见如兄如弟难割舍也爱心永脱者指初闻呪得三果也阿罗汉者指前文殊选圆通后证四果也良以先蒙呪力销除宿习后借法音悟明圣果设非呪力除此宿习安得婬心契无为法故仍归功于呪力也且登伽习厚尚属淫女无心修行但由神呪不测之力冥资之功尚然速证X无学果位何况汝等在会声闻惑习浅薄且所求者惟最上乘决定自信成佛之道者乎须知宿习譬如尘埃呪力却似顺风葢诵呪之除习犹顺大风以扬轻尘有何艰难险阻之事哉二精修感应若有末世欲坐道场摩顶安慰令其开悟此明精修律仪持诵秘呪依教行道佛必感应也意谓设若末世有修耳根圆通者发心欲坐修道之场必须先持比丘根本四种律仪清净禁戒然于受戒之时应当选择授戒之师须清净者葢师乃学人模范设模范回邪而能依之成正器者鲜矣故欲得戒必择戒根第一清净以为其师梵语沙门此云勤息谓勤修戒定慧息灭贪嗔痴识心达本源故号为沙门此大僧之通称也若其不遇真实清净如是大僧纵虽受戒不过虗名然实无漏戒体必定不能得成就也若遇真僧戒方成就自此巳后随家丰俭称力有无有新衣者便着新衣无新衣者则浣染成净而着净衣燃沉水香闲居独处此则表里俱洁内外皆净也诵呪百八者以除百八烦恼也以其戒违现业呪除宿习则魔障不生然后可以准诸密部择日结界建立坛场既立坛场便可修定仍恐宿障未除不能发慧故须仰求诸佛放光灌顶助发智慧阿难如是末世出家二众与夫白衣在家二众虽则四众同坛然X必各自为类勿得混杂如优婆塞随大僧后优婆夷随尼众后此一定之序也虽许同坛然必其心灭除贪痴婬爱等念且要奉持诸佛清净戒者方为可耳设或不然勿许滥从以妨道业而于修道场中须发菩萨四弘誓愿其或出入圊厕之间须当澡浴以洁其身昼三夜三此六时中精勤无间恒常行道如是不寐排遣昏散内摄其心经于三七二十一日我必自已亲现其身至行者前摩顶摄受安慰开导令其行人自得开悟彻见藏心葢佛现摩顶者正应所求乃感应道交水澄月现也虽获斯境然而行者须念唯心不得心外躭染致招魔事慎之慎之二广显义轨一正示仪轨一请问阿难白佛言世尊我蒙如来合佛世尊清净轨则此请末世修行结界建坛之轨则也当机若曰我巳蒙佛无上大悲自从开会己来多方诱引种种教诫以至四种清净明诲兹者故得云散长空心同皎月巳获开解而了悟矣自知依此耳根圆通由如幻闻熏闻修而证入如幻三摩地也则我无学之道决定可成更无疑矣但其末法初心修行者必须建立修道之场未审云何结界方合佛制而不违于世尊所说清净轨则耶二示答一别示一坛法一立坛方法佛告阿难若末世人方圆丈六为八角坛X此示坛场轨则也葢圣人施设事必有理虽依理而彰事实借事以显理也岂是徒设坛仪以炫眼目哉事固如文可知而理则非表不显雪山者表真如法性不变理体也大力白牛表自性清净根本正智也雪山有草名曰忍辱牛若食者即得醍醐草譬三慧醍醐喻性表从三慧得如来藏性也清水表首楞严正定也以水草呞牛者正如行人定慧均修也其粪微细者表因戒生定因定发慧也粪和旃檀以泥其地者表三无漏学能熏法身成真因心也若非雪山其牛臭秽不堪涂地者表生灭心为本修因不能圆成果地修证也设无雪山白牛者表无最上之机也别于平原者表乏上根且取中根也穿去地皮者表蠲除外务修返闻也五尺以下者表从解结破五阴也黄土者黄色居中表六根门头中道佛性也和十香者表具十善所谓身无杀盗婬口无妄言绮语两舌恶骂意无贪嗔痴也细罗为粉者表十善融通广为万行也合土成泥者表万行唯心也以涂场地者表成真因也方圆丈六者表八正道摄于八邪也八角则方而复圆圆而复方表体用不二事理同归也葢上白牛正表最上根人以能不随分别即三缘顿断三因不生狂性自歇歇即菩提喻如唯以牛粪可和旃檀也设或不能直下歇狂须知修行二决定义就六根门头破除五阴得元明觉无生灭X性为因地心更加四种律仪五会神呪方成妙修者喻和黄土旃檀之外加九香也梵语旃檀此翻与乐即白檀香也竺法真云出外国罗山有白檀树此经用以涂地非法华海岸旃檀六铢价值娑婆者也沉香异物志云出日南凡欲取者斫树着地积久朽烂其心至坚者入水则沉苏合续汉书云出大秦国合诸香煎其汁谓之苏合或曰苏合国人採花笮汁熬以为膏以卖买客熏陆南方草木状云出大秦国海边大树生于沙中盛夏树胶流涉沙上性能止痛採取卖之郁金说文云郁鬯乃百草之华远人所贡方物郁人捣而煑之和酒以降神也白胶本草云商雒间多有树如白杨实大如鸟卵能除恶气去疮𤺋即枫香脂也青木南州异物志云是草根能寤魇寐状如甘草出交州零陵南越志云一名燕草又名熏草出零陵郡山谷之间叶如罗勒能止精明目也甘松出凉州诸山能和合众香可除腹胀亦能下气鸡舌异物志云出薄洲云是草萎乃汉时尚书郎含之奏事者设或久服则能令人身口皆香即丁香也场地者即密部所谓画地为场也然欲修定必须择日结界建坛修行既毕即解界撤坛不得留至明相出时此定制也古云封土曰坛除地曰墠除埽也国语云坛之所除地曰场封土即起土也此中场地可如其墠今既名坛必须起土故先除地为场后X别取黄土和香于其场上以泥涂起令成坛相在室中央此示楞严坛场之法式也二供养方法一坛中供物坛心置一金银铜木烧令烟尽享佛菩萨此明坛中所供之物也金银铜木者是令随力为之不必拘执也然坛心者乃表中道因心真如本体也莲华者表因果同时染净不二也所造者表真如位中本无因果染净以能随缘故成染净因果也钵名应器表如来藏事理圆融随众生心应所知量也八月露水表中道纯真首楞妙定也随安华叶表如幻闻熏闻修中道妙慧也八镜安方者表众生本有八识大圆镜智不离当处也围绕华钵者表妙慧恒依藏心也镜外建立莲华香鑪者表依慧发行从性起修也各须十六者表慧华戒香自行八正化他八正也间华铺设庄严香鑪者表戒慧互严还修自性也纯烧沉水无令见火者表无相妙戒在惑业而不染惑业也白牛乳饼及余七物者表称性所起禅悦法喜所谓八正道味也各各十六围绕华外者表一一正道各具自行化他二种八正也以奉诸佛及大菩萨者表以巳证禅悦法喜正道之味回因心而向果德也每以午食之时若在中夜而献享者葢午为日中子为夜中表诸圣位必须中中流入也蜜乃华之精酥为乳之精皆是味中上味表耳根圆通妙妙闻X心也半升中数三合成数表中道定心能融五浊会三空也坛前别安小火罏者正表耳根一门从此深入也兜楼婆香异物志云出海边国如都梁香又翻译云出鬼神国此方无故不翻或翻香草旧云白茅香以之煎水浴炭者表戒根清净呪力除习则正助皆具而发正定之真修也投酥罏内者表从妙心修耳根三昧也烧令烟尽者正表初于闻中以至空觉极圆空所空灭也享佛菩萨者乃表生灭既灭寂灭现前显上同下合二种殊胜也二坛外庄严令其四外徧悬幡华使其形影重重相涉此明坛外所供佛圣及庄严也令其四外者表四种明诲之外不妨诸行互严也葢幡表密呪有摧邪辅正之力华表密因为六度万行之宗于坛室中四壁敷设者表一真法界具四法界也十方如来者表果觉也菩萨像者表因心也梵语卢舍那此云照谓光明徧照也为一真法界寂场真主乃报身智慧也梵语释迦牟尼此云能仁寂默为三千大千娑婆教主即应身慈悲也梵语梅怛利曳此云慈氏正当来之教主也梵语阿閦此云不动居东方羣动之首表动中有不动智也梵语阿弥陀此云无量寿居西方极乐之邦表与乐乃无缘慈也诸大变化观音像者如前文所明众首臂目X等此是显教圆通之主金刚藏者常领金刚护持呪人伏魔除障乃是密教圆通之主安其左右者表显密齐彰也帝释云能作即忉利主梵王不犯欲尘即初禅主乌刍瑟摩即火头金刚蓝地迦即青面金刚军茶利亦金刚名毗俱胝即毗卢神变经云右边毗俱胝手垂数珠鬘三目持发髻尊形犹皓素圆光色无比者是也四天王者即东南西北所谓持国增长广目多闻也频那即猪头使者夜迦即象鼻使者自帝释之下此等外护俱表摧邪显正之功用也八镜悬空者表诸佛果位转八识成大圆镜智从空如来藏普照十方尘剎中也与坛镜相对者表生心即是佛心佛心不异生心也使其形影重重相涉者表生佛互融圣凡无异乃不可思议之境也葢空中人镜覆照坛镜者表果彻因源也坛中八镜仰照空镜者表因该果海也设或行人二六时中于此坛仪苟一着眼了明斯理则知心佛众生三无差别而通身皆在事事无碍法界中矣二修法一示其行修一七中助行于初七中至诚顶礼镜交光处承佛摩顶此示三七之中礼诵助修之轨则也凡所愿求必先归敬三宝为最初方便以故初七日中至诚顶礼佛及菩萨罗汉号者所以仰仗佛圣不思议力加庇助道也且要恒常于昼于夜六时之中持诵X佛顶心呪围绕坛场以至诚心修行佛道每于一时绕坛常行一百八遍此初七之事也第二七中须要一向不杂余念唯有专心发菩萨愿务使心心相续念念无间而不断绝毗奈耶中先有愿教者即梵网经中十大愿王以及四弘誓愿也此二七之事也第三七中要于昼夜精勤勇勐十二时间顷刻不懈一向持佛般怛啰呪以至末后第七日终则十方如来一时出现于坛空诸镜交光之处如斯行人必承诸佛亲摩其顶此正水清月现感应道交转凡心而成佛心者此其时矣二七后正修即于道场修三摩地身心明净犹如瑠璃此明三七之后坛仪既辍场地仍存即于室中行道之场修习正定也能令如是末世众生于七后修学者得大开悟身心明净犹如瑠璃内外映彻根境不碍此正因定发慧故知显修密持所获圆通均无异也此中三摩地者即首楞严王之耳根圆通也须知上来持戒诵呪二种助行唯为助此正定真修设或正助旨趣如不了然则界场坛相悉属虗文故凡有志于正定者宜细味焉二简其不成阿难若此比丘本受戒师如是道场多不成就此明坛仪虽立设或师友不净亦难成就也十比丘者准方等陀罗尼云行此法时十人巳还是约X极多不过如此经有明训欲修习者不可违也设无同志宁可独行不必强足人数致有不净而令所修不成就也此中简者乃有二种一受戒不如法二同行不如法是二之中但一不净则不能得尅期取证故知师友亦不可不选择也三明其获益从三七后端坐安居决定自知成佛不谬此明道场纵虽不成然能安居百日亦获益也葢修定之法虽各不同然有四种行法则摄一切三昧一曰常坐如文殊说身开常坐遮行住卧即一行三昧二曰常行出般舟经唯专行旋不坐不卧即佛立三昧此二皆九十日为一期也三曰半行半坐如方等云旋二百一匝却坐思惟故法华云若行若立读诵此经若坐思惟此经四曰随自意如请观音诸大乘经非行非坐实通行坐此二不立期限今经所说楞严三昧者若依前云三七不寐制令行也今云端坐百日制令坐也故知此法乃半行半坐之三昧也利根者谓惑障俱轻福慧纯厚者也须陀洹云入流乃见道位即圆初信如阿难圆悟藏性顿获法身也纵其身心俱生细惑一时难断无学圣果未得即成然而决定自知成佛之事不虗谬也所谓一信永信信得自心是佛自性即佛更不再疑也二总结X汝问道场建立如是此总结答也意谓汝问道场清净轨则者我巳言之其建立之法与夫修学之法无非如上所说者是矣二重宣神呪一当机启请阿难顶礼佛足而白佛言伫闻如来秘密章句此请重说呪也意谓自我弃俗出家巳来寻常恃佛憍怜宠爱唯求多闻但得初果所以道力微弱被魔所摄者由其未得真修实证无为之理耳是以遭彼娑毗迦罗先梵天呪邪术所禁然在彼时心虽明了其如道力轻微听其抚摩不能自由赖遇文殊将呪往获令我彼时解脱婬难始得归来虽蒙神呪然而文殊正是密诵破邪除婬而我但得冥获其力尚未亲自显然一闻惟愿世尊大慈大悲重为我等宣说一遍足见慈悲成始成终救拔恩矣庶使现预此会与夫当来在轮回者均霑法利也以能仰承密呪音者则远魔离难身得解脱破惑证真意得解脱也作是请巳一切大众普皆礼佛愿闻如来秘密神呪微妙章句焉二世尊正宣一化佛说呪一现化表显尔时世尊从肉髻中放光如来宣说神呪此明将重说呪先现化佛以表显也肉髻者准无上依经云乃是顶骨涌起自然成髻即大佛顶无见之相表不动本体也从此放光者表尊胜顶法X由无上妙智所发也百宝者表百界也光中涌莲者表依妙智而发胜因也千叶者表千如也有化佛坐华中者表因果一契百界千如无非本如来藏妙真如性也自佛顶之佛顶放宝光之宝光者表尊中之尊密中之密也由一顶髻放十道光具百宝色者表如来藏一心流出十种法界界各具十成百法界也一一光明遍十河沙者表一一法界皆具如来藏性圆含十界故其为体清净本然周遍法界也金刚徧界者表循业发现生善灭恶随缘妙用也又此藏心全体大用犹如金刚无能摧坏者也所以破十界生死显十界涅槃以具折伏之威故令人仰观而抱畏复有摄受之慈故令人俯思而怀爱正谓威神可畏慈容可爱二者兼具而均令人不能去其怀抱也顶佛说呪者正表无为心佛无上心呪以显藏心微妙不可思议也呪者祝愿也佛以此呪祝愿众生令其革凡成圣而不自知如蜾虫臝之祝螟蛉曰类我类我久则肖之而曰神者以呪能摧邪辅正破惑证真具诸不测之威灵也梵语散那此云密主知佛三密功德而为获法之主以示迹为神故曰密迹二正说神呪南无萨怛他苏他多耶阿罗诃帝三藐三菩陀写印兔那么么写乌𤙖印兔那么么写X啰阇婆夜印兔那么么写婆伽梵么么印兔那么么写突瑟咤质多娑婆诃以上神呪凡有五会共四百二十七句计二千六百二十字乃密诠大佛项法如来藏心也较前显说利益无异以有众生应从显说而获益者亦有众生应从密说而获益者虽显密互陈然皆发明大佛顶如来藏之不思议体用也葢诸经神呪例皆不翻自古人师多有异说古德会之不出四悉一云呪者鬼神王名称其王名部落敬主不敢为非此世界悉檀欢喜义也二云呪者如军中密号唱号相应无所诃问不相应者即执治之此为人悉檀生善义也三云呪者密默遮恶余无识者如微贱人奔逃异国诈称王子彼国因以公主妻之多瞋难事有一明人从其国来公主往诉其人语曰若当瞋时应说偈云无亲往他国欺诳一切人麤食是常食何劳复作瞋说是偈时默然瞋歇此对治悉檀破恶义也四云呪者诸佛密语惟圣乃知如王索仙陀婆一名而具四实谓盐水器马也羣下莫晓惟智臣解之呪亦如是祇一法语徧有诸力所谓欢喜生善灭恶入理此第一义悉檀也以具四义故存本音而不翻也葢译经之法有四例五不翻后之从事者不可不知四例者一翻字不翻音即诸呪语二翻音不翻字如卍𠁼等是西X字此方唿万唿伊非西音也三音字俱翻即诸经文四音字俱不翻即是梵筴五不翻者一秘密不翻即是诸呪二多含不翻如比丘三义婆伽梵六义等三此方无不翻如阎浮树等四顺古不翻如阿耨多罗三藐三菩提等五尊重不翻如般若尊重智慧轻薄等此呪在四例之中即翻字不翻音于五不翻中乃秘密不翻也然此秘呪非但止是梵语乃是诸佛心印秘密法也葢梵语此方之人虽或不晓然天竺之人未甞不知至于秘呪非但天竺常人不知即下位圣贤不达上位圣贤之呪故于显部之外另曰密部也然在西域秘密部类分东西南北中凡有五部此呪正当中央毗卢遮那灌顶部也然诸佛设化均有显密二教犹体之与用相资相济而不偏废者也如世良医疗人之病率有二途一者授方则显说病源以至药性及炮制之法此犹诸佛之显教也二者唯授丸散汤剂不为立方亦不与说药名汤头但令服者病愈而巳不必求知何药何治此犹诸佛之密教也故今秘呪正如授药不必求解伹诵持之自必远魔脱难断惑证真出生死而入涅槃转烦恼以证菩提也二述功劝持一述果人自利化他功阿难是佛顶光聚亦说此呪名如来顶此述果位中人自利利他皆此呪心之功用也以X此呪体即如来藏心故言呪心又从如来藏心流出斯呪亦名心呪此则通指全呪为心非谓悉怛多钵怛啰六字为心也以彼但是呪之名目耳须知此呪名标灌顶秘密部类伽陀之颂精微奥妙不可思议不可解释然其五会分章四百二十七句莫非密诠藏心而与显说无异但此一心而有三义体无对待曰大即如来藏妙明心元如实空不空义相绝尘染曰白即如来藏本妙圆心如实空义用覆一切曰伞葢即如来藏元明心妙如实不空义由具此三故能生成天地养育圣凡所以十方一切诸佛莫不由此以出从是而生则知诸佛出身之路生成之德皆此秘密呪心之功用也不唯出生即是十方如来所以得成无上菩提称为正徧知觉者莫不因此秘密呪心不生不灭为本修因以为密因然后圆成果地觉道也则知诸佛因心果觉始终无二皆此秘呪所诠如来藏心也不唯因果即是十方如来能降一切五阴诸魔制伏断常诸见外道者莫不执此秘密呪心金刚王剑为降魔制外之利器也则知诸佛降魔制外皆此呪心之功用也不特如此即是十方如来普现身云坐宝莲华徧应微尘一切国土者莫非乘此秘密呪心大白牛车故能游于微尘国土随类现身则知诸佛能徧应尘寰者皆此呪心之功用也不唯现身即使十方如来八音四辩于微尘国X土随机演教转大法轮者莫不含此秘密呪心正法眼藏以为德木然后吐露而向人也则知诸佛能随根说法者皆此呪心之功用也岂唯说法即是十方如来道成之后能于十方慈悲摄受摩人之顶授人之记设或自果未得圆成居因地时亦能蒙彼十方诸佛摄受摩顶授菩提记者莫不持此秘密呪心以为符劵故能为师为弟授受分明也则知诸佛若因若果从凡至圣皆唯持此秘呪一心为成佛真印作度生巴鼻也不唯授受即是十方如来能于十方救拔济度羣灾羣横八苦八难者亦此呪心也此中释文据旧解曰八苦八难皆与常途别异寻常以生老病死合怨憎等四为八然又赘以大小诸横尽其余苦耳八难亦与诸经不同今以贼兵王狱风水火饥为八以饥渴即饥馑而又赘以贫穷亦尽其余难耳若然则佛语参差名相不一其过无穷今不暇辩且伸正意至如八苦者谓生老病死爱别离怨憎会求不得五阴盛也若准涅槃经则前七为别后一为总以此五阴盖覆真性集聚前七诸苦从生惟阴为本最炽盛也八难者一地狱二饿鬼三畜生四北洲五盲聋瘖痖六佛前佛后七世智辩聪八长寿天以此八种不堪受教难入佛法故名为难盖经中所谓地狱饿鬼畜生盲聋瘖痖者此八难之前半也怨憎会至五阴盛者此八苦之后半也以难言之X则举前以摄后以苦言之则说后而该前此苦难之从分也大小诸横者据药师经大有九种小无数量难可具说且九横者一谓病不服药横杀众生信邪祀鬼本不当死由不服药伤生致死名为横死二谓横被王法之所诛戮三谓横为非人夺其精气四谓横为火焚五谓横为水溺六谓横为恶兽所噉七谓横堕山崖八谓横为毒药与夫厌祷呪咀鬼害所中九谓横被饥渴所困不得饮食据此则经中兵狱二难摄入第二横中以皆王法故也贼难摄入第七横中以普门品云或被恶人逐堕落金刚山故也余皆九横三灾之明文也智者请详岂得按图索马胶柱皷瑟一槩唯以八苦八难而曰别异又曰不同以释经文耶且佛语举前略后以后该前错综苦难而隐明九横三灾者此如云中之龙首尾莫测也正显世出世间苦难灾横无量无边难以悉述此特略言之耳意谓八苦八难依此呪心则同时解脱九横三灾依此呪心则应念消散者莫不依此秘密呪心犹如拯溺必依舟航后施救济也则知诸佛能救拔苦难济度灾横者皆依仗此秘密呪心为宝筏也有声无字为瘖声字俱无为痖不唯苦难灾横依此救济即是十方如来在因地中事奉知识如意供养绍隆佛道为法王子者莫非随顺秘密呪心则知诸佛在因地中事师如意继佛绍化者皆由随顺秘X密呪心之功用也不唯事师绍法是为如此即是十方如来而能摄受因亲及亲故曰亲因如亲阿难因及登伽者是也虽皆小乘然闻秘密如来藏心不生惊疑与怖畏者若非自能行此呪心何能化他行是呪心耶则知诸佛能摄小归大者皆修行此秘呪之心为引小入大之功用也不唯摄小归大即是十方如来出真兆圣八相成道亦此呪心也即如离兜率降皇宫入胎出胎逾城出家以至初成正觉坐菩提树中间转大法轮末后入大涅槃者莫非诵此秘密呪心而不忘失故始终现相皆不离于秘呪藏心也则知诸佛能得菩提入涅槃者皆由诵此秘密心呪之功用也不唯此也即使十方如来化缘既毕将欲归真于灭度时末后遗言嘱付佛法绍继之事亦此呪心乃诸佛授受列圣相承者也然而欲得此心须借三学即究竟坚固之定者证此呪心也住持般若者明此呪心也严净戒律者摄此呪心也所以三无漏学悉得清净一切佛法相续不断者莫非传此秘密呪心也则知诸佛之道继往开来无非传此一心更无别物所谓以心传心心心相传者也设若我欲广说呪心虽从晨旦巳至薄暮音声相联不间不歇与其中间字不重举句不叠宣如是纵经恒河沙劫终亦不能演说得尽此呪之功用也正华严所谓一字法门海墨书而不尽者此矣不唯此呪X但名如来藏心亦说此呪名如来自证理体三德秘藏之大佛顶也即前文云斯是如来无见顶相无为心佛坐宝莲华从顶发辉无上心呪也二述因人灭恶生善功一略示得失汝等有学未尽轮回一切诸毒所不能害此述修因之人受持与不受持之得失也自汝等有学下至无有是处皆明不持之失也从阿难下至所不能害皆明书写佩带安置以况能持之得也意谓汝等三果四向巳前皆名有学以未能尽分段生死所以犹属轮回若发至诚心取阿罗汉果设不持此佛顶心呪而坐修道之场欲令身心清净远诸魔难一切事业者决无此理也桦皮贝叶纸素白氎者言各从土产随遇而书无简择也白氎出天竺国有好者价值无量此土无之然书此呪必须五会全文非单六字呪名也此为愚钝众生别开方便故有或贮囊内或带身上或置宅中之说然一切诸毒不能害者正显佩带安置尚然如此何况尽能受持读诵者耶二广显利益一获益免难阿难我今为汝更说皆领深恩常加守护此显呪心功用能获出世大益亦免世间毒难也以此呪心乃三德秘藏无法不具而诵持者则亦具足秘藏功能何益不获何难不免故知此呪如如意珠无益不备如阿陀药无毒不消足见难思X之妙用也意谓阿难我今为汝此第二番重更说此佛顶神呪有二功能一者在世间则能护生令无怖畏免于诸难二者出世间则能助道令得菩提成就智慧所谓救世悉安宁出世获常住也何以知其能获生免难耶设若我灭度后末世之中其有众生有能自诵佛顶呪者其或不能若是转教他人代巳诵者汝应当知如是众生设入大火火不能烧或入大水水不能溺即使世间所有一切大小诸毒皆不能害者以得此呪心则山河大地尚然化成无上知觉何况水火诸毒而不化耶不特此也如是乃至天神地祇毒龙恶鬼精灵魔魅所有迷惑人心恶毒邪呪皆不着者以正能压邪如文殊密持即破登伽邪呪者是矣心得正受者谓持心呪不受诸受故名正受以邪受不能动故恶呪不能着即究竟坚固之三昧也即使一切世人所有呪诅之术或作厌胜之法或下蛊毒之乐所谓金银草木与夫虫蛇万物毒气但有入此持呪人口不惟不伤抑且皆成甘露上味此如鼎有灵丹而顽铜钝铁入者成金也即使一切灾变恶星临宫相照并诸一切恶鬼恶神以至碜心全无慈念狼毒恶人然于如是持呪之人俱皆不能起恶念者以此呪心上合慈力是故一切恶毒鬼神碜心之辈莫不睹德容以意销被慈风而心化也不惟不能为害且而猪头象鼻诸恶鬼王及其X眷属以能诵呪饶益彼类咸以为德皆领深恩且于寻常勤加保守由其护呪而兼护人也足见善恶皆人自致所以持呪之者虽有恶毒鬼神不惟不能为患而且感恩佩德守而护之者则知神呪乃吾自心转变不思议力也明矣然欲推此救护世间正如顺木张帆何难之有哉厌即厌胜谓厌彼胜作邪术以镇厌之蛊毒者西南夷所畜有蛇鼠虾蟆等类即左传云皿虫为蛊谓以蛊药行毒以害人也二诸圣拥护阿难当知是呪常有周徧了知得无疑惑此下至悟无生忍皆明助道成智也盖诸圣拥护者以此呪心即金刚藏心也故慈恩翻首楞严为金刚藏此诸菩萨证是定故因以彰名所以持是呪者即持金刚藏心以故同声相应同气相求不分昼夜常随侍也八万四千者正显未持此呪则有八万四千烦恼既持此呪则成八万四千正智也那由他云万亿当此方该数俱胝云百亿当此方兆数乃十大数之二也此中以八万四千如是数等恒河又以如是众多恒河所有之沙以一沙对一金刚则金刚之多岂可得而思议者哉此唯一类相聚故曰种族非谓此中兼种族也何况一一皆有眷属则金刚藏王主伴之多愈难量矣此诸圣众为呪卫人若昼若夜参随侍卫如是之人X犹慈母之护婴儿时刻不离者也设若众生纵于散乱之时非有正定之念但能散心思忆信口受持是金刚王亦常随侍何况决志修定发菩提心者而不随侍乎以此菩萨既得如来藏心去惑纯精而与行人现具藏心本无差别虽圣凡各异心精则同故能以同体心精冥冥之中如两镜相对以心印心疾速启发彼持呪者自性神通觉明真识是人应时得大开悟便能记忆过去久远沙劫前事一切妙理周徧无遗了知不谬毫无疑惑得真见道故能获宿命而得天眼也三不堕恶趣从第一劫乃至后身贫穷下贱不可乐处此显能持呪者则永离恶趣不生下贱也第一劫者指今发心持呪之初时也后身者指最后成佛之一身也于其中间不生药叉等俱准前释迦咤云辛奇臭饿即奇辛奇臭之饿鬼也对本曰读背念曰诵图印曰书抄誊曰写显佩曰带密置曰藏贫则困苦贱则役苦皆妨道业以上诸趣俱为不可乐处既不生此则定生可乐处矣以持尊胜顶法故感尊胜妙报也四得佛功德此诸众生纵其自身不持斋戒自成斋戒此显能持呪者则能得佛功德也意谓此人虽不修福但能持呪而诸佛所有功德皆与之者以呪X力使然也梵语阿僧祇此云无数若准华严百二十大数者此当一百第三数以天人中能知算数者极数无能算故曰无数不可说不可说者当一百十九数甚言其劫数之多不可以语言说也由是诸佛所有功德本欲等与众生其如众生不能了达同体法性故难领受既持此呪则知诸佛是众生心内诸佛众生是诸佛心内众生了得心佛与众生是三无差别故如恶叉聚果同在一处熏修永无分离失散是故戒根不净者能令清净未能得戒者能令得戒于正定中未精进者能令勇勐精进于三无漏学未有智慧者能令得大智慧于五住二死未清净者能令速得菩提涅槃究竟清净设或此人纵有宿愆不能持斋与持戒者但诵此呪日久月深消除魔障自然成就能令斋戒圆成等者以与诸佛同处熏修如荆棘生于麻中虽不扶而自直也五消除现业阿难是善男子持此呪时悉皆灭除更无毫发此明持呪能灭现在罪业也意谓阿难是人持此呪时设有毁犯一切禁戒于未受持此呪之时今既持呪自此之后誓不再犯则从前所有众破戒罪无问所犯若轻若重顿于一时悉皆销灭纵其往日曾经饮酒食肉复噉葱韭薤蒜兴蕖此五辛味以至种种荤腥不净之物今持呪后一切佛圣X天仙鬼神亦不将此而为过也以上皆明犯戒食噉于未持呪先灭罪免过于既持呪后非谓持呪之后仍可任意无忌也设或此人头陀自律囊橐萧然即不能备新衣净服虽着不净破衣弊服凡一行动凡一住止皆悉同于清净不二纵使此人乏于资斧不能作坛又不能入楞严道场而亦不能随众熏修三七行道但能诵持此佛顶呪还同于彼入坛行道所有功德无有异也设若有人纵造五逆所谓杀父害母杀阿罗汉出佛身血破和合僧是皆五无间狱极大重罪乃在不赦者也以及出家二众所犯之律梵语波罗夷此云弃谓犯此罪者则永弃佛法边海之外犹如死尸大海不纳也比丘四者即婬杀盗妄四根本也尼云八者即四根本复加触入覆随也如是等业皆极重而不可忏者若能悔过持此心呪则罪业如沙聚呪力犹勐风一吹便散悉皆灭除更无毫发之少留也然此弃罪在未持呪前或有所犯以能悔过持此心呪便可灭罪非谓持呪可以灭罪仍然妄行须知再犯则不容矣六消除宿愆阿难若有众生从无量无数不久皆得悟无生忍此明持呪能除过去罪业也以上文惟除一生罪业今除无量劫来多生罪业也不惟单除罪业乃至不久得无生忍者入圣位也则其呪力神功妙X用可尽述哉所谓成就众生由世间智者此矣忏悔者忏是梵语具云忏摩此翻悔过悔是华言华梵兼举故曰忏悔盖忏名陈露先罪悔谓改往修来馆客舍也七随求满愿复次阿难若有女人边地下贱何况杂形此明随求满愿也以前皆因男众而说故此多就女人明之求长命下虽兼男子属女意多欲求果报速圆满者是求近効乃福利果报也如谓身体康徤寿命延长形色端正筋力强壮亦复如是者即指上来速得圆满也此谓小根弱机不知持呪之报为当来成佛之因惟求现前色身利益欲速得之故亦满其愿也杂形者鬼神禽畜之类也以此呪心如如意珠取之无禁用之不竭故现在时所求皆获而命终时随愿往生则知无不遂心无不满愿者也八护国安民阿难若诸国土州县聚落诸恶灾祥永不能入正显此呪能护国安民转㐫为吉也疠者四时不和之气人得之而成疾疫也余厄难者如虫灾旱潦等也地即国土州县聚落之地方也梵语支提此翻可供养处即净剎之通称也梵语脱阇此云幢又阇训都若云脱都即是城台乃高显处也一心供养者必专心致敬始得灵验也五谷者谓麻X忝稷麦豆也十亿曰兆兆即京兆谓大国之多民也星各有方故曰随方在手曰杻在足曰械在颈曰枷在项曰鎻此三木一铁也然上灾异共有八种谓饥荒疫疠刀兵贼难鬬诤风雨刑罚及灾变恶星也夫日月失其行则薄蚀为妖风雨非其时则毁拆为灾五星失其度则周国受殃此反常逆理由人所致则天以灾变而应之非谓星有㐫恶者也皆由人心之不善故天象亦成其恶矣所以诛暴则多飘风枉法则多虫螟故邹衍下狱则六月飞霜齐妇含冤则三年不雨亦此义也言八万四千者乃周天列宿之总数也二十八者为四方之经八大星者乃循经之纬即五星与罗计孛也顺应为福逆应为灾所谓惠廸吉从逆㐫故从灾变言之则名恶星也作种种形出现世时者如为小儿幻出歌谣或作老媪谶言赤白皆此类也由是之故能生世间一切众生种种灾患变异非常不测之事然而有此秘呪之地则能反㐫为吉所有灾象悉皆销灭者以神呪之力叶乎百顺故恶变悉灭于天灾象不入其境也由旬者正云踰缮那此云合犹此方之驿站也乃轮王巡狩一停之舍然彼由旬数有大小或四十里或六十里如此方所谓吉行三十里者是也祥者吉㐫之先兆也三结劝真实是故如来宣示此呪十方如来便为妄语X此总结劝持以明功德真实也意谓持呪能获如上所显种种利益由是之故宣示此呪留于未来以便保护初心修学从耳根圆通入正定者令得安隐无诸恼害也然而现前当来欲修习者须知四事方能获益否则无成一要依我坛场二应守我戒律三当所师不秽四须于呪无疑果能如是毫无缺略此善男子设于父精母血和合共生此四大五蕴现前色身若不能得了明藏心以获圆通者则十方如来所说之法不名真语实语如语不诳便为虗妄之语矣此正反显所说真实必不赚悞者也三众圣愿护一天神愿获说是语巳会中无量得成菩提永无魔事此明外众金刚力士及天神地祇发愿获呪也盖金刚者即执金刚神乃力士众也由获呪故所以护人亦或藏王眷属之类非是后文之菩萨也修菩提者谓修耳根圆通乃得菩提之正定也者之一字指定其人即欲求正定先持心呪助修之人也后皆倣释尔时下诸天众也审犹果也一生如愿者谓令现在一生之中凡有所作悉能如愿也复有无量药叉下八部众也帅谓将帅即鬼中之首领也复有无量日月下天神众也此中列者谓风云雷雨日月星辰以及闪电之类也电者阴阳相感薄而为电电雷光也据法华疏电伯有四东X曰身味南名伯主西号阿竭罗北称阿祝蓝然皆曰师曰伯者乃主宰统领之尊称也年岁巡官者即经年每岁监察人间所有善恶之巡査官也此则于立道场时誓为保护不同上文盖前所誓保护一生此则立道场时无风雨等事之为患耳以故前云天龙欢喜风雨顺时者正明此等护法之意也复有无量山神下灵祇众也山神即主山神如阳元五岳之类海神即主海神如水府四渎之类土地即主地神如坚牢地神之类水陆空行者此举三居以该一切神祇也万物精灵者如主树木花卉蔬果苗稼等神也以上乃有形之类下明无形之众盖上来所举巳尽欲色二界矣此中言风神王者即主风神也无色界天者即无业果色一类天人此则通该上界四空天也以是而观天神地祇凡系三界万物灵崇莫不发心获持神呪者足知此呪密诠藏心虽三界万法均不出此乃一切众生同秉共具之道所以持者持此心也护者护此心也若持若护均不外于此心者也二菩萨愿获尔时八万四千那由他恒令此人所作如愿此明内圣金刚藏王发愿护呪也金刚藏王者乃依究竟坚固如来藏心全体大用以立名也盖首楞严定亦名金刚三昧所以地上菩萨破除无明皆用金刚正智以其根本无明最细极坚若非金X刚正智则不能破故此呪心亦称金刚者以从如来金刚心内所流出也故能除宿障破无明翻转尘劳而成护法即有八万四千金刚正智常随守护也不取涅槃随呪获人者以明带果行因酬护生之本愿也定散常随者正显为法为人之深心也大自在天者即色界魔王天也以宝杵碎首者乃大圣训物折摄并行权巧方便也所作如愿者即凡有所作菩萨加庇悉能如愿斯则成就如幻闻熏金刚三昧者也故知末世有能持呪而入正定者皆此菩萨救护之力也然此修习有正有助不可不知若利根人即从耳根返闻自性是名正修设根器稍劣不妨结界立坛持戒诵呪皆为助行谓是助正修之行也以上一明正助以示行竟二辩迷悟以明证一当机悟修请位阿难即从座起顶礼佛足伫佛慈音瞪瞢瞻仰此明当机巳悟正助修习复请证果位次也所以欲问位次先谢教诲曰若我等辈愚而且钝不明正定之理此其愚也未断无始之惑此其钝也而况躭染乐着名言习气且好多闻徒资博学故于欲色无色一切诸漏未能超出而远离者也兹者蒙佛慈悲训诲始得正助熏修楞严定法是以若身若心无不快然者矣诚于今日获莫大之丰饶利益也然则世尊设依如是正助熏修必能证果同与诸佛自处三摩提中者应无有异敢问世尊X至如未到末后究竟涅槃之前云何便是最初发心名为干慧之地耶四十四心乃至以何为其渐次得成修行之名目耶自此之后又诣何所方名入十地之中耶云何修习名为等觉之菩萨耶作是语巳乃至瞪瞢瞻佛仰求开导也盖此四问涅槃者末后圆极之果干慧者最初发觉之因而于中间四十四心即十信十住十行十向及煖顶忍世四加行也以此四十四心渐次增进至欢喜地始得见道之名目也修行者自离垢巳去名为修行十地之中也道成德备与佛齐等名为等觉以上皆属修道之位若到涅槃名为妙觉则属证果之位兹惟通合见修始终而有五十五位为妙修行路也然非同于权小事修此则如幻熏修正定理中之所建立乃从本无修习位次而建立修习位次者其犹得门入宅须识堂奥之浅深也盖涅槃犹自家之堂奥诸地即堂奥之浅深修习乃主人之步趋也二如来赞许开示一赞许尔时世尊赞阿难言合掌刳心默然受教此赞叹许说也盖佛深嘉当机非为一身一世乃能普为现前大众末及当来凡修楞严正定求大乘法者始自凡夫由三渐次终至妙觉大涅槃海其间经历所有地位愿其预先悬为指示无上菩提五十五位正修行路以令现未修正定者得以X中中流入不落支岐更无委曲之相则其请问之意可谓善而又善者矣刳者剔去也如易所谓刳木为舟乃剔其实而虗其中也凡弟子受法于师若引瓶之受水必虗其心然后方有所得也二开示一总标真妄之源佛言阿难当知玅性圆明及大涅槃二转依号此明如来藏乃真妄之源也若言其体离名绝相本无一物若言其用循业发现则有千差以能随彼染净二缘故有迷悟生佛之名相也意谓阿难汝应当知妙性者即妙真如性如来藏体也圆明者即圆明妙心如来藏用也合而言之曰妙性圆明者乃明如来藏全体大用也盖此如来藏性清净本然离诸一切生佛之名迷悟之相以其本来真净无有一物即佛之一字尚不可得何况而有依正世界及情想之众生耶然所以有生佛之名迷悟之相者良由如来藏性体虽不变用能随缘循染净业故有生佛迷悟之名相也由其最初一念不觉从真起妄而成无明遂有世界众生忽然生起既因无明而有妄生则因妄生便有妄灭所以有生有灭皆名为妄从是故有二种颠倒乃至十二类生此依染缘而立众生世界之名相也由能灭妄则名为真故有三种渐次五十五位真修行路此依净缘而立菩提涅槃之名相也是知寻常虽称如来得无上正智及证大涅槃者无非转X烦恼依菩提转生死依涅槃足见烦恼生死菩提涅槃皆是生佛由迷由悟展转相依二种名号而巳非有实体者也须知此下十二类生不出生灭名妄五十五位不出灭妄名真此二句也二别示迷悟之理一示迷真逐妄则为类生一通明二倒阿难汝今欲修真三摩地斯则如来真三摩地此通明须识二种颠倒之因也意谓阿难汝今欲达五十五位而要真修首楞严王如幻三摩地直往如来大涅槃海者若然应当预先识此众生与夫世界二种颠倒生起之因了然明悟而无疑惑方可进修果然能得颠倒情计设不妄生斯则十方如来一门超出之真实定矣所谓狂性自歇歇即菩提者此也真者乃全性起修全修在性故言真也直诣者犹直往也谓始从发心终至究竟直心正念中间永无诸委曲相也问前在满慈章内则云三续此中惟言二倒者何耶答举众生颠倒则摄业果相续因前满慈求生起之源故佛告之三续以明业果为不断之因兹者当机求修断之位故佛止说二倒不明业果惟示转依之故也正见如来应人而示随事说法之妙岂胶柱者之可比哉然此通明二因者由性颠倒故转菩提为烦恼则成十二类生性不颠倒故转生死为涅槃则历五十五位以至如来真三摩地固知因之一字X乃圣凡染净之根源也二别释二倒一释众生颠倒阿难云何名为众生颠倒由是故有众生颠倒此释众生颠倒也云何下征问之词意谓阿难皆由常住真心性净明体不守自性循业发现故此性明之中全体大用随染净缘而有十界以随净熏则成圣位以随染熏则成类生所以可真可妄者以性明体中圆具十界故也但因一念妄立能明便成妄明以故因妄明遂发妄性而成业识因此妄性转生妄见即成转相于是从毕竟无有生死之相及涅槃相真如体中遂妄现成有众生相有世界相之妄相也是为现相皆由性明体中一念妄动而有妄明因妄明而成妄业因妄业而有转现因转现而有世界众生所谓无同异中炽然成异者此也然此三细皆从本无体中惟以一念无明虗妄而有以故能有之无明与所有之世界众生本非有因为其所生之因亦非有住为其所依之住如空中华犹睡时梦诘之了无其根覔之了无其本遂而本此无住之本从无众生无世界中而因无明幻妄建立世界众生所谓从毕竟无成究竟有者此也故知众生世界不出一心总由无明建立由无明与见思互起故有众生颠倒由无明与根尘交涉故有世界颠倒其过皆由迷此本有圆明真如之体由是生起无始无明虗妄建X立众生世界二种颠倒是以此心全成虗妄然此颠倒二种妄性因无明起亦属虗妄本无实体非有能依及所依也以无明本空故无能依况因无明而建立之世界众生为所依者岂实有哉可见真不变而妄本空矣妄既本空则无可灭真既不变则无可复今将欲灭无明复还真性者惟当达妄本空知真本有则狂心自歇歇即菩提而胜净明心不从他得也设或不尔若欲灭妄外此求真则早巳成妄非是本有不变真如常住真心性净明体矣以其于无可灭者而欲强灭于无可复者而欲强复所谓骑驴覔驴无事生事者矣既不知其是为非真谬执为真则向外驰求而欲强复再四不巳此如灵龟拂迹愈拂愈多奚能得复本有真性但见世界众生尘劳满目宛然成其非真之相何由而得真正真如之性耶由是此心本非生住异灭之四相者而妄有生住异灭之四相本无身受心法之四倒者而妄有身受心法之四倒所谓宛成非相者此也然而因此妄相妄倒循环展转引起发业以至润生由其润生无明业力胜故则见明色发熏以成业者即明见想成也以父母与巳三者业同互相交感因有交媾为能感而巳业识为所感遂揽赤白二滴则中阴之相灭后阴之相生由是入胎以至出胎故有众生颠倒相也问此章既释众生颠倒云何其间有建立世界之X说耶答众生世界元本一心不相离者以众生必依世界而居世界必因众生而立盖世界如大地众生如草木言众生不妨兼说世界者如言草木不妨兼说大地也况下文世界颠倒中亦言变化众生成十二类者则前后二章两文并观自可明矣二释世界颠倒一总释因名阿难云何名为世界颠倒若非有想若非无想此总释世界颠倒之因也此中虽释世界亦兼众生则知众生世界唯一妄心本不相离者也此中当同上文应云阿难由性明心性明圆故因明发性性妄见生从毕竟无成究竟有以接今文义方贯彻斯译者略之耳云何下征问之词盖世界颠倒者以是能有之无始无明故有所有之世界众生而众生则有根身之分段世界则有方隅之分段此皆真如心内一念无明虗妄而生因此分段则界由是立求其所以本非有因为彼所生之因亦无有住为彼所住之处皆由念念迁流新新不住故有过现未来因此不住则世由是成所以自世而言则有三世自界而论则有四方以三涉四以四涉三三四和合互相交涉宛转皆成一十二数故变化众生亦应其数以成十二类也是故世界皆因真如心内一念不觉无明妄动所以外感风轮故有声现因空生摇坚明立碍故有色立金X风相摩则有火光火则有气气则香也宝明生润火光上蒸由斯流水水有冷暖故成触也触分澁滑与舌相对则有味生五境合意则名为法此六尘境染着六根交相互织参杂难分故云六乱由此妄想起诸惑执造作一切故成业性业必有报十二品类因是区分由此轮转是故世间六根六尘随举一法则十二法一时俱现故谓根尘穷十二变者即变化众生成十二类也此乃为一周旋循环往复以根尘造业既具十二则乘此业力轮转诸趣故世界颠倒之相亦成十二类生也由是故有卵胎湿化以至若非有想若非无想也而此类生亦随举一类则十二类一时俱现穷十二变为一周旋循环往复故成颠倒之世界也然十二类生约而收之不出情想二法各生四相从情上生一有色二无色三非有色四非无色从想上生一有想二无想三非有想四非无想胎因情有卵唯想生情想合为湿生情想离为化应情上无情则是空散消沉想上无想则为土木金石此二虽属无情无想然皆从识见相所变故众生颠倒是众生之别业见所独故世界颠倒是众生之共业相所共故若破我执得证人空除分段生死获有余涅槃则众生颠倒始息若破法执得证法空除变易生死获无余涅槃则世界颠倒始空故云颠倒不生斯则如来真三摩地者此也X二别释果相一卵生相阿难由因世界虗妄轮回鱼鸟龟蛇其类充塞此下别释十二种类皆从如来藏心不觉起惑循业受报乃明随心应量之义也兹且先释卵生一类起惑造业果报之相然下皆明十二类生而首则皆曰由因世界者何耶良以前文世界颠倒中云三世四方和合相涉变化众生成十二类正谓此等皆由世界颠倒以明虗妄有生之故也故曰阿难由因世界互相交涉故有依殻而生者名曰卵生盖卵唯想生虗妄即想由是妄想展转不息故曰轮回此以真如不守自性无故妄动岂非颠倒之惑乎由此妄动便感风轮遂有声气所以妄想即于声气而成和合故卵生者多以声气为交故曰气成如云雄鸣上风雌鸣下风虗以生气气以成形之类然此虗想之惑既循声气之业而气之为性又有太刚者则过于飞扬利便更有太柔者则过于沉溺钝滞由此便有八万四千者乃随烦恼之数也故过刚则成飞扬利便之乱想过柔则成沉溺钝滞之乱想以上皆明起惑造业下则正明受报之相所谓以如是因感如是报有者因果不亡之谓也羯逻蓝云凝滑即入胎初位止胎卵未分之相也由是出殻迁流展转徧诸国土故鸟则高飞余三下沉者此随飞沉二想之业以感报也问寻常皆谓胎卵湿化此中反以卵居胎先X者何耶答此中乃明藏性随缘正约从本至末生起次序故当然耳以无明为卵者是迷藏心于不觉时见相未分之相也即世人所执混沌为卵者是矣故药师云破无明㲉者此也固知此正根本无明既是根本故首明之依此无明则能发业蕴在藏识故有含藏胎类贪爱水润故有合暖湿类从无而有故成变易化类因此相生本有次第故特首举八万四千者约无明具足利钝十使三叠而论以无明一法体具利钝以故有十每十互具以故成百于此百中每复具十以故成千配身口七支每各一千则成七千更约三世分之则成二万一千依三毒等分四心各具二万一千合而共成八万四千也后类释文亦皆准此二胎生相由因世界杂染轮回人畜龙仙其类充塞此明胎生起惑造业受报之相也由因世界互相交涉故有含藏而出者名曰胎生盖胎因情有杂染即情由是情尘互贪互爱展转不息故曰轮回此正发业润生惑习增胜无故妄见可意之境遂生憎爱之心岂非贪欲颠倒之惑乎由此憎爱遂有杂染是以父母与巳三缘和合任运滋生故胎生者多以情欲造业从事精血故名曰滋即阴阳配合男女遘精之类也然此情欲杂染之念既循交遘之业而情之为性又有正者有不正者如夫X妇之道情之正也设或逆理伤伦则情之不正也由是便有横竖乱想故情之不正则成横行乱想而情之正者则成竖行乱想须知横竖固异而乱想则一故人之异畜者惟在情之正与不正而巳以上惑业下明受报所谓以如是业感如是报有即邪正之情因果不亡之谓也遏蒲昙云疱即胎卵渐分之相也因此之后出胎长成传流种类展转滋生徧诸国土故为人为仙者则竖首而行以其得情之正也为畜为龙者则以手当足倒身横行以其得情之不正也此随邪正二情之业以感横竖二种之报故其此类无处不有充徧国土塞满世间也三湿生相由因世界执着轮回含蠢蠕动其类充塞此明湿生起惑造业受报之相也由因世界互相交涉故有假润发生者名曰湿生盖湿以合感执着即合由是妄想执着趋时附合展转不息故曰轮回此正不达清净藏心本无染着而反寻香逐臭贵热贱寒岂非颠倒趣附之惑乎因此炎凉易志执着存心以故闻香而往遇湿便合是以湿暖与巳三缘和合遂而成趣故湿生者多借阳气喜于炎热故名曰暖正犹人中趋炎附会炙手之徒然此趋附之念既循炎热之业而其所趣亦无定准所谓违心背信惟利是图翻手为云覆手作雨X故云翻覆乱想以上惑业下明受报所谓以如是业感如是报有即因果不亡之谓也蔽尸云软肉即湿生初相也既不入胎故无前二位矣因是之后传流展转徧诸国土或为含蠢或为蠕动如醯鸡蠛蠓之类故其此类无处不有充徧国土塞满世间惟是生平不循道义趋时附势阿谀谄媚全无正气故获蠢然无知之报可不惜哉四化生相由因世界变易轮回转蜕飞行其类充塞此明化生起惑造业受报之相也由因世界互相交涉故有革貌易形而生者名为化生盖化以离应变易即离由是更变改易离此托彼循环无巳故曰轮回此正不达不变真如而反随时更改假故易新岂非颠倒虗假之惑乎因此更改莫定操守无恒以故喜新厌旧遇物移情是以假此託彼触类而变故名曰触此如人中全无信义朝秦暮楚面是背非假託知交之类然此假託之惑既循更变之业而所託质亦不恒常所谓随情任意爱此忘彼因时借势厌故喜新故云新故乱想以上惑业下明受报所谓以如是业招如是报有即因果不亡之谓也羯南云硬肉以蜕即成质故无软相自此巳下皆曰羯南者以是诸类通称也若第五钵啰奢佉云形位则各随状貌非通称矣因是之后传流展转徧诸国土或蜕行为飞者如蚕蜕X为蛾虫化成蝶也或蜕飞为行者如鷃鹑之为虾蟇青蝇之变蛆虫皆此转变之类也故其此类无处不有充徧国土塞满世间由其生平全无操守不循正理触境生变逐物移情感斯报也此中随文解释唯明当体转变之化若欲广收应明四化所谓有情化有情无情化无情无情化有情有情化无情以及无而忽有之化如诸天地狱等方尽化生之类耳五有色相由因世界留碍轮回休咎精明其类充塞此明有色一类起惑造业受报之相也由因世界互相交涉故有希求光明色相而生者名为有色盖色乃色质性非通达以是遮留障碍之物于此强欲求明求通展转不息故曰轮回此正不悟自性圆通大光明藏而反循尘逐色因其留碍遂事日月水火以求光明而殊不知因碍求碍岂非颠倒自障之惑乎以其遮留莫显障碍难通以故欲求光明显着遂于通明之处生和合想或吞其精或吸其华意在感格假彼精华成巳明显故名曰着此皆修行不得其正道者也既有求明之业自获光明之报故成精明光耀之想此皆惑业下乃受报所谓以如是业招如是报有即因果不亡之谓也色相者谓其妄想巳成精耀惟有色相而巳因是之后传流展转徧诸国土为休为咎或为日X月之精华或作星辰之明耀故日月星辰之吉者曰休凶者曰咎所以上自水火九曜下至犀角萤光皆此类摄故其此类无处不有充徧国土塞满世间也六无色相由因世界销散轮回空散销沉其类充塞此明无色一类起惑造业受报之相也由因世界互相交涉故有厌有趋空灭色归无而生者名为无色盖无色者谓无形色也以色身障碍为大患根意欲销碍入无散色归空甚而穷空无归销磨不巳故曰轮回此正不悟如来藏中性色真空性空真色而反向外销磨障碍析色归空以求无碍者岂非颠倒惑之甚欤以其欲求销碍愿得无碍故于顽空遂生和合之念巳而结暗为色故名曰暗以成阴暗幽隐之想此皆以有漏天作无为解者也既有求无碍之业自获顽空之报故成阴暗幽隐之想此皆惑业下正受报所谓以如是业感如是报有即因果不亡之谓也无色者谓伹有想心而无形色者也因是之后流传展转徧诸国土为空为散为销为沉此对四空也空指空处以脱色笼故散指识处缘识生定未免散乱故销指无处销前识故沉指非处到空之底故以至舜若多神旋风魃鬼皆此类摄故其此类无处不有充徧国土塞满世间问既云无色何谓羯南答此取定X果色以名其类非谓业果色也故此羯南即定果色虽无业相不妨依定果而立名也七有想相由因世界罔象轮回神鬼精灵其类充塞此明有想一类起惑造业受报之相也由因世界互相交涉故有虗妄失真邪凭影像而受生者名曰有想谓无实色但有想心者也盖有想者惟依影像依稀似是彷彿不真了无实迹由是虗罔不息想像无休故曰轮回此正不了自性真实而反向外谬执影像岂非迷头认影颠倒之惑乎因此虗妄得影遗真以故旦夕撮心悬在一处和合妄像爱念想慕任运思忆久成其类故有想众生多籍想念然后託阴故名曰忆此如人间謟神媚鬼志慕灵通之类然此忆想之惑既循罔象之业由是幽潜之中妄结生因故云潜结乱想以上惑业下明受报所谓以如是业招如是报有即因果不亡之谓也有想者无有显明之色但有潜结之想耳自此之后传流展转徧诸国土故有在天地间为神为鬼者在万物内为精为灵者然其形色虽不可见而幽隐灵通则不无耳斯皆认影遗真所获之报故其此类无处不有充徧国土塞满世间罔象者犹云彷像乃影中影也又不真之貌以鬼神精灵惟有影像元无实状故耳庄子云水有罔象者是也X八无想相由因世界愚钝轮回土木金石其类充塞此明无想一类起惑造业受报之相也由因世界互相交涉故有一种不明谛理顽无知识而受生者名曰无想谓有色相而无思想也盖无想者惟依痴愚顽钝毁弃聪明绝除知识如是执迷而不休息故曰轮回此正不了自性法身常住不灭而反谬计无情有命金石坚牢岂非愚痴颠倒之惑乎因此痴顽遂而想念俱类灰凝以故用无识为真修将顽愚为至道于无知觉处妄生和合之念任运沉思即成顽类故无想众生多灭想心然后託阴故名曰顽此如人间不明圣教谬谓无心是道之类然此愚钝之惑既循顽痴之业由是心同藁木思类寒灰故云枯藁乱想以上惑业下明受报所谓以如是业招如是报有即因果不亡之谓也无想者但有顽然之色而无思念之想耳自是之后传流展转徧诸国土故有土木之恠金石之妖如华表成精黄头化石之类所以但有顽色而无想心者矣斯皆顽无知识以无心为道者所感之报故其此类无处不有充徧国土塞满世间须知此等皆痴心凝结暂遏不行如草木枯藁根性尚在故其精神虽化木石但因顽念化为顽物顽念力销依然流转如草木逢春则油然而起故无想天报尽入轮者亦此类也X九非有色相由因世界相待轮回以虾为目其类充塞此明非有色一类起惑造业受报之相也由因世界互相交涉故有互相假待借物为导託秽成身而受生者名非有色谓本来非有形色而借物以成形色耳盖非有色者惟依彼此相假不自有用待物成用互相假借而不休息故曰轮回此正不了自性清净正法眼藏而反假借外物之明以成自巳之见岂非虗伪颠倒之惑乎因此虗伪迷巳天真假托浮伪于相待处妄生和合之念任运躭着即成染类故非有色一类众生不从自类受生多借秽物然后託阴故名曰染此如人间狐假虎威递倚形势资身养命䠎躅之流然此相待之惑既循伪染之业由是彼此假借因互相依故云和合因依乱想以上惑业此下受报所谓以如是业招如是报有即因果不亡之谓也非有色者以不从自类受身乃本非有色假物成色者也自是之后传流展转徧诸国土故有诸水母等以虾为目之类水母俗谓虾䖳有知无腹以水沫成身形如羊胃然自无目以虾为目故水母因虾而得行虾依水母而获食即蛩驉负蟨蛔蛲依人皆此等类是皆倚声仗势因互相依所感之报故其此类无处不有充徧国土塞满世间可甚言哉十非无色相X由因世界相引轮回呪诅厌生其类充塞此明非无色一类起惑造业受报之相也由因世界互相交涉故有一种因声唿召引发神识而有生者名非无色谓本非有色因唿召而显灵异则非无色者也盖此非无色者惟依世人邪呪邪术相唿相召牵引发生展转不巳故曰轮回此正不了自性本无动摇而反随邪术牵引岂非心性失真颠倒之惑乎因此牵引迷惑自性于唿召处妄生和合之念任随调遣听命从令即成呪类故非无色一类众生多借邪术邪呪然后生起故名曰呪此如人间不明正理互相调诱彼此牵引邪言妄语性以习成之者然此相引之惑既循唿召之业由是彼此互相订约或曰随符而至或曰闻呪而来故云和合呪成从此遂有可唿之鬼可召之神因而得成此乱想矣以上惑业下明受报所谓以如是业招如是报有即因果不亡之谓也非无色者以本非有色因呪而生则非无色者也自是之后传流展转徧诸国土故有随呪诅而显异者称神称仙有随厌祷而作崇者为妖为孽斯皆邪物听人驱役以报吉凶如樟鬼乩仙之类也乃由多生唿羣啸聚不正牵引所获之报若夫正神非至诚至德则不能感岂听妄人所唿召哉故其斯类无处不有充徧国土塞满世间难以指屈可尽道哉X十一非有想相由因世界合妄轮回异质相成其类充塞此明非有想一类起惑造业受报之相也由因世界互相交涉故有一类诬罔取他纳为巳有者名非有想谓非如胎卵想中传命之有想者也盖非有想者惟依二物共迷同合成妄展转互取而不休息故曰轮回此正不达自性慧男定女本无断绝而反取人之子以成巳子岂非诬罔相成颠倒之惑乎因此诬罔取异为同回他作巳于异类中妄生和合之念任运诬罔使异同巳故非有想一类众生多借异类然后得生故名曰异此如人间背亲向义弃本从他谬继别宗妄袭余族之类然此合妄之惑既循异类之业由是彼此诬罔如本无有子妄谓有子本非是父妄认为父以故自他莫别同异难分者皆因同妄互相回互之故耳故云回互乱想以上惑业下明受报所谓以如是业招如是报有即因果不亡之谓也非有想相成想者谓彼此异质本非有想欲成此相但以合妄竟成其想耳自是之后传流展转徧诸国土如蒲卢者俗谓蠮螉亦名蜾蠃取彼异质桑虫之子以成己子法言云螟蛉之子殪而逢蜾蠃祝之曰类我类我久则肖之矣速哉是皆好为诬罔取他人物纳为巳有之报也故其斯类无处不有充徧国土塞满世间宁有量哉X十二非无想相由因世界怨害轮回皆遭其食其类充塞此明非无想一类起惑造业受报之相也由因世界互相交涉故有一类怀怨图报生理怪诞者名非无想谓父子有情非无想也盖非无想者惟依怨恨莫解展转图害循还无巳故曰轮回此正不达冤亲平等而反託至亲之父子发至怨之杀害岂非至怪至诞颠倒之惑乎因此怀怨图害之念遂而和合灭伦乱常怪类之中因以託阴故非无想一类众生多因怪念託质受生故名曰怪此如世间杀父害母伤天害理之类然此怨毒之惑既循杀害之业由是遂起天伦父母可食之想故云食父母想以上惑业下明受报所谓以如是业招如是报有即因果不亡之谓也非无想相无想者谓最初託质互有爱想故云非无想相后时成大父母遭食则无爱想故云无想自是之后传流展转徧诸国土如土枭之类附土块为儿及破镜等以毒树之果抱为其子而子成大则其父母皆遭其食按史记孝武本记云祠黄帝用一枭破镜孟康註曰枭鸟名食母破镜兽名食父黄帝欲绝其类使百祠皆用之破镜如貙而虎眼述异记云镜状如虎豹而小始生还食其母今云鸟者恐译人之误或鸟字合是等字为抄誊者错耳此皆不忠不孝逆恶之徒所感之报故其此类无处不有充X徧国土塞满世间可忍言哉三通结其名是名众生十二种类此通结十二类也盖类生文首皆言世界而结处则曰众生者是由相涉而言故名世界若依变化而论则曰众生故前文云三世四方和合相涉变化众生成十二类者是也大佛顶首楞严经宝镜疏卷第七楞严经宝镜疏X卍XXX大佛顶首楞严经宝镜疏卷第八大清钦赐云南法界寺讲经广陵沙门溥畹述二示返妄归真便成圣位一总明渐次三位一结前开后阿难如是众生一一类中洗涤其器后贮甘露此正通结前来约无明熏真如而成染用为颠倒十二类生因复开后约真如熏无明而成净用为单复十二圣位也意谓阿难如是上来各类众生汝应当知一一类中亦且各各互相具足一十二类颠倒乱想至如胎生一类但就人中而论或有悖逆犯分杀父害母者岂非枭獍乱想杀害之颠倒乎或有弃本蒸甞承他宗祀者岂非蒲卢乱想X诬罔之颠倒乎或有书符揑诀呪诅唿召者岂非厌生乱想性邪之颠倒乎或有假他聪明成已知见者岂非水母乱想虗伪之颠倒乎或有愚而且钝不明正理者岂非木石乱想痴顽之颠倒乎或有乩仙巫觋幽明相结者岂非鬼精乱想认影之颠倒乎或有厌有取空灭色归无者岂非销沉乱想迷惑之颠倒乎或有求日月精尊事星斗者岂非精明乱想自障之颠倒乎或有喜新厌故触物变情者岂非转蜕乱想假託之颠倒乎或有趋炎附势翻覆不常者岂非蠢蠕乱想趣附之颠倒乎或有高下不定或飞或潜者岂非龟鸟乱想妄动之颠倒乎人类既尔余类亦然一念颠倒即具十二种现犹如揑目乱华发生此亦穷十二变为一旋复者也然虽各各具足十二乱想若欲究其生发之源无非心性失真自成颠倒从其本有玅圆真性清净明心全体大用一念妄动遂成无明由斯具足如是虗妄十二乱想阿难汝今意欲返妄归真转凡成圣要求真修实证五十五位以至玅觉究竟成佛首楞严王玅三摩地者此甚容易不过于是本来因之起惑造业颠倒之心翻转虗妄即是真常然此真常元不离于颠倒乱想所起之处苟能就此如法建立三种渐次方得乱想扫除而颠倒自灭则诸圣位亦从此立正如净器除毒洗涤后贮甘露者是也葢净器者喻根中所具不X生不灭如来藏性清净本然全体大用也除去毒蜜者喻除助因刳正性违现业也灰汤洗涤者喻耳根圆通闻熏闻修也甘露者即诸天以药置诸海中用宝山摩之名不死药后贮甘露者喻安立单复十二圣位也故知迷时则名颠倒世界而成十二类生悟时则曰正觉世界而成十二圣位所以若迷若悟若圣若凡皆不离于现前一心也二总标别详一总标云何名为三种渐次三者增进违其现业此则总标三种渐次正明修习三摩地者当以是法为入道之前锋也若夫第一意欲修习楞严定者必须先要除其助因以五辛菜助淫发恚因之引鬼招魔故当除而去之第二意欲真实修行者务须先要刳其正性以婬杀盗妄正为性业故当刳而空之第三意欲增进圣位者是必先要违其现业以根摩相染为现在惑业又感将来生死苦报故当违而背之然此三者前二惟戒均属助行后一定慧乃为正修所以自浅而深从因至果莫不皆依正助熏修则知此三渐次为能增进五十五位为所增进故后结云如是皆以三增进故善能成就五十五位真菩提路者是也二别详一除助因云何助因阿难如是世界第一增进修行渐次此别详助因也意谓云何名为助成恶业之因耶X阿难如是世界十二类生咸皆不能自全躯命必要依此四种之食方能久住此由佛成道后为除外道自饿苦行故说一切众生皆依食住此为正觉正说余不能知外道𠷣曰愚者亦知何言正觉正知佛返问云食有几种外不能对因说此四所谓段食者变坏为相谓香味触三于变坏时能为食事不说色者以变坏时色无用故触食者触境为相谓有漏触裁取境时能为食事如眼以睡为食耳以声为食乃至身以温凉诸触为食皆有滋养义故思食者希望为相谓有漏思希可爱境能为食事如色界禅思乃至小儿悬视灰囊将谓饭食得不死等识食者执持为相谓有漏识由段触思势力增长能为食事此识通诸识自体而第八识食义偏胜若无此识彼识食体不能有故由此定知异诸转识有异熟识一类恒徧执持身命令不断坏若依三界而论者欲界人天及畜生等具足四食段食为首鬼及色天无有段食只具三食触食为首以鬼神飨祀但触气故色界诸禅具八触故空处识处无所有处均无触食唯有思识二食思食为首非非想处及无想定无想天等并无思食唯有识食无间地狱亦唯识食是故佛言一切众生皆依食住但凡诸味利益于身心者皆名为甘损害于身心者总名为毒食甘故生食毒故死正明食为助生之因则其甘毒不可不择也而X有非毒实甚于毒者五辛是也故求耳根圆通修正定者应当断除五种辛菜所谓一大蒜二茖䓗即薤也三慈䓗乃䓗之正名也四兰䓗即韭也五兴蕖伪也正云兴宜或云少出乌荼婆他那国慈愍三藏云根如萝卜出土辛臭冬到彼土不见其苗此方无故所以不翻是五种辛能生五失所谓一生过二天远三鬼近四福销五魔集以故熟食则壮相火助发淫念若是生啖则动肝气增长嗔恚由此生过所以生熟皆不宜也此下四失文显易知故不烦释下结之曰阿难若欲决定修习正定求入圣位证菩提者必须永断此五种辛是则名为最初第一除去助因增进圣位修行渐次也二刳正性云何正性阿难如是众生第二增进修行渐次此别详正性也葢正性者以大小乘律余皆枝叶悉属遮罪惟婬杀盗妄此为根本正属性业乃生死相续正业之性也以故阿难正性之害是为如是所以欲修三摩地者务要预先刳而空之然刳空之法无非精严受持清净戒律而戒虽多婬杀为最必须永断不惟执身不行亦且要心不起方为真断而断婬杀者寻常不得饮酒餐肉以酒能乱性恐成助婬之阶而肉必伤生实为杀害之本不可不深刳而永断也即虽素食然而但有生气之物如菓蔬之属非以火净不可啖食此正护生X防微杜渐之深意也且菓蔬有生气者尚不忍啖况杀生害命忍取血肉而饱餐大嚼者乎准十诵律净食之法凡有五种一火净二刀净三爪净四鹦鹉嘴净五子不生净此名火净必须净人以火触之然后用者此不忍食生之意也阿难如是修行正定之人若不断婬及与杀生而能销除惑业得出生死以离三界者万无是理也当观婬欲如遭毒蛇如见怨贼且蛇贼之害虽丧身失命然唯一生一身而巳若婬欲之害则法身慧命永劫沉沦而修行人岂可狎而近耶此于四重中偏说淫者则知刳性之义斯其正也故法华云诸苦所因贪欲为本若灭贪欲无所依止者是也声闻四弃者谓婬杀盗妄四波罗夷也八弃者谓尼众于此更加触入覆随以防婬习也执身不动者即总禁七支俱不许犯执心不起者乃是一念皆不可生以婬心断则不相生杀心断则不相杀而偷心妄语盗心劫窃二者若断则无负累不还宿债此四不犯是则名为清净人焉方可修习三摩地矣以此清净之人不唯戒根清净而且六根皆得清净所以不离肉眼便见十方而覩佛者即眼根清净也闻法奉旨者耳根清净也得通游界者鼻舌身根清净也宿命无艰者意根清净也即法华云现身所得六根清净故名清净人也然神通游界者随心自在无所隔碍也得无艰险者任意逍遥无X有冤债也故修禅定欲入圣位求菩提者必须永断四波罗夷是则名为次当第二刳空正性增进圣位修行渐次也三违现业云何现业阿难如是清净第三增进修行渐次此别详现业也葢现业者即现前六根现缘六尘起惑造业也而言违者即旋根脱尘之义也然此三渐初二蹑前道场方法而为助行今此第三亦是蹑前圆通本根以成正修由其正助兼具故能安立下之诸位也此中违现业者即前第二决定义中所谓逆彼无始织妄业流者是也如是清净持禁戒人者正蹑前文第二渐次成此第三渐次是借助行以成正修也故知前二为因戒生定此则正明因定发慧耳心无贪淫于外六尘不多流逸者谓此清净持戒之人内既无有淫杀盗妄四种贪心故能外于六尘情境亦不多有随流放逸然言不多弗许绝无者以初心学者根中虗习未能尽除而尘影犹在则其现业尚未尽违但以无漏而熏有漏非全无漏也因不流逸者即前所谓心尚不缘色香味触也旋元自归者即耳根圆通初于闻中入流亡所之正修也尘既不缘至六用不行者即动静二相了然不生乃至闻所闻尽也十方国土至皆现其中者即觉所觉空乃至寂灭现前也是人即获无生法忍者即忽然超越获二X殊胜也以尘寂则根无所偶而根拔则六用不行由其尘寂故国土皎然犹瑠璃之界因其根拔故身心清净如明月之珠所以若身若心莫不快然者以能悟得身界不二唯一妙圆故知内而身心外而世界本自一心更无他物所谓情与无情共一体处处总成真法界岂非获大安隐无上涅槃者乎自此之后一切如来自证之境如密者法身之理圆者般若之智净者解脱之行妙者三德秘藏不可思议之境也皆现其中者即前寂灭现前也无生法忍者谓此一心本无生灭但由虗妄分别幻见有生有灭今证此心无生无灭本有之法安住忍可故名无生法忍也即当从是无生无灭以为因心渐次深入圆成果地幻脩幻证自此巳往但随其心所发何行即能安立何等圣位即如发渐次正助则能安立干慧相似觉位如发三贤四加十地等觉如是正助则能安立五十五种随分觉位如发必定成佛之正助则能安立妙觉究竟觉位此则总依一心开为渐次正助为能立之因心此下诸位皆所立之果觉也以下圣位然在古註有依璎珞仁王诸经诸论而判释者虽各有据亦无不可但诸经义理互有差殊且而本经纯谈性定如幻修证乃佛自证不可思议那伽大定也设欲强配未免支离故下略约起信三觉以摄诸位庶使初心学者识路还家以免穷途之泣耳X二别示贤圣诸位一干慧位阿难是善男子欲爱干枯未与如来法流水接此合三渐次为干慧地也若准起信约相似觉随分觉究竟觉以分地前地上及究竟位者此当相似觉位也阿难如是上来依三渐次精勤修习之善男子因其正性刳空婬心永断至是故得欲爱干枯因其现业违背六用不行至是则能根境不偶葢淫欲为续生之本既能永断则知现前虽有残质将来一定不复续生由其根尘不偶能以定力执持此心故得虗而无碍明而无障所以外无尘障内无根碍既无根尘之障碍纯是智慧之光明由是慧性真明内洞外彻故名曰圆不唯一身一心且而蓥彻十方世界以蓥界则智圆矣而欲干则慧生焉由此立名故曰干慧依之住持故名曰地葢诸佛之道悲智双流此人虽能淫欲习气初得干枯然则未能与夫如来法性真流萨婆若海大水相接所谓干有智慧以故目之为干慧地也二十信位即以此心中中流入所去随愿名愿心住此明圆信十种位次若准起信自此巳往直至等觉皆随分觉位也意谓即须以此相似觉心干慧中智契中道理勤勇无间不滞二边故云中中流入然此流入尚涉功用非无功用任运流入萨婆X若海此伹较前更增一番智断功能故得密圆净妙如来藏心忽然了明透彻透悟犹如莲华开舒敷放者正心开意解之相也且此妙圆非如前位似妙似圆斯乃随分觉中真妙真圆也应即从此心开之际益加增进任运熏修务使真妙者重增其真妙真圆者更进于真圆由是增进妙圆真性更须重发妙圆净信方为从性起信则全信是性故能徧历圣位无往不由妙圆净信无位不属常住真性所以一切世间虗妄想相如阴处界大尽皆灭除而无余者以信本如来藏妙真如性故也依如是心发如是信不着二边方为中道之信由如是信信如是心了无虗妄乃名纯真之心得此心信安住不动故其第一名信心住也既然获此真心妙信则于谛理无不明白莫不了然故一切根尘识法莫不互圆而互通矣所以阴不能覆处不能局界不能隔三俱无碍因此遂能远忆过去无数劫中舍身之事又能悬忆未来劫中受身之事者何耶以其过现未来一切染净诸业所熏种子习气如毕陵之慢身子之嗔顿皆发现如在目前故也是人所以于三世事皆能忆念得无遗忘以其忆念无忘故名第二为念心住也妙圆纯真者蹑前第一从真妙圆中道纯真之二句也无始习气者即蹑第二无始习气皆现在前之二句也然在第一虽云妙圆纯真未得真精而发化即在X第二虽云习气在前未能通一以精明此言发化精明者正见功夫增进之相也故此唯以真精真明之妙性而进趣熏发真清真净之妙信所以惟精惟明惟进惟趣故名第三为精进心也心精现前者即蹑精进心也纯以智慧者乃功夫增进之相也以前虽精进而功犹未到虽云发化而慧尚未纯至此则精进信心现在前矣权实智慧纯以用焉故名第四为慧心住也以犹用也盖前干慧位中有云纯是智慧者正明初得相似犹带是在则惑与智尚未融化至此则曰纯以智慧者乃精真发化一切惑习无非智慧此则随分所获真智真慧得体得用者也执持智明者蹑上慧心住也周徧寂湛等正功夫增进之相也意谓前虽智慧精明若无定力以执持之则妄念起而寂湛者不能周徧正念失而寂妙者不能常凝盖无寂之照如风里之灯无照之寂犹暗中之目今以定力执持智明故寂湛者得以周徧而寂妙者获其常凝斯则即寂而照即照而寂乃为正定体用之相故名第五为定心住也定光发明者蹑上定心住也明性深入等正功夫增进之相也盖定光发明者因定发慧也明性深入用慧资定也此正定慧均平互发互资愈入愈深唯有进趣而无退转故名第六为不退心也心进安然者蹑上不退心也保持不失等乃功夫增进也意谓前虽不退勤勇无X间尚涉功夫至此虽精进而不见有勤劳之相故曰安然良由定慧均等故得安然保护执持而不散失然所保护者是何法耶即常住真心性净明体乃十方如来法身慧命也以能保护如是之法则与诸佛同其气分相交相接故名第七为护法心也觉明保持者蹑上获法心也能以妙力等此功夫增进也意谓前虽与佛气分交接蒙其慈心光明摄受然而生佛之心犹居两地尚未浑融至此能以心光妙力返回佛心之慈光而自已心光转向佛心以安住由是已心佛心己光佛光互回互向犹如双镜彼此光明互相对照以故光内现光影中含影重重涉入互互无穷此正自心即佛佛即自心浑融无二也以其回佛光而向佛心故名第八为回向心也心光密回者蹑上回向心也获佛常凝等明功夫增进也意谓前虽心光佛光密相回互尚恐未久此则方获佛光心光不动常凝而与无上妙净戒体一同安住无作无为从今得去尽未来劫永无遗失此正所谓心地大戒故名第九为戒心住也住戒自在者蹑上戒心住也能游十方等明功夫增进也意谓前虽住戒尚为止作所局惟持无作之体至此则发自在之用所谓不戒而戒无往非戒由律仪戒摄善法戒以至饶益有情戒莫不具足故能游化十方国土正谓严净毗尼弘范三界应身无量度脱众生以戒根X清净故所去之处莫不随心无不满愿者也故名第十为愿心住也此上十种信位古解有谓初住开出者以圆家住前具不取证故不立位且以渐次干慧总摄十信若然则经文四加之前佛不应说尽是清净四十一心于后总结又不应说善能成就五十五位矣设十信果在三渐次中佛亦不应明列其位备详其数若谓圆家住前俱不取证即在住后又何甞取证耶今遵本经仍开为十伹圆家信位虽与诸经十信名同而义实迥异余故判入随分觉也三十住位阿难是善男子以真方便陈列灌顶名灌顶住此明十住位也盖住者谓亲住佛家分破五住分证三德依秘密藏无住而住故名为住阿难如是上来十信圆具此善男子皆是以真方便发此十心所谓从真妙圆重发真妙乃是从性起信称性而发十种信心以为入道真实方便非同三渐以及干慧之相似方便也然能发此十种信心乃是心精真体之所发晖故此十种从性发信体用相即互涉互入求其所以无非圆成实性一心之所发也故名初住为发心住也即华严云初发心时便成正觉成就慧身不由他悟者此也心中发明等者蹑前发心住中心精发晖也以前心精妙信虽属性修功用然未浑融意谓前来虽能发心然X于心信尚未一如故能发之心如净瑠璃所发之信如精金也至此则以从前巳往能发所发妙心妙性镕为一体打成一片一切诸行由斯践履以为基地此如建重楼者先平基地故名第二为治地住治即平也心地涉知者蹑前治地住也盖心即智也地即理也涉知者是以智照于理理照于智若智若理互相鉴照以故理智俱得明了从是而往依理依智游履十方自利利他一切皆无遮留障碍所以广修妙行大作佛事故名第三为修行住也行与佛同者蹑前修行住也谓已妙行同与佛行故能领受诸佛气分所谓发心究竟二无有别将生佛家作法王子此如中阴身自求父母之义也必要三者业同然后中阴心相体信冥然相通始揽赤白二滴而入胎者此喻行人始觉合本揽权实二智入如来藏为成佛种也犹太子处胎贵压羣臣故名第四为生贵住也以上皆明初入圣胎此下皆明长养圣胎既游道胎者蹑上生贵住也意谓既游诸佛正道之胎亲揽诸佛权实二智此则巳奉大觉之遗体得为法王之真胤矣此如胎中五位巳成人之生相而不缺少然未出胎故名第五为方便具足住也容貌如佛蹑前亲奉觉胤方便具足也意谓外之容貌既然如佛则内之心相亦应同佛乃表理一如内外俱正故名第六为正心住也身心合成者蹑前容貌心相也X意谓既巳身心肖佛自合渐渐长成则于道胎日益月增时刻无间唯长无缩故名第七为不退住也十身灵相者蹑上身心合成也意谓前来虽是身心增长但是方便具足至此则十身灵相一时具足盖十身者卢舍那也谓声闻及缘觉菩萨如来身法智空业报众生及国土又如来身自具十种谓菩提愿化力庄严威势意生福法智然此菩萨虽获是身具体而微故名第八为童真住也形成者蹑上十身具足也意谓前来虽然具足犹在胎中此则形巳成矣胎巳出矣亲得为佛嫡骨子矣所谓从佛口生从法化生故名第九为法王子住也表以成人者蹑前法王子也意谓前来虽得为子尚犹幼小今则陈列灌顶表以成人可当大任如国大王以国事而分委太子也盖大王者即是金轮为天下之主剎利者即是散粟乃一国之君故金轮生者即称太子而剎利生者则曰世子若据金轮灌顶者华严经云转轮圣王所生太子母是正后身相具足坐白象宝妙金之座张大罗缦奏诸音乐取四大海水置金瓶内王执此瓶灌太子顶是时即名受王职位菩萨受职亦复如是诸佛智水灌其顶故名为受大智职菩萨问彼明十地方是受职今明十住亦名灌顶者何耶答此正约下剎利世子陈列灌顶表以成人之道亦分得此名在王之数耳非谓即同彼经十地之灌顶X也故名第十为灌顶住也四十行位阿难是善男子成佛子巳性本然故名真实行此明十行位也盖行者乃是菩萨道全德备广行佛事摄物利生所谓念念具足诸波罗蜜也然行虽多约而言之不出于十阿难如是上来修习十住之善男子既巳灌顶受职得成诸佛之真子矣且而具足如来藏中无量无边称性功德自应广行檀度与十方界随顺众生或资生施或无畏施或以法施随有所需悉令如意斯则自他俱利机应皆喜故名第一为欢喜行此檀波罗蜜之力也既是三檀备足善能利益一切众生亦宜令其断一切恶修一切善度一切生此所谓摄律仪戒摄善法戒饶益有情戒果能如是方名第二为饶益行此戒波罗蜜之力也自觉觉他者以前第一具足妙德乃为自觉等二能利一切众生正属觉他虽然如是柰自他不泯恐生彼此相违互拒不无嗔恨设依无生法忍则无人无我无能无所三轮尽扫四相全空方得无违无拒无嗔无恨斯名第三无嗔恨行此忍波罗蜜之力也以能忍辱饶益众生虽使世间十二种类俱能出生十二圣位设无精进亦不常久岂能自今穷未来际而皆饶益耶由其精进故竖穷三世横徧十方皆能平等普利通达无遮是以第四名无尽行此精进波罗蜜X之力也由是上来施戒忍进十方三世自利利他所有之法至此一切悉皆会合同为一体然而此等种种法门设非禅定相持则不能得无差无误离痴离乱也梵语禅那此云静虑以虑能离痴静能离乱故名第五离痴乱行此禅波罗蜜之力也既依禅定自能发慧决择事理了然无惑以理能显事则同中现异乃理不碍事也而事能显理故异相见同正事不碍理也此皆慧度成就是以理事无碍同异互现故名第六为善现行此慧波罗蜜之力也不惟善现事理是为如是乃至十方世界所有虗空满足微尘亦能互现然非方便则不可耳盖方便者以权为事也所以大小相容一多无碍故尘中现界而界不小者是小不碍大也界中现尘而尘不大者是大不碍小也由是界中现尘尘中现界互不相留亦不相碍者皆因方便无着以成事事无碍之故耳设有执着则大自大而小自小一自一而多自多何能相容而无碍耶故此第七名无着行此方便波罗蜜之力也然则上来理事无碍事事无碍种种法界虽得现前设无愿度难称第一亦不尊重故须发起种种大愿如四弘十愿之类以不发则巳设一发之犹如频伽在㲉声愈众鸟又如王子处胎贵压羣臣以故能发大愿者则从前所修诸波罗蜜皆如众流入海至此咸是第一波罗蜜也故名第八为尊重行此X愿波罗蜜之力也如是上来虽得愿行相资事理圆融然非身体力行亦不能成十方诸佛清净轨则故须力行方能倣法是以第九名善法行此力波罗蜜之力也纵其善能倣法一一皆是十方如来清净轨则全无遗漏若无智度则难契证一真如心无作无为如来藏性清净本然之体由是义故必须真实之智方能证此真实之体以故第十名真实行此智波罗蜜之力也五十向位阿难是善男子满足神通名法界无量回向此明十向位也盖前信住行三出俗心多大悲行劣故此以愿济悲处俗利生回真向俗回智向悲使真俗圆融智悲不二是名十回向亦名十愿也阿难如是上来修习十行之善男子自初行以至八行显同显异现界现尘则其神通巳满足矣次于第九成佛轨则是其佛事巳成就矣乃至第十一一清净皆获本然者则此藏性之体巳细洁矣而藏性之用亦精真矣从此遮留障碍一切诸患自今而远离矣然于此时当度众生设不度生则成自了汉矣而度生之法须识即相离相中道妙义不落二边方为可耳由其即相故当度生以其离相须除度相以其回无为心则不着离而落空故能救护众生以其向涅槃路则不着即而滞有故能离众生相此则第一即相离相以明中道回X向之义也次明有为无为中道妙义盖可坏者乃生死有为也诸离者即涅槃无为也由能坏其可坏故不躭着于生死由能远离诸离故不滞守于涅槃所谓涅槃不安生死不立善获中道是不见有能坏之智及所坏之境故名不坏此则第二即有为无为以明中道回向之义也俱舍论云涅槃名离以离诸惑染及生死故三明本觉始觉中道妙义盖湛然者即本觉也齐佛觉者乃始觉也今则始本不二与佛平等故等一切佛此则第三约本觉始觉以明中道回向之义也四明因地果地中道妙义盖真精者因地心也佛地者果地觉也了明心地故曰发明名目相应故曰如佛此则因心果觉无二无别故佛心所至之处则因心亦尔此则第四约因心果觉以明中道回向之义也五明依正二报中道妙义盖世界者依报也如来者此报也而依正二报互相涉入者如依入正则毛端现剎如正入依则尘内转轮故得一多小大均无罣碍犹如帝网孔光交映故其功德无有尽藏此则第五约依正二报以明中道回向之义也六明一多理事中道妙义盖同佛地者明理一也各生净因者明事多也依因发挥取涅槃道者由多事以契一理也一多虽殊归理无二故曰平等意谓于始本相同佛之理地从此诸地之中各各发生清净真因依此真因发越挥散六度万行周徧X法界以取究竟涅槃之道行从理起名随顺平等能生道果名为善根此则第六约一多理事以明中道回向之义也七明众生自他中道妙义意谓真实善根既巳成就则十方众生皆我本性者此回他向自也以我本性圆融成就不失众生者此回自向他也了得若自若他二而不二故名随顺等观一切众生也此则第七约众生自他以明中道回向之义也八名真如变与不变中道妙义盖此真如不变随缘故即一切法随缘不变故离一切相唯即与离二无所着者此明变与不变二俱不立以显真如中道之相此则第八约真如变不变以明中道回向之义也九明无缚无脱中道妙义意谓既是真实悟得所有真如则竖穷三世横徧十方一切无碍更无有缚亦无解脱以生死即涅槃故无有缚涅槃即生死故无有脱此则第九约真如缚脱以明中道回向之义也十明法界有量无量中道妙义意谓初证性德以为齐佛以为如佛以为至一切处等皆存觉见则法界性未离有量及乎至此性德圆成始知清净本然周徧法界方知无量之量矣正通拂从前一切诸位限量情见也此则第十约法界量无量以明中道回向之义也六加行位阿难是善男子尽是清净二无所目名世第一地X此明加行位也谓依此四加功用行为入地之胜进也阿难如是上来修习正定之善男子自从干慧以至信住行向既能尽历如是清净四十一心次则应成煖顶忍世四加行矣然加行而曰妙圆者以余乘教中皆有四加伹非妙圆故佛特标以简异之盖此四种乃入道要门始终地位皆由增进如渐次位中非此加行莫入干慧相似位中非此加行莫入信住行向乃至等觉亦由加行方入妙觉然今独于十向之后列四加者以显地法尊胜非此加行不能入也即以初地欢喜心中所具佛觉用为十向末后始觉之已心也盖初地觉性全在十向无明心中譬如火在木中今以十向之始觉钻于障地之无明求出初地本觉智火以此智火欲出而未出无明之木将然而未然加功至此喻如钻火欲然其木煖相先现名煖地也顶地者又即以十向位中始觉已心成其初地佛觉所履盖初地所证涅槃之理犹如虗空逈起十向变易生死之山今下有微碍故云若依身入虗空故云非依此明十向位中一分变易生死将脱而未脱初地位中一分真如涅槃欲证而未证然功夫至此巳为至极故名顶地也初以佛觉用为已心是佛与心同次以己心成佛所履是心与佛同所以心佛二俱相同则巳善得中道至理胸中了明无复疑惑然独自知难以吐露此如忍事之人若X欲怀之于心而且非能怀者设欲出之于口又非可以话会者也故于所忍之事非怀非出名忍地也世第一者初煖地中用佛觉为己心尚存已心数量二顶地中虽以已心成佛所履尚存佛履数量此二皆是迷中道之数量也三忍地中心佛二同尚存二同数量乃是觉中道之数量也今则不但无迷亦且无觉下无已心上无佛觉故得若心若佛二无所目则数量俱销迷觉皆泯所以高超世表故名世第一地也然此性修虽极圆顿一念便能该因彻果而于一念之中法尔亦具此四加行然此四行说虽次第行在一时所以名之为妙圆也七登地位阿难是善男子于大菩提覆涅槃海名法云地此明十种登地位次也盖地之为义总有二种一者成实谓能成就一切诸法以坚实为体也二者发生谓能发育一切诸物以生长为因也良以非信不能立德非住不能成德然而德本虽能成立设非其行则不能自利利人二利既备设无回向而亦不能善合中道既获中道设非加行扫去二边拂除中道使情量以潜销令心佛而互泯亦难登地故温陵曰蕴积前法至于成实一切佛法依此发生故谓之地也阿难是善男子既从加行世第一心善能成就则障初地一分无明豁然顿破X故于圣果位中大菩提性善得通达以能觉菩提之智德全与佛同故名觉通如来所觉之涅槃断德全与佛同故名尽佛境界如三世诸佛所应得者我巳得之如一切众生所本具者我巳证之是故庆已庆人名欢喜地也以前来诸位虽断无明犹是贤圣未是圣贤名异生性今登初地真见圣道亲证真如与佛同体名同生性然而对异说同异固是垢同亦是垢今则同异一并销灭故名离垢地也既能离垢则成清净而清净至极则光明焕发故名发光地也光明至极则慧觉圆满故名𦦨慧地也既有𦦨慧则能彻照不思议理亦能彻照不思议事由照理而又照事成一切同性出世之智所不能至由照事而又照理故一切异性世间之智所不能至至即及也以离垢地但能泯绝同异此乃会融同异由世出世智皆不能及故名难胜地也若事若理当体皆是无为真如性本清净今巳照明而显露矣故名现前地也了得法法既皆真如则巳穷深究远极尽真如自体边际故名远行地也行既深远则竖穷横徧惟一真如性净明心自非生灭而能动摇故名不动地也既证真如不动全体必发真如随缘大用故名善慧地谓此菩萨善用权实二种智慧也盖自信住行向以至于此虽则皆是从性起修非同事相然而称性所起修习之功则不无耳至是称性之功亦毕X而大智大悲所有功德俱巳圆满故亦目此九地为修习位也若至十地则无功用行任运利生矣所以慈心普阴妙现身云覆于本有涅槃性海而二利之道自此具足且说法如雨现身如云故名第十为法云地也八等觉位如来逆流如是菩萨顺行而至觉际入交名为等觉此明等觉位以始觉等与妙觉也盖如来巳证法性真流复从法性之中逆流而出同流九界以度众生如是菩萨逆生死流顺法性流行至本觉法流源中一则从用归体一则从体起用譬如二人一方入门一方出门适于此际出入相交各以一足在内一足在外出入虽异事相均等故名等觉所以如来权智下应机感名为寂照菩萨实智上合觉心名为照寂自佛视之尚名菩萨自生观之巳等正觉故名等觉菩萨也然自信位以至于此皆属随分觉也九妙觉位阿难从干慧心至等觉巳方尽妙觉成无上道此明妙觉究竟位也意谓阿难自从干慧初心以至等觉后心而信住行向四加十地位次始终是为如是而巳由是等觉金刚心中始能获得最初所发欲断生死永破烦恼之干慧心也然首曰心次曰地者谓是心至此始落实地也所谓头正尾X正发心究竟二不别矣此经始终二干慧名古来诸註议论纷纭全无定准致令后学亦无可据良由未悉本经之的旨耳盖九界众生咸因三种业流致有五住烦恼以感二种生死五住者所谓欲爱住色爱住无色爱住见一切住无明住也三种流者即欲流有流无明流也以前四住为欲流有流感分段生死此在初信巳断后一无明住地即无明流感变易生死至佛果乃断以此论之则前干慧乃是金刚初心先断欲有二流出分段生死者也以故经云欲爱干枯根境不偶现前残质不复续生如澄浊水沙土自沈清水现前名为初伏客尘烦恼自初信之后即志断无明但其积习深厚故历五十四位直至等觉金刚后心生相无明才干以此无明喻定心中方始永断故云是觉始获金刚心中初干慧地此则五住究尽二死永亡乃入妙觉出变易生死所谓去泥纯水名为永断根本无明此本经的旨也虽则圣位固有始终而金刚定心元无先后故始终唯一金刚干慧心也由依如是始终无异金刚慧心故能安立单七重复五重十二圣位方能尽断生相无明而入于微妙清净究竟觉位以成无上佛果之道也单七者谓一名一位为单如干煖顶忍世等妙之七者是也复五者谓一名多位为复如信住行向地之五者是也以其单有七重复有五重故曰重重又单X复前后互相间叠如干慧之单次复信住行向之复而复次以加行之单仍又次以十地之复而更又次以等妙之单此因单而又复复而又单亦曰重重三通结修证行位是种种地皆以金刚若他观者名为邪观此正如来通结从前所谈位次皆依微密观照大定始终之所立也意谓如是上来一往所谈自三渐次以至等妙中间所历信住行向四加十圣种种诸地皆以金刚藏心观察妙慧所建立也盖金刚观察者体用兼举也以金刚即藏性之体观察乃藏性之用此正藏性全体大用亦即首楞严定之体用也所以为奢摩他三摩禅那之总相法门者此也斯正如来普为当机大众举扬性定始终发挥金刚妙慧以明诸位通修皆不出于此也如幻者至如三渐次中观察根尘如幻便入干慧相似觉中若能观察干慧如幻便入十信随分觉中乃至观察等觉如幻便入妙觉究竟觉中所谓毫无沾滞清净修证渐次深入之法也此即观音自陈如幻闻熏闻修金刚三昧亦即文殊所谓宣说金刚王如幻不思议佛母真三昧故此如来总结之曰是种种地皆以金刚观察如幻三昧也则知始终五十五位通前彻后惟一金刚藏心如幻观察而巳十种喻者一幻人二阳𦦨三水月四空华X五谷响六干城七梦八影九像十化也言深者不唯观察有为之法如幻如化等即是观察无为之法亦如幻化等以故云深古德有云修习空华万行安坐水月道场降伏镜像天魔证得梦中佛果者此也奢摩他云止毗婆舍那云观然此止观禅那皆属首楞大定之别相也若克体而论统惟一首楞严定耳此正通结前来佛初许云有三摩提名大佛顶首楞严王具足万行十方如来一门超出妙庄严路之公案也故下总结之曰阿难如是上来种种位次莫不皆以三种渐次正助熏修以是之故自始之终善能成就此十信十住十行十向四加十地以及等觉之五十五位也真菩提路者即上诸位归菩提家之真实路也以干慧属相似觉未发真信犹未起程故非是路是以除之妙觉属究竟觉如巳到家亦非是路故亦除之则知五十五位真菩提路者即十方如来一门超出妙庄严路也以故行人果能依此不生灭心然后圆成果地修证初从耳根下手终入楞严大定与夫中间五十五位无修而修不妨幻修无证而证不妨幻证于本无渐次深入之中不妨幻立渐次而深入之审有能作如是观者方名正观设若不尔或谓心有甚么生灭修有甚么位次随意卜度妄配名目执六识为真因以事行为真修者斯皆他观非自心之大定名为邪观非自性之大定也故X仁王经云若言越此而成佛者则同魔说即斯之谓欤以上一正谈大定始终竟二通示全经名目一文殊请名奉持尔时文殊师利法王子我及众生云何奉持此请安经名以便遵奉受持也良以经文至此生信开解发行证入一期周毕此之法门当流后代须立经名设无其名何以召体而遵奉受持以流布耶然斯一经始以阿难发起者表非权智不能启教终以文殊请名者表非实智莫克入理此显首楞严定流传末世而初心学者必用权实二智正助熏修方能事理圆融彻证常住真心性净明体之义也二如来示名教持佛告文殊师利是经名万行首楞严汝当奉持此立经名以教奉持之法也此下五名先释第一谓大佛顶者如来无见顶相放大智光之所说也悉怛多般怛啰云白伞盖喻如来藏心本来无染徧覆一切也法王实相楷定众圣故名宝印清净妙体照用无涯故名海眼此约理智以立名也第二救护亲因者总标也度脱下别显也亲因者谓因亲及亲如亲阿难因及性尼者是也以显若亲若因莫不救之护之而度脱之也得菩提心发大乘意也入徧知海证圆常理也此约功用以立名焉第三密因者三世果人入秘密藏皆以藏性为X秘密之因也又此大定具一切行而非权小之所能知以故名之为密因也三世如来以此法门为究竟说故名了义此约人法以立名也第四旷兼无际故曰大正法自持故曰方称体而周故曰广即三大义也妙名不可思议莲华喻藏心总含因果诸法也又能为大定理体能统摄一切三昧故名为王能出生一切诸佛故名为母持善遮恶总摄功德名陀罗尼呪即愿也此约显密以立名也第五此经从天竺灌顶部中流出乃约密言名灌顶章句有能诵持者则如来智水灌其顶心亦犹剎剎之受职也菩萨万行以首楞严为本又修此定者于一心中具足万行故涅槃云首楞者一切事竟严名坚固以一切事必定而得究竟坚固者也此约教行以立名耳以上立名答初问也汝当奉持者答次问也意谓汝但依前五目顾名思义如说而行传流后代令众开悟即是依教奉持也问此经既有五名何故唯取一十九字答以总该别用略摄广也如大佛顶即是大方广妙莲华王等余皆易了故不别列三阿难闻经获益说是语巳即时阿难修心六品微细烦恼此明闻经及名以获益也然斯领益其来甚远一则得蒙开示般怛啰义即是前文重宣神呪述功劝持二则悬示进修五十五位三则兼闻本经之X名目也禅那云静虑即止观通称乃首楞王定一体三名之一也正前所谓奢摩他中用诸如来毗婆舍那清净修证者是也以虑无沉滞故虗静无散乱故凝此明闻经之力资其正定之相也盖三界修心所断烦恼共有八十一品今言六品者若准小乘修道位中有三界九地各分九品然约四果地地别断故初果身中断欲界一地九品中前六品惑证第二果二果身中断下三品证第三果三果身中断上二界七十二品证罗汉果今证二果故断六品以是思惑故云微细烦恼也须知自从开会以至于此则信解行证从因至果圣位经名事理体用无不备悉至此应结礼退之文然不结者以其当机重有请益时虽或异意似相联故集经者约义为类合成一部故不结者此也以上正请正说竟此下即第二会重请重说也以阿难所问即现前事时年差别俱如悬谈教迹中说斯故不赘需者检之二重请重说一当机即事重请一述益谢前即从座起顶礼佛足身心快然得大饶益此欲重请后说而先谢前益也大威德者谓佛有折伏之威摄受之德故能诃斥劝诫令人欣仰而受诲也慈音无遮者谓教无亲疎机不简择也善开者谓善巧开示也以其思惑修道所断行相难X了故曰微细无始俱生故曰沈惑消除结使故得快然增进圣位故云饶益此皆谢前所获之益也二重疑请后一疑真何有妄世尊若此妙明真净妙心为是众生妄习生起此疑若谓佛体既真何以有七趣之妄耶世尊若此众生所有藏性其为体也本来自妙而自明本来真实而清净所谓微妙真心本来周徧而圆满者既然如是则四大五蕴根尘识法乃至虗空大地草木昆虫莫不本来元是一真如性然则此性即是十方如来成佛真体无二无别既是佛体自应真实而无虗妄云何佛体之中复有七趣之虗妄耶世尊此等诸道何因而出为复真如体中从本巳来自有之耶为是众生心中虗妄习气自生之耶问此与满慈之疑有何异乎答前疑理本清净云何忽生山河大地则约依报为首此疑性本真实云何复有人天等道乃约正报为首是知前疑为显真谛今疑为明俗谛正欲真俗不二以归中道第一义谛有註从文殊问名处即判入流通分者盖未详本经之旨耳以佛自开会即云二种根本一涅槃根本二生死根本故自初卷以至于此虽真妄互明然正意唯在涅槃根本元清净体不生灭性为本修因以证不生不灭无上菩提之果也此下乃明生死根本所谓用攀缘心为自性者是以生灭为因故感七趣生灭之果也即初所X谓诸修行人不能得成无上菩提乃至别成声闻缘觉及成外道诸天魔王及魔眷属者所以此下有详趣辩魔之事也是知此后诸文仍系正宗非流通分等道者等于仙道也二疑地狱同别世尊如宝莲香比丘尼彼彼发业各各私受此举现事以问地狱之报也意谓如宝莲香者既持菩萨大戒而又私行婬欲既巳犯戒且以妄言谤戒谓行婬无妨非比杀生害命非比偷劫窃盗而有冤对以受罪报此但行婬彼此交欢非有冤对以是故知无有业报发是语巳先于女根生火后于骨节烧然堕无间狱盖私婬是破戒言无报则破见戒见既破直堕何疑然报有二一现报谓身火自烧二生报谓堕狱受苦而瑠璃王废父自立诛瞿昙族姓以报一言之辱既非有戒可破亦非拨无因果但以瞋恚增胜杀戮太过而堕地狱耳故瑠璃王经云初迦罗卫国有舍夷贵姓五百长者为佛造谦堂誓曰沙门梵志乃至羣黎不得先佛妄陞此堂舍卫太子瑠璃与梵志子好苦定省外氏见堂高广顿止其上贵姓骂曰此婢生物敢于中坐催逐令出太子语好苦释种辱我至此我绍位时汝当告我其后自立好苦来告集兵报耻杀舍夷人三亿有余佛记七日之后当入地狱王惧乘舟入海水中自然出火烧灭佛言往昔罗X阅城中有池多鱼城有多人向池捕鱼池有二鱼一名麸二名多舌各怀报怨有一小儿见其鱼跳以杖击头尔时捕鱼人今释种是麸鱼瑠璃王是多舌鱼好苦是小儿即我身是善星说空者即涅槃经云善星比丘虽读众经坏欲界结获得四禅乃至不解一偈一句之义亲近恶友遂失禅定而生邪见以故妄说无佛无法无有涅槃如来虽复为我说法而我真实谓无因果于泥连河遥见佛来因起恶念以故生身陷入地狱据翻译云梵名苏气怛啰此云善星乃佛堂弟之庶儿也然此三人以婬杀妄语俱属生身入地狱矣敢问世尊此诸地狱为是本来自有一定虽造业不同而皆归此处同受报耶为复各自其然而彼彼有异发业差殊各因其私别受报耶此谓地狱之报不知是别业同受是别业别受所以不明而疑之也三恳慈悲开示惟垂大慈开发童蒙欢喜顶戴谨洁无犯此求开示也幼小曰童情昧曰蒙乃当机自鄙无大智慧恳求开发之意也意谓诸持戒者设闻因果虗妄犹若空华则将自谓持有何益不持何害未免懈退若是示之决定义门心则欢喜身则顶戴若身心谨慎则戒体洁白自无违犯之事矣观此重疑请后之意正在扶律谈常也二如来因请重说一重详七趣以励精修X一赞许佛告阿难快哉此问汝今谛听当为汝说此佛赞叹许说也以其所问正合佛意故曰快哉如上贪婬恚杀妄说法空皆是邪见悉非正因今以此问而得发明普令众生皆归正道不入邪见岂不快哉故许之曰汝今谛听吾当为汝分别解说真何有妄地狱同别之义也二说示一总明二分一通明真妄阿难一切众生实本真净因此分开内分外分此通明真如妄习以除当机佛体真实何有七趣之疑也实本真净者谓彼七趣众生所具藏体实是本来元具真如佛性清净妙心无诸杂染者也因彼一念迷失真性遂成妄见因有妄见故有妄习所以七趣由是而生盖妄见即无明现行妄习即杂染种子由无明种习为因故有虗妄情想之果汝疑真实何以有妄良由是耳此下乃欲广释虗妄发明情想因此开为内外二分虽情想昇坠胜劣不同然总不出一虗妄习气而巳二双示内外一内分阿难内分即是众生分内自然从坠此名内分此释内分也阿难如何谓之为内分耶即是众生日用寻常随情任爱安于本类不求增进而以情欲贪爱为分内事者是也因诸爱染之心此正生死根本业识种子由是对境取着发起现行依恋X不舍谓之妄情以妄情积久而不休则能发生贪染之爱水以是之故所以众生心忆美味则口中水出心忆前人则目中泪盈心爱财宝则举体光润心着婬欲则根中流液此皆情爱之所致也以故阿难如是诸事所爱之物虽各有别然而能爱之心固结莫解流逸是同夫虗妄之情既能发生贪爱之水则水之为害始而浸润既而透湿终而下沉不能上昇乃自然之理从下坠而不从上昇者也此则名为众生内分故知自本类而坠堕者皆情爱之因也二外分阿难外分即是众方分外自然超越此名外分此释外分也阿难如何谓之为外分耶即是众生日用寻常存诸虗妄想心不安本类志求出离而以渴想胜地为分外事者是也因诸渴想仰慕之心此正轻举根本业识种子由是对境希慕发起现行妄记筹度谓之虗想以虗想积久而不休则能发生殊胜之心浩然之气以是之故所以众生心持禁戒而身轻清心持呪印而视雄毅心欲生天而梦轻举心存佛国而圣境冥现心事知识而身命自轻者是皆想心之所使也以故阿难如是诸事所想之境虽有差别然而能想之心清而不浊轻举是同夫虗妄之想既能发生浩然之气则气之为象乃飞腾举动至刚且大塞乎天地自属X上昇而不下沉乃自然之理必超越本类而不坠堕者也此则名为众生外分故知自本类而超越者皆虗想之因也以上二分虽有昇沉之异然皆不出一情想之心也三总示昇沉阿难一切世间生死相续更生十方阿鼻地狱此总示情想所招之果也意谓诸趣虽别不出情想二因但由内外轻重故有昇沉差别也阿难一切有情正报世间生来死去相续不断者以其莫不贪生而恶死也是故生则从其所欲遂于心志以贪染爱恋之事皆顺其习气故也所以死则不从所欲逆于心志以改形易报之事皆变其流类故也所以临命将终之时气息虽断然于身根暖触之相尚未尽舍此正现阴欲谢中阴未生当此之际一生所作若善若恶俱于此时顿现在前故华严云譬如有人将欲命终见随具业所受报相行恶业者即现地狱饿鬼畜生所有一切众苦境界作善业者即现诸天宫殿天众綵女种种衣服具足庄严尽皆妙好身虽未死而由业力见如是事故知地狱天堂本无定处身虽未往巳现自心境未现前唯心妄见以故当此现阴临死之末中阴欲生之初而死之逆习生之顺习此之二习新故相接交代之间唯凭情想若轻若重而分昇坠故纯想无情者即便飞昇必不坠落而生天上可X见三界诸天皆想心善业之所感也设若飞昇心中平日或有兼修福德兼修智慧广行六度发四弘愿欲见诸佛亲蒙授记者及与欲求往生一心念佛而发净土之愿者而愿见佛者则自能了然心地开通彻见十方一切诸佛欲往生者则一切东南西北四维上下所有净土随愿往生可见此等亦属纯想但兼福慧以及愿力所以超胜诸天耳次则情少想多者谓胜想不纯少有微情之所杂也轻举非远者谓虽轻举而非远也以其竖不越于四天横不出乎轮围故耳设于此等类而分之则一情九想即为飞仙二情八想为大力鬼王三情七想为飞行夜叉四情六想为地行罗剎是等皆能飞腾游于一四天下其所来去俱无阻碍所谓江湖河海而莫阻山川墻壁而不碍者是也然其此等四类之中若有能发善愿及存善心愿护我法而拥护三宝者或护戒法而随持戒人者或护神呪而随持呪人者或护禅定而保护抚绥修无生法忍者是等则能常住如来法座之下此明虽带邪情而有善愿者也故八部之众皆以鬼神之身而得近佛蒙授记者此也情想均等者五情五想也不飞不坠者则上不在天仙鬼神故曰不飞下不在地狱三涂故曰不坠以故参于天地之间得生人趣者矣由具五想想属于明故聪以具五情情属于幽故钝须知人道上智下愚皆由X情想以分聪钝故有想明益进而日新者则聪而愈聪遂成上智若情幽暧昧而日进者则钝之又钝自为下愚然其智愚元无一定俱可转换设幽者习明则转顽愚而为睿智若明者习幽则换睿智以作顽愚是以上智下愚唯在吾人自取之耳故情爱多而胜想少者则沉坠于三涂也所以六情四想便为横生其中情稍重者则为毛羣走兽之类故足不离乎地矣情稍轻者则为羽族飞禽之类故身仍飞于空焉七情三想则沉于水轮之下生于火轮之际在水火相交之处受此二者之气以成其身为饿鬼趣以受火气故业性炽然常被烧炙以受水气故业力障碍饮之成火能害己身无食无饮经百千劫者据瑜伽论谓饿鬼趣略有三种一者由外障不得饮食谓彼有情习上品悭故生此趣皮骨血脉皆悉枯藁犹如火炭头发髼乱其面黯黑唇口干焦常以其舌䑛略口面饥渴慞惶处处驰走所到泉池为余有情手执刀杖及以羂索行列守护令不得趣或强趣之便见其泉变成脓血自不欲饮是名外障不得饮食二者由内障不得饮食谓彼有情口或如针或如火炬或复颈瘿其腹宽大纵得饮食自然不能若噉若饮是名内障不得饮食三者饮食无有障碍谓彼饿鬼名勐𦦨鬘随所饮噉皆被烧然是名饮食无有障碍本经既曰无食无饮者即前二种也八情X二想生有间狱九情一想生无间狱二交过地者即风火二轮交过之地也而身居此则其苦恼自可知矣此以轻者为八情故生有间即七热地狱重者为九情故生八无间狱然斯无间对前有问以立其名非同下文之阿鼻也即长阿含云此四天下有八千天下围绕其外复有大海周匝围绕八千天下复有大金刚山绕大海水金刚山外复有第二大金刚山亦名二铁围山二山中间𥥆𥥆冥冥日月威光所不能照彼有八大地狱每一地狱有十六狱以为眷属第一大狱名想二名黑绳三名堆压四名呌唤五名大呌唤六名烧炙七名大烧炙八名无间此言有间无间者乃彼第七第八二种地狱也若纯是邪情全无正想者即时沉入阿鼻地狱梵语阿鼻此云无间以造此业即受其报更无余业余生能间隔也然无间之义有五一身量二劫数三寿命四苦具五受罪皆无有间故斯皆唯情无想者坠落之处也直至劫坏始有出期若是下沉心中仍有非谤大乘如大慢婆罗门等毁犯禁戒如宝莲香等诳妄说法如善星等以至无实行而虗贪信施之资财无实德而滥膺四众之恭敬甚而五逆十重无业不造者如斯之类则永无出期纵使劫坏此地狱没而又更生十方世界阿鼻地狱须知纯情无间亦有二种一不谤大乘等至劫坏时则能得出此可尽之无间也X二谤大乘等纵虽劫坏亦不能出而复更生十方阿鼻此不可尽之无间也五逆者俱舍颂云约处唯除北约人除扇榹四身一语业三杀一虗妄者是也十重者准密藏经迦叶问佛十恶何者最重佛言父得缘觉子断其命名杀中重夺三宝物名盗中重母罗汉果共行不净名淫中重以不实语谤毁诸佛名妄语中重若以言语破和合僧是两舌中重辱骂圣人是恶口中重语言坏乱求法人心是绮语中重若五逆初业是嗔恚中重劫持戒人物是贪心中重身边邪见是十恶中重此皆五无间狱不可尽之罪也四结答同别循造恶业虽则自招众同分中兼有元地此正结答前问谓诸地狱为有定处为各私受故此答云一切众生各循自性所造恶业以招同分地狱之苦虽则恶业由各自造然而俱在众人共感同分狱中以受其报至与轻重则人各兼有本元因地故其造业不无浅深所以受报自有差别故俱舍说有差别同分无差别同分以同业共感众多苦具同受此苦名无差别同分若随轻重受报不同名有差别同分今云元地即本元因地乃差别之义也此正结答别业同报以明受报各有轻重也二别详七趣一地狱趣一总标习因交X报阿难此等皆是彼诸众生造十习因受六交报此总结前以标后也盖前以情想为因故感七趣昇沉之果此明十习为因致招三涂罪业之报意谓阿难上来此等七趣所具天堂地狱非是天造地设亦非人与乃其自业之所招感亦非无因而妄致也十习者谓婬贪慢嗔诈诳怨见枉讼也六交者谓眼耳鼻舌身意如一根造业而余为助者至受报时虽分首从然亦互相交受而不免也二别示习因交报一明十习因一婬习云何十因阿难一者婬习菩萨见欲如避火坑此明婬习业报也盖淫为众恶之薮乃贪染情惑之源生死轮回之本以故前后皆首明之意谓云何谓之为十习因耶此总征之词下方别释阿难一者世间众生皆以淫欲而正性命然此淫习造业之因必须内根外境互相偶搆彼此交接方才成业由于染心会合彼此发动互相交磨以求触乐所以彼贪此爱似水如鱼研之不巳磨之不休则其精血由是耗散而水竭火生自然之理如是故有大勐火光于二根中炽然发动所以在生时尚有消渴内热等疾则其死时招引业火可想而知故下设喻以验业报之相此如有人以其二手无故自巳互相摩触由是故有煖相现前者是也X以上习业下明习报由是业习报习二种婬习犹之干薪遇火互相炽然故有所感铁牀铜柱诸事之报据观佛三昧经云铜柱地狱者有一铜柱状如火山高六百由旬下有勐火火上铁牀上有刀轮间有铁嘴虫鸟有灭伦伤化非时非处犯不净行者命终则生铜柱之顶勐火𦦨炽焚烧其身惊怖下视见铁牀上有端正女若是女人见端正男心生爱着从铜柱下至铁牀上男女二根俱时火起有铁嘴虫从男女眼入自男女根出一日一夜九百亿生九百亿死者是也观此则知婬报之苦可甚言哉是故十方如来名色目此行婬一事同名欲火谓欲之为害胜于勐火故遭之者莫不焦头烂额而菩萨见此婬欲之境远之又远如避火坑言不堕则巳堕则必至丧身失命以故诸佛同诃审宜刻骨菩萨共避宁不寒心呜唿欲之为火其毒若此惟愿有智士女幸勿自俲扑灯蛾也二贪习二者贪习交计发于相吸菩萨见贪如避瘴海此明贪习业报也盖贪即是爱乃根本烦恼六中之一准唯识云于有有具染着为性能障无贪生苦为业谓由爱力取蕴生故是以众生由此习气互相交计彼此筹算方成其业由于贪得无厌彼此追求发于爱力所以互相吸取以济己私正谓吸他物为自物取人有为我有也由是相吸无休X互揽不止则其爱涎愈垂愈多故贪吸属水水积寒生自然之理如是故有积寒坚冰冻冽之事巳具自心故下设喻以验业报之相此如有人以口空张无缘无故吸风缩气由是故有冷触生起者是也以上习业下明习报由是业习报习二种贪习互相侵凌故有所感咤波罗声青赤白色寒冰等事之报此咤波罗乃地狱中忍寒之痛声也青赤白莲是地狱中冻冽之形色也是故十方如来名色目此贪吸多求同名贪水谓贪之为害胜于毒水故饮之者莫不腐肠溃腹而菩萨见此贪爱之境离而又离如避瘴海言不吸则巳吸则必至发疟伤生瘴者疠气也凡山海热处即有之人设不知误吸其气便成疟疫遂至于毙此明贪吸之毒亦若此也三慢习三者慢习交陵发于相恃菩萨见慢如避巨溺此明慢习业报也盖慢者恃己凌他高举为性能障不慢生苦为业谓有慢者于德有德心不谦下由此生死轮转无穷受诸苦故以慢之为习凌人傲物尊已卑他所以互相不伏彼此争高然必有恃如倚名位势力道学文章之类故云发于相恃以恃必凌物其性高举如水腾波奔驰流逸各不相下以成其业由是奔腾莫止湍流不息则其痴慢之波愈积愈多积之不巳遂为大水乃自然之X理如是故有上腾之逸浪直奔之狂波此于自心之中巳成积波之水矣故下设喻以验业报之相此如有人以口中舌抵于上腭自相绞𠻳味着不巳因而遂有口水发生者是也以上习业下明习报由是业习报习二习相鼓如风之鼓物唯上腾而不下坠如是故有所感血河等事之报血河者谓众合地狱受罪众生畏其狱卒无量百千走入山间前后自然生两大山自合如磨血流成河骨内烂尽灰河等者经律异相云灰河地狱纵广深浅各五百由旬灰汤涌沸恶气熢㶿洄波相搏声响可畏从底至上铁刺纵横其河岸上有劒树林枝叶花实皆是刀劒罪人入河随波上下洄澓沉没铁剌剌身内外通彻脓血流出痛苦万端故令不死乃出灰河至彼岸上复有豺𧳓求啮罪人生食其肉走上劒树劒刃下向下劒树时劒刃上向手攀手绝足蹑足断皮肉堕落惟有白骨筋脉相连时劒树上有铁嘴鸟啄头食脑苦毒号呌故使不死还入灰河铁剌剌身皮肉烂坏惟有白骨浮浮于外冷风来吹寻便起立宿业所牵不觉忽至黑沙地狱热风暴起吹热黑砂来着其身烧皮彻骨身中𦦨起廻旋环身遍体焦烂其罪未毕故使不死出黑沙狱到沸屎狱即毒海也乃饿鬼道中最苦之处所谓饥飡热铁丸渴饮镕铜汁故有灌铜吞铁之诸事也是故十方如来名色目此我慢X一事名饮痴水谓慢之为害胜于痴水故饮之者莫不昏迷失性而菩萨见此痴慢之境远之又远如避巨溺以溺者乃泥水深处也言不溺则巳溺则易陷而难出也痴水者西土有水饮之则痴犹岭海贪泉滇黔哑泉之类也四瞋习四者瞋习交冲发于相忤菩萨见瞋如避诛戮此明瞋习业报也盖瞋者于苦苦具增恚为性能障无瞋不安隐性恶行所依为业谓有瞋者必令身心热恼起诸恶业不善性故以瞋之为习必因互相抵揬彼此欺凌故云发于相忤以忤必冲撞其性热恼如火之铸金遂如刀鎗劒戟互相交鬬以成其业由是欺忤莫止结恚不息则其瞋心之火愈发愈炽怒气之金愈动愈刚此则因心作气反动其心加之冲撞则心火转盛气金转刚故曰心热发火铸气为金乃自然之理如是故有刀山等类之事巳具自心之中故下设喻以验业报之相此如有人衔恨在心怀冤莫报陡起杀仇之心其气飞动者是也以上习业下明习报由是业习报习二习相击以击者犹劒戟之击剌也如是故有宫等诸事所感之报宫谓去势割乃劓鼻此秦五刑之二也斩谓断首斫即截臂剉乃碎骨皆新之死刑也剌即古之墨刑也今逃盗发配者有之搥击即鞭扑乃今笞杖之类也是故十方如来名X色目此瞋恚一事名利刀劒谓触之即死犯之即伤而菩萨见此瞋恚之境远之不暇犹如逃避天诛大戮设不避之则性命莫保而身首难全也五诈习五者诈习交诱发于相调菩萨见诈如畏豺𧳓此明诈习业报也盖诈即小随之謟为罔他故矫设异仪謟曲为性能障不謟教诲为业谓謟曲者为罔冒他曲顺时宜矫设方便为取他意或藏己失不任师友正教诲故是以众生由此謟诈之习交相哄赚互为诱引以成其业由于謟诈不实彼此欺瞒发于相调相诱互为愚弄由是勾引不住造业无休则謟诈之术愈出愈奇而能令人不觉不知入其圈缋如被绳缚木禁索绞校锢而不能脱由其用心如是故有绳绞木校巳具自心故下设喻以验业报之相此謟诈之术令人不觉者正如水侵田中能令草木不觉不知而自生长者是也以上习业下明习报由是业习报习二种诈习相延相引故有所感在手之杻在足之械在项之枷在颈之锁而身受鞭杖檛棒诸事之报是故十方如来名色目此奸謟虗伪名为谗贼谓以谗言诱人犹胜于贼故遭之者莫不倾家败产而菩萨见此诈伪之境趋避不及如畏豺𧳓盖豺𧳓狠恶之物故当避之且能卜事出必有获此如謟诈之徒以术诱人百发百中亦犹是也校枷械也易云X屦校灭趾荷校灭耳即此物也六诳习六者诳习交欺发于相罔菩萨见诳如践蛇虺此名诳习业报也盖诳者为获利誉矫现有德诡诈为性能障不诳邪命为业谓矫诳者心怀异谋多现不实邪命事故是以众生由此矫诳之习彼此蒙蔽互相眩惑以成其业由于矫诳虗伪彼此欺瞒发于相罔相诬所以诬虗为实罔无为有欺其不知不见而谩之也由是诬之不休罔之不止遂而飞运其心造奸设计神出鬼没令人不觉堕其计中由其用心如是故有尘土屎尿秽污不净巳积自心故下设喻以验业报之相此虗诳之计令人迷惑不知不见者正如风卷尘沙尘随风势搅乱虗空昏天黑地令人对面各无所见者是也以上习业下明习报由是业习报习二种诳习互相交加故有所感之报如以诳语陷人于不义者故感沉没沦溺撮人而为非者故感举腾抛掷或陷或撮者故感或飞或坠或漂或沦诸事之报是故十方如来名色目此交欺互诳同名劫杀如劫末世人互相杀故遭之者莫不失命而菩萨见此欺诳之境不敢插足如践蛇虺以践之者莫不伤身虺蝮虺也博三寸首如擘蛇之最毒者也七怨习七者怨习交嫌发于衔恨菩萨见怨如饮鸩酒X此明怨习业报也盖怨即是恨由忿为先怀恶不舍结怨为性能障不恨热恼为业谓结恨者不能含忍恒热恼故是以众生由此怨恨之习交相嫌恨彼此怀怨以成其业由于怀怨不舍彼此憎嫌发于衔恨衔含藏也所谓包藏祸心暗中施毒令彼不知由其用心如是畜恶在怀故有匣贮车槛阴毒中人如飞石投礰瓮盛如钟炙之类所谓请公入瓮者是也囊扑以囊贮人而扑杀之如史记谓秦始皇囊扑两弟者是也此皆暗藏怨害不令人知者故下设喻以验业报之相正如阴毒之人怀抱奸谋心畜大恶暗算害人者是也以上习业不明习报由是业习报习二种怨习相併相吞犹云生不食肉生当追魂之类故有所感之报是故十方如来名色目此怨恨冤家名违害鬼以是违背正理暗中害人极恶之鬼也而菩萨见此怨恨之境不敢或沾如饮鸩酒鸩鸟名也翼毛划酒饮则伤人令肠寸断此明怨恨之毒亦若此也八见习八者见习交明如萨迦耶虗妄徧执如入毒壑此明见习业报也盖见即恶见于诸谛理颠倒推求染慧为性能障善见招苦为业谓恶见者多受苦故此见行相差别有五一萨迦耶此云身见执我我所二边见执断执常三邪见拨无因果四见取非果计果如以无想为涅槃之类五戒禁取非X因计因如持牛狗戒为生天因之类然此五种通名恶见是以众生由此见习各执所解交互称明但执其一则非余四以成其业由于彼此异执故言发于违拒互相是非故言出生相反不唯与正违拒即此自类亦自违拒不唯与他出之见相反即与自生之见亦多相反如自语相违自教相违之类且而不肎从人就正如是故有王使主吏执持文籍以证明之使其伏罪而无辞也故下设喻以验业报之相此如行于狭路之人彼此来往互相看见不可得避者是也以上习业下明习报由是业习报习二种见习互相交对辩别是非故有所感勘问之审理权诈之诱词考讯以详请推鞫而验实察访其幽阴之心披究其显露之事犹烛照而鉴明毫无隐讳且而善恶童子手执文薄言辞辩别载之甚详证之甚确如此诸事岂容妄见虗辞谬辩者耶是故十方如来名色目此五种恶见同名见坑以陷之即丧法身故也而菩萨见诸虗妄恶见徧计邪情如入毒壑以陷之即伤慧命故也九枉习九者枉习交加发于诬谤菩萨见枉如遭霹雳此明枉习业报也盖枉者谓枉害无辜逼压良善损恼于他心无慈愍害所摄也云何为害谓有害者逼恼他故是以众生由于枉害之习互相交加X所谓欲加其罪何患无词故无罪者而强加之以罪理本直者而强谓之曲是以势力压人者也故云发于诬谤以必无之事诬赖于人谤其为有纯用锻炼以成其罪如是故有合山等物巳具自心准经律异相云合山者谓大石山两两相对罪人入中山自然合骨肉糜碎山还故处合石者谓卧罪人大石之上以石合之如笮蒲萄亦如压油碾即大热铁轮轹诸罪人令身破碎硙小磨也耕谓犂耕破其舌也磨即石磨地狱谓捉罪人扑热石上舒布手足以大热石压其身上廻旋而磨也此皆枉压良善之报耳故下设喻以验业报之相此如世间谗忍贼人逼压无辜枉害良善者是也以上习业下明习报由是业习报习二种枉习互相挤排枉害不止故有所感强押强捺使伏之也强搥强按乱打之也蹙漉者以榨淋而出血也衡度者谓秤较轻重尺量短长以治其罪也是故十方如来名色目此怨害诬谤同名谗虎谓谗贼之口恶过于虎伹遭之者莫不被害而菩萨见此枉害之境如迟霹雳盖击物之雷名曰霹雳以遭之者莫不魂飞故也然愿有势士夫及为人上者应以天地父母为心即如得其真情犹当哀矜勿喜设或不尔伹思此等去处将倩谁来代耶十讼习十者讼习交諠发于藏覆如戴高山履于巨海X此明讼习业报也盖讼者由覆而发所言覆者于自作罪恐失利誉隐藏为性能障不覆悔恼为业谓覆罪者后必悔恼不安隐故巳既有罪不能自发遂招他讼此是恼之一法以忿恨为先追触暴热狠戾为性能障不恼蛆口螫为业谓追往恶触现违缘心便狠戾多发嚣暴凶鄙麤言蛆螫他故乃名为讼以讼之为习多因隐覆所以交互相諠彼此相攻以成其业由其阴私隐密暖昧难明故言发于覆藏所谓覆其过而藏其私也如是故有业镜之鑑见火珠之照烛使其不得隐藏之意也故下设喻以验业报之相此如有人在于日中不能藏影者是也以上习业下明习报由是业习报习二种讼习相攻相发自陈自露故有所感见证之恶友照胆之业镜辩验之火珠使其披露宿业对验诸事是必显然发明分毫莫隐者也是故十方如来名色目此覆藏一事同名阴贼谓阴覆已罪实以自贼而菩萨见此阴覆之境如头戴高山而身履巨海故戴愈重而溺愈深以喻过愈覆而罪愈重也故戒序云忏悔则安乐不忏悔罪益深而持戒者幸深思之问根随烦恼共二十六此中何故独约此十为习因耶答众生起惑造业受报不出此十且如根本中痴疑二种及中二大八与此十因皆互相应而起若小随中忿恼嫉三皆属瞋摄憍是慢摄悭是贪摄以故举此则摄根随而无X遗也二明六交报一总征云何六报阿难所招恶报从六根出此总征六种交报也盖前十二类生言一因中具足众因斯谓一果中具足众果前云一根返源六根俱时解脱斯明一根造业六根交互受报也六识造业者以识有了别故能造业则是六识为能招而恶报为所招矣然其业报皆从六根而出者以此六根元为贼媒乃贼出入之所既造业时因从此八故受报时仍从此出也二别释一见报云何恶报从六根出星火迸洒煽鼓空界此明眼识造业余根交受其报也意谓云何便为恶业之报皆从六根而出生耶一者见报谓眼见色起惑造业致招眼根以及余五交互受报如贪美色而造业者是也盖见觉属火故此见色之业报于生死相交之际临命将终之时则先见勐火满十方界而亡者之神识或飞或坠乘此烟焰障天直入无间地狱须知极善极恶皆无中阴故直入也既入狱巳最初发明见报二相一者明见由在生时明目张胆全无忌惮造诸恶业故于此中徧见恶物如铁蛇铜狗劒树刀山牛头阿旁之类令此罪人生无量畏以畏见其境也二者暗见由在生时瞒人眼目暗室亏心造诸恶业故于此中X昏天黑地寂无所见令此罪人生无量恐而恐怖其心也且而如是见报之火烧耳之听能为镬汤洋铜之声烧鼻之息能为黑烟紫焰之气烧舌之尝能为焦丸铁麋之味烧身之根能为热灰炉炭之触烧心之知则能发生如星之火迸洒煽鼓以作徧空徧界之思此因眼根以累余根也以其造业之时虽眼识为主其余诸识必相为助故今受报亦相累及理固宜然此皆流逸奔色之报也二闻报二者闻报招引恶果为电为雹摧碎心魄此明耳识造业余根交受其报也二者闻报谓耳闻声所造恶业招引耳根以及余五交受恶果也如贪婬声而造业者是也盖闻听属水故此闻声之业报于生死相交之际临命将终之时则先见波涛没溺天地故其神识降注乘流而坠入狱既入狱巳最初发明闻报二相一者开听即闻动也唯听种种喧閙嘈杂之声令其精精愗乱而无主二者闭听即闻静也则寂无所闻令其幽魄沉没而罔依且而如是闻报之水注耳之闻则能为责为诘犹如责罪之词诘问之声注眼之见则能为雷为吼犹击物之形容为恶毒之气象注鼻之根则能为雨为雾犹毒虫之周身有难闻之气息注舌之尝则能为脓为血种种杂秽不净之味注于身根则能为畜为鬼为粪为尿之触注意之知则X能为电为雹以成摧碎心魄之思此皆流逸奔声之报也三齅报三者齅报招引恶果为飞砂礰击碎身体此明鼻识造业余根交受其报也三者齅报谓鼻齅香所造恶业招引鼻根以及余根交受恶果也盖鼻属土有出入息吸则自下而入唿则从上而出故此齅香之业报于生死相交之际临命将终之时则先见毒气充塞远近而其神识从地涌出复从上而坠狱者此也既入狱巳最初发明齅报二相一者通而徧闻则被诸恶气熏蒸之极而心多扰乱二者塞而弗闻则气掩不通恼闷欲绝而昏倒于地且而如是鼻齅之气冲于鼻根则能为质之塞为履之通以鼻根造业不离通塞之气也冲于眼见则能为火为炬之色冲于耳听则能为没溺洋沸之声冲于舌尝则能为鱼败之馁为羮败之爽味于于身根则能为绽烂肉山小虫咂食之触冲于意根则能为灰瘴沙礰碎身之思此皆流逸奔香之报也四味报四者味报招引恶果为飞热铁从空雨下此明舌识造业余根交受其报也四者味报谓舌贪味所造恶业招引舌根以及余根交受恶果也盖舌属金以在生时为此舌根放火烧山网罗水X陆以滋口腹故此贪昧之业报于生死相交之际临命将终之时则先见铁网周覆世界而其神识下透挂网倒悬入狱者此也既入狱巳最初发明味报二相一者吸气以吸气者其口必寒故结寒冰而冻冽身肉此正在生咀骨吸髓之相也二者吐气以吐气者其口必热故飞勐火而焦烂骨髓此正在生吹汤饮汁之状也且而如是所甞之味历舌之甞则能为承为忍之意以生前为贪味故食噉生命令彼承当忍受有冤莫诉故此死后以受其报亦令承当忍受甘罪无辞历眼之见则能为然金烁石之色历耳之听则能为利兵利刃之声历鼻之息则能为大铁笼弥覆国土之气历之身根则能为弓箭弩射之触历之意根则能为飞热铁从空雨下之思此皆流逸奔味之报也五触报五者触报招引恶果为坠为飞为煎为炙此明身识造业余根交受其报也五者触报谓身贪触所造恶业招引身根以及余根交受恶果也盖身根所对唯是触尘以人在世为此身根而于高堂广厦男女之触无一不贪故此贪触之业报于生死相交之际临命将终之时则先见大山四面来合无有出路而其神识见大铁城复有火蛇火狗以至牛头马面驱使入城向无间狱既入狱巳最初发明触报二相一者合身之触则有合山X逼体使其骨肉咸随血溃以交流二者离身之触则有刀劒触身令其心肝尽皆屠裂而分碎且而如是离合之触历之身根则能为道乃趣狱之路也为观乃狱王门阙之两观也为听为案皆治罪之处亦身触所依也历眼之见则能为烧为爇之惨色历耳之听则能为撞击剚射之恶声剚插刀于肉也历鼻之息则能为括袋考缚之闷气历舌之甞则能为犂之耕为剪之钳为劒之斩为刀之截如是之意味历意之知则能为坠飞煎炙不定热恼之乱思此皆流逸奔触之报也六思报六者思报招引恶果万生万死为偃为仰此明意识造业余根交受其报也六者思报谓意以邪思所造恶业招引意根以及余根交受恶果也盖意属土然根所对唯是法尘以人在世纵心恣意无恶不为故此邪思之业报于生死相交之际临命将终之时则先见恶风吹坏国土者此也而其神识彼吹上空旋从空落乘风而堕无间地狱既入狱巳最初发明思报二相一者不觉即灭法尘以其不觉乃是迷极则荒忙奔走而不息二者不迷即生法尘以其不迷故有觉知则苦痛煎烧而难忍且而如是迷觉邪思结于意根则能为方为所作受罪之思结于眼根则能为鑑为证作照明之见结之耳根则为合石冰霜土雾之惨声X结之鼻根则为火车船槛之恶息结舌之甞则为呌唤悔泣结身之触则为大小偃仰此皆流逸奔法之报也三通结习因交报阿难是名地狱十因六果妄想发生非本来有此通结因果以酬前问也阿难如上所说是名地狱十种之习因六交之果报皆是众生自迷真心随逐妄情之所造也然而一往虽说地狱犹未发明狱数多少苦报重轻经劫长短故兹析之意谓若诸众生六根十因于一切时如是恶业无不圆造此则极重入于阿鼻大地狱中受苦无量而所经劫数亦无量也次则六根各造十因前后不等非在一时取彼所造之因亦不全具其十如所造业或但兼十因之几境或伹兼六根之几根则是人之罪稍轻于前而入第八无间之狱若身口意三作杀盗婬则六根中少去三根十因内简去七因而是人之罪次轻于前则入十八地狱准泥犂经云火狱有八寒狱有十者是也若三业不兼者谓身口意随缺一二不全兼也而于中间或为一杀一盗者谓婬杀盗随缺一二不全具也而是人之罪又轻于前则入三十六狱而受苦稍轻劫数稍短矣若见见一根者谓六根现见止有一根于十因内所造所作单犯一业而是人之罪更轻于前则入一百八狱而受苦益轻劫数益短矣故作X业不同而受报亦别虽则众生别造恶业然皆于此世界之中入有差别同分地狱以受其报此因前问此诸地狱为有定处为复自然彼彼发业各各私受耶故今答云于世界中入同分地则非私受也明矣前又疑问此道为复本来自有为是众生妄习生起耶故今答云妄想发生非本来有则是妄生也明矣二诸鬼趣一总标复次阿难是诸众生后还罪毕受诸鬼形此总标地狱罪毕入诸鬼趣也盖鬼者畏也谓虗怯多畏故名为鬼然有多种约而论之有四差别一者下品十恶直招其报二者过去异熟业力忽牵其报三者将入地狱先受华报四者从地狱出受此余报是以七趣后阴均有此趣而其受报亦有胜劣故分有财少财无财三类九品之不同也今且单约地狱余报而详明之复次阿难是诸地狱受罪众生非是破毁四弃八弃声闻之律仪者非有犯于大乘十重之菩萨戒者非是毁佛及谤涅槃法者谓作此业则永堕地狱无有出期设非此业若是但作诸余杂业如十习之类虽则受罪历劫烧然其后还有罪毕之日出离之期得受鬼形也问此既并论七趣应取鬼之全分何得唯约从狱出者答乃是如来急欲令人闻地狱苦发菩提心故从地狱顺次而谈也如下论畜偏约从鬼X论人偏约从畜者以明因果毫釐不爽也至于全分虽不明言则意亦该之矣二别释若于本因贪物为罪遇人为形名传送鬼此别释诸鬼之趣也兹由前来十因各异受报不同故此鬼趣亦成十类意谓若于元本十习因中所贪何事即成何鬼至于往昔以贪物为习而受罪者如是之人受罪既毕而出地狱则遇物生贪附之成形此贪习使然也故有依草附木成精作怪之类以故名之为怪鬼也至如往昔以贪色为习而受罪者如是之人受罪既毕而出地狱则遇风生贪託以成质盖风者即传所谓马牛其风註曰风放也牝牡相诱谓之风今曰遇之成形者亦由马牛风佚相诱遇之成形此婬习使然也故有旋风旱魃之类魃为女鬼亦曰女妖故唿女子之多婬者名曰魃妇今曰泼讹也以故名为风魃鬼也至如往昔贪诈惑为习而受罪者如是之人受罪既毕而出地狱则诈无为有依凭畜生赖成鬼质此诈习使然也故有狐狸野干如是等类变形现媚迷惑人心以故名之为魅鬼也至如往昔贪嗔恨为习而受罪者如是之人受罪既毕而出地狱则遇毒虫假以成形此嗔习使然也故有蛇鼠之蛊虾蟇等毒皆此鬼主之以报宿恨假蛊行毒故名蛊毒鬼也至如往昔贪忆怨为习以衔恨不X忘而受罪者如是之人受罪既毕而出地狱则遇人之衰附以成形此怨习使然也故有毒疠伤寒头痛骨蒸疟疫之类皆此鬼主之以报宿恐以故名之为疠鬼也至如往昔贪慠慢为习多尚虗气而受罪者如是之人受罪既毕而出地狱但遇其气便为形质即前文云受气勐火经百千劫者是矣此慢习使然也以其内无实德空腹高心犹无饮食唯存饿气以故名之为饿鬼也至如往昔贪诳罔为习以无为有而受罪者如是之人受罪既毕而出地狱则遇幽暗便为形质此诳习使然也以诳者欺其不知而哄赚之义如此鬼因人昏寐而魇魅之以故名之为魇魅鬼也至如往昔贪着恶见邪明之习而受罪者如是之人受罪既毕而出地狱凡遇精明之物便託为形此见习使然也故有木石精怪山泽明灵之类以故名之为魍魉鬼然此虽为木石变怪亦鬼趣之精明者也至如往昔贪枉成习妄害无辜而受罪者如是之人受罪既毕凡遇灵明之处便託为形此枉习使然也灵明者谓灵庙神明也以昔枉人成已今依灵庙神明亦枉已成人任从驱役而使令也故有担沙负石填河塞海之类以故名之为役使鬼也至如往昔贪于讼习朋党为奸而受罪者如是之人受罪既毕而出地狱凡遇邪人便託为形此讼习使然也以讼必有党证人是非发人隐覆故其为鬼X亦党于人称圣称仙说神说鬼报吉报凶传言送语者此宿习不忘也故有灵哥乩仙女巫道祝即所遇之人此皆名之传送鬼也三结示阿难是人皆以纯情坠落则妙圆明本无所有此结鬼趣之因果也阿难是地狱人皆以八情二想九情一想以至纯情无想所以坠落在地狱中被诸业火将彼爱情所感之水历劫烧然至此始干由是上出得为鬼趣然而此等皆是自已妄想颠倒造十习之业因所以招引受六交之苦报也此下三句乃酬前问佛体真实云何复有地狱等道故此答曰若能悟得自性菩提则是惟一妙圆明心本无如是所有诸趣伹以不悟菩提因其妄想颠倒以故有耳三旁生趣一总标复次阿难鬼业既尽身为畜生酬其宿债此总标旁生趣也梵名栗底车此云旁生以其此道多属覆身而旁行也又名畜生以其秉性愚蠢不能自立多赖于人畜养而生也然此一趣实有多种约而论之差别有四一者中品十恶为因直招其果二者过去异熟业力忽牵其果三是从地狱出即偿其报四者从饿鬼来乃偿其报是以七趣后阴皆有此类而其受报亦有胜劣故分上中下品各各三类之不同也今则单约鬼业既尽者X以详明之盖鬼业既尽则阿鼻之纯情与无间之九情一想有间之八情二想饿鬼之七情三想皆被业火之所烧干故曰情想成空然后方于人世之间与彼元有负欠之人冤怨相对彼此相值尚有六情四想以为润生受身之业故生毛羣羽族之中酬其宿昔之债也二别释物恠之鬼物消报尽生于世间多为循类此分别畜趣而详释也昔因贪习而为怪鬼所附物销鬼报亦尽今生世间多为枭类盖枭乃不孝鸟也生食父母以是怪鬼託生故其附块而遭食者皆奇贪极怪之余习也昔因婬习託风成形风力既销鬼报亦尽今生世间多为咎征一切异类盖咎征者乃凶事之前兆异类者谓怪异之物类如羣雀众鼠为荒俭之预兆江豚商羊为风雨之前征以为魃时见则兆旱今变为畜仍以兆灾此风魃之余习也昔因诈习依附畜生而为魅鬼畜既巳死鬼报亦尽今生世间多为狐类盖狐妖兽也玄中记云千岁之狐为婬妇百岁之狐为美女以狐能媚人亦魅惑之余习也昔因怨习依附蛊虫而为毒鬼虫既巳灭鬼报亦尽今生世间多为毒类盖毒类者即蚖蛇蝮蝎蜈蚣百足触之即伤亦怨毒之余习也昔因嗔习乘人之衰而为疠鬼衰既巳穷鬼报亦尽今生世间多为蛔类盖蛔者X消食虫也以为疠时入人身中为灾为祸兹转为畜还託身内为蛔为蛲消人之食使其速饥此亦乘衰之余习也昔因慢习受业火气而为饿鬼气久既销鬼报亦尽今生世间多为食类盖食类者谓可食之类即俗云马牛羊鸡犬豕此六畜人所食者是也然此数语流毒人世为害不浅口腹之徒得以为柄由是慠慢尊已陵物因而妄言天生万物本以养人何妨任意大嚼饱飡管甚众生忍疼受痛不唯不信佛祖菩口亦且不信孔孟遗言设或劝以钓不网射不宿见其生不忍见其死闻其声不忍食其肉者非目以腐即曰其俗以致今日报为食类可不哀哉然昔既以慠慢陵物任意食噉今亦以肉供人充食斯则以报酬报无怪其然正属相陵食噉之余报耳昔因诳习绵着幽暗欺人不知而为魇鬼幽暗既销鬼报亦尽今生世间多为服类盖服义有二一为蚕虫貂鼠等类供人衣服二为驼骡驴马等类供人乘服由其诳人之物今为服类以酬其债此正诳习之余报也昔因见习和合精灵依附木石为魍魉鬼所和物销鬼报亦尽今生世间多为应类盖应类者如社燕宾鸿促织鲥鱼乃应时应节之类此由计时计方种种邪见之余习也昔因枉习依託明灵为役使鬼明灵既灭鬼报亦尽今生世间多为休征盖休征者乃吉事之先兆也如嘉凤祥鳞喜鹊喜蛛等X类由昔枉人为恶今则报人善事以谢前愆亦是徒効走使之余习也昔因讼习贪党依人为传送鬼邪人既亡鬼报亦尽今生世间多为循类盖循类者即人所畜循顺之类也如鸡犬猫猴鹦哥畵眉等类此亦党恶依人之余习也然上各言多为者举其大槩言之正显不必尽然之意问如来总标元为酬债窃观此中多有萧散之物如麟凤鸿燕等类酬何债耶答或被网罗售卖或被笼系玩好或遇弓伤而折羽或遭穽陷以捐生或复类互相残或复因人致命则何往而非酬债之事乎三结示阿难是等皆以业火干枯皆为浮虗妄想凝结此总结三涂皆是自已妄业招引也意谓阿难如是地狱饿鬼此等二趣业火烧毕情想干枯必须酬其宿生之债以故披毛戴角覆身旁行而为畜生然而此等三涂众生亦皆自作自受由其虗妄情想作十习之业因所以招生牵引受六交之业报设若悟得菩提真心则此妄因妄缘如梦如幻本来清净无所有也即如前来汝所言之宝莲香瑠璃王以及善星如是三人所造恶业及受恶报皆是本如来藏妙真如性循业发明者也良以性明圆故无所不具伹循顺何等业因即发明何等业报故非天降地出亦非人与元是自已妄心招引还是自已妄心来受若在菩提真心之中此等X皆为浮泛不实虗伪非真无过妄想凝结而巳此犹水遇严寒凝结成氷之无异也四明人趣一总标复次阿难从是畜生及佛出世不可停寝此总标畜趣报尽而复生人趣也盖人者忍也谓于世间违顺情境能安忍故若论人趣亦有多种约而言之有三差别一是五戒及中品十善为因直尅其果二是从胜类中来如圣贤示现天仙谪降之类三是从恶道中来如地狱鬼畜及阿修罗今且单约从畜复形者以详明之夫鬼之为畜以六情四想而为润生元为酬偿先世之债也酬债既毕即当两不相干若彼所酬过于本分如鞭䇿妄加不管轻重非理苦役不分昼夜甚至杀害食噉无度则此畜生由是便得情想均等复生人中而反征其剩征剩者谓索其过酬之余也如彼过取之人或有善力兼且有福而又有德则于人中便酬还彼过分之力所以积善之家多有财物耗散或被劫盗或被负赚或枉遭驱役或枉受捶楚者皆以此也若无善力又无福德则难保人身亦还为畜而偿彼畜生余剩之债也阿难当知负债易偿负命难偿若是用彼变卖钱物而过取其值者仍售钱物以偿之或是将彼负重致远而过役其力者仍役筋力以偿之但能偿足则自然停止而两开交矣设或不但过用钱力如于中间或是X杀彼身命或是食其血肉则生生世世乃至经历微尘劫数冤怨相报如食其肉者则互来相食如杀其身者则互来相诛从此之后犹如旋转车轮之状互为人畜循环高下无有休息除是修习妙奢摩他三摩禅那楞严大定及遇一切诸佛出世方可休息以修定者能止生死业苦以遇佛者能解历劫冤愆舍此二途则终不能释此怨也二别释汝今应知彼枭伦者生人道中参于达类此别释明自畜复形十类之人也盖人道中自有正因所谓五戒十善今是酬足复形所以下皆云参合者谓参杂混合于人类也意谓阿难汝应当知昔因贪习为怪为枭者虽复人形犹为逆恶不顾伦理不受教化而甘为顽类者乃枭獍之余习也昔因婬习为风魃咎征者虽复人形犹多怪异如身具二形六根反常而成异相之类者乃妖婬怪异之余习也昔因诈习为魅为狐者虽复人形然多庸鄙所谓协肩谄笑媚世求荣而甘为庸鄙之类者乃狐媚之余习也昔因怨习为蛊鬼毒物者虽复人形然多狠毒如蜂目狼声刚愎残忍毫无仁慈之辈而甘为此狠毒之类者乃衔怨之余习也昔因瞋习为厉为蛔者虽复人形然多微贱如娼优婢仆微末下愚虽亲附人人不介意而甘为微末卑污之类者乃依衰附人之余习也昔因X慢习为饿鬼为食类者虽复人形然多柔弱被世欺凌所谓人皆得而轻忽之辈而感此柔弱之类者乃慢习欺人之余报也昔因诳习为魇为服者虽复人形然多劳碌所谓牛马走使工匠杂役碌碌营生之辈而甘为此劳碌之类者乃负重致远仆仆不休之余习也昔因见习为魍魉为应类者虽复人形稍通文义然无福德如揑词造讼弄法舞文之辈而甘为此丧心文类者乃其邪见谬执是非之余习也昔因枉习为役鬼为休咎者虽复人形稍有明察然无忠厚如世谋士幕吏代人捉刀以尅为明之辈而甘为此尅薄聪明之类者亦依神明为役使之余习也昔因讼习为传送为循类者虽复人形稍能练达人情世故然无品行所谓摇唇鼓舌为鹰作犬趋时附势之辈而甘为此称通达之类者亦循顺人意之余习也以上十种前七似情幽斯钝者后三似想明斯聪者然此三种曰文明达者皆取带畜生余习者详而论之非同正人道中从五戒十善中来文明贤达之端士也三结示阿难是等皆以宿债毕酬此辈名为可怜愍者此结示可怜以警人也意谓阿难是等众生自狱而鬼由鬼而畜咸要以其宿债毕酬然后方能复形人道然则皆从无始巳来造十习业妄计颠倒X不忘债命所以为征债者而相生为索命者而相杀则债命互酬无有休息今虽复形设若不遇如来出世不闻诸佛正法悔过自新欲脱恶道岂不难哉设或仍于尘劳之中纵情恣意循其恶业则法尔自然又成轮转嗟唿人身得之甚难失之甚易即幸得之凶多吉少苦多乐少又且不知尘劳何日离而轮回何日止言之及此诸佛怆然故曰此辈名为真可怜而可愍者也五明仙趣一总标阿难复有从人不依正觉人不及处有十种仙此总标自人趣而修入仙趣也梵语茂泥此翻为仙盖仙者迁也谓老而不死迁入山也所以此趣比天为劣比人为优即庄子云千岁不死去而上仙者是也然此一趣由于吾人贪生恶死故唯求其长生不老久住世间是其本念所以从人道中不依正觉修三摩地者谓不依常住真心发起正智而修楞严大定以证究竟坚固之理而反别修虗妄之念意欲存其想念以固形骸而求长生岂不妄哉殊不知但凡存想便是妄认缘影伹曰固形便是妄认色身即佛所谓错乱修习者此也游于山林人不及处者即所谓名山洞府福地清都人迹不到之处也而屈指可数者有十种仙焉二别释阿难彼诸众生坚固服饵觉悟圆成名绝行仙X此别释十种仙也盖坚固服饵者谓形之坚固由于服饵也下皆倣此即服延生之物如胡蔴莲茨秋石红铅之类炮炼和合为丸作饼服食不休但得永年不能轻举名地行仙坚固草木者不食烟火但飡松柏以及黄精等物故身轻举名飞行仙坚固金石者用五金五石以鍊外丹故能化形易骨点石成金游戏人间名游行仙坚固动止者谓一动一止守气固形如炼精还气炼气还神炼神还虗久而功成可以羽化飞昇名空行仙坚固津液者谓鼓天池嚥玉液能令水升火降而结内丹以固其形久而功成氷雪卓约不交世欲轻举近天名天行仙坚固精色者谓服虹饮露吞霞吸气朝採日精夜取月华久而功成则精气相交贯通物理名通行仙坚固呪禁者谓专以禁法呪诅之术如唿风喝雨役鬼驱神以显道力名道行仙坚固思念者谓系心脐轮下透尾闾上昇夹嵴双关以至直透泥洹冲顶出神思忆既久形神照应名照行仙坚固交遘者谓内以坎男离女匹配夫妇外以採阴助阳摄卫精神由其吸彼精气以固巳形名精行仙坚固变化者谓观物变迁皆由造化遂而心存化理久则觉悟兴造化通故能移山倒海改易四时此为十种之最超绝余九故名绝行仙也三结示X阿难是等皆于人中鍊心报尽还来散入诸趣此结示虗妄以劝真修也意谓是等十种皆以人中不依佛法修习正觉而反妄计五蕴身中有性可修有命可接谬执此身常住不灭是则迷无生之理而别得有生之理也纵然有寿至千万岁然亦不过休止深山或在大海方壶员㠐蓬莱之岛即所谓崑崙之山广都之野轩辕之丘不死之国皆于人境绝不通处者是也而殊不知斯等亦是轮回之类皆属妄想颠倒之所流转设不急早回心修习楞严三昧若待仙报一朝受尽依旧还来改头换面仍然散入诸恶趣中可不痛哉可不痛哉问修仙者每谓释氏修性不修命万劫阴灵难入圣此何谓耶答据彼所执谓身中神魂为性气结命根为命故说单修性者但得阴魂鬼仙而巳必无长生之身形若兼修命者方得轻妙长生之身此所谓形神俱妙也若尔则所说性命二俱非真何谓以所执之性识神也所执之命息气也皆如来藏中循业发现之物耳乃属生死根本设或谬执妄谓性命正佛所谓认物为巳者是也岂知如来所说乃真如佛性为十法界天地万物之本体乎而证此性者则能圆现十界包罗天地总括森罗无古无今不生不灭全体住持全体受用又岂止但通造化移山倒海活千万岁而巳哉若执是而窥性修者正犹以蠡测海用管窥天多见其X不知量也六诸天趣一详列诸天一六欲一标因阿难诸世间人不求常住未能舍诸妻妾恩爱此总标天趣之因也盖不求常住者依有为事修有漏福无求出世常住之心此三界之总因也未能舍离妻妾恩爱者所谓英雄气短儿女情长不能割恩舍爱以修出世戒定此欲界之别因也由此二因所以常在三界不能出离者此也然此天趣与前仙趣逈然不同世人谬谓仙天不分而学仙者且滥附于天谓彼诸天皆其仙祖今略辩之盖仙以人身而恋长生最怕舍身受身诸天皆舍前身而受天身岂同趣耶又仙处海山如蓬莱崑崙皆非天上则四王忉利尚无卜居况此之上色无色乎是知天趣为界内极尊非仙与鬼神之可比也问诸天既是舍生趣生何反胜于仙趣之长生耶答长生如补澣旧衣终无殊胜转生如脱弊垢而换珍御若较胜劣不啻云泥特人溺于恋身之习遂谓长生为殊胜耳二示相于邪婬中心不流逸如是一类名他化自在天此别示六天之相也梵云提㜑此翻为天盖天者颠也乃首出庶物之义若约三界则有三种谓六欲四禅及四空天者是也兹且先明欲界六天然此六天若准他经皆以上品十善五戒为因今独X举婬欲一事者由是生死根本故单约此以论昇坠则余诸天可例而知意谓此人虽然不能舍巳妻妾然于他人妻妾不唯身无所犯即其心中亦不流逸即正婬虽有邪婬巳无故得爱水澄蓥心地光明而无苟合之事所以命终之时舍人身而受天身生须弥山腰邻于日月居欲界第一名四王天言四王者东方持国居黄金埵城名上贤为干达㜑王南方增长居瑠璃埵城名善见为鸠槃茶王西方广目居白银埵城名周罗为毒龙王北方多闻居水晶埵城名天敬为夜乂王此天离人间地四万二千由旬身拘卢舍四分之一当此间周尺七十五丈以人间五十年为一昼夜寿五百岁计人间数乃九百万年也若在人世不唯不去外贪邪婬即于自巳正妻房帏之爱亦多微薄然于清净独居之时亦或间有淫念生起不得绝无以全纯净之味比之前人稍进一筹故命终之时超日月之光明生须弥之极顶乃欲界第二名忉利天忉利云能作谓能作三十三天之主故人间顶者即须弥山顶也此天离地八万四千由旬共有三十三天谓四方各有八天宫殿及中间帝释天王宫殿并列而居故名三十三天其身皆长半拘卢舍当周尺一百五十丈帝释身长一拘卢舍与兜率天身相等由其过去偏修恭敬业故以人间百年为一昼夜寿一千岁计人间数乃三千六X百万年也以上二天通名地居以未离地故也然此二天形交成婬与人无别但风气一洩欲漏便除非有不净流溢也若在人间不逢欲境则欲念不起即逢境时不过暂与一交去则释然而无思忆亦不系恋此于净居则得全味故此欲念动少静多功倍于前而命终后朗居空界身殿光明徧周互照不须日月以莲花开合而为昼夜乃欲界第三重名须𦦨摩此云时分天唯执手成婬无交遘之事矣此天离地十六万由旬有地如云朗然安住身长周尺二百二十五丈以人间二百年为一昼夜寿二千岁也若在人世能一切时唯静无动而自无欲念然遇应境自来迫触不能拒绝犹顺从之此亦未能全无心也伹于动少静多者又胜一倍故命终后上升胜境精细微妙下界天人不能窥见然则此天有内院外院又有业报一天为总报天修十善者得生彼天果属有漏三灾可坏内院是补处菩萨寄居之地今此天主名曰弥勒纵至劫坏三禅而此内院三灾不及亦未甞坏此欲界第四重如是内外总名兜率云知足天谓能于五欲生知足故但以一笑为淫又不同于执手矣此天离地三十二万由旬有地如云于上安住身长周尺三百丈以人间四百年为一昼夜寿四千岁也若在人中自巳本无欲心但遇淫境横陈于前力不自由虽应触之了无意味如嚼蜡然X其功又倍于前故命终后生越化地谓能超越下天亦能自化乐具居欲界第五重名乐变化天以所乐之具皆自变化故也此天离地六十四万由旬有地如云于上安住身长三百七十五丈以人间八百年为一昼夜寿八千岁也若在世间无心于世唯守五戒十善修心上界虽权同世情行夫妇事至于交时不但无味而且超然境外毫无乐想此则又胜于前故命终后超出化无化境盖化即第五无化即下四天居欲界第六重名他化自在天凡欲乐境不劳自化皆由他化而巳得自在受用也此天离地一百二十八万由旬有地如云于上安住身长四百五十丈以人间一千六百年为一昼夜寿一万六千岁以上二天以眼相视便为淫事故益胜下天也然此天上欲色中间有魔王天亦摄于此三结名阿难如是六天形虽出动自此以还名为欲界此结成欲界之名也意谓世人为欲所动若瀑流逸火醉象狂猿腾跃驰突莫能控制此等诸天渐能节制而向于静如初天且止外动二天内动亦轻三天遇境方动四天境迫不违五天交中无味六天形合心超皆能渐出于动矣然而此等形虽超出似离于动但其心迹尚然犹交如前四天不唯迹交尚兼心交以有味故若后二天虽无心交X以无味故然有迹交以应事故此约因中言之若约果言则四王与人间同忉利但有风气而无不净夜摩执手兜率唯笑则是心迹俱交化乐他化相视暂视是心尚交而迹不交矣然虽因中果上轻重各殊总未离于男女情欲所以自此巳还直至地狱以及人仙所谓五趣杂居地者通得名之为欲界也以诸趣虽异而欲事是同故足见婬欲为沉坠之本也明矣盖此六天以能寡欲则渐次上昇至于四禅以能绝欲则超然高举故知不断淫心虽上界犹不可望况冀出生死超三界以成无上菩提耶所以欲修三摩地而出生死路者必须先斩此一关也大佛顶首楞严经宝镜疏卷第八楞严经宝镜疏X卍XXX大佛顶首楞严经宝镜疏卷第九大清钦赐云南法界寺讲经广陵沙门溥畹述二四禅一明初禅三天阿难世间一切所修心人诸漏不动名为初禅此明色界初禅三天也葢前来六天虽出尘扰未能绝欲故通名欲界自此而上有十八天虽离欲染尚有色质故通名色界又名梵世者谓梵是净X义离欲染故又名四禅者谓修静虑出于散动故也以六欲但五戒十善感生此天兼禅定感生然特有漏禅观六事行耳六行者谓厌欲界是苦是麤是障欣色界是净是妙是离此则凡夫伏惑超欲界之道也须知前天间亦有禅而此界方名禅者以前结云形虽出动心迹尚交足知自此巳上绝无女人心迹俱离无所交接兼无食眠三欲俱忘稍涉饥倦即入禅定出定则饱满精明但以禅悦为食为息离于麤重身心以故总目为四禅天也言世间一切修心人者通指世间一切众生不达本有常住真心而反向外修习者也不假禅那无有智慧者谓不假楞严大定又无金刚智慧但依有为心厌下欣上修有漏静虑亦能执持身心不行婬欲故于一切时处若行若坐不唯身不染着即想念之心亦俱无有由此身心俱得清净以故下界而无卜居至临终时应念而生上之色界以为梵世伴侣如此一类乃梵天之民故名梵众天欲习既除离欲心现等谓前天既离欲习此天定心显露而于定共戒爱乐悦豫随顺轻安故临终时应念而生梵世匡王辅化故名梵辅天身心圆妙威仪不缺等谓前天定心发露复具德化故身心圆妙威仪不缺而此天从定戒中发起智慧故解胜前天堪为梵主于临终时应念而生梵王统摄梵众故名大梵天然梵众天寿二十小劫身X半由旬梵辅天寿四十小劫身一由旬大梵天寿六十小劫身一由旬半貌如童子身白银色衣黄金衣禅悦为食无男女相形惟一种而大梵天无别住处但于梵辅有大层台高显严博大梵天王独于上住以别羣下此三天中梵众是民梵辅是臣大梵乃君也劫尽火灾得至由其内有觉观火故阿难此上三天皆属胜流谓巳离五欲巳断十恶能胜欲界诸趣之流故欲界八苦所不能逼虽然非是明心见性正行真修真实证入三摩地者然而戒心巳净欲习巳伏而欲界诸漏巳不能动故名初禅为离生喜乐地以离欲恶故生喜身心轻安故生乐也二明二禅三天阿难其次梵天统摄梵人麤漏巳伏名为二禅此明色界二禅三天也谓从前天修来戒定慧具故曰圆满梵行也进至此天则五识不起定心一境唯缘内尘故离欲得定定深生照而心水澄湛寂然发光但心光尚劣未极其量故名少光从前少光更增光耀则心境互照境随光发映十方界徧成瑠璃然光虽极量但徧小千十方世界犹未成音故但名其为无量光从此修进又得吸持圆光且能成就教体所以此天前五识不行亦无寻伺故能吸持无量净光且以圆光发宣梵行不待言诠自成教体阐明净理应变无尽故名光音乃X以光明而为音声也此中少光寿二大劫身二由旬无量光寿四大劫身四由旬光音寿八大劫身八由旬火灾不到水灾得至由其内心有喜水故阿难此之三天又胜前来初禅之流以前初禅虽得喜支未生定喜虽离苦恼然而犹有忧喜相对此则得其定喜故于忧恼彼此悬绝所不能逼能以定力伏前五识故名二禅为定生喜乐地谓以定力功德发生喜乐故也三明三禅三天阿难如是天人圆光成音欢喜毕具名为三禅此明色界三禅三天也谓前天虽以圆光为音教披音则显露妙理然有喜心动念犹障净乐此天即依妙理发成精行且恬然安静而通寂灭之乐由其静乐初通净空始着故名少净此初伏第六识非真寂灭也六识既伏净空现前至此扩充而乐心愈寂净空无际故内心外身皆获轻安则寂乐巳成净空无量故名无量净前天寂乐止徧身心此天身界俱得虗寂所以触处皆成妙乐故天中净德所成妙乐无过于此是以认此净乐即为真际乐土欲将自巳身心究竟归託于此以其触处皆成净乐故名徧净此少净天寿十六大劫身长十六由旬无量净寿三十二大劫身三十二由旬徧净寿六十四大劫身六十四由旬水火二灾不到风灾得至由其未离出入息故阿难此之三X天又胜前来二禅之流以此三天所具妙乐周徧无量莫不随心无不顺意故曰具大随顺前二禅有喜心动念故身心不得安隐今则喜心动念皆无而无量至乐自在受用虽然非是真正获得真三摩地不妨心虽无喜而喜乐自具故令安隐心中恬然毕具故通名三禅为离喜妙乐地也谓喜是动心所发乐是静虑所融故名离喜而后得妙乐以故界内称三禅天为极乐处也四明四禅九天一凡外四天阿难复次天人不逼身心功用纯熟名为四禅此明四禅凡外四天也谓初禅离苦恼二禅尽忧悬故不逼身心欲是苦因诸欲杜绝故苦因巳尽三禅离喜受乐此天则知乐亦不常以乐久必坏坏则苦生故将苦乐二心同时顿舍既离于苦亦不受乐则坏相不生苦坏双超则净福性显故名福生天也前天初专舍心尚未圆融此则毫无乐念故曰圆融于舍心中仍生胜解决定任持不为异缘所转故曰清净由心圆融故净福无碍于圆融无碍处有所愿求无不随顺故任心自在穷未来际爱乐随顺故名福爱谓诸天之福唯此天为最可爱乃三灾不及之地也是天者即指福爱有二岐路者随其心念行业故也一直往道趋广果二迂僻道趋无想先心即福爱妙随顺心无量净光即舍俱定所发心光也福德圆明修证而住者X于无量光中以四无量心熏禅福德离下地染巳历四定广福所感故名广果谓广大福德所感之果也若于先心者谓同前广果厌苦乐而增修福德此天厌苦乐而进修舍定此两天分岐之故也精研者深搜细索也相续者勤勇无间也圆穷者必求究竟也身心二句定成尅果也谓以舍定灭除舍心令其若心若虑俱类灰凝经五百大劫第六识现行不起如氷夹之鱼石压之草遂谓涅槃而殊不知此正微细生灭流注耳是人下断其以生灭修因不能感不生灭果也初半劫灭者谓初生此天习定半劫始得想灭后半劫生者谓此天报尽于四百九十九劫半后复生想心此但六识不行故名无想以故名为舍念清净地他经福生或名无云言无云者下虽居空犹依云住此天果报虗妙并云相而亦无也福生寿一百二十五大劫身一百二十五由旬福爱寿二百五十大劫身二百五十由旬广果无想皆寿五百大劫身五百由旬水风火灾皆不能到然无想天亦无别所但与广果同皆一处以是外道所居故分二种名耳阿难此之四天又胜于前三禅之流以四禅苦乐双忘不为三灾所动故名不动地也非真无为不动者指八地圣位谓此禅天器非真常情具生灭虽非无为真境然而有为功用能至于此亦可谓纯熟极矣以上俱名为四禅天也X二圣众五天阿难此中复有五不还天自此以还名为色界此明五不还天寄居广果之由也阿难此广果天中复有五不还者梵语阿那含此云不还谓此五天皆三果圣人寄居之处以其断欲界九品惑尽巳证三果圣位再不还来欲界受生故也习气者即思惑种子乃贪嗔痴慢任运而起微细之惑非同分别中麤惑也由彼难除故分八十一品于三界九地地各九品今断欲界一地九品故苦亡而欲界无卜居复断上三地各九品故乐亡而色界下三地无卜居未尽断第四地惑故惟四禅舍念清净地是其同分而有卜居处也苦乐两灭等谓苦乐未亡时则厌苦欣乐此之二心交战于中以故有烦今既两亡则鬬心不交故名无烦机发动也括收歛也谓举心动意独一舍念更无余念故曰独行前虽鬬心不交尚见交地今併其交地亦复研尽则意地清凉全无烦热故名无热由斯即得心地澄清发天眼通故能徧见十方世界无非妙境故曰妙见圆澄尘象即境尘垢即惑正显定慧双融心境俱净而所见皆善故名善见既得心眼圆妙故能以定慧之力镕炼一切随心自在变现无碍故名善现究竟穷研也几微动也谓以无漏一念熏有漏种种念而至于一念亦能穷色性之性至于微而复微欲入无色边际究至于此则X色将殆尽以故名之为色究竟天也无烦寿一千大劫身一千由旬无热寿二千大劫身二千由旬善见寿四千大劫身四千由旬善现寿八千大劫身八千由旬色究竟天寿一万六千大劫身一万六千由旬阿难此不还天虽属色界惟是圣居此五天者必是进向三果巳得四禅发无漏慧起熏禅业或起一品以至九品方始得生凡夫无有此熏禅业故不得生谓此五天不唯四禅天人不见即四位天王但欣仰其名不知其受用不见其依正也以四天修有漏凡定五天修无漏圣定故有圣凡麤细相去悬殊也问彼之天王既是菩萨云何不能知见三果境耶答惟其菩萨示现所以迹同诸天相与欣闻五不还天生出世善根也然据起世等经则五不还天倍倍增高若据本经似与四禅同在一处而凡圣自殊途耳恐亦如方便之与同居具有横竖二论不可偏执一途也葢此五天之在四禅如今世间下以人间例明也圣道场地若五台峨嵋天台等是也虽举罗汉亦兼菩萨下结属色界也独行无交谓无情欲异六欲也未尽形累尚有色质异四空也故自色究竟以至梵众皆名色界也三四空一简回心超出复次阿难从是有顶名为回心大阿罗汉此将明无色界而先简回心超出也复次阿难由X前究竟天居色之顶故曰有顶与无色隣故曰色边际从是有顶色边际中其间上升复有二种岐路何谓二岐由三果人根有利钝其根利者若于舍心发人空智思惑尽而空智满慧光圆通便可超过无色横出三界而直入菩萨乘如是一类名为回心大阿罗汉谓回其欣上厌下之心而顿出三界回其舍大取小之心而速入大乘也若钝根者亦由舍心修定穷尽色性生无色界渐断渐证而竖出三界也所以钝根则入四空而利根则超出此利钝之二岐也二示四空天相若在舍心舍厌成就名为非想非非想处此正示无色界四空天也若在舍心舍厌成就者蹑前天也觉身为碍等谓厌身质碍坚修空观灭身归无由厌色依空名空处定故报生空处也舍心有二若于有顶用无漏道断惑入空即乐定那含也若于广果用有漏道伏惑入空即凡夫外道也诸碍既销而无即不依色矣无碍之无亦灭即不依空矣惟全留赖耶及半分末那即厌空依识也梵语阿赖耶此云藏识具有能藏所藏执藏义故末那此翻染污依即第七识为六识之依也今言半分微细者即第六识半分分别巳伏而不缘外尘然有内缘之半分俱生尚然犹在但其识相幽微隐细不唯非色亦且非空故以此为识处也X空色既亡蹑前天也识心都灭者谓凭定力併其第六识心内缘者亦尽伏也寂无攸往者以所缘既无则能缘不起由彼厌识无边缘识则心散破定遂舍识缘无所有法故名无所有处定也识心不动者由第六识心现行全伏故言不动以灭穷研者谓行人至此智穷力竭不复研真断惑故于本无可尽之性中强作主宰妄自发宣将谓我能深穷妙理巳尽人物之性而殊不知但由定力所逼所以识性虽存而不起故曰如存不存虽见识性尽其实未尽故曰若尽非尽由其六识现行巳伏故非有想而种子尚在故非无想是以名之为非想非非想处定也然空处寿二万大劫识处寿四万大劫无所有处寿六万大劫非非想处寿八万大劫此上四天皆言无色者谓无业果色也然有定果色依正皆然咸无色蕴然此四天乃灭身归无均依顽空修习以故初则厌色依空次则厌空依识三则色空识三都灭而依识性四则依识性以灭穷研而皆不能得其真灭无非有为增上善果未出轮回不成圣道者也若论四天尽色趣空则凡夫为正居定性声闻为寄居而异计外道乃杂处也三辩圣凡有异此等穷空不尽空理迷漏无闻便入轮转此总辩圣凡出坠各异也意谓此等凡外以及那X含虽各穷空然皆不能极尽空理何则至如初禅穷空灭色二禅穷识灭空三禅穷无灭识四禅穷灭归尽则于空境可谓竭力而穷之矣然殊不知性色真空性空真色今既厌色求空正如离波索水远之又远岂能穷尽真空之理哉若从五不还天以八圣种观而观五阴如病如痈如疮如剌无常苦空无我不净此无漏道而穷者直待非非想处八万大劫天寿满时方出三界生方便有余秽土名不回心钝阿罗汉因彼不能同有顶之回心者故名钝也若从无想诸外道天及广果凡夫来者即以六事行所谓欣上厌下有漏道而穷者则一味趋空不知回途入妙反观自性真空之理此名向外穷空所以终必不能有归着之地也以其迷有漏天作无为解故八万劫后受报巳满无所归託便入诸趣则随其夙业依然轮转以凡夫外道依止初禅舍下地欲如是展转乃至依非非想处舍无所有处此上无复所依则不能舍非非想处以其更无依处恐惧失我畏堕无所得中以故不能出三界而转入轮回矣此如尺蠖屈安后足始进前足至所缘尽无复进处则依然而返也四明王民不同阿难是诸天上各各天人回向圣伦所修行路此明三界诸天王之与民不相同也是诸天上者通指欲界六天色界十三及无色四惟除五不还X天非此所指以非凡夫酬业处故天人者即各天之臣民也谓此天人因中唯修有漏善业而以六欲四禅四无色定如是之果以酬答之以故答报既尽复入轮回此一定之理也若夫彼等天人之王即是菩萨寄位修进无非借此天位以为成等正觉修行之道路耳所以不落轮回如华严云三地多作帝释天王四地多作夜摩天王乃至八地多作小千世界梵王十地多作大千世界大梵天王等是也游三摩提者以菩萨善入出住百千三昧以为游戏故住此定而为天王九次第定名善入师子奋迅名善出超越三昧名善住无非假此渐次增进回事向理以入圣伦然所修者乃楞严大定所谓妙修行路者是也五结空天名目阿难是四空天身心灭尽从此逮终名无色界此正结四空之名目也阿难是四空天以前二天全无身境是身灭尽其后二天伏识现行是心灭尽身心俱灭故定性现前则在定时有定果色随化依正自在受用而无欲色二界业报所感根身器界之业果色也从此逮终者言自此之外更无别天而三界虗妄之相逮终于此所以始从空处终至非想统名无色界也二结成虗妄此皆不了妙觉明心补特伽罗各从其类X此总结三界皆虗妄也谓自六欲以至非非想天皆由不能了达自巳本妙觉性本明真心元无生灭业果等相以故从妄积妄妄生三界所以诸天报尽则于其中复随妄业沉溺七趣以受其报补特伽罗此翻有情亦云数取趣谓诸有情起惑造业于三界中数数取生数数趣死所以取生趣死各各从其善恶之业轮转七趣之类而无休息之日者无非虗妄情想之故也七修罗趣复次阿难是三界中因湿气有畜生趣摄此明四种修罗趣也梵语阿修罗此云非天以其多嗔有天福而无天行故亦云无端正以夫丑而妇美故亦名无酒以嗔无和气酿酒不成言鬼道护法力者是其先因此由善力而升者也天中降德亦是先因此由业力而堕者也执持世界者亦能驱役鬼神祸福人间伹权不及天故每怒而争之本与帝释争权而四王常为帝释先锋或是帝释不胜亦求梵王等助力也此即修罗中王其居在须弥山下大海之中如毗摩质多罗脚波海水手攻善见之类也彼下劣者乃其所统之人民耳穴口者谓生长在海洩水之穴而居当其口也庄子所谓尾闾洩之者是也盖尾闾者在碧海之东其处有石濶四万里当百川之下尾而为闾族故曰尾闾乃海之穴洩水之口也若依七趣优劣则X修罗在人趣下今为摄属不定故在其后以六道摄属各有定处惟修罗摄属四趣者不特显果报之有四种将是每一种下亦杂具四因惟观其何因为多以堕其趣如中品十恶为鬼道因下品十恶为畜道因中品十善为人道因上品十善为天道因若善恶业纯则随受鬼畜人天之报其或倐焉为善倐又为恶倐焉而下倐又为上或善恶交战于一生或上下交攻于一念故令垂终受报强者先牵或为鬼道而卵生或为人道而胎生或为天道而化生或为畜道而湿生然虽为鬼道又能乘通入空虽为畜道又能旦游虗空非兼人天之福乎至于人天二趣摄者虽则居邻日月力洞无畏然昼夜三时仍有苦具如雨刀劒食变青泥非兼鬼畜之罪乎故诸天与修罗战时每以人间善恶多少而卜胜负为善多则诸天胜不善多则修罗胜一日相战天帝乍胜乍负者再以缘世有一人欲为善而忽有恶念间之欲为恶而又有善念间之由其持疑未决故令天帝若此所以行者是非美恶杂糅神襟猜忌之念容存好胜之心不免亦当以是而为戒也此上别详七趣竟三结妄劝修一结妄阿难如是地狱饿鬼畜生有无相倾起轮回性此通结七趣虗妄情想之因果也意谓精详研究七趣升沉往复之由皆是情想昏沉无明惑业以X为其因故感诸趣升沉三界有为之相无非随妄想以受生随妄业而受报也若于本来自妙本自圆明无作无为本有真心则此七趣皆如空华生于太虗元无着落惟一虗妄更无根蒂亦无头绪之可得也阿难此等七趣一切众生良以不识本有真心故于多生受此轮转虽无量劫亦不能得真实清净所以四恶固皆妄染而至三善亦非真净揆其所以岂无故哉皆由随顺杀盗婬故而成四恶纵能反此三种之事又则出生无杀无盗无婬又成三善若有此三事则名恶道故有修罗地狱畜生饿鬼之伦无此三事则名善道故有人之与仙诸天等趣由其善恶有无互相倾夺由是而起七趣轮回虗妄情想有为之性所以尘沙劫波莫之遏绝者皆此虗妄情想之因果也二劝修若得妙发三摩提者若他说者即魔王说此诫劝真修以酬前问也意谓若果悟得本有妙心发起楞严正定者则能证得本有微妙寂常真性以故妙则无七趣之系缚矣常则无七趣之生灭矣寂则无七趣之流转矣但能返闻如是之性则有之四恶无之三善二俱无有故云有无二无此则迥超凡外分段生死先得人空证有余涅槃而出三界矣若能再将无二之性亦皆销灭正谓断性亦无故云无二亦灭此则迥超权小变易生X死乃空性圆明成法解脱以至俱空不生证无余涅槃而住楞严定矣当此之时尚无权乘小圣不杀不盗不婬之事云何更随凡夫外道作行杀行盗行婬之事乎是正善圣道尚不屑为况邪恶魔道肯随之耶此下正答前问意谓阿难汝前问云为有定处为复自然彼彼发业各各三受者故答之曰由不能断此杀盗婬三种恶业以故各各有其私造因其各各皆有私造故在众私同分之中非无定处此言造业虽各有私然其受报必在同分即别业同报也然此同分地狱从何而有皆是自巳妄想之业所以发生而生既属妄则无有因故无根源可以追寻穷究者矣虽然无因可以寻究要之不出杀盗婬业三为根本汝须勉力真实修行若必欲得无上菩提者要当断除此三种惑以四恶三善无非是惑故须尽除此三种惑设不尽除此三惑者若伹除有三之恶不除无三之善则滞凡外仍在生死纵得神通如天僊之类皆是世间有为功用非出世间无为功用也以其惟伏现行未除种子所以习气不得销灭遇缘复起纵能上升终必落于天魔外道既落魔道当此之际虽欲修习销除虗妄是以妄除妄倍加虗伪何谓以凡夫人天不达真修向外求心巳是虗伪而况外道天魔全无正念而欲除妄者正是以暴易暴妄中添妄则虗伪中更加一倍虗伪者矣以故如X来说此七趣真为可哀而可怜者也且汝前问佛体真实云何复有人天等道者故答之曰汝妄自造非菩提咎此明现前种种诸妄皆汝自造非是佛果菩提之过咎也以故二惑之不可不尽断而尽除也若使末世作如是说劝人尽除此三惑者此人即是代佛宣扬名为正说若赞此三种以为无碍者此人即是外道魔王之邪说矣汝其辩之则知此经始终以戒助成定慧故此七趣结尾而揭示曰皆由随顺杀盗媱故此正明诸趣受症之源也故古德云修禅不持戒是即魔罗业此妄修于妄真实可怜愍则知佛意为扶律谈常也明矣勗诫勉也二再辩五魔而妨惑乱一正详定境魔事一普告魔事须知即时如来将罢法座吾今为汝仔细分别此无问自说以明魔事须知也良由当机只知请定而且不知定中魔事又无智力不能请问然佛深知禅定之境魔军之事为楞严大定成坏所关利害非小故将罢复留逐一指明今其末世修正定者鉴辩魔外不为所惑以故再兴深慈不待启请而自说也即时下乃经家叙述将罢法座者明最后开示也回身再来者显不尽深慈也单言有学者以无学人四阴巳破但除末后第五识阴其天魔鬼神麤外邪境皆巳不至此中全谈五阴魔X境者乃曲为有学是以特举之耳意谓汝等今日虽有回小向大之心舍小乘法趣大菩提弃有余涅槃而求无上妙觉可谓出幽谷而迁乔木者矣是故吾今巳为汝等开示演说楞严大定真修实行如是之法但恐汝等犹未能识修习佛顶楞严定中止观二门所有幽隐微细一切魔事若不预知设或魔境倐尔现前汝若不能识得他破洗涤自心单提正念若稍涉非便为所惑落于邪见可不辩哉盖魔事者或汝阴魔然有通别通则五十重境皆名阴魔并依五阴起故别则色阴中十种但是阴中自现止名阴体尚非外来者也受阴十种则有外魔入心兼遭魑魅想阴十种兼有天魔及着鬼神此上二阴皆由稍失正念引入外魔也设魔现时若其心中不能明了而辩识者或自认为圣或认魔为圣是皆认贼以为巳子则不旋踵而立丧家宝矣又复于此行识二阴二者之中共二十种非有外境但是自心妄生邪见得少为足之过故下即引邪见得少为足之例以发明之此如无闻比丘但修无想不乐闻法报得四禅离下灾难便自妄言巳证小圣阿罗汉果及至天报将毕想心复起衰相现前不知自巳本未证果反起谤心意谓我今巳是阿罗汉果仍复今日身遭后有故知如来寻常所说皆是妄语由此谤心堕阿鼻狱是以邪见得少为足其害如此可不畏哉既X然汝等欲修正定趣大菩提应当识此种种魔事吾今为汝仔细分别以详明之二会众欢喜听诲阿难起立并其会中同有学者欢喜顶礼伏听慈诲此明合会欢喜以听诲也盖定中魔事非具一切智者莫能辩别且当机止知有定不知有此所以忽闻魔事不觉悚然起立不惟欢喜顶礼亦且伏听慈诲者足见大众心悦诚服敬佛尊法之至意也三双明魔事总别一总明动魔之由一明正动因由佛告阿难及诸大众于三昧时佥来恼汝此明动魔因由也盖吾人自具如来藏性乃本来自觉故其为用妙而且明故其为体觉而甚圆所谓常住真心性尽明体者是也然而此心此性全体大用元与十方一切诸佛无二无别者也良由汝等一念不觉无明妄想倐尔生起所以迷本有之真理为虗妄之过咎也遂有贪嗔痴爱根本无明继而发业润生瞥然俱起由是妄生妄发则将徧法界如来藏性迷之而成无边虗空以是之故而有空性此则迷藏性而有空性昧真空以成顽空所谓晦昧为空者是也于是迷复化迷而不休息则从顽空之中又有世界生起所谓空晦暗中结暗为色者是也由斯观之则此十方所有一切X微尘国土凡属有漏非无漏者皆是众生不达本觉昧真空而为顽空迷藏性以成妄想依妄想而安立世界此所谓依空立世界者是也当知无边不动虗空生汝真心之内犹如片云点于太清之里巳是微小不堪幻化非实况诸世界又在虗空中生起者耶则其微小不堪幻化非实愈可知矣此以虗空生汝心内喻诸世界生在虗空也设使汝等但有一人心开意解发明真性修习正定返本归元但能心光独露则此十方晦昧顽空莫不销灭而殒亡之矣云何顽空之中所有结暗为色之国土而能保全不振裂耶此明虗空世界无非真心晦昧结暗而成以故无有日月灯光则全然昏暗此正无明之色相也今既修习正定心地发光以故晦昧者销殒结暗者振裂此固明来暗谢必然之理也然而汝辈修奢摩他三摩禅那者无非欲饰首楞严王妙三摩提自然能与十方圣贤气分相投彼此心精通同淴心口合当此之际处之湛然本无变动若夫一切外道魔王及与恶鬼邪神并诸凡夫三界天人则不然矣见其所居若宫若殿一旦无故忽然崩裂并其大地莫不振坼所以水居之河海情灵陆居之山川鬼怪飞腾之夜叉罗剎无不惊恐而慴伏也但惟人道一切凡夫心昏识暗全不觉此迁变差讹仍然如故而在彼等咸得五通唯除未得漏尽一通既恋尘劳又知其X故如何甘心肯令汝等摧碎坏裂其所住处此明天魔外道邪神恶鬼山精水怪必恼之由也以其所依者无非邪暗之境而行人修定心光一发则能照破愚痴邪暗由是之故所以鬼神天魔魍魉妖精于汝静中修三昧时彼此同谋各竭其力攘臂争先皆来恼乱咸欲坏汝之禅定矣佥即皆也二示迷悟得失然彼诸魔虽有大怒宛转零落无可哀救此示悟迷之得失也意谓彼等虽有大怒欲来扰乱汝之禅定伹彼不忖自已所作乃尘劳内邪行而汝所修乃妙觉中正定以故邪虽怒正然终不能为其害也盖邪人欲害其正者譬如以风吹日月之光譬如持刀断长流之水亦终不能损断于光水也不但不能为之加害而且反能转化于彼故汝修定者犹如沸汤彼扰害者犹如坚氷若以坚氷近于沸汤则煖气渐邻而其坚氷不日之间自销殒矣彼虽徒恃五通神力扰乱于外但能为其暴客而巳汝虽未具一切神力苟能一念不生坚守于内终是主人且而防御自固则其暴客亦无能为然所以成就破乱者非关暴客皆由汝等自心之中五阴主人也以故暴客惟俟主人若是主人迷失正念认贼为子则其暴客方能得便始入汝家劫汝珍宝设使汝心五阴主人当此之时处于禅那正定之中一念不生全无渗漏且以金X刚妙慧观照觉察了悟无惑纵彼魔力强横然无空隙可入亦无奈汝之何但得五阴销除便入大光明藏则彼羣魔邪怪自然咸受阴幽暗气从此之后则敢怒而不敢近矣以其汝之智慧光明能破彼之愚痴黑暗故不近则巳近则自取销殒之祸正如枭之入昼罗剎向阳自然不能轻举妄动如何还敢留住于此以扰乱其禅定耶若是汝之五阴主人不能明悟于彼幻境强软诸魔或生畏爱或生取着稍失觉照略动一念斯则被彼五阴诸魔之所迷惑则汝阿难既遭其惑失于正受命终之后必为魔家之子而成就魔人之类矣且如摩登伽女殊为𦕈小而下劣者也尚能摄汝何况天魔又胜于此者耶且彼初心惟欲呪汝破佛律仪以遂其欲故于律法三千威仪八万细行之中秪能毁汝与女人身相触一戒而巳以其汝心清净元无染着是故不致犯于根本所以尚未毁其戒体而不沦溺者也此魔之心则不然矣乃欲隳汝宝觉全身令汝必丧法身直断慧命永为魔子而后巳也设遭惑乱者犹如宰臣之家获罪天王忽逢其怒籍其家产没其眷属不惟失官落职亦且不免于鈇钺也设汝果坏宝觉全身岂止道果不成亦且往返七趣沦溺三途所谓宛转飘零风尘流落无可依倚者也当此之际虽有诸佛大哀旷济奈其邪心深入肺腑亦难救矣X二别详诸魔之境一色阴魔境一通明阴境阿难当知汝坐道场坚固妄想以为其本此通明色阴始终之境也道场者修道之场若据佛世及末世利根止取可安居处便为道场设欲事理兼修尅期取证则指三七坛仪之后即于此处修三摩地乃至端坐安居经一百日名为坐道场也销落诸念者谓初坐道场屏除一切妄想诸念正耳根圆通云初于闻中入流亡所也其念若尽即前所入既寂也由其妄念既然销尽则诸离念常住真心自然显现故于一切时处精而不杂明而不昧若动若静均不能移或忆或忘寤寐如一即前动静二相了然不生也当住此处入三摩地者谓即当安住动静不移忆忘如一之心便于此处以闻熏闻修而入首楞严金刚三昧也然则定力未深理境乍入犹为色阴所覆故如明目之人处大幽暗之室此由识精自性妙净明心虽悟其体尚不得用犹未发光故凡见处惟是黑暗绝无光明此则名为色阴区宇谓此真心被色阴之所拘局故名为区被色阴之所盖覆故名曰宇此乃色阴未破之相也若使定力增进心光焕发前之黑暗皆化光明若目之明朗见一切纵虽未能圆鑑大千而现前十方所有之处则洞视无碍分隔俱开无复再有幽隐黑暗如是之相者此则名X为色阴巳破尽除之相也然色阴既尽是人则能超越劫浊者盖空为色本依空立界依界立时以故色阴一尽即能超越于劫浊也良由吾人自晦昧为空即入劫浊无量劫来长眠黑暗生死之中今破色阴离彼幽暗故言超越然观色阴所生之由无非最初一念坚明立碍固结而成因此妄想故有虗空四大五根六尘互相交织以为其本也二别示魔事一身能出碍阿难当在此中精研妙明若作圣解即受羣邪此下别示色阴所现十种魔境兹且先明身能出碍也意谓阿难凡修定者正当在此如是色阴将破未破禅定之中精细研究本妙明心此指藏体之大用也不言其体者显用有明昧而体无迁改如宝镜埋尘虽则掩其光明而实未亏其体性也故修定者精细研究本妙明心亦如磿镜但去情想尘垢而大圆镜体原无增损且此妙明本周法界曾无隔碍但由妄认四大五尘内外交织遂成质碍故今精研功胜则四大虗融互不相织矣少选者犹云顷刻之间身若虗空便能出于一切障碍所谓山壁直透了无所碍也此则名为心精妙明虗融至极流溢现前根尘之境故不相碍斯但定中功夫力用逼拶之极暂得出碍如是虗融不久便失非是为圣一证永证者也若使行人遇此境时平坦无着毫不欣羡虽为定力逼出亦乃破X色前征可以名之为善境界设遇此境若作巳证圣果之解者即落羣邪圈缋而受其惑乱之害矣二身彻拾虫阿难复以此心精研妙明若作圣解即受羣邪此明内身透彻而拾出蛲蛔也意谓阿难如是行人仍复以此禅定中心精细研究本有妙明自见其身光明内彻是人忽于是身之内反观脏腑亲见蛲蛔以手拾出而其身相宛然如故亦无损伤于内亦不毁坏于外此则名为心精妙明内融透彻流溢身形徧于百骸充乎五体斯但定中精进行力逼拶之极暂得如是形体不碍内彻拾虫不久便失非是为圣内外明彻一证永证者也若使行人遇此境时不作证圣之心虽由定力逼出然亦可名为善境界设或稍无识见若作证圣之解者即落羣邪坑壍而受其惑乱之害矣蛲即腹中短虫蛔乃腹中长虫也三于空闻法又以此心内外精研若作圣解即受羣邪此明内外精研故有于空闻法之境也盖前之精研初止外虗次但内彻至是则又以此定心若内若外二俱精细以研究之务使内根外境虗通如一此亦功夫增进之相然其时也定力增胜根境将销以故五内主神皆无所託互出其位由是主肝之魂主肺之魄主脾之意主肾精志主心之神X此皆六识用事之者于清明时则魂为主昏晦时则魄为主歛固于内则意志为主发扬于外则精神为主然意志者约体言也精神者约气言也魂魄者约用言也当此之时唯除第八执受根身阿赖耶识安然不动其余魂魄等类并皆弃其本位而递相涉入也互为宾主者如余五入魂则魂为主而五为宾乃至入神则五为宾而神为主忽闻空中说法者一处说也或闻十方同敷者处处说也夫五脏内境也空与十方外境也内虗故诸神涉入外彻故各处皆闻正内外精研之故也此则名为精神意志与夫魂魄互为主宾递相离合者即精离本位而合于魂或魂离本位而合于精盖离则弃本位而合则就他位也此明六种各各互弃互合之意也成就善种者谓此空中说法及十方同敷虽皆神魂搬弄然亦宿昔善因种习故能成就如是之事也此暂得下俱准前释然此魂魄若据扁鹊难经居五脏者共有七神由人之神气所含藏也故肝藏魂肺藏魄心藏神脾藏意与智肾藏精与志今则略智惟言其六耳四见佛出现又以此心澄露皎彻若作圣解即受羣邪此明内心澄净外现佛境以显精研功胜而妙心益明也澄露皎彻者诸念销落也内光发明者则诸离念一切精明也良以明生暗灭根寂尘销一X定之理故无情者徧作金界而有情者悉化如来此则山河大地应念化成无上知觉之前征也梵语毗卢遮那此云光明徧照乃法身佛也踞天光台者乃第一义天光明之台即报身佛也千佛围绕者所谓一华百亿国一国一释迦即化身佛也及与莲华俱时出现者此则通明依正庄严莫不具足也此名下断定其境乃是宿昔曾闻大法而其心中神魂灵悟之所染着今因定心发光精研明彻故能照诸依正世界是为如是然亦不过偶尔暂现非同圣人一证永证亘古常然也下准前释五空成宝色又以此心精研妙明若作圣解即受羣邪此明精研功极故见空成宝色也盖观察者审究妄念起处也不停者用功无间也正谓于诸妄念始则抑按继而降伏后即制止终乃超越然此八字皆两字成句者以见定中观察不停用功之深意也由其用功太紧于时忽见十方虗空成七宝色或百宝色虽同时徧满且而诸色不相遮留互无障碍也或青黄赤白各色俱现而色各纯然曾无混杂此由精研妙明逼拶之极焕然而现以故见此种种胜境然亦不过暂现如是非为圣证之一现永现也前见金界及如来者乃为色变此见空成宝色者乃为空变然此色空俱属色法皆眼X对之境今既云变则知色阴逮亦不久而将破矣六暗中见物又以此心研究澄彻若作圣解即受羣邪此明所视洞幽暗中能见物也澄彻者净极光通也精光不乱者心光凝定明暗不移也见种种物者非室内元有之物乃是暗中所现如神鬼精魅及奇形异状之物且暗室中所有之物仍然如故亦不除灭斯何义耶此名定中用功之心微细绵密澄净其见所以瞻视洞幽而悉见也盖鬼神等物恒杂人居互不相见今因定心澄净以故能见然亦不过暂得如是而巳七烧斫无觉又以此心圆入虗融作圣解即受羣邪此明身同草木火烧刀斫俱不觉也圆入虗融等者谓研究功胜内身外境无不虗融以故四支皆同草木虽火烧刀斫一总不觉所以火烧不爇刀割无知者此由定力所持功切至极执受不行则五尘併销四大排遣所谓纯觉遗身故能然耳此亦不过暂得如是非同圣证之究竟纯觉遗身也八徧见无碍又以此心成就清净若作圣解即受羣邪此明见界见佛徧观无碍也成就清净等者谓厌秽浊之质碍欣净妙之虗融凝想净心之功至此巳极故忽见大地山河化成净妙国土又见净土X现在诸佛更见地狱天宫上下无碍者此由昔闻教中所说净秽二土因起欣净厌秽之念熏以成种今于定中凝想日深逼极化成暂得如是非真净土也九遥见遥闻又以此心研究深远若作圣解即受羣邪此明静夜遥见遥闻也研究深远等者谓于定中深心研究率尔周徧到于极处遂令心光逼极飞出故于遥远障隔之处皆能见闻乃正色阴将破之象然亦不过偶尔若此非同天眼心闻之可比也市井者谓立市必四方若造井之置故名市井乃人烟凑集商贾必就之所也十妄见妄说又以此心研究精极若作圣解即受羣邪此明妄见知识妄说妙义也谓定中研穷竭其心智巳到至精至极之处正与圣贤心精通脗之时而定力将成色阴欲破魔界当隳所以魔心动怒故扰乱之端由此而始见善知识者乃行人静中自见其身作善知识且而自观形体迁变改移或变为佛或化菩萨以及天龙鬼神男女等像或少选之间现神现通种种变换者此名行人曾有邪种含藏于心用功至此逼极发现或受魑魅所着或遭天魔入心故令行人无端说法通达妙义者乃天魔假辩以发狂慧非真证圣也使行人至此X不作证圣之心则其魔事自然销散歇灭无有设若稍作证圣之解即便受其羣邪惑乱而无救矣然上十种皆依镜起一身能出碍者由观照力使心精流溢故能出碍二身彻拾虫者由心融内彻故蛲蛔可拾三于空闻法者承上外溢内彻之力故神魂互涉所以有闻四见佛出现者由上精魄互为宾主染此灵悟故见佛现五空成宝色者由观察过越逼拶至极是以虗空忽现诸色六暗中见物者由定心澄彻精光不乱故于暗中能见诸物七烧斫无觉者由定力排併故四大虗融烧斫无觉八徧见无碍者由欣厌日深净心功极故十方上下见无障碍九遥见遥闻者由观照力迫心飞出故多隔见十妄见妄说者由于邪心含魅遭魔故有妄见妄说则前九皆明定力而此第十乃言魔事者以定力欲成色阴将破此所以为动魔之端也三结害劝示阿难如是十种禅那现境保持覆护成无上道此结其害而复劝流传以示末世也谓此禅那所现十境皆是行人于色阴中见理未彻正定未纯但以禅观与坚固妄想两相交战互为胜负之所现起如一善境现即是禅观暂胜妄想也少顷即隐乃是妄想复胜禅观也由胜负互由以故不得永证圣境此羣邪所以乘隙而入也众生顽迷不X能自已忖功量力亦不察其暂现复隐逢此境界迷不自知又无见识便言登圣是未得谓得未证谓证妄作如是莫大妄语说听分明以成其业而业既成安得不堕无间地狱以受其罪报乎汝等当依如来即以此义传示将来我灭之后令修定者预知其事无使天魔外道邪神恶鬼得其方便乘其空隙以扰害之庶令行人保持真心不致迷惑覆护禅定不致散乱而得渐次修证以成无上佛果之道也须知巳上之十乃至后文四十种魔皆是世尊拈其大槩以示初心非五阴中定是此类而不可变易也亦非决有此定数而不可增减也但看行人之用心何如耳若夫一念不生缓急得宜则绝然无有设或观想交互则所现愈多或种类不同或多寡不一悉随心变非有定局若惟执经待验而不能融通者则何异于刻舟求劒按图索马者哉二受阴魔境一通明阴境阿难彼善男子修三摩提虗明妄想以为其本此通明受阴始终之相也彼善男子蹑前修定破色阴之人也色阴尽者约巳破说也见诸佛心如镜中现像者由色阴巳破定心光明故十方世界诸佛之心于中显现如镜中像也此以镜明像显喻心明佛现也故镜明则万象悉显心明则诸佛俱现正明禅观有成色阴巳破了明自巳妙觉明X心不从人得也若有所得者即相似证也意谓虽见本有真体如有所获然犹未能发起妙用而得任运自如也此明色阴虽尽受阴未破之相也犹如魇人喻修定者被受所覆手足二句喻上若有所得心触二句喻上而未能用客邪二字通喻受阴故下直出正意言见真体而不得用者此名受阴区局真性盖覆妙明以故不能卷舒自若去住随心也但得受阴一破犹若魇咎顿歇则其真心全体大用始得现前良由众生自无始来一迷为心决定惑为色身之内以故生不能离于现阴而死亦不能离于中阴也由是无时不局于身安有离身自由之分哉今受阴既破故其真心能离于身返观其面或去身外或住身中自由自在无有遮留复无障碍此则稍得其用乃名受阴尽破之相也是人则能超越见浊者盖见即身见为诸见之本由此身见有前五识领纳违顺等境起惑造业浑浊真心名为见浊则知受为见浊之体今者受阴既尽故得见浊亦超越矣然则观其受阴所生之由莫非觉体虗有所明颠倒妄想以为其本纵具苦乐名曾无实体者也二别示魔事一过抑成悲阿难彼善男子当在此中失于正受当从沦坠此下十种皆受阴所现之境而此先明过于内抑而成悲也此中者谓色阴巳破受阴未除当此二X者禅定之中也得大光耀者蹑前十方洞开无复幽黯乃破色阴之相也其心发明者蹑前见诸佛心如镜现像也内抑过分者见自心中有此光明痛惜向迷深自尅责故名内抑虽属好念伹过于分所以忽然发悲者亦知一切众生皆被色阴所局未能如已心光发明故见大小有情皆如自已所生赤子咸生怜愍之心以至不觉而流泪也然此悲心非如诸佛同体大悲但由功用内抑太急以故成悲若能速返悟此非正则无过咎不作圣证久自销歇设或自谓同佛大悲则有悲魔乘隙入心见人则悲啼泣不巳遂失正受而成邪受不惟不能由是增进而且定当从此沦坠可不悲哉盖受有五所谓一苦二乐三忧四喜五舍今之悲心乃缘众生受苦而发也二过激生勇阿难又彼定中诸善男子失于正受当从沦坠此明过于感激而生勇也受阴明白者盖色乃纳暗所成今既色阴巳破则其所见领纳之境了然而明白矣胜相者即指受阴谓胜彼前来色阴之相也现前者谓色既灭而受现前也感激过分者以其除去一种色阴质碍露出一种虗明境界故有所感而生鼓励激发之心虽属好念但过于分所以忽然生勇者乃是欲速成佛也以故其心勐而且利决志此生必齐诸佛意谓诸佛咸修三无X数劫何其钝耶若还是我止须一念自能超越有何难哉此名功用太锐由其慧狂定弱所以陵躐轻率过分越理故作是解若悟而返之可无过咎设执不返则有狂魔乘隙入心生大我慢甚而上不喜见于佛下不欲见于人自尊自大故失正受而从沦坠矣此缘自心乐受而发狂也三智衰成忆又彼定中诸善男子失于正受当从沦坠此明定盛智衰而成忆也前无新证者受阴未破也归失故居者色阴巳尽也当此之际但应定慧均持乃能无失今则定力强胜而智力衰微故进退之间俱不能照所以一入色受两楹中间虽欲向前奈无新证设思退后又失故居以故于此二者之中进退无地二念俱隳一同弃舍既无照用之功则于进退之境自是迥然各别一无所见由此定心之中因无智慧相资所以忽然生大枯渴此因前后脱空故时刻沉忆心不敢动然复将此沉思忆念不敢动者即以是为精进之相而欲成其破阴之功可不谬哉此名修心偏定无慧自失方便若能悟此还复等持则无过咎设以沉忆枯渴禅定谓证圣者则有忆魔入其心矣此下正明进退双失不欲向前不欲退归即以沉思忆念以为能事是以昼夜撮心悬悬计罣系在一处而不敢动此正枯禅痴定无慧自救之相也既失正受X自从沦坠此缘自心舍受而生枯渴也四慧强成劣又彼定中诸善男子失于正受当从沦坠此明慧强定弱而成劣也慧力过定失于勐利者谓智慧之力胜过于定但太失于过勐过利耳胜性怀心者妄谓自性本来是佛不待修成而于寻常自心恒疑已身即是卢舍那佛勿劳再修不知才破色阴受阴全在也然而得少为足者何耶此由用心偏僻定力微弱忘失恒审觉察慧力偏强溺于知见卜度以故然耳若能觉悟则无过咎设或坚任舍那迷不知返则有下劣易知足魔乘隙入心见人则言我巳证得无上佛果第一义谛遂失正受从沦坠矣此缘喜受而生知足以怀胜性故也五历险生忧又彼定中诸善男子失于正受当从沦坠此明定慧俱劣历覧艰险而生忧也新证未获言受阴之尚在也故心巳亡明色阴之巳除焉历览二际自生艰险者谓经历前后徧览此二边际之中取舍莫决无所适从由是自生怖畏惧失所守所以进退维艰如临重险于时自心忽然生起无尽忧愁遂有如坐铁牀以至求人害命早取解脱之念此名修行心中恐惧过甚无复方便聊以自慰故至于此若使改过忘忧自复正念设以忧愁X为圣证者则有忧魔乘隙入心而且执刀自割无所不至遂失正受从沦坠矣此缘忧受而求自害也六觉安生喜又彼定中诸善男子失于正受当从沦坠此明定过于慧觉轻安而生喜也此因色尽而无质碍受明而得清净处此境界安然快乐遂生大喜甚而欢喜至极不能自止此名定力深入故得轻安发而为喜者皆无慧自禁之过耳若能返悔悟则无咎设谓圣心乐道应当如是则有喜魔乘隙入心从此恣情纵意歌舞嬉笑将谓巳得自在无碍一切解脱遂失正受从沦坠矣此缘轻安而生喜受也七见胜成慢又彼定中诸善男子失于正受当从沦坠此明见胜无慧而成慢也自谓巳足者因见色尽受明自谓究竟大事巳毕功行满足成佛有余遂而妄自尊大下视诸圣以故无端七慢俱生大我慢者谓恃已凌他高举为性乃七慢之首也如是乃至慢谓称量自他比较同德但称为慢于他等谓已胜名为过慢于他胜谓已胜名慢过慢未得谓得名增上慢虽知下劣返顾自矜名卑劣慢斥毁经像即是邪慢若其七慢一时俱发则彼心中将谓巳得超佛越祖尚然犹轻十方三世一切如X来又何况于小乘下位之声闻缘觉者哉此名唯见已灵殊特尊胜且无智慧以救其獘若用观照等观法性尚不见有众生可慢况阴未破行犹微劣安敢慢于诸圣贤哉若终执迷无复改悔则有慢魔乘隙入心颠狂愈甚乃至毁佛像为金铜土木称自身为活佛真常毁圣经为语言文字称自说为向上真宗大言不惭疑误一切入无间狱遂失正受从沦坠矣此因见胜无慧乃缘喜乐二受而生诸慢也八轻安自足又彼定中诸善男子失于正受当从沦坠此明定过于慧获轻安而自足也精明中者谓色阴巳销受阴将尽远离杂染黑暗之内得入精纯光明之中亦且圆悟如是受阴精明之理乃本如来藏妙真如性也既悟此理所以身心得大自在莫不随心无不顺意者矣以其身心离诸麤重之垢忽然自生无量轻安之乐故将谓言今成圣果得大自在同与诸佛无二无别不必再修矣此名因定稍开慧性暂获轻清若悟非证则无过咎若使坐在轻清界中则有经清魔魅乘隙入心自谓功行巳满福慧巳足更不再求其增进矣然而此等画地自限多分俱作无闻比丘自误误人堕无间狱将生疑悔必致谤佛失正受而从沦坠此缘喜乐二受因获轻安自生满足之心遂成无闻之X过总之不达法相故也九着空毁戒又彼定中诸善男子失于正受当从沦坠此明着断灭空因而毁戒也于明悟中者即于精明中圆悟精明理也得虗明性者见得虗明妄想之性本来非实有因而沉空滞寂故其心中忽然生起归向永灭之念遂而拨无因果故执一切悉属于空由是心存邪种久之不巳断空之心成就现前乃至于心虗妄发生长远断灭如是之解若悟此空元系邪计非证真空亦不为咎若使固执断灭顽空以为证圣者则有空魔乘隙入心因而谤戒为小乘道且以菩萨自居妄自谓言但得悟空何须持戒虽饮酒食肉无非解脱之场诈伪贪婬总是菩提之道更有何持何犯之可得哉由因魔力人复亲信其所食噉不分净秽以为便是一种俱空惟欲破佛律仪诽谤持戒疑误多人入无间狱以受其罪遂失正受而从沦坠矣此缘舍受而成空解乃慧多定少之过也十着有贪婬又彼定中诸善男子失于正受当从沦坠此明着有以贪婬也味其虗明等者由于虗明体性深生味着不能放舍遂起爱心以禅定中自然妙乐非世可比轻清受用靡不如意若生贪爱便会发狂则成贪欲此因定境安顺入心由无慧力X以自执持而误入诸欲也若用慧力微细观察一切不受仍归正受则不成过若迷而不返便有欲魔乘隙入心唯以说欲为菩提道且转化眷属以至无数一朝魔心生厌不附其体则生陷王法死入无间故今失正受而从沦坠矣此缘喜乐二受而生贪爱亦有定无慧之过也此上十种皆言失正受者以受有邪正正受属定邪受属魔以故失其正受则当从邪魔而沦坠矣然前色阴皆依境起此后四阴皆依于心故此第一内抑过分发无穷悲二以感激太过生无限勇三以智力衰微而为沉忆四以慧强定弱反成卑劣五以历覧二际故生其忧六觉轻安生无限喜七以见胜生大我慢八以轻清自生满足九以着空因而毁戒十以着有由是贪婬故皆不出受阴之中苦乐忧喜舍之五相也三结害劝示阿难如是十种禅那现境保持覆护成无上道此结其害而复劝流传以示末世也意谓如是上来十种魔事皆禅那心中所现之境也然此皆是受阴未破用心未善故有理欲交攻互相胜负之事如得光耀乃至得虗明性皆观力胜妄想也如发无穷悲乃至无限爱生皆妄想胜观力也是亦两相交战互有胜负之意迷不自识者谓不知光耀虗明性等自何而致也谓言登圣者即未得谓X得故曰大妄语成堕无间狱以故汝等须将如来之语传示末法令修定者开悟斯义弗为魔扰使得保持正受而不被惑覆护正念而不致乱以便渐次修证而成无上道也三想阴魔境一通明阴境阿难彼善男子修三摩提融通妄想以为其本此通明想阴始终之境也以色受既尽则其前五根尘不偶见惑巳伏分别我执亦伏然思惑全在俱生我执未除故曰虽未漏尽由色受既尽不执身相故心能离形如鸟出笼所向无碍也六十圣位者三渐次为能增进五十七位为所增进能所合称共成六十今通名为圣者以其从凡入圣因果理同正显圆悟圆证即凡身而上历圣位也意生身者譬如意去速疾无碍从喻得名也然有三种一三昧乐意生身二觉法自性意生身三种类俱生无作意生身此约分证而言若至究竟觉位则以一身现无量身所谓清净法身报化之本犹如一月在天普映诸水则不复名意生身矣然虽受阴巳尽得意生身而想阴未破正如有人昏昏熟睡不觉不知自言自语然虽似有长篇短论在彼实是别无所知但其寱言寐语巳成音韵亦有伦次而不紊乱令不寐人咸悟其语喻如想阴未破者自虽不知修行位次而诸佛菩萨悉知此人从是凡身上历菩萨六十圣位其间增进巳有伦X次浅深之阶级矣此即想阴未破之相也若第六识缘尘分别想心动念设或能尽则浮虗妄想从此销除是于清净妙觉明心如去轻尘重垢者也盖此觉心犹镜体想阴如尘垢以尘垢净而觉心光明想阴破而藏识显露则三界众生一类生死皆能知其生从何来死向何去所以从首至尾圆融照察莫不了然此明想阴巳尽之相也盖此想阴体即六识由六识缘法尘而引起烦恼混浊真性以故想阴尽而烦恼超也至此返观想阴之由元从融通妄想交织妄成以其想阴能融通质碍如心想醋梅口中水出等是也伦即类也二别示魔事一贪善巧阿难彼善男子受阴虗妙迷惑不知堕无间狱此下十种皆明想阴中所现之事也而此先明贪想善巧以致魔境意谓阿难彼善男子受阴巳破分得本觉真心体中虗灵精妙之用即前离身返观而得自在不同向者未能得用也不遭邪虑者谓不复更遭受阴之邪虑也圆定发明者谓前二阴既破不随前尘所起分别如澄浑浊而清水现前也后皆倣此心爱圆明等谓在想阴中始得圆定发明倐起爱心贪求圆明意欲无不圆知而圆明莫不善巧而成就故发愤勇锐精其思想贪求善巧其心将欲大作方便广行教化也由此一念之贪则其天魔得便由是星飞遣精即附素有邪X种可着之人盖受阴既尽而定圆慧明者非说经法不能摇动亦非𦕈劣么魔所能惑乱即使天魔亦难入心故遣精魅附傍人而惑之令其自隳正定则魔之计可谓善矣其人不觉是其魔着者即魔所附之人自亦不知是魔所着故口说经法亦自谓得无上佛果菩提涅槃遂来求巧人处任其所好或时说法或时变形广作善巧鼓动其心是求巧者既惑为菩萨自必倾心信其教化故将所习定心咸被摇荡所秉戒律尽被倾危凡行人着魔欲心便起者一则魔多贪欲次则自心宿种故每有被魔所摄贪欲毁戒而不能解脱者此也然净行深而智慧强者任其善巧莫测但察诱淫毁戒即知是魔决定非佛何致荡心破律而身为魔子者哉口中好言灾祥等者谓魔所附人出言怪诞异彼常谈故能煽惑人心也言佛出世祥也言劫火刀兵灾也此名下指名示害也怪鬼怪诞之鬼所谓附物成形者至老始任天魔役使以害正定也厌足去体者谓附之既久魔心自厌以故去彼所附之人也弟子即求巧行人师即说法惑人之者先觉者谓鑑貌辩色即知是魔或听言察理便知其妄此皆预先觉知不为所惑而不入轮回者也若使被彼迷惑不知其非则堕无间之地狱矣二贪经历X阿难又善男子受阴虗妙迷惑不知堕无间狱此明贪想经历以致魔也受阴虗妙等准前盖彼巳离色受二阴不为形质所拘遂起爱心欲同诸圣游戏神通不离当处而周徧尘剎以兴佛事故曰心爱游戏放荡以求自在也由是神魂欲飞竭其精力朝思暮想因此一念天魔得便遂即星飞遣精附人向前而蛊惑之魔所附者不自变形乃变他形现前成佛者由彼贪求经历者其存心立志欲同诸圣故令身坐宝莲体成金聚既能如是则游荡之志何患不遂此正投其所好也是人指求经历之人既以魔附者惑为菩萨自必投诚而皈命矣淫逸其心者自恃证圣放荡游戏无所畏避故将圆定之心化而为纵欲之心持律之身翻而为破戒之身矣魔口所说皆以眼前为佛国者因彼行人意在不离当处而周徧尘剎故说此等以逗其欲也既逗其欲则倾心渴仰遂而返正归邪此名下指魔示害也魃鬼即旱魃鬼乃遇风成形其年既老以任天魔之役使也余准前释三贪契合又善男子受阴虗妙迷惑不知堕无间狱此明贪想契合以致魔也绵远也密也淴心口契合也谓欲远契妙理密合佛心也所以澄其精神静其思虑而贪求契合也总之意欲不假形声而自开悟也由贪密契魔遂得便飞遣精魅以附邪人因X现密契之事而诱之也心自开悟等者谓开悟之人于自心中一念一念更移改易渐入渐深故有得宿命者而知未生以前之事或有得他心者而识人心作念之端乃至说偈诵经无非皆现心开密契之境以蛊惑行人也是人即贪求契合之人绵爱其心者谓被魔所惑亦缠绵生爱唯欲遂心之所求也行人既堕魔境而魔且复出妖言渐引渐深是以既有密契之胜事故信异常之妖言遂将从前一往所发修定本心而反洗涤逮尽以入邪知邪见也此名下出名示害也魅鬼即妖魅鬼乃遇畜成形者也四贪辩析又善男子受阴虗妙迷惑不知堕无间狱此明贪想辩析物化之理以致魔也心爱根本者谓爱穷万物之根本也此是总标下四句释成穷览物化性之终始者即如佛说世出世法知其本因以故现前种种松直棘曲鹄白乌玄皆了元由乃至恒沙界外一滴之雨尽知头数此所谓穷物性之始终深悉其根元者也精爽其心者以能徧知万物始终一一洞悉则其心中精神爽朗而畅然也贪求辩析者欲于现前万物辩别剖析分明无惑也然此皆是诸佛如来转八识成四智乃圆镜普照之境岂是初心修习可以妄贪求哉由此一念引贼入室故魔乘便而扰乱也威神摧伏者X谓彼魔力善能摧折摄伏人心故闻法者自信伏也诸人者即领魔教展转相传之诸人也由彼行人心爱求元故魔所附者惟指现前生灭之法说肉身为三德之本指相生为常住之元清净之方只此秽境相好之体全是我身以投其求元之好也行人被惑遂将习定初心从此亡失唯信眼前父子递代相生遂以男女二根执为万化根元将谓如来三常住果尽在于是由此行人日亲日近渐入渐深竟为魔子而不自知也夫彼天魔先施魔力以摧伏之后宣秽言以蛊惑之故初心浅行鲜有不被惑而破戒坏定者矣此名下指名示害也蛊即蛊毒鬼遇虫成形者魇即魇寐遇幽成形者世有厌胜之术取能压伏又名魇胜五贪冥感又善男子受阴虗妙迷惑不知堕无间狱此明贪想冥感默求悬应以致魔也爱悬应者悬远也谓以自行欲感过去久远诸佛而应之也此总标下二句释成周流者谓周徧流覧而求之不巳也精研者谓精思研虑极至诚以求之也冥感者意欲将此诚念向冥冥中感动诸佛也由此一念妄动即有天魔飞精附人乃至说法以应其感也如百千岁者魔现极老之相也座下之人因见年高故生爱染难于割舍而且惑为先世业师前生知识于是别生法爱如胶似漆不忍分离皆魔X附之人许现感应之事也行人既为彼惑亲近日久心相体信舍正从邪遂为魔子而不自觉也且魔鬼先于身现冥感之事而复以口宣冥感之言彼初心行者安得不被其所惑耶疠鬼乃遇衰成形之疟疠鬼也六贪静谧又善男子受阴虗妙迷惑不知堕无间狱此明贪想静谧欲求深入以致魔也心爱深入者谓于禅定境意欲深穷而极入也此标定下释成尅已辛勤者谓尅已功夫不计辛勤唯欲深入也所以乐处幽阴孤寂之处者惟欲贪求寂静谧修以尅深入之功也即此一念乃是招魔之端是故天魔使邪附者来彼说法以诱之也且魔亦能有通知本业即宿命通也未死作畜即天眼与神境以及宿命通也起心知肇者他心通也佛律仪外加精苦者如断五味躶形拔发等类诽谤讦露及言祸福临时皆验者乃状其魔邪怪诞以显能知过去未来及现在也此上诸通虽邪诈现而镜智未明之人鲜有不惑者矣大力鬼即上品神通力大之鬼也或云此文标章应于下章倒换以此文静谧移下以下文宿命移上恰相应也此说固虽有理然翻度久远谁敢自命为译主耶七贪宿命又善男子受阴虗妙迷惑不知堕无间狱X此明贪想宿命欲求知见以致魔也心爱知见者盖意欲求世人不知巳所独知世人不见巳所独见也此标定下释成因爱知见所以不辞勤苦而研究寻思者无非贪求宿命之故耳由此贪求魔即附人而现隐异之事以惑人也是人指贪求之人无端得珠者谓于听法处获珠也其魔或化畜生先衔珍异之物以授其人或诱听人咸皆藏于地穴之下且有明月之珠以照其处者此如近世闭门传道下地登天之类或食药草乃至麻麦而能充肥此皆诈现隐异难测之事以投其欲也魔既能现隐异之事悚动人心复出隐异之语蛊惑众志鲜有不被其惑乱者矣此皆山林川岳等类其年既老而为魔所使者也问土地城隍川岳之神世皆谓之正神今为魔所使者何耶答神虽固正但以不断婬杀且复宣婬破律故其年老终为魔眷而被其驱役耳宣淫者谓宣谈淫事也如左传陈灵公宣淫于朝君臣为谑之类或有下皆明魔党炽盛非止一二至于行事亦各不同也八贪神力又善男子受阴虗妙迷惑不知堕无间狱此明贪想神通变化之力以致魔也心爱神通种种变化者欲求神通千变万化而无碍也此标定下释成谓精研穷究万化根元意欲乘之以发神通变化也由此贪爱魔即附人诈现神变之事以X惑乱也是人即魔所附者或撮火光以至越牖透垣而无碍者皆诈现神通以投所好也唯与刀兵不得自在者则知邪术幻作非真而不同于圣贤之真神通矣口中常说神通等者谓彼魔魅既诈现神变之幻事复诳说神变之邪法而欲逗行人所好之心也猥媟传法者此如近世比脐度气之类不毁者即赞叹也谓好赞扬麤恶之行则其邪念愈可知矣此名下出名示害也天地大力等者明种类愈多为害愈盛故定力愈增则魔害愈广即世所谓道高一尺魔高一丈者此也九贪深空又善男子受阴虗妙迷惑不知堕无间狱此明贪想深空以致魔也心爱入灭者由彼不知一切法相本自寂灭不待更灭无故欲灭有相之法而入无相之空也此标定下释成研究者谓精研穷究也化性者谓万化之体性也盖研究化性者惟欲灭相归无以深趣空寂也由此一念魔即附人以扰乱之于大众下因贪入灭趣空是故现诸空相以投所好也手足皆香而便如石蜜者皆现异事而眩世骇俗也诽谤二句依空相而谤法谤僧也口中常说等者唯说断空以明无因无果也虽得空寂潜行贪欲者显是邪魔非圣证也受其欲者亦得空心拨无因果者此魔力摄持以从其化也此名下出名示害令人预知而辩验也薄X蚀精气者京房易传云日月赤黄为薄又不交而蚀曰薄此即七曜恶气能为蚀神者也然金玉芝草虽无情物而精怪依附者亦假此而称也十贪长寿又善男子受阴虗妙迷惑不知堕无间狱此明贪想长寿以致魔也几者微细也由爱长寿故不辞辛苦研究微细长生之理以贪求永岁之道也旧说此中所希罗汉果位行阴开后自然证之今欲急证而躁求之故招魔害也盖分段生死三界惑尽方能出离二乘无学入地菩萨断见思尽入法性土方受变易生死今未离三界顿欲于分段报中变麤身为细质易短寿作长龄故曰弃分段生顿希变易欲求细相而获常住也瞬息而万里再来者此五通中似属神境乃魔自现神境以至远而成至近也数步而累年不到者此魔令人亲自经历则至近而成至远也盖地之可缩可舒时之可延可促者皆魔诈现以惑乱人心也因此心信疑佛现前者谓智微行劣少见多怪自生惊异而堕其术中也口中常说谓其生佛依正皆由彼生者正显彼是无始元佛其长龄永寿则可想而知矣然彼邪魔先现延永之事复出延永之语而贪求永岁者安得不信哉此名下指名示害也自在天即欲界第六天上别有魔王居处亦他化自在天摄使其眷属谓魔王不自现身亦若星X飞遣精之意也遮文茶云奴神即役使鬼也亦云嫉妬女毗舍童子即毗舍遮鬼云噉精气皆隶四天王者若巳发心则护人若未发心则害人以彼行人定心虗明为彼所利故食其精气以害之也或不因师者谓不因魔附之师而其行人亲见魔身或现执金刚及现美女以害之也口兼独言者乃谓行人与魔对说旁人不晓以为独言然细听之亦若妖魅前人彼人即被惑行人也未详者谓不能审其是魔非圣而被其所惑且与之行欲也多陷王难未及遇刑则其精力先巳枯竭得干渴病而死矣此出魔魅所惑故生遭王法死入地狱也以上十种皆由圆定心中妄起贪求之念以故然耳若是如法精进一念不生如幻脩证则何善巧之不得何法界之不历何机理之不契何根本之不析何感应之不成何静谧之不入何宿命之不知何神通之不具何深空之不证何常住之不获而乃忽生心爱着意贪求譬如鳞角未成輙思飞跃羽毛不足便拟扶摇所谓学未优而求仕丹未成而先吞其可乎哉故知招魔成堕者皆自心妄想之过也三结害劝示阿难当知是十种魔保持覆护成无上道此结十种魔境之害劝令当机传示将来也言法中修道者或附比丘或自现比丘身也昔佛住世X魔欲坏法佛有神力皆不能坏魔作誓言待佛灭后依教出家破坏佛法佛即堕泪曰无柰汝何譬如狮子身中虫自食狮子肉今经云或自现形者谓自现出家之形也皆言巳成正徧知觉者正是假出家名色而为破法之魔子也按前十种惟第十自现余皆附人魔师魔子淫淫相传等者谓以淫传淫害延后世广坏正信之人也近则九生者百年为一生此佛顺指九百年后乃正法将灭时也多踰百世者三十年为一世此指三千年后正属末法时也故涅槃云末世魔民眷属现比丘罗汉等像混坏正法非毁戒律亦同此也汝今下正劝当机救度末世也未须先取寂灭者所谓自未度而度人者菩萨发心也纵得无学留愿度生者即从前当机所谓愿今得果成宝王还度如是恒沙众也正心者谓有心修正定之人也深信者谓欲深修正定而信自心者也正知见者正谓了知自心彻见佛性也我今度汝至报佛恩者亦如当机所谓将此深心奉尘剎是则名为报佛恩也此皆师资道合彼此同心惟以弘通教法以利生也如是上来十种魔境皆是想阴所覆以故观力与夫妄想交胜互负而有如是十种之事也谓言登圣者言其不惟惑魔为圣亦且兼以圣流而自命也汝等下皆叮咛咐嘱之致意也所以当机于佛灭后结集法藏流通天上徧布人间龙宫海藏者X无非普令而今而后一切行人依之修习保持真心覆护禅定得成无上正觉之道斯皆如来嘱咐之力亦乃当机救世之婆心也大佛顶首楞严经宝镜疏卷第九楞严经宝镜疏X卍XXX大佛顶首楞严经宝镜疏卷第十大清钦赐云南法界寺讲经广陵沙门溥畹述四行阴魔境一通明阴境阿难彼善男子修三摩地幽隐妄想以为其本此通明行阴始终之境也盖虗幻五阴皆以妄想为本是故想阴能尽伏者则其寻常所有梦想亦销灭矣以想阴若在则寤为妄想寐为乱梦昼夜时刻起灭纷纭扰乱真性不得宁静且无恒常一定之念所以扰乱本觉妙明无有一刻得清虗而寂静也今者想阴既尽则寤寐寻常恒如其一无诸扰乱故得本觉妙净明心之中从此清虗而宁静矣犹如晴明之空迥无所有以无色受二阴则麤重之相巳灭复除想阴则缘前尘分别影事亦空以故观诸世间大地山河犹如宝镜光明洞鑑应物而现毫无分析故物来即现无所黏着物过即灭亦无踪迹正如其镜但以虗受虗照虗应而X巳以其心中了无宿习唯一识精真体湛然独存此则想阴巳尽之相也生灭根元即指行阴以诸迁流自此而始所谓生而又生灭而复灭乃是生灭不停之根本元由也以前三阴未尽则此根元幽隐难见今者三阴既尽则三界中所有一切生死根元莫不从此分披而显露矣故见十方十二类生因果罪福元由头绪毕竟皆能尽悉其类所以有生有灭之故也虽未能得通达识阴固不知其各类受命元由头绪然见行阴则其各类同共受生之基巳见其端矣野马者乃田野间游气也以喻行阴幽隐微细扰动之相熠熠者萤光也以喻行阴忽起忽灭犹萤光之闪烁也清扰者对前阴重浊显其轻清对后阴澄湛显其扰动也为浮根尘究竟枢穴者盖枢乃门轴穴乃门臼由枢穴故门得开关由行阴故根尘生灭此则名为行阴之区宇也以想阴如洪波行阴如细浪识阴如无浪流水真觉性体如湛然止水故此行阴元无实性但以轻清扰动犹如萤光忽起忽灭以为元性设使扰动性灭反入元澄不动之体则行阴种习尽而复还识精元明矣故曰如波澜灭而化为澄水此则名为行阴巳尽之相也夫第八识本是如来藏性但因行阴生灭不停业运恒迁遂成众生知见浑浊真性今者行阴既尽则众生浊自能超越至此返观行阴之由元从幽阴妄想以为其本X由其迁流密移皆是幽隐细相非若前三瀑流之麤故名幽阴妄想也罔犹无也陈习即宿习也二别示魔事一计二种无因阿难当知是得正知第一外道立无因论此示行阴十种邪计而此先明二无因也盖此十计多依利使五见为体有六十二种然此六十二见古德释经但主消文虽述其名未出其体遂令后学莫知所自今按长阿含所说与此经合法数并同但义稍异彼则本是外道此乃修心误堕然经中义皆于世界劫量起计故自四徧常四矫乱总十六见为本劫本见从十六我见至五涅槃总四十四见为末劫末见故长阿含以二无因论居本末之间共六十二此经论次第所以各依本起也得正知者谓寤寐恒一不遭邪虑也奢摩他中即圆定发明之中也凝则不动摇明则不疑惑正则不邪虑如此用心故前十类天魔不得伺其便矣盖妄想用事则天魔得以窥其心行伺其间隙毁其正定今者想阴既尽则鬼神莫能测天魔亦难入又何能扰乱者哉故下十种皆自心邪解自生邪计也方得精研穷生类本者谓想尽魔歇方得精研穷究十二类生根本来源故于根本来源一一穷究则十二类中生灭根元从此分披显露莫不了然者矣观彼幽清圆扰动元者乃正观行阴也对前想阴浮浅重浊之相故显此行阴是幽X深轻清之相对后识阴湛不摇动故显此行阴为迁流圆扰羣动之元而且于此圆扰动元行阴之中起计度者以外道本劫本见十八见中自有无因而出之二见一则从无想来自谓本无今有一则捷疾观察妄谓无因而有盖是行人本为修正徧知趣菩提果但由妄起计度以故坠落外道而误入二种无因之论也后皆倣此何谓二无因耶一者是人依本劫本见起计观八万劫前冥无所见因而遂计本来无因何以故是人既得想阴销除则行阴受生之机全然看破故在定中遂乘眼根以方涉世八百功德彻见八万劫内所有一切诸类众生随业飘流如水在湾循环旋转莫能自止正如诸类死此生彼轮回其处而不断绝者亦无有异此为行阴迁流之相也然于八万劫前则冥冥然毫无所观因之妄计冥无观处以为冥谛乃自然造化之理如谓鸿蒙混沌者皆此类也殊不知自见解有限不能超越而反妄计一切众生皆从八万劫前本来无因而自有者岂不谬哉由此邪计邪度故亡正知局于八万劫内不达业道无始则亡徧知以故堕落外道天魔边邪恶见而反惑乱得成菩提之正性矣二者是人依末劫末见起计观八万劫尽末后无因何以故是人于诸一切众生既见劫前本无其根自然而有则知人还自然生人悟得鸟还自然生鸟乌则从来自然X是黑鹄则从来自然是白若人之与天乃本自然竖首而行若畜养之生乃本自然横身而走故鹄之白也乃自然而白非是洗成而乌之黑也乃自然而黑亦非染造此皆自然而然本无有因且自八万劫来此理未尝迁移更改则知自今末后虽尽此形穷未来际此理仍然亦复如是而不改移以是则知劫末之后亦无因也然而我于八万劫前从本以来元不见有十二类生从菩提性起云何劫后更有众生成菩提之事乎当知今日一切物象既皆劫前本无有因则知劫后末亦无因也此计八万劫尽无因无果自然断灭返于冥初而巳由此计度失正知而落外道迷惑成菩提之性矣是则名为第一外道依本末二见以立二种无因之论也此皆先世外道违背正理所立之论兹者修定行阴将开妄起计度误堕此见可不惜哉皆由不达循业发现妄计八万劫前无因而有八万劫后自然而无故立本末二种无因断灭之论乃邪见摄也二计四种徧常阿难是三摩中诸善男子第二外道立圆常论此计四种徧常也于圆常中起计度者谓观行阴中见周徧处则名曰圆见相续处则名为常殊不知此周徧相续乃行阴迁流生灭之相而于是中妄起计度执为圆徧常住岂不谬哉以故如是修X定之人则误坠入外道所立四种徧常之论矣一者是人计心境皆常由其未见第八藏识以故不达心境二性是第八识见相二分但得想尽行现乘此见解依之修习遂究心境二性从何而起然见量有限穷之不远唯见二万劫前无因自有二万劫后冥无所观遂计十方众生于二万劫内所有生灭循环而皆不曾散失故不计劫外无因为断灭唯计劫内相续为徧常所以异乎前计而为第一徧常论也二者是人计四大皆常此亦行人乘巳见解而穷化元见其万法皆从四大和合而成故计四大种性本来常住殊不知此唯识变现其性本空依之修习以为常住遂能了知四万劫中十方众生虽有生灭然而四大体皆周徧性自恒常不曾散失此计劫内所见以为第二徧常论也三者是人计八识皆常以能穷尽六根之中所具六识併及末那七识执受八识此由行人乘巳见解穷此三者若心若意以及意识根本元由生起之处不知乃是行阴相续之由而反谬计识性常恒之故依此修习能观八万劫中一切众生死此生彼循环展转不曾散失遂谓从本巳来周徧常住以其穷此不散失性因起妄计以为周徧常住之性殊不知此正是行阴相续不绝生灭之性且第七识中生灭根元尚未望见而遂执为圆常真性岂不误乎此为第三徧常论也四者是人计X想尽为常以其既尽想阴根元自是想阴更无再生之理遂谓此流动举止运转施为皆属乎生生灭灭妄想阴心今者巳得永除灭矣若此行阴理中自然而成不生不灭矣此以想心息灭而便妄谓生灭永灭则不生不灭之理自然成就不知生灭根元正由于此特因行相微细难见误于生灭因心妄计不生不灭周徧常住之理岂不谬哉此为第四徧常论也由此之故于本非徧圆而谬计徧圆本非真常而妄谓真常故堕邪计而亡正知所以落外道而惑菩提也是则名为第二外道立圆徧常住四种之论皆边见中摄也三计四种颠倒又三摩中诸善男子第三外道一分常论此明双计常与无常也又三摩中正当想尽行现之时忽于自而巳身他而众生国土之中起邪计而妄度者如是之人坠入外道四种颠倒之邪见矣所谓一分无常之论一分常住之论也一者是人因观自巳妙明之心周徧十方湛然不动量同虗空以为心性湛然从此究竟遂立神我言神我者即二十五谛末后谛也从是计我等者由彼计有真我周徧十方凝明不动无生无灭以故是常一切众生在我心中自生自死故是无常此于自他处计常与无常也二者是人不观自心独观国土自三禅以下三灾所及处计为无常自四禅以X上三灾不及处计以为常此以三灾及不及处计为常与无常也此则舍自观他下乃舍他观自三者是人以身麤心细故舍世界别观自心但见精而不杂细而非麤微则弗着密则不显其幽隐难见犹如微尘虽然流转十方而性元无迁移更改能令此身在于心中即生即灭俱无改移故知其为不坏之性名我性常也至于一切生死之身皆从我性所流出者名无常性也此计自巳身心为常与无常也四者是人通观四阴知色受想三阴巳尽伹见行阴现在迁流遂以行阴相续不息而常流者便计以为常住之性前之三阴今巳灭者即名之为无常之性此于四阴中计常无常也由此四种计度虽自他及阴各执不等总不出于一分无常一分常论以此双计故成颠倒所以落外道而惑菩提故名第三外道一分无常一分常论乃边见中摄也问此与四徧常何异答彼计一切俱常此计自他及阴止有一分是常故不同耳四计四种分位又三摩中诸善男子第四外道立有边论此计分位为有边无边也盖分位有四谓三际分位见闻分位彼我分位生灭分位也一者下约三际以计有边无边也心计生元流用不息者谓观类生之根元现在迁流之业用展转循环而不休息遂计过去巳灭当来未至故为有边计现在相X续曾无间断故为无边此以行阴分三际而观也二者下约见闻以计有边无边也谓观八万劫内有众生可见可闻故计为有边此则限于八万之数也观八万劫外不见有众生不闻有众生故计为无边以其无数量而不可见闻也前计过未无见闻处为有边此计现在有见闻处为无边皆于此反则知外道回互倒计元无一定之见也三者下约彼我以计有边无边也此由行人观巳行阴执为真我故复妄计我能周徧了知自谓于诸法中唯我一人得无边性而彼一切众生皆现我性之中然我与自巳性中曾不别知有彼知性遂计彼之知性皆不出于我之知性以故名彼不得无边心性但名有边之心性耳此正行阴执我岂知平等性中元无自他之分位耶四者下约生灭以计有边无边也是人穷行阴空而计半生半灭者由此行阴本无根性前依想阴为根后依识阴为性故今想阴既尽识阴将现则此行阴其前半分虽同想灭而后半分犹共识生是以行人据自所见心行之路妄自筹画以忖度之遂计众生亦同自巳一身之中所有之心一半属生一半属灭且见行阴徧于一切因而发明其世界中诸所有法皆是一半生者为有边一半灭者为无边也由此四种计度若有边若无边总落外道皆是迷惑菩提之性以菩提性中本无分位边际之可得也是X则名为第四外道立有边无边之论乃邪见中摄也五计四种矫乱又三摩中诸善男子不死矫乱徧计虗论此明四种矫乱徧计虗论也于知见中生计度者谓彼定中以所知所见而妄生周徧计度也言矫乱者谓此外道于知见中不能决择了了分明设有人问则皆矫智而乱答也言不死者以外道计梵天常住名为不死净天谬谓一生不乱答人者得生彼天若实不知而辄答者恐成矫乱故有问时答言秘密言辞不应皆说或设余事方便避之或随问者言辞而转或不决定两可而答佛法诃云此真矫乱徧计虗论者谓下四种皆周徧计度虗妄之论非有实义者也一者下以一生灭行阴分别而成八种之见遂有八种谬计也变化元者谓此行阴乃迁变幻化之根元也以观前念后念见其迁流不息之处遂计变易或观前念后念见其相续不断之处遂计恒常以其但见现在于所见之处计以为生以其不见过未于不见之处计以为灭以生为灭之因性以灭为生之因性而生生灭灭无间断处计以为增以正生者不到灭处以正灭者不到生处而生灭相续之中有所离处计以为减于念念生处计以为有于念念灭处计以为无此之八种虽则都以行阴之理统而观之X但其行人用心差别以故有此八种之知见也由是之后既无一定正知正见故逢问义者即以此等矫乱之语而混答之令彼现前问义之人皂白不分是非莫决不惟义理含煳而不能辨且并旧习章句亦多遗忘漏失而更增其迷闷也二者下计无矫乱也谛观其心者即观其行阴之心念也互互无处者谓念正生时无有灭相念正灭时无有生相从此证得一切皆无故逢人问义惟答诸法皆无也三者下计有矫乱也各各有处者谓念生后必有灭相念灭后必有生相从此证得一切皆有故逢人问义惟答诸法皆有是即有也四者下计有无矫乱也有无俱见者谓既见其念念生处又见其念念灭处也其境枝故等者谓所观之境不定能观之心亦不定如树多枝交差不一故有问者即答云亦有即是亦无以生者必归于灭亦无之中不是亦有以灭者必不能更生也矫乱者执抝而不顺理为矫心无主正为乱此中第一第四言皆两可乱义为多而终非顺理亦兼于矫也第二第三言惟一偏矫义为多而终非主正同归于乱故总结曰一切矫乱无容穷究诘问者也由此下结成虗无者谓虗妄邪计无实义也徧计虗论者谓是此人周徧计度犹如执绳为蛇皆至虗至妄之论乃邪见中摄巳上十六见皆本劫本见也X六计十六有相又三摩中诸善男子死后有相心颠倒论此依末劫末见计后际十六有相也无尽流者即指行阴谓相续无尽迁流不息也是人因见行阴迁流而无穷尽遂并前来巳灭三阴皆计死后亦无穷尽定有其相遂而发明颠倒心论或自固身者由计色身是我故自坚执而固守也盖我即第八识见分而第七识执为内我也色即第八识相分而前七识执为外境也皆由行人不知根源而展转妄执也一者云色是我谓四大之色皆是我故此计即色是我也二者或见我性圆融徧含国土云我有色者谓所含一切徧国土色皆是我所有故此计我大色小色在我中也三者或彼现前境缘咸皆随我回旋往复云色属我者谓是我所非即我矣此计离色是我也四者或见诸行相续复计我依行中云我在色者谓我即在色中也以行阴相续之相即是色阴此计色大我小我在色中也皆计度言死后有相者谓色身虽死我犹在故色阴既尔余三亦然如是循环四四共有一十六相以现在生前既是有相则知未来死后亦是有相也从此下展转妄计谓上四阴与我既然死后皆是有相则烦恼菩提理亦如是以烦恼由阴而生菩提由我而证则知真妄两性二皆有相亦可并驾齐驱入未来际毕竟无改各不相触而不X相碍也意谓真则毕竟到底是真妄则毕竟到底是妄决无更改岂有反妄归真转凡成圣之理此皆执定死后必有我相而误认为常不可转易也由此下结成外论文虽通明五阴然正义惟在前四虽在前四实惟行阴而巳此皆边见中摄也七计八种无相又三摩中诸善男子死后无相心颠倒论此计死后八种无相也此因见前三阴巳灭无相由是遂计第四行阴亦终归于无相也形如一身色如四大故知形因色有若色灭则形无所因矣想如意识心如意根故知心因想系若想灭则心无所系矣色居受前心居受后有受居中则连缀色心是故无受则色与心无复连缀矣前三阴性既巳销散而无阴相纵有行阴虽是生理而无受想即有生理亦无知觉与诸草木之无受想又何异乎以是故知若此行阴离于前阴亦无相矣此据前三阴以推行阴决知无相也今观此身现前阴相犹不可得云何死后而反更有诸阴之相耶因之推勘比校死后阴相一定是无如是循环往复推勘每阴各计现未二无四阴共有八无相矣又且从此展转妄计涅槃因果世出世法一切皆空徒有名字终无实体究竟皆归于断灭也由此下结成外论然而此计与前相反盖前见未灭之行阴以其有相因计前三并万法皆当有相故立X有相颠倒之论此见巳灭之三阴以其无相因计行阴并万法皆当无相故立无相颠倒之论此皆边见中摄也八计八种俱非又三摩中诸善男子死后俱非心颠倒论此计有无八种俱非也于行存中者见行阴未尽区宇犹在也兼受想灭者见前三巳尽阴相全空也由是双计于存中计有于灭中计无致令四阴自体交相互破如以行阴之有破前三之无以前三之无破行阴之有破无则成非无破有则成非有是人坠入死后有无二者俱非颠倒论矣下正释成自体相破之义也谓前三巳灭故色受想中见有而非有也后一犹存故行迁流内观无而不无也前后双观有无俱非故成八相即非有色受想行非无色受想行也以故随举一阴皆言死后非有相非无相也又计诸行等者谓不止四阴俱非由是推之则万法之性皆悉迁讹有而非有无而非无者也于此悉能尽知尽见了然不惑故曰心发通悟也虗实失措者以其非无则虗失其措而且非有则实失其措也由此计度者谓以生存例之死后皆是非有非无也若论死后尽未来际者则昏昏瞢瞢渺渺茫茫道有不得道无不得此明有无俱非皆不可道之故也乃第八外道颠倒之论亦邪见中摄也X九计七际断灭又三摩中诸善男子死后断灭心颠倒论此计七际皆断灭也由见行阴念念灭处名后后无因此妄计即生人天七处后皆断灭是人则入七处断灭之论矣七处者谓四洲六欲初禅二禅三禅四禅四空也身灭即四洲六欲一切人天欲尽即初禅三天谓欲染巳尽故苦尽即二禅三天谓极喜无忧故极乐即三禅三天谓离喜妙乐故极舍即四禅舍觉观喜乐四空舍色质之碍故则此极舍之言含其二也如是循环穷究极尽此上七际现前莫不归于销灭既是七处皆现断灭则知死后未来之中更无复生之事矣此计止有现阴而中后二阴不许有也即此方儒者恶闻轮回因果之说亦属此计然但计人间即灭仍不许有余六处也此名第九外道计七处死后皆归断灭之论亦边见中摄也十计五现涅槃又三摩中诸善男子五现涅槃心颠倒论此计五处现在涅槃也盖此五处者除欲界人道并无色界不计人道者现居生死苦恼故不计无色者以恋身形即依六欲四禅无想天中为涅槃故后后有者即行阴念念生处也因观行阴念念不断新新成有故计定有实果必不灭无也五涅槃者谓欲界四禅此之五处不待灰断但生其处X即是现在涅槃也或者不定之辞非谓一人也欲界统言六欲非指一天也为正转依者由彼观见欲界同分生基将谓一切生理尽在于是遂而妄计为转生死依涅槃之正果也观见圆明者即前想阴初破圆定发明乍得天眼观见诸天清净庄严逈超日月之光明且出人间之秽浊以故心生爱慕遂计此境为现在涅槃也或以初禅者计离生喜乐地为现在涅槃也或以二禅者计定生喜乐地为现在涅槃也有谓前文初禅苦恼不逼二禅忧悬不逼以苦重忧轻序之宜也今云初禅无忧二禅无苦疑译者误倒耳或以三禅者计离喜妙乐地为现在涅槃也极悦随者所谓安隐心中欢喜毕具具大随顺也或以四禅者计舍念清净地为现在涅槃也苦乐两亡者以修舍定故下界苦乐不能动也不受轮回生灭性者以三灾不到遂而妄计不受生死轮回即是无生无灭涅槃之真性故也是皆迷有漏而作无为惑生死以为涅槃者也此由稍离下界之苦恼遂计五处为安隐稍离下界之秽浊遂计五处为胜净也究竟者谬谓此上五处皆是无上极果也由此下结成外论五现涅槃者计此五处皆是现在涅槃现受其乐不待将来者也此为第十外道颠倒之论乃邪见中摄也盖诸见所起不出五利谓身边邪戒见也故上十章共六十二见统而论之皆不出此设再X约义推求不过有无二见而巳故法华云若有若无等依止此诸见具足六十二者是也三结害劝示阿难如是十种禅那狂解作大觉王清净标指此结害劝示也盖前云禅那现境者乃天魔得便以现邪境也此谓禅那狂解者正是心魔自起深孽也但凡行人见道不真多岐妄见皆名狂解乃是自巳心魔最宜深防者也用心交互者谓用观力以攻妄心交胜互负也斯悟者即指狂解也顽迷者顽谓顽痴故难入于正悟也迷谓迷惑故易生于狂解耳由其不能自忖自量误以迷惑认为胜解所以自用自专而创立诸论也且自妄言谓登圣位成大妄语而堕重狱不亦宜乎汝等下正劝示也觉了斯义者谓于斯义觉察了然务使邪正分明也无令者禁止之辞自起深孽者谓外魔虽不能扰勿使自巳心魔而自起深孽也孽者祸之萌亦渐次生起之义也保持二句是教已起邪见令销灭也教其二句是教未生正智令生起也然真义者即真如实际第一义谛也所谓离四句绝百非之义也枝岐者谓此十种邪执徧计在性定中其犹木之旁枝路之曲岐皆非正直之本也祈求也盖遭枝岐即堕外道得少为足便入小乘故嘱当机普为人天作大觉王清净标指令其直造妙庄严路勿使误入曲迳旁而堕落外道也X五识阴魔境一通明阴境阿难彼善男子修三摩提颠倒妄想以为其本此通明识阴始终而先叙行尽识现之相也诸世间性者谓诸行阴即是世间十二类生迁流生灭之体性也同分生机者即同生基也以基言生之处机明动之始其意一也沉细纲纽者网上大绳曰纲衣领结处曰纽皆喻其要也以一切世间十二类生如网如衣而此行阴生灭相续始终贯串如网衣之纲纽也而言沉细者谓幽沉微细乃行阴之相也故行阴若尽则生机纲纽自必忽然隳坏而毁裂矣补特伽罗云数取趣即类生之中有也以生机纲纽既巳隳裂则诸类生酬偿宿业深远一脉由业感而报应者皆悬远而断绝矣此则行尽之相也盖涅槃性天为五阴所覆沉沦生死犹处长夜前三阴尽如鸡初鸣虽为曙兆犹沉二阴精色未分此则行阴巳尽生灭殆空故涅槃性天将有大明大悟之期矣如报晓之鸡五更三唱最后啼鸣所以瞻顾性天亦若东方巳有精明微白之色但未大明大白以其尚为识阴所覆故不透彻耳向者行阴迁流七识执我则六根奔逸随逐六尘今则行阴既尽我见亦空故六根虗静不复奔尘所以若内若外莫不湛然而明净矣盖根为能入尘为所入今者根寂尘销故曰入无所入根尘既销机纽自破则第八藏识从此显现方能X深达十方世界十二类生无始以来投胎受命根本元由自不同于行阴所覆而不能通各命由绪之日矣既能观其受命由绪复又了知执受根元从此之后深厌自生则诸异类同生之机至此巳尽亦不复召其受生矣由是断异生性障证徧行真如而于十方依正二报巳获知其同是唯识一体变现更无别法之可得也则此初见性天巳有精色虽未大明然巳东方发白显现幽暗隐祕之处矣此犹向晓明相未出乃为识阴未破之区宇也若于羣类生死不召既巳获得异性入同即于同中加功用行销镕炼磨六根门头令其合之则一开之则六以六根为一根用名合成就以一根为六根用名开成就然此六根以分位而论虽似比隣以性体而言元无彼此皆可互通而互用也故得世界身心如吠瑠璃内外明彻惟一清净本然如来藏性更无他物此则识阴巳尽之相也盖如来藏本无生灭及受命由绪但为前七识熏成藏识执受一切染净种子浑浊真性是以随业牵引诸趣受命故命之为体即是识阴而煖息识三俱时而转识阴既尽则命浊之相亦得超越至此反观识阴所由莫非幻妄似有非有故名罔象体性空寂故名虗无迷背性真名为颠倒元无别法惟此妄想以为识阴之根本耳但能了知妄想无性则根本尚无识阴何有故曰识阴虗妄本如来X藏也瑠璃具云吠瑠璃此云青色宝亦翻不远西域有山去波罗奈城不远山出此宝因以名焉罔象犹倣象即影中之影乃不实之貌也二别示魔事一因所因执阿难当知是善男子背涅槃城生外道种此示识阴十种邪计而此先明因所因执也意谓是人既巳穷究诸行性空自于藏识反本还元巳能灭除行阴迁流生灭之性矣而于识阴寂灭之性虽巳现前但其真精妙明尚未发光犹为识阴所覆未能圆照于法界也但能令其自巳身心六根开合初无隔碍而巳亦与十方诸类见闻觉知自得融通若人若我俱无碍也此则行阴尽而人我一如故此觉知上与诸佛通融下与类生淴心口合即凡外受命元由圣贤成道根本皆不出此藏识之中既知十方一切种类唯识所现觉知通淴心口则能深入圆融元湛之性矣下明于此圆融元湛谬起法执而成外道之种性也盖此圆元即是识体若是于此所归依处不达是识遂而妄立真常之因以为极果而生胜解永为依止者是人乃是谬执能依之心妄立所依之境则堕本无能因妄立所因故名因所因执盖因即依也斯人则与娑毗迦罗所归冥谛同一类矣梵语娑毗迦罗此云黄头外道师事梵天计非色非空认藏识为冥谛谬谓从冥生我大我大生觉心觉心生五微量五微X量生五大五大生十一根然以神我为主其体真常觉心处中不败不坏摄受诸法以冥谛为第一谛中间二十三法皆从冥谛生神我即受用二十三法者也迷佛菩提则非果地之正觉矣亡失知见则非因地之真心矣是名第一外道于识阴中妄立有所得心以成有所得果也向者行尽识现根隔开合圆通将近今立能所则违而远矣向者于涅槃天将大明悟今则背之而入生死路矣向者觉心欲发堪为佛子今则反生外道断佛种矣可不悲哉二能非能执阿难又善男子穷诸行空生大慢天我徧圆种此明能非能执也若于所归者此蹑前章但前计识元为所归之处今榄识元以为自体是其差别耳且谓尽界众生皆我流出而生胜解遂执我能生彼而彼一切非能自生故曰是人则堕能非能执由作此解正与摩醯首罗自谓能现无边之身者成伴侣矣能为心者执我能为因心也能事果者计我能辨果事也谓造因成果悉是我也大慢天者即摩醯首罗也以执我能生物轻视圣贤故名大慢天也我徧圆种者谓十方世界十二类生皆是我之徧造而圆成也意谓由因我能徧造我能圆成若离于我彼皆非能自生者也盖摩醯首罗即色界顶天乃三目八臂骑白牛执白拂所谓X大自在者是也故唯识云有执有一大自在天体实徧常能生诸法谓彼计此天有其四德一体实二徧三常四能生诸法又计有三身一者法身体常周徧量同虗空能生万物二受用身在色顶天上三变化身随形六道教化众生此中云若于所归揽为自体此即体实乃彼法身也尽界众生皆其流出此即徧常能生诸法乃彼第二身也现无边身者乃彼第三身也良由行人不了自性本自无生误于识阴妄计自体为万物因遂堕此执而成首罗之种类也三常非常执又善男子穷诸行空背涅槃城生倒圆种此明常非常执也若于所归句蹑前大都此计亦以识元为所归依故疑彼能生我及一切法遂计生起流出之地为真常之体作无生无灭之解此则正在生灭之中而早计其为不生灭之真实常住也既惑真实常住不生灭性又迷现前生灭之法且复安然住着沉迷于中反生胜解是以非常为常故名常非常执既作此解则以前来计自在天能生一切者同其类矣立因依心者谓以识元为能生因为我所归依也成妄计果者谓以生灭妄计而为常住之果也此与上执同一识元而所计则异以前执我圆生物此执彼圆生我故名倒圆也X四知无知执又善男子穷诸行空背涅槃城生倒知种此明知无知执也所知者即所观之知乃识元也知徧圆者谓此知性一切诸法莫不周徧而圆具也因知立解者谓因知徧圆而生异解也总之见此识元本有知觉以一切法从识变起遂立异解谬计草木与人曾无异性既无异性即当情与无情更互轮回故曰草木为人人死还成草树也是则情与无情徧有知觉无所简择矣若生此计为胜解者如是之人既以有知为无知复以无知为有知则堕知无知之执矣斯与婆咤霰尼二种外道执一切物皆有知觉者成一类耳计圆知心成虗谬果者谓此妄计徧圆之知以为因心则其果报亦成虗谬也倒知者谓以有知为无知无知为有知皆颠倒之知觉也梵语婆咤或云䟦阇此翻避霰尼亦云先尼此翻有军二外道之名也问前文草木金石皆既作妖为孽者岂非有知乎答此是依草附木之精灵有知非是草木元有知也又曰世有老枫化为羽人朽麦化为蝴蝶此草木为人之类也贤妇化为贞石蚯蚓化为百合此人为草树之类也即本经十二类生亦有精神化为土木金石则又何谓答此皆偶然之事不可为常设若定谓有情无情徧皆有知互为转变者则大谬矣X五生无生执又善男子穷诸行空背涅槃城生颠化种此明生无生执也盖识尽六销方得诸根互用今此虽得六销犹未亡一故于互用尚未全妙但巳得其随心顺意略无隔碍而巳即便于此圆融化理妄生计度谬谓一切诸法莫不由此四大发生故于火之光明水之清净风之周流地之成就以为真常之因能生极果于是求乐爱观甚而尊崇奉事以求证果遂以此四大尘相为发生造作之本元即立此为常司造化之真宰然此妄计能生圣果而实不能生故曰生无生执观尘即观地大也成就者谓能成就一切依正圣果也羣尘者通指四大自谓修因证果皆此四大发生造作乃为世出世间一切圣凡之根本生因也迦叶波婆罗门乃指一类事四大外道谓作此解正与此等为同类也迷心从物者谓迷自真心反从妄物是以非因计因而妄求之非果计果而妄冀之且将妄想所结之尘执为能生能化之主岂非颠倒化理之种类乎六归无归执又善男子穷诸行空背涅槃城生断灭种此明归无归执也圆明者谓前阴俱尽诸有皆空唯见识阴圆徧湛明犹如止水而彼不知尚是罔象虗无妄想即便计此圆明之中虗无体性为究X竟地而欲非毁灭绝羣尘所化一切身土以永灭空为所归处归此便休不复进趣岂知此处乃是虗无不实之境非是实有可归之处也若作此解是执实无可归而妄计为归依之处矣则与无想四空天中及主空神同其类矣纵经八万劫终是落空亡故本经云从外道天穷空不归者正谓此也圆虗无心成空亡果者谓于圆徧湛明虗无妄想为因地心则成断灭空亡为果地觉也问此与定性小乘何异答弃有取空其意则一但其先心各有差别此凡外种乃伏惑取空彼圣性种则断惑取空也七贪非贪执又善男子穷诸行空背涅槃城生妄延种此明贪非贪执也圆常者亦指识阴由彼观见前阴尽灭而识体精明湛不摇动遂而妄计为圆满常住也且见识阴能执受身令身不坏便欲固身常住同于识精圆明以求长生而不倾不逝也不知此身本非常住实不可贪以为长久今者妄生贪着故云贪非贪执阿斯陀此云无比亦名瑞本即长寿仙也执着命元者以识阴为执身受命之根元也立固妄因者谓欲坚固妄身而以圆常识阴为因心也趣长劳果者谓有色身必有尘劳今求固身之果是欲长恋尘劳终不求于出离之道也妄延者谓彼不达自性真常而依妄身希延寿X命以成长寿仙之种类也八真非真执又善男子穷诸行空背涅槃城生天魔种此明真非真执也观命互通者谓由前阴俱尽观见各类受命由绪皆与识阴互相通同则是一切身命咸以识阴为本一切尘境悉与命元相连设或识阴一朝顿尽则彼我命元内外根境一切俱尽当是之时纵能彻证真常巳无所乐之境亦何贵乎以故却去出世观智留住世间尘劳以为身命所依恐其销尽则我身命无可依託且行尽识现者圆化随心得大自在便于此际现华宫而自坐化七珍以广奢增宝媛而多欲所谓穷奢极欲恣纵其心以为妙乐此乃妄执业识命元为真常净乐而实非真常净乐故云真非真执作此见解则与咤枳迦罗居欲界顶自在天魔同一类矣发邪思因立炽尘果者谓以邪思纵欲为因心以尘劳炽盛为果觉也媛美女也九定性声闻又善男子穷诸行空背涅槃城生缠空种此明定性声闻也于命明中者谓识阴显露巳能通达各命由绪了然而明白也便知此识徧能含藏漏无漏种故于此中分别决择则以苦集为有漏名麤名伪以道灭为无漏名精名真由是择去麤伪苦集而留住精真道灭故云分别精麤等修X道为感证灭为应但取于此故云唯求背清净道者本修圆定法界平等离二边垢名清净道今发小乘欣厌之解故名曰背此人所谓见其是苦方才断集欲证灭谛始修道品唯图速出三界而巳若居寂灭则心满志足便巳休歇更不前进求菩萨道乃中止化城不入宝所得少为足而生胜解者也定性声闻者即不回心钝阿罗汉也无闻僧者谓不了识阴迷为涅槃乃无多闻不知法相之僧也增上慢者谓未得谓得未证谓证之类也圆精应心成趣寂果者谓圆满精诚求应之因心成就趣寂偏空之小果也既得此果则为偏空所缚故为缠空之种类也十定性辟支又善男子穷诸行空生觉圆明不化圆种此明定性辟支也销六入一门门互用故曰圆融根不染尘故曰清净照彻命元故曰觉明发研深妙者谓独觉则寂居观化缘觉则观十二因缘皆依识阴精研穷究以发深妙之悟也即以所悟之境立为涅槃归休之地不复前进亦是化城终非宝所也诸缘独伦者谓缘觉独觉之同伦也圆觉淴心口心成湛明果者谓巳圆融见闻觉知通同淴心口合归于一心以成湛然不动凝明寂灭之小果也生觉圆明不化圆种者谓见闻觉知巳得圆融互用但其精真妙明尚不发化以圆照耳问声闻辟支X乃出世圣人何故亦列魔数答此经所诠性修大定法法圆成所谓阴入处界本如来藏妙真如性也彼不达此用希慕心向外取果非魔而何然以定性简之惟重不回心者若能回心便名大阿罗汉不堕斯类矣三结邪显正阿难如是十种禅那圆满菩提归无所得此结邪魔以显正修也中途成狂前八居多未足生足后二居多然此十种无非执迷惑而为因依迷惑以为果也所爱先习者谓各有无始习气偏爱种子今于定中仍各发现故中途成狂未足生足即便休息将为满足以成大妄语也此即初卷二根本云诸修行人不能得成无上菩提乃至别成声闻缘觉及成外道诸天魔王及魔眷属者正指此阴魔诸境而言之也此上前七多属外道第八乃是邪魔所感伪果即是诸天魔眷及十种仙至于业终魔福既尽自堕无疑若后二种虽能断惑证真而不堕落然而亦无增进之益矣良由此等不知二种根本迷于常住真心用诸妄想故耳存心等者谓汝等须存大慈悲心秉我如来二利之道将此显正辩邪修定法门广传末世普令众生咸得决了务使邪正分明不为所惑见魔亦即心魔谓依识阴起于分别我法二执故名见魔即声闻缘觉亦是分别法执之所摄也以上通结邪X小下显正修诸根互用者即六解一亡也以其从三渐次入相似觉便得六根清净由相似觉则入分证便得六根互用自分证以阶究竟便能入于菩萨金刚干慧但证究竟则第八识与前七识一时俱转以成四智所谓圆明精心于中发化三类分身徧息苦轮惟如如理及如如智内外明彻譬如瑠璃内悬宝月如是乃能顿超信住行向地而成妙觉无上道也此言圆顿真修一超直入不借劬劳肎綮修证也入于如来妙庄严海者即前所谓大佛顶首楞严王具足万行十方如来一门超出妙庄严路也圆满菩提归无所得者即前所谓狂心自歇歇即菩提胜净明心不从人得也以彼凡外小乘不达此理以有所得心测度如来无上智慧故皆不能圆满菩提者此也绥安也三通示修进之要此是过去先佛世尊究竟修进最后垂范此则通示五种辩魔法门乃是先佛授受修习大定增进圣位之心要也文有二节从初至心不迷闷乃通结五阴辩魔之意也从若诸末世讫文乃示修进之法要也初文可知次文愚钝众生言其无多闻性而巳非谓如哑羊者也由乏智慧故未识禅那妙理因缺多闻故不知佛所说法但巳能发菩提之心决定而欲超生脱死以证圆通故乐修习耳根三昧也最后垂范者以前当机殷勤启X请十方如来得成菩提妙奢摩他三摩禅那最初方便是以如来令其生信开解乃至示以三如来藏耳根圆通正助双脩发行证入则最初方便能事毕巳而更𢌞身再来凭倚重详七趣以励精修复辩五魔而妨惑乱此于性定垂示初心修习规范乃在后之又后故云最后垂范正与最初方便相照应耳褫即夺也又犹丧也东都赋云夺气褫魄此详定境魔事竟二重断阴相余疑一当机疑请阿难即从座起闻佛一切众生作将来眼此当机不达五阴何以俱为妄想故兴三问而请决也顶礼钦奉忆持无失者此正承前恭钦如来最后辩魔曲垂遗范种种之训当机皆能仰体圣意钦奉法旨记忆不忘而受持不失也此下一问妄想生起意谓世尊寻常但说五阴相中皆是仗因託缘当体全空则知五种虗而不实妄而非真可以明矣然未曾说何为根本今则每破一阴令观所由指出一种妄想之心以为其本此则我等于平日往常所未闻者亦未蒙如来微细开示者也以故不知此五阴相皆本于妄想心者是何故耶二问併销次第意谓又此五阴既是总属妄想今欲破除为当一时併尽为复次第渐除耶三问诣何为界意谓若欲断除须知各阴浅深界限如是五重阴覆之境当诣何处为何阴之界限耶惟X愿如来大慈不倦一一详示不独现前大众心得清净目得明朗亦为末世一切初心修定众生以作将来正法也二如来释答一具答三问一广答生起妄想一总明佛告阿难精真妙明五阴本因同是妄想此总明五阴皆以妄想为本也佛告阿难我说五阴皆本妄想者岂无故哉盖精真者法身也妙明者般若也圆净者解脱也而此三德秘藏一心圆具所谓本来自觉而圆满清净者也然其为体本非有为可以停留界内界外二种生死及诸想相之尘识情之垢此五住烦恼也亦非无为可以安顿菩提涅槃乃至虗空也所以有为无为斯等根元皆非本觉妙明心中本有之物悉由妄想之所生起故知五阴皆一妄想心耳良由本觉妙明真精心中一念妄动所以发生有为无为及诸情器一切世间故有四大五蕴有为之相也其如众生迷不自知于此四大五蕴本空非有情器界中而妄计为真为实有者正如演若达多迷自巳之本头而认镜中之影像也夫此五阴既从妄生则本来元无生起之因可以明矣今于五阴妄想之中以其展转相因交妄发生递相为种遂而建立因缘性者巳是方便非有实义何况不知方便复迷因缘而称五阴为自然性耶不惟有为之性不实X即彼虗空无为之性亦犹不实以是如来藏中一念随缘幻妄而生所谓晦昧为空者也故知无为之空有为之蕴皆是众生妄想之心徧计卜度戏论名相非有真实义也又且阿难汝等果能知诸一切有为无为虗妄妄法所起之处则可许汝说诸妄法从因缘生斯亦可矣若是妄法元无起处强说妄法从因缘生则不可耳何则以元无起处本非所有云何可说为因缘生法耶是则因缘尚不可说何况不知因缘而更推为自然者耶是故我今与汝前来一一发明五重阴覆根本生因同是妄想更无他物也斯正如来欲令当机即五阴中了妄无因知真本有也盖佛自开会便曰一切众生皆由不知常住真心性净明体用诸妄想此想不真故有轮转至此便将妄想二字分作五重一一详示乃见为人一片婆心成始成终之致意也亦见本经十卷雄文起结脉络势若𢌞龙首尾相顾也二别示一明色即坚固妄想汝体先因父母想生名为坚固第一妄想此别示五种妄想而此先明色阴乃为第一坚固妄想也盖色阴虽兼五根六尘今特显其与妄想相应故单约内身而详明也意谓我虽为汝发明五阴本因汝犹不知色阴为坚固妄想耶即汝形体先因父母妄想生起以其父母彼此俱动爱欲X情想而后遂有赤白二滴虽有父母想心若汝中阴设无憎爱之想亦不能来父母想中流爱纳想榄其遗体以传命脉也则知现前四大五阴所有色身皆由三者妄想而成正如我先所言想醋涎生想高酸起且悬崖不曾有醋物未曾来若汝身体必然真实非与虗妄情想而通同伦类者则口中之水如何因谈醋出足心之酸如何因想崖生观此则知现前形体皆是妄想所成可以明矣是故当知汝此现前四大五阴所有色身乃名坚固第一妄想也以其父母与巳三缘和合彼此贪爱互生欲想如胶似漆所以坚牢而不能破固结而不可解也二明受即虗明妄想即此所说临高想心名为虗明第二妄想此明受阴即虗明妄想也盖蹑前想心以发起受阴者正显色受皆以想心为主宰也以色摄前五根受摄前五识想心即第六识也临高想心等者谓由受阴居于色想之间以其昔曾领纳悬崖等境谢落影子在想心中故今复闻悬崖等语则起临高虗想之心能令汝形以至足心而真实受其酸涩之境也此由想心为因所以受阴生起妄为领纳故有酸涩以动其色体也汝若不悟当观现前色身所对领纳之境所谓顺之则益违之则损而此二受现能役心交驱互驰而不休息者此为X虗明第二妄想也以受无实体不过虗有领纳明辩违顺而巳然有三种谓苦乐舍也顺益即乐受违损即苦受设遇非违非顺不损不益即舍受兹单言二而不言三者以舍属无计其相不显此苦乐二境则现前分别易明而易见也三明想即融通妄想由汝念虑使汝色身名为融通第三妄想此明想阴即融通妄想也念虑者即是想阴所谓想念思虑也意谓由于汝之第六意识想念思虑所以使役汝之现前四大色身若汝此身非与想念如是妄心同其类者何因缘故随其想念所役使耶即今现前根尘相对种种取像虽各不同然而皆因想念心生而后诸根方形取着则知根身所取之像定与想念而相应也正如歌舞工伎之人随他拍转拍缓则步缓拍急则步急而身之与想亦若是矣故于寤时即名妄想而于寐时为诸乱梦则知汝身汝想无时无处而不相应者也良由念虑不息以故摇动妄情寤寐纷然而无间也则知想阴与前五根识互融互通为第三妄想不惟互融色身听其驱䇿而且互通梦寐悉属使然则知此阴双融色心二处俱通寤寐两境故名融通妄想也四明行即幽隐妄想化理不住运运密移名为幽隐第四妄想X此明行阴即幽隐妄想也化理不住者正言行阴为变化之理体而有迁流不住之事用也运运密移者谓念念迁变密密推移令人不觉其犹逝水藏舟之谓也此下乃释变化密移之事意谓行阴生住异灭四相不停能令汝身变迁密运自少而壮由壮而老与夫中间如指端之甲长头上之发生气力之暗销容颜之渐皱此皆日夜不停生住异灭互相更代曾无一人能觉悟者是皆行阴变化密移之能事也阿难若此行阴非汝体者云何能令汝之身体长生销皱而迁变耶如此行阴必然真是汝之体者既是汝体则日夜相代何故汝又无知觉耶则知汝身生住异灭诸行迁流念念改易而不停者皆行阴使然也由其生灭不停是非莫辩幽不可见隐未易知以是之故名诸行阴而为幽阴第四妄想也五明识即颠倒妄想又汝精明湛不摇处第五颠倒微细精想此明识阴即微细精想也佛意若曰又汝识精元明湛若止水将谓不动不摇之处以故名之为恒常真实者若然则此识阴乃第八识于汝一身不出六根所具之性若实精而不杂真而非妄其体恒常则不容其杂染妄习于六根中矣何因汝等昔覩奇物年深岁久忆忘俱无而再见时记忆不遗宛尔如昔耶盖最初记忆虽由前六熏习而后X持种不失则第八之功能也以前六如聚歛之臣第七犹押运之官第八乃仓库之使也是故年深岁久再见如昔者则知识阴此精了内湛不摇中念念受彼妄习所熏故有记忆宛然之事所以不有思索及筹度想像算计而后然也是故阿难应当了知即此八识湛不摇者熏之以真则真熏之以妄则妄亦非真常不可动摇之性也但如无波急流之水人远望之如恬然寂静而巳以其流急微细不见其相非是澄潭止水实无流相者也而藏识海亦复如是非真不动以是前之四阴妄想根元故受妄习若非前四妄想根元宁受妄习之所熏哉夫此识阴既巳非真犹是妄想然则此妄直至何时而方灭耶若要销灭除非是汝六根互用之时分隔开合之际则此妄想可以灭矣否则终难杜绝亦无有时而得灭也以第八识与前六识互相为根真则同真妄则同妄故须六解而一始亡也以故汝今现在六根所谓见闻齅甞觉知此六精者乃于第八识中念念受熏互相贯串虽云习气微细无几然于如来藏中若论性识明知觉明真识妙觉湛然精了之内犹然还是似有若无之罔象非有真实之虗无此为第五颠倒微细精想也颠倒者迷真执似舍藏性而执藏识岂非颠倒乎微细者以此识阴乃是陀那微细识也精想者谓此识阴之体虽是识精尚未转智犹属罔X象虗无之妄想也三结成阿难是五受阴五妄想成此总结五阴即五种妄想所成也以上五种即是众生所受报法以故通名五受阴也亦名五取阴者以一切众生莫不取此为自体也良以众生自迷如来藏性而有妄色妄心依此色心而成五阴故有世出世间圣凡之差别也若以众生知见执此五阴为实有者即世间法若以二乘知见执此五阴为空寂者即出世法若在诸佛菩萨善得中道了色即空达空即色则为世出世间上上之法乃第一义谛不思识境界也设若离此五阴之法则五乘圣教亦无安立之处也以故迷之则凡悟之则圣皆不出此凡修定者苟能于是用金刚观智荡涤空有情计扫除断常知见了一真而本具达诸妄以本空则其五阴妄想之心当体清净即是本如来藏妙真如性矣二超答阴界浅深汝今欲知因界浅深湛入合湛归识边际此超答前问五阴诣何为界限边际也意谓汝今欲知五阴本因诣何为界谁浅谁深耶须知愈前则愈浅愈后而愈深故唯有形之色与无相之空互形互显即色即空乃是色阴之边际也唯苦乐二境合身为触及不苦不乐去身为离皆是受阴X之边际也唯寤时之记忆与寐时之遗忘咸是想阴之边际也唯念念归无之灭与念念成有之生俱是行阴之边际也湛入合湛者上湛字乃六识湛精下湛字即八识湛体以此六湛皆八识所分今者四阴既尽则六用不行故云湛入返流全一故云合湛此则返六用以归一体皆为识阴之边际也三追答灭除次第此五阴元重叠生起何所不明再此询问此追答前问五阴顿除渐断也意谓汝问五阴为顿除渐断耶盖此五阴元是从细至麤一重叠一重次第而生起也故生则因迷藏性转为藏识遂有行想受色而生也若欲灭除须先从色色若灭除则受想行识渐次而除也生则从细至麤犹如着衣灭则自麤而细犹如脱衣其生灭之序是为如是此约入胎次第成身而说以迷真成妄莫先乎识既成识阴则念念不停随业流转有行阴生以流逸故于所缘境起爱憎心有想阴生由想爱故识託其中揽为自巳令生觉受则受阴生受巳成身妄自保固则有色阴此生起之次第也七支业净身见微薄则色阴销身见既亡根境不偶则受阴灭违顺不受憎爱想亡则想阴灭爱想不生心不流逸则行阴尽识精还元归乎藏在则识阴尽此灭除之浅深也若单约灭除而论浅深次第X者则有理有事固自不同盖此五阴以理而推则是一念妄想而起若能一念不生顿绝攀缘而悟自性乘此心开则五重妄想如红炉点雪一併销除有何浅深次第之可得耶若在事相而论既有色心诸法固当研真断惑自浅而深次第以尽也此等法门我巳前来为汝绾巾以示其结而结解次第法喻照然固当因彼知此何乃忽略于彼而再询于此耶问如何是顿悟渐除之义乎答如大海勐风顿息是顿悟也波浪渐停是渐除也如婴儿诸根顿生是顿悟也力量渐备是渐除也如太阳顿出是顿悟也霜露渐消是渐除也如春笋顿长即与母齐是顿悟也枝叶分敷节节而上是渐除也若但顿悟而不渐除则有解无行执理迷事若但渐除而不顿悟则有行无解执事迷理均非正修真三摩地也二结劝传示汝应将此妄想根元知有涅槃不恋三界此通结五阴劝令传示将来也意谓汝应将此五种受阴五种妄想根本元由一一详明务使心地得以开通不为所惑则自利之道在于是矣若复以此传示将来使末法中诸修行者皆达五阴体性虗妄则彼自然深厌生死是苦知有涅槃是乐而必求出离定不留恋于三界中则利他之道亦在是矣以上第二正宗分竟X三流通分一世尊较福叹述一较供佛之福阿难若复有人徧满十方是福云何有边际此明流通分先以财施较定供佛之福也然此较量文言虽略义理则周七宝满空言财施之胜也微尘诸佛显福田之广也承事无虗乃善心之普也又虗空珍宝广大心奉佛供养第一心心无虗度常时心如是布施心境俱胜所得之福岂不大哉施佛七钱获轮王位显福田中佛福为胜轮王之福七宝具足千子围绕况尽空珍宝以奉如来则所施之物穷劫难思其所招福宁有边际可较量哉二叹灭恶之功佛告阿难诸佛如来算数譬喻所不能及此明法施胜前财施以叹有罪弘经灭恶之功也佛告下先明佛语真实诫其谛信也若复有人者设言又有此一人也梵语波罗夷此云弃或云不可乐弃故现无僧用不可乐即当入地狱小乘四重者谓杀盗婬妄也大乘十弃者于四重外更加五酤酒六说在家出家人过七自赞毁他八悭吝九嗔恚十自谤三宝不信因果也瞬息即经谓在转眼一息之间即便堕落也十方阿鼻极恶果也能以一念者谓能发心一念弘经言时之极少也此法门指本经所诠性定法门也末劫即后五百X岁魔强法弱之秋也未学即初机难进易退之人也是人即一念弘经之人罪障即上四重十弃以此等罪皆极重之深障也应念即应弘经一念而销灭也变其下谓不惟但能销除恶业且转极苦之因成极乐之果也得福下谓不唯离苦得乐而且所作功德超越前人盈空七宝供尘数佛之功德也不但一倍二倍即百千万亿倍乃至算数譬喻皆所不能及也问极重罪人极少时分为人演说未足可称何以灭罪得福如此殊胜耶答有多义故获胜报一所弘之经是佛极谈教理行果皆不思议故谓显如来藏心法法皆是有情无情有性无性齐成佛道此理不思议也佛顶心呪因人果人皆依此法灭恶生善入理化他防邪获正进行弥速能成菩提此教不思议也圆通行门二十五圣观音为最此行不思议也六十圣位第三渐次便证无生复说干慧能超因位直入妙觉此果不思议也二末世多障能于此时弘此极谈信解真正实希有故三施福唯得有漏之报仍但自利弘经法利能至无漏能令听者信解无谬展转利乐无穷尽故四本经所诠大佛顶法首楞严王佛母三昧乃能出生十方诸佛一切如来以彼七宝盈空祇能供佛此人一念弘经便能生佛由是一念虽少其利甚博故能胜彼宝施之福德也三述生善之德X阿难若有众生能诵此经直成菩提无复魔业此述无罪诵持生善之德也依我教言下意谓诵经持呪方修闻慧而其功德虽佛所说巳不能尽况复依教行道从闻思修入三摩地乃至上求佛果下化众生一超直入得成如来无上菩提中间无复更有魔业委曲之事者则其功德岂可得而思议者耶二大众获益欢喜佛说此经巳比丘比丘尼皆大欢喜作礼而去此结大众闻法获益咸皆欢喜也此与序分相为始末皆经家所叙也比丘下先举四众一切下广明圣凡也圣仙童子即居仙趣因闻佛法希预圣流者也大力鬼神者是能初发善心护持佛法亲住如来座下者也大欢喜者近得世间欢喜远得出世初地然欢喜之义略言有三一能说人清净二所说法清净三依法得果清净能说人者即是如来法王为度众生故说不为名利故说所说法者即今了义极典乃是圆顿真宗且非权小曲说依法得果者始则不历僧祇顿获法身次则普会大众获法眼净无量众生发无等心后则顿悟增上玅理断除微细烦恼乃至节节闻经处处受益以故皆大欢喜作礼告退而归去也尔时述是疏巳合掌礼佛而作是言仰白本师大教主十方共证诸法王X楞严普会众圣贤天龙八部及金刚惟愿大慈舒慧目共鉴葵衷述短章畹因遗教值斯典苦无善解心感伤廿年遁迹龙淙洞午夜参究自较量朝与白云相讨论暮留明月伴敷扬虽操管蠡窥天汉实惭鼷鼠饮河潢赘言设不违经旨望赐流行布十方庶使修习圆通者必获如来清净藏更冀见闻与随喜同跻仁寿乐无疆大佛顶首楞严经宝镜疏卷第十