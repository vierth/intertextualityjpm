义门读书记提要钦定四库全书子部十义门读书记杂家类二提要等谨案义门读书记五十八卷国朝蒋维钧辑録何焯校正诸书之文也焯字屺瞻长洲人康熙四十一年用直𨽻巡抚李光地荐以拔贡生入直内廷寻特赐进士出身改庶吉士授编修后坐事禠职仍校书武英殿康熙六十一年复原官赠侍读学士焯文章负盛名而无所着作传于世没后其从子堂始裒其㸃校诸书之语为六卷维钧益加蒐辑编为此书凡四书六卷诗二卷左传二巻公羊谷梁各一卷史记二卷汉书六卷后汉书五卷三国志二卷五代史一卷韩愈集五卷栁宗元集三卷欧阳修集二卷曽巩集五卷萧统文选五卷陶潜诗一卷杜甫集六卷李商隠集二卷考证皆极精审其两汉书及三国志干隆五年廷臣奉诏校刋经史颇采用其説焉干隆四十三年九月恭校上总纂官纪昀陆钖熊孙士毅总校官陆费墀义门读书记卷一钦定四库全书义门读书记卷一翰林院侍读学士何焯撰大学圣经章第一节语类云天之赋于人物者谓之命人与物受之者谓之性主于一身者谓之心有得于天而光明正大者谓之明徳按此解明徳比註更优止字本在事物上说然必其本体无有不尽故能立事理当然之极则止至善自须兼体用乃是易艮背有不见之止体也又有止所之止用也又即是周子主静人极之意第二节知止只是识得大段定静安是入道之始一段涵养徳性工夫有此基址然后可为致知力行之本虑字则便是从致知做将去知所先后则条理脉络一一分明前知止是向道而行此下便循途而至矣定而后能静静只是此心更不动揺走作非虚静之谓也如明徳便以圣人为必可学而不惑于异端虚无寂灭之教新民便以三代为必可复而不惑于后世术数功利之卑虑而后能得知止是先知事之理如此如平日知得为子当孝为臣当忠虑是临事亲事君之时更研穷其精微曲折使此理无一毫欠缺故知止仅云有定到虑后便云能得脱却注中处事二字则知止时岂未曾思虑耶注安谓所处而安言随其所之此心只安在这里今人将安字讲做安土敦乎仁光景则岂止能得地位哉第三节所字是着力字知其当先当后而即如此以从事也故近道第四节朱子云知主别识意主营为知近性近体意近情近用诚者真实无妄全尽天理之谓故必推极其知于天理之极处也天下无性外之物而万理同出一原格者物物必至其物与无妄之极也看得诚字真则致字格字皆是推到顶上不泛然说向汗漫处去矣致知次第当由外以及内盖随事精察而忽焉贯通则性无不在而天下无性外之物矣如小徳之统于大徳也博我以文到如有所立卓尔地位亦今日格明日格脱然贯通之极致也注意者心之所发也有主之心所发也故好者必善恶者必恶欲其必自慊必自慊宋元板作一于善欲其极处无不到也是言其根柢之处无不到乃穷源之意非汗漫博求之谓也极犹太极皇极之极非北极之极证以无所不用其极句自晓第五节注物格知至四句但可如此收转照应不可作知止节正解第六节由上文观之必至于脩身而已之明徳始明由脩身推之而后能明明徳于天下是故皆以脩身为本天子有天下诸侯有国大夫士有家又佐天子诸侯治国平天下者庶人虽无国天下之责然亦必有家身不行道不行于妻子岂不均以脩身为本哉末节又言家者此则自天子至庶人所同也只从末不治中推以示人见当脩身以为家之准则不如此则国与天下更无可言耳传首章第一节此节本是着力之辞次言顾諟则涵养工夫终言峻徳则逹天徳之妙也第二节存其心所以养其性也存心养性所以事天也顾諟明命实际不外此第三节峻字见至善意黎民于变皆克明中事即含下新民意末节自字是非于所性之外有加毫末之意所谓明命峻徳即是这箇也传二章第一节一层进一层即此之谓极第二节作字是又从而振徳之意思已经咸与维新再造四海之民彜复加鼓舞作兴之不已乃是极字意第三节旧邦非衰敝之谓言先世积徳累仁太王王季肇基而文王之徳又能克享天心也注能新其徳三句能新其徳句顶首节以及于民句顶次节始受天命句贴本节即起下极字末节新命不过新民之极至处故注中只言两项传三章第三节作为人君五段题不细贴缉熙敬止着语无由说着与国人交止于信当就邦交说即朋友之道也国人若仍作庶民则是为人君一项内事不必分五者矣注则于天下之事皆有以知其所止而无疑矣缉熙是知承上节知字来第四节瑟僩是敬以直内赫喧是义以方外恂慄威仪是成徳后培养功夫末节君子二句即是平天下传中政事盖必至此而后为新民之止至善也贤贤亲亲则有所师法乐乐利利则从善也轻注咏叹淫泆泆宋本液传四章易天与水违行讼君子以作事谋始畏民志者谋始之道也上三章皆明新平说此章承上起下又见脩身以上一截尤为用力之地所谓六分是内四分是外也补传以求至乎其极极是根本非泛滥周详之谓传六章首节意是好善恶恶之发非一念善恶之发真西山曰自慊是为己言己之所以为善者乃自我合当如此若不为善则此心自不快足自不能安非是为他人而为善也自欺是为人本无实意为善但外面若假借以欺人欲人讲好而已自慊是诚自欺是伪注自脩之首也按此句贯注徳润身二句以徇外而为人也按外字人字即对独字看他人不及知按不及二字是几以审其几焉按独字只是对人说几是为己为人之几只在好一邉说但审好之实与不实耳第二节其始为人则其继必至欺人故复以小人警之厌然身不泰如见肺肝心不安第三节此节只是証上人之视己二句指视乃言其形外之实严字即指形外之可畏非形容揜着时自苦如是也十目十手是实事揜其不善而着其善即注中所谓善恶也歴来讲章认得不清所以有兼指善恶及重恶一边之纷纭传七章第一第二节二节分有心之病无心之病本是但语未圆不如云心有偏倚之病心无存主之病耳有所即不在朱子未定之说不可从观或问自明此章是说正心故上节先从感于物而用心偏倚处说起若未感之时先无主而昏则此身日用动静之间尤无往而可矣上节是随事反求下节是涵养大本但说有所即不在道理狭矣圣贤岂如此其辞费哉忿等字与下亲爱五者同注盖是四者皆心之用按心之用是已发下节心有不存是未发末节正心是敬以直内孝弟慈是义以方外传八章首节私笺云上章忿四者自其主乎心而有所系累则以言心之病此章亲爱五者自其发于事而有所偏向则以言身之病按偏向之根在不正心病而事从之也好恶是情情之发是意注辟犹偏也按偏对正字而不加察焉按病在心上末节此二句反覆言之者对经文其本乱而末治者否矣下章先反喝其家不可教而能教人者无之对经文其所厚者薄三句所藏身三句又廽顾传九章此章只说教家故以身之感发言之下章说治国故必以政事言之乃家人国人之分今人误以为国与天下之分不可通矣首节孝者三句顶上不出家而成教只讲理之相通方不预夺后三节教国人一层注身脩则家可教矣按此跟身脩来则所藏乎身句亦极要𦂳此所以家齐于上二句按此乃推开说以起下文不是孝者三句本位第二节世得云此节是鞭䇿人致力于本之词按引书之意只以母子之心不逺喻家国之心无二觉于上下文义更为贯穿且不费力未有学养子而后嫁者也此养字即上保字近文多用姜嫄生民等诗谬甚注又明立教之本按如此说恐单就教家上说亦得不假强为二句按孝弟慈乃心之同然所得于天也识其端谓孝弟慈推广则所令皆是第三节仁让又从孝弟慈推开说是因三者又推类以尽其余也让兼节文言之注此教成于国之效按效犹云实迹也第四节上文言家齐而即成教于国此以下又言教国非本之身脩家齐不可三引诗反覆咏叹皆以足上其家不可教而能教人者无之之意按其所令二句打转其家不可教而能教人者无之第六第七第八节三节中皆暗伏一箇身字在内桃夭节刑于寡妻宜兄节至于兄弟其仪节以御于家邦传十章首节所谓平天下在治其国者一句领起通章所言絜矩同好恶皆治国之事观所谓得国失国及结处此谓国可见上老老三句与孝者三句分别处只是彼但言其理之相通此则有国者所行之政事如恤孤便是指慈己之㓜说不倍谓不倍死忘生也注不可使有一夫之不获矣按醒得此句是以二字乃分明第三节此节正絜矩之实盖既有教化以兴起其善而乂必好民所好恶民所恶使获遂其善也泛说以欲从人不得君子自任如是不谓民之爱之而加以是名也注而民爱之如父母矣按爱之亦如父母不可落空须照为天下僇矣下以得失对言第四节辟则为天下僇矣辟字反对均齐方正抚则后而虐则雠既为民所雠疾则危辱随之矣僇字亦不必说出身弑国亡来第十节有徳有人顺而入者也外本内末悖而入者也只说到争民施夺民散上悖出却只论其理不可铺张其事圣贤论理极透快而仍有余地第十二节惟字本是谦词却是极郑重要从心里透出来第十三节此是舅犯教公子之词作公子辞秦使语者非第十五节此谓唯仁人新安陈氏谓此引孔子之言故着此谓二字第十八节前所云慎徳及所云仁皆忠信实际工夫注君子以位言之按君子指有国者第十九节蓝田解中四句皆专责之在上者方是絜矩之大道也王政固因民所利而利之然岂听其自生自为哉注朝无倖位按出荀子王制篇第二十二节前言以财发身以身发财此二节又言非独其身为之所用之人亦不容于不审本节眼目在不畜聚歛之臣下节则畜聚歛之臣者也伐冰之家左传食肉之禄冰皆与焉杜注在朝廷治其职事就官食者孔疏在官之食有冰下云自命夫命妇无不受冰谓赐之受以归在家用者也是伐冰得兼食言之周礼云春始治鑑凡内外饔之膳羞鑑焉凡酒浆之酒醴亦如之祭祀共冰鑑宾客共冰注中独言祭乃举食之重者此谓国不以利为利二句此节就义理以明用心之公下复举利害以明择术之审注不忍伤民之力按不忍二字从好仁来义门读书记卷一义门读书记卷二钦定四库全书义门读书记卷二翰林院侍读学士何焯撰中庸中庸全旨朱子云中庸当作六节看首章是一节说中和自君子中庸以下十二章是一节说中庸君子之道费而隐以下八章是一节说费隐哀公问政以下七章是一节说诚大哉圣人之道以下六章是一节说大徳小徳末章是一节复申首章之义第一章第一节天命之谓性私笺云注兼人物然只以人为主与诚者自成皆不必兼物按诚者自成可不兼物盖成物之物亦人也此处不兼物说则末节注中天地万物本吾一体句无根矣率性之谓道朱子云此率字不是用力字按未有不离道工夫只是言道之本然故章句亦云人物各循其性之自然脩道之谓教注中所当行三字承第二句所固有承第一句脩之则于道无复乖戾于性亦无复昬蔽错杂矣双承上文即涵下致中致和根脉注天以阴阳五行所谓性也阴阳五行是气健顺五常是理第二节安溪先生云上节是在性上做功夫而本文却就道字说起故注云日用事物当然之理先解释道字接云皆性之徳而具于心便已引归到性上又曰无物不有不是指道之散在事物者乃𦂳顶性之徳而具于心一句言无不有是性也无物不有是性而性体无时不存此所以不可放肆而离之也自大全小注以来解说多错遂使日用事物当然之理及无物不有两句皆成剰语矣道也者不可须臾离也不可者人不可离道也不然只是离不脱耳杨氏以饥食渇饮夏葛冬裘讲不可离不几似异学所云作用是性乎君子戒慎乎其所不睹二句须看注中存天理之本然句非寂守也欲使具于心者清明昭着不至于昬则天命之本体常存有以为酬酢万变之本尔故或问亦云了然心目之间常若见其不可离者不当疑其说成睹乎其所不睹闻乎其所不闻也此节或问之语实与太极图解中惟人得其秀而最灵二节相为表里或问云学者当无须臾毫忽之不谨而周防之以全其本然之体也按此二句则该贯覩闻而言之矣曰周防则是该乎动静而慎独则尤遏乎人欲之初萌也慎独固方动之时而遂以戒慎恐惧二句为主静则愚所不解也图说曰主静立人极非偏于静也静中涵得动之理及动而止其所这静的道又常在故定性书又云静亦定动亦定注无物不有按言无不有是性也第三节其所以一念之萌而知之若是其审者亦由平日养之已熟慎独是义以方外事贵于博学问辨可见致和中自有知底工夫集义少不得精义一段事也不然大学首一章推本于致知格物为大学始教何缘中庸开卷第一章不及致知一段工夫注不曰幽独之中而曰人所不知己独知之者以应物之处言也第四节不曰仁义礼智而曰喜怒哀乐者性皆善而情易流也末节前是下学此是上逹致字只是涵养纯熟使无一息间断之意工夫固不外上二节也注中两无少二字极重注戒惧二字指睹闻至静之中指不睹闻谨独二字指隐微应物之处指见显四句皆上二节事不得误看至于二字作致字注脚总注首明道之本原四句按道也者三句郑氏自为一节惟章句㝷求两故字语脉截分二节总注则尚与先儒节解略同盖亦未及脩改之故以去夫外诱之私二句按不可分属第二章第二节时中从来作圆通识变讲看来宜照忌惮二字为妙静时有忌惮则戒慎恐惧而静得中之体动时有忌惮则必慎其独而动得中之用静亦中动亦中此之谓随时处中此之谓无时不中戒慎恐惧即是忌惮无戒惧工夫静时不能合无偏无倚之中动时不能合无过不及之中故小人反中庸第四章首节举气禀之失即可见世教之衰使教化隆盛则民自皆变化气质而协于中矣第二节诗曰民之质矣日用饮食言饮食见道在日用平常之事不着不察人预有责焉非独世教之衰也第六章或问以好问二句对非知之过执两端二句对非愚者之不及然由不明故不行知愚各有之若舜之无遗善而人无不乐告以善是无所不知又知之不过也执两端以取中则择之审用中于民则行之至是既知所以行而又不以为不足行也两截皆兼知愚说为宻所引孔子语或非一时之言不容于口气中牵缀上章字面然必意思相对使明行次第确然可㝷乃尽文断意属脉络相承之序注浅近之言犹必察焉按迩言内仍当双顶好问好察则下隐扬句方可从言字一脉相承第七章不知辟是不知辟祸之理欲以知免而反入祸也第八章颜子天资纯粹既不刻意尚行惊世骇俗能行所不必行若贤者之过中而以为不足知又不卑汚茍贱不能行君子所当行若不肖者之不及乎中而不求所以知此其所由得为真知而能择能守中庸之道以明也第九章无一毫人欲之私方是仁熟义精处第十二章第二节从夫妇与知与能说起正以救索隐之弊朱子自谓初见延平说得无限道理也曾去学禅李先生云公恁地悬空理㑹得许多道理而面前事却理㑹不下道亦无他元妙只在日用间着实做工夫处便自见得可以㑹经文立言之意与知与能之道皆日用常行而不可忽者不可因愚不肖看作卑浅没要𦂳事与知与能盖即良知良能凡日用伦常之事皆是不可泥居室二字至下文造端句亦蔓引诗始闗雎等语此章皆就极小处形容出道之费来语大语小四句语气不平大小只是一个道自语之时各有大小耳如孝一也自其小言之则冬温夏淸昏定晨省莫非道也自其大言之则通于神明光于四海又莫非道也圣人所不知不能以龟山所解尧舜之道孝弟而已矣二句求之自可见朱子亦有谓侯氏说得亦粗一条在语类首章说戒惧条内第三节此节明虽细如鸢鱼而道着于是也可谓费矣承上语小而起下造端夫妇之意也说一察字正以破除隐字见得索隐于费外者非也既以费隐发端似宜兼说到隐而不言隐者费外无隐也安溪先生问陆稼书前辈文谓飞跃即是道是否陆云飞跃是气其飞跃之是处乃是道先生请举一端言之陆云色斯举矣翔而后集道之即飞跃而在者也若自投罗网背乎道矣先生赏其的当虽鸢鱼也不离阴阳匹偶之理这便是道若泥飞跃着解则是以知觉运动为性矣无性外之物知得遍满逼塞有是气即莫非是所性之理便须尽己之性由是以尽人之性尽物之性矣故程子曰喫𦂳为人十三章伐柯节是一人自观忠恕节是两人对观道四节是三人叅观首节非所当知所当行而造为虚伪之说则不忠非所能知所能行而强为怪异之行则不恕注固衆人之所能知能行者也按此承上节与知与能来第二节注即以其人之道还治其人之身安溪先生谓不如云即以其人之心治之使尽其人之道更明切治人者正为使之尽道而以人治人则以其有自具之性故也第三节善推其所为者存乎恕预养其诚者存乎忠第四节吾所求乎子之事我者即以此心事父下倣此子臣弟友即是人字所求即言也以事即行也庸言至微也庸行至细也一脱口而不敢渉于易一措足而不敢避于难此古人敬威仪矜细行之事主敬之功存诚之学也故曰慥慥大凡小节小事乃大德大闲之本小者克尽则大者不患其不能推矣充其无易乎言之心即恕己量物之心也充其必勉于行之心即自责自脩之心也有是厚重笃实之基则推之于人伦之间以行其恕而道在是矣先儒忠恕形影之喻盖谓此也茍非存诚养忠之有素虽欲强恕于施受之顷而有所不能矣慥慥即所谓忠也对高逺难行说总注道不逺人者皆费也以此解上章即无汗漫之弊而君子之道皆贴率性之谓矣十四章首节外字即下命字第二节富贵四项逐层自易以及难无入不自得照下不怨尤看并有失而反求亦包在内盖自得者自得其性分也非但自适之谓第三节正己而不求于人是就上章责己推进一层正己者自脩之极功也到能尽其性方可谓之正己下学上逹知我其天自不求于人矣十五章首节卑迩是小髙逺是大此章是前后过文只重在两自字十六章安溪云鬼神非理非气而在理气之间在人则心之神明是已程张所谓天地造物阴阳二气者是这箇本文所谓祭祀如在者亦只是这箇体于人心为人心之鬼神亦即是这箇首节鬼神是气之精英郑康成曰阴阳之神曰精气情性之神曰魂魄鬼神者神之运于气者也故注兼性情功效言之第二节䕫孙问此章以太极图言是所谓妙合而凝也曰立天之道曰阴与阳立地之道曰柔与刚立人之道曰仁与义便是体物而不可遗第三节林一之问万物皆有鬼神何故只于祭祀言之曰以人具是理故于人言按此语极𦂳要此章仍当以人为主体物而不可遗者实理斋明盛服而不可射者实心也末节鬼神虽兼聚散屈伸然体物不遗则其聚也神之格思则其伸也显字却在聚而伸处见其微也可以谓之散而屈而不可谓之无此理张子正蒙言之详矣其以鬼为屈以神为伸者又就二物分别字义如此耳实则鬼神皆有屈伸也十七章安溪云人必和妻子宜兄弟而后可以顺父母尽人伦而后可以格鬼神此上数章相承之意斋明盛服以承祭祀则有如在来格之感矣所谓有其诚则有其神未能事人焉能事鬼是也脩徳格天理不过如是但上数章言其理而此下则实以圣人故自大舜文武周公皆尽孝弟以至于諴神动天飨先飨帝者即上顺父母格鬼神之实事也按此数章血脉无不贯通又云仁为五常之本而孝又为仁之本然则孝是徳之本脩徳者必先孝是孝乃徳中事然必脩徳之尽乃能完孝之量而可以名孝则徳又是孝中事矣二义相为首尾大徳不至格天不足以言大孝然而舜徳之大又岂有大于孝者乎第四节宜民宜人此句不可作引证落空说必能仁民爱物乃极乎孝之量也末节注受命者受天命为天子也按受命不但为天子虽一命之士但简在帝心为法于天下可传于后世者皆是十八章第三节斯礼也指上祀下文祭以大夫即上祀之意祭以士是陪说丧之逹又以证祭之不可以不逹也三年句不即指父母先儒论之甚详朱子语类中则以为独指父母十九章第二节注通于上下者言之按此故祖庙兼举诸侯以下乃与上章追王以下意相似第三节此节是从将祭说起祖庙谓太祖之庙非通论七庙之制四时之祭亦于太祖之庙行礼宗噐兼先世寳噐与庸噐言时食在庖人为共祭祀之好羞注引禽献于祭为踈鬼神不贵䙝味不言煎和也第四节此节是详祭时之事因及助祭之人燕毛句则以类而毕举之也注中只说左昭右穆不说南昭北穆则两节相承说至末节中始推而及之于大禘也宗庙之次按次乃庙制之次子孙亦以为序按亦字上先补羣庙之主有事于太庙按太庙即上祖庙相维辟公卿大夫在天子之庙则内谓侯也林次崖谓依仪礼旅酬只是兄弟之子举觯于其长长兄弟则举其觯以酬賔无賔子弟举觯于其长之文賔弟子举觯于其长乃是下文无算爵之事不知朱子如何引来解曩尝论此说似细而实泥特牲馈食经文详故逐节区分中庸经文畧则言旅酬便统下无算爵盖必兼賔弟子之举觯于其长于下文逮贱之义乃备朱子此句本之康成康成又即引特牲馈食之礼岂肯漫下賔弟子三字乎第五节此节是主祭之人私笺云第二节注言以所制祭祀之礼通于上下者言之观庙制天子七诸侯五大夫三适士二官师一可见自天子逹乎大夫士皆同此二节之行事矣践位一节即以证上诸色人各践其位云云尤自快畅而注又専指先王则似独此一节单指天子言矣何以云结上文两节乎按虽通上下而文义以武周为主故云末节安溪先生云人物之生固分形而异气矣然而祖宗一本者也天地同体者也知父而不知祖者飞鸟是也知人而不知天者衆庶是也明所本而知天则干坤父母也民物兄弟朋类也举五伦而措之其于天下也殆亦如示掌之近而易易乎乐乐其所生礼不忘其本故制礼乐者必极于郊社禘尝也知其义则万民庶物本吾一体不可得而间则父母宗子之责自不可得而辞于治国又何有哉二十章因说人存政举归到明善诚身诚为一篇枢纽天道人道又下数章根原第六节知人句王守溪文用一助字极妥不可泥注中欲字必字说成尊贤为亲亲之本颠本末之序第七节有父子而后有君臣而逹道先言君臣者对君之辞也第九节困勉尚是中人此则因哀公逊谢故复示以中人以下入徳之门中人以下即末节所谓愚柔也学莫先于立志知耻即立志之谓第十节治人句犹大学之论治国在道理上说下句犹大学之平天下在经制上说第十一节上文脩身脩道首言亲亲而及尊贤此先言尊贤者敷政之序也注柔逺人所谓毋忘宾旅者也按此宾客非朝聘之人此九经之序也私笺云序不重按观下节是逐层推开则此序字如何不重第十二节脩身则道立上老老而民兴孝所谓道立也注不惑谓不疑于理按理即脩身事亲之理要说得细第十三节非礼不动九经主于立政此只庄涖动礼之事继絶世厚往而薄来继絶举废当请命于天子而行之治乱持危则脩方伯连率之职哀公所当自行也继絶则其国尚在但使之无君而有君其事较易故先言之乱则祸在一国之中易于整顿危则或将并于强大或地当水患非治乱可比先后次第皆非漫然者四者皆使诸侯得保其旧安其常而后徐讲于邦交之典也乱则君臣相狱父子相狱几殄厥世矣危则侵削日滋息肩无所几亡其国矣四项又相承也第十五节此节正是结束上文豫者先知其理之实而素定之即下节明善之根末节所谓明者即后之至诚如神所谓强者即后之至诚无息须透入诚字方能挽归所以行之者一来脉总注明其所传之一致举而措之亦犹是耳读以下十三章当以此言思之则于考诸三王而不谬等句无滞碍矣二十一章此明诚二字即从上章明善诚身来二十二章賛天地之化育则至命也吾之性本自化育中来注巨细精粗四字直从十二章语大语小发脉注在二十七章洋洋乎二节尊徳性一节知无不明句顶上察之处无不当句顶上由之二十三章致曲有诚对至诚形着明对己之性尽动变化对人物之性尽或曰变与化何别程子曰变如物方变而未化化则更无旧迹自然之谓也二十四章理之先见处便是鬼神发见流行之实以实心而知其实理故曰如神此神字非如曺人梦衆君子谋于社之谓也吕氏曰诚一于理无所间杂则天地人物古今后世融彻洞逹一体而已兴亡之兆犹心之有思虑如有萌焉无不前知盖有方所即有彼此先后之别既无方所彼即此也先即后也未尝分别隔碍自然逹乎神明非特前知而已二十五章安溪先生谓此章书义浅说最清楚首节此节是从源头上说下见人当立诚以尽行道之责诚者自成句虽天地万物无所不该然不可说得泛了去须以人作主乃喝得下节诚之为贵起大全所载俱是槩论道理若作文则当顾口气血脉也明道曰至诚事亲则成人子至诚事君则成人臣四句中便包得道之在我者亦无不行意第三节亦只须用此意一贯讲去末节智即诚之明处外内犹言己物道理一有内外之殊岂能自然及物所以成不独成惟其出于所性之固有也时措之宜正申明自然处而其用功在尽性者既得于已领一诚字便一以贯之二十六章首节诚者物之终始不诚无物故不可一息间断君子诚之则自始至终更无间断舜五十而慕乃是诚于孝第三第四节悠远博厚高明注云以其騐于外者言之盖就一身发见处说所谓盛徳之光辉也如其次致曲节所云形着明皆就一身言之讲家多说入政治风俗上以井田学校礼乐文章填实说殊觉语无伦次至讲博厚所以载物节觉所以二字难通便云博厚即其载物处也于文义亦欠安穏不知以下文天地对照观之为物不贰对至诚无息是一层博厚髙明悠乆对至诚之徴是一层生物对至诚之覆物载物成物是一层节次本是分明天地之博厚髙明悠乆乃由不贰而发见者如此惟其博厚髙明悠乆故有生物之功天地之覆载成物乃是天地博厚髙明悠乆之騐也博厚髙明悠乆与载物覆物成物尧舜孔子皆然不必専以有天下为天子者说第四节先言悠逺而后博厚髙明者至诚不息故騐于外有悠逺之象博厚配地髙明配天则宜先言髙明而后言博厚乃先博厚于髙明者盖髙以卑为基凡诚之形于外必先觉其有与物同体气象是博厚也于博厚中又觉其超乎万物之上是髙明也载覆成合大小言之方与今夫天节相对此只是过化存神之意时文家用学校农桑等语与不见而章节背须体味所以二字言其徳可以载物覆物成物尔先生谓有是徳则有是业虽未见之事功而规模亦已具矣第七节张长史云其为物不贰天地之性一于生物也朱子曰天地别无勾当只是以生物为心程子屡云天只是以生为道第九节昭昭之多是小者及其以下是大者注中十二章句乃实理血脉处非假以指㸃文法下章大小根源亦即在此两层合来乃见不测非及其以下乃不测也日月星辰华岳河海即是无穷广厚之实不在生物内此天地之所以为体也故注中云以其全体而言邵子观物外篇云观星而天体见矣观山水而地体见矣郭象庄子注云天地者万物之总名也天地以万物为体此语殊有名理何以能覆能载总此一诚故也天地山水三层逐层吐出下节又収到天上此节书顾麟士所论极清楚见说约中可补先儒所未备注由其不贰不息按此句在及其二字上以致盛大四字是及其句末节上文极言生物之盛此节恐是天地生物而厚于人天地生人而厚于圣人之意故下章即接云大哉圣人之道然前人未有如此道者未敢遂自信也在天为命在人为性此节明至诚无息者以其尽性也尽性则全尽天理无一㸃气质用事故无二无杂成性存存而不已矣曰命曰徳皆収在里头说张子所谓性与天道合一存乎诚二十七章第二第三节发育峻极是道之着于物理者礼仪威仪是道之见于人事者人事得其宜则万物得其理矣礼仪威仪所以经纬乎万物者也故下文议礼制度考文専言礼仪威仪之事徐坛长文讲优优大哉句云自其委曲善入而无微不至也似不可谓之大也然其悉必周而取之不尽也得不谓之大哉第五节注凝聚也成也按聚是立大本成是四面凑合得成即包下存心致知两事第六节存心固是根本然程子谓涵养须用敬进学则在致知惟圣人本末一贯自圣人而下其致功皆是博文约礼从散殊处精察力行逐一实践以复其性方始不是一个空壳子辅汉卿所録优优大哉下一条云圣人将那广大底收拾向实处来教人从实处做去老佛之学则说向髙逺处去都无工夫了圣人虽说本体如此及做时须事事着实如礼乐刑政文为制度触处皆是体用动静互换无端都无少许空阙处若于此有一毫之差则便于本体上有亏欠处最属此章要义涵泳已知敦笃已能不独不虑而知不学而能者为徳性之知能凡由学问而成者亦莫非徳性之知能也天下无性外之物问学皆所以复其徳性所固有已知己能即为我徳性中物矣未知未能则有借于学问广大是宅心髙明是立志温故是涵养敦厚是持守末节朱子云大小精粗一齐理会过贯彻了后盛徳之效自然如此二十八章第二第三节徐坛长文云议道自上必经纬人伦无所失而后简噐用谨书契则由大及小而不失其序风行于下必法度文章莫之悖而后重礼教叙彛伦则由粗及精而乃观其成按二节经文必非无故为此错综窥寻到此可入义疏疑得之师门绪论也第二节注文书名按书名兼形声言之管子君臣篇云兵戈一度书同名车同轨二十九章第三节三王后圣以往与来对言天地鬼神以隠与显对言下节知天知人乃举来以该往即隠以该显实总结此四句建诸天地犹言天髙地下万物散殊而礼行矣流而不息合同而化而乐兴焉质诸鬼神犹言郊焉而天神格庙焉而神鬼飨若云象其屈伸往来仍旧是建诸天地矣第五节动而世为天下道三句当与见而民莫不敬一例动字且就动作威仪上说三十章首节注皆兼内外该本末而言也按内外本末即下大徳小徳末节川流即是逹道敦化即是大本惟仲尼能致中和故亦如天地之大也安溪先生云小徳川流已发之和也大徳敦化未发之中也所谓一以贯之忠恕而已者也三十一章自溥博而渊泉自渊泉而时出所谓小徳川流也四时万物之并育并行也自时出而渊泉自渊泉而溥博所谓大徳敦化也天之所以为天也此章从内说向外故曰是小徳之川流首节有临不必専以有天下者言凡以上临下皆临也声名洋溢莫不尊亲尧舜孔子皆然仁义礼智浑然全体者谓之大本下章立天下之大本是也时出而为仁为义为礼为智则所谓发而皆中节者也非川流而何和以喜怒哀乐言而此云仁义礼智之徳何也曰喜而中节则无喜也寛裕温柔而已怒而中节云云四徳之先又有聪明睿智何也曰水于五行独两徳焉朔易之位子半之时前乎此者以藏万物之用后乎此者以开万物之基以故圣贤之言智者或后之或先之中庸此章则先之而又后之徳可先而可后者道成始而成终也盖聪明睿智者开先之哲所谓神以知来也所谓火日外光能散而施也文理宻察者精义之极所谓知以藏往也所谓金水内光能翕而受也以是而终始乎四徳孔子所以集大成而中于百歩之外也易言元亨利贞于冬独复其文曰贞固扬子言罔直䝉酋冥于水独重其名罔冥其理皆由此尔生知之质是大底智主于合藏文理宻察之智是从干上又逐枝上生出主于分别第二节注充积于中按充积者大徳之所敦也此二章道理皆交感互发第三节见言行皆发也莫不敬信悦则中节而和之至也末节配天逹天皆从前章譬如天地二节来天大无外而天下无性外之物至圣自明而诚为能尽性以尽人物之性故广大如天也血气当闗合性字说三十二章此章从外说向内故曰是大徳之敦化首节经纶出之时立本泉之渊知化溥博之原夫焉有所倚中之极也惟天下至诚为能尽其性五品之人伦乃其五性自然之用也不可误看注中功用句为体用意说向外去若以首句为体中三句为用至诚为大徳中三句为化不惟立本知化二句更说不去两章分属之㫖亦无归宿矣注以功用言者盖经纶字知字皆就发用处见立本虽不可以发用言然便有千变万化皆从此出意思是亦发用也无倚者以其浑然自一诚流出不失其未发之中也肫肫三句正是未发气象功用之本而无倚之实处第二节上六字是未发气象朱子云至圣一章说发见处至诚说存主处圣以徳言诚则所以为徳也以徳而言则外人观其表但见其如渊如天诚所以为徳故自家里面却真箇是其天其渊按此非特如之而已方解得出肫肫其仁只就至诚尽伦上见天下后世頼其分之合之非正意时文多倒说脩道者有仁义礼知之四徳而但曰其仁何也曰仁统乎四徳也所谓脩道以仁是也前章既以智始终四徳而此又统以仁何也曰言明诚者智为主所以目之曰至圣也言诚明者仁为主所以目之曰至诚也然至圣之道则自溥博渊泉而出矣是即至诚之渊渊浩浩者也至诚之徳则以聪明圣知而知矣是即至圣之聪明睿知者也夫然则诚明合矣中和一矣性命道教岂不同条共贯者哉三十三章尚絅一章自潜虽伏矣以下又自下学存养省察之事以推而极之圣人功化之盛其终乃明所性之妙出于天命而无声臭之可言一一与首章相应首节先以为已知谨引其端总注云反求其本正首章总注中欲学者反求诸身而自得之意也陈定宇谓下文谨独意已萌于此然几者动之微善恶所由分当留在下节不疚无恶中正贴独字此节只宜虚说知谨耳知微之显与莫显乎微不可滚作一事首节守谿文解温而理理字云良知之别白天则之分明知逺之近三句逺之近尽物性始于尽人性尽人性始于尽己性也尽性又始于致曲也风之自化动变始于形着也微之显惟有诚则渐而形着也逐层收向里注尚絅故闇然衣锦故有日章之实须看两故字惟其有恶着之心故收歛向里外之亦无不闇也日章之本在内章字即诚之形着处惟其诚日积于内故内之英华不可遏于外也判然离而二之则非矣第五节或问云其曰不显亦充尚絅之心以至其极耳不作岂不显也讲末节朱子答陆子静书云上天之载无声无臭是就有中说无无极而太极是就无中说有义门读书记卷二义门读书记卷三钦定四库全书义门读书记卷三翰林院侍读学士何焯撰论语上学而篇学而时习之章首节注后觉者必效先觉之所为按效先觉自立志始乃可以明善而复其初也按明善是知复初是行善者所性固有之善也复其初者复其性也性有五而仁统四者故下章言仁仁之施以亲亲为大故为仁必求端于孝弟合内外皆诚然后复其性故三章戒巧令义理自丝贯绳连时复绎思则说也此一段是知学者将以行之立时习也此二段是行第二节注以善及人而信从者衆按人性皆善故信从私笺云到得说田地已是君子了按非乐不足以语君子盖君子者成徳之名成不独成合内外之道也第三节此与中庸遯世不见知而不悔同意非谓世无见用者也此对上说乐二字故云不愠中庸对上半涂而废故云不悔耳其为人也孝弟章第二节注或问孝弟为仁之本此是由孝弟可以至于仁否按此汉儒延笃仁孝前后之说巧言令色章此与下章连类记极有深意正是提撕教人加之省察切已反求从言貎细微处实下手做工夫起不是汗漫观人之法吾日三省吾身章忠信所以进徳也故曰得为学之本传习是业人生日用要务如事亲从兄处事接物何往非切于身乃独约举三者不亦疎乎须认取省字盖省察工夫必加意于易忽之处乃为至精至宻人生为己谋无不尽为己之私慝谋亦无不尽至于泛泛悠悠之人则容有不忠者矣人于父兄之前不敢不以实君上之前不敢不以实至于相狎相等之友则容有不信者矣人于苦心劳力所得未有不益求精熟者至于见成传授出口入耳得之甚易视之无难则容有不习者矣于此日加省察乃不惟日用要务皆反身而诚且至精至宻他人易忽之处工夫无所遗矣如此看三不字正极包括周偹非疎漏也乃安溪先生看此章书之大意三者皆要从身字认取而用先生之说细细洗发为人谋而不忠乎人字对下朋友言之道千乘之国章何以聚人曰财故为政莫先于戒専利若侈用无节则财匮不得不出于聚敛矣故敬信之后即继之以节用也然民之疾苦非上所能尽知茍其虑之不周虽有良法美意庸有不被其泽者必随时随事常存爱人之心而后能以身体之民生可得而遂也世得云以时只是重农故归于务本而五者皆是论其所存正徳间文尚如此分晓东汉韦彪云农人急于务而苛吏夺其时欲急其所务当先除其所患是末句善据注五者反复相因各有次第按各有次第乃读经之要法也贤贤易色章法言孝至篇曰事父母自知不足者其舜乎竭力句当如此二句君子不重则不威章首节收其放心次节养其徳性三节兼致知之务末节举力行之要此章次于子夏论学之后盖能以尽伦为本则虽得之生质者多而不得谓之未学若不能居敬存诚迁善改过切已用力虽既尝学之亦浮游而无实之功已朱子答章蜚卿云为学约而易操者莫如敬敬则凡病皆可去如不重则不威章敬是总脑不浑在散句里必敬而后能不轻如主忠信亦先因敬不敬则诞谩而已何以主之合之郑文相所录四者皆是身修之要就其中主敬又是最要若不主忠信便正衣冠尊瞻视只是色庄一条此章之义乃偹纂大全者専取后一条故近日作文四柱之外仅知主忠信句当重而于首节变化气质工夫殊少理会又岂程子所谓未至于诚则敬然后诚之次第耶南轩曰学以重为先严于外也忠信者存乎中者也存中以制外严于外所以保其中也而资友以辅之改过以成之君子之学不越于是矣参观此说则四节之轻重自明首节此君子或指始学之士言不是决其后日不固也当下便如此故朱子云学则不固与不重不威只一套事学字内兼包致知志向虽髙知识虽敏亦不坚固第三节朱子云朋友才不如我时便无敬畏之意而生狎侮之心如此则无益按不待到他损我上细极注友所以辅仁按将与讲习也第四节注自治不勇按不是不改但不能如风雷之速总注游氏云云按以威重为质小学也学以成之直贯下以忠信为主存心也以胜己辅之致知也吝于改过无以入徳力行也游说将末句另提起说礼之用章首节和为贵言人之用礼贵于和人多认注中推原处为正面第二节班固曰事举其中礼取其和不以礼节则失中而归于不和矣何可行之有总注则失其中正而各倚于一偏按中和相因未有不中而可以为和者也信近于义章恭近于礼过与不及皆非礼也食无求饱章金云敏于事三字截断前后总摄入此三字而字直贯下句亦佳徐思旷文如此贫而无谄章第二节朱子答张敬夫云引诗正谓孔子以无谄无骄为未足必至于乐与好礼而后已有似乎治骨角者既切之而复磋之治玉石者既琢之而复磨之盖不离是质而治之益精之意也末节注其所己言其所未言按两言字与上句萦抱最𦂳往来二字又无禅病不患人之不已知章两截各开说为政篇为政以徳章此节即中庸笃恭而天下平之义徳字要在诚敬上说注无为而天下归之按无为二字贴居其所说北极非北斗吾十有五而志于学章总注故因其近似以自名云云又以圆程子之说子游问孝章敬只在养内如曾子必请所与必曰有两必字即是敬即是至处至于犬马只从能养极言若从事亲说下便背理伤道且夺下矣子夏问孝章曰弟子曰先生则以㓜事长之常道也罔极之恩可以是为报乎吾与囘言终日章助我起予此足发者也不违则不足矣退省其私亦足以发此亦字之根也发发明吾道也注坦然由之而无疑按无疑二字与不违二字相应温故而知新章知新当从大本大原中出不是逐节去学来底由诲女知之乎章能勿以所不知自欺自必求至于知而不能已焉知之为知之私笺云本来真知按此隆庆戊辰后杜撰邪说季康子问使民敬忠以劝章孝慈则忠此孝字兼慎终追逺而言或谓孔子曰章第二节注何必居位乃为为政乎按乃始也不要说煞子张问十世可知也章首节子张所欲知者不是今日风明日雨盖以世变无穷则治道容有难以预定者将欲立百王之大法竟何所守故问之注中事字极分晓第二节不言唐虞夏继世者其道同也若汤武革命去旧汚而即新政宜若有难知者矣然大经大法固不外乎夏殷先世所行之旧不过与时变通小小损益而已观往事知来者世变虽无穷而规模之大者即与天地相终始可也又何所不可知哉注非若后世谶纬术数之学也按不必说到此非其鬼而祭之章私笺云谄与无勇乃即其事而断之之词非推原也八佾篇孔子谓季氏章私笺云庙制室外为堂堂外为庭按庙庭本马季长注三家者以雍彻章小序云雍禘太祖也以问禘章注语反看则穆穆之义方见亦非天子无此容异乎寻常之僾闻忾见矣升歌在上贵人声也故曰于堂歌则明明可辨故以奚取问之林放问礼之本章第三节注俭戚则不及而质按质朴了便可反本孔子从先进亦此意程子近于本之说最精夷狄之有君章尹说不得程子之意惟大夫僭乱皆有无君之心此春秋所以作也巧笑倩兮章第二节此句正解素以为绚注中犹人有美质然后可加文饰乃申上节以素绚句继倩盻之意也时文读注不明并上节注中如有素地而加采色句遂云子夏言诗而夫子忽通之绘事直以缪解便其油腔耳第三节礼后乎须抱定上文绘事后素讲出礼后来方切因论诗而知学下文可与言诗之脉亦贯注泛讲道理便失语气中庸以礼仪三百威仪三千为道问学之事忠信为质则尊徳性以立其大本也夏礼吾能言之章圣人自曰能言则岂无徴者然亦须得把宋之文献为证佐天下乃肯信从今二国之文献不足则能徴者不得不有所拘限矣然则如何而足耶其中材守之勿失其能者修明而讲求之则圣言因而可徴矣禘自既灌而往者章两汉刋误补遗曰韦元成传刘歆曰大禘则终王师古曰每一王终新王即位乃来助祭仁杰按礼不王不禘王非谓天子盖所谓终王者郑康成孔颕逹以禘为郊祭谓非天子则不郊殊不思下文王者禘其祖之所自出诸侯及其太祖则是禘非郊祭而为天子诸侯之所通矣韦元成等议亦引祭义乃谓始受命而王祭天以其祖配此郑孔之失所从起也国语荒服终王韦昭曰终谓终世也朝新王及即位而来见与颜注小异夷攷二说略为近之据国语祭公谏王谓今自大毕伯仕之终也犬戎氏以其职来王则是彼以即位来见耳非为新王而来颜说止及一事而韦说及两事也或问禘之说章注先王报本二句一层非仁敬三句二层而不王不禘二句三层真西山云凡人于世之近者则意其精神未散或尝逮事而记其声容必起哀敬之心而不敢忽若世之逺者相去已乆精神之存与否不可得知人素不识其声容则有易忽之意故禘礼非极其仁孝极其诚敬者不能知其理不能行其事惟仁孝之深者能知此身之所自来惟诚敬之至者能知我之精神即祖考之精神也叅观张子西铭则治天下不难之义自见祭如在章注祭神祭外神也按外神二字乃对先祖言之夫子之分所得祭者亦不过室中五祀而已王孙贾问曰章第二节一思量到媚便是逆理便是得罪于天周监于二代章吾从不过咏叹周文之盛与中庸殊别入手即提从字者非也周文之盛全由监二代来二代擡得髙则郁郁句益有精神矣第二句亦不可截断讲第三句从日用躬行上体贴方是实事亦不可槩指国家典章子入太庙章仪文度数圣人岂是不知其名其每事问者亦随事讨论一番使大家可以感格神明耳圣人谦退只似不知而问不露讲求之迹故或人疑之耳是礼也是字要实贴每事问敬谨之至乃注中推其意惟每事问所以为敬谨之至若说成敬谨处即礼便与或人之疑不相对射不主皮章贯革之射息谓军皆入东西学耳非先王直废武射也古道二字空描不得复尚贯革题中所无添出不得子贡欲去告朔之饩羊章春秋正义云天子颁朔于诸侯诸侯受而藏之于祖庙每月之朔以特羊告庙受而施行之遂聴治此月之政谓之视朔因以其日又以朝享之礼祭皇考以下谓之朝庙又云告朔谓告于祖庙视朔谓聴治月政视朔由公疾而废其告朔或有司告之不必废也论语云子贡欲去告朔之饩羊必是废其礼而羊在盖从是以后更有不告朔者故欲去其羊耳视朔亦谓之聴朔玉藻说天子之礼云聴朔于南门之外诸侯皮弁聴朔于太庙注请而行之按行之二字包视朔在内鲁自文公始不视朔按六年书闰月不告朔犹朝于庙十六年书夏五月公四不视朔第二节上节注云犹供此羊则礼未废也但弗躬弗亲名存实亡耳此节注中然礼虽废废字乃吾不与祭如不祭之意不可作人见为羊吾见为礼等呓语六年书闰月不告朔犹朝于庙则但怠于临朝不聴治此月之政及其末失则有司仅供其羊而君并不自请于庙但谓之饩羊明不亲杀也失礼之中又失礼焉故子贡欲去之注中礼废句有两层意总注杨氏云云按禀命于君亲此句是头因而视朔是尾定公问君使臣章大小皆礼常变皆忠人臣不合而去亦是冀君之悟哀公问社于宰我章首节注各树其土之所宜木以为主也按如今世俗神树模様非是将木来截作主也以木名社如栎社枌榆社之类社主用石见新唐书儒学传中卷张齐贤所议中管仲之噐小哉章第二第三节管仲本贤大夫只是学问粗不曾谨小慎㣲便不知不觉流入于侈僣后生叙两节中事都是他极意要如此这便是三家了此乱臣贼子何止噐小哉或人但骇仲之何以为小故疑而问若何者是噐则始终不知亦不能问也第三节或人当周末文胜故疑不俭为知礼小而又不俭故疑是拘于礼节子语鲁太师乐曰章此是正乐之本能备此则无残缺失次矣以成内须透出此㫖总注谢氏云云按乐之始作只有人声与钟磬琴瑟耳言五音六律上蔡不知考于经也从之只是笙入时亦但可云八音克谐人声与八音如一清浊髙下四字到皦如内方可用绎如则清浊髙下之相生如珠贯也时文辄入旋相为宫等语亦谬此只论音声也仪封人请见曰章古者相见必由绍介逆旅之中无可因缘故称平日未尝见絶于贤者见气类之同致辞以代绍介故从者因而通之夫子亦不拒其请与不见孺悲异也子谓韶章揖让征诛何妨说出题中有两谓字本合断做不必顺衍口气也私笺谓宜空说者非也居上不寛章无处观他了不要看作余不足观里仁篇自一章至七章皆论仁惟第三章是治人之事其他皆由浅及深自治之功志仁无恶诱之使进于仁也观过知仁虽观人之法亦引之使不终弃于不仁也富与贵章此章工夫一层髙一层首节不过为仁初入手事终食不违则无时非仁矣造次颠沛则又无处而非仁也第二节恶乎二字须从君子心上作自警自问语不敢以取舍明为可恃方鞭辟得下节起盖时时自问自警便是存养省察事也末节世得云造次二句亦如孟子殀寿不贰之意青湖云造次难在始颠沛难在终终食犹是无事之时造次则异于闲暇颠沛则又异于造次矣总注则其取舍之分益明按此盖云其于仁如此而又何不处不去之难与有耳通章皆言为仁不重富贵贫贱不可粘煞首节讲吾未见好仁者章首节注此皆成徳之事按便是颜子得一善拳拳服膺曾子任重而道逺与启手足处故为成徳之事第二节注志之所至气必至焉按力是气能用是志讲章多不分明第三节注盖不敢终以为易云云按程子有言圣人未尝言易以骄人之志未尝言难以阻人之进知得此意则下二节反覆属望处自说得有味人之过也章茍志于仁则无恶矣功夫未宻过不能无然观过可以知仁终无流于不仁者也各于其党谓为学未至于纯则或偏于刚或偏于柔时而为气质所使末句但云观其存心之厚薄则于仁之离合可知矣便不于题面外添出不仁二字朝闻道章程子曰闻道知所以为人也夕死可矣是不虚生也知之真便信之笃行之力守之固如此则生不虚生亦死不徒死士志于道章学莫先于立志志于道是矣然志又要笃笃志则必力行而不肯外慕这志字只是略知向慕之意与述而篇不同道字寛朱子以为有志为学便是放于利而行章不能大公无我则放利所不免也此是己所不欲勿施于人在邦无怨在家无怨四句对面不可粗看利与害对不与义对处处择利而蹈则害必归人怨者四起已亦归于蹈害矣南轩云损以逺害益以兴利非谓去天下之害兴天下之利也害于己者逺之如惩忿窒慾是也利于己者兴之如迁善改过是也逺如逺佞人之逺兴如兴于诗之兴先生云损身之过则物害亦逺益己之善则世利可兴更看得圆足持此以观亦可以得逺怨之道矣不必为害人之事但处处要占便宜则人自有受其害者髙蘓生文体贴注中欲字必字最好注欲利于己二句只是不恕能以礼让为国乎何有章均无贫和无寡安无倾不患无位章知须在位之先何以反说在下二句盖此是反已自修之事愈鞭辟向里故第二层收𦂳一歩说参乎章曽子一日三省其为学主于诚身诚者圣人之本也故下学之功既至而上逹者已不外此一闻夫子唿而告之即反求以得衆理所自来矣然当夫子之卒其年才二十有九后此尚有完养吾一以几于熟而化者观其战战兢兢之言正中庸戒慎恐惧孟子存心养性实功盖死而后已焉今人徒见此章已得其传而不知其求进于圣人天道之极者方未止也注盖已随事精察而力行之按曾子只知逐事皆要实心做出夫子便与直㨗总说万事皆从此出第二节注竭尽而无余之词也按竭尽无余当照真积力乆说谓即这箇忠恕做到到家处便是如心为恕按推己者人道如心者天道总注忠者天道道当作理以程子遗书改正安溪先生云天道不如天理之确圣人教人各因其材云云按曾子年甚少夫子亦示之知本使不求之汗漫耳一唯之后正有事在非传道已毕也其应之速而无疑则以平日笃学事事反身切已下工夫故涣然便得其本耳后人看做通身汗下一悟百了则异端之髙者犹不肯云尔也父母在章第三句但言游而不言逺恐伤父母之心也只离膝下便是逺何必他邦异域注去亲逺数句都在人子心上讲出不字亦恐亲之念我不忘倒补在上极有意亲之念子固情理所必然为子者必当先意承志若待其若此而后辍行则不可以为子矣父母之年章只这寿上又惧其来日之无多古者言之不出章言之不出安得有躬之不逮耻字原是虚景比唯恐有闻更活只可于也字推原指㸃寓湛刻于活泼之中一着实讲相去万里以约失之者鲜矣章俭约意亦当带说欲败度之与纵败礼其失维均故注中非止二字亦自斟酌君子欲讷于言而敏于行章此章言行各开说非相顾之谓尹氏所谓君子之志乃欲字根本也不可说似耻其言而过其行胡氏说甚精徳不孤必有隣章泛论事之理徳字只作好事看事君数章朱子谓子游之言以儆学者于几微之际须说得细程子曰责善之道要使诚有余而言不足则于人有益而在我者无自辱矣注是以求荣而反辱二句按求荣求亲谓使君与友过而能改则臣主俱荣且可取善辅仁之意但不学无术便反致疏辱不可说得汗下如凌茗柯朋友数二句文也公冶长篇子谓公冶长章首节可妻也三字画断下特明其非罪以见不害为可妻若以下二句为可妻之实则虽观过可以知仁然非必待其有过而后可知也第二节南容是世卿之家故云不废子谓子贱章朱子云此君子亦是大槩说恐子贱未能强似子贡按此二章书不必牵连如子行三军则谁与是子路欲自质其学问不必牵连夫子独许颜渊来也赐也何如章亭林云记曰夏后氏之四琏殷之六瑚是夏曰琏殷曰瑚也此仍古注之误盛黍稷之噐则虽未至于成徳而亦有馨香之徳足以感神明也须兼发此意不可但说三代法物玉之所以美者亦以其徳也注然则子贡虽未至于不噐按此句与上以君子许子贱照应或曰雍也章第二节被人看破所以取憎不但正人憎之即同为佞者亦憎之所谓口戕口也故曰屡全体不息之谓仁心徳畧有一毫欠缺便未全即全矣而此心略有一息间断便非不息故曰不知其仁子使漆雕开仕章朱子曰信者自保得过之意按自保得过四字最妙如行一不义杀一不辜而得天下皆不为也如被虎伤者谈虎而色变岂非自保得过之谓夫子所谓求为可知也可字亦在自保下学而上逹知我者其天乎亦是自保得过到此方可谓能信信字不独在知上说盖明徳工夫已该格致诚正也朱子曰曾㸃开濶漆雕开深穏又曰曾子父子却相反按参也以鲁得之㸃也能见大意而不能实实下手做工夫故一贯之传不传其父而传其子颜渊深潜纯粹心解力行兼到可惜早夭而未逹一间漆雕开能见大意故不安于小成不以小成自安故为笃志然未能见得透彻故一贯之传到底未得亚于颜子者其子路乎天资髙朗毫无渣滓若逹却为国以礼道理便是尧舜气象乃粗处未能克去卒以行行死故夫子于其死亦曰天弃予圣门髙第弟子在此五人而优劣判焉故吾道独归曾氏注此圣人所不能知二句惟他人所不及知故开曰吾其材可以仕圣人元非误使道不行章无所取材只在一喜字上便觉意思过当了女与回也孰愈章第二节赐也何敢望回望字便见得大相悬絶已含下知十知二吾未见刚者章邵子曰中刚则足以立事业处患难刚在内者也若掩袭于外未有不临事忽然丧之也以孟子集义所生节求之自见观物篇补注曰内刚则无慾此语甚好夫子忽然发叹正是激人立志注中有志无志二句极当翫味程子云禹不矜不伐至柔也然乃见刚此言与悻悻自好正相反我不欲人之加诸我也章程子又曰我不欲人之加诸我也我亦欲无加诸人中庸曰施诸己而不愿亦勿施于人正解此两句然此两句甚难行故孔子曰赐也非尔所及也安溪先生谓此说比注优盖君子之道四丘未能一焉恕即甚难尽不必又言仁者之事不待勉强总注无者自然而然按曰欲无何尝不是禁止之辞子路有闻章徒闻而不行则为口耳之学而无以实有诸已矣子路勇于必行所以为升堂之选欤子谓子产章或问云四者亦有相因之序按此说可资科举之学令尹子文章子张称子文在三字必字上称文子在又字上人能勉于暂而不能勉于乆故疑其仁也未知焉得仁与不知其仁也异直言他何处得箇仁来也第二节十乘是世守食邑所出不可看得轻小所之之邦皆有髙任重禄足以系縻不难富于其旧而文子志在洁身去乱不俟终日泊然无所动于中方与下仁字清字有闗渉总注文子之仕齐云云按只当责其不数岁而复反正君讨贼非其任也季文子三思而后行章注引使晋之事只以证三思非举此以议其失寗武子章武子之愚只是但知有君不知有身并不知有成败利钝始终奉君以周旋竭力致死无有二心其后晋怒卒解成公卒归其初实未计及向使不幸为士荣鍼庄之续成公不免于酖君臣同尽亦其所心安理得畧无梗避者故曰其愚不可及若但以济君于难立论则曹之侯獳得而及之矣子在陈曰章惟狂故简或云其一种髙旷絶俗之致便是成章处非也勇成箇勇艺成箇艺不是髙旷絶俗伯夷叔齐章朱子曰要见得他胸中都是义理按有私意便不能不念旧恶惟都是义理则可恶在彼吾无与焉恶既旧则吾恶之之念亦与之俱化矣清者之量乃是圣人表幽阐微处与孟子栁下恵不以三公章说和者之介正同颜渊季路侍章此章伊川数条至矣尽矣而李守约所录朱子语云二子之异于夫子者更有一意无憾对憾言之也无伐无施对伐施而言也二子日前想亦未免此病今方不然夫子则更无惩创不假修为者也合之其家处谦所录一条以看程子所谓未免于有意如天地之化工者觉意味亲切第二节尤重在敝之二字上横渠云仲由乐善故车马衣裘喜与贤者共敝从愿字至敝之为句白虎通徳三纲六纪篇以共敝之为句此张子所本也又张文昌赠殷山人诗有同袍还共敝苏子瞻戏周正儒坠马诗有故人共敝亦常情句不独张子如此读也马戴边馆逢贺秀才诗鹿裘共敝同为客北齐书唐邕传云显祖尝解所服青䑕皮裘赐邕云朕意在车马衣裘与卿共敝今人往往粗看子路先儒讲为国以礼云若逹却便是尧舜气象可见子路胸次开朗毫无渣滓故曰亚于颜子者子路也第四节全体此心随感而应方能因物付物不可只有下半截上面大徳敦化下面小徳川流也总注中如天地三字畧一读夫子之道忠恕而已矣此节是其义疏总注然未免出于有意也按小大在此分二子用力者也夫子自然者也十室之邑章忠信二字口气中要说得活相只如天资笃实不汨于习染流于浮伪可以为向道入徳之基注中如圣人三字不可太执着雍也篇雍也可使南面章第二节简字只就不烦说第三节上行简是简要下行简是简畧居简是简静末节因上有不亦可乎之辨故注曰未喻总注程子云云按东阳许氏曰有主以理言无物以欲言哀公问弟子孰为好学章怒未便是己不迁处见他克己过则是己不贰处由他克己总注所谓不善只是微有差失便更不萌作按不贰过韩子说自好程子所谓微有差失者与韩意同看来朱子力辟不贰之言行之说与易不逺复意思稍濶逺今须兼两家之意谓非但言行之过不贰即一意始萌亦不贰之于言行如此则颜子初时下手后来成就地位皆能包括矣子华使于齐章首节私笺云与釡与庾便是义所当与义所当益若谓不当与不当益而夫子姑示其意则为徇人矣按义者宜也情之所可通则亦不失其义也五秉则过情过情非义也使受之者不安第三节以九百为多故辞非不受禄也第四节注有余自可推之以周贫乏按有余对九百以周贫乏应周急总注圣人寛容不欲直拒人按二句得圣人气象思辞其多按辞多故有邻里乡党一语当体㑹可见圣人之用财矣按结以用财之语可见通章眼目止论当与不当与伯牛有疾章汉书楚王嚣传成帝诏书中引此作蔑之命矣夫是亡字当读为无也释文阙亡之言无可以致此疾之道贤哉回也章史记载孔子答子贡贫富之问云不如贫而乐道富而好礼乐道之说自是稳当注学者但当从事于博文约礼之诲云云按所乐者岂有外于是哉子游为武城宰章总注愚谓云云按茍字邪字贴由径贱字媚字贴非公事至朱子无一闲字如此孟之反不伐章䇿马句注中鞭字当活看抽矢于弸则犹殿后之偹䇿马者急欲自掩耳谁能出不由戸章或问何莫之云犹云何莫学夫诗耳质胜文则野章鹤滩看质字只是质朴之意方妥须发得七分是质三分是文之意分明盖无本不立无文不行此之谓彬彬也观注复存杨氏之说于圏外可以得朱子之意矣樊迟问知章敬鬼神而逺之卜筮稽疑亦质鬼神事程朱语录非一条不可専指祀典就祀典论若胪列国家大事不切学者日用于樊迟何与耶先难而后获二句先难者克己也程子亦统言其无私之意若以克己实疏所难则此因樊迟之失而告之遽躐等而希颜子之干道哉例以先事后得只当就处心积虑上发明仁者循天理之自然无计功谋利之私意就凡事泛说注民亦人也按此恐人误以此为有位之事耳知者乐水章此章须㸔六箇者字齐一变章此章只指国俗说向谓变齐只是君君臣臣父父子子者尚濶于情事也仁者虽告之曰章注而忧为仁之陷害按陷元板作蹈字极善君子博学于文章此章不过入门之规模颜子则由于规模而直至于成徳者也虽不是两箇然浅深大小则悬絶即如博学于文有身通六艺之文多学而识之文闻一知十之文约汉人读曰要如有博施于民章分三段看述而篇徳之不修章第一句是涵养第二句是致知第三第四句是力行但分迁善改过所以圣人说有四项新安一条畧得大意志于道章首节注而心必之焉按之字内包用力不是空空志第三节注则存养之熟按游艺亦是熟之事末句当帮贴在依仁中说内既常存外亦无所放也末节艺从小时已学到此只是涵养子谓颜渊曰章二节注自负其勇按此句说得太粗子路此时亦复茫然自失乃以所能质証更求进歩耳第三节安溪先生云临事而惧对暴虎冯河好谋而成对死而无悔盖暴虎冯河是无惧也死而无悔不计其成也邵子云死天下事易成天下事难若只以断字下注脚恐未是子路对症富而可求也章总注杨氏在天之说盖以命言不如古注郑曰富贵不可求而得之当修徳以得之若于道可求者虽执鞭之贱职我亦为之独以义言为当疏引秋官条狼氏掌执鞭以趋辟乃下士之职士字亦有下落伊川和靖以义言为胜不知何以却取杨氏也义命二者本相为表里孔子亦曰有命贱职虽士字较有下落然亦是国家所设之官与从吾好语气亦不合此圣人举下之言从所好句尚未须论到极精微处子在齐闻韶章不图一叹全从学之三月内生来私笺云向吾已知其尽善尽美也而不意其一至于斯也按尽善尽美便是至字下面更着不得不意一转矣安溪先生云只将注语畧一那动云不意古今为乐者至于如韶之美方合题面亦不似夫子平日全然不知舜者并无罅漏也冉有曰夫子为衞君乎章第二节怨乎句只问他当下可有感愤矫激为非中正否不是后来追悔或问中甚明陈文子注中怨悔是后来不甘贫贱一时勉强终有悔心此则谓其贤知之过非天理人情所安犹有可怨悔者则不可以古律今也注夷齐扣马而谏按扣马牵马也则视弃其国犹敝蹝尔按不可误看此二句此段并不为卫君一直说下故也饭疏食饮水章乐字当贴知命不忧之意说圣人尽性至命者也义命是对待字方与下截相闗加我数年章不可以易而学意不重易道固无穷无过亦不易言也到不踰矩方是无过看系辞中独许颜子之不逺复以为庶几便知学易须胶粘无过说来上二句不可落空此章惟云峯胡氏说最好与无大过方贴合注语理则是而按之题语却汗漫胡氏曰易占辞于吉凶悔吝之外屡以无咎言之大要只欲人无过故曰无咎者善补过者也悔则过能改而至于吉吝则过不改而至于凶使人人皆知学易则可以无大过此夫子教人之深意也子所雅言章谓之曰雅言则自言教人及辨析经意皆是不可只指教人说叶公问孔子于子路章第二节注未得则发愤而㤀食按未得之上补出立志来二字方有着落子以四教章世得云小学先行而后文弟子章是也大学先文而后行此章是也接续看圣门施教次第方全盖有不知而作之者章程子云不知而作妄作也圣人固无所不知也在衆人虽未能知之若能多闻择善而从多见而记识之亦可以次于知之者也观此及注意则下三句乃为未知其道而欲求知者言之特愈于不知而作故曰次此节分两层看实知其理四字即指上二句夫子身上事说生知之人有不待于闻见小知者衆人而欲效之则为妄作矣须补此意末句次字方有下落仁逺乎哉章乎哉是唤醒非反诘陈司败问昭公知礼乎章末节注孔子不可自谓讳君之恶二句按若作一节题须即粘在巫马期以告上翻落使首句都有情文势亦𦂳死着皆活矣言期岂不知是讳恶然窃计又难自言岂不知娶同姓非礼孔子亦不肯曲辨然又碍讳恶故告之以观孔子更如何处此乃比时文得一先着子与人歌而善章必使反上蒙引补自停其歌四字细甚注圣人气象从容四句皆包两层说世豳谓上二句是圣人盛徳之至下二句是动容周旋中礼世得则欲以诚意恳至句为主而以从容包谦逊意审宻包不掩人善意奢则不逊章失中意不必做不逊则无中之可论矣此节只要痛讲奢之害大不可赘加俭之害小一层君子坦荡荡章循理则为其所当为非有为而为无往而不得其自然何所不寛平舒泰乎故范杨之言居俟上蔡之言不忧不惧朱子以为不出程子规模之内而往往偏于一事也南轩之言求之在己而无必于外大略与范杨同纂修大全者复取而附益之坐无识耳泰伯篇泰伯章父子兄弟之间一露形迹便使太王有废长立少之嫌季歴有夺嫡干统之咎虽能让而不可谓之至徳矣泰伯之不可及只在民无得而称上定之若与文王之至徳作一箇局势看则尚濶于事情也后人拘泥天下二字偏主让商往往至说不去汉书地理志云殷道既衰周太王亶父兴岐梁之地长子太伯次曰仲雍少曰公季公季有圣子昌太王欲传国焉太伯仲雍辞行採药遂奔荆蛮公季嗣位至昌为西伯受命而王故孔子美而称曰云云安溪先生云用此段事实意脉以解论语便自明白不须纷纷谓让商天下或问中只指让国于父子兄弟之间冺然无迹说天下乃后日推本而言南轩解天下二字巧而不稳辨疑中取之曾子有疾孟敬子问之章第三节许鲁斋云君子所贵乎道者三洪范九畴貎言视聼思便次五行圣人于天道于此可见以此知大节目与天地同流颜渊问为仁之目夫子告以视聴言动而已凡人行事大乖忤大和合利害成败无非在于气槩容色之间于此少有忽焉则祸有不可胜言者朱子谓修身之要为政之本逺暴慢主敬是大本近信则有其质逺鄙倍则有其文循物无违谓信颜色取接物故曰近信以能问于不能章不校是容而消之说吾友尝从事便是欲追踪颜子不徒泛叙徃事非徒希颜正欲如颜子之希圣耳可以託六尺之孤章初看才志卓然已是君子及后来益复坚定完固大小处无一㸃渗漏则其为君子更无可疑矣方是下章一毅字层次洗发则设为问答口气亦到兴于诗章首节立志致知之助第二节居敬力行之助第三节尽性至命之助胡云峯曰兴于诗是知之事成于乐则知之精故曰义精立于礼是行之事成于乐则行之熟故曰仁熟民可使由之章当时之人疑先王之以私意愚其民但使之率由其政教而不告以深者故特言此以晓之盖有为而发也安溪先生谓此章当以朱子或问中所发明智者过之贤者过之等意叅看乃可以明不可使知之意乃深于使之知者也若泛讲深微难知便不是如有周公之才之美章骄吝亦缘不能尽其才若圣人为不厌诲不倦政与此二病相反之极骄吝则无补于世而才为天地间之弃余有累于已而才为身心之赘余余字要洗发笃信好学章第二节危邦二句去就天下二句出处注此惟笃信好学守死善道者能之按中庸所谓遯世不见知而不悔也惟其慎于始故能保其终第三节上言天下则是无邦也曰隠则是避世也比之不入不居尚有所择者更过之矣然亦有身虽将隠而託迹是邦势亦未能即去如栁下恵三黜之后而居鲁孔子当灵公出公之时未反鲁而居卫是也则惟有不居其位则进退自如足以归洁其身矣大抵两有道句皆是陪说圣贤言语周偹此章发端即说到守死自是为身际季世者立之准绳权衡而子路死于卫不为圣人所予者于好学善道盖犹未也不然食孔悝之禄死孔悝之难亦何过之有私笺云此只发明上节见隠意按若只明上节不变文曰邦矣狂而不直章而字是就一人身上流荡到不好处去了方与古疾今亡有别学如不及章无两层亦无两候只是汲汲用功之中常常如此提醒注中一警字最有味巍巍乎舜禹之有天下也而不与焉章此节要照卒章杨氏之说两路俱到大哉尧之为君也章只有性可与天准则天者尽性之极也独称尧之为大盖兼圣徳与歴数言之邵伯温述康节之意所为极治之盛莫过尧先乎此者有所未至后乎此者有所不及也惟天为大体味注中故字亦如字自当以天徳言之主形体者大全误载饶氏语折以朱子手定之书则或问谓范氏尹氏为得之精义载范太史云孔子賛易干元曰大哉称尧亦曰大哉天运于上无为而物成尧亦如之矣尹和靖云天道之大无为而成唯尧则之以治天下故民无得而名焉尹氏说今採入集註试参之中庸无为而成上二节同体同用之说必兼神化言之方合朱子本意注不言尧徳之精微而言徳之广逺自并大业皆是徳所统贯下节特又从不可名之中指其一半可见者示人不得判然分属微显遂疑下节非仍广逺无能名之事也一篇尧典皆其君徳之大也自以亲九族而下譬之四时行百物生此则为可见者耳徳字贴为君上说则兼体用非仅得于已之谓也岂可将徳业看成两截乎下节人因注中并存尹氏所可名者其功业文章巍然焕然而已之语遂误以两有字对上无字谓此则可名者则失朱子言尧之徳不可以名其可见者此耳句本意矣巍乎焕乎经文同是賛叹不尽之词明道先生云文章成功有成象可见只是极致事业然所以成此事功即是圣也从此体味则成功文章仍为无能名何疑总注所可名者按此名字仍当作见字舜有臣五人而天下治章第三节唐虞之际二句若云本为周而援及唐虞则上文何以并举立案解注者必以经文为本也观大全中所採陈定宇语云此言人才难得自古而然尧舜以圣圣继作而后禹臯之徒圣贤之才出焉文武亦以圣圣继作而后周召之徒圣贤之才出焉此天地间贞元㑹合之运亘古而仅两见者也絶无欹樯侧柁之说必须如此平放然后徐徐找出惟字乃字口气为下文二句収足难字转捩地始八面俱到自蒙引于此节之首冠以孔子之言盖主周言嘉靖初存疑继出又谓夫子说才难时必是举武王予有乱臣十人之言下文始承之曰于斯为盛不然则斯字似虚下虽有九人而已之语终未明白舜有五人而天下治或是门人因圣人此言而着一句则尤以文害辞妄生穿凿试取经文一再读之果如次崖軰之云否也只就上文所记相较亦何必以周倒入而注中先从周室人才之多起义者为才难直贯下文二句也后人乃谓唐虞为賔周为主二句转为周之盛而发则不善读注而非夫子上下古今之意矣注才者徳之用也按难字从徳之用看出与知能技艺之才不同注降自夏商皆不能及按夏虽禅授而所存者仅前代之余才商非继治而笃生者惟伊朱之二佐不能及不可一様说末节私笺云三分有二只是以人心计之大概三分人心已有二归文王矣按纣都在豫州之地如奄国之属皆在东方则云青兖豫近之只说人心则以字无着落禹吾无间然矣章卑宫室而尽力乎沟洫此沟洫二字即班固沟洫志所本乃治天下之小水非指行井田也朱子或问中以濬畎浍距川释之为得本意天下之小水无所不治则尺土寸壤无不可宅与上卑宫室对照尤宻注备旱潦者也按旱无可为者备涝而已朱子生长东南未知北地不可槩用翻水车也或丰或俭世得欲以无小无大易之较为櫽括各适其宜各字是各自无间不用看煞而字合说总注所谓有天下而不与也按不与在心上说是无间之根子罕篇逹巷党人章无所成名言其大而不可以一事名也注中惜字当浑之私笺难名之说是末节注中誉字与此惜字自相矛盾麻冕章首节纯变了礼俭是由烦难而趋简约太宰问于子贡曰章第二节固天纵之四字须一顿圣是夫子所不居然殆是矣方得答问口气安溪先生谓讲圣字断以中正仁义方与多能界际分明按此四字在性分上说今人用聪明睿知等语便是中庸小徳川流之事搀过多能界分矣吾有知乎哉章吾有知乎哉五字即在下截有问必答处生出程子曰无知也者尽以告人他无知也与吾无隐乎尔同鄙夫固空空然义理本其所自具叩而发之则可尽以相告矣鳯鸟不至章不欲斥言明王不作故仅以文明之瑞为言总注则夫子之文章知其已矣按文章安得已颜渊喟然叹曰章首节或问此四言正是颜子得见圣人之道真实髙妙而苦未端的处世得云无穷尽在知一邉说无方体在行一邉说第二节语类循循善诱非特以博文约礼分先后次第博文亦自有次第约礼中亦自有次第有箇浅深次第故髙者有可攀之理坚者有可入之理在前在后者可从而审其归之理第三节颜曾资禀不齐成功一也卓尔当以一贯参观注所谓卓尔亦在日用行事之间按颜子亦向下学处精察力行到后方卓然见得夫子动容周旋莫非天理流行只是这大本中出耳从之便是逹天徳事注非所谓窈㝠昏黙者按庄子在宥篇至道之精窈窈㝠㝠至道之极昏昏黙黙总注而归功于圣人也按或问曰归功一句未安盖此非有所归功但叙其所学之本末而叹其未能遽至于圣人耳吾自卫反鲁章汉礼乐志云王官失业雅颂相错孔子论而定之故曰吾自卫云云固当即指得所为正乐事也只主区分雅颂方使题中各字有着落不可以南与风混搅侈其烦富得所兼篇章及用之燕飨祭祀言之子在川上曰章注无一息之停不已也道体之本然全体也莫如川流一事也时时省察慎独也无毫发之间断纯亦不已也吾未见好徳如好色者也章此章不必依史记讲语之而不惰者章不惰只在力行上见颜子比子路尤行得尽苗而不秀者章为自恃苗无不秀秀无不实者警后生可畏章上二句勉之下二句警之法语之言章绎须说到悔悟上三军可夺帅也章以帅将兵其勇在他人以志帅气其持守在自已夺不但外来境遇凡一身中嗜欲皆是匹夫非常人对上三军看犹云一人也志泛说衣敝緼袍章第二节胡康侯解诗云不忮则能惩忿不求则能窒欲朱公迁云仁则不忮义则不求此又是子路进歩境界第三节子路心中但能无累未曾有主求进于道者存心养性则廓然而大公物来而顺应又何有于不耻哉岁寒章须将范氏说翻转看君子之在治世或与常人无异唯至岁寒而其节益贞耳不重在旁观者说岁寒言其岁异于常岁非四令之冬知者不惑章程子谓仁者不忧三句是徳之序此是学之序烛理明自然乐循理不蔽于欲则自反而缩可与共学章为学必始于致知致知必在于精义权字义理在共学时便已见得大意只是必待涵养践履到义精仁熟地位然后时措皆宜惟变所适耳若说可与立时尚不识轻重恐圣贤无此学问也杨氏所谓信道笃是诚身事权则诚能动物推之而通感之而化矣己亥夏以可与立二句题课徒漫纪于此惜乎师友凋谢无从质正也注权谓能权轻重使合义也按正蒙乐噐篇权过中而合义者也乡党篇孔子于乡党章首节此节兼言貎之不同恂恂者信实之貎朱子谓亦有上蔡所解温恭之意乃通指与乡党之人周旋容貎似不能言是于貎中兼及其言下唯谨尔是于言中兼及其貎入公门章首节公门是最外库门第二节礼玉藻天子聴朔于南门之外闰月则阖左扉立于其中一本作阖门左扉入自左扉出自右扉皆由闑右而不敢当中也注礼士大夫出入君门按士大夫当作大夫士此曲礼之文也第三节位在库门之内外朝也内朝是治朝非路寝之燕朝此外朝国有非常之事然后御此致万民而询谋之焉第四节堂在雉门之内堂髙七尺阶有七等堂是治朝郑氏玉藻注所谓路寝门外之正朝注两手抠衣按衣谓裳近至尊按此则已至堂上也气容肃也按言气包色在内第五节路寝是燕朝在路门之内臣常朝而出君乃退适路寝聴政复位中庭之位注舒气解颜按舒气二字带上屏气来执圭章首节李云聘问所执非命圭朱子常觉其误而欲改之偶未遑耳瑑圭璋八寸璧琮八寸以覜聘见考工记玉人之事条注瑑文饰也衆来曰覜特来曰聘聘礼曰凡四噐者惟其所寳以聘可也鞠躬入门时上揖下授升堂时足蹜蹜如有循将授时按入门不敢趋进升堂不得摄齐汪说极与聘礼合执圭唯在此入庙门升堂时也聘礼后亦有皇且行入门主敬升堂主慎二语注云复记执玉异说盖上文已云上介执圭如重授賔賔入门皇升堂让将授志趋志趋谓审行歩与此异也曲礼执天子之噐上衡谓髙于心弥敬也国君则平衡大夫则绥之士则提之绥读曰妥妥之谓下于心注手与心齐按升堂让注云让举手平衡也战色战而色惧也按郑注战色敬也视今义长第二节注发气满容按亭林曰仪礼文作发气焉盈容汉人避恵帝讳盈曰满此当改而不改也君子不以绀緅饰章首节注饰领縁也按举领以包袖袪第二节䙝服当黑色第四节李云俗分朝聘祭服非是此包礼服常服言耳盖此节眼目在裘字不在衣字故注云衣以裼裘又云注言裼以包袭耳裼与袭即是一衣袒而不尽覆其裘则谓之裼尽覆而不使裘见于外则谓之袭礼注以覆盖裼衣之美为充美此恐有微误盖袭者藏也非重也表裘不入公门恶其䙝也是䙝裘不裼蜡祭亦用皮弁素服息民则黄衣耳第五节䙝裘䙝字对上朝聘祭而言第六节长李读本音第七节居谓䙝裘第八节举佩以包带第九节妇人尚専一徳无所兼连衣裳不异其色男子则深衣亦必具衣裳之象也注裳用当作用裳至此为读见朱子文集中答欧阳希逊书齐必有明衣布章齐必变食私笺云洁其口按不但洁其口而兼欲充其气如玉藻所谓朔食加于日食一等是也食不厌精章首节注牛羊与鱼之腥按牛羊与鱼当作牛与羊鱼此少仪之文也腥是生肉聂而切之为脍按礼记注聂之为言䐑也先藿叶切之复报切之则成脍疏云谓先䐑为大脔而后细切之脍麤则食之不化矣此固必欲如是者也不厌是言其工夫节度不可茍简不在圣人心上说注中下一句乃补此非为口腹而欲如是当善㑹第三节割不正樷说兼取邢疏折解牲体嵴胁臂臑之属礼有正数若解割不得其正则不食之意极是第八节祭于公以下文势若自为一节者安溪先生文与上扇对祭之明日尚有绎恐分其诚敬之心第一日无暇致膳与赐胙第二日又不可以诸父昆弟与煇庖翟阍同日故必待第三日乃遍也若出三日则留神恵而肉亦败矣不宿肉亦兼为已将三日不可更稽也比君所赐可少缓当以是会之杨氏谓家祭可以宿食矣似欠体贴韦昭国语注天子诸侯曰绎以祭之明日卿大夫曰賔尸与祭同日更考之乡人饮酒章第二节郊特牲篇乡人裼孔子朝服立于阼存室神也注中后一说正非无稽问人于他邦章如亲见便是诚不可泛言其礼人字不可放过圣人虽诚敬无所不在然亦未有非其人而槩施也盖择而后交乆矣君赐食章首节注故不以荐句则余当以颁赐矣句私笺旁批并云不重按也须照管到此节注精宻极矣原本孔解邢疏而正席则采范太史义下二段则采杨文靖公义逐字有发明第二节周礼注云品者每物皆尝之导尊者也玉藻云若赐之食而君客之则命之祭然后祭先饭辩尝羞饮而俟若有尝羞者则俟君之食然后食饭饮而俟上一段祭是客礼命之祭君不祭可知而仍先尝君食乃不敢当客礼也下一段则侍君而偶赐之食与礼食异不为君所客者则君使膳宰自尝羞而不先饭夫子本仅侍食而犹先饭者盖以臣之侍君尤当逺嫌不必待以客礼而始不敢当也第三节古人之堂东向北墻南牖病者本寝北墻下君来则迁于南牖下使君自东入堂南面视己则人臣虽病亦不失北面之意矣详见四书丛说伯牛有疾章朋友死无所归章首节注中当补云朋友以义合本不当殡之于家若其死无所归而委之道路则义有不足不得不殡意乃完偹第二节私笺云祭肉则拜正以形容车马之不拜按义理如此不是空空形容寝不尸章第三节注负版持邦国图籍者按图地图籍名籍第五节左传风不越而杀雷不发而震疏云风不以理舒散而暴疾害物雷不徐缓动发而震撃为害色斯举矣章末节注梁桥也按今口外犹唿髙岭为梁此古语之流传者叔明之说疑非共向也色斯举矣翔而后集集解中本不与下雌雉相属朱子亦据胡氏谓雉之飞也决起其止也下投无翔集之状故虽与下通为一节注中仍谓色斯举矣二句上下必有阙文其谓色举翔集即雉移山梁雌雉一句冠于首则辞意尤明者始于陈定宇近所用也三嗅而作定宇犹主不食之说既遇拱执亦不得语于见几矣若取注中晁氏一条则可仍归于逺举之意义门读书记卷三义门读书记卷四钦定四库全书义门读书记卷四翰林院侍读学士何焯撰论语下先进篇先进于礼乐章谓孔子患时文之敝而欲救之以质者发自明道其在伊川亦云矫枉以救文之敝则从先进小过之义也奢则不孙俭则固与其不孙也宁固此之谓也不必惑从周之説此重质之説也朱子或问谓安知当世所谓俭者非昔之所谓中耶故集注採尹氏所述伊川当时谓之野人是言文质相称者也谓之君子则过乎文者也四语而两下今反谓之字以明周末文胜故持论倒置此重中之説也然朱子作家礼序云畧浮文敦本实窃自附于孔子从先进之意而语类中论考礼纲领数条持论亦多如此则重质尤合朱子本意第一节细㸔野人二字自有质胜之意江陵程文所主自得之但须云救之以质乃就于中方圆备礼之本只是教以人伦乐之本只是养其徳性注不自知其过于文也按朱子谓同时考礼者下稍溺于噐数一齐多昏倒了亦所谓不自知也第二节朱子尝云古礼于今实难行后世有大圣人者作与他整顿一番令人甦醒必不尽如古人之繁但放古之大意此节能透出甦醒二字精神来则大佳矣且如此则于不自知三字亦照应得有意味朱子又云若圣贤有作必简易疏通使见之而易知推之而易行从我于陈蔡者章第二节是时子游年十八子夏年十九总注曾子传道而不与焉按曾子年最少时未及门也子贡晚而闻一贯之传有不止于善为説词者葢进徳有不可限也季氏富于周公章第二节注又见其爱人之无已也按圣人气象方説得到柴也愚章愚鲁是气质之偏辟喭是气习之染总注四者性之偏按性如何有偏回也其庶乎章总注箪食瓢饮屡絶而不改其乐也按补足此句方见庶㡬下落子路曾晳冉有公西华侍坐章第六节注衆頫曰同按周礼殷頫曰同避宣祖讳故改曰衆第七节铿尔集解于鼓瑟希下一断以铿尔属下句孔疏云铿者投瑟之声异乎三子者之撰此句是谦词暮春者七句曾晳进取须于言外得之王文恪作此段题只淡写直留在大结发见斟酌至当不然其言不让殆有甚于率尔者矣注曾㸃之学四句推其根动静之际六句本文而其胸次悠然以下言外之意分三层㸔第八节曾㸃是其中有疑见得三子尽好何故不见许于夫子故独留再问此不是自喜见许真以夫子为必薄三子而复问也葢狂者平日心胸洒落或不暇于细务一闻三子之言未尝不以为实事切务必不可少异撰之言仍寓谦退在其间也正狂者进取不肯倒却一邉处未可以他日行不掩言便疑其夷然不屑一徃放旷为乐也末节私笺云自卿大夫而下有都宫而无宗庙自附庸而下有通问而无㑹同此宗庙㑹同所以为诸侯之事按附庸无㑹同不逹于天子故也颜渊篇颜渊问仁章首节唯复礼为克己之尽但言克己而不至于礼则不过一时强制病根仍在故朱子不取吕与叔克己铭他日作诗又云寳鑑当年照胆寒向来埋没太无端袛令垢尽明全见还得当年寳鑑㸔则礼之未复亦岂遂可以言克己哉礼字最喫𦂳注已谓身之私欲也按身字𦂳要空説私欲不得下文视听言动为身之用则其目也读或问自明伊川尝云大抵人有身便有自私之理宜其与道难一或问以理易礼则无可持循之实圣人所谓礼者正以礼文而言其所以为操存持守之地者宻矣注谢氏云云或疑颜子具体圣人不宜有性偏难克处然观其自言愿无伐善无施劳则亦必曾有伐施之病是亦偏处也但不可説得太重耳总注非至明不能察其㡬二句何谓察其㡬莫见乎隐莫显乎微故君子慎其独也是何谓致其决如恶恶臭如好好色此之谓自慊故君子必慎其独也是自慎独而精之至于应物之处无少差谬则并无三月之违矣仲弓问仁章出门使民时能敬则未出门使民时便自无不敬所为涵养工夫也但学者却须从出门使民时着力方有实地据为工夫下手处仲弓所谓请事此也两如字亦必用实贴然后见其为敬之至若约畧写大意直似易以他语亦得则仲弓之请事者安据耶司马牛忧曰章总注意圆而语滞者也按此谓其有无差等之弊子张问明章易云诬善者其辞游葢谓诬善必浮游其辞使事虽无据而可疑闻之者以为发于无心而不觉正浸润之类也不行焉又须将二者互説方透或问甚明注毁人者渐渍而不骤而发之暴矣句句对勘互形事变无穷已约畧可见矣易疑者不疑易信者不信合来方是明无不照大全辅饶之説皆可观二者难察而能察之按惟二者相反故尤难察子贡问政章首节兵食而信之説本之大全中所採语录然非朱子最后定本必如本注中补足教化方有在上者信孚于民根本岂得谓止须足食足兵民信尽此哉至教民以信虽不可一日缓若不待既足之后而总注复分出以人情而言以民徳而言两层则施为固自有序大全所採黄直卿至此而后民有以全其信非谓至此而后方施信于民之语亦不必据以献疑直卿自云夫子初答为政之先后也再答复告以义理之重轻也既有先后即当如注中以人情而言之解矣第二节观周官小司徒及司马法则所谓兵者即其民也召募始于桓文之説初无所据即三代而后兵制亦自唐之府兵既壊始专事召募当孔子之时舎井田邱甸之民岂别有可去之兵在哉下两节问答但欲穷此理之极而非实事也时文云于是下去兵之令于是乎下去食之令死句下矣两不得已而去犹云二者不可得兼也圣贤要是无可奈何故程子谓之直穷到底不可作去之所以足之一切儿戏之谭末节去食去字只对上足字亦非遂至无食也末二句乃究极其理而言之註语当分界清楚不得将易子析骸纳入去字中哀公问于有若曰章首节哀公发问之意本为年饥之时征敛不给而商所以足国用者其初亦非欲加赋也特闻有子行彻之论误以有子之意反在减二为一务欲损上益下则于足国之道逺矣故疑而再问首节中不必即入加赋二字此安溪先生意按先生之论最细当饥嵗而议加赋虽至愚者不为也第二节此盍字与孟子则盍反其本矣口气同是为他彻底打筭尽除一切苟且之政反之于以三十年之通制国用虽有凶荒不能为害本计但讲彻法不做盍字便非注中通字要透末节全脉在此末节财聚则民散君不务行彻以聚民而沾沾然曰吾犹不足亦思百姓足则孰与不足者百姓不足则孰与足者耶子张问崇徳辨惑章首节主忠信则其徙义也有地而可据能徙义则其主忠信也有用而日新片言可以折狱者章首节注忠信明决按四字皆重在上一箇字听讼吾犹人也章此节无讼重在教化上季康子问政于孔子曰如杀无道章私笺云但言感应之机未及乎政教法令之施也子张问士章第五节即察言观色处便虑以下人若非虑以下人则察言观色又是徇外樊迟问仁子曰爱人章举直错枉智也然所以不容己于举错其源则自爱来精义中载杨中立引孟子语解富哉句极分晓云智者无不知也当务之为急仁者无不爱也急亲贤之为务葢当务为急莫如亲贤舜汤之有天下以选于衆举臯陶伊尹为先务然则问智以举直错诸枉告之则仁智之务兼举矣合之语类沈杜仲所录寻常説仁智一箇是慈爱一箇是辨别各自向一路惟此方见得仁智合一处仁里面包得智智里面包得仁潘子善所录爱人知人自相为用若不论直与枉一例爱他也不得大抵惟先智了方能顿放箇仁圣人只此两句自包上下后来子夏所言皆不出此两句意二条皆是正为爱他不得不用分别也第三节樊迟疑二者之相悖以爱欲周而知有择夫子则示以爱之者原不可混然无所别必慎择以风示之使其感化而同归于善斯吾仁之施自可无所不周耳上句固智之事而从爱人生来朱子所谓仁里面有智也能使句则朱子所谓智里面有仁也若以下文只言问智于夫子口中上句亦突然从知説起便失来脉下句又如何突然转到仁字相为用耶子贡问友章善道正所以善用其忠也君子以文会友章讲学即致知之事所以明善也若讲成相聚做诗文与下便不相闗讲学取善皆以我为主子路篇子路问政章首节注中两凡字便含得终身为之不尽意第二节无倦是诃其请非益之也葢禁止辞卫君待子而为政章第二节作文当如谢氏之説寛説道理渐虚虚归到纲常上㸔子贡犹不斥卫君而问夷齐岂圣人词气而顾昧于不非大夫之义乎注中是时云云前辈必倶入大结也第四节鄙俗则所见限于浅近素无以与乎极本穷源之虑也轻率是带説第六节礼乐只是事之理不兴兴字亦与崩壊殊总注而子路终不喻也云云按子路不去虽乖乱邦不居之义然谓其终于不喻则非也其死也仕于孔氏则亦闻悝之难而赴之而已故其言曰若燔台半必舎孔叔死悝非死辄也先儒于此多失之其身正章此节要重讲下截则上截鞭辟愈有力轻带则圣人何苦有此赘令无不正身有不正耳此章全是辨令子适卫章总注明帝尊师重傅云云按京江文教先公族而后庶民只説得明帝事善人为邦百年章私笺云为邦犹云治天下也按三代治天下未有在为邦之外者私笺云谓之亦可者微寓不足之意按当时之论必有谓非严勐不可以更化者故夫子述人言以致意即子为政焉用杀子欲善而民善矣之意何尝微寓不足耶尹氏注只泛论义理与当日语气不合百年二字亦不可㸔得迂缓风俗淳厚断非一时一人事如有王者章班固曰言圣王承衰拨乱而起被民以徳教变而化之必世然后仁道成焉此得如有二字语意程子谓仲尼三年有成因周之旧然则必世后仁者其继乱之后无可因者乎茍正其身矣章私笺云正其身主臣言正人人字兼君民説叶公语孔子曰章第二节何故要隐正谓其事于理有未当耳则就其隐时义理昭然自在是非之理即在恻隐羞恶之中并行不悖在中之解如是原无所枉也茍有过人必知之直之至矣樊迟问仁章居处恭方外也执事敬直内也总注程子曰此是彻上彻下语按道理尽于敬与诚矣君子和而不同章当论其心之无所乖和字非止温乎其容也善人教民七年章教民而可以即戎具在周官小司徒之所掌七年则大比者再矣宪问篇克伐怨欲不行焉章第二节此章当取雍也篇或问程韩之论不贰过叅㸔又必归重在以复乎礼上斯畅其㫖矣制之于外以安其内克己亦是制私也宪之病在不能㧞本塞源徒争末流耳制字贬剥不得注语须从有是四者一气读下荆川文扫制私二字便谬以千里为难是因错用工夫非仅许为勉仁也以安勉为言尤失分刌有徳者必有言章有徳者未必以能言称然因事而言则言之中理可必也仁者未必以勇着然义理所当为则为之必力可必也君子而不仁者有以夫章蔡氏曰玩语气似为易言仁者而发为命章为命二字要从义理上説起葢是国家一大事又要存得礼让诚悫之意极难尽善而郑国之事次第不茍有可取者自然应对诸侯可以无辱命败事之失不可将当日晋楚争郑事势阑入喧客夺主反狭了题理或问子产章第二节彼读若贲卦之贲彼义切哀也广韵在五寘中注其后卒召白公以致乱按孔子卒于哀公十六年夏四月白公杀子西在七月末节注而富人莫之敢拒者按拒敌也言其富无敌见仲尼篇贫而无怨难章私笺云怨字要説得细方见其难按难字只对易字耳説得细非复常情矣有粗亦有细到夷齐方是贫而无怨之极处怨有怨叹有怨悔不以其道得之不处而终焉于义理毫无可悔处亦只是无怨也但此意当留在后半推进説耳子路问成人章首节文之以礼乐句是涵养以至于成徳之事不可作变化气质㸔变化在前涵养在后两意俱有程子云英气最害事无偏倚驳杂只是连那一㸃英气也融释了此虽非圣人亦颜曾之徒也注中穷理养心力行泛应八字于为学次序极好第二节注中忠信之实四字亦不可㸔得太粗总注胡氏云云按绍闻编云下节胡氏之説较近然有一疑子路之言如此夫子何以无言子问公叔文子于公明贾曰章注卫大夫公孙枝也按王厚斋云孔注作公孙㧞枝字传写之误臧武仲以防求为后于鲁章曰字不是他人即指武仲自己藏头露尾耳次崖谓当时之人未见得他意思乃对信字説后人误㑹都将曰字坐在旁人为他解释非也表记曰事君三违而不出竟则利禄也人虽曰不要吾不信也与叔引此章以为并得于孔子然言各有当经文无人字不必强加注杨氏云云按既以防则迹亦露矣故程子于中説心迹之判久矣不以为是亦春秋诛意之法也按何休注公羊晋赵鞅归于晋传云君子诛意不诛事晋文公谲而不正章先言晋文者甚文故不得不予桓也桓虽假抑犹愈乎文之谲云尔子之抑伤之也桓公杀公子纠章第二节如其仁言似此功业也庶㡬其仁也谁如之训当斟酌注葢管仲虽未得为仁人按此谓全体之仁九合若如旧説则其中有兵车之㑹三本文何以云不以兵车故朱子不从春秋之时上无天子下无方伯有伯功则封建得以不废生民稍获休息从合诸侯包含利泽及人者大与仁字乃有闗管仲非仁者与章总注程子云云按程子桓兄纠弟之説无据特以两人皆亡公子非有君臣之定分犹可以无死故孔子不以是深责管仲也若召忽之死虽不可谓之非然亦不过小谅而已如匹夫以意气然诺相死当其奉公子纠来奔之时未尝有荀息仇牧之责任春秋之时与亡人求入而死者多矣则未知为乱贼之党欤否欤又恶得而深予之未尝受命于先君则兄弟均之非嫡嗣桓公虽兄亦不得名其为贼也从前辅纠争国仲之失也却不可责以纠死亦随而死古注王子邕云管仲召忽之于子纠君臣之义未正成故死之未足深嘉不死未足多非死事既难亦在于过厚故仲尼但美管仲之功亦不言召忽之不当死按此説精当致宻其言之不怍章私笺云则字即就言之不怍时説非待其为而后见其难也陈成子弑简公章厚斋云请讨陈恒之年春秋终焉夫子之请讨也将以见之行事请讨不从然后托之空言总注程子云云当参观或问朱子所推本末尤为精尽以鲁之半加齐之半是释哀公鲁为齐弱久矣之疑非先力而后义也不逆诈章私笺云三句一气不断按不妨断注言虽不逆不亿按全要体会虽字得力抑亦语脉方醒杨氏説只末二句好若説君子一于诚则不逆亿便自然能先觉了或曰以徳报怨章第三节以直二字凡待天下之常人皆然不因报怨而有所增损耳竟将以直筭做报怨之法便煳涂总注中怨有不讐四字要㸔得圆葢因怨有公私曲直之不同不皆在所必报也不可竟抺去题中报字莫我知也夫章末节为学一凌躐便易怨天一轻浮便易尤人注中不得不合皆要在做工夫上㸔公伯寮愬子路于季孙章第二节私笺云两将字正在未兴未废之间不知命者以为人可与得力时节也朱子云这是未定之词贤者辟世章次第以时地区分辟色则尝居是邦辟言则尝仕其国也彼妇之口可以出走亦辟言之一事子路宿于石门章是字言独是他如此若作原来是他岂不悬絶注中胡氏讥字须活㸔晨门尚从吏隐与下章荷蒉不同只他见得难便住手与字有未知圣人更用何法以旋干转坤之意葢疑词非刺也先儒因下文子路无酬答之语故谓其似讥然叶公问孔子于子路子路不对亦岂谓其有所讥耶子击磬于卫章末节注且言人之出处二句按此指浅深二句子路问君子章安溪先生评贞父修已以敬文云修已非无事者自一言一行至于应事接物皆是也但非以敬为主则不能耳不是一敬而修已之事已毕程子言但知主敬而不知集义则是都无事也此意少人识取私笺云安即敬之极处总注此体信逹顺之道按体信逹顺出礼运原壤夷俟章注以其自幼至老按宋本老作长此解上二句也卫灵公篇赐也女以予为多学而识之者与章此章注脚只在孟子尽其心者章后须补到存养安溪先生于长史文后颇引其端然説得不斩截天下之理千变皆由此出者天命之性也知所本即中庸立天下之大本意思朱子语录及北溪字义中发明谢氏説精矣此葢进子贡以涵养徳性之要第一节注夫子欲其知所本也按本者诚而明也以行言故曰忠恕以知言则诚明而已第二节注葢其积学功至按积学致知也功至知至也无为而治者章无为者犹言行其所无事也注中下二层意本扬子法言非正解直哉史鱼章第二节注如于孙林父寗殖放弑之谋按厚斋云寗殖当为寗喜颜渊问为邦章首节封建不废治天下即在为邦内谦词二字似稍濶逺第五节必言舞者舞所以象成功此章是论为邦如舜之九成为邦功业方做得完备也不专是包声在内臧文仲其窃位者与章斥为窃位纸上都是霜气者与二字岂复尚留不尽或以此二字都带委婉则譬之小人其犹穿窬之盗也与等语亦委婉也夫谓圣人出语浑融不为已甚者谓于窃位之外不宜别有深文如恐公室有人私家翼翦之类罗织没左証疑狱耳岂蔽贤应得之辜可为末减耶三思节其义亦尔一友谓予再字亦且放活些予应之曰幸文子非四思而后行恐不好更説箇三斯可矣竟无以难也躬自厚而薄责于人章注易从二字妙亦欲其同归于厚先之以善道之方耳非竟薄待之也不曰如之何如之何者章此节当兼指穷理君子义以为质章蝉聫而下三之字俱就处事説首句体下三句用义是天理之宜安有不诚实者信以成之恐是谓其及于物处合内外皆诚实也吾之于人也章上节自是圣人尽其性以尽人之性事下又援古以晓有世教之责者不当薄待今此之人耳第一节私笺云如字活其字实注中扬是善未着而自我表之称是恶未着而自我发之二字不可顺口读过若善恶为衆所共见则公好公恶不待言也第二节饶双峯曰民字即上面人字人对已而言民对君而言下有三代字面也斯民也即三代之君直道而行之民而三代之君所以直道而行之民者以民心本直不可枉其是非之实也故直道二字偏主君説不得所以二字之意偏主民説又不得三代之三字口气注今此之人按笺云即上节人字也葢以此民即三代之时按即字极可味行之以私即此人行之以直即此人顾转移何如耳吾犹及史之阙文也章阙文西涯兼其事其文言之巧言乱徳章妇人之仁不能忍其爱匹夫之勇不能忍其忿衆恶之章私笺云察字活有可信可疑二端在内按如乡人之善者好之其不善者恶之则亦无所疑矣可与杨説叅㸔吾尝终日不食章此章以仰之弥髙一章㸔方得劳心必求逊志自得真解思与学不可分知行説学是求之实地注却云逊志便非学而不思者矣君子谋道不谋食章不是中二句是无命也不是末一句是无义也命是中人説的知义则命不足道故口气须着一折当仁不让于师章朱子云此仁字当在大处难做处説私笺云重一当字当担当也季氏篇洪氏云云按洪氏此条不根应从辨疑刋削季氏将伐颛臾章通章尤重在责由求第三节注冉求为季氏聚敛尤用事此句是第四节费在蒙之阳鲁以费为东郊故谓之东蒙诗鲁颂正义云谓之社稷臣者以其附属于鲁亦谓鲁之社稷其国犹是世继非专臣也然非专臣故季氏将伐若其纯臣鲁君季氏岂得伐取之也横渠云虽非鲁臣乃吾所以事社稷之臣也注先王封颛臾于此山之下按先王通指虞夏以来言之在鲁地七百里之中按此则自周以来钖之山川土田附庸也第六节二子之罪只在不持不扶致季氏得纵其欲故夫子亦止责之如此下文注中冉有实与谋句太过弑父与君亦不从也夫子固有以信之矣凡读传注须就经文彼此叅㸔乃可以折其衷耳第八节此节自解所以难于救止之故不可説似代季氏逺虑注中是朱子过于疾恶处固谓阻东蒙若虎之负嵎登蒙山则下临费邑故曰近第九节欲之即夫子欲之二字第十节安溪先生谓凡物兼并则多均分则寡均未必无寡也富者多危贫者多安安未必无贫也古人之意以为宁寡而不可使不均宁贫而不可使不安故所患者在彼而不在此夫子又推论其理谓古人所以不患寡而患不均者葢均则各得其分不相侵夺虽或有寡不至于贫且均则各得其分不相侵夺其和可知和则有无可以相资盈虚可以相济并可不至于寡矣此古人所以贵于均也古人所以不患贫而患不安者葢安则内变不生外衅不作虽或不免于贫而决不至于倾矣夫为国家计者虑倾危耳无倾危之虑则贫犹不足患而况于寡乎此古人所以贵于安也十一节逺人犹当来且安之况邦域之中可寻干戈乎十二节相夫子即上彼相之相分崩离析即上所谓危也颠也私笺云颛臾在邦域中如何谓之逺人夫子以萧墻对颛臾则萧墙近颛臾逺其为逺人可知按动干戈于邦内指颛臾此逺人只泛言天下有道章此章只指周家一代説第二节独言政不在大夫诸侯纠合同盟翼戴天子方伯连帅之职大夫窃柄即名不正也岂不有其君顾能奉天子哉安溪先生云天子主天下之政诸侯亦主一国之政虽至治盛世诸侯得自治其国但礼乐征伐之权则不敢自专耳若大夫则无政大夫有政即无道之邦矣故特举大夫言之自诸侯亦是无道何以只説大夫须分晓又诸侯若数世之内增修其徳亦代有天下矣商周是也须并见得对面之意第三节不议不横议也益者三乐章注节谓辨其制度声容之节按乐字精神正在辨字上见君子有三畏章三畏九思其数则经文所定凡以并合作对者皆庸人自扰不待閲而始弃掷者也存心养性所以事天生而知之者章气质不同是正意杨氏説又言表推论耳此只可于下三段中见之如俗下于上也中即搀入不废学为金针则中庸至诚尽性当照其次致曲耶君子有九思章九思是内外合一之事须体味南轩九者当养之于未发之先持之于方发之际二语毎句兼敬义夹持工夫则程子所云各专其一朱子语录中所谓一是主一之义方有归宿曰忠曰敬曰言曰事二句所占地甚濶此章次序似当以君子不重则不威章叅观见善如不及章第二节志者万物一体之志也养此心谓之求其志道者万物得所之道求志之时而道在我矣至此乃见之施行耳注守其所逹之道也按守字好便贴得隐居二字出邦君之妻章称之异邦句若縁上邦人二字来则曰寡君夫人可已守溪据礼记自不谬若如礼记夫人自称于异邦之君则当在自称曰小童之下莱峯文亦是杂记讣于他国之君夫人曰寡小君不禄此称之异邦之一证不得专据曲礼阳货篇阳货欲见孔子章第二节孔子时年四十三子之武城章首节弦歌四逹则邑人皆化于上之教而古治可复矣故夫子尤深喜之第三节君子学道句不可粘着武城君子须㸔注中皆字及必教二字夫子二句平説子游之意尤在下句见不可遗一人也能句句叙述中作虚歩引起下句乃佳爱人二字即説不忍下有不学道之人亦得君子虽以位言然只是俊秀之属爱人谓他日临民也方是子游所取之人私笺云道字不专指礼乐按率性谓道礼乐所以养其徳性故学道者必由之学字重与教字对今人只粘道字无欛柄矣注皆不可以不学按皆字是指地无大小非总上之语子张问仁于孔子章注又言其效如此按言其效亦仲弓问仁章使以自考之意仍须收向里来説必有其效始是能行究竟佛肸召章末节此节是答昔言由也女闻六言六蔽矣乎章第三节好仁不好学二句此仁字只是爱之理不宜㸔得太濶故注中解愚字云若可陷可罔之类总注又皆所以救其偏也论来説信便可该直説勇便可该刚乃繁而不杀列之为六皆因子路气质所偏尤在此处故加详也但言仁智实包礼义在好学二字内辨之明义也处之当而有节文礼也小子何莫学夫诗章次节是立志三节是修已四节应事接物五节不惟知常而能处变六节诗本性情教归敦厚又就修已应事之重者言之子谓伯鱼曰章二南之诗但言治国由于齐家耳若夫起化之本始于修身必待为之者自得于声诗之表然后有所感发兴起为能推之而通放之而准若将注中修身齐家句囫囵吞枣㸔过便似不曾读诗者末二句亦安能醒发礼云礼云章注敬而将之以玉帛和而发之以钟鼓此用礼乐之本此和字就人心言总注礼只是一箇序乐只是一箇和此制礼乐之本此和字就统体言古者民有三疾章首节全是伤今不可杂以思古意须㸔民字若古之君子有礼乐以养其中和之徳气禀之偏无所不化矣第二节私笺云此是即习气以验风俗狂矜愚是病曰肆曰㢘曰直犹为本症曰荡曰忿戾曰诈则已变而为别候矣予欲无言章第三节天理发见流行固不待言而显着然非黙识而深察之则亦有不可得见者须照首节注中不察二字下意乃抉开示子贡之神孺悲欲见孔子章士相见礼疏云传通孺悲欲见孔子不由绍介故孔子辞以疾宰我问三年之丧章第四节注礼父母之丧云云皆撮举闲传受以成布按受继也君子亦有恶乎章总注侯氏云云按此人人所当恶微子篇栁下恵为士师章子未可以去乎言未可以去而事人乎是望之变通不是疑其不见㡬齐景公待孔子曰章只是礼貎在季孟之间故曰不能用若权位如此则举国而听矣当就事权上説景公初意本欲用孔子也及为人所沮而志气顿衰故复有不能用之言非特礼貎之谓也注中贵字及程子礼字不可误㸔齐人归女乐章听行如季孙孟子以证见行可之仕桓子始非不善也俗下欲深文之不知如此则孔子去国反不得为见㡬矣楚狂接舆歌而过孔子曰章接舆佯狂事同箕子其心乃近于狷者也如上章季桓子便是今之从政者第二节曾㸃之狂有茂对时物气象接舆之狂但知天地闭贤人隐而已此夫子欲与言以广之也长沮桀溺耦而耕章第二节注今下问津今宋本作令按作令乃应上使字第三节厯聘而终无所遇则是未尝不避人也末节夫子于他隐士未尝自辩正为桀溺之言有过甚者故明人之不可避因见天下之无可易也子路尝闻浮海之叹而喜恐其惑于桀溺之言亦因以喻之孔疏隐于山林是同羣言吾自当天下同羣安能去人而从鸟兽居乎子路从而后章首节尹氏谓其词气雍容不当直云责子路言我惟恐如此何暇知夫子也私笺云四体三句葢言夫人四体不勤则不分五谷即庄子汉隂丈人徃矣无乏吾事之意责子路意在言外末节道之行废闗气运之盛衰非一身计也若君臣之义则吾性分所固有职分所当为废之则此身先有亏阙处矣故明知道虽不行此义不敢自我而废也行义对徇禄説玩注然谓之义则事之可否云云自见今人与洁身乱伦滚作一句都谬注福州有国初时写本云云按圣人説话便是八面俱到子路恐不解便如此当是受辞于夫子也逸民章第二第三第四节三节须兼时与道言之太师挚适齐章安溪先生谓此章官名次序皆有义理葢分堂上堂下之乐言之侑食之官乃近君者故贵之也周有八士章或曰成王时人按此郑康成説贾逵又以为文王时当从子政季长之説作宣王时中兴之业所以不能尽复文武之旧者生材虽盛而沦于下位也子张篇执徳不宏章注有所得而守之太狭按所得只是这些道理别无所有故谓之徳孤孤只是孤单子夏之门人问交于子张章我之不贤与须于絜长量短时指与一箇茫然长思瞿然内愧光景上与字语意极安详此与字极跼蹐子张之言乃泛然处衆之道非所以交朋友也毋友不如己者孔子言之但一拒字太迫狭耳注中过髙二字尚断不倒君子信而后劳其民章未字只是足上后字作此句须沉吟追味见而后二字为必不可易之法乃有情有味仕而优则学章重下截上句为世卿言之下句则草野之秀民也圣门无突然便説仕者两则字亦须説得微不同上句是但有余力便学下句是须有余力乃仕也堂堂乎张也章重不能辅人边吾闻诸夫子人未有自致者也章此所以观常人之用情非立教然也孟氏使阳肤为士师章法家谓刑乱国用重典不知自上致之也哀矜勿喜包当用法平恕不失其憷惕恻隐意纣之不善章甚多也公羊传云曹伯之罪何甚恶也其甚恶奈何不可以一罪言也有人之恶有水之恶左传有汾浍以流其恶是也须还他两层君子之过也章此章乃警戒至切之语不可放退説日月之食在君子为非常之变人皆见之不可得而掩也人皆仰之惟速改斯得复其常也卫公孙朝问于子贡曰章卫公孙虽知夫子者浅然亦见其无所不通以为求之当世何处得此大成规模可从他就学故有焉学之问子贡告以夫子之大固有自来却四面零星鬬合非可限定一处何处不从学其成就亦非必专师一人也注夫子生知而未尝不好学按此句是朱子言外推论非问答正解道字固不论道体朱子解为谟训功烈与凡周之礼乐文章以为此则有时坠地赖人能记者耳其实列圣相传之微言已不外此故孟子注亦举此节证闻而知之但非子贡当下问答所及故或问于范太史之説复谓其不切叔孙武叔毁仲尼章多见其不知量也邢云古人多祗同音引襄二十九年左传多见疏也服䖍本作袛见疏及张衡西京赋为证子为恭也章第三节大可为化不可为非人力可及当就徳性学问至处实讲末节上节总包体用説此节就徳性之及人一半可见处示之与大哉尧之为君章同尧曰篇尧曰章第三节有罪谓得罪于天简在句似并指有罪无罪説注又言君有罪非民所致按此二句最难措词第四节私笺云大赉正以富善人也按鹿台鉅桥之积虽多亦安能徧及四海须知此是第一节事正为商家畿内之民身在水火有朝不及夕之忧虽有善政亦莫能待故首为此举四海闻之亦如被其赐也善人则尤有加焉洪范中所谓富者有廪禄也注中皆字不可贴大字説下文方説四方政行天下民归次第自可想见第五节安溪先生云此节正申明善人是富之意归重在仁人上私笺云过即督过之过按此节叙在大赉之后只当就仁人上并见虐政汚俗所当咸与维新大慰百姓责望与之更始意不可泥书今朕必徃重説伐纣也第六节权量者万事万物之本谨之而后法度可审法度审然后有官守第七节世者贤者之后世其家者也逸民又是无位之人二句亦相因説注箕子商容不必拘第八节所重中便该得教化在内从善也轻民徳归厚也末节信字贴诚字説末句归于公子张问于孔子曰章第二节欲仁而得仁私笺云孜孜所欲所得者在泽民之仁心政上则尽欲尽好尽得尽不妨按此説仁字极分晓总注尹氏云云按颜师古前汉书注中并以上章为告子张之语不知命章此章胡云峯以为入徳之事者自好首节志士不忘在沟壑勇士不忘丧其元只是信得命及便一直向前做得潇洒磊落此命字但在气上説与道之将行也与命也命字同义不可説向理上去了义门读书记卷四义门读书记卷五钦定四库全书义门读书记卷五翰林院侍读学士何焯撰孟子上梁恵王篇孟子见梁恵王章首节史记襄王元年与诸侯㑹徐州相王也追尊父恵王为王是其生也未尝僭称第四节曰利则不本于理而动于欲一动于欲则凡有血气必争上下不安民志不定圜视而起矣安溪先生书汪青湖万取千焉二句题文云畿方千里出车万乗是也曰采地百里出车千乗采地十里出车百乗则谬矣采地十里只一成耳一成之地除去沟洫道路只六十四井为一甸之数出兵车一乗安得有百乗采地百里只当出兵车百乗所谓千乗之国者盖方三百余里在周礼侯伯之封是也春秋时僭制踰限故列国多千乗大夫多百乗前辈多不理会郑康成筭四井为邑四邑为邱四邱为甸鲁作邱甲亦不过甸出四乗耳百乗之家一同之地天子三公王子母弟之采邑百乗千乗汉书刑法志甚分明第五节朱子于注中既下仁义未尝不利句而又恐人误以仁义为求利之资故或问中又云仁义天理之自然也居仁由义循天理而不敢不然者也然仁义得于此则君臣父子之间以至于天下之事自无一物不得其所者而初非有求利之心也一有求利之心则利不可得而其害至矣然愚意孟子虽非教恵王以仁义求利而下二节自当更移下一层㸔葢王何必曰利节乃正答以义理之本然下二节又推极事势而论之使之必无他岐之惑故末节复缴转云云亦犹大学孟献子曰二节上节就义理以明王者用心之公下节复举利害以明王者择术之审也寡人之于国也章首节周礼廪人若食不能人二鬴则令邦移民就谷诏王杀邦用大司徒大荒大札则令邦国移民通财注移民避灾就贱其有守不可移者则输之谷第四节谨庠序之教二句庠序皆乡学教之树畜以养其老便是孝弟根本庠序之教又所以申之也申字合如此解则并下不负戴句皆一串矣葢此章虽与齐宣是心足王章皆令举王政而此章对上移民移粟自谓尽心言之尤重在养一边七十者衣帛食肉二句不是总束乃王道之成效注二畆半在田按即割公田二十畆八家分之未五十者不得衣也未七十者不得食也按此即品节末节注则必能自反二句按自反即本文我字也益修其政由荒政而王政晋国天下莫强焉章首节杨无咎云死者即长子也五节不忍其䧟溺故徃而正彼之罪非修怨也齐桓晋文之事章重保民而王句推不忍之心以行不忍之政所以保民也故推恩足以保四海正是照应保字先説得推不忍之心一半自反其本以下又破齐王不能推之由然后告以行不忍之政一半章末然而不王者二句直缴保民而王首二节齐王以桓文之事为问其意中即是下文所谓大欲也特以难于发问姑托之于取威定覇耳其事必出于兴兵搆怨与保民正相反故孟子一句截断徐发其不忍而导之不得泛作贵王贱覇门面语㸔注中羞称诈力意不可泥项羽自立为西楚覇王战国时主所谓覇功大率类此桓文不过借他名目第五节有是事则必有是心心之发最为肫切可以保民则足以致王矣然百姓但习见王之行事而不察王之用心皆以王之以羊易牛为爱也臣固知王不忍其觳觫之言由衷而发非若百姓之言也是心足王句坛长云题是𦂳接有之直承王曰何由知吾可第八节周礼夏官羊人凡衅积共其羊牲而地官牛人无衅积之事是衅钟本不当用牛以羊易之适得其当既得全吾不忍之心而亦不至暴殄天物乃应事之曲当者也故谓之仁术第十二节善推其所为而已矣鹤滩文云明于此而暗于彼则为之而不能推忽其易而先其难则推之而不善第十七节齐集有其一赵注集㑹齐地可方千里譬一州耳今欲以一州服八州犹邹欲敌楚也第十九节辅吾志须从夫子言之于我心有戚戚焉来第二十节注士尝学问知义理按此只照下奚暇治礼义哉浅浅説第二十一节明字对上惛字能知其轻重长短而善推者也末节老者衣帛食肉二句是老吾老㓜吾㓜四句究竟庄暴见孟子曰章第三节甚则今乐犹古乐矣第四节此节不过引起同字推好乐之心以行仁政方是甚处只是甚字的影子甚之实则行仁政也注亦人之常情也按虽人之常情然齐王意中所谓人与衆者亦谐臣媚子耳孟子则借以引之于与百姓同也第六节𦂳要在行仁政上但题面所无不可辞费耳百姓至于父子离兄弟妻子散虽钟鼓管籥日闻于耳徒使其疾首相告可谓之与人乐与衆乐乎管籥之音诗云籥舞笙歌正义云籥虽吹噐舞时与羽并执故得舞名又公羊传云其言万入去籥者何去其有声者废其无声者吾家邵公注籥所以节舞废置也置不去也此解尤明故凡言羽籥言籥舞皆舞则吹籥以为节非无音而但执之也第七节庶㡬无疾病言幸不至为万民忧劳成疾方与同乐相应总注二説皆未竟其㫖或问中折衷精尽杨氏説流而为王学文王之囿章首节周都岐山之下大约七十里之内皆冈岭林麓为多故四时之田在其中因而名之曰囿非规其地以养禽兽恣游观也若灵囿则在辟雍之傍不过一射圃耳与齐之囿固名同而实异矣交隣国有道乎章首节注仁人之心尤不敢废按数语字字精细明义理识时势合两层方是智齐宣王见孟子于雪宫章第二节民自有当得者若雪宫之乐不得遽至非上非也第五节注而又廵行郊野按近郊君所自行野外都鄙则司稼为之人皆谓我毁明堂章首节明堂只是坛当据觐礼公玉带以下纷纭之説皆非是第三节文王发政施仁五句要㸔发字是政教号令对上王者所居以出号令之所説引诗又收归心上实实以不忍人之心行此不忍人之政也如此方界限分明不复不赘注世禄者先王之世按先王是文王以上先世第四节思戢用光聿来胥宇此两句是王业弓矢干戈是行者之卫非好货之主能人人有备乎行者有裹粮是平时出行末节无怨旷只是室家相保之意王之臣章末节四境之内不治赵注孟子以此动王心令戒惧王顾左右而言他赵注王慙而左右顾视道他事无以答此言也为巨室章贤才大而反小之国家重而反轻之慢贤则徒以病国此相因之理也第二节赵注至于治国家而令从我是为教玉人治玉也教人治玉不得其道则玉不得美好教人治国不以其道则何能治乎注镒二十两也王滹南辨疑云国语以二十四两为镒脱一四字然此句本用赵注齐人伐燕胜之章第三节当时畿内之民尤亲被纣之毒虐文王取之固顺民心事然六七王徳泽入人者深茍非人人弃絶则亦事过追思难免其不悦也故坚守臣节至于匡救无所施乃听其恶稔而自毙耳末节以迎王师破上人力不至于此齐人伐燕取之章第二节自葛始葛嬴姓之国若大旱之望云霓也赵氏注云雨则虹见故大旱而思见之葢至于有霓则人被雨泽旱已解矣望字总贯云霓兼将雨及既雨言之也最为得之辨疑中引朝隮于西崇朝其雨云虹亦雨征尚解得不分明如蒙引谓若望云者仰其来也若望霓者又恐其不来也愿其雨又恐其不雨故只管望㸔是云是霓则于经文多添曲折仍有难通矣后来其苏辨疑云注中苏字既曰复生又曰苏息两义杂出从后为长第三节子哙子之不闻别有虐政然名不正必致民无所措其手足虐孰有甚于此者乎民生有欲无主乃乱下文置君而去亦惟为整顿此事便足救民水火耳第四节老者因兵入而播迁则招而反之小者为吾所俘畧则送而反之非特不贪其土而并安辑其民非特不毁其庙貎而并勿移其噐邹与鲁闹章首节谷梁子曰韩之战晋侯失民矣以其民未败而君获也义与此章类鲁平公将出章末节君为来见也为字与是以字对即所谓使之尼之也公孙丑篇夫子当路于齐章第八节注祖乙疑祖甲之譌但祖甲又在武丁后耳疏有祖乙赵注无凡七世元板七作九第十二节管仲功烈之卑政以无文王之徳耳徳字不可説得狭小了孟子必要从心性做出事业故非尧舜之道不陈然姑舎女所学而从我则宁卷懐而去但值此时势则事半功倍不若文王之难也末节故事半古之人故字下须补有古人之徳一层夫子加齐之卿相章首节注亦有所恐惧疑惑按疑对知言惧对养气第七节私笺云大勇只末二句见之按当总说下文行有不慊于心则馁矣以至行一不义杀一不辜得天下不为皆根于此此説闻之卫先生第八节下文説无暴其气若因守气句将气字贬壊便节节俱碍守溪文云理主乎气气辅乎理二者相须而曽子尤得其要便节节俱贯通照应第九节故曰持其志儒门持志为敬以直内之功注中所谓敬守也告子强制其心亦有似乎持志者故孟子因而为之剖析注中先补力制其心四字正为持志句生根万厯中求其説而不得遂以持志属知言一边谬矣第十二节此难字正与是不难相对注中心所独得不是空话浩气生于集义集义本于知义心者气之宰理又心之宰也工夫来脉至逺所以难言直与上不得于言勿求于心心字反照第十三节直养只是事皆合义故自反常直然先夺下文集义则急遽无序经文反前后冗复矣故本注且但从上文説来无害据后注气得其养而无所害矣似与下而又害之害字相应又本注云无所作为以害之后注云不可作为以助其长助之长者正之不得而妄有作为者也字面皆同时解遂搀説助长细寻经文脉络助之长者乃指告子不能集义养气而速求不动心之效故强制其心使人之神明具衆理应万事者如死灰之枯藁则无以立天下之大本其害有甚于舎之不芸心不慊而日馁失其本体之充者所害在心若此处无害不过行之不能皆直害吾浩然之本体两害字及作为字相似而各有所指注则欿然而馁知其小也知其二字元板作却甚四书通中亦作却甚语类中引此作却甚不知何时始譌然元板亦有作知其者第十四节配道义正塞乎天地之实落处第十五节或问孟子深辟义外而曰集义又似有取乎彼而集之于此者何曰义者心之所以制事而合宜之谓也事物之来无不以义裁之而必合其宜焉是则所谓集义者也岂曰取于彼而集于此哉先生云此辨一正一反即是集义二句释文义者本性之固有而具于心为气之主宰者也不能集义则不能满所性本然之量而心且流于虚无枯藁又安能生出浩然之气来天地生人是气然必有理在内为主宰此理即义之根源告子不得于言勿求于心不得于心勿求于气其病根皆因外义惟以义理为外而非内则理有不逹遂不反求诸心既无由集义以生此浩然之气即下文所谓不芸苖也及其气有不充此心将不免于疑惧乃又强制以必其不动则下文所谓揠苖助长反害其心沦于枯藁寂灭之域者也非义袭而取句朱子初不指告子説注中总上云告子不知此理然后转云乃曰仁内义外文义甚明大全误取胡饶二氏语云峯以义袭而取即是有所作为以害之双峯以正而助长是义袭而取则告子自云勿求于心矣岂复求一二之偶合于义自云勿求于气岂复求袭取此气于外乃舎不能集义强制其心之正条实犯而旁摭义袭而取以攻之试思揠苖之取象与袭取此气者似焉否耶注自反常直按此应上直养第十六节以为无益而舍之者舎之者即助之长者惟其见得那边有益所以不耘耳不可作两种人説故上文以不助长者寡矣句贯下非徒无益而又害之此害之是害其心非害气也与无害之害不同注正预期也按古注正解作望字故曰预期第十七节生心害政等语正对前当大任説第十九节上蔡语录或以知言养气为一道事先生曰知言是智养气是仁浩然之气须于心得其正时识取按此説可以为上下闗通证佐第二十节敢问所安安对上恶字口气不可但捻居字以力假仁者覇章以徳行仁朱子云所谓徳者非止谓有救民于水火之诚心这徳字又説得濶是自己身上事都做得是无一不备了所以行出去便是仁按以徳为诚乃周益公説也引书恭俭惟徳无载尔伪为证亦尽自好得此説乃知伊洛议论非寻常悟入者可及仁则荣章第二节贵徳尊士则知修身立政之本变化气质可以大有为下文在位在职则贤能乐为之用而又各当其任也闲暇亦是贤能为他支撑一番外侮稍息粗得宁静非侥倖撞着好机会便及时大振顿一番如政便兼养民教民交隣固圉无所不包刑则小者刀锯大者甲兵皆得其当自然大邦畏小邦懐可以为政于天下矣后半説到配命可知第一句全是修身尊贤事尊贤使能章此与发政施仁下次第不同者葢以行于国之规模逺近为序前朝后市则国中也以次而郊闗则为路以次而都鄙则为野非农之缓于商旅也第五节乃闲民故别而最后言之又见无一人之不得其所也首节俊杰在位卫云此在位谓未仕者举而立之于位第五节独言天下之民葢闲民也若作新附之民㸔更稳当以许行愿受一㕓而为氓之语叅观适与愿为之氓句唿应㕓字不必定指市宅説文所谓一畆半一家之居也布钱也闾师职曰凡无职者出夫布是有里布有夫布守载师之单证则不能与题句肖矣人皆有不忍人之心章章首只説不忍之心者程子所谓四徳犹五常之仁偏言则一事专言则包四者也然第四节注中固云因恻隐而悉数之言无此则不得谓之人故以四端四体对举为言首节注各得夫天地生物之心以为心按此句便是性情之根第二节下三句见不忍人之心不可忽注故不能察识是知推之政事是扩全体此心是充第六节须将先王跌出人字入自谓不能方有根张子曰害仁曰贼末节知皆扩而充之矣语类伊川常説如今人説力行是浅近事惟知为上知最为要𦂳又云不能扩充者正为不知都只是冷过了按此知字极重注中尚説得轻然如淳所录一条云南轩把知做重文势未有此意知字只带扩充説此句与茍能充之句相应上句是方知去充下句是真能恁地充按注中正如此解当斟酌叅㸔矢人岂不仁于函人哉章末节正已似对择字説子路人告之以有过则喜章第一节须着眼人字方得总注初无彼此之间意思注其勇于自修如此按补出迁善一层方与下二节闗通第三节注而舎己从人按元板己作以第四节羣辅录舜有七友并为厯山雷泽之游本战国䇿颜歜语伯夷章末节只是不肯至诚恻怛便是不恭注中弊字直断其如此非指其流天时不如地利章第三节私笺云古者甲以革为之故函人为攻皮之工后世始用金曰铠按古人亦以革为兵左传吴用木也我用革也孟子将朝王章首节注孟子本将朝王按玩一本字方不是轻世肆志第四节陈尧舜之道实以大有为望之即辅世长民之术也第五节注在官不俟屦按宋元板官俱作宫然此语本出玉藻郑注云官谓朝廷治事处则作官为是末节且犹句只可翻云管仲似乎可召不得云桓公似可召仲方与故将以下口气不背注处賔师之位按阎若璩曰范氏云处賔师之位非也孟子为卿于齐孟子致为臣而归乌有所谓賔师之位哉古有可召之臣有不可召之臣孟子葢就以不可召之臣自处非真师也若果师则吾闻天子不召师而况诸侯乎齐王自不敢来召又不待其召而后不徃也齐王于其将归乃就见之其不足与有为可知孟子所以终去也此闗圣贤出处大者不可以不辨非当仕有官职按此句总论大㫖若不为管仲自指生平所学言之兼此两层説方完孟子之平陆章末节语录王之为都又恐是周礼都鄙之都周礼四县为都孟子谓蚳鼃曰章首节注得以谏刑罚之不中者按此兼官守第五节进退只作去留解承上无官守言责也阎若璩云田敬仲世家云宣王喜文学游説之士自如驺衍淳于髠之徒七十六人皆赐列第为上大夫不治而议论故孟子时为客卿而曰无官守言责孟子为卿于齐章第二节注王驩葢摄卿以行按书葢大夫故知是摄不恶而严如此按不恶谓其始不以辅行非人而辞出弔之命在途虽不假以词色亦未始凌傲之也孟子自齐葬于鲁章首节木通谓棺椁言之第二节非直句破以美以下又明慎终之诚爱第三节注不得谓法制所不当得按法制所不当得非逹第四节注快然无所恨对尽字説沈同以其私问曰章首节天下可禅国不可禅三代以上之天子皆推有徳者迭为之及以天下与人子孙退守百里以承祖宗之祀未有并弃其国者也子哙则自斩召公之血食矣故孟子尤恶之第二节燕人干天之命齐人干天之讨厥罪惟钧故曰以燕伐燕赵注今齐国之政犹燕政也不能相踰又非天吏也我何为劝齐伐燕国乎孟子致为臣而归章第五节欲富正对道不行説不行其道而虚拘以禄是货之也第六节又使其子弟为卿子弟与前弟子对説使者营求之方非使令之谓以上使已例之自见末节字书买卖二字皆从网贱则买贵则卖皆罔之谓也孟子去齐宿于昼章第二节坐危坐也第三节曰坐并坐也与前不同孟子去齐尹士语人曰章第四节姑舎女所学而从我此孟子望王改之者也孟子去齐充虞路问曰章第三节此节述徃事思来者不得但为伊吕铺张滕文公篇滕文公为世子章第二节言必称尧舜即人皆可以为尧舜之意不可説得廓落末节此节推説到善国亦不外此以足上不当复求他説之意滕定公薨章第三节东莱解大传公子有宗道云假如国君有兄弟四人三庶而一嫡嫡者君之同母弟公子既不敢宗君君则命同母弟为之宗使庻兄弟宗焉滕谓鲁为宗国亦如此末节周礼疏倚庐谓于路门之外东壁倚木为庐滕文公问为国章第六节彻者彻也二句就上文次序言之当先解助后解彻此倒言之者正为彻中已具助法规模但计畆均分不如助之只借其力为尤善耳须通下节㸔计畆均分便有公田不足取盈于私田流弊故孟子不直取彻法而曰请野九一而助注此以下乃言制民常产二句按制民句承上恒产节取之之制承上恭俭节周时一夫授田百畆按一夫二字是眼目方见均平之制其实皆什一也是亦不过什一也按辨疑云三代田制已无明文可考但当合经文什一之数而已南轩云夏商周皆以什一葢五十畆者以五畆为贡七十畆者以七畆为助百畆者以十畆为彻此説本分明据诗中田有庐上入执宫功孟子自言五畆之宅推之以二十畆为庐舎八家各得二畆半以十四畆为庐舎八家各得一畆七分半第七节又称贷而益之称周礼疏云谓举责生子彼此俱为称意第十五节语类乡遂用贡法然司稼廵野观稼以年之上中下出歛法则亦未尝拘也第十六节礼记王制夫圭田无征郑注既引孟子又云此则周礼之士田以任近郊之地葢引周礼载师之文也士读为仕既近郊之地故礼记孔疏云畿内无公田故有圭田后来孟子疏及陈用之礼书皆仍之此鹤滩文有或予之乡遂之田一説也然载师之士田乃谓士大夫之子所耕有问朱子以圭田必有耕之者岂亦有耕属可耕乎朱子答以恐只是给公田之在民者大抵古者田禄皆是助法之公田充而八家因为之属此説不泥旧闻而于古人立制之意尤为近之此鹤滩文有或予之都鄙之田一説也第十七节余夫二十五畆对世禄㸔亦以泽及野人之子弟也第十九节方里而井三句九一之形体以下又从分田中缴足制禄八家二句明九一之为助法申结前分田制禄可坐而定公事毕三句又推九一而助所以立制申结前无君子莫治野人无野人莫养君子八家句中须补出以公田二十畆为庐舎家得二畆半同养公田赵注养其苖稼注此详言井田形体之制也按金仁山曰以方田法计之方十里者为方一里者百则是百井九百夫矣方五十里者为方十里者二十五则是二千五百井二万一千五百夫矣有为神农之言者许行章第四节许子衣褐见无庸于织以逃孟子之驳奚冠句因遁而之褐故问奚冠第七节草木禽兽妨害五谷故五谷不登则人类益稀而禽兽偪人决汝汉排淮泗而注之江世得云江之受水与海同量但懐襄之日水地无分孟子葢谓决排以后南水入江而江以北之地可耕如北水归海而河两岸之患悉平故综其大势言之初未尝屑屑然计汝汉淮泗之尽入于江也按朱子但疑记者之误耳非谓后人于经文便不当复致思也前説最精施功之多者四水而字以下畧读断谓其他小水大抵皆注之江则于解经极包括而水道自浑然无滞碍矣又书言禹平水土治水皆所以治地也如此解则下文然后二字亦可直接然后中国可得而食也由是水土既平而稼穑有地然后中国可得而食可得只有可粒食之期葢尚有待于后稷之教也第八节后稷教民稼穑三句当从教字确实指陈降播种殖嘉谷规模育字当对鲜食艰食见非圣人能厚民生无以致此若就气化上论便似复讲然后可得而食矣人之有道也四句人备五伦即完五性此则贵于物者也茍不能复性以尽伦则违禽兽不逺矣父子有亲五句仁智若循环有夫妇然后有父子文理宻察足以有别也既曰有别则为所性之智明矣北溪字义曰夫妇有别便是礼长㓜有序便是智然程子谓礼只是一箇序既曰有序亦当为所性之礼也故琼山程以智字贴有别説较旧説推勘愈谛劳之来之匡之直之辅之翼之劳来是资禀之近乎中者匡直是资禀之过乎中者辅翼是资禀之不及乎中者三者皆使之自得其性而已圣人之忧民如此当双承尧独忧之圣人有忧之两层总束近日讲章谓独承教民者读大全陈定宇之説而未详也注言水土平然后得以教稼穑四句按两然后即而暇耕乎暇字不使其放逸怠惰而或失之按放逸怠惰从上逸居来第九节舜有五人而天下治错引臯陶以终得人之盛也第十节以天下与人句最难安放守溪文云以天下与人此尧舜之所易也为天下得人此尧舜之所难也何等直截第十一节尧之大哉以其无名也舜之君哉以其不与也二圣之不营心细务如此曰无名曰不与若无所用心者然此是断章不容摭实十三节子贡反筑室于场赵注场冢上祭祀坛场也秋阳以暴之赵注秋阳周之秋夏之五六月盛阳也注道徳明着二句道徳明着对言行光辉洁白对气象十七节同价者其道无伪则从其道之效也陈代曰章第三节以利言也利字专顶直字周霄问曰章第三节诸侯耕助四句祭义中语惟士无田二句王制中语无田谓无圭田宋小国也章第三节富天下正与宋事对第五节绍我周王见休私笺云昔事纣而今继事乎武王也孟子谓戴不胜曰章第二节长㓜谓同姓之人卑尊谓异姓之人犹言父兄百官不见诸侯何义章第三节玉藻云酒食之赐弗再拜若受于其家则不当复徃拜矣赵注豚非大牲故用熟馈第四节胁肩謟笑未同而言皆初见时事曾子子路皆刚毅无所屈挠之人稍有失色失容已深戒而亟逺之须对下文所养句㸔赵注夏畦于仲夏之月治畦灌园之人也按治畦是先筑土为行水之道灌园则桔槔俯仰引水注之北方夏月惟此为劳非若田作其旱涝犹任之天也庄子天地篇叙汉隂丈人方为圃畦凿隧而入井抱瓮而出灌子贡告以凿木为机后重前轻挈水若抽其名为槔日浸百畦即其事也凿隧是先治行水之道疏云治畦曰灌园乃南宋邵武人不至北方故误作一层解外人皆称夫子好辩章首节注气化盛衰二句按气化盛天心复也人事得人心正也须有个根在第二节下巢避龙蛇上窟避鸟兽第三节掘地而注之海是大水治所谓予决九川距四海也水由地中行是小水皆治所谓濬畎浍距川也蛇龙恃水为患故先驱之鸟兽因水患而偪人故水治而其害渐消各有次第第四节私笺谓自禹而后治乱不一桀之乱汤之治亦不及而直言及纣之身者葢举乱之尤大而拨乱之功甚劳者言之公羊传注云草棘曰沛渐洳曰泽第五节咸以正无缺无一事不出于中正无一事不出于周宻第八节政在大夫者春秋既治之矣此又与庻人不议相反弑逆之祸隂窜于学术之中者也春秋之作乱臣贼子始知所惧而邪説诬民者并取爱敬之根而壊之则自此将视君父犹路人与禽兽之无知者一矣孔子讨乱贼之道安得而着哉乱贼悖伦者也杨墨贼性者也第十二节仁义充塞而人心不正故使人知有仁义者所以治其本也然充塞仁义者实自为我兼爱之邪説为之而行亦以诐辞益以滛故息之距之放之所以治其末也或问中甚分晓匡章曰陈仲子章第四节此节言即不为蚓㢘操岂犹有未充故下文孟子又以母兄相提而论隐然见大伦既乱则于人道有亏所伤者大非绳之以蚓不可固非责人无已也何伤是指不为蚓何伤非谓居食何伤也第五节此节是不能充之案已频顣曰病其所从来也辨疑已当作已已恶之而他日偶食其肉故闻兄言而即哇之也义门读书记卷五义门读书记卷六钦定四库全书义门读书记卷六翰林院侍读学士何焯撰孟子下离娄篇离娄之明章通章皆为当时君臣非先王之道者而发第四节注所行不过差按所行接上节行字来末节我非尧舜之道不敢陈于王前正与此处相发规矩方圆之至也章惟圣人能尽其性故为人伦之至而所由无不尽其道焉爱人不亲章第二节此正字与大学絜矩矩字同意我之仁智礼无所不到也天下有道章第四节可学问所谓小国七年者非谓封建小国恐是燕韩之类曰然所以多二年是兼要畧宁外侮第五节殷士肤敏诗中多连举殷商然此殷字乃非商之变文当解为衆也上云斯二者天也以气化言之诗云上帝既命以主宰言之仁者上帝生物之心所以反乱为治而维气化之衰也故有以独当天心而非大小强弱之可论自不可为衆矣自暴者不可与有言也章首节本其身之所固有故曰自暴自弃注中着两身字于自字极醒第二节道理若待外求则暴弃犹可解也今人人生来性中有个仁居之便是人之安宅人人生来性中有个义由之便是人之正路莫非固有无待外求岂吾身所不能乎而反甘自暴弃是则可哀也己道在尔而求诸逺章上章警不求者此觉悟求者此与上章葢一时之言亲亲长长仁义之发最切近者也淳于髠曰章末节权字即是义字与术字不同权正在道上见离道言权便似将称锤打在无星处如何称得一物淳于诮孟子以不援正不知权耳孟子以为不足与深言故聊以手援一语谢之其实权非枉道求合之谓不得将权字㸔壊人不足与适也章语类云首三句当作一句读注间字上亦当有与字按辨疑云中原古注本间上本有与字人之患在好为人师章易变盈流谦扬子云言山杀瘦泽增髙此好为人师之善喻也乐正子从于子敖之齐章第二节舎馆未定则是仅偕之行非亲附王驩者也故下章但以餔啜责之末节注非好善而笃信之按陈氏所谓笃信与有诸已之谓信稍别孟子谓乐正子曰章但从之来不竟与之居徒餔啜只以道途言之仁之实事亲是也章仁义是性事亲从兄是道性之所发惟此为实际处尽道乃所以尽性也下礼乐只作中和两字㸔不可误认注意使经文俱成倒説程子説孝弟也者其为仁之本欤处最分晓此章可以叅观而得之叅以程子论孝弟为仁之本语实字乃得分明天下大悦而将归已章首节顺者父母所为合乎道子所为亦合乎道彼此无违逆之谓非顺从之顺舜生于诸冯章第三节注得行其道于天下也按此道字乃指散见于礼乐文章谟训功烈者言之第四节惟其道无不同故为国班爵禄二章孟子但因其大畧即可因畧以致详推旧而为新不拘尽得其迹而自有以不拂乎先王之意也子思曰百世以俟圣人而不惑知人也亦犹是而已矣子产听郑国之政章第三节小水则驾木大水则造舟均人掌均人民牛马车辇之力政注云力征人民则治城郭涂巷沟渠牛马车辇则转委积之属巾车庻人乗役车言转委积则薪刍可知委人歛薪刍亦为之役也君之视臣如手足章第三节然后收其田里季彭山读礼疑图云三年不收其所入谁与掌乎葢存之以待去国之臣之归耳按此语㸔得下落分明人有不为也章张子云不为不仁而后可以为仁不为不义而后可以为义有不为须兼辨之明守之严两意葢辨之愈明则其心有主而其有为也释然不疑其所行守之愈严则其气自充而其有为也沛然莫御其所徃仲尼不为已甚者章注本分之外不加毫末按朱子云然所谓本分者乃义理之至当非茍然已也大人者言不必信章当作一句读义见语类格心章总注尹氏云云朱子曰亦言外之余意君子深造之以道章此章重处固在自得然逐句之次又不容畧须叅观或问徐子曰仲尼亟称于水曰章仲尼所取于水者道体其事则圣人之纯一不已其意亦未尝不在学者故程子补出君子法之一层孟子因徐辟之病而药之止告以务实者之立心似乎狭矣然斯耻也与中庸恶文之着同耻无实之不可继则时时省察自不容己故实即是本朱子谓学圣人者必自孟子耻过情之语始第四节注暴得虚誉二句按暴得虚誉与上节注中两渐字反不能长久与上节注中两不已反人之所以异于禽兽者章首节注而能有以全其性按明庻物察人伦由仁义正是全其性禹恶㫖酒章第五节四事之中其所以操心省身能尽其性者无不合也其所以施政立教尽人之性者则时异势殊容有不合者矣有字作如此解则施字更有下落安溪先生全章文云其有不合者是三王有未兼也更现成得好王者之迹熄而诗亡章首节欧阳公云覇者兴变风息焉谓诗尽亡者独公一人之论如此龟山云雅亡则无政春秋所为作也安溪云诗亡殆谓正风正雅亡也周之盛也天子举廵狩之典陈诗观风于是庆让行焉诸侯修述职之礼朝㑹雅歌于是劝戒继焉夫是以王道行而功罪劝惩明也及周之东天子不廵狩则太师无採也故谓之风亡其有风者列国讴謡相为传播者耳诸侯不述职则朝㑹无闻也故谓之雅亡其有雅者贤人君子思古念乱者耳夫是以王道不行功罪劝惩不明诸侯僭大夫叛子弑其父臣弑其君其所由来者渐矣是故春秋之褒贬所以申王事之劝惩也按郑渔仲始疑胡氏雅亡之説谓美刺之诗亡而褒贬之书作矣非有定义诗亡于陈灵公乃孔子未生之前故曰诗亡然后春秋作东莱亦谓葢指笔削春秋之时非谓春秋之所始也第二第三节后之学者不知所以作之由不以春秋为经世之大法而但以史视春秋则晋楚鲁三国之记载其始固一也要之乃未经笔削则然耳岂知其事则桓文而已辨其名实其文则史而已正其名分不惟大义数千炳如日星抑且时措从宜莫非制事之权衡道揆之模范孔子自言曰其义则窃取之矣第三节义字兼正名尽性二意方能贴到存心义者宜也尽性命之理故皆得时措之宜可以取章首段不重恐人过与而轻死也或问甚明当叅观之逄蒙学射于羿章末节今日我疾作赵注疾作疟疾注庾斯虽全私恩二句废公义之説不必拘曰侵则为患小曰追则不过驱之速去使毋轻我为无备而已不必殪其将取其师也多閲春秋事自见西子章赵注蒙不洁以不洁汚巾㡌而蒙其头面天下之言性也章首节照注故利并重照语类则独重在利末节反牵合难晓故者以利为本故有善恶两件故必以利为本注犹所谓善言天者二句按此荀子性恶篇文第三节若将首节则字㸔得有不足之意则末节厯学中亦当挽入利字公行子有子之䘮章首节疏云䘮其子故有子之䘮亭林云礼父为长子斩衰三年第二节简畧也谓于礼不足故下即以礼折之第三节注若周礼三句按周礼宰夫三公六卿之䘮与职䘮帅百官有司而治之凡诸大夫之䘮使其旅帅有司而治之注旅冡宰下士君子所以异于人者章首节语录节问一条下云集注非定本存心只是处心与尽心篇存其心不同末节许鲁斋云草木到秋精气展尽故风霜亦揺落之人精神耗散故疾病侵之到徳行亏时便患难及之人若徳行充实虽祸患不害也孟子有浩然之气只是徳行充实里头缩一分外面侵一分人有召祸之由则凡物皆能为祟难防备以此意㸔此节书则更无渗漏矣又云坎不盈祗既平无咎人行到忧患处如水到流得满然后过去少些子不满过去不得所以要宏毅坚重如舜事瞽瞍只得竭力供子职负罪引慝而已到底豫时是坑坎自满然后流得出天下事到行不得处皆如此只得动心忍性以待不敢怠躁到见㡬而作不俟终日时却又不得如此以此意㸔终身二字亦妙禹稷当平世章第四节禹稷所任乃转旋天下之责直欲万物皆得其所非效一官而已切天下剔发出有饥溺则其急宜乎倍万方是解上三过其门不入也若空空描取思字则以圣人之材处此绰有余裕何为如是急哉末节闭户暗贴乐字乃有味曾子居武城章首节沈犹行沈直深切广韵在二十一侵中储子曰王使人夫子章朱子谓杨氏所论得之杨曰圣人人伦之至也岂有异于人乎哉尧舜之道曰孝弟不过行止疾徐而已皆人所日用而昧者不知也齐人有一妻一妾而处室者章宋元刋本以卒之东郭墦间之祭者乞其余不足又顾而之他按上文云良人之所之此卒之字之祭者字之他字𦂳相贯注大全不从朱子而从旧读谬矣万章篇舜徃于田章第二节竭力耕田犹是养口体之粗节必是于视无形听无声有不到处不知以何事得罪于父母耳于我何哉须是孝子心里已打筭到那穷处故下节説个如穷人无所归末节热中赵注以为心热恐惧犹言忧心如焚也近之大孝终身慕父母亲亲仁也慕亲乃所性之仁根于心者物欲害之则孝衰矣圣人尽性斯浑然天理身终不足以移之只大概透发不失本心不可即贴舜説娶妻如之何章第一节故为孤孑之行以遂其孤愤之私是为怼末节然则舜伪喜者与与疑词非诘词葢欲求其义理之归也象日以杀舜为事章第二节杀三苖于三危尚书纂言曰左传云蔡蔡叔孟子曰杀三苖字异音同古字通用也末节赵注源源而来如流水之与源通咸邱蒙问曰章首节注齐东齐国之东鄙也按赵氏解为东作田野之人故释此句东鄙则海濵之野人也第二节普天之下四句引诗之意是举逺以该近我独贤劳也北山诗云大夫不均我从事独贤孟子即以诗説诗也注此诗今毛氏序云按此注独取小序为説第三节瞽瞍底豫而天下之为父子者定孝思维则之谓也人有言至于禹而徳衰章安溪云其子之贤不肖皆天也天字似以气数言天之所废天字似以天心言要之皆气数而理存乎中如尧舜之有败子仲尼之不遇其君气数之不幸也天心亦不得已而废之夏商周继世有人是气数之幸也天心亦因而不废之第二节一以二十又八载一以十七年一以七年故曰相去久逺施泽于民当根荐于天説方与上下相应第四节伊尹周公非客也万章问意原统自禹以后言之故并推论商周之事若仲尼则生于王泽既竭乃有圣人之徳而不在天子之位其遇独与舜禹异此又其事理之变故并推明其有徳无荐之由使天意人事详尽无遗耳人有言伊尹以割烹要汤章第二节系马千驷弗视也韦昭国语注系马良马在闲非放牧者也第三节若讲成髙蹈避世便不是伊尹心事葢耕野而乐尧舜之道便是自任以天下之重但非有王者兴则不可为名世必成汤果大有为然后出而于吾身亲见之所谓逹可行于天下而后行之者也第六节只縁已是先知先觉常处畎畆斯其责不可他辞不就汤聘便属推而纳或曰百里奚自鬻于秦章第二节注故不谏而去之秦按元板无秦字末节注然此事当孟子时已无所据按辨疑云孟子言宫之竒谏百里奚不谏又言年已七十所指之事亦已详矣末可谓之无据也注文葢见孟子之言与史记所载有不同故有此説读此章者当以知虞公之不可谏而去为句去谓去位也之秦年已七十矣则与史记所言晋虏走宛秦赎之授以政自不相妨不必言已无所据伯夷目不视恶色章首节以待天下之清也徳盛化隆既洗腥闻又不烦放伐方是伯夷所谓清而与神农虞夏若合符节也第四节龟山云孔子之去鲁曰迟迟吾行也去父母国之道也然燔肉不至不税冕而行何迟迟之有曰孔子之欲去鲁也久矣欲以微罪行不欲为苟去故迟迟其行也燔肉不至则得以微罪行矣过此复无辞以去故不税冕而行非速也第六节条理二字亦要重注若独奏一音三句按此有始终而无条理而后击特磬以收其韵按李云此于三礼无所考不知朱子所本周室班爵禄也章第四节天子之制地方千里百倍公侯凡言方者皆四方齐一之数当开方计筭方千里者一百万里也方百里者一万里也七十里者四千九百里也五十里者二千五百里也附庸四十里者一千六百里也三十里者九百里也二十里者四百里也十五里者二百二十五里也礼王制注小城曰附庸庸古墉字厚斋云王莽曰附城葢以墉为城也以姓名通谓之附庸犹言属城也第五节内诸侯禄也外诸侯嗣也王官不言公者官阙而不备也受地止言视侯者朱子谓古者天子之三公八命及其出封然后得用诸侯之礼葢仕于王朝者其礼反有所厌而不得伸今但视其禄耳公侯皆方百里故受地惟凖之侯也亦有本为侯伯入为卿士者则亦受畿内之地葢国禄所入自以守宗庙之典籍此则所以报其功不嫌其富倍也且王畿备五等之制而陪臣极隆杀之殊又不使侯国得拟于天子耶注王畿之内二句按国不继世故畿内得以容之第六节注徐氏曰大国君田三万二千畆云云按三万二千畆三千二百畆八百畆庶人在官府史胥徒也按府史由辟召胥徒给徭役第七节安溪先生谓君田皆三万二千畆卿田皆三千二百畆徐注误矣但次国三卿下卿命于其君小国三卿中卿下卿命于其君皆止食大夫之禄故有三之二之之杀耳按但以大夫倍上士之数核之又不合上下文法正同不应大夫士不用合筭也姑如徐説可矣朱子谓周礼王制不同姑勿一一以求其合可也况王制有下大夫五人若以四千八百四倍筭之与三卿又不合乎敢问友章第二节注张子曰献子忘其势云云按或问中不满张子説敢问交际何心也章第二节託于诸侯章云无常职而赐于上者以为不恭也此云尊者赐之是葢有君臣之义存焉故末节云际可之仕也公养之仕也交际即是仕于其国而所得之禄赐孟子为卿于齐其禄十万乃交际之一端也而况受其句上冠以孔子之仕于鲁也可见交际与仕不是两事但将以为行道之机非徒贪其豢养耳旧文皆作前论交际后论仕合者反离多费穿挿可谓愦愦第三节注孔子受之云云按下文于卫之事即是本身证佐引阳货烝豚事却稍逺第四节罔不譈是衆之所共弃而无复可以交接之理矣私笺云所不辞二句一説三代相传以此法不须辞问也于今为烈烈明法如之何受其餽也此承不待教説来甚明顺按此本赵注第五节与之交际非徒免死而已矣葢亦化之于善使诸侯闻吾教而能改则可以取民有制以三代之治民者治民即此人也充类至义之尽也义即义乎不义乎之义当云合道得宜守溪用权变推移未谛第六节注亦欲小试行道之端以示于人按示于人见字明白第七节孔子有见行可之仕见即上注中所谓示也见行可即是为之兆万厯癸未文都不合上节注意大全中辅氏説得之世得云以所就三章观之则见行可不根为之兆亦未为不是仕非为贫也章首节道不可行于时本不当仕然家贫亲老或需禄养则我身有时而不得不仕也汉书儿寛传注养主给烹炊者也故赵注云不能亲执釡灶注道与时违按四字乃喫𦂳当着眼第二第三节郝京山文两用不敢也甚合第三节其职易称非茍简之谓职小任专反无挠之使不得行其道者也国外百里为郊郊外有闗抱闗迹最踈逺与下立朝相反行夜击柝则凡清昼攫金不与其责矣注柝夜行所击木也按元板作行夜朱子本用赵注末节立乎人之本朝二句申明有时二字罪也此卑贫所以宜居耻也此尊富所以当辞士之不託诸侯章第五节使之亟拜则亦㡬于赐矣养君子之道杨氏引周礼王燕则以膳夫为献主之説甚妙敢问不见诸侯何义也章首节管子注立市必四方若造井之制故曰市井一乡之善士章首节一乡之善士亦有散在一国之中天下之大惟我之善葢于一乡自然心同理同相为契合矣尽字须如此㸔注随其髙下以为广狭也广狭指善説若㸔作人之衆寡则上半截便説不去第二节知其人则非徒想像之而已亦还以自验吾身之善如何尚友何所为取诸人以为善也告子篇性犹把栁也章告子但知气之为性而不知理之为性故妄谓知觉运动乃人生所固有仁义礼智则皆自外而至乃人所本无必待为之而始成遂设把栁桮桊之喻孟子亦未与正言性为天理仁义之根于性只就一为字折倒渠使无所置辨既而告子自病其説之偏于恶也于是下章复为湍水之喻谓善恶皆性之所无而生于习则终以气为性而已首节注如荀子性恶之説也按性无善无不善此告子宗㫖所在与荀扬所见自别注意当浑之性犹湍水也章末节其势则然也势字与理字相反食色性也章第三节且谓长者义乎二句当如存疑兼长马长人之説孟季子问公都子曰章孟季子初是谓所长非所敬辨上章长之者为外及孟子剖析出斯须之敬则又谓敬如此随人转变则并敬亦不由内也始之外长蔽于一偏既乃外敬则䧟于性本无善之説而莫悟矣答问间有两层意思首节未逹长之者义乎之言故私论义内为不可解也第三节上章就敬之同处谓其在外此章是就敬之异处见其在外两般説话一様机锋也第四节为尸是为祖尸语类云古者为尸必隔一代孙可以为祖尸子不可为父尸以昭穆不可乱也公都子曰告子曰性无善无不善也章首节未发以前何尝有所谓善恶第二节此言虽未可定于初但教化所系者大此近荀子説第三节有性善有性不善二有字对第一节二无字下又言非他人所能为对第二节似驳两家第五节乃若之若旧训顺故注特云发语辞须㸔注中但字天下之言性也则故而已矣即此节以情言性之意也情之发也兼善恶而此言但可以为善不可以为恶者故者以利为本情之发而为善则本乎性而理之顺者也其为恶乃凿而使逆其所发者也第六节此处才字孟子从性字一滚説下只在理上论未曾论到气程子之説当从言外补出夹杂便失语意注乃物欲䧟溺而然按此已起下章第七节我固有之也有字正破告子无字第八节上即情善而泝源于性此又举孔子之説诗见惟性本善故情善而孟子之独言性善非无徴也性不可见故以情言然断乎以善为固有者人之性天所命也推本生民之始是固有二字下落有物有则有字与上节有字相应秉彛指性商书所谓恒性也懿徳指仁义礼智中庸所谓性之徳也虽一理而层次有分注是民所秉执之常性也按千万人所同千万世不易故曰常总注学而知之按此所谓思也求也孔子所言下愚不移者按此所谓舍则失之富岁子弟多頼章第二节麰麦是降才之同能同生同熟者不䧟溺者也其不同生同熟者䧟溺则然也曰播种曰其地曰树之时是三者皆非从天降也而可云皆熟以上明降才之同乎不同熟者地之不齐雨露之不齐人事之不齐非麰麦之才有殊也末节邵子曰命之在我之谓性性之在物之谓理牛山之木尝美矣章第二节此节气字根脉须要分晓语录中有两条最善而大全皆遗之叶味道问良心与气合下虽是相资而生到得后来或消或长毕竟以心为主曰主渐盛则客渐衰主渐衰则客渐盛客盛然后胜得这主故曰志动气者十九气动志者十一吕昭徳问夜气一章曰这病根只在放其良心上葢心既放则气必昬气既昬则心愈亡两个互相牵动所谓牿之反覆按此则放其良心下当先补出气昬一层日夜所息中又当就无所作为补出气定而性复之意然后转出平旦清明良心必有发见前后意方融贯虽存乎人者人字谓人之本来质地方与下未尝有才相应以下气字自贯注有梏亡之矣有当读去声鱼我所欲也章第二节义非外至乃所欲有之所恶有之葢本心也是故从其甚者耳此处是精义事第四节此处是省察事即省察此良心之失与不失也第五节此节重在皆字见非但可以望贤者而不可以责中人也羞恶之心义之端也能常存之则必能舍生取义矣第七节临事不能省察者由于平日先无精义之功良心虽有时发见却易为利欲所昬蔽故不辨礼义而至于䘮失也末节注本心谓羞恶之心按羞恶之心是义然义皆从仁出葢谓失其仁义之心也故下章以求放心言之总注是以君子不可顷刻而不省察于斯焉按此所以下章説求放心仁人心也章首节私笺云有此心即有此仁心而不仁即非人矣末节私笺云心即仁也求放心即求仁也注葢能如是云云按自葢字以下乃朱子以程子之意推而论之所以防异端之流弊也不必入口气程子云云按约之使反指未学问人寻向上去指既学问人此章大意新安陈氏之説甚明钧是人也章第二节注心得其职则得其理按理即天之理若能有以立之按此句是操存根本则事无不思按谓无不得其理操存涵养使常清明乃所谓先立其大也事至能思当留在不能夺中讲总注君子存诚二句按纯乎天理之谓存诚在思之先敬则不昬故常能思天君泰然按心居中虚以治五官夫是之谓天君出荀子天论篇有天爵者章首节南轩云仁义又言忠信忠信只是诚实此二者双峯云须忠信乐善仁义方为我有乃为可贵天爵性分也人爵势分也欲贵者人之同心也章首节贵于已者已有可贵之实人亦从而贵之兼内外两层説故下文既言仁义又言闻誉末节以食比仁义以衣比闻誉葢二者又有内外先后畧分轻重也膏粱赵注膏细粱如膏者也令闻广誉根仁义来文是衣绣是裳欲贵之情有贪与夸二种闻誉二句又对夸者言之也不然只説仁义贵于己之理尽矣羿之教人射章首节尽其性第二节由其道上节立志希圣下节用力有渐此章言教与学不是空谭须从实地做得到家方能有成圣譬则力也规矩方员之至也本非易事㸔得彀与规矩粗浅是时文之谬也任人有问屋庐子曰章第三节不识性则但知甘食悦色而以义为外不知教则纵其甘食悦色之欲而以礼为轻岂知礼本于羞恶辞让之天则不如是则违禽兽不逺而无以立也可与立而后可与权第五节孟子以本末破他轻重二字下上之解不如赵注云夫物当揣量其本以齐等其末知其大小轻重乃可言也数语明畅末节徃应之曰孟子言当应任人如是也人皆可以为尧舜章第三节奚有于是朱风林四书旁註作言安有食粟而已之理却不若后来林次崖云是字指形体而言所以为尧舜者不在于形体在于作为也口气较合弗为耳弗为者不尽其才者也第四节注陈氏云云按道性善称尧舜原是一事今人只读杨氏説便非公孙丑问曰髙子曰章第二节小弁之怨亲亲也亲亲仁也须㸔注中一发字谓其犹有戚之之意则所性之仁见于父子者頼以未冺耳两截固有次第第三节此问最善善于説诗即亦可以通乎孝之变矣第四节过小孔疏母遂不嫁之説甚善幽王黜嫡妻废嫡子已是人伦之大变不须更推到宗社安危上孟子居邹章第五节成字从上节及字中来末节储子得之平陆赵注储子为相得循行国中淳于髠曰先名实者章末节注则亦未为深知孔子者按知其一不知其二知其小不知其大也总注尹氏云云按未尝知仁第一第二节未尝识贤第三节至末五覇者三王之罪人也章第二节天之立君以为民也必有纲纪法度则兵争可息逐层叙致正见讨伐为最重之事而不轻于劳师动衆也五伯搂伐则无王勦民斯为罪之魁矣然桓盟之盛犹不约而信岂若今之诸侯争城争地者乎以下章连类叅观则今之大夫所为逄长者亦可以得其实矣王制名山大泽不以封其余以为附庸闲田诸侯之有功者取于闲田以禄之其有削地者归之闲田曰禄之则以其地所入者为庆及身而止非此地世世属之此国也注益其地句当酌赵氏于制度未暇详也然王制固有加地进律之语更详之第三节无有封而不告安溪先生云此句系在交隣之后葢存亡继絶如城楚邱之类非指本国臣下鲁欲使慎子为将军章第三节赵注曰山南曰阳太山之南谓之南阳也君子不亮章语类云亮信之小者孟子所谓亮恐当训明字鲁欲使乐正子为政章末节人将曰者中心逹于面目人一望而识之描写之如此也舜发于畎畆之中章首节孟子羞称五伯何以带説三子为以下即是中人也第二节须㸔是人人字原与下节不同其生也有自来命于帝廷为大任也然既生之后或不能无气质之蔽习尚之染故必先磨鍊一番此又存乎其人之善体天心自能成就乃因材而笃耳苦心志是动心劳筋骨三句是忍性行拂乱是益不能陈定宇分配极好第三节而后作如太甲悔过自怨自艾处仁迁义后字对上先字第四节法家拂士对上徴色发声敌国外患对上困心衡虑举有国以包在下者不是又推开説末节论来末节只宜顶人恒过两节不宜因尹氏注总上四节来尽心篇尽其心者章第二节存心似致中养性似致和操而不舍是敬以直内顺而不害是义以方外总注然智而不仁云云按如释氏之学是也万物皆备于我矣章首节安溪云万物直以人物言不兼事类説尤与下文仁恕相贯免费曲折末节进于万物一体之公则无所亏于皆备之本然矣子好游乎章末节独善其身谓其徳望足以辅世长民而仍不枉道以求合待文王而后兴者章此为当世学者不知信从孟子而发世得云不云待圣人而后兴而曰待文王而后兴隐隐有权徳兼优意思若道徳不借势位而常存乎人心虽去圣千载诵诗读书与并世无异覇者之民章末节注举一世而甄陶之按如阳和一煦万物皆新仁言不如仁声章四项都不可少而其效有浅深故当务其至者无为其所不为章安溪云而已矣三字在能扩充上见注不能以礼义制之私笺云又添出一层按礼义是能反是心之实非添一层也人之有徳慧术知者章首节先生云术如四术之术在心之理谓之徳得之于天处事之方谓之术得之于人第二节徳而动忍之使慧生则知㡬其神矣术而增益之使智全则诚能动物矣操心危故戒惧于预而常觉虑患深故修省益宻而常慎也操心徳慧之本虑患术知之发操心危则涵养到虑患深是閲厯熟有事君人者章第二节为悦当对下二种人説不当以首节佞媚比儗能安社稷其人品亦髙矣只是太着意耳注中如小人之务悦其君句有病广土衆民章第三节分如左传四国皆有分之分惟人也得其秀而最灵性之禀其全者其分同也然欲动情胜利害相攻无以定之者多矣圣人定之以中正仁义而主静立人极焉则分定之説也以太极图解证之定字不可落空明甚语录所谓合下都定者言圣人不待勉强耳第四节此节为定之之藴藴积也指四徳之根于心若误为韫椟而藏之韫谓四徳乃性之所藏失朱子本义矣注气禀清明性之也无物欲之累不为他隔断总注然其所得于天者按此句是分伯夷避纣章末节注赵氏曰三句只解得上半截五十以下又反覆言之若无王政则虽有美意亦不能使老者皆得其养不煖不饱二句正与上节两足以一可以反应孟子言之重辞之复须着体贴不可只与上半截一直説了孔子登东山而小鲁章第二节安溪云澜与容光不是大处亦未是本处葢所由以观本者但观断港絶潢必无潆洄湍急而雷电爝影不能㡬微毕照可见总注此章言圣人之道大而有本按本犹之基也杨子取为我章第一第二节㧞毛摩顶是孟子形容不可㸔作实有此事总注中之所贵者权按只是辨中饥者甘食章心不在则食而不知其味人心一向廹于饥渴便此心做不得主失饮食之正上四句中须隐隐见得没有为味之主宰者方好人心亦皆有害是道心为人心所汩口腹以人心之知觉为主则知所择而不失其正味矣人心以天命之秉彛为主则知所择而不失其正理矣正字还他分晓始得栁下恵不以三公易其介章不易当对不辨礼义而受万钟㸔葢察义至精而常不失其本心故也陈夀翁云介有刚介介特㢘介之意惟其分辨所以能如此亦如㢘本训㢘隅惟其㢘隅分辨所以清㢘㢘洁有为者辟若掘井章此章不可作始勤终怠等语葢掘井九仭原是能用力者所差不及泉耳犹如读书穷年累月所读颇多但未通耳茍其及泉虽不九仞何害但不及泉虽更加九仞之功倍于九仞之功亦不得不然耳何则井中本自有泉及泉而后为井乃已焉而弃其井乎如此方不是为山九仞章公共话头仲子不义与之齐国而弗受章孝者所以事君弟者所以事长无亲戚则必并君臣上下而亡之矣孟子自范之齐章首节私笺云居移气二句当虚説不专属贵的一边按夫字始落到王子身上只言尽人之子皆有可移但患自不肯移耳第二节广居人所固有却必待养而始成始之求放心终之得安宅动心忍性等事皆所以移之也形色天性也章须体㑹总注中程子意今人只是杨氏説耳齐宣王欲短䘮章第三节注陈氏云云按陈氏耆卿字夀老着孟子纪蒙厌于嫡母按厌于王耳母不厌子此赵注也亦误阎若璩曰陈氏之误亦有自来赵岐注王之庶夫人死廹于嫡夫人不得行其䘮亲之数当岐同时康成亦注孟子未知其解云何要以䘮服记公子为其母练冠麻麻衣縓縁既葬除之郑注曰诸侯之妾子厌于父为母不得伸权为制此服不夺其恩也传曰何以不在五服之中君之所不服子亦不敢服也葢诸侯尊絶旁期以下何有于妾公子被厌不敢私服其母父卒犹有先君余尊所厌亦不过服大功其严如此晋胡澹生母䘮嫡母尚存疑不得三年以问范宣宣答曰嫡母虽贵然厌降之制父所不及妇人无专制之事岂得引父为比而屈降支子也説与郑注合不知何縁孔颕逹疏戴记多有厌嫡母之説流传至宋䦨入集注朱子亦有取此遂成不刋之典且公子为母练冠之下麻衣之上仍有一麻字葢以麻为绖带何竟遗去是不独陈氏之説当请刋正所引仪礼亦当请加补正云君子之所以教者五章第二节草木之生亦须先问其种子如何其天资诚如颜之明健曾之宏毅又当用力已至乃可言雨化耳为注中补此一层方是五教第一句第五节重在君子使人得以私淑与予私淑诸人句不同道则髙矣美矣章末节注中道而立言其非难非易按非难非易不可平对中道句只对针不可㡬及耳君子之于物也章上四句入讲宜云君子所施不自物始其于物也但爱之而弗仁君子所厚不自民始其于民也但仁之而弗亲知者无不知也章郑氏礼记注放饭云去手余饭于噐中人所秽此从赵注以流字例之赵注是总注虽徧知人之所知二句按出荀子儒效篇有人曰我善为陈章第四节革车兵车也左传吴用木楚用革留侯曰殷事以毕偃为轩民为贵章得乎天子者得乎君也即于民为贵对面引起君为轻脉络复言得乎诸侯者诸侯亦君理如是始备也有此句则下节发明君为轻即可承诸侯来説不言天子而义自显且亦言之无罪矣孟子文章周宻稳当如此所以为经仁也者人也章此章只言道之所由名故曰合而言之不説体道上注人之所以为人之理也按此释人也句齐饥章首节须㸔国人皆以四字不问其义之可否而但欲以衆情动之也第二节则之野句法阎引周书则至于丰为证口之于味也章安溪云两谓字是辨明性命之説葢不与命合一者非真性不与性合一者非正命也不是果有两项性命而君子有意伸抑其间本文所谓性也命也乃就世俗所谓性命言之如论语野人也君子也之比第二节圣人之于天道也圣人与仁义礼智相承天道与人伦相对今人俱误读注意浩生不害问曰章朱子答敬夫此六位皆他人指而名之之辞第三节注可欲而不可恶按语录作有可欲而无可恶更明人皆有所不忍章第一节注物欲之蔽按蔽字极好人心一为私欲所蔽到处有物隔碍壅塞见得这边昧却那边仁义虽吾固有不能坦然由之矣须勐力抉去其蔽使豁然洞逹方能自此至彼通行无碍而克全吾仁义之本然也如水然抉去壅塞方能通流决逹也充则洊至习坎之功清流既导又流而不已第二节逹是由此及彼用力做去充则更能满其量也自是两层若两节一意则赘设矣尧舜性者也章第二节或能于暂而不能于久或顾其大而不暇于细即非盛徳之至养心莫善于寡欲章安溪云寡欲是就见成説其所以寡欲则自克己持敬中来又云养心是养其仁义之心非徒养其虚灵之心也曾晳嗜羊枣章首节羊枣非枣也乃柿之小者初生色黄熟则黑似羊矢其树再接即成柿矣余乙亥客授临沂始覩之沂近鲁地可据也今俗唿牛嬭柿一名㮕枣而临沂人亦唿羊枣曰㮕枣此尤可证柿之小者通得枣名不必以尔雅遵羊枣之説为疑若邵武士人伪作正义以羊枣为樲棘之属则甚谬此乃本草所收酸枣也自出山石间色赤味酸第二节脍是生肉炙是熟肉孔子在陈曰章第七节又不可得与上不可必得相应第十二节义信亦徳之类特佞与利口所乱者一节而乡原贼徳五常百行无不为所乱耳由尧舜至于汤章首节朱子谓得以闻之頼于见者经文语势固然㸔先有首句既言尧舜以是传诸汤矣而又叙见之大意似个中间接续人孟子亦自任如此耳讲章輙谓㸔此得以二字便见是见知重殊觉误㑹朱子本意第三节尚书大传曰闳夭南宫适散宜生学于太公望见羣辅录末节上而为君者其事行则圣人作而万物覩孔子不得位垂诸文以传诸其徒一时或无由尽知莫为之后恐其淆乱所以独幸邹鲁之近故此节比上文但言世之相去又多一层亦正与君子之泽章相表里也然而句指见知则亦句指闻知説无正是説有注不敢自谓已得其传此正文然而句而忧后世遂失其传此正文则亦句然乃自见其有不得辞者此正文二句交闗处此层须于言外或篇终见之所以明其传之有在然而句又以俟后圣于无穷则亦句义门读书记卷六义门读书记卷七钦定四库全书义门读书记卷七翰林院侍读学士何焯撰诗经诗谱唐于时杀礼以救艰厄古之圣人不以天下奉一人岂独杀礼哉豳豳者后稷之曾孙也公刘者自邰而出也字者字疑衍小大雅班固古今人表于懿王坚下注云穆王子诗作小颜释之云政道既衰怨刺之诗始作也是必鲁诗相传之语盖不始于厉王矣天子诸侯燕羣臣乃聘问之賔乃作及小雅之臣何也独无刺厉王也作以师移其第耳然则常棣亦或移其第耳朱传得之商颂则受命代夏桀代作伐自从政衰从作后国风周南闗雎序然则闗雎麟趾之化诸侯之风也王者之风诸侯之风与周礼天官地官之分相似故程子谓二南犹易之干坤首章闗闗雎鸠传云无不和谐又不淫其色按上句承挚字下句承有别传若闗雎之有别焉闗雎作雎鸠窈窕淑女二句此淑女指后妃郑笺逑字与传殊者起下左右之意二章窈窕淑女二句此淑女指三夫人以下笺云欲与之共已职按此起下服字葛覃序敬姜曰劳则善心生妇之不淫以少而勤也故曰后妃之本首章笺云葛延蔓于谷中云云按例以次章不如郑说郑曲解兴字耳此诗朱氏以为皆赋者近之毛郑之意以为葛所有事不应并赋黄鸟故定为兴卷耳此与召南草虫之诗相似皆君子行役其室家思念之耳二章我马虺隤虺作与仲虺之虺不同维以不永懐上章云嗟我懐人此云维以不永懐是设为君子遥慰其室家之语三章永伤答上嗟字三章笺云觥罚爵也云云按酌彼兕觥正是不醉无归之意四章云何吁矣言此臣方自云此何足烦君之忧念故君尤当念之也吁尔雅注作盱为胜樛木首章福履绥之即鬼神福谦之意螽斯二章传云绳绳戒慎也按曰戒慎则又有礼法以持之子孙既材美而更能教也桃夭首章笺云兴者踰时妇人按此踰者是喻字因下文传有无踰时之语而讹宜其室家此言其相匹也二章宜其家室变文言家室者见其能相成也二章其叶蓁蓁又谓其枝条之盛兴家人也兔罝序以兔罝为后妃之化成何文义首章言肃肃则武夫莫不礼让矣与岂曰无衣之诗不有王霸之辨乎二章逵非罝兔之所未详其㫖笺云此兔罝之人兔罝作罝兔下同三章笺云使之虑事事作无汝坟此二诗朱传甚分明首章伐枚并肄以比虐之日甚亦得麟之趾观序意直谓周之既衰郑则以衰世为指纣首章公子嫡子也于嗟麟兮复归美于所自来也二章公姓同母弟也姓与生同朱传云公孙也则用郑氏解特牲馈食礼子姓兄弟如主人之服云所祭之子孙言子姓者子之所生之义召南鹊巢首章笺云犹国君夫人来嫁居君子之室徳亦然按徳亦然者能容其下也故迎送有百两之盛而成宗庙社稷之王也又云车皆百乗象有百官之盛按内官九御凖外官九品采蘩序不失职犹周南之寤寐思服也草虫首章亦既见止三句思之甚则望之切不惟以得见为慰即一遇亦足以解忧也郑笺殊迂凿盖欲与上鹊巢相配而视传之失为有加也笺引易释觏为已昏之据采苹首章笺云教成之祭牲用鱼芼用苹藻善据此祭女所出祖也女上叠一祭字妇人之行尚柔顺自洁清申明成妇顺三章笺云祭事主妇设羔事作礼甘棠首章笺云召伯听男女之讼按讼凡诤讼皆是不必泥下篇而独指男女即下篇亦不必指为召伯所听之讼也朱传得之行露三章狱则独召之讼则互质也殷其靁序其室家能闵其勤劳劝以义也所谓公义私情两兼之也首章雷之所闻不过百里今我大夫乃甚逺也摽有梅三章迨其谓之朱传谓之则但相告语而约可定矣按此释为近但有媒妁之言而不礼也小星序笺云命谓礼命贵贱按能安于礼命之贵贱则不违于天所赋之分自在其中首章三五在东三五以春言参昴以秋言夙夜在公笺云凡妾御于君不当夕据夙夜江有汜序勤而无怨但云不我以则无怨也首章笺云然得并流得作而三章不我过过犹及也野有死麕三章昭元年左氏传赵孟曰吾兄弟比以安尨也可使无吠则春秋解诗者两无字皆自无也何彼秾矣首章曷不肃雍曷不言何所不敬且和也二章笺云正王者徳能正天下之王上王字衍三章笺云以丝之为纶之为作为之驺虞五豝五豵止于壹发犹三驱失前禽之意所以为仁之至朱新仲云射毕十二箭方为一发一发五豝非一箭射五豕也十二箭乃能射五豕耳朱传释吁嗟句得之邶柏舟序以离骚例之则此诗作仁人不遇者似为有味二章兄弟当指僚友言之不以其戚戚君也若以同姓臣解不能奋飞则尚有义理可味绿衣三章朱传以女为君子最难通以丝为妾之少艾以治为君子嬖之欲与下章相对而甚乖疎笺云先染丝后制衣制作制燕燕首章燕必双飞今我留而之子去异于是也涕泣如雨涕泣作泣涕四章定变讨贼以宁宗祏君母当为内主所谓先君之思也日月首章笺云日月喻国君与夫人也按朱传日居月诸唿而诉之也然郑笺之说则自本于昏义不为迂僻四章父兮母兮二句郑说微曲当如朱传终风朱传作庄公者近之击鼓三章缘上不得归而言之四章此与下章朱传以为从役者念其室家者近之凯风序成其志谓成其志节不复嫁也疏得之雄雉此与下篇朱传不从刺宣公者近之然犹用序说之半恐亦不然左传论语虽曰断章窃谓其大意当由此而推也四章始见君子之耿介决去自疑懐安致患既而自念但不忮求其徳行固足容于乱世又何必如君子之逺引哉匏有苦叶前诗言去就此诗言出处首章此章言必视其时次章则叹他人之昧其道也三章末二章设为问答之辞此章讽其及时也四章上有明君乃可以出不敢斥言故但云须同志之友也谷风二章行道二句当如朱传作赋笺云徘徊也云下脱一违字五章既生既育治生之生本此式微黎为卫之屏蔽今为狄人迫逐而卫不加存恤此他日狄难所由及也西伯戡黎而祖伊恐诗人录之其以是夫中露泥中自是无所覆庇辱在泥涂之意作二邑者无据当从朱传君亦当指卫君泉水四章我思肥泉二句言终不可奈何付之永叹也静女序此所谓援古以见今之不然当于言外得之者也首章爱而不见爱说文作僾仿佛也传言志往而行正正作止下同二章传云古者后夫人必有女史彤管之灋云云按此传与周礼女史之职不相应然必古者御见之法如是也鄘君子偕老首章末二句言必无不淑之事盖反言以讽非直斥之也传得之如笺云与下二章违反矣传何为不善乎何作可桑中三章庸与鄘同孟姜孟弋犹他国之女或系母族曰孟庸则吾国之世族固若是焉不亦甚乎庸者以国为姓不言孟姬而言孟庸则犹讳之也定之方中序始建城市而营宫室建国必有门闗为宫室则左祖右社前朝后市并度地居民之制备矣首章作于楚室言作室则廐库该焉树之榛栗二句榛栗可以备笾豆之实椅桐备乐梓漆成以养生而送死爰伐琴瑟方建国作室而即计及于爰伐琴瑟则规模宏逺盖将富而教之此亡国之余所以复盛也欤二章降观于桑宜蚕则帛有所出三章灵雨既零灵者感应之速对下秉心塞渊匪直也人不但民事修也对下騋牝三千蝃蝀二章严氏能畅郑笺之指载驰刘向新序曰齐桓公求婚于卫卫不与而嫁于许卫为狄所伐桓公不救至于国灭身死可为说此诗广异闻襄七云考其时狄入卫在闵公二年冬此诗之四章曰我行其野芃芃其麦殆背冬涉春麦秋将至矣夫閲数月而救援不至则与国之充耳可知其与黎臣之言葛之诞节者何以异左氏于许穆夫人赋载驰之下即系以齐侯使公子无亏帅师戍漕云云则是诗有以激之耳卫考槃首章永矢弗谖如笺之云过于怨怼恐与上硕人之寛句不类竹竿二章逺兄弟父母言既逺其兄弟父母而来所恃者夫子之见答今乃不然所以可悲也伯兮四章焉得谖草谖忘也借以托意非此草果能忘忧木瓜序此诗托意于言外如齐桓之施岂复吾国所能报惟要之以子孙不忘而已木瓜琼琚以为当时之实事则反启读者之疑矣抑孔子次诸王风之前其亦见周室既东诸侯不可无霸哉首章匪报也二句笺似疎二章三章木桃木李则为物益微矣王君子阳阳首章笺云其自乐此而已自作且兔爰二章传造伪也伪作为郑羔裘首章洵直且侯传侯君也按若以侯为君即不得复云彼其之子且云邦之司直邦之彦也女曰鸡鸣二章与子宜之笺云子谓賔客也按以子为賔客语不顺溱洧首章传涣涣盛也盛上脱春水二字士曰既且且本徂字通作且洧之外逺之洧外荡而不返也伊其相谑笺云因相与戏谑行夫妇之事按士女至于相谑此即淫风流行也郑之说诗则过矣举国往观万目睽睽即至无良宁有是耶齐东方之日首章传人君明盛无不照察也照察二字本此亦未宜施之同侪南山序作诗而去之去之即谓作诗之大夫去齐国尔笺似疎三章四章笺云又非鲁桓按非鲁桓所以甚齐襄之恶甫田三章笺云人君内善其身外修其徳徳当作政敝笱首章其从如云笺之所云是文外重㫖猗嗟三章以御乱兮言但知御外侮而不念内乱之当闲也魏汾沮洳首章殊异乎公路不敢斥言其君故以左右亲近者言之公路公行公族皆晋官名魏灭于晋犹弼鄘之风皆卫事也苏氏亦云园有桃不知我者知我作我知下章同陟岵晋献公之时数有征役魏既为所灭其遗民不堪其徴发而作是诗十亩之间首章笺云古者一夫百亩云云按若作削小则十亩之外复何说哉正义谓是地傍径路盖强为之说硕䑕伐檀则无臣硕䑕则无民魏安得而不乱且亡乎唐蟋蟀序此晋也而谓之唐乃有尧之遗风焉成王灭唐而封弟叔虞为唐侯至子爕改为晋曰唐者本其始封不独为其风俗也此篇当从朱传不得为刺诗首章嵗聿其莫言嵗暮者夏之九月周十一月也山有枢序刺晋昭公也此所刺者盖以身发财者也扬之水首章笺激流湍疾激作波椒聊二章实大且笃实作硕杕杜序晋自献公去桓庄之族其后公族公行之官皆以卿之余子庶子为之盖惩曲沃之不两大而忘其将移而滋他族也此诗其作于成公之后乎首章传杕特貎特下脱一生字采苓首章采苓采苓二句古人苓与莲通用以泽草而求之山巅岂可信哉枚乘七发蔓草芳苓曹植七启寒芳苓之巢龟李善注并云古莲字史记龟策传龟千嵗乃游莲叶之上徐广云莲一作领秦黄鸟首章彼苍者天天国人目其君也晨风首章彼晨风作鴥下同二章隰有六駮陆玑以六駮为梓榆非兽者得之朱传从陆无衣首章王于兴师秦人犹知从王征伐不当自擅风其君以待王命而兴师岂非先王之教入人者深乎渭阳序康公即位晋文公之殁久矣盖以三帅被俘兵连祸结令狐之役重见欺于赵盾不能复修先君之好故追思当日送卫反国而伤晋人之少恩也二章琼瑰玉佩路车所以安其身玉佩则又亲于体思之益甚如与舅氏相逐为一而不离也权舆序三良从死乱命亟行又忘其旧臣夫孰为用而继霸乎陈衡门首章安溪先生云栖迟自乐谁其不愿顾所以或不能常安者有物败之惟无求于世者为能得之下二句与上二句是反覆相应之词按此说极得诗意观下二章即申乐饥意可见二章三章河鲂宋子岂惟命有限制一有妄求之节不肯自安于栖迟或得之而髙明鬼瞰反顾望衡门而悔不可追矣墓门首章夫也不良夫指陈佗言之谓是夫也谁昔然矣谁昔言谁为之养成其恶也此指无良师傅二章笺云梅之树善恶自有有作耳性因恶矣性作树防有鹊巢首章卭有㫖苕卭作下同株林乘我乘驹传大夫乘驹按此谓孔宁仪行父也桧羔裘三章此章不复言朝则桧君久而唯荒于游燕可知也曹下泉序曹人疾共公侵刻侵作寖一本浸首章冽彼下泉冽作洌安溪云寒泉当溉嘉谷而所浸润者萧稂以比贪残得志者无功而徒为民病也夫惟明王兴于上则车服以庸如隂雨之膏黍苗焉承流宣化皆得其人斯惟周京最盛之治欤豳七月二章殆及公子同归从传则公子者女公子也四章为公子裘此以为裘包为褐言之七章亟其乘屋笺云七月定星将中七作十按定星中在小雪时八章十月涤场传涤场功毕入也涤下脱扫也二字鸱鸮此诗朱传为合三章与多方文法相似东山序序其情而闵其劳朱子语录方其盛时则作之于上东山是也及其衰世则作之于下伯兮是也首章制彼裳衣军容不入国故归者别制裳衣四章仓庚六句朱传以为东征之归士未有室家者及时而婚姻此较得之序固云乐男女之得及时也义门读书记卷七义门读书记卷八钦定四库全书义门读书记卷八翰林院侍读学士何焯撰诗经小雅鹿鸣之什常棣二章言他日族𦵏于原隰之间惟此兄弟也六章具字不必说到生死唐王维诗遥知兄弟登髙处遍挿茱萸少一人可与此诗对看伐木此与上常棣篇疑皆周公作安溪先生谓二诗实相首尾有伐木而常棣之义益明二章笺云此言许者伐木许许之人上许字作前南陔序方勺曰陔何以有戒意据周官祴夏仪礼作陔夏则陔通于祴且辰穷于亥是戒之时也南有嘉鱼之什南有嘉鱼序太平君子平下脱一之字蓼萧四章鞗革沖沖沖作忡六月五章至于太原太原先儒无明文其即书之所谓原隰乎亭林说得之采芑三章彼飞隼作鴥车攻二章传田者大芟草以为防芟作艾吉日四章笺酌而醴羣臣醴作饮鸿鴈之什沔水首章彼飞隼作鴥下同鹤鸣首章鱼潜在渊二句笺云此言鱼之性寒则逃于渊温则见于渚喻贤者世乱则隐治平则出按如笺云次章何以复有变文当从毛传良鱼在渊小鱼在渚之说为长白驹安溪先生云此劝隐之诗也贤者之去同僚惜之故欲絷维朝夕而喜其贲然相顾然又决之曰行也使尔为公为侯则忧深责重暇豫未有期矣优游者犹豫遅廻之意言不必优游而可以勉决其遁思士大夫勇于去如此其时势可知矣末章望其音问常通则朋友之情也斯干三章君子攸芋笺云芋当作幠按集韵幠芋同一字六章笺云乃铺席与羣臣安燕为欢以落之落别本作乐按落字近之然释文有乐字八章家室君王家室作室家笺宣王将生之子将作所九章笺云纺塼习其一有所事也一作所所字衍无羊四章牧人乃梦言牛羊息而牧人乃就寝矣节南山之什节南山四章勿㒺君子笺云勿当作末按此本又误刋为未下同正义云末略欺㒺正月十章笺云终是用踰度陷絶之险女不曾以是为意乎是用作用是不曾作曾不十月之交首章朔月辛卯月近刻作日者非说见学斋呫哔及魏了翁正朔考四章家伯冡宰冡作维笺云冡宰掌建邦之六典按先郑注周礼以宰为宰夫者得之若冡宰不应叙司徒下也小旻四章笺云争言之异者争下脱一近字五章笺云王之为政者者作当去声小宛首章安溪先生云鸠一生九子以为兄弟之喻鸠飞戾天喻人能自奋也故思念父母其心忧耿逹于明发守身之志决矣二章恶㫖酒者以顾养也畏天命者子之翼也三章四章中原之菽蕃其种也蜾蠃之子肖其类也草木昆虫犹有种类人受教诲于父母而不以善似之可乎此所以日月征迈以求无忝此两章申有懐二人之意四章题彼嵴令笺云不有止息有作肯五章六章桑扈而啄粟塡寡而岸狱民物失所甚矣当此之时何以修身而避咎乎温温矣而惴惴惴惴矣而战战兢兢惕弥深矣集木矣而临谷临谷矣而履冰危弥至也此其所以守身而庶几其不辱亲也此两章申各敬尔仪之意小弁五章此比王不恤后与太子将自同无枝之壊木而犹莫知悔悟徒有他人为之忧也七章析薪柂矣杝作扦笺不欲妄挫折之挫折麻沙本挫析八章传有越人于此闗弓而射之之作我巧言首章乱如此怃怃作幠下同六章笺云言力勇者谓易诛除也言下脱一无字既微且作尰何人斯首章维暴之云维误谁二章言从行唯我与汝非女谁为之也巷伯二章传缩屋而继之缩廖本摍疏云谓抽也七章笺云以言此谗人欲谮大臣大臣起下君子谷风之什蓼莪首章蓼蓼长大则䝉长育者深矣乃匪莪而蒿匪莪而蔚岂不辜负天地以兴子之不才辜负父母之生长也笺莪已蓼蓼长大貌视之以为非莪故谓之蒿貌作我故作反三章缾受酒于罍缾罄则罍耻子受身于父母子无善可称则为父母之羞故寡徳之民其生也不如死五章六章末二句有自责之意非徒遭乱自伤而已大东序谭在济南平陵县西南去周京二千余里录东人之诗则天下无不困于劳役可知也笺谓言其政偏盖未尽得经意三章获而为薪已失其生理矣况忍加之浸乎四章笺云舟当作周裘当作求声相近故也按以周为舟乃廋词也欲言之无罪耳五章笺从旦莫七辰一移因谓之七襄旦下脱一至字辰下叠一辰字七章传翕如也如作合四月八章笺此言草木尚各得其所尚作生小明首章明明上天即后二章神之听之之根脉非但人穷则唿天也四章五章彼共人尔君子皆作诗者自谓也无恒安处惮毒皆安于命也靖共尔位忧畏惟一于义也神听而式谷则天之所相罪罟谴怒亦可以不至矣自励亦以自释也笺是使听天乎命乎作任钟鼓四章传南夷之乐曰南下南字近刻任者非楚茨三章笑语卒获安溪先生云笑语卒获即礼思其笑语之意祭之时如在其上也四章笺云祝徧取黍稷牢肉鱼擩于醢以授尸四句分解齐稷匡勅四字信南山三章疆埸翼翼张晏汉书注至此易主故曰易四章笺云献𤓰菹于先祖者顺孝子之心也顺字衍甫田之什甫田我取其陈传尊者食新上农夫食陈上字从渠阳杂钞增廖本有上字笺云仓廪有余云云郑笺即社仓出陈易新之法所本大田四章甫田之来止春游而省耕也大田之来止秋豫而省敛也鸳鸯三章乘马在廐廏误廐下同頍弁三章如彼雨雪二句言衰端先见也賔之初筵三章传屡败也败作数廖下无也字鱼藻之什采菽首章笺王飨賔客有生俎生作牛角弓二章笺则天下之人皆知之知作如六章笺若教使其为之必也之必作必能都人士三章我心苑结苑作菀瓠叶序弃礼不行则无以懐诸侯此戎狄所以叛也首章笺饮食而曰尝者食作酒渐渐之石序东征久役京师内虚于是申戎之难作矣役久病在外在作于三章安溪先生云豕皆能涉水者也今且见其蹢则泽涸可知故月离毕而望其滂沱而下也俾字乃欲雨之词大雅文王之什文王二章陈钖哉周侯文王孙子毛以侯字属下句郑则以陈钖哉周侯五字为句不显亦世传世者世禄也上世字作仕七章上天之载四句民心悦则天意得矣大明六章传维行太任之徳焉维作能緜首章自土沮漆土汉书作杜齐诗也未有家室亦礼运篇昔者先王未有宫室冬则居营窟夏则居橧巢之意与下筑室于兹相对毛传论髙而非诗人之意三章笺虽有性苦者甘如饴也者下脱一皆字七章宗庙社稷朝市焕然皆新流离播迁之日规模宏逺如此所以能创业垂统也旱麓安溪先生云岂弟之实作人是也物各从其类而君子善类之宗故韩子曰志同而气合鱼川泳而鸟云飞也此岂弟之实也思齐二章笺云无是痛伤下脱其所为者四字按沿革例云建大字本有此四字皇矣首章笺赫然甚明明下脱一以字上帝耆之传耆老也老作恶因下笺云而误五章楚词惜诵云骇遽以离心兮又何以为此伴也同极而异路兮又何以为此援也畔援之义盖如之文王有声三章传淢城沟也城作成下大小适与城偶之城亦作成生民之什生民首章履帝武当从郑笺不然则下二章反逺于人情矣三章诞寘之隘巷二句传故承天意而异之于天下按此说过迂鸟乃去矣二句人往收取鸟乃去也传言于是知有天异则上云承天意者失诗之本义矣四章蓺之荏菽传荏菽戎也戎下脱一菽字七章释之叟叟释作释下同八章于豆于登登作豋行苇四章笺荐之礼非葅则醓醢也非作韭既醉首章笺天又助女以大徳徳作福三章笺天既与以光明之道与作助公尸嘉告公尸先公之尸也皇尸先王之尸也言公尸者举逺以该近七章笺使禄福天下禄福作录临公刘序笺云反归之成王反作及四章笺与羣臣士大夫饮酒以乐之乐作落六章笺止基作宫室之功也也作止卷阿二章传女则得伴奂而优自休息也优下脱一游字六章如圭如璋圭作珪七章笺亦与衆鸟也与作亦九章传出东门曰朝阳出作山民劳首章以定我王笺言我者同姓亲也今人皆不知我字之义板三章笺及忠告以善道及作欲荡之什荡八章殷鉴不逺二句示厉王当以殷为鉴也抑序阎若璩云案卫武公以宣王十六年己丑即位上距厉王流彘之年已三十载安有刺厉王之诗或曰追刺尤非虐君见在始得出词其人已逝即当杜口是也序云刺厉王非也四章洒扫庭内庭作廷笺云不涖政事涖作恤七章上言恭下言敬所谓抑抑威仪也八章不忮不求何用不臧出于上之化下亦犹之不僭不贼鲜不为则也笺云童羊譬皇后也皇作王九章笺二者竟不同竟作意十一章匪为用教为用作用为十二章笺不及逺也维近耳不及作乃不桑柔二章民靡有黎黎民黑髪之人言壮丁俱尽也六章好是稼穑释文云家王申毛音驾谓耕稼也郑作家谓居家也下稼穑维宝句同穑本亦作啬王申毛谓收穑也郑云吝啬也㝷郑家啬二字本皆无禾下稼穑卒痒始从禾按此则此章稼穑二字皆当作家啬十四章予岂不知而作笺而与也与作女云汉序宣王之诗首之以云汉者畏天勤民省躬厉治为中兴之本也首章宁莫我听笺曾无听聆我之精神而兴云雨神作诚二章宁丁我躬言宁使己身独当其灾也三章靡有孑遗笺幸其余无有孑遗者幸作今六章祈年以下言自此庶几改过迁善敬事羣神勿以怒我之故致民被其灾也嵩髙序陈君举曰宣王中兴亦只理㑹牧伯而已故韩侯在韩召虎在淮申伯在荆方叔在齐按方叔山甫之误首章商颂亦曰降予卿士即书所谓命于帝廷者也三章傅御传所云近之五章往近王舅近作䢋按说文䢋在丌部与近非一字廖木作䢋烝民三章传喉舌冡宰也惟冡宰得称喉舌韩奕序笺云为国之镇所望祀焉所作祈首章韩侯受命笺韩侯受王命为诸侯诸侯作侯伯五章有猫有虎礼有猫虎之祭似即指食田䑕者言之六章溥彼韩城二句韩燕当如王子邕之说兼据水经注王钖韩侯四句服蛮荆而定申伯伐玁狁而钖韩侯于是南夷不得与北狄交山甫城东方召虎平淮夷其声势又足以相应三面底宁西京复见成康之盛矣江汉三章曰至于南海则五岭之外固尝臣服建置于周矣东迁而后南风日竞隔限不通史失其传秦人夸诈遂谓蜀与越地皆至秦始开耳常武二章安溪先生云皇父为大司马程伯休父则小司马也召旻二章蟊贼内讧笺争讼相䧟人之言也人作入六章频以喻政中以喻徳周颂清庙之什维天之命序周颠告太平之语出于此维清肇禋笺始祭天而枝伐也枝作征烈文安溪先生云此祫祭之诗辟公则先公也维王则太王王季也执竞序执竞其敬十四字皆释文误刋为笺臣工之什臣工安溪先生云此与下篇以嗟嗟噫嘻发端盖稼穑艰难故重其词也亦又何求笺云时归当何求于民时作女噫嘻笺云使民疾耕发其私田下脱竟三十里者言一部一吏主之于是民大事耕其私田廿一字丰年传廪所以藏齍盛之穗也按此则廪与仓异潜传潜槮也鱼冬负冰故曰潜不当解为鱼具笺鰋鲇也古人以鲇荐献闵予小子之什小毖成王因禄父三监之乱惩剏悔祸卒能守成故歌以祀之也良耜其镈斯赵吴斗南云庄周书铫鎒于是乎始修诗庤乃钱镈又其镈斯赵毛谓钱为铫镈为鎒铫与镈相须为用者故诗人言镈必以是兼之疑古铫赵通以开百室笺云百室一族也又云一族同时纳谷亲亲也云云按族谱序何以无引此者岂縁疏中引四闾为族耶鲁颂有駜首章笺云此喻僖公之用臣云云说文駜马饱也泮水序明其为颂鲁公也诸侯能究宣王化则颂鲁即所以颂周焉耳其辞也繁与周颂之体异或追作于僖公时欤若以为颂僖公能修复泮宫则诗中未尝一言及修复也首章从公于迈笺于行迈行也上行字作往七章式固尔犹笺谋为度己之徳为作谓閟宫鲁不当立姜嫄之庙僖公又不得攘服楚之功如是而侈然颂之孔子奚取焉曰此颂之变也风有变风雅有变雅颂独无变乎美盛徳之形容而不诚录其美即寄其刺也若小毖者其亦周颂之变乎三章庄公之子公羊之说曰臣子一例特谓其尊卑不复变僖虽闵之庶兄生为之臣死不得而先之耳非僖当为闵后也此诗云庄公之子夫子取之八章居常与许笺周公有常邑许许田未闻也作周公有尝邑所由未闻也按此条廖本最善商颂长发首章幅陨既长笺陨当作圜误作圆下同三章昭假迟迟笺天命是故爱敬之也命作用六章武王载斾笺勇敢不惧敢作毅七章有震且业笺畏吾之震吾作君殷武序幽厉伤之周辙以东降为国风雅颂声寝以殷武终睠睠思有如髙宗者出也义门读书记卷八义门读书记卷九钦定四库全书义门读书记卷九翰林院侍读学士何焯撰左氏春秋隐公春秋之作曷为不托始于惠公而始于隐公曰春秋诛乱臣贼子之书也隐公被弑之君也三年将立州吁乃定之矣桓公亦非适子故云四年石碏使告于陈拒守之策必具六年往嵗郑伯请成于陈陈侯不许周郑交恶而陈桓公方有宠于王故不许郑成郑伯如周始朝桓王也郑既结怨于陈又惧王之将讨之也故朝周陈及郑平陈既不失王宠又得郑援郑公子忽在王所乃成昏郑既朝周陈遂复与郑为好且结昏以固其交与忽为昏忽在王所使王知昔之恶今之好皆为王也八年郑伯以齐人朝王礼也犹守卿士之旧职十年郑师入郊注以郊为逺郊吾疑之郊周邑也昭二十三年晋人围郊意郑既伐宋复命于王且将请讨蔡卫陈故身自入见驻师于郊也十一年颍考叔取郑伯之旗蝥弧以先登子都自下射之颠子都杀颍考叔而郑庄不能讨何也岂惜其材耶后之诅也其特以安静军心耶乃与郑人郑师先登故与郑人苏忿生之田温原絺樊隰郕櫕茅向盟州陉隤懐其田去郑逺甚郑即力足以服之亦不能越国以鄙逺也为其少故也吾将授之矣几事不密则害成授则授之何为漏言羽父惧反谮公于桓公而请弑之隐之摄政已踰十年桓公不为少矣贪权懐宠不早归政于是启羽父之邪谋又不能明告于国执而戮之进退无据身死人手非不幸也桓三年恶芮伯之多宠人也似隋之独孤后五年王夺郑伯政至是并夺其在卿士之职郑子元请为左拒以当蔡人卫人为右拒以当陈人所谓攻瑕则坚者亦瑕也季梁亦曰偏败衆乃擕矣鄢陵之役晋之胜楚者亦然祝聃射王中肩射王中肩而不书王师败绩于某不忍言也北戎伐齐齐侯使乞师于郑以郑尝大败戎师故郑忽以其有功也怒弃礼而骄宜其不终也八年所以怒我而怠宼也田单以是破燕十一年君次于郊郢以御四邑我以锐师宵加于郧唐太中分麾下竟擒夏王十二年楚人坐其北门而覆诸山下南门楚军所在绞人既败必走北门故移军断其路孤之罪也皆免之莫敖既死羣帅自可宥十五年许叔入于许因郑乱将纳厉公也同盟故庄六年请杀楚子杀亦何益八年姑务修徳以待时乎丧心十三年齐人灭遂而戍之遂虞后也陈胡公遂之小宗齐人灭遂故簒齐者即为陈氏十四年诸侯伐宋齐请师于周讨背盟而挟天子以临之厉公入遂杀傅瑕惩祭仲也晋惠公亦杀里丕十八年虢公晋侯郑伯使原庄公逆王后于陈实惠后亦郑武公娶于申曰武姜之例公追戎于济西不言其来讳之也鲁自隐公二年即与戎为潜之㑹及齐桓始伯之明年经即书追戎济西此五伯攘夷之明效戎以好来庄恃中国之大援絶不与通复追而蹙之故传曰不言其来讳之也十九年苏子奉子頽以奔卫卫师燕师伐周卫惠公之复入也王人子突救卫以佐黔牟卫方怨王故子頽以卫师伐周二十年冬齐人伐戎戎居北方议齐之后不先翦之未可以及逺也故自是年书齐人伐戎至三十年冬书齐人伐山戎明年六月书齐人来献戎㨗经营十年始成斩孤竹刜令支之绩书齐人伟其伐也夏书齐大灾而冬兴伐戎之师于是知管仲之治国能寛民力矣王子頽享五大夫乐及徧舞有生之乐无死之心何得不败二十五年晋侯围聚尽杀羣公子献公之子九人唯存重耳岂非天道赂外嬖梁五与东闗嬖五赂外嬖与东闗嬖素非居内公既不疑为姬所得使且与三公子之徒非日相接谋不得洩也三十二年成季奔陈观其如陈𦵏原仲则陈之于季友可知闵二年齐侯使公子无亏帅车三百乗甲士三千人以戍曹使无亏戍曹与卫同祸福也僖四年齐侯以诸侯之师侵蔡蔡溃遂伐楚齐以伐楚召诸侯楚必预为备预为备必战战则胜负未可知也今因伐蔡而猝移师临楚楚无备必震震而后可服也此齐之得也齐以伐楚召诸侯楚素强陵暴中夏诸侯懐两端必有至有不至前此一再谋伐楚而不果可騐惟率之伐蔡则诸侯无所顾忌而毕至因而劫其衆以伐楚诸侯在其术巾有不唯命者乎虽然非素约也心与力之不一其何以战屈完来即与之盟而退唯用其虚声焉耳又齐之得也先君之好是继见衆之与已者固五年王使周公召郑伯曰吾抚女以从楚辅之以晋可以少安楚方僭王猾夏而惠王反欲抚郑以从楚牵于私故也有父子然后有君臣父子之伦不正则夷夏上下之防裂焉辅之以晋者晋侯前年方杀其世子从君于昏者也六年楚子围许以救郑楚人围许惠王启之也齐桓有志于尊周攘夷而王自沮败之于是乎周之不可复振也定矣七年郑伯使太子华听命于㑹齐侯辞焉齐因子华足以破郑然郑与齐非接壤破之而不能有也徒足为楚宋之资且勤诸侯以自封于名为不顺辞子华敬仲之善相时势也又获令名焉若总其罪人以临之郑有辞矣齐始为首止之㑹本以正父子之伦今总其罪人以临之则前后名义自相违反故曰郑有辞郑之叛以王故也总其罪人以临之岂惟郑有辞亦岂能定王太子哉八年郑伯乞盟请服也亦以襄王新立故九年王使宰孔赐齐侯胙赐齐侯胙者报其首止之功也齐桓承之以恭所以为霸者之极盛宰孔先归遇晋侯曰可无㑹也首止之盟郑伯逃归惠王实使周公命之且曰辅之以晋皆不与桓同心者也故晋侯来㑹周公沮之十五年征缮以辅孺子隂饴甥征缮以辅孺子有种蠡之才王城对秦伯之词才智纵横卒脱其君可谓能矣惜乎所见不逺惠公之入不能辅以正谊至于内外交怨身为敌禽使其先如外传所载狐偃之教重耳者焉至是哉故处事当先经后权用人当先仁后智也小人慼谓之不免君子恕以为必归吕甥之言近于纵横独四语深温恻恻动人十八年郑伯始朝于楚齐桓冬死而郑伯春朝楚矣悲夫邢人狄人伐卫邢人不念狄之非族类巳之尝见迫盟主新亡背徳即雠与伐同姓其取灭也宜二十二年楚人伐宋以救郑此楚子也称人者何不与夷狄之胜中国也二十四年得罪于母弟之宠子带宋本无弟字二十五年卫侯燬灭邢同姓也故名灭同姓者不惟卫侯于讥贬之中独名焉者甚之也齐桓公存三亡国创伯之功于是为大卫邢均为桓公所建盟主死而遂倍之使齐狄共谋其难卫侯于是曾狄人之不若矣二十八年少长有礼蒍贾曰子玉刚而无礼晋侯观师曰少长有礼其可用也胜败决矣二十八年原轸将中军胥臣佐下军上徳也晋侯举贤任人若此何可当也子犯曰子玉无礼哉既战而后图之子犯长于治国先轸长于用兵于此可见胥臣䝉马以虎皮子玉收其卒而止故不败先犯陈蔡盖偏败则衆擕又知特为楚人所胁莫有鬭心也然楚人慓疾难与争锋故上军急麾下军使退勿乗胜即攻其坚栾枝伪遁下军望见其斾整衆而退也恐楚人知之曵柴扬尘则真若不能支楚者而后楚之二师尽锐驰之原却以中军横击楚之中军左师断而为二子玉见二师不能相救乃收其卒以自完而左师遂为晋之上下二军悉力夹攻子西仅以身免矣楚师背而舍先据形胜故必俟其动而后击之所谓致人而不致于人也是粪土也而可以济师楚人信鬼故曰可以济师大夫若入其若申息之老何楚起蛮夷其与中国战亦用中国攻中国而楚人不以当敌如是役则以陈蔡为右申息为左陈蔡其所役也申息其所灭也陈蔡先溃申息为晋两军夹攻中军横击复溃子玉即收其卒而止中军皆王族未尝肯使罹于锋镝也及成王之罪状子玉止曰若申息之老何盖申息久为楚地犹所惜也陈蔡之人焉则不问矣晋侯作三行以御狄不许请隧而私作三行其后遂沿之为新军晋文公所谓自踰短垣者私家势盛卒至分晋孔子谓均无贫和无寡安无倾谅哉文六年宣子于是乎始为国政使行诸晋国以为常法赵宣子之治晋可谓能矣然当襄公既殁遂不免于举棋不定之患复结秦晋数世搆兵之祸赵氏亦几灭其族吾于是而叹田文之论相虽圣人不能以易也十四年有星孛入于北斗周内史叔服曰不出七年宋齐晋之君皆将死乱是时政在诸侯三国适皆伯主之后天变之大者非三国当之孰应其占哉十八年公命与之邑曰今日必授季文子使司宼出诸竟曰今日必达借莒仆以胁宣公文子之私也辞则严矣君方授之邑臣乃出诸竟于是始政在大夫宣元年公子遂如齐逆女书公子遂者恶其杀嫡立庶以其国外市也曰先君之母弟也而所为若是哉夏季文子如齐纳赂以请㑹纳赂不使遂而使行父行父为政遂与之共其功也且姜氏归我矣其无变矣晋人讨不用命者放胥甲父于卫放胥甲而不问赵穿桃园之械兆矣侵崇无功宣子若为不闻也者所以深结穿之心也又㑹诸侯于扈将为鲁讨齐皆取赂而还天方授楚晋君又不君也而林父惟赂之求失伯宜矣是故邲之败犹罪之小者也取赂而崇二国弑君之贼使三纲沦而九法斁有王者作林父其服上刑哉二年亡不越竟反不讨贼亡不越境盖有待也不惟不讨贼而反俾贼逆新君盾之与于弑也其何所逃哉乃宦卿之适而为之田以为公族晋于是有公族余子公行无公族之实而徒滋他族以逼君六卿分晋始兆矣抑赵盾之谋多树党以自卫也正卿出走侧室在内犹能为变况公族成县余子公行皆强家乎赵盾请以括为公族盾以中军帅兼领公行则左右之士皆归掌握伏甲嗾獒无自发矣人知其不敢以贵加宗子而不知实据亲近之地以逼君也四年襄公将去穆氏欲去穆氏惩子公也八年襄仲卒而绎襄仲卒而犹绎逐东门之渐也盟吴越而还吴越盟而庄王得以入陈郑围宋败晋诸戎和而悼公得以三驾争郑未有邉鄙多故可以图伯者也反而行之则夫差方败齐长晋而勾践已入吴矣九年春王使来徴聘夏孟献子聘于周王以为有礼厚贿之徴聘而厚贿其使明年之秋王人复报聘盖晋襄既亡虽秉礼如鲁亦不复翌戴天子矣此孔子所以进桓文欤十年公如齐奔丧徳恵公之定其位故奔丧诸侯之师戍郑宋本无此六字十一年晋却成子求成于衆狄遂服于晋衆狄服晋而潞与甲氏留吁之势孤矣中行范氏之武功成子之余泽也故书曰楚子入陈纳公孙宁仪行父于陈庄王入陈而县之固不可以令于诸侯乃闻申叔时之言遂并纳孔仪则亦未尽乎讨罪之道也夫宣滛于朝专戮直臣使国亡主灭者宜与徴舒比而诛之而乃使得返其国以从政何以惩恶而谢陈之宗社哉十二年韩献子谓桓子曰彘子以偏师陷师遂济厥为司马师律其所司也先縠专命厥不能请于林父以戮之乃明知必败而唯欲分其罪于羣帅趣之使济其误林父以败国殄民者岂不尤重于縠哉后世当国之臣由厥之邪谋求其恶有所分而祸独被于宗社者多矣呜唿悲夫十四年楚子使申舟聘于齐曰无假道于宋亦使公子冯聘于晋不假道于郑求诸侯而待以无礼其谁堪之郑之不杀冯力不赡也且邲之役欺晋而失大援故也孙叔其既亡乎楚庄之志盈矣十五年使解扬如宋使无降楚曰晋师悉起将至矣晋既畏楚而弃宋又使解扬诈以误之无威而失信诸侯其谁不解体十七年郄子至请伐齐楚庄未死而遽谋报齐先睚眦之忿后社稷之忧却氏之无后于晋也宜哉十八年公薨季文子言于朝曰使我杀适立庶以失大援者仲也夫投䑕忌器故宣公薨而季文子乃敢逐东门氏义门读书记卷九义门读书记卷十钦定四库全书义门读书记卷十翰林院侍读学士何焯撰左氏春秋成元年为齐难故作邱甲五伯衰而诸侯无所统壹强凌弱衆暴寡患始及民矣书作邱甲伤天下之无伯也锐司徒免乎妇人内夫家何以反不问辟司徒不可则听客之所为曰听客之所为是役也非惟国佐善辞齐之庙谟亦素定矣富弼以死争献纳二字于辽宰相反不难徇敌国之欲则如之何哉国佐本以赂求成而晋人反为其正议所屈侮人者还自侮也其自为谋也则过矣何劳锢焉共王是时十二嵗耳而其语何明且尽也使复有若子文孙叔敖者辅之岂其有鄢陵之失哉共王之言如此而子重子反杀巫臣之族而分其室致巫臣怨二子而谋害楚国不能禁之何哉盖明者必贵济之以断使汉昭帝能辨上书者之诈而不能去盖主上官桀则亦无救于国家之祸也已三年以君之灵所以报也其为言也文而有礼忠而能力一句一字皆有义理次第次及于事文公之伯也先轸自下军佐为中军帅惟尚徳也灵公以后从政者不尚徳而以次及焉宜乎其不竞矣此行也君为妇人之笑辱也寡君未之敢任却克人臣也犹必报其一笑之辱今当两君相见而反其恶声以辱与国之君其能堪乎且又蔑己之君也至于锜而亡焉幸矣六年说欲袭卫卫有一卿一大夫同在行间而说乃欲袭之不惟弃信亦多见其不智矣晋人谋去故綘晋因梁山崩而惧故迁都以厌之七年吴伐郯郯成通吴本欲以敝楚而中国先被其害矣伐郯者黄池之渐也尔以谗慝贪惏事君谗慝贪惏有一于此皆足以亡人之国况兼之乎是故楚任子重子反而失伯任子常无极而亡郢十四年宣伯如齐逆女称族尊君命也侨如以夫人妇姜氏至自齐舍族尊夫人也凡大夫有事于境外皆称族所以尊君命固不在此侨如以夫人妇姜氏至自齐非舍族也䝉上逆女之文也所以尊夫人亦不在此十五年㑹于戚讨曹成公也执而归诸京师负刍杀太子而自立弑君之贼也晋侯率诸侯以讨之何患罪人之不得乃同盟于戚使得列于㑹而诱执之晋侯于是乎失政刑矣书晋侯咎其昧讨贼之义而惟逞一己之威福也十六年其行速过险而不整其行速魏武帝之追汉昭烈也过险而不整夏王之救东都也六月晋楚遇于鄢陵楚欲及东师之未至而战其行速故晋师方临郑而相遇楚晨压晋军而陈陈于军中而疏行首邲之役楚乗晋之不备而晋溃晨压其军而陈亦掩其不备使之欲进不可争退必乱也邲之战中军下军皆溃栾书下军帅也楚人狃而易之其谋若曰如此书又不知所为也已成陈以当之楚先为夺气矣文子执戈逐之观后栾书怨却至则文子之逐宣子其识逺矣不在其位而露才扬已无补于国而咎怨及身可矣乎楚子登巢车以望晋军压垒故可望且彼此闻嚣声陈而不整军而不陈皆在目也子以君免我请止乃死楚师薄于险郑败而其君先遁楚人顾之遂莫有鬭心而退故薄于险而反为晋所乗也季梁有言偏败衆乃擕矣王曰天败楚也夫余不可以待乃宵遁楚师犹未其败而王遽遁者二卿相恶子重因子反之醉与王俱遁以幸其败也王及令尹既遁而师有不胥溃者乎十八年孤始愿不及此神之所福也悼公初入其气象极似汉文帝朱子谓数语便有操有纵齐为庆氏之难使嗣国氏礼也齐之有庆克犹鲁之有侨如也侨如搆季孟于晋有却犫为之主而鲁卒出而盟之齐则国佐被杀髙无咎鲍牵则且逐庆克虽死庆封反因以得政其右滛人也若是岂非鲁犹重礼教而齐风俗大壊不之耻耶襄三年孟献子相公稽首仲孙不能守周公之典以尊其君而稽首于大国又不能以礼拒大国之求而请属鄫以供命其不逮郑子产逺矣其平日之言行时合于道而谓之社稷臣则未也与之礼食礼食盖仪礼所谓公食大夫礼也四年魏綘曰诸侯新服无乃不可乎晋方有事于中原而无终逺在东北若用师焉楚争陈郑鞭长不及也故姑事羁縻盖庄子一时之权计而后王㢲懦者乃用为口实何哉况戎先纳赂以请和亦与屈中国以事外夷者异矣五年王使王叔陈生愬戎于晋言王叔之贰于戎也晋新和诸戎将与楚争陈郑又无以谢王之愬故以贰于戎诬使人使王慙而自止且坚诸戎之心也六年司武而梏于朝难以胜矣亦逐子荡胜字当读平声以为不胜任而逐之也亦逐子荡子罕之言谓亦宜逐也九年吾闻之宋灾于是乎知有天道晋侯所闻盖相传之恒言姜曰亡是于周易当以亡是絶句言无是理也我实不徳何恃于郑武子之言宏逺不迫犹有王臣气象输积聚以贷晋饥故各输其积以贷十年晋荀偃士匄请伐偪阳而封宋向戍焉㑹吴者欲分楚之力以争郑也乃无故而兴得已之役以徇中行偃范匄之请晋君亲在行间曾不以勤而无所为惧何哉盖悼公之为君也量有余而略不足以济之乗厉公之后于世臣大族欲以徳礼柔而服焉而不知过于寛假则上下之分不肃久将专命而无所忌威权日以下移矣初子驷为田洫子产为政田有封洫亦因子驷之故而修之栾黡曰逃楚晋之耻也我将独进栾黡违帅先进而晋君不问棫林之役弃命先归以辱社稷彼固以为恒矣黡之汰悼公成之也十一年郑人赂晋侯以师悝女乐二八晋楚争郑三驾乃定诸侯道敝悼公乃不深惟招擕懐逺之道茍焉私享其重赂是勤诸侯以黩货也至是而悼公之志荒矣子教寡人和诸戎狄以正诸华惟欲正诸华故和戎以壹其力而岂竭诸华之有以媚戎狄哉十二年莒人伐我东鄙围台季武子救台遂入郓莒围台武子乗其虚以入郓即围魏救赵之智也十四年晋侯舍新军礼也故舍之晋侯之舍新军以二子之弱也非知其僣而革之也盖其入国之初修举废坠政令虽若可观而权之下移者不能复收之以归于上故限于世及之例宁废新军而不敢选于大夫之中举其贤者以使为卿至此则六卿之势一定而不可变矣观其嘉魏庄子之功赏以金石之乐而緜上之蒐仅从新军以次佐下军而已亦不能如文公之用原轸也夫拨乱反治茍无非常之才其力固难以及逺也晋侯问卫故于中行献子谋定卫也孙林父甚善晋大夫而荀偃亲尝弑君者也其不欲伐卫固宜吾异乎悼公欲继文襄之烈身为盟主同姓之国有出其君者不以为己耻乃偷一时之安纳邪臣之说堕冠履之义身殁而公室遂卑有以开其渐矣范宣子假羽毛于齐而弗归齐人始贰楚之不能与晋争成于子卒之侵欲也而士匄复蹈之及为政而又重诸侯之币晋虽欲不失伯得乎十六年以寡君之未禘祀时晋亦僣用禘祀之礼十九年范宣子言于晋侯以其善于伐秦也录子蟜伐秦之善所以彰栾黡先归之恶也于是士匄将逐盈矣士子孔亦相亲也士石经宋本皆作二二十三年晋将嫁女于吴晋侯内有四姬而已亦嫁女于吴其违禽兽不逺矣初臧宣叔娶于铸乃立臧为臧纥以少凌长为臧氏后及欲成季孙之邪心废长立少遂失守宗祧岂非君以此始亦必以终乎二十五年赵文子为政令薄诸侯之币而重其礼范灭赵兴基于此矣自今以往兵其少弭矣弭兵则威削于外晋所以有黄池之羞民附于内赵所以能兴晋阳之甲晋人问陈之罪郑伯之请伐陈在范宣子为政之日今新易赵武故复诘问陈以何罪见伐故不书其族言违命也不书其族䝉上㑹诸大夫之文也伯有赋鹑之贲贲非使人之所得闻也伯有愤于晋执卫侯郑伯为请而不获命必待纳卫姬而后释之故赋鹑贲以刺赵武言谁执晋政而不辨姓也赵武耻之故若不知其刺晋而谓伯有自诬其上崔之薄庆之厚也及期而厚者亦亡矣殆天讨弑君之贼而使自相残也遂灭崔氏崔氏灭于九月庆氏即灭于明年之十一月二十九年公在楚释不朝正于庙也书公在楚伤天下之无伯也三十年无欲实难邑将焉往赵子直不知此义子产是以恶其为人也使次己位使次己位满其欲也泰侈者因而毙之法不严则制度徒为文具而不得行也子产请其田里三年而复之三年而复之但欲其勿挠己政不为己甚所以安巨室也三十一年滕成公来会𦵏鲁既留楚㑹𦵏复尤而效之时无伯主则小大转相役而已缮完葺墻缮完李涪刋误云当作缮宇不立是二王之命也虽有国不立观狐庸之言则夷昧将背前约而以位私其子如宋赵普岂容再误之情矣僚之立非衆所戴也宜其启光之争以揖让始之而以簒弑终之欤昭四年郑子产作邱赋并从晋楚国用不足子产贤者岂得已乎六年士匄相士鞅逆诸河士匄董遇王肃本皆作王正疏云不当取士鞅之父同姓名而为之介七年梦周公祖而行周公祖以道之虽鬼神亦无如蛮夷之横矣然则有能攘之以安中国者岂非文武周公所式慿乎是故夫子未尝不伟桓文之绩也十三年乃并徴㑹告于吴楚围既死乃敢徴㑹于诸侯盖政在私门志不在于修伯业也告于吴谋因楚国未定而弱之子产争承贡之无艺不得已而取诸邱赋争承庶乎得以寛民力焉而竟不及改也故制国用者必先正君而善俗鲁事晋何以不如夷之小国吾岂无大国自昭以前其辞命犹皆有三代礼义之风至此则惟以利害相哃喝流而为战国纵横之术矣十五年忘经而多言举典将焉用之多言举典而乐忧习仪已亟而不慼末盛本拨适长乱亡而已十六年昔我先君桓公敢私布之昔我桓公一段借商人之质誓以讽晋卿不当匄夺于小国十七年天子失官学在四夷石经作天子失官官学在四夷十九年若大城城父而寘太子焉故太子建居于城父二五之出三公子也动以启土无极之出太子动以得天下小人之言如一辙二十一年而不能送亡君孙毓以送亡絶句二十三年胡沈之君幼而狂楚必大奔即郑子元所以败王师吴太子诸樊入诸樊二字当误二十五年吾闻文武之世文武宋大字本作文成二十六年王子朝使告于诸侯曰亦唯伯仲叔季图之周之典籍皆归子朝故其辞有承平之风其尔雅胜于吕相之絶秦也携王奸命则是兄弟之能率先王之命也歴举携王頽带以指斥敬王二十八年吾惩舅氏矣惩舅氏言其种之不宜子也古者妾媵皆其姪娣注以为嫌母氏性不旷盖因不使叔虎之母之文定元年春王未踰年而改元不正之大者是以经文定无正月五年子西问髙厚焉石经髙厚下有大小二字六年君将以文之舒鼎成之昭兆定之鞶鑑卫为狄灭大路少帛扫地无遗故言宗器自文公始郑于是乎伐冯滑胥靡负黍狐人阙外子太叔始卒而郑遽为不道至此九年阳虎欲勤齐师也已于是奋其诈谋田常以此智代齐十年公㑹齐侯于祝其实夹谷此篇叙事于孔子皆称名君在㑹故也使公若为郈宰齐人乃致郈费屡叛至是郈亦叛矣堕费堕郈皆因势利导之也二子所谓游其术中而不悟者罗氏既尽杀其牙兵而悔亦犹是也十三年使师伐晋将济河乃伐河内孟逹以此亡盖司马懿之师在外与此固悬殊也哀七年以吴为无能为也以吴为无能为句为伐邾起本十二年盟所以周信也亦可寒也吴本蛮夷太宰又小人也不可喻以礼教故子贡景伯皆诡其辞以止之若对季札伍员当改命矣十五年成叛于齐至是而成亦叛所谓五世希不失于是乎有朝聘而终以尸将事之礼无乃不可乎吴人不欲以尸入恶其凶也故以不许奉尸将命则是吴人先以凶礼自处折之二十二年越灭吴阖庐之殪力已竭于入楚也夫差之亡力已毙于胜齐也越适乗之耳天下未有能以独力拔一国者也义门读书记卷十义门读书记卷十一钦定四库全书义门读书记卷十一翰林院侍读学士何焯撰谷梁春秋隐元年春王正月所纪者鲁侯之年春秋鲁史也所奉者周王之朔子为正春始于子月皆从周制春秋天子之事也缓追逸贼亲亲之道也建文帝不欲负杀叔父名斯言为之母以子氏赗人之妾则不可由此说乃与僖公成风一例啖氏亦云然祭伯来善亲亲也凡蒋邢茅胙祭周公之允也二年㑹戎危公也㑹戎于潜伤天下之无王也东方礼义之国出与之㑹非桓文之作周制日替矣秋八月庚辰公及戎盟于唐春㑹秋盟何其亲也三年求之为言得不得未可知之辞也交讥之曰交讥者得经意周则失矣鲁何以致此也四年大夫弑其君以国氏者嫌也晋赵盾弑其君可谓以国氏乎曰祝吁者未命之辞也于濮者讥失贼也于濮纪实也弑君之贼当穷讨焉耳立者不宜立者也晋未见其不宜立也其曰立者虽不命于先君而国不可以无主为衆之所予则入而承其统焉可也盖异乎不待迎而入国者矣予之也五年仲子者惠公之母此仲子自当为桓公之母伐不踰时斩树木壊宫室曰伐唯其重故不踰时七年滕侯卒滕侯卒当与后宿男卒同史阙文耳左氏以为未同盟则宿男卒又相违反矣若曰宿男不赴以名又理之难通者也未同盟而犹赴以名者多矣齐侯使其弟年来聘国君无子则当立母弟故必殊之于庶孽也诸侯之尊弟兄不得以属通公弟叔肸又何以云哉下不敢以属通上则未尝不以是亲亲也燕则与族齿九年聘诸侯非正也天王下聘不发例于七年之凡伯来聘者凡伯未及致命也十一年隐十年无正隐不自正也隐既濡滞不决有以启羽父之邪谋至于十年亦已久也故无正桓二年何以知其先杀孔父也字谥也然则字其臣子者乃豫凶事也以成宋乱书以成宋乱见公生平之为乱人也六年时曰同乎人也同乎人也谓他日忘乎不与共戴天之雠遽接齐人也八年祭公来遂逆王后于纪此注言天子亦亲迎据礼甚核但以文王为天子之証则谬也九年为之中者归之也为之中谓鲁十四年无冰无冰独书于春明其为周正也夫尝必有兼甸之事焉释文兼甸一本作旬赵匡云此旬事尔言祭事当久办非一旬所了传冩者见前有甸字遂改尔十七年𦵏蔡桓侯诸侯本当称侯曰公者不得已而从其臣子之辞也是时蔡人独不违旧典因而存其实注非庄王使荣叔来钖桓公命此注范驳何公羊注甚失轻重不知而作三年不志崩失天下也经于桓十五年三月书天王崩而传云不志崩所未喻范注亦不加契勘十三年桓非受命之伯也将以事授之者也上左将军为大司马惜未引此其不日微国也不日者史失其文十五年妇人既嫁不踰竟踰竟非礼也父母终乃不得归宁此传未详二十七年兵车之㑹四未尝有大战也爱民也齐桓虽有侵蔡伐楚之事然所以致此者非兵车也二十八年其以卫及之何也以其微之可以言及也卫人不服罪以自取败以卫及之罪卫也闵二年不以讨母𦵏子也不必得经意然思之精矣闵二年不以齐侯使髙子也不以齐侯者嫌以齐临鲁若县鄙也僖元年齐人以归先言薨于夷而后言齐人以归为内讳而仍不没其实其不言姜以其杀二子贬之也我犹以夫人之礼迎其丧齐人则不复以为女故不言姜也二年卫未迁也故与城邢异辞五年尊王世子于首戴乃所以尊天王之命也所以优于文者此也然必合左氏而后本事始见九年今背殡而出㑹以宋子为无哀矣襄公图霸之不终于是见之矣葵邱之㑹于五伯为盛而列宋子其无政教亦从可知其君之子云者国人不子也公羊得之此亦备一说十年晋献公伐虢得丽姬以为伐虢得之者异闻十二年若伐而不能救则无以宗诸侯矣萧望之不臣匈奴之议本此十七年其不正前见矣故称嫌焉耳所谓恶恶疾其始十八年宋公曹伯卫人邾人伐齐夏师救齐宋公书爵善讨乱也师不称率之者讳助乱也鲁其为狄矣二十二年伐齐之丧执滕子围曹为雩之㑹不当并伐齐丧数之二十六年乞重辞也非所乞也曰乞示讥中国而乞师于夷公之不忍小忿失其所向背也然天下之无伯至于投命非所其亦重可伤矣不日微国也以归犹愈乎执也不日地逺而告者不详也既灭同姓又擅以其君归楚之横暴甚矣二十七年公㑹诸侯盟于宋言诸侯者讳即夷二十八年讳㑹天王也讳之者正名谨微也天王守于河阳先书㑹然后言王守谨微者至矣主善以内故独曰公三十二年郑伯捷卒郑伯捷不书𦵏畏晋也郑来赴而鲁不㑹三十三年癸巳𦵏晋文公殽之战书日𦵏文公即以是月不日则疑二事皆在辛巳故重书日也文二年内大夫可以㑹外诸侯内小恶不讳非谓其可㑹也人不得无礼于我我可无礼于人乎着其实以示讥尔三年叔服也此不卒者也此非叔服传误也六年犹之为言可以已也闰月犹朝于庙则凡月当告朔可见书此者以见后此不告朔之非以为可以已者殆失本意九年𦵏襄王襄王独书𦵏盖自是鲁始㑹𦵏焉尔践土之盟河阳之朝恶可少之哉十四年同者有同也同外楚也书同者伤大夫㑹诸侯抗然若等夷无所忌也自此政在大夫矣政在大夫此夷狄之所以得肆而楚遂入主夏盟也十五年诸侯盟于扈诸侯既来征㑹盟又来告公虽以有齐难不与犹因其来告而书之既不与盟则不复悉知盟者之为某国故略举其槩也宣元年遂之挈由上致之也由上谓縁上公子遂之文宋公陈侯卫侯曹伯㑹晋师于棐林伐郑本欲救陈畏楚不敢往伐郑以牵制之言晋师者縁上之辞亦讳政在大夫不使诸侯与之齐也十一年楚子入陈复书入者几不以义终故着其伯讨之不光也十二年𦵏陈灵公楚子入陈陈几不祀书𦵏灵公嘉楚子之悔过陈得以复延也晋人宋人卫人曹人同盟于清邱书同盟者同惧楚也十五年公孙归父㑹楚子于宋讳附夷狄以虐王者之后故不言帅师㑹围宋成二年季孙行父臧孙许叔孙侨如公孙婴齐帅师㑹晋郄克卫孙良夫曹公子手及齐侯战于鞌书四卿者着政逮大夫不相禀承婴齐亢也婴齐亢而书公不与髙傒处父同辞者耻在中国无伯蛮夷之臣得亢列国之君不在公也唐赵氏则云与他国卿盟则耻之㑹则不耻故澶渊亦书公㑹郑良霄十五年此公孙也其曰仲何也子由父䟽之也于时更有公孙婴齐故称仲以别之尔疑非疏之秋八月庚辰𦵏宋共公日𦵏宋乱故危之也十七年同盟于柯陵㑹有尹单既不可以王人槩之又縁上文故不复出诸侯也襄三年曰袁侨异之也言大夫当㓨而袁侨不当㓨故异之也十八年晋人执卫行人石买书执行人讥其不能申伯讨释逐君之贼而但执其使也非大而足同焉此传文义殊晦后考石经乃知焉字误本与字耳宋本亦与二十七年溴梁之㑹晋赵武为之㑹也中有甯喜事又至者非一时为重叙文繁故经以诸侯之大夫该之不如传所云也豹去氏义同左氏亦凿二十九年其名成尊于上也贤者不名然对吴子而言则不得不名矣故曰成尊于上也昭四年庆封封乎吴钟离言封钟离异闻十一年何为名之也故谨而名之也楚䖍躬为弑君之贼而又行诈故不与其讨此注与传违反其论亦当十三年弑君者日不日比不弑也䖍死于外不得其日不日者从其实也十九年日卒时𦵏不使止为弑父也止未踰年而死则悼公之𦵏或在止既死之后与贼在而不能讨者异故书𦵏欤定十二年何以致危之也何危尔邉乎齐也下年齐侯次于垂葭盖救成也陪臣结外援以抗君命故以围言之如二国也义门读书记卷十一义门读书记卷十二钦定四库全书义门读书记卷十二翰林院侍读学士何焯撰公羊春秋隐元年王者孰谓谓文王也王正月也谷梁不解王字为疎此云文王者本之文王既没文不在兹之云也刘知几云年则鲁君之年月则周王之月自谓攷竹书纪年始逹此义岂知已不外此传之中乎大一统也后世正统之说出于公羊母以子贵以子贵谓有子则以次升为贵妾也曷为称字裦之也字不若子未命姑书字也克之者何杀之也胜之而未杀故曰克传非也何以不称弟当国也不弟者郑伯不以为弟也其言惠公仲子何兼之兼之非礼也兼之所谓于失礼之中又失礼焉二年宋公使公孙夀来纳币则其称主人何辞穷也辞穷者何无母也身为宗子而又无母故辞穷也纪子伯者何无闻焉尔子者衍文也夫人子氏者何隐公之母也何以不书𦵏成公意也夫人子氏者桓公之母也何以不书𦵏桓未成乎君也三年宋公和卒惟宋公之卒书公而他国则书侯伯子男者自我正其名也𦵏则他国皆书公既从主人而因以不没其僣称上公之实也吴楚之君不书𦵏民无二王不得复从彼国盖诛絶之义也吾立乎此摄也自宋鲁之祸相仍而摄之道废摄主废政在大夫之由也四年翚者何公子翚也与弑公也隐与桓皆先君也于桓不得不讳则诛翚不得不严也翚之罪既不可以质言贬于桓之代于义益无所附今加贬于隐一代之中使人因而推得其故所谓微而显也五年夏四月𦵏卫桓公书𦵏善其能讨贼非讥过期考仲子之宫不袝于姑故别立庙初献六羽因考宫而献六羽别而言之者考宫宜也六羽僣也先着其善后讥其恶所谓婉而辨也天子之相则何以三一相处乎内此说独见于此六年狐壤之战讳获也事在隐即位前非讳七年何以不名微国也不名者史失其名城中邱何以书以重书也书者当以其不时然传意有可採十年隐之罪人也故终引之篇贬也桓三年书公子翚故桓二年宋督弑其君与夷及其大夫孔父仇牧荀息不书字孔父书字以祖考故也何贤乎孔父善其能与君共存亡故畧其卑而书及以旌异之器之与人非有即尔器为无情之物不能于人相就五年讥父老子代从政也代从政谓子摄其官于世卿之中又失礼焉书仍叔之子甚之也八年春正月己卯烝书正月烝者以其为周时也此宜烝下则讥尔常时不书独书之者以正其失常者也祭公来或称祭伯或称祭公时王进退之也十一年宋人执郑祭仲书祭仲舍爵明乎其贬也十二年嫌与郑人战也下年二月复㑹郑伯与四国之师战则二传言与郑人战为无据也当从左氏十五年许叔入于许入者难也郑人守之外无援内无应而许叔能复其土地人民可不谓难乎故书字以嘉之注非也皆何以称人夷狄之也此盖因其国而用其礼也注云不当朝桓失之十八年君子辞也言君子之恕辞也其贼非吾所得讨庄五年曷为不言纳卫侯朔辟王也此所谓内大恶讳注指下文王人子突谓避王者兵非也六年不得意致伐上虽讳之而仍致伐以显其实齐人来归卫宝左氏曰卫俘深没其文讳取赂以犯王命使若取所归者乃前伐卫所获之俘焉尔则其称齐人何让乎我也书齐人者见鲁前非主兵后分齐利以杀内恶也八年非师之罪也传意谓非师病而所以出者则病也九年何以不称公子君前臣名也下言取子纠则明是脱文其言入何簒辞也入者难辞也纠与之争也及齐师战于干时我师败绩经意惜伐齐之师不用于襄存之日而反于襄之既亡劳师欲定雠嗣颠倒失正故独书败传似失之十二年其国亡矣徒归于叔尔也不系齐所以成叔姬之志叔姬一妇人能植其节隐然若纪未亡也十三年曹子请盟桓公下与之盟以非两君故不盟于坛上也十九年诸侯不再娶不再娶者恐后夫人危嫡子为宗社之祸二十年齐人伐戎鲁不与师而大书之嘉其能忧中国也二十二年冬公如齐纳币不言月讥公之忘其在二十五月之中也何讥尔亲纳币非礼也本讥忘哀而举亲纳币者大恶讳但因事以见意也注谓不讥丧娶举滛为重非也二十三年祭叔来聘人方有丧而行嘉好之事故不称使荆何以称人始能聘也知有礼义威仪则人之也公在外也在外故不书来朝二十九年何讥尔凶年不脩筑邑脩廏皆荒政也其讥者与告籴同例然则并此无之者其得罪于百姓益甚矣纪叔姬卒申其志节也三十年鄣者何纪之遗邑也尽也观此知乐生不取二城之意矣三十一年其威我奈何旗获而过我也传未必合三十二年无子不庙不庙则不书𦵏不书𦵏者贼不讨也与闵公例同闵元年既而不可及因狱有所归不探其情而诛焉亲亲之道也季子力不逮尔此传进退无据冬齐仲孙来前书公子庆父如齐后书公子庆父出奔莒中间复入不见于经二传以为庆父者近之系之齐者既外庆父亦讥桓公为伯主不能遏乱萌于早也左氏以为齐仲孙湫则从下书髙子来盟之例两存其说可也以春秋为春秋以春秋为春秋者据经以解经也注谓以史记氏族为春秋言古谓史记为春秋恐非冬齐髙子来盟髙子久留定鲁故不月僖元年上无天子则救之可也易曰通其变使民不倦圣人之不得已也二年曷为不言狄灭之为桓公讳也前已书狄入卫则此非为桓公讳也谷梁得之曷为为桓公讳则救之可也义同而复举之者如诗人之有咏叹所以见春秋之不得已而作𦵏我小君哀姜上不称姜氏者齐絶之也此仍言哀姜者从其实四年何以致伐楚叛盟也致伐楚者大其绩也楚于是始惧中国故又见于诗之颂月者见其役之重注谓危公之久非也十四年曷为为桓公讳则救之可也存亡国死君难特皆反覆再三发例外异不书此何以书为天下记异也故不系晋十五年晦者何㝠也春秋不书晦故以昼㝠释十六年是月六鹢退飞是一作提释文徒兮反若经本作是则不必注且明其为鲁语矣初学记晦日引之作提十八年邢人狄人伐卫既书邢人则不得不书狄人相属之辞也邢弃亲即狄启亡国之舋使与狄等乃所以讥邢也邵公以为狄称人者善能救齐恐迂凿十九年盖叩其鼻以血社也山海经传引此作叩其鼻以䎶社音钓饵之饵既不见于释文许氏说文亦无之二十年西宫者何记灾也终前用致夫人传齐人狄人盟于邢亦相属之辞齐无能继桓公之志者讥自见也注谓狄称人者能常与中国恐非经意二十一年不与夷狄之执中国也然则下释宋公之经亦讳中国见释于外裔也楚人使宜申来献捷上不书楚子执于献捷着其实曷为不言捷乎宋为襄公讳也此为中国讳不为襄公也公㑹诸侯盟于薄言㑹诸侯者讳背中国㑹二十三年何以不书𦵏盈乎讳也不书𦵏鲁即楚背宋不㑹其𦵏伤中国之无人也二十六年曷为以外内同若辞重师也外内同辞者耻即夷二十八年曷为再言晋侯非两之也大其能攘楚讨夏之即夷者也冬公㑹晋侯齐侯宋公蔡侯郑伯卫子莒子邾娄子秦人于温天王狩于河阳时温地已入于晋则是致天子于其国中后世所谓挟天子以令天下者也故以天王自狩为文明非晋之所得私挟也如陋儒则先书王狩矣此圣人之权也三十年卫杀其大夫元咺及公子瑕言及者元咺首祸也注谓是下大夫别尊卑谬三十一年犹三望三望当定从郑康成之说鲁既僣郊何以独祭三者也鲁郊非礼也谓之郊者地在郊也注谓天人相与交接之意非天子祭天诸侯祭土天子祭天与天为体也诸侯祭土与国为体也然则曷祭祭泰山河海三望谷梁注言泰山淮海者得之河非所祭也秋围卫十有二月衞迁于帝邱桓公城楚邱文公则听衞之迁帝邱顾私怨而昧夷夏之辨则城濮之战岂出于天下之公义哉书此者伤天下之无伯注言恶衞畏人非也文元年㑹𦵏礼也此注中论亲亲失贤甚备但恐于经意非要二年先祢而后祖也此祖祢二字借说僖元年传此非子也臣子一例则不为昭穆但不得先之耳诗云庄公之子孔子取之五年王使荣叔归含且赗注去天者含者臣子职以至尊行至卑事失尊之义也按去天者恐因成风为妾失礼六年是月非常月也此传与左氏归余于终之说不同然书曰以闰月定四时成嵗明不专在冬时矣则此说为长七年以师外也注本所以懐持二心者其咎亦由晋侯要以无功当诛也按注甚谬时晋未立君八年冬十月壬午公子遂㑹晋赵盾盟于衡雍乙酉公子遂㑹伊雒戎盟于暴以其名遂故不言遂而再着其名九年以诸侯之踰年即位三年称子也礼文散轶当以此法参互求之十年臧孙辰卒自庄二十八年书告籴于齐至此凡五十年十二年子叔姬卒其称子先君之子也其贵奈何母弟也母弟虽女弟亦贵之以为能变也是难也此与能悔过不相䝉河千里而一曲也注不别曲直而地以河曲明两曲也按此儿戏之语十四年邾娄人言曰接菑晋出贵则皆贵矣皆媵出也注以为邾娄再娶二子母尊同体敌恐非此未踰年之君也其言弑其君舍何商人既公子则书弑其君之子文义复重相乱故从成君之例十八年秦伯罃卒按此是康公注云穆公未知何据宣六年赵盾弑君此其复见何注据宋督郑归生齐崔杼弑其君后不复见按宋督郑归生齐崔杼不复见于经者无事可书尔公子翚如齐逆女非复见乎此公羊家之曲说也灵公望见赵盾愬而再拜愬即自愬膳宰之事再拜则知过之意故下曰心怍八年顷熊者何宣公之母也注熊氏楚女宣公即僖公妾子以宣公为僖公子异闻九年晋侯黑臀卒于扈不书𦵏者鲁不㑹也时楚方盛鲁事晋怠十年齐已言取之矣其实未之齐也如宋之嵗币十一年此楚子也不与外讨也称人者讨贼之辞也虽外讨犹之乎称国以杀尔入陈不讥而于杀徴舒焉讥乎十二年大夫不敌君而与楚子为礼也大夫不敌君此则夷夏之辞也令之还师而逆晋宼宼者敌国之辞注谓传序经意谓晋如宼虏非也十五年中国不救狄人不有是以亡也此汉书所笑龟兹王也成元年作邱甲注解作甲不合二年季孙行父臧孙许叔孙侨如公孙婴齐帅师㑹晋却克衞孙良父曹公子手及齐侯战于鞌齐师败绩大夫敌君不贬者曲在齐也齐侯使国佐如师书齐侯者对却克言之齐既悔过臣不可以敌君也公㑹楚公子婴齐于蜀盟于蜀方与晋伐齐旋背晋而与楚其失在内故先书公㑹婴齐而独于下盟正其猾夏之罪十年齐人来媵伯姬独三国来媵意宋王者之后其书则为录伯姬也晋侯獳卒不书𦵏者楚人方盛鲁不㑹𦵏伤中国之失霸也十五年臧宣叔者相也宣叔为司宼谓之为相此孔子摄行相事之证于是使婴齐后之也注云弟无后兄之义为乱昭穆之序失父子之亲故不言仲孙明不与子为父孙按弟无后兄之义自大夫言之也大夫之生也不臣其兄弟则死亦不得以为子夏六月宋公固卒不日者讥赴者之疎襄十四年季孙宿叔老㑹晋士匄㑹吴于向独士匄公孙虿书未详岂其余皆非卿耶二十九年公在楚前年十二月书天王崩楚子卒天王崩而不反楚子卒而公留所以讥公且伤中国也尔杀吾兄以其不杀为仁季子能杀光则讨贼也力不逮而去之不懐其宠抑亦庶乎能洁身违乱者欤不杀为仁则公羊子或未尽也昭十年晋栾施来奔晋者齐之讹当从左氏十二年晋伐鲜虞和戎三驾所以复伯楚䖍横而顾伐鲜虞所以失伯也定六年二名非礼也东汉禁二名本此十二年秋大雩观此则圣人正有放过处不事事争也哀元年仲孙何忌帅师伐邾娄邾娄子新来奔丧而三家伐之无己所以深着其无君非讥哀公之替其恩也三年冬十月癸卯秦伯卒至此小国皆卒日𦵏月十年楚公子结帅师伐陈吴救陈救中国不进者吴楚结憾志不在救中国故不进十三年此晋魏曼多也二名非礼也不讥于七年春之侵衞而讥于此何哉然则魏多者阙文也十有四年春西狩获麟此孔子所亲见何为但书春而不月盖天心之仁爱无往不复麟之出也固乱极反治之祥孔子道虽不行于一时犹以望之来者春秋始终以春亦犹易之杂卦始乎干而终以夬一隂决去即为干之意云尔愚闻之师说如此盖服膺而弗疑也反袂拭面涕沾袍所谓满腔子是恻隐之心欤义门读书记卷十二义门读书记卷十三钦定四库全书义门读书记卷十三翰林院侍读学士何焯撰史记史记集解序冯钝吟云唐子西云太史公敢乱道却好班固不敢乱道却不好甚矣宋人之轻于诋古人也尚论古人丑词恶句有所施之如小人无忌惮背经违理非毁周孔至于无父无君呵而辟之可也贤者文词时有出入理宜紏正其言则应婉顺太史公千古一人乱道二字出口一何容易且所云乱道者正据班固之论也游侠货殖之传词㫖激扬有为而言之其志有可伤者孟坚之言固为正论然亦未免深文至于先黄老后六经自是史谈所论谈当文景之后尚黄老者随时也至迁则不然矣老子与韩非同传仲尼为世家自序言礼以节人云云止言六经不及黄老父子自不同班孟坚扬子云言无分别盖亦未审耳子长考信于六艺奉之以着书造次必称仲尼一味抹煞概云乱道何耶至于班固不好自非失心病热何至出此语哉乱道最文章不好处宋人文字不好只是有乱道如唐庚乃乱道之尤者也按永嘉尊信史记亚于六经真属强作解事被朱子史记有甚道理一句扫倒但其文章却有微㫖宋儒硬将大话推排又不识史法耳甚多疎略或有牴牾诚所不免然索隐已详之矣太史公载秦汉间攻取形胜颇详而于五伯规模即不能举其要岂因左传国语已自有不朽故从略耶五帝本纪钝吟云黄帝始制文字宜始于黄帝也礼有五帝徳书有二典史公据以为书艺五种修神农之旧政也淳化鸟兽虫蛾蛾古蚁字帝尧者放勲以下云云钝吟云左史纪言尚书春秋是也春秋传以释经太史公合而一之又云古文尚书出孔氏屋壁孔安国以今文读之因以起其家逸书得二十余篇司马迁从安国问书所载多古文又尚书多古语不易通迁所载颇易其本字即太史公之书传也或讥之似未得其㫖日中星鸟夜中星虚春言日秋言夜顺隂阳之道也尧崩三年之丧毕以下云云钝吟云直据孟子则诸家异说自废重华父曰瞽瞍云云世系亦倒叙舜举八恺使主后土天官者相之职舜自主之八恺则主地官也诗言意诗言志此独作意按赵明诚书孔子庙置卒史碑云华阳国志后汉书注皆云赵戒字志伯而此碑乃作意伯疑其避桓帝讳故改焉此志字其亦后汉人之所改欤北发西戎析枝渠廋氏羌氏疑当作氐帝禹为夏后而别氏姓姒氏曰姓姒云者其后子孙多遂以为姓而当时则其氏也学者多称五帝未钝吟云观此赞则太史公非好竒明矣孔子所传儒者或不传太史公本此夏本纪壶口治梁及岐康成释禹贡惟以汉地理志为据此先儒之精慎也田中下赋贞作十有三年乃同郑注以贞作句殷本纪汤崩注大司空御史长卿按行水灾按汉书公卿表建平纪元凡四年无长卿其人为御史者祖巳曰王勿忧殷之及王多曰祖某此祖巳疑王之兄弟其下云祖伊亦仿此孔氏以祖为其氏而云祖伊祖巳之后恐非也封纣比干之墓三句当作封比干之墓封纣子武庚禄父此传冩之误周本纪周道之兴自此后后作始髙圉立子亚圉立上立字作卒字明年败耆国耆即黎虎贲三千人千字当从书序作三百人千字不知何时谬改自弃其先祖肆犯不答犯作祀号曰共和钝吟云共和周召相与和而修政也不必如汲冡竹书之说椟而去之去一作藏学者皆称周伐纣居洛邑陆云观娄敬之言当时直谓周都洛矣不容无辨秦本纪钝吟云近秦而与秦为难者无如晋与秦同大而足以难秦者莫如楚故插叙晋楚事为多按庄襄之世秦已尽取周地固继周而王矣然六国未亡则犹存封建之遗制也至始皇并吞而尽有之分天下为三十六郡于是三代规模一变此始皇本纪所以离而为二也其赐尔皁游游当作斿躁公二年南郑反南郑春秋战国时属楚十四年更为元年改元始此虏其将屈㒺㒺作匄武安君攻皮牢㧞之一本无君攻二字似脱秦始皇本纪昌平军徙于郢军当作君即上所谓相国昌平君反之于郢故下项燕得立以为王也因封其树为五大夫五大夫第九爵也刻所立石其词曰词俱有韵发北山山石椁椁字疑衍乃写蜀荆地材皆至写当为输写之意运其材也旧作写放解恐非自琅邪北至荣成山亭林云寰宇记秦始皇登劳盛山望蓬莱后人因谓此山一名劳盛山误也劳盛二山名劳即劳山盛即成山史记封禅书七曰日主祠成山成山斗入海汉书作盛山古字通用齐之东偏环以大海海岸之上莫大于劳成二山故始皇登之史记秦始皇纪令入海者赍捕巨鱼具而自以连弩候大鱼出射之自琅邪北至荣成山弗见正义曰荣成山即成山也按史及前代地理志并无荣成山余向疑之以为其文在琅邪之下成山之上必劳字之误后见王允论衡引此正作劳成山乃知晋人传写之误唐时诸君亦未之详考也遂使劳山并盛之名成山冐荣之号今特正之賛楚师深入战于鸿门此深入谓周章之师世非无深虑知化之士也以下对前仅得中佐说夫并兼者髙诈力以下承上攻守势异而畅言之钝吟云史公以贾生推言一句全载过秦论三篇另是一格其先列第三篇者论始皇兴衰应始皇自以为三句次列第一篇者论秦之先公应賛中兴邑西垂等句末列第二篇者总论其大势归到二世结耳项羽本纪钝吟云自秦亡后天下之权在项羽故作本纪班孟坚汉书项羽与陈胜同传与太史公不同按当时羽实主约汉封巴蜀羽为之也故太史公用共工之例列于本纪江西皆反江西犹今言浙西项梁乃以八千人渡江而西钝吟云自此一路往西击秦篇中东西二字是眼目乃与吕臣军俱引兵而东一路向西此引而东暂以兵败也收其货宝妇女而东自此东归乃分天下立诸将为侯王各就国钝吟云楚兵初起忧在亡秦须立六国以树党六国立则秦已失天下独有闗中耳秦已灭则患在诸侯尽徙故王王恶地羽之谋也此亦有不得已者但不知桓文处此当何如耳冯氏亦成败之见也乃其杀魏豹其字误髙祖本纪骑将灌婴击大破楚军一本无击字五年髙祖与诸侯兵共击楚兵大败垓下项王大敌虽兵少食尽致死于我胜负未可知先合不利者骄之使惰也却者迁延徐退诱之使疲也纵则夹击之使不能前后相救楚兵横断故不利也然后因其乱而以衆乗之项王虽勇岂能支乎绛侯柴将军之兵则游兵也当楚人既动则绕出其后矣汉书无之皇帝在后皇帝二字史驳文也时髙祖尚未即皇帝位吕后本纪太后封大臣封作风賛作吕太后本纪者着其实賛以孝惠皇帝冠之书法在其中矣孝文本纪乃循从代来功臣循汉书作修是也功下无臣字十一月晦日有食之二句亭林云汉书多有食晦者盖置朔参差之失其云十二月望日又食此当作月耳故夫驯道不纯驯古训字賛汉兴至孝文四十有余载以下言外可思益见补武纪之谬三代世表盖其详哉与下盖其慎也以详慎二字作闗键于是以五帝繋谍尚书世纪诸本尚书下有集字六国表或曰东万物所始生万疑作方秦楚之际月表然虐在位虐作后大圣孰能当此受命而帝者乎大字上脱一非字汉兴以来诸侯年表太行左转度河济阿甄以东薄海甄疑作鄄小者不轨千法千作于要之以仁义为本仁义为本言当不失亲亲之初意以至于孤立也髙祖功臣侯年表十二髙祖在位十二年也下倣此平阳七自六年至十二年凡在髙祖世七年也信武别定江陵侯五千三百户陵汉书作汉清阳汉书作清河二千二百户广严六年十二月甲申壮侯吕瓯元年吕作召礼书礼由人起所以捐社稷也此下皆荀子故坚革利兵刑错而不用以下本荀子议兵篇天地者生之本也流泽狭也以下又本荀子礼论乐书复次以为太一之歌与下天马二诗即汉书礼乐志所载也稍节其文耳此亡国之声也不可遂遂小字宋本作听律书虽克所愿动亦耗病耗作秏丑者钮也言气阳在上未条条作降孰能在天地之神在作存天官书随北端兑兑汉书作锐古字通右四星曰天棓四作五辅星明近辅星汉书作柄辅其西有句曲九星三处罗罗下汉书有列字三曰九游游汉书作斿下有四星曰狐狐作弧曰东方木主春曰甲乙下曰字作日字其趋舍而前曰羸趋音聚羸作赢下同左行在寅嵗徳所在以三月居与营室东壁晨出居字疑衍以七月与东井舆鬼晨出曰大音音字小字宋本作晋曰南方火主夏曰丙丁下曰字作日字心为明堂营惑庙也营作荧填星其色黄光芒者曰黄钟宫小字宋本光作九者作音躁圜以静圜作国其色大圜黄与泽一字出而留桑榆间注正出举日平正出桑榆而上者余二千里按举日作气言而字衍疾其下国疾汉书作病下同未尽其曰过参矣曰作日矣作天太隂之精主冬曰壬癸曰作日当出不出是谓系卒繋作击右数万人战右作有后至先去前后皆病居晕不胜晕作军国皇星大而赤注五星之精散为六十四变记不尽按记上脱一志字类狗所堕及望之如火光及下脱炎火二字按汉书亦无炎火二字今从柯氏本增平望在桑榆上千余二千里上千字衍王朔所候决于日旁王朔人姓名望气者见李广传四始者候之曰曰作日西北戎菽为注为成者按者当作也天之五佐为经纬经字疑衍嬴缩有度嬴作赢月变修刑修作省次修穰次上有其字常大赦载句未详二曰以辰未详封禅书而幽王为大戎所害害作败作鄜祠后七十八年祠作畤薄山襄山也山下脱一者字襄作衰注同从汲古后人得小字宋本校正独与扬雄河东赋合也遂以十月至㶚上㶚作覇吾闻天有五帝而有四何也莫知其说秦自以水徳黑帝则自当之故不立北畤耳司命施摩之属摩作糜尤敬鬼神之事事作祀上有古铜器古作故致物而丹砂可化为黄金砂作沙下同明年天子病鼎湖甚亭林云鼎湖宫名汉书扬雄传南至宜春鼎胡御宿昆吾是也湖当作胡故卒起甘泉而行右内史界史记索隐以为湖县在今之乡絶逺且无行宫夀宫神君小字宋本无重四字天子祓然后入祓小字宋本作袚闲者河溢臯陆隄繇不思思作息不吴不鷔鷔作骜卿有札书曰札小字宋本作礼则太史奉以指所伐国太小字宋本作天独见旗星出如𤓰旗当从汉书作填星故下云信星昭见也春至鸣泽从西河归鸣小字宋本作明河渠书钝吟云水患莫大于河故最详国用莫急于漕而民间所急在水利三事错综成文语脉复井井山行即桥注一作改作檋入于勃海注河徙东郡更注勃海勃作㪍下同岸善崩乃凿井亭林云岸当作崖汉书古今人表屠岸贾作屠崖贾是也师古注谓山领像人之颜额者非其指商山者尤非刘攽已辨之功无己时兮吾山平注韦昭曰凿山以填河也填小字宋本作通而闗中辅渠灵轵引堵水堵作诸东海引鉅定亭林云东海疑是北海之误按地理志齐郡县十二其五曰鉅定下云马车渎水首受鉅定东北至琅槐入海又千乗郡博昌下云博水东北至鉅定入马渎而孝武纪曰征和四年春正月行幸东莱临大海三月上耕于鉅定还幸泰山修封计其道里亦当在齐去东海逺矣沟洫志同平凖书孝景时益增修矣汉治始衰于景帝严助朱买臣等招来东瓯武帝侈心自楚士导之率十余钟致一石注钟六斗四升作六石四斗获首虏万五千级所获首虏皆以一为十士马死者十余万则实数也天子乃损膳损膳与上布被对废居居邑註服䖍曰居毂于邑也毂小字宋本作糓钱益多而轻下云钱益轻薄而物贵如说是瓉说非也二曰重差小曰下脱一以字按小字宋本无以字三曰复小撱之撱作随卜式上书愿输家之半县官助边式亦欲为侠者变而用之于县官耳然不能半自出不能半自出者皆聚而为盗也汤奏异当九卿异当作当异于是商贾中家用益饶矣始之以重敛继之以夺攘其贫者既为盗贼富者知不可保亦为不终日之计武帝之不亡者赖祖宗休养之泽深耳命曰株送株送当从註应劭说此本二事如说非也就食江淮间欲留之处汉书作欲留留处之字乃写作二㸃传误作之而桑宏羊为治粟都尉领大农尽伐伐作代一国之币为二等小字宋本作三等吴太伯世家吴使季札聘于鲁钝吟云详季子事太史公之志也史记虽无褒贬而有笔削文中子云事多志少未得太史公之㫖也惟苏明允云有是非而无褒贬为知太史公也齐太公世家钝吟云太公之事仲尼不言诸家不同太史公所叙详略得宜后人不能作矣又云宋人论三代时专以意见揣摩安得如此妥直左杖黄钺以下云云钝吟云载今文尚书泰誓太史虽学古文亦不废今文与太公作此泰誓钝吟云按尚书不言太公惟此泰誓有之与诗相应釐公九年此下见春秋桓公元年春齐桓公也管仲病桓公问曰三子专权钝吟云举隰朋亦见管子然管子云鲍叔不可按鲍叔先管仲死不得管仲病时尚存也太史公不以为然故不载举朋语耳桓公十有余子二句钝吟云一总以下叙五公子争立其事棼如乱丝太史叙之条理秩如也避齐乱故在衞五公子事至此完阚止有宠焉陈完世家以为二人太史公曰吾适齐云云一賛只论齐所以强鲁周公世家前据诗书后据春秋武王克殷二年已下事诗书所载注家参错不同此书又不同卜居焉曰告告作吉初惠公适夫人无子一段与左传不同賛词妙在先引孔子二句钝吟云鲁有春秋经故所论止此其后得失不复言管蔡世家叙事鍼线甚密与车予乗徒七十人予作十曹叔世家桓公三十五年鲁隐公立钝吟云世家书鲁隐公立春秋之始也衞康叔世家叙庄公处不同毛传晋世家十年代千亩有功代作伐自献公为太子时重耳已成人矣重叙起十六年楚将子反怨巫臣族灭之钝吟云微与左氏传不同此略也左氏云赵武畜于公宫与赵本纪亦相同韩厥曰赵襄赵盾之功岂可忘乎为赵后钝吟云此言事后耳立赵后非在此年也魏武侯韩哀侯赵敬侯灭晋后而三分其地敬侯当是烈侯楚世家楚东侵广地至泗上春秋止此郑世家于是与惠惠王归当作周惠王故不听襄王请而囚伯犊犊作犕楚反郑晋兵来救反作伐赵世家钝吟云太史公叙事事有牴牾者皆两存如周本纪依古文尚书齐太公世家又载今文泰誓所谓疑以传疑也有大事而纪载不详难叙者缺之史阙文也夏本纪不详有穷后羿事而于吴太伯世家见之赵世家言杀赵同赵括赵婴齐左传颇略然此赵氏之大事必别有所传赵之亡去太史公近文献必有可考太史公时书不存者多矣遂谓之妄可乎如此事赵氏所由不絶得以大于后世茍有其文何得削之后世之轻议古人可恨也按程婴公孙杵臼之事最为无据疑战国时任侠好竒者为之非其实也定翁谓太史公去春秋不逺赵国亦必有史是固可信吾谓不尽然自始皇焚书列国典籍皆已荡然太史公虽去春秋不逺然传闻之误亦必已多如王文恪明宪宗以后人其记宣室为惠宗之子略无足据者事之有无当断之以理不在歴年之逺近也初疑载秦穆公赵简子梦之帝所诸事似乎可略后思之要非无谓飞亷恶来之后昌炽如此天道岂可问耶载之以见事有不可知也史家妙用亦难为㝷行数墨者道矣周宣王时伐戎为御及千亩载载作战赵盾弑其君史家之书法也晋国之政卒归于赵武子武作文奉邑俟于诸侯俟作侔财王所以赐吏民财作听卿秦将而攻伐伐作代魏世家襄王元年与诸侯㑹徐州云云苏秦合从不载世家两地无罪而再夺之国地作弟賛魏虽得阿衡之佐曷益乎则此嗟惜深痛之词讥之者俱非韩世家公子咎公子虮蝨虮蝨国策作几瑟田敬仲完世家以田完制名所以别于太公之齐也故陈桓不得立桓作完田常成子与监正正作止田常于是尽诛鲍晏监正及公族之彊者按前已云杀监止此疑衍田常乃选齐国中女长子七尺以上为后宫长子作子长救韩赵臣击魏臣作以孔子世家论来孔子只合作列传太史公自据素王之说三晋田常至战国始列于诸侯孔子则变例也往日所见谓孔子祖述尧舜宪章文武而终于素王三晋田常以盗簒传世此生民之不幸而战争至秦楚之际也意太史公序论之㫖若此不免凿矣已而去鲁由是反鲁总提孔子生鲤末世家陈渉世家钝吟云陈渉起自谪戍半载而败可与张耳陈余并为传不当为世家者也然亡秦之侯王将相多渉所置自项梁未起以天下之命制于一人之手升为世家太史公之㫖也外戚世家钝吟云通卷皆言命又云先本六艺言妃匹之际系天下之兴亡此正言也而汉之诸后或不由徳特言命以志感慨文有烟波盖难言之也钝吟云妙在此句不然与上文不相顾矣太史公曰秦以前尚略矣二句此处似不宜断汉兴吕娥姁钝吟云已作吕后本纪此只略叙与班书不同意非天命孰能当之自前叙至此是一篇文字皇后母子母宠下母字作毋长公主欲子王夫人子作予荆燕世家泽以将军击陈陈狶衍一陈字令其子求事吕后所宰大谒者张子卿宰作幸太吕欲立吕产为吕王太吕作太后代王亦从代至四句与齐世家不同齐悼惠王世家齐王使路中大夫告于太子太子作天子下太子复令亦作天子复令留侯世家有一老父乃太公兵法也钝吟云使欧阳公叙此直云遇一老父授以太公兵法二句便完矣安能如此娓娓賛学者多言无鬼神然言有物昌黎原鬼因此生意绛侯周勃世家此怏怏者非少主臣也立武帝条侯争之故疑其不能事少主续绛氏后氏作侯义门读书记卷十三义门读书记卷十四钦定四库全书义门读书记卷十四翰林院侍读学士何焯撰史记伯夷列传此七十列传之凡例也本纪世家事迹显着若列传则无所不录然大㫖有二一曰徴信不经圣人表章虽遗冢可疑而无徴不信如由光是已一曰阐幽积仁洁行虽穷饿巖穴困顿生前而名施后世者如伯夷颜渊是已太公曰此异人也异作义管晏列传仓廪实而知礼节因而去之一部管子数行尽之事齐灵公庄公景公钝吟云以一心事三君晏子之节也此一句大有闗系賛钝吟云传内事亦出管子但不叙其书直撮略其行事文甚有裁制老子韩非列传震川云太史公列传或数人合传皆聫书不断今合读之尤见其竒近时刻本每人界断必小司马之陋也钝吟云道徳之言流失有二庄子放荡晋人尚虚浮而亡申韩劖刻秦人尚刑名而亡太史公以庄子申韩同传有㫖哉小司马不知也谥曰聃此谥曰聃亦谥曰洞箫之谥非易名也廼遂去至闗抱朴子云遇尹喜于散闗或以为函谷闗申不害篇本于黄老而主刑名刑作形韩非篇喜刑名法术之学刑亦作形人或传其书至秦传作得孙子吴起列传孙子武者齐人也吴越春秋云武吴人也吴起篇以事鲁君鲁君疑之二鲁字衍伍子胥列传钝吟云孟子疏有西施事引史记今本无之知此书已为宋人删削矣按孟子疏乃南宋一邵武士人伪作非北宋孙宣公为之恐不足据或所引者他书误以为史记亦未可知也彼见求之并禽求作来仲尼弟子列传颜回者鲁人也字子渊少孔子三十嵗阎云三十下当脱七字盖生于鲁昭公二十八年丁亥卒于哀公十二年戊午方合三十二嵗之数曾蒧字晢震川云按蒧古㸃字圣门有三蒧曾蒧公西蒧奚容蒧也月离于毕俾滂沱矣震川云月离于毕他书有明言其故者此不明言盖妙处正在不说破商君列传事魏相公叔座为中庶子座诸本俱作痤苏秦列传城方二千余里城作地据衞取巷巷作卷臣窃以天下之地图岂可同日而论哉震川云所以言从之利实择交而得之意夫衡人者愿大王孰计之震川云所以言衡之害实择而不得之意当敌则斩坚甲铁幕案索隐幕字絶句顾朗仲云斩字絶句谬也今王秦仇讐以伐援国秦作奉封曰凡天下战国七封作对张仪列传秦西有巴蜀此其势不相及也得蜀则易于举楚古今形势同也陈轸篇主以其言为然主作王穰侯列传白起者穰侯之所任举也此武安与应侯不平之根王翦传始王闻之王作皇王翦至坚壁而守之亚夫祖之以破吴楚即髙祖之于黥布亦然也至鄿南鄿作蕲孟子荀卿列传钝吟云此篇总叙诸子前篇言老子附以庄生申韩不同老子于诸子且穷其流失也商君秦之所以兴亡有事业故别叙韩子只叙其书申子事不详只与韩子同论小司马不知也作王运王作主淳于髠篇岂寡人不是为言耶是作足荀卿篇楚有尸子长庐长庐一作长卢正义曰长卢九篇阿之吁子焉吁别录作芋子孟尝君列传婴卒谥为靖郭君亭林云以号为谥犹之以谥为姓皆汉初时人语也吕不韦传谥为帝太后与此同王褒赋幸得谥为洞箫兮亦是作号字用人人各自以为孟尝君将亲己本无将字平原君虞卿列传明日嬖者至平原门嬖作躄虞卿篇赵王召楼昌亭林云楼昌楼缓恐是一人虞卿进说亦是一事记者或以为赵王不听或以为听之太史公两收之而不觉其重耳开闗通弊弊作币魏公子列传于四君之中独书之曰魏公子者以为国之存亡所系也偏賛賔客偏作徧而公子亲往车骑往作枉如姬资之三年资之谓以资财求客报仇春申君列传王又割濮磨之地磨新序作歴本一字磨乃传冩之误其于楚王之为帝有余矣楚索隐本作禁云楚误左施以东山之险左作王春申君相楚八年为楚北伐灭鲁黄歇灭鲁殄周公之祀卒就诛夷固天道也范雎蔡泽列传为其割荣也谓能割去素所尊荣之人索隐之说非也賛范雎蔡泽所为一世辩士世作切乐毅列传襄王使乐乗伐㢘颇伐作代賛其本师曰河上丈人本师犹言祖师㢘颇蔺相如列传赵奢篇赵奢曰胥后令邯郸邯郸二字当为欲战李牧篇灭檐褴檐作襜鲁仲连邹阳列传邹阳篇系阿徧之辞哉徧作偏屈原贾生列传渔父见而问之钝吟云詹尹渔父皆实有是人非若后人文字之寓言也贾生篇钝吟云太史公叙贾生惟载二赋不叙其新书以贾生继屈原伤其遇并重其词赋与汉书异意而贾嘉最好学世世其家衍一世字賛又怪屈原以彼其材云云即赋内歴九州二句谓贾生怪之也爽然自失亦谓贾生更不下一语含蓄无尽吕不韦列传见而隣之曰隣作怜刺客列传曹沫篇曹沫之事亦战国好事者为之春秋无此风也况鲁又礼义之国乎聂政篇重自刑以絶从按徐注絶从读如字荆轲篇被有善有不善被作彼李斯列传而诟莫大于卑贱而作故丞相谬其说绌其词云云始皇有子二十人而无尺地之封故其后赵髙得乗其孤立行其易置树子之谋其祸固始于李斯破淳于越之议也详叙于始皇本纪中而李斯传复备载始末正为后半血脉遣胡亥客奉书赐扶苏与上郡与作于故吾愿赐志广欲赐作肆谓之为桎不亦宜乎桎下有梏字先生之时生作王䝉恬列传中军府令赵髙常从军作车隂用荆朝之谋而倍秦约朝作轲张耳陈余列传两人对曰夫秦为无道云云钝吟云郦生说汉王立六国后张良以为谏至石勒以为此法宜失张耳陈余说陈涉立六国后当时不从以为失䇿何也盖陈王初起虑在亡秦而已法宜树党汉方与项羽争天下又立六国反覆不可一是树敌也其势变不同耳张耳与陈与相见陈与作陈余项羽亦素数问张耳贤问作闻陈余多说项羽曰陈余下有客字念诸侯无可归者者下有曰字留传赵王传作傅今王事髙祖甚恭此与下髙祖二字俱误当从汉书作皇帝及封张敖他姬子二人为乐昌侯为上有夀字黥布列传汉王曰孰能为我使淮南亭林云当云使九江归汉后乃封淮南王也盖採之诸书其称不一淮隂侯列传广武君季左车季作李则诸侯谓吾怯而听来伐我听作轻未至井陉口三千里千作十止舍夜传发夜下有半字且信非得素拊循士大夫也六句钝吟云信所将非素所拊循也兵不为用与驱市人同耳战国之后民犹习兵诸将灌婴曹参之流百战之余非真市人也故背水而陈得以用之若市人也有相挤而入水耳乌能使之殊死战乎不可不察也牧野之事太公背洹水向山坂信学之也因请立张耳为赵王以镇抚其国钝吟云破赵立张耳抚之破齐亦不得不自立时齐王尚在楚兵虽败齐反覆之国非王无以镇之信亦实语也汉王出成臯一段钝吟云汉使至韩信必有証騐故汉王诈称使者入信军偏裨皆汉将故汉王得麾召易置之非他国敌人所能为也宋人不知兵种种妄论可笑范阳辩士蒯通说信先云范阳辩士蒯通后云齐人蒯通一传互异汉王亦悟人见汉王转换之捷不知太史公用笔入神也他人不过曰汉王怒良平谏乃许之如是而已时乎时乎不再来无下乎字韩信犹豫不忍背汉钝吟云韩信自负其能已据千里拥强兵汉即忌之无如之何且忠信而多功取之无名若背汉予楚楚不可必以一身支二雄其事难为与汉灭楚长王千乗信以为便此所以犹豫也信持其首谒髙祖于陈钝吟云信反必用钟离昧斩昧其不反自明然髙祖欲取信不反亦不免自解无益此信之失也陈豨拜为鉅鹿守辞于淮隂侯一段震川云陈豨事疑出告者之口按必相国与吕后文致之者钝吟云陈豨以賔客盛为周昌所疑髙祖使案其客始反耳未必素有逆谋且豨以信幸为赵相国将兵居邉非韩彭之俦有震主之威据大国者也何为先自疑而有反虑乎韩信处嫌疑之地轻与一陈豨出口言反此亦非人情信以淮隂侯家居虽赦诸徒奴合而使之未易部勒也上自出闗中虽虚未能全无备亦不可信也论者却未及此又云太史叙彭越直云吕后使舍人告之叙淮隂则详其反迹賛语亦以为真反也又功臣表告英布反者贲赫封期思侯告韩信乐说封慎阳侯不闻告彭越者亦不同也韩王信卢绾列传匈奴复聚兵楼顿西北顿作烦陈豨篇及髙祖七年七月作十年賛是以日疏事危事作自张丞相列传申屠嘉篇刘舍为丞相舍作含陆贾传陆生竟以夀终在两传中间不可无此句朱建篇陆生素与平原君善此篇仍归重陆生賛至平原君子与余善标目不列平原盖附书也谨严如此刘敬叔孙通列传钝吟云秦人废三代之礼乐汉髙马上得天下先王之制崩壊废缺有间矣争功殿上妄唿㧞剑击柱何异刘盆子时此不可旦夕安矣夫自古以来开国承家有百年之内全不立上下仪制者哉且叔孙未尝兴礼乐直一时权宜定仪法使君臣上下略有节度如此至于百年庶几可兴三代之礼乐耳濶哉二生真腐儒也鼌错传七国之反人情皇皇未知成败闗中已摇矣而朝廷无骨鲠之臣可以託腹心者错不信列侯恐任之将兵或与吴楚连和即不然战有利钝则有章邯降楚之事故欲天子自将又闗中不可空虚故欲自居守此其计出于不得已也错不自将者恐身出而谗言至一有挠沮更易则败矣苏子瞻之论未得其情也然观错举措亦自不能办矣始言削吴既乃言以徐僮之傍与之此何说哉直欲媚吴冀其自止耳景帝当时同心之臣任事者祗一鼌错一得袁盎之言不谋而诛之临大难者可以如此耶当日君臣以刻薄为事天下叛之宜亡国者也不亡直幸耳万石张叔列传虽齐鲁诸儒质行质对也比校其内行庆于诸子中最为简易矣犹然如此犹然作然犹田叔列传褚先生补传叙事甚佳賛不称与任安事不合疑错误扁鹊仓公列传与百神游于钩天钩作钧桥引案杌桥作挢太仓公传臣意年尽三年三十九嵗也亭林云按徐广注髙后八年意年二十六当作年尽十三年三十九嵗也脱十字病得之流汗出潃滫作潃即为药酒尽三日日一作石故胷满汁出伏地者汁作汗有数者能异之能作皆吴王濞列传错为御史大夫说上钝吟云鼌错无谋之人其言云吴削亦反不削亦反似也然既知吴当反宜先有以备之则吴可削也及其举事反闻一无所施乃欲以徐僮之傍所未下者与吴不反则削之一反即益之此何说哉错有可死之道四行事无次第一也官不过内史任事又浅不为天下所服一旦取祖宗之法令纷更之公卿列侯宗室人人不平错何以自安轻脱无术二也当时处心积虑而反者只一吴耳诸侯王无与也宜先施恩慰安之使人人自保则吴人无党欲反不能独举吴乃可灭吴灭则七国在掌握矣先削楚赵胶西何耶是动天下之兵也不知时三也李斯商君以刻薄变诈取天下当列国之相争也汉有一统之天下宜恩威并济以公道行之列国虽强大难制然汉之骨肉同姓天子之藩辅吕氏之祸亦赖于诸侯也汲汲求其罪如与之有讐者为天下当如是耶此与二世之行督责何异不知人无党四也一时名臣将相汉所以平七国者更无一人为错所厚可知其无所知矣错者一天资刻薄读书不解事之乱臣耳诛之恨不以罪然千古更无一人能言其失者吾不知何也鼌错因言楚王戊往为年薄太后服私姦服舍为年作年为魏其武安侯列传灌将军篇引绳批根拫音痕当作拫误作根灌夫亦时丞相隂事时作持武安起为夀一段叙鸿门易此际难御史大夫韩安国曰上只撮叙五语即及两人相毁却于韩大夫口中补叙则一时廷辨乃不寂寞无色后不敢坚封封作对上未有太子云云梁与淮南事首尾亦相映以见两人之贤否钝吟云魏其言丞相短不及淮南王事何耶岂魏其终长者不忍出此此君子所以往往困于小人也賛音被恶言音作竟韩长孺列传安国持重持重二字是眼目将兵系却吴楚系作击李将军列传以李将军次匈奴传前见北邉非将军不可寄管钥惜乎其不善用之也于是乃徙为上郡太守徙上郡太守当是欲叙匈奴入上郡事故先书此句其实为陇西北地雁门代郡云中乃徙上郡也匈奴列传与匈奴间中有弃地莫唐千余里唐作居故冐顿常往来侵盗伐地伐作代文帝以中尉周召郎中令张武为将军召作舍孝文帝后二年使使遗匈奴书备录和亲诏书繁而不杀穷兵黩武之诫隐然言外于賛始微及之二主已和亲主作国賛不参彼己将率钝吟云参彼己者即兵法云知彼己也注引诗彼己之子似失之下即继以卫霍公孙宏而全录主父偃谏伐匈奴书太史之意深矣此賛以定哀微词发端当知此意卫将军列传敖与壮士簒取之敖字衍败韩将军军安国也封蒲泥封作讨而骠骑尚穿域蹋鞠蹋鞠二十五篇汉书附兵家技巧中长平侯伉伐侯伐作代李息篇出代从三嵗从作后公孙敖篇复以因杵将军杵作杅賛卫霍将略太史公不之取也此论却许其能知时变以保禄位非以示讥平津侯主父列传是章朕之不得也得作徳主父偃传衞将军数言上书不召书作上何征而不服乎载载作哉乃遂族主父偃公孙宏以议朔方族主父二人合传犹之袁盎鼌错也南越尉陀列传侍诸侯变侍作待别异变夷变作蛮东越列传令诸校屯预章梅岭预作豫朝鲜列传许其军以报天下下作子天子诛逐逐作遂西南夷列传冉駹为汶山郡注应劭曰今蜀郡岷江钝吟云岷江当作汶江司马相如列传所不足者非材也财宋本作材古假借字也文君及与相如归成都及作乃鹜乎仁义之涂鹜作骛且夫王事固未有不始于忧勤事汉书作者其进仕宦进作于勇期奋育奋作贲斯征北侨斯作厮北作伯其遗札书言封禅事钝吟云封禅古礼也自宋真宗以矫伪举其事儒者讳言之遂以此为人主失徳之举古道之废于宋非一事也可胜叹哉后世虽有周成王汉光武不敢行矣续韶夏韶作昭故轨于夷易易遵也于作迹賛扬雄以下二十八字系汉书賛语一本削去淮南衡山列传丞相臣张仓仓作苍士五开章五当作伍淮南王安传塞环辕伊阙之道环作轘收太平之赋平作半伍被自诣吏因告与淮南王谋反钝吟云伍被与王造反谋寔也雅辞称汉美语皆出于被盖为此词希望得不死耳非寔也史公叙此甚明衡山王赐传王又数侵人曰曰作田以为淮南巴西巴作巳及太子爽王后不孝作及太子爽坐告王不孝循吏列传钝吟云所列循吏五人略其事实有空叙有叙其逸事者止写性情气度而循吏一片恻怛涌现太史公曰法令云云钝吟云此叙亦刺时之言孙叔敖篇三去相而不侮侮作悔子产篇不用左传公仪休篇见其家织好布本作布好钝吟云太史公叙循吏而本朝无一人焉以为循吏必如古诸人则可若汉书所载太史公犹以为未慊耳不然文翁在景帝时何不存之耶又云太史公叙子产孙叔敖二君有政事勲业皆不叙濶略仅数语若曰为吏当如此也二君一邦名相当与管晏并传此叙循吏非为二君作传也与汉书不同汲郑列传钝吟云汲黯传多叙公孙宏张汤之过失游狭任气节狭作侠然黯见蚡未常拜常损之损作揖賛一贵一贱交情乃见北雍本作交态乃见叶石君云循吏传后即次以汲黯其以黯列于循吏乎何太史公深得春秋之㫖所谓定哀之际则微也武帝好为更张黯尚无为之化而以郑当时附之盖当时尚黄老言亦无为云予尝读二汉书班有循良传盖指武宣时之刻覈而表扬之以为循良之难得也范则如杜诗之俦皆置之列传盖光武明章之代吏皆谨悫不必另立名目也此又史家论世深㫖法太史公而妙者也儒林列传尚书不列孔安国传其书未列于学官也申公篇令申公傅其太子戌戌作戊无传疑者则阙不传疑字下重一疑字伏生篇钝吟云卫宏云伏生老不能正言言不可晓使其女传言教错齐人语与颍川多不同错所不知者凡十二三略以意属读而已按此言妄也济南颍川相去不至甚逺青之与豫何至语言不通俗言语或有小小异同书是文字何至以土语传受妄一也伏生有孙亦必有子使女授书二妄也济南张生千乘欧阳生自是伏生弟子其书不出晁错错虽十不得二三张生同郡人必得真本三妄也史云秦时藏书壁中至汉定乃得十九篇是伏生已有本不假口授四妄也伏生口不能正言未闻丧明晁生受书必应写本伏生岂不一视五妄也颜籀载此言于汉书注使宋人因此生疑竟无辨者不可解也按此条辨证精核有功于今文尚书当如三刘之例附见汉书叶石君云儒林诸公皆取其㢘直而异于公孙宏者太史公以为武帝虽好文学而所重者公孙宏张汤而已张固刑名法律而公孙宏乃曲学也适足以乱道而圣人又不在区区书卷间故命之曰儒林而已此盖对公孙宏而发下卷酷吏则为张汤而发矣其次第条理不爽毫髪如此太史公受学于董仲舒仲舒之学具于天人三策兹不载之非故抹煞也盖太史公之意一本于春秋所以救时之失三䇿虽合于正道而当时不能行之班固所以载之者盖谓国家有如此学术正宜表章同一史也而立意各殊不得雷同视之钝吟云汉兴文学于焚书之后学官所立各有大师传之有本叙中甚明非取㢘直也公孙宏汉相有功业自宜特传此非不取也广厉学宫仲尼之道兴千古之美事也用酷吏一代之大失也乃云太史公为张汤公孙宏不亦末乎子长不善张汤公孙宏则有之矣非作传之本㫖也圣人不在书卷宋儒之言周程以后方有此学问子长时无之也又云传中两言公孙宏侧目辕固排董仲舒皆刺之也酷吏列传宁成篇出从数千骑千作十赵禹篇吏传得相监司司似当读为伺谓互相监察也张汤篇受而着谳决法廷尉絜令汉书作挈令扬主之明云云传叙张汤不没其善是汤益尊任是上有于字买臣楚士深怨汉书地理志云本吴粤与楚接比数相并兼故其民俗畧同当日目买臣为楚士者此也义纵篇迁为长安及长安令上长安作长陵而平氏朱彊杜衍杜周汉书注平氏杜衍二县名掩定襄狱中重罪轻系二百余人轻系即注中解脱桎梏钳赭也然取为小治取音趋上幸鼎湖病久湖当作胡王温舒篇以治狱至廷史廷下汉书有尉字择郡中豪敢任吏十余人任汉书作往失之旁郡国梨来梨来汉书作追求徙诸名祸猾吏与从事徙诸作徒请杨仆传以牧司姦盗贼牧应作收本汉书其吏多以权富权下汉书有贵字光禄徐自为曰光禄下汉书有勲字尸亡去归𦵏尸亡去亭林言家人窃尸而逃也汉书作妻亡去归𦵏诸辅都尉辅汉书作部非也百官表左右京辅都尉属中尉减宣篇诋罪以为大逆诋作抵賛抃撃卖请抃作扑大宛列传初骞行时百余人去十三嵗骞以建元中奉使至元朔元年从撃匈奴封侯是未及十年此云十三嵗疑有误然闻其四可千余里四作西若出其用抵大宛大月氏相属用作南賛至禹本纪三句不好竒游侠列传秦任法律赭衣盈路汉初矫枉过正或漏吞舟故朱家剧孟之徒以豪侠闻而保首领武帝时禁网宻矣战国余风尽矣郭解不终宜其然矣然非诗书之教相传者未有不犯世忌太史公引季次原宪而叹之盖有由哉近世延陵亭林云延陵谓季札佞幸列传患者则赵同患作宦滑稽列传賛优头摇头而歌上头字作孟东郭篇故所以同官待诏者以同与王先生篇武帝时徴北海北守下北字作太字西门豹篇三老官属豪长者异父老皆㑹异作里以人民往观之者三二千人以同与皆衣绘单衣绘作缯民可以乐成以同与日者列传此文学庄子而为之者也託之季主以诋訾当世龟䇿列传亦以决疑之卜以作有畧闻夏殷欲卜者卜下有筮字悖背人道或以悖字读句褚先生曰云云按此卷但有叙论而无传故褚先生补之以下乃少孙所补若序论则非少孙所能为也今人概焉忽之惑于索隐有录无书之一言耳下有擣蓍擣古稠字蚗龙伏之蚗龙即乖龙也仰天而视月之光以下用韵五采青黄以下多用韵长于黄土以下多用韵诸侯兵服兵作賔桀为瓦室自桀以前虽天子皆茅茨也河淮以北瓦室尚少其犹古风乎邦福重宝福作福音副者从衣广韵二十九宥中有此字匡谬正俗引东京赋仰福帝居亦从衣与福禄之福异也神龟知吉凶面骨直空枯面作而卜病者崇曰崇作祟足肣手仰手作首钝吟云太史公上穷天文下穷地纪中穷人事虽一才一艺无不具载故日者龟策货殖列于卷末不必有其人凡以有其事者无不载焉褚生或有所补非本㫖也货殖列传民各甘其食美其服各自以为甘美无羡于外也故善者因之云云宜与平准书对看故待农而食之五句着眼人富而仁义附焉有天下者藏富于民以此千金之子不死于市不死市者知荣辱耻犯法也是以富商大贾五句着眼栎邑北郄伐翟伐作戎昔咸人都河东咸作唐杨平阳陈西贾秦翟索隐陈盖衍字以下有杨平阳陈掾此因衍也而民雕捍少虑捍作悍而合肥受南北潮潮作湖果隋蠃蛤隋作陏是以廉吏久久更富此下推广而极言见货殖不专商贾也今有无秩禄之奉下专言树牧之利所谓本富也通邑大都约畧都邑嵗时资用之数子贷金千贯金下有钱字蜀卓氏之先此下货殖本传民工于市易贾市汉书作布任氏独取贵善善字自当属上句颜氏汉书注作善富恐非尽椎埋去就亭林云椎埋当是推移二字之误而田叔以起田汉书作曲而桓发用之富桓汉书作稽冐脯简微耳冐汉书作胃此皆诚壹之所致秉心塞渊騋牝三千岂所谓素封者耶非也备言逐末之利微乎微矣只两字掉转与平准书同一杼轴太史公自序乃论六家之要指钝吟云史谈黄老自是汉初之论至史迁当武帝时则重儒矣因物为合合汉书作舍人者生之本也人作神易着天地隂阳四时五行钝吟云此下方是子长言六经前是史谈之言也父子意不同孟坚不分别而并讥之未为审笃也春秋是非秋下有辨字春秋采善贬恶谬矣钝吟云太史本意学春秋此㢲词也申吕肖矣亭林云申吕肖矣肖乃削字脱其旁耳与孟子鲁之削也滋甚义同徐以为痟者非子产之仁郑世家独称子产之仁无知名二句出孙子图难于易二句出老子王翥之计翥作翦号令不顺顺作烦破神连神作祁第七十注敬仲之言与汉书违错王肃取之非也义门读书记卷十四义门读书记卷十五钦定四库全书义门读书记卷十五翰林院侍读学士何焯撰前汉书髙帝纪寛仁爱人意豁如也寛仁爱人起自布衣代秦之本故首着之令诸大夫曰下卷诏书有云秦民爵公大夫以上令丞与亢礼诸大夫当谓此也生孝惠帝鲁元公主遂不知老父处及此二事王氏所谓记繁而志寡者也服䖍以元为长韦昭以元为谥师古谓韦説失之按西京人质无文长公主为元理况一代更无称元者归乎田成子岂非谥耶韦説无妨胜服秦二世元年秋七月陈渉起蕲至陈自立为楚王遣武臣张耳陈余略赵地八月武臣自立为赵王始皇末年亡聚山泽者所在而是故陈渉一唿云㑹飨应乱固不始于二世也特继世者复加以昬虐益速其亡耳是月项梁与兄子羽起吴秦将章邯破之总叙于此见秦已有必亡之势秦二年秦泗川监平将兵围丰师古曰泗川郡川字或为水其寔一也按地里志作泗水郡川字传写之误作水者是也秦三年沛公从砀北攻昌邑遇彭越越助攻昌邑史记云沛公引兵西遇彭越昌邑因与俱攻秦军战不利还至栗云云下乃云与魏将之军并攻昌邑沛公盖与越再攻昌邑也襄侯王陵降师古以晋灼王陵即安国侯王陵之説为非按下云因王陵兵从南阳迎太公吕后于沛亦出武关之道则此王陵即安国侯王陵也襄侯则初起时所假封爵耳功臣表云以自聚党定南阳汉王还撃项籍以兵属从非别一人可知章邯举军降项羽羽以为雍王羽擅以邯为雍王已不守懐王之约矣秦相赵髙恐乃杀二世使人来欲约分王关中沛公不许不许贼臣真能扶义而西者矣张良曰此独其将欲叛大破之蓝田南此即韩信所以破齐也元年与父老约法三章耳此约法与上苛法对因纪末有初顺民心作三章之约改约字为读始厚斋王氏然文纪中宋昌有约法令之语刑法志言约法三章者非一当仍旧也伤人及盗抵罪观注中服䖍李竒解抵罪之义则盗亦当以臧之多少科罪今法惟窃盗计臧强盗则已行而但得财者不分首从皆斩或恐过也可急使守函谷关注文颖曰是时关在宏农县衡岭今移东在河南谷城县按地理志宏农郡有宏农有新安武帝元鼎三年徙函谷关于新安当为宏农之新安也河南郡有谷成师古曰即今新安然则非汉宏农之新安明矣潘岳西征赋注岳以元康二年五月十八日乙未自洛阳之长安二十五日壬寅次于新安之千秋亭谷成去洛阳甚近疑非汉武徙关之地文颖注及后书郡国志更当详考以求真是二年㧞陇西缮治河上塞㧞陇缮塞关中安固而后东兵故秦苑囿园池令民得田之既反暴政且益足闗中食施恩德复勿繇戍稍休息其民使有乐生之心又略知礼教而后用之此当日萧何治关中规模也兵出无名天下之贼也天下苦秦并起亡之秦亡而复搆兵以争中原刘项曲直未有分也明其为贼而后民望在刘不在项天下汹汹皆知非以自利动非无名之师比矣汉王以故得劫五诸侯兵师古以五诸侯为常山王张耳河南王申阳韩王郑昌魏王豹殷王卬按韩王是韩信不当云郑昌汉王拜越为魏相国令定梁地越已有衆三万故得独当一面兵复大振与楚战荥阳南京索间破之史记书此战在六月立太子下此为得之三年冬十月甲戌晦日有食之十一月癸卯晦日有食之两月再蚀与鲁襄公二十一年同歴家云或此月食在交前而次月复食在交后亦时有之后孝文三年同按史记孝文本纪但书十月丁酉晦食项羽数侵夺汉甬道汉军乏食时关中大饥仅仰敖仓粟既为羽侵夺甬道荥阳即以乏絶不守其后刘贾入楚地佐彭越烧楚积聚而曹咎等守成臯亦为汉所破矣项王必引兵南走破之必矣项王既引而南不能骤为河北声援取赵亦可以万全矣辕生之计即伍子胥所以覆楚也晨驰入张耳韩信壁而夺之军乃使张耳北收兵赵地已举燕赵则前所请益三万人可收之以自将若尽夺其军则张耳所北收赵地之兵岂足以东撃齐哉使卢绾刘贾将卒二万人佐彭越烧楚积聚既夺信军乃可分二万人与刘贾助彭越絶楚粮道矣四年汉王羽相与临广武之间而语之间按萟文类聚当作涧然以上文孟注两城相对之説观之则如字也枭故塞王欣头栎阳市章邯罪过于欣独枭欣头者以其既降汉而复叛去故也五年汉王为发䘮哭临而去诛羽以正君臣之义仍为发䘮哭临者尝受命懐王约为兄弟故也汉王还至定陶驰入齐王信壁夺其军羽死所畏恶者信故乘其不意而夺之军此正所以息天下之兵端间不容髪者也后陈豨之狱使信被参夷之祸则于报功之义俭耳义帝亡后都下邳仍以义帝为言终撃楚之杀义帝者之事亦使信不自以徙王惊疑其家在楚又本所欲得也民以饥饿自卖为人奴婢者以饥饿自卖为人奴婢则不独以罪没身始为官奴婢矣今卖身劵契必云口食不周其来逺矣燕王臧荼反臧荼项氏所置又负杀故主之罪故惧诛最先反六年西有浊河之限晋灼注孟津号黄河故曰浊河也按孟津不在齐界字有误或是鬲津地理志平原郡有鬲县平当以为鬲津韩王信等奏请以故东阳郡鄣郡吴郡五十三县立刘贾为荆王文颖注吴郡本㑹稽也当以㑹稽治吴故亦得称吴郡当班氏作书时亦未分也此正与下郯郡义同今上尊太公曰太上皇秦始皇追尊庄襄王为太上皇汉仍其旧师古不预治国故不言帝之説非也皇帝本兼採三皇五帝义三皇古之盛天子也颜説出蔡伯喈盖据定陶恭皇孝徳皇诸号以后事臆断七年民产子复勿事二歳大乱之后户口减半优之使生聚日滋也九年罪三族按刑法志孝文诏明指父母妻子及同产为三族则注中张晏説为是如淳説不惟祸及举宗复妄増母妻二异姓一言之误其为不仁甚矣以今法准之亦如张説贤赵臣田叔孟舒等十人尽拜为郡守诸侯相用之则国家收其效彼亦无所妄觊矣十年令诸侯王皆立太上皇庙于国都失礼之始至韦元成贡禹始觉其非十一年御史大夫昌下相国臣瓒注周昌已为赵相御史大夫是赵尧耳按当时周昌疑以御史大夫行赵相事赵尧特以御史守御史大夫故诏书仍言昌也十二年陈平灌婴将十万守荥阳亡可硚足待也五代郭威之事近之上尊号曰髙皇帝后世人主生上尊号不祥莫大焉赞置祠祀官则有秦晋梁荆之巫汉之报本逺矣汉承尧运得天统矣顺民心得天统此髙纪眼目也惠帝纪外郎满六歳二级苏林以外郎为散郎按外郎宜对在中者而言非员外之散郎也后世散郎称外郎者乃借用旧名令郡诸侯王立髙庙诸侯不得祖天子而左氏云郑祖厉王似因诸侯王得立髙庙附益之也元年春正月城长安髙帝六年令天下县邑城至惠帝元年乃城长安先使百姓有所保聚而后规拓京师后世所不及也二年郃阳侯仲薨子封王而父仍侯爵三年春发长安六百里内男女十四万六千人城长安以渐城之则民不劳费可给检察可精汉初休息天下事必有次第若此即国祚悠久之气象也六月发诸侯王列侯徒隶二万人城长安诸侯王逺近地异故豫以六月发之使各及期而至其筑城仍在春正月也六年女子年十五以上至三十不嫁五算产子复二歳不嫁谪五算与武帝之口赋重困民产子輙杀者可以观世运矣起长安西市修敖仓五年九月城成明年六月乃始起市其修敖仓是当时亦有两都并建之意髙后纪取后宫羙人子名之以为太子名之名为皇后所产子也是少帝非刘氏乃大臣既诛诸吕从而为之辞耳以其能匡汉祚立太宗功既大故后世不之求备文帝纪愿请楚王计宜者隂安侯顷王后皆妇人琅邪王疎属帝言请楚王计宜斯识体矣赐民爵一级女子百户牛酒后书注云姚察云女子谓赐爵者之妻史记封禅书百户牛一头酒十石臣贤按此女子百户若是户头之妻不得更称为户此谓女户头即今之女户也恩当普洽所以男户赐爵女户赐牛酒按此説近之又按昭纪始元元年秋七月赐民百户牛酒元纪初元元年夏四月赐吏民五十户牛酒而别无女子百户五十户之文或者吏民但赐牛酒而不赐爵则其妻不别沾赐非女户也惟章帝元和二年夏四月诏书独繋以经曰无侮鳏寡惠此㷀独加赐河南女子百户牛酒或当如章懐之説诏书曰河南则止于河南尹所属县不普洽天下与前书中事不同元年因赐天下民当为父后者爵一级按当为父后正谓嫡长耳颜注非其曰非己生尤乖于理皇太后曰立太子母窦氏为皇后先建太子后立皇后者时代王王后先卒窦姬乃以子贵也立皇后称皇太后命得着代之意立太子母上史记有诸侯皆同姓五字盖周之天子逆后于妫姜之国今诸侯皆同姓则不可拘以旧制必贵姓也然自此景立王武立卫安于立贱矣此等皆汉事与三代始判分处况此时固亦有长沙王在乎唯中尉宋昌劝朕官皆至九卿髙文二帝气象虽不同其开诚无饰则一也二年为吏及诏所止者遣太子周公留相伯禽之鲁此其遗意人主不徳灾孰大焉自秦以来不畏于天至文帝始闻此言九年春大旱十年冬行幸甘泉将军薄昭死无兴革大事其简如此后汉诸纪书事太烦碎矣十三年今厪身从事其除田之租税尽除租税不可为经常盖欲极所以劝农之道耳非帝之节俭亦莫之能行也后元年孝惠皇后张氏薨不以后礼䘮葬故不曰崩书曰皇后则但退处未尝废也此文帝之失张晏云废处北宫者仍外戚传之文后卷景纪中三年颜注云废后死不书六年以中大夫令免为车骑将军屯飞狐次棘门曰屯曰次屯有分地次备调发也后书郡国志上曲阳故属常山恒山在西北注引晋地道记云自县北行四百二十五里恒多山坂名飞狐口按此则飞狐口即代郡之常山关与上曲阳相接者也句注则雁门关也七年以下服大红十五日小红十四日纤七日释服史记索隐曰以下谓柩已下于圹语尤分明足明三十六日断自已葬之后矣礼服不讲乃有易月之谬説颜师古及刘贡父駮正者是然大红小红当如应氏之説阎丈百诗云汉文此制行之三百七十年魏武帝始令葬毕便除无所为三十六日之服者后又不知何代以三十六日为除服期而不论葬与否唐元肃二宗之䘮又降三十六日为二十七日则所谓以日易月者于是焉始赞断狱数百几致刑措贡禹言文帝贵廉洁贱贪污吏坐臧者皆禁锢赏善罚恶不阿亲戚罪白者伏其诛是帝之为政不専于寛也特刑不滥耳张武旧勋受赂不饬未至大恶故加赐以媿之岂槩施诸下姑息成风致贪吏放手哉景帝纪丁未太子即皇帝位文帝以乙巳𦵏既𦵏乃即位也史记云太子即位于髙庙此皆典礼所征不宜削略四年十月戊戌晦日有蚀之贡父曰此年记事十月在年终误按此十月或九月之误史记是年有后九月然近下中四年亦记十月于年终七年夏四月乙巳立皇后王氏丁巳立胶东王彻为皇太子先立皇后而后立太子与文帝故事异中二年令诸侯王薨大行奏谥诔䇿䇿者初封及除官之䇿命注谓哀䇿者非四年死罪欲腐者许之以腐赎死是则异于使无罪幼童轻絶其世伤天地生物之和者矣后二年今訾算十以上乃得宦董仲舒所谓选郎吏以訾冨指此訾算也张释之司马相如皆以訾算为郎耳武帝纪建元元年丞相绾奏所举贤良请皆罢自此乃一于儒术士始尚经学而扬于廷者有仲舒之对矣不可谓非衞绾之功也二年御史大夫赵绾坐请毋奏事太皇太后及郎中令王臧皆下狱自杀直笔五年夏四月平原君薨可不书于本纪元光元年于是董仲舒公孙宏等出焉按仲舒传谓州郡举茂材孝廉自仲舒发之而是年十一月已有郡国各举孝廉之令则仲舒对䇿当在元光之前此总举其得人之着者言之四年魏其侯窦婴有罪弃市坐矫先帝诏非独如师古所云党灌夫也元朔二年于是藩国始分而子弟毕侯矣元朔二年藩国始分然而不能絶淮南衡山之谋也五年其令礼官劝学学者益广其议本发于宏故先着诏书以章人君兴起絶学之羙而仍不没其实焉元狩元年丁卯立皇太子因治淮南狱闻武安之谋故立太子四年青至幕北围单于两军士战死者数万人书功而必并言所䘮战士之多以见虽幸而胜得失仅足相偿所以为良史明年复书马少亦以终前事也五年徙天下姦猾吏民于邉秦始皇三十四年适治狱吏不直者筑长城及南越地此徙天下姦猾吏民于邉其用同也元鼎三年徙函谷关于新安应劭注时楼船将军杨仆数有大功耻为关外民上书乞徙东关以家财给其用度按五年南越反杨仆始拜楼船将军事在徙关之后以武帝之雄岂展拓都畿费出臣下之家财乎应注出于流传非实事也元封五年初置刺史部十三州是时刺史不常厥居至东汉始有治所颜注㣲误刘昭续书郡国志注补谓传车周流匪有定镇者得之其令州郡察吏民有茂材异等史记儒林传有秀才异等輙以名闻可证茂之为秀矣应劭所云避光武讳是也秀才所由命名则出于管子小匡篇其秀才之能为士者则足頼也之文太初元年正歴以正月为歳首师古曰谓以建寅之月为正也未正歴之前谓建亥之月为正今此言以正月为歳首者史追正其月名按既曰正歴以正月为歳首明前此不改月固以建寅之月为正月矣若前此果谓建亥之月为正则当云以建寅之月为正也更从识者质之发天下讁民西征大宛讁者独非民乎而使二十万衆暴骨异域其不䘮而仅报虐于子孙幸耳蝗从东方飞至敦煌从东方飞至敦煌则几遍天下矣书其所见辞㣲而显二年籍吏民马补车骑马此籍马为伐宛也征和四年上耕于鉅定服䖍曰地名也近东海按服説亦据沟洫志东海引鉅定之文盖不悟东海乃北海之讹耳赞孝武初立卓然罢黜百家何有加焉但羙其文徳而不及武功末始以不改恭俭一语见意可谓㣲而章矣自蔚宗以下未能然也昭帝纪始元二年以宗室毋在位者辟疆守长乐衞尉此霍光之善亦足以闲执燕与广陵之口遣使者振贷贫民毋种食者毋令民出今年田租稍修文景之政天下所以复安五年夏阳男子张延年要斩即成方遂两书之以传疑也元凤二年三辅太常郡得以叔粟当赋此事得禹贡甸服之本意可视年之丰啬时时施行也四年毋收四年五年口赋贡禹上书言古民无赋算口钱起武帝征伐四夷重赋于民民产子三歳则出口钱故民重困至于生子輙杀宜令儿七歳去齿乃出口钱年二十乃算如淳所引汉仪注乃元帝以后之制也三年以前逋更赋未入者皆勿收如淳曰更有三品有卒更有践更有过更按其实则二也践更即是代人卒更但以月计私得雇直过更则是总代人繇戍以歳计人输戍邉三日之直于官官为给与久住之人也盖卒更即古者田赋出兵之制戍邉三日则仿力役之制为之雇更即雇役之法所昉赞承孝武奢侈余敝户口减半武帝之失因事着见所谓不溢羙不隐恶也宣帝纪皇太后归长乐宫宣帝秋七月即位十一月太后乃归长乐宫者惩昌邑前事也本始元年诏内郡举文学髙第各一人师古曰中国为内郡縁邉有夷狄障塞者为外郡成帝时内郡举方正北邉二十二郡举勇勐士按此为两得之今取士以文章而为縁邉设觧额误矣二年以水衡钱为平陵徙民起第宅于为人后之恩有加隆也地节二年迺复使乐平侯山领尚书事以传奏其言汉家气象至宣帝复一变渐已任法不任人矣侍中尚书功劳当迁品式备具久于其任则谙习故事故品式备具也由此尚书权重人主得倚以裁决庶务东汉政归台合不任三公原于宣帝也四年诏曰父子之亲延尉以闻此诏最得法意非前人不知及此也盖古者议事以制子首匿父母等固在所原宥耳父母匿子情虽同而平居失于不教故坐之然犹必上请将权衡其轻重以行法或直原宥之也其令郡国歳上繋囚课殿最以闻令法监毙罪囚管狱官有罚盖始于宣帝也元康元年其博举吏民厥身修正各二人宣帝虽不甚用儒然于通经者未尝不加劝诱亦武帝家法也二年闻古天子之名其更讳询宣帝因人有以触讳犯罪者故更其名然则生而讳名前此已然疑起秦世也三年封贺所子弟子侍中中郎将彭祖为阳都侯平帝元始元年始着令诸侯王公列侯关内侯亡子而有孙若子同产子者皆得以为嗣今彭祖特以贺旧恩得封盖从来殊数也四年诸年八十以上非诬告杀伤人他皆勿坐诬告人与杀伤人同在不以老耄纵舍之科当时诬告之重如此神爵元年朕之不明震于珍物服䖍曰震惊也苏林曰震动也按以震为惊乃与下惧不能任之意协服说是三年起乐游苑乐游苑犹景帝之徳阳宫皆自作庙也微眇时尤乐杜鄠之门故以杜东原为初陵而以乐游名苑甘露二年其以客礼待之位在诸侯王上王者所客议中已发其端待以殊礼则恩自天子出耳元帝纪汉家自有制度何足委任徳教不可不纯俗儒不足委任宣元各有所偏或治或乱又非尽由所操之术其天资乃判智愚也元纪初元三年丞相御史举天下明隂阳灾异者或进擢召见隂阳月令发于魏相至此言隂阳者遂盛永光元年诏丞相御史举质朴敦厚逊让有行者光禄嵗以此科第郎从官光禄亦以此科第郎从官则周官宰夫正嵗于宫中羣吏书其能者与其良者以告小宰大宰之余意也稼秋罢如说为近稼秋罢不成文义四年诏曰安土重迁令明知之法穷则变此诏得之五年颍川水出士卒遣归此便民善政建昭五年方春农桑兴公卿其明察申敕之此今法农忙停讼所始赞吹洞箫如注箫之无底者按王褒颂曰原夫箫干之所生于江南之邱墟洞条畅而罕节标敷纷以扶踈是洞箫以一干无节故得此名博雅谓箫大者无底小者有底如注非也自度曲被歌声从注中瓒说则度读本音然班之文义先度而后被之于歌则应说为谛也贡薛韦匡迭为宰相颜师古以韦为韦贤按韦贤为相在昭宣之际则此应谓其子元成也成帝纪宣帝爱之字曰太孙汉诸帝髙祖宣帝光武兴于民间以字着献帝逊位字亦着焉唯成帝之字则以古无太孙之号宣帝以世嫡故特唿之亦传为字后世遂目世嫡皇孙曰太孙也建始四年中谒者丞陈临杀司隶校尉辕丰于殿中司隶校尉天子倚以清辇毂而中人得以杀之岂非禄去公室之兆乎河平三年光禄大夫刘向校中秘书刘向校中秘书孟坚大书于帝纪尊经籍也阳朔元年京兆尹王章有罪下狱死王章不言为王凤所害于体例不能一也鸿嘉四年被灾害什四以上思称朕意如此则虽遇㓙灾尚可不至流为宼贼亦治标之善䇿永始二年吏民以义收食贫民万钱以上一年如此乃成国体安桓预下诏书计金受官则市贾矣且安桓爵得至关内侯此亦不至甚滥也冬十一月行幸雍祠五畤建始二年罢雍五畤至此始复而于后年总书之四年出杜陵诸未尝御者归家宣帝之葬至是三十六年矣以无继嗣故出之也绥和元年诏曰朕承太祖鸿业其立欣为皇太子以此诏文观之哀帝背大宗顾私亲其罪于是为大因此伤元后之心奸臣煽惑借以窃权国之将亡未有不基于伦纪不立者其微则又自成帝昧夫妇判合之重贱者得以色升自贻絶嗣并及宗社也永始元年五月封王莽为新都侯六月立皇后赵氏适相符㑹终成祸胎岂偶然哉封中山王舅谏大夫冯参为宜乡侯冯参有贤名而此时不固让宜乡之封他日傅太后修怨几至覆宗亦自昧其几也以大司马票骑大将军根为大司马票骑将军疑不当有大字赞可谓穆穆天子之容者矣谓有其容爽其徳也哀帝纪田宅亡限皆无得过三十顷哀帝行限田之制本善王莽之行王田盖务以祈胜而致不便于民也博士弟子父母死予宁三年汉制之失莫大于仕者不为父母行服三年达礼于是焉废其予宁者不过自卒至葬后三十六日而已哀帝既许博士弟子予宁三年何不推之既仕者乎至安帝元初三年邓太后临朝初聼大臣二千石刺史行三年䘮至建光三年安帝亲政宦䜿不便复议断之桓帝永兴二年初聼刺史二千石行三年䘮延熹二年复断之若公卿则终汉之祚不议行三年䘮服也建平元年太皇太后诏外家王氏田非冢茔皆以赋贫民自此而王氏家施渐及民矣二年定陶恭皇之号不宜复称定陶去定陶而直称恭皇以太上皇为比也待诏夏贺良等宜改元易号张衡谓䜟起哀平则夏贺良其汉人内学之祖欤平帝纪诸有臧及内恶未发不以小疵妨大材此莽罗致屏弃不齿之人被以望外过恩使为已用耳莽谓诸有臧及内恶未发者不以小疵妨大材曹操亦谓若必亷士而后用则齐桓其何以伯世簒贼所求徃徃必于其类以为此属皆计不反顾不得不奋効鸣吠以图富贵一时乃可惟我所使也元始二年谕说江湖贼送家在所收事收事犹今编入里甲当差三年立官稷及学官自周衰学废至王莽复天下皆立学官稷似瓒说得之五年汉元至今十有余万人致教训焉时诸侯王皆同编户民无足惮者然以十余万之衆虑诸刘相结起事故隂置其所厚党于王氏斵䘮公室者隂检束之非教训其人也其出媵妾皆归家得嫁如孝文时故事出媵妾归家得嫁者莽欲阶此夺孝平皇后之志頼其女贤耳凡奸人为一善事亦必为其私故可诛也义门读书记卷十五义门读书记卷十六钦定四库全书义门读书记卷十六翰林院侍读学士何焯撰前汉书诸侯王表周公康叔建于鲁卫亦五侯九伯之地左传但言五侯九伯汝实征之非兼有其地盖班氏误也若鲁卫各数伯里则以方计之耳被窃鈇之言窃鈇事必出诸子书注中应说近之而不详颜乃迂谬王子侯年表王莽擅朝伪褒宗室侯及王之孙焉王孙毕侯则近属无不分裂无复大藩之可惧矣居摄而愈多非其正故弗录例正而严号谥姓名此姓字乃衍文苏氏洵求其说而不得遂谓加以异姓之例示天子不能有其同姓以戒权归于下不思莽伪褒宗室居摄愈多班氏固云非正弗录无在此表者也况此表自孝昭以讫哀平前此者安能曲传私说哉髙惠髙后文功臣表是以燕齐之祀与周并传礼记武王克殷反商未及下车而封黄帝之后于蓟陆徳明云黄帝姓姬君奭其后也故燕齐并称三人为衆虽难尽继宜从尤功从其尤者亦非以三人一人为限注孟服二说皆失之景武昭宣元成功臣表将帅受爵续元功次云以应本约故亦谓之功臣表可续元功之次也元功即指髙惠髙后孝文功臣所谓以昭元功侯籍者也外戚恩泽侯表其余后父据春秋褒纪之义是以别而叙之皆不应功臣本约不可续前二表之后故别之为恩泽也广博言其滥百官公卿表或说司马主天司徒主人司空主土是为三公或说是诸侯执政之卿天子六卿大国三卿犹之大国三军半于天子之六军也自秦汉皆沿诸侯之制太尉秦官应劭曰自上安下曰尉武官悉以为称按宋时以太尉为武官相唿通称本应氏说奉常秦官又均官都水两长丞都水属太常治都以内之水故其官曰长山陵所在尤以流水为急故太常有専责也郎中令秦官更名光禄勲当从注中如淳说勲读阍今闽越间犹有此音下更中大夫为光禄大夫亦以在宫门内耳仆射秦官有主射以督课之仆射之义如此则已矣秦官不征诸汉书乃反附㑹周制耶以射为读如夜音者尤谬宗正秦官更名宗伯应劭曰周成王之时彤伯入为宗正也师古曰彤伯为宗伯不谓之宗正按宗正亦谓之宗伯王莽縁此以改官名应说非无本但是后儒曲说与周官不合故班氏断为秦官中尉秦官更名执金吾崔豹古今注曰金吾棒也以铜为之黄金涂两末近代言金吾者祖之明人唿锦衣卫指挥使为大金吾以所领官校御仗中持此云太子太傅少傅古官舍人庶子先马舍人属二傅则賔友也水衡都尉属官有上林均输御羞禁圃御羞与禁圃连类而言则是出珍羞之地名如说在蓝田者为近不得如师古指御宿川以当之也越骑校尉掌越骑如淳曰越人内附以为骑也晋灼曰取其材力超越也按骑非越人所长似晋说是不当如师古以下文胡骑比例也元朔五年不书列将军按此年长平侯卫青为大将军不书脱漏于三刘后也元狩三年廷尉张汤为御史大夫按史记表汤为御史大夫在二年此疑误古今人表今人则褒贬具于书中虽云总备古今之略要其实欲人因古以知今也师古谓不表今人其书未毕故也恐非而诸子颇言之故博采焉此班氏以史迁但考信六艺犹有踈略故复着此表存其大都虽百家所言不遗其人也礼乐志夀何以不若髙宗师古注享国五十九年故云夀然石经云肆高宗之享国百年如五行志刘向传言髙宗百年者非一周道始缺怨刺之诗起怨刺起人表注以为懿王时汉兴乐家有制氏服䖍曰鲁人也按周乐在鲁故制氏犹传其声律周有房中乐宋祁曰周上有曰字按有曰字为是盖相传唐山夫人云然而孟坚所见非周之旧特楚声也与下曰本舜招舞也义同孝惠二年使乐府令夏侯寛备其箫管按武帝始立乐府此乐府令疑作大乐令采诗夜诵师古曰其言词或秘不可宣露故于夜中歌诵也按夜诵与秘祝不同岂为不可宣露哉下文云昏祠至明盖虑临祭或以倦惰获罪于天神地示故先教之夜诵以肄习乐童也西颢含秀垂颖续旧不废续犹嗣续也不曰登新而曰续旧善言天地生物之心矣元㝠易乱除邪革正异俗兆民反本抱素懐朴书所谓朔易者其义如此丞相匡衡更定诗六章诗甚凡鄙乃欲更定相如軰所作不自量矣天马以下十章天马之歌杂以析酲之语胪于郊祀其如乐何景星空桑琴瑟结信成空桑琴瑟见周礼大司乐夏至祀地示所奏也今汉郊庙诗歌未有祖宗之事所为发愤而増叹也后之作史者于本朝制作能昌言以折其衷若此者罕矣刑法志一同百里是谓千乗之国百乗千乗惟此及康成注周礼为审宋儒以百里出千乗后人并以十里出百乗谬矣踵秦而置材官于郡国修武备云七语中括尽一代兵制古人有言天生五材帝王之极功也此兼为建武以还悉罢郡国都尉之官罢材官楼船士歳时不讲肄武备言之命甫侯度时作刑以诘四方用重典者也志中虽序甫刑而无一言及于金赎盖以唐虞之法止于官府学校鞭朴轻刑而又情法可议者穆王则五刑皆得罚锾以免衰世敝法不可以训故从削略而于萧望之传中驳难张敞之议致其意焉劝趣农桑减省租赋此平刑之本省刑罚薄税敛深耕易耨三者实相为表里选张释之为廷尉罪疑者予民主于平刑而又必得其人斯民实被其泽非徒为寛柔姑息纵舎有罪而已其减笞三百曰二百毕一罪乃更人隋行新律除讯囚酷法考掠不得过二百行杖者不得易人枷杖大小皆有程式盖亦本此今行笞五则更一人宜禁止于是选于定国为廷尉选张释之为廷尉招进张汤赵禹之属于是选于定国为廷尉大书治乱得失以为法戒非独文章照应之法上罪梏拲而桎即所谓身亲三木也故俗之能吏公以杀盗为威按今俗颇有此弊然盗得财而未伤人者戮起意一人而流宥其余固得古人用刑之意专杀者必有报虐之隂祸不可不戒也食货志农民户人已受田周礼载师注引此作农民户一人已受田脱一字则文义不可晓庠序之异者移国学于少学诸侯之国学为少学不敢儗天子之太学也贵粟之道在于使民以粟为赏罚令出而民利者也以下不过战国权宜之计又李商末流也以术笼取富民使粟入于官钱归于农茍便目前诧为两利数年之后爵不足重富亦无余虽修卖爵之令应者渐少至于裁价招民国体大壊又其穷也不得不趋丐夺而告缗盐铁之徒出矣洪范傅说有作为姦诈以伤民财岂非晁氏作法于贪乎边食足以支五歳可令入粟郡县矣爵罔及恶徳可以入粟得之人主砺世之柄去矣况复入粟郡县不顾其后乎以中盐变易卖爵明制为最善矣足支一歳以上可时赦勿收农民租诱民入粟而勿收其租岂非欲取故与朝三暮四之术乎是故汉文之除租不如三代之什一也廼下诏赐民十二年租税之半宫室列馆车马益増修矣自髙帝以来俭素之羙至景帝稍改前此五六十年未尝以天下为乐也汉祚之长安得不差肩三代乎人人自爱而重犯法固其变也人人自爱以下管子所谓仓廪实而知礼节也于是罔䟽而民富以下孟子所谓饱食煖衣逸居而无教之弊也礼义不明则淳厚之俗未几而散故霸者之治易兴亦易衰难以维持经久也见税什五如今者计所收彼此均分吴地赋重则有不止于此者故平都令光教过以人輓犁以人輓犁似始于此故事歳漕关东谷四百万斛可以省关东漕卒过半此即后代和籴所本二年齐地饥毋与民争利常平仓犹微寓损上益下之意何谓与民争利此诸儒毁所不见耳谷石三百余正为常平法但行于邉郡关东未遍也汉氏减轻田租天下謷謷然䧟刑者衆王莽亦仿董生之意而不度时宜行之过当遂扰天下凡轻重歛散之以时则凖平守凖平使万室之邑必有万钟之臧臧繦千万上凖平句其始事也必行之经久而后能有藏蓄守字极有关系近刻脱下守凖平句者失之钱轻则以术歛之重则以术散之货物必平此中即兼寓歛散民粟之术矣公孙宏以宰相然而无益于俗奉已而不在民所以无益于俗也益广开置左右辅当从平准书作益广关开字误也式既在位上不说卜式始进不正一旦更弦谁能聼之不敢言轻赋法矣轻史记作擅谓常法正供外擅取诸民以訾给所过军也徐广注云擅一作经谓不顾经常法则此刻轻者传写误也当改作经租税禄赐皆以布帛及谷使百姓壹意农桑元世祖不师此意而承袭赵宋之㑹子金源之交钞亦不善变法矣哉乐语有五均周书大聚解市有五均早暮如一送行逆来振乏救穷其乐语之所本乎郊祀志能知四时牺牲坛场上下氏姓所出者以为宗师古曰宗宗人按宗人宗伯之属周礼春官有都宗人家宗人禋于六宗师古以干坤六子之说为是按六子乃所画之卦象岂可指为六神乎天宗三地宗三则与下山川重复要之孟说为长设射不来不来者诸侯之不来朝者也史记作设射貍首貍首者诸侯之不来者也徐广注貍一名不来合七十年而伯王出焉师古曰七十当为十七今史记旧本皆作十七字按汉书中当据史记刋正者甚多不止七十之为十七也小颜当日多拘于俗师之传未及博求是正耳自齐威宣时驺子之徒不可胜数也此一段是秦汉淫祀根柢亦此志之枢纽也薄山者襄山也襄山当从史记作衰山扬雄河东赋爪华蹈衰而雍有日月参辰南北斗仲冯曰二十八宿既已备而又言参与南北斗衍字也按参即叄字谓三辰也仲冯误以参昴当之耳对曰四帝有白青黄赤帝之祠无黒帝者秦自以水徳当其一也以为汉乃水徳之时河决金隄其符也河决岂佳事而云水徳之符乎于是作渭阳五帝庙作庙以祠五帝黩礼甚矣置贾生而用妄人无稽之说岂非不学之累乎于是始更以十七年为元年此人主自改元之始不祥莫大焉古天子常以春解祠解即袚除也张晏说是齐人少翁以方见上天子自帷中望见焉今人谬以少翁事为李少君误始于长恨歌有司言元宜以天瑞曰狩云自改元已非而又阿谀附㑹之汉廷亦可谓无人哉乐成侯登上书言栾大按功臣表乐成侯为丁义元鼎五年大坐诬罔腰斩义亦坐言五利不道弃市此志作登互异又以卫长公主妻之此天子女亦称长公主以卫主妻大者令为亲属如大所言也皆甞鬺亨上帝鬼神师古曰鬺亨一也鬺亨煮而祀也按鬺古烹饪字下亨乃古亨祀字也一之者非亨音香两反而神灵之封君七千封君七千当如注中李竒之说此方士自为地也又虑有斥其妄者故下文又有断斩之说凡进邪术异端未有不欲假此以窃刑赏二柄者也百余歳然后得与神遇恐其言不验被诛故逺其期于百余歳即后言非少寛暇神不来之意其秋有星孛于东井天其报徳星云以彗孛为徳星纪一时阿谀兼以明封禅无益也明堂中有一殿名曰昆仑依古名而其制度之不经若此禹建言汉家宗庙祭祀多不应古礼宜于长安定南北郊为万世基后世郊祀之礼稍存古制者贡匡之所贻也天地以王者为主此语乃参赞之本中庸之藴也又罢髙祖所立梁晋秦荆巫梁晋秦荆之巫不当罢家人尚不欲絶种祠恐其咎不独止禹等以子政而为此言学固不可杂耶莽遂崈鬼神淫祀语在其传以莽事终之者惧东京之主有借口法祖宗复为武宣之淫祀俾其鍳于莽也天文志星者金之散气其本曰人汉者亦金散气其本曰水今西人窃金之散气一语谓云汉者乃衆星所聚而成固未必非然忘其本曰水四字遂目天河之说为古人之误则又妄矣孟康注水生于金一语亦失本义在地成形莫大于水故聚精而成河汉之象耳凡星皆金散气何以上云其本曰人不曰其本曰水乎长庚天暒而见景星天暒而见景星当属下条五行志鲧陻洪水汨陈其五行天一生水水失其性则五行由此皆乱其序列也今髙庙不当居辽东于礼亦不当立此贡禹匡衡罢诸庙所本视亲戚贵属在诸侯承天意之道也此即吕歩舒不知其师书以为大愚者董子亦几得祸以故言不可不慎也刘歆以为金石同类此邵子金生于石所本先是一年有司奏罢郡国庙通儒以为违古制五行传本向歆故绌毁庙之议过河阳主作乐河阳当如外戚传作阳河注家未及并此举正昭帝始元二年冬亡氷欲以説下此乃由臣下杀不时之象非为行寛缓也书序又曰五行志已引书小序则孔传乃真西汉古书耶河平元年四月己亥晦日有食之月同孝惠孝惠时以十月为嵗首今食于夏正之四月虽变之大者月固不同也地理志尧遭洪水懐山襄陵天下分絶为十二州言十二州者此最为得之经师相承以为十二州在禹治水之后不可通矣厥田中下赋贞师古注州第九赋亦正当也按赋乃与田正当不谓与州也郑康成曰其赋中下其不曰同者避乃同之文浮于淮泗达于河河读作荷说文荷字下注云荷泽水在山阳胡陵禹贡浮于淮泗达于荷兼引此志及禹贡之文则作河者乃寡学者因经文之讹而妄改也荥波既猪波史记作播是也后云泆为荥非水名东为北江入于海师古曰自彭蠡江分为三遂为北江而入海史记注孔安国云自彭蠡江分为三道入震泽遂为北江而入海按入震泽之语最为谬妄颜氏削去得之钖土姓师古注言封诸侯赐之土田因以为姓按因以为姓所谓以国为姓也改禹徐梁二州合之于雍青分冀州之地以为幽并周礼注此州界扬荆豫兖雍冀与禹贡略同青州则徐州地也幽并则青冀之北也无徐梁梁属于雍犹幽并之属于冀也曰五湖师古曰五湖在吴按具区在吴既为薮则五湖不専在吴明矣京兆尹船司空百官公卿表都司空注如淳曰律司空主水及罪人船既司空所主兼有罚作船之徒役皆在此县也左冯翊髙陵范煜汉书郡国志刘昭注引潘岳关中记曰三辅旧治长安城中长吏各在其县治民光武东都之后扶风出治槐里冯翊出治髙陵盖左冯翊治长安城中故左辅都尉治髙陵也太原郡后汉咸宣传云衞青充使买马河东太原家马官其以此时置耶河内郡温续书郡国志温下注济水所出王莽时大旱遂枯絶孟坚不载岂为此耶陈留郡济阳东汉光武生于济阳官舍莽更名济前其北也汝南郡慎阳师古曰慎字本作滇音真后误为慎耳今犹有真邱真阳县字并单作真知其音不改也阚骃云永平五年失印更刻遂误以水为心今合马伏波传观之知小学壊于王莽之乱矣误以水为心亦或因汝南更有慎故常山郡上曲阳恒山有北谷即飞狐口后书注引晋地道记自县北行四百二十五里恒多山坂名飞狐勃海郡南皮莽以南皮为迎河亭殆因书有同为逆河之文故并以是名郡也鄗东汉光武名秀禾成则秀莽之更名若兆之矣平原郡阿阳按外戚传注当作阳阿传写误也宋本监本亦误阿阳北海郡平夀应劭曰古㘰寻今㘰城是按㘰寻当在河南瓒说是也既云太康居㘰寻桀亦居之安得无豫夏国之都乎应说因下斟县而误琅邪郡柜根水经注作柜县或以是得名县西南有柜艾山莽曰袚同四字疑袚下注误入柜下丹杨郡丹杨按左传子革曰熊绎僻在荆山则云在枝江者近之盖丹水之阳非此丹杨也班氏误黝蛮夷字误按罗愿新安小志蛮夷中蛮中乃率山之讹仍衍夷字广汉郡涪应劭曰涪水出广汉南入汉与刚氐道班注涪水出徼外南至垫江入汉互异疑有误巴郡垫江垫许氏説文作褺从衣不从土此传写误朐忍朐忍字书作䏰音蠢与颜异説文有朐字无字金城郡平纪元始四年冬置西海郡乃王莽遣中郎将平宪等持金币诱羗豪良愿等献地为之非改金城故名也注疑有譌字特附见西海之名于此郡下耳允吾允街两地属一郡不应有两修逺疑注中有讹字允吾注修字监本半刻为食字岂饬字耶五原郡西安阳汝南有安阳故此加西代郡加东也后郡国志西安阳北有隂山注引徐广曰隂山在河南阳山在河北史记曰蒙恬筑长城临洮延袤万里余度河据阳山渔阳郡雍奴水经注雍奴薮泽之名四面有水曰雍水不流曰奴元菟郡乐浪郡武纪云朝鲜降以其地为乐浪元菟临屯真番四郡今志但有二郡按昭帝始元五年夏罢儋耳真番郡临屯之罢不见于纪志但有二郡可以意推也南海郡中宿按此官字疑当作关唐书地理志广州浈阳县西南有洭浦故关日南郡比景比疑读为背阚骃曰比读䕃庇之庇影在巳下言身所庇也见水经注赵国邯郸后书光武纪注云邯山名郸尽也邯山至此而尽则张晏注中衍一郸字中山国北新成河南有新成故此加北河间国应劭曰在两河之间按两河当即指滹沱河滹沱别河言之长沙国收酃讹以攸酃二县为一脱音收二字注直书攸作收北宋小字本上音收二字在音铃下则皆孟注也韩地伯益能仪百物以佐舜若予上下草木鸟兽所谓仪百物也燕地南得涿郡之易容城范阳北新成故安涿县良乡新昌北新成属中山国非涿郡可贵哉仁贤之化也虽仁贤之化亦以简而严故齐地号为冠带衣履天下故汉三服官在齐其一在陈留之襄邑其中具五民云贾于其地者多故有五方之民吴地谓虞仲夷逸师古注虞仲即仲雍也夷逸言窜于蛮夷而遁逸也然以论语叙述逸民之例求之夷逸自别为一人自太伯夀梦称王六世自下衍太伯二字粤地其君禹后云封于㑹稽西汉㑹稽一郡吴越共之故前以㑹稽为吴分此仍叙封于㑹稽明百越所始沟洫志禹堙洪水堙之者鲧耳同为迎河入于勃海臣瓒注武帝元光二年河移徙东郡更注勃海禹时不注也按更注勃海者当在周定王五年河徙之时若始于元光二年则下不得云复禹旧迹矣乃凿井深者四十余丈往往为井井下相通行水多凿井则可以灌溉此法行之尤便易而有渐非若大役难兴也金史泰和八年七月诏诸路规画水田部民谓水田之利甚大沿河通作渠如平阳掘井种田俱可灌溉比年邳沂近河布种豆麦无水则凿井灌之计六百余顷比之陆田所收数倍以此较之他境无不可行者遂令诸路按察司因劝农可按问开河或掘井如何为便规画具申以俟兴作惜当时未及尽行平阳邳沂则仿井渠而有效者也然井非极深亦不能蓄水许商以为古説九河之名不离此域古説九河在沇之境不在冀东据沇有九河既道之文也然禹贡又言至于大陆又北播为九河大陆即今鉅鹿又迤而北其非沇境可知许商谓其三见在成平东光鬲界中者是也惟其北载之髙地又分泄之使不盈溢则沇居下流可以无被泛溢故原本九河既道为沇地降邱宅土之由乃互见之文施功实在冀州东北包举于恒卫既从大陆既作二句之内耳按杜佑通典以魏徳沧三州属古兖州旧疆则九河之地实在沇境大陆又北于唐为徳沧二州于今为河间府之地也按经义治水有决河深川而无隄防雍塞之文二语不愧明禹贡盖隄防之作赵魏亦为隄去河二十五里商周行水皆法禹之智不立隄防长水校尉平陵关并迺无水灾禹䟽九河所以防猥盛放溢之患盖以河复受东北诸水非一道所能容播之为九则清浊可以分流即空下流近水之地勿为官亭民室之意若入海则止由一道然后能括除成空而无贮淤之患故经云同为逆河入于海此四人之説当合而用之乃尽治河之要而关并韩牧王横三条考其实则止为一説今若能仿此意而行则河可免百年溃决之患至于入海之道但当随其所向専注一口闻议者乃不广其容水之区徒欲多穿入海之空其毋乃两失之乎张戎言水性就下行疾则自刮除成空而稍深此即近代刷沙之説所本也艺文志于是建臧书之䇿文选注载刘歆七略曰孝武皇帝勑丞相公孙宏广开献书之路百年之间书积如山又曰尚书有青丝编目录即此所谓臧书之䇿也易及秦燔书而易为筮卜之事传者不絶隋书经籍志云惟失説卦三篇后河内女子得之诗而齐辕固燕韩生皆为之传前叙六家齐诗止有后氏孙氏不及辕固按儒林传固传夏侯始昌始昌传后苍则后氏故传皆本诸辕固也礼周官经六篇师古曰即今之周官礼也亡其冬官以考工记充之按周礼天官凌人注引汉礼器制度贾公彦䟽云叔孙通前汉时作汉礼器制度多得古之周制惜乎不载七略故此志无称焉故曰礼经三百威仪三千注中韦颜説皆出于郑康成礼运篇经礼三百曲礼三千注宋儒朱子取注中瓒説以下文求之固皆谓仪礼也春秋世本十五篇古今人表权舆于世本小学谓象形象事象意象声转注假借造字之本也字书当以此六者部分吏民上书字或不正輙举劾今讹字必饬行盖其遗意苍颉七章者秦丞相李斯所作也梁庾元威云汉晋正史及古今字书并云苍颉九篇是李斯所作今窃寻思必不如是其第九章论豨信京刘等郭景纯云豨信是陈豨韩信京刘是大汉西土是长安此非䜟言岂有秦时朝宰谈汉家人物先逹何以安之今按此志止言七章则自八以下或后人所附益元威景纯皆未覈论至此尔墨家是以右鬼如淳注右鬼谬甚农家孔子曰所重民食师古注误以武为汤小説家伊尹説二十七篇依托之书皆入小説弗为弗灭斯举衷矣诗赋家上所自造赋二篇上所自造赋不以冠赵幽王之上而介于夀王儿寛之中此汉人所以近古也隂阳家神农兵法一篇神农兵法一篇其今之握机乎形法家山海经十三篇山海经在形法家今作十八篇不知始于何时经方神农黄帝食禁七卷食禁周礼䟽中作食药义门读书记卷十六义门读书记卷十七钦定四库全书义门读书记卷十七翰林院侍读学士何焯撰前汉书陈胜传赵王将相相与谋曰可以得志于天下赵王将相与宋义之属皆战国之余谋初无逺略所以皆败死无成韩广王燕又效尤武臣者也今假王骄因相与矫陈王令以诛吴广田臧诛吴广而败项籍诛宋义而胜材固殊也项籍传廼教以兵法又不肯竟艺文志兵法形势中有项王一篇而黥布置阵如项籍军髙祖望而恶之盖治兵置阵是其所长故能力战摧锋而不足于权谋故其后徃来奔命卒为人乗其罢而踣之所谓略知其意而不竟者也廼遣当阳君蒲将军将卒二万人度河救鉅鹿击秦军污水上鉅鹿之役与昆阳不同昆阳衆而不整天人交助致死一战莽师奔溃鉅鹿则秦将习兵长围先合当阳君蒲将军虽小挫其锋未有所损也苦战至九絶其甬道而后南北不能相救章邯畏缩王离偏败始解鉅鹿之围楚益进秦益却复大破之污水乃降其二十万衆克敌之难盖亦古今仅见也苏角当是章邯禆将此役当合陈余传观之楚人既连胜并破章邯于是诸侯亦皆縦兵击秦乃虏王离也羽隂使九江王布杀义帝杀义帝予汉以东兵之端于是田荣弟横收得亡卒数万人反城阳田荣首难且连彭越横又继之为髙祖驱除功莫先于齐也羽闻之即令诸将撃齐南从鲁出胡陵羽不急争关中者以汉去彭城逺齐梁逼处也故撃田荣则留乆而汉入彭城击彭越则再行而汉破荥阳东骛西驰使汉得乗其敝不知轻重先后故耳廼为髙爼置太公其上羽从之此事独见之羽传得体汉王廼以鲁公号𦵏羽于谷城羽受命懐王救赵时以鲁公为次将被以鲁公号正以正楚君臣之分终击楚之弑义帝者之实也陈余传皆徙其民河内夷其城郭徙民夷城恐兵去而还复为赵守也赵相贯髙赵午年六十余故耳客也怒曰吾王孱王也髙祖尝从耳游髙午故等夷客也是以怒田儋传还攻杀济北王安项羽传云彭越撃杀济北王安误也此云荣还攻杀安与异姓诸侯王表同案越传亦止云下济隂以撃楚韩王信传楚汉春秋韩王本名信都见史通按信都之信与申同然则当读为平声与淮隂侯名异也小颜功臣表留侯下亦引之増世贵至不能有所建明处平世事英主大抵用此术盖又张安世之次也韩信传请言项王为人也三秦可传檄而定也韩信用兵古今无及者然不过知彼己耳不聼广武君策乃敢引兵遂下或问使陈余果用广武君策信必不敢遂下将如何曰留张耳以牵缀之东兵取燕绕出其左信所出竒兵二千骑者立汉赤帜二千此即广武君兵法用之于对阵者也足下所以得须臾至今者以项王在项王即亡次取足下古今不出此语彭越传廼拜越为魏相国擅将兵略定梁地擅将兵者虽拜越为魏相国不使受魏豹节度得自主兵也黥布传臣请与大王杖剑而归汉王布兵既破乃间行归汉今方全有淮南南面称孤安得预要之杖剑归汉刘氏寓言之疑为不徒也吴王濞传方今为将军计破吴必矣邓都尉之谋即师髙祖破黥布之余智唯以梁委吴则因乎当日之事势也楚元王交传常为穆生设醴师古曰醴甘酒也少麴多米一宿而熟不齐之按醴在周礼六饮中黍粥也与酒异不用麴也徳徳数责以公主起居无状承指劾徳诽谤诏狱起居无状即丁外人私侍盖主事中冓之丑故御史劾以诽谤向吏劾更生铸伪黄金繋当死铸作黄金不成与铸伪金者殊科吏误当之也徴堪向欲以为谏大夫此向字当作更生史駮文下太傅韦𤣥成更生坐免为庶人贡公共劾更生亦平生之累易曰飞龙在天大人聚也飞龙以喻贤人师古以为圣王正位临驭四方则贤人君子皆来见此后儒释经之固亦非向引易本意歆在汉朝之儒唯贾生而已儒林传汉兴梁太傅贾谊脩左氏春秋传为左氏传训故授赵人贯公歆欲建立左氏春秋是以推贾生外内相应内谓陈发秘藏外谓民间桓公贯公庸生遗学以䧟于文吏之议胁以吏议则反浅矣初歆以建平元年改名秀后事皆在莽传载其改名于哀帝之时所以见歆乐祸非望素不能乃心王室卒为王莽所杀不得以佯愚忍垢志存匡复为解也赞刘氏鸿范论古之益友与多闻指上鸿范论七略三统歴谱言山陵之戒指明梓柱则加以直谅也于今察之谓赤眉之乱无不被发七略三统并子歆所着连类举之而独申言向之直谅则褒贬亦具其中矣季布传布果大怒待曹邱布乃大说既为侠则其交必杂此曹邱所以卒容于季布也布弟季心闻关中汉初游侠之盛季布袁盎扇之也自田窦既败公卿不敢致賔客遂多闾里之魁矣栾布传于是尝有徳厚报之号曰栾公社至于燕齐之间皆为立社则其为政必有过人者不忘恩怨乃小疵也田叔传叔为汉中守十余年栾布再为燕相田叔守汉中孟舒守云中皆十余年此汉初所以吏尽其职得与民休息也赞及至困戹其画无俚之至耳季布能死则君臣之义震耀于千载之下区区为一时名将何足以方之槩以婢妾贱人者是读论语而未明孔子之本意者也萧何传秦御史监郡者与从事辨之何廼给泗水卒史以乃字观之则何因事辨乃得由县主吏掾给郡卒史也何进韩信至使给军食进韩信是谓致贤填抚该飬民之事谕告使给军食则收用之事也而发纵指示兽处者人也史记作发踪洪景伯𨽻释引汉碑多以纵为踪辨颜注为非曹参传治道贵清浄而民自定居敬而行简儒者何尝不清浄乎择郡国吏即召除为丞相史谨厚长者其为治乃能务与秦吏相反年又长大非唯歴事多其人亲受秦法酷烈之害必事事思顺民情与之休息也赞何以信谨守管籥鄼文终侯以信谨武乡忠武侯以谨慎一代宗臣之家法也张良传东见仓海君注中晋灼以为海神可备诗料乃因老父为黄石复讹仓海君是海神也臣闻其将屠者子贾竖易动以利沛公后以陈豨将为易与犹良故智也汉王下马踞案而问曰楚可破也固陵之议权舆于下邑矣因举燕代齐赵代宋大字本亦误作伐此显误非班马异同处当刋正郦生曰昔汤伐桀至楚必歛衽而朝此项羽之所以败者所谓老生之常谈也自齐桓晋文以来已四百年岂有拘守此辙有混一之规反纷纷树兵乎周勃传上废栗太子亚父固争之即何以责人臣不守节乎亚父非唯真将军乃真宰相也樊哙传从击秦车骑壤东此秦字当为雍史駮文郦商传沛公为汉王赐商爵信成君此复云赐商爵信成君当即樊哙传所谓赐重封也寄欲取平原君姊为夫人苏林曰景帝王皇后母臧儿也按外戚传武帝即位尊太后母臧儿为平原君则当如监本汪本无姊字为与注合寄欲取之盖臧儿更嫁田氏而复寡之时时武帝立为皇太子已三年矣周昌传初赵尭既代周昌为御史大夫乃抵尭罪赵尭挤昌而代之位自以至巧不知其祸乃伏于此所以为刀笔吏之智哉郦食其传臣闻其下廼有臧粟甚多闻之中州人云秦人因土山窖粟其下不与今他处仓廪等故曰闻其下乃有藏粟杜太行之道距飞狐之口此似后人依托之语杜太行之道乃秦人规取韩赵旧意当时汉已虏魏王豹禽赵歇河东河内河北皆归汉何庸复杜太行之道以示诸侯形势乎燕赵已定即代郡飞狐亦非楚人所能北窥无事距守壶关近太行之道何庸杜此兼距彼乎与当时事实濶逺娄敬传廼营成周都雒令后世骄奢以虐民也周公营洛止以为朝㑹诸侯之区非遂居之也则道里均之说长无徳易亡不欲阻险乃后世儒生推测圣人之过周公本意夫岂然哉然言此于髙帝之前着都洛之非便则易以入耳矣因言匈奴河南白羊楼烦王轻骑一日一夕可以至至武帝乃使卫青夺取其地为朔方郡叔孙通传号稷嗣君稷嗣君当谓如六国时稷下也注中张晏说非髙纪载孟康注以为邑名者亦非独徐广注史记得之臣愿颇采古礼与秦仪杂就之此言亦未可尽非淮南厉王传大王欲属国为布衣属国当谓传国于子息夫躬传方今丞相王嘉何益祸败之至哉此真妖言横议非所谓忧盛世而危明主者比游旷逈兮反亡期师古曰言一死不可复生非也乃髙举逺游不复反顾之意观上抚神龙之文可见班史所谓如其文者指上寃颈折翼若为其萌兆耳万石君石奋传诸子孙为小吏至二千石者十三人至上史记有更字若一时有十三人为二千石庆安得全周仁传溺袴期为不洁清为郎中令侍中不敢溺乃为小袴以借慎之至也贾谊传股纷纷其离此邮兮何必懐此都也但以自譬则皆追伤屈子之辞耳当从李注颜说赘矣史记故作辜文义尤明者盘桓不去谓未能逺乎浊世即下懐此都也当从苏音作槃病非徒瘇也䟽者或制大权以偪天子如此则数传之后文帝子孙亦日䟽矣又将发愤于跖戾乎数言似昧大体恵王当作哀王文帝元年齐哀王薨子文王则嗣故曰今之王者兄子之子若恵王乃文帝亲兄也前人皆不觉其误通鑑恵王下有之子二字正与前亲兄之子句相应刋本脱误耳爰盎传陛下居代时故病死盎之所言纵横抑扬雌黄在口所谓佞人乱义者也郎署长布席郎署长亦从幸上林职司布席耳未必天子幸署也如淳注恐非亡何犹言亡问也对上刻治句吴楚反闻宜知其计谋是时不直错者必已多矣及反闻既至错不亟亟筹兵食进贤智乃先事私仇此固举朝之所切齿也太史公曰诸侯发难不急匡救欲报私仇反以亡躯可谓切而中矣公幸有亲吾不足累公盎艰崄中有此语人所以争为死廼之棓生所问占秦时棓生景帝时犹以术自食鼌错传一曰得地形二曰卒服习三曰器用利为将者必先使卒服习器用利而后其兵可用今反先言得地形者盖当文帝之时去创业未逺沿邉之郡士皆习战特不知险易异备故中国长技虽多而不能以长制短皆昧于地形使之然耳得地形则险易异备者可讲尽中国士卒器用之长匈奴惟我所制矣此巧拙之门所以首论之臣闻秦时北攻胡貉有背畔之心恐文帝惩秦戍卒创乱不敢徙民实塞下故先将秦所以致乱之故分䟽明白然后议者不得而挠之也以计为之也计为之言自计亦为利而愿为之也时贾谊已死对策者百余人唯错为髙第孟坚盖亦不满斯对言谊已死者所谓无豪易髙也错廼穿门南出凿庙堧垣错此举亢而踈其不败幸矣学刑名而不先自律于无过耶诚令吴得豪杰故相诱以乱当文景泽被海内之时而反诚豪杰所必不为盎言知大计非徒一时为䛕以投主意邓公曰吴为反数十嵗矣臣窃为陛下不取也即叙邓公语为断案公卿言邓先张恢生史记作张恢先则师古以邓先为先生者是也汲黯传至如见黯其见敬礼如此自为太子洗马即以荘见惮帝固已信之于素矣非精诚无以得此于君臣之际也公为正卿而公以此无种矣纷更髙帝寛大之约束而以严急苛细绳天下使民犯刑不已廹而为盗故骂为当门诛无种也大将军青既益尊遇黯加于平日武帝元舅犹为揖客况大将军以后弟暴贵乎此亦非如袁盎之徒色荘以取名一朝故卫青敬信之也上以为淮阳楚地之郊也召黯拜为淮阳太守惧梁楚之间有变以黯镇定之耳此固重寄也贾山传又为阿房之殿阿房注中后一说近是然史记始皇本纪云阿房宫未成成欲更择令名名之作宫阿房故天下谓之阿房宫则阿房乃地名并近也之解为赘其地在渭南上林苑中东方朔传所谓阿城其遗址也邹阳传悬衡天下注中如淳说正与下句词义相属宜从之然则轲湛七族监本亦无荆字以注寻之是也不必以史记添补齐人公孙玃谓济北王曰徙封于淄川公孙玃事与邹阳相似牵连书之枚乗传祸生有胎先其未形也时吴王初怨望故以祸生有胎言之渐靡使然若所欲为而长祸胎者也据其未生先其未形变所欲为而絶祸胎者也石称丈量则深计得失之全言诸侯反天子从逆必凶不可区区较量形势利钝当举其全以论之乃其间转祸为福之道也枚乗复说吴王愿大王孰察焉前篇儒者之文此作逈别髙下刘攽以为后人以吴事寓言是也臯奏赋以戒终臯为赋善于朔也奏赋戒终有诗人之则非徒俳倡嫚戏也故云善于朔路温舒传廷尉光以治诏狱按百官公卿表元鳯六年廷尉李光注云解光误也解光成哀间人仕至司𨽻校尉亦非廷尉也臣闻秦有十失其一尚存治狱之吏是也霍光既摧上官之后颇峻刑罚廷尉王平坐纵不道下狱弃市所谓宜改前世之失者温舒不敢斥言故以秦失尚存立论深者获公名平者多后患皆隠以讥切昭帝时事也当以杜延年黄覇传中语参观之唯陛下除诽谤以招切言霍山言诸儒生喜狂说妄言不避忌讳大将军常仇之则所谓除诽谤以招切言者亦反霍氏之政也温舒子及孙皆至牧守大官建武永平吏事深刻故班生有味长君之言着其后福后又于赞辞致意也田蚡传御史大夫赵绾请毋奏事东宫而免丞相婴持之太廹徃徃难作此亦沾沾自喜之效也而婴失窦太后诸公稍自引而怠骜一念所激相敺致祸此自喜多易不知时变而妄动之鉴也灌夫传夫不好文学横颕川以夫所行虽㢘洁无玷犹将不免况自蹈于法所必取乎两人相为引重至恨相知之晚婴与夫以气合亦势交也虽无田蚡二人他日或偕复得志转以争权利相倾轧耳夫愈益怒语侵之不以服解前何恭遽怒且侵之后何倨进退无据欲为好而反致郄与魏其之强夫徃贺一也魏其子尝杀人由此大怒尝让相位又活其子田于何有不餍其欲耶当此时魏其特耻于以势夺之乃其身固未能超然于势利之外则因所处盛衰以为屈伸者所以自保而待彼之衰也惜其慕儒术之粗不学黄老耳与长孺共一秃翁何为首䑕两端安国行五百金于蚡得进故蚡责其不専助已劾繋都司空婴外家故繋宗正属廼劾婴矫先帝诏害史记无害字此衍文郑注迂凿五年十月悉论灌夫支属欲杀之竟死史记注徐广曰疑非五年亦非十月司马贞曰按武帝四年三月蚡薨窦婴死在前今云五年故疑非也按是时虽以十月为正月然未尝改时故纪书四年冬魏其侯窦婴有罪弃市续书云春三月乙夘丞相蚡薨是此传但误以四年为五年其云十月十二月皆是也司马贞之勘校审矣迎安覇上谓安曰至厚遗金钱财物蚡为太尉多受诸侯王金私与交通其罪大矣然安之入朝在建元二年武帝即位之初虽未有太子而春秋鼎盛康强无疾身又外戚非王谁立之言狂惑所不应有疑恶蚡者从而加之韩安国传从行则廹胁人马乏食此老谋而深见兵势之语安国为人多大略皆㢘士贤于己者唯其素贪故捐㢘耻而以五百金遗田蚡也其能举㢘士殆亦因当世所取舍耳安国既斥䟽㑹其病卒安国将相而颠坠壶遂亦将相而病卒事适符合故于安国传末终言之亦悲其命也深中谓存心深厚赞然婴不知时变待时而发太史公既云皆以外戚重复申之曰魏其之举以吴楚武安之贵在日月之际其区分两人贤不肖尤核景十三王传河间献王徳实事求是四字是读书穷理之要其学举六艺立毛氏诗左氏春秋博士凡经献王皆立博士此二者以王朝未立其学故特着之也博士谓毛公贯公王身端行治宜谥曰献王献王策谥之辞襃崇若此五宗世家注中杜业之语知其无稽后元怒少史留贵少史即少使外戚传有长使少使主供使者中山靖王胜臣闻悲者不可为絫欷一篇此对疑亦文士寓言非当日辞令也李广传典属国公孙昆邪为上泣曰恐亡之昆邪乃可谓爱材矣按公孙贺传北地义渠人贺其孙也广请覇陵尉与俱至军而斩之以此事观之广之器量固不过终于偏禆矣故怒形则千里竦数嵗不入界怒形则千里竦言当使敌国畏之如是报忿除害报盗邉之忿而大创以除民害责其立功自赎毋徒谢罪非谓素有嫌怨者不妨杀之以快忿也及匈奴数年不入右北平则功亦多矣故武帝遂不复问斩尉事广出猎终不能入矣吕览精通篇云养由基射虎中石矢乃饮羽诚乎虎也与此相类岂世因广之善射而造为此事以加之欤以为李广数竒孟康曰竒只不耦也师古是孟说仍音所角反则读数为本字者非青欲上书报天子失军曲折按广失道非丧师也军曲折上衍失字史记无李蔡以丞相至当下狱自杀先叙李蔡而后终李敢事李陵传出居延北行三十日至浚稽山止营举圗所过山川地形使麾下骑陈歩乐还以闻以图为信也浚稽山出居延行三十日始至程大昌北邉备对引应劭云在武威塞北踈矣军居两山间上云东西浚稽故云居两山间期至遮虏鄣者相待遮虏鄣在居延言李陵教单于为兵以备汉军母弟妻子皆伏诛史记云匈奴单于以其女妻陵而贵之汉闻族陵与此先后不同苏武传其冬丁令盗武牛羊卫律为丁令王使人盗之以困武冀其终降以分谤也王必欲降武时陵为右校王故因其称武所得赏赐尽以施予昆弟故人士未有不㢘而能着节者也廼图画其人于麒麟阁至列于方叔召虎仲山甫焉陵之降则书陇西士大夫以李氏为媿武传末则系以图画形貌列于方叔召虎其为劝惩也至矣自丞相黄覇至以此知其选矣极淋漓之趣卫青传青至笼城惟青赐爵关内侯以深入故首虏不多得赐爵明年青复出云中遂取河南地为朔方郡出云中则若向单于庭者忽西至陇西攻其无备所以遂取河南地也刘敬传云匈奴河南白羊楼烦王去长安近者七百里轻骑一日一夕可至攻瑕纾患是役为得胜算矣令青将三万骑出髙阙至即军中拜青为大将军匈奴右贤王怨汉兵侵夺其河南地数侵扰朔方此出専以撃走右贤王终前功也前出云中而忽西焉知不出朔方而忽东乎亦令两将军出右北平者缀单于疑右贤王也不着两将军功罪未尝使深入故苏建赵信并军三千余骑犇降单于赵信为前行虽与右将军并兵后继未至故衆寡不敌而败闳安曰不然至不当斩闳安议是青幸得以肺附待罪行间不亦可乎青语固保身之法于将略则非也将但当明功罪所归使建果当斩何嫌于専戮乎霍去病传直弃大将军数百里赴利将字衍史记无之是嵗失两将军青赐千金于此传中终青与苏建事去病与合骑侯敖俱出北地所杀亦过当兵势分则易败是役票骑西出北地幸士马精故得无败然诏书称其能舍服知成而止则不过疾略遄反非能有力战之功也东出者为左贤王所围虽名将㡬没匈奴中矣去病乃驰入尽将其衆度河此举寔有胆智生平之功最大去病始为出定襄令青出定襄代郡云中皆直单于庭大将军出定襄反遇单于者时单于度幕逺徙非故所居地李广传云大将军出塞捕虏知单于所居乃自以精兵走之故与始时捕虏所传者不同是役若二将合兵票骑率力战深入之士穷追则单于败散之余几可获矣而纵五千骑徃当匈奴此五千骑乃游军也汉益纵左右翼绕单于西北驰去时单于止以精兵待幕北与汉兵多少不相当汉又未罢战必不利汉已纵左右翼绕之不去必为所取故冐围走也得匈奴积粟食军军留一日而还云得匈奴积粟食军明所赍粮亦已尽故留一日即还此不能深入乆留之騐也下诏书言票骑之功亦云取食于敌卓行殊逺而粮不絶盖絶幕深入车重必不相及轻赍有几其得敌粮乃所谓天幸不困絶耳后之行师者慎无自犯此败危之道哉出代右北平二千余里青出塞千余里追单于又二百余里而归而去病出塞二千余里由力战深入之士皆属之也两军之出塞不满三万匹票骑太深入则东军马死且尽也书马死之多所亡士衆可以意求此史家隠显互见之辞也上文固云杀伤大当然于天下未有称也大将军将略以伍被所荅淮南王问参观乃备不可独据于天下未有称之语此即出太史公淮南衡山列传也起冡象庐山云庐山当作卢山匈奴传杨雄上书曰运府库之财填卢山之壑而不悔注卢山匈奴中山也以上文象祁连山例之自明赵破奴传征和中戾太子败卫氏遂灭戾太子传太子未斩江充卫伉先坐巫蛊死赞自魏其武安之厚賔客何与招士此言得之其言主父偃灭宣于上乃在名位未盛之时也武帝雄猜㧞擢一人必欲恩自己出丞相犹不敢荐士况为将握兵者乎董仲舒传下帷讲诵至非礼不行可谓博学于文约之以礼有汉一代醇儒矣永惟万事之统统纪也总也注释为绪者非此处本意观第三策中统纪不终之语可见春秋深探其本至而王道终矣治乱兴废在已而徳教之被又必有序得其本而善推之则灾异息而受命之符自至先王所由以适于治尽乎此也设诚于内而致行之不诚无物内多欲而外施仁义必无冀也当与汲直之语参观选郎吏又以冨訾汉初訾十筭以上乃得官景帝后二年更令訾筭四得官详见景纪各择其吏民之贤者可得而官使也上所谓英俊乃能明王道辅世长民者也养之不可不素此吏民之贤者以储郡守县令之材承流宣化者也求之不可不广盖闻善言天者必有騐于今四语荀卿性恶篇之文明于天性知自贵于物然后谓之君子此数语于致知立志居敬力行无所不包故孔子曰不知命无以为君子此之谓也董子所谓知命以天命之性言之故尽小者大慎㣲者着昭烈遗戒其子曰勿以恶小而为之勿以善小而不为其天资之美合乎此矣若宜少损周之文致文致谓文敝之极也然致字属下句读贡父希元之说并同似宜从之夫天亦有所分予大夫之所当循以为行也上之人去其好利之心以为立教之本所谓正心以正朝廷当世之务孰先于此此武帝所当虗心以改去其多欲而后仁义可施者也其止言正百官以正万民犹孔子对哀公言在下位之意穷急愁苦而上不救安能避罪平凖书酷吏传相为表里始终数语该之矣今师异道至民知所从矣谓放黜黄老申韩之说而専以仁谊教化为治也扬子法言反覆数千言不出此数句公孙𢎞治春秋不如仲舒公孙𢎞传少为狱吏年四十余乃学春秋杂说赞至向曽孙龚笃论君子也以歆之言为然刘歆末路披猖班氏恐言以人废故复以龚所论定者佐之义门读书记卷十七义门读书记卷十八钦定四库全书义门读书记卷十八翰林院侍读学士何焯撰前汉书司马相如传分上下卷小颜以注文繁多分为上下二卷非班书本然也宋儒作一人行状有上下二卷为失据矣惟食货志小颜无注然亦似非班书旧次云以訾为郎訾郎犹今择有身家之人非入粟拜爵之比汉初得官皆由訾筭有市籍者亦不得宦也郎官宿卫亲近欲其有所顾借重于犯法廼令文君当卢当字作对字释之为长颜说非也长卿故倦游倦游注意言所游之多今人以怠且病解之误矣下属江河文颍曰南方无河也冀州凡水大小皆谓之河诗赋通方言耳按今吴谚水无大小皆谓之河非独冀州方言然矣于是楚王廼登阳云之䑓阳云按孟注当从文选作云阳此本对以云梦之事也游孟诸纵言之耳非必属齐也文注误东注太湖太湖恐当阙疑未必如郭璞所谓震泽也箴疵䴔卢群浮乎其上张揖注卢白雉也按卢是黒色安得反为白非独雉不浮也孙叔奉辔卫公参乗扈从横行出乎四校之中按奉辔参乗皆指乗舆而言则文颍注所言四校为得之矣便嬛繛约师古曰繛音绰按绰即繛之省何云借音夫以诸侯之细而乐万乗之所侈万乗之所侈谓天子犹自谓此太奢侈者也文选无所字非也逡廵避席席选作廗为是此赋多古字也陛下患使者有司之若彼让三老孝弟以不教诲之过既得伸其使指又不重以惊恐则国体无损民怨亦徐弭矣卭筰冉䮾者近蜀今诚复通为置县愈于南夷前檄为天子文过宣谕之体不得不然也何复为此以长君恶耶汉兴七十有八载全篇此篇仍赋颂之体较之前檄为辞胜事今割齐民以附夷狄附附益之也割齐民谓赂以巴蜀吏币物则是蜀不变服而巴不化俗也巴蜀本禹贡梁州之域岂徼外耶昔者洪水沸出声称浃乎于兹禹之治水为民除患也武之通道为民生患也可引以为解乎以禹为堙水者始自相如而孟坚仍之故驰骛乎兼容并包而勤思乎参天贰地亲亲仁民仁民爱物斯能兼容并包矣尽人之性尽物之性斯能参天贰地矣非不务徳而勤逺略也将博恩广施得燿乎光明近似有理然此尭舜犹病诸矣且夫王者固未有不始于忧勤而终于佚乐者也扬子谓劝百讽一果然即其所谓终于佚乐者方且导以封禅之侈心万乗豫游民间困于供赋又有餙太平之容増逃亡自贼杀之实者此浮华文士不可使在人主左右也其后人有上书言相如使时受金其劝人主通道蛮夷不过以眩曜临卭冨人复分其财所过县道廹胁长吏多受金耳父母之邦劳弊数万生民之命于相如何有哉汉廷文士严助首开用兵之端卒以罪弃市相如以多病避事得免于祸幸矣且夫清道而后行臣窃为陛下不取谏书正须若此平易可晓推之逺则其语支而聴者厌矣招翠黄乗龙于沼翠黄当如孟说作乗黄言黄帝孔甲之乗黄乗龙皆归池沼也相如既卒采其尤着公卿者云传遂终言其事固不悟封禅之非而直以为惟此盛典皆发自相如也史通云马卿为自叙传具在其集中子长因录斯篇即为列传班氏仍旧更无改作固于扬马传末皆云迁雄之自叙如此至于相如篇下独无此言其例不纯按传中终言相如卒后之事则非止录自叙也赞司马迁称春秋推见至隠推见至隠言由人事之见着者推而至于天道之隠㣲也李注失之然近人读见为本字则去之弥逺矣扬雄以为靡丽之赋不已戏乎此扬子笃论盖其意虽主讽而铺陈侈荡不知所裁则中人骤恱其辞反溺其指希不隣于劝矣上林之作不若谏猎之为益也然虚词滥说之中亦寓讽焉扬子甘泉上比于帝室紫宫以为此非人力党鬼神其可是已公孙宏传年四十余乃学春秋杂说杂说杂家之说兼儒墨合名法者也艺文志亦有公羊杂记八十三篇以宏所对智者术之原也一条味之其学盖出于杂家则此杂说非春秋经师之杂说也此天文地理人事之纪若云天文地理之变惟人事足以救之则统纪之所在明矣习文法吏事縁饰以儒术上说之宏号以儒进然所以当上意者习文法吏事乃少为狱吏之力也常与主爵都尉汲黯请间以顺上指他人先发而推其后则先以他人试上之喜怒背约则上尽踈他人而独亲巳此巧佞之尤者也宏为人谈笑多闻多闻由于学杂说夫九卿与臣善者无过黯然今日庭诘宏诚中宏之病此语亦自处于长者而隂目黯以险薄也赖黯素以直着故虽贤宏亦不因此憎黯尔韩大夫所以教武安侯皆此术于是起客馆开东合以延贤人与参谋议宏起儒生地逺而族寡延賔之事足以润色太平不为人主所忌故行之无患卫霍后戚又立大功则不得不以窦灌为惩亦各因其势也合东向所以为敬今人多昧其本意若衙门之迎賔馆则犹仍此制也或反以官职尊重不见于馆由当庭入中门为荣昧之甚者矣自以为无功而封侯避贤者路安轻宏至有发蒙振落之语当日治其狱无有不闻于上者惶恐避位盖亦非得已也汉兴以来食邑三百户此诏乃莽借宏以自襃大耳史家不探其隠而录之卜式传此非人情愿陛下勿许宏言是也式屡以此术尝汉武汉武再布告天下而莫有应者于是告缗之祸作矣凡事足以动人主钓名誉官位便于已而难以概人人使祸机由此发者居大臣之位皆当遏其萌茁毋使一人得志而困苦天下式曰非独羊也欲试使治民式至是因牧以露竒欲假助邉以求官之始志显矣齐相雅行躬耕不为利惑式反覆任术愚其主以财钓取髙位其差贤者内行之素而已式既在位上由是不说式天下岂有始以入财结人主知一朝能白罢此利孔者乎式果有才智思显方其始舍田牧而以为吏进如黄覇所由可也式又不习文章文章谓文物典章稽古以立文垂训者也儿寛传寛既治民劝农桑至吏民大信爱之寛当入循吏传封禅事于郊祀志详之可也定水令以广溉田召信臣为民作均水约束本之儿大夫也张汤传汤决大狱欲傅古义律令一定欲借古义以上下其手使人畏且感之耳非佳事也所治即豪上裁察狱一不平即为酷吏豪者必失入羸弱必失出后世㢘直之人用心偶偏有不自知其蹈汤之谬者矣汤争曰伍被本造反谋多此类此守法非巧排笼天下盐鐡排富商大贾出告缗令按盐铁出于宏羊告缗出于杨可然非倚汤不能取信于天子以酷虐助而成之故恶皆归之汤臣固愚忠臣固知汤之为诈忠不论其以酷逢君之贪使天下骚动乃言前此治反者过当诚愚儒寡要之谈也彼徒见鼌错常以此死不知言此适増武帝倚信汤耳赵王求汤隂事疑与为大姦赵王彭祖至䧟御史大夫于死岂惟国中相二千石无能满三嵗輙以罪去而已被恶言而死恶言谓分田信所居物张安世传上竒其材擢为尚书令即擢为令武帝真能程其器能用之如不及明主在上贤不肖较然逺权势如此宣帝尤多忌不欲权在臣下观赵充国传始亦尝不快上故务为畏谨抑退求自免也欲封其冡为恩徳侯以封侯告墓故曰封其冡上曰吾自为掖庭令不敢复言张贺初欲以女孙妻宣帝安世禁止之帝初即位称安世为是以慰其心也及深辞贺封帝乃有自为掖庭令非为将军之言则安世亦必有慙惧于前事者故不敢复言耳然身衣弋绨富于大将军光俭以养其福勤以遏其滛如是善矣纎㣲必殖则近于鄙而不可为也学子孺者当知所裁富过于光亦足致祸曹洪可鉴也虽不能视事折冲万里此旧臣有名徳者所以可贵宣帝之识伟矣谥曰敬侯张氏兄弟不愧易名賛冯商称张汤之先故阙焉班史之阙疑如此杜周传后为执金吾迁为御史大夫桑宏羊谋反在昭帝元鳯元年此云逐捕桑宏羊疑有误史汉并同注家亦无及之者恐因延年首发上官桀父子大姦并误以周为逐捕宏羊也而两子夹河为郡守家訾累巨万矣治皆酷暴禇先生书田仁事云仁㓨举三河时河南河内太守皆杜周子弟河东太守石丞相子孙仁已㓨三河皆下吏诛死当史迁作酷吏传时未覩其终班氏遂仍之尔天之报虐无或爽也杜延年传廷尉王平与少府徐仁杂治反事皆论弃市廷尉少府议是光以此杀守法之吏以快余愤虽无妻显杀后之罪有以知其不能福流累叶矣见国家承武帝奢侈师旅之后皆自延年发之延年有拨乱反治之功非张安世所及而丞相魏相奏延年素贵用事削户二千此魏相引绳排根之过延年所以不相随坐者赖仲子佗早与宣帝爱善首定策耳延年以故九卿外为邉吏治郡不进治郡不进者以霍氏旧人自託于无能也五鳯中征入为御史大夫凡居外十余年始徴又以丙吉遗言荐于定国杜延年陈万年故也谥曰敬侯延年安世同谥可知猜嫌之㑹惟敬可免缓輙上书入钱谷以助用前后数百万延年不絶赂遗未革昏风缓此举足以为保家之主矣与张氏之有临一也杜钦传惟陛下正后妾咎异何足消灭其言要亦深中成帝之病杜钦虽在大将军幕府然初无邪谋未可过于吹索也救解冯野王王尊胡常之罪过钦为野王奏记王鳯不见聴语在冯奉世传野王以京兆尹王章荐以代鳯鳯风御史中丞劾之钦之救解亦为王氏补过也钦令鳯上䟽谢罪鳯复起视事如鳯由此遂退亦王氏之福也钦前既进戒于鳯岂未知其人复劝其固位哉至京兆尹寃死钦虽欲弥缝无可奈何矣钦愚以为宜因章事举直言极谏疑惑着明粉饰虚美遂为王氏歴世欺诬之术章既死谁复敢言元舅乎仅得一踈逺之梅福而亦卒不许其假轺传诣行在所也竟何补哉丞相史捜得红阳侯书奏业聴请不敬坐免就国书从长所捜得则未致之业也安得便以聴请奏免遣使者毛莫如考验毛莫如当作屯莫如后李寻传同业复上书言王氏世权日乆㡬为姦臣笑此因哀帝素恶王氏之専故为此奏与请为恭王立庙同耳观其所荐者朱博可以得其情矣赞自谓唐杜苖裔岂其然乎自谓唐杜苖裔史家之㣲辞也盖谓推其故而不得张骞传诚得而以义属之天子欣欣以骞言为然慕虚名被实祸由来为此数言致败亡者多矣后二年骞为卫尉汉击走单于于幕北序此见汉武通西域本不为共撃匈奴骞以失职要功逢迎成之复置大夏而通乌孙其劳费遂与西京相终始焉诚以此时厚赂乌孙则是断匈奴右臂也骞所谓断匃奴右臂者指招乌孙居祁连敦煌间故地而言多持节副使道可便遣之旁国于道中骞得便宜遣其副也后嵗余其所遣副使通大夏之属者外国由是信之西域之开自骞导之故于其传终言汉武以儿戏敝中国以深着其罪也予节以广其道如此则生事外夷无所不至矣李广利传徃来二嵗至敦煌士不过什一二读之使人悲叹张骞之罪不下江充也桀令四骑士缚守诣大将军将字衍文如注强为之说耳下同军还入玉门者万余人马千余匹六万人生还者万余人马三万匹还者千余匹牛十万驴槖驼万数皆无一存者其所得则善马数十匹而已岂不痛哉后行非乏食以此物故者衆亦非独将吏不爱士卒以侵牟物故絶域徃返死者必衆西域传所载杜钦语得之矣廼下诏曰匈奴为害乆矣毕陈于阙前张骞传中云并南山至盐泽空无匈奴匈奴时有候者到而希矣所以为此诏起本深明其事不实而兵为得已也使是嵗积雪则六万人之归者能什一乎赞禹本纪言河出昆仑恶睹所谓昆仑者乎昆仑析支亦禹贡所载山川不容以为无有但不如禹本纪所言耳日月所相避隠近佛氏须弥山之说司马迁传其在周程伯休甫其后也当宣王时官失其守而为司马氏诗常武王谓尹氏命程伯休甫毛传尹氏掌命卿士程伯休父始命为大司马正当宣王之时已失典司天地之守故仅以时王所命之官别为司马氏也天厯始改谓自此初用夏正也春秋文成数万史记裴骃注云太史公此辞是述董生之言董仲舒自治公羊经传凡有四万四千余字故云云其说得之故易曰差以豪釐谬以千里礼记经解篇易曰君子慎始差若豪釐谬以千里则非独易纬有之孔氏正义以为繋辞之文固无明据小颜于此直云易家别说亦未尽也十年而遭李陵之祸十年史记作七年徐广注曰天汉三年作七为是汉兴萧何次律令太史公仍父子相继䉵其职又叙当代文献足徴以见述而不作之意仍推本先世以终前文之绪而十篇缺有录无书注中所云兵书即谓律书也太史公自序甚明谓亡失与本无者皆踈廹季冬廹季冬谓恐行法也时安为北军使者坐受戾太子节当要斩奈何令刀锯之余荐天下豪俊哉袁继咸云负絶代良史才宁贱辱自处以杜奄宦擅政用人之渐其为天下万世虑尤深逺矣仆以为戴盆何以望天如淳注言已方有所造不暇修人事也师古曰言营职务耳未论造书也按造书即其职务下文亦自云草创未就适㑹此祸则如说是也赞此赞即叔皮之论据左氏国语采世本战国策述楚汉春秋接其后事讫于大汉可见作史虽欲网罗放失实亦无取乎杂駮武五子传戾太子据徳惧为师傅并诛太子将不念秦扶苏事耶因惧并诛遂教太子以反鄙夫始为身谋不顾祸及宗社徃徃如此壶关三老茂师古引荀恱汉纪云令狐茂按后汉郡国志注中引上党记作令狐茂疑又在荀纪之后广陵厉王胥使所幸八子郭昭君太子止有妃良娣孺子三等皇孙止有家人子今藩国乃有八子之号未详昌邑哀王髆扬州刺史柯奏贺今见为侯柯廖皆刻薄小人不知国体沾沾以虐无告取媚于上元帝复封贺后善哉贺不堪玉天下身既废黜髆则何罪并斩其一国之祀也海昏之嗣歴莽世至中兴不絶异哉赞秦始皇即位三十九年信矣举秦以见汉之得祸未极犹有倖焉痛其词以着戒也严助传郡举贤良吴人举贤良自助始且秦举咸阳而弃之何但越也利口遂开黩武之端其不以令终也宜淮南王安上书谏一篇安之上书特以博名髙而不出于诚故其词过于烦侈越人欲为变至廼入伐材治船卢循入宼亦先于豫章作伐材治船之计凡此书所载皆字字实录今古可以施行者也因其弱弟余善以成其谋故使臣助来谕王意助适㑹天幸淮南之言乃常道也后有妄思立功安南诸国者不可不取谏书深味之助由是与淮南王相结而还助以此举尤为武帝亲任岂知与淮南相结他日祸胎已在此乎称春秋天王出居于郑不能事母故絶之引经不伦廷尉张汤争以为助出入禁门后不可治汤诛助宏诛解皆合法意朱买臣传召见说春秋言楚词春秋楚词汉初吴㑹之学主父偃传廼西入关见卫将军卫将军数言上卫将军不推荐士乃独言主父偃于上何也今诸侯或连城数十以地侯之此策用之一时可以稍杀尾大之势乆则诸侯分割太弱不収封建之效矣宜随时补救过此惟有功徳于民者始得推恩子弟地不足者稍益以世絶而地入王朝之故封乃善耳彼人人喜得所愿人人喜得所愿管子所谓令出当如流水也晁贾谋国巧拙之判如此茂陵初立此所谓不诛而害除上因贾生之智此则祖刘敬之策已行而人不至惊扰生乱故可用也非其时则不可尊立卫皇后及发燕王定国隂事偃有功焉偃固有以报卫氏矣偃盛言朔方地肥饶本偃计也前谏伐匈奴此何以议置朔方前书云地固泽卤不生五谷转输率三十钟致一石此何以复云地肥饶内省转输戍漕岂非进由卫氏卫将军始取其地故偃变前说以建此计乎虽然秦汉既都关中不取河南置朔方则逼近宼戎偃之计不以私故诎偃服受诸侯之金实不刼齐王令自杀上欲勿诛欲勿诛者上以偃策本以销弱诸侯明不受金也偃不承齐事而服赵王使人所告对狱甚巧齐王自杀无后至廼遂族偃偃有廹刼齐王之非一死固当且因赵王所告而得祸亦使诸侯不自疑为己见削弱宏议未为失也族诛则汉法之过严安传臣愿为民制度和之至也承文景之积若使不喜功生事实行斯政则既冨加教三代之俗可致也安书意虽未密而颇见大体今天下鍜甲摩剑非宗室之利也安意盖指连年征伐五大在邉恐一朝有末大于本之患又惧触贵臣之怒故借郡守言之然东汉末祀之州牧唐中叶之蕃镇亦如烛照数计矣不敢斥言天子故曰宗室终军传臣闻诗颂君徳一篇无补于用而极精鍊麟之是非不可知只就本事推论功徳征应䛕而不入于伪王襃传词赋大者与古诗同义贤于倡优博奕逺矣此论自非六代之君所及知此者又何病乎辞赋也然何如崇尚经学则治理明风俗亦淳厚后方士言益州有金马碧鸡之寳至上闵惜之襃以徃祀金马碧鸡病死于道自与得贤臣颂篇终託讽之意反所以为词人也贾捐之传于是还马与道里费文帝还马而仍与道里费其通人情若此乃所以为至诚也当此之时逸游之乐絶庙称太宗元帝既好声色货利而当日所以必欲撃定其地者亦为珠犀瑇瑁可贪后宫近倖皆得以挠外庭之议故举文帝之事预拄之丞相于定国以为前日兴兵击之连年捐之议是定国主捐之之议复活数万人隂徳过于治狱矣捐之即与兴共为荐显奏君房荐显比之君明不密又下一等兴减死罪一等髠钳为城旦成帝时至部㓨史成帝时谏大夫杨兴尝与博士驷胜对黄雾四塞终日咎由太后诸弟以无功封不知即君兰否东方朔传三冬文史足用文史足用谓史书足得九千字以上可用以应试也后廼私置更衣周礼天官内司服有女御二人缝人有女御八人注家云有女御者以衣服进或当于王广其礼使无色过汉置更衣盖本于此然岂谓在外囿游皆是哉卫子夫以更衣得幸亦主家循宫禁之事而失之者也愿陈㤗阶六符注中应劭所引黄帝泰阶六符经与今之占三台者异令中府曰董君所发乃白之窦太后崩遗诏尽以东宫金钱财物赐长公主嫖岂知乃以佐其滛纵如此耶东司马门更名东交门苏林注曰以偃从此门入交㑹于内故以名焉按东司马门后已更名故自䟽之不如苏说也是后公主贵人多踰礼制自董偃始如盖主近幸子客丁外人皆武帝启之也阳石公主与太仆公孙敬声私通事在武帝存时着于竹帛着读陟略反昌黎诗吾老着读书本此故曰水至清则无鱼至则敏且广矣此望武帝知之不尽而言明有所遗者君道固然或有遗行获在所恕不亟劝我以大官者亦所以待其自得非弃之也今则不然为天下笑张汤谮颜异被诛隂挤狄山死地汲黯亦以直废朔之言皆药武帝之病也赞而后世好事者故详录焉此传详着其事者不欲异端之徒得假託于朔非㓨取丛脞以博异闻也六代史家知此者尠矣刘屈氂传㑹侍郎莽通使长安莽通即马通及北军使者任安皆要斩任安田仁皆出卫将军府故坐太子事死车千秋传此髙庙神灵使公教我千秋髙寑郎又自言白头翁教之言故曰此髙庙神灵使公唯将军留意即天下幸甚终不肯有所言千秋徒以智免而偷者遂谓果当如是则焉用彼相乎杨敞传敞夫人遽从东箱谓敞敞夫人是后妻非司马迁女观下子㓜传中后母无子之文可证真人所谓䑕不容穴衔窭数者也真人犹云诚若人言也李竒注非总领从官中郎将光禄勲所领皆宿卫士故曰总领从官陈万年传所居以杀伐立威其㢘不如咸当入酷吏传或附严延年传末咸数赂遗汤死不恨复行贿咸晚节扫地矣胡建传守军正丞以军正之丞故系正言之犹上卷言庐江太守丞非兼守正丞二官也故下云丞于用法疑朱云传年四十廼变节当世以是髙之成帝以后士皆依附儒术容身固位志节日㣲卒成王氏之簒故史家于朱云深有取焉特为立传盖激于张孔之徒尔今嘉从守丞而图大臣之位至嘉竟坐之贡禹虽贤然为石显所荐朱云好大节又从萧望之受经此固显等所畏恶也衡之对嘉之坐其或有使之者欤坐故縦亡命故纵亡命是犹通轻侠之余习也臣愿赐上方斩马剑安昌侯张禹当建武之后追思元始之代群公颂莽功徳天下风靡思一见朱云者何可复得此天下传述云名如雷如霆且过其实而梅福于孤逺讼王章之寃讥切王鳯不顾有公卿侧目而视之元舅其言皆开通天下忠臣谊士之愤懑世亦遂目之以为仙也一上书而至今骨不腐矣仙以长生乆视乎哉勤苦治经不一行其要然则止以供其为侫而已侫臣之名自匡衡以逮刘歆之徒一言以蔽矣梅福传圣庶夺适圣庶夺嫡语乃不根福此心拳拳恒在本朝然论则迂矣云敞传初章为当世名儒京师称焉钩党始自王莽非起于桓灵时也千余人乃独得一敞可厚责之弟子哉赞观杨王孙之志贤于秦始皇逺矣汉诸陵无不为赤眉所发故班氏特追称杨王孙之志立传以讽晓当代其言始皇所谓借秦为喻不敢谤议上及山陵也霍光传出入禁闼二十余年甚见亲信博陆武鄊皆以谨慎受遗寄命止画室中不入或云画室即武帝画周公负成王朝诸侯以赐光光奉之于室中也遣行大鸿胪事少府乐成迎昌邑王贺史乐成光所亲信故首遣之丙吉亦故大将军长史也始至谒见立为皇太子先立为皇太子则无明世宗不父孝宗之变矣此旧仪不可不素讲也就次发玺不封今各官用印随必缄封盖亦古制大将军光送至昌邑邸自送至邸防其自裁或他人承望意指逼之使死致负谤于天下此亦皆光之谨慎也不审其素行于置后之始此则不学为之光悉诛杀二百余人反受其乱诛其尤无谊者而流放其余可也悉诛二百余人不已滥乎然观其临死之言则昌邑群臣亦谋为变光㣲觉之不独以其行滛乱而忧懑改圗史家使人得诸言外尔自昭帝时光子禹及兄子云皆中郎将根据于朝廷光惩燕王上官之难故使其子孙党亲典兵居中以自卫不思时势递变权重势逼满盈致祸又基于此矣盖不渉学之患也初光爱幸监奴冯子都与子都乱霍氏之祸皆起于显而其萌芽则以婢为后妻也故治国者先正家使苍头奴上朝谒上谒犹今鸿胪所收职名上令吏民得奏封事不关尚书群臣进见独徃来上下之情通则权复归王室矣光大惊欲自发举不忍犹与光何惜一婢不令宗祀血食乎惜也不闻于古有大义灭亲者穷侍医之狱讨显以谢上徒跣自拘勿复与政归老博陆此人臣分所当然也更以禹为大司马冠小冠亡印绶悉易以所亲信许史子弟代之先收其兵权人人自使书对事对或作封误也后因尚书屏不奏乃上封事耳尽奏封事輙使中书令出取之不关尚书使中书令出取不关尚书一时以防权臣壅蔽然自此浸任宦䜿矣成帝以后政出外家有太后为之内主故宦䜿不得挠不然霍显之后必有五侯十常侍之祸人君权宜之制偶然一用事过随复旧章乃不至左右近习得以干政耳长安男子张章告之禇先生建元以来侯者年表后续记云张章故颍川人为长安亭长失官之北阙上书寄宿霍氏第舍卧马枥间夜闻养马奴相与语言霍氏子孙欲谋反状因上书告反见其灶直突突当作式林反与突字窔字异义玉篇所分甚明金日磾传日磾母教诲两子甚有法度一胡妇耳能教子从国破家亡没身厮养后复获七叶珥貂之福日磾固材兴家岂不自内始哉日磾以帝少不受封以帝少不受封安得来王忽自相贵之谤大将军识不逮也霍氏有事萌芽上书去妻霍氏事关弑逆当以义断恩钦因縁谓当钦自杀王莽方杀其子于姨母及姨母之子何有钦自背典礼宜其及也邯虽以逢迎时宰然其言也直亦欲为父立庙不入夷侯常庙比例将必至此不为深文独罪钦而不及当此狱尤颇钦即罪当削户南不得称太夫人可也赞昔霍叔封于晋晋即河东光岂其苖裔乎昭宣之际有推霍光为霍叔后者其语殊怪谬足累光之诚节详见史记三代世表后禇少孙所记班氏特略举于赞中以传疑亦兼以为㣲戒云元康四年二月河东霍征史等谋反诛盖必光之族人亦任章之流也义门读书记卷十八义门读书记卷十九钦定四库全书义门读书记卷十九翰林院侍读学士何焯撰前汉书赵充国传充国常以逺斥候为务先计而后战此所谓先为不可胜以待敌之可胜也虏以畜产为命虏必震壊明之邉帅但知有此策留弛刑应募汉已有应募从军之人但如能使絶域之比不在寻常调发之数所善浩星赐迎说充国曰卒以其意对如张安世当此必从浩星赐之言矣营平乃真社稷臣虽託孤寄命可也初破羗将军武贤在军中下吏自杀中郎将虽为武贤所䧟然大将当重任宜以壮侯为法卬之得祸自坐不慎非徇衆而不为国家圗万全遂可以智免也辛庆忌传然性好舆马号为鲜明唯是为奢唯是为奢非奢于衆人也在庆忌则此之为已奢矣傅介子传公卿将军议者咸嘉其功光所遣也故无异议常恵传乌孙皆自取卤获乌孙人盗恵印绶节乌孙一有功则卤获皆自取并校尉之印绶节使盗窃之以去其不足信仗明矣大将军霍光风恵以便宜从事大将军前遣介子又风常恵时去武帝未乆犹慕逺略不深计万一生事起衅也郑吉传郑吉㑹稽人也谢承后汉书郑宏㑹稽山隂人其曽祖父本齐国临淄人官至蜀郡属国都尉武帝时徙强宗大姓不得族居将三子移居山隂因遂家焉长子吉云中都尉西域都䕶按吉出自卒伍未必有官阀但为宏之从祖居在山隂或可信也陈汤传吉上书言中国与夷狄竟杀吉等吉书辞颇壮汉自张骞通西域之后应募使絶域者率不顾死亡邀功生事必不可聴许也兵来道逺至愿单于与大臣审计策示弱以坚之使毋走下郅支所云不如坚守汉兵逺来不能乆攻为此语所绐也诸卤获以畀得者此云诸卤获以畀得者则汤无私焉下云汤素贪所卤获财物入塞多不法岂丞相御史固诬枉之欤石显匡衡以为延夀汤匡衡之上冠以石显史家之辞严矣扬威昆山之西昆山当指崐崘而言赞陈汤傥故备列云陈汤为刘向所称又自能属文其诛郅支单于事纪载必详故此传亦如生在焉隽不疑传诸君何患于卫太子遂送诏狱定大事非此不可此权也岂必果应经意于定国传于公以为此妇养姑十余年以孝闻必不杀也十余年则安于孝节矣故知杀姑为必无也定国乃迎师学春秋身执经北面备弟子礼黄霸于定国皆晚向经术故起狱吏致宰相而无曹人维鹈之刺如丙吉则尤能施于有政者也冬月请治谳冬月请谳似今之秋审薛广徳传县其安车传子孙公羊家说县舆与此异义见仍叔之子来聘䟽中平当传周公既成文武之业孝之至也此临川新安庙议所本然后稷始封之君有粒民之功太王肇基王迹王季其勤王家太上皇未可援此为比孟子但言以天下养非文王之圣周公亦不敢以配天也言勃海盐池可且勿禁以救民急弛盐禁亦救荒一法不假转馈赈济之劳勃海亦可谓之盐池今人独以称解盐子晏以明经歴位大司徒再世皆明经故至宰相彭宣传朕唯将军任汉将之重非国之制此亦宣之踈谬也赞薛广徳保县车之荣异乎茍患失之者矣师古注赞言当宣二人立操有异于此按赞并广徳言之读序传可见王贡两龚鲍传汉兴有园公绮里季夏黄公甪里先生不亦寳乎以诸人事迹不备故总序之于传首盖亦传也以此为论者未读序传耳体与后牵连薛方郭蒋诸人例同有邪恶非正之问各因势导之以善易不可以占险斯正理也王吉传臣闻古者师日行三十里篇其言凛乎可畏复蔼然可亲真醇儒心声非所以全夀命之宗也宗本也皇帝仁圣未有所幸孝昭天资之美如此其不克夀者得气薄也臣闻圣王宣徳流化夀何以不若髙宗可与伊训说命相表里汉廷书䟽未有能过之者也复遣使者弔祠云弔祠即后两龚传中韩福故事初吉兼通五经能为驺氏春秋驺氏春秋至班史时已成絶学有录无书故于兼通五经之下复特着之骏子崇以父任为郎王吉请除任子之令而王骏任其子为郎此骏之失也贡禹传今大夫僭诸侯在于陛下天子过天道非经生无此言又皆以后宫女置于园陵宫人奉陵自孝武茂陵始昭宣循之遂为故事陛下乌有所言谓谅闇不言也审察后宫择其贤者留二十人余悉归之仅留二十人则不足以给使令如昏义之数可也独杜陵宫人数百诚可哀怜也独杜陵一处已有数百矣茂陵平陵不言者已多老死也自城西南至山西至鄠皆复其田以与贫民即武帝所起上林苑地民产子三嵗则出口钱故民重困至于生子輙杀甚可悲痛是杀人子多矣宜乎戾园之败也孝文皇帝时贵㢘洁海内大化孝文寛而有制所以异于仁柔自见功大威行诛不行之所致也自秦为无道风俗大壊昔者贾生所痛哭也文景相继导以忠厚武帝复壊之至是盖又一秦矣读贡公之书吾亦为之痛哭两龚传汉兄子曼容曼容名丹见儒林传胜自知不见聴至积十四日死胜已谢事归老汉亡可以无死故五威存问外仍安之即讲学之徴亦仅称疾不应及使者再至印绶加身要以必行五日起居守之不去然后明语门人饿死报汉可谓从容中道不辱其身者也朝服对使以愚老逊辞下无累及子孙善哉鲍宣传奏宣举错烦苛至为衆所非此贤者之过钦言是也始隃麋郭钦至平帝时迁南郡太守郭钦能奏董贤又不仕莽虽与鲍宣同异何害为君子也赞守死善道胜实蹈焉言见㡬先去为莽所廹卒又死之合于孔子之经也韦贤传梦我渎上立于王朝易曰再三渎言梦中犹谏之也上谓王时贤七十余丞相致仕自贤始父知耻故子亦能让然当其自少府入相已宜引年乞身矣元成父贤以宏当为嗣故敇令自免宏懐谦不去官宏先有让徳宜韦氏之炽以昌也与宗家计议汉去古未逺韦氏世传经业宜有宗法则宗家者其宗子也非师古所云同族之谓而东海太守宏子赏列为三公韦氏余子复以明经列于三公然则世禄之家欲为子孙计奈何不务传经反蹈䟽傅损志益过之戒哉又园中各有寝便殿后书祭祀志云古不墓祭汉诸陵皆有园寝承秦所为也古宗庙前制庙后制寝秦始出寝起于墓侧汉因而弗改盖闻王者祖有功而宗有徳至其正礼仪此诏独取许嘉尹更始二议得之于义一体言不得复顾私亲以皇考庙上序于昭穆又以为孝莫大于严父尊祖严父之义也此指孝文太后孝昭太后言而孝武庙亲未尽故未毁唯郡国庙遂废云孝武㡬乱天下岂得复居不祧之列夏侯长公始议庙乐者韪矣建昭诏书乃病困不择音也于是光禄勲彭宣至不宜毁彭宣等五十三人议是舜歆伸尹忠之议为元帝诛斩郅支单于得称髙宗之地耳一方有急三靣救之非当时实事以夺其肥饶之地此指朔方及开河西四郡功业既定其规橅可见以轮台晚盖一节尽冺其虚耗中国之迹礼记王制及春秋谷梁传天子七庙与太祖之庙而五匡衡五庙之说似尤深然合隂阳五行数之则可以七为断矣以七庙言之则不可谓无功徳但以七庙言之斯可矣圣人于其祖失礼意矣迁则不必复毁此亦近情至平帝元始中大司马王莽奏罢南陵云陵为县此奏合礼虽王莽为丁傅卫氏发难然不以人废与东京之末董卓蔡邕议和帝以下不应为宗奏同赞考观诸儒之议刘歆博而笃矣歆议庙制可谓深博武帝称宗则非笃论固当区别观之也魏相传大将军用武库令事遂下相廷尉狱责过之是也下之狱则喜怒之偏邻于作威矣遂为子孙他日之忧可不慎哉相因平恩侯许伯奏封事因许伯乃得直至帝前也御史大夫已列三公位举大事犹慎密如此其不因王史而因许者専欲发其弑许后之谋也子复为大将军大将军当作右将军又故事诸上书者皆为二封宣帝善之此一时制霍山之权计后遂行之则失虞廷命纳言之意矣间者匈奴尝有善意至臣愚不知此兵何名者也史迁作匈奴传深疾徼权纳讇以便偏指人主因以决策建功不深而归本于择任将相假使马邑始祸之时丞相即能为弱翁之纳谏何为有三十余年兵连不解之患哉今郡国守相而在萧墻之内也此伊周之用心非徒治黄老者所能知汉相识治体无逾弱翁此奏臣愚以为隂阳者王事之本而观于先圣在天为隂阳在人为仁义此深探治本之言但前后所陈却别是一种汉学中谒者赵尭举春李舜举夏儿汤举秋贡禹举冬师古曰髙帝时自有一贡禹也按此赵尧亦非髙帝时为御史大夫者也丙吉传吉奏记光曰将军事孝武皇帝至天下幸甚丙公不以文采自曜奏记所言皆合体要真能学诗礼者也掾史有罪臧不称职公府不案吏自吉始因以为故事则姦吏遂无所惩艾矣丙公当宣帝之朝方练羣臣核名实不妨时有寛舍可否相济耳西曹主吏白欲斥之续志西曹主府史署用召东曹案邉长吏续志东曹主二千石长吏迁除及军吏夏侯胜传长信少府胜独曰不宜为立庙乐胜此议不愧经生为胜素服五日以报师傅之恩太后犹素服五日则后之为师服者士庶当服小功亦因时而以义起者欤京房传得除用它郡人欲上下相伺故除用他郡人也拜上封事曰辛酉以来令不得乗传奏事者房封事率如呓语其不足以回主意也决矣初淮阳宪王舅张博皆持东与淮阳王庸鄙之人不可因亲昵而漏言如此徐立中官也故后独得免房本姓李推律自定为京氏任臆诬祖以术亡身其始兆矣翼奉传二隂并行是以王者忌子夘也二阳并行是以王者吉午酉也忌子卯吉午酉相对而言翼氏专主二隂二阳与贾氏所云夏殷兴亡异义张氏相刑之说亦失本意虚静以待物至苏子瞻赴定州状本其意臣奉窃学齐诗适所习耳此语实非谦也臣又闻未央建章甘泉宫才人各以百数出其过制者贡禹以前翼奉先言之以太皇太后诰放先帝园宫人处置亦得体按成帝纪永始四年京师火灾屡降出杜陵诸未尝御者归家去奉奏封事时初元二年已三十五年矣国家之费当数代之用当数代之用即此可以明国祚脩短之数矣功徳薄而福飨已泰未有不败者也李寻传五经六纬尊术显士言纬者始见于此故张衡谓䜟始哀平徳列王道泰誓孔子取之故云徳列王道乆污玉堂之署汉时待诏于玉堂殿唐时待诏于翰林院至宋以后翰林遂幷蒙玉堂之号故日将旦至有常节此亦古书相传之语读之皆有韵大司空师丹执政谏争政当作正执守也夫过而不改至皆蠲除之哀帝此等语尚非亡国之主故获保令终赞此赞在当时与桓谭谏光武不当聴纳䜟记之言相发赵广汉传又教吏为缿筩孟康曰如今官受密事筩也按孟康曹魏时人已有受密事筩则广汉此法歴代施用不至于武后始行广汉为二千石即时伏辜广汉以㢘洁通敏下士为名其天资大抵与张汤相近郡中盗贼皆知之知其根株窟穴所在则可以不烦而理然破柱捜轑非明主在上安可尽行其意耶广汉奏请令长安游徼狱吏秩百石其后百石吏皆差自好不敢枉法妄繋留人此事特可法初大将军霍光秉政至广汉由是侵犯贵戚大臣所居广汉始欲以此自逺于霍氏耳因帝善之而遂以为务则谬矣司直萧望之劾奏广汉摧辱大臣至下广汉廷尉狱此广汉应得之罪威制豪强小民得职为京兆止此八字诀但勿效赵君私论荣畜诈胁魏相即无患耳非贵戚大臣不可侵犯举天讨皆不行于豪强也尹翁归传县县各有记籍自聴其政必皆自聴此能吏欲为名髙非政体也豪强有论罪至扶风大治此威严之过后陈咸效之而加甚焉韩延夀传乃歴召郡中长老为吏民行丧嫁娶礼此亦非能吏不可若徒袭伪迹则王莽之治天下矣又置正五长吏輙闻知置正五长即今保甲之法此贤于尹扶风之以名籍推迹所过抵逺矣故为政不可无法度也按后书百官志里有里魁民有什伍善恶以告其互相检察本汉制也岂必得如长公者为之乃有实效欤在东郡三嵗令行禁止断狱大减为天下最扶风以盗贼课为三辅最东郡以断狱大减为天下最能吏将何从延夀不得已行县至髙陵至不敢犯惟不轻出偶㑹此事推诚动之足为表劝若屡屡尝试即儿戏矣此亦兵法中之田单火牛也严诩之为颍川可鉴戒延夀代萧望之为左冯翊廪牺官钱放散百余万广汉犯魏祸由已作韩则直为萧公所䧟矣然胡不少忍之闭合思过能施之吏民独不可使曲尽归他人乎移殿门禁止望之严延年传注张晏曰故事有所劾奏并移宫门禁止不得入张敞传其治京兆至天子数从之参赵京兆韩冯翊之意用之处大议时似隽不疑则本治春秋之力也敞闻舜语冬月已尽延命乎收之是也杀之过矣必反其语则儿戏矣汉人尚气不学率如此敞孙竦王莽时至郡守封侯竦事详莽传及游侠传杜邺传王尊传春正月美阳女子告假子不孝吏民惊骇非常之变故于春正月杀之后上行幸雍过虢刘原父曰自长安上雍不过虢过美阳虢字是史氏误按刘说是也尊已转守槐里不为虢令矣毋持布鼓过雷门㑹稽击鼓声闻洛阳乎此流俗妄谈不当引以注史况西汉㑹稽治吴与越何与又正月行幸曲䑓皆不敬此二事不当并言之失轻重矣故御史丞得目为饰成小过也尊曰治所公正师古曰谓司𨽻官属为治所者尊之也若今谓使人为尚书矣按治所即谓司𨽻治所非使人尊称尊拨剧整乱名将所不及赵子都威制豪强小民得职王子赣拨剧整乱诛暴禁邪孙寳为京兆尹三嵗京师称之然桡于定陵不敢取杜穉季故不得列诸公后也王章传章曰非女子所知也毁石显撃王鳯皆为国家扞御大慝巨奸即免官诛死复何所避果非女子所知也假使徒以巧宦自肥则仲卿亦一朝廷尊贵人矣盖寛饶传方今圣道寖废至则不居其位四语自切中当时之弊惜其非信而后谏也称引易传不类遂如王生所揣上无许史之属属当读之欲反谓属托也应说是以下文直道而行多讐少与之语求之自见诸葛丰传使尚书令尧赐臣丰书曰至顺经术意元帝若行许章之罚而后以此书赐丰则得之矣今以禁门为邪臣逋薮而空以中和戒奉公之吏是后世所谓和事天子也上不许是后所言益不用丰复上书去其节而不用其言丰当去矣何以复上书为郑崇传逆隂者厥极凶短折逆隂之论惜乎不详尚书令赵昌佞讇请治大族尤易为人诬构得祸有甚于子游者矣亦赖崇遂死祸止及一家小人欲倾人以自固何所不至建武中录旧徳臣以寳孙伉为诸长寳桡定陵是其㣲过然不附王氏始终一节亦何武鲍宣之俦故建武中录其后也母将隆传莽秉政使大司徒孔光但与隆连名奏事隆失于不能争耳乃莽以私怨并中之然此大事岂可轻署名其间但以事非由己为苟容乎何竝传先是林卿杀婢壻杀其壻而纳以为婢非如师古所云外人与其婢姦者也罪在弟身与君律廷尉典法之官三尺是掌故曰君律死虽当得法赙勿受法赙犹不受则岂肯赋歛送𦵏为妻子产业计观原渉传让赙显名志节弥坚矣赞然母将污于冀州母将之事本非其罪然名则难解也故止曰污萧望之传望之以为乌孙絶域信其美言万里结婚非长策也望之所论邉事皆守文时长筭逺计不可忽之为迂望之以为单于非正朔所加天子采之观王莽以易玺启衅自知望之所见之深长非宣帝天资絶出不能采用春秋谷梁传曰贯之盟管仲曰江黄逺齐而近楚楚为利之国也若伐而不能救则无以宗诸侯矣事虽殊意则同盖闻五帝三王赞谒称臣而不名大哉此诏以五帝三王为师而不惟乃曽祖之法可谓谦而弥光矣望之以为中书政本白欲更置士人此诚急务然发之太骤人主未能真见其失持疑不断小人廹而合以谋我反为所挤而事终不成矣故孟子欲定国必先格君心也出刘更生为宗正望之堪数荐名儒茂才以备谏官㑹稽郑朋隂欲附望之人不易知遽求推贤进士之名不深察歴试则必有小人杂出其间内相攻矣一更生人得出之于外亦何暇于数荐哉云者好节士劝望之自裁至竟饮鸩自杀如使不死就狱㳟显其遂已乎徒举生平而尽弃之耳朱云之劝未可云非望之之失在主意未坚教子上书自速羣小致死于我也冯奉世传少府萧望之独以奉世奉使有指奉世不宜受封望之之议正论也但奉世因莎车攻刼南道发兵攻㧞之以解危难非要功生事可比封之足为后法不可以不权其事势也若莎车不㧞则鄯善以西皆絶不通所送大宛诸国客何以得达是矫制发兵正以全使指也奉世似当与傅郑诸人合传以诸子皆有名迹野王又不可附之外戚传中故特立此传也野王在位多举野王至以昭仪兄故也野王为石显所间故不得为三公当以佞幸传叅观之帝之引嫌显所教也参字叔平学通尚书甚可观也冯氏父子兄弟各通一经独少礼耳而叔平复恂恂可观得礼意矣宣元六王传楚孝王嚣子纡嗣王莽时絶立为天子纡子般后书有传范氏称自嚣至般积累仁义世有名节而纡尤慈笃般子恺复以让爵显盖宣帝有功徳于民而元帝以后国统三絶其余庆在楚矣中山哀王竟无子絶太后归居外家戎氏既立为国君则不当殇矣乃不为置后使其母归居外家失礼甚矣岂当时谬引子卒夫人姜氏归于齐之文耶定陶共王康上以太子奉大宗后不得顾私亲徙定陶王景为信都王云杨廷和不知先为兴王立后故启异日纷纭若成帝已有此举哀帝复蔑大宗而顾私亲且徙景封其悖甚矣宜享国之不永也中山孝王兴御史大夫孔光以为尚书有殷及王兄终弟及师古注谓兄死以弟代立非父子相继故言及按公羊曰臣子一例也及谓次第及之然未尝不如父子相继之礼三纲五常三代相因周如是则殷亦如是颜注惑于后儒之说耳太皇太后以帝为成帝后故立东平思王孙桃乡顷侯子成都为中山王奉孝王后此孔光知太后王氏追怨哀帝遂不复主及王之议使哀帝絶嗣也匡衡传臣闻治乱安危之机正家而天下定矣衡为少傅数年乃迁光禄勲时建昭元年也则上此疏时在初元三四年间按宣帝不好儒术任用法律而中书宦者用事元帝初立萧望之周堪以师傅受遗辅政选白刘更生金敞拾遗左右四人同心谋议劝道以古制多所欲匡正以中书政本欲更置士人中书令宏㳟石显与车骑将军史髙表里常独持故事不从望之等初元二年十二月遂谮望之令自杀堪更生等皆废衡本因史髙进此疏所谓遵制扬功者盖与髙显等隂为唱和务坚帝以率由宣帝故事所谓释乐成之业虚为纷纷巧伪之徒不敢比周而望进皆以杜塞堪更生复进之路如得其情虽夷之诵六艺以文姦言可也后条言慎妃后别适长则以身为师傅祸福共之石显又常拥佑太子髙子丹帝命䕶太子家故衡敢以为言且两事并陈聴者尤不之疑耳孔光传莽以光为旧相名儒令上之细寻莽传当元始初政非光为言则莽犹不能必得之于元后也踰耆之叟甥舅相与雷同以助成莽之声势死何面目见先圣乎光常称疾固称疾辞位莽之即真王舜刘歆未尝不内惧甄丰不恱觉而见诛失之于始即忧惧孰可解免输人宗社之罪哉马宫传本姓马矢宫仕学称马氏云宫与平晏事莽尤儒之贱者着此以别于他马如执金吾马适建奉使马宏之属马适亦两字姓王莽传有鉅鹿男子马适求赞彼以古人之迹见绳古人之迹谓以道事君不可则止薛宣传大率咎在部刺史至未必不由此也五舅封侯黄雾四塞而宣懐王凤一荐之徳輙以部刺史举错烦苛当嘉气尚凝之咎虽所言似在职任所总实姦之大者罪在谷永杜钦先也初宣有两弟明脩皆是廷尉中丞议是也朱博传常令属县各用其豪桀为大吏至以是豪强慹服此于今齐俗尤宜然非徤吏恶能利其衔策哉部掾以下亦可用渐尽其余矣以未获三人责部掾以下也今法获贼过半即免处分王卿之负可以释矣三尺律令人事出其中二语得律意矣议者多以为古今异制无益于治乱王莽苏绰宋神宗皆昧此理然吾家汜乡君公谓不可以丞相独兼三公之事则可採也常有野乌数千栖宿其上按颜氏家训文章篇野乌当作野鸟臣请罢刺史更置州牧以应古制置刺史如故罢刺史而置州牧东汉遂以此亡非特功效陵夷也子元议是当合后书百官志注中刘昭语观之故事居部九嵗咸劝功乐进每嵗尽诣京都奏事则天下之情上通居部九嵗则所部利病周知中兴以后但因计吏不复自诣京师与天子隔逺权寄轻矣翟方进传为朔方刺史再三奏事迁为丞相司直是有异材功效着者輙登擢不必满九嵗限也吾家汜乡侯为扬州刺史五嵗入为丞相司直前此则黄霸为扬州刺史三嵗迁颍川太守然好乐士大夫然终用败子元快吏赵京兆尹扶风之亚少而与萧陈结交慕用为侠未有不致败者况位逾其量乎博曰已许孔乡侯有指请皆免为庶人子元为相犹行匹夫然诺又不审其事之邪正并奏汜乡武诡谲罔上哀哉为大臣可不闻圣人道耶彼徒内计上顺东朝之指撃排放废之臣可以万全必得岂知哀帝亦欲自揽威福之权一朝见疑凡彼所谓利者即所以为害者也是故不恤身后之名者常速及身之祸哀哉赞又见孝成之世博亦然哉赞得其隐如王凤之䧟王商废冯野王是也翟方进传窃闻政令甚明其后少㢮威严此即丙吉所以戒魏相者然居官则死其职使豪强不戢小民无告虽致宰相何取焉况亦有命耶及后母终不敢踰国家之制后书安帝纪元初三年初聴大臣二千石㓨史行三年䘮注云文帝遗诏以日易月于后大臣遂以为常至此复遵古制方进之事是其徴也方进知能有余以固其位翟子威心术亦朱子元俦也儒雅过之吏事不及居相位九嵗挟私报复剥䘮元气足以感召灾变卒坐自杀非不幸也奏请一切増赋变更无常此又其祸之及民者为诏书中已详故史家不重叙上祕之礼赐异于他相故事以方进塞变故秘之而加殊礼也摄皇帝若曰大诰道应劭曰言以大道告于诸侯以下也按道书作猷当训为言非大道之谓天亦惟劳我民师古注言天欲抚劳我衆劳音来到反按劳当读如字书曰天亦惟用勤毖我民也信父故东平王云后云竟坐大逆诛死莽以义等传檄郡国言其鸩弑孝平皇帝故反以此言诬信父云莽于是自谓大得天人之助至其年十二月遂即真矣史家书此以终义之事其予义至矣谷永传帅举直言作师举为是絶郄不享之义义当作仪诚敕正左右齐栗之臣齐当读侧加反百官盘互师古注互字或作牙按互古字作㸦与牙不同颜后觧颇乖小学是则车骑将军秉政雍容于内而至戚贤舅执管籥于外也此语直构㑹平阿宜车骑之终身不平也抑损椒房玉堂之盛宠时嬖幸小人亦有参错于玉堂待诏之中者故竝举椒房玉堂言之杜邺传吉子竦又幼孤从邺学问亦着于世尤长小学按郊祀志吉父敞好古文字辨羙阳鼎所刻欵识吉盖傅其家学也何武传迁扬州刺史州中清平敬待二千石之效王嘉传中详之西京部刺史莫如君公之莅扬州者此后世监郡所当法也莽从弟成都侯王邑为侍中太后竟自用莽为大司马莽之矫伪自哀帝时已发露矣而举朝犹承顺元后之指同声举之君公为令免归王音实举方正为守免归王根复荐得征至安危之际独守亲疏相错之议不肯为王氏用所以为贞臣也不宜令异姓大臣持权师古注异姓谓非宗室及外戚按非宗室及外戚则泛指异姓下文禄与君公不当互相举矣周礼司仪注异姓婚姻也庶姓无亲者也南阳彭伟杜公子彭杜亦頼不附莽而传称至今王嘉传加食邑千一百户按朱博传云故事封丞相不满千户此千一百户故云加于是嘉与御史大夫贾延上封事言思报厚恩也按哀帝使晏先持诏书示嘉延正欲丞相御史分封贤之谤耳二人不正言其不可而教以延问公卿大夫博士议郎则是又欲诿过于下贤犹在可封之数特大臣不肯为天子任其咎也其何以卒夺之哉是公卿股肱莫能悉心务聪明以销厌未萌之故嘉当以此时被责乞骸骨去矣制诏免相等皆为庶人臣窃为朝廷惜此三人此三人当俟事稍白乃徐为言师丹传丹议独曰圣王制礼非所以尊厚共皇也此议真天理人情之至附之经可也太皇太后诏大司徒大司空曰夫褎有徳封丹为义阳侯此诏文自当理不以莽废义门读书记卷十九义门读书记卷二十钦定四库全书义门读书记卷二十翰林院侍读学士何焯撰前汉书扬雄传正皇天之清则兮度后土之方贞师古注此乃雄自论已心所履行取法天地耳非也盖谓遭汉之隆天清地宁非若原之天轨不辟也凤皇翔于蓬陼兮岂鴐鹅之能㨗蓬陼蓬藋杂生之洲渚言不能㨗于鴐鹅也㨗速也当以上下语脉例之徒恐鷤䳏之将鸣兮顾先百草为不芳师古注言终以自沉何惜芳草而忧鷤䳏非也言何为畏其将鸣先自陨吾芳耶昔仲尼之去鲁兮何必湘渊与涛瀬言进退去就自有中道孔子不用于季桓子则去及康子召之则归屈子亦可去可归不当必期自沉也与前折衷重华之语相应孝成帝时客有荐雄文似相如者奏甘泉赋以风客谓王音据文选注此客字指蜀人杨庄但雄所与刘歆书疑非真耳按成帝纪永始二年春正月王音薨三年冬十月皇太后诏有司复甘泉秦畤汾隂后土诸祠则雄虽尝为音门下史及荐之待诏又别一人故自序曰客赞误相与齐乎阳灵之宫齐当作侧加切故遂推而隆之党鬼神可也赋家之心当以子云此言思之无非六义之风非苟为夸饰也其或本颂功徳而反事侈靡淫而非则是司马班扬之罪人矣参天地而独立兮廓盪盪其亡双此状登华之峻非如师古注所云合徳蒙公先驱文选注如淳曰蒙公髦头也晋灼曰此多説天子事如説是则此注中孟説为长及至获夷之徒二刘以为乌获夷羿説胜服䖍但此下更有羿氏控弦之文入洞穴洞穴即具区之洞庭穴潜行地底无所不通谓之地脉李善引郭璞山海经注得之炎炎者灭自守者身全此言丁传董贤方将颠仆何足慕也赞以为经莫大于易作四赋观此可知方言非子云作雄素不与事四字可以核子云之真矣年七十一天凤五年卒自莽居摄至此凡十三年子云之节有慙龚生然夷之刘歆则失其平矣宋贤抑扬之论几于夷跖要不若孟坚此赞真实录也若使遭遇时君更阅贤知为所称善则必度越诸子矣安溪师云至韩文公司马温公曾王诸公之论出而谭之言果騐矣按推重始于张平子儒林传所闻令相长丞上属所二千石颜注以所闻令相长丞为句今按史记闻下有一者字自当属上出入不悖为句也而请诸能称者史记作而请诸不称者罚是谓罢其受业太常又请行不帅敎之罚也若仅为弟子则太常自择二千石令与计偕何奏请之有施雠鲁伯授太山毛莫如少路厚斋云宋景文公引萧该音义按风俗通姓氏篇混沌氏太昊之良佐汉有屯莫如为常山太守则此莫如姓非毛应作屯字音徒本反伏生伏生敎济南张生及欧阳生伏生既以敎张生欧阳生欧阳生又授儿寛则鼌大夫所不知者虽十二三其弟子固有明之者今文难通非以女子传言故失之也欧阳生寛又受业孔安国倪寛受今文于安国古文之学自授都尉朝也孔氏有古文尚书孔安国以今文字读之因以起其家逸书起其家似谓别起家法司马贞云起者谓起发以出也则当属下逸书读孟卿由是礼有大戴小戴庆氏之学此所传戴氏礼皆谓仪礼十七篇循吏传汉兴之初称中兴焉纪吏治行推本君相识其本矣文翁数岁蜀生皆成就还归比齐鲁焉假使文翁未久輙罢蜀生学成而归孰奨劝之乎吏非久任无以责成功也王成或对言前胶东相成伪自增加以䝉显赏是后俗吏多为虚名云宣帝褎成即燕昭事隗之意史家并书此语以窒元始以后上下相蒙之弊黄霸篇详着张敞奏无非此指务在可否相济足为后法也黄霸冯翊以霸入财为官不署右职霸天材自当絶人然为良吏受尚书未必不自不署右职激发成就之也遂遵武帝法度以刑罚痛绳其下武帝承文景之余泽故天之报虐也在戾太子史皇孙之凶终光怨异已而因峻刑身殁而族赤人其可多杀哉京兆尹张敞舍鹖雀如敞指意为相而复以兴化致瑞自予不亦偪君耶此非若郡守逺且卑无所嫌也故敞言一入即使侍中临饬计吏不为丞相地耳霸徒知昔者以是襃赏乃欲屡试亦愚而不学哉又乐陵侯史髙以霸为首霸为相功名固损于治郡时然宣帝所以任之者不越治郡之务其见待不如丙魏亦逺矣明察之主既久于位事无不习胥欲自揽威权大臣又皆后出新进岂复能虚已以聼哉举太尉非越职丞相事无不统也此宣帝失言但髙非其人霸受责而人不之恨耳霸死后乐陵侯髙竟为大司马史着此者见宣帝必欲恩自己出故霸死始用髙以实将相之官朕之任焉之语颜注谓其适事宜知其一也龚遂王生曰天子即问君何以治渤海天子说其有譲说其有让者宣帝之器浅也然厉精图治与良二千石共致于政平讼理元成以下能之乎是虽谓皆圣主之徳奚愧哉召信臣奏请上林诸离逺宫馆稀幸御者勿复缮治共张成帝建始元年秋罢上林宫馆希御幸者二十五所此用信臣所请非贡公事也信臣年老以官卒按百官表徙中少府酷吏传郅都至则诛瞷氏首恶余皆股栗仅诛首恶法之正也史记诛字作族灭此都所以为酷耳本文首恶乃谓一郡之首恶非指一家匈奴患之乃中都以汉法史记云窦太后乃竟中都以汉法今去四字似都为匈奴所间矣周阳由汲黯为忮而由弃市汲君子司马巧宦皆度外畜由使稔其骄恣终遇申屠凶徳相挺为二子笑矣赵禹亦不覆案求官属隂罪以夀卒于家不覆案求阴罪晚节独以缓名为平此禹独以夀卒也景帝时贼深者至武帝中为平感叹于民生之不幸深矣义纵杨可方受告缗纵以为此乱民部吏捕其为可使者捕其为可使者即以气陵之败壊其功之智非能为民也王温舒择郡中豪亦灭宗此张子髙朱子元尹子心所祖然此可施之一郡发起耳目王莽当天下土崩乃欲窃用此术责效原渉使渉亦何所施其技哉其时两弟及两婚家而王温舒罪至同时而五族乎此史家之以叙为断也杨仆敕责杨仆书此自当在东越传中杂此非史法也咸宣诸部都尉部都尉史记作辅百官表有左右京辅都尉属中尉当从史记田广明上封不害为当涂侯徳轑阳侯昌蒲侯按魏不害封当涂侯表云以捕反者淮阳胡倩侯与此互异苏昌以捕反者故越王子邹起侯亦必公孙勇之党而此略也田延年子宾以墨败虽任刑罚以入酷吏则过严延年昔韩卢之取莵也上观下获不甚多杀此谓宣帝虽尚法律然欲民无叹息愁恨之心非以多杀为能者也尹赏红阳长仲兄弟元后传红阳侯立父子臧匿姦猾亡命宾客为羣盗成帝使尚书责问司隶校尉京兆尹阿纵则师古注中后一说是也安所求子死桓东少年塲古诗结客少年塲本此盖所以为戒也赞虽酷称其位矣称其位者归咎于任之者也本马迁之微辞货殖传师史雒阳街居在齐秦楚赵之中街居当如孟说作街巷居民在中则小颜注居在诸国之中为优然以为要冲之所若大街衢疎矣任氏善富者数世善字当从史记属上为读下文然字乃可结上更起颜注非也司马贞曰谓买物必取贵而善者不争贱价也故秦杨以田农而甲一州田宅隃制六条所取汉法严安得容此孟康注非也史记曰田农拙业而秦杨以盖一州不过言其因力田而致富甲一州耳以下数句例之自明又况掘冡搏掩史记曰博戏恶业也而桓发用之富则搏字当为博如师古后説也游侠传自与杀身成名若季路仇牧死而不悔也此言游侠谬託季路仇牧非班生以季路仇牧为可少也华峤失其本意讥以不叙杀身成仁之为羙疎矣哉唯成帝时外家王氏宾客为盛王氏用其谋议卒以代汉然则孝武切齿不亦宜乎萭章石君家破萭氏反当以为福耶此亦所以避祸也楼䕶䕶假贷一日散百金之费此即楼䕶先假贷将以遗宗族耳颜注稍纡回陈遵初遵为河南太守臣请皆免遵以雄处莽代酒亦有托而逃者也然此奏不以崇废如遵者不亟弹治嵇阮之祸岂待晋哉原渉天下殷富以定产业容其受亦所以劝亷渉自以为前让南阳赙送周阁重门巨先能知守身之为孝则无此得已不已之举佞幸传淳于长其爱幸不及富平侯张放放常与上卧起俱为微行出入放事附见张汤传后不入佞幸者以张纯复显于建武中也然不掩其恶所以不失为良史董贤初丞相孔光为御史大夫立拜光两兄子为谏大夫常侍宁为王嘉死毋为孔光生何堪经史家如此描畵贻笑千载乎即日贤与妻皆自杀家惶恐夜葬周礼司烜氏注司烜掌明竁则罪人夜葬欤疏云以司烜主明火掌夜事既令掌之则罪人夜葬可知故曾子问云见星而行者惟罪人是夜葬之事也翼姦以获封侯翼姦谓辅翼孙宠息夫躬也贤所厚吏沛朱诩以它罪击杀诩朱诩可配云敞惜乎所事非人汉人尚气而不知义者多也匈奴传自代竝阴山下至髙阙为塞而置云中鴈门代郡自代至阴山慿崄为塞故赵独不筑长城秋马肥大㑹蹛林师古注鲜卑之俗自古相传秋天之祭无林木者尚竖柳枝衆骑驰绕三周乃止此其遗法按金源有射柳但不于秋而于夏五月小者轧轧之义似当从如淳説于是冒顿阳败走见其羸弱即上所谓善为诱兵以包敌此盖冒顿所长也廼为书使使遗髙后曰以奉常驾嫚书报书详载此传中固不为失体然不若史记直削去之也其三年夏匈奴右贤王入居河南地为㓂前此匈奴复得阳山北假地至是乃入居河南地故十四年单于合十四万衆大入遂至彭阳也于是文帝以中尉周舍以备胡㓂此専以备右贤王也及置朔方开河西四郡则无事此矣于是汉使三将军军屯北地汉兵亦罢文帝大发兵者再终不逺追出塞其明年卫青复出云中以西筑朔方大军击其西出匈奴不意汉都长安既取河南地则隔絶天险安有㷭火通甘泉之患哉其明年春汉遣卫青将六将军十余万人出朔方髙阙再西卫青传云大行李息岸头侯张次公为将军俱出右北平以牵缀其东也其明年春汉复遣大将军卫青将六将军十余万骑仍再出定襄数百里击匈奴复遣大军直单于庭北出信敎单于益北絶幕以诱罢汉兵徼极而取之此后匈奴计不出此明年春汉使票骑将军去病将万骑出陇西过焉耆山千余里遣票骑击其西春小尝之夏大发兵汉使博望侯及李将军广出右北平击匈奴左贤王两将军击其东汉使票骑将军迎之昆邪王杀休屠王并将其衆降汉凡四万余人票骑再西前斩三万级此复降四万人右王不能军矣后出代攻左王得首虏亦七万余人左王不能军矣冒顿之盛控弦之士三十余万于是几耗其种之半伟矣哉令大将军青票骑将军去病中分军大将军出定襄票骑将军出代咸约絶幕击匈奴昆邪来降则西方无复匃奴故两军皆东大将军遇单于票骑直左贤王也北至寘颜山赵信城而还直北票骑之出代二千余里与左王接战汉兵得胡首虏凡七万余人左王将皆遁走迤而东先解右肩复断左臂皆票骑之为也而单于终不肯为㓂于汉边休养士马习射猎匈奴犹休养士马汉计顾出其下乎使汉武当卫霍大举之后即有轮台之悔复修文景之政则六月之雅继羙三代矣其明年汉使贰师将军将三万骑出酒泉不利引归匈奴益远徙则汉兵先疲极于寒苦无水草之地兵食亦不能尽达不致人而致于人宜乎其无功也廼更谋归汉使不降者苏武马宏等马宏姓名頼此传不没明年匈奴发左右部二万骑为四队汉无所失亡自马邑启衅以来汉之得䇿未有如此役者右贤王犁污王四千骑分三队大破之二万骑分四队犹以势分力弱为汉所败况分四千骑为三队乎匈奴既数困国中亦无一知兵者宜其渐为汉所臣服也使长其衆居右地右地疑作左地郎中侯应论邉事状十条一字不可遗忘侯应材未减朝错也莽将严尤谏曰且以创艾胡虏贾让治河严尤御胡所陈三䇿皆百代之龟鑑五难字字洞见兵势与侯应论邉备不可罢足以匹敌合之赵充国金城留屯便宜十二事略尽制御外夷要务矣蔡邕议鲜卑事云守边之术李牧善其略保塞之论严尤申其要前贤重之如此赞该本末见表里立论如此真良史矣夫赋歛行赂不足以当三军之费后世议和议欵不出此一语是以圣王禽兽畜之盖圣王制御蛮夷之常道也严尤三䇿皆包于数语之中两粤传赵佗其衆半羸史记作其西瓯骆祼国则羸者臝之譌也颜注非且先王言事天子亡国之势也钱俶恨不早闻斯言然天子其肯但已乎故曰日月出爝火息无诸揺姓驺氏史记注徐广曰驺一作骆然则瓯骆之名其以此乎王闽中故地都冶按朱育传汉灭东越以为冶冶之为县在国灭之后又其民尽徙故领于会稽之东部都尉史因后日之名书之朝鲜传自始燕时尝略属眞番朝鲜为置吏筑障箕子之后已灭于燕矣使驭刺杀送何者朝鲜禆王长渉何多事误边计当以为戒赞三方之开皆自好事之臣此已为隋炀帝唐太宗窒其流矣西域传西夜国王号子合王后书云西夜国一名漂沙汉书中误云西夜子合是一国今各自有王乌孙国遣使者至乌孙先迎取聘先迎取聘则是贪得其马驘矣此举辱国莫大焉舍上林中学乌孙言先是细君以语言不通而悲愁故学乌孙言而后遣嫁也遣使者案行表沟洫志令齐人水工徐伯表注谓表记之今之竖标是虽不指为汉合于讨贼奏以为坚守都尉因而旌之则恩威皆归于汉自乌孙分立两昆弥后汉用忧劳且无宁歳乌孙之事以萧望之议为当史家终书此语为诫深矣赞通西域城郭诸国与收河南地置朔方郡及开河西酒泉之地不同乃听一时浮说劳敝中国而无实效者也此赞亦洞悉备边长计当与匈奴传赞竝书御屏唐太宗不熟复之耳是以末年遂弃轮台之地而下哀痛之诏岂非仁圣之所悔哉其去隋炀帝盖一间耳特飬民五世徳泽深厚非杨氏簒盗得国以峻刑强刧天下可比武帝天资尚异炀帝之愚愎頼有晚节之悔故汉存而隋亡然史家备书之亦足以为万世烱鍳矣虽属匈奴不相亲附亦何以尚兹起处乃叙当时庙筭之误至此孟坚始断以已意而言光武所以得异于孝武所以失示后人当谨守此意勿复蹈前汉覆辙也外戚传孝惠张皇后以公主女配帝为皇后楚成无别是以不没汉承秦后有夷风焉妻其自出少帝恒山淮南济川王皆以非孝惠子诛独置孝惠皇后按前所立者自吕后时已幽死此云少帝恒山即恒山王一人吕禄女亦竝诛故云独置孝惠皇后孝武卫皇后帝起更衣子夫侍尚衣轩中得幸师古曰轩谓轩车按长廊有窗而周廻者曰轩此轩中盖屋也岂有帝方宴饮时上车更衣者乎孝武李夫人大将军霍光縁上雅意以李夫人配食何不用钩弋乃使倡祔庙乎汉大臣寡学至此饰新宫以延贮兮新宫即设帷帐也孝昭上官皇后有诏外人侍长主诏使侍主故燕王旦得为请爵号此霍光不学失之始也后年十四五云立孝宣帝观废昌邑时言动后亦明智夙成信昭帝之匹也宣帝即位为太皇太后元讹为宣当如刘原父说孝宣霍皇后上亦宠之昌成君者为平恩侯宣帝深沉如此孝元王皇后家凡十侯按元后传云后又封太后姊子淳于长为定陵侯王氏亲属侯者凡十人则师古注中后说是孝成赵皇后封御史中丞印御史中丞在殿中兰台周礼小宰掌建邦之宫刑以治王宫之政令凡宫之紏禁郑氏曰若今御史中丞盖汉宫中事皆御史中丞所掌故用其印封事不当时固争此臣所深痛也但当申明数语如王尊之劾匡衡耳尊号已定谓赵氏已称太后孝元冯昭仪数祷祠解解禳而解之也师古音懈非张由以先告徙合浦云平帝初立但罪张由史立不闻追复宜乡爵邑及孝王后中山太后之号盖以王氏自凤废野王与冯氏亦有怨故也使宜乡侯平帝时尚在必为莽所深畏亦夷灭之不能一刻缓矣中山卫姬莽欲颛国权惩丁傅行事惩丁傅者太后之意假以颛国权者莽之私其后莽不惜一宇益坚太后委仗尽夷卫氏而孝平遂在莽股掌之内无所忌矣又令共王祭祀絶废谓徙定陶王景为信都王也元后传孝元皇后王莽之姑也独提王莽起笔力髙以太后崩后十年汉兵诛莽为全传首尾闗键时太后从弟长乐卫尉宏子侍中音独侧聼具知章言以语凤音语凤此人之情也劝之以退而不贪副相之宠则庶乎君子矣初谭倨不肯事凤而音敬凤卑恭如子凤宗子也音可以傲乎谭本庻孽縁恩泽得封倨不事长内行先衰使得秉政必凌侮同列结怨天下先丁傅而败矣史家之言固不可徒知其一也虽然音敬凤不为非若音子舜之于莽则又昧弑父与君亦不从也之义谏大夫杨宣上封事杨宣之言固属妇人之仁然使哀帝不任董贤仓卒之际王氏无以乗时窃柄则留一二人以娯东宫何尝非厚道哉协于新室故交代之际室字疑衍宋祁曰熙宁监本作协于新淳化本作新室按此黄氏麻沙本所载然宋景文公卒于仁宗时遗奏请择宗室为匕鬯之主安得见熙宁监本耶姑存此说以见宋本固有与予意同者矣立少子丹为中山太守后书王丹别是一人王莽传后汉张衡以为王莽本传但应载簒事而已至于编年月纪灾祥宜为元后本纪此说非也居摄以后莽不复禀承元后非产禄当吕后之时可比若元始五年以内虽曰元后临朝政由莽出然平帝非子宏等可比遽以元后着纪又夺汉太速唯云更始居位人无异望光武初为其将然后即真宜以更始之号建于光武之初斯则为编年之史者当参取焉孟坚于律歴志大书更始帝于光武之前固已不没其实矣然更始仓猝本因伯升光武之资光武非假更始之爵位士马以立基本昆阳既摧百万之衆三辅响应诛莽而迎更始更始不克负荷以致赤睂复乱故都焚荡园陵残毁光武绥辑河北辞不赴征卒能兴复炎祚为克家之子以髙文为重则不得不贰于更始可以告诸皇天后土无惭徳也使迎中山王奉成帝后是为孝平皇帝莽輙敢不为哀帝置后而以孝平上继成帝羣公于此时无能折奸臣之萌者何怪其驯至于摄位即真废汉为新也安后复征召之安后谓国家少安之后师古注安犹徐也恐非其令公奉舍人赏赐皆倍故百姓家给人足内使上自羣公下而舍人皆知附莽为利乃复益树党使四海皆颂慕之上尊宗庙无所不施上尊宗庙谓奏尊元帝庙为髙宗以謟惑太后下施恩泽以明自言愿须百姓家给非空言饰让示信衆庻也莽欲以虚名说太后爱身为国太后亦与莽俱化共相为伪莽复自白宜博选衆女与前受安汉公号同术借假遗诏其不难矣八句又虚设丁傅董贤不然之罪以张大莽功遂诬往寃者言平帝必因冯太后故不得立也晏平仲不受辅齐之封左氏春秋传襄二十八年齐庆氏亡与晏子弼殿其鄙六十不受使者廹守皆自杀死者以百数海内震焉先以恩结复以威震平作二旬书庻殷平作字当为㔻也元始五年五月庚寅九命之钖策潘朂九钖文合竦奏与此䇿为之子午道从杜陵直絶南山径汉中通梁汉道者即莽所为颜前说是也第不当竝举在宜庆二州界者耳刘奉世尽非之又误泉陵侯刘庆上书宜如庆言居摄之请发于平帝当阳之日然则帝虽幼而常年被疾其见鸩于莽无可疑者莽征明礼者宗伯凤等与定天下吏六百石以上皆服丧三年虽曰欺伪然臣为君服丧三年唯元始后尝议行之矣太保舜谓太后事已如此无可奈何沮之力不能止至此遂明目张胆扼孤儿寡妇之吭而夺之以武功县为安汉公采地武功县曰汉光邑光武皇帝受命中兴之祥三月己丑立宣帝元孙婴为皇太子号曰孺子先为摄皇帝而后立婴不复令有君臣之分也又止立为皇太子不正其君之名则予夺惟莽也安衆侯刘崇与相张绍谋曰海内必和创举大义者自长沙之后卒归舂陵天命之矣遣王邑孙建等八将军击义分屯诸闗守阸塞不遽与战窃用蓨侯制呉楚之䇿也莽母功显君死意不在哀令太后诏议其服自古权奸贪位夺情自王莽始前朝罗彛正赵汝师之流不知曾引以为戒否漏刻以百二十为度亦用夏贺良伪书也莽至髙庙拜受金匮神嬗莽欲即真亦何事此盖乱贼之尤鄙晻者后又求兴盛以实之致丰歆羞与等列腹心先败不待于地皇四年董忠王渉之谋也以十二月朔癸酉为建国元年正月之朔魏曹叡景初元年改用建丑之月为正凡三年而子芳嗣魏位改元正始复用建寅之月为正虽以叡忌日在正月为辞其亦以莽尝自谓代汉得地统中觉而改耶莽策羣司曰凡诵莽及莽䇿命羣下之辞皆可从刋削固不免于记緐志寡也徳祥发于汉三七九世之后孝惠孝文为一世哀平为一世苏林注谓九天子非也五威将乗干文车服饰甚伟莽侈然逺追唐虞而五威服饰称名则三苖之妖诞矣拜爵王庭谢恩私门者禄去公室政从亡矣莽深畏备其下故有第六条初设六筦之令乗传督酒利莽即真一年后当四方无虞而桑孔壹切茍且丐夺之政已无所不用其何以久初甄丰刘歆王舜为莽腹心皆驿车载其尸传致云诸人之始止以不能得之太后故借附莽以速化一时利合耳实亦何甘为莽北面不知大权既尽入莽手诸人安能禁其簒夺一朝隙开还自相屠生为叛贼死为愚鬼始不以正何望有终哉先是莽恐河决故遂不堤塞莽事事期以利已故百姓不附以新为心后又改心为信此古音信与新同之证予以二月建寅之节行廵狩之礼行廵狩之礼莽至明堂犹横摉五日况肯出行万里耶皆虚为此文以示坠典无所不举又借臣下之言辍行仍言天凤七年当出上下相䝉益彰姦伪而乃有愚蔽之甚私喜其术者此南北五代所以多故也州长各一人州长凖周官与前州牧凖虞书者不同刘奉世以为衍州字者误也故下文亦称六州诚恐一旦不保中室中室即前王路堂后合更衣中室也时临出在外第故云不保中室旧说则李竒犹近之夫三皇象春五帝象夏三王象秋五伯象冬四语盖古有是言而莽引之不谓宋人复从而祖述不已也更始将军史谌将度渭桥皆散走谌空还史谌其后妻之父故莽信而使将不明其能战与否也时莽绀袀服袀是戎服与均同杜预云戎事上下同服按地皇元年莽令郎从官皆衣绛当嫌汉家尚赤故其服独止为绀也叙传楚人谓虎班其子以为号师古曰子文之子鬭班亦为楚令尹按春秋传作般与班同非杀令尹子元之申公鬬班也沈湎于酒微子所以告去也式号式謼大雅所以流连也沈湎二语对引满举白式号二语对谈笑大噱庆未得其云已师古注庆发语辞又云人之余庆资以积善三行之内前后异解若𦙍彭而偕老兮诉来哲以通情谓死而不朽不啻彭老之夀可以俟百世后之人也注非宾戏此文更简十之三使不徒以词胜则起人意矣时闇而久章者君子之真也此本礼记中庸篇闇然而日章也注非述髙纪罔漏于楚谓陈胜项梁首难遂竝起亡秦也师古注谓髙祖漏楚之罔迂谬甚矣项氏畔换注中孟说是述惠纪髙后纪罔顾天显谓杀三赵王及燕王也述元纪优繇亮直师古曰亮直谓朱云也按朱云事在成帝时注误述成纪孝成煌煌如圭如璋徒称其仪貎则爽徳可知也述沟洫志商竭周移北亡八支此叙独谓九河之亡在秦汉之间其说近之述郦陆朱娄叔孙传礼义是创义疑作仪述景十三王传承文之庆长沙之后光武中兴中山之后昭烈分鼎皆文之庆也述赵充国辛庆忌传营平皤皤立功立论言其言并可为万古法也述魏相丙吉传天诱其衷庆流苖裔言吉之保全宣帝天启之也述盖诸葛刘郑母将孙何传寳曲定陵竝有立志有立志谓不挠于钟廷尉钟威不入关卒收之非若寳之言及杜穉季而气索也述萧望之传见踬石许见踬于石显史高耳许字乃不经校勘之过或本史字传写讹述宣元六王传楚孝恶疾冯昭仪传注中言平帝幼被眚病不谓楚王嚣也注非昭而不穆谓哀平皆后成帝不相传世述西域传总督城郭总督二字本此故前代惟边境乃称之义门读书记卷二十义门读书记卷二十一钦定四库全书义门读书记卷二十一翰林院侍读学士何焯撰后汉书光武帝纪且王莽败亡已兆天下方乱遂与定谋若败亡未兆而先之则徒为刘信翟义矣十月与李通从弟轶等起于宛起宛书月更始元年正月甲子朔汉军复与甄阜梁邱赐战于沘水西大破之斩阜赐光武纪中大书更始元年缘莽旣破灭光武又未建号不书更始事无所系故也阜赐死汉帝立莽乃惧故皆书日初光武为舂陵侯家讼逋租于尤注所引东观记壬寅前书作乙未朱福即朱祜光武笑而起诸将无识不穷迫争之无益也故笑而起寻邑自以为功在漏刻意气甚逸以骄惰当必死六月己卯昆阳一战光武王业所基书日寻邑亦遣兵数千合战光武奔之偏败衆擕故急奔之九月庚戌三辅豪杰共诛王莽莽诛乃复汉所始书日十月持节北度河北度河书月二年郞遣将倪宏刘奉率数万人救鉅鹿光武迎战于南䜌通典唐鉅鹿汉南䜌地汉鉅鹿县今平鄕也五月甲辰㧞其城诛王郞诛王郞则河北定光武始有土书日自是始贰于更始更始仓卒所立才下政乱不可辅也贰于更始乃可光复髙祖之业此为审轻重是非梁王刘永擅命睢阳悉破降之此皆圣公所不能办者光武取天下于羣盗之手故先撮聚之敇令各归营勒兵由是皆服令其归营勒兵即以轻骑按行制御在我不暇别生他谋故但感其推诚而在光武仍非以危地自试也使呉汉岑彭袭杀谢躬于邺光武亦令冯异守孟津以拒之杀谢躬后与更始遂絶旣定河北又得铜马之衆可以自树无所瞻顾也建武元年立前孺子刘婴为天子更始遣丞相李松击斩之当时可假以为名者惟婴而更始为之驱除于是诸将议上尊号旣与更始之兵相攻破斩其将不建大号则名不正矣于是二字缘上事为文下文云今此谁贼而驰骛击之乎谓不即尊位则与羣贼无异何以名其为贼而击之也光武于是命有司设坛塲于鄗南千秋亭五成陌鄗莽曰禾成亭当时即位于此盖亦取与光武名相应也六月己未即皇帝位即位书日以野王令王梁为大司空以䜟文超拜此蹈王莽之谬髙祖必不为也按梁居位八月而免然中兴之初举错岂可不愼于始哉景丹传云世祖即位以䜟文用平狄将军孙咸行大司马衆咸不悦咸以未真拜故不见于纪梁本彭宠所遣以无功居三公而宠亦觖望卒至于反以前髙密令卓茂为太傅按茂本传注云今洛州宻县则是左传所谓新宻此云髙宻者误衍髙字而注因以误耳亭林亦云冬十月癸丑车驾入洛阳入洛阳书日二年惟诸将业逺功大日慎一日惩更始诸将放纵故首以此告之大破五校于羛阳注云羛阳聚名属魏郡又引杜预注左传卒于戏阳句云内黄县北有戏阳城戏与羛同按说文墨翟书义从弗魏郡有羛阳鄕读若锜则羛与戏不同六年诏曰顷者师旅未解三十税一如旧制观此诏光武所以能削平盗贼不忧转漕者以军士屯田韩浩枣袛袭用其智耳七年诏曰今国有衆军令复还民伍此制一罢则兵农遂分不可合一有养军之患矣按翟义诛王莽以九月都试日勒东郡车骑材官士起光武初与李通定谋期以材官都试骑士日刼前队大夫及属正号令大衆其罢此制盖恐州郡各有兵衆复将因以为资所谓惩噎废食者也十一年初㫁州牧自还奏事天下始平务在休息故并自还奏事亦㫁之也十二年威虏将军冯峻㧞江州冯骏与峻前后互异十三年诏曰长沙王兴茂为单父侯注云以其服属旣疏不当袭爵为王非也以人臣受封不加王爵故改封公侯耳下文降赵王良为赵公可谓服属疎乎真定王名得与徳前后互异行大司空马成罢行大司空按如下刘隆行大司马例当有事字然陈承祚三国志中皆作行某不着事字其外戚恩泽封者四十五人中兴之始以外戚恩泽封者即有四十五人所以复有窦梁之横十四年是岁会稽大疫古今注以为十三年十六年遣使者下郡国听羣盗自相紏擿邑门不闭盗贼始起用此法可以即时解散田况之谋则施之旣久且盛者也二十三年春正月南郡蛮叛遣武威将军刘尚讨破之徙其种人于江夏徙蛮与徙羌同幸无变耳其原则自武帝徙瓯越于江淮之间始也遣使诣河西内附宣帝时置西河北地属国以处匈奴降者故诣西河内附二十六年春正月诏有司増百官奉边鄙获安经费益省故增奉劝亷则内治亦加修矣使后世之人不知其处因不知其处一言愚者遂为疑冢遣中郞将段郴授南单于玺绶令入居云中自郡县之后裔夏不相谋此又为易代之楇始二十八年夏六月丁卯沛太后郭氏薨此缘下捕王侯賔客书废后薨例不见于纪也诏死罪系囚皆一切募下蚕室其女子宫民少故通以肉刑之意中元元年迁吕太后庙主于园四时上祭此但黜其配食未尝贬其尊号也明帝纪永平三年是岁起北宫及诸官府光武时止起南宫前殿至是始起北宫及诸官府去建武十四年又二十四年其不轻用民力如此八年初置度辽将军前书昭纪元鳯三年以中郞将范明友为度辽将军此注与南匈奴传注中皆误作武帝十八年北匈奴及车师后王围戊己校尉耿㳟己字衍时闗宠为己校尉下章帝纪同章帝纪建初七年因渉郡界动务省约帝虽动务省约然廵幸亦太频烦矣元和二年又诏三公曰方春生养称朕意焉此等诏令不减文景加赐河南女子百戸牛酒注姚察云女子谓赐爵者之妻臣贤按此女子百戸若是戸头之妻不得更称为戸此谓女戸头即今之女戸也天下称庆恩当普洽所以男戸赐爵女子赐牛酒按以女子百戸为女戸说似近理然考之前书凡赐爵而更赐牛酒者则有女子百戸之文其但赐牛酒者则或书赐民百戸牛酒或书吏民五十戸牛酒明女子百戸为赐爵者之妻非女戸矣惟此诏女子百戸上有经曰无侮鳏寡惠此㷀独加赐河南女子云云则或当如章怀之说也诏文有河南字亦不得普洽天下但赐河南尹所属县女子耳三年其婴儿无父母亲属及有子不能养食者廪给如律当合二年春产子复三岁姙身赐胎养谷事观之周礼大司徒之职以保息六养万民一曰慈幼注曰产子三人与之母二人与之饩十四以下不从征此盖王政之最急者也汉律本有此条今举行之盖缘俗吏视为不急中失坠耳无父母亲族所谓养孤子也有子不能养食者如后世收育婴儿雇人哺之汉代官为廪给则不必通都大邑始有好义者为之无弃子不举之事矣贾彪为新息长按妇人杀子者盖当桓帝时此政已废桓帝采女无数卒以无后宜哉章和元年月氏国遣使献扶㧞师子西域传月氏作安息扶㧞作符㧞意其与下卷和纪章和二年所书本为一事两纪中复出致误耳和帝纪孝和皇帝讳肈注伏侯古今注曰肇之字曰始肇音兆臣贤案许慎说文肇音火可反上讳也按今徐鼎臣所校定说文直去火可之音又无一语证明后此字书亦遂仍之恐昧多闻阙疑之意也永元二年复置西河上郡属国都尉官注十三州志曰典属国武帝置掌纳匈奴降者也哀帝省并大鸿胪故今复置之按光武纪建武六年罢郡国都尉官故属国都尉亦省此复置之与典属国何与四年窦宪潜图弑逆到皆自杀和帝诛窦宪时年十四其㫁可比昭帝之明亦得清河王庆为助时庆年长于帝一岁安帝纪恭宗孝安皇帝按和帝旣不冠以穆宗此纪恭宗二字为衍又祭祀志云安帝以谗害大臣废太子及崩无上宗之奏后以自建武以来无毁者故遂常祭因以其陵号称恭宗故此纪仍前史庙曰恭宗之文未及刋削然独无尊字尤与以前诸纪迥异明是不知者谬加也引拜帝为长安侯宣帝先封阳武侯然后即位此汉家故事也不以父命辞王父命不以父命辞者引传文见不必受命于庆也其以枯为孝和皇帝嗣奉承祖宗嗣和帝不嗣殇帝从殇礼也永初三年三公以国用不足奏令吏人入钱谷各有差粥卖官爵之始三公者太尉张禹司徒夏勤司空张敏也元初二年太尉司马苞薨注谢承书曰会司徒杨震为樊丰等所谮连及苞苞乞骸骨未见听以疾薨也按永宁元年十二月刘恺罢杨震始为司徒苞之薨在其前六年甚矣谢书之失实也建光元年复㫁大臣二千石以上服三年丧即此一节安帝之昏谬可见陈忠传云宦䜿不便之从尙书令祝讽尚书孟布议也延光三年告祀二祖六宗六宗谓太宗世宗中宗显宗肃宗穆宗也中兴后孝元不复称宗孝和穆宗之号至献帝时始省注误四年北鄕侯懿注东观记及续汉书并曰北鄕侯犊今作懿盖二名按懿似改名不以畜牲之意也顺帝纪永和元年登云台此灵台也缘近下避火云台而误冲帝纪永嘉元年永嘉宋史庆长以卭州蒲江县发地所得石刻作永憙定为永嘉之误按左雄传中有迄于永憙察选清平之文则永嘉者永憙之误也质帝纪本初元年大将军梁冀潜行鸩弑帝崩于玉堂前殿年九岁此用春秋殇公孔父书法赞保阿传土谓听中官得以养子世袭桓帝纪建和元年欲立清河王蒜为天子自杀清河之死与赵宋济王竑事相类自是改清河为甘陵党锢之祸由此地起遂以亡汉吁可畏哉黄巾反安平甘陵人各执其主以应之二年嘉禾生大司农帑藏生大司农帑藏可征信者故不得异其文也和平元年春正月甲子大赦天下改元和平己亥诏曰则所望矣若以甲子下赦则己亥归政当在二月疑日有误宋本己丑延熹二年大将军梁冀谋为乱梁冀兇忍奢僭罪莫大焉以本传观之未谋为乱也班陈则书法必审初置秘书监官置秘书监太常博士所传之秘书经牒皆典校之三年车骑将军单超薨单超亦书薨四年占卖闗内侯虎贲羽林缇骑营士五大夫钱各有差永初摄政为卖爵之始桓犹因饥旱踵之灵遂以为市并卖公卿守相而国以亡矣六年康陵东署火此康陵似是平帝陵灵帝纪建宁元年中常侍曹节矫诏诛太傅陈蕃皇太后迁于南宫唐甘露之变与此役畧同二年尊慎园董贵人为孝仁皇后桓帝自梁太后崩乃尊博园匽贵人为孝崇皇后今则窦太后迁南宫故即上尊号也四年七月癸丑立贵人宋氏为皇后按礼仪志注中载蔡质所记立后仪下诏之日非癸丑乃乙未太尉奉玺绶者乃闻人袭非李咸疑范氏误六年市贾民为宣陵孝子者数十人以小民而冐宣陵孝子之号此帝系将降为庶人之兆也太常河南孟为太尉蜀志孟光传注引续汉书云郁中常侍孟贲之弟光和元年太常常山张颢为太尉续汉书云张颢中常侍张奉弟初开西邸卖官卿五百万卖公卿虽灵帝亦知其不可也假託左右以欺天下然书之史册万世孰能掩哉谓之修宫钱见刘陶传令中使督之名曰左驺见羊续传富者则先入钱贫者到官而后倍输见崔骃传末崔烈入钱五百万为司徒所谓以徳次者半之也亦有其人本非以入钱得官横从乞索者李燮传擢迁河南尹时旣以贿赂为官诏书复横发钱三亿以实西园燮切谏乃止是也其详偹于张让传中四年领受郡国调马调马谓调良之马犹言过马也注谓征发似误中平元年春二月鉅鹿人张角自称黄天其部帅有三十六万三十六方见皇甫嵩传不知何日讹写为万复缘注引续汉书语相沿不察也四年是岁卖闗内侯假金印紫绶传世入钱五百万光和元年已卖闗内侯此则井传世也六年幷州牧董卓杀执金吾丁原董卓废帝为宏农王此处书董卓事未分明献帝纪赐公卿以下以补宦官所领诸署注灵帝建宁四年改平凖为中凖使宦者为令按事在熹平四年非建宁也董卓为相国为相国上脱一自字诏除光熹昭宁永汉三号复还中平六年革除建文年号事与董卓同初平元年三月乙巳车驾入长安幸未央宫宋本未央宫下有是日书晦有翟雉飞入官获之十二字又恭懐敬隐恭愍三皇后并非正嫡不合称后皆请除尊号当时不并孝穆孝崇孝元孝仁四后号正之何也三年袁术遣将孙坚瓒军大败如袁孙相攻之类非闗兴灭皆不足书东郡太守曹操大破黄巾于寿张降之是役也鲍信等迎操领兖州牧遂以兖州为代汉之资宜书操自领兖州牧董卓部曲将李傕郭氾潘岳西征赋作汎则氾字从卩从巳者非四年六月华山崩裂汉之亡岱华皆崩兴平二年李傕杀樊稠而与郭氾相攻傕氾事皆琐屑详书于纪不知所裁建安元年镇东将军曹操自领司隷校尉录尚书事曹操奉迎亦当分明叙出封卫将军董承为辅国将军伏完等十三人为列侯辅国将军非封号以董卓传互校董承下衍一为字曹操自为司空百官总已以听此时操之逆迹未着不当遽书自为是年徐州牧陶谦表刘偹为豫州刺史谦卒偹遂领徐州后阶之以承汉祀宜书七年袁绍薨袁绍亦当从死例八年初置司直官督中都官省司直所以抑损宰相之权今曹操复置之以自辅十一年济北北海阜陵下邳常山甘陵济阴平原八国皆除因事除八国所以削汉之枝叶十三年曹操以舟师伐孙权权将周瑜败之于乌林赤壁乌林之役纪实当并书刘偹操亦未渉孙权之境不得云伐权操旣败还刘备据荆州上表子琦领牧上孙权领徐州宜书盖由此三分之势成矣十七年马超破凉州杀刺史韦康旣书破凉州杀韦康渊之破超何独漏畧十九年曹操杀皇后伏氏灭其族及二皇子注山阳公载记曰刘备在蜀闻之遂发丧按载记之说无据皇后纪东京皇后窦邓阎梁窦何临朝者六其间殇帝北鄕侯冲帝质帝皆未尝亲政邓后旣立安帝复临朝者十六年遂终身称制作皇后纪为得其实虽后人所不必效然范氏自合史家之变未可议也史记索隐外戚世家注云王隐则谓之为纪而在列传之首进贤才以辅君子注闗雎忧在进贤不滛其色按忧在进贤盖指内职而言作者又合卷耳小序内有进贤之志而无险诐私谒之心以立说闺房肃雍险谒不行也肃雍对后妖幸险谒对后外姻诗正义云私谒者妇人有宠多私荐亲戚盖六朝相传如此解也未有专任妇人㫁割重器以下专论临朝之谬外姻乱邦两汉之患尤深也抑明贤以专其威如梁冀忌清河王䔉严明征至京师复舍之而立质桓二帝也郭后纪光武击王郞至真定因纳后光武初纳郭后本以结刘杨出于权计非由嘉耦故不终厥位事在刘植传中阴后纪自我不见于今三年引诗言以旧恩非新宠也马后纪又数为权贵所侵侮求进女掖庭严此举殊谬妄未可以后之得福从而是之我子岂宜与先帝子等乎开创之主功徳隆盛皇子亦时有贤劳继体之君其子未可举以为例明帝此言万世之法也此条当载明八王传中范系于此者欲与不许封外戚诏相应耳自撰显宗起居注殆是今时内起居注之属窦后纪马窦事事相反祸福自求法戒偹矣仪比敬园注敬园安帝祖母宋贵人之园也按此即谓章帝敬陵之园也岂得反以后事为比注殊误邓后纪和熹传全无裁制使修石臼河使修当作罢修又诏中官近臣于东观受读经传朝夕济济中官得以窃政乃自兹始平望侯刘毅以太后多徳政以崇陛下烝烝之孝此文何所取而载之其耆宿者皆称中大人絶属籍中大人之语康传旣详此亦宜畧论然而建光之后王柄有归后崩在未改元之前注云建光之中者误建光纪元亦不及经岁也梁后纪太后寝疾遂笃其各自勉焉顺烈旣得疾乃始归政盖亦称制终身矣匽后纪以帝弟平原王为丧主居于博陵以平原王为丧主虽失礼之中犹存不二统之义窦后纪太后素忌忍遂杀田圣后无母天下之徳故家不蒙福武以忠被戮崩后宦官追怨之几不成丧又欲别葬之不配祔桓帝赖李咸陈球正议乃不能夺事详陈球传董后纪帝使中常侍迎贵人居南宫嘉徳殿尊崇本生母至灵帝又一变然尚居南宫虽桓思为宦竖迁徙亦未与之抗行盖仍畧存不二统之余风焉皇女不足别载故附于后纪末新唐书採此例皇女华适不其侯辅国将军伏完注完伏湛五世孙按伏皇后纪及湛本传注中五世五字误当作七世义门读书记卷二十一义门读书记卷二十二钦定四库全书义门读书记卷二十二翰林院侍读学士何焯撰后汉书刘圣公传论周武王观兵孟津斯时有未至者也汉诸刘共起诛莽以顺讨逆岂商周可比固亦几运之会也使止由几运则不必归刘氏矣王昌传久守王饶屯其郭北门王郎衆少无他救徇下州县皆观望持两端故可进兵直薄城下郎诛则河北定矣隗嚣传刘文伯在边注文伯卢芳字也按芳传云自诈称武帝曾孙刘文伯卢芳乃真氏名耳芳有字曰君期嚣賔客掾史多文学生毎所上事当世士大夫皆讽诵之汉世重文学如此故东京之文自和帝以前尚非后世所及论夫功全则誉显或未闻焉范氏所见如此故终以叛诛公孙述传述遣戎与将军任满出江闗竟不能尅北不能定三辅东不能取荆州述事去矣屏蔽一撤相随为系虏耳述骑都尉平陵人荆邯见东方渐平兵且西向说述曰冀有大利邯策之晚矣此在李育未败之时可以耀武广境耳遇更始政乱复失天下以争天命公孙欲用蜀以并楚亦宜在此时东方渐平则天下之望皆归洛阳矣陛下以梁州之地将有王氏自溃之变武侯所谓坐而待亡者也故元逊并举言之帝使诸将攻隗嚣蜀地闻恐动述不悉蜀之衆自将以救嚣亡形成矣盖𫐠材尤出嚣下徒有吏干不识攻取大畧又非生长兵间不敢出成都一决也宗室四王三侯传齐武王縯皆畵伯升像于塾塾字传写之讹当从东观记续汉书作埻论若夫齐武王之破家厚士而痛明堂之不祀也当时若尊立伯升入闗取莽则天下服从何至羣盗蔓延毒流海内生民之祸烈于秦楚之际哉新市平林诸将皆盗贼小人固不可与共大事也是故君子慎始北海靖王兴帝驿马令作草书尺牍十首此草书即史游章草也李通传李轶后为朱鲔所杀轶陷伯升身死朱鲔之手事与葛相之处孟达相类邓禹传平定山西此时河东已名山西然特此一郡在太行西耳独与二十四骑还二万衆止与二十四骑还违勑而以饥卒徼战之谬也欲功自己成而反致败散其犹执之不坚之过欤定封禹为髙宻侯帝王世纪禹字髙宻仲华之封邑世祖殆以相啁耶各使守一蓺一蓺一经也训议者咸以羌胡相攻不宜禁䕶禁䕶其时为我用者使其力足以相攻耳议者之言似是而非也骘遣五官中郞将迎拜骘为大将军骘既知戒惧出师无功何不深自刻责力辞新宠时遭元二之灾赵明诚金石录据汉司隷阳厥开石门颂有曰中遭元二西戎虐残桥梁断絶若依注读为元元则为不成文理疑当时自有此语注未必然也洪容斋云安帝永初元年先零滇羌叛郡国地震大水骘以二年十一月拜大将军则知所谓元二者谓永初元年二年也位次在三公下特进侯上前邓禹以特进奉朝请即特进侯也下赠宏位特进亦以班位言之注谓在特进及列侯之上误谋立平原王得平原王得当作翼安纪及章八王传可据得又无子薨以翼为嗣安帝缘此贬冀为都乡侯也注未攷正论斯乐生所以泣而辞燕也泣而辞燕注中不引报惠王书谬矣宼恂传建武二年恂坐系考上书者免恂守河内不过二年遽以文法罢免光武未为能尽人之器用也冯异传季文岂能居一隅哉一隅谓河北注误臣本诸生固敢因缘自陈此书足以见世祖度量不能同符髙祖然臣下谨畏保身之道则当以异为法岑彭传无为而化岑君遏之伐枳棘遏蟊贼岂真无为耶先去其害政者以简拨烦而已赞胶东盐吏胶东以县掾迎盐耳岂可直谓之盐吏呉汉传汉先令辩士说陈康曰此计之至者也说康语甚凡可不载耿弇传又兄弟无在京师者帝善之韩信独当一面何尝有子弟入侍有以见光武之不宏也秉纪以操将簒汉夷三族邓氏恨少此人赞分此凶狄分谓匈奴自此分为南北王霸传苏茂客兵逺来善之善者也大用之即司马宣王之拒武侯也霸在上谷二十余岁世祖于边将亦久任如此祭遵传遵为人亷约小心帝以是重焉不改㳟俭之素彤彤之威声乃悉罢缘边屯兵久任之效任光传可募发奔命至则兵可招而致也此外裔所以易盛也初起时不得不为此权计李忠传六年迁丹阳太守十四年三公奏课为天下第一为丹阳太守者八年故政教大行邳彤传明公既西则邯郸臣民不肯捐父母背城主而千里送公时王郞方据邯郸邯郸二字疑有讹当作二郡臣民通鑑作邯郸势成下城主作成主朱祜传注东观记曰祜作福避安帝讳按孝安讳祜作祐者传写之讹也本记及说文可据祜奏古者人臣受封不加王爵可改诸王为公帝即施行按光武纪改封诸王为公侯在十三年此奏是在外所上王梁传梁穿渠引谷水注洛阳城下东写巩川及渠成而水不流梁前以䜟文为水土之官不协衆望此复穿渠引水勉强立功欲补塞前负耳刘隆传其畴辈十余人皆死此不在深刻之数马武传帝虽制御功臣而每能回容宥其小失不能容宥小失则是无复君人之度当书以为戒若此则何足异而书之甚矣范之陋于识也论迄于孝武宰辅亦何可胜言此数语未谛窦融传金城太守库钧注今羌中有姓库者音舎云承钧之后也按音舎者其字上从厂非钧后多能採取虚伪以应期会戒其为虚谈搆间即勑其立实効以自结于朝廷宪帝大怒召宪切责宪大震惧虽颇开后族恣横之端而威福在已所以犹为七制之主宪以前太尉邓彪有义让事无不从窦宪借邓彪以遂其姦与莽之用孔光相类因叠母元自通长乐宫得幸太后得幸是何语果尔虽如张鬴等之奏不为过也刻石勒功纪汉威徳令班固作铭熙帝载兮振万世此文宜载南单于传中论列其功庸兼茂于前多矣宪值匈奴衰㣲何可并论蔚宗特以自抒其抑塞耳赞听笳龙庭镂石燕然虽则拆鼎王灵以宣听笳拆鼎殊不成语马援传援至引见于宣徳殿世祖迎笑谓援通鑑作宣徳殿南庑下但帻坐迎笑盖从东观记之文如此乃与子阳适相反也髙帝无可无不可今上好吏事动如节度髙帝旷宇诚非世祖所希若吏事则王莽以吏不赋禄侵牟小民又法令数更不知所守因以致乱不得不先致意髙帝时则天下方苦秦法网之宻宜一切且从濶畧亦各因其时耳诸曹时白外事此乃太守事耳窦融居河西亦以寛和得衆治西边者固尙寛简然大姓侵小民视之同于黠羌欲旅距亦不茍纵也以扶乐侯刘隆为副注扶乐县名属九真郡按通鑑注云九真未尝有扶乐县隆初封冗父侯以度田不实免次年封扶乐乡侯则扶乐乃乡名非县名水经注扶乐城在扶沟县砂水迳其北吾欲汝曹闻人过失是以不愿子孙效也诫兄子书当别叙何事艮限于此况后自有严传耶廖今陛下躬服厚缯戒成哀之不终廖何以不能教家言之太后顾不可训勑防与光乎此亦一时希合之语也义防光奢侈好树党与防光奢纵树党畧见第五伦传杨终以书戒廖廖亦不纳棱时谷贵民饥奏罢盐官以利百姓马棱奏罢盐官此救荒者所当知今乃徒为牢盆役民何赖焉卓茂传河南郡为置守令茂不为嫌理事自若为置守令而不罢其官是河南郡将犹以通儒长者容而假之也及莽居摄不肯作职吏此前人所谓行已在清浊之间者也有谓子康仕莽朝攷之不详耳鲁恭传谦子旭官至太仆旭疑非谦之子有脱误刘寛传但任重责大忧心如醉刘文饶良吏为三公则不足当重寄灵帝失徳无能改格则当早退今尸位而已忧心如醉一语可以毕扶颠持危之责乎伏湛传自行束修讫无毁玷按冯衍传岂特束修其身而已注谓约束修身盖于时皆如此解侯霸传每春下寛大之诏奉四时之令王莽以盛夏斩人百姓骇惧此亦当日之要务也好直言无隠讳自是大臣难居相位光武为治兼法文宣此则遂蹈宣帝之短自此三公多取充位不收大臣之效矣宋宏传宏当䜩见闻义则服可乎仲子有大臣之节但此则稍过恐人主不能堪㧞同郡韦着扶风法真韦着晚谬不得比法真冯勤传帝惩王莽专政务自揽威权如勤等在三公位不过㳟谨任职如一胥吏而已但当载其名氏于表不必立传也韦彪传数陈政术每归寛厚承光武明帝之后尤知要也白帝就家拜着东海相隐者耻之着时与姜肱同徴诏书虽逼切何尝不可隐身遯命哉海内列名五处士而其中有着故士必待于定论也韦着可匹蔡邕杜林传有耻且格注格来也人皆有耻慙之心且皆来服按集解格至也此所据不知何师之说余人虽不见谴虽不见谴然收捕诸王賔客机牙于此赵典传会病卒谥曰献侯注引谢承书谓下狱自杀不言病卒按既有弔祠赠谥则范得其实建安十三年免官三国志注中作十五年非也献帝纪十三年正月温免官桓谭传后贤果风太医令真钦乃解董贤求傅氏罪事与前书参差不合高武侯傅喜孔乡侯晏之从兄弟安得复有后弟名喜为侍中者也大抵范史事未核冯衍传作敬通传当是本其自叙冗而寡裁辞胜于事圣人转祸而为福智士因败而为功语与次下与田邑书同而史家竟忘删削衍恐伯玉必怀周赵之忧周疑祸字之讹注非也据位食禄二十余年二十余年疑有讹否则据位食禄上有脱文也肃宗甚重其文衍文浮靡寡要而肃宗重之和帝以后遂即于衰上好下甚可不谨欤申屠刚传举贤良方正对策词意凡晦不足以尊主折姦宜乎班书不採鲍永传孔子阙里无故荆棘自除助吾诛无道耶此显宗崇儒之先兆太平之基将复兴也永乃以此诈敌可谓谬矣路经更始墓意不平鲍永拜更始之墓稍知礼义者宜为之非盛节也光武因之不平异乎髙祖之待栾布昱吾固欲令天下知忠臣之子复为司𨽻也谓昱父永继父宣为司𨽻昱复居宣位也郅恽传直心无讳盍去之乎郑次都中行之选王吉俦也其学又在严光右乎孟轲以彊其君之所不能为忠量其君之所不能为之贼注独不引离娄篇何也将为巢许乎而父老尧舜也父老尧舜言偹尧舜时民间父老之数也贬东中门候为参封尉赐恽而自引过可也东中门候无缘见贬臣闻夫妇之好无令天下有议社稷而已君章此言乃独微婉非复平时悻直卒能进说太子善处人骨肉之间岂其晚学有进耶寿賔客放纵即时骑驿言上无所容贷可也从事专住王国督邮徙舎宫外则操之已蹙非中正矣杨厚传入方术传可也教授门生上名录者三千余人厚门人任安在儒林传董扶在方术传周舒见蜀志子羣传中襄楷传前者宫崇所献神书观注所引太平经典帝王篇语神书乃若此其鄙而楷方信其说是亦夏贺良之流也太傅陈蕃举方正不就按魏志注中引司马彪九州春秋有陈蕃子逸与术士平原襄楷㑹于冀州刺史王芬坐楷曰天文不利宦者黄门常侍真族灭矣逸喜芬曰若然者芬愿驱除于是与许攸等结谋云云宜补注郭伋传髙祖父解武帝时以任侠闻解已族安得有后范之疎至此亷范传然依倚大将军窦宪以此为讥范之所为近于侠故有附势之累樊宏传南阳湖阳人也为鄕里着姓仲山甫食采之樊非汉之南阳此相仍之误前书以河内修武为南阳也封弟丹为射阳侯野客丛书丹封谢阳侯正诗申伯番番既入于谢之谢地也樊毅碑曰谢阳之孙可騐儵初儵删定公羊严氏春秋章句东汉经师大抵皆主于删繁其所发明多在古学冯鲂传南阳湖阳人也因以氏焉湖阳之冯犹浚仪之王别于上党今但为一望何也周章传贪殇帝孩抱养为已子故立之和帝既崩始收诸皇子于民间殇帝即以其日为太子其夜即位谓贪其孩抱养为已子非实录太后以前既不立是为安帝太后恐胜为怨不知使骘兄弟强死者祜也但为胜无疾见废则非实录人有美田宅尙惜之况天下重器以和熹明哲顾肯舍和帝之子以与从子乎梁统传丞相王嘉轻为穿凿百有余事注谓嘉传及刑法志并无其事统与嘉时代相接所引固不妄矣但班固畧而不载也按王嘉以建平二年十月为御史大夫三年四月为丞相越再岁元寿元年三月下狱死为相不过二期安得数年之间亏除百有余事宜乎班史之不取也其对尙书称初元建平初元则刑法志中载元帝议减律令诏书建平则以成帝河平中复下诏议减死刑统因误以为哀帝之建平非班史失之畧注家未细寻耳商商自以戚属居大位京师翕然称为良辅梁商颇似史浩以子不才没其小善冀此䟦扈将军也通鑑注尔雅释山卑而大扈䟦者不由蹊隧而行言强梁之人行不由正路山卑而大者且欲䟦而踰之时太原郝絜胡武皆危言髙论危行言逊东汉君子皆不能孙言自免不疑自耻兄弟有隙皆髠笞徙朔方其后不疑蒙先冀诛而卒而马融为冀草飞章以诬李固竟以不疑故冀还陷以罪有天道焉曹褎传廼次序礼事依凖旧典杂以五经䜟记之文此谓古礼之散见于䜟记书中者恐非依䜟制礼奏褎擅制汉礼奉勅东观集作何谓擅制郑康成传康成入吾室操吾矛以伐我乎康成始通公羊故邵公以为入室操矛厥后范寗之注谷梁徴圣经而诘衆传不主一师之说以康成为法也郑兴传子衆衆谓松曰太子储君藩王不宜私通賔客伏波之论王肃仲师之辞梁松此出入藩邸者之龟鑑也陈元传夫至音不合衆听固其宜也何不据经传短长核而论之一篇之中浮词数见此东京之文所以即于敝也及亡新王莽身为世戮借亡新指陈故显着易入张霸传永元中为㑹稽太守道路但闻诵声顺帝始析呉㑹此在和帝永元中乃吾郡之文翁也惜视事止于三歳耳桓荣传子郁侍中窦宪自以外戚之重欲令少主颇渉经学上疏皇太后宪葢知郁不为已患故荐之授经禁中非徳举也以宪传参观此疏可削孝昭皇帝八歳即位平成圣徳前书胜授上官太后尚书非若蔡义韦贤进授昭帝诗也丁鸿传凡口率之科宜有阶品三歳一人今之分南北卷取士者其不闻此议乎法雄传初平中卒官自安帝永初三年己酉至献帝初平元年庚午八十余年当是元初之误冯缇传愿请中常侍一人监军财费绲计虽一时权巧中人监军之祸始此矣是故事当思其所敝度尚传尙勅令秣马蓐食明旦径赴贼屯乗敌用我之锐悉移深林逺薮椎髻鸟语之人置于县下此即所谓山越也杨琁传琁乃特制马车数十乗羣盗波骇破散即火牛之余智用车则即可依以自蔽鼔灰则不测人数车驰矢疾贼无节制遂骇乱奔溃也排与韛义同韦嚢可鼓其气者也论若夫数将者并宣力勤虑肤受之言互及张宗同传无乃不类刘般传般对以常平仓外有利民之名置之不便若奉行非人增价无实则先以和籴病民矣恺今恺景仰前修景仰之误始此贾景伯经师也岂范氏妄窜耶赵咨传陈大夫设参门之木陈大夫事未详门疑作同檀弓篇云陈干昔寝疾属其子曰必大为我棺使吾二婢子夹我陈干昔死其子曰以殉葬非礼也况又同棺乎弗果杀此所谓参同者欤班彪传义进项羽陈渉而黜淮南衡山淮南衡山之不为世家与淮阴黥彭同例入则太颠闳夭南宫括散宜生太颠四人至成王时犹在乎固固又撰功臣平林新市公孙述事作列传载记二十八篇晋书中载记本此虽屈伸无常所因时异为策近长固议似得大体然于边计不如勿报其使如其献见厚赐以遣之可也此于忠信礼义何所亏缺招未臣之北虏擕保塞之南庭不亦徒为好大无补实效乎观文帝屡与匈奴和亲而侵盗不已亦非缘此可保后日强盛无风尘之警耳固又作典引篇述叙汉徳此文靡而不实比之两都之作尤为无益靡号师矢敦奋撝之容敦本诗敦商之旅论而不叙杀身成仁之为美不叙杀身成仁此概言之注家误引游侠传叙非叔骏读汉书不详也钟离意传县人防广为父报讐系狱果还入狱广为父报讐哭母不食孝义之人必不怯死逺窜自可遣也陈升平之世难以急化宜少寛假此非不急濶谭更事乃知之宋均传至于苛察之人所由而作若贪汚放纵则灾害流亡亦立致矣此因戒苛察奖宏厚而词有偏激耳寒朗传弃之荆棘遂收养之天生伯竒以扶持汉室之元气故弃之数日犹尙气息也臣见考囚在事者咸共言妖恶太过无敢牾陛下者明初胡蓝之狱若得一寒朗岂至滥刑若此光武十王传沛献王辅鲤怨刘盆子害其父因辅结客报杀盆子兄故式侯㳟刘恭竭忠于更始为之报杀谢鲤因盆子迁怒所谓刑戮之民也楚王英英遣郞中令奉黄缣白纨三十匹诣国相英至丹杨自杀赎死得死妖由人兴也袁宏所记遣使天竺之事出于牟子皆缘此诏附会广陵思王荆而兄弟至有束缚入牢狱者入狱为沛王辅及至年老逺斥居边居边谓中山太后注云封之于鲁非今天下争欲思刻贼王以求功宋本句下有宁有量耶若归并二国之衆可聚百万君王为之主鼓行无前功二十五字功字接下文易于太山破鸡子今年轩辕星有白气轩辕女主之位轩辕之语将置太后于何地荆之悖逆至此赞此赞有法度本班史景十三王传序东平之贤不先东海逊国事尤大不得以临江河间比也中山临淮无闻夭丧谓中山无闻临淮夭丧耳註谓二王早终名闻未着者非也中山王焉立五十二年至和帝时薨可谓早终乎朱晖传南阳宛人也注东观记曰其先宋微子之后也以国氏姓周衰诸侯灭宋犇砀易姓为朱后徙于宛也按蔡邕朱公叔鼎铭云微子启生公子朱其孙氏焉与东观记微异及当幸长安欲严宿卫故以晖为卫士令晖进止必以礼故可以严宿卫其诸报怨以义犯率皆为求其理多得生济惟义者为求其理斯不伤孝子之心又塞姦宄之源矣谷所以贵由钱贱故也可尽封钱一取布帛为租布帛为租谷价仍无由平林诚妄言黄髪无愆诏书过耳章帝赖晖言不复施行均输煮盐之事所以得全为东京令主穆自和熹太后以女主称制通命两宫母后临朝不独权归外戚阉寺窃柄亦由此起何敞传六世祖比干学尙书于晁错晁错不闻教授少卿从学之说恐未信核汤持法深而比干务仁恕数与汤争与张汤争之说恐未信核不如家传为近张敏传春秋之义子不报讐非子也非所以导在丑不争之义论复讐者此为正平然必参观韩愈之论乃精宻无憾胡广传窃见诏书以立后事大定立为皇后定立梁后本之广所以优游建和之际无所猜也六竒之䇿亦在弱冠不究是非之实以立中制徒摭异事相排而已袁安传初安父没故累世隆盛焉后一卷载呉雄诸人事卓然不惑此传中不刋削三书生指葬地事自相违反张酺传帝先备弟子之仪使酺讲尙书一篇然后修君臣之礼较之明帝之事桓荣尤足耸易吏民观听其于劝学不亦至乎常来候酺候字殊乖义理郭躬传躬少传父业讲授徒衆常数百人律亦讲授故汉之吏治精自明法之科罢此风衰矣论若乃推己以议物舍状以贪情二句因郭躬之事又推言之以终上用恕之意注以亡命得减为探情非文义矣陈宠传犹用汉家祖腊祖腊者犹言先祖相承所用之腊祖非祭名注误夫冬至之节夏以为春先儒取此以辨春秋家谓孔子以夏时冠周月之诬月令曰孟冬之月趣狱刑无留罪观下文大刑毕在立冬则孟冬者写书之人误耳当作季秋又孟冬之月身欲宁事欲静此孟字又唐以后人因上文而误当作仲忠母子兄弟相代死听赦所代者听相代而赦所代应劭驳之论然其听狂易杀人开父子兄弟得相代死斯大谬矣狂易杀人得减重论为其非故也此不当驳议班超传平陵人徐干素与超同志干字伯张善章草书事详张怀瓘书㫁疑出于决录也忠说康居王借兵还据损中注损本或作桢未知孰是按通鑑注按西域传灵帝建宁三年凉州刺史孟陀遣兵讨疏勒攻桢中城桢中是也明年下诏曰邑千戸此诏有武宣风骨破白山永平十六年窦固破唿衍王于天山即白山也而超妹同郡曹寿妻昭亦上书请超触犯忌讳此书元气淋漓西京亦不多得勇朗遂得免诛勇以后期徴下狱免张朗因勇之成先期邀功免诛为幸而勇反以后期得罪不酬平定西域之劳顺帝赏罚乖谬若此论班超梁慬奋西域之畧梁慬有战功无将畧非仲升之伦其在西域尙不及宜僚也翟酺传捐玉堂之盛此人臣不可称玉堂之证上言孝文皇帝始置五经博士注文帝之时未遑庠序之事酺之此言不知何据按刘歆移太常博士云汉兴至孝文皇帝天下衆书往往颇出广立学官为置博士子超之言即以子骏为据可也应奉传追愍屈原数十万言朱子注楚词亦本于此霍谞传是时大将军梁冀贵戚秉权陈闻罪失谞勲皆内职故冀不能加害爰延传时太史令上言客星经帝座光武之于严光桓帝之于邓万皆动天象此刘葛所谓兴隆倾頽之判也王符传述赦篇古者唯始受命之君放纵天贼也然则毎一君立必下赦者谬矣仲长统传理乱篇慷慨激昻挟有悍气此为乱世之文其论存亡迭代晋武志怠于平呉遂贻永嘉之祸皆如烛照损益篇彼君子居位为士民之长是设机置穽以待天下之君子也此为崔毛之徒言之然有猷有为必兼有守所以取人也既富方谷所以恤下也凖之于经乃不偏矣拘絜注谓即隐逸之人误论文辞拙滞但见其愦愦不了义门读书记卷二十二义门读书记卷二十三钦定四库全书义门读书记卷二十三翰林院侍读学士何焯撰后汉书明八王传乐成靖王党和帝立崇兄修侯廵为乐成王注修县及条县皆属勃海条字或作修按修读为条非有两县注误也李恂传㑹鸿卒持丧三年送鸿丧可也留起冢坟持丧三年不又过乎陈禅传故诗云以雅以南韎任朱离注毛诗无韎任朱离之文盖见齐鲁之诗也今亡按以雅以南之下盖有脱文今独存四字耳非韎任朱离齐鲁别有此句龎参陈龟传二传特多长语所载文皆当痛削也桥元传七世祖仁成帝时为大鸿胪前书百官公卿表无仁名崔骃传此传大抵本安平之谱牒殊过于烦冗上有老母遂称疾去欲洁已而不危所生仰药可也否则称笃疾可也胡为受伪命哉篆尝劝其友孔子建仕莽逡廵称疾特见莽将败巧于脱免非真明于义者着周易林六十四篇即今所传之易林否更考之又许峻亦着易林见方术传骃拟扬雄解嘲作达㫖以答焉此文无一语摅写胸臆脱椠而已写载真为无识帝曰公爱班固而忽崔骃此叶公之好龙也帝其叶公乎达旨一篇尙不足为賔戏之舆台况固自有一代着述耶宪以重戚出内诏命骃献书诫之曰庆流无穷矣崔琦外戚箴逺不逮此篇寔论当世便事数十条名曰政论此文华而不实虽意在救弊然殊不若王符谓不当数赦赎者为得其要且桓灵以后非失之寛失在寛纵权戚姦阉严于清流耳今不讨究用法之谬但劝其纠之以勐积衰之后重以威虐徒促祚速祸而已量力度徳以上宜大加删剪以此言之文帝乃重刑非轻之也以严致平非以寛致平也此又曲为之说以申己意以下则纵横之士遗唾也历位边郡而愈贫薄无以殡殓观寔以歴边郡而贫薄见称则由来边吏多贪此国事所以易败也公卿州郡别自通达因常侍阿保别自通达者公卿也故灵纪云私令左右卖公卿若州县至黄绶则公卖不讳贫者到官倍输方有左驺四出督收所负矣民安得不困穷黄巾安得不三十六方同日反乎徐穉传设鸡酒薄祭何为栖栖不遑宁处通鑑所採徐孺子此事参取袁记其叙致优于范书大树将颠之语作以书戒之亦非此时语茅容申屠蟠传太学生争慕其风今之谓矣明季清流何以竟不戒前车杨震传宏农华阴人也八世祖喜髙祖时有功封赤泉侯髙祖敞昭帝时为丞相前书杨敞不云是杨喜之后安得据附托之谱学大书于史功臣表赤泉之后居茂陵受欧阳尚书于太常桓郁伯起受经桓郁疑杨寳乃是其祖书奏不省伯起可以去矣帝不省腾竟伏尸都市有恚恨之心赵腾死伯起犹不去方急攻羣小速其致死于我可谓忠有余而智不足矣秉传曰祸福无门唯人自召注误以闵子马为闵子骞此传写致然文选注中亦如之秉因奏覧及中常侍具瑗以理以势不容舎覧矣奏中无具瑗恐有脱文书奏尙书召对秉掾属政归台阁横妄如此汉世故事竟免覧官而削瑗国秉言得行桓差胜灵恨复用覧耳然对语真知大臣之职者矣章八王传千乗贞王伉悝自杀悉伏诛冤酷至此岂有不请于帝者段颎附甫罪通于天岂惟夷灭苏氏之报哉清河孝王庆帝移幸北宫章徳殿庆出居邸和帝舎庆无可寄腹心者故假讲于白虎移庆自近观宪诛后即出居邸可见其微帝时年十四庆年十五决策定乱如取一䑕亦英异哉张晧传犍为武阳人也六世祖良髙帝时为太子少傅封留侯功臣表元康四年良元孙之子阳陵公乗千秋诏复家是子孙居阳陵无缘徙蜀也千秋当宣帝时已为良六世孙不应自元康四年至世祖建武之元又八十七年晧犹为六世孙也谱牒之学淆于六朝轻信无稽傅託之说于是张鲁子孙皆冐留侯之后班氏不信冯商言张汤与留侯同祖何其卓也又蜀志张翼传晧作浩翼之髙祖亦不言其出于留侯如孔明之于丰邓芝之于禹来敏之于歙也阳嘉元年复为廷尉其年卒官时年八十三自顺帝阳嘉元年壬申上溯世祖建武二十六年庚戍为年八十有三晧之生去千秋复家时一百十有二年王龚传山阳髙平人也世为豪族曹子建王仲宣诔言王氏毕万之后则浚仪之王也畅以明府上智之才不在用刑敞之论得为政大体李元礼辈惜不闻也杜根传父安字伯夷时人贵之安事亦畧见乐恢传注中年十三具此逺识真竒童也时和熹邓后临朝拜侍御史按此皆採颍川先贤行状以积十五年之语观之则事有违反和熹之崩在永宁二年三月至五月而邓隲等以谮自杀计下诏求根等即在是年考和熹既立安帝久不归政至是凡十五年遂称制终身诚过于持权若永初初年帝尙未加元服不得谓之年长根等何缘辄进谏哉栾巴传以宦者给事掖庭补黄门令此宦者乃所谓五种黄门非割势之人徴拜尙书注所引神仙传乃依仿樊英事上书极谏理陈窦之寃巴自杀栾巴以此不入方技然附见他人传后可也刘陶传耳不闻檀车之声通鑑注大明之诗曰牧野洋洋檀车煌煌陶盖用此檀车言桀纣亡国之事武旅有凫藻之士武旅乃诗泮宫矫矫虎臣之义必避讳作武耳诗有薄采其茆则毛传云凫葵也注谓周武王之旅凫得水藻谬甚帝殊不悟方诏陶次苐春秋条例宋人不管防秋但管春秋类此李云传乃露布上书移副三府黄精代见此语岂可露上帝欲不谛又指斥无忌寛饶眭孟合而一之晓人不当如是当有黄精代见注黄精谓魏氏将兴也按云所言者但据䜟纬不指魏氏盖勲传凉州刺史梁鹄畏惧贵戚梁鹄出于鸿都素与贵戚宦官相表里者也臧洪传袁绍惮其能徙为东郡太守都东武阳洪之失在不早见袁绍之不可与尊奖王室后事则曲在绍范议其偏忿者非也洪答曰夫复何言范节此书比三国志为优岂悟本州被侵收泪告絶洪不直绍尤在不听其独赴故主之急故还为敌讐也足下当见久围不解句上三国志有足下欲使我轻本破家数语其分析分义轻重甚明不当节去独不念黄巾之合从耶句下三国志有加飞燕之属悉以受王命矣二语不当节去夫仁义岂有常所不与将军同日生也千载生气士不可以成败论也张衡传祖父堪蜀郡太守此又一张堪非张君游君游宛人后为渔阳太守复造候风地动仪风盛则地从而动于仪可徴初光武善䜟儒者争学图纬䜟傅于纬纬亦非为䜟设自汉取秦用兵力战成哀之后乃始闻之按贾谊鵩赋已有䜟言其度之文傅㑹五经以髙逺其所自来则诸陋儒以渐润饰哀平之际如贺良辈又妄造异说私相窜改弥益诬伪其实自汉而上非无䜟也燕人卢生奏录图书曰亡秦者胡也又在贾生之前矣淮南说山训云畜生多耳目者不祥䜟书着记之尙书尧使鲧理洪水理当作堙因下共工理水致误而春秋谶云共工理水共工防川事在鲧前四岳佐禹则又共工从孙也事见太子晋谏壅谷水外传中平子博极羣书殆偶有遗忘耳衡乃诡对而出阉竖恐终为其患遂共谗之诡对而出犹为所谗衡盖不知命者也又条上司马迁班固所叙与典籍不合者十余事注衡集其畧曰易称宓牺氏王天下宓牺氏没神农氏作神农氏没黄帝尧舜氏作史迁独载五帝不记三皇今宜并录按不记三皇者书缺有间也世次不可得而详矣后小司马因之补作不知量也至于编年月纪灾祥建于光武之初少帝非刘氏子不作吕后本纪则事无所系若作元后本纪则元始之时不当反退平帝不着于纪居摄之时政出自莽后不预焉可谓进退无所据也以更始之号建于光武之初今范氏用之然班氏律歴志固未尝没其实张之说盖出于班耳马融传察淫侈之华誉宗重渊之潜龙此兼讽不当委政于舅族故颂奏而忤邓氏蔡邕传六世祖勲授以厌戎连率歴官与蔡邕所作祖携碑不合此云平帝时碑作哀帝此云为郿令碑作邰长骋驽骀于修路髙受灭家之诛伯喈晚为董氏所縻正与释诲之旨违反故范氏载之其文则东方曼倩扬子云之舆台也邕乃自书册于碑册当从水经注作丹往来依太山羊氏按羊祜为蔡邕外孙盖以㛰姻依之邕在司徒王允坐殊不意言之而叹裴松之以为伯喈不应发叹于子师之坐此谢承妄记黄琼传初琼随父在台阁莫能抗夺黄公练达守正亦非有过人才识病笃乃奏谏书又不能极言宦官不可擅权仅优于胡广而已冀可比邓禹同于霍光冀遂可比邓禹同霍光乎此议虽不载可也顺帝始以童弱反政可为恨哉必欲一一规仿前书弥见凡固东莱因其语遂谓东京人材莫盛于顺帝之时斯耳学也荀爽传拜郞中对䇿陈便宜对䇿无一语及外戚宦官岂不使谷子云胡卢九原哉汉为火徳火生于木木盛于火故其徳为孝以火徳为孝则孝非达礼丧制可以改易矣迂曲不通汉儒之蔽如此王姬嫁齐使鲁主之不以天子之尊加于诸侯也慈明之语比邵公于义长矣及逢卒爽制服三年为举主制服三年为君当如何又私谥其君父及诸名士此所谓君指太守令长言之悦又言尚主之制非古违人不义此即荀爽对策中语何事复採陈寔传伦谓衆人言曰过则称已者也如髙伦者亦真长者不以一𤯝掩李固传李之器识在杨震以上使清河得立可以致主文宣天不祚汉尔其驳议发荆扬兖豫四州兵援日南事在南蛮传中亦深悉边计卢植传宜依古礼置诸子之官诸子周礼夏官司马之属掌国子之倅申宥回枉囘屈也注训邪误侯王之家以防未然侯王以减削赋税思乱如明之中叶以后宗藩无禄以给屡至譁诉此其徴也古今之变两汉二书中备矣赵岐传今海内分崩前后不絶此亦汉室存亡之机若表能尽用岐言先迎天子未遽为魏也着孟子章句儒林传程曾作孟子章句在邠卿之前今曾书不传皇甫规传及党事大起耻不得豫若皆坐党被锢谁与事君耻不得豫贤者之过张奂传而召主簿于诸羌前按水经注此主簿为张祁段颎传朝廷知颎为郭闳所诬称为长者非颎之厚闳乃宦竖私人不敢言耳记事者当以其人其时裁之煎当乱边马援迁之三辅按徙滇吾余种七千口于三辅者乃永平初马武事陈蕃传帝得奏愈怒竟无所纳蕃言不用天命去汉故桓帝下愚不移以为一时君子激切太过者是小人谐媚设淫词而比逆乱者耳论彼非不能絜情志数公之力也天下一君四海一国虽异姓之臣既当鼎铉固当祸福共之竭力致死无所辞避事之不济则天也王允传士孙瑞字君策为乱兵所杀瑞事亦见董卓传注中宜移之于此党锢传李膺寻转蜀郡太守以母老乞不之官按注所引谢承书则固之官矣膺等颇引宦官子弟颇引宦官子弟犹以智免何不于党祸未作稍济以寛宏使不致死于我乎无事则摧破其支党以立名有急则连引其子弟以脱免又安能服奄寺之心哉此牢修之狱发之自外朱并之章授之自内也杜宻后宻去官还家无所干及不在其位不谋其政周甫非功曹督邮何事多所陈托侵预太守刑赏乎学季林者不失为刻鹄也范滂投版弃官而去注云版笏也按版非笏乃署其职官氏名于版持以上谒者也张俭俭举劾覧及其母罪恶请诛之苑康传云杀常侍侯覧母以宦官传参攷之不过追论覧母生时罪恶此云及者得其实外黄令毛钦操兵到门钦叹息而去党锢者游侠之变其行有清浊而以意气相死则同归也岑晊晊与牧劝瑨收捕汎等终于江夏山中云所杀至二百余人疾恶而伤于严酷矣况又遇赦乎又翟超之狱事由张俭成瑨之死祸起岑晊府朝被难不闻奔问与之同命而徒窜身自免揆之臣人之义亦有愧焉宜乎公孝见拒于伟节也贾彪吾不西行大祸不解于是咸服其裁正伟节亦游侠之魁然能知轻重故可与权郭太传性明知人好奖训士类奖而不训则徒合虚誉何补于世然知人之明或不至则不可与言而强聒者有矣窦武传武召侍御史河间刘儵是为灵帝刘儵未必贤智其所称何可信也时武出宿归府方举大事而反出宿归府可谓疎矣何进传诏使进弟河南尹苖出击之苖朱氏子与皇后同母异父冐何氏五行传作后异父兄朱苗前窦武欲诛内宠而五营百官服畏中人故也魏志注引九州春秋云但坐言语漏泄以五营士为兵故耳五营士生长京师服畏中人而窦氏反用其锋遂果叛走归黄门是以自取破灭事势分晓袁绍劝进便于此决之使捕案中官亲属绍为司隷校尉假节击㫁当进未决直尽收中官付一狱吏可了此之不图而诈宣进教捕案亲族不亦不知要乎孔融传初女年七岁遂尽杀之井诛幼弱此司马懿灭七族之权舆也荀彧传乃为彧娶中常侍唐衡女裴松之三国志注云按汉记云唐衡以桓帝延熹七年死计彧于时年始二岁则彧㛰之日衡死久矣夫事固有弃彼取此以权一时之势弃彼二句宜并删去今失文若本意矣虽囘易彼此二字然兖州本所固有不得云取此也以魏志参攷乃知作史之难各惧不得保其土宇责王贡之不入保其土宇守其兵衆之下删去人多说闗右诸将以闭闗之计一语则此段遂无要领矣一旦生变之下删去袁尙得寛其死袁谭怀贰刘表遂保江汉之间三语亦不见天下未可图之实下先定河北四语指陈得失不见其反覆透切矣陈范叙事其髙下难以数计也一旦生变指马超韩遂而言坚营固守徼其军实操表出荀别传今载裴注中无坚营固守徼其军实二语按乌巢之谋许攸来奔而后定非文若素筹及此今并归之为失其实会南征孙权表请彧劳军于谯因表留彧复存此表徒使纸费皇甫嵩传故信都令汉阳阎忠干说嵩曰何以求安乎张元说张温以诛宦官清君侧此则直教义真以反耳然用元之言必至如忠之计骑虎岂得中下其归于逆乱一也其后王国之乱忠亦卒为逆魁见中常侍赵忠舎宅踰制嵩不与此威明家法东汉士习初平元年乃徴嵩为城门校尉将遂诛之徴嵩乃卓之意非天子之命也放兵入朝则一匹夫矣梁衍之计异乎阎忠不从者为闇于义矣朱隽传令过本郡简募家兵隽击却黑山犹赖家兵徴调之卒非素拊循仓卒难用更封钱唐侯钱唐自秦时有此名以唐为塘乃俗字耳注家谬信水经注故引之赞亦弭于越注谓平许昭也按传斩梁龙非平许昭注误平许昭乃臧旻事在其子洪传董卓传寻而何进及弟苖先所领部曲卓兵士大盛魏志云时进苖部曲无所属皆诣卓卓又使吕布杀执金吾丁原并其衆故京都兵权独在卓数字异同事势分晓卓乃与司徒黄琬司空杨彪擢用子孙此事当书之窦武传末越骑校尉汝南伍孚言未毕而毙琼与孚疑是一人因其被害时人造此事以归之耳裴注中採谢承书亦致疑及此论然犹折意缙绅迟疑陵夺于焉而极山东鼎沸蜂起卓奔败不暇非迟疑也盗亦有道操为近之卓徒为操驱除耳傕氾即卓之余殃何事抑扬称量哉但当追本何进轻于召宼王允闇于应变致斯祸败耳刘虞传魏志公孙瓒传注中颇有虞事宜採之入注以虞宗室长者欲立为主东海㳟王光武之子虞于宗室为最亲故诸人欲奉之公孙瓒传瓒具豚酒于北芒上祭辞先人瓒辽西人安得先墓在北芒论自帝室王公之胄皆生长脂腴或未闻焉按魏志瓒传注引呉书云虞遭世衰乱又与时主疎逺仕县为戸曹吏以能治身奉职召为郡吏以孝亷为郎则生长脂腴不知稼穑之论于伯安为濶逺矣陶䜩传大起浮屠寺且万余人民间起寺自笮融始而融后被杀广陵太守赵昱待以賔礼融利广陵资货遂乘酒酣杀昱按魏志注引谢承书云贼笮融从临淮见讨迸入郡界昱将兵拒战败绩见害与此互异袁绍传绍壮健好交结此指绍父成言之衍绍字绍勃然曰勃然与上诡对相违反虽小处亦以承祚为优义兵伏楯下一时同发以歩当骑非楯不济此战必观魏志绍传注中所引英雄记乃分晓此太畧斩毒及其衆万余级英雄记斩毒下有及长安所署冀州牧壶寿一语则收复邺城乃为分晓颍川郭图淳于琼曰非计之善者也魏志云天子在河东绍使郭图使焉图还说绍迎天子都邺绍不从此用裴注所引献帝传语互异今迎朝廷于义为得于是以中子熙为幽州刺史绍所以终于无成者在不先迎天子所以身没一败涂地者在继嗣不定故并叙立案此承祚作传纲领而范因之乃下诏书于绍而但擅相讨伐先下诏责绍所谓名其为贼也然操以绍耻班在其下遽让大将军于绍则仍蓄力俟时不先动以挑强宼故能从容取布破备无后忧耳绍旣并四州之地衆数十万而骄心转盛贡御希简绍虽失计不迎天子然旣已据有四州若能外修职贡内抚其民以待事机纵曹氏难图犹足宰制大河以北未至一败涂地也若不得通渐营河南师曲为老欲其出有名也监军之计在于将军三国志注中载献帝传作监军之计在持牢将军二字传写之误父嵩乞匄擕养注引曹瞒传及郭颁世语并云嵩夏侯氏子惇之叔父魏太祖于惇为从父兄弟也按惇渊之子皆与魏室缔姻有以知曹瞒传及郭颁世语之妄配等恐谭立而评等为害遂矫绍遗命奉尚为嗣袁氏倾覆以纪配立少促之配后虽抗节不足多也尚逆击破操操军还许小失利而遽还者缓之使自相图则取之易也故后度河救谭尚旣还邺仍复引还俟尚再出攻谭乃乘虚攻邺城初交殊族卒成同盟二语文义难晓疑有脱误昔三王五伯而徼富强于一世也数语词理悖谬宜从削畧刘表传时江南宗贼大甚宗恐与巴賨之賨同义南蛮号也在荆州几二十年家无余积尽费于养士亦不厚敛于民故能保境殁身也蒯越等侯者十五人封列侯者十五人此子布等所以望风劝权迎操也然琮本凡才不失为保族之计傅㢲谯周亦难同论在人所审处赞闚图讯鼎禋天类社闚图谓绍以耿包白事示僚属也刘表郊祀天地事在孔融传旣云天工亦资人亮天工范直指天命言刘焉传州任之重自此而始州任重而土地分裂卒成鼎足之运焉遣叟兵五千助之注汉世谓蜀为叟孔安国注尙书云蜀叟也按孔颕达尙书疏云叟者蜀夷之别名汉世不即谓蜀为叟也光武纪注中引常璩华阳国志云武帝元封二年叟夷反将军郭昌讨平之因开为益州郡是蜀人谓其西南劳深靡莫诸夷为叟乃今云南地也时人有地中得玉印者今米道之后云自陵传有玉印岂因鲁尝得之犹假以欺人耶吕布传袁术待之甚厚复去从张杨于河内魏志云术恶其反覆拒而不受与此互异义门读书记卷二十三义门读书记卷二十四钦定四库全书义门读书记卷二十四翰林院侍读学士何焯撰后汉书循吏传任延延治三郡皆随所宜急不以一律王涣毎食辄絃歌而荐之歌词全篇见宋书刘宠山谷鄙生未尝识郡朝呉志注中引续汉书作山谷鄙老生未尝至郡则此鄙字下脱一老字仇覧叔度几于中行覧其狷乎季汉之士斯真鳯麟矣劝人生业赈恤穷寡古政教推之则子产之治郑也赞注引沈约宋书载晔与其姪及甥书论譔书之意云云按整理之云后史亦无及者论赞则自许太髙酷吏传成其不挠之威不挠谓权强难以屈其法注指同官相陵误张俭剖曹节之墓以党锢宦官二传参攷乃侯覧寿冢非曹节也所当刋正且未葬但可言坏不可言剖董宣董宣何并之流不当列之酷吏李章亦惟在千乘时诛斩盗贼过滥非任喜怒多诛灭也而范首及此三人盖以建武吏事刻深上好下甚则必有入于酷者明中兴之美坐是未尽耳然窃谓东京酷吏传可以不立文叔为白衣时臧亡匿死谨厚者亦复为之盖汉人尤尚气侠不独伯升也樊晔大笑期必死忿怒或见置此二语则其情貌真酷矣周䊸毎赦令到郡乃出诏书先决刑罪乃出诏书后之大贤有与之同或偶以不得已用权仅擿一二渠魁消一方之隐忧非明恕之常道也䊸之酷在每字尽字太傅邓彪奏䊸在任过酷不宜典司京辇邓彪之奏窦氏指也故䊸自谓无全黄昌县人彭氏旧豪纵按杀之昌则过矣然豪家不可以不戒阳球萌乃骂曰尔前事吾父子如奴妻子皆徙比景阳球方为程璜子壻宜萌之抉其瑕也球本宦官气类一时自相吞噬其得行于王甫者勃海宋后得请于帝鬼神假手速之毙耳球何力之能为天又假手于节以毙球矣语诸常侍今且俱入勿过里舍也节惩王甫以休沐被收故使悉入则可以先发即使帝或不听所白无后忧矣宦者传董贤负乘莽得窃柄故西京佞倖闗系存亡东都则黄巾蚁聚羣雄龙战皆由宦者流毒废马班佞倖前例独着宦官庶乎识变易曰天垂象亦偹其数发端不类阍者守中门之禁阍人本使墨者为之此以为寺人据诗昬㭬靡共郑笺云皆奄人也注未悉其云刖者则据左传若吾以韩起为阍杜注刖足使守门之语仍与宦官无预也王之正内者五人衍者字注中引周礼衍掌字月令伸冬命阍尹审门闾谨房室月令吕不韦作故郑注云于周则为内宰此注中礼字不学者所增文选注中尙无礼字其能者则勃貂管苏勃貂当作勃鞮因齐寺人貂而譌郑衆养子闳嗣宦者传国之始孙程诏宦官养子悉听得为后袭封爵定着乎令郑衆已养子袭封至是又十九人皆然此衰亡之本曹氏基以代汉者也宜书于纪单超唐两堕两通鑑从雨考异云雨墯者谓其性急暴如雨之堕无有常处也曹节时连有灾异郞中梁人审忠以为朱瑀等罪恶所感廼上书当此时而审忠尙敢讼言及此甚矣天下之有人宦官亦不能即杀忠又可信人之有命节遂领尙书令尙书令可领骎骎为宰相矣不爱他官独领尙书者欲言者无由得至帝前如有陈窦之谋亦不待窃发视其章也吕强而今中尙方敛诸郡之寳费多献少数语畧尽当时殖货之实廵以为诸博士试甲乙科争者用息憙平石经之立发于李廵可以嘳息经典序录尔雅李廵注三卷张让皆免冠徒跣顿首辄寝不报以家财饵帝即无能间之者矣刺史太守复增私调多受赇赂此黄巾所以平而复起皆责助军修宫钱三国志公孙瓒传注中载刘虞事作治宫钱此缘避髙宗名云修宫钱儒林传天子始冠通天衣日月汉承秦故郊祀皆服袀元至显宗而革故统贯曰始详舆服志试明经下第补弟子明制会试不中式者选入国子监盖仿此意自辟雍东观兰台石室宣明鸿都莫不冺尽焉斯文将丧故天生康成稍为罗其散轶易刘昆王莽以昆多聚徒衆廼系昆及家属于外黄狱莽本好名以昆刘氏故忌而收之任安欲知仲桓问任安仲桓杨厚字也任安之门人杜微杜琼蜀志有传此蜀中内学派别也又何宗见杨戏赞中杨政为人嗜酒不拘小节皆如此也政经生而碌碌下同游侠此戮民也虽能屈马武之气何足竒哉学者当法郑衆之无染尙书牟长皆本之欧阳氏俗号为牟氏章句不足以自名家故云俗号为牟氏也尹敏䜟书非圣人所作其中多近鄙别字如以刘为卯金刀货泉为白水真人皆别字之徴也周防父扬少孤微周勰传云自勰曾祖父扬至勰孙恂六世知名则扬亦常显名史略之耳非终于孤微也孔僖作六代之乐按前书秦时唯余韶武安得经新莽之乱尙偹此乐云六代者史仍一时之夸饰也诗景鸾少随师学经凡所着述五十余万言此等杂学又不传业不应滥入召驯稍迁骑都尉侍讲肃宗拜左中郞将入授诸王侍讲入授各异其文则后世讲官欲以师氏之尊自重诚过矣然赐之坐亦人主所以优崇儒术也坐而仍侍何尝疑与诏无北面者同乎杨仁太常上仁经中博士仁自以年未五十不应旧科上府让选博士限年五十以上学校之官宜悉仿其制七十则致仕而去仁对以寛和任贤皆当世急务寛和二语在明帝时真知先务之急推之十二事可信时诸马贵盛莫敢轻进者此举亦赵熹之亚杨仁公卿材也用之不尽赵晔少尝为县吏究竟其术周燮传载南阳冯良事与此相类而所从皆杜抚必一事而传者异耳蔡邕至㑹稽读诗细而叹息以为长于论衡诗细长于论衡此杂学不如穷经也卫宏初九江谢曼卿善毛诗廼为其训谢曼卿为其训明毛诗虽传无序传也后马融作毛诗传郑元作毛诗笺范氏世有经学其言多有根柢后儒但据此传言诗序之出于宏而不悟毛传之出于融何也或疑马融别有诗传亦非范氏明与郑笺连类言之矣注笺荐也荐成毛义也又引博物志毛公尝为北海相元是郡人故以为敬按康成亲受经季长以笺为致敬亦得礼前书鲁髙堂生注髙堂生名隆按前书注中亦无髙堂生名此言隆者因三国志髙堂隆而误董钧后马融作周官传授郑元通为三礼焉本习小戴礼谓仪礼十七篇也故与下小戴所传礼记四十九篇通周官为三礼春秋钟兴以授皇太子又使宗室诸侯从兴受章句曰以授曰从兴受语亦有轻重兴自以无功不敢受爵而兴遂固辞不受爵此等举动激劝者逺兴之处此亦两得矣何休又註训孝经论语邵公亦註训论语而平叔作集解独未之及岂失亡于汉季之乱欤五经许慎又作说文解字十四篇按说文解字载其子召陵公乘沖所上书称慎官太尉南阁祭酒尝以诏书校东观教小黄门而此皆不载文苑传杜笃徒垂意于持平守实务在爱育元元二语经国之要此汉人辞颂犹足为古诗之流也所着赋诔弔书赞七言女诫及杂文凡十八篇又着明世论十五篇后书不立艺文志故着述皆具载篇数王隆沛国史岑子孝注岑一字孝山着出师颂按作出师颂及和熹邓后颂者又一史岑李善文选注得之此注误也传已着明所着四篇夏恭恭宜在儒林黄香议者讥其过倖政归台阁不任三公故有过倖之讥黄香传当冠于子琼之前列左雄周举之上于例乃合田令商者不农田令未详农九家不录其书崔琦冀行多不轨廼作外戚箴前书外戚传即载后妃故此箴皆指后妃言之独于番惟司徒一节致意然琦自拙于为文欲以箴冀当但据吕霍上官丁傅王氏祸败言之也番为司徒为乃惟字之误北人音同故也萧何佐汉廼设书过之吏萧何设书过之吏不知出何书边韶寐与周公通梦韶为太中大夫时与胡广羊溥祝恬等称梁冀勲徳宜比周公钖之山川土田附庸与西京颂莽者无异其所通梦殆梁冀耶赵壹壹以公卿中非陟无足以託名者因举声哭茍贱狂易败常乱俗此戮民也祢衡沿习其风遂杀身于庸夫之手可不戒哉边让作章华赋详此赋㫖趣盖刺桓帝郦炎抱玉乘龙骥为世陈四科言不得志于当世庶几颜之附孔以传也髙彪先公髙节越可永遵第五伦京兆长陵人永盖其后故以先公髙节期之后迁内黄令内黄令墓碑作外黄令与申屠蟠传合当以碑为正张超河间鄚人也留侯良之后犍为张氏旣自谓留侯之后此河间鄚人又何别也祢衡台牧者之所贪注诸本并作台牧未详其义融集作掌牧按今文选作掌伎近之独行传又云狂者进取狷者有所不为也注云此是录论语者因夫子之言而释狂狷之人也注语不知何所本谯元皇太子多横夭按文当作皇子衍一太字时亦有犍为费贻仕至合浦太守费贻当附儒林传中贻无着𫐠传末善说易者元子瑛耳李善光武诏拜善及续并为太子舎人劝忠宜止于善并续亦拜舍人则善不敢逃赏而事续尤为有终非圣主无此合宜也张武者呉郡由拳人也下云太守第五伦嘉其行按第五公为㑹稽太守乃建武时呉郡至顺帝时始分立此呉郡由拳当作会稽戴封其年大旱封祷请无获于是逺近叹服请祷而至自焚此不学无术以巫尫自待矣岂惟驩虞之极弊哉李充太守鲁㔻请署功曹不就按鲁㔻传㔻以永元三年拜陈留太守视事三期但㔻传不云为博士或是并为侍中也㔻刻作平误范冉与汉中李固河内王奂亲善下文王子炳即奂字也与注所引谢书互异至于李公名辈已髙不得与史云为友李公被难在桓帝建和元年去史云殁时凡三十九年何始云今皆不在制之在尔也王奂为考城令以仇覧传参校亦桓帝时事疑史云之友别有一李子坚史家因氏与字偶同遂举李公以实之大书于前尔向栩此直清狂不慧之徒如何以匹独行当为其有时侃然正色耶方术传方术立传所以讥切时主崇信小数此史家之主文谲谏也从马之日者龟䇿及前书眭宏两夏侯京翼李传变而通之但恨其过于琐杂不若合苏竟杨厚郞顗襄楷于此传削去王乔及冷寿光以下诸人且着明其流为张角张衡之属斯有系于劝戒耳箕子之术以箕畴为术可谓不知致逺任文公时暴风卒至文公独得免方有警而暴风卒至自当戒行此不待明晓风角也五月一日当有大水所害数千人文公预刻五月一日固由占术山城春夏之交久旱宜防大水涌溢则又常理也郭宪忽囘向东北含酒三潠与郊同日神仙传兼採郭宪及樊英二事归之栾巴王乔每月朔望则四年中所赐尙书官属履也此事尤不经不应志怪谢夷吾为寿张令注引谢承书县人女子张雨宜载列女论夫焕乎文章时或乖用本乎礼乐适末或疎英厚之徒其文章礼乐安在其中无物而欲为髙论此晋宋之文所以归于无用也然置英于方术中却于史法最得宜许曼时人方之前世京房所着易林至今行于世今世所传焦氏易林疑即峻所着焦氏不闻有书也华佗又有一郡守笃病久吐黑血数升而愈郡守事依託吕氏春秋文挚齐王语为之汉世异术之士甚衆列于篇末宜以苏竟杨厚郎顗襄楷栾巴李郃樊英谢夷吾单飏董扶为一传用此文法附任文公以下于后诸神怪事独取章帝时寿光侯而撮曹氏兄弟论左慈甘始之语存其略可耳徐登闽人也注闽中地今泉州也按唐以上所谓泉州今福州也蓟子训与一老翁共摩挲铜人注引郦元水经注云魏文帝黄初元年按国志注作明帝景初元年逸民传至乃抗愤而不顾多失其中行焉言王莽簒位违患逺引斯为得中此则稍过也野王二老并举手西指大王勿往也似劝光武且固根本勿与赤眉急争闗中严光字子陵一名遵遵君平名也史家误仍会稽典录朱育对濮阳兴之语不以前书核之耳怀仁辅义天下悦阿䛕顺旨要领絶霸得书封奏之此建武三公所愧且足开广帝心子陵自髙出一时霸之封奏殆不敢自言假以讽上耶井丹吾闻桀驾人车岂此耶杂记云士丧有与天子同者三其终夜燎及乘人专道而行乘人谓以人引车不用马也然则井丹以桀为讽亦恶其僭欤后世习用檐子遂相与忘之矣戴良礼所以制情佚也食之可也已有晋人风龎公后世何以遗子孙乎观注所引襄阳记子山民遂仕魏则遗安之意有不能得之其子者矣列女传故自中兴以后综其成事述为列女篇列女之作夲于子政㫁自中兴以后上继刘书又于本书为合太原王霸妻而我儿曹蓬发歴齿未知礼则未知礼则恐是失于修学君子退而隐处诗礼之教子孙所以立身不容己也扶风曹世叔妻其八表及天文志后又诏融兄续继昭成之司马彪云马续述天文志续字季则见马援传末河南乐羊子之妻一而累以至于寸雍本作丝按说文织绢从纟贯杼也从丝省丱声古还切作丝非孝女曹娥遂投江而死按碑云经五日抱父尸出与叔先雄事略同此语亦不可削作者盖专採典录也非抱父尸出度尙亦何从改葬乎酒泉龎淯母者赵氏之女也字娥父为同县人所杀娥魏志注中引皇甫谧列女传作娥亲父曰赵安讐曰李寿沛刘长卿妻县邑有祀必膰焉此礼宜修安定皇甫规妻者不知何氏女也唐张懐瓘书㫁云扶风马夫人大司农皇甫规之妻也陈留董祀妻后感伤乱离追怀悲愤作诗二章此诗自陈思而外邈难方驾按董卓传卓以牛辅子壻素所亲信使以兵屯陜辅分遣其校尉李傕郭氾张济将歩骑数万击破河南尹朱儁于中牟因畧陈留颍川诸县杀掠男女所过无复遗类文姬流离在此时也又按蔡邕传邕在长安与从弟谷谋东奔兖州又欲遯逃山东则未必以家自随苏氏以董卓既诛邕乃随坐不应文姬先罹祸乱疑诗为后人作考之不详也东夷传夫余国以腊月祭天腊月魏志作殷正月又言在国衣尙白盖其善者皆箕子之遗化也韩又立苏涂注中删去魏志不还句下好作贼三字浮屠句下所行善恶有异六字不分明倭又有夷洲及澶洲遂止此洲今人以倭国为即徐福止而自王者谬矣南蛮西南夷传乃命方叔南伐蛮方诗人所谓蛮荆来威者也蛮荆直谓楚人岂得以武陵蛮当之乎兖豫之人卒被徴发兖豫去岭南尤逺前代未尝发以踰岭故独言卒被可一切徙其吏民北依交阯事静之后乃命归本弃地内徙光武用之北边李公亦议行于岭外板楯蛮夷天性劲勇初为汉前锋数陷陈刘备置张飞于阆中盖将用其人也昔永初中羌入汉川太守李颙亦以板楯讨而平之治蜀者能抚蛮则足以制羌于此对可得大略滇王以广汉文齐为太守甚得其和太守能抚定滇益地者文齐王追李颙景毅四人皆巴蜀人永昌太守郑纯越嶲太守张翕冯颢亦其产以地近颇习土俗但律己以正威信易孚耳卭都夷者无几而地陷为污泽都者潴水之名恐其地本有污泽西羌传滇良昔桓公伐戎而无仁惠故春秋贬曰齐人中国尊贵侯伯髙爵不欲以当微者故经讳而书人公羊疑为贬者固也尙见前人累征不克复宼金城塞顺逆不分顾招之使还踞故巢予以地利益无所惮矣此岂可谓文徳乎能以威信怀服诸种使其不能啸唿羣聚然后开谕利害申明誓约必其不敢入犯可耳越骑校尉赵代副赵代当从和纪作赵世此唐人避太宗讳所改而后人追改未尽之文又有西海鱼盐之利通鑑注西海有允谷盐池恃其权勇权通鑑作拳东号子麻奴遣车骑将军邓隲食邑三百戸以军败宼盛反得进爵封赏和熹临朝谬政无踰此者羌遂入寇河东至河内朝廷从之徙郡亦一策但光武时以人少地虚故徙并其人易为偹卫今羌种蚁附非若匈奴多马习战兵力稍分则不能御遏也乃无故弃地驱民长贼声势万一流移不堪轻与羌合凶狡乘之而起则腹心内扰安集无时矣如杜琦王信幸其非枭雄之才耳不如即募边人以击羌宼用其豪杰授为将领所得生口畜产即尽以与之可不烦朝廷别发大衆捕逐难自弭也任尙与遵争功没入田庐奴婢财物任尙前副邓隲败而获封后与邓遵争功则破平零昌杜季贡徴还弃市赏罚如此宜乎羌患之滋蔓也论于是诸将邓隲任尙马贤皇甫规张奂之徒是养疾痾于心腹也三明事在桓帝之时安得与邓昭伯等混而言之中兴以后羌戎为患永初永和最甚永初之始但选亷平有武略刺史太守数人可以应时讨定乃轻发大衆付之不知兵之邓隲望风奔北宼势遂张又不加罚无所沮劝由是败者相继岂羌之暴勐哉用人失也永和复叛则马贤等本非良将加以刻剥军资赂遗权门士卒解体安望殄宼其坏乱相寻之实偹于威明求乞自劾疏中不能次第别白言其得失徒申纪明一将之论追咎前人斥逺之不早而不悟随时弭患各在其人之驾驭抚绥事变岂有极乎诸种胜兵者且二十余万人亦非人力得以诛尽纪明百八十战仅一创之未必能尽敌而返也亦何取彼此妬功之口盛相嗤鄙哉诸论此篇尤下不分前后之事势不别诸将之贤愚前则复举陵斥徒为辞费后则承袭余论初无特识不作可也西域传安息国海中善使人思土恋慕数经危险则思土之念自倍非海中气候如是也大秦国汉书云从条支西行二百余日近日所入则与今书异矣北史西域大秦国传亦云于彼国观日月星辰无异中国而前史云云失之逺矣天竺国土出象犀瑇瑁金银铜铁铅钖遂于中国图畵形像焉书此者以见其通中国者非一独不闻所谓精文善法即明帝之梦傅毅之对记注无闻仅出牟子不根之书也莎车国敦煌太守裴遵上言贤由是始恨遵言是然迫夺则又失怀逺之宜光武此举未尽善頼贤以佳兵自灭耳天子报曰今使者大兵未能得出如诸国力不从心东西南北自在也坚忍论论是微辞非助而张之也然结语犹未免于两是其说其后甘英乃抵条支而歴安息靡不周尽焉甘英之蹟穷于安息明帝在二班之前皆不载遣使天竺事足明为后人假托也若其境俗性智之优薄审求根实皆指前书及安帝末班勇所记注赘引法显语南匈奴传九年遣大司马呉汉等击之经岁无功呉汉击匈奴经岁无功名将行边自古犹有利钝于是渐徙幽并边人于常山闗居庸闗已东徙民而空其地使无所掠亦古人治边之一策也然必也以渐则不至惊扰昭君字嫱遂复为后单于阏氏焉王嫱前事复详于此真记繁志寡也使者曰单于当伏拜受诏愿使者衆中无相屈折也其伏拜不足为重轻而足以使其衆悼心而蓄忿故萧望之之议为逺猷也于是复诏单于徙居西河美稷按前书地理志属国都尉治美稷则其地本有降夷故因而处之南单于既居西河为郡县侦罗耳目至是南匈奴之衆遂布满列郡成不可徙还故庭之势矣司徒掾班彪奏曰遣驿以闻得体要而质健西域国属匈奴与属汉何异见非汉之力所不能臣以征西大将军耿秉行度辽将军刘攽云案秉传不为大将军又真为度辽此多一大字乂行当作为也按下云邓遵始真为度辽则耿秉耿䕫传言拜者皆行度辽事行不当作为崇讽西河太守令㫁单于章无由自闻此举几坏边事崇罪大矣乃遣黎阳营兵出屯中山北界此御鲜卑故屯中山北界注愦愦论袁安之议见从于后王若从袁安议不惟异代无匈奴之鲠当时亦不致鲜卑转徙窃据其地收匈奴余种为边患矣而窦宪矜三捷之効反其故庭窦宪既失于前曹操加谬于后然宪当国力有余漠北可徙之会尤当执其咎也并恩两䕶后之为患者南庭耳并恩两䕶以下承接未亮乌桓传其性悍塞父兄无相讐报故也知母之有族类巳身顾非父兄之族类耶所谓塞也其俗妻后母报寡嫂死则归其故夫报字解与左传异归其故夫谓同葬鲜卑前书匈奴传注犀毗亦曰鲜卑亦谓师比总一物语有轻重耳是则鲜音如犀也檀石槐乃立庭于弹汗山歠仇水上网罗山川水泽盐池檀石槐勃兴漠北再世而衰不能为中国大患然则永嘉丧乱岂非天实为之乎从右北平以东至辽东为西部皆仿匈奴故蹟一冬二春必能禽灭兵难遥度而育自诡以二春灭方张之宼一胜遂骄丧败必矣议郞蔡邕议曰臣曰可矣伯喈文此篇最善然铺陈前代事少剪裁又虚计二载自许有成处亦未能确以事势成败相质才识为不逮班氏也自檀石槐后诸大人遂世相传袭乌桓传云无世业相继鲜卑习俗本与之同至檀石槐后乃世传袭有慕容氏也义门读书记卷二十四义门读书记卷二十五钦定四库全书义门读书记卷二十五翰林院侍读学士何焯撰后汉书八志司马绍统之作本汉末诸儒所传而述于晋初刘昭注补别有总叙缘诸本或失刋刘叙故孙北海䕨阴札记亦误出蔚宗志律歴之文律歴权土灰此灰字因下文葭莩之灰而误史汉与淮南中皆作炭各家术皆当有効于其当时通人之言议亦详核礼仪上陵东都之仪周徧如礼明帝诚为凟礼然旣相沿有此议废则难惟不得过侈如西京园寝之制耳魏文始毁髙陵祭殿注中鱼豢之论习见近事不复深惟本意耳按古者大事皆于祖庙行之若移上陵之礼于庙则礼不凟而爱敬不替矣髙禖立髙禖祠于城南注中卢植注即郑说而言之不悉束说疎矣养老皆祀圣师周公孔子周孔并祭至唐始革其制五更亦如之注引月令章句曰五更庶老也按五更旣庶老则更字为分书叟字无疑矣请雨郡国上雨泽今雨泽章所始也拜王公注所引夏勤策文此汉三公策文旧式又注引建宁四年七月立宋皇后文云今使太尉袭使持节奉玺绶按范氏灵帝纪于是年三月书太尉闻人袭免太仆李咸为太尉此是诏书不应有误纪所书拜罢未审也桃印至立秋如故事是日浚井改水今人不知有改水事改火则汉惟冬至行之当为以火徳故不欲如周之数改耶大傩先腊一日大傩月令季春仲秋皆傩恐阴阳之气或有所过其害及人而物或凭焉也汉所存者止于季冬大傩而已设桃梗郁儡苇茭毕注中所引度朔山一条今山海经无此文大丧或大赦天下大赦上有或字则偶当大赦之后虽即位亦可无数赦祭祀封禅语在汉书郊祀志上皆追述武帝事注东观书云云宜在下文上至奉髙下六宗注中诸家之释惟绍统之说得其通矣迎春三时不迎不迎三时自汉始论然而未有金玉银铜之器也此玉专指印玺刘昭之难非也天文注中所引张衡灵宪以为溟涬为根龎鸿为干太元为实周子太极图盖权舆于此文五行鸡祸灵帝光和元年南宫侍中寺雌鸡欲化雄条在侍中寺者兆宫省臣将有雌化为雄者曹氏之祥也莽后族操阉孽其占同头冠未变者至子丕乃簒盗也青𤯝七寸二分商数也五寸四分徴数也曲说屋自坏献帝初平二年三月长安宣平城门外屋无故自坏条占在王允不在卓也注所引袁书是李傕传允奉天子保宣平城门楼上穷蹙乃下灾火安帝永初二年四月甲寅条此视天文志所载为详然胜实痼疾邓后固不轻以天下与从子也延熹四年先是亳后因贱人得幸后纪云帝恶梁氏改姓为薄中平二年二月己酉南宫灵台灾灵纪注云时烧灵台殿乐成殿此条下云周家之所造似当为灵台驺骑电激谓左驺督促卖官钱者也事见羊续及宦官传龙蛇孽永康元年八月桓帝时政治衰缺则为妖孽此语过欧阳子司天考论逺矣人化七年越嶲有男化为女子条明万歴中陜西李良雨事其占果同郡国谓之郡国反不能该司𨽻矣所以前史诸志之名不容轻改河南尹有函谷闗函谷在谷城者非秦之函谷故于宏农下以故秦函谷闗别之有氾水注引左传周襄王处郑地氾按襄王所处者氾也此注与颍川襄城下注相乱河内郡温苏子所都济水出王莽时大旱遂枯絶按郦善长曰济水当王莽之世川渎枯竭其后水流迳通津渠势改寻梁脉水不与昔同然则枯絶者河内济源也河东郡汾阴注引博物记曰古之纶少康邑按梁国虞县下马注有纶城少康邑与此错出若马误则刘书当证明之有董池陂古董泽注引左传曰改蒐于董董泽之蒲按上临汾董亭下细注旣引改蒐于董则此当专主董泽宏农郡华阴注晋地道记曰潼闗是也按水经注云河在闗内南流潼激闗山因谓之潼闗歴北出东崤通谓之函谷闗也邃㟁天髙空谷幽深涧道之狭车不方䡄号曰天险是直以潼闗函谷为一地二名也左冯翊魏略李义传建安初闗中始开诏分冯翊西数县为左内史郡治髙陵以东数县为本郡治临晋盖一时权制旋复故故司马氏不载然刘注当补见也右扶风漆有漆水注皇覧曰有师旷冢名师旷山按师旷晋人无缘得葬于此疑皇覧误梁国有鱼门注引邾人县曺误鱼门自邾城门名也砀山当作砀不当作砀山前志可攷薄注杜预曰蒙县西北有薄城中有汤冢按刘向云殷汤无葬处此何以云沛国虹鲁之大蒐恐不当在此注所引地道记误也且与奉髙下注相乱鲁国有阙里孔子所居注引汉晋春秋及意别传注地里何取于此有牛首亭注左传桓十四年宋伐郑取牛首按旣取郑地则非此牛首明矣六国时曰徐州俆音舒左传正作舒史记索隐齐世家下注云其字从人说文作䣄则今与九州之徐同一字者乃传写误也特正之常山国栾城注云在县西北四十里疑当在上有塞下九门注云碣石山战国策云在县界按此碣石非禹贡冀州贡道所由入河盖又一山清河国贝邱旧刻贝字皆作具惟以中二画与具字别济北国有光里京相璠谓光里即左传所谓广里与此书合山阳郡湖陆注引地道记县西有费亭城魏武帝初所封按费亭仍曹腾故封注谬引琅邪国西海疑前书海曲之误齐国临菑本齐刺史治注引皇覧曰吕尙冢在县城南按太公封齐五世葬周安得有冢在临菑九江郡寿春注汉官云刺史治去雒阳千三百里与志不同按志据中兴以后汉官所据末年也阜陵晋书地理志云阜陵汉明帝时沦为麻湖会稽郡鄞章安故治闽越地光武更名注引晋元康记曰本鄞县南之囘浦乡章帝章和元年立未详按前书有囘浦县南部都尉治注家不就前书核其沿革而泛引地记以为乡名何也通鑑注引𨽻释云当云章安故囘浦章帝更名东候官故治闽越地光武更名于文乃足此郡之末有东部侯国四字却是衍文侯与候相近而南部所治故文有错乱呉郡呉郡图经续记曰汉顺帝永建四年分会稽为呉郡以浙江中流为界故余杭富春皆属呉郡但前书有钱唐灵帝时朱隽封钱唐侯而今志无之按戴就传扬州刺史欧阳参收就于钱唐狱明当时未尝并省盖阙文也乌程注引左传衡山当如或说在丹阳县若至乌程则过呉郡矣广汉郡雒州前志广汉郡但作雒此州字疑衍揵为郡荷节前志符莽曰符信此荷节疑符节越嶲郡台登应劭云今曰台髙武都郡下辨武都道隷续据武都丞吕国十二人题名有下辨道长任诗谓志阙一道字按前志正作下辨道洪说是前志武都无道字则上下误写耳安定郡出薄落谷四字乃侧注当衍出字而在乌水出下三水注中有左谷三字乃正文当连三水下太原郡上郡五原郡云中郡朔方郡定襄郡五郡注中皆脱雒阳北里数鴈门郡原平故属太原注引古史考曰赵衰居原今原平县按赵衰所居当是温原谯叟误上谷郡寗广寗按前书宁莽曰博康广宁莽曰广康则为宁不为寗审矣辽东郡候城按候城旣属元菟郡不当仍列于此辽东属国昌辽故天辽属辽西按前书辽东无天辽无虑上辽东十一城中已列无虑此处何以复出按鲜卑传中中攻扶黎营注云县属辽东属国恐扶黎之误交趾郡洪适𨽻续云汉武帝置交趾刺史在十三州数中东都因之杜佑通典云献帝时以交趾刺史张津交趾太守士燮有请改刺史为州牧至建安十八年复禹贡九州省交趾入荆益帝纪自灵帝以前屡书交趾刺史事迹传中载交趾事却多作交州盖是要其终而言之但郡国志自中兴以来直云交州不载废置本末可谓阙文百官司徒注中干寳之说是以时制附㑹古礼谬甚博士注本纪桓帝延熹二年置秘书监按置秘书监典领中书之不列于学官乃诸子百氏皆在焉与博士传经者异矣注以无所附故见于此其官亦六百石遂比诸博士不知当属少府在御史中丞之后如兰台令史亦六百石乃其比也光禄勲注引汉官有官医一人按宿衞在内恐仓卒遇疾故有官医五官中郞将条当时侍郞乃中郞之副郞中则列于郞之中而已羽林左监注引汉官谓二监官属史吏皆自出羽林中今武官不别置府史本此右属光禄勲旧有左右曹秩以二千石上殿中主受尙书奏事平省之世祖省使小黄门郞受事左右曹省而尙书之权归宦寺矣太仆注引汉官有官医其兽医也耶若后廷尉之医则为罪人设鸿胪之医为逺人设卫尉之医为宿卫设也右属太仆条中兴之初边陲萧条靡有孑遗刍牧无所出故皆省之国马之政不可以废中兴矫前失之过乘舆六廐节之可也然和帝纪永元五年诏省减凉州诸苑马则中兴止设汉阳流马苑而其后仍置之矣安帝永初六年又于越嶲置长利髙望始昌三苑益州置万岁苑犍为置汉平苑宗正条西京枝属其后衰者犹皆可考跨连荆益不失旧物盖頼此制也注引汉官有官医重枝属故也后司农事剧故亦置医大司农条四时上簿如今之季报册损多益寡如今之拨饷有不同平准令一人灵纪熹平四年改平准为中准使宦者为令列于内署则曾属少府至献帝初复故太医令一人六百石本注曰掌诸医注引汉官曰员医二百九十三人按二百九十三人当兼在诸曹者言之侍中赞导衆事顾问应对法驾出多识者一人参乘侍中得人则宦者之权自然抑损黄门侍郞注引卫权注呉都赋按卫权字伯舆见三国志注中诸本皆误瓘宋本亦误小黄门掌侍左右受尙书事后汉樊安碑云为小黄门右史右史今不见于志岂以其侍左右而得此名欤祠祀令一人本注曰下典中上疑脱宦者二字御史中丞一人魏志鲍勋传黄初四年为宫正宫正即御史中丞也是亦沿周官小宰之意特大夫不领名实乖耳西京属副相犹得周官遗法至东京转属少府则三公不得闻天子左右之人事任轻而体统䙝矣兰台令史前书百官公卿表御史中丞在殿中兰台掌图籍秘书桓纪延熹二年初置秘书监官注引汉官仪秘书监一人秩六百石其官当列中丞下属于少府而此志遗之刘氏注补于太常博士之下则非也太子庶子如三署中郞观此制则庶子乃武臣后中庶子如侍中则偹顾问与此不同右属太子少傅本注曰凡初即位未有太子官属皆罢唯舎人不省领属少府前书儒林传博士弟子岁课一科二十人为太子舎人盖愼选文学之士也虽未有太子而舎人不省以其成材实难非可求之仓卒领属少府亦以天子私财储而养之右属北军中候注大驾卤薄五校在前各有鼔吹一部按五校之有鼓吹以在大驾之前也然则鼓吹惟天子得有之故大将军曰赐司𨽻校尉一人比二千石本注曰孝武帝初置刘注曰周无司𨽻按秋官司𨽻掌五𨽻之法何谓无之但所掌不同耳州郡边郡置农都尉主屯田殖谷若边郡素不置农都尉则充国不能行之仓卒建武六年省诸郡都尉并职太守无都试之役无都试之役亦所以匽武也然于古者务农讲武之意偏有所废矣至王荆公行保甲法十年始成元祐始罢之当以其无实而徒扰民故耶注每有剧贼郡临时置都尉事讫罢之按此如桓纪初置太山瑯琊都尉官其后次第皆罢是也袁绍传中有上洛都尉亦此类王国省御史大夫廷尉少府宗正博士官博士官不当省闗内侯注所引刘劭爵制此条宜补前书下然自五爵以上即不得其说矣以其犹近汉姑以为攷古之助可耳舆服长冠此冠髙祖所造故以为祭服祖宗所造服之以祭如其存也武冠貂尾为饰注引徐广又曰意谓北方寒凉本以貂皮煖额附施于冠因遂变成首饰今朝㑹髙丽使臣所冠近煖额之说义门读书记卷二十五义门读书记卷二十六钦定四库全书义门读书记卷二十六翰林院侍读学士何焯撰三国志武帝纪飬子嵩嗣注採呉人作曹瞒传及郭颁世语并云嵩夏侯氏子按夏侯惇之子楙尚清河公主渊子衡亦娶曹氏则谓嵩夏侯氏子者敌国传闻盖不足信大将军何进与袁绍谋诛宦官太后不听进乃召董卓欲以胁太后注魏书曰太祖闻而笑之曰阉竖之官古今宜有但世主不当假之权宠使至于此按此注乃事后虚词掠羙厥祖何人斥言阉竖初平元年使袁将军率南阳之军以顺诛逆可立定也此项羽战河北髙祖西入闗之势也卓兵方盛未挫于外故坚壁勿战待内衅作而后乘之袁绍与韩馥谋立幽州牧刘虞为帝太祖拒之以弑君讨卓无故又改立君是二卓也注诸君北面我自西向虞在幽州故曰北面长安爲行在所故曰西向绍又尝得一玉印于太祖座中举向其肘注魏书曰绍复使人説太祖曰今袁公势盛兵强二子已长天下群英孰踰于此按绍此时仅爲一郡守并未得韩馥让州未应意盛若此三年毒等攻东武阳太祖乃引兵西入山攻毒等本屯毒闻之弃武阳还乌巢之役袁氏之谋畧同而成败异焉故用兵贵知彼己也青州黄巾衆百万入兖州果爲所杀光武击铜马于鄡贼数挑战光武坚营自守有出卤掠者辄击取之絶其粮道积月余日贼食尽夜遁去追至馆陶大破之此成败之可参质者也明季与流贼相持者皆不知此谋督促出战遂皆爲刘岱之续四年太祖击详术救之又追之至九江外爲绍用实所以保据兖州也兴平元年春太祖自徐州还所过多所残戮以报讐兴师实志在并兼所过杀戮所以不能定徐布出兵战先以骑犯青州兵青州兵奔所收黄巾精锐尚未习练猝遇勍骑则偏败衆擕先犯之者由宫邈素知虚实也二年时太祖兵少设伏纵竒兵击大破之注魏书云云按布盖使人蹋伏见无兵乃复来操豫料其然设伏以待布兵见乘隄者猝起出不意夺气遂爲所败也建安元年冬十月公征奉自爲大将军后始称公盖天子三公称公也是岁用枣祗韩浩等议始兴屯田注魏书云云按议始祗浩成之者峻渊不忧运馈则可与贼持久伺变施巧胜算常在我矣三年初公爲兖州以东平毕谌爲别驾以爲鲁相孟徳待毕谌尚尔况昭烈之于元直乎四年初公举种孝亷释其缚而用之释毕谌魏种而用之皆假以懐四方之士于时宿儒世胄大抵在河北汉南也评所谓矫情任算不念旧恶指此类使臧霸等入青州入青州者扰绍之左以分其兵十二月公军官渡裴松之北征记曰中牟台下临汴水是爲官渡袁绍曹操垒尚存焉在今郑州中牟县北五年公曰夫刘备人杰也今不击必爲后患备有雄才加之宗室如与绍连兵备必袭许以迎天子衆心归仰操事去矣故不得不急破之也时公兵不满万伤者十二三上固云分营与相当矣则此但指自将之亲兵也然亦必有一二万人云不满万则非其实大破琼等皆斩之注採曹瞒传曰公意欲不杀按灵帝时琼爲左军校尉与魏武皆西园八校尉之一故欲活之六年九月公还许绍地广衆盛谋议之士附者尚多其兵虽破未可取也故归许以养威俟衅且以其间剪刘备复起之势得以全力徐收河北莫能牵制耳八年其令诸将出征败军者抵罪失利者免官爵始犹乌合故多寛假至此乃议罚爲立国经久之计九年武安长尹楷屯毛城尚将沮鹄守邯郸又击㧞之破楷则高干并州之援北㫁㧞邯郸则袁熙幽州之援东絶击楷自将者运道不通则坚城大衆有自溃之势所系尤大也绍曰吾南据河北阻燕代兼戎狄之衆南向以争天下庶可以济乎绍见光武资河北以定海内故图据之十二年于是大封功臣二十余人皆爲列侯其余各以次受封封功臣乃徐议自尊矣十三年秋七月公南征刘表注採皇甫谧逸士传天下将乱爲乱魁者必此二人也按歴世持权賔客翕习其人又小有才鲜不爲乱者二袁即前汉之王氏也益州收刘璋始受征役遣兵给军时操骎骎有取蜀之机十四年置扬州郡县长吏开芍陂屯田由此淮南爲重鎭十五年春下令注採魏武故事载公十二月己亥令遂平天下按孙刘方睦而云遂平天下盖其器限之也史家评操攻伐自克绍而止讥过此即鼎足虎争非复所能戡定矣注以及子植兄弟此子植植字乃子桓传写之讹对臣下不以称子之字爲嫌观陈思王传注中所载诸令屡称子建则此爲子桓决也十六年先以轻兵挑之战良久乃纵虎骑夹击大破之弱者出战强者继之其挑战者乃逰军也十八年五月丙申天子使御史大夫郗虑持节策命公爲魏公闗中定而后魏公九钖之事成矣魏公之命及丕禅受之际但录册书而不着其伪让承祚之微词所以殊于他史者也朂辞可以削畧注复载劝进牋不亦赘乎初置尚书侍中六卿注採魏氏春秋云云按此魏国之官十九年夫有行之士未必能进取士有偏短庸可废乎如此则所得者不过从乱如归之徒虽取济一时东汉二百年之善俗俄焉尽矣由此簒乱相循神州左袵岂非中国礼教信义爲操所斲丧而然耶二十年贼见大军退其守备解散巴汉皆降操诚善兵以诸传考之独此役幸成非实录二十一年三月壬寅公亲耕籍田注魏书云云春祠令讲武奏俨然以天子议礼自处矣二十四年夏五月引军还长安朱温末路大败于李存朂后嗣弥以不振乃知操之敛军而退爲善持盈也冬十月王军摩陂陆机弔魏武帝文云当建安之三八实大命之所艰虽光昭于曩载将税驾乎此年愤西夏以鞠旅泝秦川而举旗踰镐京而不豫临渭濵而有疑冀翌日之云瘳弥四旬而成灾咏归涂以反斾登崤渑而朅来次洛汭而大渐指六军曰念哉观此则操实以西行不得志而发病及襄樊围急狼狈还救偃息不遑登顿而死史不尽书耳当以武侯正议参证二十五年遗令曰天下尚未安定无藏金玉珍寳陆机弔文载遗令有云吾在军中持法是也至于小忿怒大过失不当效也注中亦宜补见评评无溢羙收绍四州之后不复能有爲此志所以不得不并列三国也文帝纪建安二十二年立爲魏太子注採魏书云云此与朱建平事相类或所传异也庚午大将军夏侯惇薨注孙盛曰在礼天子哭同姓于宗庙门之外哭于城门失其所也按魏未尝以夏侯爲同姓故与之婚姻孙盛所议非也庚午遂南征注採魏畧云云其言凡近无可採危于累卵言之又过先王不称爲德犯其所忌性之死非不幸也其得祸尤酷者丕将行禅代之事而治兵以偹非常又欲饰其迹托之南征性不喻而赘言沮衆丕遂莫能容忍耳使兼御史大夫张音持节奉玺绶禅位注採太史丞许芝条魏代汉见䜟纬于魏王又曰初六履霜隂始凝也按此可爲无坚冰二字之证黄初二年后有天地之𤯝勿复劾三公自此遂无水旱劾三公之事然燮理之意微矣三年春正月丙寅朔日有蚀之日食正朝应在昭烈伐呉丧败若限年然后取士到皆试用左雄限年之法至此复变欲以诱进锐进之士壹志事已也岂有七百里营此兵忌也兵势恶分敌乘其间则救御难四年三月癸夘月犯心中央大星四月癸巳汉昭烈皇帝崩是月大雨伊洛溢流杀人民壊庐宅宋书五行传云简宗庙废祭祀则水不润下帝初即位自邺迁洛营造宫室而不起宗庙太祖神主犹在邺常于建始殿飨祭如家人礼终黄初不复还邺而员丘方泽南北郊社稷等神位未有定所此其罚也按此可见魏氏礼制之缺不独一事之征附着之评仿汉武赞文帝天资文藻下笔成章博闻彊识才艺兼该注採典论帝自叙云云按观其自叙所谓望之不似人君已不堪张子布见况立石太学甚矣魏人之不知耻也明帝纪太和三年追尊高祖大长秋曰高皇帝夫人呉氏爲高皇后与其追尊曹腾自实其爲赘阉乞养不如丕之杀于礼矣此自爲叡不能生子而以加隆所后之亲爲后人劝与下七月诏书连类而观可以得其情矣青龙二年三月庚寅山阳公薨山阳公薨书日山阳以三月薨及秋而丞相亮适亦卒于渭濵天之于汉数讫于是矣三年是时大治洛阳宫起昭阳太极殿筑总章观百姓失农时诸葛既卒边鄙不耸而叡遂恣滛荒矣孟子之论中人者不亦信乎秋七月洛阳崇华殿灾注採魏氏春秋云云按马有七其宣景文武惠懐愍之祥乎四年置崇文观征善属文者以充之王肃爲祭酒景初元年改太和歴曰景初歴景初歴尚书郎杨伟所造事详宋书歴志曹爽有叅军杨伟疑即斯人宋书又载黄初中太史丞韩翊尝造黄初歴时陈群爲尚书令奏以爲是非得失当以一年决定今注家于群传遗之杨伟歴施用暨于晋宋而名字翳然亦採掇之阙畧也十二月壬子冬至始祀注汉晋春秋云云按金狄泣者叡死魏亡之妖也二年春正月诏太尉司马宣王帅衆讨辽东注魏名臣奏载散骑常侍何曾表云云按孔明殁而军几乱颕考置副之义盖老谋也有彗星见张宿其占与王莽地皇三年有星孛于张同天将除曹氏矣三年癸丑𦵏高平陵注魏书曰自在东宫不交朝臣不问政事唯潜思书籍而已按不交朝臣不问政事此不独免于文徳之䜛亦万古毓徳潜邸正法也潜思书籍事其逺者大者而不徒用资文藻则才识开益不待接人临事胸中自有权衡矣三少帝纪齐王正始五年冬十一月癸卯诏祀故尚书令荀攸于太祖庙庭注臣松之云云按遗郭嘉者亦以非魏臣也景元三年复祀嘉盖司马氏以厉其党独祀典韦者加之死事也八年尚书何晏奏曰善爲国者必先治其身爲万世法史家于平叔等既于曹爽传中附见不能爲之平反特录此奏于纪使百世下因其言而知其人不欲尽没其实于异同之口耳嘉平元年太傅司马宣王奏免大将军曹爽语在爽传莽之杀贤懿之族爽皆稔知其中外殚微猝起乘之六年秋九月太后令曰以避皇位芳临御数载非若昌邑始征若果君徳有阙播恶于衆师何难执以爲辞今称太后之令发牀第之私有以知其爲诬矣高贵乡公甘露元年春注採魏氏春秋遂言帝王优劣之差帝慕夏少康按言论之间慨慕少康则浇有在矣其亦机事不宻之端乎丙辰帝幸太学陈氏详书幸学问难于纪盖亦深致嗟惜之意二年诏呉使持节都督夏口诸军事鎭军将军沙羡侯孙壹事从丰厚注臣松之云云按时淮南引呉爲援壹适来奔故司马氏滥以爵宠之冀以招诱来者五年五月己丑高贵郷公卒年二十公羊传曰公薨何以不地不忍言也书高贵郷公卒其犹有良史之风欤抽戈犯跸若直书之则反得以归狱于成济今公卒之下详载诏表则其实自着而司马氏之罪益无可逃所谓㣲而显顺而辨也史通论之盖未识变例之深旨沈业即驰语大将军得先严警观此二语沈业方爲司马借以自解于天下几与成济同戮矣使使持节行中䕶军中垒将军司马炎北迎常道郷公璜嗣明帝后以亲疎论是时丕后尚有人璜爲宇之子则操后也当时惟昭之指昭穆逺近莫敢议矣陈留王景元元年故汉献帝夫人节薨高贵郷公弑崩之事献穆犹亲见之常道郷公薨于晋太安元年则又晋室大乱赵王伦盗簒反正之后也噫臣等平议以爲燕王章表可听如旧式章表称臣于心有所不安不臣可也当更取北魏清河王事参之不至如周世宗之野差顺耳咸熙元年春正月行幸长安郭太后在殡盖墨缞而出也以司空王祥爲太尉注採汉晋春秋云云按祥知拜之不可然其自处何以并在杨彪下也厥后冯道受郭威之拜复折而事周是以唯大节不可夺爲难罢屯田官以均政役法久渐敝当时罢之必有以也当合司马芝传参观之评仰遵前式比之山阳班宠有加焉君以此始必以此终评语可谓绞而婉矣后妃传武宣卞皇后尊后曰皇太后称永寿宫注採魏书云云按卞亦有权数若显救植则外廷必有武姜叔段之议不以爲言而动以意或可爲耳文徳郭皇后遂勅诸家曰今世妇女少当配将士不得因缘取以爲妾也此时当别有科禁今不可考矣青龙中诸士女嫁非士者一切夺以配战士亦当缘此爲辞耳后崩于许昌以终制营陵注採魏畧云云按郭太后殁其宗亲恩礼无改故陈氏不取然毛后赐死曽犹迁官曹氏之酷虐变诈难以常理推也董卓传公卿见卓谒拜车下注採张璠汉纪云云按注前所採山阳公载记之语尤近实观义眞后此其气已衰未必能爲是言仅足以避兇人之锋耳袁绍传高祖父安爲汉司徒自安以下四世居三公位由是势倾天下注採魏书云云按游侠之归必爲乱首诸袁是已曹操所语王儁者上之人当图之于未形也儁事在武纪荆州平下乃召董卓欲以胁太后绍劝进召董卓爲谋不臧汉室破壊而袁宗先受其殃天下之罪魁也时绍劝进便可于此决之进意既同绍爲司𨽻乘让忠之出选爪牙武吏执取渠魁尽之于狱反掌可以集事徒见王甫既诛阳球旋亦受祸欲措其身于万全之地惟望进之早㫁不敢自决耳绍自号车骑将军主盟与冀州牧韩馥立幽州牧刘虞爲帝绍此举更误方起兵讨卓以废弑少帝爲辞乃欲尊立疎宗蹈其覆辙其后终以献帝君臣之好不固狐疑未即奉迎曹操先之使号令爲他人所假不战而成败异势矣图还说绍迎天子都邺绍不从注採献帝传若迎天子以自近动辄表闻从之则权轻违之则拒命非计之善者也按后之权衡不审爲此二语所误者多矣击破瓒于易京并其衆注採九州春秋曰绍延征北海郑元而不礼按许靖犹当加礼况郑康成乎出长子谭爲青州沮授谏绍必爲祸始绍不听绍不从迎天子之谋所以先败不听出长子之谏所以速亡史家撮举之乃一传之纲也太祖自东征备田丰说绍袭太祖后绍辞以子疾不许若用田丰之言即使许不可㧞而绍据临大河以争其北徐州出兵扰其东南过于彭越之在梁地操奔命不暇矣注魏氏春秋载绍檄州郡文故复援旗擐甲席卷赴征金鼓响震布破沮李善文选注云绍征吕布诸史不载盖史畧也注故使从事中郎徐勋就发遣操天下之人岂可尽欺发遣之云徒爲操所嗤耳注又梁孝王先帝母弟坟陵尊显士民伤懐此事不知信否文选注曹瞒传云曹操破梁孝王棺収金寳天子闻之哀泣似缘此檄而实之者也注加其细政苛惨动足蹈机陷此因其法令必行而动揺之谭尚举兵相攻注引汉书春秋载审配献书于谭曰先公谓将军爲兄子将军谓先公爲叔父按此二句则汉末称本生父母之亲不复系以父母之名矣生禽配配声气壮烈遂斩之配于废立之际从主于昏虽能死不得与沮授比袁术传南阳戸口数百万舍近交逺如此二事亦是撮举其败亡之由注採呉书云云按献帝幼冲董卓擅命何可比于子胥术书虽非本旨于情理稍分明曹将军神武应期信有征矣当时人心归操其言至此早知其爲汉贼者不过数人而已刘表传范书以表爲鲁恭王之后而此注无闻焉表虽遣使贡献表不听注採汉晋春秋云云按此曹操所谓乍前乍却以观世事者也南收零桂北据汉川注採英雄记云云按丧乱中经籍不遂冺絶实頼有此非可以表无逺畧嗤爲不急太祖与袁绍方相持于官渡绍遣人求助表许之而不至表不助绍以缀操后则失合从之势虽欲保江汉间其可得乎太祖军到襄阳琮举州降注採汉晋春秋云云按人心瓦解遣之必相率而溃将又凡材岂能徼一时之幸琮之势比于张绣之素能拊循其衆者又已异矣徒尔覆宗不纳爲愈吕布传布觉其意从绍求去注採英雄记云云按布是王官又除董卓故兖徐之士往往附之曹刘天下英雄然其始衆心未一者犹有擅相署置之嫌耳张邈传太祖曰布狼子野心拜登广陵太守据徐扬之中陈登传年三十九卒安溪师谓元龙于昭烈一见倾心然登父子始终爲曹未爲知人使永厥年岂能自洁于汉魏之间乎按昭烈固尝归曹氏当其奉迎都许从扫地赤立之中使天子复有尊安之势天下颙颙孰不仰望及后乃知其志在自封耳使登尚在当昭烈复据徐州必戮力合规同奖王室或可不至失土北奔也惜其早殁不得与孔明季直并列季汉辅臣赞中决不随公逹辈配食魏庙耳臧洪传绍本爱洪意欲令屈服原之见洪辞切知终不爲己用乃杀之注採徐衆三国评爲洪计者云云按当时无他国可奔与袁曹不协者北有公孙与超鞭长不及南则袁术方谋僭盗况身又爲绍所拘留哉惟有辞东郡之符退而耕野待如昭烈者起而事之报曹氏于后斯上䇿耳公孙瓒传及刘徙日南瓒具米肉于北芒上祭先人瓒既辽西人前世又非素官于朝何缘先墓乃在北芒虞宗室知名民之望也遂推虞爲帝因绍等之谬计亦即可见昭烈当日足以有爲但属宗室自爲人所服从乃两汉稍存封建之效也注呉书曰是时有四星会于箕尾文曰虞爲天子四星㑹于箕尾昭烈起涿郡之祥虞爲天子魏虞后也遣人与子书刻期兵至举火爲应注採献帝春秋云云按更其书者所以谲瓒在昔衰周二十四字后汉书即作瓒与续书发端者近之非琳所更也陶谦传参车骑将军张温军事注採呉书谦仰曰谦自谢朝廷岂爲公耶按汉末争下士故谦得以行其意是歳谦病死注採呉书云云按子布之笔未爲竒杰何以祢衡重之张鲁传鲁欲举汉中降太祖攻破之遂入蜀注採魏名臣奏载扬暨表云云按此操不敢取蜀之实录其后惩于夏侯授首亦无意复争汉川也然持胜之道莫善于此爲子彭祖取鲁女鲁薨谥之曰原侯子富嗣注採魏畧时又有程银侯选李堪云云按此属皆大乱之时坞壁自保因爲雄长者也金末封建九公亦因而用之之法力不能平反假以禄位使爲扞御也曹洪传始洪家富而性吝啬乃得免官削爵土按杨沛传此举虽文帝不宏而洪舍客亦屡犯法与刘勲并称得罪亦由素不检制其下也沛事在贾逵传注中曹休传明帝即位进封长平侯孙资别传有文皇帝晏驾陛下即阼犹有曹休外内之望云云按明帝与休无间知资别传爲妄曹眞传眞以蜀连出侵边境诏眞还军内审已外量敌于时岂能必取而数道兴师子丹此举几于败国丧名昭伯嗣事于蜀遂爲结怨天下之始亦徼倖之余殃也爽齐王即位加爽侍中赞拜不名爽名位素轻忽膺重寄不劳谦以先天下而偃然辄当殊礼有以知其必败矣注魏书曰其以太尉爲太傅兼大司马则懿犹典兵但崇以太傅虚名所爲实夺之权也飏等欲令爽立威名于天下劝使伐蜀爽从其言曹爽诸葛恪皆以轻举丧功结怨于民无懐之者遂以致败后之辅幼主者茍才徳不如孔明且务法子孟之休息哉十年正月车驾朝高平陵遂出屯洛水浮桥昭伯兄弟专政九年乃及祸败宣王举事固非聊尔一掷也侍中许允尚书陈泰说爽使早自归罪是役旧徳如蒋济人望如陈许皆爲仲逹所欺晏注採魏末传晏母归藏其子王宫中云云按据此则平叔盖尚有后但亦出魏末传恐虚妄耳费文伟甲乙论云晏子魏之亲甥亦与同戮虽曰敌国传闻然以彼爲可信夏侯尚传子元夫欲清教审选在明其分叙不使相渉而已清教谓中正审选谓台阁台阁则据官长能否之第参以郷闾徳行之次拟其伦比勿使偏颇前代吏部用人畧得此意虽不设中正犹参取乡评也司牧之主欲一而专一则官任定而上下安专则职业修而事不烦此议古今可以通行但呉蜀未一各置重鎭郡守之权不得不有所统又其人素贵骤与令长等列虽爵命不齐必以失权爲恨犹当徐俟混一乃议之也又干郡之吏职监诸县若皆并合则乱原自塞此谓刺史之典郡书佐秦时无刺史其后转更爲官司耳懿之意盖谓无变官制但刺史所察止于六条循汉之初意则亦无重累之患郡守以总率令长古有监牧亦不可尽去也今公侯命世作宰窃未喻焉公侯谓懿三公封侯故兼称之于时懿方营立私门日暮倒行何暇经逺如清教审选各不相渉而仍互相形检此反掌可行而亦不能有改有以知其志不在公矣与曹爽共兴骆谷之役眞尝建议伐蜀而无功渊被杀于阳平二子所以共兴是役也然不料刘葛之泽尚存贤才未尽君臣无衅守偹甚设岂可倖其有功哉年少浮华未练于事无端轻举遂爲国家之忧悲夫元格量宏济临斩东市颜色不变举动自若注採魏氏春秋元之执也卫将军司马文王流涕请之按以三少帝纪证之文王于时爲安东将军亦非卫将军也清河王经注採晋武帝太始元年诏云云按此诏可见因沈业申意之言亦诬荀彧传今东方皆以收麦未战而自困耳如此论事表里皆见信乎其爲留侯之亚夫事固有弃彼取此者不患本之不固可也如昭烈之取益州亦是此意绍益骄与太祖书其词悖慢太祖大怒出入动静变于常此书即陈琳所作檄豫州将校文也操阳怒以激其士卒耳此二人留知后事若攸家犯其法必不能纵也不纵攸必爲变此孔明所以优假孝直也太祖就谷东平之安民粮少不足与河北相支时所在屯田积谷犹患粮少况仰给桑椹虏掠田野者宜其一败之后不能再举也愿公急引兵先定河北此社稷长久之利也既当时务之要而修复旧京之语亦犹乃心王室太祖将伐刘表注採彧别传宜集天下大才通儒考论六经刋定传记存古今之学除其烦重以一圣眞并隆礼学渐敦教化则王道两济按不及时图之则宿儒老生日就衰落后生一失派别则圣籍湮微复寻其绪爲力甚难此荀令君所以汲汲于两济也荀攸传攸深宻有知防莫知其所言攸后陵夷岂以隂谋故耶贾诩传注採九州春秋屠三十六万方按万字衍因下方字而妄増加也注引九州春秋及英雄记云云人心未忘汉而拥兵作逆必且变生麾下身膏齐斧以膺祸始之罚使嵩听之则董卓之前驱耳忠导人作贼卒爲贼所迫胁愤慨而死其气燄有以取之矣傕乃西攻长安注松之云云按诩凉州人爲此救死当咎王允不得独恨诩也明公昔破袁氏太祖不从军遂无利谭尚兄弟三驾而后克顺江东下顾易了若是乎从贾言而以爲后图养威持胜之善谋也注臣松之以爲诩之此谋稽服之可期孙权自赤壁之胜始能立国前此荆人何惮之有贾言未可非然使刘琦倚仗昭烈收父故地荆州犹必旋得而复失固无暇遽望江东之稽服耳用军之道先胜后战量敌论将故举无遗䇿良平不易斯言评曰荀彧清秀通雅未能充其志也谓如魏武者岂能终爲纯臣恨文若辨之不早有王佐之才而必欲自见遂不暇于择主不如孔明潜见皆合龙徳田畴传辽东斩送袁尚首乃往弔祭注臣松之云云按畴自报乌丸耳邴原传闭门自守非公事不出注採原别传是时海内清议云青州有邴郑之学按郑公业亦以郑邴并言非家传妄相推高之语注其不来者惟有邴祭酒耳谒讫而出如此张弛则无损大节而仍得谦以受福之道矣管宁传王烈者字彦方本爲彦考后汉书注可据方字寡学者所定也北宋本正作考崔琰传郷移爲正此正疑即正卒羡卒之正时未立太子琰以死守之以宻函下访乃露板以答非所以处骨肉之间季珪之祸实萌于此初太祖性忌有所不堪者鲁国孔融注採续汉书炜曰人小时了了者大亦未必竒也按长大失学故无竒融此对却轻薄注张璠汉纪常叹曰坐上客常满罇中酒不空吾无忧矣处乱世遇多忌二语有一于此杀身有余矣何夔传以爲自今所用必先核之乡闾各任其责核之郷闾时方草创不易行也修保举故不以实之令则无施不可然于节俭之世最爲豪汰孝先清恪叔龙豪汰而相与爲友古人所重在大节奉己之奢俭不以相非也叔龙汰侈颕考济之贻谋一谬子孙卒受其败不可以不戒鲍勋传文帝将出游猎请有司议罪以清皇朝勋语殊壮但丕闻谅隂之语漠无所动毁表行猎复问其乐何如八音心已死矣又何可与言哉亮有余而识不足又君子所惜也司马芝传自黄初以来听诸典农治生各爲部下之计黄初中屯田之制已壊可叹钟繇传注採先贤行状少府李膺常宗此三人复以膺妹妻之按李膺之妹嫁姑之子则中外连姻自古不爲非也其后河东卫固作乱注採魏畧谨按侍中守司𨽻校尉东武亭侯钟繇伏须罪诛按此当日自劾之体初太祖下令使平议死刑可宫割者注採袁宏议云云按宏议浮泛毓许昌偪狭于城南以氊爲殿百年爲戎氊殿兆之华歆传歆知策善用兵乃幅巾奉迎䇿以其长者待以上賔之礼注採胡冲呉歴云云按伯符之致敬子鱼犹孔明之待文休风气所趋虽英贤亦因时以答舆望而已及践阼改爲司徒注採华峤谱叙歆以形色忤时徙爲司徒而不进爵按此华峤之饰词歆不耻爲魏相国又何忤哉发壁牵后谁所爲也公卿尝并赐没入生口唯歆出而嫁之注採孙盛云云按孙论似高而逺于情王朗传及文帝践阼改爲司空注採魏名臣奏载朗节省奏云云按数行中西京经费如指掌不过汉书表志精熟也黄初中鹈鹕集灵芝池位次三公歆荐宁朗荐彪徒欲污染遗逸以分损谤议又何能答曹人之刺乎百姓万民莫不欣欣此亦以百姓爲百官族姓故与万民相属言之肃是以唐虞之设官分职公卿尚书各以事进肃此奏欲渐革政归台阁之弊乃当日之急务又欲转移无迹故但以复五日一朝之仪各以事进爲言盖临朝奏事面取裁决则尚书不得专执大柄可否任心矣则皇是其差轻者也注採孙盛语及臣松之云云按肃之说出于蔡雝然秦尊庄襄王爲太上皇汉沿其名未必爲其贵而无位高而无民也汉武帝闻其述史记而不在于史迁也子邕此对本之卫敬仲与班氏所记不同敬仲所纪非实于时主则爲善对大司农宏农董遇等注採魏畧云云按宏农虽未踰年然尝北面臣之则故君也遇谓不应谒者非评刘实以爲肃方于事上而好下佞巳去其好下佞巳之病则肃可以无讥矣程昱传夫袁绍据燕赵之地覇王之业可成也昱等计谋皆启孟徳奸心者与文若须分别观之刘备失徐州来归太祖昱说太祖杀备太祖不听观荀文若岂不识元徳者哉而不闻有郭嘉程昱之䇿文若乃心不爲操可知矣论者以爲孙权必杀备论者徒见二袁公孙前事乃自表归兵阖门不出太祖赐待益厚归兵阖门告者安能入哉晓于是遂罢校事官罢之是也然当时实以师方擅朝不欲有诇之人故晓言得伸郭嘉传彧荐嘉召见论天下事注採傅子云云按与荀文若语少有异同或附㑹也郭奉孝在不使孤至此孟徳追惜奉孝而诸葛亦思孝直帷幄之助不可或失其人虽英雄必资群䇿也董昭传后昭建议宜修古建封五等不敢不陈昭自顾才谋非荀郭之俦遂首爲谄邪以媚于操时操势已成故不爲耿苞耳又围中将吏不知有救必不速退倘权计未就樊守已下关遂长驱则许洛瓦解吕䝉亦沮矣昭可谓虑之周也刘晔传晔覩汉室渐微已爲支属不欲拥兵此时曹氏代汉之势未成以支属不欲拥兵乃晔后来饰词上缭宗民数欺下国此宗民亦是賨贼即当时山越也刘备人杰也有度而迟无不克也刘氏必死之战得蜀虽新已能用其豪杰凭险相持非若张鲁未遇大敌小小利钝可恐而走也晔奈何以料陈䇿者料蜀士大夫乎今不取必爲后忧太祖不从魏武用兵必图万全蜀汉险峻岂肯悬军深入若身驻汉中遣将攻备则素非其敌往遗之禽徒损威重故不爲也注傅子曰居七日蜀降者说蜀中一日数十惊未可击也一日数惊震邻之势有所必然彼惧我骄败征在我先动则又爲乌林之覆辙矣操之不从是量彼己而全其力以俟时者也劝丕伐呉则晔近是可因其穷袭而取之注採傅子云云按晔计得矣然蜀得其外乃上游形胜彼以汉之宗支新破一国天下震动名我爲贼若天假之年丕岂其敌乎故董昭以两敝爲长䇿也若丕之言乃是下愚彼谓疑天下欲来者心呉外惟蜀又以谁疑如占梦耳彼谓陛下欲以万乘之重牵巳未有进退也此言非知兵见事深知彼己不能如此其审有间爲大鸿胪注採傅子晔能应变持两端如此按晔好持两端而言不由衷所以任术取败若进谋决策诚当徐俟其机固陵始议韩彭地复道方图雍齿封此固知言者也注谚曰巧作不如拙诚信矣岂不惜哉爲帷幄之臣本之以忠信持之以慎宻则无败矣若窥伺机诈未有令终者也韩非爲说难而不能自脱诚未至犹未有能动者也况以术哉徒归于一歩不可行而已蒋济传吾前决谓分半烧船于山阳池中分当作扶问切自料大半如此也通鑑注作分半船误陛下既已察之于大臣莫适以闻蒋济此疏系国安危信公才也使能用之则孙资刘放安得于弥留之际易置顾托大臣使祚移金行哉此疏万古英主药石不专一时之务今虽有十二州至于民数不过汉时一大郡葛相不死魏必可灭盖以此也敝攰之民攰居胃切力乏也刘放传寻更见放资曰我自召太尉帝独召爽与放资俱受诏命疾病则乱数语中足以见放资之弄权败国矣晋初修史故其辞也㣲曰独召则并诏之眞伪不可知矣注世语曰放资久典机任故劝帝召宣王不宻注肇出纂见惊曰上不安云何悉共出曹肇曹爽皆以俱出而败抑辛毗而助王思王思在梁习传刘馥传馥子靖靖字文恭见水经注第十四卷中应璩书与靖曰入作纳言有馥遗风以失其事实故採此书靖爲治亦杜畿之亚矣靖以爲经常之大法屯据险要其先见在江统之前又广修戾渠陵大堨水水经注作戾陵堨车箱渠其元康中所立碑宜补录以广世期之阙司马朗传朗以爲天下土崩之势宜及此时复之伯逹前一条所以救建武之后尽罢郡国都尉官一变西京旧制罢轻车骑士材官楼船士及军假吏令还复民伍废立秋讲肄课试之礼驯至三十六方同日并起天下土崩也后一条则夺累世之业王莽慕古制而失其宜及乱后而复世祖惩近谬而失其㑹适在此时然曹氏无逺见创制经久故口分世业反有待于拓䟦之据中原也张既传太祖将㧞汉中守恐刘备北取武都氐以逼闗中出居扶风天水界江统徙戎论云魏兴之初与蜀分隔疆场之戎一彼一此武帝徙武都氐于秦川欲以弱宼强国扞御蜀虏盖指此事当日操所以使刘氏无所资以北伐者不但空汉中之地而已统徙戎之计亦即祖既语而反用之缉与中书令李丰同谋诛注採魏畧缉云威震其主功盖一国欲不死可得乎按料恪实刺师也欲免难矣任峻传羽林监颍川枣祗建置屯田注採魏武故事载令云云按祗议即龙子贡助之说也魏人屯田之制頼此令而存杜畿传㑹白骑攻东垣龎徳传云张白骑叛于宏农白骑即上张晟耶后汉书朱隽传自黄巾贼后复有张白骑之徒并起山谷骑白马者爲张白骑恕乃上疏曰帝王之道莫尚乎安民此古今之所常患也何不削畧冗长使就简当读之易起人意乎于此思班孟坚焉有大臣守职辨课可以致雍熙者哉其论则高然考课者所以待中材凡士亦不可废也恕上疏极谏曰伏见尚书郎亷昭诚不可以怠也恕言甚烦长不能自逹其意泰初亦然出爲宏农太守注採魏畧以孟康代恕爲宏农按此孟康即注汉书者颜师古曰安平广宗人郑浑传浑兄泰与荀攸等谋诛董卓注採张璠汉纪后又与王允谋共诛卓按后汉书作与何颙荀攸共谋诛卓爲得其实其所得获十以七赏百姓大悦皆愿捕贼用此法则无兵而有兵矣文公固善权变浑以百姓新集爲制移居之法以发姦者此非俗吏所知安农息盗皆在移居法中勤稼穑明法令是目仓慈传慈躬往省阅曽不满十人治边郡固宜寛简自太祖迄于咸熙魏郡大守陈国呉瓘咸爲良二千石无政可以垂范后来附见其名爲己足矣近代纷烦立传亦何知体要张乐于张徐传此与下卷序魏诸将但以注记所载稍櫽其畧非经意之文徐晃之解樊围一时竒功而惟存一令亦安得谓之偹详也序张辽合肥许禇潼闗差胜耳任城陈萧王传三王以母弟故别爲一卷后卷以母贵贱爲次其犹春秋之教欤陈思王植于是以罪诛修植益不自安注採典畧文之佳丽吾自得之后世谁相知定吾文者耶按自得佳丽则受弹者之益传之后世但以佳丽见称亦谁知因改定而佳丽乎今人多误㑹佳丽文选作佳恶亦未爲大逺本意不解读者何缘愦愦也注世语曰修年二十五修遂以交搆赐死世语所言皆鄙浅儿戏不足信其年改封鄄城侯注採魏畧云云按魏畧所载皆规橅前史梁孝王事而忘其失实而臣敢陈闻于陛下者诚与国分形同气忧患共之者也于时人民稀少东西并骛馈输是忧若屡丧败魏将不复能支且植自料才武犹不后于眞休故恳恳求试诚不忍爲秦越之视也初植登鱼山鱼山即吾山邓哀王冲传时孙权曽致巨象即施行焉孙䇿以建安五年死时孙权初统事至建安十五年权遣歩骘爲交州刺史士燮率兄弟奉承节度此后或能致巨象而仓舒已于建安十三年前死矣知此事之妄饰也置船刻水疑筭术中本有此法能改斋漫录引符子所载燕昭王大豕命水官浮舟而量之事太祖曰此我之不幸而汝曹之幸也仓舒之死正在军败赤壁之年故尤愤不择音中山㳟王衮传太和二年就国习爲家人之事衮保身之符胜于陈思也王粲传时旧仪废弛兴造制度粲恒典之以此独爲粲立传自颍川邯郸淳注採魏畧初平时从三辅客荆州按世传魏正始中所立一字石经乃邯郸淳书自汉献帝初平元年庚子至曹魏邵陵厉公正始元年庚申已五十一年使子叔以弱冠避难荆土已应七十余安得精力犹办书七经于石也繁钦注採典畧其所与太子书记㗋转意率皆巧丽按记下疑有脱文当是薛访车子㗋转能与笳同音事而注脱其文也瑀子籍注採魏氏春秋大将军司马文王常保持之按司马昭谓嗣宗至慎在李通传注中呉质注採世语曰魏王尝出征而诚心不及也按此鄙妄不足信刘劭传受诏集五经群书以类相从作皇覧类书疑以皇覧爲祖按杨俊传注中所引魏畧皇覧凡四十余部部有数十篇通合八百余万字乃王象一人撰集与此互异韦诞注採文章叙录觊孙恒撰四体书势然殊不及文舒也按古人论书者惟巨山独寻其原留意此艺当背诵之此书学之经也故右军之传自卫氏杜挚注採文章叙录俭答曰鳯鸟翔京邑卒于秘书按俭虽败灭要是曹氏死臣诗以言志固不碌碌也不得迁者挚之命非俭过比兴经纬亦非晋以下所及注臣松之按魏朝自微而显者不闻胡康疑是孟康孟康郭后外属始仕见轻晚爲良二千石又冀部安平人当时自有胡康也傅嘏传晏等遂与嘏不平爲河南尹嘏亦一时之良然以不平免官之故自此遂爲司马氏腹心于义有所晻矣特功名之士稍循幅尺者耳注採傅子曰次尹刘静综其目而太宻按刘馥传载刘靖爲河南尹初如碎宻终于百姓便之则静当爲靖也注然持法有恒吏民久而后安之曽更内职则举动必与锋锐悍吏急名喜事者不同惟进军大佃此军之急务也此杂耕渭濵爲蚕食伺利之上策也先儒谓武侯三年不死可以取魏即兰石之言耳嘏议以爲淮海非贼轻行之路恪自并兵来向淮南耳若使习于海道则亦当有其偹矣此又不可执兰石之料呉谓后来永无其事嘏常论才性同异钟㑹集而论之注臣松之云云按实由爱憎耳然其论三士者不惟取友之鍳亦时当以之自省自箴也评傅嘏用才逹显云注臣松之云云按陈评未爲失傅鍊逹见成败耳桓阶传迁赵郡太守水经注引长沙耆旧传称桓阶爲赵郡太守尝有遗嚢粟于路者行人挂嚢粟于树莫敢取之陈羣传昔陈鸿胪以爲死刑有可加于仁恩者而轻人躯命也陈鸿胪之论原于班固刑法志泰景元元年薨注採魏氏春秋云云按请诛贾充盖非实录元伯说曹爽自归者也使持忠入地咸熙之封不及温矣徐宣传帝船囘倒囘即桅也古字通耳卢毓传爽等见收太傅司马宣王使毓行司𨽻校尉治其狱子家议论平易确切一时之良特以与何毕相左遂爲司马氏所用有愧于子干之抗卓矣和洽传转爲太常清贫守约至卖田宅以自给阳士尝非毛崔过崇节俭之弊而处身清约此爲深识治体而非立异同之论以苟便己私者也杜袭传留督汉中军事绥懐开导百姓自乐出徙洛邺者八万余口先徙八万余口盖知此地之难与蜀争豫爲之所也赵俨传注臣松之按魏武纪云云按阳焚之而宻使人搜阅既安反侧又审情伪操多猜或有是今贼围素固破贼必矣敌方乘胜若督促解围士衆豫怯轻动而败即后至者望风奔北不能御㓂矣晃之成功赖俨能见兵势也今羽已孤迸将生患于我矣羽存则两疲羽亡则刘孙连兵不解爲魏利皆甚大也况羽士衆尚盛又无归路若急追之人皆致死我新胜而骄又自战其地必丧前劳万一大衂方生他变昔黄池之役晋甘爲呉所先正虑此也谓权改虞而生患于我乃俨之巧词裴潜传太祖次摩陂叹其军陈齐整摩陂之役盖集数州之衆以解二城之围亦勍矣哉崔林传涿郡太守王雄谓林别驾曰以此爲寄注採魏名臣奏天下之士欲使皆先歴散骑然后出据州郡是吾本意也按不更州郡者不可使处内不歴近职者不可使处外此有深㫖孙礼传当以烈祖初封平原时图决之何必推古问故以益词讼纵不得眞狱可折矣此解结之术也评柔保官二十年元老终位比之徐邈常林于兹为疚矣高柔为廷尉二十三年此得人久任之方未可因末路难退并致讥也辛毗传帝报曰二虏未灭而治宫室直谏者立名之时也千古拒谏根柢在此一语杨阜传使杨昻杀刺史太守超使杨昻者欲以坚张鲁之助阜常见明帝着㡌被缥绫半裦䄂裦䄂古今字少章疑下一字衍寻宋书五行志果然㡌上宋书有绣字髙堂隆传升平学行不减刘子政今兴宫室起凌霄阙而鹊巢之斯乃上天之戒也髙堂本以师傅旧恩素所敬信又明帝虽从而不改亦与狠愎恶直者殊使当日身领太史遇灾隠黙岂不为张禹之续乎今若有人来告权备并修徳政亦不逺矣词意周至是儒者语备当作禅其科郎吏髙才解经义者三十人主者具爲设课试之法魏世去汉未逺犹有此举满宠传宠一无所报考讯如法注臣松之以爲杨公云云按世期此论无异孙氏之责髙文惠也郭淮传太和二年蜀相诸葛亮出祁山加建威将军蜀后主建兴八年当魏太和四年魏延破郭淮于阳谿延传云使延西入羌中魏后将军雍州刺史郭淮与延战于阳谿延大破淮等而此传讳之王昶传于是迁昶征南大将军仪同三司进封京陵侯此传亦讳东闗之败王基传夫大㨗之后上下轻敌惧挫威也魏不能一天下坐新得荆州乘胜辄进有乌林之败耳基此论千古持胜之要未有能易之者也嘉平以来以求外利此深于爲司马氏谋者王母邱诸葛邓钟传诸人惟钟会可加以逆名邓艾有功无罪至于三贤乃心王室事连不就而典午之势益重诸人之终即国之终也故次于此焉王凌传宣王将中军乘水道讨凌此中军犹言禁军不及征调外军故以中军进也广有志尚学行注採魏氏春秋云云按此言亦后人所増饰若曹爽执权时济无缘有此既七族同夷济以恨其失信发病死矣母邱俭传汉书髙纪下注云曼邱母邱本一姓也语有缓急耳故知此字作母者传冩之误史通中音贯是也俭钦自将五六万衆渡淮西至项俭坚守钦在外爲游兵至项即坚守不知将何爲无必死之心失勤王之义衆锐一沮即使逃死敌国亦恶在其爲丈夫乎注採俭钦等表贼举国悉衆号五十万莫过于此诸葛恪虽挫于新城以此表观之亦一时之强对也钦亡入呉注採钦降呉表废害二主按此表后人伪作髙贵乡公之弑昭事也何得预言二主乎诸葛诞传人有所属托以爲褒贬此絶属托之一法然未若不受之于先爲尤善也使失人而后议之负败已多矣公休之法欲变属托爲保任要之若此仍与中正不殊征爲司空诞被诏书愈恐遂反注採魏末传云云按昭初代兄秉政未有恩威及人安得即言禅代哀诞之志甚充之恶者爲之也敛淮南及淮北郡县屯田口十余万官兵遣长史呉纲将小子靓至呉请救俭钦犹出至项诞闭城自守专倚呉救弥爲下矣注採世语曰黄初末呉人发长沙王呉芮冡以其塼于临湘爲孙坚立庙立庙何事而发死者之砖乎世语之鄙浅不足信如此三年二月破灭注採干寳晋记云云按外围既合士衆猥多资粮方竭诞不尽人谋则天弃之矣诞能合虚誉养死士实中情恇怯无逺畧者也假使举淮南之衆直趋洛阳投命勤王司马昭征调未集胜负诚未可知耳唐咨诞钦屠戮咨亦生禽三叛皆获天下快焉唐咨本非巨猾因其面缚生致并张之以爲功耳邓艾传宣王善之事皆施行事皆施行御覧作皆如艾计下有遂北临淮水自钟离而南横石以西尽沘水四百余里五里置一营营六十人且田且守兼修淮阳百咫二渠上引河流下通淮颍大理诸陂于颍南颍北穿渠三百余里溉田二万顷淮南淮北皆相连接自寿春到京师农官兵屯鸡犬之声阡陌相属凡九十四字下接每东南有事云云按册府引此亦曰邓艾传则悉是承祚本书后来所当刋正也每匈奴一盛爲前代重患此御边长计也江统郭钦之前辄已有此先觉逺猷恪新秉国政此恪获罪之日也观艾之料恪则知王基之忠于司马昭所谓抚恤上下以立根基者至言要略也曹爽固豚犊终于必败然不兴骆谷之役则民怨未起蜀衞将军诸葛瞻自涪还绵竹大破之艾军入死地理无反顾而瞻不知凭城持重何哉以爲可封禅爲扶风王以显归命之宠并封爵皆専自儗定宜乎䜛言之得入昔太尉王凌谋废齐王令祭祀不絶王彦云畏其爲厉邓士载怜其被寃此袭郑人立良止之智也艾在西时修治障塞皆保艾所筑坞焉史家于艾有余惜钟㑹传邓艾追姜维到隂平会与绪军向劔阁如此则㑹亦预有其功但使瞻等不败艾行危地必致饥疲维拒劔阁㑹莫能前迄于无功耳若蜀以破遗民震恐祗自族灭耳将士思归不肯同反此即其妇翁䇿淮南事比例得之人但有智识而稍更事便不可当也评曰王凌风节格尚岂不谬惑耶史家颇审轻重钟㑹在蜀亦矫太后遗诏不得㫁之曰叛也方技传华陀又有一郡守病吐黒血数升而愈郡守事似依托吕氏春秋文挚齐王语爲之然君寿亦不过十年不足故自刳裂此最近理孟徳所以果于杀佗也陈元龙三期当发竟不爲除此根原亦所谓养吾病以自重者耳然常人多可疗之疾不遇良医则罹夭枉此佗所爲可惜仁恕之人必忍此小忿爲万民全之也注採佗别传又有妇人常病经年汗燥便愈南史中有一事又依托于此注採文帝典论至寺人严峻往从问受阉竖眞无事于斯术也寺人受房术殆魏公恐爲人所窥欲转从严峻学之子桓乃未喻耳杜䕫杜公良当与王仲宣同传不可与方技伍管辂字公明注採辂别传尝谓忠孝信义人之根本不可不厚亷介细直士之浮饰不足爲务也按语似小偏然长者当如是也直宋无忌之妖急就篇注古有仙人宋无忌此云妖未详又见封禅书注引白泽图云火之精曰宋无忌盖其人火仙也以入灶故以爲火之妖直老铃下耳御覧引此语下更有公府合有绳铃以传唿铃下吏者也当亦是裴注辂至安徳令刘长仁家注採辂别传长仁言君辞虽茂华而不实未敢之信按别传实皆然但陈氏所引用者不外此削去其迂蔓耳卒年四十八注辂别传书不少也然而世鲜名人皆由无才不由无书也按才由于思不思则无才乌丸鲜卑东夷传后鲜卑大人轲比能不能复相扇动矣自冐顿屈强一时其后如檀石槐蹋顿轲比能之兴皆仅雄长北边中国无衅人才向用彼固不能有加也刘渊以还皆中国先自败而后乘之耳谋国之士闻一部新盛即智勇豫怯是又与儿童之见无异义门读书记卷二十六义门读书记卷二十七钦定四库全书义门读书记卷二十七翰林院侍读学士何焯撰三国志刘二牧传二牧不从董袁群雄之例而列蜀志首非夷昭烈于割据也王者之兴先有驱除评云庆钟二主即以汉家故事明统绪所归天祚眞主即二牧犹不得以闇干耳其文则若霸国之书其义莫非天子之事遗臣故主之思渊矣哉序呉事则正礼不先于讨逆系汉统则二牧乃冠乎兴王变其例逊其词所以待后之人自遇其㫖于参错迷谬之中故非当时所测也刘焉扶亦求为蜀郡西部属国都尉注陈寿益部耆旧传董扶褒秋毫之善贬纎芥之恶按赵岐孟子注云孔子举毫毛之善贬纎芥之恶故皆录之于春秋二语必经师成语也焉徙治緜竹东汉益州治雒县焉以郄俭被杀故徙治緜竹緜竹西汉都尉所治也张鲁母始以鬼道又有少容常往来焉家所谓少容盖能久视之意后汉书作有姿色盖范欲丑之甚其词耳先主传先主姓刘讳备因家焉汉书王子侯表陆城侯贞元朔二年六月甲午封十五年元鼎五年坐酎金免盖以始封之明年爲元年也此云元狩六年少十年矣恐误续汉书百官志宗正卿下注云郡国歳因计上宗室名籍补注胡广曰又歳一治诸王世谱差序次第故西京枝属其后衰者犹皆可考承等皆伏诛先主乃杀徐州刺史车胄魏志建安四年偹杀车胄五年承等谋洩乃死袁纪备据下邳亦在承死前蜀志误也十二年曹公南征表㑹表卒曹公南征在建安十三年此上疑有脱文权遣周瑜程普等水军数万与先主并力注採江表传云云按江表传欲専赤壁之功而不能掩樊口之即爲一地也二十四年一百二十人上言曰昔唐尧至圣虽死无恨据后注乃广汉李朝作此文在西京亦不多得疑诸葛公润色也先主上言汉帝曰臣以具臣之才以报万分前一篇是西京此一篇西京气味东京节奏于是还治成都还治成都当时未必懐安但与髙祖气燄差异或以得其地不得其民故不久驻耶章武元年立宗庙祫祭髙皇帝以下注臣松之云云按臣子一例昭烈当日盖以孝愍爲祢而于本生则仍光武南顿君之例此可以意推而知也三年夏四月癸巳先主殂于永安宫注引诸葛亮集载先主遗诏勿以恶小而爲之勿以善小而不爲按易之系辞曰善不积不足以成名恶不积不足以灭身小人以小善无益而弗爲也以小恶爲无伤而勿去也故恶积而不可掩罪大而不可解昭烈以此爲诫则不甚乐读书特少年之事其后则知书之要矣射君即射援见上表中列名后主传建兴五年春丞相亮出屯汉中营沔北阳平石马注诸葛亮集载禅三月下诏云云按此诏犹有过繁去二百余字则愈严重延熙九年冬十一月大司马蒋琬卒董允亦卒于是年蜀内外之政始壊十五年呉王孙权薨不书呉主书呉王耶恐字误景耀元年宦人黄皓始专政皓专政五年而国亡六年绍良与艾相遇于雒县注採王隐蜀记禅又遣尚书郎李虎送士民簿云云按蜀穷匮至此固难以支久矣评礼国君继体体理爲违介于二冦加之南中煽动必执踰年之礼非所以系属人心鎭抚方夏也又国不置史犹有未周焉呉蜀之主虽均曰传然皆编年纪事于史家之例实亦纪也纪则灾异当详书而旧史阙其承传是以作者用此自明非欲持此以诋毁葛相注华阳国志先帝亦言吾周旋陈元方郑康成间陈元方郑康成皆避地徐州而先主以建安元年领徐州牧其启告以治乱之道在此时也先主穆皇后传先主既定益州而孙夫人还呉注採汉晋春秋云云按此妄言先主定益州时诸葛公与张赵等泝流至蜀孙夫人还呉当在建安二十年争荆州时诸葛亮传好爲梁父吟蔡中郎琴颂云梁父悲吟周公越裳武乡之志其有取于此乎今所传之词盖非其作先主自葭萌还攻璋成都平兵势已合岂得中息若议公不当泝流合规者眞迂儒俗士也智能之士思得明君如张松法正之情固夙昔所画亦未有逆拒不往者耳先主外出亮尝鎭守成都足食足兵当先主时但寄以萧何之任若嗣子可辅辅之如其不才君可自取注採孙盛云云按此尧舜之心非同诡伪封亮武乡侯十道记武乡谷在南郑县孔明受封之地然侍卫之臣不懈于内可计日而待也以不懈于内任群司以忘身于外自効以修身正家纳谏任人责难其主盖此又兴复之本也其眞王佐之才与伊训说命相表里者欤将军向宠优劣得所驰驱于外可以使贪使诈故魏延可任若宿卫之选必以信行爲本也向宠居攸之等之前者宠督中部掌宿卫兵蜀小或兼摄虎贲羽林之职亦其近于君者也故先言之于是以亮爲右将军注汉晋春秋使孙策坐大遂并江东按下有脱文当是指斥孙权之语呉臣讳而削之注此表亮集所无出张俨黙记按赵云以建兴七年卒散闗之役乃在六年后人或据此疑此表爲伪非也以元逊传观之自明苐此表乃剧论时势之尽非若发汉中时所陈得以激厉士衆不妨宣洩于外失之蜀而传之呉或伯松冩留箱箧元逊钩致之于身后耳集不载者益明武侯之慎非由陈氏之疏若赵云传七年字当爲六年云本信臣宿将箕谷失利适由兵弱既贬杂号将军以明法散闗之役使其尚在必别统万衆使复所负而不闻再出其必殁于是冬之前矣十二年春亮悉大衆由斜谷出注引魏氏春秋云云按罚二十以上岂无参佐可以平之孔明虽蹇蹇夙夜不若是之不谙政体也亮遗命葬汉中定军山葬汉中者欲后人嗣事于魏也盖天命有归不可以智力争也上云人杰在其子孙之朝故耳归之天命则仍夷之也孟轲有云以逸道使民信矣上云不戢盖对敌国之词此又申明其眞王者之师也乔年二十五建兴元年卒公北驻汉中在建兴五年元字误思逺之生即在建兴五年也详元字当作六伯松亦以转运之勤死于王事闗羽传先主斜趣汉津适与羽船相値共至夏口注採蜀记云云按蜀记语多浅妄恐不足信马超传闻先主围刘璋于成都宻书请降赖得所归不终名爲贼赵云传瓒遣先主爲田楷拒袁绍云遂随从爲先主主骑注云别传云云按本传先主爲平原相时云已随从主骑别传谓就袁绍云见于邺则在建安五年后此违反不可信者也成都既定以云爲翊军将军注云别传云云按云驳议甚忠正然经国之务有诸葛公在必得其当未应反待武臣驳议殆家传掠羙耳其谏伐呉则又诸葛公所不能得之其主追思孝直恐散号列将非所及也别传大抵依仿诸葛子瑜书及孙权称尊号诸葛公不明絶其僭之义爲之军退贬爲鎭军将军注云别传云云按诸葛赏罚之肃云犹贬号其下安得滥赐又足以明其不然别传类皆子孙溢羙之言故承祚不取龎统传性好人伦勤于长养使有志者自励不亦可乎士元此论东汉之风流已耳欲兴世教非务实不可也参取其意则足以资奖劝孔子曰如有所誉者其有所试矣有所试而诱之使竟其志勿徒以浮声竞煽斯得者多亲待亚于诸葛亮遂与亮并爲军师中郎将注九州春秋云云按以皇极幽昧汉祚将坠较其轻重则取璋不爲非法正传璋既稽服先主以此薄靖不用也薄靖而不薄李严是先主之所见以其虚名无实用不爲大节亮又知先主雅爱信正故言如此注採孙盛云云按艰难之初权以济事未宜以常道论也先主初定益州与晋君祖宗世守之国势殊且诸葛公方以审配不容许攸爲鍳也今策渊郃才畧时不可失也孝直智术不下公瑾且犹知尊奖王室非碌碌程郭惟思攀附孟徳者也许靖传进退天下之士沙汰秽浊显㧞幽滞此靖所以名盛一时靖收恤亲里莫不叹息文休与子鱼景兴人物相等使处太平犹不失公望也正礼师退术兵前进术兵即孙策也复相扶持前到此郡岂可具陈哉注臣松之云云按袁术僭盗策爲其部曲文休避地未可厚非文休虽曰覊客然名满八区诚畏爲袁氏伪命所污当时谁能预计伯符絶术厥后兄弟相继开呉鼎立哉即于季玉非有君臣之分慕仰宗杰希欲归命亦与临难邀利殊科论者原其本末可也建安十六年转在蜀郡注採山阳公载记云云按斯时稍觉悟操之将簒非复归死国家故意故应优于刘子初也靖虽年逾七十丞相诸葛亮皆爲之拜文休一生不逾汉末名士风格求之以知几望之以匡世诚所不暇若以诸葛公所敬而轻相毁诋亦安国辈之不自量也简雍传性简傲跌宕自纵适视恃旧不䖍见诛者度量相越是以当困厄而士归之者多也秦宓传仲舒之徒不逹封禅相如制其礼相如虽爲封禅书临殁乃成未与诸儒共定其礼蜀士多夸往往过实参伐则益州分野汉书地理志蜀系秦分统于舆鬼东井参伐乃魏地星也此云参伐则益州分野未详评然专对有余文藻壮羙可谓一时之才士矣承祚此书大趣简质而独推秦子勅之文藻异于诸传斯则文无定体之谓耶董和传先主定蜀并署左将军大司马府事董和并署李严并托皆所以慰蜀士大夫之心特幼宰端良正方倾邪耳若使黄公衡不因丧败隔絶则受遗当属斯人不伤昭烈之明矣刘巴传俄而先主定益州巴辞谢罪负先主不责昭烈初定蜀土人懐反侧其加意于子初即高帝之封雍齿也而诸葛孔明数称荐之注採零陵先贤传亮亦曰运筹于帷幄之中吾不如子初逺矣按子初粗有笔耳此助而张之造作刘葛之语也注初攻刘璋府库充实必无此事钱至直百岂复可以通行初得一州公私嚣然是五均之续也以张益徳传中颁赐之差观之则听其赴藏竞取亦不然矣董允传以允秉心公亮则戮允等以彰其慢此疏已载孔明本传则休昭及向宠传中可勿重出允迁爲侍中领虎贲中郎将备员而已既任宫省兼统宿卫孔明盖用周公立政之言治内也和顺与公亮者相参并在左右则剂之使平徐以养成君徳无暌否之忧矣蜀人无不追思允注臣松之云云按允事闗蜀存亡故与和传别出刘封传以封爲副军中郎将副军之名失之尊宠太过是以事当愼始诸葛亮虑封刚勐使自裁先主无他枝叶后嗣庸弱封地处疑偪又尝将兵一朝作难则祸生肘腋国祚方危故不得不因其罪速㫁也后代如潞王从珂事可相参爲鍳恨不用孟子度之言注逹子兴爲议督军按此则孟逹家且不诛况黄公衡乎其不承信郭冲之言不虚也彭羕传如永年者自可不爲立传廖立传昔先主不取汉中徒失一方此实前事之失亦当参取观之当吕蒙袭夺三郡即与呉追好弃恶先收汉中以图闗陇于时生齿殷盛录其客戸爲兵声势十倍也亮表立曰于是废立爲民方受託付主少国疑不得不废立以惩不恪非度之未宏也李严传李严所以并当大任者既蜀土故臣宜加奖慰又南阳人诸葛公侨客兹郡有乡党之分必能协规荆土归操严独西奔似有志操理民治戎干畧亦优是故取之然自其归降即领郡于外不共帷幄何由得其腹心昭烈用人必由试可严特未试之于左右周旋歴年所以犹有失也章武二年先主征严诣永安宫留鎭永安武帝失之于宏羊昭烈失之于李严人固难知而权位相逼猜嫌易构亦事势之常矣部分如流趣舍罔滞正方性也使正方胸无鳞甲则文伟匹也注採诸葛亮集虽十命可受况于九耶孔明㳟逊十命之语未必出自其口诸葛氏集当以承祚叙录者爲正平遣参军狐忠狐忠即马忠注採亮公文上尚书行前监军征南将军臣刘巴此别刘巴非子初乃废平爲民注引诸葛亮与平子丰教云云按平既见废丰犹在留府非公之公忠无此量也刘琰传又悉教诵读鲁灵光殿赋诵灵光者以宗姓随从惟琰一人也本出鲁国文考此赋自负若爲己作又于侈靡中炫其风流耳魏延传当得重将以镇汉川一军尽惊㧞延而益徳不见望非君臣相信之深何以能然平叱延先登曰军皆散丞相之泽数十年追思不忘况此日乎顺逆一明则延虽善养士卒一叱即散矣杨仪传往者丞相亡没之际令人追悔不可复及何乃无赖自弃至此然公琰亦有以致之稍崇其禄位以答前劳不亦优乎自审不能驾驭唯勿寄以重任可耳向朗传亮卒后徙左将军朗爲左将军时行丞相事见后主张皇后册文中自去长史优游无事垂二十年二十年之功何书不可读朗去长史已六十余老而好学正吾侪过时者所宜师法也虽公渊之口终能以凡俗批诋邪宠弟充歴射声校尉尚书注襄阳记云云按此语即汉晋春秋之所由作也孙盛语已见魏书三少帝纪此重出张裔传丞相亮以爲参军领留府长史既重裔干理亦不欲但用公琰文伟署府事一府皆楚人失蜀士心也人自敬丞相长史男子张君嗣附之疲倦欲死语颇轻薄然深悟此理即无死权之愚也岂惟长史即贵极公侯亦犹是耳恋慕外物薾然疲役不无谓乎少与犍爲杨恭友善行义甚至行义如此故诸葛公以贞亮死节并许之不缘季休之言遂与威公一视费诗传隆崇于汉室室当作升黄忠字也御覧作汉叔叔字草书似升字耳由是忤指左迁部永昌从事费诗左迁雍茂见杀固由不宏亦其暮气杜琼传周缘琼言乃触类而长之曰意者甚于穆侯灵帝之名子君子好仇岂怨耦之谓师服已属傅会后人不必恃此自喜爲知㣲也宋明帝之多讳皆谯叟辈启之何闗治乱兴亡乎许慈传善郑氏学治易尚书三礼毛诗论语郑氏尚书注今与易皆仅存于正义中乃鸠合典籍沙汰衆学此荀文若曾与孟徳言而不暇行者稍迁至大长秋卒大长秋用通经之士爲之则可以修周官内宰之职注孙盛曰蜀少人士故慈潜等并见载述按仁笃通大经四小经三即在中土亦乌可无述来敏传爲虎贲中郎将丞相亮住汉中请爲军祭酒请敏军职而以董允领宿卫此杨洪劝留向朗之意故敏言夺我荣资也尹黙传自刘歆条例郑衆贾逵父子陈元方服䖍注说咸畧诵述传写之譌衍一方字按后汉书陈元字长孙父钦习左氏春秋事黎阳贾护与刘歆同时而别自名家元少传父业爲之训诂与范升争立左氏学李譔传从司马徽宋忠等学司马二人于前思潜传则称字钦仲传则称名似疎谯周传时后主颇出游观增广声乐延熙元年立子璇爲皇太子至八年冬蒋琬始卒然则自琬之存后主已荒纵矣故传于建兴十四年大书至湔㸔汶水旬日而还识其不恤国事盘游于外自此始也伤大臣不能正书以示讥后不书者不可谏则不足讥也若至南方外当拒敌诚恐邳彤之言复信于今此所料皆是奔南亦归于亡不若以此劝之死守君臣共殉社稷不亦爲四百年之光乎邳彤之言世祖从之以破邯郸岂从之以降王郎何周之昧于义而愚于术必使其主蹈轵道之辙也若遂适南势穷乃服其祸必深此则不然但爲张鲁之入巴则再辱耳于是遂从周策周之谋也从周之谋则蜀人免屠戮之惨故乡邦韪之非万世公议也注孙盛云云按指画实自了了从来转亡爲存因败爲功茍有可资务尽人事则事机俄返此非书生事外作好语也然而能爲此者必其君之有志者也公嗣非所及也时群臣但以恐不受降爲难则退次东鄙亦无可俱逹之臣矣周长子熙熙子秀字元彦元彦之去承祚逺矣此十字皆裴注之文评注採张璠云云张璠识陋旨迂注家何以取诸黄权传权闭城坚守先主假权偏军先主奖㧞公衡故霍弋罗宪皆不失事君之礼景初三年蜀延熙二年权迁车骑将军仪同三司注採蜀记云云按凡取精多用物宏者皆应天象太白入太㣲中而汉兵诛莽不害爲僭盗也公衡一时逊词耳宋书天文志云按三国史并无荧惑守心之文黄初六年五月十六日壬戌荧惑入太㣲至二十七日癸酉乃出宜是入太㣲崇帅厉军士期于必死临阵见杀崇死国此刘葛推诚之效也李恢传后军还南夷复叛杀害守将观此传及马忠张嶷二传中皆有南夷复反事盖虽诸葛公犹不能要其终不反也蒋琬传琬曰吾实不如前人无可推也自反必期于当理此伊傅之心非独寛厚而衆论咸谓如不克㨗还路甚难非长策也此即黄公衡所谏先主者衆论不爲非也以凉州胡塞之要赴之不难按蜀本僻在一隅必图闗中则义声可以震动天下若能克敌则洛阳皆有劻勷之势今入羌图陇借使挫之未爲壊其心腹中原念旧者渐无所系属矣昔三郡常反应王师而丞相不速行赴利盖不欲举我之全力顾用于彼之偏师魏延入羌盖聊欲掩其不备㫁贼右臂仍不阶此爲进取虽胜敌而不再往也维先琬继所规则小矣杂耕跨渭遗蹟未逺若之何计止于畧民广境与东呉之士共矜边角之势也哉虽然君子犹有取焉异乎蹈丞相所料坐而待亡者也费祎传孙权性既滑稽嘲啁无方仲谋气象无异子桓虽昭烈犹不免以诸毛遶涿取侮岂汉末风气使然辛有百年之叹亦㣲见魄兆耶姜维传维自以练西方风俗与其兵不过万人欲㫁陇则当及曹爽初诛衆志二三未遑外事之时文伟身驻汉川以牵闗中之救伯约以万衆招诱羌胡披割西鄙过相裁制又失事机元逊轻举于东文伟坐待于西皆若天之假助典午以成其奸者可长太息大破魏雍州刺史王经于洮西此功若在秦川不亦伟哉呉殷礼言于仲谋曰民疲威消时往力竭不能不相爲惜此小用也与鎭西大将军胡济期会上邽此胡济又一人非胡伟度邓艾亦自陇右皆军于长城邓艾得自陇右赴闗中之急故丞相以间击破费郭也六年维表后主启后主寝其事而群臣不知此宻表而不闗尚书故思逺不能力争伯约不贻思逺书言其事者当以素非同心故耶因将维等诣成都自称益州牧以叛注臣松之以爲杀㑹复蜀不爲难矣按杀会易复蜀难华阳国志载王崇论曰维徒能谋一㑹不虑穷兵十万难爲制御评然犹未尽治小之宜而可屡扰乎哉此皆承祚在晋之逊词裴注驳之或未喻其旨也宫中府中理民治戎立国一不可阙今伯约孤立后主昬蔽其本已揺加之政刑非昔不能使民忘其败上邽之役甚于街亭伯约但知前人裁制之过不知失文伟之助亦不复可以有爲此诚志士爲之深悲者也蜀事以葛始以姜终十卷实相首尾其末卷则特爲杨戱之赞而设也蜀都赋云匪葛匪姜畴能是恤宗预传蜀闻之亦益永安之守以防非常永安益守则图闗中者力又减矣此刘葛所以优与呉盟然斯时公琰未有逺名于事势宜然杨戯传维外寛内忌意不能堪伯约于此不及公琰逺矣戱以延熙四年着季汉辅臣赞其所颂述今多载于蜀书是以记之于左承祚身入晋室奉命修史彼自谓三禅相承同符舜禹不得不以魏爲正乃于蜀书之末记文然之赞假託网罗散轶隂着中汉季汉皇统斯在跻蜀于曹氏之上大书赞昭烈皇帝则已之所述曰先主传者明其逊词实以文然所赞代已序传也张茂先能谭史汉而爲承祚所面欺千载以下吾犹取其区区乃心辨正闰恋眞旧也其戏之所赞而今不作传者余皆注疏本末于其词下注中凡引他书者皆裴注卷末所採益部耆旧杂记载王嗣常播卫继三人亦然縻芳士仁郝普潘濬四子叛臣故独书名伤天下三分不归一统始于荆州失闗侯败故以三叛人终之并及郝普者吕蒙袭夺南三郡荆呉之衅所由成也畧孟逹而专言此意有所寓矣闗羽传作傅士仁而赞止曰士仁则其人姓士傅字衍也评杨戏商畧意在不群意在不群承祚自誉信乎其不群也义门读书记卷二十七义门读书记卷二十八钦定四库全书义门读书记卷二十八翰林院侍读学士何焯撰三国志孙破虏讨逆传坚薨还葬曲阿按此云还葬曲阿而呉主传太元元年秋八月大书呉髙陵松柏斯㧞参之谢询请置守冡之表则文台定葬于呉也彭城张昭广陵张纮秦松陈端等为谋主伯符以勇锐摧破繇朗然能系属士民修其政理遂创霸图亦子布三四公之助时袁术僭号策以书责而絶之策前此犹为术部曲自絶术乃正名汉藩得以自立矣后曹公亦以策絶术授讨逆之号㑹为故呉郡太守许贡客所杀注引江表传云云策本袁氏部曲覩其丧败乃始暌贰于汉则江外之大贼也贡既忠臣其客亦无愧髙渐离矣呉主传建安十六年权徙治秣陵作濡须坞城石头以偹陆作濡须坞以偹水然后建业势壮二十二年春权令都尉徐详诣曹公请降请降者规以全力取荆也二十五年十一月策命权曰永终尔显烈特载魏朝策命于传盖丑之也注孙盛曰余观呉蜀咸称奉汉至于汉代莫能固秉臣节盛何所见言蜀于汉代臣节不固与操异即爲贰汉乎大司马汉中王之号非是无以系属人心异乎因危自擅也黄武元年权使太中大夫郑泉聘刘偹于白帝始复通也注採江表传云云按此非惟以通好亦谓汉帝改歩可以各王其地自爲计也然与魏文帝相往来待西隣之固也五年陆逊陈便宜此实甘心所望于君也魏方大丧未能议逺故劝及时息民以固基本而权词已有猜焉所以末年自用益甚黄龙元年造爲盟曰天降丧乱其明鍳之读其载书不惟先㰱者汉而主是盟者惟丞相矣盛徳之所及逺哉嘉禾元年春正月注江表传云云按仲谋既自擅尊号以天子临其臣民不修郊祀是子不事父野哉诏曰朕以不徳乘海授渊爲之下赦此气涌如山所由迫也权自称尊号无一可观矣史家铺陈其事亦丑之也此举本欲盖其身受魏封之耻然下诏可以少需人衆但遣数百亦自足也其后朱然征柤中预表必胜权抑其表不出其鑑于是哉六年顾谭议以爲奔丧立科其后必絶身在疆场与强敌对亲老不预陈请弃军败国不俟交代宜严立科禁若内地守令自无事限制也加罪传者尤爲谬滥谭综之议呉朝可谓无治赤乌元年春铸当千大钱钱当五百已不可通行又铸当千徒爲妄作有以知呉之无制也初权信任校事吕壹匡所不逮魏呉皆有校事而适生奸无政而好察何如刘氏之平明也权既迷谬于前引咎方新责数随至不思反求所以致此之由洞然无猜更始纳诲惟思归过于下又何怪乎国之日乱民之日瘠哉四年遣卫将军全琮畧淮南大将军诸葛瑾取柤中注採汉晋春秋云云按札乃礼字之譌见顾邵传中字徳嗣欲用其民必其政教足以使之蜀之跨渭虎争盖以十年教训民忘其劳今呉之政教粗足检制其衆不至离叛但举见兵浅尝伺利则所及耳涤境大举事异季汉难可得动倘致内忧是爲未战自困仲谋雅知虚实亦审已而动其弗能用避所短也茍非伯符公瑾之时又无武侯易地而处虽雄畧逺规固无所施哉元逊逺覧荆邯说公孙述进取之图近见家叔父与贼争竞之计锐意北伐亦殷徳嗣斯志也然审巳量敌未能万全顿兵新城威挫于外衅生于内家族旋夷呉亦终以不振矣惟务自强母狃于逸以徐俟其巇则得之矣评岂所谓贻厥孙谋以燕翼子哉总上嫌忌杀戮言之承祚盖谓皓之昏虐此其贻谋也三嗣主传孙亮大赦改元是歳于魏嘉平四年也闰月以恪爲帝太傅改元下脱建兴二字以后永安元年例之则闰月上脱建兴元年或尚有他文未可知也太平元年春注採呉歴曰正月爲钟立庙称太祖庙按孙坚父名钟见宋书志然北宋诸本皆作权字孙休永安五年休锐意于典籍欲毕覧百家之言齐梁以下人主都类此盖未知所学之要也时年三十谥曰景皇帝注採葛洪抱朴子曰云云按不知注家何所取而滥载于此孙晧元兴元年贬太后爲景皇后贬太后而兴布不争其死宜矣皓盖又甚于明世宗也建衡三年是歳汜璜破交阯禽杀晋所置守将注引汉晋春秋华阳国志云云按华阳国志欲见蜀士之多耳当从习氏天纪四年浑复斩丞相张悌丹阳太守沈莹等注採襄阳记宜畜衆力待来一战若胜之日江西自清上方虽壊可还取之按宋王权还师保江而金亮卒败退莹计不爲非但孙皓已在必亡故张悌勉强一战耳注且我作儿童时复何遁耶孔明一顾使人自厉如此评注採陆机着辨亡论上篇丁奉钟离斐以武毅称按文选无钟字注云魏将诸葛诞据寿春降魏人围之使奉与黎斐解围奉爲先登黎斐力战有功拜左将军黎与离音相近是一人但字不同余谓李善所见之本必可征信但此斐字恐牧字之讹钟离牧爲武陵太守以少衆讨五谿事在蜀并于魏之后作牧爲得也妃嫔传呉主权谢夫人后权纳姑孙徐氏欲令谢下之三国之君皆不知正家纳再婚之女而反使聘嫡下之此权晚年所以继嗣不定也歩夫人少曰鲁育字小虎前配朱据后配刘纂注呉歴曰纂先尚权中女早卒故又以小虎爲继室按继室之名于时已谬故委巷之书君子所愼孙和何姬故民讹言皓久死立者何氏子云甲申南渡福邸不君民间亦讹言非朱氏子立者福邸李伴读云宗室传孙奂壹入魏黄初三年死按魏书甘露二年以孙壹爲侍中车骑将军假节交州牧呉侯又三少帝纪甘露四年十一月癸卯车骑将军孙壹爲婢所杀黄初疑首尾之误孙贲子隣嗣隣年九嵗代领豫章九嵗无领郡理疑脱十字孙翊子松爲射声校尉注採呉录云云按孔明爲之感涕斯言信矣惜其亡早乃使峻綝败国顾雍传雍往㫁狱何至于此国体当尔壹之死于此益无所展矣权多猜不使壹得尽其情则疑大臣衔前事而周内之矣注徐衆评云云按引季武子事不伦不爲子产地异也吕壹狐䑕亦非子晳强家怙乱当急除之以防他变也邵乌程呉粲即吾粲也按庾信作呉明彻墓志用吾彦事对呉起岂吾呉同耶古书吾邱寿王多作虞邱而虞仲亦爲呉仲则吾呉通也诸葛瑾传琅邪阳都人也注採风俗通云云按孝文时侯者十人无姓葛者高祖封乐毅后于一乡婴何功德而其孙乃食一县此风俗通传闻之谬也瑾与备牋曰奄闻旗皷易于反掌及昭烈之时以大义讨贼则人心尤易于耸动子瑜之言至言也股肱或亏何痛如之顾可以先元首乎后儒谓孙权亦汉贼也则诚如裴氏所论于此时也责以犄角讨贼同好弃恶告诸天地腾书逺近爲文祭羽晓示士衆旋师北向身出秦川若克闗中汉业可复权即称藩矣谓非保家之子每以忧戚注呉书曰瑾有所爱妾生子不举按生子不举此非人情果崇不迩之德无姬侍可也赤乌四年年六十八卒天不祚汉武侯不同乃兄之寿注融部曲吏士亲附之疆外无事按此十二字疑当属下秋冬乃陈氏正文也歩骘传阐抗陷城斩阐等歩氏泯灭骘有君子之名而二宫相构不能守正阐之作逆或其余殃耶阚泽传又着干象歴注以正时日宋书歴注云呉中书令阚泽受刘洪干象法于东莱徐岳字公河故孙氏用干象歴至于呉亡薛综传沛郡竹邑人也注採呉录云云按此因求信陵后事从而伪造果有之则马迁亦载之传后矣昔帝舜南廵卒于苍梧以广圣思此文当与韩退之送郑权尚书序参观由此以降四百余年按自钖光任延至此尚未及三百年四字恐二字之讹爲太子少傅领选职如故注引呉书曰后权赐综紫绶囊综陈让紫色非所宜服左传浑良夫紫衣狐裘杜预注紫衣君服周瑜传以中䕶军与长史张昭共掌衆事注採江表传云云胡三省曰此数语所谓相时而动也然瑜之言不悖于大义鲁肃吕蒙辈皆不及也瑜曰不然操虽托名汉相其实汉贼也此天以君授孤也注引江表传云云按此则多取诸葛语增饰之故陈氏略焉鲁肃传曹公闻权以土地业备方作书落笔于地着此句以见肃计非左诸葛亮亦爲发哀既交分不茍而结好孙氏専力治操惟子敬克谐故也吕蒙传蒙盛称肃有胆用且慕化逺来于义宜益不宜夺也此举征其爲万人督矣蒙移书二郡望风归服孙氏自武烈爲长沙太守讨平区星任用良吏又越境㝷讨零桂诸贼以全异国三郡懐之故移书即下虽以昭烈之得人心不如其素服从于孙氏也子明小数岂得贪天功哉蒙乃宻陈计策曰欲复陈力其可得耶规取荆州是蒙本谋然此传之语多不可信前据襄阳或取荆州之后复向襄樊若白帝在蜀潘璋何缘便可往住乎又此时蒙始逾四十亦未应便计一旦僵仆也今操逺在河北新破诸袁抚集幽冀尚熙之死在建安十二年鲁肃没于十年之后而此方云新破诸袁抚集幽冀不乖错乎即蒙陈此计在代肃之先曹公亦不得逺在河北矣甚矣作史之难也士仁麋芳皆降注引呉书云云按观仲翔之辱芳则呉书爲不审矣㑹蒙疾发权时在公安爲之降损权眞有勾践之风虽晚谬多猜于时欲不爲尽死得乎年四十二遂卒于内殿周公瑾年止三十六鲁子敬四十六吕子明四十二使子敬十年不死呉盟尚固襄樊举而汉室复兴矣后虽劝吾借𤣥德地是其一短按鲁吕各以其时当操气未衰屡出巢湖当共刘氏结好以分其势及操老而无举呉之志鼎足势成不袭定上游亦非所以立国也然其作军屯营不失其法亦羙也子敬作军几于孔明之法二人故足相友评吕蒙勇而有谋㫁最其妙者谲普细务而与禽闗并论者其袭取南郡亦谲兵也黄盖传零陵泉陵人也注採呉书云云按风俗通义颍川黄子亷每饮马辄投钱于水然则公覆之祖自颍川徙零陵也时郡兵才五百人尽归邑落我整彼乱以练习击乌合乃可如此用竒陈武传奋命战死权哀之自临其葬注中殉妾之事固非孙盛之论亦奢濶无当初表所受赐复人得二百家所谓复人者不知是有罪之人乎若后以正戸羸民补其处则直以平民赏将家爲僮仆较之后世所谓驱戸其虐又有甚焉甘宁传宁建计先径取夷陵既取夷陵则江路通利进可以战退可以守宁益贵重増兵二千人甘宁可爲特将督万兵临敌塲呉人未尽其用凌统传二子烈封年各数嵗还其故兵注孙盛云云按仲谋之事惟殉妾失礼其他亦王者所不废但非其本也一部周礼至纎至悉矣孙盛之论意则逺而未宻也丁奉传太平二年魏大围之二年下宋本有魏大将军诸葛诞据寿春来降十二字不可缺大元本作人朱然传然临行上疏曰马茂小子责臣后效然若无此表几无以测其所至虞翻传陈琳檄呉文虞文绣砥砺清节躭学好古仲翔能负析薪文绣之名注家未及详翻别传自叙云臣亡考曰南太守歆自今酒后言杀皆不得杀则前此之杀者有矣孙皓昏虐权之贻也翻性疏直数有酒失自有酒失何以正君此权所以遂不能容也又爲老子论语国语训注皆传于世注臣松之云云按丣即大篆酉字与不同古文作裴谓字同音异误矣详说文第十五卷在南十余年年七十卒注採江表传云云按遭风没失乃泊成山而爲田豫所破悔赦虞翻泣谢陆抗此权所以稍过于亡国之主耶归葬旧墓注採㑹稽典录征士余姚严遵按严遵是君平育于先贤之名亦有误乎范史云一名遵者亦惑于此语也注呉宁斯敦续汉志注于诸暨下引越絶书云兴平二年分立呉宁县张温传温至蜀诣阙拜章曰昔高宗以谅闇谨奉所赍函书一封以当日人心思汉有不自知其出诸口者然于敌国之体则失辞矣以殷宗傅说称汉君臣则勤任旅力者不自同东藩乎其居位贪鄙志节污卑者浸润之谮行矣置营府以处之是合其党而使聚以谋我也又殷礼者本占候召无所不爲此呉王假以示意其刻骨之恨故在表辞以暨艳事坐温者温方爲衆望所归欲移衆之怨艳者使之怨温又呉王之谬术也暨徐之狱类魏崔毛诛废事惟蜀无之骆统传尤以占募在民间长恶败俗生离叛之心急宜絶置时兵民初分故统言若此今则渐以相安又难变矣朱据传中书令孙宏谮润据因权寝疾宏爲诏书追赐死魏有孙资呉有孙宏皆败国政蜀用董允何可比也陆逊传陆逊意思深长然后可克鲁肃初亡议以严畯爲代意或同此逊曰此必有谲且观之注呉书云云按赤壁乘其疲利速战西陵避其锐宜缓攻臣初嫌之水陆并进必无他变水陆并进则及锋而用舍船就歩则师老运艰渐见衅隙敌得以逸待劳伺变击怠也又备既住白帝谨决计辄还大胜之后将骄卒惰泝流仰攻转馈又难一有失利前功尽弃昭烈老于兵得蜀已固非若曹仁之在南郡可惧而走也连兵于西主客异势决还者中人所能知也盛璋谦如豕突耳及公孙渊背盟权欲往征逊上疏权用纳焉伯言固有逺猷此则中智所悉其文可以不载峻等奄至斩首获生凡千余人注臣松之云云按渭濵之规模自逺此举聊以解权之忿耻但诋其无逺略可也观朱桓传与胡综相激事足明逊非得已矣又魏江夏太守逯式兼领兵马遂以罢免此自爲将者所不废但作史者乃可不载大抵呉志烦长未削者多裴注论之尤乖错时中书典校吕壹窃弄权柄语在权传此等事他传已见似不必复载本传抗二月壬戌晏爲王濬别军所杀癸亥景亦遇害注採机云别传初抗之克歩阐云云按歩氏夷灭出于国典本传云自将吏以下所请赦者数万口如别传所言又当以此责福报乎但三世爲将由来所忌且机云本当与呉存亡国亡之后不思野哭自屏而弹冠敌国自结强藩终致斯咎爲可嗟惜耳呉主五子传孙登而谢景范愼刀𤣥羊衜等皆爲賔客注採江表传云云按景愼未尝败也古无刁字宜从宋本作刀登将拜太子权黙然有防微之虑者当在此时蒋脩虞飜志节分明此虞飜字疑误于时仲翔没于交州已十余年且未尝厠迹宫僚也孙和后遂幽闭和族诛正象据晃牵入殿杖一百老悖昏惑呉亡不待皓而决孙霸和同母弟也同母二字衍传后云霸二子与祖母谢姬俱徙乌伤则和出自王霸出自谢矣周鲂传乞遣亲人赍牋七条以诱休谲休七条凡鄙寡要何事尘秽简牍人才如鲂即传可以不立此与胡综传所载伪为呉质三表岂故铺陈其事以见呉人智略本疎好行小慧君臣皆草窃一时耶潘濬传拜濬辅军中郎将注採江表传云云按濬汉之叛臣此略之者已见杨戏辅臣赞下也江表传为不实权假濬节督诸军讨之注採呉书疏到急就往使受杖一百促责所饷按濬本二刘旧人故尤惧降人反覆为巳累也黄门侍郎谢厷语次问壹遂解散雍事此厷之巧于解元叹之结也陆凯传予连从荆扬来者故钞列于凯传左云此闾阎之人恨晧之虐思凯之悫私造此书以为口实事辞俱无足征陈氏录之葢其识卑也是仪传郡相孔融嘲仪言氏字民无上可改为是注採徐衆评云云按古之氏族本出上赐汉吏皆成君臣未宜深责顾以闻知当有本末据实答问辞不倾移若辞有倾移亦并得祸巧者不皆可幸也胡综传权以蕃盛论刑狱用为廷尉监蕃葢投权之多猜也初以内外多事特立科由是奔丧乃㫁此事已见权传复出乃刋削不尽呉范传后吕岱从蜀还遇之白帝先主入蜀自葭萌还攻璋无缘复在白帝与岱相遇承祚蜀人宜知道里违错故载之以见呉人伪妄耳刘惇传时有星变以问惇卒如惇言时孙翊名位甚㣲安能星躔示变此又呉人之夸也赵逹传权闻逹有书求之不得乃录问其女及发棺无所得可以为术家之戒矣评然君子算役心神宜于大者逺者算宜从宋本作等注採孙盛云云盛言是也若嫌魏得不以正亦当崎岖入蜀注然则鵞死亦有鬼也此必觋者先得之左右待推问急而始言之则休信为实见其状耳鵞微物气当旋散安得埋着土中复有相耶注故为陛下取以作生鲙张温使蜀时权方为呉王何以得称陛下且正当魏军频出广陵洞口权亦不在武昌也诸葛恪传读诸葛恪传虽孟坚当无以过呉书中惟陆伯言事似稍烦冗他传亦篇篇可观想周韦华薛之徒其书本胜经其整比乃遂逼前良耳恪盛陈其必㨗权拜恪抚越将军领丹阳太守张温未竟之绩元逊收之乃移书四部属城长吏渐出降首先使之无所略而后困之则不得不出矣四部当作四郡即上所谓与四郡邻接也御览正作郡复逺遣斥候观相径要欲图寿春权以为不可以为不可者葢以此地南北襟喉虽得其地非十万之衆不足屯守若魏倾国来争恐致利钝其后恪出新城欲卒此规又轻用大衆图不以渐遂致师老民愁家族倾覆权疾困召恪宏及太常滕𦙍将军吕据侍中孙峻属以后事注採呉书曰权寝疾云云按峻始保恪而后乃相图权势之难共如此注诸法令有不便者条列以闻权辄听之及权在时改纪此有逺见不当以成败论㑹衆于东兴更作大隄左右结山侠筑两城振旅而归筑两城所以致人也攻新城则致于人矣然此举虽胜已失之骤注採汉晋春秋今敌政在私门外内猜隔破之必矣诚有是形但亦当审已恪乃着论谕衆意此论祖述武侯出散闗表每览荆邯说公孙述以进取之图近见家叔父表陈与贼争竞之计未尝不喟然叹息也元逊但知忠武频烦出师而不规其务农殖谷闭闗息民三年而后南征还师之后又蓄力一年乃屯汉中其明年始攻祁山耳恶有狃于一胜主少国疑羣情未一遽图轻举者乎是役也虽克新城归将不免而况违衆玩冦弗戢自焚衅非马谡不请贬三等谢创夷之衆塞同异之口乃更思兴作愈治威严虹绕鼍鸣身分族赤画虎类狗元逊之谓矣荆邯语见后汉书公孙述传中于是违衆出军驱略民人若不过驱略民人曜武边界但选督将伺利而动足矣何必发二十万衆耶今既大举又惑于诸将之言顿兵坚城之下是徒尔好大乃素无成算者也滕𦙍传𦙍白日接賔客夜省文书或通晓不寐注採呉书曰𦙍宠任弥髙接士愈下表奏书疏皆自经意不以委下按经意处即疏处也上相出征其门如市即异同之嫌专擅之咎将自此构矣𦙍与恪特未久故无败耳孙琳传使光禄勲孟宗告庙废亮孟宗恨于此无大节可纪与王祥皆一行而已又壊浮屠祠斩道人释子称僧到赤乌年此是其证笮融丹杨人意其所煽也休既即位称草莽臣诣阙上书刘宗周南渡时上书号草莽臣自是不观史书之失王蕃传永元传刘洪干象歴依干象法而制浑仪立论考度具载宋书天文志中此注失採贺邵传注呉书曰邵贺齐之孙景之子按景贺齐之弟邵乃从子非孙也呉书误韦曜传时蔡颕亦在东宫性好博奕太子和以为无益命曜论之此事已载和传似可省也评必不得已元宜在先庶几忠臣矣莹言既不及覈冲又谓楼宜在先故评家为之折𠂻然邵亦以直废义门读书记卷二十八义门读书记卷二十九钦定四库全书义门读书记卷二十九翰林院侍读学士何焯撰五代史欧公作五代史亦多取小说盖蹈宋氏新唐书之弊虽五代事多阙轶然说家所记未必实录焉可悉取冯定逺云欧公文人又生于太平不知武事每叙战之际则使人思鉅鹿垓下每壮夹寨之战不使左邱太史公执笔也然三矢告庙之际亦极笔也按欧公叙髙平之战独胜想周人犹有纪载可据沙陀不知金鐀石室为何事也史阙其文虽左邱司马亦如之何哉若凭臆编撰则违孔子其所不知之训正后代史家大失也五代史第一薛居正书名曰五代史欧阳氏书名五代史记卷首去记字近刻之譌也梁太祖纪上注中数语是作本纪法纪下开平元年渤海契丹使者来逺夷使来系中国利害当书前此未通而始至者当书若泛使则见于附录可矣春秋以一经该二百四十年之事若后之为史者其事可以分见何必纷繁书于本纪中也改枢宻院为崇政院太府卿敬翔为使枢宻使唐本宦者为之温惩其祸故改为崇政院而首以敬翔为使由此相沿至宋遂与宰相埒号为两府三年告谢于南郊注不曰有事于南郊亦从其本语盖比南郊礼差简按是时亲郊必有赏赉不能嵗嵗行之故但告谢而已干化二年六月疾革郢王友珪反全忠弑昭宗于洛阳亦身如西京而有子祸戊寅皇帝崩注以不得其死故不书葬按为贼所葬故不书非为不得其死末帝纪龙德三年五月庚申宣义军节度使王彦章为北面行营招讨使取德胜南城下脱取德胜南城秋八月段凝为北面行营招讨使十八字按书取德胜南城见彦章方立功而反见罢梁主赏罚倒置所以速亡唐本纪上赐姓名李国昌字德兴见墓碑国昌子克用克用乃杀大同军防御使段文楚克用是国昌小男唐三朝见闻录谓之李九郎薛居正五代史克用杀段文楚事在僖宗干符三年者得之唐本纪下伶人奏百年歌唐懿宗与郭淑妃思同昌公主不已乐工李可及作叹百年曲其声悽惋盖当时所尚非陆机所赋也同光二年二月己巳朔有事于南郊梁与唐郊天皆以春左熊威军将赵晖妻一产三男子注后世以此为善祥故于乱世书以见不然按乱世未尝无此可以见天心之仁爱而嗜杀之君悖德而失职也然注乃欧公本意三年夏四月及皇后幸郭崇韬朱汉賔第幸大臣第而书及皇后其失自见夏四月丁亥朔皇帝崩庄宗弑于门高而首恶则嗣源也为贼所葬故不书明宗纪长兴元年契丹东丹王突欲来奔注夷狄不可以礼义责故不曰叛于契丹按突欲恐兄弟不相容而出奔非外叛故不以叛书注误废帝纪平山人也明宗飬以为子通鑑考异张昭于国初修唐废帝实录云废帝讳从珂明宗皇帝之元子也母曰贞宪皇后魏氏鎭州平山人中和末明宗徇地山东留戍平山得魏后帝以光启元年正月二十三日生于外舍属赵人负盟用兵不息音问阻絶帝甫十嵗方得归宗薛史末帝讳从珂本姓王氏鎭州人也母魏氏以光启元年生帝于平山景福中明宗为武皇骑将略地至平山遇魏氏虏之帝时年十余嵗明宗飬为己子刘恕取废帝录按张昭仕明宗为史官异代修废帝录无所讳避而不言飬子事似可信然李克用光启以前未尝徇地山东又从珂若果是明宗子必不舍之而立从荣从珂亦当不服今从薛史附识以广异闻清㤗三年十一月丁酉契丹立晋卫人立晋则其名也此殊不成文晋髙祖纪天福三年冬十月戊寅契丹使中书令韩颎来奉册曰英武明义帝梁唐皆郊见后受尊号石晋则以契丹为天矣五年春正月丁卯朔德音除公私债容斋随笔天福六年八月赦云私下债负取利及一倍者并放则此所除者想与之同世方尚武四民失业称贷之际必有不能堪命者故不得已而屡下蠲除之令也出帝纪八年十二月契丹于越使令骨支来石晋为契丹所册立故其于越皆得遣使开运三年河决鱼池河决原武晋之事势至此即非德光不去亦必亡矣张彦泽犯京师杀开封尹桑惟翰契丹灭晋书杀桑惟翰于契丹灭晋之上所以深着起事不正为后世戒前于唐废帝纪书立晋此书契丹灭晋以此始亦以此终二语相为唿应汉髙祖纪四年磁州贼首梁晖取相州来归注变降曰来归是时天下无主与乎叛于彼而来于此者异矣按来归者内外之辞隐帝纪干祐二年注帝名承祐年名干祐莫大之失本纪无讥按承天之祜礼运语也隐帝名当是祜字五代虽不知礼何至并此昧之祐字传冩误耳周世宗纪六年夏四月辛丑取益津闗以为覇州癸卯取瓦桥闗以为雄州注世宗下三闗瓦桥益津以建州乃见淤口闗上置寨故旧史实录皆阙不书遂不见其取时日今信安军是也按宋信安军亦今覇州地晁说之嵩山集云周以数千之师伐契丹不血而取益津闗继取瓦桥又继取髙阳闗与无党此注不同考之辽史穆宗纪亦曰周㧞益津瓦桥淤口三闗故小学绀珠採此注论可谓乱世也欤诚非史氏之所及也公之意盖谓乱极当治赖世宗之挺生也然周以子弱宋因其资故隐跃以致意而不敢尽言焉公之论有出于薛氏旧史之表者故于末复略为辨正其失评也梁家人广王全昱传而陈俗好滛祠左道陈俗巫风至五代未革唐家人太祖子传如不幸物故者预言物故则示意杀之矣庄宗刘皇后传是时大雪乃投水而死曾巩政要策云初太宗尝问唐庄宗享国不久何也飞龙使李重进对曰庄宗好畋而将士骄纵姑息每出近郊卫士必控马首曰儿郎辈寒必望勅赐庄宗即随所欲给之如此非一末年之祸盖令不行而赏赉无节也太宗抚手叹曰二十年夹河争取天下而不能以军法约束此辈纵其无厌之求诚为儿戏我今飬士卒诚不恡爵赏但犯法者惟有剑耳当合此所载并为世监不恤而怨姑息而骄皆足以召乱也魏博效节军虽数赐予而骄纵无厌常懐怨望刼赵在礼入魏事详房知温传中当参观晋家人传论此论有为言之稍于史体为烦周家人传太祖圣穆皇后柴氏邢州尧山人也谈丛云家人传后邢州龙冈人世宗纪为尧山人则此作尧山者其后人所改耶梁臣杨师厚王景仁贺瓌王檀王䖍裕谢彦章传此卷始以师厚见梁所由失河北将折而入于晋终以彦章则莫能复为之御敌而因以速亡也唐臣郭崇韬安重诲传二人皆任枢宻使其生平得失已具论㫁于传中而官失其职则当代之所沿也故独为说以究切之重诲传撮叙颇似论体周德威传德威佯走奋挝击之事与擒陈野义同而叙致尤生动符存审传使梁军知吾利于速战可以取胜存审此谋可谓识变孔谦传遂罢租庸使额分盐鐡度支戸部为三司三司始此李仁矩毛璋传二传何必立康思立传亦可不立康思诚传论此因太祖由殿前㸃检代周惧其以此始终故㣲言之何瓒传此传可不立晋臣景延广传延广所进器服鞍马茶牀椅榻椅字始见于此汉臣苏逢吉传观苏史杨王所由速及而汉祚之促亦可以推而见矣杨邠传知史传有用乃课吏传冩其用王文伯之言邪死事张源德传源德既坚守得赦而后释之通鑑考异庄宗实录贼将张源德固守贝州既闻河北皆平而有翻然之志询谋于衆群贼皆河南人惧其归罪不从因杀源德欧阳史云云按源德若以不降而死其衆当即降于晋岂得犹拒守与晋要约而后出哉孙晟传收晟下狱及其从者二百余人皆杀之杀行人已非况其从者二百余人乎宜乎世宗之不永也唐六臣传论范吕相攻庙堂始有朋党之论公盖借此以发其唿愤故意味终不亲切如论宦者亦当载之于唐书若五代史只言世主与唐时宦者之祸耳目相接而复信用之为可愚也张文潜与大苏书云六人者为唐大臣挈国而输之贼北面而事之为史者曰汝无臣梁之理从而正其罪何所不可但其书谓之五代史记而中有一卷忽谓之唐唐非五代也标卷为唐于史之名似不顺耳虽不云尔尚可以贬辱也班固书有后汉事范晔书亦有前汉事耒以谓若因及之虽上越数代犹为无害但立名标卷事似难行按此论颇当唯宋史书周三臣则得阐幽之道又当通其例之变也宦者传论夫女色之惑捽而去之可也如武氏既得志髙宗欲与宰相谋废之而不可得矣其能捽而去之哉凡议论彼此抑扬处极须斟酌也杂传赵匡凝是时唐衰藩鎭不复奉朝廷独匡凝兄弟贡赋不絶匡凝之贡赋不絶亦张子布劝迎曹操之为见耳氏叔琮太祖遣叔琮与李彦威等弑昭宗已而杀之杀之者以其老也贺德伦传乃分相澶卫三州以德伦为节度使失河北为梁亡之始由末帝措置非宜而失阎寳传庄宗欲引兵退保临濮此不可失之时也胡柳复振阎寳赞成康延孝传延孝具言末帝懦弱不旬日天下定矣梁之虚实形势悉于延孝丁㑹传㑹畏梁太祖雄猜㑹乃降晋刘知俊与㑹皆梁之名将咸以惧疑降敌张全义传二人有隙晋军解去与罕之隙末详罕之传梁救悉丁㑹传但㑹传作葛从周此作牛存节考从周存节传从周实主帅而存节以知间道为先锋㑹建渡河之谋而存节亦有以椹济军之益二事各具本传而从周传但云败晋沇河而已王晏球传契丹又遣惕隐以七千骑益都惕隐乃官名本纪及附录皆作惕隐无赫也相里金传字奉金金墓碑云字国寳赠太师墓碑云赠太子太师按金上将军未得赠太师也张廷蕴传明宗以廷蕴破潞之隙终恨之故终不秉旄节明宗直如此展拓不开王进传论视在上者如进等可胜道哉其在下者亦中人为多尔若贤人君子辈出则世将亨矣即其不遇亦将为说以垂后拨乱返治由其开先也范延光传制动当以静天下名言也大臣言彦珣杀母当诛髙祖以谓赦令已行不可失信耶律德光杀杨承勋而敬塘赦李彦珣不如其君父逺矣张彦泽传偏将药元福独留契丹遯去元福之策固善亦惟诸将皆百战之余所以能然传戎王宣语戎王宣言旧史文也彦泽遣控鹤指挥使李筠以兵监守此又一李筠非周三臣之李筠也与其逃于沟窦而不免不若往见之何如死国难耶王景崇赵思绾传二人不必立传但附守贞传后可矣冯道传冯定逺云欧公作冯道传平叙而人品自具无溢羙亦无溢恶古人不过也此文胜于唐六臣传按六臣传许裴枢或过此六人之无耻何所逃也陈寿序汉魏之际缘在晋故稍逊其词耳君臣之义赖史笔扶持放过不得道为人能自刻苦道殊不以为德道为人自属长者惜其天资可庶几于一行传乃以爱官职而堕大节遂为百世所嗤也道方自号长乐老盖其自述如此初疑急就篇云长乐无极老复丁道之自号盖本于此非也长乐乃冯氏之望封长乐者不一人欧公亦㣲误盖以其有老而自乐何乐如之之语遂以为自号尔郑珏传此传可已司空颋亦可无立刘昫传门下侍郎监修国史监修国史即唐书也庄宗继昭宗故谓之国史马缟传博士王㔻议而立庙应州因王㔻一人之不学而失礼之中又失礼焉其愈于近代者则立庙应州耳李怿传如怿但当附见他传和凝传是时进士多浮薄称为得人今人用彻棘事多误而又误围作闱也何泽传而内实邪佞闻者哂之此事不可遽加以邪佞盖并私于赵鳯请立秦王为太子言之也王松传不必立传司天职方考序但存司天职方者盖谓五十三年之间蕃将与盗贼乘时之乱非所据而闇干之纲纪文章扫灭无余所不毁者惟天地而已司天考上而使一艺之士而未始不本于此元人不用歴元盖㣲自欧公发之不然曹士蒍马重绩之法未有肯信而仍之也司天考下本纪所述人君行事详矣以备司天之所考灾祥者人君之庶征所以自反其极之建不建者也当如两汉书之本纪欧公必欲离而二之又非也呉世家杨渥水中出火可以燃水中有隂火伏焉又因濬江相激而发耳南唐世家李昪尊号非古也不许李昪不受尊号在宋神宗事前景盟于昪柩前约兄弟世世继立此盟有先宋太祖兄弟而为之者矣前蜀世家王建庄见素之孙唐书宰相世系表庄待价之后出逍遥公房见素自出南皮公房非同系书俱出欧公手而互异若此论以一隅之地而云祥瑞毕至或者谀佞之臣伪为以蛊主心否则设诈以炫耀他国愚主所自为尔今并以麟为非祥岂不过甚而与河图洛书怪妄之尤系词非孔子作连类欤呉越世家钱镠封镠呉越王兼淮南节度使兼淮南者擕钱杨之交也南平世家髙从诲敏以印本五经遗从诲经之成在周显德中此时则五经已具也继冲继冲大将李景威曰封府库以待景威光宪无妨两是区区三州固宜效顺以全宗祀非若刘禅有汉家四百余年统绪之责也东汉世家刘旻旻乃遣宰相郑珙致书兀欲称姪皇帝以叔父事之而已宋之南渡所保者李煜钱镠故地其事金则刘旻之故事也战于髙平军威大振是役与唐庄宗夹寨之战畧相似冯道谓世宗未可比太宗顾独不得比庄宗乎四夷附录契丹阿保机遣使者解里随顷克用闻之大恨阿保机欲邀朱温封册而尚难之然则宣和海上之盟乌得不纳侮于金源也册曰咨尔子晋王尔视予犹父册文止载三语以着其实足矣而阿钵本无姓氏于是始姓萧辽史萧翰本名小汉盖对音字也论峤归录以为䧟虏记范质亦有石晋陷蕃记见晁公武读书志云少主初迁于黄龙府后居于建州凡十八年而卒按契丹丙午入汴顺数至甲子嵗为十八年实国朝太祖干德二年也髙丽昭进别叙孝经一卷皆不经之说凡书不经前贤论定者往往不足观採求异书不如求亡书也义门读书记卷二十九义门读书记卷三十钦定四库全书义门读书记卷三十翰林院侍读学士何焯撰昌黎集感二鸟赋序光耀如此注此下诸本有可以人而不如鸟乎一句按观后云庶无羡于斯类则此句乃妄人谬赘也篇末注载欧阳文忠读李习之幽怀赋一段公自云庶无羡于斯类欧阳子岂读之未终耶复志赋公在汴当董公之衰暮远犹深虑有所未入欲去之而耕野惧食其禄而与其难故为此赋以自讼也退将遁而穷居此句是志孰与不食而髙翔此句是复闵己赋题注採晁无咎尝取此赋云云按闵己不得圣人而师之何谓自伤不遇也晁氏于文义可谓灭裂别知赋索微言于乱志六句此叙一时与杨徃复之乐公处迁逐所以自乐者用此故非同侪任达者所能及也知来者之不可以数二句惧仁而不能守所以惜阴而感叹于离羣也元和圣徳诗掉弃兵革私习簋簠二句锁上起下琴操十首刘向别录云君子因雅琴之适故从容以致思焉其道闭塞悲愁而作者名其曲曰操言遇灾害不失其操也十篇皆得不失其操本意龟山操末句所谓公伯寮其如命何越裳操孰荒于门二句言必内治而后外服亦所谓不泄迩不忘远也拘幽操篇末注引徐仲车凯风云云按仲车可谓善道文章体源残形操未得其首葢叹明王不作也谢自然诗阮公咏怀云王子十五年游衍伊洛濵朱颜茂春华辨慧懐淸真焉见浮邱公举手谢时人轻荡易恍惚飘飖弃其身飞飞鸣且翔挥翼且酸辛退之此篇葢从之出唐书艺文志李坚东极真人传一卷注果州谢自然安溪先生云世固有仙道自韩子言之则皆鬼魅所为也信乎曰其入于鬼魅者多矣故首曰凝心感魑魅后曰木石生怪变狐狸骋妖患而中叙其昇举之候风寒幽晦则非休徴可知然韩子本意虽视仙道犹鬼道也故曰莫能尽性命安得更长延其记梦云安能从汝巢神山则直谓世无仙道但窟宅巖崖羣彼异物耳韩子之距邪也严故于仙佛皆以鸟兽号之若朱子感兴二诗则探其本原之论也秋怀诗十一首第一首悲哉秋之为气也草木揺落而变衰发端祖此胡为浪自苦二句反结放开第二首墻草蟀蟋又得气之偏者言物亦各适其时非必以草木之荣悴生感也第三首学堂日无事此诗葢博士时作丈夫意有在二句志士悲秋不同思女伤春我特以时易失而志难行耳岂叹老哉第四首泬寥兮天髙而气淸寂寥兮收潦而水淸是首所祖原本前哲却句句直书即目所以为至淸晓巻书坐以下不但去所憎霏开水澄尤秋之可喜也末又因不得手揽蛟龙触动所怀此固丈夫之勐志奈何为一博士束缚也第五首发端即虚喝下二句悼前勐应揽蛟龙就新懦仍归于阅史书第六首尚须勉其顽二句仍不能终于幽屏与前首结句反对第七首我无汲汲志二句正言若反低心逐时趋承上尘埃慵伺候文字浪驰骋言之苦勉秖能暂应上章勉字一纵不可缆应顽字岂必求赢余二句史书之味无穷朝请之求有限何必以人之营营易己之汲汲也第八首君不知兮可奈何蓄怨兮积思心烦憺兮忘食事愿一见兮道余意君之心兮与余异诗意似本于此我之所以诵诗读书者岂惟空言无施之为哉学古之文期于行古之道日月逾迈事业之有无不可知前日变衰者今已揺落矣安得不后顾无穷怆然兴怀也第九首白露旣下百草兮奄离披此梧楸王逸谓以茂美树兴于仁贤早遇霜露故此篇复独以梧桐起兴也下半篇亦从仰明月而太息兮步列星而极明意变化而出望舒霣其团卿士惟月此篇必有所指靑𡨕无依倚二句岂不髙明或以孤立难安亦公自比也惊心动魄之句忧愁费晷景末言君自忧愁日月自飞行不顾晷景空费迷复转赊望舒司御从此果为君驻鞍安驱乎第十首此又自坚其志不欲有所依倚也第十一首菊有黄华则九秋矣故秋懐以是终也西风蛰龙蛇二句蛰龙蛇或自谓一云即赋衆木之凋其枝干如龙蛇之蛰也乃倒装句法由来命分尔二句归之于命言盛衰不足道及时进徳修业则有死而不亡者存矣赴江陵途中寄赠三学士早知大理官二句注东汉杨赐云云按此太远太大不独汉儒谬于经意峨冠进鸿畴谓鸿范九畴重云李观疾赠之安溪云此诗言生忧世之志虽可贵而非軄所当今日贫贱如此茍富贵当何如乎有以独乐而知天命则不以嵗寒改柯易叶如髙飞之鳯凰覧徳晖而来下也江汉答孟郊发端叠下四喻极缱绻之致诗亦突过黄初此日足可惜赠张籍舍酒去相语注去方作须按须字是所以饮酒不乐者乃亟待张之至也去字真无理尔诗卬须我友有根易为长少有所知便是根也儿童畏雷电二句韩苏诗病窃喜复窃笑二窃字暗与衆夫指笑对照惊波暗合沓四句非履涉江湖不知其真临泉窥鬪龙只此句用一故实趂韵非当时情理闭门读书史二句惊魂初复不觉及秋二语神助晨坐达五更谓自五更起坐达晨也本老杜午时起坐自天明来百嵗如风狂结归此日可惜醉后人生如此少二句正言若反醉赠张秘书轩鹤避鸡羣避当作辟言轩鹤一至鸡羣辟易也犹孟子行辟人之辟与上惊俗语意相类也所以欲得酒八句穿作一事长安衆富儿六句此耳不闻志也不解文字饮诗瓠叶君子有酒笺云此君子谓庶人之有贤行者也其农功毕乃为酒浆以合朋友习礼讲道艺也公诗文字饮本此险语破鬼胆四句对上文字三君之为文上旣言之此四语乃终及余各能文之意笔势错综不见其夸然于公实不愧也吾徒幸无事二句对上饮字送灵师得母太冗耕桑日失𨽻二句耕桑顶齐民来朝署顶髙士来瞿唐五六月冒涉道转延此段见不独有才调且兼胆勇乘寒恣窥缘岭外山川惟天寒乃可经寻县斋有怀发端两连领起全篇为纲事业窥臯稷二句此二语于公不为夸但意尽于词无余味尔身将老寂寞二句已为结处伏脉风雨灵台夜谓调四门博士也后汉书注第五颉洛阳无主人乡里无田宅客止灵台中或十日不炊然公诗似非用此虽陪彤庭臣谓除监察御史惟思涤瑕垢末事业文章竒伟之实嫌小人儒而不为者也蹉跎摧折悲咤之由今将不得为大人之事行以学稼终所谓悼本志之变化者也后半故谬其词公岂有乐乎此哉合江亭旧刻五百家注韩集独此诗三处有笺云疑旧有之注家削去宇文炫又增其制句而私前后二处为已有絶可笑维昔经营初二句笺云故相齐映所作老郎来何暮二句笺云宇文炫又增其制中丞黜凶邪四句笺云前刺史元澄无政亷使杨中丞奏黜之朝廷遂用邹君陪杜侍御游湘西两寺独宿有题一首因献杨常侍长沙千里平考异附载云洽尝至长沙登岳麓寺见相识云千当作十葢后人误增也州城方十里坦然而平湘西岳麓寺乃独髙处下视城中故云长沙十里平胜地犹在险寺中道乡亭观之信然此朱先生及方氏所未及漫志以偹考订深林髙玲珑二句斗起幸逢车马归入独宿静思屈原沈八句此四连系之梦魔便可味珥貂藩维重杨常侍岳阳楼别窦司直注刘禹钖有和篇按刘诗见外集炎风日搜搅只赋其大便是死句借风形容因为比兴朝过宜春口宜春口未详注以宜春郡当之谬甚余澜怒不已归到风上飞廉戢其威二句此连是诗中转闗生出下半江豚时出戏风之余怜我窜逐归伏后追思南渡一段此下皆赋淸宴之意此祸最无妄不説人以无罪姦猜畏弹射一连退之出官颇猜刘栁泄其情于韦王乃此诗即以示刘令其属和母乃强直而疎浅乎或者窦庠语次深明刘桞之不然劝其因倡和以两释疑猜而刘亦忍诟以自明也严程廹风帆闗合送文畅师北游未免以好用险韵减其自然之美酒塲舞闺妺六句数语甚鄙恐反为聪明识道理者所笑也答张彻以强韵为工肝胆一古剑一连二句一锁碧流滴珑玲甘泉赋和氏珑玲荐士中间数鲍谢谢自谓康乐若元晖则齐人矣衆作等蝉噪蝉噪对三百篇言之也有穷者孟郊穷字贯注后半行身践规矩二连古来才子或多文而薄于行不可荐之天子若郊之方正诚笃如此二公又何所疑难不亟进言于上也五十几何耄此句贯注不汲汲而后时悔懊一连悠悠我之思四句若必待已得者而后进郊则恐后时矣故以此责望二公亦诗人忠厚之至也鹤翎不天生二句谓东野之待荐通波非难图谓二公尺地易可漕地疑作池此句自谓喜侯喜至赠张籍张彻常思得游处直贯注结句水镜涵石剑此谓山水清峭可喜人生但如此二句收得不费力虚含有味古风平准书杨可告缗杜周治之于是商贾中家以上大率破民偷甘食好衣不事畜藏之产业托之方镇以觉在上者也幸时不用兵葢以兵方自此不解正言若反也驽骥此诗太直汴州乱二首前伤无伯后伤无王山石直书即目无意求工而文自至一变谢家模范之迹如畵家之有荆闗也淸月出岭光入扉从晦中转到明出入髙下穷烟霏穷烟霏三字是山中平明真景从明中仍带晦都是雨后兴象又即发端荦确黄昬二句中所包缊也当流赤足蹋涧石二句顾雨足鸣雁违忧懐惠性匪他二句注惠一作息按息字长二语促在一处忠厚明快两得其妙雉带箭红翎白镞随倾斜带字醒桃源图神仙有无何眇芒眇芒言其细已甚也若作渺茫与荒唐重复架巖凿谷开宫室以下事旣流传已熟又所赋者图不须更着此铺叙此诗在韩子非得意者世俗宁知伪与真二句中极铺张则似有似真矣章法葢未甚宻武陵人三字并太守皆收在内赠侯喜一名始得红颜衰注採续仙传蓝采和云云按此人在韩公后百年何得引注公诗八月十五夜赠张功曹未免捶楚尘埃间隋文帝以所在属官不敬惮其上开皇十七年三月壬辰诏诸司论属官罪有律轻情重者聴于律外斟酌决杖于是上下相驱迭行捶楚唐葢沿隋俗也谒衡岳庙遂宿岳寺题门楼我来正逄秋雨节顶上云雾岂非正直能感通正直谓岳神左传神聪明正直而壹者也注引诗者误紫葢连延接天柱顶上絶顶松柏一迳趍灵宫顶上穷字星月掩暎云朣胧顾阴晦杲杲寒日生于东反照阴气永贞行一朝夺印付私党叔文欲夺中人兵柄还之天子此事未可因其人而厚非之下文九钖天位等语直欲坐之以反公于是乎失大人长者之度矣董贤三公谁复惜四句二连过矣有伤诗教具书目见非妄徴二句具书目见亦有君来路吾归路之意非长者言也末句言将来朝士咸宜以数子旣徃之事惩躁进也李有花赠张十一署君知此处花何似挿入张复作体物语势有断续语有闗键力擕一尊独就醉注独或作共非是按寒食日出游篇云李花初发君始病杏花此篇真怨而不怒矣若在京国情何穷应曲江满园不可到明年更发应更好安知明年不仍在江陵京国真不可到矣落句正悲之至也即从飘泊二字生下凄絶语出以平淡感春四首四愁十八拍之间而笔力逾健第二首不到圣处宁非痴此圣字用徐邈中圣人之语注谓伤其违圣之达节者非寒食日出游曷不荐贤陛下圣句法竒健有月莫愁当火令注东坡尝为李公择书此诗作灯火冷考异以坡读为误按灯火冷亦禁火之意两本字不同坡固未误读也忆昨行和张十一从此直至耉与鲐反对数日刘生诗徃取将相酬恩雠虽因其人而言之然公之生平于恩雠二字耿耿不忘亦心病之形于声诗者也鲁颂所以尚乎克广德心也哉游靑龙寺赠崔大补阙炎官张伞金乌啄卵宋人学竒者多矣不能到得后半情味则徒余恶靣目也踯躅成山开不算不算即无数之意恻耳酸膓难濯澣亭林云是用诗如匪澣衣须知节候即风寒二句安溪谓韩子七言古诗此篇第一尤佳处则在此二句真能随遇而安也赠崔立之评事有似黄金掷虚牝文选注大戴礼邱陵为牡谿谷为牝枚臯即召穷且忍独以枚臯比崔为其敏捷也送区宏南归温柔敦厚声如厥志愔愔蔼蔼所谓伯牙之琴絃乎气味出于平子思元赋中边皆甜穆昔南征军不归六句与送廖道士序同意观以彜训或从违伏后业字落以斧引以纆徽注引张文潜云云按汉铙歌上邪篇云山无陵江水为竭又汝南童謡云饭我豆食羮芋魁其句脉皆上三字畧断韩子必有本也虽有不逮驱騑騑伏后勤字服役不辱言不讥伏后苦字虽不勅还情庶几三百篇语妙行行正直慎脂韦伏下志字王道正直即上彝训归宿也陆浑山火刘石龄云易说卦离为火其于人也为大腹故以頽胸垤腹儗诸形容又形幢紫纛日毂霞车虹靷豹鞬电光頳目等字亦从为日为电为甲胄为兵戈句化出造语必有依据也新竹小诗自佳日日成淸閟淸閟阁本此黄苞犹揜翠笋添落齿儗止酒诗和虞部卢四酬翰林钱七赤藤杖歌几重包裹自题署二句似与途经百国二句微碍送侯参谋赴河中幕乖离坐难凭学省官亦是分司乖离独指继之去耳东都遇春谋谟收禹绩注左茫茫禹迹画为九州作绩恐非按商颂天命多辟设都于禹之绩嵗事来辟勿予祸适稼穑匪懈公诗用此尔郑笺谓时楚不修诸侯之职此所用告晓楚之义也禹平水土弼成五服而诸侯之国定是以云然感春五首第五首将衰正盛须频来将衰正盛名理亦笔语俱妙燕河南府秀才得体此都自周公四句安得此才阴风搅短日二句曲折顿挫送湖南李正字归字字妙招扬之罘一首柏生两石间十二句此即董子常玉不瑑不成文章君子不学不成其德指趣嚣譁所不及二句不应计出柏马之下或者思山中闲旷尔复以此解而招之其用心也苦矣寄卢仝犹上虚空跨绿駬注引郭璞注穆天子传云云按马亦有黄耳事更遣长须致双鲤以致书反应下状送无本师归范阳勉率吐歌诗二句结语恰好便有味石鼔歌辞严义宻读难晓文章只一句㸃过专论字体得之年深岂免有缺画二句横挿此二句势不直陋儒编诗不收入四句此刘彦和所谓夸饰然在此题诗反成病累圣恩若许留太学元人縁公此诗乃置石鼓于太学然公之在唐尝为祭酒竟不暇自实斯言何独切责于中朝大官哉羲之俗书趂姿媚对籀文言之乃俗书耳麈史之云愚且妄矣双鸟诗柳説迂凿葛説近之三千谓夏秋冬三时也纷纷致疑总不晓词人夸饰之体耳聴颕师弹琴按李贺亦有聴颕师琴歌中云笠僧前立当吾门梵宫真相眉棱尊颕师葢僧也题注载六一居士以为此秖是琵琶云云按必非欧公语又吴僧义海并洪庆善云云按义海之云固为肤受洪氏所载则此数声者凡琴工皆能昌黎何至闻所不闻哉失势一落千丈强与厯声尤不肖真妄论也已卯十一月留淸苑行台聴李世得弹琴出此诗共评记所得于世得者如此余不知琴请世得为余作此数声求以诗意乃深信或者之妄唐贤诗不易读也后又与世得读冯定远赠单曾传诗有他人一半是筝声之句世得云此老亦不知琴法从册子得此语耳琴中固偹有筝琶之声但不流宕非古乐真可卧也并记之赠张籍吾老着读书东方朔客难着于竹帛唇腐齿落服膺而不失此着字所本也我身蹈邱轲二句安溪云蹈道何以便须早绾爵位此等与病中赠张籍末数行皆可谓直而无礼也卢郎中云夫寄示送盘谷子诗两章歌以和之题注载东坡谓此诗不减子美按此诗颇近太白病中赠张十八中虚得暴下以此为发端自是累句扶几导之言以下此篇波澜起伏分明从管公明与诸葛景春徃复变化来但不师其辞耳倾罇与斟酌四句夹此乃顿挫东流水淙淙应派别失大江杂诗体源太白要自有公之胸次介甫多学此也寄崔二十六立之诗骚之裔西城员外丞员外置之丞立之虽为蓝田丞西城则非谓蓝田也注误不将势力随暗伏巢中鷇回首卿相位二句反唿不脱吏部选童稚见称説十句波澜顿挫处由来人间事那用分高卑九辩愿自徃而径游兮路壅絶而不通欲循途而平驱兮又未知其所从然中路而迷惑兮自压鞍而学诵性愚陋以褊浅兮信未达乎从容篇中意本于此而硕大寛平过之怜我还好古好古二字文书传道之源又论诸毛功蜀志张裕传诸毛遶涿居巧能喻其诚正与鲸以兴君身八句相对朋交日凋谢一连此二句即为几辈先腾驰起本文字锐气在二句回顾战艺其下二句即为后赠以益其诚引脉亦且含思其盛见其衰意我虽未耋老以下数句皆从盛衰意生出燕席谢不诣四句极自状其衰却又已为传道起本且吾闻之师以下此则摆掉而出于盛衰之外观名以计则向之逐利者固未必利何摧戚之有哉从吾所好而已观名计之利荘子盗跖篇子张问于满茍得曰观之名计之利而义真是也不辨薋菉葹薋菉恶草自谓欢华之徒也鲸以兴君身以下数句将前半命与道意收摄照应不遗结句只从酒直収使人不能寻其起伏之迹月蚀诗效玉川子作题注引陈齐之云云按卢诗过于流宕但亦有删节太多近于暗者完完上天东注古书完多误作皃此又转冩为貌耳按黄庭经孔子庙堂碑完皆为皃此下体貌蚀字似应稍存卢语一二连尧唿大水浸十日以下日月二字较卢诗脱卸淸丁宁附耳莫漏洩附耳星名此外内外官以下此处极裁翦省净但列经星不及五纬者五纬非月所行也尽释衆罪以蛙磔死注方以为讥宦官而考异谓方説恐亦未必然按方説未为不然是年吐突承璀讨成德无功而还宪宗不加诛窜此诗葢嫉宦官之蔽明耳孟生诗应对多差参注引艺苑雌黄云古诗押韵或有语颠倒而理无害者按山谷谓后人读书少谓韩杜自作此语者善论也雌黄之説非符读书城南人之能为人二句诗书乃文章根本人之所以不䧟于不义者莫不由之也一为马前卒六句非过卑也子之才质旣不髙而为学亦有序姑先以情之最切近者为之劝诫使其子先讲求经训根源则所知日以明道之逺者大者庶不至有凌节苦难之患耳唐人尤重门第能保其禄位守其祭祀则立身行道扬名后世基之矣潭潭府中居汉书陈胜传沉沉者沉音长含反与潭潭义同宫室深邃貌也金璧虽重宝四句此即暗用黄金满籝不如一经之意不见公与相二句注阁本作不见公与汝幸免自犁鉏考异谓其谬按阁本语自佳但与上不系父母之义不属文章岂不贵八句唐人重进士而薄明经所学者诗赋文章独韩氏为此学尔曰通古今则读书并该史学及当代六典开元礼之属行身一连已畧及躬行矣人不通古今二句应人之能为人腹旣空虚则所有者襟裾而已行身䧟不义二句身不䧟于不义身不离于令名皆孝经语岂不旦夕念下文恩字为尔惜居诸下文义字作诗劝踌躇踌躇不前也应前诗书勤乃有病鸱朱公叔与刘伯宗絶交作诗曰北山有鸱不洁其翼飞不定向寑不定息饥则木揽饱则泥伏饕餮贪污臭腐是食填膓满嗉嗜慾无极长鸣唿鳯谓鳯无德鳯之所趣与子异域永从此决各自努力公此诗所刺则又加以负恩反覆者也读皇甫湜公安园池诗书其后春秋书王法二句安溪先生取二句为读春秋法先生云春秋如书弑君者有称国称人者矣而不虞乱臣贼子之逭于讨葢柄国权奸必不以实赴告而有所委罪春秋欲书其实则非仍旧阙疑之义欲从赴告则其漏大恶也深矣故宁不诛其身而存其法如今律严杀人未得真犯而立虚案犹足令抵扞者终身亡魄也此类是春秋大义忽自韩公发之殷员外及啖氏三家岂得以其专门骄公哉又按孔丛载孔子之言曰古之聴讼者恶其意不恶其人所谓不诛其人身者似本此意如先生説则与下二句尤贯穿尔不自闲污秽岂有臧不自闲其闲穷年枉智思掎摭粪壤间粪壤多污秽岂有臧不臧按增八字出麈史谢説是泷吏最古自讼兼望后命亦得体譬官居京邑三句东吴语无谓当如注中或作潮州底处所六句顿挫处赠别元十八协律六首颇有陈思老杜之风六诗胜处在多发天然自流肺腑有意于竒者转无其工耳何氏之从学四句惊心动魄少年当日诵以自儆四句乃思其向晚之由或縁此也子兮独如何四句上二语言协律初非过于蹇蹇下二语言协律亦非深于闭匿别赵子心平而行髙二句兼此者我思其人早赴街西行香赠卢李二中舍人次连似柳恽何逊语晚寄张十八助教周郎博士擘絮磨鎌皆田野事也奉酬卢给事云夫四兄曲江荷花行见寄并呈上钱七兄阁老张十八助教风韵佳走马来看立不正与婆娑反示儿诗以示儿曹二句注载考异云云按峩冠讲唐虞考评道精粗则犹行道忧世之为也姑以其外焉者诱进小儿曹耳和李相公摄事南郊覧物兴怀呈一二知旧惟彼颠瞑者二句上即其所明而进之下乃窥其所短而讽之也勿惮吐捉勤二句宰相能为人主得人斯可以对越上帝暗收摄事南郊意极深厚和裴仆射相公假山十一韵晋㑹稽王道子嬖人赵牙为道子开东第筑山穿池功用鉅万孝武帝常幸其第谓道子曰府内有山甚善然修饰太过帝去道子谓牙曰上知山是人力所为尔必死矣道子帝弟相王当时筑一假山尚以为异事至齐而武陵王自怨贫薄名后堂山曰首阳山池由此遂盛国用人力尽费于园囿自唐至今视为常事矣虽贤如裴韩赋诗相夸曾不致疑也傅氏筑已卑二句傅巖磻溪之时其功徳尚未昭宣此裴公山池所以尤当其盛也儭语仍不失分寸送诸葛觉徃随州读书诸葛觉贯休集中作珏其懐珏诗有出山因覔孟踏雪去寻韩注云遇孟郊韩愈于洛下又注云诸葛曾为僧名然公诗葢送其人也厚斋云李泌父承休聚书二万余卷诫子孙不许出门有求读者别院供馔见邺侯家传多书有自来矣新若手未触倒不再读意城南联句碎缬红满杏注中方引唐小説及小杜李贺诗皆出公后与同时不足据鬬鸡联句髙行若矜豪顶上昂字侧睨如伺殆顶上竦字精光目相射欲鬭之神磔毛各噤㾕四句是两鸡空鬭未相搏时俗所谓打掽脚裂血失鸣声二句顶冠来随旋诚巧绐巧绐是俗所谓游鬬毒手饱李阳二句顶距来恻心我以仁四句韩孟徒一面知雄欣动颜二句鬭鸡主一面争观云填道二句豪甚衆人在塲一面事爪深难解顶距来汉书注李竒云东方人以物挿地中为事头垂碎丹砂二句负一靣碎丹砂顶冠来连轩尚贾余二句胜一靣秋雨联句氛醨稍疎映四句余勇吾人犹在陈此葢用庄子子桑事安溪云东野虽有㨗疾响报之材终不如退之愈出不窘也逺游联句村饮泊好木饮或作馆按饮字胜蒙上宿江岸来亦不必引幽居诗为据题楚昭王庙近体即非公得意处要之自是雅音昭王欲用孔子而为子西所沮公之托意或在于此欤答张十一功曹题注唐本有张署寄公诗按不载张诗并失古人编次之体五六旣不如屈子之狷怼结仍借答诗以见其憔悴可谓怨而不乱矣湘中酬张十一功曹此召还志喜也喜雪献裴尚书气严当酒换换字絶妙畧停杯冷已不禁也春雪发端深妙非春雪不称城险疑悬布一联语颇工然不必春雪也夜色自相饶夜旦二字相对作闗锁色字仍与看字唿应水芙蓉第二以水破木似太拘于法梁国惠康公主挽歌第一首龙轜非厌翟诗小序王姬下嫁于诸侯车服不系其夫下王后一等郑笺谓车乘厌翟勒靣缋总第二首观三四公主似以乳子死咏雪赠张籍开宝近体初不以多为贵观此益信奉酬振武胡十二丈大夫証本儒生故有落句奉和库部卢四兄曹长元日朝回玉珮声来雉尾髙注唐制人君举动必以扇雉尾障扇四云云按今唿掌扇者障之讹也戎服上趋承北极按唐书礼乐志元正朝贺上公一人诣西阶席脱舄解劔升当御座前北靣跪贺乃降阶诣席佩劔纳舄复位非戎服也岂艰难以后遂与开元礼殊制乎然则结句乃言当以太平未复为叹若一身之向老何足计也寒食直归遇雨唯内直者知此诗之悲然第四亦非有所望也送李六协律归荆南淡而有味栁花还漠漠二句承羁游来题百叶桃花张裕江南杂题亦有红鲜百叶桃之句首句晚字即唿起下连第二愈淡愈艶透出晚更红戏题牡丹结句非牡丹不称飞卿希逸近来成懒病不能容易向春风巧于偷意者也双燕无机还拂掠二句衬出结句奉和虢州刘给事使君三堂新题二十一咏西山下二句的的是虢州诗稻畦是园亭中稻畦梯桥菡蓞似指莲华峯晚雨首句当如蜀本第二句亦不谐也把酒他人未尝不闲公意中自无对尔送李尚书赴襄阳八韵后半与改命付忠良一破无照应和席八十二韵余事作诗人班固賔戏着作者前烈之余事也太安池太安池是郭瞹家羊士谔有诗注误游太平公主山庄末句透占字广宣上人频见过穷年扰扰竟未立功立事稍偷闲暇又费之一谈一咏能不増叶落长年之悲乎此诗即公所谓聪明日减于前时道徳有负于初心者结句妙借广宣㸃出更不説尽宣既为僧亦有本分当行之事奈何持末艺与朝士徴逐不惧春秋迅速耶言外亦以警觉之也和侯协律咏笋讽刺苦于太露亦不自然次潼闗上都统相公题注都统谓韩宏也按暂辞堂印句则都统即谓晋公李商隐诗亦云腰悬相印作都统晋公破贼囘重拜台司以诗示幕中賔客愈奉和后四句只直叙幕中賔客即至公三字便已带转晋公相业上下俱有闗锁笔力最髙送郑尚书赴南海爰居去年谷和熟得天时也蚌蛤回商货流通得地利也答道士寄树鸡末句注引龙城志云云按公诗当据古诗不可引龙城录左迁至蓝闗示侄孙湘安溪云妙在许大题目而以除弊事三字了却结句即是不肯自毁其道以从于邪之意非怨怼亦非悲伤也韶州留别张端公使君起句再字与末句淹留反对久钦江摠文才妙二句南史刘之遴尝酬摠诗深相钦挹台城䧟避难㑹稽摠舅萧勃据广州自㑹稽徃依焉流寓岭南积嵗陈天嘉四年以中书侍郎徴还此句乃断章用岭外事与第七奏课徴拜唿应虞仲翔徙交州不返自危几类此也清歌缓送欵行人注欵诸本作感按作感便与缓字无情量移袁州张韶州端公以诗相贺因酬之安溪云末句取诸离骚所谓跪敷衽以敶辞者有蒙难正志气象游西林寺题萧二兄郎中旧室萧存颕士之子为金部员外终检校仓部郎中生三子皆无禄早世文公少时尝受金部知赏及自袁州入为国子祭酒途经江州因游庐山过金部山居访知诸子凋谢惟二女在因赋诗云云留百缣以拯之自袁州还京行次安陆先寄随州周员外第四句谓云梦也酒中留上襄阳李相公第六句用前有堕珥后有遗簮之意依注作坠为是贺张十八秘书得裴司空马毛色桃花眼镜明毛色当从英华作衫色唐人马诗用衫色者非一旦夕公归伸拜谢二句贤者不得志而至于从戎则时可知矣元勋大老亦不可以久弃于外也因一马之微而惓惓于否之还泰公之意于是逺矣奉和兵部张侍郎酬郓州马尚书祗召途中见寄开缄之日马帅已再领郓州之作名贵仍迁少昊司鲁地为少皥之墟此句既切秋官仍双闗郓师和水部张员外宣政衙赐百官樱桃诗前四句郑重正蓄无所报三字之势结句收出宣政衙非趁韵穆宗昬荒不复可以有为公虽立朝徒俯仰黙叹而已曰自知无所报者正伤欲报而无路也公寄崔立之诗无能食国惠岂异哀癃罢其即惭汗二字注脚乎送桂州严大夫飞鸾不假骖注假或作暇按暇字佳假字与胜仙不相应奉和仆射裴相公感恩言志次连是感恩故有味义门读书记卷三十义门读书记卷三十一钦定四库全书义门读书记卷三十一翰林院侍读学士何焯撰昌黎集原道安溪云韩子言道其论仁义之意甚美其觝佛老所谓争四代之惑比于距杨墨之功者也或谓终篇无及释氏者意退之未读其书不知其瑕舋之所在此可谓轻指古人不自知其肤畧者欤夫道之裂也必有一人始为邪诞然后尤者得以继焉杨墨非老氏比也而皆窃乎老氏之意及佛之入自谓超然尚矣识者审其根实究其崇长增髙之伪又以为与老源流表里而大济以夸虚是故孟氏专攻杨墨障其流也退之则源之务塞而谓道徳仁义之説自老氏杂也然后杨墨肆行佛乃以晚出而承其敝且谓不及释氏者彼谓淸浄寂灭之言去父子君臣之言老书有之欤三代之下为夷狄之人老氏当之欤吾则曰其所谓蔑礼乐刑政者老氏也弃君臣父子者佛氏也又申其説以为蔑礼乐刑政者为太古之无为者也弃君臣父子者治其心而外天下国家者也韩之时佛之祸为烈故悲其不遇列圣而生于夷狄之邦哀后王之不能黜之正之而反使加于先王之教之上老子诐滛之始而释氏邪遁之穷其言之葢有序矣荀况之言杂驳乖离择焉而不精扬雄之书艰难晦塞语焉而不详故道之传断自孟氏而止而以为其流也长曰其仁义之説朱程犹讥之何也曰先原性后原道则未可讥也博于爱宜于行情之用道之经也其论性则异是性有五在七情之先矣原道自情始殆叙文者失之欤故未可讥也然则韩其醇欤曰惜其于性详于三而畧于五也详于三故谓孟子不知品之区畧于五故未知孟子所谓善之腴也茍求其故则知下焉者可制以法也乃其善焉者之有同于初而圣人之意得矣是故精焉而有未精详焉而有未详不然则朱程曷讥焉于道岂独粗传尔乎鱼豢魏畧西戎传载临儿国在天竺城中葢据浮屠经言之浮屠见于中国载籍所眆也豢之言云浮屠所载与中国老子经相出入葢以为老子西出闗过西域之天竺教胡浮屠属弟子列号今载三国志注中由是言之但非斥老子而佛氏固在其中矣博爱之谓仁四句破原字仁与义为定名二句昩其定名遂使异端冐其虚位此原道所以作也老子之小仁义一人之私言也此段虽单辟老氏之説然佛氏所谓道亦去仁义言之葢老佛二氏实相为源流公之首辟老者探源之论也周道衰其孰从而求之此二段伏后当火其书后之人其欲闻道德仁义之说孰从而聴之所以作原道不求其端不讯其末求端讯末㸃出原道眼目古之为民者四今之教者处其三此段伏后当人其人古之时人之害多矣患生而为之防公言今其言曰而民不争私言是故君者出令者也则诛公言今其法曰以求其所谓淸静寂灭者私言淸浄寂灭此晋魏之佛欲治其心则梁隋之佛也帝之与王所以为智一也公言今其言曰曷不为太古之无事私言传曰古之欲明明德于天下者民焉而不事其事佛书之精者皆出于老子而济以庄列之辨其怪幻则自为也故每层附见于辟老氏之下达摩西来直指心体不立语言文字又其再变故最后辟之然则古之所谓正心而诚意者将以有为也此又发明道之必不可外仁义以之为已庙焉而人鬼飨仁故顺而祥爱而公义故和而平处而当此四句对老氏説老氏外仁义以治身治世下四句对佛氏説佛氏以死生鬼神之説愚天下而不本于仁义曰斯道也何道也曰斯吾所谓道也非向所谓老与佛之道也鎻住公私醒出原字轲之死语焉而不详明已文不得不作不精谓荀不详谓扬然则如之何而可也末括尽前文无㸃渗漏人其人火其书庐其居塞止明先王之道以道之如是则流行矣原性皆是也列以三品则非也不揣其本而齐其末也性也者与生俱生也情也者接于物而生也极合乐记及伊川颜子好学之㫖性之品有三气质之性而其所以为性者五天命之性上焉者之于五也反于一而悖于四周子谓诚者圣人之本即主于一也少有少反与下二字尚有病在同此一也后儒谓有拘焉蔽焉者得之主于一者仁义礼智皆根于信而实有之此所以善也少有少反于一者不能至实而极信也故仁义礼智皆混杂而不纯此所以可道而上下也反于一者无实德故仁义礼智皆悖此所以恶也上焉者之于七也亡与甚直情而行者也动而处中发而皆中节也甚过也亡不及也言虽有过不及而能求中也直情而行者拘于过与不及而不知返情之于性视其品性善则情善情善则性善夫始善而进恶与始恶而进善以下皆言气质之性不可一概以完三品之説叔鱼之生也人之性果善乎故曰论性不论气不备论气不论性不明君子道其常此三人者葢千万人中之变奈何据以疑孟子之説上之性就学而愈明其品则孔子谓不移也此一段又言人性虽有上下而下者犹可制是其所受之正而不同于物者以终为性者五之説将已説与孔子融通为一今之言性者异于此何也末又特辟佛老以虚无言性之诞其谬妄又在荀扬诸子上矣原毁毁人之根在忌忌人之根又在自怠节节搜出恐恐然惟惧其人之不得为善之利诚哉君子之用心怠与忌之谓也此句是原将有作于上者暗收古之君子原人宏肆即以发明君不出令则失其所以为君数语之意只就发端三语变出无数层折賔主相形波澜汹涌圣人一视而同仁博爱之仁笃近而举逺行而宜之之义原鬼五原之序当以原性为一原道为二原人为三原鬼为四原毁为五行难求备于一二人而又不思广求其人以自辅是则名为好士卒无一士也以其从而不改故曰行难行字当读平声某与某可人也注可或作何按当作何为是葢不知者因下引管子事而妄改也任之诔之亦指他人非陆自引为已罪攷正之云亦非抑犹有举其多而缺其少乎缺其少似言人材未尽足以备用不谓一人之身本讥举其少而缺其多曰缺其少者葢逊辞也先生曰固然吾敢求其全固然言理则如此吾敢求其全似焉知贤才而举之之意杂説四首第一首只两意反复然龙弗得云信不可欤直接皆所自为一览可尽矣有此一层乃反复驰骤第二首脉不病纪纲不失则得天矣第四首此言士待知己者而伸在上者无所辞其责世有伯乐然后有千里马翻转説且欲与常马等不可得抉入一层䇿之不以其道以下不当其任不尽其用总归于不知人其真无马邪有无二字前后闗鎻获麟解此文自宋以后皆极称之李习之亦书一通与人极叹为佳德与形本只两意翦作四段层叠曲折转变万千不是用祥不祥两字转换是以知不知两字转换麟之为灵昭昭也麟字含下第二段知其为麟灵字含下第一段祥字昭昭含下数段中不可知咏于诗书于春秋杂出于传记百家之书三句中暗藏徳字与形字对虽妇人小子皆知其为祥也第一段之知知其为祥不可知其为麟也第二段之知知其为麟角者吾知其为牛四句随手生变惟麟也不可知应第二段不可知则其谓之不祥也亦宜应第一段虽然麟之出必有圣人在乎位应不恒有二句圣人者必知麟又应第二段言必有明君出而用之麟之果不为不祥也此又应第一段世得云知其非不祥者由于知其为麟也叠一麟字省一知字师説世得云无贵无贱见不当挟贵无少无长见不当挟长圣人出人也逺矣犹且从师见不当挟贤后即此三柱而申之童子之师是年不相若者引起世俗以年相若相师为耻巫医乐师百工是无名位之人引起世俗以官位不同相师为耻而语势错综不露痕也是故无贵无贱无长无少二句伏中二段此古之学者所以异于今时也古之圣人其出人也逺矣其皆出于此乎圣人则生而知之矣然犹以道之无穷不恃其圣而必师之求况学者而否焉有不终于莫解其惑者哉爱其子择师而教之其可怪也欤二段即师道之仅存于世者反覆晓折见不当拘于时也上愚益愚统言惑之不解此二段中耻焉惑矣未见其明智反不及就拘于时一节断之则羣聚而笑之拘于时下落则曰彼与彼年相若也应无少长位卑则足羞二句应无贵贱有下句道理方稳足圣人无常师如是而已又举孔氏以实之能行古道之准学者惟道所在而无常师则道业兼该可以至圣无不通之域不当以为可耻进学解有轻世肆志之意然怨而不怒亦无媿词业进于勤对学与文行成于思对言与行葢有幸而获选此句伏解孰云多而不扬此句开觧诸生业患不能精四句不明不公在侧靣反㸃先生口不絶吟于六艺之文可谓勤矣此段是学觝排异端可谓有劳矣此段是言沈浸浓郁可谓闳其中而肆其外矣此段是文下逮庄骚四句上则其所规模此自谓直与之并者也少始知学可谓成矣此段是行以上四段发明多字左右具宜请以三千人入蔡自取元济及折王庭凑非具宜乎昔者孟轲好辩其遇于世何如也得为孟荀后何待于世自解亦自慰也今先生学虽勤而不繇其统四句收前四段此非其幸欤应转动而得谤名亦随之不遇者名髙则不公不明之失重矣妙有含蓄是所谓诘匠氏之不以杙为楹末就匠氏医师反収暗用四段配前学文言行妙在错综无迹守戒似为董晋镇宣武而作汴居淄靑淮蔡之中南北二㓂所窥伺所谓介于屈强也幕中之辨反以为叛其斯文之谓欤知备隣道则知所以制御叛乱将卒者必有先事之图矣身处军中又有难于尽言者故虽设两喻下皆就隣道戒之而以乘其便暗藏一半诸侯之于天子三句故相出镇而仅同于不侵不叛之臣岂所以报天子哉知勐兽之为害此隣道之吞噬于外者知穿窬之为盗此叛将之窥伺于内者介于屈强之间汴之南则蔡北则郓所谓屈强之间也而王公大人反不能焉谓董晋葢以谓不足为而不为耳晋辈材力既不足又不先事而思一旦有变其不为鹿之见杀于豹者鲜矣公云不足为者稍逊其词耳冀天下之有事以乘吾之便便者内变作而外侮乘之也贲育之不戒四句材力足而不戒者如是下喻又见陆长源以下皆不足用晋死而公亟行见之早矣然则如之何而备之曰在得人得人岂仓卒可图先事而思莫急于此矣虽为董晋言之然亦未见有将佐无人而可以成功者圬者王承福传借题讽刺学杨朱之道一段正行文变灭不测处腐生则以为非昌黎不能衷之大道矣圬之为技贱且劳者也直叙起其色若自得者聴其言约而尽先伏中间主意以下皆述其言任有小大六句先一挈取其直虽劳无愧发明自得嘻吾操镘以入富贵之家有年矣或曰死而归之官也议论中间夹此几句叙事行文方不直又曰功大者其所以自奉也博虽圣者不可能也翦作两段此段是讽当世之人本不足以畜妻子而纷然智小谋大明殃祸皆所自致也葢贤者也此句正然吾有讥焉此句反谓其自为也过多其肯劳其心以为人乎哉此段迂其㫖晦其辞欲擒故纵也虽然其贤于世之患不得之而患失之者其亦逺矣収拾中间世得云以䘮其身应独善其身句后汉三贤赞三首赞后汉人即用后汉文体体似古乐府祠洛阳令王君哥王符为乡人所轻本传安定俗鄙庶孽而符无外家为乡人所贱述赦之篇三句潜夫论本传着其五篇曰贵志曰浮侈曰实贡曰爱日曰述赦述赦尤善可以革古今之通弊故公独取之仲长统三句一韵论説古今三句本传简撮其畧载者三篇曰理乱曰损益曰法诫昌言确切为胜潜夫论也称其文章注文章方云考本传当作才章按唐人大抵谓词赋为文章作才章乃合讳辩此易辩之事故不难于辩论之长而美在深厚愈与李贺书注李上方有进士二字非是按唐时能为诗赋应举者皆称进士方本不为非但无之句法较简健律曰二名不偏讳为犯嫌名律乎引律以明其无罪但言晋本不当讳况又其嫌乎父名晋肃子不得为人乎二十字词气不类公文杭本无之是也况又非律非经夹和在此亦错杂无序周公作诗不讳曾子不讳昔引经以明其是非二名嫌名意双顶来然当时执以责贺者乃嫌名也故辩嫌名尤详周之时有骐期将不讳其嫌者乎但有不讳一层波澜便狭妙在将讳字对靣纵开与前段文法一様汉讳武帝名彻为通四句上下俱从不讳翻到讳此从讳翻到不讳变换史记天官书气来卑而偱车通者是车辙之辙亦甞讳之汉志作车道则通字传冩之讹治字髙宗讳公多犯之时已祧也今上章及诏不闻讳浒势秉机也又旁引典故以见当世亦无有行之者乃不敢言谕及机以为触犯谕是嫌名机是二名之嫌仍有两层宻甚今考之于经质之于律先经后律理当然也前半先举律者承上得罪言之也与下文先曾参语势一也不务行曾参周公孔子之行三句安溪云此处承上事父母説故先曾参以下泛论故先周孔韩文之不茍如此夫周公孔子曾参卒不可胜末只用反掉截然而止推辨中有余味讼风伯厚斋云曹子建诘咎文假天帝之命以诘风伯雨师公讼风伯葢本于此伯夷讼士之特立独行三句圣一层信道笃而自知明者也智一层一家非之力行而不惑者寡矣则千百年乃一人已耳总上二层昭乎日月不足为容也六语讼昭乎句以知言崒乎句以行言巍乎句以知行之极言夫岂有求而为哉应适于义句张南轩无所为而为之谓义葢出于此彼独非圣人而自是如此应未有非之者也句言非武王周公之所为而自以为是夫圣人乃万世之标凖也圣人二字从武王周公圣也生下余故曰亘万世而不顾者也结特立独行圣人万世之标准彼非圣人是不顾万世矣子产不毁乡校颂谤者使监世得云监字乃闭口音不知公何以同言用释言吾时在翰林三句与后李公闗照唐时翰林学士不接賔客此一証人莫不自知以下转夫敖虽㐫徳从敖字又转若夫狂惑䘮心之人又转愈也不狂不愚愈何惧而慎独抽此数语变化亦明白易晓又曰乱之初生则有时而信之矣见其失不独在谗者而在三公自近之也夫聪明则聴视不惑三句上规之此进之彼谗人者孰敢进而为谗哉亦莫之聴矣将逺佞人穿入信谗中孰敢为谗承公正虽进莫聴承聪明敦大前之谤我于宰相者四句合穿今二公合处而㑹吾乃今知免矣言及必曰缘上思字来结法竒絶仰青云覩白日却在重阴积雾中张中丞传后叙开门纳廵三句上一句是无疑下二句是无忌逺诚畏死而谓逺之贤而为之邪只就能守上反复明其不畏死当二公之初守也其谁之功也此一段就翰所论而畅其説蔽遮江淮则租税得通可资以成中兴之业故以天下不亡为二臣之力则文无一虚语当是时弃城而图存者设滛辞而助之攻也世得云此数语暗渡下贺兰史记列传过接处多有此法过泗州船上人犹指以相语添毫法籍时尚小粗问廵逺事不能细也夹此句错综生动嵩从廵久亦不见廵常读书也添毫法廵怒须髯辄张再一写生动逺寛厚长者死时年四十九世得云寛厚二句应无所疑忌唿廵为兄应处其下故叙逺死即互见廵年以收应与廵俱守死句燕喜亭记题固记其名文是当行家语得其翦裁之法虽叅入议论仍不碍记事体矣大原王宏中在连州突起伏后半追叙斩茅而嘉树列二句地藏出者突然成邱四句天作旣成愈请名之颂也此段叙致特有古意非公无此世得云皆伏有宏中之德意按此评旣使前后闗键分明又颂字乃美盛德之形容正总摄得此一段其非衍文明矣燕喜二字非状景物故并上排胪复就命名上指叙于是州民之老以遗其人乎恐一徃议多于叙故夹此段虚景在中间宏中自吏部郎饫闻而厌见也前半自邱而亭层折甚多追叙此段文势方配今其意乃若不足然则是乐之也智者乐水二句两乐字闗合喜字智以谋之四句终上颂字之意吾知其去是而羽仪于天朝也不逺矣收转自吏部贬秩遂刻石以记以作记收一语不溢徐泗濠三州节度掌书记石记掌书记无封疆之责三州之故非所宜书从使节之能文发意自不可移别处澹写必切要无陈言元戎整齐三军之士至莫宜居之数千年中兼之者几人茍其帅之不文反影厯十一年而掌书记者三人此句见相得后之人茍未知南阳公之文章鱼川泳而鸟云飞也俱是空际生出公之教人自为不独造语也蔚乎相章四语浓淡相叅更有情味画记骑而立者五人而莫有同者焉此段人骑而立是形状五人是数马大者九匹皆曲极其妙此段物晁无咎莲社图记本此意为之蓝田县丞壁记极意摹冩见其流失非一日旣为斯立发其愤懑亦望为政者闻之使无失其官守也钳以左手三句细琐如畵丞濡笔占位更细濡从苑本改谚数慢必曰丞又着此语伏后故字丞之设岂端使然哉应于一邑无不当问即反唿故字一蹑故迹书名之意寄喟于蹑故迹故一篇皆从此感慨非恐其名氏之将湮也悉书前任人名氏皆不得施用者也余方有公事子姑去以不问一事反结跌宕殊有简兮诗人之意新修滕王阁记切新修切王公切袁州刺史作记愈少时愿莫之遂凌空而起便是新修发端又不着迹走笔书大意自是超妙絶伦其胸次要无㸃尘也而滕王阁独为第一直入及得三王所为序赋记等併闗㑹宏中𦂳甚春生秋杀阳开阴闭魁宏八字非此老无此心胸令修于庭戸数日之间二句兼之以颂却于不得造观中㸃出都化云烟了无痕迹吾虽欲出意见三句断续穿漏前公为从事此邦实书在壁照应文辞句以前一层儭新修前后以此为闗鎻中间又一提醒于是栋楹樑桷板槛之腐黑挠折者六句新修记无侈无废二句极造语之妙其江山之好尚能为公赋之照应临观之美句以后一层儭作记老少二字首尾闗键摇曵不尽进士䇿问十三首第七首以至于吴蜀魏吴先蜀魏岂以其独后亡欤争臣论将进阳子以圣贤之用心而非徒诋讦为名髙以故其言蔼如也居于晋之鄙注城徙居陜州夏县按实录不载徙居事栁子遗爱碣家于北平隠于条山乃沧州一土阜非晋鄙也夫不以所居之时不一而所蹈之徳不同也发明不可恒贞破上如在野孟子所谓禹稷颜回同道若蛊之上九而尤不终无也并将对靣一层説透道理八靣员足亦无可躱闪矣志不可则是蛊尤不终无是蹇忽焉不加喜戚于其心与后畏天闵人相反问其官至固如是乎哉学管仲得君如彼文法且吾闻之有官守者不得其职则去一转阳子将为禄仕乎是或一道也又转出去与辞两层却从上段中问其官禄二句生下亦不敢旷其职不敢二字就一节上明其用心夫阳子之用心亦若此者从上不加喜戚于其心来滋所谓惑者矣非特旷官而且越分非特无功而且有罪夫阳子本以布衣熙鸿号于无穷也此段发挥争臣二字更快又洗发对靣使人知一层义理此无旷官之刺居位而使人随时得以薰其徳者亦从上恒贞则凶来且阳子之心将使君人者恶闻其过乎是启之也又破其招君过为名一层深推其用心之谬以见其未为无尤也何子过之深也言不当刻论其用心自古圣人贤士皆非有求于闻用也以上既与明辨其职守以下又极论其不得为有道之士闵其时之不平诚畏天命而悲人穷也此则圣贤之用心所谓有道之实而望阳子以改而从之者也闵字暗顾用心圣贤者时人之耳目也四句似荀杨语此即原人大意且阳子之不贤三段三且字皆进一歩恶得自暇逸乎哉终前髙不事之心好尽言以招人过招人过与招君过暗对君子居其位则思死其官此句双闗阳子我将以明道也二句作者本趣如此所以异于小丈夫也传曰惟善人能受尽言末应第四问就作掉尾应转起处极有神力仍不絶其为善人方是责善非讦直也禘祫议世得云此文或疑不言禘祫之后献懿二主应藏何处不知上文第一条议者已见献懿之主藏于夹室矣今所当定者应祭不应祭非疑藏主之所也旣曰禘祫之时宜正献祖东向之位则不禘祫时藏主仍在夹室而不当毁瘗及别立庙可见矣自魏晋以降始有毁瘗之议毁瘗之议乃自汉始比于伸孙之尊废祖之祭不亦顺乎注韩公本意云云按韩公未甞议以献祖为始祖而景皇帝不当居东向之位四时之享皆压于献祖又安得云所屈之祭至少所伸之祭至多乎考异曲为此説以为牵合熙宁庙议之地尔注又云则唯懿祖不与按献祖亦不与也注又云室自为尊不相降厌按如此则所伸者不独景皇帝而已省试颜子不贰过论不贰者葢能止之于始萌四句安溪云此论邵子以为过许然观易系所引则恐韩论诚不为过择乎中庸得一善则拳拳服膺而不失之矣正应择善而固执颜氏之子其殆庶几乎言犹未至也正应不贰之于言行于是居陋巷以致其诚竟莫之致陋巷六句是立志高坚二句是致知任重道逺是力行太学生何蕃传不从朱泚乃其行义之尤大者留在最后自见轻重今人必入手独举此立论则反似节取一事而惜其不遇处反味短矣以之升于礼部谓举进士也蕃正色叱之二句是诚可书矣兹非其勇欤仁勇从问答中分见叙致不直其仁则所施有限勇其大节故特表之惜乎以下又叹其仁之可仅于或之云也义门读书记卷三十一义门读书记卷三十二钦定四库全书义门读书记卷三十二翰林院侍读学士何焯撰昌黎集重答张籍书其原出于孟子此是初识张籍时时年三十许耳此时盛尊扬雄其后谓其大醇小疵则退之之学进矣末年乃谓轲之死不得其传及答孟简书中不数况雄诸子又一诣也昔者圣人之作春秋也书于吾何有此段言着书辟佛恐有患害吾岂敢昌言排之哉一层不敢为书下乃公卿辅相句法夫子圣人也故余所以不敢也二段言着书之难向使独言之而独书之二句二层言书非独为所能传非所以朝令而夕禁也三层言不可以易为及乎夫子未久也对六百余年其为也易三句即带转上三层然观古人得其时而行乎后世者也此转笔力尤曲折驰骋今吾之得吾志吾子何戚戚于吾所为哉此段言书可以不必着竢五六十为之未失也四层即为书亦不必遽其行道其为书其化今其传后必有在矣激昂末后二段俱穿入道字应前可至于道句答窦秀才书其诚有志于道者耶抑其名也故姑为是言以谢之上李尚书书促促少味贺徐州张仆射白兎状唐人好言祥瑞类表中若此者多不足为公称也答尉迟生书固非公不能言体不备四句兼及其外若独有爱于是末结得澹宕至邓州北寄上襄阳于相公书苻载寄于尚书书云恭覩制作约数十篇高格侔山岳迅势儗波涛迈气薄云霄逺思蹑鸳鸿当世翰墨都无此手臓腑怳怳至今悸动斯可谓焕乎文章也其造语去公逺矣孰谓少有惭者遂非越俗耶然且云尔者不为僭越也言外有裁之之意赞王公之能以下兠转前半仍浑然不露上宰相书为宰相者各宜书一通于座右未可以后进求知常语视之也须具絶大心胸读之此中真有海涵地负之势其文温醇有涵养深粹之功乐育材也此乐字下之所以为心君子之于人也旣长育之而于其才无所遗焉总收上数章诗意乐得天下英才而教育之此乐字上之所以为心此皆圣人贤士之所极言至论古今之所宜法者也总收诗孟子然则孰能长育天下之人材四句又总承诗孟子两段引已意秦汉以来庙堂久不闻此高言钱谷甲兵之问不至于庙堂不似徳宗时论道经邦之暇二句援经术陈世事自然正大剀切今有人生二十八年矣教育之使成材其亦可矣此层应上长育抑邪与正二句抑邪承杨墨释老与正承圣人之道妖淫谀佞诪张之説妖淫对怪竒谀佞对感激诪张对怨怼四举于礼部乃一得子厚亦自云四进而后获九品之位其可望二句转移无迹一夫不获其所对微草洪范曰凡厥庶民是皆与善之辞也此层应爵命宠贵之即长育之实也从诸经相表里处推明职分当为之实乃非徒攀援求进也抑又闻古之人有自进者四句此一引更宻自进对徃告不逆对长育抑又闻上之设官制禄以济其不足者耳将徃告一靣义理説得光明俊伟惟公可以无慙此言已之所余本上积二十年之所学然则上之于求人二句求人是乐得英才求位是乐育才不必让其自举也让责让也抑又闻上之化下得其道于于焉而来矣此应浮沉皆载于才无所遗焉乃长育之所施及也以沉者况遗逸之士固自以其身不能与时从顺俯仰故甘心自絶而不悔焉朱子亦谓隠者皆带性负气之人而方闻国家之仕进者然后得从下士之列即鎻第一段虽有化俗之方安边之画推有余济不足之意今若闻有以书进宰相而求仕者宰相不辱焉而荐之天子而爵命之即鎻第二段必且洋洋焉动其心是心美之考古君子相其君之道收上之道庶天下之行道者知所归焉收下之道併推有余济不足等语后十九日复上书文势如奔湍激箭所谓情隘词蹙也与第一书气貌迥异故是神竒以求毕其説就前书不获其所意更切望之十有九日不得命则宰相之不能及逺可见故不复及山林遗逸之云也其势诚急二句上句束求者下句束救者愈之彊学力行有年矣愚不惟道之险夷行且不息上句本前书积二十年下句本前书行道句有来言于合下者阁下且以为仁人乎哉到难转身处忽用反照収上二句潆洄反复又变出一层愈婉愈迫有可救之道本前书中古君子之道如时不可何时字对前书中古字固在上位者之为耳先深一层与今岂异时哉非无时况在宰相吾君所尊敬者又未甞不可或取于盗二句复自顾才能句情隘辞蹙果然后廿九日复上书就前书自进而不逆意更显责焉末段言其不唯无望于浮沉皆载方且驱自进而归山林岂不重失天下士之心也此书自古之士以下非常人所见察其所以而去就之并非若第二书中犹谓其必举特责其待命四十余日直置之不闻而已故末段中皆申明所由自进之亟有不得已者其不逆以否则固聴之岂屑屑蕲得一官哉天下之贤才皆已举用从贤才已用打头説起下一语亦必有賔主不唯不贤于周公而已四句一路顿跌而下如怒涛出崃不得于天下之心小顿对前天下之心美之意维其如是三句着此气愈足势愈重无此一勒文势便有剽而不留之患今阁下为辅相亦近耳跌落有力长史云先安放此句下靣便尽畅説人可不恨今虽不能如周公吐哺握髪颂周公更深一层责时相反寛一歩激切顿挫古之士三月不仕则相弔前是已所得为者不当与古异下是已所不得为者不可与古同以明更无所辞其责也然所以重于自进者自留地歩舎乎此则夷狄矣足数及门而不知止焉言至此则第二书之情隘辞蹙亦不为过矣与第一书行道者知所归焉反对第二书恐惧不敢逃遁与前昏愚不知逃遁皆指山林言之如有忧天下之心则不能矣是故孟子韩子同道也宁独如此而已三句复有周公之説葢犹终不絶之故宁徃告焉耳收此三句辞气仍归于和平非空为骂讥而已惴惴是惧者忧天下之心所廹也答崔立之书题注唐进士礼部旣登第后云云按吏部乃宏词试耳未即得仕非不许其入仕也公迄不预宏词选遂从董晋于藩幕来书葢有戒其崛强惜其冷落之意其为不知公也甚矣前后作两段分析却将崔书㸃在中间文势妙有断续自觉激昻磊落仆始年十六七时余亦无甚愧焉此段先叙失所操持辱至再三以为人之仕者皆为人耳为人致君泽民也夫所谓博学者而为之忧乐哉此一段先辩明必竢工人之剖然后见知于天下二句明已之道非可决得失于一夫之目斯立不当劝之自卑故凡仆之汲汲于进者足下无为为我戚戚也此一段辩两刖不为病二句明已宏词再试特逰戏以求禄若其道甚大不可遽谓其再献再刖待之甚浅葢欲以同吾之所乐于人耳为人今足下乃复比之献玉者且无使勍者再尅将来书叙在中间文势便不直此昔人所谓断续也又所谓勍者果谁哉勍者句只轻带无以发吾之狂言应发余句答李翊书书中前后两段分明便有知言飬气二事在韩子于斯文其原过他贤逺矣安溪云蕲至于古之立言是立志戞戞其难汨汨然来两段如孟子所云知言而根却带立志故中云非圣人之志不敢存浩乎沛然至高下咸宜如孟子所云养气而根又却带着知言故云惧其杂也平心而察之要之韩子所云养气亦同归于立言故又云气盛则言与声皆宜然皆非无志者所能也故仍收到立志上而朂之以当志乎古又嘉其不志乎利也按此一段非凡所见仁义之人其言蔼如也仁义是茂沃蔼如是遂晔不自知其至犹未也欲言已用力之艰而先作谦词学之二十余年矣无望其速成始者非三汉两代之书不敢观膏沃伏下书诗非圣人之志不敢存根茂伏下仁义此是工夫故渐进惟陈言之务去先去其甚驳者然后识古书之正伪此真字宋人避讳改之也而务去之又去其未醇者其观于人也笑之则以喜四句无诱于势利吾又惧其杂也并去其小疵扬子或曰𤣥何为曰为仁义曰孰不为仁孰不为义曰勿杂也而已矣其皆醇也然后肆焉扬子圣人肆笔而成书不可以不养也养其根加其膏行之乎仁义之途二句上句贴根下句贴膏终吾身而已矣此是原本故终身以之气盛则言之短长与声之髙下者皆宜气盛者茂遂也言与声皆宜者沃晔也其敢自谓几于成乎此句掉转至犹未也结过自己其用于人也奚取焉又应取于人非古之道以坚其志处心有道五句此即所谓道徳之归而不徒外之文者如是者其亦足乐乎其无足乐也婉转有深味有志乎古希矣应生之志亟称其人所以劝之恐其以遗乎今见沮故亟称以劝之不志乎利此利字不过对取于人説若以自用于人也奚取焉以下为应无诱于势利而以学之二十余年以下为无望其速成则意脉反不融贯矣不可用㡬于成成字志于利二字粘定作照应上二句也几于成亦不过前至犹未也之意代张籍与李浙东书李浙东英华作李逊亦乞食之文然颇冩得激昻顿挫颇儗战国䇿就盲不盲两层翻出无限起伏惟合下心事荦荦与其心能别是非句相对无所能人六句先以道自明当惜心中平生所知见即古人之道也嫌于夸毘故反以中丞言之浙水东七州不当计其盲与不盲也此段从不盲者反衬当今盲心者皆是又变出一层籍又善于古诗复以艺动之怜古诗则又古道之末也夫盲者业专于艺必故乐工皆盲注诸本专字在必字下今从文苑必字下缺一字疑是精字按从诸本亦得此段从盲者衬出与李翺书习之当责之以失其所从故以无所资为解且言虽之京师亦安得知已者而从以深悲已之不遇且并以悲李也挫顿徃复兼有李之文态持仆所守其安能有以合乎徐府固非相知京师亦安得知已所谓不酌时人待我之情也今而思之四句先言京城亦无可乐与后一段对照非旅食久不知其悲内无所资外无所从终安所为乎将无所资穿入无知已中带上总束今天下之人有如子者乎无也所谓以子待我之意望时人公之寄身从事幕府不入京师徒以徳宗昏惑信用谗慝谀佞之人无可为者然难以显言故但言不相忌者少偏以不能下达见意自尧舜以来二句正见当待明天子也深得圣经微而显之妙子独安能使我洁淸不汚二句带起下一段仆于此岂以为大相知乎非真为得所从将亦有所病而求息于此也徒以舍之不可挈之不可聊资其禄耳及之而后知履之而后难耳知此者读此文未有不涕下矣孔子称颜回一箪食其不亦难乎又觧洁淸二句颜子虽上无明天子与公同而独能洁淸不汚处其所可乐则与公异子之闻我言亦悲矣收悲我子亦慎其所之哉收自责自悲故专使驰此候足下意候其意并以自解解其言上张仆射书寅而入尽辰而退申而入中酉而退此古者朝夕之义仍非越分以自高也与于襄阳书两存地歩不失轻重乞索书之最出拔者未甞干之四句结上生下岂愈所谓其人哉不説煞方起得未闻二字愈今者惟朝夕刍米仆赁之资是急二句只此正説如曰吾志存乎立功五句都用反跌不陋世之龊龊者二句顾未甞敢以闻于人磊落竒伟之人三句此一转仍未甞乞哀更妙于放开亦足以知其志之所存又収到不肯后于恒人与崔羣书公在张徐州幕下颇不得志故假崔而报此仆愚陋无所知晓于吾崔君无所损益也已非无黒白崔君亦不待明其好恶两段相承説自古贤者少不知造物意竟如何打转宜在上位一段为乐天知命四字下落无乃所好恶与人异心哉况又时有兼得者耶身当穷悴弥有此慨然卒不蹈于狷忿此公之所以为高明归之于正为前无入不自得乐天知命二句归宿仆不乐江南官满便终老嵩下公之于徐也葢屡形于叹与冯宿论文章下笔令人惭及示人则人以为好矣此不可谓之知其时桓谭亦以为雄书胜老子此尚不可谓之知子云岂止与老子争强而已乎激昻直百世以竢圣人而不惑二句此则文之至知之极也一二年业之庶几乎至也昔人之少也于经史无所不通又得如公者而从之故可业之一二年而至未可为今之少致力遽自足者借口也然闵其弃俗尚三句此䇿其退而诱其进之词非感愤也与祠部陆员外书题注贞元十八年中书舎人权徳舆典贡举云云按以退之之贤所荐十人而仅举其四侯云长则又陆所自知也然则谓陆歙州之果能好贤乐善欤抑权文公之于陆非相知深欤吾未解也末云宜当是时皆争为韩门弟子也按然则韩门弟子皆慕势而来者耶何言之陋也其斯为廖莹中欤韩门弟子语本李肇国史补与鳯翔邢尚书书论卑而文无向背徃来之势何故不刋去之亦学孟子而所得尚浅功业逐日以新八句此等是学王襃愈见天下之竹帛四句稍陋前古之兴亡四句对功业声名一边説此皆为文本根常以天下之安危在边当观其所处之时为人求荐书靣目似战国策命意则左氏之善为説词者也公文真难为状前伯乐匠石双起后却只説伯乐古人文字不拘如此及至匠石遇之而不睨二句影过从前不知一靣是结句始字之根以某在公之宇下非一日伏始字是生于匠石之园五句本是亲厚之人反不能知已却如此宛转説入柔而不犯绞而婉矣于是而不得句应前又变若某等比咸得以荐闻见其无愧是以冐进其説以累于执事结句终字之根亦不自量已在不知己之前不得不自谦一语为之地应科目时与人书应科目是已举进士及第人非布衣隠逸仕进无阶者比故谓已在池之濵江之濆但未及水耳世得云怪物者士也得水不得水者穷达也有力者援引也噼头便分三柱以下复应三段哀之命也结庸讵知数句不哀之命也结熟视无覩数句知其在命而且鸣号又回䕶宁乐泥沙而不乞怜意要之亦命也见已之出处制之于天仍自负是怪物之意难于致词则托物为喻此诗人比兴之道也直道正意丑不可耐晚唐四六启是已天池之滨三句开口即切应科目时龙为水之怪见国语葢寻常尺寸之间耳三句即起运转之易从上滨字濆字生下然是物也非我之志也此一段若引咎若叹息公卿之不先下人将从前安顿得好揺尾乞怜此常鳞凡介也能其死其生固不可知也起下以鸣号卜兴废聊试仰首一鸣号焉此句斟酌虽告以穷仍与揺尾者异其不哀之命也生平之志固在知其在命而且鸣号者亦命也所以观吾道废兴之机故曰亦命也愈今者实有类于是今者谓应科目类是谓在滨濆答刘正夫书题注岂正夫即嵒夫耶按正夫疑即端夫未及文章深旨要且教之自为安溪云唯其是则真所谓布帛之华菽粟之味矣又曰必有以异于物而非常物者然后为异而可珍爱前后义理未免有几微牴牾之处若孔孟之言必无此病而愈独不幸有接后辈名谓其抗颜为师惟其是尔其皆醇也而后肆所谓是也非固开其为此二句以下反复辨此夫百物朝夕所见者夫文岂异于是乎此段言求其是不得不异于今不异乎今必无以几于是所谓异者其是者也所谓是者师古圣贤人之意者也古圣贤用功不深其何以得之韩子于答李翊书也葢语焉而详若皆与世浮沉四句虽非禁其为彼然不得不异乎时尚矣然其所珍爱者二句又一潆洄正喻皆一意翻作两层今后进之为文必其能者也即上一段中两层意反复申言之虽未必能即是亦必自异于今始要之其卒至于是者必归之异于今者与孟尚书书安溪云佛骨表其所言于廷者耳此是欲流传学者之书故拔本塞源争辨千古道术之归反复剀切无复余恨自江都河汾之书鲜足以比儗者何况诸子理明气畅此文真是如潮非崇信其法二句因孟简之言故云孔子云邱之祷久矣以求福利也进无所据诗不云乎不为利疚求福不回句结上不为威惕句起下假如释氏能与人为祸祟作威福于其间哉退无所据且愈不助释氏而排之者其亦有説以上辨与大颠徃来非求福以下申已不信奉释氏素所自任者重夫杨墨行正道废以为功不在禹下者为此也此段正为于斯时起夲始除挟书之律惠帝四年已除挟书之律此句从上文顺势説下不及照顾耳二帝三王羣圣人之道于是大坏对上圣人之道不明句其祸出于杨墨肆行而莫之禁故也呌得醒应转杨墨交乱空言无施应能言距杨墨其大经大法三句应伦斁道壊则皆服左衽而言侏离矣应上夷狄禽兽故愈常推尊孟子呌得醒以为功不在禹下者为此也应上圣人之徒汉氏已来以从于邪也此段发明已之于释氏不得不排之故释老之害四句纽得𦂳孟子不能救之于未亡之前莫之救以死也笔笔折説得极孤危转有光燄天地鬼神六句信奉释氏则反得罪于天地鬼神矣併反照到福利一靣极宻回抱到近少信奉释氏前后纽得𦂳与鄂州栁中丞书又一首字字着实观昌黎议礼制谭兵农刑律等文稽古而不迂适时而不诡经术纯明非诸子修词者所及送陆歙州诗序先一州而后天下二句此处不説尽留天子有诏句在诗中结出天子有诏时宰吾无望焉庶几悟而追者天子乎按权文公送陆公佐序当日似以直道不为时宰所容者此言岂吾君吾相之心哉反言之也末言天子有诏以见非徳宗本意欲弃之外而仍望其独断于心耳送孟东野序只説文章如何闗系便有酸气旁见侧出突兀峥嵘鸣字句法虽学攷工然波澜要似庄子其在唐虞咎陶禹其善鸣者也在上䕫弗能以文辞鸣又自为波澜周之衰孔子之徒鸣之在下其他浸淫乎汉氏矣其他葢以杂文言之李翺张籍其尤也又入二子前半千波万嶂不容此处太平也三子者之鸣信善矣结过前半抑不知天将和其声而使鸣国家之盛耶以下始因其不释然而解之其在上也奚以喜二句一宾一主三子之上下系国家之盛衰却説得蕴借不流于夸毗又藏过弃才则国家之盛可卜极得体但吾终疑不得其平四字与圣贤之善鸣及鸣国家之盛处终不能包含此韩子之文尚未与经为一耳送许郢州序忠告善道亦六经孔氏之词讽刺之辞却语语平恕蔼如也变化如龙味亦炙之愈出善为説辞长于讽谕本是不恤民命却只讽他不通下情妙甚愈尝以书自通于于公足下之言是也一方连率不容率尔献规从平昔相知发端乃得进言之体是非忠乎君而乐乎善二句引入情已至而事不从二句动之以诚信为刺史者恒私于其民妙于语言从刺史説起善为于公地繇是刺史不安其官其不去为盗也亦幸矣数语侧重观察以致意长史云不安其官是重民命而轻位若不得政则为害无穷矣用笔极有轻重诚使刺史不私于其民未之有也复两平宾主双行方是道刺史之事以为于公赠説得刺史与有责焉为之分谤则道之易入其前之言者四句纽合县之于州犹州之于府也纽合有以事乎上其谁能信之此一段又就刺史本分言之不失文章賔主讽谕又不觉长史云正是敲击于公戒许公无效尤也併规郢州乃不使连帅无施靣目不以颂而以规规字扯于公在内送窦从事序连山隔其阴鉅海敌其阳注一作歊按隔是岭之势歊是海之气对旣工而句尤有力若敌字何味之有方説引横擿者亦非濒海之饶固加于初风气正则生齿盛生齿盛则地力可尽故其饶有加上巳日燕太学聴弹琹诗序与衆乐之之为乐上已乐而不失其正弹琹皆充然若有得也收足聴字送齐曍下第序题注暭或作曎按暭与曎乃一字也崧卿不通小学其陋至此又苑本亦注云一作曎非周益公亦不讲小学也左国之文最为雄直有内媿之名世得云谓虽得公忠之名而可媿也为人向道者注以方从阁苑以人为仁殊无文理按作为仁本自文从字顺若以通榜为向道此何理哉生于私其亲四句私其亲植党者也私其身避嫌者也以已之不直通上下言非百年必世不可得而化也此责之在上者非知命不惑不可得而改也此责之在下者公无私者也将此句位置中间一索皆穿送李愿归盘谷序其中稍有六朝余习者少作故也化议为序归字送字浑然融释其中创变一体太行之阳有盘谷隠者之所盘旋先叙盘谷愿之言曰以两或曰愿之言曰为之歌曰作章法吾非恶此而逃之此句中反带归盘谷势方不懈不可幸而致也幸而致并起后一段穷居而野处孰若无忧于其心总只无不足兮奚所望意我则行之正落归字伺候于公卿之门老死而后止者此不遇而求遇者加此一段见不归不可徼倖于万一对有命句其于为人贤不肖何如也有非逃之则行之二句故只如此虚结可以稼应土肥可濯可沿濯古与櫂通汉书水衡有辑濯丞音直孝反应泉甘谁争子所应居民鲜少窈而深是谷缭而曲是盘无不足兮奚所望中一段膏吾车兮秣吾马送字余音从子于盘兮二句收出送字透过一歩送董邵南序无限曲折忠厚之至视争臣论徳加进矣南部新书贞元中仕进道塞奏请难行东省数月闭门南台惟一御史令狐楚为桂府白身判官七八年奏官不下由是两河竞辟才隽抱器之士徃徃归之用为谋主日以恣横元和以来始进用有序公此文正从事汴徐二府时作董生之去游河北葢有以也隋书地理志冀幽俗重气侠好结朋党其相赴生死亦出于仁义故班志述其土俗悲歌慷慨椎剽掘冡亦自古之所患焉发端议论亦从此出茍慕义强仁者皆爱惜焉此句见中朝未必终无知已矧燕赵之士出乎其性者哉性下当有情字犹今谚云脾胃也然吾甞闻风俗与化移易暗伏明天子吾恶知其今不异于古所云耶不亦翻然能慕义强仁耶为我弔望诸君之墓此句勉董生恐其怨朝廷而为藩镇用故讽以望诸君不敢谋燕之语而观于其市末此五句勉燕赵之士燕赵之士犹欲招之使出况董生耶能化其俗则可不然亦可以无徃讽而止之即在言外有无穷之味乐毅卒于赵冡在邯郸西弔墓观市分应燕赵意旣深婉于文章复㸃缀有情所以为国能也赠张童子序题注唐制有童子科按张自以明经举非童子科如刘晏李泌故事也天下之以明二经举于礼部者每一大经兼一小经慕回路二子之相请赠与处也嫌于不请而教故引赠言之义送浮屠文畅师序横空而入推排衆説又不觉为远于人情非宋人所及以浮屠之説凟告浮屠此即陈言也公此文浅言之亦务去陈言而已此文㑹须味其忠厚诚悫不是虚憍之气在门墻则挥之此句并对子厚诸人浮屠师文畅喜文章佛学不立语言文字而喜文章此则其志将有以异乎彼也惜其无以圣人之道告之者翻案夫文畅浮屠也故乐闻其説而请之此段打入得妙方不觉为武断立説似孟子道莫大乎仁义二句上言二帝三王之道云云而此不逐句疏释者葢仁义礼乐刑政即其所以行着幽蕃流者也施之于天下四句非无用之虚器又皆为已之实功四语庶乎知道矣书之于册闗着文字今浮屠者孰为而孰传之耶只一语含蓄有体若赠以言而詈其师何如不作耶夫不知者非其人之罪也就不知二字瞥然掉转悦乎故不能即乎新者弱也破前拘其法而未能入知而不以告人者不信也有此二句诚恳有味不是强以大言弹压仁义之人其言蔼如可从此二句观之送杨支使序愈在京师时伏下天朝其来而镇兹土也注镇或作领按湖南非节镇作领为是证以荆潭唱和序可见以辅其质此句绾结宻惟知道者有之而流声实于天朝也闗合在京师时送何坚序何于韩同姓为近注何氏出周成王母弟唐叔虞后云云按注本姓苑晋字当作音江淮下云江淮间音以韩为何字随音变遂为何氏送廖道士序必蜿蟺扶舆扶舆字义未详疑传冩或误注引子虚赋非也张揖注谓扶持王之车舆颜注则谓或扶或舆而行耳送王秀才序深厚安溪云韩诗云名士例须怜麴蘖今其立论如此固知韩子远矣吾旣悲醉乡之文辞伏下文字而又嘉良臣之烈伏下行字惜乎吾力不能振之无以使之平其心姑与之饮酒一半在言外送王秀才序安溪云语皆的确公不云乎学古者非其文辞之谓好其道焉耳因王生为文好举孟子故以孟子之学所自出者告之不泝其源孟子之文辞不可得而为也荀卿之书子弓受易于商瞿上顺叙下倒叙故求观圣人之道二句许而坚之如又得其船与檝二句因而进之其可量哉引而不发荆潭唱和诗序非公文之至者然梁权辈不能到也送幽州李端公序空中结撰及郊一段仪礼也幽州从事非李相国之子端公或佐他镇作序者非公皆不可移用一字故归熙甫谓不切者为陈言曰某前年被诏坐必东向述相国李公言使者持节南向故东向坐也国家失太平如开元时乎自述答相国之言元年之言殆合矣收前半段其为人佐甚忠序端公只一笔请以愈言为使归之献收后半段来寿相国归佐司徒絶不粘题却句句𦂳宻送高闲上人序语甚竒特而意都不可晓或以闲旣未能忘乎名而又从业于无用之法故戏而讽之不得其心而逐其迹二句名言为旭有道道字术字相对解外胶胶当从苑本作缪若作胶恐于前不胶于心相犯则其于书得无象之然乎注引东坡送参寥诗云云而谓正谓此一段文意也按坡诗豪勐下云细思乃不然真巧非幻影欲令诗语妙无厌空且静静故了羣动空故纳万境正翻此案也送殷员外序右庶子韩愈执盏言曰殷大夫注或作殷侯按唐人唯唿副相曰大夫当作殷侯苑本同送杨少尹序反复咏叹言婉思深于时公卿设供张至赫赫若前日事详叙为设影地世常説古今人不相及下文从此句生出遇病不能出下文从此句生出虚景不知杨侯去时而画与不画固不论也此段乃谓恐世之知其美者少也然絶无痕迹不善作文则此等皆平实直叙无复意味道旁观者二句兼讽难退者当因乞身者而有动于中也白以为其都少尹注白或作署按作署为是唐时宰相得自除人也古今人同不同未可知也仍放活杨侯始冠三句反将始仕翻转相形波澜更妙指其树曰四句亦有一段虚景妙有此余波与前相配以杨侯不去其乡为法主意在此归亦何所苦哉此一段又歆动之其在斯人欤二句所见唯一老而已矣送石处士序送石处士与赠石处士不同序已诗与序衆人诗又不同无限议论都化在叙事中此篇命意葢因处士之行望重𦙍尽力转输使朝廷克成讨王承宗之功不可复若卢从史阴与之通而位置有体藏讽谕于不觉先生居嵩邙瀍谷之间左右图书此一层明石洪非图利便私之人与之语道理烛照数计而龟卜也此一层明重𦙍能敬信其言而后可以保其禄位当否成败即为后祝规伏脉人之髙下亦视此而已其肯为某来耶顿挫吾所处地归输之涂眼目在此有执爵而言者而私便其身议论妙有裁翦于送行上更有生色不寂寞也宋人便一片冩去了无风神侧重大夫却藏在中间与许郢州序法同无务富其家而饥其师切归输无甘受佞人而外敬正士如卢从史之于孔戡此重𦙍前车之鉴送温处士赴河阳军序空际结撰伯乐一过冀北之野而马羣遂空是第二人发端东都固士大夫之冀北也此句中并暗藏自已自居守河南尹无所礼于其庐空羣意洗发得淋漓从诗叔于田来此推明郑诗之意言之无所礼于其庐此句恰好脱缷出处士之庐句来而东都处士之庐无人焉上统云士大夫之冀北此句剔清处士之庐方好接出下段惟相与将耳此相字其文则谓留守其意则斥西京政事堂中人也愈縻于兹其何能无介然于怀耶言重𦙍起率任犹能㧞二士于数月之中如公之才宰相乃置之冗㪚冉冉且老为可感耳为吾致私怨于尽取也只如此收仍不露顾起处𦂳甚送郑尚书序前半盛称其任之重以戒勉之而以两语反复微讽使知所自处知其为讽愈觉有味犹诗之有楚茨篇也宋人自欧公而外无复得其意矣大府始至谘而后行发明独岭南为大府先叙四府之事大府文有賔主𨽻州之府舶交海中言任之重于他镇故常薄其征入下皆控御之术然必以薄其征入为无怨变之本正郑权对症之药也若岭南帅得其人五句承𨽻府之州一段外国之货日至不可胜用承海外杂国一段故选帅常重于他镇五句束得严重有力载得前半起勒得住世得云为羣帅首则须文蛮夷多变则须武逺闻海外则须威风知大体承文可畏承武不但可畏而又可信方有威风而后可以来逺人也送郑十校理诗亲交谁不羡注或作交亲按作交亲为是指分司吏与留守从事也韦侍讲盛山十二诗序十二诗今元白二集皆无之传者唯韦相及张文昌张葢慕而为者也石鼎联句诗序长颈而高结攷异云道士之首加冠不作椎结云云按此诗中上为孤髻撑为讥道士语此又以加冠致疑何也子为我书祭侯主簿文云我或为文笔俾子持豕腹涨彭亨毛传炰烋犹彭亨也诗末考异云弥字之义又与愈字相类按王肃易贲六五注云失位无应隠处邱园葢蒙闇之人道徳弥明必有束帛之聘也文中谓隠君子弥明本此义门读书记卷三十二义门读书记卷三十三钦定四库全书义门读书记卷三十三翰林院侍读学士何焯撰昌黎集祭田横墓文祭旧刻作弔不知谁何改之此儗弔屈原文不当有墓字题哀辞后古之道不茍毁誉于人此专为孟简误信穆道之语有为太原伎恸怨而殁之谤又以其事不足辨故但自明其不茍誉则毁者之为非实可见矣祭虞部张员外文篇中注维元和十年月日中书舍人王涯云云按古人于同年不叙爵崔敦诗在韩公之下可以为法各以文售永絶心耳此段是叙情庐亲之墓以播华问此段是论徳祭河南张员外文来寅其徴寅或作夤按唐碑寅夘之寅多作夤葢通用字也考异之云赘矣祭薛中丞文似非公文祭裴太常文题注裴之讳字皆不可考按柳子厚有裴墐崇丰二陵集礼后序墐字封叔以太常丞佐杜佑是其人也篇中注载给事中李逄吉等五人按此则古人朋友皆序齿祭栁子厚文嗟惜子厚只以其文志墓亦此意若此文明云非我知子矣牺尊靑黄二句谓见用于世为害子之中弃二句谓不用乃造物者使其传子厚之利也祭马仆射文曾不醉饱以劝酒胾按此则唐时大僚在辇下无酒食游戏之㑹弔武侍御所畵佛文晢晢兮目存末汉武李夫人赋不如祭十二郎文杜拾遗志其姑万年县君墓志曰铭而不韵葢情至无文公似用其例告汝十二郎子之灵旧注郎子是当时语虽不必存亦不可不知也吾上有三兄曰介曰㑹一人失其名吾年十九始来京城以后渐相离请归取其孥自是长别矣施先生墓铭新唐书啖助传大厯时助匡质以春秋施士匄以诗仲子陵袁彜韦彤韦茝以礼蔡广成以易强蒙以论语皆自名其学而士匄子陵最卓异士匄撰春秋传未甚传后文宗喜经术宰相李石因言士匄春秋可读帝曰朕见之矣穿凿之学徒为异同但学者如浚井得美水而已何必劳苦立异然后为得耶施州房使君郑夫人殡表殡表宜如此简监察御史元君妻京兆韦氏夫人墓志铭苍厓金石例前辈云铭妇人墓当详于家世议论取法于韩退之退之所作葢出于硕人之诗观其铭元稹妻韦夫人墓可见矣登封县尉卢殷墓志诗可録传者在纸凡千余篇殷诗今惟唐御览集中犹存十四篇然止用以资为诗注以下或有自字按当有自字惜其不有试用而止自鸣于诗也唐故江西观察使韦公墓志铭初读此似无竒后观杜牧遗爱碑仅存一空殻乃服其叙致之精赡也号曰私觌官虽非体然有以见国家恤臣之私非要害地不足张职张犹设也以晋慈隰属河东此句㸃在下错综始教人为瓦屋民无火忧叙致如在目灌陂塘五百九十八二句韦公之功于是尤大铭传于后固不朽矣言不望其伸于今也铭词卒之诬公者皆忌者嫉公声名使之末四语有余味唐故河南府王屋县尉毕君墓志铭宗人宏以家财赎出之毕宏疑即杜诗所称畵松者襄阳卢丞墓志铭潘氏金石例云汉碑有铭词亦有无者孔司勲墓志铭君阴争不从先着此句好曰公当为彼三句一断警动佐昭义军君不得已留一嵗又详其始佐前帅不得已而强留非不知从史为人茍应其请唐银靑光禄大夫襄阳郡王平阳路公神道碑事零杂无成片文章又不可提一节为线索者稍鍜鍊其句使古不欲似断烂册籍耳冀公讳嗣㳟嗣恭初名剑客𤣥宗以为可嗣汉鲁㳟赐今名又甓其城人不嵗苫苫土城覆以草也或作苦非朱子不至北方容有未及知耳公之为州逄水旱而官府畜积此常平之法曹成王亦然此一事所同故于最后带出从前捴叙文势即作一束朝夕人事人事民事也荥阳郑公神道碑削四隣之交贿军给以饶儋为率仅一年数语叙得精鍊𦂳簇而曾不得须臾有焉为帅仅一年故也刘统军碑声驾元侯元侯谓上官説非韩全义也峻之大夫考异以峻为可疑按犹言陟也唐人每用之无可疑者衢州徐偃王庙碑偃王本不合祀典特其子孙为之立庙故借秦之偾国沉宗以相形而畧举小説稗史所载偃王之事以见本宜有后而非淫祠可比其廽䕶处甚得体此碑徐放自书徐与秦俱出栢翳咸有大功与孔子庙碑举勾龙后稷并説同法左氏传齐侯夫人徐嬴此文所本秦处西偏专用武胜无中生有好道士説初学记载楼观本记云周穆王好尚神仙因尹真人学制楼观遂召幽逸之士置为道士平王东迁又置道士七人四方诸侯之争辩者得朱弓赤矢之瑞偃王事蔚宗旣据以作东夷列传故昌黎得而引之自秦至今名公巨人继迹史书带入秦衢州故㑹稽太末也即用秦时郡名或曰偃王之逃战传説妙故制觕朴下窄广川书跋云故制朴角用淮南子朴多不斵下有梁桷则此本为是民皆曰耿耿祉哉二句仍归到有功于民上袁氏先庙碑袁公滋旣成庙截去无限陈冗刻诗牲系碑也魏博节度观察使沂国公先庙碑铭起手详叙奉勑撰碑所以铺扬国家宠嘉顺命之臣以劝来者得体田季安卒以下其先心在王室已见诏中此处只叙宏正功得立庙之由赠工部尚书太原郡公神道碑文此文可谓赡而不秽曹成王碑朱子极喜此篇文公志铭括例云法扬子云造语其先王明以太宗子国曹明自以太宗子封兆绍巢刺王史误当以此文正之兼州别驾徳宗复置别驾一人唐故事以宗室为州别驾见孔若思传禁无以家事闗我太妃旣薨则惟以王事为急可无复顾家也王亲教之搏力勾卒嬴越之法搏力秦法勾卒越法以与贼遌绍定本作遻按遻与同遇也若遌则不欲见而见也嘬锋蔡山踣之捁其州此段学左传襄十八年围齐文法而变其语䥽广济审配献袁谭书放兵钞䥽十抽一推厚斋云始皇纪王翦什推二人从军索隠云什中推择二人公语本此不必改为椎大小之战三十有二又撮叙王坐南方北向落其角距成王当时无大功但以牵制之绩归之其实有待欧公葢有待也用此语试大理评事王君墓志铭王适之才必有过人者如栢耆之属而以不拘小节大冠若箕者遂失之于牝牡骊黄之外故即𤨏事摹画其生平大槩如此狂子不足以共事立谢客此事畧见其名节栉垢爬痒民获苏醒二句畧见其功业居嵗余三句负气处士髙女亦无资地自方阿衡太师亦怀竒再试吏再怒去亦负气初处士将嫁其女以女与王氏懐竒之人困于资地思女嫁官人至为人绐其情亦旣可悲而两人情性反适相合因而记之乃极跌宕一妻耳犹谩言官人而乃得之则何事不困于无资地而不能自出乎书此以见其穷所谓微而显也㸃破即与前半不称矣妙在仍有濶畧不羁之意扶风郡夫人墓志铭长子殿中丞继祖考异云少监志云讳继祖或是反用此志误本补足按继祖小説有徳宗所命系缚其祖之説则少监志讳继祖者非仍误本补足也殿中侍御史李君墓志铭深于五行百不失一二乃信道士説妄冀大还卒以疽死所以深着学仙服食之愚也唐故朝㪚大夫商州刺史除名徙封州董府君墓志铭观铭词则溪之获罪殆亦出于不幸非自盗者也前引陆长源称举以戒子弟见溪必不肯一旦隤其家声其为铭也岂我一人私故府之子弟而为之説哉他日送陆畅云云葢深恨不能直溪寃也退而见其人二句沉厚也囊箧二句是精敏有赦令许归塟二句左降官死亦必遇赦而后归塟李道古墓志可叅考善为诗张籍称之文昌之见重于当世如此贞曜先生墓志铭诸甞与徃来者咸来哭弔韩氏旧以哭弔絶句哭弔韩氏檀弓所谓吾哭诸赐氏也时昌黎为之主唯其大翫于词其犹足存耶言其翫词而抹煞名利故人所徴逐者处之裕如谓是我所弃以让人者不足争先也而与世抹摋此用抹杀恐是涂杀之意杀字不当从手旁亲拜其母于门内此郑拜孟母耳拜从事母真盛徳事维执不猗二句执不猗言其进之难出不訾其文之盛也上言贞下言曜也齐语訾相其质韦昭注訾量也不訾葢不可量非贫也注谬统军刘公墓志铭即其日与使者俱西曰吾恐不得生谢天子元和中朝廷威令之行如此河南令张君墓志铭诸曹白事事以办治精彩凤翔陇州节度使李公墓志铭陇州地与土蕃接相继不絶叙事详赡唐故相权国公墓碑权公有文而厚重无震世功烈故只铭其大畧其详则公之门生故吏当列其行状上史馆也其臣有安邱公翼者有大臣之言大臣之言即诋诃浮屠公在相位三年顶上其相曰权公句来改左补阙一不以缀意为谏官知贡举以明其长厚非乡愿中庸之比而人自无忌嫉所以为道中人也平淮西碑题注命段文昌重撰按观段文乃当年刻之蔡州者非重撰也天以唐克肖其德以天祖起相臣将臣文恬武嬉与一二臣反对明年平夏无不从志因平淮西而尽举当时武功所以昭示天下节将使知所警以宁朝廷也皇帝曰不可究武二句一顿最髙乃有王者气象皇帝厯问于朝一二臣外一篇归美君相所谓辞尚体要也大官臆决唱声牢不可破当时谓其有私葢因此数语曰光颜曰愬汝帅唐邓随诸将一处叙各以其兵进战总束诸将一句曰度汝长御史其徃视师予其临门送汝使相都统监军一处叙晋公前以中丞视师后以使相拒讨故作两畨叙以旣厥事四字见成之由于断非郊庙祠祀其无用乐王者气象儭出断来愬入其西战比有功非畧也愬原未甞下其城邑十二年八月丞相度至师度至师书月十月壬申愬用所得贼将尽得其所属人卒愬取元济书日安溪云至此才详书日月则数年淹师之迹隠矣所谓微而显也辛已丞相度入蔡以皇帝命赦其人度入蔡书日应旣厥事赦其人应生蔡人河北悍骄二句从河北説到河南叙致旣源委分明以下魏将首义及奔走偕来等语节节有根魏将首义书法淮蔡不顺悍骄者已恭顺而附起者顾倔强深着其愚而不可赦也遂连姦隣二句姦隣谓李师道时裴止为中丞相臣谓武元衡也二句补前所畧乃相同徳此相字指裴言常兵时曲郾城来降补前所畧兵顿不厉二句安溪云序隠而铭见讥帝有恩言至教而不税此段见天子之恩若徃哺以下即接为之择人四句便恨其直妙在翦断为之择人以下是旣平之后其恩如此蔡人有言同我太平此段见天子之威声势相倚应前遂连姦隣汝弱奚恃所谓王承宗破胆矣淮蔡为乱惟断乃成束上归羙君相四夷毕来况河北内地乎遂开明堂二句依然罔有内外悉主悉臣高祖太宗之业矣南海神庙碑题注苏内翰甞移书杨康公使迁庙文登按迁庙文登乃东海神庙处州孔子庙碑昌黎文无不根据经籍而议论仍未甞袭前人陈言故下笔如鱼龙百变曾王文字只读死书未解此秘也与徐偃王碑皆以賔形主其高下轻重不失铢黍句龙与弃乃其佐享用康成之説不屋而坛谓句龙与弃不得专立庙附祭于坛非谓庙屋尊于坛也巍然当座专主自古多有以功徳得其位者不得常祀又转此层波澜始富笔力始高又令工改为颜子至子夏十人像招魂云像设君室其来亦已久矣不始于佛教之行也故其为政知所先后收能以为先柳州罗池庙碑侯之船兮两旗度中流兮风泊之若见两旗风又乱之有无恍惚正与下不来相贯中流岂可泊也定从苏本不嚬以笑即匪怒伊敎也苏本嚬下有兮字亦更顿挫北方之人北当作此黄陵庙碑老学庵笔记周子光言退之黄陵庙碑辨陟方事非也古葢谓适逺为陟书曰若陟遐必自迩犹今人言上路也岂得云南方地势下耶以此谓舜死塟苍梧于时二妃从之不及而溺者皆不可信李云为神何故在湘礼记离骚注言之必有其端绪惧不得脱死过庙而祷之有此事故人传其信奉佛氏也退之兄㑹死南方故尤以窜潮为忧耳且令后世知有子名此亦习气不可为法孔孟必不为此言也赠太尉许国公神道碑铭通篇大意只説韩宏帅汴居蔡郓之交而能屹然中立制之使不得逞卒成朝廷翦逆之功首尾只一节但叙得逐层变化耳韩宏入朝不可比田宏正之以六州来归鹿门分七节而以入朝为一大节故详叙何不看通鑑乎近见新刻本文章正宗亦分七节旧刻正宗无批语此恶本妄增先提击走少诚来叙然后叙诛刘锷事便不平直此左氏叙事法也若今人则有其舅之兵与地下即接自吾舅没云云矣能遏贼然后能自立故有其舅之兵与地下急叙走少诚也能久安然后可以居二㓂之冲而不慑故继即叙诛刘锷也古人作文设身处地井井有条一字不乱下夫人之兄曰司徒元佐提笔此军司徒所树元佐增其军至十万当此时提自是讫公之朝京师三句精神贯注直透到此然后层次叙去方𦂳少诚以牛皮鞵材遗师古此于法不得以私相餽此段将郓蔡一纽无自行以遏北㓂带郓初公有汴至于露积不垣又一束潆洄曲折不可一览而尽自是讫公之朝京师初公有汴周环一线又除河中节度使三句畧汴之南则蔡孰与髙下发明前案通篇只此意将他不党恶处㸃缀成一段伐谋静胜之功又使人全不觉其罅漏左史笔力不过如此公子公武莫与为比此段又叙国家报功之厚淋漓有余情极设色之工然于事未甞有所增加宋以后人不及也自唐以来莫与为比应上至唐始大公之为治畧补止除害本如诛锷之类在所以富收公私充塞衆乃一愒史记务以秦权恐愒诸侯似当读喝然与上猘犬猘字音季者相叶只当读器铭诗亦伟丽絶世栁子厚墓志铭此文失当时碑额公此文亦在逺贬之后作故尤淋漓感慨为拓跋魏侍中公他文皆作拓拔儁杰亷悍此是雅健后云汎滥停蓄则更雄深也合此八字畧尽栁氏一家诗笔之长矣因其土俗三句简括罗池庙碑着其有功德于斯土可以世祀者故详叙政事志则所重者在文章必传于后区区下州之理特余事也故只用三语虚括衡湘以南悉有法度可观通篇重文学故此事不得畧其召至京师梦得于是改刺连州详栁待刘之厚所以媿他人有力不救子厚者士穷乃见节义亦可以少媿矣以子厚无人推挽故发此论子厚前时少年且必复用不穷持论旣严精神亦打得𦂳上旣叙子厚之笃于朋友因反复嗟惜人莫为推挽言子厚始诚有过及其能改柰何使之终穷后以文之必传慰死者而生者之失才葢无可解矣勇于为人为犹助也不自贵重顾籍犹顾惜也读本安溪谓功业可立就言子厚欲借叔文辈引用以就功业非餮富怙权不枉子厚用心材不为世用二句许之者不小然子厚斥不乆如今无疑也此是笃论使子厚见用诗不窥建安文不到西京不过与常杨軰争伯而已即有功业岂能数有唐第二人也其得归塟也庶㡬有始终者复详裴卢之待子厚以媿有力者与前一段感慨亦相配且以深着子厚之穷也既固既安二句子厚已矣不复能伸其志矣庶几以待后之人乎铭词葢深痛之也唐故朝散大夫越州刺史薛公墓志铭部㓨史得自为治此部㓨史谓观察所部中之州守与汉之部㓨史不同国子司业窦公墓志铭初公善事继母孝行名声词章行于京师文然实未甞以干有司以下皆发明其谨厚六段相对其为郎官令守令守即上为洛阳令泽州刺史先言郎中者以京朝官书令守下即不成语也注欲易为守令以配慎法非尚书左丞孔公墓志铭曹娥碑铭曰作乱曰盖于篇终复理其事而咏叹之此文两以孔子起不为复也孔子之后三十八世倒叙吾为左丞至二宜去含正平意且公虽贵而无留资含淸苦意守节淸苦论议正平二语为通篇眼目事有害于正者二句故曰议论平正言京兆尹阿纵罪人以下发明无所不言约以取足悉放不收守节淸苦公屡言逺人急之不足与论是非议论平正公之北归不载南物守节淸苦奴婢之籍不增一人岭南以口为货故书不增殿中少监马君墓志如此俯仰淋漓仍是简古不觉繁溢屈指三四十年事冩得厯厯在目依依如畵真神笔也无可志故只以世旧为波澜又一体王轸其寒饥称其家儿也将三人性情容止描写一段在中方有风神有宾主而马氏荣落之故亦可想见于千载之下矣当是时见王于北亭称其家儿也作两层写不直瑶环瑜珥带补服餙一句吾未耄老末使我亦不乐其生则于故旧盛衰之际哀叹至矣中大夫陜府左司马李公墓志铭比四世为士大夫家当时王孙之贵不及士大夫家宜人之励于善也故幽州节度判官赠给事中淸河张君墓志铭今牛宰相为御史中丞注陈齐之云云按牛宰相三字岂成文理耶好恶予夺固不在此作今宰相牛公为是太学博士李君墓志铭志子弟墓不嫌于直深切着明笔力亦健时主好方士服金丹公之为世诫者微词也故非胪列故人之失以讦为直也余不知服食説自何世起以为世诫宪宗服栁泌药躁怒为左右所弑公作此文葢所戒者逺不嫌于讦也凡作文立论须权轻重耳以此立坊而武宗又服赵归真之药矣乳母墓铭题注葬乳母且为之铭自公始按王献之已有保母志瘗砚铭砚乎砚乎与瓦砾异不当有与字从髙氏砚笺毛颕传栁子厚所最喜者毛颕传孙可之所特称者进学解今人不以为俳体则以为六朝多见其不知量也即其用叅同契一节变化深妙至此宜乎栁子之折服也叅同契云故易统天心复卦建如蒙长子继父体因母立兆基消息应钟律升降据斗枢三日出为爽震庚受西方八日兑受丁上弦平如绳十五干体成盛满甲东方蟾蜍与兔魄日月气双明蟾蜍视卦节兔老吐生光七八道已讫屈折低下降十六转受统㢲辛见平明艮直于丙南下弦二十三坤乙三十日东北䘮其朋中山之云葢当东北也类聚载广志云汉诸郡献兔豪书鸿都门题惟赵国豪中用博物志云蒙恬造笔李白殷十一赠栗冈砚诗洒染中山豪光辉吴门练以三代比三十日笔始于三代后故云然南伐楚次中山此中山是宣州地名正楚地孙大雅赠笔生张蒙序云昌黎韩子传毛颕为中山人中山非晋乃唐宣州中山也宣州自唐来多擅名笔而诸葛氏尤精孙説疑强为之解姑备异闻及至浮图老子外国之説浮屠之説秦时无之二字亦信笔写入也又善随人意正直邪曲巧拙然见请亦时徃驰骤亦用子云心尽之意上亲决事上未甞怪焉又两层旁衬见絶于孔子而非其罪时所谓笔乃刀削也故云而姬姓之毛无闻潆洄此句文法乃见断续曲折送穷文卓荦宏肆只固穷二字翻出尔许波澜携朋挈俦伏中间子在孩提吾不子愚下五者首曰智穷故着此二句我非其乡波澜心无异谋敢不回避逐层应转情状二字开下羞为姦欺二句上句是义下句是仁正言若反磨肌戞骨四句上二句就已説下二句就人言能使我迷四句先伏固穷在内应前自初至终及有间于余等语乃与天通天之心即君子之心也携持琬琰四句足上痴字请质诗书希圣人也圣则与天一矣鳄鱼文浩然之气悚慑百灵诚能动物非其刚勐之谓此文曲折次第曲尽情理所以近于六经古者猫虎之类俱有迎祭而除治虫兽鼃龟犹设专官不以为物而不教且制也韩子斯举明于古义矣辞㫖之妙两汉以来未有昔先王旣有天下驱而出之四海之外发端先提破必无可容之道况潮岭海之间亦固其所开其前愆鳄鱼其不可与刺史杂处此土也责其更新刺史虽驽弱以偷活于此耶平之以情且承天子命以来为吏二句又一提谕之以体潮之州鳄鱼朝发而夕至也导之以路应前驱而出之四海之外今与鳄鱼约至七日寛之以期七日不能不闻不知也逐层逆卷后复顺下三段有千层万叠之势不有刺史应与鳄鱼辨冥顽三句应有知聴刺史言夫傲天子之命吏皆可杀竦之以法为民物害应恶物为民害句刺史则选材技吏民末廹之以威强弓毒矢应罔绳独刃句赠大傅董公行状兼御史中丞知台事三司使少章云若以三司使为句则时无此官若以使字属下句则恐上下犹有脱误按云麓漫抄云唐三司使有三凡鞠狱以尚书侍郎与御史中丞大理寺卿为三司使中叶以后有三司使捴户部盐铁度支皇太子监国则詹事左右庶子亦号三司使据此则董公以中丞鞠狱故有三司使之号非脱误也南部新书大歴十四年六月勑御史中丞董晋中书舍人薛播给事中刘廼宜充三司使仍取右金吾将军㕔一所充三司使院并西朝堂置幕屋收词讼至建中二年十一月停后不常置有大狱即命御史中丞刑部侍郎大理卿充谓之大三司使次又以刑部员外郎御史大理寺官为之谓之小三司使皆事毕日罢此董公为三司使之明徴其事不见于本纪疑出唐大诏令也与汝州卢郎中论荐侯喜状素不荐士之人其能力乎故或靳以激之或称道以引之未闻有所推引二句以之激劝今子郁为选首二句顿挫若自有名声又何贵乎恐其后之不力又反激之合下既已知侯生末鼓而劝其后论今年权停举选状窃以为十口之家未见其弊先论乏食臣闻古之求雨之词曰使人失职而召灾也二段即从旱上转出不可停罢妙絶臣又闻君者阳也销殄旱灾不惟不当停罢方且更广其路又进一步絶妙汉武帝之取公孙宏公孙是应选举人此句不伦唐故赠绛州刺史马府君行状许国薨少府始孩顾託以其为继室继室二字惟公不失左氏本义复讐状题注旧史书于宪宗纪刑法志新史书于孝友张琇传按旧史载刑法志者是也新史书于孝友传则谬矣以复讐为孝则非语常也议论极得其平钱重物轻状禁钱不得出五岭注下或有复出五岭字按复出五岭为是张文昌诗海国战骑象蛮州市用银是唐时岭外用银买卖也进撰平淮西碑文表今词学之英无有不可此公之谦词却似含讽数句本属可已捕贼行赏表何为辞费乃尔孔子欲存信去食况可无故而轻弃也此下即宜接汉高一段昔周成王尚小于是遂封叔虞于晋不须蔓引此等论佛骨表惑之大者则用借鉴失之小者则用直陈极得因事纳诲立言之体宪宗奉佛求夀故前半只从年夀上立论伏以佛者二句见非中国天子所当奉惟梁武帝在位四十八年又变臣常以为高祖之志二句倒跌今闻陛下令羣僧迎佛骨于凤翔以下指其失臣虽至愚而肯信此等事哉此数句是前后闗键绾结处祈福无验上已开陈故入迎佛骨本事后一句撇过只以国家大体反复言之然百姓愚冥非细事也就诡异戏玩上推言其不可即加禁遏破上递迎供养夫佛夲夷狄之人岂宜令入宫禁破上舁入大内假如其身至今尚在不令惑衆也与前高祖之志必行于陛下之手一様文法长史云有此推驳方是论佛骨不是论佛法使天下之人岂不快哉与前天子大圣一段相对佛如有灵四句安溪云后段旣欲上奋然投之水火便只言其不足畏以推广上心可矣复欲以身任其祸是欲使上𡨕行也潮州刺史谢上表此文亦仿虞仲翔交州上吴大帝书须玩其位置之巧篇中并无乞怜祗自伤耳若以文章自任非惟时辈见推即宪宗亦自深知之也孔子曰文莫吾犹人也班固云着作者前烈之余事公固不仅以文章自任者勿谓其不谦也议之者适见其眼孔之浅耳封禅之事自宋以后始同辞非之前此儒者多以为盛事未可守一师之学疑其导人主以侈心也汉书艺文志封禅録于礼十三家之中臣受性愚陋所见推许接缝处有痕无迹伏以大唐受命有天下以至陛下拓开旋干转坤四句十六字虽扬子云不能过也天地父母哀而怜之只一语见意亦使之得奏薄技以赎罪过非为禄位计也贺册尊号表栁表中附㑹古有尊号及白虎通道徳论皆近于诬韩公二表中不涉一语虽顺时为之其识自高也臣闻体仁长人之谓元八句表中逐字疏释韩栁皆然请上尊号表在汉廷亦仅有之作今天子整齐干坤各脩贡职势如涌出雄伟非常非臣之愚所敢隠蔽其歌功颂徳之语皆托于太学广文诸生列状后以代奏收之斟酌得宜取正于经则亦非必然之辞也论孔戣致仕状以明人君贪贤敬老之道也贪贤出郑礼注若戣尚以繁要为辞二句如此乃曲尽优之之方有年过于戣即前所谓虽八九十也然人皆求进三句又即从求退一事上明其为朝廷所少老固当敬而贤尤可贪也国子监论新注学官牒题注此疏公为祭酒时所论按此牒吏部者非疏也黄家贼事宜状若令于邕容侧近攻则有利不用客兵而召募侧近土人公于此及淮西事屡言之论淮西事宜状然可图功考异云此葢当时俗体如此按文选注中最多凡然后然则皆独用然字一诸道发兵闾里懐离别之思发兵之害今闻陈许安唐汝夀等州以下召募之利识贼深浅非不相谙委若令召募可立成军不烦资遣若要添兵自可取足不致单弱贼平之后易使归农又无后患择要害地屯聚一处使有隠然之望兵势忌分此虽防边亦然处处置屯节节立堡但可令边民自为之重兵扼要㓂亦不敢大入若狗盗则边民自足御之也一论语曰欲速则不达此段尤为精彩宜特下诏云廻军讨之李文饶之讨刘桢祖述公意以谕河北朕即赦元济不问李云诸道亦知朝廷不能分兵故以实告之卢循入㓂宋高祖建牙石头城时议者谓宜分兵以守诸津要公以为贼衆我寡若分兵屯则人测虚实且一处失利则沮三军之心今聚衆石头随宜应赴既令贼无以测多少又于衆力不分若徒旅转集徐更论之耳此可与公第二条相恭末二句乃婉其词以谢衆贼一道致死而我分数道虽衆亦力分而不可用矣义门读书记卷三十三义门读书记卷三十四钦定四库全书义门读书记卷三十四翰林院侍读学士何焯撰昌黎集明水赋题注公贞元八年登第云云按今文苑英华尚存贾稜陈羽欧阳詹李观冯宿刘遵古六人诗观同时栁白集中所载及前后塲屋诸赋乃见韩公此作格超韵穏亦冠絶当代也旣齐芳于酒醴周礼注明水以为𤣥酒疏云郁鬯五齐以明水配三酒以酒配酒井水也酒与明水别而云明水以为酒者对则异㪚文通谓之酒是以礼运云酒在堂亦谓明水为酒也如得其宜宜苑本作情此正与前主忠敬意相应岂不以徳恊于坎气应则通二韵促之使𦂳公文必有随手之变也宋赋必一韵十二句则拙矣形藏之藏苑作昭得之足以验圣贤之无党末不着迹海水诗意谓其才未足以胜大任则当退而求志以待其成也注谬海水非爱广末此下言与身世两相弃者不同请迁宗庙议谨洁似经尚书咸有一徳可以观徳注十六字旧史阙按此十六字乃祖功宗徳不在其数之据何可阙也祖功宗徳不在其数刘歆议只以二语括之为高祖太宗起本上贾滑州书雅洁古节昭融古之典义保任皇极犹有涂塈经典之迹上考功崔虞部书前半嫌于自暴而讦人者故正集无之是知其文之或可四句上人之莫可者非今之人也下人之或可者志古之人也又叹执事所守异于人与下愚之所守对人废耳任目故有所退废耳任目而时所尚者华则所进者必华而所退必实也两故字即上异字意华实不兼注不疑当作必按不兼即下所云实与华违也若作必字则公已不在三人之列矣然愚之所守竟非偶然故不可变以下言其人宁为莫可者其所志有在不容变而为时之所可也夫古之人四十而仕而又之死不倦日以进夫今之人务利而遗道而役役于持权者之门日以退行之以不息六句终上所守之不可以变其信然否也应前疑字斯文未䘮四句惟乖于时乃与天通此公生平所自信知命不惑者也终上信字必有以见知尔应知其人知其文两知字与少室李拾遗清挺劲直不同常玩小大之事皆出宰相乐善言如不得闻观太平之运者在此三语必望审察而逺思之审察收加秩逺思收善类答刘秀才论史书史书记人善恶传信于万世若褒贬失当后人犹可驳而正之茍记録失实轻据传闻撰立事迹甚则牵顾他人之讳忌恣慿已意之爱憎不公不直为阿为诬使来世蒙其欺诳永无别白其取怒于鬼神不亦宜哉至于易代之后人迹久陈每见修撰之家犹多瞻狥不免私曲然则为实録者何得容易也退之一作平淮西碑不详李愬之功果致发愤于正夫其不肯作史岂非明哲之论乎在据事迹实録二句本扬子云然此尚非浅陋偷惰者所能就伏后仆年志已就衰退行且谋引去此段应非浅陋偷惰者所能就且传闻之不同令传万世乎此段又见实録之难此是主意诚不可以率尔为也若无鬼神二句收住当畏惧与大颠书题注其后书吏部侍郎潮州刺史则非也云云按即此亦可证其伪矣要之公与大颠始末尽于孟尚书书中数语何必为缁流所欺取此谬妄之迹欤考异云皆非可与实事而求是者也云云按必欲反复文致三书为出于韩亦可以见朱子用心之隘而私矣使其无他亦可谓絶不知文识见凡下徒贻后人之笑耳久闻道徳尚是未见颠时语切思见颜成何文理朱子乃谓决为公文非他人所能作乎送汴州监军俱文珍序屯兵十万舟车所同数笔有班马风力送浮屠令纵西游序于是乎吾忘令纵之为释氏子也收异同不知其不可也应可与河南府同官记笔无㸃尘卢公去河南为右补阙自工部尚书至吏部尚书上一层只㸃明得河南同时得五将相此层又将中间转迁叙清畧一裁翦不令板直我公愿洁而沈宻二句世得云愿洁沈宻以沈潜言开亮卓伟以高明言愿洁言其行沈宻言其识开亮言其识卓伟言其行登槐賛元二句均后以宰相出藩此特伏案非䛕佞语有若将同其后二句结住一倒转便不凡除崔羣戸部侍郎制朱子语録退之除崔羣侍郎制最好于今虽重当作于今为盛为惟音讹又讹作虽潮州请置乡校牒体格气味纯乎西汉质雅中意味深长此真充于中溢乎外而不自知者不如以徳礼为先而辅以政刑也政刑不可废但不可独任耳此句变得好夫欲用徳礼未有不由学校师弟子者论本董子夫十室之邑必有忠信古注必有忠信一读如邱者焉不如一读邱之好学也一读言我不如此人方愿学之也刺史县令不躬为之师所谓三王四代惟其师顺宗实録第一景申上即位太极殿册曰无沗我高祖太宗之休命凡册文诏书但削去繁缛即简质近古脩唐书者不知此法本纪中至一字不存宋景文列传遇章疏辄窜易以就竒澁皆与公背驰者也宋元诸史畧无翦裁亦其失维均登伉皆上在东宫时侍读以师傅恩拜书以师傅恩所以别于伾文之党也实録第二贞元末五坊小儿张捕鸟雀于闾里南部新书圣厯二年勅雕鹘鹰鹞狗为五坊二十四年各置使追故相忠州刺史陆贽直自贬所召还者时谓之追刺史二字当作别驾縁上苏弁之文传冩致误丁酉吏部尚书平章事郑珣瑜称疾去位遂不起此事叙致尤不减班孟坚实録第三元和三年以修实録功追赠工部尚书附书实録第四贽令吏部分内外官员为三分计阙集人以为常今截阙之法所始城字亢宗北平人代为官族阳骛显于慕容氏由此遂为非平望族有懐刺造城而问者不能聴客语叙事至千载下读之犹声音笑貌显显在目马班而下可复见乎朝廷有直臣天下必太平矣元和之治此举贻之也万福知言哉实録第五永贞二年正月景戍朔注戍史作寅按当作寅所谓永贞二年者止于此一日耳翌日丁夘即下制改元元和详见旧唐书及通鑑也同窦韦寻刘尊师不遇窦诗止三四佳不及公逺甚韦甚凡鄙公此诗直当与沈宋抗行也发端得寻字神味院闭青霞入二句含下隠形又不寂寞但用驭风二字即已暗藏不遇矣笔墨之敏妙至此犹疑隠形坐二句结不遇变化桃字又与仙源暗应嘲鼾睡此篇多用佛经因其浮屠而戏之昼月观此则知玉川月蚀体貌蚀字处公皆删去葢不以为难能也辞唱歌近东野知音者诚希下二句只似惜别却暗寓知希深妙答侯生问论语书愈昔注觧其书而不敢过求其意不敢过求则本意可得而归穏当矣穏当二字觧经之极则也此篇当以文采不耀故正集遗之长安慈恩塔题名石洪至长安当在元和六年徴拜昭应尉校理集贤御书时石洪殁于元和七年而子厚十年始自永州例召至京师安得同登慈恩也东野之殁亦在九年时年六十四其齿长于退之不啻一终不应题名于习之下福先塔寺题名王仲舒神道碑云元和初徴拜吏部员外郎未㡬为职方郎中知制诰安得三年尚为吏部员外仲舒以直杨慿之寃出为硖州刺史慿贬在四年则三年亦不得在洛也仲舒贞元中已入南宫名軰尊矣又安得以石洪加其上乎其伪无疑欧公不之审耳赵德文録序文録疑好事者依托义门读书记卷三十四义门读书记卷三十五钦定四库全书义门读书记卷三十五翰林院侍读学士何焯撰河东集献平淮夷雅表一首表与韩相当平淮夷雅二篇柳雅不如韩碑晋阳武第一故在缪袭王粲间惟退之有周汉意也贞符以徳为符其论伟矣然亦本末不该柳子持论徃徃皆据一面如封建则直舍本而齐末者所以不逮韩子乃始陈大电大虹元鸟巨迹白狼白鱼流火之乌元鸟巨迹着于雅颂不得而并议之也谓之封禅柳子独排封禅断以六艺为考信莽述承效英华作莽述成効是王莽祖述汉家之成効不谓公孙述也註引公孙述非乡为义廪义仓事柳子书之贞符炎以澣与沸同咨尔皇灵二句苏子美之论尤为平正当叅观之佩韦赋桑宏和而却武兮按困学纪闻吴子曰承桑氏之君修德废武以灭其国桑谓承桑氏也一本改桑为乗误设任柔而自处兮任柔其事未详或云鱄设诸恐非瓶赋子云酒箴正言若反也牛赋东坡书此亦以讥切当世用事者不独喻岭表也愈膏肓疾赋其词气似柳少作未谨洁奥峭耳封建论荀卿子之文也其中节制甚谨严李云文章古雅精健过秦之匹封建非圣人意也李云未必便得圣人意如是则兴灭国继絶世皆圣人违心之事也初吾谓韩柳者迁固之群耳今观其才识相亢若韩氏之学之识则非班马所及也至子厚者崛起旷代之下力追西汉之文气稍不如子长之疏宕而坚宻不亚孟坚其学其识疑亦无所让也逮读封建论与孟坚诸侯王表等参差诵之固知子厚所学所识不如孟坚逺矣夫论事而但据其一偏则孰不有利害之数可陈有成败之轨可指如孟坚所云中外殚微本末俱弱权奸不出庙堂而运天下者又何如枝叶相持之为得也至言圣人不废封建私其力于已私其卫于子孙柳子之言何其悖乎若曰国与天地有与立焉盖虽欲易之而时未可不犹愈乎是故有里胥而后有县大夫势也李云既知是如此又何以云封建须废其下既无所承借其上又如何孤悬也然而降于夷王其在乎此矣降于夷王以下与后私其卫于子孙矛盾相陷不知柳子何以云也时则有畔将而无畔州畔将即是大诸侯矣不在继世与否也或者曰封建者必私其土云云以上论封建之逼上以下论封建之病民失在于制不在于政世得云幽厉之不由道而曰失不在政有兴必有废其兴也以仁其废也以不仁柳子于周则曰失在于制于秦则曰失在于政是其语之最无徴者安溪批不在于政旁云此论亦有病虽乱不可变也虽乱上添侯王二字及夫大逆不道大逆句带上一层魏之承汉也不闻延祚魏岂可谓之封建晋之八王既逾其制又乱自内起然琅邪犹存渡江之祚延促之效睹矣或者又以为殷周圣王也而不革其制上一叚言因之无益革之无损此一叚又言势不可革圣人亦姑因之今非复圣人所处之势则革者适得圣人之意也盖以诸侯归殷者汤武之所不得已也李云此等便是流遁无理之谭亦非当日事实也圣贤生于其时亦无以立于天下李云未见三代以后之圣贤用也世得云自天地果无初乎至州县之设固不可革也为一意以利害言自或者曰封建必私其土至善制兵谨择守则理平矣为一意以义理言自夏商周封建而延至何系于诸侯哉又以利害言自殷周圣王也至末又以义理言四维论四维者非管子之言也质之以经则难为言也固宜天爵论明与志而已矣明与志者所以修也明与诚对而志为之基明不可与志并言柳子殆强为髙论以求驾乎前人未之有得者也庸非天爵之有级哉性无等级气质殊分汉唐先儒读孟不详疑性之有二反以修为属之天爵本末舛矣曰明曰志不如其曰诚曰明也忠信即仁义之无不诚焉耳诚未有不明者柳子盖不究心乎思孟之传妄驾其説也守道论清劲时令论上合牛马三字上加季春举阿党月令作察阿党柳子祖讳察躬故为举然非二名不偏讳临文不讳之义也断刑论下非常之罪不时可以杀人之经也斯言善矣柳子则徒为词费也至云古之言天盖以愚蚩蚩者尤悖戾而不知反焉果以为仁必知经仁下叠一仁字智必知权上补果以为智四字辨侵伐论迂晦六逆论胡亥任赵髙而族李斯乃灭旧不足恃也李斯不可谓之新晋文公问守原议先轸将中军问原守在僖二十五年至二十八年二月先轸始将中军时轸并未为下军佐也以附春秋许世子止赵盾之义所附不类駮复讐议駮陈有余若折典法之中则必待韩议而后定也李云两下相杀及以上诛下韩辨别分明柳则质为一条而已合此两篇义与词观之便定韩柳优劣或言柳议过韩者不知文者也盖圣人之制又何旌焉李云议论在韩范围之中犹不若韩之浑涵盖圣人制法所难明着者今固不得而明着之也春秋公羊传则合于礼矣公羊之说盖谓父以非罪见杀于君者也安得并引以断两下相杀哉此柳子少年之作于治经尚疎至复讐不除害五字不加裁剪乃小失耳桐叶封弟辨王以桐叶戏妇寺二句李云设以桐叶戏妇寺则将易贺为谏矣设王曰戏也则亦将曰天子无戏言云尔庸何悖乎辨列子是嵗周安王三年当是四年秦惠王韩列侯赵武侯二年惠王当是惠公然其书亦多增窜非其实二句李云又转一意言虽非孔子前要是庄周以前人也其杨朱力命不可信杨朱力命列子篇名此数句发明增窜也李云诸辨皆极简严有法论语辨上篇收处甚宻下篇欲张孔子之道而所见不足以发之辨鬼谷子后出而险盭峭薄后出上叠鬼谷子三字辨晏子春秋墨好俭晏子以俭名于世为已术者李云精覈非晏子为墨也二句精到辨鹖冠子至长沙始得其书读之李云便是长沙人为之耳何以知其然耶曰不类厚斋云博选篇用国䇿郭隗之言王鈇篇用齐语管子之言箕子碑此贞元间文词理淳雅集中亦不多得进死以併命故不忍微子遯于荒野非若纪季入齐委身而与亡吾国尚考经不详出大法于改命之后则非与亡吾国广殷祀于朝鲜之封则非无益殷祀晦是謩范伏下之根推道训俗承上之绪当其周时未至其有志于斯乎孔子仁之尤在明夷故收处独归重正蒙难一节法授圣者非所期也化及民者其绪余也按轨范録此三行是其宋亡未遽死之微逸前后则断断不事北之节也呜唿谢氏其仁矣哉是固人事之或然下有者也二字则先生隠忍而为此则字上有然字唐某年作庙汲郡后汉书郡国志陈留郡考城县下刘昭注陈留志有箕子祠不知何以移之汲郡也冲让居礼二语似赘设道州文宣王庙碑曾不及浮图外説二句何必以是相形公又曰夫子称门弟子岂夫子志哉宋祁唐书曰观七十子之贤未有加于十人坐而祀之始于开元非特牵于一时之称号记曰有其举之莫敢废也伯髙之语必有辨其妄者惟公探夫子之志十五句序与铭皆但言伯髙改作新庙之事于此自疏其立言指趣然似不如韩子南海神庙碑之恰好柳州新修文宣王庙碑切柳州卜日之吉于王灵之吉下有䖍告二字终南山祠堂碑修整非我后敬神重谷六句此唐格碑词用秦碑体太白山祠堂碑其地恒寒三句着太白之所以名碑隂文志此于碑隂视南海神庙碑为尤谨于法饶娥碑龟鳖鼋下有一鼍字见怪异形作见怪形异碑词用韵甚古睢阳庙碑当时睢阳死守李翰既为之传南八事首尾韩氏又书之矣此碑用南朝文体盖相避也郁龎眉之都尉挫猿臂之将军柱厉不知而死难狼瞫见黜而奔师柳子方为僇人假以发其愤慨四六使事复不觉其讦露耳闻义能徙所谓欲以有为公有言云敢不死也于戏睢阳之事或未之思欤此叚议论求与人异其于当日事势实疎盖力保江淮则租赋无壅可以天下全力摧翦一隅之贼韩公谓天下不亡其谁之力乃为可据柳子则徒计算时日慿虚悬揣耳大鉴禅师碑大鉴始以能劳苦服役能即耐字取其言以为心术其説具在以世教言之则谬举也即崇信其说亦有为法也何取而牵率附会侈其盛哉不植乎根二句二乎当作胡字碑词必欲附会而张大之故少味南岳弥陀和尚碑尊之甚故其名因佛语而见授公以衡山授公上有真公二字上注云惟唐公真公及衡山承逺未详按承逺即般舟注家可谓昩于文义铭词末幼曰宏愿惟孝㳟宏愿于铭中补书亦一体无姓和尚碑逝如浮云如字作水字爰有大智谓天台爰授乐国谓极乐碑隂记纪之碑隂以塞衆意则文不喧夺亦一法也南岳云峰寺和尚碑铭词如岳之不崩收南岳铭佳南岳般舟和尚第二碑凡南方颛念佛三昧者南方下有一入字潘云大藏有般舟三昧经云一心念佛若一日昼夜若七日七夜又云经行不得休息不得坐三月速得是三昧今释氏有依此教修行者揣食不味揣字合作搏范文穆骖鸾録云此碑子厚自书亦有楷法大明寺律和尚碑起四语名言柳固深通其説者此文尤峻整大律师塔铭若石廪瓒公瓒僧名也号懒残兰若真公唐会要元和二年平奏请赐中条山兰若额为太和寺盖官赐额者为寺私造者为招提兰若段太尉逸事状深谨至晞门下其与存者几何其精神正在次第婉转深穏顿挫处神闲气定笔墨如生凡史汉文字最绵宻与左氏异者特周汉文质以时变耳今人以疎率貎之所以逺也散还火伍中从军及作役者十人为火先是太尉在泾州一昔自恨死又详在泾州事见太尉不徒以刚勇取胜一时及太尉自泾州以司农征言又有先识见微明非一时意气所成也柳浑行状不为细家之迫束细字下有故字家作加柳浑谥议由当时之体而鍜鍊有加陈京行状五代祖某陈宜都王某作叔明夫忠烈之褒也二句忠烈上有其字下句有也字宗元故集贤吏也应告于尝吏于公者是状后于惟深行状者又五六年故尤知所裁房公徳铭之隂起首何用此词费楚之为县者若叶公白公楚之为县胜计乎人不忘公之道人字上有袁字王公尝以机宻匡天子于禁中特为广津作也甚卑宜削阳城遗爱碣帝尤嘉异四句城为司业乃下迁嘉异旌优语非实録特以为逐臣立碑不得不有所囘互耳陆文通先生墓表李云子厚亦学春秋有得者故有味乎其言之后之学者前世多有之不可以通于后世甚矣圣人之难知也不足以文圣人之书与其师友天水啖助啖氏姓符氏臣有啖铁先生字某陆先生字伯冲得制作之本而获其师友上句起后下句顾前于是合古今微指二篇是文之为春秋集注十篇新唐书助卒质与其子异褒録助所为春秋集注总例请匡损益质纂会之号纂例盖今所传纂例者即集注之异名也明章大中不过乎物数语发明圣人之㫖特精神所谓得制作之本者也既成以授世之聪明之士三句是通之道之存也以书四句所以但表其着述而畧乎他为碣以明能副文通之实也杨君墓碣其子姪洎家老上有既葬二字趺螭首上有龟字毗赞元侯于汉之隂式徙荆州凝大歴三年进士兴元元年樊泽节度山南东道式用也垦凿峣卤峣与硗同若某者以姻旧获爱子厚乃凝兄杨慿之壻惟车马币玉三句于时文价已自许如此故御史周君碣则汉祖不曰安得勐士引勐士不类岂縁子谅言牛仙客应图䜟故耶衡州吕君诔故洁其仪故作胡逋租匿役役作税葬非旧陌衡州已得量移非若凌凖之不得归葬者乃以贫故难致先墓也故诗中亦有五亩九原一聨时中之奥二句和叔自是一时负才用而未究设施之人时中希圣则已僭矣子厚文精彩处必过于抑扬不能恰好此所学不粹之由耳尚拥良图拥作壅魏府君墓志唐格少生气拜度支员外下有郎字君尝三娶而卒无主妇三娶而无主妇岂亦如裴评事之未娶嫡妻耶抑以卒为读也当仍如裴之未娶嫡妻也若嫡妻先卒未有不书夫人某氏后夫人某氏某氏者凡十有余祀祀作事谓所事者十余人也由是处约以终其其字下有世字居又同闬以同闬居得铭崔公墓志乙未作己未元宗南廵当时谓幸蜀曰南廵家有禳字诸韵并无疑是梗字周礼女祝掌以时招梗禬禳之事世有显懿上有白叶流根四字崔君权厝志以权厝故畧其实志崔君如是足矣文中亦致宻无一罅可议读者未之玩耳志所畧者见于铭裴府君墓碣随事㸃染耆股肱立部伎役喉喙坐部伎告其叔舅宗元子厚无他兄弟归于裴者其女兄故称叔舅铭词铭中以事大小稍错综合叙张公墓志铭句会敏给句音构周限荆衡二句诗曰于疆于理至于南海则五岭之外至东迁之后不复通尔邓君墓志铭皇建州普城令作连州浦城令则亭拟阅实拟作疑以循官刑循作修内专平淮淮作凖有子四人哀礼具焉童幼如礼得附书吕侍御㳟墓志实惟吕氏宗子敬叔为宗子知化光非嫡出马君墓志可书者少故撮举其凡志忘其子之去志作至曾祖某某官下补祖某某官来拜来附附作祔凌君权厝志为忠孝礼信而事固大谬固作故今而寓乎戊作今之遇乎戍为浙东廉使判官廉字下有访字遂入为尚书郎作遂入尚书姦吏衰止吏作利铭词富天禄富疑作副称也铭不及五言诗李侍御墓志附属于宁岐礼大传君有合族之道族人不得以其戚戚君位也故附属于宁岐而不敢言天子宁岐谓宁王岐王大理评事裴君墓志未果娶唐时门第既髙未得官位不娶主妇有先畜婢妾者此文可引为据薛㢲妻崔氏志亦云恩其故他姬子通两经通两经得书盖非徒口诵之也膳饮不违慰其孝也姜君墓志不烦滥好游嗜音绾结前后独孤君墓碣今王父营陵于其侧父作后今记其知君者于墓此即记先友之意推是以钖其类播州请代盖其生平之诚非一时意气激昂也当合祭独孤文母文观赵君墓志两汉金石之文南有贵臣作贵神始矜由明经为舞阳主簿旌来章之孝故追表矜之节以见其有本也韩君墓志特以弟故得名张先生墓志生卒及先墓于遗命中叙致不词费先友也畧短取长系论于后有关世教不失文体此变例之宜採者也聚经籍图史二句亦以聚书得书虞鸣鸖诔一作鹤鸣爰宅上阳汉书地理志河东郡大阳吴山在西上有吴城周武王封泰伯后于此是为虞公上阳大阳之误洽主记室洽当作狎愉乎其和指虞确尔其坚柳自谓故处士裴君墓志无事可书又不能拒中丞之请故多举先世传绪之美然曰以中丞故而不克并无乃为佞非古也不弃于君弃作并覃季子墓铭追铭季子盖自悼也词约义微故铭止六言续荥泽尉崔君墓志丧焉不果行䘮其货也移信中作移信州中此志亦一体改葬者亦可用之重为之志者谬先侍御史府君神道表曾伯祖奭祖下有讳字作避暑赋叙所着述以成章抑有当我哉暗渡石表隂先友记例创于柳子水经注云郢城中有赵台卿冡岐生平自所营也冡图賔主之容用存情好叙其宿尚柳本诸此郑利用二郑以互文见意鲁直为尚书郎黄庭坚字出此路泌只四三语何其凄婉柳登其父芳下补善文史三字吕牧下补东平人三字苏弁武功人好聚书好聚书亦得书本史迁贾嘉与余通书之例也柳公墓表用当时体而稍节其靡弱二月庚寅上增十字符君墓版文贞元十二年嵗在景子唐讳丙字以景字代辍哭纪事哀不能文古人于期䘮亦不为有韵之文此其据也先太夫人河东县太君归祔志尝逮事伯舅无遗者述为女与为妇征以舅与先人之言示信也是嵗之初礼无违者叙此事于中断续变化左氏法也不悼徃事亦自白其非以其不慎贻亲患也丧主子妇七嵗妇字上有宗字李夫人墓志铭精宻我先府君每得仕然后议焉李夫人之殁不于柳氏而在诸壻之所故表其先人迎养择壻之劳及道路遇疾乃从所便非不䘏族而致然固文章得体要之苟非实録则姻党唾而嗤之矣故欲为古之文必先由古之道也诸姑合以为斯志合作令令字下补宗元二字陈君夫人权厝志无子即于遗言中叙明崔氏夫人墓志盖石文补志文所未偹又一例用敢附碑隂之义盖石附碑隂之义告教罕至告教作教告父之家书称教告以志终天之哀姊亦得称终天之哀裴君夫人墓志以配于裴氏配作女睦姻任恤之行甚偹任虽非妇人之事然统之以听顺则鸡鸣诗人之意也始夫人之疾也相及也及此者以见前之所书皆信非可强而致也余不知天之忍也余字下增一字先夫人八月而殒殒作殡亡妻宏农杨氏志憷惕之义义作仪王君先太夫人河间刘氏志文兵曹未及赠官夫人亦未受封而子爵已显遂冠于志文之首乃变例其实失礼也夫人无事可书乃生颂其子佞也祔于兵曹君之墓作兵曹府君有惑不疑有惑作有戒韦夫人坟记已迁祔而未合葬但书其故及日月与有志而迁葬者同例设渔者对智伯不喻其所以作似非为藩镇也若鱼几何鱼作渔中今渔于海今字衍鱼之大者上有向之从三字向之以为食者以字衍若栾氏郄氏羊舌氏栾氏下增祁氏四氏故相间而错举之臣韩魏惧其将及也臣字下有见字愚溪对中间颇指斥举错倒谬则后之所谓已之愚者无非所遭之不幸非其罪也然稍乖敦厚篇中所引恶溪比养小人弱水比抑君子浊泾不法知人黒水赋质昬昧予闻闽有水唐书地理志处州丽水县东十里有恶溪多水怪大字本注孙曰恶溪在潮州界误也处州乃汉瓯闽地弱恶六极也不美浊黑贱名也不清且汝不见贪泉乎举一因人以累其名者为敷佐夫明王之时暗取王之不明岂足福哉之意汝欲为智乎使一经于汝无须臾忘报复宜人之畏而摈也词旨亦激迫少味吾盪而趋卒不自克此见险不能止又深一层对贺者笔语自妙姑以戚戚下增为无益乎道故若是而已耳吾之罪大会主上方以寛理人用和天下故吾得在此凡吾之贬斥幸矣而又戚戚嘻笑之怒四句太尽反少味天对定逺云柳州作天对其文亦几于三闾也题曰天对似是未安天尊不可问故不曰问天柳子之文自拟于天斯罔矣宜曰对天问也冯翼惟象二句下补明明闇闇惟时何为辐旋南画二句柳子亦主盖天之説恶有谷汜次汜为韵度引久穷久作无曜灵安在在作藏盗堙息壤八句屈子本意大都以禹之干蛊少康之中兴望顷襄王余闻之师云污涂而蕖夫蕖夫疑作夫渠宜仪形九畴形作刑问地方九州州作则爰处爰都处一作穴增城之髙髙一作里日安所到所作不而僭谓不死僭作潜休居以康食姑不失大字本注重校康作仓絶句无食字作休居以康仓姑不失幽阳潜㸑作阳潜而㸑登立为帝二句当在二女何亲之下师以首之书所谓师钖也问干协时舞二句註言少康非朱云舜懐有苖而丕号以之之作瑞寒民于烹所谓救民于水火之中也中谮不列不列不自明也萃回偶昌萃回下大字本有祸字胡若之狠狠作很晋问太行掎之山首阳起之西黄河迤之河大陆靡之东景霍汾浍景霍小山汾浍支河为为鍭为下盖脱一字马之所生是不一姓註引左传按传作无兴国焉是不一姓属九州之险吴子曰魏綘之言曰魏绛当为韩厥此本水经注浍水下误以为魏献子也文公之伯也援秦破楚援秦未详疑作挟秦㝠有庭实㝠作宴今主上方致太平动以尧为准唐起晋阳因始封之国为有天下之号高祖内禅神尧是崇以作归宿似更宻枚马同时无所与让曹张于是失歩矣答问客曰何取取作敢而仆乃缄钳黙塞黙塞作塞黙而盐逐于乡里盐字上有无字达㫖释诲之间起废答色元不厖厖作黄无异枝枝作伎天説发端处李云二子皆有激乎其言之而拾庄生之余者也虽然亦见其止于此若以草木喻之人则果窳也以果窳喻之人则其中之子实也乌得以虫萤喻虫生之上有亦字今夫人举不能知天以吾言为何如隠然见天视自我民视天听自我民听时主已日在危亡之中大可忧惧也柳子曰以下韩子之説盖叹夫回天跖夀之不讐也柳子则曰夫天亦何所为哉吾则自尽其为我而已然韩之説正言若反为残斯人者非吾所得指斥故迂谬其説犹有半焉引而不发耳柳子则直以天为无心矣则古圣人曰天位曰天禄曰天职者岂其诬欤天既无心人之仁义又何能自信欤言之似正而实昧其本于韩之廋词亦有所不察也附刘禹钖天论上今以一已之穷通惑矣韩之説非为一已言也惧唐祚之将替而故谬其説也天论中求䕃乎华欀欀作榱问曰天果以有形问字下有者字天论下植类曰生按尚书传云海隅苍生谓草木也鹘説今夫枭鸺喣喣者耶此又所谓柔恶也捕蛇者説永之人争奔走焉此句伏下悍吏之来吾乡又安敢毒耶虽无竒特亦自隽快此篇削去其三之一何如䄍説盖于人也以其诞漫敞恍其㫖大矣柳子疾当时有司无状不举其罚故假此致叹幽明理一也其有报者必亦有责先王于山川鬼神鸟兽鱼鳖无不治也岂名立于此教存乎彼哉非神之为耶耶当作也北方读此二字音相近则十年九潦八年七旱者独何如人哉人未尝以此病圣人而圣人必引以自儆自责仍不可委之诞漫若气数方否而人事不修无以返而之泰则极不威福不向帝黜其命矣乘桴説文无取而明复之难耳复下有者字吾何敢以广异闻以上有吾字揵焉而已矣揵拒也説车赠杨诲之词胜理以为车说则偹矣视叱齐侯类蓄狗李云柳文不雅驯若此此言蔺相如犹不可也方之中矣之作其谪龙说吾复且害若衆恐而退暗用夏侯泰初事复且害若浅丈夫之言也罴说总领三句甚健观八骏图说絺而凊凊作清慕圣人者不求之人作不求之于人宋清传为此说以冀人之拯已陋矣然而居朝廷居官府益陋此贾䜿女子诟其曹耳柳子其未逺于鄙悖哉汉武所叹于汲生之无学也种树郭槖駞传此文王荆公对症之药也李云文不甚髙而论有可存者童区寄传不足则取他室取字上有盗字童寄者彬州荛牧儿也留其氏于后留为小吏吏作史是儿少秦武阳二嵗与发端暗配而讨杀二豪讨作计通体叙致分明梓人传凡执用之工不在列工作功为乡师里胥以就役焉世得云周官乡师职尊不应与里胥对举郡守以下又以秦汉官制混之而意义复与上文不殊为多而已又其下皆有啬夫版尹版尹果里魁之职否犹梓人畵宫于堵而绩于成也绩作溃悠尔而去悠作攸李云上半截论梓人处悉无漏义矣便以末意作收塲而曰梓之道类乎相岂非引而不发意味深长文之极佳者也中间详释翻成赘剩蝜蝂传颇峭洁而无甚髙之论乞巧文为送穷所压识殊词亦不能追也挿竹垂绥绥与緌同乃缨弁絍弁下有束字泯焉直透透作遂骂尸虫文侵人肌肤四字与恙心穴胃不切从英华本作食人肥膏憎王孙文然后食衎衎焉无食字衎衎卽饮食也好践稼下有蔬字辄龁齩捉注捉作投逐毕方文夜不烛夜作暝汝虽赤其文上有大阴施威兮元㝠行事九字急急如律令潘云李济翁资暇録云令读作为零律令雷边捷鬼善走与雷相疾速故云如此鬼之疾速也辨伏神文休嘉䜣合兮䜣虚其切烝也礼记云天地䜣合注云读曰熹一音欣招海贾文闳壮子厚之先晋人上党易野安以舒其托海贾以招魂欤蜿首狶鬛虎豹皮蜿作蛇弔苌宏文以苌叔自比敬余忠甫作敬弔忠甫弔屈原文冀陈词而有光光作明犴狱之不知避兮犴作岸娱娱笑舞娱娱作俣俣滔大故而不贰滔作蹈伊尹五就桀赞赵云伊尹为汤见贡于桀不用而归汤汤复贡之如是者五思济民冀得施行其道也必合此论于君臣之义乃为无敝汉注之最精者抑子但欲赞尹之大然君臣之分旣定亦安得若此憧憧者哉按此篇疑他人文不简健或欲示当时庸人自解与伾文相结之失耶梁邱据赞梁邱之不毁是亦景公之明也晏子春秋备之爱其不饱爱作忧霹雳琴赞引妙在不滥龙马图赞百乐陈兮作百礼慕水濵兮慕作渭师友箴吾何以成成作承惧吾不似作惧不吾以敌戒而不知为益之尤尤作由临江之麋稍使与之戏使下有麋字麋至死不悟作麋至死终不寤永某氏之鼠犬禁僮勿击鼠犬作又悉以恣鼠不问恣作资义门读书记卷三十五义门读书记卷三十六钦定四库全书义门读书记卷三十六翰林院侍读学士何焯撰河东集沛国汉原庙铭三铭皆当时体昔在帝尧云云发端本典引来在后人若此牵合尤无谓又俾九臣之后九作元且夫以断蛇之威以下言今日亦非遂无功徳羣蛇辅龙四语倒叙变换有义意以翊天门翊作羾较胜涂山铭如此文岂可并存以为大圭之玷天地之道尚徳而右功商周让徳焉论至卑浅不根是以周穆遐追遗法周穆卽可以比禹乎夀州安丰县孝门铭似蔡伯喈其体则表忠观碑文所由也武冈铭御史中丞柳公绰练立将校兵素不练又无先声而偏师别屯未有不徃遗之禽者也兇渠同恶革面向化严绶攘公绰之功而史仍之赖此文而后世犹有考也以退之与公绰书观之非私其族人而为者以示我子孙亿万年亿上有弥字井铭古直舜禹之事向者丕若曰其事则信亦小巧尧知其道不可退而自忘四句文法颇晦理有所短也三载遏宻其果忘尧乎以鄙语侈为新竒而反谓经言非实録亦可悯笑而尧隤然聋其聪加少矣此直小儿语也宦董袁陶之贼生人盈矣宦董袁陶成一语乎谤誉此二篇颇可观乃法韩李者其不出栁子决也故可宠可富而人犹谤之犹字不如作弥字然而世之人闻而大惑在上而必彰也似可已咸宜爽朗鞭贾其贾宜五十宜作直其节朽黒而无文文下有材字以求贾技于朝朝下有者字此文何味之有不作也可吏商此文与谤誉二篇亦相类或非柳所作以故贬吏相逐于道贬作败何以利为也利下有敎字东海若是其永州儗庄之作毛颕传后题而学者得之励其有益于世欤之字作以裴瑾崇丰二陵集礼后序起五行甚有笔力与文物以受方国与字未详昔韦孟以诗礼传楚至咸以为荣因其书而并及其祖宗兄弟之美此古人作序正体瑾字封叔此下太烦柳宗直西汉文类序发端本荀仲豫合而为史史下有记字欲采比义㑹年长疾作李于义字为读森然炳然若开羣玉之府六句㸃染类字然似少味殷周之前其文简而野文莫盛于周降而诸子屈宋其变尽矣汉氏得其绪耳何谓野乎贞元间文章特甚末李云一结卽得孟坚笔意序后复系一序文之变体从史书中来杨评事文集后序后序故起处但述其制作所诣此篇多法艺文志以为词然稍濬彦和而清之尔未及于古也濮阳吴君文集序武陵又论次志传末已有此故可与王文宪集序之体异王氏伯仲唱和诗序虽古犹今也今作乏此作无所取送崔羣序禀至和之至者作禀和气今将宁觐东周告宁汉分吉凶宁觐二字后人不可袭用送邠宁独孤书记赴辟命序为壮夫捧腹捧腹句是当时语未刮磨者此篇似符载得意文送幸南容归使聨句诗序当时体送苑论登第后归觐诗序如此作宜从削略矣送萧鍊登第后南归序早嵗文之最雅洁者送班孝廉序相国冯翊王公送严公贶下第序但云冯翊公则王字衍此序宜削送独孤申叔侍亲徃河东序温清奉引之隟清与凊古字通用此序卽歩趋梁补阙之徒所以浅薄柳子少年不先沉浸于经而遽为幅尺所限永州以后始开广矣送豆卢膺序而恒以幼孤幼孤疑作孤幼送赵大秀才序辞㫖浅鄙吾岂丐夫𨽻人哉同吴武陵赠李睦州诗序劲拔而未淳古送薛存义之任序今我受其直我字衍以今天下多类此势不同也此言岂可公传道欤此序词稍偏激孟子虽发露犹自得其平也送李渭赴京师序予嫉其不为是久矣嫉字不稳凡有此者皆气质之偏也送严公贶下第归兴元觐省诗序而子之伯仲如少习然称之者亦有分寸于是文行之达达下有者字送辛殆庶下第游南郑序如此文宜悉削去梦得编集更少百篇则柳之道益光四贡乡里而后获焉昌黎再举河东四贡怀有美饵饵下有者字神文章神作袖吾欲抑而不叹二句乃有此疲薾之句此序皆流俗人之见顾视曹偶则遂以为可矣若退之軰何送崔子符罢举诗序文学移而从之文学作又举仕将晚矣仕一作任观下崔子之仕又何晚乎句究当作仕而戚其幼孤幼孤作孤幼再嵗不就选其可厚而理乎柳犹有激而云苏议事若此弥乖疎矣是且不见隆是字上有如字按苏子瞻议学校贡举状本此虽然易其科隆其实则俗加美焉道加广焉君子之论岂可限于一偏也送蔡秀才下第归觐序未克决而忘之也决是决去之意彼莫莫者其有宰于人乎二句无可疑者理也不足信者数也其言进退无据故君子之居易俟命果哉末之难矣不为居易俟命者叹也此篇可削送韦七秀才下第求益友序所谓先声后实者是岂拙于为声者欤故谬其词使有司无解于失士实之不辨则是驱天下而趋于声也巧于声而拙于实岂士端使然哉有司乃自致之谷梁子曰五句直斤其无目而託为自反之辞赖引谷梁子数句粗存廧仞此篇诙啁之作要之轻薄作者不尚发端亦太尖送辛生下第序略发端见其过不在士中多平心之论絶私请而惟文之甲乙焉则二者之患去斯能为无私为守正焉耳郢乃不学而惟已之名是邀者也吾甚愤焉愤字过矣使辛生如是犹当有以平其心也愤不若惜字之稳送从兄偁罢选归江淮诗序当时体殊凡近遂命从姪立从姪称亦与经不合送从弟谋归江陵序从伏波将军念从弟少游哀吾志大之语拓为大章意味甚隽永独见谋在衆少言下智字从少言生下后以智免归智免对不智触罪求其道之至者以相励也伏后不谋道而道显道可以不谋而显乎抑又闻圣人之道其可度哉应道之至者仍望其不以是终而相与振其祖宗之绪不夸不激情话可爱送表弟吕让将仕进序勤而不忘斯可也四句缴可不可陪永州崔使君游宴南池序连山倒埀可谓无负矣此等摹写是唐人常语愚溪诗序词意殊怨愤不逊然不露一迹愚溪之上买小邱为愚岛诗有八题先详叙于此皆山水之竒者伏后案夫水智者乐也愚字对面寗武子邦无道则愚五句愚字侧面溪虽莫利于世六句转出叙诗以愚词歌愚溪莫我知也愚字翻身出脱娄秀才花下对酒唱和诗序文甚秀拔而发端有不自贵重之病所学然也法华寺西亭夜饮赋诗序此永州文犹未能脱弃凡近序饮贠小邱贠作买衆皆据石注视二句间此二句在中间得情序棊晏元献公题云此二篇古本或有或无如其第书之第字生波通篇少味凌助敎蓬屋题诗序为当时体而不犯俗句惟求仁而得四字尚嫌奢濶不伦送韩丰羣公诗后序宗元常与韩安平遇于上京韩丰弟泰字安平通篇嚼蜡送娄图秀才游淮南将入道序无事为闲不死为生闲以心不以事生以道不以形送易师杨君序宜求专而通新而一者以为胄子师此专为仲子陵施士丐之徒加砭送徐从事北游序抑处于逺而至于是欤从北游起论然则余二者为之决矣累累如贯珠茍闻传必得位末掉尾生色振起全篇之势遂拔出俗下所见之外李云起讫间架其源派亦与韩同而稍变其音节送诗人廖有方序皆竒怪上有其产二字为唐诗有大雅之道当时目沈宋所变为唐诗送元十八山人南游序李云此篇卽退之所病者黄鹄一去以下结尾伤格送文畅上人登五台遂游河朔序休上人休上人岂得复在髙僧之列人谓柳子于彼法最深宻者彼盖感其张已而许之也与竺干鹫岭角立相望而往解脱者角立相望谓清凉山形似鹫岭也然摩滕法兰所对明帝文殊自佛法未入中国以前卽于此山摄化之语乃属后人附会故作者不取潘云圆觉经云声闻人具六通得入解脱凡有所传皆是妄想得脱其由名之解脱去伟长徳琏之述作称引不逾选学于唐格亦凡语也此早年文不出唐格送巽上人赴中丞叔父召序不于其书而求之况其意乎斯言也吾取以为陆王氏之徒砭焉其土汪汪也汪汪疑作汪衍一汪字求道者多半天下者字下有之字此篇奥㫖括于送琛上人叙中送僧浩初序而贱季札由余乎季札由余用夏变夷者也吾之所取者与易论语合不暇逺引与易之干坤论语之本立道生犹有合否也无夫妇父子不知韫玉也此遁词耳天下岂有外伦而能尽性者乎且凡为其道者四句所长止此何至去人伦无君父以狥之哉然则柳子可谓昩于轻重者矣此篇柳子极用意之作送元暠师序刘禹钖引不足以发之故重有此叙送琛上人南游序彼敎之金隄底柱送文郁师序与送从弟谋文同趣借族兄弟以自抒胸臆送元举归幽泉寺序永州初变文体时刻削而不免局束送濬上人归淮南觐省序语颇多凡俗古之赠礼必以轻先重以轻先重施之作序是佳语但于释子殊无涉耳监察使壁记谨洁永州以前文之至者非必神之也盖亦附之敎焉谓非必神之者是其识有所偏于附之一言亦自相违反其失与䄍説同也洎执役而卫者役一作殳言卫则作殳为是四门助敎㕔壁记后魏太和中太和元魏孝文帝时也贞元中王化旣成王化旣成四字太无归宿余故为之记而由夫三子者始贺与归则旣见于文矣他不足称由三子者始非文人清官则可以无书也武功县丞㕔壁记凡以战得爵末徳宗以后神策军士倚中官为暴横于畿赤结语微及之前路官之有丞何必烦引诸使兼御史中丞壁记亦无败句岭南节度飨军堂记更简百余字则笔力益髙起处先叙军府所领之大所寄之重乃记改作是堂縁起以执秩拱稽指军以译言䞇宝指賔合二使之重二使岂可并论鸟兽睢盱亦不足以言賔也但欲对举使文整赡亦尝即押舶之名思其义乎增徳以来逺人指賔申威以修戎政指军问工焉取十句太承袭前规羽鳞貍牙之物二句韩子引经惟在义理器数名物则古今异制不茍务博华元名大夫也四句何乃引此愿访于金石访一作勒此等文不可与送郑权序比犹是燕许之拔出者邠宁进奏院记燕许旧规亦闳壮可喜以奉王制以下铺扬皆太烦惟忠惟敬以院至耶既至矣后又云他政之末何也此篇其半可削兴州江运记在唐人中已足髙歩永州以后则超羣絶伦矣尚觉拘跼使中谒者来钖公命平淮碑书监军者不得已而存其实若中人钖命既乖典礼又无关系何以书为公固不许而相与怨咨而字上有退字盛秋水潦穷冬雨雪注一作水潦于秋雨雪于冬句法较坚硬疑公后所改西门遗利四句非溉田非塞决也所引二事未当全义县复北门记由道废邪注一作由是道以废邪上用推是此用由是文法相犯短幅不应有此潭州杨中丞作东池戴氏堂记无味此当时轻浮套数桂州裴中丞作訾家洲亭记柳州诸记是真美故皆如画出此是粧㸃虚景苦乏生气邕州柳中丞作马退山茆亭记英华作独孤常州文者近之嵗在辛卯辛卯为元和六年柳子既振拔当时文体矣何当有是前此辛卯为天宝十载至之有初晴抱琴登马退山对酒望逺醉后作一篇诗中有王旅方伐叛虎臣皆被坚鲁人着儒服甘就南山田之语于时方讨南诏则此文亦出于至之有可征也于是手挥丝桐六句语杂气轻永州韦使君新堂记公之居髙以望逺并收外之一层永州崔中丞万石亭记怒者虎鬭企者鸟厉两者字并作若字环行卒愕行作顾其上青壁斗絶六句写万字有余韵敢颂休声祝于明神推开借父老舆颂见之始不俗零陵三亭记一有薛令作三字使继是者咸有薛之志三句不偏枯按桂訾家洲永新堂零陵三亭皆为説以发其端唐语林言淮西事当直起者非柳子之论也零陵郡复乳穴记自韵吾闻之曰吾字作士字道州毁鼻亭神记除秽革邪四句从薛之治道州为政大体发端已涵盖下两层君有鼻而天子之吏实理二句领下两层为二敎兴起本上句又见非有功徳于此上文谨严但亦是常语永州龙兴寺息壤记甘茂盟息壤息当为滋息之意永州龙兴寺东邱记今所谓东邱者也者字下有奥之宜者四字惧翦伐之及也收上竹木永州法华寺新作西亭记其照也逾寂二句从觉照起论却似收不转柳州复大云寺记董之礼则顽束之刑则逃先王为治百家皆所用是或一道也读西域传其效可见柳子至此信奉佛氏似少衰矣盖读书久而少有悟也永州龙兴寺修浄土院记文不髙释氏取与东海若篇表里永州铁炉歩志凡舟可縻而上下者曰歩任昉云吴楚间谓浦为歩语之譌耳则求位与徳于彼数语笔亦胶绕不圆快大者桀冐禹云云此文直斥在上者徒建空名㫖趣既已偏宕求其警䇿则又无有何以存诸集中按此文似为以门地论相而发游黄溪记发端既涉模儗又未必果然也删此而直以黄溪距永州治七十里起何如有鱼数尾数字下有百字有鸟赤者乌翼者作首始得西山宴游记中多寓言不惟写物之工倾壶而醉带出宴字而未始知西山之怪特反唿始字始指异之虚领始字然后知是山之特出下有不与培塿为类六字苍然暮色三句始字神理心凝神释破惴慄然后知向之未始游二句上句带前一叚下句正收始字李云羁忧中一得旷豁写情景俱真钴鉧潭记盪击益暴四句写出钴鉧形貌李云记文只是情景字句均适最忌余剰钴鉧潭西小邱记唐氏之弃地弃地比迁客则清泠之状与目谋四句四与谋字为遭字起本心神二句寓已之可贵争买愈不可得争买下有者日增千金而六字所以贺兹邱之遭也兹邱犹有遭逐客所以羡而贺也言表殊不自得耳至小邱西小石潭记闻水声如鸣佩环水激石而成声一句中将下两层都暗领全石以为底叙明石字先写四面竹树潭中鱼可百许头六句透出清冽怡然不动怡作佁其岸势犬牙差互二句石岸差互故水流皆作斗折蛇行之势为岸所蔽虽明灭可见莫穷其源也袁家渴记皆永州幽丽其处也其近刻作竒然恐均误或是异字谓水之支流者为渴支一作反为是每风自四山而下至大都如此发明反流衬笔尤状出幽丽李云末段言风处亦以兴已石渠记视之既静其听始逺李云名理逺者虚谷相应故此貎已静彼声转逺也石涧记道狭不可穷也李云可穷便非佳山水柳州东亭记甚古乃取馆之北宇右复其号似古明堂制则朝复其号朝字下有夕字柳州山水近治可游者记在薄水南山石间薄作浔有右川东流入于浔水右作支北流浔水濑下流作沉其上有穴如器物甚衆先叙山之所有黑肌而赤脉三句始叙山之所由名在多秭归在疑作尤此篇多拟山经寄许京兆孟容书很忤贵近谓中官加以素卑贱更造怨讟此亦事理所有但素无善行则异同之口得以实之人遂莫加怜耳外连强暴失职者谓韦臯此皆丈人所见见字上有闻字消息于亡于亡作存亡不知辛酸节过节过作节适自古贤人才士以下二段太丛散太模儗范座骑危座作痤今以恇怯淟涊愈疎濶矣暗绾前后假令万一除刑部囚籍三句是所以息谤讟者之猜摆落抚慰收恤尚置人数一面专以宗祀祈哀既为力差易亦人人所必动心也但以存通家宗祀为念先提起此一层虽不敢望归扫茔域顾先墓退託先人之庐顾田宅就婚娶求胤嗣顾子息与杨京兆慿书而其忠诚者而字下有激字忠作中才如王景略以尹纬为令史符坚谓尹纬宰相才王景略之俦非王勐抑纬为令史也近世尤好此类二句李云柳子自言得号为轻薄人观其谪后仍是此等议论据要津时可知不益于世用益字上有尽字彼不足我而惎我哉注引说文惎毒也按左传楚人惎之脱扄杜注惎敎也言而有是患二句李云省笔茍知之虽无有司其必有施矣安溪师云此皆子厚之所以败而终始拳拳若此故知其为有心人也今之世言士者先文章三段自为聨络希王褒刘向之徒者二句柳子置子政于第二流文人以文律通流当世文人作丈人理不一断以古书老生自韩柳所见皆颇脱略先儒章句矣今复得好官犹不辞让上云无有是念而此云云然岂谓量移善地为好官耶以人望人尚足自进四句李云四句词甚晦大略言已自处且未能自免于常情之中如下归乡闾立家室託嗣续之类是也以义度人则难为人以人望人则贤者可知已矣语本表记使有世嗣使作所李云世嗣谓已也此篇叙情欵不如与许书而所答荐举文章二者卓荦可用之言为多与萧翰林俛书乃岌岌而造其门哉若作造其门则岌岌当为汲汲若作岌岌则又当云操其间伏自思念过大恩甚过大收前一段恩甚收不能塞衆人之怒以下一段居蛮夷中久一段其气韵兼屈马而有之身被之目睹之又非道也笔笔旋折朝夕謌谣使成文章李云首言困卦处自命甚重终之以作为謌谣文章盖其本领只如此也然文采精丽之极与李翰林建书与致思谦书略同而稍碎与顾十郎书以非乎人而售乎已非乎人今所谓刺也不意璅璅者复以病执事似十郎又坐刘柳累者与韩愈论史官书按退之以是年撰进顺宗实録旧史谓其説禁中事颇切直内官恶之徃徃于上前言其不实然则与刘秀才书逊词自晦其识逺矣当其下笔则词直事核而仍不敢以褒贬自任召閙致憎虽谓之中道可也设使退之为御史中丞大夫利其禄者也文法从贾生假设陛下居齐桓之处两难化来决必不沉没大字本作决必沉没注重校一本必下有不字按韩与刘书云决不沉没故反其词耳今考异载栁书作决必沉没朱子当日所见之本为无误也李云词气逼直以极其辨是子厚本色与史官韩愈致叚秀实太尉逸事书窃自冠好游边上三句以下致太尉逸事皆破疑不得实之意宜不茍过日时顾力字连遭瘴羸顿瘴下有疠字苐不能竟其业末答书当有规其志太鋭而取困于世者以下言虽知其病终惟不得已又即从史迁句生下波折皆有源春秋传所谓传信传着传信传着以终得其实当即籍之之意与刘禹钖论周易九六説书李云所言者数一端然摘出学者读书不谨而轻于立论之病可以推类警省则是取其过揲四分而九也世得云孔疏云九过揲六过揲过犹遍也言揲之九遍六遍耳节用过揲二字未妥孔颕达等作正义论云不遗等字何等谨细君子之学五句李云极得读书之法答元饶州论春秋书李云于与梦得及此两书见尽心经学若此后之缀文者动儗韩柳其于圣贤经传盖无一卷成熟者根本蹶矣知春秋之道久隐上增尝讽习之又闻韩宣英及亡友吕和叔軰言他义十九字尽得宗指辨疑集注等一通今但有微指亦不知复有宗指也集注岂纂例之异名耶于纪侯大去其国此条窃于微指尚有疑焉太王之避狄犹可以立国也纪侯之义固当效死勿去耳然而春秋不责纪侯者其亦伤天下之无王乎见圣人褒贬与夺三句杜牧之曾袭此语其言书荀息此条今检陆氏书不得顷尝怪荀息奉君之邪心以立嬖子申生之死荀息立于朝而不能争是其失耳若立奚齐不可责以奉君之邪心也至于立卓子则谬甚卓非奚齐之母弟均之庶孽息不从奚齐以死则立君者将以定国也舍举国属望之重耳而奉童昏以临之以启再乱身亦不免焉经权两谬圣人安得不贬之乎其与仇孔同辞者仇孔固亦有贬也为正卿执国命乱臣无所顾忌而无礼于君身预其祸若一匹夫谓圣人之犹有取焉然非欤柳子谓进荀息以甚茍免之恶夫君弑贼不讨者不书葬圣人于茍免者固不许其改得为人臣子履后土而戴皇天矣庸待进息以甚之哉立齐君命也立卓非君命也可以行权而不能计安国家息虽欲辞其罪不可得矣今凡言贬息凡作兄答吴武陵论非国语书清古二书皆柳子得意者虽无所有然极反覆驰骤之态也与吕㳟论墓中石书又得部中庐墓父者作父墓又二十年来三句多阅则识真怪而掘其土而字上有擢字况庐而居者其足尚之哉李云刲股庐墓韩柳交讥之然庐墓与刲股又自别圣人有制度以下不减左氏内外传之文若然者勿与知焉可也二句李云极是虑善善之过而莫之省三句李云何其笃厚意本汉书王成伪自増加以蒙显赏及张敞论神爵事所云务自增加浇浮散朴诸语之意李云一小事而能见其大者训辞尤深厚与友人论为文书非谓比兴之不足六句世得云此文所云得之盖老苏所云天之所与者其云比兴恢拓四语则人工虽至而非天之所与者也得之难者天也知之难者人也则彼卓然自得以奋其间者二句带上一层况乎未甚闻者哉闻字下有着字李云尽歴代文章作者传者之弊而隐寓其所为卓然自信者答元饶州论政理书管子亦不欲以民产为征二句管子説见海王篇与崔饶州论石钟乳书饶州作连州则油然而清二句言其粹其窍滑以夷二句言其美凡为此也以下若即接是故经中云云斯最善矣必若土之出无不可者以下两叚乃因其征引之多而极其辨以折之不知其为羡言侈论有伤文格岂其踔厉风发之故习不能以自制欤则不必服则字上有连字姑务人而夸辨博务字下有胜字答周君巢饵药乆夀书行则若带纆索八句亦何至此汲汲无欢宜不永年矣然由未尝肯道鬼神等事由作犹获是而中中作终视人之害若利言不以动于心非因人之害以为已利昩昩而趋髙明之图哉为韵语甚古与李睦州服气书貎加老而心少欢谕谕作愉若古之强大诸侯然进决于城下若此张皇则是借以发其文非为睦州效忠也今使号于天下曰固小子之所懔懔也与前幅一一廻环唿应但不应徒尔词费使人厌其寡效尔古文与词赋派别判焉柳子所以驰骤纵横若是反减其工者蔽在必合屈马而一之词胜气溢乖自然之节也与杨诲之第二书多有不足缕缕致辨者而亦毛举不已所谓道不足而强有言也不过其勤读书过字下有欲字今将申告子以古圣人之道世得云自此至为伪乎为佞乎是一叚称古昔圣贤以诤杨之失然细分之又有两层自书之言至不为也非不能也为首层对杨欲任性率真而不能勉强立论自凡吾之致书为説车至如是而心反不愧耶为次层对杨以已之失为非圣道立论而结之曰伪乎佞乎伪结首层佞结次层若果以圣与我异类至圣人不足重也此一层从孟子中来非无实之辨今子又以行险为车之罪世得云自此至此甚未可也是一段言涉世之道以诤杨之失车不得不行险譬人不能不涉世也然细分之亦有二层上层辨甘罗终军是一种入世法下层引嵇康阮籍又是一种入世法要之均非中道也吾意足下所以云云者世得云自此至而恶之也一段又就杨身上寛一步説收前二段意杨之所恶在佞前言伪乎佞乎其㫖亦归于辨佞也故此单收佞非特于可进也四句又云可进可退顾上出世一段意吾年十七求进士自此至幸甚一段又就自已身上説法狂疎轻薄两意又分照上二段日思摧其形暗照纵心意旦暮走谒于大官堂下暗照出世意益知出于世者之难自任也总收今因道人行此道人当是道州人非浮屠答贡士沈起书几于万一用以万报也下万字作为此早年最卑浅之作宜削贺进士王参元失火书一出口则蚩蚩者以为得重赂此即上所谓羣小之愠转因水火之孽而得光明也宥而彰之宥犹助也颜曾之养三句收得宻与太学诸生喜诣阙留阳城司业书乃知欲烦阳公四句婉转始仆少时尝有意游太学至可无愧矣此段应陶醇煦懿熙然大洽二句言外亦见化百数人不为功坐一人即致累恐失平也阳公有博厚恢宏之徳以下皆所自欲论列者借与诸生书发之先明其无罪下则所谓大体此以解徳宗胸中之惑下又见诏命虽优无以解于弃贤也故少佐笔端耳诸生之留阳公意诚善而不长于措词柳子盖出此以佐之俾为史者有以纪述也顾元礼叔夜事此文削其半则及于古矣答韦中立论师道书仆自卜固无取五句笔善折故常语皆遒峻然不应若是之费墨也吾以为柳子之未逺于六代者以此然雪与日岂有过哉二句李云词无涵蓄至此平居望外遭齿舌不少二句此等语亦何味但觉其尖薄耳古者重冠礼大类此李云繁称𤨏引子家修词之一累惟昌黎能免是矣故吾每为文章而以为之文也李云文章根本之病作文精微之要尽于此矣抑之欲其奥二句对轻疎之欲其通二句对怠激而发之欲其清对昏固而存之欲其重对矜本之书以求其质言实事也质者道徳之本言其大体本之诗以求其恒言常理也恒者性情之常言其细微本之礼以求其宜节文之中本之春秋以求其断是非之辨本之易以求其动变通之道按未尝敢以轻心掉之八句以心气言之此存乎文之先者也下六句乃即临文言之抑扬二句谓命意也疎廉二句谓布势也发存二句谓鍊格也此于逐句反复先后尤当彼此相成斯为意不浮为势不窘为格不澁也有徐以告焉徐作余无招越蜀吠怪此等收法亦有迹答贡士元公瑾论仕进书少作殊无条理古之道子皮是也所引濶诞无当是诚难矣非其难也事至微浅故美不归答严厚舆论师道书仲尼可学不可为也不可为言不可以居之不疑马融郑元者仆幸非其人如马郑者恐终唐之代不可见柳子谓其不少亦非也乃云幸非其人语尤浮薄此作自然古雅报袁君陈秀才避师名其敎也虽若是上三字误以注入行前已毕秀才可为成人毕作必次论语孟轲书皆经言子厚亦断然以孟子为经异日讨也讨字下有可字道茍成则悫然尔六句似扬子答韦珩示韩愈相推以文墨事书若退之之才过仆数等过仆数等即谓下子云之徒也如太元法言及四愁赋作四赋事以固当无以字李云柳子于文用力深故善品题古人及当世髙下答贡士廖有方论文书秀折答贡士萧纂欲相师书少作上门下李夷简相公陈情书是时不可遇时疑作特人居相位人作入此篇前仿国䇿结参汉体李云此文格调似韩子固知当日切䃺相资同工异曲也按此与应科目日与人书貎似而命意殊不如韩之工用笔亦烦简纡径差异韩作于少年柳作于晚嵗以一文论则韩果数倍矣求诸全集可也义门读书记卷三十六义门读书记卷三十七钦定四库全书义门读书记卷三十七翰林院侍读学士何焯撰河东集上西川武元衡相公谢抚问启再召而复挤之特以刘遇其长尤无状故贺赵江陵宗儒辟符载启伏闻以武都符载为记室蜀才自子昻之后当数符厚之王吏部以清议自任吏部当是王仲舒宏中上权徳舆补阙温卷决进退启叠足榻翼榻作搨是以有前日之拜是以有今兹之问按云麓漫钞云唐之举人先籍当世显人以姓名达之主试然后以所业投献踰数日又投谓之温卷所谓前日之拜今兹之问指是也上严东川寄剑门铭启庶几其文犹或传于世自知之明上裴行立中丞撰訾家洲记启累奉游宴四句畧见为文苦心并知韩子于滕王阁所以但记新修欧公作有美堂记不得已而出于蹈虚也礼部贺册尊号表理歴凝命以下此贺尊号凖格礼部贺立皇太子表此皆宗社启祐皇心宗社下有垂祉二字代韦中丞贺元和大赦表中间歴叙赦条为贺御史台贺嘉禾表灵岳不愆于赞祐切幽州礼部贺甘露表本色正佳畏景转炎二句见降未止意礼部贺白龙等表叠瑞重祥二句以西内为主敷彼青光青作清逺通边徼总束知人之溥洽人字下有和字礼部贺白鹊表伏奉进㫖㫖作止贺亲自祈雨有应表五字字体要玩讽弥佳柳州贺破东平表五兵永戢二句束上生下代裴中丞贺分淄青为三道节度使表山川备临制之形二句有骨为樊左丞让官表傥蒙垂收紫涣紫涣乃不成语应作紫泥代裴中丞谢讨黄少卿贼表志慕孟公二句孟之侧军败而殿何以引用为刘同州谢上表不似公文亦殊质健代裴行立谢移镇表故材旧壤材疑作村代韦永州谢上表此应用文字兼备论事之体谢除柳州刺史表无一字不妙深婉悽壮可谓兼之早以文律二句言屈之久臣以不慎交游二句言过之轻为杨河南谢设表宴饮斯及饮作饫为武中丞谢赐樱桃表句句佳王诗柳表足以相当谢赐时服表荏苒星纪贴时服不循彝典下疑脱一句为广南郑相公奏百姓产三男状得体在质按今制但米五石布十疋折银八两为薛中丞浙东奏五色云状纷纷郁郁四字上有遂使二字让监察御史状此状可为李贺当举进士之一证以幼年逮事王父曲礼逮事父母则讳王父母不逮事父母则不讳王父母准礼二名不偏讳廖氏九经总例云旧杭本作不徧讳偏当作徧柳州上本府状则伏望此状便令废格又申此语明已非用邀名动之以必从轻赐尘黩赐作肆为裴中丞伐黄贼转牒犹并卢王还师已期于席上王言解明王之道其征也则必还师祍席之上纎缟当强弩之初翻新用事贺平淄青后肆赦状当伊尹无耻之辰无字未稳贺分淄青诸州为三道节度状䑕无夜动二句恰分贴齐鲁所以独工为裴中丞上裴相乞讨黄贼状合莝脆以为强潘云莝当作遳七戈切选禀质遳脆广雅曰遳亦脆也为桂州崔中丞上中书门下乞朝觐状一本作上宰相状未遂执珪之愿执珪用曹王语为南承嗣上中书门下乞两河効用状胜奏状为长安等县耆夀诣相府乞奏复尊号状此等一字不遗有所未喻祭杨慿詹事文莫成子姓杨氏无子故云祭穆质给事文起四句涵盖穆之兄弟及其先公与子厚所遭言之其废自久自作日祭吕衡州温文二事相期期作勘岂为鳯为麟二句柳子亦自道云尔寓其神栖其魄则今所传之文章也祭李中丞文王播等八人者惟冯邈无闻焉可谓极一时之妙选矣所云慎择寮吏必薪之楚者真无愧词惜乎失其名也为韦京兆祭杜河中文可削为韦京兆祭太常崔少卿文可削为安南杨侍御祭张都䕶文可削南州斗酒南州用徐孺子祭黄琼事哭张后余词然而不显而作犹吾谓善与恶无取喜怒于其中仍是天説之意然较浑融道之出者多重较本作道之出其离焉者固多然后余不与谄冐者同贵谄与惂同后系以词纒绵激壮舜庙祈晴文未见大手然非俗韵祭井文似过于工妙然未易与俗人道也禜门文敬用瓢齐齐音咨祭六伯母文懿彼贤女懿作粲临卭令三女作粲早嵗文情词兼尔欵至祭独孤氏丈母文友之母称丈母祭崔氏外甥女文甥于我氏甥一作生虽云惟性惟性作性善敷畅浩通浩作洽赏期振耀赏作实宜福其遭遭作丰祭外甥崔骈文惟俎及壶谓身不得俱也以下诗同刘二十八院长述旧言懐感时书事奉寄澧州云云发端三聨统谓与张刘投分之切故下云继雠天禄文许后生夸子厚弱冠升名遽唿未遇者为后生母乃器识之浅欤殊音辨马挝马挝疑亦蛮中事当更考之同病忧能老同病谓刘宏农公以硕徳伟材屈于诬枉云云比前诗尤工字字镕冶经史无半㸃草料璧非真盗客一聨夷简奏慿前在江西日贜罪故先着此一聨独弃伧人国以下子厚自述酬娄秀才将之淮南见赠之什发端直贯注销魂弔影一聨酬娄秀才寓居开元寺早秋月夜病中见寄梦绕羽人邱谓娄将入道初秋夜坐赠吴武陵起二句暗藏风字积雾杳难及一聨起逺字晨诣超师院读禅经妄迹世所逐妄迹其达摩所谓有为法乎日出雾露余一聨日来雾去青松如沐即去妄迹而取真源也故下云澹然有悟赠江华长老风窗疎竹响二句借竹风松露喻老僧之真寂也古东门行赤丸夜语飞电光赤丸暗寓武氏魏王卧内藏兵符言元衡既主用兵又不能驱驾诸将师老于外变作于内懐慙入地深笑其智小谋大也子西掩袂真无辜真无辜言岂真无辜耶敌国舟中非所儗非所儗谓非平生排斥之人忽出所备之外也絶䑋断骨郍下补下一作可然下字较胜言如何下手也重校下一作暇奉和杨尚书郴州追和云云闲同迟客心谢康乐南楼中望所迟客诗见文选中其诗乃孟夏作此句用事最深宻朗州窦常员外寄刘二十八诗见促行骑走笔酬赠重校吕本有因以奉呈四字按四字当有末二句乃呈刘也善谑驿和刘梦得酹淳于先生发端自比当日逺贬之久忽遇诏追也同刘二十八哭吕衡州兼寄江陵李元二侍御元微之有哭吕衡州诗六首九原犹寄若堂封杜哭王彭州抡之官方玉折寄葬与萍漂同此意也衡阳与梦得分路赠别翁仲遗墟草树平沈佺期渡南海入龙编诗尉佗曾驭国翁仲久游泉亦以翁仲为岭外事但检之不得其原皇甫录近峰闻畧云阮翁仲安南人身长三丈二尺气质端勇事秦始皇守临洮声振匈奴秦范其像置司马门外匈奴使来见之犹以为生惜不载所出何书出桂阳下湟水正连州地题云分路则翁仲句乃适柳之路也登柳州城楼寄漳汀封连四州吴乔云中四句皆寓比意惊风宻雨喻小人芙蓉薜荔喻君子乱飐斜侵则倾倒中伤之状岭树句喻君门之逺江流句喻臣心之苦皆逐臣忧思烦乱之词得卢衡州书因以诗寄蒹葭淅沥含秋雾一聨雾鼓吹作雨秋雨即蒹葭之声夕阳即橘柚之色也细按之作雾为是乃岭外风景遇雾多见日晚也非是白苹洲畔客二句注中当并引洞庭有归客潇湘逄故人二句落句乃显岭南江行山腹雨晴添象迹近峯闻畧广西象州雨后山中遍成象迹而实非有象也柳州峒氓后四句言歴嵗踰时渐安夷俗窃衣食以全性命顾终已不召亦将老为峒氓无复结绶弹冠之望也欲投章甫作文身言吾当遂以居夷老矣岂复计其不可亲乎首尾反覆唿应语不多而哀怨已至别舍弟宗一一身去国六千里通典柳州龙城郡去西京五千四百七里欲知此后相思梦二句韩非子张敏与髙惠二人为友每相思不得相见敏便于梦中徃寻但行至半路即迷落句正用其意承五六来言柳州梦亦不能到也註指荆郢为宗一将游之处非殷贤戏批书后寄刘连州并示孟崙二童临池寻已厌家鸡卢携言刘柳并学书于皇甫閲柳为升堂刘为及门宜有家鸡之戏附刘梦得酬家鸡之赠柳家新样元和脚註言元和间有书名元和脚者指公权也按赵璘因话录云元和中柳柳州书后生多师效就中尤长于章草为时所珍湖湘以南童穉悉学其书颇有能者长庆以来柳尚书公权又以博闻彊识工书不离近侍柳氏言书者近世有此二人是子厚先擅书名于元和之证且未有乞书于子厚而反称公权者也註非柳州城西北隅种甘树滋味还堪养老夫结句正见北归无复望矣悲咽以谐传之游朝阳岩遂登西亭二十韵羁贯去江介天寳之乱柳氏举族如吴柳子之父为宣城令者四年湘口馆潇湘二水所㑹升髙欲自馆馆作舒南涧中题秋气集南涧万感俱集忽不自禁发端有力羁禽响幽谷一聨似縁上风字直书即目其实乃兴中之比也羁禽哀鸣者友声不可求而断迁乔之望也起下懐人句寒藻独舞者潜鱼不能依而乖得性之乐也起下去国句游石角过小岭至长乌村释志东臯耕释土解也诗云其耕释释笺云耕之则释释然解散与崔䇿登西山鹤鸣楚山静鹤夜半而警露此句是不眠待晓即隐忧倦永夜之意尤不露骨也觉衰是时春向暮商颂有遗音㫖趣在此盖感十年不召也游南亭夜还叙志七十韵神明固浩浩神明谓君心也暮景回西岑转出夜还木落寒山静一聨大谢诗野旷沙岸凈天髙秋月明入门守拘絷以下叙志五辟咸肆宥五作三所惧齐焄藨藨与蒿同义礼记祭义注蒿或作藨韦道安淮水秋风生秋风生暗用风从虎哭连州凌员外司马不减陈思赠白马之作世义安可支义作议韦使君黄溪祈雨见召从行至祠下口号遥驻野人居遥驻二字已暗括见召从行肸蠁巫言报选注肸蠁蚊类言大福之兴如此虫群飞而多此诗天然自工政使极意彫饰竟莫加也从崔中丞过卢少府郊居莳药闲庭延国老国老比中丞开尊虚室值贤人贤人则谦言已非清流也法华寺西亭夜饮三四工在次第如畵戏题石门长老东轩花开日日雉背飞戏之也公暗以长老自比茆檐下始栽竹日逺弃幽期弃作契种仙灵毗门有野田吏吏疑更列子有田更商邱开之文即叟字分书也幸及儿女奔结少味种白蘘荷庶氏有嘉草庶读如药煑之煑攻禬事久冺禬读如溃痈之溃并见郑康成说戏题阶前芍药愿致溱洧赠二句陈思王诗南国有佳人华容若桃李结句虽戏亦楚词以美人为君子之㫖也自衡阳移桂十余本植零陵所住精舍路逺清凉宫路逺一作逺植一雨悟无学雨悟一作悟雨凈土堂沦溺穷苦源沦溺一作论极华堂开凈域华堂一作龙华零陵早春邵武本作春懐故园田家尽输助徭役徭役一作淫侈此不知诗意之婉者也聊就空自眠自一作舍东乡后租期四句车陷泥泽非敢后期而遽遭鞭朴故曰少推恕也古道饶蒺䔧二语即含迷去住三字行路难披霄决汉出沆漭决疑抉啾啾饮食滴与粒啾啾作啾喽工命採斫杙与椽杙与作戕为桃笙葵扇安可当当合作常读书诗亦无穷起伏感遇鸿鹄去不返二句鸿鹄髙飞一举千里髙祖楚謌之词句吴则泰伯也丸鼓骛竒音丸鼓谓元帝材定陶也东海久揺荡谓东海王彊南风已骎骎南风烈烈吹黄沙贾妃謡也居货捐千金居货用子楚事咏史谁顾蠢蠕群此句怨而怒矣乐生报书自温厚也此诗以燕惠王比宪宗然以此称乐生自为工也下三良篇亦有指斥咏荆轲长虹吐白日用事变换秦皇本诈力以下又即荆轲必欲生刼之以报太子之意与上临事竟趦趄一层反覆唿应言所患不在无勇而反失太子燕秦不两立之本谋则短于计而失诸愚也省试观庆云图诗设色初成象在天成象破图字即含卿云髙标连汗漫二句空濶裂素荣光发图字不畧以下非国语不借篇然而存其礼之为劝乎农也不劝而劝矣若曰存其礼而又能推行是政则诚善矣借田犹不能躬亲则时使节用者其又何望焉柳子立论大抵欲快一时之见伸一夫之说而不究其源流者也谷洛门篇天将毁王宫而勿壅四句恐惧修省以图其本而无废水土之政焉则庶乎不坠于一偏矣问战长勺之役篇此条乃非一偏之论先儒讥之者畧于知战之本一语耳卜献公卜伐骊戎篇卜者世之余伎也道之所无用也易洪范之言柳子固尝诵之矣何立论之易也狐突篇以亲则外王父也据左传晋献公烝于齐姜生秦穆夫人及太子申生大戎狐姬生重耳文公谓狐偃为舅氏特以母之同姓故耳若狐姬固非突之女也栁子乃以突为申生之外王父何所本耶荀息篇吾言春秋之情而子征其文不亦外乎春秋之情不外乎文也逐栾盈篇阳毕以其父弑君而罪其宗其王父非其父也新声篇茍説新味亦将卑乎新味之云浅陋不足陈外集披沙拣金赋合观迎长日记里鼓三赋皆当时格其中警句尚胜香山也幽以即明上增将去二字既坚且好作实既坚而且好翻混混之浊质混混作浑浑粲葬星繁葬是若字之讹而歧昌即咏歧昌作祈招迎长日赋期废疾而匪徐废疾作匪疾故可以知上下之际际字上有分字浮光于俎豆光字上有晨字则无为者委照将久无为作无违记里鼓赋宋书礼志记里车未详所由来亦髙祖定三秦所获制如指南其上有鼓车行一里木人辄击一槌大驾卤簿以次指南旧书宪宗纪元和十年十二月庚申新造指南车记里鼓河间传可使奚官先壁道壁道宜作辟道河间命邑臣告其夫召鬼祝诅汉书皇太后皇后公主所食曰邑此云邑臣岂其公主耶筝郭师墓志此文梦得遗书称叹不知何以在外集中运掌掔潘云掔乌贯切与腕同玉篇作掔屈折愉绎屈一作抑学者无能知知作如曰犹鼓音四五行曰作日赵秀才群墓志婴臼死信孤乃立伏追初嗟然秀才何汲汲伏悯夭太府李卿外妇马淑志文为迁客发不为马作也为文武百官请复尊号表第二表兼前代之轨模轨作规第三表祝融读三皇读作续今者君臣周徳周作同废而不续续作缵第四表以废先君之典则若专焉则作刑必惟思而内省惟作惧以要天地祖宗要字不当义理第五表固以遇三代之文遇作寓以陛下之诏以字下有违字第六表陛下敎遵道备遵作尊昔汉宣帝谓元帝曰四句虽据祖宗旧典然出之臣下似倨矣何以知宗庙之复复字上有兴字恨恨而不自安恨当作悢为裴令公举栁冕表伏见澧州刺史裴冕忠肃或作忠肃明允或作明允忠肃为裴中丞贺破东平表不自妖孽自作有恃东秦十二之险二句承作威窃据一方二句承专禄朝宗之地二句承海封祀之山二句承岳余孽滔天承父祖遂使云亭有主二句承封祀辽海无虞二句承朝宗纵舍有感心之化包括刘悟事与卫淮南石琴荐启一作状在前集答郑员外贺启似非全篇收处重校一本有伏惟同增慰庆六字答诸州贺启重校有劳致书问悚息增深八字康熙丙戍新秋假外弟吴子诚所收宋椠大字本栁先生文集粗校一过缘失序文目录不知出于何人其字画乃干淳以前书也此本合非国语上下二卷共编为四十五卷而外集二卷附焉疑祖四明本筝郭师墓志註中已载胥山沈氏则非沈晦本矣虽阙十之二然近代所祖刋本皆莫及也毛斧季云宋本李杜韩栁集李栁两家最少予亦幸而偶见之耳香案小吏何焯记陈氏书录曰姑苏郑定刋于嘉兴以诸家所注辑为一编曰章曰孙曰张曰董氏而皆不注其名其曰重校曰添註则其所附益也此本疑即郑所刋云焯又记䟦明刻小字板癸巳八月借义门师明刻小字本栁集校过下注一刻云云即此本所异同也其本无龙城录师云此是后人伪作并无集传等篇其注简而当与此大异故注中错字尚未及改惟诗得先生所藏宋刻残本校过是刻即翻此本而注中某曰某曰都削去几使文理不顺矣右附石湖张进䟦义门读书记卷三十七义门读书记卷三十八钦定四库全书义门读书记卷三十八翰林院侍读学士何焯撰欧文凖诏言事上书汉王寻等以百万之兵少则胜之明騐也三事亦未审其实如王寻之事亦所谓偏败衆携耳其四曰御戎之䇿兵将财用皆不具虽有御戎之䇿将安所施哉公言真纸上空谭也自四路分帅今已半年训练恩信兵已可用半年安得遂可用耶论台谏官言事未蒙听允书其意之曲折似陆相气之清洁似李侍郎五代史记宦者传论与此文畧相近论包拯除三司使上书可以裁去其半不必乃尔辞费臣闻治天下者在知用人之先后而已而人君者亦常全名节以养成善士冐头太冗论选皇子疏得进言之法有体有味臣闻言天下之难言者其可黙而不言工于发端其优游宴乐也三句陪説处婉而不迫居外则无一人可亲三句凄婉动听论美人张氏恩宠宜加裁损札子切而不激论贾昌朝除枢宻使札子是则陛下虽断自圣心积渐称誉之力也透骨此英主所不免况仁柔之主乎论台谏官唐介等宜早牵复札子辨析条畅字字皆合情理如此论事方能开悟人主陛下自临御已来中外惊疑张长史云从听言有异上起疑一层臣虽不知台谏所言是非不宜有此张云从进言有异上起疑一层臣窃以谓自古人臣之进谏于其君者此不可不察也若泛言当优容台谏不别白其言之无他与剖破人主疑台谏挟私妄言之根未有能动听者也张云论听言者之异一层自古人主之听言也则听言易也张云论进言者之异一层伏惟陛下仁圣寛慈则可知其用心矣张云明听言之所以有异一层昨所罢黜台谏五人固谓未可以此疑言事之臣也张云明进言之未尝有异一层议者或谓言事之臣以作威势所谓左右之助者此等是也论杜衍范仲淹等罢政事状明辨恳款庆歴五年乙酉公时为河东转运使论修河第三状指陈利害凿凿言西边事宜第一状其言庆歴之失策亦后来筹边者之龟鑑也故吾兵虽衆不得不败也要语表启欧公四六对属流转变化有如弹丸而矫枉已过学之太枯不若子瞻尚多风致蔡州乞致仕第二表此篇更有情味谢赐汉书表方经衡石之程此句不类谢襄州燕龙图肃惠诗启变调佳在不作长句谢进士及第启少作风逸既不如唐又未变新体槩录真愦愦也上范司谏书欧公上范司谏书与王炎午生祭文丞相文皆所谓君子爱人以徳者文势如云之出岫愈转愈妙故士学古懐道者与宰相等议论峥嵘可以振作谏官之气宰相尊行其道言行道亦行也足贺字正以起责字惧字九卿百司郡县之吏亦任天下之责逐层逼入束上二段夫七品之官非材且贤者不能为也又作一束转到希文身上长史云拖一句接下幸而城为谏官七年何所取哉又将已五年二句翻覆説透以见有待之不然又曰彼非我职带前一句与髙司谏书而足下厠其间三句此何庸牵缀及之昔汉杀萧望之与王章况今之人未可欺也此一段颇失之冗况王章事尤比类失当上杜中丞书且中丞为天子司直之臣中丞之举动也此段申明不可随以为非与陈员外书太辞费与郭秀才书虽勉其进而不已然未尝示以所当进者何业异于韩之直道也与石推官第二书语太烦与荆南乐秀才书天圣中天子下诏书是直齐肩于两汉之士也长史云言昔之时文浮华而已今古文之学既行而学之又足以致名两得之计非特为卑论已也答陜西安抚使范龙图辞辟命书其自负既隐然有在而求士之道亦宜然公文之最近韩者言外多讽切亦忠告之遗意此一端也拖起下意士虽贫贱士不为用长史云此是欧公本意顾用之如何尔仍纡余不迫若修者恨无他才二句兜裹前幅仍不讦露非敢效庸人茍且乐安佚也愤耻等语俱有照应答祖择之书更锻錬则尤髙古夫世无师矣学者当师经名言读书则得古圣贤人以为师矣答李大临学士书尽曲折今足下在滁而事陈君与居事字张改得代人上王枢宻求先集序书模儗而无自得此公早嵗文尔大抵欧自夷陵苏自黄州以后皆以谪处穷僻有余闲致力于经史乃弥深厚也荆川谓架空累层之文按须问其累层所发明者何语荆川论文亦止于皮相也汉之盛时有贾谊董仲舒司马相如扬雄欧公始称仲舒正统论上古今论正统者当以公为第一特下篇稍有冗语未尽削耳居正者实也一统者名也二者不可得兼以居正为治世之本一统为传世之号分而言之可也既冠之以正而苏子又曰正统者犹曰有天下云尔则又失之偏矣传曰君子大居正所以合天下之不一也以经为案长史云先原正统二字来歴由是学者疑焉而是非又多不公长史云发明论者之失此二句一篇之总秦亲得周而一天下其可疑者三也长史云数语櫽括后篇之㫖正统论下天下大乱则大且彊者谓之正统长史云此段即是申明晋隋之为正统然则有不幸而丁其时而正统明不易之论亦语有断制长史云以上伸已论之是以下辨诸论之非其恶秦而黜之以为闰者谁乎则始皇未可废秦也以下更有翦截笔力便髙㸔子厚封建论是如何春秋之説君弑而贼不讨况欲干天下之统哉贼在国而不能讨则谓之无臣子若东晋但不能报讐与讨贼又不同类也七世至于孝文而去夷即华而其为功何异王者之兴魏非真能修文徳也不过以江左文物所在人艳称之亦改革法制以自文代北之陋尔然行之未久而国乱非如三代王者创制立法使数百年民被其泽也论其志亦曰彼善于此云尔功则未也今特以其不能并晋宋之一方孝文不当晋宋之代春秋之时齐桓晋文圣人有所不取也直以其不能一天下而黜之是也若援桓文吴楚为比则斯时之为周者谁欤及契丹之北也汉乃杀之而后入许王者唐明宗之子又岂可以存晋乎八句亦可削鹿门评云统之在天下未尝絶也按正统有时而絶欧公千古特出之见而朱子所谓三国南北五代皆无统之时实因之也以统与蜀与晋又因南轩之例而不絶因余之统虽有为为之而较之欧公所论则尤宻矣鹿门不通古今妄欲判此大公案真可笑不自量也朱子虽有正统之余亦予之统一例然魏吴皆汉臣子汉中王既承汉绪魏吴不得而抗也晋之琅琊虽不能仗义讨贼如诸葛之屡耀其武然刘石皆常伏属于晋晋祀不絶彼虽桀大名不容假也若宋之与金则本为敌国画淮为界又不得以辽事为比凖之南北并书乃为至公不知后世有朱子者作又何如耳长史录王子充正统论于此篇之后亦以欧公之説为断建炎南渡亦不予之以统为君难论上能烛理则可以知人矣能知人则可以用人矣文遇对曰臣闻作舍道边何必更问羣臣文子曰是而行之谓之断非而行之谓之乱清泰帝之徙太原所以异于宪宗之平淮西也本论上然一遇水旱如明道景祐之间明道景祐之水旱岂天地之气独钟于人而生大贤乎本论中文章渐嫌皮肉太厚人言曾文㳫拖我谓曾视欧为健也王政修明礼义之敎充于天下气实其虑民之意甚精又奚暇夫外慕哉説三代法制敎化之妙亹亹可味然则礼义者胜佛之本也末不如韩云明先王之道以道之矜寡孤独废疾者有养也二语表里兼备春秋论上劲健有家法公文之至者春秋论中两意浅深反覆析理明畅其于是非善恶难明之际圣人所尽心也长史云难明二字又进一层其不为正君者几何则何从而知其摄也长史云此言是非难明则正名尤急其生也志不克伸亦何望于春秋乎长史云此言善恶难明则求情实尤重隐实为摄则隐决非摄以公遇弑而祔于庙安得不以公书不可以此而难非摄也秦誓论明辨不冗朋党论自是会做文章然久读反觉其虚夸寡味此欧文之近苏者无诚意少和气宋仁宗资性寛厚爱人所病者多疑尔故公可以此论进若雄察之主方以朝士植党为疑骤闻是説必谓其敢为党比又巧为异説以自饰自炫言者乘之其不以诬罔不敬受祸者鲜矣有朋而不党乃颠扑不破之论不必新説而后可悚听也惟幸人君辨其君子小人而已能辨是本大凡君子与君子以同道为朋以下指陈君子小人之情状然臣谓小人无朋惟君子则有之此转又透上一层翻説惟君子为有朋尤足破人主之惑长史云孟子贤者而后乐此不贤者虽有此不乐也此文全是摹倣尧之时小人共工驩兜等四人为一朋以下举自古人主能辨不能辨之得失治乱以証之自古为朋之多且大莫如周跌宕夫兴亡治乱之迹为人君者可以鉴矣上已极透快故只用澹澹一句收结纵囚论然安知夫纵之去也所以复来乎此段终是刻深但言其不可为法则得之矣不然太宗施徳于天下此又不通之论也此却责备得是即使其诚亦不过意气之相感何如礼义之化使人不入于恶乎唐书兵志论及其末也曰禁军禁军自唐之盛已有之不待末年唐书艺文志论四类平起方是唐书艺文志论盖于是始分为四也帝王世次图序更简劲尤佳以孔子之学宜其失之多也数语可谓通人之论苏子由不知此而复为古史其亦谬矣而舜禹皆夀百世添毫外制集序用笔极有顿挫言外亦感慨无穷学者文章见用于世鲜矣又申叹上两层盖王者之训在焉二句语重收煞得住苏氏文集序子美固杜公之壻然当时借以起事尤在范文正公故事甚微而斥逐不少贷前辈论此文都不甚分晓祸作于李定而张方平王拱辰之徒皆承吕许公之风旨者欧公于序文缘有所避不曾尽情説破而集录之以为十卷今作十五卷者又非欧公所编之旧矣岂公于子美之诗别为编故志中首叙集录遗稿之事后又称其诗也其材虽髙而人亦不甚嫉忌末不惟不加爱惜并见废亦非其罪及他人得路而子美独前死此尤可悲悼者潆迥反覆言尽而意不止江邻几文集序既铭其墓又序其文公于故交亦止三人耳故此文以苏梅陪説而其间又有不幸罹忧患三句对苏与夫仕宦连蹇二句对梅江独其文章尚见于世者转入文集故余于圣俞子美之殁其言尤感切而殷勤者以此也苏梅二序妙处公已自发其藴仲氏文集序此文殊少佳处后半亦不谨严梅圣俞诗集序得意之作然则非诗之能穷人二句跌宕辄抑于有司穷久年今五十提出将老不求茍説于世乐于诗而发之一句一折虽知之深亦不果荐也跌宕其妻之兄子谢景初景初之诗颇工盖其渊源有自鲁直谓从妇翁得句法则亦本于此也景初名师厚其后十五年以下又公他日所续书谢氏诗序此等文韩柳不为昔卫庄姜许穆夫人其不冺没矣太大太逺南宋后烂套实基于此释惟俨文集序曼卿尝曰则贤者安肯顾我哉前后客主相酌成章然尝窃怪平生所交尚安能酣豢于富贵而无为哉下云以此诮其坐人若无此数语则难从不交妄人一段转接耳释秘演诗集序穆伯长尹师鲁皆与演善见于师鲁文集亦谓其好论天下事衣冠而振起之必荦荦取竒节云予少以进士游京师长史云从自家起老少盛衰四字作关键予疑所谓伏而不见者四句长史云又入自已予亦时至其室长史云又入自已嗟夫二人者予乃见其盛衰二句跌宕章望之字序亦学韩然太直送徐无党南归序用立徳立功立言之语而稍变之其意盖在言不能以徒立必附于徳与功而后能必其不朽然转至要处却不能説出师古圣贤之实于此见欧之本领规橅去韩甚逺也予欲摧其盛气摧字收全篇有力送杨寘序此似学送王秀才序而不如者不独笔力简古为难韩乃简古中旨趣深逺送梅圣俞归河阳序长史云欧公论梅圣俞诗详于书圣俞稿后一篇与此序同时所作其后序其诗集十卷所谓诗乃穷而后工而最后作墓志即书此数语曰圣俞以为知言也作诗序惜无人能荐圣俞作墓志又悲圣俞之屡荐而终不见用也送曾巩秀才序况若曾生之业可怪也骇其文思广其学而坚其守壮其志而有司又失之带前使知生者可以弔有司之失而贺余之独得也二句总结所以许生者悠扬不尽送田画秀才宁亲万州序长史云极似昌黎送王秀才序本其先世立説也又云大抵欧公文从脩五代史处极有得力其中无味与昌黎絶逺发端语亦太冗及建隆之际或灭或微从万州发端先着此句方不散漫用兵不过万人欲夸功徳之盛而语非实录文字必归无用乃书生之陋也未有师少于三万人而能攻一国者巴崃之险至此地始平夷即纽皆王师向所用武处末双绾传易图序易之传注以下又论传注及师承诗谱补亡后序虽少深旨而文颇醇洁夫不尽见其书其能使之必服乎善论删正黄庭经序明白条畅又有以谓此外物不足恃而反求诸内者转到黄庭若大雅君子则岂取于此收归无仙本意韵总序发端迂逺讳其所不能而姑为大言以张之此作者之大病故儒者莫暇精之非儒者之莫暇也近世小学废矣礼部唱和诗序此等文未能喻其佳处盖絶不通人者五十日宋时试期之寛如此故校阅宜精且有余力唱和也集古录目序使子瞻为之必不若此费力自不逮宝绘诸记或讥予曰物多则其势难聚上既有聚多必散之语此转似赘予对曰足吾所好末回抱前半亦不见笔力桑怿传以免短使送三班免短未详若欲避名则善皆不可为也已名言仁宗御飞白记较东坡文为深厚公事仁宗久自然尤言之沉摰也盖以遭时清明亦朝廷一时之盛事也长史云从髙一层説来余曰仁宗之徳泽登金门而上玉堂者乎长史云从低一层説来御书阁记晦翁以此为公文第一开元以老子为祖且有道举而太宗未始崇信其説特以前代帝王尝赐御书因而赐之此可见祖宗好尚之正而彼得之尤为光宠絶盛之事以此立论转到兴复上亦可作一篇文字而道家非遭人主之好尚不能独兴挽上开元相州昼锦堂记题无深意特髙一层起论施诸魏公独不为夸荆川云前一段依题説起后乃归之于正此反题格也按反题却愈切题所以佳阎云为时名卿谓父国华官右諌议大夫有列传欧公为作真赞临大事六句宋史取以为列传论此一介之士得志当时此志字浅昔人比之衣锦之荣者也提过本意此公之志而士亦以此望于公也长史云言公少时之志便如此其言以快恩讐矜名誉为可薄有此証佐则前半方不涉客气若不量轻重只要髙处立濶处坐便成乱道矣有美堂记通篇以虚景成文岘山亭记长史云前半篇俱是后半篇影子言外有规史君好名意盖叔子是宾光禄堂却是主也史君非其人而尤汲汲于名公盖心非之妙在微讽中有引而进之之意仍归于敦厚也岘山临汉上望之隠然起句用襄阳耆旧传见世説注是知陵谷有变而不知石有时而磨灭也后人针砭亦是为后人放寛将自待者厚而所思者逺欤为后其为人与志之所存伏脉无自待者厚二句便义理不圆足文章亦径露少味矣欧公此等处尚得韩法也因以君之官并传于久逺据事直书讽刺自见君皆不能止也讽余谓君知慕叔子之风而袭其遗迹则君之为政于襄者又可知矣长史云有讽有颂立意好而文法太卑熟李秀才东园亭记本不足记故但书其不能忘情于园亭者修友李公佐命修志之下方详叙随之风土先㸃出为亭作记方不散漫然亦嫌其语太烦也随虽陋非吾乡六字收束前二段泗州先春亭记有用文章笔亦峻健泗之民曰以食役者长史云以出米助役为民之意説得有体且推其美于前人而志邦人之思也长史云此却説是张侯之意尤妙前司封员外郎张侯夏守是州末补明因其旧盖前政亦知所先者不欲没其人因可归重堤上也真州东园记园之广百亩辟其后以为射賔之圃先撮记园之大略芙渠芰荷之的歴鼪鼯鸟兽之嘷音也细记园之景物就废兴上相形逐段裁剪文字始不平衍又得当时即图指㸃神貎水光日景动摇而上下儭笔生动嘉时令节州人士女啸歌而管絃来游不记三人但记士女并为结处无辛苦愁怨之声伏脉若乃升于髙以望江山之逺近吾亦不能言也补写图外之景趣是文章染法弥有余情其为我书其大概焉落到作记此虚后实此正后反皆有层次变换真天下之冲也应起处当东南之水㑹句又转出一层然而池台日益以新草树日益以茂即总收前文所载而又协于其职从相得二字中结到园之可记而非徒以其眷眷于是也然后休其余闲又与四方之贤士大夫共乐于此包括首尾结处故非溢美此园之所以可记也乃为之书记字结海陵许氏南园记长史云南园者许君之乡园也故本其居家之孝友以风示其乡之人亦在乡言乡之义也海陵去真州宻迩以发运使还临本州为小园于郊居既不足铺扬且有桑梓之敬又不可泛入与民同乐议论故从许氏世有孝徳能化其乡意推而论之非漫然翻案破壊记事文体夫以制置七十六州之有余亦不足书将园字撇开从海陵许氏四字着意凡海陵之人登其台榭于记园仍善抱不脱使许氏之子孙世久而愈笃从上文世字生下将见其园间之草木不择子而哺也张云似昌黎董生诗又作此一层文势方不单薄于园上亦有余味丛翠亭记早嵗学唐之文似栁盖其名在祀典以下此处尚少烦见山之连者若鬭若倚写出丛字菱溪石记刺史李濆为荇谿记李濆荇谿新亭记见文苑英华此句疑脱新亭二字予感夫人物之兴废一句结上生下亭负城而近荇谿新亭记云得古溪于郡之东北十里桴槎山水记前后意不相属浮槎之水安知非前人所未亲歴而龙池或至宋而壊也乃遽发怒于又新何哉以吾郡言之虎邱石井唐人品为第三今不可食天平山白云泉发自范文正公今水味亦减矣使欧公为文又作何语耶游鯈亭记翻得好吉州学记意思气象俱胜句句切庆歴吉州之学其中照应极绵宻长史批分三段㸔前言宋之学久而后立而归美于天子次言吉州之学不久遂成而归美于李侯后言学之道又必久而后成以深致责望后人之意尤觉神理警动学校王政之本也须其久而后至于大备欤长史云此于立学迟久之故特作一段回䕶事方上请而诏已下学遂以成长史云李侯治吉在未举诏书之时此作者着意处见其贤于他人吉之士率其私钱一百五十万以助而来学者常三百余人长史云此是记事正面进不能赞扬天子之盛美退不能与诸生揖让乎其中长史云上句逺应下句近接善敎者以不倦之意须迟久之功公于本论下篇亦云然以诗颂天子太平之功长史云收起处刻辞于石而立诸其庑以俟作记只一句结出襄州谷城县夫子庙记长史云是庙记不是学记释奠释菜独春秋行事而已长史云庙以祭而设故从祭祀説起是议论有原本处而后之人不推所谓释奠者何其谬论者欤此层议论徒欲驾韩之上不知乃犯驳题之病行文亦少捡局矣而州县幸有社稷释奠可胜叹哉长史云有此一段方见庙之不可不修方见修庙者之功丰乐亭记和平深雅余尝过清流关者其岭甚卑不为絶崄特以介南北之冲取滁之所必争故耳修既治滁之明年夏辟地以为亭此一段先记亭曰明年则既在嵗物丰成之后矣而与滁人往游其间虚含共乐滁于五代干戈之际用武之地也本其山川以下记丰乐之所以名自唐失其政海内分裂何可胜数此段意思甚好但下字亦寛缓须如东坡表忠观碑才得精神必説到杀人盈野杀人盈城着在百姓身上乃见今日休养生息朝廷功徳之深漠然徒见山髙而水清插入山与泉一笔今滁介于江淮之间道其风俗之美舟车商贾四方賔客之所不至地僻民生不见外事事简而安于畎亩衣食以乐生送死俗之安闲而孰知上之功徳宣上功徳乃日与滁人共乐风霜冰雪刻露清秀南山逼冬转清痩刻露圭角出崖窽公二语从韩诗出也乐其嵗物之丰成破题使民知所以安其丰年之乐者其字从东坡书此记反应五代之际二句反覆以宣上恩徳意刺史之事也应治滁遂书以名其亭焉结句是记事之体醉翁亭记长史云通篇命意在醉翁之意四句下分两大段摹写昭明太子陶渊明集序云有疑渊明诗篇篇有酒吾观其意不在酒亦寄酒为迹者也公此篇中用其语独孤至之瑯琊溪述云公登山乐山者争同无小无大乘兴从公又云时时醉止与夕鸟俱明月满山朱轓徐驱亦採用而变化出之环滁皆山也起句是法阳山天下之穷处也若夫日出而林霏开以下第二层又写琐屑事临溪而渔太守醉也还题中醉字泉冽而酒香泊宅编云东坡书此文改泉冽而酒香作泉香而酒冽按倒转则句响亦本月令水泉必香也树林隂翳三句无此一层即意味索然然而禽鸟知山林之乐末逐层带转兼取濠上之意画舫斋记善于洗发后来如戴帅初辈专效此种岂真乐于舟居者耶乐字即反起下一段崃州至喜亭记江出崃始漫为平流按汉书地理志夷陵下注应劭云夷陵山在西北是夷陵之所以名也欧公乃云崃口之崄至此而始平夷无乃未之攷欤故舟人至此者出至字相贺以为更生起喜字夷陵县至喜堂记前段极言始来而不乐之由皆为下文既至而后喜之地中间因朱君待公厚而堂又为公作也故插叙能变陋俗以致归美之意末仍以此作收文字照应处得大体所记虽止一堂仍非独为吾一人之私也夷陵者楚之西境而诗人亦曰蛮荆上皆叙细碎事着此三四语㸃染乃质而不俚义门读书记卷三十八义门读书记卷三十九钦定四库全书义门读书记卷三十九翰林院侍读学士何焯撰欧文偃虹隄记王得臣麈史云岳阳西濒大江夏秋洞庭水平望与天际而洲歩无舣舟之所人甚病之庆歴间滕子京谪守是邦常欲起巨堤以捍怒涛使为弭楫之便先名曰偃虹隄求文于欧阳永叔故述隄之利详且博矣碑刻传于世甚多治平末予宰巴陵首访是隄郡人曰滕未及作而去然则文中云用民力若干及上于朝廷决之三司之语何以书也姑採之以存疑长史云前段叙次又是一法真州东园记只在许君口中作一大段叙出此又分作数次问答逐段零星更不雷同凡记之正面皆从使人口中叙出后半只以望后人不至怠废发论抒柚特变王彦章画像记儗书张中丞传后惜乎旧史残畧不能备公之事长史云用两语引下其记徳胜之战尤详长史云先提此句下复插入他语然后接出总撮家传叙过然后独提徳胜之战洗发抒写胸臆公之攻徳胜也重提起是时庄宗在魏已不及矣反衬生色竒在速速在果与四夷相持当务持重李牧之事千古不能易也边将以轻入屡败其误正在速而果耳欧公此论盖不知事势之异而慕为竒所谓以口击贼者也每读其传未尝不想见其人长史云又用两语引下又得公画像而拜焉长史云亦先出画像下复插入寺名所由然后接説画像至今俗犹以名其寺终人死留名之意而归重于忠义岂其忠义之节使然欤收前一段而予尤区区如此者打转中一段樊侯庙灾记郑之盗侯怒而为之也先记其事怒而为一篇总破此句礼所谓有功徳于民则祠之者欤以下明侯之必不为是以病民而骇之风霆雨雹天之所以震耀威罚以下又见亦非侯之所能为也有司者三字为句犹陈平云有主者盖闻阴阳之气疑有不和而凝结者又从怒字转出阴阳之怒一层还他个为之者有此方能持论不轻浅不然则喑呜叱咤末不直不尽破得倒仍不似村公语末一转正反复以见其不由于侯却不作煞语故有余味明因大师塔记亦学圬者传又言为儿时闻长老语为太平之幸人为浮屠矣转搬此等语何为因并书其常语予者不欲为外氏之説又嫌文太寥落故出此变例然了无真味武恭王公神道碑铭多精彩处而恨其过于烦徳用当附王超后删取此文三之一为传使士知畏爱而怯者勇岂多言哉真知兵矣太尉文正王公神道碑铭尝谕杜重威使无反汉三句鹿门谓此处序得少鬯按此王旦碑也可复烦乎冦凖为枢宻使岂可求耶或谓此事宜讳冦公亦贤相也按冦公既有此不学无术之事生平专主北人摈排南士故欧公不复为之讳尔诸孙十四人书孙几人而不详其名晏元献碑亦然赠太师中书令程公神道碑铭公以谓合而没其名一时之便后有兴利之臣必复増之是重困民也志之他日以搘欲于一条鞭之外议加者可也铭皆发明劳字赠司空兼侍中晏公神道碑铭丁父忧去官求去官服䘮不许起复与不许服䘮皆非美事碑中略之可也坐以笏击其仆误折其齿罢留守南京明着其事者见罢之非罪尔孙十有三人书孙几人资政殿学士户部侍郎文正范公神道碑铭叙范吕本末斟酌称量特微而显公文之至者公少有大节吾岂茍哉此段先叙公之志行其后立朝皆事事与其言相符以言事忤章献太后旨以全大徳见不择利害为趋舍当太后临朝听政时其事遂已其事遂已四字东坡尝质之于公以为误于延州筑青涧城又城细腰胡芦筑城据要害之地有险可守而又营田以足食训练以足兵先为不可胜以待敌之可胜备边之长䇿也若寡谋轻举鲜不败事公始分延州兵为六将训练齐整州兵万八千人一将所训练三千人人或疑公见敌应变为如何于是诸将皆服公为不可及见公非不能战一旦引兵出诸将不知所向机事宻至于版筑之用大小毕具储备预战而贼走追勿过河料敌审公居三嵗复灵武此见公非止以自守方俟制敌有余徐规进取初西人籍其乡兵者十数万而纾西人馈輓之劳御边非参用民兵不可习其地利知贼虚实又爱䕶宗族乡党人自为战也然悉黥以为军则兵休事息不可复为平民而养兵之费亦难以支矣销兵省运尤公䇿之要者故带叙于后自公坐吕公贬遂起而不能止数行中无穷转折中间吕虽借用公以困公然其事非失举也故平心而进之可谓得春秋书事之法矣吕公患之凡直公者皆指为党厉阶然朋党之论遂起而不能止流毒然事有先后三句见公之为政本与更张无渐者不同但为忌者百计挠之耳而嫉公者亦幸外有言喜为之佐佑与前朋党之论遂起而不能止二句暗接其知政事才一嵗而罢元昊请和而遽召归边事不竟其用也参政才一嵗而复出有司悉奏罢前所施行政地不竟其用也皆与公自言其成与否有不在我者虽圣贤不能必相应其为政所至民多立祠画像文中但详于言职边备政地故知七州以二语包之亦公之志也欤收转有志于天下句赠刑部尚书余襄公神道碑铭孙女五人并书孙女几人尚书度支郎中天章阁待制王公神道碑铭介介然有仁者之勇君子之刚虚提然若得为党人公之赐某厚矣此实其刚勇之大者故另叙小人连搆大狱坐贬废者十余人即苏子美事尚书戸部郎中赠右谏议大夫曾公神道碑铭文特遒劲及为曾氏而蒧参元西始有闻于后世蒧古㸃字史记仲尼列传如此而亦有所不得载也此句暗太子太师致仕杜祁公墓志铭自杜赫为秦将军叙杜氏当自杜周始又十有四世岐国公佑显于唐又九世而至于祁公京兆之杜以何时徙越亦不可无据公治吏事则简而易行明敏则易略故审覈为难推析豪髪则易烦故简易为难必使吏不得为姦而已而已犹而后已赠中书令谥文简程公墓志铭赵元昊死子谅祚立方幼不如因而抚之此不可不审若彼不肯分反为所笑耳尚书戸部侍郎参知政事赠右仆射文安王公墓志铭郭皇后废居瑶华宫有疾以释天下之疑详此段郭后之疾已非一日其谓文应酖之者亦非也端明殿学士蔡公墓志铭往时闽人多好学作五戒以敎谕之对明知风俗句三司开封府世称省府遂拜三司使留开封事与三司同叙廻应精明句来者有医来疑作疾资政殿学士尚书戸部侍郎简肃薛公墓志铭初举进士为州第一让其里人王严而居其次茅云举进士何以得让按举进士乃漕试也悉除故时王氏无名租王审知据闽时无名租也茅谓即五代王建之后者谬若何而拜乎善于立言湘山野录载此事曰简肃公关右人语气明直帘外口奏曰陛下大谒之日还作汉儿拜耶女儿拜耶明肃无答是夕报罢直道当时语极有生气如欧公云若何而拜耶便无力此并不如李习之作韩文公行状手段也翰林侍读学士给事中梅公墓志铭至于咸平景徳之际尤为详焉提笔时边将皆守境不能出师宰相有言不可者乃已守境而不出师是承平备边良䇿若轻举以致䘮败则事不可为矣但当择将以任之尔李文靖诎梅询之请老成硕画非喜事少年所知也其后继迁卒为潘罗支所困而河北之兵解前二边并提此处双应还判三司开拆司还朝复直集贤院还朝召为龙图阁待制还朝入知通进银台司还朝已而失职逾二十年不复言兵矣又将前后一锁潆洄有情享年七十有八以终二十六至七十八五十二年白首摈抑结此句有无穷悲慨惟其夀考福禄之隆言所得于斯世者仅夀考尔盖深悲其不遇也翰林侍读学士右諌议大夫杨公墓志铭通篇以论兵作主公尝为御史贬监舒州酒税此是公立朝大节故亦另叙拜着作佐郎先总一句又娶王氏太原郡君六孙景略景亮景谟景道景直景彦子见前不重叙尚书刑部郎中充天章阁待制兼侍读赠右谏议大夫孙公墓志铭初举进士再举进士及第得同学究出身者举进士不中而以明经出身至八年则再举而及第也兵部员外郎天章阁待制杜公墓志铭蒙赶率伪将相数十人以其衆降君即上书引咎既纳其降奈何复尽戮之蛮亦人类耳若希范穷走被擒醯之以慑羣蛮可也尚书比部员外郎陈君墓志铭过鳯翔谒其府尹以谢君俯伏庭下何其贱也责尹慢士何其妄也陈家小儿特纨袴中之无赖子弟耳此何足书尚书工部郎中充天章阁待制许公墓志铭请髙塞粟之价下南盐以偿之似明朝商屯之法太常博士尹君墓志铭赵元昊冦边遂以败死此边将所当知唐与茅皆喜谈兵亦不知斯言为可取何欤而兵法有不得而救者读李牧传自见君叹息忧悲发愤已而以疾卒晁以道作李挺之传言子渐以哭李过哀而死盖其中本以时事抑塞适会哭李乃发病也晁之文见賔退录岂其志之将衰不然世果可嫉其如斯亦悲愤亦深逺湖州长史苏公墓志铭是公极用意之文精神笔力两到长史云写子美事见其闗系却大其意亦直以史笔自负悲当世无人拯子美于既废之后听其一斥不复身后仅赖一妇人能守其文章则所得于斯世者何疎濶耶文章须识变不可执徂徕明允诸例绳之也故湖州长史苏君有贤妻杜氏或疑起手为失体谓苏君岂仅以妻重者按宰相杜公壻句难㸃故先伏在此若至后始见则似范公因杜公故而荐矣作者各有苦心难与村汉道也又号泣于其父曰皆以书来乞铭以葬内言不出于阃张圆之妻无宗族子方在抱故可以未亡人之辞为请若宰相之女叅政之家子又长矣可自言非欧君不可铭其墓耶鹿门议之谬矣其上世居蜀亦栾城之别耶少好古工为文章上已叙过集次文章故此处畧带长史云此句只畧叙因已见文集自元昊反兵出无功乃以事中君长史云通篇只着意重写此一段亦可窥见公史笔之大槩也集序中所谓意不在子美句于志乃畅言之祁公虽为宰相尚非小人所深忌故先叙范富更张秕政而后带出坐监进奏院祠神奏用市故纸钱㑹客长史云奏用二字书法大涵肆于六经而时发其愤闷于歌诗长史云此独详其能诗宜予述其得罪以死之详而使后世知其有以也长史云以史笔自负铭辞深叹仁宗听之不聪而不讦露荒孰问兮杳难知此句即屈子天问之意也徂徕石先生墓志铭其气象甚宏伟然后来廓落之弊亦自此开不如胡先生墓表为穏当而称情也先生貌厚而气完吾勇过孟轲矣长史云提出先生直道取祸处先重写一大段其遇事发愤作为文章长史云此处虚提既卒而姦人有欲以竒祸中伤大臣者犹指先生以起事长史云死后事倒提在前以竒祸中伤大臣谓朋党也先生世为农家乃诗之所斥也长史云叙次事实亦于作诗一节独用详写先生年二十七举进士甲科石与公同年一甲进士乃作庆歴诗子祸始于此矣长史云此处实叙先生自闲居徂徕发明所以称徂徕先生及在太学长史云与前为直讲相接其斥佛老时文亦以是敎于人长史云插入此段叙其着述及所为敎法以是行于已亦以是敎于人终前以师道自居之事杜祁公荐之天子乃直集贤院叙杜韩之荐暗终前欲中伤大臣借以起事安在夫桓魋与臧仓末长史云公之直亦甚矣故霸州文安县主簿苏君墓志铭有蜀君子曰苏君张云昌黎叙孔司勲法是用有吴延陵季子之墓文法所谓国士无双也君之文博辩宏伟可谓纯明笃实之君子也张云又提出写其所以为文因及其人以实其为君子而君少独不喜学故号老苏以别之张云再详写其为文之始末盖其禀也厚四句透出前纯明笃实四字初修为上其书未报而君以疾卒张云然后叙其出处三女皆早卒温公程夫人墓志铭云长男景先及三女皆早夭幼女有夫人之风能属文年十九既嫁而卒既不着其所归而此文又止云三女所未详也君善与人交四句张云补叙其为人盖晚而好易未成而卒补叙着述在晚年者此与卒葬相连故补叙苏显唐世实栾城人以宦留眉张云补蔡君山墓志铭吾兄弟始去其亲而来京师何以塞吾亲之悲亦用欧阳詹哀词之意永叔之于韩其尊信盖亚于六经云梅圣俞墓志铭唐荆川曰一凖贞曜志按视孟志已冗矣嘉祐五年皆有以赙卹其家叙此者正以哀其穷而不遇知之者如此其衆而仅以诗鸣为可悲也至圣俞遂以诗闻而圣俞诗遂行天下长史云从其有诗名先写一段其初喜为清丽闲肆平淡僻固而狭陋也长史云又从其所以为诗处重写一段其应于人者多带上段一笔至于他文章皆可喜补此句伏后唐载诸书圣俞为人至可谓君子者也长史云写其为人仍不脱诗初在河南王文康公见其文惟梅某为宜亦不报长史云叙其平生遭遇又特提出写此一段总在能诗处着眼圣俞初以从父廕累官至尚书都官员外郎长史云然后总叙平生仕宦尝奏其所撰唐载二十六卷书成未奏而卒长史云然后及他着述曾奏御者此与宦蹟相连故先叙余尝论其诗长史云仍以诗结铭词絶妙槩括书圣俞稿后之意而尤浑雅虽韩公不过也江邻几墓志铭雅洁不烦滥君于治人冀以感悟用之不尽故仅举其畧着书则所由以改官者神告一篇为当时切务故提出另説黄梦升墓志铭尤以文章意气自豪通篇以此四字为眼目张子野墓志铭此又一张子野非张三影也然虽洛人至今皆以为无向时之盛此句剔得好初在洛时可哀也已摹儗马少监志尹师鲁墓志铭谨严而凄婉师鲁志外子美志为胜又欲训土兵代戍卒以减边用为御戎长久之䇿意所谓息戍者不外乎此家无余赀此句兼寓不辨之辨铭词非公自言之固未易窥其用意之深如此也孙明复先生墓志铭如此古雅峻洁何必减班孟坚胜徂徕文李丞相廸将以其弟之女妻之而李丞相孔给事亦以此见称于士大夫学史记极生动先生治春秋不惑传注首尾以治春秋为结搆南阳县君谢氏墓志铭此非欧公得意之作长夀县太君李氏墓志铭不作可书其子孙之衆五句他墓志孙不书故自发明变例渤海县太君髙氏墓碣见其鬓髪垂白皆颕发而秀好太涉摹儗北海郡君王氏墓志铭女子又早亡故不得不写虚景于是娶其女弟以为继室言继室则非夫人欧公似读左传不熟苏文忠富公神道碑亦误石曼卿墓表幽燕俗劲武而不知其才之有以用也长史云先总提一段曼卿少举进士不第还为校理长史云先总叙平生皆略而不详庄献明肃太后临朝则人人皆胜兵也长史云此乃表其大者其视世事蔑若不足为称其意气长史云应起处一段其施设之方三句其所负者大退而质其生平趣舍大节无一悖于理者其自顾也重及可否天下是非善恶当其意者无几人此与世难合官其一子使禄其家长史云亦与起处照应太常博士周君墓表有笃行君子曰周君者故吾于周君有所取也发端太冗胡先生墓表极郑重而又不失于夸大此欧公之文所以情味独至也其在湖州之学取旁官署以为学舍长史云详叙湖学太学两节乃是表其大者其言谈举止不问可知为胡公也文气一收束先生初以白衣见天子论乐又以太常博士致仕长史云然后总叙平生俱畧而不详论乐只轻叙遂居湖学廼居太学仍居太学此三句是眼目东归之日路人嗟叹以为荣长史云亦是收束其世次官邑三句长史云俱畧而不详此是墓表之体泷冈阡表孔樷载孔子曰古之听讼者恶其意不恶其人求所以生之不得其所以生乃刑之君必与衆共焉爱民而重弃之也今之听讼者不恶其意而恶其人求所以杀是反古之道也欧公所述崇公之言全本于此自吾为汝家妇然知汝父之必将有后也先虚提四句欧文往往如此回顾乳者剑汝而立于旁剑今本作抱按抱字是不知者妄改郑氏曲礼注剑谓挟之于旁洪容斋随笔五卷辨之甚明于是小子修泣而言曰遥接有待句而幸全大节不辱其先者韩吏部行状幸不至失大节以下见先人可谓荣矣公盖本此语集贤校理丁君墓表鹿门云丁元珍失守端州一节生平瑕指处欧阳公曲意摹画以覆之按曾子固政要䇿云宋兴既歛兵于内盗贼辄发而州郡无守备急则吏走匿自存天子常薄吏罪而言事者以为适然故盗贼起辄转劫数百千里非天子自出兵徃徃不能格由此观之此文盖适得其平非曲为解也不可以明制有卫所之兵有城守之责议论前人文字祭苏子美文激昂祭梅圣俞文真至祭石曼卿文儗柳子祭吕化先文无味不知人何以多好之祭丁学士文施之元珍亦过情是皆生则狐鼠死为狗彘太剧伤雅秋声赋虽非楚人之辞然于体物自工至后乃推论人事初非纯用议论也讥之者只是不识公于文章变而不失其正尔异哉初淅沥以萧飒胡为而来哉先赋声又如赴敌之兵与后杀字相映四无人声人声二字上顾赴敌下为在乐一段起本盖夫秋之为状也乃其一气之余烈此赋秋故其为声也合到声字亦何恨乎秋声反结悲哉句但闻四壁虫声唧唧以细声结韩子云以虫鸣秋结仍浑成该括怪竹辩颇似论衡无一结则为小儿语矣栾城云欧公碑版今世第一怪竹辨乃甚无谓非所以示后世论尹师鲁墓志意谓举世无可告语诗人之意也铭词非公自言固不能遽得之也总之古人文章其来源甚逺非深考六艺未足以知其深处不辨师鲁以非罪自然知非罪矣其祭师鲁文已极言其寃矣此亦在可以互见之例也则前有穆修郑条辈厚斋云条蜀人自号金斗先生名其文金斗集及有宋先达甚多如栁开孙仅皆学韩开之徒又有张景也记旧本韩文后则喟然叹曰以偿其素志立志之始亦志乎久而已矣应素志故予之仕而所学者宜然也昌黎云非其文之好好其道焉尔公亦谓吾所谓文必与道俱此五语者学韩之本也韩氏之文之道万世所共尊暗收久字读李翺文此文免不得学陋心粗四字此中庸之义疏尔中庸言致中和而习之欲灭情以复性正堕于佛氏之説而与中庸相反以是为中庸之义疏亦欧公知言者浅也恨翺不生于今透出一今字已为后半地况廼翺一时人有道而能文者则不复云矣此数语过于抑扬遂似此赋后半公未之见者无论李非韩匹也宋人文字中大病皆自公开之然翺幸不生今时四句此是作文主意借河北以比辽夏也可叹也夫与前两叹字唿应收住书梅圣俞稿后儗送孟东野序诗本出于乐但后半于和字无所发明不若昌黎所谓鸣其盛鸣其衰説得有分晓也义门读书记卷三十九义门读书记卷四十钦定四库全书义门读书记卷四十翰林院侍读学士何焯撰元丰类稿冬望学韩亦兼有似太白处入见奥作何雄魁作作阼宿尊胜院蔽衣盖苦短蔽作敝向来雪云端叶下百仞隍一本作向来云端叶下飞百仞隍苦雨应有白鬓添数茎鬓作须此句收苦字南源庄发端独妙论交孙仲益云此诗指吕恵卿恐不然兵间孙云此诗指徐禧寄孙之翰甫尝因地震极论后宫又劾宰相陈执中豪杰诗若此复何味黄金道旁白日忽再去去作出不是九鼎输西隣西作诸山槛小饮造句极似韩上翁岭时见崖下雨多从衣上云十字王孟不过也濯足行上侧上作尚杂诗四首第二首似指王元泽冬暮感懐奈至一嵗除至作此寄舍弟我意生侧侧侧侧作恻恻已期采芝药药作乐至荷湖二首林林路南山路作露犹疑拔山秋拔作沃秋作湫送徐竑着作知康州竑作纮衍裕咄唶令人谋人作心写懐二首第二首言身虽局促意则空濶也茅亭闲坐鸟语遍乔林遍作变岂谁智所拙谁作惟靖安幽谷亭靖安下有县字地气方以洁方作芳愔愔谋谟消汨汨气象孱二语可痛青云亭闲坐坐作望趋荣衆所便荣作营寄子进弟一本作牟弟牟子进名也颇测隐与㣲隐作幽常若去左右若作苦我眼日以眯眯作睎喜寒此等诗正嫌其有造作之劳欧阳公谓孟韩文虽佳不必效之取其自然耳学诗何独不然此是闽中所作但发端不醒干离力还恲恲作併愦愦若酣醟醟于命切酗也兇酒曰醟咏史二首子龙独幽逺申屠蟠字子龙用心岂必殊此语好理固如此不专为子云䕶短论人惟平乃允也江湖论迹异惊衆论作沦咏雪蛟龙岌起抱峦岗江海横奔控阡陌语竒而意㣲暗自驾疲牛理烧塉烧作墝答裴煜二首相期在诲作规相持非郁盎持作迟寄王介甫宜兴本作介卿荆公旧字也甫字谬改元板已作甫甫仍宜作卿如醖冐炎暑醖作酲毎进意愈塞塞作寂亦可洗珠壁壁作璧遇惬毎同蛰同蛰未详疑作赥笑声也宋本赥更得蟾蜍昃得作待昧者尊恶石石宋本作砳检集韵不见此字万窍动謞儌儌作激烨烨多吏从吏作𨽻良已馈藜齸馈作匮栗宻缕机织栗作粟卷书劳来翰翰作干干仆也寸懐良士怿士作自金縚引柳荑縚作缩上人昌黎足三及宰相之门南丰亦有此等诗在集中可叹坐上一言寒口暖口作可初夏有感愁勤未老鬓先白愁勤作穷愁送人移知贺州儗送区宏兼用其韵风露气严花草绯绯作腓南丰道上寄介甫雨露施土悭土作尚一作何谢章伯益恵砚太迂逺始独俯仰吾坤干吾作模送刘医博马蹄所至病歴屈歴作魔委曲衰旺肺与脾旺作王始免未老为枯骸骸作骴真人四难真可患真人作贵人去此足以为时规去此作去去送陈商学士生新之语杂子瞻集中不能辨其为两手送钱生叩言忽言归叩言作叩门雪咏亦终不出前人范围谁能比衆作小去笔墨畦谁作薛按薛太拙有闲居新雪八韵禁体之祖也或溺久宛转溺作弱屋角初渐班班作斑㘭一已满作洼厨烟或中鑱里表仍孤擎极捜剔阳春谢筝作秦苍苍不可问转笔好万物去复冐四句极似韩复作覆送僧晚容晚作晓飞光无停芳嵗闲闲作䦨送叔延判官物物当前若图屏物物作物色山茶花终是没意思欲攀更惜长依依攀作搴五月雾露空芳菲露作雨丁亥三月十五日丁作辛按丁亥乃庆歴七年是时公尚少恐笔力未能至是若大观元年之丁亥则公没已久矣玩末二句似指熈寕用事之人意者作于熈寕四年辛亥讹辛为丁也又按王介甫曽易占墓志易占以庆歴丁亥卒于南京时公方侍疾而诗中云临川城中三月雨则丁亥之为误尤明矣此诗前半亦水深雪雰之意舍弟南源刈稻新堂置嵓幽嵓作岩余滋折丹榴折作析夜工督舂揄揄作牏送子固自起固作因奉和滁州九咏九首此九首及逰麻姑山诸诗其中兼有近体瑯琊泉石篆初流泉涯俗谁顾流作留逰瑯琊山后半无味殷勤羞瓮醅一作勤修瓮中醅瑯琊溪可忍开时不出逰开疑作闲庶子亭亭作泉风翻日炎夏潦尽炎作炙慧觉方丈恶诗逰麻姑山九首䆉稏百顷黄参差参差作差参天风冷冷吹我襟冷冷作泠泠半山亭半台亭榭午犹寒台作崖颜碑碑意少缺谁能镌少作小观此句则此碑自公时已断缺秋懐太讦直我有愁轮行我觞觞作膓一昼千万思故人逺为县海边句践州此必介甫在鄞县时作安能望髙邱髙作嵩菊花孤淡答石秀才月下结处意弱更送城笳夜声起声作深冬晓书懐今日病减真无蝇真下疑脱一行宋本同代书寄赵宏日倚东风愁同调愁作想局西眀月过帘白局作屋东津归催吴秀才寄酒若洗新妆竟妖脸竟作竞已冷洒屋铺风簟冷作令髙松倚翠纛作偃偃青青间青青草蓐隂可借蓐作缛尹师鲁一本上有哭字观此则师鲁尚当在欧公之右南丰先生固不妄许与人也发松门寄介甫况闻肥遯湏山在句疑有讹庭木此篇所指岂陈执中之流欤篇中颇有似昌黎病鸱诗䧏龙文旛列㦸照私第旛宋本作幡槖鍼朴艾恬以愉朴作幞湘㓂伧人操兵快如鹘快宋本作决月费空已逾千金月作日㨗如马援不得志㨗作健边将何减永贞丰陵多雨霖倾潦雨那复止雨作汹山水屏尘氛见荒林林作村图屏特自慰特作持寤寐心思逐作心逐逐以上三字从声画集本改正盘石空原暗用吕傅事无迹即为溪岩耕钓伏脉追租试起望遗材材作村桐树泫擢乱繁条泫作低九月九日句句可人但只有一层耳丑怪荐脩螷螷蛤属此句亦暗用爵入大水为蛤聼鹊寄家人秋风粲粲正可爱风作花春风千树变颜色风作枫读书是嵗仁宗皇祐三年荏苒嵗云暮暮作㡬杂诗五首第二首贫士任固小士作仕第三首韩公缀文辞公宋本作于按唐文粹多有不録全篇者此録至未负风义厚可也第四首相去㡬年今与古按宋本此首在少年一首后二子引身高不起作二子引身蒿下起送宣州杜都官篇什髙吟凤凰下此句乃用牧之天外凤皇谁得髓也麻姑山送南城尉罗君不减庐山髙空槎枵然卧道边所谓老树半空腹东轩小饮呈坐中气酣落日解醉镮醉作带眀妃曲二首二篇却参以齐梁风调此儗老杜负薪最能大抵南丰诗不能细润祗縁直以李杜韩三家为法六朝畧不留意故耳皎皎丹心欲语谁句不类一句之壊尤在丹字黄云塞路乡国逺二句十八拍中所少㡬成新曲无人聼㡬作度蛾眉絶世不可寻首直自比久弃外郡耳按曽子固诗过于古直此篇乃殊委婉曲折七月十四日韩持国直庐同观山海经此篇亦简兮诗人之意而尤藴借秋声乔柯与长谷长谷人不解用秋夜露坐偶作白雪飞向低雪作云韩玉汝使归光华友原隰友作及宋本又作反过介甫归偶成熈寕初合酱作观此篇即今之所谓酱与礼异矣脍食句亦是相沿用之盖食鱼脍用芥酱恐非此酱也大约古人所谓盐豉即今之食酱调浇遵古书浇作挠送章婺州幽寻足豁山豁作溪逰金山寺作逺挹蜀浪来四语四靣做倒方是金山南湖行二首变调芙蓉台尖新之句直似李长吉秋懐一首复示仓箱盈示作尔送李撰赴举堂昨夜读书客作华风铓拂尘见飞影风作锋送韩玉汝名园分杂英分作纷送丰稷之君飘泊动归思之作夫髙阳池公之逺谤如此逰鹿门不果鹿门最发秀发秀作秀发汉广亭北城最频髙髙作登局促皆旷逸皆作谐刘景升祠此叹时相不知收公为助也蔡州州作洲万山缥缈出烟云云疑作霄上已有氛霭句也题张伯常汉上茅屋屋作堂移守江西先寄潘延之节推我系一官尚局促尚作常早衰瞻气自然薄瞻作胆旧学抢攘期反覆覆作复詶王正仲登岳麓寺阁见寄王正仲下补太常学士四字晓出卫青异日湏天幸天幸本王摩诘诗非误使也和贡甫送元考不至不至上叠元考二字一时惊豪健健作㨗按公古诗止第五卷此卷中五言顿有优柔之韵盖初年止于学韩至此颇窥小谢之藩也郊祀庆成诗欲知精意答此句转浮阳上绮作闉送陈郎中还京兼过九江新宅舟金碧照溪沙作鹢楚泽经纶空建与谁论建作健盗贼恐多从此始经纶空健与谁论二语言民方捄死不赡奈何又纷然其扰也照影亭不欺毫髪公虽有二语得比兴之意晚望郑袖风流今已尽二语叹神宗不迩声色励精图治而所任非贤身遭放弃也简翁都官况得君賔同壮节未详胡太傅挽词二首前篇虽刘白何以过第二首逺路参基命逺路疑作逺略闲行风出青山送水声佳句送觉祖眀上人觉祖下有院字丰堂环殿起崔嵬环作瓌钟随秋势金声壮随作乗送抚州钱即中名即元是足风流名即作贤侯是作自得郡东南地更幽幽作优应与谢公资健笔应作只送玉汝使两浙作韩玉汝丁元珍輓词二首神情玉气温情作清送李莘太傅傅作博冰雪映征车映宋本缺逰天章寺寺即王右军旧宅监舆朝出踏轻尘监作篮南湖空解照人行人行作行人送关逺赴江西作关彦逺西园席上海峤经寒酒熟迟峤作聚里聚也满足尘埃更有诗足作靣送郑州邵资政咳唾落琼瑰此句宜㸃勘㑹稽絶句三首送赵资政宋本无送赵资政四字为是此知越州时寄兴之作也成化以前刻皆无送任达度支监嵩山崇福宫达作逵长篇诗稳切有气后山辈正不能到地絶分琳馆地絶作北絶碧落见鸥驯落作洛反席正逢辰反作仄送赵资政青遇更隆作规开幕斗牛中指䖍阶庭讼缿空缿音项吏治连城肃指河北转运锦官清镇俗指成都钧衡求儁望指参政股肱康事力或疑事作帝非也庶事康哉兼用左传臣力昼锦过江东指杭保民追吕尚指青岂独是倥侗倥侗作崆峒送沈諌议九霄应已梦仪形形作刑詶王徽之汴中见寄徽作㣲寄郓州邵资政题下原注蒙郓州知府安抚资政书言入秋以来甚有逰观之兴而少行乐之地因问敝邑山水之景见索新诗某荒废文字久矣惟重意之辱不能自已谨吟二百字上寄俗本删节不完今依宋本改正和孔敎授敢将颜色在蜚鸿虽切孔君然亦太腐喜雪第二首英华倾月窟光气泻天潢名句郡斋即事第一首氏宿奸投海外伏生新学始山东恰使济南两故事上句注云时大奸月髙投海岛一本作周髙为是第二首总是济南为郡乐济南作疎顽寄致仕欧阳少师作寄致政观文欧阳少师原注有固辞宠禄归就休闲进退之宜四方所仰十六字乐善意谆谆谆谆作循循龙卧倾时望四句语有体通幅似刘白冬夜即事月淡千门霿凇寒霿音梦凇音送此句非亲见不知其佳予在保阳盖屡见之土人谓之树挂其树稼之讹乎西湖二首第二首眀河槎上更㣲芒芒作茫席上一本下有舞六么三字两衙散雪夜深时作散后雪深时和陈即中眀月㡬人非按剑直率无味雪后五六指吉甫与介甫舜泉更应此水无休歇此水作如此余泽人间世世传作流泽长令后世传閲武堂方是太平之閲武诗意极髙汉家常𨽻羽林兵𨽻作肄环波亭不减元九芍药㕔空逐风飞饰室仙疑有讹仁风㕔此种今人苦不能到朱絃鼓舞逢千载絃作弦二句切仁风阅武堂下新渠不忧待月供诗笔供一作干干字佳方是新渠诗也二语似张文昌凝香斋三四仍带感慨而无迹沉烟细细临黄卷一作两衙放罢闲铃索北渚亭常碣风连草木薫此宻州之常山百花台第四醒出夹岸皆花自妙次道子中书问归期窃食东州嵗未期一作疎嬾为州嵗未期霿凇霿凇花开处处同花开宋本作开花为是盖惟真花方可云花开也咏柳此必指熈寕少年喜事之徒喜雨㑹见瓯窭果满篝篝宋本作㝤次李秀才得鱼字韵十年方喜梦维鱼十作卜孔敎授张法曹以曽论荐特示长牋三四一切孔一切张髙台闲燕属佳篇台作斋詶强㡬圣寄声裴令樽前客强在魏公幕府人情此亦为介甫而发戏书次连仅胜农夫背上书军号贾客船头挿战旗矣收处语太质宋本此下有水西亭书事一首一番雨熟林间杏四靣风开水上花岸尽龙鳞蟠翠篠溪深鳌背露晴沙陇头刈麦催行馌桑下缫丝急转车总是白头官长事莫嫌粗俗向人夸一结妙送赵资政此再知成都府趵突泉曽城齐鲁封疆㑹城作成句拙金线泉云依美藻争成缕线字刻画界破冰霜一片天霜作绡北池小会银簧相合鸟声新合作答答字胜送韩廷评一作延年寄孙莘老墨妙亭壮字碑丰亦易忘碑丰作丰碑忘作亡鹊山第三用上池水注华不注山注青峯岭望㸃黛按宋本作青崖翠岭望同㸃黛虎牙千仞立儳儳儳儳作巉巉灵巖寺兼柬重元长老二刘居士此是长清灵巖寺和孔仲平作平仲鲍山山中那得叔牙城中作前庭桧呈蒋颕叔蒋堂所植其姪蒋之竒复为转运乞此诗甘露寺多景楼三四语自佳彭城道中彭越未尝至彭城项羽既破灌婴攻下之耳韩彭遗壁冠荒墟吕梁洪上有云梦梁王二城其旁之人以为云梦即韩信城梁王即彭越城是也送程殿丞还朝次连未为佳句而当年喜之康定军使髙秘丞自襄阳司农勾业寺丞自光化相继云云业作叶更有南阳坐啸名更作便雨中王驾部席上鸠鸣连日始成隂鸣作唿赠张伯常之郢云云更味阳春白雪篇语切故不嫌陈和郑㣲之地秀偏宜竹秀宜二字可作亭子名和张伯常自郢中云云三四平语自佳岘山亭置酒春归野路梅初白初作争韩魏公輓歌词第二首御笔新诗在新陇新诗作丰碑詶吴仲庶龙图嵗春感懐春作暮陈君式恭轩次连不如腹连佳以白山茶寄吴仲庶见贶佳篇依韵和詶筠笼封题摘尚新摘作色玉蕊萧条迹更尘尘作陈欲分芳种更无因更作恨落句用梅事湏㸃破为佳詶江西运使蒋颕叔颕叔亦嘉祐三年进士故欧公有未干荐祢之墨已弯射羿之弓云云刁景纯輓歌词文章十秩更传谁秩作帙一㸃青灯照蕙帷蕙作繐逰东山示客柳黄㣲破日边风日边风三字有化工昇山灵巖寺独闚金版惊人语一作独闚金版公作逰佛寺诗皆以仙山事发之非独不信奉其法亦縁本谓之金仙不是杜撰作此语也上元人近朱䦨送目劳近律髓作倚子固亦为是语耶自笑伭心逐年少伭作低酬柳国博湏知别后山城寺寺作守闰正月十一日吕殿丞寄新茶千金一跨过溪来跨作胯新旧书报京师盛闻治声新作亲蹇磻翁寄新茶二首肯分方跨醒衰思跨作胯城南二首第二首自诉穷途也夜出过利渉门红纱笼竹过斜桥竹作烛过作照王虞部恵佳篇叙述云云更悟知他友最贤知作之似用孟子尹公佗取友语可谓拙矣北归三首颇似梦得过灵壁张氏园三首灵当作零宋史地理志云元祐元年始割虹之零壁镇为县其改为灵璧则在政和七年曽之作诗苏之作记皆在未为县之时不但零之为灵未改也雪有为言之水深雪雰为小人故韩曽皆作风刺体繁英飞靣旋靣疑便然前古诗中已有用靣旋者逺氷落涧泉逺作还集贤殿春燕呈诸同舍贤作英上已日瑞圣园钖燕呈诸同舍流者浮金凿落作流渚酒浮金凿落失一酒字误一渚字池上即席送况之赴宣城况字上有梁字趣驾追鎽自有期鎽作锋义门读书记卷四十义门读书记卷四十一钦定四库全书义门读书记卷四十一翰林院侍读学士何焯撰元丰类稿唐论峻洁此寺议论自曽王以前无人道来成康没而民生不见先王之治起句中即伏后意有天下之志者文帝而已然而天下之材不足文帝有一贾生而不能用然则所患者非材之不足而帝之志诚卑也文帝所长者能休养天下之民而已而其治莫盛于太宗之为君也而字衍可谓有治天下之效效作効后仿此又有治天下之効又字上有而字然而不得与先王并者六句其不得与先王并者非为制之犹有不备而徳之不能建其有极也由唐虞之治五百余年追遡成康以前而未遇极治之时也时作世为人后议此等文后惟子朱子能之文鑑録温公之议而不载此文者失之为之后者为所后服斩衰三年而降其父母期汪云将言为人后者不絶其父母之名故先言礼之所以降其父母之服与后世崇本亲以位号之非礼以见礼之于为人后者至恩大义已极其至而不可以更有加也以诸人之所知者近诸作谓则尤恐未足以所眀后者之重也尤作犹所眀作眀所礼为人后者以下言考于礼而父母之名不可易为所后者之祖父母父母父母下増妻字妻字从近刻増祖父母三字成文父母二字不可少也宋本同亦少一妻字此其服为所后者而非其为已也下其字衍服则为已名为所后者名字下増则字若当从所后者为属亲非变则名固不得而易矣此一段最眀辨若但据为其父母报句则未有以解刘子翊其者因彼之辞之说而赵瞻所谓辞穷直书之论为是固当从所后者为属矣岂有制服之重如此制作制且支子所以后大宗者而先王敎天下之意哉至论夫人道之于大宗未有可废其一者收得精神或以谓欲絶其名者盖恶其为二以下言易父母之名而从所后之属为非知不以恶其为二而强使之为一不字下増可字使为人后者于其所后而为人后之道尽矣昌黎庐陵亦必不能发挥至此为人后者为其父母服服一作报汉祭义以谓宣帝亲祭作蔡故非汉宣加悼考以皇考下考字作号字而革变其父母之名革变作变革不从经文于前世数千载之议论于作与懐二于所后二作贰然则加考以皇号与礼及士之称皇考者有异乎士作世礼曰考庙作礼曰曰考庙然则以为父没之通称者此句中疑尚有脱误以为父没之通称当作以为事考之尊称若汉哀帝之亲四句此仍是加皇号以为事考之尊称者岂独失为人后奉祀正统祀作承然施于礼者有朝廷典册之文顾言之不可不顺而已一段反不分眀似乎可已盖此但问其于礼之可与否而不在施于事与否也公族议此为荆公裁减宗室恩例而作其推言亲爱之心可谓至矣然公族之人要当敎之有法使其材皆可用而后与之禄传曰武王之母弟八人五叔无官岂可使之坐困天下之民而漫无功徳以报之如眀之宗室乎五叔无官但不任以尊位非无禄也其自袒免而下则宜裁之以义矣记曰亲亲之杀以服属为等差固先王之道也昔周公兼制天下立七十四国四作一夫岂以服为断乎不以服为断者必以徳为贤也是岂可拘于常见可字下増以字其在异代尚特显之在异代特显者以德以功也实国家庆家下増之字而姬姓独居者五十三人人下増也字务立异论而不顾其可言而不可行此宋人之病也讲官议吕献可弹王介甫十事其三云人主延对经术之士讲解先王之道设侍讲侍读常员执经在前乃进读非传道也安石居是职遂请坐而讲说将屈万乗之重自取师氏之尊真不识上下之仪君臣之分况眀道徳以辅益聪眀者乎但要君取名而已此议似亦为介甫发后汉书儒林传中侍讲与入授不同则讲官遽以师道自处者诚过但人君赐之坐以优之亦崇儒之盛事虽赐坐而坐仍其侍之次与诏于天子无北靣者区以别矣亦议礼所当详也文甚𦂳洁廼不自知其强聒而欲以师自任何其妄也此职业然耳不可与强聒并抑扬太过所以忘其势也忘字上増自字故坐未甞以为尊师之礼也坐虽未尝为尊师之礼然挟书而讲于禁中者顾独不得比于燕皆坐之礼乎未果有师道也果有作有果结处与发端不合如此则侍讲之职举当废矣救灾议有实用文字合汉唐而一之劣者人日一升劣作㓜是直以饿殍之养养之而已二句论事眀析如此乃非空言则百姓何以赡其后此句上増不久行三字虽有頽墻壊屋之尚可完者七句遵岩云不但文字好于事情亦深切汉时之文亦不过如此如是不可止是字衍失战鬭之民此句上叠空近塞之地五字万一或出于无俚之计俚作聊今被灾之州为十万户今作令平日未及有此者也及有作有及与专意以待一升之廪于上一作二足以振其艰乏振作赈脱于流亡转死之祸流亡转死作流转死亡然后玉辂徐动辂作路就阳而逺郊作就阳而郊古人有曰作古人有言曰剪𤓰宜及肤剪𤓰作翦爪今有司于籴粟常价今作令以荼荈香药之类荼作茶洪范传曽氏生平得力于经在是其言平正通达有非汉以来俚儒之所及者故蔡氏所采亦多原其说之所以如此者以非其耳目之所习见也此欧阳子之说五者行乎三材万物之间间下増也字念用庶征征作证下同故又以考已之得失于民也以下増此字其信不可杂信作言润下作醎醎作咸于是稼穑而不及其他者是字旧刻皆作之下同此当从蔡传也宋本之潴之则聚潴作潴或从革之从字衍可以从革从字衍有一从字文理不顺或言其用四字衍皆养人之所最大者者字下増也字又増非养人之所最大者八字然后接则不言三字自内言之内字下増而字盖思之人人也如此人人作于人其至皆足以动容周旋中礼其字上増及字亦未尝不思思字下増也字听作聪作聼曰聪故不能集蔽于大且逺也集作无所以养其聪也聪字下増眀字上恭天恭作参其惟不言言乃雍礼檀弓作言乃讙喜说也书无逸作言乃雍和也言之不可违如此作言之不可以违如此也貌之不可慢如此也可字下増以字故尧之徳曰钦眀文思钦作聪钦字不知者妄改为王道始王道下増之字古之欲眀眀徳于天下者然后国家天下治处处遗却格物盖钦眀文思钦作聪尧之得于心者也于字下増其字所谓效之也效作効不若我政人之有罪矣若作于之字衍则有曰勿庸杀之有作又故先王之刑刑也疑有讹字天下之人四罪而已四罪者着舜摄位之始诛讨之大者也岂有百年之间断刑止于四㢤伐不悛也悛作憓则六极之事也极字下増弱字惟皇六极六作之则五福攸好徳之事事字下増也字则是人斯其若辜矣若字衍无所背无所反也下所字衍由无偏以至无侧至字下増于字归者之所反归作往所操者弥约所字上増而字然充人之材以至于其极者四语乃曾子所读经而自得于心者也曰王者尊之辞也尊作往凡此者以治己与人也以字上増所字曰贞曰晦晦作悔所谓五者也五字上増卜字乃立是人使作筮之事筮字上増卜字参谋鬼神也谋作诸则皆不可以有作也也作者所谓各以其叙也所字上増则字则至于庶草莫不蕃芜芜作庑而知已之所以致之者也上之字衍其道未尝不同者此句上増其道未尝不同六字进太祖皇帝总序状将无以使列圣之伟迹伟作韪此臣之所以惴惴也以字衍以觉悟万世悟作寤大惧智不足以窥测髙逺窥作究太祖皇帝总序自天寳以后以作已纪纲寝壊寝作寖以生民为任起数语中尚宜眀㸃生民之困一语则以生民为任句承得有根而结处户口之多少一段亦愈有力矣忧吏民之不良也民字衍其羣臣有恩旧其字下増于字常振助之振作赈盖太祖笃于孝友荆川云又细叙一遍以奢侈为戒侈字衍粤蜀吴越欧闽之君欧作瓯传子及孙及作若啚衆以智二句啚作图世以谓太祖不世出之主以下尤可已太祖征伐必克四段皆强为附益开寳之初南海先下一段是不量时势之语此一段尤为儿戏如此则其言反不足征信矣太祖不用兵兵字下増革字三代盛矣以下又推一层文武之后三世传作文武之后世三四传总评此本纪赞也其烦如此则本纪又当何如南丰非昧于史法者直过欲称诵功徳耳昌黎避而不为盖虑及此矣此文不古不今大失体要宜乎神宗縁此罢其史职也新序目録序可与王子直文集序参观所守者一道所传者一说而已此论正与苏氏讥王氏好使人同己之说相反盖当辨是非不可分异同也扬雄氏或可耳或可作而止汉文士岂无眀先王之道以一之者㢤文作之岂字下増特字亦足以知臣之攻其失失字下増者字梁书目録序王云序梁书以佛法立论可见其用意而在梁尤甚因梁之事二句乃斡入题目之法按此篇立论原本中庸皆有次序条理可观下语时或未莹则不能如周程之浃洽故也故不可绌绌宋本作诎书曰思曰睿与天地参矣不知夫天命之谓性率性之谓道贯内外而一之者则其言岂足以折夫佛氏之徒㢤此欧曽之徒虽好辨而终不能见道之大原也书曰思曰睿即从内说起未有不能眀之者也眀善对佛之眀心故加之诚心以好之此强为之说故加之至意以乐之眀诚之外又増加至意一层恐无所本即至诚之至语未莹耳安能累我耶耶作哉能尽其性则诚矣诚身对佛之见性既诚矣必充之使可大焉形着眀既大矣必推之使可化焉至诚能化能化矣则含智之民肖翘之物上句尽人性下句尽物性而吾之用与天地参矣参赞徳如此其至也此句是一段中枢纽徳如此其至也四句由穷理而尽性而至命亦是由其德以及其道莫不一出乎人情内外合与之所处者所字衍既圣矣则无思也应思曰睿无为也其动者应物而已应应乎外可不谓神矣乎至诚如神神也者至妙而不息者也无息李云神即是圣之至妙不息者故其所以为失也故作固夫得于内者未有不可行于外也合外内之道以下始说得分眀眀道云敬以直内义以方外合外内之道也释氏内外之道不备者也南丰己见及此及佛之所以失以传之者传作傅庶不以此而易彼也庶作知列女传目録序三代以后少此议论词醇气洁无一冗长之字此宋文之不愧匡刘者也离其七篇为十四与颂义凡十五篇颂义自为一篇犹汉书有叙传耳扬子法言总以十三篇之叙列于卷末至宋咸析而升之章首古书次序为庸人汨乱多矣而隋书以颂义为刘歆作考隋书列女传颂一卷刘歆撰与曹植颂一卷缪袭赞一卷録于向书十五卷之后或歆亦自有颂至宋亡之未可知也刘歆不闲词赋颂义非其所作决也而成帝后宫赵卫之属尤自放班偼伃侍者李平大幸赐姓卫谓之卫偼伃赵卫即赵李也向以谓王政必自内始先就列传所载眀其为书之本趣其言太任之娠文王也独提出一事发端皆大人之事皆作此然古之君子未尝不以身化也又从刘书欲以戒天子而未言者推其本言之二南之业本于文王子朱子云说二南处好而不知所以然者知字下増其字故内则后妃有关雎之行故家国天下治者也大畅王政必自内始之说外则羣臣有二南之美二句自家而国其推而及逺五句自国而天下故国家天下治者也国家作家国后世自学问之士学问作问学其家室既不见可法家室作室家士之茍于自恕三句反覆精尽往往以家自累故也又绾入家况于南乡天下之主㢤打转盖不可考西京诗师齐鲁韩若毛传固未行也以曽氏之精核何亦有不可考之疑耶礼阁新仪目録序韦书所记者变礼故序发眀制礼者当随时变易以宜民不容泥古而反致不可行但求可以养人之性而使视聼言动之一于礼而已古今之变不同数句乃一篇大㫖去其十之四则健而厚矣子固之文多冗由道不足而强欲张之也厚斋谓此文指新法非是盖徒见有拂天下之势骇天下之情二语故耳则法制度数度数作数度乃为设其器为作谓或不宜于人不合于用此即子政敢于杀人而不敢于养人之意以为人之所既病者为作谓以谓人情之所好好下増者字能为之节而不能变也下字细宻何必一二以追先王之迹㢤一二作一一未尝异也未字上増亦字民未尝得接于耳目于字下増其字故为之定着故作因荆川云此文一意翻作两层说战国䇿目録序二子乃独眀先王先王下増之道二字岂将强天下之主以后世之不可为㢤不字上増所字此与荆公上仁宗书中立说同二帝三王之治六句此处文气稍嫌其碎而俗犹莫之寤也打着惑于流俗则此书之不泯作不泯泯二百四十五年之间作二百四五十年之间今存者十篇十篇下有云字髙诱注存者十篇陈书目録序诸序中独此篇廻顾起处复作波澜察因以所论载载字疑有讹而文帝亦遣虞世基就秦求其书秦作察髙帝以自魏至宋至宋作以来遂诏论譔于秘书内省内字衍与宋魏梁等书魏字下増齐字亦罕得而详之也之字衍其书亦以罕传其字上増而字其疑者亦不敢稍损益稍字衍争夺诈伪争字上増自字若此人乎一作若此人者文鑑同今改正战国策如是人者鬻王以为资者也句法本此若此人者其可废乎此数句似有风神却稍嫌不健盖此书成之既难二句括前岂非遭遇固自有时也哉下云臣恂臣穆臣藻臣觉臣彦若臣洙臣巩谨叙目録昧死上南齐书目録序以经正史之失独举史迁言之斥子显处只数句此春秋治桓文之法故虽殊功韪徳非常之迹虽字下有有字古之所谓良者良字下有史字其眀必足以周万事之理四句对上四句何以知其然也也作耶知之者不能名知字上増能字而为至典者至作二所记者岂独其迹也也作耶小大精粗二句眀理本末先后二句适用使诵其说者二句通意求其指者二句发情文不足以通难显之情者乎通作发然顾以谓明不足以周万事之理何㢤此处亦稍嫌不甚俊健迁固不能纯达其情而见之于后者矣矣作以连下读至于宋齐梁陈后魏后周之书二句诸史中后周尤拙而其文事迹暧昧而其文下増益下夫岂材固不可以强而有耶数世之史既然故其廿一字悖礼反义之人礼作理岂非所託不得其人故也也作耶结处増臣恂等同前此乃进书之体当存之唐令目録序千钧笔该贯无遗使能推其类尽其道令之所载者皆道也若曰使能立其本善其推则太宗之所未至者可见矣而惜不复行也惜字下増其字徐干中论目録序李善文选注引文章志云太祖召干以为军谋祭酒转太子文学以道徳见称则与文帝箕山之云不合当以先贤行状为正见文帝称干着中论一十余篇一当作二语见文帝与吴质书魏太祖时旌命之时作特而不牵于俗俗字下増儒之说三字文能信而充之文作又盖迹其行之所至而以世俗好恶观之三句收得有力行字上増言字好字上増之字说苑目録序中间𦂳要处说来不透刘向所着说苑二十篇着作序然其所取往往有不当于理有字衍则取之左右逢其原此句上増自得之三字鲍溶诗集目録序又防之杂感诗最显而此集无之鲍防杂感今所存一篇而已杼情思而已杼作抒然古人多用杼字盖取杼轴予懐之意李白诗集后序文甚严洁为考白诗之先后而次第之故于白始终所更渉特详而并辨新旧二书之误或以为变调者谬也旧七百若干篇若干作七十六今九百若干篇者作今千有一篇杂着六十篇者居徂徕山竹溪徕作来西抵岐邠抵作渉上秋浦浔阳浔作寻下同皆不合白之自叙合字下増于字然其词闳肆隽伟隽作儁志气宏逺逺作放先大夫集后序遵岩云先生之文如此篇之委曲感慨而气不廹晦者亦不多有故治久未治下治字作洽而公常激方切论大臣激作日此句必有讹今本直去日方二字恐未妥当时皆不恱故不果用屡不合而出五日又为扬州日作月而公于是时又上书语斥大臣尤切所言益切公之尽忠何其盛也荆川云言先大夫之忠谠而归之天子此所以为儒者老成之论也非浅学所及其于名实之论可覈矣名一作虚王深父文集序深父于是奋然独起是字下増时字然观其所考者所字下増可字岂非孟子所谓名世者欤名世本汉书董仲舒传賛天子尝以某军节度推官某一作忠武王子直文集序至秦鲁之际谓鲁颂秦誓也少已着文数万言少字上増自字其不当于理亦少矣理字下増者字而又未知孰先孰后也知字下増其字王容季文集序前半议论可为读书法测日星星作晷至舜又察之玑衡之字下増以字曰宅者宅作七无不任焉任作在深父尤深父字下増为字此篇收处似少关键范贯之奏议集序子朱子谓此文气脉浑厚说得仁宗好不溢美文之谨严亦金玉其相矣遵岩云沉着顿挫光采自露且序人奏议发眀其切直而能形容圣朝之气象真大家数如苏公序田钖奏议亦有此意然其文词过于俊爽而气轻味促按范之言得行故归美于主虽立言得体然必实録也若作尊尧集序亦岂可以此为大家数乎凡论古文不当徒求之貌眀人不知也盖自至和以后此段伏下时字或矫拂情欲情作嗜卒从听用从作皆仁宗在位嵗久仁宗初年母后临朝其继有废郭后逐言者之失及西北事起召用贤俊而亦为羣小沮败不能有为惟晚年定继嗣托付韩琦使四十余年太平克有其终斯优于汉唐享国久长之主耳方以仁厚清静伏下盛徳不曲从茍止伏下见其志而朝政无大阙失斟酌仁宗之所以其仁如天自用则小惟天为大二语正是反对后世得公之遗文而论其世世作本世字虽出孟子与下其时难得相应然不若本字直贯先帝之盛徳句更为有力故从文鑑公为人温良慈恕一段又因奏议而略及平生见贯之之言真出于忠爱非劘上以邀名惜其早卒见仁宗之诚于聼用非隂弃其身也数语亦皆文章用意处凡同时与公有言责者照应与公同时之士王平甫文集序深婉可以为法古诗尤多也古作故平甫居家孝友一段平甫之诗文不得荐郊庙施朝廷者介甫有责焉此着其孝友与待人之直而和为天下所同惜而奈何不容于家乎欲千载而下读者自得之言外也强㡬圣文集序其子浚眀浚作浚材拔出辈类辈字上増其字通四方之好通字上増以字则简古典则典宋本作而其所长兼人如此如作以在魏公幕府者最为多最为作为最故序亦反复见之亦字下増特字思轩诗序将石本校益疏其寝北之地地作池后池之北涯后作厚而谓君之世世作势不遗于理遗作违九月日序作九月十五日序序越州鑑湖图曰藁口斗门藁作蒿而奸民浸起浸作寖自樵风泾至于桐坞坞作隖桥水深四尺有五寸桥字衍又以谓宜益理隄防斗门斗门二字一作计字而溢隄使髙一丈溢作益其竹木费作之费又以谓宜修吴奎之议修作从着之于法着字上増而字刑有杖百作刑有自杖百而钱镠之法最详作遗法在位者重举事而乐因循激昻痛快今谓湖不必复者以下似韩子禘祫议而衆人之所未睹者者作也然后问图于两县结出图字收束上意亦毫髪不漏故为论次作为之类要序此公通俗酬应之作尤长于诗但许其诗为学者宗四字未当而不知公之得于内者深也深作何此不可谓之得于内求深而腐启南宋濶逺之习而于三材万物材作才相国寺维摩院聼琴序习其干戈于乐戈疑戚而非其故其作有下同若夫三才万物之理夫岂非难㢤不知圣人之学本末一贯洒扫应对即是精义入神处故此处将内外说作二事于文章前后关键亦不致宻斋戒以守之斋字上増而字以持其心养其性者心作身孔子曰兴于诗以下专就乐上转到聼琴又能其意者也能字下有通字故道予之所慕古人者作故道予之所慕于古者馆阁送钱纯老知婺州诗序而欲其久于外久字上増无字齐州杂诗序或长轩遶榭遶作峣从舟上下从作纵顺济王勅书祝文刻石序谨严简而能赡盖龙之为祥祥字下増异字叙盗令图之所见者令作今其名氏税等械器税等二字疑讹又别之以待待作朱日暮持钱暮作昃况于蹑所素困之人乎所作短以自託于壤隄毁垾之上壤作壊士有饥饿之廹士字衍亦情状之可哀者也可字上増有字康诰曰而未有知其所始者也顶可嫉皆百王之所同皆作此然而孔子曰以下顶可哀有待敎而诛诛字下増者字赠黎安二生序地歩髙然不曽道着实地处故不精彩荆川云议论谨宻欲为古之文者当志乎古之道道不至则文盖未也曽公本欲规而进之正言若反使自求诸言外此文最善学韩结处暗用范滂语翻案文势抑扬反覆可谓圆健送周屯田序士大夫登朝廷夫字下増仕字安居几杖居作车不于庠序于朝廷序字下増则字为无为而尊荣也而作以送江任序注选不当出五百里外此文能言其情如此能专虑致职事作如此能专虑致劳营职事又有聪眀敏急之材急作给送李材叔知柳州州下有序字忧且勤之心忧字上増无字其习俗从古而尔不然俗作殆然作者意亦其民之不幸也已意作噫彼不知繇京师而之越顶不欲久居古之人为一乡一县顶小其官为越人涤其陋俗而敺其治其作于材叔久与其兄公翊久作又送赵宏序峻洁论亦当致平者在太守身耳眀也耳作也下也字作矣为前之守者不能此也此作故往时潭吏与旁近郡靳力靳作蕲暴骸者者字讹疑作骨愚言尚可以平平作乎言尚可用也然大中咸通之间三句谓因安南而致黄巢之乱送王希序碎沙之涯为漳水漳作章独其情旦而作作作游王无咎字序用孟子之㫖趣而变其音节补之妹壻故其词直不若于名字乎勿求胜焉四句文气颇澁古礼之不行甚矣行字下増也字送蔡元振序此文反近李习之淡古不惟其同守之同上同字宋本无汀诚为州治也也作邪诚未治也也作邪惟其义而已矣义作谊送丁琰序过此数人人下有者字择廷臣使各举所知择字疑讹不偕循嵗月而授偕作皆今也庠序师父赏罚之法非古也李云合于周子所谓师道立则善人多丁君之佐我我下有也字而予乐道其所尝论者以送之一句括前文谢司理字序君子之于德泽谊行谊行当作行谊泊然莫能显其所以发而至者显作质易曰知㣲知彰六句此所谓道不足而强有言者而字曰通㣲字下増之字义门读书记卷四十一义门读书记卷四十二钦定四库全书义门读书记卷四十二翰林院侍读学士何焯撰元丰类稿上欧阳学士第一书此文定少作俦能救而振之乎俦作畴懐疑者有所问执问作间义益坚而徳亦髙亦作益上欧阳学士第二书不逹亦以少作故也语太烦絮患在不能峻洁少作之不可观如此负任挽车挽作輓而独不识拨襫耜耒辛苦之事拨作袯耜作耡特赐敎诲特作垂不胜驰恋懐仰之至懐仰作慺慺上欧阳舍人书文弱而碎其论事又格格不吐此少作故也莫若朝夕出入在左右五句上蔡君谟书中亦论此事其不以圣人之道𨗳之也也作耶其𨗳之而未信而止也上而字衍是以执事望风殚言所以救之之䇿殚作惮则末利可弛弛作㢮欲治之于其心治作洽患不能通岂患通之而少耶名言何独孟子然七句颜孟之所以不同至张子而始眀其止者盖止于极也下止字作至字以其意少施焉意字下増而字上蔡学士书顾不贺则不可乎疑有脱讹然而古今难之者岂无异焉岂疑作盖未有若唐也唐下増太宗二字自唐太宗䧏戾太宗二字衍则后数百年之患将又兴也兴作甚伏惟执事庄士也有分寸上杜相公书恐祁公尚未足以当此不过其一二大节可道语而已其作有方人主急于致天下治作人主方急于致天下治虽不充其志作虽其不充其志贯下读蒙赐之一覧焉览作见上范资政书其言究无归宿盖非得之于心而徒求髙于文词者也故古之人有断其志疑有脱文其晦眀消长其字上増至字又惧乎陷溺其心又字上増则字不意合下欲收之而敎焉而辱召之文正公之于人材无往而不留意如此上齐工部书此等何以滥存大抵编缉者之过为事者相与就而质其为士之事也上事字作士与抚州知州书多用韩文腔子是亦少作也与孙司封书反覆驰骤于作者为最有光燄之文殆不减退之张中丞传后叙也司户孔宗旦司字上有州字度拱终不可得意疑讹智髙得宗旦喜用之喜字下有欲字此非所谓曲突徙薪无恩泽焦头烂额为上客耶宗旦死亦焦烂者也使宗旦初无一言两路反覆言宗旦之当䘏既遗其言又负其节双收为天下者赏善而罚恶縁上朝廷宠赠不及为君子者四句起下司封为天下者使万事已理以惊动当世文势极展拓得开发扬褒大其人以惊动当世发作显惊作警宗旦喜学易亦可赎矣此又表其平居从栁子厚论段太尉中来况陈拱以下七句又反覆以眀其事之可信前后无一层不照应则其有先知之效效作効下同固有补于天下二句又照应中间为天下者一段再与欧阳舍人书或亦不常有或亦作古今称之曰有道君子也称之二字衍犹恨巩之不即见之矣矣作也又魁闳絶特之人又作必而先生遇甚厚遇下有之字与杜相公书阁下致位天子而归位下有于字又輙拜敎之辱杜祁公待后进以礼如此是以滋不敢有意以干省省下増察字而恐欲知其趋趋作趣答范资政书虽寻常报书然自无秋毫流俗非可责思虑之精可字下増以字而为当世有大贤徳为有激于天下㢤自有笔力谢杜相公书卓荦深厚观此书则挥麈后録谓曽不疑之䘮子固适留京师者亦㣲误而杜祁公以故相居宋自来逆旅为办后事之语则其证云不忍一夫失其所之道于自然道字下有出字寄欧阳舍人书曩不甚爱此文今复读之如四瑚八琏虽欲不寳贵不可得也或纳于庙碑本以丽牲故曰或纳于庙茍其人之恶三句知贞山志王评事墓为过岂窃取昌黎二李志之义耶至于通材达识又抱转人之子孙者人字上有为字然则孰为其人接用韩文腔子而世之学者而字疑有讹抑又思若巩之浅薄滞拙带出慙字意此一层亦摹儗上宰相书则世之魁闳豪杰不世出之士以下上叙私感此又推言欧公此举能与人为善虽即前善人喜于见传四句意然尚是咏叹之法与今人重复不同愧甚不宣愧作幸李云此文盖即摹欧而为之者按文法多本诸韩而先生云摹欧此论神理与王介甫第二书眀畅此不易之道也诚不易之道一旦卒然梗化梗化作除去故事至于已察此处疑有脱字与介甫第三书尤可为痛可为作为可观介甫此作是介甫之意也与所论王逢原志文皆是使或可以泽今或字衍深父书足以征其言征作致恐尝为介甫言恐作顷此日夜惓惓往来于心也夜字下有所字谢章学士书不隆于此已隆作过不能用身于世俗之外用作收固有志者之所叹嗟嗟作笑所以无弃材也所字上有此字惟眀公之垂察焉之字衍答孙都官书且专以久久下有也字而阁下不以所深且专以久者励巩上以下有其字答袁陟书而有仕不仕者是也作而有仕有不仕者是也彼固所谓道德眀备四语善论谢曹秀才书巩为封弥官封弥作弥封与王深甫书与诸令弟应书书作举宣和日得书疑有讹遂以娣妹归之娣作苐七与以𦵏以天下一也上以字衍答王深甫论扬雄书一作答王子坚书一作答王固别纸常夷甫以谓纣为继世七句夷甫言是亦得其平夫任其难者箕子之志也此数语道箕子则得之有所不得去胡为不得去雄名重其去诚难然以老耄辞禄可也况甚而为美新之文乎则乡里自好者不为为下増也字且较其轻重仕莽重于美新此言则是雄不得已而已上已字衍箕子者至辱于囚奴而就之欲出雄而不顾厚诬箕子此所谓遁词也孟子有言曰云云孟子之言曰天下有道以道殉身天下无道以身殉道未闻以道殉乎人者也曽氏独不之思乎小弱之见役限于国势非若一身之去就得以自由也夷甫以谓无不可者云云夷甫言是而亦曰我异于是四句若然则荡然肆志乃弃礼义捐亷耻流于小人无忌惮矣岂不犹孟子之意㢤不字下有亦字巩自度学每有所进二句雄之书退之仅好其词而介甫子固则直以为学问根柢何其所见之浅也不㡬于测之而愈深二句即法言中语福州上执政书和平温润则有币帛箱篚之赠箱作筐曰岂不诚思归乎曰下増女字来告其君也其作于有一人仕于此二邦者于字衍恩不可以茍止者也者字衍州属邑州下有之字亦为士吏之所系获宋本士吏非也吏文吏令长也士乃兵耳宜作吏士市粟面米面米作四来为徳于士类者甚富为字上有而字分寕县云峯院记一篇俱在分寕县土俗之不善立论然但讦其非而不眀先王之道以道之则尚未合于君子忠厚之至也其人修农业之务其勤也如此顶勤生业作桑至累嵗不发无所捐顶啬施其间利害不能以稊米五句顶薄义长少族坐岂比他州县㢤顶喜争变伪一日千出日字下増百字虽笞朴徙死交迹虽字上有故字不以属心不字上有一字吾闻道常气质伟然未敢必也宜云道常学佛之说犹能胜其啬施喜争之心如此况𨗳之以先王之敎有不尽变其故俗向善乐义归于敦龎仁厚者㢤方得大体则又若能胜其啬施喜争之心可言也能字下増独字言作喜则桀然视邑人者桀作杰未敢必也未字上増此予二字可不可也上可字作何此篇本柳子激赞梁邱据之意仙都观三门记笔力髙而非记事正体其门亦三之老氏之宫有三门或自唐始宜攷之田絶岭而上田作由至其处地反平寛衍沃处字下作其墬云云其获之多获作获水旱之所不能灾之字衍以安且食其衆衆作徒不然安有是耶安作何是不足以称吾法与吾力句中有眼以礼春秋之义告之义字下増而字秃秃记仿解光劾赵氏书当云书秃秃事乃合捽挽至庑下至作置搤其咽下不死下字衍惟杀秃秃状盖不见所以详书事始末惟杜氏一无忌言表杜氏所以甚齐醒心亭记其言之非䛕且妄故后半但觉清新后之人则不可以率尔画虎也则必即丰乐而饮三句提破名亭之意醒心无可记故但即丰乐而推言之叙题只此数语故即其所以然而为名其字下増事之二字取韩子退之北湖之诗云韩虢州三堂二十一咏其一曰北湖云闻说逰湖棹寻常到此回应留醒心处准儗醉时来其可谓善取乐于山泉之间抱转乐字而名之以见其实又善者宋本无此十字有此便与后岂公乐㢤乃公所以寄意于此二句违反天下学者皆为才且良下字下有之字若公之贤二句因亭名取诸韩子之诗即推言公之贤韩子以来所仅有此文章血脉相通头绪不错杂处今同逰之賔客顾前同逰之賔客而巩也又得以文词託名于公文之次收得宻并自为记一层皆到此亦从韩子名列三王之后有荣耀焉之语翻出盖子固亦自信为韩子之代兴也虽然可谓不让矣自言之不若待后之人徐论定之繁昌县兴造记太宗二年州以纪元得名故但云太宗二年使得无嵗费而有巨防宻而耳目尚得以为之观得作有凡县之得令为难得字下増能字墨池记能与学两层到底因其地为州学舍而求文记之者即敎授故推而论之非若今人腔子之文也方羲之之不可强以仕六句按中兴书云羲之自㑹稽王友改授临川太守梁虞龢论书表曰羲之所书紫纸多是少年临川时迹今晋书漏其为临川太守此文亦考之不审也中兴书见世说新语注岂有徜徉肆恣有作其羲之之书晚乃善上叙过墨池以下发论况欲深造道德者耶脱出正意今为州学舍此句一篇眼目敎授王君盛敎字上増学字岂爱人之善三句顺顶恐其不章其亦欲推其善以勉其学者耶下其字衍句倒应为州学舍夫人之有一能二句足不废一能意况仁人庄士之遗风余思二句足勉学者意此篇如放笔数千言即无味矣词髙㫖逺后人无此雄厚莱园院佛殿记期月而用以足役以就就作既再歴千余载再作故不独以着其能着其能三字括上自可栖之居此盖十年矣一段亦愧吾道之不行也已亦字下増以字宜黄县县学记宏肆自汉氏以来能为如此之文者不过五六人耳然则与六经五子若是班乎曰否其规模具焉而已圣贤之所以应乎世不外于养其身者也凡临政治人之方皆在格物致知之内故可分小学大学小成大成而以养其身与无所不知无施不可分为学次第则近似而㣲有所不合所以为曽王之学也以习㳟让习下有其字进材论狱狱作徳其所为具如此所字下有以字则务使人人学其性二句学其性三字意圆语滞如程子云学以复其性始合性之反之之理防其邪僻放肆是易所谓闲邪存其诚即复性之事剰不独二字皆可以进之中中字上有于字无足动其意者无字上有而字为所以养其身之备如此为作而则又使知天地事物之变其素所学问然也古之学者当其穷理之时所以治天下国家之要无所不讲矣特能尽其性乃能尽人性尽物性耳岂待养身者既备又使知乎此哉盖凡人之起居饮食动作之小事二句总上两段其动于视聼四支者岂用力也哉此处浑沦言之意味更厚人之体性之举动七句对前两段盖以不学未成之材其不以此也欤淋漓条畅贼盗刑罚之所以积贼盗作盗贼积屋之区若干无外求者伏周字其相基㑹作之本末二句伏速字何其周且速也速字专为下一段起本固以谓学者人情之所不乐此不足辨可以削向应而图之向作响与图书器用之湏与作以至学舍记睢汴淮泗雎字上増与并封禹㑹稽之山禹作禺繇真阳之泷浈阳作真避仁宗讳王事之谕谕作输此予之自视而嗟也之字下有所字议其隘者议字上有或字平生所好慕生字下有之字挟长而有恃者所得为恃作力南轩记得邻之茀地燔之燔作蕃盖为蕃篱耳灌于其间作疏与夫论美刺是非是字衍感㣲记逺记作託星官药工药作乐金山寺水陆堂记并楚之衡而濵吴之要也衡作冲盖其浮江之槛四句金山如在目余固嗟夫未尝得与时之君子者逰故成此不难也此处文势窒而碎则闻夫山之穷堂奥殿穷作穹环杰之观滋起矣环作瓌此非佛之法足以动天下非字下増徒字夫废于一时以下始俊健则事废者岂足忧事字下有之字鹅湖院佛殿记末二句尚似合不上思政堂记夫接于人无穷则亦岂止于政哉发眀思政之义最条畅其应无方而不可以易者以字衍政者岂止于治文书三句意思到兜率院记如此岂求记者之意㢤不作可也此篇有过于造语之病必其少作也亦未尝过特非记事正体而为途中瘠者如此途作涂有司常锢百货之利愚不能释也斯诚可叹细若蓬芒蓬作莛在治之西十里西下増八字拟岘台记子朱子谓此篇儗醉翁亭记而不似盖南丰䧏格为之以塞流俗之请者也然亦不失为佳作拟岘只一句提过不渉羊杜事盖所记者台也非独讲于避就之法虞伯生书此文跋云此记先生是年登进士第归乡之时作裴侯名材记不书名亦敬我邦君之意后七十八年其从子纡守抚重刻之久之石又亡又后二百年虞雍集书因城之东隅之字衍缭以横槛覆以髙甍八字衍然后谿之平沙漫流而亦各适其适也前云山谿之形拟乎岘山故此处就谿山之形㸃缀作二段出乎履舄之下出字上増皆字至于平冈长陆陆作陵与夫荒谿藂落藂作聚隐见而继续者继作断变化不同作变化之不同旁皇徙倚旁作仿皇作偟而晏然不知枹鼓之惊惊作警亦将同其乐也将字下増得字结又约丰乐亭之㫖抚州颜鲁公祠堂记此文零星曲折亦似学王彦章画像记与常山太守杲卿伐其后与字上有公字常山乃扼其前也公为之唱也唱作倡唐之在朝臣若公是也荆川谓于捍贼则略之而独言其忤奸而不悔此皆㣲显阐幽处予谓非平原祠记何得独详其扞贼此一段出于伯夷颂故公之能处其死此足以观公之大也此段议论他人所不及知抚州聂君某某作厚载通判抚州林君某某作慥夫公之赫赫不可尽者尽作盖后半亦㣲觉头绪太多其结亦从谷城夫子庙记来洪州新建县㕔壁记吏之不能自安三句感讽婉恻任而得择其自处任作仕清心亭记则万物自外至者物下有之字亦可谓能知其要矣能字衍此文大㫖与梁书目録序相似阆州张侯庙记雨泽之应山川主之阆人以谓张侯之赐者固非而子固遂谓凡祀典之有祈有报皆圣人以世所不得而无因之不废非其为理信然则诬矣按此文但谓荀卿之论为过未尝于张侯之祠有讥旧所云者非也皆圣人之法若只皆圣人之法则郊特牲篇何以云仁之至义之尽乎尽己之智而聼于人二句尽己之智尽人之智则以所闻于古者进材叔然非有讥也谓神之为理者信然则过矣圣人所谓敬鬼神而逺之特严之而不渎岂谓其理之非信哉侯以智勇为将侯字上増始字为我书之为字上増其字归老桥记格已少降然自大雅前半皆学欧公末段本色采陵之涧陵作菱维吾先人遗吾此土者人字下有之字吾所以衣食其力吾字上有此字而荣于宠禄荣作营尹公亭记尹师鲁之重于当时读此文及富郑公所作哀词可见然而曰疾没世而名不称焉者从尹公二字起论日考图书日下有以字以茇为嬉为作而是可谓与人同其好也也作矣则李公之传于世二句尹公余韵筠州学记元元本本之论子朱子大学章句序亦采其意用之无茍简之心天下道艺之壊不越茍简二字其取予进退去就十句此乡举里选之効不说破留在后对勘议论本后汉儒林传士乃有特起于千载之外三句此公辈所自信者使世无周程者出曽王之立言亦可谓能得六经之支𣲖者矣先生云子固非推先濓洛者盖即谓已与介甫诸公耳然自胡翼之孙眀复辈倡眀以后士大夫皆尊之观欧公文集可见也论道徳之㫖六句逐句对后每多排句此汉之士所不能及卓然自信至于渐磨之久磨作摩今之士选用于文章先后之过乎不能并发眀其守不足而庠序之敎为必不容已之意但勉其进词意圆婉即于下转出学之不容已于立尤中窽㑹夫大学之道一段只是从上所知有余转来亦非特举致知而反遗格物也此与熈寕转对疏自不同以今之事事作士国子博士郑君旧旧作蒨诵讲之堂作讲诵休息之庐休作宿其贤者超然自信而独立二句归到守上结勉焉以待上之敎化句又绾合上之施化莫易此时一段瀛州兴造记黄楼铭盖学此种为南北角道若干里角作甬昔郑火灾灾字衍知公之尝勤于是也轻笔收重事广徳军重修鼓角楼记谨洁故障之墟障作鄣以县附庸庸作宣尚书兵部员外郎知制诰钱公辅守是邦公下叠一公字则又新是四器四字衍广徳湖记因其余材因字上増又字因以其山名之上为庙名字下増山字尚俾来者有知毋废前人之功有字衍齐州二堂记核山川固当攷堂之所由名也然亦太词费矣使韩柳为之必不然齐濵泺水泺音洛与梁山音来沃反者不同调材木为舍以寓材作林去则彻之彻作撤乃为徙官之废屋为字下有之字其北析而西也析作折髙或致数尺致作至齐人皆谓尝有弃糠于于黒水之湾者句未详舟之通于济者济作齐鲁桓公十有八年公字下有之字杜预释在歴城西北释字下有一字入济水下増然济水三字自王莽时不能被河南续汉书郡国志河内郡温县济水出王莽时大旱遂枯絶盖特河内济源耳其伏流之出者如故也子固谓自莽时不能被河南疑未审按郦善长云济水当王莽之世川渎枯竭其后川流径通津渠势改寻渠脉水不与昔同则温县亦如故也齐州北水门记右侍禁兵马监押伸懐德伸作仲欲后之人知作之自吾三人者始也三人者三字衍襄川宜城县长渠记秦昭王三十八年秦本纪事在二十八年去百里立碣碣作堨下同州饮者无所取州作川使还渠中使下有水字盖水出于西山诸谷者以下盖有慨于熈寕之言水利者使之源流使下有水字至于济水又王莽时而絶济之所出非一惟在河内温县者以王莽时大旱枮絶后人不察遂谓四渎已絶其一岂其然乎此篇与齐州二堂记皆当契勘也用力多而收功少用字上増故字公听之不疑公字上増唐字故余不得不尽以告后之人尽作书徐孺子祠堂记前论孺子之出处后记祠堂荆川谓当分三段者非此文亦有宋人习气前半客胜于主汉元兴以后汉字下有自字盖忘已以为人以下此段议论髙按图记以下吴时顾邵为豫章太守下车祀先贤徐孺子之墓优待其后此见于吴志本传者不容但据图记也又温峤镇武昌日亲祭徐孺子墓又王纶之为太守下车祭徐孺子墓豫章何縁入拓拔可疑按此图记之文皆出水经注郦元谓至今谓之聘君亭故易其文为至拓拔魏时而不悟豫章非魏所有也永安亦当是吴主孙休时自戊寅至癸未凡六年晋恵时虽亦尝以永安纪元然一嵗四改不过数月疑非晋事也否则或永和之讹江州景徳寺新戒坛记不侈谈其法又不以儒者之论杂之得作记正体为佛殿山门山作三洪州东门记古雅盖莫得而者也者作考将求予之识求字衍至间之改作间作门称其于东南为一都㑹㑹下有者字道山亭记陆文裕以为亲至闽中乃知为工其路在闽者在字衍其山川之胜其字上増于字非独忘其逺且险绾定前半篇越州赵公救菑记东坡滕达道墓志有待流民之方当参考而备识之以为南北荒政大略滕公守郓富公守青皆可法青越之政略相近其科条可不待顷而具顷作湏试中书舍人制诰三道诰作诏特进观文殿大学士除节度使开府仪同三下有司制二字当另行近刻误入文中司制门下司制二字衍肃哲足以禔身哲作括勅监司考覈州县治迹诏以夫民事为尤重夫作吾使处其名必効其实名字下有者字庶夫事举刑清四句不免又作四六因试文故也曽肇转官除吏部即中左选中字下増制字左选二字宜侧注刘挚礼部郎中制官得人固为急也得字下有其字王子韶礼部员外即制庶能康朕之事事字下有可字胡援壮纮刑部即中壮作杜中字下有制字范子竒工部即中髙遵恵员外即制宫室城堭堭作隍即于堭部堭作起王祖道司封员外即制以稽郡吏之治郡作羣尔尚钦㢤钦作起穆珣司封即中制封一作勲论功烈功作劳蔡京范珣考功员外即制珣作峋刘蒙御史台主簿王子琦太常寺主簿制注王子琦改宪府作卿作王子琦制改宪府作卿寺铎张崇翟思邵刚太常博士制铎字上増徐字其尚钦㢤钦作起林希着作佐即制往服厥叙服作祗刑恕校书即制刑作邢李常太常少卿制兹为朕志为作惟钱暄光禄卿卿下増制字劳阅有闻閲作阅无旷司作无旷尔司杨汲大理卿王衮韩晋卿少卿制注少卿改云廷尉云贰当作廷尉之贰陈睦鸿胪卿卿下増制字黄莘职方员外郎制贯利同而材用便疑有讹义门读书记卷四十二义门读书记卷四十三钦定四库全书义门读书记卷四十三翰林院侍读学士何焯撰元丰类稿左仆射门下侍即王珪追封三代并制并下有妻字祖母邱氏追封魏国太夫人质厥所原原作元父准追封汉国公承裕尔家承作永中大夫尚书左丞蒲宗孟追封三代并进封妻制曽祖母鲜于氏追封大寕郡太夫人与夫朝制朝作庙母陈氏追封颍川郡太夫人钖羡流祉羡作羙妻陈氏封河东郡夫人勅朕援用天下之材援作拔改择加郡加作嘉陆佃兼侍讲蔡卞兼崇政殿说书制勅朕于书无所不学二句亦尚非体以懋厥职懋下有于字徐禧给事中制勅有殿内之臣有字下当増事字具官某以财进拔财作材惟忠实不挠实字是英宗藩邸旧名故制诰皆作寔蔡燡河南运判制燡作待制王尧臣知单州制皆以疾苦苦作告杜常兵部即即下当増中制二字陈景等尚书省主事令史史下増制字李宪武胜军节度观察留后制李宪昨熈河路出界讨贼收复境土皆有功㨗此原注宋本有今本缺朕敢忘㢤敢作岂李宪中官也李靖臣王存赵彦若曽肇转官制靖作清三人修仁宗英宗两朝正史书成此亦原注吴居厚京东转运副使吕孝亷转运判官制用是兹土东部兹土作分兹使德流泽通流泽作泽流可字下原注吕孝亷制改属以使事作俾参使事交州进奉使副梁用律洛菀副使阮陪太常博士制菀作苑贾昌衡知邓州州下増制字知泉州陈偁梓州吴㡬复湖州唐淑问并任制并字下増再字勑则具官某则字衍上下相安作则上下相安吴安特太仆少卿制特作持奉议郎景思谊授东上阁门使鄜延第一副将制阁作合有陈战之功者陈作一梅福封夀春真人制此等制词求新则易失体而家居读书养性而字上増既字卒遗俗髙蹈卒字下増于字世传为仙据汉书本传非方志小书语怪不根者比卓顺之直翰林医官局等制内降札子治七公主疾有劳成卓合门祗候制令再任溪氊本族副都军主等制氊字下増可字来献阙庭庭作廷景青宜党令支团练使阿星刺史制可下原注阿星改兵团之任作刺临州郡法当㼼进㼼作甄往其祗服作往励壮图论氊巴柯族军主结厮鸡柯族副军主制王瑛杨宗三班借职制宗字下増立字往惟祗饰饰作饬吕升卿馆阁校勘通判郓州制于柬为极郡极作剧中行知无为军制中字上増满字其忿闚之私闚作䦧兼荣职秩疑有讹蔡京起居即制朕恩若此失体封曹谕母制以光幽窆窆作穸张知均州制张字下増颉字鉅可属非其人鉅作讵自于邦宪于作千处尔偏州尔作以册将旄王组旄作旌神示所毗示作示王制一俾人预懐荣之庆懐荣作荣懐王制三式是南郊郊作邦以祗厥服服作辟常棣之泽常字上有使字相制一天有保命保作寳以距衆善距作拒相制二而世蔽滋久蔽作敝而纪纲浸㣲而字衍而便文自营者兹出兹作滋伊欲黜汉唐之浅陋伊作朕节相制虽亦四六体然非唐人所及爱启尔宇爱作爰侍中制为司徒之定制徒作存门下侍即制见于续用续作绩给事中制朕董治正官之始治正作正治左右常侍即制即字衍夫岂轻受受作授勤烈在时勤作勲皆以耆名名作眀左右谏议大夫制諌议大夫掌议论旧矣上议字衍在汝能任其任上任字作称门下中书侍即尚书左右丞制夫纲辖之地夫字下有居字知制诰制一为左右之臣为字下有朕字制诰宋本制诰下有拟词二字吏部尚书制定勲湏爵湏作颁谨循科条四字不当其务将眀二句仲山甫将之眀之不独于令可行令作今吏部侍即制使归其名分者者字衍侍即实二其长二作贰兵礼尚书制礼作部时汝称职汝作谓兵部侍即制皆知古之宜法法作复刑部尚书制此古之圣圣下有王字斵雕为秩秩作朴之辅台德之作以工部侍即制故共工之事事作贰礼部制朕正郡司之名郡作羣惟悉心以祗厥服惟字上有其字主客制列于门曹门作右维时右人右作闻库部部下有制字都官制以称敷求敷宋本作柬疑是简字屯田制服畎亩之事畎作畎虞部制所以遂羣生羣作嘉知制诰授中书制更㡬内外㡬作践御史迁即官制命有司奏尔之课命作今御史知杂制唐宋知杂犹今之掌河南道以充公论充作允秘书监制令问惟旧问作闻太常丞制祠祝之义义作仪太理卿制太作大某明吏治眀字下増习字以率厥属下原注少云参典之官位兹九列大宗正丞制服兹是训是作辞开封府狱空转官制时惟汝加加作嘉枢宻迁官加殿学士知州制弥纶疆域之事域作场某忠加恵和加作嘉可以为有恩矣每自云可以为有恩尚非王言之体殿前都指挥使制填附方夏附作拊非造刑而后定计刑作形使相制屏毗而则均作而屏毗则均休有功烈功作劳其代天工四句是唐人体节度使制以作股肱之良作字下増朕字后皆唐人体节度加宣徽制维昔牧伯长师之官师作帅朕既无忘尔劳尔字下有之字后皆唐人体军帅制俾供厥服供作共其尚叙承叙作钦将军制将以致谋致作智都虞侯制某忠勇有劳有劳一作劳阅一作劳实都知制乌可处斯任哉可字下有以字内臣制禄尔之劳禄作録责帅制然后威可励而士可用也励作厉广西转运制惟柔逺则能迩惟作夫蜀转运判官制延袤万余里万余作数千故属部为四属作蜀陜西转运使制自陜以右右一作西具于寄属具作其通判制以欲助其长欲作佽赏功制一王师西封封作讨磨勘转官制一吏之在位者在下有其字军功制二羌能靖纵纵作绥正长各举属官诰诰作诏因羣臣之巨佥曰巨字衍则周穆王命伯景为太仆正景作冏释文云一作煛史记作瞁此篇直举唐虞有周不推本祖宗用人失体赐髙丽诏谦厚盖闻在昔夏后在昔作昔在欵诚内附欵作𣢾朕实宠加加作嘉奖劝良厚劝作叹尔乃自祖以来乃自作自乃䇿问一起处语太近夸如此何由得直言之士曽苏相去逺矣不征实事但问大义失䇿试之本䇿问二广汉之女广汉作汉广䇿问三不能辅任欤任作朕后二道䇿则今之容头过身者所儗尚不能然谢中书舍人表襃加特异于常伦加作嘉齐州谢到任表己今月十六日己字下有于字襄州到任表今者或就安闲或作获此作工于自诉福州谢到任表輙奉冐闻奉作用致思冐处思作斯眀州谢到任表果纾及逺之仁纾作纡了无党助了作孑亳州谢到任表取材以汉京为断蛰阶妪伏之类阶作潜此作从昌黎潮州谢上表中来虽非本色然极有伟句贺熈寕四年眀堂礼毕大赦表永懐一聨独合本色贺熈寕十年南郊礼毕大赦表抚临邦国者者字衍关通和钩之利钩作钧协气所召句转钩陈太㣲四句后山以此四句配韩以为世莫能轻重也龙媒纳于闲廐闲作闲遂及于蚑蠕蚑作跂第从臣之加颂加作嘉此作从昌黎幽州平请上尊号表来其古直处兼有班扬之风非南宋经句伪体贺元丰三年眀堂礼毕大赦表躬夙夜之圣质夜作成贺克伏交阯表实均庆于中外均庆作庆均谢熈寕七年歴日表尤重预正预作颁存于垂宪存作在谢熈寕八年歴日表进奏院逓到宣头一道头字衍谢熈寕十年歴日表念阙庭之方逺庭作廷谢元丰元年歴日表惟体在民之意奉己而已不在民矣当用此语进奉熈寕八年同天节功德疏表皆永思于戴焘戴作载英宗实録院谢赐御筵表宠异郡司郡作羣俾特封于燕豆封作丰代皇太子免延安郡王第一表太字衍君臣之际每徇公言君字上有在字代皇子免延安郡王第二表顾兹冲昧冲作沖伏遇皇帝陛下遇作况其于眀信赏罚之科罚字衍代皇子延安郡王谢表仍继来章者继作断垂其爵列垂作殊代皇太子延安郡王谢皇后牋谨奉称谢以闻奉字下有牋字代宋敏求知綘州谢到任表属在秦常秦作奉实务全之有自务作矜代翰林侍读学士钱藻遗表进以谀材谀作謏熈寕转对疏都无可以开悟人主之要岂所谓道不足而有言者耶空架文法亦絮何其言之无物也恐言足采言字下有不字则天下之以事物接于我者以字衍心所欲之不踰矩所欲二字衍自福州召判太常寺上殿札子则念虑先于兆朕朕作眹故扬子曰云云多引扬子之语于圣学阃奥了无所见不如荆公逺矣乃筌蹄而已筌蹄句不类移沧州过阙上殿札子此文盖欲以歌诵功徳自任其后五朝大典独付一人所由来也以视典引文虽不及然不事雕饰自然质雅宋文中不多得朱子云曽南丰初亦耿耿后连典数郡欲入而不得故在福建亦进荔子后得沧州过阙上殿札子力为䛕说谓本朝之盛自三代以下所无后靣略略说要戒惧等语所谓劝百而讽一也然其文极妙按荔子究未进也立论宜考其实朱文公极熟于南丰文何以云尔此文仿汉书礼乐志为之然亦太词费矣作则乗宪乗作垂未有髙焉者也未字上増徳字所以为帝者宗者作真为宋仁宗宋作帝为宋英宗宋作帝率皆不能独见于衆人之表率皆二字衍推而大之可谓至矣以上较论主徳以下又论立国之道无一不盛于前世以或二十而税一以作田而时转嵗送转作输相与祗服而戏豫祗作袨盖逺莫懿于三代未有如大宋之隆也总上一段一束窃观于诗惟陛下之所使此作者知朝廷将任以史事故致意于论撰功德圣人之所以列于经列字下増之字以通神眀昭法戒者戒作式至若周之积仁累善以下又推一层有颂者必有规也然即上文防其怠废戒字一靣生出故但用庶㡬诗人之义一句并上文皆已收束竞竞业业竞作兢下同而奉之寅畏寅字上有以字请令长贰自举属官言既可用文亦雅而朴此古今之通议也议应作义以避太宗讳故书议尤不可暇非其人暇作假请令州县特举士然此特于三畿之内三作王所闻令相长丞所闻小颜注谓闻其部属有此也补文学掌故故宋本作固按史记汉书作掌故然神宗方行周官宋本作掌固是也不必以史汉为疑下同其可为即中者其字衍及县令丞即即作即即字贯下读风俗既成之德德作后请西北择将东南益兵中时弊以中数之数字下増率字非䲡之以刑䲡字未详不过数千人而已不字上増各字议经费诚至恻怛诚至疑作至诚请减五路城堡名言文法率用双行谓西北之兵已多谓字上有盖字元丰二年七十有四年作百则城不必多则字下有立字则北边之备故故作胡未有称其任者者字下有也字守边之臣守字上有今字再议经费皆三万余员宋本三下注一作二请改官制前预选官习行逐司事务或未尽之所趋之作知自立叙分名作自位叙名分惟陛下之所裁幸裁作财史馆申请三道此三道大略前后皆相仍不改止依司马迁以下编年体式以司马为编年未详或増有名位増作曽请访问髙丽世次雅洁极淡却自文髙丽世次子莫来立註汉武帝元封四年四年当作三年建武死弟之子藏立注建武为盖苏文所毙毙作杀干丰三年丰作封髙丽国王王建立通鑑据十国纪年云初唐灭髙丽天祐初髙丽石窟寺眇僧躬乂聚衆处开州称王号大封国梁均王龙德二年海军统帅王建杀之自立复称髙丽王以开州为东京平壤为西京与诸书所纪建得国于髙氏后者不同诵死弟询立询死子钦立钦死弟亨立亨死弟徽立徽死子运立运死子昱立逊位于运弟显显死子俣立俣死子楷立楷死子晛立晛被废弟晧立晧被废弟晫立晫死子韺立韺被废晧子祦立祦死子㬚立㬚死子德立德死子昛立昛死子璋立璋死子焘立焘死子正立正死子昕立昕死正庶子㫝立㫝被废焘子祺立祺之十七年为眀洪武元年祺死子禑立丽人以禑非王氏子辛肫所生也禑立当洪武八年李成桂废禑子昌立年九嵗成桂尽诛大臣之不附已者乃废昌而迎立晫七世孙瑶而杀禑昌瑶立当洪武二十二年三年而逊国于李成桂自王建以梁贞眀四年戊寅即位至瑶以洪武二十五年壬申为李氏所夺传三十二主凡四百七十五年宋元二史所载皆不详核赖有东国史略得考见云论中书録黄画黄舍人不书检而侍即押字此句下増恐于理未安自后舍人遂不书检惟书録黄画黄而已然卄二字况録黄侍郎舍人録黄下増画黄二字请给中书舍人印及合与不合通签中书外省事有申眀下项有字下増合字应申门下外文字外字下有省字中书舍人判省杂务务下疑尚有脱文宋本同议边防给赐士卒只支头子曹灿寻问皆曰寻问下増诸军二字申眀保甲廵警盗贼臣伏以周礼五家为比礼字下増以字此人阵之法所由出也人作八此师旅之法由出也法字下増所字或一家有素无赖之人素字下増来字不责其颜情盖芘芘作庇画时告报本保长本作大如入别保追补六字衍存恤外国人请着为令恐朝廷矜恤之恩恐字下増于字代曽侍中辞转官札子于执政之内于字上増又字俯怜悃廹廹作愊代曽侍中乞退札子周尽圣心集劳集作焦况应天人作况应天感人英宗实録院申请尤在广传传作博今取到修撰仁宗皇帝实録録字下増院字及正在刺史在作任据实録院所关宣勅关作阙自嘉祐年四月作八年四月一工部水监宋本作一部水监无工字疑是都水监之误所奉修撰官李维等奉作奏窃虑差去分手分手作手分下同亦奏合依中书枢宻院依作于枢宻修时政记主事枢宻下増院字各令应副检文字检字下増寻字改除麻制文字照㑹改除作除改进奉熈寕七年南郊银绢状干冐宸扆宸作旒奏乞回避吕升卿状充江南西路兵马都铃辖铃作钤奏乞与潘兴嗣子推恩状因兴嗣而并及侔为侔在兴嗣前恐异议者指为不必推恩之例也亦得録其后録作禄宠録之所以励世録作禄辞直龙图阁知福州状以次官员以字上増与字福州奏乞在京主判闲慢曹局或近京一便郡状温厚忳恳不在呌号寻奉圣㫖不允圣作朝各已白头头作首移眀州乞至京迎侍赴任状既无驱驰之事无字下増可字闻臣而来而作之许臣径马径马未详疑是仆字迎侍母赴任母字上増老字眀州奏乞回避朱明之状即老母多病即字下増今字臣不任母子区区激切之情母子作臣子乞赐唐六典状以今仆射侍中今作令又分二十有四分字下増为字不知僭越越作妄授沧州乞朝见状孰不自愿为能能字衍乞登对状为国家眀着制度勒为一经固曽氏所优也无衒玉之一言玉作鬻故在夏书称政典曰何必引其文乞出知颍州状收怜附慰附作拊顾颍可以沿流顾作惟而顾子母之恩顾字下増廹字当伏斧鎻鎻作锧以湏罪戾戾作矣再乞登对状有深忌积毁之莫测二语似可已顾备驱驰顾作愿臣虽草茆之漏漏作陋以谓西北之宜在择将帅不敢宣露简汰冗兵之语故但以择将帅言之申中书乞不看详㑹要状又复于累己于国史疑有脱误縁五朝典章五作累辞中书舍人状而谋谟访门门作问刻之为经刻疑作列岂独彛伦粃斁粃作秕福州拟贡茘枝状茘枝徒以供口体之养虽其品不佳与少失其时未为害也今乃欲以盛夏入贡而又详録其品以进万一人主生其侈心而亦为驿致之事吾不识将何以解于君子之讥哉得已而不已此齐人之敬王也君谟之团茶子固之茘子虽未足累其生平然徒贻好议论者以口实不谓之有童心不可也比巴属南海属作蜀然贡盖为常品盖为作槩以然顾常品顾字下増以字此三句盖託以自比老于外服及新则甘滋未尽过时而滓苴特存不胜臣精销亡之惧焉状既曰儗则终未尝以请于上特游戏之作也使劳人费财如此可也疑有脱误此臣之所以不敢安也以字衍茘枝録録仿欧公洛阳牡丹记释名篇陈紫出兴化军陈紫至今犹在闽人得五六颗即相馈遗为珍而香味盖为次也为字下増其字嵗生一二百颗而已记朱文公语録云方红所生极多子固为其所谩又记一书云自着録后所生遂止于此亦一竒也丁香茘枝皆旁蒂大而下锐蒂作蔕龙牙长可三四寸龙牙最大真珠最小中元红实时最晩中元红最晚火山最早在福州报国寺寺作院眀州儗辞髙丽送遗状有体有要西汉之文并无答谢书无作先右谨如前谨字下増具字窃以髙丽为蛮夷中为作于自天胜以后胜作圣陛下即祚祚作阼盖古者相聘以下引经谛拟辞免修五朝国史状仰尊圣训尊作遵此又臣之大惧也之字下有所字出自圣慈出字上増伏望二字自进茘枝至此篇皆儗作而未曽上者应举启岂适通变之用通变作变通回傅侍讲启以推行于民上以作已与刘沆龙图启更増墓志墓志作慕恋谢解启以虹蜺之光而披饰披作被二语伟句回李清臣范百禄谢中贤良启是惟髙选惟作维如常引大体如作而苐集感铭之深集作积回人谢馆职启利架鳌之秘局局作扄利疑讹与北京韩侍中启觉形劳之少暇之作而其二神眀所依眀作民鬰郡望者五年郡作羣回许安世谢馆职启蔚为首选首选作选首贺韩相公启遂长生于百姓长作常襄州与交代孙颀启已出吏部之后部作师颁条多预预作豫洪州到任谢两府启曽乏一毫之补补作助坐户禄廪之优户作尸贺东府启一气贺蹇周辅授馆职启敦协佥言敦作用眀州到任谢两府启而衆论骋驰之际骋驰作驰骋何尝驶预于半辞驶作辄冐应寄属应作膺贺赵大资致政启门开祖帐四句皆储寀事所以独工巩宻荷陶钧宻作蚤亳州到任谢两府启以出于埏镕以作已回陆佃谢馆职启伏惟庆慰惟作以英辟华国辟作辞多名大义名作眀与定州韩相公启前半与张宣徽启略同停还钧轴停作伫贺韩相公赴许州启比较庙堂之任较作辍便易乡邦之便上便字作就字鞗革金厄一聨胜定州启授中书舍人谢启窃以赞为眀命眀作名况策名于近要近要作要近弥纶庶务庶作世庶达知人之遇达作答太平州与本路转运状飞驰精思精作积贺杭州赵资政冬状壮京国之大猷京作经侪格天之盛业侪作济回亳州知府諌议状而参动之勤动作候回运使即中状恋势之殊势字疑误到任谢职司诸官员状窃巩才不逮人窃字下有念字福州回曽侍中状素推仁杰仁作人回人贺授史馆修撰状垂列圣之洪名洪作鸿矧奖饬之踰涯饬作饰回人贺授舍人状惟清切之近班一聨㣲近盈溢祭欧阳少师文絶去刀尺四语读欧公文者当以此求之华夷召毕华作等两忘猜狔狔作昵还干鼎轴干作斡皆泪盈溢皆作眦祭张唐公文实殽于豆殽作肴祭孔长源文匪矜匪饰饰作饰祭王平甫文熈寕十年十月二十一日计皎皎而犹疑计作讣祭宋龙图文公之于古今之字衍然而蚤蹈厉于儒官官作馆祭亡妻晁氏文治平元年五月三十日姑亡孝始始作妇谁为我人为作谓馆中祭丁元珍文哀乌之秩哀作元朝中祭钱纯老文寓马在庭木寓车马见汉书郊祀志古文寓偶通祭李太尉文简重从昌黎王用碑来祭致仕湛即中文治绩维于朝廷绩作蹟维作纪代人祭李白文发扬俦伟俦作儁祭王都官文辞贫事伟伟作韪祭袁大监文冕弁入里四句唿起下文六句就而公尤作孰如公尤戴德莫畴畴作醻祭黄君文君独于求于作无皇妣仙源县太君周氏焚黄文遣弟布肇遣上有谨字奉告第黄第下有焚字泰山祈雨文自四月已讫于兹已作以粟将祸死祸作藁宜见哀矜见作蒙夫民之生夫作天田间之民间作闾泰山谢雨文谢雨而及己身之不遇失体此与东坡海市诗体裁不同心恍而潜惊作惝齐州到任谒舜庙文题註宜有以称民望宜有下宋本阙二字齐州谒夫子庙文二文简质得体但无警拔语泰山祈雨文泽施八紌紌作纮岳庙祈雨文惟民何事事作辜襄州岳庙祈雨文民室忧于病疠病作疾未惟责任未作永祈寒失序祈作祁义门读书记卷四十三义门读书记卷四十四钦定四库全书义门读书记卷四十四翰林院侍读学士何焯撰元丰类稿大悲谢雨文立致霶霈之泽霶霈作滂沛谢晴文今蚕麦将成将作甫诸庙祈雨文注伸布䖍诚伸作仰洪州谒谢庙文谢作诸敢修祷谒祷作礼洪州谒夫子庙文尚其圣德圣德作降𠂻洪州诸寺观祈晴文盖兹疲癃之民癃作瘵洼下之田洼作洼已伤稼穑稼穑作流潦实某慧䕃某作繄感慰舆情感作俯诸寺观庙谢晴文即俾时旸俾作畀祭西山玉隆观许真君文惟真驭之升作𬗟人承余烈承作思俾往陈于薄具陈作羞诸寺观祈雪文盪除隂气隂作沴使闾巷消疠瘥之菑疠作荐诸寺观谢雪文致祈寒之协序祈作祁祭顺济王文章云见象云作示福州谒诸庙文攸赉斯民攸作终福州鳝溪祷雨文晀㫰出没晀㫰作跳踉或就缠徽缠作今寕宇矣寕宇作宇寕如京如坻京作陵式于末世末作永谢雨文冈不驰告冈作罔敢饬豆边边作笾题祷雨文后更呪蜴作蜥下同还所迎像像作佛及水蜥蜴水字下増送字眀州修城祭土神文肃工始事肃作啸诸庙祈雨文麦有立苖之艰立苖未详祭勾芒神文敢奉嵗词词作祠慈圣光献皇后百日转经疏功崇而不载载作宰伏愿克配坤元愿作愿诸庙祈雨文神之食于此生生作土太清眀道宫祈雨文允兹东睠东作柬苏眀允哀词表见于当时当字衍眀允所为文集有二十卷集有作有集所集太常因革礼有一百卷有字衍则其人之所存可知也存作有过人气和而色温过作遇其年以眀允之䘮归葬于蜀地其作某地作也而词将刻之于冡上也于字衍决大河兮啮扶桑扶作浮啮桑邑名浮是为水所浮漂此恐趁韵作扶桑未详作扶桑是决江河而注之海也衆伏玩兮雕肺肠雕作彫吴太初哀词勤事死州瘴沴地州字下有外字势弭以偏兮弭作阻卒与子逢子作此我知子初兮子作太为其子孤兮为其二字衍此行中有脱误父母之叹兮叹作欢剖劂又工剖疑作剞吾词传子兮公之自信如此王君俞哀词拟欧阳詹生哀词君俞在京兆门外作君俞在京师居北门外庆歴元年予入太学公于二十二嵗入太学蓄妻子不骄蓄作畜拔君俞以託其后拔作扳而不享于贵且夀享作卒君禔而秀兮禔作提其博而殽其作甚虽裕于心兮心作实不耀其华华作华维友则信兮友作文莫敢责辞敢作致恨与天终末句不类虞部即中戚公墓志铭大父讳同文戚同文事其略见于吕氏童蒙训宋史不为立传失之有传附见于子传者东都事略也学士以论天书出出作绌而即中亦举贤良不就中字下有盖字盖自父子兄弟之出处如此自作其能师其家师作帅何其盛哉哉作也世世茍德者德作得而民之养其父者得以其义贳死今家无次丁者得减死留养法似始此濮民相惊且乱且作㡬年五十有七七作五自长丰之戚材材作村荒谖悖冐荒字上増虽字夫赴时趍务趍作趣岂可轻也哉岂可上増是字传即家梁自祖琮传作侍诋符绳公事魁崛诋符谓论天书恂恂南安得家䂓䂓作规戚元鲁墓志铭百有六十余年矣矣字衍元鲁初以父任于建州于作为为亳州永成县主簿成作城年三十有五三作二以其配陈氏王氏祔葬作将而于元鲁未见其止也其作所尚书都官员外即陈君墓志然犹为所记所试者小也所记二字衍徙签书签作佥以疾请致任任作仕然不得卒至中夀作然卒不得至中夀诗以铭之铭作名故翰林侍读学士我公墓志铭我作钱左侍禁阁门祇候阁作合其见于文词其作具以慈恕简重为礼重作静而为属者后卒亦心服也为字下有公字公于衆不矫矫为异此处似儗权文公墓碑其后至照化照作昭刑部即中致仕王公墓志铭祖考名犯濮王讳犯濮王讳四字当侧注取君主万年薄薄作簿转运使李绮绮作纮谘任公具材治宫室材字下有用字迁秘书着作佐即书字下有省字王骏知益州骏作騣或谓君祸自此始也作或谓君祸始此矣知处州处作䖍改湖北路转运使改字下有荆字君要论之曰论作谕于人何负㢤人作吾知光州逾日日作月迁尚书兵部员外即徐州知州作迁尚书兵部员外即知徐州是时富丞相相下有弼字加直龙图合合作阁濬渠水利作濬渠为水利知西京留守御史台守作司司封即中孔君墓志铭杜祀之使南方祀作把君䇿书居多书作画程督与税等与字下有租字湏负重三千人重字下有者字悉使官属并拏系狱使作收拏作孥并字下有其字军事推官吕潜以痩死痩作瘐下同罢鼎州六塞塞作寨君奏以为不可乃止之之字衍而俸钱尝以聚书三孔文词聚书之效也读书未尝日废也尝下有一字四十七世孙七作六羲仲太庙斋即余早卒余字宋本作官官字疑当在太庙上孙男女八人书孙男女但举其数都官员外即曽君墓志铭君曽氏讳谊谊是太宗嫌名当时乃不避耶博闻强记记作志自请罢去自字上有则字楚饥以下叙致甚佳又取民之食其伎者伎作技市井骚然井作里朝廷命他吏覆视命作遣既死楚之人迎哭其䘮甚恸死字下有而字之字衍不夺其守如此不字下有可字景融景初融作献尚告厥志志作忘王容季墓志铭曽大父讳廷金金作铭为逺安军使逺安作安逺大父讳居正正作政主蔡州之新蔡县簿县字衍年三十有二二作一旌义乡衆义营下义字作乂尤能刻意学问能字衍其磨砻涵养而不止者涵作灌又不可得之一乡一国也可字下有以字未有同时并出于一家未有同时并出为一句出于一家为一句于字上叠一出字而命之至于如此何也折一笔便杳然无际容季𦵏有曰容字上有而字曰作日都官员外即胥君墓志铭胥偃之子签书河南府签作佥初娶李氏初字上有君字曰茂谌太庙至长至作室又谨畏亷洁亷洁作洁亷建康郡太君田氏年七十田作刁以笃其义义作乂考已无遗遗作违我材之亢亢作尤刘伯声墓志铭无事蹟从予与与作逰余故不得而辞也故作固妻贾氏贾作费子四人人下有曰字有既畀之既作孰尚书比部员外郎李君墓志铭自山阳祗京师祗作抵海州朐山人海字上有君字用君主宿州籴籴作粜下同去为䖍州司法参军作处优致如主籴优上有君字君考校程度程度作度程有不能决者多属君君所决者三十有八事上君字衍有不能决者多属君所为一句下决字上叠一所字为一句盖复太平州囚官夀活之复作覆官作管迁秘书着作佐即书字下有省字课嬴十有七万嬴作赢久不能决能字衍以母者出通判杭州者作老𦵏安乐之扬兴里乐下有乡字辨且裕也辨作办且作其尚佑尔裔佑作祐司封员外即蔡公墓志铭任事无纎芥之失任事二字衍芥作介自㣲起隆用兢兢起作讫赠职方员外即苏君墓志铭曽大父钦钦作釿争欲执事学中争上有士字轼殿中丞直史馆二句书孙以二苏有名位故详之而并见于铭诗库部员外即知临江军范君墓志铭万家山前𦵏其孤属君之故人前字下有一将字使告于巩曰使字衍元配某某作郑氏次适都昌主簿周咏昌作曷孙男六人书孙不着其为某所尘张久中墓志铭陈惇张持之交可为张陈洗隙末之秽一时所与之逰者甚衆所字衍力能以君之柩归柩作䘮归君之𦵏地𦵏字上有䘮字孔孟已然已作以铭词未免过夸曽王皆然秘书丞知成都府双流县事周君墓志铭歴南剑之将乐剑下有州字曰某曰某下増曰某二字𦵏君于某县某乡某所之原作𦵏君于某州某县某里之原居常分月俸居作君或止食馆劵而已馆劵未详疑即浙东俗所谓关约也殿中丞致仕王君墓志铭孙女二人并书孙女为有所自出也赠大理寺丞致仕杜君墓志铭简净可法胡君墓志铭亦是学韩生于天禧之戊午此文书生于某年与人逰与上有其字弟某兼书弟某琢斯珉琢作瑑光禄寺丞通判太平州吴君墓志铭幸得名信后世名作铭殿中丞监扬州税徐君墓志铭笔力驰骤何必韩欧徐君更无事蹟自合但感慨盛衰姓李氏名昪一段南唐僭国故不称其谥号而名之初东南之地一段妙在叙议相夹永州军事推官孙君墓志铭讳杭以文学见于世杭作抗君不有子无子于铭中补见尚书都官员外即王公墓志铭精悍知韶州知上増还字谓俗止如此止疑作正夫所谓因其俗俗下有者字子男七人七子知名者三皆长夀县君吴氏所出位不满其志志作意使者以安石之述与书介甫请铭于子固而不之欧阳氏或疑此时未与欧阳公相知则仁夀县太君之𦵏介甫已为知制诰亦子固志其墓也其尤可哀者也也作曰卫尉寺丞致仕金君墓志铭顾朝士大夫皆褒崇其亲顾作愿生于淳化之庚寅书生年传至孙则亡传字上叠侯二字太子右司御率府副率致仕沈君墓志铭沈氏自齐太子家令约家于吴兴何以不称梁侍中而称齐家令且吴兴之有沈氏自东汉始始为㑹稽乌程县之余不乡也大抵曽王于史牒皆疎君以宗室宻州观察使宗旦恩盖君之姪也补叙得法宗子縁同姓之故其祖父既贵极人臣遇覃恩则得推之外家亦可为后世法太滥不可为法虽假之官称而不莅任然名器固当慎惜也曽孙三人并书曽孙寳月大师塔铭终无一语及其法噫是非可铭也欤但铭其一节金华县君曽氏墓志铭盖其子五人五子知名者三以鲁公恩赐冠帔推恩于大臣之女兄弟泌汾汶沂潢潢作澺为妻若母作若为妻母自荆祖粤祖作徂象服貂冠象作卷尚宠尔从从作后夀安县君钱氏墓志铭祖考内阁使阁作园其难其豫难作艰天长县君黄氏墓志铭有曽孙十有二人并书曽孙然独与他文不同以收处观之乃得其用意所在以进士中其拜拜作科附屯田府君之兆附作祔仁夀县太君吴氏墓志铭曰雱旉旁瓬防斿旂放旂斿与雱旉同列是不识㫃字介甫深于小学何以有此孙女九人以下并书孙女之所归夀昌县太君许氏墓志铭沈存中之母苏州吴县人县字衍昔先王之治一段夫人非有殊絶之行此论与此志不称夫人周氏墓志铭行其素所学所字衍永安县君谢氏墓志铭其𦵏于抚州金谿县县下有之字余观诗人之歌其后妃一段篇篇如此却是一套永安县君李氏墓志铭卒于其家之正寝女亦得称正寝初刑部之兄昌龄一段有波澜试秘书省校书即李君墓志铭李君无复事蹟只叙其数千年世次成文归熈甫赵汝渊墓志似出于此此文可敌荆公许氏世谱欧公疑世谱为公所作不徒然也维李氏逺出于皋陶一段所叙大抵用唐书宰相世系表自楚邱以后则其家之九世谱也虽出其家谱牒其人与官皆茫昧无征何不但近取可知者使班孟坚为之必不肯如是昙子牧事赵作昙子玑玑子牧事赵曰辑晃芬劲作叡德裕相文宗武宗并及文饶与后昌龄对试秘书省校书即李君妻太原王氏墓志铭既铭校书而夫人复自为铭以其异于寻常之妇也此变例冈不采获冈作罔池州贵池县主簿沈君夫人墓志铭夫人年三十余一段使今人为此铺陈数千言不尽其实则记乎其所不必记也元出于危危疑作魏双君夫人邢氏墓志铭有过人之行似刲股之事于是人知夫人之善三句叙妇之贤而仍归美于姑语得体而于法亦谨严矣旌徳县太君薛氏墓志铭祥符初为东头供奉常将屯宫门供奉下有官供奉三字祔其夫人柩人作之福昌县君傅氏墓志铭景芬芬作棻下同夀安县太君张氏墓志铭受养被封被作收亡兄墓志铭字叔茂作茂叔能辨说辨作辩下同又思事未至当何如何如作如何故髙邮主簿朱君墓志铭铭外翁无溢词君尝试于秘书省校书即于作为其子象之东之东作柬其年归于曽氏年作季郓州平隂县主簿关君妻曽氏墓表余校史馆书籍余字下有被命二字故太常博士吴君墓碣开封县县丞下县字衍谓君一强可以取其赢强字下有出字不与者校作犯知处州青田县朱君夫人戴氏墓志铭某年某月上某字作其曰某曰某曰某下曰某二字衍宋本同疑上四人当作五人亡姪韶州军事判官墓志铭髙皇考讳致尧髙字衍皇作王致尧作易占曽皇考讳易占皇作王易占作致尧志气不获气作弃光禄少卿晁君墓志铭铭妇翁亦无夸词其家先济州之鉅野家先作先家公讳宗格格作恪合𦵏于杭州杭作扬安州政待公而决安字衍大有文元有作自先于外服先作光夫人曽氏墓志铭皇考讳某皇作王天长朱君墓志铭识美幽堂幽作山秘书省着作佐即致仕曽君墓志铭字眀升升作叔列幽隧幽作山亡弟湘潭县主簿子翊墓志铭曽氏兄弟皆笃学虽欲不名世得乎声音训话话作诂未尝易意易意上有一日二字二女墓志铭吾继室李氏出也李氏乃是后妻公深于经学而继室二字亦误仙源县君曽氏墓志铭淑眀许嫁而夭遂以妹妇之太子賔客致仕陈公神道碑铭迺论具公胄出位序行治之实论具作具论曰知公曽祖考也知下原注下一字同濮王讳宜兴本阙三字是知某州非其名也盗卒不得死不得作得不岳州滕宗亮亮作谅及退而自休日日下有脱今得宋本补足云使家人诵书常数千言危坐听之未尝有倦色江于东南为水陆之冲賔客日凑公广于招纳与之酾酒髙㑹弹琴赋诗曰是足以佚吾老也及间而言天下之事于其是非得失之际慨然奋励少者有所不能及闻其言者莫不壮其意少客京师有欲教公以化黄金者公辞不受敎公以寡欲乃受而行之盖出事天子四十有八年退老于家又十有五年年八十余饮食倍人仪状甚伟声音满堂进拜公于前者不知其已老也前终十余年自为冡于南康军星子县白鹿原距尚书之兆千有八百歩棺椁衣衾皆豫自制属疾至终容止如常遗言里中亲疎各尽其意享年八十有五殁于熈寕九年五月壬申塟于是年八月壬寅累阶至朝散大夫勲至上柱国封至颍川郡开国侯食邑至一千二百户娶张氏尚书屯田员外即诩之女封清河县君再娶王氏尚书都官员外即告之女封同安郡君子男二人曰耆太庙室长有易疾次即聃也守江州瑞昌县主簿女五人嫁太常博士文劝进士呉光禄寺丞曽轸进士陶舜仪吉州庐陵县主簿薛缝孙男一人曰瓌女三人聃承德袭敎能世其家者也铭曰允穆陈公学繇自力收科于少其髦维特于陪于贰懿其壮画于附于颛焯其伟绩驱之磔之于其蝥贼膏之妪之于其黍稷彼疾而驰我徐不亟寕无尔谐不渝我则于即于卿进皆以序疾集于㣲迺谢而去迺长书省云云世狠而争狠作很曽不频呻频作嚬有归墓隧归作岿秘书少监赠吏部尚书陈公神道碑铭妫满之封国满作汭曽大父㫤㫤作昶遂始学书作遂使书学盗以故不可廹可作敢自宋兴小吏势势下别本有弱字宋本无疑有脱文盗起往往转掠数百千里二句读此可见削弱方镇州县无偹自宋初即受其弊而欧公为丁元珍墓表亦非以相知曲加寛解也政要策所谓张雍守梓州者即此事盖亦以无为有以作易歴河南府新安县歴下有知字公因筑武陵澧州三寨陵作口州作川刑部即中张府君神道碑此篇叙事颇为生色㧞府君自赞㧞作扳趣作诬状趣作趋幸授已甲捕两营授作受颕又莫敢相曲直又作人府君身省䕶作者省作自者作省属下句读官至库员外即库下有部字府君甚爱考城刘侍制侍作待端重不惰惰作忲民赵昌以画名未尝致一器一物画犹不收则其居州之亷静益见矣自知汉州而治由已出官止于两浙转运故举二事以概见其始终即下文所谓自守及使也虽小者如此立称立字疑误故朝散大夫孙公行状吏遂得弛负钱数十万而已句未详北方益土兵二十万兵下有亦字又何益之耶何作可岂可谓知先后㢤知下有所字于是极论古养兵古下有今字谋立永洛城永作水下同而赦沪之輙遂从公议輙遂似谓专擅今且以輙为读宋本同又言后事后字下有宫字又言宰相其罪当罢其字衍不饬玩好饬作饰二三大臣又与同心共事与下有公字所着唐史记五十七篇五作七七作五徐复传五行术数之说术数作数术皆尽㳟谨遇人恭谨真有德而隐者也复所以为上言者以字衍太一主客位成歴位作立州牧每至牧作将洪渥传公笃于友爱而久宦不大显传渥盖亦有感云初进于有司连三黜连三黜作輙连黜里中人闻渥死里字上有渥字渥得官而兄已老而作时则必安焉必作心如渥所存渥下有之字盖人人所易到下人字作之徐复洪渥二传为一卷疑其不完宋本同本朝政要䇿读此卷乃知南丰史才考课滕正中正中作中正沔既奏其法既下有条字然亲书课最之意书字下有考字亲书如阳城自书考是也训兵至周世宗髙平之退自此始也故代周者不在藩镇而在内之大臣东京时王德用狄青皆被口语宋兴益精其法精作脩而羣臣莫能本其意本作奉添兵庆歴以后益兵愈多国用愈绌以下盖尤寓意于简汰也始置神武䇿为禁兵神武䇿当作龙武神䇿太原青杜杜作社邠寕寕武作邠寕武寕养之既废废作费才五六千而已才作才下同至太宗伐刘继元伐作代取环庆诸州之兵之作役然羣臣莫能承上意意下有焉字兵器弓矢之取睽取下有诸字国公署有南北作坊公作工嵗造甲铠具装鎗剑刀锯器械具作贝努撞床子努努并作弩下同撞作橦甲袋征鼓征作钲炒锅铏行橧铏作䥷橧作槽城垒太宗既平太原以下太宗以晋阳自髙欢以来尝因以起既平刘氏乃隳其城可复迁其民以实京辅则谬算也河东力既单弱岂复能东向以与辽人争幽州云中故地哉宗庙但立髙曽祢曽下有祖字傎探傎作侦赵瑢瑢作镕京人皆寃之京下有师字贡举下诏赐其第殿试自此始也赐进士第与殿试之名皆始于此而眀之殿试天子亲䇿问之则又仿宋时贤科之意与覆试异焉今释褐亦始于此元好问中州集第八卷载擢第者廷试时务䇿自髙有邻发之此殿试试䇿之始开寳殿试进士内出未眀求衣赋设爵待士诗仍不异礼部攷试之法也按柳开集与郑景宗书云开寳六年进士徐士亷伏阙下求见请太祖廷试曰方今中外兵百万提强黜弱决自上前惟取儒为吏常以授于人而不自决为国止文与武二柄取士无为下鬻恩也太祖即命礼部试所中不中贡举人列于殿庭试之得百有二十七人赐登第使解褐焉此今日释褐之始受诏即赴贡院亦始于此至殿试又为煳名之制按此似宋时煳名但用之于廷试然欧公得眉山而疑为公殆皆用煳名也军赏罚惟倾土疆耳倾字衍庄宗好畋赏赉无节也五代史但言庄宗以吝赏失军士心不知此事尤当垂监于后盖无功僣赏与不加优䘏其失惟均尔吝赏详见刘后传二十年夹河争取天下河下有战字雅乐又定十一曲名一作二乃太祖之圣意太祖取王朴乐下一律用之史官季冬终则送于史官冬字疑衍姚夀以为帝王谟训夀作璹入阁日阁作合正量衡动必数嵗计争计字疑误一忽为丝一作十自分釐毫丝忽釐作氂毫作豪下同任将兵未尝少衂少作小汴水裴䧺卿言江南租船䧺作耀太宗尝命张洎论着其兴凿苏子瞻注浮于淮泗似未见洎所论着故援据不能若此之详宻刑法太祖即位祖作宗管𣙜管作筦实盐价于海濵濵作濒兵簿既衆簿作籍自此山海之入四句宋之弊政皆始于太宗钱币而安易之辩不可出出作屈宦者相慙而退相作洎名教蜀人有事于中州事当作仕䄍祭宋兴推应天行天作火祠太一兆太一于城南兆下疑有阙郊配南丰亦主太祖配天之议盖郊配自当论功德也南蛮安南之蛮是也蛮作变契丹尊择用将帅尊作专委任专而聼断眀任作付当世以为黠黠作谚刘廷让败于君子馆又败上败字衍虏輙掠垌野垌作垧始科河内之民以戍边科疑作料则取后兵为振武之军以自助后作役杨延以为乗其敝延下有钊字贼盗天子常薄吏罪汉髙纪陈豨反周昌奏常山亡二十城请诛守尉上曰守尉反乎对曰否上曰是力不足亡罪圣主之恕非文墨吏所知也读此篇乃知欧王丁寳臣墓表与志不为失出文馆而衰于唐室之瓌瓌作壊而法变卑矣变作度而缙绅之学彬彬文文作矣屯田议者以为岂晏然不知兵农兼务哉议者以下疑尚有脱误东出宿毫毫作亳水利李沐以区区之蜀沐作文翁穿前溲前作煎至晋杜预疏荆兖之水兖宋本兖宜兴本作衮固非是然杜元凯未尝为兖州则兖字亦非也恐当为㐮字黄河此条但据汉书沟洫志立论然晁补之亦不能似此使水得自行者水得自行四字尚未尽得本意张戒之说是也戒作戎王延平当之说是也王延下有世字故务壅塞居水者数语简括故言河宜散裂言散裂而不言游盪只得其半边防莫以通作瀛茶又设三说之法三说之法见沈存中笔谈以上诸策皆真得其要而其文无不出入汉之西京此固五朝国史诸志之椎轮也世人竞耳剽隆平集而莫知爱玩此一卷何哉金石録䟦尾九成宫醴泉铭秘书省检校侍中省作监可以见魏之志也只一语自有味魏侍中王粲石井栏记贞元十七年贞作正掌书记胡证书证作証一记作记一襄州徧学寺禅院碑惟嗜书惟疑作性襄州兴国寺碑特见其模本于太学官杨衷家衷作褒十八官号姓名八疑作人其字犹可喜犹作尤韩公井记兼山东道山下有南字行人虽渇困渇作暍桂阳周府君碑并碑隂图经但云周府君府作使按武水源出彬州彬作郴南流三百里入桂阳水入下有桂阳而三字其俗谓湍浚为泷溪谓下有水字浚字衍盖当时已有此语有作为惟十有亖月二二并写作亖原注古二字古字如亦作作人作之类作如此者甚衆如此者下宜兴本阙二字宋本作如此者甚衆唐安乡开化寺卧禅师净土堂碑铭化作元住河南开元寺南作州则能令其信慕者二句善据名论江西石幢记颍川郡钟某为始五代史记钟传封南平王颍川乃其郡望也汉武都太守汉阳阿阳李翕西狭颂乃与功曹吏吏作史鐉大石作烧其颂有二颂作文马瑊中玉瑊作城然后汉画始见于人人作今成州则武都之上流也流作禄集外续附行状母吴氏文城郡太君母吴氏上不似世俗加前字公嘉祐二年进士及第嘉祐丁酉距公卒之年元丰癸亥凡二十年公之及第已三十八嵗矣年十有二试六论二下有日字妇人孺子皆道公姓字皆下有能字学者惫精思莫能到也精下脱一覃字宋本亦然前期喻属县富人县下宋本阙一字今以名臣言行録补一召字粟贾平贾下有为字故盗发輙得有葛友谅者宋本无谅字谬加可笑下同县毋遣人至甲里甲作田言行録作县毋遣人唿其门遂以为脩撰以下有公字墓志数对便殿发其所言宋本无发字讣闻计亟作计闻讣亟神道碑鼓腹而嬉擢齐州鼓作果擢下有知字哀词秦少游作也见本集第四十卷秦观二字误入行中耳协秦观而四塞兮秦观二字乃气鬰二字之讹辰来迟而去速兮迟下阙一兮字典贡絶而复作兮贡作章早获进于门墙少游秋懐诗云昔者曽中书门户实难瞰笔势如长淮初源可觞滥经营终入海欲语焉能暂斯人今则亡悲歌风惨澹其于曽氏未后苏门也张文潜有祭公文今不传挽词功名取次休功名陈后山集作功言指立功立言为是始作后程仇作疑怍程元仇璋文中子之徒后山有妾薄命二篇自注云为曽南丰作苏子由曽子固舍人挽词云少年漂泊马光禄末路骞腾朱㑹稽儒术逺追齐稷下文词近比汉京西平生碑版无容继此日铭诗谁为题试数庐陵门下士十年零落晓星低宜补载于陈作之前己卯冬于保定行台阅内府所赐大臣古文渊鍳有在集外者六篇则书魏郑公传邪正辨说用读贾谊传上田正言书上欧蔡书也书魏郑公传既为公杰出之文其五篇则皆公之少作亦唯上欧蔡书差善而词虽激昻气实轻浅其谓所见闻士大夫不少人人唯一以茍且畏慎隂拱黙处为故未尝有一人见当世事仅若毛发而肯以身任之不为回避计惜者则庆歴间士风亦岂至是度先生年长后以其言为过而藏弆是稿如居士集不録与髙司諌之意前辈録公文者偶未之察近日学士专以得集外人所不常见者为竒故録此等耳他日讨论续稿者倘精思吾言或刍荛之一得也后知立斋相公有建本圣宋文选数册其中载南丰文二卷嘉善柯崇朴借钞遂传于外此六篇者皆在焉盖以世不经见过而録之不略慎择也何椒邱云南丰续稿外集南渡后散轶无传开禧间建昌郡守赵汝砺始得其书于先生族孙潍缺误颇多乃与郡丞陈东合续稿外集较定而删其伪者因旧题定为四十卷缮写以传元季又亡于兵火国初惟类稿藏于秘阁士大夫鲜得见之永乐初李文公为庶吉士读书秘阁日记数篇休沐日輙録之今书坊所刻南丰文粹十卷是也正统中昆夷赵司业琬始得类稿全书以畀宜兴令邹旦刻之然字多譌舛读者病焉成化中南丰令杨参又取宜兴本重刻于其县踵譌承谬无能是正太学生赵玺访得旧本悉力讐校而未能尽善予取文粹文鑑诸书参校乃稍可读文鑑载杂识二首并书魏郑公传后类稿无之意必续稿所载也故附録于类稿之末眀初曽得之尝着南丰类稿辨误则此集自南渡以后善本难得久矣得之书惜乎不传吾将安所取正哉南丰有懐友一篇寄介卿见能改斋漫録第十四卷中又有厄台记见庄绰鸡肋编中但似非全文厄台记亦见圣宋文选中髙似孙纬略有南丰谢实録院赐砚纸笔墨表疑亦续稿施武子苏诗注中尚载有杂识义门读书记卷四十四义门读书记卷四十五钦定四库全书义门读书记卷四十五翰林院侍读学士何焯撰文选此书于诗赋已总其要赋祖楚词别有专集故骚列诗后仅标举大畧郊祀乐府自为一体事关制作难复限以文章遂从阙如鲍谢採録不遗陶令独为隐逸之宗则具诸本集至于衆制则嬴刘二代聊示椎轮当求诸史集建安以降大同以前衆论之所推服时士之所钻仰盖无遗憾焉班孟坚两都赋序此赋盖因杜笃论都而作笃谓存不忘亡安不忘危虽有仁义犹设城池盖以都洛尚非永图特以葭萌不柔未遑论都国家不忘西都也故特作后赋折以法度前赋兼戒后王勿效西京末造之侈又包平子两京之㫖也词藻不如相如其体制自足冠代以备制度即制为法度也以极衆人之所眩曜谓西都折以今之法度谓东都法度与陋字反对西都赋前篇极其眩曜主于讽刺所谓抒下情而通讽谕也后篇折以法度主于揄扬所谓宣上德而尽忠孝也二赋犹雅之正变五诗则兼乎颂体矣若乃能讽斯丽者皆则徒劝斯丽者为淫祝氏古赋辨体谓先正而后葩诗之所以为诗先丽而后则此赋之所以为赋盖不过寻行数墨之见耳尝有意乎都河洛矣陋洛邑左据函谷二崤之阻则天地之隩区焉此后篇之所谓保界河山也及至大汉受命而都之也应其故挟沣覇水经注云覇水古曰兹水秦穆覇世更名此水为覇水以显覇功然则覇水不当加水旁也按郦此语本之汉书地理志故覇陵覇桥皆不加水图皇基于亿载见后王所当睠顾故穷㤗而极侈以下应其制穷㤗极侈四字一篇眼目以下皆发明此句所以极其眩曜也游士拟于公侯列肆侈于姬姜总不出乎眩曜盖以强干弱枝隆上都而观万国也收此一叚有势有力封畿之内号为近蜀此叙畿内之沃饫其宫室也体象乎天地惟所息宴此后篇之所谓矜夸馆室也隋侯明月宋本作随为是史记虽本有隋字但此处宋本及后汉书皆作随不独隋文帝始去辵也又有天禄石渠校理秘文当日处文士于禁中以便咨访不专奄寺也掍建章而连外属俞犀月云此特以建章言之以见武宣之盛按俞説非也此特言建章犹后宫特言昭阳但以眩曜西都曩日所有耳故下文即言台言楼言地以继之建章是武帝所作亦与宣帝无与也尔乃盛娱游之壮观奋㤗武乎上囿以上极言宫阙之侈至此则及武事因兹以威戎夸狄耀威灵而讲武事得此二句非盘游非黩武招白鷴鷴后汉书作闲注云招犹举也弩有黄间之名此言白闲盖弓弩之属今以揄文竿句例之当以后汉书为正国借十世之基各得其所此等语非孟坚不能下东都赋功有横而当天计有逆而顺民功有横计有逆皆言其不得已后汉书注引逆取顺守之説非是一作攻讨往者王莾作逆乃致命乎圣皇气质雄健体元立制注杜预左氏传注曰凡人君即位欲其体元以居正按如体元字乃杜注用班语不当引后注前更造夫妇人伦实始法度至于永平之际总八方而为之极以下言永平修礼崇乐廵狩之事正予乐五臣本作雅非是当依王厚斋説改正躬览万国之有无总八方而为极复览万国之有无然后修治京邑营立宫室于是皇城之内谊合乎灵囿明帝宫室之丽苑沼之作并合前制则必临之以王制乗舆乃出铺陈处皆言其法度乘时龙后汉书注云马八尺以上为龙月令春驾苍龙各随四时之色故曰时也李注引易非是万乐备百礼暨收上礼乐乃申旧章沈珠于渊法度昭节俭损乘舆之服御躬行以率之颂曰盛哉乎斯世颂字起下五篇之诗子徒习秦阿房之造天二句应矜夸馆室识函谷之可关二句应保界河山四语应起处子实秦人今将授子以五篇之诗波澜富甚明堂诗五诗仿封禅文赋本古诗之流故以颂系之明堂即以光武配故不更及建武之治灵台诗明堂辟雍灵台三诗皆兴灭继絶润色鸿业之事后寳鼎白雉二诗则皆衆庶悦豫福应尤盛之事妙在此诗中爰考休徴以下即上下相衔聫络血脉仍不离望祲氛观云物本事所以自然张平子西京赋平子工于换字东京中杂陈衆事亦无卓识蔚宗不载于本传斯得之矣当时疑其胜孟坚谬妄莫可追也薛综注此注谓出于薛综疑其假托综是赤乌六年卒安得见王肃易注而引用之耶综传有述二京解之语恐亦不谓此赋也又孙叔然始造反切未必遂行于吴三阶重轩镂槛文㮰注引西都赋及王褒甘泉颂按班张相去未逺如何引以为注况王叔师更在张后耶坻崿鳞眴栈齴巉崄襄岸夷涂修路陖险观此崄与险盖两字仰福帝居颜氏匡谬正俗云副贰之字本为福从衣畐声西京赋云仰福帝居传写舛讹转衣为示读者便唿为福禄之福失之逺矣于是采少君之端信二句端信贞固皆㣲词下乃反言也想升龙于鼎湖汉武作鼎湖宫于蓝田见扬雄羽猎赋注建元弋杜牧诗已建元戈收相土应回翠㡌过离宫疑即用此今刻元弋者恐非史记天官书杓端有两星一内为矛招揺一外为盾天锋晋灼曰外逺北斗也一名元戈虞人掌焉载猃獢亡友程湘蘅云赋京都而独于游猎处太详其体皆自子虚上林来较之立言之体要为无当不免承袭之陋耳班赋亦然然笔力壮伟殆不觉也三都则弥甚矣按上赋其静此赋其动农隙讲武既自三代以来汉承秦后车邻四铁田狩园囿是先异乎承袭无当也匪唯翫好实俟实储𢃄叙小说疎宻相间顿挫即具其中是时后宫嬖人其乐只且又带叙作一间上无逸飞遑恤我后都为下篇张本华岳峩峩亦以物象之使若列仙所居也徒以地沃野丰馨烈弥茂讽刺即在铺扬之内东京赋七雄并争竞相髙以奢丽此句是作家手叚彼云同宅西秦岂不诡哉却説六王皆以奢丽自亡则据雍自强不攻自破赵建丛台于后赵世家无武灵王起丛台故事汉书邹阳传注以为赵幽王友所建注误守位以仁注综作人按观下民志不谅句从薛为是苌宏魏舒是廓是极丧乱补苴可谓是廓是极也乎经始勿亟居之者逸对西京中惟帝王之神丽惧尊卑之弗殊四句发京仓京仓二字出此以禁财对举盖指京师之仓也注未明赉皇寮皇寮犹言大寮注亦未明聘邱园之耿洁注周易贲于邱园束帛戋戋王肃云失位无应隐处邱园盖蒙暗之人道德弥明必有束帛之聘按昌黎隐君子弥明之语出此尔乃卒岁大傩㒺有不韪大傩一段对前角觝百戏言虽戏亦祖宗之旧仪先王之典礼也西京尚武功好逺畧故铺陈角觝东京宧者专权故寓㫖于侲童皆有为言之也于是阴阳交和膺多福以安悆此段对前㣲行是以论其迁邑易京则齐德乎黄轩此称帝之作为同于数圣却走马以粪车文子曰夫召逺者使无为焉亲近者言无事焉惟夜行者有之故却走马以粪车轨不接于逺方之外是谓坐驰陆沉李注偶未及今公子苟好勦民以媮乐忽下叛而生忧也此皆托以讽諌之㫖臣济奓以陵君忘经国之长基此指王侯以下莫不隃奓托西京以规切目前也乃知大汉之德馨咸在于此对西京中穷㤗肆侈馨烈弥茂南都赋陪京之南明人称金陵为陪金亦失本义耕父扬光于清冷之渊山海经耕父之神见则其国为败非佳事也赋家夸饰漫用之耳章陵郁以青葱即所谓气佳哉郁郁葱葱然皇祖止焉皇祖即上所谓考侯思故者也注谓髙祖非也真人南廵覩旧里焉末句谓天子将复南廵左太冲三都赋序扬雄赋甘泉而陈玉树青葱李上交近事㑹元云唐传纪云云阳界多汉离宫故地至唐有树似槐而叶细土人谓之玉树玉树青葱左思赋中有之或非其语过盖不知此树也按上交又误记此序乃太冲讥子云语蜀都赋逐层倒叙其间则有琥珀丹青江珠瑕英注博物志琥珀一名江珠按琥珀江珠似非一物江珠之名于义一无所取也山图采而得道赤斧服而不朽叙山图赤斧亦相间之法指渠口以为云门注郑康成周礼注曰黄帝乐曰云门言黄帝之德如云之出门也然此惟取云门之名不取乐也按杜诗白帝城中云出门本此注与今周礼小异匪葛匪姜畴能是恤观此当时亦重姜维焉独三川为世朝市三川谓魏都曩疑此与吴客言之安得遽及魏事然三都以魏为主此先逗漏一句乃文章賔主唿应所必然故下文又云诸夏未若兹都也吴都赋此儗上林而尤为寡要太涉橅儗似有冗长散缓之失然採其数语便可成一赋如子山枯树是其徴也乌闻梁岷有陟方之馆行宫之基欤伏后舜禹则以为世济阳九注引易无妄曰灾气有九阳阨五阴阨四合为九一元之中四千六百一十七岁各以数至阳阨故云百六之㑹按此一叚颇胜诸本未知何据公孙国之而破诸葛家之而灭公孙诸葛非徒属对之工隐乎汉之亡正得春秋王师败绩于某之意婺女寄其曜目龙川而带垧四句皆吴都之所包寄寓指带四字妙百川派别归海而㑹二句皆赋家夸饰之词不可实指鸑鷟食其实鹓鶵扰其闲二句无乃亦玉树海若之流其果则丹橘余甘荔支之林橘柚见经余甘去疾故离支不能先焉余甘实小核大不至吴中余辛巳夏始获甞其盐渍者桞子厚与捠榔并言之问之闽人亦不敢多食也龙眼橄榄注龙眼如荔枝而小圆如弹丸味甘胜荔枝按此龙眼名价与后人异重城结隅注大城中有小城按唐宋吴郡犹有子城至明初破淮张始废起寝庙于武昌作离宫于建业起庙事无所考注孙权自㑹稽徙丹阳建业人皆不乐徙按不乐徙乃孙皓时事虞魏之昆注虞虞文绣魏魏荣按虞魏吴志无传文绣则仲翔之父也俞骑骋路亦非南土所有指包山以为期王逸谓包山在秣陵东湖中李善引周处风土记谓阳羡太湖中有包山按观下文随接幸乎馆娃句则包山当从善注中夏比焉翫其竒丽也魏都赋中便不得亦作个语舜禹游焉翫其竒丽也使事当如此魏都赋刘渊林注前注云孟阳为注魏都而今并题渊林何也钟簴夹陈注文昌殿前有钟簴其铭曰维魏四年岁在丙申龙次大火五月丙寅作蕤賔钟又作无射钟建安二十一年七月始设钟簴于文昌殿前所以朝㑹四方也按魏四年者操为魏公之四年于汉则献帝之建安二十一年是年五月进操爵为王故设之以备朝㑹营客馆以周坊起建安而首立注邺城北有大邸起楼门临道建安中所立也古者重客馆故举年号也按重客馆故举年号此注可为故实讐校篆籀一人刋误为校二人对校为讐后人嫌讐字易其名为校对对即讐也优贤着于扬歴注尚书盘庚曰优贤扬歴歴试也按三国志注云谓扬其歴试也然今盘庚篇中无优贤扬歴之文传业禅祚高谢万邦上文方叙开基此即接叙魏晋禅受盖着其德浅祚促自谓可以比隆舜禹而其实万万相辽也虽自以为道洪化以为隆奚遽不能与之踵武而齐其风暗寓不然言谐语滑细详文义参考五臣所注下以为二字传写误加盖比物以错乱本前修以作系言徒数物产则弥下矣不得已其请言前修乎本前修以作系者盖缘三国莫能相尚魏亦偶属中土耳庶几前修可以折服二客也太冲之于魏氏文与而实不与可谓得主文谲谏之遗矣先引司马迁春秋推见至隐易本隐以至显二句欲千载而下读者黙识其隐义注家以系与系纷纭致辨又何异于占梦哉张仪张禄亦足云也前修而及于二张其鄙夷当时之人物也甚矣权假日以余荣可作謡于呉㑹四句以呉后亡言呉虽假日余荣终于黍离麦秀也歴执古之醇听执古谓为前修所折服也扬子云甘泉赋须看汉书中自叙方知铺陈处皆讽谏也注桓谭新论曰雄作甘泉赋一首始成梦肠出收而纳之明日遂卒甘泉作于成帝时安得有肠出遂卒之事扬子云桓君山同时人不应作此语然则为妄人附益者多矣非新论本书然也正月从上甘泉还奏甘泉赋以风注汉书曰永始四年正月行幸甘泉七畧曰甘泉赋永始四年正月待诏臣雄上汉书三年无幸甘泉之文疑七畧误也按子云之生在宣帝甘露元年戊辰至成帝永始三年丁未为四十岁班书赞中言年四十余自蜀来游京师王音荐之待诏此赋为四年所上无疑也然长杨事在延元二年庚戌曵红采之流离兮飏翠气之宛延此文章顿挫处廼搜逑索偶双关互映子子孙孙长无极矣有事甘泉以求继嗣故如此结潘安仁借田赋祝氏云臧荣绪晋书以为借田颂文选以为借田赋要之篇末虽是颂篇中纯是赋赋多颂少当为赋也马扬之赋终以讽潘班之赋终以颂非异也田猎祷祀渉于滛杀故不可以不讽奠都借田国家大事不可不颂所施各有当也按祝説非也古人赋颂通为一名马融广成所言田猎然何尝不题曰颂耶陈思与杨书岂以辞赋为君子盖应上文辞赋小道之语强生区别即杜撰也若云风颂异施扬之羽猎固亦有遂作颂曰之文不歌而颂谓之赋故亦名颂王褒洞箫汉书亦谓之颂文不高然颂述典礼当自为法式其体源亦出于东都伊晋之四年正月丁未注晋书曰丁亥借田今为丁未误也按礼记月令疏云耕用亥日以阴阳式法正月亥为火仓又王氏云正月建寅月日㑹辰在亥故耕用亥然则丁未之误明矣青坛蔚其岳立汉晋皆耕于东故云仪刑孚于万国此句带上端本司马长卿子虚赋祝氏云此赋虽两篇实则一篇赋之问答体其源自卜居渔父篇来厥后宋玉辈述之至汉而盛此两赋及两都二京三都等作皆然首尾是文中间是赋世传既久变而又变其中间之赋以铺张为靡而専于词者则流为齐梁唐初之俳体其首尾之文以议论为便而専于理者则流为唐末及宋之文体性情益逺六义澌尽体制遂失矣按首尾虽以议论问答然车驾千乘等句即以赋齐王之猎后半齐东陼巨海等句即是赋齐国游猎之地则亦未尝非赋也后人无铺张之才纯以议论为便于是乖体物之本矣于是楚王乃弭节徘徊翺翔容与俱与终日驰骋曾不下舆对于是郑女曼姬若神仙之髣髴此是夸齐以所无此叚揷在中间叙畋事便不直凡左史行文皆然襞襀褰绉纡徐委曲郁桡谿谷纎中藏大景怠而后发游于清池又变怕乎无为勺药之和具而后御之与脟割轮焠对无而言之是害足下之信也此转收出子虚二字之义史汉并有有而言之是彰君之恶二句然细寻则无此二句为优且齐东陼巨海陼犹都也如大野既陼之义上林赋天子芒然而思遂徃而不返使之自悟故云谲諌若夫终日驰骋则仁者不繇也苦言至诫系于天子自知悔悟之后故曰言之者无罪扬子云羽猎赋虽颇割其三垂以赡齐民此三垂即指上林之三垂而言注谓西南东武帝侵三垂以置郡非也元帝初元二年诏以水衡禁囿宜春下苑少府佽飞外池严籞池田假与贫民五年罢上林宫馆希御幸者成帝建始元年亦罢上林宫馆希御幸者二十五所即其事也羣公常伯上犹谦让而未俞也羣公常伯左右小臣岂有逺见杨朱墨翟异端曲学不知圣贤之业者也方将已下乃自申作赋以讽之意宏仁惠之虞虞字对上囿字乃虞人之虞颜李皆云通娱非也长杨赋羽猎儗上林长杨拟难蜀父老子云本祖述相如其奇则相如所不能笼罩丽处似天才不逮也明年上将大夸胡人以多禽兽注七畧曰羽猎赋永始三年十二月上然永始三年去校猎之前首尾四载谓之明年疑班固误也按此明年者班史因子云自叙之词七畧误也亦颇扰于农人本非人主之急务也长杨之事尤为荒逸故其词切凿齿之徒谓陈项也注云六国者非于是上帝眷顾髙祖永亡邉城之灾金革之患言祖功宗德之盛如此为子孙者乃仅以多获夸逺人耶皆述古以讽今也东夷横畔谓髙句丽也注云东越者非使农不辍耰帅与之同苦乐解上亦颇扰于农人矣岂徒欲淫览浮观多麋鹿之获哉全是讽潘安仁射雉赋极体物之妙虽长卿为之亦不过尔恐吾游之宴起分倦目以寓视顿挫屏发布而累息徒心烦而伎懩顿挫无此二句义鸟应机句便接得不生动拟青颅而㸃项用左传吾志其目也意出不交战带媒若乃耽槃流遁末以下是讽班叔皮北征赋注流别论曰避难凉州时作又汉书曰彪年二十遭王莾败刘圣公立未定乃去京师徃天水郡归隗嚣按陆机二十作文赋何如叔皮于圣学已造其堂慕公刘之遗德及行苇之不伤以行苇为公刘之遗徳必出齐鲁之经师注家已不能详矣不劳师而币加此句指和亲即上所谓耀徳也曹大家东征赋知性命之在天精诚通于明神儒者之言不愧母师女士矣敬慎无怠末以此书绅亦庶乎寡过矣潘安仁西征赋刺取史事为赋故主于人物稍以征途所歴山川罗络其中笔力遒壮不累于繁酿拓宇班氏父子文辞不妨代兴所学则非矣子山哀江南赋体源于此庾赋今事故尤有关系能动人此善变者也嵗次元枵注岳伤弱子序曰元康二年五月余之长安以歴推之嵗在壬子尔雅曰太嵗在子曰困敦左氏传梓慎曰嵗在星纪而淫于元枵杜预曰嵗嵗星也元枵在子虚危之次也然元枵嵗星所歴困敦太嵗所次今论太嵗而曰元枵疑误也按至今云嵗次者误自安仁此文始然困敦乃嵗名非十二辰亦不容目之为次眷巩洛而掩涕思纒绵于坟茔以上自叙西征之由值庸主之矜愎殆肆叔于朝市肆叔市朝从五臣注作蹇叔者为得升曲沃而惆怅徒利开而义闭注水经注曰春秋晋侯使詹嘉守桃林之塞处此以偹秦时以曲沃之官守之故有曲沃之名然此曲沃在西因彼曲沃而得名今因名而説彼按汉书髙纪颜注中嗤作者以陜之曲沃为成师所居宝鸡前鸣甘泉后涌如此㸃化甚妙南有元覇素浐覇水本名兹水盖以色得名或着显绩而婴时戮曾不得与夫十余公之徒𨽻齿安仁再遭斥免既无贵仕几婴时戮故发愤喟息于数公也扞矢言而不纳矢言直言也注引书非健子婴之果决太史公秦本纪于子婴之车裂赵髙未尝不健其决怜其志造长山而慷慨注三秦记曰秦名天子冢曰长山汉曰陵故通名山陵又汉书曰髙祖𦵏长陵按长山当是山之本名因山为陵耳如三秦之説自覇陵以下将何取耶废园邑以崇俭赋专指初陵勿置县邑事注赘尔乃端策拂茵莫二其一此段起下治长安之事王仲宣登楼赋虽信美而非吾土兮吾土谓长安平原逺而极目兮蔽荆山之髙岑四海之内各擅疆域王路不通故託于荆山蔽隔也白日忽其将匿比汉祚将尽也孙兴公游天台赋序优于赋诸赋此篇最下虽一冐于垂堂垂堂之语恐为不类鲍明逺芜城赋注四言集云登广陵故城作按宋世祖孝建三年竟陵王诞㨿广陵反沈庆之讨平之命悉诛城内男丁以女口为军赏昭盖感事而赋也虞炎文集序云孝武初除海虞令泽葵依井心伤已摧极形容其芜寒䲭吓雏庄子䲭得腐䑕鹓雏过之仰而视之曰吓注中误引尔雅若夫藻扄黼帐歌堂舞阁之基离宫之苦辛哉所赋者城宫馆只用畧补以寓当时之事为芜城之歌收出芜字王文考鲁灵光殿赋文考名延夀一字子山后汉书东海恭王彊传初鲁恭王好宫室起灵光殿甚壮丽是时犹存故诏彊都鲁盖中兴以来特为美谭而未有赋者故文考补作也赋出而盛传于代自西京未央建章之殿皆见堕壊下文所为感物而作观艺于鲁注艺六经也按博物志云王子山与父叔师到泰山从鲍子贞学算到鲁赋灵光殿则观艺者小言之乃学筭数也尔乃县栋结阿若鬼神之髣髴此段雕刻图画天地善以示后此段图画何平叔景福殿赋此赋似儗东都亦是讽刺故不取韦卞而取平叔感乎溽暑之伊郁而虑性命之所平先虑燥湿寒暑而及吴蜀则无谲諌之迹惟岷越之不静夫何宫室之勿营岷越不宁大营宫室可以待其亡乎固知平叔此赋亦所以为讽也以辛佐治传攷之实与明帝之语阴相搘拄矣爰有遐狄彰圣主之威神魏畧曰大发铜铸作铜人二号曰翁仲列坐于司马门外其祜伊何宜尔孙子时继嗣未广故有斯祝尔乃建凌云之层盘浚虞渊之灵沼注凌云层盘名也为之以承甘露按此则凌云台即承露台耳魏畧董寻谏曰作无益之物九龙承露盘土山渊池其功三倍于殿舍若乃虬龙灌注宫殿中螭头吐水即谓此也公输荒其规矩匠石不知其所斵夸饰处皆讽也是以六合元亨固可翘足而待之是以二字与上殊不相属吴蜀湮灭乃即所谓翘足而待其言若近乎戏者愈明其为谲谏矣慕咎繇之典谟注谓康哉之歌也按咎繇典谟指无教逸欲有邦也今文虽至康哉之歌为一篇然取义不在此木元虚海赋竒之又竒相如子云无以复加其为广也三句起得突兀若乃霾曀潜销碨磊山垄反衬上一段北洒天墟尔雅北陆虚也即北方虚危之宿注误宏徃纳来四句收得浑沦郭景纯江赋与海赋才力悬絶潘安仁秋兴赋高阁连云此焉游处只此四语而不堪当世之想已见乎词矣且敛袵以归来兮归来亦有秋兴故实不独渊明也澡秋水之涓涓兮末髙阁连云阳景罕曜视此何如谢惠连雪赋北戸墐扉北戸谓日南回散荣积之势飞聚凝曜之竒二句括尽邹阳闻之于是乃作而赋积雪之歌少变不欲其直也歌卒起而为乱又变谢希逸月赋委照而吴业昌既假托于仲宣不应用吴事亦失于㸃勘也若夫气霁地表周除冰凈数语是赋中警策处曩时尤赏㑹后段盖一时偶有寄托耳歌响未终回遑如失又顿挫贾谊鵩鸟赋此特借鵩鸟以造端非从而赋之也昭明类编入鸟兽何哉宜与幽通思元同编万物变化兮以下应予去何之祸兮福所倚以下应吉乎告我二句水激则旱兮以下应淹速之度二句且夫天地为罏兮以下推而言之以自广忽然为人兮何足控抟言所患非夀不得长也寥廓忽荒与道翺翔谓独观天地之始祢正平鹦鹉赋羡西都之沃壤故毎言而称斯西京之衰可以再兴伤时不复故以寓其意也颜延年赭白马赋体制似班扬骥不称力文驷列乎华廐先从马起不泛𦂳入宋祖不芜妙简帝心有恻上仁体要淳雅畜怒未洩此句即起下一段妍变之态既毕望朔云而蹀足跌宕顿挫将使紫燕骈衡敬备乎所未防此处不可直接马毙故作此一段虚景兼寓颂美国家之㫖得体而有情天情周皇恩毕只用六字收住不冗鲍明逺舞鹤赋叠霜毛而弄影振玉羽而临霞虚引舞字舞飞容于金阁入舞字将兴中止迁延迟暮顿挫巾拂两亭丸剑双止舞字畧衬班孟坚幽通赋此文不减贾谊扬雄里上仁之所庐里仁谓避地河西道遐通而不迷此孔子所谓四十而不惑也又申之以烱戒烱戒谓勿坠之语三栾同于一体兮信畏牺而忌鵩言天道必久而后定惠吉逆凶终为不爽周贾有激放言非通理也要没世而不朽兮乃先民之所程申明勿坠之义虞韶美而仪凤兮矧耽躬于道真此言其必通精通灵而感物兮神动气而入微通于幽朝贞观而夕化兮䜣来哲而通情谓没世不朽不啻彭老之夀可以俟百世后之人也注非通字结保身遗名保身犹言不失其身遗犹垂也忧伤夭物忝莫痛兮临谷而坠忧伤夭物则所谓畏溺自投者也皓尔太素曷渝色兮性命不可渝也尚越其几沦神域兮援葛而登张平子思元赋仰先哲之元训兮緜日月而不衰六句破题利肥遯以保名肥后汉书作飞乃合象词无所疑也之意肥字不知者妄加雌黄以七启校之自审然不读姚令威西溪丛语未有不反疑古善本为误也歴衆山以周流兮翼迅风以扬声顶上飞字占既吉而无悔兮谷崑崙之髙冈俞犀月云歴写遯象皆合筮词所谓歴衆山以周流也按筮得飞遯卜遇介鸟似非独承筮词发昔梦于木禾兮谷崑崙之髙冈后汉书注昔夜也衡此夜梦禾生于崑崙之上即下文云抨巫咸以占梦含嘉秀以为旉是也注解皆云昔日梦至今日亲往见焉是为发昔梦也臣贤谓衡此赋将徃走乎八荒以后即先往东方次往南方乃适西方此时正在𤾉谷扶桑之地崑崙乃西方之山安得已往崑崙见木禾乎良由寻究不精致斯误耳按此赋后汉书注多出旧注之表当参取而此驳尤当亟登之黄灵詹而访命兮孰谓时之可蓄揷入访梦方不板板四段此文章避直处咎繇迈而种德兮卉既凋而已育谓英六灭而秦赵兴也注非振余袂而就车兮修劔揭以低昂以下言天路之可通而攀玉阶也应前天盖髙而为泽四句意亦兼有大鸟尘外瞥天之象也廓盪盪其无涯兮临旧乡之暗蔼浩荡无涯一念收转此即归母氏而后宁之意张平子归田赋感蔡子之慷慨与世事乎长辞不可为蔡子之苟富贵亦不若屈子之自狷怼此所以超然逺引也于是仲春令月悬渊沈之魦鰡以此为乐犹求之于外也下乃反而潜心大业求诸内矣挥翰墨以奋藻末道既不行退而删述自处陈其规模俟王者之取法潘安仁闲居赋既以亲疾辄去复因免官自悔大本既偏自然干没不已方贻慈亲以戚矣此赋㫖趣近乎子㓜南山之诗岂恬退无欲者乎谢客山居殊多美句不知何以遗之以俟伏腊之费注伏者何也金气伏藏之日也立秋以金代火金畏火故至庚日必伏按伏者藏也阴气以盛金已潜伏于火中庚为金可以见其自㣲而着也旧説未尽其理孟母所以三徙也绾太夫人顿足起舞孰知其佗只是无聊都非真乐若以养亲为心则虽天下犹草芥黜免正其所乐又何复用其巧拙之叹乎卒之孙秀修怨太夫人亦诣东市悲夫司马长卿长门赋此文乃后人所拟非相如作其词细丽盖平子之流也得尚君之玉音今人谓玉音二字本此非也玉音金声出尚书大传修薄具而自设兮薄具对上饮食夜曼曼具若岁五六月间之夜而谓曼曼若岁此昔人造语之妙向子期思旧赋不容太露故为词止此晋人文尤不易及也叹黍离之愍周兮悲麦秀于殷墟使晋不代魏二子其夭枉乎故以黍离麦秀兴感非使事之迂大也当陈留之后经山阳之国其犹宗周既灭追溯殷亡矣倒用亦有为也惟古昔以懐今兮曰懐今则所感者不独吕嵇矣五臣本作人谬陆士衡叹逝赋愍城阙之邱荒此以城阙代亲故潘安仁寡妇赋归空馆而自怜兮抚衾裯以叹息寡妇不夜哭二句有语病上文羣飞敛翼之语尤非所宜言也感三良之殉秦兮甘捐生而自引郑笺云三良自杀以从死重曰重犹乱也本楚词逺游篇班偼伃自悼赋亦用之江文通恨赋文通之赋自为杰作絶思若必拘限声调以为异于屈宋何以异于三百篇也或有孤臣危涕孽子坠心注心当云危涕当云坠江氏爱奇故互文以见义按此可标举以为对法春草暮兮秋风惊秋风罢兮春草生起下自古别赋可班荆兮赠恨唯罇酒兮叙悲赠恨叙悲亦互文陆士衡文赋注臧荣绪晋书曰机少袭领父兵为牙门将军年二十而吴灭退临旧里与弟云勤学积十一年被徴为太子洗马与弟云俱入洛按此则此赋殆入洛之前所作老杜云二十作文赋于臧书稍疎也心懔懔以懐霜志眇眇而临云此文章之本潄六艺之芳润注周礼曰六艺礼乐射御书数也按谓诗书易礼乐春秋也太史公曰学者载籍极博尤攷信于六艺又孔子弟子身通六艺者七十二人以上下文义求之不当漫引周礼或虎变而兽扰或龙见而鸟澜二句疑大者得而小者卑之意虽离方而遯员期穷形而尽相二句盖亦张融所谓文无定体以有体为常也故夫夸目者尚奢惬心者贵当二句语意相承注谬暨音声之迭代若五色之相宣休文韵学本此二句寤防露与桑间又虽悲而不雅防露指岂不夙夜畏行多露言桑间不可与并论故戒妖冶也阙大羮之遗味固既雅而不艳后之效法陶韦者是也王子渊洞箫赋此文了不悉其佳处原夫箫干之所生兮标敷纷以扶疎上二破箫字下二破洞字幸得谥为洞箫兮因天性之自然箫之为名旧矣独以江南之干条畅罕节故得号为洞箫尔汉书元帝纪如淳曰箫之无底者亦失其义博雅曰大者无底小者有底亦不以无底得名也带以象牙挹抐擫㩶观此八句则比竹之箫也傅武仲舞赋故不减楚人相如之匹于是欢洽宴夜云散城邑余波可当一小赋马季长长笛赋何其词费昔庖牺作琴其音如彼有此乃波澜濶逺不为徒作潘安仁笙赋嵇之琴潘之笙二赋发端便是文章各各排突前人之法成公子安歗赋晞高慕古长想逺思歗字逺致群鸣号乎沙漠注傅瓒曰沙土曰幕按臣瓒李氏亦谓之傅瓒不独小司马史记索隐为然宋玉髙唐赋苏子瞻谓自玉曰唯唯以前皆赋而此谓之序大可笑按相如赋首有亡是公三人论难岂亦赋耶是未悉古人之体制也刘彦和云既履端于唱序亦归余于总乱序以建言首引情本乱以理篇迭致文契则是一篇之中引端曰序归余曰乱犹人身中耳目手足各异其名苏子则曰莫非身也是大可笑得乎神女赋张凤翼改定为玉梦于文义自当不可因其寡学而并非之姚寛西溪丛语云楚襄王与宋玉游髙唐之上见灵气之异问宋玉玉曰昔先王梦游髙唐与神女遇玉为髙唐之赋先王谓懐王也宋玉是夜梦见神女寤而白王王令玉言其状使为神女赋后人遂谓襄王梦神女非也今文选本玉王字差误然则张氏特攘令威昔言矜为独得耳令威语又本沈存中补笔谈其夜王寝其梦若何王曰王字俱当作玉玉字俱当作王张凤翼云明日以白王王曰状如何也一白分作两层总避直也王曰若此盛矣试为寡人赋之此既接以王曰试为寡人赋之则上茂矣美矣之为玉曰无可疑者登徒子好色赋以战国䇿参攷登徒子盖以官为氏曹子建洛神赋韩诗汉有游女薛君注游女汉神也洛神之义本于此离骚我令丰隆乗云兮求虙妃之所在植既不得于君因济洛川作为此赋託辞虙妃以寄心文帝其亦屈子之志也自好事者造为感甄无稽之説萧统遂类分入于情赋于是植几为名教罪人而后世大儒如朱子者亦不加察于衆恶之余以附之楚人之词之后为尤可悲也已不揆狂简稍为发明其意盖孤臣孽子所以操心而虑患者犹若接于目而闻于耳也萧粹可注太白诗云髙唐神女二赋乃宋玉寓言洛神则子建儗之而作惟太白知其托词而讥其不雅可谓识见髙逺者矣是前人已有与予同者自喜愈于无稽也注魏东阿王汉末求甄逸女既不遂按魏志后三嵗失父后袁绍纳为中子熙妻曹操平冀州丕纳之于邺安有子建尝求为妻之事小説家不过因赋中愿诚素之先达二句而附㑹之注又曰黄初中入朝帝示植甄后玉镂金带枕植见之不觉流涕时已为郭后谗死帝意亦寻悟因令太子留宴饮仍以枕赉植按示枕赉枕里老之所不为况帝又方猜忌诸弟留宴从容正不可得感甄名赋其为不恭夫岂特酗酒悖慢刼胁使者之可比耶注又曰此枕是我在家时从嫁前与五官中郎将今与君王按数语俚俗不复有文义注又曰遣人献珠于王王答以玉珮按此二句因玉珮明珰之文而附㑹者然忘其尚有抗琼珶以和余句何也黄初三年余朝京师注谓魏志及诸诗序并云四年朝此云三年误一云魏志三年不言植朝盖魏志畧也按魏志丕以延康元年十一月廿九日禅代十一月改元黄初陈思实以四年朝雒阳而赋云三年者不欲亟夺汉年犹之发䘮悲哭之志也注家未喻其微㫖责躬诗表云前奉诏书臣等絶朝岂縁畧也还济洛川即赠白马王诗所谓伊洛广且深欲济川无梁也古人有言斯水之神名曰宓妃既引古人之言则非实有所感而特假以托讽明矣经通谷注华延洛阳记曰城南五十里有大谷旧名通谷按此即赠白马王诗所谓大谷何寥廓者是也然则君王所见无乃是乎此设为御者谓植也践逺游之文履注繁钦定情诗曰何以消滞忧足下双逺游此言未详其本按同时人语借以互証当法此注无良媒以接懽兮解玉珮以要之此四句即用骚经解珮纕以要言兮吾用蹇修以为理嗟佳人之信修指潜渊而为期此四句又反骚经虽美而无礼之意以明非文帝待已之薄忠厚之至也执眷眷之欵实兮申礼防以自持子建作箜篌引有久要不可忘义薄终所尤谦谦君子德磬折何所求此六句意与之同景初中诏云陈王克已慎行以补前阙则植之自持者可知矣于是洛灵感焉长寄心于君王子建责躬应诏二诗表云前奉诏书臣等絶朝心离志絶自分黄耉永无执珪之望不图圣诏猥垂齿召至止之日心驰辇毂僻处西馆未奉阙廷踊跃之懐瞻望反仄盖文帝虽许其入朝而犹未遽令见之也故言宓妃虽已感悟而神光离合乍阴乍阳已犹不得与交接及已长吟永慕哀厉弥甚于是始见其随从衆灵微步而即我然犹若危若安若往若还已则望其容华婀娜而至于忘食盖思之尤甚矣于是宓妃始命收风静波屈其尊以相交接良㑹之难至于如此然既朝之后其可必文帝之感悟而常常见之乎故又云悼良㑹之永絶也虽潜处于太阴常寄心于君王文帝以仇讐视其弟而子建睠睠如此不敢稍有怨怼所以虽终不见用亦卒能自全黄初六年文帝东征过雍邱遂幸植宫为兄弟如初盖茍尽我所为负罪引慝之道君父未有不稍为感悟者后之藩臣徃徃以不学无术自即于诛夷悲夫恨神人之道殊兮怨盛年之莫当神尊而人卑喻君臣也怨植自怨也盖即盛年不可再与盛年处房室之意献江南之明珰献于宓妃也子建赠白马王诗曰苍蝇间白黒谗巧令亲踈以耳饰为献盖望其无如小弁之所谓君子信谗者也虽潜处于太阴太阴犹言穷阴自言所处之幽逺也君王谓宓妃以喻文帝也不必以上文君臣为疑冀灵体之复形御轻舟而上溯冀得复朝京师而见文帝也义门读书记卷四十五义门读书记卷四十六钦定四库全书义门读书记卷四十六翰林院侍读学士何焯撰文选东广微补亡诗首之以补亡诗编集欲以继三百篇之绪非茍然而已也南陔彼居之子居当读为谁居之居犹诗云彼其之子也注以为未仕者于文义未妥色思其柔思柔则爱敬交至矣由庚荡荡夷庚王伯厚云左传成十八年披其地以塞夷庚正义谓平道二字本于此注误辨亡论旋皇舆于夷庚同崇邱恢恢大圜于何不养资生于九壤仰化于大圜谢灵运述祖德诗二首二诗首尾唿应拯溺由道情二句道情神理萦拂前后如此则骏烈丰功非麄材幸成方是述祖徳诗秦赵欣来苏二句献武乘符坚衰败克复兖青司豫四州逺图因事止献武移镇东阳于道疾笃上疏云去冬奉司徒道子告括囊逺图遗情舍尘物与委讲改服唿应所谓不缨尘垢也韦孟讽諌诗家父凡伯之流斯惟皇士谓天子之命士也注非时靡不练言今年长当委练也张茂先励志诗汉末东北之士为学最盛张公此诗居然有端绪可寻张公诗惟此一篇余皆女郎诗也轻薄壮士诸篇鲍明逺所祖微过多耳虽有淑姿八句应上自舍养由矫矢八句以立志言之应上求焉斯至安心恬荡八句以力行言之应上衆鲜克举水积成渊八句此章伸立志下章伸力行应上大猷抽绪纆牵之长实累千里力行中包改过进徳修业四句应上先民髙矩曹子建责躬应诏诗表表与诗俱载夲传时封雍邱王二篇词义之美汉魏以来不可多见责躬诗恩不遗物谓复立为鄄城王也注非愿蒙矢石四句此即求自试表之意同气一体冀可感动立功报国即不虚此生未可律以自晦免猜之常也应诏诗騑骖倦路二句顿挫潘安仁闗中诗观晋书孟观传所载事甚略此诗可补其阙议论竒伟非陆士衡所及以万为一三国志国渊传破贼文书旧以一为十此因旧制而谲諌也情固万端伏尸汉邦此言首虏不实情所常有惟叛酋忽生忽死宜核其实严示赏罚以明国之大法寻绎此诗当日廷议于观太苛于骏太狥故作者特为平两人之功罪也周人之诗我心伤悲万年小丑编戸𨽻属非猃狁昆夷之比不足声歌其事以曜威吾诗特愍民莫而已如熙春阳老子衆人熙熙如享太牢如登春䑓曹子建公䜩诗何等兴象明月一聨赋而比也朱华冐緑池西园有芙蓉池千秋长若斯结到䜩亦以颂终之王仲宣公䜩诗守分岂能违守分则犹以汉臣自处也结处颂之以同符周公则犹以北面事之也刘公干公䜩诗此篇似与子建一时所作应德琏侍五官中郎将建章䑓集诗音节自壮叙致亦欵曲陆士衡皇太子宴元圃宣猷堂有令赋诗入夲题后太促亦绝无劝勉愍懐之语陆士龙大将军䜩㑹被命作诗陵风协极以上二句例之则极字当指八极非北极也陵风特言其风教之崇髙耳王在华堂谓成都也应吉甫晋武帝华林园集诗登庸以徳二句此即明聪之实也贻宴好㑹贻疑作怡谓欢宴也谢宣逺九日从宋公戏马䑓集送孔令诗宣逺与康乐诗皆从九日直起都忘此集宋公乃为孔令出也中间巢幕无留燕二句亦似兴归者然送孔令终觉太略谢灵运九日从宋公戏马台集送孔令诗康乐较优于宣逺然皆不见宋公优贤孔令知止之美此齐梁间诗人知体要者鲜也在宥一聨似亦有优贤之意遂海隅亦似以二疏比孔卒章微致不能见几逺逝之感是其心犹不忘事二姓为可耻也颜延年应诏䜩曲水作诗昔在文昭屏京维服此㑹特为二藩祖道故兼颂之而并及义康也于赫王宰相王者当时语此云王宰于义乃顺朏魄双交四句叙致伟丽化际无间即指二王出牧也幙帷兰甸末画流折波㸃出曲水出济句收祖二王末以自叙结乃当时体皇太子释奠㑹作诗巾卷充街宋书礼乐志国子太学生冠葛巾服单衣以为朝服执一卷经以代手板此所谓巾卷也注未审细胡三省于王俭事下注巾卷则尤愦愦矣邱希范侍宴乐游苑送张徐州应诏诗注齐明帝时张谡为北齐州刺史又五臣本题无张字吕向注希范时为中郎武帝弟宏为徐州刺史应诏送之按诗中有匪亲孰为寄之语则五臣本是也善注又曰集题曰兼中书侍郎邱迟上按集题益知为梁时诗体制未工而有新句实惟北门重注引史记黔夫守徐州燕人祭北门谓齐之北门按此徐州从人与䣄同乃鲁国薛县也与南北两徐州无与若引此则赵人祭西门更如何牵合耶沈休文应诏乐游苑饯吕僧珍诗大手不重乐游故只饯席樽上林一句㸃命师一聨语极深厚函轘二聨地理不必可寻齐梁诗皆然妄生穿凿则谬矣结有千钧力曹子建送应氏诗清时首缱绻百折孙子荆征西官属送于陟阳候作诗漫浪无归等于狂易时方贵老庄而见之于诗亦为创变故举世推髙子荆魏孙资之孙骨力甚健与后来孙许不同潘安仁金谷集作诗胜地盛游兼叙景物儗建安公䜩犹与应氏为近谢宣逺王抚军庾西阳集别时为豫章太守庾被徴还东叙三人更难为工举觞矜饮饯二句捻集字于王已不略来晨无定端四句上二警痛下二如画谢灵运邻里相送方山诗留别邻里借以自解于徐传又变体也析析一聨直书即目绝去雕饰上句兴积痾下句兴寡欲积痾一聨话别在目解䌫及流潮去之速资此永幽栖居之安谢元晖新亭渚别范零陵诗云去一聨既有兴象兼之故实沈休文别范安成诗清便婉转自成永明以后风气上四句总起第三聨指范第四聨自叙送别者所以申道彼此之情行者居者俱须写到后人多偏重行者无复依依如画矣梦中不识路二句楚词曾不知路之曲直又曰魂识路之营营王仲宣咏史诗仲宣之诗最为沉鬰顿挫而钟记室以为文秀而质羸殆所未喻曹子建三良诗此秦公子髙上书臣请从死愿葬骊山之足者也魏祚安得长功名一聨是説自家话左太冲咏史诗题云咏史其实乃咏懐也八首一气挥洒激昂顿挫真是大手晋诗中杰出者太白多学之弱冠首志欲无东吴诗作于武帝时故但曰东呉凉州屡扰故下文又云定羌胡鬰鬰首良图莫骋职由困于资地托前代以自鸣所不平也唐刘秩云曹魏中正取士权归着姓于时贤哲无位诗道大作怨旷之端也读太冲诗而论其世可以为今之不病而呻者戒矣世胄一聨横贯地势一聨上极经纬相杂之妙叚干木首申前功成不受爵意济济首谓王恺羊琇之属言地势既非立功难觊则柔翰故在潜于篇籍以章厥身者乃吾师也言论准宣尼二句非句法与首篇重复正自窃比子云耳皓天首扬子犹三世不迁栖栖执㦸老死京师向上更有由光至髙之行世人岂得为我轻重哉荆轲首又言虽博徒狗屠犹有轶伦之才视碌碌豪右自诧攀龙者方复夷然不屑况吾侪也贵者虽自贵四句上二句言在人者轻下二句言在已者重主父首此乂言士之遇合固自有时顾为国家计则方隅未靖创业垂统方待竒才不当弃羣策而任私昵耳遗烈光篇籍籍读为鹊籍从昔读鹊乃谐声陈第以为当读为酌误矣习习首末篇言诚欲俟时而势利相激几不可堪自守亦难矣然栖托篇翰亦足自通于后如苏李之躁动争光荣于俄顷策用身危者吾束髪读书思之熟矣卒非所愿也饮河期满腹四句此太冲所以独得考终异乎潘陆辈也太冲之于二十四友特以身托戚属难以自疎然非有所附丽干没读此足以知其志也张景阳咏史诗恬退之人自写胸臆故其词亦潇洒可爱咏史者不过美其事而咏叹之櫽括本传不加藻饰此正体也太冲多摅胸臆乃又其变叙致本事能不冗不晦以此为难卢子谅览古诗通篇直叙蔺生事而结以张弛二字何等笔力疑为越石从事时见并幽搆衅而作谢宣逺张子房诗从衰周说起议论剧有根柢自神武以下兼叙今事盖咏古兼应敎也时刘裕犹为人臣瞻之比儗无乃不伦后有採诗者自此以下可以不録皆凡语耳兴乱罔不亡啇书太甲篇云与乱同道罔不亡此兴字为传写之误吕向解为复兴于乱道未有不亡谬悠甚矣大抵唐人不信古文故不引以为注伊人感天工二句吐属不凡婉婉幙中画四句上聨风流次聨壮丽爵仇建萧宰二句并四事为二句颜延年秋胡诗咏秋胡者傅休奕得之焦仲卿妻诗质而近野此过于文却似少真味独取此者与此书气味协也题是秋胡诗然重在洁妇今诗中详叙秋胡宦游之事而于桑下拒金一事顾略焉体制殊不可解五君咏既能自序仍不溢题五篇简鍊遒𦂳后人多方摹儗终不能及刘参军韬精日沈饮二句即自道其深衷也颂酒虽短章二句二豪侍侧焉如蜾蠃之与螟蛉以比刘班也阮始平一麾乃出守注麾指麾也言为朂所指麾也按后人作旌麾之麾用非也向常侍交吕攀嵇自寓惟陶征君辈得为文酒之㑹眼中于刘班等何有也鲍明逺咏史诗不脱左思窠臼其壮丽则明逺本色虞炎序其集曰虽乏精典而有超丽为悉之矣诗至于鲍渐事夸饰虽竒之又竒颇乏天然又不于朝庙之制于时名价不逮颜公非但人微也从过旧宫一篇亦自深厚朝庙之诗不过铺陈耳故非顿有所短虞子阳咏霍将军北伐诗妙有起伏非徒铺叙为工老杜前后出塞之祖也然此诗有永明缓弱风气不如子美诗为俊健前用飞狐瀚海则后用骨都日逐前用羽书刁斗则后用胡笳羌笛歩歩相为映发此永明以后诗体也曰陇头曰玉门皆非幽并地不待梁元帝关山月诗地理谬误也应璩百一诗备体何敬祖游仙诗游仙正体宏农其变此诗似为愍懐太子作郭景纯游仙诗景纯之游仙即屈子之逺游也章句之士何足以知之京华首结言虽如夷齐之髙洁而犹在风尘之内故必髙蹈以游仙也青谿首结言许由且逃尧何况我乃无媒者乎翡翠首曹诗蜉蝣之羽衣裳楚楚兴昭公之朝其羣臣皆小人也言我当师赤松友浮邱洪崖终不共此属比肩也六龙首此悲往者之不可悔而思决去也逸翮首珪璋以下未喻杂县首首聨只言风至结二句言燕昭汉武不当一眄处仲辈欲以权势驾驭殆亦愚矣晦朔首犹韩子诗云煌煌东方星奈此衆客醉也日行秋令王诛将至左太冲招隐诗曰云停隂冈云字当从宋本作雪为更佳非必丝与竹四句言其无待外求也踌躇足力烦二句始而欲招其出继乃欲从之游经始首桃李不言下自成蹊今乃榛棘塞路则自有美实而莫之採也然而寒泉终非不食王明照之则并受其福矣岂其修已全洁而不见用徒为心恻哉大器晚成犹松柏后凋诚不争一时之先荣与当世之好恶故屈伸得以自主耳惠连以下又自明其非一于隐而俟时也良辰至则相招以出矣首阳非吾仁言魏晋禅代已在易世之后如我者不当复以自处也陆士衡招隐诗疑亦有其二而逸之至乐非有假二句至此不自知其平夷而悦怿也王康琚反招隐诗俊迈魏文帝芙蓉池作丹霞一絶直书即目自有帝王气象合结语恰似文帝生平也丹霞夹明月二句托兴与子建公䜩诗同写景亦有云霞之色寿命非乔松收足夜游遨游快心意二句即君知吾喜否意丕之所见如此其语偷不似民主呉人所以劵其不十也殷仲文南州桓公九井作气象廹促谢惠连泛湖归出楼中玩月曲折层次曲尽玩字之妙首聨泛湖次聨楼中哀鸿一聨藏下风字斐斐一聨藏下从夕至朝谢灵运从游京口北固应诏皇心美阳泽二句结裹有力曾是萦旧想以曾是为在位亦当时之语晚出西射堂连障叠巘崿二聨夕曛隂沈丹枫转灼四语妙于参差掩映登池上楼只似自写懐抱然刋置别处不得循讽再四乃觉巧不可阶池塘一聨兼寓比托合首尾咀之文外重㫖隐跃祁祁二句亦伤不及公子同归也池塘一聨惊心节物乃尔清绮惟病起即目故千载常新游南亭发端先写眺望所见下只感叹时移一驰字全篇三时移易都已贯注旅馆句倒出眺字药饵情所止服饵本以扶衰而药石不能平情故力所止也赏心惟良知良知谓良友游赤石进帆老杜渼陂行夺胎于此波澜顿挫在数诗中尤为出格首夏犹清和唐人省试命题作夏首请附任公言二句直以鸟兽待人矣如之何其免于天伐也石壁精舍还湖中作首聨警絶入舟句憺忘归也林壑二句写山芰荷二句写水又林壑二句所谓变气候蒲稗相因依此别一种水稗非秕稗也虑淡物自轻二句语近渊明登石门最髙顶夕息句衬出髙顶连巖四句倒补寻字心契九秋干二句此亦既有寒木又发春华之意于南山徃北山经湖中瞻眺俛视乔木四语可悟画理解作竟何感二句上句结上下句生下二句倒叙方又暗藏不露巧变前规别开奥窔抚化心无厌二句化字应觧作物字应升长颜延年应诏观北湖田收较康乐从游京口北固诗颜谢优劣何啻霄壤车驾幸京口侍游蒜山作从京口发端文帝此行下诏者三此诗实櫽括其意以本纪参观而后见其工也铣注其意乃不得从驾恐题之误园县极方望宋书文帝纪元嘉二十六年二月己亥车驾陆道幸丹徒谒京陵宅道炳星纬一聨文帝纪晋安帝义熙三年生于京口卢循之难上年四嵗髙祖使刘粹辅上镇京城春江壮风涛其还也车驾水路发丹徒故云车驾幸京口三月三日侍游曲阿后湖作唐初诸公所作胜之逺矣无论少陵也是年帝始与王元谟谋北伐五州望幸之语延年或以抵其巇乎彤云丽璇葢六句如此则已尽反乎髙祖俭素之徳而流连荒亡之务矣延年顾侈陈之不已于六义安取焉鲍明逺行药至城东桥开芳一聨兴起下文含采句造语极妙谢元晖游东田齐武帝时文惠太子立楼馆于钟山下号曰东田太子屡游幸之诗之所云乃其地也节候已过强事登望所以见其戚戚无欢也唿应无迹古人所以髙陶诗暧暧逺人村依依墟里烟元晖葢用之结句见鱼鸟之有得而思归也当涂青山谢眺宅在焉江文通从冠军建平王登庐山香鑪峯首聨从鑪峰双关起绛气一聨极体物之竒日落长沙渚六句宋史江淹传景素为荆州淹从之镇少帝即位多失徳景素专据上游咸劝因此举事淹每从容进谏景素不纳末章托意贾生葢示不欲如市贾相求为同恶也沈休文钟山诗应西阳王教规抚蒜山诗而峭蒨则过春光发陇首二句举春秋以该四序桂树丛生兮山之幽二句中以髙下暗对宿东园开出宋之问王维风气槿篱疎复宻三句前此诸公诗所无若蒙西山药西山东郊相映起结游沈道士馆休文五言诗此篇是其压卷复立望仙宫西岳华山碑云孝武皇帝立宫其下宫曰集灵宫殿曰存仙殿门曰望仙门一举陵倒景收足游字徐敬业古意詶到长史溉登琅邪城诗普通之末拓䟦内乱梁武屡命将北伐悱以此时和到溉诗也南史到溉传湘东王为㑹稽到溉为轻车长史行府郡事徐勉传悱在宫坊者歴稔以足疾出为湘东王友上谷北邉郡而楼兰在西域齐梁中诗笔地理多不审阮嗣宗咏懐诗咏懐之作其归在于魏晋易代之事而其词㫖亦复难以直寻若篇篇附㑹又失之也注颜延年曰常虑祸患故发此咏按籍岂徒虑患也哉延年逊词以谢逆劭宜其不足知此所选十七篇作者之要指已具矣惟其间尚有王子年十五一篇言明帝不能辨宣王之奸轻以爱子付託最为深永当时以德施方当明两之地嫌于甄録耳其源本诸离骚而钟记室以为出于小雅夜中首注每有忧生之嗟按籍之忧思所谓有甚于生者注家何足以窥之二妃首此盖托友朋以喻君臣非徒休文好德不如好色之谓也结谓一与之醮终身不易臣无貮心奈何改操乎嘉树首此诗指趣灼然略无隐避而当时得全者以其不过志于自全避祸非若叔夜之非薄汤武指斥贼臣故也秋风吹飞藿伤六族之被夷也凝霜被野草二句所谓非一木所能支也昔日首此葢指贾充钟㑹辈为贼臣用事者言之谓尔斵䘮公室自诩佐命不知行且自及也登髙首此言人皆有死若苟求富贵者其卒亦贻五刑车裂之悔何如求仁得仁如夷齐者为得其所乎王经之母知斯义矣求仁得仁借曰祸福相倚自取之也甘为苏秦李斯之续者彼实见利忘患趋死之不顾吾又何叹哉开秋首首聨言典午以臣逼主隂盛而阳微也微风吹罗袂二句犹屈子之言独清独醒也晨鸡鸣髙树二句言已之居乱世不改其度平生首赵李相经过汉书外戚传鸿嘉后隆于内宠班媫妤侍者李平得幸立为媫妤上曰始卫皇后亦从微起乃赐平姓卫所谓卫媫妤也其后赵飞燕姊弟亦从㣲贱兴踰制越礼寖盛于前赵李并称当指此序传有及赵李诸侍中皆引满举白谈笑大噱之语注误也白日忽蹉跎明帝崩也黄金百镒尽二句资用虽多俄焉易尽失路故也倒装句法北临太行道二句司马氏河内温人也故上文托三河言之太行在河内之上言此道崄巇恐不可轻失足也昔闻首言古人即易代失侯可以种𤓰食力何事不可固穷欲事二姓乎此又为虽非党恶而依违者讽也歩出首此言惟夷齐为归差可自全天下忠臣义士皆已斩刈无余也懿既诛曹爽七族师又杀泰初夏侯诸君子于是魏之肺腑无人矣昔年首此言少时敦味诗书期追颜闵及见世不可为乃蔑礼法以自废志在逃死何暇顾身后之荣名哉因悟安期羡门亦遭暴秦之代诡託神仙耳徘徊首嘉平六年二月司马师杀李丰夏侯㤗初等三月废皇后张氏九月遂废帝为齐王十月立髙贵乡公嗣宗诗盖谓此也九月甲戍废齐王乃十九日是月丙辰朔十月庚寅立髙贵乡公乃初六日是月乙酉朔师旣定谋而后白于太后则正日月相望之时也末句言诗以言志后之诵者攷是嵗月论我之世则所以咏懐者见矣还顾望大梁大梁战国时魏地借以指王室也炎暑首首聨以春秋代谢喻易代甘露五年六月甲寅常道乡公即皇帝位改元景元月之二日也故云三旬灼灼首君臣之义无所逃于天地之间岂独名汚青史为可虑乎末言已宁没身下位不附司马取尊显也西日喻魏室也磬折忘归句即君非贾豫州子耶之意独坐首我瞻四方蹙蹙靡所骋穷途能无恸也孤鸟离兽喻逃死吴蜀者北里首焉见王子乔四句言轻薄闲游者不足以见之也注非湛湛首此篇以襄王比明帝以蔡灵侯比曹爽嗣宗爽之故吏痛府主见灭王室将移也朱华句为私取先帝才人为伎乐髙蔡句谓兄弟数出游也逺望令人悲二句吕向谓望此则知春气不留故悲也按当春而悲则无时非悲者不如向注谢惠逺秋懐诗一徃清绮而不乏真味金石终消毁末金石丹青方为忧患之媒故宁无志而为目前之适性末云聊用布亲串正为此筹之烂熟欲亲厚者味此苦言耳欧阳坚石临终诗抱责守微官以匡正有隟潜图宻已搆二句劝允事未行嵇叔夜幽愤诗民之多僻此引司马叔游诫祁盈语以况吕安事也古人有言四句生今之世可为座右铭也嗣宗至慎卒得保持非薄汤武徒腾口説亦何为哉盖悔之也曹子建七哀诗情有七而偏主于哀惟其所遭之穷也明月照髙楼二句明月喻君徘徊比恩之易移而仍冀其逺照浮沉各异势二句盖望文帝之悔悟复为兄弟如初也贱妾当何依依乌皆切白诗中犹如此用王仲宣七哀诗路有饥妇人六句杜诗宗祖驱马弃之去六句欲弃去而复顾念京师然安得明王贤伯一拯此患乎荆蛮首前诗哀王室之乱此又自伤覊旅也山冈有余昳余昳之在山比天子微弱流离播迁光曜不能及逺也羁旅无终极与前篇方搆患首尾唿应言乱靡有定也张孟阳七哀诗恭文遥相望后汉灵帝纪灵帝所𦵏者曰文陵则注中文帝乃灵帝之误也汉道始衰于安而极弊于灵故举恭文言之潘安仁悼亡诗悼亡之作盖在终制之后荏苒冬春谢寒暑忽流易是一期已周也大功去琴瑟古人未有有䘮而赋诗者首云僶俛恭朝命后云改服从朝政又云投心遵朝命谓释服而复出也当晋时礼教已壊然期䘮犹解官行服荏苒首庶几有时衰反结上文言无时而衰也曜灵首朔望临尔祭禫而后祭也谢灵运庐陵王墓下作文帝既诛徐傅乃追还颜谢及慧琳道人流连徃复字字悽断颜延年拜陵庙作颜诗大抵长于铺陈读老杜昭陵二诗乃叹延年为陋㓜壮困孤介二句收转晚达谢元晖同谢谘议铜雀䑓诗诗可以怨作者其知之矣前一绝讽充奉园陵之愚后一绝仍归于忠爱此篇为两得之有哀有叹一味嗤笑味反短矣任彦昇出郡传舍哭范仆射朋友哭诸寝门之外故出传舍而为位以哭也位髙年促有哀有讽隐约言表末句仍为时惜而不徒以其私也王仲宣赠蔡子笃诗吕向曰子笃与仲宣同避难荆州子笃还㑹稽仲宣赠以诗按诗有济岱语则向所云还㑹稽者乃凭臆妄撰也王仲宣赠文叔良犹有古人赠言遗意刘公干赠五官中即将昔我首元后丰沛之语殊伤诗教余婴首叙致款曲清利可诵十余旬所谓告满百日也赠徐干魏志云桢以不敬被刑刑竟署吏此诗有仰视白日之语疑此时作也歩出北寺门或桢方输作于北寺耳赠从弟此敎以修身俟时首章致其洁也次章厉其节也三章择其几也峻骨凌霜髙风跨俗要惟此等足当之曹子建赠徐干发端言嵗月不居与后久字相唿应和氏刖足以明玉而已不能力进伟长故云有愆也然而弹冠结绶意岂有间哉君其俟时而已兴文自成篇干着中论二十余篇赠王粲缱绻得风人之㫖又赠丁仪王粲魏志曰建安二十三年秋七月治兵遂西征刘备九月至长安此其事也征鲁未尝至长安自陈仓以出散关也注误李氏注此诗以为征张鲁时作者盖以魏志王粲传粲以建安二十一年从征吴二十二年春道病卒若二十三年西征为粲已亡故也按文帝书云徐陈应刘一时俱逝独不言粲则粲之亡在二十二年之后矣若作征张鲁时诗则权家爱胜谓刘晔请乘蜀新定以先声下之时曹公不敢与刘氏争汉中二十四年夏五月引军还此篇非特为内讳败其实固善谋也赠白马王彪小雅嗣音五言可与此篇匹敌者其昭姬悲愤乎何縁録此废彼魏氏春秋曰是时待遇诸国法峻任城王暴薨诸王既懐友于之痛及白马王彪还国欲同路东归以叙隔濶之思而监国使者不听植发愤告离而作诗按魏氏春秋载此诗极有识与六代论表里也彪传是时为吴王五年改封寿春县七年乃徙白马霖雨泥我涂四句不直言有司禁其同涂而托之淫潦改辙恐伤国家亲亲之恩也下乃言非我马竟不能进势固有不克俱者婉转深厚䲭枭鸣衡枙二句䲭枭豺狼指监国使者欲还絶无蹊言欲还愬而不可得也丈夫志四海恐彪复以不得同宿止故忧伤成疾故复为此语以寛之天命信可疑不得于君故唿天与前天命与我违反覆相应嵇叔夜赠秀才入军四言诗叔夜渊明俱为秀絶浩浩首洪流则鱼龙聚焉春林则羣鸟集焉此谓生才之盛然必待同志而招故思我友朋也息徒首嘉彼钓叟得鱼忘筌二语断章以取忘字之义盖讽其勿入军也司马绍统赠山涛豪健不减刘越石向谓绍统椅桐泰机寒女并为当时所重然词㫖浅廹有乖君子不知不愠遯世无闷之义后读彪本传髙阳王眭长子少以好色荡行为眭所责不得为嗣由此不交人事而专精学习博覧羣籍按此则其求知于山公葢非获已不容概讥之也冀愿神龙来二句非山公莫能当此语张茂先荅何劭洪钧首结言自处于知足非敢以镇俗也陆士衡赠冯文熊迁斥邱令佥曰尔谐百里恶事师钖此摹儗之病也答贾长渊铺陈整赡实开颜光禄之先钟嵘品第颜诗以为其源出于陆机是也然士衡较为遒秀呉实龙飞曰龙飞则非伪也曰改献为故主讳衔璧之辱纂戎于鲁纂戎当引毛诗戎大也济同以和时谧多无礼于太子和同之语盖有刺也惟南有金金以朂贾故下云狂狷厉圣自谓恃宿昔相知乃敢云然也注似微逺本义于承明作与士龙永安有昨轨二句永安则犹有昨轨可寻承明则悄然独徃人殊路絶矣二句极淡极悲赠尚书郎顾彦先水乡之士値愁霖而忆桑梓今古同也朝游首沉稼湮梁颍梁国及颍川也赠从兄车骑士衡之言如此而终以懐安罹患不能还守先人之邱墓亦可鑑矣故薮旧林双起结但云思鸟古人诗笔多如此安得忘归草萱草只取能忘忘忧忘归皆可赠弟士龙中四句分首尾合潘安仁为贾谧作赠陆机发端太逺子婴面榇汉祖膺图靣膺借对伪孙衔璧未有欲称美其人而斥其故主者以答诗观之潘陆固难同价矣抚翼宰庭注宰谓骏也宰或作紫非也按杨贾怨敌岳必不敢代谧为诗顾及之也下文廊庙惟清即指诛骏事作紫为是潘正叔赠侍御史王元贶膏兰孰为销二句遥唿结句传长虞赠何劭王济深婉得陈思一体麟趾邈难追末言二人并贵公子早歴华要自顾非其匹也以尸素自谦实亦讽之我虽不以戚属之故介尔并进然退耕于野亦望王道清夷可以独乐惟汝二人身侍省闼当惧不称其服勉尽职业耳郭泰机答傅咸按诗乃赠傅非答也陆士龙为顾彦先赠妇佳丽良可美二句奈何先薄待其夫耶此等最乖诗教因其夫之思已而以此明其感恩则固无害于诗教矣若为怨望之词即不可也本集谓顾彦先赠妇往返四首此但録其答诗故耳浮海首总章饶清弹后汉书献帝纪总章始备八佾之舞注云总章乐官名古之安世乐是女伎兼领于总章耳王僧䖍论三调歌今之清啇实由铜雀然清弹谓清啇乐也答兄机注士衡前为太子洗马时赠别士龙今答之按选诗者偶分两卷耳遂以为赠答异时固哉李叟之为诗也答张士然通波激枉渚陈浩然杜诗注曰此诗枉渚以斜曲为义非武陵湘潭之枉渚盖用士龙此诗中枉渚二字善注非李周翰谓曲渚者得之刘越石答卢谌书词慷慨有建安诸人韵诗则二雅之变厄运初遘阳爻在六注阳爻在六谓干上九也周易曰上九亢龙有悔盈不可乆也按所谓阳九之义只如此注汉书者失之坤仪舟覆即所谓水能载舟亦能覆舟也逆有全邑四句夏落冬敷不忍斥言故用比也其一既言晋朝则此无完都者乃指晋阳之䧟也下其三忠陷孝陨俱并承上二章言之逸珠盈椀珠即谓竹实重赠卢谌慷慨悲凉故是幽并本色越石时为匹磾所幽故有白登鸿门之语前史所谓以张陈激谌者也下二聨则谓所志惟在兴复晋祚比绩桓文不计党讐欲谌深逹此意于匹磾使其顾念前好同奖王室我终不以被幽为恨如小白于管仲何尝问从前射钩之事也卢子谅赠刘琨书中云贡诗一篇此赠字后人所题书词非不翩翩但多陈言耳濬哲惟皇注谓懐帝也按当指愍帝三台摛朗时琨为司空故云王室䘮师注为刘聪所败也按此乃用殷之未䘮师妙哉蔓葛古妙与眇通契濶百罹毛传契濶勤苦也尤彼意气使是节士注云尤而使之按此文义乖违甚矣若云尤其为意气所使差为可通当如五臣本作狭是为允每慿山海二句言已徃依段氏亦志在获雪讐耻如土壤细流慿山海以成髙深用以少谢存没也山海似不专指越石言之收迹西践衔哀东顾西谓并东谓幽承此冲飈以喻已之不能固留非喻乱亦忘厥饵注以饵为筌则当从荃如司马绍统之训然自宋本已误从竹先民颐意六句此一转尤变化肝胆楚越注谓琨被谤也臧荣绪晋书曰衆人谓琨诗懐帝王大志按楚越之语必当时有以谌之去而议之者故下文谓惟大观如越石乃能信其不二也若帝王大志之语唐时所修晋书纪载甚明似可为据亦不得裁取臧书以牵合被谤赠崔温李牧镇邉城四句李牧赵奢即指越石镇并州而言亦得徒烦飞子御飞子葢指越石言之倪寛以殿黜末倪寛何武应前贤士风言朔鄙多侠自古以武健为理谓地固宜然自惟短弱欲于䘮乱之后与之休息寛其赋歛简其撃断虽人非倪何素志若此顾非我良俦莫之诉也答魏子悌俱渉晋昌艰注引王隠晋书曰惠帝以炖煌土界濶逺分立晋昌郡又曰晋昌䕶匈奴中郎将别领戸然时匹磾为此职谌在匹磾所难斥言之故曰晋昌也按晋昌艰即指越石晋阳之败越石父母为令狐泥所害谌父母兄弟亦为刘聪所害阳与昌音相近传写误也晋虽设晋昌䕶匈奴中郎将考匹磾生平未为此职安得而附㑹之况晋昌乃炖煌所分逺在陇右而匹磾方为幽州刺吏尤如风马牛之不相及也谢宣逺答灵运后半浅促于安成答灵运华萼相光饰唐时华萼相辉之楼本此萎叶爱荣条二句与发端相应复礼愧贫乐谓康乐窈窕承明内注灵运谓秘书监故云按灵运为秘书监在嘉元中义熙时乃秘书丞也谢惠逺西陵遇风献康乐清便婉转此等诗亦复宪章陈王但比之康乐为差弱耳今宿浙江湄入西陵屯云蔽曾岭二句重在康乐故至此始入遇风西瞻兴游叹应趣途东睇动悽歌应念离积愤成疢痗积字收尽全篇欵曲谢灵运还旧园作见颜范二中书此等诗真初日芙蕖偶与张邴合二句见本志固在旧园所谓情素也焚玉发崑峰谓庐陵如卭愿亦愆穿漏一笔长与懽爱别对颜范闽中安可处东越即号闽中犹言蛮中也事踬两如直四句谓中间得还东山感深操不固中仍乖张邴之微尚曩基即先筑四句如话虽非休憇地对东山息隂谢所牵谓终还东山不更扳纒也探懐授徃篇徃字收尽今昔酬从弟惠连陈王缓歩谢公同行独冠元嘉不当以其模山范水逼真赠白马王篇巖壑寓耳目反儭下句辛勤风波事二句括尽小谢一篇颜延年赠王太常方流圆折九泉丹穴国华朝列邦𢡟乡耋拉杂而至亦复何趣庭昏见野隂二句近野先晦逺峰忽明二句连看咏雪独绝即寓迟王之至夏夜呈从兄散骑车长沙侧听风薄木二句顶上独静和谢监灵运和还旧园作也颜诗中最清新之作要非谢匹弔屈汀洲浦六句谓谢在㑹稽始宁何用充海淮淮从潍省惟唯维皆可读陈苐以为当读熙非是谢元晖郡内髙斋闲坐答吕法曹结构何迢逓从髙斋起已有池上酌二句入闲坐以下是答蹔使下都夜发新林至京邑赠西府同僚元晖俊句为多然求其一篇尽善葢不易得如此沉鬰顿挫故是压卷之作元晖一章之中自有玉石等语钟记室抑扬之词不可据也其名章如此诗尚捶掇未尽耳大江流日夜二句江流不返故忆西府而心悲耳秋河曙耿耿凄断引领见京室起髙翔思见昭邱阳西府风云有鸟路以下自明不得已而去西府也常恐鹰隼撃谓王秀之軰詶王晋安注晋安郡太康三年置即今之泉州也按初泉州今之福州陆韩卿奉答内兄希叔嘉惠承帝子二句帝子王孙皆指竟陵下文㸃铜龙乃言迁官平津孟尝始指王晏归来翳桑柘二句言中间罢归又歴温凉注非相如恧温丽注引西京杂记云长卿首尾温丽按西京杂记梁时书不当以注齐诗也为温丽二字无攷耳范彦龙赠张徐州疑是徐方牧八句流风廻雪记室固最得其如此恨不具鸡黍恰是范张当家事古意赠王中书搏飞出南皮南皮以魏文比竟陵王子良也结句亦有讽其勿知小谋大之意任彦昇赠郭桐庐出溪口见候余既未至郭仍进村维舟乆之郭生方至此当是之新安途中作结句索漠宜乎不反潘安仁河阳县作安仁气质髙于士衡数倍陆芜潘静故是定论也微身首连陪厠王寮连五臣本作违言在陪臣之列也今掌河朔傜谓为河阳颎如稿石火二句慷慨日夕首朱博纠舒慢六句晋初纲纪不立豪贵奢僭论政者欲纠之以勐安仁则谓民和而俗自化终前篇示民不佻之意陆士衡赴洛诗羁旅首抚剑遵铜辇注铜辇太子车饰按长吉䑓城应教人秋衾梦铜辇用此呉王郎中时从梁陈作实自寡味语渉储𨽻必见甄録当时欲侈为美谈耳元冕无丑士二句语太陋陶渊明始作镇军参军经曲阿作苐五句入始字终反班生庐终字反对始字辛丑嵗七月赴假还江陵夜行涂口注沈约宋书曰所着文章皆题年月义熈已前则书晋氏年号自永初以来惟云甲子而已按集当云自永初以来不书甲子诗自丙辰嵗八月中于下潠田舍获稻一篇外无复书者丙辰义熙十二年也又三年己未恭帝立改元元熙又一年庚申六月宋代晋改元永初涂口一作涂中按涂当为除即滁字也谢灵运过始宁墅自然流出且为树枌槚以示老死不出亦所以息徐傅之猜也富春渚且汲富春郭且汲当从宋本作旦及遡流触惊急六句皆托意徐傅平生协幽期末既以重险比执政之见排复言适协本趣固非干木季友所得轻重万事零落则终于无复当世之志曲折三致不卑不激七里濑遭物悼迁斥二句上句结上下句起下登江中孤屿放眼江天脱屣遗世兴象殆欲参灵江南倦歴覧二句南北起中字乱流趋正绝二句妙在上句一顿舟行兀兀忽推蓬逺眺心目俱旷叙写生动表灵物莫赏二句景物灵旷尚莫能赏况埋照而藴真者乎初去郡贡公未遗荣贡禹终为当世所縻卒于御史大夫之官故曰未遗荣也牵丝及元兴注应璩诗曰不悟牵朱丝三署来相寻按此牵丝二字用之郎署尤妙野旷沙岸净二聨耳目心神为之爽易极有初字兴味入华子岗是麻源第三谷羽人絶髣髴羽人谓华子期恒充俄顷用二句张铣注少时为乐不足为长乆之事于文义较明义门读书记卷四十六义门读书记卷四十七钦定四库全书义门读书记卷四十七翰林院侍读学士何焯撰文选颜延年北使洛拟士衡赴洛诗与下还至梁城首在颜集中亦为清㧞还至梁城作儗赴洛道中作始安郡还都与张湘州登巴陵城楼作清壮鲍明逺还都道中作字字清新句句竒登舻眺淮甸一顿妙谢元晖之宣城出新林浦向版桥次聨固自警绝然其得势全在首聨出字向字无不贯注既懽懐禄情二句上句是之郡下句是出江虽无元豹姿二句之郡收以亷节自厉使事无迹休沐重还道中还卭歌赋似二句按还卭义取家徒四壁言游宧以来有相如之四壁无袁绍之兼輌所以思归耳重闱之恋非其诚也晚登三山还望京邑首聨可作用事之法次聨三山在金陵西故向晚而西頽之日转明也喧鸟覆春洲二句喧鸟杂英以比当日得路之人去国已可悲况滞滛而佳期不可必乎邱希范旦发渔浦潭歩趋康乐而未届精微所工特模范间矣体物工矣兴象不逮沓障下挿出村童埜老一聨与櫂歌鸣鞞萦拂则结处坐啸卧治气脉皆贯穿生动然后模山范水亦纡余不直矣邱方出守永嘉未容先事游览也崖倾屿难傍五字不惟叙致窈折亦可随势脱卸出后四句书家所谓意在笔先也沈休文新安江水至清浅深见底贻京邑㳺好休文素被文惠太子亲遇鬰林隆昌元年由吏部郎出为东阳太守此诗盖不能无望于中矣清济涸无津续汉书郡国志温蘓子所都济水出王莽时乆旱枯绝非用呉越春秋事纷吾隔嚣滓隔嚣滓自言此生辱在泥涂也注非宁假濯衣中假当从文苑英华作可为是乃与隔字相应无斥京师为嚣滓之理也王仲宣从军诗按诗所言亦不止二十年事当是二十一年从征呉时作也徒行兼乘还二句如此何异作贼何如昌黎士饱而歌马腾于槽八字为有雅颂风格也诗取纪实亦不为病孰览夫子诗二句建安二十一年操进爵为王杀中尉崔琰斥尚书仆射毛玠当时必有髙蹈以避祸者故粲之言云凉风首我君顺时发桓桓东南征魏志建安二十一年冬十月治兵遂征孙权朝发首许歴为完士史记军士许歴请以军事諌完当作军传写之误也善以为全具张铣又觧为凡士六臣之庸妄如此司马贞史记索隐载江邃觧完士之语云汉令称完而不髠曰耐是完士未免从军亦复过于迂曲然相仍作完固已乆矣悠悠首上半篇皆反与谯郡激射颜延年宋郊祀歌不採録汉郊祀房中诸篇者与此书文体不相入雅与题称丽不病芜扬班俦也康乐亦复不能兼古辞饮马长城窟行两地难㑹面两情终如一辗转生出结句长字緜緜思逺道伏长字枯桑知天风二句桑常经风虽枯犹知之水常经寒到海犹知之若新少年不通人情各自媚恱于君子谁为我言离思之苦乎客从逺方来应前逺字上有加餐食下有长相忆亦先尊者而后及已私长相忆应前思字长歌行何等笔力魏武帝短歌行犹是汉音宋书明明如月一解在呦呦鹿鸣之上斯为文从字顺观后半则发端乃传所谓古之王者知寿命之不长故并建圣哲葢此诗之旨也何以觧忧反言之也唯有杜康説文帚字下注云古者少康作箕帚秫酒少康杜康也葬长垣苦寒行此篇征髙干时作魏文帝善哉行丕他日诗云寿命非松谁能得神仙遨游快心志保已终百年其言如此其偷也复有子孙黎民之逺图哉诗以言志文帝之志固已荒矣风俗衰敝不待何晏王弼之徒出也髙山有崖二句崖与枝以比气类之同注非燕歌行秋风之变七言之祖魏世已作燕歌行十六国之机兆动矣极于梁元帝而文武之道尽于江陵之败曹子建乐府诗四篇不无托寄一一牵附反失之矣箜篌引此篇亦长歌短歌之义置酒髙殿上髙殿犹髙堂美女篇采桑岐路间豳风之采桑者女公子也故以自比珊瑚间木难上云明珠交玉体则珊瑚当从广雅木难广笺其色黄出东夷行徒用息驾二句用罗敷诗中语借问女安居二句不惟其才身又托在亲藩非若幽陋难于上逹岂宜反见遗也诗静女俟我于城隅传云以言髙不可踰盛年处房室二句植求自试而不得故其言云白马篇此即所谓闲居非吾志甘心赴国忧者也仰手接飞猱二句倒装句身俯则马驰故迎于前也名都篇结处四句言不能垂功名于竹帛而徒逰戏以须老为可叹也石季伦王明君辞逼似陈王此诗可以讽失节之士序匈奴盛请婚于汉时陈汤斩郅支传首唿韩邪单于复入朝非荐女和亲也强盛请婚殊乖本事后世作者多谬宜也昔为匣中玉二句世之不安为匣中玉而甘心为粪上英者多矣如昭君自向掖庭令请行其鉴也君子行语甚貭直却近于风雅前三聨君子之事后三连则圣贤之归前则自律之严后则与人之周也𤓰田不纳履邱光庭兼明书云诸经传无纳履之语按曲礼曰俯而纳屦正义曰俯低头也纳犹着也低头着屦则似取𤓰故为人所疑也履无𢃄着时不必低头故知履当为屦传写误也陆士衡乐府数诗沉着痛快可以直追曹王颜延年专写仿其典丽则偶人而已勐虎行起手反古词之意宋人翻案实祖述于此自日归功末建以下所谓多苦心也末云俯仰愧古今惟恐有愧于俯仰所以一食息而不敢茍也君子行较之古词犹为深切去疾苦不逺二句此即发眀古词不处嫌疑间之意乃下所谓近情苦自信也福钟有兆以下言天命之不可知祸来诚无所避人事可以自主犹可无愧于心倾冠之难掩于朗镜皆自取之是以君子常防未然豫逺疑似于兆端未着之时卒能自求多福顺乎夷简之天道也注家未畅作者本意从军行胡马如云屯应北戍越旗亦星罗应南陟豫章行逺节婴物浅逺节谓向时饮马长城窟行后惟老杜前后出塞可以追配之末德争先鸣在传师克在和故以争功为末德也门有车马客行悲凉古直君子有所思行此君子以戒有位者也以此与鲍明逺相较则遗山诋士衡为布谷真不知量也齐讴行南界聊摄城南字必为西字之误而李善必为曲説以觧之何哉长存非所营师尚父桓公之业所当及时自勉长存非所营也悲哉行縁情绮丽斯为不负此入洛之后为北士所轻而赋长秀被髙岑秀乐府作莠亦涧松山苖之意伤哉游客士游客乐府作客游然似与发端游客二字相应也按宋本亦作游客呉趋行曰昌门曰呉邑所歌专在一县不为呉郡作也泠泠祥风过祥当作鲜江淹杂儗许征君自序诗注中引此句作鲜风乐府及呉郡志皆作鲜如诗度其鲜原之鲜诂为善风亦与泠泠相贯庆云恰对王迹隤阳九以下言昔惟为侯国今乃出天子也矫手顿世罗世罗犹言世变也吕向注以为举手下罗天下英贤而用之亦非也礼让何济济二句收泰伯季札密致短歌行华不再阳华日华也岂曰无感六句忘忧所以合欢无荒所以知莭日出东南隅行或曰罗敷艶歌注引崔豹古今注罗敷为千乘王仁妻採桑于陌上赵王见而悦之欲夺焉罗敷作陌上歌以自明按诗中不见自明之意玉䑓只题为艶歌行照此髙䑓端髙䑓指在上之人此刺晋人无政滛荒游荡王公以下皆不能正其家当以令升之论同观与罗敷本觧殊㫖塘上行注古词或云甄皇后造或云魏文帝或曰武帝按以本词为甄皇后造者近之谢灵运㑹吟行㑹谓㑹稽也吟犹咏也儗呉趋行乐府诗宜让明逺谢公不娴斯体他章亦无可观曩疑呉趋行既述泰伯仲雍之化复述大帝剏业四姓夹辅所谓乐操土风也灵运此诗既序大禹及句践旧蹟当举永嘉南渡名臣将相出于㑹稽以徴邦彦之盛且文靖常居㑹稽而献武又为内史乃皆畧之未免举典而㤀其祖后细玩诗中亦故有微㫖首叙禹功及勾践伯业不敢㤀其在上者也自范蠡以下皆客游之杞梓则所以増土风之重固隐然在南渡诸贤矣不明言近事恐一羣白项乌张其喙耳徃时于斯艺实粗致滋妄议㑹吟自有初二句㑹稽以大禹得名两京愧佳丽八句㑹稽之初安得有此梁鸿去桑梓事止于明帝时则呉㑹未分之始也鲍明逺乐府诗至明逺已发露无余李杜元白皆从此出也钟记室谓其含景阳之俶诡兼茂先之靡嫚知之最深然亦具太冲之瑰竒太白退之学鲍处多他家则求味兼採耳鲍不及谢行路难诸篇却是七言之祖与此书之体不合故未甄收东武吟密涂亘万里二句语极竒然乌有是理将军既下世八句波澜甚濶已为老杜启行腰鎌刈葵藿二句晦翁谓此二语分明説得个倔强不肯甘心之意弃席思君幄四句言欲如晋主之不捐弃席田子之不弃疲马也文义本明注者自扰结客少年塲行结语作悔艾之词于诗教合矣东门行直追十九首又近景阳鲍诗中过事夸餙竒之又竒顾少余味此篇佳处乃在真朴也一息不相知二句惊心动魄苦热行可敌景阳苦雨白头吟世议逐衰兴恒言兴衰倒作衰兴韩诗用字多如此放歌行八篇之中此作无愧风雅矣小人自龌龊二句即下所谓迟廻也夷世不可逄二句旷士所懐则如此也今君有何疾二句结得婉有味外味升天行似景纯觧玉饮椒庭觧玉谓服玉屑缪熙伯挽歌诗注谯周法训曰挽歌者髙帝召田横至尸乡自杀从者不敢哭而不胜哀故为此歌按五百人不难自杀乃至不敢哭耶周奈何以小人之腹量君子风俗通义言汉末时京师賔婚嘉㑹皆作魁酒酣之后续以挽歌又后汉书周举传阳嘉六年三月上己日大将军梁啇大㑹賔客䜩于洛水酣饮极欢及酒䦨唱罢继以䪥露之歌坐中闻者皆为掩涕盖汉末尤尚之故魏武父子皆有此作论其出㧞莫过陈思王首録熙伯拘限本词也谓挽歌始于田横宾客恐亦不然纂文云䪥露今之挽歌也宋玉对问已有阳阿薤露矣推而上之左传哀十一年公孙夏命其徒歌虞殡杜注云送葬歌曲庄子亦有绋挽之文司马绍统注绋引柩索也挽哀歌也词极峭促亦淡以悲陆士衡挽歌诗卜择首按虞殡本谓启殡将虞之歌此为得其本意也杀子非所能此用芊尹申亥事杂歌荆轲汉髙祖二歌不可以诗格论刘越石扶风歌此诗疑为叚氏所幽而作陆韩卿中山王孺子妾歌拟怨歌行陆士衡之乐府虽本前人之意实能自回风气所以可尚韩卿生永明天监之时而规抚前人畧不能自出新意岂非所谓失肉余皮者乎古诗十九首行行首胡马依北风比兴下所谓顾返也浮云蔽白日风刺努力加餐饭忠厚青青河畔草首草兴荡子栁兴美人昔为倡家女二句昔为倡家女闭之总章晚嫁复遇荡子则是终身不谐也西北有髙楼首谁能为此曲二句水经注引琹操云殖死妻援琹作歌曰乐莫乐兮新相知悲莫悲兮生离别明月皎夜光首此其太初以前之诗乎下孟冬寒气至则为夏令故诗非一时一人之词也秋蝉鸣树间自比如秋蝉之悲吟也冉冉孤生竹首孤竹是兴女萝是比刘彦和云古诗佳丽或称枚叔其孤竹一篇则傅毅之词迢迢牵牛星首脉脉不得语脉当从见从目亦可通从月则乖其义广韵嗼字下笺列此作嗼嗼不得语廻车首荣名以为寳荣名以名之不朽为荣也谚曰人貎荣名驱车首万嵗更相送六句深言之即退之谢自然诗不越此矣彼儒者之文诗人忌语切耳去者日以疎首此亦当时绋讴也生年不满百首唐李石为文宗説此诗云人生不满百常懐千嵗忧㑹不逢也昼短苦夜长闇时多也何不秉烛游劝之照也臣愿捐躯命济国家惟陛下鑑照不惑则安人强国其庶乎孟冬寒气至首月令季秋命有司曰寒气总至其皆入室康成曰总犹猥卒也此篇则夏时之孟冬矣李少卿与苏武诗子瞻辨苏李之诗皆为后人儗作然固非曹刘下之人所辨也良时首长当从此别四句已自知当别而惜良时之不再忽复忘已身之莫可偕徃也嘉㑹首幽咽怨乱临河濯长缨羡其扬名匈奴功显汉室也独有盈觞酒容斋随笔云盈字惠帝讳汉法触讳者有罪不应陵敢用之东坡云后人所儗为可信也㩦手首游子暮何之游子陵自谓也暮字与第一首中欲因晨风发晨字相唿应何之者言我欲乘风送子然君臣之义已乖将安归乎徘徊终日遂别隔生死行人难乆留行人谓武也安知非日月二句此设为子卿慰之之语努力崇明徳二句自悲无可奈何而祝故人益崇明德也苏子卿古诗子卿归以始元六年庚子少卿死以元平元年丁未又十五年神爵二年辛酉子卿年八十余病卒注甚疎骨肉首昔为鸳与央指同仕汉庭时今为参与辰左传髙辛氏有二子伯曰阏伯季曰实沉居于旷林日寻干戈后帝不臧迁阏伯于啇邱主辰迁实沉于大夏主参杜预注后帝尧也辰大火也邈若胡与秦指同在匈奴时注胡秦之义犹胡越也按史记大宛列传宛城中新得秦人知穿井当时塞外谓中国人为秦人犹魏以后谓之汉人也胡与秦中外之辨非胡越比我有一樽酒四句胡秦既判知复何言然子虽为逺人而故者无失其故惟有樽酒之赠用觧其忧以叙昔年同仕汉庭之旧意也言我与子昔为朋友今各事敌国矣惟以离别之故尽暂时之欵洽耳黄鹄首何况双飞龙退之云龙之喻本此念子不忘归反应请为游子吟愿为双黄鹄二句言本愿固尔其如子自不可归哉结髪首上篇言念子不能归此复动以吾君之旧恩而冀其复来归也参辰皆已没言将旦也晨起践严霜则即路矣自有次第行役在战塲谓少卿也生当复来归家虽被戮天不可雠没身异域所谓一惭之不忍而终身惭矣故既云念子不忘归仍招其复来归也烛烛首征夫懐逺路二句征夫惮逺游子恋归则不顾蒙犯霜露也寒冬十二月汉书本传武以始元六年春至京师则与少卿话别在五年之冬也俯观江汉流二句江汉浮云一去不复返一分不复合以比离别不得以地非塞外为疑随时爱景光少卿诗曰皓首子卿报以随时亦不欲其没身异域示之以不可长也张平子四愁诗四愁之作所谓我瞻四方蹙蹙靡所骋者也自东而南又自西而北言终嵗愁望以四方比四时也一思首欲徃从之梁父难注梁父喻小人按梁父似不得喻小人若以泰山比王朝梁父比河间亦得但难例之下三篇耳二思首我所思兮在桂林二句注舜死苍梧葬九疑故思明君按惟美人谓君耳若泰山桂林指眀君则汉阳雁门将何以解之王仲宣杂诗风飈扬尘起二句谓値衰乱而献帝播迁也刘公干杂诗人不当如晋人之虚薄然覊鞅官人读此诗如六月北窗下凉风至也释此出西城六句所谓公干有逸气于此见之魏文帝杂诗注集云枹中作下篇云于黎阳作按子桓不从西征集云枹中作者亦后人妄加也漫漫首俯视一聨清新万古西北首此篇恐子建夺嫡而自言欲为泰伯而不能也南行至呉㑹注当时实至广陵按既云至黎阳作则非自谓征呉而至广陵也呉㑹陆务观以为呉郡与㑹稽也按秦置㑹稽郡治呉故谓之呉㑹呉书朱桓传除余姚长迁盪冦校尉使部伍呉㑹二郡此呉㑹为呉与㑹稽之明徴曹子建杂诗髙䑓首朝日照北林注朝日喻君此言是也其他太繁杂反入于晦孤雁南飞以下言欲附书以逹意耳南国有佳人本诗汉有㳺女故曰南国嵇叔夜杂诗与尔剖符剖符乃同乐之意不谓仕也传元杂诗亦只随人作计然自清丽张茂先情诗二诗疑为荀冯所搆而作曹颜逺感旧诗浅薄无余味殷领军诵之而泣下盖各有所感耳亷蔺门易轨注引史记曰蔺相如出望见亷颇相如引车避匿云云按因亷公客去之事并蔺牵连及之不用相避事也素丝与路岐素丝应前夺移路岐应前易轨枣道彦杂诗儗仲宣从军张季鹰杂诗嘉卉亮有观二句胸懐本趣张景阳杂诗胸次之髙言语之妙景阳与元亮之在两晋葢犹长庚启明之丽天矣诗家錬字琢句始于景阳而极于鲍明逺于建安能者而外复变创斯体钟记室品目之云风流调逹实旷代之髙手词彩葱蒨音韵铿锵使人味之亹亹不倦不为妄叹也大火首骨气挺㧞不徒工于造语忽如鸟过目身轻一鸟过盖本诸此朝霞首丛林森如束钟记室所谓巧搆形似之言昔我首巴人皆下节下节似撃节之意朝登鲁阳闗首文中子曰与其居险而运竒不如宅平而无为亦景阳此诗之趣也陶渊明杂诗结庐首悠然望南山望一作见就一句而言望字诚不若见字为近自然然山气飞鸟皆望中所有非复偶然见此也悠然二字从上心逺来东坡之论不必附㑹谢惠连七月七日夜咏牛女不为髙格后半尤秽亵擣衣诗簪玉鸣金无乃不类结语托意髙妙谢灵运南楼中望所迟客孟夏非长夜二句此本楚词之意而反用之盖楚词所谓晦明若嵗者乃言秋夜之长望夏夜之短而不得也斋中读书懐抱观古今二句起下达字石门新营所住四靣髙山廻溪石濑修竹茂林诗所引楚词参观王逸注乃知此诗托意之逺庶特乗日用特当作持用当作车以日为车而游六合之外则屈子之逺游也谢元晖始作尚书省与下直中书省一首皆祖述颜光禄防口犹寛政二句言昭业凶暴防口尚为寛政朝士惧祸者餐荼亦如荠也善注全乖文义刘良注得之黄旗映朱邸明帝为扬州刺史辅政直中书省结语亦学公干风动万年枝二句承上彤庭万年枝即诗山有杻疏中所谓万年树盖檍也玲珑结绮钱二句承上紫殿红药当阶翻从宏敞生来苍苔依砌上从隂阴生来春物方骀荡三辅黄图骀荡宫言春时景物骀荡满宫中也观朝雨元晖之言如此而卒不免自蹈暴腮之祸者盖清雨晓凉万虑俱息能战胜俄顷之间而不觉旋惑于富贵之途也行之维艰亦可悲夫戢翼希骧首四句是战即所谓贫贱常思富贵富贵必履危机者也郡内登望晦翁赏寒城一以眺十字以为有力借问下车日二句逼出登望言匪直数月而已经嵗故下云心已极魂屡迁也山积陵阳阻四句是郡内结髪倦为旅为旅二字起末句避世之意王弼云仲尼旅人则国可知矣和伏武昌登孙权故城孙权尝都武昌复徙建业无句不妙然比之前人意味力量自殊此退之所以并扫齐梁也鲍明逺太丽谢元晖太工皆求胜前人而反不及鹊起登呉山呉山颜氏家训作呉䑓为姑苏也鳯翔陵楚甸𦂳入武昌文物共葳蕤二句葳蕤葱蒨与下故林一聨借映从赏乖缨弁亦切楚事良书限闻见注良书谓伏诗按下芳音乃谓伏诗注非和王着作八公山诗向疑何以不用苻坚八公山草木皆疑晋兵事岂王诗已及之耶王诗今不传细玩诗中已用宗衮此事何必琐屑又晋书中以为祷于蒋侯而然固宜在所弃也西距孟诸陆注孟诸泽在八公山东按睢阳乃今归德八公山在今寿州则孟诸在西也长蛇固能翦二句注长蛇喻融奔鲸喻坚非也蛇鲸总谓苻坚耳和徐都曹日华川上动二句川上承上苍江草际承上青郊二句妙是昧旦即目和王主簿怨情掖庭聘绝国四句是怨花丛乱数蝶四句是情生平一顾重二句如此说怨情方见身分力量沈休文应王中丞思逺咏月小庾以降必无此力量一诗中户隙楼园轩门房七事可抵小赋三四一大一小五六一忧一乐七八一髙一下髙楼一聨自小庾至玉溪皆奉为使事之法夜静灭氛埃顶华字方晖竟户入二句顶灭氛埃说文闲字下云隙也从门从月注当引此髙楼切思妇二句以思妇自比以上才比思逺刘彦和曰言对为易事对为难反对为优正对为劣思妇上才一忧一乐理殊趣合者也网轩映珠缀二句又从细处写清光信悠哉收足华字悠哉二字括尽达曙事沈休文冬节后至丞相第诣世子车中作结有万钧力咏湖中鴈诗园葵湖鴈咏物之祖三月三日率尔成篇东出千金堰顶洛阳西临雁鹜陂顶长安清晨戏伊水顶洛阳薄暮宿兰池顶长安寕忆春蚕起四句讽刺陆士衡拟古诗十二首拟古十二首逺不如乐府十七首拟今日良宴㑹首曷为恒忧苦守此贫与贱华亭鹤唳复可得闻乎张孟阳拟四愁诗集是四首昭明欲备拟诗各体遂録其一亦编集文章变例也陶渊明拟古诗岂无一时好不乆当如何傅谢惜不早闻斯言谢灵运拟魏太子邺中集诗当是与庐陵周旋时所作惟陈徐二诗为可观首篇真副君语矣不在貎似也儗古变体序建安末末当为中按徐陈应刘一时俱逝二十二年事也魏太子首栢梁发唱云日月星辰和四时起手从此出也起二句有盖世之气结句緼借有余味王粲首此篇自比公子特先赏注公子谓曹植非也公子明两皆谓子桓既作长夜饮二句言终于此而已矣自伤止以文义见赏不参权要如仲宣在建安中也徐干首栖集建薄质李周翰注中有延及之语则建者逮字传写之误也永夜繋白日以注观之繋字当作继如五臣本此又以音同传写误耳刘桢首贫居晏里闬六句言适当本州不能逺引既览古今事二句注解达言相説而进达也按非此意也言古今逢乱失所何事不有縁此互相觧譬虽乖平生之素亦安之也应玚首调笑辄酬答二句皆飘荡不见礼不胜后生末契之感也平原侯植首中山不知醉中山用汉书中山王胜事愿以黄髪期植赠白马王彪诗王其爱玉体俱享黄髪期养生念将老注引左传隐公曰使营莬裘吾将老焉按序所谓忧生之嗟通指后事言之然如本注亦得袁阳源傚曹子建乐府白马篇音节悲壮近太冲刘休元拟古诗注世祖时进侍中司空后以药内食中毒杀之按二诗不惧孝武之猜忍而作鲍明逺拟古十五讽诗书首两説穷舌端此句起下五车摧笔锋句顾上觧佩袭犀渠佩佩玉也卷奉卢弓书帙也学刘公干体不过当识时之意代君子有所思绣甍结飞霞四句伏下满字选色遍齐代四句伏下厚字服理辨昭昧收所思范彦龙傚古迟留法未轻注迟或作逗按当作逗留为是江文通杂体诗所儗既衆才力髙下时有不齐意制体源罔轶尺寸爰自椎轮汉京讫乎大明泰始五言之变旁备无遗矣虽孙许似道德论泉明为隐逸宗亦并别搆成是搃杂唯永明声病不在旧列也古离别儗古诗殆欲逺跨士衡不在多少也李都尉从军悠悠清川水四句河鲂以味美获荐结髪以命舛逺隔注非魏文帝游宴小儒安足为㸃出文帝陈思王赠友拟陈王亦自遒秀延陵轻宝剑二句起下葵藿处富不忘贫二句应前礼贤阮歩兵咏懐精卫衔木石阮公知己张司空离情玉䑓生网丝玉䑓似指镜䑓左记室咏史左之咏史大抵賔主相形此作既以卫霍诸公形容仲蔚乃复以韩梅发端不已赘乎太冲本诗虽用事错杂而指趣了然此徒放其体不复能文从字顺矣张黄门苦雨苦雨本趣在乎固穷儗者殊不及此索居慕俦侣风雨思朋友刘太尉伤乱气味逼真秦赵値薄蚀成都王颕据邺河间王颙据闗中皆王室懿亲故谓之薄蚀千里何萧条二句所谓日暮途穷也功名惜未立二句覆装以起下文郭宏农游仙亦失本趣海濵饶竒石竒石如丹砂空青琉黄之属可鍊药者许徴君自序采药白云隈八句有此即虚实相间不复苦其平典此儗议之变化也殷东阳兴曯稍革孙许之风余有虚无之趣推移方始实之惟肖直置忘所宰二句清旷如接仙真谢仆射游覧极似叔源陶徴君田居儗陶能得其自然归人望烟火二句诗中画素心正如此二句陶诗闻多素心人乐与数晨夕结句欲起古人而从之托意于三益耳谢临川游山模范之巧工细无敌兼以一幽一显更互成竒妙是谢公屐齿淹留非复寻常登眺平明登云峰四句总领大槩桐林𢃄晨霞八句一巖一壑一显一幽夜闻猩猩啼四句分写鸟兽草木寒暄朝暮亦尽淹留之趣且泛桂水潮二句反映游山转余兴㑹即应转江海邅㢠映月映转备盈缺兼映平明也颜特进侍宴拟颜遂蹈困踬然颜之诗体本尔谢法曹赠别子衿怨勿徃四句激昂处去法曹微逺谢光禄郊游凉叶昭沙屿昭当作照吕延济谓秋叶黄故云照云鬰石道深名句鲍参军戎行明逺之竒丽是其天才絶伦固非文通所能到也鹪䳟不能飞四句亦自凄壮休上人怨别看其层次胜本诗怅望阳云䑓阳云当作云阳在云泽之阳也义门读书记卷四十七义门读书记卷四十八钦定四库全书义门读书记卷四十八翰林院侍读学士何焯撰文选屈平离骚经贾生曰屈原被谗放逐作离骚赋若用此语去经之名则无呉楚僭王之疑矣恐年岁之不吾与此恐字谓身之修朝搴阰之木兰兮二句朝夕即若将不及之意恐羙人之迟暮此恐字谓君之正既遵道而得路缘上先路来夫唯㨗径以窘歩三句道之者非故至于㨗径窘歩也恐皇舆之败绩此恐字谓国之安忽奔走以先后兮缘上驰骋来伤灵修之数化化与讹同数讹屡讹其路也余既滋兰之九畹四句此即上文注中衆芳喻羣贤也故有九畹百亩之多注颇两意纷错各兴心而嫉妬恐其复用也忽驰骛以追逐兮缘上不难离别来长太息以掩涕兮四句以涕替首尾相叶即申上一节言之终不察夫人心万民好善恶恶之心鸷鸟之不羣兮及行迷之未逺言吾自行吾之义岂可以谗谤之来遽自引去故复屈心抑志忍尤攘诟悔向之不难离别者相道之不察也忍尤而攘诟攘取也固前圣之所厚厚重也迟㢠廻郑重不遽引决也进不入以离尤兮二句欲处身于进退之间已不亏其节国亦犹有人也女嬃之婵媛兮四句身虽在野而节愈髙望愈归则忌者必不能释女嬃所以复以鮌死羽野戒之也就重华而陈词所谓依前圣以折其中节也周论道而莫差可証论道经邦是古书之词跪敷祍以陈辞兮四句可以告于神明岂不可感格其主故复幡然上征欲少留灵𤨏也鸾皇为余先戒兮好蔽羙而嫉妬多方以遇主而小人多方以败之史记所谓冀幸君之一悟俗之一改而无如懐王之终不悟也正此叚之意朝吾将济于白水兮余焉能忍与此终古此辞难通处无如求女三节然寄情属望之恳到全在此叚歴来注家莫有得其説者王逸注稍近而指未明惟吾师安溪先生云楚辞所谓求女者非求君也欲其君之得贤臣焉尔始也哀髙邱之无女则髙位者无人矣继而相下女之可贻犹望其有处于下位而备进用者也乃求女如宓妃者而不可得相与骄傲滛游而已上下相习大小成风乱国之朝其势固然于是思遗佚之士曰庶几其登进乎乃为媒者鸩已毒矣鸠犹巧焉隠逸之贤安能以自通凤凰既受他人之诒而不为吾国媒则有娀之佚女必为髙辛之有而非髙阳之有矣虽然望未絶也使少康而有贤配倘所谓祀夏配天不失旧物者乎奈何媒理之妬蔽无异于前则事既可知而原之望于是絶矣葢是时懐昬而不悟襄滛而失道原固灼见之而惓惓之诚不能自已焉他日天问之作反复于鮌禹启少康之事夫亦此志也按此宓妃贵女以喻贵臣佚女以喻遗佚之贤少康以喻嗣君二姚以喻嗣君左右之臣也孟子曰亲之过大而不怨是愈疏也若至决上下之无人将违弃而逺去是岂忍以明言者原之滑稽其不忍明言之心乎彼以求女为失喻幽昬为无礼者葢未窥寻及此耳吾师此论实有以䆒难言之隠发前贤所未发当与作者共千古矣虽信羙而无礼兮无礼犹言不恭也余犹恶其佻巧拙如鸠者犹恶其巧言佞人之多也欲自适而不可鸩鸠既蔽贤已又无力进贤故云理弱而媒拙兮好蔽羙而称恶庸碌不能进贤至嫉蔽则又其甚也闺中既以䆳逺兮闺中女所处也余焉能忍与此终古终古言没世不可待也求矩矱之所同则无不量凿而正枘之患也兰芷变而不芳兮四句此所谓衆芳之芜秽也本为同类而信道不笃随俗迁贸不忍斥言故託为巫咸告我若是也余以兰为可恃兮注兰懐王少弟司马子兰也按此即承上来何必求其人以实之芳菲菲而难亏兮二句缘上昭貭未亏芳菲弥章来何离心之可同兮二句言不同他焉者可离吾将者仿徨瞻顾之词犹前犹豫狐疑也朝发轫于天津兮二句发轫天津扶桑析木之津也夕至西极以比日西方暮也陟升皇之赫戏兮四句陟升犹言升遐此终言至死不能或忘楚国反应前焉能忍与此终古之辞也屈平九歌越人鬼而楚人禨其俗固然汉书郊祀志载谷永之言云楚懐王隆祭祀事鬼神欲以邀福助却秦军而兵挫地削身辱国危则屈子葢因事以纳忠故寓讽谕之词异乎寻常史巫所陈也东皇太一蕙肴蒸兮兰借蒸当作烝进也疏缓节兮安歌二句安歌升歌也浩唱间歌也五音纷兮繁㑹合乐也云中君与日月兮齐光太史公虽与日月齐光之语本屈子之词湘君望涔阳兮极浦涔阳者汉之阳也史记沱涔既道斵氷兮积雪氷雪塞道比小人当路不可复行也将以遗兮下女不敢言以遗湘君故托之下女犹言君之下执事也湘夫人帝子降兮北渚四句渚与下为叶少司命与汝游兮九河二句犹言江汉以濯之也竦长劔兮拥㓜艾二句㓜艾嗣君也革其旧而新是图庶可易亡为存耳卜居卜居渔父九辩招隠王注皆有韵可读用君之心三句虽悟主不可期而臣道无可变不疑何卜哉渔父子非三闾大夫欤称故官者明与世推移之道非己所独昧顾宗臣非若渔父避世之士可比耳宋玉九辩皇天平分四时首去白日之昭昭兮二句惊心动魄实是开辟以来羙句何时俗之工巧首故驹跳而逺去驹跳楚词俱作跼跳据朱子云作驹跳者非招魂麈史云楚词招魂大招其末盛称洞房翠帷之饰羙颜秀领之列琼浆胾羮之烹新歌郑舞之娯日夜沉湎与象牙六博之乐夫所以訾楚者深矣其卒云魂兮归来正始昆只言徃者既不可正尚或以解其后耳又曰赏罚当只尚贤士只国家为只尚三王只皆思其来而反其政者也后五语皆大招之文读此篇者亦当以此意求之一夫九首其身若牛些然则如后世夜义之説古已有之魂兮归来入修门些顶上乐字天地四方多贼姦些带上一句魂兮归来何逺为些带此一句势乃不直归来归来反故室又一顿渉江采菱发扬荷些注喻屈原背去朝堂隠伏草泽按此非喻也前言容饰此言歌舞戏剧前是平居此是宴㑹菎蔽象棊揳梓瑟些歌舞之中忽间以戏剧縂不令文势直也刘安招隠士注闵伤屈原身虽沈没名德显闻与隠处山泽无异按招隠之作与原何与义门读书记卷四十八义门读书记卷四十九钦定四库全书义门读书记卷四十九翰林院侍读学士何焯撰文选枚叔七发数千言之赋读者厌倦裁而为七移形换歩处处足以回易耳目此枚叔所以独为文章宗刘彦和以宋玉对问枚叔七发扬雄连珠为杂文之祖楚太子有疾太子曰诺病已请事此言此一段犹赋之序龙门之桐以下要言妙道在末一段中先之以此者见极天下之乐不如亲正士为能起疾葢叔方客游诸侯故为文以开喻之也原本山川离辞连类四语作赋之大略也然闻于师曰似神而非者三波澜相推才情横溢曹子建七启启亦发也七启之作可以希风平子晁旡咎见苏子瞻子瞻为称枚乗曹植七启七发之文引物连类能䆒情状于是儗之为七述是此体北宋人犹知贵之珠翠之珍注珠翠珠柱也南方异物记曰採珠人以珠肉作鲊按珠柱似即江瑶柱寒芳苓之巢龟注寒与韩同按此韩乃三韩之韩亦有韩羊韩兔张景阳七命七命𨽻事烦富然秀不逮曹王至七发因楚太子方疾故有仆病未能之言而景阳招隐之辞亦承而不革不亦踈乎细读之其渊博真不可及宜乎枚曹之外独存此八篇木既繁而后缘二句便是一篇梧桐赋翦㽔賔之阳柯二句用经当如此脱化追逸响于八风四句括尽律吕源流后人那得有其根柢乃有南乌程注呉録地理志曰呉兴乌程县酒有名按既云荆南则与呉之乌程不相及荆豫是借对字髙似孙纬略第十卷中所辩得之囿栖三足之鸟寻注反哺之语鸟当作乌但韵不叶潘元茂册魏公九钖文大手笔唯退之平淮西碑与之角耳此篇视汉书中张竦为陈崇称莽功德奏精力不逮而体之雅洁过之任彦昇宣德皇后令此文不当在选欲侈陈乃考功烈耳建武维新嘉庸莫畴四语难掩其为齐明帝佐命矣王元长永明九年䇿秀才文秀才之科始自汉武帝元封五年时名臣文武欲尽乃诏令州郡察吏民有茂材异等可为将相及使絶国者与明经各殊此连类及之非本意矣永明十一年䇿秀才文若闲宂卑弃则坐谈弥积元长王谢子弟乃见及此昔宋臣以礼乐为残贼四句此问在江右尤为知务任彦昇天监三年策秀才文又在元长之下日伏青蒲罕能切直伏蒲事谬用始此孔文举荐祢衡表章表多浮此建安文敝特其气犹壮诸葛孔明出师表诚宜开章圣听以光先帝遗德恢志士之气此句对后兴复髙明光大之本不宜妄自菲薄引喻失义以塞忠谏之路也此句对后规益涵养成就之助若有作姦犯科及为忠善者主于逺小人故先以作姦犯科为言将军向宠此下承不懈于内亲贤臣后汉所以倾頽也先汉后汉各指东西治乱之君而分言之侍中尚书长史参军攸之等管机密陈震等统庶政任分内外故别而言之后但言攸之等者内职诸臣専以成就君德为务震等乃代理留府事皆惟公裁决也臣本布衣此下承忘身于外愿陛下託臣以讨贼兴复之效以告先帝之灵收第三节若无兴德之言则戮允等以章其慢收第二节陛下亦宜自谋深追先帝遗诏收第一节咨诹善道四字对开张察纳雅言四字包规益曹子建求自试表絶缨盗马之臣赦楚赵以济其难注引吕氏春秋云云此秦而谓之赵者史记曰赵氏之先与秦共祖然则以其同祖故曰赵焉按秦本纪蜚亷子季胜之后造父以善御幸于周穆王穆王以赵城封造父造父由此为赵氏蜚亷子恶来之后非子以造父之宠皆蒙赵城姓赵氏周孝王以其栢翳后邑之秦使续嬴氏祀号曰秦嬴然则秦固尝为赵矣不特为其同祖也曹子建求通亲亲表此文可匹出师表而文彩辞条更为蔚然世以令伯表仰希葛相者非知言之选惠洽椒房恩昭九亲先疏后亲事与尧反至于臣者人道絶绪禁固明时臣窃自伤也通亲亲自致意近且婚媾不通殊于胡越承人道絶绪今臣以一切之制常有戚戚具尔之志承禁固明时臣伏自惟省实在陛下因致其意中间包亲亲在内逺慕鹿鸣君臣之宴终懐蓼莪罔极之哀鹿鸣谓明帝棠棣谓诸王伐木谓宗族蓼莪谓太皇太后四年崩若降天地之施三句应则天今之否隔末又从亲亲中带结自致意李令伯陈情事表既无叔伯形影相弔先明无人可代本图宦达有所希冀又明非有伪託以解逋慢之责庶刘侥倖二句报刘臣生当陨首二句报国臣不胜犬马怖惧之情收责催陆士衡谢平原内史表此文亦学蔡中郎让髙阳侯表身登三阁官成两宫注引晋令曰秘书郎掌中外三阁经书两宫东宫及上台也按所谓台阁者此也唐之凤合鸾台则当为合字重䝉陛下恺悌之宥注陛下谓成都也按此表自上惠帝非成都也观表首称陪臣可见是时士衡从成都在邺下魏郡太守治邺故诏书下魏守守复遣丞授之耳兼以表末便道之官等语証之其义尤明李注恐误五情震悼方氏韩文举正云説文悼惧也陈楚谓惧曰悼引五情震悼句为証然颜鲁公祭姪季明文震悼心颜只作悲悼也张士然为呉令谢询求为诸孙置守冡人表臣闻成汤革夏而封杞燕祭齐庙得体是以孙氏虽家失呉祚多有过望从加恩孙氏子孙引入语便易入伏见平呉之初欲封其墓又举诏书以见事之相符二君私奴多在墓侧按坚传云还𦵏曲阿不知何以呉令请之后读呉主传大书太元元年秋八月大风呉髙陵松栢斯㧞其在吴无疑庾元规让中书令表与二王不平词多激烈其才气颇锐是以前后二汉可为寒心者也观元规之意非志存退让但欲以箝天下之口耳东京六姓注章德窦后和熹邓后安思阎后顺烈梁后桓思窦后灵思何后按六姓并马氏言之章德桓思本一姓也马光亦自杀故率其所嫌而嫌之于国意指二王言之桓元子荐谯元彦表亦自遒健殷仲文解尚书表情词亦自曲尽于时皇舆否隔谓桓𤣥刼以西上傅季友为宋公至洛阳谒五陵表叙致曲折复自遒𦂳季友章表故有専长犹有东汉风味若使宋不代晋则读此文者有不感激涕下者乎为宋公求加赠刘前军表质直详尽内难亦荐内难谓刘毅刘籓诸葛长民司马楚之也任彦昇为齐明帝让宣城郡公第一表彦昇表章此篇颇健不减傅季友也为范尚书让吏部封侯第一表岂宜妄加宠私授受交失六句似弹文不似让表为萧扬州作荐士表势门上品谓王暕英俊下僚谓王僧孺字思晦注梁书曰俭子暕字思晦何之元梁典曰侍中领右骁骑王骞字思晦太尉文宪公长子也左仆射王暕字思叔文宪公次子王筠为骞碑亦云骞字思晦㨿此及梁书明梁典及碑误也按碑亦有误然则欧公谓㨿碑可以証史者未尽合也李斯上书秦始皇战国之文楚人颇工为辞李斯本楚产故其文华艶而文选録之为祖师云窃以为过矣一句折倒截断以下歴举用客之利见不当逐今陛下致崑山之玉此非所以跨海内制诸侯之术也今字对前昔字只昔字今字对照两大段文字前举先世之典以事証后就秦王一身以物喻即小见大于人情尤易通晓也必秦国之所生以下佳冶窈窕赵女不列于侧也汉以后文字笔力必不能若此驰骋所以饰后宫以下一意翻作两层夫撃瓮叩缶适观而已矣反覆洄漩今乃弃黔首以资敌国此所谓借㓂兵而赍盗粮者也应明过矣前动以利此憷以害邹阳狱中上书自明已之节不可变王之听不可偏只二意反覆言之臣闻忠无不报信不见疑忠信在士无不报不见疑则在王二句包下二层意左右不明卒从吏讯注张晏曰不敢斥王也按下文皆言左右所排非避指斥也左右谓胜诡之徒皆信必然之画故不能自免于嫉妬之人也此言己所以见憎左右之故今人主能去骄傲之心无爱于士此言王所以使左右得伸其喙之由司马长卿上书谏猎简当深切章奏当以此为准矱枚叔上书谏呉王颇似老子夫以一缕之任间不容髪语语危竦任彦昇上萧太傅固辞夺礼启昉启昉一作君吕延济曰昉家集讳其名但云君撰者因而録之按六朝诸集书启多作君启君白之语吕説得之下文君于品庶之君同沈休文奏弹王源自宋氏失御礼教彫衰宋大明五年诏士族杂婚者皆补将吏当时与工啇杂户为婚葢有明禁后所谓黜之流伍也风闻东海王源风闻言事本此岂有六卿之胄于事为甚此风于今为甚管库谓为吴正合主簿杨德祖答临淄侯牋若仲宣之擅汉表斯皆然矣答今之作者云云伏想执事不知其然固所以殊絶凡庸也答好人讥弹云云不更孔公风雅无别耳言特未更孔子删定耳若比仲山周旦之畴注诗无仲山甫作者而吉父羙仲山甫之德未详德祖何以言之按定是一时误使君侯忘圣贤之显迹三句答壮夫不为云云若乃不忘经国之大美岂与文章相妨害哉答戮力上国云云敢望惠施以忝庄氏答惠子知我云云呉季重答魏太子牋若乃邉境有虞非其任也暗入自己即后所云展其用也徃者孝武之世则徐生庶几焉賔主错综但欲保身敕行不䧟有过之地对前不慎其身任彦昇百辟劝进今上牋注引梁典云是任昉之辞按梁书邱迟传以此牋为迟作与梁典异李少卿答苏武书似亦建安才人之作若西京断乎无是即自从初降一段便似子卿从末悉其降北后事者其为儗托何疑意谓此时功难堪矣功大诚以虚死不如立节灭名不如报德也罪小不察当享茅土之荐蔡邕独断云汉兴惟王子封为王者得受茅土其他功臣以户数租入为节不受茅土不立社此言当享茅土之荐故是后人语也况汉法非军功不侯丞相封侯始自公孙夷之恩泽博望裂土事由导军茅土千乘之云雅殊事实燕王上书亦以杨敞无劳为搜粟都尉相提言之可知武虽守节无缘得侯自唐以后承用多误若夫定陵之侯乃出乱政不容相难也司马子长报任少卿书仆闻之修身者智之符也以下言推贤进士非己责且事本末未易明也以下辨用流俗之言为非得已而兼以抒其愤懑仆少负不羁之才言不合礼法也注谓材质髙逺不可羁系者非仆与李陵俱居门下以下言已非平日不慎于接物重为天下观笑三句结上起下仆之先人非有剖符丹书之功以下言已亦非随俗流转不自树立顾自有足以垂荣百世者欲少卿知其心之所存勿责望以不师用其言也而世俗又不能与死节者次比次字衍言不得与死节者比耳注迂谬仆窃不逊犹言当仁不让耳注非故且从浮沉与时俯仰少卿所谓用流俗之言今少卿乃教以推贤进士打转前文朱叔元为幽州牧与彭宠书此书在建武中兴之初而列建安七子之伍误矣陈孔璋为曹洪与魏文帝书笔殊健魏文帝与呉质书按魏志质时为元城令而伟长独懐文抱质此子为不朽矣先贤行状称干笃行体道不耽世荣魏太祖特旌命之辞疾不就后以为上艾长又以疾不行与箕山之云为合若文章志之云则干尝出而仕矣且文帝言其着中论二十余篇而文章志止言二十篇皆不足㨿七子之文独推中论可谓知轻重既痛逝者行自念也横插此句为年行长大以下伏脉其五言诗之善者妙絶时人与子建并称曹刘以此誉也但为未及古人其未及古人建安能者自知明矣年行已长大良有以也德薄位尊年长才退所以彷徨叹息也曹子建与杨德祖书气燄殊非阿兄敢望仆少小好为文章言少小者非谓自少笃好葢言故吾非今吾也是以篇末又引子云壮夫不为之语以孔璋之才不闲于辞赋不闲者不可加以妄誉不逮者亦不畏其妄毁乐相知之讥弹异流俗之好尚此作者自信于心者也敬礼谓仆后世谁相知定吾文者邪言吾自得润饰之益后世读者孰知吾文乃赖改定耶今人多因相字误㑹失本意矣改定犹言改正定亦改也虞松定五字义同如今人解则与卿何所疑难句意不相贯属今之仲连求之不难葢以仲连属德祖嵇叔夜与山巨源絶交书又仲尼兼爱不羞执鞭郑康成解论语云虽执鞭之贱职吾亦为之邢叔明引周礼秋官条狼氏掌执鞭以辟趋条狼氏下士故云贱职又每非汤武而薄周孔非汤武薄周孔不过庄氏之旧论耳而钟㑹軰遂以此为指斥当世赤口青蝇何所不至然适成叔夜之名矣岂可见黄门而称贞哉黄门不男者也癸辛杂志引佛书甚详孙子荆为石仲容与孙晧书自是大才不减孔璋其源出于辞赋故雅丽过之饮马南海注引李陵与苏武书曰陵当为单于畜兵养士循先将军之令将饮马河洛收珠南海按此书尤鄙倍委巷小人语何事引之然杜子羙自平篇中却採用收珠南海四字赵景真与嵇茂齐书鸡鸣戒旦良不可度后人行役百方翻腾不越此数语刘孝标重答刘秣陵沼书孝标不能引短推长见恶武帝沦抑冗散而其文章録于副君之选葢当时是非之公如此其难冺君父莫之夺也孔坦临终与庾亮书亮报书致祭古人虽一书不以存没异也此似重答刘书之序值余有天伦之戚当是其兄孝庆云亡刘子骏移书让太常博士昔唐虞既衰陶唐既衰而后有刘累衰字有本孔德璋北山移文值薪歌于延濑延濑似指延陵季子值被裘公事司马长卿喻巴蜀檄皆非陛下之意也三句先释其惊恐下乃复喻以自反陛下患使者有司之若彼以不教诲之过既得伸其使指又不重以惊恐则国体无损民怨亦徐弭矣悼不肖愚民之若此得体陈孔璋为袁绍檄豫州因赃假位假一作买范书宦者传嵩灵帝时货赂中官及输西园钱一亿万故位至太尉时冀州方有北鄙之警翊卫㓜主绍不听郭图沮授言天子在曹阳去邺甚近不肯奉迎乃为曹操所先及见诏书每下有不便于已者始悔其失故檄中极意弥缝之操因其未破厥图不果后汉书注引献帝春秋云操引军渡河託言助绍实欲袭邺以为瓒援㑹瓒破灭绍亦觉之以军退屯于敖仓又操持部曲精兵七百可不朂哉收得竦切有力亦以弥缝不奉迎天子之谬也檄呉将校部曲文甚凡宂何事滥存五道并入按使征西将军至搤据庸蜀本是一道所以㫁蜀之援呉也不应折而为二楼船横海直指呉㑹乃是二道呉郡㑹稽地皆濵海故分命舟师从海道入耳注误近魏叔英秀出髙峙能负析薪后汉书党锢传魏朗字少英㑹稽上虞人当是叔英也虞仲翔父名歆为日南太守周泰明是周昕字周荣㑹稽典録作周林吴夫人传注中引典録名腾呉范传及注中作滕钟士季檄蜀文当时事势固然笔力却无过人处司马长卿难蜀父老今割齐民以附夷狄不识所谓此皆假以讽且夫贤君之践位也而勤思乎参天贰地以武帝而复为此言所谓讽一而劝百也且夫王者未有不始于忧勤而终于逸乐者也此寓亦当与民休息之意应前天下晏如句宋玉对楚王问此文见于新序气燄自非小才可及东方曼倩答客难上观许由四句上观许由天下不贪也下察接舆从政不殆也计同范蠡忠合子胥有子胥之强谏亦能为范蠡之早退也此适足以明其不知权变二句不知权变收前后惑于大道计功而不道其常也扬子云解嘲词古义深子云文如此篇固退之所当逊避进学解不能及也本之东方之体然恢竒深妙过之故有造萧何之律末此借以自寓已所抱者唐虞三代之道不可时施则甘守吾元也班孟坚答賔戏丽过于扬其气质则逺不逮要非崔蔡所及此体止于賔戏而裁达㫖应间释诲得之着作者前烈之余事耳退之余事作诗人本此昔者咎繇谟虞二句对下夷惠孔颜殷説梦发于傅巖四句对下陆董刘扬近者陆子优㳺法言太元此所友也辨章旧闻平章也皆及时君之门闱二句时君则但及门闱言不用其身也先圣则深䆒壸奥言不限其进也若乃伯夷抗行于首阳孔终篇于西狩此所师也賔又不闻和氏之璧四句全其质不知其将含景曜三句发其文若乃牙旷清耳于管絃八句此则一艺故不为汉武帝秋风辞湛渊静语云武帝祠后土者六五幸河东一幸髙里幸河东皆在三月独始立祠睢上乃元鼎四年十一月也以词中物色考之曰木落雁南葢其时尚循秦旧以亥为正十一月即夏正九月词作于此时无疑时方有事于五岳四夷而文中子以为乐极哀来乃悔心之萌何也史记汉书艺文志皆不载吕延济注佳人谓群臣也陶渊明归去来虽去骚人已逺而词㫖超然自觉尘埃不到田园将芜胡不归一篇波澜从田园二字生出奚惆怅而独悲悲与乐首尾相应三径就荒抚孤松而盘桓叙其所得于园者眄庭柯以怡颜朱子语録载张以道曰眄庭柯以怡颜眄读如俛读作盻者非此説甚异当更考之秦少㳺诗昔同裴博士酌酒俛庭柯䇿扶老以流憇中山经龟山多扶竹传卭竹也髙节实中中杖名之扶老竹云无心以出岫抚孤松而盘桓因物起兴生出下段其出也无心其还也不改感王室之将微愿守其后彫之节也农人告余以春及感吾生之行休叙其所得于田者西畴之西当读为先即农服先畴之畎畆也西与先古通用木欣欣二句因物起兴又生出下段富贵非吾愿本不足愿何待世之遗我哉聊乗化以归尽二句亲戚琴书有待而乐也乗化归尽复何待哉浅言之而销忧深言之而乐天庶几其不为形役者欤孔安国尚书序此文似东汉人所作杜预春秋左氏传序详明典核此先儒之説经也将令学者原始要终然后为得也数语非好学深思者不能道可为读书要诀贾景伯父子末有颕子严者贾逵父徽字元伯授业于刘歆作春秋条例逵传父业作左氏传训诂许惠卿名淑魏郡人颍子严名容陈郡人皆见正义故余以为感麟而作为得其实此説最稳皇甫士安三都赋序世説注此序及刘注即太冲所自为葢託之胜流以重其价也按太冲赋序其卒章曰聊举一隅摄其体统归之训诂则注明是太冲所为又魏都注或云张载今文选中仍题刘逵参差不合孝标之言未为无据此序结处竟没收煞石季伦思归引序此曲有絃无歌末琴曲之不必谐乎律吕自晋以来则然观此引可见矣陆士衡豪士赋序当时之体然悫切动聼广树恩不足以敌怨二句惊心动魄之言君奭怏怏不悦公旦之举时王豹致笺于冏亦引周公流言为戒颜延年三月三日曲水诗序亭林云李春之月辰为建巳为除故用三月上已祓除不祥古人为病愈为已亦此意也周公谨癸辛杂志以为戊巳之己者非按古人上丁下辛皆取十干亭林之説疑非亦本之仲逺刘昭续汉书礼仪志补注云自魏不复用三日水宴葢此二㑹及右军之临河叙皆一时偶修也颜王二序皆出张班颜犹有制王则以夸以丽欲以掩颜而转见卑宂宋齐文格不止判若啇周也王元长三月三日曲水诗序序记杂文遂与辞赋混为一途自此作俑其藻愈肥其味愈瘠使人思颜之妙昭华之珍既徙二句序禅代新妙虎视龙超羌难得而称计并用赋家音节可谓不善变矣任彦昇王文宪集序任笔为有重名亦以在当时稍为质健特不能离去俗格故髙出有限耳大略昭明軰犹思上追元嘉也直是一篇四六行状王子渊圣主得贤臣颂工用相得也屡提得字故世必有圣智之君二句一绾休徴自至末因之讽喻汉书是时上好神仙故褒对及之文各有体此固颂也不得以浮靡薄之扬子云赵充国颂百余字耳叙致详赡可为后人法戒所以为作者史孝山出师颂文虽曰颂其实刺也隲先败冀西再败平襄辱国数奔议弃凉州称引古烈所以愧之太后临朝不加之罪反迎拜为大将军失政刑矣末又深着天子笃念渭阳使自知其非据而思所以善其后也况我将军功铭鼎铉羌之初叛揭木负柴非勍敌也故但言其逺且不过鼓无停响旗不暂褰则劳而无功更在言外下便归本渭阳铺陈荐钖之隆所谓具文见意我出我师路车乘黄前止叙授㦸出饯平乐并于此详之此作者位置之妙微㫖攸存也刘伯伦酒德颂撮庄生之㫖为有韵之文仍不失潇洒自得之趣眞逸才也陆士衡汉髙祖功臣颂平阳乐道亚迹萧公爰渊爰嘿谓清净宁一也从学问説到武功结句收转亚迹萧公即位次而相业亦自在其内曲逆宏逹孔氏杂説载曲逆汉书无别音文选注曲区句反逆音遇当是五臣注也按汉书曹参传西击秦将杨熊军于曲遇破之小颜注曲音邱羽反遇音颙文选缘此遂读曲为区句反且忘遇之为颙而读为遇其失甚矣又后书郡国志章帝丑其名改为蒲隂则当读如本字审矣规主于足二句作赞用此等语恐未髙雅覩几蝉蜕二句不类矫矫三雄舍福取祸注三雄谓韩信彭越英布按信越诛夷于此赞中总见此文章变化处王信韩孽宁为乱亡韩信卢绾合为一赞奄有燕韩兼勃平燕王卢绾及撃破王信下晋阳两事言之涤秽紫宫按周勃传臣无功请得除宫二句乃东平侯兴居语勃无此言自乃与太仆滕公以下云云皆叙兴居事与勃无渉注误引也涤秽句葢谓勃之能诛诸吕以清宫禁之乱乃文帝未至以前事故下继云徴帝太原耳注中勃曰以下数语皆可删阳陵之勋俾乱作惩傅寛靳歙合为一赞无知叡敏唯生之绩魏无知随何合为一赞纪信诳楚后嗣是膺纪信周苛合为一赞皇媪来归按髙纪但云归太公吕后无归媪之文善注未详何据惟顶羽传中有归汉王父母语皇媪句殆本之此耶然髙祖母实已先亡无留楚及来归事髙纪十年太上皇后崩一条下如晋二説辨之甚核羽传本不可据也晋氏既定髙纪中载太上皇后崩一事于文为长则羽传中母字其误无疑矣夏侯孝若东方朔画赞序平原厌次人也地理志平原郡富平县应劭曰明帝更名厌次小颜注本传云髙祖功臣表有厌次侯袁类是则厌次之名其来久矣而説者乃云后汉始为县于此致疑斯未通也或汉初本名厌次中更富平至明帝乃复其故中间曲折失其传耳厌一渉反又一琰反魏建安中建安犹是汉年汉虽守府乌可系之魏耶误无疑也袁彦伯三国名臣序赞赞胜士衡髙祖功臣颂序亦激昻晋代之佳者赞雅质胜陆然陆甚变化公达慨然志在致命致命谓与郑泰何颙谋诛董卓垂就而觉卓收颙攸系狱颙忧惧自杀攸言语饮食自若卓死得免也魏志九人不及㓜安当以其不得而臣也司马长卿封禅文符命谀佞之祖非唯雨之懐而慕思本之以功德善其始也上下相发末仍申之以规戒善其终也顾省阙遗非谓不封禅也扬子云剧秦美新上览古在昔而能享祐者哉此数语即剧秦中带起美新意贞明若古者是也此解若古作顺字义帝典阙者已补二句并带汉家崇岳渟海通凟之神咸设坛场望受命之臻焉此即本相如泰山梁父设坛望幸之语宜命贤哲作帝典一篇旧三为一袭旧一作奋前言仲尼不遭用春秋因斯发此言宜命贤哲作帝典一篇奋三为一袭雄葢以自负也班孟坚典引靡而无实故味不长然自一时之极思也系不得而缀也起引字铺观二代洪纎之度光藻朗而不渝耳衬出典字顶诰誓来乃始䖍巩劳谦巩亦劳也易曰劳谦君子有终吉将絣万嗣用而不竭此数语是引汪汪乎丕天之大律四句应诰誓所不及收转典字于令升晋纪论晋武帝革命于字宋人定为干晋纪总论平宂失裁故于时天下非暂弱也岂不哀哉此段直用过秦腔子葢民情风教国家安危之本也以上説民情风教以下忽説取天下当积德累仁段落不清昔周之兴也如此之纒绵也叙周事亦过于烦而其妃后有纯一之德此段对后宫贵主放恣而言然其段落不清然懐帝初载末以下致乱极思治之意淳耀之烈未渝司马氏重黎之后也故云范蔚宗后汉书二十八将传论中兴二十八将前世以为上应二十八宿未之详也此説疑出纬书逸民传论此篇抑扬反覆殊有雅思可以希风班孟坚也处子耿介多失其中行焉言王氏二姓簒窃义愤逺引斯为得中若乱世暗君遽同作者则已过也同于作者注引论语注包咸曰七人谓长沮桀溺丈人石门荷蒉仪封人楚狂接舆按七人之列有石门仪封人焉则隐于下位如陈实者亦髙士也沈休文宋书谢灵运传论注休文修宋书见灵运是文士遂于传下作此书説文之利害辞之是非按有宋文章灵运为冠故系之耳若夫平子艶发久无嗣响司马以后平子尤为秀出特举斯人固是真赏子建仲宣以气质为体并标能擅羙独映当时诗品以公干配陈王而予意独在仲宣及得此论益叹休文权衡之审缛㫖星稠事极江右谓对偶渐盛也若前有浮声则后须切响浮声切响即是轻重今曲家犹讲阴阳清浊恩倖传论胡广累世农夫伯始致位公相胡广当作匡衡以前后汉书攷之可见注家无改正者若伯始亦当作稚圭晋魏以来以贵役贱士庶之科较然有辨以上论恩泽以下论佞倖贾谊过秦论自首至尾光燄动盪如鲸鱼暴鳞于皎日之中烛天耀海合从缔交相与为一不弱皆明智而忠信不愚于是废先王之道陈利兵而谁何以攻之道为守天下已定至子孙帝王万世之业顿挫然而陈渉瓮牖绳枢迁徙之徒也跌宕材能不及中庸愚之无益率罢敝之卒弱之无益试使山东之国则不可同年而语矣又一层势乃纡余仁义不施而攻守之势异也收出过字王子渊四子讲德论天符既章人瑞又明二句提纲是以北狄賔洽三句即带起人瑞班叔皮王命论世俗见髙祖兴于布衣幸㨗而得之此叚皆搘拄隗嚣之説乃论所由作也注引嚣语惜不详着题下若乃灵瑞符应非人力也䜟起于哀平新莽遂以符命簒盗故并举瑞应以折之曹元首六代论注魏氏春秋曰曹冏字元首少帝族祖也按冏系中常侍兄叔兴之后从马之秦楚之际月表班之诸侯王表议论中来叚成式语资篇载元魏尉瑾曰九钖或称王粲六代亦言曹植按元首不以文章名世安得宏伟至此意者陈王感怆孤立常着论欲上以身属亲籓嫌为已地至身没而元首以贻曹爽欤晋书曹志传武帝尝閲六代论问志曰是卿先王所作耶志对曰先王有手所作目录请归寻按还奏曰按録无此帝曰谁作对曰以臣所闻是臣族父冏所作以先王文髙名着欲令书传于后是以假托帝顾谓公卿曰父子证明足以为审可无复疑按允恭最称好学岂有先王所作必待寻按目録乃定是非且素知元首假托何不即相証明待帝再问耶或缘此论于司马氏后事有若烛照方身立其廷恐以先王遗训致招猜忌故逊词诡对耳观其累吏郡职不以政事为意㳺猎声色自娯示无当世之用可知其晦迹逺祸非一事矣至异日争齐王攸不当出藩则又依然渊源此论而为晋效忠者也反覆痛切其才力亦当不减过秦然髙祖封建地过古制此转无渗漏兆发髙祖谓东南有反者岂汝耶尾同于体犹且不掉况非体之尾其可掉哉明辨至乎哀平岂不哀哉晋之代魏已如烛照斯岂非宗子之力邪而侥倖无疆之期转接𦂳健于今二十有四年矣云二十四年则此论当齐王芳正始四年上也又六年为嘉平元年春曹爽诛灭魏祚遂为司马氏所据嵇叔夜养生论晋书阮种传云弱冠为嵇康所重康着养生论所称阮生即种也今此文无之殆不止一篇李萧逺运命论虽仲尼至圣而莫敢间其言蘓子瞻韩文公庙碑变化此段文意却自瑰竒颜冉大贤注冉求字子有按此谓仲弓非子有也以闚看为精神以向背为变通二语已尽情变陆士衡五等论使其并贤居治则过有深浅并贤两愚合五等与郡县言之注失其意刘孝标辨命论全篇多有激之谈收束愔愔德音乃殊庄叟谈荡而不归也广絶交论文中子见此论曰惜乎誉任公而毁也任公于是不可谓知人矣其㫖可谓深逺然他日又谓门人曰五交三衅刘峻亦知言哉葢云雨翻覆虽贤者亦难以情恕理遣也噫范张欵欵于下泉注王仲宣七哀诗曰悟彼下泉人按七哀所谓下泉非及泉也注赘驰骛之俗其流五也此段尤为痛快寄命障疠之地瘴三国志皆作障周靖云本是山岚之气后人乃转为瘴字陆士衡演连珠日薄星廻首是以百官恪居以要克谐之㑹似是可否相成之义注未昭畅利眼临云首注引抱朴子云日月之蚀乃至于尽天何为当故壊其眼目以行谴人乎按玉川月蚀诗出于此寻烟染芬首似是服子规矩律吕之説班孟坚封燕然山铭能尽以约所以为大手朱旗绛天注引李陵与苏武书曰雷鼔动天朱旗翳日按此书又不知见于何书蹑冐顿之区落焚老上之龙庭冐顿对髙老上对文非茍下语崔子玉座右铭隐心而后动仁之施也陆佐公石阙铭序亦规橅元长前颂武功故尔辞费铭非极工能搆形似戴记显㳺观之言戴记之名本于此潘安仁马汧督诔简汰其半则遒烈矣颜延年阳给事诔合后陶徴士诔及祭屈原文观之殆过其诗陶徴士诔南岳之幽居者也南岳谓庐山纠纒斡流注何异纠纒纒字当作纆乃节録鵩赋中语非还与纒为韵后人谬改耳谢希逸宋孝武宣贵妃诔殷淑仪当时传为义宣之女此言毓德素里葢讳之也翼训姒幄赞轨尧门废帝不悉翼训赞轨之义故几于见法世覆冲华谓晋陵王子云潘安仁哀永逝文㑹悲引泣文以情变重曰已矣末结得变惟悲之甚故不得已为是言也颜延年宋文皇帝元皇后哀䇿文无繁长语方江泳汉载谣南国言其在江陵时也抚存悼亡感今怀昔八字故自一篇体要谢元晖齐敬皇后哀䇿文懐丰沛之绸缪兮萧氏陵在武进故云丰沛继池綍于通轨兮二句太祖纪云梓宫于东府前渚升龙舟始协德于苹蘩兮谓归自潜邸也哀日隆于抚镜注引西京杂记云云按于时佛法未入中国安得身毒寳镜为甲观之佩明是六朝人附㑹之书也抚镜当引明帝覩阴后镜奁中物事蔡伯喈郭有道碑文伯喈朱公叔谥议优于此文禀命不融毛苌诗传曰融长也陈太邱碑文临没顾命顾命古人通用不避文为德表范为士则魏志邓艾传作文为世范行为士则非是王仲寳禇渊碑文频作二守注萧子显齐书曰寻迁散骑常侍丹阳尹按晋书丹杨郡丹杨下注云丹杨山多赤栁在西也是杨之从木审矣惟唐以来润州丹阳乃作阳王简栖头陀寺碑文简栖之名当作古文左字也歩中雅颂骤合韶濩注礼记曰歩中武象骤中韶濩所以养耳按三语捡礼记不得葢今日所见又非唐初之本矣沈休文齐故安陆昭王碑文稷契身佐唐虞神基与极天比峻规模宏逺都㑹殷负曾何足称当时吴郡奢靡已尔牛酒日至夷歌成韵此等叙致后人那能彷彿方欲振䇿燕赵侍紫葢于咸阳一振势有起伏任彦昇刘先生夫人墓志肇允才淑阃德斯谅被出而有斯语无愧者尠矣齐竟陵文宣王行状碑版行状之文自蔡中郎以来皆华而无实唐梁肃李华独孤及权德舆軰欲变而未能至昌黎而始一洗其习刘又称为謏墓特一时相谑之言细读诸碑志此言非实也南徐州南兰陵郡县中都乡中都里萧公年三十五行状汉书髙纪求贤诏书曰诣相国府署行义年苏林云行状年纪也此行状所自始后则太常议谥史官纪事皆取之首行必书几岁犹其遗也栁河东集中此体仅存韩李为人所刋削汨乱也爰造九言申烱戒于兹日叙致实事使人不复可晓亦一蔽也陆士衡弔魏武帝文又曰吾媫妤伎人学作履组卖也百年之后汝曹皆当出嫁此建安十四年作铜雀台时令也奈何犹有不从其治命且至狗䑕不食其余者乎虽龙飞于文昌文昌即操所自谓吾其为周文王也注非愤西夏以鞠旅弥四旬而成灾按此言操以西征无功发愤疾作与魏志不同葢讳之也诸葛武侯正议云孟德以其谲胜之力举数十万之师救张郃于阳平势穷虑悔仅能自脱辱其锋鋭之衆遂䘮汉中之地深知神器不可妄获旋还未至感毒而死以此互証知武侯之言也信援贞吝以惎悔贞谓持法吝谓小忿怒大过失注非既晞古以遗絫信简礼而薄𦵏魏志建安二十三年六月令曰古之𦵏者必居瘠薄之地其规西门豹祠西原上为夀陵因髙为基不封不植所谓遗累薄𦵏也谢惠连祭古塜文合𦵏非古四句他人意所不到处所谓波澜老成也义门读书记巻四十九义门读书记卷五十钦定四库全书义门读书记卷五十翰林院侍读学士何焯撰陶靖节诗时运山涤余霭宇暧微消二句含下风字荣木序总角闻道白首无成斯人岂徒頺然自放者耶赠长沙公族祖族祖二字衍虽同出大司马而已在五服之外服尽矣长沙谓渊明为族祖也传写误衍二字阎百诗云自昭明误读陶命子诗以祖与考系于陶侃之下及作渊明传遂谓侃乃渊明㑹祖其实不然又赠长沙公诗叙中长沙公于予为族族是一句祖同出大司马大字当作右即汉高时功臣舎也云云按颜延之陶徴士诔云韬此洪族抑彼名级可证此诗序中大司马㫁指士行非汉初开封侯陶舎以右司马从高祖讹右为大也延之与渊明同时安得云传文昭明误读命子及此二诗乎命子于赫愍侯六句前汉书高祖功臣表开封愍侯陶舎以右司马从击燕代侯子夷侯青嗣亹亹丞相前汉书百官公卿表孝景二年八月丁未御史大夫陶青为丞相七年六月乙巳免在我中晋汉季称东汉为中汉此中晋所本也尚想孔伋庻其企而字之求思企孔思也厉夜生子遽而求火欲其胜父眞如孔思也尔之不才亦已焉哉末句警俨并自悼也归鸟虽无昔侣衆声每谐隣曲妻孥虽不如中朝旧侣为多才然眞趣则相入也游不旷林宿则森标不旷林而森标则深潜山泽物色不至已起末二句形赠影此篇言百年忽过行与草木同腐此形必不可恃尚及时行乐下篇反其意不如立善也神释此篇言纵欲足以伐生求名犹为愿外但委运以全吾神则死而不亡与天地俱永也日醉或能忘二句对首篇立善常所欣二句对次篇示周续之祖企谢景夷三郎道丧向千载四句上二句一扬下二句一抑从我颍水滨鲁两生不肯起从汉高况见此季代簒夺乎故劝之从我为箕颍之游也乞食感子漂母惠二句云起龙骧非我所处矣衔戢知何谢二句胷中亦将以有为也㝠报相贻则不事二姓以遗逸终焉之志亦已久矣怨诗楚调示龎主簿邓治中収敛不盈㕓毛诗一夫之居曰㕓连雨独饮句句折移居春秋多佳日首农务各自归插此句起结处此理将不胜言胜絶惟此也和刘柴桑岁月共相疎我弃世世亦弃我也和郭主簿蔼蔼堂前林首遥遥望白云二句富贵非吾愿帝鄊不可期所谓望云怀古葢西方之思也怀安止足皆逊词自晦耳与殷晋安别方熊曰殷已为太尉叅军而仍称之曰晋安葢先作长史掾者晋所命也题即有意语黙自殊势不曰出处而曰语黙公之逊词也悠悠东去云东下良才不隐世二句应语黙赠羊长史愚生三季后二句托意非常得知千载上六句言仅以书知之余迹向者未之见也九域甫已一二句逸兴高骞义熙十三年八月平姚泓拥怀累代下二句始皇虽一九域四皓逃之此篇所以庻武罗于羿奡之域想王躅于亡齐之境聊以寄其难言之隐也岁暮和张常侍穷通靡攸虑四句民生多以愁苦自贼若自以年至气衰穷通不一闗其虑久矣然亦有抚已慨然者则冉冉老至修名不立也庚子岁五月中从都还阻风于规林近瞻百里余应前望字巽坎难与期巽坎以代风水谓下连用风浪字也癸卯嵗始春怀古田舎二篇发端皆自言躬耕非始志下半篇则申时不可为不事伯朝之本趣屡空既有人言已不足以当之也即下章难逮之意词有轻重下字尤工即理愧通识二句自诡通识而至䘮节乃吾所羞也正言若反瞻望邈难逮二句此谓道不可行聊为农以没世也虽未量嵗功二句妙絶仍不一于忧贫故言近㫖逺行者无问津此句寓遯世之意乙巳嵗三月为建威叅军使都经钱溪微雨洗高林二句奋迅出尘戊申嵗六月中遇火形迹慿化徃四句形骸犹外而况华轩所以遗宇都尽而孤介一念炯炯独存之死靡它也庚戌嵗九月中于西田获早稻遥遥沮溺心二句本非沮溺之徒而生乎晋宋之交避世之心乃若与之符也丙辰嵗八月中于下潠田舎获姿年逝已老二句似此老而好学故有年逝未乖之喜饮酒衰荣首邵生𤓰田中二句先世宰辅故以邵平自比达人解其㑹四句邵平可游萧相之门渊明何妨饮王宏之酒在我皭然不滓则衰荣各适而不相疑也积善首九十犹带索四句当年壮时也今都下语犹尔言老弥戒得则壮盛之厉节可想所以使百世兴起也此又自言其可得而同不可得而杂道䘮首有酒不肯饮直是有人不肯做之託词耳百年几何奈何不及时自立也持此欲何成惜其情而不反则是忘其性也结庐首欲辩已忘言辩字与前问字相应在昔首恐此非名计恐坠固穷之节也颜生称为仁首前后自作客主志士不忘在沟壑则陶公篇末所自矢也祼𦵏犹可又何枯藁之恨哉死去何所知二句曲折顿挫有客首规规一何愚四句张睢阳有言未识人伦焉知天道不明大义则醒者何必愈于醉也少年首敝庐交悲风四句谓不见治平也子云首有时不肯言四句可得而亲不可得而杂政所以待王颜辈也羲农首终日驰车走六句终日狂驰则汨没声利将贻名教之忧所谓人而不仁其如礼乐何又不若沉饮者反与眞淳之意差近矣此反言以激之也止酒昔昏而今明故曰将止扶桑涘述酒此诗眞不可解责子老夫耄矣子又凡劣北山愚公竟何人哉此责子所为作也总不好纸笔人不学安知忠孝为何事陶士行后人遂为原伯鲁之子此公所以俯仰家国而感叹于天运如此也天运茍如此国亡主灭何暇复恤子孙为门戸计故归之天运也有㑹而作后半言蒙袂扬目者诚过然斯滥可戒当以固穷为师也斯滥岂攸志攸亦所也变文作对蜡日梅多用一枝未有用一条者拟古日暮天无云首似咏怀少时壮且厉首伯牙与庄周钟期与惠施陶公所自託也种桑长江边首此言下流不可处不得谬比易代柯叶自摧折倒装句杂诗人生无根蔕首金源刘从益和陶诗以此篇合荣华难久居为一篇日月不肯迟合我行未云逺为一篇丈夫志四海首叹老嗟卑则常自托于志在四海于是冰炭交战至死不悟吾知空名为无益故不知老之将至而目前莫非真乐也行路难中有一篇用其意罇中酒不燥燥字新只将孔北海语易一字忆我少壮时首沉着痛快中年人读之始觉味长无乐自欣豫妙妙与值欢无复娯反对日月不肯迟首素标插人头险语代耕本非望首拙生失其方自谓谋道不谋食也袅袅松标崖首旧注东坡和陶诗无此篇咏贫士诗以言志君子固穷七篇皆自道也万族各有託首孤云自比其高洁下六篇皆言圣贤惟能固穷所以辉曜千载迥立于万族之表不可如世人之但见目前也凄厉嵗云暮首患难不失其常陈蔡见围仲尼不疑吾道之非况止于饥乏何为不追古人而从之乎荣叟老带索首非独逺于人情生不逢尧与舜禅则宜以荣期原思自居求无媿于仲尼而已如子贡所以告二子者姑舎是可也安贫守贱者首死生不改其操非道故无忧贫贱不以道得者不去陶公诚造次颠沛必于是者矣袁安门积雪首茍求富乐则身败名辱有甚于饥寒者故不戚戚于贫贱但恐修名之不立也採莒足朝飡莒疑作稆后汉献纪尚书郎以下自出採稆注云稆音吕与稆同仲蔚爱穷居首自言事在诗外有不易其介者俟后人论其世而知之昔在黄子廉首妻子不挠其虑言终不为妻子所累贬节而复出也咏二疎虽无挥金事浊酒聊可恃此千载心期也离别情所悲四句洗发咏三良箴规向已从含下厚恩临穴罔惟疑惟思也咏荆轲心知去不归二句抑扬三致读山海经玉台凌霞秀首王母自謡耳岂为周王亦自道一谭一咏与世俗了不相闗也迢逓槐江岭首落落清瑶流当作洛洛清滛流按山海经槐江之山爰有滛水其清洛洛注水流下之貌滛音遥夸父诞宏忘首妙在纵其词以夸之后人不窥此妙也余迹寄邓林二句其为夸也死犹不悟精卫衔微木首周益公云宣和末临汉曽纮谓形夭无千嵗当作形天舞干戚某初喜其援証甚明已而再味前篇专咏夸父事次篇亦当专咏精卫不应旁及他兽今观康节只从旧本则纮言似未可凭矣按尤延之所开山海经作形天桃花源记此文极古率妻子邑人来此絶境曰邑人则先世固所谓彼都人士者也诗嬴氏乱天纪谓以十月为正举一端以槪其余也虽无纪歴志与乱天纪相对兼収足遯世怡然有余乐二句暗藏淳字于何劳智慧世外之淳也弥缝使其淳名教中之淳也义门读书记卷五十义门读书记卷五十一钦定四库全书义门读书记巻五十一翰林院侍读学士何焯撰杜工部集宋景濂为俞黙翁杜诗举隅序以为註杜者无虑数百家大抵务穿凿者谓一字皆有所出泛引经史巧为附㑹楦醸而丛脞骋新竒者称其一饭不忘君发为言词无非忠君爱国之意至扵率尔咏懐之作亦必迁就而为之説説者虽多不出于彼则入于此遂使子美之诗不白于世余谓此言盖切中诸家之病而明人注杜则又多曲为迁就以自发其怨怼君父之私其为害盖又有甚焉者矣景濂讥刘辰翁于杜诗轻加批抹如醉翁寤语终不能了了其视二者相去不逺元人皆崇信辰翁莫有斥其非者此实自景濂发之而注杜者从未有一言及之何耶黙翁名浙字季渊宋开庆己未进士盖因生不逢辰有所托而为之者序言其各析章句于体叚之分明脉络之联属三致意焉亦必有可观惜余不及见也奉赠韦左丞丈观唐代赠送之诗惟老杜篇篇意思深长此篇发端二语气象𥚹廹早年诗如此此诗兼带齐梁气调赋料扬雄敌一聨儒者之华致君尧舜上一聨儒者之实此意竟萧条提起此意竟萧条到处潜悲辛出则出处则处若不行道而徒餔啜岂不可痛乎朝扣富儿门四语非身歴京华不知其言之悲扣门二句并萦拂纨绔主上顷见徴四语透出多误每于百寮上谓林甫之前也窃效贡公喜一聮望其如王阳乃仅同子贡二句寓意深婉焉能心怏怏言不能与衆伍也心怏怏应潜悲辛祗是走踆踆应行歌三十载今欲东入海应隐沦尚怜终南山终南顶去秦一饭并萦拂杯炙末句収入海并顾纵鳞谁能非傲世语葢虽去仍望如韦者能驯之诵于百寮何不言之主上乎终南山属意大臣清渭濵属意主上不可以悻悻一决之词例之也白鸥没浩荡志林宋敏求谓鸥不能没改作波字按小谢集有往敬亭路中聨句云鹥鸥没而游此没字所本不必泥鸥不能没之説送高三十五书记无穷转变起伏脱身簿尉中当是由封邱尉为掌书记也十年出幕府二句以封常清前例期之非虚设也念子何当归边城有余力何当归有余力应休王师无迹赠李白太白初放还山时作亦有梁宋游二句双収游龙门奉先寺用两层叠注逼出末句有力已从招提游二句撇过游字隂壑生虚籁初夜月林散清影月升天阙象纬逼二句指宿天阙谓伊阙也注改闚字死对无味境之竒在龙门游宿在寺中四句写龙门以寺起结界画轻重自见龙门是最高处却从下方衆壑衬起林开而象纬入牖籁发而衣裳觉冷四句中次第相生恰又偪出觉字晨字望岳首尾实中四句虚岱宗夫如何岳字倒起夫如何三字尽望之神理夫如何三字几不成语然非三字无以成下句有数百里之气象若上句俱雄丽则一李长吉耳赵闲闲记前辈论诗语齐鲁青未了望字造化钟神秀二句指岳盪胸生曽云二句是第二层望㑹当凌絶顶反醒望字一覧衆山小収岳句出法言陪李北海宴歴下亭天寳初邕为汲郡北海二太守东藩驻皂葢驻字直贯注落日句济南名士多邑人在坐交流空涌波言水波涌起在空中也落日将如何起难重过从公难重过陪字登歴下古城员外新亭圆荷想自昔当指东湖故事记酉阳杂俎有之更考芳宴此时具二句闗锁上下不阻蓬荜兴同字元都坛歌开长吉青石漠漠常风寒萧爽铁鏁高垂不可攀二句子午道从杜陵抵终南公夲杜陵人而故人长往遂高不可攀故叹羡其独能致身福地也今夕行今之输后之赢者也进者乃退退者真进笑者无逺见耳只説半面有味邂逅岂即非良图良图即在输处兵车行咸阳桥即中渭桥此诗自为河陇用兵而作或谓刺南诏之师非也尘埃不见咸阳桥此不见虚字实用后二不见实字虚用作章法映带行人但云㸃行频但云藏下申恨一层目前一层意中也边亭流血成海水血流入青海故称海水也君不见汉家山东二百州君指过者言山东二百州已包天下矣千村万落成荆把起索租借秦人以包天下况复秦兵耐苦战二句曲折穿漏不直亦有宾主借秦人口中带出以所见者包举所不及见者也长者虽有问重唤过者作一顿挫虽字与上但字暗相唿应虽有问当云虽无问易一字即怨而不怒也役夫敢申恨敢之为言不敢也信知生男恶四语廻顾爷娘送哭中间健妇句仍不漏妻子君不见青海头君指过者咸阳桥青海头人哭鬼哭首尾相对篇中逐层相接累累珠贯弊中国以邀边功农桑废而赋敛益急不待禄山作逆山东已有土崩之势矣况畿辅根夲亦空虚如是一朝有事谁与守耶借汉以喻唐借山东以切闗西尤得体高都䕶骢马行唐书高仙芝传仙芝少随父至安西累擢副都䕶四征都知兵马使天寳六载虏勃律王及公主还代夫蒙灵詧为四镇节度使九载讨石国平之获其王入朝除武威太守河西节度使代安思顺思顺讽羣胡剺面割耳请留制复留思顺以仙芝为右羽林大将军公诗葢作于此时惜其屡立大功而终老于环卫也勐气犹思战塲利萦拂临阵万里方看汗流血束逺字即起何由出青丝络头为君老顾伏枥何由却出横门道正结应来向东天育骠骑歌画马徒存而真马老死槽枥不得为天子用公诗葢寓叶公画龙之叹乎只説时无王良伯乐不使其流及上矫矫龙性合变化二句是健字精神乃称其为天子马也遂令大奴守天育胡仔曰东坡书此诗作字天育按作守乃与别养合特设天育一廐专官守之也作字不与养字重复乎张公叹其材尽下以张公兴良乐鸣唿健歩何由骋顾走千里时无王良伯乐死即休萦拂张景顺虽欲尽力于天子谁知之者白丝行落絮游丝亦有情二句极其眩曜而后折之秋雨叹堂上书生空白头后时也第三首秋来未省见白日结出本意醉时歌目空一世而不露轻肆之迹人但以为旷达耳先生有道出羲皇四语即下儒术孔徒也下以同襟期三字束住则此四语亦自誉也杜陵野客人更嗤二句野客被褐并不得为广文先生矣故更为台省食肉者所嗤日籴太仓五升米日籴太仓亦不如先生犹月请俸嵗縻粟也灯前细雨檐花落灯前顶上夜沉沉檐花落顶上春字相如逸才亲涤器归则无所不堪子云识字终投阁不归恐有甚者石田茒屋荒苍苔言犹可力耕自食孔邱盗跖俱尘埃纷纷衮衮孰非跖之徒与俱为尘埃而我二人虽儒术轗轲自信身后名高万古则亦不须惨怆无疑乐饮也生前相遇且衔盃身后名生前酒兼而有之我二人高歌旷达真天下穷极贵盛之人矣即饿死何不足况劚荒力作其穷辱仅比于相如之涤器亦非腐䑕所能吓乎劝其并去此官与已同也醉歌行词源倒流三峡水能缀文也笔阵独扫千人军指草书只今年才十六七更小于陆暂蹶霜蹄未为失承骅骝㑹是排风有毛质承鸷鸟风吹客衣日杲杲风吹二句言别之苦贫贱句収转落第两路夹出酒尽独醒来此时即望以一醉遣懐不可得也对酒如此况㑹散乎不欲伤勤之意故声出复吞然踯躅之间涕零有莫能制者矣赠衞八处士句句转访旧半为鬼暗藏衞八之父在内夜雨剪春韭虽然仓卒薄设犹必冐雨剪韭所以见其恭也新炊间黄梁宋子京书作闻黄梁非常生动苦雨奉寄陇西公所思碍行潦指陇西公式瞻北隣居指王徴士同诸公登慈恩寺塔方云皇州以上十六句形容塔之高凡山顶日夜大风故庙宇皆用铁瓦老杜烈风无时休非身歴至高处不知其妙也仰穿二句谓塔中磴道盘旋而上每级之下必以邪拄枝撑幽矣既至塔顶身在半空北斗若挂其户河汉若听其声羲和少昊仿彿可覩秦中诸山从髙望之皆培塿俯视一气弥漫皇州且不辨况泾渭二水乎此段形容其高俱可解回首八句方属风刺自非旷士懐一聮次聮难接最是曲折变化二句固是行文曲折处然亦暗为后半伏脉仰穿龙蛇窟一聮接语工细登字不枯七星在北戸一聫是跨苍穹羲和鞭白日二句収到慈恩廻首呌虞舜四句从上皇州二字忽然转入讽刺比兴相纬暗移不觉黄鹄去不息二句言欲褰裳去之也君看随阳㕍二句结语暗与㕍塔相闗随阳又顶日晏来廻首以下或有所托前半若如三山老人遽妄为穿穴是忘题目之为登塔也示从孙济娓娓恻恻宗老训诫之词中入比体似歌似謡两汉风流宋张表臣珊瑚诗话云萱忘忧而已死竹可爱而不蕃则荒落甚矣水浊而不复其清源葵伤而不芘其根本则宗族乖离之况也此诗人因物而兴竹枝霜不蕃蕃作翻字佳九日寄岑参两脚但如旧陈后山夲作雨是也作两则中间无根矣所向泥活活先起寄岑思君令人痩风雨思朋友吁嗟乎苍生申前苦雨大明韬日月四语郑之鸡鸣曹之候人此作者之体源所自出是节东篱菊指九日送孔巢父谢病归游江东兼呈李白似用太白体深山大泽龙蛇逺四句虗景作衬自是君身有仙骨四句言我自惜巢父之为人非如俗流欲以富贵縻之也惜君只欲苦死㽜应不肯住南寻禹穴见李白太白刺贵妃辱力士被才还山亦掉头不屑富贵人也饮中八仙歌董易农云每人为韵句中各见仙字意然以太白为纲领白传因此诗而附㑹八人未尝如昔人为竹林之游也道逢曲车口流涎道逢改路见从白氏长庆集注李白一斗诗百篇一段独多一句㸃出眼目八人中太白尤与公论交酒罏者也通章皆叹诸子之不得志有托而逃言外亦自寓已之沉饮聊自遣也八人中焦遂独无官位诗亦以是终犹之杜陵有布衣也凡三人两句四人三句一人四句相杂成章曲江三章第一章白石素沙亦相荡层次深浅丽人行前半铺扬处皆诗人君子偕老之体紫駞之峯出翠釡二句交互对箫鼓哀吟动鬼神带叙一句后来鞍马何逡廵二句即指丞相盖谓国忠也当轩下马入锦茵言其一无所避分明指斥其男女无别故只用虚叙却㽜向末句中㸃破杨花雪落覆青萍一聮暗指诸杨覆亡贵妃赐死之事此篇盖追赋以为后世鍳末句就本事収转言要津鞍马炙手可热者徒以雄狐之丑遗臭万世五家车骑瞥眼不知所往也若后多费烟墨即与题不称味亦无余故畧以廋词括耳乐游园歌于今为南内于汉不尝为乐游乎芙蓉园夹城仗有时而尽而吾诗可以垂之无穷然则何以无归为悲哉结句又以自解也独立二字不但为㑹散寂寞言之烟绵碧草萋萋长此句中暗伏无归与结处唿应曲江翠幕排银牓对无归拂水低徊舞袖翻对独立只今未醉已先悲贫贱如昔又加以老安得不未醉先悲乎圣朝亦知贱士丑丑谓以有道贫贱为耻也一物自荷皇天慈但荷天慈则不被君恩可知措词微婉渼陂行缩夲江海赋天地黤惨忽异色与自非旷士怀登兹翻百忧同法晋李颙渉湖诗黯荡天时隂岧嶤舟航舞长川广泽云气吞吐风浪廻旋往往然也鼍作鲸吞不复知为万顷起伏舟子喜甚无氛埃一半明宛在中流渤澥清二句中间界划下归无极终南黒一半晦半陂已南纯浸山顶终南黒水靣月出蓝田闗廻舟月出于叙景中暗暗带出此时骊龙亦吐珠二聮上二连水中之影此二连水中之气万顷之竒非此不能参灵极妙亦暗与前黤惨忧思相应也渼陂注入濴水濴当作涝説文亦无此语渼陂西南台懐新目似击二句谢家句法乘陵惜俄顷乘陵谓乘扁舟而陵长风也俄顷对后弥年外物慕张邴张是张长公旧注以为留侯与邴曼容不类戏简郑广文兼呈苏司业頼有苏司业頼作近近字与三十年唿应时时乞酒钱亦差胜骑驴三十载旅食京华春耳夏日李公见访贫居类村坞幽也客意已惊秋已字注庶字巢多衆鸟斗顶逺林以下六句从逺林长流四字更转一层自作客主极文之变苦遭此物聒反起静字巢多衆鸟斗四句偷蝉噪林逾静鸟鸣山更幽反用之此宋人翻案法所自也但公不肯一槪生抝耳水花晚色静顶长流又见不假清风而自凉也奉同郭给事汤东灵湫作説者为指禄山事予尚未喻东山气鸿蒙汤泉阆风入辙迹四句转入汤东灵湫明皇常与妃子行幸汤泉驻跸灵湫䙝举祀礼诗乃纪其事以起讽王命官属休插入郭给事百祥奔盛明二句此当时献谀之徒为是语下文出见盖有由则公与给事所见也坡陀金虾蟆以下或赋当日灵湫所见或因灵湫而感事寓言亦颇似之金虾蟆注隋书萧吉传房陵王为太子言东宫多鬼鼠妖数见上令吉诣东宫禳邪气于宣慈殿设神座有廻风从艮地鬼门来扑太子座吉以桃汤苇火駈逐之风出宫门而止又谢土于未地设坛于四门置五帝座于时至寒有虾蟆从西南来入人门升赤帝座还从人门而出行数歩忽不见上大异之上言太子当不安位夜聼许十损诵诗爱而有作诵诗浑游衍似指其言之多溢此诗盖戏之也人间夜寥閴倒结夜聼桥陵诗三十韵因呈县内诸官前半布置好坡陁因厚地沃野开也却畧罗峻屏崇冈拥也云阙虚冉冉八句写得隂沉惨淡髙岳前嵂崒六句夲呈县内诸官却兼写县外形胜诗为桥陵作也王刘美竹润四句指县内诸官骢马行赐者太常梁卿李邓公乃后得故赐马本事至后始出邓公马癖人共知指题中注爱而有之夙昔传闻思一见伏后顾影骄嘶自惊宠暗藏赐马银鞍却覆香罗帕转出赐马卿家旧赐公取之卿家指梁卿此马数年人更惊廻顾夙昔传闻不与八骏俱先鸣萦拂赐马极咏叹淫泆之致云雾晦㝠方降精大宛之种汉书大宛马其先天马子也良骥老始成言其成与八骏俱鸣言其用方降精句言其生自京赴奉先县咏懐五百字纡廻顿挫极温柔敦厚之味所以异于鄙儒之大言也老大意转拙咏怀起白首甘契濶未遇尧舜故非无江海志二句对下巢由不忧生逢尧舜君对稷契句葵霍倾太阳二句将稷契尧舜一绾顾惟蝼蚁辈蝼蚁辈即同学翁之事干谒者下之盈朝多士卫霍食客皆此曺也胡为慕大鲸鲸鱼于海公之志则然曰胡为者反言之亦若自嘲其拙也以兹悟生理言自知不得不与蝼蚁争荣忍为尘埃没承老大白首沉饮聊自遣言吾诚笑蝼蚁之卑亦少愧巢由之高矣然终未能以吾之性易彼之节所以进退踯躅沉饮自遣也放歌颇愁絶放歌所以为欢而翻云愁絶者为有失业徒逺戍卒隐忧方大难以自遣也鲍诗长歌欲自慰弥起长恨端公促作一句霜严衣带㫁对彤庭分帛蚩尤塞寒空此天戒也蚩尤竟天对后逺戍民之失业尤夲病也故语有详畧鞭挞其夫家指民怨此等语秦中吟之祖君岂弃此物分帛而不分忧则如弃之也多士盈朝廷廻顾当今廊庙具二句况闻内金盘二句指国空此又言好武功而宠边将举其奢滛骄恣可知也煖客貂鼠裘四句二客字乃所谓无耻而事干谒者也又对下十口饥渴路有冻死骨应霜严等句羣冰从西下羣冰与前疾风严霜皆比羣小之盈朝也老妻寄异县应布衣濩落庻往共饥渴赴县岂知秋未登二句未作禾嵗自丰稔贫家仓卒偏以馁死也生常免租税对前出帛名不𨽻征伐对下逺戌黙思失业徒二句収穷年忧黎元忧端齐终南咏怀结二句言士之穷若此况下民与戍卒乎此忧又有甚于一家十口者故不可掇也中间就温汤一事言之可忧已有数端况通计民生失业五大在边其忧眞有百端交集者故曰齐终南也自首句至愁絶句皆自叙其志尚也窃比稷契而不遇而犹觊此志之伸至于取笑而不顾者盖虽有江海之好而不忍忘君虽非廊庙之材而不可夺志故也仕路之徒如蝼蚁之求穴钻营趋附我则又所慕者大耻事干谒所以至于老而不遇犹不能变其夙志以徇巢由之节可谓穷矣故向之浩歌激烈者今又放歌而愁絶也嵗暮至再述叙其经行所见宴游之事所闻奢靡之风以感切时政壮游诗所谓举隅见繁费引古惜兴亡者意此类也北辕至末叙已歴险赴家而有饥饿之惨因以念穷民而忧国事盖应第二节路有冻死之意又终首节所谓叹息热膓者于是不久而禄山之难作矣奉先刘少宰新畵山水障歌堂上不合生枫树畵障怪底江山起烟雾是新畵畵手亦无数六句皆有新字在得非元圃裂四句大槩写反思前夜风雨急四句跌断插入四句新障变化曲折并奉先少府亦不漏畧野亭春还杂花逺言其明渔翁暝踏孤舟立言其暗沧浪水深青溟濶言其平欹岸侧岛秋毫末言其侧野亭以下六句细写两层相对逐层不乱自有两儿郎带叙大儿聪明到二句畵其高处小儿心孔开二句畵其下处四句又将大处细景补出青鞵布袜从此始暗应新字结白水县崔少府十九翁高斋三十韵崇冈相枕带二句虽有崇冈枕带而所处旣高则旷野皆如咫尺二句曲折善形容泉声闻复息泉声是动复息是静含下动静二字有似惧弹射起下隐字为我炊雕胡对旅食相对十丈蛟十丈蛟承上长松言之何得空里雷二句形容松涛也崑崙崆峒颠二句烟霾雾拥则山若増而高故云人生半哀乐二句一绾三川观水涨二十韵礧磈共充塞充塞字与南池篇用韵同不有万穴归四句接法竒变及观川源涨二句出意反衬江海犹惧其覆则平陆何可复见竒之又竒悲青坂落句深伤中人督战以致一败涂地也哀江头辇前才人带弓箭四句无贤才废武偹皆暗寓其中翻身向天仰射云二句仰天一箭而翼坠双飞此指陈元礼请杀贵妃事其云辇前才人者姑隐避其词如闻比兴在可解不可解之间欲人思而自得之耳去住彼此无消息去谓上皇住谓肃宗哀王孙长安城头头白乌二句乌生八九子犹哀鸣相唿天子出走独不能庇其子孙乎屋底达官走避胡曰达官不忍斥言也金鞭断折九马死曰马死代为之解讳莫如深也不敢长语临交衢二句顿断不直朔方健儿好身手此朔方谓幽燕非朔方军也大云寺赞公房四首格诗黄鹂度结构二句暗入花边第二首取用及吾身对下润字第三首此篇虽谢元晖无以过玉绳廻断絶二句铁鳯横亘于玉绳之中若中断第四首童儿汲井华根上首尘沙来明霞烂复阁根上首天黒侧塞被径花根上首地清苏端薛复筵简薛华醉歌爱客满堂尽豪翰承交有道坐中薛华善醉歌承文章有神近来海内为长句四句唐初七言歌行多用齐梁旧体至公等乃专法鲍明逺行路难极于遒壮故诗中专以长句为言也岑参有与独孤渐道别长句兼呈严八侍御诗万事终伤不自保顾垂老遇乱如何不饮令心哀収转缓忧晦日寻崔戢李封尸寝惊敝裘伏嬾字晚定崔李交崔李苏郑是切对况因令节求㸃晦日草芽既青出二句春气和柔浊醪有妙理二句东坡浊醪有妙理赋出此雨过苏端久旱雨亦好正苦无食可堪久旱䘮乱流离得雨一身可延雨亦好三字顶久旱包含结处浊醪必在眼二句入眼只有浊醪欲假以抒怀不觉尽醉二句意亦曲折红稠屋角花顾雨字喧閙慰衰老暗对妻孥隔军垒况蒙霈泽垂抱雨粮粒或自保应无食喜晴青荧陵陂麦荧贴陵青贴陂廻首白日斜収晴字述怀一首誓报主恩以賛中兴家之在否所不暇顾深杯欢㑹尽谢不与故结云云送樊二十三侍御赴汉中判官长驱振凋敝振凋敝者中兴之本而驱之为贼用固吾民也南伯从事贤按朱鹤龄云南伯谓山南主将生知七曜歴续汉律歴志刘洪为七曜歴此句天时手画三军势此句地利至尊方旰食二句言不如人和也实借长久计长久计欲其于征敛之中勿浚民生以鸠集之致滋凋敝庶能如后汉兴复长世不然则贼虽灭而民不怀旋有英䧺起于草莽矣居人莽牢落凋敝之实即离叛之原徴数目见以明吾论之非迂也送从弟亚赴安西判官崆峒地无轴二句转入安西为画长久利当时惟仗灵武一军为兴复根本安西存则朔方固故欲其画长久之利使反正得遂也踊跃常人情四句异人二字精神透出送韦十六评事充同谷郡防御判官昔没贼中时伏下沉字今归行在所伏下浮字偪侧兵马间六句壮其激烈闵其险艰用意深长张目视宼讐伏下愤激銮舆驻鳯翔八句言防御之重走马仇池头指同谷古色沙土裂二句伏下驰林邱羗父豪猪靴十句言防御之难吹角向月窟二句即下横戈矛也鸟惊出死树二句即下无人境也且复恋良友至末抑何敦厚此望尽复承平旧规非不急语也无公之胸次亦道不到此所谓诸葛君真名士也结善颂善祷塞芦子黄鹤云时官军止知东讨収复河洛而不知芦子闗之可塞公惧有乗隙而入者故有此作按鹤注为得公意五城何迢迢迢迢反对速字莫谓其逺为宼不能至止隔一水耳思明割懐卫二句割懐卫言思明亦随秀岩而西恐其意不专在太原崤函盖虚尔足上句意空国而来岂徒然哉疾驱塞芦子疾驱对速字岐有薛大夫四句乃凭险扼宼之比例深意实在此公之逺图正望于灵武之预为也彭衙行早行石上水二句名句望见白水以为晓光几堕深涧遥指晚烟以为邨落仅宿空林深山间道奔窜之苦尽此十字矣故人有孙宰有者言奔窜以来独有此一人也煖汤濯我足缘上泥泞翦纸招我魂此句言始归也命垂絶而忽续如招我魂而忽归也衆雏烂漫睡二句徒歩旣久骤得安处无暇索食投地鼾睡字字眞景别来嵗月周收转忆昔北征皇帝二载秋二句书二载秋者都人士之望已久园陵沦贼洒扫废阙不可泄泄也闰八月秋且向尽正当顺肃杀之气成收复之功也后云祸转亡胡嵗势成禽胡月与起二语相应杜子将北征二句开出前半篇君诚中兴主二聨伏后半篇忧虞何时毕何时毕几时休皆中间线脉拨动岁月句靡靡踰阡陌以下北征廻首鳯翔县指行在时肃宗在鳯翔前登寒山重二句渐次脱卸苍崖吼时裂言若吼则崖裂也菊垂今秋花切闰八月二句言干戈满地几于无花数道出师几于塞路写出深山最深处青云动高兴十句最顿挫曲折雨露之所濡四句干坤疮痍呻吟萧瑟此独各遂其性若别一身世也坡陀望鄜畤先望见我行已水濵顶上谷字我仆犹木末顶上岩字二句脱卸错综鸱鸟鸣黄桑四句并无复人烟矣况我堕胡尘随势跌落经年至茆屋经年从与妻子隔絶计之非久居道涂也以下问家室见耶背靣啼四句垢腻非复玉雪故见耶而反背靣也脚不袜透出寒意才过膝则亦跣足矣男女异词用笔之细如此呕泄卧数日一作数日卧呕泄日字韵重从之为是那无嚢中帛二句闰八月授衣候至此亦生理之不可少者似欲忘饥渴忘饥渴中不惟志喜已起下生理句问事竞挽须暗渡翻思在贼愁应堕胡尘新归且慰意二句从家事转到国事几日休练卒应东胡反未巳仰观天色改转到肃杀惨淡随回鹘注囘鹘作囘纥是盖徳宗时方请易为回鹘也其俗善驰突善字直贯注鹰腾箭疾送兵五千人二句方云胡人长于骑射其取胜独以马故一人有两马此古法也按魏主焘帅轻骑兼马袭击柔然胡三省注兼马者每一骑兼有两马也圣心颇虚伫朝议所恃者回纥助顺顾我所卜皇纲未坠者则在上皇悔过足以感人心太宗徳泽入人者深但至尊能以宣光自待东胡未必久也胡命其能久鎻胡反皇纲未宜絶鎻中兴即开下言兴复责在肃宗况上皇亦非亡国之主也姦臣竟葅醢四句国忠先为士卒所杀而后妃子赐死叙得井然宣光果明哲应君诚中兴主桓桓陈将军先言明皇能处败始归美元礼得体而不失实寂寞白兽闼悲君侧谏诤之无人也煌煌太宗业二句歴叙皇纲未宜遽絶归本开创责望于中兴者愈切矣玉华宫太宗所建梅圣俞曰玉华宫近有苻坚墓直刺太宗结句引归自已身上不讦露溪廻松风长伏万籁苍鼠窜古瓦望见不知何王殿前王侈殿谬云不知诗人谲谏之意也隂房鬼火青入寻坏道哀湍泻顾溪回万籁真笙竽一聮妙用反榇接得不直美人为黄土真中有假况乃粉黛假粉黛指涂墍丹雘言之故物独石马假按石马封演曰秦汉以来帝王陵前有麒麟辟邪象马之属人臣墓刻石虎羊以为仪衞其在唐有制冉冉征途问二句用木叶落兮长年悲天地四时运行不穷人生其间百年旦暮在虚空则假者或真有形象则真者乃假忧来无方欲浩歌自遣而不觉泪之盈把也虽然此岂自我一人始哉吾但与天地四时委蛇观化固已觧忧矣末二句则所谓莫系于去来复归于无物也九成宫立神扶栋梁顾上崖字立神言其初倘鬼神为之也甘泉赋抗浮柱之飞榱兮神莫莫而扶倾凿翠开戸牖顾上㫁字其隂宿牛斗顾上廻字纷披长松倒顾上风字羗村三首俱似脱胎于陶叙述家人及乡隣情景幼吾幼以及人之幼弥哀婉而弥深厚第一首世乱遭飘荡二句跌宕第二首且用慰迟暮顾欢趣第三首倾榼浊复清顶上各字偪侧行赠毕曜学鲍十日不一见颜色对速字此心炯炯君应识起相就已令请急㑹通籍起相就饮辛夷始花亦已落逼出速字湘灵云始花之始照月令读作试言初开之花尚且落矣况我与子原非壮年乎一字亦有唿应送李校书二十六韵衆中每一见四句少年而席高门据清贯有盛誉皆悔吝之媒也前半非复泛然铺叙此四句正见爱之深故诲之切干元元年春此等健句最不易得已见楚山碧碧字似用春草碧色与后绿野相应归期岂烂熳伏迟字小来习性懒二句懒慵二字暗代骄亢如觉天地窄苦言行已能夕惕夕惕者少年所难公欲以为赠故先以身歴者警之羡其能者正虑其未能也可谓词不廹而意独至矣廻身视绿野二句此即孟尝君所谓使文立为亡国之人者也时哉高飞燕及时高飞下复叙重来道途所经反起勿迟顿挫有力长云拂褒斜二句戒行李事细只留作结衰疾悲夙昔夙昔已衰况过此乎洗兵马齐梁体类夲云四叚六韵却不可截然分开中兴诸将収山东二句曰收山东其实所收只两京耳自注正合春秋书事之法也袛残邺城不日得邺在河南尚不能下乃遂一苇可杭乎危之也独任朔方无限功独任朔方则兵马可洗公盖知庙谋已不专委郭相故因已成之功期后效也已喜皇威清海岱已喜者刺其天下未平但収两京志已骄盈起下小心深谋之意清海岱谓収地仅至淄青沧景以北仍为贼薮也常思仙仗过崆峒此管子所谓愿君无忘在莒也三年笛里闗山月二句自我不见于今三年宿兵于外民不得有家室之乐何得以収京自安也成王功大心转小六句指诸将东走无复忆鲈鱼二句此谓朝士鹤禁通霄鳯辇偹二句此谓灵武仓卒本出权宜自今两宫相见当极天下之养也汝等岂知蒙帝力二句邺城反覆不足怪関中小儿坏纪纲甲兵未戢所忧在汝等耳闗中既留萧丞相以下劝帝与南衙大臣谋扶颠之策勿聼宦竖邪説致中兴之业不竟也青𫀆白马更何有以下皆所谓安得亲见其若是者非已然之实事也淇上健儿归莫嬾二句淇上健儿即邺城之将溃者也归莫嬾与三年不日遥应戒其将有舆尸髽逆之患而托其词于莫嬾又不忍遽料其然而托于室家愁思梦魂变异微婉深厚安得壮士挽天河二句两京虽収河北之平尚未有期师老而权分公知邺城之将䘮师而洗兵之难冀也故因颂而致善后之思焉留花门百里见积雪回鹘皆白㡌故望之若雪病后遇王倚饮赠歌麟角鳯觜世莫识二句对后命如线句言此饮殆可续命也酷见冻馁不足耻二句非病后则是嗜饮食人矣古人作诗皆存品格也遣人向市賖香粳六句其诚敬欵曲如此故下云情味谁似令我手脚轻欲漩收足续命老马为驹信不虚借作返老还童用收足续命湖城东遇孟云卿复归刘颢宅宿宴饮㪚因为醉歌前十二句叙事后六句感慨一路将虚字㸃拨文机翔舞情事活跃驻马偶识云卿靣遇字嬾廻鞭辔成高宴指复归照室红炉簇曙花二句就冬尽春回上㸃化上承艰难下起同轨天开地裂长安陌冬末自子而丑也易辟为裂古人用字常有此体寒尽春生洛阳殿之东都人生㑹合不可常艰难故也庭树鸡鸣泪如线用祖刘事兼寓鸡栖树阌乡姜七少府设鲙戏赠长歌王倚姜侯俱当公失意时能加敬礼故可佳河冻未渔不易得二句郑重为设字着意偏劝腹腴愧年少周礼笾人注燕人脍鱼方寸切其腴以㗖所贵二句方见特为公设所谓情屡极也落碪何曽白纸湿束无声二句放筯未觉金盘空束偏劝二句并起饱字新欢便饱姜侯徳二句重在设鲙清觞异味只用带叙欲别上马身无力戏之也不恨我衰子贵时二句少府微官独重其情耳岂结纳他日哉亦戏之也戏赠阌乡秦少公短歌去年行宫当太白作用寓此二句中每语见许文章伯伏下多才昨夜邀欢乐更无为乐止于昨夜则他日之悲可知也多才依旧能潦倒同为两省官今年则杜为功曹秦为县尉俱以直废艰危扈从时清而反不录无所归咎故相戏以才为身累也出之以戏故曰可以怨李鄠县丈人胡马行相士失之贫相马失之瘦通篇託意在是朝饮汉水暮灵州朝饮汉水过金牛也暮灵州见天子也义鹘巨颡拆老拳鹘之击物以拳非借用语死亦垂千年千年修虵一朝而毙耳物情有报复此句指鹰急难心炯然透义字功成失所在二句足上意非有所利益见其为义也畵鹘行飒爽动秋骨动字顶上生字乃知畵师妙二句从畵字兜转生字充君眼中物又顾上见字乌鹊㪚樛枝八句生字余韵宁为衆鸟没反对恐字没犹干没之没言意不在逐禽也人寰可超越言仍不可拘𬗟思云沙际四句以生鹘结一篇波澜寄託总在拘挛句内生出痩马行作老马非也此诗以为自谓者得之骅骝不惯不得将不惯即所谓我不贯与小人乘也新安吏不曰闗以内而曰新安不曰诏书而曰府帖讳之也次选中男行六嵗曰中何以守王城王城谓洛阳即下所谓旧京也瘦男独伶俜三句更无送者徒有白水虽隔青山犹闻哭声也白水暮东流白水谓河水天地终无情言天地无情以抒其怨言仆射父兄以寛其忧仆射如父兄此汾阳所以收再造之功也潼闗吏大城铁不如二句高与厚二句中互见之胡来但自守二句能守潼闗尚恐自河东径渡无补西都之存亡况如哥舒之不能扼险乎但自守句又暗藏一靣议论在慎勿学哥舒若似哥舒筑城何为潼闗天险患不得其人为守将无事此劳费也石壕吏有吏夜捉人按胡震亨曰人如延切列女传有此叶老妇出门看苏润公本作出看门盖疑看字为不叶不知真文元寒山先同收上腭音古诗如此为叶者多矣近世名儒又或疑此句为无韵更拘滞也室中更无人二句兼㸃中男之故如闻泣幽咽妇思其姑也靣靣写到新婚别父母飬我时以下专写别鸡狗亦得将比体勿为新婚念又将新婚一唤上下词意句句是新婚仰视百鸟飞二句起结俱比体人事多错迕二句収别字垂老别长揖别上官旁衬别字忆昔少壮日思太平也无家别寂寞天寳后二句自天寳以后困于徴发逃亡已多及禄山乱后则生民畧尽矣发端原其本始言之日瘦气惨悽日瘦言其光之薄也但对狐与狸二句狐狸敢于鼓怒向人则已成鬼窟可知也县吏知我至二句方欲斩刈高藜而复召习鼓鞞孑遗仅存何从得食生民之穷至此真无所复之也内顾无所携无家人生无家别二句天下之民至于不复能有其生人主安能复有其民哉结句危痛之甚无以加也夏日叹二诗亦逼似汉魏陵天经中街旧注中街黄道之所经也王师安在哉与上苍无雷相应眇然贞观初二句本思贞观之主而但羡贞观之臣得体夏夜叹茂林延疎光夏月妙句疎字即带风在内仲夏苦夜短上顾永日下起笳发虚明见纎毫顾月羽虫亦飞扬顾风立秋后题落句按本传甫为华州司功属闗辅饥弃官西客秦州此诗殆欲弃官时作贻阮隐居车马入隣家伏下荣贵褰裳踏寒雨恐逢俗客又雨窗可以静对耳避喧甘勐虎避喧避车马也慕荣贵则能动而不能静人物所以日陋阮生嘉遯蓬蒿避喧境之静也须眉苍古貌之静也苦心近道中之静也隣家车马自以为荣贵亦知世所数者乃此阮生乎遣兴三首第一首安得㢘耻将㢘者不贪杀人之功耻者不逢时主之欲能㢘不剥下知耻不避难如此封疆自安矣第三首春苖九月交二句日至皆熟也此篇本子建良田无晚嵗膏泽多丰年幽人幽人见瑕疵见作在字佳在瑕疵与上内惧相应如指李泌文不从矣因草堂本叙荆潭诗内故有此説五湖复浩荡二句望其不来而悲终前失羣之意佳人合昏尙知时按漏刻铭合昏暮卷注合昏槿也二句比赋参错在山泉水清以下言门戸虽衰节操益厉庶几幽居自守以完晚节斥卖珠玉不御花卉婢牵萝躬采栢不惮劳瘁期保嵗寒而已牵萝补茒屋有终焉空谷之志摘花不插髪不复事人也天寒翠䄂薄二句依草木也赤谷西崦人家如畵西枝村寻置草堂地夜宿赞公土室二首第一首扪萝涩先登一聮方曰絶似康乐廻顾眺左狭要求阳冈暖以下无一语是死景字字有寻置神味在第二首幽寻岂一路始㸃寻字此首絶唱寄赞上人石田又収足顾兼土梦李白二首李白以永王璘累窜逐公每作诗怀忆盖身虽完节而于故交如李与王郑者犹惓惓然表其心迹不忍遐弃此苏李之遗音厚之至也是时公在秦州白在江州相去数千里不得消息故作此诗第一首明我长相忆与下首情亲见君意唿应何以有羽翼顶上魂来落月满屋梁二句横亘在中间生动曲折水深波浪濶二句顶上魂返梦疑非觉复疑是恍惚凄切第二首告归常局促二句将前篇来返倒转冠盖满京华二句从苦负平生志句借梦境慨叹实事此我所以常恻恻者也白寄元云举目谁能不惆怅高车大马满长安盖出于此也孰云网恢恢应前篇在网罗天道不恢兔爰雉罹不能致君徒焉忆友所谓苦负平生志不独久要之云也千秋万嵗名二句言身后之名正以伤当时之政公于君臣朋友之谊可谓兼至矣遣兴第二首林茂鸟有归二句吕氏春秋水泉深则鱼鼈归之树木盛则飞鸟归之庻草茂则禽兽归之人主贤则豪杰归之二句以起下刘表之不足事也用成语以变化本词又一法也第四首客子念故宅故宅即下篇洛阳生涯能几何二句可悲第五首丈夫贵壮健二句自悲自觧遣兴朔风首从猎无厌化自五陵刺在上者政事废弛惟习驰逐也勐虎首此刺酷吏朝逢首人云近陶我谓似鲍前出塞九首第一首戚戚去故里四句逺戍则一身死于兵亡命则父母罹其祸无故兴得已之役民莫用命徒为法令所廹强赴程期耳弃絶父母恩二句交河逺戍既已弃絶父母莫报罔极之恩矣况敢亡命以累父母乎是以吞声即路也第二首走马脱辔头以下言不复顾恤父母之身也第三首欲轻肠㫁声二句言不待闻陇水而肠㫁也第四首送徒即有长顾程期生死向前去缘上篇当速朽不复问苦辛生死各不能顾无暇复问苦辛矣第五首隔河见胡骑隔河即上交河我始为奴仆二句缘上篇圗麒麟第六首挽弓当挽强四句缘上篇树功勲射人先射马所以制侵陵之要一言尽之杀人亦有限四句如王嗣忠不肯贪石堡之功盖开元将帅犹有持重而不茍为侥侥之意四句真图麒麟人语立国自有疆出塞则踰越汉疆也第七首既一创之筑城要路制胜在我不敢侵陵矣下篇则单于恐我城之立复空国来争也第八首单于宼我垒四句以逸待劳闭垒不出俟其饥疲短兵歩鬬彼之弓矢马力无所用长故大奔也第九首从军十年余二句应树功勲欲语羞雷同衆人以杀伤为功而我志在安邉故以雷同为羞也前云但欲制其侵陵此更反之内治意盖深逺矣况在狄与戎况犹言岂也丈夫四方志二句宁无功而不争茍得所以不辞固穷若既弃父母之恩又醸公家之祸焉得为丈夫乎后出塞五首前出塞征戍之人犹恋田里而惮行役风俗甚厚后出塞则天子好武不已天下化之其勇悍无頼气象不待禄山作逆已知天下之将乱矣少年别有赠二句恶少群起看劔相笑无复父母井里之恋矣第二首此篇以朝暮二字结搆悲笳复动从暮字转到来朝军动也行军对阵前九篇已详此又补出中夜安营之事但歌军容明无战绩又其分也落日照大旗望纛而集马鸣风萧萧三句骑兵环外为卫歩兵列幕然后各归其伍也借问大将谁二句去病敢深入此句乃正按出塞起下篇四夷孤军也恐是言外正见非其人也汉书霍去病传注服䖍云音飘揺小颜乃俱作去声读耳第三首遂使貔虎士二句曰遂使者尤之也奸雄恶少孰非自在上者发之哉㧞劔击大荒所収非要地也日収胡马群所获非名王也二句言逢迎欺蔽慕虚名而受实祸也第四首献凯日继踵二句非言出师之功效也奚契丹同罗寳韦之属本未尝蠢动邉帅邀功生事日戮不侵不畔之小夷自以为功天子不知见其献凯接踵真王兼镇封崇乱阶其实两蕃固无虞耳渔阳豪侠地六句极形容幽蓟富强尾大偏重然后转到将骄第五首夲图逺畧欲开元㝠之北岂知外重变生京师失守六郡良家之地俱为空村然则六合一家何苦重高勲而致畔乱乎此篇暗藏两京沦没重为开邉者戒仍止就出塞之士二十年妄思立功归于仅免一身儿孙遂与兵终始言之诗人所以为无罪也穷老无儿孙与首篇及壮当封侯唿应葢始期及壮封侯岂知穷老无后亦可为乐祸生事者鑑矣上恤其私而尽人之情则为采薇出车下苦其役而自抒其怨则为前后出塞故正得失者莫近于诗也别赞上人豆子雨己熟熟字以屋与职同押豆子句未详万丈潭闭藏修鳞蛰二句造幽幽字余韵何当炎天过二句发兴兴字余韵又反应压字结以潜龙之见自喻两当县吴十侍御江上宅昔在鳯翔都所以分白黒言当国家纷纭之际慎恤无辜即所以安反侧招携貮使之长居台谏未为无补不必事外逺索闭口休叹息下注樊夲仲尼一聮在朝廷一聮下按当从樊本言吴固安之于我则多负诤臣也意更曲折语更从顺余时忝诤臣以下言一夫无辜犹必剖析况宰相诬枉斥逐乎公意盖叹两省不复有如吴郁者共救房琯故追论其事而谓昔实负之不留与同诤谏也发秦州汉源十月交顶无衣况闻山水幽此句对人事稠下有良田畴顶无食实恐人事稠顾嬾拙塞田始微収顾生事岂复慰老大顾我衰日色隐孤戍四句题中发字大哉干坤内二句发字余音逺势此诗以衣食二字为眼汉源四句言其地之暖可以有衣也栗亭四句言其产物之多不湏忧食也宻竹四句言风景之妙可以旅寓也此邦八句言秦州之不可居也日色八句乃发秦州之时也赤谷秦州至成都皆行万山中艰险自赤谷始故曰方自兹村墟炊烟少未免饥饿加以贫病零落故有性命之忧非久客者不知其痛铁堂峡山风吹游子已藏惨字硖形藏堂隍堂字壁色立积铁铁字山形似堂壁立如铁故谓铁堂峡山气隂塞重以冬月故行哀壑而徒旅悲渉层冰而我马瘏也盐井官作旣有程起下知足汲井嵗榾榾顾有程出车日连连起下喧阗我何良叹嗟二句小人道长必渔利以病民若欲转移其待君子当路乎此公之所叹也寒硖野人寻烟语谓山硖中无不向火之人则泝沿者之寒可知也法镜寺畏途之中忽得清凉世界前此山行深寂悄然神伤乍经崖寺旅愁顿破故清晨而入亭午而出遂忘前路之久待也婵娟碧鲜净暗藏雨后㝠㝠子规啼二句收转神伤青阳崃忆昨登陇坂即塞外也后半极好龙门镇过古镇而见戍卒旌竿惨淡白刄绣澁叹彼镇成臯此屯龙门岂相及哉故宿其地而问之中夜饮泣也石龛起四语四靣皆石畵出龛字天寒日淡逺道絶壑怪石四合皆如竒鬼勐兽森然抟人非公不能刻酷伐崄写此难状之景仲冬见虹蜺仲冬犹虹见则阳气不收无以伸肃杀之威使苍生安枕也苦云直簳尽篠簜且尽师老无成故假伐竹者以抒其悲积草岭卜居尚百里而茆茨已如眼中见以来书眷我之深也同谷诸彦公尚未靣先以书候之报章欣然相迎故有此喜食蕨不愿余二句言粗有居食便可息肩不必更投足百里之外矣眼中见三字叙致变化即指倦休之地也泥功山起本三朝三暮黄牛如故乃将汨没同注作及此不如乃将二字佳小儿成老翁方云小儿䧟于泥中不能自出亦似老翁之力竭也哀猿透却坠说文透跳也鳯凰台此诗极变西伯今寂寞对后王者群盗何淹㽞与上西伯寂寞彼此暗暗激射亦以二老天下之父自待也按公之志盖在长飬人才以光中兴之业而自伤为小人所忌不得入朝又不欲斥言故托之群盗为梗阻絶淹㽞也干元中寓居同谷县作歌七首七歌以儗四愁其音节则胡笳十八拍而竒健胜之七歌以第一篇作领下六篇乃分言之第一首嵗拾橡栗随狙公拾橡栗与下劚黄精皆言不可倚仗他人固穷独立之意中原无书归不得为下弟妹逺隔起夲悲风为我从天来与末篇仰视皇天白日速首尾相应知我者天亦惟自守以俟天命而已方曰七歌结句俱有深意其言为我者四悲风自天天怜之也隣里惆怅人怜之也林猿昼啼物怜之也溪壑廻姿地怜之也至皇天白日速天不我怜人物又何问焉前后互应用意殊惨第二首隣里为我色惆怅隣里反对弟妹第五首白狐跳梁黄狐立狐指禄山作逆两京皆为贼薮也第六首南有龙兮在山湫三句龙之蛰也时至则伸自比也蝮蛇东来水上游比盗贼小人溪壑为我廻春姿廻春则蛰者起矣或云此篇为明皇作凿甚第七首言若我未乱之时得致卿相则天下当不至此此共话夙昔懐抱増伤也然天意亦当厌乱矣白日速者廻春不久也呜唿七歌兮悄终曲七者复之数也今我悄然其悲悬知有终期矣木皮岭再闻虎豹斗带上艰险白沙渡层次无一字不工细差池上舟楫渡字水清石礧礧醒白沙迥然洗愁辛顿挫洗愁辛反对畏途高壁抵嵚崟对上渡口下絶岸揽辔复三叹揽辔不漏我马复三叹则前途仍可畏也退之示张籍诗乃规仿此种聮为长篇不露痕迹耳水㑹渡微月没已久路暗也崖倾路何难地险也歌笑轻波澜反对下千忧霜浓木石滑一聨即下文陟巘廻眺积水外二句朱云言水势汹涌非登岸而廻眺水外几不知天水之为二也下句竒句湘灵曰舟行积水衆星皆湿犹言日月沐浴出入昆明则今登山四眺始知是干耳飞仙阁栈云阑干峻所歴高阁道虽险而结搆坚牢阑干在旁故奔涛出其下亦不足畏也惟是歇鞍后四望所歴始觉其高峻梯石结搆牢虽知其牢然势则危矣曲折入神万壑欹疎林起风字歇鞍在地底二句倒醒飞阁妙妙往来杂坐卧方云是日暮投店之景我何随汝曹安溪云汝曹何随我倒装法按言我何相随有汝曹乎五盘谓栈道盘互有五重俯映江木疎衬出阁道之髙地僻无网罟顶上俯字野人半巢居顶上仰字喜见淳朴俗二句已伏故庐归思成都万事好二句结句已到自然龙门阁仰望垂线缕蜀道之龙门与天对峙仰望云天只一线缕耳不知何人凿此滑石以系浮梁过渡时头目揺眩稍失足则不可起矣往闻瞿唐大庾之险而未经今歴此险之后无数恐惧当从此起也浮梁袅相拄阁字目眩陨杂花二句写险艰乃尔细丽石柜阁唐子西诗话最爱暝色带逺客五字信甘孱懦婴二句言山水幽异处不能停息往探其竒虽由行李催廹亦因吾身孱懦无济胜之具耳所以深有愧于陶谢也桔栢渡江永风萧萧永字起下连字连笮动袅娜二句刻出渡竹桥时景急流鸨鹢散二句方云流急故散岸絶故骄高通荆门路承上东逝二句就渡字一纵不测言寒江东逝尚得朝宗若余则方窜走穷山西辕未知所税也妙在隠跃有余味前登但山椒指西辕剑门宋子京知成都过之谓人曰老杜连山云云此四句盖剑阁实録也两崖崇墉倚门字一夫怒临闗设险天下百万未可傍顾壮字珠玉走中原顾北向岷峨气悽怆顾抱西南气悽怆所谓漏天也二语言其险而富并吞与割据二句盗贼据险君失其徳之罪也恐此复偶然二句到此説明不得故谬其词黙惆怅三字包藴无限意思鹿头山及兹险阻尽顾慰饥渴冀公柱石姿慰饥渴斯人亦何幸二句踰嵗月而已为幸者伤前此非人而又恐公去而无其继也成都府正用仲宣七哀之旨落句故谬其词翳翳桑榆日二句明皇晚而幸蜀改名曰南京升为成都府故云大江东流去故乡在东下云侧身望川梁自恨不如此水也喧然名都㑹府字信美无与适所谓信美非吾土也鸟雀夜各归此句兴下覉旅应上未见故乡初月出不高臣子一例故以肃宗比月按此时肃宗之立已久厚斋説乃宋人喜附㑹耳厚斋云初月出不高衆星尚争光谓肃宗初立盗贼未息也初立之説固非然作者託寄自在王室微弱故结句云云此鲁连所谓衆人不知止为一身者也义门读书记卷五十一义门读书记卷五十二钦定四库全书义门读书记巻五十二翰林院侍读学士何焯撰杜工部集石犀行就正道中又有本末隄防者随时补救之方调和元气则先事而图于未形也安得壮士提天纲二句总收天人二字杜鹃行不如鲍明逺赠蜀僧闾邱师兄多士尽儒冠暗藏乃祖吾祖诗冠古二句发明兄字缘起相遇即诸昆出兄字泛溪秋色有余凄醒上荒僻衣上见新月清新浊醪自初熟二句言酒自熟而人无好懐也戏题畵山水图歌赤岸水与银河通伏下逺势中有云气随飞龙一夲无之舟人渔子入浦溆二句乃风雨欲来之景则中有云气句不可少尤工逺势古莫比顾能事焉得并州快剪刀二句収出戏字与促廹反对题李尊师松树障子歌老夫清晨梳白头梳白头三字含平生好竒并贯注四皓凭轩忽若无丹青下文良工心苦仙客意亲两层俱起此句真有神助偃盖反走虬龙形反走二字从却承二字生出盖松为巨石所碍乃横致成偃盖也偃盖二字即生出松下偶坐二句妙不直接㫁续变化已知仙客意相亲仙客指李时危惨淡来悲风风字抱畵松戏为双松圗歌絶壁长松起纎末虚势先含下枝交错起纎末先从松针写起两株惨裂苔藓皮入双松起下白摧朽骨二句白摧朽骨龙虎死承上皮裂透出古字黒入太隂雷雨垂承上枝廻叶里松子僧前落终前风起已令拂刷光凌乱光凌乱并映前风起请公放笔为直干反对屈铁交错絶笔放笔前后闗锁投简成华两县诸子赤县官曹拥材杰指两县诸子软裘快马当冰雪快马二字暗对饥卧南山豆苖早荒秽一聮从寒字中插出饥饥卧动即向一旬二句从饥转到寒空墻日色晚五字寒气隂凝病栢石林以为为明皇作与杜鹃行同意然不敢定其然也岂知千年根以下千秋恨事病橘此比民生穷悴若更愁有司急贡赋则将羣化为盗贼当以天寳前事为鍳也吾愁罪有司钟惺曰正恐罪及百姓耳故末引荔枝故事以为戒忆昔南海使四句按注谓天寳嵗贡取之涪者公借以谕未必然枯柟此与古柏行同意丈人山绿云拟住最高峯絶世独立扫除白髪黄精在劚黄精即煮茯苓之意姜桂夲性非主人所得衣食也百忧集行方云公之来成都以裴冕为地主冕为公作草堂于浣花谿上未几冕去而为崔光逺之客光逺骄纵特甚公不得已折节事之故曰强将笑语供主人而光逺絶无周卹之意故四壁萧条妻子冻馁如此又不敢明言姑以少健衰老起兴而中间微露其意亦可悲矣戏作花卿歌用如快鹘风火生起下身轻见贼惟多身始轻变化小敌怯大敌勇柟树为风雨所㧞叹行人不过聼竽籁暗起新诗湘灵云茅破犹可盖柟㧞不复生矣公安能久㽞于蜀乎是以明年有下崃之兴茅屋为秋风所破歌元气淋漓自抒胸臆非由外袭也归来倚杖自叹息自叹息三字直贯注结处风雨不动安如山风字带收前半大雨流恶邑里清将邑衬野有此句方曲折且使劝耕句皆有根沉痾聚药饵二句将人衬物溪涨当时浣花桥当疑作常不意逺山雨二句前此溪涨之由在此㸃出遭田父泥饮美严中丞感此气扬扬二句一束作前后眼目语多虽杂乱萦拂酒酣仍嗔问升斗透出泥饮喜雨谷根小苏息顾上农事沴气终不灭顾上兵戈渔阳渔阳突骑犹精鋭渔阳用光武事此指朔方军也天边行此篇亦以屋沃觉药陌昔职通用大麦行类夲云前四句如童謡苦战行别时孤云今不飞二句因云飞而思勐士述古三首进退固其宜固字註作因不如固字自在脱身无所爱痛饮信行藏此诗是其註脚第二首秦时任商鞅二句此刺元载第五琦之属第三首似陶观打鱼歌鲂鱼鱍鱍色胜银为作鲙先提一句衆鱼常才尽却弃二句衆鱼为人弃赤鲤不可拘两层波澜衬出银鲂变化入神潜龙无声老蛟怒又顿此二句结住打鱼徐州秃尾不足忆二句为绵州㸃缀旣饱欢娱亦萧瑟亦萧瑟已寓不然之意后篇所谓圣所哀也又观打鱼东津观鱼已再来㸃又观主人罢鲙还倾盃前篇已详只一带以见纵乐日暮蛟龙改窟穴与前篇潜龙无声老蛟怒相应鳯凰麒麟安在哉犹云鸟乱于上鱼乱于下鳯凰不栖其国麒麟不逰其圃暴殄天物圣所哀暴殄天物出尚书戴记越王楼歌起语雄杰千钧之力碧瓦朱甍照城郭顾磊落君王旧迹今人赏二句古人虽作宫室亦不肯为不终日茍且之计言外深叹今人不能然世运降事力薄皆含蓄在内姜楚公畵角鹰歌梁间燕雀休惊怕二句反跌畵字妙相从歌赠严二别驾夲州从事知名夂知名夂正谓见靣新也用笔敏妙黄昏始扣主人门倒叙此句变换生动百年未见欢娱毕竒杰光禄坂行山行落日下絶壁二句日下壁则晦暝矣却接云西望千山万山赤抑何变化而闲暇也回思开元之治如日之方中并末二句亦笼罩于凝眸注望中矣树枝有鸟乱鸣时二句鸣字一作栖按日已暝但闻鸣噪而知枝间皆鸟也作栖则复有字亦是死句下暝色二字接得不生动矣无人二字即生出下二句因草动而马惊又是倒装句不忧者忧有甚于此也陈拾遗故宅此堂岂千年言此堂归于必敝而千载不朽者以盛事㑹于一时也感遇有遗编感遇诗皆言伪周变革之故微月生西海即指武氏夲为贵公子指敬业玉马去朝周指相王乐羊为魏将指李勣圣人秘元命指李淳风穣侯富秦宠指无忌闻我言者疑其凿读此诗结句可涣然矣碎胡琹而出感遇诗人赠一编小説之不可信者即王适事亦失实也谒文公上方野寺隐乔木上方绛气横扶疎先写风光窈窕入风磴应隐字庭前勐虎卧二句出文公亦藏风字俯视万家邑醒上方烟尘对阶除仍带风来无生有汲引汲引二字双闗上文兹理倘吹嘘吹嘘二字又暗映前半之风字通首结搆之宻如此通泉驿南去通泉县十五里山水作尽目穷壮观一作尽日按下虽有夕字上已云亭午矣作尽目佳即尽十五里也山色逺寂寞一聮山色渐淡江光转白从上生层隂句逐层生来愈见其佳过郭代公故宅结句以郭诗沉埋无用自况也观薛稷少保书畵壁仰看垂露姿书也又挥西方变畵也到今色未填填尘也言未起尘也此行叠壮观收观字不知百载后二句百载后公以郭薛自比也作千字谬矣通泉县署屋壁后薛少保畵鹤诗笔亦如舞鹤低昻各有意顾十一佳此志气逺起下岂惟粉墨新束上羣游森㑹神写十一鹤曝露墻壁外壁后赤霄有真骨衬得妙有真骨应写真结处廻抱久欲尽犹出尘化工仙韵其中又有一作诗人在也陪王侍御同登东山最髙顶宴姚通泉晚携酒泛江满空星河光破碎借天写水竒妙春日戏题恼郝使君兄愿携王赵两红颜二句戏恼也短歌行王郎酒酣斫地歌莫哀唿而告之徘徊哀歌真长醉耶我能㧞尔抑塞磊落之竒才公不居铨衡而曰我能㧞尔教之使自㧞于使府耳豫章翻风白日动豫章胜任明堂鲸鱼䟦浪沧溟开鲸鱼濯鳞天池且脱佩劔休徘徊脱佩劔弃所授之官也仲宣楼头春色深春色深言王路方平可以高衢骋力不必轻踏侯门也青眼高歌望吾子二句碌碌侯门者皆公所白眼视也吾老不能去王郎少年何为淹留此乎类夲云末三字歇后语言无有能用我者矣与西得诸侯相唿应世乱多猜不敢竟其词焉故命之曰短歌行短歌行后生相动何寂寥註动一作劝按才足动人一见辄记后生如录事寂寥不可多得也作劝字了无意味矣陪章留后惠义寺饯嘉州崔都督赴州廻䇿匪新岸顶上深字目存寒谷冰句虚言恍如坐对冰雪也出尘閟轨躅顾上云端劳生共几何二句结语浑括将适吴楚留别章使君留后兼幕府诸公得桞字此乐或难朽顾上厚字有使即寄书二句悲凉山寺使君骑紫马入留后公为顾賔从插同游吾知多罗树四句发明上信字以兹抚士卒顾树羽静千里桃竹杖引此篇以平入通押皆入鼻音也梓潼使君开一束章留后路幽必为鬼神夺与上江妃水仙惜不得波澜映带慎勿见水踊跃学变化为龙变化葛陂使事无迹使我不得尔之扶持二句自比老弃南荒不得扶持国歩也韦讽录事宅观曹将军畵马图方云通篇叙曹将军独后有韦讽一句㸃缀韦讽冺然无迹可悟诗法起处以畵字真字双起以后萦廻相间组织变化竒之又竒国初以来畵鞍马二句先以江都引起将军人间又见真乗黄出观字曽貌先帝照夜白先以畵他马引起九马昔日太宗拳毛騧二句又以二真马引起畵马今之新图有二马入畵马其余七匹亦殊絶补七马作两层写借问苦心爱者谁二句支遁倒衬韦讽与江都引出将军相对支爱者真马又与前后相对忆昔巡幸新丰宫又从先帝生波腾骧磊落三万匹二句映九马以真马映畵马自从献寳朝河宗旧注河宗句以穆天子事比元宗之升遐也君不见金粟堆前松柏里二句泰陵在金粟堆送韦讽上阆州録事叅军操持纪纲地録事当令豪夺吏当令从注作因循为是丹青引类夲云此等太史公列传也多少事多少议论多少气魄将军魏武之子孙名畵记覇曹髦之后文彩风流今尚存见与畵工别也学书初学衞夫人二句带叙正跌出畵为古今第一也罗隐云书法二王争巧拙便平富贵于我如浮云伏后穷途开元之中常引见此可以富贵之㑹将军下笔开生靣五句曹尤以畵马着名故前后略叙畵人中间独详写畵马褒公鄂公毛髪动二句有神畵工如山貌不同貌字任渊黄诗注中作邈不同邈字胜与下真龙句屹相向句唿应㢠立阊阖生长风伏下畵骨意匠惨淡经营中顿挫一笔斯须九重真龙出有神一洗万古凡马空一洗畵工凡笔也榻上庭前屹相向屹字应迥字圉人太仆皆惆怅言皆为之茫然失气自顾日与马习不如畵者独得其真也弟子韩干早入室无过右军弟畜韩干前后波澜相对亦能畵马穷殊相惟穷其相尚失其真犹去之邈然也即今飘泊干戈际带起穷途屡貌寻常行路人与凌烟功臣对途穷反遭俗眼白与至尊含笑对但看古来盛名下二句杜征南之子孙亦犹是矣阆州东楼筵奉送十一舅往青城县得昏字节往颜色昏竒句杰思今我送舅氏以下私恩公义曲尽真小雅之遗严氏溪放歌行岂免沟壑常漂漂藏下志字呜唿古人已粪土言古来志士无不视此曹如粪土不受其豢飬虽放歌而必假古人以为言忠厚之至也独觉志士甘渔樵言愿侣渔樵也喜得与子长夜语喜字对上慽慽知子松根长茯苓二句言不甘随之啄腐吞腥宁相从于沟壑煮茯苓并无薇之可採矣饿死可忍也慽慽羇旅奔走于骄将之前一日不可忍也夜阑明志出口入耳他人不与焉又见公之危行言孙也南池用韵与客堂篇同所向尽山谷伏下羇束局促芰荷入异县二句衬出万顷南有汉主祠方舆胜覧南池在髙祖庙旁寄韩谏议程嘉燧以此诗为李泌而作者得之身欲奋飞病在牀身病故转望之韩濯足洞庭望八荒望八荒恐其将长徃不返不止潜迹衡岳也影动倒景摇潇湘影景夲一字此句恐有讹似闻昨者赤松子昨者闻其从赤松故上言不在旁也国家成败吾岂敢吾岂敢言泌敢自弃也周南留滞古所惜此句应身病南极老人应夀昌南极老人以勉谏议致泌还朝焉得置之白玉堂焉得置之四字一贯忆昔二首类本云用韵疎宻有法邺城反覆不足怪指郭令失利言之张后不乐上为忙此句前辈多议其径率至今今上犹拨乱二句乱本在闗中乃今上仍求之四方是再蹈覆辙而至今不悟也为留勐士守未央勐士即朔方之士留勐士谓罢郭子仪兵柄入宿卫也纪纲虽乱爪牙犹在留勐士于内非徒河北贼不去幷致西羗入犯矣百官跣足随天王跣足下殿用梁武事却以百官随走言之直而有体是从春秋中先言㑹温后言王狩得此句法愿见北地傅介子二句身坐御牀安得头悬北阙故愿见介子也昔犹能用回鹘以驱东胡今则致回鹘与吐蕃连兵入宼是以䘮乱以后又成今昔之变况如次篇所忆太平之日也第二首连昌宫词本拟此篇才力相去诚如子由论长恨歌之于哀江头也九州道路无豺虎二句上男耕下女桑二句横插在中与后乱离唿应变化如龙复恐初从乱离説妙妙冬狩行校猎亦似观成功言方与西戎角逐弋猎之娱则待功成之后耳胡为乎遽似观成功也此句暗寓讽刺并后篇无不唿起清晨合围歩骤同伏下整肃有鸟名鸜鹆感此起兴鸜鹆跦跦公在干侯此起后天子不在咸阳宫也使君五马一马骢兼侍御况今摄行大将权留后释闷此篇方万里刻入律髓注云此亦所谓吴体抝字失道非闗出㐮野天子奔走天子亦应厌奔走一聮是料风尘之当清但恐诛求不改辙一聮是料风尘之不可复清江边老翁错料事二句风人谲諌然岂终不复见老翁自眼暗耳以眼暗不见自释则此闷何时可释耶到不忍更言处忽谬其词愈婉愈痛亦借用世适平眼更明事别唐十五诫因寄礼部贾侍郎少人慎莫投此即所谓苛政勐于虎阆山歌元宗讳隆基先天二年正月诏改隆州为阆州松浮欲尽不尽云二句景色无穷缩作二句竒絶已觉气与嵩华敌气字虚活作势即死亦不复与上句相应矣阆水歌阆中胜事可肠㫁虽有胜事然中原格斗留滞五蛮岂愿见此哉故曰可肠断也阆州城南天下稀咏叹一句无穷曲折落句山谷酷摹而去之转逺湘灵云落语竹枝体末二句与阆山歌同意可悟虚实变换之法三絶句第三首杀人明不杀贼也殿前兵马忍为盗贼投鼠忌器故于末章始见之草堂布衣数十人作布衣十数人眼前列杻械四句宛然一李自成饮啄愧残生二句可悲四松曲折多情味㑹看根不㧞对后无根蒂聊待偃葢张反对千叶黄勿矜千载后勿矜应配尔句主人所以自负也千载后对三嵗惨淡蟠穹苍应根不㧞水槛无限曲折人生感故物二句又转破船仰看西飞翼顾平生所悲数奔窜顾避乱营屋东偏若靣势插入营字萧萧见白日顶浮云句汹汹开奔湍顶积水句寂无斤斧响反结营字除草江色未散忧一折霜露一沾凝又转自兹籓篱旷二句可悟文章疎密相间为佳扬旗我公㑹賔客府堂駊騀扬旗旌出题駊騀字本文选李义山袭用之作红駊騀駊布可切騀五可切説文马揺头也廻廻偃飞葢下舒字来纒风颷急二句写出练字虹霓就掌握下卷字太子张舎人遗织成褥叚复归成都草堂时作诗极谨严命意则微觉太过为后来合閙诗篇之祖奢僭纵横目不忍见不觉一吐胸中感愤故非良时好㑹无端合閙可比叹息当路子五韵似可省岂以蜀中奢僭自擅不复识上下之分故因事以讽晓之耶媿客茹藜羮从终宴句来莫相疑行湘云此与赤霄行皆为郭英乂作也是年四月严武薨英乂为成都尹公虽与有旧然志不相合遂欲去草堂矣按赤霄行当别有谓以牛况尹不若是其易也不争好恶莫相疑汝自好钱好官职我自好声名功业文章所谓不相争也客居葱青衆木梢顶万寻蜀麻久不来二句先起商旅客堂严云此章叶韵不可觧按屋沃觉药陌昔职收声均入鼻故唐人得以通用栖泊云安县客字客堂节叙改出客堂具物对羇束具物未详悠悠日动江二句悠悠当作滺滺漠漠当作莫莫诗淇水滺滺滺音由流貌维叶莫莫成就之貌营葺但草屋顾堂字石砚诗其滑乃波涛不澁笔也聫㘭各尽墨不拒墨也水阁朝霁奉简严云安东城抱春岑二句水阁崔嵬晨云白二句朝霁雨槛卧花丛六句皆阁中事晚交严明府二句公至云安皆在舟中此则严令之水阁也因言晚交明府得以居此阁中况于此而数相见乎感谢之也三韵三萹一二短章却有千钧笔力第三删近闻渭水逶迤白日净无风尘之惊也折槛行公以捄清河公被斥朱云折槛盖自况也古栢行李义山作诗者乃是惠陵旁庙中栢篇中明云忆昨路遶锦城东其为䕫州作明甚霜皮熘雨四十围一连材大云来气接巫崃长一连材大虽夸饰语然巫崃句是东川雪山句是西川不拉杂下语也忆昨路遶锦城东以下因君臣际㑹之难而托古栢以见意先主武侯同閟宫见昔时之际㑹崔嵬枝榦郊原古二句言徒有古柏不见古人也落落盘踞虽得地四句见长养实难而此柏实能当造化之栽培不为无意大厦如倾要梁栋二句从有其材转到又値其时万牛廻首邱山重言莫肯致之为梁木也不露文章世已惊四句言知遇虽迟而此柏已为鸾凤所栖宿不应终弃苦心岂免容蝼蚁言为不知者所陵籍也志士幽人莫怨嗟二句言果如孔明之求志俟时则中兴搆厦舍子而谁难为用者惟材之大故也落句公盖自慰云缚鸡行句句转张王元白具体而微负薪行至老双鬟只垂颈顾嫁不售野花山叶银钗并带负薪靣粧首饰杂啼㾗顾抱恨最能行钱云最能䕫州水手之称二诗在䕫州偶有所触信笔而书自是大家数此诗尤近汉魏乐府瞿塘漫天虎须怒须疑作牙寄裴施州三四语自佳裴冕乃足当斯语耶霜雪回光避锦袖顶上裘龙蛇动箧蟠银钩顶上书郑典设自施州归列郡宜竞惜注惜一作借音迹本用借宼作借是也广韵二十二昔中有此下注假借渚拂蒹葭塞注塞一云寒按作塞乃与拂字相应亦与下句穿字羃字相对柴门衆水为长蛇收归海带欹斜敢居髙士差言不敢差肩髙士只守分而已回首犹暮霞收干旱贻华阳栁少府栁侯披衣笑注作啸啸字佳言栁方傲然无所屑意见我乃降颜色也披衣二字暗起清晓并坐石下堂注一云堂下石一云石堂下不如作石下堂乃与絶壁句映带文章一小技小技对上长策径微山叶繁应乔木间故里今空村应戎马存火陆浑山火此其祖师楚俗大旱则焚山撃鼔爆嵌魑魅泣二句承烧蛟龙从低处叙起崩冻岚阴昈昈赤文也音戸罗落沸百泓顾经月青林一灰烬渐髙云气无处所凿空而出写髙处仍与雷雨相闗布景方不脱母河棹腾烟柱汉臯诗话河棹应作河汉为是光弥焮洲渚仍收到低处是逺景腥至焦长虵二句挽到蛟龙上逺迁谁扑灭更逺以极经月之势七月三日亭午以后较热退晚加小凉稳睡有诗因论壮年乐事戏呈元二十一曹长今兹商用事七月余热亦已末末无也筋力苏摧折虚含稳睡留在结句园蔬抱金玉金玉当作金石亢旱土坚不肯发生抱块欲枯也临轩望山阁元二十一所居也殿中杨监见示张旭草书图俊㧞为之主俊㧞二字书家三昧尽矣念昔挥毫端念昔二字缴到云亡不独观酒德草圣酒德首尾相映他人以此发端变作棹尾用不独二字顾上逸气杨监又出画鹰十二扇天寒大羽猎对十二扇赠李十五丈别扬论展寸心束上壮笔过飞泉生下课伐木序列树白菊白菊白萄皆可作故实用之賔客忧害马之徒賔客二字对府主言之借汝跨小篱二句虚竹苦未能当仗故跨木于篱上乳兽待人肉兽当作虎序中不讳虎穴连里闾四句本是刺苛政故纡其旨则言之无罪所谓可黙息也雷雨蔚含蓄承壮字含烦促季月当泛菊即借白菊反收长夏洒然善变园人送𤓰倾筐蒲鸽青蒲鸽青疑是𤓰名未详出处仍看小童抱收送字园人非故侯送𤓰非故侯之託以自隐奈何尽取之而絶其生资乎种此何草草诗劳人草草又曰矜此劳人毛传草草劳心也郑笺草草者忧将妄得罪也此篇亦刺诗信行逺修水筒秉心识本源双闗何假将军佩将军盖用鲁肃事行诸直如笔行诸句疑有误槐叶冷淘以槐叶汁和麫为冷淘汁滓宛相俱淘字经齿冷于雪㸃冷字开冰清玉壶收到冷君王纳凉晚二句结稍近痴行官张望补稻畦水归清新可爱主守问家臣行官张望分明见溪伴召信臣有分水法伴依注作溪畔自佳鸥鸟镜里来二句百顷千畦成此壮观㸃染处皆有血脉催宗文树鸡栅稀间可突过冯云相如上林掉稀间未似尸乡翁二句结反应旅次此篇头绪太烦园官送菜畦丁负笼至收转送菜上后园山脚勿谓地无疆四句言惟此地少得阴凉不如云水之寛濶鱼鸟之遂性也石榞遍天下榞一作原敢为苏门啸二句苏门啸声在半岭中梁父则泰山下也结仍暗映山脚秋行官张望督促东渚耗稻向毕清晨遣女奴阿稽竖子阿叚往问上天无偏颇方云洗发耗字有生固蔓延二句申非类戒荒二语督领不无人方云指行官西成聚必散应前免乱常只西成二语可见其用心之仁窃比稷契岂虚语哉阻雨不得归瀼西甘林壊舟百板坼公前有破船诗虚徐五株态五株指甘喜闻樵牧音雨作则樵牧不得出也雨崃云行清晓起句用朝为行云与后楚宫相闗风吹苍江树二句陆深曰以实字作虚字用法树树立之树晦菴以为误欲改作去对来是恐未然东坡有美堂诗天外黒风吹海立浙东飞雨过江来本此髙鸟湿不下崃云居人门未开清晓雨二首第一首久阴蛟螭出二句承上惊字第二首渔艇息悠悠反衬法晚登瀼上堂注思朝廷晚更登望惓惓欲报怅迫衰老非怨冗散升髙延首徒恐埋骨穷山不能奋飞也故跻瀼岸髙登字起伏深崃修耸故字与迫字相应开襟野堂豁六句又妙在仍寛寛说去春气晚更生竒杰四序婴我懐起下衰老所思注东北伏安得随鸟翎不复梦周孔此句只是衰老济世数向时暗藏公身壮盛之时一层斯人各枯冡自叹衰老恐不能如吕葛之济时但同归于枯冡也楚星南天黒一连就晚字又转一层楚蜀正转归注东北上迫此惧将恐惧者惧毘辅之无人恐者恐功名之长已不谓侧足群盗之中也或谓斯人指房严非是又上后园山脚湘云方尔止谓杜公止有望岳诗未尝登岳误也穷秋立日观非岱宗乎穷秋立日观以山顶反对山脚蓐收困用事言兵动也元冥蔚强梁言幽蓟尾大不掉也注家以元冥喻范阳则是以蓐收为西方金神喻长安则非雨首六句是一幅潇湘图阻雨反得旷望之趣深见应接自卑之不堪也消中日伏枕顶拘闷雨行云逓崇髙四句是崃雨今雨喜容易逐层写出德泽间作鼓増气承上生意种莴苣澒洞青光起神妙信宿罢潇洒风雨潇潇之潇宗生实于此宗生丛生也暇日小园散病将种秋菜督勒耕牛兼书触目老病恐拘束小园散病秋耕属地湿六句将种秋菜督勒耕牛飞来两白鹤以下以病鹤自比终前半老病句意兼书触目也鸾凤不相待比州府八哀诗序王李拨乱之材张公则图之于未乱未危者也哀逝者则存者其可不亟委任乎赠司空王公思礼颕锐物不隔司空言隔相国言留皆逺人无资地者也出入由咫尺由同犹胸襟日沉静二句严云写出大将非豕突可拟兀帅见手格严云手格即掣肘之意悲甚田横客为朝廷惜非哭其私也昔观文苑传以下是伤时盗贼未息故司徒李公光弼拥兵镇河汴严云公之微词千里初妥帖此句代为之解内省未入朝周容云就彼一时形迹心事内省两字说尽可为刻画平生白羽扇白羽扇未详岂即使顾荣事耶吾思哭孤冡以下伤时盗贼未息赠左仆射郑国公严公武小心事友生此句已伏賔客之脉匡汲俄宠辱二句惜其不得入相终于节镇也记室得何逊二句挿入賔客以下每篇皆兼叹旧言之堂上指图画六句武在蜀颇好游宴公诸诗中讽刺非一独于八哀诸将以追惜其材而稍回䕶之身上愧簪缨公复有散郎之除出武所荐故云赠太子太师汝阳郡王琎色映塞外春注一作寒夜不如塞外佳九州之外犹被麟趾之仁也塞外春犹言冬日之日爱其谨洁极臣子不致失欢于君父只是清慎耳此所谓谨洁极也非平日谨慎则諌猎之书不以为爱君而以为好名矣羽旗动若一二句欲言马足之髙却以马上羽旗言之变化我马既同无迹袖中諌猎书二句言只在苑囿而不逺猎由王所諌也严云上言诏王射雁忽接諌猎句此立言之体也水有在藻鳞鱼藻笺云此时人物皆得其所匪惟帝老大二句外廷见明皇暮年希出游猎以为老大气衰自厌驰逐不知皆因王諌故得頥神九重有松乔之寿耳宛彼汉中郡以汉中王结郑䖍篇以郑审结赠秘书监江夏李公邕李邕以贜负谤为燕公所挤故前半详叙以白之眄睐已皆虚二句言其多而敏独步四十年二句岂惟不嫌其秽且尽仰其髙如此祸阶初负谤收转前半言不过所得卖文人事岂知阶祸于此易力何深哜深哜未详易力犹摧枯朽者易为力是非张相国四句言张燕公尚以争名相扼又于酷吏何怪所以深哀其穷也朗咏六公篇此篇以六公篇结曲江篇以徐孺碑结故秘书少监武功苏公源明负米晚为身六句所谓求忠臣必于孝子之门吏禄亦累践註晋作掾吏按作掾吏为是秘书茂松意胡为投乳贙秘书文昌黎亦称之当时古文道孤或反被谤伤公之所谓乳贙即昌黎之所谓蚍蜉乎贙字时本韵失载故着作郎贬台州司戸荥阳郑公䖍亲近惟几杖言与俗人隔絶也未曽寄官曹寄註鲁作记按作记用王子猷语也但与下句不贯春深泰山秀顶上懐曩故右仆射相国张公九龄刘辰翁论此诗以谓九龄大节惟论安禄山此既不甚白而末亦不及弔祭为失余谓子寿大节尤在拒武惠妃寿王夺嫡之谋公亦未之及也仙鹤下人间仙鹤是实事风度可想与后朱鸟相映碣石嵗峥嵘碣石指禄山天池日蛙黾蛙黾谓牛仙客以使典作尚书争之不得也南衙宰相所居故以天池言之退食吟大庭右地恧多幸人但知其忧谗畏讥岂识公之用心惟以不如古大臣之事君是耻乎用才文章境境字重押向时礼数隔叹旧也杜老尝为其賔客旧注独指孟浩然恐非再读徐孺碑二句兼寓当如南州之哭江夏也写懐二首二诗阮公风调庄蒙寓言可叹斯须改变如苍狗与后三年对观公孙大娘弟子舞剑器行序曲折三致波澜莫二诗为李十二娘作却只道公孙以感念王室兼之波澜莫二故也数常于邺县见公孙大娘舞西河剑器前辈或于数字絶句观者如山色沮丧六句先赋剑器感时抚事増惋伤拓开先帝侍女八千人含下乐极五十年间似反掌自开元五年数之风尘澒洞昏王室含下哀来乐极哀来月东出感时抚事处只平平叙过却就自已一时上㸃出乐极哀来四字作断案老夫不知其所往二语王室倾覆民皆无家末二句亦从自已一身上指陈再世而乱犹未弭皆春秋微而显之法也往在贼臣表逆节註节作帅按节亦谓节度使但不成语侍祠恧先露注一作霑按似是路字赤墀樱桃枝泾渭开愁容新庙之成在干元元年四月故收京诗云归及荐樱桃也结尾特纪其时以为鉴戒所谓愿君无忘在莒若京都再火则此幸不可以屡邀也归号故松柏二句近臣同国休戚陵寝永安则先臣之墓木可归守矣昔游吴门转粟帛二句合此篇与后出塞第四篇征之可信唐之常用海运矣商山议得失四语当阙所疑如註以吕尚为房琯凿甚壮游已具浮海航豪字余韵到今有遗恨二句顿挫渡浙想秦皇翻疑柁楼底晚饭越中行谓斯时也除道哂要章指朱买臣欲罢不能忘欲罢二字便已带起归帆收拾门接最敏春歌丛台上赵冬猎青邱旁齐脱身无所爱二句文酒跌宕冉冉将老然终不邀时求合盖生平所志诚不在荣华也杜曲晚耆旧晚出而已为耆旧也国马竭粟豆二句明皇好鬬鸡又有舞马爪牙一不中盖指清河公败于陈陶斜言之非谓相州九节度之溃大军载草草诗传草草劳心也廷争守御牀公此言必不诬其慷慨廷诤非独救房相一事史失其传耳鬰鬰苦不展二句与壮字反之推避赏从国家虽有报功之典然皆人臣分所当为奈何必计荣华之与勲业相为匹敌乎是犯天道之忌而为鸱夷所笑矣因不用而复懐曩游思寻范蠡五湖之舟然范以功成身去今凶逆未定吾以此待朝廷之英俊矣若阿谀顺旨无勲业而取荣华自附灵武元从功臣贪天功者必有天殃吾见朱门倾夺不义而被刑戮者多矣宁病屏逺方不忍为此态也安溪师云人当薄于福享而勲业有余始不以盛满致咎若荣华与勲业相敌即嵗暮严霜可畏鸱夷子功成身退不为荣华所系乃超出于寻常者矣遣懐忆与高李辈史言高适五十称诗以此观之未必果然先帝正好武言与高李徒负文藻而所值乃好武之主旋遘离乱不惟所懐终于不展方且复有存没之感然则其何以遣此耶寰海未凋枯自此凋枯用一未字妙百万攻一城四语诗史同元使君春陵行序简知我者此篇盖深惜其去而望庙堂有留之者此黍离大夫所谓知我者非独公之素交也李潮八分小篆歌字体变化如浮云此句中并贯注草书秦有李斯汉蔡邕李斯篆蔡邕分丞相中郎丈人行丞相中郎公诗之匹也结句美潮愈淡愈至亦变化超脱我今衰老才力薄二句方云此言作歌之才力不足以敌潮作书之才力也潮以八分传公以诗传虽自叹实自负也才薄将奈石鼓何即是学此结览栢中允兼子姪数人除官制词因述父子兄弟四美载歌丝纶戮力自元昆兄弟子弟先卒伍父子丝纶实具载览词奉公举骨肉束上方当节钺用又勉其后効荆南兵马使太常卿赵公大食刀歌开出李贺凭轩㧞鞘天为髙言肃杀之气满空也不似长剑须天倚收刀字王兵马使二角鹰悲台萧飒石巃嵸四句从荆南起角鹰翻倒壮士臂二句并提荆南芮公得将军双结狄明府因巧诋之诋偶误作计或疑是上去通叶其实止用十一荠一韵耳太后当朝多巧诋多巧诋谓好议论者讥其事女主也岂知梁公末年执政尚能决䇿迎还房陵若其早也匡复不待五龙矣独清茹苦惟不世之才能之奈何妄疑大贤乎秋风二首暝传戍鼓长云间风传之也第二首东流之外西日微比暮年白髪天清小城捣练急从风吹衣生下早晚孤㠶他夜归欲乘此风也此句急欲归故园池台今是非言仍不可归也久雨期王将军不至前半得字亦以职韵入屋沃中忆昔范増碎玉斗二句未详别李秘书始兴寺所居安为动主理信然所居对下止观我独觉子神充实独字藏自己精神一面老身古寺风泠泠暗指寒妻儿待米且归去言饥也妻儿待米虽欲安而何可得哉虎牙行虎牙山名在崃口与荆门相对金错旌竿满云直竒句锦树行垂白之年思见太平而乱犹未弭若此所以当急景而増忧也霜凋碧树作锦树兴也春草萋萋尽枯死比也赤霄行卫庄见贬伤其足卫一作鲍按卫庄公伤足事则哀十六年所谓踰于北方而队折股是也成十七年则鲍庄子事诗云见贬则作鲍者得之前苦寒行二首第二首去年白帝雪在山即公所云南雪不到地也复阴江涛簸岸黄沙走二句白者疑翻江涛黄者疑卷滩沙岂知阴晦中雪随风大作已埋山也江涛句半虚半实怪怪竒竒寄柏学士林居天下学士亦奔波亦字暗藏苍生一层叹彼幽栖载典籍顶学士寄从孙崇简武陵春树他人迷言惟外人不容再至耳与汝林居未相失二句承尽室去牧䜿樵童亦无頼二句承他人迷公欲依崇简以居故落句托樵牧以观其意奉酬薛十二丈判官见赠西来有好鸟薛判官无心云母屏云母屏非用后汉书郑宏事即指下卓氏也老夫自汲涧梦觉有微馨此比言已为争房琯斥亦致君君未听者也碧色忽惆怅二句发端睡字却暗为此处伏脉人生相感动以下言如薛者未必果不相遇君侧无人宜急其大者勿因论一邪不能去而遂出故云休辨渭与泾也此诗多不详所谓醉为马坠诸公擕酒相看甫也诸侯老賔客类本云上露一老字下因言少年送髙司直寻封阆州初闻伐松柏二句常意壮语君不见简苏徯百年死树中琴瑟二句竒伟赠苏四徯不得豁心胸转蓬之故君今下荆扬以下乱邦固不可居然作客岂必皆适志若所向龃龉转蓬不已非徒汲汲无欢亦恐误婴世网皆因其不得豁心胸故喻解之忆昔行韩多法此类本云今昔南北用得不觉巾拂香余捣药尘尘字故实此为佳据青兕黄熊啼向我即指风水声魏将军歌此诗亦开长吉类本云用韵可学北风结句言羡其有芝可茹得以全命乱世直至时清也痛语乃旷逸出之白凫行发端二语壮盛意气迟莫摧頽读之可哭白凫自况末乃指当时卿相特不敢斥言天子蒙尘故耳朱凤行亦公自况于时南伯无当之者醉歌行赠公安颜少府请顾八题壁八字下疑脱分字颜氏之子才孤标三句主此才而止一尉则时可知矣然不见吾二人乎君不见东吴顾文学二句客诗家笔势君不嫌二句言当世所知止此实可怜伤君不嫌其为鄙事而请之则聊为题也感君意气无所惜二句因主以见客三人者皆神仙中人也然而天地闭贤人隐头白不遇独其同类意气相惜耳夜闻觱篥结言未见我于丧乱之中重遭此险阻也别董颋到我舟楫去二句非不觉董君之穷其如我之欲逺就食何殊难为懐又不得不听其去十字中无穷缊借老夫䌫亦解四句言愧我亦值饥穷不能相恤视董冐寒逺求甘旨君当谅此别懐也当念着白㡌二句穷愁语最能俊丽送重表姪王砅评事使南海王魏先事隐太子传闻异词当以史作房乔之母为正入怪鬂髪空二句方云鬓髪髻鬟四字得左氏法上自既翦而言下自未翦而言以下叙致有法操纵详略无不如意秦王时在坐二句倒出秦王作上下闗纽何等笔力五色非尔曹非言岂非也自下所骑马四句如在目前水花笑白首自笑相似也大夫出卢宋卢懐慎宋璟方云此诗分两叚毎段皆十九韵可见前人诗格精严如此咏懐二首倐忽向二纪奸雄反覆赤子糜烂遂至二纪如我者嵗月蹉跎得志无期又将何语拯救之哉髙贤迫形势四句可痛此得志而不能行者也夜看鄷城气丰城之剑有时化独我蹉跎沉埋莫问齿髪日衰致君无日徒託深意于苦词耳回首蛟龙池言将与物化也第二首皦皦幽旷心一连尧舜之君不可逢即我亦欲苟全自活独善其身栖幽旷而异平素矣未辞炎瘴毒言不惟渡湖且将踰岭也结托老人星正谓此去亦何所因依也送顾八分文学适洪吉州辨眼工小字工小字上以辨眼缀之顿觉润细恻隐诛求情恻隐含下贤字诛求含下愚字赠子勐虎行古勐虎行曰饥不从勐虎食盖不愿其从诛求割剥虎而冠者得食也上水遣懐童穉日煳口托童穉以煳其口也但遇新少年二句所遇无故物焉得不速老穷迫挫曩懐二句可哭孤舟乱春华春华疑作青草崷崒清湘石入水黄罴在树颠二句以黄罴自喻羣虎则童穉也宿凿石浦飘风过二句飘风暴起之风兴下少恩惠句江山虽丽不足投足一宿犹多疑畏也舟楫不敢系若作敢不系即死句矣穷途多俊异以下谓眼见俊异多遭残害不忍尽言故但言少恩惠也诗郑笺草草忧将妄得罪也圣哲垂彖系系字两义重押过津口春日涨云岑南岳影在湘水中顶近字神妙回首过津口得风故回首已过也白鱼困宻网津口黄鸟喧嘉音枫林瓮余不尽酒二句是言各遂其性庶几不遂寂寞也次空灵岸幸有舟楫迟二句次字回㠶觊赏延次字余韵宿花石戍农器尚牢固言及今尚可招徕只在减其征调耳吴楚守王度言守王度者仅存此土不当迫之散走复为贼用也早发有求常百虑二句所谓百虑即虑虽斯文以有求伤直亦为病也结句疑悞二字收足百虑意烦促瘴岂侵顾病字仰惭林花盛无主之花尚恐轻折况因人干请乎公卒以馁死于此见其志老而弥壮而诗真不徒作矣薇蕨饿首阳二句宁为伯夷之隘而不敢借口于南宫之粟马葢恐伤直性虽斯文轻有假借如早嵗于鲜于太常之徒亦足病也贱子欲适从收虑字结句纡回其㫖所谓言之无罪诗道之温柔固然欤次晚洲晚洲适知名二句先㸃洲名为次字逺势危沙折花当危沙句始得旁洲渚也如此出题明暗竒变吾得终疎放得者虑其不得也望岳渴日絶壁出一连如此领起望字参灵之极未暇杖崇冈足望字三叹问府主应发端牲璧忍衰俗二句明德维馨岂忍仍衰俗之为而徒事牲璧清明当此丧乱犹以䌓华相矜以乐慆忧不祥孰甚焉公意所当袚除者未有先于此也风雨看舟前落花戏为新句子山体影遭碧水潜勾引二语好句珍重分明不来接是前字蜜蜂蝴蝶生情性二句蜂蝶性情所钟而蜻蜓不敢正视者避百劳也岳麓山道林二寺行塔刼宫墻壮丽敌四句二寺细学周颙免兴孤公诗中凡用周颙传写皆误为何一重一掩吾肺腑顶细字别张十三建封彭城英雄种二句废帝指髙祖像云渠大英雄彭城刘之望读者乃误以张镇徐州当之此贞元间事耳上并言刘裴此乃从刘入张羽人扫碧海所谓海中乃复扬尘也方云羽人句未详予谓建封在湖南不乐吏役而去公盖责以君臣大义勉其别后当树功业继外家不可似羽人凌蓬莱耳暮秋枉裴道州手札率尔遣兴寄近呈苏涣侍御齿落未是无心人含下致君使我昼立烦儿孙含下人扶刘毅答诏惊群臣答诏即指可方桓灵之语对上黎元愁痛句奉赠李八丈判官官曹正独守贞刻正避讳秋枯洞庭石只换枯字便新岁晏行土着之民虽竭泽而渔已无所出其祸将及于客戸次连盖以为比也嵗云暮矣多北风诗序北风刺虐也去年米贵阙军食去年荒乱至今年之终仍然如故且加以钱荒之患然则竟何所终耶结句收足嵗晏最深浑汝休枉杀南飞鸿重告莫徭割慈忍爱还租庸米贱伤农往日用钱捉私铸以下又言虽鬻男女仍无从得钱而达官方急杼柚此土必将变起仓卒欲奔走他适恐处处皆然所以悲也好恶不合长相蒙汝厌酒肉民罹死亡好恶相蒙焉得不乱耶追酬故髙蜀州人日见寄本追答刘沼东西南北更谁论髙诗中语文章曹植波澜濶序中汉中王昭州词翰与招魂序中敬昭州苏大侍御访江浦赋八韵纪异序舟楫而已言惟访我之舟檝也忆其涌思雷出金石声文笔须如此赋八韵纪异诗但七韵亦见老夫倾倒于苏至矣此庄子所谓逃虚者也非公之失人今晨清镜中先今晨后昨夜乃有回环讽叹之味昨夜舟火灭叙云接对明日忆其云云题衡山县文宣王庙新学堂呈陆宰以文为诗题固当如是也旄头彗紫微新字縁起无复爼豆事上不教也呜唿已十年二句失坠学者沦素志下不学也歘得文翁肆虚接新字若舞风雩至对上志字是以资雅材入陆宰涣然立新意出新字根源旧宫閟以旧字咏叹新字大屋加涂塈又细写新学堂始压戎马气以下收转旄头彗紫㣲㸃缀学堂所有兼纪新之时也耳闻读书声重言永叹杀伐灾髣髴言髣髴杀伐已息也喜极而反成悲咽语不能终非公不到髙歌激宇宙应首唱意入衡州元恶迷是似迷是似言借以矜恤其下也汨没随鱼商鱼或刻渔吴本是然梦得南谪诗中多以商人鱼父属对也剧孟七国畏指苏生舟中苦热遣懐奉呈杨中丞通简台省诸公媿为湖外客二句为客则无讨贼之权在手若中丞与诸公岂可坐视也没齿埋冰炭言愧愤交迫也中丞连帅职入杨身当问罪先力足办贼似闻上游兵勿后隣道驱驰数公子通简诸公此流须卒斩本诗国既卒斩扣寂豁烦襟二句谓吾言恐不足激此衰愞庶几天诱其衷也聂耒阳以仆阻水书致酒肉疗饥荒江诗得代懐兴尽本韵至县呈聂令陆路去方田驿四十里舟行一日时属江涨泊于方田方云此十七篠上声韵正多不旁溢巧皓二韵故曰兴尽本韵礼过宰肥羊一连陋生因此二语伪造为牛炙白酒事问罪消息真按此诗去公之殁无几然汲汲惟以讨贼定乱为念可以知其所存矣义门读书记卷五十二义门读书记卷五十三钦定四库全书义门读书记卷五十三翰林院侍读学士何焯撰杜工部集冬日洛城北谒元皇帝庙发端四连直书即目葢有讥其不类之意不解其何故忽如此追崇也配极都閟城北碧瓦初寒外冬日仙李盘根大一连又叙明国家追崇之故猗兰注谓以汉武比宗者非世家遗旧史一连言史家以为老聃或以为老莱子且不能定其人何所据而祖之道德付今王暗渡五圣或以为开元二十年置学之事亦非画手看前軰一连先接吴生从容次第入今人手必即接五圣则吴生便无处安顿惟叹息画手之妙则此举之无取可以见矣翠柏深留景两连又㸃缀冬日前半只有初寒二字一见也养拙更何乡落句就洛阳推开一语作结注家以为有所刺者谬也以为有所刺亦得但如注则非言老子之道清浄无为当师其意徒侈其奉则吾知老子有灵方深潜逺引不之飨耳于体则黩于义则诬祖宗之失不能有改又加侈焉不顾天下之讥是唐之佞媚不如汉之善用其术逺矣铺陈其事所以刺也赠韦左丞丈恳恳欵欵流转如弹丸左辖频虚位方云今布政司称左辖非也杨铁崖有送吕左辖诗保障东南第一功必元末诗人如此用起按元设行省平章则铁崖未尝误用明之布政承元之制相沿称之亦未有大谬家人忧几杖一连以卦名对干支投赠哥舒开府二十韵轩墀曽宠鹤一连轩鹤畋熊皆指翰言之只叙宠眷非有所讥六朝用事皆然注凿策行遗战伐一连方束得住勲业青𡨕上结上述德交亲气槩中起下陈情军事留孙楚二句谓文武惟所驱策耳上韦左相二十韵沙汰江河浊四句望其稍稍改纪前政传经固絶伦风俗尽还淳非谓其子乃追叙其前所厯也聪明过管辂诚有如注家之说岂是池中物国忠访于中书舍人窦华宋昱等华昱言见素方雅柔而易制故公以此语激其有为耳旧唐书言见素既为国忠引用无所是非署字而已才杰俱登用结上愚蒙但隐沦生下巫咸不可问公此诗中亦用巫咸字奉赠太常张卿二十韵伶官诗必诵太常适越空颠踬以下自叙处如弹丸几许曲折敬赠郑谏议十韵起二语知名以诗不以官叙致敏妙筑居仙缥缈言无定居也奉赠鲜于京兆二十韵侯伯知何等注等吴本刋作算言自以文章致身五等作筭者避下连等级字也义声纷感激转计疎疑翰墨转二语婉约阴谋独秉钧谓李林甫赠特进汝阳王二十韵朝退若无凭犹言如失左右手精理通谈笑结上忘形向友朋转下何知对李膺言龙门不足言也郑驸马宅宴洞中长安志莲花洞在神禾原即郑驸马之居所谓主家阴洞者也自是秦楼压郑谷言今日秦楼居然兼有隐居之胜当家旧事为之压倒也重题郑氏东亭通首暗藏一风字苍隼䕶巢归起晚字向晚寻征路收入翠微题张氏隐居二首张氏隐居在今兖州记其地多紫石英或后人因黄鹤注而附㑹更攷之春山无伴独相求含下乘兴伐木丁丁山更幽似用鸟啼山更幽涧道余寒厯冰雪二句春犹冰雪幽深可知此二句独相求也第二首霁潭鳣发发一聨物之得所如此真能隐者杜酒偏劳劝一连用两当家事与首连对起相应淡朴中诗律精整前村山路险二句收留字毎字并对时字天宝初南曹小司宼舅于我太夫人堂下累土为山一匮盈尺云云方云员外郎为尚书侍郎之贰故称小今郎署云分司亦其义也按员外郎乃散郎安得即贰尚书侍郎乎小司㓂乃比部郎中之类望中疑在野一连题中尘外数致惟南将献寿顾太夫人与任城许主簿游南池真如画菱熟经时雨顶水盛蒲荒八月天顶候凉菱熟当八月天蒲荒为经时雨两句互文见意对法奇变晨朝降白露从上句带下正收足南池之游爽气沁人肌骨也遥忆旧青氊公父为兖州任城属兖落句兼寓儿童旧游意登兖州城楼突过乃祖登襄阳城作东郡趋庭日隋炀帝大业二年以东郡为兖州即故滑县乃在白马今之滑县也唐改郡为州而州下复系郡名地理志书兖州鲁郡即今之兖州府起句于先后沿革两无所据南楼纵目初先破楼字留登字作结浮云连海岱一连纵目也平野入青徐按鲁郡于禹贡为徐州之域非古兖州地此句亦诗人一时假借耳孤嶂秦碑在一连含下古意中四句先逺后近毎一连又上句山川下句都邑从来多古意二句思以述作继之也秦碑嘉颂未厠从臣之列鲁殿讽赋适当省觐之时所为懐古踌躇者乎刘九法曹郑瑕邱石门宴集掾曹乘逸兴指刘能吏逢聨璧指郑对雨书懐走邀许十一簿公骤雨落河鱼方云雨细则鱼在水面雨骤则沉对细雨鱼儿出看方知其妙已上人茅斋枕簟入林僻一连是北方夏日真景天棘梦青丝梦当作蔓叶石林引佛书以为梦字之证虽有据而不成文理空忝许询軰二句冯云六朝结法房兵曹胡马诗锋稜瘦骨成相士失之贫相马失之瘦所向无空濶言瞬息万里不更有空濶也含下可字真堪託死生杨云无空濶马之力託死生马之德骁腾有如此二句方云末句归美兵曹言有此马可横行万里矣画鹰侧目似愁胡方云孙楚鹰赋为言不知状似愁胡按鲁灵光赋胡人遥集于上楹仡欺以雕状若悲愁于危处注欺大首也雕如雕之视也何当击凡鸟二句反醒画字兜裹超脱临邑舍弟书至苦雨黄河泛溢隄防之患簿领所忧因寄此诗用寛其意倚頼天涯钓二句结是寛其意夜宴左氏庄月落露滋夜转深矣星残烛炧将达曙矣鸣琹检书说剑赋诗所以终夜引盃賔主不厌倦也旧游因此不忘况兹夕有不往来于懐者乎暗水流花径入夜羣动俱息乃闻暗水此句最妙看剑引盃长题是夜宴故以引盃总上言之诗罢闻吴咏二句翻疑柁楼厎晚饭越中行诗罢闻吴咏扁舟意不忘皆壮游诗之明证也送蔡希曽都尉还陇右因寄髙三十五书记上公犹宠钖指翰留突将且前驱指蔡行因君问消息寄髙也春日忆李白清新庾开府一聨承无敌渭北春天树四句春日忆赠陈二补阙自到青𡨕里言自然不汨没也寄髙三十五书记自然不可移掇他人叹息髙生老二句达夫五十称诗主将收才子二句从军感激诗境日新自足佳句也闻君已朱绂二句縁此老得一官虽居幕府未能发抒其雄心勐气然视我犹粗慰也送裴二虬作尉永嘉以江中孤屿诗发端即起第六故人官就此含吏隐絶境兴谁同开后三句吏隐同梅福裴二游山忆谢公永嘉通首转掣如龙城西陂泛舟此篇似齐梁体春风自信牙樯动往也迟日徐看锦䌫牵来也不有小舟能盪浆并收足逺字意并无轻风生浪水影揺扇细似鱼吹亦非风飘万㸃花片缀筵飞随燕蹴极写熈春媚景澄波绮席之趣结句却借小舟反映楼舩补写一叚余兴逺天迟日不醉无归妙用反笔更揺曳多姿也赠田九判官梁邱崆峒使节上青霄先叙迎虏得体河陇降王欵圣朝时吐浑谷欵塞诏遣哥舒翰迎之宛马总肥春苜蓿一聨言杂虏方盛非翰一人所办次聨是危词非叠发端致颂也如俗人解则属死句更逼不起后半矣陈留阮瑀谁争长一连虚实对麾下頼君才并入二句言梁邱早在幕府当招合羣策致之麾下未容以渔樵遗我也赠献纳使起居田舍人中二聨极写地分清切见其得以荐士进贤以兴至治使其主可以追踪帝王也白云篇谓御制诗赋末二句收到自己言如扬雄所云乃不负献纳臣也送韦书记赴安西白头无籍在名不挂朝籍也陪郑广文游何将军山林十首不识南塘路二句反对旧字已藏陪郑并含遥字名园依緑水写其旷野竹上青霄写其奥一望水竹便可经夏忘暑二句牢笼中八首方云马上望中大略濠梁同见招陪字第二首初至絶境百顷风潭上顶依緑水卑枝低结子一连顶夏木卑枝接叶叠韵对叠韵鲜鲫银丝鲙一连顶风潭翻疑柁楼厎二句是初至恍惚意象所谓濠濮间想也第三首复见异花万里戎王子六句无所不有真名园矣异花开絶域初入则夏木千重注视复异花独发露翻兼雨打㸃夏意絶域异花视若凡卉任其露翻雨打则此园无一非嘉花珍树可见矣注谓宠任蕃将迂凿不伦第四首旁舍连髙竹旁舍含东家髙竹顾第一首疎篱带晚花晚花顾第二首旁舍疎篱迤行所渐见也藤蔓曲藏蛇藏一作垂按垂字佳乃借对也山林迹未赊虽托旁舍犹堪投老则山林之胜可知也第五首剰水沧江破一连残山剰水厯览所细赏也言不惟全景即拳石勺水亦居然有万里之势緑垂风折笋一连园中时物渐变也银甲弹筝用一连好洽而佳伎出酒尽而金鱼典始縁陪郑今渐相得矣兴移无洒扫二句游迹无不到也竹林果园兴到即移列坐竟醉矣第六首风磴吹阴雪一连飞瀑奔流自髙来㑹此风潭百顷之源也雪者瀑之状倒装句并已起次连醒字冷字酒醒思卧簟一连因冷而醒又倒装也只疑淳朴处二句因其气象淳朴不觉流连转深开出下二首此篇反醒夏字此下三篇兴极而步屐山林之外与前诗疎篱旁舍复相映带第七首石林蟠水府二句定昆下赴蟠曲百里山林居其内宛在中坻也穷源逺览自髙临下则得此境矣几于人踪所不到故上有野鹤山精之句清晨出者求食逺也杨云名园依緑水自外逺望也石林蟠水府自内纵览也第八首忆过杨栁渚二句瀑泉怒吼石林矗立固定昆之委也昔年走马讵知此中更有佳处耶醉把青荷叶所谓碧筒也坐对秦山晚二句二句与翻疑柁楼厎晚饭越中行因山林而触拨平生幽兴也第九首此独专写夜牀上书连屋先起三四阶前树拂云起风字仍不脱山林将军不好武一连非贤主人则啸咏径出矣不止游覧兼道文章所以不觉其久留也醒酒微风入起凉字已起感秋之意絺衣挂萝薜二句凉月纷纷絺衣将换经夏涉秋故迫于归期也第十首人或与尔止书云幽意云云两句突兀而起即两句截断云出门云云此一转势也次一转云自笑云云又一转云祗应云云八句之内势变多端尺寸之间移形换步所谓波澜独老成也此老不容易放笔如此幽意忽不惬四句幽意应幽期自为归期所迫而将军之爱客可以相过百遍故出门回首恋恋为后期也须溪云水自无住但出何氏山林便觉景别如此最是妙意祗应与朋好二句收陪字重过何氏五首问讯东桥竹第五桥野竹也花妥鸎捎蜨一连乃自室中遥望逺闻之景第二首犬迎曽宿客顶上榻鸦䕶落巢儿顶上雨云薄翠微寺四句翠微寺黄子陂犹尝过东篱而极幽兴况此地肯为风雨阻乎向来二字与仍在未移唿应步屣注一作屐屐字佳方透得极字出第三首翡翠鸣衣桁衣桁之上鸣鸟狎至极状幽意自今幽兴熟向来自今唿应又转一层来往亦无期顾问讯报书第四首颇怪朝参懒二句从休沐生下总不直下手自移蒲栁一聨句中有躭字长字移蒲栁言一草一木皆其胸次邱壑足稻粱赋其不贪言外则羡其无所求于世也与下买田相对第五首到此应常宿二句与前吾庐句潆抱蹉跎暮容色以下前游已去而低徊后游未别而惆怅至于叹羡无计则追忆不置无待言矣此变化浅深之妙也何路霑微禄四句将军犹躭野趣而懒朝老我反违斯游而求禄买田不遂羡之真如在羲皇以上也求禄无路岂但买田计未成饥来驱人即斯游讵可常得来往无期不易有此闲嵗月故为之茫然三叹也杜位宅守嵗盍簪喧枥马虞翻豫九四注云盍聚也簪旧读作攒作宗公正用之义取宗族聚㑹耳纪闻云云恐未必然四十明朝过一连虚谷云四与十对飞与腾对飞腾暮景斜言即使飞腾已暮景也阿戎或引南史齐王思逺小字此胡俨语通鑑注云六朝人多唿从弟为阿戎与鄠县源大少府宴渼陂饭抄云子白冯云佛经以稻为云子九日杨奉先㑹白水崔明府今日潘懐县指杨同时陆浚仪指崔此篇了无意咮不知补之何意取之赠翰林张四学士赋诗拾翠殿拾与十杜白诗中平声读陪诸贵公子丈八沟携伎纳凉晚际遇雨二首发端便已激射遇雨片云头上黒并藏风字应是雨催诗携伎纳凉忽遇风雨大裂风景矣却云催诗兴㑹转胜第二首䌫侵隄栁系反映放字幔宛浪花浮宛一作卷有死生之判归路翻萧飒二句言处处生凉何待丈八沟逺汎非败意语也魏文帝诗秋风萧飒天气凉白水明府舅宅喜雨曲折包括碧山晴又湿又字暗包从前已雨接出偏字反对旱甚使上下两连喜字无不有力白水雨偏多借白水二字妙今日醉弦歌收政如此久旱因明府至祷而得雨故弦歌美政古人莫过喜其行动神明也赠比部萧郎中十兄后半胜漂荡云天濶两连激昻顿挫九日曲江缀席茱萸好九日浮舟菡萏衰曲江荆门此路疑荆门未详承沈八丈东美除膳部员外阻雨未遂驰贺奉寄此诗公自注府掾四人同日拜郎儒门旧史长东美佺期之子佺期世推史库注家不之及奉留赠集贤院崔于二学士气冲星象表二句三赋儒术诚难起一连曲折激昻欲整还乡斾以下结甚𦂳不恨其平稍冗便弱通篇一气屈注极为豪宕故武卫将军挽歌三首三篇惜不知所挽为谁殆当开元之初乎第二首鸣弓射兽能射兽用李广事避唐讳耳赤羽千夫膳倒装句横行沙漠外二句乘冰深入士不赍粮射猎以给故曰横行神速也次篇言人但见其晚年屏弃环卫格勐兽射入石相与称叹不知其当年横行深入足称飞将至今名动四夷也第三首部曲精仍锐部曲将校经其训练犹足以制四夷况将军之材武岂非人百其身者乎九日蓝田崔氏庄前半跌宕曲折体势最佳此在贼中作故尤悲凉非独叹老而已羞将短髪还吹㡌一连㸃化九日故事仍双闗悲欢非公无此神气今人若一意扯作两句索然无味矣古人命意髙愈觉䧺厚笑倩句顶尽欢蓝水远从千涧落一连陈先生云非但写景以山水常在起人之常健也明年此㑹知谁健收老去醉把茱茰子细㸔收尽欢言茱茰犹恐不复重把手未肯释安得不尽君一日之欢乎欢之尽正悲之深也崔氏东山草堂此篇自是一体有时自发钟磬响一连从动处形容出静来犹云鸟鸣山更幽也盘剥白鸦谷口栗一连不食贼禄也柴门空闭好松筠松筠二字好讽刺见几不先自堕嵗寒之节也落句谓有如王者有地可辟所惜去不早耳对雪此篇没贼时作愁吟独老翁独老翁则所对无非盗贼小人矣瓢弃樽无緑一聨樽无酒炉无火对句变换巧妙愁坐正书空惨淡风云㑹乘时各有人独此老翁弃置不燃使衰乱之后小人纵其残虐耶所书空者即此也月夜遥怜小儿女一连忆长安不正说却借儿女未解㸃出甚藴借香雾云鬟湿一连衬拓独字逼起落句精神百倍转变更竒双照泪痕干乱离方甚儿女尚小深闺间隔泪痕所以不干也元日寄韦氏妺郎伯殊方镇郎伯犹言兄公春望起连笔力千钧国破山河在望字城春草木深㸃春字感时花溅泪收上恨别鸟惊心起下白头搔更短二句感时心长恨别意短落句故置家言国也匡复无期趋朝望断不知此身得睹司𨽻章服否只以不胜簪终之凄凉含蓄忆幼子骥子春犹隔犹字对后四句言之一冬愁忆不谓春深节换相隔如故故莺歌正繁其愁不减于对空山老树熈春日暖只如炙背愁睡也公诗多用倒叙尤觉曲折深苦一百五日夜对月与闺中独看篇同趣皆没贼时作也牛女有期而我无期安得不泪如金波乎金波半为仙槎我则浑是泪耳仳离放红繠二句是家中景牛女漫愁思合收喜达行在所三首从在路发端入达字始𦂳第二首始追叙堕贼中出喜字亦更有力西忆岐阳信行在所无人遂却回无人继至遂复自行也眼穿当落日一连眼穿起下连望字心死终上连忆字为喜达作逺势莲峯望忽开入达字所亲惊老痩反喜字辛苦贼中来辛苦二字上包眼穿心死下含愁思凄凉第二首愁思胡笳夕接上贼中来忽贼中忽行在笔势出没无端生还今日事喜达间道暂时人含倒极司𨽻章初覩含中兴南阳气已新对凄凉喜心翻倒极出喜字第三首死去凭谁报二句接生还今日事来前此忆信不得何竟竟生达耶间道辛苦忽睹中兴宜乎其喜有倍也犹瞻太白雪捻岐阳承莲峯影静干官里应眼穿心苏七校前应心死司𨽻二句是喜行在之中兴影静二句是喜身际中兴次第賔主今朝汉社稷二句喜字足反覆顿挫喜字在中篇㸃出却仍不即正落留在第三篇作结得家书去凭游客寄得字来厯来为附家书得字正面凉风新过雁映家书奉赠严八阁老王明清云蛟龙一连见晋书载记奉送郭中丞兼太仆卿充陇右节度使三十韵旧注英乂𤓰州长乐人英乂父知运尝镇陇右鵰鹗乘时去安边骅骝顾主鸣扈从艰难须上策包含后半篇意容易即前程先言陇右可无须郭之亟去斜日当轩盖二句是送燕蓟奔封豕八韵发艰难一连意几时回节钺一连钱夕公曰细玩全诗之意盖以英乂果决老成不用之畿辅之地而乃置之秦陇故曰几时回云云官虽尊用非其地也立言婉而有直体耻非齐说客忍泪独含情言不能如生之掉舌而下齐城故甘于在下如叔孙通之但进羣盗少年而后诸生也如我之腐儒衰晚则反可依公逺去耳送杨六判官使西蕃絶域遥懐怒言吐蕃来请讨贼敕书怜赞普言天子许其和亲子云清自守一连云日假对九万一朝抟秋风海气恰相映发月人但知望月忆家及期思代无必死之志亦念天子蒙尘于外宗庙宫室皆为贼据乎故干戈满地而独深悲于国西结垒之士也天上秋期近二句互文入河蟾不没一连杨云承天上上句月之外下句月之内只益丹心苦一连杨云承人间上句内下句外秋期方近当行肃杀使干戈不再见深恐国西战士但望月忆家故对月之时心益苦髪添白也明字人不能下与清字相关留别贾严二阁老两院补阙一秋常苦雨顾须往山路时吹角顾戎马晚行口号三川不可到起晚字落雁浮寒水一连兴起䘮乱失所市朝迁变之意其言则直书即目也独酌成诗酒渌正相亲破独字妙醉里从为客兵戈逺客惟醉里可度第三最妙兵戈犹在眼无可喜也儒术岂谋身言岂为身谋乎有可愧也共被微官缚二句既为官缚仍兵戈不能稍弭徒以髙歌深酌学野人之所为强用陶写所以无可喜而独居思愧也行次昭陵时公以廷争推问放还鄜州故有感于开国之纳谏然而非为一身也明皇法神尧之内禅而肃宗不如太宗之干蛊将何以复安率土使苍生获息此孤臣所以流恨于行迈之日耳䜟归龙凤质一连史记秦虎狼之国易一都字龙凤之姿易一质字妙在各换一字此翦裁法天属尊尧典谓内禅神功协禹谟谓頼太宗之克家也文物多师古四句非独颂美太宗乃魏相之条故事肃宗非此不足以致中兴故收处有寂寥流恨之叹往者灾犹降四句安溪先生云唐虽受命而武德之间乱犹未弭贞观之初始致太平故曰灾犹降而喘未苏承上疲庸主一叚说至于指挥盪涤则承上叚为用贤纳谏之效也按此解最得本趣铁马汗常趋或引禄山事蹟云云为铁当作石按马汗犹朝享大明赋云弓剑皆鸣汗铸金之风马耳与上句皆是虚用见神灵常如在也必欲纽合附㑹胸中更着不得一故事矣松柏瞻虚殿行次尘沙立暝途言徘徊而不能去也重经昭陵此篇反覆感叹盪涤之功不能速奏无太宗之善继也圣图以下即北征结句之意太平可望惟恃此耳皆援开国以规切今日之听陵寝盘空曲或引㑹要云云按自魏以后陵不立寝殿不造园邑此云寝因习俗之语连类及之再窥松柏路二句收重经喜闻官军已临贼㓂二十韵穴蚁欲何逃喜字五原空壁垒一连言垂克而败今日看天意二句言偶尔失利非天之未定失利只虚影者内讳败也元帅归龙种广平王司空握豹韬郭子仪前军苏武节二句苏武节有必死之心吕䖍刀成破竹之势苏武为典属国即唐之鸿胪士兼蕃汉也王濬为龙骧将军治水军师备兼水陆也戈鋋开雪色一连军容益整天步艰方尽以下言方乘时进军决胜也睿想丹墀近指元帅神行羽卫牢指诸将花门腾絶漠一连回鹘尤为贼所畏故独提出言之喜觉都城动一连官军初至清渠失利士女为之悲愤而夺气已而回鹘空国助顺贼欲奔亡人皆歌舞悲喜二字一賔一主包括前后只待献春醪春字兼纪其时前半乃因官军初至京师不利元帅以下又厯厯决其必灭收复之效功在漏刻以志喜也当分两层看收京三首聊飞燕将书燕将书似谓招诸畔将也若指哥舒翰以书招李光弼诸将恐非依然七庙略二句依然七庙者言明皇固在也孰谓暂尔西幸肃宗已自取之更与万方初乎第二首天涯正寂寥承上万方来羽翼懐商老二句父父子子而后君君臣臣此连言改纪从前乱政当以是为先也当时广平王方收两京而建宁王已为张良娣李辅国所谗而归死李泌来献捷即引黄台之词以为前戒羽翼句葢指此也叨逢罪已日二句上皇在蜀先脩青宫羽翼之功则两宫相见如韦妃前事者殊足黙伤乃父隐衷况罪已当出上皇之诰今肃宗为之是暴父之失明已之功此诏岂所以示万古乎第三首汗马收宫阙二句末首始破出收京刺仅保宫阙更无逺略收京即志满政怠闗门之外更不问也赏应歌杖杜出车以劳还率杖杜以劳还役言当遍图士卒之功也万方频送喜言不止收京无乃圣躬劳即大夫夙退无使君劳之意前四句言当念收京之难以从前七庙灰烬为鍳后四句言收京之后回鹘之欲无厌功臣皆有生之乐无死之心隐忧方大平吴之后更劳圣虑不谓已君臣泄泄如后世所谓恐圣人心困也紫宸殿退朝口号如画宣政是正衙紫宸是便殿故二诗不同戸外昭容紫袖垂二句惟御便殿故有宫人垂帛引百僚之事花覆千官淑景移已起退字宫中毎出归东省退朝曲江二首一片花飞减却春四句方云先追说花飞一句初飞二句乱飞三句飞将尽已飞一片旋飘万㸃俄而欲尽所谓暂时相赏也自初飞以至欲尽无不经眼所谓日尽醉莫相违也江上小堂巢翡翠二句言但见翡翠成巢一春易过不思麒麟列塜一生复易过乎然则何为不亟行乐乎曲江南苑夹城綵仗所在转眼而将相之华屋野鸟巢其中苑旁之宫堧髙塜起其侧国家盛衰变幻不常如此况区区浮名何为受其绊系不及时为乐耶细推物理须行乐物理即江上二句第二首酒债寻常行处有二句必为浮名所绊待七十致仕则行乐终无时矣寻常七十以度数借对穿花蛱蜨深深见方云残春花已残故用深深㸃水蜻蜓欵欵飞方云初夏水已满故用欵欵传语风光共流转二句蛱蝶恋花蜻蜓帖水我于风光亦复然也却反传语风光劝其共我流转杜语妙多如此上篇前四句下篇后四句总极言流转之速嵗月不可绊行乐乃为浮名绊则是与风光交臂失之也曲江对酒苑外江头坐不归虚含对酒水晶春殿转霏微苑外也顾云宫殿本如水晶映彻而公久坐于此酒意渐迷望之皆霏微莫辨矣桃花细逐杨花落一连逐字兼字亦有霏微莫辨之意黄鸟句切江头纵饮久判人共弃始出题嬾朝真与世相违方云顶坐不归吏情更觉沧洲逺反映曲江老大悲伤未拂衣更纵言之曲江对雨江亭晚色静年芳起风雨龙武新军深驻辇四句叹其非复太平之旧且不必遽谓其父子间有所嫌猜也奉和贾至舍人早朝大明宫五夜漏声催晓箭早字九重春色醉仙桃衬出早字唐时宫殿皆植花栁此句以比主恩优厚近臣皆欣欣向荣也旌旗日暖龙蛇动二句日暖二字又不脱春日以旌旗起宫殿亦本言观其旂也以上四句将早朝打叠后半详叙和贾较之王岑绰有余裕此笔力之髙朝罢香烟擕满袖舍人立朝班欲知世掌丝纶美二句他人但切舍人此更切贾宣政殿退朝晚出左掖方云全首趋到晚出予谓前半自写退朝也第五失粘春殿晴曛赤羽旗宣政侍臣缓步归青𤨏左掖退食从容出每迟退字晚字一句结出题省中院壁腹聨的是禁署春宿左省花隐掖垣暮花隐切春掖垣切左省星临万戸动一连因左省所见景物兴起言不容缓之意星动者国乱而民劳也月多者阳微而阴盛也皆当急思补衮职之阙矣不寝听金钥含夜如何因风想玉珂金钥自内出玉珂自外入数问夜如何夜如何者王有鸡人之官凡国事为期则告之以时我为两省近臣以言为责岂可视王之自勤而不知所从乎问夜而兴庶几致主中兴居周宣庭燎之右也送翰林张司马南海勒碑文章落上台指相国不知沧海上二句落句㸃化乘槎事切张司马晚出左掖昼刻传唿浅浅字未喻传唿谓唤仗由合门而入春旗簇仗齐紫宸奏事也退朝花底散顶春字归院栁边迷切左掖楼雪融城湿切春字宫云去殿低切晚字唿应迷字骑马欲鸡栖拈出字足晚字曲江陪郑八丈南史饮自知白髪非春事一聨与九日蓝田诗意同而彼作首连更有力送贾合老出汝州两省自此无人矣起句藴借西掖梧桐树二句惜之也梧桐在而凤去矣破出字髙妙去住损春心去者贾住者我也宫殿青门隔合老青门青琐门也云山紫逻深汝州九域图汝州有紫逻山人生五马贵二句寛之也郑驸马池台喜遇郑广文同饮不谓生戎马谓当此戎马而犹得生存也重对秦箫发二句指郑驸马池台送郑十八䖍贬台州司戸伤其临老陷贼之故阙为面别情见于诗郑公樗散髩成丝二句发端见与曽受国家旷恩美仕者异端午日赐衣宫衣亦有名有名即所谓自天题处湿衣有赐杜甫字也细葛含风软一连藏一清字意内称长短二句称字本用去声义古人通押法也长短恰称圣情乃如臣意恩荣自天真无涯也赠毕四饥寒奴仆贱一连饥寒卑贱迫促成翁所谓惟忧用老也流传江鲍体二句上句应诗伯言或后人有得志者若吾生固长贫苦卑矣赠毕葢以自叹只用相顾二字结出更无痕迹奉赠王中允心虽可原迹固难解后四句讽刺嗟惜俱备因许八奉寄江宁旻上人碁局动随寻涧竹一连上句杜寻旻下句旻寻杜二句即三十年旧来好事光景也闻君话我为官在因许三十年相隔只访死生存没耳一在字收转泪潺湲意足头白昏昏只醉眠头白切三十年与老去对照谁与传又与因许八对照只醉眠言不复能好事如旧矣此泪与俱也至德二载甫自京金光门出问道归凤翔干元初从左拾遗移华州椽与亲故别因出此门有悲往事不无少望然淡淡直叙怨而不怒讽刺体之圣也此道昔归顺金光门近得归京邑四句一句一层转折事不可解惟有自伤而已末则仍归于不忍忘君所以为公欤寄髙三十五詹事安稳髙詹事时髙以被谗分司故云兵戈久索居久字起嵗晚直贯注过半百嵗晚莫情疎莫字作或字解兵戈年长非频仍寄书何由知其存没为尔愦愦安稳否耶抑宦途轗轲不暇及此而相疎耶前四句皆惊疑不定之词天上多鸿雁一连言不可谓兵戈之故乏信将命也路逢襄阳杨少府入城戏呈杨员外绾寄语杨员外不属意少府故寄语句直起兼将老藤杖二句更转一层反映少字题郑县亭子更欲题诗满青竹二句㸃题字别转一层凭髙愈收得足望岳方云无一句移得岱宗嵩衡安得仙人九节杖望中已含寻字车箱入谷无归路一连顶诸峯自髙而下从逺望之归路反为岩崖塞断也无归路有一门一重一掩或暗或明方是处下窥髙真景上承到字下起寻字亦非常生动方云五六即将望中作一转髙寻白帝问真源髙字竦字既相应尊字亦对白帝字至日遣兴奉寄北省旧合老两院故人二首尚书省谓之北省题曰遣兴句句是不能遣肠一日而九廻愁与日而俱永因令节而触拨尤甚耳欲知趋走伤心地不能遣处正想氛氲满眼香寒云白满山非是物也无路从容陪笑语指两院故人有时颠倒着衣裳用三百篇体于律诗中何人错认穷愁日二句错认即下云气虽欲错认得乎言我如此望帝阙而思故人不知故人亦有错忆及我否我真愁随日长不可掇也第二首上篇曰入鹓行未视朝时也下篇班齐之候曰侍龙颜则君在也去年今日侍龙颜重言之所谓趋走伤心地也玉几由来天北极一连此中独少孤臣也孤臣此日堪肠断不能遣愁对寒云雪满山前虚含此㸃破云气炉烟互映作收得弟消息二首血泪所结写倣其面即钝贼矣第二首生理何颜面一连至于颜面不顾而仍未必可延嵗时甚矣可悲也且嵗时与招得几时魂应得舍弟消息此等诗自不可规橅前半三折乱后谁归得二句起是倒装他乡岂胜故乡只乱后无一人能归耳旧犬知愁恨二句言汝妾乃不如犬秦州杂诗二十首迟廻度陇怯迟廻伏淹留度陇伏烽火水落鱼龙夜一连茫茫奔窜如鱼龙之失所碌碌因人等鸟䑕之同穴借山川㸃化尚书春言日秋言夜夜亦秋也变文属对见满目无非兵象起下烽火句言秦州仍不可久留耳注家引水经注鱼龙以秋日为夜非诗人本意以此证用字之稳则得之第二首清渭无情极言一身不能随渭水而东故反怨其无情也第三首胡舞白题斜白题从旧注引南史裴子野语然作蹄亦得诗有豕白蹢笺四蹄皆白曰骇白蹄尤其躁疾者喻荆舒之人勇悍捷敏其君犹白蹄之豕也正与骇字相类暗用马与豕对也第四首抱叶寒蝉静一聨寒蝉静不敢言也独鸟迟不敢息也故下有何之句腹连自比第五首闻说真龙种一连此叹时危市骏独在所遗老弃遐荒也第六首旌疎鸟兽稀注旌一作林按旌谓使旌也旌疎有搜抉之迹然自属佳句自齐梁出林疎鸟兽稀言不但转饷艰难即行围亦鲜所得起下往来者将何堪也那闻往来戍二句言河陇已没抽兵防河不复往来番戍所畏内忧方急仅以解邺县之围并无暇东赴沧海郡也第七首此叹吐蕃日迫秦州方陷没为忧使车由此者徒贻张胜之累莫奏义阳之绩烟尘何计可息也莽莽万重山含独长望第八首此言昔人尚能凿空逺略今㓂在门庭腹心未有平定之期为可叹耳第九首思返近郊而不得无聊反言也今日明人眼妙起临池好驿亭此起若施之内地即一字不通人第十一首萧萧古塞冷起变第十二首清渠一邑传传流传也传送也秋花危石底一连予尝入泉林寿圣寺亲见此景乃叹为工第十三首传道东柯谷伏相报痩地翻宜粟一连张籍贾岛宗祖也第十六首东柯好崖谷採药吾将老言若得居东柯便遂疎嬾之性吾将老焉何须镊髩毛斑乎落日邀双鸟一聨落日归翼方拟迅飞崖谷回碍若邀留不遣也一作谷中易暗日才落而鸟已栖若邀之也晴天无云而养片云于谷中则崖谷之深峻可知矣山泽多藏蓄山川出云皆合养字之义似新实稳儿童未遣闻儿童不知乱靡有定日夜思返闻此则举室悲叹徒乱人意也第十七首鸬鹚窥浅井西边土厚水深阴久井溢反若其浅矣窥浅井井中皆生鱼也第十八首塞云多断续一连贴秋又形容得髙字出边日少光辉惊人语警急烽常报四句所谓闻烽火而此淹留也第十九首故老思飞将二句国家得复经略安西则河北之平可知矣第二十首晒药能无妇二句应发端悲生事为报鸳行旧二句应此淹留叹当时同在两省者竟任一老之播弃也月夜忆舍弟秦州作时公之三弟在许徐二州戍鼔断人行兴未休兵秋边一雁声兴寄书月是故乡明㸃化隔千里兮共明月家人皆不在侧独月色与故乡同耳有弟皆分散二句正捻忆弟宿赞公房湘灵删当以其无据陇月向人圆应来此东楼师徒挠败鼔角战尘内侵日偪无他方略但厚遇其使如奉骄子耳雨晴天水秋云薄从注洪氏随笔作天永胜水字逺矣寓目秦州诗山寺秦州诗麝香眠石竹一连顶山园麝以香贼鹦鹉以言囚自非遥岑絶磴人迹不到之地安得眠食遂性耶此亦所谓意外之巧也次连写凄寂之景如此细丽真小庾嗣音也乱石通人过顶细路悬崖置屋牢顾髙字上方重阁晚就髙字收转百里见秋毫并收野字上六句皆细写结忽拓开然云见愁毫仍归于细先着晚字然后折出见秋毫更不直即事和亲事却非和亲本冀以纾国难岂知公主复归羣凶犹炽至是始悟其非不已徒贻社稷之耻乎人怜汉公主二句不追论和亲之非仍以公主生还为已功大臣无耻误国可戒可怒故反覆责之遣懐厯乱无端全似风骚岂得以起承转合求之夜来归鸟尽夜来即谓此日之夜玩全篇曰霜露自春而秋也曰日斜自朝至暮也无时不悲无计可遣失栖之鸦无家之客悲啼清泪那得不盈睫乎天河句句比兴偏字字着题常时任显晦二句一起便是天河暗寓乱世识忠臣也纵被浮云掩一连是河不是星月含星动双阙一连顶出永夜中四句有一老杜小影在内牛女年年渡二句刺先据要津之人不已容也初月微升古塞外一聨顶影斜河汉不改色顶光细闗山空自寒用闗山月与河汉属对新庭前有白露二句本诗零露团兮后四句承隐字皆以甲夜即无月反衬初字归春色岂相访方云预望其来所谓社日逺看人是相访也春色句是生生世世反对霜雪衆雏还识机衆雏句是子子孙孙反对俦侣稀篇中岂字还字傥字㑹字愈活愈醒擣衣如泣如䜣前四语俱在题前落脉一寄塞垣深深字能与不返二字唿应促织草根吟不稳顶哀音兼微细久客得无泪顶动人故妻难及晨犹言秋天不肯明也悲丝与急管二句亦顾起二句萤火刺诗仍带悯惜故味长起四句四折幸因腐草出杨云起句暗㸃萤敢近太阳飞次句反㸃火未足临书卷实事翻用随风隔幔小一连先写出一层飘零十月清霜重二句结更转得有力何处归与上㸃衣隔幔傍林层层唿应蒹葭体弱春甲早古人入声字收入平上去三声如甲字自可作平声读也道昇先生之论如此然亦有上去作平者苦竹味苦夏虫避顶守字丛卑春鸟疑顶弱字除架公自注𤓰架也束薪已零落自稀以至于除寒事今牢落二句落句直言曽不如秋虫暮雀犹知懐旧也因除架悟人生消息之理有初必终不必说尽秋笛后四句忽然转折非此老笔力其谁敢为送逺定翁云末二句未喻按江淹诗送君如昨日檐前露已团观兵李泌请命郭子仪并塞北出直捣范阳公持论与之暗合落句即李愬取蔡之策天末懐李白悃欵落句疑白已死地下当与三闾相赠答也魑魅喜人过嵇叔夜耻与魑魅争光此句指与白争进者言之鬼神忌才喜伺过失古人四声多转借用之非过从之过也此解出安溪先生最有意味葢以比恶俊异訾文雅之徒独立水鸟犹虑搏击微虫尚有网罗况人事有甚于此者乎空囊翠柏苦犹食古人有食柏而体生毛羽者翠柏句与下无衣对吾道属艰难谓必择所依也蕃剑又非珠玉装妙在此句唿得气字身字起虎气必腾上一连夕公云虎邱尝有剑气状如虎延平津剑跃化为龙铜瓶容斋极称其曲折宛转细读果是异人百丈有哀音从深字生来无中生有更入神也侧想美人意此句追想走向活路便空濶诗须如此脱化犹得折黄金得失二字照应井废殿摧人往铜瓶反因失水幸在治乱得失意外相反重㫖隐跃观安西兵过赴闗中待命二首用意始如神谓因材驾驭老马不遗知道之能饥鹰不成饱飏之患则人人可以临危授命风尘不足静也安溪先生云老马夜知道者经多而熟也苍鹰秋着人者时至而厉也临危即用苍鹰意久战则用老马意兼此二者用意始能如神葢练事明而决机速兵家之要尽于此矣第二首心肝奉至尊语不可学竟日留欢乐二句待命此即之子于征有闻无声之意送人从军秦州诗野望叶已稀而风更劲则望中弥旷日沉而山势加长则层层阴晦中四句皆承发端二句而又次第相生自逺而近也叶稀风更落含林字山迥日初沉含晚字示姪佐满谷山云起一连承茆屋趣谷中云满涧瀑忽悬深山絶壑阴晴互异句法为有神也从人覔小胡孙许寄如何措笔乃尔藴借人说南州路觅字已藏许字为寄小如拳逐字位置童稚捧应癫反骇字并应小字秋日阮隐居致薤三十束字字精到畦蔬绕舍秋先位置此句妙即带出秋日盈筐承露薤盈筐三十束也承露藏秋字不待致书求致字从对面反出束比青蒭色出束字衰年闗鬲冷二句并及情味杨明逺作扁豆五言古诗长篇予谓当检本草并以性味之良作一连或颇嗤之试看老杜于八句内尚不遗漏也秦州见勅目薛三据授司议郎毕四曜除监察与二子有故逺喜迁官兼述索居凡三十韵此篇叚落尚未详独慙投汉阁一连公之自责如此于摩诘广文有恕词焉可谓忠厚之至宫臣仍㸃染指司议柱史正零丁指监察唤人看騕褭方于上句上分谓唤人以下乃公自喻今从之旅泊穷清渭指索居陇俗轻鹦鹉自谓原情类鹡鸰指二子秋风动闗塞指索居髙卧想仪形喜迁寄彭州髙三十五使君适虢州岑二十七长史参三十韵前贤命可伤此句以寓今我独凄凉也诸侯非弃掷指髙使君半刺已翺翔岑为长史故曰半刺客子斗身强注斗一作问当是闻字之误白诗中用之最熟羇旅推贤圣用仲尼旅人有腼屡新粧有腼句似指避鬼而复屡至即上所谓不销亡也赵与时賔退録所谓不惟避之而且涂抺其面尽室在边疆秦州荆玉簪头冷指岑巴牋染翰光指髙更得清新否可见清新二字诗家最上一乘法具此矣寄岳州贾司马六丈巴州严八使君两阁老五十韵元白代书百韵之祖讨胡愁李广谓老将数奇无功也奉使待张骞谓未有囬鹘之助也虚修水战船谓昆明池落贼中也苍茫城七十谓君出走流落剑三千谓陵被发用鱼肠之剑三千画角吹秦晋晋注一作塞秦塞谓桃林之塞贼自潼闗入也讳两都连破但举近郊言之花动朱楼雪二句含下霁景衣冠心惨怆二句含下悲风四句言虽宇宙重开然收京非可贺之事如此立言乃为得体宫莎软胜绵注莎刋作花按宫莎出入所践也花字不通旧好肠堪断一连绾上起下翠干危栈竹指巴红腻小湖莲指岳朱丝有断絃此用直如弦死道边也地僻昏炎瘴指岳山稠隘石泉指巴典郡终微眇指严使君治中实弃捐指贾司马去去才难得一连转接浑化他乡饶梦寐一连绾合寄张十二山人彪三十韵曹植休前軰顶上诗兴张芝更后身顶上草书世祖修髙庙一连按此借汉晋以为喻而宗庙之焚燬阙廷之匡复尽于十字中矣叙事简妙若此真攒簇五行手也商山犹入楚一连招隐亦何藴借存想青龙秘三韵当天翻地覆之时畊岩结草想青龙而骑白鹤静者之妙如此此数句隐显映带其妙处未易名言亦可以悟作律之法鼔角凌天籁分外清新闗山信月轮方与山人相闗寄李十二白二十韵笔落惊风雨一连非此顶仙人不出未负幽栖志一连闗照前后事苏武先还汉句未详莫怪恩波隔二句落句反用天不可问之意此篇不独惜其才且为白其节古人厚于友朋如此义门读书记卷五十三义门读书记卷五十四钦定四库全书义门读书记卷五十四翰林院侍读学士何焯撰杜工部集蜀相锦官城外柏森森破蜀字映堦碧草自春色一连与下泪满襟反对自字空字唿应最㣲三顾频烦天下计以下深叹其止以蜀相终也见隆中规取荆益以争天下岂知创业未半而崩永安受遗北伐又不及擒叡馘懿丞相先鞠躬尽瘁天下之才仅为偏安辅佐所以一瞻庙貎而不禁涕之无从也出师未㨗身先死㨗注一作用按顺宗实録中作出师未用身先死未用未展其用也作未㨗了无意味矣读袁子论武侯语自知卜居东行万里堪乗兴二句东行万里当指万里桥耳方公以为落句公中有所不自得虽卜筑而已欲去误也二泉云用王猷事暗指裴公草堂在西却纵言东面澄江之可以销愁则水西幽胜言外益见如此诗法使人何处捉摸一室大巧若拙乃此等也应同王粲宅二句江船空见独滞一室也梅雨梅雨是及时之雨不得一例怨咨如昭谏长安有贫者为瑞不宜多便觉偏枯浅薄湛湛长江去妙为结句生根茅茨疎易湿㸃眼竟日蛟龙喜暗藏苦雨之人在内为农锦里烟尘外照去国賖圆荷浮小叶一连冩时令将有事于农也为农去国賖为农只一㸃逺惭句漏令二句收为农脱洒末句言去国无禄衣食累之不得不为农也所谓味在咸酸之外有客诗纪编客至后二诗体势相似意味各别公诗所以妙方云江干僻地老病才尽闻人足音而喜几于清谈不爨矣幽栖地僻经过少一连先叙主反破有字漫劳车马驻江干破至字竟日淹留佳客坐始出賔字百年麤粝腐儒餐百年麤粝犹云家常茶饭也不嫌野外无供给二句结嫌以文章自居故但回顾幽栖而云看药栏也江干逺访淹留清坐其人亦应妙觧书味知其不縁简率兴尽乃复因其至之疎期其至之数云耳狂夫清风峻节固穷独立比赋相参不全讦露万里桥西一草堂一草堂犹言家徒四壁意百花潭水即沧浪即沧浪三字含后半所谓世人皆浊我独清也风含翠篠娟娟静一连风雨起下故人碧篠红蕖衬出潭水之清娟娟冉冉风雨相闗句法之工细乃尔曰娟娟风中有雨曰冉冉雨中有风此罗大经所谓互体欲填沟壑惟疎放二句只自嘲怨而不怒賔至七言幽栖地僻一篇稍廓而大之喧卑方避俗对下情亲王十五司马弟出郭相访兼遗营茅屋赀如话堂成句句是初成语縁江路熟俯青郊草堂在西郭故曰俯青郊小谢诗结轸青郊路善注引周礼东方谓之青桤林碍日吟风叶一连以竹木衬出新堂之髙顶上俯字桤从人易求竹随时可移新居所有真景也吟风滴露交互对暂止飞乌将数子一连室家有定飞鸟依人腹聫暗藏得一靣在言外自比避地偶托旁人错比扬雄宅二句本非蜀士而自守泊如颇同扬子故曰宅诚错比嘲亦懒觧也田舍草深迷市井承古道地僻懒衣裳承清江曲鸬鹚西日照二句收足江曲进艇南京久客畊南亩成都尝为南京昼引老妻乘小艇一连言尚得团圞可无饮恨西郊西郊向草堂向字生出腹聮暗藏徃来踪迹在内市桥官栁细徃西郊江路野梅香路注作岸岸字方是郊只有官栁野梅含下无人竞三字傍架齐书帙二句来草堂疎嬾意何长长字收足时字暗藏营竞短半靣所思苦忆荆州醉司马崔自吏部谪司马可怜懐抱向人尽一连对属浑化江村自去自来梁上燕一连顶幽字中四句皆一句内一句外若云分属江字村字则不通矣多病所需惟药物二句药物之外更无求于斯世吾将老于江村矣野老渔人网集澄潭下下下网也贾客船随返照来贾客来者只随返照则东路未通也片云何意傍琹台片云公自谓也旧注琹台诗引成都记云在浣花溪之海安寺南此句犹云不意自全至此王师未报收东郡二句我野老也犹可漂泊息肩于此若天子幸蜀则如所谓公出在野岂可狃于奔窜西京并置不急收山东乎云山京洛云山外含下望乡神交作赋客作赋客谓如屈子之南放也白鸥元水宿二句将白鸥衬出哀字妙有味外味白鸥无上所云云而犹有余哀则公之哀其可尽乎宿字比留滞不能去北邻爱酒晋山简一连山水借对増一晋字作对政自无妨南邻锦里先生乌角巾唿后半角巾隠居之服是不出户人也园收芧栗不全贫乃政言其贫也庄子山木篇衣皮裘食杼栗此句似用此又徐无鬼篇居山林食茅栗释文本亦作茅栗芧音序作芋者字之譌惯看賔客儿童喜儿童犹喜賔客则其好事可知得食阶除鸟雀驯鸟雀皆为之驯则其接物可知二句见先生故贫所以尤难也野航恰受两三人注航鲁直作艇音平声方言云小舟也按淮南子越舲蜀艇注艇一版之舟鲁直惜不据此故明人疑为臆说杜更有进艇篇可知当作艇也释名三百斛以下曰艇其形径挺一人二人所乗行也两三人亦惟艇字为穏相对柴门月色新对注作送棹舟过访月生而未厌相对作送字反觉意味殊短落句衬出竟日淹留无迹出郭逺烟盐井上无人烟也斜景雪峰西无村落也还与旧乌啼顶亦字言旧则夜啼非自今始也过南邻朱山人水亭看君多道气更酌数随皆縁道气绾结上下见不但境幽可爱也恨别成都作草木变衰行剑外顶四千里兵戈阻絶老江边顶五六年思家歩月清宵立一连清宵立白日眠兼冩出老态来若使贼仍不破此恨不复可以年计矣闻道河阳近乗胜二句近字急字并应五六年寄杨五桂州雪片一冬深此句虚对实岭外梅花十月即发非独桂林一冬作雪独不炎热江边送孙楚指叚参军逄唐兴刘主簿弟刘杜同出和裴迪登新津寺寄王侍郎老夫贪佛日贪佛较佞佛新甚敬简王明府神仙才有数顶叶县流落意无穷顶周南建都十二韵苍生未苏息四句先从万国将翻国耻未雪说起恐失东人望婉至虽倚三阶正质直三阶句深罪宰相非人将复至覆国牵𥚑恨不死以下因国论之非而深悲不得身与云台之议也遥怜湘水魂即公自谓随事有田园匹夫羇旅随处可立田园有国者一败涂地别无奔窜之方也愿枉长安日枉注作驻驻字尤有力枉回也与后篇未枉周王驾亦两义或谓追忆房琯分镇之䇿非也此诗直谓肃宗不当议迁若不能雪耻自强则胡马半天下江陵岂能免乎落句又言五陵北原祖宗陵寝在彼不可轻弃为晋元帝也和裴迪登蜀州东亭送客逄早梅相忆见寄淡然初不着题的是早梅后人何由可到寄赠王十将军承俊似呉叔庠賔客满堂上二句兼以自叹暮登四安寺钟楼寄裴十僧来不语自鸣钟含下閴寂独愁孤城返照红将敛顶暮字知君苦思縁诗瘦二句言我病不能徃君何慵乃尔岂縁诗瘦耶然亦当念交游如此閴寂即一可语之僧亦无处觅也近觧作思我縁诗而瘦者非散愁二首欲散而愁愈结也百万传深入一连不知有对属第二首老魂招不得收久客客至舍南舍北皆春水二句反打开去惟公能之賔至起相似风雨则思友况经春积水绕舍日惟鸥鹭羣乎极写不至则喜字溢发纸上矣花径不曾縁客扫反㸃客字盘飱市逺无兼味一连市逺家贫惟恐我喜之无以将也肯与邻翁相对饮一连留之不听其去以应至之难也唿取对饮令共此喜也遣意二首方云二诗雨后作一昼一夜分别观之始见其妙上六句逐层顶接啭枝黄鸟近含花落泛渚白鸥轻含水生渐喜交游絶二句收遣字第二首檐影㣲㣲落夜景宿雁聚圆沙草堂即事诗宿鹭起圆沙见火而起此处若作起字尤飞动并与野船细火相应邻人有美酒二句收遣字賖酒与前篇催酿唿应漫成二首眼边无俗物二句妙语春夜喜雨及时之雨而又无所不遍所以为可喜也野径江船锦城以见雨之霑足都非漫下好雨知时节喜字润物细无声好雨野径云俱黑此句暗江船火独明此句明二句皆剔夜字晓看红湿处二句细润故重而不落结春字工妙春水已添无数鸟二句方云一夜水起便有衆鸟争浴惟久居水上者知之春水生二絶山谷只法此种江亭云在意俱迟一在字人更不能到邨夜邨舂雨外急指水碓也早起帖石防隤岸顶春字童仆来城市二句除却沽酒无复一事与城市相闗政足幽字可惜生前酒身后名吾自兼之然少壮虽可惜何尝不可同陶潜之任逹也落日芳菲縁岸圃一连便觉有风月无边意徐歩花繠上蜂须花繠注作繠粉佳把酒从衣湿一连正写徐歩髙柟江边一葢青破髙字妙游脩觉寺冯云以游字结搆禅枝宿衆鸟二句仍映𢃄花竹后游寺忆新游处新字生动客愁全为减二句是后游结后游皆写寺外题新津北桥楼望极春城上惟楼故所望弥逺写髙处正做逺字做逺字又是衬近郊幻甚白花檐外朶一连顶近鸟巢朶字有居髙俯下之景池水观为政一连指近郊江上值水如海势聊短述水如海势惊人之景乃止短述漫兴云尔新添水槛供垂钓一连略捻值字赴青城县出成都寄陶王二少尹老耻妻孥笑宜从注作老被樊笼役东郭沧江合与樊笼反文章差底病应诗态句注引匡谬正俗云云按今江隂人犹有此音正作都礼反古音之存于今者在所不同不必以匡谬正俗之说为疑野望因过常少仙随笔云唐人称县尉为少府此少仙用梅仙事名更新竹覆青城合一连惟见碧竹清江是秋望也入村樵径引是因字妙尝果栗皱开是过字奉简髙三十五使君此篇当是髙为蜀州时诗送韩十四江东觐省黄牛崃静滩声转四句一路俱有水声树影兵戈之后几无子遗正见寻访之难然不可不努力也各努力者必欲寻访同归补人间之缺陷而后已也弟妹必欲其见况吾亲乎上二句是送各字双收我字君字酬髙使君相赠如话草堂即事独树老夫家草堂雪里江船渡四句即事极冩风雪严寒偪出须酒来徐九少尹见过发端飘飘絶尘赏静怜云竹一连顶晚景何当看花繠二句为新字余韵照字妙的是梅花又与晚景反映范二员外邈呉十侍御郁特枉驾阙展待聊寄此如话暂徃比邻去去注作至至字佳言急至而已成空归也不为复齐梁句法多如此幽栖诚简略阙展待衰白己光辉特枉驾己光辉三字顿挫得妙野外贫家逺难其重来村中好客稀望其重来论文或不媿二句则直邀之王十七侍御抡许携酒至草堂奉寄此诗便请邀髙三十五使君同到如此事何足便为赋诗特为逃空虚者闻人足音而喜也前四句开濶有意白屋寒多暖始开白屋寒多仍先破出草堂寒多二字已寓正宜有酒诗律之细也江鹳巧当幽径浴一聨反映许而不至绣衣屡许携家醖指侍御皂盖能忘折野梅指使君戏假霜威促山简请邀同到须成一醉习池廻至草堂幽栖无侣白首忘形前半闲淡写来自促携酒便请邀賔正觉无所不可也王竟擕酒髙亦同过共用寒字卧病荒郊逺二句竟字神味故人能领客先出同过陪李七司马皂江上观造竹桥即日成徃来之人免冬寒入水聊题短作简李公二首褰裳不渉徃来通徃来之人免入水也天寒白鹤归华表即日成日落青龙见水中竹桥青龙是用竹杖化龙与青龙卧桥上无与註说非合欢却笑千年事合欢言万人鼓舞不独我与司马也驱石何时到海东驱石对竹桥何时对即日野人送朱樱野人相赠满筠笼赠对赐筠笼对金盘玉箸野人对官省数廻细冩愁仍破写去声此日尝新任转蓬曰转蓬则又将不止居蜀也即事成都诗赠花卿刺其僭也观李固请司马弟山水图三首第一首山水出得不平縁是碧海图也第二首方丈浑连水一连超妙至此人间长见画一连接得竒变范蠡舟偏小一连妙就画上指㸃生动八句中离合断续不可捉摸第三首起二句顶挂图题桃树因桃树而伤今思旧也五株桃树亦从遮鲍明逺行路难中庭五株桃一株先作花今人熟用五栁未有用五株桃者从韦二明府续处觅绵竹元白小律多类此赠别郑鍊赴襄阳把君诗过日但把其诗则不见其人矣转出别字最妙试觅姓龎人龎公不肯为刘荆州屈者殆以此勉郑耶奉和严中丞西城晚眺十韵诗清立意新入奉和层城临暇景一连艰难之际身当分阃重寄寸隂可惜游覧赋诗非所先也立言重中丞不可粘晚眺曰暇景曰余春皆有体要天濶树浮秦暗入望京意接出帝念征南多兴绪应诗清严中丞枉驾见过地分南北任浮萍二泉云自蜀望长安为北扁舟不独如张翰顶浮萍何人道有少㣲星二泉云叹知己之少若自谦而实自负也按何人二字松得妙言㣲严公谁复知之广州段功曹到得杨五长史谭书功曹却归聊寄此诗卫青开幕府广州于五管为大府故曰开幕府汉节梅花外一连岭外楼边㸃化工妙絶句漫兴第四首莫辞身外无穷事莫辞言无得辞也此元白所本曲而有直体第六首唿儿日在掩柴门日未落而掩门方顶得出懒惰俗本将日字作自字妄作如此第七首白氊青钱元白最好写仿其流遂有放翁江畔独歩寻花七絶句走觅南邻爱酒伴二句冯云南邻已出洗题中独字独空床三字见其醉卧时多顶出爱酒妙絶第七首此等诗即在老杜亦非佳语三絶句不如醉里风吹尽二句老见乱离不若太平先逝诗人所谓知我如此不如无生也第三首㑹须上番㸔成竹冯云上番犹言头泼凡二三泼笋多蛀折不能成竹戏为六絶句第三首龙文虎嵴皆君驭龙文疑作龙媒丽春非近体也编者以类相从耳鸂鶒与下花鸭皆在严公幕中作王人失路托身使府自画小影花鸭阶前每缓行是鸭黒白太分明花字熨贴畏人前半虚含畏人即所谓心㣲傍鱼鸟肉瘦怯豺狼也不斥薄俗而逊词于褊性其益厚且慎欤然非我之轻絶故人万里三峯曽不我顾其实待之无可待耳起四语空濶浑沦三年落日低年字从注作峯三峯落日所居者西郊也野望西山白雪三城戍望字南浦清江万里桥野字海内风尘诸弟隔伏人事萧条惟将迟暮供多病二句不言家国之弃才而惟以病不能报致此四郊多垒自责不以身不在朝归咎于爱莫助之也跨马出郊时极目收望字不堪人事日萧条愿须臾无死早见兴复何堪日甚一日耶按松维没于吐蕃但见西山白雪三城戍守曽无藩篱之固蜀中殷富徴调既繁但见南浦清江桥名万里东道阻絶故曰人事日萧条也官池春雁二首依严于成都时作未入幕也第一首且休怅望看春水二句言所忧不但无歳恐乱离阻絶归期无日也水槛遣心二首第一首中二连皆一髙一下对城中十万户应去郭此地两三家应无村第二首后半篇是遣心屏迹三首用拙存吾道伏心字幽居近物情伏迹字心迹喜双清谢诗心迹双寂寞第二首晚起家何事倒喝势宕竹光团野色一连上句暗下句明上句聚下句散一月不梳头应晚起无营言无营则迹屏而心与之俱㝠矣承上双清来但得醉己足而不少为妻孥计所谓拙也第三首衰颜甘屏迹㸃题幽事供髙卧承晚起犹酌甘泉歌对家何事至此则其贫益甚然信道弥笃宁为其拙而屏迹以终也奉酬严公寄题野亭之作懒性从来水竹居本非野人然懒性适得所便也奉引滥骑沙苑马顶拾遗谢安不倦登临费起旌麾阮籍焉知礼法疎应懒性草茅无径欲敎锄收野字注引孔毅父续世说云云按鵕䴊侍中所冠严诗自言杜二曽作拾遗何以自名野亭岂得如祢处士徒以能赋为荥观乎故公酬之云虽常奏书而滥骑官马野性本其从来之素也谢安以下酬其末句兴发使君滩之语言犹能如阮公之对晋文脱略礼法罄一日之欢耳续世说妄有穿穴附㑹可以一笑严公仲夏枉驾草堂兼携酒馔竹里行厨洗玉盘酒馔花边立马簇金鞍枉驾二句言方治酒馔中丞已至必欲作竟日之欢也非闗使者徴求急使者即谓携酒馔之人徴求急谓急于烹调陈设也百年地辟柴门迥草堂五月江深草阁寒仲夏看弄渔舟移白日终上礼数寛老农何有罄交欢对携酒馔严公㕔宴同咏蜀道画图日临公馆静严公㕔剑阁星桥北一连大手笔腹聫展拓更濶逺所谓居然有万里之势兴与烟霞㑹二句绾入宴奉送严公入朝十韵句句筋两字字精神鼎湖瞻望逺旧恩象阙宪章新新宠四海犹多难时危中原忆旧臣衆望自昔有经纶生平从容静塞尘机㑹南图廻羽翮二句入朝漏鼓还思昼四句先位置蜀民一靣成都曾作南京故有宫莺之句玉帐术乃兵家厌胜之方位主将于其方置帐则敌不得犯其法出黄帝遁甲以月建前三位取之江潭隠白苹方入本身此生那老蜀四句亦欲入朝不徒送公也收转前半词髙意足送严侍郎到绵州同登杜使君江楼野兴每难尽先为惜字作势稍稍烟集渚二句承落景层次洗发惜字不劳朱户闭二句惜字淋漓以河沉对映落景九日奉寄严大夫不眠持汉节二句是时徐知道反以兵守剑阁武不得出故云黄草时公在梓阆黄鹤注最当懐旧悲来望白云望云事朋友亦可用不见飘零酒一盃言致此飘零岂不由酒不过佯狂纵酒遂致世人欲杀触此骇机真可哀也然鸿飞㝠㝠弋者何慕但拂衣归山吾诗自足不朽今者不见又安之乎深讽其自爱也题元武禅师屋壁钖飞常近鹤禅师壁似得庐山路二句钝吟云若大歴以还决以画结此诗亦同结到画却潇洒摆脱不可及按非为摆脱也无末二句题者伊谁凡诗中无自己乃大病也客夜卷帘残月影一连辗转不寐遂见月残明日求睡又闻江声无限曲折顶得何曾着三字出后四句都从客字贯注应悉未归情时公家在成都故以成都为归即并州故乡之意客亭秋窗犹曙色亭字起江流宿雾中此句晓光也日出则雾消矣飘零似转蓬客字结秋尽篱边老却陶潜菊一连王室㣲诸侯横无白衣送酒之王宏为伏地行酒之康成懐抱可知矣不辞万里长为客二句懐抱之恶岂独为一身逺客公诗所以深逺闻官军收河南河北如龙二泉云后半喜之极故言之详却看妻子愁何在愁何在言妻子皆非复向时之愁叹也涪江泛舟送韦班归京花逺重重树一连羡字出望之何异登仙天涯故人少𦂳宻春日梓州登楼二首双双新燕子二句从春风转下言无家之人不如营巢之燕也郪城西原送李判官兄武判官弟赴成都府凭髙送所亲西原野花随处发二句惜芳辰泛江送魏十八仓曹还京因寄岑中允参范郎中季明若逄岑与范岑公孝与范孟博齐名无一字无来处为报各衰年各字妙古人所谓不可知无可奈何者皆在其中然则君方得路我方流落如之何不急相援也送路六侍御入朝四十年睽隔一见即又言别故不暇喜而但有悲也然路乃入朝返命义不顾私则愁绪千端独我留滞剑南者而已结句得体有味更为后㑹知何地先起别字屈折有力上牛头寺何处莺啼切二句结得变化正与意不尽暗应望牛头寺春色浮山外望字传灯无白日无白日不以白日而火不传也上兜率寺冯云以上字结搆江山有巴蜀顶知名数陪李梓州泛江有女乐在诸舫戏为艶曲二首赠李第一首上客廻空骑泛江故骑廻也佳人满近船在诸舫第二首立马千山暮应上客句廻舟一水香应佳人句使君自有妇二句戏赠登牛头山亭子春谷逺含风春和景丽尝若悲风飒至真深谷也陪季梓州王阆州苏遂州李果州四使君登惠义寺莺花随世界一聫一倒转便不凡送何侍御归朝次连是比体春日垂霜鬂一连无对属㾗通篇淡而有味涪城县香积寺官阁方云次连句中有三层景寺下春江深不流上下二字唿应起连先说寺下涪江含风翠壁孤云细一连说寺上石壁夹出山腰意二句是上小院廻廊清寂寂正叙官阁又起下之凫鹭上之藤萝通篇无一句不切山腰也浴凫飞鹭晚悠悠此句是下晚字既承背日又起昏黒戏题寄上汉中王三首曰戏皆责望之词也第一首忍断盃中物二句戏述断酒用晋元帝事座右铭只断章人短已长二句自醉逐浮萍落句从第六句转下言非王之不已思也已所短在躭酒姑且萍梗飘飘自适已事遂不能追逐昔游耳第二首言一别五秋旦暮入地王犹视其萍梗不我许留乎下四句又言成都取醉固有余乐然终不如依王于梓州也已知嗟不起一连出之以戏故无迹第三首言王虽断酒今何可遂不已思乎羣盗无归路二句言已岂真沉者哉姑以此陶写耳归路谓归朝也犹记酒颠狂犹记者王犹以酒狂为嫌也妙在是戏鲁卫弥尊重四句当肃宗朝故曰鲁卫交分不浅久要难负鲁卫亲贤当为朝廷惜才自徐陈徂谢人物益稀如我者万一天子诏徴之如汉武之安车召枚乗而乗死可不亟拯其穷老乎陪章留后侍御宴南楼冦盗狂歌外一连谓狂歌痛饮庻几冦盗之忧虞形骸之拘忌皆可忘也起结句出号江城黒出号二字未详此身醒复醉二句朝命不通冦盗充斥虽逄髙宴食不下咽真穷途也曰不儗者㣲词婉讽耳台上何须把官烛应月光送王十五判官扶侍还黔中扶侍南还孝子之恩不可夺然艰危中不得资其干济惜别又何能已两靣俱到青青竹笋迎船出二句犹似用事耶倦夜顾陶类编题云倦秋夜空悲清夜徂此诗前三句上半夜下三句后半夜以徂字结裹以见彻夜不寐悲且倦也悲秋此篇妙在淡凉风动万里二句函葢无限国家事在内愁窥高鸟过顶为客倒装句超妙变动老逐衆人行方云老至居人下更快然不如此句之浑厚始欲投三崃二句以家逺结收足悲字对雨首连领得起直笼罩到绳桥雪岭西戎甥舅礼二句言恃其不背恩而不薄我于险则兵与将皆不足用矣因雨而危遽可知警急才名旧楚将二句言人与地违非所以弭边警词与而实不与也适自淮南移西川故云旧楚将玉垒虽传檄六句玉垒传檄况望穷讨青海西戎饱飞去来自如中国将帅非人诚无如之何耳松州危急拥兵不救所恃西戎或饱欲自去耳逹夫故旧公不得已而隐跃致讥彼固深于诗冀幸可以一悟玉垒羽书其少纾乎王命汉北豺狼满二句汉北巴西贼气充斥则蜀中之乱可知也前半叹蜀中连乱不即王诛牢落新烧栈言职贡不入苍茫旧筑坛言将帅自立如此使事意味乃长深懐喻蜀意此句断章取自擅不讨之义耳有感五首首篇言将帅不思报主次篇以下则言主上制御六合当以不能弭乱自责不可独诿之下也先责诸将而后探本言之可谓尽其体要矣第一首乗槎断消息二句言吐蕃孔炽求将帅之中有一如张骞之开西域者絶不可得而徒以贼遗君父䝉恩泽而不思报为可感也第二首诸侯春不贡二聫诸侯不贡由失制驭之方乃使者徴求往来屑屑略无大体又何以服其心哉即起下不行俭徳意兵分则威削五六论平乱当有序姑先其所急即欲从事于内师老气竭亦复难用不如息战务农养威伺衅也第三首欲平河北当驻洛阳宏卫文大布之衣以收小民之心以厉将士之气何有深拱关中泄泄奢怠日复一日洛下之峙储且尽河北逆乱蟠结遂忘上下之分岂复能有为乎公诗与汾阳所论形势㣲异长令宇宙新如下所云行俭徳以与宇宙更新也第四首言分封费重不可猝办岂知但取系属逺人卑宫示俭何不可也但言强干而至枝叶尽凋则朝廷势弱何以弹压不臣者哉亲贤受钺空成往事卑宫出镇遥遥不闻岂封建果不可复耶丹桂风霜急二句用衬出方是縁情之体注以丹桂言王室青梧言宗籓者得之终依古封建二句方云反言见意得讽谕体第五首诸侯不朝不贡由朝廷有以致其猜阻然不可以质言之也故但以登坛絶假解诸将之疑而责以臣节有所未尽也诸将得以要脇天子由朝廷无恤民之政从乱者相继若实心存抚以起疮痍彼欲为乱将谁与哉领郡一连是诸侯所以莫朝之故弱者则惧邻道并吞不敢离其地黠者则借多事为辞诸侯理非皆畔故借二者言之也此篇直缴应发端四句愿闻哀痛诏则终上以行俭徳为本也送元二适江左乱后今相见二句数折晋室丹杨尹四句温太真自河北奉表江左言元如温尹之乃心王室蜀将如子阳之井蛙自大顺逆异趣使露词色则殆矣故以莫论兵戒之章梓州水亭城晚通云雾一连引起水亭妙近属淮王至汉中王高门蓟子过席道士荆州爱山简章梓州仍以习池暗㸃水亭翫月呈汉中王夜深露气清玩字逺致浮客转危坐方云浮客出康乐诗正贴玩字归舟应独行起下惊字欲得淮王术收王风吹晕已生收玩登高逺客悲秋又以老病止酒其无聊可知千绪万端无首无尾使人无处捉摸此等诗如何可学风急天高猿啸哀发端已藏独字艰难苦恨繁霜鬂顶万里作客潦倒新停浊酒盃顶百年多病结凄壮止益登高之悲不见九日之乐也前半先冩登高所见第五插出万里作客唿起艰难然后㸃出登台在第六句中见排奡纵横遣愤雷霆可振威三句言当自强以定难勿复乞师小夷致宫臣有鞭血之辱也薄暮高秋心苦悲嵗暮鬂髪白成丝以齿暮结悲痛西山三首第一首言老师费财与贼相望直书其事而庸懦无能可知矣筑城依白帝白帝谓金天也第二首腹连酷冩畏缩不前之状第三首前四句言人疲粟尽无尺寸之功子弟自往元戎自归关城自围凯歌自奏将帅非人以败为功乞和饰胜脱身危疆而已口舌和亲不如力战决胜今乃踵和亲之谬饱胡人之欲幸其自退乃奏凯冐功侈然若伸威万里者此将谁欺乎城上春动水茫茫名句羣臣从武皇若将第六句稍稍穿凿则为子盗父兵矣论诗正不得尔舍弟占归草堂检校聊示此诗鹅鸭应长数二句是检校处公有四弟惟占相随入蜀此日又从公于梓遣其归成都草堂检校故有此嘱伤春五首第一首天下兵虽满二句是倒装法言春光虽日浓天下兵方满故可伤也御宿且谁供御宿不供禁旅离散从吾君者谁乎意者鬼神呵䕶如云之从龙也并含末句意殷复前王道一连望其为武丁之挞伐莫如平王之避狄蓬莱足云气二句责左右之臣不能辅主修徳致此播迁谁执其咎也第二首天青风卷幔风卷幔疑兄弟之来也草碧水通池暗用池塘春草事牢落官军速言日望官军速为定乱而何其转牢落也第三首不成诛执法二句此叹元振不诛人无奋志也晋书天文志执法廷尉御史大夫之象所以举刺凶奸者也大角纒兵气一连陆士衡诗在汉之末皇纲幅裂大辰匿辉金虎习质宫阙没于吐蕃天子出走内败不书假天象以言之贤多隠屠钓二句斥其用宦官以致播屯也天子七尺之舆当与天下贤者共之同子骖乗袁丝变色奈何惟元振一刑余是佐乎求贤及于钓屠况在朝之贤必无反见斥逺者亲之信之则可以服武夫悍卒之心惟我役使成收复之功矣一曰郭子仪为尚父此借文王后车事瘦词见志言幸而憗遗一老何不悉以收复寄之也第四首复道使通秦曰使通秦则京师未复可知此句法也夺马悲公主当时用高欢夺尔朱荣妻北乡公主马事注家未及萧关迷北上言不得归秦也沧海欲东廵言复不得安处洛阳也岂无嵇绍血二句自伤在逺不得以死卫主也岂无者伤其无也第五首孤儿却走多羽林孤儿天子亲军亦弃之而散况四方谁为守乎王公出御河御河宜用尔朱荣河隂事得无中夜舞一连闻鸡起舞者收而用之即为忠臣当如汉祖之大度以得勐士耳春色生烽燧万物发生之时不见其他但见烽燧已属可伤况烽燧不知何时始平方有与春俱生之势则尤可伤也此句总结伤春送梓州李使君之任籍甚黄丞相二句从前籍甚能名却忘此举不免犹是俗吏故此行尤急也近看除刺史指再任老思卭竹杖六句言所望于使君者非卭杖锦衾恤其穷老惟最先一举为执热中一酌甘泉沉着中极变化生动火云二句衬出先字接得变化此我所思所要也若误㑹自注于山驿句不划断即了无意味矣遇害陈公殒四句天地之英灵斯民之耳目此之不念何以为政言死者之可惜则生者之宜留意益可知也遇害下言陈公殒于酷吏李如欲为循良则此行未有先于此也一篇非为陈公篇末乃㸃明射洪在梓州耳注引旧书及云溪友议云云按子昻事当据卢藏用别传旧书亦多失实别传云子昻以父老乞归归而为后史记纲条粗立笔削未终㑹丁父忧则亦非一嵗矣安得先有父为段简所辱之事又章仇兼琼镇蜀去子昻已逺安得为之雪狱此皆无足取也王阆州筵奉酬十一舅惜别之作沙头暮黄鹄二句结用比有余味奉待严大夫八句无一句非待字意常怪偏裨终日待用他人待作衬一生襟抱向谁开收喜字奉寄高常侍汶上相逢年颇多二句位日崇诗日妙其如今日所责望于髙者非复汶上相逢故意必有大节壮猷乃不负飞腾无悔迟暮也今日朝廷须汲黯谓归朝中原将帅忆亷颇望其复出别泪遥添锦水波公自谓将赴荆南寄别李剑州天入沧浪一钓舟言老而为客仍无家也奉寄别马巴州南国浮云水上多言但见湖光待马则杳然也难随鸟翼一相过寄别知君未爱春湖色只云不爱湖色责之愈深而语愈婉也陪王使君晦日泛江就黄家亭子二首首篇泛江次篇就黄家亭子首篇花鸟二字暗渡亭子次篇结句所以终上欢娱恨白头之意春逺春逺独柴荆始出题上言春下言逺又一法何曽剑外清变换妙地入亚夫营亚夫营是反言以託讽言天子尚无如之何我安得归也暮寒起二句寒意透骨戍鼓犹长击暮字林莺遂不歌寒字忽思高宴㑹反寒字朱袖拂云和又与腹联相映百舌重重祗报春祗字便含下过时发口诗律之妙如此知音兼衆语百字花宻藏难见已起过时游子似不经意咀咏转自深长吴门巴蜀廻环转接一丝不乱九江春草外顶出杳然厌就成都卜应谁语休为吏部眠只是言不复卜邻于此蓬莱如可到言更杳然也末见谁语归梦偷生惟一老言天下生民将尽也雨急青枫暮一连暗入魂招不得黒水葢指梁益言之滕王亭子春日莺啼修竹里一连使事无迹杨用修云第三用梁孝王事第四用淮南王事独怪修竹本无莺啼后见孙绰兰亭诗莺语吟修竹乃知老杜用此来游此地不知还谓滕王当日滕王亭子中二连极言其寂寞鸟雀荒村暮对鼓吹云霞过客情对霓旌尚思鼓吹入二句以牧阆州结收转行春反对寂寞玉台馆二篇犹有王杨气味渡江宋人止能极其材力摹儗前四句却更不解作后四句渚花兼素锦一连是将到岸时戏问垂纶客二句是已渡后喜雨发端是喜字逺势巢燕高飞尽一连久旱逢雨云何不喜不须更破明题字此连见飞潜动植皆含喜意也晚来声不絶二句喜字余音夜字应朝字按鸟雨作则归巢久旱又思隂雨而衔泥花雨打则辞树久旱又頼霑润而发色真徐庾神妙处也篇中才字已字不絶字为朝晚夜深浅映带上五句皆是即目结用声闻二字反对律细无比送韦郎司直归成都天下兵戈满顶窜身江边嵗月长顶同病别筵花欲暮带起春字为问南溪竹二句从春日带出成都时郑公再镇公将复归故有落句复期之往来草堂也将赴成都草堂途中有作先寄严郑公五首第一首直为文翁再剖符文翁事非浪使奴仆旄旌诗书墻壁郑公世胄名士再领节镇望之以息兵氛兴礼教如文翁之旧蜀民庶得休息不惟穷老故人䝉其庇䕃而已逐逐鱼鸟之阵非所望于郑公也鱼知丙穴由来美二句言成都可居旧所深悉然所以复来故非为此正唿起落句也五马旧曾谙小径收再字第二首此篇承还揖让句意处处青江带白苹途中故园犹得见残春自阆州而言成都为故园也犹得与上待字唿应况复荆州赏更新荆州即谓山简时以征南将军都督荆襄交广四州镇襄阳也第三首此篇承久荒芜句意书籖药里封蛛网室内如此荒芜可知也野店山桥送马啼𢃄途中岂借荒庭春草色二句言虽则已荒思行路之难则借草一饮已有余乐矣第四首以下二篇又反覆洗发总为文翁再剖符之意新松恨不髙千尺一连言松三年而不髙竹三年而不斩也生理祗凭黄合老寄严意在此句㸃严以黄门侍郎再镇衰颜欲付紫金丹即下奔走三年所以遽衰也三年奔走空皮骨𢃄起第五首醒出途中有作第五首乌皮几在还思归应得归侧身天地更懐古一连收归字天矫不直致于途中二字非常精神不妨游子芰荷衣是潜夫野服别房太尉墓把剑觅徐君贴墓惟见林花落二句有风飒然却㸃化不觉读者徒以为凄凉之景而已若用松柏唿风不惟太露太熟房是藁𦵏暂寄亦不合也自阆州领妻子却赴蜀山行三首第一首方云似沈宋不成向南国二句是却赴第三首真供一笑乐二句反结注一笑引贾大夫事得之山馆起连便觉山鬼欲出鸡鸣问前馆移居倚杖游吴兴便知此诗之佳舟前小鹅儿鹅儿黄似酒破小字超引颈嗔船逼一连更不可移掇登楼可怜后主还祠庙徒为武侯立庙也春归此似复归成都草堂之作倐忽又春华倐忽注作归到又字应上频字下文多梗有涯无不笼罩讹为倐忽了无意味矣逺鸥浮水静一连鸥之任水燕之随风即落句所谓乗兴即为家也赠王二十四侍御契四十韵自阆州再至成都作败亡非赤壁病句锦里残丹灶一连叙再至沉痛王室方乱明知不可依而别无安土也伏柱闻周史侍御乗槎有汉臣客成都浪迹同生死同生死言生犹死也偶然存䉀芋䉀当亦蜀物可资生者寄董卿嘉荣十韵笔不停寄李十四员外布十二韵逺行无自苦领起内热比何如内热用庄子沈诸梁事正是炎天濶一连言病后不可复行濶字妙黄牛平驾浪二连言舟行亦湏水落也闷能过小径一连转接无痕江清心可莹廻抱内热秋㠶发敝庐应盘涡歇通首如话愈读愈有神归来起句非作客不知其悲洗杓开新醖一连所以明已之洁虽未得长给终难共尔啄腐吞腥耳慿谁给麴糵凭谁者自见不轻为人衣食也寄卭州崔録事终朝有底忙底字今靖江人犹有此音浩荡风尘外尘注作烟按浩荡是江野风烟是荒逺不当作风尘过故斛斯校书庄二首第一首竟无宣室召是没后授官立秋雨院中有作与遣闷呈严公篇同意礼寛心有适二句上句反言之言所頼节爽病瘳也主将归调鼎二句直言欲去则主将亦属相知者故仍望其功成内擢庶几稍效长者谋而引身也院中晚晴懐西郭茅舍幕府秋风日夜清院中起淡云疎雨过高城过高城三字即打着西郭叶心朱实堪时落六句青苔先生朱实时落积雨思归歴计何日出院乃风清云淡暮景西衔复拘吏职故懐隠弥切也第四句是倒装见望晴之切下陡接复字极变化复有楼台衔暮景二句言西日犹为楼台所衔况髙城隔限即欲从院中一望西郭岂可得乎如此则新晴况味何殊积雨故不劳晚衙钟鼓为报也二句透出懐西郭言外之巧浣花溪里花含笑西郭茅舍结肯信吾兼吏隠名言吏隠不得兼行且谋舍院中而归茅舍矣到村老去参戎幕二句公与武并在两省比肩事主老而为客屈居幕府其思返故林如痿人之愿起非今人谬语恬退也宿府不得于中甚矣故下编遣闷一篇永夜角声悲自语一连二泉云自闻之自言之自见之自赏之皆无人相和也独宿之况如此按三四言但闻角声之可悲不知月色之为好起后四句不如卲説也已忍伶俜十年事二句言非遯操不坚直为无路可归耳然十年忍穷今来岂肯懐安方决去也遣闷奉呈严公二十韵黄卷真如律黄卷似同今日黄册老妻忧坐痺一连言妻女先觉其闷分曹失异同言在院幕者各自分曹相待之礼亦可稍示异同而今失之也畴昔论诗早二句言以文章则师友以名位偶仗钺耳寛容存性拙二句即所谓异同露裛思藤架二句㝷别业信然龟触网二句闷字束縳酬知已闷字会希全物色言亦须使我不失故态也时放倚梧桐兼以凤栖自比以遣字收送舍弟频赴齐州三首第一首继先祚收兄弟都在腹聨十字中如此乃暂见即去于情理为不可解故曰意都迷也徐关东海西左传遂自徐关入第二首反覆申前意以留之无如客意常在东北也安在哉三字收起二句浑成第三首代为之解言于我似恝能觅诸姑两弟复聚亦岂不善但恐徒去耳莫作俱流落代为讳其不去也甚恨其去而终不忍伤弟之情措词无不深稳三首俱高妙齐州二字首篇发端暗破次篇结句明㸃破用顺㸃用反以送起以望其复来收严郑公阶下新松弱质岂自负新松移根方尔瞻郑公疎翠近珠帘阶下虚䝉清露霑深稳语何当一百丈二句醒阶下更妙句句藏得一诸侯老賔客在内严郑公宅同咏竹緑竹半含箨伏下新字新梢才出墻宅中竹色侵书帙晚一连晚字凉字妙但令无剪伐二句反应新梢又结到郑公奉观严郑公㕔事岷山沲江画图十韵沲水流中座四句㕔事直讶杉松冷二句入观字雪云虚㸃缀两连画上着精神秋成元圃外一连又将岷山沲江一拓开幽襟兴激昻以下郑公学杜者从此等入便有仰窥之路晚秋陪严郑公摩诃池泛舟髙城秋自落未详意谓秋水落愈觉城之髙也初冬时在严公幕府同为游宴独有寒色此日多愁南八所谓虽食不下咽也至后青袍白马有何意在幕府金谷铜駞非故乡思洛阳正月三日归溪上有作简院内诸公野外堂依竹溪上蚁浮仍腊味正月三日白头趋幕府院内春日江村五首第一首农务村村急江村起干坤万里眼一连方云万里百年本王子安用意在心眼二字分贴江村春日第二首迢逓来三蜀顶上飘泊蹉跎又六年顶上到如今客身逢故旧谓裴冕也下乃指严武发兴自林泉以下言所处虽穷亦非遽因故人求禄不戚戚贫贱也后半极写兴字亦暗寓蹉跎第三首种竹交加翠二句言所歴非一春也经心石镜月二句月经心风到面又将自秋而冬自冬回春也暗寓蹉跎之意赤管随王命以下言林泉之兴可得而夺者以屈居幕府犹服王官岂以生理艰难昩所从乎荐者严公随者王命随字与自字唿应第四首前四句言本依故旧苦遭轻薄仍以林泉为适志耳本勉起以谋王室何有一腐䑕羣儿乃相吓也存晚计犹云保晚节故隠其词耳问我数能来寓蹉跎意来字反唿懐去第五首羣盗哀王粲二句言虽存晚计要非终焉之地如王贾已属不幸犹愈今所处也登楼初有作二句百年心惊万里眼枯惟在长安今登楼空赋觉前席真荣也异时懐二子异时含蹉跎言二子终显于朝不沦没处士中也春日复含情以春日收絶句四首第三首言鸟犹飞鸣得所蜀中乆乱何可复恋俟雪消水生便思放船下崃也义门读书记卷五十四义门读书记卷五十五钦定四库全书义门读书记卷五十五翰林院侍读学士何焯撰杜工部集哭严仆射归榇老亲如宿昔慰之也部曲异平生弔之也公在严幕府多规切之词释闷诸篇亦似恨知已不尽及公薨而代之者乃至不复可与共事故有遗后追恸及诸将八哀等诗也宴戎州杨使君东楼起句竒絶重碧拈春酒一连方云妙絶今古山谷八句诗皆出于此按黄山谷在戎州有廖致平送緑荔枝诗谁能同此絶胜味惟有老杜东楼诗正谓此也渝州候严六侍御不到先下崃船经一柱观先下崃留眼共登临仍收转待字拨闷才倾一盏即醺人已唿起霑脣乗舟取醉非难事一连但使酒能解忧即三崃惊涛犯险往来可以不计视此非难则闷之难拨可知也无穷郁结偏似兴㑹飞腾公诗作用所以微也已办青钱防僱直防犹备也言或以备拨闷之一法耳闻高常侍亡此诗有痛有刺生不能致君死亦但修文地下耳诗名独步别无功业可纪故曰虚歴也致君丹槛折言已因救房相而贬于外遂不复与高相见也金华瞬失祗益吾悲惟独步诗名长在天地间高之不死或在于此痛惜而兼以慰之也宴忠州使君姪宅通篇言汝虽贫富不相恤吾自以同姓故自须聊一过汝倘汝谓区区一饱便可牵率老夫则殊不然也落句须合题龙兴寺所居院壁一篇观之禹庙云气生虚壁一连疏凿三巴万古如在腹联写得神灵飒至题忠州龙兴寺所居院壁七句皆寺居之由忠州使君乃公从子而莫能为南道主人题诗以深责之淹泊仍愁虎兼刺其无善政深居頼独园指龙兴寺旅夜书懐细草微风岸已领独字星垂平野濶顶独字岸字月涌大江流顾樯字二句只是汗漫黏天写来雄浑生动乃尔刘孝绰月半夜泊鹊尾诗月光随浪动山影逐波流官应老病休许身稷契曾犯龙鳞岂等浮华未应漂荡然非君之恩礼独遗元从之外自縁老病合就屛退耳天地一沙鸥应独字此又似扬子所云譬若江湖之雀勃解之鸟乗雁集不为之多䨇凫飞不为之少也别常徴君忠州诗此别泪相忘泪相忘犹言至哀无泪欲其细作行者知终不得相见但望悉其起居动静也十二月一日三首第三首即看燕子入山扉二句发端反对亲知见靣赠崔十三评事公辅此乃夔州诗颇不拘常格其实近体也或编古诗中非是黠吏因封已一连谓掊克在位贤者屛弃氷壶动瑶碧起渇字还思雾一披以下所谓宗族交逰光宠也长江二首第一首衆水会涪万江之源归心异波浪二句言归路为所梗徒若江水之飞翻用反笔最妙江间波浪兼天涌当即用此二句笺之第二首浩浩终不息江之委合源委观之恰醒出长字品彚只选此篇便属不解诗也结句接上二字不可晓承闻故房相公灵榇自阆州启殡归塟东都有作二首第一首一德兴王后叹归葬不出肃宗哀荣之典至代宗始下也后谓兴王之后人落句谓前在阆州别房墓也第二首风尘终不解一连房相一生志在兴复今旅榇所经但见江汉之朝宗未解风尘之澒洞其有没而犹视者乎尽哀知有处二句言已不能返东都也将晓二首第二首落月去清波去字百錬晓色既启波中月影渐微若作失字便味短归朝日簪笏以早朝暗收晓字懐锦水居止二首第一首犹闻蜀父老一连惊惧子弟忧患父老蜀民亦不堪命而煽乱所恃上皇西幸时稍稍遗泽足系属其心或不至遂畔其子耳逺逗锦江波逗字改投字尔止尝与予论诗中逗字今人有作动字用者非此本逗留之逗逗止也但此处逗字未知何义按韵㑹引集韵逗或作投合也第二首锦城曛日黄言烟火之多也子规后山云此等语盖不从笔墨畦径中来其所镕裁殆有造化也眇眇春风见含傍人萧萧夜色凄含愁听南楚正月蜂相见一连顶异字切早早篔谷云相见共闻起下离羣杖藜妨跃马覆装字寄岑嘉州夔州诗不见故人十余年二句岑之为补阙公所举也公流落西南不一言之于朝出守又不遣人迎致此篇盖㣲讽之泊船秋夜经春草二句见其留之久也眼前所寄选何物二句言若我穷者但能致书以伸十年意见之诚而已岑则岂宜徒尔乎移居䕫州郭中二连方是清新生动一别一就若送若迎农事闻人説伏土平山光见鸟情伏石断飞鸟亦投山豁处也且就土㣲平就字对上别字若送若答船下夔州郭宿雨湿不得上岸别王十二判官无对属㾗石瀬月娟娟先作上岸之势胜地石堂烟望王所居烟字含湿意柔橹轻鸥外补出下字崔评事弟许相迎不到应虑老夫见泥雨怯出必愆佳期走笔戏简午时起坐自天明言坐而复起起而复坐自天明待至午时也浮云不负青春色一连见愆期在崔身过花间霑湿好何但不怯而已宿江邉阁用仲言句夜宿西阁晓呈元二十一曹长城暗更筹急一连役夫苦寒则促其更筹冀其将旦而得息而云气浓厚转益隂晦起句妙得神理稍通绡幕霁一连顶微字西阁口号三四清新西阁雨望迳添沙靣出一连言始得水落可通往来不忆又值滂沱也不离西阁二首第一首地偏应有瘴顶非时腊近已含春顶冷色月令腊在孟冬即俗所谓小春失学从愚子一连一开一合自难自解生出落句第二首既无计离此因而稍以西阁之胜遣心人今已成故亭胜事经目方自此始也江云飘素练一连妙在一气沧海先迎日西字银河倒列星阁字西阁三度期大昌严明府同宿不到言问子肯来乃期同宿不到则负在严也起五字曲折之至今疑索故要言今夕宜可取必故约也匣琴虚夜夜切三度金吼霜钟彻朝朝花催蜡炬销夜夜二句写负约入神早凫江槛底早凫切明府江槛切西阁䨇影漫飘飖仍望其到阁夜西阁夜也穷隂稍开又见兵象急景相催复起恶声此诗言孑遗有几复闻战伐大兵仍嵗农桑尽废冬无储粟仅有存者不受徴发之夷獠以渔樵取给世运若此夜何时旦然天心厌乱则虽正顺如卧龙雄武如跃马亦空归黄土但未知国家连续天命者人事如何徒使我凭阁注望依依不能自已竟寂寥无足耸人观听犹然兵象充塞宇宙也西阁夜杨云首二句将夜第三初夜第四已夜第五夜深逺闻行夜时危既已惊心静听号寒民穷又恐煽变盗贼犹存赤子无告故不免百忧交集遂为展转申旦矣恍惚寒山暮二句苍然暮色自逺而至非髙阁则不见也山虚风落石兴起所闻守御之苦击柝可怜子二句击柝御暴处处戒严也村曰何处遥闻有此村也无衣之悲则又从寒字埋根时危关百虑二句言从前驱民而为盗后复假盗以剥民葢有难以斥言者故不得已仍致愤于盗也瀼西寒望朝光切太虚自西望瞿塘春欲至醒寒字入宅三首第一首花亚欲移竹一连拈初入生动第二首水生鱼复浦一连水生云暖顶春归复注音腹与脐暗对半顶梳头白半顶妙言头已秃也相看多使者二句应乱后未还第三首吾人淹老病一连老病淹留乃不得已非卜居贸名附才人之故蹟也赤甲呉体笑接郎中评事饮二句言致主无路聊用杜康解忧故非率真自放忘其可以增疾也落句反言之卜居言岂惟此生欲归将待化鹤正恐子孙长流落三崃似桃源中人矣故吟望尤切也莫春题瀼西新赁草堂五首第一首哀伤不在兹哀伤为战伐不定不在无家乆客第二首畏人旅食窜身穷僻起连言非求安择地也全生麋鹿羣虽友麋鹿尚见干戈畏人江北草草比小人旅食瀼西云石为云根言石田不可耕也万里巴渝曲二句巴渝曲言崃中三年之内无日不闻徴发也第三首起连是暮景干坤一草亭草堂在此篇㸃出已苍云言干坤之大止有一草堂非以天地为围幕按草堂尚属新赁所谓世乱一身多也细雨荷锄立暮春江猿吟翠屛与哀歌相答落句山谷多效之冉冉老至身世飘零几将为农没世故因暮春兴感也第四首起连言我自无能非我君少恩而致我躬耕力食也王臣未一家共属王臣尚为敌国故尤可愤叹耳所悲者乱靡有定未为一家若我生有涯非所深悲也应哀伤不在兹句第五首欲陈济世䇿二句济世䇿湏北归而陈于天子之前今淹留使府且以尚书郎老矣即下所谓风逆羽毛伤也但尝陪鸳鹭犹搆豺虎不觉踯躅感愤耳落日悲江汉自叹朝宗无期也园清新竖子至樝梨且缀碧衬熟字山风犹满把神来此等句后人更不能到野露及新尝尝字即唿起欲寄提携日月长日月二字妙与风露映带长字又妙与犹字及字唿应示獠奴阿段起句山木苍苍伏虎豹羣落日曛起入夜第二句竹竿袅袅伏余沥细泉分伏争字传声一注湿青云顾源字怪尔常穿虎豹羣顾㝷字秋野五首第五首大江秋昜盛杰句径隐千重石一连说留滞写得乃尔新丽溪上幽秀古苔生迮地地濶故迮处生苔秋竹隐疎花人稀故隐处藏花西江使船至二句自道所以不愿深居必在溪上之故树间六句间写得妙交柯低几杖间字妙满嵗如松碧柯字同时待菊黄实字几廻霑叶露二句收婆娑又即从上待字打转课小竖鉏斫舍北果林枝蔓荒秽净讫移床三首第一首背堂资僻逺舍北洩云髙不去惟洩云不去则下皆净讫也第二首前四句妙是鉏斫后语全身学马蹄庄子马蹄篇也吟诗坐廻首移床第三首日斜鱼更食一连是眼前无俗物鱼鸟皆来亲人也日斜客散互文见意寒水光难定为风多也与第六一穿非死对也寒雨朝行视园树清霜杀气得忧虞收足寒雨衰颜更觅藜床坐行视季秋江村逺游虽寂寞二句坡翁九死南荒吾不恨兹游竒絶冠平生分明学此却觉㾗迹少味逺游只已事投荒不恨是以君命为戏也小园问俗营寒事应本是楚人家自瀼西荆扉且移居东屯茅屋四首第三首柴荆即有焉亦押语助以四首成章得用长诗中句法解䌫不知年应见一川东屯月夜题是月夜然非玩月乃彻夜不寝见其升复见其落耳不寝由于愁然触于风㸃愁字在中间以风字衬托兜里细巧无匹抱疾漂萍老二句从东屯起伏愁字之根青女霜枫重领天寒黄牛崃水喧入风字泥留虎鬬迹中藏风字风从虎迹则因月皎而见也乔木澄虚影月中带风数惊闻雀噪二句上句风中见月数惊暂睡起下不成寝日转东方白收月字风来北斗昬出风字无梦寄归魂收足漂萍魂亦难寄则此身漂萍愁苦不言可知举夜以见日也从驿次草堂复至东屯二首第一首非㝷戴安道以船衬马崃险风烟僻二句既避崃险又看橘柚是所以借马之故筑塲看歛积收转归田第二首山家蒸粟暖一连义兴风景颇相似刈稻了咏懐草堂本此篇编于自瀼西荆扉移居东屯茅屋四首之后后四句即以终前移居之意非与前四句了不相关也寒风疎落木刈稻之时旭日散鸡豚刈了之景野哭初闻战起无家句樵歌稍出村抱落木作客信干坤信干坤与空云水对此诗上四句刈稻了下四句咏懐上白帝城江流思夏后比祖宗开创之功风至忆襄王比明皇淫荒之衅老去闻悲角一连真有不见太平之痛公孙初恃险二句却又转言公孙跃马意虽长而甚蹷促吾又何为而不见贼平哉上白帝城二首第一首天欲今朝雨顶变字山归万古春顶新字八阵图遗恨失吞吴遗恨谓不能制先主之东伐谒先主庙䕫州诗以此种为极山谷不能至也可配谢元晖武昌故城诗乗时各有人各有人三字直唿后半孰字力侔分社稷起复汉一连志屈偃经纶起杂耕一连杂耕心未已伏雄图屯锦江元过楚顶伯气歇虚檐交鸟道顶空山枯木半龙鳞顶旧俗竹送清溪月二句含换字新字孰与关张并一连反覆咏叹非先主天授虽有诸葛亦孰能任之不二以共济大业使乗时立功乎应天才不小一连言外见我既风尘揺落不知当世亦有才如武侯之人堪忧国之寄者乎迟暮堪帷幄一连堪字乃公自谦语与且字对堪犹言恐不堪也其谦也正其任也曰且者且以待时㑹也向来忧国泪二句又言此区区效忠之心终不能忘惜乎寂寞至今耳寂寞二字结束揺落风尘飘零迟暮白盐山破题已暗起白字刻画竟谁传略㸃盐字却不纎巧灔滪堆巨积水中央积注作石当如吴本作积为是亦沙堆也江寒出水长公诗善押长字灔滪江天漠漠鸟双去一连除是鸟飞得过况又风雨蛟龙杂然助其险阻耶白帝高江急崃雷霆鬬顶雨翻翠木苍藤日月昏顶云出白帝城最高楼城当云顶日漾江中惨淡变幻弱水无力犹随江流朝宗叹息我老独不能出崃也扶桑西枝封断石切最高二泉云以西言东封断石亦壅塞之意弱水东影随长流二泉云以东言西泣血迸空廻白头迸空藏最高白帝楼楼光去日逺覆装句崃隘每思飞去而苦道梗不得已而谬归咎于崃路之险隘也闻説江陵府即注望字水有逺湖树含望字诸葛庙看其㸃缀断续之妙久逰巴子国二句流落无成弥有感于刘葛之一心一德发端浑涵有味贤圣亦同时晏婴圣相此圣字所本也欻忆吟梁父二句打转久逰俊健之甚崃口二首崃口即西陵荆门虎牙二山之间楚之西塞也瞿唐两崖乗此险者何如落句凄怆不言自深䕫州歌十絶句第八首何意流落直到此地第十首言除是崑崙蓬莱耳天下更无匹也偶题前軰飞腾入二句诗体态法自儒家有二句儒家疑作传家谓乃祖审言也騄骥斵轮等语皆承此聨来分书传与儒相似汉书相如传列仙之儒有作传者二字葢昜误也诗工夫永懐江左逸二句诗源流江左谓徐庾隂何邺下谓建安也多病犹言仆病未能非疵病之谓病注一作谢亦可通按韵㑹拜赐曰谢言已之诗体源自邺中若拜其赐也存备一説騄骥皆良马六句言古之良马多带好儿何已之先人斵轮有自而不克负荷致媿前贤因思展转浮名非不传其着作特有才无命不禁覊愁耳抱疾屡迁移诗境地圣朝兼盗贼二句兼懐也谓不能讨而欲以恩绥之先生云兼字仍虚言圣朝兼有盗贼之忧异俗更就喧卑之陋也郁鬰星辰剑有深埋苍苍云雨池无腾化两都开幕府谓成都江陵三公皆武勲兼领故曰开幕府音书恨喜鹊报喜多虚反以为恨号怒怪熊罴爪牙莫用深以为怪不除盗贼惟恣暴怒故以为怪也稼穑分诗兴无佳句柴荆学土宜有离忧不敢要佳句要犹取必也秋兴八首贾开宗曰少陵之诗以文选为宗故秋兴八首其题原于卢子谅其笔取之刘太尉文词几于乱丝而头绪井然一丝不紊又本于左太冲之咏史八首熟精文选理者当自知之按左之咏史昭明所採者适八首耳此自以八首为章法贾言本此者非古今诗体不同谓其笔取之刘太尉亦附㑹之谬者也第一首题曰秋兴此章乃后七章之兴中四句虚实蹉对玉露凋伤枫树林秋字起江间波浪兼天涌二句虚含第二首望字丛菊两开他日泪二句虚含望之乆也他日泪不始于今秋也二年逢菊眼穿落日矣故园引起望京华孤舟浮浪都无止泊乃心则维系于故园也第二首䕫府孤城落日斜承上白帝城来落日斜又縁上暮字每依北斗望京华后此皆望京华之事三字所谓诗眼也南斗当作北斗京华不见惟瞻依北斗而已听猿实下三声泪二连以䕫府京华蹉对奉使句用小庾星汉非乗槎可上八月槎言京华难返犹天上不可至也五六二句言岂以病留兵实阻之悲笳起而粉堞隐上承日斜下起月映忽晦忽明曲折变化请看石上藤萝月二句上句言怅望不已不觉夜深所谓依北斗也芦荻花收到秋字月映则又依斗望京之候也仲言日夕望江诗洛汭何悠悠起望登西楼的的㠶向浦团团月映洲结处㸃化其语以应望字第三首千家山郭静朝晖二句一日依注作百处暮望不已朝晖复望江楼百处望之至也信宿渔人还泛泛二句似渔人之萍梗异燕子之知归也匡衡抗疏功名薄二句少而早识尾大之徴欲痛哭而无路晚而追原外戚之咎抱忠荩而莫奏也时肃宗复偏听张氏故公欲以刘向洪范五行传论为諌书同学少年多不贱二句言际此䘮乱之时一斥不复流落剑外同学少年犹不容我名挂朝籍拯此多难乎五陵起下长安第四首奕碁但指置君不定非咎谋国者之无定算此诗乃追述禄山䧟长安之事下二章则追述天寳以后驯至䘮乱之由第宅皆新衣冠异昔皆谓䧟贼之时无容穿凿直北西征未详意者谓䘮乱以后河北䧟于贼臣陇右沦于安史而恢复无期也若旧注以为䕫府之直北上句直指陇右关辅为言则不可通矣闻道长安似奕碁二句接五陵来文武衣冠异昔时衣冠指门第征西车马羽书迟安史继乱蜀中多故朝廷不暇致讨求一安身之地而不可得故云悲失望也鱼龙寂寞秋江冷二句鱼龙公自比犹七歌言龙正蛰也秋江冷顾䕫府有所思乱极而思治也第五首方云因提故国平居想到长安全盛之日此言天寳政衰外惑于神仙内蛊于女谒虽知其将有土崩瓦解之祸然方在下位又未久而去不能有所匡救也蓬莱宫阙对南山此故国平居之盛一卧沧江惊嵗晚顾䕫府第六首此言盗发幽陵仓皇西幸平时歌舞佚乐自谓无虞而不知金城汤池古号帝王州者曾无籓篱之固也瞿唐崃口曲江头二句倒起变化言我凝望之乆虽万里而遥不啻与京华风烟相接亦从一卧沧江来瞿唐崃口即上所谓䕫府孤城葢公自言所处之地也明皇幸蜀乃至成都与瞿唐无与花蕚夹城通御气天寳以后明皇移仗于南内听政故曰通御气也廻首可怜歌舞地二句言惜哉自古帝王之都所谓周以龙兴秦以虎视者乃为歌舞佚乐之故忽焉䘮之即承上珠帘二句来所以示戒也第七首此因上秦中自古而因及其景物之盛后半又自伤僻逺不得复见向日秦中景物也凡老杜之诗虽有为而发者为多然亦不必每首穿穴太过昆明池水汉时功接上歌舞地织女机丝虚夜月二句泽州云遥想昆明之秋色也下二句铺张菰莲寂寞可悲关塞极天惟鸟道顾䕫府江湖满地一渔翁言已漂泊江湖遂成一渔翁即所谓倚薄似渔樵也或云即信宿泛泛之渔人何其固也第八首七八二首相连説皆昔游之地也红豆啄余鹦鹉粒六句言岂但功名不得施即文彩亦未遑表见于世献赋蓬莱遂为终身荣遇求其分红豆之余粒借碧梧之残枝亦白头不可俟所以追昔而至于低垂也天步未夷弃置蛮徼所用反皆少年裘马之徒识昔年之事盖叹晚嵗之流落也曰望京华曰吟望八篇之首尾也安溪云稻余鹦粒而梧无凤栖佳人拾翠仙侣移棹皆因当年景物起兴隠寓宠禄之多而贤士逺去妖幸之盛而高人遁迹也末聨入已事宛与此意凑泊按师説更浑融亦表里俱彻也咏懐古迹五首竒才如庾宋国色如明妃英雄如刘葛皆不得志于当时五篇假以自喻也第一首哀江南赋云诛茅宋玉之宅开径临江之府公误以为子山亦尝居此故咏古迹及之恐漂泊覊旅同子山之身世也宅字于次篇总见与后二首相对为章法羯胡事主终无頼禄山作逆更有思明懐恩内畔勾致吐蕃总言之故曰终无頼也第二首贤放色荒千古同慾楚宫冺灭故宅长存然则何必以迟暮不用为悲也第三首羣山万壑赴荆门二句生之难一去紫台连朔漠一连弃之易尽图省识春风靣一连请行虽得识靣长信仅可魂归何等凄𦂳千载琵琶作胡语石季伦王昭君词序云云特因乌孙公主以意推之非实有琵琶也公盖承袭用之第四首蜀主窥吴幸三崃二句先主失计莫过窥吴䘮败涂地崩殂随之汉室不可复兴遂以蜀主终矣所頼託孤诸葛心神不二犹得支数十年之祚耳此篇叙中有断言婉而辩非公不能第五首宗臣遗像肃清高带迹字三分割据纡筹䇿一连言其业则限于三分其人则为法万古不可以成败论也一羽毛陈李二师引渐卦其羽可用为仪得之伯仲之间见伊吕一连直判定千年大公案不特无一字无来处诸将五首首篇言吐蕃次篇则言回鹘知中国空虚其忧亦不在吐蕃下也第一首陵墓残毁臣子之至痛故託言汉事第二句又逗出千秋二字见赤眉之祸又见于今日也入关谓自萧入关也昨日玉鱼䝉葬地一连经禄山之乱园陵甫得修塞可堪吐蕃复发乎此昨日早时相仍而言之义也䝉葬地是既葬者䝉掩之也见愁汗马西戎逼汗马指石马流汗事言方复忧此也曾闪朱旗北斗殷朱旗绛天此之谓殷也顾注引东观汉记朱旗骑马殷天蔽日更考之多少材官守泾渭言虽有材官骑士曾不能制也多少犹言无几泾渭指泾源将军且莫破愁颜责其善后之备第二首俯仰感慨无限曲折剧言借助回纥之非当时禄山已死安庆绪本庸奴负弑父之罪茍以计间其下未有肯为之用者也朔方诸军以顺讨逆灭贼固在旦夕何必借助回纥乎香积之胜李嗣业等血战之力也新店之战即乗香积之余威也囘纥但利中国子女玉帛何尝肯与贼血战乎新书谓太宗能用突厥者谓但用其虚声且使之不扰汾晋可无内顾之忧是为得䇿肃宗之于回纥用之协力以翦同罗叛胡使阿史那从礼不能扰朔方军之后足矣乃听其倾国而至竭中国膏血以奉之异于曩日之用突厥矣新书正谓假囘纥之助以复两京为非注家自失其㫖也汾阳勲塞天地然其得失各不相掩注家谓但当惜之讼之不应复讥议短长陋哉斯言汾阳有知不将胡卢九原乎怙恩肆掠虽庸人亦逆知之当时葢急欲资以就目前之功耳他日囘纥为史朝义所诱起兵内侵至三城见州县皆为邱墟遂有轻唐之志頼仆固懐恩为之弥缝始复助顺义朝既平登里可汗归国所过钞掠中国之兵为之重困及仆固懐恩叛复诱回纥至泾阳虽聼子仪之言击吐蕃以自赎而唐之被侮亦极矣假使不幸有叛人逃死于其国者敎之乗乱盗我邉鄙则朔方军岂复为唐有哉原其厉阶莫非肃宗不善用之令得窥见中国虚实遂肆然如行无人之地无所忌惮借助之举唐之不亡于囘纥者幸也少陵留花门之诗注家岂未之读乎第三首洛阳宫殿化为烽九庙为烬但举其半言之休道秦关百二重此言秦关难恃隐显见意沧海未全归禹贡沧海指淄青蓟门何处尽尧封蓟门则通指三镇也天下军储不自供三句诸侯不贡而畿内赋歛益急根本方拨何暇收复蓟门屯田积谷农战兼修则府兵可复居重驭轻安史余孽削平可待矣第四首注家谓以杨思朂吕太一为用李辅国鱼朝恩之前鉴真善据也殊钖曾为大司马一连大司马句谓李郭皆元勋不相统也并为大司马详汉书中侍中貂句但指朝恩炎风朔雪天王地二句用忠臣则炎风朔雪尽入版图任小人则两京庙社皆不可保何谓忠臣不求明珠翡翠以蛊君焚身者而已末句言当忧根夲也五岭不臣事同癣疥内任忠臣先取巨憝则闻风清盪矣第五首明皇出走頼蜀以为后图岂可付之非人败乱相仍乎锦江春色逐人者自公之离成都乱者数四无复往时春色也前后持节皆倚主恩燕享中使杯廵有数何尝如后人剥军实以交近习致非才当重任乎此诗固讥代武者之非其人然遂字比较附会以实之则非矣秋日䕫府咏懐奉寄郑监李賔客一百韵何必定以百韵为限元白为遗山所讥亦有由也絶塞乌蛮北䕫府起登临多物色转岩排石树圆圆字工拂云霾楚气承树来朝海蹴吴天承江来唤起搔头急二句转胸懐抑塞终非诗篇所能陶冶故云唤起搔头急扶行几屐穿此一聨正转入咏懐秋风洒静便出秋日弔影䕫州僻转奴仆何知礼当指懐恩父子熊罴载吕望二句盖谓代宗起郭子仪于闲废幸而复长安也侧听中兴主转收上长吟不世贤起下置驿常如此二句插入自已定交之事羽翼商山起賔客蓬莱汉阁连监每欲孤飞去转徒为百年牵咏懐生涯已寥落起下国歩乃迍邅顾上露菊班酆镐一连公本杜陵人有宅在洛阳雕虫䝉记忆转求饱或三鳣言除是从空坠也借问频朝谒转困学违从衆插入自已行路难何有转以下言我亦将由夷陵而行或与郑李道故虽为百虑所牵不获就二君于南湖东郡之间然䨇峯七祖其真诠妙教已决招㝷之兴自䕫之蕲途中终当与二君少欵也风期破浪至结极言其依皈迦叶之勇勐以终咏懐之事所谓唤起搔头急扶行几屐穿者庶几頼佛法以扫除之如金箆之刮眼耳葢士无学问以养其性情则忧伤之极徒有归放旷而已屈子之逺游其着焉者也身许双峯寺二句双峯寺注既谓应指蕲之双峯则子美非南宋明矣北宗立神秀之弟子普寂为七祖而南宗至德宗时荷泽始有七祖之号子美今云七祖禅则欲从度门明矣岂得以曾救房琯而谓必偕出于顿门也哉以佛氏言之顿门固优于度门然譬如舜自言瞽瞍之子而人必曰尧也乌乎可哉注又谓七祖之禅门系之以求则知李华诸人所叙大照七叶者固未可克定为宗子矣按谓从七祖以求禅非欲为禅门求可为七祖之人也明人注大抵多以臆説穿凿附㑹至浮屠之书尤以人所不读得恣为欺罔岂知诗人立言本自明白易晓后人自非有目无覩要得据以折之赠李八秘书别三十韵喜异赏朱虚李是宗室而官不进故云麒麟滞玉除玉除注作石渠是谓秘书也飘泊哀相见二句转接处温厚藴借对敭抗士卒以下赠之以言势借兵须用一连上未喻下属累句去斾依颜色以下识别钞诗听小胥卢德水刻杜诗胥钞葢本诸此寄刘崃州伯华使君四十韵逺山朝白帝此是西深水谒彛陵此是东哀猿更起坐为客伏枕思琼树一连句法最生动青松寒不落得朋雕刻初谁料料犹赋料扬雄敌之料黄覇玺书增重押增字前谓声价此指品秩但求椿寿永六句三层相顶但犹言何但也莫犹言莫非也江湖多白鸟即白鸥没浩荡之意天地有青蝇即虞翻之以青蝇为弔客也䕫府书懐四十韵扈圣崆峒日倒装句病隔君臣议二句上句起下下句束上先帝严灵寝盖虽含犹视之意注非宗臣切受遗注指李辅国按此最穿凿可笑飞龙廐小儿而谓之宗臣诗人不若是其傎也盍以上下文义求之总戎存大体一连仆固懐恩为河北副元帅故曰总戎史朝义既平降将薛嵩田承嗣李懐仙等迎懐恩拜于马首乞行间自效懐恩恐贼平宠衰奏留嵩等及李寳臣分帅河北自为党援朝廷茍幸无事因而授之诸将各拥劲兵自署将吏不供贡赋二句盖纪其事也东莱以总戎为代宗大谬公以大歴元年始居䕫而复谓代宗为总戎乎长吁翻北冦二句主辱也北冦西夷其指懐恩诱囘纥吐蕃入冦之事乎不必陪元圃一连君臣议也殆讥代宗仓猝出幸陜州乎凶兵铸农器一连即下所谓以贞观为元龟者而惜乎庙算之不然也先是租庸使元载以江淮虽经兵荒其民比诸道犹有赀产乃按籍举八年租调之违负及逋逃者计其大数而徴之择豪吏为县令而督之不问负之有无赀之高下察民有粟帛者发徒围之中分其所有甚或十取八九谓之白着民相聚山谷为羣盗州县不能制台州贼帅袁晁攻䧟浙东诸州改元寳胜聚衆近二十万故下云恐乖均赋歛又云绿林宁小患也形容真潦倒年衰也云梦欲难追注指来瑱之事为是议堂犹集凤一连伤答效之无日而致望于在朝之君子也凡百慎交绥虽叛逆如懐恩亦始于观望持两端遂贻国家无穷之祸耳故末以交绥戒之解闷十二首第三首每见秋𤓰忆故邱故邱公自谓也注牵率何人为觅郑𤓰州似当依注作袁为长复愁十二首第三首如此説转自悲凉偏留余味复字亦醒第六首此言中国习于逆乱人心不靖乃更可忧第九首藩镇势重禁兵复单寡本先拨矣此诗固自濶于事情也第十二首数诗之中多感慨时事所谓意有余也落句自谓尝从大夫之后视国家倾危不敢以身在事外而置不问也承闻河北诸道节度入朝欢喜口号絶句十二首第一首退之宣喻王廷凑之语盖本此诗第十首此言降将当收之环卫縻以富贵不当复使据土地领兵马也第十一首严云光弼不朝此诗反以诸将入朝之功归之容有溢美不知正以刺之按光弼因来瑱之死惧谗不敢入朝事在镇徐州时严説未谛喜闻盗贼蕃冦总退口号五首第一首此纪吐蕃之新退第二首此言开元盛时本为恭顺壊于误国之将横挑邉衅也第三首此言吐蕃乗乱䧟我河湟之地今为中国所破庶几其逺徙也第四首此言开元盛时安西诸蕃各贡方物今天下太平宜复毕来也注于上二句附㑹可笑注杜诗乃作西域记证疏耶注下二句谓轻礼重货亦支离按千堆寳而仅少答之以万匹罗盖以志国家威灵及逺非刺勃律坚昆之轻礼重货也第五首此所谓遂开明堂坐以治之洞房方云洞房八首公在巫江舟中见新月闻清漏因懐长安而作也此第一首故有今夜往时之句其余则直述往事矣洞房环珮冷环珮指奉陵之人秦地应新月一连言月露凛秋风号陵树影曲龙蛇也宿昔花娇迎杂树一连花兴王母少儿龙兴留之倚之者落月留王母衆妾不敢当夕月落尚留言专宠也少有外人知本是人无不知语妙能画弄臣满侧倡优歌舞政之所由衰然若倚任有姚崇之徒则主昬于上政清于下如齐桓至于负妇人而朝管仲得君行政犹不害伯其如倚仗者又为林甫国忠何由不风尘澒洞乎时时用抵戏二句角抵本西域胡舞是故风尘之徴也斗鸡首二句接上角抵来岂知遂以此为事乎楼前御曲长指霓裳羽衣女乐久无香三事独归重女乐言之寂寞骊山道次连暗接至此㸃明鹦鹉此诗注引明皇杂录微似附㑹不若他本以洞房至提封八首同编此作另编之为得也红觜漫多知顶聪明未有开笼日顶别离歴歴歴歴分明又言无端者为尊者讳也起二句结束前四首末句数字与歴歴对照洛阳天子初愁思犯潼关而始知愁讽刺深矣龙髯幸再攀言意外之事也骊山骊山南苑嵗晚政荒万骑羽林手平内难功过不掩可戒可思起结包括一卷元宗本纪也羽林旧注殊愦愦地下无朝烛奉陵之薄人间有赐金待臣之厚提封万国尚同心戴之者以祖宗旧德兼懐开元初政也不急行俭德以新恩系结之则人困而敛益急方且不戢自焚将转而属之他人矣岂止安史草窃能使所在失守乎覆舟第二首落句借乗槎事反收垂白多难身何补一连言我今身何所补但冀匡此多难无家而病固所不辞也未许七哀诗七哀诗成目终不瞑少睡非关江喧登楼日忧王路白首不移徒以此也草阁此䕫州诗久露淸初湿久晴之露故下久而初沾湿淸当从注作晴汎舟惭小妇二句䕫俗女当门户泛舟其常族父省斋谓是公之小妇葢泥于惭字耳江月起句光于水三字便切江月第二句旧引沈约高楼切思妇即与结处唿应江汉干坤一腐儒谓世人以腐儒见待若干坤之内有不加多无不加少此一老真无复当世之用也直唿起后四句落日心犹壮四句言所以思归者非懐安也庙堂勿因其老以安用腐儒弃犹可以端委而折冲也孟氏第四句暗用茅容事有叹言所叹非为羁穷壮心零落不得致主重见武德开元之治使苍生各有家耳月圆江潮夜月光彩相鲜第二句神妙衬出圆字又与故园反对照席绮逾依逾依恐不如上句不定二字中宵中宵歩绮疏用鲁灵光殿赋悬栋结阿天牕绮疏张孟阳注天牕高牕也承上百㝷来落月动沙虚虚字不穏并逹曙矣亲朋满天地二句书犹不得况可因依耶虽谋去此而未能也茫茫天地不知所从虽欲深潜熟择其可得乎所以中宵辗转也秋清此等诗太嫌其頽然自放伤秋发端笼罩无归南极古城疎落木以下一路逼到愁字岁月蛇常见二句言非人所居况又值乱离乎近身皆鸟道言山之衆也二句先透愁字睥睨登哀柝古城矛弧照夕曛荒戍二句转出乱离揺落起二句言身方卧病不如江水能朝宗也鵞费羲之墨食也一句虚换鵞用得变貂余季子裘衣也一句实二句总是説金尽长懐报明主二句承上言衣食不给非所忧但恐衰年卧病终负主恩是以长懐深念耳耳聋无复叹世独有忧生则吾衰乆矣后半乃非痴状顽聋黄落惊山树映上眼字独坐第一首双崖洗更靑但对双崖则是独坐也煖老须燕玉一连老至而待种玉饥虚乃忆得萍皆言其不可必也逺游江濶浮高栋一连是逺尘沙连越嶲一连伏歴国雁矫衔芦内四句是游夜第四顾惊字双杵鸣谓闻砧声也非月中捣药之杵七句收足旅魂暮春二泉云久雨长风使人鬰懑不舒如草阁野池之景聊可遣闷而风雨又阻之其壅塞何如耶潇湘洞庭虚映空言安得一覩潇湘洞庭豁此壅塞耶沙上草阁桞新暗一连是暮春暮春鸳鹭立洲渚反对卧病壅塞晴二首碧知湖外草一连顶锦绣野花干更落二句收晴字细丽超脱第二首下食遭泥去一连遭泥去而下食恨久隂而高飞波澜曲折刘辰翁谓其拙盖不解其文义也二句皆倒装句法日气射江深竒句深字妙是雨后廻首周南客二句收晴字濶逺又与起语相关月三首第一首不粘不脱笔力殊健天河此夜新天河露晴犹以为喜况皎月乎若无靑嶂月一连反接妙靑嶂𦂳抱巫山魍魉移深树一连刻画雨后魍魉水怪是初晴语只动半轮已移深树二句倒装故园当北斗二句申明愁字第二首倂照巫山出照注作㸃亦有味羣峰歴歴故曰倂㸃此句月之升下句月之沉新字承首篇首句来二十四廻明总言两年不违银汉落二句上句顶退字下句顶进字言月照西秦身独留滞巴蛮不能进退皆依朝廷也第三首春来六上弦独言此嵗爽合风襟静贴久雨对前二篇高当泪脸悬三句无家之泪妙用暗收晚晴结句将晚字又一染色更题更题夜雨也与上篇语意相承归落句言只以诗篇自娱悦也与吟诗解叹嗟意同返照起二句用倒装更错综可喜归云拥𣗳失山村解上黄昬二字热三首第一首起二句谚云雷声大雨㸃小第三首十年可解甲言可曾解甲也日暮北征赋日晻晻其将暮兮覩牛羊之下来悟怨旷之伤情兮哀诗人之叹时此不题曰日夕而曰日暮也起二句破日暮即笼起非故园诗于役郑笺云言畜产出入尚有期节至于行役者乃反否也石泉流暗壁一连作倒装句流水对看更有意八月十五夜月二首咏月四篇中皆有䕫州在第一首上半夜归心折大刀破十五夜水路疑霜雪明镜此时瞻白兔满目第二首下半夜刁斗皆催晓二句将晓犹清方是八月望夜月张弓倚残魄二句收归心两首如一自谓思归之情无异从军之士十六夜玩月下语皆切玩字十六夜与十五夜月无大异故自破题后只平平说去旧挹金波爽切十六夜皆传玉露秋切玩月倂起夜半关山随地濶当空正圆高下深阻一片皆明故曰随地濶谷口樵归唱二句甲夜巴童浑不寝二句丙夜玩月不寝却借巴童㸃出又照顾䕫州十七夜对月将月之光彩在后半细写不惟避前三篇亦是十七夜夜乆渐上神理也后四句着意写半夜是十七夜秋月仍圆夜十七夜月江村独老身反破对字卷帘还照客对字出光射潜虬动句中有眼潜虬顾江村清切露华新有眼晚晴吴郎见过北舍题中字字出柴扉隔径开北舍欲栖羣鸟乱二句晚过贫家客过不能设食顾视日影无以为情此连写生入妙明日重阳酒二句应媿字俚俗语转多雅韵淸坐相看暗藏一媿字中以明日缴出作用之妙独为藴借云上六句都是凭高下视之云气非身在千巖万壑中㸃缀不出龙似瞿唐㑹云之所起收获辞霜渚承终年句分明在夕岑承每夜句五六转将无云时反衬上连终字每字更觉精神月发端二字山字楼字两句中照应得妙斟酌姮娥寡二句以奔月自比窜身在逺雨四首每首皆切㣲雨第三首落句深浑风雨思友朋也夜独坐亲雄剑一连亲字起壮字叹字起违字哀歌承独坐短衣承雄剑如此气脉王李何曾梦见烟尘绕阊阖从风字生来晨雨谭友夏云俗传晨雨易晴诗中皆易晴妙景不曾説出而气象浮动其内小雨晨光内光字含后四句句句是晨句句是小亭午未全分收晨字反照三四一承半无来一承半有来荻岸如秋水荻花映日一片水明此句明处似无松门似画图松门浮光相错金翠此句暗处似有向夕深山催短景向字妙雷龙蛇不成蛰承十月却碾空山过二句承巫崃动何须妬云雨二句言中宵惊觉不成梦也山谷专学此种所以偏枯雨直觉巫山暮收㝠㝠兼催宋玉愁收次连朝二首第二首前四句都是雨后结句收出以昨夜反醒朝字云晴欲半回本庾子山山晴云倒囘昨夜有奔雷藏过暴雨只説奔雷变化夜二首第一首后四句不眠妄想姑以拨遣旅懐蛮歌触耳忽又百端交集凡有三层转折义门读书记卷五十五义门读书记卷五十六钦定四库全书义门读书记卷五十六翰林院侍读学士何焯撰杜工部集宗武生日自从都邑语二句宗武当日亦应有小杜之目人传世上情传诵止属世情不足自恃须勤苦以求古作者精意乃不负堂构也熟精文选理文选篇篇有理温柔敦厚作诗故具有深藴妄人自不求精也又示宗武觅句知新律伏文章试吟靑玉案二句李善文选注玉案君所凭倚喻大臣亦为天子所恃紫罗囊用谢安事注蔓引假日从时饮二句慈严具备应须饱经术起下已似爱文章绾上十五男儿志二句许身比稷契立志跻㳺夏熟食日示宗文宗武熟食即寒食消渇游江汉老病逺客也羁栖尚甲兵逢乱松柏邙山路祖祢汝曹催我老子孙邙山注子羙先茔在洛按便下襄阳向洛阳自注田园在洛社日两篇第二首欢娱看絶塞言看崃中之人自欢娱也九日五首第一首抱病起登江上台伏衰谢殊方日落元猿哭伏干戈第二首但愧菊花开即所谓潦倒新停浊酒盃暗出更妙茱萸赐朝士收旧字第三首野树欹还倚无花秋砧醒却闻无酒九日诸人集于林旧采黄花賸非老翁所宜故黄花俱成赘賸也大歴二年九月三十日为客无时了起句掀得起悲秋向夕终三十日瘴余䕫子国四句不与故园同也下二句言无秋意北人逺客岂堪此风土乎所以尤可悲也年年小揺落年年收转无时了秋尽而小作揺落也应悲秋不与故园同应为客十月一日有瘴非全歇二句望冬甚难瘴仍未歇旧俗自相欢藏独不欢一靣在内孟冬破甘霜落爪二句顶多事暂喜息蛟螭以暂喜反见无欢也小至刺绣五纹添弱线二句顶阳生岸容待腊将舒栁二句顶春又来览物白诗之祖忆在潼关诗兴多伏高歌巫崃忽如瞻华岳二句伏形胜舟中得病移衾枕二句伏风上愁江草日日唤愁生言草又生而终不得归也兴渭水巫崃泠泠非世情兴秦山盘涡鹭浴底心性二句乃乐子之无知意书梦亦吴体桃花气暖眼自醉二句顶昼分眠故乡门巷荆棘底二句遇此只有愁眠但求一好梦亦不可得耳卽所谓不独为夜短也览镜呈柏中丞渭水流关内身堕豺虎窟不能随之而去也终南在日邉帝都沦于犬羊徒望终南切日而吾君不在也即含下一连起晚堪从事起晚谓不能晨入夜归堪正自谓弗堪也言虽故人万一怜我而我为䘮乱所摧衰谢如此难以相助矣此自以身本王臣中丞戎帅崛起不肯轻就幕府故託词豫却之也婉约无㾗可以言矣行迟更学仙正足上意言除是学仙乃堪从事决言其不能也镜中衰谢色倒装句即事江中风浪雨㝠㝠风雨指小人为乱者亦水深雪雰之意闷起句浮字起暗字卷帘惟白水一连伏滞字猿㨗长难见一连与滞反有镜巧催颜此偏不滞所以闷也戏作俳谐体遣闷二首第一首旧识能为态能字有味第二首畬田费火声畬田今浙中即有之其人皆蛮种谓之畬客得舍弟观书自中都已逹江陵飒飒开啼眼啼眼畏风喜望却开也喜观即到复题短篇二首第一首巫崃千山暗暗字反映即字有力病中吾见弟是意外惊喜之词犹及病中是即到也来经战伐新代解其迟反醒喜其即到也第二首待尔嗔乌鹊以嗔衬喜应论十年事二句愈见即到之可喜舍弟观归蓝田迎新妇送示两篇第二首后四句一气流出第五弟丰独在江左近三四载絶无消息觅使寄此二首第二首影着啼猿树承淹江汉魂飘结蜃楼思杭越舍弟观赴蓝田取妻子到江陵喜寄三首第一首消息真传解我忧但传消息已解我忧况其逹也朱绂即当随彩鹢言我方当就汝也第二首廵檐索共梅花笑方云梅花笑三字隋炀帝诗冷橤疎枝半不禁半不禁言似知人意不待春而发也第三首真切浓至䕫州诗之极笔卜筑因同蒋诩径二句言但兄弟团圞便与故国不异也江雨有懐郑典设早晚来自楚王宫以雨来映郑之不来乱波分披已打岸覆装风字在内宠光蕙叶与多碧切春雨宠光本光风转蕙王十五前阁㑹更无难状之景不化之事陪柏中丞观宴将士二首第一首极乐三军士二句言厚士如此士忘其死虽百战不知为难也醉客霑鹦鹉陪字鹦武杯也佳人指凤凰指凤凰言相对而引之使前也几时来翠节指中丞几时来言向者所未有也第二首绣段装檐额排塲金花贴鼔腰乐器方云庾信诗细纒钟格园花钉鼓床杜祖此一夫先舞剑二句奏技以上四句层次冩出观字江树城孤逺二句此惜中丞在逺朝廷未及知也汉朝频选将二句言频闻选将不及中丞岂所用者乃不恤将士如霍去病之徒欤反应上极乐三军士用意甚深七月一日题终明府水楼二首第一首高栋层轩已自凉水楼秋风此日洒衣裳七月絶壁过云开锦绣二句云过松鸣皆从秋风句生来下句暗用陶隐居事㸃水字又切楼看君宜着王乔履从仙人好楼居带下第二首宓子弹琴邑宰日承摄令以弹琴兴奕棋承家节操尚不冺承次句为政风流今在兹应首句楚江巫崃半云雨半云雨言外亦见欲去不得也淸簟疎帘看奕棋又恰是七月即目二句只略带水楼便如画图此为高手举座无一旧知一老莫为酬和黙坐观棋情味可知妙在写来仍不见其败兴意季秋蘓五弟缨江楼夜宴崔十三评事韦少府姪三首第一首老夫因酒病二句言虽酒病不饮然犹坚坐竟夕者重其有故乡之情也第二首高随海上查起下瞻字百过落乌纱仰瞻不已至于落㡌者屡也九月一日过孟十二仓曹十四主簿兄弟秋觉追随尽起忘年经秋追随九过其六故觉将尽也过客相㝷君望晚嵗刻酷学此律中陶令穷老真无事二句含问吾庐地幽忘盥栉四句逼真僻居客至时时闻系舟楫收过字及此问吾庐㝷字简吴郎司法云石荧荧高叶曙二句顶疎豁又呈吴郎二泉云公堂前有枣邻妇得取以为食及吴郎来居则妇不敢至而吴又编篱以断往来故公赋此嘱之祗縁恐惧转须亲二泉云此妇心懐畏怯非反亲之彼安得安心取之耶即妨逺客虽多事二句言原此妇之意因吴郎逺客恐其见阻不来扑枣虽为多事缘吴郎之意编篱以别嫌疑其意甚真真正也视公所处则欠委曲矣下句放吴郎一步已诉徴求贫到骨二句言妇前日尝诉官府徴求贫已极矣时我正思天下兵戈若妇之困穷者甚衆为之堕泪欲兼济而不可得况此一人可不少济之乎此二句亦倒用法覃山人隠居南极老人自有星山人非其人也予见乱离不得已四句我厌乱离而思处子未悟倾覆而求出然何不问之已经歴者徒效周子之仆仆也第六句委婉曲折盖其人亦非碌碌干没也伹惜其不量时耳柏学士茅屋写巖居深静清旷更无尘杂经心到眼也题柏大兄弟山居屋壁二首第一首后四句言我滞留江汉方为尔曹口讲指画庶几后生复窥风骚㫖格拔出朱门流俗之外也第二首个个五花文指兄弟别崔潩因寄薛据孟云卿不害其为议论为报欲论诗谓干戈息而诗书复盛正济时之成效也送李八秘书赴杜相公幕石出倒聼枫叶下㸃染秋字舟行石下叶坠石上故倒听也橹揺背指菊花开菊为石蔽舟过乃见故背指也巫崃敝庐奉赠侍御四舅别之沣朗行李淹吾舅二句行李诛茅犹饮子懐君对法靑眼只途穷生世不谐虽所向降心仍无恤其饥寒者传语桃源客指朗州送覃二判官迟迟恋屈宋肃宗于公虽一斥不复然録用之恩思报之其子迹似屈宋之事顷襄王也肺肝若稍愈应病字亦上赤霄行应谒字季夏送乡弟韶陪黄门从叔朝谒比来相国兼安蜀乡字出早闻黄合画麒麟言黄其合而又画像麒麟也送田四弟将军将䕫州柏中丞命起居江陵节度阳城郡王卫公幕燕辞枫树日发寒塘雁度麦城霜至江陵遥怜似葛强田将军送王十六判官次连蒂与头借对送鲜于万州迁巴州接近与名藩自万而巴故曰接近他日有殊恩应注意奉送韦中丞之晋赴湖南宠渥徴黄渐一连以腹连观之乃非熟俗湖南安背水言中丞能安于外不以弃逺为嫌也王室仍多故四句言朝廷正当乏才不得已而有借冦之举落句望其求贤自辅共奖王室济此多难天下事非一人所能独任也凭孟仓曹将书觅土娄旧庄方云土娄在今偃师四十里平居䘮乱后伏十载为歴云山问凭觅十载江湖客二句收足无辞意见凭仗不浅也别蘓傒五年前逰荆扬则赠诗诫以䝉养此赴知己之招则劝以论事公于蘓盖无所不尽也他日怜才命他日已为命屈况十年后乎消渇今如在故人也数论封内事二句言虽弃掷屈迹幕僚然孰非王臣当禆赞府朝以分主忧若但窃食而已则局促卑下亦非所以显亲也赠尔秦人策二句此老夫所望于故人有子也存没口号二首第一首席谦不见近弹棊没毕耀仍传旧小诗存第二首郑公粉绘随长夜没曹覇丹青已白头存奉汉中王手札报韦侍御萧尊师亡少年疑柱史少年对下白头多术怪仙公多术对下疾病即是自伤也祗应吾道穷先位置道穷句体势变化生动哭王彭州抡旷望渥洼道一连妻亡子逺乃尔藴借巫崃长云雨地逺秦城近斗杓天高冯唐毛髪白二句既痛逝者行自念也见萤火写得歴乱飞扬又句句是见字巫山秋夜萤火飞对下沧江白髪忽惊屋里琴书冷冷字与火字关应得妙复乱檐边星宿稀谓火星已西流沧江白髪愁看汝收出见字杨云沧江白髪又因萤火照出映带絶妙来嵗如今归未归东山之篇不归者感熠燿宵行故有此句吹笛风飘律吕相和切一连𦂳顶起句作风月为是后半不觉为用事孤雁此篇亦自喻差池流落逺去王室也鸣噪自纷纷应孤字鸥却思翻玉羽一连陡将春暖之戏翻转作衬感慨起伏极妙若作结意即减价雪暗还须浴一连承寒字几羣沧海上对江浦拓开鸡此刺素附君子而以䘮乱败其度者玉腕骝顿骖飘赤汗言其骏跼蹐顾长楸言其驯举鞭如有问荆南欲伴习池游寓销兵归马之意非闲语也见王监兵马使説近山有白黑二鹰罗者乆取竟未能得王以为毛骨有异他鹰恐腊后春生鶱飞避暖劲翮思秋之甚眇不可见请余赋诗方云二篇各㸃罗者乆取未能得之意上首以第三句下首以第五句第一首雪飞玉立尽清秋此首白者雪飞玉立指毛一生自猎知无敌指骨第二首春生避暖于第二首总见此首黑者明㸃正翮抟风超紫塞指毛金眸玉爪不凡材指骨逺懐舍弟颖观等江汉春风起一连犹似对属耶续得观书迎就当阳居止正月中旬定出三崃舟楫因人动言其贫形骸用杖扶言其病俗薄江山好刺籓屛时危草木蘓悲民生将别巫崃赠南卿兄瀼西果园四十亩无句不妙无限起伏正月喧莺末末无也雪篱梅可折雪字梅之色风榭栁㣲舒风字桞之态人日两篇第一首云随白水落二句日被埋照白者惟水云复蔽之二语写出凄凉引起白头蓬鬓稀疎乆二句稀已不堪况加白乎无劳比语妙第二首佩剑冲星聊暂拔一连设为将有用我之词引兴无忧直道无忧行路难言无忧者正有忧也且直如此道耳江梅以梅起以江结庭草旧低收叶举萎则四垂气至复立收字谁人能下大歴三年春白帝城放船出瞿唐崃久居䕫府将适江陵漂泊有诗凡四十韵解缆独长吁放船死地脱斯须出崃前闻辨陶牧江陵县郭南畿好时方以江陵为南畿衰迷贤与愚起下甲卒书生邱壑曾忘返四句言本不求仕但文章当作为雅颂荐之郊庙虽躭邱壑未儗穷途深婉有意味四句无穷起伏卧疾淹为客四句所为出尘歴块之根也灔滪险相廹亦自比也喜近天皇寺四句两连扇对长诗当如此变法沈诗中已有之也先披古画图对上灔滪二连同泣舜苍梧对上卧疾二连朝士兼戎服四句亦扇对也兼字对初字出尘皆野鹤对朴直句歴块匪辕驹对廷诤句二句顶书生伊吕终难将刑法志伊吕之将作降者非韩彭不易唿唿用如唿小儿之语二句顶甲卒山林托疲薾二句反应劳心依憩息二句巫山县汾州唐使君十八弟宴别兼诸公擕酒乐相送率题小诗留于屋壁接宴身兼杖承乆病来春夜崃州田侍御长史津亭留宴白髪烦多酒烦注作须须言何须也行次古城店汎江作不揆鄙拙奉呈江陵幕府诸公以今朝行色可卜相合以老人多病又恐不宜然业已渡江无暇复为择审故聊以此诗试观其相待之意落句深婉之至春鸥懒避船下水而复得风船至鸥不及避却用懒字妙行色兼多病二句有説不出写不尽情事在内读之不禁涕零乗雨入行军六弟宅巢燕得泥忙对萍漂书堂饮既夜复邀李尚书下马月下赋絶句久拚野鹤如霜髩若说霜髩如野鹤即凡俗语暮春江陵送马大卿公恩命追赴阙下收得深浑有余味奉送蜀州柏二别驾将中丞命赴江陵起居卫尚书太夫人因示从弟行军司马佐爱弟传书彩鹢新指别驾将命迁转五州防御使迁转即谓问俗而出楚宫腊送荆门水二句顶彩鹢报与惠连诗不惜从弟佐夏日杨长宁宅送崔侍御常正字入京星辰北斗深指入京深字稳惬乌台俯麟阁乌台指侍御麟阁指正字长夏白头吟以夏日收和江陵宋大少府暮春雨后同诸公及舍弟宴书斋此老下崃后诗每淡乎寡味亦才气衰退之騐矣託末契于后生游宴则厌其老耄又强求其诗句以为名高后半亦自有无穷感叹在言外多病执热奉懐李尚书竒峯硉兀火云升所谓夏云多竒峯也山隂野雪兴难乘反结执热水宿遣兴奉呈羣公弱缆且长隄水宿童稚频书札二句暮年久客屈意童稚而无一人应其缓急者公抱负何如而到此安得不悲愤耶二语当哭水宿伴凫鹥出题同人惜解擕羣公巨海能无钓以下皆姑以自遣也江陵望幸讳避狄而曰望幸先明此都之可仗而终之曰起涸鳞若真待其幸者不露㾗迹地利西通蜀一连言收复之便风烟含越鸟指南舟楫控吴人指东二句言储备之易未枉周王驾一连醒望幸江边星月二首第一首金波耿玉绳金波言月玉绳言星天河元自白一连元自向来承明雨后以天河衬出江邉气脉承接一线江浦切邉字映物连珠断星縁空一镜升月余光隐更漏二句包下半夜又暗藏一客舟露华兼收到清秋第二首起二句上总破此分破上逆此顺解缆别船暗醒邉字又为客字藏针客愁殊未已二句收应辞别二字舟月对驿近寺金刹青枫外近寺朱楼白水邉对驿舟中此湖南诗遣闷遣闷者不可遣也哀筝犹凭几一连言欲遣不得气冲看剑匣一连反唿跼字妖孽关东臭桓温所谓遗臭江陵节度阳城郡王新楼成王请严侍御判官赋七字句同作碧窗宿雾蒙蒙湿一连顶出氷雪生杖钺褰帷瞻具羙包府使判官自公多暇延参佐二句承有余清收绾又作此奉卫王前诗与严同作故再赋逺开山岳散江湖顶出雄字升高旷望羣峯但见其尖故下开字衆流歴分其境故下散字真意外惊人语推毂几年惟镇静二句奉卫王舟出江陵南浦奉寄郑少尹飘然去此都舟出江陵百年同弃物二句悲凉雨洗平沙静南浦南征问悬榻二句南征东逝不知所适俱从更欲投何处生下江南逢李龟年方云开元盛时今已久矣不意江南复与龟年相逢故兴感焉四句浑浑説去而世运之盛衰年华之迟暮两人之流落俱在言表秋日荆南述懐三十韵艰危衮职陪此衮职即指房琯始为琯所推奖及琯被谗与之同贬共其艰危也罪戾寛犹活领起通篇伏枕因超忽结上超忽即上所谓催变也扁舟任往来生下九鑚巴噀火用栾巴事与下楚祠借对望帝传应实二句分顶蜀楚望帝四句借蜀楚事见岳牧之僣横所在皆无君也秋雨漫湘水水深雪雰比小人隂风过岭梅言此日湖南羣小自擅兵氛且徧岭外也苦揺求食尾含饥愁常曝报恩腮顶名业饥借家家米二句家家处处藏一衆字任受衆人咍即指下羣公也得䘮初难识二句咍我者以荣枯划分然得䘮在荣枯之外非衆人之识所该也差池分组冕四句顶得字汉庭和异域二句暗指李揆使吐蕃元载死东市顶䘮事霸业㝷常体㝷常似用左传争㝷常以尽其民略取武夫为腹心爪牙圣虑窅徘徊言不知所倚仗也数见铭钟鼎以下言当任贤相固宗子且寛其文法勿加操切以期羣贤毕登共致太平不可专倚武夫悍卒也此十句一气涌出所谓诗看子建亲者此类是也祝网但恢恢言罪废者亦当收用勿以一𤯝永弃则自有什伯于羣公者出戢干戈而铭钟鼎以慰圣虑矣赤雀翻然至一连即指贤才軰出贤非梦傅野四句言我斯言岂自为哉内顾非傅说挺生之材难为中兴辅佐心若死灰乆已摆脱浮名矣所以惓惓不忘者徒念肃宗寛不即诛之恩思效忠其子如屈宋之于顷襄耳自古江湖客收荆南㝠心若死灰言无余望也收述懐秋日荆南送石首薛明府辞满告别奉寄薛尚书颂徳叙懐斐然之作南征为客久荆南西候别君初秋日嵗满归凫舄明府闻道和亲入尚书往者胡星孛入颂德材非一范睢秦昭王临朝叹息曰物不素具不可以应卒今武安君既死而郑安平等畔内无良将而外多敌国吾是以忧欲以激厉应侯应侯惧不知所为公意盖指此名将犹在可以收用非若止余一范雎也曾是接应徐起新文侍臣䨇宋玉已暗渡新文鍳激劳悬镜一连对属如丸跋涉体何如叙懐休烦独起予从见新文结后半转接如龙哭李尚书喉舌罢天朝尚书王孙若个邉并切李重题哭君余白头余注作余非工拙悬絶暮归客子入门月皎皎恨无酒谁家捣练风凄凄恨无衣二句含下不称意明日看云还杖藜方云且预写明日无聊按杖藜看云庶几可以散愁不是説无聊暮字反收忽然拓开笔力与胸襟相副移居公安敬赠卫大郎雅量涵高逺自负不易知也清襟照等夷等夷自谦也平生感意气雅量河海由来合清襟水烟通径草二句切移居顶流年白头供宴语即成佳话真可悲也公安送韦二少府匡賛逍遥公后世多贤韦二少府时危甲兵黄尘里二句悲壮古往今来皆涕泪二句如此对结何曽费力公安县懐古寒天促日短二句先含维舟曲折变化洒落君臣契二句承上风云二字忽然接下公安送李二十九弟晋肃入蜀余下沔鄂正解柴桑䌫从下沔鄂起仍看蜀道行入蜀南纪连铜柱下沔鄂西江接锦城入蜀凭将百钱卜二句以送入蜀结宴王使君宅题二首第一首世事各艰难言亦无下手处自合漂泊难比二子也不才甘朽质二句谦词也第二首戎马今何地言一身莫保乡园独旧山言无家可归旧山注作在山言无乡园只在三崃中矣作在山更胜酩酊任扶还安得不以酒自寛耶晓发公安北城击柝复欲罢晓字起舟楫眇然自此去转到发字泊岳阳城下殊不肯放下然贤于梦得者懐忠思效故也山城仅百层仅余也缆船苦风戯题四韵奉简郑十三判官楚岸朔风疾岸字藏缆舟天寒鸧鸹孤寒字起觅酒维舟日日孤出缆船因声置驿外郑判官为觅酒家垆反醒苦风登岳阳楼定逺云破题笔力千钧岳阳楼因洞庭湖而有先㸃洞庭后破登字迎刃之势自公安至湖南诗此为至矣洞庭天下壮观此楼诚不可负故有前四句然我何縁至此哉故后四句又不禁仲宣之感也诗至此乃面面到矣上下各四句直似不相照顾仍复浑成一气非公笔力天纵鲜不顾此失彼第五含下北字第六顾上东南陪裴使君登岳阳楼湖濶兼云雾一句括数纸楼孤属晚晴孤字移掇不动岳阳楼是城西门楼故恰使晚晴二字诗接谢宣城宣城有谢朓北楼此句亦非泛引过南岳入洞庭湖衡山引舳舻过岳壤童犁雨雪二句言中路无可留者欹侧风帆满入湖才淑随厮养比贤者失所非内人红袖泣之意召平元入汉不忠张翰后归吴不智召平入汉事二姓也张翰后归不见几也此等既难复用在野者又未知名然则吾君谁与共天下乎此时而老病萍梗所以下忧国之泪也宿青草湖结超忽宿白沙驿一起神笔湘夫人祠此诗作于代宗即位之后落句公自谓也晚泊登汀树是即目语人却做不到结䌫排鱼网亦其类也祠南夕望孤舟汎日斜夕字目断更云沙望字山鬼迷春竹二句祠南写得杳㝠恍忽是夕望神致登白马潭水生春䌫没妙语丛花笑不来对句竒莫道新知要方云乐莫乐兮新相知要字疑为乐字归雁起二句要是纪异野望纳纳干坤大望字纳纳二字出楚词野树侵江濶二句雪消江濶是倒装句恰收上野望起下扁舟也入乔口贾生骨已朽二句言贾生在长沙不过二载而我迟迟已及黄髪故悽恻也铜官渚守风水耕先浸草二句连日守风所歴早泊云物晦将风逆行波浪悭已风飞来䨇白鹤二句守风之闷自在言外白字仍与上晦字不碍鹤自飞来又醒出斗风也奉送王信州崟北归下诏选郎署非牧养之防其为盗而始重斯选痛哉其言之也天子向时忧有体有味遣骑觅扁舟遣骑散遣车骑也觅扁舟似用刘尹传教觅张孝亷船事江阁卧病走笔寄呈崔卢两侍御长夏想为情衰羸之人岂堪日长忍饥想为情三字欲两侍御念我也谁复致盃甖言谁复更望得酒乎潭州送韦员外牧韶州杜诗如此种淡处最有味江阁对雨有懐行营裴二端公野流行地日一连句中有三层景顶出壮字层阁凭雷殷江阁长空靣水文对雨雨来铜柱北二句行营酬韦韶州见寄白髪丝难理承起连新诗锦不如承次连千秋节有感二首天寳七年七月羣臣上表请改千秋节为天长节从之仍云千秋节者纪其太平最盛之时也吴本编二诗于潭州诸诗中盖作于大歴纪元之后按代宗于开元十四年十月十三日生于东都上阳宫永泰二年十月降诞日诸道节度使进献珍玩名马衣服二十余万计以陈上寿自是嵗以为常大歴二年十月降诞日宰臣及常参官率钱修斋度僧尼道士凡数百人三年十月降诞日诸道节度使上寿各献衣服名马及绫绢凡百余万夫千秋为节宴赐臣民虽曰泰侈未伤国体所进止于金镜绶节士庶结承露囊相遗饷聊纪风俗节序今乃不闻宴赐取货无艺假天子生日之名以为利不亦鄙乎思先代亦以讽今王也第二首御气云楼敞贴八月圣主他年贵二句人主聚敛必借口时艰他年此日㣲词中疾矣注中内乐一条按开元二十四年千秋节帝御广逹楼宴羣臣奏九部乐内出舞人绳伎颁赐有差又召京兆父老等宴赐注引明皇杂録事谬矣金覊句则兼指舞马也张燕公有舞马千秋万嵗乐府词长沙送李十一末二句周匝悲壮重送刘十弟判官称十弟亦如唐十八使君得称族弟之义奉赠卢五丈参谋琚恭惟同自出公祖母卢氏藻翰惟牵率二句不复有对属㾗天子多恩泽二句十字可叹可味暮秋将归秦留别湖南幕府亲友途穷那免哭所谓哭不尽也北归冲雪雨乱离乏絶聊以病告与贬节请乞于无事时者不同送卢十四弟侍御䕶韦尚书灵榇归上都二十韵素幕渡江逺叙事直起长路更执绋礼此心犹倒衣恩墓待龙骧诏绾尚书台迎獬豸威送侍御深衷见士则以下因其尽心所事能有终始故以致君之绩期之然侍御乆于戎幕颇见兵势尚未知今日所患不在畔臣煽诱戎狄内侵在朝廷无以服籓镇之心顺地节将皆不用命方日助贼为声势平复无期民生益困则邦本有不可保者此则所当力规切諌乃尽对扬之道耳宦䜿之窃柄未有不始于人主之怠者故曰但促铜壶箭也他日扫除非扫除非谓用程元振今犹有鱼朝恩是遂非也动询黄合老谓郭尚父肯虑白登围谓永泰元年事俭约前王体方镇之厚歛未有不始于人主之贪者故曰俭约前王体也斯真稷契自许语朝廷光辉则衰朽芳菲矣抱被宿何依切表弟眼冷看征葢廻抱朱幡登陆哭韦大夫之晋叙致入神公在䕫州有送韦中丞赴湖南八韵观此篇则当日乃遥送也故曰崃内忆行人贡喜音容间大夫冯招病疾纒冯公岂不伟白首不见招南过骇仓卒六句公南行依韦至则适韦已没似践巨卿之约永无再见之望犀牛蜀郡怜言化为异物也韦经亚相传大夫帟幕疑风鷰风鷰即石鷰此句亦喻已之无所托也喧卑俗事牵追恨至之不早谁继方隅理健儿拥旌相望如之晋者间以一二衣冠分阃故有谁继之叹舟中夜雪有懐卢十四侍御弟朔雪夜纷纷㸃夜雪不识山隂道舟中夜雪又暗用梦中不识路听鸡更忆君懐字暮冬送蘓四郎徯兵曹适桂州卢绾须征日谓懐恩楼兰要斩时谓吐蕃嵗阳初盛动暮冬王化乆磷缁从王化磷缁收出适桂州何等家数风疾舟中伏枕书懐三十六韵奉呈湖南亲友鼓迎非祭鬼谓多淫祀也疑惑尊中弩入伏枕瘗夭追潘岳二句潘邓岳林借对奉赠萧二十使君萧二十惜失其名以诗中所陈观之其谊士矣萧之与公非独久故其义烈亦有过人者歴叙其事正见已之不轻受人惠也嵇康有故人谓存严氏之孤也食恩惭卤莽二句乃分自谓奉送二十三舅録事之摄彬州彬州逺恶非髙门清流所宜屈故先慰其劳末复勉以所至必当尽其职也泥涂岂珠玉应知名衰老悲人世应盛族舟鹢排风影舅林乌反哺声甥勾漏且南征彬犹未逺彬州颇凉冷况颇宜人送魏二十四司直充岭南掌选崔郎中判官兼寄韦韶州此掌选乃土人首领送赵十七明府之县连城为寳重赵茂宰得才新之县燕子来舟中作如今社日逺看人来字情味可怜处处巢君室一连是设为燕语与上湖南为客相应归雁二首第一首今年又北归又字暗藏久客在内双双瞻客上一连反从雁上𢃄出自己用笔敏妙小寒食舟中作老年花似雾中看此句贴寒食清明二首次篇尾句与起句接对作章法发潭州贾傅才未有一连贾傅褚公犹然流落岂特我遭薄俗止有岸花樯燕如相识哉髙明前后事后字自谓也如贾褚者置其大节即文章翰墨亦一代光华然放逐流落曾无过而问之者此前后有同慨也廻棹前贤身系天下安危故皇皇不已若我散材或者犹系一物是以向者亦尝畏天悯人劳劳为客今多无成类荆湘之放逐无鲁连之排觧则吾命可知自当息心廻棹不待如宿昔之尝试矣葢前此泊岳阳城下犹有图南未可料变化有鵾鹏之语至是乃无意于用世也为客费多年不廻也强饭莼添滑下滑字妙与强字相应清思汉水上转入廻棹几杖将衰齿以下皆自私以取闲适归于安命矣篙师烦尔送廻棹收朱夏及寒泉自私处寒泉即上汉水岘山赠韦七賛善湖南诗所谓同病相怜也北走闗山开雨雪指韦言当归之时也南游花栁塞云烟杜自谓洞庭春色悲公子指韦公子即所谓秦川贵公子也虾菜忘归范蠡船范蠡船杜自谓虾菜亦何足以儗陆海乃至以此忘归则秦川之饥馑荒乱可知矣言韦而杜之自悲在其中酬郭十五判官药裹关心诗总废顶卧病束上花枝照眼句还成顶春生起下按郭诗序云杜员外兄垂示诗因作此寄上句还成指前所示郭诗也自得隋珠觉夜明酬字衡州送李大夫七丈勉赴广州斧钺下青㝠大夫北风随爽气下青㝠日月笼中鸟二句自伤垂老飘零却翻作壮语真怪怪竒竒也日月不居长似笼中之鸟干坤至大还同水上之萍下三字皆喻公之身世遭乱流离虽欲归朝不能奋飞也若解成笼中鸟比日月水萍比干坤成何文义耶王孙大人行指李垂老见飘零结句更不须多语言如此显位加以故旧而忍视其穷老耶长吟江飞竞渡日江疑作虹瞿唐懐古西南万壑注水勍敌两崖开山地与山根裂下江从月窟来上削成当白帝首空曲隐阳台尾空曲对削成不弱送司马入京曾沗从臣犹以为耻况两省之长久侍丹墀曾无献纳使贼遗君父往日忧时之态将以谁期欲其匡君国而畏友朋也乆客羡归秦羡归秦非懐安为致君耳与严二郎奉礼别商歌还入夜伏旅人遥闻盛礼新指奉礼巴西驿亭观江涨呈窦使君二首第一首朝来减半愁半注作片按半字有味遣忧前后一片说忧只领连见遣字意临危忆故人忆古人自咎不能如古人之纳諌按顾陶本作故臣第七句留作营则是指明皇也然此篇云乱离又甚自属代宗幸陜之事可忧甚矣所可遣者受栁抗之諌起郭子仪于闲废或不至遂为隋氏差可遣懐耳从顾本为是注家误以故臣为曲江不知凡故旧之臣皆是传所谓今急而求子也向之所以致此变者原于拒諌诤弃元臣乱至觉悟亦已晚矣此聫其惩而毖后患也纷纷乗白马番将反者非一也攘攘着黄巾民皆畔矣早花此等气脉虽不易学亦何可不知盈盈当雪杏一连杏当似雪梅待香飘也用两虚字贴出早意欲活正与上未字唿应盈盈艶艶与暗字对巴山巴山遇中使二句中使犹自窜巴山则外廷皆不及扈从可知天寒邵伯树二句注引海録云云按舍郑笺而引海録好僻者为之也望仙台亦当引神仙传河上公事羣臣安在哉羣臣不审所在则乗舆亦几乎危矣安在言职司何事使人主至此落句不敢斥言之词也收京衣冠却扈从二句车驾还而后有扈从之臣明前此已不顾其君也克复成如此倒装句言成如此克复也如此克复去亡国一间若非竭力扶持京邑仍危于累卵焉耳犬戎内侵患犹在外衣冠悉畔则偶然变作即京城不守矣此深有望于数公而谓幸不可屡邀也花底确是花底体势莫作委泥沙底字亦足栁邉定翁云似庾信妙在起句只道梅花发二句破邉字入神汉南应老尽二句为邉字纵言之也奉送崔都水翁下崃鸣桡总发时下白狗黄牛崃崃朝云暮雨祠既下遣闷戏呈路十九曹长前四句叙不能相过以见闷之难遣也随章留后新亭㑹送诸君因题零雨诗零雨切㑹送孙子荆诗云倾城逺追送也东津送韦讽摄阆州録事虽曰偶然推荐亦必克举其职但威严又不可概施后四句凡三层意闻説江山好阆州怜君吏隐兼隐字承江山宠行舟逺汎东津怯别酒频添送推荐非承乏摄操持必去嫌録事他时如接县二句结归录事上㸃化得风雅韦杜名驹岂容以乡里小儿靣向人也客旧馆此非公无此曲折风幔何时卷初秋尚有寒砧昨夜声重来始闻无由出江汉旧馆愁坐终日忧奔走反映坐字陪郑公秋晚北池临眺刺诗此篇疑非公语异方初艶菊以下又就秋晚致慨欢娱销日功业陵迟此公所为无补自责者也去蜀五载客蜀郡伏已黄髪如何关塞阻伏安危转作潇湘游伏随鸥世事已黄髪伏泪流安危大臣在二句正言若反前四句即所谓小臣议论絶老病客殊方也放船收㠶下急水二句谁能如此突然而起卷幔逐囘滩卷幔起第三暗字已泊城楼底二句地险人絶惊惧万端遇城即泊何待晚耶夜色句与暗字反应哭台州郑司户蘓少监起二句言平生故旧惟二君最怜我今谁复可得也夜台当北斗蘓泉路着东吴郑得罪台州去郑移官蓬阁后蘓谷贵没潜夫八哀诗长安米万钱凋䘮尽余喘道消诗兴废应文章句心息酒为徒应豪俊句许与才虽薄天寳中决胜风尘际收京后惨淡閟隂符蘓摆落嫌疑乆郑天地日榛芜应谁怜我惠义寺送王少尹赴成都衣冠起晚钟晚钟动衣冠皆起也避地诗书遂墻壁遂言岂遂以此终耶奴仆且旌旄且言且待其后也与下会见二字唿应神尧旧天下二句谓成都复为吐蕃所䧟当是永泰元年诗赵本云至徳二载疑误朝享太庙赋桐花未吐孙枝之鸾凤相鲜云气何多宫井之蛟龙乱上四语又是大明以后格调有事于南郊赋三赋中此篇为多然未能粹然及于古也赋料扬雄敌不乃夸乎雕赋通篇自寓得晋宋作者风力唐兴县客馆记亦有志于复古特力之而不至义门读书记卷五十六义门读书记卷五十七钦定四库全书义门读书记卷五十七翰林院侍读学士何焯撰李义山诗集晚唐中牧之与义山俱学子美然牧之豪健跌宕而不免过于放学之者不得其门而入未有不入于江西沠者不如义山顿剉曲折有声有色有情有味所得为多冯定逺先生谓熟观义山诗自见江西之病余谓熟观义山诗兼悟西崑之失西崑只是雕饰字句无论义山之高情逺识即文从字顺犹有间也义山五言出于庾开府七言出于杜工部不深究本源未易领其佳处也七言句法兼学梦得锦瑟此悼亡之诗也首特借素女鼓五十絃之瑟而悲泰帝禁不可止以发端言悲思之情有不可得而止者次连则悲其遽化为异物腹连又悲其不能复起之九原也曰思华年曰追忆指趣晓然何事纷纷附㑹乎钱饮光亦以为悼亡之诗与吾意合庄生句取义于鼓盆也但云生平不喜义山诗意为词掩却所未喻亡友程湘衡谓此义山自题其诗以开集首者次聨言作诗之㫖趣中聨又自明其匠巧也余初亦颇喜其説之新然义山诗三卷出于后人掇拾非自定则程説固无据也重过圣女词次连乃是圣女祠移向别仙鬼庙不得玉郎㑹此通仙籍玉郎疑是自谓寄罗劭兴燕重逺兼泥兼作嗛令狐舍人説昨夜西掖翫月因戏赠第二句説字不落空次连是西掖底月写月即写出翫字意末二句因直宿而思荐逹足戏赠意崔处士冯定逺云上六句先将崔处士似先贤事迹写透末二句结出便通体皆灵自喜定逺云已之寄形宇内以天地为逆旅犹蜗牛也妙在第二句又为物所寄便是庄子逍遥游齐物诸篇见解活泼泼地那得不自喜第三言有竹第四言有花第五言近山第六言近水末二句言又有酒也题僧壁蚌胎未满思新桂是未来琥珀初成忆旧松是过去异俗二首第二首似有刺贪之意和孙朴韦蟾孔雀歌都䕶矜罗幕宋黄休复茅亭客话云蛇与孔雀交偶有得其卵者使鸡抱伏即成其名曰都䕶初年生緑毛二年生尾小火眼三年大火眼其尾乃成人欲此必行役既乆而切求归之思故云华山题王母祠劝栽黄竹莫栽桑按穆天子传则黄竹是地名不知作者何所承也华清宫言明皇幸免骊山之祸耳末二句反言之所以为绞而婉也楚泽第二句伏后早寒三四是泽中潭州此随郑亚南迁而作第三思武宗第四刺宣宗五六则悲㑹昌将相名臣之流落也楚词以兰比令尹子兰盖指白敏中言之今古无端入望中此登潭州官舍楼而作所望者故园人耳今目断乡关而潭州已事歴歴在目无端二字从空楼写出絶妙章法湘泪浅深滋竹色二句入望古今陶公战舰空滩雨二句雨中壊舰风中破庙令人不堪回首谊作傅目断故园人不至收望字赠刘司户已断雁鸿初起势谓下第更惊骚客后归魂谓逺贬哭刘司户二首酒瓮凝余桂王建集中有与去华絶句言其病酒故有此句江风吹鴈急言已哭之哀也第二首已为秦逐客谓下第复作楚寃魂谓逺贬悼伤后赴东蜀辟至散关遇雪通首不离悼伤后三字北齐二首上言其一为所惑祸败即来下言转入转迷必将祸至不觉用意可谓反覆深至矣首章最警切又按上篇叹其不知不见是图下篇笑其至死不悟南朝此篇亦非杨刘所及南朝偏安江左不思励精图治以保其国乃徒事荒淫宋不戒而为齐齐不戒而为梁陈因梁乱而簒取之国势视前此尤促乃复不戒而甘蹈东昏之覆辙如恐不及且宼警天戒俨然不知安得不灭于隋乎不特此也前此宋齐不过主昏于上江左犹为有人故命虽革而犹能南北分王至陈则君臣荒惑一国俱在醉梦之中长江天堑谁复守之落句深叹南朝由此终无一豪杰能代兴者非特痛惜陈亡也元武湖中玉漏催指宋鸡鸣埭口绣襦廻指齐谁言琼树朝朝见一连谁言不及吐属殊绞而婉叙致亦错综善变敌国军营漂木柹一连盖所谓天地人皆以告而王不知戒也此等诗须细味其高情逺识起连便是南朝国势必为北并况又加之陈叔寳乎二十八字中叙四代兴亡全不费力又其余事也鄠杜马上念汉书曰人间所谓旧劳于外爰暨小人也曰兴罢所谓险阻艰难备尝之矣民之情伪尽知之矣如是而践天子位以承天地之眷顾宜有深仁厚德贻亿万无疆之庆乃王伯杂用使汉家之元气日削再世之后冡嫡屡絶丁傅华轩而王氏得以乘之岂非宣帝之昧于贻厥哉意思深长非一览可竟渭水天开苑一连言祖宗所传继者乃天开地献之干坤也同崔八诣药山访融禅师萦纡鬰闷四句中无穷曲折闻着明凶问哭寄飞卿腹连言相隔之逺也送崔珏徃西川年少因何有旅愁跌宕千里火云烧益州白公书通州事云四野千重火云合卜肆至今多寂寞二句年少无愁好好题诗咏玉钩加好好二字者正见其年少无旅愁也不然首句无着落矣陈后宫定翁云每读宋初宫体转叹此君之不可及也妙在中四句形容得惟日不足此诗极深于作用自觉味在咸酸之外饮席戏赠同舍左思呉都赋翡翠列巢以重行谢惠连雪赋对庭鵾之双舞程渐于补註义山诗集引以証珠树二句则重行双舞俱有着落西溪第二句便含岑寂意第三句因病废诗第四句时方丧偶也谑桞上四句写栁下四句写谑字字淋漓北禽此诗作于东川义山自北来居幕府故曰北禽以自况也中二连皆忧谗畏讥之意末有羡于雕陵之鹊其为周身之防至矣楚宫落句与鄠杜马上同一结法韩碑可继石鼓歌字字古茂句句典雅颂美之体讽刺之遗也行军司马智且勇独提一句帝曰汝度功第一提明晋公功第一以明其词之非私也古者世称大手笔四句此等皆波澜顿剉处不尔便是直头布袋濡染大笔何淋漓濡作擩离思通首是写离中之思非单写离字宿骆氏亭寄懐崔雍崔衮寓情之意全在言外赠歌妓二首下蔡城危莫破颜隽妙寄令狐学士以飞卿投萧舍人诗相较两人真相去不啻三十里晓饮岂知金掌迥一连洗发崔嵬二字顾瞻玉堂如在天上流落人间者九关万里梦不得到而君则晓饮夜吟其中固不啻浊水汚泥清路尘也漫成三首此在桂林幕府思北还也槿花第一首腹连与晋昌李花同哭刘蕡巫咸不下问衔冤以文义论之当作巫阳殆因老杜巫咸不可问之语而娱记六朝人亦有作巫咸者甘泉赋选巫咸兮呌九阍开天庭兮延羣神从来用巫咸者殆因此而讹何曾宋玉解招魂不必将下师友句粘着宋玉説其取义只在作诔招魂四字耳杜司勲高楼风雨感斯文含下伤春短翼差池不及羣含下伤别高楼风雨短翼差池玉谿方自伤春伤别乃弥有感于司勲之文也荆门西下末句杨朱泣路岐下却羡二字正见洞庭之险恶也碧瓦雾唾香难尽雾疑作露酒是蜀城烧烧字押得竒公子歌好惟愁和妙甚只欲家妓擅长惟恐更有和者非公子无此心情也少年封字出韵药转风声偏猎紫兰丛宋玉风赋猎蕙草社工部蜀中离席起句尤似杜鲍令晖诗人生谁不别恨君早从戎发端夺胎于此一则干戈满路一则人丽酒浓两路夹写出惜别如此结搆真老杜正嫡也诗至此一切起承转合之法何足以绳之然离席起蜀中结仍是一丝不走也此等诗须合全体观之不可以一句一字求其工拙荆公只赏他次连犹是皮相隋宫无句不佳三四犹得杜家骨髓前半展拓得开后半发挥得足真大手笔发端先言其虚关中以授他人便已唿起第三句着玉玺一联直説出狂王抵死不悟方见江都之祸非出于偶然不幸后半讽刺更觉有力二月二日两路相形夹写出忆归精神合通首反覆咀咏之其情味自出隋宫筹笔驿重有感隋师东诸篇得老杜之髓矣如此篇与蜀中离席尤是庄子所云善者机前半逼出忆归如此浓至却使人不觉所谓国风好色而不淫也其神似老杜处在作用不在气调东风日煖闻吹笙即温诗倂起别离恨似闻歌吹喧之意新滩莫悟游人意二句同一江上行也耳目所接万物皆爽不免引动归思及忆归不得则江上滩声顿有凄凄风雨之意笔墨至此字字化工杜荀鹤诗云此时晴景愁于雨是处鸎声苦似蝉落句当以此意求之筹笔驿议论固髙尤当观其抑扬顿挫处使人一唱三叹转有余味不离承祚旧论却非承祚本意读书论世真难事猿鸟犹疑畏简书二句一扬简书切筹笔储胥切驿徒令上将挥神笔二句一抑破题来势极重妙在次聫接得矫健不觉其板管乐有才终不沗此句又扬关张无命欲何如此句又抑他年锦里经祠庙对驿字梁父吟成恨有余对筹笔武侯庙古柏叶凋湘燕雨一聫发古字偏壮丽即日一嵗之花遽休一日之光遽暮真所谓刻意伤春者也金鞍忽散惆怅独归泥醉无从排闷不得其强裁此诗真有歌与泣俱者矣观江间之文疑亦在东川时所作五六言并不使我稍得淹留也落句言风光易过不醉无以遣懐然使我更醉谁家乎无聊之甚也九成宫云随夏后双龙尾一聫对仗之工杨刘所能也其平平写去不恤民依之意自见言之无罪闻之足戒则杨刘无此作用按九成宫去京师三百余里次连用事可谓精切此聫顶避暑吴岳晓光连翠巘一聫写九成荔枝卢橘沾恩幸二句紫泥天书只为荔枝卢橘风刺极刻然又不觉少将冯云此诗佳在后半烟波别墅醉一聫似吴叔庠咏史未详何所指以为思文宗则青海马句终无着落赠白道者赠一作送无题二首昨夜星辰昨夜风二句定翁云起句妙冯已苍先生云妙在首二句次连衬贴流丽圆羙西崑一世所效义山高处不在此无题四首此等只是艶诗杨孟载説迂缪穿凿风雅之贼也第二首飒飒东风细雨来风作南芙蓉塘外有轻雷长门赋雷隐隐而响起兮声似君之车音桂林路中作村小一聫确是题位无题莫近弹碁局二句似借用王丞相以腹熨弹碁局事蝶三首初来小苑中首此必所咏之人小字为蝶非必赋蝶也长眉寿阳二首应作无题无题二首八嵗偷照镜首为少年热中干进者发慨悬知犹未嫁犹字对上已字妙王十二兄与畏之员外相访见招小饮时予以悼亡日近不去因寄更无人处帘垂地二句指悼亡嵇氏㓜男犹可悯二句儿女满前身兼内外之事欲片时宴饮亦复不可然则此懐岂能遣也万里西风夜正长西风加万里夜长加正字皆极写鳏鳏不寐之情隋宫九重谁省諌书函省作削春风举国裁宫锦二句借锦㠶事㸃化得水陆绎骚民不堪命之状如在目前落花致光惜花七字意度亦出于此李花第六凑泊栁末二句言不甘凄凉所以望秋先零留赠畏之前四句言居禁中者际㑹清时并不须早霜趣朝沦使府者漂零万里更加以左川陟险所以一日九廻也后四句言通显不如固已廻膓骨肉之间畏之又独际其盛思咏霓裳岂非云泥之判乎中禁词臣㝷引领二句引领言可望不可亲遂以中禁词臣之态待至戚同年也梓潼在东川故曰左川归客郎君下笔惊鹦鹉郎君谓瞻之子冬郎即致光也第二首执政皆其所憾独一至戚同年在中禁而又不足恃则何异生世不谐作太常妻耶从弟一篇自廻肠三字咀味则作者之㣲情但畏之都不能解或冬郎却晓耳难于明言而托于狎昵之词此离骚之法也第三首二篇画出一得意一失意相对情味来读之可以泣下也无题东风无力百花残已苍云第二句毕世接不出按此句言光隂难驻我生行休也夜吟应觉月光寒觉作共碧城三首此以咏其时贵主事唐初公主每自请出家与二教人媟近商隐同时如文安浔阳平恩邵阳永安义昌安康诸主皆先后丐为道士筑观在外史即不言他丑于防闲复行召入颇着微词味诗中萧史一聫及引用董偃水精盘故事大指已明非止为㝷恒闺合写艶也第一首女牀无树不栖鸾鸣女牀之鸾鸟东京赋中所用山海经也第二首鄂君怅望舟中夜註引歌词云心悦君兮君不知盖自恨不得为洪崖也对雪二首细看其层次集中最卑之格留待行人二月归反结之东第二首轻于栁絮重于霜言渐积也侵夜可能争桂魄言连宵也忍寒应欲试梅粧言逹晓也此一聫不过雪月交光梅雪争春两事却㸃化得生动如此肠断斑骓送陆郎以之东收蜂赵后身轻欲倚风移用不得辛未七夕起便翻新出竒壬申七夕日薄不嫣花碍夕字日疑作月玉山戊籖云似为津要之力能荐士者咏非情词也牡丹飞卿作乃咏花此篇亦无题之流也起连生气涌出无复用事之迹锦帏初卷卫夫人花翠被犹堆越鄂君叶垂手乱翻雕玉佩叶招腰争舞郁金裙花牡丹压迳复縁沟二句方是牡丹大观终销一国破二句方极牡丹身分此富贵之花寒饿人一字来不得鸾凤戏三岛二句牡丹非豪家不极其致穷巷寒饿之士所见不过一两藂如腹连亦悬想出咏史四句中气脉何等濶逺北湖南埭水漫漫今人都不了首句为风刺钟山何处有龙盘盘逰不戒则形胜难凭空令败亡洊至写得曲折藴借一片榆荚散来星斗转二句伏下后期十一月中旬至扶风界见梅花非时裛裛香十一月素娥惟与月中旬读任彦昇碑不得萧公作骑兵中书堂里坐将军也奈何他不得马嵬二首第一首末二句言其觉悟之不早也第二首纵横寛转亦复讽叹有味对仗变化生动起聫才如江海老杜云前軰飞腾入余波绮丽为义山足窥此秘五六倒叙竒特看温飞卿作便只是长恨歌节要不见些子手眼落句专责明皇识见最高此推本言之也可叹未详所指何人赵后楼中赤凤来后作氏宓妃愁坐芝田馆二句言宓妃之事犹较此为未甚所以深叹之也诗固工妙但一首中五人名未免獭祭之病富平少侯此诗刺敬宗汉成帝自称富平侯家人三四言多非望之滥恩反靳不费之近泽已苍云犹谚所谓当着不着当关不报侵晨客不一作莫按作莫字方是少侯之意作不字只是阍人拒客耳晓起拟杯当晓起起作气呵镜可微寒可作有隔箔山樱熟熟作发离亭赋得折杨栁二首人世死前惟有别惊心动魄一字千金宫妓定翁云此诗是刺也唐时宫禁不严託意偃师之假人刺其相招不忍斥言真㣲词也瑶池此首及王母祠王母庙两篇皆刺武宗也义门读书记卷五十七义门读书记卷五十八钦定四库全书义门读书记卷五十八翰林院侍读学士何焯撰李义山诗集题汉祖庙宅八荒者可以自起新丰恋池隍者终不能故乡昼锦相形最妙东阿王诗之指未详吴乔云此义山自悔其婚于王茂元因而见摈彭阳终身沦落也从吴説亦得圣女祠前二连分明如画过景陵似亦刺学仙之无益野菊湘衡以此篇与九日诗同㫖细读之近是紫云新苑移花处二句收野字银河吹笙未详楚宫二首第二首一刻水天闲话旧事按此篇赋当年贵主之事而不可攷矣和友人戏赠二首第二首明珠可贯须为佩韩诗外传曾子曰君子有三言可贯而佩之题二首后重有戏赠任秀才落句见往还既乆乌龙亦不复作妬媒也有感二首上篇深斥训注下篇则哀涯餗元舆等重有感一篇并惧文宗将有望夷之祸而望籓镇协力以救之第二首古有清君侧以下古有清君侧之义本为国家今多老成之人宜为平反岂可以涯等本非素心而听阉人诬罔族诛之如今日者无名之举乎末句不特讥开䜩用乐盖深叹文宗明知其寃而刑赏下移不能出声也重有感第六用见无礼于君者如鹰鹯之逐鸟雀也第七幽谓王涯等十一族显谓士大夫不附宦官者也末句星关二字未详中元作五六承上金条脱句结句承上玉镜台句楚宫宫疑作厉按开成元年三月左仆射令狐楚从容奏王涯等既伏诛其家夷灭遗骸弃捐请官为收瘗以顺阳和之气上惨然乆之命京兆收葬涯等十一人于城西仇士良潜使人发之弃骨于渭水此诗盖伤其事而托言屈子沉湘困于腥臊也渭水至清故曰色漻漻涯等被族无后故以泰厉为比落句所谓人之云亡邦国殄瘁也宿晋昌亭闻惊禽楚园吟杂橘村砧园作猿明禅师院酬从兄见寄腹聫言嵗月不居也崇让宅东亭醉后沔然有作即王茂元宅晚晴倂添高阁逈句微晦言晴后凭髙所见愈逺也越鸟巢干后切晴归飞体更轻切晚迎寄韩鲁州同年次连悲凉古直覊旅中偶一吟讽便尔即目皆惊心也一片本是连城光价况又良工雕琢乃偏不值钱岂能无慨于中乎郑州献从叔舍人褎三四是从叔入道五六是舍人入道第三从祖父説到今日叔姪分谊落句根脉在此安定城楼第二言满地江湖欲归即得五六言所以垂泪与逺游者岂为此腐䑕而不能舍然哉吾诚永忆江河欲归而优游白髪但俟廻旋天地功成却入扁舟耳此二句亦是荆公一生心事故酷爱之隋宫守嵗落句既脱守嵗又非隋事定翁云隋宫用金莲事可戒也利州江潭作武氏见骆賔王檄文犹以为斯人沦落宰相之罪义山为令狐绹所摈白首使府天子曾不知其姓名有不获与后同时之恨故因过其所生之地停舟赋诗落句盖言已之漂泊西南曾不如罗子春之献燕脯于龙女犹得乗龙载珠而还也茂陵八句中包括贯穿极工整而不牵率汉家天马出蒲梢梢作捎定逺云蒲梢马名已苍云首句亦有病苜蓿榴花遍近郊㸃化工妙起二句指用兵内苑只知含凤觜指畋猎属车无复插鸡翘指微行玉桃偷得怜方朔指神仙金屋修成贮阿娇指声色谁料蘓卿老归国二句落句只借子卿一衬风刺自见于言外此诗始不甚爱之后观西崑酬唱集求如此者絶不可得乃叹义山笔力之高镜楹陈无已谓昌黎以文为诗妄也吾独谓义山是以文为诗者观其使事全得徐孝穆庾子山门法待乌燕太子待乌谓乌栖也驻马魏东阿洛神赋日既西倾车殆马烦洞庭鱼下半好三四足可拾之意骊山有感末句太露别智元法师言不能随智元住山反致所向泣岐学杨朱之道也日日日日春光斗日光惊心动魄之句过楚宫㣲生尽恋人间乐微作浮泪定逺云句句是泪不是哭出关宿盘豆馆对丛芦有感次连言昔客江南黄芦徧地然年壮气盛自视立致要津曾无揺落之感此日流落而为关外之人不觉悽兮其悲因芦叶之梢梢而百端交集也腹聫皆是所感末句指丛芦清声不逺行人去逺作逐一世荒城伴夜砧世作任和韩録事送宫人入道观项斯于鹄之寒窘乃叹义山才情过人落句用韩凭事七月二十九日崇让宅䜩作前半自是变体月过廻塘万竹悲一句月字西溪丛话作风二十九日安得有月耶岂到白头长只耳二句犹言庶几有时衰庄缶犹可击赠从兄阆之中四句画出絶人逃世落句一归字收尽归者归于荻花村里石藓庭中及幽径寒塘内也寄蜀客第二聫翻案以无情诮金徽殊妙若説文君无情便同嚼蜡矣深树见一颗樱桃尚在矮堕緑云髻矮作倭越鸟夸香荔二句似桂林幕中所作末句盖有谓也魏侯第东北楼堂郢叔言别聊用书所见成篇周贺送耿山人腹聫云夜涛鸣栅锁寒草露船灯似本落句白云夫旧居义山之平生误识白云夫致光之若是有情争不哭皆是言外巧妙墻外万株人絶迹外作栁同学彭道士参寥亦寓自伤之意小桃园第六似桞无愁果有愁曲北齐歌此真鬼诗大似长吉手笔房中曲最古汴上送李郢之苏州起二句是汴上第三是之蘓州第四仍説汴上赠郑谠处士寒归山观随碁局一连此身反随逐碁局钓轮乃真似浮云浪迹也越桂留烹张翰鲙一连伏下故人复至裴明府所居求之流辈岂易得一连此等要非佳处览古未详空煳赪壤真何益一连言金汤不可恃子初郊墅起连中便笼罩得子孙世世相好在买舍耕耘却从腹连生下更无起承转合之迹第五所以息机第六所以发兴曲尽郊居之乐中四句一片烟波孟德所谓以泥水自蔽也亦拟村南买烟舍村南作城南方是郊外汉南书事此指讨党项事第三责宰相也用汲长孺刀笔吏不可为公卿语当句有对每句中有对所谓当句对格也此游戏之笔井络第一句便破尽全蜀第二是门户第三是东川第四是西川四句中包括后人数纸三四一聫若不㸃出东西二字只是成都诗耳堪叹一聫言以世守因余犹归于冺灭况么么草窃耶喝起落句有力此篇若作于元和初刘辟据蜀之后更有关系在义山之世止当赋杜元颖悉怛谋两事也观西崑成都三篇何其琐屑补缀如此工致却非补纫义山佳处在议论感慨専以对仗求之只是崑体诸公面目耳阵图东聚燕江口燕作䕫写意燕鴈迢迢隔上林伏思乡人间路有潼江险二句正披写其不思乡而不可得之故日向花间留晚照朱晦翁云西北邉多隂盖日到彼方午则彼已甚晚不乆则西落故西邉不甚见日元稹通州酬白居易诗有州斜日易晡未酉即桑榆之句三年已制思乡泪二句一路逼出此二句宋玉此题下缺一宅字此作者自谓落句澹澹收住自有无穷感慨韩同年新居饯韩西迎家室戏赠义山与畏之俱为茂元之壻玩前后词意似乎义山悼亡之后王氏待之差异往日故云新縁贵壻起朱楼切新居即带戏一名我漫居先甲戏也云路招邀廻彩凤二句西迎家室南朝禁脔无人近戏也瘦尽琼枝咏四愁按畏之有四乐茂元爱之一也仕宦通显二也新居三也迎家室四也义山皆反是安得不痩尽琼枝乎贾生末二句即诗人召彼故老讯之占梦意钧天昔人因梦到青㝠庸才贵仕皆所谓因梦到青㝠者也却为知音不得听何尝知音偏忽梦到是真可痛耳王昭君忍为黄金不顾人顾一作为旧将军此似为石雄而发所居霜日曝衣轻轻字岂可代单字用高松落句自伤留滞也玩无雪句必在桂林所作访秋中四句疏上望字昭州虎当官道斗道英华作路为是哭刘司户蕡起句言行道为之伤嗟也空闻迁贾谊一连精切公孙宏再举贤良乃遭遇人主而至相位而去华不及待第四尤精切江濶惟廻首二句是哭春雪满黄陵长沙地暖而方春雨雪非君子道消隂气盛长乎落句深痛去华之寃也陆发荆南始至商洛青辞木奴橘切荆南紫见地仙芝切商洛陈后宫已苍云叅法驾者为渚莲犯勾陈者为沙鸟宿临春者为江令君臣滛湎之状极意形容定翁云次聫妙又云如此咏史不媿盛誉小园独酌句句生动与小桃园诗皆是宫体献寄旧府开封公五六逐臣读之定皆雨泣商于新开路﨑岖古共闻反映新路路向泉间辨是新路更谁开捷径是新路夜饮如此学杜亦似不病而呻凉思起聫写水亭秋夜读之亦觉凉气侵肌鸾凤此亦悼亡之诗即日第三未详漫成五章第一首叹世之宗仰三十六体者仅以对属为能事而莫窥其风刺之妙也第二首此叹已之不遇时主如李杜也第三首身既锢废生子又劣所以深悲所遇之竒蹇也第四首此言反不如武夫犹得㧞用于草莱也第五首此叹贫贱以终又将并失清平之适也射鱼曲自射鱼曲至景阳宫井双桐皆仿长吉杂长吉集中几不能辨秋日晚思蝶去萤销止剰寒冷只是顶上雨余寂寥即此已足兴感不必又苦穿凿平生有游旧二句对寂寥春宵自遣陶然恃琴酒二句是自遣幽居冬暮晓鸡惊树雪一聫工于比兴过姚孝子庐偶书拱木临周道过字鱼因感姜出一聫切庐顶得出永乐县所居一草一木无非自栽今春悉已芳茂因书即事一章栁飞彭泽雪六句写悉已芳茂学植功虽倍写自栽南潭上亭䜩集以疾后至因而抒情次第如畵偶题二首第二首落句风刺隐秀夜冷树遶池寛月影多含下败荷正月崇让宅此悼亡之诗情深一往不觉犹歌起夜来杨文公诗云风细传疎漏犹歌起夜来正用其语撰彭阳公志文毕有感待得生金后二句恩门非㝷常可报惟此文使托以不朽而已落句意微㫖逺非细读无由知欲收到碑文却与彭阳公无关然梁陈诗体亦多有之北青萝独敲初夜磬写孤字初夜顶残阳来而路几层亦透落句不惟廻顾孤字兼使初夜深山迷离如覩戏赠张书记心知两愁絶廻顾起处幽人樵归説逢虎正见尘迹隔絶星斗同秦分二句秦分汉陵含下衰兴东流清渭苦二句言恒人屡閲兴亡幽人不知代谢秦分汉陵不以宻迩而妨其独善斯真高尚其事者也念逺床空鄂君被一聫对仗工曲江此亦感愤文宗之祸而作注所引甚当特未尽作者之意葢此篇句句与少陵哀江头相对而言也若比阳春意未多阳作伤为是咏云河秋压鴈声句更新栁胜飞卿作九日于东逢雪粒轻还自乱是秋雪僧院牡丹僧院于中间一㸃起结止赋牡丹不可以大歴后常体论之赠司勲杜十三员外牧之以气节自负故有第五落句言朝廷着述推渠手笔比之于已未为不遇也羊祐韦丹尽有碑祐作祜送丰都李尉固难㝷绮季一聨顶泣歧二句用笔之妙百读乃知山晚更参差参差二字收歧字足天平公座中呈令狐公云云第七自谓赋得桃李无言得意揺风态似栁登霍山驿楼弱栁千条露一连弱桞衰荷以兴刘稹之易取题小松此篇不似义山手笔落句殆有梦得不得看花之感耶行次昭应县道上送户部李郎中充昭义攻讨颇似梦得相门才子称华簮篇落句尤有开寳风气然恨其少言外逺致水斋一病忽忽疑已入秋及见飞燕拂水暗虫打牕始觉犹是夏令写病后真入神更閲已披之书仍斟昨夜之酒水斋之中病夫所以遣日者頼此如此寂寞无聊不能出户惟望故交时时书至以当披写亦字字是多病人心情也前四句或作多病之后日想秋爽而恨其犹然夏令亦复佳落句或地主病中疎濶相接故云尔卷帘飞燕还拂水一聫帘已卷而飞燕拂水不入户已开而暗虫打牕不休是多病晏起即目事奉同诸公题河中任中丞新创河亭之作次连只可施之新创移掇泛题河亭不得所以尤佳唐六典造舟之梁四河三洛一蒲津浮梁河之一也故有第六句独留巧思传千古新创长与蒲津作胜游河中过故府中武威公交城旧庄感事中字衍赠田叟荷莜衰翁似有情莜作莜赠别前蔚州契苾使君本自功臣之后材又足以威逺懐外奈何少恩至此一路逼出末句第四用霸陵夜猎收前字通鑑㑹昌二年秋以蔚州刺史契苾通将兵诣振武通何力五世孙即其人也注契苾种帐太和中附于振武故有䴙鹈泉畔之句典丽极矣但少题中一别字夜掩牙旗千帐雪掩作卷人日即事杨刘只学此种齐梁中本有此体今变为七言耳文王喻复今朝是此句是破题舜格有苖旬太逺二句衬出日字春日寄懐未知何路到龙津陈后主诗岸草发青龙和马郎中移白菊见示郢曲先传白雪英和字见示字素色不同篱下发二句移字偏称含香五字客切马郎中从兹得地始芳荣移字喜闻太原同院崔侍御台拜兼寄在台三二同年之什极似梦得燕台四首四首实絶竒之作何减昌谷惟夏一首思致太幽㝷味不出絮乱丝繁天亦迷竒句河内诗二首湖中首结句从王孙游兮不归芳草生化出赠送前刘五经映三十四韵洋洋大篇仍自一气呵成莫能㝷其段落之迹送千年李将军赴阙五十韵空拳转斗地拳作弮为是数板不沈城沈作坛上揖韩彭揖作挹此时惟短剑此句转和郑愚汝阳王孙家筝妓二十韵碧嶂愁不行二句用遏云意残雪胜前作大卤平后移家到永乐县居书懐十韵云云依然五桞在二句使梦得子厚为之便无此风致不忧悬磬乏二句是大卤平后送从翁从东川宏农尚书幕高安翡翠巢巢字出韵戏题枢言草阁三十二韵气味逼古后幅纯乎汉魏乐府君时卧掁触入本题榆荚乱不整四句以比小人之得君多援偶成转韵七十二句赠四同舍回看屈宋由年辈年疑作平此时闻有燕昭台以下指卢宏正五言述德抒情诗一首四十韵献上杜七兄仆射相公惊人肯再鸣㑹昌四年七月杜悰自淮南节度使入为同平章事帝以其不肯选扬州倡女得大臣体也一鸣惊人盖指此事后饮曹参酒二句如此使事西崐所未窥即伏下争泽潞穷兵事言不为萧曹之画一而为盐梅之相济也此长诗中提挈细读乃知之叩额虑兴兵时方讨泽潞刘稹将郭谊杀稹以降李德裕以为稹阻兵拒命皆谊为谋主力屈又卖稹以求赏不诛何以惩恶帝然之诏石雄以七千人入潞州诛谊杜悰以馈运不给谓谊等可赦帝熟视不应所谓叩额虑兴兵也五年五月悰遂罢相出为剑南东川节度使后徙西川事详通鑑及唐书本传感念殽尸露公意本无争恶草似谓赞皇门下诸人钱龙愓误以殽尸赵卒之语指大和中不受维州之降戮悉怛谋于界上以悰为西川节度使收复维州当非执政所喜非也悰本牛党时执政者白敏中马植魏扶皆与悰善庙堂之上方以克复河湟请上尊号何人言之可畏哉寄词收的博一聫乃指悰收复维州事上杜仆射寳瑟和神农农字出韵安禅合北宗宗字出韵转觉季心恭恭字出韵骄儿诗爷昔好读书以下若无此段此诗便无谓行次西郊作及门还具陈此下皆述具陈至末方自发议论章法絶佳晋公忌此事唐之乱源开自李林甫常恐值荒迥二句灾荒之时兵即为盗千古一辙我听此言罢终具陈此下寄慨作收得法此等杰作可称诗史当与少陵北征并传井泥四十韵后半与牧之杜秋诗极相似集外诗夜思消瘦滞非乡非当作他思贤顿咏明皇天寳之事次连借舞马鬭鸡二实事暗寓重兵在邉宿卫单薄之意汉官仪宫中不畜鸡汝南出长鸣鸡卫士候朱雀门外专传鸡唱无题此篇未详有懐在䝉飞卿哀同庾开府顶索居瘦极沈尚书顶移疾五月十五夜忆往嵗秋与彻师同宿十五夜当作十六日朱槿花二首第二首题当作晋昌晚归马上赠按戊籖次首刻云勇多侵露去恨有碍灯还嗅自微微白看成㳫㳫殷坐忘疑物外归去有帘闲君问伤春句千词不可删寓懐义山有极似庾子山处不可以白公之清流绳之星机呈宻绪呈作抛囘中牡丹为雨所败二首囘中为安定地则此诗作于依王茂元于泾原之时详味二篇领句似皆有所思而托物起兴者其亦为甘露罹祸者而发耶舒元舆以牡丹赋知名于诸相中最为早逹下苑莫追榴花浪笑虽不敢强为之説世有知言之君子必将有以解予之惑也后细读牡丹赋无一语与此诗相涉则非为甘露罹祸者发也下苑句乃自言未得曲江看花耳谢徃桂林至彤庭窃咏禁城将开晚诗眼烧香曲长吉诗虽竒然指趣故自分明若义山则徒令人循诵而莫喻其赋何事耳送从翁东川宏农尚书幕振溺休规步文选永明十一年䇿秀士文拯溺无待于规行宇宙昨还淳以上叙唐业之兴缵祖功宜急二句转晋昌晚归马上赠此篇戊籖刻西北朝天路勇多侵露去云云乃朱槿花次首也哭䖍州杨侍郎虞卿齐民困未蘓民作人旋踵戮城狐杨虞卿之贬发难于李训锻錬者舒元舆也义门读书记卷五十八