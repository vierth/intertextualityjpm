续传灯录续传灯录卷第一目录大鑑下第十世汝州首山念禅师法嗣一十六人汾阳善昭禅师叶县归省禅师神鼎洪諲禅师谷隐蕴聪禅师广慧元琏禅师三交智嵩禅师铁佛智嵩禅师首山怀志禅师仁王处评禅师智门逈罕禅师鹿门慧昭山主丞相王随居士黄蘖重谧禅师福圣善瑫禅师南台契旷禅师契聪上座续传灯录卷第一目录续传灯录卷第一大鑑下第十世首山念禅师法嗣汾阳太子院善昭禅师太原俞氏子器识沈邃少缘饰有大智于一切文字不由师训自然通晓年十四父母相继而亡孤苦厌世俗尘劳因剃发受具杖策游方所至少留不喜观览随机扣发历参诸方知识七十一员最后到首山一日首山陞座师出问曰百丈卷席意旨如何山曰龙袖拂开全体现曰师意如何山曰象王行处绝狐踪师于言下大悟拜起而曰万古碧潭空界月再三捞摝始应知有问者曰见何道理便尔自肯师曰正是我放身命处后游衡湘及襄沔间每为郡守以名剎力致前后八请坚卧不答洎首山殁西河道俗遣僧契聪迎请住持师闭关高枕聪排闼而入让之曰佛法大事靖退小节风穴惧应谶忧宗旨坠灭幸而有先师先师已弃世汝有力荷担如来大法者今何时而欲安眠哉师矍然起握聪手曰非公不闻此语趣办严吾行矣既至燕坐一榻足不越阃者三十年道俗同曰汾阳而不敢名上堂谓众曰汾阳门下有西河师子当门踞坐但有来者即便齩杀有何方便入得汾阳门见得汾阳人若见汾阳人者堪与祖佛为师不见汾阳人尽是立地死汉如今还有人入得么快须入取免得孤负平生不是龙门客切忌遭点额那箇是龙门客一齐点下举起拄杖曰速退速退珍重又上堂云凡一句语须具三玄门一玄门须具三要阿那箇是三玄三要底句快会取好各自思量还得稳当也未古德已前行脚闻一箇因缘未明中间直下饮食无味睡卧不安火急决择莫将为小事所以大觉老人为一大事因缘出现于世想计他从上来行脚不为游山翫水看州府奢华片衣口食皆为圣心未通所以驱驰行脚决择深奥传唱敷扬博问先知亲近高德盖为续佛心灯绍隆祖代兴崇圣种接引后机自利利他耳如今还有商量者么有即出来大家商量僧问如何是接初机底句师曰汝是行脚僧曰如何是辨衲僧底句师曰西方日出卯曰如何是正令行底句师曰于里持来呈旧面曰如何是立干坤底句师曰北俱卢州长粳米食者无嗔亦无喜乃曰将此四转语验天下衲僧才见尔出来验得了也问如何是学人着力处师曰嘉州打大像曰如何是学人转身处师曰陜府灌銕牛曰如何是学人亲切处师曰西河弄师子乃曰若人会得此三句已辨三玄更有三要语在切须荐取不是等间与大众颂出三玄三要事难分得意忘言道易亲一句明明该万象重阳九日菊花新师为并汾苦寒乃罢夜参有异比丘振钖而至谓师曰会中有大士六人奈何不说法言讫而去师密记以偈曰胡僧金钖光为法到汾阳六人成大器劝请为敷扬上堂凡一句语须具三玄门每一玄门须具三要有照有用或先照后用或先用后照或照用同时或照用不同时先照后用且要共尔商量先用后照尔也须是箇人始得照用同时尔作么生当抵照用不同时尔又作么生凑泊僧问如何是大道之源师曰掘地觅天曰何得如此师曰不识幽玄问如何是宾中宾师曰合掌菴前问世尊曰如何是宾中主师曰对面无俦侣曰如何是主中宾师曰阵云横海上拔剑搅龙门曰如何是主中主师曰三头六臂擎天地忿怒那咤扑帝钟上堂汾阳有三诀衲僧难辨别更拟问如何拄杖蓦头楔时有僧问如何是三诀师便打僧礼拜师曰与汝一时颂出第一诀接引无时节巧语不能诠云绽青天月第二诀舒光辨贤哲问答利生心拔却眼中楔第三诀西国胡人说济水过新罗北地用镔铁复曰还有人会么会底出来通箇消息要知远近莫秖恁么记言记语以当平生有甚么利益不用久立珍重僧问如何是祖师西来意师曰青绢扇子足风凉问布鼓当轩挂谁是知音者师曰停鉏倾麦饭卧草不擡头问如何是道场师曰下脚不得问如何是祖师西来意师曰彻骨彻髓曰此意如何曰遍天遍地问真正修道人不见世间过未审不见箇甚么过师曰雪埋夜月深三尺陆地行舟万里程曰和尚是何心行师曰却是尔心行问如何是和尚家风师曰三玄开正道一句破邪宗曰如何是和尚活计师曰寻常不掌握供养五湖僧曰未审喫箇甚么师曰天酥陀饭非珍馔一味良羹饱即休上堂谓众曰夫说法者须具十智同真若不具十智同真邪正不辩缁素不分不能与人天为眼目决断是非如鸟飞空而折翼如箭射的而断弦弦断故射的不中翼折故空不可飞弦壮翼牢空的俱彻作么生是十智同真与诸上座点出一同一质二同大事三总同参四同真智五同遍普六同具足七同得失八同生杀九同音吼十同得入又曰与甚么人同得入与阿谁同音吼作么生是同生杀甚么物同得失阿那箇同具足是甚么同遍普何人同真智孰能总同参那箇同大事何物同一质有点得出底么点得出者不吝慈悲点不出来未有参学眼在切须辨取要识是非面目见在不可久立珍重龙德府尹李侯与师有旧虚承天寺致之使三反不赴使者受罚复至曰必欲得师俱往不然有死而已师笑曰老病业已不出山借往当先后之何必俱邪使曰师诺则先后惟所择师乃令设馔且俶装告众曰老僧去也谁人随得一僧出云某甲随得师曰汝日行几里僧曰五十里师曰汝随我不得又一僧出云某甲随得师曰汝日行几里僧云七十里师曰汝也随我不得侍者出云某甲随得但和尚到处某甲即到师曰汝却随得老僧言讫谓使者曰吾先行矣停箸而逝侍者即立化阇维收舍利起塔汝州叶县广教院归省禅师冀州贾氏子弱冠依易州保寿院出家受具后游方参首山山一日举竹篦问曰唤作竹篦即触不唤作竹篦即背唤作甚么师掣得掷地上曰是甚么山曰瞎师于言下豁然顿悟开堂僧问祖祖相传传祖印师今得法嗣何人师曰寰中天子塞外将军曰如海一滴蒙师指向上宗乘事若何师曰高祖殿前樊哙怒须知万里绝烟尘问维摩丈室不以日月为明和尚丈室以何为明师曰眉分八字曰未审意旨如何师曰双耳垂肩问如何是超师之作师曰老僧眉毛长多少问如何是尘中独露身师曰塞北千人帐江南万斛舟曰恁么即非尘也师曰学语之流一札万行问如何是和尚深深处师曰猫有歃血之功虎有起尸之德曰莫便是也无师曰碓擣东南磨推西北问如何是金刚不坏身师曰百杂碎曰意旨如何师曰终是一堆灰问不落诸缘请师便道师曰落问如何是清净法身师曰厕坑头筹子问如何是戒定慧师曰破家具师一日陞座僧问才上法堂来时如何师拍禅床一下僧曰未审此意如何师曰无人过价打与三百问忽遇大阐提人来还相为也无师曰法久成弊曰慈悲何在师曰年老成魔上堂宗师血脉或凡或圣龙树马鸣天堂地狱镬汤炉炭牛头狱卒森罗万象日月星辰他方此土有情无情以手画一画云俱入此宗此宗门中亦能杀人亦能活人杀人须得杀人刀活人须得活人句作么生是杀人刀活人句道得底出来对众道看若道不得即孤负平生珍重问如何是和尚四无量心师曰放火杀人曰慈悲何在师曰遇明眼人举似问不在内不在外不在中间未审在甚么处师曰南斗六北斗七问如何是毘卢师法身主师曰僧排夏腊俗列耆年曰向上更有事也无师曰有曰如何是向上事师曰万里崖州君自去临行惆怅怨他谁上堂良久曰夫行脚禅流直须着忖参学须具参学眼见地须得见地句方有相亲分始得不被诸境惑亦不落于恶道毕竟如何委悉有时句到意不到忘缘前尘分别影事有时意到句不到如盲摸象各说异端有时意句俱到打破虚空界光明照十方有时意句俱不到无目之人纵横走忽然不觉落深坑问如何是古今无异路师曰俗人尽裹头曰意旨如何师曰阇黎无席帽问己事未明以何为验师曰闹市里打静槌曰意旨如何师曰日午点金灯问布鼓当轩击谁是知音者师曰眼中有澁钉曰未审此意如何师曰乔翁赛南神僧请益柏树子话师曰我不辞与汝说还信么曰和尚重言争敢不信师曰汝还闻檐头水滴声么其僧豁然不觉失声云㖿师曰尔见箇甚么道理僧便以颂对曰檐头水滴分明历历打破干坤当下心息师乃忻然问僧日暮投林朝离何处曰新戒不曾学禅师曰生身入地狱下去后有僧举到智门宽和尚处门曰何不道锁匙在和尚手里师因去将息寮看病僧僧乃问曰和尚四大本空病从何来师曰从阇黎问处来僧喘气又问曰不问时如何师曰撤手卧长空僧曰㖿便脱去潭州神鼎洪諲禅师襄水扈氏子自游方一衲以度寒暑尝与数耆宿至襄沔间一僧举论宗乘颇敏捷会野饭山店中供办而僧论说不已师曰三界惟心万法惟识惟识惟心眼声耳色是甚么人语僧曰法眼语师曰其义如何曰惟心故根境不相到惟识故声色纵然师曰舌味是根境否曰是师以箸荚菜置口中含胡而语曰何谓相入耶坐者骇然僧不能答师曰途路之乐终未到家见解入微不名见道参须实参悟须实悟阎罗大王不怕多语僧拱而退后反长沙隐于衡岳三生藏有湘阴豪贵来游福严即师之室见其气貌闲静一钵挂壁余无长物倾爱之遂拜跪请曰神鼎乃我家植福之地久乏宗匠愿师俱往何如师笑而诺之即以己马负师至十年始成丛席一朽床为说法座其甘枯淡无比又以德腊俱高诸方尊之如古赵州僧问诸法未闻时如何师曰风萧萧雨飒飒曰闻后如何师曰领话好问鱼鼓未鸣时如何师曰看天看地曰鸣后如何师曰捧钵上堂问古㵎寒泉时如何师曰不是衲僧行履处曰如何是衲僧行履处师曰不见有古㵎寒泉问两手献尊堂时如何师曰是甚么问学人到宝山空手回时如何师曰腊月三十日问如何是和尚家风师曰饥不择食问如何是和尚为人句师曰拈柴择菜曰莫秖这便是也无师曰更须子细问拨尘见佛时如何师曰佛亦是尘问如何是道人活计师曰山僧自小不曾入学堂官人指木鱼问这箇是甚么师曰惊回多少瞌睡人官曰洎不到此间师曰无心打无心问如何是清净法身师曰灰头土面曰为甚么如此师曰争怪得山僧曰未审法身向上还有事也无师曰有曰如何是向上事师曰毘卢顶上金冠子问菩提本无树何处得子来师曰唤作无得么问持地菩萨修路等佛和尚修桥等何人师曰近后问和尚未见先德时如何师曰东行西行曰见后如何师曰横担拄杖上堂举洞山曰贪嗔痴太无知赖我今朝识得伊行便打坐便槌分付心王子细推无量劫来不解脱问汝三人知不知师曰古人与么道神鼎则不然贪嗔痴实无知十二时中任从伊行即往坐即随分付心王拟何为无量劫来元解脱何须更问知不知襄州谷隐山蕴聪慈照禅师广州张氏子初参百丈恒和尚因结夏百丈上堂举中观论曰正觉无名相随缘即道场师便出问如何是正觉无名相丈曰汝还见露柱么师曰如何是随缘即道场丈曰今日结夏次参首山问学人亲到宝山空手回时如何山曰家家门前火把子师于言下大悟呈偈曰我今二十七访道曾寻觅今朝喜得逢要且不相识后到大阳玄和尚问近离甚处师曰襄州阳曰作么生是不隔底句师曰和尚住持不易阳曰且坐喫茶师便参众去侍者问适来新到秖对住持不易和尚为甚么教坐喫茶阳曰我献他新罗附子他酬我舶上茴香尔去问他有语在侍者请师喫茶问适来秖对和尚道住持不易意旨如何师曰真鍮不博金住后僧问如何是佛师曰卭州多出九节杖曰谢师指示师曰且莫作答佛话会却问来时无物去时空二路俱迷如何得不迷去师曰秤头半斤秤尾八两问如何是古佛心师曰踏着秤锤硬似铁曰意旨如何师曰明日向汝道问青山渌水即不问急切一句作么生道师曰手过膝耳垂肩问如何是道师曰车碾马踏曰如何是道中人师曰横眠竖坐问日往月来迁不觉年衰老还有不老者么师曰有曰如何是不老者师曰虬龙筋力高声叫晚后精灵转更多问如何是学人深深处师曰乌龟水底深藏六曰未审其中事若何师曰路上行人莫与知问古人索火意旨如何师曰任他灭曰灭后如何师曰初三十一因作清凉河堰僧问忽遇洪水滔天还堰得也无师曰上拄天下拄地曰劫火洞然又作么生师曰横出竖没问深山巖崖中还有佛法也无师曰有曰如何是深山巖崖中佛法师曰奇怪石头形似虎火烧松树势如龙问古人道见色便见心露柱是色那箇是心师曰昼见簸箕星曰意旨如何师曰柳营节级横阶上问如何是道师曰善犬带牌曰为甚如此师曰令人惧见上堂十五日已前诸佛生十五日已后诸佛减十五日已前诸佛生尔不得离我这里若离我这里我有钩子钩尔十五日已后诸佛灭尔不得住我这里若住我这里我有锥子锥尔且道正当十五日用钩即是用锥即是遂有偈曰正当十五日钩锥一时息更拟问如何回头日又出问如何是无缝塔师曰直下看曰如何是塔中人师曰退后退后问承古有言秖这如今谁动口意旨如何师曰莫认驴鞍桥作阿爷下颔张茂崇太保问摩腾入汉已涉繁词达磨单传请师直指师曰冬不寒腊后看问若能转物即同如来万象是物如何转得师曰喫了饭无些子意智问寸丝不挂法网无边为甚么却有迷悟师曰两桶一担问有情有用无情无用如何是无情应用师曰独扇门子尽夜开上堂舂景温和春雨普润万物生芽甚么处不沾恩且道承恩力一句作么生道良久曰春雨一滴滑如油问如何是学人自己法身师曰每日搬柴不易曰此是大众底如何是学人底师曰三生六十劫问逐日开单展钵以何报答施主之恩师曰被这一问和我愁杀曰恁么则谢供养也师曰得甚么人气力僧礼拜师曰明日更喫一顿问古人急水滩头毛毬子意旨如何师曰云开月朗问急水滩头连底石意旨如何师曰屋破见青天曰屋破见青天意旨如何师曰通上彻下问一处火发任从尔救八方齐发时如何师曰快曰还求出也无师曰若求出即烧杀尔僧礼拜师曰直饶尔不求出也烧杀尔示众第一句道得石里迸出第二句道得挨拶将来第三句道得自救不了上堂五白猫儿爪距狞养来堂上绝虫行分明上树安身法切忌遗言许外甥作么生是许外甥底句莫错举僧入室问正当与么时还有师也无师曰灯明连夜照甚处不分明曰毕竟事如何师曰来曰是寒食汝州广慧院元琏禅师泉州陈氏到首山山问近离甚处师曰汉上山竖起拳曰汉上还有这箇么师曰这箇是甚么盌鸣声山曰瞎师曰恰是拍一拍便出他日又问学人亲到宝山空手回时如何山曰家家门前火把子师当下大悟云某甲不疑天下老和尚舌头也山曰汝会处作么生与我说来看师曰秖是地上水碙砂也山曰汝会也师便礼拜住后僧问如何是祖师西来意师曰竹竿头上曜红旗杨忆侍郎问天上无弥勒地下无弥勒未审在甚么处师曰敲砖打瓦又问风穴道金沙滩头马郎妇意旨如何师曰更道也不及僧问如何是无位真人师曰上木下铁曰恁么则罪归有处也师曰判官掷下笔僧礼拜师曰拕出问如何是佛师曰两箇不是多上堂临济两堂首座相见同时下喝诸人且道还有宾主也无若道有秖是箇瞎汉若道无亦是箇瞎汉不有不无万里崖州若向这里道得也好与三十棒若道不得亦与三十棒衲僧家到这里作么生出得山僧圈䙌去良久曰苦哉虾蟇蚯蚓𨁝跳上三十三天撞着须弥山百杂碎拈拄杖曰一队无孔铁鎚速退速退并州承天院三交智嵩禅师范阳人参首山问如何是佛法的的大意山曰楚王城畔汝水东流师于此有省顿契佛意乃作三玄偈曰须用直须用心意莫定动三岁师子吼十方没狐种我有真如性如同幕里隐打破六门关显出毘卢印真骨金刚体可夸六尘一拂永无遮廓落世界空为体体上无为真到家山闻乃请喫茶问这三颂是汝作来邪师曰是山曰或有人教汝现三十二相时如何师曰某甲不是野狐精山曰惜取眉毛师曰和尚落了多少山以竹篦头上打曰这汉向后乱作去在住后上堂文殊仗剑五台横行唐明一路把断妖讹三世诸佛未出教乘网底游鱼龙门难渡垂钩四海秖钓狞龙格外玄谈为求知识若也举扬宗旨须弥直须粉碎若也说佛说祖海水便须枯竭宝剑挥时毫光万里放汝一路通方说话把断咽喉诸人甚处出气僧问钝根乐小法不自信作佛作佛后如何师曰水里捉麒麟曰与么则便登高座也师曰骑牛上三十三天问古人拈椎竖拂意旨如何师曰骑驴不着靴问如何是夺人不夺境师曰家乡有路无人到曰如何是夺境不夺人师曰暗传天子勅倍行一百程曰如何是人境雨俱夺师曰无头虾蟇脚指天曰如何是人境俱不夺师曰晋祠南畔长柳巷问古人东山西岭青意作么生师曰波斯鼻孔大曰与么则西天迦叶东土我师师曰金刚手板濶问大悲千手眼那箇是正眼师曰开化石佛拍手笑晋祠娘子解讴歌问临济推倒黄檗因甚维那喫棒师曰正狗不偷油鸡衔灯盏走问如何是截人之机师曰要用便用曰请和尚用师曰拕出这死汉郑工部问百尺竿头独打毬万丈悬崖丝系腰时如何师曰幽州着脚广南厮扑郑无语师曰勘破这胡汉郑曰二十年江南界里这回却见禅师师曰瞎老婆吹火僧问二边纯莫立中道不须安未审意旨如何师曰广南出象牙曰不会请师直指师曰番国皮毬八百价上堂塞温冷煖着衣喫饭自不欠少波波地觅箇甚么秖是诸人不肯承当如今还有承当底么有则不得孤负山河大地珍重问祖师西来三藏东去当明何事师曰佛殿部署修僧堂老僧盖僧曰与么则全明今日事也师曰今日事作么生僧便喝师便打问如何是学人用心处师曰光剃头净洗钵曰如何是学人行履处师曰僧堂前佛殿后上堂举法眼偈曰见山不是山见水何曾别山河与大地都是一轮月大小法眼未见出涅槃堂三交即不然见山河与大地锥刀各自用珍重忻州铁佛院智嵩禅师有同参到师见便问还记得相识么参头拟议第二僧打参头一坐具曰何不快祇对和尚师曰一箭两垛师问僧甚处来曰台山来师曰还见龙王么曰和尚试道看师曰我若道即瓦解氷消僧拟议师曰不信道问亡僧迁化向甚么处去也师曰下坡不走快便难逢汝州首山怀志禅师僧问如何是祖师西来意曰三尺杖子破瓦盆问如何是佛师曰桶底脱问从上诸圣有何言句师曰如是我闻曰不会师曰信受奉行池州仁王院处评禅师问首山如何是佛法大意山便喝师礼拜山拈棒师曰老和尚没世界那山抛下拄杖曰明眼人难瞒师曰草贼大败随州智门回罕禅师为北塔僧使点茶次师起揖曰僧使近上坐使曰鹞子头上争敢安巢师曰捧上不成龙随后打一坐具使茶罢起曰适来却成触忤和尚师曰江南杜禅客觅什么第二盌襄州鹿门慧昭山主杨忆侍郎问曰入山不畏虎当路却防人时如何师曰君子坦荡荡僧问如何是鹿门山师曰石头大底大小底小曰如何是山中人师曰横眠竖卧丞相王随居士谒首山得言外之旨自尔履践深相大法临终书偈曰画堂灯已灭弹指向谁说去住本寻常春风扫残雪续传灯录卷第一续传灯录卷第二目录大鑑下第十世智门祚禅师法嗣三十人雪窦重显禅师延庆子荣禅师百丈智映禅师南华宝缘禅师护国寿禅师九峯勤禅师云盖继鹏禅师黄龙海禅师彰法澄泗禅师云台省因禅师青山好禅师慈云绍诜禅师芙蓉文喜禅师清溪省肇禅师德山僧可禅师翠峯觉显禅师百丈月禅师翠巖奉鸾禅师归宗省一禅师广慧清顺禅师天童宝坚禅师百丈智赟禅师广教义嵩禅师蕲阳口诠禅师灵泉晓禅师长松袭禅师药山宣禅师广福允恭禅师太平清禅师大龙德宣禅师文殊真禅师法嗣一人洞山晓聪禅师南台勤禅师法嗣二人高阳法广禅师石霜节诚禅师黑水璟禅师法嗣一人黑水义钦禅师五祖戒禅师法嗣四十人洞山自宝禅师泐潭怀澄禅师北塔思广禅师云盖智颙禅师翠峯慧颙禅师四祖端禅师五祖秀禅师天童怀清禅师白马辩禅师水南智昱禅师海会通禅师义台子祥禅师十王怀楚禅师定慧道海禅师雁荡文吉禅师洞山妙圆禅师宝巖叔芝禅师西禅文岫禅师舜峯蒙正禅师海会显同禅师功臣慈应圆禅师瑞巖珪禅师三角幽禅师大明明禅师五祖昉禅师大愚达禅师中宫登禅师景德简禅师舍利该禅师云居庆禅师永安圆禅师十王清禅师雍熙德兴禅师六合修己禅师德山文灿禅师龙牙迁禅师梁山了奇禅师随州报恩和尚舒州龙门和尚瑞巖圆禅师福昌善禅师法嗣一十一人上方齐岳禅师育王常坦禅师金山瑞新禅师福昌询禅师夹山惟俊禅师德山文捷禅师灵峯显英禅师公安智珠禅师四明赟禅师元封政禅师开圣道如和尚干明信禅师法嗣三人药山彝肃禅师西禅垂白禅师保唐无约禅师福巖雅禅师法嗣四人北禅智贤禅师衡岳振禅师衡山了实禅师国宝李琛殿撰开福贤禅师法嗣三人日芳上座大阳文昱禅师双溪生禅师报慈嵩禅师法嗣一人兴阳逊禅师德山远禅师法嗣八人开先善暹禅师禾山楚材禅师资圣盛勤禅师鹿苑圭禅师大中仁辩禅师菩提桂芳禅师钦山悟勤禅师王氏山普禅师西峯豁禅师法嗣一人南安岩自严尊者广教志禅师法嗣二人四面山怀清禅师兴化友清禅师云顶敷禅师法嗣一人乐营将石门绍远禅师法嗣七人清居浩昇禅师广济方禅师云顶鑑禅师道吾契诠禅师澧州善来禅师襄州惠远禅师随州崇宝禅师梁山观禅师法嗣五人罗纹德珍山主药山利昱禅师梁山巖禅师云巖清眺禅师大哥和尚德山晏禅师法嗣一人德山智先禅师北禅感禅师法嗣一人南禅聪禅师谷隐俨禅师法嗣五人谷隐契崇禅师谷隐法诲禅师开解重慜禅师鹫岭怀坚禅师蕲州怀令和尚普净觉禅师法嗣二人张生居士给事陶毂居士灵澄上座法嗣一人夹山真首座广济通禅师法嗣二人南华智度禅师九华勤禅师干明穆禅师法嗣一人因胜灯禅师承天昭禅师法嗣十一人灵泉皓昇禅师药山用和禅师夹山省宗禅师灵泉用淳禅师夹山仁秀禅师黄龙思卿禅师嘉鱼法珍禅师开福宝贤禅师兴教居祐禅师崇圣志珪禅师彰法悟显禅师续传灯录续传灯录卷第二大鑑下第十世智门祚禅师法嗣明州雪窦重显禅师遂宁府李氏子依普安院仁诜上人出家受具之后横经讲席究理穷玄诘问锋驰机辩无敌咸知法器贪指南游首造智门即伸问曰不起一念云何有过门召师近前师才近前门以拂子蓦口打师拟开口门又打师豁然开悟出住翠峯后迁雪窦开堂日于法座前顾视大众曰若论本分相见不必高陞法座遂以手画一画曰诸人随山僧手看无量诸佛国土一时现前各各于细观瞻其或涯际未知不免拕泥带水便陞座上首白椎罢有僧方出师约住曰如来正法眼藏委在今日放行则瓦砾生光把住则真金失色权柄在手杀活临时其有作者共相证据僧出问远离翠峯祖席已临雪窦道场未审是一是二师曰马无千里谩追风曰恁么则云散家家月师曰龙头蛇尾汉问德山临济棒喝已彰和尚如何为人师曰放过一着僧拟议师便喝僧曰未审秖甚么别有在师曰射虎不真徒劳没羽问吹大法螺击大法鼓朝宰临筵如何即是师曰清风来未休曰恁么则得遇于师也师曰一言已出驷马难追僧礼拜师曰放过一着乃普观大众曰人天普集合发明箇甚么事焉可互分宾主驰骋问答便当宗乘去广大门风威德自在辉腾今古把定干坤千圣秖言自知五乘莫能建立所以声前悟旨犹迷顾鉴之端言下知宗尚昧识情之表诸人要知真实相为么但以上无攀仰下绝己躬自然常光现前箇箇壁立千仞还辩明得也无未辩辩取未明明取既辩明得能截生死流同据佛祖位妙圆超悟正在此时堪报不报之恩以助无为之化问如何是佛法大意师曰祥云五色曰学人不会师曰头上漫漫问达磨未来时如何师曰猿啼古木曰来后如何师曰鹤唳青霄曰即今事作么生师曰一不成二不是问和尚未见智门时如何师曰尔鼻孔在我手里曰见后如何师曰穿过髑髅有僧出礼拜起曰请师答话师便棒僧曰岂无方便师曰罪不重科复有一僧出礼拜起曰请师答话师曰两重公案曰请师不答话师亦棒问古人道北斗里藏身意旨如何师曰十闻不如一见曰此话大行师曰老鼠衔铁问古人道皎皎地绝一丝头秖如山河大地又且如何师曰面赤不如语直曰学人未晓师曰遍问诸方问如何是学人自己师曰乘槎斫额曰莫秖这便是师曰浪死虚生问如何是缘生义师曰金刚铸铁券曰学人不会师曰闹市里牌曰恁么则行到水穷处坐看云起时师曰列下问四十九年说不尽底请师说师曰争之不足曰谢师答话师曰铁棒自看问如何是把定干坤眼师曰拈却鼻孔曰学人不会师曰一喜一悲僧拟议师曰苦问如何是脱珍御服着弊垢衣师曰垂手不垂手曰乞师方便师曰左眼挑筋右眼抉肉问龙门争进举那箇是登科师曰重遭点额曰学人不会师曰退水藏鳞问寂寂忘言谁是得者师曰卸帽穿云去曰如何领会师曰披簑带雨归曰二十年后此话大行师曰一场酸澁问坐断毘卢底人师还接否师曰殷勤送别潚湘岸曰恁么则学人罪过也师曰天宽地窄太愁人僧礼拜师曰苦屈之词不妨难吐问生死到来如何回避师曰定花板上曰莫便是他安身立命处也无师曰符到奉行上堂僧问如何是吹毛剑师曰苦曰还许学人用也无师嘘一嘘乃曰大众前共相唱酬也须是箇汉始得若也未有奔流度刃底眼不劳拈出所以道如大火聚近着师燎却面门亦如按太阿宝剑冲前即丧身失命乃曰太阿横按祖堂寒千里应须息万端莫待冷光轻闪烁复云看看便下座上堂僧问如何是维摩一默师曰塞山访拾得曰恁么则入不二之门师嘘一嘘复曰维摩大士去何从千古令人望莫穷不二法门休更问夜来明月上孤峯上堂春山叠乱青春水漾虚碧寥寥天地间独立望何极便下座却顾谓侍者曰适来有人看方丈么者曰有师曰作贼人心虚上堂十方无壁落四面亦无门古人向甚么处见客或若道得接手句许尔天上天下上堂田地稳密底佛祖不敢近为甚么擡脚不起神通游戏底鬼神不能测为甚么下脚不得直饶十字纵横朝打三千暮打八百上堂大众这一片田地分付来多时也尔诸人四至界畔犹未识在若要中心树子我也不惜问如何是诸佛本源师曰千峯寒色曰本委向上更有也无师曰雨滴巖花上堂僧问雪覆芦花时如何师曰点曰恁么则为祥为瑞去也师曰两重公案乃曰雪覆芦花欲暮天谢家人不在渔船白牛放却无寻处空把山童赠铁鞭师一日游山四顾周览谓侍者曰何日复来于此侍者哀乞遗偈师曰平生唯患语之多矣翌日出杖屦衣盂散及徒众乃曰七月七日复相见耳至期盥沐摄衣北首而逝塔全身于寺之西坞赐明觉大师襄州延庆山子荣禅师僧问如何是随色摩尼珠师曰三箇童儿弄花毬曰恁么则终朝尽日也师曰头白齿落上堂僧问灵光隐隐月照寒窓善法堂前请师举唱师曰听曰此犹是这边事那边事作么生师曰脚下毛生问如何是佛师曰横身彰十号入椁示双趺曰将何供养师曰合掌当胸问如何是祖师西来意师曰穿耳胡僧不着鞋洪州百丈智映宝月禅师僧问师唱谁家曲宗风嗣阿谁师曰窣堵那咤掌上擎曰恁么则北塔的子韶石儿孙也师曰斫额望新罗韶州南华宝缘慈济禅师僧问如何是祖师西来意师曰青山绿水曰未来时还有意也无师曰高者高低者低黄州护国院寿禅师僧问如何是一路涅槃门师曰寒松青有千年色一径风飘四季香问如何是灵山一会师曰如来才一顾迦叶使低眉瑞州九峯勤禅师僧问方便门中请师垂示师曰佛不夺众生愿曰恁么则谢师方便师曰却须喫棒上堂曰罗舌沸千唤万唤露柱因甚么不回头良久曰美食不中饱人喫便下座潭州云盖继鹏禅师初谒双泉雅禅师泉令充侍者示以芭蕉柱杖话经久无省发一日泉向火次师侍立泉忽问柱杖子话试举来与子商量师拟举泉拈火筋便𢷾师豁然大悟住后僧问如何是佛法大意师曰舌头无骨问如何是祖师西来意师曰汤瓶火里煨问佛未出世时如何师曰天曰出世后如何师曰地上堂高不在绝顶富不在福严乐不在天堂苦不在地狱良久曰相识满天下知心能几人鄂州黄龙海禅师僧问如何是黄龙家风师曰看曰忽遇客来如何秖待师以柱杖点之问如何是最初一句师曰掘地讨天鼎州彰法澄泗禅师僧问如何是佛法大意师曰多少人摸索不着曰忽然摸着又作么生师曰堪作甚么泉州云台因禅师僧问如何是和尚家风师曰嗔拳不打笑面曰如何施设师曰天台则有南岳则无问如何是佛师曰月不破五曰意旨如何师曰初三十一问如何是佛法大意师曰今日好晒麦曰意旨如何师曰问取磨头上堂菩萨子不在内不在外不在中间且道落在甚么处良久曰南赡部洲北欝单越复州青山好禅师僧问师唱谁家曲宗风嗣阿谁师曰昔日灵山亲授记今朝汶水令方行僧云恁么则雷布云门洞雨洒景陵城去也师曰九宫八卦福州慈云山绍诜禅师僧问如何是佛师曰额上汗出问如何是慈云山师曰徒劳仰面看问如何是慈云水师曰急文殊真禅师法嗣瑞州洞山晓聪禅师韶州杜氏子游方时在云居作灯头见僧说泗洲大圣近在扬州出现有设问曰既是泗洲大圣为甚么却向扬州出现师曰君子爱财取之以道后僧举似莲华峯祥菴主主大惊曰云门儿孙犹在中夜望云居拜之住后僧问达磨未传心地印释迦未解髻中珠此时若问西来意还有西来意也无师曰六月两淋淋宽其万姓心曰恁么则云散家家月春来处处花师曰脚跟下到金刚水际是多少僧无语师曰祖师西来特唱此事自是上座不荐所以从门入者不是家珍认影迷头岂非大错既是祖师西来特唱此事又何必更对众叨叨珍重问无根树子向甚么处栽师曰千年常住一朝僧问如何是离声色句师曰南赡部洲北欝单越曰恁么则学人知恩不昧也师曰四大海深多少问古镜未磨时如何师曰此去汉阳不远曰磨后如何师曰黄鹤楼前鹦鹉洲问如何是佛师曰理长即就上堂教山僧道甚么即得古即是今今即是古所以楞严经道松直棘曲鹄白乌玄还知得么虽然如是未必是松一向直棘一向曲鹄便白乌便玄洞山道这里也有曲底松也有直底棘也有玄底鹄也有白底乌久立上堂僧问学人进又不得退又不得时如何师曰抱首哭苍天僧无语师曰汝还知钵盂饙子落处么汝若知得落处也从汝问三十年后蓦然问着也不定上堂举寒山云井底生红尘高峯起白浪石女生石儿龟毛寸寸长若要学菩提但看此模样良久曰还知落处也无若也不知落处看看菩提入僧堂里去也久立上堂春寒凝冱夜来好雪还见么大地雪漫漫春风依旧寒说禅说道易成佛成祖难珍重上堂晨鸡报晓灵粥后便天明灯笼犹瞌睡露柱却惺惺复曰惺惺直言惺惺历历直言历历明朝后日莫认奴作郎珍重因事示众天晴盖却屋乘干刈却禾早输王税了鼓腹唱巴歌问德山入门便棒犹是起模画样临济入门便喝未免揑目生花离此二途未审洞山如何为人师曰天晴久无雨近日有云腾曰他日若有人问洞山宗旨教学人如何举似师曰园蔬枯藁甚檐水泼菠薐初比部郎中许公式出守南昌过莲华峯闻祥公曰聪道者在江西试寻访之此僧人天眼目也许公既至闻聪住山家风作诗寄之曰语言浑不滞高蹑祖师踪夜坐连云石春栽带雨松境分金殿烛山答月楼钟有问西来意虚堂对远峯师一日不安上堂辞众述法身颂曰参禅学道莫茫茫问透法身北斗藏余今老倒尫羸甚见人无力得商量唯有䦆头知我意栽松时复上金刚言讫而寂又七日阇维得五色舍利塔于金刚岭南台勤禅师法嗣汝州高阳法广禅师僧问如何是大悲千手眼师曰堕坑落堑潭州石霜节诚禅师僧问古者道卷帘当白昼移榻对青山如何是卷帘当白昼师曰过净瓶来曰如何是移榻对青山师曰却安旧处着上堂心外无法法外无心随缘荡荡更莫沈吟尔等诸人才上阶道便好回去更莫待第二杓恶水泼作甚么黑水璟禅师法嗣峨眉黑水义钦禅师上堂僧出礼拜师曰大地百杂碎便下座五祖戒禅师法嗣瑞州洞山宝禅师寿州人生娼室无姓氏为人廉谨性慕佛乘于硖石寺受业修头陀行粝食垢衣参戒和尚发明心地大着名声常在五祖会主寺事一日戒病令行者于库司取生姜煎药师叱之行者白戒戒令将钱回买师方取姜付与戒心重之后游丛林至洞山时聪公居焉特加敬重聪殁遗言令继其席适郡守亦以书瞩戒举所知者主之戒云卖生姜汉住得也遂开法于洞山僧问如何是佛师曰头脑相似或曰腰长脚短问师唱谁家曲宗风嗣阿谁师曰言犹在耳僧云恁么则五祖嫡子云门儿孙也师曰日驰五百示众曰总恁么风恬浪静那里得来忽遇洪波浩渺白浪滔天当恁么时觅箇水手也难得众中莫有把柁者也无众无对师曰赚却一船人移住归宗一日扶杖山门见喝道来问甚官吏云县尉令避道师立道左避尉马跪不行师曰这畜生却识人尉知是师作礼马乃行复迁云居一夜山神与师肩舆遶寺师呵曰擡上方丈去神直擡上方丈师为人精严护持戒法初行脚时宿旅店一夕为娼女所迫与同寝榻师坐禅至晓娼女索宿钱师与之出门自烧被而去娼女以实告其妪遂请归置齐礼谢谓真佛子也然性好名事边幅初得法于戒和尚戒暮年弃众造焉师以其行藏落人疑似弗为礼上堂说偈讥之曰嗟见世誵讹言清行浊多若无阎老子谁人奈汝何戒遂造大愚一日于僧堂前倚柱杖谈笑而化师虽有盛名丛林亦以是少之师尝作达磨祖师真赞大为丛林所称诵序曰师真图邈三界无着拟欲安排知君大错虚劳指点何处扪摸要识师真干坤廊落赞曰师相兮世所稀师眉兮阵云垂师眼兮电光辉师鼻兮耸须弥师口门无齿兮过在谁拟涉流沙兮何不自知非彼此丈夫兮传法与阿谁更住少林兮懡㦬却西归遇衲僧兮好与一顿椎虽然如是兮不会莫针锥洪州泐潭怀澄禅师僧问如何是佛师曰文不加点问不与万法为侣者是什么人师曰观世音菩萨问如何是佛法大意师曰文殊自文殊解脱自解脱复州北塔思广禅师僧问如何是衲僧变通事师曰东涌西没僧云变通后如何师曰地肥茄子嫰僧云如何是佛师曰左手书右手字僧云学人不会师曰拗头折脚潭州云盖山志颙禅师僧问豹巖雾卷鸟道云开海众咸臻潮音愿振师曰月映千江白僧云恁么则五云岭秀三井风清师曰云开万里新问如何是云盖境师曰山角金屏掩松罗玉帐垂僧云如何是境中人师曰紫袍公子少雪顶野僧多问如何是祖师西来意师曰古寺碑难读僧云未审意旨如何师曰读者尽攒眉问如何是和尚家风师曰遮天盖地僧云忽遇客来如何秖待师曰赵州道底师顾视大众喝一喝曰诸禅德莫是宾主历然么莫是先照后用么莫是照用同时么若恁么会临济宗风平沈苦海既不恁么会作么生商量良久喝一喝拍绳床一下又上堂曰昨日三今日四把断要津放开揑聚无限禅徒特地罔措喝一喝苏州翠峯慧颙禅师僧问师唱谁家曲宗风嗣阿谁师曰门开东岭上僧云恁么则五祖嫡子也师曰猿啸老松枝蕲州四祖山端禅师法身颂曰灯心刺着石人脚火急去请周医博路逢庞公相借问六月日头干晒却蕲州五祖山秀禅师僧问无法可说是名说法有法可说又将何说师曰霜寒地冻僧云空生不解巖中坐惹得天花动地来师曰日出氷消僧拟议师曰何不进语僧无语师曰车不横推理不曲断明州天童山景德怀清禅师僧问如何是祖师西来意师曰眼里不着沙僧云如何领会师曰耳里不着水僧云恁么则礼拜也师曰东家点灯西家暗坐上堂曰西湖隐出山峯秀楼橹参差若画成禅流共在祇园住莫教虚度一平生便下座襄州白马辩禅师僧问如何是佛师曰水来河涨僧云如何是法师曰风来树动随州水南智昱禅师上堂曰欲识解脱道今日参较早唯念路行难水深鱼不少参又曰欲识解脱道鸡鸣已天晓赵州庭前柏打落青州枣喝一喝舒州海会通禅师僧问如何是和尚为人一句师曰清光满目僧云学人不会师曰搽灰抹土问如何是佛法大意师曰柿桶盖椶笠僧云学人不晓师曰行时头戴顶坐则挂高阁蕲州义台子祥禅师僧问如何是义台境师曰路不拾遗僧云如何是境中人师曰桀犬吠尧问如何是祖师西来意师曰曾问几人来僧云即今问和尚师曰且莫虚头蕲州十王怀楚禅师僧问如何是佛师曰巍巍堂堂问如何是透法身句师曰大有人问了僧云意旨如何师曰静处萨婆诃苏州定慧道海禅师僧问诸佛出世已涉繁辞作么生是的旨师曰逢人不得错举僧云不因一事不长一智师曰怪之不及温州雁荡山灵峯文吉禅师僧问祖祖相传传祖印师今得法嗣何人师曰无角铁牛眠少室生儿石女老黄梅僧云恁么则韶阳儿孙祖峯嫡于师曰雁荡天台僧云祖意已蒙师指示为人一句又如何师曰两重公案问昔日灵山分半座饮光对面被搽煳今朝此席又如是还有完全句也无师曰一步两步僧云金风吹落叶玉露滴青松师曰紧峭草鞋僧云一回举着一回新师便打瑞州洞山妙圆禅师僧问如何是佛师曰头脑相似越州宝严叔芝禅师僧问如何是佛师曰土身木骨曰意旨如何师曰五彩金装曰恁么则顶礼去也师曰天台楖栗福昌善禅师法嗣安吉州上方齐岳禅师僧问如何是菩提师曰甎头瓦子曰意旨如何师曰苦上堂旋収黄叶烧青烟竹榻和衣半夜眠粥后放参三下鼓孰能更话祖师禅便下座明州育王常坦禅师僧问如何是有中有师曰金河峯上曰如何是无中无师曰般若堂前上堂千花竞发百鸟啼春是向上句诸佛出世知识兴慈是向下句作么生是不涉二途句若识得顶门上出气若识不得土牛耕石田击禅床下座润州金山瑞新禅师僧问吾有大患为吾有身父母未生未审此身在甚么处师曰旷大劫来无处所若论生灭尽成非曰恁么则周遍十方心不在一切处师曰泥里撼椿上堂世间所贵者和氏之璧隋侯之珠金山唤作驴屎马粪出世间所贵者真如解脱菩提涅槃金山唤作𡱰沸碗鸣且道恁么说话落在甚么处故不是取舍心重信邪倒见诸人要知么勐虎不顾几上肉洪炉岂铸囊中锥江陵福昌询禅师僧问如何是佛师曰花开金谷煖柳拂玉墀香僧云恁么则春令既行万方道泰师曰开口迷全体无言露半身干明信禅师法嗣澧州药山彝肃禅师僧问佛未出世时如何师曰大树大皮里僧云出世后如何师曰小树小皮缠问如何是不动尊师曰四王擡不起益州郫县西禅垂白禅师僧问香烟才起大众云臻祖意西来请师垂示师曰心光自照僧云恁么则一句于师亲领得永镇郫城万古传师曰是人有分福严雅禅师法嗣衡州常宁北禅智贤禅师僧问师唱谁家曲宗风嗣阿谁师曰掷盋峯峦秀名高海外传僧云昔日福严亲得旨今朝此地化迷途师曰终是饱丛林问如何是佛师曰匙挑不起僧云如何是道师曰险路架桥除夕示众曰年穷岁尽无可与大众分岁老僧烹一头露地白牛炊土田米饭煮菜根烧榾柮火与大众围炉唱归田乐何以如此免得倚他门户傍他墙致使时人唤作郎下座时有僧从后大唿曰县有吏至师反顾问其所以僧云和尚杀牛未纳皮角师笑掷煖帽于地与之僧就地拾得跪进云天寒还和尚帽子师顾问侍者倚遇曰如何遇云近日城中纸贵一状领过又上堂良久曰冤苦冤苦作什么百丈不在老僧今日困下座又上堂呵呵大笑曰争怪得老僧南岳衡岳寺振禅师示众曰阿呵呵瘦松寒竹锁清波有时独坐磐陀上无人共唱太平歌朝看白云生洞口暮观明月照娑婆有人问我居山事三尺杖子搅黄河开福贤禅师法嗣日芳上座僧问如何是函盖干坤句师竖起柱杖僧曰如何是截断众流句师横按拄杖僧曰如何是随波逐浪句师掷下拄杖僧曰三句外请师道师便起去师赞开福真曰清仪瘦兮可瞻可仰仰之非亲妙笔图兮可拟可像像之非真非亲非真秋月盈轮有言无味兮的中的既往如在兮觅焉觅当机隐显兮丝发誵讹金乌卓午兮迅风霹雳报慈嵩禅师法嗣郢州兴阳山逊禅师僧问如何是佛师曰发白面皱曰如何是法师曰暑往寒来问如何是三界外事师曰洛阳千里余不得旧时书德山远禅师法嗣庐山开先善暹禅师临江军人操行清苦智识明达远禅师在德山师往依之一日远陞堂顾视大众云师子频呻象王回顾师忽有省入室陈解远云子作么生会师回顾曰后园驴喫草远然之自此机辩迅捷禅林目曰海上横行暹道者又参雪窦显显爱其后逸留坐下数年欲举住明州金鹅师闻之书二偈于壁而去不是无心继祖灯道惭未厕岭南能三更月下离巖窦眷眷无言恋碧层三十余年四海间寻师择友未尝闲今朝得到无心地却被无心趁出山后住开先嗣德山远禅师却通雪窦书山前婆子见专使来问云暹首座出世为谁烧香专使云德山远和尚婆子遂骂云雪窦抖擞屎肠说禅为汝得恁么辜负恩德开堂日上首白槌罢师曰千圣出来也秖是稽首赞叹诸代祖师提挈不起是故始从迦叶迄至山僧二千余年月烛慧灯星排道树人天普照凡圣齐荣且道承什么人恩力老胡也秖道明星出现时我与大地有情同时成道如是则彼既丈夫我亦尔孰为不可良由诸人不肯承当自生退屈所以便推排一箇半箇先达出来递相开发也秖是与诸人作箇证明今日人天会上莫有久游赤水夙在荆山怀袖有珍顶门有眼到处践踏觉场底衲僧么却请为新出世长老作箇证明还有么时有僧出师曰象驾峥嵘谩进途谁信螳蜋能拒辙问灵山一会何异今日师曰莫妄想僧云作家宗师师曰三十年后自有人知问说佛说祖雪上加霜如何是默默之机师曰口边喫棒僧拟议师便喝问一棒一喝犹是葛藤瞬目扬眉拕泥带水如何是直截根源师曰速僧云恁么则祖师正宗和尚把定师曰野渡无人舟自横问如何是祖师西来意师曰洛阳城古僧云学人不会师曰少室山高问达磨未来时如何师曰清贫长乐僧云来后如何师曰浊富多忧问如何是露地白牛师曰瞎问妙峯顶上即不问半山相见事如何师曰把手过江来僧云高步出长安师曰脚下一句作么生道僧便喝师曰山腰里走问一雨所润为什么万木不同师曰羊羹虽美众口难调问年穷岁尽时如何师曰依旧孟春犹寒僧云更深夜静时如何师曰老鼠入灯笼问瞥嗔瞥喜时如何师曰适来菩萨面如今夜叉头师乃曰选佛选祖今正是时莫秖恁么怀疑终日如斯见解已过平生幸逢胜集对众决择然则此事亦非在争锋唇舌所以道併却咽喉唇物道将来如此则便可以忘怀自得取定方寸自然常光现前各各孤运其间山河大地不碍见闻万象森罗寻常显发还有于此承当得底么既然各自孤运更教阿谁承当草衣输野客木食属山人珍重又上堂曰一若是二即非东西南北人不知休话指天兼指地青山白云徒尔为以拄杖击香台一下师住开先凡十八年后示灭于本山吉州禾山楚材禅智禅师临江军人也僧问佛令祖令诸方并行未审和尚如何师曰山僧退后曰恁么则诸方不别也师曰伏惟伏惟问如何是离凡圣底句师曰山河安掌上曰恁么则逈超今古外师曰展缩在当人问一毫未发时如何师曰海晏河清曰发后如何师曰遍界无知己问如何是和尚说法底口师曰放一线道问抱璞投师请师雕琢师曰不雕琢曰为甚么不雕琢师曰弄巧翻成拙秀州资圣院盛勤禅师僧问如何是正法眼师曰山青水绿问四威仪中如何履践师曰鹭鹚立雪曰恁么则闻钟持钵日上阑干师曰鱼跃千江水龙腾万里云曰毕竟如何师曰山中逢勐兽天上见文星上堂多生觉悟非干衲一点分明不在灯拈拄杖曰拄杖头上祖师灯笼脚下弥勒须弥山腰鼓细即不问尔作么生是分明一点尔若道得无边剎境总在尔眉毛上尔若道不得作么生过得罗剎桥良久曰水流千派月山锁一磎云卓拄杖下座潭州鹿苑圭禅师桂州人也僧问如何是道师曰吴头楚尾曰如何是道中人师曰骑马踏镫不如步行问如何是第一义谛师曰胡人读汉书上堂凡有因缘须晓其宗若晓其宗无是无不是用则波腾海沸全真体以运行体则镜净水沈举随缘而会寂且道兜率天宫几人行几人坐若向这里辨得缁素许尔诸人东西南北如云似鹤于此不明踏破草鞋未有了日在参兴元府大中仁辩禅师僧问如何是焦崖境师曰庭前寒柏老祖意不西来僧云如何是境中人师曰胡僧深碧眼跣足蹑阶行益州菩提桂芳禅师僧问诸佛出世梵王前引帝释后随和尚出世有何祥瑞师曰三春物象妍僧云学人未晓师曰溪花红似锦岸柳绿如蓝僧云便恁么去时如何师曰未曾骑竹马切忌跨金龙西峯豁禅师法嗣南安巖自严尊者生郑氏泉州同安人年十一弃家依建兴卧像寺沙门契缘为童子年十七为大僧游方至庐陵谒西峯耆宿豁禅师豁清凉明禅师高第云门孙也太宗皇帝甞诏至阙馆于北御园舍中习定久之乞还山师依止五年密契心法辞去渡怀仁江有蛟每为行人害师为说偈戒之而蛟去过黄杨崃渴欲饮会溪涸师以杖擿之而水流出父老来聚观合爪以为神师遯去武平南黄石巖多蛇虎师止住而蛇虎可使令四远闻之大惊争敬事之民以雨旸男女祷者随其欲应念而获家画其像饮食必祭隣寺僧死师不知法当告官便自焚之吏追捕坐庭中问状不答索纸作偈曰云外野僧死云外野僧烧二法无差互菩提路不遥字画险劲如擘窠大篆吏大怒以为狂且慢已去僧伽梨曝日中既得释因以布巾幪首而衣白服师恨所说法听者疑信各半因不语者六年巖寺当输布而民岁代输之师不忍置书布束中求免吏得之愈怒追问亦不答以为妖焚其布帽火尽而帽益明鲜乃索纸作偈曰一切慈忍力皆吾心所生王官苦拘束佛法不流行自后稍发语后游南康槃古山先是西竺波利尊者经始谶曰却后当有白衣菩萨来兴此山师住三年而成丛林乃还南安江南眠槎为行舟碍师舟过焉摩挲之曰去去莫与人为害槎一夕荡除有僧自惠州来曰河源有巨舟着沙万牛挽不可动愿得以载砖建塔于南海为众生福田师曰此阴府之物然付汝偈取之偈曰天零㶚水生阴府船王移莫立沙中久纳福廕菩提僧即舟唱偈而舟为动万众讙唿至五羊有巨商从借以载僧许之方解繂俄风作失舟所在有沙弥无多闻性而事师谨愿师怜之作偈使诵久当聪明偈曰大智发于心于心何处寻成就一切义无古亦无今于是世间文字语言一览诵念无所遗忘偈语章句援笔立就师示人多以偈然题赠以之中四字于其后莫有识其旨者异迹甚着所属状以闻诏佳之宰相王钦若大参赵安仁以下皆赠诗师未尝视置承尘上而已淳化乙卯正月初六日集众曰吾此日生今正是时遂右脇卧而化谥曰定光圆应禅师广教志禅师法嗣舒州四面山怀清禅师初住蕲口兴化僧问临济三玄似石女向波中作舞云门关棙闪铄如鹞子过新罗去此二途兴化当行何令师曰道什么僧云恁么则和尚与古人出气师曰再犯不容僧应喏师以拄杖打禅床曰若不点破将谓山僧瞌睡石门远禅师法嗣果州清居山浩昇禅师僧问师唱谁家曲宗风嗣阿谁师曰金鸡啼石户得意逐波清曰未审是谁之子师曰谢汝就门骂詈邓州广济方禅师僧问如何是佛师曰骑牛趁春草背却少年爷问宝剑未磨时如何师曰乌龟㗖黑荳曰磨后如何师曰庭柱挂灯笼曰如何是修行师曰庭柱伤寒怀安军云顶鉴禅师僧问雪点红炉请师验的师曰王婆煮䭔曰争奈即今何师曰犹嫌少在潭州道吾契诠禅师僧问师唱谁家曲宗风嗣阿谁师曰凤岭无私曲如今天下传曰如何是道吾境师曰溪花含玉露庭果落金台曰如何是境中人师曰拥炉披古衲曝日枕山根问牛头未见四祖时如何师曰玉上青蝇曰见后如何师曰红炉焰里氷梁山观禅师法嗣鼎州罗纹得珍山主僧问亲切处乞师指示师曰老僧元是广南人澧州药山利昱禅师上堂山河大地日月星辰与诸上座同生三世诸佛与诸上座同参三藏圣教与诸上座同时还信得及么若也信得及陜府铁牛吞却干坤虽然如是被法身碍却转身不得须知有出身之路作么生是诸上座出身之路道道良久曰若道不得永沈苦海珍重僧问格外之谈乞师垂示师曰要道也不难曰恁么则万仞碧潭许垂一线也师曰大众笑尔鼎州梁山巖禅师僧问如何是祖师西来意师曰新罗附子蜀地当归德山晏禅师法嗣鼎州德山志先禅师僧问见色便见心时如何师曰角弓弯似月宝剑利如霜曰如何领会师曰金甲似鱼鳞朱旗如火焰问远远投师乞师一接师曰不接曰恁么则虚伸一问师曰少逢穿耳客多遇刻舟人问大通智胜佛十劫坐道场为甚么不得成佛道师曰贪观天上月失却掌中珠问军期急速时如何师曰十字街头满面尘曰为甚么如此师曰知而故犯问如何是无为之谈师曰石牛石虎喃喃语曰是何言教师曰长行书不尽短偈绝人闻问如何是一称南无佛师曰皆以成佛道北禅感禅师法嗣濠州南禅聪禅师僧问如何是西来意师曰冬月深林雨三春平地风问如何是大道根源师曰云兴当午夜石虎叫连宵谷隐俨禅师法嗣襄州谷隐契崇禅师僧问如何是祖师西来意师曰番人皮裘胡人着曰学人不会此理如何师曰聋人侧耳痖人歌续传灯录卷第二续传灯录卷第三目录大鑑下第十一世汾阳昭禅师法嗣十六人石霜楚圆禅师琅邪慧觉禅师大愚守芝禅师石霜法永禅师法华全举禅师芭蕉谷泉禅师龙华晓愚禅师天圣皓泰禅师龙潭智圆禅师投子圆修禅师太子道一禅师干明了同禅师疎山晓珠禅师荆南竹园禅师湖州罗汉兴禅师汾阳侍者叶县省禅师法嗣八人浮山法远禅师宝应法昭禅师大乘慧果禅师石门守进禅师广慧怀庆禅师承天遐勐禅师什邡方水禅师香巖海仙禅师续传灯录续传灯录卷第三大鑑下第十一世汾阳昭禅师法嗣潭州石霜楚圆慈明禅师全州李氏子少为书生年二十二依湘山隐静寺出家其母有贤行使之游方闻汾阳道望遂往谒焉阳顾而默器之经二年未许入室每见必骂诟或毁诋诸方及有所训皆流俗鄙事一夕诉曰自至法席已再夏不蒙指示但增世俗尘劳念岁月飘忽己事不明失出家之利语未卒阳熟视骂曰是恶知识敢裨贩我怒举杖逐之师拟伸救阳掩师曰乃大悟曰是知临济道出常情服役七年辞去依唐明嵩禅师嵩谓师曰杨大年内翰知见高入道稳实子不可不见师乃往见大年年问曰对面不相识千里却同风师曰近奉山门请年曰真箇脱空师曰前月离唐明年曰适来悔相问师曰作家年便喝师曰恰是年复喝师以手划一划年吐舌曰真是龙象师曰是何言欤年唤客司点茶来元来是屋里人师曰也不消得茶罢又问如何是上座为人一句师曰切年曰与么则长裙新妇拕泥走师曰谁得似内翰年曰作家作家师曰放尔二十棒年拊胜曰这里是甚么所在师拍掌曰也不得放过年大笑又问记得唐明当时悟底因缘么师曰唐明问首山如何是佛法的的大意山曰楚王城畔汝水东流年曰秖如此语意旨如何师曰水上挂灯笼年曰与么则孤负古人去也师曰内翰疑则别参年曰三脚虾蟇跳上天师曰一任𨁝跳年乃大笑馆于斋中日夕质疑智证因闻前言往行恨见之晚朝中见驸马都尉李公遵勗曰近得一道人真西河师子李曰我以拘文不能就谒奈何年默然归语师曰李公佛法中人闻道风远至有愿见之心政以法不得与侍从过从师于黎明谒李公公阅谒使童子问曰道得即与上座相见师曰今日特来相看又令童子曰碑文刊白字当道种青松师曰不因今日节余日定难逢童又出曰都尉言与么则与上座相见去也师曰脚头脚底公乃出坐定问曰我闻西河有金毛师子是否师曰甚么处得者消息公便喝师曰野干鸣公又喝师曰恰是公大笑师辞公问如何是上座临行一句师曰好将息公曰何异诸方师曰都尉又作么生公曰放上座二十棒师曰专为流通公又喝师曰瞎公曰好去师应喏喏自是往来杨李之门以法为友久之辞还河东年曰有一语寄与唐明得么师曰明月照见夜行人年曰却不相当师曰更深犹自可午后更愁人年曰开宝寺前金刚近日因甚么汗出师曰知年曰上座临行岂无为人底句师曰重叠关山路年曰与么则随上座去也师嘘一声年曰真师子儿大师子吼师曰放去又收来年曰适来失脚踏倒又得家童扶起师曰有甚么了期年大笑师还唐明李公遣两僧讯师师于书尾画双足写来僧名以寄之公作偈曰黑毫千里余金椁示双趺天人浑莫测珍重赤须胡师以母老南归至瑞州首众于洞山时聪禅师居焉先是汾阳谓师曰我遍参云门儿孙特以未见聪为恨故师依止三年乃游仰山杨大年以书抵宜春太守黄宗旦使请师出世说法守以南源致师师不赴旋特谒守愿行守问其故对曰始为让今偶欲之耳守大贤之住后上堂一切诸佛及诸佛阿耨多罗三藐三菩提法皆从此经出乃竖起拄杖曰这箇是南源拄杖子阿那箇是经良久曰向下文长付在来日喝一喝下座上堂良久曰无为无事人犹是金锁难喝一喝下座问如何是佛师曰水出高原问如何是南源境师曰黄河九曲水出崑崙曰如何是境中人师曰随流人不顾斫手望扶桑上堂云收雾卷杲日当空不落明暗如何通信僧问山深觅不得时如何师曰口能招祸问如何是佛法大意师曰洞庭湖里浪滔天问东涌西没时如何师曰寻问夜静独行时如何师曰三把茆问宝剑未出匣时如何师曰响曰出匣后如何师嘘一声问闹中取静时如何师曰头枕布袋问牛头未见四祖时如何师曰堆堆地曰见后如何师曰堆堆地问一得永得时如何师曰抱石投河问仗镆铘剑拟取师头时如何师曰斩将去僧拟议师便打师住三年弃去谒神鼎諲禅师鼎首山高第望尊一时衲子非人类精奇无敢登其门者住山三十年门弟子气吞诸方师发长不剪弊衣楚音通谒称法姪一众大笑鼎遣童子问长老谁之嗣师仰视屋曰亲见汾阳来鼎杖而出顾见颀然问曰汾州有西河师子是否师指其后绝叫曰屋倒矣童子返走鼎回顾相矍铄师地坐脱只履而视之鼎老忘所问又失师所在师徐起整衣且行且语曰见面不如闻名遂去鼎遣人追之不可叹曰汾州乃有此儿邪师自是名重丛林定林沙门本延有道行雅为士大夫所信敬鼎见延称师知见可兴临济会道吾虚席延白郡请以师主之法令整肃忘躯为法者集焉上堂先宝应曰第一句荐得堪与佛祖为师第二句荐得堪与人天为师第三句荐得自救不了道吾则不然第一句荐得和泥合水第二句荐得无绳自缚第三句荐得四稜着地所以道起也海晏河清行人避路住也干坤失色日月无光汝辈向甚么处出气如今还有出气者么有即出来对众出气看如无道吾为汝出气去也乃嘘一声卓拄杖下座上堂道吾打鼓四大部洲同参拄杖横也挑括干坤大地钵盂覆也盖却恒沙世界且问诸人向甚么处安身立命若也知得向北俱卢洲喫粥喫饭若也不知长连床上喫粥喫饭次住石霜当解夏谓众曰昨日作婴孩今朝年已老未明三八九难踏古皇道手铄黄河干脚踢须弥倒浮生梦幻身人命夕难保天堂并地狱皆由心所造南山北岭松北岭南山草一雨润无边根苗壮枯藁五湖参学入但问虚空讨死脱夏天衫生被冬月袄分明无事人特地生烦恼喝一喝下座上堂一喝分宾主照用一时行要会箇中意日午打三更遂喝一喝曰且道是宾是主还有分得者么若也分得朝打三千暮打八百若也未能老僧失利因同道相访上堂飒飒凉风景同人访寂寥煮茶山上水烧鼎洞中樵珍重问达磨未来时如何师曰长安夜夜家家月曰来后如何师曰几处笙歌几处愁问一物不将来时如何师曰槐木成林曰四山火来时如何师曰物逐人兴曰步步登高时如何师曰云生足下问古人封白纸意旨如何师曰家贫路富问如何是祖师西来意师曰三日风五日雨上堂夫宗师者夺贫子之衣珠究达人之见处若不如是尽是和泥合水汉良久曰路逢剑客须呈剑不是诗人莫献诗喝一喝上堂我有一言绝虑忘缘巧说不得秖要心传更有一语无过直举且作么生是直举一句良久以拄杖画一画喝一喝问己事未明以何为验师曰玄沙曾见雪峯来曰意旨如何师曰一生不出岭问祖意教意是同是别师曰马有垂缰之报犬有𩥇草之恩曰与么则不别也师曰西天东土问如何是学人自己师曰打骨出髓上堂入水见长人珍重上堂面西行向东北斗正离宫道去何曾去骑牛卧牧童珍重上堂春生夏长即不问尔诸人脚跟下一句作么生道良久曰华光寺主便下座上堂药多病甚网细鱼稠便下座示众以拄杖击禅床一下云大众还会么不见道一击忘所知更不假修持诸方达道者咸言上上机香严恁么悟去分明悟得如来禅祖师禅未梦见在且道祖师禅有甚长处若向言中取则误赚后人直饶棒下承当辜负先圣万法本闲唯人自闹所以山僧居福严秖见福严境界晏起早眠有时云生碧嶂月落寒潭音声鸟飞鸣般若台前娑罗花香散祝融峯畔把瘦笻坐盘石与五湖衲子时话玄微灰头土面住兴化秖见兴化家风迎来送去门连城市车马骈阗渔唱潇湘猿啼岳麓丝竹歌谣时时入耳复与四海高人日谈禅道岁月都忘且道居深山住城郭还有优劣也无试道看良久云是处是慈氏无门无善财问行脚不逢人时如何师曰钓丝绞水问寻枝摘叶即不问如何是直截根源师曰楖栗拄杖曰意旨如何师曰行即肩挑云水衲坐来安在掌中擎问既是护法善神为甚么张弓架箭师曰礼防君子问如何是佛师曰有钱使钱上堂祖师心印一印印空一印印水一印印泥如今还有印不着者么试向脚跟下道将一句来设尔道得倜傥分明第一不得行过衲僧门下且道衲僧有甚么长处良久曰人王三寸铁遍地是刀鎗喝一喝卓拄杖下座上堂天已明鼓已响圣众臻齐合掌如今还有不合掌者么有即尼干欢喜无即瞿昙恶发久立珍重问磨砻三尺剑去化不平人师意如何师曰好去僧曰点师曰尔看僧拍手一下归众师曰了上堂北山南南山北日月双明天地黑大海江河尽放光逢着观音问弥勒珍重问有理难伸时如何师曰苦曰恁么则舌拄上腭也师嘘一声僧曰将谓胡须赤师曰梦见兴化脚跟么示徒偈曰黑黑黑道道道明明明得得得师室中插剑一口以草鞋一对水一盆置在剑边每见入室即曰看看有至剑边拟议者师曰险丧身失命了也便喝出师冬日牓僧堂作此字二二二三几一水曲其下注曰若人识得不离四威仪中首座见曰和尚今日放参师闻而笑之宝元戊寅李都尉遣使邀师曰海内法友唯师与杨大年耳大年弃我而先仆年来顿觉衰落忍死以一见公仍以书抵潭师敦遣之师恻然与侍者舟而东下舟中作偈曰长江行不尽帝里到何时既得凉风便休将㯭棹施至京师与李公会月余而李公果没临终画一圆相又作偈献师世界无依山河匪碍大海微尘须弥纳芥拈起幞头解下腰带若觅死生问取皮袋师曰如何是本来佛性公曰今日热如昨日随声便问师临行一句作么生师曰本来无罣碍随处任方圆公曰晚来困倦更不答话师曰无佛处作佛公于是泊然而逝仁宗皇帝尤留神空宗闻李公之化与师问答加叹久之师哭之恸临圹而别有旨赐官舟南归中途谓侍者曰我忽得风痺疾视之口吻已㖞斜侍者以足顿地曰当奈何平生呵佛骂祖今乃尔师曰无忧为汝正之以手整之如故曰而今而后不钝置汝后年正月五日示寂寿五十四臈三十二铭行实于兴化塔全身于石霜滁州琅邪山慧觉广照禅师西洛人也父为衡阳太守因疾倾丧师扶榇归洛过澧阳药山古剎宛若夙居缘此出家游方参问得法汾阳应缘滁水与雪窦明觉同时唱道四方皆谓二甘露门逮今淮南遗化如在僧问如何是佛师曰铜头铁额曰意旨如何师曰鸟嘴鱼腮上堂奇哉十方佛元是眼中花欲识眼中花元是十方佛欲识十方佛不是眼中花欲识眼中花不是十方佛于此明得过在十方佛于此未明声闻起舞独觉临粧珍重僧问阿难结集即不问迦叶微笑事如何师曰克时克节曰自从灵鹫分灯后直至支那耀古今师曰点朱点漆问如何是宾中宾师曰手携书剑谒明君曰如何是宾中主师曰卷起帘来无可覩曰如何是主中宾师曰三更过孟津曰如何是主中主师曰独坐镇寰宇问莲花未出水时如何师曰猫儿戴纸帽曰出水后如何师曰狗子着靴行问拈椎竖拂即不问瞬目扬眉事若何师曰赵州曾见南泉来曰学人未晓师曰今冬多雨雪贫家争奈何上堂欲知常住身当观烂坏体欲知常住性当观拄杖子拄杖子吞却须弥须弥吞却拄杖子衲僧到这里若也拟议剑梁落膊输降欵铁作胸襟到海隅击禅床下座上堂见闻觉知俱为生死之因见闻觉知正是解脱之本譬如师子反掷南北东西且无定止汝等诸人若也不会且莫孤负释迦老子吽上堂山僧今日为诸人说破明眼衲僧莫去泥里打坐珍重上堂天高莫测地厚宁知白云片片岭头飞绿水潺潺㵎底急东涌西没一句即不问尔生前杀后一句作么生道良久曰时寒喫茶去上堂呵呵呵是甚么开口是合口过轻舟短棹泛波心簑衣箬笠从他破咦上堂十方诸佛是箇烂木橛三贤十圣是箇茅溷头筹子汝等诸人来到这里作么生良久曰欲得不招无间业莫谤如来正法轮上堂剪除狂寇扫荡搀抢犹是功勋边事君臣道合海晏河清犹是法身边事作么生是衲僧本分事良久曰透网金鳞犹滞水回途石马出纱笼上堂承言须会宗勿自立规矩若人下得通方句我当刎颈而谢之上堂拈起拄杖曰山僧有时一棒作箇漫天网打俊鹰快鹞有时一棒作箇布丝网摝蚬捞虾有时一棒作金毛师子有时一棒作虾蟇蚯蚓山僧打尔一棒且作么生商量尔若缁素得出不妨拄杖头上眼开照四天下若也未然从教立在古屏畔待使丹青入画图上堂击水鱼头痛穿林宿鸟惊黄昏不击鼓日午打三更诸禅德既是日午为甚却打三更良久曰昨见垂杨绿今逢落叶黄上堂拈起拄杖更无上上放下拄杖是何模样髑髅峯后即不问汝诸人马镫里藏身一句作么生道若道不得拄杖子道去也卓一下便归方丈上堂进前即死退后即亡不进不退又落在无事之乡何故长安虽乐不是久居上堂汝等诸人在我这里过夏与尔点出五般病一不得向万里无寸草处去二不得孤峯独宿三不得张弓架箭四不得物外安身五不得滞于生杀何故一处有滞自救难为五处若通方名导师汝等诸人若到诸方遇明眼作者与我通箇消息贵得祖风不坠若是常徒即便寝息何故裸形国里夸服饰想君太杀不知时上堂僧因看华严金师子章第九由心回转善成门又释曰如一尺之镜纳重重之影象若然者道有也得道无也得道非亦得道是亦得虽然如是更须知有拄杖头上一窍若也不会拄杖子穿灯笼入佛殿撞着释迦磕倒弥勒露拄拊掌呵呵大笑尔且道笑箇甚么卓拄杖下座上堂拈拄杖曰盘山道向上一路滑南院道壁立千仞崄临济道石火电光钝琅邪有定干坤底句各各高着眼高着眼卓拄杖下座瑞州大愚山守芝禅师太原王氏子才陞座僧问如何是和尚家风师曰一言出口驷马难追问如何是城里佛师曰十字街头石幢子问不落三寸时如何师曰干三长坤六短曰意旨如何师曰切忌地盈虚问昔日灵山分半座二师相见事如何师曰记得么僧良久师打禅床一下曰多年忘却也乃曰且住且住若向言中取则句里明机也似迷头认影若也举唱宗乘大似一场寐语虽然如是官不容针私通车马放一线道有箇葛藤处遂敲禅林一下曰三世诸佛尽皆头痛且道大众还有免得底么若一人免得无有是处若免不得海印发光师乃竖起拂子曰这箇是印那箇是光这箇是光那箇是印掣电之机徒劳伫思会么老僧说梦且道梦见箇甚么南柯十更若不会听取一颂北斗挂须弥杖头挑日月林泉好商量夏末秋风切珍重问如何是祖师西来意师曰天寒日短问心法无形如何雕琢师曰一丁两丁曰未晓者如何领会师曰透七透八上堂一击响玲珑喧轰宇宙通知音才侧耳项羽过江东与么会恰认得驴鞍桥作阿爷下颔上堂大愚相接大雄孙五湖云水竞头奔竞头奔有何门击箭宁知枯木存枯木存一年还曾两度春两度春帐里珍珠撒与人撒与人思量也是慕西秦上堂竖穷三际横遍十方拈起也帝释心惊放下也地神胆战不拈不放唤作甚么自云虾蟇上堂三世诸佛不知有狸奴白牯却知有乃拈起拂子云狸奴白牯总在这里放光动地何谓如此两段不同问如何是佛师曰锯解秤锤上堂大众集定乃曰现成公案也是打堞不办便下座上堂大洋海底排班立从头第二鬓毛斑为甚么不道第一鬓毛斑要会么金蕋银丝成玉露高僧不坐凤皇台上堂众集乃曰为众竭力祸出私门便下座上堂翠巖路崄巇举步涉千溪更有洪源水滔滔在岭西击禅床下座示众擎起香合云明头合暗头合道得天下横行若道不得且合却下座问如何是为人一句师曰四角六张曰意旨如何师曰八凹九凸上堂沙里无油事可哀翠巖嚼饭餧婴孩他时好恶知端的始觉从前满面埃击禅床下座潭州石霜法永禅师僧问如何是佛师曰臂长衫袖短问如何是祖师西来意师曰布袴胜头穿舒州法华院全举禅师到公安远和尚处安问作么生是伽蓝师曰深山藏独虎浅草露群蛇曰作么生是伽蓝中人师曰青松盖不得黄叶岂能遮曰道甚么师曰少年翫尽天边月潦倒搏桑没日头曰一句两句云开月露作么生师曰照破佛祖到大愚芝和尚处愚问古人见桃花意作么生师曰曲不藏直曰那箇且从这箇作么生师曰大街拾得金四隣争得知曰上座还知么师曰路逢剑客须呈剑不是诗人不献诗曰作家诗客师曰一条红线两人牵曰玄沙道谛当甚谛当敢保老兄未彻在又作么生师曰海枯终见底人死不知心曰却是师曰楼阁凌云势峯峦叠翠层到琅邪觉和尚处邪问近离甚处师曰两浙曰船来陆来师曰船来曰船在甚处师曰步下曰不涉程途一句作么生道师以坐具摵一摵曰杜撰长老如麻似粟拂袖而出邪问侍者此是甚么人者曰举上座邪曰莫是举师叔么先师教我寻见伊遂下且过问上座莫是举师叔么莫怪适来相触忤师便喝复问长老何时到汾阳邪曰某时到师曰我在浙江早闻尔名元来见解秖如此何得名播寰宇邪遂作礼曰某甲罪过师到杭州西菴菴主曾见明招主举颂曰绝顶西峯上峻机谁敢当超然凡圣外瞥起两重光师曰如何是两重光主曰月从东出日向西没师曰菴主未见明招时如何主曰满盏油难尽师曰见后如何主曰多心易得干住后僧问如何是夺人不夺境师曰白菊乍开重日暖百年公子不逢春曰如何是夺境不夺人师曰大地绝消息翛然独任真曰如何是人境两俱夺师曰草荒人变色凡圣两齐空曰如何是人境俱不夺师曰清风与明月野来笑相亲上堂释迦不出世达磨不西来佛法遍天下谈玄口不开上堂钟鸣鼓响鹊噪鸦鸣为尔诸人说般若讲涅槃了也诸人还信得及么观音菩萨向诸人面前作大神通若信不及却往他方救苦利生去也上堂开口又成增语不开口又成剩语乃曰金轮天子勅草店家风别上堂三世诸佛口挂壁上天下老和尚作么生措手尔诸人到诸方作么生举山僧恁么道也是久日桦来唇喝一喝上堂古者道我若一向举扬宗教法堂里草深一丈不可为阇黎销却僧堂门去也虽然如是也是乌龟陆地弄尘行上堂语渐也返常合道论顿也不留朕迹直饶论其顿返其常也是抑而为之问牛头未见四祖时为甚么百鸟衔花献师曰果熟猿兼重曰见后为甚么不衔花师曰林疎鸟不过问七星光彩天将晓不犯皇风试道看师曰将军马蹄红曰错师便打僧礼拜展坐具始收师曰一展一收法法皆周拟欲更问着甚来由遂问会么僧曰不会师便打南岳芭蕉菴大道谷泉禅师泉州人也受法汾阳放荡湖湘后省同参慈明禅师明问白云横谷口道人何处来师左右顾视曰夜来何处火烧出古人坟明曰未在更道师作虎声明以坐具便摵师接住推明置禅床上明却作虎声师大笑曰我见七十余员善知识今日始遇作家师因倚遇上座来参问庵主在么师曰谁曰行脚僧师曰作甚么曰礼拜庵主师曰恰值庵主不在曰尔聻师曰向道不在说甚么尔我拽棒趁出遇次日再来师又趁出遇一日又来问庵主在么师曰谁曰行脚僧揭帘便入师栏胸扭住曰我这里虎狼纵横尿床鬼子三回两度来讨甚么曰人言庵主亲见汾阳来师解衣抖擞曰尔道我见汾阳来有多少奇特曰如何是庵中主师曰入门须辩取曰莫秖这便是么师曰赚却几多人曰前言何在师曰听事不真唤钟作瓮曰万法泯时全体现君臣合处正中邪去也师曰驴汉不会便休乱统作么曰未审客来将何祇待曰云门餬饼赵州茶曰恁么则谢师供养去也师叱曰我这里火种也未有早言谢供养师因大雪作偈曰今朝甚好雪纷纷如秋月文殊不出头普贤呈丑拙慈明迁住福严师又往省之少留而还作偈寄之曰相别而今又半年不知谁对共谭禅一般秀色湘山里汝自匡徒我自眠明览笑而已蕲州黄梅龙华寺晓愚禅师到五祖戒和尚处祖问曰不落唇吻一句作么生道师曰老老大大话头也不照顾祖便喝师亦喝祖拈棒师拍手便出祖召曰阇黎且住话在师将坐具搭在肩上更不回首上堂摩腾入汉已涉繁词达磨西来不守己分山僧今日与么道也是为他闲事长无明安吉州天圣皓泰禅师河东人到琅邪邪问埋兵掉鬪未是作家匹马单鎗便请相见师指邪曰将头不勐带累三军邪打师一坐具师亦打邪一坐具邪接住曰适来一坐具是山僧令行上座一坐具落在甚么处师曰伏惟尚飨邪拓开曰五更侵早起更有夜行人师曰贼过后张弓邪曰且坐喫茶住后僧问如何是佛师曰黑漆圣僧曰如何是佛法大意师曰看墙似土色唐州龙潭智圆禅师辞汾阳阳曰别无送路与子一枝拄杖一条手巾师曰手巾和尚受用拄杖即不消得阳曰汝但将去有用处在师便收阳曰又道不用师便喝阳曰已后不让临济师曰正令己行阳来日送出三门乃问汝介山逢尉迟时如何师曰一刀两段阳曰彼现那咤又作么生师便拽拄杖阳喝曰这回全体分付住后僧问承教有言是真精进是名真法供养如来如何是真法师曰夜聚晓散问如何是龙潭剑师曰触不得曰用者如何师曰白骨连山问昔日穷经今朝参禅此理如何师曰两彩一赛曰作么生领会师曰去后不留踪曰如何是佛师曰火烧不然问古殿无佛时如何师曰三门前合掌舒州投子圆修禅师僧问达磨未来时如何师曰出口入耳曰来后如何师曰叉手并足汾州太子院道一禅师僧问如何是佛师曰卖扇老婆手遮日问红轮未出时如何师曰照烛分明曰出后如何师曰捞天摸地问如何是学人亲切处师曰慈母抱婴儿曰如何是学人转身处师曰街头巷尾曰如何是学人着力处师曰千斤担子两头摇问古曲无音韵如何和得齐师曰三九二十七篱头吹觱栗曰宫商角征非关妙石人拊掌笑呵呵师曰同道方知叶县省禅师法嗣舒州浮山法远圆鉴禅师郑州人也投三交嵩和尚出家幼为沙弥见僧入室请问赵州庭柏因缘嵩诘其僧师傍有省进具后谒汾阳叶县皆蒙印可尝与达观颕薛大头七八辈游蜀几遭横逆师以智脱之众以师晓吏事故号远录公开堂拈香曰汝海枯木上生花别迎春色僧问师唱谁家曲宗风嗣阿谁师曰八十翁翁辊绣毬曰恁么则一句回然开祖胄三玄戈甲振丛林师曰李陵元是汉朝臣问如何是佛师曰大者如兄小者如弟问如何是祖师西来意师曰平地起骨堆问祖师门下壁立千仞正令当行十方坐断和尚将何表示师曰寒猫不捉鼠曰莫便是为人处也无师曰波斯不系腰问新岁已临旧岁何往师曰目前无异怪不用贴钟馗曰毕竟如何师曰将谓目前无僧以手画曰争奈这箇何师便打师与王质待制论道画一圆相问曰一不得匹马单鎗二不得衣锦还乡鹊不得喜鹊不得殃速道速道王罔措师曰勘破了也上堂莫更论古话今只据目前事与尔诸人定夺区分僧便问如何是目前事师曰鼻孔曰如何是向上事师曰眼睛欧阳文忠公闻师奇逸造其室未有以异之与客棊师坐其傍文忠遽收局请因棊说法师即令挝鼓陞座曰若论此事如两家着棊相似何谓也敌手知音当机不让若是缀五饶三又通一路始得有一般底秖解闭门作活不会夺角冲关硬节与虎口齐彰局破后徒劳绰斡所以道肥边易得瘦肚难求思行则往往失粘心麁而时时头撞休夸国手谩说神仙赢局输筹即不问且道黑白未分时一着落在甚么处良久曰从来十九路迷悟几多人文忠加叹从容谓同僚曰修初疑禅语为虚诞今日见此老机缘所得所造非悟明于心地安能有此妙旨哉上堂天得一以清地得一以宁君王得一以治天下衲僧得一祸患临身击禅床下座上堂诸佛出世建立化门不离三身智眼亦如摩醯首罗三目何故一只水泄不通缁素难辩一只大地全开十方通畅一只高低一顾万类齐瞻虽然若是本分衲僧陌路相逢别具通天正眼始得所以道三世诸佛不知有狸奴白牯却知有且道狸奴白牯知有箇甚么事要会么湥秋帘幙千家雨落日楼台一笛风师暮年休于会圣巖叙佛祖奥义作九带曰佛正法眼带佛法藏带理贯带事贯带理事纵横带屈曲垂带妙叶兼带金针双销带平怀常实带学者既已传诵师曰若据圆极法门本具十数今此九带已为诸人说了更有一带还见得么若也见得亲切分明却请出来对众说看说得分明许汝通前九带圆明道眼若见不亲切说不相应唯依吾语而为己解则名谤法诸人到此如何众无语师叱之而去汝州宝应院法昭演教禅师僧问一言合道时如何师曰七颠八倒曰学人礼拜师曰教休不肯休直待雨淋头问大通智胜佛十劫坐道场佛法不现前不得成佛道为甚么不得成佛道师曰赤脚骑铁驴直至海南居上堂十二时中许尔一时绝学即是学佛法不见阿难多闻第一却被迦叶摈出不得结集方知聪明博学记持忆想向外驰求与灵觉心转没交涉五蕴壳中透脱不过顺情生喜违情生怒盖覆深厚自缠自缚无有解脱流浪生死六根为患众苦所逼无自由分而被妄心于中主宰大丈夫儿早搆取好喝一喝曰参上堂宝应门风险入者丧全身作么生是出身句若道不得三十年后唐州大乘山慧果禅师僧问如何是从上来传底意师曰金盘拓出众人看问拨尘见佛时如何师曰拨尘即乖见佛即错曰总不如是时如何师曰错问如何是道师曰宽处宽窄处窄曰如何是道中人师曰苦处若乐处乐曰道与道中人相去多少师曰十万八千问如何是祖师西来意曰天晴日出曰学人不会师曰雨下泥生续传灯录卷第三续传灯录卷第四目录大鑑下第十一世谷隐聪禅师法嗣三十五人金山昙颕禅师洞庭慧月禅师仗钖修己禅师大乘德遵禅师竹园法显禅师永福延照禅师景清居素禅师仁寿嗣珍禅师云门显钦禅师永庆光普禅师驸马李遵勗居士英公夏竦居士龙华齐岳禅师石门守进禅师谷隐可宗禅师栖隐自然禅师承天言元禅师湖州上方新禅师翠峯普禅师凤皇了同禅师寿宁慧灵禅师云门灵毅禅师安乐通照严禅师袭亲圆慧禅师广教了同禅师苏州泗洲祕禅师双林已禅师疎山古禅师普明澄禅师福胜集禅师广德远禅师普照和尚杭州觉圆上座文康公王曙居士谷隐薛大头和尚神鼎諲禅师法嗣十四人开圣宝情山主妙智光云禅师夹山子英禅师潭州龙兴禹禅师随州善光兰禅师枕峯清契禅师鳌口政禅师永康延超禅师德山怀宥禅师灵芝子政禅师蒙阳希誉禅师龙兴慧牧禅师高田法明禅师灵巖文智和尚广慧琏禅师法嗣七人华严道隆禅师慧力慧南禅师广慧德宣禅师文公杨亿居士华严明禅师佛迹云皎禅师云台己亲禅师梁山巖禅师法嗣一人梁山善粪禅师道吾诠禅师法嗣一人天平契愚禅师归宗柔禅师法嗣九人罗汉行林禅师天童新禅师功臣觉轲禅师天童清简禅师护国法端禅师雪窦清禅师富乐智静禅师古田道成禅师崇圣道珍禅师百丈恒禅师法嗣三人西贤澄湜禅师万寿德兴禅师云门知永禅师抚州崇寿稠禅师法嗣四人云台令岑禅师资国圆进禅师净土惟素禅师天童子凝禅师云居钖禅师法嗣四人般若从进禅师清化志超禅师净众先禅师法济海蟾禅师慈云谧禅师法嗣一人谷隐法全禅师石霜诚禅师法嗣一人岳麓珪禅师罗汉仁禅师法嗣一人龙潭从晓禅师续传灯录续传灯录卷第四大鑑下第十一世谷隐聪禅师法嗣润州金山昙颕达观禅师杭州丘氏子首谒大阳玄禅师遂问洞山特设偏正君臣意明何事阳曰父母未生时事师曰如何体会阳曰夜半正明天晓不露师罔然遂谒谷隐举前话隐曰大阳不道不是秖是口门窄满口说未尽老僧即不然师问如何是父母未生时事隐曰粪墼子师曰如何是夜半正明天晓不露隐曰牡丹花下睡猫儿师愈疑骇一日普请隐问今日运薪邪师曰然隐曰云门问僧人搬柴柴搬人如何会师无对隐曰此事如人学书点画可効者工否者拙盖未能忘法耳当笔忘手手忘心乃可也师于是默契良久曰如石头云执事元是迷契理亦非悟隐曰汝以为药语为病语师曰是药语隐呵曰汝以病为药又安可哉师曰事如函得盖理如箭直锋妙宁有加者而犹以为病实未喻旨隐曰妙至是亦秖名理事祖师意旨智识所不能到矧事理能尽乎故世尊云理障碍正见知事障续诸生死师恍如梦觉曰如何受用隐曰语不离窠臼安能出盖缠师叹曰才涉唇吻便落意思尽是死门终非活路住后示众曰才涉唇吻便落意思尽是死门俱非活路直饶透脱犹在沈沦莫教孤负平生虚度此世要得不孤负平生么拈拄杖卓一下曰须是莫被拄杖瞒始得看看拄杖子穿过尔诸人髑髅𨁝跳入尔鼻孔里去也又卓一下僧问经文最初两字是甚么字师曰以字曰有甚么交涉师曰八字曰好赚人师曰谤斯经故获罪如是问一百二十斤铁枷教阿谁担师曰老僧曰自作自受师曰苦苦问和尚还曾念佛也无师曰不曾念佛曰为甚么不念佛师曰怕污人口上堂众集定首座出礼拜师曰好好问着座低头问话次师曰今日不答话便归方丈上堂山僧门庭别已改诸方辙为文殊拔出眼里楔教普贤休嚼口中銕劝人放开骼蛇手与汝斫却系驴橛驻意拟思量喝曰揑揑参上堂山僧平生意好相扑秖是无人搭对今日且共首座搭对卷起袈裟下座索首座相扑座才出师曰平地上喫交便归方丈上堂三世诸佛是奴婢一大藏教是涕唾良久曰且道三世诸佛是谁奴婢乃将拂子画一画曰三世诸佛过这边且道一大藏教是谁涕唾师乃自唾一唾上堂秤鎚井底忽然浮老鼠多年变作牛慧空见了拍手笑三脚猢狲差异猴上堂五千教典诸佛常谈八万尘劳众生妙用犹未是金刚眼睛在如何是金刚眼睛良久曰瞎上堂大众集定有僧才出礼拜师曰欲识佛性义当观时节因缘僧便问如何是时节因缘师便下座问如何是向去底人师曰从归青嶂里不出白云来曰如何是却来底人师曰自从游紫陌谁肯隐青山问如何是夺人不夺境师曰家里已无回日信路边空有望乡牌曰如何是夺境不夺人师曰沧海尽教枯到底青山直得碾为尘曰如何是人境两俱夺师曰天地尚空秦日月山河不见汉君臣曰如何是人境俱不夺师曰莺啭千林花满地客游三月草侵天问如何是和尚家风师曰伸手不见掌曰忽遇仙陀客来又作么生师曰对面千里问师唱谁家曲宗风嗣阿谁师曰临济曰恁么则谷隐的子也师曰德山问如何是长法身师曰拄杖六尺曰如何是短法身师曰算子三寸曰恁么则法身有二也师曰更有方圆在上堂诸方钩又曲饵又香奔凑犹如蜂抱王因圣这里钩又直饵又无犹如水底捺葫芦举拄杖作钓鱼势曰深水取鱼长信命不曾将酒祭江神掷拄杖下座苏州洞庭翠峯慧月禅师僧问一花开五叶结果自然成时如何师曰脱却笼头卸却角驮曰拶出虚空去处处尽闻香师曰云愁闻鬼哭雪压髑髅吟问和尚未见谷隐时一句作么生道师曰步步登山远曰见后如何师曰驱驱信马蹄明州仗钖山修已禅师杭州人与浮山远公游尝卓菴庐山佛手巖后至四明山心独居十余载虎豹为隣尝曰羊肠鸟道无人到寂莫云中一箇人尔后道俗闻风而至遂成禅林僧问如何是无缝塔师曰四稜着地曰如何是塔中人师曰高枕无忧问如何是祖师西来意师曰舶船过海赤脚回乡唐州大乘山德遵禅师问谷隐曰古人索火意旨如何曰任他灭师曰灭后如何曰初三十一师曰恁么则好时节也曰汝见甚么道理师曰今日一场困隐便打师乃有颂曰索火之机实快哉藏锋妙用少人精要会我师亲的旨红炉火尽不添柴僧问世界圆融一句请师道师曰团团七尺余问如何是祖师西来意师曰鼻大眼深上堂上来又不问下去又不疑不知是不是是即也大奇便下座荆南府竹园法显禅师僧问如何是佛师曰好手画不成问如何是道师曰交横十字曰如何是道中人师曰往往不相识彭州永福院延照禅师僧问如何是彭州境师曰人马合杂僧以手作拽弓势师拈棒僧拟议师便打安吉州景清院居素禅师僧问即此见闻非见闻为甚么法身有三种病二种光师曰填凹就缺问承和尚有言寰中天子勅塞外将军令如何是塞外将军令师曰揭曰其中事如何师曰蹴曰莫便是和尚为人处也无师弹指一下问远远投师乞师一接师曰新罗人打鼓曰如何领会师曰舶主未曾逢问如何是末上一句师曰金刚树下曰如何是末后一句师曰拘尸城边曰向上更有事也无师曰有曰如何是向上事师曰波旬拊掌呵呵笑迦叶擡头不识人处州仁寿嗣珍禅师僧问知师已得禅中旨当阳一句为谁宣师曰土鸡瓦犬曰如何领会师曰门前不与山童扫任意松钗满路岐上堂明明无悟有法即迷日上无云丽天普照眼中无翳空本无花无智人前不得错举参越州云门显钦禅师上堂良久曰好箇话头若到诸方不得错举便下座果州永庆光普禅师初问谷隐古人道来曰大悲院里有斋意旨如何曰日出隈阳坐天寒不举头师入室次隐曰适来因缘汝作么生会师曰会则途中受用不会则世谛流布曰未在更道师拂袖便出住后僧问如何是佛法大意师曰蜀地用镔铁驸马都尉李遵勗居士汴州人谒谷隐问出家事隐以崔赵公问径山公案答之公于言下大悟作偈曰学道须是铁汉着手心头便判直趣无上菩提一切是非莫管公一日与坚上座送别公问近离上党得届中都方接麈谭遽回虎钖指云屏之翠峤访雪岭之清流未审此处彼处的的事作么生座曰利剑拂开天地静霜刀才举斗牛寒公曰恰值今日耳聩座曰一箭落双鵰公曰上座为甚座着草鞋睡座以衣袖一拂公低头曰今日可谓降伏也座曰普化出僧堂公临终时膈胃躁热有尼道坚谓曰众生见劫尽大火所烧时都尉切宜照管主人公公曰大师与我煎一服药来坚无语公曰这师姑药也不会煎得公与慈明问答罢泊然而终语见慈明传中英公夏竦居士字子乔自契机于谷隐日与老衲游偶上蓝溥禅师至公问百骸溃散时那箇是长老自家底蓝曰前月二十离蕲阳公休去蓝却问百骸溃散时那箇是相公自家底公便喝蓝曰喝则不无毕竟那箇是相公自家底公对以偈曰休认风前第一机太虚何处着思惟山僧若要通消息万里无云月上时蓝曰也是弄精魂神鼎諲禅师法嗣荆南府开圣宝情山主僧问如何是开圣境师曰三乌引路曰如何是境中人师曰二虎巡山天台山妙智寺光云禅师僧问如何是祖师西来意师曰东篱黄菊曰意旨如何师曰九日重阳广慧琏禅师法嗣东京华严道隆禅师初参石门彻和尚问曰古者道但得随处安闲自然合他古辙虽有此语疑心未歇时如何门曰知有乃可随处安闲如人在州县住或闻或见千奇百怪他总将作寻常不知有而安闲如人在村落住有少声色则惊怪传说师于言下有省门尽授其洞上厥旨后为广慧嗣一日福严承和尚问曰禅师亲见石门如何却嗣广慧师曰我见广慧渠欲剃发使我擎凳子来慧曰道者我有凳子诗听取乃曰放下便平稳我时便肯伊因叙在石门处所得广慧曰石门所示如百味珍羞秖是饱人不得师至和初游京客景德寺日纵观都市归常二鼓一夕不得入卧于门之下仁宗皇帝梦至寺门见龙蟠地惊觉中夜遣中使视之覩师熟睡鼻鼾撼之惊矍问名归奏帝闻名道隆乃喜曰吉征也明日召至便殿问宗旨师奏对详允帝大悦后以偈句相酬唱络绎于道或入对留宿禁中礼遇特厚赐号应制明悟禅师皇祐间诏大觉琏禅师于化成殿演法召师问话机锋迅捷帝大悦侍卫皆山唿师即奏疏举琏自代禁林待问祕殿谈禅乞归庐山帝览表不允有旨于曹门外建精舍延师赐号华严禅院开堂僧问如何是道师曰高高低低曰如何是道中人师曰脚瘦草鞋宽师年八十余示寂于盛暑安坐七日手足柔和全身塔于寺之东临江军慧力慧南禅师僧问师唱谁家曲宗风嗣阿谁师曰铁牛不喫栏边草直上须弥顶上眠曰恁么则昔日汝阳亲得旨临江今日大敷扬师曰礼拜了退问如何是佛师曰头大尾小曰未晓玄言乞师再指师曰眉长三尺二曰恁么则人人皆顶戴见者尽攒眉师长嘘一声僧拍一拍便礼拜师曰一任𨁝跳汝州广慧德宣禅师僧问祖祖相传传祖印师今得法嗣何人师曰仲氏吹埙伯氏吹箎曰恁么则广慧的子首山亲孙也师曰椽塠里坐地不打阇梨文公杨忆居士字大年建宁人幼举神婴及壮负才名而未知有佛一日过同僚见读金刚经笑且罪之彼读自若公疑之曰是岂出孔孟之右乎何佞甚因阅数板懵然始少敬信后会翰林李公维勉令参问及由祕书监出守汝州首谒广慧慧接见公便问布鼓当轩击谁是知音者慧曰来风深辨公曰恁么则禅客相逢秖弹指也慧曰君子可八公应喏喏慧曰草贼大败夜语次慧曰祕监曾与甚人道话来公曰某曾问云巖谅监寺两箇大虫相齩时如何谅曰一合相某曰我秖管看未审恁么道还得么慧曰这里即不然公曰请和尚别一转语慧以手作拽鼻势曰这畜生更𨁝跳在公于言下脱然无疑有偈曰八角磨盘空里走金毛师子变作狗拟欲将身北斗藏应须合掌南辰后复杼其师承密证寄李翰林曰病夫夙以顽憃获受奖顾预闻南宗之旨久陪上国之游动静咨询周旋策发俾其刳心之有诣墙面之无惭者诚出于席间床下矣矧又故安公大师无垂诱导自双林灭影只履西归中心浩然罔知所止仍岁沈痾神虑迷恍殆及少间再辨方位又得云门谅公大士见顾蓬嵩谅之旨趣正与安公同辙并自庐山云居归宗而来皆是法眼之流裔去年假守兹郡适会广慧禅伯实承嗣南院念念嗣风穴穴嗣先南院南院嗣兴化兴化嗣临济临济嗣黄蘗黄蘗嗣百丈丈嗣马祖祖出让和尚让即曹溪之长嫡也斋中务简退食之暇或坐邀而至或命驾从之请扣无方蒙滞顿释半岁之后旷然弗疑如忘忽记如睡忽觉平昔碍膺之物曝然自落积劫未明之事廓尔现前固亦决择之洞分应接之无蹇矣重念先德率多参寻如雪峯九上洞山三到投子遂嗣德山临济得法于大愚终承黄蘗云巖多蒙道吾训诱乃为药山之子丹霞亲承马祖印可而终作石头之裔在古多有于理无嫌病夫今继绍之缘实属于广慧而提激之自良出于鳌峯也欣幸欣幸公问广慧曰承和尚有言一切罪业皆因财宝所生劝人疎于财利况南阎浮提众生以财为命邦国以财聚人教中有财法二施何得劝人疎财乎慧曰幡竿尖上铁龙头公曰海坛马子似驴大慧曰楚鸡不是丹山凤公曰佛灭二千岁比丘少惭愧公置一百问请广慧答慧一一答回公问李都尉曰释迦六年苦行成得甚么事尉曰担折知柴重公因微恙问环大师曰某今日忽违和大师慈悲如何医疗环曰丁香汤一盌公便作吐势环曰恩爱成烦恼环为煎药次公叫曰有贼环下药于公前叉手侧立公瞠目视之曰少丛林汉环拂袖而出又一日问曰某四大将欲离散大师如何相救环乃槌胸三下公曰赖遇作家环曰几年学佛法俗气犹未除公曰祸不单行环作嘘嘘声公书偈遗李都尉曰沤生与沤灭二法本来齐欲识真归处赵州东院西尉见遂曰泰山庙里卖纸钱尉即至公已逝矣梁山巖禅师法嗣鼎州梁山善冀禅师僧问拨尘见佛时如何师曰莫眼华问和尚几时成佛师曰且莫压良为贱曰为甚么不肯承当师曰好事不如无师颂鲁祖面壁曰鲁祖三昧最省力才见僧来便面壁若是知心达道人不在扬眉便相悉道吾诠禅师法嗣相州天平山契愚禅师僧问师唱谁家曲宗风嗣阿谁师曰杖鼓两头打问如何是祖师西来意师曰镇州萝卜石含茶居士问法无动摇时如何师曰尔从潞府来士曰一步也不曾蓦师曰因甚得到这里士曰和尚睡语作么师曰放尔二十棒官人问无隣可隔为甚么不相见师曰怨阿谁师廊下行次见僧以拄杖示之僧便近前接师便打归宗柔禅师法嗣南康军罗汉行林祖印禅师僧问天垂甘露地涌七珍是甚么人分上事师曰谢汝相报曰恁么则佛子住此地即是佛受用去也师曰更须仔细上堂才坐忽有猫儿跳上身师提起示众曰昔日南泉亲斩却今朝耶舍示玄徒而今卖与诸禅客文契分明要也无良久抛下猫儿便下座明州天童新禅师僧问如何是密作用师曰何曾密问心径未通时如何师曰甚么物碍汝问求之不得时如何师曰用求作么曰如何即是师曰何曾失却问如何是天童境师曰云无人种生何极水有谁教去不回杭州功臣觉轲心印禅师僧问祖师不在东西山未审在什么处师曰且讨问如何是天真佛师曰争敢装点明州天童清简禅师钱塘张氏子师为事孤洁时谓之简浙客僧问如何是祖师西来意师曰不欲向汝道曰请和尚道师曰达磨不可再来也师晚居雪窦而终塔于寺之东南隅百丈恒禅师法嗣庐山栖贤澄湜禅师建宁人僧问赵州石桥度驴度马三崃石桥当度何人师曰虾蟇蚯蚓曰恁么则物物尽沾恩师曰踏不着问仙洞昨朝师唱罢栖贤今日请师宣师曰来日又作么生曰未审如何领会师曰箭过新罗问如何是佛师曰张三李四问古人斩蛇意旨如何师曰犹未知痛痒问此是选佛场心空及第归学人如何得及第归师曰不才谨退晚参众集师曰早晨不与诸人相见今晚不可无言便下座问毘目仙人执善财手见微尘诸佛秖如未执手时见箇甚么师曰如今又见箇甚么上堂良久曰幸好一盘饭不可糁椒姜虽然如此试唼噉看便下座苏州万寿德兴禅师僧问如何是佛师曰大众一时瞻仰问如何是和尚为人一句师曰汝且自为乃曰问答俱备其谁得意若向他求还成特地老僧久处深山比为藏拙何期今日入到万寿门下可谓藏之不得既藏不得分明露现未审诸人阿谁先见如有见处出来对众吐露箇消息良久曰久立珍重越州云门雍熙永禅师僧问师子未出窟时如何师曰且莫哮吼曰出窟后如何师曰退后着问如何是古佛径路师曰谁不履践问如何是学人休心息意处师曰拗折住杖得也未问心王出勅时如何师曰更宣一遍看问如何是决定义师曰不可执着问如何是佛法大意师曰此意不小崇寿稠禅师法嗣泉州云台山令岑禅师本州蔡氏子僧问如何是云台境师曰前山后山曰如何是境中人师曰瞌睡汉杭州资国圆进山主本州人僧问丹霞烧木佛意旨如何师曰招因带果问庭前柏树子意旨如何师曰碧眼胡僧笑点头问古人道东家作驴西家作马意旨如何师曰相识满天下云居钖禅师法嗣台州般若从进禅师僧问古㵎寒泉时如何师曰切忌饮着曰饮着又如何师曰丧却汝性命越州清化志超禅师杭州董氏子僧问如何是佛师曰汝是甚么人曰莫便是也无师曰是即没交涉续传灯录卷第四续传灯录卷第五目录大鑑下第十一世洞山晓聪禅师法嗣六人云居晓舜禅师大沩怀宥禅师佛日契嵩禅师太守许式郎中百丈暹禅师建山坚禅师泐潭怀澄禅师法嗣三十三人育王怀琏禅师灵隐云知禅师承天惟简禅师九峯鑑韶禅师西塔显殊禅师崇善用良禅师慧力有文禅师雪峯象敦禅师云居守亿禅师洞山永孚禅师令滔首座寿圣普誗禅师金鹅静旻禅师广慧遇新禅师会初庆诚禅师清阳忠禅师南泉靖禅师智者岳禅师灵泉子象禅师寿圣志明禅师永安智禅师南荡利勤禅师衡岳永恩和尚苏州洪泽禅师洪州元亨和尚明州启霞和尚天圣道禅师大沩智明禅师临安慧和禅师永安道昇禅师药山绍新禅师双岭处贤禅师归宗守轮禅师洞山自宝禅师法嗣七人洞山清辩禅师洞山鑑迁禅师月华海林禅师月华庆雍禅师南台文禅师华光诲禅师长庆慧恩禅师北塔思广禅师法嗣三人玉泉承皓禅师永乐德忠禅师北塔从稳禅师云盖志颙禅师法嗣二人云居文庆禅师栖贤坚禅师翠峯慧颙禅师法嗣二人广果择能禅师德山让禅师四祖端禅师法嗣一人广明常委禅师海会通禅师法嗣二人水南文秀禅师承天和禅师雁荡文吉禅师法嗣一人净光为觉禅师金山瑞新禅师法嗣四人天圣守道禅师天圣楚祥禅师极乐用基禅师上方守能禅师上方齐岳禅师法嗣一人东山顺宗禅师育王常坦禅师法嗣二人育王澄逸禅师湖山择贤禅师夹山惟俊禅师法嗣一人夹山道禅师北禅智贤禅师法嗣七人兴化绍铣禅师法昌倚遇禅师广因择要禅师兴化晖禅师北禅顺禅师白兆垂素禅师南岳子祥禅师开先善暹禅师法嗣十三人云居了元禅师智海本逸禅师天童元楚禅师万杉善爽禅师鹅湖恭禅师九仙元舜禅师广慧文深禅师开先海渊禅师安国思皎禅师上方善全禅师法济善禅师长庆绍新禅师洞山慧圆禅师禾山楚才禅师法嗣五人曹山雄禅师北禅昇禅师报恩绍端禅师荐福守机禅师新丰全湛禅师资圣感勤禅师法嗣二人本觉省文禅师资圣子璋禅师钦山悟勤禅师法嗣一人梁山应圆禅师续传灯录卷第五目录续传灯录续传灯录卷第五大鑑下第十一世洞山晓聪禅师法嗣南康军云居晓舜禅师瑞州人也少年麁勐忽悟浮幻投师出家乃修细行参洞山一日如武昌行乞首谒刘公居士家士高行为时所敬意所与夺莫不从之师时年少不知其饱参颇易之士曰老汉有一问若相契即开疏如不契即请还山遂问古镜未磨时如何师曰黑似漆士曰磨后如何师曰照天照地士长揖曰且请上人还山拂袖入宅师懡㦬即还洞山山问其故师具言其事山曰尔问我我与尔道师理前问山曰此去汉阳不远师进后语山曰黄鹤楼前鹦鹉洲师于言下大悟机锋不可触住后僧问承师有言不谈玄不说妙去此二途如何指示师曰虾蟇赶鹞子曰全因此问也师曰老鼠弄猢狲上堂唯一坚密身一切尘中现虾蟇蚯蚓各有窟穴乌鹊鸠鸽亦有窠巢正当与么时为甚么人说法良久曰方以类聚物以群分上堂三崃道无别朝朝祗么说僧繇会写真镇府出镔铁上堂不长不短不小不大此箇道理是谁境界咄上堂闻说佛法两字早是污我耳目诸人未跨云居门脚跟下好与三十棒虽然如是也是为众竭力上堂举夹山道闹市门头识取天子百草头上荐取老僧云居即不然妇摇机轧轧儿弄口㖞㖞上堂诸方有弄蛇头拨虎尾跳大海剑刃里藏身云居这里寒天热水洗脚夜间脱袜打睡早朝旋打行缠风吹篱倒唤人夫噼篾缚起上堂云居不会禅洗脚上床眠冬瓜直儱侗瓠子曲弯弯潭州大沩怀宥禅师僧问人将语试金将火试未审衲僧将甚么试师曰拄杖子曰毕竟如何师曰退后着僧应喏师便打曰教休不肯休直待雨淋头杭州佛日契嵩禅师藤州镡津李氏子七岁出家十三得度十九游方遍参知识得法于洞山师夜则顶戴观音像而诵其号必满十万乃寝以为常自是世间经书章句不学而能作原教论十余万言明儒释之道一贯以抗宗韩排佛之说读之者畏服后居永安兰若着禅门定祖图传法正宗记辅教编上进仁宗皇帝览之加叹行传法院编次入藏下诏褒宠赐号明教宰相韩琦大参欧阳脩皆延见而尊礼之洎东还熙宁四年六月四日晨兴写偈曰后夜月初明吾今喜独行不学大梅老贪闻鼯鼠声至中夜而化阇维不坏者五曰顶曰耳曰舌曰童真曰数珠其顶骨出舍利红白晶洁道俗合诸不坏葬于故居永安之左后住净慈北磵居简尝着五种不坏赞师有文集二十卷目曰镡津盛行于世洪洲太守许式参洞山得正法眼一日与泐潭澄上蓝溥坐次潭问闻郎中道夜坐连云石春栽带雨松当时答洞山甚么话公曰今日放衙早潭曰闻答泗州大圣在扬州出现底是否公曰别点茶来潭曰名不虚传公曰和尚早晚回山潭曰今日被上蓝觑破蓝便喝潭曰须是尔始得公曰不奈船何打破戽斗泐潭澄禅师法嗣明州育王山怀琏大觉禅师漳州龙溪陈氏子诞生之夕梦僧伽降室因小字泗洲既有异兆佥知祥应龆齓出家丱角圆顶笃志道学寝食无废一日洗面泼水于地微有省发即慕参寻远造泐潭法席投机印可师事之十余年去游庐山掌记于圆通讷禅师所皇祐中仁庙有诏住净因禅院召对化成殿问佛法大意奏对称旨赐号大觉禅师后遣中使问曰才去竖拂人立难当师即以颂回进曰有节非干竹三星偃月宫一人居日下弗与众人同帝览大悦又诏入对便殿赐罗扇一把题元寂颂于其上与师问答诗颂书以赐之凡十有七篇至和中乞归老山中乃进颂曰六载皇都唱祖机两曾金殿奉天威青山隐去欣何得满箧唯将御颂归帝和颂不允仍宣谕曰山即如如体也将安归乎再住京国且兴佛法师再进颂谢曰中使宣传出禁围再令臣住此禅扉青山未许藏千拙白发将何补万几霄露恩辉方湛湛林泉情味苦依依尧仁况是如天阔应任孤云自在飞既而遣使赐龙脑钵师谢恩罢捧钵曰吾法以坏色衣以瓦铁食此钵非法遂焚之中使回奏上加叹不已治平中上疏乞归仍进颂曰千簇云山万壑流闲身归老此峯头余生愿祝无疆寿一炷清香满石楼英庙依所乞赐手诏曰大觉禅师怀琏受先帝圣眷累钖宸章屡贡诚恳乞赐归林下今从所请俾遂闲心凡经过小可菴院任性住持或十方禅林不得抑逼坚请师既渡江少留金山西湖四明郡守以育王虚席迎致九峯韶公作疏劝请四明之人相与出力建大阁藏所赐诗颂榜之曰宸奎翰林苏公轼知杭州时以书问师曰承要作宸奎阁碑谨以撰成衰朽废学不知堪上石否见参寥说禅师出京日英庙赐手诏其略云任性住持者不知果有否如有切请录示全文欲添入此一节师终藏而不出逮委顺后获于箧笥开堂日僧问诸佛出世利济群生猊座师登将何拯济师曰出高水阔曰华发无根树鱼跳万仞峯师曰新罗国里曰慈舟不棹清波上剑崃徒劳放木鵞师曰脱却衣裳卧荆棘曰人将语试师曰惯得其便僧拊掌师曰更𨁝跳问圣君御颂亲颁赐和尚将何报此恩师曰两手拓地曰恁么则一人有庆兆民赖之师曰半寻拄杖搅黄河问艣棹不停时如何师曰清波箭急曰恁么则移舟谙水势举棹别波澜师曰济水过新罗曰古佛位中留不住夜来依旧宿芦花师曰儿童不识十字街问坐断毘卢顶不禀释迦文犹未是学人行业如何是学人行业师曰砟额望明月僧以手便拂师曰作甚么僧茫然师曰赚却一船人师曰若论佛法两事是加增之辞廉纤之说诸人向这里承当得尽是二头三首譬如金屑虽贵眼里着不得若是本分衲僧才闻举着一摆摆断不受纤尘独脱自在最为亲的然后便能在天同天在人同人在僧同僧在俗同俗在凡同凡在圣同圣一切处出没自在并拘检它不得名𨗿他不得何也为渠能建立一切法故一切法要且不是渠渠既无背面第一不用妄与安排但知十二时中平常饮啄快乐无忧秖此相期更无别事所以古人云放旷长如痴兀人它家自有通人爱上堂应物现形如水中月遂拈起拄杖曰这箇不是物即今现形也且道月在甚么处良久曰长空有路还须透潭底无踪不用寻击香台下座临安府灵隐云知慈觉禅师僧问一佛出世各坐一华和尚出世有何祥瑞师曰白云横谷口曰光前绝后去也师曰错曰大众证明学人礼谢师曰点问如何是道师曰甚么道曰大道师曰欲行千里一步为初曰如何是道中人师曰西天驻泊此地都监僧礼拜师乃吽吽上堂日月云霞为天标山川草木为地标招贤纳士为德标闲居趣寂为道标拈拄杖曰且道这箇是甚么标会么拈起则有文有彩放下则粝粝磕磕直得不拈不放又作么生良久曰扶过断桥水伴归无月村卓一下下座上堂秋风起庭梧坠衲子纷纷看祥瑞张三李四卖嚣虚拾得寒山争贱贵觌面相逢更无难易四衢道中棚阑瓦市逼塞虚空普天匝地任是临济赤肉团上雪峯南山鼈鼻玄沙见虎俱胝举指一时拈来当面布施更若拟议千山万水复曰过婺州承天惟简禅师僧问佛与众生是一是二师曰花开满树红花落万枝空曰毕竟是一是二师曰唯余一朵在明日恐随风问如何是吹毛剑师曰星多不当月曰用者如何师曰落曰落后如何师曰观世音菩萨问如何是和尚家风师曰理长即就曰如何领会师曰绘雉不成鸡问开口即失闭口即丧未审如何说师曰舌头无骨僧曰不会师曰对牛弹琴上堂夫遮那之境界众妙之玄门知识说之而莫穷善财酌之而不竭文殊体之而寂寂普贤证之以重重若也随其法性如云收碧汉本无一物若也随其智用如华开春谷应用无边虽说遍恒沙乃同遵一道且问诸人作么生是一道良久曰白云断处见明月黄叶落时闻擣衣参上堂莫离盖缠莫求佛祖去此二途以何依怙江淹梦笔天龙见虎古老相传月不跨五参上堂一刀两段埋没宗风师子翻身拕泥带水直饶坐断十方不通凡圣脚跟下好与三十明州九峯鉴韶禅师僧问承闻和尚是泐潭嫡子是否师曰是曰还记得当时得力句否师曰记得曰请举看师曰左手握拳右手把笔上堂山僧说禅如蚱蜢吐油揑着便出若不揑着一点也无何故秖为不曾看读古今因缘及预先排叠胜妙见知等候陞堂便磨唇捋嘴捋粥饭气熏炙诸人凡有一问一答盖不得已岂独山僧看它大通智胜如来默坐十劫无开口处后因诸天梵天及十六王子再三劝请方始说之却不是祕惜秖为不敢埋没诸人山僧既不埋没诸人不得道山僧会陞座参婺州西塔显殊禅师上堂黄梅席上数如麻句里呈机事可嗟直是本来无一物青天白日被云遮参天台崇善寺用良禅师僧问三门与自己是同是别师曰八两移来作半斤曰恁么则秋水泛渔舟去也师曰东家点灯西家为甚么却觅油曰山高月上迟师曰道甚么曰莫瞌睡师曰入水见长人临江军慧力有文禅师上堂建山寂莫坐倚城郭无味之谈七零八落以拄杖敲香台下座福州雪峯象敦禅师僧问如何是佛师曰把火照鱼行曰如何是法师曰唐人译不出曰佛法已蒙师指示未审毕竟事如何师曰腊月三十日南康军云居守亿禅师上堂马祖才陞堂雄峯便卷席春风一阵来满地花狼借便下座瑞州洞山永孚禅师上堂棒头挑日月木马夜嘶鸣拈拄杖曰云门大师来也卓一下曰炊沙作饭看井作袴参令滔首座久参泐潭潭因问祖师西来单传心印直指人心见性成佛子作么生会师曰某甲不会潭曰子未出家时作箇甚么师曰牧牛潭曰作么生牧师曰早朝骑出去晚后复骑归潭曰子大好不会师于言下大悟遂成颂曰放却牛绳便出家剃除须发着袈裟有人问我西来意拄杖横挑啰哩啰洞山自宝禅师法嗣瑞州洞山清辩禅师僧问百丈得大机黄蘗得大用未审和尚得箇甚么师便喝僧亦喝师便打僧曰争奈大众眼何便归众师嘘两嘘北塔思广禅师法嗣荆州军玉泉承皓禅师姓王氏眉州丹稜人也依大力院出家登具后游方参北塔发明心要得大自在三昧制犊鼻裩书历代祖师名字乃曰唯有文殊普贤较些子且书于带上故丛林目为皓布裩元丰间首众于襄阳谷隐有乡僧亦効之师见而诟曰汝具何道理敢以为戏事耶呕血无及耳寻于鹿门如所言而逝张无尽奉使京西南路就谒之致开法于郢州大阳时谷隐主者私为之喜师受请陞座曰某在谷隐十年不曾饮谷隐一滴水嚼谷隐一粒米汝若不会来大阳为汝说破携拄杖下座傲然而去寻迁玉泉有示众曰一夜雨霶烹打倒蒲萄棚知事头首行者人力拄底拄撑底撑撑撑拄拄到天明依旧可怜生自赞粥稀后坐床窄先卧耳聩爱高声眼昏宜字大冬至示众曰晷运推移布裩赫赤莫怪不洗无来换替僧入室次狗子在室中师叱一声狗便出去师曰狗却会尔却不会师示疾门人围绕师笑曰吾年八十一老死舁尸出儿郎齐着力一年三百六十日言毕而逝云盖志颙禅师法嗣南康军云居文庆海印禅师僧问如何是函盖干坤句师曰合曰如何是随波逐浪句师曰阔曰如何是截断众流句师曰窄上堂道本无为法非延促一念万年千古在目月白风恬山青水绿法法现前头头具足祖意教意非直非曲要识庐陵米价会取山前麦熟以拂子击禅床下座四祖端禅师法嗣福州广明常委禅师僧问知师久蕴囊中宝今日当场略借看师曰看曰恁么则谢师指示师曰等间垂一钓容易上钩来雁荡山文吉禅师法嗣温州净光为觉禅师僧问云门一曲师亲唱未审西来意若何师曰道什么云恁么则便是和尚为人处也师曰错乃曰净光绀宇古佛祇园闻名者尘心顿息目观者宛若昇天面临郛郭背靠林泉处处尽歌皇化何须演妙谈玄向上一窍又且如何蓦拈拄杖卓一下曰鸳鸯绣了从君看莫把金针度与人下座金山瑞新禅师法嗣安吉州天圣守道禅师上堂日月绕须弥人间分昼夜南阎浮提人秖被明暗色空留碍且道不落明暗一句作么生道良久曰柳色黄金嫩梨花白雪香参上堂不从一地至一地寂灭性中宁有位释迦稽首问然灯仁者何名为受记便下座上方齐岳禅师法嗣越州东山国庆顺宗禅师上堂心生则种种法生心灭则种种法灭拈起拄杖曰此箇是法那箇是灭底心若人道得许尔顶门上具眼其或未然云暗不知天早晚雪深难辩路高低参北禅智贤禅师法嗣潭州兴化绍铣禅师泉州人上堂拈拄杖曰一大藏教是拭不净故纸超佛越祖之谈是诳謼闾阎汉若论衲僧门下一点也用不得作么生是衲僧门下事良久曰多虚不如少实击香台下座洪州法昌倚遇禅师漳州林氏子幼弃家依郡之崇福得度有大志自受具游方名着丛席浮山远和尚甞指谓人曰此后学行脚样子也参北禅贤问近离甚处师曰福严贤曰思大鼻孔长多少师曰与和尚当时见底一般贤曰且道老僧见时长多少师曰和尚大似不曾到福严贤笑云学语之流又问来时马大师健否师曰健云向汝道什么师曰令北禅莫乱统贤云念汝新到不欲打汝师曰倚遇亦放过和尚茶罢贤又问乡里甚么师曰漳州贤云三平在彼作什么师曰说禅说道贤云年多少师曰与露柱齐年贤云有露柱即且从无露柱年多少师曰无露柱一年也不少贤云半夜放乌鸡师因倒心师事之后游西山睠双岭深邃栖息三年与英邵武胜上座游应法昌请决别曰三年聚首无事不知检点将来不无渗漏以拄杖划一划曰这箇且止宗风事作么生英云须弥安鼻孔师曰临崖看浒眼特地一场愁英云深沙努眼睛师曰争奈圣凡无异路方便有多门英云铁蛇钻不入师曰有甚共语处英云自缘根力浅莫怨太阳春却划一划云宗风且止这箇事作么生师与一掌英约住云这漳州子莫无去就师曰尔作这般见解不打更待何时又与一掌英云也是我致得法昌在分宁之北千峯万壑古屋数间师至安乐之火种刀耕衲子时有至者皆不堪其枯淡坐此成单丁开炉日以一力挝鼓陞座曰法昌今日开炉行脚僧无一箇唯有十八高人缄口围炉打坐不是规矩严难免见诸人话堕直饶口似秤鎚未免灯笼勘破不知道绝功勋枉用修因证果喝一喝曰但能一念回心即脱二乘羁锁又曰毘耶杜口倣傚宗乘鹫岭拈花翻成毒药九年面壁钝置先宗半夜传衣欺它后学马祖即心是佛大似待兔守株盘山非心非佛可谓和泥合水如斯之见尽是败坏祖风灭胡种族承虚接响罔圣欺贤后学无辜遭它指注若论此事诸佛不曾出世亦无一法与人达磨不西来二祖不得髓直得皇风荡荡野老讴謌心无所恃行无所依闻禅与道似见冤家说色与心如逢勐虎法昌然后与尔挑野菜舂黍米作和罗饭煮骨董羹饥即飡困即眠不由诸位自崇高莫学三乘立飱课大宁宽禅师至师画地作此牛相便曳󰑁出翌日未陞坐谓宽曰昨日公案如何宽画此牛相即飏撒之师曰宽禅头名下无虚人乃陞坐曰忽地晴天霹雳声禹门三汲浪峥嵘几多头角为龙去虾蟹依然努眼睛南禅师至师方植松南云小院子栽许多松作么师曰临济道底云栽得多少师曰但见狷啼鹤宿耸汉侵云南指石云这里何不栽师曰功不浪施云也知无下手处师却指石上松曰从什么处得此来南大笑云苍天苍天乃作偈云头戴华巾离少室手携席帽出长安鹫峯峯下重相见鼻孔元来总一般又画此示之师曰葫芦棚上摘冬瓜麦浪堆中钓得虾谁在画楼沾酒处相邀来喫赵州茶又画此答之南云铁牛对对黄金角木马双双白玉蹄为爱雪山香草细夜深乘月过前溪又画㊀示之师曰玉麟带月离霄汉金凤衔花下綵楼野老不嫌公子醉相将携手御街游又画此答之师又与南举程大卿看生缘话师曰和尚何不直下与伊勦绝却南云也曾为蛇画足来是伊自不瞥地师曰和尚如何为它南云咬尽生姜呷尽醋师曰流俗阿师又恁么去南云和尚作么生师拈拂子便打南云这老汉也是无人情时南道被天下丛林宗之而师与之酬唱如交友一时豪杰多归之龙图徐公禧布衣时与师往来为法喜之游师将化前一日作偈遗之曰今年七十七出行须择日昨夜问龟謌报道今朝吉徐览偈耸然邀灵源清禅师同往师方坐寝室以院务诫知事曰吾住此山二十三年护惜常住每自莅之今行矣汝辈着精彩言毕举拄杖曰且道这箇分付阿谁徐与灵源皆屏息遂掷杖投床枕臂而化福州广因择要禅师上堂王临宝位胡汉同风纽半破三佛殿倒卓藏身句即不问尔透出一字作么生道拈拄杖曰春风开竹户夜雨滴花心上堂古者道秖恐为僧心不了为僧心了总输僧且如何是诸上座了底心良久曰渔翁睡重春潭阔白鸟不飞舟自横僧问如何是祖师西来意师曰长安东洛阳西问如何是佛师曰福州橄榄两头尖问佛未出世时如何师曰隈巖傍壑曰出世后如何师曰前山后山庐山开先善暹禅师法嗣南康军云居山了元佛印禅师饶州浮梁林氏子诞生之时祥光上烛须发爪齿宛然具体风骨爽拔孩孺异常发言成章语合经史闾里先生称曰神童年将顶角博览典坟卷不再舒洞明今古才思俊迈风韵飘然志慕空宗投师出家试经圆具感悟夙习即遍参寻投机于开先法席出为宗匠九坐道场四众倾向名动朝野神宗赐高丽磨衲金钵以旌师德上堂寒寒风撼竹声干水冻鱼行澁林疎鸟宿难早是严霜威重那堪行客衣单休思紫陌山千朵且拥红炉火一攒放下茱萸空中竹橛倒却迦叶门前剎竿直下更云不会算来也太无端参师一日与学徒入室次适东坡居士到面前师曰此间无坐榻居士来此作甚么士曰暂借佛印四大为坐榻师曰山僧有一问居士若道得即请坐道不得即输腰下玉带子士欣然曰便请师曰居士适来道暂借山僧四大为坐榻秖如山僧四大本空五阴非有居士向甚么处坐士不能答遂留玉带师却赠以云山衲衣士乃作偈曰百千灯作一灯光尽是恒沙妙法王是故东坡不敢惜借君四大作禅床病骨难堪玉带围钝根仍落箭锋机会当乞食歌姬院夺得云山旧衲衣此带阅人如传舍流传到我亦悠哉锦袍错落犹相称乞与佯狂老万回东京智海本逸正觉禅师福州彭氏子上堂开口是合口是眼下无妨更着鼻开口错合口错眼与鼻孔都拈却佛也打祖也打真人面前不说假佛也安祖也安衲僧肚皮似海宽此乃一出一入半合半开是山僧寻常用底敢问诸禅德剎竿因甚么头指天力士何故揎起拳良久曰参又一日上堂拈拄杖曰这拄杖在天也与日月并明在地也与山河同固在王侯也以代蒲鞭在百姓也防身御恶在衲僧也昼横肩上渡水穿云夜宿旅亭撑门拄户且道在山僧手里用作何为要会么有时放步东湖上与僧遥指远山青击禅床下座上堂忆得老僧年七岁时于村校书处得一法门超情离见绝妙绝玄爰自染神逾六十载今日辄出普告大众若欲传持宜当谛听遂曰寒原耕种罢牵犊负薪归此夜一炉火浑家身上衣诸禅德逢人不得错举上堂我有这一着人人口里嚼嚼得破者速须吐却嚼不破者翻成毒药乃召诸禅德作甚么滋味试请道看良久曰医王不是无方义千里苏香象不回越州天章元楚宝月禅师僧问如何是佛法大意师曰一年三百六十日曰便恁么会时如何师曰迢迢十万不是远上堂鼓声错落山色崔嵬本既不有甚处得来良久曰高着眼庐山万杉善爽禅师僧问如何是万杉境师曰万株杉下千寻竹僧云如何是境中人师曰老僧叉手对阇梨问佛法大意请师指示师曰崑崙头戴华山尖乃曰古即今今即古家家囱下有诸祖文殊示现满山川自是时人不能悟大众且道悟箇甚么喝一喝晚参侍者度拂子与师师曰百丈昔因拈起悟始觉蒸煳是麫做禅人到此莫商量向道僧堂对厨库复曰经有经师论有论师律有律师教老僧说箇甚么良久曰春困归堂打睡庐陵禾山楚才禅师法嗣抚州曹山宝积雄禅师僧问如何是佛师曰寒猫不捉鼠问一尘一佛国一叶一释迦学人如何下足师曰大地草漫漫僧云谢师答话师曰明眼人难瞒僧云大众一时记取师曰曹山今日失利问法雷一震龙象四来如何行令师曰清风不会侬家意吹散白云撩乱飞僧云学人还有安身立命处也无师曰脚踏实地乃曰善应群方万机丛凑相逢相见即不问尔拈匙把筯为甚么道不得良久曰曹山今日失利又曰山不青水不绿南北东西无下足白云片片岭头飞夜来却入芦花宿又曰千江竞凑万派同源宝月腾辉光分沙界山河大地明暗自殊坐卧经行何人分上其中莫有语言道断函盖相应底衲僧么出来与曹山相见时有僧出方礼拜次师曰大众分明记取话头钦山悟勤禅师法嗣鼎州梁山圆应禅师僧问如何是超佛越祖之谈师曰喫粥喫饭续传灯录卷第五续传灯录卷第六目录大鑑下第十一世大阳玄禅师法嗣二十五人投子义青禅师兴阳清剖禅师福严审承禅师罗浮显如禅师白马归喜禅师大阳慧禅师云门灵运禅师云顶海鹏禅师明机聪禅师四祖海禅师资福乘禅师觉城道齐禅师罗浮远禅师洞山存禅师云门宝印禅师太平慧空禅师安州延福禅师福严贤禅师承天宗禅师方广隆禅师崇胜智聪禅师四祖处仁禅师大阳祈禅师白马归春禅师晦叔王曙居士雪窦显禅师法嗣八十四人天衣义怀禅师称心省倧禅师承天传宗禅师南明日慎禅师投子法宗道者宝相蕴观禅师君山显昇禅师洞庭慧金典座脩撰曾会居士报本有兰禅师长芦智福禅师洞山慧圆禅师香积孜禅师宝庆子环禅师天衣在和禅师称心守明禅师凤栖仲卿禅师灵巖德初禅师龙兴智传禅师干明则禅师干明知应禅师云峯元益首座安国琮禅师永安元楚禅师称心清演禅师证圣守环禅师汤院守恩禅师广教景先禅师东禅贤禅师上山德隆禅师化城德迁禅师广慧用舒禅师因胜惟政禅师资福肇禅师白云德宣禅师兴元道满禅师承天洞源禅师鹿苑显冲禅师荐福知一禅师岳林宗善禅师万寿慧照禅师海会择芝禅师妙果自政禅师疎山淳禅师德山应禅师君山筠禅师南岳文政禅师启霞志宣禅师罗山蒙禅师地藏赏禅师真如雅禅师凤台崇禅师药山恭禅师西禅罕禅师报恩政禅师玉池希白禅师宝相欢禅师云门毅禅师横金显禅师云巖元度禅师万寿德禅师护国宜谦禅师白云重郜禅师净土义亲禅师大觉利真禅师护国惟德禅师天圣仲华禅师荐福可禅师翠峯普禅师天童利章禅师妙果垂则禅师龙华觉禅师护国德基禅师报恩宗祕禅师建福可概禅师西方岫禅师雪窦省宗禅师大乘晓禅师启霞崇梵禅师仗钖怀秀禅师报恩道能禅师白衣宗朴禅师白衣智华禅师水陆瑞云禅师百丈宝月智映禅师法嗣二人惠因怀祥禅师惠因义宁禅师南华宝缘禅师法嗣一十四人兴化延庆禅师宝寿行德禅师白虎守昇禅师佛陀崇钦禅师延祥法迎禅师舜峯惠宝禅师甘露自缘禅师永泰宗宝禅师双峯法崇禅师宝林海月禅师罗汉清显禅师清锉智静禅师翁山文白禅师延寿法牟禅师云盖继鹏禅师法嗣四人报恩谭禅师法轮真禅师白霞安禅师临卬复首座洞山子荣禅师法嗣二人圆通居讷禅师延庆法珠禅师续传灯录卷第六目录续传灯录续传灯录卷第六大鑑下第十一世大阳玄禅师法嗣舒州投子山义青禅师青社李氏子七龄颕异往妙相寺出家试经得度习百法论未几叹曰三祇途远自困何益乃入洛听华严义若贯珠尝读诸林菩萨偈至即心自性勐省曰法离文字宁可讲乎即弃游宗席时圆鑑禅师居会圣巖一夕梦畜青色鹰为吉征届旦师来鑑礼延之令看外道问佛不问有言不问无言因缘经三载一日问曰汝记得话头么试举看师拟对鑑掩其口师了然开悟遂礼拜鑑曰汝妙悟玄机邪师曰设有也须吐却时资侍者在傍曰青华严今日如病得汗师回顾曰合取狗口若更忉忉我即便呕自此复经三年鑑时出洞下宗旨示之悉皆妙契付以大阳顶相皮履直裰嘱曰代我续其宗风无久滞此善宜护持遂书偈送曰须弥立太虚日月辅而转群峯渐倚他白云方改变少林风起丛曹溪洞帘卷金凤宿龙巢宸苔岂车碾令依圆通秀禅师师至彼无所参问唯嗜睡而已执事白通曰堂中有僧日睡当行规法通曰是谁曰青上座通曰未可待与按过通即曳杖入堂见师正睡乃击床呵曰我这里无闲饭与上座喫了打眠师曰和尚教某何为通曰何不参禅去师曰美食不中饱人喫通曰争奈大有人不肯上座师曰待肯堪作甚么通曰上座曾见甚么人来师曰浮山通曰怪得恁么顽赖遂握手相笑归方丈由是道声籍甚初住白云次迁投子上堂召大众曰若论此事如鸾凤沖霄不留其迹羚羊挂角那觅乎踪金龙不守于寒潭玉兔岂栖于蟾影其或主宾若立须威音世外摇头问答言陈仍玄路旁提为唱若能如是犹在半途若更凝眸不劳相见上堂宗乘若举凡圣绝踪楼阁门开别户相见设使卷帘悟去岂免旁观春遇桃花重增眼病所以古人道向上一路千圣不传诸仁者既是不传为甚么铁牛走过新罗国里遂喝曰达者须知暗里惊僧问师唱谁家曲宗风嗣阿谁师曰威音前一箭射透两重山曰如何是相传底事师曰全因淮地月得照郢阳春曰恁么则入水见长人也师曰秖知荆玉异那辨楚王心僧礼拜师以拂子击之复曰更有问话者么如无彼此着便问和尚适来拈香祝延圣寿且道当今年多少师曰月笼丹桂远星拱北辰高曰南山直耸齐天寿东海洪波比福源师曰双凤朝金阙青松古韵高曰圣寿已蒙师指示治化干坤事若何师曰不如缄口退却是报皇恩师示寂书偈曰两处住持无可助道珍重诸人不须寻讨投笔奄息阇维多灵异兹不尽具获设利五色同灵骨塔于寺北三峯菴郢州兴阳清剖禅师在大阳作园头种瓜次阳问甜瓜何时得熟师曰即今熟烂了也曰拣甜底摘来师曰与甚么人喫曰不入园者师曰未审不入园者还喫也无曰汝还识伊么师曰虽然不识不得不与阳笑而去住后上堂西来大道理绝百非句里投机全乖妙旨不已而已有屈祖宗岂况忉忉有何所益虽然如是事无一向且于唱教门中通一线道大家商量僧问娑竭出海干坤震觌面相呈事若何师曰金翅鸟王当宇宙箇中谁是出头人曰忽遇出头时又作么生师曰似鹘提鸠君不信髑髅前验始知真曰恁么则叉手当胸退身三步也师曰须弥座下乌龟子莫待重遭点额回问从上诸圣向甚么处去师曰月照千江静孤灯海底明郑金部问和尚甚么时开堂师曰不历僧祇数日月未生前师卧疾次大阳问是身如泡幻泡幻中成办若无箇泡幻大事无由办若要大事办识取箇泡幻作么生师曰犹是这边事阳曰那边事作么生师曰匝地红轮透海底不栽花阳笑曰乃尔惺惺邪师喝曰将谓我忘却竟尔趋寂南岳福严审承禅师侍立大阳次阳曰有一人遍身红烂卧在荆棘林中周匝火围若亲近得此人大敞鄽开若亲近不得时中以何为据师曰六根不具七识不全阳曰尔教伊出来我要见伊师曰适来别无左右秖对和尚阳曰官不容针师便礼拜师后至华严隆和尚处举前话隆曰冷如毛粟细如氷雪李相公特上山问如何是祖师西来意师指庭前柏树公如是三问师如是三答公欣然乃有颂曰出没云间满大虚元来真相一尘无重重请问西来意唯指庭前柏一株惠州罗浮山显如禅师益州人初到大阳阳问汝是甚处人曰益州阳曰此去几里曰五十里阳曰尔与么来还曾踏着么曰不曾踏着阳曰汝解腾空那曰不解腾空阳曰争得到这里曰步步不迷方通身无辨处阳曰汝得超方三昧邪曰圣心不可得三昧岂彰名阳曰如是如是汝应信此即本体全彰理事不二善自护持住后僧问如何是罗浮境师曰突兀侵天际巍峨镇海涯曰如何是境中人师曰顶上白云散足下黑烟生襄州白马归喜禅师初问大阳学人蒙昧乞指箇入路阳曰得良久乃召师师应诺阳曰与尔箇入路师于言下有省住后僧问如何是佛法大意师曰善犬带牌问如龟藏六时如何师曰布袋里弓箭问不着佛求不着法求当于何求师曰村人跪拜石师子曰意旨如何师曰社树下设斋上堂急走即蹉过慢行趁不上没量大衲僧无计奈何有多口饶舌底出来僧问一句即不问如何是半句师曰投身掷下曰这箇是一句也师曰半句也摸不着问如何閴寂之门师曰莫闹莫闹郢州大阳慧禅师僧问汉君七十二阵大霸寰中和尚临筵不施寸刃承谁恩力师曰杲日当轩际森罗一样观曰恁么则金乌凝秀色玉兔瑞云深师曰滴历无私旨通方一念玄问如何是和尚家风师曰麁布直裰重重补日用鉏头旋旋揩曰向上客来如何祇待师曰要用便用问如何是西来意师曰日出东方月落西户复示颂曰朝朝日出东方夜夜月落西户如今大宋官家尽是金枝玉树越州云门山灵运宝印禅师上堂夜来云雨散长空月在森罗万象中万象灵光无内外当明一句若为通不见僧问大哥和尚云月生云际时如何大哥曰三箇孩儿抱花鼓莫来拦我毬门路月生云际是明甚么边事三箇孩儿抱花鼓拟思即隔莫来拦我毬门路须有出身处始得若无出身处也似黑牛卧死水出身一句作么生道不劳久立怀安军云顶海鹏禅师僧问如何是大疑底人师曰毕钵巖中面面相觑曰如何是不疑底人师曰如是我闻须弥粉碎问祖意教意是同是别师曰达磨逢梁武摩腾遇汉明复州干明机聪禅师僧问如何是佛法大意师曰此问不虚问如何是东禅境师曰定水不曾离旧岸红尘争敢入波来雪窦显禅师法嗣越州天衣义怀禅师永嘉乐清陈氏子也世以渔为业母梦星殒于屋乃孕及产尤多吉祥儿时坐船尾父得鱼付师贯之师不忍乃私投江中父怒笞之师恬然如故长游京师依景德寺为童行天圣中试经得度谒金銮善叶县省皆蒙印可遂由洛抵龙门复至都下欲继宗风意有未决忽遇言法华拊师背曰云门临济去及至姑苏礼明觉于翠峯觉问汝名甚么曰义怀觉曰何不名怀义曰当时致得觉曰谁为汝立名曰受戒来十年矣觉曰汝行脚费多少草鞋曰和尚莫瞒人好觉曰我也没量罪过汝也没量罪过尔作么生师无语觉打曰脱空谩语汉出去入室次觉曰恁么也不得不恁么也不得恁么不恁么总不得师拟议觉又打出如是者数四寻为水头因汲水折担忽悟作投机偈曰一二三四五六七万仞峯头独足立骊龙颔下夺明珠一言勘破维摩诘觉闻拊几称善后七坐道场化行海内嗣法者甚众住后僧问如何是佛师曰布发掩泥横身卧地曰意旨如何师曰任是波旬也皱眉曰恁么则谢师指示师曰西天此土问学人上来请师说法师曰林间鸟噪水底鱼行上堂须弥顶上不扣金钟毕钵巖中无人聚会山僧倒骑佛殿诸人反着草鞋朝游檀特暮到罗浮拄杖针筒自家收取上堂衲僧横说竖说未知有顶门上眼时有僧问如何是顶门上眼师曰衣穿瘦骨露屋破看星眠上堂夫为宗师须是驱耕夫之牛夺饥人之食遇贱即贵遇贵即贱驱耕夫之牛令他苗稼丰登夺饥人之食令他永绝饥渴遇贱即贵握土成金遇贵即贱变金成土老僧亦不驱耕夫之牛亦不夺饥人之食何谓耕夫之牛我复何用饥人之食我复何餮我也不握土成金也不变金作土何也金是金土是土玉是玉石是石僧是僧俗是俗古今天地古今日月古今山河古今人伦虽然如是打破大散关几箇迷逢达磨上堂雁过长空影沈寒水雁无遗踪之意水无留影之心若能如是方解向异类中行不用续凫截鹤夷岳盈壑放行也百丑千拙收来也挛挛拳拳用之则敢与八大龙王鬪富不用都来不直半分钱参僧问天不能盖地不能载未审是甚么人师曰掘地深埋曰此人还受安排也无师曰土上更加泥问牛头未见四祖时如何师曰长江无六月曰见后如何师曰一年一度春室中问僧无手人能行拳无舌人解言语忽然无手人打无舌人无舌人道箇甚么又曰蜀魄连宵叫鵽鸠终夜啼圆通门大启何事隔云泥晚年以疾居池阳杉山菴门弟子智才住临平之佛日迎归侍奉才如苏城未还师速其归及踵门师告之曰时至吾行矣才曰师有何语示徒乃说偈曰红日照扶桑寒云封华岳三更过铁围拶折骊龙角才问卵塔已成如何是毕竟事师举拳示之遂就寝推枕而寂塔全身寺东之原崇宁中谥振宗禅师越州称心省倧禅师僧问如何是祖师西来意师曰行人念路僧曰不会师曰紧峭草鞋上堂佛种从缘起是故说一乘拈拄杖曰拄杖是缘那箇是佛种拄杖是一乘法那箇是缘这里参见释迦老子了却买草鞋行脚不得向衲僧门下过打折汝腰且道衲僧据箇甚么良久曰三十年后莫孤负人卓拄杖下座泉州承天传宗禅师僧问大用现前不存轨则时如何师曰承天今日高竖降旗僧便喝师曰临济儿孙僧又喝师便打问如何是般若体师曰云笼碧峤曰如何是般若用师曰月在清池处州南明日慎禅师僧问祖意教意是同是别师曰水天影交碧曰毕竟是同是别师曰松竹声相寒舒州投子法宗禅师时称道者僧问如何是道者家风师曰袈裟里草鞋曰意旨如何师曰赤脚下桐城天台宝相蕴观禅师僧问如何是佛师曰堂堂八尺余岳州君山显昇禅师上堂大方无外含裹十虚至理不形圆融三际高超名相妙体全彰逈出古今真机独露握骊珠而鑑物物物流辉掷宝剑以挥空空空绝迹把定则摩竭掩室净名杜词放行则拾得摇头寒山拊掌且道是何人境界拈拄杖卓一下曰瞬目扬眉处凭君子细看平江府水月寺惠金典座依明觉于雪窦闻举须弥山话默有契一日欲往讯遇之殿轩觉问汝名甚么曰惠金觉曰阿谁惠汝金曰容少间去方丈致谢觉曰即今聻曰这里容和尚不得修撰曾会居士幼与明觉同舍及冠异途天禧间公守池州一日会于景德寺公遂引中庸大学参以楞严符宗门语句质明觉觉曰这箇尚不与教乘合况中庸大学邪学士要径捷理会此事乃弹指一下曰但恁么荐取公于言下领旨天圣初公守四明以书币迎师补雪窦既至公曰某近与清长老商量赵州勘破婆子话未审端的有勘破处也无觉曰清长老道箇甚么公曰又与么去也觉曰清长老且放过一着学士还知天下衲僧出这婆子圈䙌不得么公曰这里别有箇道处赵州若不勘破婆子一生受屈觉曰勘破了也公大笑湖州报本有兰禅师僧问道无横径立者皆危如何是道师曰日耀祥光澹僧云意旨如何师曰风摇瑞色浓僧礼拜师曰犹欠一着问拨尘见佛即不问宝剑挥空事若何师曰脚下看僧云脚下且置向上事又且如何师曰天晴日出雨下云兴问法本无说当说何明师曰水中盐味色里胶青僧云便恁么时如何师曰三十年后师乃曰衣中至宝何假披沙各自持来复将何用交光牙入不隐不彰达磨九年不敢动着恐屈儿孙报本不惜眉毛普示大众拈起拄杖大众拟议一时打散又上堂曰大无方小无所半合半开未可相许岭梅初折众花荣微雨微晴春力普春力普到头莫问曹溪祖又曰法无有尔理见非常至道无方剎尘应物直得风行草偃响顺声和无纤芥可齐见卓牌闹市要得不伤和气闲与露柱商量苟能自契点头莫谓山僧多口真州长芦祖印智福禅师江州人夏文庄之系族也出家圆具遂参雪窦顿明祖意道行才智洒然超迈出世长芦僧问如何是教外别传一句师曰问不着僧云为什么问不着师曰白云千万里僧云学人退身三步师曰更待何时问宝剑未出匣时如何师曰澁僧云出后如何师曰利问如何是第一机师曰不为鼷儿而发僧云岂无方便师曰静处萨婆诃师乃曰问在答处答在问宗一任诸人点头忽若问不在答处答不在问宗又且作么生摸索乃展手曰无遗丝发一时分付请诸人各各子细观瞻傥一念回光千圣共辙不历僧祇岂劳修证截生死海踞祖佛位便乃高超三界永出四流万德圆明十方独步可不同酬佛恩共显王化筠州洞山慧圆禅师参雪窦得旨年甚少声名籍甚后依开先暹禅师法席会洞山阙人暹举之以应筠人之请遂出世说法僧问远离庐阜将届新丰不涉程途请师便道师曰山僧今日倦僧云善知识方便在什么处师曰瞎僧便喝师曰犹未省在乃曰学非稽古道愧当时俛仰无门乃随众意古人道无事上山行一转借问时人会也无秖如老僧与诸人从庐阜来遇夜便宿逢晓便行直至此间一脚在前一脚在后如今箇箇高挂钵囊阁却拄杖更有什么事可会然虽如是若不登楼望焉知沧海深时黄龙南禅师住黄檗因出邑相见于净戒寺南默无所言但焚香相对危坐而已自申时至三鼓师起曰夜深恐妨和尚偃息即趋出明日各还山南偶问永首座在庐山识今洞山老否永云不识止闻其名久之问云和尚此回见之如何南云奇人永退问侍者汝随和尚见洞山夜语及何事侍者以实告永笑云疑杀天下人真州六合香积孜禅师僧问四山相逼则不问六合门开事若何师曰七通八达僧云恁么则妙用纵横师曰三脚虾蟇跳上天问如何是坐禅僧师曰万事总无能僧云如何是入定僧师曰四海本澄澄僧云如何是行道僧师曰六合势腾腾僧云如何是应供僧师曰三轮等性空师上堂曰菩提之道不可图度万法本空宁有真假无为为宗无相为本量包沙界德洽干坤或演一乘或垂三句或令悟本悉使返源究竟之中必无是事了得本心心了了山河大地亦闲闲又曰本有之心丝毫不隔因兹错念遂致邪非垢尽遇人便明己见作么生是己见良久曰四海洪波静一轮天地秋温州平阳宝庆子环禅师僧问大施门开请师一决师曰风行草偃僧云一句截流又作么生师曰水到渠成僧云华盖山上云慎江江里水师曰郎中在此问古镜未磨时如何师曰清风来不尽僧云磨后如何师曰明月照重城僧云太守临筵请师一照师曰是何面目僧云三十年后师曰赚杀人拈拄杖曰朝到西天暮归东土即且致把断要津一句作么生道若也道得不出门知天下事若道不得拄杖子笑尔击禅床一下越州天衣在和禅师僧问祖祖相传传祖印师今得法嗣何人师曰人将语试水将杖探僧云廓周沙界师曰一夜梅开尽百花犹未知越州称心守明禅师僧问如何是佛师曰道什么云如何是法师曰道什么云如何是僧师曰道什么云谢师重重相为师曰道什么汉阳军凤栖仲卿禅师僧问古佛出世为一大事因缘和尚出世当为何事师张口吐舌僧云秖这箇别更有在师曰朝三千暮八百问百骸俱溃散一物镇长灵如何是一物师曰苦哉佛陀耶僧云和尚还有为人处也无师曰弄精魂汉僧云何必如此师曰讳人道着乃曰道无前后达者由人虽然根性利钝差殊究实元无有异所以三乘教法接引迷徒执相滞名卒难造入是故过去诸佛于此涅槃现在诸佛于此成道未来诸佛于此修行不见达磨大师道吾本来兹土传法救迷情一花开五叶结果自然成拈拄杖曰会么彼一时此一时嵩山果熟也一任诸人採摘卓拄杖一下又曰巍巍堂堂三界无双磊磊落落十方寥廓拟议则丧身失命思量则千错万错喝一喝下座温州雁荡灵巖寺德初禅师僧问大众临筵如何举唱师曰谢塘青草年年长欧浦潮来日日新僧云莫便是为人处也无师曰且莫错认问棒喝齐收请师相见师曰老僧不如汝僧云专为流通师曰堪作什么问心生种种法生如何是种种法生师曰我与汝葛藤僧云今日已见于师矣师曰且喜勿交涉僧礼拜师曰孤负杀人师乃曰问得须弥岌峇海水腾波祖道门中未有少分何故从门入者不是家珍本自圆融何须特地人人踞妙高峯顶箇箇彻诸法根源不假慈氏楼阁今日一时明取还明得也无若也明得故号丈夫不孤千圣深恩亦答国王至化珍重潭州龙兴智传禅师僧问久处湖湘拟伸一问师还答否师曰何得拕泥带水僧便喝师曰一阵雨一阵凉僧礼拜师曰有头无尾师于治平中示寂平生行住坐卧之处悉涌舍利禅徒唱得衣物者舍利日生有于真前至诚求者随念示应信阳军干明则禅师僧问师唱谁家曲宗风嗣阿谁师曰片云生海峤一雁过寒空僧云与么则雪窦嫡子也师曰一岭英英六花皎皎问如何是祖师西来意师曰清风生碧落僧云意旨如何师曰明月映长江问如何是海印三昧师曰但向己求僧云学人不会师曰莫从他觅问如何是日用道师曰一箭到西天僧云到后如何师曰周遍法界鼎州干明知应禅师僧问莲花未出水时如何师曰撑天拄地出水后如何师曰填沟塞壑乃曰马祖陞堂百丈卷席火动烟生云擎雨色觌面相呈一何轻掷重赏三千轻酬八百南岳云峯元益首座李林宗居士问意欲出尘今未出请师今日决疑情师曰作么生是出尘居士惘然师曰还会么居士忽然省悟有颂云心镜从来莹洪河本自深秖因师问后沙石化为金师曰正趣地狱居士曰人我无相胡为地狱师曰汝今何在居士云见今对答师曰秖此是黄金百丈宝月智映禅师法嗣杭州惠因祥禅师僧问师唱谁家曲宗风嗣阿谁师曰天圆地方僧云端的请师一言师曰若到诸方分明举似乃曰南山高北山低日出东兮夜落西白牛上树觅不得乌鸡入水大家知且道觅得后又如何良久曰堪作什么临安府惠因义宁禅师僧问佛未出世时如何师曰摩耶夫人曰出世后如何师曰悉达太子南华缘禅师法嗣齐州兴化延庆禅师上堂言前荐得孤负平生句后投机全乖道体离此二途祖宗门下又且如何良久曰眼里瞳儿吹木笛韶州宝寿行德禅师冬日在南华受请示众曰新冬新宝寿言是旧时言若会西来意波斯上舶船韶州白虎山守昇禅师僧问如何是佛师曰有眼无鼻孔韶州佛陀山崇钦禅师僧问如何是和尚直截为人一句师打一拂子曰会么僧云不会师曰逢人莫错举韶州延祥法迎禅师僧问牛头未见四祖时如何师曰拄杖子见后如何师便打云今日亲见和尚师曰再犯不容韶州舜峯慧宝禅师僧问步步登高时如何师曰崄云不进不退时如何师曰丧云如何即是师曰苏噜苏噜云盖山继鹏禅师法嗣越州诸暨钟山报恩谭禅师僧问至道无难唯嫌拣择如何是不拣择师曰昨日初三今日初四僧云此犹是拣择师曰龙蛇易辨衲子难瞒问一问一答犹落建化门庭未审第一义中如何举唱师曰檐前雨滴雪满长空僧云若然者到头霜夜月任运落前溪师曰作家禅客僧云和尚莫瞒人好师曰却是尔瞒我问如何是祖师西来意师曰只履已归葸十夕岭久而今休更问来端僧云便与么去时如何师曰南山起云北山下雨问杖钖已居于此日请师一句利人天师曰鼻孔大头向下僧云向上还有事也无师曰有僧云如何则是师曰欲穷千里目更上一层楼乃曰法身无像应物现形诸禅德作么生说箇应物现形底道理拈拄杖示众曰世尊身长丈六这箇拄杖子亦长丈六弥勒身长千尺这箇拄杖子亦长千尺方圆任器隐显从他大包天地细入微尘如驴觑井如井觑驴得之者运筹帷幄把断要津失之者杳杳忽忽虚生浪死得失二途一时放却敢问诸人且道山僧拄杖子毕竟长多少良久曰笑指客从何处来击香台一下洞山子荣禅师法嗣江州圆通祖印居讷禅师梓州中江蹇氏之子初生有神光满室年十一依汉州什邡竹林寺僧元昉出家十七试法华得度受具以讲学冠两川耆年多下之会有禅者自南方还称祖道被天下马大师什邡人应般若多罗谶蜀之豪俊以经论闻者如亮公而亮公弃徒隐西山如鉴公而鉴公焚疏钞称滴水莫敌巨海师怃然良久曰汝知其说乎禅者曰我不能知也子欲知之何惜一往师于是出蜀放浪荆楚屦阅寒暑迄无所得西至襄州洞山荣座下留止十年读华严论至曰须弥在大海中高八万四千由旬非手足攀揽可及以明八万四千尘劳山住烦恼大海众生有能于一切法无思无为即烦恼自然枯竭尘劳成一切智之山烦恼成一切智之海若更起心思虑即有攀缘即尘劳愈高烦恼愈深不能至诸佛智顶师即豁然有省叹曰石巩云无下手处而马祖云旷劫无明今日一切消灭非虚语也后游庐山道价日增南康太守程师孟请住归宗遂嗣荣禅师又住圆通仁宗皇帝闻其名皇祐初诏住十方净因禅院以目疾坚辞不赴举本院书记怀琏自代于是诏琏琏至引对问佛法大意称旨赐琏号大觉禅师赐师号祖印禅师住持二十年移住四祖开先两剎师临众简严不妄言笑常入定初叉手自如中夜渐昇至膺侍者每视以候鸡鸣其精进如此既老退居宝积巖时江州牧刘公述每造师问道一日忽辞刘公归沐浴端坐示寂刘公率缁俗送往茶毘火焰中白气上贯太阳大众惊仰欧阳文忠公贬异教者独尊敬师每问南来士人曾见讷禅师否又与老苏明允游相好云续传灯录卷第六续传灯录卷第七目录大鑑下第十二世石霜圆禅师法嗣五十人黄龙慧南禅师杨岐方会禅师翠岩可真禅师蒋山赞元禅师武泉山政禅师双峯省回禅师大宁道宽禅师道吾悟真禅师蒋山保心禅师百丈惟政禅师香山蕴良禅师南峯惟广禅师大沩德干禅师灵山本言禅师广法源禅师灵隐德章禅师太平戴休禅师洛浦景韶禅师天童青遂禅师净慈简程禅师药山义铣禅师罗汉居奉禅师永乐悦禅师寿宁真禅师藏院行原禅师乌龙应光禅师净慈志坚禅师报本澄悦禅师荐福岑禅师普照修戒禅师石室应禅师资福海善禅师大罗永宁禅师金刚德禅师云际信安禅师兴化得一禅师幕阜庆余禅师罗山仁彻禅师承天了文禅师普门洪泽禅师菩提光用禅师罗山惟慎禅师法石德雅禅师翠峯泽禅师泗洲善集禅师泗洲源禄禅师古田善侍者鹿菀素侍者永上座禅师提刑杨畋居士琅邪觉禅师法嗣二十八人定慧超信禅师泐潭晓月禅师姜山方禅师白鹿显端禅师琅邪智迁禅师凉峯洞渊禅师真如方禅师兴教坦禅师归宗可宣禅师长水子璇禅师琅邪继诠禅师西余忠禅师公安子和禅师黄龙有新禅师玉泉悟空禅师天竺智月禅师圆通智珂禅师崇胜文捷禅师证圣良禅师九𤪀仁益禅师甘露亮禅师玉泉务本禅师黄鹤可慧禅师褒禅忠禅师褒禅用孙禅师法海亮禅师开圣晓严禅师待制查公居士续传灯录卷第七目录续传灯录续传灯录卷第七大鑑下第十二世石霜圆禅师法嗣黄龙南禅师章氏讳惠南其先信州玉山人也童龆深沈有大人相不茹荤不嬉戏年十一弃家师事怀玉定水院智銮尝随銮出道上见祠庙辄杖击火毁之而去十九落发受具足戒远游至庐山归宗老宿自宝集众坐而公却倚宝时时眴之公自是坐必跏趺行必直视至栖贤依諟禅师諟莅众进止有律度公规模之三年辞渡淮依三角澄禅师澄有时名一见器许之及澄移居泐潭公又与俱澄使分座接纳矣而南昌文悦见之每归卧叹曰南有道之器也惜未受本色钳鎚耳会同游西山夜语及云门法道悦曰澄公虽云门之后然法道异耳公问所以异悦曰云门如九转丹砂点铁作金澄公药汞银徒可玩入锻即流去公怒以枕投之明日悦谢过又曰云门气宇如王甘死语下乎澄公有法授人死语也死语其能活人哉即背去公挽之曰即如是谁可汝意者悦曰石霜楚圆手段出诸方子欲见之不宜后也公默计之曰此行脚大事也悦师翠岩而使我见石霜见之有得于悦何有哉即日办装中途闻慈明不事事慢侮少丛林乃悔欲无行留萍乡累日结伴自攸县登衡岳寓止福严老宿号贤叉手者大阳明安之嗣命公掌书记泐潭法侣闻公不入石霜遣使来讯俄贤卒郡以慈明领福严公心喜之且欲观其人以验悦之言慈明既至公望见之心容俱肃闻其论多贬剥诸方而件件数以为邪解者皆泐潭密付旨诀气索而归念悦平日之语翻然改曰大丈夫心膂之间其可自为疑碍乎趋诣慈明之室曰惠南以闇短望道未见比闻夜参如迷行得指南之车然惟大慈更施法施使尽余疑慈明笑曰书记已领徒游方名闻丛林借有疑不以衰陋鄙弃坐而商略顾不可哉唿侍者进榻且使坐公固辞哀恳愈切慈明曰书记学云门禅必善其旨如曰放洞山三顿棒洞山于时应打不应打公曰应打慈明色庄而言闻三顿棒声便是喫棒则汝自旦及暮闻鸦鸣鹊噪钟鱼鼓板之声亦应喫棒喫棒何时当已哉公瞠而却慈明云吾始疑不堪汝师今可矣即使拜公拜起慈明理前语曰脱如汝会云门意旨则赵州尝言台山婆子被我勘破试指其可勘处公面热汗下不知答趋出明日诣之又遭诟骂公惭见左右即曰政以未解求决耳骂岂慈悲法施之式慈明笑曰是骂耶公于是默悟其旨失声曰泐潭果是死语献偈曰杰出丛林是赵州老婆勘处没来由而今四海清如镜行人莫以路为雠慈明以手点没字顾公公即易之而心服其妙密留月余辞去时年三十五游方广后洞识泉大道又同夏泉凡圣不测而机辩逸群拊公背曰汝脱类汾州厚自爱明年游荆州乃与悦会于金銮相视一笑曰我不得友兄及谷泉安识慈明是秋北还独入泐潭澄公旧好尽矣自云居游同安老宿号神立者察公倦行役谓曰吾住山久无补宗教敢以院事累子而群将雅知公名从立之请不得已受之泐潭遣僧来审提唱之语有曰智海无性因觉妄以成凡觉妄元虚即凡心而见佛便尔休去谓同安无折合随汝颠倒所欲南斗七北斗八僧归举似澄澄为不怿俄闻嗣石霜泐潭法侣多弃去住归宗火一夕而烬坐抵狱为吏者百端求其隙公怡然引咎不以累人唯不食而已久而后释吏之横逆公没齿未尝言生黄檗结菴于溪上名曰积翠既而退居曰吾将老焉方是时江湖闽粤之人闻其风而有在于是者相与交武竭蹶于道唯恐其后虽优游厌饫固以为有余者至则怃然自失就弟子之列南州高士潘兴嗣延之尝问其故公曰父严则子孝今日之训后日之范也譬诸地尔隆者下之洼者平之彼将登于千仞之上吾亦与之俱困而极于九渊之下吾亦与之俱伎之穷则妄尽而自释也又曰煦之妪之春夏之所以生育也霜之雪之秋冬之所以成熟也吾欲无言得乎以佛手驴脚生缘三语问学者莫能契其旨天下丛林目为三关脱有酬者公无可否敛目危坐人莫涯其意延之又问其故公曰已过关者掉臂径去安知有关吏从吏问可否此未透关者也住黄龙法席之盛追媲泐潭马祖百丈大智熙宁二年三月十七日馔四祖惠日两专使会罢起跏趺寝室前大众环拥良久而化前一日说偈又七日阇维得五色舍利塔于山之前嶂阅世六十有八坐五十夏大观四年春勅谥普觉杨岐禅师名方会生冷氏袁州宜春人也少警敏滑稽谈剧有味及冠不喜从事笔研窜名商税务掌课最坐不职当罚宵遁去游筠州九峯恍然如昔经行处眷不忍去遂落发为大僧阅经闻法心融神会能痛自折节依参老宿慈明禅师住南原会辅佐之安乐勤苦及慈明迁道吾石霜会俱自请领监院事非慈明之意而众论杂然称善挟楮衾入典金谷时时惷语摩拂慈明诸方传以为当慈明饭罢必山行禅者问道多失所在会阚其出未远即挝鼓集众慈明遽还怒数曰少丛林暮而陞座何从得此规绳会徐对曰汾州晚参也何为非规绳乎慈明无如之何今丛林三八念诵罢犹参者此其原也慈明迁兴化因辞之还九峯萍实道俗诣山请住杨岐时九峯长老勤公不知会惊曰会监寺亦能禅乎会受帖问答罢乃曰更有问话者么试出相见杨岐今日性命在汝诸人手里一任横拕倒拽为什么如此大丈夫儿须是当众决择莫背地里似水底按葫芦相似当众勘验看有么若无杨岐失利下座勤把住曰今日且喜得箇同参曰同参底事作么生勤曰杨岐牵犁九峯拽耙曰正当与么时杨岐在前九峯在前勤无语会拓开曰将谓同参元来不是自是名闻诸方会谓众曰不见一法是大过患拈拄杖云穿过释迦老子鼻孔作么生道得脱身一句向水不洗水处道将一句来良久曰向道莫行山下路果闻猿叫断肠声又曰一切智通无障碍拈起拄杖云拄杖子向汝诸人面前逞神通去也掷下云直得干坤震裂山岳摇动会么不见道一切智智清净拍绳床曰三十年后莫道杨岐龙头蛇尾其提纲振领大类云门又问来僧曰云深路僻高驾何来对曰天无四壁曰踏破多少草鞋僧便喝会曰一喝两喝后作么生曰看这老和尚着忙会曰拄杖不在且坐喫茶又问来僧曰败叶堆云朝离何处对曰观音曰观音脚跟下一句作么生道对曰适来相见了也曰相见底事作么生其僧无对会曰第二上座代参头道看亦无对会曰彼此相钝置其验勘锋机又类南院庆历六年移住潭州云盖山以临济正脉付守端洪州翠岩可真禅师福州人也尝参慈明因之金銮同善侍者坐夏善乃慈明高第道吾真杨岐会皆推伏之师自负亲见慈明天下无可意者善与语知其未彻笑之一日山行举论锋发善拈一片瓦砾置磐石上曰若向这里下得一转语许尔亲见慈明师左右视拟对之善叱曰竚思停机情识未透何曾梦见师自愧悚即还石霜慈明见来叱曰本色行脚人必知时节有甚急事夏未了早已至此师泣曰被善兄毒心终碍塞人故来见和尚明遽问如何是佛法大意师曰无云生岭上有月落波心明瞋目喝曰头白齿豁犹作这箇见解如何脱离生死师悚然求指示明曰汝问我师理前语问之明震声曰无云生岭上有月落波心师于言下大悟师爽气逸出机辩迅捷丛林惮之住翠岩日僧问如何是佛师曰同坑无异土问如何是祖师西来意师曰深耕浅种问如何是学人转身处师曰一堵墻百堵调曰如何是学人着力处师曰千日斫柴一日烧曰如何是学人亲切处师曰浑家送上渡头船问利人一句请师垂示师曰三脚虾蟇飞上天曰前村深雪里昨夜一枝开师曰饥逢王饍如何是道师曰出门便见曰如何是道中人师曰担枷过状上堂先德道此事如爆龟文爆即成兆不爆成钝爆与不爆直下便揑上蓝即不然无固无必虚空走马旱地行船南山起云北山下雨遂拈拄杖曰拄杖子变作天大将军巡历四天下有守节不守节有戒行无戒行一时奏与天帝释乃喝一喝曰丈夫自有冲天志莫向如来行处行卓一下上堂举龙牙颂曰学道如钻火逢烟未可休直待金星现归家始到头神鼎曰学道如钻火逢烟即便休莫待金星现烧脚又烧头师曰若论顿也龙牙正在半途若论渐也神鼎犹少悟在于此复且如何诸仁者今年多落叶几处埽归家上堂临阵抗敌不惧生死者将军之勇也入山不惧虎兕者猎人之勇也入水不惧蛟龙者渔人之勇也作么生是衲僧之勇拈拄杖曰这箇是拄杖子拈得把得动得三千大千世界一时摇动若拈不得把不得动不得文殊自文殊解脱自解脱参上堂举僧问巴陵如何是道陵曰明眼人落井又问宝应如何是道应曰五凤楼前又问首山如何是道山曰脚下深三尺此三转语一句壁立千仞一句陆地行船一句宾主交参诸人莫有拣得者么出来道看如无且行罗汉慈破结贼故行菩萨慈安众生故行如来慈得如相故问如何是佛法大意师曰五通贤圣曰学人不会师曰舌至梵天师将入灭示疾甚劳苦席葶丁呆于地转侧不少休喆侍者垂泣曰平生呵佛骂祖今何为乃尔师熟视呵曰汝亦作此见解邪即起趺坐唿侍者烧香烟起遂示寂蒋山赞元觉海禅师婺州义乌人姓傅氏乃大士之裔也夙修种智随愿示生父母感祥闾里称异三岁出家七岁为僧十五游方远造石霜陞于丈室慈明一见曰好好着槽厂师遂作驴鸣明曰真法器耳俾为待者二十年中运水搬柴不惮寒暑悉己躬亲求道后出世苏台天峯龙华白云府帅请居志公道场提纲宗要机锋迅敏解行相应诸方推服丞相王公安石重师德望特奏章服师号公又坚辞鼎席结庐定林山中与师萧散林下清谈终日赠师颂曰不与物违真道广每随缘起自禅深舌根已净谁能坏足迹如空我得寻此亦明世希有事也僧问如何是和尚家风师曰东壁打西壁曰客来如何秖待师曰山上樵井中水问如何是诸佛出身处师曰驴胎马腹问鲁祖面壁意旨如何师曰住持事繁问如何是大善知识师曰屠牛剥羊曰为甚么如此师曰业在其中上堂这箇若是如虎戴角这箇若不是唤作甚么良久曰餧驴餧马珍重元祐元年师乃迁化丞相王公恸哭于塔赞师真曰贤哉人也行厉而容寂知言而能默誉荣弗喜辱毁弗戚弗矜弗克人自称德有缁有白来自南北弗顺弗逆弗抗弗抑弗观汝华唯食已实孰其嗣之我有遗则瑞州武泉山政禅师僧问如何是佛法大意师曰衣成人水成田上堂黄梅席上海众千人付法传衣碓坊行者是则红日西昇非则月轮东上参南岳双峯省回禅师上堂南番人泛船塞北人摇艣波斯入大唐须弥山作舞是甚么说话师元丰六年九月十七日净发沐浴辞众偈曰九十二光阴分明对众说远洞散寒云幽西度残月言讫坐逝茶毘齿顶不坏上有五色异光洪州大宁道宽禅师僧问饮光正见为甚么见拈花却微笑师曰忍俊不禁问丹霞烧木佛院主为甚么眉须堕落师曰贼不打贫儿家问既是一真法界为甚么却有千差万别师曰根深叶茂僧打圆相曰还出得这箇也无师曰弄巧成拙问如何是前三三后三三师曰数九不到九问如何是佛法大意师曰点茶须是百沸汤曰意旨如何师曰喫尽莫留滓有僧造师之室问如何是露地白牛师以火筋插火炉中曰会么曰不会师曰头不缺尾不剩师在同安日时有僧问既是同安为甚么却有病僧化去师曰布施不如还却债上堂少林妙诀古佛家风应用随机卷舒自在如拳作掌开合有时似水成沤起灭无定动静俱显语默全彰万用自然不劳心力到这里唤作顺水放船且道逆风举棹谁是好手良久曰弄潮须是弄潮人喝一喝曰珍重上堂无念为宗无住为本真空为体妙有为用所以道尽大地是真空遍法界是妙有且道是甚么人用得四时运用日月长明法本不迁道无方所随缘自在逐物昇沈此土他方入凡入圣虽然如是且道入乡随俗一句作么生道良久曰西天梵语此土唐言潭州道吾悟真禅师上堂古今日月依旧山河若明得去十方薄伽梵一路涅槃门若明不得谤斯经故获罪如是上堂师子儿哮吼龙马驹𨁝跳古佛镜中明三山孤月皎遂作舞下座上堂举洞山道五台山上云蒸饭佛殿阶前狗尿天剎竿头上煎䭔子三箇猢狲夜簸钱老僧即不然三面狸奴脚踏月两头白牯手拏烟戴冠碧兔立庭柏脱壳乌龟飞上天老僧葛藤尽被汝诸人觑破了也洞山老人甚是奇特虽然如是秖行得三步四步且不过七跳八跳且道誵讹在甚么处老僧今日不惜眉毛一时布施良久曰丁宁损君德无言真有功任从沧海变终不为君通问凝然便会时如何师曰老鼠尾上带研槌问如何是真如体师曰夜叉屈膝眼睛黑曰如何是真如用师曰金刚杵打铁山摧问如何是常照师曰针锋上须弥曰如何是寂照师曰眉毛里海水曰如何是本来照师曰草鞋里𨁝跳僧退师曰寂照常照本来照草鞋底下常𨁝跳更会针锋上须弥眉毛水中常渺渺问如何是佛师曰洞庭无盖上堂山前麦熟庐陵米价镇州萝菔更有一般良久曰时挑野菜和根煮旋斫生柴带叶烧上堂古人道认着依前还不是实难会土宿颔下髭须多波斯眼深鼻孔大甚奇怪歘然透过新罗界问僧甚处来曰堂中来师曰圣僧道甚么僧近前不审师曰东家作驴西家作马曰过在甚么处师曰万里崖州师不安僧问和尚近日尊位如何师曰粥饭头不了事僧无语师鸣指一下上堂普化明打暗打布袋横撒竖撒石室行者踏碓因甚忘却下脚问如何是第一玄师曰释尊光射阿难肩曰如何是第二玄师曰孤轮众象攒曰如何是第三玄师曰泣向枯桑泪涟涟曰如何是第一要师曰最好精麁照曰如何是第二要师曰闪电干坤光晃耀曰如何是第三要师曰路夹青松老上堂举僧问首山如何是佛山曰新妇骑驴阿家牵师曰手提巴鼻脚踏尾仰面看天听流水天明送出路傍边夜静还归茅屋里蒋山保心禅师僧问月未圆时如何师曰顺数将去曰圆后如何师曰倒数将来问如何是吹毛剑师曰黑漆露柱问声色两字如何透得师曰一手吹一手拍洪州百丈惟政禅师上堂岩头和尚用三文钱索得箇妻秖解捞虾摝蚬要且不解生男育女直至如今门风断绝大众要识奯公妻么百丈今日不惜唇吻与尔诸人注破蓬鬓荆钗世所稀布裙犹是嫁时衣僧问牛头未见四祖时为甚么百鸟衔花献师曰有钱千里通曰见后为甚么不衔花师曰无钱隔壁聋问达磨未来时如何师曰六六三十六曰来后如何师曰九九八十一问如何是祖师西来意师曰木耳树头生问一切法是佛法意旨如何师曰一重山下一重人问上行下学未是作家背楚投吴方为达士岂不是和尚语师曰是曰父财子用也师曰汝试用看僧拟议师便打上堂天台普请人人知有南岳游山又作么生会则灯笼笑尔不会有眼如盲明州香山蕴良禅师僧问如何是透法身句师曰剎竿头上舞三台曰如何是接初机句师曰上大人曰如何是末后句师曰双林树下问如何是学人转身处师曰磨坊里上堂良久呵呵大笑曰笑箇甚么笑他鸿鹄翀天飞乌龟水底逐鱼儿三箇老婆六只嬭金刚背上烂如泥阿呵呵知不知东村陈大耆参苏州南峯惟广禅师上堂一问一答如钟含响似谷应声盖为事不获已且于建化门中放一线道若据衲僧门下天地悬殊且道衲僧有甚么长处良久曰尽日觅不得有时还自来咄潭州大沩德干禅师僧问如何是祖师西来意师曰水从山上出曰意旨如何师曰溪㵎岂能留乃曰山花似绵文殊撞着眼睛幽鸟绵蛮观音塞却耳际诸仁者更思量箇甚么昨夜三更睡不着翻身捉得普贤贬向无生国里一觉直至天明今朝又得与诸人相见说梦噫是甚么说话卓拄杖下座全州灵山本言禅师僧问如何是佛师曰谁教汝恁么问曰今日起动和尚也师曰谢访及安吉州广法院源禅师僧问如何是祖师西来意师曰砖头瓦片问闹中取静时如何师曰冤不可结问如何是正法眼师曰眉毛下曰便与么会时如何师曰瞳儿笑点头问如何是向上事师曰日月星辰曰如何是向下事师曰地狱镬汤问万里无云时如何师曰猢狲忍饿曰乞师拯济师曰甚么火色问古人拈槌举拂意旨如何师曰白日无闲人曰如何承当师曰如风过耳问握剑当胸时如何师曰老鸦成队曰正是和尚见处师曰蛇穿鼻孔僧拂袖便出师曰大众相逢问从上诸圣向甚么处行履师曰十字街头曰与么则败缺也师曰知尔不到这田地曰到后如何师曰家常茶饭问祖意教意是同是别师曰干姜附子曰与么则不同也师曰氷片雪团上堂春雨微微檐头水滴闻声不悟归堂面壁上堂若论大道直教杼山无开口处尔诸人试开口看僧便问如何是大道师曰担不起曰为甚么担不起师曰大道上堂若论此事切莫道着道着即头角生有僧出曰头角生也师曰祸事曰某甲罪过师曰龙头蛇尾伏惟珍重师元丰八年十月十二晚忽书偈曰雪鬓霜髭九九年半肩毳衲尽诸缘廓然笑指浮云散玉兔流光照大千掷笔而寂灵隐德章禅师初住大相国寺西经藏院庆历八年九月一日仁宗皇帝诏师于延春阁下斋宣普照大师问如何是当机一句师曰一言逈出青霄外万仞峯前崄处行曰作么生是崄处行师便喝曰皇帝面前何得如此师曰也不得放过明年又宣入内斋复宣普照问如何是夺人不夺境师曰雷惊细草萌芽发高山进步莫迟迟曰如何是夺境不夺人师曰戴角披毛异来往任纵横曰如何是人境两俱夺师曰出门天外回流光影不真曰如何是人境俱不夺师曰寒林无宿客大海听龙吟后再宣入化城殿斋宣守贤问斋筵大启如何报答圣君师曰空中求鸟迹曰意旨如何师曰水内觅鱼踪师进心珠歌曰心如意心如意任运随缘不相离但知莫向外边求外边求终不是枉用工夫隐真理识心珠光耀日祕藏深密无形质拈来掌内众人惊二乘精进争能测碧眼胡须指出临机妙用何曾失寻常切忌与人看大地山河动岌岌师皇祐二年乞归山林养老御批杭州灵隐寺住持赐号明觉琅邪觉禅师法嗣苏州定慧超信海印禅师桂州人僧问如何是佛法的的大意师曰湘源斑竹杖曰意旨如何师曰枝枝带泪痕问如何是第一句师曰那咤忿怒曰如何是第二句师曰衲僧罔措曰如何是第三句师曰西天此土上堂泥蛇咬石鼈露柱啾啾叫须弥打一棒阎老呵呵笑参上堂若识般若即被般若缚若不识般若亦被般若缚识与不识拈放一边却问诸人如何是般若体参堂去上堂莺声阑蝉声急入水乌龟头不湿鹭𪀨飞入芦花丛雪月交辉俱不及吽洪州泐潭晓月禅师本州章氏子僧问修多罗教如标月指未审指箇甚么师曰请高着眼曰曙色未分人尽望及乎天晓也寻常师曰年衰鬼弄人越州姜山方禅师僧问如何是不动尊师曰单着布衫穿市过曰学人未晓师曰骑驴踏破洞庭波曰透过三级浪专听一声雷师曰伸手不见掌曰还许学人进向也无师曰踏地告虚空曰雷门之下布鼓难鸣师曰八花毬子上不用绣红旗曰三十年后此话大行师便打问莲花未出水时如何师曰穿针嫌眼小曰出水后如何师曰尽日展愁眉问如何是一尘入正受师曰蛇衔老鼠尾曰如何是诸尘三昧起师曰鼈咬钓鱼竿曰恁么则东西不辨南北不分去也师曰堂前一盌夜明灯帘外数茎青瘦竹问诸佛未出世时如何师曰不识酒望子曰出世后如何师曰钓鱼船上赠三椎问如何是佛师曰留髭表丈夫问奔流度刃疾焰过风未审姜山门下还许借借也无师曰天寒日短夜更长曰锦帐绣鸳鸯行人难得见师曰髑髅里面气冲天僧召和尚师曰鸡头凤尾曰诸方泥里洗姜山画将来师曰姜山今日为客且望阇黎善传虽然如是不得放过便打上堂穿云不渡水渡水不穿云干坤把定不把定虚空放行不放行横三竖四乍离乍合将长补短即不问汝诸人饭是米做一句要且难道良久曰私事不得官酧上堂不是道得道不得诸方尽把为奇特寒山烧火满头灰笑骂丰干这老贼福州白鹿山显端禅师本州周氏子僧问如何是道师曰九州百粤曰如何是道中人师曰乘肥衣锦问如何是大善知识师曰持刀按剑曰为甚么如此师曰礼防君子问如何是异类师曰鸦巢生凤上堂摩腾入汉肉上剜疮僧会来吴眼中添屑达磨九年面壁鬼魅之由二祖立雪求心翻成不肖汝等诸人到这里如何吐露若也道得海上横行若道不得林间独卧以拄杖击禅床一下问如何是无相佛师曰滩头石师子曰意旨如何师曰有心江上住不怕浪淘沙问凝然湛寂时如何师曰不是阇黎安身立命处曰如何是学人安身立命处师曰云有出山势水无投㵎声问如何是教意师曰楞伽会上曰如何是祖意师曰熊耳山前曰教意祖意相去几何师曰寒松连翠竹秋水对红莲滁州琅邪山智迁禅师僧问如何是琅邪境师曰松因有限萧疎老花为无情取次开曰如何是境中人师曰发长僧貌丑问如何是和尚为人句师曰眼前三尺雪曰莫便是也无师曰脑后一枝花泉州凉峯洞渊禅师僧问如何是涅槃师曰刀斫斧噼曰如何是解脱师曰衫长袴短问诸圣不到处师还知也无师曰老来无力下禅床问离四句绝百非时如何师曰柴门草自深问狗子还有佛性也无师曰松直棘曲问如何是佛师曰金沙照影曰如何是道师曰玉女抛梭曰佛与道相去几何师曰龟毛长一丈兔角长八尺真州真如院方禅师参琅邪唯看柏树子话每入室陈其所见不容措词常被喝出忽一日大悟直入方丈曰我会也琅邪曰汝作么生会师曰夜来床荐暖一觉到天明琅邪可之宣州兴教院坦禅师永嘉牛氏子业打银因淬砺瓶器有省即出家参琅邪机语顿契后依天衣怀禅师时住兴教擢为第一座衣受他请欲闻州乞师继之时刁景纯学士守宛陵衣恐刁涉外议乃于观音前祝曰若坦首座道眼明白堪任住持愿示梦于刁学士刁夜梦牛在兴教法座上衣凌晨辞州刁举所梦衣大笑刁问其故衣曰坦首座姓牛又属牛刁就座出帖请之师受请陞座有雪窦化主省宗出问诸佛未出世人人鼻孔辽天出世后为甚么杳无消息师曰鸡足峯前风悄然宗曰未在更道师曰大雪满长安宗曰谁人知此意令我忆南泉拂袖归众更不礼拜师曰新兴教今日失利便归方丈令人请宗至师曰适来错秖对一转语人天众前何不礼拜盖覆却宗曰大丈夫膝下有黄金争肯礼拜无眼长老师曰我别有语在宗乃理前语至未在更道处师曰我有三十棒寄尔打雪窦宗乃礼拜江州归宗可宣禅师汉州人也壮为僧即出崃依琅邪一语忽投群疑顿息琅邪可之未几令分座净空居士郭功甫过门问道与厚及师领归宗时功甫任南昌尉俄郡守恚师不为礼捃甚遂作书寄功甫曰某世缘尚有六年奈州主抑逼当弃余喘託生公家愿无见阻功甫阅书惊喜且颔之中夜其妻梦间见师入其寝失声曰此不是和尚来处功甫撼而问之妻详以告唿灯取书示之相笑不已遂孕及生乃名宣老朞年记问如昔至三岁白云端禅师抵其家始见之曰吾侄来也云曰与和尚相别几年宣倒指曰四年矣盖与相别一年方死云曰甚处相别曰白莲庄上云曰以何为验曰爹爹妈妈明日请和尚斋忽闻推车声云问门外是甚么声宣以手作推车势云曰过后如何曰平地两条沟果六周无疾而逝秀州长水子璇讲师郡之嘉兴人也自落发诵楞严不辍从洪敏法师讲至动静二相了然不生有省谓敏曰敲空击木尚落筌蹄举目扬眉已成拟议去此二途方契斯旨敏拊而证之然欲探禅源罔知攸往闻琅邪道重当世即趋其席值上堂次出问清净本然云何忽生山河大地琅邪凭陵答曰清净本然云何忽生山河大地师领悟礼谢曰愿侍巾瓶琅邪谓曰汝宗不振久矣宜励志扶持报佛恩德勿以殊宗为介也乃如教再拜以辞后住长水承禀日顾众曰道非言象得禅非拟议知会意通宗曾无别致由是二宗仰之尝疏楞严等经盛行于世续传灯录卷第七续传灯录卷第八目录大鑑下第十二世天衣怀禅师法嗣八十三人慧林圆照本禅师法云法秀禅师慧林觉海沖禅师长芦应夫禅师佛日智才禅师天盋重元禅师瑞巖子鸿禅师栖贤智迁禅师净众梵言首座三祖冲会禅师资寿捷禅师观音启禅师天童元善禅师长芦体明禅师开元智孜禅师澄照慧慈禅师法雨慧源禅师崇德智澄禅师栖隐有评禅师定慧云禅师大同旺禅师铁佛因禅师报本法存禅师开圣栖禅师衡山惟礼禅师显明善孜禅师启霞惠安禅师云门灵侃禅师太平元坦禅师佛日文祖禅师望仙宗禅师五峯用机禅师佛足处祥禅师明因慧赟禅师西台其辩禅师开元智谭禅师永泰智觉禅师龙华文喜禅师永泰自仁禅师延恩法安禅师侍郎杨杰居士慈云庆珰禅师灵岩洞偕禅师桐城诠禅师净慧可证禅师宝林光寂禅师感慈道宾禅师泗洲宗尚禅师白塔晦禅师报恩和禅师偃峯简诸禅师道吾元泰禅师无为楚仙禅师报恩应潭禅师龙门宗贲禅师显亲顺宗禅师长耳相禅师荐福惠洪禅师延福恩禅师景德普俊禅师荐福明因禅师开化惠圆禅师万寿和禅师定法本和尚长芦鑑禅师墨山有琦禅师上蓝文达禅师法海来山禅师同庆智珣禅师上方真禅师无钖应谭禅师宝林种禅师报恩如宝禅师芙容贲禅师白云有禅师法雨慧深禅师净众择言禅师灵泉和尚茶亭能和尚永泰和尚泗洲惠洪禅师崇化珣禅师全咏和尚续传灯录卷第八目录续传灯录续传灯录卷卷八大鑑下第十二世天衣怀禅师法嗣东京慧林宗本圆照禅师常州无钖管氏子体貌厖硕所事淳厚年十九依姑苏承天永安道昇禅师出家巾侍十载剃发受具又三年礼辞游方至池阳谒振宗宗举天亲从弥勒内宫而下无着问云人间四百年彼天为一昼夜弥勒于一时中成就五百亿天子证无生法忍未审说甚么法天亲曰秖说这箇法如何是这箇法师久而开悟一日室中问师即心即佛时如何曰杀人放火有甚么难于是名播寰宇漕使李公复圭命师开法瑞光法席曰盛武林守陈公襄以承天兴教二剎命师择居苏人拥道遮留又以净慈坚请移文谕道俗曰借师三年为此邦植福不敢久占道俗始从元丰五年神宗皇帝下诏辟相国寺六十四院为八禅二律召师为慧林第一祖既至上遣使问劳阅三日传旨就寺之三门为士民演法翌日召对延和殿问道赐坐师即跏趺帝问卿受业何寺奏曰苏州承天永安帝大悦赐茶师即举盏长吸又荡而撼之帝曰禅宗方兴宜善开导师奏曰陛下知有此道如日照临臣岂敢自怠即辞退帝目送之谓左右曰真福慧僧也后帝登遐命入福宁殿说法以老乞归林下得旨任便云游州郡不得抑令住持击鼓辞众说偈曰本是无家客那堪任意游顺风加艣棹船子下杨州既出都城王公贵人送者车骑相属师临别诲之曰岁月不可把玩老病不与人期唯勤修勿怠是真相为闻者莫不感涕晚居灵岩其嗣法传道者不可胜纪僧问如何是祖师西来意师曰韩信临朝曰中下之流如何领会师曰伏尸万里曰早知今日事悔不慎当初师曰三皇冢上草离离问上是天下是地未审中间是甚么物师曰山河大地曰恁么则谢师答话师曰大地山河曰和尚何得瞒人师曰却是老僧罪过上元日僧问千灯互照丝竹交音正恁么时佛法在甚么处师曰谢布施曰莫便是和尚为人处也无师曰大似不斋来上堂于一毫端现宝王剎坐微尘里转大法轮拈起拄杖曰这箇是尘作么生说箇转法轮底道理山僧今日不惜眉毛与汝诸人说破拈起也海水腾波须弥岌峇放下也四海晏清干坤肃静敢问诸人且道拈起即是放下即是当断不断两重公案击禅床下座上堂看看烁烁瑞光照大千界百亿微尘国土百亿大海水百亿须弥山百亿日月百亿四天下乃至微尘剎土皆于光中一时发现诸仁者还见么若也见得许汝亲在瑞光若也不见莫道瑞光不照好参上堂头圆像天足方似地古貌稜层丈夫意气趯倒须弥踏翻海水帝释与龙王无着身处乃拈拄杖曰却来拄杖上回避咄任汝神通变化究竟须归这里以拄杖卓一下师全身塔于苏之灵巖东京法云寺法秀圆通禅师秦州陇城辛氏子母梦老僧託宿觉而有娠先是麦积山老僧与应干寺鲁和尚者善尝欲从鲁游方鲁老之既去绪语曰他日当寻我竹铺坡前铁场岭下鲁后闻其所俄有儿生即往观焉儿为一笑三岁愿随鲁归遂从鲁姓十九试经圆具励志讲肆习圆觉华严妙入精义因闻无为军铁佛寺怀禅师法席之盛径往参谒怀问曰座主讲甚么经师曰华严曰华严以何为宗师曰法界为宗曰法界以何为宗师曰以心为宗曰心以何为宗师无对怀曰毫釐有差天地悬隔汝当自看必有发明后闻僧举白兆参报慈情未生时如何慈曰隔师忽大悟直诣方丈陈其所证怀曰汝真法器吾宗异日在汝行矣初住龙舒四面后诏居长芦法云为鼻祖神宗皇帝上仙宣就神御前说法赐圆通号僧问不离生死而得涅槃不出魔界而入佛界此理如何师曰赤土搽牛嬭曰谢师答话师曰尔话头道甚么僧拟议师便喝问阳春二三月万物尽生芽未审道芽还增长也无师曰自家看取曰莫便是指示处么师曰芭蕉高多少曰野火烧不尽春风吹又生师曰这箇是白公底尔底作么生曰且待别时师曰看尔道不出上堂看风使帆正是随波逐浪载断众流未免依前渗漏量才补职宁越短长买帽相头难得恰好直饶上不见天下不见地东西不辩南北不分有甚么用处任是纯钢打就生铁铸成也须额头汗出总不恁么如何商量良久曰赤心片片谁知得笑杀黄梅石女儿上堂山僧不会巧说大都应箇时节相唤喫椀茶汤亦无祖师妙诀禅人若也未相谙踏着秤鎚硬似铁上堂秋云秋水青山满目这里明得千足万足其或未然道士倒骑牛参上堂寒雨细朔风高吹沙走石拔木鸣条诸人尽知有且道风作何色若识得去许尔具眼若也不识莫怪相瞒参上堂少林九年冷坐却被神光觑破如今玉石难分秖得麻缠纸里还会么笑我者多哂我者少上堂衲僧家高揖释迦不拜弥勒未为分外秖如半偈亡躯一句投火又图箇甚么良久曰彼彼住山人何须更说破师示疾谓众曰老僧六处住持有烦知事首座大众今来四大不坚火风将散各宜以道自安无违吾嘱遂曰来时无物去时空南北东西事一同六处住持无所补师良久监寺惠当进曰和尚何不道末后句师曰珍重珍重言讫而逝东京相国慧林院若冲觉海禅师江宁府钟氏子上堂碧落静无云秋空明有月长江莹如练清风来不歇林下道人幽相看情共悦诸仁者适来道箇清风明月犹是建化门中事作么生是道人分上事良久曰间来石上观流水欲洗禅衣未有尘上堂无边义海咸归顾盻之中万象形容尽入照临之内尔诸人筑着磕着因甚么却不知良久曰莫怪山僧太多事光阴如箭急相催珍重真州长芦应夫广照禅师滁州蒋氐氏僧问古者道如来禅即许老兄会祖师禅未梦见在未审如来禅与祖师禅是同是别师曰一箭过新罗僧拟议师便喝问识得衣中宝时如何师曰尔试拈出看僧展一手师曰不用指东画西宝在甚么处曰争奈学人用得师曰尔试用看僧拂坐具一下师曰众人笑尔上堂召众曰江山绕槛宛如水墨屏风殿阁凌空丽若神仙洞府森罗万象海印交参一道神光更无遮障诸人还会么良久曰寥寥天地问独立望何极参上堂顾大众曰这箇为甚么拥不聚拨不散风吹不入水洒不着火烧不得刀斫不断是箇甚么众中莫有钉嘴铁舌底衲僧试为山僧定当看还有么良久曰若无山僧今日失利久立临安府佛日智才禅师台州金氏子僧问如何是道师曰水冷生氷曰如何是道中人师曰春雪易消曰如何谈论师鸣指一下问东西密相付为甚么众人皆知师曰春无三日晴曰特伸请益师曰拕泥带水曰学人到这里却不会师曰贼身已露上堂城里喧繁空山寂静然虽如此动静一如死生不二四时轮转物理湛然夏不去而秋自来风不凉而人自爽今也古也不改丝毫谁少谁多身无二用诸禅德既身无二用为甚么龙女现十八变君不见弄潮须是弄潮人珍重上堂风雨萧骚塞汝耳根落叶交加塞汝眼根香臭丛杂塞汝鼻根冷热甘甜塞汝舌根衣绵温冷塞汝身根颠倒妄想塞汝意根诸禅德直饶汝翻得转也是平地骨堆参上堂严风刮地大野清寒万里草离衰千山树黯黪苍鹰得势俊鹘横飞颇称衲僧钵囊高挂独步遐方似勐将出荒郊临机须扣敌今日还有么良久曰匣中宝剑袖里金鎚幸遇太平挂向壁上参上堂诸禅德还知么山僧生身父母一时丧了直是无依倚处以手槌胸曰苍天苍天复顾大众良久曰尔等诸人也是铁打心肝便下座上堂举柏树子话师曰赵州庭柏说与禅客黑漆屏风松罗亮隔僧问如何是无为师曰山前雪半消曰请师方便师曰水声转呜咽北京天钵寺重元文慧禅师青州千乘孙氏子母梦于佛前吞一金果后乃诞师相仪殊特回异群童十七出家冠岁圆具初游讲肆颇达宗教甞宴坐古室忽闻空中有告师学上乘者无滞于此惊骇出视杳无人迹翌日客至出寒山集师一览之即慕参玄至天衣法席遇众请益豁然大悟衣印可曰此吾家千里驹也出世后僧问如何是禅师曰入笼入槛僧拊掌师曰跳得出是好手僧拟议师曰了问如何是透法身句师曰上是天下是地上堂冬不受寒夏不受热身上衣口中食应时应节即非天然自然尽是人人膏血诸禅德山僧恁么说话为是世法为是佛法若也择得分明万两黄金亦消得喝一喝上堂福胜一片地行也任尔行住也任尔住步步踏着始知落处若未然者直须退步脚下看取咄上堂古今天地万象森然岁岁秋收冬藏人人道我总会还端的也无直饶端的比他鸡足峯前是甚么闲事良久曰今朝十月初旬天寒不得普请参师四易名蓝缁白仰童示寂正盛暑中清风透室异香馥郁荼毘烟焰到处获舍利五色大师文公彦博以上赐白琉璃瓶贮之籍以锦褥躬葬于塔居士何震所获额骨齿牙舍利别剏浮图台州瑞巖子鸿禅师本郡吴氏子僧问如何是道师曰开眼觑不见问法尔不尔如何指南师曰话堕也曰乞师指示师呵呵大笑上堂一不守二不向上下四维无等量大洋海里泛銕船须弥顶上翻鲸浪临济缩却舌头德山阁却拄杖千古万古独巍巍留与人间作榜样庐山栖贤智迁禅师杭州高氏子僧问一问一答尽是建化门庭未审向上更有事也无师曰有曰如何是向上事师曰云从龙风从虎曰恁么则龙得水时添意气虎逢山则长威狞师曰兴云致雨又作么生僧便喝师曰莫更有在僧拟议师咄曰念话杜家问如何是本来心师曰折东篱补西壁曰恁么则今日斋晏师曰退后着上堂闻佛法二字早是污我耳目诸人未跨法堂门脚跟下好与三十棒虽然如是山僧今日也是为众竭力珍重上堂是甚么物得恁顽顽嚚嚚𥈅𥈅睍睍拊掌呵呵大笑曰今朝巴鼻直是黄面瞿昙通身是口也分疎不下久立越州净众梵言首座示众南阳国师道说法有所得斯则野干鸣说法无所得是名师子吼师曰国师恁么道大似掩耳偷铃何故说有说无尽是野干鸣诸人要识师子吼么咄舒州山谷三祖冲会圆智禅师临安府人也初开堂日僧问如何是第一义谛师曰百杂碎曰恁么则褒禅一会不异灵山师曰将粪箕扫帚来问师登宝座壁立千仞正令当行十方坐断未审将何为人师曰千钧之弩曰大众承恩师曰量才补职问理虽顿悟事假渐除除即不问如何是顿悟底道理师曰言中有响曰便恁么又且如何师曰金毛师子问生也犹如着衫死也还同脱袴未审意旨如何师曰譬如闲曰为甚么如此师曰因行不妨掉臂问如何是天堂师曰太远在曰如何是地狱师曰放尔不得曰天堂地狱相去多少师曰七零八落问白云绽处楼阁门开善财为甚么从外而入师曰开眼即瞎曰未审落在甚么处师曰填沟塞壑问如何是不动尊师曰寸步千里泉州资寿院捷禅师僧问如何是佛法大意师曰铁牛生石卵曰如何是接人句师曰三门前合掌曰如何是大用句师曰脑门着地曰如何是无事句师曰横眠大道曰如何是奇特句师曰的洪州观音启禅师僧问如何是祖师西来意师曰松长柏短曰意旨如何师曰叶落归根越州天章元善禅师僧问大无外小无内既无内外毕竟是甚么物师曰开口见胆曰学人未晓师曰苦中苦曰为众竭力祸出私门师打曰教休不肯休须待雨淋头问如何是最初句师曰末后问将来曰为甚如此师曰先行不到曰入水见长人也师曰秦皇击缶上堂君问西来意马师踏水潦若认一毫头何曾知起倒劫火才洞然愚夫觅干草宁知明眼人为君长懊恼嚬呻真州长芦体明圆鑑禅师上堂顾视左边曰师子之状岂免频申顾右边曰象王之仪宁忘回顾取此逃彼上士奚堪识变知几野狐窠窟到这里须知有凡圣不历处古今不到处且道是甚么人行履良久曰丈夫自有冲天志莫向如来行处来汀州开元智孜禅师上堂衲僧家向针眼里藏身稍宽大海中走马甚窄将军不上便桥勇士徒劳挂甲昼行三千夜行八百即不问不动步一句作么生道若也道得观音势至文珠普贤秖在目前若道不得直须撩起布裙紧峭草鞋参上堂寒空落落大地漫漫云生洞口水出高原若也把定则十方世界恍然若也放行则东西南北坦然茫茫宇宙人无数一箇箇鼻孔辽天且问诸人把定即是放行即是还有人断得么若无人断得三门外有两箇大汉一箇张眉握剑一箇努目挥拳参平江府澄照慧慈禅师僧问了然无所得为甚么天高地阔师曰窄上堂若论此事眨上眉毛早是蹉过那堪进步向前更要山僧说破而今说破了也还会么昨日雨今日晴临安府法雨慧源禅师僧问如何是最初一句师曰梁王不识曰如何是末后一句师曰达磨渡江秀州崇德智澄禅师上堂觌面相呈更无余事若也如此岂不俊哉山僧盖不得已曲为诸人若向衲僧面前一点也着不得诸禅德且道衲僧面前说箇甚么即得良久曰深秋帘幕千家雨浴日楼台一笛风泉州栖隐有评禅师僧问如何是平常道师曰和尚合掌道士擎拳问十二时中如何趣向师曰着衣喫饭曰别有事也无师曰有曰如何即是师曰斋余更请一瓯茶平江府定慧云禅师僧问如何是为人一句师曰见之不取曰学人未晓师曰思之千里建宁府干符大同院旺禅师僧问如何是祖师西来意师曰入市乌龟曰意旨如何师曰得缩头时且缩头无为军铁佛因禅师僧问如何是和尚家风师曰一寻寒木自为隣三事秋云更谁识曰和尚家风蒙指示为人消息又如何师曰新月有圆夜人心无满时安吉州报本法存禅师钱塘陆氏子僧问无味之谈塞断人口作么生是塞断人口底句师便打僧曰恁么则一句流通天人耸耳师曰秖恐不是玉是玉也大奇曰专为流通师曰一任乱道在天衣受请上堂曰吴江圣寿见召住持进退不遑且随缘分此皆堂头和尚提耳训育终始奖谕若据今日正令当行便好一棒打杀那堪更容立在座前虽然如是养子方见父慈和州开圣院栖禅师开堂垂语曰选佛场开人天普会莫有久历觉场罢参禅客出来相见时有僧出师曰作家作家僧曰莫着忙师曰元来不是作家僧提起坐具曰看看摩竭陀国亲行此令师曰秖今作么生僧礼拜师曰龙头蛇尾问东西不辨南北不分学人上来乞师一接师曰不接曰为甚么不接师曰为尔东西不辨南北不分曰将谓胡须赤更有赤须胡师曰苏嚧苏嚧问如何是道师曰放汝三十棒曰为甚么如此师曰杀人可恕无礼难容上堂拈拄杖曰大众急着眼看须弥山画一画百杂碎南赡部洲打一棒东倾西侧不免且收在开圣手中教伊出气不得卓一下福州衡山惟礼禅师上堂若论此事直下难明三贤罔测十圣不知到这里须高提祖令横按镆鎁佛尚不存纤尘何立直教须弥粉碎大海焦枯放一线道与诸人商量且道商量箇甚么良久曰盐贵米贱临安府北山显明善孜禅师僧问如何是祖师西来意师曰九年空面壁懡罗又西归曰为甚么如此师曰美食不中饱人餮问如何是无情说法师曰灯笼挂露柱曰甚么人得闻师曰墙壁有耳明州启霞惠安禅师僧问诸佛出世盖为群生和尚出世当为何人师曰不为阇梨曰恁么则潭深波浪静学广语声低师曰棒上不成龙越州云门灵侃禅师僧问十二时中如何用心师曰佛殿里烧香曰学人不会师曰三门头合掌上堂尘劳未破触境千差心鑑圆明丝毫不立灵光皎皎独露现前今古两忘圣凡路绝到这里始能卷舒自在应用无亏出没往还人间天上大众虽然如是忽被人把住问尔道拄杖子向甚么处着又如何秖对还有人道得么出来道看众无对乃拍禅床下座天台太平元坦禅师上堂是法无宗随缘建立声色动静不昧见闻举用千差如钟待扣于此荐得且随时着衣喫饭若是德山临济更须打草鞋行脚参临安府佛日文祖禅师僧问峭峻之机请师垂示师曰十字街头八字立曰秖如大洋海底行船须弥山上走马又作么生师曰乌龟向火曰恁么则能骑虎头善把虎尾师以拄杖点一下曰礼拜着沂州望仙山宗禅师僧问四时八节即不问平常一句事如何师曰禾山打鼓曰莫是学人着力处也无师曰归宗拽石僧无语师曰真箇衲僧上堂南台乌药北海天麻新罗附子辰锦朱砂良久曰大众会么久立上堂尔等诸人还肯放下么若不放下且担取去便下座瑞州五峯净觉院用机禅师僧问如何是道师曰十字街头踏不着曰便恁么去时如何师曰且缓缓上堂清平过水投子卖油一年三百六十日不须频向数中求以拂击禅床下座无为军佛足处祥禅师僧问如何是般若体师曰瑠璃殿里隐寒灯曰如何是般若用师曰活卓卓地问一色无变异唤作露地白牛还端的也无师曰头角生也曰头角未生时如何师曰不要犯人苗稼平江府明因慧赟禅师上堂横按拄杖曰若恁么去直得天无二日国无二王释迦老子饮气吞声一大藏教如虫蚀木设使钻仰不及正是无孔铁鎚假饶信手拈来也是残羹馊饭一时吐却方有少分相应更乃堕在空亡依旧是鬼家活计要会么雨后始知山色翠事难方见丈夫心卓拄杖下座兴化军西台其辩禅师上堂举临济无位真人语乃召大众曰临济老汉寻常一条嵴梁硬似铁及乎到这里大似日中迷路眼见空花直饶道无位真人是干屎橛正是泥龟曳尾其僧秖知季夏极热不知仲冬严寒若据当时合着得甚么语塞断天下人舌头西台秖恁么休去又乃眼不见为净不免出一只手狼籍去也临济一担西台一堆一担一堆分付阿谁从教撒向诸方去笑杀当年老古锥汀州开元智谭禅师上堂僧问如何是无私句师曰片月流辉光含万象云谢师指示师曰指示箇什么云争奈言犹在耳师曰是什么言云片月流辉光含万象师曰学语之流问如何是道师曰亘古亘今云目前无异路达者共同途师曰汝作么生会云踏着秤鎚硬似銕师曰犹较些子问如何是佛法大意师曰春寒秋热云学人不会师曰秋热春寒问如何是古佛家风师曰赞叹不及云如何是无缝塔师曰风吹不入云如何是塔中人师曰鼻孔大头向下乃曰物我冥契显露真机法法灵通心心独耀卷舒自在隐显无拘有时閴尔无踪有时廓周沙界般若光中悉皆应现尘尘既尔念念皆如说什么目连鹙子具大神通到这里作么生摸索处州缙云县永泰智觉禅师僧问少林一去无消息今日殷勤为举扬师曰月华自照三千界云水空随十万程云九年面壁当为何事师曰还提只履自西归乃曰金风淅沥玉露凄清菊解香苞稻悬嘉穟时清道泰野老讴歌处处登高人人欢乐诸禅德秖如林间衲子岂不知时若也燕默忘形昧他光景翠微深处不逐四时一炷栴旃无恩不报拍禅床下座杭州龙华文喜禅师初住陆莲菴僧问如何是陆莲境师曰一径阶前草数株霜后松云如何是境中人师曰擘开凡圣路踏破画门来云向上宗乘事若何师曰一条楖栗杖万里作风威乃曰诸仁者且道答伊境不答伊境若道答伊境山僧眼在什么处若道不答伊境又道一径阶前草数株霜后松还相委悉么良久曰时时明祖意日日起清风珍重处州永泰自仁禅师僧问如何是露地白牛师曰大难看守云看守即易未审作何用师曰用得即用云学人借用得也无师曰直饶用得也秖是别人底乃曰松风凛凛败叶纷纷岸柳衰残猿啼远岫若也善观时节方与诸圣相隣未出得衲僧活计诸仁者当此之际正好横担拄杖高挂钵囊到处撞开方丈门且与老胡相见若也一言不契坐具拂开便行岂不快哉山僧自行脚已来未尝逢着一箇半箇何故如此良久曰土旷人稀相逢者少珍重又曰金风乍扇松竹交阴水月分明衲僧罔措还会么若有人会得出来通箇消息山僧与尔证据良久曰布袋里锥子不出头者是好手下座洪州延恩法安禅师姓许氏临川人少事承天沙门慕闲出家年二十以通经得度游方谒雪窦显禅师显殁依天衣怀禅师众推其知见又遍历诸家耆宿指目为饱参归临川见黄山如意院败屋破垣无以蔽风雨师求居之十年殿阁如化成乃弃去下江汉航二淛上天台沂淮汶而还所至接物利生未尝失言亦未尝失人白首怀道翩然无侣倚杖于南昌上蓝又住武宁之延恩寺寺初以父子传贫不能守易以为十方草屋数楹败床破箦师安乐之县令纠豪右谋为一新师笑曰檀法本以度人今非其发心而强之是名作业不名佛事也栖止十年而丛林成僧至如归师与法云秀为昆弟且相得秀所居装严妙天下说法如云雨其力量可以为弟兄接羽翼而天飞也尝以书招师师读之一笑而已或问其故师曰吾始见秀有英气谓可以语道乃今而后知其痴痴人正不可与语也问者曰何哉师曰比丘法当一钵行四方秀既不能尔又于八达衢头架大屋从人乞饭以养数百闲汉非痴乎师每谓人曰万事随缘是安乐法元丰甲子七月命弟子取方丈文书聚火之以院事付一僧八月旦示灭阅世六十有一坐四十有一夏礼部杨杰居士字次公号无为历参诸名宿晚从天衣游衣每引老庞机语令研究深造后奉祠泰山一日鸡一鸣覩日如盘涌忽大悟乃别有男不婚有女不嫁之偈曰男大须婚女长须嫁讨甚闲工夫更说无生话书以寄衣衣称善后会芙蓉楷禅师公曰与师相别几年蓉曰七年公曰学道来参禅来蓉曰不打这鼓笛公曰恁么则空游山水百无所能也蓉曰别来未久善能高鉴公大笑公有辞世偈曰无一可恋无一可舍太虚空中之乎者也将错就错西方极乐续传灯录卷第八续传灯录卷第九目录大鑑下第十二世大愚芝禅师法嗣一十三人云峯文悦禅师瑞光月禅师洞山子圆禅师开福守义禅师兴阳启舟禅师兴阳启珊禅师大禹简南禅师法轮聪禅师云顶继兰禅师承天应禅师龙王师进禅师承天守勤禅师圭峯光应禅师石霜永禅师法嗣八人福严保宗禅师大阳如汉禅师胜业智增禅师保宁承泰禅师大光玉圆禅师石霜皓诠禅师兴国慧秀禅师圆通文溥禅师浮山远禅师法嗣一十九人净因道臻禅师兴化仁岳禅师玉泉谓芳禅师定林慧琛禅师本觉若珠禅师华严普孜禅师清隐惟湜禅师衡岳奉能禅师归宗普安禅师白马景云禅师甘露庆余禅师归宗鸿式禅师浮山洪琏禅师甘露法眼禅师西禅继图禅师东禅仁照禅师太平贤禅师万杉浩脩禅师溪山晓云禅师宝应昭禅师法嗣二人琅邪方锐禅师兴阳希隐禅师石门进禅师法嗣一人瑞巖智才禅师金山颖禅师法嗣二十人广教继真禅师普慈崇珍禅师瑞竹仲和禅师金山怀贤禅师石佛显忠禅师净住居说禅师西余拱辰禅师般若善端禅师节使李端愿居士承天了素禅师南禅自聪禅师上方希元禅师隐静慧观禅师法性绍明禅师乌崖了暹禅师五峯仲熙禅师雪窦诠禅师瑞竹惟悟禅师法性用彰禅师因胜如道禅师洞庭月禅师法嗣三人荐福亮禅师瑞光嵩禅师承天世珍禅师仗钖已禅师法嗣二人黄巖保轩禅师灵岩志禅师龙华岳禅师法嗣二人西余净端禅师翠岩显俦禅师法华举禅师法嗣六人永庆文禅师海会文禅师兴化规禅师龙潭颙禅师觉华康禅师海会海禅师天圣泰禅师法嗣六人常熟禀珍禅师西余宝实禅师常熟令然禅师福严处成禅师中禅显玉禅师太州知文和尚太子院一禅师法嗣一人太子同广禅师续传灯录卷第九目录续传灯录续传灯录卷第九大鑑下第十二世大愚芝禅师法嗣南岳云峯文悦禅师南昌徐氏子初造大愚闻示众曰大家相聚喫茎齑若唤作一茎虀入地狱如箭射便下座师大骇夜造方丈愚问来何所求师曰求心法愚曰法轮未转食轮先转后生趁色力健何不为众乞食我忍饥不暇何暇为汝说禅乎师不敢违未几愚移翠巖师纳疏罢复过翠巖求指示巖曰佛法未到烂却雪寒宜为众乞炭师亦奉命能事罢复造方丈巖曰堂司阙人今以烦汝师受之不乐恨巖不去心地坐后架桶篐忽散自架堕落师忽然开悟顿见巖用处走搭伽黎上寝堂巖迎笑曰维那且喜大事了毕师再拜不及吐一辞而去服勤八年后出世翠巖时首座领众出迎问曰德山宗乘即不问如何是临济大用师曰尔甚处去来座拟议师便掌座拟对师喝曰领众归去自是一众畏服僧问如何是道师曰路不拾遗曰如何是道中人师曰草贼大败僧礼拜师嘘一声问万法归一一归何所师曰黄河九曲曰如何是第一句师曰垂手过膝曰如何是第二句师曰万里崖州曰如何是第三句师曰粪箕扫帚问如何是深山巖崖佛法师曰猢狲倒上树问如何是衲衣下事师曰皮里骨问不涉廉纤请师速道师曰须弥山问如何是清净法身师曰柴场荻草上堂语不离窠道焉能出盖缠片云横谷口迷却几人源所以道言无展事语不投机承言者丧滞句者迷汝等诸人到这里凭何话会良久曰欲得不招无间业莫谤如来正法轮上堂过去诸佛已灭未来诸佛未生正当今日佛法委在翠巖放行则随机利物把住则瓦解氷消且道把住好放行好良久曰咄这野狐精击禅床下座上堂汝等诸人与么上来大似刺脑入胶盆与么下去也是平地喫交直饶不来不去朝打三千暮打八百上堂道远乎哉触事而真圣远乎哉体之则神所以娑婆世界以音声为佛事香积世界以香饭为佛事翠巖这里秖于出入息内供养承事过现未来尘沙诸佛无一空过者过现未来尘沙诸佛是翠巖侍者无一不到如一不到三十拄杖诸上座还会么将此深心奉尘剎是则名为报佛恩上堂有情之本依智海以为源含识之流总法身而为体秖为情生智隔想变体殊达本情忘知心体合诸禅德会么古佛与露柱相交佛殿与灯笼鬪额若也不会单重交折上堂竿木随身逢场作戏然虽如是一手不独拍众中莫有作家禅客本分衲僧出来共相唱和有么时有僧出礼拜师曰依希似曲才堪听又被风吹别调中便下座上堂天明平旦万事成办北俱卢洲长粳米饭下座上堂有佛处不得住无佛处急走过尔等诸人横担拄杖向甚么处行脚良久曰东胜身洲持钵西瞿耶尼喫饭上堂假使心通无量时历劫何曾异今日且道今日事作么生良久曰乌龟钻破壁上堂见闻觉知无障碍声香味触常三昧衲僧道会也山是山水是水饥来喫饭困来打睡忽然须弥山𨁝跳入尔鼻孔里摩竭鱼穿尔眼睛中作么生商量良久曰参堂去上堂一刀两段未称宗师就下平高固非作者翠巖到这里口似匾担尔等诸人作么生商量良久曰欲得不招无间业莫谤如来正法轮上堂若见诸相非相即山河大地并无过咎诸上座终日着衣喫饭未曾咬着一粒米未曾挂着一缕丝便能变大地作黄金搅长河为酥酪然虽如是着衣喫饭即不无衲僧门下污臭气也未梦见在上堂普贤行文殊智补陀巖上清风起瞎驴趁队过新罗吉䝤舌头三千里上堂拈起拄杖曰掌钵盂向香积世界为甚么出身无路挑日月于拄杖头上为甚么有眼如盲直得风行草偃响顺声和无纤芥可留犹是交争底法作么生是不交争底法卓拄杖下座上堂临济先锋放过一着德山后令且在一边独露无私一句作么生道良久曰堪嗟楚下钟离昧以拂子击禅床下座上堂教中道种种取舍皆是轮回未出轮回而辨圆觉彼圆觉性即同流转若免轮回无有是处尔等诸人到这里且作么生辨圆觉良久曰荷叶团团团似镜菱角尖尖尖似锥以拂击禅床上堂古人道山河石壁不碍眼光师曰作么生是眼拈拄杖打禅床一下曰须弥山百杂碎即不问尔且道娑竭罗龙王年多少俗士问如何是佛师曰着衣喫饭量家道曰恁么则退身三步叉手当胸去也师曰醉后添杯不如无小参举百丈岁夜示众曰尔这一队后生经律论固是不知入众参禅禅又不会腊月三十日且作么生折合去师曰灼然诸禅德去圣时遥人心澹泊看却今时丛林更是不得所在之处或聚徒三百五百浩浩地秖以饭食丰浓寮舍稳便为旺化中间孜孜为道者无一人设有十箇五箇走上走下半青半黄会即总道我会各各自谓握灵蛇之珠孰肯知非及乎挨拶鞭逼将来直是万中无一苦哉苦哉所谓般若丛林岁岁凋无明荒草年年长就中今时后生才入众来便自端然拱手受他别人供养到处菜不择一茎柴不搬一束十指不沾水百事不干怀虽则一期快意争奈三涂累身岂不见教中道宁以热銕缠身不受信心人衣宁以洋铜灌口不受信心人食上座若也是去直饶变大地作黄金搅长河为酥酪供养上座未为分外若也未是至于滴水寸丝便须披毛戴角牵犁拽耙偿他始得不见祖师道入道不通理复身还信施此是决定底事终不虚也诸上座光阴可惜时不待人莫待一朝眼光落地缁田无一篑之功銕围陷百刑之痛莫言不道珍重苏州瑞光月禅师僧问俱胝一指意旨如何师曰月落三更穿市过瑞州洞山子圆禅师上堂有僧出抛下坐具师曰一钓便上僧提起坐具师曰弄巧成拙僧曰自古无生曲须是遇知音师曰波斯入唐土僧大笑归众石霜永禅师法嗣南岳福严保宗禅师上堂世尊周行七步举足全乖目顾四方触途成滞金襕授去殃及儿孙玉偈传来挂人唇吻风旛悟性未离色尘钵水投针全成管见祖师九年面壁不见纤毫卢公六代传衣图他小利江西一喝不解慎初德峤全施未知护未南山鼈鼻谩指踪由北院枯松徒彰风彩云门顾鉴落二落三临济全提错七错八若说君臣五位直如纸马过江更推宾主交参恰似泥人澡洗独超象外且非捉兔之鹰混迹尘中未是咬猪之狗何异跳坑堕堑正是避溺投罝如斯之解正在常途出格道人如何话会岂不见陶潜俗子尚自覩事见机而今祖室子孙不可皮下无血喝一喝郢州大阳如汉禅师僧问如何是敲磕底句师曰槛外竹摇风惊起幽人睡曰观音门大启也师曰师子咬人乃曰闻声悟道失却观音眼睛见色明心昧了文殊巴鼻一出一入半开半合泥牛昨夜游沧海直至如今不见回咄浮山远禅师法嗣东京净因净照道臻禅师福州古田戴氏子也父梦伟然黄冠裳者导从至舍母遂妊又梦天乐黄幡梵呗引厖眉碧眼一僧至即诞师幼不茹荤十四岁投上生院出家持头陀行十九为大僧阅大小经论置不读曰此方便说耳即持一钵走江淮所参知识甚多而得旨于浮山江州承天虚席欲致师非师所欲乃游丹阳寓止因圣寺一日行江上顾舟默计曰当随所往信吾缘也问舟师曰载我船尾可乎舟师笑曰师欲何之我入汴船也师因曰吾偶欲游京师遂载之而北谒净因大觉琏禅师琏使首众于坐下及琏归吴众请以师嗣焉开法之日英宗遣中使降香赐紫方袍觉照师号京师都会好恶万端贵人达官盈门而师一目之万口一辞咸以为本色道人莫不加敬积数年元丰三年春慈圣光献上仙神宗诏至庆寿宫说法僧问慈圣仙游定归何所师曰水流元在海月落不离天上大悦诏设高广坐恣人问答左右上下得未曾有欢声动宫殿赐与甚厚又语执政道臻素有德行可择一美号进呈乃赐号净照禅师京城创诸禅剎辟相国寺为慧林智海二禅寺其命主僧必使师择之宿老皆从风而靡高丽使三僧来就学师随根开导皆契宗旨师为人渠渠静退似不能言性慈祥纯谨奉身至约一布裙二十年不易无所嗜好尝雪方丈之西壁请文与可扫墨竹谓人曰吾使游人见之心自清凉此君盖替我说法也所居都城西隅衲子四十余辈颓然不出户三十年如一日元祐八年八月十七日忽语门弟子净圆曰吾更三日行矣及期沐浴更衣说偈已跏趺而化阅世八十坐六十一夏黄鲁直尝题其像曰老虎无齿卧龙不吟千林月黑六合云阴远山作眉红杏腮嫁与春风不用媒老婆三五少年日也解东涂西抹来可想见其高致也师初出世僧问师唱谁家曲宗风嗣阿谁师曰有钱使钱无钱守贫僧云月华嫡子临济儿孙师曰放尔三十棒问如何是净因境师曰法广殿牌仁宗亲写僧云如何是境中人师曰六代祖师天下闻问如何是道中人师曰万家烟火外一枕水云间问如何是佛师曰朝粧香暮换火问如何是观音妙智力师曰河南犬吠河北驴鸣问如何是祖师西来意师曰拄杖横担不到肩僧云谢师答话师曰错认定盘星乃曰一问一答无有尽时古人唤作无尽藏海亦唿为方便门于纳僧面前远矣何故权柄在手纵夺自由坐断毘卢壁立千忉善财楼阁孰肯闲游华藏琅函岂能看取丈夫勐利本合如然过后思量成第二月除兹投机徇器止宿草菴就下平高曲成万物周流无滞触处皆通苟不尽毫毛自取其咎如斯谈说笑杀衲僧且道谁是解笑者良久曰看取便下座又示众拈拄杖曰楖栗木杖子善能谈佛祖聋人既得闻哑人亦解语指白石为玉点黄金为土便恁么会去他家未相许不相许莫莽卤南街打鼓北街舞卓一下庐州兴化仁岳禅师南泉人也僧问如何是佛法大意师曰临济问黄檗曰学人不会师曰三回喫棒来问如何是和尚家风师曰曲彔禅床曰客来如何祇待师曰拄杖子问一大藏教尽是名言离此名言如何指示师曰癞马楷枯柳曰学人不会师曰骆驼好喫盐曰毕竟如何师曰铁鞭指处马空嘶荆门军玉泉谓芳禅师蜀人僧问从上诸圣以何法示人师拈起拄杖僧曰学人不会师曰两手分付僧拟议师便打宿州定林惠琛禅师僧问如何是道师曰秖在目前僧曰为甚么不见师曰瞎秀州本觉若珠禅师福州卓氏子僧问如何是道师举起拳僧曰学人不会师曰拳头也不识上堂说佛说祖埋没宗乘举古谈今淹留衲子拨开上路谁敢当头齐立下风不劳拈出无星秤子如何辩得斤两若也辩得须弥秖重半铢若辩不得抝折秤衡向日本国与诸人相见东京华严普孜禅师建州建阳谢氏子也幼习儒业举进士有声后看佛经至识自心源夙根启发遂投太平兴国西律院僧可崇出家得度具戒游方参道诣龙舒浮山圆鑑禅师法席入室扣请心融神会舒人请居甘露太平二剎道誉大播僧问如何是宾中宾师曰客路如天远僧云如何是宾中主师曰侯门似海深僧云如何是主中主师曰寰中天子勅僧云如何是主中宾师曰塞外将军令师曰宾中问主互换机锋主中问宾同生同死主中辨主饮气吞声宾中觅宾白云万里故句中无意意在句中于斯明得一双孤雁扑地高飞于斯未明一对鸳鸯溪边独立知音禅客相共证明影响异流切须子细良久曰若是陶渊明攒眉却归去师后退居净因德望颇重元丰五年都人请居华严益振宗风京城内外翕然归向八年四月十日诏入禁中说法既归无疾进止如常十四日忽鸣鼓陞坐辞众而逝师为人清秀杰出唱临济下三玄九带造曹洞五位十玄皆妙得其家风要旨学既该博故凑泊者望其津涯而已师初得法时年尚少久为浮山侍者时青华严已有省发矣而浮山知其未彻令师激之师奉教方便启发青遂契证后续洞下宗语在青传南康军清隐院惟湜禅师僧问如何是道师曰斜街曲巷曰如何是道中人师曰百艺百穷潭州衡岳寺奉能禅师上堂宗风才举万里云收法令若行千峯寒色须弥顶上白浪滔天大海波中红尘满地应思黄梅昔日少室当年不能退己让人遂使舂糠答志断臂酧心何似衡岳这里山畬粟米饭一桶没盐羹苦乐共住随高就低且不是南头买贵北头卖贱直教文殊稽首迦叶攒眉龙树马鸣吞声饮气目连鹙子且不能为为甚如此谛观法王法法王法如是宝应昭禅师法嗣滁州琅邪方铳禅师上堂造物无生物之心而物物自成雨露非润物之意而灵苗自荣所以药剂不食而病自损良师不亲而心自明故知妙慧灵光不从缘得到这里方许尔进步琅邪与尔别作箇相见还有么若无不可压良为贱郢州兴阳山希隐禅师僧问如何是悬崖撒手底句师曰明月照幽谷曰如何是绝后再苏底句师曰白云生太虚曰恁么则樵夫出林丘处处謌春色师曰是人道得上堂了见不见见了未了路上行人林间宿鸟月里塔高十二层天外星躔五百杪要会么手执夜明苻几箇知天晓参石门进禅师法嗣明州瑞巖智才禅师僧问如何是截断众流句师曰好曰如何是随波逐浪句师曰随曰如何是函盖干坤句师曰合曰三句蒙师指如何辨古今师曰向后不得错举上堂天平等故常覆地平等故常载日月平等故四时常明涅槃平等故圣凡不二人心平等故高低无诤拈拄杖卓一下曰诸禅者这拄杖子昼夜为诸人说平等法门还闻么若闻去敢保诸人行脚事毕若言不闻亦许诸人顶门眼正何故是法平等无有高下是名阿耨多罗三藐三菩提良久笑曰向下文长金山颖禅师法嗣宣州广教文鑑继真禅师初参达观遂问曰某甲自讲说外究寻诸佛所说广大如何得见边际去观云寻常凭何讲说师曰依教解义观云依教解义三世佛冤师曰离教一字如同魔说观云不问子教义解说者何人师曰但见动静语言不可覩其形相观云秖此无形相便是广大若悟此心便见边际师自此有省住广教上堂曰夫欲为宗师须了明暗句半夜里贴眼浑成空路布多事释迦文生时强四顾点胸独称尊又周行七步明复阿谁知暗使何人悟自后百千年屈指河沙数一盲引众盲盲盲相扶举他日见阎老努目空相觑是时休叫道镬汤无冷处休空腹高心但高盘转筯寄语后世人莫被徐六误润州普慈院崇珍禅师僧问如何是普慈境师曰出门便见鹤林山曰如何是境中人师曰入门便见珍长老太平州瑞竹仲和禅师僧问得座披衣人尽委向上宗乘事若何师曰但知氷是水曰更有事也无师曰休问水成氷曰弄潮须是弄潮人师曰这僧从淛中来润州金山怀贤圆通禅师僧问师扬宗旨得法何人师拈起拂子僧曰铁瓮城头曾印证碧溪崖畔祖灯辉师拂一拂曰听事不真唤钟作瓮越州石佛寺显忠祖印禅师僧问如何是不动尊师曰热鏊上猢狲曰如何是千百亿化身师曰添香换水点灯扫地曰如何是毘卢师法身主师曰系马柱曰有甚么交涉师曰缚杀这汉问会杀佛祖底始是作家如何是杀佛祖底剑师曰不斩死汉曰如何是和尚剑师曰令不重行问如何是相生师曰山河大地曰如何是想生师曰兔子望月曰如何是流注生师曰无间断曰如何是色空师曰五彩屏风上堂咄咄咄海底鱼龙尽枯竭三脚虾蟇飞上天脱壳乌龟火中活上堂点时不到皂白未分到时不点和泥合水露柱𨁝跳入灯笼里即且从他汝眉毛因甚么却拕在脚跟下直饶于此明得也是猢狲戴席帽于此未明何异曲蟮穿靴然虽如此笑我者多哂我者少杭州净住院居说真净禅师参达观遂问曰某甲经论粗明禅直不信愿师决疑观曰既不信禅岂可明经禅是经纲经是禅纲提纲正网了禅见经师曰为某甲说禅看观曰向下文长师曰若恁么经与禅乃一体观曰佛及祖非二心如手搦拳如拳搦手师因而有省乃成偈曰二十余年用意猜几番曾把此心灰而今潦泳永到逢知己李白元来是秀才安吉州西余山拱辰禅师上堂灵云见华眼中着翳玄沙蹙指体上遭迍不如且恁么过时自然身心安乐上堂理因事有心逐境生事境俱忘千山万水作么生得恰好去良久曰且莫剜肉成疮师有祖源通要三十卷行于世苏州崑山般若寺善端禅师僧问有生有灭尽是常仪无生无灭时如何师曰崑崙着靴空中立曰莫便是为人处也无师曰石女簪花火里眠曰大众证明师曰更看泥牛鬪入海节使李端愿居士儿时在馆舍常阅禅书长虽婚宦然笃志祖道遂于后圃筑室类兰若邀达观处之朝夕咨参至忘寝食观一日视公曰非示现力岂致尔哉奈无箇所入何公问曰天堂地狱毕竟是有是无请师明说观曰诸佛向无中说有眼见空花太尉就有里寻无手揸水月堪笑眼前见牢狱不避心外闻天堂欲生殊不知忻怖在心善恶成境太尉但了自心自然无惑公曰心如何了观曰善恶都莫思量公曰不思量后心归何所观曰且请太尉归宅公曰秖如人死后心归何所观曰未知生焉知死公曰生则某已知之观曰生从何来公罔措观起揕其胸曰秖在这里更拟思量箇甚么公曰会得也观曰作么生会公曰秖知贪程不觉蹉路观拓开曰百年一梦今朝方省既而说偈曰三十八岁懵然无知及其有知何异无知滔滔汴水隐隐隋堤师其归矣箭浪东驰洞庭月禅师法嗣苏州荐福亮禅师僧问不假言诠请师示诲师曰大众总见汝恁么问曰莫秖这便是也无师曰罕逢穿耳客仗钖已禅师法嗣台州黄巖保轩禅师僧问不欲无言略凭施设时如何师曰知而故犯僧礼拜师便打龙华岳禅师法嗣安吉州西余师子净端禅师本郡人也姓丘氏始见弄师子发明心要往见龙华蒙印可遂旋里合綵为师子皮时被之因号端师子丞相章公慕其道躬请开法吴山化风盛播开堂日僧官宣疏至推倒回头趯翻不托七轴之莲经未诵一声之渔父先闻师止之遂登座拈香祝圣罢引声吟曰本是潇湘一钓客自西自东自南北大众杂然称善师顾笑曰谛观法王法法王法如是便下座上堂二月二禅翁有何谓春风触目百花开公子王孙日日醺醺醉唯有殿前陈朝桧不入时人意禅家流秖这是莫思虑坦然斋后一瓯茶长连床上伸脚睡咄师到华亭众请上堂灵山师子云间哮吼佛法无可商量不如打箇筋斗便下座问羚羊未挂角时如何师曰怕曰既是善知识因何却怕师曰山僧不曾见恁么差异畜生续传灯录卷第九续传灯录卷第十目录大鑑下第十二世投子青禅师法嗣九人芙容道楷禅师大洪报恩禅师洞山云禅师福应文禅师龙蟠昙广禅师光化祥禅师普贤标禅师延洪善禅师果侍者玉泉皓禅师法嗣二人林溪文庆禅师北禅希肇禅师夹山遵禅师法嗣一人福昌知信禅师佛印元禅师法嗣二十人庆善净悟禅师善权慧泰禅师崇福德基禅师宝林怀吉禅师资福宗诱禅师翠巖惠空禅师密巖德溥禅师云居仲和禅师同安幼宗禅师龙兴居岳禅师万杉子章禅师鹅湖德延禅师文殊道用禅师龟峯祖廉禅师安国以愉禅师东禅圆同禅师北塔惠珂禅师香严开禅师大别宗禅师云居思文禅师广因要禅师法嗣二人妙峯如璨禅师监山合知禅师智海逸禅师法嗣一十一人黄蘗志因禅师大中德隆禅师白鹿仲豫禅师签判刘经臣居士荐福重言禅师白云放禅师兴福智正禅师荐福严禅师凤山世如禅师双峯弼禅师幽岩觉禅师支提隆禅师法嗣三人灵隐玄本禅师支提文翰禅师灵隐玄顺菴主净土惟素禅师法嗣一人净土惟政禅师宝林殊禅师法嗣一人宝林用明禅师东山宗禅师法嗣一人定峯晓宣禅师法昌遇禅师法嗣三人五峯密禅师大和山主慧日和尚兴化铣禅师法嗣三人南台以谓禅师花药常选禅师崇寿玢禅师圆通讷禅师法嗣三人兴国智昱禅师四祖逸禅师三祖文铣禅师净众先禅师法嗣一人隆福绍珍禅师瑞鹿安禅师法嗣二人瑞鹿蕴仁禅师姚晕车歧通判般若蟾禅师法嗣一人般若隆一禅师瑞鹿先禅师法嗣一人瑞鹿如昼禅师智者肯禅师法嗣一人智者绍忠禅师双林已禅师法嗣一人枫桥来禅师竹圆显禅师法嗣二人广安牛心道轸禅师香水守真禅师大乘遵禅师法嗣四人龙山景静禅师双池宠禅师竹林用淳禅师智门智常禅师益首座法嗣一人李林宗中书续传灯录卷第十目录续传灯录续传灯录卷第十大鑑下第十二世投子青禅师法嗣芙容道楷禅师沂州沂水人生崔氏为人刚劲孤硬自其少时即能辟谷学道隐伊阳山中后游京师借名术台寺试所习得度具戒谒青华严于淮山海会问佛祖言句如家常茶饭离此之外别有为人言句也无青曰汝道寰中天子勅还假禹汤尧舜也无楷拟酬之青以拂子摵之曰汝发意来早有二十棒也于是楷悟旨于言下再拜即去青唿曰且来楷亦不顾青曰汝到不疑之地耶楷以手掩耳后掌众食青问厨务句当良苦对曰不敢曰汝炊饭耶煮粥耶对曰人工淘米着火行者煮粥炊饭曰汝作甚么对曰和尚慈悲放他闲去又尝从青游园青以拄杖付楷曰理合与么对曰与和尚提鞋挈杖不为分外曰有同行在对曰那一人不受教青遂休去至晚青谓曰早来说话未尽对曰更请举看青曰卯生日戌生月楷即点灯来曰上来下去总不空然对曰在左右理合如此曰奴儿婢子谁家屋里无对曰和尚尊年缺他不可曰与么殷勤对曰报恩有分元丰五年北还沂间居马鞍山遂出世说法初住沂州之仙洞后迁西洛之招提龙门又迁住郢州之大阳隋州之大洪皆一时名公卿为之劝请洞上之风大振西北崇宁三年有诏住东京十方净因禅院大观元年冬移住天宁差中使押入不许辞免俄开封尹李孝寿奏楷道行卓冠丛林宜有以褒显之即赐紫伽黎号定照禅师楷焚香谢恩罢上表辞之曰伏蒙圣慈特差彰善阁秖候谭祯赐臣定照禅师号及紫衣牒一道臣感戴睿恩已即时焚香陞座仰祝圣寿讫伏念臣行业迁疎道力绵薄常发誓愿不受利名坚持此意积有岁年庶几如此传道后来使人专意佛法今虽蒙异恩若遂忝冒则臣自违素愿何以教人岂能仰称陛下所以命臣住持之意所有前件恩牒不敢祇受伏望圣慈察臣微悃非敢饰词特赐俞允臣没齿行道上报天恩上阅之以付李孝寿躬往谕朝廷旌善之意而楷确然不回开封尹具以闻上怒收付有司有司知楷忠诚而适犯天威问曰长老枯悴有疾乎楷曰平日有疾今实无又曰言有疾即于法免罪谴楷曰岂敢侥倖称疾而求脱罪谴乎吏太息于是受罚着缝掖编管缁州都城道俗见者流涕楷气色闲暇至缁州僦屋而居学者益亲明年冬勅放令自便菴于芙容湖中数百人环绕坐卧楷虑祸乃日各食粥一盃不堪者稍稍去在者犹百许人政和七年冬勅赐所居菴额华严禅寺明年五月十四日无疾而殁先写偈付侍者曰吾年七十六世缘今巳足生不爱天堂死不怕地狱撒手横身三界外腾腾任运何拘束初楷在大阳青华严遣果侍者以大阳皮履直裰付之楷以付襄州洞山道微微退罢还淛东殁于双林小寺今取以还鹿门山建阁藏之曰藏衣楷偈句精深有旨法作五偈述其门风一曰妙唱不干舌偈曰剎剎尘尘处处谈不劳弹指善财参空生也解通消息花雨巖前鸟不嗛二曰死蛇惊出草偈曰日炙风吹草里埋触他毒气又还乖闇地若教开死口长安依旧绝人来三曰解鍼枯骨吟偈曰死中活得是非常密用他家别有长半夜髑髅吟一曲氷河红焰却清凉四曰铁锯和三台偈曰不是宫商调谁人和一场伯牙何所措此曲旧来长五曰古今无间偈曰一法原无万法空箇中那许悟圆通将谓少林消息断桃花依旧笑春风楷旧隐与虎为隣虎尝乳四子月余楷阚其出往视之腥臭不可言窃携其一还虎得彘曳至弄穴前伏地喜见嵴尾但见三子怒以足跑地吼群鸟皆鸣翔其上楷即放还之其伊阳宰韩承议偈曰老爱依山人事稀虎驯菴畔怪来迟寥寥石室尘埃满不知何日是归期又曰数里无人到山黄始觉秋巖间一觉睡忘却百年忧随州大洪山报恩禅师卫之黎阳刘氏子世皆硕儒师未冠举方略擢上第后厌尘境请于朝乞谢簪绂为僧上从其请遂游心祖道至投子未久即悟心要子曰汝再来人也宜自护持辞谒诸名宿皆蒙印可丞相韩公缜请开法于西京少林未几大洪革律为禅诏师居之上堂五五二十五案山雷主山雨明眼衲僧莫教错举僧问九鼎澄波即不问为祥为瑞事如何师曰古今不坠曰这箇且拈放一边向上还有事也无师曰太无厌生曰作家宗师师曰也不消得上堂如斯话会谁是知音直饶向一句下千眼顿开端的有几箇是迷逢达磨诸人要识达磨祖师么乃举手作揑势曰达磨鼻孔在少林手里若放开去也从教此土西天说黄道黑欺胡谩汉若不放过不消一揑有人要与祖师作主便请出来与少林相见还有么良久曰果然上堂拈起拄杖曰昔日德山临济信手拈来便能坐断十方壁立千仞直得氷河焰起枯木花芳诸人若也善能横担竖夯遍问诸方苟或不然少林倒行此令去也击禅床一下僧问一箭一群即不问一箭一箇事如何师曰中也曰还端的也无师曰同声相应同气相求曰恁么则石巩犹在师曰非但一箇两箇曰好事不如无师曰穿却了也问三玄三要即不问五位君臣事若何师曰非公境界曰恁么则石人拊掌木女呵呵师曰杓卜听虚声熟睡饶谵语曰若不上来伸此问焉能得见少林机师曰放过则不可随后便打上堂横按拄杖曰便与么休去已落二三更若忉忉终成异见既到这里又不可弓折箭尽去也且衲僧家远则能照近则能明乃拈起拄杖曰穿却德山鼻孔换却临济眼睛掀翻大海拨转虚空且道三千里外谁是知音于斯明得大似杲日照天苟或未明不免云腾致雨卓一下问祖师西来九年面壁最后一句请师举唱师曰面黑眼睛白师甞设百问以问学者其略曰假使百千劫所作业不忘为甚么一称南无佛罪灭河沙劫又作此相曰森罗万象总在其中具眼禅人试请甄别上堂拈拄杖曰看看大地雪漫漫春来特地寒灵峯与少室料掉不相于休论佛意祖意谩谓言端语端铁牛无踪迹明月芦花君自看卓拄杖下座师素与无尽居士张公商英友善无尽尝以书问三教大要曰清凉疏第三卷西域邪见不出四见此方儒道亦不出此四见如庄老计自然为因能生万物即是邪曰易曰太极生两仪太极为因亦是邪因若谓一阴一阳之谓道能生万物亦是邪因若计一为虚无则是无因今疑老子自然与西天外道自然不同何以言之老子曰常无欲以观其妙常有欲以观其徼无欲则常有徼则已入其道矣谓之邪因岂有说乎易曰一阴一阳之谓道阴阳不测之谓神神也者妙万物而为言寂然不动感而遂通天下之故今乃破阴阳变易之道为邪因拨去不测之神岂有说乎望纸后批示以断疑网故也师答曰西域外道宗多途要其会归不出有无四见而已谓有见无见亦有亦无见非有非无见也盖不即一心为道则道非我有故名外道不即诸法是心则法随见异故名邪见如谓之有有则有无如谓之无无则无有有无则有见竞生无有则无见斯起若亦有亦无见非有非无见亦犹是也夫不能离诸见则无以明自心无以明自心则不知正道矣故经云言词所说法小智妄分别不能了自心云何知正道又曰有见即为垢此则未为见远离于诸见如是乃见佛以此论之邪正异途正由见悟殊致故也故清凉以庄老计道法自然能生万物易谓太极生两仪一阴一阳之谓道以自然太极为因一阴一阳为道能生万物则是邪因计一为虚无则是无因尝试论之夫三界唯心万缘一致心生故法生心灭故法灭推而广之弥纶万有而非有统而会之究竟寂灭而非无非无亦非非无非有亦非非有四执既亡百非斯遣则自然因缘皆为戏论虚无真实俱是假名矣至若谓太极阴阳能生万物常无常有斯为众妙之门阴阳不测是谓无方之神虽圣人设教示悟多方然既异一心宁非四见何以明之盖虚无为道道则是无若自然若太极若一阴一阳为道道则是有常无常有则是亦无亦有阴阳不测则是非有非无先儒或谓妙万物谓之神则非物物物则亦是无故西天诸大论师皆以心外有法为外道万法唯心为正宗盖以心为宗则诸见自亡言虽或异未足以为异也心外有法则诸见竞生言虽或同未足以为同也虽然儒道圣人固非不知之乃存而不论耳良以未即明指一心为万法之宗虽或言之犹不论也如西天外道皆大权菩萨示化之所施为横生诸见曲尽异端以明佛法是为正道此其所以为圣人之道顺逆皆宗非思议之所能知矣故古人有言缘昔真宗未至孔子且以系心今知理有所归不应犹执权教然知权之为权未必知权也知权之为实斯知权矣是亦周孔老庄设教立言之本意一大事因缘之所成始所成终也然则三教一心同途异辙究竟道宗本无言说非维摩大士孰能知此意也沂州洞山云禅师上堂秋风卷地夜雨翻空可中别有清凉箇里更无热恼是谁活计到者方知才落见闻即居途路且道到家后如何任运独行无伴侣不居正位不居偏长安福应文禅师上堂明明百草头明明祖师意直下便承当错认弓为矢惺惺底筑着磕着懵懂底和泥合水龟毛拂逼塞虚空兔角杖撑天拄地日射珊瑚林知心能几几击禅床下座滁州龙蟠圣寿昙广禅师僧问师唱谁家曲宗风嗣阿谁师曰杨广山头云霭霭月华菴畔柏青青曰恁么则投子嫡嗣大阳亲孙也师曰未跨铁牛捧如雨点曰今日已知端的师曰一任敲砖打瓦玉泉皓禅师法嗣郢州林溪兴教文庆禅师上堂六六三十六东方甲乙木嘉州大像出关来陜府铁牛入西蜀参夹山遵禅师法嗣江陵福昌信禅师僧问一花开五叶如何是第一叶师提起坐具僧曰云生片片雨点霏霏师曰不痛不知伤僧曰这箇犹是风生雨意如何是第一叶师将坐具摵一摵僧拍掌师曰一任𨁝跳问如何是佛师曰东家儿郎西家织女僧曰学人不会师曰掷笔抛梭上堂召大众众举头师曰南山风色紧便下座佛印元禅师法嗣临安府百丈庆善陀净悟禅师僧问如何是佛师曰问谁曰特问和尚师曰鹞子过新罗上堂说则摇唇行则动脚直饶不说不行时错错拍禅床下座常州善权慧泰禅师上堂诸佛出世广演三乘达磨西来密传大事上根之者言下顿超中下之流须当渐次发明心地或一言唱道或三句敷扬或善巧应机遂成多义撮其枢要总是空花一句穷源沈埋祖道敢问诸人作么生是依时及节底句良久曰微云淡河汉疎雨滴梧桐参饶州崇福德基禅师上堂若于这里会得便能入一佛国坐一道场水鸟树林共谭斯要楼台殿阁同演真乘续千圣不尽之灯照八面无私之焰所以道在天同天在人同人还有知音者么良久曰水底金乌天上日眼中瞳子面前人婺州宝林怀吉真觉禅师上堂善慧遗风五百年云黄山色秖依然而今祖令重行也一句流通遍大千大众且道是甚么句莫是函盖干坤截断众流随波逐浪底么吽有甚交涉自从有佛祖已来未曾动着今日不可漏泄真机去也顾视大众曰若到诸方不得错举洪州资福宗诱禅师上堂龙泉今日与诸人说些葛藤良久曰枝葛上更生枝蔓洪州翠嵓广化惠空禅师僧问如何是道师曰荒田不拣云莫便是和尚为人处么师曰量才补职示众曰昨日雨霖霖今朝日杲杲文殊与普贤全身入荒草赖得王老师夜来眠起早拈起拄杖曰来也来也不见道春无三日晴下座饶州密嵓净土德溥禅师僧问如何是密嵓境师曰芙容头上清风起云如何是境中人师曰雨露增前野老歌云向上宗乘如何指示师曰新声调古曲那箇是知音南康军云居山仲和禅师僧问如何是佛师曰问处分明僧云夜来松竹起清风吹散白云三两片师曰且莫磕着露柱僧礼拜归众师嘘嘘庐山同安崇胜幼宗禅师上堂拈拄杖示众曰拄杖子是体击禅床一下曰这箇是用直得高低普见远近皆闻正当恁么时且道是分不分良久曰楖栗横挑华藏界维摩掌上未为多下座袁州龙兴居岳禅师僧问师唱谁家曲宗风嗣阿谁师曰自从达磨分流后万派都归是一家云学人未晓请师直指师曰集云峯下四藤条庐山万杉子章禅师僧问道泰不传天子令时清共唱太平歌如何是太平歌师曰云尽日月正雪消天地春云恁么则雨洒千峯秀风动万年枝师曰星江水阔连天碧五老山横宇宙宽问师资未相见时如何师曰定光金地遥招手云见后如何师曰尊卑定位信州鹅湖山仁寿德延禅师僧问如何是鹅湖境师曰一泓湖水春来渌数只仙鹅天外归云如何是境中人师曰松声来客坐山翠上人衣乃曰众口咸来发问端当空一点欲酧难而今大义重宣也剔起眉毛觌面看久立广因要禅师法嗣福州妙峯如璨禅师上堂今朝是如来降生之节天下缁流莫不以香汤灌沐共报洪恩为甚么教中却道如来者无所从来既是无所从来不知降生底是谁试请道看若道得其恩自报若道不得明年四月八还是蓦头浇智海逸禅师法嗣瑞州广蘗志因禅师僧问如何是得力句师曰脚曰学人不会师曰一步进一步上堂四十九年说恩润禽鱼十万途程来警悟人天这二老汉各人好与三十棒何故一箇说长说短一箇胡言汉语虽然如是且放过一着福州大中德隆海印禅师上堂法无异法道无别道时时逢见释迦处处撞着达磨放步即交肩开口即咬破不咬破大小大上堂夫欲智拔先须定动卓拄杖曰唵苏嚧㗭唎娑婆诃归堂喫茶上堂触境无滞底为甚么擡头不起田地稳密底为甚么下脚不得譬如天王赐与华屋虽获大宅要因门入乃曰门聻樊哙踏开真主出巨灵擡手锦鳞喷参上堂平旦寅晓何人处处弥陀佛家家观世音月里麒麟看北斗向阳椑子一边青福州白鹿山仲豫禅师开堂日问答罢师乃曰设使言中辩的句里藏机意思交驰并同流浪何故吾祖之道岂其然乎若是上根作者独步丹霄临机大用把住涓滴不漏放行乃浪涌千江踞地全威壁立千仞得不英灵自己荷负宗门直饶恁么未称衲僧且道衲僧有甚么奇特良久曰深秋帘幕千家雨落日楼台一笛风下座签判刘经臣居士字兴朝少有逸才登仕版于佛法未之信年三十二会东林照觉总禅师与语启迪之乃敬服因醉心祖道既而抵京师谒慧林冲禅师于僧问雪窦如何是诸佛本源答曰千峯寒色语下有省岁余官雒幕就参韶山杲禅师将去任辞韶山山嘱曰公如此用心何愁不悟尔后或有非常境界无量欢喜宜急收拾若收拾得去便成法器若收拾不得则有不宁之疾成失心之患矣未几复至京师趋智海依正觉逸禅师请问因缘海曰古人道平常心是道尔十二时中放光动地不自觉知向外驰求转疎转远公益疑不解一夕入室海举传灯所载香至国王问波罗提尊者何者是佛尊者曰见性是佛之语问之公不能对疑甚遂归就寝熟睡至五鼓觉来方追念间见种种异相表里通彻六根震动天地回旋如云开月现喜不自胜忽忆韶山临别所嘱之言姑抑之逗明趋智海悉以所得告海为证据且曰更须用得始得公曰莫要践履否海厉声曰这箇是甚么事却说践履公默契乃作发明心地颂八首及着明道谕儒篇以警世词曰明道在乎见性余之所悟者见性而已孟子曰口之于味也目之于色也耳之于声也鼻之于臭也四肢之于安佚也性也杨子曰视听言貌思性所有也有见于此则能明乎道矣当知道不远人人之于道犹鱼之于水未甞须臾离也唯其迷己逐物故终身由之而不知佛曰大觉儒曰先觉盖觉此耳昔人有言曰今古应无坠分明在目前又曰大道秖在目前要且目前难覩欲识大道真体不离声色言语又曰夜夜抱佛眠朝朝还共起起倒镇相随语默同居止欲识佛去处秖这语声是此佛者之语道为最亲者立则见其参于前也在舆则见其倚于衡也瞻之在前也忽焉在后也取之左右逢其源也此儒者之语道最迩者奈何此道唯可心传不立文字故世尊拈花而妙心传于迦叶达磨面壁而宗旨付于神光六叶既敷千花竞秀分宗列派各有门庭故或瞬目扬眉擎拳举指或行棒行喝竖拂拈槌或持叉张弓辊毬舞笏或拽石搬土打鼓吹毛或一默一言一吁一笑乃至种种方便皆是亲切为人然秖为太亲故人多罔措瞥然见者不隔丝毫其或沈吟迢迢万里欲明道者宜无忽焉祖祖相传至今不绝真得吾儒所谓忿而不发开而弗违者矣余之有得实在此门反思吾儒自有其道良哉孔子之言默而识之一以贯之故目击而道存指掌而意谕凡若此者皆合宗门之妙旨得教外之真机然而孔子之道传之子思子思传之孟子孟子既没不得其传而所以传于世者特文字耳故余之学必求自得而后已幸余一夕开悟凡目之所见耳之所闻心之所思口之所谈手足之所运动无非妙者得之既久日益见前每以与人人不能受然后知其妙道果不可以文字传也呜唿是道也有其人则传无其人则绝余既得之矣谁其自知乎终余之身而有其人邪无其人邪所不可得而知也故为记颂歌语以流播其事而又着此篇以谕吾徒云支提隆禅师法嗣杭州灵隐玄本禅师僧问蚌含未剖时如何师曰光从何来问临济入门便喝德山入门便棒此意如何师曰天晴不肯去师见僧看经乃问看甚么经僧无语乃示颂曰看经不识经徒劳损眼睛欲得不损眼分明识取经净土素禅师法嗣杭州净土院惟正禅师秀州华亭黄氏子幼从钱塘资圣院本如隷业且将较艺于有司如使祷观音像以求阴相师谢曰岂忍独私于己哉郡人朱绍安闻而加叹欲启帑度之师慨然曰古之度人以清机密旨今反是去古远矣吾堕三宝数当有其时已而遇祥符覃恩得谐素志独拥毳袍且弊同列慢之师曰佛乎佛乎仪相云乎哉僧乎僧乎盛服云乎哉厥后有愿输奉岁时用度俾继加之院务亦复谢曰闻托钵乞食未闻安坐以享闻历谒诸祖未闻废学自任况我齿茂气完正在筋力为礼非从事屋庐之秋也于是提策东引学三观于天台复旋径山恣单传之旨于老宿惟素素董临安功臣山净土院师辅相之久而继席焉然为人高简律身精严名卿巨公多所推尊叶内翰清臣牧金陵迎师语道一日叶曰明日府有燕饮师固奉律能为我少留一日欵清话否师诺之翌日遣使邀师留一偈而返曰昨日曾将今日期出门倚杖又思惟为僧祇合居嵓谷国士筵中甚不宜坐客皆仰其标致师识虑洗然不牵世累雅爱跨黄犊出入军持巾钵悉挂角上市人争观之师自若也杭守蒋侍郎尝与师为方外友每往谒至郡庭下犊谈笑终日而去蒋有诗曰禅客寻常入旧都黄牛角上挂瓶盂有时带雪穿云去便好和云画作图师尝作山中偈曰桥上山万层桥下水千里惟有白鹭鸾见我常来此平生制作三十卷号锦溪集又工书笔法胜绝秦少游珍藏之冬不拥炉以芦花作毬纳足其中客至共之夏秋好翫月盘膝大盆中浮池上自旋其盆吟笑达旦率以为常九峯韶禅师尝客于院一夕将卧师邀之曰月色如此劳生扰扰对之者能几人峯唯唯而矣久之唿童子使熟炙峯方饥意作药石顷乃橘皮汤一盃峯匿笑曰无乃太清乎有问曰师以禅师名乃不谈禅何也师曰徒费言语吾懒宁假曲折但日夜烦万象为敷演耳言语有间而此法无尽所谓造物无尽藏也皇祐元年孟夏八日语众曰夫动以对静未始有极吾一动历年六十有四今静矣然动静本何有哉于是泊然而逝宝林殊禅师法嗣婺州宝林用明禅师僧问世尊三昧迦叶不知和尚三昧什么人知师曰泥牛穿海去木马透云归云恁么则学人请益师曰未敢相许僧无语师曰真箇东山宗禅师法嗣建州定峯晓宣禅师僧问如何是祖师西来意师曰云收千岳翠云如何领会师曰雨洗百花鲜问学人上来请师垂示师曰江澄秋夜月风扫晓天霞云一句才闻流通万古师曰汝作么生会僧喝师便打续传灯录卷第十续传灯录卷第十一目录大鑑下第十二世云居舜禅师法嗣十五人蒋山法泉禅师天童澹交禅师崇梵余禅师慈云修慧禅师长耳子良禅师开元莹禅师衡山澄信禅师祥符晓儒禅师褒亲暕禅师善果怀演菴主观音元隐禅师祥符法周禅师西禅怀义禅师开平处良禅师慈云居慧禅师大沩宥禅师法嗣五人归宗慧通禅师兴教慧宪禅师崇福清雅禅师崇福贵安禅师大沩和尚育王琏禅师法嗣二十三人佛日戒弼禅师天宫慎徽禅师径山维琳禅师临平胜因资禅师弥陀正彦菴主金山宝觉禅师安巖崇海禅师广慧利和禅师明仙道信禅师凤皇文喜禅师佛日道荣禅师万寿洪德禅师精严同定禅师宝云有馨禅师东禅智华禅师东禅智贤禅师极乐兴嗣禅师普先处忠禅师石门希仲禅师解空清瑞禅师五磊智环禅师显圣宗利禅师孙觉莘老居士灵隐知禅师法嗣二人灵隐正童禅师雪峯守超禅师承天简禅师法嗣二人智者利元禅师瑞安僧印禅师九峯鑑韶禅师法嗣一人大梅法英禅师称心倧禅师法嗣一人慧日尧禅师报本兰禅师法嗣二人中际可遵禅师法明上座称心明禅师法嗣一人上蓝光寂禅师承天宗禅师法嗣九人崇福了禅师承天守明禅师凤皇有从禅师大龙德全禅师海印法安禅师崑山昙玉禅师因胜师俊禅师法雨重俊禅师护国从利禅师长芦福禅师法嗣六人广慧和禅师保宁真戒禅师长芦法海禅师寿宁楚韶禅师资福文雅禅师三祖慧云禅师天衣和禅师法嗣二人菩提志专禅师菩提光用禅师云居齐禅师法嗣五十六人云居契瓌禅师灵隐文胜禅师瑞巖义海禅师广慧智全禅师保福居喣禅师南明惟宿禅师清溪清禅师万杉广智禅师金鹅虚白禅师翠峯洪禅师上蓝普禅师龙华悟乘禅师报恩行思禅师漳江昭远禅师兴国洪禅师杨岐居蕴禅师九峯子玄禅师鹅湖令新禅师云龙子才禅师三祖岳禅师云窦遇新禅师报本义圆禅师建山智杲禅师杨岐德海禅师上方子澄禅师化城会平禅师清化智聪禅师象田德圆禅师育王居素禅师圆通利柔禅师罗汉怀端禅师化城自颜禅师荐福臻禅师清化子昌禅师龙华有忠禅师显圣居耀禅师云居慧震禅师兴化善能禅师北禅觉宁禅师慧日达禅师甘露真禅师东禅清显禅师岳楚永柔和尚彬州文靖和尚明州智远和尚越州承雅和尚南岳彦诠和尚西蜀义诠和尚安德玄邃和尚玄寂义勋和尚饶州仁鑑和尚抚州保麟和尚南山省堂主正庆惠洪和尚鹿门慧昭山主苏州庆思和尚功臣轲禅师法嗣四人尧峯颢暹禅师圣寿志昇禅师功臣守如禅师宝华怀古禅师栖贤澄湜禅师法嗣十一人兴教惟一禅师西余体柔禅师定山惟素山主福严省贤禅师仰山智齐禅师栖贤智通禅师石佛宗禅师东禅觉禅师雪窦惟则禅师西余荣禅师南岳福严和尚罗汉林禅师法嗣十五人长芦赞禅师支提昭爱禅师灵峯道诚禅师仰山择和禅师崇胜道珍禅师富乐智静禅师慧力绍珍禅师太宁庆璁禅师何山晓禅师兴国慧禅师万杉懿宣禅师漳江昭达禅师罗汉齐因禅师崇胜楚齐禅师报恩传进禅师凤栖卿禅师法嗣一人凤栖通禅师万杉爽禅师法嗣一人法华德嵩禅师永安楚禅师法嗣一人疎山重秀禅师雪峯敦禅师法嗣一人雪峯善誉禅师景清素禅师法嗣四人何山日俭禅师承天𧦬岑禅师承天自能禅师翠峯子渊禅师干明同禅师法嗣四人双池智常禅师含珠洞禅师普宁常莹禅师南台善圆禅师续传灯录卷第十一目录续传灯录续传灯录卷第十一大鑑下第十二世云居舜禅师法嗣金陵蒋山法泉佛慧禅师随州时氏子僧问古人说不到处请师说师曰夫子入太庙曰学人未晓师曰春暖柳条青问如何是急切一句师曰火烧眉毛问祖师面壁意旨如何师曰撑天拄地曰便恁么去时如何师曰落七落八问二祖立雪齐腰意旨如何师曰三年逢一闰曰为甚么付法传衣师曰村酒足人酤问莲华未出水时如何师曰西瞿耶尼曰出水后如何师曰泗洲大圣问如何是祖师西来意师曰发长僧貌丑曰未审意旨如何师曰闭户怕天寒问南禅结夏为甚么却在蒋山解师曰众流逢海尽曰恁么则事同一家师曰梦里到家乡上堂来不来去不去脚下须弥山脑后擎天柱大藏不能宣佛眼不能觑诸禅德渐老逢春解惜春昨夜飞花落无数上堂画一圆相以手拓起曰诸仁者还见么团团离海峤渐渐出云衢诸人若也未见莫道南明长老措大相却于宝华王座上念中秋月诗若也见得此夜一轮满清光何处无上堂要去不得去要住不得住打破大散关脱却孃生袴诸仁者若倒腊月三十日且道用箇甚么良久曰柳絮随风自西自东上堂古人恁么南禅不恁么古人不恁么南禅却恁么大众还委悉么王婆袗子短李四帽檐长圣节上堂拈拄杖击法座一下曰以此功德祝延圣寿便下座上堂时人欲识南禅路门前有箇长松树脚下分明不较多无奈行人恁么去莫恁去急回顾楼台烟锁钟鸣处师因雪下上堂召大众曰还有过得此色者么良久曰文殊笑普贤瞋眼里无筋一世贫相逢尽道休官去林下何曾见一人上堂快人一言快马一鞭若更眼睛定动未免纸里麻缠脚下是地头上是天不信但看八九月纷纷黄叶满山川师晚奉诏住大相国智海禅寺问众曰赴智海留蒋山去就孰是众皆无对师索笔书偈曰非佛非心徒拟议得皮得髓谩商量临行珍重诸禅侣门外千山正夕阳书毕坐逝明州天童澹交禅师僧问临云阁耸太白峯高到这里如何进步师曰但寻荒草际莫问白云深曰未审如何话会师曰寒山逢拾得两箇一时痴曰向上宗乘又且如何举唱师曰前言不及后语上堂也大奇也大差十箇指头八箇罅由来多少分明不用赞龟打瓦便下座建州崇梵余禅师僧问临济喝少遇知音德山棒难逢作者和尚今日作么生师曰山僧被尔一问直得退身三步嵴背汗流曰作家宗师今日遭遇师曰一语伤人千刀搅腹僧以手画一画曰争奈这箇何师曰草贼大败问恁么来底人师还接否师曰孤峯无宿客曰不恁么来底人师还接否师曰滩峻不留舡曰恁么不恁么则且置穿过髑髅一句作么生师曰堪笑亦堪悲上堂直须向黑豆未生芽时搆取良久召大众曰剑去久矣处州慈云院修慧圆照禅师上堂片月浸寒潭微云满空碧若于达道人好箇真消息还有达道人么微云穿过尔髑髅片月触着尔鼻孔珍重杭州南山长耳相子良禅师僧问六月休歇时如何师曰在家致仕云忽遇客来如何祇待师曰烂嚼清风饱飡明月云学人有分也无师曰无下口处乃曰莺啼绿柳鹊噪花枝于斯荐得触处光辉更有一般道理防萌杜渐居安虑危是何言欤建州开元莹禅师上堂曰有一面镜到处悬挂凡圣不来谁上谁下遂拈拄杖曰这箇是拄杖那箇是镜良久曰万古碧潭空界月再三捞摝始应知又曰倏倏忽忽东涌西没无害无伤穿皮透骨平等应用非心非佛拶破面门箇是何物古人无端谓辽天鹘无眼者看取力口希咄咄咄以拂子击禅床下座大沩宥禅师法嗣庐山归宗慧通禅师僧问如何是函盖干坤句师曰日出东方夜落西曰如何是截断众流句师曰铁山横在路曰如何是随波逐浪句师曰舡子下扬州问如何是尘尘三昧师曰灰飞火乱问如何是佛法大意师曰黄河水出崑崙嘴问十二时中如何履践师曰铁牛步春草问只履西归当为何事师曰为缘生处乐不是厌他乡曰如何是当面事师曰眼下鼻头垂上堂心随相起见自尘生了见本心知心无相即十方剎海念念圆明无量法门心心周匝夫如是者何假觉城东际参见文殊楼阁门开方亲弥勒所以道一切法门无尽海同会一法道场中拈起拄杖曰这箇是一法那箇是道场这箇是道场那箇是一法良久曰看看拄杖子穿过诸人髑髅须弥山拶破诸人鼻孔击香台一下曰且向这里会取上堂从无入有易从有入无难有无俱尽处且莫自颟顸举来看寒山拾得礼丰干安州大安兴教慧宪禅师上堂我有一条拄杖寻常将何比况採来不在南山亦非崑崙西嶂拈起满目光生放下骊龙缩项同徒若也借看卓出人中之上击香台下座饶州崇福清雅禅师僧问如何是崇福境师曰磬敲寒月夜香炷白云朝云如何是境中人师曰僧是僧俗是俗云向上更有奇特事也无师曰毘卢顶上金冠子云重重蒙指示千古为流芳师曰笑杀旁观者育王琏禅师法嗣临安府佛日净慧戒弼禅师僧问如何是毘卢印师曰草鞋踏雪曰学人不会师曰步步成踪福州天官慎徽禅师上堂八万四千波罗密门门门长开三千大千微尘诸佛佛佛说法不说有不说无不说非有非无不说亦有亦无何也离四句绝百非相逢举目少人知昨夜霜风漏消息梅花依旧缀寒枝杭州径山无畏维琳禅师湖州人初住大明僧问师唱谁家曲宗风嗣阿谁师曰不在然灯前亦非释迦后云莫便是育王儿孙也无师曰神岳峯高尾闾水急问如何是大明家风师曰神鸾顶上轩眉坐黄鹄岫中昂首行云未审意旨如何师曰会即便会觅甚意旨僧珍重便去师曰听取一偈榾柮火残飞白灰老僧身上白如雪地炉冥坐人不知苍狖山西叫明月久立杭州临平胜因资禅师僧问知师久蕴囊中宝今日当场略借看师曰方圆无内外丑拙任君嫌云心月孤圆光含万像师曰莫将黄叶作真金问菩提不可以心得和尚从何而得师曰龊汉乃曰若论此事如日月丽天八方普照盲者不见盆下不知非日月不明乃当人障隔若据祖师正令拟议千差直须打透金锁玄关一任纵横妙用久立温州弥陀正彦菴主一日礼拜雪窦良禅师良问云汝是有主沙弥无主沙弥主曰有无且致和尚是有主禅师无主禅师良云却被葫芦倒缠藤主曰道什么良拟对主拂袖便出曰见面不如闻名良呵呵大笑至晚入室良不允主乃有颂曰金刀剃落青丝发求佛求法亦求真黄梅分付卢行者师今授手与何人灵隐知禅师法嗣临安府灵隐正童圆明禅师僧问如何是道师曰夜行莫踏白曰如何是道中人师曰黄张三黑李四承天简禅师法嗣婺州智者山利元禅师上堂拈拄杖曰大用现前不存轨则东方一指干坤肃静西方一指瓦解氷消南方一指南斗作窜北方一指北斗潜藏上方一指筑着帝释鼻孔下方一指穿过金刚水际诸人面前一指成得甚么边事良久卓一下曰路上指奔鹿门前打犬儿温州瑞安僧印禅师僧问如何是法身礼师曰头大耳小云如何是法身用师曰南原耕罢者牵犊负樵归云恁么则三身不分也师曰大虫看水磨乃曰将心问佛如天远以佛求心道转赊若遇云门行正令须教棒下识龙蛇良久曰具眼者看取师于熙宁十年九月十三日沐浴更衣留偈曰倚空灵剑冷光浮佛祖魔军一刃收带月吼风归宝匣铁牛惊散曲江头言讫趺坐而逝茶毘歛骨获舍利五色九峯韶禅师法嗣明州大梅祖镜法英禅师姓张氏本州鄞县人初住襄阳白马开堂问答罢乃曰至道无在岂无在也至言无穷岂有穷也得之则皎若目前失之则毫釐有隔是故虽一大藏教不为多言一默毘耶岂曰无语须知佛祖人天殊非本有好恶长短亦非本无直下荐得犹在半途这箇事须遇明眼证据贫道今日功不浪旋将此举扬上祝皇风情与无情得无生忍次居大梅判宗留后仲爰一见道契奏赐师名上堂曰祖师不会禅诸佛不会道学道与学禅诸方闹浩浩或以玉为尘或以石为宝参得一肚皮特地生烦恼不烦恼解会何如入荒草寄语参禅学道人头边白发年年新何如来与大梅老相共开田博饭喫一生参学事毕珍重又曰三十六旬之始七十二候之初末后句则且置秖如当头一句又作么生道拈拄杖曰岁朝把笔万事大吉急急如律令大众山僧恁么提唱且道还有祖师意也无良久曰记得东村黑李四年年亲写在门前卓拄杖下座又曰春山笋蕨正蒙茸好把黄梁彻晓舂莫谓西来无此意祖师浑在钵盂中参称心倧禅师法嗣彭州慧日尧禅师僧问古者道我有一句待无舌人解语却向汝道未审意旨如何师曰无影树下好商量僧礼拜师曰瓦解氷消报本兰禅师法嗣福州中际可遵禅师上堂咄咄咄井底啾啾是何物直饶三千大千也秖是箇鬼窟咄上堂昨夜四更起来呵呵大笑不歇幸然好一觉睡霜钟撞作两橛上堂禾山普化忽颠狂打鼓摇铃戏一场劫火洞然宜煮茗岚风大作好乘凉四蛇同箧看他弄二鼠侵藤不自量沧海月明何处去广寒金殿白银床咄上堂八万四千深法门门门有路超干坤如何箇箇踏不着秖为蜈蚣太多脚不唯多脚亦多口钉嘴铁舌徒增丑拈椎竖拂泥洗泥扬眉瞬目笼中鸡要知佛祖不到处门掩落花春鸟啼邢州开元法明上座依报本未久深得法忍后归里事落魄多嗜酒唿卢每大醉唱柳词数阕日以为常乡民侮之召斋则拒召饮则从如是者十余年咸指曰醉和尚一日谓寺众曰吾明旦当行汝等无他往众窃笑之翌晨摄衣就座大唿曰吾去矣听吾一偈众闻奔视师乃曰平生醉里颠蹶醉里却有分别今宵酒醒何处杨柳岸晓风残月言讫寂然撼之已委蜕矣称心明禅师法嗣洪州上蓝院光寂禅师上堂横按拄杖召大众曰还识上蓝老汉么眼似木𣔻口如匾担无问精粗不知咸淡与么住持百千过犯诸禅德还有为山僧忏悔底么良久曰气急杀人卓拄杖下座承天宗禅师法嗣饶州崇福了禅师上堂僧问大众云臻请师说法师曰青莲不惜亲分付罕遇知音会破颜云一句无私群心有赖师曰箇中端的旨沙界共流通云若不临沧海焉知波浪宽师曰一滴曹溪水时人被陆沈乃曰迟日和风柳皴桃绽当万物发生之际是般若流运之时草木芬芳园林秀媚且道无影树子抽条也未遂拈拄杖云看看筑着梵王鼻孔拶破帝释眼睛尽大地全是山僧诸人无分若也荐得尽大地全是诸人山僧无分如或未然打鼓普请看又曰云拥奇峯水盈巨壑横扁舟于古岸钓皓月于波心红尾锦鳞侬家末事骊珠荆璞未足为珍直饶撮土为金何似转凡成圣大众贤愚凡圣古今条例且道作么生转良久曰瑠璃盏子人皆有无着当时秖为麁下座杭州承天守明禅师上堂曰剑轮飞处好定纲宗石火电光眼中着屑所以曹溪拈拂已涉痕瑕雪岭辊毬急须着眼若是行脚上士本分禅流纵教喝散白云冲开碧落如斯受用又属建化门中若也正令提纲任是三头六臂底出来也须倒退三千里参湖州凤皇山护国仁王有从禅师僧问昙花已现人天仰愿开金口副群机师曰白云垂碧落无处不为霖云便恁么会时如何师曰裂转鼻孔云不因伸请问争辨我师机师曰用不着问箭锋相拄笑杀衲僧啐啄同时千山万水不涉程途请师速退师曰一二三四五云便是和尚为人处也无师曰堕崖落堑云作家宗师师曰放汝三十棒乃曰宗乘一举海辨难诠祖令当行要津无路真如凡圣皆是梦言佛及涅槃并为增语据此诚实还可举扬也无既昇此座不可徒然方便门中放一线道与诸人商量且道十二时中如何趣向若向这里荐得行住坐卧任运施为见闻觉知随缘应用尘尘弥勒剎剎善财山河大地自已家风妙明真心非增非减若能如是方称大丈夫久立鼎州大龙山德全禅师僧问如何是法身师曰声前拍不散云学人便恁么时如何师曰句后觅无踪苏州崑山慧严海印法安禅师僧问柳垂堤畔花发林间如何显道师曰两彩一赛云自从一见桃花后直至如今更不疑师曰汝向什么处见灵云云花开满树花落枝空师曰放汝三十棒长芦福禅师法嗣金陵清凉广慧和禅师上堂曰达磨祖师无端将一杓恶水泼在天下老宿头上直得天下老和尚说禅说道南北纷纭续焰传芳亘今亘古山僧今日亲遭一杓摆脱无门扬千古之玄风振一时之轨范良久曰看看山僧将一杓恶水泼向诸人头上去也还觉也无如或不知更看一杓祖佛家风孰与知西来消息若何为殷勤为报未归客月满秋天霜冷时参又曰一日复一日日日催人老寒则且围炉困乃和衣倒奉报往来人家中元有宝家内不曾寻拄棒缘门讨任使讨过半辛苦生烦恼不如归去来去却门前草复曰诸禅德尽十方世界是草作么生去归堂喫茶又曰多日天晴今朝下雨大地山河无不皆普三时打钟二时打鼓处处分明头头荐取复拈拄杖曰诸禅德还会么三世诸佛尽在里许拍禅床一下天衣和禅师法嗣杭州护国菩提志专禅师僧问远离嘉禾胜境已届海昌道场如何是不动尊师曰此去嘉禾不远云恁么则往来无际师曰灵利衲僧僧便喝师曰棒上不成龙乃曰说即天地悬殊不说即眼睫里藏身眉毛上𨁝跳说与不说拈放一边举拄杖云且道这箇是什么良久曰昼月冷光现卓地计初成卓一下下座云居齐禅师法嗣南康云居契瓌禅师僧问路逢死蛇莫打杀无底篮子盛将归未审师还受也无师曰尔甚么处得来曰恁么则不虚施也师曰却且提取去问如何是佛师曰赞叹不及曰莫秖这箇便是么师曰不令人赞叹杭州灵隐文胜慈济禅师婺州刘氏子僧问古鑑未磨时如何师曰古鑑曰磨后如何师曰古鑑曰未审分不分师曰更照看问如何是和尚家风师曰莫讶荒疎曰忽遇客来作么生师曰喫茶去明州瑞巖义海禅师霅川胡氏子造云居法席居问甚么物恁么来师于言下大悟遂有颂曰云居甚么物问着头恍忽直下便承当犹是生埋没出世住报本僧问如何是祖师西来意师曰若到诸方但道报本不解答话问如何是和尚家风师曰无忌讳曰忽遇触忤又且如何师曰不解作客劳烦主人问释迦掩室于磨竭净名杜口于毘耶未审如何示众师曰汝不欲我开谈曰未晓师机师曰且退问如何是无位真人师曰这里无安排尔处明州广慧志全禅师杭州卫氏子上堂僧问如何是衲僧本分事师曰尔莫钝置我僧礼拜师曰却是大众钝置阇梨便下座问贼不打贫儿家时如何师曰说向人也不信僧曰恁么则礼拜而退师曰得箇甚么明州大梅保福居煦禅师温州周氏子僧问古人面壁意旨如何师曰但恁么会曰未审如何领会师曰礼拜着处州南明惟宿禅师僧问法法不隐藏古今常显露如何是显露底法师曰见示大众曰恁么则学人谨退也师曰知过必改荆州军清溪清禅师僧问古路坦然如何履践师曰尔是行脚僧庐州万杉广智禅师僧问如何是和尚家风师曰山家秖如此问如何是西来的的意师曰大众总闻问寂默为宗时如何师曰谩语问如何是径截一路师曰迂回多少问如何是最先一句师曰此问在后问世尊拈花意旨如何师曰尔还荐得么僧云学人不会师曰多少分明问世尊三昧迦叶不知如何是世尊三昧师曰何处得这消息问瑞雪满庭从何而降师曰莫泄真机问如何是无价宝师曰甚处得来问如何是祖师西来意师曰尽言只履西归去问古人卷席意旨如何师曰何不礼拜归堂问如何是文殊门师曰千圣皆从此入僧云入后如何师曰想尔不识僧礼拜师曰灼然师乃曰世尊良久迦叶起来白槌马师才陞坐百丈出来卷席可谓摩竭陀令已行不可更教山僧重下注脚然虽如是久参高士莫讶周遮后学上坐也须着些精彩更若繁词恐不及珍重明州金鹅虚白禅师僧问如何是直截一路师曰鸟道羊肠问如何是一体师曰驼驴猪狗僧云恁么则四生六道去也师曰哑苏州翠峯山洪禅师僧问如何是翠峯境师曰秖闻莺鸟语不见报春来问如何是祖师西来意师曰堪嗟立雪僧洪州上蓝普禅师相国夏竦问百骸俱溃散那箇是长老主人师曰前月二十日离蕲阳口功臣轲禅师法嗣苏州尧峯颢暹禅师僧问学人乍入丛林乞师一接师曰去问承教有言是法平等无有高下如何是平等法师曰尧峯高宝华低曰恁么则却成高下去也师曰情知尔恁么会闻雷声示众曰还闻雷声么还知起处么若知起处便知身命落处若也不知所以古人道不知天地者刚道有干坤不如喫茶去问如何是道师曰夕死可矣问如何是金刚力士师曰这里用不着问亡僧迁化向甚么处去也师曰苍天苍天乃曰秖如末后僧问亡僧迁化向甚么处去也山僧向他道苍天苍天且道意落在甚么处莫是悲伤迁逝痛忆道人么若乃恁么评论实谓罔知去处要知去处么更不用久立歇去上堂冬去春来楼阁门开若也入得不用徘徊诸上座还向这里入得也未若也入得所以古人道是处是弥勒无门无善财若也入之未得自是诸上座狂走更不忉忉久立珍重苏州吴江圣寿志昇禅师上堂若论佛法更有甚么事所以道古今山河古今日月古今人伦古今城廓唤作平等法门绝前后际诸人还信得及么若信得及依而行之久立珍重杭州功臣开化守如禅师上堂召大众曰还知道圣僧同诸人到这里么既劳尊降焉敢稽留久立珍重栖贤湜禅师法嗣杭州南山兴教院惟一禅师僧问佛未出世时如何师曰白云数重曰出世后如何师曰青山一朵问如何是道师曰刺头入荒草曰如何是道中人师曰干屎橛曰大耳三藏第三度为甚么不见国师师曰脚跟下看曰如何得见师曰草鞋跟断安吉州西余体柔禅师上堂一人把火自烬其身一人抱氷横尸于路进前则触途成滞退后即噎气填胸直得上天无路入地无门如今已不奈何也良久曰待得云消去自然春到来真州定山惟素山主僧问如何是不迁义师曰暑往寒来曰恁么则迁去也师曰啼得血流无用处问达磨心印师已晓试举家风对众看师曰门前有箇长松树夜半子规来上啼问知师洞达诸方旨临机不答旧时禅如何是新奇师曰若到诸方不得错举曰学人殷勤于座右莫不秖此是新奇师曰折草量天问如何是定山境师曰清风满院曰忽遇客来如何秖待师曰莫嫌冷淡乃曰若论家风与境不易酬对多见指定处所教他不得自在曾有僧问大随如何是和尚家风随曰赤土画簸箕又曰肚上不贴榜且问诸人作么生会更有夹山云门临济风穴皆有此话播于诸方各各施设不同又作么生会法无异辙殊途同归若要省力易会但识取自家桑梓便能绍得家业随处解脱应用现前天地同根万物一体唤作衲僧眼睛绵绵不漏丝毫苟或于此不明徒自竛竮辛苦僧问如何是佛师曰含齿戴发曰恁么则人人具足师曰远之又远问牛头未见四祖时如何师曰成家立业曰见后如何师曰立业成家问如何是定山路师曰峭曰履践者如何师曰崄问无上法王有大陀罗尼名为圆觉流出一切清净真如菩提涅槃未审圆觉从甚么处流出师曰山僧顶戴有分曰恁么则信受奉行师曰依稀似曲才堪听问十二时中如何得与道相应师曰皇天无亲唯德是辅曰恁么则不假修证也师曰三生六十劫南岳福严省贤禅师僧问如何是福严境师曰画也画不及僧云如何是境中人师曰且子细问师唱谁家曲宗风嗣阿谁师曰不因汝问我也不说僧云恁么则宝觉分枝去也师曰莫乱道袁州仰山智齐禅师初参諟禅师諟问汝是甚处人对曰安州人諟云汝为甚么却不安对曰今日转见病源諟云且道强惺惺师遂礼拜有颂曰有口不能言无舌能解语惺惺犹是梦何处有佛祖罗汉祖印行林禅师法嗣真州长芦赞禅师僧问拈槌举拂即不问如何是喝散白云底意气师曰喫棒僧云争奈人天大众何师曰罪不重科问如何是佛法大意师曰老僧奉圣旨开堂僧云恁么则天人群生类皆承此恩力师曰知恩方解报问一棒打破虚空时如何师曰费力僧云恁么则百杂碎师曰秖为终日区区师乃曰起动大众若于佛法中也无可得伸剖诸人尽是久参先德达佛知见不可更教这里谈禅说道实为举足动步不离道场乃至林间宴坐经行无非佛事良久曰参福州支提昭爱禅师僧问如何是佛师曰牛儿不识虎问如何是和尚家风师曰臂长衫袖短僧云忽遇客来如何师曰离中虚坎中满福州灵峯道诚禅师僧问祖祖相传传祖印师今得法嗣何人师曰那箇古人恁么道僧云秖如道吾有正法眼藏付嘱迦叶又作么生师曰不妨具眼僧云千圣不传方是的一言合道未为真师曰早是不合也袁州仰山择和禅师僧问如何是祖师西来意师曰君子不废游问如来藏中以何为佛事师曰香风吹萎花僧云皆因今日也师曰更雨新好者问如何是佛师曰真书梵字示众曰法本不生今则无灭无灭无生眼中金屑古佛家风青天明月袁州崇胜道珍禅师僧问如何是佛师曰更向什么处觅僧云莫秖这是师曰勿交涉绵州富乐智静禅师僧问如何是佛法大意师曰六耳不同谋僧云意旨如何师曰逢人但恁么举临江军慧力院绍珍禅师僧问金鸡未鸣时如何师曰是何时节曰鸣后如何师曰却不知时问师子未出窟时如何师曰在那里曰出窟后如何师曰且走洪州大宁院庆璁禅师僧问道泰不传天子令时人尽唱太平歌未审师今意旨如何师曰山僧罪过问如何是佛师曰须弥山上堂生死涅槃犹如昨梦且道三世诸佛释迦老子有甚么长处虽然如是莫错会好拍手一下便下座问承古有言东山西岭青未审意旨如何师曰东山西岭青雨下却天晴更问箇中意鹁鸠生鹞鹰续传灯录卷第十一续传灯录卷第十二目录大鑑下第十三世法云秀禅师法嗣五十九人法云惟白禅师保宁子英禅师僊巖景纯禅师广教守讷禅师慈济聪禅师白兆珪禅师净名法因禅师福严守初禅师德山仁绘禅师广慧宝琳禅师霍丘归才禅师安国自方禅师香积用旻禅师瑞相子来禅师真空从一禅师干明广禅师开先智珣禅师甘露德颙禅师蒋山良策禅师吉祥讷禅师广慧冲云禅师承天月禅师安福子胜禅师正觉道清禅师澄慧义端禅师北天王益禅师栖贤智柔菴主天禧慧严永禅师明水法逊禅师德山妙湛禅师大愚如照禅师石霜居晦禅师兴化当禅师兴化净甄禅师钦山继明禅师三角清禅师时雍清禅师大别道常禅师巴焦宗谅禅师安丰法信禅师云峯又月禅师永庆惟简禅师觉林遂禅师宝池慧月禅师天王义安禅师崇德仙禅师兴教济禅师荐福永坚禅师罗浮齐德禅师护国淳禅师普照有朋禅师灵鹫慧明禅师开和法颙禅师天峯佛印禅师元丰宗灯禅师神光道芳禅师禅慧法钦禅师兜率景常禅师颕叔蒋之奇居士佛日才禅师法嗣九人夹山自龄禅师千顷允良禅师广教有全禅师宝巖灵禅师慧日道祥禅师千顷省孜禅师龟峯重仁禅师善权珊禅师龙兴如邃禅师长芦应夫禅师法嗣二十五人洪济宗颐禅师琅邪宗初禅师龙蟠道成禅师普满明禅师褒禅普禅师宝林道辉禅师云巖志愿禅师等觉法思禅师寿春法岸禅师定山文彦禅师护国绍通禅师法宝德一禅师干明宝慧禅师开圣觉禅师雪窦道荣禅师慧日智觉禅师建隆智因禅师普光献昭禅师宝林智臯禅师雍熙叔则禅师寿圣重洪禅师普满法海禅师五峯普良禅师大愚喜禅师滁州宝林和尚栖贤迁禅师法嗣五人王屋灯禅师法雨惟镇禅师东明慧迁禅师漳江宝泉禅师彰法文素和尚开元智谭禅师法嗣二人开元宗祐禅师南禅道诚禅师善果演菴主法嗣一人玉池冲俨禅师天宁楷禅师法嗣二十六人香山法成禅师大智齐琏禅师丹霞淳禅师净因觉禅师资圣南禅师白水修已禅师石门元易禅师洞山道微禅师韶州誧禅师鹿门法灯禅师宝峯惟照禅师普贤善秀禅师太傅高世则居士龙门南禅师招提宝禅师大洪恭禅师大智禅师灵巖应禅师合州鑑禅师少林江禅师景山居禅师慧日南禅师朝请崔公居士齐州善应禅师西京尼道深提刑杨居士大洪山报恩禅师法嗣五人大洪山守遂禅师大洪山智禅师善光琎禅师大阳旦禅师西禅远禅师归宗通禅师法嗣五人资福素月禅师同安庆通禅师子陵辨禅师罗汉法医禅师开圣道彰和尚福昌信禅师法嗣三人法兴期禅师善庆楚昇禅师均庆清皡禅师慈云庆珰禅师法嗣二人广慈道传禅师虔州慈云和尚慧日尧禅师法嗣一人大随道开禅师佛慧泉禅师法嗣五人清献赵抃居士幽谷祐禅师兴国法云禅师九峯殊甫禅师荐福忠实禅师续传灯录卷第十二目录续传灯录续传灯录卷第十二大鑑下第十三世法云秀禅师法嗣东京法云惟白佛国禅师靖江人上堂离娄有意白浪徒以滔天罔象无心明珠忽然在掌以手打一圆相召大众曰还见么良久曰看即有分上堂拈拄杖示众曰山僧住持七十余日未曾拈动这箇而今不免现些少神通供养诸人遂卓拄杖下座上堂过去已过去未来且莫算正当现在事今朝正月半明月正团圆打鼓普请看大众看即不无毕竟唤甚么作月休于天上觅莫向水中寻师有续灯录三十卷入藏后住明州天童云建康府保宁子英禅师钱塘人也上堂拈拄杖曰日月不能并明河海不能竞深须弥不能同高干坤不能同固圣凡智慧不及且道这箇有甚么长处良久曰节目分明生来条直氷雪敲开片片分白云点破承伊力击禅床下座温州僊巖景纯禅师僧问德山棒临济喝和尚如何作用师曰老僧今日困僧便喝师曰却是尔惺惺宁国府广教守讷禅师僧问如何是古今常存底句师曰铁牛横海岸曰如何是衲僧正眼师曰针剳不入兴元府慈济聪禅师僧问如何是道师曰此去长安三十七程曰如何是道中人师曰撞头磕额问不是风动不是幡动未审是甚么动师曰低声低声问如何是随色摩尼珠师曰青青翠竹欝欝黄花曰如何是正色师曰退后退后问释迦已灭弥勒未生未审谁为导首师曰铁牛也须汗出曰莫便是为人处也无师曰细看前话问如何是超佛越祖之谈师曰陜府铁牛上堂三乘教典不是真诠直指本心未为极则若是通心上士脱洒高流出来相见乃顾视大众曰休上堂终日孜孜相为恰是牵牛上壁大众何故如此贪生逐日区区去唤不回头争奈何上堂一即一二即二把定要津何处出气拈拄杖曰彼自无疮勿伤之也卓一下下座安州白兆山通慧珪禅师上堂幸逢嘉会须釆异闻既遇宝山莫令空手不可他时后日门扇后壁角头自说大话也穷天地亘古今则是当人一箇自性于是中间更无他物诸人每日行时行着卧时卧着坐时坐着秖对语言时满口道着以至扬眉瞬目嗔喜爱憎寂默游戏未始间断因甚么不肯承当自家歇去良由无量劫来爱欲情重生死路长背觉合尘自生疑惑譬如空中飞鸟不知空是家乡水里游鱼忘却水为性命何得自抑却问傍人大似捧饭称饥临河叫渴诸人要得休去么各请立地定着精神一念回光豁然自照何异空中红日独运无私盘里明珠不拨自转然虽如是秖为初机向上机关未曾踏着且道作么生是向上机良久曰仰面看天不见天庐州长安净名法因禅师上堂天上月圆人间月半七八是数事却难算隐显不辨即且置黑白未分一句作么生道良久曰相逢秋色里共话月明中上堂祖师妙诀别无可说直饶钉嘴铁舌未免弄巧成拙净名已把天机泄浮槎山福严守初禅师僧问如何是受用三昧师曰拈匙放筋问如何是正直一路师曰踏不着曰踏着后如何师曰四方八面乃曰若论此事放行则曹溪路上月白风清把定则少室峯前云收雾卷如斯语论已涉多途但由一念相应方信不从人得大众且道从甚么处得良久曰水流元在海月落不离天上堂即性之相一亘晴空即相之性千波竞起若彻来源清流无阻所以举一念而尘沙法门顿显拈一毫而无边剎境齐彰且道文殊普贤在甚么处下坡不走快便难逢便下座鼎州德山仁绘禅师僧问如何是不动尊师曰来千去万曰恁么则脚跟不点地也师曰却是汝会上堂至道无难唯嫌拣择但莫憎爱洞然明白山僧即不然至道最难须是拣择若无憎爱争见明白潭州道林广慧宝琳禅师苏州人少习经论妙通精义叩圜通禅师发明祖意丞相王荆公深加器重出世广德兴教次移池阳景德庐山万杉潭州道林学者归仰僧问德山棒临济喝未审和尚如何为人师曰这聋汉僧无语师曰非但患聋亦乃患哑问浅闻深悟深闻不悟云门道了和尚作么生师曰头戴天脚踏地云学人未晓师曰有口不可闲却云若然者饥来喫饭困来眠师曰不妨会得好乃曰扬眉瞬目未当宗乘举古提今残羹馊饭一棒一喝未称衲僧踞坐思量傍观者丑且道作么生是衲僧本分事常忆江南三月里鹧鸪啼处百花香又曰云收岳面日上扶桑飒飒寒风纷纷败叶潇湘江内白浪滔天广慧门前地平如掌若也知有底衲僧稳坐太平其或未然不免捞天摸地又上堂曰近日稍春寒寥寥宇宙宽山河无隔碍世界掌中观无口卢行者饶舌见丰干一日不相见莫问旧时言拈拄杖曰会么棒头有眼明如日要识真金火里看又曰今朝五月五百草灵苗谁不覩善财採药与文殊杀活临机互为主禅家流莫莽卤眨上眉毛好看取信手拈来知不知甜者甜兮苦者苦寿州霍丘归才禅师僧问如何是祖师密密意师曰佛眼觑不见云为什么觑不见师曰密密意又问一言相契时如何师曰丹霄显露僧云不假一言时如何师曰带水拕泥问拨尘见佛时如何师曰眉长三尺示众曰若于这里悟去逈脱根尘不拘文字便乃坐断报化佛头高步毘卢顶上顿超三界物类无拘妙用也变化金毛师子向须弥山顶哮吼一声群魔胆裂蓦拈拄杖曰休向清凉山里埵根且在霍丘城下拈出还见么若也以见见之为常见无见见之为断见前来葛藤一时划断见即不见还见么良久曰前村深雪里昨夜一枝开饶州安国自方禅师上堂顾视大众曰还会么一切见成不用丝毫心力但尽凡心别无圣解所以道观身实相观佛亦然前际不来后际不去今则无住无住之本流出万端万象森罗一时验取澧州圣寿香积用旻禅师上堂木马冲开千骑路铁牛透过万重关木马铁牛即今在甚么处良久曰惊起暮天沙上雁海门斜去两三行瑞州瑞相子来禅师上堂顾视众曰夫为宗匠随处提纲应机问答杀活临时心眼精明那容妖怪若也棒头取证喝下承当埋没宗风耻他先作转身一路不在迟疑一息不来还同死汉大众直饶到这田地犹是句语埋藏未有透脱一路敢问诸人作么生是透脱一路还有人道得么若无山僧不免与诸人说破良久曰玉离荆岫寒光动剑出丰城紫气横庐州真空从一禅师上堂心镜明鑑无碍遂拈起拄杖曰唤这箇作拄杖即是碍不唤作拄杖亦是碍离此之外毕竟如何要会么碍不碍谁为对大地山河廓然纷碎襄州凤皇山干明广禅师上堂日头东畔出月向西边没来去急如梭催人成白骨山僧有一法堪为保命术生死不相干打破精魂窟咄咄咄是何物不是众生不是佛参庐山开先心印智珣禅师饶州人试经得度志慕宗风参圆通禅师发悟心要众推上首遂住合淝之延昌次迁开先佛国禅师回奏紫方袍都尉张公奏以心印师号僧问和尚出世将何为人师曰山形拄杖子僧云刁刀相似鱼鲁参差师曰朝三千暮八百问赵州三等接人未审和尚几等接人师曰随家丰俭僧云向上之机虽已晓中下之根事若何师曰领取钩头意莫认定盘星问须菩提唱无说而显道和尚以何而显道师曰山僧秖似铁乃曰极目青天无片云万象森罗全体露若也拟议更商量终是翻成箇露布久立归堂喫茶去又曰平旦寅扶桑日出照何人箇中未了奔南北孰知大地一微尘虽然如是会得甚奇特不会亦最亲又曰击鼓上来大家觑见法法现前不劳锻鍊诸禅德为什么如此彼彼大丈夫为君通一线又曰动静不禅去来常定万派同源海云自异可谓心境一如有何不可然虽如是且道衲僧分上还得也无良久曰天台楖𣗖木南岳万岁藤又曰握须弥于掌内鑑十方于目前且道是什么人分上事所以云门大师云三藏圣教在汝舌头上微尘诸佛在汝脚跟下不如悟去好忽若筑着磕着东西不辨南北不分底又作么生良久曰存得五湖明月在不愁无处下金钩又曰一法不通万缘方透山河无隔碍灵光触处明且道眼为什么不见眉毛秖为住处太近未免衲僧取笑既不恁么又作么生钵盂无底寻常事面无鼻孔笑杀人舒州甘露德颙禅师僧问知师已得圜通旨未审如何指示人师曰昼见日僧云学人不会师曰夜见星问如何是佛法大意师曰歌须摇头哭须皱眉问如何是最初一句师曰梁王不识云未审意旨如何师曰独自悽悽示众曰旃檀林中更非他木并是根生土长出现世间花菓枝条悉皆茂盛优钵罗华时一现耳直得圣凡聚首远近同观则不无且道承谁覆荫良久曰南山起云北山下雨上堂早朝击鼓劳动诸人古佛丛林事不获已直饶德山一棒似倚天长剑临济一句如旱地爆雷尽是倚势欺人无风起浪山僧今日过犯弥天留与诸方点检江宁府蒋山慧炬良策禅师福州人试经得度游方参叩首见六合孜禅师稍有发明诣圆通禅师席下顿释凝滞出世华藏次迁钟山僧问诸佛出世普为群生和尚出世又且如何师曰拄杖未曾拈着云与么则人天获利师曰好领前话云喏喏师曰这箇衲僧犹较些子乃曰秋风索寞秋景萧条雁过长空燕离大厦游方禅客卜处安居腰东轻囊手携短钖水边松际去住无拘虽然如是忽有人问作么生是行脚底事明眼人前如何秖对若是所得之者万一无疑后学初心亦须仔细还会么要知江上路须问渡头人又曰雪将残分外寒向火容易涉道艰难好是和衣打睡任他日上栏干祖师没要断臂吾徒莫作等闲光阴荏苒人事多端这边绿水那边青山难难百年三万六千日看看便见鬓毛斑山僧与么说话拕泥带水然虽如是养子方知父慈太平州芜湖县吉祥讷禅师僧问昔日凤凰台畔已得圆通之机今朝坐断要津愿唱西来之曲师曰日出卯用处不须生善巧云今日学人得闻于未闻也师曰心不负人面无惭色云可谓清音通碧汉古曲尽咸闻师曰逢人但恁么流通乃曰诸佛不出世亦无有涅槃祖师不西来亦无所传授若一向恁么去释迦老子饮气吞声放一线道过这边来便见有佛有祖有师有承山僧到这里进前不得退后无门不免露箇消息也要大家知委还相委悉么良久曰霹雳一声惊宇宙几人犹在梦魂中师到隐静上堂曰五峯影里双㵎声中草木青葱烟云澹伫风光溢目触处可观然虽如是秖如撞着道傍一句作么生道还知落处么良久曰玲珑八面自回合峭峻一方谁敢窥复曰啸月吟春水石问忘机嬴得此心闲无端打破空狼籍羞对白云归旧山庐州广慧冲云禅师僧问如何是广慧境师曰古柏含烟翠乔松带雪寒云如何是境中人师曰一瓶净水一笼烛童子念经僧坐禅乃曰法界性海非三界可观解脱法门绝一尘可视盖由性灵不等根器差殊故诸佛出兴随缘设教或茶坊酒肆徇器投机或柳巷花街优游自在种种施为尽入萨婆若海恁么说话耻他先圣不见古人道赤肉团上壁立千仞百尺竿头如何进步良久曰撒手到家人不识更无一物献尊堂珍重庐州承天资福月禅师僧问如何是庐州境师曰千里风威肃重城角韵清云如何是境中人师曰歌廉虽起袴襦咏借寇难留柱石材乃曰信知此事西竺首传迦叶域中祖令刚行东土后付卢公教外真风不坠分灯列派徇器投机自古及今圣贤间出岂可以小根小智而能绍续祖宗发显真猷称扬斯事然虽如是事无一向岂不见先德道最初说法者不知有末后句末后说法者不知有最初句最初句即且置作么生是末后句还有道得么良久曰珍重南京宁陵安福子胜禅师僧问若立一尘家国兴盛不立一尘时如何师曰有眼无耳朵六月火边坐僧便归众师曰三十六计走为上计随后便打乃曰问处风驰电卷答处海纳众流何也且大道虚旷孰以言宣法无去来本非出没自今及古何曾有异灵光不昧体露真常心本空寂境自不生境既不生性本常住可谓一切诸法皆悉圆成是故先觉有言法本法无法无法法亦法今付无法时法法何曾法诸仁者他无恁么告报诸人何不直下承当若也承当得去能于般若光中游华藏世界纵横自在妙用无边拟识思量翻成露布毫釐情念事相不忘往复轮回何有休息殊不知凡之与圣皆是虚名异相劣形本来幻色若能自信旷劫尘劳氷消瓦解如是则十方世界一日吞尽何处更有一丝毫为隔为碍虽然如是敢问诸人秖如达磨西来九年冷坐箇什么良久曰不要疑着又上堂曰万木萧疎群峯错落严松古柏四季长青林下相逢更说什么若也扬眉瞬目又是鬼弄精魂更或拈拂敲床大似隔靴抓痒筑着磕着头胀面赤到这里如何得恰好良久曰借君一片闲田地独对高峯为举扬参金陵正觉道清禅师僧问如何是佛法大意师曰陈仓米饭淡黄虀问如何是急切处师曰库宇半成方丈基足庐州澄慧义端禅师僧问如何是佛师曰坭揑金装云如何是法师曰海口难宣云如何是僧师曰剃头洗钵云向上更有事也无师曰不妨惺惺乃曰春山青春水碧随波逐浪成虚掷若能返究本来源万派分流声历历问尔诸人识不识忽若识免効当年空面壁庐州北天王崇胜益禅师上堂曰灵源澄寂动静一如万法本空随缘而照方圆任器应用无私亘古亘今了然自在所以在天旋之不动在江注之不流寂而不凝动而不乱运用千般隐无滞碍然虽如是争奈祖宗门下总用不着敢问诸人且道衲僧有什么奇特处乃拈拄杖横按膝上曰会么七星光灿烂举动耀干坤卓一下又曰宗门祖令徒自缄言坐断妙峯一口吞尽黄河倒泻崑崙铁牛横行宇宙到这里却须有出身一路良久曰玉马嘶时金斗转金鸡啼处日光生参庐山栖贤智柔菴主参圆通有省乃献投机颂曰二十年来行脚走尽东京西洛如今却到栖贤一步不曾移着金陵天禧慧严宗永禅师僧问九年面壁图箇什么师曰天盖地载云昔日达磨今日天禧师曰多年历日问正当恁么时佛法在什么处师曰尔鼻孔里云恁么则气急杀人师曰也有些子杭州佛日山智才禅师法嗣澧州夹山自龄禅师姓周氏宜兴人受业于本州福圣寺十八具戒游丛林造佛日才禅师法席悟明心要给侍左右多历年纪才迁化复历诸方与石霜琳同行因至黄龙南禅师会中琳不晓黄龙宗旨投诚入室师怒殴之绝交而去至大沩真如喆禅师会下为首座遂开法兴化僧问混沌未分时如何师曰春风拂拂曰分后如何师曰春日迟迟曰向上更有事也无师曰一年三百六十日上堂良久顾大众曰月里走金乌谁云一物无赵州东壁上挂箇大葫芦参上堂良久打一圆相曰大众五千余卷诠不尽三世诸佛赞不及令人却忆卖油翁狼忙走下绳床立参上堂便乃忘机守默已被金粟占先拟欲展演词锋落在瞿昙之后离此二途作么生是纳僧透脱一路良久曰好笑南泉提起处刈茅鎌子曲弯弯参长芦广照应夫禅师法嗣真定府洪济宗颐禅师姓孙氏沼州人少习儒业超卓出群元丰清满禅师见之勉令奉佛遂投圜通禅师出家落发受具参广照禅师屡扣宗猷未有开发一日足方蹑阶忽然省悟述投机颂曰举足上甎阶分明这箇法黄杨木畔笑呵呵万里青天一轮月遂陈其所悟广照可之待制杨公畏请师出世说法僧问台星临宝座祖意愿宣扬师曰万里不挂片云僧云恩深转无语师曰唯有好风来席上更无闲语落人间僧云千古淳风特地清师曰真师子儿善师子吼问四众临筵请师说法师曰须弥山大海水僧云我闻一唱三疑息青莲启目视头陀师曰毕钵巖中如何话会僧云杲日当空清风满座师曰秖道得一半问达磨面壁此理如何师良久僧礼拜师曰今日被这僧一问直得口哑乃曰冬去寒食一百单五活人路上死人无数头钻荆棘林将谓众生苦拜扫事如何骨堆上添土唯有出家人不踏无生路大众且道向什么路去还会么南天台北五台参又曰镇州萝卜头声名播天下虽则诸方老宿尽力提撕然而多口衲僧齩嚼不破先住禅师放下又分付山僧如今噼析将来普通供养良久曰莫嫌冷淡无滋味聊表禅家一片心又曰金风澹荡物景萧条叶落庭臯云飞岭上不逃暑而暑自退无意凉而凉自来正当恁么时若谓唯心境界正是头上安头若言一切平常大似斩头觅活又曰新罗别无妙诀当言不避截舌但能心口相应一生受用不彻且道如何是心口相应底句良久曰焦甎打着连底冻滁州琅邪山宗初禅师僧问朝宰请师陛宝座如何方便示西来师曰多少分明云恁么则法雨高霑了了堂师曰贫无达士将金济病有闲人说药方云云散始知江月白坐间方见老卢机师曰别处人事问如何是琅邪境师曰红日照成金色界秋烟染出碧瑠璃云如何是境中人师曰擡头山万朵伴手一枝笻乃曰若据祖师门下举目则千山万水低头乃十万八千更若展露言锋寻言究妙譬若敲氷求火缘木取鱼徒费精神远之远矣如斯语话犹涉化门且问诸人不落化门一句作么生道良久曰一句无私应之万里滁州龙蟠山道成禅师僧问如何是龙蟠境师曰云散千山翠烟深隔雨钟云如何是境中人师曰楖𣗖一条衲衣三件云向上更有事也无师曰瞌睡汉问闻师已得黄梅旨一法如何指示人师曰花开一朵秀风动一江寒云瘦竹有高节闲云无定踪师曰一曲楚歌悲杀人问阳春已发觉木初荣宝座既登请师说法师曰岸柳迎风舞云学人未晓师曰溪花向日开乃曰信手拈来无非妙用灵知自性历劫常如动静随缘犹谷答响分身百亿曲狥群生洒甘露沃蕉芽布慈云谈实相咸归至道今古湛然更须打办精神分明看取诸仁者还见么良久曰秋水一泓长见底㵎松千尺不生枝歙州普满明禅师僧问一佛出世各坐一花师今出世为什么却陞此座师曰一片红云起千山地布金僧拈起坐具云且道这箇是什么师曰不用皂丝麻线问觌面相逢即不问脑后神光略借看师曰不借云为什么不借师曰贼是小人问远涉江山即不问西来祖意事如何师曰懡㦬西归辞震旦至今犹自笑儿孙云恁么则诸圣入廛殊无利济师曰面壁九年空费力得皮得髓太无端乃曰吾祖家风岂涉途失宗随照用心麁一言为报知音者近日南能不姓卢上堂顾视大众曰牙爪一把骨耳朵两片皮从始至于今禅人犹未知诸仁者秖恁么会得便是出尘罗汉英灵丈夫若也未然江北江南问王老一狐疑了一狐疑又上堂顾视大众曰一佛手二驴脚生缘各各自斟酌日出东方夜落西甎头太厚瓦子薄错错前三三与后三三莫道文殊对无着和州褒禅溥禅师僧问幸遇今朝登祖位师将何法示迷情师曰独耀无私对扬有准云昙华才绽遍界馨香师曰尔分上作么生云巨灵擡手无多子分破华山千万重师曰且缓缓问如何是祖师西来意师曰牡丹须是三春拆云学人未晓师曰黄菊还他九日开云恁么即便是和尚为人处也师曰错乃曰洪机才割大施门开辉慧日于锋前启骊珠于句后全开宝藏特决群疑径截千途心随万化现自在力阐大威光使一灯分照于十方片月流光于万水为凡圣之根本作迷悟之源由演唱一音顿除疑网包含万有密付群机心眼既开圆明自显智穷幽鑑应用千差舒卷现前无非妙用诸仁者向这里荐得吼师子之音奋象王之势袪差别之异见了缚脱之殊途为苦海之津梁掌法王之宝印权衡在手明镜当台可以摧邪辅正可以去伪存真现一道而清虚辟群邪而体妙圆光匪外显出一灵豁开万化之源直示真空之理诸仁者还会么良久曰皎然天地无私照一道光明处处通珍重滁州宝林辉禅师僧问如何是祖师西来意师曰大梅道底云为什么灯灯相续师曰递相钝置问水出高原如何解会师曰古今流不竭云学人未晓师曰界破青山云海底红尘生山头白浪起师曰淹杀尔问浅闻深悟寻常事达磨迷逢意若何师曰头戴天脚蹋地云忽遇三家村里人如何秖对师曰忧则共慼乐则同欢云若不上来焉知如是师曰不得草草问牛头未见四祖时如何师曰汤瓶云见后如何曰水罐云学人未会师曰世情看冷煖人事逐高低问和尚未见长芦时如何师曰云生古峤云见后如何师曰水出高原云见与未见相去多少师曰水流终到海云起必为霖问刀山剑树上成等正觉时如何师曰噼腹剜心云和尚何得如此师曰心不负人乃曰步步登高衲僧意气心心放下达士忘怀意气不居祖佛之位忘怀常游悲智之门有念尽成功无知方大利良久曰瑞草生嘉运林梅放早春参又曰智水莹精心珠独耀万象焕然十方朗照眼见无影树子耳听没絃琴调若是本分衲僧不觉低头冷笑且道笑箇什么无孔铁槌真州灵巖志愿禅师僧问山间林下颇称道人家风渌水亭边还他了事衲子此犹是无风起浪不涉波澜请师答话师曰云横远岫雨滴悬崖云数声清磬是非外一箇闲人天地间师曰石人拊掌木女呵呵云高卧虚堂无一事任他今日与明朝师曰四海晏清王道泰何须更用苦忉忉问六六三十六春风动修竹新斵没絃琴请师弹一曲师曰不落宫商角征羽云一声鸣历历十指起清风师曰不是中郎鉴还同野舍薪云恁么则不闻闻底事大众皆闻师曰知音者少乃曰看看云山叠叠同万卉以青苍烟渚依依共孤舟而閴寂楼台耸峻殿塔交光法法无私古今冥贯正当恁么时还相委悉么良久曰不在低头思量难得又曰山家活计无多事直下分明不用猜敷坐岂容知与见任他鸟兔去还来诸人还委悉么若委悉得去心猿罢跳性海无波白云青嶂任运萧然紫陌红尘随缘豁畅其或未晓根源切忌寻玄讨妙直饶讨得倜傥分明敢保斯人未彻良久曰任教沧海变应不对君通又曰露卷云收日上月落林间幽鸟语呢喃岭上樵夫歌间错东南西北本来人喝一喝云莫向外边生卜度潭州等觉法思禅师僧问梵王请佛盖为群生安抚请师当为何事师曰月映千江白云开万谷明云恁么则一句无私师曰古今无异路达者共同途问如何是佛法大意师曰灯笼挂露柱云学人未会师曰佛殿对三门云向上更有事也无师曰大海若知足百川应倒流师良久曰若也于斯荐得上无攀仰下绝己躬灵光现前耀腾今古遇知音而随缘佛事在山野而别搆清规亦可竿木随身逢场作戏然虽如是且道最初一句作么生道顾大众曰切忌当头寿州寿春广慧法岸禅师僧问为国开堂于此日师将何法报君恩师曰香烟霭霭瑞气飘飘云恁么则达磨旧时花叶而今信手拈来师曰寒山拊掌拾得呵呵云学人今日小出大遇师曰乞儿见小利乃曰若论法体本绝言诠应用无亏威光烜赫英灵上士相共证明后学初机徒劳伫思虽然如是事无一向山僧今日不惜眉毛与诸人说破良久曰人从陈州来不得许州信真州定山真如文彦禅师上堂曰堤边柳绿默演真空岭上猿吟明谈法要若向这里荐得头头圆觉步步道场其或未然且待别时分明说破珍重荆南府护国绍通禅师僧问如何是和尚家风师曰一瓶一钵云向上更有事也无师曰有云如何则是师曰拄杖子云若不上来争知如是师便打僧云错师曰犹自口喃喃南京法宝德一禅师僧问大众云臻请师说法师曰谛听谛听僧云一回闻得一回新师曰尔作么生会僧云谛听谛听师曰也是残羹馊饭问如何是睢阳境师曰车马门前有尘埃堂上无云如何是境中人师曰时延三岛客长接五湖僧珍重池州干明禅院宝慧禅师上堂拈起袈裟角示众曰此乃佛佛授手祖祖相传今日更不覆藏普示诸人还会么良久曰若也未然且待别时重新说破和州开圣觉禅师久参长芦有所得遍游丛林至五祖演禅师会下演问释迦弥勒犹是他奴他是阿谁师曰胡张三黑李四演深喜之以语悟首座悟云恐未实更须搜看演后复问师释迦弥勒犹是他奴他是阿谁师曰胡张三黑李四演云不是不是师曰昨日是今日因甚不是演云昨日是今日不是师始大悟后出世开圣开堂法嗣夫禅师于烧香之际忽如有物捣其胸因成疮未几而化明州雪窦道荣觉印禅师郡之陈氏子僧问寒山逢拾得时如何师曰扬眉飞闪电曰更有何事师曰开口放毫光曰如何是向上一路师曰七六八平江府慧日智觉广灯禅师本郡梅氏子上堂良久曰休休休徒悠悠钓竿长在手鱼冷不吞钩喝一喝下座栖贤迁禅师法嗣舒州王屋山崇福灯禅师上堂天不能盖地不能载一室无私何处不在大众直饶恁么会去也是鬼弄精魂怎生说箇常在底道理良久曰金风昨夜起遍地是黄花杭州南山法雨惟镇禅师僧问如何是法雨境师曰竹寺门相并湖山路接连云如何是境中人师曰芳草和花种脩篁带雨移遂顾视大众曰还知么南山岭头白云冉冉西湖岸上绿柳依依一时验取不用针锥喝一喝下座潭州东明慧迁禅师初住南源僧问如何是南源境师曰五岭侵霄汉三株锁碧烟云如何是境中人师曰焚香开卷云生砌卷箔冥心月在池乃曰不可以智知不可以识识大众且道识箇什么良久曰露柱是木头作称开元智谭禅师法嗣汀州开元宗祐禅师僧问如何是祖师西来意师曰扁舟冲云浪云未审意旨如何师曰一苇渡金陵乃曰祖师门下水泄不通佛事门中风行草偃于斯见得畅快平生拟议思量千山万水善果怀演菴主法嗣潭州玉池光教寺冲俨禅师僧问以心传心无说可说即不问如何是可说师曰石笋逢时长僧云未审意旨如何师曰葵花向日开问如何是祖师的的意师曰泥牛不喫栏边草僧云和尚何处安身立命师曰直向孤峯顶上眠天宁道楷禅师法嗣汝州香山法成禅师示众曰知有佛祖向上人方有说话分诸禅德且道那箇是佛祖向上事有箇人家儿子六根不具七识不全是大阐提无佛种性逢佛杀佛逢祖杀祖天堂收不得地狱摄无门大众还识此人么良久曰对面不僊陀睡多饶寐语又曰只这箇负累杀人认作空劫时自己分明头上安头更言落在今时何异霜加雪上直得纯清绝点犹有流注真常纵然转位回机大似日中逃影所以道二由一有一亦莫守一心不生万法无咎喝一喝曰是甚热盌鸣声岂不见道文殊起佛见法见贬向二铁围山衲僧起佛见法见列在三条椽下乃举起拂子曰拂子夜来起佛见法见且道今朝如何批判击绳床曰分付德山临济又曰灵机独耀智鑑洞然瞬目扬眉已彰痕迹拈槌竖拂岂免阶梯悟之者心超数量语默皆如左放右收都无依赖迷之者头头作解取舍有心纵饶尽得那边未免这边碍着所以道衲僧家语箇解粘去缚拔榍抽钉已是犯锋伤手更言体之与用正之与偏恰似三家村里教书郎未念得一本太公家教便道文章赛过李白杜甫诸禅德伊家自有同风不要展他书卷师问僧甚处人云西川师曰几时离乡云前年二月师曰未离本国一句作么生道云通身是口难为秖对师曰犹是离家失业句僧无语师打一拂曰枉踏草鞋初师与照阐提同嗣芙蓉而不相识因有鹏上人者举照赞芙蓉像云雨洗淡红桃蕚嫩风摇浅碧柳丝轻白云影里怪石露绿水光中枯木清咦尔是何人师曰今日方知他亲见先师鹏遂请益师曰岂不见法眼拈夹山话云我三十年只作境话会鹏遂有省师后被诏住东京净因寺成都大智齐琏禅师潼川中江人姓牟氏少有蝉蜕尘浊之志年十三落发从护圣受具踰岁游成都依法华百法讲席又通唯识至此则无漏界不思议善常安乐解脱身大牟尼名法瞥若有省其师已不能屈居顷之慨然太息曰吾弃家为大事兹纸上语尔譬如画日月岂有光明耶弃之南游访清谿断臂道者断臂深器之复谒五祖演真如哲百丈肃晦堂心日夕参扣然未有省发在晦堂日有自大阳来者举芙蓉示众语师心悦服遂往从之初见如旧相识一日凌晨闻板声豁然大悟急以告芙蓉芙蓉可之命掌经藏分座说法囊锥颕脱丛林归重名声籍然未几归省亲闻芙蓉临净因复往依止遂首众座下净因既在辇毂下而芙蓉以龙象居焉问法者万指而师户外之屦亦如之芙蓉每语人曰琏首坐牛行虎视机锋横出异日弘吾道决矣时天下大兴崇宁寺精择传法者永兴经略使王公序都转运使薛公绍彭以师为宜礼致之师乃诺其请居五年名声普闻远迩倾慕迁襄阳普宁政和初西归故里筑菴妙峯将老焉既而天彭请莅能仁又改大随广汉之无为成都之超悟最后居大智师在大随日其徒有妄诉于州者师怡然就逮有司考竟其事将加捶楚即时天大晦瞑群乌飞噪集杖端有自投于地者州将骇异遂得释脱焉超悟在大慈寺之庑列肆如贾区常阖户坚坐动遵戒律人皆敬之然道价素重缁素求识面者项背相望时腊益高矣颇厌苦遂弃去众力挽之度不可留则谓大智居西郊林樾岑蔚可以佚老乃列言于府时制置使席公每加宾礼师欣然听之凡历八载禅侣影从遂成宝社然自是应接简矣俄示疾有问者辄称吾无苦忽语主事僧为我置一蓝舆吾将有所适迟明起趺坐涉笔书偈泊然而寂时绍兴十五年十一月四日甲子也后六日火浴得舍利百余粒皆具五色阅世七十三坐六十夏邓州丹霞子淳禅师剑州贾氏子弱冠为僧彻证于芙蓉之室上堂干坤之内宇宙之间中有一宝祕在形山肇法师恁么道秖解指踪话迹且不能拈示于人丹霞今日擘开宇宙打破形山为诸人拈出具眼者辨取以拄杖卓一下曰还见么鹭鸾立雪非同色明月芦花不似他上堂举德山示众曰我宗无语句实无一法与人德山恁么说话可谓是秖知入草求人不觉通身泥水仔细观来秖具一只眼若是丹霞则不然我宗有语句金刀剪不开深深玄妙旨玉女夜怀胎上堂亭亭日午犹亏半寂寂三更尚未圆六户不曾知暖意往来常在月明前上堂宝月流辉澄潭布影水无蘸月之意月无分照之心水月两忘方可称断所以道昇天底事直须飏却十成底事直须去却掷地金声不须回顾若能如是始解向异类中行诸人到这里还相委悉么良久曰常行不举人间步披毛戴角混尘泥僧问牛头未见四祖时如何师曰金菊乍开蜂竞採曰见后如何师曰苗枯花谢了无依宣和己亥春示寂塔全身于洪山之南东京净因自觉禅师青州王氏子幼以儒业见知于司马温公然事高尚而无意功名一旦落发从芙蓉游履践精密契悟超绝出世住大乘崇宁间诏居净因上堂祖师西来特唱此事自是诸人不肯委悉向外驰求投赤水以寻珠诣荆山而觅玉殊不知从门入者不是家珍认影迷头岂非大错直得宗门提唱体寂无依念异不生古今无间森罗万象触目家风鸟道遁空不妨举步金鸡报晓丹凤翱翔玉树花开枯枝结子秖有太阳门下日日三秋明月堂前时时九夏要会么无影树垂寒㵎月海潮东注斗移西建昌军资圣南禅师圣节上堂顾视左右曰诸人还知么夜明帘外之主万化不渝瑠璃殿上之尊四臣不昧端拱而治不令而行寿逾百亿须弥化洽大千沙界且道正恁么时如何行履野老不知黄屋贵六街慵听静鞭声潼川府梅山已禅师僧问如何是法身边事师曰枯木糁花不犯春曰如何是法身向上事师曰石女不粧眉襄州石门元易禅师潼川税氏子上堂十方同聚会箇箇学无为此是选佛场心空及第归大众只如闻见觉知未尝有间作么生说箇心空底道理莫是见而不见闻而不闻为之心空耶错莫是忘机息虑万法俱捐销能所以入玄宗泯性相而归法界为之心空耶错恁么也不得不恁么也不得恁么不恁么总不得未审毕竟作么生还会么良久曰若实无为无不为天堂地狱长相随三尺杖子搅黄河八臂那咤冷眼窥无限鱼龙尽奔走捉得循河三脚龟脱取壳铁锥锥吉凶之兆便分辉借问东村白头老吉凶未兆若何为休休休古往今来春复秋白日腾腾随分过更嫌何处不风流咄上堂皓月当空澄潭无影紫微转处夕阳辉彩凤归时天欲晓碧霄云外石笋横空绿水波中泥牛驾浪怀胎玉兔晓过西岑抱子金鸡夜栖东岭于斯明得始知夜明帘外别是家风空王殿中圣凡绝迹且道作么生是夜明帘外事还委悉么正值秋风来入户一声砧杵落谁家僧问古镜未磨时如何师曰精灵皱眉曰磨后如何师曰波斯弹指曰为什么如此师曰好事不出门绍兴丁丑七月二十五日坐寂火后收舍利塔于学射山瑞州洞山微禅师上堂日暖风和柳眼青氷消鱼跃浪花生当锋妙得空王印半夜崑崙戴雪行僧问如何是默默相应底事师曰痖子喫苦瓜西京天宁禧誧禅师蔡州宋氏子初住韶山次过天宁丹霞上堂韶山近日没巴鼻眼里闻声鼻尝味有时一觉到天明不在床上不落地大众且道在甚么处诸人于斯下得一转语非唯救得韶山亦乃不孤行脚其或未然三级浪高鱼化龙痴人犹戽夜塘水问如何是君师曰宇宙无双日干坤只一人曰如何是臣师曰德分明主化道契物情机曰如何是臣向君师曰赤心归舜日尽节报尧天曰如何是君视臣师曰玄眸凝不瞬妙体鉴旁来曰如何是君臣道合师曰帐符尊贱隔潜信往来通政和五年九月四日忽召主事令以楮囊分而为四众僧童行常住津送各一既而复曰丹霞有箇公案从来推到扶起今朝普示诸人且道是箇甚底顾视左右曰会么曰不会师曰伟哉大丈夫不会末后句遂就寝右脇而化襄州鹿门法灯禅师成都刘氏子依大慈宝范为僧俾听华严得其要弃谒芙蓉蓉问曰如何是空劫已前自己师于言下心迹泯然从容进曰灵然一句超群象逈出三乘不假修蓉抚而印之开法鹿门僧问虚玄不犯宝鑑光寒时如何师曰掘地深埋问如何是逍遥物外底人师曰遍身红烂不可扶持洪州宝峯阐提惟照禅师简州李氏子幼超迈而恶俗一日授书至性相近也习相远也遽曰凡圣本一体以习故差别我知之矣即趋成都师鹿苑清泰年十九剃染登具泰令听起信于大慈师辄归卧泰诘之师曰既称正信大乘岂言说所能了乃虚心游方谒芙蓉于大洪尝夜坐阁道适风雪震薄闻警盗者传唿过之随有所得辞去大观中芙蓉婴难师自三吴欲趍沂水仆夫迷道师举杖击之忽大悟叹曰是地非鳌山也邪北至沂芙蓉望而喜曰绍隆吾宗必子数辈矣因留躬畔湖上累年智证成就出领招提迁甘露三祖宣和壬寅诏补圆通弃去复居泐潭上堂古佛道我初成正觉亲见大地众生悉皆成正觉后来又道深固幽远无人能到㘞没见识汉好龙头蛇尾便下座上堂过去诸佛已入涅槃了也汝等诸人不应追念未来诸佛未出于世汝等诸人不要妄想正当今日尔是何人参上堂伯夷隘柳下惠不恭君子不由也二边不立中道不安时作么生拈拄杖曰鸳鸯绣出从君看不把金针度与人上堂太阳门下妙唱弥高明月堂前知音盖寡不免舟横江渚棹举清波唱庆尧年和清平乐如斯告报普请承当拟议之间白云万里上堂本自不生今亦无灭是死不得底样子当处出生随处灭尽是含生受底规模大丈夫汉直须处生死流卧荆棘林俯仰屈伸随机施设能如是也无量方便庄严三昧大解脱门荡然顿开其或未然无量烦恼一切尘劳岳立面前塞却古路上堂古人道堕肢体黜聪明离形去智同于大道正当恁么时且道是甚么人删诗书定礼乐还委悉么礼云礼云玉帛云乎哉乐云乐云钟鼓云乎哉问承师有言云黯黯处独秀峯挺出月朦朦里泐潭水光生岂不是宝峯境师曰若是宝峯境凭君仔细看曰如何是境中人师曰看取令行时曰秖如承言须会宗勿自立规矩如何是和尚宗师曰须知云外千峯上别有灵松带露寒雪下僧问祖师西来即不问时节因缘事若何师曰一片两片三四片落在眼中犹不荐建炎二年正月七日示寂阇维得设利如珠琲舌齿不坏塔于寺之西峯福州普贤善秀禅师僧问如何是正中偏师曰龙吟初夜后虎啸五更前曰如何是偏中正师曰轻烟笼皓月薄雾销寒巖曰如何是正中来师曰松瘁何曾老花开满未萌曰如何是兼中至师曰猿啼音莫辩鹤唳响难明曰如何是兼中到师曰拨开云外路脱去月明前太傅高世则居士字仲贻号无功初参芙蓉求指心要蓉令去其所重扣已而参一日忽造微密呈偈曰悬崖撒手任纵横大地虚空自坦平照壑辉巖不借月菴头别有一帘明大洪恩禅师法嗣随州大洪守遂禅师遂宁章氏子上堂召大众曰一拳拳倒黄鹤楼一踏踏翻鹦鹉洲惯向高楼骤玉马曾于急水打金毬然虽恁么争奈有五色丝绦击手脚三鑐金锁锁咽喉直饶鎚碎金锁割断丝绦须知更有一重碍汝在且道如何是那一重还会么善吉维摩谈不到目连鹙子看如盲上堂举李刺史问药山何姓山曰正是时李罔测乃问院主某甲适来问长老何姓答道正是时的当是姓甚么主曰秖是姓韩山闻曰若六月对他便道姓热也又巖头问讲僧见说大德会教是否曰不敢巖头举拳曰是甚么教曰是权教头曰苦哉我若展脚问尔不可道脚教也师曰奇怪二老宿有杀人刀有活人剑一转语似石上栽花一转语似空中挂剑当时若无后语达磨一宗扫地而尽诸人要见二老宿么宁可截舌不犯国讳庐山归宗通禅师法嗣襄州资福广照素月禅师僧问如何是古佛心师曰不着中间去却两头僧云如何是和尚的的为人处师曰张公喫酒李公醉问如何是佛师曰顶后无圆相僧云未审意旨如何师曰和风发嫩萼问如何是真常道师曰着衣喫饭僧云学人不会师曰真常道僧云莫谩学人师曰想君不见朝官体秖识皮鞋不识靴庐山同安庆通禅师僧问师唱谁家曲宗风嗣阿谁师曰燕子不离旧窠问世尊未成佛时如何师曰佛僧云成佛后如何师曰佛僧云毕竟如何师曰佛江陵福昌知信禅师法嗣安州法兴期禅师僧问学人无问请师不答师曰鲸意吞舟腾巨浪人无消息过沧溟僧云恁么则落二落三师曰饶君解致千般问空自言多道转赊蒋山泉禅师法嗣清献公赵抃居士字悦道年四十余摈去声色系心宗教会佛慧来居衢之南禅公日亲之慧未甞容措一词后典青州政事之余多宴坐忽大雷震惊即契悟作偈曰默坐公堂虚隐几心源不动湛如水一声霹雳顶门开唤起从前自家底慧闻笑曰赵悦道撞彩耳富郑公初于宗门未有所趣公勉之书曰伏惟执事富贵如是之极道德如是之盛福寿康宁如是之备退休闲逸如是之高其所未甚留意者如来一大事因缘而已能专诚求所证悟则他日为门下贺也公年七十有二以太子少保致仕而归亲旧里民遇之如故作高斋以自适题偈是意曰腰佩黄金已退藏箇中消息也寻常世人欲识高斋老秖是柯村赵四郎复曰切忌错认临薨遗佛慧书曰非师平昔警诲至此必不得力矣慧悼以偈曰仕也邦为瑞归欤世作程人间金粟去天上玉楼成慧剑无纤缺氷壶彻底清春风瀫水路孤月照云明续传灯录卷第十二续传灯录卷第十三目录大鑑下第十三世杨岐方会禅师法嗣十二人白云守端禅师保宁仁勇禅师比部孙居士石霜守孙禅师东林郁山主君山守巽禅师长庆显琼禅师钦山智因禅师法轮惟一禅师崇福善灯禅师法石行诠禅师法石皓蟾禅师翠岩可真禅师法嗣五人大沩慕喆禅师西林崇奥禅师石鼓洞珠禅师净因文禅师永安普善禅师大宁道宽禅师法嗣二人兜率无证禅师杨岐修广禅师蒋山赞元禅师法嗣九人雪窦法雅禅师承熙应悦禅师石门雅禅师龟峯子琼禅师蒋山可政禅师甘露宗贲禅师甘露德严禅师普门道彦禅师黄安礼居士双峯省回禅师法嗣四人光国文赞禅师灵山彦文禅师胜业仲祥禅师云阳慧然禅师武泉政禅师法嗣一人庆善宗震禅师洛浦景韶禅师法嗣三人夹山道暹禅师洛浦密询禅师仁王道圆禅师菩提光用禅师法嗣一人净土善思禅师天童清遂禅师法嗣四人大中立志禅师干元圆禅师万寿应城禅师灵隐慧中禅师云峯文悦禅师法嗣七人寿宁齐晓禅师澄慧咸诩禅师精严继式禅师大龙守真禅师郭山霖禅师雍熙有惠禅师龙牙如水禅师开福守义禅师法嗣一人澄慧惟昺禅师泐潭晓月禅师法嗣五人上蓝居晋禅师泐潭道律禅师永安修玉禅师开先慈觉禅师荐福宗海禅师定惠超信禅师法嗣六人穹窿智圆禅师明因悟果禅师启宁处明禅师慧日如鑑禅师鹿苑契符禅师普明法澄禅师兴教坦禅师法嗣一人明教绍珵禅师玉泉悟空禅师法嗣一人护国齐月禅师常熟禀珍禅师法嗣一人金山惠满禅师福严保宗禅师法嗣二人华药义然禅师承天智昱禅师太子同广禅师法嗣一人龙门清照禅师净因道臻禅师法嗣六人长庆慧暹禅师栖胜继超禅师香严洞敷禅师少林元训禅师北禅绍宣禅师白鹿宗海禅师天王仁岳禅师法嗣四人兴化绍清禅师定林景芳禅师首山处珪禅师上方希元禅师玉泉谓芳禅师法嗣四人圣泉绍灯禅师慧力善周禅师南华重辩禅师延福智兴禅师金山怀贤禅师法嗣一人圆通知谨禅师乌崖暹禅师法嗣一人西禅希用禅师承天世珍禅师法嗣二人白水中白禅师九顶智海禅师径山琳禅师法嗣一人兜率择梧律师雪峯誉禅师法嗣三人鹫峯重道禅师圆明重彦禅师宝林奉琛禅师资寿捷禅师法嗣二人大智文宥禅师资寿思永禅师上方真禅师法嗣二人云峯齐觉禅师南岳绍巽禅师章江达禅师法嗣一人万寿法印禅师灵隐文胜禅师法嗣二十五人灵隐延珊禅师荐福居则禅师灵隐蕴聪禅师南院清禅师宝宁宗禅师石佛有邦禅师清凉举内禅师佛日子昇禅师兴教保威禅师安乐照禅师广果隆禅师永安钖禅师护国崇禅师灵隐照禅师永安绍禅师妙严洪禅师清凉慈化禅师何山慧忠禅师广法归穆禅师圆寂修庆禅师景清智荣禅师护国昶禅师报本拙禅师瑞岩普禅师海会岳禅师保福居煦禅师法嗣一人智者嗣如禅师龙华悟乘禅师法嗣三人灵岩宣密禅师灵凤慧端禅师干明闲禅师瑞严义海禅师法嗣二人大梅文慧禅师翠岩嗣元禅师彰江昭远禅师法嗣一人万寿守坚禅师兴阳舟禅师法嗣一人智门慧泰禅师白鹿端禅师法嗣一人法海戒诸禅师归宗安禅师法嗣二人慈云有规禅师同安宗一禅师凉峯渊禅师法嗣一人隐山法灿禅师言首座禅师法嗣一人招提惟湛禅师续传灯录卷第十三目录续传灯录续传灯录卷第十三大鑑下第十三世杨岐会禅师法嗣舒州白云守端禅师衡阳葛氏子幼事翰墨冠依茶陵郁山主披削往参杨岐岐一日忽问受业师为谁师曰茶陵郁和尚岐曰吾闻伊过桥遭攧有省作偈甚奇能记否师诵曰我有明珠一颗久被尘劳关锁今朝尘尽光生照破山河万朵岐笑而趋起师愕然通夕不寐黎明咨询之适岁暮岐曰汝见作日打敺傩者么曰见岐曰汝一筹不及渠师复骇曰意旨如何岐曰渠爱人笑汝怕人笑师大悟巾侍久之辞游庐阜圆通讷禅师举住承天声名籍甚又逊居圆通次徙法华龙门兴化海会所至众如云集僧问如何是佛师曰镬汤无冷处曰如何是佛法大意师曰水底按葫芦曰如何是祖师西来意师曰乌飞兔走问不求诸圣不重己灵未是衲僧分上事如何是衲僧分上事师曰死水不藏龙曰便恁么去时是何师曰赚杀尔到栖贤上堂承天自开堂后便安排些葛藤来山南东葛西葛却为在归宗开先万衫打叠了也今日到三崃会里大似临嫁医瘿卒着手脚不办幸望大众不怪伏惟珍重上堂鸟有双翼飞无远近道出一隅行无前后尔衲僧家寻常拈匙放筯尽道知有及至上岭时为甚么却气急不见道人无远虑必有近忧示众云泥佛不度水木佛不度火金佛不度炉真佛内里坐大众赵州老子十二剂骨头八万四千毛孔一时抛向诸人怀里了也圆通今日路见不平为古人出气以手拍禅床云须知海岳归明主未信干坤陷吉人示众云佛身充满于法界普现一切群生前随缘赴感靡不周而常处此菩提座大众作么生说箇随缘赴感底道理秖于一弹指间尽大地含生根机一时应得周足而未尝动着一毫头便且唤作随缘赴感而常处此座秖如山僧此者受法华请相次与大众相别去宿县里开堂了方归院去且道还离此座也无若道离则世谛流布若道不离作么生见得箇不离底事莫是无边剎境自它不隔于毫端十世古今始终不离于当念么又莫是一切无心一时自遍么若恁么正是掉棒打月到者里直须悟始得悟后更须遇人始得尔道既悟了便休又何必更须遇人若悟了遇人当垂手方便之时着着自有出身之路不瞎却学者眼若秖悟得干萝卜头底不唯瞎却学者眼兼自己动便先自犯锋伤手尔看我杨岐先师问慈明师翁道幽鸟语喃喃辞云入乱峯时如何答云我行荒草里汝又入深村进云官不容针更借一问师翁便喝进云好喝师翁又喝先师亦喝师翁乃连喝两喝先师遂礼拜大众须知悟了遇人者向十字街头与人相逢却在千峯顶上握手向千峯顶上相逢却在十字街头握手所以山僧尝有颂云他人住处我不住它人行处我不行不是为人难共聚大都缁素要分明山僧此者临行解开布袋头一时撒在诸人面前了也有眼者莫错怪好珍重上堂古人留下一言半句未透时撞着铁壁相似忽然一日觑得透后方知自己便是铁壁如今作么生透复曰铁壁铁壁上堂若端的得一回汗出便向一茎草上现琼楼玉殿若未端的得一回汗出纵有琼楼玉殿却被一茎草盖却作么生得汗出去自有一双穷相手不曾容易舞三台上堂安居之首禁足为名禁足之意意在进道而护生衲僧家更有何生而可护何道而可进唾一唾唾破释迦老子面门踏一步踏断释迦老子背嵴骨犹是随群逐队汉未是本分衲僧良久曰无限风流慵卖弄免教人指好郎君熙宁五年迁化寿四十八金陵保宁仁勇禅师四明竺氏子容止渊秀龆为大僧通天台教更衣谒雪窦明觉禅师觉意其可任大法诮之曰央庠座主师愤悱下山望雪窦拜曰我此生行脚参禅道不过雪窦誓不归乡即往泐潭踰纪疑情未泮闻杨岐移云盖能钤键学者直造其家一语未及顿明心印岐没从同参白云端禅师游研极玄奥后出世两住保宁而终僧问如何是佛师曰近火先焦曰如何是道师曰泥里有刺曰如何是道中人师曰切忌踏着问先德道寒风凋败叶犹喜故人归未审谁是故人师曰杨岐和尚迁化久矣曰正当恁么时更有恁么人为知音师曰无眼村翁暗点头问如何是佛师曰自屎不觉臭问如何是保宁境师曰主山头倒卓曰如何是境中人师曰鼻孔无半边问如何是尘中自在底人师曰因行不妨掉臂问如何是佛师曰铁鎚无孔曰如何是佛法大意师曰镬汤无冷处问灵山指月曹溪话月未审保宁门下如何师曰嗄曰有花当面贴师便喝问摘叶寻枝即不问如何是直截根源师曰蚊子上铁牛曰直截根源人已晓中下之流如何指示师曰石人嵴背汗通流上堂山僧二十余年挑囊负钵向寰海之内参善知识十数余人自家并无箇见处有若顽石相似参底尊宿亦无长处可相利益自此一生作箇百无所解底人幸自可怜生忽然被业风吹到江宁府无端被人上当推向十字街头住箇破院作粥饭主人接待南北事不获已随分有盐有醋粥足饭足且恁过时若是佛法不曾梦见上堂侍者烧香罢师指侍者曰侍者已为诸人说法了也上堂看看山僧入拔舌地狱去也以手拽舌云阿㖿阿㖿上堂秋风凉松韵长未归客思故乡且道谁是未归客何处是故乡良久曰长连床上有粥有饭上堂凤鸣条雨破块晓来枕上莺声碎虾䗫蚯蚓一时鸣妙德空生都不会三箇成群四箇作队窈窈窕窕飘飘飖飖向南北东西折得梨花李花一佩两佩比部孙居士因杨岐会禅师来谒直视断次公曰某为王事所牵何由免离岐指曰委悉得么公曰望师点破岐曰此是比部弘愿深广利济群生公曰未审如何岐示以偈曰应现宰官身广弘悲愿深为人重指处棒下血淋淋公于此有省潭州石霜守孙禅师僧问生也不道死也不道为甚么不道师曰一言已出曰从东过西又作么生师曰驷马难追曰学人总不与么师曰易开终始口难保岁寒心衡州茶陵县郁山主本州人自少落发惟以应供为事院居诸禅剎往来之冲每有化主至师必供养之一日因杨岐化主至师问以禅宗之旨化主为举和尚每问衲子僧问法灯百尺竿头如何进步法灯云恶师从此参究未尝离念偶一日赴外请骑蹇驴过溪桥驴踏桥穿陷足师坠驴不觉口中曰恶忽然契悟有颂曰我有神珠一颗久被尘劳羁锁今朝尘尽光生照见青山万朵走谒杨岐杨岐即印可师乃白云守端落发之师也端悟道因缘已具端传端后出世住九江承天赞师像曰水月以喻兮古来已多我今不然兮所陈伊何百尺竿头曾进步溪桥一踏没山河顾不游方兮何游之有玄沙保寿兮师其与偶应峯之东兮洣川之口三十三秋兮大师子吼舒兮卷兮已而矣依前空泻洣川水九江相去几千里父有重牙子无齿谩劳提耳一炉香微烟旋逐松风起翠岩真禅师法嗣潭州大沩慕哲真如禅师抚州临川闻氏子僧问赵州庭柏意旨如何师曰夜来风色紧孤客已先寒曰先师无此语又作么生师曰行人始知苦曰十载走红尘今朝独露身师曰雪上加霜问如何是城里佛师曰万人丛里不插标曰如何是村里佛师曰泥猪疥狗曰如何是山里佛师曰绝人往还曰如何是教外别传底一句师曰翻译不出问牛头未见四祖时如何师曰寒毛卓竖曰见后如何师曰额头汗出上堂月生一天地茫茫谁受屈月生二东西南北没巴鼻月生三善财特地向南参所以道放行也怛萨舒光把住也泥沙匿曜且道放行是把住是良久曰圆伊三点水万物自尖新上堂古佛道昔于波罗奈转四谛法轮堕坑落堑今复转最妙无上大法轮土上加泥如今还有不历阶梯独超物外者么良久曰出头天外看谁是箇中人上堂阿刺刺是甚么翻思当年破灶堕杖子忽击着方知孤负我以拄杖击香台一下曰堕堕上堂扪空追响劳汝精神梦觉觉非复有何事德山老人在汝诸人眉毛眼睫上诸人还觉么若也觉去梦觉觉非若也未觉扪空追响终无了期直饶向这里倜傥分明犹是梯山入贡还有独超物外者么良久曰且莫诈明头问大通智胜佛十劫坐道场为甚么不得成佛道师曰苦杀人上堂白云澹泞水注沧溟万法本闲复有何事所以道也有权也有实也有照也有用诸人到这里如何履践良久曰但有路可上更高人也行上堂山僧本无积畜且得粥足饭足困来即便打眠一任东卜西卜上堂古者道一释迦二元和三佛陀自余是甚么椀脱丘慧光即不然一释迦二元和三佛陀总是椀脱丘诸人还知慧光落处么若也知去许尔具銕眼铜睛若也不知莫谓几经风浪险扁舟曾向五湖游上堂拈起拄杖曰一尘才起大地全收卓一下曰妙喜世界百杂碎且道不动如来即今在甚么处若人识得可谓不动步而登妙觉若也未识向诸人眉毛眼睫里涅槃去也又卓一下上堂不用思而知不用虑而解庐陵米价高镇州萝菔大上堂拈起拄杖曰智海拄杖或作金刚王宝剑或作踞地师子或作探竿影草或不作拄杖用诸人还委悉么若也委悉去如龙得水似虎靠山出没卷舒纵横应用如未相委大似日中逃影上堂十方同聚会箇箇学无为此是选佛场心空及第归慧光门下直拔超升不历科目诸人既到这里风云布地牙爪已成但欠雷声烧尾如今为尔诸人震忽雷去也以拄杖击禅床下座师于绍圣二年十月八日无疾说偈曰昨夜三更风雷忽作云散长空前溪月落良久别众趋寂阇维设利斗许大如豆目睛齿爪不坏门弟子分塔于京潭南岳西林崇奥禅师僧问一问一答宾主历然不问不答如何辨别师曰坐底坐立底立曰便恁么会时如何师曰舌拄上腭僧礼拜师曰不得讳却蕲州石鼓洞珠禅师上堂曰问答转多去道转远何也道不属知知而妄觉道不属见见是眼睛眼睛不明触事峥嵘联环不断为生死根若能直向太虚之外自然情念顿忘真心直露如斯说话俯为下根道友相逢无可不可坐则十方俱隐行则六趣随缘语则出口成言默则三灾不挠然虽如是须知有转身一路众中莫有转得身者么出来证据若无山僧今日失利蒋山元禅师法嗣明州雪窦法雅禅师僧问学人不问西来意乞师方便指迷情师曰霹雳过头犹瞌睡曰谢师答话师曰再三启口问何人曰争奈学人未礼拜何师曰休钝置邵州丞熙应悦禅师抚州宜黄戴氏子上堂我宗无语句徒劳寻路布现成公案已多端那堪更涉他门户觌面当机直下提何用波咤受辛苦咄衢州石门雅禅师僧问雷音一震龙象咸臻学人上来请师举唱师曰莲目瞬时千界静金颜笑处一花新僧云人天尽入罗峯境今日亲闻端的音师曰百万茫茫人不知又问佛未出世时如何师曰东宫玉殿无遗影僧云出世后如何师曰毘蓝园畔雨天花僧云恁么则逾春城于八夜栖雪岭于六年师曰威音王以前作么生僧云且待别时师便打又问如何是祖师西来意师曰熊耳塔开空寂寂惟留只履曰月轻埃又问如何是和尚家风师曰一条笻竹杖三事衲幔衣僧云客来将何祗待师曰酌泉酽点祖师茶示众曰茱萸鲜嫩菊花香畅杀陶家醉倒郎我辈泛觞虽绝分东篱闲玩也无妨大众闲玩即不无且道眼在什么处知有底眉毛眼上横未谙者黄红里乱走阿呵呵今日元来九月九喝一喝信州龟峯瑞相子琼禅师僧问如何是博山境师曰㵎流渌水路出松门僧云如何是境中人师曰身着红绡衣肚中黑如漆僧云向上宗乘事若何师曰剎竿头指天又问青春已过夏景暄繁时节因缘请师为说师曰腊月二十五未是拜年时僧云学人未晓乞师再指师曰石人身上不生毛南岳双峯省回禅师法嗣阆州光国文赞禅师僧问如何是佛法大意师曰祸不单行又问诸法寂灭相不可以言宣猊座既登师如何说师曰因风吹火用力不多僧云恁么则佛佛道同师曰猫儿带纸帽问不二之法请师速道师曰领僧云恁么则人人有分也师曰了僧云锦屏天下少光国世间稀师曰退金州灵山彦文禅师僧问如何是祖师西来意师曰缺齿胡僧笑不言僧云学人不会师曰只履返西天又问如何是佛师曰问得最亲乃曰山青青水绿绿风吹南岭云露滴东篱菊更添松竹岁寒心尽是无絃琴上曲碧眼胡僧拍不足拍不足一二三四五六咦拍一拍下座菩提光用禅师法嗣杭州临安净土善思禅师上堂云咄咄咄临济德山尽该抹棒头荐得不作家喝下承当未奇绝山僧宗旨不恁么觌面相呈辨贤哲声前一句早迟疑语后持来底时节劝禅人休饶舌神龙尚自不知源岂说盲龟敌跛鼈不看神光传祖位才见老胡心便歇真妙诀堂堂自己可怜生直下承当第二月大丈夫须勦绝现成公案早多端莫学痴人被摩捋伤嗟末法有多途邪党成郡安可遏初机入门无道眼佛手生缘徒施设禅流学得遍参游问着元来打不迭古人开口便知音尚言弄巧翻成拙那堪看话得心通正是虚空钉铁橛自惭道薄整颓纲饮气吞声共谁说特将鄙句报同风本分禅人能辨别大地山河尽放光南无观世音菩萨天童山清遂禅师法嗣福州大中立志禅师僧问握骊珠于掌上鉴十方于目前学人上来请师一鑑师曰草贼大败僧云学人今日失利师曰自知较一半僧便喝师曰强惺惺又问远趋丈室仰慕宗风学人上来请师一接师曰高挂钵囊僧云便是为人处也无师曰盲人摸地僧云莫压良为贱师曰短贩樵人徒夸书剑又问马祖陞堂百丈卷席未审古人意旨如何师曰官马相踏僧云学人今日小出大遇师曰拄杖未曾拈着示众曰虎啸乌山之畔众兽潜藏云生螺渚之间群峯失色太阿宝剑耀日争辉樵父搬柴医王辨价还有不顾宾主者么出来道看良久曰水冻鱼难跃天寒草发迟以拄杖打香台一下又曰法不见法法不行法法不知法大众这箇是香炉子如何是不见不行不知百亿恒沙世界诸佛尽在香炉上放光动地说法度人诸人还见么直饶见得也涉踟蹰喝一喝师于绍圣元年三月十一日集众沐浴净发说偈曰麒麟掣断黄金锁玉兔冲开白玉关好是无云中夜后一轮明月照钟山偈毕趺坐而逝荼毘获舍利塔于本山福州干元了觉圆禅师开堂上首白槌竟师良久曰直饶阿那律天眼未解谛观便是千手大悲焉能提掇众中莫有不甘者么出来掀倒禅床喝散大众然虽如是未是作家且于第二门中与衲僧出气僧问少林九年垂一语直至如今赚师举欲得不赚便请师举师曰唵僧云摩哒哩伽摩哒哩智又作么生师曰放尔三十棒又问尊者证果超越圣流不涉熏修请师速道师曰落花檐外朵青柳槛前梢僧云一雨周沙界群心永夜苏师曰水不洗水一句作么生道僧云应知松柏操不改岁寒心师曰且信一半又问未离兜率已降王宫未审是什么人师曰牛头出马头回僧云未审是法身报身师曰牵犁拽耙乃顾大众曰还相委悉么若不相悉山僧今日指鹿为马唱九作十瞒诸人去也摩竭正令水泄不通少室真规风吹不入圣凡情尽体露真常逈绝见知辉腾今古良由情存圣量堕在见知所以听不出声见不超色纵灭一切见闻觉知内守幽闲犹为法尘分别影事造种种业轮回异趣往而不返真可悲伤若能回光返照有何佛道可成有何众生可度便能向火焰里藏身东涌西没南涌北没于微尘上走马坐大道场若向这里见得彻参得透切忌认驴鞍桥作阿爷下颔南岳应天万寿应城禅师初参遂禅师遂问上人从何而来师曰毘陵来遂云我闻毘陵出好草虫扇子带得来否师作一圆相曰大善知识又要这箇作么遂云秖这箇此间亦要得师于言下大悟后住应天万寿示众曰山花狼籍孤负空生山草离披拈提室利惊得岳神稽首土地和南陜府铁牛无放处嘉州石像露全身如斯说话错会者多敢问诸人不涉春秋一句作么生道良久曰不得春风花不开花开又被风吹落喝一喝南岳云峯文悦禅师法嗣桂州寿宁齐晓禅师僧问大众云臻合谈何事师曰波斯入闹市僧云恁么则草偃风行师曰万里望乡关又问如何是佛师曰着衣喫饭僧云叉手当胸退后三步师曰醉后添盃示众曰触目不会道犹较些子运足焉知路错下名言诸仁者山僧今日将错就错汝等诸人见有眼闻有耳嗅有鼻味有舌因恁么却不会良久曰武帝求仙不得仙王乔端坐却昇天喝一喝庐州澄慧咸诩禅师僧问德山入门便棒万古宗风临济入门便喝古今榜样去此二途请师拈掇师曰总不恁么僧云一言启口别是家门师曰赖遇拄杖不在手又问有问有答善巧分张向上宗乘请师别道师曰阇黎问得最亲僧云学人会也师曰会箇什么僧举起坐具师曰毕竟作么生僧便喝师曰作家僧礼拜师便喝师乃曰如来祕旨岂涉辞锋祖师心印徒劳穿凿若举宗乘一字海水逆流须弥倒卓若说佛说祖三界平沈四生何有若向下商量枯木生花寒灰发焰然虽如是向衲僧门下白云千里万里且道衲僧有什么长处良久曰更有一般堪羡处长连床上带刀眠定慧信禅师法嗣苏州穹窿智圆禅师上堂福臻不说禅无事日高眠有问祖师意连擉两三拳大众且道为什么如此不合恼乱山僧睡玉泉悟空禅师法嗣江陵护国齐月禅师僧问壁立千仞水泄不通还许学人请益也无师曰汝待问什么僧云向上事师曰维那不在僧云触忤和尚师曰正令已行乃曰穷外无方究内非里应用万般无可比拟分明向汝诸人道佛性精魂总不是福严保宗禅师法嗣衡州花药山崇胜义然禅师僧问临济血脉请师直道师曰虚空里扬眉默地里点头僧云莫只这便是师曰是即是作么生会僧却点头师曰这贼好喫棒僧连声道贼贼归众师曰三十棒一棒也较不得示众曰心心心青山绿水深若人识得这山水相对事法总平沈是尔诸人总识得为什么七十二峯俨然依旧试为说看若说不出大似不曾行脚参南岳承天智昱禅师僧问如何是佛师曰发长僧貌丑僧云意旨如何师曰脑门后合掌又问如何是祖师西来意师曰石廪峯高僧云意旨如何师曰游人罕到又问如何是和尚家风师曰纸帐禅床僧云客来如何祗待师曰山中石耳师于元丰八年四月内沐浴净发趺坐而逝茶毘齿舌眼睛不坏太子同广禅师法嗣西京龙门山胜善清照禅师僧问变凡作圣则不问点铁成金事若何师曰直下无私处触目尽光辉僧云清光生掌上喜气发眉间师曰既能知自理何用苦忉忉又问天高地厚万物皆从未审和尚从与不从师曰春来花烂熳僧云金鸡回碧落玉兔长空师曰道同方知僧云学人今日承恩师曰且莫错认净因臻禅师法嗣福州长庆惠暹文慧禅师僧问离上生之宝剎登延圣之道场如何是不动尊师曰孤舟载明月曰忽遇㯭棹俱停又作么生师曰渔人偏爱宿芦花问长期进道西天以蜡人为验未审此间以何为验师曰銕弹子曰意旨如何师曰大底大小底小福州栖胜继超禅师上堂拈拄杖良久曰三世诸佛尽在这里𨁝跳大众还会么过去诸佛说了未来诸佛未说现在诸佛今说敢问诸人作么生是说底事卓一下曰苏嚧苏嚧邓州香严慧照洞敷禅师福州人生于范氏幼而气韵清敏长慕空宗依东宗景德寺圆明大师出家试经得度受具遍参江淮丛席末后见净因臻一言顿契如箭锋相拄加以学问该博自然融会名动京师被旨出世于邓之香严几十载返故里住龟山寿山神光三剎上堂曰西干四七道绝语言东上二三法无文字惟传一印直指人心心了则天地全该印定则丝毫不漏尘尘绝待法法融虚方乃契圣根源始曰入佛知见如斯荐得落二落三本色衲僧如何话会还道得么箇中消息若为传凤阙龙楼峭倚天要会觉城东际事寥寥千古尚依然住龟山时僧问远辞香严丈室近入龟山道场如何是不动尊师曰千手大悲提不起僧云如何是动尊师曰玉殿曾游历金门屡往还又问如何是龟山境师曰千峯来有路八极净无尘云如何是境中人师曰有时开眼有时合又问如何是佛法的的大意师曰山寒露骨水浅见沙师乃曰穷经穷论正如入海算沙觅法觅心大似扪空求响故释尊出世为一大事因缘诸祖传衣亦乃广开方便发挥教外之正法指示涅槃之妙心作筏渡人应病与药故善说法者说无所说善传心者传无所传纵饶一棒一条痕一掴一手血未免拕泥带水岂能点瓦成金大众只如今日为国开堂还有奇特事也无良久曰叠叠青山与流水旧时颜色旧时声又示众曰春无三日晴风雨时时作岩下见蟠桃自开还自落翻忆灵云得处亲迄今底事何萧索非萧索春山春水四寥廓鹧鸪啼处百花香好荐声前这一着喝一喝又曰炎风匝地畏日流空奇云当户任长舒白藕飃香来不断林间达士了无寒暑之变迁尘里游人但见光阴之迅速直得灯笼合掌露柱攒眉一年又将半几箇是知音知不知路上行人口似碑天王仁岳禅师法嗣潭州兴化绍清禅师僧问不触波澜如何趋向师曰得宜须举棹莫待打头风僧云犹是湛水之波忽遇拏云攫雾又且如何师曰道泰不传天子令师乃曰问来答去秖益繁词于道则远之远矣祖令既行要津坐断十方诸佛瓦解氷消三藏教乘扫土而尽到这里谁敢正眼觑着所以释迦有竭世之枢机尚掩室于摩竭净名骋穷天之词辩犹杜口于毘耶岂况小根小智何也龙象蹴踏非驴所堪潭州智度山定林景芳禅师僧问师唱谁家曲宗风嗣阿谁师曰红炉金弹子僧云还许学人接也无师曰簉破阇黎銕面皮又问七十二峯即不问如何是法轮境师曰岣娄峯尖神禹碑僧云还许学人识也无师曰石青字赤形模奇僧云今日得遇去也师曰吏部当时尚莫窥僧云端的在什么处师曰何得汝不狐疑汝州首山处珪禅师僧问如何是首山境师曰白云片片时来往汝水潺潺流向东僧云如何是境中人师曰寒山逢拾得拍手笑呵呵僧云向上宗乘事若何师曰虚空藏鸟迹风过树头鸣僧云便是为人处也无师曰曹谿水急玉泉谓芳禅师法嗣福州圣泉寺绍灯禅师本郡古田县临水人姓陈氏生时异香满室紫帽覆首幼不茹荤七岁自厌尘坌观诸经论如听旧书十岁辞亲出家礼潭州开福寺琎长老为师精通法华试经得度受具之后瓶钖游方造玉泉芳禅师法席一见针芥相投筌蹄顿忘遂还乡里深自韬晦郡守丁公向师道延住陀岭塔院缁素归敬忽一日索浴更衣鸣鼓昇坐四方檀信凑如市师乃说颂曰吾年五十三去住本无贪临行事若何不用口喃喃俨然示寂瞑目两宵偶闻钟声忽然复醒四大轻安自后身常频出舍利元丰中本郡大旱太守孙公向师道风请令祈雨次日甘泽大霈孙公钦仰迁住文殊前后郡邑亢旱府主许公察院王公左司叶公累请祷雨无不应期迁住圣泉凡住三道场僧问如何是圣泉境师曰目前无异草僧云如何是境中人师曰往来无罣碍僧云人境已蒙师指示向上宗乘事若何师曰驴事未去马事到来乃曰般若门中纵说百千妙义不增一毫直饶结舌亡锋岂减少分若论玄中又玄终非妙门鸟道鱼踪早伤途辄何也盖为出此入彼去者不至其方来者不到其所举一明三莫穷幽趣更不用续凫截鹤夷岳盈壑霄壤相望去道转远正当与么时衲僧门下作么生商量良久曰昨夜三更月到窓临江军慧力善周禅师上堂曰辽天鹘万里云秖一突是什么喝一喝师于元祐元年十二月望日沐浴净发说偈曰山僧住瑞筠未尝形言句七十三年来七十三年去言毕趺坐而逝三日后须发再生韶州南华重辩禅师僧问祖意西来即不问最初一句请师宣师曰龙衘黑宝离沧海鹤侧霜翎下玉阶僧云一轮明月照四海尽分明师曰夜半折开无缝塔天明智积抱头回乃曰会么五大未明二仪无迹威音王觑不见大悲手摸无踪且道为复神通妙用为复法尔如然于斯明得便乃高步毘庐顶上坐报化佛头于斯未明秖知事逐眼前过不觉老从头上来咦安州延福智兴禅师西川人出家受具后即造玉泉芳禅师法席发明心地初住渐源次迁黄梅龙华晚住延福师语不谈玄行不修洁身不禀仪众不喜见逝后灵异不测报应如响缁素追仰遗体塑饰祈祷尤盛灵隐胜禅师法嗣杭州灵隐延珊慧明禅师僧问如何是道师曰道远乎哉问如何是正真一路师曰丝发不通曰恁么则依而行之师曰莫乱走上堂与上座一线道且作么生持论佛法若也水泄不通便教上座无安身立命处当此之时祖佛出头来也有二十棒分恁么道山僧还有过也无不见世尊生下周行七步目顾四方一手指天一手指地云天上天下唯吾独尊云门云我当初若见一棒打杀与狗子喫却何以如此贵图天下太平且道云门恁么说话有佛法道理也无虽然如此云门秖具一只眼久立珍重常州荐福院归则禅师僧问如何是祖师西来意师曰耳畔打钟声杭州隐灵蕴聪禅师问如何是和尚家风师曰索唤即有僧云未审有箇什么师曰天台楖𣗖问古路重修时如何师曰平高就下杭州南院清禅师僧问西祖传来请师通信师曰汝道传什么来僧云恁么则不通信去也师曰不妨伶利金陵保宁宗禅师僧问如何是佛师曰更问什么僧云莫只这便是也无师曰且莫虚头越州石佛有邦禅师初住南明僧问祖祖相传传祖印师今得法嗣何人师曰布发掩泥人尽委僧云恁么则灵隐一枝南明独秀也师曰杓卜听虚声金陵清凉慈化举内禅师僧问一法本无万法何有未审和尚说箇什么师曰汝记得分明僧云恁么则一切不存去也师曰也不信汝大梅居煦禅师法嗣婺州智者嗣如禅师僧问如何是佛师曰量才补职僧云量才补职后如何师曰天台杖子问如何是真实之体师曰今日好寒僧云意旨如何师曰千山万山雪龙华悟乘禅师法嗣温州灵岩宣密禅师僧问优昙花拆人皆委祖令亲行事若何师曰识法者惧僧云施行有据去也师曰人小胆大瑞岩义海禅师法嗣明州大梅文慧禅师僧问祖祖相传传祖印师今得法嗣何人师曰少人定当得僧云报本嫡子也师曰适来向汝道什么问如何是大梅境师曰看僧云如何是境中人师曰喫茶去明州翠岩嗣元禅师僧问如何是祖师西来意师曰见钱买卖不曾赊僧云向上更有事也无师曰好不信人直彰江昭远禅师法嗣苏州万寿法印守坚禅师僧问如何是道师曰谁不履践僧云如何是道中人师曰来千去万净众言首座法嗣西京招提惟湛广灯禅师嘉禾人也僧问如何是和尚家风师曰秋风黄叶乱远岫白云归曰专为流通也师曰即今作么生举僧便喝师便打上堂偏不偏正不正那事从来难比并满天风雨骨手寒何须更入那伽定卓拄杖下座上堂六尘不恶还同正觉马上谁家白面郎穿花折柳垂巾角夜来一醉明月楼唿卢输却黄金宅臂鹰走犬归不归娥眉皓齿嗔无力此心能有几人知黄头碧眼非相识啰啰哩拍手一下下座续传灯录卷第十三续传灯录卷第十四目录大鑑下第十三世慧林圆照宗本禅师法嗣二百人法云善本禅师投子修颙禅师金山善宁禅师广灵希祖禅师资寿除巖禅师隐静守俨禅师本觉守一禅师甘露仲宣禅师大平守恩禅师灵耀𧦬良禅师长芦崇信禅师瑞光守琮禅师水西山轲禅师启霞慧章禅师石佛晓通禅师南冥善通禅师西湖文义禅师韶山杲禅师净因惟岳禅师天童可齐禅师万寿普懃禅师香山延泳禅师雪窦守卓禅师报本常利禅师资福道芳禅师九𡽀着禅师香山法昼禅师琅山载仪禅师定慧遵式禅师广法法光禅师瑞巖永觉禅师法海世长禅师太平慧灯禅师米山崇僊禅师宝花愿禅师岳林元亨禅师澄慧善珂禅师宝华悟本庆禅师净土慧旻禅师澄慧师冕禅师石霜能禅师逍遥聪禅师投子普聪禅师普照处辉禅师南禅宁禅师道场慧印禅师褒亲祥禅师金山法慧禅师干明慧觉禅师瑞巖有居禅师马祖崇新菴主灵应本嵩禅师寿宁梵仁禅师福严仲孚禅师灵泉宗一禅师保圣永良禅师石塔慧禅师万寿有琛禅师光化楚苌禅师南禅慧禅师护国灵祐禅师同庆自鑑禅师灵巖慈云禅师普照真寂禅师功臣宗龄禅师道场良演禅师无钖法平禅师寿宁成务禅师因胜法海禅师蠡口法荣禅师罗汉用诚禅师广慧道亨禅师宜兴显常禅师资福机清禅师广教了证禅师仁王安德禅师宝林义蒙禅师象山灵旷禅师福严智悦禅师大中子荣禅师感慈慧端禅师华藏希声禅师干明可久禅师香城言惠禅师光化仁逊禅师白龙希祖禅师崇寿智海禅师五峯祖印禅师上方可耸禅师云巖道声禅师昭庆守严禅师四面惟羲禅师华严惟素禅师法王法海禅师万寿义诰禅师秀峯真懿禅师白泉智通禅师报恩重真禅师昭庆宗满禅师普净法英禅师焦山义深禅师支提洪占禅师护国祖印禅师灵峯永松禅师南磵智净禅师湖心义皐禅师澄照守仁禅师无钖志圆禅师练塘清悟禅师延庆德清禅师永明道囦禅师广教法海禅师崇福惟贤禅师宝华宝月禅师地藏清德禅师崇德省余首座大别法满禅师净慈崇善禅师万寿圆禅师圣寿省聪禅师鹫峯昙清禅师梵天彦琦禅师六安文湛禅师荐福熙禅师广觉法忠禅师法海明禅师因胜观禅师龙兴如应禅师广际深禅师文殊芳禅师安乐道思禅师光化真觉禅师施水守淳禅师西院宗戒禅师南祥忠简禅师神江则轲禅师崑山希祖禅师南华德明禅师寿宁普规禅师陈园浩沾禅师寿宁慧真禅师因胜圆明禅师保福慧卄臣禅师瑞巖永利禅师崇福惟善禅师龙溪圆照禅师寿圣自英禅师寿宁宗一禅师天王道肱禅师资福瑞珍禅师灵泉景仁禅师神光合韶禅师灵泉智深禅师上方法广禅师文殊尚月禅师资胜以逊禅师白莲愈廉禅师法相用先禅师太平慧真禅师西余安德禅师宝严西杲禅师法会子升禅师龙华行庆禅师寿宁可机禅师禅悦慧日禅师安国子志禅师安乐有捷禅师练塘惠满禅师仰天契达禅师真隐纯洁禅师慧日德慧禅师净光法空禅师龙兴自端禅师慧日道祥禅师净土法慧禅师兴国重宁禅师安国子咏禅师永安简玉禅师承天了宗禅师甘泉立生禅师清修省方禅师灵岩用芳禅师遍福心印禅师龙门普顺禅师千顷宗应禅师永泰有澄禅师杨直讲居士道齐和尚圆明和尚善德和尚法海和尚报恩志明禅师大宁永贤禅师功臣慧周禅师大卢奉坚禅师灵峯自和禅师多福太素禅师广际用干禅师宝琛和尚鸡峯止首座续传灯录卷第十四目录续传灯录续传灯录卷第十四大鑑下第十三世东京慧林圆照宗本禅师法嗣东京法云大通善本禅师姓董氏其先家于太康仲舒村师之父祖皆官颕遂为颕州人母初无子祷于佛像前誓曰得子必以事佛及生师骨相秀异方晬而孤既长博学操履清修然无仕官意遂辟谷学道家贫隐于笔工气刚不屈终日沈默嘉祐八年至京师籍名显圣地藏院试所习为大僧其师圆成律师惠楫者语人云本他日当是海内名因使听习毘尼随喜法华夜梦童子如世所画善财者合掌道而南既觉曰诸圣加被我矣其欲我南询诸友乎时圆照禅师道振吴中师造姑苏谒之于瑞光默契宗旨服勤五年尽得其要其整顿提撕之纲研练差别之智纵横卷舒度越前规一时流辈无出其右圆照倚之以大其家元丰七年春绝九江游淮山遍礼祖塔眷浮山巖丛之胜有终焉之志遂居大寂巖久之出世于婺州双林淛东道俗追崇至谓傅大士复生移住钱塘浮慈继圆照之后食堂日千余口仰给于檀施以师法名与圆照同下字时号圆照为大本以师为小本焉神宗闻其名诏住京师法云寺赐号大通禅师又继圜通秀之后师玉立孤峻俨临清众如万山环天柱让其高寒然精麄与众共未尝以言狗物以色假人王公贵人施舍日填门厦屋万础涂金缕碧如地涌宝坊凡八年请于朝愿归老于西湖之上诏可遂东还菴于龙山崇德师凡三住大剎道化尘俗缁素蚁慕尝示众曰上士听法以神中士听法以心下士听法以耳且道更有一人来将什么听乃拈拄杖卓禅床一下曰高也着低也着落落圆音遍寥廓十方内外更无他不用无绳而自缚又曰案山说法主山听主山说法案山听案山主山一时说且道将什么听诸人若也善听三世诸佛所说妙法皆悉现前还有么铁鎚无孔犹间事笑杀毘耶老古锥又曰衲僧见处逆顺难该翛然独往应物还来或高栖于世表或抗迹于尘埃把定则氷生水面放行则锦上花开卢老不知何处去白云影里笑咍咍喝一喝下座又曰花心未放柳眼初开雁回呜咽之声水泻潺湲之响森罗举唱法尔常规更言缚脱同源大似龙头蛇尾又上堂良久曰会么祖佛妙旨秖在目前慧日峯前云生足下湖澄浪阔逈接遥天晚唱渔舟夜泛蒹葭之月欢游画舫时闻丝竹之音更说闻声悟道见色明心大似抛却甜桃树寻山摘醋梨下座师住菴杜门却扫与世相忘者又十年独与衲子思慧居士大夫想其高风愿见而不可得大观三年十二月甲子屈三指谓左右曰止有三日已而果殁有异禽翔鸣于庭而去塔全身于上方师平居作止直视不瞬临众三十年未尝笑及间居时抵掌笑语或问其故师曰不庄敬无以莅众吾昔为丛林故强行之非性实然也所至见画佛菩萨行立之像不敢坐伊蒲塞馔以鱼胾名者皆不食其真诚敬事防心离过类如此及其陞堂演唱则左右顾如象王旋回学者多因此悟入其将终之夕越僧数人梦师归兜率天云舒州投子证悟脩颙禅师姓梁氏晋州赵城人幼不拜神祠不受书训常曰当为人天师安慕此耶遂游诸方造苏州瑞光圆照禅师法席参扣宗旨因举无着问天亲弥勒说什么法云说这箇法忽如有省晨夕参叩一日因登溷捺倒打破水瓶有省作颂曰这一交这一交万两黄金也合消头上笠腰下包清风明月杖头挑于是名声蔼然遂出世说法初住寿州资寿历迁数大剎住西京少林迁招提又迁舒州投子道誉愈播丛林同号曰颙华严陞堂有僧才出师曰错云什么处是错师曰不信道问是法平等无有高下为甚么赵州三等接人师曰入水见长人云争奈学人未会师曰唤不回头争奈何问如何是祖祖相传底心师曰三星绕月宫云便恁么去时如何师曰伯乐暂垂鞭驽骀夸八骏问如何是第一义师曰百杂碎乃曰楞伽峯顶谁能措足少室岩前水泄不通正当恁么时黄头老子张得口碧眼胡僧开得眼虽然如是事无一向先圣幸有第二义门足可共诸人东说西话所以道春生夏长秋落冬枯四时迁改轮转长途愚者心生彼此达者一味无殊良久曰陜府铁牛吞大像嘉州佛向藕丝藏又曰春风鸣古木晓雾锁寒波头头皆显露显露亦殽讹看看直下是怎奈何明眼汉没臼窠吐不得嚼不破喝一喝下座又曰巍巍少室永镇群峯有时云中捧出有时雾罩无踪有时突在目前有口道不得被人唤作壁观胡僧诸仁者作么生免得此过休休不如且持课良久曰一元和二弥陀三释迦自余是什么椀脱丘参又曰露滴庭莎风鸣古桧皓月泻千峯寒色清淮流万顷波涛于此荐得与诸人截断众流若也未然不免随波逐浪譬如河中水湍流竞奔逝各各不相知诸法亦如是遂拈拄杖曰拄杖子是诸法是相知不相知若相知早被知缚若不相知凭何指註卓一下曰知之一字众妙之门复曰错下座富郑公素慕宗风初于少林见之值陞座以目左右顾视大众公因有省及晚年致政居洛重师道渴思扣问遂请住招提伺师入境躬出迓之临登车司马温公适至问相公何往郑公云接新招提颙禅师温公云某亦同去于是联鏕出郭候于邮亭久之忽见数十夫荷担问之荷担者应云招提和尚行李温公遂索马先归郑公云要见华严何故先返温公云已见他了遂先还公独候之既至益加敬重因迎居后苑晨夕参叩富公每有谈论师辄以为非而公说理未已师一日谓富公曰待得山僧竖点头即是也自是公有所言师辄摇首未曾有所答忽一日中夜公忽省彻遽往叩门师已闭关而寝闻其声即唿曰相公且喜大事了毕夜深更不启关晨朝相见至晓往见之师遥见公来未交一谈已点头矣富公喜甚时圜照方奉诏住慧林公以诗寄谢曰因见颙师悟入深夤缘传得老师心东南谩说江山远目对灵光与妙音润州金山法印善宁禅师江州人受业于甘露寺至圆照禅师法席师资机感缘如夙契戮力赞弼以扬法化出世万寿规矩严肃躬己力行众无不服上堂僧问天皇也恁么道龙潭也恁么道未审和尚作么生道师曰手握白玉鞭骊珠尽击碎云退身有分师曰知过必改问如何是祖师西来意师曰秤尾无星云未审此意如何师曰斗方有底云如何是佛师曰眉如初月眼似流星云如何是法师曰义列交罗星分大野云如何是僧师曰古貌稜层丈夫意气问竿木随身逢场作戏今朝选佛场开请师方便师曰文不加点云可谓古今罕闻师曰且道是什么题目僧拟议师便打乃顾视左右曰古人道在眼曰见在耳曰闻在鼻嗅香在舌谈论在身觉触在意攀缘虽然如是秖见锥头利不见凿头方若是万寿即不然有眼觑不见有耳听不闻有鼻不知香有舌无谈论有身不觉触有意不攀缘一念相应六根解脱敢问诸禅德且道与前来是同是别莫有具眼衲僧出来通箇消息若无复为诸人重重注破放开则私通车马揑聚则高下不存若是惯战作家一任是非贬剥又曰撮玄机于掌上挂古鑑于台前有何妖孽谁敢当御可谓昭昭法界自他而境智全收历历真源彼此而圣凡俱寂以此而推僧堂佛殿对现色身厨库三门共扬斯事但请抝折拄杖向目前参取又曰若也谈禅说道便见有生有灭更乃举扬古今大似不观时节昨夜风雨潇潇今朝顿除烦热到此善能参详达磨迷是不别又曰尽大地未尝有一人真正举扬宗教若有一人举扬宗教尽大地人并须铓锋结舌莫是教诸人杜绝见闻契合斯道也无如此见解譬如萤火烧须弥山经尘沙劫终不能着殊不知古圣垂示秖要后人眼正眼正达者实谓古今罕闻光前绝后放行言言见谛句句明宗收来眼眼从方明明侧立向什么处见古人良久曰须知海岳归明主未信干坤别有天睦州广灵佛印希祖禅师处州周氏子上堂曰灵光鑑彻物我全收照体独存前后俱绝由是无为变化应量千差托质殊分混同一性故我元首明哉股肱良哉法以时遇道在中兴建大法幢作大佛事足可称扬所以正观绝迹名相互分寂听非闻圆音普应霜钟露鼓主伴交参宝殿琼楼听说斯显六街三市遍处庄严柳陌花衢寅昏佛事圣凡交会士庶锵锵帝网圆融虚明互照何必南方独迈遍扣诸门历涉艰辛是非未决而今重重华藏无尽法门触目见成何须拟议然虽如是钝置祖风良久曰九年少室谁知已一句流通万古传又示众曰严陵台畔七里滩头直须钓鳌钓鲸岂止摝鰕摝蚬随流放旷任性浮沈停舟月上波心举棹沤生水面敢问大众不触波澜一句作么生会良久曰时人秖看丝纶上不见芦花对蓼江寿州资寿圆澄岩禅师僧问大藏教中还有奇特事也无师曰秖恐汝不信云如何即是师曰黑底是墨黄底是纸曰谢师答话师曰领取钩头意莫认定盘星乃曰云生谷口月满长川樵父斫深园渔翁钓沙岛到这里便是吴道子张僧繇亦无尔下手处良久曰归堂问取圣僧去下座又曰干坤肃静海晏河清风不鸣条雨不破块春生夏长秋收冬藏这箇是世间法作么生是佛法良久曰欲得不招无间业莫谤如来正法轮珍重又上堂良久曰宗乘妙诀即今为说山高水深寒风凛冽祖师西来道箇休歇敢问诸人作么生是休歇处还会么寒则围炉座闲时任性眠太平州隐静守俨禅师僧问摩腾入汉藏教分明达磨西来有何意旨师曰我法妙难思龙天尽归向云未审祖意教意是同是别师曰两彩一赛云一言归有道万象自无心师曰犹较些子问达磨大士相逢如何话会师曰罕遇作家云若非朝宰知音和尚焉肯拈出师曰金鎚影动宝剑光寒乃曰春云春雨万物敷荣暖日和风巖花竞秀青山叠叠㵎水澄澄达磨迷逢切忌说破复曰若人点捡得出山僧今日话堕以拄杖击禅床下座又曰一法不通万缘方透若也于斯明得眼睛穿过銕围山一口吸尽大海水乃一喝曰大海水已吸尽了也鱼龙向什么处安身立命众中莫有兴运慈悲者么出来救取龙王若也不能气急杀人虽然如是事无一向山僧不免为诸人说道理不见先圣云究竟涅槃常寂灭相终归于空一翳在眼空花遍界翳若不消不出门知天下事翳若消尽始知菴内人不见菴外事若能如是方解稳坐十二时中一任受用如或未然久立珍重秀州本觉法真守一禅师姓沈氏江阴人幼慕空门圆照居瑞光时遂投出家更不他游晨夕参叩顿悟宗旨出世说法僧问选佛选官应在我祖席登科事若何师曰大鹏展翼天衢遥巨鳌转身海水窄僧云夫子家声遗旧业法王基绪得中兴师曰后五日看僧云且道昔日今时是同是别师曰一言已出问春气已随红雨散薰风初度绿阴凉学人借问西来意乞师方便为敷扬师曰分明举似大众云可谓一句截流万机顿削师曰筑着磕着作么生道云落落清规今古同相逢会有知音举师曰不妨伶利问离群狮子踞地全威不露爪牙愿闻哮吼师曰大家着力云当年卢老曾饶舌今日亲闻第一机师曰脚根下事作么生云宝杖拨开千圣眼当场辨取火中莲师曰果然作家乃曰此一法印非有所传旷劫佩持不从人得包六虚而无外浑十世以同时全提则佛祖踪沈放下则圣凡交起昭昭日用森罗顿现于灵光荡荡目前彼此无分于实际虽廓然泯迹流通于无量义门閴尔无依逈超于一切智地非文字相离见闻缘诸乘由是莫能诠列祖于斯提不起此日人天既集不可徒然略于建化门中普示诸人各请端心正视乃顾左右曰还见么若恁么承当得便乃机衡在握同归阃外之权剎海澄波共助寰中之化珍重又曰诸人知有道不得山僧道得不知有且道此两语是一理是二义若人定当得出许尔顶门眼正参又曰本分相见不在如何撩起便行犹为钝汉若也分宾分主俱为念话杜家更乃说妙谈玄不当宗门苗裔山僧恁么道已是雪上加霜汝等诸人更拟觅箇什么以拄杖一时趁下润州甘露传祖仲宣禅师上堂曰建立宗乘群魔屏迹播扬大事三藏忘言况阿逸多未离兜率黄面老已灭拘尸大唐国里无禅师天下衲僧味糟粕众中莫有英灵衲子变豹作家出来掀倒禅床喝散大众岂不快哉良久曰瑞兽藏头角珍禽惜羽毛又曰雨过山青云横水碧宝陀岩上瑞草将敷王舍城中幽花欲绽空生宴坐帝释奔驰彼此一时今古曷异良久曰万般施设不如常又曰住住百千妙门同归一路青山常在知识难逢争如识取主人公高声召云主人公复曰今日自买自卖又上堂顾视曰杨子江心无风起浪石公山畔平地骨堆会得左右逢原争似寂然不动良久曰堪笑寒山忘却归十年不识来时道福州太平守恩禅师本州福清人姓丘氏自圆照得法初出世住地藏迁太平上堂竖起拳复开曰或时为拳或时为掌若遇衲僧有功者赏遂放下曰直是土旷人稀相逢者少又曰雨后鸠鸣山前麦熟何处牧童儿骑牛笑相逐更把短笛横风前一两曲参又曰云岩弄师子普化打筋斗丛林将为向上关未免笑破衲僧口休休没来由却是象骨古锥能辊毬又上堂拈拄杖击禅床一下曰有智若闻则能信解无智疑悔则为永失三十年后不得道山僧今日上堂秖念法华经僧问如何是古佛心师曰莺啼处处同云学人不会师曰牛羊自傍山问如何是沙门行师曰多虚少实云和尚何得谩人师曰实无讳处僧问菴内人为什么不知菴外事师曰却许阇黎具眼云久向和尚师曰暗中秤绳谁辨曲直问如何是超佛越祖之谈师曰三日一风五日一雨云向上更有事也无师曰月明三岛静樵子太平歌僧问如何是本来人师曰皮枯骨瘦云中下之机如何体悉师曰倒卧横眠僧云古佛今佛皆无别理师曰更梦见什么师乃曰诸人知处山僧尽知山僧知处诸人不知今日不免布施诸人良久曰头上是天脚下是地参衢州灵曜寺𧦬良佛慈禅师饶州吴氏子清献赵公命开法于越州福果衢州超化海会灵曜四剎僧问三变禅林四回出世于和尚分上成得什么边事师曰钵盂口向天曰三十年来关棙子而今流落五湖传师曰那箇是山僧关棙子曰一言超影象不坠古人风师曰惜取眉毛上堂不知时分之延促不知日月之大小灰头土面且与么过山僧每遇月朔特地鬪钉家风抑扬问答一场笑具虽然如是因风撒土借水献花有箇葛藤露布与诸人共相解摘看蓦拈拄杖击香台曰参堂去真州长芦净照崇信禅师庐州人姓高氏十三依本州承天僧用成为师二十受具南游造杭州净慈圆照禅师法席投机印证初住秀州资圣僧问如何是道师曰家家门首通长安云如何是道中人师曰上座自何来云莫秖这箇便是也无师曰碧眼胡僧笑点头云毕竟如何师曰礼拜了退上堂曰凄凉大野物景萧条露滴枯枝烟笼远墅长天极目列万象以昭然霜月流辉映千江而普现如斯举唱带水拕泥若也尽令提纲直须祖佛侧立放过一着别有清规喝一喝苏州瑞光真觉守琮禅师姓顾氏本州人依圆照禅师削发复叩宗乘乃获印可遂出世阐扬僧问作是思惟十方佛现今思惟了佛在什么处师曰当风一句起自何来云恁么则头头撞着弥勒步步踏着释迦师曰西天与此土不同乃曰宗门妙诀岂在多说一言括尽便须顿歇明眼衲僧秖自知金色头陀善分别冬去春来夏酷热若遇寒山拾得时传语丰干莫饶舌宣州水西山轲禅师僧问我手佛手是同是别师曰人人有分云任有千般巧终无两样风师曰且莫错认问真金须假炉中煅一鎚便成时如何师曰切忌道着僧便喝师曰这漆桶乃曰忆得灵山会上末后句今日举似诸人良久曰会么任是饮光出来今日也无伸处参又曰雷声远震广布慈云甘露才开普天春色柳开青眼花吐芳容鸟噪幽林鱼游水面更说迷逢达磨大似剜肉作疮若言法本如斯正是天然外道恁么说话傍若无人明眼衲僧一任点检明州启霞山崇梵慧章禅师僧问如何是佛师曰尔问我如何是法师曰黄卷赤轴如何是僧师曰方袍圆领如何是向上事师曰且待别时云即今便请师曰蹉过了也越州石佛密印晓通禅师僧问如何是石佛师曰头戴天脚踏地云向上更有事也无师曰任经霜与雪不改旧时容乃曰至道沖虚万物何宰真空绝迹法界如如若能对境无心触目无非是道良久乃曰昼夜舒光照有无痴人唤作波罗蜜参处州南明仁寿善通禅师僧问如何是南明境师曰泉飞一带雪峯出半天云如何是境中人师曰策笻看鹤舞坐石见云归问如何是祖师西来意师曰登山千里月度海一帆风云未审意旨如何师曰言前有路句下无私问龙未出洞时如何师曰佛眼觑不见出洞后如何师曰兴云吐雾杭州西湖妙慧文义禅师上堂曰随机设化大阐宗风截断众流不留朕迹入一乘之阃域践向上之玄关方便门开分明看取喝一喝又曰会么已被热谩了也今早起来无教可说下床着鞋后架洗面堂内展钵喫粥粥后打睡睡起喫茶见客相唤斋时喫饭日日相似有什么过然虽如是更有一般令我笑金刚倒地一堆泥拍禅床下坐西京韶山杲禅师僧问祖意西来未审传箇什么师拈起拄杖僧云恁么则心外有法也师曰心内心外即且置汝唤什么作法僧曰天台楖𣗖师曰也是第二月乃曰七月孟秋犹热古往今来时节若在佛法商量正是弄巧成拙若作无事话会又与外道何别直饶总不如斯敢保老兄未彻如来言祖师诀无孔铁鎚重下楔自家心地乱如麻却把指头唤作月莫思量休解说千年枯骨休咬囓从他兔走与乌飞饥来喫饭困来歇东京净因佛日惟岳禅师福州长磎人姓陈氏七岁投西林院彻上人出家遍扣知识参圆照禅师因侍立次闻举劫火洞然因缘豁然有省给侍久之出世常州承天迁东京华严复迁净因开堂日哲宗皇帝遣中使降香师登座问答罢乃曰此箇法门不在筌蹄岂干问答直饶尽十方剎土抹为微尘一一微尘尽为衲僧各如满慈鹙子穷天玄辩竭世枢机到这里一点用不着何以故生佛圆融自能平等人人鼻孔辽天各各壁立千仞盖不知真随妄转法逐缘迁自昧灵光枉投异趣所以破有法王运无缘慈驾三乘舟楫渡五姓波澜翻恋澄潭月影静夜钟声故使怀州牛喫禾庐陵米价长又不免劳初祖达磨逗器支那教外菱花不磨甎镜衣中骊颔不数他珍未挂古帆见成公案由是悟取无悟底面目迷是不迷底乡关三际无私十方同畅自家田地枯木生枝古庙香炉寒灰再焰莫不一切语言文字资生产业皆与实相不相违背若然者无影树下合同船渔翁鼓舞中有黄金充一国野老讴歌共乐昇平同跻寿域自是天长地久海晏河清且道共乐昇平一句作么生道良久曰罗浮打鼓韶州舞久立珍重建中靖国元年皇太后上仙被旨同六禅长老就文德殿陞座师拈香曰率土之土莫非王土且道此一办香产何乡土若也道得白石有消日氤氲无尽年尽虚空遍法界为云为盖应现无穷上荐仙游径生佛国乃敷坐师乃曰最初说法者不知末后句末后说法者不知最初句最初句适来慧林禅师已为诸人说了也说则说了末后句且如何说若约三乘十二分教偏圆顿渐半满一音不免执指为月入海算沙直似澄潭月影后夜钟声随扣击以发音逐波澜而不散犹是生死岸头事故乃菩提达磨观象神州有大乘器所以泛杯千顷浪登陟万重山首造于梁梁以果因有为之法而垂问达磨揭圣谛第一义而奉答梁主未契遂之嵩少九年面壁不立文字逈出三乘直指人心见性成佛当时神光二祖立云断臂得髓明心一花五叶结果自成六代传衣后人得道自此东华方信有正法眼藏涅槃妙心中下随根迷悟相半信知此事非大根大器不能领悟何以故见闻觉知是法法离见闻觉知便乃火聚当岐铁山在路自然少室峯前壁立千仞曹溪路上水泄不通于其中间祖风不无凌迟颓纲亦将委地虽然如是法无定相道假时彰建大法幢演大法义兴此一大事因缘利乐有情不在他时须际会千佛前后知之今日幸遇大圣人出现于世广大流布廓周沙界实千载之一遇至若尧舜禹汤端拱垂衣无为之化不为不至若乃开方便门示真实相十方嘉会四聚同延辟古佛之家风发含生之大本未可与今日同时而语何谓也释提桓因与善现发明般若唯止真空波斯匿王为庆喜特指不迁犹存俗谛惟此教外别传向上一着彰显当今岂非希有之缘应在震旦然溪山各异云月是同同声相应同气相求方知此事无古无今无彼无此高而无上广不可极渊而无下深不可测毛吞巨海芥纳须弥在天同天在人同人在天则为日为月为照为明在人则为君为臣为忠为孝以此而推百亿日月百亿须弥山百亿四大海根身器界情与无情同一体性莫不仁者见之谓之仁智者见之谓之智百姓日用而不知其能会万物于自己者其唯圣人由是灯灯续焰叶叶相承百千世月点慧灯光融三界十万里星排祖榦木禾凉荫四生是知法轮再转于支那帝日长辉于震旦始然者法无大小物无适莫皆被其光皆蒙其泽以至草木禽鱼无远不及秖如舍卫国王欲往灵山见佛勅诸臣僚山河大地草木丛林须同去见若一草一木不去吾则不得见佛大众秖今干坤之内宇宙之间山河大地草木丛林去亦不去来亦不来湛湛无私巍巍不动乃文乃武乃禅乃律同在九重天上慈德殿前同时见佛诸仁者见则不无且作么生见良久曰重瞳日月明无尽隆准山河秀有余皇情愉怿赐号佛日禅师初神宗阐大相国寺为六禅圆照首膺诏旨至师复承恩遇丛林增光焉明州天童可齐禅师姓应氏台州人依天台国清寺僧道才出家圆具初游讲肆晚造慧光圆照禅师法席开悟众请住安乐山晚迁天童僧问宝华王座今日师登祖意西来如何垂示师曰华开巖畔千枝秀云便是和尚为人处也无师曰水泻檐前一样清僧云空生不解岩前坐惹得天花动地来师曰笑破他人口云时来云散后不见别山高师曰吽吽问如何是道师曰踏不着云踏着后如何师曰七穿八穴乃曰一问一答一拶一掠千眼顿开澄潭皎月随机施设纵夺临时纵之则句句攒花簇锦处处释迦道场夺之则一法不留千圣绝迹虽然如是须知有向上一窍还会么良久曰莫谓春残花落尽峯前昨夜一枝开苏州万寿普懃禅师上堂曰物外无堪老便休干城梦质两悠悠如何幻事来相逼却使闲身不自由然则出家之士利物为初禀先祖之洪规续慧灯于千古一心妙法号总持门得之者不立阶梯顿齐诸圣失之者尘劫不复徒自劳形或得失两忘凡圣情尽正当恁么时不是心不是佛不是物敢问诸禅德毕竟是什么若向这里倜傥分明便能独步大方横身三界握金刚宝剑破生死魔军良久曰札明州香山正觉延泳禅师僧问祖意西来即不问和尚家风事若何师曰眼深鼻大云学人便恁么履践时如何师曰臂长袖短乃曰心随境现境逐心生心境两忘是箇什么拈起拄杖曰且道这箇甚处得来若道是拄杖瞎却尔眼若道不是拄杖瞎在甚么处是与不是一时拈却且骑拄杖出三门去也明州雪窦法藏守卓禅师示众曰好大众龙种上尊王佛为诸人现银色世界琼林玉宇剎剎交光宝殿银城光辉相映又色即是空空即是色色空空色休拟议空色色空成智慧耳闻眼见遍河沙尽是如来真实地不得已向诸人道生是苦受是业灭可证道可修以四谛十二因缘知苦断集证灭修道复曰有生可知有业可断有灭可证有道可修皆谤佛谤佛尽同魔说正当恁么时且道作么生会雪窦不免与诸人说破千峯积寒雪万径人踪绝坏衲拥枯槎是说如何说喝一喝又曰阳回几次到新冬坏衲炉寒也不穷白鸟静驰天外影红颜偷过耳边风是非未起名何在物我兼忘景自空记取云岩巖上语莫教辜负主人翁喝一喝僧问如何是宾中主师曰进前无路云如何是主中宾师曰退不容身云如何是宾中宾师曰对面是何人云如何是主中主师曰有理无说处云宾主已蒙师指示向上宗乘事若何师曰仰面贪看鸟回头错应人湖州报本常利禅师上堂僧问如何是大人相师曰披毛戴角云学人不会师曰紫磨金容问如何得作佛去师曰烦恼里荐取云如何得离烦恼师曰对面菩提问如何是无相佛师曰影临四海云如何是有相佛师曰体绝毫釐云毕竟是有是无师曰常忆当年寻海客一声羌笛过山西云和尚不近道理师曰从来秖与么问古镜未磨时如何师曰照云磨后如何师曰黑云既是磨后为什么黑师曰为汝要磨问如何是无为师曰有作云如何是有作师曰无为僧拟议师曰漆桶这里不是无为乃曰今日月望打箇煳饼供养大众拈拄杖作圆相曰还识此饼么不但供养一人百千万亿人秖是一箇细嚼饱飡不得咬破然虽如是切忌面生参又曰大众有一人无形无相无学无名不动人情能为变化该罗群象洞摄大千截生死流踞涅槃岸或诸菩萨乃至非人见今坐断毘卢直至一生补处还识此人么若识得伊共为洪范若不识伊常为冤对快识取好睦州资福道芳禅师僧问德山临济以棒喝接人和尚出世将何垂示师曰山僧无气力云和尚岂无方便师曰大众笑尔有僧出礼拜起云请师答话师曰蹉过了也云甚处是蹉过师曰五里复五里乃曰秋风清秋水渌白露立寒沙秋蝉噪幽谷金风扇白苹玉露滋黄菊流水奏伯牙之琴凉飈动子猷之竹听也听不尽观也观不足且作么生会箇佛性义良久曰解空不解离声色爱听孤猿岭上啼安州九𡽀山圆明着禅师僧问大藏教中还有奇特事也无师曰有云如何是师曰展轴光千界开函万国春问作家不啐啄啐啄不作家学人上来请师作家相见师曰袖里青蛇吼云学人不会师曰脑后冷光生云错师曰识甚痛痒乃曰烟凝雨岸黄叶飘空燕去雁来古今时节说生说灭未为极则之谈遣有排空岂是格外之语黄梅夜半少室九年直显真机更无别理所以道直截根源佛所印摘叶寻枝我不能敢问诸人作么生会箇直显真机底道理良久曰参东京慧林慈寿法昼禅师生杭州徐氏出家圆具听习经论后造瑞光圆照禅师法席投机开悟先住北京天钵次迁香山后被旨住东京慧林僧问山岩水壑尽是旧日家风拄杖净瓶拈起新来活计古殿重开愿闻举要师曰击大法鼓演大法义僧云恁么则弥勒门开心䪺晓德云峯峻道何藏师曰尔向甚处见弥勒僧云云散长天星斗现月明沙界物难藏师曰休要费力乃顾大众曰皇都禅利慧林道场今日暂借山僧陞陟实愧非才于明眼人前提纲佛祖衒耀见知直饶说得天雨四花地摇六震一点也用不着盖为各各威光动地人人不欠丝毫然虽如是更有向上一窍三世诸佛不能宣六代祖师拈不起且道是什么物得恁么奇怪还荐得么良久曰曹溪路坦平莫强生荆棘久立通州狼山法印载仪禅师僧问祥云绽处现千朵之危峯羽扇摇时去九旬之炎热正当恁么时如何是到地头一句师曰一雨普润僧云未审如何践履师曰射虎须当机僧云快便难逢师曰要棒喫那问知师久蕴囊中宝今日当筵略借看师曰莫是南番真舶主僧云不独学人有赖大众亦乃沾恩师曰元来秖是杜波斯乃顾视大众曰好好可谓幽显朗照物理虚通为森罗之宝印作万象之真宗其动也形其寂也冥本净非莹法尔圆成所以道如何无价之宝隐在阴入之坑大众山僧今日敢对众前特地拈出乃画一圆相擎示大众曰这里既放憨去亦要大家精鑑莫谓连城之价可以并辉径寸之圆堪同其美直谓龙女争锋无垢世界未当正觉纵使金轮独步立功勋者权为重赏且道是什么宝得恁么殊异良久曰海神知贵不知价留与人间光照夜苏州定慧圆义遵式禅师僧问南泉斩猫儿意旨如何师便打僧云犹是学人疑处师曰十万八千僧云忽遇赵州时如何师曰卖金还有买金人问如何是祖师西来意师曰万水千山僧云便与么去时如何师曰千山万水僧云专为流通师曰南地行人口似碑乃曰青山欝欝水滔滔万浪千波接海涛提得丝纶漾舟去钩头须要钓鲸鳌拈拄杖曰负命者上钩来参又曰睡来合眼饭来餐佛祖从教说易难若问安心有何法太湖长浸洞庭山衲僧家人人尽道我八面四方纵横无阂龙济为什么道卷帘除却障闭户生得阂若人辨得许汝向衣钵下稳坐地上堂曰一月初圆百川澄影一灯发彩万炷流辉月无留影之心灯无传辉之念若得如是可以处于諠哗入乎尘俗运大悲光于沙界开普门眼于生灵岂惟观音大士三十二种妙应无方具缚凡夫一一皆能开正法眼虽然如是也须是斩钉截铁汉始得其或不然静处萨婆诃杭州南山广法法光禅师僧问雪峯三上投子九到洞山为什么倒戈卸甲师曰理长即就云未审雪峯得箇什么师曰一棒一条痕问腊月火烧山意旨如何师曰若不得流水还应过别山僧云学人未晓师曰春来草又生乃曰宾主问答未当宗乘建化门中一期施设使言言相副句句投机于衲僧分上远之远矣如今日明云暗山高水深且作么生会举扬底道理还会么山僧不免土上加泥更为露箇消息高低岩岫见重重楼阁门开处处通要会此中端的意威光烁烁遍长空珍重明州瑞岩永觉禅师僧问久得韶阳旨门中试为通师曰声前如迸镞句后若流星僧云古殿豁开光灿烂水精宫里撒真珠师曰点乃曰若据衲僧分上四时不别八节安知高栖巖上出没卷舒一任桑田海变从他兔走乌飞布衾煖处始知春黄叶飘阶委秋色如斯境界方称道怀若据顺俗之谈须是这箇消息乃顾大众曰且道即今是什么时节还知么玉漏声将促金乌影渐长须臾春色里又见百花香久立舒州太平慧灯禅师僧问如何是太平境师曰多年三级塔未老万株松云如何是境中人师曰一不曾斋乃曰太平知见麦里有面厨库对僧堂三门对佛殿喝一喝处州法海世长禅师僧问法身三种病二种光如何透得师曰画地为牢僧云和尚透得也无师曰退身无路僧云自起自倒师曰脑门着地问如何是诸法实相师曰更举一遍僧云三世诸佛吐不出六代祖师吞不下师曰言犹在耳乃曰城市諠哗空中寂静虽然如是动静一如彼我不二四时轮转物理湛然夏不去而冬自来风不寒而氷自冷今也古也不假丝毫谁少谁多身无二用诸禅德既是身无二用为什么龙女现十八变君不见弄潮须是弄潮人卓拄杖下座筠州米山崇僊禅师上堂顾视大众曰山河大地被山僧撮来捣罗为末炼蜜为丸以淡姜汤吞下了也何处更有一丝毫若道是有即为谤法诸人到这里合作么生话会良久曰参苏州宝华妙觉愿禅师僧问机轮曾未转转处实能幽如何是转处实能幽师曰白云遶空谷清风拂太虚云意旨如何师曰劫火洞然毫末尽青山依旧白云中问如何是祖师西来意师曰霜风零落叶云意旨如何师曰逢春又却生问久雨不晴时如何师曰绿毛龟出水云晴后如何师曰得缩头时且缩头师顾视大众曰日如箭月如梭灵源本来莹净何须特地揩磨如今要得无余事学取城东黑老婆参明州岳林元亨禅师示众曰云依依日迟迟柳开河岸花发高枝灵云今日向甚处安身立命蓦拈拄杖曰看看莫颟顸久参高士举目知归晚进之流新罗国里久立庐州澄慧善珂禅师僧问如何是澄慧境师曰千里清风归野外一轮明月上波心云如何是境中人师曰横肩楖𣗖目视层霄云如何是向上事师曰葛藤得也未示众曰若论此事高超三界独步大千截生死流踞涅槃岸演无上法使灵苗异草处处腾芳鸾凤麒麟声声相应可谓将此深心奉尘剎是则名为报佛恩诸高德如斯举唱未免周遮若是出格道流且道别时相见参苏州宝华悟本庆禅师僧问久居岩谷即不问入廛垂手事如何师曰弄花香满手穿竹粉盈衣云便是为人处也无师曰两眼已随青嶂合双眉犹带野花颦僧出众提起坐具师便喝僧亦喝师又喝僧礼拜师便打问休去歇去古庙香炉去意旨如何师曰有耳铁牛穿半夜无绦石马走春风云莫便是为人处也无师曰风激浪高鱼自隐金鳞透入碧波中师顾视曰看看桃花乱落如红雨风撼梨花白雪香莺转玉琴细柳垂金线长古佛家风在头头示显扬恁么说话也是事随物转法逐时迁若是格外上根不干文墨直见自心大用繁兴无非佛事良久曰参饶州密巖净土慧旻禅师示众曰道无动静法本随缘立处皆真随方作主在天地则覆载在日月则照临在君臣则移风易俗在释氏则兴运慈悲且道衲僧分上又作么生良久曰欲言言不及林下好商量参庐州澄慧师冕禅师僧问如何是澄慧境师曰前临金㪷城后枕藏舟浦僧问如何是境中人师曰利名尽处江山窄声色忘来天地宽乃曰万法纵然何须自昧大众还见么风高凛冽正严凝瑞气祥光满寺庭祖令已行高着眼寒光烁烁射文星久立潭州石霜能禅师僧问知师久蕴囊中宝今日当场略借看师曰两手分村僧云小出大遇师曰回眸子细看乃曰释迦密印不出乎心达磨真机岂离当体于兹见得畅快平生更若纷纭自家埋没虽然如是七穿八穴一句又作么生路逢死蛇莫打杀无底蓝子盛将归筠州逍遥聪禅师绵州盐泉人姓王氏幼投剑门慈云海亮禅师出家年二十三诵经得度遂游成都讲肆舍之南游遍参尊宿至吴越见圆照本禅师于净慈久而不悟本云吾昔梦汝甚异汝不勉则死师茫然不知所谓常念南岳思大和尚口吞三世诸佛语不去于心一日为僧伽作礼忽洒然而悟即上方丈见本具陈所得本云汝得之矣吾昔梦汝吞一世界一剃刀今汝所悟云然知汝自今始真出家也即为陞坐告众师服勤久之游江西高安人敬爱之延住真如开善圣寿三剎师性静默与物无忤所居不问有无安于戒律不知持犯之别后退圣寿安居十年弊衣粝食与住山时如一日素善东坡苏公兄弟元丰中黄门公谪高安与师游颇相得元祐末再谪高安师出见之曰老僧比梦与公游于山中知公当复来去与来宿缘也无足怪者时高安之人皆来谒师而言有如聪禅师而不坐道场者耶师曰吾未始不坐道场顾以苏公一来余无求也山旧有逍遥寺开山祖名僖乃唐肃宗之少子出家事忠国师蒙记莂居逍遥寺赐田甚广经五代乱民盗畊之几尽后真净文禅师诉于县十得一二可以居众于是众请师住焉师从之绍圣乙亥十二月杖策入山山久废不治僧不至师方治其缺𡉏以延众明年夏师示寂至九月戊申入灭俗寿五十五塔于本山舒州投子普聪禅师中秋上堂曰寂住峯顶叶落归根明月堂前金风玉露且道深秋一句作么生道良久曰古往不知何处去后夜依前月到窓下坐师晚年道望益显着缁素无不敬仰在投子时年八十余矣有监寺者一夕为盗所杀副寺白师师曰我已知其人矣副寺闻官而吏至师如前语吏诘之师曰杀监寺者老僧也吏即以师系狱师无异词偶杨次公为宪按部至州境夜梦神人云此州有肉身菩萨枉坐缧绁之中次公访问吏以师事告次公遂释之后十年有行者患迦摩罗疾而自首云昔日杀监寺者我也黄鲁直太史公尤敬师尝兴胡少汲书云公道学颇得力耶治病之方当深求禅悦照破生死之根则忧畏淫怒无处安脚病既无根则枝叶无能为害投子聪和尚海会演和尚皆出世宗师道行高重不愧古人皆可亲近且胜从文章之士学妄言绮语增长无明种子也聪老尤喜接高明士大夫开怀议论便穿得诸儒鼻孔若于义理得宗趣却观旧读诸书境界廓然六通四辟极省心力也然有道之士须以至诚恳恻归向古人所谓下人不精不得其真此非虚语师为名公所赏识者如此可想见其高风焉后于本山示寂泗州普照寺处虚真寂禅师滁州赵氏子开堂日僧问世尊出世地涌金莲和尚出世有何祥瑞师曰扫却门前雪常州南禅宁禅师僧问庐陵米价作么生酧师曰欵出囚口安吉州道场慧印禅师上堂韶石渡头舟横野水汾阳浪里棹拨孤烟云月无私溪山岂异一言合辙千里同风敢问诸人作么生是同风底句良久曰八干子弟今何在万里山河属帝家东京褒亲慈济祥禅师上堂曰梅花新绽柳眼初开雪散长空风恬浪静文殊性海普贤行门直下分明更无余事良久曰莫错认续传灯录卷第十四续传灯录卷第十五目录大鑑下第十三世黄龙慧南禅师法嗣上二十四人黄龙祖心禅师泐潭克文禅师泐潭洪英禅师仰山行伟禅师隆庆庆闲禅师云盖守智禅师玄沙合文禅师黄蘗惟胜禅师百丈元肃禅师大沩怀秀禅师福严慈感禅师太平瑶禅师仰山和禅师雪窦行缘禅师净众启蒙禅师大罗智高禅师承天敏禅师胜业子琼禅师佛迹道昱禅师鹅湖聪禅师章江元禅师积翠霞菴主兴国倾禅师潘清一居士续传灯录卷第十五目录续传灯录续传灯录卷第十五大鑑下第十三世黄龙慧南禅师法嗣洪州黄龙晦堂宝觉祖心禅师南雄始兴人生于邬氏少为书生有声年十九而目盲父母许以出家辄复见物乃往依龙山寺沙门惠全明年试经业而师独献诗得剃发继住受业院不奉戒律一旦弃之入丛林谒云峯悦禅师留止三年苦其孤硬告悦将去悦云必往依黄蘗南公师至黄蘗四年知有而机不发又辞而上云峯会悦没因就止石霜无所参决试阅传灯至僧问多福禅师如何是多福一丛竹多福云一茎两茎斜僧云不会多福云三茎四茎曲此时顿觉亲见二师径归黄蘗方展坐具南笑云子入吾室矣师亦踊跃自喜即应曰大事本来如是和尚何用教人看话下语百计搜寻南云若不令汝如此究寻到无用心处自见自肯吾即埋没汝也师从容游泳陆沈众中时时往决云门语句南云知是边事便休汝用许多工夫作什么师曰不然但有纤疑在不到无学安能七纵八横天回地转哉南肯之已而往谒翠岩真禅师真与语大奇之依止二年而真没乃还黄蘗南使分座接纳后来及南迁住黄龙师往谒泐潭月禅师月以经论精义入神闻诸方同列笑之以谓政不自歇去耳乃下乔木入幽谷乎师曰彼以有得之得护前遮后我以无学之学朝宗百川中以小疾医寓章江转运判官夏倚公立雅意禅学见杨杰次公而叹曰吾至江西恨不识南公次公云有心上座在章江公能自屈不待见南也公立见师剧谈神思倾豁至论肇论会万物为自己者及情与无情共一体时有狗卧香卓下师以压尺击狗又击香卓曰狗有情即去香卓无情自住情与无情安得成一体公立不能对师曰才入思惟便成剩法何曾会万物为自己哉又尝与僧论维摩三万二千师子宝座画入毘耶小室何故不碍为是维摩所现神力耶为别假异术耶夫难信之法故现此瑞有能信者始知本来自有之物何故复令更信曰若无信入小必妨大虽然既有信法何从而起耶又作偈曰楼阁门前才歛念不须弹指已开扃善财一去无消息门外春来草自青其指法亲切方便妙密多类此南入灭师继住持十有二年然性真率不乐从事于务五求解去乃得谢事闲居而学者益亲谢景温师直守潭州虚大沩以致师三辞不往又嘱江西转运判官彭汝砺器资问所以不赴长沙之意师曰愿见谢公不愿领大沩也马祖百丈以前无住持事道人相寻于空闲寂莫之滨而已其后虽有住持王臣尊礼为天人师今则不然挂名官府如有户籍之民直遣五伯追之耳此岂可复为也师直闻之不敢以院事屈愿一见之师至长沙师直愿受法要师为举其纲略曰三乘十二分教还同说食示人食味既因他说其食要在自己亲尝既自亲尝便能了知其味是甘是辛是咸是淡达磨西来直指人心见性成佛亦复如是真性既因文字而显要在自己亲见若能亲见便能了知目前是真是妄是生是死既能了知真妄生死反观一切语言文字皆是表显之说都无实义如今不了病在甚处病在见闻觉知为不如实知真际所诣认此见闻觉知为自己所见殊不知此见闻觉知皆因前尘而有分别若无前尘境界即此见闻觉知还同龟毛兔角并无所归师直闻所未闻又答韩侍郎宗古问曰承谕昔时开悟旷然无疑但无始已来习气未能顿尽然心外无剩法者不知烦恼习气是何物而欲尽之若起此心翻成认贼为子也从上以来但有言说乃至随病设药纵有烦恼习气但以如来知见治之皆是善权方便诱引之说若是定有习气可治却是心外有法而可尽之譬如灵龟曳尾于途拂迹迹生可谓将心用心转见病深苟能明心心外无法法外无心心法既无更欲教谁尽耶师游京师驸马都尉王公诜尽礼迎之菴于国门之外久之南还再游庐山彭器资守九江师见之器资从容问师人命临终时有旨决乎师曰有之云愿闻其说师曰待器资死即道器资起立增敬云此事须是和尚始得盖于四方公卿合即千里应之不合则咫尺不往尝有偈曰不住唐朝寺闲为宋地僧生涯三事衲故旧一枝藤乞食随缘去逢山任意登相逢莫相笑不是岭南能可以想见师人物品格焉师既腊高复移菴深入栈绝学者又二十余年尝于南公圆寂之日作偈曰昔人去时是今日今日依然人不来今既不来昔不往白云流水空徘徊谁云秤尺平直中还有曲谁云物理齐种麻还得粟可怜驰逐天下人六六元来三十六丛林传之以为克肖南公随汝颠倒所欲南斗七北斗八之语元符三年十一月十六日中夜示寂阅世七十有六坐五十五夏赐号宝觉葬于南公塔之东号双塔洪州泐潭真净克文禅师出于陜府阌乡郑氏郑世族多名公卿师生而杰异幼孤事后母至孝而失爱母数困辱之父悲之使游学四方至复州北塔闻耆宿广公说法感泣裂缝掖而师事之故北塔以克文名之年二十五试所习剃发受具足戒学经论无不臻妙游京洛讲席因经行龙门殿庑间见塑比丘像冥目如在定翻然自失谓其伴曰我所负者如吴道子画人物虽尽其妙然非活者于是弃去曰吾将南游观道焉治平二年坐夏于大沩夜闻僧诵云门语僧问佛法如水中月是否云门云清波无透路豁然有省时南禅师在黄蘗师往造焉适真觉惟胜为首坐南一日举古德钟楼上念赞床脚下种菜话令众下语胜云勐虎当路坐南喜之遂退院令住而居于积翠菴师三到菴语不契乃曰此老只是箇修行僧不会我说话遂去见翠巖顺禅师顺知见甚高而语话好葛藤诸方号顺婆婆是也问师近离甚处师曰黄蘗云菴头老子安乐否师曰安乐云甚处人事师曰关西云说话却不似关西人师曰幼曾游学云甚处为僧师曰从北塔广和尚落发广与秀同参双泉郁顺笑云顷与讷祖印参此二大老不会渠语话及我如今参得些子禅要见他却已迁化了又问新黄蘗住得如何师曰甚好顺云渠只下得一转语好遂住黄蘗禅即未梦见在师因此大悟临济宗旨顿见南用处遂作数颂寄之南大称赏因回参礼南问从什么处来对曰翠岳南云恰值老僧不在进曰未审向什么处去南云天台普请南岳云游曰若然者学人亦得自在去也南云脚下鞋何处得来曰庐山七伯钱唱得南云何曾自在师指曰何曾不自在耶南骇异之于时洪英首座与师齐名英乃邵武人也众中号英邵武文关西久之辞去复寓止翠巖顺禅师会下顺云子种性迈往而契悟广大临济将仆子力能支之厚自爱南住黄龙师复往焉南云适令侍者卷帘问渠卷起帘时如何云照见天下放下帘时如何云水泄不通不卷不放时如何侍者无语汝又作么生师曰和尚替侍者下涅槃堂始得南厉声云关西人果无头脑乃顾旁僧师指之曰只这僧也未梦见南大笑自是门下号伟异虽博学多闻者见之无不詟缩南入灭游衡岳还首众于仰山熙宁五年至高安太守钱公弋先侯见之师复谒有獒逸出屏间师方趋迎之少避钱公嘲云禅者固能教诲蛇虎乃畏狗乎师曰易伏隈岩虎难降护宅龙钱公叹云名不虚得遂挽令住洞山继住寿圣初于洞山开堂示众曰问话且止秖知问佛问法殊不知佛法来处且道从什么处来乃垂下一足曰昔日黄龙亲行此令十方诸佛无敢违者诸代祖师一切贤圣无敢越者无量法门一切妙义天下老和尚舌头始终一印无敢异者无异即且止印在什么处还见么若见非僧非俗无偏无党一一分付若不见即我自收遂收足乃喝一喝曰兵随印转将逐符行佛手驴脚生缘老好痛与三十棒而今会中莫有不甘者么若有不妨奇特若无新长老谩汝诸人去也故我大觉世尊昔日于摩谒陀国十二月八日明星现时豁然悟道大地有情悉皆成佛今日有释子沙门克文于东震旦国大宋筠阳城中六月十三日赫日现时又悟箇什么以拂子画一画曰我不敢轻于汝等汝等皆当作佛下座又示众曰洞山门下有时和泥合水有时壁立千仞汝等诸人拟向和泥合水处见洞山洞山且不在和泥合水处拟向壁立千仞处见洞山洞山且不在壁立千仞处拟向一切处见洞山洞山且不在一切处汝不要见洞山鼻索在洞山手里拟瞌睡也把鼻索一掣只见眼孔定动又不相识也不要尔识洞山且识得自己也得又曰洞山门下要行便行要坐便坐钵盂里痾屎净瓶中吐唾执法修行如牛拽磨复曰头陀石被莓苔裹掷笔峯遭薛荔缠罗汉院一年度三箇行者归宗寺里参退喫茶有僧问如何是佛师呵呵大笑僧云何哂之有师曰我笑汝随语生解僧云偶然失利师遂高声曰不得礼拜僧便归众师复笑曰随语生解果然果然乃曰洞山门下八凹九凸交交加加屈屈曲曲崎崎岖岖嵲嵲屼屼水云掩映烟岚重叠一道直路观者游者十八九人举步早是迷却路头也其中莫有不迷者么喝一喝曰且道路头在什么处又曰佛法二字不用道着道着则头角生古人只解杀人不解活人何不道佛法二字一一现成诸仁者欲知佛么只诸人是欲知法么只诸人日用者是是不是是即也大奇不是也大奇杀也活也一处不通两处失功触途成滞一日上堂问答罢乃曰还有问话底么良久曰三十年弄马骑却被驴扑遂抚膝曰直得须弥岌嶪海水腾波三十三天一时退位十八大地狱尽乃停酸见么若这里见得释迦拱手弥勒攒眉文殊普贤与伊作侍者若也不见看我七纵八横且向葛藤里荐取阿呵呵诸高德且道我笑箇什么噫我笑昔日云门临济德山岩头萤火之光蚊蚋之解一人道我呵佛骂祖一人道我得末后一句一人道黄蘖佛法无多子一人道大觉世尊初生下时一手指天一手指地天上天下唯吾独尊我当时若见一棒打杀与狗子喫似这一队掠虚汉总只一期于无佛处称尊若是如今唤来一时与伊生按过自余之辈放过即不可岂不闻僧问干峯云十方薄枷梵一路涅槃门未审路头在什么处干峯拈拄杖画一画云在这里只如干峯恁么曾梦见也未若是老僧即不然十方薄伽梵一路涅槃门未审路头在什么处噼嵴便棒却问伊路头在什么处待拟开口热喝出去更有云门折脚老比丘不分缁索不辨正邪拈扇子云𨁝跳上三十三天筑着帝释鼻孔东海鲤鱼打一棒雨似盆倾似这般和泥合水汉粪扫堆里埋却十箇五箇又有甚过阿呵呵乐不乐足不足而今幸对山青水绿年来是事一时休信任身心懒拘束大众休瞌睡好又解夏示众曰有问话者么乃以拂子击禅床曰天地造化有阴有阳有生有杀日月照临有明有暗有隐有显江河流注有高有下有壅有决明主治化有君有臣有礼有乐有赏有罚佛法住世有顿有渐有权有实有结有解结也四月十五十方世界是圣是凡若草若木以拂子左边敲一下曰从这里一时结举拂子曰总在拂子头上还见么乃喝曰解也七月十五日法界若草若木乃圣乃凡以拂子右边敲一下曰从这里一处解举拂子曰总在拂子头上还见么乃喝曰秖如四月十五已前七月十五日已后且道是解是结举拂子曰总在拂子头上还见么又喝曰诸高德此三喝中有一喝是金刚王宝剑有一喝是踞地师子有一喝是探竿影草若人一一辨得始见临济大师道出常情黄蘗被掌大愚遭筑虽相去三二百年许汝亲为嫡子然后大开不二妙门权衡诸祖摧邪显正扶宗立教整顿颓纲纵大知见耀大法眼不动本际决胜魔军乃喝曰更须知有一喝不作一喝用到者里须是烁迦罗眼向未疴已前蓦提得去诸高德且道提得箇什么良久喝一喝下座师住持凡十有二年厌繁剧谢事东游三吴至金陵时王荆公方退闲居定林闻师来出迎既是喜甚剧谈终日公问诸经皆首标时处圆觉经独不然何也师曰顿乘所演直示众生日用现前不属今古只今老僧与相公俱入大光明藏游戏三昧互为宾主非干时处又问经云一切众生皆证圆觉而圭峯以证为具谓译者之讹何如师曰圆觉如可改维摩亦可改也维摩岂不云亦不灭受蕴而取证夫不灭受蕴而取证与皆证圆觉之意同盖众生现行无明即是如来根本大智圭峯之言非是荆公大悦称赏者累日施其第为宝坊延师为开山第一祖陞座曰大众今日一会要知么是大众成佛时节净缘乃今际会大丞相荆国公及判府左丞施宅舍园林为佛剎请山僧阐扬祖意诸人还会么直指大众即心见性成佛大众信得及么若自信得及即知自性本来成佛纵有未信亦当成佛但为迷来日久乍尔闻说诚难取信且如古今天下善知识一切禅道一切语言并是善知识自佛性中流出建立而流出者是末佛性是本近代佛法可伤多弃本逐末背正投邪但认古人言句为禅为道有甚干涉直饶达磨西来亦无禅可说秖要大众自证自悟自成佛自建立一切禅道况神通变化众生本自具足不假外求如今人多是外求盖根本自无所悟一向客作数他珍宝都是虚妄不免生死流转大众今日二相公特建此大道场作大佛事出大地众生生死流转之苦显露本来广大寂灭妙心开发本来神通大光明藏但迷则长居凡下悟则即今圣贤大众言多则去道转远笑他明眼道人众中莫有明眼者么今时佛法混滥要分邪正使大家不堕邪见作人天正眼有么有么良久曰我终不敢轻于汝等汝等皆当作佛下座荆公大悦以师道行奏闻诏赐真净禅师未几厌繁阓还高安菴于九峯之下名曰投老学者自远而至六年而复出住归宗又二年张天觉由左司谪金陵酒官起帅南昌过庐山见师康强尽礼致之以居泐潭俄退居云菴以崇宁元年十月旦日示疾十五日疾愈尽出平生玩好道具件件疏之散诸门弟子十六日中夜沐浴跏趺众请说法师笑曰今年七十八四大相离别风火既离散临行休更说言卒而逝又七日阇维五色成焰白光上腾烟之所及皆成舍利道俗千余人皆得之分建塔于泐潭宝莲峯之下洞山留云洞之北洪州泐潭洪英禅师姓陈氏邵武军人幼警敏读书五行俱下父母爱之使为书生习进士师不食自誓恳求出家及成大僧即行访道东游至曹山依止耆年雅公久之辞去登云居眷岩壑胜绝为终焉之计阅华严十明论至为真智慧无体性不能自知无性故为无性之性不能自知无性故名曰无明华严第六地曰不了第一义故号曰无明将知真智慧本无性故不能自了若遇了缘而了则无明灭矣是谓成佛要门愿以此法绍隆佛种然今诸方谁可语此既而曰有积翠老子在即日往黄蘗谒南禅师夜语达旦南惟加敬而未许入室师往往呈语南惟默然一日因取经函忽失手而坠戞然有声遂顿悟径造方丈陈其所解南曰汝乃吾家英雄具正眼者善自护持时会下龙象杂沓而师议论英发常倾四坐声名借甚乃游西山遇南昌潘居士同宿双岭居士言龙潭见天皇时节冥合孔子师惊问何以验之居士举孔子曰二三子以我为隐乎吾无隐乎尔吾无行而不与二三子者是丘也天皇云汝擎茶来吾与汝接汝行食来吾与汝受汝问讯我起手何尝不为汝师以为何如师笑曰楚人以山鸡为凤世传以为笑不意居士此语正相类何也汝擎茶来吾为汝接汝行食来吾为汝受汝问讯我起手若言是说说箇什么若言不说龙潭何以便悟此所谓无法可说是名说法以世尊之辨亦不能加此两句耳学者但求解会譬如五色图画虚空鸟窠无佛法可传授不可默坐只拈布毛吹之侍者便悟去学者乃云拈起布毛全体发露似此见解未出教乘其可称祖师门下客耶九峯被人问深山里还有佛法也无不得已云有及被穷诘无可有乃云石头大者大小者小学者乃卜度云剎说众生说三世炽然说审如此教乘自足何必更问祖师意旨耶要得脱体明去譬如病眼人求医治之医者乃能去翳膜不曾以光明与之居士推床而起云吾忧积翠法道未有继者今知尽在子躬矣双岭顺禅师问菴中老师好问学者併却咽喉唇吻道取一句首座曾道得么师为之一笑已而有偈曰阿家甞醋三尺喙新妇洗面摸着鼻道吾答话得腰裩玄沙开书是白纸于是顺叹服以为名下无虚士有同参在石门分座接纳师作偈寄之曰万煅炉中铁蒺藜直须高价勿饶伊横来竖去呵呵笑一任旁人鼓是非熙宁元年首众于庐山圆通寺学者归之如南公明年春南圆寂十月师徇四众之请遂开法于石门僧问逢场作戏时如何师曰红炉爆出铁乌龟僧云当轩布鼓师亲击百尺竿头事若何师曰山僧不信这活计僧拟议师曰不唧𠺕汉僧礼拜起便垂下袈裟角云脱衣卸甲时如何曰喜得狼烟息弓弰壁上悬僧却揽上袈裟角云重整衣甲时如何师曰不到乌江畔知君未肯休僧便喝师曰惊我僧拍一拍师曰也是死中得活僧礼拜师曰将谓收燕破赵之才元来只是贩私盐贼僧问如何是佛师曰眉分八字眼似流星僧云如何是祖师西来意师曰一棒一条痕僧云大众证明学人礼谢师呵呵大笑僧礼拜起以左手画一圆相师以拂子穿向右边僧以右手画一圆相师以拂子穿向左边僧以两手画圆相托呈师以拂子画一画曰三十年来未曾逢沩仰子孙今日却遇着箇踏土墼汉还更有问话者么良久无问师乃曰问也无穷答也无尽问答去来于道转远何故况为此事直饶棒头荐得不是丈夫喝下承当未为达士那堪更向言中取则句里驰求语路尖新机锋捷疾如斯见解尽是埋没宗旨玷污先贤于吾祖道何曾梦见只如我佛如来临般涅槃乃云吾有正法眼藏涅槃妙心付嘱摩诃大迦叶迦叶遂付阿难洎商那和修毱多大士诸祖相继至于达磨西来直指人心见性成佛不立文字语言岂不是先圣方便之道自是当人不信却自迷头认影奔逐狂途致使伶俜流浪生死禅德若能一念回光返照向自己脚跟下褥剥究竟将来可谓洞门谿开楼阁重重十方普现海会齐彰便乃凡圣贤愚山河大地以海印三昧一印印定更无纤毫透漏山僧如是举唱若是众中有本色衲僧闻之实为掩耳而归笑破他口大众且道本色衲僧门下一句作么生道良久曰天际雪埋千尺石洞门冻折数株松又一日陞堂僧问黄龙一曲师亲唱佛手驴脚略借观师曰老僧打退鼓僧礼拜师曰龙头蛇尾又问临济栽松即不问百丈开田事若何师曰深着鉏头僧云古人犹在师曰更添锄头僧礼拜师击禅床一下乃顾视大众曰青山重叠叠绿水响潺潺遂拈拄杖曰未到悬崖处擡头仔细看卓拄杖而起又曰宝峯高峻人罕到岩前雪压枯松倒岭前岭后野猿啼一条古路清风扫禅德虽然如是且道山僧拄杖子长多少遂拈起曰长者随长使短者随短用卓一下又上堂良久顾视大众曰石门巇崄铁关牢举目重重万仞高无角铁牛冲得破毘卢海内作波涛且道不涉波涛一句作么生道良久曰一句不遑无着问迄今犹作野盘僧下座师住未期年六月知事纷争止之不可即谓众曰领众不肃正坐无德吾有媿黄龙唿维那鸣钟众集叙行脚始末曰吾灭后火化以骨石藏普通塔明生死不离清众也言卒而逝阅世五十有九坐四十三夏门弟子奉师遗诫茶毘以灵骨入塔别收舍利供养袁州仰山行伟禅师河朔人也东京大佛寺受具听习圆觉微有所疑挈囊游方专扣祖意至南禅师法席六迁星序一日扣请寻被喝出足拟跨门顿省玄旨出世仰山道风大着上堂大众会么古今事掩不得日用事藏不得既藏掩不得则日用现前且问诸人现前作么生参上堂大众见么开眼则普观十方合眼则包含万有不开不合是何模样还见模样么久参高德举处便晓后进初机识取模样莫秖管贪睡睡时眼见箇甚么若道不见与死人何别直饶丹青处士笔头上画出青山绿水夹竹桃花秖是相似模样设使石匠锥头钻出群羊走兽也秖是相似模样若是真模样任是处士石匠无尔下手处诸人要见须是着眼始得良久曰广则一线道狭则一寸半以拂子击禅床鼓声才动大众云臻诸人上观山僧下觑上观观箇甚么下觑觑箇甚么良久曰对面不相识上堂道不在声色而不离声色凡一语一默一动一静隐显纵横无非佛事日用现前古今凝然理何差互师自题其像曰吾真难貌斑斑驳驳拟欲安排下笔便错示寂阇维获五色舍利骨石栓索句连塔于寺之东吉州仁山隆庆院庆闲禅师福州卓氏子母梦胡僧授以明珠吞之而娠及生白光照室幼不近酒胾年十一弃俗十七得度二十遍参后谒黄龙于黄蘗龙问甚处来师曰百丈曰几时离彼师曰正月十三龙曰脚跟好痛与三十棒师曰非但三十棒龙喝曰许多时行脚无点气息师曰百千诸佛亦乃如是曰汝与么来何曾有纤毫到诸佛境界师曰诸佛末必到庆闲境界龙问如何是汝生缘处师曰早晨喫白粥如今又觉饥问我手何似佛手师曰月下弄琵琶问我脚何似驴脚师曰鹭鸶立雪非同色龙嗟咨而视曰汝剃除须发当为何事师曰秖要无事曰与么则数声清磬是非外一箇闲人天地间也师曰是何言欤曰灵利衲子师曰也不消得龙曰此间有辨上座者汝着精彩师曰他有甚长处曰他拊汝背一下又如何师曰作甚么曰他展两手师曰甚处学这虚头来龙大笑师却展两手龙喝之又问𢤱𢤱松松两人共一椀作么生会师曰百杂碎曰尽大地是箇须弥山撮来掌中汝又作么生会师曰两重公案曰这里从汝胡言汉语若到同安如何过得时英邵武在同安作首座师欲往见之师曰渠也须到这箇田地始得曰忽被渠指火炉曰这箇是黑漆火炉那箇是黑漆香卓甚处是不到处师曰庆闲而前且从恁么说话若是别人笑和尚去龙拍一拍师便喝明日同看僧堂曰好僧堂师曰极好工夫曰好在甚处师曰一梁拄一柱曰此未是好处师曰和尚又作么生龙以手指曰这柱得与么圆那枋得与么匾师曰人天大善知识须是和尚始得即趋去明日侍立龙问得坐披衣向后如何施设师曰遇方即方遇圆即圆曰汝与么说话犹带唇齿在师曰庆闲即与么和尚作么生曰近前来与汝说师拊掌曰三十年用底今朝捉败龙大笑曰一等是精灵师拂袖而去由是学者争归之庐陵太守张公鉴请居隆庆僧问铺席新开不可放过师曰记取话头曰请师高着眼师曰蹉过了也室中垂问曰祖师心印篆作何文诸佛本源深之多少又曰十二时中上来下去开单展钵此是五蕴败坏之身那箇是清净法身又曰不用指东画西实地上道将一句来又曰十二时中着衣喫饭承甚么人恩力又曰鱼行水浊鸟飞毛落亮座主一入西山为甚么杳无消息师居隆庆未期年钟陵太守王公韶请居龙泉不逾年以病求去庐陵道俗舟载而归居隆庆之东堂事之益笃元丰四年三月七日将示寂遗偈曰露质浮世奄质浮灭五十三岁六七八月南岳天台松风㵎雪珍重知音红炉优钵泊然坐逝俾画工就写其真首忽自举次日仍平视阇维日云起风作飞瓦折木烟气所至东西南北四十里凡草木沙砾之间皆得舍利如金色计其所获几数斛阅世五十五坐夏三十六初苏子由欲为作记而疑其事方卧痁梦有呵者曰闲师事何疑哉疑即病矣子由梦中作数百言其铭略曰稽首三界尊闲师不止此悯世狭劣故聊示其小者子由其知言哉潭州云盖守智禅师剑州陈氏子游方至豫章大宁时法昌遇禅师韬藏西山师闻其饱参即之昌问曰汝何所来师曰大宁又问三门夜来倒汝知么师愕然曰不知昌曰吴中石佛大有人不曾得见师惘然即展拜昌使谒翠岩真禅师虽久之无省且不舍寸阴及谒黄龙于积翠始尽所疑后首众石霜遂开法道吾徙云盖僧问有一无絃琴不是世间木今朝负上来请师弹一曲师拊膝一下僧云金风飒飒和清韵请师方便再垂音师曰陜府出铁牛上堂紧鞘离水靴踏破湖湘月手把铁蒺藜打碎龙虎穴翻身倒上树始见无生灭劫笑老瞿昙弹指超弥勒上堂昨日高山看钓鱼步行骑马失却驴有人拾得骆驼去重赏千金一也无若向这里荐得不着还草鞋钱上堂举赵州问僧向甚么处去曰摘茶去州曰闲师曰道着不着何处摸索背后龙鳞面前驴脚翻身筋斗孤云野鹤阿呵呵示众不离当处常湛然觅即知君不可见虽然先德恁么道且作箇模子搭却若也出不得秖抱得古人底若也出得方有少分相应云盖则不然骑骏马绕须弥过山寻蚁迹能有几人知师居院之东堂政和辛卯死心谢事黄龙由湖南入山奉觐日已夕矣侍僧通谒师曳履且行且语曰将烛来看其面目何似生而致名喧宇宙死心亦绝叫把近前来我要照是真师叔是假师叔师即当胸敺一拳死心曰却是真箇遂作礼宾主相得欢甚及死心复领黄龙至政和甲午示寂时师住开福得讣上堂法门不幸法幢摧五蕴山中化作灰昨夜泥牛通一线黄龙从此入轮回福州玄沙合文明慧禅师僧问如何是道师曰私通车马僧进一步师曰官不容针瑞州黄蘗惟胜真觉禅师潼川罗氏子居讲聚时偶以扇勒窓櫺有声忽忆教中道十方俱击鼓十处一时闻因大悟白本讲讲令参问师径往黄龙后因瑞州太守委龙遴选黄蘗主人龙集众垂语曰钟楼上念赞床脚下种菜若人道得乃往住持师出答曰勐虎当路坐龙大悦遂令师往由是诸方宗仰之上堂临济喝德山棒留与禅人作模范归宗磨雪峯毬此箇门庭接上流若是黄蘗即不然也无喝也无棒亦不推磨亦不辊毬前面是案山背后是主山塞却尔眼睛拶破尔面门于此见得得不退转地尽未来际不向他求若见不得醍醐上味翻成毒药上堂寂兮寥兮蟾蜍皎皎下空谷宽兮廓兮曦光𦮰𦮰流四海曹谿路上勦绝人行多子塔前骈阗如市直饶这里荐得倜傥分明未是衲僧活计大丈夫汉须是向黑暗狱中敲枷打锁饿鬼队里放火夺浆推倒慈氏楼折却空王殿灵苗瑞草和根扷满地从教荆棘生洪州百丈元肃禅师上堂僧问祖意西来谁家嫡嗣师曰面南观北斗僧云黄龙密印亲传得百丈今朝一派流曰听事不真唤钟作瓮僧云人天有赖师曰七穿八穴问祖意西来愿垂开示师曰泥牛吞巨浪僧云中下之机如何体究师曰木马践红尘僧云恁么则法轮再转祖道重光师曰土上加泥乃曰文殊在诸人眼睫上放光普贤在脚跟下走过且道观音大士在什么处行履夜闻风水响日听岭猿啼又谓众曰春去秋来始复终花开花落几时穷唯余林下探玄者了得无常性自通复曰亘古迈今包天括地岂去来之所易何新旧之能迁岭梅发泄岸柳含烟荣衰互换前后交参诸禅者会么法尔非尔不然而然又曰动则应用无穷静则虚明寥廓动静无二物我如如出家人到这里阿谁无分虽然如是苦瓠连根苦甜瓜彻蔕甜潭州大沩怀秀禅师信州应氏子僧问昔日沩山水牯牛自从放去绝踪由今朝幸遇师登座未审时人何处求师曰不得犯人苗稼曰恁么则头角已分明师曰空把山童赠铁鞭南岳福严慈感禅师潼川杜氏子上堂古佛心祇如今若不会若沈吟秋雨微微秋风飒飒乍此乍彼若为酬答沙岸芦花青黄交杂禅者何依良久曰剳续传灯录卷第十五续传灯录卷第十六目录大鑑下第十三世黄龙慧南禅师法嗣下五十九人石霜琳禅师开元子琦禅师上蓝顺禅师三祖法宗禅师四祖法演禅师五祖晓常禅师佛印宣明禅师灵岩重确禅师大沩颕诠禅师九椶法明禅师廉泉昙秀禅师灵鹫慧觉禅师兴化法澄禅师花药元恭禅师兴国契雅禅师宝盖子勤禅师云峯道圆禅师延庆洪准禅师胜业惟亨禅师登云超及禅师积翠永菴主灵隐德滋禅师东林常总禅师保宁圆玑禅师云居元佑禅师报本慧元禅师建隆昭庆禅师清隐清源禅师禾山德普禅师慧林德逊禅师祐圣法𡨢禅师三角慧泽禅师法轮文昱禅师归宗志芝菴主隆庆利俨禅师黄龙自庆禅师大光应犀禅师水南智祕禅师昇山绍南禅师南华清桂禅师芭蕉仁珂禅师清泉崇雅禅师章法觉信禅师慧日富禅师归宗进首座涌泉以禅师石鼓洞珠禅师金粟慧英禅师宝胜澄甫禅师慧日普觉禅师西峯正信禅师普宁惠因禅师翠岩宝赟禅师鹅湖崇坚禅师云门希晏禅师吉祥有臻禅师干明超莹禅师景德本隆禅师云顶清泰禅师慧林若冲禅师法嗣八人华严智明禅师永泰智航禅师寿圣子邦禅师广福昙章禅师扬州石塔戒禅师福昌义端禅师景德元泰禅师白鹿仲豫禅师瑞巖子鸿禅师法嗣六人佛窟可英禅师岳林昙振禅师中竺禅慧禅师景德嵩禅师资圣本禅师寿圣文谅禅师天钵重元禅师法嗣六人祖印善丕禅师元丰清满禅师善胜真悟禅师定慧法本禅师洞山仙禅师义安慧深禅师三祖冲会禅师法嗣二人临安居润禅师甘露明广禅师续传灯录卷第十六目录续传灯录续传灯录卷第十六大鑑下第十三世黄龙南禅师法嗣潭州石霜琳禅师初行脚时与夹山龄同行久依佛日才禅师罢参矣因与龄同游黄蘗见慧南禅师小参不喻其旨师遂求入室龄大怒痛敺一顿而去师独留未几大悟黄龙宗旨机锋颕脱名振丛林在南公坐下与文关西英邵武等齐名遂开法于石霜上堂示众曰霜华一境极目萧然枯木堂前风行草偃渌水滔滔无尽白云合而还开往来禅客饱足观光林下相逢呵呵大笑且道笑箇什么良久曰烟村三四月别是一家春下坐又曰或谈玄或说妙德山临济拍手笑更言无说是菩提多年梁上生芝草咦僧问拈槌举拂拈放一边请师答话师曰高着眼僧云作家宗师师曰脚下蹉过僧以坐具画一画师曰自领出去又问法王出世请施号令师曰一二三四五僧云法令施行师曰潇湘船子问慈云蔼蔼慧日辉辉大众欣然乞师一接师曰好僧云不言含有象何处谢无私师曰石女溪边笑点头问石霜枯木重生时如何师曰海底金龟走天边玉兔明僧云恁么则觉花开有地果熟自然香师曰须弥顶上面南行师说法颇类真净然于真净不相识而心敬之在石霜时真净在洞山师以颂送僧见之有曰憧憧四海求禅者不到新丰也是痴师于元丰七年三月初八日净发沐浴至夜小参曰平生行脚方始见人平生参禅始终得力成佛作祖不离方寸镬汤炉炭只在如今这箇消息如人饮水冷暖自知听吾一颂大幻一段光明灿烂芒恼众生早晚分散夜半端然示寂阇维得舍利葬于本山蕲州开元子琦禅师泉州许氏子依开元智讷试经得度精楞严圆觉弃谒翠岩真禅师问佛法大意真唾地曰这一滴落在甚么处师扪膺曰学人今日脾疼真解颜辞参积翠岁余尽得其道乘间侍翠商确古今适大雪翠指曰斯可以一致苕菷否师曰不能然则天霁日出云物解驳岂复有哉知有底人于一言句如破竹虽百节当迎刃而解讵容声于拟议乎一日翠遣僧逆问老和尚三关语如何师厉声曰尔理会久远时事作么翠闻益奇之于是名着丛席翠殁四祖演禅师命分坐室中垂示语曰一人有口道不得姓字为谁后传至东林总禅师叹曰琦首座如铁山万仞卒难逗他语脉未几以开元为禅林请师为第一世上堂虚空无内外事理有短长顺则成菩提逆则成烦恼灯笼常瞌睡露柱亦懊恼大道在目前更于何处讨以拂子击禅床上堂四面亦无门十方无壁落头髼松耳卓朔箇箇男儿大丈夫何得无绳而自缚且道透脱一句作么生道良久曰踏破草鞋赤脚走僧问须弥纳芥子即不问微尘里转大法轮时如何师曰一步进一步曰恁么则朝到西天暮归唐土师曰作客不如归家曰久向道风请师相见师曰云月是同谿山各异洪州上蓝顺禅师西蜀人有远识为人勤渠纯至丛林后进皆敬爱之初出蜀时与圜通讷偕行已而又与大觉琏游甚久又善于老苏公故黄门后赞其像云与讷偕行与琏偕处得法于南为南长子然缘薄所居皆远方小剎又住景福香城双峯学者过其门莫肯留师亦超然自得视世境如飞埃过目寿八十余坐脱于香城山颜貌如生平生与潘延之善将终使邀延之叙别廷之至而师已化矣其示众多为偈皆德言也有偈曰夏日人人把扇摇冬来以炭满炉烧若能于此全知晓尘劫无明当下消又作赵州勘婆子偈曰赵州问路婆子答云直恁么去皆言勘破老婆婆子无尔雪处又作黄龙三关颂曰长江雪散水滔滔忽尔狂风浪便高不识渔家玄妙意偏于浪里觇风涛又曰南海波斯入大唐有人别宝便商量或时遇贱或时贵日到西峯影渐长又曰黄龙老和尚有箇生缘语山僧承嗣伊今日为君举为君举猫儿偏解捉老鼠颇为丛林称颂云舒州三祖法宗禅师僧问如何是佛师曰喫盐添得渴问如何是道师曰十里双牌五里单堠曰如何是道中人师曰少避长贱避贵问如何是善知识所为底心师曰十字街头一片甎曰如何是十字街头一片甎师曰不知曰既不知却恁么说师曰无人踏着上堂五五二十五时人尽解数倒拈第二筹茫茫者无据为甚么无据爱他一缕失却一端上堂明晃晃活鱍鱍十方世界一毫末抛向面前知不知莫向意根上拈掇拍一拍上堂架梯可以攀高虽升而不能达河汉铸锹可以掘凿虽利而不能到风轮其器者费功其谋者益妄不如归家坐免使走尘壤大众那箇是尘壤祖佛禅道蕲州四祖山法演禅师桂州人也僧问如何是心相师曰山河大地曰如何是心体师曰汝唤甚么作山河大地上堂叶辞柯秋已暮参玄人须警悟莫谓来年更有春等闲蹉了岩前路且道作么生是岩前路良久曰崄上堂主山吞却案山寻常言论拄杖子普该尘剎未足为奇光境两亡复是何物良久曰劫火洞然毫末尽青山依旧白云中上堂佛祖之道壁立千仞拟议驰求还同点额识不能识智不能知古圣到这里垂一言半句要尔诸人有箇入处所以道低头不见地仰面不见天欲识白牛处但看髑髅前如今头上是屋脚下是地面前是佛殿且道白牛在甚么处乃召大众众举头师叱之蕲州五祖晓常禅师僧问如何是宗乘中事师曰动唇吻得么问如何是正法眼师曰拣择得么问如何是法身师曰道汝不会得么问莲华未出水时如何师曰看不见僧云出水后如何师曰清香满路上堂曰一念信心一念佛念念更非是别物六门出入岂神通一道光明无轨则行亦行坐亦坐或语或笑非两箇目下若也认得渠青山万里无寸草南岳高台寺宣明佛印禅师僧问正法眼藏涅槃妙心便请拈出师直上觑僧曰恁么则人天有赖师曰金屑虽贵齐州灵岩山重确正觉禅师上堂祖师心印状似铁牛之机针挑不出匙挑不上过在阿谁绿虽千种草香只一株兰上堂不方不圆不上不下驴鸣狗吠十方无价拍禅床下座潭州大沩颕诠禅师僧问古镜未磨时如何师曰黑漫漫地僧云磨后如何师曰烁破顶门又问如何是祖师西来意师曰广州上船僧云意旨如何师曰少林面壁僧云学人不会师曰归去西天上堂曰山高水冷游人罕到牧牛坡下禅客纵横出出入入莫教落草恁么说话还有佛法道理也无良久曰却忆仰山曾有语一回入草一回牵吽安州九𡽀山法明禅师上堂僧问宝坐既临于此日请师一句露尖新师曰言中有响僧云皐鹤连天叫金乌遶木飞师曰识取话头又问到宝山中空手回时如何师曰用力者失僧云途中用尽意懡㦬却回归师曰切忌道着示众曰心本绝尘众生自昧犹如澄清大海浪起风生亦如皎洁太虚云兴雨作诸仁者风未兴云未起寒山拾得贺太平九𡽀山岭松高翠寺前流水古今清明眼衲僧须仔细乃笑曰久立珍重廉泉昙秀禅师僧问满口道不得时如何师曰话堕也问不与万法为侣时如何师曰自家肚皮自家画问如何是学人转身处师曰扫地浇花曰如何是学人亲切处师曰高枕枕头曰总不恁么时如何师曰莺啼岭上花发岩前问如何是衲僧口师曰杀人不用刀信州灵鹫慧觉禅师上堂大众百千三昧无量妙义尽在诸人脚跟下各请自家回互取会么回互不回互认取归家路智慧为桥梁柔和作依怙居安则虑危在乐须知若君不见庞居士黄金抛却如粪土父子团圞头共说无生语无生语仍记取九夏雪花飞三冬汗如雨洪州兴化法澄禅师上堂曰云笼碧嶂雨洒长空百草鬪青千山竞翠遮那境界花藏门开处处善财重重弥勒交参主伴更互敷扬大悲无穷度生不倦大众还见弥勒么良久曰长忆江南三月里鹧鸪啼处百花香衡州花药元恭禅师僧问如何是道师曰通身无障碍僧云如何是道中人师曰来往任纵横问莲华未出水时如何师曰枝叶甚分明僧云出水后如何师曰一任众人观僧云天地若教出池塘焉敢藏师曰莫妄想问兆象未生时如何师曰波斯读梵书僧云生后如何师曰胡僧笑点头僧云欲生未生时如何师曰洗脚上渔船僧云全因今日也师曰梳头不洗面安州兴国契雅禅师僧问请师不于语默里答话师以拄杖卓一下僧云和尚莫草草怱怱师曰西天斩头截臂僧礼拜师曰堕也堕也上堂曰心如朗月连天静遂打一圆相云寒山子𡁠性似寒潭彻底清是何境界良久曰无价夜光人不识识得又堪作什么九天虚度几千春乃呵呵大笑曰争如独坐明窓下花落花开自有时下座潭州宝盖山子勤禅师僧问师今已唱胡家曲更将何法示来徒师曰一字两头垂僧云威光分此夜照用出何门师曰头上光明𤇅𦮰脚下黑漆页顸僧云入水见长人师曰傍观者丑上堂曰溪山虽异云月是同顺应方圆任自西东大众法不离色响不离声到这里明明声色显露如何透得还有透得底么良久曰钟鸣鼓响相交应青山不碍白云飞大庾岭云峯寺道圆禅师南雄州人性纯至少游方虽饱参而未大透彻闻南禅师在黄蘗积翠菴往依之一日燕坐下板闻两僧举百丈野狐因缘一僧云只如不昧因果也未脱得野狐身一僧应声云便是不落因果也亦何曾堕野狐身耶师闻其语悚然异之不自觉其身之起意行上菴头过㵎忽大悟见南公叙其事未终涕泪交颐南公令就侍者榻熟寐忽起作偈曰因果不落不昧僧俗本无忌讳丈夫气宇如王争受囊藏被盖一条楖𣗖任纵横野狐跳入金毛队南公见之大笑久之又作风幡偈曰不是风兮不是幡白云依旧覆青山年来老大浑无力偷得忙中些少闲真净文禅师大称赏之以为机锋不减英邵武尝手书此二偈云师晚年住大庾云峯寺福州延庆洪准禅师桂林人久从南禅师游天资纯谨未尝忤物闻人之善如出诸己喜气津津生眉宇间闻人之恶必合掌扣空若自追悔者见者莫不笑之而师真诚始终一如出世延庆暮年谢院事寓迹寒溪寺寿已逾八十矣日夕无他营为眠食之余惟吟梵音赞观世音而已临终时门人弟子皆赴檀越供惟一仆夫在师携磬坐土地祠前诵孔雀经一遍告别即归安坐瞑目而逝三日不倾乡民来观者如堵师忽开目而笑使坐于地有顷门弟子还师唿立其右握手如炊熟久视之寂然去矣神色不变颊红如生道俗塑其像龛之南岳胜业惟亨禅师僧问学人乍入丛林乞师指示师曰欲行千里一步为初僧云十二时中如何履践师曰白云无心青天有日示众曰有利无利莫离行市王老师卖身即不问且道庐陵米有人酬价么若无人老僧自卖自买去良久曰东行不见西行利以拄杖卓一下桂州登云山超乃禅师僧问未审云如何登师曰楖𣗖横担不顾人僧云山高巇崄如何上师曰直往千峯万峯去僧云便是为人处也无师曰看脚下僧云谢师指示师曰崄复曰登云山大巇崄良久曰山僧今日平地上喫交下座黄蘗积翠永菴主示众曰山僧住此菴来无禅可说无法可传亦无差异珍宝只收得续火柴头一箇留与后人令他烟焰不绝火光长明遂以拂子掷下时有僧就地拈来向口边吹一吹师便喝曰谁知续火柴头从这汉边烟消火灭去便拂袖归菴僧吐舌又尝问僧审奇汝久不见何所为奇云见伟藏主有箇安乐处师曰试举似我寄因叙其所得师曰汝是伟未是奇莫测归以语伟伟大笑云汝非永不非也奇走积翠质之于南公南亦大笑师闻之作偈曰明暗相参杀活机大人境界普贤知同条生不同条死笑倒菴中老古锥舒州宿松县灵隐德滋山主蜀人住院二十年每日独自上堂曰朝朝相似日日一般只这便是更莫别求元丰六年十月四日陞堂集众良久曰会么众无语师俨然而逝江州东林兴龙寺常总禅师延平施氏子久依黄龙密授大法决旨出住泐潭次迁东林皆符谶记僧问干坤之内宇宙之间中有一宝祕在形山如何是宝师曰白月现黑月隐曰非但闻名今日亲见师曰且道宝在甚么处曰古殿户开光灿烂白莲池畔社中人师曰别宝还他碧眼胡又僧出众提起坐具曰请师答话师曰放下着僧又作展势师曰收曰昔年寻剑客今朝遇作家师曰这里是甚么所在僧便喝师曰喝老僧那僧又喝师曰放过又争得便打上堂干坤大地常演圆音日月星辰每谈实相翻忆先黄龙道秋雨淋漓连宵彻曙点点无弘不落别处复云滴穿汝眼睛浸烂汝鼻孔东林则不然终归大海作波涛击禅床下座上堂老卢不识字顿明佛意佛意离文墨故白兆不识书圆悟宗乘宗乘非言诠故如此老婆心分明入泥水今时人犹尚把桥柱澡洗把缆放船良久曰争怪得老僧金陵保宁寺圆玑禅师福州林氏子僧问生死到来如何回避师曰堂中瞌睡寮里抽解曰便恁么时如何师曰须知有转身一路曰如何是转身一路师曰倾出尔脑髓拽脱尔鼻孔曰便从今日无疑去也师曰作么生会曰但知行好事不用问前程师曰须是恁么上堂道源不远性海非遥但向己求莫从他觅古人恁么说话大似认奴作郎指鹿为马若是翠岩即不然也不向己求亦不从他觅何故双眉本来自横鼻孔本来自直直饶说得天花乱坠顽石点头算来多虚不如少实且道如何是少实底事良久曰冬瓜直儱侗瓠子曲弯弯上堂春雨微微百事皆宜禾苗发秀蔬菜得时阿难如合掌迦叶亦攒眉直饶灵山会上拈花微笑算来犹涉离微争似三家村里老翁深耕浅种各知其时有事当面便说谁管瞬目扬眉更有一般奇特事末后一着更须知击拂子下座上堂广寻文义镜里求形息念观空水中捉月单传心印特地多端德山临济枉用工夫石巩子湖翻成特地若是保宁总不恁么但自随缘饮啄一切寻常深遁白云甘为无学之者敢问诸人保宁毕竟寻何报答四恩三有良久曰愁人莫向愁人说说向愁人愁杀人师示寂阇维有终不坏者二糁以五色舍利塔于雨花台之左南康军云居元祐禅师姓王氏信州上饶人年十三师事博山承天沙门齐晟二十四得度具戒时南禅师在黄蘗即往依之十余年南殁去游湘中庐于衡岳马祖故基衲子追随声重荆楚间谢师直守潭州欲禅道林尽礼致师为第一世师欣然肯来道林峯房蚁穴间见峯峦层出像设之多冠于湘西师夷廓之为虚堂为禅室以会四海之学者役夫不敢坏像设师自锄弃诸江曰昔本不成今安得坏吾法尚无凡情况存圣解乎六年而殿阁崇成弃之去游庐山南康太守陆公畤请住玉磵寺徐王闻其名奏赐紫方袍师作偈辞之曰为僧六十鬓先华无补空门愧出家愿乞封回礼部牒免辜卢老衲袈裟人问其故师曰人主之恩而王公之施非敢辞以近名也但以法本等耳昔惠满不受宿请云天下无僧乃受汝供满何人哉王安上者荆公之弟问法于师以云居延之师欣然应之曰当携此骨归葬峯顶耳登舆而去师初开堂问答罢乃曰新启法筵人天会集稀逢难遇正在此时还更有乘时适变底衲僧么出来与汝证据良久曰不出头者是好手虽然如是道林今日已向平地上喫交了也赖遇金粟大士有不二法门放一线道道林方解开布袋头足可以施展家风向无佛处称尊便乃指点三界目视四维偃仰尧天高歌舜日举音王调唱菩萨蛮奏没弦琴含太古意当是时文殊休惆怅普贤谩沈吟任是千圣出头来异口同音也不消一札久立珍重上堂月色和云白松声带露寒好箇真消息凭君仔细看黄龙先师和身放倒还有人扶得起么祖祢不了殃及儿孙击禅床下座又示众曰一切声是佛声以拂子击禅床曰梵音深远令人乐闻又曰一切色是佛色乃拈起拂子曰今佛放光明助发实相义已到之者顶载奉行未到之者应如是知如是信击禅床下座师于壬申年七月七日夜子时方丈敷坐谓大众曰三处住持不传一法火风聚散物理常情吾灭后不得随世俗厚葬缞绖哭泣当禀我佛西天竺法火化归塔遂说偈曰今年六十六三处因缘足夜半火烧山跳入火中浴言毕示寂阇维得五色舍利塔建于云居山师清癯发白不剪风度英特说法好讥呵诸方雅自称王祐上坐云报本慧元禅师潮州倪氏垂髫凛然如老成人群儿戏于前袖手趺坐而已父母商略云儿材如此岂堪世用令事佛僧乃可耳师闻之即矍然起拜遂依城南精舍诵法华经年十九剃发受具游方至京师寓止华严有圆明法师者见而异之云上人齿少从何至此所求何事曰慧元从南海来无他求惟求佛法圆明笑云王城声利捷径酒色樊笼横目争夺日有万端宁有佛法乎佛法尽在南方也师乃自洛京游襄汉遍历名山所至亲近知识然俱无解悟治平二年春至黄龙时南新自积翠来龙象四集师每坐下板辄自引手反覆视之曰宁有道理而云似佛手知吾家潮阳而乃复问生缘何处乎一日顿悟尽释所疑遂发去熙宁元年入吴开法于吴江寿圣寺遣僧造黄龙投法嗣书南视其名谓专使吾偶忘此僧书未欲开可令亲来见老僧专使反命师即日腰包而来至豫章而南已圆寂因留叹息适晦堂老人出城相会与师语大奇之深恨老师不及见留逾月乃复还吴中道俗师尊之又延住崑山慧严院十年尝夜舟归自霅川寇劫舟白刃交错舟人惊怖不知所出师安坐徐曰钱帛皆施汝人命不可害也盗既去至旦人来视舟意师死矣而貌和神凝如常日其临生死祸福能脱然无累如此元祐四年移住承天万寿寺众益盛躬自持钵至湖州湖人云师到处为家何苦独爱姑苏固留不使还苏人闻之争持杖捶譁以入湖云何为夺我邦善知识政当见还否则有死而已师怡然不悋情去留曰吾任缘耳相守弥月苏人食尽乃去竟为湖人所有遂住报本禅院六年十一月十六日陞坐说偈曰五十五年梦幻身东西南北孰为亲白云散尽青山外万里秋空片月新言讫而化右司谏陈公莹中在湖亲见其事云师为人孤硬风度甚高威仪端重危坐终日南禅师门弟子能踪迹其行藏者惟师而已遗言葬岘山之阳门弟子元正问何独念岘山乎师曰他日可建寺后三十年太师楚国公王黼追想师道为请于朝赐谥证悟禅师塔曰定应有旨建显化寺岁度僧以奉香火云杨州建隆昭庆禅师泉州晋江林氏子也示众曰始见新岁倏忽早是二月初一天气和融拟举箇时节因缘与诸人商量却被帝释梵王在门外柳眼中努出头来先说偈言袅袅飏轻絮且逐风来去相次走绵毬休言道我絮当时撞着阿脩罗把住云任尔絮忽逢西风吹渭水落叶满长安一句作么生道于是帝释缩头入柳眼中良久曰参南康军清隐潜菴清源禅师豫章邓氏子上堂寒风激水成氷杲日照氷成水氷水本自无情各各应时而至世间万物皆然不用强生拟议上堂先师初事栖贤諟泐潭澄历二十年宗门奇奥经论玄要莫不贯穿及因云峯指见慈明则一字无用遂设三关语以验学者而学者如叶公画龙龙现即怖吉州禾山德普禅师生于緜州蒲氏少尚气节有卓识见富乐山静禅师合爪作礼曰此吾师也静与语奇之携归山中阴察之其作止类老头陀静云此子赋性豪纵不受控御而能折节杵臼炊爨间以事众为务是为希有年十八得度受具秀出讲席解唯识起信论两川无敢难诘者号义虎罪圭峯疏义多臆说摘其失处诫学者不可信老宿皆数之云圭峯清凉国师所印可汝敢雌黄蚍蜉撼树汝今是矣师叹曰学者以名位惑久矣清凉圭峯非有四目八臂也奈何甘自退屈乎乃出蜀至荆州金銮夜与一衲偶忘其名衲见了山情菴主师闻其饱参问之曰经论何负禅宗而长老多讥呵之耶衲云以其是识情义理思想边量非能发圣得道脱有发圣得道者皆借之以为缘耳傥不因自悟唯经论是仗则能读能知能见能解者皆证圣成道去矣宁尚与仆辈俯仰耶唯以死语是所知障故祖师西来也如经言一切众生本来成佛汝信之乎对曰世尊之语岂敢不信衲云既信矣则尚何区区远来乎对曰闻禅宗有别传法故来耳衲笑云是则未信非能信也师曰其病安在衲云积翠南禅师出世久子见之不宜后见则当使汝疾有瘳矣师即日遂行以熙宁元年至黄龙问阿难问迦叶世尊付金襕外复传何法迦叶唿阿难阿难应喏迦叶云倒却门前剎竿着意旨如何南公云上人出蜀会到玉泉否曰曾到又问曾挂塔否曰一夕便发南公云智者道场关将军打供与结缘几时何妨师默然良久理前问南公俛首师趋出豁然有省大惊曰两川义虎不消此老一唾八年秋游螺川待制刘公请住慧云禅院七年迁住禾山十有二年元祐五年十二月十五日谓左右曰诸方尊宿死丛林必祭吾以为徒虚设吾若死汝曹当先祭乃令从今办祭众以其老又好戏语问云和尚几时迁化曰汝辈祭绝即行于是帏寝堂坐师其中致祭读文跪揖上食师饫飡自如自门弟子下及庄力日次为之至明年元日祭绝曰明日雪晴乃行至时晴忽雪雪止师坐焚香而化阅世十六有七坐四十九夏全身塔于寺之左东京慧林佛陀德逊禅师姓杨氏福州侯官人也少习儒业学问该博颇着声誉忽厌尘纷发志求道遂依东京天宁寺慧照上人出家试经得度遍扣知识造南禅师法席投机开悟久为侍者复游讲席初出世汾阳之净土次迁太原之白云常坐不卧缁素钦服齿腊既高道行益固遂奉诏住慧林开堂日哲宗皇帝遣中使降香师陞座问答罢乃曰传持此事岂以摇㫳鼓舌驰骋言锋而可议然于方便门中事无一向是故文殊以无住为本曹溪以无念为宗无念之宗为万法之宗无住之本为万法之本众生弃本逐末背觉合尘一失其源迷而不复故祖师西来不立文字特唱宗乘只教诸人明见自性与佛同寿歇则菩提不从人得佛言我于然灯佛所无一法可得然灯佛方与我受记若有一法可得然灯佛即不与我受记如是举唱犹是化门且道不落化门一句作么生道冬无寒腊下看复曰诸仁者道非隐显遇缘即宗法无去来因时而会若缘时而未会虽佛祖亦何为且恢张祖席创立丛林岂一僧之所能必假国王大檀越为之护助佛日乃可光扬自昔京城未闻是道先帝始建法幢延四海之高流为一时之大事故今日佛道如此之盛皇帝陛下少践丕图早闻妙法不忘佛记克绍前芳遂令山野之人获预朝廷之命即将此开堂善利上祝圣寿无疆伏愿舜日与佛日齐明尧风与祖风并扇万邦无事时当熙盛之年四海晏清人乐昇平之化久立珍重洎哲宗升遐百日入内赐号佛陀禅师未几太后上仙师又被诏入内升座举扬般若赐赉甚厚黄龙法道至是始盛于京都于大观间示寂隆兴府祐圣法𡨢禅师潮阳郑氏子晚见黄龙深蒙印可上堂此事如医家验病方且杂毒满腹未易攻治必瞑眩之药而后可瘳就令狥意投之适足狂惑增其沈痼求其己病不亦左乎法堂前草深于心无愧蕲州三角山慧泽禅师僧问师登宝座大众侧耹师卓拄杖一下僧曰答即便答又卓箇甚么师曰百杂碎南岳法轮文昱禅师上堂以拄杖卓一卓喝一喝曰雪上加霜眼中添屑若也不会北欝单越庐山归宗志芝菴主临江人也壮为苾刍依黄龙于归宗遂领深旨有偈曰未到应须到到了令人笑眉毛本无用无渠底波俏未几龙引退芝陆沈于众一日普请罢书偈曰茶芽蔍蓛初离焙笋角狼忙又吐泥山舍一年春事办得闲谁管板头低由是衲子亲之师不怿结茅绝顶作偈曰千峯顶上一间屋老僧半间云半间昨夜云随风雨去到头不似老僧闲慧林冲禅师法嗣东京永兴华严寺智明佛慧禅师常州史氏子上堂若论此事在天则列万像而齐现在地则运四时而发生在人则出没卷舒六根互用且道在山僧拄杖头上又作么生良久卓一下曰高也着低也着镇州永泰智航禅师上堂散为气者乃道之漓适于变者为法之弊灵机不昧亘古亘今大用现前何得何失虽然如是忽遇无孔铁鎚作么生话会拈拄杖曰穿过了也上堂龙腾碧汉变化无方凤翥青霄谁知踪迹可行则行不出百千三昧可止则止宁忘万象森罗所以道取不得舍不得不可得中秖么得且道得箇甚么良久曰莫妄想江阴军寿圣子邦圆觉禅师僧问祖意教意且拈放一边如何得速成佛去师曰有成终不是是佛亦非真僧拟议师叱曰话头道甚么常州广福法照昙章禅师僧问如何是祖师西来意师曰春来花自发僧云学人未晓师曰秋至叶先凋问如何是露地白牛师曰头角分明问如何是和尚为人一句师曰一二三四五六七僧云意旨如何师曰万物皆从这里出扬州石塔戒禅师自慧林得旨后住杭州西湖一剎再住扬州石塔忽退席渡江东坡知扬州重请住持疏有为东坡而少留之语晁无咎学士为宣之师于此名重一时东坡又为作戒衣铭云石塔得三昧初从戒定入是故常宝护登坛受戒衣吾闻得道人一物不可留云何此法衣补缉成百衲诸法念念逝此衣非昔衣此法无生灭衣亦无坏者振此无尘衣洗此无垢人坏则随他去是故终不坏师为东坡所知可见其为人也瑞巖子鸿禅师法嗣台州佛窟昌国可英禅师僧问如何是佛法大意师曰一轮才出海万国尽霑恩云学人不会师曰秖为分明极翻令所得迟问如何是佛窟境师曰春归一径岩前秀雪尽数峯云外寒云如何是境中人师曰钖杖夜敲霜峤月铜瓶晨漱碧潭烟乃曰春风澹荡万物含芳林间野老讴歌江上渔人举棹山花列秀岸柳垂阴莺啭乔林兽鸣幽谷白云绽处于峯叠叠崔嵬万派朝宗浩渺波澜涵月森罗普现万象齐观南北东西交横互映重重帝网百亿垂形海印发光大于普赴如斯语话无不尽知且道迷身一句作么生良久曰天上忽雷惊宇宙井底虾蟇不举头明州岳林昙振禅师上堂垂语曰今日布袋头开还有买卖者么僧出云有师曰不作贵不作贱作么生酬价僧无语师曰山僧今日失利问宝坐既登于此日箇中消息请宣扬师曰飒飒和风飘飘细雨僧云言前超有路句后越毘卢师曰也不消得问知师解接无根树妙手能挑海底灯学人上来请师一接师曰堤柳乍开金眼细岭梅初绽玉苞香僧云圆音才剖大众霑恩师曰伶利人难得乃曰若论此事不在僧之与俗男之与女贤之与愚贵之与贱悉皆具足曾无欠少良由根有利钝见有差殊向声色里转却何以知之岂不见道名言滞于心首恒为绿虑之场实际居于目前翻成名相之境且作么生是目前事还知么良久曰眼里无筋一世贫天钵文慧重元禅师法嗣恩州祖印善丕禅师僧问如何是佛师曰通上彻下云如何是法师曰彻下通上乃曰通上彻下彻下通上迷有千差悟无两样喝一喝又上堂曰千家门万家户贫底贫富者富其或未瞥地三途未是苦击拂子一下又曰人人独耀箇箇极则祖印如斯说话非常有损有益乃拊掌一下曰噫又复引人入荆棘喝一喝又曰潭中浩月岭上白云达磨西来莫如此说拈拄杖曰也大奇拄杖解说不思议击香台下坐又曰堪作樑者作樑堪作柱者作柱灵利衲僧便知落处蓦拈拄杖曰还知这箇堪作什么打香台一下曰莫道无用处复打一下又曰看看堂里木师伯被圣僧打一掴走去见维那被维那打两掴露柱呵呵笑打着这师伯祖印路见不平遂拈拄杖曰来来虽是圣僧也须喫棒击香台下坐卫州元丰院清满禅师姓田氏沧州盐山人幼以孝闻母丧出家剃落禀戒诣青州元禅师丛席入室咨参一日山行取叶净手豁然契悟投机颂曰大奇大寄动用还迷更问如何蓦口便槌山居苦行绝粒七年太守钱公请师出世僧问禅关创辟祖道重兴千圣灵机愿师举唱师曰秋观黄叶落僧云千圣灵机蒙举唱我师关棙意如何师曰冬见万木枯僧云恁么则木马嘶时花遍地泥牛行处海云凝师曰也须会始得问如何是祖师印师曰地静天宁僧云如何是心印师拍膝一下僧云佛祖心印相去几何师曰言浅理深问如何是衲僧得力处师曰月上青天僧云未审有何凭验师曰莫瞌睡乃横按拂子曰要扣玄关须是有节操极慷慨斩钉截铁剥剥地汉始得若是隈刀避箭碌碌之徒看即有分击禅床下坐又上堂顾视大众曰无异思惟谛听谛听昨日热今日寒抖擞精神着力看着力看看来看去转颟顸要得不颟顸看看西京善胜真悟禅师上堂扬声止响不知声是响根弄影逃形不知形为影本以法问法不知法本非法以心传心不知心本无心心本无心知心如幻了法非法知法如梦心法不实莫谩追求梦幻空花何劳把捉到这里三世诸佛一大藏教祖师言句天下老和尚路布葛藤尽使不着何故太平本是将军致不许将军见太平青州定慧院法本禅师僧问古人到这里为甚么拱手归降师曰理合如是曰毕竟如何师曰夜眠日走舒州三祖圆智冲会禅师法嗣杭州临安居润禅师僧问为国开堂于此日师将何法利人天师曰将谓伶利衲子僧云一炷名香祝圣恩师曰今日事作么生僧无语师曰气急杀人问清净本然遍周沙界菴内人为什么不知菴外事师曰合恁么僧云特伸请益师曰有甚相亏乃曰大众但看从上古圣挑囊负钵出一丛林入一保社若不得箇入处昼夜不舍参问知识筑着磕着忽然瞥地始知刀是铁做一时放下便乃天台普请南岳游山左之右之不居惑地诸仁者古人既恁么会今日欠少箇什么良久曰多虚不如少实续传灯录卷第十六续传灯录卷第十七目录大鑑下第十四世丹霞淳禅师法嗣九人天童正觉禅师长芦清了禅师大洪庆预禅师治平湡禅师武当佛岩禅师大乘昇禅师随州修山和尚大阳满禅师归宗明禅师香山净因成禅师法嗣十一人天封子归禅师吉祥法宣禅师护国守昌禅师丹霞普月禅师妙慧尼慧光禅师妙峯云禅师金山坚禅师天宁珂禅师龙池预禅师双泉月禅师南岳龙王云禅师宝峯照禅师法嗣九人圆通德止禅师真如道会禅师智通景深禅师花药智朋禅师乌巨如懿禅师仰山季禅师报恩通禅师荐福臻禅师天王聪藏主石门易禅师法嗣五人青原齐禅师天衣聪禅师香山尼佛通禅师九顶慈普禅师无为义耸禅师天宁誧禅师法嗣一人熊耳慈禅师大沩喆禅师法嗣三十人智海道平禅师泐潭景祥禅师光孝慧兰禅师东明仁仙禅师普照晓钦禅师东林自遵禅师福严寘禅师东明迁禅师道吾汝能禅师兴教慧淳禅师罗浮希声禅师兴阳贤禅师永安妙喜禅师禾山慧晓禅师中峯智源禅师灵泉道坚禅师清居文喆禅师万寿子昇禅师崇因正禅师嘉佑辩禅师岳麓海禅师沩山云蔼首座齐荣首座沩山永菴主净福慧文禅师瑞峯道宗禅师昭觉师范禅师万寿道倧禅师云峯清悟禅师象耳子真禅师雪窦雅禅师法嗣四人光孝普印禅师龙游清韵禅师石门永熙禅师禅林永觉禅师庆善宗震禅师法嗣一人庆善普能禅师净土思禅师法嗣二人万寿法诠禅师庆善守隆禅师护国月禅师法嗣一人护国慧本禅师护国祐禅师法嗣一人资圣则圆禅师南禅慧禅师法嗣一人萧山法诠禅师宝林道芳禅师万寿圆禅师法嗣三人国清照禅师慧严觉禅师永怀荣禅师福昌端禅师法嗣一人王屋资禅师天禧永禅师法嗣一人添上座鹿门灯禅师法嗣一人白马熙禅师西京尼道深禅师法嗣二人奉圣绍才禅师妙慧智安禅师大洪守遂禅师法嗣二人大洪庆显禅师荆州公安愍续传灯录卷第十七目录续传灯录续传灯录卷第十七大鑑下第十四世丹霞淳禅师法嗣明州天童宏智正觉禅师隰州李氏子母梦五台一僧解环与环其右臂乃孕遂斋戒及生右臂特起若环状七岁日诵数千言祖寂父宗道久参佛陀逊禅师甞指师谓其父曰此子道韵胜甚非尘埃中人苟出家必为法器十一得度于净明本宗十四具戒十八游方诀其祖曰若不发明大事誓不归矣及至汝州香山成枯木一见深所器重一日闻僧诵莲经至父母所生眼悉见三千界瞥然有省即诣丈室陈所悟山指台上香合曰里面是甚么物师曰是甚么心行山曰汝悟处又作么生师以手画一圆相呈之复抛向后山曰弄泥团汉有甚么限师曰错山曰别见人始得师应喏喏即造丹霞霞问如何是空劫以前自己师曰井底虾蟇吞却月三更不借夜明帘霞曰未在更道师拟议霞打一拂子曰又道不借师言下释然遂作礼霞曰何不道取一句师曰某甲今日失钱遭罪霞曰未暇打得尔且去霞领大洪师掌牋记后命首众得法者已数人四年过圆通时真歇初住长芦遣僧邀至众出迎见其衣舃穿弊且易之真歇俾侍者易以新履师却曰吾为鞋来邪众闻心服恳求说法居第一座六年出住泗州普照次补太平圆通能仁及长芦天童屋庐湫隘师至创辟一新衲子争集上堂黄合帘垂谁传家信紫罗帐合暗撒真珠正恁么时视听有所不到言诠有所不及如何通得箇消息去梦回夜色依稀晓笑指家风烂熳春上堂心不能缘口不能议直饶退步荷担切忌当头触讳风月寒清古渡头夜船拨转琉璃地上堂空劫有真宗声前问已躬赤穷新活计清白旧家风的的三乘外寥寥一印中却来行异类万派自朝东上堂今日是释迦老子降诞之辰长芦不解说禅与诸人画箇样子秖如在摩耶胎时作么生以拂子画此相曰秖如以清净水浴金色身时又作么生复画此水相曰秖如周行七步目顾四方指天指地成道说法神通变化智慧辩才四十九年三百余会说青道黄指东画西入般涅槃时又作么生乃画此⊕相复曰若是具眼衲僧必也相许其或未然一一历过始得上堂僧问如何是向去底人师曰白云投壑尽青嶂倚空高曰如何是却来底人师曰满头白发离岩谷半夜穿云入市鄽曰如何是不来不去底人师曰石女唤回三界梦木人坐断六门机乃曰句里明宗则易宗中辩的则难良久曰还会么冻鸡未报家林晓隐隐行人过雪山僧问一丝不着时如何师曰合同船子并头行曰其中事作么生师曰快刀快斧斫不入问布袋头开时如何师曰一任填沟塞壑问清虚之理毕竟无身时如何师曰文彩未痕初消息难传际曰一步密移玄路转通身放下劫壶空师曰诞生就父时合体无遗照曰理既如是事作么生师曰历历才回分化事十方机应又何妨曰恁么则尘尘皆现本来身去也师曰透一切色超一切心曰如理如事又作么生师曰路逢死蛇莫打杀无底篮子盛将归曰入市能长啸归家着短衫师曰木人岭上歌石女溪边舞上堂诸禅德吞尽三世佛底人为甚么开口不得照破四天下底人为甚么合眼不得许多病痛与尔一时拈却了也且作么生得十成通畅去还会么擘开华岳连天色放出黄河到海声师住持以来受无贪而施无厌岁艰食竭己有及瞻众之余赖全活者数万日常过午不食绍兴丁丑九月谒郡僚及檀度次谒越帅赵公令詪与之言别十月七日还山翌日辰巳间沐浴更衣端坐告众顾侍僧索笔作书遗育王大慧禅师请主后事仍书偈曰梦幻空花六十七年白鸟烟没秋水连天掷笔而逝龛留七日颜貌如生奉全躯塔于东谷谥宏智塔名妙光真州长芦真歇清了禅师左绵雍氏子襁褓入寺见佛喜动眉睫咸异之年十八试法华得度往成都大慈习经论领大意出蜀至沔汉扣丹霞之室问如何是空劫已前自己师拟对霞曰尔闹在且去一日登钵盂峯豁然契悟径归侍立霞掌曰将谓尔知有师欣然拜之翌日霞上堂曰日照孤峯翠月临溪水寒祖师玄妙诀莫向寸心安便下座师直前曰今日陞座更瞒某不得也霞曰尔试举我今日陞座看师良久霞曰将谓尔瞥地师便出后游五台之京师浮汴直抵长芦谒祖照一语契投命为侍者踰年分座未几称疾退闲命师继席学者如归建炎末游四明主补陀台之天封闽之雪峯诏住育王徙温州龙翔杭州径山慈宁皇太后命开山臯宁崇先上堂我于先师一掌下伎俩俱尽觅箇开口处不可得如今还有恁么快活不彻底汉么若无衔铁负鞍各自着便上堂久默斯要不务速说释迦老子待要欵曲卖弄争奈未出母胎已被人覻破且道覻破箇甚么瞒雪峯不得上堂上孤峯顶过独木桥蓦直恁么行犹是时人脚高脚低处若见得彻不出户身遍十方未入门常在屋里其或未然趁凉搬取一转柴上堂道得第一句不被拄杖子瞒识得拄杖子犹是途路中事作么生是到地头一句上堂处处觅不得秖有一处不觅自得且道是那一处良久曰贼身已露上堂口边白醭去始得入门通身红烂去方知有门里事更须知有不出门底乃曰唤甚么作门僧问三世诸佛向火焰里转大法轮还端的也无师大笑曰我却疑着曰和尚为甚么却疑着师曰野花香满路幽鸟不知春问不落风彩还许转身也无师曰石人行处不同功曰向上事作么生师曰妙在一沤前岂容千圣眼僧礼拜师曰秖恐不恁么师一日入厨看煮麫次忽桶底脱众皆失声曰可惜许师曰桶底脱自合欢喜因甚么却烦恼僧曰和尚即得师曰灼然可惜许一桶面问僧尔死后烧作灰撒却了向甚么处去僧便喝师曰好一喝秖是不得翻欵僧又喝师曰公案未圆更喝始得僧无语师打曰这死汉上堂苔封古径不堕虚凝雾锁寒林肯彰风要钩针稳密孰云渔父栖巢秖么承当自是平常快活还有具透关眼底么良久曰直饶闻早便归去争似从来不出门上堂乍雨乍晴乍寒乍热山僧底箇山僧自知诸人底箇诸人自说且道雪峯口除喫饭外要作甚么问僧瑠璃殿上玉女撺梭明甚么边事曰回互不当机师曰还有断续也无曰古今不曾间师曰正当不曾间时如何僧珍重便出上堂撼拄杖曰看看三千大千世界一时摇动云门大师即得雪峯则不然卓拄杖曰三千大千世界向甚么处去还会么不得重梅雨秧苗争见青上堂幻化空身即法身遂作舞云见么见么恁么见得过桥村酒美又作舞云见么见么恁么不见隔岸野花香上堂还有不被玄妙污染底么良久曰这一点倾四海水已是洗脱不下僧问如何是空劫已前自己师曰白马入芦花上堂穷微丧本体妙失宗一句截流渊玄及尽是以金针密处不露光铓玉线通时潜舒异彩虽然如是犹是交互双明且道巧拙不到作么生相委良久曰云萝秀处青阴合巖树高低翠锁深上堂转功就位是向去底人玉韫荆山贵转位就功是却来底人红炉片雪春功位俱转通身不滞撒手亡依石女夜登机密室无人扫正恁么时绝气息一句作么生相委良久曰归根风堕叶照尽月潭空师终于臯宁崇先塔于寺西华桐坞谥悟空禅师随州大洪慧照庆预禅师郢州胡氏子上堂进一步践他国王水草退一步踏他祖父田园不进不退正在死水中还有出身之路也无萧骚晚籁松钗短游漾春风柳线长上堂举船子嘱夹山曰直须藏身处无踪迹无踪迹处莫藏身吾在药山三十年秖明此事今时人为甚么却造次丹山无彩凤宝殿不留冠有时憨有时痴非我途中争得知处州治平湡禅师上堂优游实际妙明家转步移身指落霞无限白云犹不见夜乘明月出芦花净因成禅师法嗣台州天封子归禅师上堂卓拄杖一下召大众曰八万四千法门八字打开了也见得么金凤夜栖无影树峯峦才露海云遮太平州吉祥法宣禅师僧问如何是祖师西来意师曰久旱无甘雨田中稻穗枯曰意旨如何师曰今年米价贵容易莫嫌麁台州护国守昌禅师上堂拈拄杖卓曰三十六旬之开始七十二侯之起元万邦迎和气之时东帝布生成之令直得天垂瑞彩地拥祯祥微微细雨洗寒空淡淡春光笼野色可谓应时纳祐庆无不宜尽大地人皆添一岁敢问诸人且道那一人年多少良久曰千岁老儿颜似这玉万年童子鬓如丝邓州丹霞普月禅师上堂威音已前谁当辩的然灯已后孰是知音直饶那畔承当未免打作两橛纵向这边行履也应未得十全良由杜口毘耶已是天机漏洩任使掩室摩竭终须缝罅离披休云体露真常直是纯清绝点说甚皮肤脱落自然独运孤明虽然似此新鲜未称衲僧意气直得五眼齐开三光洞启从此竿头丝线自然不犯波澜须明转位回机方解入廛垂手所以道任使板齿生毛莫教眼眼顾着认着则空花缭乱言之则语路参差既然如是敢问诸人不犯锋铓一句作么生道良久曰半夜乌龟眼豁开万象晓来都一色东京妙慧尼慧光净智禅师上堂举赵州勘婆话乃曰赵州舌头连天老婆眉光覆地分明勘破归来无限平人瞌睡宝峯照禅师法嗣江州圆通真际德止禅师金紫徐闳中之季子也世居历阳师双瞳绀碧神光射人十岁未知书多喜睡其父目为懵然子暨成童强记过人学文有奇语弱冠梦异僧授四句偈已而有以南安巖主像遗之者即傍所载聪明偈自是持念不忘后五年随金紫将漕西洛一夕忽大悟连作数偈一曰不因言句不因人不因物色不因声夜半吹灯方就枕忽然这里已天明每啸歌自若众莫测之乃力求出家父弗许欲以官授之师曰某方将脱世网不着三界岂复刺头于利名中邪请移授从兄珏遂祝发受具未数岁名振京师宣和三年春徽宗皇帝赐号真际俾居圆通上堂山僧二十年前两目皆盲了无所覩唯是闻人说道青天之上有大日轮照三千大千世界无有不遍之处筹策万端终不能见二十年后眼光渐开又值天色连阴浓云乱涌四方观察上下推穷见云行时便于行处作计较见云住时便于住处立箇窠臼正如是间忽遇着箇多知汉问道莫是要见日轮么何不向高山顶上去山僧却征他道那里是高山顶上他道红尘不到处是诸仁者好箇端的消息还会么长连床上佛陀耶上堂昨夜黄面瞿昙将三千大千世界来一口吞尽如人饮汤水踪迹不留应时消散当尔时诸大菩萨声闻罗汉及与一切众生尽皆不觉不知唯有文殊普贤瞥然觑见虽然得见渺渺茫茫恰似向大洋海里头出头没诸人且道是什么消息若也检点得破许他顶门上具一只眼示寂阇维烟气所及悉成设利塔司空山分窆叠石原台州真如道会禅师上堂空劫中事自肯承当日用全彰有何渗漏正好归家稳坐任他雪覆青山不留元字挂怀谁顾波翻水面且道正不立玄偏不附物一句如何举似机丝不挂梭头事文彩纵横意自殊兴国军智通大死翁景深禅师台州王氏子自幼不群年十八依广度院德芝披剃始谒净慈象禅师一日闻象曰思而知虑而解皆鬼家活计兴不自遏遂往宝峯求入室峯曰直须断起灭念向空劫已前扫除玄路不涉正偏尽却今时全身放下放尽还放方有自由分师闻顿领厥旨峯击鼓告众曰深得阐提大死之道后学宜依之因号大死翁建炎改元开法智通上堂来不入门去不出户来去无痕如何提唱直得古路苔封𦏰羊绝迹苍梧月锁丹凤不栖所以道藏身处没踪迹没踪迹处莫藏身若能如是去住无依了无向背还委悉么而今分散如云鹤尔我相忘触处玄僧问如何是正中偏师曰黑面老婆披白练曰如何是偏中正师曰白头翁子着皂衫曰如何是正中来师曰屎里翻筋斗曰如何是兼中至师曰雪刃笼身不自伤曰如何是兼中到师曰崑崙夜里行曰向上还有事也无师曰捉得乌龟唤作鼈曰乞师再垂方便师曰入山逢虎卧出谷鬼来牵曰何得干戈相待师曰三两线一斤麻绍兴初归住宝藏岩以事民其服壬申二月示微恙乃曰世缘尽矣三月十三为众小参仍说偈曰不用剃头何须澡浴一堆红焰千足万足虽然如是且道向上还有事也无遂歛目而逝衡州华药智朋禅师四明黄氏子依宝峯有年无省因为众持钵峯自题其像曰雨洗淡红桃蕚嫰风摇浅碧柳丝轻白云影里怪石露绿水光中古木清噫尔是何人至焦山枯木成禅师见之叹曰今日方知此老亲见先师来师遂请益其赞成曰岂不见法眼拈夹山境话曰我二十年秖作境会师即契悟灌胡野录云成指以问师曰汝会么师曰不会成曰汝记得法灯拟寒山否师遂诵至谁人知此意令我忆南泉于忆字处成遽以手掩师口曰住住师豁然有省乃曰元来恁么地成曰汝作么生会师曰春生夏长秋收冬藏成曰直须保任师应喏绍兴初出住华药婺之天宁后迁清凉上堂海风吹梦岭𤠔啼月敢问诸人是何时节恁么会得无影树下任遨游其或未然三条椽下直须打彻后退居明之瑞岩建康再以清凉挽之明守亦勉其行师不从作偈送使者曰相烦专使入烟霞灰冷无汤不点茶寄语甬东贤太守难教枯木再生花未几而终石门易禅师法嗣吉州青原齐禅师福州陈氏子二十八辞父兄从云盖智禅师出家执事首座座一日秉拂罢师问曰某闻首座所说莫晓其义伏望慈悲指示座谆谆诱之使究无着说这箇法踰两日有省以偈呈曰说法无如这箇亲十方剎海一微尘若能于此明真理大地何曾见一人座骇然因语智得度遍扣诸方后至石门深蒙器可出住青原仅一纪示寂日说偈遗众曰昨夜三更过急滩滩头云雾黑漫漫一条拄杖为知已击碎千关与万关越州天衣法聪禅师高邮人上堂幽室寒灯不假挑虚空明月彻云霄要知日用常无间烈焰光中发异苗因装普贤大士开光明次师登梯秉笔顾大众曰道得即为下笔众无对师召侍者与老僧牢扶梯子遂点之遂宁府香山尼佛通禅师因诵莲经有省往见石门乃曰成都喫不得也遂宁喫不得也门拈拄杖打出通忽悟曰荣者自荣谢者自谢秋露春风好不着便门拂袖归方丈师亦不顾而出由此道俗景从得法者众天宁誧禅师法嗣西京熊耳慈禅师上堂般若无知应缘而照山僧今日撒屎撒尿这边放那边疴东西山岭笑呵呵幸然一片清凉地刚被熊峯染污他染污他莫啾唧泥牛木马尽呵叱过犯弥天且莫论再得清明又何日还会麻来年更有新条在恼乱春风卒未休大沩喆禅师法嗣东京智海普融道平禅师处州人上堂山僧不会佛法为人总没来由或时半开半合或时全放全收还如万人丛里冷地掉箇石头忽然打着一箇方知触处周流上堂赵州有四门门门通大道玉泉有四路路路透长安门门通大道毕竟谁亲到路路透长安分明进步看拍膝一下曰岁晚未归客西风门外寒上堂举盘山示众曰似地擎山不知山之孤峻如石含玉不知玉之无瑕古人恁么说话大似抱赃叫屈智海门下人人慷慨生擒虎兕活捉狞龙眼里着得须弥山耳里着得大海水遂拈拄杖曰不是向人夸伎俩丈夫标致合如斯卓拄杖下座洪州泐潭景祥禅师建昌南城傅氏子僧问如何是祖师西来意师曰十箇指头八箇丫问我手何似佛手师曰金鍮难辨曰我脚何似驴脚师曰黄龙路险曰人人有箇生缘如何是和尚生缘师曰把定要津不通凡圣中秋上堂灵山话曹谿指放过初生斫额底未问龙眠老古锥昨夜三更转向西正当恁么时有人问如何是月向明暗未分处道得一句便与古人共出一只手如或未然宝峯不免依模画样应箇时节乃打一圆相曰清光万古复千古岂止人间一夜看师室中问僧达磨西归手携只履当时何不两只都将去曰此土也要留箇消息师曰一只脚在西天一只脚在东土着甚来由僧无语问僧唯一坚密身一切尘中现如何是尘中现底身僧指香炉曰这箇是香炉师曰带累三世诸佛生陷地狱僧罔措师便打师不安次有僧问和尚近日尊候如何师曰土地前烧二陌纸着师常叉手夜坐如对大宾初坐手与趺缀至五鼓必齐膺因号祥叉手焉和州光孝慧兰禅师不知何许人也自号碧落道人尝以触衣书七佛名丛林称为兰布裩有拟草菴歌一篇行于世具载普灯建炎末逆虏犯淮执师见酋长长曰闻我名否师曰我所闻者唯大宋天子之名长恚令左右以鎚击之鎚至辄断坏长惊异延麾下敬事之经旬师索薪自焚无敢供者亲拾薪成龛怡然端坐烟焰一起流光四腾虏跪伏灼肤者多火绝得五色舍利併其骨而北归所执僧尼悉得自便和人至今咏之潭州东明仁仙禅师开堂日僧问世尊出世梵王前引帝释后随和尚出世有何祥瑞师曰任是百千诸佛一时赶向水牯栏里曰有何祥瑞师曰山僧不曾眼花泗州普照晓钦明悟禅师僧问师唱谁家曲宗风嗣阿谁师曰东边更近东曰沩山的子智海亲孙也师曰却笑傍人把钓竿上堂引手撮空展转莫及翻身掷影徒自劳形当面拈来却成蹉过毕竟如何拍禅床曰咱合错商量庐山东林自遵正觉禅师上堂十五日已前放过一着十五日已后未可商量正当十五日试道一句看良久曰山色翠浓春雨歇柏庭香拥木兰开潭州福严寘禅师东川人上堂福严山上云舒卷任朝昏忽尔落平地客来难讨门潭州东明迁禅师蚤侍真如晚居沩山真如菴忠道者高其风每叩之一日阅首楞严次忠问如我按指海印发光佛意如何师曰释迦老子好与二十棒曰为甚么如此师曰用按指作么曰汝暂举心尘劳先起又作么生师曰亦是海印发光潭州道吾汝能禅师僧问如何是佛师曰毁着不嗔僧云如何是法师曰赞着不喜僧云如何是僧师曰剃除须发乃曰三转法轮于大千其轮本来常清净毘婆尸佛早留心直至如今未得妙为什么如此一切智智清净还会么对驴弹琴不入牛耳俄迁大沩山未两月沐浴净发趺坐而逝安州大安山兴教慧淳禅师开堂日上首白槌竟师曰未白槌已前唤作什么白槌已后唤作第一义谛莫有不甘底么出来相见问白槌前请师道师曰方丈里僧云白槌后又如何师曰法座上僧云谢师指示师曰勿交涉僧云如何是第一句师曰脚下僧云如何是第二句师曰口里僧云如何是第三句师曰脑上乃曰灵山会上迦叶亲闻五祖堂前老卢得旨至今累及儿孙血脉不断岂多学多知负能负胜人人具英雄志气各各出自己胸襟不取他人处分便可出生入死方可报佛恩德如斯举唱笑傍观者还有同死同生底汉么良久曰若无山僧今日失利潭州中峯罗浮希声禅师僧问为国开堂于此日师将何法报君恩师曰庭前瑞雪落纷纷僧云君恩如此报祖意又如何师曰且领前话僧云恁么则金枝永茂玉叶长芳师曰一任众人看乃曰云生大野雾锁长空三草二木悉归师子吼露滴庭莎尽称无边妙相猿啼鸟噪皆谈不二圆音乃拈拄杖曰无边妙义尽在山僧拄杖头上若也会得可谓应时应节若不会万年松在祝融峯卓一下二月八日无疾坐终茶毘诸根不坏舍利求者可掬郢州兴阳贤禅师江州人丛林所谓贤蓬头是也真如哲会中号称角立见地明白机锋颖脱有超师之作而行业不谨一众易之哲结菴于方丈后令师独处惟通小径直方丈前过不许众僧往来后二年遂举立僧秉拂议论超诣一众始大服住兴阳数载法道大着及示寂肉身不坏圆悟勤在沩山目击其事妙喜果游兴阳时尚及见其肉身鼎州永安妙喜禅师僧问如何是国师三唤侍者师召大德僧应喏师曰钝根汉僧云向上还有事也无师曰汝看虚空还曾开口么僧契悟礼谢师与一颂曰虚空开口唤须弥声隐春雷蛰者知若不仙陀徒拟议负吾负汝自风移雪窦雅禅师法嗣衢州光孝普印慈觉禅师泉州许氏子室中问僧父母未生已前在甚么处行履僧拟对即打出或曰达磨在尔脚下僧拟看亦打出或曰道道僧拟开口复打出庆善晨禅师法嗣杭州庆善院普能禅师本郡吕氏子上堂事不获已与诸人葛藤一切众生秖为心尘未脱情量不除见色闻声随波逐浪流转三界汨没四生致使正见不明触途成滞若也是非齐泯善恶都忘坐断报化佛头截却圣凡途路到这里方有少许相应直饶如是衲僧分上未为奇特何故如此才有是非纷然失心咄上堂拈拄杖曰未入山僧手中万法宛然既入山僧手中复有何事良久曰有意气时添意气不风流处也风流卓拄杖一下净土思禅师法嗣杭州灵凤山万寿法诠禅师僧问如何是佛师曰抱桩打拍浮曰如何是法师曰黄泥弹子曰如何是僧师曰剃除须发曰三宝外还别有为人处也无师举起一指僧曰不会师曰指在唯观月风来不动幡上堂德山棒临济喝尽是无风波匝匝灯笼𨁝跳过青天露柱魂惊脑头裂虽然如是大似食盐加得渴喝一喝杭州庆善守隆禅师开堂日僧问知师久蕴囊中宝今日当筵略借看师曰多少分明曰师子吼时全露现文殊仗剑又如何师曰惊杀老僧问千佛出世各有奇祥和尚今日以何为验师曰木人把板云中拍曰意旨如何师曰石女拈笙水底吹上堂花簇簇锦簇簇盐酱拈来事事足留得南泉打破锅分付沙弥煮晨粥晨粥一任诸人喫洗钵盂一句作么生会多少人疑着护国月禅师法嗣江陵府护国慧本禅师僧问有物先天地无形本寂寥未审是甚么物师曰一铤墨曰恁么则耀古照今去也师曰作么生是耀古照今底僧便喝师便打上堂好箇时节谁肯承当苟或无人不如惜取良久曰弹雀夜明珠大洪遂禅师法嗣随州大洪庆显禅师广安杨氏子僧问须菩提岩中宴坐帝释雨华和尚新据洪峯有何祥瑞师曰铁牛耕破扶桑国迸出金乌照海门曰未审是何宗旨师曰熨斗煎茶铫不同续传灯录卷第十七续传灯录卷第十八目录大鑑下第十四世泐潭英禅师下法嗣一十一人法轮齐添禅师慧明云禅师仰山友恩禅师大沩齐恂禅师方广怀纪禅师宝盖自俊禅师上封行瑜禅师华藏叔聪禅师宝相涌禅师乌崖垂义禅师石霜子高禅师仰山行伟禅师法嗣八人谷隐静显禅师黄蘗永泰禅师龙王善随禅师慧日明禅师王氏山慧先禅师寒磎子和禅师木平庆禅师圣果永聪首座百丈元肃禅师法嗣一十二人仰山清蕳禅师百丈惟古禅师月珠神鑑禅师垂拱法满禅师永寿信诠禅师洛浦观通禅师清泉道隆禅师西峯元弼禅师法教凝禅师九仙辅禅师鹿苑业禅师凤凰有璲禅师黄蘗惟胜禅师法嗣一十六人昭觉纯白禅师太平齐禅师石霜允真禅师白水居约禅师广利文易禅师云顶表奇禅师普通了如禅师天王居岸禅师承天处幽禅师西禅灯禅师灵泉悟迁禅师宁国希则禅师马溪惟广禅师望川山遵古禅师马祖怀俨菴主吕微仲丞相隆庆庆间禅师法嗣三人安化闻一禅师龙须聪禅师资福普滋禅师云盖守智禅师法嗣九人宝寿最乐禅师道场法如禅师石佛慧明禅师大乘玑禅师开福文玉禅师大宁纪禅师仰山普禅师桃林希倩禅师报恩有机禅师上蓝顺禅师法嗣四人苏辙参政方广继通禅师佑圣云智禅师金颜逸禅师隆庆利俨禅师法嗣一人香严先禅师隐静守俨禅师法嗣二人广慧宗贤禅师吉祥法顺禅师本觉守一禅师法嗣十人越峯粹珪禅师寿山本明禅师天台如菴主西竺尼法海禅师福果奉华禅师西峯惟辩禅师法济元轼禅师牛头昱先禅师玄沙智章禅师本觉钦禅师干明慧觉禅师法嗣二人长庆应圆禅师宝积清及禅师长芦崇信禅师法嗣一十五人妙空智讷禅师慧林怀深禅师智者法诠禅师光孝如璝禅师天衣如哲禅师石塔铨禅师万寿明禅师资圣怀悟禅师天衣智暹禅师资福梵钦禅师光孝净真禅师灵巖显颙禅师庆善智照禅师西禅道暹禅师龙门法秀菴主开先珣禅师法嗣二人延昌熙咏禅师开先宗禅师保宁英禅师法嗣一十一人广福惟尚禅师雪窦法宁禅师罗汉勤禅师罗汉善修禅师吉祥齐果禅师无为智全禅师虎丘通禅师香山常禅师华藏宜禅师广教守渊禅师广教原照禅师夹山自龄禅师法嗣三人西峯法聪禅师兜率惟显禅师层山珊禅师元丰清满禅师法嗣三人长兴宗朴禅师雪峯宗演禅师卫州王大夫仙洞仙禅师法嗣一人明教道禅师净因觉禅师法嗣二人华严惠兰禅师亚松圣禅师大洪智禅师法嗣一人天章枢禅师甘露宣禅师法嗣一人妙湛尼文照禅师瑞巖居禅师法嗣二人万年处幽禅师护国元瑞禅师净因岳禅师法嗣一人鼓山体淳禅师金山慧禅师法嗣一人报恩觉然禅师续传灯录卷第十八目录续传灯录续传灯录卷第十八大鑑下第十四世泐潭洪英禅师法嗣南岳法轮齐添禅师僧问学人上来乞师指示师曰汝适来闻鼓声么僧云闻师曰还我话头来僧礼拜师笑曰令人疑着又上堂喝一喝曰师子哮吼又喝一喝曰象王嚬伸又喝一喝曰狂狗逐块又喝一喝曰鰕跳不出斗乃曰此四喝有一喝堪与佛祖为师明眼衲僧试请拣看若拣不出大似日中迷路又上堂良久曰性静情逸乃喝一喝曰心动神疲遂顾左右曰守真志满拈拄杖曰逐物意移蓦召大众曰见怪不怪其怪自坏泉州慧明云禅师僧问般若海中如何为人师曰云开银汉逈僧云毕竟又如何师曰棒头见血问毘婆尸佛早留心直至如今不得妙意旨如何师曰丑拙不堪当僧云忽然当又作么生师曰半钱也不直僧云如何即是师曰赵州南石桥北僧礼拜师击禅床三下上堂曰少室遗风曹溪要旨黄蘗收来临济扶起三关戈甲竞头分四拣开遮何止此定宗乘立纲纪当机验取庐陵米更从升合定高低争似备师封白纸象骨提心暗喜同风今古播丛林切忌叩牙惊着齿又曰雪峯鼈鼻沩山水牯临济三关云门一普劝君一一透将来捉取大雄山下虎袁州仰山友恩禅师上堂以拄杖击禅床一下曰佛冷祖令瓦解氷销半字满字千山万水衲僧门下草偃风行然虽如是官不容针私通车马有一则奇特因缘举似大众良久曰达磨九年空面壁西归羞见洛阳人又曰烟云开处日月齐明影落千江光含万象头头显焕无非自己家风物物全彰尽是祖师活计于斯明得则点头嚥唾于此未明且摆臂摇头恁么说话大似傍若无人若有人一箇出来咳𠻳一声山僧退身三步潭州大沩齐恂禅师僧问玉兔不怀胎犊牛为什么却生儿师曰着槽厰去僧云牧牛坡下师曰莫教落草僧云步步踏着师曰草里汉乃曰头角未生时荐得早犯山僧苗稼了也更待擎头戴角异类中来生儿养犊其何以堪不见仰山云一回入草去一回把鼻牵然虽如是不免犯人苗稼且道如何得不犯良久曰铁牛不喫栏边草直上须弥顶上眠又曰青山叠叠水茫茫猿爱巖前果熟香更有一般堪羡处谁知别有好思量仰山行伟禅师法嗣襄州谷隐静显禅师僧问觌面相呈事若何师曰清风来不尽僧云通上彻下丝毫不纳也师曰明月照无私问文彩既彰愿闻举唱师曰巡海夜叉头戴角僧云祇园五叶花开处不别东君别是春师曰重叠关山路问一镞破三关即不问道人相见时如何师曰贼身已露乃曰三日一风五日一雨时清道泰歌谣满路释迦掩室谩商量净名杜口休更举要知极则本根源识取南庄李胡子敢问诸人秖如李胡子有甚长处会么今年必定有来年不如剩种来年粟又曰晷运推移日长一线且道佛法长多少自曰九九八十一诸人还会么若无人会山僧为珍重说偈言九九八十一日南长至日晷运既推移大家相委悉非为世谛流布且要应时纳祐参又曰今朝正月五大众明看取火上更加热苦中更加苦堪笑谷隐太无端空谷巖前流谜语喝一喝又曰语默视瞬皆说见闻觉知尽听香积世界餐香饭悟无生极乐国中听风柯悟般若遂拈拄杖曰若将耳听终难晓眼处闻声方得知卓一下瑞州黄蘗山祇园永泰禅师随州人僧问如何是祖师西来意师曰铁铸就僧拟议师曰会么僧礼拜师曰何不早如此潭州龙王山善随禅师僧问如何是龙王境师曰水晶宫殿曰如何是龙王如意宝珠师曰顶上髻中僧礼拜师曰莫道不如意好庐山慧日明禅师上堂不用心求唯须息见三祖大师虽然回避金钩殊不知已吞红线慧日又且不然不用求真并息见倒骑牛兮入佛殿牧笛一声天地宽稽首瞿昙真箇黄面百丈元肃禅师法嗣袁州仰山清蕳禅师僧问优钵昙华今日现愿将花蕋接迷情师曰但得雪消去自然春到来僧云一闻千悟立证圜通也师曰心不负人面无惭色问二十年来方外客今朝出世事何如师曰云从龙风从虎僧云万丈白云藏不得一轮明月耀青天师曰行到水穷处坐看云起时问集云峯下分明事请师分付四藤条师曰赵州八十方行脚僧云得恁么不知时节师曰行到南泉即便休乃曰乍临胜席实慰灵襟昔日闻说千端不如一日得到僧归山舍人返郡城事有迁移理无改易何也湘水直连秀水出山还入一山动静去来岂妨湛寂郡峯列岫常露自己家风夹道青松直透长安大路烟云横野殿阁凌空不移跬步之间顿入华藏世界入则不无还见善财么遂垂下一足曰久参上士已自知归乍到禅人不妨立地一时搆取又曰新律才分霞光报晓天色欲暖还冷气候似冬忽春盖鸿蒙之象初升乃严凝之寒未退时须顷刻已属东君勿此为劳共称得岁刚有一人不在斯限天地无由盖载寒暑岂得推迁日月莫谐照临阴阳卒难变易若教此人受岁终是不甘时节到来又争讳得且道受岁人与不受岁人两家相见如何作贺良久曰寒随一夜去春逐五更来瑞州百丈维古禅师上堂大众集定拈拄杖示众曰多虚不如少实卓一下便起嘉定府月珠神鑑禅师僧请笔师语要师曰达磨西来单传心印曹溪六祖不识一字今日诸方出世语句如山重增绳索乃拍禅床曰于斯荐得犹是钝根若也未然白云深处从君卧切忌寒猿中夜啼黄蘗惟胜禅师法嗣成都府昭觉纯白禅师梓州飞乌人姓支氏父谦闻法于松山道者以死生为戏白衣梵行缁俗无出其右者尝云吾根钝不得入圆顿愿有子续佛慧命足矣师少闻父诲谛听沈思有如夙习一日跃过溪忽有省不觉失笑送往依峨眉山华严寺落发受具父子相与遍历成都讲肆通性相宗经论去之南游首谒澧州太平俊禅师俊大奇之谓真吾法子也付以十三条说法大衣师逊却之后诣黄蘗山礼真觉胜禅师亲近岁余未始一顾师奉事益勤胜一日忽擡眸视之师咄曰这老汉把不定作么胜大笑乃为印证心地元丰末宗室南康郡王自黄蘗邀胜诣辇下师侍行未几会太学生上书讼博士者语连胜有旨放归蜀门人星散独师负巾钵以从会成都府帅奏改昭觉为十方问真觉谁可住持真觉以师应请师既领院遵南方规范一变律居上堂示众有曰不超性海是理事缚不透声轮是语言缚于是蜀之净侣靡然向风经肆讲席为之一空朝散郎冯敢奉议郎段𤣱天台山隐者宋放唐安文士相里昱皆抠衣执弟子礼元祐末峨眉白水僧正阙丞相蔡京时帅成都命师住师不乐遂併昭觉辞之蔡察其诚复请归旧剎益建立纲宗孤硬峭整大为同辈所嫉谤讟盈路师不䘏也久而自定师示疾以颂付小师宗显曰风高月冷水远天长出门无影四面八方怡然而寂俗寿五十九坐三十四夏小师得法出世者曰宗显宗化嗣法者曰剑州元封常照邛州铁像子嵩师于昭觉为第一代塔至今存焉庐陵隆庆庆间禅师法嗣潭州安化闻一禅师僧问意旨不到处特地好商量未审是什么人境界师曰张三李四僧云木人把板云中拍石女𠾑笙水底吹师曰乱走作什么僧云也要和尚识得师曰西天此土上堂曰拈花微笑虚劳力立雪齐腰枉用功争似老卢无用处却传衣钵振真风大众且道那箇是老卢传底衣钵莫是大庾岭头提不起底么且莫错认定盘星以拂子击禅床下坐云盖守智禅师法嗣福州宝寿最乐禅师古田人也上堂诸佛不真实说法度群生菩萨有智慧见性不分明白云无心意洒为世间雨大地不含情能长诸草木若也会得犹存知解若也不会堕在无记去此二途如何即是海阔难藏月山深分外寒安吉州道场法如禅师衢州徐氏子参云盖悟汾阳十智同真话寻常多说十智同真故丛林号为如十同也水庵圆极皆依之圆极尝赞之曰生铁面皮难凑泊等闲举步动干坤戏拈十智同真话不负黄龙嫡骨孙上堂知见立知即无明本知见无见斯即涅槃无漏真净云何是中更容他物释迦老子和身放倒后代儿孙如何接续要会么通玄不是人间世满目青山何处寻绍兴府石佛慧明解空禅师僧问如何是宝相境师曰三生凿成曰如何是境中人师曰一佛二菩萨上蓝顺禅师法嗣参政苏辙居士字子由元丰三年以睢阳从事左迁瑞州搉筦之任是时洪州上蓝顺禅师与其父文安先生有契因往访焉相得欢甚公咨以心法顺示搐鼻因缘已而有省作偈呈曰中年闻道觉前非邂逅相逢老顺师搐鼻径参真面目掉头不受别钳鎚枯藤破衲公何事白酒青盐我是谁惭愧东轩残月上一杯甘露滑如饴本觉守一禅师法嗣福州越峯粹珪妙觉禅师本郡林氏子僧问如何是祖师西来意师曰瘦田损种曰未审如何领会师曰刈禾镰子曲如钩问机关不到时如何师曰抱瓮灌园曰此犹是机关边事师曰须要雨淋头福州寿山本明禅师开堂日僧问李相当年参药峤云在青天水在瓶府帅请师匡上席未知祖意若为明师曰今古应无坠分明在目前云将谓寿山无透路元来方外有知音师曰今之古之一句作么生道得云伯牙与子期不如闲相识师曰又被风吹别调中问如何是寿山境师曰三山长在目一径是杉松云如何是境中人师曰闲持楖𣗖木笑问往来人问云向上宗乘事若何师曰龙吟雾起虎啸风生问知师久蕴吹毛剑作么生是吹毛剑师曰清风八面云中下之机如何晓解师曰切忌当锋云恁么则今日用去也师曰快便难逢乃曰过去诸佛已过去未来诸佛犹未来正当空却之际佛法委在何人若也一念回光返照十世古今不离于当念岂有前后去来之际直饶诸圣出兴如恒河沙数未有一箇半箇当头指出是以释迦老子四十九年说不尽三乘十二分教又是黄叶止啼之说洎乎灵山会上不得已而拈花示众迦叶破颜微笑便道吾有正法眼藏分付摩诃大迦叶自此之后翻成途辙西天此土递相传授如以印印心心以印印定实无一法与人直指当人分上真机绝朕包千古以无穷大智冲虚亘十方而无尽法界岂从他得圆光不离目前举足下足无非真实道场一卷一舒岂离繁兴大用草木丛林皆现色身三昧山河大地尽转根本法轮若能如是方解报佛深恩上资皇图永固珍重又上堂曰四面青山列画屏谁知身世与云平松风水月淡相对别占壶中一片清所以白云影里古佛巖前青松翠柏尽彰古佛之家风杰阁雄楼何异天宫之世界既到这里不用弹指楼阁门开说甚天台与南岳为什么如此寿岳凌霄汉红尘不到关台州天台如菴主久依法真因看云门东山水上行语发明己见师隐故山猿鹿为伍郡守闻其风遣使逼令住持师作偈曰三十年来住此山郡符何事到林间休将锁锁尘寰事换我一生闲又闲遂焚其庐竟不知所止平江府西竺寺尼法海禅师宝文吕嘉之姑也首参法云秀和尚后领旨于法真言下诸名儒屡挽应世坚不从殂日说偈曰霜天云雾结山月冷涵辉夜接故乡信晓行人不知届明坐脱干明觉禅师法嗣岳州平江长庆应圆禅师上堂寒气将残春日到无索泥牛皆𨁝跳筑着崑崙鼻孔头触倒须弥成粪扫牧童儿鞭弃了懒吹无孔笛拍手呵呵笑归去来兮归去来烟霞深处和衣倒良久曰切忌睡着长芦信禅师法嗣临安府径山智讷妙空禅师秀州夏氏子僧问牛头未见四祖时如何师曰坐久成劳曰见后如何师曰不妨我东行西行东京慧林怀深慈受禅师寿春府夏氏子生而祥光现舍文殊坚禅师遥见疑火也诘且知师始生往访之师见坚辄笑母许出家十四割爱冠祝发后四年访道方外依净照于嘉禾资圣照举良遂见麻谷因缘问曰如何是良遂知处师即洞明出住资福屦满户外蒋山佛鑑懃禅师行化至茶退师引巡寮至千人街坊鑑问既是千人街坊为什么秖有一人师曰多虚不如少实鑑曰恁么那师赧然偶朝延以资福为神霄宫因弃往蒋山留西庵阵请益鑑曰资福知是般事便休师曰某实未稳望和尚不外鑑举倩女离魂话反覆穷之大豁疑碍呈偈曰秖是旧时行履处等间举着便誵讹夜来一阵狂风起吹落桃花知几多鑑拊几曰这底岂不是活祖师意未几被旨住焦山僧问如何是佛师曰面黄不是真金贴曰如何是佛向上事师曰一箭一莲花僧作礼师弹指三下问知有道不得时如何师曰痖子喫蜜曰道得不知有时如何师曰鹦鹉唤人僧礼拜师叱曰这传语汉问甚么人不被无常吞师曰秖恐他无下口处曰恁么则一念通玄箭三尸鬼失姦也师曰汝有一念定被他吞了曰无一念时如何师曰捉着阇黎上堂古者道忍忍三世如来从此尽饶饶万祸千殃从此消默默无上菩提从此得师曰会得此三种语了好箇不快活汉山僧秖是得人一牛还人一马泼水相唾插嘴厮骂卓拄杖曰平出平出上堂云自何山起风从甚㵎生好箇入头处官路少人行上堂不是境亦非心唤作佛时也陆沈箇中本自无阶级切忌无阶级处寻总不寻过犹深打破云门饭袋子方知赤土是黄金咄婺州智者法铨禅师上堂要扣玄关须是有节操极慷慨斩得钉截得铁硬剥剥地汉始得若是隈刀避箭碌碌之徒看即有分以拂子击禅床下座平江府万寿如璝证悟禅师建宁魏氏开堂日僧问如何是苏台境师曰山横师子秀水接太湖清曰如何是境中人师曰衣冠皇宋后礼乐大周前师凡见僧必问近日如何僧拟对即拊其背曰不可思议将示寂众集复曰不可思议乃合掌而终越州天衣如哲禅师族里未详自退席寓平江之万寿饮啖无择人多侮之有以瑞巖唤主人公话问者师答以偈曰瑞巖长唤主人公突出须弥最上峯大地掀翻无觅处笙歌一曲画楼中一日曰吾行矣令拂拭所乘笋舆乃书偈告众曰道在用处用在死处时人秖管贪欢乐不肯学无为叙平昔参问勉众进修已忽竖起拳曰诸人且道这箇落在甚处众无对师挥案一下曰一齐分付与秋风遂入舆端坐而逝开先珣禅师法嗣庐州延昌熙咏禅师僧问少林面壁意旨如何师曰惭惶杀人庐州开先宗禅师上堂一不做二不休捩转鼻孔捺下云头禾山解打盐官鼓僧繇不写戴嵩牛卢陵米投子油雪峯依旧辊双毬夜来风送衡阳信寒雁一声霜月幽保宁英禅师法嗣临安府广福院惟尚禅师初参觉印问曰南泉斩猫儿意旨如何印曰须是南泉始得印以前语诘之师不能对至僧堂忽大悟曰古人道从今日去更不疑天下老和尚舌头信有之矣述偈呈印曰须是南泉第一机不知不觉蓦头锥觌面若无青白眼还如感鸟感鸟守空池举未绝印竖拳曰正当恁么时作么生师掀倒禅床印遂喝师曰贼过后张弓便出住广福日室中问僧提起来作么生会又曰且道是箇甚么要人提起明州雪窦法宁禅师衢州杜氏子上堂百川异流以海为极森罗万象以空为极四圣六凡以佛为极明眼衲子以拄杖子为极且道拄杖子以何为极有人道得山僧两手分付傥或未然不如闲倚禅床畔留与儿孙指路头庐山罗汉勤禅师上堂曰罗汉有一句拟议成露布直下便承当归堂喫茶去又上堂曰月生一三世如来跳不出月生二直下分明休拟议月生三凛凛霜风彻骨寒遂拈拄杖曰山僧拄杖子过去不可得见在不可得诸人者作么生会向这里辨得罗纹十字一任横行苟或未然切忌乱走击禅床下坐芦州罗汉善脩禅师上堂曰一气不言群芳竞吐烟羃羃兮水渌山青日迟迟兮鸾吟燕语桃花依旧笑春风灵云别后知何许蓦拈拄杖曰见么良久曰鼻孔眼睛一时穿却卓拄杖一下元丰清满禅师法嗣湘州长兴宗朴禅师上堂曰我有一诀逢人便说雨下天凉炎天普热大众还会么尔若会得眼中着屑尔若不会今朝败阙不见道别别韶阳老人得一橛又曰腊月正严寒草木尽枯干几多名利客见处黑漫漫喝一喝福州雪峯宗演圆觉禅师恩州人也僧问不慕诸圣不重己灵时如何师曰欵出囚口曰便恁么会去时如何师曰换手搥胸问如何是大善知识心师曰十字街头片瓦子辞众曰僧问如何是临岐一句师曰有马骑马无马步行曰途中事作么生师曰贱避贵上堂遣迷求悟不知迷是悟之钳鎚爱圣憎凡不知凡是圣之鑢鞴秖如圣凡双泯迷悟俱忘一句作么生道半夜彩霞笼玉像天明峯顶五云遮卫州王大夫遗其名以丧偶厌世相遂参元丰于言下知归丰一日谓曰子乃今之陆亘也公便掩耳既而回坛山之阳缚茅自处者三载偶歌曰坛山里日何长青松岭白云乡吟鸟啼猿作道场散发釆薇歌又笑从教人道野夫狂净因觉禅师法嗣东京华严真懿慧兰禅师上堂达磨大师九年面壁未开口已前不妨令人疑着却被神光座主一觑脚手忙乱便道吾本来兹土传法救迷情一华开五叶结果自然成当时若有箇汉脑后有照破古今底眼目手中有截断虚空底钳鎚才见恁么道便与蓦胸扭住问他道一华五叶且拈放一边作么生是尔传底法待伊开口便与掀倒禅床直饶达磨全机也倒退三千里免见千古之下负累儿孙华严今日岂可徒然非唯重整颓纲且要与诸人雪屈遂拈拄杖横案召大众曰达磨大师向甚处去也掷拄杖下座上堂拈拄杖曰灵山会上唤作拈花少室峯前名为得髓从上古德秖可傍观末代宗师尽皆拱手华严今日不可逐浪随波拟向万仞峯前点出普天春色会么髑髅无喜识枯木有龙吟大洪智禅师法嗣越州天章枢禅师上堂召大众曰春将至岁已暮思量古往今来秖是箇般调度凝眸昔日家风下足旧时岐路劝君休莫莽卤眨上眉毛须荐取东村王老笑呵呵此道今人弃如土甘露宣禅师法嗣平江府妙湛寺尼文照禅师温陵人上堂灵源不动妙体何依历历孤明是谁光彩若道真如实际大似好肉剜疮更作祖意商量正是迷头认影老胡四十九年说梦即且止僧堂里憍陈如上座为尔诸人举觉底还记得么良久曰惜取眉毛好瑞巖居禅师法嗣台州万年处幽禅师上堂先圣行不到处凡流恰到凡流既到先圣莫知到与不到知与不知总置一壁秖如僧问干峯十方薄伽梵一路涅槃门未审路头在甚么处峯以拄杖画一画曰在这里且道此老与他先圣凡流相去几何南山虎齩石羊儿须向其中识生死净因岳禅师法嗣福州鼓山体淳禅鉴禅师上堂由基弓矢不射田蛙任氏丝纶要投溟渤发则穿杨破的得则修鲸巨鳌只箭既入重城长竿岂钓浅水而今莫有吞钩啮镞底么若无山僧卷起丝纶拗折弓箭去也掷拄杖下座金山慧禅师法嗣常州报恩觉然宝月禅师越州郑氏子上堂学者无事空言须求妙悟去妙悟而事空言其犹逐臭耳然虽如是罕逢穿耳客多遇刻舟人一日谓众曰世缘易染道业难办汝等勉之语卒而逝续传灯录卷第十八续传灯录卷第十九目录大鑑下第十四世法云善本禅师法嗣六十九人净慈楚明禅师长芦道和禅师雪峯思慧禅师宝林果昌禅师云峯志璇禅师慧林常悟禅师道场有规禅师延庆可复禅师道场慧颜禅师双峯宗达禅师五峯子琪禅师云门道信禅师天竺从谏讲师承天滋须禅师吴江法晏禅师资福宝月禅师天衣慧通禅师天圣齐月禅师圆明希古禅师狼山文慧禅师智海和禅师水西达禅师南陵有朋禅师天章澄济禅师龟洋法海禅师报慈有聪禅师瑞峯慧清禅师灵巖智常禅师华藏利聪禅师广灵德衍禅师天衣弁禅师大别宝相禅师感慈广悟禅师涵碧道安禅师云门用昇禅师明招子卿禅师资庆印禅师宝严子鑑禅师大梅智华禅师崇胜希肇禅师净慈瑞禅师净慧择隣禅师超化灵晓禅师寿宁戒通禅师西方可宏禅师寿圣晓初禅师佛智慧通禅师天宁用忠禅师乌龙守节禅师报恩怀立禅师承天普安禅师治平子微禅师资圣杲宣禅师南山文则禅师长庆思政禅师万寿海仙禅师西院用隣禅师明觉慧皋禅师澧泉慧初禅师太平普志禅师黄山悟先禅师香山净渊禅师蕴机和尚昙慧和尚盐官谦禅师寿圣鑑禅师焦山从禅师崇德淳禅师罗汉交禅师金山善宁禅师法嗣一十三人禅悦知相禅师鹿苑道齐禅师普济子淳禅师禾山用安禅师仙居有隣禅师超化守昙禅师金山佛日禅师仙巖慧初禅师西余道孜禅师广教道本禅师太平蕳才禅师胜法道纲禅师洪福道才禅师广灵希祖禅师法嗣三人乌龙广坚禅师仙巖怀义禅师清溪智诚禅师圆澄巖禅师法嗣二人彰法嵩禅师宝山公远禅师投子脩颙禅师法嗣六人资寿灌禅师白马江禅师香严智月禅师富彦国丞相文殊法聪禅师资寿明潭禅师佛国白禅师法嗣一十四人金山惟仲禅师干明永因禅师智者绍先禅师胜因崇恺禅师福圣仲易禅师慧林慧海禅师建隆原禅师普照法最禅师天宁脩禅师慧济普虔禅师二祖琁果禅师罗汉遇禅师三祖策禅师广教尧禅师长芦宗赜禅师法嗣九人洪济琼禅师北京照禅师玄沙智章禅师净慈惟一禅师蒋山善钦禅师本觉道如禅师天宁子深禅师瑞峯延禅师僧忍和尚续传灯录卷第十九目录续传灯录续传灯录卷第十九大鑑下第十四世法云善本禅师法嗣临安府净慈楚明宝印禅师百粤张氏上堂祖师心印非长非短非方非圆非内非外亦非中间且问大众决定是何形貌拈拄杖曰还见么古篆不成文飞帛难同体从本自分明何须重特地击禅床下座上堂出门见山水入门见佛殿灵光触处通诸人何不荐若不荐净慈今日不着便上堂祖师道吾本来兹土传法救迷情一华开五叶结果自然成净慈当时若见恁么道用黑漆拄杖子一棒打杀埋向无阴阳地上令他出气不得何故尀耐他瞒我唐土人众中莫有为祖师出气底么出来和尔一时埋却上堂若论此事如散铺宝贝乱堆金玉昧己者自甘穷困有眼底信手拈来所以道阎浮有大宝见少得还稀若人将献我成佛一饷时乃拈拄杖曰如今一时呈似普请大众高着眼掷拄杖下座长芦道和祖照禅师兴化潘氏子僧问无遮圣会还有不到者么师曰有曰谁是不到者师曰金刚脚下铁崑崙问不许夜行投明须到意旨如何师曰羊头车子推明月曰便恁么去时如何师曰铁门路崄问一鎚两当时如何师曰踏藕得鱼归问教外别传未审传箇甚么师曰铁弹子问百城游罢时如何师曰前头更有赵州关上堂一二三四五六碧眼胡僧数不足泥牛入海过新罗木马追风到天竺天竺茫茫何处寻补陀巖上问观音普贤拍手呵呵笑归去来兮秋水深福州雪峯思慧妙湛禅师钱塘俞氏子僧问古殿无灯时如何师曰东壁打西壁曰恁么则撞着露柱也师曰未敢相许上堂一法若通万缘方透拈拄杖曰这里悟了提起拈杖海上横行若到云居山头与我传语雪峯和尚咄上堂布大教网摝人天鱼护圣不似老胡拕泥带水秖是见兔放鹰遇麞发箭乃高声召大众曰中上堂昔日药山早晚不参动经旬月一日大众才集药山便归方丈诸禅德彼时佛法早自淡薄论来犹较些子如今每日鸣鼓陞堂忉忉怛怛地问者口似纺车答者舌如霹雳总似今日灵山慧命殆若悬丝少室家风危如累卵又安得箇慨然有志扶竖宗乘底衲子出来喝散大众非唯耳边静办当使正法久住岂不伟哉如或棒上不成龙山僧倒行此令以拄杖一时趁散上堂眼睫横亘十方眉毛上透青天下彻黄泉且道鼻孔在甚么处良久曰札上堂妙高山顶云海茫茫少室巖前雪霜凛凛齐腰独立徒自苦疲七日不逢一场懡㦬别峯相见落在半途只履西归远之远矣卓拄杖下座上堂大道秖在目前要且目前难覩欲识大道真体今朝三月十五不劳久立建炎改元上堂天地之大德曰生圣人之大宝曰位今上皇帝践登宝位万国归仁草木禽鱼咸被其德此犹是圣主应世边事王宫降诞已前一句天下人摸索不着上堂一切法无差云门胡饼赵州茶黄鹤楼中吹玉笛江城五月落梅花惭愧太原孚上座五更闻鼓角天晓弄琵琶喝一喝上堂南询诸友踏破草鞋绝学无为坐消日月凡情易脱圣解难忘但有纤毫皆成渗漏可中为道似地擎山应物现形如驴觑井纵无计较途辙已成若论相应转没交涉勉诸仁者莫错用心各自归堂更求何事婺州宝林果昌禅师安州时氏子师与提刑杨次公入山同游山次杨拈起大士饭石问既是饭石为甚么齩不破师曰秖为太硬杨曰犹涉繁词师曰未审提刑作么生杨曰硬师曰也是第二月杨为写七佛殿额乃问七佛重出世时如何师曰一回相见一回新上堂一即一二即二嗅着直是无香气蓦拈拄杖卓一下曰识得山僧楖𣗖条莫向南山寻鼈鼻潭州云峯志璇祖灯禅师南粤陈氏子上堂休去歇去一念万年去寒灰枯木去古庙香炉去一条白练去大众古人见处如日晖空不着二边岂堕阴界堪嗟后代儿孙多作一色边会山僧即不然不休去不歇去业识茫茫去七颠八倒去十字街头闹浩浩地声色里坐卧去三家村里盈衢塞路荆棘里游戏去刀山剑树噼腹剜心镬汤炉炭皮穿骨烂去如斯举唱大似三岁孩儿辊绣毬上堂一切声是佛声涂毒鼓透入耳朵里一切色是佛色铁蒺藜穿过眼睛中好事不如无便下座上堂尽干坤大地是箇热铁圆汝等诸人向甚么处下口良久曰吞不进吐不出上堂瘦竹长松滴翠香流风疏月度炎凉不知谁住原西寺每日钟声送夕阳上堂声色头上睡眠虎狼群里安禅荆棘林内翻身雪刃丛中游戏竹影扫揩尘不动月穿潭底水无痕上堂不是风动不是幡动衲僧失却鼻孔是风动是幡动分明是箇漆桶两段不同眼暗耳聋㵎水如蓝碧山花似火红上堂僧问如何是西来意师曰筑着额头磕着鼻曰意旨如何师曰驴驼马载曰向上还有事也无师曰朝到西天暮归唐土曰谢师答话师曰大乘砑郎当僧退师乃曰僧问西来意筑着额头磕着鼻意旨又如何驴驼并马载朝到西天暮归唐大乘恰似砑郎当何故没量大人被语脉里转却遂拊掌大笑下座僧问丹霞烧木佛院主为甚么眉须堕落师曰一人传虚万人传实曰恁么则不落也师曰两重公案曰学人未晓特伸请益师曰筠袁虔吉头上插笔问德山入门便棒意旨如何师曰束杖理民曰临济入门便喝又作么生师曰不言而化曰未审和尚如何为人师曰一刀两段问无缝铁门请师一启师曰进前三步曰向上无关请师一闭师曰退后一寻曰不开不闭又作么生师曰吽吽便打东京慧林常悟禅师僧问若不传法度众生举世无由报恩者未审传箇甚么法师曰开宗明义章第一问达磨未来时如何师曰省得草鞋钱曰来后如何师曰重叠关山路安吉州道场有规禅师婺州姜氏子上堂拈拄杖曰还见么穷诸玄辩若一毫置于太虚竭世枢机似一滴投于巨壑德山老人虽则焚其疏钞也是贼过后张弓且道文彩未彰以前又作么生理论三千剑客今何在独许庄周致太平上堂种田博饭地藏家风客来喫茶赵州礼度且道护圣门下别有甚么长处良久曰寻常不放山泉出屋底清池吟照人化士出问促装已办乞师一言师曰好看前路事莫比在家时曰恁么则三家村里十字街头等箇人去也师曰照顾打失布袋赵州延庆可复禅师上堂胡来胡现汉来汉现忽然胡汉俱来时如何祇准良久曰落霞与孤骛齐风秋水共长天一色参上堂蓦拈拄杖横按膝上曰苦痛深苦痛深碧潭千万丈那箇是知音卓一下下座安吉州道场慧颜禅师上堂世尊按指海印发光拈拄杖曰莫妄想便下座温州双峯普寂宗达佛海禅师僧问如何是永嘉境师曰华盖峯曰如何是境中人师曰一宿觉上堂众集定喝一喝冤有头债有主珍重越州五峯子琪禅师僧问学人上来乞师垂示师曰花开千朵秀曰学人不会师曰雨后万山青曰谢指示师曰尔作么生会僧便喝师曰未在僧又喝师曰一喝两喝后作么生曰也知和尚有此机要师曰适来道甚么僧无语师便喝西京韶山云门道信禅师僧问如何是祖师西来意师曰千年古墓蛇今日头生角曰莫便是和尚家风也无师曰卜度则丧身失命问如何是学人自己师曰无人识者曰如何得脱洒去师曰尔问我答临安府上天竺从谏慈辩讲师处之松阳人也具大知见声播讲席于止观深有所契每与禅衲游尝以道力扣大通通一日作书寄之师发缄覩黑白二圆相乃悟答偈曰黑相白相担枷过状了不了兮无风起浪若问究竟事如何洞庭山在太湖上越州承天滋须禅师姓黄氏单州人受业东京常兴寺深穷经论律行精持参大通禅师言下契悟遂住承天示众曰若论此事体之则神敬之则灵观之则眼似眉毛听之则泥牛哮吼言之则缩却舌头嗅之则塞却鼻孔触之则一棒一条痕思之则针札不入当此之际谓之智不到处心路绝处亦谓之无事人安乐处直饶千圣出兴诸祖当头亦道不着昔日净名居士对诸菩萨前曾露这箇消息次有达磨大师于少室峯前九年为众说法唯有二祖亲闻自后法流沙界承天今日向知有底人前亦有箇说处良久曰见么百味交罗明祖意一言之下报深恩又上堂拈起拄杖曰见么明如镜平如秤四七二三亲行此令有眼底辨取击禅床一下苏州吴江圣寿法晏禅师僧问祖意西来即不问今日开堂事若何师曰云生碧嶂云学人不会师曰月落寒潭乃曰山头浪起水底尘飞结果空花生儿石女如今即不恁么三年一闰九月重阳冬天日短春天渐长寒即向火热即取凉良久曰且道佛法在什么处不离当处常湛然觅即知君不可见喝一喝郑州资福宝月法明禅师浴佛陞坐僧问法身清净妙应无方为什么香汤浴佛师曰今朝四月八云既然无垢浴箇什么师曰不因入水争见长人云忽若撞着云门老子又作么生师曰快便难逢便打上堂曰资福别无所补五日一参击鼓何曾说妙谈玄秖是麁言直语甘草自来甜黄连依旧苦忽若鼻孔辽天逢人切忌错举又上堂曰风柯月渚并可传心烟岛云林咸提妙旨现成公案不在思量更说碧眼西来单传直指大似平地生波而今还有相委悉底么良久曰石头大小连云翠桧短松长带露青下座又曰若论此事譬如伐树得根灸病得穴若也得根岂在千枝遍斩若也得穴不假六分全烧以拄杖卓一下曰这箇是根那箇是穴喝一喝曰是何言欤越州天衣寺慧通禅师僧问师子未出窟时如何师曰藏牙伏爪云出窟后如何师曰群狐屏迹云恁么则青莎窟里威风振秦望山前露爪牙师曰尔试哮吼看僧云放过一着师曰吐不出问如何是祖师西来意师曰青松倒影垂幽径云学人不会师曰绿竹寒声夹乱流云学人从此更无疑也师曰且缓缓乃曰今日囊锥既露不免带水拕泥顾视大众曰有么然祖师心印直下圆成恁么会得少分相应若以言诠取证徒自疲劳驰骋词锋欲继真乘无有是处秖如达磨未来一句作么生道还有人道得么良久曰铁牛昨夜三更走石女溪边喝便回又示众曰鸣钟一扣响振妙峯玉烛腾辉大千普照观音菩萨到这里无处藏身更问如何若何铁围山畔更过三千湖州天圣齐月禅师僧问如何是祖师西来意师曰胡地冬生笋云乞师再指师曰波斯不系腰云三十年后专为流通师曰西来意作么生僧拊掌一下师曰早是乱统僧礼拜师便打问师唱谁家曲宗风嗣阿谁师曰鱼行水浊云恁么则净慈一箭直射翠峯也师曰卦是天门算来五兆云验人端的处下口便知音师曰一任摸索乃曰祖师心印回脱根尘妙体非形徒然测度若乃心存知解识滞见𥹢祖师徽猷如何得到今日直须一念情尽内外见亡大智圆明方能洞晓便乃随机应用好丑齐观触处皆渠更无别理山河举唱孰是知音水鸟谈真何人善听然虽如是知者方知更若心眼未开切忌承虚接响以拄杖卓一下柳州宜章圆明希古禅师上堂曰天地无四壁日月无四时暑往寒来风恬浪静古今天地古今山河情与无情皆承恩力不用南询诸祖北见文殊古佛庙前此时参毕见箇什么良久曰也是迷逢达磨通州狼山文慧禅师僧问和尚未见净慈时如何师曰铁牛生角云见后如何师曰石马怀胎问如何是祖师西来意师曰海云生岳顶云学人不会师曰杨子水朝东金山善宁禅师法嗣秀州禅悦知相禅师上堂曰或住城隍或住山任缘无事可相关有时默坐令人笑道是闲时又不闲且问诸人为什么却成不闲大众还会么良久曰昨朝秋令尽今日孟冬初秀州鹿苑道齐禅师上堂曰若论此事直下无私辉腾今古不离当处应现无亏更逞词锋徒劳侧耳门庭敲磕万别千差到这里维摩老汉秖可傍观达磨九年看即有分良久曰参婺州普济子淳圆济禅师僧问摩尼珠人不识如来藏里亲收得如何是珠师曰不拨自转曰如何是藏师曰一拨便转曰转后如何师曰把不住上堂雨过山青云开月白带雪寒松摇风庭柏山僧恁么说话还有祖师意也无其或未然良久曰看看吉州禾山用安禅师僧问莲花未出水时如何师曰鱼挨鼈倚曰出水后如何师曰水仙头上戴好手绝跻攀曰出与未出时如何师曰应是干坤惜不教容易看广灵希祖禅师法嗣睦州乌龙山广坚禅师上堂良久曰明珠在掌别者还稀宝镜当台何人委悉锋前一路截断众流言下千差随波逐浪所以道棒头取证喝下承当拟议之间新罗国里如斯举唱曲为初机若是明眼高流不在钻龟打瓦珍重处州缙云仙巖怀义禅师僧问如何是佛师曰自屈作么云如何是道师曰尔道了云向上更有事也无师曰无僧云恁么则小出大遇也师曰秖恐不恁么云也是师曰却恁么去也睦州清溪西禅智诚禅师示众曰庭凋一叶之梧普天秋色云过数行之雁匝地寒声忽荐西风䪺清野水头头显露物物全彰有眼底总见有耳底总闻且道佛法在什么处良久曰多少分明寿州资寿圆澄巖禅师法嗣鼎州武陵彰法嵩禅师有僧脱鞋戴头上出来师曰赵州犹在僧拈下鞋呈起师曰果然僧提鞋归众师曰犹较些子遂拈起拄杖曰行坐常持兔角杖应用全施龙虎状乳峯独许老韶撺后代商量几般样有方圆有拯济打着铁牛随棒起须教不怯万年藤画断两头休拟议亦不大亦不小拄地撑天常皎皎拈来卓向众人前万象干坤都一照卓一下投子山证悟脩颙禅师法嗣寿州资寿灌禅师僧问朝宰临筵请师举唱师曰翠竹摇风寒松销月云秖如威音王已前又作么生师曰无角铁牛眠少室生儿石女老黄梅云三十年后此语盛行师曰切忌错举上堂良久曰便恁么散去已是葛藤更若喃喃有何所益以拂子击禅床下坐西京白马江禅师僧问知师久蕴囊中宝今日开堂略借看师曰不借借云为什么不借师曰卖金须是买金人乃曰若言说佛说祖未断生死根源直饶不立纤尘也是心常附物敢问诸人作么生恰好去拈起拄杖曰看看拄杖吞却虚空虚空何曾知觉邓州香严知月禅师上堂顾视大众曰好诸禅德雾卷长空云收大野女郎台下何殊鸡足峯前四湖岸头不异曹溪路上渔歌短艇莺转乔林野草含烟汀花泣露大众还相委悉么良久曰头头垂示处子细好生观又上堂曰吾家宝藏不悭惜觌面相呈人罕识辉今耀古体圆时照地照天光赫赫荆山美玉奚为贵合浦明珠比不得借问谁人敢酬价波斯鼻孔长三尺喝一喝丞相富弼居士字彦国由清献公警励之后不舍昼夜力进此道闻颙禅师主投子法席冠淮甸往质所疑会颙为众登座见其顾视如象王回旋公微有得因执弟子礼趍函丈命侍者请为入室颙见即曰相公已入来富弼犹在外公闻汗流浃背即大悟寻以偈寄圆照本曰一见颙公悟入深夤缘传得老师心东南谩说江山远目对灵光与妙音后奏署颙师号颙上堂谢语有曰彼一期之误我亦将错而就错公作偈赞曰万木千花欲向荣卧龙犹未出沧溟彤云彩雾呈嘉瑞依旧南山一色青法云佛国惟白禅师法嗣润州金山佛鑑惟仲禅师汀州人早圆戒品游庐山淮淛遍扣宗师至龟山时白禅师住焉师入室闻举庭前柏树因缘言下契悟出世磁州惠果未几白奉诏住东京法云与师俱行遂充首坐元符三年春哲宗皇帝上仙五七入内相国曾公布闻师道风奏以师名淛漕程公之元润州守大监傅公爕请住金山师于建中靖国元年四月十一日入寺皇后遣中使降香为皇帝祝延圣寿上首白槌竟师顾左右曰还会么师子奋迅象王回旋于斯明得不妨省力其或不然有疑请问僧问选佛场开当此日师将何法答皇恩师曰万年松在祝融峯僧云若然者秖如大监临筵如何补报师曰渔樵千里乐昇平僧云飘来新雨露洗出旧楼台师曰说道理云秖如泛洪舟冲雪浪一句又作么生师曰三门头合掌佛殿里烧香乃曰法本无说随事应机心本绝形遇缘即现古今如是凡圣同途盖众生迷妄不知遂成流转故能仁顿忘情见了达根源不从外求亦非内得所以佛佛授手祖祖相传道贯一乘宗分五派临济则宾主互换韶阳乃顾鑑全超沩仰则父子相投曹洞乃君臣庆会清凉法眼直指唯心建立门风各张铺席包含万象该括大千冥冥不混于色声荡荡岂妨于语默把定则十方坐断虎踞龙蟠放行则千圣出兴风行草偃助尧仁政化祝睿算延鸿降伏众魔普利群有然虽恁么犹涉程途且道正令当行如何理论良久曰一气不言含有象万灵何处谢无私皇后教旨遣中使降香为皇子韩国公头晬之辰请陞坐僧问天香远降庆皇子之令辰中使临筵闻法要师曰好风来不尽红日照无涯僧云一句逈超今古外松萝不与月轮齐师曰于斯如晓了不在别追求僧云箇中奇特事鑪爇御清香师曰木人吹玉笛声入紫微宫乃曰妙高台畔龙象骈阗化城阁前圣贤会合正是我皇植福之地乃为禅流选佛之场洞启法门广开要路悟之者头头显道物物明心高蹈大方圆融至理迷之者重重昧性句句乖宗空自精勤终无了达苟能于斯一致画断两边不离当人便同正觉真可谓金轮统御玉烛遐明万国宾从八方宁静龙蛇出穴丹凤来梧野老讴歌行人让路尧风与祖风并扇舜日共佛日齐明奔波游子径归家是处高人游佛国然虽如是且道龙生龙子底句又作么生良久曰非但天神来密祐更资遐算助吾皇师初开法僧问如何是佛师曰高声问着僧云如何是道师曰脚下荐取僧云如何是禅师曰舌拄梵天僧云学人今日小出大遇去也师曰尔遇得箇什么僧云不可重说偈言师曰勘破了也乃曰如是之法亘古亘今一切现前不劳心力上至诸佛下及傍生妙湛真如何常有异秖为群情弃本逐末展转轮回未能舍妄归真安得顿超彼岸所以菩提达磨远届此方直指人心见性成佛少林九年冷坐不措一言唯有坐主神光俄然瞥地便乃求安心之旨了不可寻即于言下承当从此绍隆祖位末后门庭大启枝派遥分石人舞出玄关玉女吹成妙曲如斯举唱已狥机缘后学初心直须荐取久参高德曲为证明且道截断两头底句又作么生良久乃拍禅床一下下坐又上堂曰今朝二月十五惠果陞堂击鼓召集四海禅人大家商量佛祖寒山闻说呵呵舍得起来作舞直饶碧眼胡僧也须点头相许还相委悉么归堂喫茶去又上堂顾视大众曰春光渐半春色方融桃花陌上喷馨香杨柳岸边垂袅娜大医岭下水声终夜响潺湲惠果门前云影暮天铺烂熳莺啼岭上蝶舞花前法法见成不劳心力又示众曰汝等大众尽是云外高士遍历诸方扣问宗师求其解悟还知人人自有一段光明十二时中在汝诸人面门出入未尝有丝毫欠少未尝有丝毫间隔未究得者切须究取比来行脚图箇甚么若于此见得历历分明犹是生死岸头事在须知有衲僧超佛越祖向上一着敢问诸人作么生是向上一着良久曰月明深夜后𤠔叫乱峯前击禅床下座兴元府中梁山干明永因禅师本府人初住法济僧问改律为禅非无所以学人上来乞师便道师曰分明一句作者犹迷僧云汉水秖应流到海月轮直上最高峯师曰且得领话问世尊出世地涌金莲和尚出世有何祥瑞师曰昨日雨今日晴僧云向上更有事也无师曰有僧云如何是向上事师曰东西南北上下四维乃曰信哉此事孰不承恩大似日轮处虚空界但能返照即自圆明不假多闻本来具足堂堂应用历历现前廓落情尘遍周法界虚空上下不在思量大地山河有何间隔乃拈起拂子曰前佛已灭后佛未生正当而今诸人何不省悟去便乃不除烦恼即证菩提不离死生便成正觉假饶碧眼胡僧也添减丝毫不得虽然如是敢问诸人作么生是添减不得底事良久曰斩新楼阁佛家天律即禅居岂偶然底事不曾添减得任从天下与人传婺州智者绍先禅师潭州人也上堂根尘同源缚脱无二不动丝毫十方游戏子湖犬子虽狞争似南山鼈鼻遂高声曰大众看脚下上堂团不聚拨不散日晒不干水浸不烂等闲挂在太虚中一任傍人冷眼看楚州胜因崇恺禅师僧问菩萨人见性如昼见日声闻人见性如夜见月未审和尚见性如何师曰一笔钩下云未审意旨如何师曰万里无云千峯壁立僧云谢师指示师曰错问师唱谁家曲宗风嗣阿谁师曰云舒北阙月印南溟僧云恁么则佛国嫡子也师曰抛茅五兆乃曰祖师正令今古全提函盖干坤把定世界直得天轮左转地轴右旋夜月流光朝曦曜彩四方炳焕八顾恢张不隐微毫无遗纤芥山青水碧鹄白乌玄雾起郊源龙吟城际风生槛外虎啸亭前木童撞出幽关石女擘开金锁冲断三玄戈甲拨散五位枪旗石巩弓祕魔叉直须放下德山棒临济喝不用施呈何须击鼓般泥不用辊毬拽石箇中道理俱尽巴鼻全无点捡将来直是未在既若如然尔且道超宗越格底事作么生良久曰大地载不起干坤藏亦难沂州马鞍山福圣院仲易禅师上堂一二三四五陞堂击法鼓簇簇齐上来一一面相覩秋色满虚庭秋风动寰宇更问祖师禅雪峯到投子咄东京慧林慧海月印禅师僧问师唱谁家曲宗风嗣阿谁师曰黄金地上玉楼台曰如何是祖师西来意师曰三月洛阳人戴花上堂黄金地上具眼者未肯安居荆棘林中本分底留伊不得秖如去此二途作么生是衲子行履处良久曰举头烟霭里依约见家山上堂顾视大众拍禅床一下聊表不空便下座扬州建隆原禅师姑苏夏氏子上堂拈柱杖曰买帽相头依模画样从他野老自颦眉志公不是闲和尚卓拄杖下座续传灯录卷第十九续传灯录卷第二十目录大鑑下第十四世东林照觉常总禅师法嗣六十二人泐潭应干禅师开先行瑛禅师万杉绍慈禅师褒亲有瑞禅师圜通可僊禅师慧力可昌禅师柏子德嵩禅师禾山志传禅师开元志添禅师象田梵卿禅师衡岳道辩禅师兴福康源禅师褒亲宗谕禅师龙泉蘷禅师兜率志恩禅师慧圆上座内翰苏轼居士福严惟凤禅师承天德绥禅师崇福德徽禅师东林思度禅师广教德方禅师双林道基禅师无相继才禅师鹿苑景深禅师寿宁成则禅师资福怀宝禅师兴化以弼禅师万寿智圆禅师景福惟洁禅师隆庆志深禅师祥符智先禅师普门子渊禅师胜光清宥禅师仁王智诚禅师安国庆常禅师慈姥巖谅禅师长松山锦禅师东禅道极禅师上蓝希肇禅师灵泉仁美禅师分宁洞微禅师胜业有通禅师报恩明昌禅师妙果法喜禅师岳林圆明禅师护国康禅师慈母子咏禅师兴化愈先禅师干明载昌禅师慕山觉能禅师衡山善孜禅师法雨元谥禅师洞山永邦禅师庐岩崇禅师斗方庆禅师大宁道才禅师太平普禅师清城清传禅师双峯省琮禅师清化从琏禅师罗汉省贤禅师佑圣𡨢禅师法嗣三人智度一禅师道林了一禅师瑞巖智禅师雪窦荣禅师法嗣一人雪峯大智禅师智者嗣如禅师法嗣四人承天澄月禅师华藏虚外禅师净土可嵩禅师宝林文慧禅师白云端禅师法嗣一十二人五祖法演禅师云盖智本禅师琅邪永起禅师保福殊禅师崇胜琪禅师提刑郭祥正居士天柱处凝禅师太平处清禅师浮山鸿琏禅师谷山广润禅师香山慧常禅师甘露归善禅师续传灯录卷第二十目录续传灯录续传灯录卷第二十大鑑下第十四世东林照觉常总禅师法嗣洪州泐潭宝峯应干禅师姓彭氏袁州萍乡人遍历诸方晚至照觉禅师泐潭法席久之未蒙印可示以鸟窠吹布毛因缘殊不晓解一日豁然悟旨乃成颂曰潦倒忘机是鸟窠西湖湖上控烟萝布毛取出无多子铁眼铜睛不奈何照觉可之自此推为上首照觉受命东林遂以师继法席僧问十方薄伽梵一路涅槃门未审路头在什么处师曰踏着石头硬似铁僧云还许学人进步也无师曰点滴依前落二三问得旨忘言归家稳坐未审到家一句作么生道师曰闲看白云生碧落静听流水过青山僧云玉见火时光转润莲花在水叶长干师曰更须高着眼问孤贫赫赤一物俱无还识渠么师曰不识僧云每日上来下去为甚不识师曰渠无面目僧云与和尚同参去也师曰同参事怎生僧云学人到这里却不会师曰直须与么因浴佛僧问佛身无为不堕诸数那箇是真佛师曰杀好一问僧云铜铁之象且致今日浴那箇佛师曰煮煠不烂问金毛踞地百兽潜踪学人上来乞师指示师曰脑裂僧云学人未晓师曰犹自不知休僧云谢师指示师曰大众笑尔问春风拂拂春鸟关关香严竹方翠灵云花未残正当恁么时如何师曰千峯竞秀万壑争流僧云时节既彰祖意教意如何显异师曰基法师鼻孔僧云马驹踏杀天下人居士吸尽西江水师曰须是具眼师乃曰天上月圆地下月半吞兮吐兮知君错算昨夜清风落太虚珠玑迸洒苍崖面霰雪交飞竟若为少林从此露风规喝一喝又曰金风振野古佛嘉猷玉露垂珠道人活计溪边渔父尽唱无生岭上石人时敲布鼓殊不知月里麒麟看北斗楚王城畔水东流住住是甚么二三四七八九拈得鼻孔失却口师于绍圣三年庚子示疾沐浴净发说偈曰锋铓点滴休相许目病空花徒指注六十三年浮世人踏翻海岳重归去言毕而逝庐山开先广鑑行瑛禅师桂州永福县人姓毛氏本州菩提寺受业初谒庆闲禅师稍悟玄旨次参照觉顿息所疑出世开先僧问如何是祖师西来意师曰君山点破洞庭心僧云意旨如何师曰白浪四边绕红尘何处来问少林面壁意旨如何师曰入定僧云孤负古人师曰罕遇知音问法轮工已毕推转意如何师曰活鱍鱍地僧云法不孤起仗境方生师曰有意气时添意气不风流处也风流僧画一圆相师曰争奈诸圣眼何问有人问我解何宗拈起拂子噼口打意旨如何师曰猢狲入布袋铁筋击乌龟僧云不覩云中雁争知沙塞寒师曰千眼大悲观不得无言童子暗嗟嘘僧云为什么如此师曰秖为如此乃曰谈玄说妙譬如画饼充饥入圣超凡大似飞蛾赴火一向无事败种蕉芽更外驰求水中捉月乃以拂子拂一拂曰适来许多见解拂却了也作么生是诸人透脱一句良久曰铁牛不喫栏边草直是须弥顶上眠击禅床下坐又曰和风习习春日迟迟山花灼灼㵎草离离紫燕双飞大野黄莺对语高枝衲僧到此如凝滞无限春光付与谁喝一喝又曰弯石巩弓架兴化箭运那罗延力定烁迦罗眼不射大雄虎不射药山鹿不射云巖师子不射象骨猕猴且道射箇什么良久曰放过一着又曰水不洗水金不博金独露一心拨开万象一大藏教几张拭不净故纸从上古佛一队多知解阿师自兹截断众流更不百城游历还有与么衲僧么良久曰点即不到又曰有一人说得一丈一寸也行不得有一人行得一丈一寸也说不得有一人行得说得有一人行不得说不得此四人中华藏欲觅一人为师明眼衲僧试请拣看又曰登山须到顶入海须到底学道须到佛祖道不得处若不如是尽是依草附木底精灵喫野狐涕唾底鬼子华藏恁么道譬如良药然则苦口且要治疾阿㖿㖿又上堂喝一喝曰三月青春强半溪山雨散云飞庭花自开自落梁燕双去双归复云木中有火不钻不出砂中有金不淘不得心中有道不学不悟游方行脚唤作道人还曾悟道么良久曰白日莫空过青春不再来师材器广大果于立事任人役物如转石于千仞之溪无不如意有照觉之遗风在开先几二十年初苦痰癖屡求去而不可卧病坊者三年一旦起将梵剎而鼎新之迄九年而成穷极壮丽见者骇叹素善黄太史鲁直鲁直戏谓师为如来藏中之说客菩提场中之游侠云庐山万杉绍慈禅师姓赵氏桂州人十八受具十九游方久参总禅师一日侍立次问世尊付金栏外别传何物总举起拂子师曰毕竟作么生总以拂子蓦口打师拟开口总又打师忽然有省遂夺拂子礼拜总云汝见何道理师曰拂子属某甲了总云三十年老将今日被小卒折倒自此名声借借推为东林上首遂出世万杉僧问解接无根树能挑海底灯意旨如何师曰特地光辉僧云兔角点开千圣眼龟毛拂尽九衢尘师曰寒山拊掌僧云好手手中呈好手红心心里射红心师曰阇梨还接得也未僧云莲社老师亲得旨人间天上尽蒙恩师曰蹉却话头问千圣共传无底钵曹溪路上许谁同如何是无底钵师曰千人趒不出僧云万里游沧海忻逢倒岳波师曰不是弄潮人问祖师心印状似铁牛之机正当恁么时印即是不印即是师曰看取炉中铁弹子僧云忽然打破又作么生师曰须知痛痒僧云今日得遇和尚师曰语脉里转却乃曰阳鸟啼春观音户启清泉照月毘卢界彰鹤鸣峯头声声不别散珠亭上颗颗圆成乍隐乍彰不拨自转还有收得者么试呈似看良久曰可笑猿猴探白月不知真箇有蟾蜍下座又曰赤水之珠清江之月猿猴竞探徙尔迷踪罔象无心超然自得所谓视之有余光揽之不盈手出没无穷往来无际然虽如是下坡不走快便难逢乃喝一喝拍一拍云赤水之珠清江之月瓦解氷消众中还有英灵变豹者么出来救取一半良久曰可怜此意无人会却使陶潜暗皱眉又示众曰玉溪不会禅秖识诸方病蓦下霹雳散转杀也不定左丞蔡卞赞师真云灵光头头显现猕猴亦背一面若人欲识师真打破镜来相见东京褒亲佛海有瑞禅师姓陈氏兴化军仙游县人幼异尘俗默坐终日父母奇之舍令出家依东京景德寺重全上人为师落发受具造黄龙南禅师法席南公曰汝为人事来为佛法来师曰为佛法来南公曰若为佛法来即今便分付遂打一拂子师曰和尚也不得恼乱人南公器之然师终未彻后依泐潭总禅师始悟玄奥给侍久之众推上首出世安州太平旌德被诏住东京褒亲哲宗皇帝五七入内赐大觉师名百日入内又赐佛海禅师号开堂问答罢师曰问得亦好不问亦强一问若不达翻成戏论法问若有旨答亦随机为什么宗乘道着千圣退步宝杖敲时三乘失辙盖为此事似秦镜当台千里邪心自怖如镆鎁在袖百亿魔军碎胆直得大圣不说说迦叶绝闻闻大底秖要诸人回光返本歛念收心善恶都莫思量自然得入心体湛寂妙用恒沙物我混同有人便于此承当得犹属抱桥柱澡洗及乎舍之似万里望乡关执之堕在魔王境界唤作迷时人逐法悟后法随人盖无私法要千古同规一句同机唯人自鑑到这里若会得便见终始一如古今齐致至于赵州庭柏清风长在若不会得便见云门凳子天地悬殊于是不得已便乃琉璃殿上日午打更无景林间秋行春令何也妙体虽然无异妙用盖有多门是故释主能仁应迹迦维引悲沙界神通妙力不可思议盖为群生日用三昧而不觉业识茫然而莫返遂致前境纷纭本原错杂繇是金僊久默斯要于不二境作大佛事入寂此土经纶三界道洽大千化均百亿言满法界捞笼群生敷玄籍以晓果因垂天真以育情性无何机有大小乘分顿渐故使资粮者可以推微达着寻端见绪然后为散乱者诫之以定慧耽诸乐者示之以无常乐小法者导之以大方计诸见者谕之以无动泥名相者开不二门此岂不以因言入道籍教明真一心皎然万德咸着良为于此末后却曰如标月指空拳谕实噫如此兴慈大似有过无功未如我金色头陀随身活计瑠璃钵盂传来无底任是千眼大士莫窥其状达磨所有生涯大庾岭头掷下设有万夫之勇提之不动后来风幡事起卷簟义彰佛手难藏驴脚自露所以儿孙事不获已曲顺人情放一线道便有绍续门风联辉祖焰佩无我印开不二门致得向上金鸡𠾑米一粒遍济十方真如厩内良驹独出踏杀群魔所以人人尽道摩竭令严承当者少支那玄响应之者稀大众若据如斯见识一何少哉秖如知滋味识痛痒聆至音决胜负宁无一箇半箇且道能如此者是什么人良久曰禅关已得裴公达祖意宁无谢守评下坐又曰有佛世界以一尘一毛而作佛事令见一法者具足一切法故权为架阁有佛化内以忘言寂默为佛事使学者离一切相即名诸佛故好与三下火抄有佛土中以黄花翠竹而为佛事令覩相者见色即空故且付与弥勒有佛宝剎以法空为坐而示佛事使学人不着佛求故勘破了勾下有佛道场以四事供养而成佛事使知足者断异念故可与下载有佛妙域以一切语言三昧作佛事令随机入者不舍动静故为渠装载大众且道于中还有优劣也无良久曰到者须知是作家庐山圆通可僊禅师僧问如何是佛师曰骑牛觅牛僧云争奈学人不会师曰参取不会底上堂良久曰恁么散去早是不着便那堪长老鼓两片皮摇三寸舌说东道西指南言北转没交涉何故如此说则干坤大地该括微尘收则纤芥无差丝毫不露苟或独超象外量等太虚便乃终日说事不为事所碍古今三世俨尔目前曲直条然是非有辨能和光同尘随邪逐恶恁么说话也大无端忽有箇杰出丛林烜赫禅者为众竭力出来掀倒禅床喝散大众将长老推向阶下也许他有些气息有么既无老僧倒行此令拄杖打禅床一下临江军慧力可昌禅师僧问佛力法力即不问如何是慧力师曰踏倒人我山扶起菩提树僧云菩提本无树向什么处下手师曰无下手处正好着力僧云今日得闻于未闻师曰莫把真金唤作鍮石问一念万年十方坐断学人特伸请益师曰先付德山后与临济僧云悔伸一问师便打问祖意西来请师举唱师曰达磨当年无如是事僧云和尚莫教话堕师曰却被上人勘破僧云争奈文彩已彰师曰向尔道问祖意教意是同是别师曰一点水墨两处成龙僧云恁么则寒潭浪静苍龙宿玉叶婆娑彩凤栖师曰先记摩腾后思卢老问摩竭正令此日全提如何是摩竭正令师曰喝散白云击破虚空僧云恁么则冲开法王阵打破祖师关师曰更须着力僧云若然者让老马驹初出厩存师圣箭乍离弦师曰也不消得僧云灼然水洒不着师曰谁肯便回头师乃曰法王行处草木生辉大海腾波须弥岌峇玄机未发秖恐眠云不深大用才彰便出白莲社里所谓随方作主宁类守株把住放行自由自在纵有连天瀑布不来耳畔生喧任他双剑峯高免向眼前为碍时行则行时止则止动静不失其时其道光明大众且道那箇是光明底事良久曰禾山打鼓声犹在自此庐陵米价低以拂子击禅床又曰菩提无相相覆大千法性无言言满天下所以观音从闻得道弥勒因见悟心祖师门下有何境界便得动止无碍良久曰国师不见客侍者出山门黄州柏子山德嵩禅师僧问如何是显露底法师曰高着眼僧云法不孤起师曰露柱上荐取僧云若不得流水还应过别山师曰知心有几人乃曰天地一指绝诤竞之心万物一马无是非之论由是魔罗潜迹佛祖兴隆寒山拊掌欣欣拾得呵呵大笑大众二古圣笑什么良久呵呵大笑曰昙花一朵再逢春庐陵禾山甘露志传禅师上堂曰牛头没马头回剑轮飞处绝纤埃南北东西无异路休言南岳与天台所以未离庐阜秪见五峯势险三崃声雄自牧庵中随缘度日便道涅槃城里坐致太平解脱坑中未可安身立命及到禾山也见凌霄峯上云自卷舒罗汉洞前溪声浩渺三门佛殿无异诸方厨库僧堂仍皆奋辙便好抝折拄杖高挂钵囊与诸禅德跨露地白牛游壶中天地物外山川唱村田乐且恁么过时假使诸佛出兴于世地摇六震天雨四花终不能管得也不疑着渠且道山僧有何长处便恁么道良久曰白云乍可来青嶂明月那教下碧天泉州开元真觉志添禅师姓陈氏本州人因游东林谒总禅师一日室中示吹布毛因缘师于言下开悟乃呈颂曰老师曾把布毛吹举处分明第一机欲识箇中端的处岭头遥指白云飞元祐初游京师徐国大王闻师道风一日遣使召师入宫小参示众曰毘卢遮那实性与汝等诸人本性无别从旷劫来轮转法界于受生中无本无末无去无来无性无相无古无今纤尘不立毫发难存无正法之可分何像末之为间故知法界众生无成无坏自性本源是佛然虽如是据衲僧门下天地悬殊既有生而有灭复有去而有来正像末法既无差性相昭然而可覩于其中间无有成佛无不成佛于般若藏无所间然直饶三世诸佛六代祖师天下老和尚神通过于鹙子辩智胜于满慈到这里也须结舌亡锋良久曰国令已传清宇宙人人各贺太平年王又问如何是佛法底事师曰见性即是王曰如何得见性去师曰不离十二时中行住坐卧皆是古佛道场王遂领悟密契宗风即命四禅入宫陞坐复求印可饭千僧阅大藏以为庆赞及奏宣仁皇太后赐师真觉禅师号固辞不受赐磨衲袈裟御笔题金环绦𨨠云赐真觉道者当来同成佛果诸宫屡赐紫衣四十余道回奏遍赐诸方禅律哲宗上仙复于福宁殿陞座赐真觉大师绍兴府象田梵卿禅师嘉兴人姓钱氏僧问大悲菩萨用许多手眼作甚么师曰富嫌千口少曰毕竟如何是正眼师曰从来共住不知名问寒风乍起衲子开炉忽忆丹霞烧木佛因何院主堕眉须师曰张公喫酒李公醉曰为复是逢强即弱为复是妙用神通师曰堂中圣僧却谙此事僧问象田有屠龙之剑欲借一观时如何师横按拄杖僧便喝师掷下拄杖僧无语师曰这死虾蟇上堂春已暮落花纷纷下红雨南北行人归不归千林万林鸣杜宇我无家兮何处归十方剎土奚相依老天有箇真消息昨夜三更月在池上在佛法到此命若悬丝异目超宗亦难承绍竖起拂子曰赖有这箇堪作流通于此觑得便见三世诸佛向灯笼露柱里转大法轮六趣众生于铁围山得闻法要声非声见色非色随异类四生各得解脱如斯举唱非但埋没宗风亦乃平沈自己且道如何得不犯令去拍禅床下座南岳衡岳寺道辩禅师僧问拈槌举拂即且置和尚如何为人师曰客来须接曰便是为人处也师曰麁茶淡饭僧礼拜师曰须知滋味始得福州兴福院康源禅师上堂山僧有一诀寻常不漏泄今日不囊藏分明为君说良久曰寒时寒热时热东京褒亲旌德寺谕禅师上堂新罗打鼓大宋上堂庭前柏子问话灯笼露柱着忙香台拄杖起作舞卧病维摩犹在床这老汉我也识得尔病休讶郎当咄隆兴府西山龙泉蘷禅师上堂众集师乃曰秪恁么便散去不妨要妙虽然如是早是无风起浪钉橛空中岂况牵枝引蔓说妙谭玄正是金屑眼中翳衣珠法上尘且道拂尘出屑是甚么人卓拄杖下座南康军兜率志恩禅师上堂落落魄魄居村居郭莽莽卤卤何今何古不重己灵休话佛祖拂定释迦鼻孔揭却观音耳朵任他雪岭辊毬休管禾山打鼓若是本色衲僧终不守株待兔参慧圆上座开封酸枣干氏子世业农少依邑之建福寺德光为师性椎鲁然勤渠祖道坚坐不卧居数岁得度出游庐山至东林每以己事请问朋辈见其貌陋举止乖疎皆戏侮之一日行殿庭中忽足颠而仆了然开悟作偈俾行者书于壁曰这一交这一交万两黄金也合消头上笠腰下包清风明月杖头挑即日离东林众传至照觉觉大喜曰衲子参究若此善不可加令人迹其所往竟无知者内翰东坡居士苏轼字子瞻因宿东林与照觉论无情话有省黎明献偈曰溪声便是广长舌山色岂非清净身夜来八万四千偈他日如何举似人未几抵荆南闻玉泉皓禅师机锋不可触公拟仰之即微服求见泉问尊官高姓公曰姓秤乃秤天下长老底秤泉喝曰且道这一喝重多少公无对于是尊礼之后过金山有写公照容者公戏题曰心似已灰之木身如不系之舟问汝平生功业黄州惠州琼州雪窦荣禅师法嗣福州雪峯大智禅师僧问如何是祖师西来意师衔拂柄示之僧曰此是香严底和尚又作么生师便喝僧大笑师叱曰这野狐精婺州智者山嗣如禅师法嗣婺州承天澄月禅师僧问如何是道师曰残阳恋幽草问如何是佛法大意师曰今年柴米贵临示寂有颂曰去也何之住兮何所去住何从超然绝侣临岐一句向谁举银潢夜白孤蟾吐言毕趺坐而逝婺州华藏虚外禅师僧问知师久蕴囊中宝今日当筵欲借看师曰剔起眉毛僧云见后如何师曰多少分明师将顺世有颂曰少年石女握金环独角犀牛入华山波旬拊掌呵呵笑碧眼胡儿渡铁关言毕趺坐而逝婺州净土可嵩禅师将顺世有颂曰灵木无根北斗有柄大海波澜是余寿命八尺丈六谁凡谁圣若问去处春行秋令珍重诸贤形端表正言毕趺坐而逝白云端禅师法嗣蕲州五祖法演禅师绵州邓氏子三十五始弃家祝发受具往成都习唯识百法论因闻菩萨入见道时智与理冥境与神会不分能证所证西天外道尝难比丘曰既不分能证所证却以何为证无能对者外道贬之令不鸣钟鼓反披袈裟三藏奘法师至彼救此义曰如人饮水冷暖自知乃通其难师曰冷暖则可知矣作么生是自知底事遂质本讲曰不知自知之理如何讲莫疏其问但诱曰汝欲明此当往南方扣传佛心宗者师即负笈出关所见尊宿无不以此咨决所疑终不破洎谒圆照本禅师古今因缘会尽唯不会僧问兴化四方八面来时如何化云打中间底僧作礼化云我昨日赴箇村斋中途遇一阵卒风暴雨却向古庙里避得过请益本本云此是临济下因缘须是问他家儿孙始得师遂谒浮山远禅师请益前话远云我有箇譬喻说似尔尔一似箇三家村里卖柴汉子把箇匾担向十字街头立地问人中书堂今日商量甚么事师默计云若如此大故未在远一日语师曰吾老矣恐虚度子光阴可往依白云此老虽后生吾未识面但见其颂临济三顿棒话有过人处必能了子大事师潜然礼辞至白云遂举僧问南泉摩尼珠话请问云叱之师领悟献投机偈曰山前一片闲田地叉手叮宁问祖翁几度卖来还自买为怜松竹引清风云特印可令掌磨事未几云至语师曰有数禅客自庐山来皆有悟入处教伊说亦说得有来由举因缘问伊亦明得教伊下语亦下得秪是未在师于是大疑私自计曰既悟了说亦说得明亦明得如何却未在遂参究累日忽然省悟从前宝惜一时放下走见白云云为手舞足蹈师亦一笑而已师后曰吾因兹出一身白汗便明得下载清风云一日示众曰古人道如镜铸像像成后镜在甚么处众下语不契举以问师师近前问讯曰也不较多云笑曰须是道者始得乃命分座开示方来初住四面迁白云晚居东山僧问携笻领众祖令当行坐断要津师意如何师曰秋风吹渭水落叶满长安曰四面无门山岳秀今朝且得主人归师曰尔道路头在甚么处曰为甚么对面不相识师曰且喜到来问祖意教意是同是别师曰人贫智短马瘦毛长问如何是白云为人亲切处师曰捩转鼻孔曰便恁么去时如何师曰不知痛痒汉问达磨面壁意旨如何师曰计较未成曰二祖立雪时如何师曰将错就错曰秪如断臂安心又作么生师曰炀帝开汴河问百尺竿头如何进步师曰快走始得问如何是临济下事师曰五逆闻雷曰如何是云门下事师曰红旗闪烁曰如何是曹洞下事师曰驰书不到家曰如何是沩仰下事师曰断碑横古路僧礼拜师曰何不问法眼下事曰留与和尚师曰巡人犯夜问如何是白云一滴水师曰打碓打磨曰饮者如何师曰教尔无着面处问天下人舌头尽被白云坐断白云舌头甚么人坐断师曰东村王大翁师乃曰适来思量得一则因缘而今早忘了也却是拄杖子记得乃拈拄杖曰拄杖子也忘了遂卓一下曰同坑无异土咄上堂幸然无一事行脚要参禅却被禅相恼不透祖师关如何是祖师关把火入牛栏上堂恁么恁么鰕跳不出斗不恁么不恁么弄巧成拙软似铁硬如泥金刚眼睛十二两衲僧手里秤头低有价数没商量无鼻孔底将甚么闻香上堂难难几何船易易没巴鼻好好催人老默默从此得过这四重关了泗洲人见大圣参上堂若要七纵八横见老和尚打鼓陞堂七十三八十四将拄杖蓦口便筑然虽如是拈却门前下马台剪却五色索方始得安乐僧问承师有言山前一片闲田地秪如威音王已前未审甚么人为主师曰问取写契书人曰和尚为甚倩人来答师曰秪为尔教别人问曰与和尚平出去也师曰大远在问如何是佛师曰口是祸门又曰肥从口入问一代时教是箇切脚未审切那箇字师曰钵啰娘曰学人秪问一字为甚么却答许多师曰七字八字问如何是和尚家风师曰铁旗铁鼓曰秪有这箇为复别有师曰採石渡头看曰忽遇客来将何祇待师曰龙肝凤髓且待别时曰客是主人相师师曰谢供养问如何是先照后用师曰王言如丝曰如何是先用后照师曰其出如纶曰如何是照用同时师曰举起轩辕鑑蚩尤顿失威曰如何是照用不同时师曰金将火试问佛未出世时如何师曰大憨不如小憨曰出世后如何师曰小憨不如大憨问牛头未见四祖时如何师曰头上戴累垂曰见后如何师曰青布遮前曰未见时为甚么百鸟衔花献师曰富与贵是人之所欲曰见后为甚么不衔花献师曰贫与贱是人之所恶问如何是佛师曰露胸跣足曰如何是法师曰大赦不放曰如何是僧师曰钓鱼船上谢三郎问四面无门山岳秀箇中时节若为分曰东君知子细遍地发萌芽曰春去秋来事宛然也师曰才方搓弹子便要揑金刚上堂古人道我若向尔道即秃却我舌若不向尔道即痖却我口且道还有为人处也无四面有时拟为尔吞却秪被当门齿碍拟为尔吐却又为咽喉小且道还有为人处也无乃曰四面自来柳下惠上堂结夏无可供养作一家燕管顾诸人遂擡手曰啰逻招啰逻摇啰逻送莫怪空疎伏惟珍重上堂白云不会说禅三门开向两边有人动着关棙两片东扇西扇上堂一向恁么去路绝人稀一向恁么去孤负先圣去此二途祖佛不能近设使与白云同生同死亦未称平生何也凤皇不是凡间物不得梧桐誓不栖上堂千峯列翠岸柳摇金樵父讴歌渔人鼓舞笙簧聒地鸟语呢喃红粉佳人风流公子一一为汝诸人发上上机开正法眼若向这里荐得金色头陀无容身处若也不会喫粥喫饭许尔七穿八穴上堂此箇物上拄天下拄地皖口作眼皖山作鼻太平退身三步放尔诸人出气上堂狗子还有佛性也无也胜猫儿十倍上堂太平淈𣸩汉事事尽经遍如是三十年也有人赞叹箇道赞叹是甚么好箇淈𣸩汉上堂汝等诸人见老和尚鼓动唇吻竖起拂子便作胜解及乎山禽聚集牛动尾巴却将作等闲殊不知檐声不断前旬雨电影还连后夜雷谢监收上堂人之性命事第一须是欲得成此先须防于若是真人上堂有佛处不得住换却尔心肝五脏无佛处急走过雁过留声三千里外逢人不得错举出门便错恁么则不去也种粟却生豆摘杨华摘杨华不觉日又夜争教人少年上堂悟了同未悟归家寻旧路一字是一字一句是一句自小不脱空两岁学移步湛水生莲花一年生一度僧问如何是夺人不夺境师曰秋风吹渭水落叶满长安曰如何是夺境不夺人师曰路上逢人半是僧曰如何是人境两俱夺师曰高空有月千门照大道无人独自行曰如何是人境俱不夺师曰少妇棹孤舟歌声逐水流小参举德山云今夜不答话问话者三十棒众中举者甚多会者不少且道向甚么处见德山有不顾性命者试出来道看若无山僧为大众与德山老人相见去也待德山道今夜不答话问话者三十棒但向伊道某甲话也不问棒也不喫尔道还契他德山老人么到这里须是箇汉始得况某甲十有余年海上参寻见数人尊宿自为了当及到浮山会里直是开口不得后到白云门下齩破一箇铁酸豏直得百味具足且道豏子一句作么生道乃曰花发鸡冠媚早秋谁人能染紫丝头有时风动频相倚似向阶前鬪不休上堂山僧昨日入城见一栅傀儡不免近前看或见端严奇特或见丑陋不堪转动行坐青黄赤白一一见了子细看时元来青布幔里有人山僧忍俊不禁乃问长史高姓他道老和尚看便了问甚么姓大众山僧被他一问直得无言可对无理可伸还有人为山僧道得么昨日那里落节今日这里拔本上堂说佛说法拈槌竖拂白云万里德山入门便棒临济入门便喝白云万里然后恁么也不得不恁么也不得恁么不恁么总不得也则白云万里忽有箇汉出来道长老尔恁么道也则白云万里这箇说话唤作矮子看戏随人上下三十年后一场好笑且道笑箇甚么笑白云万里示众云祖师道吾本来兹土传法救迷情一花开五叶结果自然成达磨大师信脚来信口道后代儿孙多成计较要会开花结果处么郑州梨青州枣万物无过出处好示众云真如凡圣皆是梦言佛及众生并为增语或有人出来道盘山老聻但向伊道不因紫陌花开早争得黄莺下柳条若更问道五祖老聻自云诺惺惺着示众云十方诸佛六代祖师天下善知识皆同这箇舌头若识得这箇舌头始解大脱空便道山河大地是佛草木丛林是佛若也未识得这箇舌头秖成小脱空自谩去明朝后日大有事在五祖恁么说话还有实头处也无自云有如何是实头处归堂喫茶去示众云每日起来拄却临济棒吹云门曲应赵州拍担仰山锹驱沩山牛耕白云田七八年来渐成家活更告诸公每人出一只手相共扶助唱村田乐粗羹淡饭且恁么过何也但愿今年蚕麦熟罗睺罗儿与一文示众举德山和尚因僧问从上诸圣以何法示人山云我宗无语句亦无一法与人雪峯从此有省后有僧问雪峯云和尚见德山得箇甚么便休去峯云我当时空手去空手归白云今日说向透未过者有箇人从东京来问伊甚处来他却道苏州来问伊苏州事如何伊道一切寻常虽然如是谩白云不过何故秖为语音各别毕竟如何苏州菱邵伯藕示众佛祖生冤家悟道染泥土无为无事人声色如聋瞽且道如何即是恁么也不得不恁么也不得恁么不恁么总不得忽有箇出来道恁么也得不恁么也得恁么不恁么总得秖向伊道我也知尔向鬼窟里作活计小参举陆亘大夫问南泉弟子家中有一片石也曾坐也曾卧拟镌作佛得么云得陆曰莫不得么云不得大众夫为善知识须明决择为甚么他人道得也道得他人道不得也道不得还知南泉落处么白云不惜眉毛与汝注破得又是谁道来不得又是谁道来汝若更不会老僧今夜为汝作箇样子乃举手云将三界二十八天作箇佛头金轮水际作箇佛脚四大洲作箇佛身虽然作此佛儿子了汝诸人又却在那里安身立命大众还会也未老僧作第二箇样子去也将东弗于逮作一箇佛南赡部洲作一箇佛西瞿耶尼作一箇佛北欝单越作一箇佛草木丛林是佛蠢动含灵是佛既恁么又唤甚么作众生还会也未不如东弗于逮还他东弗于逮南赡部洲还他南赡部洲西瞿耶尼还他西瞿耶尼北欝单越还他北欝单越草木丛林还他草木丛林蠢动含灵还他蠢动含灵所以道是法住法位世间相常住既恁么汝又唤甚么作佛还会么忽有箇汉出来道白云休寐语大众记取这一转三佛侍师于一亭上夜话及归灯已灭师于暗中曰各人下一转语佛鑑曰彩凤舞丹霄佛眼曰铁蛇横古路佛果曰看脚下师曰灭吾宗者乃克勤尔崇宁三年六月二十五日上堂辞众曰赵州和尚有末后句尔作么生会试出来道看若会得去不妨自在快活如或未然这好事作么说良久曰说即说了也秖是诸人不知要会么富嫌千口少贫恨一身多珍重时山门有士木之役躬往督之且曰汝等勉力吾不复来矣归丈室净发澡身迄旦吉祥而化是夕山摧石陨四十里内巖谷震吼阇维设利如雨塔于东山之南潭州云盖山智本禅师瑞州郭氏子开堂日僧问诸佛出世天雨四花和尚出世有何祥瑞师曰千闻不如一见曰见后如何师曰瞎问如何是清净法身师曰家无小使不成君子问将心觅心如何觅得师曰波斯学汉语问如何是学人出身处师曰雪峯元是岭南人问素面相呈时如何师曰一场丑拙问人人尽有一面古镜如何是学人古镜师曰打破来向尔道曰打破了也师曰胡地冬抽笋问古人道说取行不得底行取说不得底未审行不得底作么生说师曰口在脚下曰说不得底作么生行师曰踏着舌头问知师久蕴囊中宝今日当场略借看师曰适来恰被人借去上堂去者鼻孔辽天来者脚踏实地且道祖师意向甚么处着良久曰长恨春归无觅处不知流入此中来上堂高台巴鼻开口便是若也便是有甚巴鼻月冷风高水清山翠上堂以楔出楔有甚休歇欲得休歇以楔出楔喝一喝上堂高声唤侍者侍者应诺师曰大众集也未侍者曰大众已集师曰那一箇为甚么不来赴参侍者无语师曰到即不点上堂满口道不出句句甚分明满目觑不见山山叠乱青鼓声犹不会何况是钟鸣喝一喝上堂祖翁卓卓荦荦儿孙龌龌龊龊有处藏头没处露角借问衲僧如何摸索上堂横按拄杖曰牙如刀剑面如铁眼放电光光不歇手把蒺蔾一万斤等闲敲落天边月卓一下僧问如何是齩人师子师曰五老峯前曰这箇岂会齩人师曰今日拾得性命上堂头戴须弥山脚踏四大海唿吸起风雷动用生五彩若能识得渠一任岁月改且道谁人识得渠喝一喝云田库奴滁州琅邪永起禅师襄阳人也僧问庵内人为甚么不见庵外事师曰东家点灯西家暗坐曰如何是庵内事师曰眼在甚么处曰三门头合掌师曰有甚交涉乃曰五更残月落天晓白云飞分明目前事不是目前机既是目前事为甚么不是目前机良久曰此去西天路迢迢十万余上堂良久拊掌一下曰阿呵呵阿呵呵还会么法法本来法遂拈拄杖曰这箇是山僧拄杖那箇是本来法还定当得么卓一下英州保福殊禅师僧问诸佛未出世时如何师曰山河大地曰出世后如何师曰大地山河曰恁么则一般也师曰敲甎打瓦问如何是和尚家风师曰椀大椀小曰客来将何祇待师曰一杓两杓曰未饱者作么生师曰少喫少喫问如何是大道师曰闹市里曰如何是道中人师曰一任人看问如何是禅师曰秋风临古渡落日不堪闻曰不问这箇禅师曰尔问那箇禅曰祖师禅师曰南华塔外松阴里饮露吟风又更多问如何是真正路师曰出门看堠子乃曰释迦何处灭俱尸弥勒几曾在兜率西觅普贤好惭愧北讨文殊生受屈坐压毘卢额汗流行筑观音鼻血出回头摸着箇匾担却道好箇木牙笏喝一喝下座袁州崇胜院珙禅师上堂举石巩张弓架箭接机公案颂曰三十年来握箭弓三平才到擘开胸半箇圣人终不得大颠弦外几时逢提刑郭祥正字功甫号净空居士志乐泉石不羡纷华因谒白云云上堂曰夜来枕上作得箇山颂谢功甫大儒庐山二十年之旧今日远访白云之勤当须举与大众请已后分明举似诸方此颂岂唯谢功甫大儒直要与天下有鼻孔衲僧脱却着肉汗衫莫言不道乃曰上大人丘乙已化三千七十土尔小生八九子佳作仁可知礼也公切疑后闻小儿诵之忽有省以书报云云以偈答曰藏身不用缩头歛迹何须收脚金乌半夜辽天玉兔赶他不着元祐中往衢之南禅谒泉万卷请陞座公趋前拈香曰海边枯木入手成香爇向炉中横穿香积如来鼻孔作此大事须是对众白过始得云居老人有箇无缝布衫分付南禅禅师着得不长不短进前则诸佛让位退步则海水澄波今日嚬呻六种震动遂召曰大众还委悉么有意气时添意气不风流处也风流泉曰递相钝置公曰因谁致得崇宁初到五祖命祖陞座公趋前拈香曰此一瓣香爇向炉中供养我堂头法兄禅师伏愿于方广座上擘开面门放出先师形相与他诸人描貌何以如此白云巖畔旧相逢往日今朝事不同夜静水寒鱼不食一炉香散白莲峯祖遂云曩谟萨怛哆钵啰野恁么恁么几度白云谿上望黄梅花向雪中开不恁么不恁么嫰柳垂金线且要应时来不见庞居士问马大师云不与万法为侣者是甚么人大师云待汝一口吸尽西江水即向汝道大众一口吸尽西江水万丈深潭穷到底掠彴不是赵州桥明月清风安可比后又到保宁亦请陞座公拈香曰法鼓既鸣宝香初爇杨岐顶𩕳门请师重着楔保宁卓拄杖一下曰着楔已竟大众证明又卓一下便下座又到云居请佛印陞座公拈香曰觉地相逢一何早鹘臭布衫今脱了要识云居一句玄珍重后园驴喫草召大众曰此一瓣香熏天炙地去也印曰今日不着便被这汉当面涂煳便打乃曰谢公千里来相访共话东山竹径深借与一龙骑出洞若逢天旱便为霖掷拄杖下座公拜起印曰收得龙么公曰已在这里印曰作么生骑公摆手作舞便行印拊掌曰秖有这汉犹较些子续传灯录卷第二十续传灯录卷第二十一目录大鑑下第十四世保宁仁勇禅师法嗣十二人上方日益禅师景福日余禅师月掌知渊禅师灵鹫宗映禅师寿圣楚文禅师保严道伦禅师洞山文英禅师灵凤允咸禅师华藏实禅师崇因宗袭禅师銕索忠山主西堂显首座上蓝居晋禅师法嗣一人双溪如珪禅师兴化绍清禅师法嗣一人高台德基禅师白水中白禅师法嗣二人天宁演禅师大乘党禅师云居元祐禅师法嗣二十七人智海智清禅师海会守从禅师罗汉系南禅师南峯永程禅师宝相元禅师永峯慧日菴主白藻清俨禅师慈云彦隆禅师子陵自瑜禅师景福省悦禅师长兴得贤禅师延福脩献禅师祥符有通禅师子湖道元禅师石巩戒明禅师太平嘉丛禅师慧力崇教禅师北台行新禅师马溪山禾禅师罗汉慕评禅师天场教禅师归宗子章禅师灵峯敦雅禅师长兴德宝禅师鹅湖子昌禅师承熙敏禅师黄檗觉智禅师报本慧元禅师法嗣八人永安元正禅师凤皇德亨禅师慧林政禅师凤皇德亮禅师高峯圆脩禅师景德院证禅师报本宗澄禅师高峯文纵禅师甘露颙禅师法嗣一人光孝元禅师育王振禅师法嗣一人岳林真禅师招提湛禅师法嗣二人华亭观音和尚南塔守聪禅师玄沙文禅师法嗣一人广慧达杲禅师保宁玑禅师法嗣七人育王净昙禅师真如戒香禅师开福世暹禅师蒋山文瑞禅师南禅立宗禅师圆明载清禅师许顗彦忠居士华光恭禅师法嗣一人万寿念禅师大沩怀秀禅师法嗣七人大沩祖瑃禅师方广有达禅师南台允恭禅师福严文演禅师西材常贤禅师上生有常禅师云门怀素禅师福严慈感禅师法嗣八人育王法达禅师南禅光澡禅师云盖子思禅师定山脩举禅师望川契宣禅师醋头清岸禅师禅林善从禅师定山文普禅师开元琦禅师法嗣六人荐福道英禅师双磎允光禅师尊胜有朋禅师承天禧宝禅师三角如璇禅师双磎先禅师五祖山晓常禅师法嗣三人月顶道轮禅师乌崖楚清禅师昭化希绍禅师建隆昭庆禅师法嗣五人玉泉善超禅师泗州用元禅师荐福德岑禅师秦少游学士澧泉处安禅师佛印宣明禅师法嗣六人龙兴师定禅师广化素禅师月珠壁禅师富乐德彰禅师承天逢原禅师十地文用禅师积翠永菴主法嗣一人清平楚金禅师三祖山法宗禅师法嗣四人光孝惟爽禅师洞山渊禅师西贤利贯禅师梅山海良禅师四祖法演禅师法嗣二人海会宗和尚南禅畅禅师大中立志禅师法嗣一人虎丘文湛禅师灵鹫觉禅师法嗣一人灵鹫有琦禅师慧林逊禅师法嗣一人天宁储禅师石霜琳禅师法嗣三人鼎州德山宗什菴主蘷州卧龙思顺禅师鼎州庆和怀悚禅师续传灯录卷第二十一续传灯录续传灯录卷第二十一大鑑下第十四世保宁仁勇禅师法嗣安吉州上方日益禅师开堂日上首白槌罢师曰白槌前观一又不成白槌后观二又不是到这里任是銕眼铜睛也须百杂碎莫有不避危亡底衲僧试出来看时有两僧齐出师曰一箭落双鵰僧曰某甲话犹未问何得着忙师曰莫是新罗僧么僧拟议师曰撞露柱汉便打问如何是未出世边事师曰井底虾蟇吞却月曰如何是出世边事师曰鹭鸶踏折枯芦枝曰去此二途如何是和尚为人处师曰十成好箇金刚钻摊向街头卖与谁问如何是多年水牯牛师曰齿疎眼暗问闹市相逢事若何师曰东行买贱西行买贵曰忽若不作贵不作贱又作么生师曰镇州萝卜问一切含灵具有佛性既有佛性为甚么却撞入驴胎马腹师曰知而故犯曰未审向甚么处忏悔师打曰且作死马医问觌面相呈时如何师曰左眼半斤右眼八两僧提起坐具曰这箇聻师曰不劳拈出乃左右顾视曰黄面老周行七步脚根下正好一锥碧眼胡兀坐九年顶门上可惜一札当时若有箇为众竭力底衲僧下得这毒手也免得拈花微笑空破面颜立雪齐腰翻成辙迹自此将错就错相篓打篓遂有五叶芬芳千灯续焰向曲彔木上唱二作三于楖栗杖头指南为北直得进前退后有问法问心之徒倚门傍墙有觅佛觅祖底汉庭前指柏便唤作祖意西来日里看山更错认学人自己殊不知此一大事本自灵明尽未来际未甞间断不假修证岂在思惟虽鹙子有所不知非满慈之所能辩不见马祖一喝百丈三日耳聋宝寿令行镇州一城眼瞎大机大用如迅雷不可停一唱一提似断崖不可履正当恁么时三世诸佛秖可傍观六代祖师证明有分大众且道今日还有证明底么良久曰札上堂拾得般柴寒山烧火唯有丰干巖中冷坐且道丰干有甚么长处良久曰家无小使不成君子隆兴府景福日余禅师僧问如何是道师曰天共白云晓水和明月流曰如何是道中人师曰先行不到末后太过又僧出众画一圆相师以手画一画僧作舞归众师曰家有白泽之图必无如是妖怪乃拈拄杖曰无量诸佛向此转大法轮今古祖师向此演大法义若信得及法法本自圆成念念悉皆具足若信不及山僧今日因行不妨掉臂更为重说偈言卓一下下座郢州月掌山寿圣智渊禅师僧问祖意西来即不问如何是一色师曰目前无阇黎此间无老僧曰既不如是如何晓会师曰领取钩头意莫认定盘星乃曰凡有问答一似击石迸火流出无尽法财三草二木普霑其润放行也云生谷口雾罩长空把定也碧眼胡僧亦须罔措寿圣如斯举唱犹是化门要且未有衲僧巴鼻敢问诸人作么生是衲僧巴鼻良久曰布针开两眼君向那头看信州灵鹫山宝积宗映禅师开堂日廼横按拄杖曰大众到这里无亲无疎自然不孤无内无外纵横自在自在不孤清净毘卢释迦举令弥勒分疎观根逗教更相回互看取宝积拄杖子黑漆光生两头相副阿呵呵是何言欤良久曰世事但将公道断人心难与月轮齐卓一下下座安吉州乌镇寿圣院楚文禅师上堂拈拄杖曰华藏木楖栗等闲乱拈出不是不惜手山家无固必点山山动摇搅水水波溢忽然把定时事事执法律要横不得横要屈不得屈蓦召大众曰莫谓棒头有眼明如日上面光生尽是漆随声敲一下上堂一叉一札着骨连皮一搦一擡粘手缀脚电光石火头垂尾垂噼箭追风半生半死撞着磕着讨甚眉毛明头暗头是何眼目总不恁么正在半途设使全机未至涯岸直饶净裸裸赤洒洒没可把尚有廉纤山僧恁么道且道口好作甚么良久曰嘻留取喫饭云居山元祐禅师法嗣东京智海佛印智清禅师姓叶氏泉州同安人少为儒生性明敏博学典雅年未冠忽慕空宗遂依鹿苑寺惠儒上人出家遍参知识至祐禅师法席始明心地初出世五祖道望显着遂奉诏住智海初开堂哲宗遣中使降香师登座问答罢乃拈拂子召大众曰还见么手中拂子层层为诸人放百种宝光复击禅床曰还闻么坐下猊台句句为诸人演一乘了义诸人若向这里悟得则旷大劫来我人业识当体烟灭灰飞现前身世根境尘劳彻底氷融雪泮便见灵山正法眼藏昭昭溢目全彰少室涅槃妙心晃晃通身独露譬如演若悟鑑中面目元来只是己头亦如力士获额上圆珠到了不从他得如斯则无量神通三昧尘尘本尔圆成恒沙诸佛法门念念一时具足诸仁者有能恁么搆去便谓立证无生不待僧祇而成正觉如今要见无生么良久曰二气不言含有象万灵何处谢无私元符三年哲宗上仙百日宣师入内赐佛印禅师号明年二月皇太后上仙五七被旨演法于慈德殿登座问答罢乃曰适来净因禅师云是日并宣六禅长老陞座净因乃佛日惟岳禅师出云门下最初说法者不知末后句末后说法者不知最初句臣僧今当末后说法却奉为大行太后演最初句还知么灵源湛寂物我皆如佛性情真圣凡同体弥纶千古廓彻十虚本绝去来何尝生灭今日人天交接幽显普临皇风习习以和春帝日迟迟而育物万乘正登于舜殿六禅齐仰于尧天奉为大行太后建此法筵指古佛心开正法眼于斯见得朱楼玉殿重重现清净法身金阙瑶池处处露本来面目唯佛与佛同证同知伏惟珍重舒州白云海会守纵禅师僧问药山一句人皆委白云今日事如何师曰逼塞虚空僧云谁知今日里明月锁舒城师曰斫额望扶桑问曹溪一滴普洽大千白云出山如何利物师曰云横洞口归鸟迷巢僧云指南一路又如何师曰铁蛇当大道通身黑如烟示众曰指唿四圣号令六凡统三界作大伽蓝以十虚为解脱门户山河大地是古佛之心源炉炭镬汤乃众生之觉地于一微尘上现恒沙诸佛之全身于一佛心中现无边众生之世界若能如是即心无知全心即佛全佛即人人佛无异始为道矣然虽如是不落化门一句作么生道良久曰九年喫菜粥此事少人知庐山罗汉院系南禅师汀洲张氏子上堂禅不禅道不道三寸舌头胡乱扫昨夜日轮飘桂花今朝月窟生芝草阿呵呵万两黄金无处讨一句绝思量诸法不相到师临示寂陞座告众曰罗汉今日倒骑铁马逆上须弥踏破虚空不留朕迹乃归方丈跏趺而逝泉州南峯永程禅师示众始自鸡峯续焰少室流芳大布慈云宏开慧日教分三藏直指一心或全提而棒喝齐施或踪夺而宾主互设或金刚按剑或狮子翻身或照用雷奔或机锋电掣无非剪除邪妄开廓玄微直下明宗到真实地诸仁者到此方许一线道与尔商量苟或未然尽是依师作解无有是处台州宝相元禅师僧问一切诸佛及诸佛阿耨多罗三藐三菩提皆从此经出如何是此经师曰长时诵不停非义亦非声曰如何受持师曰若欲受持者应须用眼听信州永丰慧日菴主本郡丘氏子丱岁出家于明心寺得度自机契云居熟游湘汉暨归永丰或处巖谷或居廛市令乡民称丘师伯凡有所问以莫晓答之忽语邑人曰吾明日行脚去汝等可来相送于是赆路者毕集师笑不已众问其故即书偈曰丘师伯莫晓寂寂明皎皎日午打三更谁人打得了投笔而逝毫州白藻清俨禅师信州人僧问杨广失槖驰到处无人见未审是甚么人得见师以拂子约曰退后退后妨他别人所问曰毕竟落在甚么处师曰可杀不识好恶便打潭州慈云彦隆禅师上堂举玄沙示众曰尽大地都来是一颗明珠时有僧问既是一颗明珠学人为什么不识沙曰全体是珠更教谁识曰虽然全体是争奈学人不识沙曰问取尔眼师曰诸禅德这箇公案唤作嚼饭餧小儿把手更与杖还会么若未会须是扣己而参直要真实不得信口掠虚徒自虚生浪死郢州子陵山自瑜禅师僧问如何是古佛心师曰赤脚䟕泥冷似氷曰未审意旨如何师曰休要拕泥带水问泗洲大圣为甚么杨州出现师曰业在其中曰意旨如何师曰降尊就卑曰谢和尚答话师曰贼是小人智过君子隆兴府东山景福省悦禅师上堂十二时中跛跛挈挈且与么过大众利害在甚么处良久曰听诸方断看击禅床下座报本慧元禅师法嗣苏州承天永安传灯元正禅师郓州平阴县人姓郑氏受业本州太平兴国寺礼藏智为师参诸方晚到苏州万寿寺时元禅师居焉因令师看庭前柏树因缘发明心地有偈曰赵州柏树子去处勿人知抛却甜桃树寻山摘醋梨元印可举令住此寺僧问承师再集人天会愿示西来掣电机师曰烟云雾锁僧云还有西来意也无师曰空生懊恼僧云临济宗风一时独秀师曰不可有两箇也僧云是处是慈氏无门无善财师曰都来七八岁游遍百余城问桃花杨柳共谈真如何是共谈真师曰岭上梅华白溪边柳眼青僧云未审是什么人境界师曰非汝境界问实际理地不受一尘佛事门中不舍一法如何是一法师拈拄杖一击僧云一衲横披高坐上炉烟起处太分明师曰不是这一法僧云卖金须遇买金人师曰这箇是鍮石乃曰天人群生类皆承此恩力大众有一人道我不承佛恩力不居三界不属五行祖师不敢定当先佛不敢安名尔且道是箇什么人良久曰倚石巖前烧铁钵就松枝上挂铜瓶又上堂僧问安抚旌麾得得临请师为鼓勿絃琴师曰啰啰哩僧云这般格调须遇知音师曰曲终人不见江上数峯青僧云江月照时琴影现松风吹处语声清师曰一夜寒溪雪到明梅花漏泄春消息僧云木人闻作舞石女听高歌师曰且道是何曲调僧云伯牙若在耻见永安师曰得遇知音僧云秖如尽干坤大地是一面琴和尚如何下手师曰拍拍是令僧云而今台斾光临还许露箇消息也无师曰许僧云莫言秖有庭前柏又得甘棠壮祖宗师曰千里同风廼曰若于棒下论其得失德山是明教底罪人更去喝里分其宾主临济是法门中魔主永安恁么说话若无明眼人证据尽大地堕坑落堑大众且道那箇是明眼人行如昇斗坐如蹲龙诗正有周南召南论道廼庄子老子恁么说话也未是明眼人还识明眼人么永安与诸人指出良久曰巨鼈莫负三山去留取蓬莱顶上眠甘露颙禅师法嗣扬州光孝元禅师僧问如何是和尚家风师曰七颠八倒曰忽遇客来如何祇待师曰生铁蒺藜噼口𡎺育王振禅师法嗣明州岳林真禅师上堂古人道初秋夏末合有责情三十棒岳林则不然灵山会上世尊拈花迦叶微笑正当恁么时好与三十棒何故如此太平时节强起干戈教人吹大法螺击大法鼓举步则金莲跳兆蹀端居则宝座巍峨梵王引之于前香华缭绕帝释随之于后龙象骈罗至令后代儿孙递相倣效三三两两皆言出格风标劫劫波波未肯归家稳座鼓唇摇舌宛如钟磬笙竿奋臂点胸何啻稻麻竹苇更逞游山翫水拨草瞻风人前说得石点头天上飞来花扑地也好与三十棒且道坐夏赏势如何酬奖良久曰万宝功成何厚薄千钧价重自低昂招提湛禅师法嗣秀州华亭观音和尚僧问如何是佛师曰半夜乌龟火里行曰意作么生师曰虚空无背面僧礼拜师便打玄沙文禅师法嗣福州广慧达杲禅师上堂佛为无心悟心因有佛迷佛心清净处云外野猿啼保宁玑禅师法嗣庆元府育王无竭净昙禅师嘉禾人也晚归钱塘之法慧一日上堂本自深山卧白云偶然来此寄闲身莫来问我禅兼道我是喫饭疴屎人绍兴丙寅夏辞朝贵归付院事四众拥眎挥扇久之书偈曰这汉从来没缝罅五十六年成话霸今朝死去见阎王剑树刀山得人怕遂打一圆相曰嗄一任诸方钻龟打瓦收足而化火后舍利如霰门人持骨归阿育王山建塔台州真如戒香禅师兴化林氏子上堂孟冬改旦晓天寒叶落归根露远山不是见闻生灭法当头莫作见闻看华光恭禅师法嗣郴州万寿念禅师僧问龙华胜会肇启兹晨未审弥勒世尊现居何处师曰猪肉案头曰既是弥勒世尊为甚么却在猪肉案头师曰不是弄潮人休入洪波里曰毕竟事又且如何师曰番人不系腰岁旦上堂往复无际动静一源含有德以还空越无私而逈出昔日日今日日照无两明昔日风今日风鼓无两动昔日雨今日雨泽无两润于其中间觅去来相而不可得何故自他心起起处无踪自我心忘忘无灭迹大众若向这里会去与天地而同根共万物为一体若也未明山僧为尔重重颂出元正一古佛家风从此出不劳向上用工夫历劫何曾异今日元正二寂寥冷淡无滋味赵州相唤喫茶来剔起眉毛须瞥地元正三上来稽首各和南若问香山山里事灵源一派碧如蓝遂喝一喝下座大沩怀秀禅师法嗣潭州大沩祖瑃禅师福州吴氏子僧问如何是沩山家风师曰竹有上下节松无今古青曰未审其中饮噉何物师曰饥餐相公玉粒饭渴点神运仓前茶上堂道无定乱法离见知言句相投都无定义自古龙门无宿客至今鸟道绝行踪欲会箇中端的意火里蝍蟟吞大虫咄上堂雨下阶头湿晴干水不流鸟巢沧海底鱼跃石山头众中大有商量前头两句是平实语后头两句是格外谈若如是会秖见石磊磊不见玉落落若见玉落落方知道宽宽咦南岳后洞方广有达禅师僧问学人上来便请相见师曰袖里金鎚脑后看僧云破二作三又作么生师曰惜取眉毛僧便喝师曰放过即不可僧云瞎师便打上堂拈拄杖曰诸禅德展无碍手和云折取带雪将来对众拈出瞻之不足翫之有余遂画一画曰早晚散为霖草木滋天下又曰离四句绝百非便恁么息狂机不恁么转狐疑离此凭何旨赵州东院西还委悉么头戴天脚踏地动用之中论不二一字妙门着眼看镇州萝卜知滋味喝一喝南岳南台允恭禅师僧问如何是佛师曰眼睛突出问祖意教意是同是别师曰阿难合掌迦叶擎拳乃曰稀逢难遇正在此时何谓也释迦已灭弥勒未生举起拂子曰正当今日佛法尽在这箇拂子上放行把住一切临时放行也风行草偃瓦砾生光拾得寒山点头拊掌把住也水洩不通精金失色德山临济饮气吞声正当恁么时放行即是把住即是良久曰后五日看南岳福严文演禅师僧问如何是佛师当面一唾乃曰当面一唾切忌蹉过幽谷猿啼乔林鹊噪闹市纭纭相头买帽白日同归不知几箇又曰日面佛月面佛马师一别经年谁辨铜头铁额百丈耳聋未为埋没临济喫棒莫言受屈三圣瞎驴能始能卒兴化帐中抛撒将来不是骊龙颔下之物上根不动干戈自然清风拂拂中下恰恰用心落在无生窠窟又曰野华飘尽古城根渐渐蝉鸣湘水渡霏霏梅雨洒高空匝地薰风满庭户三十三兮老古锥象转龙蟠曾显露才显露成点污谨白参玄人光阴莫虚度南岳福严慈感禅师法嗣明州育王宝鑑法达禅师僧问此事惟己自知为什么众生随类得解师曰眼见耳闻僧云兵随印转师曰德山临济问末后一句今日愿闻师曰昨日有人问我直得杜口僧云为什么如此师曰不于湘水投明月且向天童看白云问无根树子还解生苗也无师曰拟待答话又恐孤负阇黎问作者相逢时如何师曰平出僧云学人有拟在师便打僧云不伸三拜安得周旋师曰别处即得师乃曰一法虽彰万善无到头何必用工夫目前十字纵横也自是时人落半途大众作么生是究竟一句设使潜神守智犹是止宿草菴假饶息念观空亦成守株待兔虚生浪死秖为怀宝迷邦滞壳迷封良由贪程太速直得言语道断心行处灭于衲僧分上着什么来由假使心法双亡两头截断亦是按牛头喫草争似耳闻目覩口说心思千山万水目前分南北东西路头在失之于旨鱼鲁刀刁得之于心浑金璞玉流出三教皆指一心左右逢原万物皆备到这里计什么仁义礼智元亨利贞说什么菩提涅槃常乐我净直须拈放一边且看山僧执金刚宝剑把定要津以文殊为先锋以普贤为殿后观音势至掩耳偷铃弥勒释迦吞声饮气直得皇风荡荡舜日明明天下衲僧谁敢向鬼窟里作活计还信得及么良久曰道泰不传天子令时清休唱太平歌又曰半接城隍半倚村一溪流水半山云寂寥滋味有谁得万世金轮王子孙所以见闻觉知思量分别一见便见无第二月尧天舜日谁能夜泛孤舟白月清风何必冬行春令门当户对极目无限青山鸟叫猿啼纵步从他差路栗蓬吞了更无一物碍人古镜重磨不离旧时光彩日日共虚空把手时时与古佛对谈堪嗟多少饥人却去饭箩里饿杀育王恁么道了有三十棒本合自当赖遇众人不知且教拄杖子吞声饮气又曰居山日少出山多惹得间名孰奈何争似白云深处坐野猿幽鸟任高歌大众拈花示众空自点胸微笑破颜落第二月少林面壁傍若无人半夜渡江贪程太速更乃说佛说祖头上安头演妙谈真泥中洗土攒花簇锦口是祸门寂尔无言守株待兔总不如是无孔铁鎚行道之人如何即是还会么白云虽是无心物到头还是恋青山蕲州开元琦禅师法嗣韶州荐福道英禅师僧问佛未出世时如何师曰瑠璃瓶贮花僧云出世后如何师曰玛瑙钵盛果僧云未审是同是别师曰趯倒瓶拽转钵乃曰据道而论语也不得默也不得直饶语默两忘亦没交涉何故句中无路意在句中无意无不意非计较之所及若是噼头点一点顶门豁然眼开者于此却有疾速分若低头向意根下寻思卒摸索不着是知万法无根欲穷者错一源绝迹欲返者迷看他古佛光明先德风彩一一从无欲无中发现或时孤峻峭拔竟不可搆或时含融混合了无所覩终不桩定一处亦不系系两头无是无不是无非无不非得亦无所得失亦无所失不曾隔越丝毫不曾移易丝发明明古路不属玄微觌面擎来瞥然便过不居正位岂落邪途不蹈大方那趋小径腾腾兀兀何住何为回首不逢触目无对一念普观廓然空寂此之宗要千圣不传直下了知当处超越是知赤洒洒处恁么即易明历历处恁么还难不用沾黏点染直须剥脱屏除若是本分手脚放去无收不来一一放光现瑞一一削迹绝踪机上了不停语中无可露彻底搅不浑通身扑不碎且道毕竟是什么灵通得恁么奇特得恁么坚确诸仁者休要识渠面孔不用安渠名字亦莫觅渠所在何故渠无所在渠无名字渠无面孔才起一念追求如微尘许便隔十生五生更拟管带思惟益见纷纷杂杂不如长时放教自由自在要发便发要住便住即天然非天然即如如非如如即湛寂非湛寂即败坏非败坏生无恋死无畏无佛求无魔怖不与菩提会不与烦恼俱不受一法不嫌一法无在无不在非离非不离若能如是见得释迦自释迦达磨自达磨干我什么椀恁么说话衲僧门下推勘将来布被芒靸不免撩他些些泥水岂况汝等诸处更道这箇是平实语这箇是差别门庭这箇是关棙巴鼻这箇是道眼根尘递相教习如七家村里人传口令相似有什么交涉无事珍重庐山双溪宝严允光禅师上堂曰阿呵呵也大诧不卷帘兮见天下神光得髓是谁云达磨不曾来东夏西江一口吸易干中原至宝难酬价也大詑令人转忆老兴化喝一喝泉州尊胜有朋禅师本郡蒋氏子丱岁试经中选下发多历教肆尝疏楞严维摩等经学者宗之每疑祖师直指之道故多与禅衲游一日谒开元迹未及阃心忽领悟元出遂问座主来作甚么师曰不敢贵耳贱目元曰老老大大何必如是师曰自是者不长元曰朝看华严夜读般若则不问如何是当今一句师曰日轮正当午元曰闲言语更道来师曰平生仗忠信今日任风波然虽如是秖如和尚恁么道有甚交涉须要新戒草鞋穿元曰这里且放尔过忽遇远磨问尔作么生道师便喝元曰这座主今日见老僧气冲牛斗师曰再犯不容元拊掌大笑五祖山晓常禅师法嗣蕲州月顶延福道轮禅师上堂良久曰舍利塔前花开吐艶毘卢藏畔龟戏池中雾卷山堂云藏佛阁青萝翳目老鹤盘空足可与诸人内助其机外扬其道又何必山僧出来指点然虽如是也须的当始得且道的当底事作么生多谢宝陀巖上月舒光常得到松门又曰重阳何物助僧家篱菊枝枝尽发花不学故侯将伴饮为君泛出赵州茶只此一盃醒大梦卢同七椀谩矜夸良久曰便请卓拄杖一下又曰时雨频过比屋凉野田昆甲尽同光禅家高卧无余事赢得林稍磬韵长正当恁么时谁是知音者良久曰子期别后空千载月上落崖流水寒蕲州南乌崖寿圣楚清禅师僧问亡僧迁化向甚么处去师曰灵峯水急曰恁么则不生也师曰苍天苍天建隆昭庆禅师法嗣荆门军玉泉善超禅师僧问去却拄杖子语默动静未审如何为人师画一圆相僧云此犹是葛藤师曰了师良久谓众曰妙性圆明离诸名相纵使恒沙诸佛逞七辩无以谈其名今古宗师具五眼无以窥其相心如瓦砾墙壁方有少分相应诸仁者若能回光返照照本灵源常光现前尘劳顿歇歇即菩提胜净明心本周沙界不从人得敢问诸人且道从什么处得良久曰年年细柳年年绿二月桃花二月红平江府泗洲用元禅师一日问建隆曰临济在黄檗三回问佛法大意三回被打意旨如何语犹未了被打一拂子师顿领宗旨开堂日僧问四众云臻请师说法师曰有眼无耳朵六月火边坐曰一句截流万机顿息师曰听事不真唤钟作瓮问朝参暮请成得甚么边事师曰秖要尔歇去曰早知灯是火饭熟已多时师曰尔鼻孔因甚么着拄杖穿却曰拗曲作直又争得师曰且教出气上堂一二三四五火里蝍蟟吞却虎六七八九十水底泥牛波上立一日一夜雨霖霖无孔铁鎚洒不入洒不入着底急百川汹涌须弥岌八臂那咤撞出来稽首赞叹道难及咦上堂横按拄杖顾视大众曰今日平地上喫交便下座佛印宣明禅师法嗣潭州龙兴师定禅师僧问如何是潇湘境师曰𤠔到夜深啼岳麓僧云如何是境中人师曰相逢不下马各自有前程问如何是道师曰花街柳巷僧云如何是道中人师曰语笑呵呵乃曰秋风数夜渐寒衲僧早觉身冷通宵不睡思量尀耐祖师乱走不知念念释迦出世步步弥勒下生忽然撞着尽是自己神光怎生说得自己神光良久曰一轮明月照潇湘喝一喝又曰白云峯顶昔年尝到朝参暮请依师觉道闹市红尘煎杀不少还自忙忙贪生至老咄遮皮袋臭秽易坏贪欲贪乐不解厌学佛学祖总不会惭愧寒山老眠云枕石块思量拾得歌爱住深巖内蓑衣为被褥箬笠作冠盖秖如山僧恁么举唱还有佛法也无良久曰无为无事人跳出红尘外喝一喝黄檗积翠永菴主法嗣庐陵清平楚金禅师僧问祖祖相传未审和尚传箇什么师曰两手擡不起僧云能有几人知师曰知底事又尔么生僧云放过一着师曰迢迢十万余问与么不与么学人上来请师与么师曰陜府铁牛僧云和尚与么学人即不然也师曰不消拈出上堂以拄杖卓一下曰只这是错事无一向出家人当为何事良久曰自知较一半乃歌曰人悄悄鼓冬冬特地陞堂话祖风千般说万般喻特地翻真却成伪分别缁素与色空扶藜摸壁与谁通休寻南北与西东山僧拄杖太无端吞却十方剎海中剎海中细推穷三十年后几多白头翁靠却拄杖曰珍重又曰祖意齐彰真机自立八明蟾彩彼我无差出海红光老婆心切如斯境界悟则头头显露非取舍之功迷则物物尘劳难明妙理更若即色明空正是敲甎打瓦说有说无又是梦中说梦未免觉来一场懡㦬又曰明眼人若论斯事如盐在水秖瞒得鼻孔若是舌头上一点也瞒不得何故三世诸佛从上祖师出现于世秖是狸奴白牯一箇注脚拈鎚举拂下喝敲床尽是露柱注脚以拄杖卓一下曰山僧与露柱注脚这里看得出非但许尔救得儿孙亦许尔见狸奴白牯然后可以出生入死若看不出自救不了何故工夫不到不方圆言语不通非眷属喝一喝三祖宗禅师法嗣宁国府光孝惟爽禅师上堂今朝六月旦一年已过半奉报参玄人识取娘生面娘生面荐不荐鹭鸶飞入碧波中抖擞一团银绣练石霜琳禅师法嗣鼎州德山静照菴宗什菴主僧问如何是菴中主师曰从来不相许僧拟议师曰会即便会本来底不得安名着字僧拟开口师便打出师室中常以拂子示众曰唤作拂子依前不是不唤作拂子特地不识汝唤作什么因僧请益师以颂答之曰我有一柄拂子用处别无调度有时挂在松枝任他头垂角露续传灯录卷第二十一续传灯录卷第二十二目录大鑑下第十四世黄龙晦堂心禅师法嗣四十七人黄龙悟新禅师黄龙惟清禅师泐潭善清禅师青原惟信禅师夹山晓纯禅师三圣继昌禅师双岭化禅师龟山晓津禅师保福本权禅师双峯景齐禅师护国景新禅师黄龙智明禅师道吾仲圆禅师慈云道清禅师黄龙如晓禅师太史黄庭坚居士观文王韶居土祕书吴恂居士兴化演禅师显明道昌禅师景德慧英禅师集福宝严禅师云门宝宣禅师廷禧智融禅师天柱脩静禅师胜缘居智禅师云盖师肇禅师兴化法海禅师鹿苑思齐禅师大龟惟益禅师大龙世和禅师双峯如颕禅师观音觉勤禅师显亲如鑑禅师南登法安禅师建隆维庆禅师无为维琮禅师西峯素禅师禅林希广禅师法海法琮禅师徐禧德占龙图公立夏倚居士意禅上座彭汝励居士王正言居士吴中立大夫韩宗古侍郎宝峯文禅师法嗣三十八人兜率从悦禅师法云杲禅师泐潭文准禅师慧日文雅禅师洞山梵言禅师文殊宣能禅师寿宁善资禅师上封慧和禅师五峯本禅师太平安禅师报慈进英禅师洞山至干禅师宝华普鑑禅师九峯希广禅师黄檗道全禅师清凉德洪禅师超化静禅师石头怀志菴主双溪印首座慧安慧渊禅师泐潭福深禅师花药英禅师龟山允平禅师嘉祐道用禅师象耳惟古禅师北禅惟孝禅师嘉祐赟禅师曹山慧言禅师雍熙道光禅师南台洪禅师谷山希祖禅师光孝慧满禅师北禅慧昭禅师石霜绍珂禅师慈云敦雅禅师汤泉禅禅师宝峯楚原首座安石王荆公续传灯录卷第二十二目录续传灯录续传灯录卷第二十二大鑑下第十四世黄龙心禅师法嗣黄龙悟新禅师王氏韶州曲江人也魁岸黑面如梵僧状依佛陀院落发以气节盖众好面折人初谒栖贤秀铁面秀问上座甚处人对曰广南韶州又问曾到云门否对曰曾到又问曾到灵树否对曰曾到秀曰如何是灵树枝条对曰长底自长短底自短秀曰广南蛮莫乱说新曰向北驴只恁么拂袖而出秀器之而新无留意乃之黄龙谒宝觉禅师谈辩无所抵悟宝觉曰若之技止此耶是故说食耳渠能饱人乎新窘无以进从容白曰悟新到此弓折箭尽愿和尚慈悲指箇安乐处宝觉曰一尘飞而翳天一芥堕而覆地安乐处正忌上座许多骨董直须死却无量劫来全心乃可耳新趋出一日默坐下板会知事捶行者新闻杖声忽大悟奋起忘纳其屦趋方丈见宝觉自誉曰天下人总是学得底某甲是悟得底宝觉笑曰选佛得甲科何可当也新自是号死心叟榜其居曰死心室盖识悟也久之去游湘西是时哲禅师领岳麓新往造焉哲问是凡是圣对曰非凡非圣哲曰是什么对曰高着眼哲曰恁么则南山起云北山下雨对曰且道是凡是圣哲曰争奈头上漫漫脚下漫漫新仰屋作嘘声哲曰气急杀人对曰恰是拂袖便出谒法昌遇禅师遇问近离甚处对曰某甲自黄龙来遇云还见心禅师么对曰见遇曰什么处见对曰喫粥喫饭处见遇插火筯于炉中云者箇又作么生新拽脱火筯便行新初住云岩已而迁翠岩翠岩旧有淫祠乡人禳禬酒胾汪秽无虚日新诫知事毁之知事辞以不敢掇祸新怒曰使能作祸吾自当之乃躬自毁折俄有巨蟒蟠卧内引首作吞噬之状新叱之而遁新安寝无他未几再领云岩建经藏太史黄公庭坚为作记有以其亲墓志鑱于碑阴者新恚骂曰陵侮不避祸若是语未卒电光翻屋雷击自户入析其碑阴中分之视之已成灰烬而藏记安然无损晚迁住黄龙学者云委属疾退居晦堂夜参竖起拂子云看看拂子病死心病拂子安死心安拂子穿却死心死心穿却拂子正当恁么时唤作拂子又是死心唤作死心又是拂子毕竟唤作什么良久云莫把是非来辨我浮生穿凿不相干有乞末后句者新与偈云末后一句子直须心路绝六根门既空万法无生灭于此彻其源不须求解脱生平爱骂人只为长快活政和五年十二月十三日晚小参说偈十五日泊然坐逝讣闻诸方衲子为之呜咽流涕茶毘得舍利五色阅世七十二坐四十五夏塔于晦堂之后隆兴府黄龙灵源惟清禅师本州陈氏子印心于晦堂每谓人曰今之学者未脱生死病在甚么处病在偷心未死耳然非其罪为师者之罪也如汉高帝绐韩信而杀之信虽死其心果死乎古之学者言下脱生死效在甚么处在偷心已死然非学者自能尔实为师者钳鎚妙密也如梁武帝御大殿见侯景不动声气而景之心已枯竭无余矣诸方所说非不美丽要之如赵昌画花花虽逼真而非真花也上堂鼓声才动大众云臻无限天机一时漏泄不孤正眼便合归堂更待繁词沈埋宗旨纵谓释迦不出世四十九年说达磨不西来少林有妙诀修山主也似高里望乡关又道若人识祖佛当处便超越直饶恁么悟入亲切去更有转身一路勘过了打以拂子击禅林下坐上堂江月照松风吹永夜清宵更是谁雾露云霞遮不得箇中犹道不如归复何归荷叶团团团似镜菱角尖尖尖似锥上堂三世诸佛不知有恩无重报狸奴白牯却知有功不浪施明大用晓全机绝踪迹不思议归去好无人知冲开碧落松千尺截断红尘水一磎上堂至道无难惟嫌拣择但莫增爱洞然明白祖师恁么说话瞎却天下人眼识是非别缁素底衲僧到这里如何辨明未能行到水穷处难教坐看云起时隆庆府泐潭草堂善清禅师南雄州何氏子初谒大沩哲禅师无所得后谒黄龙龙示以风旛话久而不契一日龙问风旛话子作么生会师曰逈无入处乞师方便龙曰子见猫儿捕鼠乎目晴不瞬四足踞地诸根顺向首尾一直拟无不中子诚能如是心无异缘六根自静默然而究万无失一也师从是屏去闲缘岁余豁然契悟以偈告龙曰随随随昔昔昔随随随后无人识夜来明月上高峯元来秖是这箇贼龙颔之复告之曰得道非难弘道为难弘道犹在己说法为人难既明之后在力行之大凡宗师说法一句中具三玄一玄中具三要子入处真实得坐披衣向后自看自然七通八达去师复依止七年乃辞遍访丛林后出世黄龙终于泐潭僧问牛头未见四祖时如何师曰京三卞四曰见后如何师曰灰头土面曰毕竟如何师曰一场懡㦬开堂上堂举浮山远和尚云欲得英俊么仍须四事俱备方显宗师蹊径何谓也一者祖师巴鼻二具金刚眼晴三有师子爪牙四得衲僧杀活拄杖得此四事方可纵横变态任运卷舒高耸人天壁立千仞倘不如是守死善道者败军之地何故棒打石人贵论实事是以到这里得不修江耿耿大野云凝绿竹含烟青山锁翠风云一致水月齐观一句该通已彰残朽师曰黄龙今日出世时当末季佛法浇漓不用祖师巴鼻不用金刚眼睛不用师子爪牙不用杀活拄杖秖有一枝拂子以为蹊径亦能纵横变态任运卷舒亦能高耸人天壁立千仞有时逢强即弱有时遇贵即贱拈起则群魔屏迹佛祖潜踪放下则合水和泥圣凡同辙且道拈起好放下好竿头丝线从君弄不犯清波意自殊上堂色心不异彼我无差竖起拂子曰若唤作拂子入地狱如箭不唤作拂子有眼如盲直饶透脱两头也是黑牛卧死水吉州青原惟信禅师上堂老僧三十年前未参禅时见山是山见水是水及至后来亲见知识有箇入处见山不是山见水不是水而今得箇休歇处依然见山秖是山见水秖是水大众这三般见解是同是别有人缁素得出许汝亲见老僧澧州夹山灵泉院晓纯禅师尝以木刻作一兽师子头牛足马身每陞堂时持出示众曰唤作师子又是马身唤作马身又是牛足且道毕竟唤作甚么令僧下语莫有契者师示颂曰轩昂师子首牛足马身材三道如能入玄门叠叠开上堂有箇汉自从旷大劫无住亦无依上无片瓦盖头下无寸土立足且道十二时中在甚么处安身立命若也知得朝到西天暮归东土汉州三圣继昌禅师彭州黎氏子上堂木佛不度火甘露台前逢达磨惆怅洛阳人未来面壁九年空冷坐金佛不度炉坐叹劳生走道途不向华山图上看岂知潘阆倒骑驴泥佛不度水一道灵光照天地堪羡玄沙老古锥不要南山要鼈鼻上堂举赵州访二菴主师曰五陵公子争夸富百衲高僧不厌贫近来世俗多颠倒秖重衣衫不重人隆庆府双岭化禅师上堂翠竹黄花非外境白云明月露全真头头尽是吾家物信手拈来不是尘遂举拂子曰会么认着依前还不是击禅床下座泗州龟山水陆院晓津禅师福州人也僧问如何是宾中宾师曰巢父饮牛曰如何是宾中主师曰许由洗耳曰如何是主中宾师便喝曰如何是主中主师曰礼拜了退上堂田地稳密过犯弥天灼然擡脚不起神通游戏无疮自伤特地下脚不得且道过在甚么处具参学眼底出来共相理论要见本分家山不支岐路莫秖管自家点头蹉过岁月他时异日顶上一椎莫言不道漳州保福本权禅师临漳人也性质直而勇于道乃于晦堂举拳处彻证根源机辩捷出黄山谷初有所入问晦堂此中谁可与语堂曰漳州权师方督役开田山谷同晦堂往致问曰直岁还知露柱生儿么师曰是男是女黄拟议师挥之堂谓曰不得无礼师曰这木头不打更待何时黄大笑上堂举寒山偈曰吾心似秋月碧潭清皎洁无物堪比伦教我如何说老僧即不然吾心似灯笼点火内外红有物堪比伦来朝日出东传者以为笑死心和尚见之叹曰权兄提唱若此诚不负先师所付嘱也潭州南岳双峯景齐禅师上堂拈拄杖曰横拈倒用诸方虎步龙行打狥撑门双峯掉在无事甲里因风吹火别是一家以拄杖靠肩顾视大众曰唤作无事得么良久曰刀尺高悬着眼看志公不是闲和尚卓拄杖一下温州护国寄堂景新禅师郡之陈氏子上堂三界无法何处求心欲知护国当阳句且看门前竹一林鄂州黄龙智明禅师饶州人也一日上堂众才集师乃曰不可更开眼说梦去也便下座上堂南北一诀斩钉截铁切忌思量翻成途辙师同胡巡检到公安二圣胡问达磨对梁武帝云廓然无圣公安为甚么却有二圣师曰一点水墨两处成龙潭州道吾仲圆禅师上堂不是心不是佛不是物古人恁么道譬如管中窥豹但见一斑设或入林不动草入水不动波亦如骑马向氷稜上行若是射鵰手何不向蛇头上揩痒具正眼者试辨看良久曰鸳鸯绣出自金针杭州慈云道清禅师尝垂语曰箭锋相拄底随机乃丝毫无差边方人语不相暗如何辨他子细又曰格外明机底问南则以北为酬饥馁人急切相投未审将何赈济又曰妙用纵横底临机辨若悬河毘耶城彼上人来未审若为酬对又曰寒灰枯木底到这里无言家中给侍之人日用如何指授又来参扣者设此数问问之多不契太史山谷居士黄庭坚字鲁直以般若夙习虽膴仕澹如也出入宗门未有所向好作艶词尝谒圆通秀禅师秀呵曰大丈夫翰墨之妙甘施于此乎秀方戒李伯时画马事公诮之曰无乃复置我于马腹中耶秀曰汝以艶语动天下人婬心不止马腹中正恐生泥犁耳公悚然悔谢由是绝笔惟孳孳于道着发愿文痛戒酒色但朝粥午饭而已往依晦堂乞指径捷处堂曰秖如仲尼道二三子以我为隐乎吾无隐乎尔者太史居常如何理论公拟对堂曰不是不是公迷闷不已一日侍堂山行次时巖桂盛放堂曰闻木犀花香么公曰闻堂曰吾无隐乎尔公释然即拜之曰和尚得恁么老婆心切堂笑曰秖要公到家耳久之谒云巖死心新禅师随众入室心见张目问曰新长老死学士死烧作两堆灰向甚么处相见公无语心约出曰晦堂处参得底使未着在后左官黔南道力愈胜于无思念中顿明死心所问报以书曰往年尝蒙苦苦提撕长如醉梦依稀在光影中盖疑情不尽命根不断故望崖而退耳谪官在黔南道中昼卧觉来忽尔寻思被天下老和尚谩了多少唯有死心道人不肯乃是第一相为也不胜万幸后作晦堂塔铭曰某夙承记莂堪任大法道眼未圆而来瞻窣堵实深宗仰之叹乃勒坚珉敬颂遗美公复设苹蘩之供祭之以文吊之以偈曰海风吹落楞伽山四海禅徒着眼看一把柳丝收不得和烟搭在玉阑干洪州黄龙如晓禅师僧问有客远方来示我径寸璧如何是径寸璧师曰千峯排翠色僧云便恁么时如何师曰万卉长威稜又问如何是黄龙境师曰山连幕阜水泻洞庭僧云如何是境中人师曰形容虽丑陋出语便成章又问语默涉离微如何通不犯师曰山花开似锦㵎水湛如蓝僧云谢师答话师曰向道莫行山下路分明秖在路傍生乃曰烟云绽处楼殿撑天水月松萝交光相映人和境照柳眼乍青佛法人事无欠无少虽然如是不落时机一句作么生道良久曰少林虽面壁年老也心孤又曰白云风卷宇宙豁清月印长天形分众水若恁么散去便道山僧无折合更或歌风咏月又成起浪生风正当恁么时如何即是良久曰幽鸟不嫌山势阔鱼龙争厌碧潭深观文王韶居士字子淳出刺洪州乃延晦堂问道默有所契因述投机颂曰昼曾忘食夜忘眠捧得骊珠欲上天却向自身都放下四稜塌地恰团圆呈堂堂深肯之秘书吴恂居士字德夫居晦堂入室次堂谓曰平生学解记忆多闻即不问尔父母未生已前道将一句来公拟议堂以拂子击之即领深旨连呈三偈其后曰咄这多知俗汉齩尽古今公案忽于狼借堆头拾得蜣蜋粪弹明明不直分文万两黄金不换等闲拈出示人秖为走盘难看咦堂答曰水中得火世还稀看着令人特地疑自古不存师弟子如今却许老胡知宝峯文禅师法嗣隆兴府兜率从悦禅师赣州熊氏子初首众于道吾领数衲谒云盖智和尚智与语未数句尽知所蕴乃笑曰观首坐气质不凡奈何出言吐气如醉人耶师面热汗下曰愿和尚不吝慈悲智复语与锥札之师茫然遂求入室智曰曾见法昌遇和尚否师曰曾看他语录自了可也不愿见之智曰曾见洞山文和尚否师曰关西子没头脑拕一条布裙作尿臭气有甚长处智曰尔但向尿臭气处参取师依教即谒洞山深领奥旨复谒智智曰见关西子后大事如何师曰若不得和尚指示洎乎蹉过一生遂礼谢师复谒真净后出世鹿苑有清素者久参慈明寓居一室未始与人交师因食蜜渍茘枝偶素过门师唿曰此老人乡果也可同食之素曰自先师亡后不得此食久矣师曰先师为谁素曰慈明也某忝执侍十三年耳师乃疑骇曰十三年堪忍执侍之役非得其道而何遂馈以余果稍稍亲之素问师所见者何人曰洞山文素曰文见何人师曰黄龙南素曰南匾头见先师不久法道大振如此师益疑骇遂袖香诣素作礼素起避之曰吾以福薄先师授记不许为人师益恭素乃曰怜子之诚违先师之记子平生所得试语我师具道所见素曰可以入佛而不能入魔师曰何谓也素曰岂不见古人道末后一句始到牢关如是累月素乃印可仍戒之曰文示子者皆正知正见然子离文太早不能尽其妙吾今为子点破使子受用得大自在他日切勿嗣吾也师后嗣真净僧问提兵统将须凭帝主虎符领众匡徒密佩祖师心印如何是祖师心印师曰满口道不得曰秖这箇别更有师曰莫将支遁鹤唤作右军鹅问如何是兜率境师曰一水挼蓝色千峯削玉青曰如何是境中人师曰七凹八凸无人见百手千头秖自知上堂耳目一何清端居幽谷里秋风入古松秋月生寒水衲僧于此更求真两箇猢狲垂四尾喝一喝上堂兜率都无辨别却唤乌龟作鼈不能说妙谈真秖解摇唇鼓舌遂令天下衲僧觑见眼中滴血莫有翻嗔作喜笑傲烟霞者么良久曰笛中一曲昇平乐算得生平未解愁上堂始见新春又逢初夏四时若箭两曜如梭不觉红颜翻成白首直须努力别着精神耕取自己田园莫犯他人苗稼既然如是牵犁拽耙须是雪山白牛始得且道鼻孔在甚么处良久曰叱叱上堂常居物外度清时牛上横将竹笛吹一曲自幽山自绿此情不与白云知庆快诸禅德翻思范蠡谩泛沧波因念陈搏空眠太华何曾梦见浪得高名实未神游闲漂野迹既然如此具眼衲僧莫道龙安非他自己好上堂无法亦无心无心复何舍要真尽属真要假全归假平地上行船虚空里走马九年面壁人有口还如哑参上堂夜夜抱佛眠朝朝还共起起坐镇相随语默同居止欲识佛去处秖这语声是诸禅德大小傅大士秖会抱桥柱澡洗把缆放船印板上打将来模子里脱将去岂知道本色衲僧塞除佛祖窟打破玄妙门跳出断常坑不依清净界都无一物独奋双拳海上横行建家立国有一般汉也要向百尺竿头凝然端坐洎乎翻身之际舍命不得岂不见云门大师道知是般事拈放一边直须摆动精神着些筋骨向混沌未剖已前荐得犹是钝汉那堪更于他人舌头上咂澹滋味终无了日诸禅客要会么剔起眉毛有甚难分明不见一毫端风吹碧落浮云尽月上青山玉一团喝一喝下座一日漕使无尽居士张公商英按部过分宁请五院长老就云岩说法师最后登座横拄杖曰适来诸善知识横拈竖放直下斜抛换步移身藏头露角既于学士面前各纳败阙未免喫兜率手中痛棒到这里不由甘与不甘何故见事不平争忍得衲僧正令自当行卓拄杖下座室中设三语以验学者一曰拨草瞻风只图见性即今上座性在甚么处二曰识得自性方脱生死眼光落地时作么生脱三曰脱得生死便知去处四大分离向甚么处去元祐六年冬浴讫集众说偈曰四十有八圣凡尽杀不是英雄龙安路滑奄然而化其徒遵师遗诫欲火葬捐骨江中得法弟子无尽居士张公遣使持祭且曰老师于祖宗门下有大道力不可使来者无所起敬俾塔于龙安之乳峯谥真寂禅师东京法云佛照杲禅师自妙年游方谒圆通玑禅师入室次玑举僧问投子大死底人却活时如何子曰不许夜行投明须到意作么生师曰恩大难酬玑大喜遂命首众至晚为众秉拂玑迟而讷众笑之师有赧色次日于僧堂点茶因触茶瓢堕地见瓢跳乃得应机三昧后依真净因读祖偈曰心同虚空界示等虚空法证得虚空时无是无非法豁然大悟每谓人曰我于绍圣三年十一月二十一日悟得方寸禅出住归宗诏居净因僧问达磨西来传箇甚么师曰周秦汉魏问昔日僧问云门如何是透法身句门曰北斗里藏身意旨如何师曰赤心片片曰若是学人即不然师曰汝又作么生曰昨夜擡头看北斗依稀却似点糖糕师曰但念水草余无所知上堂西来祖意教外别传非大根器不能证入其证入者不被文字语言所转声色是非所迷亦无云门临济之殊赵州德山之异所以唱道须明有语中无语无语中有语若向这里荐得可谓终日着衣未尝挂一缕丝终日喫饭未尝齩一粒米直是呵佛骂祖有甚么过虽然如是欲得不招无间业莫谤如来正法轮喝一喝下座上堂拈拄杖曰归宗会斩蛇禾山解打鼓万象与森罗皆从这里去掷下拄杖曰归堂喫茶师以力参深到语不入时每示众常举老僧熙宁八年文帐在凤翔府供申当年崩了华山四十里压倒八十村人家汝辈后生茄子瓠子几时知得或问曰宝华王座上因甚么一向世谛师曰痴人佛性岂有二种耶泐潭文准禅师兴元府唐固梁氏子生始幼见佛像辄笑童子不喜闻酒胾金仙寺沙门虚普乞食至其家师膺门酬酢如老成时年八岁即辞父母愿从普归授以法华经伊吾即上口元丰僧检童子较所习以籍名先后度师艺精坐年少不得奏名陜西经略范公过普卢普腊高应对领略师侍其傍伸辩详明进止可喜范公欲携与俱西师辞曰登山求玉入海求珠人各有志本行学道世好非素心茫公阴奇其语度以为僧剔发既往依梁山乘禅师呵曰驱乌未受戒敢学佛乘乎师捧手曰坛场是戒耶三羯磨梵行阿阇梨是戒耶乘大惊师笑曰虽然敢不受教遂受具足戒于唐安律师遍游成都讲肆唱诸部纲目即弃去曰吾不求甚解法师昙演佳其英特抚之曰汝法船也南方有大开士若沩山真如九峯真净者可往求之师拜受戒与同学志恭诣大沩久之不契乃造九峯见真净问曰甚处来曰兴元府问近离甚处曰大仰问夏在甚处曰沩山真净展手曰我手何似佛手师罔然真净呵曰适来句句无丝毫差错灵明天真才说箇佛手便成隔碍病在什么处师曰不会净曰一切见成更教谁会师服膺就弟子之列余十年所至必随绍圣三年真净移居石门衲子益盛凡入室扣问必瞑目危坐无所示见来者必起从园丁壅菜率以为常师每谓恭曰老汉无意于法道乎莫能测也一日举杖决渠水溅衣因大悟走叙其事真净骂曰此中乃敢用藞苴耶自是迹愈晦而名愈着待制李景真守豫章仰其风请开法于云岩未几殿中监茫公师南昌移居泐潭师辞辩注射迅机电扫衲子畏而慕之槌拂之下常数千指自号湛堂每曰我只畜一条拄杖佛来也打祖来也打不将元字脚涴汝枯膓如此临济一宗不致冷落一日新到相看展坐具师曰未得人事上座近离甚处曰庐山归宗师曰宗归何处僧曰嗄师曰虾蟇窟里作活计僧云和尚何不领话师曰是尔岂不是从归宗来僧云是师曰驴前马后汉问第二上座近离甚处僧云袁州师云夏在甚处曰仰山师曰还见小释迦么僧云见师曰鼻孔长多少僧拟议师云话堕阿师问僧尔来作么曰特来问讯和尚师云云在岭头闲不彻水流㵎下太忙生僧云和尚莫瞒人好师曰马大师为什么从阇梨脚跟下走过僧无语师云却是阇梨谩老僧僧云有口道不得时如何师云洞庭湖里倒撑船雪居先驰到师问未离欧阜文彩已彰既到宝峯如何吐露驰云目前有路师举起书云既是云居底为甚在宝峯手中驰云兵随印转将逐符行师云下坡不走拍一拍驰拟议师曰想先驰只有先锋且无殿后一日法堂上逢首座便问向什么处去座云拟与和尚商量一事师云便请座曰东家杓柄长西家杓柄短师云为甚拈起巩县茶瓶却是饶州兹瓦碗座云临崖看浒眼特地一场愁师叫屈座吐舌而退师在分宁遇死心和尚问尔此回到山里么师云须去礼拜师兄心云尔来时善看方便师曰何故心云我黄龙路滑师云曾跶倒几人来心云尔未到黄龙早脚澁也师云和尚何得闭门相待死心又问准老尔安许多僧只是聚头打闹了噇饭尔毕竟将何为人师云因风吹火心云乱统作么师云从来有些子师却问和尚山中安多少众心云四百人尽是精峭衲子师云师子窟中无异兽心云尔来时也须照顾师云也待临时心云临时作么生师云唤来洗脚心云尔川僧家开许大口师云准上座从来如此心云三十年弄马骑问僧乡里甚处云青州师曰近离甚处云云居师曰安乐树下道将一句来僧无语师却问傍僧云尔道得么僧云某甲道不得却请和尚道师云向北驴似马大僧云与么那师云尔鼻孔为甚么在宝峯手里僧便喝师云水里火发见僧看经问看什么经曰金刚经师云经中道是法平等无有高下是否僧云是师云为什么云居山高宝峯山低僧云是法平等无有高下师曰尔却做得箇坐主使下僧云和尚又作么生师云且放尔鼻孔出气一日廊下见僧问尔还会也未僧云不会师曰左青龙右白虎僧云久向宝峯元来只是箇卖卜𨑾官师乃点指云上座今日不好僧云老汉败阙也师云路逢剑客须呈剑师问僧安乐么僧云无事师云尔大有事在曰未审某甲有甚事师云近日上蓝金刚与天宁土地相打僧无语师云元来无事问僧如何是上座得力处僧便喝师云好好相借问何得恶发僧又喝师云元来是作家僧以坐具便打师低头嘘一声僧云放过一着师云者里不可放过随后便打师普说次众欲散忽问僧明来明打暗来暗打尔作么生会僧便喝师云点即不到僧又喝师云到即不点僧云忽遇不明不暗来时又作么生师云今日天寒且归堂向火随后喝一喝便起一日上堂云宝峯一夜睡不着计较今日上堂揣腹搜胸总思量不就而今临时逼节事出急家门遂拈起拂子云准上座近日作得一柄拂子且权将供养大众乃掷下云竹根椶叶麻绳系样度天然别一家政和五年夏六月寝疾首坐问和尚近日尊位如何师云跛驴上壁坐云和尚也好喫一服药师云朽木搭桥座云也知和尚不解忌口师云尔作么生坐拟进语师云尔也好喫一服药以七月二十二日更衣说偈而化阅世五十五坐三十五夏灵骨舍利塔于石门之南源丞相张无尽制其碑谏议洪驹父叙语录名士李商老撰次逸事同门弟德洪觉范纪师行实其高道硕德可想见矣琇公称云居真牧和尚谓人曰出关走江淮阅三十年参一十八人善知识于中无出佛果佛眼死心灵源湛堂五大士而已诚哉斯言盖真正宗师攷其全才如此之难若佛果佛眼死心灵源之嗣固已光明于世独湛堂开法日浅未有继其高躅者然览其遗编想其胸次信余子未易企及也觉范称准于真净之门所谓家名辨才气宇逸群者抑知言哉庐山慧日文雅禅师受请日僧问向上宗乘乞师不吝师曰拄杖正开封曰小出大遇也师曰放过即不可便打瑞州洞山梵言禅师太平州人也上堂有二僧齐出一僧礼拜一僧便问得用便用时如何师曰伊兰作旃檀之树曰有意气时添意气不风流处也风流师曰甘露乃蒺藜之园上堂吾心似秋月碧潭清皎洁无物堪比伦教我如何说寒山子劳而无功更有箇拾得道不识这箇意修行徒苦辛恁么说话自救不了寻常拈粪箕把扫帚掣风掣颠犹较些子直饶是文殊普贤再出若到洞山门下一时分付与直岁烧火底烧火扫地底扫地前廊后架切忌搀匙乱筋丰干老人更不饶舌参退喫茶上堂一生二二生三遏捺不住廓周沙界德云直上妙峯善财却入楼阁新妇骑驴阿家牵山青水绿桃华红李华白一尘一佛土一叶一释迦乃合掌曰不审诸佛子今晨改旦季春极暄起居轻利安乐行否少间专到上寮问讯不劳久立上堂腊月二十日一年将欲尽万里未归人大众总是他乡之客还有返本还源者么击拂子曰门前残雪日轮消室内红尘遣谁扫德安府文殊宣能禅师僧问如何是祖师灯师曰四生无不照一点任君看上堂石巩箭祕魔叉直下会得眼里空华堪悲堪笑少林客暗携只履度流沙桂州寿宁善资禅师上堂若论此事如鵶啄铁牛无下口处无用心处更向言中问觅句下寻思纵饶卜度将来翻成戏论边事殊不知本来具足直下分明佛及众生纤毫不立寻常向诸人道凡夫具足圣人法凡夫不知圣人具足凡夫法圣人不会圣人若会即同凡夫凡夫若知即是圣人然则凡圣一致名相互陈不识本源迷其真觉所以逐境生心徇情附物苟能一念情忘自然真常体露良久曰便请荐取上堂诸方五日一参寿宁日日陞座莫怪重说偈言过在西来达磨上士处处逢渠后学时时蹉过且道蹉过一着落在甚么处举起拂子曰一片月生海几家人上楼南岳祝融上封慧和禅师上堂未陞此座已前尽大地人成佛已毕更有何法可说更有何生可利况菩提烦恼本自寂然生死涅槃犹如昨梦门庭施设诳謼小儿方便门开罗纹结角于衲僧面前皆成幻惑且道衲僧有甚么长处拈起拄杖曰孤根自有擎天势不比寻常曲彔枝卓拄杖下座瑞州五峯净觉本禅师僧问同声相应时如何师曰鹁鸠树上啼曰同气相求时如何师曰勐虎巖前啸问一进一退时如何师曰脚在肚下曰如何是不动尊师曰行住坐卧上堂僧问宝座既陞愿闻举唱师曰雪里梅花火里开曰莫便是为人处也无师曰井底红尘已涨天上堂恁么也不得不恁么也不得恁么不恁么总不得诸人作么生会直下会得不妨奇特更或针锥西天此土上堂五峯家风南北西东要用便用以橛钉空咄永州太平安禅师上堂有利无利莫离行市镇州萝卜极贵庐陵米价甚贱争似太平这里时丰道泰商贾骈阗白米四文一升萝卜一文一束不用北头买贱西头卖贵自然物及四生自然利资王化又怎生说箇佛法道理良久云劝君不用镌顽石路上行人口似碑潭州报慈进英禅师僧问远涉长途即不问到家一句事如何师曰雪满长空曰此犹是时人知有转身一路又作么生师便喝上堂报慈有一公案诸方未曾结断幸遇改旦拈出各请高着眼看遂趯下一只鞋曰还知这箇消息也无达磨西归时提携在身畔上堂与么上来勐虎出林与么下去惊蛇入草不上不下日轮杲杲喝一喝曰潇湘江水碧溶溶出门便是长安道上堂掷下拄杖却召大众曰拄杖吞却祖师了也教甚么人说禅还有人救得也无喝一喝上堂蓦拈拄杖曰三世一切佛同入这窠窟衲僧唤作辽天鹘卓拄杖一下瑞州洞山至干禅师上堂洞山不会谈禅不会说道秖是饥来喫饭困来打睡尔诸人必然别有长处试出来尽力道一句看有么有么良久曰陆州道底平江府宝华普鑑佛慈禅师本郡周氏子幼不茹荤依景德寺清智下发十七游方初谒觉印英禅师不契遂扣真净之室净举石霜虔侍者话问之释然契悟作偈曰枯木无华几度秋断云犹挂树稍头自从鬪折泥牛角直至如今水逆流净肯之命侍巾钵晚狥众开法宝华次移高峯上堂参禅别无奇特秖要当人命根断疑情脱千眼顿开如大洋海底辊一轮赫日上昇天门照破四天之下万别千差一时明了便能握金刚王宝剑七纵八横受用自在岂不快哉其或见谛不真影像彷佛寻言逐句受人指唿驴年得快活去不如屏净尘缘竖起嵴梁骨着些精彩究教七穿八穴百了千当向水边林下长养圣胎亦不枉受人天供养然虽如是卧云门下有箇铁门限更须勐着气力跳过始得拟议之间堕坑落堑以拂子击禅床下座上堂月圆伏惟三世诸佛狸奴白牯各各起居万福时中澹泊无可相延切希宽抱老水牯牛近日亦自多病多恼不甘水草遇着暖日和风当下和身便倒教渠拽耙牵犁直是摇头摆脑可怜万顷良田一时变为荒草瑞州九峯希广禅师游方日谒云盖智和尚乃问兴化打克宾意旨如何智下禅床展两手吐舌示之师打一坐具智曰此是风力所转又问石霜琳禅师琳曰尔意作么生师亦打一坐具琳曰好一坐具秖是不知落处又问真净净曰尔意作么生师复打一坐具净曰他打尔也打师于言下大悟净因有颂曰丈夫当断不自断兴化为人彻底汉已后从教眼自开棒了罚钱趁出院后住九峯衲子宗仰瑞州黄檗道全禅师上堂以拂子击禅床曰一槌打透无尽藏一切珍宝吾皆有拈来普济贫乏人免使波咤路边走遂喝曰谁是贫乏者筠州情凉德洪禅师字觉范郡之新昌喻氏子年十四父母併月而殁去依三峯靓禅师为童子十九试经东都假天王寺旧借慧洪名为大僧依宣祕律师受唯识论臻其奥博观子史有异才以诗鸣京华缙绅间久之南归依归宗真净禅师研究心法随迁泐潭凡七年得真净之道辞之东游历沅湘一日阅汾阳语重有发药于是胸次洗然辩博无碍崇宁中显谟朱世英请出世临川之北禅先是寺有古画应真十六轴久亡其一师至以诗嘲之未淹辰而应真见梦所匿之家丐归寺中因得之世以谓尊者犹畏其嘲而归焉越明年以事退游金陵漕使吴正仲请居清凉未阅月为狂僧诬以度牒冒名旁连讪谤事入制狱锻鍊久之坐冒名着缝掖走京师见丞相张无尽特奏得度改今名太尉郭天民奏赐椹服号宝觉圜明自称寂音尊者未几坐交张廓厚善张罢政事时左司陈莹中撰尊尧录将进御当轴者嫉之谓师颇助其笔削政和元年十月褫僧伽黎配海外三年春遇赦归于江西是冬复证狱于并州明年得还往来九峯洞山野服萧散以文章自娱将自西安入衡湘依法属以老复为狂道士执以为张怀素党下南昌狱治百余日非是会赦免归湘西之南台仍治所居榜曰明白庵自为之铭云云于是覃思经论着义疏发挥圣贤之祕奥及解易作僧宝传成将负之入京抵襄阳会渊圣登极大逐宣和用事者诏赠丞相商英司徒赐师重剃发还旧师名未几国步多艰退游庐阜建炎二年夏五月示寂于同安阅世五十有八门人建塔凤栖山师之才章盖天禀然幼览书籍一过目毕世不忘落笔万言了无停思其造端用意大抵规模东坡而借润山谷至于出入禅教议论精博其才实高圜悟禅师以为笔端具大辩才不可及也与士大夫游议论衮衮虽稠人广座至必夺席初在湘西见山谷与语终日不容去因有诗赠之略曰不肯低头拾卿相又能落笔生云烟其后山谷过宜春见其竹尊者诗咨赏以为妙入作者之域颇恨东坡不及见之着林间录二卷僧宝传三十卷高僧传十二卷智证传十卷志林十卷冷斋夜话十卷天厨禁脔一卷石门文字禅三十卷语录偈颂一编法华合论七卷楞严尊顶义十卷圆觉皆证义二卷金刚法源论一卷起信论解义二卷并行于世丞相张无尽称觉范盖天下之英物圣宋之异人然古之高僧以才学名世殆与觉范并驱者多矣必以清标懿范相资而后美也觉范少归释氏长而博极群书观其发挥经论光辅丛林孜孜焉手不停缀而言满天下及陷于难着逢掖出九死而仅生垂二十年重削发无一辞叛佛而改图此其为贤者也然工呵古人而拙于用己不能全身远害峻戒节以自高数陷无辜之罪抑其恃才暴耀太过而自取之邪当自谓识不知微道不胜习者不独为洪实录亦以见其不自欺焉惜哉衢州超化静禅师上堂声前认得已涉廉纤句后承当犹为钝汉电光石火犹在迟疑点着不来横尸万里良久云有甚用处咄南岳石头怀志菴主婺州吴氏子年十四师智慧院宝称二十二试所习落发肆讲十二年宿学敬慕尝欲会通诸宗正一代时教有禅者问曰杜顺乃贤首宗祖师也谈法身则曰怀州牛喫禾益州马腹胀此偈合归天台何义邪师无对即出游方晚至洞山谒真净问古人一喝不作一喝用意旨如何净叱之师趋出净笑唿曰浙子斋后游山好师忽领悟久之辞去净曰子所造虽逸格惜缘不胜耳因识其意自尔诸方力命出世师却之菴居二十年不与世接士夫踵门略不顾有偈曰万机休罢付痴憨踪迹时容野鹿参不脱麻衣拳作枕几生梦在缘萝菴或问住山多年有何旨趣师曰山中住独掩柴门无别趣三箇柴头品字煨不用援毫文彩露崇宁改元冬曳杖造龙安人莫之留明年六月晦问侍僧曰早暮曰已夕矣遂笑曰梦境相逢我睡已觉汝但莫负丛林即是报佛恩德言讫示寂于最乐堂茶毘收骨塔于乳峯之不婺州双溪印首座自见真净彻证宗猷归遁双溪一日偶书曰折脚铛儿谩自煨饭余长是坐堆堆一从近日生涯拙百鸟啣花去不来又以触衣碎甚作偈曰不挂寸丝方免寒何须特地袅长竿而今落落零零也七佛之名甚处安洪州奉新县慧安慧渊禅师北人孤硬自立久参晦堂已有契证复参真净深诣幽奥陆沈众中与众作息人无知者时慧安禅院临道左凡衲子往来于泐潭黄龙洞山黄檗者无不经由偶法席久虚时真净在宝峯太守移书命择人居之众中衲子耆宿皆惮其行久之不决师忽白真净曰慧渊去得否真净喜云汝可去遂复书举师时湛堂为首座问师云公去如何住持师曰慧渊无福当为一切人结缘自肩一栲栳打街供众湛堂云须老兄始得遂作颂饯之云师入新吴诱携群有且收驴脚先展佛手指点是非分张好丑秉杀活剑作师子吼应群生机开布袋口撒向南北东西直教珠回玉走含灵昧已之流顿出无明窠臼阿呵呵见三下三三三如九祖祖相传佛佛授手师既至逐日打化遇暂到即延归院中宿泊且曰容某甲归修供养如此三十五年风雨不易鼎新创建佛殿轮藏罗漠堂凡丛林所宜有者咸皆备焉死心叟住黄龙访之师曰新长老汝常爱使没意智一着子该抹人今夜且宿此待与公理会些细大法门死心惮之语侍者云这汉是真箇理会底不能与他𤛆牙噼齿得不若去休不宿便行师后纳于慧安阇维六根不坏者三获舍利无数异香满室累月不绝奉新后遭兵火残破无孑遗独慧安诸殿嶷然独存盖愿力成就神物护持所致云续传灯录卷第二十二续传灯录卷第二十三目录大鑑下第十五世黄龙清禅师法嗣十八人长灵守卓禅师上封本才禅师法轮应端禅师百丈以栖禅师博山子经禅师黄龙德逢禅师先孝昙清禅师光孝德週禅师寺丞戴道纯居士满月宁禅师法轮实禅师天宁宗觉禅师知县萧从居士灵峯惟古禅师钦山元德禅师广化若秀禅师隆庆海禅师龟峯僧璘禅师黄龙死心新禅师法嗣一十六人禾山慧方禅师南荡法空禅师九顶慧泉禅师上封祖秀禅师性空妙普菴主钟山道隆禅师扬州齐谧首座空室智通道人竹园道珠禅师天宁慧副禅师西贤昙禅师荐福慧琏禅师罗汉守节禅师曲尺宗裔禅师宁国道宗禅师慧宣首座草堂清禅师法嗣八人雪峯慧空禅师育王普崇禅师万年法一禅师黄龙道震禅师金山一禅师云巖因禅师慈云隆禅师疎山了如禅师青原惟信禅师法嗣五人正法希明禅师梁山懽禅师岳山祖菴主浮山光选禅师昭觉苻禅师夹山纯禅师法嗣三人钦山普初禅师洛浦惟昉禅师奇祖首座柏子山嵩禅师法嗣一人东禅惟资禅师福严凤禅师法嗣三人护国安祐禅师北巖法融禅师龙纪以定禅师万杉慈禅师法嗣二人白马元禅师德章山楚当禅师上蓝肇禅师法嗣一人大宁文广禅师褒亲有瑞禅师法嗣二人寿宁道完禅师兴国昌禅师智海清禅师法嗣三人干峯圆慧禅师四祖仲宣禅师白马汝鸿禅师庐山罗汉南禅师法嗣三人云峯慧昌禅师浮山德宣禅师张戒居士石巩明禅师法嗣一人三祖昧禅师琅邪起禅师法嗣一人金陵俞道婆光孝兰禅师法嗣一人芦山法真禅师象田卿禅师法嗣七人雪窦持禅师石佛益禅师光孝净源禅师九巖仲文禅师象田珍禅师光孝宗益禅师华严和尚慧日雅禅师法嗣二人九仙法清禅师觉海法因菴主洞山言禅师法嗣一人洞山择言禅师道林一禅法嗣一人大沩智禅师续传灯录卷第二十三目录续传灯录续传灯录卷第二十三大鑑下第十五世黄龙清禅师法嗣东京天宁长灵守卓禅师泉州庄氏子上堂曰三千剑客独许庄周为甚么跳不出良医之门多病人因甚么不消一札巳透关者更请辨看上堂譬如眼根不自见眼性自平等无平等者便恁么去无孔铁鎚聊且安置直得入林不动草入水不动波也是一期方便若也篱内竹抽篱外笋㵎东花发㵎西红更待勘过了打僧问丹霞烧木佛院主为甚么眉须堕落师曰猫儿会上树曰早知如是终不如是师曰惜取眉毛问如何是衲衣下事师曰天旱为民愁问佛未出世时如何师曰绝毫绝釐曰出世后如何师曰填沟塞壑曰出与未出相去几何师曰人平不语水平不流上堂平高就下勾贼破家截铁斩钉狐狸恋窟总不恁么合作么生所以道万仞崖头亲撒手须是其人秖如香积国中持钵一句作么生道良久曰切忌风吹别调中上堂释迦掩室过犯弥天毘耶杜词自救不了如何如何口门太小宣和五年十二月二十七日奄然示寂阇维日皇帝遣中使赐香持金盘求设利爇香罢盘中铿然视之五色者数颗大如豆使者持还上见大悦潭州上封佛心才禅师福州姚氏子幼得度受具游方至大中依海印隆禅师见老宿达道者看经至一毛头师子百亿毛头一时现师指问曰一毛头师子作么生得百亿毛头一时现达曰汝乍入丛林岂可便理会许事师因疑之遂发心领净头职一夕汛扫次印适夜参至则遇结座掷拄杖曰了即毛端吞巨海始知大地一微尘师豁然有省及出闽造豫章黄龙山与死心机不契乃参灵源凡入室出必挥泪自讼曰此事我见得甚分明秖是临机吐不出若为奈何灵源知师勤笃告以须是大彻方得自在也未几窃观隣案僧读曹洞广录至药山採薪归有僧问甚么处来山曰讨柴来僧指腰下刀曰鸣剥剥是箇甚么山拔刀作斫势师忽欣然掴隣案僧一掌揭帘趍出冲口说偈曰彻彻大海干枯虚空迸裂四方八面绝遮拦万象森罗齐漏泄后分座于真乘应上封之命屡迁名剎住干元日开堂示众曰百千三昧门无量福德藏放行也如开武库错落交辉把住也似雪覆芦花通身莫辨使见之者撩起便行闻之者单刀直入箇箇具顶门正眼人人悬肘后灵符扫佛祖见知作丛林殃害忆得宝寿开堂日三圣推出一僧宝寿便打三圣云与么为人瞎却镇州一城人眼去在且如干元今日开堂或有僧出来山僧亦打不唯此话大行且要开却福州一城人眼去何也剑为不平离宝匣药因救病出金瓶上堂达磨未来东土已前人人怀媚水之珠箇箇抱荆山之璞可谓壁立千仞及乎二祖礼却三拜之后一一南询诸友北礼文殊好不丈夫或有一箇半箇不求诸圣不重己灵匹马单鎗投虚置刃不妨庆快平生如今有么自是不归归便得五湖烟景有谁争上堂宗乘提唱妙绝名言一句该通干坤函盖直似首罗正眼竖亚面门又如圆∴三点横该法界乃卓拄杖曰向这一点下明得出身犹可易脱体道应难又卓拄杖曰向第二点下明得纵横三界外隐显十方身又卓拄杖曰向第三点下明得鱼龙锁户佛祖潜踪不然放过一着随分有春色一枝三四花上堂一法有形该动植百川湍激竞朝宗昭琴不鼓云天淡想像毘耶老病翁维摩病则上封病上封病则拄杖子病拄杖子病则森罗万象病森罗万象病则凡之与圣病诸人还觉病本起处么若也觉去情与无情同一体处处皆同真法界其或未然甜瓜彻蒂甜苦瓠连根苦潭州法轮应端禅师南昌除氏子少依化度善月圆颅登具谒真净文禅师机不谐至云居会灵源分座为众激昂师扣其旨然以妙入诸经自负源尝痛札之师乃援马祖百丈机语及华严宗旨为表源笑曰马祖百丈固错矣而华严宗旨与箇事喜没交涉师愤然欲他往因请辞及揭帘忽大悟汗流浃背源见乃曰是子识好恶矣马祖百丈文殊普贤几被汝带累由此誉望四驰名士夫争挽应世皆不就政和末太史张公司成以百丈坚命开法师不得已始从上堂举大隋劫火洞然话遂曰六合倾翻噼面来暂披麻缕混尘埃因风吹火浑闲事引得游人不肯回坏不坏随不随徒将闻见强针锥太湖三万六千顷月在波心说向谁僧问如何是宾中宾师曰芒鞋竹杖走红尘曰如何是宾中主师曰十字街头逢上祖曰如何是主中宾师曰御马金鞭混四民曰如何是主中主师曰金门谁敢擡眸觑曰宾主已蒙师指示向上宗乘又若何师曰昨夜霜风刮地寒老𤠔岭上啼残月隆兴府百丈以栖禅师兴化人也上堂摩腾入汉达磨来梁送辙既成后代儿孙开眼迷路若是箇惺惺底终不向空里採花波中捉月谩劳心力毕竟何为山僧今日已是平地起骨堆谁人行时各自着精彩看信州博山无隐子经禅师岁旦上堂和气生枯枿寒云散远郊木人占吉兆夜半露龟爻诸禅德龟爻露处文彩已彰便见一年十二月月月如然一日十二时时时相似到这里直似黄金之黄白玉之白自从旷大劫来未尝异色还见么其或未然且狥张三通节序从教李四鬓苍浪隆兴府黄龙德逢通照禅师郡之靖安胡氏子生有厖眉年十七从上蓝普禅师落发往依灵源即明深旨上堂举夹山境话师曰法眼徒有此语殊不知夹山老汉被这僧轻轻拶着直得脚前脚后设使不作境话会未免犹在半途邵州光孝昙清禅师上堂杀父杀母佛前忏悔杀佛杀祖不消忏悔为甚么不消忏悔且得冤家解脱温州光孝德週禅师信州璩氏子于景德尊胜院染削问道有年后至黄龙闻举少林面壁顿悟述二偈以呈龙许之自是名流江浙上堂曰举体露堂堂十方无罣碍千圣不能传万灵成顶戴拟欲共商量开口百杂碎秖如未开口已前作么生咄上堂回互不回互觑见没可覩透出祖师关踏断人天路呵呵呵悟不悟落花流水知何处寺丞戴道纯居士字孚中咨叩灵源一日有省乃呈偈曰杳冥源底全机处一片心花露印纹知是几生曾供养时时微笑动香云黄龙死心悟新禅师法嗣吉州禾山方禅师临江龚氏子示众曰先用后照要验作家先照后用不存影迹照用同时壁立千仞照用不同时根尘可鑑古人以此四转语验天下衲僧若非具真正眼亲切悟明者难为凑泊今日分明为诸人拈出了也还委悉么若委悉去可谓不动丝毫顿超觉地其或未然切须子细又举拂子曰看看只这箇在临济则照用齐行在云门则事理俱备在曹洞则偏正叶通在沩仰则暗机圆合在法眼则何止唯心然五家宗派门庭施设则不无直饶辨得倜傥分明去犹是光影边事若要抵敌死生则霄壤有隔且道超越死生一句又作么生道良久曰洎合错下注脚杭州南荡法空禅师江西人为人强项久侍死心得旨后欲辞去死心记云汝福薄宜以道自养师遂辞行清草堂亦有颂送之云十年聚首龙峯寺一悟真空万境闲此去随缘且高隐莫将名字落人间后出世杭州南荡不踰月而院被火了无孑遗师叹曰吾违先师之言故见今日之难有富人欲独迎斋而舍三门师曰公欲施财邀福非长老受赐若教我背众而食所不愿也师既汨没于土木道遂不行草堂尝遣僧赍衣一袭寻访之衲子闻遂往依之而师亦老矣后示灭于本山嘉定府九顶寂惺惠泉禅师成都张氏子僧问心迷法华转心悟转法华未审意旨如何师曰风暖鸟声碎日高花影重上堂昔日云门有三句谓函盖干坤句截断众流句随波逐浪句九顶今日亦有三句所谓饥来喫饭句寒即向火句困来打睡句若以佛法而论则九顶望云门直立下风若以世谛而论则云门望九顶直立下风二语相违且如何是九顶为人处潭州上封祖秀禅师常德府何氏子上堂枯木巖前夜放华铁牛依旧卧烟沙侬家鞭影重拈出击拂子曰一念回心便到家遂喝一喝下座嘉兴府华亭性空妙普菴主汉州人久依死心获证乃抵秀水追船子遗风结茅青龙之野吹铁笛以自娱多赋咏得之者必珍藏其山居曰心法双忘犹隔妄色尘不二尚余尘百鸟不来春又过不知谁是住菴人又警众曰学道犹如守禁城昼防六贼夜惺惺中军主将能行令不动干戈治太平又曰不畊而食不蚕衣物外清闲适圣时未透祖师关棙子也须存意着便宜又曰十二时中莫住工穷来穷去到无穷直须洞彻无穷底踏倒须弥第一峯建炎初徐明叛道经乌镇肆杀戮民多逃亡师独荷策而往贼见其伟异疑必诡伏者问其来师曰吾禅者欲抵密印寺贼怒欲斩之师曰大丈夫要头便斫取奚以怒为吾死必矣愿得一饭以为送终贼奉肉食师如常斋出生毕乃曰孰当为我文之以祭贼笑而不答师索笔大书曰呜唿惟灵劳我以生则大块之过役我以寿则阴阳之失乏我以贫则五行不正困我以命则时日不吉吁哉至哉赖有出尘之道悟我之性与其妙心则其妙心孰与为隣上同诸佛之真化下合凡夫之无明纤尘不动本自圆成妙矣哉妙矣哉日月未足以为明干坤未足以为大磊磊落落无罣无碍六十余年和光混俗四十二腊逍遥自在逢人则喜见佛不拜笑矣乎笑矣乎可惜少年郎风流太光彩坦然归去付春风体似虚空终不坏尚飨遂举箸饫飡贼徒大笑食罢复曰劫数既遭离乱我是快活烈汉如今正好乘时便请一刀两段乃大唿斩斩贼方骇累稽首谢过令卫而出乌镇之庐舍免焚实师之惠也道俗闻之愈敬有僧覩师见佛不拜歌逆问曰既见佛为甚么不拜师掌之曰会么云不会师又掌曰家无二主绍兴庚申冬造大盆穴而塞之修书寄雪窦持禅师曰吾将水葬矣壬戌岁持至见其尚存作偈嘲之曰咄哉老性空刚要餧鱼鼈去不索性去秖管向人说师阅偈笑曰待兄来证明耳令遍告四众众集师为说法要仍说偈曰坐脱立亡不若水葬一省柴烧二省开圹撒手便行不妨快畅谁是知音船子和尚高风难继百千年一曲渔歌少人唱遂盘坐盆中顺潮而下众皆随至海滨望欲断目师取塞戽水而回众拥观水无所入复乘流而往唱曰船子当年返故乡没踪迹处妙难量真风遍寄知音者铁笛横吹作散场其笛声呜咽顷于苍茫间见以笛掷空而没众号慕图像事之后三日于沙上趺坐如生道俗争往迎归留五日阇维设利大如菽者莫计二鹤徘回空中火尽始去奉设利灵骨建塔于青龙严州钟山道隆首座桐庐董氏子于钟山寺得度自游方所至耆衲皆推重晚抵黄龙死心延为座元心顺世遂归隐钟山慕陈尊宿高世之风掩关不事事日鬻数籰自适人无识者手常穿一袜凡有禅者至提以示之曰老僧这袜着三十年了也有寺僧戏问如何是无诤三昧师便掌扬州齐谧首座本郡人也死心称为饱参诸儒屡以名山致之不可后示化于潭之谷山异迹颇众门人甞绘其像请赞为书曰箇汉灰头土面寻常不欲露现而今写出人前大似虚空着箭怨怨可惜人间三尺绢空室道人智通者龙图范珣女也幼聪慧长归丞相苏颂之孙悌未几厌世相还家求祝发父难之遂清修因看法界观顿有省连作二偈见意一曰浩浩尘中体一如纵横交互印毘卢全波是水波非水全水成波水自殊次曰物我元无异森罗镜像同明明超主伴了了彻真空一体含多法交参帝网中重重无尽处动静悉圆通后父母俱亡兄涓领分宁尉通偕行闻死心名重往谒之心见知其所得便问常啼菩萨卖却心肝教谁学般若通曰尔若无心我也休又问一雨所滋根苗有异无阴阳地上生箇甚么通曰一花五叶复问十二时中向甚么处安身立命通曰和尚惜取眉毛好心打曰这妇女乱作次第通礼拜心然之于是道声籍甚政和间居金陵常设浴于保宁揭牓于门曰一物也无洗箇甚么纤尘若有起自何来道取一句子玄乃可大家入浴古灵秖解揩背开士何曾明心欲证离垢地时须是通身汗出尽道水能洗垢焉知水亦是尘直饶水垢顿除到此亦须洗却后为尼名惟久挂钖姑苏之西竺缁白日夕师问得其道者颇众俄示寂书偈趺坐而终有明心录行于世草堂清禅师法嗣福州雪峯东山慧空禅师本郡陈氏子十四圆顶即游诸方遍谒诸老晚契悟于草堂绍兴癸酉开法雪峯受请日上堂曰俊快底点着便行痴钝底推挽不动便行则人人欢喜不动则箇箇生嫌山僧而今转此痴钝为俊快去也弹指一下曰从前推挽不出而今出从前有院不住而今住从前嫌佛不做而今做从前嫌法不说而今说出不出住不住即且置敢问诸人做底是甚么佛空王佛邪然灯佛邪释迦佛邪弥勒佛邪说底又是甚么法根本法邪无生法邪世间法邪出世间法邪众中莫有道得底么若道得山僧出世事毕如或未然逢人不得错举喝一喝下座上堂举云门示众云秖这箇带累杀人师曰云门寻常气宇如王作恁么说话大似贫恨一身多山僧即不然秖这箇快活杀人何故大雨方归屋里坐业风吹又遶山行然虽如是也是乞儿见小利且不伤物义一句作么生道上堂一拳拳倒黄鹤楼一趯趯翻鹦鹉洲有意气时添意气不风流处也风流俊哉俊哉快活快活一似十七八岁状元相似谁管尔天谁管尔地心王不妄动六国一时通罢拈三尺剑休弄一张弓自在自在快活快活恰似七八十老人作宰相相似风以时雨以时五谷植万民安竖起拄杖曰大众这两谒并山僧拄杖子共作得一褐衲僧到雪峯门下但知随例飡䭔子也得三文买草鞋喝一喝卓拄杖下座僧问和尚未见草堂时如何师曰江南有曰见后如何师曰江北无庆元府育王野堂普崇禅师本郡人也示众举巴陵和尚道不是风动不是旛动不是风旛又向甚么处着有人为祖师出气出来与巴陵相见雪窦和尚道风动幡动既是风幡又向甚么处着有人为巴陵出气出来与雪窦相见师曰非风非幡无处着是幡是风无着处辽天俊鹘悉迷踪踞地金毛还失措呵呵呵悟不悟令人转忆谢三郎一丝独钓寒江雨台州万年雪巢法一禅师太师襄阳郡王李公遵勉之玄孙也世居开封祥符县母梦一老僧至而产年十七试上庠从祖仕淮南欲官之不就将弃家事长芦慈觉赜禅师祖弗许母曰此必宿世沙门愿勿夺其志未几慈觉没大观改元礼灵巖通照愿禅师祝发登具依愿十年迷闷不能入谒圆悟于蒋山悟曰此法器也悟奉诏徙京师天宁师侍行靖康末谒草堂于疎山一语之及大法顿明绍兴七年泉守宝文刘公彦修请居延福后四迁巨剎上堂拈拄杖曰拄杖子有时作出水蛟龙万里云烟不断有时作踞地师子百年妖怪潜踪有时心法两忘照体独立有时照用同时主宾互用以拄杖画曰延福门下总用不着且道延福寻常用箇甚么卓拄杖喝一喝下座上堂仰面不见天低头不见地古剑髑髅前大海波涛沸退长芦归天台万年观音院忽示微疾书偈曰今年七十五归作菴中主珍重观世音泥蛇吞石虎入龛趺坐而逝隆兴府黄龙山堂道震禅师金陵赵氏子少依觉印英禅师为童子英移居泗之普照适淑妃择度童行师得圆具久之辞谒丹霞淳禅师一日与论洞上宗旨师呈偈曰白云深覆古寒岩异草灵花彩凤衔夜半天明日当午骑牛背面着靴衫淳器之师自以为碍弃依草堂一见契合日取藏经读之一夕闻晚参鼓步出经堂举头见月遂大悟亟趋方丈堂望见即为印可初住曹山次迁广寿黄龙上堂曰举箇古人因缘问阇梨阇梨不得作古会若作古会失却当面眼举箇即今因缘问阇梨阇梨不得作今会若作今会障却阇梨本来眼假饶不失不障非古非今犹是药病相治止啼之说秖如透脱一句阇梨还道得也无若道不得直待罗汉峯深谈实相即向汝道上堂少林冷坐门人各说异端大似众盲摸象神光礼三拜依位而立达磨云汝得吾髓这黑面婆罗门脚跟也未点地在上堂石人问枯桩何时汝发华枯桩怒石人何得口吧吧石人呵呵笑枯桩吐异葩红霞辉玉象白玉碾金沙借问通玄士何人不到家青原信禅师法嗣成都府正法希明禅师汉州人也解制上堂林叶纷纷落干坤报早秋分明西祖意何用更驰求若恁么会得始信佛祖之道本自平夷大解脱门元无关钥弥纶宇宙偪塞虚空量不可穷智不能测若也未明此旨不达其源任是百劫熏功千生炼行徒自疲苦了无交涉若深明此旨洞达其源乃知动静施为经行坐卧头头合道念念朝宗祖不云乎迷生寂乱悟无好恶得失是非一时放却如是则谁迷谁悟谁是谁非自是诸人独生异见观大观小执有执无己灵独耀不肯承当心月孤圆自生违背何异家中舍父衣内忘珠致使菩提路上荆棘成林解脱空中迷云蔽日山僧今日幸值众僧自恣化主还山诸上善人得得光访不可缄默随分葛藤曲为今时少开方便也须是诸人着眼各自谛观若更拟议寻思白云万里遂拈拄杖曰于斯明得灵山一会俨在目前其或未然更待来晨分付潭州梁山懽禅师僧问大众云臻请师开示师曰天静不知云去处地寒留得雪多时曰学人未晓玄言乞师再垂方便师曰一重山后一重人祖菴主见青原之后缚屋衡岳间三十余年人无知者偶遣兴作偈曰小锅煮菜上蒸饭菜熟饭香人正饥一补饥仓了无事明朝依样画猫儿由是衲子披榛扣之无尽张公力挽其开法不从竟终于此山夹山纯禅师法嗣澧州钦山干明普初禅师上堂良久曰举扬宗旨上祝皇基伏愿祥云与景星俱现醴泉与甘露双呈君乃尧舜之君俗乃成康之俗使林下野夫不觉成太平曲且作么生是太平曲无为而为神而化之洒德雨以霶霈鼓仁风而雍熙民如野鹿上如标枝十八子知不知哩哩啰啰啰哩拍一拍下座黄州柏子山嵩禅师法嗣黄州东禅惟资禅师上堂曰信手拈来无非佛事何故头头显理物物皆宗念念释迦出世步步弥勒下生若信得及把得住便请坐断报化佛头高步毘卢顶上拈拄杖云且道拄杖子有何长处良久画一画云能杀能活能纵能夺更有一般堪叹处不风流处也风流卓一下褒亲瑞禅师法嗣安州应城寿宁道完禅师僧问云从龙风从虎未审和尚从箇甚么师曰一字空中画曰得甚么奇特师曰千手大悲提不起问十方国土中唯有一乘法如何是一乘法师曰斗量不尽曰恁么则动容扬古路不堕悄然机师曰作么生是悄然机僧举头看师举起拂子僧喝一喝师曰大好悄然上堂古人见此月今人见此月此月镇长存古今人不别若人心似月碧潭光皎洁决定是心源此说更无说咄上堂诸禅德三冬告尽腊月将临三十夜作么生秖准良久曰衣穿瘦骨露屋破看星眠智海清禅师法嗣泉州干峯圆慧禅师上堂达磨正宗衲僧巴鼻堪嗟迷者成群开眼瞌睡头上是天脚下是地耳朵闻声鼻孔出气敢问云堂之徒时中甚处安置还见么可怜双林傅大士却言秖这语声是咄蕲州四祖仲宣禅师上堂诸佛出世为一大事因缘祖师西来直指人心是佛凡圣本来不二迷悟岂有殊途非涅槃之可欣非死生之可厌但能一言了悟不起坐而即证无生一念回光不举步而遍周沙界如斯要径可曰宗门山僧既到这里不可徒然乃举拂子曰看看山河大地日月星辰若凡若圣是人是物尽在拂子头上一毛端里出入游戏诸人还见么设或便向这里见得倜傥分明更须知有向上一路试问诸人作么生是向上一路良久曰六月长天降大雪三冬岭上火云飞庐山罗汉寺南禅师法嗣南岳云峯景德慧昌禅师僧问高提祖印即不问觌面相呈事若何师曰不劳拈出僧云不因渔父引争得见波涛师曰酌然僧云言前道破无妨碍物外全提有像迁师曰独许阇梨僧云横身三界外谁是出头人师曰争不足让有余僧云学人东西不辨南北不分师曰自生退屈乃曰禹溪流水如蓝染云密峯峦画不成山色水声全是体不知谁解悟无生悟无生彼此自忘情更拟求奇妙笑杀岭南能又曰非不非是不是达磨西来惑众显异梁王勘破渡江入魏九年面壁向嵩丘接得神光转失利大众欲不失利么廉纤梅雨蔽千家萧洒薰风吹万类若作佛法商量堕在野狐群里又曰至道无难唯嫌拣择但莫憎爱洞然明白雪峯辊毬赵州庭柏不落见闻亦非声色拟问如何拦顋一掴又曰佛祖传心西天此土得之者如日如月照耀干坤失之者如盲如聋不辨西东云峯这里得失是非一时放却无禅可参无道可学猖猖狂狂蹈乎大方且道佛祖传心传箇什么良久曰窓开云雾生衣上帘卷山泉入镜中舒州浮山德宣禅师僧问如何是佛师曰天长地久僧云学人未晓师曰年老病生僧云同生同死又作么生师曰唤阇梨作佛得么乃曰双井峯锦绣谷南北东西难图录纵尔僧繇巧笔端争如一到心中足拈起拂子曰还见么良久曰云居罗汉击禅床下座上堂曰诸佛不出世四十九年说祖师不西来少林有妙诀若人识祖佛当处便超越遂拈拂子曰这箇是浮渡拂子且道祖佛在什么处良久曰虽是善因而招恶果琅邪起禅师法嗣俞道婆金陵人也市油餈为业常随众参问琅邪邪以临济无位真人话示之一日闻丐者唱莲花乐云不因柳毅传书信何缘得到洞庭湖忽大悟以餈盘投地夫傍睨曰尔颠邪婆掌曰非汝境界往见琅邪邪望之知其造诣问那箇是无位真人婆应声曰有一无位人六臂三头努力嗔一擘华山分两路万年流水不知春由是声名蔼着凡有僧至则曰儿儿僧拟议即掩门佛灯珣禅师往勘之婆见如前所问珣曰爷在甚么处婆转身拜露柱珣即踏倒曰将谓有多少奇特便出婆蹶起曰儿儿来惜尔则箇珣竟不顾安首座至婆问甚处来安曰德山婆曰德山太乃老婆儿子安曰婆是甚人儿子婆曰被上座一问直得立地放尿婆尝颂马祖不安因缘曰日面月面虚空闪电虽然截断天下衲僧舌头分明秖道得一半光孝兰禅师法嗣明州芦山无相法真禅师江南李主之裔也上堂欲明向上事须具顶门眼若具顶门眼始契出家心既契出家心常具顶门眼要会顶门眼么四京人着衣喫饭两浙人饱暖自如通玄峯顶香风清花发蟠桃三四株象田卿禅师法嗣庆元府雪窦持禅师郡之卢氏子僧问中秋不见月时如何师曰更待夜深看曰忽若黑云未散又且如何师曰争怪得老僧上堂悟心容易息心难息得心源到处闲斗转星移天欲晓白云依旧覆青山绍兴府石佛益禅师上堂一叶落天下秋一尘起大地收一法透万法週且道透那一法遂喝曰切忌错认驴鞍桥作阿爷下颔便下座慧日雅禅师法嗣隆兴府九仙法清祖鑑禅师严陵人也尝于池之天宁以伽梨覆顶而坐侍郎曾公开问曰上座仙乡甚处曰严州曰与此间是同是别师拽伽梨下地揖曰官人曾到严州否曾罔措师曰待官人到严州却向官人道住后上堂曰万柳千华暖日开一华端有一如来妙谈不二虚空藏动着微言遍九垓笑咍咍且道笑箇甚么笑觉苑脚跟不点地上堂举睦州示众曰汝等诸人未得箇入头处须得箇入头处既得箇入头处不得忘却老僧明明向汝道尚自不会何况盖覆将来师曰睦州恁么道意在甚么处其或未然听觉苑下箇注脚张僧见王伴王伴叫张僧昨夜放牛处岭上及前村溪西水不饮溪东草不吞教觉苑如何即得会么不免与么去遂以两手按空下座僧问如何是夺人不夺境师曰惺惺寂寂曰如何是夺境不夺人师曰寂寂惺惺曰如何是人境两俱夺师曰惺惺惺惺曰如何是人境俱不夺师曰寂寂寂寂曰学人今日买銕得金去也师曰甚么处得这话头来平江府觉海法因菴主郡之嵎山朱氏子年二十四披缁服进具游方至东林谒慧日日举灵云悟道机语问之师拟对日曰不是不是师忽有所契占偈曰巖上桃花开花从何处来灵云才一见回首舞三台日曰子所见虽已入微然更着鞭当明大法师承教居庐阜三十年不与世接丛林尊之建炎中盗起江左顺流东归邑人结菴命居缁白继踵问道尝谓众曰汝等饱持定力无忧晨炊而事干求也晚年放浪自若称五松散人龙牙言禅师法嗣瑞州洞山择言禅师僧问如何是十身调御投子下禅床立未审意旨如何师曰脚跟下七穿八穴道林一禅师法嗣潭州大沩大圆智禅师四明人也上堂举南泉道三世诸佛不知有狸奴白牯却知有师曰三世诸佛既不知有狸奴白牯又何曾梦见灼然须知向上有知有底人始得且作么生是知有底人喫官酒卧官街当处死当处埋沙场无限英灵汉堆山积岳露尸骸续传灯录卷第二十三续传灯录卷第二十四目录大鑑下第十五世净慈明禅师法嗣五人净慈象禅师雪峯隆禅师灵岩德宗禅师常乐本然禅师宝应法照禅师长芦和禅师法嗣十五人甘露达珠禅师灵隐慧淳禅师雪窦明禅师琅邪诚禅师圆智和尚凤山和尚精严凤藻禅师清凉可昇禅师华严尚刘禅师褒禅道天禅师显亲祖永禅师长芦法永禅师定水然禅师兴国远禅师法音首座禅师雪峯慧禅师法嗣十四人净慈道昌禅师径山了一禅师金山了心禅师大吉法圆禅师南安达禅师净慈昇禅师石松祖天禅师庆成悟及禅师兴王宝机禅师宝胜守宁禅师建善法藏禅师净慈务晖禅师南明戒通禅师中峯宁禅师香严月禅师法嗣二人香严如璧禅师香严如琳禅师慧林深禅师法嗣七人灵隐慧光禅师国清妙印禅师国清普绍禅师九座慧邃禅师圆觉昙禅师净慧法如禅师圆觉胜禅师报恩然禅师法嗣一人资圣元祖禅师慧林海禅师法嗣二人万杉寿坚禅师万杉寿隆禅师开先宗禅师法嗣二人黄檗惟初禅师岳麓海禅师雪峯演禅师法嗣四人西禅慧舜禅师凤山道沼禅师能仁得能禅师龙卧俞禅师长芦了禅师法嗣十三人天童宗珏禅师长芦妙觉禅师龟山义初禅师保宁兴誉禅师北山法通禅师寿山德初禅师龙翔道晖禅师上蓝祖卿禅师能仁崇寿禅师幽岩子咏禅师长芦慧悟禅师神光道新禅师雪窦鑑禅师天童觉禅师法嗣十四人雪窦嗣宗禅师善权法智禅师净慈慧晖禅师瑞岩法恭禅师石门法真禅师光孝思彻禅师大洪法为禅师长芦琳禅师广慧法聪禅师凤凰世钊禅师乌巨光禅师宝福悟禅师能仁理禅师雪窦米遂禅师大洪预禅师法嗣五人慧力悟禅师雪峯慧深首座智门雅禅师普照充禅师荐福演禅师天封归禅师法嗣一人东林通理禅师天衣聪禅师法嗣六人慧日法安禅师护国钦禅师吉祥元实禅师投子道宣禅师能仁普禧禅师石佛宗苇禅师吉祥宣禅师法嗣一人南华明禅师大洪显禅师法嗣九人子陵祖清禅师胜果道和禅师龙安世能禅师北禅宗觉禅师普宁祖悟禅师中巾山昭禅师寿宁守轲禅师横山元经禅师白兆法通禅师罗汉遇禅师法嗣一人曹山月禅师径山悟禅师法嗣二人慧照和尚宝陀了然和尚宝林昌禅师法嗣二人护国妙机禅师兴化德观禅师宝林慧禅师法嗣二人祥符良度禅师宣化德济禅师承天月禅师法嗣二人承天仲颜禅师护国介丰禅师光孝印禅师法嗣一人东林本然禅师普照钦禅师法嗣一人永安可文禅师净福文禅师法嗣二人净光藏禅师扬州石塔和尚续传灯录卷第二十四目录续传灯录续传灯录卷第二十四大鑑下第十五世净慈明禅师法嗣临安府净慈象禅师越州山阴人也上堂古者道一翳在眼空花乱坠拈拄杖曰净慈拈起拄杖岂不是一翳在眼百千诸佛总在拄杖头现丈六紫磨金色之身乘其国土游历十方说一切法度一切众岂不是空花乱坠即今莫有向拄杖未拈已前坐断得么出来与净慈相见如无切忌向空本无花眼本无翳处着到乃掷拄杖下座福州雪峯隆禅师上堂一不成二不是口喫饭鼻出气休云北斗藏身说甚南山鼈鼻家财运出任交关劝君莫竞锥头利长芦和禅师法嗣镇江府甘露达珠禅师福州人上堂圣贤不分古今惟一可惟火就燥水就湿凿井而饮耕田而食大众东村王老去不归纷纷黄叶空狼籍临安府灵隐慧淳圆智禅师上堂吾心似秋月碧潭清皎洁乃喝曰寒山子话堕了也诸禅德皎洁无尘岂中秋之月可比虚明绝待非照世之珠可伦触露干坤光吞万象普天匝地耀古腾今且道是箇甚么良久曰此夜一轮满清光何处无雪峯慧禅师法嗣杭州净慈月堂道昌禅师湖州吴氏僧问大用现前不存轨则时如何师曰张家兄弟太无良曰恁么则一切处皆是去也师曰莫唐突人好问心生则法生心灭则法灭秖如心法双忘时生灭在甚么处师曰左手得来右手用问如何是从上宗门中事师曰一亩地曰便恁么会时如何师曰埋没不少问如何是诸佛本源师曰屋头问路曰向上还有事也无师曰月下抛甎上堂未透祖师关千难与万难既透祖师关千难与万难未透时难即且置既透了因甚么却难放下笊篱虽得价动他杓柄也无端上堂与我相似共尔无缘打翻药铫倾出炉烟还丹一粒分明在流落人间是几年咄上堂雁过长空影沈寒水雁无遗踪之意水无留影之心若能如是正好买草鞋行脚所以道动则影现觉则氷生不动不觉正在死水里荐福老人出头不得即且置育王今日又作么生向道莫行山下路果闻𤠔叫断膓声岁旦上堂举拂子曰岁朝把笔万事皆吉忽有箇汉出来道和尚这箇是三家村里保正书门底为甚么将来华王座上当作宗乘秖向他道牛进千头马入百疋临安府径山照堂了一禅师明州人上堂参玄之士触境遇缘不能直下透脱者盖为业识深重情妄胶固六门未息一处不通绝点纯清含生难到直须入林不动草入水不动波始可顺生死流入人间世诸人要会么以拄杖画曰秖向这里荐取镇江府金山了心禅师上堂佛之一字孰云无木马泥牛满道途倚遍阑干春色晚海风吹断碧珊瑚还有同声相应同气相求者么百鸟不来楼阁闭秖闻夜雨滴芭蕉香严月禅师法嗣邓州香严倚松如璧禅师抚州饶氏子上堂变化密移何太急剎那念念一唿吸八万四千方便门且道何门不可入入不入晓来雨打芭蕉湿殷勤更问箇中人门外堂堂相对立闻啄木鸟鸣说偈曰剥剥剥里面有虫外面啄多少茫茫瞌睡人顶后一锥犹未觉若不觉更听山僧剥剥剥慧林深禅师法嗣临安府灵隐寂室慧光禅师钱塘夏侯氏僧问飞来山色示清净法身合㵎溪声演广长舌相正当恁么时如何是云门一曲师曰芭蕉叶上三更雨曰一句全提超佛祖满筵朱紫尽知音师曰逢人不得错举上堂不用求真何须息见倒骑牛兮入佛殿羌笛一声天地空不知谁识瞿昙面台州国清愚谷妙印禅师上堂满口道得底为甚么不知有十方知有底为甚么满口道不得且道誵讹在甚么处若也知得许尔照用同时明闇俱了其或未然道得道不得知有不知有南山石大虫解作师子吼台州国清垂慈普绍禅师上堂灵云悟桃花玄沙傍不肯多少痴禅和担雪去填井今春花又开此意谁能领端的少人知花落春风静泉州九座慧邃禅师上堂九座今日向孤峯绝顶驾一只铁船截断天下人要津教他挥篙动棹不得有箇锦标子且道在甚么人手里拈拄杖曰看看向道是龙刚不信等闲夺得始惊人报恩然禅堂法嗣秀州资圣元祖禅师僧问紫金莲捧千轮足白玉毫辉万德身如何是佛师曰拕枪带甲曰贯花千偈虽殊品标月还归理一如如何是法师曰元丰条绍兴令曰林下雅为方外客人间堪作火中莲如何是僧师曰披席把椀慧林海禅师法嗣庐山万杉寿坚禅师相州人岁旦上堂有一人不拜岁不迎新寒暑不能侵其体圣凡不能混其迹从来鼻孔辽天谁管多年历日大众且道此人即今在甚么处卓拄杖曰咄咄咄没处去开先宗禅师法嗣瑞州黄檗惟初禅师常州蔡氏子上堂我见宗大哥平生藁默危坐所谓朽木形骸未尝口角譊譊将佛祖言教以当门庭秖要当人歇得十成自然不向这壳漏子上着到有僧问既不向这壳漏子上着到未审如何保任师曰无尔用心处曰和尚岂无方便师曰𨫼饼既无汁压沙那有油潭州岳麓海禅师僧问进前三步时如何师曰撞头磕额曰退后三步时如何师曰堕坑落堑曰不进不退时如何师曰立地死汉雪峯演禅师法嗣福州西禅慧舜禅师真定府人上堂五日一参三八普说千说万说横说竖说忽有箇汉出来道说即不无争奈三门头两箇不肯山僧即向他道瞎汉若不得他两箇西禅大似不遇知音长芦了禅师法嗣明州天童宗珏禅师僧问如何是道师曰十字街头休斫额上堂劫前运步世外横身妙契不可以意到真证不可以言传直得虚静歛气白云向寒岩而断灵光破暗明月随夜船而来正恁么时作么生履践偏正不曾离本位纵横那涉语因缘真州长芦妙觉慧悟禅师上堂尽大地是箇解脱门把手拽不肯入雪峯老汉抑逼人作么既到这里为甚么鼻孔在别人手里良久曰贪观天上月失却手中桡僧问雁过长空影沈寒水雁无遗纵之意水无沈影之心还端的也无师曰芦花两岸雪江水一天秋曰便恁么去时如何师曰雁过长空聻僧拟议师曰灵利衲子福州龟山义初禅师上堂久默斯要不务速说释迦老子寐语作么我今为汝保任斯事终不虚也大似压良为贱既不恁么毕竟如何白云笼岳顶翠色转崔嵬健康保宁兴誉禅师上堂步入道场影涵宗鑑粲粲星罗霁夜英英花吐春时木人密运化机丝毫不爽石女全提空印文彩大彰且道不一不异无去无来合作么生体悉的的纵横皆妙用阿侬元不异中来真州北山法通禅师上堂吞尽三世底为甚么开口不得照破四天下底为甚么开眼不得作么生得十成通畅去金针双锁备叶露隐全该僧问断言语绝思惟处乞师指示师曰滴水不入石天童觉禅师法嗣明州雪窦嗣宗禅师徽州陈氏子幼业经圆具依妙湛慧禅师诘问次释然契悟慧以尘尾拂付之后谒宏智蒙印可其道愈尊出住普照善权翠岩雪窦上堂人人有箇鼻孔唯有善权无鼻孔为甚么无二十年前被人掣落了也人人有两箇眼睛唯有善权无眼睛为甚么无被人木槵子换了也人人有箇髑髅唯有善权无髑髅为甚么无借人作屎杓了也遂召大众曰鼻孔又无眼睛又无髑髅又无诸人还识善权么若也不识是诸人埋没善权其或未然更听一颂㵎底泥牛金贴面山头石女着真红系驴橛上生芝草不是云蔼香炉峯上堂翠岩不是不说秖为无箇时节今朝快便难逢一句为君剖决露柱本是木头秤鎚秖是生铁诸人若到诸方莫道山僧饶舌僧问莲花未出水时如何师曰没却尔鼻孔曰出水后如何师曰穿着尔眼睛曰如何是正法眼师曰乌豆问如何是君师曰磨砻三尺剑待斩不平人曰如何是臣师曰白云闲不彻流水太忙生曰如何是君臣道合师曰云行雨施月皎星辉问如何是正中偏师曰菱花未照前曰如何是偏中正师曰团圞无少剩曰如何是正中来师曰遍界绝纤埃曰如何是兼中至师曰啮镞功前戏曰如何是兼中到师曰十道不通耗问如何是转功就位师曰撒手无依全体现扁舟渔父宿芦花曰如何是转位就功师曰半夜岭头风月静一声高树老𤠔啼曰如何是功位齐彰师曰出门不踏来时路满目飞尘绝点埃曰如何是功位俱隐师曰泥牛饮尽澄潭月石马加鞭不转头师终于本山塔全身寺之西南隅常州善权法智禅师陜府柏氏子壮于西京圣果寺祝发习华严弃谒南阳谨次参大洪智踰十年无所证后于宏智言下豁然出居善权次迁金粟上堂明月高悬未照前雪眉人凭玉阑干夜深雨过风雷息客散云楼酒椀干上堂三界无法何处求心惊蛇入草飞鸟出林雨过山堂秋夜静市声终不到孤岑杭州净慈自得慧晖禅师会稽张氏子幼依澄照道凝染削进具甫二十扣真歇于长芦微有所证旋里谒宏智智举当明中有暗不以暗相遇当暗中有明不以明相覩问之语不契初夜定回往圣僧前烧香而宏智适至师见之顿明前话次日入室智举堪嗟去日颜如玉却叹回时鬓似霜诘之师曰其入离其出微自尔问答无滞智许为室中真子绍兴丁巳开法补陀徒万寿及吉祥雪窦淳熙三年勅补净慈上堂朔风凛凛扫寒林叶落归根露赤心万派朝宗船到岸六窓虚映芥投针本成现莫他寻性地闲闲耀古今户外冻消春色动四山浑作木龙吟上堂释迦老子穷理尽性金口敷宣一代时教珠回玉转被人唤作拭不净故纸达磨祖师以一乘法直指单传面壁九年不立文字被人唤作壁观婆罗门且道作么生行履兔被傍人指注去衲帔幪头万事休此时山僧都不会上堂巢知风穴知雨甜者甜兮苦者苦不须计较更思量五五从来二十五万般施设到平常此是丛林饱参句诸人还委悉么野老不知尧舜力冬冬打鼓祭江神上堂谷之神枢之要里许傍参回途得妙云虽动而常闲月虽晦而弥照宾主交参正偏兼到十洲春尽花凋残珊瑚树林日杲杲僧问如何是正中偏师曰昨夜三更星满天曰如何是偏中正师曰白云笼岳顶终不露崔嵬曰如何是正中来师曰莫谓鲲鲸无羽翼今日亲从鸟道来曰如何是兼中至师曰应无迹用无痕曰如何是兼中到师曰石人衫子破大地没人缝上堂皮肤脱落绝方隅明了身心一物无妙入道寰深静处玉人端驭白牛车妙明田地达者还稀识情不到唯证方知白云儿灵灵自照青山父卓卓常存机分顶后光智契劫前眼所以道新丰路兮峻仍簸新丰洞兮湛然沃登者登兮不动摇游者游兮莫怱速亭堂虽有到人稀林泉不长寻常木诸禅德向上一着尊贵难明琉璃殿上不称尊翡翠帘前还合伴正与么时针线贯通真宗不坠合作么生施设满头白发离岩谷半夜穿云入市鄽上堂举傅大士法身颂云空手把锄头步行骑水牛人从桥上过桥流水不流云门大师道诸人东来西来南来北来各各骑一头水牯牛来然虽如是千头万头秖要识取这一头师曰云门寻常干爆爆地锥札不入到这里也解拕泥带水诸人秖今要见这一头么天色稍寒各自归堂上堂举风旛话师曰风旛动处着得箇眼即是上座风旛动处失却箇眼即是风旛其或未然不是风旛不是心衲僧徒自强锥针岩房雨过昏烟净卧听凉风生竹林七年秋退归雪窦十年仲冬二十九日中夜沐浴而逝窆全身于明觉塔右明州瑞岩石窓法恭禅师郡之奉化林氏子于栖真院下发受具往延庆讲下一夕诵法华至父母所生眼悉见三千界时闻风刺椶榈叶声忽然有省弃依天童始明大旨凡当世弘法者悉往咨决出住能仁光孝瑞岩上堂春风杨柳眉春禽弄百舌一片祖师心两处俱漏泄不动步还家习漏顿消灭暗投玉线芒晓贯金针穴深固实幽远无人孰辩别惭愧可怜生头头皆合辙不念阿弥陀南无干屎橛无智痴人前第一不得说上堂见得彻用时亲相逢尽是箇中人望空雨宝休夸富无地容锥未是贫踏着秤鎚硬似铁八两元来是半斤上堂举世尊生下指天指地公案颂曰五天一只蓬蒿箭搅动支那百万兵不得云门行正令几乎错认定盘星襄州石门清凉法真禅师剑门人也上堂柳色含烟春光逈秀一峯孤峻万卉争芳白云淡泞已无心满目青山元不动渔翁垂钓一溪寒雪未曾消野渡无人万古碧潭清似镜宾中有主拄杖横挑日月轮主中有宾踏破草鞋赤脚走直得宾主互显杀活自由理事混融正偏不滞入荒田不拣信手拈来草且道如何委悉尘中虽有隐身术争似全身入帝乡明州光孝了堂思彻禅师上堂羊头车子推明月没底船儿载晓风一句顿超情量外道无南北与西东所以劫前消息非口耳之所传格外真规岂思量之能解须知佛佛祖祖了无一法为人子子孙孙直下全身荷负既已万机寝削自然一糁不留湛湛之波碧水冷涵于秋色灵灵之照霁天净洗于氷轮宛转旁参叶通兼带梦手推开玉户翻身拨动机轮正令才行又见一阳萌动化工密运俄惊三世变迁虽则默尔无言争奈炽然常说无迁无变今朝拈置一边有故有新且道如何话会诸人还委悉么群阴消剥尽来日是书云随州大洪法为禅师天台鲍氏子上堂法身无相不可以音声求妙道亡言岂可以文字会纵使超佛越祖犹落阶梯直饶说妙谈玄终挂唇齿须是功勋不犯影迹不留枯木寒岩更无津润幻人木马情识皆空方能垂手入廓享黑转身异类不见道无漏国中留不住却来烟坞卧寒沙真州长芦琳禅师上堂拈拄杖曰其宗也离心意识其旨也超去来今离心意识故品万类不见差殊超去来今故尽十方更无渗漏当头不犯彻底无依悟向朕兆未生已前用在功勋不犯之处平常活计不用踌躇拟议之间即没交涉大洪预禅师法嗣临江军慧力悟禅师上堂一切声是佛声檐前雨滴响冷冷一切色是佛色觌面相呈讳不得便恁么若为明碧天云外月华清福州雪峯慧深首座示众未得入头应切切入头已得须教彻虽然得入本无无莫守无无无间歇大洪闻之乃曰深兄说禅若此惜福缘不胜耳一日普说罢挥偈辞众以笔一拍而化天封归禅师法嗣江州东林通理禅师上堂峯头驾铁船三更日轮杲心闲不自明落叶知谁扫等闲摘箇郑州梨放手元是青州枣天衣聪禅师法嗣苏州慧日法安禅师本郡人僧问如何是和尚为人一句师曰狗走抖擞口曰意旨如何师曰猴愁楼摗头温州护国钦禅师上堂有句无句明来暗去活捉生擒捷书露布如藤倚树物以类聚海外人参蜀中绵附树倒藤枯切忌名模句归何处苏嚧苏嚧呵呵大笑破镜不照大地茫茫一任𨁝跳无为军吉祥元实禅师高邮人自到天衣早夜精勤脇不至席一日偶失笑喧众衣摈之中夜宿田里覩星月粲然有省晓归趋方丈衣见乃问洞山五位君臣如何话会师曰我这里一位也无衣令参堂谓侍僧曰这汉却有箇见处奈不识宗旨何入室次衣预令行者五人分序而立师至俱召实上座师于是密契奥旨述偈曰一位才彰五位分君臣叶处紫云屯夜明帘卷无私照金殿重重显至尊衣称善后住吉祥舒州投子道宣禅师久侍天衣无所契衣叱之师忘寝食者月余一夕闻巡更铃声忽勐省曰住住一声直透青霄路寒潭月皎有谁知泥牛触折珊瑚树衣闻命职藏司住后凡有所问以拂子作摇铃势承天澄月禅师法嗣婺州承天仲颜禅师僧问梵王请佛盖为群生今日使君请师当为何事师曰大众知有恩僧云恁么则人天交接去也师曰不妨具眼续传灯录卷第二十四续传灯录卷第二十五目录大鑑下第十五世五祖演禅师法嗣二十二人昭觉克勤禅师太平慧懃禅师龙门清远禅师开福道宁禅师大随元静禅师无为宗泰禅师五祖表自禅师龙华道初禅师九顶清素禅师元礼首座普融藏主法閦上座海会慧宗禅师中峯遵伒禅师云顶才良禅师大明明禅师牛心达禅师四面山璘禅师南禅宗古禅师五祖宗自禅师延福远禅师天目齐禅师智海平禅师法嗣一十三人净因继成禅师法轮彦孜禅师开福崇哲禅师广教从原禅师云阳广悟禅师金山晓常禅师隐静恭禅师黄檗敏从禅师云巖脩辩禅师柏子慧崇禅师方广智京禅师东禅法珊禅师净慧从应禅师禾山晓禅师法嗣一人兴化道全禅师宝峯祥禅师法嗣一十四人鸿福昇禅师万寿素禅师香山道渊禅师开善道璚禅师宝峯景淳禅师怀玉用宣禅师天宁彦宗禅师多宝道威禅师启霞德宏禅师泐潭惟足禅师中际继宁禅师凤凰师闵禅师凤山璘禅师密严子琂禅师灵盖本禅师法嗣四人承天慧连禅师承天自贤禅师香山惟德禅师草衣岩庆禅师护国本禅师法嗣一人君山普净禅师续传灯录卷第二十五目录续传灯录续传灯录卷第二十五大鑑下第十五世五祖演禅师法嗣成都府昭觉寺克勤佛果禅师彭州骆氏子世宗儒师儿时日记千言偶游妙寂寺见佛书三复怅然如获旧物曰予殆过去沙门也即去家依自省祝发从文照通讲说又从敏行授楞严俄得病濒死叹曰诸佛涅槃正路不在文句中吾欲以声求色见宜其无以死也遂弃去至真觉胜禅师之席胜方刺臂出血指示师曰此曹溪一滴也师矍然良久曰道固如是乎即徒步出蜀首谒玉泉皓次依金銮信大沩哲黄龙心东林度佥指为法器而晦堂称他日临济一派属子矣最后见五祖尽其机用祖皆不诺乃谓祖强移换人出不逊语忿然而去祖曰待尔着一顿热病打时方思量我在师到金山染伤寒困极以平日见处试之无得力者追绎五祖之言乃自誓曰我病稍间即归五祖病痊寻归祖一见而喜令即参堂便入侍者寮方半月会部使者解印还蜀诣祖问道祖曰提刑少年曾读小艶诗否有两句颇相近频唿小玉元无事秖要檀郎认得声提刑应喏喏祖曰且子细师适归侍立次问曰闻和尚举小艶诗提刑会否祖曰他认得声师曰秖要檀郎认得声他既认得声为甚么却不是祖曰如何是祖师西来意庭前柏树子聻师忽有省遽出见鸡飞上阑干鼓翅而呜复自谓曰此岂不是声遂袖香入室通所得呈偈曰金鸭香销锦绣帏笙歌丛里醉扶归少年一段风流事祇许佳人独自知祖曰佛祖大事非小根劣器所能造诣吾助汝喜祖遍谓山中耆旧曰我侍者参得禅也由此所至推为上首崇宁中还里省亲四众迓拜成都帅翰林郭公知章请开法六祖更昭觉政和间谢事复出崃南游时张无尽寓荆南以道学自居少见推许师舣舟谒之剧谈华严旨要曰华严现量境界理事全真初无假法所以即一而万了万为一一复一万复万浩然莫穷心佛众生三无差别卷舒自在无碍圆融此虽极则终是无风匝匝之波公于是不觉促榻师遂问曰到此与祖师西来意为同为别公曰同矣师曰且得没交涉公色为之愠师曰不见云门道山河大地无丝毫过患犹是转句直得不见一色始是半提更须知有向上全提时节彼德山临济岂非全提乎公乃首肯翌日复举事法界理法界至理事无碍法界师又问此可说禅乎公曰正好说禅也师笑曰不然正是法界量里在盖法界量未灭若到事事无碍法界法界量灭始好说禅如何是佛干屎橛如何是佛麻三斤是故真净偈曰事事无碍如意自在手把猪头口诵净戒趁出婬坊未还酒债十字街头解开布袋公曰美哉之论岂易得闻乎于是以师礼留居碧岩复徒道林枢密邓公子常奏赐紫服师号诏住金陵蒋山学者无地以容勅补天宁万寿上召见褒宠甚渥建炎初又迁金山适驾幸维杨入对赐圆悟禅师改云居久之复领昭觉僧问云门道须弥山意旨如何师曰推不向前约不退后曰未审还有过也无师曰坐却舌头问法不孤起仗境方生提坐具曰这箇是境那箇是法师曰却被阇梨夺却鎗问古人道楖栗横担不顾人直入千峯万峯去未审那里是他住处师曰腾蛇缠足路布遶身曰朝看云片片暮听水潺潺师曰却须截断始得曰此回不是梦真箇到庐山师曰高着眼问猿抱子归青嶂后鸟衔花落碧岩前此是和尚旧时安身立命处如何是道林境师曰寺门高开洞庭野殿脚插入赤沙湖曰如何是境中人师曰僧宝人人沧海珠曰此是杜工部底作么生是和尚底师曰且莫乱道曰如何是夺人不夺境师曰山僧有眼不曾见曰如何是夺境不夺人师曰阇梨问得自然亲曰如何是人境俱夺师曰收曰如何人境俱不夺师曰放问有句无句如藤倚树如何得透脱师曰倚天长剑逼人寒曰秖如树倒藤枯沩山为甚么呵呵大笑师曰爱他底着他底曰忽被学人掀倒禅床抝折拄杖又作箇甚么伎俩师曰也是贼过后张弓问明历历露堂堂因甚么干坤收不得师曰金刚手里八稜棒曰忽然一唤便回还当得活也无师曰鹙子目连无奈何曰不落照不落用如何商量师曰放下云头曰忽遇其中人时如何师曰骑佛殿出山门曰万象不来渠独语教谁招手上高峯师曰错下名言上堂通身是眼见不及通身是耳闻不彻通身是口说不着通身是心鉴不出直饶尽大地明得无丝毫透漏犹在半途据令全提且道如何是展演域中日月纵横挂一亘晴空万古春上堂山头鼓浪井底扬尘眼听似震雷霆耳观如张锦绣三百六十骨节一一现无边妙身八万四千毛端头头彰宝王剎海不是神通妙用亦非法尔如然苟能千眼顿开直是十方坐断且超然独脱一句作么生道试玉须经火求珠不离泥上堂本来无形段那复有脣嘴特地广称扬替他说道理且道他是阿谁上堂十五日已前千牛拽不回十五日已后俊鹘趁不及正当十五日天平地平同明同暗大千沙界不出当处可以含吐十虚进一步超越不可说香水海退一步坐断千重万里白云不进不退莫道阇梨老僧也无开口处举拂子曰正当恁么时如何有时拈在千峯上划断秋云不放高上堂十方同聚会本来身不昧箇箇学无为顶上用钳鎚此是选佛场深广莫能量心空及第归利剑不如锥庞居士舌拄梵天口包四海有时将一茎草作丈六金身有时将丈六金身作一茎草甚是奇特虽然如此要且不曾动着向上关且如何是向上关铸印筑高坛上堂有句无句超宗越格如藤倚树银山铁壁及至树倒藤枯多少人失却鼻孔直饶收拾得来已是千里万里秖如未有恁么消息时如何还透得么风暖鸟声碎日高花影重上堂第一句荐得祖师乞命第二句荐得人天瞻落第三句荐得虎口横身不是循途守辙亦非革辙移途透得则六臂三头未透亦人间天上且三句外一句作么生道生涯秖在丝纶上明月扁舟泛五湖示众云一言截断千圣消声一剑当头横尸万里所以道有时句到意不到有时意到句不到句能刬意意能刬句意句交驰衲僧巴鼻若能恁么转去青天也须喫棒且道凭箇甚么可怜无限弄潮人毕竟还落潮中死示众云万仞崖头撒手要须其人千钧之弩发机岂为鼷鼠云门睦州当面蹉过德山临济诳謼闾阎自余立境立机作窠作窟故是灭胡种族且独脱一句作么生道万缘迁变浑闲事五月山房冷似氷绍兴五年八月己酉示微恙趺坐书偈遗众投笔而逝荼毘舌齿不坏设利五色无数塔于昭觉寺之侧谥真觉禅师舒州太平慧懃佛鑑禅师本郡汪氐子丱岁师广教圆深试所习得度每以唯此一事实余二则非真味之有省廼遍参名宿往来五祖之门有年恚祖不为印据与圆悟相继而去及悟归五祖方大彻证而师忽至意欲他迈悟勉令挂搭且曰某与兄相别始月余比旧时相见时如何师曰我所疑者此也遂参堂一日闻祖举僧问赵州如何是和尚家风州曰老僧耳聋高声问将来僧再问州曰尔问我家风我却识尔家风了也师即大豁所疑曰乞和尚指示极则祖曰森罗及万象一法之所印师展拜祖令主翰墨后同圆悟语话次举东寺问仰山镇海明珠因缘至无理可伸处圆悟征曰既云收得逮索此珠又道无言可对无理可伸师不能加答明日谓悟曰东寺秖索一颗珠仰山当下倾出一栲栳悟深肯之乃告之曰老兄更宜亲近老和尚去师一日造方丈未及语被祖诟骂懡㦬而退归寮闭门打睡恨祖不已悟已密知即往扣门师曰谁悟曰我师即开门悟问尔见老和尚如何师曰我本不去被尔赚累我遭这老汉诟骂悟呵呵大笑曰尔记得前日下底语么师曰是甚么语悟曰尔又道东寺秖索一颗珠仰山倾出一栲栳师当下释然悟遂领师同上方丈祖才见遽曰懃兄且喜大事了毕明年命师为第一座会太平灵源赴黄龙其席既虚源荐师于舒守孙鼎臣遂命补处五祖付法衣师受而捧以示众曰昔释迦文佛以丈六金襕袈裟披千尺弥勒佛身佛身不长袈裟不短会么即此样无他样自是法道大播政和初诏住东都智海五年乞归得旨居蒋山枢密邓公子常奏师徽号椹服僧问如何是祖师西来意师曰喫醋知酸喫盐知咸曰弓折箭尽时如何师曰一场懡㦬问不与万法为侣者是甚么人师曰拶破露柱曰归乡无路时如何师曰王程有限曰前三三后三三又作么生师曰六六三十六问承闻和尚亲见五祖是否师曰铁牛啮碎黄金草曰恁么则亲见五祖也师曰我与尔有甚冤雠曰秖如达磨见武帝意旨如何师曰胡言易辩汉语难明曰为甚凄凄暗渡江师曰因风借便问如何是主中宾师曰进前退后愁杀人曰如何是宾中主师曰真实之言成妄语曰如何是宾中宾师曰夫子游行厄在陈曰如何是主中主师曰终日同行非伴侣曰宾主已蒙师指示向上宗乘事若何师曰大斧斫了手摩挲问即心即佛即不问非心非佛事如何师曰昨日有僧问老僧不对曰未审与即心即佛相去多少师曰近则千里万里远则不隔丝毫曰忽被学人截断两头归家稳坐又作么生师曰尔家在甚么处曰大千沙界内一箇自由身师曰未到家在更道曰学人到这里直得东西不辨南北不分去也师曰未为分外上堂至道无难唯嫌拣择桃花红李花白谁道融融只一色燕子语黄莺鸣谁道关关秖一声不透祖师关棙子空认山河作眼睛上堂日日日西沈日日日东上若欲学菩提掷下拄杖曰但看此模样五祖周祥上堂去年今日时红炉片雪飞今日去年时曹娥读夜碑末后一句子佛眼莫能窥白莲峯顶上红日遶须弥鸟啄珊瑚树鲸吞离水犀太平家业在千古袭杨岐上堂横拄杖曰先照后用竖起曰先用后照倒转曰照用同时卓一下曰照用不同时汝等诸人被拄杖一口吞尽了也自是尔不觉若向这里道得转身句免见一场气闷其或未然老僧今日失利上堂金乌急玉兔速急急流光七月十无穷游子不归家纵归秖在门前立门前立把手牵伊不肯入万里看看寸草无残花落地无人拾无人拾一回雨过一回湿上堂世尊有密语迦叶不覆藏乃曰尔寻常说黄道黑评品古今岂不是密语尔寻常折旋俯仰拈匙把筯祇揖万福是覆藏不覆藏忽然瞥地去也不可知要会么世尊有密语冬到寒食一百五迦叶不覆藏水泄不通已露赃灵利衲僧如会得一重雪上一重霜上堂十五日已前事锦上铺花十五日已后事如海一沤发正当十五日大似一尺镜照千里之像虽则真空绝迹其奈海印发光任他露柱开花说甚佛面百丑何故到头霜夜月任运落前溪上堂举僧问逍州如何是不迁义州以手作流水势其僧有省又僧问法眼不取于相如如不动如何是不取于相见于如如不动眼曰日出东方夜落西其僧亦有省若也于此见得方知道旋岚偃岳本来常静江河竞注元自不流其或未然不免更为饶舌天左旋地右转古往今来经几遍金乌飞玉兔走才方出海门又落青山后江河波渺渺淮济浪悠悠直入沧溟昼夜流遂高声曰诸禅德还见如如不动么师室中以木骰子六只面面皆书公字僧才入师掷曰会么僧拟不拟师即打出七年九月八日上堂祖师心印状似铁牛之机去即印住住即印破直饶不去不住亦未是衲僧行履处且作么生是衲僧行履处待十月前后为诸人注破至后月八日沐浴更衣端坐手写数书别故旧停笔而化阇维收灵骨设利塔于本山舒州龙门清远佛眼禅师临卭李氏子严正寡言十四圆具依毘尼究其说因读法华经至是法非思量分别之所能解持以问讲师讲师莫能答师叹曰义学名相非所以了生死大事遂卷衣南游造舒州太平演禅师法席因丐于庐州偶两足跌仆地烦懑间闻二人交相恶骂谏者曰尔犹自烦恼在师于言下有省及归凡有所问演即曰我不如尔尔自会得好或曰我不会我不如尔师愈疑遂咨决于元礼首座礼乃以手引师之耳绕围炉数匝且行且语曰尔自会得好师曰有冀开发乃尔相戏耶礼曰尔他后悟去方知今日曲折耳太平将迁海会师慨然曰吾持钵方归复参随往一荒院安能究决已事耶遂作偈告辞之蒋山坐夏邂逅灵源禅师日益厚善从容言话间师曰比见都下一尊宿语句似有缘灵源曰演公天下第一等宗师何故舍而事远游所谓有缘者盖知解之师与公初心相应耳师从所勉径趋海会后命典谒适寒夜孤坐拨炉见火一豆许恍然自喜曰深深拨有些子平生事只如此遽起阅几上传灯录至破灶堕因缘忽大悟作偈曰刀刀林鸟啼披衣终夜坐拨火悟平生穷神归破堕事皎人自迷曲淡谁能和念之永不忘门开少人过圆悟因诣其寮举青林般土话验之且谓古今无人出得尔如何会师曰也有甚难悟曰秖如他道铁轮天子寰中旨意作么生师曰我道帝释宫中放赦书悟退语人曰且喜远兄便有活人句也自是隐居四面大中菴属天下一新崇宁万寿寺舒守王公涣之命师开法次补龙门道望尤振后迁和之褒禅枢密邓公洵武奏赐师号紫衣上堂台山路上过客全稀破灶堂前感恩无地雪埋庭柏氷锁偃谿虽在南方火炉头不入他家虀瓮里看看臈月三十日便是孟春犹寒尔等诸人各须努力向前切忌自生退屈上堂卓拄杖曰圆明了知不由心念抵死要道堕坑落堑毕竟如何乃倚拄杖下座上堂泡幻同无碍如何不了悟眼里瞳人吹叫子达法在其中非今亦非古六只骰子满盆红大众时人为甚么坐地看扬州钵盂着栖新翻样牛上骑牛笑杀人上堂赵州不见南泉山僧不识五祖甜瓜彻蔕甜苦瓠连根苦上堂一叶落天下春无路寻思笑杀人下是天上是地此言不入时流意南作北东作西动而止喜而悲蛇头蝎尾一试之勐虎口里活雀儿是何言归堂去上堂千说万说不如亲面一见纵不说亦自分明王子宝刀喻众盲摸象喻禅学中隔江招手事望州亭相见事逈绝无人处事深山巖崖处事此皆亲面而见之不在说也上堂苏武牧羊辱而不屈李陵望汉乐以忘归是在外国在本国佛诸弟子中有者双足越坑有者聆筝起舞有者身埋粪壤有者呵骂河神是习气是妙用至于擎叉打地竖拂敲床睦州一向闭门鲁祖终年面壁是为人是不为人信知一切凡夫埋没宝藏殊不丈夫诸人何不能摆柁张帆抛江过岸休更钉桩摇艣何日到家既作曹溪人又是家里汉还见家里事么僧问劫火洞然大千俱坏未审这箇坏不坏师曰黑漆桶里黄金色问道远乎哉触事而真如何是道师曰顶上八尺五曰此理如何师曰方圆七八寸问劫火威音前别是一壶天御楼前射猎不是刈茅田提起坐具曰这箇唤作什么师曰正是刈茅田僧便喝师曰犹作主在问僧孤灯独照时如何僧无对师代曰露柱证明师闻开静板声乃曰据欵结案师尝题语于龙门延寿壁间曰佛许有病者当疗治容有将息所也禅林凡有数名或曰涅槃见法身常住了法不生也或曰省行知此违缘皆从行苦也或曰延寿欲得慧命扶持色身也其实使人了生死处也多见少觉微恙便入此堂不强支吾便有补益及乎久病思念乡闾不善退思灭除苦本先圣云病者众生之良药若善服食无不瘥者也宣和初以病辞归蒋山之东堂二年书云前一日饭食讫趺坐谓其徒曰诸方老宿临终必留偈辞世世可辞邪且将安往廼合掌怡然趋寂门人函骨归龙门塔于灵光台侧潭州开福道宁禅师歙溪汪氏子壮为道人于崇果寺执浴一日将濯足偶诵金刚经至于此章句能生信心以此为实遂忘所知忽垂足沸汤中发明已见后祝发蒋山依雪窦老良禅师踰二年遍历丛林参诸名宿晚至白莲闻五祖小参举忠国师古佛净瓶赵州狗子无佛性话顿彻法源大观中潭帅席公震请住开福衲子景从浴佛上堂未离兜率已降王宫未出母胎度人已毕诸禅德日日日从东畔出朝朝鸡向五更啼虽然不是桃花洞春至桃花亦满溪又道毘蓝园内右脇降生七步周行四方目顾天上天下唯我独尊大似贪观天上月失却手中珠还知落处么若知落处方为孝子顺孙苟或未然不免重下註脚良久曰天生伎俩能奇怪未上输他弄一场示众云秋日耀长空秋江浸虚碧伤嗟门外人处处寻弥勒蓦路忽擡头相逢不相识诸禅德既是相逢为甚么却不相识剪尽霜前竹临谿不化龙上堂遍界不曾藏通身无影像相逢莫讶太愚痴旷劫至今无伎俩无伎俩少人知大抵还他肌骨好何须临镜画蛾眉上堂摩竭正令未免崎岖少室垂慈早伤风骨腰囊挈钖孤负平生炼行灰心递相钝置争似春雨晴春山青白云三片四片黄鸟一声两声千眼大悲看不足王维虽巧画难成直饶便恁么犹自涉途程且不涉途程一句作么生道人从汴州来不得东京信僧问莲花未出水时如何师曰人天合掌曰出水后如何师曰不碍往来看问如何是句到意不到师曰瑞草本无根信手拈来用曰如何是意到句不到师曰领取钩头意莫认定盘星曰如何是意句俱到师曰大悲不展手通身是眼睛曰如何是意句俱不到师曰君向潇湘我向秦政和三年十一月四日净发沐浴次日斋罢小参勉众行道辞语诚切期初七示寂至日酉时跏趺而逝阇维获设利五色归藏于塔彭州大随南堂元静禅师后名道兴阆之玉山大儒赵公约仲之子也十岁病甚母祷之感异梦舍令出家师成都大慈宝生院宗裔元祐三年通经得度留讲聚有年而南下首参永安恩禅师于临济三顿棒话发明次依诸名宿无有当意者闻五祖机峻欲抑之遂谒祖祖乃曰我此间不比诸方凡于室中不要汝进前退后竖指擎拳绕禅床作女人拜提起坐具千般伎俩秖要尔一言下谛当便是汝见处师茫然退参三载一日入室罢祖谓曰子所下语已得十分试更与我说看师即剖而陈之祖曰说亦说得十分更与我断看师随所问而判之祖曰好即好秖是未曾得老僧说话在斋后可来祖师塔所与汝一一按过始得及至彼祖便以即心即佛非心非佛睦州担板汉南泉斩猫儿赵州狗子无佛性有佛性之语编辟之其所对了无凝滞至子胡狗话祖遽转面曰不是师曰不是却如何祖曰此不是则和前面皆不是师曰望和尚慈悲指示祖曰看他道子胡有一狗上取人头中取人腰下取人脚入门者好看才见僧入门便道看狗向子胡道看狗处下一转语教子胡结舌老僧钤口便是尔了当处次日入室师默启其说祖笑曰不道尔不是千了百当底人此语秖似先师下底语师曰某何人得似端和尚祖曰不然老僧虽承嗣他谓他语拙盖秖用远录公手段接人故也如老僧共远录公便与百丈黄檗南泉赵州辈把手共行才见语拙即不堪师以为不然迺拽杖渡江适大水泛涨因留四祖侪辈挽其归又二年祖方许可尝商略古今次执师手曰得汝说须是吾举得汝举须是吾说而今而后佛祖祕要诸方关键无逃子掌握矣遂创南堂以居之于是名冠寰海成都帅席公旦请开法嘉祐未几徙昭觉迁能仁及大随上堂君王了了将帅惺惺一回得胜六国平宁上堂举临济参黄檗之语白云端和尚颂云一拳拳倒黄鹤楼一趯趯翻鹦鹉洲有意气时添意气不风流处也风流师曰大随即不然行年七十老躘蹱眼目精明耳不聋忽地有人欺负我一拳打倒过关东上堂问答已乃曰有祖已来时人错会秖将言句以为禅道殊不知道本无体因体而得名道本无名因名而立号秖如适来上座才恁么出来便恁么归众且道具眼不具眼若道具眼才恁么出来眼在甚么处若道不具眼争合便恁么去诸仁者于此见得倜傥分明则知二祖礼拜依位而立真得其髓秖这些子是三世诸佛命根六代祖师命脉天下老和尚安身立命处虽然如是须是亲到始得上堂自己田园任运耕祖宗基业力须争悟得千圣头边坐用向三途底下行僧问祖师心印请师直指师曰尔闻热么曰闻师曰且不闻寒曰和尚还闻热否师曰不闻曰为甚么不闻师摇扇曰为我有这箇问如何是夺人不夺境师曰活捉魔王鼻孔穿曰如何是夺境不夺人师曰中心树子属吾曹曰如何是人境两俱夺师曰一钓三山连六鼈曰如何是人境俱不夺师曰白日骑牛穿市过问莲华未出水时如何师曰好曰出水后如何师曰好曰如何是莲华师曰好僧礼拜师曰与他三箇好万事一时休问藏天下于天下即不问乃举拳曰秖如这箇作么生藏师曰有甚么难曰且作么生藏师曰衫袖里曰未审如何是纪纲佛法底人师曰不可是鬼曰忽遇杀佛杀祖底来又作么生支遣师曰老僧有眼不曾见问学人乍入丛林乞师指示师曰喫粥喫饭莫教放在脑后曰终日喫时未尝喫师曰负心衲子不识好恶问劫火洞然大千俱坏未审这箇坏也无师曰阿谁教尔恁么问僧进前鞠躬曰不审师曰是坏不坏僧无语问如何是山里禅师曰庭前嫰竹先生笋㵎下枯松长老枝曰如何是市里禅师曰六街钟鼓韵冬冬即处铺金世界中曰如何是村里禅师曰贼盗消亡蚕麦熟讴歌鼓舞乐昇平问如何是诸佛出身处师曰问得甚当曰便恁么去时如何师曰答得更奇问因山见水见水忘山山水俱忘理归何所师曰山僧坐却舌头天地黯黑有一老宿垂语云十字街头起一间茅厕秖是不许人疴僧举以扣师师曰是尔先疴了更教甚么人疴宿闻焚香遥望大随再拜谢之绍兴乙卯秋七月大雨雪山中有异象师曰吾期至矣十七日别郡守以次越三日示少恙于天彭二十四日夜谓侍僧曰天晓无月时如何僧无对师曰倒教我与汝下火始得翌日还堋口廨院留遗诫蜕然示寂门弟子奉全身归烟雾四合猿鸟悲鸣茶毘异香遍野舌本如故设利五色者不可计瘗于定光塔之西后住天童天目文礼作师画像赞可补行实之缺因併录此赞曰东山一会人唯他不唧𠺕别处着闲房丛林难讲究邡水潭蛇出惊人钝铁锅鸡啼白昼杂剧打来全火秖候晚岁放疎慵却与俗和同勤巴子使人勘验掷香贴便显家风定光无佛枉费罗笼临行摇铎虚空那知丧尽白云宗汉州无为宗泰禅师涪城人自出关遍游丛社至五祖告香日祖举赵州洗钵盂话俾参洎入室举此话问师尔道赵州向伊道甚么这僧便悟去师曰洗钵盂去聻祖曰尔秖知路上事不知路上滋味师曰既知路上事路上有甚滋味祖曰尔不知邪又问尔曾游淛否师曰未也祖曰尔未悟在师自此凡五年不能对祖一日陞堂顾众曰八十翁翁辊绣毬便下座师欣然出众曰和尚试辊一辊看祖以手作打仗鼓势操蜀音唱绵州巴歌曰豆子山打瓦鼓杨平山撒白雨白雨下取龙女织得绢二丈五一半属罗江一半属玄武师闻大悟掩祖口曰秖消唱到这里祖大笑而归师后还蜀四众请开法无为迁正法上堂此一大事因缘自从世尊拈花迦叶微笑世尊曰吾有正法眼藏分付摩诃大迦叶以后灯灯相续祖祖相传迄至于今绵绵不坠直得遍地生华故号涅槃妙心亦曰本心亦曰本性亦曰本来面目亦曰第一义谛亦曰烁迦罗眼亦曰摩诃大般若在男曰男在女曰女汝等诸人但自悟去这般尽是闲言语遂拈起拂子曰会了唤作禅未悟果然难难难目前隔箇须弥山悟了易易易信口道来无不是僧问如何是佛师曰阿谁教尔恁么问僧拟议师曰了蕲州五祖表自禅师怀安人也初依祖最久未有省时圆悟为座元师往请益悟曰兄有疑处试语我师遂举德山小参不答话问话者三十棒悟曰礼拜着我作得尔师举话尚不会师作礼竟悟令再举前话师曰德山小参不答话悟掩其口曰但恁么看师出扬声曰屈屈岂有公案秖教人看一句底道理有僧谓师曰兄不可如此说首座须有方便因静坐体究及旬顿释所疑诣悟礼谢悟曰兄始知吾不汝欺又诣方丈祖迎笑自尔日深玄奥祖将归寂遗言郡守命嗣其席衲子四至不可遏师榜侍者门曰东山有三句若人道得即挂搭衲子皆披靡一日有僧携坐具径造丈室谓师曰某甲道不得秖要挂搭师大喜唿维那于明窓下安排上堂世尊拈华迦叶微笑时人秖知拈花微笑要且不识世尊僧问如何是祖师西来意师曰荆棘林中舞柘枝曰如何是佛师曰新生孩子掷金盆蕲州龙华道初禅师梓之马氏子为祖侍者有年住龙华日上堂曰鸡见便鬪犬见便齩殿上鸱吻终日相对为甚么却不嗔便下座师机辩峻捷门人罔知造诣一日谓众曰昨日离城市白云空往还松风清耳目端的胜人间召众曰此是先师末后句有顷脱然而逝嘉州九顶清素禅师本郡郭氏子于干明寺剃染遍扣禅扃晚谒五祖闻举首山答西来意语倏然契悟述偈曰颠倒颠颠倒颠新妇骑驴阿家牵便恁么太无端回顾不觉布衫穿祖见廼问百丈野狐话又作么生师曰来说是非者便是是非人祖大悦久之辞归住清溪次迁九顶太守吕公来瞻大像问曰既是大像因甚么肩负两楹师曰船上无散工至阁下覩观音像又问弥勒化境观音何来师曰家富小儿娇守乃礼敬勤老宿至师问舞剑当咽时如何曰伏惟尚飨师诟曰老贼死去尔问我勤理前语问之师叉手揖曰拽破绍兴乙卯四月二十四日得微疾书偈遗众曰木人备舟铁人备马丙丁童子稳稳登喝散白云归去也竟尔趋寂元礼首座闽人也受业焦山初参演和尚于白云凡入室必谓曰衲僧家明取缁素好师疑之不已一日演陞堂举首山新妇骑驴阿家牵语乃曰诸人要会么莫问新妇阿家免烦路上波咤遇饭即饭遇茶即茶同门出入宿世冤家师于言下豁如且曰今日缁素明矣二年演迁席祖山命分座不就演归寂即他往崇宁间再到五祖僧问五祖迁化向甚么处去师曰有眼无耳朵六月火边坐曰意旨如何师曰家贫犹自可路贫愁杀人或问金刚经云一切善法如何是法师曰上是天下是地中间坐底坐立底立唤甚么作善法僧无对师便打后终于四明之瑞岩普融藏主福州人也至五祖入室次祖举倩女离魂话问之有契呈偈曰二女合为一媳妇机轮截断难回互从来往返绝踪由行人莫问来时路凡有乡僧来谒则发闽音诵俚语曰书头教娘勤作息书尾教娘莫瞌睡且道中间说箇甚么僧拟对师即推出法閦上座久依五祖未有所入一日造室祖问不与万法为侣者是甚么人曰法閦即不然祖以手指曰住住法閦即不然作么生师于是启悟后至东林宣密度禅师席下见其得平实之旨一日拈华绕度禅床一匝背手插香炉中曰和尚且道意作么生度屡下语皆不契踰两月遂问师令试说之师曰某秖将华插香炉中和尚自疑有甚么事来智海平禅师法嗣东京净因蹒菴继成禅师袁之宜春刘氏子上堂拈拄杖曰清净本然云何忽生山河大地看看富楼那穿过释迦老子鼻孔释迦老子钻破虚空肚皮且道山河大地在甚么处掷下拄杖召大众曰虚空翻筋斗向新罗国里去也是尔诸人切忌认叶止啼刻舟寻剑上堂茫茫尽是觅佛汉举世难寻闲道人棒喝交驰成药忌了忘药忌未天真上堂崑崙奴着铁袴打一棒行一步争似火中钓鼈日里藏氷阴影问翻魍魉虚空缚杀麻绳上堂狭路相逢且莫疑雷光石火已迟迟若教直下三心彻秖在如今一饷时到这里直使问来答去火迸星飞互换主宾照用得失波翻岳立玉转珠回衲僧面前了无交涉岂不见拈华鹫岭独许饮光问疾毘耶谁当金粟那知微笑已成途辙纵使默然未免风波要须格外相逢始解就中颕契还会么一曲寥寥动今古洛阳三十六峯西上堂举不顾即差互拟思量何劫悟大众枯桑知天风是顾不顾海水知天寒是思不思且唤甚么作悟底道理兔角杖头挑法界龟毛拂子舞三台上堂鼻里音声耳里香眼中咸淡舌玄黄意能觉触身分别氷室如春九夏凉如斯见得方知男子身中入定时女子身中从定出葵花随日转犀纹翫月生香枫化老人螟蠕成婐㜲若也不知苦哉佛陀耶许尔具只眼上堂一念心清净佛居魔王殿一念恶心生魔王居佛殿怀禅师曰但恁么信去唤作脚踏实地而行终无别法亦无别道理老僧恁么举了秖恐尔诸人见兔放鹰刻舟求剑何故功德天黑暗女有智主人二俱不受上堂举汾阳拈拄杖示众曰三世诸佛在这里为汝诸人无孔窍遂走向山僧拄杖里去强生节目师曰汾阳与么示徒大似担雪填井傍若无人山僧今日为汝诸人出气拈起拄杖曰三世诸佛不敢强生节目却从山僧拄杖里走出向诸人道我不敢轻于汝等汝等皆当作佛说是语已翻筋斗向拘尸罗城里去也掷下拄杖曰若到诸方分明举似师同圆悟法真慈受并十大法师禅讲千僧赴太尉陈公良弼府斋时徽宗皇帝私幸观之太师鲁国公亦与焉有善华严者廼贤首宗之义虎也对众问诸禅曰吾佛设教自小乘至于圆顿扫除空有独证真常然后万德庄严方名为佛尝闻禅宗一喝能转凡成圣则与诸经论似相违背今一喝若能入吾宗五教是为正说若不能入是为邪说诸禅视师师曰如法师所问不足三大禅师之酬净因小长老可以使法师无惑也师召善善应诺师曰法师所谓愚法小乘教者乃有义也大乘始教者乃空义也大乘终教者乃不有不空义也大乘顿教者乃即有即空义也一乘圆教者乃不有而有不空而空或作空而不有有而不空义也如我一喝非唯能入五教至于工巧技艺诸子百家悉皆能入师震声喝一喝问善曰闻么曰闻师曰汝既闻此一喝是有能入小乘教须臾又问善曰闻么曰不闻师曰汝既不闻适来一喝是无能入始教遂顾善曰我初一喝汝既道有喝久声销汝复道无道无则元初实有道有则而今实无不有不无能入终教我有一喝之时有非是有因无故有无一喝之时无非是无因有故无即有即无能入顿教须知我此一喝不作一喝用有无不及情解俱忘道有之时纤尘不立道无之时横遍虚空即此一喝入百千万亿喝百千万亿喝入此一喝是故能入圆教善乃起再拜师复谓曰非唯一喝为然乃至一语一默一动一静从古至今十方虚空万象森罗六趣四生三世诸佛一切圣贤八万四千法门百千三昧无量妙义契理契机与天地万物一体谓之法身三界唯心万法唯识四时八节阴阳一致谓之法性是故华严经云法性遍在一切处有相无相一声一色全在一尘中含四义事理无边周遍无余参而不杂混而不一于此一喝中皆悉具足犹是建化门庭随机方便谓之小歇场未至宝所殊不知吾祖师门下以心传心以法印法不立文字见性成佛有千圣不传底向上一路在善又问曰如何是向上一路师曰汝且向下会取善曰如何是宝所师曰非汝境界善曰望禅师慈悲师曰任从沧海变终不为君通善胶口而退闻者靡不叹仰皇帝顾谓近臣曰禅宗玄妙深极如此净因才辩亦罕有也近臣奏曰此宗师之绪余也南岳法轮彦孜禅师处之龙泉陈氏子上堂若是谛当汉通身无隔碍举措绝毫釐把手出红尘拨开向上窍当头札定不犯锋稜转握将来应用恰好丝毫不漏函盖相应任是诸佛诸祖觑着寒毛卓竖会么喫茶去僧问如何是不涉烟波底句师曰皎皎寒松月飘飘谷口风曰万差俱扫荡一句截流机师曰点僧曰到师曰借人面具舞三台问如何是佛师曰白额大虫曰秖如洞山道麻三斤又作么生师曰毒蛇钻露柱曰学人不晓师曰踏着始惊人衡州开福崇哲禅师邵州刘氏子上堂妙体堂堂触处彰快须回首便承当今朝对众全分付莫道侬家有覆藏掷拂子召侍者曰因甚打下老僧拂子问一水吞空远三峯峭壁危猊台重拂拭共喜主人归未审到家如何施设师曰空手捻双拳曰意旨如何师曰突出难辩上堂山僧有三印更无增减剩觌面便相呈能转凡成圣诸人还知么若也未知不免重重註破一印印空日月星辰列下风一印印泥头头物物显真机一印印水捩转鱼龙头作尾三印分明体一同看来非赤又非红互换高低如不荐青山依旧白云中泐潭祥禅师法嗣台州鸿福德昇禅师衡阳人也上堂诸人恁么上来堕在见闻觉知恁么下去落在动静施为若也不去不来正是鬼窟活计如何道得出身底句若也道得则分付拄杖子若道不得依而行之卓拄杖下座建宁府万寿慧素禅师上堂僧问劫火洞然大千俱坏未审这箇还坏也无大随曰坏脩山主曰不坏未审孰是孰非师曰一坏一不坏笑杀观自在师子蓦齩人狂狗尽逐块复曰会么曰不会师曰漆桶不快便下座一日有僧来作礼师问甚处来曰和尚合知某来处师曰湖南担屎汉江西刈禾客曰和尚真人天眼目某在大沩充园头东林作藏主师打三棒喝出绍兴二十三年六月朔沐浴趺坐书偈曰昨夜风雷忽尔露柱生出两指天明笑到灯笼拄杖依前扶起拂子𨁝跳过流沙夺转胡僧一只履于是俨然而逝明州香山道渊禅师本郡人上堂酒市鱼行头头宝所鵶鸣鹊噪一一妙音卓拄杖曰且道这箇是何佛事狼借不少上堂香山有箇话头弥满四大神洲若以佛法批判还如认马作牛诸人既不作佛法批判毕竟是甚么道理击拂子无鑐锁子不厌动摇半夜枕头要须摸着下座建宁府开善木菴道璚首座信之上饶人丛林以耆德尊之泐潭亦谓其饱参分座日甞举只履西归语谓众曰坐脱立亡倒化即不无要且未有逝而复出遗履者为复后代儿孙不及祖师为复祖师剩有这一着子乃大笑曰老野狐绍兴庚申冬信守以超化革律为禅迎为第一祖师语专使曰吾初无意人间欲为山子正为宗派耳然恐多不能往受请已取所藏泐潭绘像与木菴二字仍书偈嘱清泉亨老寄得法弟子慧山曰口嘴不中祥老子爱向丛林鼓是非分付雪峯山首座为吾痛骂莫饶伊顾专使曰为我传语侍郎行计迫甚不及修答声绝而化景淳知藏梅州人于化度寺得度往依泐潭入室次潭问陜府铁牛重多少师叉手近前曰且道重多少潭曰尾在黄河北头枕黄河南善财无鼻孔依旧向南参师拟议潭便打忽顿彻巾侍有年竟隐居林壑尝作偈曰怕寒懒剃鬔松发爱暖频添榾柮柴破衲伽黎撩乱搭谁能劳力强安排信州怀玉用宣首座四明彭氏子幼为僧径趋丛席侍泐潭于黄檗一日自临川持钵归值潭晚参有云一叶飘空便见秋法身须透闹啾啾师闻领旨潭为证据后依大慧慧亦谓其类己以是名卿鉅公列剎迎礼不就尝有颂大愚答佛话曰锯解秤鎚出老杜诗红稻啄残鹦鹉颗碧梧栖老凤皇枝潭州云盖本禅师法嗣潭州南岳承天惠连禅师僧问如何是承天境师拈起拂子僧云如何是境中人师击禅床一下僧云人境已蒙师指示向上宗乘事若何师挂拂子于旧处乃曰湖南近日稍别小雪应时及节但管积岳堆山勿论春寒秋热呵呵呵真可悦庭下黄柑香不彻上堂举扇子曰犀牛扇子古今扬七十峯前九夏长二六时中如可用分明头角好商量且问诸禅德商量箇什么良久曰任尔千般巧终无两样风乃放扇子上堂拈拄杖曰诸供养中法供养最胜所谓法供养者山供养水水供养山僧堂供养佛殿佛殿供养僧堂诸人供养老僧老僧供养诸人良久曰供养已毕念普供养真言老僧忘却且教拄杖子念与诸人卓一下云静处萨婆诃上堂曰闹市里识取古佛百草头上荐取老僧闹市里古佛且致百草头上老僧作么生荐乃云不是逢人夸好手大都品格合风流喝一喝潭州南岳承天自贤禅师僧问大众已集仰听雷音猊座既登请师剖露师曰剎竿头上翻筋斗僧云恁么则岳麓山前祥雾起祝融峯下瑞云生师曰紫罗帐里撒真珠乃拈拄杖曰不是心不是佛不是物打禅床一下云与君打破精灵窟簸土扬尘无处寻千山万山空突屼复敲禅床一下曰归堂参又上堂曰一身高隐唯南岳自笑孤云未是闲松下水边端坐者也应随例说居山咄又曰五更残月落天晓白云飞分明目前事不是目前机既是目前事为什么不是目前机良久曰欲言言不及林下好商量又曰佛祖不能正观天地不能盖载且道为什么如此良久曰人人有箇皮袋庐陵香山惟德禅师僧问登师子坐作师子吼师曰退后三步僧云忽遇文殊来又作么生师曰列在下风乃曰独坐草菴中空生直未委天龙殊不知花雨从何坠摩竭徒掩室毘耶空口闭睡起一杯茶别是箇滋味喝一喝上堂曰难难丝毫犹隔万重山易易剎那便到无生地堪羡文殊与维摩两箇纷纷谈不二山僧即不然良久曰难难拣择明白君自看喝一喝南岳草衣巖治平庆禅师僧问如何是治平境师曰石室夜深霜月白草衣岁久败蒲寒僧云如何是境中人师曰携笻寻远水洗钵趁朝斋僧云人境已蒙师指示向上宗乘事若何师曰木马嘶风泥牛渡海乃曰不是心不是佛不是物放出辽天鹘还见么清风月下守株人凉兔渐遥春草绿喝一喝上堂曰终日茫茫郍事无妨且道郍事如何良久曰落叶知流水归云识旧峯护国本禅师法嗣岳州君山崇胜普净禅师僧问如何是君山境师曰寺居烟岛上四野尽波澜僧云如何是境中人师曰望南看北斗僧云人境已蒙师指示向上宗乘事若何师曰槛外清风起湖中白浪生云谢答话师曰老僧罪过乃拈拄杖曰看看拄杖拄杖生在悬崖石上如今拈向人前一任生风起浪乃抛下又上堂曰摩竭掩室净名杜口饮光微笑达磨壁观雪老辊毬禾山打鼓祕巖擎杈清平拽石此一队汉各逞伎俩总不措一言教后人如何摸𢱢莫怪山僧不会说禅秖是修造院门一粥一饭接待往来若是说禅说道自有诸方续传灯录卷第二十五续传灯录卷第二十六目录大鑑下第十五世兜率悦禅师法嗣十二人兜率慧照禅师疎山了常禅师丞相张商英居士杨岐子圆禅师投子道胜禅师慈云明鑑禅师兜率慧宣禅师罗溪慧宜禅师广惠守真禅师赣州智宣和尚清溪智言和尚福州禅林和尚泐潭准禅师法嗣五人云岩天游禅师三角智尧禅师兴化宗选禅师光孝智端禅师李彭商老居士曲尺继昌禅师法嗣三人曲尺慧照禅师大随元信禅师净光了威禅师法云杲禅师法嗣三人洞山辩禅师慧海仪禅师西蜀鸾法师华药英禅师法嗣一人栖贤道宁禅师文殊能禅师法嗣一人天宁琼禅师法轮添禅师法嗣二人灵竺德宗禅师凤栖润禅师谷隐静显禅师法嗣四人石门政禅师白水宗月禅师兴阳浩禅师谷隐誾禅师龟山津禅师法嗣二人普照齐禅师岳麓祖昙禅师仰山蕳禅师法嗣二人仰山普禅师天宁蕴禅师昭觉纯白禅师法嗣四人信相宗显禅师铁像嵩禅师成都安象禅师龙顷怀宗禅师广利易禅师法嗣一人龙兴顺禅师马祖俨菴主法嗣一人资教希则禅师大沩瑃禅师法嗣五人中巖蕴能禅师云顶宗印禅师干元希式禅师灵峯了真禅师天真法空禅师荐福英禅师法嗣五人等觉普明禅师妙果德圆禅师鹤林智璘禅师崇宁庆舒禅师密严善忠禅师泐潭干禅师法嗣一十八人龙牙宗密禅师圆通道旻禅师天童普交禅师东禅从密禅师胜因咸静禅师二灵知和菴主兴化可都禅师道吾楚芳禅师雪峯有需禅师资福郁禅师景德良玉禅师荐福真禅师开福德筠禅师南冈照禅师云居如山禅师石霜楚蟾禅师木平觉澄禅师资福省悟禅师开先瑛禅师法嗣一十六人大沩海评禅师慈氏瑞仙禅师道林法照禅师光孝文璟禅师游地汝英禅师三植灌冲禅师宝盖用兴禅师天宁宗顺禅师灵山慧浩禅师净土希禅师黄檗道钦禅师九仙次岸禅师正法无照禅师庐山智通禅师龙牙宗密禅师德山声绝禅师圆通僊禅师法嗣四人净光了威禅师明招文慧禅师祥符立禅师浮山法真禅师慧力昌禅师法嗣四人慧力洞源禅师福胜常极禅师慧灯择英禅师云溪文庆禅师续传灯录卷第二十六目录续传灯录续传灯录卷第二十六大鑑下第十五世兜率悦禅师法嗣隆兴府兜率慧照禅师南安郭氏子上堂龙安山下道路纵横兜率宫中楼阁重叠虽非天上不是人间到者安心全忘诸念善行者不移双足善入者不动双扉自能笑傲烟萝谁管坐消岁月既然如是且道向上还有事也无良久曰莫教推落岩前石打破下方遮日云上堂举拂子曰端午龙安亦鼓桡青山云里得逍遥饥餮渴饮无穷乐谁爱争先夺锦标却向干地上划船高山头起浪明椎玉鼓暗展铁旗一盏菖蒲茶数箇沙糖粽且移取北欝单越来与南阎浮提鬪额看击禅床下座上堂兜率都无伎俩也效诸方榜样五日一度陞堂起动许多龙象禅道佛法又无到此将何供养须知达磨西来分付一条拄枝乃拈起曰所以道尔有拄杖子我与尔拄杖子尔无拄杖子我夺尔拄杖子且道那箇是宾句那箇是主句若断得去即途中受用若断不得且世谛流布乃抛下拄杖抚州府疎山了常禅师僧问如何是疎山为人底句师曰怀中玉尺未轻掷袖里金椎噼面来上堂等间放下佛手掩不住特地收来大地绝纤埃向君道莫疑猜处处头头见善财鎚下分明如得旨无限劳生眼自开丞相张商英居土字天觉号无尽年十九应举入京道由向氏家向预梦神人报曰明日接相公凌晨公至向异之劳问勤腆乃曰秀才未娶当以女奉洒扫公谦辞再三向曰此行若不了当吾亦不爽前约后果及第乃娶之初任主簿因入僧寺见藏经梵夹金字齐整乃怫然曰吾孔圣之书不如胡人之教人所仰重夜坐书院中研墨吮笔凭纸长吟中夜不眠向氏唿曰官人夜深何不睡去公以前意白之正以着无佛论向应声曰既是无佛何论之有当须着有佛论始得公疑其言遂已之后访一同列见佛龛前经卷乃问曰此何书也同列曰维摩诘所说经公信手开卷阅到此病非地大亦不离地大处叹曰胡人之语亦能尔耶问此经几卷曰三卷乃借归阅次向氏问看何书公曰维摩诘所说经向曰可熟读此经然后着无佛论公悚然异其言由是深信佛乘留心祖道元祐六年为江西漕首谒照觉总禅师觉诘其所见处与己符合乃印可觉曰吾有得法弟子住玉溪乃慈古镜也亦可与语公复因按部过分宁诸禅迓之公到先致敬玉溪慈次及诸山最后问兜率悦禅师悦为人短小公曾见龚德庄说其聪明可人乃曰闻公善文章悦大笑曰运使失却一只眼了也从悦临济九世孙对运使论文章政如运使对从悦论禅也公不然其语乃强屈指曰是九世也问玉溪去此多少曰三十里曰兜率聻曰五里公是夜乃至兜率悦先一夜梦日轮昇天被悦以手搏取乃说与首座曰日轮运转之义闻张运使非久过此吾当深锥痛札若肯回头则吾门幸事座曰今之士大夫受人取奉惯恐其恶发别生事也悦曰正使烦恼秖退得我院也别无事公与悦语次称赏东林悦未肯其说公乃题寺后拟瀑轩诗其略曰不向庐山寻落处象王鼻孔谩辽天意讥其不肯东林也公与悦语至更深论及宗门事悦曰东林既印可运使运使于佛祖言教有少疑否公曰有悦曰疑何等语公曰疑香严独脚颂德山拓钵话悦曰既于此有疑其余安得无邪秖如巖头言末后句是有邪是无邪公曰有悦大笑便归方丈闭却门公一夜睡不稳至五更下床触翻溺器乃大彻勐省前话遂有颂曰鼓寂钟沈拓钵回巖头一拶语如雷果然秖得三年活莫是遭他授记来遂扣方丈门曰某已捉得贼了悦曰赃在甚处公无语悦曰都运且去来日相见翌日公遂举前颂悦乃谓曰参禅秖为命根不断依语生解如是之说公已深悟然至极微细处使人不觉不知堕在区宇乃作颂证之曰等闲行处步步皆如虽居声色宁滞有无一心靡异万法非殊休分体用莫择精粗临机不碍应物无拘是非情尽凡圣皆除谁得谁失何亲何疎拈头作尾指实为虚翻身魔界转脚邪途了无逆顺不犯工夫公邀悦至建昌途中一一伺察有十颂叙其事悦亦有十颂酬之时元祐八年八月也公一日谓大慧曰余阅雪窦拈古至百丈再参马祖因缘曰大冶精金应无变色投卷叹曰审如是岂得有临济今日耶遂作一颂曰马祖一喝大雄峯深入髑髅三日聋黄蘗闻之惊吐舌江西从此立宗风后平禅师致书云去夏读临济宗派乃知居士得大机大用且求颂本余作颂寄之曰吐舌耳聋师已晓鎚胸秖得哭苍天盘山会里翻筋斗到此方知普化颠诸方往往以余聪明博记少知余者师自江西法窟来必辩优劣试为老夫言之大慧曰居士见处与真净死心合公曰何谓也大慧举真净颂曰客情步步随人转有大威光不能现突然一喝双耳聋那咤眼开黄蘗面死心拈曰云巖要问雪灶既是大冶精金应无变色为什么却三日耳聋诸人要知么从前汗马无人识秖要重伦盖代功公拊几曰不因公语争见真净死心用处若非二大老难显雪窦马师尔公于宣和四年十一月黎明口占遗表命子弟书之俄取枕掷门窓上声如雷震众视之已薨矣公有颂古行于世兹不复录泐潭准禅师法嗣隆兴府云巖典牛天游禅师成都郑氏子初试郡庠复往梓州试二处皆与贡籍师不敢承窜名出关适会山谷道人西还因见其风骨不凡议论超卓乃同舟而下竟往庐山投师剃发不改旧名首参死心不契遂依湛堂于泐潭一日潭普说曰诸人苦苦就准上座觅佛法遂拊膝曰会么雪上加霜又拊膝曰若也不会岂不见干峯示众曰举一不得举二放过一着落在第二师闻脱然颕悟出世云盖次迁云巖尝和忠道者牧牛颂曰两角指天四足踏地拽断鼻绳放甚屎屁张无尽见之甚击节后退云巖过庐山栖贤主翁意不欲纳乃曰老老大大正是质库中典牛也师闻之述一偈而去曰质库何曾解典牛秖缘价重实难酬想君本领无多子毕竟难禁这一头因菴于武宁扁曰典牛终身不出涂毒见之已九十三矣上堂卓拄杖曰久雨不晴札金乌飞在钟楼角又卓一下曰犹在壳复卓曰一任衲僧名邈上堂马祖一喝百丈蹉过临济小厮儿向粪扫堆头拾得一只破草鞋胡喝乱喝师震声喝曰唤作胡喝乱喝得么上堂象骨辊毬能已尽玄沙斫牌伎亦穷还知么火星入袴口事出急家门上堂三百五百铜头铁额木笛横吹谁来接拍时有僧出师曰也是贼过后张弓上堂宝峯有一诀对众分明说昨夜三更前乌龟吞却鼈冬至令节上堂晷运推移日南长至布裩不洗无来换替大小玉泉无风浪起云巖路见不平直下一鎚粉碎遂高声曰看脚下上堂举梁山曰南来者与尔三十棒北来者与尔三十棒然虽与么未当宗乘后来琅邪和尚道梁山好一片真金捋作顽铁卖却琅邪则不然南来者与尔三十棒北来者与尔三十棒从教天下贬剥师拈曰一人能舒不能卷一人能卷不能舒云巖门下一任南来北来且恁么过蓦然洗面摸着鼻头却来与尔三十上堂日可冷月可热众魔不能坏真说作么生是真说初三十一中九下七若信不及云巖与汝道破万人齐指处一雁落寒空病起上堂举马大师日面佛月面佛后来东山演和尚颂曰了鬟女子画蛾眉鸾镜台前语似痴自说玉颜难比并却来架上着罗衣师曰东山老翁满口赞叹则故是点检将来未免有乡情在云巖又且不然打杀黄莺儿莫教枝上啼几回惊妾梦不得到辽西潭州三角智尧禅师上堂揑土定千钧秤头不立蝇箇中些子事走杀岭南能还有荐得底么直饶荐得也是第二月法云杲禅师法嗣随州洞山辩禅师上堂不是心不是佛不是物钻天子鹞辽天鹘不度火不度水不度炉离弦箭发没回途直饶会得十分去笑倒西来碧眼胡东京慧海仪禅师上堂无相如来示现身破魔兵众绝纤尘七星斜映风生处四海还归旧主人诸仁者大迦叶灵山会上见佛拈花投机微笑须菩提闻佛说法深解义趣涕泪悲泣且道笑者是哭者是不见道万派横流总向东超然八面自玲珑万人胆破沙场上一箭双雕落碧空上堂举沩山坐次仰山问和尚百年后有人问先师法道如何秖对沩曰一粥一饭仰曰前面有人不肯又作么生沩曰作家师僧仰便礼拜沩曰逢人不得错举师曰自古及今多少人下语道严而不威恭而无礼横按拄杖竖起拳头若秖恁么却如何知得他父子相契处山僧今日也要诸人共知莫分彼我彼我无殊困鱼止泺病鸟栖芦逡巡不进泥中履争得先生一卷书西蜀銮法师通大小乘佛照谢事居景德师问照曰禅家言多不根何也照曰汝习何经论曰诸经粗知颇通百法照曰秖如昨日雨今日晴是甚么法中收师懵然照举痒和子击曰莫道禅家所言不根好师愤曰昨日雨今日晴毕竟是甚么法中收照曰第二十四时分不相应法中收师恍悟即礼谢后归蜀居讲会以直道示徒不泥名相而众多引去遂说偈罢讲曰众卖华兮独卖松青青颜色不如红算来终不与时合归去来兮翠蔼中由是隐居二十年道俗追慕复命演法笑答偈曰遁迹隐高峯高峯又不容不如归锦里依旧卖青松众列拜悔过两川讲者争依之文殊能禅师法嗣常德府德山琼禅师受请日上堂曰作家捞笼不肯住唿唤不回头为甚么从东过西自代曰后五日看昭觉纯白禅师法嗣成都府信相宗显正觉禅师潼川王氏子少为进士有声尝昼掬溪水为戏至夜思之遂见水泠然盈室欲汲之不可而尘境自空曰吾世网裂矣往依昭觉得度具满分戒后随众咨参觉一日问师高高峯顶立深深海底行汝作么生会师于言下顿悟曰钉杀脚跟也觉拈起拂子曰这箇又作么生师一笑而出服勤七祀南游至京师历淮浙晚见五祖演和尚于海会出问未知关槴邑大子难过赵州桥赵州桥即不问如何是关棙子祖曰汝且在门外立师进步一踏而退祖曰许多时茶饭元来也有人知滋味明日入室祖云尔便是昨日问话底僧否我固知尔见处秖是未过得白云关在师珍重便出时圆悟为侍者师以白云关意扣之悟曰尔但直下会取师笑曰我不是不会秖是未谙待见这老汉共伊理会一上明日祖往舒城师与悟继往适会于兴化祖问师记得曾在郡里相见来师曰全火秖候祖顾悟曰这汉饶舌自是机缘相契游庐阜回师以高高峯顶立深深海底行所得之语告五祖祖曰吾尝以此事诘先师先师云我曾问远和尚远曰猫有歃血之功虎有起尸之德非素达本源不能到也师给侍之久祖钟爱之后辞西归为小参复以颂送曰离乡四十余年一时忘却蜀语禅人回到成都切须记取鲁语时觉尚无恙师再侍之名声蔼着遂出住长松迁保福信相僧问三世诸佛六代祖师总出这圈䙌不得如何是这圈䙌师曰井栏唇上堂举仰山问中邑如何是佛性义邑曰我与尔说箇譬喻汝便会也譬如一室有六窓内有一猕猴外有猕猴从东边唤狌狌猕猴即应如是六窓俱唤俱应仰乃礼拜适蒙和尚指示某有箇疑处邑曰尔有甚么疑仰曰秖如内猕猴睡时外猕猴欲与相见又作么生邑下禅床执仰山手曰狌狌与尔相见了师曰诸人要见二老么我也与尔说箇譬喻中邑大似箇金师仰山将一块金来使金师酬价金师亦尽价相酬临成交易卖金底更与贴秤金师虽然闇喜心中未免偷疑何故若非细作定是贼赃便下座大沩瑃禅师法嗣眉州中巖慧目蕴能禅师本郡吕氏子年二十二于村落一富室为校书偶游山寺见禅册阅之似有得即裂冠圆具一钵游方首参宝胜澄甫禅师所趣颇异至荆湖谒永安喜真如哲德山绘造诣益高迨抵大沩沩问上座桑梓何处师曰西川曰我闻西川有普贤菩萨示现是否师曰今日得瞻慈相曰白象何在师曰牙爪已具曰还会转身么师提坐具绕禅床一匝沩曰不是这箇道理师趋出一日沩为众入室问僧黄巢过后还有人收得剑么僧竖起拳沩曰菜刀子僧曰争奈受用不尽沩喝出次问师黄巢过后还有人收得剑么师亦竖起拳沩曰也秖是菜刀子师曰杀得人即休遂近前栏胸筑之沩曰三十年弄马骑今日被驴子扑后还蜀庵于旧址应四众之请出住报恩上堂龙济道万法是心光诸缘唯性晓本无迷悟人秖要今日了师曰既无迷悟了箇甚么咄上堂举雪峯一日普请般柴中路见一僧遂掷下一段柴曰一大藏教秖说这箇后来真如哲道一大藏教不说这箇据此二尊宿说话是同是别山僧则不然竖起拂子曰提起则如是我闻放下则信受奉行室中问崇真毡头如何是尔空劫已前父母真领悟曰和尚且低声遂献投机颂曰万年仓里曾饥馑大海中住尽长渴当初寻时寻不见如今避时避不得师为印可一日与黄提刑弈棋次黄问数局之中无一局同千着万着则故是如何是那一着师提起棋子示之黄伫思师曰不见道从前十九路迷杀几多人师住持三十余年凡说法不许录其语临终书偈趺坐而化阇维时暴风忽起烟所至处皆雨设利道俗斸其地皆得之心舌不坏塔于本山怀安军云顶宝觉宗印禅师上堂古者道识得橙子周匝有余又道识得橙子天地悬殊山僧总不恁么识得橙子是甚么闲家具一日普说罢师曰诸子未要散去更听一偈乃曰四十九年一场热闹八十七春老汉独弄谁少谁多一般作梦归去来兮梅梢雪重言讫下座倚杖而逝饶州荐福英禅师法嗣福州等觉普明禅师开堂日上首白槌罢师良久普视大众曰奇哉妙哉是诸人还于此观得么若实于此观得尽十方世界更无微毫许法可与为见为闻亦无纤芥许法可与为对为待可谓露裸裸赤洒洒若观不得定是根尘结缚未解凡圣情量不脱终日只在是非得失里转倒有什么用处众中莫有超然独脱洒落底衲僧么无妨出来与尔证明僧问如何是夺人不夺境师曰风清月白僧云如何是夺境不夺人师曰灰头土面僧云如何是人境俱不夺师曰海晏河清僧云如何是人境两俱夺师曰水泄不通问如何是宾中宾师曰伶俜更苦辛僧云如何是宾中主师曰问处甚分明僧云如何是主中宾师曰垂手入红尘僧云如何是主中主师曰宝剑当胸僧云宾主已蒙师指示向上宗乘事若何师曰且待别时来乃曰休休直饶问若联珠答如瓶泻于道远之远矣何谓也若论此事一大藏教更不能诠三世诸佛唯是自得辉今耀古忘见绝知弥满十虚定有方所秖为情生智隔想变体殊于日用间不能自觉所以劳他先德回首尘劳开方便门示真实相方便门已八字打开了也还有入得底么若向这里入得便能持实相印建大法幢出没纵横卷舒自在直饶到此犹落建化门庭未为衲僧径要一路作么生是径要一路良久曰肯重不得全卸却方为妙珍重泐潭干禅师法嗣潭州龙牙宗密禅师豫章人僧问如何是佛师曰莫寐语问如何是一切法师曰早落第二上堂大众集师曰已是团栾不劳雕琢归堂喫茶上堂休把庭华类此身庭花落后更逢春此身一往知何处三界茫茫愁杀人江州圆通道旻圆机禅师世称古佛兴化蔡氏子母梦吞摩尼宝珠有孕生五岁足不履口不言母抱游西明寺见佛像遽履地合爪称南无佛仍作礼人大异之及官学大梁依景德寺德祥出家试经得度遍往参激皆染指亲沩山喆禅师最久晚慕泐潭往谒潭见默器之师陈历参所得不蒙印可潭举世尊拈华迦叶微笑语以问复不契后侍潭行次潭以拄杖架肩长嘘曰会么师拟对潭便打有顷复拈草示之曰是甚么师亦拟对潭遂喝于是顿明大法作拈华势乃曰这回瞒旻上座不得也潭挽曰更道更道师曰南山起云北山下雨即礼拜潭首肯后开法灌溪次居圆通以符道济禅师之记学者向臻朝廷闻其道会宰臣复为之请钖以命服与圆机号上堂诸佛出世无法与人秖是抽钉拔楔除疑断惑学道之士不可自谩若有一疑如芥子许是汝真善知识喝一喝曰是甚么切莫刺脑入谬盆庆元府天童普交禅师郡之万龄毕氏子幼颕悟未冠得度往南屏听台教因为檀越修忏摩有问曰公之所忏罪为自忏邪为他忏邪若自忏罪罪性何来若忏他罪他罪非汝乌能忏之师不能对遂改服游方造泐潭足才踵门潭即呵之师拟问潭即拽杖逐之一日忽唿师至丈室曰我有古人公案要与尔商量师拟进语潭遂喝师豁然领悟乃大笑潭下绳床执师手曰汝会佛法邪师便喝复拓开潭大笑于是名闻四驰学者宗仰后归桑梓留天童掩关却扫者八年寺偶虚席郡僚命师开法恐其遁预遣吏候于道故不得辞受请日上堂曰咄哉黄面老佛法付王臣林下无情客官差逼杀人莫有知心底为我免得么若无不免将错就错便下座师凡见僧来必叱曰楖栗未担时为汝说了也且道说箇甚么招手洗钵拈扇张弓赵州柏树子灵云见桃花且掷放一边山僧无恁么间唇吻与尔打葛藤何不休歇去拈拄杖逐之宣和六年三月二十日沐浴陞堂说偈脱然示寂偈曰宝杖敲空触处春箇中消息特弥纶昨宵风动寒巖冷惊起泥牛耕白云寿七十七腊五十八福州东禅祖鑑从密禅师汀州人也上堂开口不是禅合口不是道踏步拟进前全身落荒草楚州胜因戏鱼咸静禅师本郡高氏子上堂游遍天下当知寸步不曾移历尽门庭家家灶底少烟不得所以肩笻峭履乘兴而行掣钓沈丝任性而住不为故乡田地好因缘熟处便为家今日信手拈来从前几曾计较不离旧时科段一回举着一回新明眼底瞥地便回未悟者识取面目且道如何是本来面目良久曰前台花发后台见上界钟声下界闻以拂子击禅床下座上堂举世尊在摩竭陀国为众说法是时将欲白夏乃谓阿难曰诸大弟子人天四众我常说法不生敬仰我今入因沙臼室中坐夏九旬忽有人来问法之时汝代为我说一切法不生一切法不灭言讫掩室而坐师召大众曰释迦老子初成佛道之时大都事不获已才方成箇保社便生退倦之心胜因当时若见将钉钉却室门教他一生无出身之路免得后代儿孙递相倣效不见道若不传法度众生是不名为报恩者击拂子下座后晦处涟漪之天宁示微疾书偈曰弄罢影戏七十一载更问如何回来别赛置笔而逝庆元府二灵知和庵主苏台玉峯张氏子儿时尝习坐垂堂堂倾父母意其必死师瞑目自若因使出家年满得度趋谒泐潭潭见乃问作甚么师拟对潭便打复喝曰尔唤甚么作禅师蓦领旨即曰禅无后无先波澄大海月印青天又问如何是道师曰道红尘浩浩不用安排本无欠少潭然之次谒衡岳辩禅师辩尤契重元符间抵雪窦之中峯栖云两庵逾二十年尝有偈曰竹笕二三升野水松窓五七片闲云道人活计秖如此留与人间作见闻有志于道者多往见之僧至礼拜师曰近离甚处曰天童师曰太白峯高多少僧以手砟额作望势师曰犹有这箇在曰却请庵主道师却作斫额势僧拟议师便打师初偕天童交禅师问道盟曰他日吾二人宜踞孤峯绝顶目视霄汉为世外之人不可作今时籍名官府屈节下气于人者后交爽盟至则师竟不接正言陈公以计诱师出山住二灵三十年间居无长物唯二虎侍其右一日威于人以偈遣之宣和七年四月十二日趺坐而逝正言陈公状师行实及示寂异迹甚详仍塑其像二虎侍之至今存焉庐州西天王兴化可都禅师僧问祖意西来即不问为人一句请师宣师曰片云归后洞只鹤舞清虚僧云与么则兴化得人群生有赖也师曰鸟啄古林木山横今日云师乃曰如来大法诸佛妙道真源湛寂了无生灭设使千圣出来亦乃难寻缝罅兴云吐雾普遍河沙纵横有准妙应无疑把定放行卷舒自得起人天眼目扩佛祖心源诸法见前更无欠少所谓人人具足箇箇圆成不用纤毫心力自然壁立千仞良久喝一喝潭州道吾楚方禅师僧问昔日道吾云生也不道死也不道和尚今日为什么却道师曰官不容针私通车马僧云真箇泐潭无异水清风宛尔不同常师曰伶利衲僧点一知二乃曰诸人十二时中不要错用心好头上是天脚下是地朝明夕晦水绿山青物像分明亘古亘今若也恁么承当去早是无事起事那更言中求玄句里寻妙正是埋没自己不如归堂喫茶去开先瑛禅师法嗣潭州大沩海评禅师上堂曰灯笼上作舞露柱里藏身深妙神恶发崑崙奴生嗔喝一喝曰一句合头语万劫堕迷津绍兴府慈氏端仙禅师本郡人年二十去家以试经披削习毘尼因覩戒性如虚空持者为迷倒师谓戒者束身之法也何自缚乎遂探台教又阅诸法不自生亦不从他生不共不无因是故说无生疑曰又不自他不共不无因生毕竟从何而生即省曰因缘所生空假三观抑扬性海心佛众生名异体同十境十乘转识成智不思议境智照方明非言诠所及弃谒诸方后至投子广鑑问乡里甚处师曰两浙东越鑑曰东越事作么生师曰秦望峯高鑑湖水阔鑑曰秦望峯与尔自己是同是别师曰西天梵语此土唐言鑑曰此犹是丛林祇对毕竟是同是别师便喝鑑便打师曰恩大难酬便礼拜后归里开法慈氏室中尝问僧三箇槖驼两只脚日行万里趁不着而今收在玉泉山不许时人乱斟酌诸人向甚么处与尔上座相见圆通僊禅师法嗣温州净光了威佛日禅师僧问如何是祖师西来意师曰一宿二宿程千山万山月曰意旨如何师曰朝看东南暮看西北曰向上更有事也无师曰人心难满溪壑易填问时节因缘即不问惠超佛话事如何师曰波斯弯弓面转黑曰意旨如何师曰穿过髑髅笑未休曰学人好好借问师曰黄泉无邸店今夜宿谁家婺州明招文慧禅师僧问百尺竿头如何进步师曰南天台北五台僧云处处逢归路时时达本源师曰对面若无青山白云相识犹如不相识僧云争奈学人有转身一路师曰切忌丧身失命师乃良久曰便与么散去早自落七落八了也俯为初机不免重重话会今朝五月五为汝等诸人举箇父母未生底句光明烜赫耀干坤且是无今亦无古三世诸佛强诠量六代祖师徒指注殿上迦叶谩擎拳门外金刚眉卓竖师拊掌呵呵大笑曰笑箇什么笑灯笼入露柱慧力可昌禅师法嗣临江军慧力洞源禅师上堂曰佛祖不立雨落街头自湿凡圣何依晴干自是无泥方知头头皆是道法法本圆成休说赵州七斤衫曹溪一滴水须弥顶上浪滔天大洋海底红尘起喝一喝是何道理参续传灯录卷第二十六续传灯录卷第二十七目录大鑑下第十六世昭觉圆悟勤禅师法嗣上十六人径山宗杲禅师虎丘绍隆禅师育王端裕禅师大沩法泰禅师护国景元禅师玄沙僧昭禅师普照奉胜禅师虎丘宗达禅师正法化冲禅师清溪常禅师普慧因净禅师天宁道成禅师宝相道智禅师长松晓禅师信相圆禅师九顶希问禅师续传灯录卷第二十七目录续传灯录续传灯录卷第二十七大鑑下第十六世昭觉圆悟克勤禅师法嗣临安府径山妙喜大慧宗杲禅师生于宣州宁国奚氏年十三方从学发蒙未半月弃去出家十七落发受具虽年少已知有宗门中事遍阅诸家语录尤喜云门睦州语尝疑五家宗派元初只是一箇达磨甚处有许多门庭然性俊逸不羁父母勉之令游方时宣州有明教绍珵禅师者兴教坦之嗣琅邪觉之孙也师闻其饱参倒心事之常请益雪窦拈古颂古及古宿因缘珵指示惟要直下自见自说不少假其言语师洞达先德微旨珵异之每叹云杲再来人也复游郢州见大阳元首座洞山微和尚坚侍者微在芙容首众坚为侍者十年师参三人甚久尽得曹洞宗旨一日见其臂香传授以表不妄付嘱心非之曰禅有传授岂佛祖自证自悟之法遂去之至真如喆座下入庆藏主贤蓬头之室又与庆同往黄龙见晦堂东林参照觉俱不合又谒心印珣禅师珣秀铁面之高第与师语大奇之欲留会下而师不乐珣因指令往宝峯参准禅师准即湛堂也师始至机辩纵横准云汝鼻孔因甚无半边师曰宝峯门下准云杜撰禅和又因彩粧十王次准指问师这官人姓什么师曰姓梁湛堂姓梁准摩头云争奈姓梁底少箇幞头师曰头虽不同鼻孔髣髴准云杜撰禅和又因看金刚经问师云是法平等无有高下为甚云居山高宝峯山低师曰是法平等无有高下准云尔做得坐主奴又一日语师云杲上坐我这些子禅尔一一理会得耶师曰理会得准云教尔说也说得教尔做也做得拈古颂古小参普说总得只是有一件事不是尔还知么师曰未审是什么事准云尔只欠㘞地一下所以说时有不说时便无入方丈时有出方丈时便无惺惺时有睡着便无如何敌得生死师曰正是某甲疑处准病师问曰某甲向后当见谁人准云有箇勤巴子我不识渠汝可见之当能办子事若了不下便可脩行看一大藏经后身出来参禅决是箇善知识也湛堂殁师谒张天觉丞相求塔铭天觉门庭高于衲子少许可见师一言而契即下榻朝夕与语名其菴曰妙喜字之曰昙晦且言子必见川勤吾助子往遂津其行勤即圆悟也时方自蒋山奉诏住东京天宁未至师先到寺挂塔参堂毕勤方入院师晨夕参请勤举僧问云门如何是诸佛出身处答云东山水上行令师下语师参及一年凡下四十九转语皆不契一日勤赴一达官宅陞坐举僧问云门如何是诸佛出身处云门云东山水上行若是天宁即不然若有人问如何是诸佛出身处只向道薰风自南来殿阁生微凉师闻举豁然省悟遂以所悟告勤勤察师虽得前后际断动相不生然却坐在净裸裸处语师云未也子虽有得矣而大法未明一日入室勤云也不易尔到这里田地但可惜死了不能得活不疑言句是为大病不见道悬崖撒手自肯承当绝后再甦欺君不得须知有这箇道理师言某甲只据如今得处已是快活更不能理会得也勤不肯因令师在择木寮作不釐务侍者每日同士大夫闲话入室日不下三四勤因举有句无句如藤倚树诘师师才开口勤便云不是不是如此者半载未蒙印可念念不忘于心一日同诸官客饭师把箸在手都忘下口勤笑云这汉参黄杨木禅却倒缩去师遂说譬喻曰和尚这箇道理恰似狗看热油铛相似要舐又舐不得要舍又舍不得勤云尔喻得极好只这箇便是金刚圈栗棘蓬也又一日问曰见说和尚当时在五祖亦曾问此话不知五祖如何答乞师垂示勤默不应师曰和尚当时不可独自问须对大众前问如今说又何妨勤遂云我问有句无句如藤倚树时如何五祖云描也描不成画也画不就又问忽遇树倒藤枯时如何五祖云相随来也师闻举当下大悟乃曰某甲会也勤云只恐尔又透这公案未得师曰请和尚举勤遂连举前辈一络索誵讹语话征诘之师随声酬对了无滞碍勤拊掌称善又对众称赏云杲非一生两生为善知识来师自是纵横踔厉大肆其说如建瓴水如转圆石于千仞之坂诸老歛袵莫婴其锋矣初师既大彻反于数禅客有疑乃以问勤勤云我这箇禅如大海相似尔将得箇大海来倾取去始得若只将钵盂来盛得些子去便休是尔器量只如此教我怎奈何能有几箇得到尔田地旧时只有箇璟上坐与尔一般却已死了也未几遂举师首众于时士大夫往往争与之游雅为右丞吕公舜徒所重奏赐紫衣号佛日大师女真难作虏酋欲取禅僧十辈师在选中既而获免盖若有相之者遂渡江而南时勤赐号圆悟禅师主云居法席命师居第一坐常与诸衲子入室圆悟每来听其语师一日入室罢却上方丈与圆悟同坐圆悟云或有箇禅和子得似老僧汝又如何支遣师曰何幸如之正如东坡说作刽子手一生得遇一箇肥汉剐圆悟呵呵大笑云尔倒与我入室拶得我上壁也圆悟常言近来诸方尽成窠窟五祖下我与佛鑑佛眼三人结社参禅如今早见漏逗出来佛鑑下有一种作狗子叫鹁鸠鸣取笑人佛眼下有一种觑灯笼露柱指东画西如眼见鬼一般我这里且无此两般病痛师曰大好无病痛圆悟云何谓也师曰击石火闪电光引得无限人弄业识举了便会了岂不是佛法大窠窟圆悟不觉吐舌乃云休管他休管他我只以契证为期若不契证断定不放过师曰说契证即得第恐后来只恁么传将去举了便会了硬主张击石火闪电光业识茫茫未有了日圆悟深以为然未几圆悟还蜀师始辞居古云门学者云集复避乱走湖南转江右入闽筑菴长乐洋屿时从之者才五十三人未五十日得法者十三人前此盖未始有也后皆角立始应给事江公少明之请住小谿云门菴丞相张魏公在蜀时圆悟为言师真得法髓及造朝遂以临安径山延之法席之盛冠于一时百舍重趼往赴惟恐其后至无所容乃建千僧大阁以居之凡二千余众初开法陞坐问答未已复有数僧竞出争问师乃约住曰止止假使大地草木尽抹为尘一一尘有一口一一口具无碍广长舌相一一舌相出无量差别音声一一音声发无量差别言词一一言词有无量差别妙义如上尘数衲僧各各具如是口如是舌如是音声如是言词如是妙义同时致百千问难问问各别不消径山长老咳嗽一声一时答了乘时于其中间作无量无边广大佛事一一佛事周遍法界所谓一毛现神变一切佛同说经于无量劫不得其边际便恁么去闹热门庭即得若以正眼观之正是业识茫茫无本可据祖师门下一点也用不着况复钩章棘句展露言锋非唯埋没从上宗乘亦乃笑破衲僧鼻孔所以道毫釐系念三涂业因瞥尔情生万劫羁锁圣名凡号尽是虚声殊相劣形皆为幻色汝欲求之得无累乎及其厌之又成大患看他先德恁么告报如国家兵器不得已而用之本分事上亦无这箇消息山僧今日如斯举唱大似无梦说梦好肉剜疮点捡将来合喫拄杖只今莫有下得毒手者么若有堪报不报之恩共助无为之化如无倒行此令去也蓦拈拄杖曰横按镆铒ㄗ全正令太平寰宇斩痴顽卓一下喝一喝示众曰颠倒想生生死续颠倒想灭生死绝生死绝处涅槃空涅槃空处眼中屑涅槃既空唤什么作眼中屑白云乍可来青嶂明月难教下碧天又曰摩竭提国犹在半途少室峯前全无巴鼻谈玄说妙好肉剜疮举古明今抛沙撒土争似饥飡渴饮闲坐困眠从教四序推移都不干预我事虽然如是也须实到这箇田地始得只如实到这箇田地底如何亲近喝一喝曰灸疮瘢上更着艾炷去也又曰我宗无语句实无一法与人早是通身浸在屎窖里了也那堪踏步向前如之若何问向上向下三玄三要银盌里盛雪北斗里藏身意旨如何岂不是屎窖边更掘屎窖虽然如是若于屎窖中知些气息方知三世诸佛历代祖师天下老和尚古往今来一切善知识尽在屎窖里转大法轮其或未然切忌向屎窖里作活计又上堂问答罢乃曰问得亦好不问更亲何故声前一路千圣不传学者劳形如猿捉影可中有箇英灵汉恁么不恁么聊闻举着剔起便行犹在葛藤窠里直得内无所证外无所修似地擎山如石含玉亦未是衲僧放身命处敢问大众作么生是衲僧放身命处若也知得尘尘念念皆无空阙折旋俯仰尽在其中正恁么时毕竟是谁家风月还委悉么千圣不知何处去倚天长剑逼人寒下座师说法不立窠臼不守规辙大率如此不可概举尝垂语问学者我这里无法与人只是据欵结案恰如尔将箇琉璃瓶子来护惜似箇什么我一见便与尔打破了尔又将箇摩尼珠来我又与尔夺了待尔只恁么来我又和尔两手截了所以临济和尚道逢佛杀佛逢祖杀祖逢罗汉杀罗汉既称善知识为什么却要杀人去且道是什么道理又尝语僧俗言参得禅了凡读经看文字如去自家屋里行一遭相似又如与旧时相识底人相见一般若欲以文字语言糟粕求无有是处参禅人请师子细说禅病师言禅有什么病可说禅又不曾患头痛又不曾患脚痛又不曾患耳聋又不曾患眼暗只是参禅底人参得差别证得差别用心差别依师差别因此差别故说名为病非谓禅有病也如何是佛即心是佛有什么病狗子还有佛性也无无有什么病唤作竹篦则触不唤作竹篦则背有什么病如何是佛麻三斤有什么病如何是佛干屎橛有什么病尔不透了才作道理要透便千里万里没交涉也拟心凑泊他拟心思量他向举起处领略击石火闪电光处会这箇方始是病世医拱手然究竟不干禅事赵州云要与空王为弟子莫教心病最难医尝举南院问风穴南方一棒作么生商量风穴云作奇特商量风穴却问此间一棒作么生商量南院横拄杖云棒下无生忍临机不见师师举了曰风穴当时好大展坐具礼他三拜不然与他掀倒绳床乃回顾衲子冲密云尔道风穴当时礼拜是掀倒绳床是冲密云草贼大败师曰尔看这瞎汉便打又举睦州凡见僧来便云见成公案放尔三十棒云峯悦云作贼人心虚师曰又添得一箇道了问冲密云尔道我恁么道还有过也无冲密云作贼人心虚师曰三箇也又举僧问大龙色身败坏如何是坚固法身大龙云山花开似锦㵎水湛如蓝作么生会僧云不会师举了指拜席问旁僧曰见么云见师曰又道不会复曰太近也因什么不会僧罔措师曰只为分明极翻令所得迟师室中多问衲子唤作竹篦即触不唤作竹篦即背不得下语不得无语不得思量不得拟议不得于意根下卜度不得于举起处承当速道速道僧拟进语师便打趁出于时罕有善其机者又曰唤作竹篦即触不唤作竹篦即背不得下语不得无语不得良久不得卜度不得作女人拜遶禅床不得拂袖便行一切总不得尔便夺却竹篦我且许尔夺却我唤作拳头则触不唤作拳头则背尔又如何夺更饶尔道箇请和尚放下着我且放下着我唤作露柱则触不唤作露柱则背尔又如何夺我唤作山河大地则触不唤作山河大地则背尔又如何夺时有舟峯长老云某甲看和尚竹篦子话如籍没却人家财产了更要人纳物事师曰尔譬喻得极妙我真箇要尔纳物事尔无所从出便须讨死路去也或投河或赴火拚ㄙ云得命方始死得死了却缓缓地再活起来唤尔作菩萨便欢喜唤尔作贼汉便恶发依前只是旧时人所以古人道悬崖撒手自肯承当绝后再苏欺君不得到这里始契得竹篦子话复说偈曰佛之一字尚不喜有何生死可相关当机觌面无回互说甚楞严义八还师阐扬宗教时有同时号称宗师说法以寂照静默为本者见士大夫为尘劳所障方寸不宁便为言令寒灰枯木去一条白练去古庙香炉去冷湫湫地去谓此法门可休歇人身心师以为如此见解堕在黑山下鬼窟里教中谓之昏沈殊不知这箇猢狲子不死如何得休歇来为先锋去为殿后底不死如何得休歇故师每力排之谓之邪师寂照禅断佛慧命千佛出世不通忏悔一日室中坐有郑昂尚明者持一办香来怒气可掬声色俱厉云昂有一片香未烧在欲与和尚理会一件事只如默然无言是法门中第一等休歇处和尚肆意诋诃昂心疑和尚不到这田地所以信不及且如释迦老子在摩竭提国三七日中掩室不作声岂不是佛默然毘耶离城三十二菩萨各说不二法门末后维摩无语文殊赞善岂不是菩萨默然须菩提在巖中宴坐无言无说岂不是声闻默然天帝释见须菩提在巖中宴坐乃雨花供养亦无言说岂不是凡夫默然达磨游梁历魏少林冷坐九年岂不是祖师默然鲁祖见僧便面壁岂不是宗师默然和尚因什么却力排默照以为邪非师曰尔曾读庄子么云是何不读师曰庄子云言而足终日言而尽道言而不足终日言而尽物道物之极言默不足以载非言非默义有所极我也不曾看郭象解并诸家注解只据我杜撰说破尔这默然岂不见孔子一日大惊小怪道参乎吾道一以贯之曾子曰唯尔措大家才闻箇唯字便来这里恶口却云这一唯与天地同根万物一体致君于尧舜之上成家立国出将入相以至启手足时不出这一唯且喜没交涉殊不知这箇道理便是曾子言而足孔子言而足其徒不会却问何谓也曾子见他理会不得却向第二头答他话谓夫子之道不可无言所以云夫子之道忠恕而已矣要之道与物至极处不在言语上不在默然处言也载不得默也载不得公之所说尚不契庄子意何况要契释迦老子达磨大师意耶尔要理会得庄子非言非默义有所极么便是云门大师拈起扇子云扇子𨁝跳上三十三天筑着帝释鼻孔东海鲤鱼打一棒雨似倾盆尔若会得云门这箇说话便是庄子说底曾子说底孔子说底一般昂遂无语师曰尔虽不语心犹未伏在然古人决定不在默然处坐地明矣尔适来举释迦掩室维摩默然且看旧时有箇坐主唤作肇法师把那无言说处说出来与人云释迦掩室于摩竭净名杜口于毘耶须菩提唱无说以显道释梵绝听而雨花斯皆理为神御故口以之而默岂曰无辩辩所不能言也这箇是理与神忽然相撞着不觉到说不得处虽然不语其声如雷故曰岂曰无辩辩所不能言也这里世间聪明辩才用一点不得到得恁么田地方始是放身舍命处这般境界须是当人自证自悟始得所以华严经云如来宫殿无有边自然觉者处其中此是从上诸圣大解脱法门无边无量无得无失无默无语无去无来尘尘尔剎剎尔念念尔法法尔只为众生根性狭劣不到三教圣人境界所以分彼分此殊不知境界如此广大却向黑山下鬼窟里默然坐地故先圣诃为解脱深坑是可怖畏之处以道眼观之则是刀山剑树镬汤鑪炭里坐地一般坐主家尚不滞在默然处况祖师门下客却道才开口便落今时且喜没交涉昂不觉作礼师曰公虽作礼然更有事在至晚来入室师问曰今年几岁云六十四又问尔六十四前从什么处来昂又无语师遂以竹篦打出次日又来室中云六十四年前尚未有昂在如何和尚却问昂从什么处来师曰尔六十四年前不可元在福州郑家只今这听法说法一段历历孤明底未生已前毕竟在什么处云不知师曰尔若不知便是生大今生且限百岁百岁后尔待要飞出三千大千世界外去须是与他入棺材始得当尔之时四大五蕴一时解散有眼不见物有耳不闻声有箇肉团心分别不行有箇身火烧刀斫都不觉痛到这里历历孤明底却向什么处去云昂也不知师曰尔既不知便是死大故曰无常迅速生死事大便是这箇道理这里使聪明也不得记持也不得我更问尔平生做许多之乎者也腊月三十日将那一句敌他生死须是知得生来死去处分晓始得若不知即是愚人昂方心伏始知无言无说处一切非是因别参请未几顿有所得时有祥云长老昙懿与禅者遵璞二人为同伴初侍圆悟于蒋山已有入处后又隶真歇了坐下点胸自许谓世莫有过之者师知其未彻业已开法虑其误后学以书致懿令告假暂来懿耻之迟迟其行师遂由小参痛抵其非揭榜于门以告四众懿闻之不得已乃破夏来抵师会下师诘其所证语之曰汝恁么见解何尝梦见圆悟老人果欲究竟此事且退却院子来懿从之遂归既散夏果与璞偕至二人同到室中师问璞三圣道我逢人则出出则不为人兴化道我逢人则不出出则便为人尔道这两箇老汉还有出身处也无璞于师膝上打一拳师曰汝这一拳为三圣出气为兴化出气速道速道璞拟议师噼嵴便打仍谓之曰汝第一不得忘了这一棒遂出久之未得入门一日因别僧入室二人听之师问僧曰德山见僧入门便棒临济见僧入门便喝雪峯见僧入门便道是什么睦州见僧入门便道见成公案放尔三十棒尔道这四箇老汉还有为人处也无僧云有师曰札僧拟议师便喝出璞闻之忽然有省懿亦相继于一言之下大有省发从前恶知恶解当下氷消后皆承嗣师师尝为众入室见僧才入门便问诸佛菩萨畜生驴马庭前柏树子麻三斤干屎橛尔是一枚无状贼汉僧云久知和尚有此机要师曰我已无端入荒草是尔屎臭气也不知僧拂袖便出师曰苦哉佛陀耶又僧才入门师便曰不是出去僧便出师曰没量大人被语脉里转却次一僧入师曰不是出去僧却近前师曰向尔道不是又却近前觅箇什么便打出又一僧入云适来两僧不会和尚意师低头嘘一声僧罔措师便打曰却是尔会老僧意又僧才入师曰尔不会出去僧亦出复一僧入师曰适来两箇上坐一人解收不解放一人解放不解收尔还辨得么僧云一状领过师曰领过后别有甚好消息僧拍手一下便出师曰三十年后悟去在又问僧云道不用修但莫染污如何是不染污底道僧云某甲不敢道师曰尔为什么不敢道僧云恐染污师高声叫曰行者将粪箕扫帚来僧茫然师便打出又僧才入师曰释迦老子来也僧近前师曰元来不是便打次一僧入师亦曰释迦老子来也僧当面问讯便出师曰却似真箇又问僧不是心不是佛不是物尔作么生僧云领师曰领尔屋里七代先灵僧便喝师曰适来领如今喝干他不是心不是佛不是物什么事僧无语师便打又问僧路逢达道人不将语默对时如何僧珍重便行师呵呵大笑次一僧来师曰我适来问这僧路逢达道人不将语默对时如何他珍重便行尔道他会不会僧拟问讯师便打出又问僧不与万法为侣者是什么人云无面目汉师曰适来有箇师僧如此道打出去也僧拟议师便打又问僧马大师道自从胡乱后三十年不曾少盐酱意作么云随家丰俭师曰好箇随家丰俭只是尔不会僧拟议师便喝出又问僧香严上树话尔作么生僧云好对春风唱鹧鸪师曰虎头上座道树上即不问未上树请和尚道又作么生僧云适来向和尚道了也师曰好对春风唱鹧鸪是树上语树下语僧无对师便打又问侍者曰许多人入室几人道得着几人道不着侍者云某甲只管看师忽展手曰我手何似佛手侍者云天寒且请和尚通袖行师打一竹篦曰且道是赏尔是罚尔侍者无对有僧请益不知某甲死向什么处去师曰尔只今是生耶死耶僧云生也不道死也不道师曰尔做得渐源奴僧拟议师便打出又一僧来师曰适来这僧衲一场败阙尔还知么僧云知师亦打出又僧请益夹山境话声未绝师便喝僧茫然师曰尔问什么僧拟举师连打喝出又僧请益某甲参禅不得病在什么处师曰病在这里云某甲为什么参不得师曰开眼尿床汉我打尔去师室中机缘涡旋辨肆不可把翫自非上上根器不可凑泊师住径山时名重一时如侍郎张公子韶状元汪公圣钖少卿凭公济川俱问道自余皆一时名士大夫师随机开悟无所回互而当时秉钧轴者以其议己恶之遂遭捃拾毁衣屏去衡州凡十年又徙梅州梅州瘴疠寂莫之地而衲子里粮从之虽死不悔又八年高宗特恩放还明年复僧衣四方虚席以邀率不就最后以朝旨住育王聚众多食不继筑涂田凡数十顷诏赐其庄名般若又二年诏复移径山师之再住径山道俗歆慕如见其所亲虽老接引后学不少倦退居明月堂先是孝宗皇帝为普安郡王时闻师名尝遣内都监至径山谒师师作偈以献曰大根大器大力量荷担大事不寻常一毛头上通消息遍界明明不覆藏王甚悦及在建邸复遣内知客请师山中为众说法亲书妙喜庵大字及制真赞赐师曰生灭不灭常住不住圆觉空明随物现处师演成四偈以献王览之尤喜又二年王即位遂赐号大慧禅师复取向所赐宸翰以御宝识之恩宠加厚欲召对而师已病矣以隆兴元年八月十日于径山明月堂示寂上闻之叹惜不已诏以明月堂为妙喜庵赐谥普觉将示寂亲书遗奏封毕侍僧请留颂师厉声曰无颂便死不得也索笔大书曰生也只恁么死也只恁么有偈与无偈是什么热大投笔而逝俗寿七十五坐五十八夏诸弟子以师全身葬于庵之后赐塔名宝光僧俗从师得法悟彻者不啻数十人皆有名于世鼎需思岳弥光悟本守净道谦遵璞祖元冲密等九人皆契悟广大先师而殁其余皆道化一方临济宗旨益振焉平江府虎丘绍隆禅师和之含山人也九岁辞亲居佛慧院踰六年得度受具又五年谒长芦信公略霑法味有传圆悟语至者师读之叹曰想酢生液虽未浇肠沃胃要且使人庆快弟恨未聆謦欬耳遂由宝峯依湛堂客黄龙叩死心禅师次谒圆悟一日入室悟问曰见见之时见非是见见犹离见见不能及举拳曰还见么师曰见悟曰头上安头师闻脱然契证悟叱曰见箇甚么师曰竹密不妨流水过悟肯之俾掌藏教有问悟曰隆藏主柔易若此何能为哉悟曰瞌睡虎耳后归乡邑出世住开圣建炎乱乃结庐铜峯之下郡守李公光延居彰教次徙虎丘众盛道大显着示众曰豁开户牖万里不挂片云杲日腾空四顾清风满坐湖光浩渺野色澄明万象森罗全彰海印直得头头妙用物物真机心境一如纤尘不立正恁么是万机休罢千圣不携坐断毘卢顶不禀释迦文婢视声闻奴唿菩萨德山临济直得目瞪口呿有棒有喝一点也用不得且道忽遇其中人来时如何话会倾盖相逢元故旧何妨来喫赵州茶又曰目前无法万象森然意在目前突出难辨不是目前法触处逢渠非耳目之所到不离见闻觉知虽然如是也须是他向上关棙子始得所以道罗笼不肯住唿唤不回头佛祖不安排至今无处所如是则不劳歛念楼阁门开寸步不移百城俱到蓦拈拄杖划一划云路逢死蛇莫打杀无底蓝子盛将归又曰光非照境境亦非存光境俱忘复是何物百草头上罢却于戈则且置忽若嘉州大像倒骑陜府铁牛把须弥山一掴百杂碎新罗国里走马南赡部洲说禅又作么生五台山上云蒸饭佛殿阶前狗尿天剎竿头上煎鎚子三箇猢狲夜簸钱又曰凡有展托尽落今时不展不托堕坑落堑直饶风吹不入水酒不着捡点将来自救不了岂不见道直似寒潭月影静夜钟声随扣击以无亏触波澜而不散犹是生死岸头事拈拄杖画一画云断古人多年葛藤点头石不觉拊掌不笑且道笑箇什么脑后见腮莫与往来绍兴丙辰示微疾而逝塔全躯于寺之西南隅明州育王佛智端裕禅师绍兴府人姓钱氏自圆悟得旨遍住大剎奉诏住径山赐号佛智大师又移育王尝示众曰一法若有重重铁壁银山万法若无处处沈空滞寂己眼若正见刺亦除一法不堕缘尘万法本无罣碍山是山水是水俗是俗僧是僧不异不同直饶恁么犹是闭门造车未是出门合辙更须知有顶上一着作么生明今古团栾无缝罅大力那罗擘不开又曰行时绝行迹说时无说踪行说若到则垛生招箭行说未明则神锋划断就使说无渗漏行不迷方犹滞壳漏在若是大鹏金翅奋迅百千由旬十影神驹驰骤四方八极不取次啗啄不随处埋身且总不依倚还有履践分也无剎剎尘尘是要津又示众举南泉道老僧十八上便解作活计赵州道我十八上便解破家散宅会么作活计底始解破家散宅破家散宅底始解作活计假使黄金为城白银为壁禅悦为食解义为浆本色衲子不肯回顾何也岂不见道明眼汉投窠臼纵饶万里空寥寥正好一搥俱摵碎且道不落进脩一句作么生道良久曰樗蒲若识本面彩尽教骰子满盘红击拂子一下又示众曰未恁么时一句子超释迦越弥勒及乎明破不直半分何也只为见惯若裁方就圆如虎头戴角龙背插翼为瑞为祥若平榻榻地睡来合眼饭来开口且道裁方就圆即是平榻榻地即是还辨得出么直饶辨得也是盌脱丘又曰尽大地是沙门眼尽大地是自己光为什么东弗于逮打鼓西瞿耶尼不闻南赡部洲点灯北欝单越黑暗直饶向箇里道得十全犹是光影活计以拂子一摵曰百杂碎作么生是出身一路若果不见随路摘杨花又曰一鎚便成不是性懆汉一跃千里不是汗血驹锋铓不露无孔铁鎚八面玲珑多虚少实直须肘后悬夜明符顶门具金刚眼彻头彻尾生杀交驰任他魔佛现前便好利刀截却且道据箇什么便如此要知么玉杷轻提海岳昏潭州大沩佛性法泰禅师蜀人姓李氏自幼业儒为文章有声忽厌俗出家得度受具遍游丛林亲近诸耆宿于五家宗派皆妙得其家风独于圆悟得髓圆悟在道林蒋山皆命为首座出世说法于德山示众曰祖师道欲得现前莫存顺逆释迦老子是什么破草鞋一大藏教是拭不净底故纸达磨九年面壁瞌睡未惺汝等诸人皮下无血眼里无筋更向这里觅什么椀各请归堂去又曰止止不须说我法妙难思释迦老子无端向净地上放疴诸增上慢者闻必不敬信彼彼丈夫儿诸人向什么处见释迦老子若也见得入德山门未入得德山室且道德山室如何入良久曰三十年后又曰开口有时非开口有时是麁言及细语皆归第一义释迦老子盌鸣声达磨西来屎臭气唯有山前水牯牛身放毫光照天地又曰法不尔而尔暗去明来道不然而然雷奔雨骤直得千江竞注万壑争流山头白浪滔天平地人鱼共处莫问道芽增长如今头上漫漫虽然水到渠成争奈过犹不及幸而云收雨散浪息波停杲日当空万像同庆且道大功不宰一句作么生道野老不知尧舜力冬冬打鼓祭江神又曰宝剑拈来便用岂有迟疑眉毛剔起便行更无回互一切处腾今焕古一切处截断罗笼不犯锋芒亦非顾鑑独超物外则且置万机丧尽时如何八月秋何处热又曰闻声悟道未免着水耳中见色明心亦是撒沙眼里直得纤毫无障碍空有等空平下绝己躬上无攀仰孤逈逈绝情尘峭巍巍离分别犹是那边事且道这边事又作么生休恋寒潭无影树且看六月雪花飞又曰动则影现觉则氷生不动不觉土木无殊衲僧到这里须有转身一路始得若也转得分三成六唱九作十纳须弥于芥子掷大千于方外若转不得守他山鬼窟不免是精灵又曰达得人空法空未称祖佛家风体得全用全照亦非衲僧要妙直须打破牢关识取向上一窍如何是向上一窍春寒料峭冻杀年少又上堂曰涅槃无异路方便有多门拈起拄杖云看看山僧拄杖子一口吸尽西江水东海鲤鱼𨁝跳上三十三天帝释忿怒把须弥山一掴粉碎坚牢地神合掌赞叹云谛观法王法法王法如是以拄杖击绳床下坐又曰德山入门便棒平地生堆临济入门便喝无风起浪俱胝只竖一指未免颟顸雪峯辊出三毬小儿戏剧到这里总用不着争如六月三伏甘雨普滋水足东白本禾青南亩农夫鼓腹樵者高歌古佛家风俨然如在于斯会得共乐昇平脱或未然只知事逐眼前过不觉老从头上来台州护国此菴景元禅师姓张氏温州乐清人始出家遍游丛林至蒋山谒圆悟禅师久在会中一日因二僧阅死心录有云既迷时须待箇悟既悟了须识悟中迷迷悟双忘却从迷悟处建立一切法师心非之拂袖而起行数步忽然冥契走告圆悟圆悟印可后辞圆悟圆悟问向去有人问尔作么生师抚傍僧背曰和尚问尔何不秖对圆悟大笑尝语人云我有些子禅被元兄一布袋盛将去也丛林因号元布袋师道契耿龙图因请出世于处州南明示众曰释迦不会道达磨不会禅列祖无机关衲僧没巴鼻是则是作么生承当若向这里承当得去佛法世法打成一片十二时中不移易一丝毫其或未然莫守寒巖异草青坐着白云宗不妙又示众举拂子曰大众还见么击碎银山铁壁掀翻虎穴魔宫截断佛祖机关拂尽诸方路布直得德山却步临济吞声天下衲僧不敢喘气纵饶睦州亲自入门顶𩕳也还一剳且道连云节角在什么处还知么若到诸方切忌错选又曰野犴鸣师子吼开得眼张得口动南星蹉北斗大众还知落处么金刚堦下蹲神龟火里走僧问如何是临济宗师曰杀人不眨眼云如何是云门宗师曰顶门三眼曜干坤云如何是沩仰宗师曰推不向前约不向后云如何是法眼宗师曰箭锋相敌不相饶云如何是曹洞宗师曰手执夜明符几箇知天晓师居南明几二年厌于将迎一日举感铁面颂云院是大宋国里院州是大宋国里州州中有院不容住何妨一钵五湖游师举了曰是则是去住自由忒杀露风骨因作颂曰休休休夕阳西去水东流惟有仰山云势远抟风千万过南州后住台州护国示寂于木山福州玄沙僧昭禅师上堂天上无弥勒地下无弥勒且道弥勒在甚么处良久曰夜行莫踏白不是水便是石续传灯录卷第二十七续传灯录卷第二十八目录大鑑下第十六世昭觉圆悟勤禅师法嗣五十九人南峯云辩禅师正法建禅师华藏安民禅师昭觉道元禅师中竺中仁禅师象耳袁觉禅师华严祖觉禅师福严文演禅师明因昙玩禅师虎丘元净禅师天宁梵思禅师君山觉禅师宝华显禅师东山觉禅师天封觉禅师道祖首座宗振首座枢密徐俯居士郡王赵令衿居士侍郎李弥逊居士祖氏觉菴道人令人明室道人成都范县君灵隐慧远禅师洪福子交禅师中巖照禅师广利璲禅师广利枢禅师无为胜禅师定山昂禅师开福宜禅师白水正禅师显报旸禅师翠峯弼禅师云际全禅师德山静禅师报恩莹禅师四明亨禅师西禅通禅师金文照禅师长溪朴禅师江宁府悟明禅师宝林勤禅师九顶宗悟禅师智頵首座道殊首座自珍首座智度演禅师璟上座师范首座中竺海禅师永怀有证禅师幽巖珊禅师干明印禅师保宁祖禅师景德旻禅师门司郑谌居士灵泉希寿禅师云顶宗正禅师续传灯录卷第二十八目录续传灯录续传灯录卷第二十八大鑑下第十六世昭觉圆悟克勤禅师法嗣平江府南峯云辩禅师本郡人依闽之瑞峯章得度旋里谒穹窿圆忽有得遂通所见圆曰子虽得入未至当也切宜着鞭乃辞扣诸席后参圆悟值入室才踵门悟曰看脚下师打露柱一下悟曰何不着实道取一句师曰师若摇头弟子摆尾悟曰尔试摆尾看师翻筋斗而出悟大笑由是知名住后僧问如何是夺人不夺境师曰霸主到乌江曰如何是夺境不夺人师曰筑坛拜将曰如何是人境两俱夺师曰万里山河获太平曰如何是人境俱不夺师曰龙吟雾起虎啸风生曰向上还有事也无师曰当面蹉过曰真箇作家师曰白日鬼迷人一日入城与道俗行至十郎巷有问巷在这里十郎在甚处师奋臂曰随我来成都府正法建禅师上堂兔马有角牛羊无角绝毫绝釐如山如岳针峯上师子翻身藕窍中大鹏展翼等闲突过北俱卢日月星辰一时黑建康府华藏密印安民禅师嘉定府朱氏子初讲楞严于成都为义学所归时圆悟居昭觉师与胜禅师为友因造焉闻悟小参举国师三唤侍者因缘赵州拈云如人暗中书字字虽不成文彩已彰那里是文彩已彰处师心疑之告香入室悟问座主讲何经师曰楞严悟曰楞严有七处征心八还辩见毕竟心在甚么处师多呈艺解悟皆不肯师复请益悟令一切处作文彩已彰会偶僧请益十玄谈方举问君心印作何颜悟厉声曰文彩已彰师闻而有省遂求印证悟云以本色钳鎚师则罔措一日白悟曰和尚休举话待某说看悟诺师曰寻常拈槌竖拂岂不是经中道一切世界诸所有相皆即菩提妙明真心悟笑曰尔元来在这里作活计师又曰下喝敲床时岂不是返闻闻自性性成无上道悟曰尔岂不见经中道妙性圆明离诸名相师于言下释然悟出蜀居夹山师罢讲侍行悟为众夜参举古帆未挂因缘师闻未领遂求决悟曰尔问我师举前话悟曰庭前柏树子师即洞明谓悟曰古人道如一滴投于巨壑殊不知大海投于一滴悟笑曰奈这汉何未几令分座悟说偈曰休夸四分罢楞严按下云头彻底参莫学亮公亲马祖还如德峤访龙潭七年往返游昭觉三载翱翔上碧巖今日烦充第一座白华丛里现优昙后谒佛鑑于蒋山鑑问佛果有不曾乱为人说底句曾与尔说么师曰合取狗口鑑震声曰不是这箇道理师曰无人夺尔盐茶袋叫作甚么鑑曰佛果若不为尔说我为尔说师曰和尚疑时退院别参去鑑呵呵大笑师未几开法保宁迁华藏旋里领中峯上堂众卖华兮独卖松青青颜色不如红算来终不与时合归去来兮翠蔼中可笑古人恁么道大似逃峯赴壑避溺投火争如随分到尺八五分䦆头边讨一箇半箇虽然如是保宁半箇也不要何故富嫌千口少贫恨一身多冬至上堂举玉泉皓和尚云雪雪片片不别下到腊月再从来年正月二月三月四月五月六月七月八月九月十月依前不歇冻杀饿杀免教胡说乱说师曰不是骂人亦非赞叹高出临济德山不似云居罗汉且道玉泉意作么生良久曰但得雪消去自然春到来师后示寂于本山阇维设利颇賸细民穴地尺许皆得之尤光明莹洁心舌亦不坏成都府昭觉彻菴道元禅师绵州邓氏子幼于降寂寺圆具东游谒大别道禅师因看廓然无圣之语忽尔失笑曰达磨元来在这里道誉之往参佛鑑佛眼蒙赏识依圆悟于金山以所见告悟弗之许悟被诏住云居师从之虽有信入终以鲠胸之物未去为疑会悟问参徒生死到来时如何僧曰香台子笑和尚次问师汝作么生师曰草贼大败悟曰有人问尔时如何师拟答悟凭陵曰草贼大败师即彻证圆悟以拳击之师抚掌大笑悟曰汝见甚么便如此师曰毒拳未报永劫不忘悟归昭觉命首众悟将顺世以师继席焉临安府中天竺仁二幻堂中仁禅师洛阳人也少依东京奉先院出家宣和初赐牒于庆基殿落发进具后往来三藏译经所谛穷经论特于宗门未之信时圆悟居天宁凌晨谒之悟方为众入室师见敬服奋然造前悟曰依经解义三世佛冤离经一字即同魔说速道速道师拟对悟噼口击之因坠一齿即大悟留天宁由是师资契合请问无间后开法大觉迁中天竺次徙灵峯上堂九十春光已过半养花天气正融和海棠枝上莺声好道与时流见得么然虽如是且透声透色一句作么生道金勒马嘶芳草地玉楼人醉杏花天上堂举狗子无佛性话乃曰二八佳人刺绣迟紫荆花下啭黄鹂可怜无限伤春意尽在停针不语时淳熙甲午四月八日孝宗皇帝诏入赐座说法帝举不与万法为侣因缘俾拈提师拈罢颂曰秤鎚搦出油闲言长语休腰缠十万贯骑鹤上扬州癸亥中陞堂告众而逝眉州象耳山袁觉禅师郡之袁氏子出家传灯试经得度本名圆觉郡守填祠牒误作袁字疑师慊然戏谓之曰一字名可乎师笑曰一字已多郡守异之既受具出蜀遍谒有道尊宿后往大沩依佛性顷之入室陈所见性曰汝忒杀远在然知其为法器俾充侍者掌宾客师每侍性性必举法华开示悟入四字令下语又曰直待我竖点头时汝方是也偶不职被斥制中无依寓俗士家一日诵法华至亦复不知何者是火何者为舍乃豁然制罢归省性见首肯之圆悟再得旨住云居师至彼以所得白悟悟呵云本是净地疴屎作么师所疑顿释绍兴丁已眉之象耳虚席郡守谓此道场久为蟊螣囊槖非名流胜士莫能起废诸禅举师应聘尝语客曰东坡云我持此石归袖中有东海山谷云惠崇烟雨芦雁坐我潇湘洞庭欲唤扁舟归去傍人谓是丹青此禅髓也又曰我敲床竖拂时释迦老子孔夫子都齐立在下风有举此语似佛海远禅师远曰此觉老语也我此间即不恁么眉州中巖华严祖觉禅师嘉州杨氏子幼聪慧书史过目成诵着书排释氏恶境忽现悔过出家依慧目能禅师未几疽发膝上五年医莫愈因书华严合论毕夜感异梦旦即舍杖步趋一日诵至现相品曰佛身无有生而能示出生法性如虚空诸佛于中住无住亦无去处处皆见佛遂悟华严宗旨洎登僧籍府帅请讲于千部堂词辩宏放众所叹服适南堂静禅师过门谓师曰观公讲说独步西南惜未解离文字相耳倘问道方外即今之周金刚也师欣然罢讲南游依圆悟于钟阜一日入室悟举罗山道有言时踞虎头收虎尾第一句下明宗旨无言时觌露机锋如同电拂作么生会师莫能对夙夜参究忽然有省作偈呈悟曰家住孤峯顶长年半掩门自嗟身已老活计付儿孙悟见许可次日入室悟又问昨日公案作么生师拟对悟便喝曰佛法不是这箇道理师复留五年愈更迷闷后于庐山栖贤阅浮山远禅师削执论云若道悟有亲疎岂有栴檀林中却生臭草豁然契悟作偈寄圆悟曰出林依旧入蓬蒿天网恢恢不可逃谁信业缘无避处归来不怕语声高悟大喜持以示众曰觉华严彻矣住后僧问最初威音王末后娄至佛未审参见甚么人师曰家住大梁城更问长安路曰只如德山担疏钞行脚意在甚么处师曰拶破尔眼睛曰与和尚悟华严宗旨相去几何师曰同途不同辙曰昔日德山今朝和尚师曰夕阳西去水东流上堂举石霜和尚迁化众请首座继踵住持虔侍者所问公案师曰宗师行处如火烧氷透过是非关全机亡得丧尽道首座滞在一色侍者知见超师可谓体妙失宗全迷向背殊不知首座如鹭鸶立雪品类不齐侍者似凤翥丹霄不萦金网一人高高山顶立一人深深海底行各自随方而来同会九重城里而今要识此二人么竖起拂子曰龙卧碧潭风凛凛垂下拂子曰鹤归霄汉背摩天僧问如何是一喝如金刚王宝剑师曰血溅梵天曰如何是一喝如踞地师子师曰惊杀野狐狸曰如何是一喝如探竿影草师曰验得尔骨出曰如何是一喝不作一喝用师曰直须识取把针人莫道鸳鸯好毛羽潭州福严文演禅师成都府杨氏子僧问如何是定林正主师曰坐断天下人舌头曰未审如何亲近师曰觑着则瞎上堂当阳坐断凡圣迹绝随手放开天回地转直得日月交互虎啸龙吟头头物物耳闻目视安立谛上是甚么还委悉么阿斯咤咄平江府西山明因昙玩禅师温州黄氏子遍参丛席宣和庚子回抵钟阜适朝廷改僧为德士师与同志数人入头陀岩食松自处久之圆悟被旨居是山亲至巖所令去须发及悟诏补京师天宁与师俱往命掌香水海未几举枹击鼓顿明大法凡有所问皆对曰莫理会故流辈咸以莫理会称之住后上堂汝有一对眼我也有一对眼汝若瞒还自瞒汝若成佛作祖老僧无汝底分汝若做驴做马老僧救汝不得众檀越入山请上堂说偈曰我无长处名虚出谢汝殷勤特地来明因无法堪分付谩把山门为汝开平江府虎丘雪庭元净禅师双溪人也上堂知有底人过万年如同一日不知有者过一日如同万年不见死心和尚道山僧行脚三十余年以九十日为一夏增一日也不得减一日也不得取不得舍不得不可得中秖么得翠云见处又且不然山僧行脚三十年来谁管他一日九十日也无得也无不得处处当来见弥勒且道弥勒在甚么处金风吹渭水落叶满长安上堂说得须是见得见得又须说得见得说不得落在阴界见解偏枯说得见不得落在时机堕在毒海若是翠云门下直饶说得见得好与三十棒说不得见不得好与三十棒翠云恁么道也好与三十棒遂高声召大众曰崄上堂日日日东出日日日西没是时人知有自古自今如麻似粟忽然捩转话头亦不从东出亦不从西没且道从甚么处出没若是透关底人闻恁么道定知五里牌在郭门外若是透不过者往往道半山热瞒人僧问如何是到家一句师曰坐观成败问不与万法为侣者是甚么人师曰远亲不如近隣曰待汝一口汲尽西江水即向汝道又作么生师曰近隣不如远亲问亡僧迁化向甚么处去师曰粪堆头曰意旨如何师曰筑着磕着衢州天宁讷堂梵思禅师苏台朱氏子上堂趯翻生死海踏倒涅槃岸世上无活人黄泉无死汉遂拈拄杖曰讷堂今日拄杖子有分付处也还有承当得者么试出来担荷看有么有么良久掷拄杖下座上堂知有底也喫粥喫饭不知有底也喫粥喫饭如何直下验得他有之与无是之与非邪之与正若验不出参学事大远在喝一喝下座上堂山僧是杨岐四世孙这老汉有箇三脚驴子弄蹄行公案虽人人举得秖是不知落处山僧不惜眉毛为诸人下箇注脚乃曰八角磨盘空里走岳州君山佛照觉禅师上堂举古者道仰之弥高钻之弥坚瞻之在前忽焉在后诸人还识得者么若也不识为尔注破仰之弥高不隔丝毫要津把断佛祖难逃钻之弥坚真体自然鸟啼花笑在碧巖前瞻之在前非正非偏十方坐断威镇大千忽焉在后一场漏逗堪笑云门藏身北斗咄平江府宝华显禅师本郡人也上堂曰喫粥了也头上安头洗钵盂去为蛇画足更问如何自纳败阙良久高声召大众众举首师曰归堂喫茶上堂禅莫参道休学歇意忘机常廓落现成公案早周遮秖箇无心已穿凿直饶坐断未生前难透山僧错错错绍兴府东山觉禅师后住因圣上堂三通鼓罢诸人各各上来拟待理会祖师西来意还知剑去久矣么设使直下悟去也是斩头觅活东山事不获已且向第二头鞠拶看以手拍禅床下座上堂花烂熳景暄妍休说壶中别有天百草头边如荐得东高三丈西阔八寸上堂举昔广额屠儿一日至佛所飏下屠刀曰我是千佛一数世尊曰如是如是今时丛林将谓广额过去是一佛权现屠儿如此见广额且喜没交涉又曰广额正是箇杀人不眨眼底汉飏下屠刀立地成佛且喜没交涉又道广额飏下屠刀曰我是千佛一数这一佛多少分明且喜没交涉要识广额么夹路桃花风雨后马蹄何处避残红台州天封觉禅师上堂无生国里未是安居万仞崖头岂容驻足且望空撒手直下翻身一句作么生道人逢好事精神爽入火真金色转鲜成都府昭觉道祖首座初见圆悟于即心是佛语下发明久之悟命分座一日为众入室余二十许人师忽问曰生死到来如何回避僧无对师掷下拂子奄然而逝众皆愕眙亟以闻悟悟至召曰祖首座师张目视之悟曰抖擞精神透关去师点头竟尔趋寂南康军云居宗振首座丹丘人也依圆悟于云居一日仰瞻钟阁倏然契证有诘之者座酬以三偈其后曰我有一机直下示伊青天霹雳电卷星驰德山临济棒喝徒施不传之妙于汝何亏悟见大悦竟以节操自高道望愈重尝书壁曰住在千峯最上层年将耳顺任腾腾免教名字挂人齿甘作今朝百拙僧枢密徐俯字师川号东湖居士每侍先龙图谒法昌及灵源语论终日公闻之藐如也及法昌归寂在笑谈间公异之始笃信此道后丁父忧念无以报罔极命灵源归孝址说法源登座问答已乃曰诸仁者秖如龙图平日读万卷书如水传器涓滴不遗且道寻常着在甚么处而今舍识之后这着万卷书底又却向甚么处着公闻洒然有得遂曰吾无憾矣源下座问曰学士适来见箇甚么便恁么道公曰若有所见则钝置和尚去也源曰恁么则老僧不如公曰和尚是何心行源大笑靖康初为尚书外郎与朝士同志者挂钵于天宁寺之择木堂力参圆悟悟亦喜其见地超迈一日至书记寮指悟顶相曰这老汉脚跟犹未点地在悟䫌面曰瓮里何曾走却鼈公曰且喜老汉脚跟点地悟曰莫谤他好公休去郡王赵令衿字表之号超然居士任南康政成事简多与禅衲游公堂间为摩诘丈室适圆悟居瓯阜公欣然就其鑪锤悟不少假公固请悟曰此事要得相应直须是死一回始得公默契尝自疏之其略曰家贫遭劫谁知尽底不存空屋无人几度贼来亦打悟见嘱令加护绍兴庚申冬公与汪内翰藻李参政邴曾侍郎开诣径山谒大慧慧闻至乃令击鼓入室公欣然袖香趋之慧曰赵州洗钵盂话居士作么生会公曰讨甚么椀拂袖便出慧起搊住曰古人向这里悟去尔因甚么却不悟公拟对慧拟之曰讨甚么椀公曰还这老汉始得侍郎李弥逊号普现居士少时读书五行俱下年十八中乡举登第京师旋历华要至二十八岁为中书舍人常入圆悟室一日早朝回至天津桥马跃忽有省通身汗流直造天宁适悟出门遥见便唤曰居士且喜大事了毕公厉声曰和尚眼花作甚么悟便喝公亦喝于是机锋迅捷凡与悟问答当机不让公后迁吏部乞祠禄归闽连江筑庵自娱忽一日示微恙遽索汤沐浴毕遂趺坐作偈曰谩说从来牧护今日分明呈露虚空拶倒须弥说甚向上一路掷笔而逝觉庵道人祖氏建宁游察院之侄女也幼志不出适留心祖道于圆悟示众语下了然明白悟曰更须飏却所见始得自由祖答偈曰露柱抽横骨虚空弄爪牙直饶玄会得犹是眼中沙令人本明号明室自机契圆悟遍参明宿皆蒙印可绍兴庚申二月望亲书三偈寄呈草堂清微露谢世之意至旬末别亲里而终草堂跋其偈后为刊行大慧亦尝垂语发扬偈曰不识烦恼是菩提若随烦恼是愚痴起灭之时须要会鹞过新罗人不知不识烦恼是菩提净花生淤泥人来问我若何为喫粥喫饭了洗钵盂莫管他莫管他终日痴憨弄海沙要识本来真面目便是祖师一木叉道不得底叉下死道得底也叉下死毕竟如何不许夜行投明须到成都府范县君者𡟋居岁久常坐而不卧闻圆悟住昭觉往礼拜请示入道因缘悟令看不是心不是佛不是物是箇甚么久无所契范泣告悟曰和尚有何方便令某易会悟曰却有箇方便遂令秖看是箇甚么后有省曰元来恁么地近郍临安府灵隐瞎堂远禅师生于眉山金流镇彭氏年十三投药师院僧宗辨出家祝发受具即往成都习经论还峨眉云岩寺时徽禅师住焉徽黄龙南四世孙知见甚高师初入门值徽饭罢于庭庑间闲行师才见即放包问曰文殊为七佛祖师未审什么人为文殊之师徽云金沙溪畔马郎妇时有起銕拂者为首坐师亦往亲近起尝诱掖之两岁未有所得一日静坐次有僧独行自语云假四大以为盖覆缘六尘而生心忽遇六尘顿息唤什么作心师闻之忽有省遽起告首座首座可之上方丈告徽徽亦可之明日即告行同志挽留师不听曰吾师以为可而我终未释然也时圆悟自云居归蜀住昭觉师造焉每问话请益辞旨峭硬圆悟深器之一日圆悟普说举庞居士问马祖不与万法为侣者是什么人马祖云待汝一口吸尽西江水即向汝道师闻举豁然大悟仆于众中众以为中风共掖起之师乃曰吾梦觉矣至夜圆悟小参师出问曰净裸裸空无一物赤骨律贫无一钱户破家残乞师赈济答云七珍八宝一时拏师曰争奈贼不入谨家之门答云机不离位堕在毒海师随声便喝悟以拄杖击禅床云喫得棒也未师又喝圆悟连喝两喝师礼拜悟大喜以偈赠师有旧铁舌转关棙之语众目之为铁舌远自此机锋峻发无所抵捂矣绍兴乙卯春眉守延居象耳山不赴是岁圆悟示寂叹曰哲人云亡继之者谁乎乃扁舟下崃初抵淮南住龙蟠八年遶琅邪又移婺之普济衢之定业师自发明心要即得游戏如风大自在三昧尝因开炉陞坐曰天无门地无壁葫芦棚上种冬瓜两手扶犁水过膝跳金圈吞栗棘毡拍板对无孔笛屈屈独脚山魈解双趯去年冬里无炭烧今年定是无火炙饥时饥到眼睛黄穷时穷到赤骨立屈屈且道屈箇什么尀奈监寺副寺维那典坐直岁等却与泥水匠商量放出两头鸱𩾲咬杀佛殿嵴又上堂举真净和尚示众云天地与我同根万物与我同体脚头脚底横三竖四北俱卢洲火发烧着帝释眉毛东海龙王忍痛不禁轰一声霹雳直得倾湫倒岳云暗长空十字街头廖胡子醉中惊觉起来拊掌呵呵大笑云筠阳城中近来少贼乃拈拄杖云贼贼师举了曰是则一场卖弄不少争奈鼻孔眼睛各有主在何故葛藤堆里作窃未当白拈酒店门前舍遗不是正贼时东廊下恰犬吠师乃唤行者探门前有甚官客大众皆回首师曰要见正贼么遂哨指一声摇手下坐其举扬大率如此时妙喜杲谪梅州有传师偈颂提唱以往者妙喜骇云老师暮年有子如是耶因寓书通诚并寄赠圜悟所付法衣逮其得旨放归师以颂迎之相遇甚欢妙喜极口称誉又题其真云这川藞苴无真无假一条白棒佛来也打更有一般长处解向钵盂里走马自此人益归重俄迁光孝阅十年安定郡王赵表之与师为世外交侍郎曾开从师参叩曾虽士大夫而饱参诸老从妙喜游甚久而未甚颕脱至见师始尽余疑后过南岳遂住南台时龙王琏禅师方广行禅师者皆月菴高第道着湖湘间私相语云此间壁立万仞远何所措足乎因请陞座设三十余问皆佛祖誵讹险节关棙学者罕到之处师随机开答辞旨深奥议论超诣始大叹服琏即率其属环拜云此膝不屈于人久矣未几过天台历住护国国清鸿福三寺干道丁亥尚书沈公德龢守平江以虎丘大道场比不得人力邀师主之至则接物无倦法令整肃适丁荒歉虽斋粥不继而户外之屦常满忘躯为法者集焉道益显着遂奉诏住高亭山崇先寺未几与主者不合退居迎照菴再奉诏住灵隐开堂中使降香祝圣罢拈香曰此一炷香天地莫能覆藏佛眼莫能窥测举处灭胡种族拈来钝置杀人累我三十年荒草里横身至令一平生作箇不唧𠺕汉就中有些子謷讹对众也须说破山僧二十年前被业风吹到岷峨山下荆棘林中撞着箇无孔铁锤被他一击半醉半醒将谓哑却口一生开不得二十年后又被业风吹去濯锦江头葛藤堆里逢着箇焦尾白额是时亲遭一口直无丧胆忘魂开得口至今受用不尽且道此香为二十年前见底知识即是为二十年后见底知识即是一鹤不栖双木一客不烦两家不见道先行不到未后太过而今贼身己露赃物现前奉为前成都府昭觉先圆悟禅师大和尚不重他对御谈空横行海上只重他胸中无物肚里无禅爇向炉中用酬法乳于时孝宗皇帝留神空宗屡诏入内赐号佛海禅师始妙喜赞师真有解向钵盂走马之语至师对御归以颂记之云钵盂走马向天庭惯踏天街马不惊回首飞来峯上望白云包尽帝都春师说法格外作用不守规辙脱略窠臼至于室中机缘尤为崄峻不可凑泊尝指面前花问僧唤作佛草料见成唤作畜生口作人语当恁么时参学眼在什么处僧无语师自代曰五岳四渎名山大川又问僧三门前寸草不生佛殿里如何得入僧无语自代曰光剃头净洗钵又问僧一大藏教是恶口如何是尔本身卢舍那僧无语自代曰阿耨达池深四十丈阔四十丈又问僧有祖以来多少人错会错则错了也如何免得此过僧无语自代曰罪不重科又问僧尔是甚院僧云天宫院僧师曰既是天宫院为甚却两脚踏地僧无语自代曰争怪得我又一日陞坐鸣鼓竟师坐帐内侍者寻师不见师拨开帐曰只在这里因什么不见侍者无语自代曰大斧斫三门又一日因书记维那相争来投师揭牓曰书记维那行令不正老僧罚油行者喫棒令二人下语维那云难逃智鑑师曰不是不是书记无语二人俱逐出又因净慈先驰至通书师问尔长老甚处人先驰云和尚大似不识师曰尔是甚处人先驰云越州师曰勐虎不食伏肉又因在病有僧相看师问僧老僧昨夜火星出宫了至今因甚痾屎不出僧云老老大大向东司里作活计师曰承言虽会宗勿自立规矩既不识如何乱统即时逐出自代曰摩竭罗国亲行此令僧入身师起身问更不着布裩相见僧叉手近前云今日亲见瞎堂师呵呵大笑僧云伎俩已尽师抚掌一下时有日本国僧觉阿通天台教颇工书能道诸国语初来谒师气甚锐师徐以禅宗晓之居三年顿有得作投机五颂而去语在觉阿传他日因海商传其国圆城寺主者觉忠诗书来谢而师宗旨遂分一派于日本国焉淳熙二年𨳝九月旦上堂说偈曰淳熙二年𨳝季秋九月旦闹处莫出头冷地着眼看明暗不相干彼此分一半一种作贵人教谁卖柴炭向尔道不可毁不可赞体若虚空没崖岸相唿相唤归去来上元定是正月半于时都下喧传颇疑师当以正月十五日迁化遂达上听至期无疾陞坐祝圣如常仪又俗官诣寺修斋再陞坐讫即语知事头首分伴官客及施主斋齐时侍者并赴堂是日都下人竞集上亦密遣中使伺师起居皆见师往来如常时迭归奏斋罢侍者与俗官同上方丈但见门扃闭甚密师素蓄一黑猿颇驯能知人意因衣以布裰命之曰猿行者至是求师不见因窥于窓隙中但见猿手持一卷书人立于床前遂亟从后路至榻前拨开帐子而师已化矣取猿手中书观之乃辞世颂曰抝折秤鎚掀翻露布突出机先鵶飞不度留十日颜色不变寿七十四坐五十九夏得法者了乘如本齐已慧冲皆住大剎对御语一卷干道七年正月二十日有旨令灵隐长老慧远引见晦日召至选德殿奏曰臣本凡愚生于西蜀早闻道于圆悟禅师养拙山林几四十年仰闻陛下即位以来优䘏生灵护持宗教所谓以佛心而治天下臣夤缘庆幸依近天颜不胜万感上曰圆悟是谁师对名克勤建炎初太上皇帝驻跸维扬召对赐号圆悟禅师即臣之师也上曰惜不及见之杲何如师对宗杲与臣同出圆悟之门上曰卿甚时来灵隐师对去冬会庆节前一日入寺今蒙陛下恩遇获覩清光一门师资岂胜荣遇臣谨以旧所赞颂十篇上进读罢上赐坐遂谢恩就坐上曰如何免得生死师对不悟大乘道终不能免上曰如何得悟师对本有之性若以岁月磨去无不悟者上曰悟后如何师对悟了始知陛下所问与臣所对悉皆不是上曰一切处不是后如何师对脱体现前了无毫发可见之相上肯首师又曰古德云无所是是菩提上曰即心即佛如何师对目前无法陛下唤什么作心上曰如何是心师遂起身叉手而立曰只这是上笑复问德山临济悟道因缘师具言其详上又问曰频唿小玉元无事只要檀郎认得声此圆悟所得处只是要人认得声师对昔有陈度支问道于五祖演和尚五祖云小艶诗中亦是说禅时圆悟侍立因问云如何是禅五祖云频唿小玉元无事只要檀郎认得声如何是祖师西来意庭前柏树子如何是佛麻三斤圆悟遂长嘘一声忽然有悟时恰有鸡啼圆悟云尔亦会禅五祖云汝作么生会圆悟云去却胸中物丧尽目前机五祖云此汉彻了也上曰好好师又曰悟得后千句万句乃至一大藏教只是一句上曰是那里一句师对好语不出门上曰不与万法为侣可参乎师对老庞致此一问直得惊天动地超今古脱是非离言说无依倚正如陛下至尊至贵大道本然上曰只是不在有无师对离却有无底亦不要上曰卿如何师举起一拳随奏曰臣山林野人举止乖疎不识礼度乞陛下宽贷上曰不妨说禅又问得道者谁师对学道之人甚众随其器量浅深入室处可验得底人他亦自知时节昔有曾开侍郎亦近道上曰他如何有悟师对曾尝问如何是善知识臣云灯笼露柱猫儿狗子皆称善知识何必更问曾云既称善知识为甚赞即欢喜毁即烦恼臣云侍郎曾见善知识否曾云开三十年参禅如何不见臣云欢喜处见烦恼处见曾茫然臣震喝一声曾拟开口臣又喝复搊住云开口底不是曾侍郎曾侍郎向甚处去曾不觉点头长嘘臣举手长揖云侍郎且喜大事了毕曾遂作投机颂云咄哉老驴丛林妖㜸震地一声天机漏泄有人更问意如何拈起拂子噼口截上曰更有何人师对学佛者众机缘亦广切恐有劳圣听不敢多奏乃云臣乞回寺与诸衲子传佛心宗仰报覆焘之恩愿陛下早复中原以慰四海之望上曰后来更要说话在师对谨当退听遂谢恩下殿三月七日复有旨八日午时候驾过德寿宫回令灵隐径山长老同入迁德殿引见既见赐坐上曰灵隐径山皆大剎每令臣寮择人住持师对荷陛下不忘灵山付嘱不以形服见弃林下之人何以仰报上曰去秋水潦今岁何如师对腊雪应期必有丰年之兆上曰朕极忧民间荒歉师对臣亦恐春间细民艰食赖陛下圣德所感今二麦将熟米价稍平中外得人已行赈济但得一饱则农务有绪皆陛下生成之赐上曰秋间更得一熟民间稍甦师对陛下以百姓心为心圣虑既坚必随心念上曰普闻黄彦节举古云心随万境转转处实能幽因得受用以虚心应物径山对虚明自照不劳心力师对此乃三祖大师信心铭正为有所证悟者说上曰如何师对至道无难唯嫌拣择但莫憎爱洞然明白毫釐有差天地悬隔上喜甚师复奏曰容臣录一本并铁舌菴录前后奏对录上进上曰甚好又问一口吸尽西江水理会不出师对理会不得无义路处直下便是上曰更数年须可晓师对但于一剎那间以悟为则问对既久师乃奏曰臣恐久劳圣听谢恩下殿八年正月二十八日车驾幸灵隐寺至冷泉亭师起居罢侍臣传旨长老归寺上至三门下马师再起居上曰行则箇师侍行至藏殿前师奏曰修廊高峻恐艰圣步上曰不妨遂行至僧堂前入僧堂师先至方丈焚香上至方丈师起居上首看太祖皇帝所赐京师能仁寺佛牙舍利上以手捧至额加敬师以佛牙事迹进呈至遇安堂一笑轩读大慧宗杲至梅阳所寄法衣书云超然居士是箇中人恐有未至处当与商量上见此曰迟两年惜不及召宗杲上问曰超然如何师对超然居士与圆悟先师及大慧游从之久令臣与他痛下毒手上笑又见语录三策在方丈前案上并奏对状一纸上曰此是什么师奏向来乞进三祖大师信心铭及铁舌菴传与前后奏对录上有旨令收入次至交芦室见师画像乃问曰此是谁师对此是僧徒画臣顶相求赞上曰此是画底那箇是真底师叉手躬身云春气和暖恭惟圣躬万福上大笑上观圆悟禅师像师读所题赞曰好箇脱洒老衲写得十分相似八住海内丛林逢着唯论此事海口辩涌洪涛到了不说一字慧远把断纲宗负荷阔行大步鑪鞴快下钳鎚提持向上底路上曰此便是向时所说光尧在维扬登对底师对便是上观释迦出山相奏曰此吴道子画师亦读所题赞曰大哉释迦文福聚海无量此地少朱砂赤土也为上我今稽首礼赞扬留与人天作榜样上观临济像曰此是临济师对临济禅师乃曹州人臣十二世祖师也上周览山林乃曰想雪下时可观师对更有上方尤好上回师随至东廊法堂前上观壁画师奏曰此乃历代高僧上曰如今有否师对西廊工已就上指华严变相师随问奏答语意相契上遂回驾师谢恩而归翌日有旨赐绢帛等是年八月六日有旨宣灵隐长老七日同官员僧道入内就观堂斋斋罢赴观堂前起居上赐坐赐茶谢恩次续有旨独宣灵隐长老至观堂东合师随入奏曰臣等今日蒙陛下赐净供三教毕集此一段胜事世所希有感荷圣恩上曰可谓胜事遂赐坐上曰有一两件事欲问卿师对曰臣愿闻圣训上曰前日唾梦中忽闻钟声遂觉未知梦与觉是如何师对陛下问梦中底觉来底若问觉来底而今正是寐语若问梦中底梦觉无殊教谁分别梦即是幻知幻即离离幻即觉觉心不动所以道若能转物即同如来上曰梦幻既非且钟声从甚处起师奏从陛下问处起上笑上复问前日在此合静坐忽然思得向时所举不与万法为侣只这不与万法为侣也大奇朕从这里有箇见处师奏曰不与万法为侣陛下作么生会上曰四海不为多师奏曰一口吸尽西江水又如何上曰亦未尝欠阙师奏曰臣每于入室时常问衲云如何是斩新一句拟议噼胸便打有时问云如何是向上一路未开口也打上曰因甚却如此师对才涉思惟即成剩法才落阴界即是生死根本参禅如斵轮拟议勿干涉如击石火似闪电光已是钝置了也何故法无二法心无别心天无二日所以德山悟道了封却佛殿门乃云有尔便无我有我便无尔方能见道近有一士人到寺见方丈壁间臣所作偈颂乃云好偈颂臣问曰闻公学伊川之学排佛氏是否士人不对臣又问曰只如德山示众云释迦弥勒是担屎汉十地菩萨是守田奴莫也是排佛么士人惘然臣曰这里有一条活路若看得见受用不尽如看不见非但招因带果更有事在观公所见未曾遇人且坐喫茶前日又有一官人问长老年多少臣云七十岁官人云颐养得好臣云菜羹粥饭僧何足道官人云性命事如何臣云老僧无性命官人云如何无臣云也无如何官人遂摇头云第恐未是在臣云非但横点头未是直饶正点头也未是在官人良久再问云官员与禅僧如何臣云只一般官人云官员进身仕路禅僧宴坐林间安得一般臣云适来未与公相见时也一般而今相见了也一般直饶相赞相毁也一般所以道那伽常在定无有不定时官人云长老语异可别觅一盃茶臣云寺事多故不能从欵大率古今言句正如陛下向时所作布袋赞其略曰别别分明一点红炉雪岂容存驻也上曰作颂最难师奏曰昔时叶县省禅师有一法嗣住汉州什邡方水禅院曾作偈示众曰方水潭中鼈鼻蛇拟心相向便榆椰何人拔得蛇头出上曰更有一句师对只有三句上曰如何只有三句师对意有待焉二百年后无人下语后大隋元靖长老举前三句了乃着语云方水潭中鼈鼻蛇又佛果圆悟禅师亦于第三句下着语云云门胡饼赵州茶臣于第三句下着语云嚤呢哒哩吽㗶咤上笑曰甚好又问古今得受用者谁师对太宗皇帝上曰闻太宗皇帝得大受用师对太宗皇帝一日幸大相国寺见僧看经次问云看甚经僧云仁王护国经太宗皇帝云既是朕经为甚却在卿手里僧无语臣亦曾代下一转语上曰卿如何代语师对当时只将经卷当笏鞠躬云愿陛下万岁万岁万万岁上曰好好师奏曰太宗皇帝又尝见一僧问云卿是何人僧云塔主太宗皇帝云既是朕塔因甚是卿作主其僧又无语臣亦代语云圣恩普被上首肯久之忽闻窓外报未牌师奏曰陛下日应万机臣不敢久留恐劳圣听谢恩下殿九年四月二日有旨四月八日宣入内观堂斋斋罢同众起居上问曰相将结夏师奏曰此乃丛林成规西天于结夏日铸蜡人藏土窟中结夏九十日戒行精洁则蜡人氷不然则蜡人不全故号为僧蜡上曰观行如何天竺法师奏云今日十六人入观堂修三年净观上曰观者是观想忘想颠倒相持何时得了师对以贼捉贼将心觅心故楞严呵云想念不可脱云何获圆通上曰如华严大经要妙只在偈赞处争如十地顿超师对如华严经偈赞只闻得四句则八十一卷华严一时了毕上曰须尽底透得彻始得师对曹洞下禅多云直须尽底去如何得尽底去上掷下羽扇于榻前默然正坐时众皆惘然相顾无语师即起身近前奏曰今日乃释迦如来诞庆之辰陛下作此一段胜事臣等见所未见闻所闻时大雨乃曰直得天雨四花地摇六震适来诸山皆有颂臣独无而今辄有一颂上曰如何师对未至禁门时举似陛下了也上曰何妨再举一遍看师对不可头上更安头上曰朕也要知师退一步奏曰臣深领此一问上曰更有也无师对当似今日又奏曰昔见台州守宗颖问因看法华经云佛身长无量百千万亿那由他由旬到此直是疑着是时臣掷下扇子于地上云尔且道我扇长多少与佛身相去几何渠惘然无答上曰此是妙处如庖丁解牛师对不见全牛可下刀无垢光中本三昧上首肯之师谢恩归位上曰修禅定者如何师对初机若有所习则不名大定大定等虚空了无修习处亦无起灭出入处陛下看此习定之者尽是未证果位凡夫直饶习到四禅八定亦未为究竟故圭峯宗密禅师云非想定后还作非貍之身昔有僧名顶三教尝作偈示众云四禅舍念常清净半是真如半是空此处修行多岐路行人到者莫怱怱一边顿证则一念作佛一边差别则堕在二乘穷空不归四六二万十千劫修行再入轮回故云繁兴永处那伽定那伽常在定无有不定时乃至风动尘起云行雨施悉皆在定傅大士云欲学诸三昧是动非在禅心随境界流云何名为定此乃是不动真智也上曰是众皆起谢恩下殿师再入奏曰臣去年八月二日奏对录并七佛偈日本国法师问道录三日前亦曾乞进上曰已看得数版未了在师奏曰七佛偈去冬因沈介尚书问第三毘舍浮佛偈云假借四大以为身心本无生因境有前境若无心亦无罪福如幻起亦灭上曰他如何问师奏曰前境若无心亦无他到此生疑却问如何臣答云未有尚书时唤什么作境心境俱空是箇什么渠默有契证上曰朕近日于四海不为多处别得一转语云明镜绝纤尘师奏曰臣感蒙圣训谢恩下殿台州洪福子文禅师上堂不昧不落作么会会得依前堕野狐一夜凉风生画角满船明月泛江湖续传灯录卷第二十八续传灯录卷第二十九目录大鑑下第十六世太平懃禅师法嗣十六人文殊心道禅师南华知昺禅师龙牙智才禅师蓬莱卿禅师何山守珣禅师泐潭择明禅师宝藏本禅师祥符清海禅师净众了灿禅师谷山海禅师灵岩昼禅师启霞楚谦禅师福圣深禅师千山智嵩禅师融藏主发书记龙门佛眼远禅师法嗣二十一人龙翔士珪禅师云居善悟禅师西禅文琏禅师黄龙法忠禅师乌巨道行禅师白杨法顺禅师云居法如禅师归宗正贤禅师道场明辨禅师方广深禅师成都世奇首座净居尼惠温禅师凭楫给事云居圆禅师云居祖禅师三圣道方禅师寂菴主三角劼禅师三圣真常禅师辨侍者越州石佛世奇禅师开福道宁禅师法嗣一人大沩善果禅师自得晖禅师法嗣四人雪窦德云禅师仗钖崇坚禅师华藏慧祚禅师雪窦焕禅师瑞巖石窓恭禅师法嗣二人净慈重皎禅师净慈壁禅师大沩智禅师法嗣四人雪盖澄禅师石霜能禅师泰岳久禅师陈与义居士续传灯录卷第二十九目录续传灯录续传灯录卷第二十九大鑑下第十六世太平懃禅师法嗣常德府文殊心道禅师眉州徐氏子年三十得度诣成都习唯识自以为至同舍诘之曰三界唯心万法唯识今目前万象纵然心识安在师茫然不知对遂出关周流江淮既抵舒之太平闻佛鑑禅师夜参举赵州柏树子话至觉铁嘴云先师无此语莫谤先师好因大疑提撕既久一夕豁然即趋丈室拟叙所悟鑑见来便闭门师曰和尚莫谩某甲鑑云十方无壁落何不入门来师以拳擉破窓纸鑑即开门搊住云道道师以两手捧鑑头作口啐而出遂呈偈曰赵州有箇柏树话禅客相传遍天下多是摘叶与寻枝不能直向根源会觉公说道无此语正是恶言当面骂禅人若具通方眼好向此中辨真假鑑深然之每对客称赏后命分座襄守请开法天宁未几擢大别文殊上堂曰师子嚬呻象王哮吼云门北斗里藏身白云因何唤作手三世诸佛不能知狸奴白牯却知有且道作么生是他知有底事雨打梨花蛱蝶飞风吹柳絮毛毬走上堂拈拄杖直上指曰恁么时刺破憍尸迦脚跟卓一下曰恁么时卓碎阎罗王顶骨乃指东畔曰恁么时穿过东海鲤鱼眼睛指西畔曰恁么时塞却西王母鼻孔且道总不恁么时如何今年雨水多各宜频晒眼宣和改元下诏改僧为德士上堂祖意西来事今朝特地新昔为比丘相今作老君形鹤氅披银褐头包蕉叶巾林泉无事客两度受君恩所以道欲识佛性义当观时节因缘且道即今是甚么时节毘卢遮那顶戴宝冠为显真中有俗文殊老叟身披鹤氅且要俯顺时宜一人既尔众人亦然大家成立丛林喜得群仙聚会共酌迷仙酒同唱步虚词或看灵宝度人经或说长生不死药琴弹月下指端发太古之音棋布轩前妙着出神机之外进一步便到大罗天上退一步却入九幽城中秖如不进不退一句又作么生道直饶羽化三清路终是轮回一幻身二年九月复僧上堂不挂田衣着羽衣老君形相颇相宜一年半内闲思想大底兴衰各有时我佛如来预谶法之有难教中明载无不委知较量年代正在于兹魔得其便惑乱正宗僧改俗形佛更名字妄生邪解删削经文铙钹停音钵盂添足多般矫诈欺罔圣君赖我皇帝陛下圣德圣明不忘付嘱不废其教特赐宸章颁行天下仍许僧尼重新披削实谓寒灰再焰枯木重荣不离俗形而作僧形不出魔界而入佛界重鸣法鼓再整颓纲迷仙酬变为甘露琼浆涉虚词翻作还乡曲子放下银木简拈起尼师坛昨朝稽首擎拳今日和南不审秖改旧时相不改旧时人敢问大众旧时人是一箇是两箇良久曰秋风也解嫌狼借吹尽当年道教灰建炎三年春示众举临济入灭嘱三圣因缘师曰正法眼藏瞎鑪灭临济何曾有是说今古时人皆妄传不信但看后三月至闰三月贼钟相叛其徒欲举师南奔者师曰学道所以了生死何避之有贼至师曰速见杀以快汝心贼即举槊残之血皆白乳贼骇引席覆之而去韶州南华知昺禅师蜀之永康人也上堂此事最希奇不碍当头说东隣田舍翁随例得一橛非唯贯声色亦乃应时节若问是何宗八字不着白日击禅床下座上堂日日说时时举似地擎山争几许陇西鹦鹉得人怜大都秖为能言语休思惟带伴侣智者聊闻勐提取更有一般也大奇猫儿偏解捉老鼠上堂一拄杖向空中搅曰搅长河为酥酪鰕蟹犹自眼搭眵卓一下曰变大地作黄金穷汉依前赤骨力为复自家无分为复不肯承当可中有箇汉荷负得行多少人失钱遭罪再卓一下曰还会么宝山到也须开眼勿使忙忙空手回上堂春光烂熳华争发子规啼落西山月憍梵钵提长吐舌底事分明向唯说嗄上堂迷不自迷对悟立迷悟不自悟因迷说悟所以悟为迷之体迷为悟之用迷悟两无从箇中无别共无别共拨不动祖师不将来鼻孔千斤重潭州龙牙智才禅师舒州施氏子早服勤于佛鑑法席而局务不辞难名已𥹢于丛林及游方迫暮至黄龙适死心在三门问其所从来既称名则知为舒州太平才庄主矣翌日入室死心问曰会得最初句便会末后句会得末后句便会最初句最初末后拈放一边百丈野狐话作么生会师曰入户已知来见解何须更举轹中泥心曰新长老死在上座手里也师曰语言虽有异至理且无差心曰如何是无差底事师曰不扣黄龙角焉知颔下珠心便打初住岳麓开堂日僧问德山棒临济喝今日请师为拈掇师曰苏噜苏噜曰苏噜苏噜还有西来意也无师曰苏噜苏噜由是丛林唿为才苏噜后迁龙牙因钦宗皇帝登位众官请上堂祝圣已就座拈拄杖卓一下曰朝奏疎中道本来奥境诸佛妙场适来拄杖子已为诸人说了也于斯悟去理无不显事无不周如或未然不免别通箇消息舜日重明四海清满天和气乐昇平延祥拄杖生欢喜掷地山唿万岁声掷拄杖下座上堂弹指一下曰弹指圆成八万门剎那灭却三祇劫若也见得行得健即经行困即歇若也不会再箇鸬鹚扛箇鼈上堂举死心和尚小参曰若论此事如人家有三子第一子聪明智慧孝养父母接待往来主掌家业第二子兇顽狡猾贪婬嗜酒倒街卧巷破坏家业第三子盲聋瘖痖菽麦不分是事不能秖会喫饭三人中黄龙要选一人用更有四句死中有活活中有死死中常死活中常活将此四句验天下衲僧师曰唤甚么作四句三人姓甚名谁若也识得与黄龙把手并行更无纤毫间隔如或未然不免借水献华去也三人共体用非用四句同音空不空欲识三人并四句金乌初出一团红师居龙牙十三载以清苦莅众衲子敬畏大师席公震迁住云溪经四稔绍兴戊午八月望俄集众付寺事仍书偈曰戊午中秋之日出家住持事毕临行自己尚无有甚虚空可觅其垂训如常一十三日再集众示问曰涅槃生死尽是空华佛及众生并为增语汝等诸人合作么生众皆下语不契师喝曰苦苦复曰白云涌地明月当天言讫冁然而逝火浴获设利五色併灵骨塔于寺之西北隅明州蓬莱卿禅师上堂有句无句如藤倚树且任诸方点头及乎树倒藤枯上无冲天之计下无入地之谋灵利汉这里着得一只眼便见七纵八横举拂子曰看看一曲两曲无人会雨过夜塘秋水深上堂杜鹃声里春光暮满地落花留不住瑠璃殿上绝行踪谁人解插无根树举拄杖曰这箇是无根底且道解开花也无良久曰秖因连夜雨又过一年春上堂举法眼道识得橙子周匝有余云门道识得橙子天地悬殊师曰此二老人一人向高高山顶立一人向深深海底行然虽如是一不是二不成落花流水里啼莺闲亭雨歇夜将半片月还从海底生安吉州何山佛灯守珣禅师郡之施氏子参广鑑瑛禅师不契遂造太平随众咨请邈无所入乃封其衾曰此生若不彻去誓不展此于是昼坐宵立如丧考妣逾七七日忽佛鑑上堂曰森罗及万象一法之所印师闻顿悟往见鑑鑑曰可惜一颗明珠被这风颠汉拾得乃诘之曰灵云道自从一见桃花后直至如今更不疑如何是他不疑处师曰莫道灵云不疑只今觅箇疑处了不可得鑑曰玄沙道谛当甚谛当敢保老兄未彻在那里是他未彻处师曰深知和尚老婆心切鑑然之师拜起呈偈曰终日看天不举头桃花烂熳始擡眸饶君更有遮天网透得牢关即便休鑑嘱令护持是夕厉声谓众曰这回珣上座稳睡去也圆悟闻得疑其未然乃曰我须勘过始得遂令人召至因与游山偶到一水潭悟推师入水遽问曰牛头未见四祖时如何师曰潭深鱼聚悟曰见后如何师曰树高招风悟曰见与未见时如何师曰伸脚在缩脚里悟大称之鑑移蒋山命分座说法出住庐陵之禾山退藏故里道俗迎居天圣后徙何山及天宁上堂𨍏轹钻住山斧佛祖出头未轻与纵使醍醐满世间尔无宝器如何取阿呵呵神山打罗道吾作舞甜瓜彻蔕甜苦瓠连根苦上堂举婆子烧庵话师曰大凡扶宗立教须是其人尔看他婆子虽是箇女人宛有丈夫作略二十年簁油费酱固是可知一日向百尺竿头做箇失落直得用尽平生腕头气力自非箇俗汉知机洎乎巧尽拙出然虽如是诸人要会么雪后始知松柏操事难方见丈夫心上堂如来禅祖师道切忌将心外边讨从门所得即非珍特地埋藏衣里宝禅家流须及早拨动祖师关棙抖擞多年布袄是非毁誉付之空竖阔横长浑恰好君不见寒山老终日嬉嬉长年把扫人问其中事若何入荒田不拣信手拈来草参僧问如何是宾中宾师曰客路如天远侯门似海深曰如何是宾中主师曰长因送客处忆得别家时曰如何是主中宾师曰相逢不必问前程曰如何是主中主师曰一朝权祖令谁是出头人曰宾主已蒙师指示向上宗乘事若何师曰向上问将来曰如何是向上事师曰大海若知足百川应倒流僧礼拜师曰珣上座三十年学得底师尝谓众曰兄弟如有省悟处不拘时节请来露箇消息雪夜有僧扣方丈门师起秉烛震威喝曰雪深夜半求决疑情因甚么威仪不具僧顾视衣裓师逐出院每曰先师秖年五十九吾年五十六矣来日无多绍兴甲寅解制退天宁之席谓双槐居士郑绩曰十月八日是佛鑑忌则吾时至矣乞还障南十月四日郑公遣弟僧道如讯之师曰汝来正其时也先一日不着便后一日蹉过了吾虽与佛鑑同条生终不与同条死明早可为我寻一只小船子来如曰要长者要高者师曰高五尺许越三日鸡鸣端坐如平时侍者请遗偈师曰不曾作得言讫而逝阇维舌根不坏郡人陈师颜以宝函藏其家门弟子奉灵骨塔于普应院之侧隆兴府泐潭择明禅师上堂举赵州访茱萸探水因缘师曰赵老云收山岳露茱萸雨过竹风清谁家别馆池塘里一对鸳鸯画不成又举德山托钵话师曰从来家富小儿娇偏向江头弄画桡引得老爷把不住又来船上助歌谣上堂永嘉道一月普现一切水一切水月一月摄竖起拂子云看看千江竞注万派争流若也素善行舟便谙水脉可以优游性海笑傲烟波其或未然且归林下坐更待月明时台州宝藏本禅师上堂清明已过十余日花雨阑珊方寸深春色恼人眠不得黄鹂飞过绿杨阴遂大笑下座吉州大中祥符清海禅师初见佛鑑鑑问三世诸佛一口吞尽何处更有众生可教化此理如何师拟进语鑑喝之师忽领旨述偈曰实际从来不受尘箇中无旧亦无新青山况是吾家物不用寻家别问津鑑曰放下着师礼拜而出漳州净众佛真了灿禅师泉南罗氏子上堂重阳九日菊花新一句明明亘古今杨广橐驼无觅处夜来足迹在松阴隆兴府谷山海禅师上堂一举不再说已落二三相见不扬眉翻成造作设使动弦别曲告往知来见鞭影便行望剎竿回去脚跟下好与三十棒那堪更向这里撮摩石火收捉电光工夫枉用浑闲事笑倒西来碧眼胡卓拄杖下座龙门佛眼远禅师法嗣温州龙翔竹菴士珪禅师成都史氏子初依大慈宗雅心醉楞严逾五秋南游谒诸尊宿始登龙门即以平时所得白佛眼眼曰汝解心已极但欠着力开眼耳遂俾职堂司一日侍立次问云绝对待时如何眼曰如汝僧堂中白椎相似师罔措眼至晚抵堂司师理前话眼曰闲言语师于言下大悟政和末出世和之天宁屡迁名剎绍兴间奉诏开山雁荡能仁时真歇居江心闻师至恐缘法未熟特过江迎归方丈大展九拜以诱温人由是翕然归敬未视篆其徒惧行规法深夜放火鞠为瓦砾之墟师竟就树缚屋陞座示众云爱闲不打鼓山鼓投老来看雁荡山杰阁危楼浑不见溪边茅屋两三间还有共相出手者么喝一喝下座听法檀施并力营建未几复成宝坊次补江心上堂曰万年一念一念万年和衣泥里辊洗脚上床眠历却来事秖在如今大海波涛涌小人方寸深拈起拄杖曰汝等诸人未得箇入头须得箇入头既得箇入头须有出身一路始得大众且作么生是出身一路良久曰雪压难摧㵎底松风吹不动天边月卓拄杖下座上堂万机不到眼见色耳闻声一句当阳头戴天脚踏地尔诸人秖知今日是五月初一殊不知金乌半夜忙忙去玉兔天明上海东以拂子击禅床下座上堂明明无悟有法即迷诸人向这里立不得诸人向这里住不得若立则危若住则瞎直须意不停玄句不停意用不停机此三者既明一切处不须管带自然现前不须照顾自然明白虽然如是更须知有向上事久雨不晴咄上堂一叶落天下秋欲穷千里目更上一层楼一尘起大地收嘉州打大像陜府灌铁牛明眼汉合作么生良久曰久旱檐头句桥流水不流卓拄杖下座上堂见见之时见非是见见犹离见见不能及落花有意随流水流水无情恋落花诸可还者自然非汝不汝还者非汝而谁长恨春归无觅处不知转入此中来喝一喝曰三十年后莫道能仁教坏人家男女上堂僧问如何是祖师西来意师曰东家点灯西家暗坐曰未审意旨如何师曰马便搭鞍驴便推磨僧礼拜师曰灵利衲僧秖消一箇遂曰马搭鞍驴推磨灵利衲僧秖消一箇纵使东家明点灯未必西家暗中坐西来意旨问如何多口阿师自招祸僧问如何是第一义师曰尔问底是第二义问狗子还有佛性也无赵州道无意旨如何师曰一度着蛇咬怕见断井索问燕子深谈实相善说法要此理如何师曰不及雁衔芦问如何是佛师曰华阳洞口乌龟问鲁祖面壁意旨如何师曰金木水火土罗睺计都星问有句无句如藤倚树时如何师曰作贼人心虚曰国师三唤侍者又作么生师曰打鼓弄猢狲鼓破猢狲走丙寅七月十八日召法属长老宗范付后事次日沐浴声钟集众就座泊然而逝荼毘日送者均获设利奉灵骨塔于鼓山南康军云居高菴善悟禅师洋州李氏子年十一去家业经得度有夙慧闻冲禅师举武帝问达磨因缘如获旧物遽曰我既廓然何圣之有冲异其语勉之南询蒙授记于龙门一日有僧被蛇伤足佛眼问曰既是龙门为甚么却被蛇咬师即应曰果然现大人相眼益器之后传此语到昭觉圆悟云龙门有此僧耶东山法道未寂寥尔住后上堂少林面壁怀藏东土西天欧阜陞堂充塞四维上下致使山巍巍而砥掌平水昏昏而常自清花非艶而结空果风不摇而片叶零人无法而得咨问佛无心而更可成野蔬淡饭延时日任运随缘道自灵毕竟如何日午打三更遂宁府西禅文琏禅师郡之张氏子上堂一向恁么去直得凡圣路绝水泄不通铁蛇钻不入铁鎚打不破至于千里万里鸟飞不度一向恁么来未免灰头土面带水拕泥唱九作十指鹿为马非唯孤负先圣亦乃埋没己灵敢问大众且道恁么去底是恁么来底是芍药花开菩萨面椶榈叶散夜叉头上堂诸方浩浩谈玄每日撞钟打鼓西禅无法可说勘破灯笼露柱门前不置下马台免被傍人来借路若借路须照顾脚下若参差邯郸学唐步上堂心生种种法生森罗万象纵横信手拈来便用日轮午后三更心灭种种法灭四句百非路绝直饶达磨出头也是眼中着屑心生心灭是谁木人携手同归归到故乡田地犹遭顶上一鎚上堂正月孟春犹寒直下言端语端拈起衲僧鼻孔穿开祖佛心肝知有者达磨不来东土二祖不往西天不知有者谁知当面蹉过迢迢十万八千山僧为尔重说偈言大众莫教孤负孟春犹寒僧问师子未出窟时如何师曰爪牙已露曰出窟后如何师曰龙头蛇尾曰出与未出时如何师曰正好喫棒问以一重去一重即不问不以一重去一重时如何师曰阇黎有许多工夫隆兴府黄龙牧菴法忠禅师四明姚氏子十九试经得度习台教悟一心三观之旨未能泯迹遍参名宿至龙门观水磨旋转发明心要乃述偈曰转大法轮目前包里更问如何水推石磨呈佛眼眼曰其中事作么生师曰㵎下水长流眼曰我有末后一句待分付汝师即掩耳而去后至庐山于同安枯树中绝食清坐宣和间湘潭大旱祷而不应师跃入龙渊唿曰业畜当雨一尺雨随至居南岳每跨虎出游儒释望尘而拜住后上堂张公喫酒李公醉子细思量不思议李公醉醒问张公恰使张公无好气无好气不如归家且打睡上堂今朝正月半有事为君断切忌两眼睛被他灯火换上堂我有一句子不借诸圣口不动自己舌非声气唿吸非情识分别假使净名杜口于毘耶释迦掩室于摩竭大似掩耳偷铃未免天机漏泄直饶德山入门便棒临济入门便喝若向牧庵门下检点将来秖得一橛千种言万般说秖要教君自家歇一任大地虚空七凹八凸僧问如何是佛师曰莫向外边觅曰如何是心师曰莫向外边寻曰如何是道师曰莫向外边讨曰如何是禅师曰莫向外边传曰毕竟如何师曰静处萨婆诃问大众临筵请师举唱师竖起拂子僧曰乞师再垂方便师击禅床一下后示寂塔于香原洞衢州乌巨雪堂道行禅师处州叶氏子依泗州普照英禅师得度去参佛眼一日闻举玄沙筑着脚指话遂大悟住后上堂会即便会玉本无瑕若言不会碓嘴生花试问九年面壁何如大会拈花南明恁么商确也是顺风撒沙参上堂云笼岳顶百鸟无声月隐寒潭龙珠自耀正当恁么时直得石梁忽然大悟石洞顿尔心休虚空开口作证溪北石僧点头诸人总在这里瞌睡笑杀陜府铁牛上堂佛说三乘十二分顿渐偏圆痴人面前不得说梦祖师西来直指人心见性成佛痴人面前不得说梦临济三玄云门三句洞山五位痴人面前不得说梦南明恁么道还免得遭人检责也无所以古人道石人机似汝也解唱巴歌汝若似石人雪曲也应和还有和雪曲底么若有唤来与老僧洗脚上堂通身是口说得一半通身是眼用得一橛用不到处说有余说不到处用无尽所以道当用无说当说无用用说同时用说不同时诸人若也拟议西峯在尔脚底到国清众请上堂句亦刬意亦刬绝毫绝氂处如山如岳句亦到意亦到如山如岳处绝毫绝氂忽若拶通一线意句俱到俱不到俱刬俱不刬直得三句外绝牢笼六句外无标的正当恁么时一句作么生道倾盖同途不同辙相将携手上高台上堂举赵州示众云老僧除却二时斋粥是杂用心处师曰今朝六月旦行者击鼓长老陞堂尔诸人总来这里杂用心上堂举僧问云门如何是惊人句门曰响师曰云门答这僧话不得便休却鼓粥饭气以当平生上堂黄梅雨麦秋寒恁么会太无端时节因缘佛性义大都须是髑髅干示众举玑和尚问僧禅以何为义众下语皆不契理僧请益玑玑代云以谤为义师曰三世诸佛是谤西天二十八祖是谤唐土六祖是谤天下老和尚是谤诸人是谤山僧是谤于中还有不谤者也无谈玄说妙河沙数争似双峯谤得亲师示疾门弟子教授汪公乔年至省候师以后事委之示以偈曰识则识自本心见则见自本性识得本心本性正是宗门大病註曰烂泥中有刺莫道不疑好黎明沐浴更服跏趺而逝阇维五色设利烟所至处累然齿舌不坏塔于寺之西抚州白杨法顺禅师绵州文氏子依止佛眼闻普说举傅大士心王铭云水中盐味色里胶青决定是有不见其形师于言下有省后观宝藏迅转顿明大法趋丈室作礼呈偈曰顶有异峯云冉冉源无别派水冷冷游山未到山穷处终被青山碍睛眼眼笑而可之住后上堂好事堆堆叠叠来不须造作与安排落林黄叶水推去横谷白云风卷回寒雁一声情念断霜钟才动我山摧白杨更有过人处尽夜寒炉拨死灰忽有箇衲僧出来道长老少卖弄得恁么穷乞相山僧秖向他道却被尔道着上堂我手何似佛手天上南星北斗我脚何似驴脚往事都来忘却人人尽有生缘箇箇足方顶圆大愚滩头立处孤月影射深湾会不得见还难一曲渔歌过远滩示众染缘易就道业难成不了目前万缘差别秖见境风浩浩凋残功德之林心火炎炎烧尽菩提之树道念若同情念成佛多时为众一似为己彼此事办不见他非我是自然上敬下恭佛法时时现前烦恼尘尘解脱上堂鸡鸣晓月狗吠枯椿只可默会难入思量看不见处动地放光说不到处天地玄黄抚城尺六状纸元来出在清江大众分明话出人难见昨夜三更月到窓上堂风吹茅茨屋嵴漏雨打阇黎眼睛湿恁么分明却不知却来这里低头立时绍灯上座闻之有省后住婺之广教因病示众久病未尝推木枕人来多是问如何山僧据问随缘对窓外黄鹂口更多只如七尺之躯甚处受病众中具眼者试为山僧指出病源众下语皆不契师自拊掌一下作呕吐声又云好箇木枕子师律身清苦出入唯杖笠独行后示寂阇维收设利目睛齿舌数珠同灵骨塔于寺西南康军云居法如禅师丹丘胡氏子依护国瑞禅师祝发登具遍参淛右诸宗匠晚至龙门以平日所证白佛眼眼曰此皆学解非究竟事欲了生死当求妙悟师骇然谛信一日命主香积以道业未办固辞眼勉曰姑就职其中大有人为汝说法未几晨兴开厨门望见圣僧契所未证即白佛眼眼曰这里还见圣僧么师诣前问讯叉手而立眼曰向汝道大有人为汝说法住后上堂一法若有毘卢堕在凡夫万法若无普贤失其境界向这里有无俱遣得失两亡直得十方诸佛不见诸人且道十二时中向甚么处安身立命披簑侧立千峯外引水浇蔬五老前上堂干坤之内宇宙之间中有一宝祕在形山云居又且不然干坤之内宇宙之间中有一宝掷下拄杖云大众也须识取南康军归宗真牧正贤禅师潼州陈氏子世为名儒幼从三圣海澄为苾刍具满分戒游成都依大慈秀公习经轮凡典籍过目成诵义亦顿晓秀称为经藏子出蜀谒诸尊宿后扣佛眼一日入室眼举殷勤抱得旃檀树语声未绝师顿悟眼曰经藏子漏逗了也自是与师商确渊奥亹亹无尽眼称善因手书真牧二字授之绍兴己巳归宗虚席郡候以礼请坚卧不应宝文李公懋尝问道于师同属官强之乃就上堂且第一句如何道汝等若向世界未成时父母未生时佛未出世时祖师未西来时道得已是第二句且第一句如何道直饶尔十成道得未免左之右之卓拄杖下座上堂良久召大众曰作么生若也拟议贤上座谩尔诸人去也打地和尚嗔他祕魔巖主擎箇叉儿胡说乱道遂将一掴成赍粉散在十方世界还知么举拂子曰而今却在拂子头上说一切智智清净无二无二分无别无断故还闻么阎老子知得乃曰贤上座尔若相当去不妨奇特或不相当总在我手里秖向他道阎老子尔也退步摸索鼻孔看击禅床下座僧问久默斯要已泄真机学人上来请师开示师曰耳朵在甚么处曰一句分明该万象师曰分明底事作么生曰台星临照枯木回春师曰换却尔眼睛安吉州道场正堂明辩禅师本郡俞氏子幼事报本蕴禅师圆颅受具后谒诸名宿至西京少林闻僧举佛眼以古诗发明罽宾王斩师子尊者话曰杨子江头杨柳春杨花愁杀渡江人一声羌笛离亭晚君向潇湘我向秦师默有所契即趋龙门求入室佛眼问从上祖师方册因缘许尔会得忽举拳曰这箇因何唤作拳师拟对眼筑其口曰不得作道理于是顿去知见住后上堂勐虎口边拾得毒蛇头上安排更不钉椿摇艣回头别有生涯婆子被我勘破了大悲院里有村斋上堂净五眼涌金春色晚得五力吹落碧桃华唯证乃知难可测卓拄杖曰一片何人得流经十万家上堂三祖道但莫憎爱洞然明白当时老僧若见便与一掴且道是憎邪是爱邪近来经界稍严不许诡名挟佃解夏上堂十五日已前不得去少林只履无藏处十五日已后不得住桂子天香和雨露正当十五日又且如何阿呵呵风流不在着衣多上堂举僧问投子大死底人却活时如何子曰不许夜行投明须到师曰我疑千年苍玉精化为一片秋水骨海神欲护护不得一旦鼈头忽擎出上堂华开陇上柳绽堤边黄莺调叔夜之琴芳草入谢公之句何必闻声悟道见色明心非唯水上觅沤已是眼中着屑擘开胸曰汝等当观我紫磨金色之身今日则有明日则无大似无风起浪全不知羞且道今日事作么生好箇迷逢达磨不知谁解承当僧问如何是佛师乃鸣指三下问语默涉离微如何通不犯师曰横身三界外独脱万机前曰秖如风穴道长忆江南三月里鹧鸪啼处百花香又作么生师曰说这箇不唧𠺕汉作么曰嫰竹摇金风细细百华铺地日迟迟师曰尔向甚么处见风穴曰眼里耳里绝潇洒师曰料掉无交涉问莲华未出水时如何师曰未过冬至莫道寒曰出水后如何师曰未过夏至莫道热曰出与未出时如何师曰三十年后不要错举问如何是佛师曰无柴勐烧火曰如何是法师曰贫做富装里曰如何是僧师曰卖扇老婆手遮日曰如何是和尚栗棘蓬师曰不答此话曰为甚么不答师大笑曰吞不进吐不出问如何是一喝如金刚王宝剑师曰古墓毒蛇头戴角曰如何是一喝如踞地师子师曰虚空笑点头曰如何是一喝如探竿影草师曰石人拍手笑呵呵曰如何是一喝不作一喝用师曰布袋里猪头曰四喝已蒙师指示向上还有事也无师曰有曰如何是向上事师曰锯解秤鎚随声便喝佛眼忌拈香龙门和尚阐提潦倒不信佛法灭除禅道拶破毘卢向上关猫儿洗面自道好一炷沈香炉上然换手搥胸空懊恼遂摇手曰休懊恼以坐具搭肩上作女人拜曰莫怪下房媳妇触忤大人好室中垂问曰猫儿为甚么爱捉老鼠又曰板鸣因甚么狗吠师家风严冷初机多惮之因赞达磨曰昇元阁前懡㦬洛阳峯畔乖张皮髓传成话杷只履无处埋藏不是一番寒彻骨争得梅花扑鼻香雪堂行一见大称赏曰先师犹有此人在只消此赞可以坐断天下人舌头由是衲子奔辏临终登座拈拄杖于左边卓一下曰三十二相无此相于右边卓一下曰八十种好无此好僧繇一笔画成志公露出草葶丁呆又卓一下顾大众曰莫懊恼直下承当休更讨下座归方丈俨然趺坐而逝火后收灵设骨利藏所建之塔曰仙人山潭州方广深禅师僧问一法若有毘卢堕在凡夫万法若无普贤失其境界未审意旨如何师曰富嫌千口少贫恨一身多世奇首座者成都人也遍依师席晚造龙门一日燕坐瞌睡间群蛙忽鸣误听为净发版响亟趋往有晓之者曰蛙鸣非版也师恍然诣方丈剖露佛眼曰岂不见罗睺罗师遽止曰和尚不必举待去自看未几有省乃占偈曰梦中闻版响觉后虾蟇啼虾䗫与版响山岳一时齐由是益加参究洞臻玄奥眼命分座师固辞曰此非细事也如金针刺眼毫发若差睛则破矣愿生生居学地而自煅炼眼因以偈美之曰有道只因频退步谦和元自惯回光不知已在青云上犹更将身入众藏暮年学者力请不容辞后因说偈曰诸法空故我心空我心空故诸法同诸法我心无别体秖在而今一念中且道是那一念众罔措师喝一喝而终温州净居尼慧温禅师上堂举法眼示众曰三通鼓罢簇簇上来佛法人事一时周毕师曰山僧道三通鼓罢簇簇上来拄杖不在苕菷柄聊与三十给事冯楫济川居士自壮扣诸名宿最后居龙门从佛眼远禅师再岁一日同远经行法堂偶童子趋庭吟曰万象之中独露身远拊公背曰好聻公于是契入绍兴丁已除给事会大慧禅师就明庆开堂慧下座公挽之曰和尚每言于士大夫前曰此生决不作这虫豸今日因甚却纳败缺慧曰尽大地是箇杲上座尔向甚处见他公拟对慧便掌公曰是我招得越月特丐祠坐夏径山榜其室曰不动轩一日慧昇座举药山问石头曰三乘十二分教某甲粗知承闻南方直指人心见性成佛实未明了伏望慈悲示诲头曰恁么也不得不恁么也不得恁么不恁么总不得尔作么生山罔措头曰子缘不在此可往见江西马大师去山至马祖处亦如前问祖曰有时教伊扬眉瞬目有时不教伊扬眉瞬目有时教伊扬眉瞬目者是有时教伊扬眉瞬目者不是山大悟慧拈罢公随至方丈曰适来和尚所举底因缘某理会得了慧曰尔如何会公曰恁么也不得苏卢娑婆诃不恁么也不得悉利娑婆诃恁么不恁么总不得苏卢悉利娑婆诃慧印之以偈曰梵语唐言打成一块咄哉俗人得此三昧公后知邛州所至宴晦无倦尝自咏曰公事之余喜坐禅少会将脇到床眠虽然现出宰官相长老之名四海传至二十三年秋乞休致预报亲知期以十月三日报终至日令后厅置高座见客如平时至辰已间降堦望阙肃拜请漕使摄卭事着僧衣履踞高座嘱诸官吏及道俗各宜向道扶持教门建立法幢遂拈拄杖按膝蜕然而化漕使请曰安抚去住如此自由何不留一颂以表罕闻公张目索笔书曰初三十一中九下七老人言尽龟哥眼赤竟尔长往建炎后名山巨剎教藏多不存公累以己俸印施凡一百二十八藏用祝君寿以康兆民门人蒲大聘尝志其事有语录颂古行于世开福宁禅师法嗣潭州大沩月菴善果禅师信州余氏子上堂奚仲造车一百辐拈却两头除却轴以拄杖打一圆相曰且莫错认定盘星卓一卓下座谢供头上堂解勐虎颔下金铃惊群动众取苍龙穴里明珠光天照地山僧今日到此赞叹不及汝等诸人合作么生竖起拂子曰眨上眉毛速须荐取掷拂子下座上堂心生法亦生心灭法亦灭心法两俱忘乌龟唤作鼈诸禅德道得也未若道得道林与尔拄杖子其或未然归堂喫茶去僧问达磨九年面壁时如何师曰鱼行水浊曰二祖礼三拜为甚么却得其髓师曰地肥茄子大曰祇如一花开五叶结果自然成明甚么边事师曰贼以赃为验曰有时乘好月不觉过沧州师曰阇梨无分问有句无句如藤倚树时如何师曰验尽当行家曰树倒藤枯句归何处又作么生师曰风吹日炙曰沩山呵呵大笑聻师曰波斯读梵字曰道吾推倒泥里沩山不管此意又且如何师曰有理不在高声曰罗山道道吾是撮马粪汉又作么生师曰多口阿师曰今日足见老师七通八达师曰仰面哭苍天僧礼拜师曰过问莲花未出水时如何师曰干坤无异色曰出水后如何师曰遍界有清香续传灯录卷第二十九续传灯录卷第三十目录大鑑下第十六世雪窦明禅师法嗣一人𡺸山宁禅师净慈昌禅师法嗣三人五云悟禅师智者可昇禅师万寿正受首座灵隐光禅师法嗣三人中竺元妙禅师天衣性禅师灵石辩禅师圆觉昙禅师法嗣一人灵巖圆日禅师岳麓海禅师法嗣一人玉泉思达禅师天宁卓禅师法嗣八人育王介谌禅师道场慧琳禅师道场居慧禅师显宁圆智禅师乌回良范禅师本寂文观禅师温州符菴主径山惟表首座佛心才禅师法嗣四人普贤元素禅师鼓山僧洵禅师鼓山祖珍禅师仁王大心谟禅师云巖天游禅师法嗣二人径山智策禅师报德智一禅师圆通旻禅师法嗣七人圆通守慧禅师黄龙道观禅师左丞范冲居士枢密吴居厚居士谏议彭汝霖居士中丞卢航居士左司都贶郑居士雪峯需禅师法嗣五人雪峯慧忠禅师净众全禅师天宁靖禅师陈易体常居士鼓山宗译禅师祥符立禅师法嗣一人报慈淳禅师浮山法真禅师法嗣一人灵巖徽禅师信相显禅师法嗣三人金绳文禅师云顶师旦禅师中峯祖源禅师净因成禅师法嗣二人瑞巖如胜禅师冶父道川禅师上封秀禅师法嗣一人文定胡安国居士黄龙逢禅师法嗣一人荐福择崇禅师黄龙震禅师法嗣三人德山慧初禅师天龙米遂禅师真州北山作禅师万年一禅师法嗣二人报恩法常禅师石佛净禅师岳山祖菴主法嗣一人延庆叔禅师胜因静禅师法嗣六人万寿普信禅师慧日兴道禅师光孝果慜禅师崇宁超禅师广教嚚禅师法慧冲禅师天童交禅师法嗣一人蓬莱圆禅师明招慧禅师法嗣二人宣祕礼禅师净光和尚天童珏禅师法嗣一人雪窦智鑑禅师雪窦宗禅师法嗣二人广福道勤禅师翠岩宗静禅师善权智禅师法嗣二人超化藻禅师保安超禅师灵峯古禅师法嗣一人舒州四面欣禅师禾山方禅师法嗣二人袁州仰山韬禅师黄龙义和尚中巖能禅师法嗣一人毡头崇真化主鸿福昇禅师法嗣一人舒州甘露常禅师琼首座法嗣一人雪峯慧山首座琅邪诚禅师法嗣一人北塔善初禅师广慧聪禅师法嗣一人明州普照戒禅师大随静禅师法嗣一十四人石头自回禅师护圣居静禅师南岩胜禅师梁山师远禅师能仁绍悟禅师子言菴主剑门南脩造禅师莫将尚书少虚居士龙图王萧居士能仁净禅师黄梅明禅师妙高则禅师钓台诠禅师提刑吴昕居士五祖自禅师法嗣一人龙华高禅师续传灯录卷第三十目录续传灯录续传灯录卷第三十大鑑下第十六世雪窦明禅师法嗣密州嗜山宁禅师上堂有时孤峯顶上啸月眠云有时大洋海中翻波走浪有时十字街头七穿八穴诸人还相委悉么樟树花开盛芭蕉叶最多净慈昌禅师法嗣临安府五云悟禅师苕溪人也上堂月堂老汉道行不见行是箇甚么坐不见坐是箇甚么着衣时不见着衣是箇甚么喫饭时不见喫饭是箇甚么山僧虽与他同床打睡要且各自做梦何故行见行坐见坐着衣时见着衣喫饭时见喫饭无有不见底道理亦无箇是甚么诸人且道老汉底是五云底是拈拄杖卓一下曰桃红李白蔷薇紫问着春风总不知灵隐光禅师法嗣临安府中竺痴禅元妙禅师婺州王氏僧问如何是截断众流句师曰佛祖开口无分曰如何是函盖干坤句师曰匝地普天曰如何是随波逐浪句师曰有时入荒草有时上孤峯上堂黄昏鸡报晓半夜日头明惊起雪师子瞠开红眼睛上堂去年梅今岁柳颜色馨香喝一喝良久曰若不得这一喝几乎道着依旧且道道着后如何眼睛突出圆觉昙禅师法嗣抚州灵巖圆日禅师上堂悟无不悟得无不得九年面壁空劳力三脚驴儿跳上天泥牛入海无踪迹为甚如此九九八十一岳麓海禅师法嗣荆门军玉泉思达禅师僧问如何是一印印空师曰万象收归古鑑中曰如何是一印印水师曰秋蟾影落千江里曰如何是一印印泥师曰细观文彩未生时天宁卓禅师法嗣庆元府育王无示介谌禅师温州张氏子谢知事上堂尺头有寸鑑者犹稀秤尾无星且莫错认若欲定古今轻重较佛祖短长但请于中着一只眼果能一尺还他十寸八两元是半斤自然内外和平家国无事山僧今日已是两手分付汝等诸人还肯信受奉行也无尺量刀剪遍世间志公不是闲和尚上堂文殊智普贤行多年历日德山棒临济喝乱世英雄汝等诸人穿僧堂入佛殿还知崄过铁围关么忽然踏着释迦顶𩕳磕着圣僧额头不免一场祸事上堂我若说有尔为有碍我若说无尔为无碍我若横说尔又跨不过我若竖说尔又跳不出若欲丛林平怙大家无事不如推倒育王且道育王如何推得倒去召大众曰着力着力复曰苦哉苦哉育王被人推倒了也还有路见不平拔剑相为底么若无山僧不免自倒自起击拂子下座师性刚毅涖众有古法时以谌铁面称之安吉州道场普明慧琳禅师福州人上堂有漏笊篱无漏木杓庭白牡丹槛红芍药因思九年面壁人到头不识这一着且道作么生是这一着以拄杖击禅床下座上堂一即多多即一毘卢顶上明如日也无一也无多现成公案没誵讹拈起旧来毡拍板明时共唱太平歌安吉州道场无传居慧禅师本郡吴氏子上堂钟馗醉里唱凉州小妹门前秖点头巡海夜叉相见后大家拍手上高楼大众若会得去锁却天下人舌头若会不得将谓老僧别有奇特上堂百尺竿头弄影戏不唯瞒尔又瞒天自笑平生岐路上投老归来没一钱上堂举临济示众曰一人在高高峯顶无出身之路一人在十字街头亦无向背且道那箇在前那箇在后师曰更有一人不在高高峯顶亦不在十字街头临济老汉因甚不知便下座临安府显宁松堂圆智禅师上堂芦花白蓼花红溪边脩竹碧烟笼闲云抱幽石玉露滴巖丛昨夜乌龟变作鼈今朝水牯悟圆通咄安吉州乌回唯菴良范禅师上堂尘劫已前事堂堂无背面动静莫能该舒卷快如电莫道凡不知佛也覻不见决定在何处合取这两片荐不荐更为诸人通一线良久曰天下太平皇风永扇上堂举僧问赵州至道无难唯嫌拣择是时人窠窟否州曰曾有人问老僧直得五年分疎不下师召众曰赵州具顶门眼向击石火里分缁素闪电光中明纵夺为甚么却五年分疎不下还委悉么易分雪里粉难辨墨中煤温州本寂灵光文观禅师本郡叶氏子上堂过去诸如来斯门已成就好事不如无现在诸菩萨今各入圆明好事不如无未来修学人当依如是住好事不如无还知么除却华山陈处士何人不带是非行参上封才禅师法嗣福州普贤元素禅师建宁人也上堂兵随印转三千里外绝烟尘将逐符行二六时中净裸裸不用铁旗铁鼓自然草偃风行何须七纵七擒直得无思不服所谓大丈夫秉慧剑般若锋兮金刚焰非但能摧外道心早曾落却天魔胆正恁么时且道主将是甚么人喝一喝上堂南泉道我十八上便解作活计囊无系蚁之丝厨乏聚蝇之糁赵州道我十八上便解破家散宅南头买贱北头卖贵点检将来好与三十棒且放过一着何故曾为宕子偏怜客自爱贪盃惜醉人上堂未开口时先分付拟思量处隔千山莫言佛法无多子未透玄关也大难秖如玄关作么生透喝一喝福州鼓山山堂僧洵禅师本郡阮氏子上堂黄檗手中六十棒不会佛法的的大意印较些子大愚肋下筑三拳便道黄檗佛法无多子钝置杀人须知有一人大棒蓦头打他不回头老拳噼面槌他亦不顾且道是谁上堂朔风扫地卷黄叶门外千峯凛寒色夜半乌龟带雪飞石女溪边皱两眉卓拄杖云大家在这里且道天寒人寒喝一喝云归堂去福州鼓山别峯祖珍禅师兴化林氏子僧问赵州遶禅床一匝转藏已竟此理如何师曰画龙看头画蛇看尾曰婆子道此来请转全藏为甚么秖转得半藏此意又且如何师曰人无远虑必有近忧曰未审甚么处是转半藏处师曰不是知音者徒劳话岁寒上堂寻牛须访迹学道贵无心迹在牛还在无心道易寻竖起拂子曰这箇是迹牛在甚么处直饶见得头角分明鼻孔也在法石手里上堂向上一路千圣不传卓拄杖曰恁么会得十万八千毕竟如何桃红李白蔷薇紫问着春风总不知示众云大道秖在目前要且目前难覩欲识大道真体不离声色言语卓拄杖云这箇是声竖起拄杖云这箇是色唤甚么作大道真体直饶向这里见得也是郑州出曹门示众若论此事如人喫饭饱则便休若也不饱必有思食之心若也过饱又有伤心之患到这里作么生得恰好去良久云且归巖下宿同看月明时云巖游禅师法嗣临安府径山涂毒智策禅师天台陈氏子幼依护国僧楚光落发十九造国清谒寂室光洒然有省次谒大圆于明之万寿圆问曰甚处来师曰天台来曰见智者大师么师曰即今亦不少曰因甚在汝脚跟下师曰当面蹉过圆曰上人不耘而秀不扶而直一日辞去圆送之门拊师背曰宝所在近此城非实师颔之往豫章谒典牛道由云居风雪塞路坐阅四十二日午初版声铿然豁尔大悟及造门典牛独指师曰甚处见神见鬼来师曰云居闻版声来牛曰是甚么师曰打破虚空全无柄靶牛曰向上事未在师曰东家暗坐西家厮骂牛曰崭然超出佛祖他日起家一麟足矣住后上堂举教中道若以色见我以音声求我是人行邪道不能见如来虽然恁么正是捕得老鼠打破油瓮怀禅师道尔眼在甚么处虽则识破释迦老子争奈拈䭔舐指若是涂毒即不然色见声求也不妨百华影里绣鸳鸯自从识得金针后一任风吹满袖香师将示寂陞座别众嘱门人以文祭之师危坐倾听至尚飨为之一笑越两日沐浴更衣集众说偈曰四大既分飞烟云任意归秋天霜夜月万里转光辉俄顷泊然而逝塔全身于东岗之麓圆通旻禅师法嗣江州庐山圆通守慧冲真密印通慧禅师上堂但知今日复明日不觉前秋与后秋平步坦然归故里却乘好月过沧洲咦不是苦心人不知隆兴府黄龙道观禅师上堂曰古人道眼色耳声万法成办尔诸人为甚么从朝至暮诸法不相到遂喝一喝曰牵牛入尔鼻孔祸不入慎家之门左丞范冲居士字致虚由翰苑守豫章过圆通谒旻禅师茶罢曰某行将老矣堕在金紫行中去此事稍远通唿内翰公应喏通曰何远之有公跃然曰乞师再垂指诲通曰此去洪都有四程公伫思通曰见即便见拟思即差公乃豁然有省枢密吴居厚居士拥节归钟陵谒圆通旻禅师曰某顷赴省试过此过赵州关因问前住讷老透关底事如何讷曰且去做官今不觉五十余年旻曰曾明得透关底事么公曰八次经过常存此念然未甚脱洒在旻度扇与之曰请使扇公即挥扇旻曰有甚不脱洒处公忽有省曰便请末后句旻乃挥扇两下公曰亲切亲切旻曰吉獠舌头三千里谏议彭汝霖居士手写观音经施圆通通拈起曰这箇是观音经那箇是谏议经公曰此是某亲写通曰写底是字那箇是经公笑曰却了不得也通曰即现宰官身而为说法公曰人人有分通曰莫谤经好公曰如何即是通举经示之公拊掌大笑曰嗄通曰又道了不得公礼拜中丞卢航居士与圆通拥炉次公问诸家因缘不劳拈出直截一句请师指示通厉声揖曰看火公急拨衣忽大悟谢曰灼然佛法无多子通喝曰放下着公应喏喏左司都贶居士问圆通曰是法非思量分别之所能解当如何凑泊通曰全身入火聚公曰毕竟如何晓会通曰蓦直去公沈吟通曰可更喫茶么公曰不必通曰何不恁么会公契旨曰元来太近通曰十万八千公占偈曰不可思议是大火聚便恁么去不离当处通曰咦犹有这箇在公曰乞师再垂指示通曰便恁么去铛是铁铸公顿首谢之雪峯需禅师法嗣福州雪峯毬堂慧忠禅师上堂终日忙忙那事无妨作么生是那事良久曰心不负人面无惭色祥符立禅师法嗣湖南报慈淳禅师上堂曰青眸一瞬金色知归授手而来如王宝剑而今开张门户各说异端可谓古路坦而荆棘生法眼正而还自翳孤负先圣埋没己灵且道不埋没不孤负正法眼藏如何吐露还有吐露得底么出来吐露看如无担取诗书归旧隐野花啼鸟一般春浮山真禅师法嗣峨嵋灵巖徽禅师僧问文殊是七佛之师未审谁是文殊之师师曰金沙滩头马郎妇信相显禅师法嗣成都府金绳文禅师僧问如何是大道之源师曰黄河九曲曰如何是不犯之令师曰铁蛇钻不入僧拟议师便打净因成禅师法嗣台州瑞巖如胜佛灯禅师上堂人人领略释迦箇箇平欺达磨及乎问着宗纲束手尽云放过放过即不无秖如女子出定赵州洗钵盂又作么生话会鹤有九皐难翥翼马无千里谩追风无为军冶父实际道川禅师崑山狄氏子初为县之弓级闻东斋谦首座为道俗演法往从之习坐不倦一日因不职遭笞忽于杖下大悟遂辞职依谦谦为改名道川且曰汝旧唿狄三今名道川川即三耳汝能竖起嵴梁了办箇事其道如川之增若放倒则依旧狄三也师铭于心建炎初圆顶游方至天封蹒庵与语机锋相投菴称善归憩东斋道俗愈敬有以金刚般若经请问者师为颂之今盛行于世隆兴改元殿撰郑公乔年漕淮西适冶父虚席迎开法上堂群阴剥尽一阳生草木园林尽发萌唯有衲僧无底钵依然盛饭又盛羹上堂举雪峯一日登座拈拄杖东觑曰东边底又西觑曰西边底诸人还知么掷下拄杖曰向这里会取师曰东边觑了复西观拄杖重重话岁寒带雨一枝花落尽不烦公子倚阑干上封秀禅师法嗣文定公胡安国草菴居士字康侯久依上封得言外之旨崇宁中过药山有禅人举南泉斩猫话问公公以偈答曰手握干坤杀活机纵横施设在临时玉堂兔马非龙象大用堂堂总不知又寄上封有曰祝融峯似杜城天万古江山在目前须信死心元不死夜来秋月又同圆黄龙逢禅师法嗣饶州荐福常菴择崇禅师宁国府人也上堂举僧问古德生死到来如何免得德曰柴鸣竹爆惊人耳僧曰不会德曰家犬声狞夜不休师曰诸人要会么柴鸣竹爆惊人耳大洋海底红尘起家犬声狞夜不休陆地行船三万里坚牢地神笑呵呵须弥山王眼觑鼻把手东行却向西南山声应北山里千手大悲开眼看无量慈悲是谁底良久曰头长脚短少喜多嗔上堂问侍者曰还记得昨日因缘么曰记不得复顾大众曰还记得么众无对竖起拂子曰还记得么良久曰也忘却了也三处不成一亦非有诸人不会方言露柱且莫开口以拂子击禅床下座黄龙震禅师法嗣常德府德山无诤慧初禅师静江府人也上堂顾视大众曰见么在天成象在地成形在日月为晦为朔在四时为寒为暑鼓之以雷霆润之以风雨且道在衲僧分上又作么生一趯趯翻四大海一拳拳倒须弥山佛祖位中留不住又吹渔笛汨罗湾上堂九月二十五聚头相共举瞎却正法眼拈却云门普德山不会说禅赢得村歌社舞阿呵呵逻啰哩遂作舞下座万年一禅师法嗣嘉兴府报恩法常首座开封人也丞相薛居正之裔宣和七年依长沙益阳华严元轼下发遍依丛林于首楞严经深入义海自湖湘至万年谒雪巢机契命掌牋翰后首众报恩室中唯一矮榻余无长物庚子九月中语寺僧曰一月后不复留此十月二十一往方丈谒饭将晓书渔父词于室门就榻收足而逝词曰此事楞严尝露布梅花雪月交光处一笑寥寥空万古风瓯语逈然银汉横天宇蝶梦南华方栩栩斑斑谁跨丰干虎而今忘却来时路江山暮天涯目送鸿飞去岳山祖菴主法嗣庐山延庆叔禅师僧问多子塔前共谈何事师曰一回相见一回老能得几时为弟兄僧礼拜师曰唐兴今日失利胜因静禅师法嗣涟水军万寿梦菴普信禅师上堂残雪既消尽春风日渐多若将时节会佛法又如何且道时节因缘与佛法道理是同是别良久曰无影树栽人不见开华结果自馨香平江府慧日默菴兴道禅师上堂同云欲雪未雪爱日似晖不晖寒雀啾啾闹篱落朔风冽冽舞帘帷要会韶阳亲切句今朝觌面为提撕卓拄杖下座广德军光孝果慜禅师常德桃源人也上堂举南泉斩猫儿话乃曰南泉提起下刀诛六臂修罗救得无设使两堂俱道得也应流血满街衢天童交禅师法嗣庆元府蓬莱圆禅师住山三十年足不越阃道俗尊仰之师有偈曰新缝纸被烘来暖一觉安眼到五更闻得上方钟鼓动又添一日在浮生明招慧禅师法嗣杨州石塔宣祕礼禅师僧问山河大地与自己是同是别师曰长亭凉夜月多为客铺舒曰谢师答话师曰网大难为鸟纶稠始得鱼僧作舞归众师曰长江为研墨频写断交书上堂举百丈野狐话乃曰不是翻涛手徒夸跨海鲸由基方捻镞枝上众猿惊上堂至座前师搊一僧上法座僧慞惶欲走师遂指座曰这棚子若牵一头驴上去他亦须就上疴在汝诸人因甚么却不肯以拄杖一时赶散顾侍者曰崄天童珏禅师法嗣明州雪窦智鑑禅师滁州吴氏子儿时母与洗手疡因曰是甚么对曰我手似佛手长失恃怙依真歇于长芦大休首众即器之后遯象山百怪不能惑深夜开悟求证于延寿然复见大休住后上堂世尊有密语迦叶不覆藏一夜落花雨满城流水香雪窦宗禅师法嗣泰州广福微菴道勤禅师本郡俞氏子上堂举僧问同安如何是和尚家风同安曰金鸡抱子归霄汉玉兔怀胎入紫微曰忽遇客来将何秖待同安曰金果早朝猿摘去玉华晚后凤衔来师曰广福即不然有问如何是和尚家风秖向他道翠竹丛边歌欵乃碧岩深处卧烟萝忽遇客来将何秖待没底篮儿盛皓月无心盌子贮清风善权智禅师法嗣越州超化藻禅师开炉上堂雪满寒窓烧尽丹霞木佛氷交野渡冻杀陜府铁牛直得寒灰发焰片雪不留任运纵横现成受用诸禅德要会么衲帔蒙头坐冷暖了无知大随静禅师法嗣合州钓鱼台石头自回禅师本郡人也世为石工虽不识字志慕空宗每求人口授法华能诵之弃家投大随供扫洒寺中令取崖石师手不释鎚凿而诵经不辍口随见而语曰今日硿磕明日硿磕死生到来作甚折合师愕然释其器设礼愿闻究竟法因随至方丈令且罢诵经看赵州勘婆因缘师念念不去心久之因凿石石稍坚尽力一鎚瞥见火光忽然省彻走至方丈礼拜呈颂曰用尽工夫浑无巴鼻火光迸散元在这里随忻然曰子彻也复献赵州勘婆颂曰三军不动旗闪烁老婆正是魔王脚赵州无柄铁扫帚扫荡烟尘空索索随可之遂授以僧服人以其为石工故有回石头之称也上堂参禅学道大似井底叫渴相似殊不知塞耳塞眼回避不及且如十二时中行住坐卧动转施为是甚么人使依眼见耳闻何处不是路头若识得路头便是大解脱路方知老汉与尔证明山河大地与尔证明所以道十方薄伽梵一路涅槃门诸仁者大凡有一物当途要见一物之根源一物无处要见一物之根源见得根源源无所源所源既非何处不圆诸禅德尔看老汉有甚么胜尔处诸人有甚么不如老汉处还会么太湖三万六千顷月在波心说向谁潼川府护圣愚丘居静禅师成都杨氏子年十四礼白马安慧为师闻南堂道望遂往依马堂举香严枯木里龙吟话往返酬诘师于言下大悟一日堂问曰莫守寒巖异草青坐却白云宗不妙汝作么生师曰直须挥剑若不挥剑渔父栖巢堂矍然曰这小厮儿师珍重便行出住东巖上堂月生一东巖乍住增愁寂红尘世路有多端米麫食储无颗粒崖为伴泉为匹飒飒清风来入室山王土地暗中忙云版钟鱼偷泪滴世人莫道守空巖亦有东篱打西壁尝谓众曰参学至要不出先南堂道最初句及末后句透得过者一生事毕倘或未然更与尔分作十门各各印证自心还得稳当也未一须信有教外别传二须知有教外别传三须会无情说法与有情说法无二四须见性如观掌中之物了了分明一一田地稳密五须具择法眼六须行鸟道玄路七须文武兼济八须摧邪显正九须大机大用十须向异类中行凡欲绍隆法种须尽此纲要方坐得这曲彔床子受得天下人礼拜敢与佛祖为师若不到恁么田地秖一向虚头他时异日阎老子未放尔在间有学者各门颂出呈师师以颂示曰十门纲要掌中施机会来时自有为作者不须排位次大都首尾是根基简州南巖胜禅师上堂召大众曰护生须是杀杀尽始安居会得箇中意分明在半途且道到家一句又作么生释迦弥勒没量大看来犹秖是他奴僧问放行五位即不问把定三关事若何师曰横按镆鎁全正令曰把定三关蒙指示放行五位事如何师曰太平寰宇斩痴顽曰恁么则南岩门下土旷人稀师曰灵利衲僧秖消一点曰自古自今同生同死时如何师曰家贼难防曰今日学人小出大遇去也师便打曰须是老僧打尔始得僧礼拜师曰切忌诈明头常德府梁山廓菴师远禅师合川鲁氏子上堂举扬岐三脚驴子话乃召大众曰扬其汤者莫若扑其火壅其流者莫若杜其源此乃智人之明鑑佛法之至论正在斯焉这因缘如今丛林中提唱者甚多商量者不少有般底秖道宗师家无固必凡有所问随口便答似则也似是即未是若恁么秖作箇干无事会不见杨岐用处乃至祖师千差万别方便门庭如何消遣又有般底秖向佛边会却与自己没交涉古人道凡有言句须是一一消归自己又作么生又有般底一向秖作自己会弃却古人用处唯知道明自己事古人方便却如何消遣既消遣不下却似抱桥柱澡洗要且放手不得此亦是一病又有般底却去脚多少处会若恁么会此病最难医也所以他语有巧妙处参学人卒难摸索才拟心则差了也前辈谓之杨岐宗旨须是他屋里人到恁么田地方堪传授若不然者则守死善道之谓也这公案直须还他透顶透底汉方能了得此非止禅和子会不得而今天下丛林中出世为人底亦少有会得者若要会去直须向威音那畔空劫已前轻轻觑着提起便行捺着便转劫向万仞峯前进一步可以笼罩古今坐断天下人舌头如今还有恁么者么有则出来道看如无更听一颂三脚驴子弄蹄行直透威音万丈坑云在岭头闲不彻水流㵎下太忙生湖南长老谁解会行人更在青山外上堂天得一以清地得一以宁君王得一以治天下这箇说话是家常茶饭须知衲僧家别有奇特处始得且道衲僧门下有甚奇特处天得一斗牛女虚危室壁地得一万象森罗及瓦砾君王得一上下四维无等匹且道衲僧得一时如何要见客从何处来闲持经卷倚松立浴佛上堂举药山浴佛公案拈云这僧问处依稀越国髣髴扬州药山答来眼似流星机如掣电点检将来二俱不了若是山僧即不然当是时才见他问只浴得这箇且不浴得那箇但转木杓柄与伊待他拟议之间拦面便泼假饶这僧有大神通具大智慧也无施展处敢问大众这箇即且致唤甚么作那箇下座佛殿烧香为尔说破师有十牛图并颂行于世嘉州能仁默堂绍悟禅师结夏上堂最初一步十方世界现全身末后一言一微尘中深锁断有时提起如倚天长剑光耀干坤有时放下似红炉点雪虚含万象得到恁么田地天魔外道拱手归降三世诸佛一时稽首便可以大圆觉为我伽蓝于一毫端现宝王剎如是则朝往西天暮归东土亦是禁足百华丛里坐媱坊酒肆行亦是禁足虽然如是不曾动着这里一步恁么则九旬无虚弃之功百劫有今时之用堪报不报之恩以助无为之化此即是涅槃妙心金刚王宝剑敢问大众作么生得到这田地去如人上山各自努力上堂举赵州访二菴主公案颂曰一重山尽一重山坐断孤峯子细看雾卷云收山岳静楚天空阔一轮寒彭州土溪智陀子言菴主绵州人也初至大随闻举石头和尚示众偈倏然领旨归隐土溪悬崖绝壑间有石若蹲异兽师凿以为室中发异泉无涸溢四众讶之居三十年化风盛播室成日作偈曰一击石庵全纵横得自然清凉无暑气涓洁有甘泉宽廓含沙界寂寥绝众缘箇中无限意风月一床眠剑门南脩造者淳厚之士也自大随一语契投服勤不怠归谒崇化赟禅师坐次赟以宗门三印问之南曰印空印泥印水平地寒涛竞起假饶去就十分也是灵龟曳尾莫将尚书字少虚家世豫章分宁因官西蜀谒南堂静禅师咨决心要堂使其向一切处提撕适如厕俄闻秽气急以手掩鼻遂有省即呈以偈曰从来姿韵爱风流几笑时人向外求万别千差无觅处得来元在鼻尖头南堂答曰一法才通法法周纵横妙用更何求青蛇出匣魔军伏碧眼胡僧笑点头龙图王萧居士字观复留昭觉日闻开静板声有省问南堂曰某有箇见处才被人问却开口不得未审过在甚处堂曰过在有箇见处堂却问朝旆几时到任公曰去年八月四日堂曰自按察几时离衙公曰前月二十堂曰为甚么道开口不得公乃契悟五祖自禅师法嗣蕲州龙华高禅师上堂象王行师子住赤脚崑崙眉卓竖寒山拾得笑呵呵指点门前老松树且道他指点箇甚么忽然风吹倒时好一堆柴续传灯录卷第三十续传灯录卷第三十一目录大鑑下第十七世虎丘隆禅师法嗣一人天童昙华禅师育王裕禅师法嗣九人清凉坦禅师净慈师一禅师道场法全禅师延福慧升禅师云巖法秀禅师连云行敦禅师天目肇禅师安巖古禅师上巖咏禅师大沩泰禅师法嗣四人慧通清旦禅师灵巖仲安禅师正法灏禅师昭觉辩禅师护国元禅师法嗣五人国清行机禅师焦山师体禅师华藏智深禅师参政钱端礼居士上竺圆智禅师灵隐远禅师法嗣九人东山齐已禅师疎山如本禅师觉阿上人内翰曾开居士知府葛郯居士济颠书记禅师尧首座禅师上蓝了乘禅师公安慧沖禅师华藏民禅师法嗣一人径山宝印禅师华藏祚禅师法嗣一人东谷光禅师昭觉元禅师法嗣一人凤栖慧观禅师文殊道禅师法嗣三人楚安慧方禅师文殊思业禅师文殊琼禅师佛灯珣禅师法嗣四人稠巖了赟禅师待制潘良贵居士天井道如禅师双槐郑绩居士泐潭明禅师法嗣一人无为守缘禅师续传灯录卷第三十一目录续传灯录续传灯录卷第三十一大鑑下第十七世虎丘隆禅师法嗣明州天童应菴昙华禅师蕲州江氏子生而奇杰年十七于东禅去发首依水南遂禅师染指法味因遍历江湖与诸老激扬无不契者至云居礼圆悟禅师悟一见痛与提策及入蜀指见彰教教移虎丘师侍行未半载顿明大事去谒此庵分座连云开法妙严后迁诸巨剎住归宗日大慧在梅阳有僧传师垂示语句慧见之极口称叹后以偈寄曰坐断金轮第一峯千妖百怪尽潜踪年来又得真消息报道杨岐正脉通其归重如此上堂九年面壁坏却东土儿孙只履西归钝置黄面老子以拄杖画一画曰石牛横古路一马生三寅上堂德章老瞎秃从来没滋味拈得口失却鼻三更二点唱巴歌无端惊起梵王睡喝一喝曰我行荒草里汝又入深村上堂临济在黄檗处三度喫棒底意旨尔诸人还觑得透也未直饶一齩便断也未是大丈夫汉三世诸佛口挂壁上天下老和尚将甚么喫饭上堂十五日已前水长船高十五日已后泥多佛大正当十五日东海鲤鱼打一棒雨似盆倾直得三千大千世界一切众生悉皆欢喜谓言打这一棒不妨应时应节报恩不觉通身踊跃遂作诗一首举似大众蜻蜓许是好蜻蜓飞来飞去不曾停被我捉来摘却两边翼恰似一枚大铁钉上堂若作一句商量喫粥阿谁不会不作一句商量屎坑里虫子笑杀阇黎拈拄杖曰拄杖子罪犯弥天贬向二铁围山且道荐福还有过也无卓拄杖曰迟一刻上堂明不见暗暗不见明明暗双忘无异流俗阿师野干鸣师子吼师子吼野干鸣三家村里臭猢狲价增十倍骊龙颔下明月珠分文不直若作衲僧巴鼻甚处得来三十年后换手槌胸未是苦在上堂饭箩边漆桶里相唾饶尔泼水相骂饶尔接嘴黄河三千年一度清蟠桃五百年一次开花鹤勒那咬定牙关朱顶王呵呵大笑归宗五十年前有一则公案今日举似诸人且道是甚么公案王节级失却帖上堂喫粥喫饭不觉嚼破舌头血溅梵天四天之下霈然有余玉皇大帝发追东海龙王向金轮峯顶鞠勘顷刻之间追汝诸人作证见也且各请依实供通切忌回避傥若不实丧汝性命上堂五百力士揭石义万仞崖头撒手行十方世界一团铁虚空背上白毛生直饶拈却职脂帽子脱却鹘臭布衫向报恩门下正好喫棒何故半夜起来屈膝坐旄头星现衲僧前上堂三世诸佛眼里无筋六代祖师皮下无血分明齩定牙关𨁝跳出他圈䙌不得何故南泉斩猫儿上堂云参禅人切忌错用心悟明见性是错用心成佛作祖是错用心看经讲教是错用心行住坐卧是错用心喫粥喫饭是错用心疴屎送尿是错用心一动一静一往一来是错用心更有一处错用心归宗不敢与诸人说破何故一字入公门九牛车不出上堂云良工未出玉石不分巧冶无人金沙混杂纵使无师自悟向天童门下正好朝打三千暮打八百蓦拈拄杖云唤作拄杖玉石不分不唤作拄杖金沙混杂其间一箇半箇善别端由管取平步丹霄苟或未然卓拄杖云急着眼看僧问婆子问岩头呈桡舞棹则不问且道婆手中儿子甚处得来岩头扣船舷三下意旨如何师曰焦砖打着连底冻曰当时若问和尚如何对它师曰一棒打杀曰这老和尚大似买帽相头师曰尔向甚处见岩头曰札师曰杜撰禅和曰婆生七子六箇不遇知音秖这一箇也不消得掷向水中又且如何师曰少卖弄曰岩头当时不觉吐舌意作么生师曰乐则同欢曰僧问云门如何是清净法身云门曰花药栏此意如何师曰深沙弩眼睛问秖这是埋没自己秖这不是孤负先圣去此二途和泥合水处请师道师曰玉筯撑虎口曰一言金石谈来重万事鸿毛脱去轻师曰莫谩老僧好问人皆畏炎热我爱夏日长薰风自南来殿阁生微凉时如何师曰倒戈卸甲虎丘忌日拈香曰平生没兴撞着这无意智老和尚做尽伎俩凑泊不得从此卸却干戈随分着衣喫饭二十年来坐曲彔床悬羊头卖狗肉知它有甚凭据虽然一年一度烧香日千古令人恨转深师于室中能锻鍊耆艾故世称大慧与师居处为二甘露门尝诫徒曰衲僧家着草鞋住院何啻如蚖蛇恋窟乎隆兴改元六月十三日奄然而化塔全身于本山育王裕禅师法嗣福州清凉坦禅师有僧举大慧竹篦话请益师示以偈曰径山有箇竹篦直下别无道理佛殿厨库三门穿过衲僧眼耳其僧言下有省临安府净慈水庵师一禅师婺州马氏子十六披削首参雪峯慧照禅师照举藏身无迹话问之师数日方明呈偈曰藏身无迹更无藏脱体无依便厮当古镜不劳还自照澹烟和露湿秋光照质之曰毕竟那里是藏身无迹处师曰嗄照曰无踪迹处因甚么莫藏身师曰石虎吞却木羊儿照深肯之住后上堂举圆悟师翁道参禅参到无参处参到无参始彻头水菴则不然参禅参到无参处参到无参未彻头若也欲穷千里目直须更上一层楼上堂冻云欲雪未雪普贤象驾峥嵘岭梅半合半开少室风光漏泄便恁么去犹是半提作么生是全提底事无智人前莫说打尔头破额裂上堂举法眼示众曰尽十方世界明皎皎地若有一丝头即是一丝头师竖起拂子曰还见么穿过髑髅犹未觉法灯云尽十方世界自然明皎皎地若有一丝头不是一丝头师曰夜来月色十分好今日秋山无限青安吉州道场无庵法全禅师姑苏陈氏子东斋川和尚为落发师久依佛智每入室智以狗子无佛性话问之师罔对一日闻僧举五祖颂云赵州露刀剑忽大悟有偈曰鼓吹轰轰袒半肩龙楼香喷益州船有时赤脚弄明月踏破五湖波底天住后上堂欲得现前莫存顺逆卓拄杖云三祖大师变作马面夜叉向东弗于逮西瞿耶尼南赡部洲北欝单越却来山僧手里呈身元来只是一条黑漆拄杖还见么直饶见得入地狱如箭射卓拄杖下座上堂拈拄杖曰汝等诸人箇箇顶天立地肩横楖栗到处行脚勘验诸方更来这里觅箇甚么才轻轻拶着便言天台普请南岳游山我且问尔还曾收得大食国里宝刀么卓拄杖曰切忌口衔羊角僧问牛头未见四祖时如何师曰天下无贫人曰见后如何师曰四海无富汉干道已丑七月二十五日将入寂众求偈师瞪目下视众请益坚遂书无无二字弃笔而逝火后设利五色塔于金斗峯泉州延福寒巖慧升禅师建宁人也上堂喝一喝曰尽十方世界会十世古今都卢在里许畐畐塞塞了也若乃放开一针锋许则大海西流巨岳倒卓鼋鼍鱼龙鰕蟹蚯蚓尽向平地上涌出波澜游泳鼓舞然虽如是须向百尺竿头自进一步则步步踏转无尽藏轮方知道鼻孔搭在上脣眉毛不在眼下还相委悉么复喝一喝曰切忌转喉触讳大沩泰禅师法嗣潭州慧通清旦禅师蓬州严氏子初出关至德山直泰上堂举赵州曰台山婆子已为汝勘破了也且道意在甚么处良久曰就地撮将黄叶去入山推出白云来师闻释然翌日入室山问前百丈不落因果因甚么堕野狐后百丈不昧因果因甚么脱野狐师曰好与一坑埋却住后上堂说佛说祖正如好肉剜疮举古举今犹若残羹馊饭一闻便悟已落第二头一举便行早是不着便须知箇事如天普盖似地普擎师子游行不求伴侣壮士展臂不借他力佛祖拈掇不起衲僧愿见无门迷悟双忘圣凡路绝且道从上诸圣以何法示人喝一喝曰莫妄想佛性和尚忌日上堂三脚驴子弄蹄行步步相随不相到树头惊起双双鱼拈来一老一不老为怜松竹引清风其奈出门便是草因唤檀郎识得渠大机大用都推倒烧香勘证见根源粪扫堆头拾得宝丛林浩浩谩商量劝君莫谤先师好澧州灵巖仲安禅师幼为比丘壮游讲肆后谒圆悟于蒋山时佛性为座元师扣之即领旨逮性住德山遣师至钟阜通嗣书圆悟问千里驰来不辱宗风公案现成如何通信师曰觌面相呈更无回互曰此是德山底那箇是上座底师曰岂有第二人曰背后底聻师投书悟笑曰作家禅客天然有在师曰付与蒋山次至僧堂前师捧书问讯首座座曰玄沙白纸此自何来师曰久默斯要不务速说今日拜呈幸希一览座便喝师曰作家首座座又喝师以书便打座拟议师曰未明三八九不免自沈吟师以书复打一下曰接时圆悟与佛眼见悟曰打我首座死了也佛眼曰官马厮踢有甚凭据师曰说甚官马厮踢正是龙象蹴踏悟唤师至曰我五百人首座尔为甚么打他曰和尚也须喫一顿始得悟顾佛眼吐舌眼曰未在却顾师问曰空手把锄头步行骑水牛人从桥上过桥流水不流意作么生师鞠躬曰所供并是诣实眼笑曰元来是屋里人又往见五祖自和尚通法眷书祖曰书里说箇甚么师曰文彩已彰曰毕竟说箇甚么师曰当阳挥宝剑曰近前来这里不识几箇字师曰莫诈败祖顾侍者曰是那里僧曰此上座向曾在和尚会下去祖曰怪得恁么滑头师曰被和尚钝置来祖乃将书于香炉上熏曰南无三满多没陀南师近前弹指而已祖便开书回德山日佛果佛眼皆有偈送之未几灵巖虚席衲子投牒乞师住持遂嗣大沩焉上堂参禅不究渊源触途尽为留碍所以守其静默澄寂虚闲堕在毒海以弱胜强自是非他立人我量见处偏枯遂致优劣不分照不搆用用不离窠此乃学处不玄尽为流俗到这里须知有杀中透脱活处藏机佛不可知祖莫能测所以古人道有时先照后用且要共尔商量有时先用后照尔须是箇汉始得有时照用同时尔又作么生抵当有时照用不同时尔又向甚么处凑泊还知么穿杨箭与惊人句不是临时学得来成都府正法灏禅师上堂举永嘉到曹溪因缘乃曰要识永嘉么掀翻海岳求知己要识祖师么拨动干坤建太平二老不知何处去卓拄杖曰宗风千古播嘉声成都府昭觉辩禅师上堂毫釐有差天地悬隔隔江人唱鹧鸪词错认胡笳十八拍要会么欲得现前莫存顺逆五湖烟浪有谁争自是不归归便得护国元禅师法嗣台州国清简堂行机禅师本郡人姓杨氏风姿挺异才压儒林年二十五弃妻拏学出世法晚见此庵密有契识出应莞山刀耕火种单丁者一十七年尝有偈云地炉无火客囊空雪似杨花落岁穷拾得断麻穿坏衲不知身在寂寥中每谓人曰某犹未稳在岂以住山乐吾事耶一日偶看斫树倒地忽然大悟平昔碍膺之物泮然氷释未几有江州圆通之命乃曰吾道将行即欣然曳杖而去登座说法云圆通不开生药铺单单只卖死猫头不知那箇无思算喫着通身冷汗流上堂单明自己乐是苦因趣向宗乘地狱劫住五日一参三八普说自扬家丑更若问理问事问心问性充由叵耐若是英灵汉窥藩不入据鼎不尝便于未有生佛以前转得身却于今时大官路上捷行阔步终不向老鼠窟草窠里头出头没若也根性陋劣要去有滋味处齩嚼遇着义学阿师递相锢鏴直饶说得云兴雨现也是虾蟇化龙下梢依旧喫泥喫土堪作甚么上堂仲秋八月旦庭户入新凉不露风骨句愁人知夜长上堂无隔宿恩可参临济禅有肯诺意难续杨岐派穷厮煎饿厮炒大海秖将折筋搅尔死我活勐火然铛煮佛喋恁么作用方可撑门拄户更说声和响顺形直影端驴年也未梦见僧问三圣问雪峯透网金鳞未审以何为食峯云待汝出网来即向汝道意旨如何师曰同途不同辙曰三圣道一千五百人善知识话头也不识峯云老僧住持事繁又作么生师曰前箭犹轻后箭深曰秖如雪窦道可惜放过好与三十棒这棒一棒也较不得直是罕遇作家意又作么生师曰阵败说兵书曰这棒是三圣合喫雪峯合喫师以拂子击禅床曰这里荐取示众云衲僧拄杖子不用则已用则如鸩鸟落水鱼鼈皆死正按傍提风飒飒地独步大方杀活在我所以道千人排门不如一人拔关若一人拔关千人万人得到安乐田地还知么鸳鸯绣出从君看不把金针度与人示众云观色即空成大智故不住生死观空即色成大悲故不证涅槃生死不住涅槃不证汉地不收秦地不管且道在甚么处安身立命莫是昭昭于心目之间而相不可覩晃晃于色尘之内而理不可分么莫是起坐镇相随语默同居止么若恁么总是髑髅前敲磕须知过量人自有过量用且作么生是过量用北斗藏身虽有语出群消息少人知镇江府焦山或庵师体禅师台州罗氏子上堂举临济示众四喝公案乃召众曰这箇公案天下老宿拈掇甚多弟恐皆未尽善焦山不免四稜着地与诸人分明注解一遍如何是踞地师子咄如何是金刚王宝剑咄如何是探竿影草咄如何是一喝不作一喝用咄若也未会拄杖子与焦山吐露看卓一下曰笑里有刀又卓一下曰毒蛇无眼又卓一下曰忍俊不禁又卓一下曰出门是路更有一机举话长老也理会不得上堂年年浴佛在今朝目击迦维路不遥果是当时曾示现宜乎恶水蓦头浇上堂热月须摇扇寒来旋着衣若言空过日大似不知时上堂道生一无角铁牛眠少室一生二祖父开田说大义二生三梁间紫燕语呢喃三生万物男儿活计离窠窟多处添少处减大虫怕喫生人胆有若无实若虚争掩骊龙明月珠是则是秖如焦山坐断诸方舌头一句作么生道肚无偏僻病不怕冷油虀拍禅床下座僧问如何是即心即佛师曰鼎州出狞争神曰如何是非心非佛师曰闽蜀同风曰如何是不是心不是佛不是物师曰穷坑难满问起灭不停时如何师曰谢供养问我有没絃琴久居在旷野不是不会弹未遇知音者知音既遇未审如何品弄师曰钟作钟鸣鼓作鼓响曰云门放洞山三顿棒意旨如何师曰和身倒和身攂曰饭袋子江西湖南便恁么去又作么生师曰泪出痛膓曰真金须是红炉煅白玉还他妙手磨师曰添一点也难为室中常举苕帚柄问学者曰依稀苕帚柄髣髴赤斑蛇众皆下语不契有僧请益师示以颂曰依稀苕帚柄髣髴赤斑蛇棒下无生忍临机不识爷淳熙己亥八月朔示微疾染翰别郡守曾公逮夜半书偈辞众曰铁树开华雄鸡生卵七十二年摇篮绳断掷笔云寂常州华藏湛堂智深禅师武林人也佛涅槃日上堂兜率降生双林示灭掘地讨天虚空钉橛四十九年播土扬尘三百余会纳尽败缺尽力布网张罗未免唤龟作鼈末得拘尸城畔椁示双趺旁人冷眼看来大似弄巧成拙卓拄杖曰若无这箇道理千古之下谁把口说且道是甚么道理痴人面前切忌漏洩参政钱端礼居士字处和号松窓从此菴发明己事后于宗门旨趣一一极之淳熙丙申冬简堂归住平田遂与往来丁酉秋微恙修书召堂及国清瑞巖主僧有诀别之语堂与二禅诣榻次公起趺坐言笑移时即书曰浮世虚幻本无去来四大五蕴必无终尽虽佛祖具大威德力亦不能免这一着子天下老和尚一切善知识还有跳得过者无盖为地水火风因缘和合暂时凑泊不可错认为己有大丈夫磊磊落落当用处把定立处皆真顺风使帆上下水皆可因斋庆赞去留自在此是上来诸圣开大解脱一路涅槃门本来清净空寂境界无为之大道也今吾如是岂不快哉尘劳外缘一时扫尽荷诸山垂顾咸愿证明伏惟珍重置笔顾简堂曰某坐去好卧去好堂曰相公去便了理会甚坐与卧耶公笑曰法兄当为祖道自爱遂歛目而逝灵隐远禅师法嗣庆元府东山齐已禅师卭州谢氏子上堂举脩山主偈曰是柱不见柱非柱不见柱是非已去了是非里荐取召大众曰荐得是移华兼蝶至荐得非担泉带月归是也好郑州梨胜青州枣非也好象山路入蓬莱岛是亦没交涉踏着秤锤硬似铁非亦没交涉金刚宝剑当头截阿呵呵会也么知事少时烦恼少识人多处是非多莲社会道友请上堂渐渐鸡皮鹤发父少而子老看看行步躘蹱疑杀木上座直饶金玉满堂照顾白拈贼岂免衰残老病正好着精彩任汝千般快乐渠侬合自由无常终是到来归堂喫茶去唯有径路修行依旧打之遶但念阿弥陀佛念得不济事复曰哑这条活路已被善导和尚直截指出了也是尔诸人朝夕在径路中往来因甚么当面蹉过阿弥陀佛这里荐得便可除迷倒障拔犹预箭截疑惑网断痴爱河伐心稠林浣心垢浊正心谄曲绝心生死然后转入那边擡起脚向佛祖履践不到处进一步开却口向佛祖言诠不到处说一句唤回善导和尚别求径路修行其或准前舍父逃走流落他乡撞东磕西苦哉阿弥陀佛抚州疎山归云如本禅师台州人也上堂久雨不晴戊在丙丁通身泥水露出眼睛且道是甚么眼睛卓拄杖曰林间泥滑滑时叫两三声觉阿上人日本国滕氏子也十四得度受具习大小乘有声二十九属商者自中都回言禅宗之盛阿奋然拉法弟金庆航海而来袖香拜灵隐佛海禅师海问其来阿辄书而对复书曰我国无禅宗唯讲五宗经论国主无姓氏号金轮王以嘉应改元舍位出家名行真年四十四王子七岁令受位今已五载度僧无进纳而讲义高者赐之某等仰服圣朝远公禅师之名特诣丈室礼拜愿传心印以度迷津且如心佛及众生是三无差别离相离言假言显之禅师如何开示海曰众生虚妄见见佛见世界阿书曰无明因何而有海便打阿即命海陞座决疑明年秋辞游金陵抵长芦江岸闻鼓声忽大悟始知佛海垂手旨趣旋灵隐述五偈叙所见辞海东归偈曰航海来探教外传要离知见脱蹄筌诸方参遍草鞋破水在澄潭月在天扫尽葛藤与知见信手拈来全体现脑后圆光彻太虚千机万机一时转妙处如何说向人倒地便起自分明蓦然踏着故田地倒裹幞头孤路行求真灭妄元非妙即妄明真都是错堪笑灵山老古锥当阳抛下破木杓竖拳下喝少卖弄说是说非入泥水截断千差休指注一声归笛啰啰哩海称善书偈赠行归本国住叡山寺洎通嗣法书海已入寂矣内翰曾开居士字天游久参圆悟暨往来大慧之门有日矣绍兴辛未佛海补三衢光孝公与超然居士赵公访之问曰如何是善知识海曰灯笼露柱猫儿狗子公曰为甚么赞即欢喜毁即烦恼海曰侍郎曾见善知识否公曰某三十年参问何言不见海曰向欢喜处见烦恼处见公拟议海震声便喝公拟对海曰开口底不是公罔然海召曰侍郎向甚么处去也公勐省遂点头说偈曰咄哉瞎驴丛林妖蘖震地一声天机漏泄有人更问意如何拈起拂子噼口截海曰也秖得一橛知府葛郯居士字谦问号信斋少擢上第玩意禅悦首谒无庵全禅师求指南庵令究即心即佛久无所契请曰师有何方便使某得入庵曰居士大无厌生已而佛海来居剑池公因从游乃举无庵所示之语请为众普说海发挥之曰即心即佛眉拕地非心非佛双眼横蝴蝶梦中家万里子规枝上月三更留旬日而后返一日举不是心不是佛不是物豁然顿明颂曰非心非佛亦非物五凤楼前山突兀艶阳影里倒翻身野狐跳入金师窟无庵肯之即遣书颂呈佛海海报曰此事非纸笔可既居士能过我当有所闻矣遂复至虎丘海迎之曰居士见处止可入佛境界入魔境界犹未得在公加礼不已海正容曰何不道金毛跳入野狐窟公乃痛领尝问诸禅曰夫妇二人相打通儿子作证且道证父即是证母即是或庵体禅师着语曰小出大遇淳熙六年守临川八年感疾一夕忽索笔书偈曰大洋海里打鼓须弥山上闻钟业镜忽然扑破翻身跳出虚空召僚属示之曰生之与死如昼与夜无足怪者若以道论安得生死若作生死会则去道远矣语毕端坐而化华藏民禅师法嗣临安府径山别峯宝印禅师嘉州李氏子自幼通六经而厌俗务乃从德山清素得度具戒后听华严起信既尽其说弃依密印于中峯一日印举僧问巖头起灭不停时如何巖叱曰是谁起灭师启悟即首肯会圆悟归昭觉印遣师往省因随众入室悟问从上诸圣以何接人师竖拳悟曰此是老僧用底作么生是从上诸圣用底师以拳挥之悟亦举拳相交大笑而止后至径山谒大慧慧问甚处来师曰西川慧曰未出剑门关与汝三十棒了也师曰不合起动和尚慧忻然扫室延之慧南迁师乃西还连主数剎后再出崃住保宁金山雪窦径山开堂陞座曰世尊初成正觉于鹿野苑中转四谛法轮憍陈如比丘最初悟道后来真净禅师初住洞山拈云今日新丰洞里秖转箇拄杖子遂拈拄杖着左边云还有最初悟道者么若无丈夫自有冲天志莫向如来行处行遂喝一喝下座若是印上座则不然今日向凤皇山里初无工夫转四谛法轮亦无气力转拄杖子秖教诸人行须缓步语要低声何故欲得不招无间业莫谤如来正法轮上堂三世诸佛以一句演百千万亿句收百千万亿句秖在一句祖师门下半句也无秖恁么合喫多少痛棒诸仁者且诸佛是祖师是若道佛是祖不是祖是佛不是取舍未忘若道佛祖一时是佛祖一时不是颟顸不少且截断葛藤一句作么生道大虫裹纸帽好笑又惊人复举僧问巖头浩浩尘中如何辩主头云铜砂锣里满盛油师曰大小巖头打失鼻孔忽有人问保宁浩浩尘中如何辩主秖对他道天寒不及卸帽上堂六月初一烧空赤日十字街头雪深一尺扫除不暇回避不及冻得东村廖胡子半夜着靴水上立上堂将心除妄妄难除即妄明心道转迂桶底趯穿无忌讳等闲一步一芙蕖师至径山弥浃孝宗皇帝召对选德殿称旨入对日赐肩舆于东华门内十年二月上注圆觉经遣使驰赐命作序师年迈益厌住持十五年冬奏乞庵居得请绍熙元年十一月往见交承智策禅师与之言别策问行日师曰水到渠成归索纸书十二月初七夜鸡鸣时九字如期而化奉蜕质返寺之法堂留七日颜色明润发长顶温越七日葬于庵之西岗谥慈辩禅师塔曰智光昭觉元禅师法嗣凤栖慧观禅师上堂前村落叶尽深院桂花残此夜初冬节从兹特地寒所以道欲识佛性义当观时节因缘时节若至其理自彰喝一喝恁么说话成人者少败人者多文殊道禅师法嗣潭州楚安慧方禅师本郡许氏子参道禅师于大别未几改寺为神霄宫附商舟过湘南舟中闻岸人操乡音厉声云叫那由是有省即说偈曰沔水江心唤一声此时方得契平生多年相别重相见千圣同归一路行住后上堂临老方称住持全无些子玄机开口十字九乖问东便乃答西如斯出世讨甚玄微有时拈三放两有时就令而施虽然如是同道方知且道知底事作么生直须打翻鼻孔始得上堂达磨祖师在脚底踏不着兮提不起子细当头放下看病在当时谁手里张公会看脉李公会使药两箇竞头医一时用不着药不相投错错喫茶去常德府文殊思业禅师世为屠宰一日戮猪次忽洞彻心源即弃业为比丘述偈曰昨日夜叉心今朝菩萨面菩萨与夜叉不隔一条线往见文殊殊曰尔正杀猪时见箇甚么便乃剃头行脚师遂作鼓刀势殊喝曰这屠儿参堂去师便下参堂住文殊日上堂举赵州勘婆话乃曰勘破婆子面青眼黑赵州老汉瞒我不得何山珣禅师法嗣婺州义乌稠巖了赟禅师上堂举赵州狗子无佛性话乃曰赵州狗子无佛性万叠青山藏古镜赤脚波斯入大唐八臂那咤行正令咄待制潘良贵居士字义荣年四十回心祖闱所至挂钵随众参扣后依佛灯久之不契因诉曰某秖欲死去时如何灯曰好箇封皮且留着使用而今不了不当后去忽被他换却封皮卒无整理处公又以南泉斩猫儿话问曰某看此甚久终未透彻告和尚慈悲灯曰尔秖管理会别人家猫儿不知走却自家狗子公于言下如醉醒灯复曰不易公进此一步更须知有向上事始得如今士大夫说禅说道秖依着义理便快活大率似将钱买油餈喫了便不饥其余便道是瞒他亦可笑也公唯唯泐潭明禅师法嗣汉州无为随庵守缘禅师本郡人姓史氏年十二病目去依栖禅慧目能禅师圆具出崃至宝峯值峯上堂举永嘉曰一月普现一切水一切水月一月摄师闻释然领悟住后上堂曰以一统万一月普现一切水会万归一一切水月一月摄展则弥纶法界收来毫发不存虽然收展殊途此事本无异致但能于根本上着得一只眼去方见三世诸佛历代祖师尽从此中示现三藏十二部一切修多罗尽从此中流出天地日月万象森罗尽从此中建立三界九地七趣四生尽从此中出没百千法门无量妙义乃至世间工巧诸技艺尽现行此事所以世尊拈华迦叶便乃微笑达磨面壁二祖于是安心桃华盛开灵云疑情尽净击竹作响香严顿忘所知以至盘山于肉案头悟道弥勒向鱼市里接人诚谓造次颠沛必于是经行坐卧在其中既有如是奇特更有如是光辉既有如是广大又有如是周遍尔辈诸人因甚么却有迷有悟要知么幸无偏照处刚有不明时续传灯录卷第三十一续传灯录卷第三十二目录大鑑下第十七世径山大慧杲禅师法嗣九十四人教忠弥光禅师东林道颜禅师西禅鼎需禅师东禅思岳禅师西禅守净禅师开善道谦禅师育王德光禅师华藏宗演禅师天童净全禅师大沩法宝禅师玉泉昙懿禅师荐福悟本禅师育王遵璞禅师能仁祖元禅师灵岩了性禅师蒋山善直禅师万寿自护禅师大沩景晕禅师灵隐了演禅师光孝致远禅师雪峯蕴闻禅师连云道能禅师灵隐道印禅师竺原宗元菴主近礼侍者净居尼妙道禅师资寿尼妙总禅师侍郎张九成居士参政李邴居士宝学刘彦脩居士提刑吴伟明居士门司黄彦节居士秦国夫人计氏径山了明禅师祖麟道者清凉珠禅师花药继明禅师大云颕禅师昭觉子文禅师龙王自隐禅师岳麓梵禅师南华因禅师超宗道人大沩惠仰禅师洛浦相禅师径山祖庆禅师伊山冲密禅师祥符如本禅师象田德禅师象田信禅师龙牙信禅师岳侍者光孝林禅师云卧晓莹禅师九鼎法生禅师黄文昌编脩郑昂居士径山有才禅师大悲间禅师雪峯慧然禅师华严觉印禅师福严了贤禅师庆成冲禅师报恩崇海禅师光孝祖彦禅师荐福妙熙禅师博山能禅师石门仁禅师龙翔宗常禅师蒋山恩禅师蒋山等诠禅师光孝圆禅师黑水昙振禅师秀峯南禅师法济僧鹗禅师报恩行禅师舟峯庆老禅师荐福普仁禅师水陆野菴和尚大沩如晦禅师玉泉道成禅师明招观禅师兴王如沼禅师从庆庆禅师法宏首座石泉咏禅师光孝立禅师明昭微禅师大明广容禅师昭觉祖明禅师正法秀禅师仰山圆禅师正焕首座关西尼真如续传灯录卷第三十二目录续传灯录续传灯录卷第三十二大鑑下第十七世径山杲禅师法嗣泉州教忠晦菴弥光禅师闽之李氏子儿时寡言笑闻梵呗则喜十五依幽巖文慧禅师圆顶犹喜阅群书一日曰既剃发染衣当期悟彻岂醉于俗典邪遂出岭谒圆悟禅师于云居次参黄檗祥高菴悟机语皆契以淮楚盗起归谒佛心会大慧寓广因往从之慧谓曰汝在佛心处所得者试举一二看师举佛心上堂拈普化公案曰佛心即不然总不恁么来时如何噼嵴便打从教遍界分身慧曰汝意如何师曰某不肯他后头下箇注脚慧曰此正是以病为法师毅然无信可意慧曰汝但揣么看师竟以为不然经旬因记海印信禅师拈曰雷声浩大雨点全无始无滞趋告慧慧以举道者见琅邪并玄沙未彻语诘之师对已慧笑曰虽进得一步秖是不着所在如人斫树根下一刀则命根断矣汝向枝上斫其能断命根乎今诸方浩浩说禅者见处总如此何益于事其杨岐正传三四人而已师愠而去翌日慧问汝还疑否师曰无可疑者慧曰秖如古人相见未开口时已知虚实或闻其语便识浅深此理如何师悚然汗下莫知所诣慧令究有句无句慧过云门菴师侍行一日问曰某到这里不能得彻病在甚处慧曰汝病最癖世医拱手何也别人死了活不得汝今活了未曾死要到大安乐田地须是死一回始得师疑情愈深后入室慧问喫粥了也洗钵盂了也去却药忌道将一句来师曰裂破慧震威喝曰尔又说禅也师即大悟慧挝鼓告众曰龟毛拈得笑咍咍一击万重关锁开庆快平生在今日孰云千里赚吾来师亦以颂呈之曰一拶当机怒雷吼惊起须弥藏北斗洪波浩渺浪滔天拈得鼻孔失却口住后上堂有句无句如藤倚树放憨作么及乎树倒藤枯句归何处情知汝等诸人卒讨头鼻不着为甚如此秖为分明极翻令所得迟上堂梦幻空花何劳把捉得失是非一时放却掷拂子曰山僧今日已是放下了也汝等诸人又作么生复曰侍者收取拂子僧问文殊为甚么出女子定不得师曰山僧今日困曰罔明为甚么却出得师曰令人疑着曰恁么则擘开华岳千峯秀放出黄河一派清师曰一任卜度江州东林万菴道颜禅师潼川人族鲜于氏久参圆悟微有省发洎悟还蜀嘱依妙喜仍以书致喜曰颜川彩绘已毕但欠点眼耳他日嗣其后未可量也喜居云门及洋屿师皆在焉朝夕质疑方大悟住后上堂一叶落天下秋一尘起大地收鸟窠吹布毛便有人悟去今时学者为甚么却不识自己良久曰莫错怪人好上堂欲识诸佛心但向众生心行中识取欲识常住不凋性但向万物迁变处会取还识得么欲得不招无间业莫谤如来正法轮上堂诸人知处良遂总知良遂知处诸人不知作么生是良遂知处乃曰鸬鹚语鹤上堂仲冬严寒三界无安富者快乐贫者饥寒不识玄旨错认定盘何也牛头安尾上北斗面南看上堂一滴滴水一滴滴冻天寒人寒风动幡动云门扇子𨁝跳上三十三天筑着帝释鼻孔东海鲤鱼打一棒雨似盆倾不出诸人十二时中寻常受用上堂云圆通门户八字打开若是从门入得不堪共语须是入得无门之门方可坐登堂奥所以道过去诸如来斯门已成就现在诸菩萨今各入圆明未来参学人当依如是法从上诸圣幸有如此广大门风不能继绍甘自鄙弃穿窬墙壁好不丈夫敢问大众无门之门作么生入良久云非唯观世音我亦从中证上堂元宵已过化主出门六群比丘各从其类此众无复枝叶纯有贞实如是增上慢人退亦佳矣麒麟不为瑞鸑鷟不为荣麦秀两岐禾登九穗总不消得但愿官中无事林下栖禅水牯牛饱卧斜阳担板汉清贫长乐粥足饭足俯仰随时箸笼不乱搀匙老鼠不咬甑箄山家活计澹泊长情不敬功德天谁嫌黑暗女有智主人二俱不受良久曰君子爱财取之以道上堂去年寒食后今年寒食前日日是好日不是正中偏上堂客舍久留连家乡夕照边檐悬三月雨水没两湖莲镬漏烧灯盏柴生满灶烟已忘南北念入望尽平川上堂旃檀林无杂树欝密深沈师子住所以旃檀丛林旃檀围绕荆棘丛林荆棘围绕一人为主两人为伴成就万亿国土士农工商若夜叉若罗剎见行魔业优哉游哉聊以卒岁僧问香严上树话意旨如何师曰描不成画不就曰李陵虽好手争奈陷番何师曰甚么处去来问如何是佛师曰汝是元固僧近前曰喏喏师曰裩无裆袴无口问如何是佛师曰志公和尚曰学人问佛何故答志公和尚师曰志公不是间和尚曰如何是法师曰黄绢幼妇外孙虀臼曰是甚么章句师曰绝妙好辞曰如何是僧师曰钓鱼船上谢三郎曰何不直说师曰玄沙和尚曰三宝已蒙师指示向上宗乘事若何师曰王乔诈仙得仙僧呵呵大笑师乃叩齿福州西禅懒菴鼎需禅师本郡林氏子幼举进士有声年二十五因读遗教经忽曰几为儒冠误欲去家母难之以亲迎在期师乃绝之曰夭桃红杏一时分付春风翠竹黄花此去永为道伴竟依保寿乐禅师为比丘一钖湖湘遍参名宿法无异味归里结菴于羗峯绝顶不下山者三年佛心才禅师挽出首众于大乘尝闻学者即心即佛因缘时妙喜菴于洋屿师之友弥光与师书云菴主手段与诸方别可来少欵如何师不答光以计邀师饭师往赴之会妙喜为诸徒入室师随喜焉妙喜举僧问马祖如何是佛祖云即心是佛作么生师下语妙喜诟之曰尔见解如此敢妄为人师耶鸣鼓普说讦其平生珍重得力处排为邪解师泪交颐不敢仰视默计曰我之所得既为所排西来不传之旨岂止此耶遂归心弟子之列一日喜问曰内不放出外不放入正恁么时如何师拟开口喜拈竹篦噼嵴连打三下师于此大悟厉声曰和尚已多了也喜又打一下师礼拜喜笑云今日方知吾不汝欺也遂印以偈云顶门竖亚摩醯眼肘后斜县夺命符瞎却眼卸却符赵州东壁挂葫芦于是声名喧动丛林住后上堂曰句中意意中句须弥耸于巨川句刬意意刬句烈士发乎狂矢任待牙如剑树口似血盆徒逞词锋虚张意气所以净名杜口早涉繁词摩竭掩关已扬家丑自余瓦棺老汉岩头大师向羗峯顶上拏风鼓浪翫弄神变脚跟下好与三十且道过在什么处良久云机关不是韩光作莫把胸襟当等间至节上堂云二十五日已前群阴消伏泥龙闭户二十五日已后一阳来复铁树开花正当二十五日尘中醉客骑驴骑马前街后街递相庆贺物外闲人衲帔蒙头围炉打坐风萧萧雨萧萧冷湫湫谁管尔张先生李道士胡达磨上堂懒翁懒中懒最懒懒说禅亦不重自己亦不重先贤又谁管尔地又谁管尔天物外翛然无箇事日上三竿犹更眠上堂举僧问赵州如何是古人言州云谛听谛听师曰谛听即不无切忌唤钟作瓮室中问僧万法归一一归何处曰新罗国里师曰我在青州作一领布衫重七斤聻曰今日亲见赵州师曰前头见后头见僧乃作斫额势师曰上座甚处人曰江西师曰因甚么却来这里纳败缺僧拟议师便打福州东禅蒙菴思岳禅师江州人上堂蛾羊蚁子说一切法墙壁瓦砾现无边身见处既精明闻中必透脱所以雪峯和尚凡见僧来辊出三箇木毬如弄杂剧相似玄沙便作斫牌势卑末谩道将来普贤今日谤古人千佛出世不通忏悔这里有人谤普贤定入拔舌地狱且道谤与不谤者是谁心不负人面无惭色上堂达磨来时此土皆知梵语及乎去后西天悉会唐言若论直指人心见性成佛大似羚羊挂角猎犬寻踪一意乖疎万言无用可谓来时他笑我不知去后我笑他唐言梵语亲分付自古斋僧怕夜茶上堂腊月初岁云徂黄河冻已合深处有嘉鱼活鱍鱍跳不脱又不能相煦以湿相濡以沫惭愧菩萨摩诃萨春风几时来解此黄河冻令鱼化作龙直透桃花浪会即便会痴人面前且莫说梦上堂僧问如何是初日分以恒河沙等身布施师曰从苗辨地因语识人曰如何是中日分复以恒河沙等身布施师曰筑着磕着曰如何是后日分亦以恒河沙等身布施师曰向下文长付在来日复曰一转语如天普盖似地普擎一转语舌头不出口一转语且喜没交涉要会么惭愧世尊面赤不如语直大小岳上座口似磉盘今日为这问话僧讲经不觉和注脚一时说破便下座上堂哑却我口直须要道塞却尔耳切忌蹉过昨日有人从天台来却道泗洲大圣在洪州打坐十字街头卖行货是甚么断跟草鞋尖檐席帽福州西禅此菴守净禅师本州人上堂谈玄说妙撒屎撒尿行棒行喝将盐止渴立主立宾华擘宗乘设或总不恁么又是鬼窟里坐到这里山僧已是打退鼓且道诸人寻常心愤愤口悱悱合作么生莫将闲学解埋没祖师心上堂若也单明自己不悟目前此人有眼无足若也秖悟目前不明自己此人有足无眼直得眼足相资如车二轮如鸟二翼正好勘过了打上堂九夏炎炎大热木人汗流不辍夜来一雨便凉莫道山僧不说以拂子击禅床下座上堂若欲正提纲直须大地荒欲来冲雪刃未免露锋铓当恁么时释迦老子出头不得即不问尔诸人秖如马镫里藏身又作么生话会上堂道是常道心是常心汝等诸人闻山僧恁么道便道我会也大尽三十日小尽二十九头上是天脚下是地耳里闻声鼻里出气忽若四大海水在汝头上毒蛇穿尔眼睛虾蟇入尔鼻孔又作么生上堂文殊普贤谈理事临济德山行棒喝东禅一觉到天明偏爱风从凉处发咄上堂善鬪者不顾其首善战者必获其功其功既获坐致太平太平既致高枕无忧罢拈三尺剑休弄一张弓归马于华山之阳放牛于桃林之野风以时而雨以时渔父歌而樵人舞虽然如是尧舜之君犹有化在争似干坤收不得尧舜不知名浑家不管兴亡事偏爱和云占洞庭上堂闭却口时时说截却舌无间歇无间歇最奇绝最奇绝眼中屑既是奇绝为甚么却成眼中屑了了了时无可了玄玄玄处亦须呵上堂佛祖顶𩕳上有泼天大路未透生死关如何敢进步不进步大千没遮护一句绝言诠那咤擎铁柱开堂拈香罢就座南堂和尚白槌曰法筵龙象众当观第一义师随声便喝曰此是第几义久参先德已辨来端后学有疑不妨请问僧问阿难问迦叶世尊传金襕外别传何物迦叶唤阿难阿难应喏未审此意如何师曰切忌动着曰秖如迦叶道倒却门前剎竿着又作么生师曰石牛横古路曰秖如和尚于佛日处还有这箇消息也无师曰无这箇消息曰争奈定光金地遥招手智者江陵暗点头师曰莫将庭际柏轻比路傍嵩僧礼拜师乃曰定光金地遥招手智者江陵暗点头已是白云千万里那堪于此未知休设或于此便休去一场狼借不少还有检点得出者么如无山僧今日失利僧问佛佛授手祖祖相传未审传箇甚么师曰速礼三拜问不施寸刃请师相见师曰逢强即弱曰何得埋兵掉鬪师曰秖为阇𪏭寸刃不施曰未审向上还有事也无师曰有曰如何是向上事师曰败将不斩问古佛堂前甚么人先到师曰无眼村翁曰未审如何趣向师曰楖栗横担建宁府开善道谦禅师本郡人初之京师依圆悟无所省发后随妙喜菴居泉南及喜领径山师亦侍行未几令师往长沙通紫岩居士张公书师自谓我参禅二十年无入头处更作此行决定荒废意欲无行友人宗元者叱曰不可在路便参禅不得也去吾与汝俱往师不得已而行在路泣语元曰我一生参禅业无得力处今又途路奔波如何得相应去元告之曰尔但将诸方参得底悟得底圆悟妙喜为尔说得底都不要理会途中可替底事我尽替尔只有五件事替尔不得尔须自家支当师曰五件者何事愿闻其要元曰着衣喫饭疴屎放尿驼箇死尸路上行师于言下领旨不觉手舞足蹈元曰尔此回方可通书宜前进吾先归矣元即回径山师半载方返妙喜一见而喜曰建州子尔这回别也住后上堂竺土大仙心东西密相付如何是密相付底心良久曰八月秋何处热上堂壁立千仞三世诸佛措足无门是则是太杀不近人情放一线道十方剎海放光动地是则是争奈和泥合水须知通一线道处壁立千仞壁立千仞处通一线道横拈倒用正接傍提电激雷奔崖颓石裂是则是犹落化门到这里壁立千仞也没交涉通一线道也没交涉不近人情和泥合水总没交涉只这没交涉也则没交涉是则是又无佛法道理若也出得这四路头管取干坤独步且独步一句作么生道莫怪从前多意气他家曾踏上头关上堂去年也有箇六月十五今年也有箇六月十五去年六月十五少却今年六月十五今年六月十五多却去年六月十五多处不用减少处不用添既不用添又不用减则多处多用小处少用乃喝一喝曰是多是少良久曰箇中消息子能有几人知上堂洞山麻三斤将去无星秤子上定过每一斤恰有一十六两二百钱重更不少一氂正与赵州殿里底一般秖不合被大愚锯解秤鎚却教人理会不得如今若要理会得但问取云门干屎橛上堂有句无句如藤倚树撞倒灯笼打破露柱佛殿奔忙僧堂回顾子细看来是甚家具咄秖堪打老鼠上堂诸人从僧堂里恁么上来少间从法堂头恁么下去并不曾差了一步因甚么却不会良久曰秖为分明极翻令所得迟庆元府育王佛照德光禅师临江军彭氏子志学之年依本郡东山光化寺吉禅师落发一日入室吉问不是心不是佛不是物是甚么师罔措遂致疑通夕不寐次日诣方丈请益昨日蒙和尚垂问既不是心又不是佛又不是物毕竟是甚么望和尚慈悲指示吉震威一喝曰这沙弥更要我与尔下注脚在拈棒噼嵴打出师于是有省后谒月菴果应菴华百丈震终不自肯适大慧领育王四海英材鳞集师亦与焉大慧室中问师唤作竹篦则触不唤作竹篦则背不得下语不得无语师拟对慧便棒师豁然大悟从前所得瓦解氷消初住台之光孝僧问浩浩尘中如何辨主师曰巾峯顶上塔心尖上堂临济三遭痛棒大愚言下知归兴化于大觉棒头明得黄檗意旨若作棒会入地狱如箭射若不作棒会入地狱如箭射众中商量尽道赤心片片恩大难酬总是识情卜度未出阴界且如临济悟去是得黄檗力是得大愚力若也见得许尔顶门眼正肘后符灵其或未然鸿福更为诸人通箇消息丈夫气宇冲牛斗一踏鸿门两扇开上堂七手八脚三头两面耳听不闻眼觑不见苦乐逆顺打成一片且道是甚么路逢死蛇莫打杀无底篮子盛将归上堂闻声悟道落二落三见色明心错七错八生机一路犹在半途且道透金刚圈吞栗棘蓬底是甚么人披簑侧立千峯外引水浇蔬五老前师住灵隐日孝宗皇帝尝诏问道留宿内观堂奏对机缘备于本录后示寂塔全身于鄮峯东庵常州华藏遯菴宗演禅师福州郑氏子上堂拈起拄杖曰识得这箇一生参学事毕古人恁么道华藏则不然识得这箇更须买草鞋行脚何也到江吴地尽隔岸越山多腊旦上堂一九与二九相逢不出手世间出世间无剩亦无少遂出手曰华藏不惜性命为诸人出手去也噼面三拳拦腮一掌灵利衲僧自知痛痒且转身一句作么生道巡堂喫茶去上堂举南泉和尚道我十八上便解作活计赵州和尚道我十八上便解破家散宅师云南泉赵州也是徐六担板秖见一边华藏也无活计可作亦无家宅可破逢人突出老拳要伊直下便到且道到后如何三十六峯观不足却来平地倒骑驴庆元府天童无用净全禅师越州翁氏子上堂学佛止言真不立参禅多与道相违忘机忘境急回首无地无锥转步归佛不是心亦非觌体承当绝所依万古碧潭空界月再三捞摝始应知上堂良久召众曰还知么复曰败缺不少上堂举长沙示众曰百尺竿头坐底人虽然入得未为真百尺竿头须进步十方世界现全身大慧先师道要见长沙么更进一步保宁则不然要见长沙么更退一步毕竟如何换骨洗肠重整顿通身是眼更须参师到灵隐请上堂灵山正派达者犹迷明来暗来谁当辨的双收双放孰辨端倪直饶千圣出来也秖结舌有分何故人归大国方为贵水到潇湘始是清复曰适来松源和尚举竹篦话令天童纳败缺诸人要知么听取一颂黑漆竹篦握起迅雷不及掩耳德山临济茫然懵底如何插觜大慧尝举灵云悟桃花问师师曰灵云一见两眉横引得渔翁良计生白浪起时抛一钓任教鱼鼈竞头争师自赞曰匙挑不上箇村夫文墨胸中一点无曾把虚空揣出骨恶声赢得满江湖后示寂塔于本山大沩法宝禅师福州人也上堂唤作竹篦则触不唤作竹篦则背直须师子齩人莫学韩獹逐块阿呵呵会不会金刚脚下铁崑崙捉得明州憨布袋上堂千般言万种喻秖要教君早回去夜来一片黑云生莫教错却山前路咄福州玉泉昙懿禅师本郡林氏久依圆悟自谓不疑绍兴初出住兴化祥云法席颇盛大慧入闽知其所见未谛致书令来师迟迟慧小参且痛斥仍榜告四众师不得已破夏谒之慧鞠其所证既而曰汝恁么见解敢嗣圆悟老人邪师退院亲之一日入室慧问我要箇不会禅底做国师师曰我做得国师去也慧喝出居无何语之曰香严悟处不在击竹边俱胝得处不在指头上师乃顿明后住玉泉为慧拈香继省慧于小溪慧陞座举云门一日拈拄杖示众曰凡夫实谓之有二乘析谓之无缘觉谓之幻有菩萨当体即空衲僧见拄杖子但唤作拄杖子行但行坐但坐总不得动着慧曰我不是云门老人将虚空剜窟宠蓦拈拄杖曰拄杖子不属有不属无不属幻不属空卓一下曰凡夫二乘缘觉菩萨尽向这里各随根性悉得受用唯于衲僧分上为害为冤要行不得行要坐不得坐进一步则被拄杖子迷却路头退一步则被拄杖子穿却鼻孔即今莫有不甘底么试出来与拄杖子相见如无来年更有新条在恼乱春风卒未休正恁么时合作么生下座烦玉泉为众拈出师登座叙谢毕遂举前话曰适来堂头和尚恁么批判大似困鱼止泺病鸟栖芦若是玉泉则不然拈拄杖曰拄杖子能有能无能幻能空凡夫二乘缘觉菩萨卓一下曰向这里百杂碎唯于衲僧分上如龙得水似虎靠山要行便行要坐便坐进一步则干坤震动退一步则草偃风行且道不进不退一句作么生道良久曰闲持经卷倚松立笑问客从何处来饶州荐福悟本禅师江州人也自江西云门参侍妙喜至泉南小谿于时英俊毕集受印可者多矣师私谓其弃己且欲发去妙喜知而语之曰汝但专意参究如有所得不待开口吾已识也既而有闻师入室者故谓师曰本侍者参禅许多年逐日只道得箇不会师诟之曰这小鬼尔未生时我已三度霍山庙里退牙了好教尔知由是益锐志以狗子无佛性话举无字而提撕一夕将三鼓倚殿柱昏寐间不觉无字出口吻忽尔顿悟后三日妙喜归自郡城师趋丈室足才越阃未及吐词妙喜曰本胡子这回方是彻头也住后上堂高揖释迦不拜弥勒者与三十拄杖何故为他秖会步步登高不会从空放下东家牵犁西家拽耙者与三十拄杖何故为他秖会从空放下不会步步登高山僧恁么道还有过也无众中莫有点捡得出者么若点捡得出须弥南畔把手共行若点捡不出布袋里老鵶虽活如死上堂释迦掩室于摩竭净名杜口于毘耶须菩提唱无说而显道释梵绝视听而雨华大众这一队不唧𠺕汉无端将祖父田园私地结契各据四至界分方圆长短一时花擘了也致令后代儿孙千载之下上无片瓦盖头下无卓锥之地博山当时若见十字路头掘箇无底深坑唤来一时埋却免见递相钝置何谓如此不见道家肥生孝子国霸有谋臣上堂干闼婆王曾奏乐山河大地皆作舞争如跛脚老云门解道腊月二十五博山今日有条攀条无条攀例也要应箇时节蓦拈拄杖横按膝上作抚琴势云还有闻絃赏音者么良久云直饶便作凤皇鸣毕竟有谁知指法卓一下下座庆元府育王大圆遵璞禅师福州人幼同玉泉懿问道圆悟数载后还里佐懿于莆中祥云绍兴甲寅大慧居洋屿师往讯之入室次慧问三圣兴化出不出为人不为人话尔道这两箇老汉还有出身处也无师于慧膝上打一拳慧曰秖尔这一拳为三圣出气为兴化出气速道速道师拟议慧便打复谓曰尔第一不得忘了这一棒后因慧室中问僧曰德山见僧入门便棒林际见僧入门便喝雪峯见僧入门便道是甚么睦州见僧便道现成公案放尔三十棒尔道这四箇老汉还有为人处也无僧曰有慧曰札僧拟议慧便喝师闻遽领微旨大慧欣然许之温州雁山能仁枯木祖元禅师七闽林氏子初谒雪峯预次依佛心才皆已机契及依大慧于云门菴夜坐次覩僧剔灯始彻证有偈曰剔起灯来是火历劫无明照破归堂撞见圣僧几乎当面蹉过不蹉过是甚么十五年前奇特依前秖是这箇慧以偈赠之曰万仞崖头解放身起来依旧却惺惺饥餐渴饮浑无事那论昔人非昔人绍兴乙巳春出住能仁上堂有佛处不得住踏着秤鎚硬似铁无佛处急走过脚下草深三尺三千里外逢人不得错举北斗挂须弥恁么则不去也棒头挑日月摘杨花摘杨花眼里瞳人着绣鞋卓拄杖下座上堂雁山枯木实头禅不在尖新语句边背手忽然摸得着长鲸吞月浪滔天真州灵岩东庵了性禅师上堂勘破了也放过一着是衲僧破草鞋现脩罗相作女人拜是野狐精魅打箇圆相虚空里下一点是小儿伎俩拦腮赠掌拂袖便行正是业识茫茫无本可据直饶向黑豆未生已前一时坐断未有喫灵岩拄杖分敢问大众且道为人节文在甚么处还相委悉么自从春色来嵩少三十六峯青至今上堂一苇江头杨柳春波心不见昔时人雪庭要识安心士鼻孔依前塔上脣竖起拂子曰祖师来也还见么若也见得即今荐取其或未然此去西天路迢迢十万余僧问人天交接如何开示师曰金刚手里八稜棒曰忽被学人横穿凡圣击透玄关时又作么生师曰海门横铁柱问如何是独露身师曰牡丹花下睡猫儿建康府蒋山一菴善直禅师德安云梦人初参妙喜于回雁峯下一日喜问之曰上座甚处人师曰安州人喜曰我闻尔安州人会厮扑是否师便作相扑势喜曰湖南人喫鱼因甚湖北人着鲠师打筋斗而出喜曰谁知冷灰里有粒豆爆出住保宁上堂诸佛不曾出世人人鼻孔辽天祖师不曾西来箇箇壁立千仞高揖释迦不拜弥勒理合如斯坐断千圣路头独步大千沙界不为分外若向诸佛出世处会得祖师西来处承当自救不了一生受屈莫有大丈夫承当大丈夫事者么出来与保宁争交其或未然不如拽破好便下座一日留守陈丞相俊卿会诸山茶话次举有句无句如藤倚树公案令诸山批判皆以奇语取奉师最后曰张打油李打油不打浑身只打头陈大喜剑州万寿自护禅师上堂古者道若人识得心大地无寸土万寿即不然若人识得心未是究竟处且那里是究竟处拈拄杖卓一下曰甜瓜彻蒂甜苦瓠连根苦潭州大沩了菴景晕禅师筠州人上堂云门一曲腊月二十五瑞雪飘空积满江山隖峻岭寒梅花正吐手把须弥椎笑打虚空鼓惊起憍梵钵提冷汗透身如雨忿怒阿修罗王握拳当胸问云毕竟是何宗旨咄少室峯前亦曾错举临安府灵隐谁菴了演禅师福州人上堂面门拶破天地悬殊打透牢关白云万里饶伊两头坐断别有转身三生六十劫也未梦见在喝一喝下座泰州光孝寺致远禅师抚州许氏子上堂举女子出定话乃曰从来打鼓弄琵琶须是相逢两会家佩玉鸣鸾歌舞罢门前依旧夕阳斜福州雪峯崇圣普慈蕴闻禅师洪州沈氏子示众云栴檀丛林栴檀围绕师子丛林师子围绕虎狼丛林虎狼围绕荆棘丛林荆棘围绕大众四种丛林合向那一种丛林安居好若也明得九十日内管取箇箇成佛作祖其或未然般若丛林岁岁凋无明荒草年年长处州连云道能禅师汉州人姓何氏僧问镜清六刮意旨如何师曰穿却尔鼻孔曰学人有鼻孔即穿无鼻孔又穿箇甚么师曰抱赃叫屈曰如何是就毛刮尘师曰筠袁虔吉头上插笔曰如何是就皮刮毛师曰石城虔化说话厮骂曰如何是就肉刮皮师曰嘉眉果阆怀里有状曰如何是就骨刮肉师曰漳泉福建头匾如扇曰如何是就髓刮骨师曰洋澜左蠡无风浪起曰髓又如何刮师曰十八十九痴人夜走曰六刮已蒙师指示一言直截意如何师曰结舌有分临安府灵隐最菴道印禅师汉州人上堂大雄山下虎南山鼈鼻蛇等闲撞着抱赏归家若也不惜好手便与拔出重牙有么有么上堂五五二十五击碎虚空鼓大地不容针十方无寸土春生夏长复何云甜者甜兮苦者苦中秋上堂举马大师与西堂百丈南泉翫月公案师云马大师垂丝千尺意在深潭西堂振鬣百丈摆尾虽则冲波激浪未免上他钩线南泉自谓跃过禹门谁知依前落在巨网即今莫有绝罗笼出窠臼底么也好出来露箇消息贵知华藏门下不致寂寥其或未然此夜一轮满清光何处无建宁府竺原宗元菴主本郡连氏子久依大慧分座西禅丞相张公浚帅三山以数院迎之不就归旧里结茅号众妙园宿衲士夫交请开法示众曰若究此事如失却锁匙相似秖管寻来寻去忽然撞着恶在这里开箇锁了便见自家库藏一切受用无不具足不假他求别有甚么事示众曰诸方为人抽钉拔楔解粘去缚我这里为人添钉着楔加绳加缚了送向深潭里待他自去理会示众曰主法之人气吞宇宙为大法王若是释迦老子达磨大师出来也教伊叉手向我背后立地直得寒毛卓竖亦未为分外一日举世尊生下一手指天一手指地云天上天下惟吾独尊师乃曰见怪不怪其怪自坏垂语云这一些子恰如撞着杀人汉相似尔若不杀了他他便杀了尔近礼侍者三山人久侍大慧尝默究竹篦话无所入一日入室罢求指示慧曰尔是福州人我说箇喻向尔如将名品茘枝和皮壳一时剥了以手送在尔口里秖是尔不解吞师不觉失笑曰和尚吞却即祸事慧后问师曰前日吞了底茘枝秖是尔不知滋味师曰若知滋味转见祸事温州净居尼妙道禅师延平尚书黄公裳之女开堂日乃曰问话且止直饶有倾湫之辩倒岳之机衲僧门下一点用不着且佛未出世时一事全无我祖西来便有许多建立列剎相望星分派列以至今日累及儿孙遂使山僧于人天大众前无风起浪向第二义门通箇消息语默该不尽底弥亘大方诠说不及处遍周沙界通身是眼觌面当机电卷星驰如何凑泊有时一喝生杀全威有时一喝佛祖莫辨有时一喝八面受敌有时一喝自救不了且道那一喝是生杀全威那一喝是佛祖莫辨那一喝是八面受敌那一喝是自救不了若向这里荐得堪报不报之恩脱或未然山僧无梦说梦去也拈起拂子曰还见么若见被见刺所障击禅床曰还闻么若闻被声尘所惑直饶离见绝闻正是二乘小果跳出一步盖色骑声全放全收主宾互换所以道欲知佛性义当观时节因缘敢问诸人即今是甚么时节荡荡仁风扶圣化熙熙和气助昇平掷拂子下座尼问如何是佛师曰非佛曰如何是佛法大意师曰骨底骨董问言无展事语不投机时如何师曰未疴己前堕坑落堑平江府资寿尼无着妙总禅师丞相苏公颂之孙女也年三十许厌世浮休脱去缘饰咨参诸老已入正信作夏径山大慧陞堂举药山初参石头后见马祖因缘师闻豁然省悟慧下座不动居士冯公檝随至方丈曰某理会得和尚适来所举公案慧曰居士如何曰恁么也不得苏嚧娑婆诃不恁么也不得㗭哩娑婆诃恁么不恁么总不得苏嚧㗭哩娑婆诃慧举似师师曰曾见郭象註庄子识者曰却是庄子註郭象慧见其语异复举巖头婆子话问之师答偈曰一叶扁舟泛渺茫呈桡舞棹别宫商云山海月都抛却赢得庄周蝶梦长慧休去冯公疑其所悟不根后过无钖招至舟中问曰婆生七子六箇不遇知音秖这一箇也不消得便弃水中大慧老师言道人理会得且如何会师曰已上供通并是诣实冯公大惊慧挂牌次师入室慧问古人不出方丈为甚么却去庄上喫油餈师曰和尚放妙总过妙总方敢通箇消息慧曰我放尔过尔试道看师曰妙总亦放和尚过慧曰争奈油餈何师喝一喝而出于是声闻四方隆兴改元舍人张公孝祥来守是郡以资寿挽开法入院上堂宗乘一唱三藏绝诠祖令当行十方坐断二乘闻之怖走十地到此犹疑若是俊流未言而喻设使用移星换斗底手段施搀旗夺鼓底机关犹是空拳岂有实义向上一路千圣不传学者劳形如猿捉影灵山付嘱俯徇时机演唱三乘各随根器始于鹿野苑转四谛法轮度百千万众山僧今日与此界他方乃佛乃祖山河大地草木丛林现前四众各转大法轮交光相罗如宝丝网若一草一木不转法轮则不得名为转大法轮所以道于一毫端现宝王剎坐微尘里转大法轮乘时于其中间作无量无边广大佛事周遍法界一为无量无量为一小中现大大中现小不动步游弥勒楼阁不返闻入观音普门情与无情性相平等不是神通妙用亦非法尔如然于此俶傥分明皇恩佛恩一时报足且道如何是报恩一句天高群象正海阔百川朝上堂举云门示众云十五日已前则不问十五日已后道将一句来自代云日日是好日师曰日日是好日佛法世法尽周毕不须特地觅幽玄秖管钵盂两度湿上堂黄面老人横说竖说权说实说法说喻说建法幢立宗旨与后人作榜样为甚么却道始从鹿野苑终至跋提河于是二中间未尝说一字点检将来大似抱赃叫屈山僧今日人事忙冗且放过一着便下座尼问如何是夺人不夺境师曰野花开满路遍地是清香曰如何是夺境不夺人师曰茫茫宇宙人无数几箇男儿是丈夫曰如何是人境俱不夺师曰处处绿杨堪系马家家门首透长安曰如何是人境两俱夺师曰雪覆芦花舟横断岸曰人境已蒙师指示向上宗乘事若何师便打侍郎无垢居士张九成未第时因客谈杨文公吕微仲诸名儒所造精妙皆由禅学而至也于是心慕之闻宝印楚明禅师道传大通居净慈即之请问入道之要明曰此事唯念念不舍久久纯熟时节到来自然证入复举赵州柏树子话令时时提撕公久之无省辞谒善权清禅师公问此事人人有分箇箇圆成是否清曰然公曰为甚么某无箇入处清于袖中出数珠示之曰此是谁底公俛仰无对清复袖之曰是汝底则拈取去才涉思惟即不是汝底公悚然未几留苏氏馆一夕如厕以柏树子话究之闻蛙鸣释然契入有偈曰春天月夜一声蛙撞破干坤共一家正恁么时谁会得岭头脚痛有玄沙届明谒法印一禅师机语颇契适私忌就明静菴供云水主僧惟尚禅师才见乃展手公便喝尚批公颊公趋前尚曰张学录何得谤大般若公曰某见处秖如此和尚又作么生尚举马祖陞堂百丈卷席话诘之叙语未终公推倒卓子尚大唿张学录杀人公跃起问傍僧曰汝又作么生僧罔措公殴之顾尚曰祖祢不了殃及儿孙尚大笑公献偈曰卷席因缘也大奇诸方闻举尽攒眉台盘趯起人星散直汉从来不受欺尚答曰从来高价不饶伊百战场中奋两眉夺角冲关君会也丛林谁敢更相欺绍兴癸丑魁多士复谒尚于东菴尚曰浮山圆鑑云饶尔入得汾阳室始到浮山门亦未见老僧在公作么生公叱侍僧曰何不秖对僧罔措公打僧一掌曰虾蟇窟里果没蛟龙丁巳秋大慧禅师董径山学者仰如星斗公阅其语要叹曰是知宗门有人持以语尚恨未一见及为礼部侍郎偶参政刘公请慧说法于天竺公三往不值暨慧报谒公见但寒喧而已慧亦默识之寻奉祠还里至径山与冯给事诸公议格物慧曰公秖知有格物而不知有物格公茫然慧大笑公曰师能开谕乎慧曰不见小说载唐人有与安禄山谋叛者其人先为阆守有画像在焉明皇幸蜀见之怒令侍臣以剑击其像首时阆守居陜西首忽堕地公闻顿领深旨题不动轩壁曰子韶格物妙喜物格欲识一贯两箇五伯慧始许可后守邵阳丁父艰过径山饭僧秉钧者意慧议及朝政遂窜慧于衡阳令公居家守服服除安置南安丙子春蒙恩北还道次新淦而慧适至与联舟剧谈宗要未尝语往事于氏心传录曰宪自岭下侍舅氏归新淦因会大慧舅氏令拜之宪曰素不拜僧舅氏曰汝姑扣之宪知其尝执卷遂举子思中庸天命之谓性率性之谓道修道之谓教三句以问慧曰几人既不知本命元辰落处又要牵好人入火坑如何圣贤于打头一着不凿破宪曰吾师能为圣贤凿破否慧曰天命之谓性便是清净法身率性之谓道便是圆满报身修道之谓教便是千百亿化身宪得以告舅氏曰子拜何辞继镇永嘉丁丑秋丐祠枉道访慧于育王越明年慧得旨复领径山谒公于庆善院曰某每于梦中必诵语孟何如慧举圆觉曰由寂静故十方世界诸如来心于中显现如镜中像公曰非老师莫闻此论也其颂黄龙三关曰我手何似佛手天下衲僧无口纵饶撩起便行也是鬼窟里走讳不得我脚何似驴脚又被黐胶粘着翻身直上兜率天已是遭他老鼠药吐不出人人有箇生缘处铁围山下几千年三灾直到四禅天这驴犹自在傍边杀得工夫公设心六度不为子孙计因取华严善知识日供其二回食以饭缁流又尝供十六大天而诸位茶杯悉变为乳书偈曰稽首十方佛法僧稽首一切护法天我今供养三宝天如海一滴牛一毛有何妙术能感格试借意识为汝说我心与佛天无异一尘才起大地隔倘或尘销觉圆净是故佛天来降临我欲供佛佛即现我欲供天天亦现佛子若或生狐疑试问此乳何处来狐疑即尘尘即疑终与佛天不相似我今与汝扫狐疑如汤沃雪火销氷汝今微有疑与惑鹞子便到新罗国参政李邴居士字汉老醉心祖道有年闻大慧排默照为邪禅疑怒相半及见慧示众举赵州庭柏垂语曰庭前柏树子今日重新举打破赵州关特地寻言语敢问大众即是打破赵州关为甚么却特地寻言语良久曰当初秖道茆长短烧了方知地不平公领悟谓慧曰无老师后语几蹉过后以书咨决曰某近扣筹室承击发蒙滞忽有省入顾惟根识暗钝平生学解尽落情见一取一舍如衣坏絮行草棘中适自缠绕今一笑顿释所疑欣幸可量非大宗匠委曲垂慈何以致此自到城中着衣喫饭抱子弄孙色色仍旧既无拘执之情亦不作奇特之想其余夙习旧障亦稍轻微临行叮宁之语不敢忘也重念始得入门而大法未明应机接物触事未能无碍更望有以提诲使卒有所至庶无玷于法席矣又书曰某比蒙诲答备悉深旨某自验者三一事无逆顺随缘即应不留胸中二宿习浓厚不加排遣白尔轻微三古人公案旧所茫然时复瞥地此非自昧者前书大法未明之语盖恐得少为足当广而充之岂别求胜解耶净胜现流理则不无敢不铭佩宝学刘彦修居士字子羽出知永嘉问道于大慧禅师慧曰僧问赵州狗子还有佛性也无赵州道无但恁么看公后乃于柏树子上发明有颂曰赵州柏树太无端境上追寻也大难处处绿杨堪系马家家门底透长安提刑吴伟明居士字元昭久参真歇了禅师得自受用三昧为极致后访大慧于洋屿庵随众入室慧举狗子无佛性话问之公拟答慧以竹篦便打公无对遂留咨参一日慧谓曰不须呈伎俩直须吭几地折曝地断方敌得生死若祇呈伎俩有甚了期即辞去道次延平倏然契悟连书数颂寄慧皆室中所问者有曰不是心不是佛不是物通身一具金锁骨赵州亲见老南泉解道镇州出萝卜慧即说偈证之曰通身一具金锁骨堪与人天为轨则要识临济小厮儿便是当年白拈贼门司黄彦节居士字节夫号妙德于大慧一喝下疑情顿脱慧以衣付之尝举首山竹篦话至叶县近前夺得拘折掷向阶下曰是甚么山曰瞎公曰妙德到这里百色无能但记得曾作腊梅绝句曰拟嚼枝头蜡惊香却肖兰前村深雪里莫作岭梅看秦国夫人计氏法真自寡处屏去纷华常蔬食习有为法因大慧遣谦禅者致问其子魏公公留谦以祖道诱之真一日问谦曰径山和尚寻常如何为人谦曰和尚祇教人看狗子无佛性及竹篦子话秖是不得下语不得思量不得向举起处会不得向开口处承当狗子还有佛性也无无秖恁么教人看真遂谛信于是夜坐力究前话忽尔洞然无滞谦辞归真亲书入道概略作数偈呈慧其后曰逐日看经文如逢旧识人莫言频有碍一举一回新临安径山了明禅师妙喜杲会中龙象丛林所谓明大禅也身长八尺腹大十围所至人必聚观之始妙喜谪梅州州县防送甚严或以为祸在不测师为荷枷以行间关辛苦未曾少怠既至贬所衲子追随问道者率不下二三百人杲以斋饭不给且虑祸尝勉之令去师辄不肯以身任斋粥每自肩栲栳行乞至晚即数十人为之荷米面薪蔬食用之属成列以归衲子虽多无不具足如是者十七年如一日杲法嗣之盛在贬所接者居其半师之力也杲被旨复僧衣自便继被旨住育王师尝在座下师为人豪迈机锋敏速妙喜室中不许衲子下喝师每入室必振声一喝而退妙喜一日榜方丈前云下喝者罚一贯钱师见之乃密具千钱于袖中至室中先顿于地高声一喝便出如是者数矣妙喜无如之何再榜曰下喝者罚当日堂供一中师见即骤步往库司语曰和尚要十两金主事者不疑即与之乃遣行者随往方丈师袖之以入复顿于地高声一喝而妙喜大骇入室罢徐问知其然为之一笑每语师云尔这肥汉如是会禅驴年也未梦见在然念其勤劳之久举令出世舒州之投子先是投子诸庄牛遭疾疫死毙几尽比岁不登师以大愿力化二百只牛以实之连岁大稔倍常颇有异迹迁住长芦衲子辐凑丛林改观及妙喜住径山师来供施及饭大众洎归长芦妙喜送以偈云人言棒头出孝子我道怜儿不觉丑长芦长老恁么来妙喜空费一张口从教四海妄流传野干能作师子吼孰云无物赠伊行喝下铁围山倒走后奉诏住径山道望愈着先是杨和王梦一异僧长大皤腹缓行言欲化苏州一庄觉而异之未言也翌旦师忽杖屦徒步而至门者呵不止以白和王和王出见之遥望师奇伟与梦中见者无异遽唿其眷属出观之眷属并炷香作礼茶罢师首言大王庄田至多可施苏州一庄以为径山供佛斋僧无穷之利和王未有可否因令办斋师饭罢便出更无他语时内外闹然传言和王以苏州庄施径山长老遂达孝宗圣听会和王入朝上为言闻卿舍苏州一庄施径山朕当为蠲免税赋和王谢恩归次日以书至径山请师入城而师二日前先已迁化矣自是和王宴居寤寐之际或少倦交睫即见师在前语曰六度之大施度为先善始善终斯为究竟和王即以庄隷本山北庄岁出十万犁牛舟车解库应用百事具足复有蠲赋之恩至今蒙其利师于缁素有大因缘所在施供云委衲子臻萃佛事殊胜江淛两湖皆号之为布袋和尚再出焉续传灯录卷第三十二续传灯录卷第三十三目录大鑑下第十七世龙翔珪禅师法嗣二人云居德昇禅师狼山慧温禅师云居悟禅师法嗣九人双林德用禅师万年道闲禅师中际善能禅师云居自圆禅师灵瑞肱禅师信州怀玉坚禅师洪州同安隆禅师灵岩宜方禅师黄檗幻住印禅师乌巨行禅师法嗣六人荐福休禅师龟峯慧光禅师长芦守仁禅师荐福忠禅师天宁记禅师智者修禅师白杨顺禅师法嗣二人青原如禅师南安岩如禅师云居如禅师法嗣二人隐靖彦岑禅师报恩成禅师道场辩禅师法嗣六人觉报清禅师何山然首座正法济禅师能仁朋禅师金绳勤禅师道场言禅师黄龙忠禅师法嗣四人信相戒修禅师慈化印肃禅师无为道徽禅师崇化道赟禅师西禅琏禅师法嗣一人西禅希秀禅师净居尼蕴禅师法嗣一人净居尼法灯禅师大沩果禅师法嗣十五人玉泉宗琏禅师大沩行禅师道林渊禅师大洪祖证禅师泐潭德淳禅师保安可封禅师石亭祖璇禅师石霜宗鑑禅师吉祥灿禅师石门立禅师双林远禅师穹窿觉文禅师禾山暹禅师法轮孜禅师雪峯一禅师石头回禅师法嗣一人云居德会禅师育王谌禅师法嗣七人万年昙贲禅师天童了朴禅师西岩宗回禅师高丽坦然国师龙华本禅师华藏先禅师雪窦妙湛禅师道场琳禅师法嗣三人东山吉禅师狼山珸禅师径山了粹禅师道场慧禅师法嗣一人灵隐道枢禅师光孝慜禅师法嗣二人光孝悟初首座崇胜善行禅师中竺妙禅师法嗣二人光孝深禅师灵隐蕴衷禅师南华炳禅师法嗣四人四祖宗肇禅师天宁法清禅师正法月禅师南华明禅师雪庭净禅师法嗣一人翠云僧价禅师讷堂思禅师法嗣三人澄照行齐禅师青原立禅师智首座大中海禅师法嗣一人报恩法舟禅师蓬莱卿禅师法嗣一人延福广禅师真牧贤禅师法嗣二人永福嗣衡禅师无为了悟禅师廓菴远禅师法嗣一人信相宜禅师古佛范禅师法嗣一人乌回禧禅师毬堂忠禅师法嗣一人上蓝独秀宏禅师梦菴信禅师法嗣四人能仁琢禅师鹤林妙禅师孝感竦禅师永宁道全禅师足菴鑑禅师法嗣一人天童如净禅师续传灯录卷第三十三目录续传灯录续传灯录卷第三十三大鑑下第十七世龙翔珪禅师法嗣南康军云居顽菴德昇禅师汉州何氏子二十得度习讲久之辞谒文殊道禅师问佛法省要殊示偈曰契丹打破波斯寨夺得宝珠村里卖十字街头穷乞儿腰间挂箇风流袋师拟对殊曰莫错师退参三年方得旨趣往见佛性机不投入闽至鼓山礼觐便问国师不跨石门句意旨如何竹应庵声喝曰闲言语师即领悟住后僧问应真不借三界高超即不问如何是无位真人师曰闻时富贵见后贫穷曰擡头须掩耳侧掌便翻身师曰无位真人在甚么处曰老大宗师话头也不识师曰放尔三十棒通州狼山萝菴慧温禅师福州人姓郑氏遍参诸老晚依竹菴于东林未几庵谢事复谒高庵悟南华昺草堂清皆蒙赏识会竹菴徙闽之干元师归省次庵问情生智隔想变体殊不用停囚长智道将一句来师乃释然述偈曰拶出通身是口何妨骂雨呵风昨夜前村勐虎齩杀南山大虫庵首肯住后上堂释迦老子四十九年坐筹帷幄弥勒大士九十一劫带水拕泥凡情圣量不能刬除理照觉知犹存露布佛意祖意如将鱼目作明珠大乘小乘似认橘皮为勐火诸人须是豁开胸襟宝藏运出自己家珍向十字街头普施贫乏众中忽有箇灵利汉出来道美食不中饱人喫山僧只向他道幽州犹自可最苦是新罗云居悟禅师法嗣婺州双林德用禅师本郡戴氏子上堂拈槌竖拂祖师门下将黄叶以止啼说妙谈玄衲僧面前望梅林而止渴际山今日去却之乎者也更不指东画西向三世诸佛命脉中六代祖师骨髓里尽情倾倒为诸人说破良久曰啼得血流无用处不如缄口过残春台州万年无着道闲禅师本郡洪氏子上堂全机敌胜犹在半途吭几啄同时白云万里才生朕兆已落二三不露锋铓成何道理且道从上来事合作么生诬人之罪以罪加之上堂举干峯示众云举一不得举二放过一着落在第二云门出众云昨日有人从天台来却往径山去峯曰典座来日不得普请师曰相见不须瞋君穷我亦贫谓言侵早起更有夜行人福川中际善能禅师严陵人往来龙门云居有年未有所证一日普请择菜次高庵忽以猫儿掷师怀中师拟议庵拦胸踏倒于是大事洞明上堂万古长空一朝风月不可以一朝风月昧却万古长空不可以万古长空不明一朝风月且如何是一朝风月人皆畏炎热我爱夏日长薰风自南来殿阁生微凉会与不会切忌承当南康军云居普云自圆禅师绵州雍氏子年十九试经得度留教宛五祀出关南下历扣诸大尊宿始诣龙门一日于廊庑间覩绘胡人有省夜白高庵庵举法眼偈曰头戴貂鼠帽腰悬羊角锥语不令人会须得人译之复筴火示之曰我为汝译了也于是大法明了呈偈曰外国言音不可穷起云亭下一时通口门广大无边际吞尽杨岐栗棘蓬庵遣师依佛眼佛眼谓曰吾道东矣上堂举僧问云门如何是透法身句门曰北斗里藏身师曰南北东西万万千干坤上下两无边相逢相见呵呵笑屈指擡头月半天乌巨行禅师法嗣饶州荐福退菴休禅师上堂风动邪幡动邪风鸣邪铃鸣邪非风铃鸣非风幡动此土与西天一队黑漆桶诳惑世间人看看灭胡种山僧不奈何趁后也打闹瓠子曲弯弯冬瓜直儱侗上堂结夏时左眼半斤解夏时右眼八两谩云九十日安居嬴得一肚皮妄想直饶七穴八穿未免山僧拄杖虽然如是千钧之弩不为鼷鼠发机上堂先师寻常用脑后一鎚卸却学者胸中许多屈曲当年克宾维那曾中兴化此毒往往天下丛林唤作超宗异目非唯孤负兴化亦乃克宾受辱若是临济儿孙终不依草附木资福喜见同参今日倾膓倒腹卓拄杖曰还知先师落处么伎死禅和如麻似粟上堂言发非声是箇甚么色前不物莫乱针锥透过禹门风波更险咄信州龟峯晦庵慧光禅师建宁人上堂数日暑气如焚一箇浑身无处安着思量得也是烦恼人这箇未是烦恼更有己躬下事不明便是烦恼所以达磨大师烦恼要为诸人吞却又被咽喉小要为诸人吐却又被牙齿碍取不得舍不得烦恼九年若不得二祖不惜性命往往转身无路烦恼教死所谓祖祢不了殃及儿孙后来莲华峯庵主到这里烦恼不肯住南岳思大到这里烦恼不肯下山更有临济德山用尽自己查梨烦恼钵盂无柄龟峯今日为他闲事长无明为尔诸人从头点破卓拄杖一下曰一人脑后露腮一人当门无齿更有数人鼻孔没半边不劳再勘尔诸人休向这里立地瞌睡殊不知家中饭箩锅子一时失却了也尔若不信但归家捡点看真州长芦且庵守仁禅师越之上虞人依雪堂于乌巨闻普说曰今之兄弟做工夫正如习射先安其足后习其法后虽无心以久习故箭发皆中喝一喝云只今箭发也看看师不觉倒身作避箭势忽大悟上堂百千三昧无量妙门今日且菴不惜穷性命秖做一句子说与诸人乃卓拄杖下座尝颂台山婆话云开箇灯心皂角铺日求升合度朝昏只因风雨连绵久本利一空愁倚门白杨顺禅师法嗣吉州青原如禅师僧问达磨未来时如何师曰生铁铸崑崙曰后来如何师曰五彩画门神云居如禅师法嗣太平州隐静圆极彦岑禅师台城人也上堂韩信打关未免伤锋犯手张良烧栈大似曳尾灵龟既然席卷三秦要且未能囊弓裹革烟尘自静我国晏然四海九州尽归皇化自然牛闲马放风以时雨以时五谷熟万民安大家齐唱村田乐月落参横夜向阑上堂今朝八月初五好事分明为举岭头漠漠秋云树底鸣鸠唤雨昨夜东海鲤鱼吞却南山勐虎虽然有照有用毕竟无宾无主唯有文殊普贤住住我识得尔上堂举正堂辩和尚室中问学者蚯蚓为甚么化为百合师曰客舍并州已十霜归心日夜忆咸阳无端更渡桑干水却望并州是故乡鄂州报恩成禅师上堂秋雨乍寒汝等诸人青州布衫成就也未良久喝曰云溪今日冷处着一把火便下座道场辩禅师法嗣平江府觉报清禅师上堂举僧问云门如何是诸佛出身处门曰东山水上行师曰诸佛出身处东山水上行石压笋斜出岸悬花倒生安吉州何山然首座姑苏人侍正堂之久入室次堂问猫儿为甚么偏爱捉老鼠曰物见主眼卓竖堂欣然因命分座黄龙忠禅师法嗣成都府信相戒修禅师上堂举马祖不安公案乃曰两轮举处烟尘起电急星驰拟何止目前不碍往来机正令全施无表里丈夫意气自冲天我是我兮尔是尔西禅琏禅师法嗣遂宁府西禅第二代希秀禅师上堂秋光将半暑气渐消鸿雁横空点破碧天似水猿猱挂树撼翻玉露如珠直饶对此明机未免认龟作鼈且道应时应节一句作么生道野色併来三岛月溪光分破五湖秋净居尼温禅师法嗣温州净居尼无相法灯禅师上堂拈拄杖卓曰观音出普贤入文殊水上穿靴立擡头鹞子过新罗石火电光追不及咄大沩果禅师法嗣荆门军玉泉穷谷宗琏禅师合州董氏子开堂日问答已乃曰衲僧向人天众前一问一答一擒一纵一卷一舒一挨一拶须是具金刚眼睛始得若是念话之流君向西秦我之东鲁于宗门中殊无所益这一段事不在有言不在无言不碍有言不碍无言古人垂一言半句正如国家兵器不得已而用之横说竖说秖要控人入处其实不在言句上今时人不能一径彻证根源秖以语言文字而为至道一句来一句去唤作禅道唤作向上向下谓之菩提涅槃谓之祖师巴鼻正似郑州出曹门从上宗师会中往往真箇以行脚为事底才有疑处便对众决择秖一句下见谛明白造佛祖直指不传之宗与诸有情尽未来际同得同证犹未是泊头处岂是空开脣皮胡言汉语来所以南院示众云诸方秖具啐啄同时眼不具啐啄同时用时有僧问如何是啐啄同时用院曰作家不啐啄啐啄同时失僧曰犹是学人问处院曰如何是尔问处僧曰失院便打其僧不契后至云门会中因二僧举此话一僧曰当时南院棒折那其僧忽悟即回南院院已迁化时风穴作维那问曰尔是问先师啐啄同时话底僧那僧曰是穴曰尔当时如何曰我当时如在灯影里行穴曰尔会也师乃召大众曰暗穿玉线密度金针如水入水似金博金敢问大众啐啄同时是亲切处因甚却失若也会得堪报不报之恩共助无为之化便可横身宇宙独步大方若跳不出依前秖在架子下上堂拈拄杖曰破无明暗截生死流度三有城泛无为海须是识这箇始得乃召大众曰唤作拄杖则触不唤作拄杖则背若也识得荆棘林中撒手是非海里横身脱或未然普贤乘白象土宿跨泥牛参上堂一切数句非数句与吾灵觉何交涉师曰永嘉恁么道大似含元殿上更觅长安殊不知有水皆含月无山不带云虽然如是三十年后赵婆酤醋上堂宗乘一唱殊途绝万别千差俱泯灭通身是口难分雪金刚脑后三斤铁好大哥僧问保寿开堂三圣推出一僧保寿便打意旨如何师曰利动君子曰为复棒头有眼为复见机而作师曰弥猴系露柱曰秖如三圣道尔恁么为人瞎却镇州一城人眼又作么生师曰锦上铺华又一重问行脚逢人时如何师曰一不成二不是曰行脚不逢人时如何师曰虎齩大虫曰秖如慈明道钓丝绞水意作么生师曰水浸钢石卵问三圣道我逢人则出出则不为人意旨如何师曰兵行诡道曰兴化道我逢人则不出出则便为人又作么生师曰绵里秤鎚问不落因果为甚么堕野狐身师曰庐山五老峯曰不昧因果为甚么脱野狐身师曰南岳三生藏曰秖如不落不昧未审是同是别师曰倚天长剑逼人寒僧问只如昔日杨岐和尚因僧问如何是佛杨岐答云三脚驴子弄蹄行意旨如何师曰过蓬州了便到巴州吁味师所谈心要政如空中鸟迹水底鱼踪岂容凑泊哉潭州大沩行禅师上堂横拄杖曰尔等诸人若向这里会去如纪信登九龙之辇不向这里会去似项羽失千里乌骓饶尔总不恁么落在无事甲里若向这里拨得一路转得身吐得气山僧与尔拄杖子遂靠拄杖下座上堂不是心不是佛不是物且道是箇甚么不在内不在外不在中间毕竟在甚么处苦苦有口说不得无家何处归潭州道林渊禅师僧问钟未鸣鼓未响托钵向甚么处去德山便低头归方丈意旨如何师曰奔雷迸火曰巖头道这老汉未会末后句在又作么生师曰相随来也曰巖头密启其意未审那里是他密启处师曰万年松在祝融峯曰虽然如是秖得三年三年后果迁化还端的也无师曰嚤呢哒唎吽㗶咤临示寂上堂拈拄杖示众曰离却色声言语道将一句来众无对师曰动静声色外时人不肯对世间出世间毕竟使谁会言讫倚杖而逝随州大洪老衲祖证禅师潭州潘氏子上堂万象之中独露身如何说箇独露底道理竖起拂子曰到江吴地尽隔岸越山多僧问云门问僧光明寂照遍河沙岂不是张拙秀才语僧云是门云话堕也未审那里是这僧话堕处师曰鲇鱼上竹竿问离却言句请师直指师竖拂子僧曰还有向上事也无师曰有曰如何是向上事师曰速礼三拜隆兴府泐潭山堂德淳禅师上堂俱胝一指头一毛拔九牛华岳连天碧黄河彻底流截却指急回眸青箬笠前无限事绿簑衣底一时休常州宜兴保安复菴可封禅师福州林氏子上堂天宽地大风清月白此是海宇清平底时节衲僧家等闲问着十箇有五双知有秖如夜半华严池吞却扬子江开明桥撞倒平山塔是汝诸人还知么若也知去试向非非想天道将一句来其或未知掷下拂子曰须是山僧拂子始得隆兴府石亭野庵祖璇禅师上堂曰喫粥了也未赵州无忌讳更令洗钵盂太杀没巴鼻悟去由来不丈夫这僧那免受涂煳有指示无指示韶石四楞浑塌地入地狱如箭射云岫清风生大厦相逢携手上高山作者应须辨真假真假分若为论午夜寒蟾出海门潭州石霜宗鉴禅师上堂送旧年迎新岁动用不离光影内澄辉湛湛夜堂寒借问诸人会不会若也会增瑕类若不会依前昧与君指箇截流机白云更在青山外石头回禅师法嗣南康军云居蓬庵德会禅师重庆府何氏子上堂举教中道若见诸相非相即见如来作么生是非相底道理佯走诈羞偷眼觑竹门斜掩半枝花育王谌禅师法嗣台州万年心闻昙贲禅师永嘉人住江心病起上堂维摩病说尽道理龙翔病咳嗽不已咳嗽不已说尽道理说尽道理咳嗽不已汝等诸人还识得其中意旨也未本是长江凑风冷却教露柱患头风上堂一见便见八角磨盘空里转一得永得辰锦朱砂如墨黑秋风吹渭水已落云门三句里落叶满长安几箇而今被眼瞒竖拂子曰瞒得瞒不得总在万年手里还见么华顶月笼招手石断桥水落舍身巖僧问百丈卷席意旨如何师曰贼过后张弓四明太守以雪窦命师主之师辞以偈曰闹篮方喜得抽头退鼓而今打未休莫把乳峯千丈雪重来换我一双眸庆元府天童慈航了朴禅师福州人上堂酷暑如焚不易禁炎炎赫赫欲流金夜明帘外无人到灵木迢然转绿阴上堂久雨不晴半睡半醒可谓天地合其德日月合其明四时合其序鬼神合其吉凶遂喝曰住住内卦已成更求外象卓拄杖曰适来掷得雷天大壮如今变作地火明夷上堂牛皮鞔露柱露柱啾啾叫灯笼佯不知虚明还自照殿嵴老蚩吻闻得呵呵笑三门侧耳听就上打之遶譬如十日菊开彻阿谁要阿呵呵未必秋香一夜衰熨斗煎茶不同铫室中问僧贼来须打客来须看秖如三更夜半人面似贼贼面似人作么生辨上堂观音巖玲玲珑珑太白石丁丁东东西园菜蟥似不堪食东谷花发却无赖红且道是祖意教意途中受用世谛流布若辨不出雪峯覆却饭桶若辨得出甘贽礼拜蒸笼参上堂德山入门便棒临济入门便喝临济喝处德山棒头耳聋德山棒时临济喝下眼瞎虽然一搦一擡就中全生全杀遂喝一喝卓拄杖一下云敢问诸人是生是杀良久云君子可八南剑州西巖宗回禅师婺州人也久依无示深得法忍因寺僧以茶禁闻有司吏捕知事师谓众曰此事不直之则罪坐于我若自直彼复得罪不忍为也令击鼓陞座说偈曰县吏追唿不暂停争如长往事分明从前有箇无生曲且喜今朝调已成言讫而逝高丽国坦然国师少嗣王位钦向宗乘因海商方景仁抵四明录无示语归师阅之启悟即弃位圆颅作书以语要及四威仪偈令景仁呈无示示答曰佛祖出兴于世无一法与人实使其自信自悟自证自到具大知见如所见而说如所说而行山河大地草木丛林相与证明其来久矣后复通嗣法其书略曰生死海广劫殚周通得遇本分宗师以三要印子验定其法实谓盲龟值浮木孔耳临安府龙华无住本禅师广德人也上堂举云门大师拈起胡饼曰我秖供养两淛人不供养向北人众无语门自代曰天寒日短两人共一椀师曰韶阳老汉言中有响痛处着锥检点将来翻成毒药诸人要会么半在河南半河北一片虚凝似墨黑冷地思量愁杀人叵耐云门这老贼贼贼下座更不巡堂道场琳禅师法嗣临江军东山吉禅师因李朝请与甥芗林居士向公子諲谒之遂问家贼恼人时如何师曰谁是家贼李竖起拳师曰贼身已露李曰莫涂煳人好师曰赃证见在李无语师示以偈曰家贼恼人孰奈何千圣回机秖为他遍界遍空无影迹无依无住绝笼罗贼贼勐将雄兵收不得疑杀天下老禅和笑倒闹市古弥勒休休不用将心向外求回头瞥尔贼身露和赃捉获世无俦世无俦真可仰从兹不复夸伎俩怗怗安家乐业时万象森罗齐拊掌道场慧禅师法嗣临安府灵隐懒庵道枢禅师吴兴四安徐氏子初住何山次移华藏隆兴初诏居灵隐孝宗皇帝召至内殿问禅道之要师答以此事在陛下堂堂日用应机处本无知见起灭之棼圣凡迷悟之别第护正念则与道相应情却物则业不能系尽去沈掉之病自忘问答之意矧今补处见在佛般若光明中何事不成见耶上为之首肯数四师示众曰仙人张果老骑驴穿市过但闻蹄拨剌谁知是纸做后退居明教永安兰若逍遥自适有偈题于壁曰雪里梅花春信息池中月色夜精神年来可是无隹趣莫把家风举似人淳熙丙申八月示微疾书偈而逝塔于永安光孝慜禅师法嗣广德军光孝悟初首座分座日示众举风旛话至仁者心动处乃曰祖师恁么道赚杀一船人今时衲僧也不可恁么会既不恁么会毕竟作么生良久曰六月好合酱切忌着盐多中竺妙禅师法嗣温州光孝己菴深禅师本郡人也上堂曰龙生龙凤生凤老鼠养儿沿屋栋达磨大师不会禅历魏游梁干打闹上堂一九二九相逢不出手三九二十七篱头吹觱栗翻忆小释迦双手抱屈膝知不知实不实摩诃般若波罗蜜上堂维摩默然普贤广说历代圣人互呈丑拙君不见落花三月子规啼一声声是一点血上堂风萧萧叶飘飘云片片水茫茫江干独立向谁说天外飞鸿三两行续传灯录卷第三十三续传灯录卷第三十四目录大鑑下第十八世东林颜禅师法嗣一十一人公安祖珠禅师报恩法演禅师净慈彦充禅师智者真慈禅师昭觉绍渊禅师万年荷屋常禅师积善道昌禅师保福清皎禅师护圣麟庵开禅师徽州简上座栖贤辩禅师西禅需禅师法嗣四人鼓山安永禅师龙翔南雅禅师天王志清禅师剑门安分庵主教忠弥光禅师法嗣二人净慈昙密禅师法石慧空禅师东禅岳禅师法嗣四人鼓山宗逮禅师径山德潜禅师白云师沼禅师鼓山知玿禅师西禅净禅师法嗣三人干元宗颕禅师华巖云和尚中际立才禅师开善谦禅师法嗣一人吴十三道人遯庵演禅师法嗣四人育王法明禅师何山慧清禅师南禅大用禅师移忠得一禅师无用全禅师法嗣七人笑翁堪禅师灵隐希夷禅师承天允韶禅师雪峯了宗禅师雪窦处南禅师盘山思卓和尚钱象祖止庵居士天童应庵华禅师法嗣八人天童咸杰禅师南书记侍郎李浩居士凤山诠禅师祥符善登禅师禾山心鉴禅师智者满禅师严朝康教授道场全禅师法嗣一人华藏有权禅师双林用禅师法嗣一人三峯印禅师大沩行禅师法嗣二人德山子涓禅师德山师本禅师净慈水庵一禅师法嗣四人息庵达观禅师仰山嗣清禅师瑞岩顺和尚承天湛和尚径山印禅师法嗣二人金山道奇禅师金山永聪禅师玉泉宗琏禅师法嗣一人玉泉希𤅙禅师万年贲禅师法嗣四人龙鸣贤禅师大沩鑑禅师天童从瑾禅师投子淳禅师大洪证禅师法嗣四人玉泉恩禅师万寿师观禅师丞相益国周公监丞成乘周公楚庵方禅师法嗣二人和庵若禅师讷庵俊禅师天童净禅师法嗣二人石林秀禅师孤蟾莹禅师普庵肃禅师法嗣二人佛惠清禅师铁牛礼禅师东谷光禅师法嗣一人直翁举禅师或庵体禅师法嗣三人天童智颕禅师万寿了修禅师雪峯云禅师晦庵光禅师法嗣四人雪峯元肇禅师径山元聪禅师报恩智因禅师陈安节樵隐居士水陆野庵禅师法嗣一人四恩庵主大圆璞禅师法嗣一人然庵主可庵然禅师法嗣一人如如居士颜公荐福本禅师法嗣一人法灯首座灵瑞肱禅师法嗣一人福严杰禅师逢庵会禅师法嗣一人万松大琏禅师慈航朴禅师法嗣二人雪窦僧彦禅师太平诏和尚续传灯录卷第三十四目录续传灯录续传灯录卷第三十四大鑑下第十八世东林颜禅师法嗣荆南府公安遯庵祖珠禅师南平人上堂不是心不是佛不是物沥尽野狐涎趯翻山鬼窟平田浅草里露出焦尾大虫太虚寥廓中放出辽天俊鹘阿呵呵露风骨等闲拈出众人前毕竟分明是何物咄咄上堂玉露垂青草金风动白苹一声寒雁叫唤起未惺人汀州报恩法演禅师果州人上堂举俱胝竖指因缘师曰佳人睡起懒梳头把得金针插便休大抵还他肌骨好不涂红粉也风流临安府净慈肯堂彦充禅师于潜盛氏子幼依明空院义堪为师首参大愚宏智正堂大圆后闻东林谓众曰我此间别无玄妙秖有木札羹铁饤饭任汝齩嚼师窃喜之直造谒陈所见解林曰据汝见处正坐在鑑觉中师疑不已将从前所得底一时飏下一日闻僧举南泉道时人见此一株花如梦相似默有所觉曰打草秖要蛇惊次日入室林问那里是巖头密启其意处师曰今日捉败这老贼林曰达磨大师性命在汝手里师拟开口蓦被拦胸一拳忽大悟直得汗流浃背点首自谓曰临济道黄檗佛法无多子岂虚语邪遂呈颂曰为人须为彻杀人须见血德山与巖头万里一条铁林然之住后上堂世尊不说说迦叶不闻闻卓拄杖曰水流黄叶来何处牛带寒鸦过远村上堂举雪峯示众云尽大地是箇解脱门因甚把手拽不入师曰大小雪峯话作两橛既尽大地是箇解脱门用拽作么上堂一向与么去法堂前草深一丈一向与么来脚下泥深三尺且道如何即是三年逢一闰鸡向五更啼上堂举卍庵先师道坐佛床斫佛脚不敬东家孔夫子却向他乡习礼乐师曰入泥入水即不无先师争奈寒蝉抱枯木泣尽不回头卓拄杖曰灼然有不回头底净慈向升子里礼汝三拜上堂三世诸佛无中说有䕞𦿆拾花针六代祖师有里寻无猿猴探水月去此二途如何话会侬家不管兴亡事尽日和云占洞庭元庵受智者请引座曰南山有箇老魔王烱烱双眸放电光口似血盆呵佛祖牙如剑树骂诸方几度业风吹不动吹得动云黄山畔与嵩头陀傅大士一火破落户依旧孟八郎赚他无限痴男女开眼堂堂入镬汤忽有箇纳僧出来道既是善知识为甚赚人入镬汤只向他道非公境界后示寂塔于寺之南庵婺州智者元庵真慈禅师潼川人姓李氏初依成都正法出家具戒后游讲肆听讲圆觉至四大各离今者妄身当在何处毕竟无体实同幻化因而有省作颂曰一颗明珠在我这里拨着动着放光动地以呈诸讲师无能晓之者归以呈其师遂举狗子无佛性话诘之师曰虽百千万亿公案不出此颂也其师以为不逊乃叱出师因南游至庐山圆通拄搭时卍庵为西堂为众入室举僧问云门拨尘见佛时如何门云佛亦是尘师随声便喝以手指胸曰佛亦是尘师复颂曰拨尘见佛佛亦是尘问了答了直下翻身劝君更尽一杯酒西出阳关无故人又颂尘尘三昧曰钵里饭桶里水别宝崑崙坐潭底一尘尘上走须弥明眼波斯笑弹指笑弹指珊瑚枝上清风起卍庵深肯之成都府昭觉绍渊禅师上堂曰镕瓶盘钗钏作一金搅酥酪醍醐成一味如是宾主道合内外安和五位君臣齐透四种料拣一串放行则细雨蒙蒙秋风飒飒把住则空空如也谁敢正眼觑着且道放行为人好把住为人好复曰等闲一似秋风至无意凉人人自凉又上堂举僧问云门树凋叶落时如何云体露金风师曰要明陷虎之机须是本色衲子始得云门大师具逸群三昧击节叩关于闪电光中出一只手与人解粘去缚拔楔抽钉不妨好手子细点捡将来大似与贼过梯昭觉即不然忽有僧问树凋叶落时如何只答他道落霞与孤鹜齐飞秋水共长天一色且道与云门是同是别复曰止止不须说我法妙难思又举赵州初见南泉问如何是道南泉云平常心是道赵州云还假趣向也无南泉云拟向即乖赵州云不拟争知是道南泉云道不属知不属不知知是妄觉不知是无记若真达不疑之道廓然如太虚空无有障碍师拈曰奇怪诸禅德虽是沙弥初入道一拨便转岂不是灵利人南泉如善射者发箭箭箭中红心若不是赵州也大难承当便向平常心是道处动着关棙子去却胸中物丧却目前机头头上明物物上显便能信脚行信口道等闲拈出着着有出身之路以何为验岂不见僧问如何是祖师西来意答云庭前柏树子问万法归一一归何处答云我在青州作一领布衫重七斤问如何是赵州答云东门西门南门北门与人解粘去缚抽钉拔楔坐断天下人舌头穿过天下人鼻孔岂不是平常心是道底关棙子且不是饤鬪底言语排叠底章句推人在死水里者箇便是沙弥底样子应当学作么生承当乃曰欲行千里一步为初白日青天快着精彩西禅需禅师法嗣福州鼓山木庵安永禅师闽县吴氏子弱冠为僧未几谒懒庵于云门一日入室庵曰不问有言不问无言世尊良久不得向世尊良久处会随后便喝倏然契悟作礼曰不因今日问争丧目前机庵许之住后上堂要明箇事须是具击石火闪电光底手段方能崄峻巖头全身放舍白云深处得大安居如其觑地觅金针直下脑门须迸裂到这里假饶见机而变不犯锋铓全身独脱犹涉泥水秖如本分全提一句又作么生道击拂子曰淬出七星光灿烂解拈天下任横行上堂举睦州示众云诸人未得箇入处须得箇入处既得箇入处不得忘却老僧师曰恁么说话面皮厚多少木庵则不然诸人未得箇入处须得箇入处既得箇入处直须飏下入处始得上堂拈拄杖曰临济小厮儿未曾当头道着今日全身放憨也要诸人知有掷拄杖下座僧问须弥顶上翻身倒卓时如何师曰未曾见毛头星现曰恁么则倾湫倒岳去也师曰莫乱做僧便喝师曰雷声浩大雨点全无温州龙翔柏堂南雅禅师上堂曰瑞峯顶上栖凤亭边一杯淡粥相依百衲蒙头打坐二祖礼三拜依位而立已是周遮达磨老臊胡分尽髓皮一场狼籍其余之辈何足道哉柏堂恁么道还免诸力捡责也无拍绳床云洎合停囚长智上堂曰大机贵直截大用贵顿发纵有啮镞机一鎚须打杀何故我王库内无如是刀上堂紫蕨伸拳笋破梢杨花飞尽绿阴交分明西祖单传句黄栗留鸣燕语巢这里见得谛信得及若约诸方决定明窓下安排龙翔门下直是一槌槌杀何故不是与人难共住大都缁素要分明福州天王志清禅师上堂竖起拂子云只这箇天不能盖地不能载遍界遍空成团成块到这里三世诸佛向甚么处摸索六代祖师向甚么处提持天下衲僧向甚么处名邈除非自得自证便乃敲唱双行虽然如是未是衲僧行履处作么生是衲僧行履处是非海里横身入豺虎丛中纵步行南剑州剑门安分庵主少与木庵同肄业安国后依懒庵未有深证辞谒径山大慧行次江干仰瞻宫阙闻街司喝侍郎来释然大悟作偈曰几年箇事挂胸怀问尽诸方眼不开肝胆此时俱裂破一声江上侍郎来遂径回西禅懒庵迎之付以伽梨自尔不规所寓后庵居剑门化被岭表学者从之所作偈颂走手而成凡千余首盛行于世示众这一片田地汝等诸人且道天地未分已前在甚么处直下彻去已是钝置尔分上不少了也更若拟议思量何啻白云万里蓦拈拄杖打散大众示众上至诸佛下及众生性命总在山僧手里检点将来有没量罪过还有检点得出者么卓拄杖一下曰冤有头债有主遂左右顾视曰自出洞来无敌手得饶人处且饶人示众十五日已前天上有星皆拱北十五日已后人间无水不朝东已前已后总拈却到处乡谈各不同乃屈指曰一二三四五六七八九十十一十二十三十四诸兄弟今日是几良久曰本店买卖分文不赊教忠光禅师法嗣临安府净慈混源昙密禅师天台卢氏子依资福道荣出家十六圆具习台教弃参大慧于径山谒雪巢一此庵元入闽留东西禅无省发之泉南教忠俾悦众解职归前资偶举香严击竹因缘豁然契悟述偈呈忠忠举玄沙未彻语诘之无滞忠曰子方可见妙喜即辞往梅杨服勤四载住后上堂诸佛出世打劫杀人祖师西来吹风放火古今善知识佛口蛇心天下衲僧自投笼槛莫有天然气概特达丈夫为宗门出一只手主张佛法者么良久曰设有也须斩为三段上堂德山小参不答话千古丛林成话霸问话者三十棒惯能说诃说夯时有僧出的能破的德山便打风流儒雅某甲话也未问头上着枷脚下着匝尔是那里人一回相见一伤神新罗人把手笑欣欣未跨船舷好与三十棒依前相厮诳混源今日恁么批判责情好与三十棒且道是赏是罚具参学眼者试辨看上堂举云门问僧光明寂照遍河沙因缘师曰平地捞鱼鰕辽天射飞鹗跛脚老云门千错与万错泉州法石中庵慧空禅师赣州蔡氏子春日上堂拈拄杖卓一下曰先打春牛头又卓一下曰后打春牛尾惊起虚空入藕丝里释迦无路潜踪弥勒急走千里文殊却知落处拊掌大笑欢喜且道欢喜箇甚么春风昨夜入门来便见千花生碓嘴上堂千家楼阁一霎秋风秖如襟袖凉生不觉园林叶落于斯荐得触处全真其或未然且作寒温相见上堂举金刚经云佛告须菩提尔所国土中所有众生若干种心如来悉知何以故如来说诸心皆为非心是名为心要会么春风得意马蹄疾一日看尽长安花僧问先佛垂范禁足安居未审是何宗旨曰瑠璃钵内拓须弥僧便喝师便打东禅岳禅师法嗣福州鼓山宗逮禅师上堂世尊道应如是知如是见如是信解不生法相遂喝曰玉本无瑕却有瑕西禅净禅师法嗣福州干元宗颖禅师上堂卓拄杖曰性燥汉秖在一槌靠拄杖曰灵利人不劳再举而今莫有灵利底么良久曰比拟张麟兔亦不遇开善谦禅师法嗣建宁府仙州山吴十三道人每以已事扣诸禅及开善归结茆于其左遂往给侍绍兴庚申三月八日夜适然启悟占偈呈善曰元来无缝罅触着便光辉既是千金宝何须弹雀儿善答曰啐地折时真庆快死生凡圣尽平沈仙州山下呵呵笑不负相期宿昔心无用全禅师法嗣育王笑翁禅师讳妙堪四明毛氏子广颡平顶骨清气豪十岁从野庵道钦受释氏学参松源岳于灵隐不契往天童参无用全公无用问曰行脚僧游山僧师曰行脚僧无用曰如何是行脚事师以坐具便摵无用曰此僧敢来者里捋虎须参堂去室中常示以狗子无佛性话一日拟开口无用以竹篦噼口便打师应声呈偈云大茶毒鼓轰天震地转脑回头横尸万里无用颔之久之侍香辞去西游历登诸老门迨出世妙胜嗣无用迁金文移光孝乙亥大旱祷雨州治郡将以道居左偏师谓释左道右旧有成法力争不可退归雪窦申明于朝得旨仍旧乃已史卫王荐师领台之报恩天台旧无律宗师议合十寺为大剎筑坛场阐扬毘尼朝命徙虎丘领雪峯三年陞住灵隐卫王创大慈成请师开山师审法立度去浮务约虽大智复作无以易之卫王薨退居上柏台州使君陈公遣使以瑞巖邀之于道师勉领寺事逾月遂行无何江心牒至监丞史公强之乃起黾勉绝江明年廷臣奏令僧道买紫衣师号俾以衣号住持师以为审如是则千金之子皆可主法吾道殆矣奏疏殿陛上书庙堂其议遂寝诏徙育王兴建居多既而天童除书至不应戊申春师寝疾通守永嘉曹公等入山问疾从容叙世契移顷命纸笔书遗表作寺丞张公书援山谷晦堂例请主后事书四句偈辞众云业镜高悬七十二年一槌击碎大道坦然置笔与曹公诀别右胁而逝天童华禅师法嗣庆元府天童密庵咸杰禅师福州郑氏子母梦庐山老僧入舍而生自幼颖悟出家为僧不惮游行遍参知识后谒应庵于衢之明果庵孤硬难入屡遭呵一日庵问如何是正法眼师遽答曰破沙盆庵颔之未几辞回省亲庵送以偈曰大彻投机句当阳廓顶门相从今四载征诘洞无痕虽未付钵袋气宇吞干坤却把正法眼唤作破沙盆此行将省觐切忌便跺跟吾有末后句待归要汝遵出世衢之乌巨次迁祥符蒋山华藏未几诏住径山灵隐晚居太白僧问虚空销殒时如何师曰罪不重科上堂牛头横说竖说不知有向上关棙子有般添桶辈东西不辩南北不分便问如何是向上关棙子何异开眼尿床华藏有一转语不在向上向下千手大悲摸索不着雨寒无处晒㫰今日普请布施大众良久曰达磨大师无当门齿上堂世尊不说说抝曲作直迦叶不闻闻望空启告马祖即心即佛悬羊头卖狗肉赵州勘庵主贵买贱卖分文不直秖如文殊是七佛之师因甚出女子定不得河天月晕鱼分子槲叶风微鹿养茸上堂卓拄杖曰迷时秖迷这箇复卓一下曰悟时秖悟这箇迷悟双忘粪扫堆头重添搕𢶍莫有向东涌西没全机独脱处道得一句底么若道不得华藏自道去也掷拄杖曰三十年后上堂举金峯和尚示众云老僧二十年前有老婆心二十年后无老婆心时有僧问如何是和尚二十年前有老婆心峯云问凡答凡问圣答圣曰如何是二十年后无老婆心峯云问凡不答凡问圣不答圣师曰乌巨当时若见但冷笑两声这老汉忽若瞥地自然不堕圣凡窠臼上堂举婆子烧庵话师曰这箇公案丛林中少有拈提者杰上座裂破面皮不免纳败一上也要诸方检点乃召大众曰这婆子洞房深稳水泄不通偏向枯木上糁花寒巖中发焰箇僧孤身逈逈惯入洪涛等闲坐断泼天潮到底身无涓滴水子细检点将来敲枷打锁则不无二人若是佛法未梦见在乌巨与么提持毕竟意归何处良久曰一把柳丝收不得和烟搭在玉阑干上堂动絃别曲叶落知秋举一明三目机铢两如王秉剑杀活临时犹是无风匝匝之波向上一路千圣把手共行合入泥犁地狱正当与么时合作么生江南两浙春寒秋热上堂尽干坤大地唤作一句子担枷带锁不唤作一句子业识茫茫两头俱透脱净裸裸赤洒洒没可把达磨一宗扫土而尽所以云门大师道尽干坤大地无纤毫过患犹是转句不见一法始是半提更须知有全提底时节大小云门剑去久矣方乃刻舟后示寂塔于寺之中峯南书记者福州人久依应庵于赵州狗子无佛性话豁然契悟有偈曰狗子无佛性罗睺星入命不是打杀人被人打杀定庵见喜其脱略绍兴末终于归宗侍郎李浩居士字德远号正信幼闻首楞严经如游旧国志而不忘持橐后造明果投诚入室应庵揕其胸曰侍郎死后向甚么处去公骇然汗下庵喝出公退参不旬日竟跻堂奥以偈寄同参严康朝曰门有孙膑铺家存甘贽妻夜眠还早起谁悟复谁迷庵见称善有鬻胭脂者亦久参应庵颇自负公赠之偈曰不涂红粉自风流往往禅徒到此休透道古今圈䙌后却来这里喫拳头道场全禅师法嗣常州华藏伊庵有权禅师临安昌化祁氏子年十四得度十八岁礼佛智裕禅师于灵隐时无庵为第一座室中以从无住本建一切法问之师久而有省答曰暗里穿针耳中出气庵可之遂密付心印尝夜坐达旦行粥者至忘展钵隣僧以手触之师感悟为偈曰黑漆崑崙把钓竿古帆高挂下惊湍芦花影里弄明月引得盲龟上钓船佛智尝问心包太虚量廓沙界时如何师曰大海不宿死尸智抚其座曰此子他日当据此座呵佛骂祖去在师自是埋藏头角益自韬晦游历湖湘江淛几十年依应庵于归宗参大慧于径山无庵住道场招师分座说法于是声名隐然住后上堂今朝结却布袋口明眼衲僧莫乱走心行灭处解翻身喷嚏也成师子吼旃檀林任驰骤剔起眉毛顶上生剜肉成疮露家丑上堂禅禅无党无偏迷时千里隔悟在口皮边所以僧问石霜如何是禅霜云㼾甎又僧问睦州如何是禅州云勐火着油煎又僧问首山如何是禅山云猢狲上树尾连颠大众道无横径立处孤危此三大老行声前活路用劫外灵机若以衲僧正眼检点将来不无优劣一人如张良入阵一人如项羽用兵一人如孔明料敌若人辨白得可与佛祖齐肩虽然如是忽有箇衲僧出来道长老话作两橛也适来道道无横径无党无偏而今又却分许多优劣且作么生祇对还委悉么把手上山齐着力咽喉出气自家知淳熙庚子秋示微疾留偈趺坐而逝茶毘齿舌不坏获五色舍利无数瘗于横山之塔分骨归葬万年寺左双林用禅师法嗣婺州三峯印禅师上堂举野狐话曰不落不昧诬人之罪不昧不落无绳自缚可怜柳絮随春风有时自西还自东大沩行禅师法嗣常德府德山子涓禅师潼川人也上堂见见之时见非是见见犹离见见不能及遂喝曰鲸吞海水尽露出珊瑚枝众中忽有箇衲僧出来道长老休寐语却许伊具一只眼上堂横按拄杖曰一二三四五六七七六五四三二一循还逆顺数将来数到未来无尽日因七见一因一忘七踏破太虚空铁牛也汗出绝气息无踪迹掷拄杖曰更须放下这箇始得参学事毕上堂拈拄杖曰有时夺人不夺境拄杖子七纵八横有时夺境不夺人山僧七颠八倒有时人境两俱夺拄杖子与山僧削迹吞声有时人境俱不夺卓拄杖曰伴我行千里携君过万山忽然撞着临济大师时如何喝曰未明心地印难透祖师关万年贲禅师法嗣温州龙鸣在庵贤禅师上堂举崇寿示众曰识得凳子周匝有余云门道识得凳子天地悬殊师曰崇寿老汉坐杀天下人云门大师走杀天下人龙鸣则不然识得凳子四脚着地要坐便坐要起便起上堂举赵州勘婆话颂曰氷雪佳人貌最奇常将玉笛向人吹曲中无限花心动独许东君第一枝潭州大沩咦庵鑑禅师会稽人也上堂木落霜空天寒水冷释迦老子无处藏身折东篱补西壁撞着不空见菩萨请示念佛三昧也甚奇怪却向道金色光明云参退喫茶去上堂老胡开一条路甚生径直秖云歇即菩提性净明心不从人得后人不得其门一向奔驰南北往复东西极岁穷年无箇歇处诸人还歇得么休休上堂举晦堂和尚一日问僧甚处来曰南雄州堂曰出来作甚么曰寻访尊宿堂曰不如归乡好曰未审和尚令某归乡意旨如何堂曰乡里三钱买一片鱼鲊如手掌大师曰宁可碎身如微尘终不瞎箇师僧眼晦堂较些子有般汉便道熟处难忘有甚共语处上堂举罽宾国王问师子尊者蕴空公案师颂曰尊者何曾得蕴空罽宾徒自斩春风桃花雨后已零落染得一溪流水红续传灯录卷第三十四续传灯录卷第三十五目录大鑑下第十八世育王光禅师法嗣一十四人灵隐之善禅师净慈居简禅师径山如琰禅师天童派禅师东禅观禅师上方铦禅师育王宗印禅师净慈义云禅师径山妙嵩禅师育王师瑞禅师育王权禅师天童齐禅师云居梵琮和尚铁牛印禅师大鑑下第十九世天童杰禅师法嗣九人灵隐崇岳禅师卧龙祖先禅师荐福道生禅师天童自镜禅师净慈慧光禅师隐静致柔禅师蒋山庆如禅师灵隐了悟禅师侍郎张镃居士天童达观禅师法嗣四人虎丘善济禅师华藏善净禅师天衣文蔚禅师柏巖凝和尚径山如琰禅师法嗣七人灵隐普济禅师净慈闻禅师径山肇禅师双林朋禅师枯椿昙禅师弁山阡禅师东山源禅师万寿崇观禅师法嗣四人黄龙慧开禅师石霜妙印禅师孤峯德秀禅师鸿福师洸禅师育王师瑞禅师法嗣一人瑞岩崇寿禅师灵隐之善禅师法嗣四人径山善珍禅师净慈仲颖禅师无方安禅师霜林果禅师天童智颖禅师法嗣三人径山如珏禅师虎丘务本禅师雪峯德因禅师净慈居简禅师法嗣二人育王大观禅师石楼明禅师鼓山安永禅师法嗣二人净慈悟明禅师承天法坚禅师直翁举禅师法嗣一人天童岫禅师育王妙堪禅师法嗣一人东湖祥禅师育王宗印禅师法嗣一人道场法舟禅师干元宗颖禅师法嗣二人鼓山宗鑑禅师白云仁禅师金山道奇禅师法嗣一人灵隐祖泉禅师天童派禅师法嗣一人无镜彻禅师径山嵩禅师法嗣一人无尘净禅师大鑑下第二十世卧龙祖先禅师法嗣四人径山师范禅师灵隐法薰禅师云居慈觉禅师大慈道俦禅师续传灯录卷第三十五目录续传灯录续传灯录卷第三十五大鑑下第十八世育王光禅师法嗣杭州灵隐妙峯善禅师吴兴刘氏子其先居彭城后徙吴兴高曾大父父皆登膴仕师生纨绮中姿性高洁年十三即辞家祝发受业德清齐政院其师教以经论一见辄了大意乃遍参诸大老时佛照光禅师唱道鄮山师往参礼以风幡语直箭锋机蒙印可赠以偈曰今日与君通一线斩钉截铁起吾宗自是辨慧融释然不以此自足游衡湘还入康庐卓钖妙高峯下面壁坐十年一时学者尊称之曰妙峯禅师分座于雁山能仁出世于慧因洪福万年诸剎退居皐亭刘寺者又十余年大略如在妙峰时其徒推迫不已后领明之瑞岩苏之万寿常之华藏晚至灵隐亦非所乐灵隐密迩行阙轮蹄凑集师掩户若不闻一无所将迎公卿贵人或见之寒温而已会天童虚席时郑清之秉钧轴独念非师莫宜居因勉师行师答曰老僧年踰耄矣尚夜行不休乎辞弗就郑公益高之师上堂云应物现形如水中月信手拈来一时漏泄以拂子击禅床左边云者里是镬汤炉炭击右边云者里是剑树刀山前面是观音势至后面是文殊普贤中间一着还知落处么又击云毘婆尸佛早留心直至如今不得妙又示众云久参高士眼空四海鼻孔辽天见也见得亲说也说得亲行也行得亲用也用得亲只是未识老僧拄杖子在何故将成九仞之山不进一篑之土生平善诱其徒未尝厉声色然一经指授辄神融意悟心悦诚服皆充然有得将示寂澡身趺坐书偈云来也如是去也如是来去一如清风万里遂逝实端平二年九月二十八日寿八十四腊七十一火浴获舍利不可数计塔于灵隐之西冈郑公铭其塔杭州府净慈北磵禅师名居简字敬叟蜀之潼川王氏子以其寓北磵之日久故人不名字之称北磵云先出世天台报恩光孝寺退居杭飞来峯之阴张公诚子与旴江刺史走书以唐僧绍隆所开山处之师高卧不起而江东部使者以东林云居力致之亦复不起后迁至净慈师颂世尊初生话云一声哇地便咤哩突出如斯大阐提此土西天起殃害堂堂洗土不成泥又颂楞严经六解一亡云六用无功信不通一时分付与春风篆烟一缕间清昼百鸟不来花自红尝辟一室以居名曰盾室作赋以自见其略曰进则面墙退则坐井柱忽不支壁忽就殒豁然而虚漠然而冏如蒙之击如震而警又曰如无尽藏如大圆镜前山送青若壮士之排闼后山回闯拟良工之御骏抚鸿鹄而晚眺入冥冥而远引笑云烟之轻去漫悠悠而无定驻落日于西崦延初蟾于东岭是皆中所得也有北磵集十九卷行世旴江张公诚子序之曰读其文宗密未知其伯仲诵其诗合参寥觉范为一人不能当也北磵于人不苟合合亦不苟暌取舍去就之际洁如也龙泉叶公水心酬师诗曰简公诗语特惊人六反掀腾不动身说与东家小儿女涂青染绿未禁春师居天台委羽有二姓争竹山竭产不肯已仙居丞王君怿来嘱师讽之乃作种竹赋一首示二姓而讼遂止杭州径山如琰禅师字浙翁台州周氏子颕悟迈伦作维摩赞偈云毘耶示疾放憨痴添得时人满肚疑不是文殊亲勘破者些毛病有谁知明州天童派禅师字无际题郁山主像偈云策蹇溪桥蹉跌时误将豌豆作真珠儿曹不解藏家丑笑倒杨岐老古锥东禅观禅师字性空上堂举盐官国师因僧问如何是本身卢舍那师云与老僧过净瓶来僧将净瓶至师云却安旧处着僧复来问师云古佛过去久矣师云盲者难以与乎文彩聩者难以与乎音声者僧既不荐来机国师只成虚设云门道无眹迹扶国师不起雪窦云一手指天一手指地争得无也扶国师不起以拂子画一画云前来葛藤一时画断且道毕竟如何是本身卢舍那掷拂子下座又举保寿和尚开堂日三圣推出一僧公案师云众中商量道三圣有奔流度刃之作向平地上涌波澜保寿用疾焰过风之机向虚空里轰霹雳二大老各出一只手扶竖临济正法眼藏与么说话要作临济儿孙且缓缓东禅道蚊子如何擎大柱藕丝焉可拄须弥若是临济正法眼藏端的向二人边灭却上方朴翁铦禅师天资奇逸辩博无碍赞达磨像曰一言已出驷难追赖得君王放过伊扬子江心航折𥯤浪头何似问头危大鑑下第十九世天童杰禅师法嗣杭州府灵隐松源禅师名崇岳生于处州龙泉吴氏天姿纯笃造诣端实早岁慕出世法稍长弃家衣扫塔服受五戒于大明寺首造灵石妙公继见大慧杲公于径山慧陞堂称蒋山应菴为人径捷师闻之不待旦而行既至入室未契退愈自奋厉朝夕咨请应菴举世尊有密语迦叶不覆藏师云钝置和尚应菴厉声一喝师有省应菴大喜以为法器说偈劝使祝发隆兴初师始得度于临安西湖白莲精舍自是遍参诸大老罕当其意者廼入闽见干元木菴永公一日辞木菴木菴举有句无句如藤倚树师云裂破木菴云琅邪道好一堆烂柴聻师云矢上加尖如是应酬数反木菴云吾兄下语老僧不能过其如未在他日拂柄在手为人不得验人不得师云为人者使博地凡夫一超入圣域固难矣验人者打向面前过不待开口已知渠骨髓何难之有木菴举手云明明向汝道开口不在舌头上后当自知逾年见密菴于衢州之西山随问即答密菴微笑而已师切于究竟至忘寝食密菴移蒋山华藏径山皆从之会密菴入室次问傍僧不是心不是佛不是物师侍侧豁然大悟乃曰今日方会木菴道开口不在舌头上自是机辨从横密菴迁灵隐遂分座旋出世于平江澄照为密菴嗣徙江阴之光孝无为之冶父饶之荐福明之香山平江之虎丘庆元三年灵隐虚席被旨补处师上堂云大凡扶竖宗乘须具顶门正眼悬肘后灵符只如保寿开堂三圣推出一僧保寿便打三圣道与么为人瞎却镇州一城人眼去在保寿掷下拄杖便归方丈二尊宿等闲一挨一拶便乃发明临济心髓只是不知性命总在这僧手里还有检点得出者么昔年觅火和烟得今日担泉带月归又因岁旦示众云元正改旦万事成现有时放行有时坐断不惜两茎眉和坐盘掇转佛法世法都卢一片既是佛法世法如何得成一片但办肯心必不相赚居灵隐六年法道盛行得法者众退居东菴俄属微疾倡道不废忽亲作书别诸公卿且垂二则语以验来学曰有力量人因甚擡脚不起开口不在舌头上及贻书嗣法香山光睦云居善开嘱以大法因书偈曰来无所来去无所去瞥转玄关佛祖罔措加趺而寂实嘉泰二年八月四日也得年七十有一坐夏四十奉全身塔于北高峯之原夔州卧龙破菴禅师讳祖先广安王氏子工夫稳实见地明白尝分座杭之灵隐有道者请益曰胡孙子捉不住愿垂开示师曰用捉他作什么如风吹水自然成纹时无准侍傍大悟有示楞严座主偈曰见犹离见非真见还尽八还无可还木落秋空山骨露不知谁识老瞿昙饶州荐福曹原生禅师南剑人分座云居出世妙果徙龟峯后住荐福逾月化去咏灵云石有偈曰云去云来非有意云来云去亦无心有无截断灵何在突兀一峯青到今天童枯禅自镜禅师福州高氏子作上钟偈曰一模脱就转风流平地教他不肯休要得洪音喧宇宙直须更上一层楼净慈慧光禅师字潜菴作化盐偈曰合水和泥一处烹水干泥尽雪花生乘时索起辽天价公验分明孰敢争太平府隐静万菴致柔禅师潮州陈氏子上堂举天衣怀禅师雁过长空影沈寒水话因颂曰长空孤雁一声秋献宝波斯鼻似钩风卷白云归别嶂黄昏月挂柳丝头天童达观禅师法嗣苏州虎丘㑃堂善济禅师题鱼篮观音像赞曰云󱢴浓粧苦强颜为他闲事入尘寰携来活底无人买只作寻常死货看径山如琰禅师法嗣灵隐大川禅师讳普济明州奉化人纂修五灯会元题世尊出山相偈云龙章凤质出王宫肘露衣穿下雪峯智愿必空诸有界不知诸有几时空杭州径山偃溪闻禅师闽人开炉上堂举赵州示众云老僧三十年前在南方火炉头有箇无宾主话直至如今无人举着拈云森罗万象明暗色空日夜举扬赵州古佛不是不知只为贪程太速径山淮海肇禅师泰州人赞达磨偈曰踏翻地轴与天关合国人追不再还去去一身轻似叶长江千古浪如山婺州双林介石明禅师因见郁山主画像傍僧索赞师信笔书曰拾得明珠笑眼开为言尘尽转生埃若无直下承当者孤负阇黎一扑来万寿崇观禅师法嗣黄龙慧开禅师字无门杭州人作朝阳补衲偈曰寒时急用底物趁暖着些针线忽然腊月到来免致脚忙手乱潭州石霜竹岩妙印禅师作对月看经偈曰未动舌头文彩露五千余卷一时周若言待月重开卷敢保驴年未彻头育王师瑞禅师法嗣明州瑞岩寿禅师字无量因僧问世尊腊月八日正觉山前夜覩明星悟道此意如何师答以偈曰明星现处眼皮穿汉语胡言万万千暴富乞儿休说梦谁家灶里火无烟灵隐之善禅师法嗣杭州径山藏叟禅师名善珍泉南安县吕氏子年十十三依郡之崇福寺南和尚出家落𩭄十六游方至杭受具足戒谒妙峯善公于灵隐入室悟旨后出世住里之光孝升承天继迁安吉之思溪圆觉福之雪峯复以朝命移四明之育王临安之径山师示众云古者道知之一字众妙之门又有道知之一字众祸之门只者二门入得更须出得三世诸佛出不得六代祖师出不得天下老和尚出不得何故变铁成金易变金成铁难又据室云这里是问讯烧香了来老僧身边立地底所在么呆子尔自钝置犹可莫来钝置来僧尝自题其像云参禅无悟识字有数眼三角似燕山愁胡面百折如赵婆呷醋一着高出诸方敢道饭是米做师生于宋绍兴甲寅十月十二日示寂于丁丑五月二十一日寿八十三塔全身于径山南塔院云天童智颕禅师法嗣临安府径山荆叟禅师讳如珏婺州人室中僧问如何是佛师答曰烂冬瓜仍颂云如何是佛烂冬瓜咬着氷霜透齿牙根蒂虽然无窖子一年一度一开花净慈居简禅师法嗣明州育王大观禅师鄞县横溪陆氏子字物初蚤参北磵于净慈悟旨典文翰声称籍甚晚住育王座下名缁蚁附上堂云达磨正宗衲僧巴鼻充塞虚空无处回避堪笑迷流白日青天开却眼只管瞌睡更有黄面老人不识好恶入泥入水却道我然灯佛所无一法可得而为我授记何异好肉剜疮空花求蔕毕竟如何悉唎悉唎既顺世塔葬于寺之西菴鼓山安永禅师法嗣杭州净慈晦翁悟明禅师福州人上堂举夹山会下一僧到高亭才礼拜亭便打僧云特来礼拜师何打又拜亭又打趁出僧回举似夹山山云会么云不会山云赖汝不会汝若会即夹山口哑去应庵拈云高亭一期忍俊不禁争奈拄杖放行太速这僧当时若是箇汉莫道高亭夹山便是达磨大师出来也斩为三段何故家肥生孝子国伯有谋臣拈云高亭夹山门庭施设各得其宜但中间一人较些子应庵与么道也是巩县茶瓶师尝纂修联灯会要传于丛林直翁举禅师法嗣明州天童岫禅师字云外族昌国某氏身材眇小精悍有余师事直翁举公剃落究明曹洞宗旨尽其源底出世慈溪石门历象山智门迁郡之天宁继以三宗四众推挽升住天童丛林莫不稽首称庆师说法能巧譬傍引贵欲俯就学者而曲成之至于奔轶绝尘虽鹘眼龙睛亦无窥瞰分上堂闹市红尘里有闹市红尘里佛法深山岩崖中有深山岩崖中佛法山僧昨日出城门闹市红尘里佛法一时忘却了也行到二十里松云便见深山岩崖中佛法大众且道如何是深山岩崖中佛法良久云白云淡泞出没太虚之中青萝夤缘直上寒松之顶又谢首座书记藏主上堂以拂子打圆相云摩诃衍法离四句绝百非又打一圆相云礼之用和为贵先王之道斯为美又打一圆相云摩尼珠人不识如来藏里亲收得诸人还见么所见不同互有得失天童这里母固母必师不倨傲不贪积不私食得施利随与人见后生敬之逾谨二时粥饭必同众赴堂既寂无余资禅者率钱津送后事塔葬于本山弟子聘大方昇独木省愚庵证无印四人足大其宗但位不称德罕嗣其法者尔大鑑下第二十世卧龙祖先禅师法嗣杭州径山无准禅师讳师范生于蜀之梓潼雍氏九岁依阴平山僧道钦出家经书过目成诵绍熙五年冬登具戒明年次成都坐夏正法遇老宿名尧者师请益坐禅之法尧曰禅是何物坐底是谁师受其语昼夜体究一日如厕提前话有省明年辞去谒佛照于育王佛照问师曰何处人师曰剑州人佛照曰带得剑来么师随声便喝佛照笑曰者乌头子也乱做贫甚无资薙发故佛照室中常以乌头子目之久之复还灵隐破庵居第一座斋余同游石笋庵庵之道者请益胡孙子话破庵答之语在破庵传中师于侍傍有省破菴过天童扫密菴塔师偕往逮破菴赴穹窿未几以台雁未到拉月石溪同游至瑞岩时云巢领住持事留分座忽夜梦伟衣冠者持把茅见授翌日明州清凉专使至师受请入院见所谓伽蓝神茅其姓衣冠与畴昔所梦无异陞堂开法一香供破菴三年迁焦山期年迁雪窦三年被旨移育王又三年嵩少林散席径山朝命以师补处明年寺燬师逆知其数不动容经意是年十月有旨入内上御修政殿引见师奏对详明上为之动色赐金襕僧伽黎仍宣诣慈明殿陞座上垂帘而听乃赐佛鑑禅师号三年寺成阅六年复燬师不惊不变而多助云至不数年寺宇崇成去寺四十里筑室数百楹接待云水额曰万年正续正续西数百步结菴一区为归藏所上建重阁祕藏后先所赐御翰敝室东西偏奉祖师与先世香火遇始生日为饭僧佛事以赞冥福盖蜀乱师之先祀遂绝故兹祠奉以旌孝慕云上闻而嘉叹赐扁圆照淳祐戊申秋师筑室明月池上榜曰退耕乞老于朝而旧疾适作三月旦升堂示众曰山僧既老且病无力得与诸人东语西话今日勉强出来从前所说不到底尽情向诸人面前抖擞去也遂起身抖衣云是多少十五日集两班区画后事亲书遗表及遗书十数言笑谐谑如平时其徒以遗偈为请乃执笔疾书云来时空索索去也赤条条更要问端的天台有石桥移顷而逝停龛二七日遗表上闻上遣中使降香赐币奉全身塔于圆照菴禀法分化有雪岩钦断桥伦西岩惠焉杭州灵隐法薰禅师号石田眉山彭氏子也师生而慧敏三四岁时见佛僧即知礼敬年十六往从丹稜石龙山法宝院智明出家二十二薙发受具戒遂游方至石霜礼雷迁塔述偈曰一念慈容元不隔何须特地肆乖张平高就下婆心切恼得雷公一夜忙师名因是大着闻吴门穹窿破菴先禅师道望遂往依焉一见知为法器室中举世尊拈花迦叶微笑师云焦砖打着连底冻赤眼撞着火柴头破菴阴奇之每于日用语默故起其疑师于是决志依栖随时咨询与无准范日相激砺辞去遍游诸老门庭见灵隐松源岳净慈肯堂充华藏遯菴演咸谓其从作家炉鞴中出自不同也俄出世苏之高峯高峯蕞尔剎劳苦戢缩以身率之未三年为改观次迁枫桥众绳绳然钟山虚席庙堂精选择乃以师补处宝庆初迁净慈端平二年迁灵隐淳祐甲辰三月望示徒云但得本莫愁末唤恁么作本唤恁么作末松柏千年青不入时人意牡丹一日红满城公子醉山僧恁么道若有不肯底是我同参弟子师俊绘师像求赞有云末后一句分付厨山众颇讶之明日忽示疾又明日退而归宝寿趣办终焉计窆全身于院之后山不违师意也寿七十五腊五十三师貌古性直音韵朗畅五迁望剎阅三十有二年撙节而足用审量而计功虽有大兴建一毫不以干人见他处持疏鹭俟人门呫嗫以希施与者直鄙而笑之而土木金碧在处成就云续传灯录卷第三十五续传灯录卷第三十六目录大鑑下第二十世荐福道生禅师法嗣一人径山道冲禅师净慈闻禅师法嗣三人径山妙高禅师天童止泓鑑禅师何山铁镜明禅师育王观禅师法嗣一人径山元熙禅师径山善珍禅师法嗣二人径山行端禅师曹溪觉禅师净慈仲颖禅师法嗣三人江心了万禅师岳林益禅师双林云屋闲禅师双林朋禅师法嗣一人灵隐祖誾禅师天童云岫禅师法嗣一人雪窦大证禅师孤峯秀禅师法嗣二人鼓山皖山凝禅师双林一衲介禅师灵隐普济禅师法嗣三人蒋山东叟恺禅师雪窦野翁同禅师天童石门来禅师天童自镜禅师法嗣二人松窓照禅师月窓圆禅师径山如珏禅师法嗣一人中竺空岩有禅师雪窦大梦因禅师法嗣一人风幡空山中禅师黄龙慧开禅师法嗣一人瞎驴见和尚淳菴净禅师法嗣一人天童西江谋禅师灵隐崇岳禅师法嗣一十二人金山善开禅师道场普岩禅师华藏觉通禅师龙翔希琏禅师瑞岩光睦禅师天目文礼禅师雪窦大歇谦禅师净慈谷原道禅师瑞岩云巢岩禅师虎丘蒺藜昙禅师北海心禅师诺菴肇禅师续传灯录卷第三十六目录续传灯录续传灯录卷第三十六大鑑下第二十世荐福道生禅师法嗣径山痴绝禅师讳道冲武信长江荀氏子母郭氏生而丰上短下资性绝人少长以进士业应诏不利受释氏学于梓州妙音院礼修证为落发师游成都习经论绍熙壬子出崃回翔荆楚间时松源岳唱密菴之道于饶之荐福径造其庐以岁饥不受会曹源生出世妙果师听入门语有省参堂俾侍香朝从夕游老拳痛棒不少贷平生知见至是多无影响曹源徙龟峯侍行又三年以偈辞游浙其言有曰尚余穷相一双手要向诸方痒处爬至京师松源主灵隐师依焉嘉定己卯由径山第一座应嘉禾光孝请嗣曹源是时菴元觉菴即逢菴原无相范石谿月皆在会中道闻于朝忠献卫王以堂帖除蒋山濒江易涝下田多无秋师忍饥鸣道行乞养士居十三年无倦色嘉熙己亥侍郎东畎曹公豳帅闽闻师道望以鼓山来聘未行雪峯牒至领事半年而天童诏下众集如海法度修明虽宏智盛时殆不之过育王虚席摄住持事往来说法两山间上堂曰天童用底来育王用不着育王用底归天童用不着虽然如是用不着处用有余一箭双鵰随手落又结夏上堂云圆觉伽蓝尘尘有路坐断去来顿空今古那里十三这边十五后先不差毫发许可笑黄面瞿昙至今不知落处二年淳祐甲辰有旨移灵隐而世故有不满其意者伐鼓告众归隐金陵京兆尹遣属官追挽至苏台不可朝命以虎丘俾养老不就留守虚斋赵公以蒋山起之不应戊申春育王笑翁堪散席朝论以大觉故家不轻畀付召师隐所使者三返卒不奉诏明年升径山未几膈间疾作涉春不瘳然陞堂说法不废二月末始不出然说偈书赞嬉笑言论如平时侍僧以遗偈请麾斥不顾已而笑谓侍者曰末后一句无可商量只要箇人直下承当自是屏却医药谢绝外事至十四夜分起坐移顷而逝归葬于金陵山中净慈闻禅师法嗣杭州径山云峯禅师名妙高福之长溪人也家世业儒母阮梦池上婴儿合爪坐莲华心手捧得之觉而生师因名梦池神彩秀彻嗜书力学尤耽释典固请学出世法依吴中云梦泽公受具戒师锐意求道首参痴绝次见无准准尤器爱遂之育王见偃溪入室掌藏钥一日溪举譬如牛过窓櫺头角四蹄都过了因甚尾巴过不得师划然有省答曰鲸吞海水尽露出珊瑚枝溪可之会溪迁南屏师与俱后出世住宣兴大芦遂为嫡嗣迁江阴劝忠霅川何山云衲四来蒋山虚席师奉朝命居之历十有三载众踰五千指德祐乙亥寺被兵军士有迫师求金者俄以刃拟师师延颈曰欲杀即杀吾头非汝砺刃死辞色了无怖畏军士感动掷刃而去丞相伯颜公见师加敬施牛百斋粮五百寺赖以济至元庚辰迁径山寺罹回禄草创才什一师究心兴建不十年悉还旧观戊子春魔事忽作有谮毁禅宗者师叹曰此宗门大事吾当忍死争之遂趋京有旨集诸宗徒廷辨上问禅以何为宗师奏净智妙圆体本空寂非见闻觉知思虑分别所能到宣问再三师历举西天东土诸祖以至德山临济棒喝因缘大抵禅是正法眼藏涅槃妙心趋最上乘孰有过于禅词指明显余二千言又宣进榻前与谮者反复论难谮者辞屈上大悦禅宗安堵如初陛辞南归示众云我本深藏岩窦隐遯过时不谓日照天临难逃至化又云衲帔蒙头万事休此时山僧都不会径山复灾师谓众曰吾夙负此山债耳遂竭力再营建汇殿坡为池他屋以次落成癸巳六月十七日书偈而逝师生于嘉定己卯二月十七日寿七十五腊五十九葬于寺之西麓云育王观禅师法嗣径山佛智晦机禅师讳元熙族豫章唐氏世业儒西山明觉院明公廼师之族叔父聚其宗族子弟教之世典师与兄元龄俱从进士业元龄既登第师年十九遂从明公祝发将游方其母怜之私具白金为装师谓财足丧忘即善辞母不持一钱以行至吴一时名宿皆欲出已座下不顾也闻物初观禅师阐化玉几往依之物初与语大惊异之留侍左右朝夕咨扣尽发其祕字之曰晦机为偈以勉焉后至钱塘谒东叟颖公于南屏延师掌记至元中总统杨琏真加奉旨取育王舍利塔进入供养乃亲诣师求记述舍利始末因招与俱师辞曰我有老母兵后存亡不可知遂归江西则元龄先以临江通判从文丞相起兵死独母在堂师奉之以孝闻隐居里之灊山元贞二年出世应百丈之请居十二载而法席振兴至大初应净慈之请入寺之日行中书省行宣政院官属俯伏迎请发扬宗旨四方英衲一时辐凑上堂曰云门道箇普字尽大地人不奈何殊不知云门四稜塌地当时若与震威一喝待此老恶发徐徐打箇问讯道莫怪触忤好非徒扶起此老管取话行天下居七载还径山阅三月师杖策归南山之下复起之不往也江西学者闻师退闲咸倾诚法味以致百丈大仰之徒争来请师师辞不获已遂返仰山居三年将示寂手书所与往来作偈示众掷笔化去延祐六年闰八月十有七日也寿八十二大仰之下有金鸡石者应马大师悬谶故葬焉而其徒之在杭者又建塔于净慈之西隐以存詹敬之所嗣法者有笑隐䜣石室瑛仲芳伦云径山善珍禅师法嗣杭州径山元叟禅师讳行端族临海何氏世业儒母陈氏师生而秀拔幼不茹荤年十二从族叔父茂上人得度于余杭之化城院十八受具戒一切文字不由师授自然能通初参藏叟和尚于径山叟问汝是甚处人师云台州叟便喝师展坐具又喝师收坐具叟云放汝三十棒参堂去师于言下豁然顿悟即延入侍司叟告寂师至净慈依石林巩公即处以记室寻以灵隐山水清胜往挂钖焉师尝自称寒拾里人横川珙公在育王以偈招曰寥寥天地间独有寒山子师竟不渡江而谒觉菴真公于承天复参雪岩钦公于仰山岩问何处来师云两淛岩云因甚语音不同师云合取臭口岩云獭径桥高集云峯峻未识书记在师拍手云鸭吞螺蛳眼睛突出岩笑顾谓侍者点好茶来师云也不消得居三岁而岩逝乃还淛右径山请师居第一座大德庚子出世湖之资福学徒奔凑名闻京国特旨赐慧文正辨禅师中书平章事张闾公任行宣政使首举师主中天竺开堂之日公率僚属亲临座下皇庆壬子迁灵隐有旨设水陆大会于金山命师升座说法竣事入觐加赐佛日普照之号陛辞南归养高于良陼之西菴至治壬戌径山虚席宣政行院请师补其处师至是凡三被金襕袈裟之赐二十年间足不越阃而慕其道者鳞萃至无所容僧问如何是正法眼藏师云十字街头石敢当僧云莫只这便是么师云月似弯弓少雨多风上堂举僧问赵州狗子还有佛性也无州云无又僧问狗子还有佛性也无州云有师云若以无为究竟后来因甚道有若以有为谛当前面因甚道无者里捉败赵州许尔天上天下上堂秋风凉秋夜长未归客思故乡拍禅床自是不归归便得五湖烟景有谁争师尝勘一新到僧云何方圣者甚处灵祇僧云临朕碪师云杜撰禅和如麻似粟参堂去又勘一僧云棊盘石斫破尔脑门盋盂池浸烂尔脚板僧拟答师便喝又勘一僧云擘开华岳连天秀放出黄河彻底清即且置平实地上道将一句来僧拟开口师便打师以呵叱怒骂为门弟子慈切之诲以不近人情行天下大公之道师之利他皆阴为之没齿不言师生于宋宝祐乙卯以至正辛巳八月四日书偈诀众云本无生灭焉有去来冰河发焰铁树花开投笔垂一足而化世寿八十八僧腊七十六以是月十一日奉全身窆于寂照塔院弟子竹泉林古鼎铭梦堂噩楚石琦以中及等皆足亢其宗净慈仲颖禅师法嗣温州江心一山禅师讳了万族临川金氏貌瘠而弱年十五业程文有声然素志出家莫夺去从金溪常乐院思仁者祝发俄有灵芝产户枢占者曰吉征也及游方谒偃溪闻公荆叟珏公简翁敬公皆相语合东叟领南屏择师掌记师偶经神祠见纸灰随风旋起者脱然忘所证亟以白东叟东叟诘之终无疑滞遂蒙印可后游天台及境众请开法寒岩竟嗣东叟踰三年迁仙居紫箨历十载迁疎山当道议不合即挝退未几江淮总统会诸山于灵隐直指堂议以开先迎居之师莅事丛林鼎新又十年升住江心少不适意辄弃去寺众数百恳留随至凭公岭不从各泣别散去师恬然如脱去桎梏焉会庐山月㵎明公遣舟迎归东溪明公示寂开先之众复以请师力却之众恳迫至再四愿不以寺事累师惟乞训徒耳皇庆元年十一月二十六日遘疾危坐不近药阅七日命具浴更衣出据室几书诀众语坐逝阇维收五色舍利如菽不可计双目睛不烬镕以烈焰益晶荧齿牙顶骨铮有声时改作豫章乌遮塔江西行省丞相斡赤命以旧藏释尊舍利奉于中而遣使分一山之目睛舍利贮之银匣陪葬焉余骼舍利又以葬东溪奉化岳林栯堂益禅师温州人开法婺之天宁迁荐福后主明之太平升彰圣至岳林上堂云古者道我者里无法与人只是据欵结案彰圣者里亦无法与人亦不据欵结案拈拄杖云如何是佛赤脚踏莲花如何是佛向上事雕梁画栋掷下拄杖便归方丈二月十五日上堂击拂一下彰圣今日将三十年前冷灰中爆出乌豆换老胡眼睛去也喝一喝云设有一法过于涅槃我此一喝不作一喝用双林朋禅师法嗣杭州灵隐悦堂誾禅师南康周氏子宋端平元年八月一日生年十三禀父母依同郡嘉瑞寺出家礼偃一人为师薙落受具一日阅华严经至惟一坚密身一切尘中现忽有省即往见别山智公于蒋山智问近离何处师云江西智云马大师安乐否师叉手进云起居和尚智命侍香未几至杭见断桥伦公于净慈伦问临济三遭黄檗痛棒是否师云是又问因甚大愚肋下筑三拳师云得人一牛还人一马伦颔之伦逝而柏山介石适来补其处一日室中举柏树子话师拟议石抗声云何不道黄鹤楼前鹦鹉洲师于言下顿悟即令侍香久之归庐山东岩日公住圆通延师分座九江守钱真孙聘师出世西林为介石嗣至元二十五年迁开先又选东林元贞初奉诏赴阙入对称旨赐玺书号通慧禅师并金襕法衣大德九年陞住灵隐尝勘一僧云微尘诸佛在尔舌上三藏圣教在尔脚底何不瞥地僧罔措师便喝又勘一僧云释迦弥勒是他奴他是阿谁僧拟对师便打一僧新到师问何处来僧云闽中师云彼处佛法如何住持僧云饥即喫饭困即打睡师云错僧云未审和尚此间如何住持师拂袖归方丈僧休去居四岁而逝诀众偈曰缘会而来缘散而去撞倒须弥虚空独露世寿七十五僧腊五十二天童云外禅师法嗣明州雪窦无印禅师讳大证族番阳史氏子生于大德丁酉岁正月二十四日幼颖异父母知不可留使从州之昌国寺智节学出世法年十四薙落受具戒出游谒荆石琬公于庐山圆通机语不契时思菴睿公居间房师日亲煅炼云外岫公方唱曹洞之道于天童师往依之一日入室次公云天童今日大死去也汝作么生救师云请和尚喫饭公又云天童今日大死去也汝不要相救师云救他作么公又云天童今日大死去也阿谁与我同行师云和尚先行某甲后随公呵呵大笑自兹情同鱼水犹沩山之与寂子也遂命典藏教已而谒中峯本公于天目山公雅相器重至治间诏天下善书者以金书藏经与国师妙公偕北上入觐竣事赐以织金屈眴之衣泰定初南还江淛丞相脱欢公领行宣政院事起师主衢之南禅说法为云外之嗣云外嗣直翁举直翁嗣东谷光东谷嗣明极祚明极嗣自得晖盖隰州古佛之六世也继领光孝迁信之祥符既而洪之翠岩饶之芝山俱以行院檄请师以疾固辞至正七年主庆元之定水阅九年迁雪窦上堂曰千说万说不若觌面一见昨日二十九今朝七月一报尔参玄人光阴如箭疾娘生两只眼箇箇黑如漆急急急回头看取天真佛良久是何面目下座巡堂喫茶又上堂妙不妙衲僧鼻孔多无窍玄不玄剎竿头上无青天至士宁容袖手良马岂待挥鞭全超棒喝不落蹄筌百鸟不来春又去岩房嬴得日高眠居四年退居定水之圆明菴明年辛丑九月二十一日示寂得年六十有五奉龛阇维烬余牙齿数珠不坏舍利明莹门人景云等歛诸不坏者建塔圆明庵后灵隐崇岳禅师法嗣镇江金山善开禅师字掩室上堂举密庵破沙盆话颂云法眼拈来早自谩无端错对破沙盆而今遍界难遮掩殃害丛林累子孙湖州道场运菴禅师讳普岩题赵州像偈云无端提起七斤衫多少禅人着意参尽向青州做窠窟不知春色在江南其下有虚空愚石帆衍绍之华藏觉通禅师字无得青苗会上堂破一微尘出大经鸢飞鱼跃更分明不将眼看将心看已是重敲火里氷淹黑豆昧平生直须劫外话丰登缲成白雪桑重绿割尽黄云稻正青嗣法有虚舟度云温州龙翔石岩禅师讳希琏潮阳马氏子室中僧问昔日佛照光禅师因宋孝宗宣问释迦佛入山六年所成何事光曰将谓陛下忘却师答以颂曰大根大器大熏修瞥转机轮向上头万亿斯年惟一佛雪山元不隔龙楼瑞岩少室光睦禅师上堂举曹山霞因僧侍立山曰道者可杀热曰是山曰秖如热向甚么处回避曰向镬汤炉炭里回避山曰秖如镬汤炉炭又作么生回避曰众苦不能到师颂曰瞎却顶门三只眼镬汤炉炭里优游若言众苦不能到端的何曾有地头明州天童山天目禅师讳文礼号灭翁杭之临安人姓阮氏家天目山之麓因又号天目云师生六岁携篮随母採桑俄而寤念携之者谁邪遂有出家志年十六依乡之真相寺僧智月剃落往净慈参混源混源举见成公案放汝三十棒话不契谒育王佛照光禅师光问恁么来者那箇是汝主人公师豁然领旨他日光再问是风动是幡动这僧如何师云物见主眼卓竖又问不是风动不是幡动甚处见祖师师云揭却脑盖光喜其俊迈挽为书记久之返淛西听一心三观之旨于上天竺松源岳禅师唱道饶之荐福室中问僧不是风动不是幡动拟议即棒出师闻之顿忘知解廼往参焉蒙印可得尽其旨辞松源巡礼江淮间祖塔时淛翁琰公主蒋山挽师充立僧首座晋陵尤公焴数至山诵师提唱语悦服嘉定五年约斋居士张公镃请师开法临安慧云一香为松源嗣既而迁温之能仁未几辞归西丘时节斋赵公慕师高行微服过西丘师亦不问其姓名与语终日而去明日奏请师住持净慈室中每举南山筀笋东海乌鲗话学者拟议师辄督牙三下莫有凑泊之者厥后迁居福泉升住天童师因上堂举楞严经云诸可还者自然非汝不汝还者非汝而谁师颂云不汝还者复是谁残红流在钓鱼矶日斜风定无人扫燕子衔将水际飞冬至上堂云黄钟才起时九数从头数相将幽谷莺啼次第雕梁燕语田父祭句芒丛祠敲社鼓农父狎牛郎村姑教蚕妇光阴老尽世间人冬至寒食一百五宏智禅师忌上堂夜明帘外宝鑑堂前元无兼带岂有偏圆正恁么时毕竟谁居正位古渡无人霜月冷芦花风静鹭鸶眠有来上座直入方丈云某甲有状告投和尚师云对头在那里来云和尚便是师云老僧与汝有甚么冤雠来无语师捉住云冤家冤家新到相看师问汝名什么僧云智虎师退身作怕势僧拟议师便归方丈又佛光法照师首依师于梁渚师令往下竺参北峯印公作二偈送之曰送子参寻有鹫山诸方多是落前三自从开异归同后圆旨于今亦倦谭拣境分明妙药方余之分别更须忘晚风吹落残红片休向枝头觅旧香丛林至今传诵不绝师尤邃于易干淳诸儒大阐道学师与之游直示以心法不为世语徇悦也朱晦菴问毋不敬师叉手示之杨慈湖问不欺之力师答以偈曰此力分明在不欺不欺能有几人知要明象兔全提句看取升阶正笏时其晓人类如此师所阅五剎通不过八九年而得闲之岁月多逍遥于梁渚之西丘群衲参叩无异领众时也其为人高古简俭不苟为笑语将入寂病中问侍者曰谁与我造无缝塔侍者云请师塔样师云尽力画不出乃怡然脱去阇维弟子收舍利并遗骨袝葬于天童应菴塔左寿八十四腊六十八绍其传者有横川珙石林巩称二甘露门云续传灯录卷第三十六