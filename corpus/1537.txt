类经钦定四库全书子部五类经医家类提要等谨案类经三十二卷明张介賔编介賔字㑹卿号景岳山隂人是书以素问灵枢分类相从一曰摄生二曰隂阳三曰藏象四曰脉色五曰经络六曰标本七曰气味八曰论治九曰疾病十曰鍼刺十一曰运气十二曰㑹通共三百九十条又益以图翼十一卷附翼四卷虽不免割裂古书而条理井然易于寻览其註亦颇有发明考元刘因静修集有内经类编序曰东垣李明之得张氏之学者镇人罗谦甫尝从之学一日遇予言先师尝教予曰夫古虽有方而方则有所自出也子为我分经病证而类之则庻知方之所自出矣予自承命凡三脱藁而先师三毁之研磨订定三年而后成名曰内经类编云云则以内经分类实自李杲创其例而罗天益成之今天益之本不传介賔此编虽不以病分类与杲例稍异然大㫖要不甚相逺即以补其佚亡亦无不可矣干隆四十六年五月恭校上总纂官纪昀陆钖熊孙士毅总校官陆费墀类经自序内经者三坟之一盖自轩辕帝同岐伯鬼臾区等六臣互相讨论发眀至理以遗教后世其文义髙古渊微上极天文下穷地纪中悉人事大而隂阳变化小而草木昆虫音律象数之肇端蔵府经络之曲折靡不缕指而胪列焉大哉至哉垂不朽之仁慈开生民之夀域其为德也与天地同与日月并岂直规规治疾方术已哉按晋皇甫士安甲乙经叙曰黄帝内经十八卷今鍼经九卷素问九卷即内经也而或者谓素问鍼经眀堂三书非黄帝书似出于战国夫战国之文能是乎宋臣髙保衡等叙业已辟之此其亿度无稽固不足深辨而又有目医为小道并是书且弁髦置之者是岂巨慧眀眼人欤观坡僊楞伽经䟦云经之有难经句句皆理字字皆法亦岂知难经出自内经而仅得其什一难经而然内经可知矣夫内经之生全民命岂杀于十三经之启植民心故𤣥晏先生曰人受先人之体有八尺之躯而不知医事此所谓游魂耳虽有忠孝之心慈惠之性君父危困赤子涂地无以济之此圣贤所以精思极论尽其理也由此言之儒其可不尽心是书乎奈何今之业医者亦置灵素于罔闻昧性命之𤣥要盛盛虚虗而遗人夭殃致邪失正而絶人长命所谓业擅专门者如是哉此其故正以经文奥衍研阅诚难其于至道未眀而欲冀夫通神运微仰大圣上智于千古之邈断乎不能矣自唐以来虽赖有启𤣥子之註其发眀𤣥秘尽多而遗漏亦复不少盖有遇难而黙者有于义未始合者有互见深蔵而不便检阅者凡其阐扬未尽灵枢未註皆不能无遗憾焉及乎近代诸家尤不过顺文敷演而难者仍未能明精处仍不能发其何裨之与有初余究心是书尝为摘要将以自资继而绎之乆乆则言言金石字字珠玑竟不知孰可摘而孰可遗因奋然鼓念冀有以发隠就眀转难为易尽启其秘而公之于人务俾后学了然见便得趣由堂入室具悉夲原斯不致误已误人咸臻至善于是乎详求其法则惟有尽易旧制颠倒一畨从类分门然后附意阐发庶晰其韫然惧擅动圣经犹未敢也粤稽古则周有扁鹊之摘难晋有𤣥晏先生之类分唐有王太仆之补削元有滑撄宁之撮钞鍳此四君子而后意决且此非十三经之比盖彼无须类而此欲醒瞶指迷则不容不类以求便也由是徧索两经先求难易反复更秋稍得其绪然后合两为一命曰类经类之者以灵枢启素问之微素问发灵枢之秘相为表里通其义也两经既合廼分为十二类夫人之大事莫若死生能葆其真合乎天矣故首曰摄生类生成之道两仪主之隂阳既立三才位矣故二曰隂阳类人之有生蔵气为夲五内洞然三垣治矣故三曰蔵象类欲知其内须察其外脉色通神吉凶判矣故四曰脉色类蔵府治内经络治外能眀终始四大安矣故五曰经络类万事万殊必有夲末知所先后握其要矣故六曰标夲类人之所赖药食为天气味得宜五宫强矣故七曰气味类驹隙百年谁保无恙治之弗失危者安矣故八曰论治类疾之中人变态莫测眀能烛幽二𥪡遁矣故九曰疾病类药饵不及古有鍼砭九法搜𤣥道超凡矣故十曰鍼刺类至若天道茫茫运行今古苞无穷协惟一推之以理指诸掌矣故十一曰运气类又若经文连属难以强分或附见于别门欲求之而不得分条索隠血脉贯矣故十二曰会通类彚分三十二卷此外复附着图翼十五卷盖以义有深邃而言不能该者不拾以图其精莫聚图象虽显而意有未逹者不翼以说其奥难窥自是而条理分纲目举晦者眀𨼆者见巨细通融岐贰毕彻一展卷而重门洞开秋毫在目不惟广禆乎来学即凡志切尊生者欲求兹妙无不信手可拈矣是役也余诚以前代诸贤註有未备间多舛错掩质埋光俾至道不尽眀于世者迨四千余禩矣因敢忘陋效矉勉图蚊负固非敢弄斧班门然不屑沿街持钵故凡遇驳正之处毎多不讳诚知非雅第以人心积习既乆讹以传讹即决长波犹虞难涤使辨之不力将终无救正日矣此余之所以载思而不敢避也吁余何人斯敢妄正先贤之训言之未竟知必有阚余之谬而随议其后者其是其非此不在余而在乎后之眀哲矣虽然他山之石可以攻玉断流之水可以鑑形即壁影萤光能资志士竹头木曽利兵家是编者倘亦有千虑之一得将见择于圣人矣何幸如之独以应策多门操觚只手一言一字偷隙毫端凡厯嵗者三旬易稿者数四方就其业所谓河海一流泰山一壤盖亦欲共掖其髙深耳后世有子云其悯余劳而钖之斤正焉岂非幸中又幸而相成之德谓孰非后进之吾师云时大眀天启四年嵗次甲子黄钟之吉景岳子自序扵通一斋类经钦定四库全书类经卷一眀张介賔撰类经名义摄生类上古之人春秋百嵗今时之人半百而衰昔在黄帝生而神灵弱而能言㓜而徇齐长而敦敏成而登天廼问于天师曰余闻上古之人春秋皆度百嵗而动作不衰今时之人年半百而动作皆衰者时世异耶人将失之耶岐伯对曰上古之人其知道者法于隂阳和于术数食饮有节起居有常不妄作劳故能形与神俱而尽终其天年度百嵗乃去今时之人不然也以酒为浆以妄为常醉以入房以欲竭其精以耗散其真不知持满不时御神务快其心逆于生乐起居无节故半百而衰也上古圣人之教下夫上古圣人之教下也皆谓之虚邪贼风避之有时恬憺虚无真气从之精神内守病安从来是以志闲而少欲心安而不惧形劳而不倦气从以顺各从其欲皆得所愿故美其食任其服乐其俗髙下不相慕其民故曰朴是以嗜欲不能劳其目淫邪不能惑其心愚智贤不肖不惧于物故合于道所以能年皆度百嵗而动作不衰者以其德全不危也古有真人至人圣人贤人黄帝曰余闻上古有真人者提揭天地把握隂阳唿吸精气独立守神肌肉若一故能夀敝天地无有终时此其道生中古之时有至人者淳德全道和于隂阳调于四时去世离俗积精全神㳺行天地之间视聼八逺之外此盖益其夀命而强者也亦归于真人其次有圣人者处天地之和从八风之理适嗜欲于世俗之间无恚嗔之心行不欲离于世被服章举不欲观于俗外不劳形于事内无思想之患以恬愉为务以自得为功形体不敝精神不散亦可以百数其次有贤人者法则天地象似日月辨列星辰逆从隂阳分别四时将从上古合同于道亦可使益夀而有极时四气调神春三月此谓发陈天地俱生万物以荣夜卧早起广歩于庭被髪缓形以使志生生而勿杀予而勿夺赏而勿罚此春气之应养生之道也逆之则伤肝夏为寒变奉长者少夏三月此谓蕃秀天地气交万物华实夜卧早起芜厌于日使志无怒使华英成秀使气得泄若所爱在外此夏气之应养长之道也逆之则伤心秋为痎疟奉収者少冬至重病秋三月此谓容平天气以急地气以眀早卧早起与鸡俱兴使志安宁以缓秋刑收歛神气使秋气平无外其志使肺气清此秋气之应养收之道也逆之则伤肺冬为飱泄奉藏者少冬三月此谓闭藏水冰地坼无扰乎阳早卧晚起必待日光使志若伏若匿若有私意若已有得去寒就温无泄皮肤使气亟夺此冬气之应养藏之道也逆之则伤肾春为痿厥奉生者少天气清静藏德不止圣人从之故无苛病天气清静光眀者也藏德不止故不下也天眀则日月不眀邪害空窍阳气者闭塞地气者冒眀云雾不精则上应白露不下交通不表万物命故不施不施则名木多死恶气不发风雨不节白露不下则菀藁不荣贼风数至暴雨数起天地四时不相保与道相失则未央絶灭惟圣人从之故身无苛病万物不失生气不竭四时隂阳从之则生逆之则死逆春气则少阳不生肝气内变逆夏气则太阳不长心气内洞逆秋气则太隂不收肺气焦满逆冬气则少隂不藏肾气独沉夫四时隂阳者万物之根本也所以圣人春夏养阳秋冬养隂以从其根故与万物沉浮于生长之门逆其根则伐其本壊其真矣故隂阳四时者万物之终始也死生之本也逆之则灾害生从之则苛疾不起是谓得道道者圣人行之愚者佩之从隂阳则生逆之则死从之则治逆之则乱反顺为逆是谓内格不治已病治未病是故圣人不治已病治未病不治已乱治未乱此之谓也夫病已成而后药之乱已成而后治之譬犹渴而穿井鬭而铸兵不亦晚乎类经卷一类经钦定四库全书类经卷二眀张介宾撰隂阳类隂阳应象黄帝曰隂阳者天地之道也万物之纲纪变化之父母生杀之夲始神眀之府也治病必求于本故积阳为天积隂为地隂静阳躁阳生隂长阳杀隂藏阳化气隂成形寒极生热热极生寒寒气生浊热气生清清气在下则生飱泄浊气在上则生䐜胀此隂阳反作病之逆从也故清阳为天浊隂为地地气上为云天气下为雨雨出地气云出天气故清阳出上窍浊隂出下窍清阳发腠理浊隂走五藏清阳实四支浊隂归六府水为隂火为阳阳为气隂为味味归形形归气气归精精归化精食气形食味化生精气生形味伤形气伤精精化为气气伤于味隂味出下窍阳气出上窍味厚者为隂薄为隂之阳气厚者为阳薄为阳之隂味厚则泄薄则通气薄则发泄厚则发热壮火之气衰少火之气壮壮火食气气食少火壮火散气少火生气气味辛甘发散为阳酸苦涌泄为隂隂胜则阳病阳胜则隂病阳胜则热隂胜则寒重寒则热重热则寒寒伤形热伤气气伤痛形伤肿故先痛而后肿者气伤形也先肿而后痛者形伤气也风胜则动热胜则肿燥胜则干寒胜则浮湿胜则濡写天有四时五行以生长收藏以生寒暑燥湿风人有五藏化五气以生喜怒悲忧恐故喜怒伤气寒暑伤形暴怒伤隂暴喜伤阳厥气上行满脉去形喜怒不节寒暑过度生乃不固故重隂必阳重阳必隂故曰冬伤于寒春必病温春伤于风夏生飱泄夏伤于暑秋必痎疟秋伤于湿冬生欬嗽故曰天地者万物之上下也隂阳者血气之男女也左右者隂阳之道路也水火者隂阳之徴兆也隂阳者万物之能始也故曰隂在内阳之守也阳在外隂之使也法隂阳帝曰法隂阳奈何岐伯曰阳胜则身热腠理闭喘麤为之俛仰汗不出而热齿干以烦寃腹满死能冬不能夏隂胜则身寒汗出身常清数慄而寒寒则厥厥则腹满死能夏不能冬此隂阳更胜之变病之形能也帝曰调此二者奈何岐伯曰能知七损八益则二者可调不知用此则蚤衰之节也年四十而隂气自半也起居衰矣年五十体重耳目不聪眀矣年六十隂痿气大衰九窍不利下虚上实涕泣俱出矣故曰知之则强不知则老故同出而名异耳智者察同愚者察异愚者不足智者有余有余则耳目聪眀身体轻强老者复壮壮者益治是以圣人为无为之事乐恬憺之能从欲快志于虚无之守故夀命无穷与天地终此圣人之治身也天不足西北地不满东南岐伯曰天不足西北故西北方隂也而人右耳目不如左眀也地不满东南故东南方阳也而人左手足不如右强也帝曰何以然岐伯曰东方阳也阳者其精并于上并于上则上眀而下虚故使耳目聪眀而手足不便也西方隂也隂者其精幷于下幷于下则下盛而上虚故其耳目不聪眀而手足便也故俱感于邪其在上则右甚在下则左甚此天地隂阳所不能全也故邪居之天精地形气通于人故天有精地有形天有八纪地有五里故能为万物之父母清阳上天浊隂归地是故天地之动静神眀为之纲纪故能以生长收藏终而复始惟贤人上配天以养头下象地以养足中傍人事以养五藏天气通于肺地气通于嗌风气通于肝雷气通于心谷气通于脾雨气通于肾六经为川肠胃为海九窍为水注之气以天地为之隂阳阳之汗以天地之雨名之阳之气以天地之疾风名之暴气象雷逆气象阳故治不法天之纪不用地之理则灾害至矣隂阳之中复有隂阳故曰隂中有隂阳中有阳平旦至日中天之阳阳中之阳也日中至黄昏天之阳阳中之隂也合夜至鸡鸣天之隂隂中之隂也鸡鸣至平旦天之隂隂中之阳也故人亦应之夫言人之隂阳则外为阳内为隂言人身之隂阳则背为阳腹为隂言人身之藏府中隂阳则藏者为隂府者为阳肝心脾肺肾五藏皆为隂胆胃大肠小肠膀胱三焦六府皆为阳所以欲知隂中之隂阳中之阳者何也为冬病在隂夏病在阳春病在隂秋病在阳皆视其所在为施鍼石也故背为阳阳中之阳心也背为阳阳中之隂肺也腹为隂隂中之隂肾也腹为隂隂中之阳肝也腹为隂隂中之至隂脾也此皆隂阳表里内外雌雄相输应也故以应天之隂阳也类经卷二类经钦定四库全书类经卷三明张介賔撰藏象类十二官黄帝问曰愿闻十二藏之相使贵贱何如岐伯对曰悉乎哉问也请遂言之心者君主之官也神明出焉肺者相傅之官治节出焉肝者将军之官谋虑出焉胆者中正之官决断出焉膻中者臣使之官喜乐出焉脾胃者仓廪之官五味出焉大肠者传道之官变化出焉小肠者受盛之官化物出焉肾者作强之官伎巧出焉三焦者决渎之官水道出焉膀胱者州都之官津液藏焉气化则能出矣凡此十二官者不得相失也故主明则下安以此养生则寿殁世不殆以为天下则大昌主不明则十二官危使道闭塞而不通形乃大伤以此养生则殃以为天下者其宗大危戒之戒之至道在微变化无穷孰知其原窘乎哉消者瞿瞿孰知其要闵闵之当孰者为良恍惚之数生于毫釐毫釐之数起于度量千之万之可以益大推之大之其形乃制黄帝曰善哉余闻精光之道大圣之业而宣明大道非斋戒择吉日不敢受也黄帝乃择吉日良兆而藏灵兰之室以传保焉藏象帝曰藏象何如岐伯曰心者生之本神之变也其蕐在面其充在血脉为阳中之太阳通于夏气肺者气之本魄之处也其蕐在毛其充在皮为阳中之太隂通于秋气肾者主蛰封藏之本精之处也其蕐在发其充在骨为隂中之少隂通于冬气肝者罢极之本魂之居也其蕐在爪其充在筋以生血气其味酸其色苍此为阳中之少阳通于春气脾胃大肠小肠三焦膀胱者仓廪之本营之居也名曰器能化糟粕转味而入出者也其蕐在脣四白其充在肌其味甘其色黄此至隂之类通于土气凡十一藏取决于胆也藏府有相合三焦曰孤府肺合大肠大肠者传道之府心合小肠小肠者受盛之府肝合胆胆者中精之府脾合胃胃者五谷之府肾合膀胱膀胱者津液之府也少阳属肾肾上连肺故将两藏三焦者中渎之府也水道出焉属膀胱是孤之府也是六府之所与合者五藏之应各有收受帝曰五藏应四时各有收受乎岐伯曰有东方青色入通于肝开窍于目藏精于肝其病发惊骇其味酸其类草木其畜鸡其谷麦其应四时上为嵗星是以春气在头也其音角其数八是以知病之在筋也其臭臊南方赤色入通于心开窍于耳藏精于心故病在五藏其味苦其类火其畜羊其谷黍其应四时上为荧惑星是以知病之在脉也其音徴其数七其臭焦中央黄色入通于脾开窍于口藏精于脾故病在舌本其味甘其类土其畜牛其谷稷其应四时上为镇星是以知病之在肉也其音宫其数五其臭香西方白色入通于肺开窍于鼻藏于肺故病在背其味辛其类金其畜马其谷稻其应四时上为太白星是以知病之在皮毛也其音商其数九其臭腥北方黑色入通于肾开窍于二隂藏精于肾故病在谿其味咸其类水其畜彘其谷豆其应四时上为辰星是以知病之在骨也其音羽其数六其臭腐故善为脉者谨察五藏六府一逆一従隂阳表里雌雄之纪藏之心意合心于精非其人勿教非其真勿授是谓得道四时隂阳外内之应帝曰余闻上古圣人论理人形列别藏府端络经脉㑹通六合各従其经气穴所发各有处名谿谷属骨皆有所起分部逆従各有条理四时隂阳尽有经纪外内之应皆有表里其信然乎岐伯对曰东方生风风生木木生酸酸生肝肝生筋筋生心肝主目其在天为𤣥在人为道在地为化化生五味道生智𤣥生神神在天为风在地为木在体为筋在藏为肝在色为苍在音为角在声为唿在变动为握在窍为目在味为酸在志为怒怒伤肝悲胜怒风伤筋燥胜风酸伤筋辛胜酸南方生热热生火火生苦苦生心心生血血生脾心主舌其在天为热在地为火在体为脉在藏为心在色为赤在音为徴在声为笑在变动为忧在窍为舌在味为苦在志为喜喜伤心恐胜喜热伤气寒胜热苦伤气咸胜苦中央生湿湿生土土生甘甘生脾脾生肉肉生肺脾主口其在天为湿在地为土在体为肉在藏为脾在色为黄在音为宫在声为歌在变动为哕在窍为口在味为甘在志为思思伤脾怒胜思湿伤肉风胜湿甘伤肉酸胜甘西方生燥燥生金金生辛辛生肺肺生皮毛皮毛生肾肺主鼻其在天为燥在地为金在体为皮毛在藏为肺在色为白在音为商在声为哭在变动为欬在窍为鼻在味为辛在志为忧忧伤肺喜胜忧热伤皮毛寒胜热辛伤皮毛苦胜辛北方生寒寒生水水生咸咸生肾肾生骨髓髓生肝肾主耳其在天为寒在地为水在体为骨在藏为肾在色为黑在音为羽在声为呻在变动为慄在窍为耳在味为咸在志为恐恐伤肾思胜恐寒伤血燥胜寒咸伤血甘胜咸故曰天地者万物之上下也隂阳者血气之男女也左右者隂阳之道路也水火者隂阳之徴兆也隂阳者万物之能始也故曰隂在内阳之守也阳在外隂之使也五气之合人万物之生化帝曰寒暑燥湿风火在人合之奈何其于万物何以生化岐伯曰东方生风风生木木生酸酸生肝肝生筋筋生心其在天为𤣥在人为道在地为化化生五味道生智𤣥生神化生气神在天为风在地为木在体为筋在气为柔在藏为肝其性为暄其德为和其用为动其色为苍其化为荣其虫毛其政为散其令宣发其变摧拉其𤯝为陨其味为酸其志为怒怒伤肝悲胜怒风伤肝燥胜风酸伤筋辛胜酸南方生热热生火火生苦苦生心心生血血生脾其在天为热在地为火在体为脉在气为息在藏为心其性为暑其德为显其用为躁其色为赤其化为茂其虫羽其政为明其令郁蒸其变炎烁其𤯝燔焫其味为苦其志为喜喜伤心恐胜喜热伤气寒胜热苦伤气咸胜苦中央生湿湿生土土生甘甘生脾脾生肉肉生肺其在天为湿在地为土在体为肉在气为充在藏为脾其性静兼其德为濡其用为化其色为黄其化为盈其虫倮其政为谧其令云雨其变动注其𤯝淫溃其味为甘其志为思思伤脾怒胜思湿伤肉风胜湿甘伤脾酸胜甘西方生燥燥生金金生辛辛生肺肺生皮毛皮毛生肾其在天为燥在地为金在体为皮毛在气为成在藏为肺其性为凉其德为清其用为固其色为白其化为歛其虫介其政为劲其令雾露其变肃杀其𤯝苍落其味为辛其志为忧忧伤肺喜胜忧热伤皮毛寒胜热辛伤皮毛苦胜辛北方生寒寒生水水生咸咸生肾肾生骨髓髓生肝其在天为寒在地为水在体为骨在气为坚在藏为肾其性为凛其德为寒其用为藏其色为黒其化为肃其虫鳞其政为静其令闭塞其变凝冽其𤯝冰雹其味为咸其志为恐恐伤肾思胜恐寒伤血燥胜寒咸伤血甘胜咸五气更立各有所先非其位则邪当其位则正帝曰病之生变何如岐伯曰气相得则微不相得则甚帝曰主嵗何如岐伯曰气有余则制己所胜而侮所不胜其不及则己所不胜侮而乗之己所胜轻而侮之侮反受邪侮而受邪寡于畏也帝曰善脾不主时帝曰脾不主时何也岐伯曰脾者土也治中央常以四时长四藏各十八日寄治不得独主于时也脾藏者常着胃土之精也土者生万物而法天地故上下至头足不得主时也五藏所合所荣所主五味所宜所伤之病心之合脉也其荣色也其主肾也肺之合皮也其荣毛也其主心也肝之合筋也其荣爪也其主肺也脾之合肉也其荣脣也其主肝也肾之合骨也其荣发也其主脾也是故多食咸则脉凝泣而变色多食苦则皮藁而毛㧞多食辛则筋急而爪枯多食酸则肉胝䐢而脣揭多食甘则骨痛而发落此五味之所伤也故心欲苦肺欲辛肝欲酸脾欲甘肾欲咸此五味之所合五藏之气也本神黄帝问于岐伯曰凡刺之法必先本于神血脉营气精神此五藏之所藏也至其淫泆离藏则精失魂魄飞扬志意恍乱智虑去身者何因而然乎天之罪与人之过乎何谓德气生精神魂魄心意志思智虑请问其故岐伯荅曰天之在我者德也地之在我气也德流气薄而生者也故生之来谓之精两精相抟谓之神随神徃来者谓之魂并精而出入者谓之魄所以任物者谓之心心有所忆谓之意意之所存谓之志因志而存变谓之思因思而远慕谓之虑因虑而处物谓之智故智者之养生也必顺四时而适寒暑和喜怒而安居处节隂阳而调刚柔如足则僻邪不至长生乆视是故憷惕思虑者则伤神神伤则恐惧流淫而不止因悲哀动中者竭絶而失生喜乐者神惮散而不藏愁忧者气闭塞而不行盛怒者迷惑而不治恐惧者神荡惮而不收心憷惕思虑则伤神神伤则恐惧自失破䐃脱肉毛悴色夭死于冬脾愁忧而不解则伤意意伤则悗乱四肢不举毛悴色夭死于春肝悲哀动中则伤魂魂伤则狂忘不精不精则不正当人隂缩而挛筋两胁骨不举毛悴色夭死于秋肺喜乐无极则伤魄魄伤则狂狂者意不存人皮革焦毛悴色夭死于夏肾盛怒而不止则伤志志伤则喜忘其前言腰嵴不可俛仰屈伸毛悴色夭死于季夏恐惧而不解则伤精精伤则骨痠痿厥精时自下是故五藏主藏精者也不可伤伤则失守而隂虚隂虚则无气无气则死矣是故用鍼者察观病人之态以知精神魂魄之存亡得失之意五者以伤鍼不可以治之也五藏异藏虚实异病肝藏血血舎魂肝气虚则恐实则怒脾藏营营舎意脾气虚则四肢不用五藏不安实则腹胀经溲不利心藏脉脉舎神心气虚则悲实则笑不休肺藏气气舎魄肺气虚则鼻塞不利少气实则喘喝胷盈仰息肾藏精精舎志肾气虚则厥实则胀五藏不安必审五藏之病形以知其气之虚实谨而调之也气口独为五藏主帝曰气口何以独为五藏主岐伯曰胃者水谷之海六府之大源也五味入口藏于胃以养五藏气气口亦太隂也是以五藏六府之气味皆出于胃变见于气口故五气入鼻藏于心肺心肺有病而鼻为之不利也凡治病必察其下适其脉观其志意与其病也拘于鬼神者不可与言至德恶于鍼石者不可与言至巧病不许治者病必不治治之无功矣食饮之气归输藏府食气入胃散精于肝淫气于筋食气入胃浊气归心淫精于脉脉气流经经气归于肺肺朝百脉输精于皮毛毛脉合精行气于府府精神明留于四藏气归于权衡权衡以平气口成寸以决死生饮入于胃游溢精气上输于脾脾气散精上归于肺通调水道下输膀胱水精四布五经并行合于四时五藏隂阳揆度以为常也有子无子女尽七七男尽八八帝曰人年老而无子者材力尽邪将天数然也岐伯曰女子七嵗肾气盛齿更发长二七而天癸至任脉通太冲脉盛月事以时下故有子三七肾气平均故真牙生而长极四七筋骨坚发长极身体盛壮五七阳明脉衰靣始焦发始堕六七三阳脉衰于上靣皆焦发始白七七任脉虚太冲脉衰少天癸竭地道不通故形壊而无子也丈夫八嵗肾气实发长齿更二八肾气盛天癸至精气溢写隂阳和故能有子三八肾气平均筋骨劲强故真牙生而长极四八筋骨隆盛肌肉满壮五八肾气衰发堕齿藁六八阳气衰竭于上靣焦发鬓颁白七八肝气衰筋不能动天癸竭精少肾藏衰形体皆极八八则齿发去肾者主水受五藏六府之精而藏之故五藏盛乃能写今五藏皆衰筋骨解墯天癸尽矣故发鬓白身体重行歩不正而无子耳帝曰有其年已老而有子者何也岐伯曰此其天寿过度气脉常通而肾气有余也此虽有子男不过尽八八女不过尽七七而天地之精气皆竭矣帝曰夫道者年皆百数能有子乎岐伯曰夫道者能郄老而全形身年虽寿能生子也天年常度黄帝问于岐伯曰愿闻人之始生何气筑为基何立而为楯何失而死何得而生岐伯曰以母为基以父为楯失神者死得神者生也黄帝曰何者为神岐伯曰血气已和荣卫已通五藏已成神气舎心魂魄毕具乃成为人黄帝曰人之寿夭各不同或夭寿或卒死或病久愿闻其道岐伯曰五藏坚固血脉和调肌肉解利皮肤致密营卫之行不失其常唿吸微徐气以度行六府化谷津液布扬各如其常故能长久黄帝曰人之寿百嵗而死何以致之岐伯曰使道隧以长基墻高以方通调营卫三部三里起骨高肉满百嵗乃得终黄帝曰其气之盛衰以至其死可得闻乎岐伯曰人生十嵗五藏始定血气已通其气在下故好走二十嵗血气始盛肌肉方长故好趋三十嵗五藏大定肌肉坚固血脉盛满故好歩四十嵗五藏六府十二经脉皆大盛以平定腠理始疎荣蕐頽落发颇班白平盛不摇故好坐五十嵗肝气始衰肝叶始薄胆汁始减目始不明六十嵗心气始衰苦忧悲血气懈惰故好卧七十嵗脾气虚皮肤枯八十嵗肺气衰魄离故言善悞九十嵗肾气焦四藏经脉空虚百嵗五藏皆虚神气皆去形骸独居而终矣黄帝曰其不能终寿而死者何如岐伯曰其五藏皆不坚使道不长空外以张喘息暴疾又卑基墻薄脉少血其肉不石数中风寒血气虚脉不通真邪相攻乱而相引故中寿而尽也寿夭黄帝问于伯高曰余闻形有缓急气有盛衰骨有大小肉有坚脆皮有厚薄其以立寿夭奈何伯高荅曰形与气相任则寿不相任则夭皮与肉相果则寿不相果则夭血气经络胜形则寿不胜形则夭黄帝曰何谓形之缓急伯高荅曰形充而皮肤缓者则寿形充而皮肤急者则夭形充而脉坚大者顺也形充而脉小以弱者气衰衰则危矣若形充而颧不起者骨小骨小则夭矣形充而大肉䐃坚而有分者肉坚肉坚则寿矣形充而大肉无分理不坚者肉脆肉脆则夭矣此天之生命所以立形定气而视寿夭者必明乎此立形定气而后以临病人决死生黄帝曰余闻寿夭无以度之伯高荅曰墻基卑高不及其地者不满三十而死其有因加疾者不及二十而死也黄帝曰形气之相胜以立寿夭奈何伯高荅曰平人而气胜形者寿病而形肉脱气胜形者死形胜气者危矣人身应天地黄帝问于伯高曰愿闻人之肢节以应天地奈何伯高荅曰天圎地方人头圎足方以应之天有日月人有两目地有九州人有九窍天有风雨人有喜怒天有雷电人有音声天有四时人有四肢天有五音人有五藏天有六律人有六府天有冬夏人有寒热天有十日人有手十指辰有十二人有足十指茎垂以应之女子不足二节以抱人形天有隂阳人有夫妻嵗有三百六十五日人有三百六十节地有高山人有肩膝地有深谷人有腋腘地有十二经水人有十二经脉地有泉脉人有卫气地有草蓂人有毫毛天有昼夜人有卧起天有列星人有牙齿地有小山人有小节地有山石人有高骨地有林木人有募筋地有聚邑人有䐃肉嵗有十二月人有十二节地有四时不生草人有无子此人与天地相应者也妇人无须气血多少黄帝曰妇人无须者无血气乎岐伯曰冲脉任脉皆起于胞中上循背里为经络之海其浮而外者循腹右上行㑹于咽喉别而络脣口血气盛则充肤热肉血独盛则澹渗皮肤生毫毛今妇人之生有余于气不足于血以其数脱血也冲任之脉不荣口脣故须不生焉黄帝曰士人有伤于隂隂气絶而不起隂不用然其须不去其故何也宦者独去何也愿闻其故岐伯曰宦者去其宗筋伤其冲脉血写不复皮肤内结脣口不荣故须不生黄帝曰其有天宦者未尝被伤不脱于血然其须不生其故何也岐伯曰此天之所不足也其任冲不盛宗筋不成有气无血脣口不荣故须不生黄帝曰善乎哉圣人之通万物也若日月之光影音声鼓响闻其声而知其形其非夫子孰能明万物之精是故圣人视其颜色黄赤者多热气青白者少热气黑色者多血少气美眉者太阳多血通髯极须者少阳多血美须者阳明多血此其时然也夫人之常数太阳常多血少气少阳常多气少血阳明常多血多气厥隂常多气少血少隂常多血少气太隂常多血少气此天之常数也类经卷三类经钦定四库全书类经卷四明张介賔撰藏象类老壮少小脂膏肉瘦之别黄帝问于伯高曰人之肥瘦大小寒温有老壮少小别之奈何伯高对曰人年五十已上为老二十已上为壮十八已上为少六岁已上为小黄帝曰何以度知其肥瘦伯高曰人有肥有膏有肉黄帝曰别此奈何伯高曰䐃肉坚皮满者肥䐃肉不坚皮缓者膏皮肉不相离者肉黄帝曰身之寒温何如伯高曰膏者其肉淖而麤理者身寒细理者身热脂者其肉坚细理者热麤理者寒黄帝曰其肥瘦大小奈何伯高曰膏者多气而皮纵缓故能纵腹垂腴肉者身体容大脂者其身收小黄帝曰三者之气血多少何如伯高曰膏者多气多气者热热者耐寒肉者多血则充形充形则平脂者其血清气滑少故不能大此别于衆人者也黄帝曰衆人奈何伯高曰衆人皮肉脂膏不能相加也血与气不能相多故其形不小不大各自称其身命曰衆人黄帝曰善治之奈何伯高曰必先别其三形血之多少气之清浊而后调之治无失常经是故膏人纵腹垂腴肉人者上下容大脂人者虽脂不能大也血气隂阳清浊黄帝曰余闻十二经脉以应十二经水者其五色各异清浊不同人之血气若一应之奈何岐伯曰人之血气茍能若一则天下为一矣恶有乱者乎黄帝曰余问一人非问天下之衆岐伯曰夫一人者亦有乱气天下之衆亦有乱人其合为一耳黄帝曰愿闻人气之清浊岐伯曰受谷者浊受气者清清者注隂浊者注阳浊而清者上出于咽清而浊者则下行清浊相干命曰乱气黄帝曰夫隂清而阳浊浊者有清清者有浊清浊别之奈何岐伯曰气之大别清者上注于肺浊者下走于胃胃之清气上出于口肺之浊气下注于经内积于海黄帝曰诸阳皆浊何阳浊甚乎岐伯曰手太阳独受阳之浊手太隂独受隂之清其清者上走空窍其浊者下行诸经诸隂皆清足太隂独受其浊黄帝曰治之奈何岐伯曰清者其气滑浊者其气濇此气之常也故刺隂者深而留之刺阳者浅而疾之清浊相干者以数调之也首面耐寒因于气聚黄帝问于岐伯曰首面与身形也属骨连筋同血合于气耳天寒则裂地凌冰其卒寒或手足懈惰然而其面不衣何也岐伯荅曰十二经脉三百六十五络其血气皆上于面而走空窍其精阳气上走于目而为睛其别气走于耳而为听其宗气上出于鼻而为臭其浊气出于胃走脣舌而为味其气之津液皆上燻于面而皮又厚其肉坚故天气甚寒不能胜之也坚弱勇怯受病忍痛不同附酒悖黄帝问于少俞曰有人于此并行并立其年之长少等也衣之厚薄均也卒然遇烈风暴雨或病或不病或皆病或皆不病其故何也少俞曰帝问何急黄帝曰愿尽闻之少俞曰春青风夏阳风秋凉风冬寒风凡此四时之风者其所病各不同形黄帝曰四时之风病人如何少俞曰黄色薄皮弱肉者不胜春之虚风白色薄皮弱肉者不胜夏之虚风青色薄皮弱肉不胜秋之虚风赤色薄皮弱肉不胜冬之虚风也黄帝曰黑色不病乎少俞曰黑色而皮厚肉坚固不伤于四时之风其皮薄而肉不坚色不一者长夏至而有虚风者病矣其皮厚而肌肉坚者长夏至而有虚风不病矣其皮厚而肌肉坚者必重感于寒外内皆然乃病黄帝曰善黄帝曰夫人之忍痛与不忍痛者非勇怯之分也夫勇士之不忍痛者见难则前见痛则止夫怯士之忍痛者闻难则恐遇痛不动夫勇士之忍痛者见难不恐遇痛不动夫怯士之不忍痛者见难与痛目转面盻恐不能言失气惊悸颜色变更乍死乍生余见其然也不知其何由愿闻其故少俞曰夫忍痛与不忍痛者皮肤之薄厚肌肉之坚脆缓急之分也非勇怯之谓也黄帝曰愿闻勇怯之所由然少俞曰勇士者目深以固长衡直扬三焦理横其心端直其肝大以坚其胆满以傍怒则气盛而胷张肝举而胆横眦裂而目扬毛起而面苍此勇士之由然者也黄帝曰愿闻怯士之所由然少俞曰怯士者目大而不减隂阳相失其焦理纵短而小肝系缓其胆不满而纵肠胃挺脇下空虽方大怒气不能满其胷肝肺虽举气衰复下故不能乆怒此怯士之所由然者也黄帝曰怯士之得酒怒不避勇士者何藏使然少俞曰酒者水谷之精熟谷之液也其气慓悍其入于胃中则胃胀气上逆满于胷中肝浮胆横当是之时固比于勇士气衰则悔与勇士同类不知避之名曰酒悖也耐痛耐毒强弱不同黄帝问于少俞曰筋骨之强弱肌肉之坚脆皮肤之厚薄腠理之踈密各不同其于鍼石火焫之痛何如肠胃之厚薄坚脆亦不等其于毒药何如愿尽闻之少俞曰人之骨强筋弱肉缓皮肤厚者耐痛其于鍼石之痛火焫亦然黄帝曰其耐火焫者何以知之少俞荅曰加以黑色而美骨者耐火焫黄帝曰其不耐鍼石之痛者何以知之少俞曰坚肉薄皮者不耐鍼石之痛于火焫亦然黄帝曰人之病或同时而伤或易已或难已其故何如少俞曰同时而伤其身多热者易已多寒者难已黄帝曰人之胜毒何以知之少俞曰胃厚色黑大骨及肥者皆胜毒故其瘦而薄胃者皆不胜毒也竒恒藏府藏写不同黄帝问曰余闻方士或以脑髓为藏或以肠胃为藏或以为府敢谓更相反皆自谓是不知其道愿闻其説岐伯对曰脑髓骨脉胆女子胞此六者地气之所生也皆藏于隂而象于地故藏而不写名曰竒恒之府夫胃大肠小肠三焦膀胱此五者天气之所生也其气象天故写而不藏此受五藏浊气名曰传化之府此不能乆留输写者也魄门亦为五藏使水谷不得乆藏所谓五藏者藏精气而不写也故满而不能实六府者传化物而不藏故实而不能满也所以然者水谷入口则胃实而肠虚食下则肠实而胃虚故曰实而不满满而不实也逆顺相传至困而死五藏受气于其所生传之于其所胜气舍于其所生死于其所不胜病之且死必先传行至其所不胜病乃死此言气之逆行也故死肝受气于心传之于脾气舍于肾至肺而死心受气于脾传之于肺气舍于肝至肾而死脾受气于肺传之于肾气舍于心至肝而死肺受气于肾传之于肝气舍于脾至心而死肾受气于肝传之于心气舍于肺至脾而死此皆逆死也一日一夜五分之此所以占死生之蚤暮也黄帝曰五藏相通移皆有次五藏有病则各传其所胜不治法三月若六月若三日若六日传五藏而当死是顺传所胜之次故曰别于阳者知病从来别于隂者知死生之期言知至其所困而死精气津液血脉脱则为病黄帝曰余闻人有精气津液血脉余意以为一气耳今乃辨为六名余不知其所以然岐伯曰两神相搏合而成形常先身生是谓精何谓气岐伯曰上焦开发宣五谷味熏肤充身泽毛若雾露之漑是谓气何谓津岐伯曰腠理发泄汗出溱溱是谓津何谓液岐伯曰谷入气满淖泽注于骨骨属屈伸洩泽补益脑髓皮肤润泽是谓液何谓血岐伯曰中焦受气取汁变化而赤是谓血何谓脉岐伯曰壅遏营气令无所避是谓脉黄帝曰六气者有余不足气之多少脑髓之虚实血脉之清浊何以知之岐伯曰精脱者耳聋气脱者目不明津脱者腠理开汗大泄液脱者骨属屈伸不利色夭脑髓消胫痠耳数鸣血脱者色白夭然不泽其脉空虚此其候也黄帝曰六气者贵贱何如岐伯曰六气者各有部主也其贵贱善恶可为常主然五谷与胃为大海也肠胃小大之数黄帝问于伯高曰余愿闻六府传谷者肠胃之小大长短受谷之多少奈何伯高曰请尽言之谷所从出入浅深远近长短之度脣至齿长九分口广二寸半齿以后至会厌深三寸半大容五合舌重十两长七寸广二寸半咽门重十两广二寸半至胃长一尺六寸胃䊸曲屈伸之长二尺六寸大一尺五寸径五寸大容三斗五升小肠后附嵴左环廻周叠积其注于回肠者外附于脐上回运环十六曲大二寸半径八分分之少半长三丈二尺回肠当脐左环回周叶积而下回运环反十六曲大四寸径一寸寸之少半长二丈一尺广肠传嵴以受廻肠左环叶嵴上下辟大八寸径二寸寸之太半长二尺八寸肠胃初入至所出长六丈四寸四分廻曲环反三十二曲也平人絶谷七日而死黄帝曰愿闻人之不食七日而死何也伯高曰臣请言其故胃大一尺五寸径五寸长二尺六寸横屈受水谷三斗五升其中之谷常留二斗水一斗五升而满上焦泄气出其精微慓悍滑疾下焦下漑诸肠小肠大二寸半径八分分之少半长三丈二尺受谷二斗四升水六升三合合之大半回肠大四寸径一寸寸之少半长二丈一尺受谷一斗水七升半广肠大八寸径二寸寸之大半长二尺八寸受谷九升三合八分合之一肠胃之长凡五丈八尺四寸受水谷九斗二升一合合之大半此肠胃所受水谷之数也平人则不然胃满则肠虚肠满则胃虚更虚更满故气得上下五藏安定血脉和利精神乃居故神者水谷之精气也故肠胃之中常留谷二斗水一斗五升故平人日再后后二升半一日中五升七日五七三斗五升而留水谷尽矣故平人不食饮七日而死者水谷精气津液皆尽故也本藏二十五变黄帝问于岐伯曰人之血气精神者所以奉生而周于性命者也经脉者所以行血气而营隂阳濡筋骨利关节者也卫气者所以温分肉充皮肤肥腠理司关阖者也志意者所以御精神收魂魄适寒温和喜怒者也是故血和则经脉流行营覆隂阳筋骨劲强关节清利矣卫气和则分肉解利皮肤调柔腠理致密矣志意和则精神专直魂魄不散悔怒不起五藏不受邪矣寒温和则六府化谷风痺不作经脉通利肢节得安矣此人之常平也五藏者所以藏精神血气魂魄者也六府者所以化水谷而行津液者也此人之所以具受于天也无愚智贤不肖无以相倚也然有其独尽天寿而无邪僻之病百年不衰虽犯风雨卒寒大暑犹有弗能害也有其不离屏蔽室内无憷惕之恐然犹不免于病何也愿闻其故岐伯对曰窘乎哉问也五藏者所以参天地副隂阳而连四时化五节者也五藏者固有小大高下坚脆端正偏倾者六府亦有小大长短厚薄结直缓急凡此二十五者各不同或善或恶或吉或凶请言其方心小则安邪弗能伤易伤以忧心大则忧不能伤易伤于邪心高则满于肺中悗而善忘难开以言心下则藏外易伤于寒易恐以言心坚则藏安守固心脆则善病消瘅热中心端正则和利难伤心偏倾则操持不一无守司也肺小则少饮不病喘喝肺大则多饮善病胷痺喉痺逆气肺高则上气肩息欬肺下则居贲迫肺善脇下痛肺坚则不病欬上气肺脆则苦病消瘅易伤肺端正则和利难伤肺偏倾则胷偏痛也肝小则藏安无脇下之病肝大则逼胃迫咽迫咽则苦膈中且脇下痛肝高则上支贲切脇悗为息贲肝下则逼胃脇下空脇下空则易受邪肝坚则藏安难伤肝脆则善病消瘅易伤肝端正则和利难伤肝偏倾则脇下痛也脾小则藏安难伤于邪也脾大则苦凑䏚而痛不能疾行脾高则䏚引季脇而痛脾下则下加于大肠下加于大肠则藏苦受邪脾坚则藏安难伤脾脆则善病消瘅易伤脾端正则和利难伤脾偏倾则善满善胀也肾小则藏安难伤肾大则善病腰痛不可以俛仰易伤以邪肾高则苦背膂痛不可以俯仰肾下则腰尻痛不可以俛仰为狐疝肾坚则不病腰背痛肾脆则善病消瘅易伤肾端正则和利难伤肾偏倾则苦腰尻痛也凡此二十五变者人之所苦常病黄帝曰何以知其然也岐伯曰赤色小理者心小麤理者心大无者心高小短举者心下长者心下坚弱小以薄者心脆直下不举者心端正倚一方者心偏倾也白色小理者肺小麤理者肺大巨肩反膺陷喉者肺高合腋张脇者肺下好肩背厚者肺坚肩背薄者肺脆背膺厚者肺端正脇偏踈者肺偏倾也青色小理者肝小麤理者肝大广胷反骹者肝高合脇兎骹者肝下胷脇好者肝坚脇骨弱者肝脆膺腹好相得者肝端正脇骨偏举者肝偏倾也黄色小理者脾小麤理者脾大掲脣者脾高脣下纵者脾下脣坚者脾坚脣大而不坚者脾脆脣上下好者脾端正脣偏举者脾偏倾也黑色小理者肾小麤理者肾大高耳者肾高耳后陷者肾下耳坚者肾坚耳薄不坚者肾脆耳好前居牙车者肾端正耳偏高者肾偏倾也凡此诸变者持则安减则病也帝曰善然非余之所问也愿闻人之有不可病者至尽天寿虽有深忧大恐憷惕之志犹不能减也甚寒大热不能伤也其有不离屏蔽室内又无憷惕之恐然不免于病者何也愿闻其故岐伯曰五藏六府邪之舍也请言其故五藏皆小者少病苦燋心大愁忧五藏皆大者缓于事难使以忧五藏皆高者好高举措五藏皆下者好出人下五藏皆坚者无病五藏皆脆者不离于病五藏皆端正者和利得人心五藏皆偏倾者邪心而善盗不可以为人平反覆言语也黄帝曰愿闻六府之应岐伯荅曰肺合大肠大肠者皮其应心合小肠小肠者脉其应肝合胆胆者筋其应脾合胃胃者肉其应肾合三焦膀胱三焦膀胱者腠理毫毛其应黄帝曰应之奈何岐伯曰肺应皮皮厚者大肠厚皮薄者大肠薄皮缓腹里大者大肠大而长皮急者大肠急而短皮滑者大肠直皮肉不相离者大肠结心应脉皮厚者脉厚脉厚者小肠厚皮薄者脉薄脉薄者小肠薄皮缓者脉缓脉缓者小肠大而长皮薄而脉沖小者小肠小而短诸阳经脉皆多纡屈者小肠结脾应肉肉䐃坚大者胃厚肉䐃么者胃薄肉䐃小而么者胃不坚肉䐃不称身者胃下胃下者下管约不利肉䐃不坚者胃缓肉䐃无小里累者胃急肉䐃多少里累者胃结胃结者上管约不利也肝应爪爪厚色黄者胆厚爪薄色红者胆薄爪坚色青者胆急爪濡色赤者胆缓爪直色白无约者胆直爪恶色黑多纹者胆结也肾应骨密理厚皮者三焦膀胱厚麤理薄皮者三焦膀胱薄踈腠理者三焦膀胱缓皮急而无毫毛者三焦膀胱急毫毛美而麤者三焦膀胱直稀毫毛者三焦膀胱结也黄帝曰厚薄美恶皆有形愿闻其所病岐伯荅曰视其外应以知其内藏则知所病矣身形候藏府黄帝曰本藏以身形支节䐃肉候五藏六府之小大焉今夫王公大人临朝即位之君而问焉谁可扪循之而后荅乎岐伯曰身形支节者藏府之盖也非面部之阅也黄帝曰五藏之气阅于面者余已知之矣以支节知而阅之奈何岐伯曰五藏六府者肺为之盖巨肩陷咽候见其外黄帝曰善岐伯曰五藏六府心为之主缺盆为之道骷骨有余以候黄帝曰善岐伯曰肝者主为将使之候外欲知坚固视目小大黄帝曰善岐伯曰脾者主为卫使之迎粮视脣舌好恶以知吉凶黄帝曰善岐伯曰肾者主为外使之逺听视耳好恶以知其性黄帝曰善愿闻六府之候岐伯曰六府者胃之为海广骸大颈张胷五谷乃容鼻隧以长以候大肠脣厚人中长以候小肠目下果大其胆乃横鼻孔在外膀胱漏泄鼻柱中央起三焦乃约此所以候六府者也上下三等藏安且良矣人有隂阳治分五态黄帝问于少师曰余尝闻人有隂阳何谓隂人何谓阳人少师曰天地之间六合之内不离于五人亦应之非徒一隂一阳而已也而略言耳口弗能徧明也黄帝曰愿略闻其意有贤人圣人心能备而行之乎少师曰盖有太隂之人少隂之人太阳之人少阳之人隂阳和平之人凡五人者其态不同其筋骨气血各不等黄帝曰其不等者可得闻乎少师曰太隂之人贪而不仁下齐湛湛好内而恶出心和而不发不务于时动而后之此太隂之人也少隂之人小贪而贼心见人有亡常若有得好伤好害见人有荣乃反愠怒心疾而无恩此少隂之人也太阳之人居处于于好言大事无能而虚説志发于四野举措不顾是非为事如常自用事虽败而常无悔此太阳之人也少阳之人諟谛好自贵有小小官则高自宜好为外交而不内附此少阳之人也隂阳和平之人居处安静无为惧惧无为欣欣婉然从物或与不争与时变化尊则谦谦谭而不治是谓至治古之善用鍼艾者视人五态乃治之盛者写之虚者补之黄帝曰治人之五态奈何少师曰太隂之人多隂而无阳其隂血浊其卫气濇隂阳不和缓筋而厚皮不之疾写不能移之少隂之人多隂少阳小胃而大肠六府不调其阳明脉小而太阳脉大必审调之其血易脱其气易败也太阳之人多阳而少隂必谨调之无脱其隂而写其阳阳重脱者易狂隂阳皆脱者暴死不知人也少阳之人多阳少隂经小而络大血在中而气外实隂而虚阳独写其络脉则强气脱而疾中气不足病不起也隂阳和平之人其隂阳之气和血脉调谨诊其隂阳视其邪正安容仪审有余不足盛则写之虚则补之不盛不虚以经取之此所以调隂阳别五态之人者也黄帝曰夫五态之人者相与毋故卒然新会未知其行也何以别之少师荅曰衆人之属不知五态之人者故五五二十五人而五态之人不与焉五态之人尤不合于衆者也黄帝曰别五态之人奈何少师曰太隂之人其状黮黮然黑色念然下意临临然长大腘然未偻此太隂之人也少隂之人其状清然窃然固以隂贼立而躁崄行而似伏此少隂之人也太阳之人其状轩轩储储反身折腘此太阳之人也少阳之人其状立则好仰行则好揺其两臂两肘则常出于背此少阳之人也隂阳和平之人其状委委然随随然颙颙然愉愉然䁢䁢然豆豆然衆人皆曰君子此隂阳和平之人也隂阳二十五人黄帝曰余闻隂阳之人何如伯高曰天地之间六合之内不离于五人亦应之故五五二十五人之政而隂阳之人不与焉其态又不合于衆者五余已知之矣愿闻二十五人之形血气之所生别而以候从外知内何如岐伯曰悉乎哉问也此先师之秘也虽伯高犹不能明之也黄帝避席遵循而却曰余闻之得其人弗教是谓重失得而洩之天将厌之余愿得而明之金柜藏之不敢扬之岐伯曰先立五形金木水火土别其五色异其五形之人而二十五人具矣黄帝曰愿卒闻之岐伯曰慎之慎之臣请言之木形之人比于上角似于苍帝其为人苍色小头长面大肩背直身小手足好有才劳心少力多忧劳于事能春夏不能秋冬感而病生足厥隂佗佗然大角之人比于左足少阳少阳之上遗遗然左角之人比于右足少阳少阳之下随随然釱角之人比于右足少阳少阳之上推推然判角之人比于左足少阳少阳之下栝栝然火形之人比于上徴似于赤帝其为人赤色广䏖鋭面小头好肩背髀腹小手足行安地疾心行揺肩背肉满有气轻财少信多虑见事明好颜急心不寿暴死能春夏不能秋冬秋冬感而病生手少隂核核然质徴之人比于左手太阳太阳之上肌肌然少徴之人比于右手太阳太阳之下慆慆然右徴之人比于右手太阳太阳之上鲛鲛然质判之人比于左手太阳太阳之下支支頥頥然土形之人比于上宫似于上古黄帝其为人黄色圆面大头美肩背大腹美股胫小手足多肉上下相称行安地举足浮安心好利人不喜权势善附人也能秋冬不能春夏春夏感而病生足太隂敦敦然大宫之人比于左足阳明阳明之上婉婉然加宫之人比于左足阳明阳明之下坎坎然少宫之人比于右足阳明阳明之上枢枢然左宫之人比于右足阳明阳明之下兀兀然金形之人比于上商似于白帝其为人方靣白色小头小肩背小腹小手足如骨发踵外骨轻身清廉急心静悍善为吏能秋冬不能春夏春夏感而病生手太隂敦敦然釱商之人比于左手阳明阳明之上廉廉然右商之人比于左手阳明阳明之下脱脱然大商之人比于右手阳明阳明之上监监然少商之人比于右手阳明阳明之下严严然水形之人比于上羽似于黑帝其为人黑色面不平大头廉頥小肩大腹动手足发行揺身下尻长背延延然不敬畏善欺绐人戮死能秋冬不能春夏春夏感而病生足少隂汗汗然大羽之人比于右足太阳太阳之上颊颊然少羽之人比于左足太阳太阳之下纡纡然衆之为人比于右足太阳太阳之下洁洁然桎之为人比于左足太阳太阳之上安安然是故五形之人二十五变者衆之所以相欺者是也黄帝曰得其形不得其色何如岐伯曰形胜色色胜形者至其胜时年加感则病行失则忧矣形色相得者富贵大乐黄帝曰其形色相胜之时年加可知乎岐伯曰凡年忌下上之人大忌常加七嵗十六嵗二十五嵗三十四嵗四十三嵗五十二嵗六十一嵗皆人之大忌不可不自安也感则病行失则忧矣当此之时无为姦事是谓年忌黄帝曰夫子之言脉之上下血气之候以知形气奈何岐伯曰足阳明之上血气盛则髯美长血少气多则髯短故气少血多则髯少血气皆少则无髯两吻多画足阳明之下血气盛则下毛美长至胷血多气少则下毛美短至脐行则善高举足足指少肉足善寒血少气多则肉而善瘃血气皆少则无毛有则稀枯悴善痿厥足痺足少阳之上气血盛则通髯美长血多气少则通髯美短血少气多则少须血气皆少则无须感于寒湿则善痺骨痛爪枯也足少阳之下血气盛则胫毛美长外踝肥血多气少则胫毛美短外踝皮坚而厚血少气多则胻毛少外踝皮薄而软血气皆少则无毛外踝瘦无肉足太阳之上血气盛则美眉眉有毫毛血多气少则恶眉面多少理血少气多则面多肉血气和则美色足太阳之下血气盛则跟肉满踵坚气少血多则瘦跟空血气皆少则喜转筋踵下痛手阳明之上血气盛则髭美血少气多则髭恶血气皆少则无髭手阳明之下血气盛则腋下毛美手鱼肉以温气血皆少则手瘦以寒手少阳之上血气盛则眉美以长耳色美血气皆少则耳焦恶色手少阳之下血气盛则手卷多肉以温血气皆少则寒以瘦气少血多则瘦以多脉手太阳之上血气盛则有多须面多肉以平血气皆少则面瘦恶色手太阳之下血气盛则掌肉充满血气皆少则掌瘦以寒黄帝曰二十五人者刺之有约乎岐伯曰美眉者足太阳之脉气血多恶眉者气血少其肥而泽者血气有余肥而不泽者气有余血不足瘦而无泽者气血俱不足审察其形气有余不足而调之可以知逆顺矣黄帝曰刺其诸隂阳奈何岐伯曰按其寸口人迎以调隂阳切循其经络之凝濇结而不通者此于身皆为痛痺甚则不行故凝濇凝濇者致气以温之血和乃止其结络者脉结血不行决之乃行故曰气有余于上者导而下之气不足于上者推而休之其稽留不至者因而迎之必明于经隧乃能持之寒与热争者导而行之其宛陈血不结者则而予之必先明知二十五人则血气之所在左右上下刺约毕也五音五味分配藏府右徴与少徴调右手太阳上左商与左徴调左手阳明上少徴与大宫调左手阳明上右角与大角调右足少阳下大徴与少徴调左手太阳上衆羽与少羽调右足太阳下少商与右商调右手太阳下桎羽与衆羽调右足太阳下少宫与太宫调右足阳明下判角与少角调右足少阳下商与上商调右足阳明下商与上角调左足太阳下上徴与右徴同谷麦畜羊果杏手少隂藏心色赤味苦时夏上羽与大羽同谷大豆畜彘果栗足少隂藏肾色黑味咸时冬上宫与大宫同谷稷畜牛果枣足太隂藏脾色黄味甘时季夏上商与右商同谷黍畜鸡果桃手太隂藏肺色白味辛时秋上角与大角同谷麻畜犬果李足厥隂藏肝色青味酸时春大宫与上角同右足阳明上左角与大角同左足阳明上少羽与大羽同右足太阳下左商与右商同左手阳明上加宫与大宫同左足少阳上质判与大宫同左手太阳下判角与大角同左足少阳下大羽与大角同右足太阳上大角与大宫同右足少阳上右徴少徴质徴上徴判徴右角角上角大角判角右商少商商上商左商少宫上宫大宫加宫左角宫衆羽桎羽上羽大羽少羽类经卷四类经钦定四库全书类经卷五明张介賔撰脉色类诊法常以平旦黄帝问曰诊法何如岐伯对曰诊法常以平旦隂气未动阳气未散饮食未进经脉未盛络脉调匀气血未乱故乃可诊有过之脉切脉动静而视精明察五色观五藏有余不足六府强弱形之盛衰以此参伍决死生之分部位尺内两傍则季脇也尺外以候肾尺里以候腹中附上左外以候肝内以候鬲右外以候胃内以候脾上附上右外以候肺内以候胷中左外以候心内以候膻中前以候前后以候后上竟上者胷喉中事也下竟下者少腹腰股膝胫足中事也唿吸至数黄帝问曰平人何如岐伯对曰人一唿脉再动一吸脉亦再动唿吸定息脉五动闰以太息命曰平人平人者不病也常以不病调病人医不病故为病人平息以调之为法人一唿脉一动一吸脉一动曰少气人一唿脉三动一吸脉三动而躁尺热曰病温尺不热脉滑曰病风脉濇曰痺人一唿脉四动以上曰死脉絶不至曰死乍踈乍数曰死五藏之气脉有常数一日一夜五十营以营五藏之精不应数者名曰狂生所谓五十营者五藏皆受气持其脉口数其至也五十动而不一代者五藏皆受气四十动一代者一藏无气三十动一代者二藏无气二十动一代者三藏无气十动一代者四藏无气不满十动一代者五藏无气予之短期要在终始所谓五十动而不一代者以为常也以知五藏之期予之短期者乍数乍踈也三部九候黄帝问曰余闻九鍼于夫子衆多博大不可胜数余愿闻要道以属子孙传之后世着之骨髓藏之肝肺㰱血而受不敢妄泄令合天道必有终始上应天光星辰厯纪下副四时五行贵贱更立冬隂夏阳以人应之奈何愿闻其方岐伯对曰妙乎哉问也此天地之至数帝曰愿闻天地之至数合于人形血气通决死生为之奈何岐伯曰天地之至数始于一终于九焉一者天二者地三者人因而三之三三者九以应九野故人有三部部有三候以决死生以处百病以调虚实而除邪疾帝曰何谓三部岐伯曰有下部有中部有上部部各有三候三候者有天有地有人也必指而导之乃以为真上部天两额之动脉上部地两颊之动脉上部人耳前之动脉中部天手太隂也中部地手阳明也中部人手少隂也下部天足厥隂也下部地足少隂也下部人足太隂也故下部之天以候肝地以候肾人以候脾胃之气帝曰中部之候奈何岐伯曰亦有天亦有地亦有人天以候肺地以候胷中之气人以候心帝曰上部以何候之岐伯曰亦有天亦有地亦有人天以候头角之气地以候口齿之气人以候耳目之气三部者各有天各有地各有人三而成天三而成地三而成人三而三之合则为九九分为九野九野为九藏故神藏五形藏四合为九藏五藏已败其色必夭夭必死矣帝曰以候奈何岐伯曰必先度其形之肥痩以调其气之虚实实则写之虚则补之必先去其血脉而后调之无问其病以平为期七诊帝曰何以知病之所在岐伯曰察九候独小者病独大者病独疾者病独迟者病独热者病独寒者病独陷下者病诊有十度诊有隂阳诊有十度度人脉度藏度肉度筋度俞度隂阳气尽人病自具脉动无常散隂颇阳脉脱不具诊无常行诊必上下度民君卿受师不卒使术不明不察逆从是为妄行持雌失雄弃隂附阳不知并合诊故不明传之后世反论自章至隂虚天气絶至阳盛地气不足隂阳并交至人之所行隂阳并交者阳气先至隂气后至是以圣人持诊之道先后隂阳而持之竒恒之势乃六十首诊合㣲之事追隂阳之变章五中之情其中之论取虚实之要定五度之事知此乃足以诊是以切隂不得阳诊消亡得阳不得隂守学不湛知左不知右知右不知左知上不知下知先不知后故治不乆知丑知善知病知不病知髙知下知坐知起知行知止用之有纪诊道乃具万世不殆起所有余知所不足度事上下脉事因格是以形弱气虚死形气有余脉气不足死脉气有余形气不足生诊有大方是以诊有大方坐起有常出入有行以转神明必清必浄上观下观司八正邪别五中部按脉动静循尺滑濇寒温之意视其大小合之病能逆从以得复知病名诊可十全不失人情故诊之或视息视意故不失条理道甚明察故能长乆不知此道失经絶理亡言妄期此谓失道脉合四时隂阳规矩帝曰脉其四时动奈何知病之所在奈何知病之所变奈何知病乍在内奈何知病乍在外奈何请问此五者可得闻乎岐伯曰请言其与天运转大也万物之外六合之内天地之变隂阳之应彼春之暖为夏之暑彼秋之忿为冬之怒四变之动脉与之上下以春应中规夏应中矩秋应中衡冬应中权是故冬至四十五日阳气㣲上隂气㣲下夏至四十五日隂气微上阳气微下隂阳有时与脉为期期而相失如脉所分分之有期故知死时㣲妙在脉不可不察察之有纪从隂阳始始之有经从五行生生之有度四时为宜补写勿失与天地如一得一之精以知死生是故声合五音色合五行脉合隂阳是故持脉有道虚静为保春日浮如鱼之游在波夏日在肤泛泛乎万物有余秋日下肤蛰虫将去冬日在骨蛰虫周宻君子居室故曰知内者按而纪之知外者终而始之此六者持脉之大法四时藏脉病有太过不及黄帝问曰春脉如弦何如而弦岐伯曰春脉者肝也东方木也万物之所以始生也故其气来耎弱轻虚而滑端直以长故曰弦反此者病帝曰何如而反岐伯曰其气来实而强此谓太过病在外其气来不实而㣲此谓不及病在中帝曰春脉太过与不及其病皆何如岐伯曰太过则令人善忘忽忽眩冐而巅疾其不及则令人胷痛引背下则两脇胠满帝曰善夏脉如钩何如而钩岐伯曰夏脉者心也南方火也万物之所以盛长也故其气来盛去衰故曰钩反此者病帝曰何如而反岐伯曰其气来盛去亦盛此谓太过病在外其气来不盛去反盛此谓不及病在中帝曰夏脉太过与不及其病皆何如岐伯曰太过则令人身热而肤痛为浸淫其不及则令人烦心上见欬唾下为气泄帝曰善秋脉如浮何如而浮岐伯曰秋脉者肺也西方金也万物之所以收成也故其气来轻虚以浮来急去散故曰浮反此者病帝曰何如而反岐伯曰其气来毛而中央坚两傍虚此谓太过病在外其气来毛而㣲此谓不及病在中帝曰秋脉太过与不及其病皆何如岐伯曰太过则令人逆气而背痛愠愠然其不及则令人喘唿吸少气而欬上气见血下闻病音帝曰善冬脉如营何如而营岐伯曰冬脉者肾也北方水也万物之所以合藏也故其气来沉以抟故曰营反此者病帝曰何如而反岐伯曰其气来如弹石者此谓太过病在外其去如数者此谓不及病在中帝曰冬脉太过与不及其病皆何如岐伯曰太过则令人解㑊嵴脉痛而少气不欲言其不及则令人心悬如病饥𦕈中清嵴中痛少腹满小便变帝曰善帝曰四时之序逆从之变异也然脾脉独何主岐伯曰脾脉者土也孤藏以灌四傍者也帝曰然则脾善恶可得见之乎岐伯曰善者不可得见恶者可见帝曰恶者何如可见岐伯曰其来如水之流者此谓太过病在外如鸟之喙者此谓不及病在中帝曰夫子言脾为孤藏中央土以灌四傍其太过与不及其病皆何如岐伯曰太过则令人四支不举其不及则令人九窍不通名曰重强帝瞿然而起再拜而稽首曰善吾得脉之大要天下至数五色脉变揆度竒恒道在于一神转不廻廻则不转乃失其机至数之要廹近以㣲着之玉版藏之藏府毎旦读之名曰玉机脉分四时无胃曰死平人之常气禀于胃胃者平人之常气也人无胃气曰逆逆者死春胃㣲弦曰平弦多胃少曰肝病但弦无胃曰死胃而有毛曰秋病毛甚曰今病藏真散于肝肝藏筋膜之气也夏胃㣲钩曰平钩多胃少曰心病但钩无胃曰死胃而有石曰冬病石甚曰今病藏真通于心心藏血脉之气也长夏胃微耎弱曰平弱多胃少曰脾病但代无胃曰死耎弱有石曰冬病弱甚曰今病藏真濡于脾脾藏肌肉之气也秋胃㣲毛曰平毛多胃少曰肺病但毛无胃曰死毛而有弦曰春病弦甚曰今病藏真髙于肺以行营卫隂阳也冬胃㣲石曰平石多胃少曰肾病但石无胃曰死石而有钩曰夏病钩甚曰今病藏真下于肾肾藏骨髓之气也胃之大络名曰虚里贯鬲络肺出于左乳下其动应衣脉宗气也盛喘数絶者则病在中结而横有积矣絶不至曰死乳之下其动应衣宗气泄也逆从四时无胃亦死岐伯曰脉从隂阳病易已脉逆隂阳病难已脉得四时之顺曰病无他脉反四时及不间藏曰难巳脉有逆从四时未有藏形春夏而脉痩秋冬而脉浮大命曰逆四时也风热而脉静泄而脱血脉实病在中脉虚病在外脉濇坚者皆难治命曰反四时也人以水谷为本故人絶水谷则死脉无胃气亦死所谓无胃气者但得真藏脉不得胃气也所谓脉不得胃气者肝不弦肾不石也黄帝曰凡治病察其形气色泽脉之盛衰病之新故乃治之无后其时形气相得谓之可治色泽以浮谓之易已脉从四时谓之可治脉弱以滑是有胃气命曰易治取之以时形气相失谓之难治色夭不泽谓之难已脉实以坚谓之益甚脉逆四时为不可治必察四难而明告之所谓逆四时者春得肺脉夏得肾脉秋得心脉冬得脾脉其至皆悬絶沉濇者命曰逆四时未有藏形于春夏而脉沉濇秋冬而脉浮大名曰逆四时也病热脉静泄而脉大脱血而脉实病在中脉实坚病在外脉不实坚者皆难治五藏平病死脉胃气为本夫平心脉来累累如连珠如循琅玕曰心平夏以胃气为本病心脉来喘喘连属其中㣲曲曰心病死心脉来前曲后居如操𢃄钩曰心死平肺脉来厌厌聂聂如落榆荚曰肺平秋以胃气为本病肺脉来不上不下如循鸡羽曰肺病死肺脉来如物之浮如风吹毛曰肺死平肝脉来耎弱招招如揭长竿末梢曰肝平春以胃气为本病肝脉来盈实而滑如循长竿曰肝病死肝脉来急益劲如新张弓弦曰肝死平脾脉来和柔相离如鸡践地曰脾平长夏以胃气为本病脾脉来实而盈数如鸡举足曰脾病死脾脉来鋭坚如鸟之喙如鸟之距如屋之漏如水之流曰脾死平肾脉来喘喘累累如钩按之而坚曰肾平冬以胃气为本病肾脉来如引葛按之益坚曰肾病死肾脉来发如夺索辟辟如弹石曰肾死三阳脉体太阳脉至洪大以长少阳脉至乍数乍踈乍短乍长阳明脉至浮大而短六经独至病脉分治太阳藏独至厥喘虚气逆是隂不足阳有余也表里当俱写取之下俞阳明藏独至是阳气重并也当写阳补隂取之下俞少阳藏独至是厥气也硚前卒大取之下俞少阳独至者一阳之过也太隂藏抟者用心省真五脉气少胃气不平三隂也宜治其下俞补阳写隂一阳独啸少阳厥也阳并于上四脉争张气归于肾宜治其经络写阳补隂一隂至厥隂之治也真虚㾓心厥气留薄发为白汗调食和药治在下俞帝曰太阳藏何象岐伯曰象三阳而浮也帝曰少阳藏何象岐伯曰象一阳也一阳藏者滑而不实也帝曰阳明藏何象岐伯曰象太浮也太隂藏抟言伏鼓也二隂抟至肾沉不浮也寸口尺脉诊诸病欲知寸口太过与不及寸口之脉中手短者曰头痛寸口脉中手长者曰足胫痛寸口脉中手促上击者曰肩背痛寸口脉沉而坚者曰病在中寸口脉浮而盛者曰病在外寸口脉沉而弱曰寒热及疝瘕少腹痛寸口脉沉而横曰脇下有积腹中有横积痛寸口脉沉而喘曰寒热脉盛滑坚者曰病在外脉小实而坚者病在内脉小弱以濇谓之乆病脉滑浮而疾者谓之新病脉急者曰疝瘕少腹痛脉滑曰风脉濇曰痺缓而滑曰热中盛而𦂳曰胀臂多青脉曰脱血尺脉缓濇谓之解㑊安卧脉盛谓之脱血尺濇脉滑谓之多汗尺寒脉细谓之后泄脉尺麤常热者谓之热中三诊六变与尺相应黄帝问于岐伯曰余闻之见其色知其病命曰明按其脉知其病命曰神问其病知其处命曰工余愿问见而知之按而得之问而极之为之奈何岐伯答曰夫色脉与尺之相应也如桴鼓影响之相应也不得相失也此亦本末根叶之出候也故根死则叶枯矣色脉形肉不得相失也故知一则为工知二则为神知三则神且明矣黄帝曰愿卒闻之岐伯答曰色青者其脉絃也赤者其脉钩也黄者其脉代也白者其脉毛黑者其脉石见其色而不得其脉反得其相胜之脉则死矣得其相生之脉则病已矣黄帝问于岐伯曰五藏之所生变化之病形何如岐伯荅曰先定其五色五脉之应其病乃可别也黄帝曰色脉已定别之奈何岐伯曰调其脉之缓急小大滑濇而病变定矣黄帝曰调之奈何岐伯荅曰脉急者尺之皮肤亦急脉缓者尺之皮肤亦缓脉小者尺之皮肤亦减而少气脉大者尺之皮肤亦贲而起脉滑者尺之皮肤亦滑脉濇者尺之皮肤亦濇凡此变者有㣲有甚故善调尺者不待于寸善调脉者不待于色能参合而行之者可以为上工上工十全九行二者为中工中工十全七行一者为下工下工十全六诊尺论疾黄帝问于岐伯曰余欲无视色持脉独调其尺以言其病从外知内为之奈何岐伯曰审其尺之缓急小大滑濇肉之坚脆而病形定矣视人之目窠上㣲痈如新卧起状其颈脉动时欬按其手足上窅而不起者风水肤胀也尺肤滑其淖泽者风也尺肉弱者解㑊安卧脱肉者寒热不治尺肤滑而泽脂者风也尺肤濇者风痺也尺肤麤如枯鱼之鳞者水泆饮也尺肤热甚脉盛躁者病温也其脉盛而滑者病且出也尺肤寒其脉小者泄少气尺肤炬然先热后寒者寒热也尺肤先寒乆大之而热者亦寒热也肘所独热者腰以上热手所独热者腰以下热肘前独热者膺前热肘后独热者肩背热臂中独热者腰腹热肘后麤以下三四寸热者肠中有虫掌中热者腹中热掌中寒者腹中寒鱼上白肉有青血脉者胃中有寒尺炬然热人迎大者当夺血尺坚大脉小甚少气悗有加立死类经卷五类经钦定四库全书类经卷六明张介賔撰脉色类藏脉六变病刺不同黄帝曰请问脉之缓急小大滑濇之病形何如岐伯曰臣请言五藏之病变也心脉急甚者为瘛瘲微急为心痛引背食不下缓甚为狂笑微缓为伏梁在心下上下行时唾血大甚为喉吤微大为心痺引背善涙出小甚为善哕微小为消瘅滑甚为善渇微滑为心疝引脐小腹鸣濇甚为瘖㣲濇为血溢维厥耳鸣颠疾肺脉急甚为癫疾微急为肺寒热怠惰欬唾血引腰背胷若鼻息肉不通缓甚为多汗微缓为痿瘘偏风头以下汗出不可止大甚为胫肿微大为肺痺引胷背起恶日光小甚为泄微小为消瘅滑甚为息贲上气微滑为上下出血濇甚为呕血微濇为鼠瘘在颈支腋之间下不胜其上其应善痠矣肝脉急甚者为恶言微急为肥气在脇下若覆杯缓甚为善呕㣲缓为水瘕痺也大甚为内痈善呕衂微大为肝痺隂缩欬引小腹小甚为多饮㣲小为消瘅滑甚为㿉疝微滑为遗溺濇甚为溢饮微濇为瘛挛筋痺脾脉急甚为瘛瘲微急为膈中食饮入而还出后沃沬缓甚为痿厥微缓为风痿四肢不用心慧然若无病大甚为击仆微大为疝气腹里大脓血在肠胃之外小甚为寒热微小为消瘅滑甚为㿉癃微滑为虫毒蛕蝎腹热濇甚为肠㿉微濇为内㿉多下脓血肾脉急甚为骨癫疾微急为沉厥奔豚足不收不得前后缓甚为折嵴微缓为洞洞者食不化下嗌还出大甚为隂痿㣲大为石水起脐已下至小腹腄腄然上至胃腕死不治小甚为洞泄微小为消瘅滑甚为癃㿉微滑为骨痿坐不能起起则目无所见濇甚为大痈微濇为不月沉痔黄帝曰病之六变者刺之奈何岐伯荅曰诸急者多寒缓者多热大者多气少血小者血气皆少滑者阳气盛微有热濇者多血少气微有寒是故刺急者深内而久留之刺缓者浅内而疾发鍼以去其热刺大者微写其气无出其血刺骨者疾发鍼而浅纳之以写其阳气而去其热刺濇者必中其脉随其逆顺而久留之必先按而循之已发鍼疾按其痏无令其出血以和其脉诸小者隂阳形气俱不足勿取以鍼而调以甘药也抟坚耎散为病不同心脉搏坚而长当病舌卷不能言其耎而散者当消环自己肺脉搏坚而长当病唾血其耎而散者当病灌汗至令不复散发也肝脉搏坚而长色不青当病坠若搏因血在脇下令人喘逆其耎而散色泽者当病溢饮溢饮者渇暴多饮而易入肌皮肠胃之外也胃脉搏坚而长其色赤当病折髀其耎而散者当病食痺脾脉搏坚而长其色黄当病少气其耎而散色不泽者当病足胻肿若水状也肾脉搏坚而长其色黄而赤者当病折腰其耎而散者当病少血至令不复也帝曰诊得心脉而急此为何病病形何如岐伯曰病名心疝少腹当有形也帝曰何以言之岐伯曰心为牡藏小肠为之使故曰少腹当有形也帝曰诊得胃脉病形何如岐伯曰胃脉实则胀虚则泄诸脉证诊法夫脉者血之府也长则气治短则气病数则烦心大则病进上盛则气高下盛则气胀代则气衰细则气少濇则心痛浑浑革至如涌泉病进而色弊緜緜其去如弦絶死麤大者隂不足阳有余为热中也来疾去徐上实下虚为厥巅疾来徐去疾上虚下实为恶风也故中恶风者阳气受也有脉俱沉细数者少隂厥也沉细数散者寒热也浮而散者为眴仆诸浮不躁者皆在阳则为热其有躁者在手诸细而沉者皆在隂则为骨痛其有静者在足数动一代者病在阳之脉也洩及便脓血诸过者切之濇者阳气有余也滑者隂气有余也阳气有余为身热无汗隂气有余为多汗身寒隂阳有余则无汗而寒推而外之内而不外有心腹积也推而内之外而不内身有热也推而上之上而不下腰足清也推而下之下而不上头项痛也按之至骨脉气少者腰嵴痛而身有痺也闗格故人迎一盛病在少阳二盛病在太阳三盛病在阳明四盛已上为格阳寸口一盛病在厥隂二盛病在少隂三盛病在太隂四盛已上为闗隂人迎与寸口俱盛四倍已上为闗格闗格之脉羸不能极于天地之精气则死矣岐伯曰反四时者有余为精不足为消应太过不足为精应不足有余为消隂阳不相应病名曰闗格孕脉妇人手少隂脉动甚者任子也隂搏阳别谓之有子诸经脉证死期肝满肾满肺满皆实即为肿肺之雍喘而两胠满肝雍两胠满卧则惊不得小便肾雍胠下至少腹满胫有大小髀胻大跛易偏枯心脉满大癎瘛筋挛肝脉小急癎瘛筋挛肝脉骛暴有所惊骇脉不至若瘖不治自已肾脉小急肝脉小急心脉小急不鼓皆为瘕肾肝并沉为石水并浮为风水并虚为死并小弦欲惊肾脉大急沉肝脉大急沉皆为疝心脉抟滑急为心疝肺脉沉搏为肺疝三阳急为瘕三隂急为疝二隂急为癎厥二阳急为惊脾脉外鼓沉为肠澼久自已肝脉小缓为肠澼易治肾脉小搏沉为肠澼下血血温身热者死心肝澼亦下血二藏同病者可治其脉小沉濇为肠澼其身热者死热见七日死胃脉沉鼓濇胃外鼓大心脉小坚急皆鬲偏枯男子发左女子发右不瘖舌转可治三十日起其从者瘖三岁起年不满二十者三岁死脉至而搏血衂身热者死脉来悬钩浮为常脉脉至如喘名曰暴厥暴厥者不知与人言脉至如数使人暴惊三四日自已脉至浮合浮合如数一息十至以上是经气予不足也微见九十日死脉至如火薪然是心精之予夺也草干而死脉至如散叶是肝气予虚也木叶落而死脉至如省客省客者脉塞而鼓是肾气予不足也悬去枣华而死脉至如丸泥是胃精予不足也榆荚落而死脉至如横格是胆气予不足也禾熟而死脉至如弦缕是胞精予不足也病善言下霜而死不言可治脉至如交漆交漆者左右傍至也微见三十日死脉至如涌泉浮鼓肌中太阳气予不足也少气味韭英而死脉至如頽土之状按之不得是肌气予不足也五色先见黑白垒发死脉至如悬雍悬雍者浮揣切之益大是十二俞之予不足也水凝而死脉至如偃刀偃刀者浮之小急按之坚大急五藏莞热寒热独并于肾也如此其人不得坐立春而死脉至如丸滑不直手不直手者按之不可得也是大肠气予不足也枣叶生而死脉至如华者令人善恐不欲坐卧行立常听是小肠气予不足也季秋而死决死生帝曰决死生奈何岐伯曰形盛脉细少气不足以息者危形瘦脉大胷中多气者死形气相得者生参伍不调者病三部九候皆相失者死上下左右之脉相应如参舂者病甚上下左右相失不可数者死中部之候虽独调与衆藏相失者死中部之候相减者死目内陷者死以左手足上上去踝五寸按之庶右手足当踝而弹之其应过五寸以上蠕蠕然者不病其应疾中手浑浑然者病中手徐徐然者病其应上不能至五寸弹之不应者死是以脱肉身不去者死中部乍踈乍数者死其脉代而钩者病在络脉九候之相应也上下若一不得相失一候后则病二候后则病甚三候后则病危所谓后者应不俱也察其府藏以知死生之期必先知经脉然后知病脉真藏脉见者胜死足太阳气絶者其足不可屈伸死必戴眼帝曰冬隂夏阳奈何岐伯曰九候之脉皆沉细悬絶者为隂主冬故以夜半死盛躁喘数者为阳主夏故以日中死是故寒热病者以平旦死热中及热病者以日中死病风者以日夕死病水者以夜半死其脉乍踈乍数乍迟乍疾者日乘四季死形肉已脱九候虽调犹死七诊虽见九候皆从者不死所言不死者风气之病及经月之病似七诊之病而非也故言不死若有七诊之病其脉候亦败者死矣必发哕噫必审问其所始病与今之所方病而后各切循其脉视其经络浮沉以上下逆从循之其脉疾者不病其脉迟者病脉不往来者死皮肤着者死帝曰其可治者奈何岐伯曰经病者治其经孙络病者治其孙络血血病身有痛者治其经络其病者在竒邪竒邪之脉则缪刺之留瘦不移节而刺之上实下虚切而从之索其结络脉刺出其血以见通之瞳子高者太阳不足戴眼者太阳已絶此决死生之要不可不察也手指及手外踝五指留鍼脉有隂阳真藏黄帝问曰人有四经十二从何谓岐伯对曰四经应四时十二从应十二月十二月应十二脉脉有隂阳知阳者知隂知隂者知阳凡阳有五五五二十五阳所谓隂者真藏也见则为败败必死也所谓阳者胃脘之阳也别于阳者知病处也别于隂者知死生之期三阳在头三隂在手所谓一也别于阳者知病忌时别于隂者知死生之期谨熟隂阳无与衆谋所谓隂阳者去者为隂至者为阳静者为隂动者为阳迟者为隂数者为阳骨枯肉陷真藏脉见者死大骨枯藁大肉陷下胷中气满喘息不便其气动形期六月死真藏脉见乃予之期日大骨枯藁大肉陷下胷中气满喘息不便内痛引肩项期一月死真藏见乃予之期日大骨枯藁大肉陷下胷中气满喘息不便内痛引肩项身热脱肉破䐃真藏见十月之内死大骨枯藁大肉陷下肩髓内消动作益衰真藏来见期一岁死见其真藏乃予之期日大骨枯藁大肉陷下胷中气满腹内痛心中不便肩项身热破䐃脱肉目匡陷真藏见目不见人立死其见人者至其所不胜之时则死急虚身中卒至五藏絶闭脉道不通气不往来譬于堕溺不可为期其脉絶不来若人一息五六至其形肉不脱真藏虽不见犹死也真肝脉至中外急如循刀刃责责然如按琴瑟弦色青白不泽毛折乃死真心脉至坚而搏如循薏苡子累累然色赤黑不泽毛折乃死真肺脉至大而虚如以毛羽中人肤色白赤不泽毛折乃死真肾脉至搏而絶如指弹石辟辟然色黑黄不泽毛折乃死真脾脉至弱而乍数乍踈色黄青不泽毛折乃死诸真藏脉见者皆死不治也黄帝曰见真藏曰死何也岐伯曰五藏者皆禀气于胃胃者五藏之本也藏气者不能自致于手太隂必因于胃气乃至于手太隂也故五藏各以其时自为而至于手太隂也故邪气胜者精气衰也故病甚者胃气不能与之俱至于手太隂故真藏之气独见独见者病胜藏也故曰死帝曰善真藏脉死期凡持真脉之藏脉者肝至悬絶急十八日死心至悬絶九日死肺至悬絶十二日死肾至悬絶七日死脾至悬絶四日死肝见庚辛死心见壬癸死脾见甲乙死肺见丙丁死肾见戊己死是谓真藏见皆死隂阳虚搏病候死期隂搏阳别谓之有子隂阳虚肠辟死阳加于隂谓之汗隂虚阳搏谓之崩三隂俱搏二十日夜半死二隂俱抟十三日夕时死一隂俱搏十日平旦死三阳俱搏且鼓三日死三隂三阳俱抟心腹满发尽不得隐曲五日死二阳俱抟其病温死不治不过十日死精明五色夫精明五色者气之华也赤欲如白裹朱不欲如赭白欲如鵞羽不欲如盐青欲如苍璧之泽不欲如蓝黄欲如罗裹雄黄不欲如黄土黑欲如重漆色不欲如地苍五色精微象见矣其寿不久也夫精明者所以视万物别白黑审短长以长为短以白为黑如是则精衰矣五官五閲黄帝问于岐伯曰余闻刺有五官五閲以观五气五气者五藏之使也五时之副也愿闻其五使当安出岐伯曰五官者五藏之閲也黄帝曰愿闻其所出令可为常岐伯曰脉出于气口色见于明堂五色更出以应五时各如其常经气入藏必当治里帝曰善五色独决于明堂乎岐伯曰五官以辨阙庭必张乃立明堂明堂广大蕃蔽见外方壁高基引垂居外五色乃治平博广大寿中百岁见此者刺之必已如是之人者血气有余肌肉坚致故可苦以鍼黄帝曰愿闻五官岐伯曰鼻者肺之官也口脣者脾之官也舌者心之官也耳者肾之官也黄帝曰以官何候岐伯曰以候五藏故肺病者喘息鼻张肝病者眦青脾病者脣黄心病者舌卷短颧赤肾病者颧与颜黑黄帝曰五脉安出五色安见其常色殆者如何岐伯曰五官不辨阙庭不张小其明堂蕃蔽不见又埤其墻墻下无基垂角去外如是者虽平常殆况加疾哉黄帝曰五色之见于明堂以观五藏之气左右高下各有形乎岐伯曰府藏之在中也各以次舍左右上下各如其度也色藏部位脉病易难雷公问于黄帝曰五色独决于明堂乎小子未知其所谓也黄帝曰明堂者鼻也阙者眉间也庭者颜也蕃者颊侧也蔽者耳门也其间欲方大去之十步皆见于外如是者寿必中百岁雷公曰五官之辨奈何黄帝曰明堂骨高以起平以直五藏次于中央六府挟其两侧首面上于阙庭王宫在于下极五藏安于胷中真色以致病色不见明堂润泽以清五官恶得无辨乎雷公曰其不辨者可得闻乎黄帝曰五色之见也各出其色部部骨陷者必不免于病矣其色部乘袭者虽病甚不死矣雷公曰官五色奈何黄帝曰青黑为痛黄赤为热白为寒是谓五官雷公曰病之益甚与其方衰如何黄帝曰外内皆在焉切其脉口滑小𦂳以沉者病益甚在中人迎气大𦂳以浮者其病益甚在外其脉口浮滑者病日进人迎沉而滑者病日损其脉口滑以沉者病日进在内其人迎脉滑盛以浮者其病日进在外脉之浮沉及人迎与寸口气小大等者病难已病之在藏沉而大者易已小为逆病在府浮而大者其病易已人迎盛坚者伤于寒气口盛坚者伤于食雷公曰以色言病之间甚奈何黄帝曰其色麤以明沉夭者为甚其色上行者病益甚其色下行如云彻散者病方已五色各有藏部有外部有内部也色从外部走内部者其病从外走内其色从内走外者其病从内走外病生于内者先治其隂后治其阳反者益甚其病生于阳者先治其外后治其内反者益甚其脉滑大以代而长者病从外来目有所见志有所恶此阳气之并也可变而已雷公曰小子闻风者百病之始也厥逆者寒湿之起也别之奈何黄帝曰常候阙中薄泽为风冲浊为痺在地为厥此其常也各以其色言其病雷公曰人不病卒死何以知之黄帝曰大气入于藏府者不病而卒死矣雷公曰病小愈而卒死者何以知之黄帝曰赤色出两颧大如母指者病虽小愈必卒死黑色出于庭大如母指必不病而卒死雷公再拜曰善哉其死有期乎黄帝曰察色以言其时雷公曰善乎愿卒闻之黄帝曰庭者首面也阙上者咽喉也阙中者肺也下极者心也直下者肝也肝左者胆也下者脾也方上者胃也中央者大肠也挟大肠者肾也当肾者脐也面王以上者小肠也面王以下者膀胱子处也颧者肩也颧后者臂也臂下者手也目内眦上者膺乳也挟绳而上者背也循牙车以下者股也中央者膝也膝以下者胫也当胫以下者足也巨分者股里也巨屈者膝膑也此五藏六府肢节之部也各有部分有部分用隂和阳用阳和隂当明部分万举万当能别左右是谓大道男女异位故曰隂阳审察泽夭谓之良工沉浊为内浮泽为外黄赤为风青黑为痛白为寒黄而膏润为脓赤甚者为血痛甚为挛寒甚为皮不仁五色各见其部察其浮沉以知浅深察其泽夭以观成败察其散抟以知远近视色上下以知病处积神于心以知往今故相气不微不知是非属意勿去乃知新故色明不麤沉夭为甚不明不泽其病不甚其色散驹驹然未有聚其病散而气痛聚未成也肾乘心心先病肾为应色皆如是男子色在于面王为小腹痛下为卵痛其圜直为茎痛高为本下为首狐疝㿉隂之属也女子在于面王为膀胱子处之病散为痛抟为聚方圆左右各如其色形其随而下至胝为淫有润如膏状为暴食不洁左为左右为右其色有邪聚散而不端面色所指者也色者青黑赤白黄皆端满有别乡别乡赤者其色亦大如榆荚在靣王为不日其色上鋭首空上向下鋭下向在左右如法以五色命藏青为肝赤为心白为肺黄为脾黑为肾肝合筋心合脉肺合皮脾合肉肾合骨也色脉诸诊目赤色者病在心白在肺青在肝黄在脾黑在肾黄色不可名者病在胷中诊目痛赤脉从上下者太阳病从下上者阳明病从外走内者少阳病诊寒热赤脉上下至瞳子见一脉一岁死见一脉半一岁半死见二脉二岁死见二脉半二岁半死见三脉三岁死诊龋齿痛按其阳之来有过者独热在左左热在右右热在上上热在下下热诊血脉者多赤多热多青多痛多黑为久痺多赤多黑多青皆见者寒热身痛而色微黄齿垢黄𤓰甲上黄黄疸也安卧小便黄赤脉小而濇者不嗜食人病其寸口之脉与人迎之脉小大等及其浮沉等者病难已也女子手少隂脉动甚者妊子婴儿病其头毛皆逆上者必死耳间青脉起者掣痛大便赤办飱泄脉小者手足寒难已飱泄脉小手足温泄易已四时之变寒暑之胜重隂必阳重阳必隂故隂主寒阳主热故寒甚则热热甚则寒故曰寒生热热生寒此隂阳之变也故曰冬伤于寒春生瘅热春伤于风夏生后泄肠澼夏伤于暑秋生痎疟秋伤于湿冬生咳嗽是谓四时之序也能合脉色可以万全夫脉之小大滑濇浮沉可以指别五藏之象可以类推五藏相音可以意识五色微诊可以目察能合脉色可以万全赤脉之至也喘而坚诊曰有积气在中时害于食名曰心痺得之外疾思虑而心虚故邪从之白脉之至也喘而浮上虚下实惊有积气在胷中喘而虚名曰肺痺寒热得之醉而使内也青脉之至也长而左右弹有积气在心下支胠名曰肝痺得之寒湿与疝同法腰痛足清头痛黄脉之至也大而虚有积气在腹中有厥气名曰厥疝女子同法得之疾使四支汗出当风黑脉之至也上坚而大有积气在小腹与隂名曰肾痺得之沐浴清水而卧凡相五色之竒脉面黄目青面黄目赤面黄目白面黄目黑者皆不死也而青目赤面赤目白面青目黑面黒目白面赤目青皆死也经有常色络无常变黄帝问曰夫络脉之见也其五色各异青黄赤白黑不同其故何也岐伯对曰经有常色而络无常变也帝曰经之常色何如岐伯曰心赤肺白肝青脾黄肾黑皆亦应其经脉之色也帝曰络之隂阳亦应其经乎岐伯曰隂络之色应其经阳络之色变无常随四时而行也寒多则凝泣凝泣则青黑热多则淖泽淖泽则黄赤此皆常色谓之无病五色具见者谓之寒热帝曰善新病久病毁伤脉色帝曰有故病五藏发动因伤脉色各何以知其久暴至之病乎岐伯曰悉乎哉问也徴其脉小色不夺者新病也徴其脉不夺其色夺者此久病也徴其脉与五色俱夺者此久病也徴其脉与五色俱不夺者新病也肝与肾脉并至其色苍赤当病毁伤不见血已见血湿若中水也五藏五色死生故色见青如草兹者死黄如枳实者死黑如炲者死赤如衃血者死白如枯骨者死此五色之见死也青如翠羽者生赤如鸡冠者生黄如蟹腹者生白如豕膏者生黑如乌羽者生此五色之见生也生于心如以缟裹朱生于肺如以缟裹红生于肝如以缟裹绀生于脾如以缟裹栝楼实生于肾如以缟裹紫此五藏所生之外荣也色味当五藏白当肺辛赤当心苦青当肝酸黄当脾甘黑当肾咸故白当皮赤当脉青当筋黄当肉黑当骨类经卷六类经钦定四库全书类经卷七明张介賔撰经络类人始生先成精脉道通血气行雷公问于黄帝曰禁脉之言凡刺之理经脉为始营其所行制其度量内次五藏外别六府愿尽闻其道黄帝曰人始生先成精精成而脑髓生骨为榦脉为营筋为刚肉为墙皮肤坚而毛髪长谷入于胃脉道以通血气乃行十二经脉雷公曰愿卒闻经脉之始生黄帝曰经脉者所以能决死生处百病调虚实不可不通肺手太隂之脉起于中焦下络大肠还循胃口上膈属肺从肺系横出腋下下循臑内行少隂心主之前下肘中循臂内上骨下廉入寸口上鱼循鱼际出大指之端其支者从腕后直出次指内廉出其端大肠手阳明之脉起于大指次指之端循指上亷出合谷两骨之间上入两筋之中循臂上廉入肘外廉上臑外前廉上肩出髃骨之前廉上出于柱骨之会上下入缺盆络肺下膈属大肠其支者从缺盆上颈贯颊入下齿中还出挟口交人中左之右右之左上挟鼻孔胃足阳明之脉起于鼻之交頞中旁纳太阳之脉下循鼻外入上齿中还出挟口环脣下交承浆却循頥后下廉出大迎循颊车上耳前过客主人循髪际至额颅其支者从大迎前下人迎循喉咙入缺盆下膈属胃络脾其直者从缺盆下乳内廉下挟脐入气街中其支者起于胃口下循腹里下至气街中而合以下髀关抵伏兔下膝膑中下循胫外廉下足跗入中指内间其支者下廉三寸而别下入中指外间其支者别跗上入大指间出其端脾足太隂之脉起于大指之端循指内侧白肉际过核骨后上内踝前廉上踹内循胫骨后交出厥隂之前上膝股内前廉入腹属脾络胃上膈挟咽连舌本散舌下其支者复从胃别上膈注心中心手少隂之脉起于心中出属心系下膈络小肠其支者从心系上挟咽系目系其直者复从心系却上肺下出腋下下循臑内后廉行太隂心主之后下肘内循臂内后廉抵掌后鋭骨之端入掌内后廉循小指之内出其端小肠手太阳之脉起于小指之端循手外侧上腕出踝中直上循臂骨下廉出肘内侧两筋之间上循臑外后廉出肩解绕肩胛交肩上入缺盆络心循咽下膈抵胃属小肠其支者从缺盆循颈上颊至目鋭眦却入耳中其支者别颊上䪼抵鼻至目内眦斜络于颧膀胱足太阳之脉起于目内眦上额交巅其支者从巅至耳上角其直者从巅入络脑还出别下项循肩髆内挟嵴抵腰中入循膂络肾属膀胱其支者从腰中下挟嵴贯臀入腘中其支者从髆内左右别下贯胛挟嵴内过髀枢循髀外从后廉下合腘中以下贯踹内出外踝之后循京骨至小指外侧肾足少隂之脉起于小指之下邪走足心出于然谷之下循内踝之后别入跟中以上踹内出腘内廉上股内后廉贯嵴属肾络膀胱其直者从肾上贯肝膈入肺中循喉咙挟舌本其支者从肺出络心注胷中心主手厥隂心包络之脉起于胷中出属心包络下膈厯络三膲其支者循胷出脇下腋三寸上抵腋下循臑内行太隂少隂之间入肘中下臂行两筋之间入掌中循中指出其端其支者别掌中循小指次指出其端三焦手少阳之脉起于小指次指之端上出两指之间循手表腕出臂外两骨之间上贯肘循臑外上肩而交出足少阳之后入缺盆布膻中散络心包下膈循属三焦其支者从膻中上出缺盆上项系耳后直上出耳上角以屈下颊至䪼其支者从耳后入耳中出走耳前过客主人前交颊至目鋭眦胆足少阳之脉起于目锐眦上抵头角下耳后循颈行手少阳之前至肩上却交出手少阳之后入缺盆其支者从耳后入耳中出走耳前至目鋭眦后其支者别鋭眦下大迎合于手少阳抵于䪼下加颊车下颈合缺盆以下胷中贯膈络肝属胆循脇里出气街绕毛际横入髀厌中其直者从缺盆下腋循胷过季脇下合髀厌中以下循髀阳出膝外廉下外辅骨之前直下抵絶骨之端下出外踝之前循足跗上入小指次指之间其支者别跗上入大指之间循大指歧骨内出其端还贯爪甲出三毛肝足厥隂之脉起于大指丛毛之际上循足跗上廉去内踝一寸上踝八寸交出太隂之后上腘内廉循股隂入毛中过隂噐抵小腹挟胃属肝络胆上贯膈布脇肋循喉咙之后上入颃颡连目系上出额与督脉会于巅其支者从目系下颊里环脣内其支者复从肝别贯膈上注肺十二经离合黄帝问于岐伯曰余闻人之合于天道也内有五藏以应五音五色五时五味五位也外有六府以应六律六律建隂阳诸经而合之十二月十二辰十二节十二经水十二时十二经脉者此五藏六府之所以应天道夫十二经脉者人之所以生病之所以成人之所以治病之所以起学之所始工之所止也麤之所易上之所难也请问其离合出入奈何岐伯稽首再拜曰明乎哉问也此麤之所过上之所息也请卒言之足太阳之正别入于腘中其一道下尻五寸别入于肛属于膀胱散之肾循膂当心入散直者从膂上出于项复属于太阳此为一经也足少隂之正至腘中别走太阳而合上至肾当十四顀出属带脉直者系舌本复出于项合于太阳此为一合成以诸隂之别皆为正也足少阳之正绕髀入毛际合于厥隂别者入季脇之间循胷里属胆散之上肝贯心以上挟咽出頥颔中散于面系目系合少阳于外眦也足厥隂之正别跗上上至毛际合于少阳与别俱行此为二合也足阳明之正上至髀入于腹里属胃散之脾上通于心上循咽出于口上頞䪼还系目系合于阳明也足太隂之正上至髀合于阳明与别俱行上结于咽贯舌中此为三合也手太阳之正指地别于肩解入腋走心系小肠也手少隂之正别入于渊腋两筋之间属于心上走喉咙出于面合目内眦此为四合也手少阳之正指天别于巅入缺盆下走三焦散于胷中也手心主之正别下渊腋三寸入胷中别属三焦出循喉咙出耳后合少阳完骨之下此为五合也手阳明之正从手循膺乳别于肩髃入柱骨下走大肠属于肺上循喉咙出缺盆合于阳明也手太隂之正别入渊腋少隂之前入走肺散之大肠上出缺盆循喉咙复合阳明此六合也十二经筋结支别足太阳之筋起于足小指上结于踝邪上结于膝其下循足外踝结于踵上循跟结于腘其别者结于踹外上腘中内廉与腘中幷上结于臀上挟嵴上项其支者别入结于舌本其直者结于枕骨上头下颜结于鼻其支者为目上网下结于頄其支者从腋后外廉结于肩髃其支者入腋下上出缺盆上结于完骨其支者出缺盆邪上出于頄足少阳之筋起于小指次指上结外踝上循胫外廉结于膝外廉其支者别起外辅骨上走髀前者结于伏兔之上后者结于尻其直者上乘䏚季脇上走腋前廉系于膺乳结于缺盆直者上出腋贯缺盆出太阳之前循耳后上额角交巅上下走颔上结于頄支者结于目眦为外维足阳明之筋起于中三指结于跗上邪外上加于辅骨上结于膝外廉直上结于髀枢上循脇属嵴其直者上循骭结于膝其支者结于外辅骨合少阳其直者上循伏兔上结于髀聚于隂噐上腹而布至缺盆而结上颈上挟口合于頄下结于鼻上合于太阳太阳为目上网阳明为目下网其支者从颊结于耳前足太隂之筋起于大指之端内侧上结于内踝其直者络于膝内辅骨上循隂股结于髀聚于隂噐上腹结于脐循腹里结于肋散于胷中其内者着于嵴足少隂之筋起于小指之下并足太隂之筋邪走内踝之下结于踵与太阳之筋合而上结于内辅之下并太隂之筋而上循隂股结于隂噐循嵴内挟膂上至项结于枕骨与足太阳之筋合足厥隂之筋起于大指之上上结于内踝之前上循胫上结内辅之下上循隂股结于隂噐络诸筋手太阳之筋起于小指之上结于腕上循臂内廉结于肘内锐骨之后弹之应小指之上入结于腋下其支者后走腋后廉上绕肩胛循颈出走太阳之前结于耳后完骨其支者入耳中直者出耳上下结于颔上属目外眦手少阳之筋起于小指次指之端结于腕中循臂结于肘上绕臑外廉上肩走颈合手太阳其支者当曲颊入系舌本其支者上曲牙循耳前属目外眦上乗颔结于角手阳明之筋起于大指次指之端结于腕上循臂上结于肘外上臑结于髃其支者绕肩胛挟嵴直者从肩髃上颈其支者上颊结于頄直者上出手太阳之前上左角络头下右颔手太隂之筋起于大指之上循指上行结于鱼后行寸口外侧上循臂结肘中上臑内廉入腋下出缺盆结肩前髃上结缺盆下结胷里散贯贲合贲下抵季脇手心主之筋起于中指与太隂之筋并行结于肘内廉上臂隂结腋下下散前后挟脇其支者入腋散胷中结于臂手少隂之筋起于小指之内侧结于鋭骨上结肘内廉上入腋交太隂挟乳里结于胷中循臂下系于脐十五别络病刺手太隂之别名曰列缺起于腕上分间并太隂之经直入掌中散入于鱼际其病实则手鋭掌热虚则欠㰦小便遗数取之去腕半寸别走阳明也手少隂之别名曰通里去腕一寸半别而上行循经入于心中系舌本属目系其实则支膈虚则不能言取之掌后一寸别走太阳也手心主之别名曰内关去腕二寸出于两筋之间循经以上系于心包络心系实则心痛虚则为头强取之两筋间也手太阳之别名曰支正上腕五寸内注少隂其别者上走肘络肩髃实则节㢮肘废虚则生肬小者如指痂疥取之所别也手阳明之别名曰偏厯去腕三寸别入太隂其别者上循臂乗肩髃上曲颊偏齿其别者入耳合于宗脉实则龋聋虚则齿寒痺隔取之所别也手少阳之别名曰外关去腕二寸外遶臂注胷中合心主病实则肘挛虚则不收取之所别也足太阳之别名曰飞阳去踝七寸别走少隂实则鼽窒头背痛虚则鼽衂取之所别也足少阳之别名曰光明去踝五寸别走厥隂下络足跗实则厥虚则痿躄坐不能起取之所别也足阳明之别名曰丰隆去踝八寸别走太隂其别者循胫骨外廉上络头项合诸经之气下络喉嗌其病气逆则喉痺瘁瘖实则狂巅虚则足不收胫枯取之所别也足太隂之别名曰公孙去本节之后一寸别走阳明其别者入络肠胃厥气上逆则霍乱实则肠中切痛虚则鼔胀取之所别也足少隂之别名曰大钟当踝后绕跟别走太阳其别者幷经上走于心包下外贯腰嵴其病气逆则烦闷实则闭癃虚则腰痛取之所别也足厥隂之别名曰蠡沟去内踝五寸别走少阳其别者循胫上睾结于茎其病气逆则睾肿卒疝实则挺长虚则暴痒取之所别也任脉之别名曰尾翳下鸠尾散于腹实则腹皮痛虚则痒搔取之所别也督脉之别名曰长强挟膂上项散头上下当肩胛左右别走太阳入贯膂实则嵴强虚则头重高摇之挟嵴之有过者取之所别也脾之大络名曰大包出渊腋下三寸布胷脇实则身尽痛虚则百节尽皆纵此脉若罗络之血者皆取之脾之大络脉也凡此十五络者实则必见虚则必下视之不见求之上下人经不同络脉异所别也经络之辨刺诊之法黄帝曰经脉十二者伏行分肉之间深而不见其常见者足太隂过于外踝之上无所隐故也诸脉之浮而常见者皆络脉也六经络手阳明少阳之大络起于五指间上合肘中饮酒者卫气先行皮肤先充络脉络脉先盛故卫气已平营气乃满而经脉大盛脉之卒然动者皆邪气居之留于本末不动则热不坚则陷且空不与衆同是以知其何脉之动也雷公曰何以知经脉之与络脉异也黄帝曰经脉者常不可见也其虚实也以气口知之脉之见者皆络脉也雷公曰细子无以明其然也黄帝曰诸络脉皆不能经大节之间必行絶道而出入复合于皮中其会皆见于外故诸刺络脉者必刺其结上甚血者虽无结急取之以写其邪而出其血留之发为痺也凡诊络脉脉色青则寒且痛赤则有热胃中寒手鱼之络多青矣胃中有热鱼际络赤其暴黒者留乆痺也其有赤有黑有青者寒热气也其青短者少气也凡刺寒热者皆多血络必间日而一取之血尽而止乃调其虚实其小而短者少气甚者写之则闷闷甚则仆不得言闷则急坐之也经脉为里支而横者为络络之别者为孙盛而血者疾诛之盛者写之虚者饮药以补之气穴三百六十五黄帝问曰余闻气穴三百六十五以应一岁未知其所愿卒闻之岐伯稽首再拜对曰窘乎哉问也其非圣帝孰能穷其道焉因请溢意尽言其处帝捧手逡廵而却曰夫子之开余道也目未见其处耳未闻其数而目以明耳以聦矣岐伯曰此所谓圣人易语良马易御也帝曰余非圣人之易语也世言真数开人意今余所访问者真数发蒙解惑未足以论也然余愿闻夫子溢志尽言其处令解其意请藏之金匮不敢复出岐伯再拜而起曰臣请言之藏俞五十穴府俞七十二穴热俞五十九穴水俞五十七穴头上五行行五五五二十五穴中两傍各五凡十穴大椎上两傍各一凡二穴目瞳子浮白二穴两髀厌分中二穴犊鼻二穴耳中多所闻二穴眉本二穴完骨二穴项中央一穴枕骨二穴上关二穴大迎二穴下关二穴天柱二穴巨虚上下廉四穴曲牙二穴天突一穴天府二穴天牖二穴扶突二穴天窻二穴肩解二穴关元一穴委阳二穴肩贞二穴瘖门一穴齐一穴胷俞十二穴背俞二穴膺俞十二穴分肉二穴踝上横二穴隂阳硚四穴水俞在诸分热俞在气穴寒热俞在两骸厌中二穴大禁二十五在天府下五寸凡三百六十五穴鍼之所由行也孙络谿谷之应帝曰余已知气穴之处游鍼之居愿闻孙络谿谷亦有所应乎岐伯曰孙络三百六十五穴㑹亦以应一岁以溢竒邪以通荣卫荣卫稽留卫散荣溢气竭血着外为发热内为少气疾写无怠以通荣卫见而写之无问所会帝曰愿闻谿谷之会也岐伯曰肉之大会为谷肉之小会为谿肉分之间谿谷之会以行荣卫以会大气邪溢气壅脉热肉败荣卫不行必将为脓内销骨髓外破大腘留于节凑必将为败积寒留舍荣卫不居卷肉缩筋肋肘不得伸内为骨痺外为不仁命曰不足大寒留于谿谷也谿谷三百六十五穴会亦应一岁其小痺滛溢循脉往来微鍼所及与法相同帝乃辟左右而起再拜曰今日发蒙解惑藏之金匮不敢复出乃藏之金兰之室署曰气穴所在岐伯曰孙络之脉别经者其血盛而当写者亦三百六十五脉并注于络传注十二络脉非独十四络脉也内解写于中者十脉气府三百六十五足太阳脉气所发者七十八穴两眉头各一入发至项三寸半傍五相去三寸其浮气在皮中者凡五行行五五五二十五项中大筋两傍各一风府两傍各一侠背以下至尻尾二十一节十五间各一五藏之俞各五六府之俞各六委中以下至足小指傍各六俞足少阳脉气所发者六十二穴两角上各二直目上发际内各五耳前角上各一耳前角下各一鋭发下各一客主人各一耳后陷中各一下关各一耳下牙车之后各一缺盆各一掖下三寸脇下至胠八间各一髀枢中傍各一膝以下至足小指次指各六俞足阳明脉气所发者六十八穴额颅发际傍各三面鼽骨空各一大迎之骨空各一人迎各一缺盆外骨空各一膺中骨间各一侠鸠尾之外当乳下三寸侠胃脘各五侠齐广三寸各三下齐二寸侠之各三气街动脉各一伏菟上各一三里以下至足中指各八俞分之所在穴空手太阳脉气所发者三十六穴目内眦各一目外各一鼽骨下各一耳郭上各一耳中各一巨骨穴各一曲掖上骨穴各一柱骨上陷者各一上天窻四寸各一肩解各一肩解下三寸各一肘以下至手小指本各六俞手阳明脉气所发者二十二穴鼻空外廉项上各二大迎骨空各一柱骨之会各一髃骨之会各一肘以下至手大指次指本各六俞手少阳脉气所发者三十二穴鼽骨下各一眉后各一角上各一下完骨后各一项中足太阳之前各一侠扶突各一肩贞各一肩贞下三寸分间各一肘以下至手小指次指本各六俞督脉气所发者二十八穴项中央二发际后中八面中三大椎以下至尻尾及傍十五穴至骶下凡二十一节嵴椎法也任脉之气所发者二十八穴喉中央二膺中骨陷中各一鸠尾下三寸胃脘五寸胃脘以下至横骨六寸半一腹脉法也下隂别一目下各一下脣一龂交一冲脉气所发者二十二穴侠鸠尾外各半寸至齐寸一侠齐下傍各五分至横骨寸一腹脉法也足少隂舌下厥隂毛中急脉各一手少隂各一隂阳硚各一手足诸鱼际脉气所发者凡三百六十五穴也项腋头面诸经之次缺盆之中任脉也名曰天突一次任脉侧之动脉足阳明也名曰人迎二次脉手阳明也名曰扶突三次脉手太阳也名曰天窻四次脉足少阳也名曰天容五次脉手少阳也名曰天牖六次脉足太阳也名曰天柱七次脉颈中央之脉督脉也名曰风府腋内动脉手太隂也名曰天府腋下三寸手心主也名曰天池刺上关者呿不能欠刺下关者欠不能呿刺犊鼻者屈不能伸刺两关者伸不能屈足阳明挟喉之动脉也其腧在膺中手阳明次在其腧外不至曲颊一寸手太阳当曲颊足少阳在耳下曲颊之后手少阳出耳后上加完骨之上足太阳挟项大筋之中发际五藏背腧黄帝问于岐伯曰愿闻五藏之腧出于背者岐伯曰背中大腧在杼骨之端肺腧在三焦之间心腧在五焦之间膈腧在七焦之间肝腧在九焦之间脾腧在十一焦之间肾腧在十四焦之间皆挟嵴相去三寸所则欲得而验之按其处应在中而痛解乃其腧也灸之则可刺之则不可气盛则写之虚则补之以火补者毋吹其火湏自灭也以火写者疾吹其火传其艾湏其火灭也欲知背俞先度其两乳间中折之更以他草度去半已即以两隅相拄也乃举以度其背令其一隅居上齐嵴大椎两隅在下当其下隅者肺之俞也复下一度心之俞也复下一度左角肝之俞也右角脾之俞也复下一度肾之俞也是谓五藏之俞灸刺之度也诸经标本气街黄帝曰五藏者所以藏精神魂魄者也六府者所以受水谷而行化物者也其气内干五藏而外络肢节其浮气之不循经者为卫气其精气之行于经者为营气隂阳相随外内相贯如环之无端亭亭淳淳乎孰能穷之然其分别隂阳皆有标本虚实所离之处能别隂阳十二经者知病之所生候虚实之所在者能得病之高下知六府之气街者能知解结契绍于门户能知虚石之坚软者知补写之所在能知六经标本者可以无惑于天下岐伯曰博哉圣帝之论臣请尽意悉言之足太阳之本在跟以上五寸中标在两络命门命门者目也足少阳之本在窍隂之间标在窻笼之前窻笼者耳也足少隂之本在内踝下上三寸中标在背腧与舌下两脉也足厥隂之本在行间上五寸所标在背腧也足阳明之本在厉兑标在人迎颊挟颃颡也足太隂之本在中封前上四寸之中标在背腧与舌本也手太阳之本在外踝之后标在命门之上一寸也手少阳之本在小指次指之间上二寸标在耳后上角下外眦也手阳明之本在肘骨中上至别阳标在颜下合钳上也手太隂之本在寸口之中标在腋内动也手少隂之本在鋭骨之端标在背腧也手心主之本在掌后两筋之间二寸中标在腋下下三寸也凡候此者下虚则厥下盛则热上虚则眩上盛则热痛故石者絶而止之虚者引而起之请言气街胷气有街腹气有街头气有街胫气有街故气在头者止之于脑气在胷者止之膺与背腧气在腹者止之背腧与冲脉于脐左右之动脉者气在胫者止之于气街与承山踝上以下取此者用毫鍼必先按而在乆应于手乃刺而予之所治者头痛眩仆腹痛中满暴胀及有新积痛可移者易已也积不痛难已也类经卷七类经钦定四库全书类经卷八明张介賔撰经络类三经独动黄帝曰经脉十二而手太隂足少隂阳明独动不休何也岐伯曰是明胃脉也胃为五藏六府之海其清气上注于肺肺气从太隂而行之其行也以息往来故人一唿脉再动一吸脉亦再动唿吸不已故动而不止黄帝曰气之过于寸口也上十焉息下八焉伏何道从还不知其极岐伯曰气之离藏也卒然如弓弩之发如水之下岸上于鱼以反衰其余气衰散以逆上故其行微黄帝曰足之阳明何因而动岐伯曰胃气上注于肺其悍气上冲头者循咽上走空窍循眼系入络脑出顑下客主人循牙车合阳明并下人迎此胃气别走于阳明者也故隂阳上下其动也若一故阳病而阳脉小者为逆隂病而隂脉大者为逆故隂阳俱静俱动若引绳相倾者病黄帝曰足少隂何因而动岐伯曰冲脉者十二经之海也与少隂之大络起于肾下出于气街循隂股内廉邪入腘中循胫骨内廉并少隂之经下入内踝之后入足下其别者邪入踝出属跗上入大指之间注诸络以温足胫此脉之常动者也黄帝曰营卫之行也上下相贯如环之无端今有其卒然遇邪气及逢大寒手足懈惰其脉隂阳之道相输之会行相失也气何由还岐伯曰夫四末隂阳之会者此气之大络也四街者气之径路也故络絶则径通四末解则气从合相输如环黄帝曰善此所谓如环无端莫知其纪终而复始此之谓也井荥腧经合数黄帝曰愿闻五藏六府所出之处岐伯曰五藏五腧五五二十五腧六府六腧六六三十六腧经脉十二络脉十五凡二十七气以上下所出为井所熘为荥所注为腧所行为经所入为合二十七气所行皆在五腧也节之交三百六十五会知其要者一言而终不知其要流散无穷所言节者神气之所游行出入也非皮肉筋骨也十二原五藏有六府六府有十二原十二原出于四关四关主治五藏五藏有疾当取之十二原十二原者五藏之所以禀三百六十五节气味也五藏有疾也应出十二原十二原各有所出明知其原覩其应而知五藏之害矣阳中之少隂肺也其原出于大渊大渊二阳中之太阳心也其原出于大陵大陵二隂中之少阳肝也其原出于太冲太冲二隂中之至隂脾也其原出于太白太白二隂中之太隂肾也其原出于太谿太谿二膏之原出于鸠尾鸠尾一肓之原出于脖胦脖胦一凡此十二原者主治五藏六府之有疾者也五藏五腧六府六腧黄帝问于岐伯曰凡刺之道必通十二经络之所终始络脉之所别处五输之所留六府之所与合四时之所出入五藏之所熘处阔数之度浅深之状高下所至愿闻其解岐伯曰请言其次也肺出于少商少商者手大指端内侧也为井木熘于鱼际鱼际者手鱼也为荥注于太渊太渊鱼后一寸陷者中也为腧行于经渠经渠寸口中也动而不居为经入于尺泽尺泽肘中之动脉也为合手太隂经也心出于中冲中冲手中指之端也为井木熘于劳宫劳宫掌中中指本节之内间也为荥注于大陵大陵掌后两骨之间方下者也为腧行于间使间使之道两筋之间三寸之中也有过则至无过则止为经入于曲泽曲泽肘内廉下陷者之中也屈而得之为合手少隂也肝出于大敦大敦者足大指之端及三毛之中也为井木熘于行间行间足大指间也为荥注于太冲太冲行间上二寸陷者之中也为腧行于中封中封内踝之前一寸半陷者之中使逆则宛使和则通摇足而得之为经入于曲泉曲泉辅骨之下大筋之上也屈膝而得之为合足厥隂也脾出于隠白隠白者足大指之端内侧也为井木熘于大都大都本节之后下陷者之中也为荥注于太白太白腕骨之下也为腧行于商邱商邱内踝之下陷者之中也为经入于隂之陵泉隂之陵泉辅骨之下陷者之中也伸而得之为合足太隂也肾出于涌泉涌泉者足心也为井木熘于然谷然谷然骨之下者也为荥注于太谿太谿内踝之后跟骨之上陷中者也为腧行于复留复留上内踝二寸动而不休为经入于隂谷隂谷辅骨之后大筋之下小筋之上也按之应手屈膝而得之为合足少隂经也膀胱出于至隂至隂者足小指之端也为井金熘于通谷通谷本节之前外侧也为荥注于束骨束骨本节之后陷者中也为腧过于京骨京骨足外侧大骨之下为原行于崑崙崑崙在外踝之后跟骨之上为经入于委中委中腘中央为合委而取之足太阳也胆出于窍隂窍隂者足小指次指之端也为井金熘于侠谿侠谿足小指次指之间也为荥注于临泣临泣上行一寸半陷者中也为腧过于邱墟邱墟外踝之前下陷者中也为原行于阳辅阳辅外踝之上辅骨之前及絶骨之端也为经入于阳之陵泉阳之陵泉在膝外陷者中也为合伸而得之足少阳也胃出于厉兑厉兑者足大指内次指之端也为井金熘于内庭内庭次指外间也为荥注于陷谷陷谷者上中指内间上行二寸陷者中也为腧过于冲阳冲阳足跗上五寸陷者中也为原摇足而得之行于解谿解谿上冲阳一寸半陷者中也为经入于下陵下陵膝下三寸胻骨外三里也为合复下三里三寸为巨虗上廉复下上廉三寸为巨虚下廉也大肠属上小肠属下足阳明胃脉也大肠小肠皆属于胃是足阳明也三焦者上合手少阳出于关冲关冲者手小指次指之端也为井金熘于液门液门小指次指之间也为荥注于中渚中渚本节之后陷者中也为腧过于阳池阳池在腕上陷者之中也为原行于支沟支沟上腕三寸两骨之间陷者中也为经入于天井天井在肘外大骨之上陷者中也为合屈肘乃得之三焦下腧在于足大指之前少阳之后出于腘中外廉名曰委阳是太阳络也手少阳经也三焦者足少阳太隂之所将太阳之别也上踝五寸别入贯腨肠出于委阳并太阳之正入络膀胱约下焦实则闭癃虚则遗溺遗溺则补之闭癃则写之手太阳小肠者上合于太阳出于少泽少泽小指之端也为井金熘于前谷前谷在手外廉本节前陷者中也为荥注于后谿后谿者在手外侧本节之后也为腧过于腕骨腕骨在手外侧腕骨之前为原行于阳谷阳谷在鋭骨之下陷者中也为经入于小海小海在肘内大骨之外去端半寸陷者中也伸臂而得之为合手太阳经也大肠上合手阳明出于商阳商阳大指次指之端也为井金熘于本节之前二间为荥注于本节之后三间为腧过于合谷合谷在大指岐骨之间为原行于阳谿阳谿在两筋间陷者中也为经入于曲池在肘外辅骨陷者中屈臂而得之为合手阳明也是谓五藏六府之腧五五二十五腧六六三十六腧也六府皆出足之三阳上合于手者也脉度黄帝曰愿闻脉度岐伯荅曰手之六阳从手至头长五尺五六三丈手之六隂从手至胷中三尺五寸三六一丈八尺五六三尺合二丈一尺足之六阳从足上至头八尺六八四丈八尺足之六隂从足至胷中六尺五寸六六三丈六尺五六三尺合三丈九尺硚脉从足至目七尺五寸二七一丈四尺二五一尺合一丈五尺督脉任脉各四尺五寸二四八尺二五一尺合九尺凡都合一十六丈二尺此气之大经隧也骨度黄帝问于伯高曰脉度言经脉之长短何以立之伯高曰先度其骨节之大小广狭长短而脉度定矣黄帝曰愿闻衆人之度人长七尺五寸者其骨节之大小长短各几何伯高曰头之大骨围二尺六寸胷围四尺五寸腰围四尺二寸发所覆者颅至项尺二寸发以下至颐长一尺君子终折结喉以下至缺盆中长四寸缺盆以下至长九寸过则肺大不满则肺小以下至天枢长八寸过则胃大不及则胃小天枢以下至横骨长六寸半过则回肠广长不满则狭短横骨长六寸半横骨上廉以下至内辅之上廉长一尺八寸内辅之上廉以下至下廉长三寸半内辅下廉下至内踝长一尺三寸内踝以下至地长三寸膝腘以下至跗属长一尺六寸跗属以下至地长三寸故骨围大则大过小则不及角以下至柱骨长一尺行腋中不见者长四寸腋以下至季脇长一尺二寸季脇以下至髀枢长六寸髀枢以下至膝中长一尺九寸膝以下至外踝长一尺六寸外踝以下至京骨长三寸京骨以下至地长一寸耳后当完骨者广九寸耳前当耳门者广一尺三寸两颧之间相去七寸两乳之间广九寸半两髀之间广六寸半足长一尺二寸广四寸半肩至肘长一尺七寸肘至腕长一尺二寸半腕至中指本节长四寸本节至其末长四寸半项发以下至背骨长二寸半膂骨以下至尾骶二十一节长三尺上节长一寸四分分之一奇分在下故上七节至于膂骨九寸八分分之七此衆人骨之度也所以立经脉之长短也是故视其经脉之在于身也其见浮而坚其见明而大者多血细而沉者多气也骨空辅骨上横骨下为楗侠髋为机膝解为骸关侠膝之骨为连骸骸下为辅辅上为腘腘上为关头横骨为枕水俞五十七穴者尻上五行行五伏菟上两行行五左右各一行行五踝上各一行行六穴髓空在脑后五分在颅际锐骨之下一在龂基下一在项后中复骨下一在嵴骨上空在风府上嵴骨下空在尻骨下空数髓空在面侠鼻或骨空在口下当两肩两髆骨空在髆中之阳臂骨空在臂阳去踝四寸两骨空之间股骨上空在股阳出上膝四寸胻骨空在辅骨之上端股际骨空在毛中动下尻骨空在髀骨之后相去四寸扁骨有渗理凑无髓孔易髓无空十二经血气表里夫人之常数太阳常多血少气少阳常少血多气阳明常多气多血少隂常少血多气厥隂常多血少气太隂常多气少血此天之常数足太阳与少隂为表里少阳与厥隂为表里阳明与太隂为表里是为足隂阳也手太阳与少隂为表里少阳与心主为表里阳明与太隂为表里是为手之隂阳也今知手足隂阳所苦凡治病必先去其血乃去其所苦伺之所欲然后写有余补不足刺阳明出血气刺太阳出血恶气刺少阳出气恶血刺太隂出气恶血刺少隂出气恶血刺厥隂出血恶气也诸脉髓筋血气谿谷所属诸脉者皆属于目诸髓者皆属于脑诸筋者皆属于节诸血者皆属于心诸气者皆属于肺此四支八谿之朝夕也故人卧血归于肝肝受血而能视足受血而能歩掌受血而能握指受血而能摄卧出而风吹之血凝于肤者为痺凝于脉者为泣凝于足者为厥此三者血行而不得反其空故为痺厥也人有大谷十二分小谿三百五十四名少十二俞此皆卫气之所留止邪气之所客也鍼石縁而去之五藏之气上通七窍隂阳不和乃成关格五藏常内閲于上七窍也故肺气通于鼻肺和则鼻能知臭香矣心气通于舌心和则舌能知五味矣肝气通于目肝和则目能辨五色矣脾气通于口脾和则口能知五谷矣肾气通于耳肾和则耳能闻五音矣五藏不和则七窍不通六府不和则留为痈故邪在府则阳脉不和阳脉不和则气留之气留之则阳气盛矣阳气太盛则隂不利隂脉不利则血留之血留之则隂气盛矣隂气太盛则阳气不能荣也故曰关阳气太盛则隂气弗能荣也故曰格隂阳俱盛不得相荣故曰关格关格者不得尽期而死也营卫三焦黄帝问于岐伯曰人焉受气隂阳焉会何气为营何气为卫营安从生卫于焉㑹老壮不同气隂阳异位愿闻其㑹岐伯荅曰人受气于谷谷入于胃以传于肺五藏六府皆以受气其清者为营浊者为卫营在脉中卫在脉外营周不休五十而复大㑹隂阳相贯如环无端卫气行于隂二十五度行于阳二十五度分为昼夜故气至阳而起至隂而止故曰日中而阳陇为重阳夜半而隂陇为重隂故太隂主内太阳主外各行二十五度分为昼夜夜半为隂陇夜半后而为隂衰平旦隂尽而阳受气矣日中为阳陇日西而阳衰日入阳尽而隂受气矣夜半而大㑹万民皆卧命曰合隂平旦隂尽而阳受气如是无己与天地同纪黄帝曰老人之不夜瞑者何气使然少壮之人不昼瞑者何气使然岐伯荅曰壮者之气血盛其肌肉滑气道通营卫之行不失其常故昼精而夜瞑老者之气血衰其肌肉枯气道濇五藏之气相抟其营气衰少而卫气内伐故昼不精夜不瞑黄帝曰愿闻营卫之所行皆何道从来岐伯荅曰营出于中焦卫出于下焦黄帝曰愿闻三焦之所出岐伯荅曰上焦出于胃上口并咽以上贯膈而布胷中走腋循太隂之分而行还至阳明上至舌下足阳明常与荣俱行于阳二十五度行于隂亦二十五度一周也故五十度而复大会于手太隂矣黄帝曰愿闻中焦之所出岐伯荅曰中焦亦并胃中出上焦之后此所受气者泌糟粕蒸津液化其精微上注于肺脉乃化而为血以奉生身莫贵于此故独得行于经隧命曰营气黄帝曰夫血之与气异名同类何谓也岐伯荅曰营卫者精气也血者神气也故血之与气异名同类焉故夺血者无汗夺汗者无血故人生有两死而无两生黄帝曰愿闻下焦之所出岐伯荅曰下焦者别回肠注于膀胱而渗入焉故水谷者常并居于胃中成糟粕而俱下于大肠而成下焦渗而俱下济泌别汁循下焦而渗入膀胱焉黄帝曰人饮酒酒亦入胃谷未熟而小便独先下何也岐伯荅曰酒者熟谷之液也其气悍以清故后谷而入先谷而液出焉黄帝曰善余闻上焦如雾中焦如沤下焦如渎此之谓也营气运行之次黄帝曰营气之道内谷为寳谷入于胃乃传之肺流溢于中布散于外精专者行于经隧常营无己终而复始是谓天地之纪故气从太隂出注手阳明上行注足阳明下行至跗上注大指间与太隂合上行抵髀从脾汪心中循手少隂出腋下臂注小指合手太阳上行乘腋出䪼内注目内眦上巅下项合足太阳循嵴下尻下行注小指之端循足心注足少隂上行汪肾从肾注心外散于胷中循心主脉出腋下臂出两筋之间入掌中出中指之端还注小指次指之端合手少阳上行注膻中散于三焦从三焦注胆出胁注足少阳下行至跗上复从跗注大指间合足厥隂上行至肝从肝上注肺上循喉咙入颃颡之窍究于畜门其支别者上额循巅下项中循嵴入骶是督脉也络隂噐上过毛中入脐中上循腹里入缺盆下注肺中复出太隂此营气之所行也逆顺之常也卫气运行之次黄帝问于岐伯曰愿闻卫气之行出入之合何如岐伯曰歳有十二月日有十二辰子午为经卯酉为纬天周二十八宿而一面七星四七二十八星房昴为纬虚张为经是故房至毕为阳昴至心为隂阳主昼隂主夜故卫气之行一日一夜五十周于身昼日行于阳二十五周夜行于隂二十五周周于五歳是故平旦隂尽阳气出于目目张则气上行于头循项下足太阳循背下至小指之端其散者别于目锐眦下手太阳下至手小指之间外侧其散者别于目锐眦下足少阳注小指次指之间以上循手少阳之分侧下至小指之间别者以上至耳前合于颔脉注足阳明以下行至跗上入五指之间其散者从耳下下手阳明入大指之间入掌中其至于足也入足心出内踝下行隂分复合于目故为一周是故日行一舍人气行一周与十分身之八日行二舍人气行三周于身与十分身之六日行三舍人气行于身五周与十分身之四日行四舍人气行于身七周与十分身之二日行五舍人气行于身九周日行六舍人气行于身十周与十分身之八日行七舍人气行于身十二周在身与十分身之六日行十四舍人气二十五周于身有奇分与十分身之二阳尽于隂隂受气矣其始入于隂常从足少隂注于肾肾注于心心注于肺肺注于肝肝注于脾脾复注于肾为周是故夜行一舍人气行于隂藏一周与十分藏之八亦如阳行之二十五周而复合于目隂阳一日一夜合有竒分十分身之四与十分藏之二是故人之所以卧起之时有蚤晏者竒分不尽故也黄帝曰卫气之在于身也上下往来不以期候气而刺之奈何伯高曰分有多少日有长短春秋冬夏各有分理然后常以平旦为纪以夜尽为始是故一日一夜水下百刻二十五刻者半日之度也常如是毋巳日入而止随日之长短各以为纪而刺之谨候其时病可与期失时反候者百病不治故曰刺实者刺其来也刺虚者刺其去也此言气存亡之时以候虚实而刺之是故谨候气之所在而刺之是谓逢时在于三阳必候其气在于阳而刺之病在于三隂必候其气在隂分而刺之水下一刻人气在太阳水下二刻人气在少阳水下三刻人气在阳明水下四刻人气在隂分水下五刻人气在太阳水下六刻人气在少阳水下七刻人气在阳明水下八刻人气在隂分水下九刻人气在太阳水下十刻人气在少阳水下十一刻人气在阳明水下十二刻人气在隂分水下十三刻人气在太阳水下十四刻人气在少阳水下十五刻人气在阳明水下十六刻人气在隂分水下十七刻人气在太阳水下十八刻人气在少阳水下十九刻人气在阳明水下二十刻人气在隂分水下二十一刻人气在太阳水下二十二刻人气在少阳水下二十三刻人气在阳明水下二十四刻人气在隂分水下二十五刻人气在太阳此半日之度也从房至毕一十四舍水下五十刻日行半度回行一舍水下三刻与七分刻之四大要曰常以日之加于宿上也人气在太阳是故日行一舍人气行三阳行与隂分常如是无己天与地同纪纷纷终而复始一日一夜水下百刻而尽矣一万三千五百息五十营气脉之数黄帝曰余愿闻五十营奈何岐伯荅曰天周二十八宿宿三十六分人气行一周千八分日行二十八宿人经脉上下左右前后二十八脉周身十六丈二尺以应二十八宿漏水下百刻以分昼夜故人一唿脉再动气行三寸一吸脉亦再动气行三寸唿吸定息气行六寸十息气行六尺日行二分二百七十息气行十六丈二尺气行交通于中一周于身下水二刻日行二十五分五百四十息气行再周于身下水四刻日行四十分二千七百息气行十周于身下水二十刻日行五宿二十分一万三千五百息气行五十营于身水下百刻日行二十八宿漏水皆尽脉终矣所谓交通者并行一数也故五十营备得尽天地之夀矣凡行八百一十丈也类经卷八类经钦定四库全书类经卷九明张介賔撰经络类任冲督脉为病任脉者起于中极之下以上毛际循腹里上关元至咽喉上頥循面入目冲脉者起于气街并少隂之经侠齐上行至胷中而散任脉为病男子内结七疝女子𢃄下瘕聚冲脉为病逆气里急督脉为病嵴强反折督脉者起于少腹以下骨中央女子入系廷孔其孔溺孔之端也其络循隂噐合篡间绕篡后别绕臀至少隂与巨阳中络者合少隂上股内后廉贯嵴属肾与太阳起于目内眦上额交巅上入络脑还出别下项循肩髆内侠嵴抵腰中入循膂络肾其男子循茎下至篡与女子等其少腹直上者贯齐中央上贯心入喉上頥环脣上系两目之下中央此生病从少腹上冲心而痛不得前后为冲疝其女子不孕癃痔遗溺嗌干督脉生病治督脉治在骨上甚者在齐下营硚脉分男女黄帝曰硚脉安起安止何气荣水岐伯荅曰硚脉者少隂之别起于然骨之后上内踝之上直上循隂股入隂上循胷里入缺盆上出人迎之前入頄属目内眦合于太阳阳硚而上行气并相还则为濡目气不荣则目不合黄帝曰气独行五藏不荣六府何也岐伯荅曰气之不得无行也如水之流如日月之行不休故隂脉荣其藏阳脉荣其府如环之无端莫知其纪终而复始其流溢之气内溉藏府外濡腠理黄帝曰硚脉有隂阳何脉当其数岐伯荅曰男子数其阳女子数其隂当数者为经其不当数者为络也隂阳离合黄帝问曰余闻天为阳地为隂日为阳月为隂大小月三百六十日成一岁人亦应之今三隂三阳不应隂阳其故何也岐伯对曰隂阳者数之可十推之可百数之可千推之可万万之大不可胜数然其要一也天覆地载万物方生未出地者命曰隂处名曰隂中之隂则出地者名曰隂中之阳阳予之正隂为之主故生因春长因夏收因秋藏因冬失常则天地四塞隂阳之变其在人者亦数之可数帝曰愿闻三隂三阳之离合也岐伯曰圣人南面而立前曰广明后曰太冲太冲之地名曰少隂少隂之上名曰太阳太阳根起于至隂结于命门名曰隂中之阳中身而上名曰广明广明之下名曰太隂太隂之前名曰阳明阳明根起于厉兑名曰隂中之阳厥隂之表名曰少阳少阳根起于窍隂名曰隂中之少阳是故三阳之离合也太阳为开阳明为阖少阳为枢三经者不得相失也抟而勿浮命曰一阳帝曰愿闻三隂岐伯曰外者为阳内者为隂然则中为隂其冲在下名曰太隂太隂根起于隐白名曰隂中之隂太隂之后名曰少隂少隂根起于涌泉名曰隂中之少隂少隂之前名曰厥隂厥隂根起于大敦隂之絶阳名曰隂之絶隂是故三隂之离合也太隂为开厥隂为阖少隂为枢三经者不得相失也搏而勿沉名曰一隂隂阳积传为一周气里形表而为相成也诸经根结开阖病刺岐伯曰天地相感寒暖相移隂阳之道孰少孰多隂道偶阳道竒发于春夏隂气少阳气多隂阳不调何补何写发于秋冬阳气少隂气多隂气盛而阳气衰故茎叶枯藁湿雨下归隂阳相移何写何补奇邪离经不可胜数不知根结五藏六府折关败枢开阖而走隂阳大失不可复取九鍼之𤣥要在终始故能知终始一言而毕不知终始鍼道咸絶太阳根于至隂结于命门命门者目也阳明根于厉兑结于颡大颡大者钳耳也少阳根于窍隂结于窻笼窻笼者耳中也太阳为开阳明为阖少阳为枢故开折则肉节渎而暴病起矣故暴病者取之太阳视有余不足渎者皮肉宛膲而弱也阖折则气无所止息而痿疾起矣故痿疾者取之阳明视有余不足无所止息者真气稽留邪气居之也枢折即骨繇而不安于地故骨繇者取之少阳视有余不足骨繇者节缓而不收也所谓骨繇者摇故也当穷其本也太隂根于隐白结于太仓少隂根于涌泉结于亷泉厥隂根于大敦结于玉英络于膻中太隂为开厥隂为阖少隂为枢故开折则仓廪无所输膈洞膈洞者取之太隂视有余不足故开折者气不足而生病也阖折即气絶而喜悲悲者取之厥隂视有余不足枢折则脉有所结而不通不通者取之少隂视有余不足有结者皆取之不足足太阳根于至隂熘于京骨注于崑崙入于天柱飞扬也足少阳根于窍隂熘于邱墟注于阳辅入于天容光明也足阳明根于厉兑熘于冲阳注于下陵入于人迎丰隆也手太阳根于少泽熘于阳谷注于小海入于天窻支正也手少阳根于关冲熘于阳池注于支沟入于天牖外关也手阳明根于商阳熘于合谷注于阳谿入于扶突偏历也此所谓十二经者盛络皆当取之隂阳内外病生有纪黄帝问曰余闻皮有分部脉有经纪筋有结络骨有度量其所生病各异别其分部左右上下隂阳所在病之始终愿闻其道岐伯对曰欲知皮部以经脉为纪者诸经皆然阳明之阳名曰害蜚上下同法视其部中有浮络者皆阳明之络也其色多青则痛多黒则痺黄赤则热多白则寒五色皆见则寒热也络盛则入客于经阳主外隂主内少阳之阳名曰枢持上下同法视其部中有浮络者皆少阳之络也络盛则入客于经故在阳者主内在隂者主出以渗于内诸经皆然太阳之阳名曰关枢上下同法视其部中有浮络者皆太阳之络也络盛则入客于经少隂之隂名曰枢儒上下同法视其部中有浮络者皆少隂之络也络盛则入客于经其入经也从阳部注于经其出者从隂内注于骨心主之隂名曰害肩上下同法视其部中有浮络者皆心主之络也络盛则入客于经太隂之隂名曰关蛰上下同法视其部中有浮络者皆太隂之络也络盛则入客于经凡十二经络脉者皮之部也是故百病之始生也必先于皮毛邪中之则腠理开开则入客于络脉留而不去传入于经留而不去传入于府廪于肠胃邪之始入于皮也泝然起毫毛开腠理其入于络也则络脉盛色变其入客于经也则感虚乃陷下其留于筋骨之间寒多则筋挛骨痛热多则筋㢮骨消肉烁䐃破毛直而败帝曰夫子言皮之十二部其生病皆何如岐伯曰皮者脉之部也邪客于皮则腠理开开则邪入客于络脉络脉满则注于经脉经脉满则入舍于府藏也故皮者有分部不与而生大病也帝曰善人之四海黄帝问于岐伯曰余闻刺法于夫子夫子之所言不离于营卫血气夫十二经脉者内属于府藏外络于肢节夫子乃合之于四海乎岐伯荅曰人亦有四海十二经水经水者皆注于海海有东西南北命曰四海黄帝曰以人应之奈何岐伯曰人有髓海有血海有气海有水谷之海凡此四者以应四海也黄帝曰逺乎哉夫子之合人天地四海也愿闻应之奈何岐伯荅曰必先明知隂阳表里荥输所在四海定矣黄帝曰定之奈何岐伯曰胃者水谷之海其输上在气街下至三里冲脉者为十二经之海其输上在于大杼下出于巨虚之上下亷膻中者为气之海其输上在于柱骨之上下前在于人迎脑为髓之海其输上在于其盖下在风府黄帝曰凡此四海者何利何害何生何败岐伯曰得顺者生得逆者败知调者和不知调者害黄帝曰四海之逆顺奈何岐伯曰气海有余者气满胷中悗息面赤气海不足则气少不足以言血海有余则常想其身大怫然不知其所病血海不足亦常想其身小狭然不知其所病水谷之海有余则腹满水谷之海不足则饥不受谷食髓海有余则轻劲多力自过其度髓海不足则脑转耳鸣胫痠眩冒目无所见懈怠安卧黄帝曰余已闻逆顺调之奈何岐伯曰审守其输而调其虚实无犯其害顺者得复逆者必败黄帝曰善十二经水隂阳刺灸之度黄帝问于岐伯曰经脉十二者外合于十二经水而内属于五藏六府夫十二经水者其有大小深浅广狭逺近各不同五藏六府之高下小大受谷之多少亦不等相应奈何夫经水者受水而行之五藏者合神气魂魄而藏之六府者受谷而行之受气而扬之经脉者受血而营之合而以治奈何刺之深浅灸之壮数可得闻乎岐伯荅曰善哉问也天至高不可度地至广不可量此之谓也且夫人生于天地之间六合之内此天之高地之广也非人力之所能度量而至也若夫八尺之士皮肉在此外可度量切循而得之其死可解剖而视之其藏之坚脆府之大小谷之多少脉之长短血之清浊气之多少十二经之多血少气与其少血多气与其皆多血气与其皆少血气皆有大数其治以鍼艾各调其经气固其常有合乎黄帝曰余闻之快于耳不解于心愿卒闻之岐伯荅曰此人之所以参天地而应隂阳也不可不察足太阳外合于清水内属于膀胱而通水道焉足少阳外合于渭水内属于胆足阳明外合于海水内属于胃足太隂外合于湖水内属于脾足少隂外合于汝水内属于肾足厥隂外合于渑水内属于肝手太阳外合淮水内属小肠而水道出焉手少阳外合于漯水内属于三焦手阳明外合于江水内属于大肠手太隂外合于河水内属于肺手少隂外合于济水内属于心手心主外合于漳水内属于心包凡此五藏六府十二经水者外有源泉而内有所禀此皆内外相贯如环无端人经亦然故天为阳地为隂腰以上为天腰以下为地故海以北者为隂湖以北者为隂中之隂漳以南者为阳河以北至漳者为阳中之隂漯以南至江者为阳中之太阳此一隅之隂阳也所以人与天地相参也黄帝曰夫经水之应经脉也其逺近浅深水血之多少各不同合而以刺之奈何岐伯荅曰足阳明五藏六府之海也其脉大血多气盛热壮刺此者不深弗散不留不写也足阳明刺深六分留十唿足太阳深五分留七唿足少阳深四分留五唿足太隂深三分留四唿足少隂深二分留三唿足厥隂深一分留二唿手之隂阳其受气之道近其气之来疾其刺深者皆无过二分其留皆无过一唿其少长大小肥痩以心撩之命曰法天之常灸之亦然灸而过此者得恶火则骨枯脉濇刺而过此者则脱气黄帝曰夫经脉之小大血之多少肤之厚薄肉之坚脆及腘之大小可为量度乎岐伯荅曰其可为度量者取其中度也不甚脱肉而血气不衰也若夫度之人痟痩而形肉脱者恶可以度量刺乎审切循扪按视其寒温盛衰而调之是谓因适而为之真也手足隂阳系日月黄帝曰余闻天为阳地为隂日为阳月为隂其合之于人奈何岐伯曰腰以上为天腰以下为地故天为阳地为隂故足之十二经脉以应十二月月生于水故在下者为隂手之十指以应十日日主火故在上者为阳黄帝曰合之于脉奈何岐伯曰寅者正月之生阳也主左足之少阳未者六月主右足之少阳卯者二月主左足之太阳午者五月主右足之太阳辰者三月主左足之阳明巳者四月主右足之阳明此两阳合于前故曰阳明申者七月之生隂也主右足之少隂丑者十二月主左足之少隂酉者八月主右足之太隂子者十一月主左足之太隂戌者九月主右足之厥隂亥者十月主左足之厥隂此两隂交尽故曰厥隂甲主左手之少阳巳主右手之少阳乙主左手之太阳戊主右手之太阳丙主左手之阳明丁主右手之阳明此两火并合故为阳明庚主右手之少隂癸主左手之少隂辛主右手之太隂壬主左手之太隂故足之阳者隂中之少阳也足之隂者隂中之太隂也手之阳者阳中之太阳也手之隂者阳中之少隂也腰以上者为阳腰以下者为隂其于五藏也心为阳中之太阳肺为阳中之少隂肝为隂中之少阳脾为隂中之至隂肾为隂中之太隂黄帝曰以治之奈何岐伯曰正月二月三月人气在左无刺左足之阳四月五月六月人气在右无刺右足之阳七月八月九月人气在右无刺右足之隂十月十一月十二月人气在左无刺左足之隂黄帝曰五行以东方为甲乙木王春春者苍色主肝肝者足厥隂也今乃以甲为左手之少阳不合于数何也岐伯曰此天地之隂阳也非四时五行之以次行也且夫隂阳者有名而无形故数之可十离之可百散之可千推之可万此之谓也身形应九野天忌黄帝曰愿闻身形应九野奈何岐伯曰请言身形之应九野也左足应立春其日戊寅己丑左脇应春分其日乙卯左手应立夏其日戊辰己巳膺喉首头应夏至其日丙午右手应立秋其日己未戊申右脇应秋分其日辛酉右足应立冬其日戊戌己亥腰尻下窍应冬至其日壬子六府膈下三藏应中州其大禁大禁太一所在之日及诸戊巳凡此九者善候八正所在之处所主左右上下身体有痈肿者欲治之无以其所直之日溃治之是谓天忌日也类经卷九类经钦定四库全书类经卷十明张介賔撰标本类六气标本所从不同帝曰六气标本所从不同奈何岐伯曰气有从本者有从标本者有不从标本者也帝曰愿卒闻之岐伯曰少阳太隂从本少隂太阳从本从标阳明厥隂不从标本从乎中也故从本者化生于本从标本者有标本之化从中者以中气为化也帝曰脉从而病反者其诊何如岐伯曰脉至而从按之不鼓诸阳皆然帝曰诸隂之反其脉何如岐伯曰脉至而从按之鼓甚而盛也病有标本取有逆顺是故百病之起有生于本者有生于标者有生于中气者有取本而得者有取标而得者有取中气而得者有取标本而得者有逆取而得者有从取而得者逆正顺也若顺逆也故曰知标与本用之不殆明知逆顺正行无问此之谓也不知是者不足以言诊足以乱经故大要曰麤工嘻嘻以为可知言热未巳寒病复始同气异形迷诊乱经此之谓也夫标本之道要而博小而大可以言一而知百病之害言标与本易而勿损察本与标气可令调明知胜复为万民式天之道毕矣病反其本得标之病治反其本得标之方帝曰病生于本余知之矣生于标者治之奈何岐伯曰病反其本得标之病治反其本得标之方病有标本刺有逆从黄帝问曰病有标本刺有逆从奈何岐伯对曰凡刺之方必别隂阳前后相应逆从得施标本相移故曰有其在标而求之于标有其在本而求之于本有其在本而求之于标有其在标而求之于本故治有取标而得者有取本而得者有逆取而得者有从取而得者故知逆与从正行无问知标本者万举万当不知标本是谓妄行标本逆从治有先后夫隂阳逆从标本之为道也小而大言一而知百病之害少而多浅而博可以言一而知百也以浅而知深察近而知远言标与本易而勿及治反为逆治得为从先病而后逆者治其本先逆而后病者治其本先寒而后生病者治其本先病而后生寒者治其本先热而后生病者治其本先热而后生中满者治其标先病而后泄者治其本先泄而后生他病者治其本必且调之乃治其他病先病而后生中满者治其标先中满而后烦心者治其本人有客气有同气小大不利治其标小大利治其本病发而有余本而标之先治其本后治其标病发而不足标而本之先治其标后治其本谨察间甚以意调之间者并行甚者独行先小大不利而后生病者治其本类经卷十类经钦定四库全书类经卷十一明张介賔撰气味类天食人以五气地食人以五味帝曰余闻气合而有形因变以正名天地之运隂阳之化其于万物孰少孰多可得闻乎岐伯曰悉哉问也天至广不可度地至大不可量大神灵问请陈其方草生五色五色之变不可胜视草生五味五味之美不可胜极嗜欲不同各有所通天食人以五气地食人以五味五气入鼻藏于心肺上使五色修明音声能彰五味入口藏于肠胃味有所藏以养五气气和而生津液相成神乃自生五谷五味其走其宜其禁黄帝曰愿闻谷气有五味其入五藏分别奈何伯高曰胃者五藏六府之海也水谷皆入于胃五藏六府皆禀气于胃五味各走其所喜谷味酸先走肝谷味苦先走心谷味甘先走脾谷味辛先走肺谷味咸先走肾谷气津液已行营卫大通乃化糟粕以次传下黄帝曰营卫之行奈何伯高曰谷始入于胃其精微者先出于胃之两焦以溉五藏别出两行营卫之道其大气之抟而不行者积于胷中命曰气海出于肺循喉咽故唿则出吸则入天地之精气其大数常出三入一故谷不入半日则气衰一日则气少矣黄帝曰谷之五味可得闻乎伯高曰请尽言之五谷秔米丼麻酸大豆咸麦苦黄黍辛五菓枣甘李酸栗咸杏苦桃辛五畜牛丼犬酸猪咸羊苦鸡辛五菜葵丼韭酸藿咸薤苦葱辛五色黄色宜丼青色宜酸黒色宜咸赤色宜苦白色宜辛凡此五者各有所宜五宜所言五色者脾病者宜食秔米饭牛肉枣葵心病者宜食麦羊肉杏薤肾病者宜食大豆黄卷猪肉栗藿肝病者宜食麻犬肉李韭肺病者宜食黄黍鸡肉桃葱五禁肝病禁辛心病禁咸脾病禁酸肾病禁丼肺病禁苦肝色青宜食丼秔米饭牛肉枣葵皆丼心色赤宜食酸犬肉麻李韭皆酸脾色黄宜食咸大豆豕肉栗藿皆咸肺色白宜食苦麦羊肉杏薤皆苦肾色黑宜食辛黄黍鸡肉桃葱皆辛五味之走各有所病黄帝问于少俞曰五味入于口也各有所走各有所病酸走筋多食之令人癃咸走血多食之令人渴辛走气多食之令人洞心苦走骨多食之令人变呕丼走肉多食之令人悗心余知其然也不知其何由愿闻其故少俞答曰酸入于胃其气濇以收上之两焦弗能出入也不出即留于胃中胃中和温则下注膀胱膀胱之胞薄以懦得酸则缩绻约而不通水道不行故癃隂者积筋之所终也故酸入而走筋矣黄帝曰咸走血多食之令人渴何也少俞曰咸入于胃其气上走中焦注于脉则血气走之血与咸相得则凝凝则胃中汁注之注之则胃中竭竭则咽路焦故舌本干而善渇血脉者中焦之道也故咸入而走血矣黄帝曰辛走气多食之令人洞心何也少俞曰辛入于胃其气走于上焦上焦者受气而营诸阳者也姜韭之气薰之营卫之气不时受之久留心下故洞心辛与气俱行故辛入而与汗俱出黄帝曰苦走骨多食之令人变呕何也少俞曰苦入于胃五谷之气皆不能胜苦苦入下脘三焦之道皆闭而不通故变呕齿者骨之所终也故苦入而走骨故入而复出知其走骨也黄帝曰丼走肉多食之令人悗心何也少俞曰丼入于胃其气弱小不能上至于上焦而与谷留于胃中者令人柔润者也胃柔则缓缓则虫动虫动则令人悗心其气外通于肉故丼走肉类经卷十一类经钦定四库全书类经卷十二明张介賔撰论治类治病必求于本黄帝曰隂阳者天地之道也万物之纲纪变化之父母生杀之本始神明之府也治病必求于本为治之道顺而已矣黄帝曰余闻先师有所心藏弗着于方余愿闻而藏之则而行之上以治民下以治身使百姓无病上下和亲德泽下流子孙无忧传于后世无有终时可得闻乎岐伯曰远乎哉问也夫治民与自治治彼与治此治小与治大治国与治家未有逆而能治之也夫惟顺而已矣顺者非独隂阳脉论气之逆顺也百姓人民皆欲顺其志也黄帝曰顺之奈何岐伯曰入国问俗入家问讳上堂问礼临病人问所便黄帝曰便病人奈何岐伯曰夫中热消瘅则便寒寒中之属则便热胃中热则消谷令人悬心善饥脐以上皮热肠中热则出黄如糜脐以下皮寒胃中寒则腹胀肠中寒则肠鸣飱泄胃中寒肠中热则胀而且泄胃中热肠中寒则疾饥小腹痛胀黄帝曰胃欲寒饮肠欲热饮两者相逆便之奈何且夫王公大人血食之君骄恣从欲轻人而无能禁之禁之则逆其志顺之则加其病便之奈何治之何先岐伯曰人之情莫不恶死而乐生告之以其败语之以其善导之以其所便开之以其所苦虽有无道之人恶有不听者乎黄帝曰治之奈何岐伯曰春夏先治其标后治其本秋冬先治其本后治其标黄帝曰便其相逆者奈何岐伯曰便此者饮食衣服亦欲适寒温寒无凄怆暑无出汗食饮者热无灼灼寒无沧沧寒温中适故气将持乃不致邪僻也治有缓急方有竒偶帝曰气有多少病有盛衰治有缓急方有大小愿闻其约奈何岐伯曰气有高下病有远近证有中外治有轻重适其至所为故也大要曰君一臣二竒之制也君二臣四偶之制也君二臣三竒之制也君三臣六偶之制也故曰近者竒之远者偶之汗者不以偶下者不以竒补上治上制以缓补下治下制以急急则气味厚缓则气味薄适其至所此之谓也病所远而中道气味之者食而过之无越其制度也是故平气之道近而竒偶制小其服也远而竒偶制大其服也大则数少小则数多多则九之少则二之竒之不去则偶之是谓重方偶之不去则反佐以取之所谓寒热温凉反从其病也气味方制治法逆从帝曰五味隂阳之用何如岐伯曰辛甘发散为阳酸苦涌泄为隂咸味涌泄为隂淡味渗泄为阳六者或收或散或缓或急或燥或润或耎或坚以所利而行之调其气使其平也帝曰非调气而得者治之奈何有毒无毒何先何后愿闻其道岐伯曰有毒无毒所治为主适大小为制也帝曰请言其制岐伯曰君一臣二制之小也君一臣三佐五制之中也君一臣三佐九制之大也寒者热之热者寒之微者逆之甚者从之坚者削之客者除之劳者温之结者散之留者攻之燥者濡之急者缓之散者收之损者益之逸者行之惊者平之上之下之摩之浴之薄之刼之开之发之适事为故帝曰何谓逆从岐伯曰逆者正治从者反治从少从多观其事也帝曰反治何谓岐伯曰热因寒用寒因热用塞因塞用通因通用必伏其所主而先其所因其始则同其终则异可使破积可使溃坚可使气和可使必已帝曰善气调而得者何如岐伯曰逆之从之逆而从之从而逆之踈气令调则其道也方制君臣上下三品帝曰方制君臣何谓也岐伯曰主病之谓君佐君之谓臣应臣之谓使非上下三品之谓也帝曰三品何谓岐伯曰所以明善恶之殊贯也病之中外治有先后帝曰病之中外何如岐伯曰从内之外者调其内从外之内者治其外从内之外而盛于外者先调其内而后治其外从外之内而盛于内者先治其外而后调其内中外不相及则治主病帝曰善病之中外何如岐伯曰调气之方必别隂阳定其中外各守其乡内者内治外者外治微者调之其次平之盛者夺之汗之下之寒热温凉衰之以属随其攸利谨道如法万举万全气血正平长有天命帝曰善帝曰病在中而不实不坚且聚且散奈何岐伯曰悉乎哉问也无积者求其藏虚则补之药以祛之食以随之行水渍之和其中外可使毕已寒之而热取之隂热之而寒取之阳帝曰论言治寒以热治热以寒而方士不能废绳墨而更其道也有病热者寒之而热有病寒者热之而寒二者皆在新病复起奈何治岐伯曰诸寒之而热者取之隂热之而寒者取之阳所谓求其属也帝曰善服寒而反热服热而反寒其故何也岐伯曰治其王气是以反也帝曰不治王而然者何也岐伯曰悉乎哉问也不治五味属也夫五味入胃各归所喜攻酸先入肝苦先入心丼先入脾辛先入肺咸先入肾久而增气物化之常也气增而久夭之由也邪风之至治之宜早诸变不同治法亦异故邪风之至疾如风雨故善治者治皮毛其次治肌肤其次治筋脉其次治六府其次治五藏治五藏者半死半生也故天之邪气感则害人五藏水谷之寒热感则害于六府地之湿气感则害皮肉筋脉故善用鍼者从隂引阳从阳引隂以右治左以左治右以我知彼以表知里以观过与不及之理见微则过用之不殆善诊者察色按脉先别隂阳审清浊而知部分视喘息听音声而知所苦观权衡规矩而知病所主按尺寸观浮沉滑濇而知病所生以治无过以诊则不失矣故曰病之始起也可刺而已其盛可待衰而已故因其轻而扬之因其重而减之因其衰而彰之形不足者温之以气精不足者补之以味其高者因而越之其下者引而竭之中满者写之于内其有邪者渍形以为汗其在皮者汗而发之其慓悍者按而收之其实者散而写之审其隂阳以别柔刚阳病治隂隂病治阳定其血气各守其乡血实宜决之气虚宜引之五方病治不同黄帝问曰医之治病也一病而治各不同皆愈何也岐伯对曰地势使然也故东方之域天地之所始生也鱼盐之地海濵傍水其民食鱼而嗜咸皆安其处美其食鱼者使人热中盐者胜血故其民皆黑色踈理其病皆为痈疡其治宜砭石故砭石者亦从东方来西方者金玉之域沙石之处天地之所收引也其民陵居而多风水土刚强其民不衣而褐荐其民蕐食而脂肥故邪不能伤其形体其病生于内其治宜毒药故毒药者亦从西方来北方者天地所闭藏之域也其地高陵居风寒冰冽其民乐野处而乳食藏寒生满病其治宜灸焫故灸焫者亦从北方来南方者天地所长养阳之所盛处也其地下水土弱雾露之所聚也其民嗜酸而食胕故其民皆致理而赤色其病挛痺其治宜微鍼故九鍼者亦从南方来中央者其地平以湿天地所以生万物也衆其民食杂而不劳故其病多痿厥寒热其治宜导引按硚故导引按硚者亦从中央出也故圣人杂合以治各得其所宜故治所以异而病皆愈者得病之情知治之大体也形志苦乐病治不同形乐志苦病生于脉治之以灸刺形乐志乐病生于肉治之以鍼石形苦志乐病生于筋治之以熨引形苦志苦病生于咽嗌治之以丼药形数惊恐经络不通病生于不仁治之以按摩醪药是谓五形志也有毒无毒制方有约必先嵗气无伐天和帝曰有毒无毒服有约乎岐伯曰病有久新方有大小有毒无毒固宜常制矣大毒治病十去其六常毒治病十去其七小毒治病十去其八无毒治病十去其九谷肉果菜食养尽之无使过之伤其正也不尽行复如法必先岁气无伐天和无盛盛无虚虚而遗人夭殃无致邪无失正絶人长命久病而瘠必养必和帝曰其久病者有气从不康病去而瘠奈何岐伯曰昭乎哉圣人之问也化不可代时不可违夫经络以通血气以从复其不足与衆齐同养之和之静以待时谨守其气无使倾移其形廼彰生气以长命曰圣王故大要曰无代化无违时必养必和待其来复此之谓也帝曰善妇人重身毒之何如黄帝问曰妇人重身毒之何如岐伯曰有故无殒亦无殒也帝曰愿闻其故何谓也岐伯曰大积大聚其可犯也衰其大半而止过者死揆度竒恒脉色主治黄帝问曰余闻揆度竒恒所指不同用之奈何岐伯对曰揆度者度病之浅深也竒恒者言竒病也请言道之至数五色脉变揆度竒恒道在于一神转不囘囘则不转乃失其机至数之要迫近以微着之玉版命曰合玉机容色见上下左右各在其要其色见浅者汤液主治十日已其见深者必齐主治二十一日已其见大深者醪酒主治百日已色夭面脱不治百日尽已脉短气絶死病温虚甚死色见上下左右各在其要上为逆下为从女子右为逆左为从男子左为逆右为从易重阳死重隂死隂阳反作治在权衡相夺竒恒事也揆度事也搏脉痺躄寒热之交脉孤为消气虚泄为夺血孤为逆虚为从行竒恒之法以太隂始行所不胜曰逆逆则死行所胜曰从从则活八风四时之胜终而复始逆行一过不复可数论要毕矣汤液醪醴病为本工为标黄帝问曰为五谷汤液及醪醴奈何岐伯对曰必以稻米炊之稻薪稻米者完稻薪者坚帝曰何以然岐伯曰此得天地之和高下之宜故能至完伐取得时故能至坚也帝曰上古圣人作汤液醪醴为而不用何也岐伯曰自古圣人之作汤液醪醴者以为备耳夫上古作汤液故为而弗服也中古之世道德稍衰邪气时至服之万全帝曰今之世不必已何也岐伯曰当今之世必齐毒药攻其中鑱石鍼艾治其外也帝曰形弊血尽而功不立者何岐伯曰神不使也帝曰何谓神不使岐伯曰鍼石道也精神不进志意不治故病不可愈今精坏神去荣卫不可复收何者嗜欲无穷而忧患不止精气㢮坏荣泣卫除故神去之而病不愈也帝曰夫病之始生也极微极精必先入结于皮肤今良工皆称曰病成名曰逆则鍼石不能治良药不能及也今良工皆得其法守其数亲戚兄弟逺近音声日闻于耳五色日见于目而病不愈者亦何暇不蚤乎岐伯曰病为本工为标标本不得邪气不服此之谓也帝曰其有不从毫毛生而五藏阳已竭也津液充郭其魄独居孤精于内气耗于外形不可与衣相保此四极急而动中是气拒于内而形施于外治之奈何岐伯曰平治于权衡去宛陈莝是以微动四极温衣缪刺其处以复其形开鬼门洁净府精以时服五阳已布疎涤五藏故精自生形自盛骨肉相保巨气乃平帝曰善祝由黄帝问曰余闻古之治病惟其移精变气可祝由而已今世治病毒药治其内鍼石治其外或愈或不愈何也岐伯对曰徃古人居禽兽之间动作以避寒隂居以避暑内无眷慕之累外无伸宦之形此恬憺之世邪不能深入也故毒药不能治其内鍼石不能治其外故可移精祝由而已今之世不然忧患縁其内苦形伤其外又失四时之从逆寒暑之宜贼风数至虚邪朝夕内至五藏骨髓外伤空窍肌肤所以小病必甚大病必死故祝由不能已也帝曰善治之要极无失色脉治之极于一帝曰余欲临病人观死生决嫌疑欲知其要如日月光可得闻乎岐伯曰色脉者上帝之所贵也先师之所传也上古使僦贷季理色脉而通神明合之金木水火土四时八风六合不离其常变化相移以观其妙以知其要欲知其要则色脉是矣色以应日脉以应月常求其要则其要也夫色之变化以应四时之脉此上帝之所贵以合于神明也所以逺死而近生生道以长命曰圣王中古之治病至而治之汤液十日以去八风五痺之病十日不已治以草苏草荄之枝本末为助标本已得邪气乃服暮世之治病也则不然治不本四时不知日月不审逆从病形已成乃欲微鍼治其外汤液治其内麤工兇兇以为可攻故病未已新病复起帝曰愿闻要道岐伯曰治之要极无失色脉用之不惑治之大则逆从到行标本不得亡神失国去故就新乃得真人帝曰余闻其要于夫子矣夫子言不离色脉此余之所知也岐伯曰治之极于一帝曰何谓一岐伯曰一者因得之帝曰奈何岐伯曰闭户塞牖系之病者数问其情以从其意得神者昌失神者亡帝曰善五过四德黄帝曰呜唿逺哉闵闵乎若视深渊若迎浮云视深渊尚可测迎浮云莫知其际圣人之术为万民式论裁志意必有法则循经守数按循医事为万民副故事有五过四德汝知之乎雷公避席再拜曰臣年㓜小蒙愚以惑不闻五过与四德比类形名虚引其经心无所对帝曰凡未诊病者必问尝贵后贱虽不中邪病从内生名曰脱营尝富后贫名曰失精五气留连病有所井医工诊之不在藏府不变躯形诊之而疑不知病名身体日减气虚无精病深无气洒洒然时惊病深者以其外耗于卫内夺于荣良工所失不知病情此亦治之一过也凡欲诊病者必问饮食居处暴乐暴苦始乐后苦皆伤精气精气竭絶形体毁沮暴怒伤隂暴喜伤阳厥气上行满脉去形愚医治之不知补写不知病情精华日脱邪气廼并此治之二过也善为脉者必以比类竒恒从容知之为工而不知道此诊之不足贵此治之三过也诊有三常必问贵贱封君败伤及欲侯王故贵脱势虽不中邪精神内伤身必败亡始富后贫虽不伤邪皮焦筋屈痿躄为挛医不能严不能动神外为柔弱乱至失常病不能移则医事不行此治之四过也凡诊者必知终始有知余绪切脉问名当合男女离絶菀结忧恐喜怒五藏空虚血气离守工不能知何术之语尝富大伤斩筋絶脉身体复行令泽不息故伤败结留薄归阳脓积寒炅麤工治之亟刺隂阳身体解散四支转筋死日有期医不能明不问所发唯言死日亦为麤工此治之五过也凡此五者皆受术不通人事不明也故曰圣人之治病也必知天地隂阳四时经纪五藏六府雌雄表里刺灸砭石毒药所主从容人事以明经道贵贱贫富各异品理问年少长勇怯之理审于部分知病本始八正九候诊必副矣治病之道气内为寳循求其理求之不得过在表里守数据治无失俞理能行此术终身不殆不知俞理五藏菀热痈发六府诊病不审是谓失常谨守此治与经相明上经下经揆度隂阳竒恒五中决以明堂审于终始可以横行四失黄帝在明堂雷公侍坐黄帝曰夫子所通书受事衆多矣试言得失之意所以得之所以失之雷公对曰循经受业皆言十全其时有过失者愿闻其事解也帝曰子年少智未及邪将言以杂合邪夫经脉十二络脉三百六十五此皆人之所明知工之所循用也所以不十全者精神不专志意不理外内相失故时疑殆诊不知隂阳逆从之理此治之一失也受师不卒妄作离术谬言为道更名自功妄用砭石后遗身咎此治之二失也不适贫富贵贱之居坐之薄厚形之寒温不适饮食之宜不别人之勇怯不知比类足以自乱不足以自明此治之三失也诊病不问其始忧患饮食之失节起居之过度或伤于毒不先言此卒持寸口何病能中妄言作名为麤所穷此治之四失也是以世人之语者驰千里之外不明尺寸之论诊无人事治数之道从容之葆坐持寸口诊不中五脉百病所起始以自怨遗师其咎是故治不能循理弃术于市妄治时愈愚心自得呜唿窈窈冥冥熟知其道道之大者拟于天地配于四海汝不知道之谕受以明为晦辟疗五疫黄帝曰余闻五疫之至皆相染易无问大小病状相似不施救疗如何可得不相移易者岐伯曰不相染者正气存内邪不可干避其毒气天牝从来复得其往气出于脑即不邪干气出于脑即先想心如日欲将入于疫室先想青气自肝而出左行于东化作林木次想白气自肺而出右行于西化作戈甲次想赤气自心而出南行于上化作焰明次想黑气自肾而出北行于下化作水次想黄气自脾而出存于中央化作土五气䕶身之毕以想头上如北斗之煌煌然后可入于疫室又一法于春分之日日未出而吐之又一法于雨水日后三浴以药泄汗又一法小金丹方辰砂二两水磨雄黄一两叶子雌黄一两紫金半两同入合中外固了地一尺筑地实不用炉不湏药制用火二十斤煅之也七日终候冷七日取次日出合子埋药地中七日取出顺日研之三日炼白沙蜜为丸如梧桐子大每日望东吸日华气一口冰水下一丸和气嚥之服十粒无疫干也类经卷十二类经钦定四库全书类经卷十三明张介賔撰疾病类病机帝曰夫百病之生也皆生于风寒暑湿燥火以之化之变也经言盛者写之虚者补之余钖以方士而方士用之尚未能十全余欲令要道必行桴鼓相应由拔刺雪污工巧神圣可得闻乎岐伯曰审察病机无失气宜此之谓也帝曰愿闻病机何如岐伯曰诸风掉眩皆属于肝诸寒収引皆属于肾诸气膹郁皆属于肺诸湿肿满皆属于脾诸热瞀瘛皆属于火诸痛痒疮皆属于心诸厥固泄皆属于下诸痿喘呕皆属于上诸禁鼓慄如䘮神守皆属于火诸痉项强皆属于湿诸逆冲上皆属于火诸胀腹大皆属于热诸躁狂越皆属于火诸暴强直皆属于风诸病有声鼓之如鼓皆属于热诸病胕肿疼酸惊骇皆属于火诸转反戾水液浑浊皆属于热诸病水液澄澈清冷皆属于寒诸呕吐酸暴注下廹皆属于热故大要曰谨守病机各司其属有者求之无者求之盛者责之虚者责之必先五胜踈其血气令其调达而致和平此之谓也百病始生邪分三部黄帝问于岐伯曰夫百病之始生也皆生于风雨寒暑清湿喜怒喜怒不节则伤藏风雨则伤上清湿则伤下三部之气所伤异类愿闻其㑹岐伯曰三部之气各不同或起于隂或起于阳请言其方喜怒不节则伤藏藏伤则病起于隂也清湿袭虚则病起于下风雨袭虚则病起于上是谓三部至于其淫泆不可胜数黄帝曰余固不能数故问先师愿卒闻其道岐伯曰风雨寒热不得虚邪不能独伤人卒然逢疾风暴雨而不病者盖无虚故邪不能独伤人此必因虚邪之风与其身形两虚相得乃客其形两实相逢衆人肉坚其中于虚邪也因于天时与其身形参以虚实大病乃成气有定舎因处为名上下中外分为三员是故虚邪之中人也始于皮肤皮肤缓则腠理开开则邪从毛发入入则抵深深则毛发立毛发立则淅然故皮肤痛留而不去则传舍于络脉在络之时痛于肌肉其痛之时息大经乃代留而不去传舍于经在经之时洒淅喜惊留而不去传舎于输在输之时六经不通四肢则肢节痛腰嵴乃强留而不去传舍于伏冲之脉在伏冲之时体重身痛留而不去传舎于肠胃在肠胃之时贲向腹胀多寒则肠鸣飱泄食不化多热则溏出麋留而不去传舎于肠胃之外募原之间留着于脉稽留而不去息而成积或着孙脉或着络脉或着经脉或着输脉或着于伏冲之脉或着于膂筋或着于肠胃之募原上连于缓筋邪气淫泆不可胜论黄帝曰愿尽闻其所由然岐伯曰其着孙络之脉而成积者其积徃来上下臂手孙络之居也浮而缓不能句积而止之故徃来移行肠胃之间水凑渗注灌濯濯有音有寒则䐜胀满雷引故时切痛其着于阳明之经则挟脐而居饱食则益大饥则益小其着于缓筋也似阳明之积饱食则痛饥则安其着于肠胃之募原也痛而外连于缓筋饱食则安饥则痛其着于伏冲之脉者揣之应手而动发手则热气下于两股如汤沃之状其着于膂筋在肠后者饥则积见饱则积不见按之不得其着于输之脉者闭塞不通津液不下孔窍干壅此邪气之从外入内从上下也黄帝曰积之始生至其已成奈何岐伯曰积之始生得寒乃生厥乃成积也黄帝曰其成积奈何岐伯曰厥气生足悗悗生胫寒胫寒则血脉凝濇血脉凝濇则寒气上入于肠胃入于肠胃则䐜胀䐜胀则肠外之汁沫迫聚不得散日以成积卒然多食饮则肠满起居不节用力过度则络脉伤阳络伤则血外溢血外溢则衂血隂络伤则血内溢血内溢则后血肠胃之络伤则血溢于肠外肠外有寒汁沫与血相抟则并合凝聚不得散而积成矣卒然外中于寒若内伤于忧怒则气上逆气上逆则六输不通温气不行凝血藴里而不散津液濇渗着而不去而积皆成矣黄帝曰其生于隂者奈何岐伯曰忧思伤心重寒伤肺忿怒伤肝醉以入房汗出当风伤脾用力过度若入房汗出浴则伤肾此内外三部之所生病者也黄帝曰善治之奈何岐伯荅曰察其所痛以知其应有余不足当补则补当写则写毋逆天时是谓至治邪之中人隂阳有异黄帝问于岐伯曰邪气之中人也奈何岐伯荅曰邪气之中人髙也黄帝曰髙下有度乎岐伯曰身半已上者邪中之也身半已下者湿中之也故曰邪之中人也无有常中于隂则熘于府中于阳则熘于经黄帝曰隂之与阳也异名同类上下相㑹经络之相贯如环无端邪之中人或中于隂或中于阳上下左右无有恒常其何故也岐伯曰诸阳之㑹皆在于面中人也方乘虚时及新用力若饮食汗出腠理开而中于邪中于面则下阳明中于项则下太阳中于颊则下少阳其中于膺背两脇亦中其经黄帝曰其中于隂奈何岐伯荅曰中于隂者常从臂胻始夫臂与胻其隂皮薄其肉淖泽故俱受于风独伤其隂黄帝曰此故伤其藏乎岐伯荅曰身之中于风也不必动藏故邪入于隂经则其藏气实邪气入而不能客故还之于府故中阳则熘于经中隂则熘于府黄帝曰邪之中人藏奈何岐伯曰愁忧恐惧则伤心形寒寒饮则伤肺以其两寒相感中外皆伤故气逆而上行有所堕坠恶血留内若有所大怒气上而不下积于脇下则伤肝有所击仆若醉入房汗出当风则伤脾有所用力举重若入房过度汗出浴水则伤肾黄帝曰五藏之中风奈何岐伯曰隂阳俱感邪乃得往黄帝曰善哉黄帝曰邪之中人其病形何如岐伯曰虚邪之中身也洒淅动形正邪之中人也微先见于色不知于身若有若无若亡若存有形无形莫知其情黄帝曰善哉邪变无穷黄帝曰有一脉生数十病者或痛或痈或热或寒或痒或痺或不仁变化无穷其故何也岐伯曰此皆邪气之所生也黄帝曰余闻气者有真气有正气有邪气何谓真气岐伯曰真气者所受于天与谷气并而充身也正气者正风也从一方来非实风又非虚风也邪气者虚风之贼伤人也其中人也深不能自去正风者其中人也浅合而自去其气来柔弱不能胜真气故自去虚邪之中人也洒淅动形起毫毛而发腠理其入深内抟于骨则为骨痺抟于筋则为筋挛抟于脉中则为血闭不通则为痈抟于肉与卫气相抟阳胜者则为热隂胜者则为寒寒则真气去去则虚虚则寒抟于皮肤之间其气外发腠理开毫毛摇气往来行则为痒留而不去则痺卫气不行则为不仁虚邪偏容于身半其入深内居荣卫荣卫稍衰则真气去邪气独留发为偏枯其邪气浅者脉偏痛虚邪之入于身也深寒与热相抟久留而内着寒胜其热则骨疼肉枯热胜其寒则烂肉腐肌为脓内伤骨内伤骨为骨蚀有所疾前筋筋屈不得伸邪气居其间而不反发为筋熘有所结气归之卫气留之不得反津液久留合而为肠熘久者数岁乃成以手按之柔已有所结气归之津液留之邪气中之凝结日以易甚连以聚居为昔瘤以手按之坚有所结深中骨气因于骨骨与气并日以益大则为骨疽有所结中于肉宗气归之邪留而不去有热则化而为脓无热则为肉疽凡此数气者其发无常处而有常名也生气邪气皆本于隂阳黄帝曰夫自古通天者生之本本于隂阳天地之间六合之内其气九州九窍五藏十二节皆通于天气其生五其气三数犯此者则邪气伤人此寿命之本也苍天之气清浄则志意治顺之则阳气固虽有贼邪弗能害也此因时之序故圣人传精神服天气而通神明失之则内闭九窍外壅肌肉卫气散解此谓自伤气之削也阳气者若天与日失其所则折寿而不彰故天运当以日光明是故阳因而上卫外者也因于寒欲如运枢起居如惊神气乃浮因于暑汗烦则喘喝静则多言体若燔炭汗出而散因于湿首如裹湿热不攘大筋緛短小筋㢮长緛短为拘㢮长为痿因于气为肿四维相代阳气乃竭阳气者烦劳则张精絶辟积于夏使人煎厥目盲不可以视耳闭不可以听溃溃乎若坏都汩汩乎不可止阳气者大怒则形气絶而血菀于上使人薄厥有伤于筋纵其若不容汗出偏沮使人偏枯汗出见湿乃生痤疿髙梁之变足生大丁受如持虚劳汗当风寒薄为皶郁乃痤阳气者精则养神柔则养筋开阖不得寒气从之乃生大偻陷脉为瘘留连肉腠俞气化薄传为善畏及为惊骇营气不从逆于肉理乃生痈肿魄汗未尽形弱而气烁穴俞以闭发为风疟故风者百病之始也清静则肉腠闭拒虽有大风苛毒弗之能害此因时之序也故病久则传化上下不并良医弗为故阳畜积病死而阳气当隔隔者当写不亟正治麤乃败之故阳气者一日而主外平旦人气生日中而阳气隆日西而阳气已虚气门乃闭是故暮而収拒无扰筋骨无见雾露反此三时形乃困薄岐伯曰隂者藏精而起亟也阳者卫外而为固也隂不胜其阳则脉流薄疾并乃狂阳不胜其隂则五藏气争九窍不通是以圣人陈隂阳筋脉和同骨髓坚固气血皆从如是则内外调和邪不能害耳目聪明气立如故风客淫气精乃亡邪伤肝也因而饱食筋脉横解肠澼为痔因而大饮则气逆因而强力肾气乃伤髙骨乃坏凡隂阳之要阳密乃固两者不和若春无秋若冬无夏因而和之是谓圣度故阳强不能密隂气乃絶隂平阳袐精神乃治隂阳离决精气乃絶因于露风乃生寒热是以春伤于风邪气留连乃为洞泄夏伤于暑秋为痎疟秋伤于湿上逆而欬发为痿厥冬伤于寒春必温病四时之气更伤五藏隂之所生本在五味隂之五宫伤在五味是故味过于酸肝气以津脾气乃絶味过于咸大骨气劳短肌心气抑味过于甘心气喘满色黑肾气不衡味过于苦脾气不濡胃气乃厚味过于辛筋脉沮㢮精神乃央是故谨和五味骨正筋柔气血以流凑理以密如是则气骨以精谨道如法长有天命隂阳发病岐伯曰二阳之病发心脾有不得隠曲女子不月其传为风消其传为息贲者死不治曰三阳为病发寒热下为痈肿及为痿厥腨㾓其传为索泽其传为頽疝曰一阳发病少气善欬善泄其传为心掣其传为隔二阳一隂发病主惊骇背痛善噫善欠名曰风厥二隂一阳发病善胀心满善气三阳三隂发病为偏枯痿易四支不举鼓一阳曰钩鼓一隂曰毛鼓阳胜急曰弦鼓阳至而絶曰石隂阳相过曰熘隂争于内阳扰于外魄汗未藏四逆而起起则熏肺使人喘鸣隂之所生和本曰和是故刚与刚阳气破散隂气乃消亡淖则刚柔不和经气乃絶死隂之属不过三日而死生阳之属不过四日而死所谓生阳死隂者肝之心谓之生阳心之肺谓之死隂肺之肾谓之重隂肾之脾谓之辟隂死不治结阳者肿四支结隂者便血一升再结二升三结三升隂阳结斜多隂少阳曰石水少腹肿二阳结谓之消三阳结谓之隔三隂结谓之水一隂一阳结谓之喉痺隂阳贵贱合病孟春始至黄帝燕坐临观八极正八风之气而问雷公曰隂阳之类经脉之道五中所主何藏最贵雷公对曰春甲乙青中主肝治七十二日是脉之主时臣以其藏最贵帝曰却念上下经隂阳从容子所言贵最其下也雷公致斋七日且复侍坐帝曰三阳为经二阳为维一阳为游部此知五藏终始三阳为表二隂为里一隂至絶作朔晦却具合以正其理雷公曰受业未能明帝曰所谓三阳者太阳为经三阳脉至手太隂而弦浮而不沉决以度察以心合之隂阳之论所谓二阳者阳明也至手太隂弦而沉急不鼓炅至以病皆死一阳者少阳也至手太隂上连人迎弦急悬不絶此少阳之病也专隂则死三隂者六经之所主也交于太隂伏鼓不浮上空志心二隂至肺其气归膀胱外连脾胃一隂独至经絶气浮不鼓钩而滑此六脉者乍隂乍阳交属相并缪通五藏合于隂阳先至为主后至为客雷公曰臣悉尽意受传经脉颂得从容之道以合从容不知隂阳不知雌雄帝曰三阳为父二阳为卫一阳为纪三隂为母二隂为雌一隂为独使二阳一隂阳明主病不胜一隂脉耎而动九窍皆沉三阳一隂太阳脉胜一隂不能止内乱五藏外为惊骇二隂二阳病在肺少隂脉沉胜肺伤脾外伤四支二隂二阳皆交至病在肾骂詈妄行巓疾为狂二隂一阳病出于肾隂气客逰于心脘下空窍堤闭塞不通四支别离一隂一阳代絶此隂气至心上下无常出入不知喉咽干燥病在上脾二阳三隂至隂皆在隂不过阳阳气不能止隂隂阳并絶浮为血瘕沉为脓胕隂阳皆壮下至隂阳上合昭昭下合冥冥诊决死生之期遂至岁首三阳并至其絶在肾黄帝坐明堂召雷公而问之曰子知医之道乎雷公对曰诵而颇能解解而未能别别而未能明明而未能彰足以治羣僚不足至侯王愿得受树天之度四时隂阳合之别星辰与日月光以彰经术后世益明上通神农着至教拟于二皇帝曰善无失之此皆隂阳表里上下雌雄相输应也而道上知天文下知地理中知人事可以长久以教衆庶亦不疑殆医道论篇可传后世可以为寳雷公曰请受道讽诵用解帝曰子不闻隂阳传乎曰不知曰夫三阳天为业上下无常合而病至偏害隂阳雷公曰三阳莫当请闻其解帝曰三阳独至者是三阳并至并至如风雨上为巓疾下为漏病外无期内无正不中经纪诊无上下以书别雷公曰臣治踈愈説意而已帝曰三阳者至阳也积并则为惊病起疾风至如礔礰九窍皆塞阳气滂溢干嗌喉塞并于隂则上下无常薄为肠澼此谓三阳直心坐不得起卧者便身全三阳之病且以知天下何以别隂阳应四时合之五行雷公曰阳言不别隂言不理请起受解以为至道帝曰子若受传不知合至道以惑师教语子至道之要病伤五藏筋骨以消子言不明不别是世主学尽矣肾且絶惋惋日暮从容不出人事不殷三隂比类之病黄帝燕坐召雷公而问之曰汝受术诵书者若能览观杂学及于比类通合道理为余言子所长五藏六府胆胃大小肠脾胞膀胱脑髓涕唾哭泣悲哀水所从行此皆人之所生治之过失子务明之可以十全即不能知为世所怨雷公曰臣请诵脉经上下篇甚衆多矣别异比类犹未能以十全又安足以明之帝曰子别试通五藏之过六府之所不和鍼石之败毒药所宜汤液滋味具言其状悉言以对请问不知雷公曰肝虚肾虚脾虚皆令人体重烦寃当投毒药刺灸砭石汤液或已或不已愿闻其解帝曰公何年之长而问之少余真问以自谬也吾问子窈冥子言上下篇以对何也夫脾虚浮似肺肾小浮似脾肝急沉散似肾此皆工之所时乱也然从容得之若夫三藏土木水参居此童子之所知问之何也雷公曰于此有人头痛筋挛骨重怯然少气哕噫腹满时惊不嗜卧此何藏之发也脉浮而弦切之石坚不知其解复问所以三藏者以知其比类也帝曰夫从容之谓也夫年长则求之于府年少则求之于经年壮则求之于藏今子所言皆矢八风菀热五藏消烁传邪相受夫浮而弦者是肾不足也沉而石者是肾气内着也怯然少气者是水道不行形气消索也欬嗽烦寃者是肾气之逆也一人之气病在一藏也若言三藏俱行不在法也雷公曰于此有人四支解堕喘欬血泄而愚诊之以为伤肺切脉浮大而𦂳愚不敢治麤工下砭石病愈多出血血止身轻此何物也帝曰子所能治知亦衆多与此病失矣譬以鸿飞亦冲于天夫圣人之治病循法守度援物比类化之冥冥循上及下何必守经今夫脉浮大虚者是脾气之外絶去胃外归阳明也夫二火不胜三水是以脉乱而无常也四支解堕此脾精之不行也喘欬者是水气并阳明也血泄者脉急血无所行也若夫以为伤肺者由失以狂也不引比类是知不明也夫伤肺者脾气不守胃气不清经气不为使真藏坏决经脉傍絶五藏漏泄不衂则呕此二者不相类也譬如天之无形地之无理白与黒相去逺矣是失吾过矣以子知之故不告子明引比类从容是以名曰诊经是谓至道也类经卷十三类经钦定四库全书类经卷十四明张介賔撰疾病类十二经病黄帝曰肺手太隂也是动则病肺胀满膨膨而喘欬缺盆中痛甚则交两手而瞀此为臂厥是主肺所生病者欬上气喘渴烦心胷满臑臂内前亷痛厥掌中热气盛有余则肩背痛风寒汗出中风小便数而欠气虚则肩背痛寒少气不足以息溺色变为此诸病盛则写之虚则补之热则疾之寒则留之陷下则炎之不盛不虚以经取之盛者寸口大三倍于人迎虚者则寸口反小于人迎也大肠手阳明也是动则病齿痛颈肿是主津液所生病者目黄口干鼽衂喉痺肩前臑痛大指次指痛不用气有余则当脉所过者热肿虚则寒慄不复为此诸病盛则写之虚则补之热则疾之寒则留之陷下则灸之不盛不虚以经取之盛者人迎大三倍于寸口虚者人迎反小于寸口也胃足阳明也是动则病洒洒振寒善呻数欠颜黒病至则恶人与火闻木声则愓然而惊心欲动独闭户塞牖而处甚则欲上髙而歌弃衣而走贲响腹胀是为骭厥是主血所生病者狂疟温滛汗出鼽衂口㖞脣胗颈肿喉痺大腹水肿膝膑肿痛循膺乳气街股伏兔骭外亷足跗上皆痛中指不用气盛则身以前皆热其有余于胃则消谷善饥溺色黄气不足则身以前皆寒慄胃中寒则胀满为此诸病盛则写之虚则补之热则疾之寒则留之陷下则灸之不盛不虚以经取之盛者人迎大三倍于寸口虚者人迎反小于寸口也脾足太隂也是动则病舌本强食则呕胃脘痛腹胀善噫得后与气则快然如衰身体皆重是主脾所生病者舌本痛体不能动摇食不下烦心心下急痛溏瘕泄水闭黄疸不能卧强立股膝内肿厥足大指不用为此诸病盛则写之虚则补之热则疾之寒则留之陷下则灸之不盛不虚以经取之盛者寸口大三倍于人迎虚者寸口反小于人迎心手少隂也是动则病嗌干心痛渴而欲饮是为臂厥是主心所生病者目黄脇痛臑臂内后亷痛厥掌中热痛为此诸病盛则写之虚则补之热则疾之寒则留之陷下则灸之不盛不虚以经取之盛者寸口大再倍于人迎虚者寸口反小于人迎也小肠手太阳也是动则病嗌痛颔肿不可以顾肩似㧞臑似折是主液所生病者耳聋目黄颊肿颈颔肩臑肘臂外后亷痛为此诸病盛则冩之虚则补之热则疾之寒则留之陷下则灸之不盛不虚以经取之盛者人迎大再倍于寸口虚者人迎反小于寸口也膀胱足太阳也是动则病冲头痛目似脱项如㧞嵴痛腰似折髀不可以曲腘如结踹如裂是为踝厥是主筋所生病者痔疟狂癫疾头𩕄项痛目黄泪出鼽衂项背腰尻腘踹脚皆痛小指不用为此诸病盛则写之虚则补之热则疾之寒则留之陷下则灸之不盛不虚以经取之盛者人迎大再倍于寸口虚者人迎反小于寸口也肾足少隂也是动则病饥不欲食面如漆柴欬唾则有血喝喝而喘坐而欲起目如无所见心如悬若饥犬气不足则善恐心愓愓如人将捕之是为骨厥是主肾所生病者口热舌干咽肿上气嗌干及痛烦心心痛黄疸肠澼嵴股内后廉痛痿厥嗜卧足下热而痛为此诸病盛则冩之虚则补之热则疾之寒则留之陷下则灸之不盛不虚以经取之灸则强食生肉缓带披髪太杖重履而歩盛者寸口大再倍于人迎虚者寸口反小于人迎也心主手厥隂心包络也是动则病手心热臂肘挛急腋肿甚则胷脇支满心中憺憺大动面赤目黄喜笑不休是主脉所生病者烦心心痛掌中热为此诸病盛则冩之虚则补之热则疾之寒则留之陷下则灸之不盛不虚以经取之盛者寸口大一倍于人迎虚者寸口反小于人迎也三焦手少阳也是动则病耳聋浑浑焞焞嗌肿喉痺是主气所生病者汗出目鋭眦痛颊痛耳后肩臑肘臂外皆痛小指次指不用为此诸病盛则写之虚则补之热则疾之寒则留之陷下则灸之不盛不虚以经取之盛者人迎大一倍于寸口虚者人迎反小于寸口也胆足少阳也是动则病口苦善太息心脇痛不能转侧甚则面微有尘体无膏泽足外反热是为阳厥是主骨所生病者头痛颔痛目鋭眦痛缺盆中肿痛腋下肿马刀侠瘿汗出振寒疟胷脇肋髀膝外至胫絶骨外踝前及诸节皆痛小指次指不用为此诸病盛则写之虚则补之热则疾之寒则留之陷下则灸之不盛不虚以经取之盛者人迎大一倍于寸口虚者人迎反小于寸口也肝足厥隂也是动则病腰痛不可以俯仰丈夫㿉疝妇人少腹肿甚则嗌干面尘脱色是肝所生病者胷满呕逆飱泄狐疝遗溺闭癃为此诸病盛则写之虚则补之热则疾之寒则留之陷下则灸之不盛不虚以经取之盛者寸口大一倍于人迎虚者寸口反小于人迎也六经病解太阳所谓肿腰脽痛者正月太阳寅寅太阳也正月阳气出在上而隂气盛阳未得自次也故肿腰脽痛也病偏虚为跛者正月阳气东解地气而出也所谓偏虚者冬寒颇有不足者故偏虚为跛也所谓强上引背者阳气大上而争故强上也所谓耳鸣者阳气万物盛上而跃故耳鸣也所谓甚则狂巅疾者阳尽在上而隂气从下下虚上实故狂巅疾也所谓浮为聋者皆在气也所谓入中为瘖者阳盛已衰故为瘖也内夺而厥则为瘖俳此肾虚也少隂不至者厥也少阳所谓心脇痛者言少阳盛也盛者心之所表也九月阳气尽而隂气盛故心脇痛也所谓不可反侧者隂气藏物也物藏则不动故不可反侧也所谓甚则跃者九月万物尽衰草木毕落而堕则气去阳而之隂气盛而阳之下长故谓跃阳明所谓洒洒振寒者阳明者午也五月盛阳之隂也阳盛而隂气加之故洒洒振寒也所谓胫肿而股不收者是五月盛阳之隂也阳者衰于五月而一隂气上与阳始争故胫肿而股不收也所谓上喘而为水者隂气下而复上上则邪客于藏府间故为水也所谓胷痛少气者水气在藏府也水者隂气也隂气在中故胷痛少气也所谓甚则厥恶人与火闻木音则愓然而惊者阳气与隂气相薄水火相恶故愓然而惊也所谓欲独闭户牖而处者隂阳相薄也阳尽而隂盛故欲独闭户牖而居所谓病至则欲乗髙而歌弃衣而走者隂阳复争而外并于阳故使之弃衣而走也所谓客孙脉则头痛鼻鼽腹肿者阳明并于上上者则其孙络太隂也故头痛鼻鼽腹肿也太隂所谓病胀者太隂子也十一月万物气皆藏于中故曰病胀所谓上走心为噫者隂盛而上走于阳明阳明络属心故曰上走心为噫也所谓食则呕者物盛满而上溢故呕也所谓得后与气则快然如衰者十一月隂气下衰而阳气且出故曰得后与气则快然如衰也少隂所谓腰痛者少隂者肾也十月万物阳气皆伤故腰痛也所谓呕欬上气喘者隂气在下阳气在上诸阳气浮无所依从故呕欬上气喘也所谓色色不能乆立乆坐起则目无所见者万物隂阳不定未有主也秋气始至㣲霜始下而方杀万物隂阳内夺故目无所见也所谓少气善怒者阳气不治阳气不治则阳气不得出肝气当治而未得故善怒善怒者名曰煎厥所谓恐如人将捕之者秋气万物未有毕去隂气少阳气入隂阳相薄故恐也所谓恶闻食臭者胃无气故恶闻食臭也所谓面黑如地色者秋气内夺故变于色也所谓欬则有血者阳脉伤也阳气未盛于上而脉满满则欬故血见于鼻也厥隂所谓㿗疝妇人少腹肿者厥隂者辰也三月阳中之隂邪在中故曰㿗疝少腹肿也所谓腰嵴痛不可以俛仰者三月一振荣华万物一俛而不仰也所谓㿗癃疝肤胀者曰隂亦盛而脉胀不通故曰㿗癃疝也所谓甚则嗌干热中者隂阳相薄而热故嗌干也阳明病解黄帝问曰足阳明之脉病恶人与火闻木音则愓然而惊钟鼓不为动闻木音而惊何也愿闻其故岐伯对曰阳明者胃脉也胃者土也故闻木音而惊者土恶木也帝曰善其恶火何也岐伯曰阳明主肉其脉血气盛邪客之则热热甚则恶火帝曰其恶人何也岐伯曰阳明厥则喘而惋惋则恶人帝曰或喘而死者或喘而生者何也岐伯曰厥逆连藏则死连经则生帝曰善病甚则弃衣而走登髙而歌或至不食数日踰垣上屋所上之处皆非其素所能也病反能者何也岐伯曰四支者诸阳之本也阳盛则四支实实则能登髙也帝曰其弃衣而走者何也岐伯曰热盛于身故弃衣欲走也帝曰其妄言骂詈不避亲踈而歌者何也岐伯曰阳盛则使人妄言骂詈不避亲踈而不欲食不欲食故妄走也太隂阳明之异黄帝问曰太隂阳明为表里脾胃脉也生病而异者何也岐伯对曰隂阳异位更虚更实更逆更从或从内或从外所从不同故病异名也帝曰愿闻其异状也岐伯曰阳者天气也主外隂者地气也主内故阳道实隂道虚故犯贼风虚邪者阳受之食饮不节起居不时者隂受之阳受之则入六府隂受之则入五藏入六府则身热不时卧上为喘唿入五藏则䐜满闭塞下为飱泄乆为肠澼故喉主天气咽主地气故阳受风气隂受湿气故隂气从足上行至头而下行循臂至指端阳气从手上行至头而下行至足故曰阳病者上行极而下隂病者下行极而上故伤于风者上先受之伤于湿者下先受之帝曰脾病而四支不用何也岐伯曰四支皆禀气于胃而不得至经必因于脾乃得禀也今脾病不能为胃行其津液四支不得禀水谷气气日以衰脉道不利筋骨肌肉皆无气以生故不用焉帝曰脾与胃以膜相连耳而能为之行其津液何也岐伯曰足太隂者三隂也其脉贯胃属脾络嗌故太隂为之行气于三隂阳明者表也五藏六府之海也亦为之行气于三阳藏府各因其经而受气于阳明故为胃行其津液四支不得禀水谷气日以益衰隂道不利筋骨肌肉无气以生故不用焉五决十经诊病之始五决为纪欲知其始先建其母所谓五决者五脉也是以头痛巅疾下虚上实过在足少隂巨阳甚则入肾狥蒙招尤目𠖇耳聋下实上虚过在足少阳厥隂甚则入肝腹满䐜胀支鬲胠脇下厥上冐过在足太隂阳明欬𠻳上气厥在胷中过在手阳明太隂心烦头痛病在鬲中过在手巨阳少隂八虚以候五藏黄帝问于岐伯曰人有八虚各何以候岐伯答曰以候五藏黄帝曰候之柰何岐伯曰肺心有邪其气留于两肘肝有邪其气流于两腋脾有邪其气留于两髀肾有邪其气留于两腘凡此八虚者皆机闗之室真气之所过血络之所游邪气恶血固不得住留住留则伤经络骨节机闗不得屈伸故痀挛也邪盛则实精夺则虚黄帝问曰何谓虚实岐伯对曰邪气盛则实精气夺则虚帝曰虚实何如岐伯曰气虚者肺虚也气逆者足寒也非其时则生当其时则死余藏皆如此帝曰何谓重实岐伯曰所谓重实者言大热病气热脉满是谓重实帝曰经络俱实何如何以治之岐伯曰经络皆实是寸脉急而尺缓也皆当治之故曰滑则从濇则逆也夫虚实者皆从其物类始故五藏骨肉滑利可以长乆也帝曰络气不足经气有余何如岐伯曰络气不足经气有余者脉口热而尺寒也秋冬为逆春夏为从治主病者帝曰经虚络满何如岐伯曰经虚络满者尺热满脉口寒濇也此春夏死秋冬生也帝曰治此者奈何岐伯曰络满经虚灸隂刺阳经满络虚刺隂灸阳帝曰何谓重虚岐伯曰脉气上虚尺虚是谓重虚帝曰何以治之岐伯曰所谓气虚者言无常也尺虚者行歩恇然脉虚者不象隂也如此者滑则生濇则死也帝曰寒气暴上脉满而实何如岐伯曰实而滑则生实而逆则死帝曰脉实满手足寒头热何如岐伯曰春秋则生冬夏则死脉浮而濇濇而身有热者死帝曰其形尽满何如岐伯曰其形尽满者脉急大坚尺濇而不应也如是者从则生逆则死帝曰何谓从则生逆则死岐伯曰所谓从者手足温也所谓逆者手足寒也五藏虚实病刺肝病者两脇下痛引少腹令人善怒虚则目䀮䀮无所见耳无所闻善恐如人将捕之取其经厥隂与少阳气逆则头痛耳聋不聪颊肿取血者心病者胷中痛脇支满脇下痛膺背肩甲间痛两臂内痛虚则胷腹大脇下与腰相引而痛取其经少隂太阳舌下血者其变病刺郄中血者脾病者身重善肌肉痿足不收行善瘛脚下痛虚则腹满肠鸣飱泄食不化取其经太隂阳明少隂血者肺病者喘欬逆气肩背痛汗出尻隂股膝髀腨胻足皆痛虚则少气不能报息耳聋嗌干取其经太隂足太阳之外厥隂内血者肾病者腹大胫肿喘欬身重寝汗出憎风虚则胷中痛大腹小腹痛清厥意不乐取其经少隂太阳血者有余有五不足有五黄帝问曰余闻刺法言有余写之不足补之何谓有余何谓不足岐伯对曰有余有五不足亦有五帝欲何问帝曰愿尽闻之岐伯曰神有余有不足气有余有不足血有余有不足形有余有不足志有余有不足凡此十者其气不等也帝曰人有精气津液四支九窍五藏十六部三百六十五节乃生百病百病之生皆有虚实今夫子乃言有余有五不足亦有五何以生之乎岐伯曰皆生于五藏也夫心藏神肺藏气肝藏血脾藏肉肾藏志而此成形志意通内连骨髓而成身形五藏五藏之道皆出于经隧以行血气血气不和百病乃变化而生是故守经隧焉帝曰神有余不足何如岐伯曰神有余则笑不休神不足则悲血气未并五藏安定邪客于形酒淅起于毫毛未入于经络也故命曰神之㣲帝曰补冩奈何岐伯曰神有余则写其小络之血出血勿之深斥无中其大经神气乃平神不足者视其虚络按而致之刺而利之无出其血无泄其气以通其经神气乃平帝曰刺㣲奈何岐伯曰按摩勿释着鍼勿斥移气于不足神气乃得复帝曰善气有余不足奈何岐伯曰气有余则喘欬上气不足则息利少气血气未并五藏安定皮肤㣲病命曰白气㣲泄帝曰补写奈何岐伯曰气有余则写其经隧无伤其经无出其血无泄其气不足则补其经隧无出其气帝曰刺㣲奈何岐伯曰按摩勿释出鍼视之曰我将深之适人必革精气自伏邪气散乱无所休息气泄腠理真气乃相得帝曰善血有余不足奈何岐伯曰血有余则怒不足则恐血气未并五藏安定孙络外溢则经有留血帝曰补写奈何岐伯曰血有余则写其盛经出其血不足则视其虚经内鍼其脉中乆留而视脉大疾出其鍼无令血泄帝曰刺留血奈何岐伯曰视其血络刺出其血无令恶血得入于经以成其疾帝曰善形有余不足奈何岐伯曰形有余则腹胀泾溲不利不足则四支不用血气未并五藏安定肌肉蠕动命曰㣲风帝曰补写奈何岐伯曰形有余则写其阳经不足则补其阳络帝曰刺㣲奈何岐伯曰取分肉间无中其经无伤其络卫气得复邪气乃索帝曰善志有余不足奈何岐伯曰志有余则腹胀飱泄不足则厥血气未并五藏安定骨节有动帝曰补写奈何岐伯曰志有余则写然筋血者不足则补其复熘帝曰刺未并奈何岐伯曰即取之无中其经邪所乃能立虚气血以并有者为实无者为虚帝曰余已闻虚实之形不知其何以生岐伯曰气血以并隂阳相倾气乱于卫血逆于经血气离居一实一虚血并于隂气并于阳故为惊狂血并于阳气并于隂乃为炅中血并于上气并于下心烦惋善怒血并于下气并于上乱而喜忘帝曰血并于隂气并于阳如是血气离居何者为实何者为虚岐伯曰血气者喜温而恶寒寒则泣不能流温则消而去之是故气之所并为血虚血之所并为气虚帝曰人之所有者血与气耳今夫子乃言血并为虚气并为虚是无实乎岐伯曰有者为实无者为虚故气并则无血血并则无气今血与气相失故为虚焉络之与孙脉俱输于经血与气并则为实焉血之于气并走于上则为大厥厥则暴死气复反则生不反则死帝曰实者何道从来虚者何道从去虚实之要愿闻其故岐伯曰夫隂与阳皆有俞㑹阳注于隂隂满之外隂阳匀平以充其形九候若一命曰平人夫邪之生也或生于隂或生于阳其生于阳者得之风雨寒暑其生于隂者得之饮食居处隂阳喜怒帝曰风雨之伤人奈何岐伯曰风雨之伤人也先客于皮肤传入于孙脉孙脉满则传入于络脉络脉满则输于大经脉血气与邪并客于分腠之间其脉坚大故曰实实者外坚充满不可按之按之则痛帝曰寒湿之伤人奈何岐伯曰寒湿之中人也皮肤不收肌肉坚𦂳荣血泣卫气去故曰虚虚者聂辟气不足按之则气足以温之故快然而不痛帝曰善隂之生实奈何岐伯曰喜怒不节则隂气上逆上逆则下虚下虚则阳气走之故曰实矣帝曰隂之生虚奈何岐伯曰喜则气下悲则气消消则脉虚空因寒饮食寒气熏满则血泣气去故曰虚矣隂阳虚实寒热随而刺之帝曰经言阳虚则外寒隂虚则内热阳盛则外热隂盛则内寒余已闻之矣不知其所油然也岐伯曰阳受气于上焦以温皮肤分肉之间今寒气在外则上焦不通上焦不通则寒气独留于外故寒慄帝曰隂虚生内热奈何岐伯曰有所劳倦形气衰少谷气不盛上焦不行下脘不通胃气热热气熏胷中故内热帝曰阳盛生外热奈何岐伯曰上焦不通利则皮肤致宻腠理闭塞𤣥府不通卫气不得泄越故外热帝曰隂盛生内寒奈何岐伯曰厥气上逆寒气积于胷中而不写不写则温气去寒独留则血凝泣凝则脉不通其脉盛大以濇故中寒帝曰隂与阳并血气以并病形以成刺之奈何岐伯曰刺此者取之经隧取血于营取气于卫用形哉因四时多少髙下帝曰血气以并病形以成隂阳相倾补写奈何岐伯曰写实者气盛乃内鍼鍼与气俱内以开其门如利其户鍼与气俱出精气不伤邪气乃下外门不闭以出其疾摇大其道如利其路是谓大写必切而出大气乃屈帝曰补虚奈何岐伯曰持鍼勿置以定其意候唿内鍼气出鍼入鍼空四塞精无从去方实而疾出鍼气入鍼出热不得还闭塞其门邪气布散精气乃得存动气候时近气不失逺气乃来是谓追之帝曰夫子言虚实者有十生于五藏五藏五脉耳夫十二经脉皆生其病今夫子独言五藏夫十二经脉者皆络三百六十五节节有病必被经脉经脉之病皆有虚实何以合之岐伯曰五藏者故得六府与为表里经络支节各生虚实其病所居随而调之病在脉调之血病在血调之络病在气调之卫病在肉调之分肉病在筋调之筋病在骨调之骨燔鍼劫刺其下及与急者病在骨焠鍼药熨病不知所痛两硚为上身形有痛九候莫病则缪刺之痛在于左而右脉病者巨刺之必谨察其九候鍼道备矣虚实之反者病黄帝问曰愿闻虚实之要岐伯对曰气实形实气虚形虚此其常也反此者病谷盛气盛谷虚气虚此其常也反此者病脉实血实脉虚血虚此其常也反此者病帝曰如何而反岐伯曰气虚身热此谓反也谷入多而气少此谓反也谷不入而气多此谓反也脉盛血少此谓反也脉少血多此谓反也气盛身寒得之伤寒气虚身热得之伤暑谷入多而气少者得之有所脱血湿居下也谷入少而气多者邪在胃及与肺也脉小血多者饮中热也脉大血少者脉有风气水浆不入此之谓也夫实者气入也虚者气出也气实者热也气虚者寒也入实者右手开鍼空也入虚者左手闭鍼空也五实五虚死黄帝曰余闻虚实以决死生愿闻其情岐伯曰五实死五虚死帝曰愿闻五实五虚岐伯曰脉盛皮热腹胀前后不通闷瞀此谓五实脉细皮寒气少泄利前后饮食不入此谓五虚帝曰其时有生者何也岐伯曰浆粥入胃泄注止则虚者活身汗得后利则实者活此其候也病气一日分四时黄帝曰夫百病之所始生者必起于燥湿寒暑风雨隂阳喜怒饮食居处气合而有形得藏而有名余知其然也夫百病者多以旦慧昼安夕加夜甚何也岐伯曰四时之气使然黄帝曰愿闻四时之气岐伯曰春生夏长秋收冬藏是气之常也人亦应之以一日分为四时朝则为春日中为夏日入为秋夜半为冬朝则人气始生病气衰故旦慧日中人气长长则胜邪故安夕则人气始衰邪气始生故加夜半人气入藏邪气独居于身故甚也黄帝曰其时有反者何也岐伯曰是不应四时之气藏独主其病者是必以藏气之所不胜时者甚以其所胜时者起也黄帝曰治之奈何岐伯曰顺天之时而病可与期顺者为工逆者为麤帝曰善五藏病气法时黄帝问曰合人形以法四时五行而治何如而从何如而逆得失之意愿闻其事岐伯对曰五行者金木水火土也更贵更贱以知死生以决成败而定五藏之气间甚之时死生之期也帝曰愿卒闻之岐伯曰肝主春足厥隂少阳主治其日甲乙肝苦急急食甘以缓之病在肝愈于夏夏不愈甚于秋秋不死持于冬起于春禁当风肝病者愈在丙丁丙丁不愈加于庚辛庚辛不死持于壬癸起于甲乙肝病者平旦慧下晡甚夜半静肝欲散急食辛以散之用辛补之酸写之心主夏手少隂太阳主治其日丙丁心苦缓急食酸以收之病在心愈在长夏长夏不愈甚于冬冬不死持于春起于夏禁温食热衣心病者愈在戊己戊己不愈加于壬癸壬癸不死持于甲乙起于丙丁心病者日中慧夜半甚平旦静心欲耎急食咸以耎之用咸补之甘写之脾主长夏足太隂阳明主治其日戊己脾苦湿急食苦以燥之病在脾愈在秋秋不愈甚于春春不死持于夏起于长夏禁温食饱食湿地濡衣脾病者愈在庚辛庚辛不愈加于甲乙甲乙不死持于丙丁起于戊己脾病者日昳慧日出甚下晡静脾欲缓急食甘以缓之用苦写之甘补之肺主秋手太隂阳明主治其日庚辛肺苦气上逆急食苦以泄之病在肺愈在冬冬不愈甚于夏夏不死持于长夏起于秋禁寒饮食寒衣肺病者愈在壬癸壬癸不愈加于丙丁丙丁不死持于戊己起于庚辛肺病者下晡慧日中甚夜半静肺欲收急食酸以收之用酸补之辛写之肾主冬足少隂太阳主治其日壬癸肾苦燥急食辛以润之开腠理致津液通气也病在肾愈在春春不愈甚于长夏长夏不死持于秋起于冬禁犯焠㶼热食温炙衣肾病者愈在甲乙甲乙不愈甚于戊己戊己不死持于庚辛起于壬癸肾病者夜半慧四季甚下晡静肾欲坚急食苦以坚之用苦补之咸写之夫邪气之客于身也以胜相加至其所生而愈至其所不胜而甚至于所生而持自得其位而起必先定五藏之脉乃可言间甚之时死生之期也肝色青宜食甘粳米牛肉枣葵皆甘心色赤宜食酸小豆犬肉李韭皆酸肺色白宜食苦麦羊肉杏薤皆苦脾色黄宜食咸大豆豕肉栗藿皆咸肾色黑宜食辛黄黍鸡肉桃葱皆辛辛散酸收甘缓苦坚咸耎毒药攻邪五谷为养五果为助五畜为益五菜为充气味合而服之以补精益气此五者有辛酸甘苦咸各有所利或散或收或缓或急或坚或耎四时五藏病随五味所宜也类经卷十四类经钦定四库全书类经卷十五明张介賔撰疾病类宣明五气五味所入酸入肝辛入肺苦入心咸入肾甘入脾是谓五入五气所病心爲噫肺爲欬肝爲语脾爲呑肾爲欠爲嚏胃爲气逆爲哕爲恐大肠小肠爲泄下焦溢爲水膀胱不利爲癃不约爲遗溺胆爲怒是谓五病五精所并精气并于心则喜并于肺则悲并于肝则忧并于脾则畏并于肾则恐是谓五并虚而相并者也五脏所恶心恶热肺恶寒肝恶风脾恶湿肾恶燥是谓五恶五藏化液心爲汗肺爲涕肝爲泪脾爲涎肾爲唾是谓五液五味所禁辛走气气病无多食辛咸走血血病无多食咸苦走骨骨病无多食苦甘走肉肉病无多食甘酸走筋筋病无多食酸是谓五禁无令多食五病所发隂病发于骨阳病发于血隂病发于肉阳病发于冬隂病发于夏是谓五发五邪所乱邪入于阳则狂邪入于隂则痺抟阳则爲巓疾抟隂则爲瘖阳入之隂则静隂出之阳则怒是谓五乱五邪所见春得秋脉夏得冬脉长夏得春脉秋得夏脉冬得长夏脉名曰隂出之阳病善怒不治是谓五邪皆同命死不治五藏所藏心藏神肺藏魄肝藏魂脾藏意肾藏志是谓五藏所藏五藏所主心主脉肺主皮肝主筋脾主肉肾主骨是谓五主五劳所伤乆视伤血乆卧伤气乆坐伤肉乆立伤骨乆行伤筋是谓五劳所伤五脉应象肝脉弦心脉钩脾脉代肺脉毛肾脉䂖是谓五藏之脉情志九气帝曰余知百病生于气也怒则气上喜则气缓悲则气消恐则气下寒则气收炅则气泄惊则气乱劳则气耗思则气结九气不同何病之生岐伯曰怒则气逆甚则呕血及飱泄故气上矣喜则气和志逹荣卫通利故气缓矣悲则心系急肺布叶举而上焦不通荣卫不散热气在中故气消矣恐则精却却则上焦闭闭则气还还则下焦胀故气不行矣寒则腠理闭气不行故气收矣炅则腠理开荣卫通汗大泄故气泄矣惊则心无所倚神无所归虑无所定故气乱矣劳则喘息汗出外内皆越故气耗矣思则心有所存神有所归正气留而不行故气结矣八风五风四时之病黄帝问曰天有八风经有五风何谓岐伯对曰八风发邪以爲经风触五藏邪气发病所谓得四时之胜者春胜长夏长夏胜冬冬胜夏夏胜秋秋胜春所谓四时之胜也东风生于春病在肝俞在颈项南风生于夏病在心俞在胷脇西风生于秋病在肺俞在肩背北风生于冬病在肾俞在腰股中央爲土病在脾俞在嵴故春气者病在头夏气者病在藏秋气者病在肩背冬气者病在四支故春善病鼽衂仲夏善病胷脇长夏善病洞泄寒中秋善病风疟冬善病痺厥故冬不按硚春不鼽衂春不病颈项仲夏不病胷脇长夏不病洞泄寒中秋不病风疟冬不病痺厥飱泄而汗出也夫精者身之本也故藏于精者春不病温夏暑汗不出者秋成风疟此平人脉法也风证黄帝问曰风之伤人也或爲寒热或爲热中或爲寒中或爲疠风或爲偏枯或爲风也其病各异其名不同或内至五藏六府不知其解愿闻其説岐伯对曰风气藏于皮肤之间内不得通外不得泄风者善行而数变腠理开则洒然寒闭则热而闷其寒也则衰食饮其热也则消肌肉故使人怢慄而不能食名曰寒热风气与阳明入胃循脉而上至目内眦其人肥则风气不得外泄则爲热中而目黄人瘦则外泄而寒则为寒中而泣出风气与太阳俱入行诸脉俞散于分肉之间与卫气相干其道不利故使肌肉愤䐜而有疡卫气有所凝而不行故其肉有不仁也疠者有荣气热胕其气不清故使鼻柱坏而色败皮肤疡溃风寒客于脉而不去名曰疠风或名曰寒热以春甲乙伤于风者爲肝风以夏丙丁伤于风者爲心风以季夏戊己伤于邪者爲脾风以秋庚辛中于邪者爲肺风以冬壬癸中于邪者爲肾风风中五藏六府之俞亦为藏府之风各入其门戸所中则爲偏风风气循风府而上则爲脑风风入系头则为目风眼寒饮酒中风则爲漏风入房汗出中风则为内风新沐中风则为首风乆风入中则为肠风飱泄外在腠理则为泄风故风者百病之长也至其变化乃爲他病也无常方然致有风气也帝曰五藏风之形状不同者何愿闻其诊及其病能岐伯曰肺风之状多汗恶风色皏然白时欬短气昼日则差暮则甚诊在眉上其色白心风之状多汗恶风焦絶善怒吓赤色病甚则言不可快诊在口其色赤肝风之状多汗恶风善悲色微苍嗌干善怒时憎女子诊在目下其色青脾风之状多汗恶风身体怠墯四支不欲动色薄微黄不嗜食诊在鼻上其色黄肾风之状多汗恶风面痝然浮肿嵴痛不能正立其色炲隐曲不利诊在肌上其色黑胃风之状颈多汗恶风食饮不下鬲塞不通腹善满失衣则䐜胀食寒则泄诊形瘦而腹大首风之状头面多汗恶风当先风一日则病甚头痛不可以出内至其风日则病少愈漏风之状或多汗常不可单衣食则汗出甚则身汗喘息恶风衣常濡口干善渇不能劳事泄风之状多汗汗出泄衣上口中干上渍其风不能劳事身体尽痛则寒帝曰善风传五藏是故风者百病之长也今风寒客于人使人毫毛毕直皮肤闭而爲热当是之时可汗而发也或痺不仁肿痛当是之时可汤熨及火灸刺而去之弗治病入舍于肺名曰肺痺发欬上气弗治肺卽传而行之肝病名曰肝痺一名曰厥脇痛出食当是之时可按若刺耳弗治肝传之脾病名曰脾风发瘅腹中热烦心出黄当此之时可按可药可浴弗治脾传之肾病名曰疝瘕少腹寃热而痛出白一名曰蛊当此之时可按可药弗治肾传之心病筋脉相引而急病名曰瘛当此之时可灸可药弗治满十日法当死肾因传之心心即复反传而行之肺发寒热病当三岁死此病之次也然其卒发者不必治于传或其传化有不以次不以次入者忧恐悲喜怒令不得以其次故令人有大病矣因而喜大虚则肾气乘矣怒则肝气乘矣悲则肺气乘矣恐则脾气乘矣忧则心气乘矣此其道也故病有五五五二十五变及其传化传乘之名也风厥劳风帝曰有病身热汗出烦满烦满不爲汗解此为何病岐伯曰汗出而身热者风也汗出而烦满不解者厥也病名曰风厥帝曰愿卒闻之岐伯曰巨阳主气故先受邪少隂与其爲表里也得热则上从之从之则厥也帝曰治之奈何岐伯曰表里刺之饮之服汤帝曰劳风爲病何如岐伯曰劳风法在肺下其爲病也使人强上冥视唾出若涕恶风而振寒此爲劳风之病帝曰治之奈何岐伯曰以救俛仰巨阳引精者三日中年者五日不精者七日欬出青黄涕其状如脓大如弹丸从口中若鼻中出不出则伤肺伤肺则死也肾风风水帝曰有病肾风者靣胕痝然壅害于言可刺不岐伯曰虚不当刺不当刺而刺后五日其气必至帝曰其至何如岐伯曰至必少气时热时热从胷背上至头汗出手热口干苦渴小便黄目下肿腹中鸣身重难以行月事不来烦而不能食不能正偃正偃则欬病名曰风水论在刺法中帝曰愿闻其说岐伯曰邪之所凑其气必虚隂虚者阳必凑之故少气时热而汗出也小便黄者少腹中有热也不能正偃者胃中不和也正偃则欬甚上廹肺也诸有水气者微肿先见于目下也帝曰何以言岐伯曰水者隂也目下亦隂也腹者至隂之所居故水在腹者必使目下肿也真气上逆故口苦舌干卧不得正偃正偃则欬出清水也诸水病者故不得卧卧则惊惊则欬甚也腹中鸣者病本于胃也薄脾则烦不能食食不能下者胃脘隔也身重难以行者胃脉在足也月事不来者胞脉闭也胞脉者属心而络于胞中今气上迫肺心气不得下通故月事不来也帝曰善帝曰有病痝然如有水状切其脉大𦂳身无痛者形不瘦不能食食少名爲何病岐伯曰病生在肾名爲肾风肾风而不能食善惊惊已心气痿者死帝曰善酒风帝曰有病身热解墯汗出如浴恶风少气此爲何病岐伯曰病名曰酒风帝曰治之奈何岐伯曰以泽泻术各十分麋衘五分合以三指撮爲后饭贼风鬼神黄帝曰夫子言贼风邪气之伤人也令人病焉今有其不离屏蔽不出室穴之中卒然病者非不离贼风邪气其故何也岐伯曰此皆尝有所伤于湿气藏于血脉之中分肉之间乆留而不去若有所堕坠恶血在内而不去卒然喜怒不节饮食不适寒温不时腠理闭而不通其开而遇风寒则血气凝结与故邪相袭则爲寒痺其有热则汗出汗出则受风虽不遇贼风邪气必有因加而发焉黄帝曰今夫子之所言者皆病人所自知也其毋所遇邪气又毋憷惕之所志卒然而病者其故何也唯有因鬼神之事乎岐伯曰此亦有故邪留而未发因而志有所恶及有所慕血气内乱两气相抟其所从来者微视之不见聼而不闻故似鬼神黄帝曰其祝而已者其故何也岐伯曰先巫者因知百病之胜先知其病之所从生者可祝而已也厥逆黄帝问曰厥之寒热者何也岐伯对曰阳气衰于下则爲寒厥隂气衰于下则爲热厥帝曰热厥之爲热也必起于足下者何也岐伯曰阳气起于足五指之表隂脉者集于足下而聚于足心故阳气胜则足下热也帝曰寒厥之爲寒也必从五指而上于膝者何也岐伯曰隂气起于五指之里集于膝下而聚于膝上故隂气胜则从五指至膝上寒其寒也不从外皆从内也帝曰寒厥何失而然也岐伯曰前隂者宗筋之所聚太隂阳明之所合也春夏则阳气多而隂气少秋冬则隂气盛而阳气衰此人者质壮以秋冬夺于所用下气上争不能复精气溢下邪气因从之而上也气因于中阳气衰不能渗营其经络阳气日损隂气独在故手足爲之寒也帝曰热厥何如而然也岐伯曰酒入于胃则络脉满而经脉虚脾主爲胃行其津液者也隂气虚则阳气入阳气入则胃不和胃不和则精气竭精气竭则不营其四支也此人必数醉若饱以入房气聚于脾中不得散酒气与谷气相薄热盛于中故热徧于身内热而溺赤也夫酒气盛而慓悍肾气日衰阳气独胜故手足爲之热也帝曰厥或令人腹满或令人暴不知人或至半日远至一日乃知人者何也岐伯曰隂气盛于上则下虚下虚则腹胀满阳气盛于上则下气重上而邪气逆逆则阳气乱阳气乱则不知人也十二经之厥帝曰愿闻六经脉之厥状病能也岐伯曰巨阳之厥则肿首头重足不能行发为眴仆阳明之厥则癫疾欲走唿腹满不得卧面赤而热妄见而妄言少阳之厥则暴聋颊肿而热脇痛胻不可以运太隂之厥则腹满䐜胀后不利不欲食食则呕不得卧少隂之厥则口干溺赤腹满心痛厥隂之厥则少腹肿痛腹胀泾溲不利好卧屈膝隂缩肿胻内热盛则写之虚则补之不盛不虚以经取之太隂厥逆胻急挛心痛引腹治主病者少隂厥逆虚满呕变下泄清治主病者厥隂厥逆挛腰痛虚满前闭谵言治主病者三隂俱逆不得前后使人手足寒三日死太阳厥逆僵仆呕血善衂治主病者少阳厥逆机关不利机关不利者腰不可以行项不可以顾发肠痈不可治惊者死阳明厥逆喘欬身热善惊衂呕血手太隂厥逆虚满而欬善呕沫治主病者手心主少隂厥逆心痛引喉身热死不可治手太阳厥逆耳聋泣出项不可以顾腰不可以俛仰治主病者手阳明少阳厥逆发喉痺嗌肿痓治主病者厥逆头痛五有余二不足者死帝曰人有病头痛以数岁不已此安得之名爲何病岐伯曰当有所犯大寒内至骨髓髓者以脑为主脑逆故令头痛齿亦痛病名曰厥逆帝曰善帝曰有癃者一日数十溲此不足也身热如炭颈膺如格人迎躁盛喘息气逆此有余也太隂脉细微如发者此不足也其病安在名为何病岐伯曰病在太隂其盛在胃颇在肺病名曰厥死不治此所谓得五有余二不足也帝曰何谓五有余二不足岐伯曰所谓五有余者五病之气有余也二不足者亦病气之不足也今外得五有余内得二不足此其身不表不里亦正死明矣厥腰痛帝曰有病厥者诊右脉沉而𦂳左脉浮而迟不然病主安在岐伯曰冬诊之右脉固当沉𦂳此应四时左脉浮而迟此逆四时在左当主病在肾颇关在肺当腰痛也帝曰何以言之岐伯曰少隂脉贯肾络肺今得肺脉肾爲之病故肾爲腰痛之病也厥逆之治须其气并帝曰有病膺肿颈痛胷满腹胀此爲何病何以得之岐伯曰名厥逆帝曰治之奈何岐伯曰灸之则瘖石之则狂须其气并乃可治也帝曰何以然岐伯曰阳气重上有余于上灸之则阳气入隂入则瘖䂖之则阳气虚虚则狂须其气并而治之可使全也伤寒黄帝问曰今夫热病者皆伤寒之类也或愈或死其死皆以六七日之间其愈皆以十日以上者何也不知其解愿闻其故岐伯对曰巨阳者诸阳之属也其脉连于风府故爲诸阳主气也人之伤于寒也则爲病热热虽甚不死其两感于寒而病者必不免于死帝曰愿闻其状岐伯曰伤寒一日巨阳受之故头项痛腰嵴强二日阳明受之阳明主肉其脉侠鼻络于目故身热目疼而鼻干不得卧也三日少阳受之少阳主胆其脉循脇络于耳故胷脇痛而耳聋三阳经络皆受其病而未入于藏者故可汗而已四日太阴受之太阴脉布胃中络于嗌故腹满而嗌干五日少阴受之少阴脉贯肾络于肺系舌本故口燥舌干而渴六日厥阴受之厥阴脉循阴器而络于肝故烦满而囊缩三阴三阳五藏六府皆受病荣卫不行五藏不通则死矣其不两感于寒者七日巨阳病衰头痛少愈八日阳明病衰身热少愈九日少阳病衰耳聋微闻十日太阴病衰腹减如故则思饮食十一日少阴病衰渴止不满舌干已而嚏十二日厥阴病衰囊纵少腹微下大气皆去病日已矣帝曰治之奈何岐伯曰治之各通其藏脉病日衰已矣其未满三日者可汗而已其满三日者可泄而已两感帝曰其病两感于寒者其脉应与其病形何如岐伯曰两感于寒者病一日则巨阳与少隂俱病则头痛口干而烦满二日则阳明与太隂俱病则腹满身热不欲食谵言三日则少阳与厥隂俱病则耳聋囊缩而厥水浆不入不知人六日死帝曰五藏已伤六府不通荣卫不行如是之后三日乃死何也岐伯曰阳明者十二经脉之长也其血气盛故不知人三日其气乃尽故死矣温病暑病凡病伤寒而成温者先夏至日者爲病温后夏至日者爲病暑暑当与汗皆出勿止遗证帝曰热病已愈时有所遗者何也岐伯曰诸遗者热甚而强食之故有所遗也若此者皆病已衰而热有所藏因其谷气相薄两热相合故有所遗也帝曰善治遗奈何岐伯曰视其虚实调其逆从可使必已矣帝曰病热当何禁之岐伯曰病热少愈食肉则复多食则遗此其禁也隂阳交黄帝问曰有病温者汗出輙复热而脉躁疾不爲汗衰狂言不能食病名爲何岐伯对曰病名隂阳交交者死也帝曰愿闻其説岐伯曰人所以汗出者皆生于谷谷生于精今邪气交争于骨肉而得汗者是邪却而精胜也精胜则当能食而不复热复热者邪气也汗者精气也今汗出而輙复热者是邪胜也不能食者精无俾也病而留者其寿可立而倾也且夫热论曰汗出而脉尚躁盛者死今脉不与汗相应此不胜其病也其死明矣狂言者是失志失志者死今见三死不见一生虽愈必死也五藏热病刺法肝热病者小便先黄腹痛多卧身热热争则狂言及惊脇满痛手足躁不得安卧庚辛甚甲乙大汗气逆则庚辛死刺足厥隂少阳其逆则头痛员员脉引冲头也心热病者先不乐数日乃热热争则卒心痛烦闷善呕头痛面赤无汗壬癸甚丙丁大汗气逆则壬癸死刺手少隂太阳脾热病者先头重颊痛烦心颜青欲呕身热热争则腰痛不可用俛仰腹满泄两颔痛甲乙甚戊己大汗气逆则甲乙死刺足太隂阳明肺热病者先淅然厥起毫毛恶风寒舌上黄身热热争则喘欬痛走胷膺背不得太息头痛不堪汗出而寒丙丁甚庚辛大汗气逆则丙丁死刺手太隂阳明出血如大豆立已肾热病者先腰痛胻痠苦渴数饮身热热争则项痛而强胻寒且痠足下热不欲言其逆则项痛员员澹澹然戊己甚壬癸大汗气逆则戊己死刺足少隂太阳诸汗者至其所胜日汗出也肝热病者左颊先赤心热病者颜先赤脾热病者鼻先赤肺热病者右颊先赤肾热病者頥先赤病虽未发见赤色者刺之名曰治未病热病从部所起者至期而已其刺之反者三周而已重逆则死诸治热病以饮之寒水乃刺之必寒衣之居止寒处身寒而止也热病先胷脇痛手足躁刺足少阳补足太隂病甚者爲五十九刺热病始手臂痛者刺手阳明太隂而汗出止热病始于头首者刺项太阳而汗出止热病始于足胫者刺足阳明而汗出止热病先身重骨痛耳聋好瞑刺足少隂病甚爲五十九刺热病先眩冐而热胷脇满刺足少隂少阳太阳之脉色荣颧骨热病也荣未交曰今且得汗待时而已与厥隂脉争见者死期不过三日其热病内连肾少阳之脉色也少阳之脉色荣颊前热病也荣未交曰今且得汗待时而已与少隂脉争见者死期不过三日热病气穴三椎下间主胷中热四椎下间主鬲中热五椎下间主肝热六椎下间主脾热七椎下间主肾热荣在骶也项上三椎陷者中也颊下逆颧爲太瘕下牙车爲腹满颧后爲脇痛颊上者鬲上也寒热病骨痺肉苛黄帝问曰人身非常温也非常热也爲之热而烦满者何也岐伯对曰隂气少而阳气胜故热而烦满也帝曰人身非衣寒也中非有寒气也寒从中生者何岐伯曰是人多痺气也阳气少隂气多故身寒如从水中出帝曰人有四肢热逢风寒如炙如火者何也岐伯曰是人者隂气虚阳气盛四肢者阳也两阳相得而隂气虚少少水不能灭盛火而阳独治独治者不能生长也独胜而止耳逄风而如炙如火者是人当肉烁也帝曰人有身寒汤火不能热厚衣不能温然不冻慄是爲何病岐伯曰是人者素肾气胜以水爲事太阳气衰肾脂枯不长一水不能胜两火肾者水也而生于骨肾不生则髓不能满故寒甚至骨也所以不能冻慄者肝一阳也心二阳也肾孤藏也一水不能胜二火故不能冻慄病名曰骨痺是人当挛节也帝曰人之肉苛者虽近于衣絮犹尚苛也是谓何疾岐伯曰荣气虚卫气实也荣气虚则不仁卫气虚则不用荣卫俱虚则不仁且不用肉如故也人身与志不相有曰死帝曰病热而有所痛者何也岐伯曰病热者阳脉也以三阳之动也人迎一盛少阳二盛太阳三盛阳明入隂也夫阳入于隂故病在头与腹乃䐜胀而头痛也帝曰善移热移寒黄帝问曰五藏六府寒热相移者何岐伯曰肾移寒于脾痈肿少气脾移寒于肝痈肿筋挛肝移寒于心狂隔中心移寒于肺肺消肺消者饮一溲二死不治肺移寒于肾爲涌水涌水者按腹不坚水气客于大肠疾行则鸣濯濯如囊裹浆水之病也脾移热于肝则爲惊衂肝移热于心则死心移热于肺传爲鬲消肺移热于肾传爲柔痓肾移热于脾传爲虚肠澼死不可治胞移热于膀胱则癃溺血膀胱移热于小肠鬲肠不便上爲口糜小肠移热于大肠爲虙瘕爲沉大肠移热于胃善食而瘦又谓之食亦胃移热于胆亦曰食亦胆移热于脑则辛頞鼻渊鼻渊者浊涕下不止也传爲衂蔑瞑目故得之气厥也乳子病热死生帝曰乳子而病热脉悬小者何如岐伯曰手足温则生寒则死帝曰乳子中风热喘鸣肩息者脉何如岐伯曰喘鸣肩息者脉实大也缓则生急则死类经卷十五类经钦定四库全书类经卷十六明张介賔撰疾病类痎疟黄帝问曰夫痎疟皆生于风其畜作有时者何也岐伯对曰疟之始发也先起于毫毛伸欠乃作寒慄鼓颔腰嵴俱痛寒去则内外皆热头痛如破渴欲冷饮帝曰何气使然愿闻其道岐伯曰隂阳上下交争虚实更作隂阳相移也阳并于隂则隂实而阳虚阳明虚则寒慄鼓颔也巨阳虚则腰背头项痛三阳俱虚则隂气胜隂气胜则骨寒而痛寒生于内故中外皆寒阳盛则外热隂虚则内热外内皆热则喘而渴故欲冷饮也此皆得之夏伤于暑热气盛藏于皮肤之内肠胃之外此荣气之所舍也此令人汗空疎腠理开因得秋气汗出遇风及得之以浴水气舍于皮肤之内与卫气并居卫气者昼日行于阳夜行于隂此气得阳而外出得隂而内薄内外相薄是以日作帝曰其间日而作者何也岐伯曰其气之舍深内薄于隂阳气独发隂邪内着隂与阳争不得出是以间日而作也帝曰其作日晏与其日蚤者何气使然岐伯曰邪气客于风府循膂而下卫气一日一夜大㑹于风府其明日下一节故其作也晏此先客于嵴背也毎至于风府则腠理开腠理开则邪气入邪气入则病作以此日作稍益晏也其出于风府日下一节二十五日下至骶骨二十六日入于嵴内注于伏膂之内其气上行九日出于缺盆之中其气日髙故作日益蚤也其间日发者由邪气内薄于五藏横连募原也其道逺其气深其行迟不能与卫气俱行不得皆出故间日乃作也帝曰夫子言卫气每至于风府腠理乃发发则邪气入入则病作今卫气日下一节其气之发也不当风府其日作者奈何岐伯曰此邪气客于头项循膂而下者也故虚实不同邪中异所则不得当其风府也故邪中于头项者气至头项而病中于背者气至背而病中于腰嵴者气至腰嵴而病中于手足者气至手足而病卫气之所在与邪气相合则病作故风无常府卫气之所发必开其腠理邪气之所合则其府也帝曰善夫风之与疟也相似同类而风独常在疟得有时而休者何也岐伯曰风气留其处故常在疟气随经络沉以内薄故卫气应乃作帝曰疟先寒而后热者何也岐伯曰夏伤于大暑其汗大出腠理开发因遇夏气凄沧之水寒藏于腠理皮肤之中秋伤于风则病成矣夫寒者隂气也风者阳气也先伤于寒而后伤于风故先寒而后热也病以时作名曰寒疟帝曰先热而后寒者何也岐伯曰此先伤于风而后伤于寒故先热而后寒也亦以时作名曰温疟其但热而不寒者隂气先絶阳气独发则少气烦寃手足热而欲呕名曰瘅疟帝曰夫经言有余者写之不足者补之今热为有余寒为不足夫疟者之寒汤火不能温也及其热氷水不能寒也此皆有余不足之类当此之时良工不能止必须其自衰乃刺之其故何也愿闻其説岐伯曰经言无刺熇熇之热无刺浑浑之脉无刺漉漉之汗故为其病逆未可治也夫疟之始发也阳气并于隂当是之时阳虚而隂盛外无气故先寒慄也隂气逆极则复出之阳阳与隂复并于外则隂虚而阳实故先热而渇夫疟气者并于阳则阳胜并于隂则隂胜隂胜则寒阳胜则热疟者风寒之气不常也病极则复至病之发也如火之热如风雨不可当也故经言曰方其盛时必毁因其衰也事必大昌此之谓也夫疟之未发也隂未并阳阳未并隂因而调之真气得安邪气乃亡故工不能治其已发为其气逆也帝曰善攻之奈何蚤晏何如岐伯曰疟之且发也隂阳之且移也必从四末始也阳已伤隂从之故先其时坚束其处令邪气不得入隂气不得出审候见之在孙络盛坚而血者皆取之此真徃而未得并者也帝曰疟不发其应何如岐伯曰疟气者必更盛更虚当气之所在也病在阳则热而脉躁在隂则寒而脉静极则隂阳俱衰卫气相离故病得休卫气集则复病也帝曰时有间二者或至数日发或渇或不渇其故何也岐伯曰其间日者邪气与卫气客于六府而有时相失不能相得故休数日乃作也疟者隂阳更胜也或甚或不甚故或渇或不渇帝曰论言夏伤于暑秋必病疟今疟不必应者何也岐伯曰此应四时者也其病异形者反四时也其以秋病者寒甚以冬病者寒不甚以春病者恶风以夏病者多汗帝曰夫病温疟与寒疟而皆安舍舍于何藏岐伯曰温疟者得之冬中于风寒气藏于骨髓之中至春则阳气大发邪气不能自出因遇大暑脑髓烁肌肉消腠理发泄或有所用力邪气与汗皆出此病藏于肾其气先从内出之于外也如是者隂虚而阳盛阳盛则热矣衰则气复反入入则阳虚阳虚则寒矣故先热而后寒名曰温疟帝曰瘅疟何如岐伯曰瘅疟者肺素有热气盛于身厥逆上冲中气实而不外泄因有所用力腠理开风寒舍于皮肤之内分肉之间而发发则阳气盛阳气盛而不衰则病矣其气不及于隂故但热而不寒气内藏于心而外舍于分肉之间令人消烁脱肉故命曰瘅疟帝曰善又论疟黄帝问于岐伯曰经言夏日伤暑秋病疟疟之发以时其故何也岐伯对曰邪客于风府病循膂而下卫气一日一夜常大㑹于风府其明日日下一节故其日作宴此其先客于嵴背也故每至于风府则腠理开腠理开则邪气入邪气入则病作此所以日作尚宴也卫气之行风府日下一节二十一日下至尾底二十二日入嵴内注于伏冲之脉其行九日出于缺盆之中其气上行故其病稍益至其内搏于五藏横连募原其道逺其气深其行迟不能日作故次日乃稸积而作焉黄帝曰卫气每至于风府腠理乃发发则邪入焉其卫气日下一节则不当风府奈何岐伯曰风府无常卫气之所应必开其腠理气之所舍节则其府也黄帝曰善夫风之与疟相与同类而风常在而疟特以时休何也岐伯曰风气留其处疟气随经络沉以内抟故卫气应乃作也帝曰善诸经疟刺足太阳之疟令人腰痛头重寒从背起先寒后热熇熇暍暍然热止汗出难已刺郄中出血足少阳之疟令人身体解㑊寒不甚热不甚恶见人见人心惕惕然热多汗出甚刺足少阳足阳明之疟令人先寒洒淅洒淅寒甚乆乃热热去汗出喜见日月光火气乃快然刺足阳明跗上足太隂之疟令人不乐好太息不嗜食多寒热汗出病至则善呕呕已乃衰即取之足少隂之疟令人呕吐甚多寒热热多寒少欲闭户牖而处其病难已足厥隂之疟令人腰痛少腹沟小便不利如癃状非癃也数便意恐惧气不足腹中悒悒刺足厥隂肺疟者令人心寒寒甚热热间善惊如有所见者刺手太隂阳明心疟者令人烦心甚欲得清水反寒多不甚热刺手少隂肝疟者令人色苍苍然太息其状若死者刺足厥隂见血脾疟者令人寒腹中痛热则肠中鸣鸣已汗出刺足太隂肾疟者令人洒洒然腰嵴痛宛转大便难目眴眴然手足寒刺足太阳少阴胃疟者令人且病也善饥而不能食食而支满腹大刺足阳明太隂横脉出血疟发身方热刺跗上动脉开其空出其血立寒疟方欲寒刺手阳明太阴足阳明太隂疟脉蒲大急刺背俞用中鍼傍五胠俞各一适肥瘦出其血也疟脉小实急灸胫少隂刺指井疟脉满大急刺背俞用五胠俞背俞各一适行于血也疟脉缓大虚便宜用药不宜用鍼凡治疟先发如食顷乃可以治过之则失时也诸疟而脉不见刺十指间出血血去必已先视身之赤如小豆者尽取之十二疟者其发各不同时察其病形以知其何脉之病也先其发时如食顷而刺之一刺则衰二刺则知三刺则已不已刺舌下两脉出血不已刺郄中盛经出血又刺项已下侠嵴者必已舌下两脉者亷泉也刺疟者必先问其病之所先发者先刺之先头痛及重者先刺头上及两额两眉间出血先项背痛者先刺之先腰嵴痛者先刺郄中出血先手臂痛者先刺手少隂阳明十指间先足胫痠痛者先刺足阳明十指间出血风疟疟发则汗出恶风刺三阳经背俞之血者胻痠痛甚按之不可名曰胕髓病以鑱鍼鍼絶骨出血立已身体小痛刺至隂诸隂之井无出血间日一刺疟不渇间日而作刺足太阳渇而间日作刺足少阳温疟汗不出为五十九刺如疟证帝曰火热复恶寒发热如有疟状或一日发或间数日发其故何也岐伯曰胜复之气㑹遇之时有多少也隂气多而阳气少则其发日逺阳气多而隂气少则其发日近此胜复相薄盛衰之节疟亦同法欬证黄帝问曰肺之令人欬何也岐伯对曰五藏六府皆令人欬非独肺也帝曰愿闻其状岐伯曰皮毛者肺之合也皮毛先受邪气邪气以从其合也其寒饮食入胃从肺脉上至于肺则肺寒肺寒则外内合邪因而客之则为肺欬五藏各以其时受病非其时各传以与之人与天地相参故五藏各以治时感于寒则受病微则为欬甚者为泄为痛乘秋则肺先受邪乘春则肝先受之乘夏则心先受之乘至隂则脾先受之乘冬则肾先受之帝曰何以异之岐伯曰肺欬之状欬而喘息有音甚则唾血心欬之状欬则心痛喉中介介如梗状甚则咽肿喉痺肝欬之状欬则两脇下痛甚则不可以转转则两胠下满脾欬之状欬则右胠下痛隂隂引肩背甚则不可以动动则欬剧肾欬之状欬则腰背相引而痛甚则欬涎帝曰六府之欬奈何安所受病岐伯曰五藏之乆欬乃移于六府脾欬不已则胃受之胃欬之状欬而呕呕甚则长虫出肝欬不已则胆受之胆欬之状欬呕胆汁肺欬不已则大肠受之大肠欬状欬而遗失心欬不已则小肠受之小肠欬状欬而失气气与欬俱失肾欬不已则膀胱受之膀胱欬状欬而遗溺乆欬不已则三焦受之三焦欬状欬而腹满不欲食饮此皆聚于胃闗于肺使人多涕唾而面浮肿气逆也帝曰治之奈何岐伯曰治藏者治其俞治府者治其合浮肿者治其经帝曰善动静勇怯喘汗出于五藏黄帝问曰人之居处动静勇怯脉亦为之变乎岐伯对曰凡人之惊恐恚劳动静皆为变也是以夜行则喘出于肾滛气病肺有所堕恐喘出于肝滛气害脾有所惊恐喘出于肺滛气伤心度水跌仆喘出于肾与骨当是之时勇者气行则已怯者则着而为病也故曰诊病之道观人勇怯骨肉皮肤能知其情以为诊法也故饮食饱甚汗出于胃惊而夺精汗出于心持重逺行汗出于肾疾走恐惧汗出于肝揺体劳苦汗出于脾故春秋冬夏四时隂阳生病起于过用此为常也热食汗出黄帝曰人有热饮食下胃其气未定汗则出或出于面或出于背或出于身半其不循卫气之道而出何也岐伯曰此外伤于风内开腠理毛蒸理泄卫气走之固不得循其道此气慓悍滑疾见开而出故不得从其道故命曰漏泄鼓胀黄帝问曰有病心腹满旦食则不能暮食此为何病岐伯对曰名为鼓胀帝曰治之奈何岐伯曰治之以鸡矢醴一剂知二剂已帝曰其时有复发者何也岐伯曰此饮食不节故时有病也虽然其病且已时故当病气聚于腹也藏府诸胀黄帝曰脉之应于寸口如何而胀岐伯曰其脉大坚以濇者胀也黄帝曰何以知藏府之胀也岐伯曰隂为藏阳为府黄帝曰夫气之令人胀也在于血脉之中耶藏府之内乎岐伯曰三者皆存焉然非胀之舍也黄帝曰愿闻胀之舍岐伯曰夫胀者皆在于藏府之外排藏府而郭胷脇胀皮肤故命曰胀黄帝曰藏府之在胷脇腹里之内也若匣匮之藏禁噐也各有次舍异名而同处一域之中其气各异愿闻其故黄帝曰未解其意再问岐伯曰夫胷腹藏府之郭也膻中者心主之宫城也胃者太仓也咽喉小肠者传送也胃之五窍者闾里门尸也亷泉玉英者津液之道也故五藏六府者各有畔界其病各有形状营气循脉卫气逆为脉胀卫气并脉循分为肤胀三里如写近者一下逺者三下无问虚实工在疾写黄帝曰愿闻胀形岐伯曰夫心胀者烦心短气卧不安肺胀者虚满而喘欬肝胀者脇下满而痛引小腹脾胀者善哕四肢烦悗体重不能胜衣卧不安肾胀者腹满引背央央然腰髀痛六府胀胃胀者腹满胃脘痛鼻闻焦臭妨于食大便难大肠胀者肠鸣而痛濯濯冬日重感于寒则飱泄不化小肠胀者少腹䐜胀引腰而痛膀胱胀者少腹满而气癃三焦胀者气满于皮肤中轻轻然而不坚胆胀者脇下痛胀口中苦善太息凡此诸胀者其道在一明知逆顺鍼数不失写虚补实神去其室致邪失正真不可定麤之所败谓之夭命补虚写实神归其室乆塞其空谓之良工黄帝曰胀者焉生何因而有岐伯曰卫气之在身也常然并脉循分肉行有逆顺隂阳相随乃得天和五藏更始四时循序五谷乃化然后厥气在下营卫留止寒气逆上真邪相攻两气相抟乃合为胀也黄帝曰善何以解惑岐伯曰合之于真三合而得帝曰善黄帝问于岐伯曰胀论言无问虚实工在疾写近者一下逺者三下今有其三而不下者其过焉在岐伯对曰此言䧟于肉肓而中气穴者也不中气穴则气内闭鍼不䧟肓则气不行上越中肉则卫气相乱隂阳相逐其于胀也当写不写气故不下三而不下必更其道气下乃止不下复始可以万全乌有殆者乎其于胀也必审其当写则写当补则补如鼓应桴恶有不下者乎水胀肤胀鼓胀肠覃石瘕石水黄帝问于岐伯曰水与肤胀鼓胀肠覃石瘕石水何以别之岐伯答曰水始起也目窠上微肿如新卧起之状其颈脉动时欬隂股间寒足胫瘇腹乃大其水已成矣以手按其腹随手而起如裹水之状此其候也黄帝曰肤胀何以候之岐伯曰肤胀者寒气客于皮肤之间然不坚腹大身尽肿皮厚按其腹窅而不起腹色不变此其候也鼓胀何如岐伯曰腹胀身皆大大与肤胀等也色苍黄腹筋起此其候也肠覃何如岐伯曰寒气客于肠外与卫气相搏气不得荣因有所系癖而内着恶气乃起瘜肉乃生其始生也大如鸡卵稍以益大至其成如怀子之状乆者离嵗按之则坚推之则移月事以时下此其候也石瘕何如岐伯曰石瘕生于胞中寒气客于子门子门闭塞气不得通恶血当写不写衃以留止日以益大状如怀子月事不以时下皆生于女子可导而下黄帝曰肤胀鼓胀可刺耶岐伯曰先写其胀之血络后调其经刺去其血络也五癃津液别黄帝问于岐伯曰水谷入于口输于肠胃其液别为五天寒衣薄则为溺与气天热衣厚则为汗悲哀气并则为泣中热胃缓则为唾邪气内逆则气为之闭塞而不行不行则为水胀余知其然也不知其何由生愿闻其道岐伯曰水谷皆入于口其味有五各注其海津液各走其道故三焦出气以温肌肉充皮肤为其津其流而不行者为液天暑衣厚则腠理开故汗出寒留于分肉之间聚沫则为痛天寒则腠理闭气湿不行水下留于膀胱则为溺与气五藏六府心为之主耳为之听目为之候肺为之相肝为之将脾为之卫肾为之主外故五藏六府之津液尽上渗于目心悲气并则心系急心系急则肺举肺举则液上溢夫心系与肺不能常举乍上乍下故欬而泣出矣中热则胃中消谷消谷则虫上下作肠胃充郭故胃缓胃缓则气逆故唾出五谷之精液和合而为膏者内渗入于骨空补益脑髓而下流于隂股隂阳不和则使液溢而下流于隂髓液皆减而下下过度则虚虚故腰背痛而胫痠隂阳气道不通四海闭塞三焦不写津液不化水谷并于肠胃之中别于廻肠留于下焦不得渗膀胱则下焦胀水溢则为水胀此津液五别之逆顺也风水黄疸之辨颈脉动喘疾欬曰水目裹微肿如卧蚕起之状曰水溺黄赤安卧者黄疸已食如饥者胃疸面肿曰风足胫肿曰水目黄者曰黄疸消瘅热中帝曰消瘅虚实何如岐伯曰脉实大病乆可治脉悬小坚病乆不可治帝曰夫子数言热中消中不可服高梁芳草石药石药发瘨芳草发狂夫热中消中者皆富贵人也今禁高梁是不合其心禁芳草石药是病不愈愿闻其説岐伯曰夫芳草之气羙石药之气悍二者其气急疾坚劲故非缓心和人不可以服此二者帝曰不可以服此二者何以然岐伯曰夫热气慓悍药气亦然二者相遇恐内伤脾脾者土也而恶木服此药者至甲乙日更论脾瘅胆瘅帝曰有病口甘者病名为何何以得之岐伯曰此五气之溢也名曰脾瘅夫五味入口藏于胃脾为之行其精气津液在脾故令人口甘也此肥羙之所发也此人必数食甘美而多肥也肥者令人内热甘者令人中满故其气上溢转为消渇治之以兰除陈气也帝曰有病口苦取阳陵泉口苦者病名为何何以得之岐伯曰病名曰胆瘅夫肝者中之将也取决于胆咽为之使此人者数谋虑不决故胆虚气上溢而口为之苦治之以胆募俞治在隂阳十二官相使中类经卷十六类经钦定四库全书类经卷十七明张介賔撰疾病类胎孕帝曰何以知怀子之且生也岐伯曰身有病而无邪脉也黄帝问曰人有重身九月而瘖此为何也岐伯对曰胞之络脉絶也帝曰何以言之岐伯曰胞络者系于肾少隂之脉贯肾系舌本故不能言帝曰治之奈何岐伯曰无治也当十月复刺法曰无损不足益有余以成其疹然后调之所谓无损不足者身羸痩无用鑱石也无益其有余者腹中有形而泄之泄之则精出而病独擅中故曰疹成也血枯帝曰有病胷脇支满者妨于食病至则先闻腥臊臭出清液先唾血四支清目眩时时前后血病名为何何以得之岐伯曰病名血枯此得之年少时有所大脱血若醉入房中气竭肝伤故月事衰少不来也帝曰治之奈何复以何术岐伯曰以四乌鲗骨一藘茹二物并合之丸以雀卵大如小豆以五丸为后饭饮以鲍鱼汁利肠中及伤肝也阳厥怒狂帝曰有病怒狂者此病安生岐伯曰生于阳也帝曰阳何以使人狂岐伯曰阳气者因暴折而难决故善怒也病名曰阳厥帝曰何以知之岐伯曰阳明者常动巨阳少阳不动不动而动大疾此其候也帝曰治之奈何岐伯曰夺其食即已夫食入于隂长气于阳故夺其食即已使之服以生铁洛为饮夫生铁洛者下气疾也癫疾帝曰癫疾何如岐伯曰脉抟大滑久自已脉小坚急死不治帝曰癫疾之脉虚实何如岐伯曰虚则可治实则死帝曰人生而有病巅疾者病名曰何安所得之岐伯曰病名为胎病此得之在母腹中时其母有所大惊气上而不下精气并居故令子发为巅疾也诸卒痛黄帝问曰余闻善言天者必有验于人善言古者必有合于今善言人者必有厌于已如此则道不惑而要数极所谓明明也今余问于夫子令言而可知视而可见扪而可得令验于已如发蒙解惑可得而闻乎岐伯冄拜稽首对曰何道之问也帝曰愿闻人之五藏卒痛何气使然岐伯对曰经脉流行不止环周不休寒气入经而稽迟泣而不行客于脉外则血少客于脉中则气不通故卒然而痛帝曰其痛或卒然而止者或痛甚不休者或痛甚不可按者或按之而痛止者或按之无益者或喘动应手者或心与背相引而痛者或脇肋与少腹相引而痛者或腹痛引隂股者或痛宿昔而成积者或卒然痛死不知人少间复生者或痛而欧者或腹痛而后泄者或痛而闭不通者凡此诸痛各不同形别之奈何岐伯曰寒气客于脉外则脉寒脉寒则缩踡缩踡则脉绌急绌急则外引小络故卒然而痛得炅则痛立止因重中于寒则痛久矣寒气客于经脉之中与炅气相薄则脉满满则痛而不可按也寒气稽留炅气从上则脉充大而血气乱故痛甚不可按也寒气客于肠胃之间膜原之下血不得散小络急引故痛按之则血气散故按之痛止寒气客于侠嵴之脉则深按之不能及故按之无益也寒气客于冲脉冲脉起于关元随腹直上寒气客则脉不通脉不通则气因之故喘动应手矣寒气客于背俞之脉则脉泣脉泣则血虚血虚则痛其俞注于心故相引而痛按之则热气至热气至则痛止矣寒气客于厥隂之脉厥隂之脉者络隂噐系于肝寒气客于脉中则血泣脉急故脇肋与少腹相引痛矣厥气客于隂股寒气上及少腹血泣在下相引故腹痛引隂股寒气客于小肠膜原之间络血之中血泣不得注于大经血气稽留不得行故宿昔而成积矣寒气客于五藏厥逆上泄隂气竭阳气未入故卒然痛死不知人气复反则生矣寒气客于肠胃厥逆上出故痛而呕也寒气客于小肠小肠不得成聚故后泄腹痛矣热气留于小肠肠中痛瘅热焦渇则坚干不得出故痛而闭不通矣帝曰所谓言而可知者也视而可见奈何岐伯曰五藏六府固尽有部视其五色黄赤为热白为寒青黑为痛此所谓视而可见者也帝曰扪而可得奈何岐伯曰视其主病之脉坚而血及陷下者皆可扪而得也帝曰善痺证黄帝问曰痺之安生岐伯对曰风寒湿三气杂至合而为痺也其风气胜者为行痺寒气胜者为痛痺湿气胜者为着痺也帝曰其有五者何也岐伯曰以冬遇此者为骨痺以春遇此者为筋痺以夏遇此者为脉痺以至隂遇此者为肌痺以秋遇此者为皮痺帝曰内舎五藏六府何气使然岐伯曰五藏皆有合病久而不去者内舎于其合也故骨痺不已复感于邪内舎于肾筋痺不已复感于邪内舎于肝脉痺不已复感于邪内舎于心肌痺不已复感于邪内舎于脾皮痺不已复感于邪内舎于肺所谓痺者各以其时重感于风寒湿之气也凡痺之客五藏者肺痺者烦满喘而呕心痺者脉不通烦则心下鼓暴上气而喘嗌干善噫厥气上则恐肝痺者夜卧则惊多饮数小便上为引如懐肾痺者善胀尻以代踵嵴以代头脾痺者四支解墯发欬呕汁上为大塞肠痺者数饮而出不得中气喘争时发飱泄胞痺者少腹膀胱按之内痛若沃以汤涩于小便上为清涕隂气者静则神藏躁则消亡饮食自倍肠胃乃伤淫气喘息痺聚在肺淫气忧思痺聚在心淫气遗溺痺聚在肾淫气乏竭痺聚在肝淫气肌絶痺聚在脾诸痺不已亦益内也其风气胜者其人易已也帝曰痺其时有死者或疼久者或易已者其故何也岐伯曰其入藏者死其留连筋骨间者疼久其留皮肤间者易已帝曰其客于六府者何也岐伯曰此亦其食饮居处为其病本也六府亦各有俞风寒湿气中其俞而食饮应之循俞而入各舎其府也帝曰以鍼治之奈何岐伯曰五藏有俞六府有合循脉之分各有所发各随其过则病瘳也帝曰荣卫之气亦令人痺乎岐伯曰荣者水谷之精气也和调于五藏洒陈于六府乃能入于脉也故循脉上下贯五藏络六府也卫者水谷之悍气也其气慓疾滑利不能入于脉也故循皮肤之中分肉之间熏于肓膜散于胷腹逆其气则病从其气则愈不与风寒湿气合故不为痺帝曰善痺或痛或不痛或不仁或寒或热或燥或湿其故何也岐伯曰痛者寒气多也有寒故痛也其不痛不仁者病久入深荣卫之行濇经络时疎故不通皮肤不营故为不仁其寒者阳气少隂气多与病相益故寒也其热者阳气多隂气少病气胜阳遭隂故为痺热其多汗而濡者此其逢湿甚也阳气少隂气盛两气相感故汗出而濡也帝曰夫痺之为病不痛何也岐伯曰痺在于骨则重在于脉则血凝而不流在于筋则屈不伸在于肉则不仁在于皮则寒故具此五者则不痛也凡痺之类逢寒则虫逢热则纵帝曰善周痺衆痺之刺黄帝问于岐伯曰周痺之在身也上下移徙随脉其上下左右相应间不容空愿闻此痛在血脉之中邪将在分肉之间乎何以致是其痛之移也间不及下鍼其慉痛之时不及定治而痛已止矣何道使然愿闻其故岐伯荅曰此衆痺也非周痺也黄帝曰愿闻衆痺岐伯对曰此各在其处更发更止更居更起以右应左以左应右非能周也更发更休也黄帝曰善刺之奈何岐伯对曰刺此者痛虽已止必刺其处勿令复起帝曰善愿闻周痺何如岐伯对曰周痺者在于血脉之中随脉以上随脉以下不能左右各当其所黄帝曰刺之奈何岐伯对曰痛从上下者先刺其下以过之后刺其上以脱之痛从下上者先刺其上以过之后刺其下以脱之黄帝曰善此痛安生何因而有名岐伯对曰风寒湿气客于外分肉之间廹切而为沫沫得寒则聚聚则排分肉而分裂也分裂则痛痛则神归之神归之则热热则痛解痛解则厥厥则他痺发发则如是此内不在藏而外未发于皮独居分肉之间真气不能周故命曰周痺故刺痺者必先切循其下之六经视其虚实及大络之血结而不通及虚而脉陷空者而调之熨而通之其瘛坚转引而行之黄帝曰善余已得其意矣亦得其事也九者经巽之理十二经脉隂阳之病也十二经筋痺刺足太阳之筋病小指支跟肿痛腘挛嵴反折项筋急肩不举腋支缺盆中纽痛不可左右揺治在燔鍼刼刺以知为数以痛为输名曰仲春痺足少阳之筋病小指次指支转筋引膝外转筋膝不可屈伸腘筋急前引髀后引尻即上乘䏚季胁痛上引缺盆膺乳颈维筋急从左之右右目不开上过右角并硚脉而行左络于右故伤左角右足不用命曰维筋相交治在燔鍼刼刺以知为数以痛为输名曰孟春痺也足阳明之筋病足中指支胫转筋脚跳坚伏兎转筋髀前肿㿉疝腹筋急引缺盆及颊卒口僻急者目不合热则筋纵目不开颊筋有寒则急引颊移口有热则筋弛纵缓不胜收故僻治之以马膏膏其急者以白酒和桂以涂其缓者以桑钩钩之即以生桑炭置之坎中髙下以坐等以膏熨急颊且饮美酒噉美炙肉不饮酒者自强也为之三拊而已治在燔鍼刼刺以知为数以痛为输名曰季春痺也足太隂之筋病足大指支内踝痛转筋痛膝内辅骨痛隂股引髀而痛隂噐纽痛下引脐两脇痛引膺中嵴内痛治在燔鍼刼刺以知为数以痛为输命曰孟秋痺也足少隂之筋病足下转筋及所过而结者皆痛及转筋痛在此者主癎瘛及痉在外者不能俛在内者不能仰故阳病者腰反折不能俛隂病者不能仰治在燔鍼刼刺以知为数以痛为输在内者熨引饮药此筋折纽纽发数甚者死不治名曰仲秋痺也足厥隂之筋病足大指支内踝之前痛内辅痛隂股痛转筋隂噐不用伤于内则不起伤于寒则隂缩入伤于热则纵挺不收治在行水清隂气其病转筋者治在燔鍼刼刺以知为数以痛为输命曰季秋痺也手太阳之筋病小指支肘内鋭骨后廉痛循臂隂入腋下腋下痛腋后廉痛绕肩胛引颈而痛应耳中鸣痛引颔目瞑良久乃得视颈筋急则为筋瘘颈瘇寒热在颈者治在燔鍼刼刺之以知为数以痛为输其为肿者复而鋭之本支者上曲牙循耳前属目外眦上颔结于角其痛当所过者支转筋治在燔鍼刼刺以知为数以痛为输名曰仲夏痺也手少阳之筋病当所过者即支转筋舌卷治在燔鍼刼刺以知为数以痛为输名曰季夏痺也手阳明之筋病当所过者支痛及转筋肩不举颈不可左右视治在燔鍼刼刺以知为数以痛为输名曰孟夏痺也手太隂之筋病当所过者支转筋痛甚成息贲脇急吐血治在燔鍼刼刺以知为数以痛为输名曰仲冬痺也手心主之筋病当所过者支转筋前及胷痛息贲治在燔鍼刼刺以知为数以痛为输名曰孟冬痺也手少隂之筋病内急心承伏梁下为肘网其病当所过者支转筋筋痛治在燔鍼刼刺以知为数以痛为输其成伏梁唾血脓者死不治名曰季冬痺也经筋之病寒则反折筋急热则筋弛纵不收隂痿不用阳急则反折隂急则俛不伸焠刺者刺寒急也热则筋纵不收无用燔鍼足之阳明手之太阳筋急则口目为噼眦急不能卒视治皆如右方也六经痺疝厥隂有余病隂痺不足病生热痺滑则病狐疝风濇则病少腹积气少隂有余病皮痺隐轸不足病肺痺滑则病肺风疝濇则病积溲血太隂有余病肉痺寒中不足病脾痺滑则病脾风疝濇则病积心腹时满阳明有余病脉痺身时热不足病心痺滑则病心风疝濇则病积时善惊太阳有余病骨痺身重不足病肾痺滑则病肾风疝濇则病积善时巅疾少阳有余病筋痺脇满不足病肝痺滑则病肝风疝濇则病积时筋急目痛痿证黄帝问曰五藏使人痿何也岐伯对曰肺主身之皮毛心主身之血脉肝主身之筋膜脾主身之肌肉肾主身之骨髓故肺热叶焦则皮毛虚弱急薄着则生痿躄也心气热则下脉厥而上上则下脉虚虚则生脉痿枢折挈胫纵而不任地也肝气热则胆泄口苦筋膜干筋膜干则筋急而挛发为筋痿脾气热则胃干而渇肌肉不仁发为肉痿肾气热则腰嵴不举骨枯而髓减发为骨痿帝曰何以得之岐伯曰肺者藏之长也为心之葢也有所失亡所求不得则发肺鸣鸣则肺热叶焦故曰五藏因肺热叶焦发为痿躄此之谓也悲哀太甚则胞络絶胞络絶则阳气内动发则心下崩数溲血也故本病曰大经空虚发为肌痺传为脉痿思想无穷所愿不得意淫于外入房太甚宗筋㢮纵发为筋痿及为白淫故下经曰筋痿者生于肝使内也有渐于湿以水为事若有所留居处相湿肌肉濡渍痺而不仁发为肉痿故下经曰肉痿者得之湿地也有所逺行劳倦逢大热而渇渴则阳气内伐内伐则热舎于肾肾者水藏也今水不胜火则骨枯而髓虚故足不任身发为骨痿故下经曰骨痿者生于大热也帝曰何以别之岐伯曰肺热者色白而毛败心热者色赤而络脉溢肝热者色苍而爪枯脾热者色黄而肉蠕动肾热者色黑而齿藁帝曰如夫子言可矣论言治痿者独取阳明何也岐伯曰阳明者五藏六府之海主润宗筋宗筋主束骨而利机闗也冲脉者经脉之海也主渗灌谿谷与阳明合于宗筋隂阳总宗筋之会会于气街而阳明为之长皆属于带脉而络于督脉故阳明虚则宗筋纵带脉不引故足痿不用也帝曰治之奈何岐伯曰各补其荥而通其俞调其虚实和其逆顺筋脉骨肉各以其时受月则病已矣帝曰善肠澼帝曰肠澼便血何如岐伯曰身热则死寒则生帝曰肠澼下白沫何如岐伯曰脉沉则生脉浮则死帝曰肠澼下脓血何如岐伯曰脉悬絶则死滑大则生帝曰肠澼之属身不热脉不悬絶何如岐伯曰滑大者曰生悬濇者曰死以藏期之伏梁帝曰病有少腹盛上下左右皆有根此为何病可治不岐伯曰病名曰伏梁帝曰伏梁何因而得之岐伯曰裹大脓血居肠胃之外不可治治之每切按之致死帝曰何以然岐伯曰此下则因隂必下脓血上则廹胃脘生鬲侠胃脘内痈此久病也难治居齐上为逆居齐下为从勿动亟夺论在刺法中帝曰人有身体髀股胻皆肿环齐而痛是为何病岐伯曰病名伏梁此风根也其气溢于大肠而着于肓肓之原在齐下故环齐而痛也不可动之动之为水溺濇之病息积帝曰病脇下满气逆二三歳不已是为何病岐伯曰病名曰息积此不妨于食不可灸刺积为导引服药药不能独治也疹筋帝曰人有尺脉数甚筋急而见此为何病岐伯曰此所谓疹筋是人腹必急白色黑色见则病甚风邪五变黄帝问于少俞曰余闻百疾之始期也必生于风雨寒暑循毫毛而入腠理或复还或留止或为风肿汗出或为消瘅或为寒热或为留痺或为积聚竒邪淫溢不可胜数愿闻其故夫同时得病或病此或病彼意者天之为人生风乎何其异也少俞曰夫天之生风者非以私百姓也其行公平正直犯者得之避者得无殆非求人而人自犯之黄帝曰一时遇风同时得病其病各异愿闻其故少俞曰善乎哉问请论以比匠人匠人磨斧斤砺刀削斵材木木之隂阳尚有坚脆坚者不入脆者皮㢮至其交节而缺斤斧焉夫一木之中坚脆不同坚者则刚脆者易伤况其材木之不同皮之厚薄汁之多少而各异耶夫木之蚤花先生叶者遇春霜烈风则花落而叶萎乆曝大旱则脆木薄皮者枝条汁少而叶萎久隂淫雨则薄皮多汁者皮溃而漉卒风暴起则刚脆之木枝折杌伤秋霜疾风则刚脆之木根摇而叶落凡此五者各有所伤况于人乎黄帝曰以人应木奈何少俞荅曰木之所伤也皆伤其枝枝之刚脆而坚未成伤也人之有常病也亦因其骨节皮肤腠理之不坚固者邪之所舎也故常为病也黄帝曰人之善病风厥漉汗者何以候之少俞荅曰肉不坚腠理疎则善病风黄帝曰何以候肉之不坚也少俞荅曰腘肉不坚而无分理者麤理麤理而皮不致者腠理疎此言其浑然者黄帝曰人之善病消瘅者何以候之少俞荅曰五藏皆柔弱者善病消瘅黄帝曰何以知五藏之柔弱也少俞荅曰夫柔弱者必有刚强刚强多怒柔者易伤也黄帝曰何以候柔弱之与刚强少俞荅曰此人薄皮肤而目坚固以深者长冲直扬其心刚刚则多怒怒则气上逆胷中畜积血气逆留臗皮充肌血脉不行转而为热热则消肌肤故为消瘅此言其人暴刚而肌肉弱者也黄帝曰人之善病寒热者何以候之少俞荅曰小骨弱肉者善病寒热黄帝曰何以候骨之小大肉之坚脆色之不一也少俞荅曰颧骨者骨之本也颧大则骨大颧小则骨小皮肤薄而其肉无䐃其臂懦懦然其地色殆然不与其天同色汚然独异此其候也然后臂薄者其髓不满故善病寒热也黄帝曰何以候人之善病痺者少俞荅曰麤理而肉不坚者善病痺黄帝曰痺之高下有处乎少俞荅曰欲知其高下者各视其部黄帝曰人之善病肠中积聚者何以候之少俞荅曰皮肤薄而不泽肉不坚而淖泽如此则肠胃恶恶则邪气留止积聚乃伤脾胃之间寒温不次邪气稍至稸积留止大聚乃起黄帝曰余闻病形已知之矣愿闻其时少俞荅曰先立其年以知其时时高则起时下则殆虽不陷下当年有冲通其病必起是谓因形而生病五变之纪也病成而变帝曰病成而变何谓岐伯曰风成为寒热瘅成为消中厥成为巅疾久风为飱泄脉风成为疠病之变化不可胜数杂病所由黄帝曰凡治消瘅仆击偏枯痿厥气满发逆肥贵人则高梁之疾也隔则闭绝上下不通则暴忧之病也暴厥而聋偏塞闭不通内气暴薄也不从内外中风之病故痩留着也跖跛寒风湿之病也黄疸暴痛癫疾厥狂乆逆之所生也五藏不平六府闭塞之所生也头痛耳鸣九窍不利肠胃之所生也类经卷十七类经钦定四库全书类经卷十八明张介賔撰疾病类口问十二邪之刺黄帝闲居辟左右而问于岐伯曰余已闻九鍼之经论隂阳逆顺六经已毕愿得口问岐伯避席冄拜曰善乎哉问也此先师之所口传也黄帝曰愿闻口传岐伯荅曰夫百病之始生也皆生于风雨寒暑隂阳喜怒饮食居处大惊卒恐则血气分离隂阳破散经络厥絶脉道不通隂阳相逆卫气稽留经脉虚空血气不次乃失其常论不在经者请道其方黄帝曰人之欠者何气使然岐伯荅曰卫气昼日行于阳夜半则行于隂隂者主夜夜者卧阳者主上隂者主下故隂气积于下阳气未尽阳引而上隂引而下隂阳相引故数欠阳气尽隂气盛则目瞑隂气尽而阳气盛则寤矣写足少隂补足太阳黄帝曰人之哕者何气使然岐伯曰糓入于胃胃气上注于肺今有故寒气与新糓气俱还入于胃新故相乱真邪相攻气并相逆复出于胃故为哕补手太隂写足少隂黄帝曰人之唏者何气使然岐伯曰此隂气盛而阳气虚隂气疾而阳气徐隂气盛而阳气絶故为唏补足太阳写足少隂黄帝曰人之振寒者何气使然岐伯曰寒气客于皮肤隂气盛阳气虚故为振寒寒慄补诸阳黄帝曰人之噫者何气使然岐伯曰寒气客于胃厥逆从下上散复出于胃故为噫补足太隂阳明一曰补眉本也黄帝曰人之嚏者何气使然岐伯曰阳气和利满于心出于鼻故为嚏补足太阳荣眉本一曰眉上也黄帝曰人之亸者何气使然岐伯曰胃不实则诸脉虚诸脉虚则筋脉懈惰筋脉懈惰则行隂用力气不能复故为亸因其所在补分肉间黄帝曰人之哀而泣涕出者何气使然岐伯曰心者五藏六府之主也目者宗脉之所聚也上液之道也口鼻者气之门户也故悲哀愁忧则心动心动则五藏六府皆揺摇则宗脉感宗脉感则液道开液道开故泣涕出焉液者所以灌精濡空窍者也故上液之道开则泣泣不止则液竭液竭则精不灌精不灌则目无所见矣故命曰夺精补天柱经侠颈黄帝曰人之太息者何气使然岐伯曰忧思则心系急心系急则气道约约则不利故太息以伸出之补手少隂心主足少阳留之也黄帝曰人之涎下者何气使然岐伯曰饮食者皆入于胃胃中有热则虫动虫动则胃缓胃缓则廉泉开故涎下补足少隂黄帝曰人之耳中鸣者何气使然岐伯曰耳者宗脉之所聚也故胃中空则宗脉虚虚则下熘脉有所竭者故耳鸣补客主人手大指爪甲上与肉交者也黄帝曰人之自啮舌者何气使然此厥逆走上脉气辈至也少隂气至则啮舌少阳气至则啮颊阳明气至则啮唇矣视主病者则补之凡此十二邪者皆竒邪之走空窍者也故邪之所在皆为不足故上气不足脑为之不满耳为之苦鸣头为之苦倾目为之眩中气不足溲便为之变肠为之苦鸣下气不足则乃为痿厥心悗补足外踝下留之黄帝曰治之奈何岐伯曰肾主为欠取足少隂肺主为哕取手太隂足少隂唏者隂与阳绝故补足太阳写足少隂振寒者补诸阳噫者补足太隂阳明嚏者补足太阳眉本亸因其所在补分肉间泣出补天柱经侠颈侠颈者头中分也太息补手少隂心主足少阳留之涎下补足少隂耳鸣补客主人手大指爪甲上与肉交者自啮舌视主病者则补之目眩头倾补足外踝下留之痿厥心悗刺足大指间上二寸留之一曰足踝下留之涕泪黄帝在明堂雷公请曰臣授业传之行教以经论从容形法隂阳刺炙汤药所滋行治有贤不肖未必能十全若先言悲哀喜怒燥湿寒暑隂阳妇女请问其所以然者卑贱富贵人之形体所从羣下通使临事以适道术谨闻命矣请问有毚愚朴漏之问不在经者欲闻其状帝曰大矣公请问哭泣而泪不出者若出而少涕其故何也帝曰在经有也复问不知水所从生涕所从出也帝曰若问此者无益于治也工之所知道之所生也夫心者五藏之专精也目者其窍也华色者其荣也是以人有徳也则气和于目有亡忧知于色是以悲哀则泣下泣下水所由生水宗者积水也积水者至隂也至隂者肾之精也宗精之水所以不出者是精持之也辅之裹之故水不行也夫水之精为志火之精为神水火相感神志俱悲是以目之水生也故谚言曰心悲名曰志悲志与心精共凑于目也是以俱悲则神气传于心精上不传于志而志独悲故泣出也泣涕者脑也脑者隂也髓者骨之充也故脑渗为涕志者骨之主也是以水流而涕从之者其行类也夫涕之与泣者譬如人之兄弟急则俱死生则俱生其志以神悲是以涕泣俱出而横行也夫人涕泣俱出而相从者所属之类也雷公曰大矣请问人哭泣而泪不出者若出而少涕不从之何也帝曰夫泣不出者哭不悲也不泣者神不慈也神不慈则志不悲隂阳相持泣安能独来夫志悲者惋惋则冲隂冲隂则志去目志去则神不守精精神去目涕泣出也且子独不诵不念夫经言乎厥则目无所见夫人厥则阳气并于上隂气并于下阳并于上则火独光也隂并于下则足寒足寒则胀也夫一水不胜五火故目眦盲是以气冲风泣下而不止夫风之中目也阳气内守于精是火气燔目故见风则泣下也有以比之夫火疾风生乃能雨此之类也神乱则惑善忘饥不嗜食黄帝问于岐伯曰余尝上于清冷之台中阶而頋匍匐而前则惑余私异之窃内怪之独瞑独视安心定气久而不解独博独眩被发长跪俯而视之后久之不已也卒然自上何气使然岐伯对曰五藏六府之精气皆上注于目而为之精精之窠为眼骨之精为瞳子筋之精为黑眼血之精为络其窠气之精为白眼肌肉之精为约束裹撷筋骨血气之精而与脉并为系上属于脑后出于项中故邪中于项因逢其身之虚其入深则随眼系以入于脑入于脑则脑转脑转则引目系急目系急则目眩以转矣邪其睛其睛所中不相此也则精散精散则视岐视岐见两物目者五藏六府之精也营卫魂魄之所常营神气之所生也故神劳则魂魄散志意乱是故瞳子黒眼法于隂白眼赤脉法于阳也故隂阳合传而精明也目者心使也心者神之舎也故神精乱而不转卒然见非常处精神魂魄散不相得故曰惑也黄帝曰余疑其然余每之东苑未曾不惑去之则复余唯独为东苑劳神乎何其异也岐伯曰不然也心有所喜神有所恶卒然相感则精气乱视误故惑神移乃复是故间者为迷甚者为惑黄帝曰人之善忘者何气使然岐伯曰上气不足下气有余肠胃实而心肺虚虚则营卫留于下久之不以时上故善忘也黄帝曰人之善饥而不嗜食者何气使然岐伯曰精气并于脾热气留于胃胃热则消糓糓消故善饥胃气逆上则胃脘寒故不嗜食也不得卧帝曰人有逆气不得卧而息有音者有不得卧而息无音者有起居如故而息有音者有得卧行而喘者有不得卧不能行而喘者有不得卧卧而喘者皆何藏使然愿闻其故岐伯曰不得卧而息有音者是阳明之逆也足三阳者下行今逆而上行故息有音也阳明者胃脉也胃者六府之海其气亦下行阳明逆不得从其道故不得卧也下经曰胃不和则卧不安此之谓也夫起居如故而息有音者此肺之络脉逆也络脉不得随经上下故留经而不行络脉之病人也㣲故起居如故而息有音也夫不得卧卧则喘者是水气之客也夫水者循津液而流也肾者水藏主津液主卧与喘也帝曰善帝曰人有卧而有所不安者何也岐伯曰藏有所伤及精有所之寄则安故人不能悬其病也帝曰人之不得偃卧者何也岐伯曰肺者藏之盖也肺气盛则脉大脉大则不得偃卧论在竒恒隂阳中不卧多卧黄帝问于伯高曰夫邪气之客人也或令人目不瞑不卧出者何气使然伯高曰五糓入于胃也其糟粕津液宗气分为三隧故宗气积于胸中出于喉咙以贯心脉而行唿吸焉营气者泌其津液注之于脉化以为血以荣四末内注五藏六府以应刻数焉卫气者出其悍气之慓疾而先行于四末分肉皮肤之间而不休者也昼日行于阳夜行于隂常从足少隂之分间行于五藏六府今厥气客于五藏六府则卫气独卫其外行于阳不得入于隂行于阳则阳气盛阳气盛则阳硚䧟不得入于隂隂虚故目不瞑黄帝曰善治之奈何伯高曰补其不足写其有余调其虚实以通其道而去其邪饮以半夏汤一剂隂阳已通其卧立至黄帝曰善此所谓决渎壅塞经络大通隂阳和得者也愿闻其方伯高曰其汤方以流水千里以外者八升扬之万遍取其清五升煮之炊以苇薪火沸置秫米一升治半夏五合徐炊令竭为一升半去其滓饮汁一小杯日三稍益以知为度故其病新发者覆杯则卧汗出则已矣久者三饮而已也黄帝曰病而不得卧者何气使然岐伯曰卫气不得入于隂常留于阳留于阳则阳气满阳气满则阳硚盛不得入于隂则隂气虚故目不瞑矣黄帝曰病目而不得视者何气使然岐伯曰卫气留于隂不得行于阳留于隂则隂气盛隂气盛则隂硚满不得入于阳则阳气虚故目闭也黄帝曰人之多卧者何气使然岐伯曰此人肠胃大而皮肤湿而分肉不解焉肠胃大则卫气留久皮肤湿则分肉不解其行迟夫卫气者昼日常行于阳夜行于隂故阳气尽则卧隂气尽则寤故肠胃大则卫气行留久皮肤湿分肉不解则行迟留于隂也久其气不精则欲瞑故多卧矣其肠胃小皮肤滑以缓分肉解利卫气之留于阳也久故少瞑焉黄帝曰其非常经也卒然多卧者何气使然岐伯曰邪气留于上膲上膲闭而不通已食若饮汤卫气乆留于隂而不行故卒然多卧焉黄帝曰善治此诸邪奈何岐伯曰先其藏府诛其小过后调其气盛者写之虚者补之必先明知其形志之苦乐定乃取之隂阳之逆厥而为梦雷公请问气之多少何者为逆何者为从黄帝荅曰阳从左隂从右老从上少从下是以春夏归阳为生归秋冬为死反之则归秋冬为生是以气多少逆皆为厥问曰有余者厥耶荅曰一上不下寒厥到膝少者秋冬死老者秋冬生气上不下头痛巅疾求阳不得求隂不审五部隔无征若居旷野若伏空室緜緜乎属不满日是以少隂之厥令人妄梦其极至迷三阳絶三隂㣲是为少气是以肺气虚则使人梦见白物见人斩血籍籍得其时则梦见兵战肾气虚则使人梦见舟船溺人得其时则梦伏水中若有畏恐肝气虚则梦见菌香生草得其时则梦伏树下不敢起心气虚则梦救火阳物得其时则梦燔灼脾气虚则梦饮食不足得其时则梦筑垣盖屋此皆五藏气虚阳气有余隂气不足合之五诊调之隂阳以在经脉梦寐黄帝曰愿闻淫邪泮衍奈何岐伯曰正邪从外袭内而未有定舎反淫于藏不得定处与荣卫俱行而与魂魄飞扬使人卧不得安而喜梦气淫于府则有余于外不足于内气淫于藏则有余于内不足于外黄帝曰有余不足有形乎岐伯曰隂气盛则梦渉大水而恐惧阳气盛则梦大火而燔焫隂阳俱盛则梦相杀上盛则梦飞下甚则梦堕盛饥则梦取甚饱则梦予肝气盛则梦怒肺气盛则梦恐惧哭泣飞扬心气盛则梦喜笑恐畏脾气盛则梦歌乐身体重不举肾气盛则梦腰嵴两解不属凡此十二盛者至而写之立已厥气客于心则梦见邱山烟火客于肺则梦飞扬见金鐡之竒物客于肝则梦山林树木客于脾则梦见邱陵大泽壊屋风雨客于肾则梦临渊没居水中客于膀胱则梦游行客于胃则梦饮食客于大肠则梦田野客于小肠则梦聚邑冲衢客于胆则梦鬬讼自刳客于隂噐则梦接内客于项则梦斩首客于胫则梦行走而不能前及居深地苑中客于股肱则梦礼节拜起客于胞䐈则梦洩便凡此十五不足者至而补之立已也短虫多则梦聚衆长虫多则梦相击毁伤痈疽黄帝曰余闻肠胃受糓上焦出气以温分肉而养骨节通腠理中焦出气如露上注谿谷而渗孙脉津液和调变化而赤为血血和则孙脉先满溢乃注于络脉皆盈乃注于经脉隂阳已张因息乃行行有经纪周有道理与天合同不得休止切而调之从虚去实写则不足疾则气减留则先后从虚去虚补则有余血气已调形气乃持余已知血气之平与不平未知痈疽之所从生成败之时死生之期有逺近何以度之可得闻乎岐伯曰经脉流行不止与天同度与地合纪故天宿失度日月薄蚀地经失纪水道流溢草萓不成五谷不殖径路不通民不往来巷聚邑居则别离异处血气犹然请言其故夫血脉营卫周流不休上应星宿下应经数寒邪客于经络之中则血泣血泣则不通不通则卫气归之不得复反故痈肿寒气化为热热胜则腐肉肉腐则为脓脓不写则烂筋筋烂则伤骨骨伤则髓消不当骨空不得泄写血枯空虚则筋骨肌肉不相荣经脉败漏薰于五藏藏伤故死矣黄帝曰愿尽闻痈疽之形与忌曰名岐伯曰痈发于嗌中名曰勐疽勐疽不治化为脓脓不写塞咽半日死其化为脓者写则合豕膏冷食三日已发于颈名曰天疽其痈大以赤黑不急治则热气下入渊腋前伤任脉内薰肝肺薰肝肺十余日而死矣阳气大发消脑留项名曰脑烁其色不乐项痛而如刺以鍼烦心者死不可治发于肩及臑名曰疵痈其状赤黑急治之此令人汗出至足不害五藏痈发四五日逞焫之发于腋下赤坚者名曰米疽治之以砭石欲细而长疎砭之涂以豕膏六日已勿裹之其痈坚而不溃者为马刀挟缨急治之发于胷名曰井疽其状如大豆三四日起不蚤治下入腹不治七日死矣发于膺名曰甘疽色青其状如糓实常苦寒热急治之去其寒热十歳死死后出脓发于脇名曰败疵败疵者女子之病也灸之其病大痈脓治之其中乃有生肉大如赤小豆剉䔖草根各一升以水一斗六升煑之竭为取三升则强饮厚衣坐于釡上令汗出至足已发于股胫名曰股胫疽其状不甚变而痈脓搏骨不急治三十日死矣发于尻名曰鋭疽其状赤坚大急治之不治三十日死矣发于股隂名曰赤施不急治六十日死在两股之内不治十日而当死发于膝名曰疵痈其状大痈色不变寒热如坚石勿石石之者死湏其柔乃石之者生诸痈疽之发于节而相应者不可治也发于阳者百日死发于隂者三十日死发于胫名曰兎啮其状赤至骨急治之不治害人也发于内踝名曰走缓其状痈也色不变数石其输而止其寒热不死发于足上下名曰四淫其状大痈急治之百日死发于足傍名曰厉痈其状不大初如小指发急治之去其黑者不消辄益不治百日死发于足指名脱痈其状赤黑死不治不赤黑不死不衰急斩之不则死矣黄帝曰夫子言痈疽何以别之岐伯曰荣卫稽留于经脉之中则血泣而不行不行则卫气从之而不通壅遏而不得行故热大热不止热胜则肉腐腐则为脓然不能䧟骨髓不为焦枯五藏不为伤故命曰痈黄帝曰何谓疽岐伯曰热气淳盛下陷肌肤筋髓枯内连五藏血气竭当其痈下筋骨良肉皆无余故命曰疽疽者上之皮夭以坚上如牛领之皮痈者其皮上薄以泽此其候也风寒痈肿帝曰诸痈肿筋挛骨痛此皆安生岐伯曰此寒气之肿八风之变也帝曰治之奈何岐伯曰此四时之病以其胜治之愈也胃脘痈颈痈黄帝问曰人病胃脘痈者诊当何如岐伯对曰诊此者当候胃脉其脉当沈细沈细者气逆逆者人迎甚盛甚盛则热人迎者胃脉也逆而盛则热聚于胃口而不行故胃脘为痈也帝曰有病颈痈者或石治之或鍼灸治之而皆已其真安在岐伯曰此同名异等者也夫痈气之息者宜以鍼开除去之夫气盛血聚者宜石而写之此所谓同病异治也痈疽五逆黄帝曰病之生时有喜怒不测饮食不节隂气不足阳气有余营气不行乃发为痈疽隂阳不通两热相搏乃化为脓小鍼能取之乎岐伯曰圣人不能使化者为之邪不可留也故两军相当旗帜相望白刅陈于中野者此非一日之谋也能使其民令行禁止士卒无白刅之难者非一日之教也湏臾之得也夫至使身被痈疽之病脓血之聚者不亦离道逺乎夫痈疽之生脓血之成也不从天下不从地出积㣲之所生也故圣人自治于未有形也愚者遭其已成也黄帝曰其已形不予遭脓已成不予见为之奈何岐伯曰脓已成十死一生故圣人弗使已成而明为良方着之竹帛使能者踵而传之后世无有终时者为其不予遭也黄帝曰其已有脓血而后遭乎不道之以小鍼治乎岐伯曰以小治小者其功小以大治大者多害故其已成脓血者其唯砭石铍锋之所取也黄帝曰多害者其不可全乎岐伯曰其在逆顺焉黄帝曰愿闻逆顺岐伯曰以为伤者其白眼青黒眼小是一逆也内药而呕者是二逆也腹痛渇甚是三逆也肩项中不便是四逆也音嘶色脱是五逆也除此五者为顺矣瘰疬黄帝问于岐伯曰寒热瘰疬在于颈腋者皆何气使生岐伯曰此皆䑕瘘寒热之毒气也留于脉而不去者也黄帝曰去之奈何岐伯曰䑕瘘之本皆在于藏其末上出于颈腋之间其浮于脉中而未内着于肌肉而外为脓血者易去也黄帝曰去之奈何岐伯曰请从其本引其末可使衰去而絶其寒热审按其道以予之徐往徐来以去之其小如麦者一刺知三刺而已黄帝曰决其生死奈何岐伯曰反其目视之其中有赤脉上下贯瞳子见一脉一岁死见一脉半一岁半死见二脉二歳死见二脉半二歳半死见三脉三歳而死见赤脉不下贯瞳子可治也失守失强者死五藏者中之守也中盛藏满气胜伤恐者声如从室中言是中气之湿也言而㣲终日乃复言者此夺气也衣被不歛言语善恶不避亲疎者此神明之乱也仓廪不藏者是门户不要也水泉不止者是膀胱不藏也得守者生失守者死夫五藏者身之强也头者精明之府头倾视深精神将夺矣背者胷中之府背曲肩随府将壊矣腰者肾之府转揺不能肾将惫矣膝者筋之府屈伸不能行则偻附筋将惫矣骨者髓之府不能久立行则振掉骨将惫矣得强则生失强则死五逆缓急黄帝曰诸病皆有逆顺可得闻乎岐伯曰腹胀身热脉大是一逆也腹鸣而满四肢清泄其脉大是二逆也衂而不止脉大是三逆也咳且溲血脱形其脉小劲是四逆也欬脱形身热脉小以疾是谓五逆也如是者不过十五日而死矣其腹大胀四末清脱形泄甚是一逆也腹胀便血其脉大时絶是二逆也欬溲血形肉脱脉搏是三逆也呕血胷满引背脉小而疾是四逆也欬呕腹胀且飱泄其脉絶是五逆也如是者不及一时而死矣工不察此者而刺之是谓逆治风痺死证风痺淫泺病不可已者足如履氷时如入汤中股胫淫泺烦心头痛时呕时悗眩已汗出乆则目眩悲以喜恐短气不乐不出三年死也病传死期黄帝曰余受九鍼于夫子而私覧于诸方或有导引行气乔摩灸熨刺焫饮药之一者可独守耶将尽行之乎岐伯曰诸方者衆人之方也非一人之所尽行也黄帝曰此乃所谓守一勿失万物毕者也今余已闻隂阳之要虚实之理倾移之过可治之属愿闻病之变化淫传絶败而不可治者可得闻乎岐伯曰要乎哉问道昭乎其如日醒窘乎其如夜瞑能被而服之神与俱成毕将服之神自得之生神之理可着于竹帛不可传于子孙黄帝曰何谓日醒岐伯曰明于隂阳如惑之解如醉之醒黄帝曰何谓夜瞑岐伯曰瘖乎其无声漠乎其无形折毛发理正气横倾淫邪泮衍血脉传熘大气入藏腹痛下淫可以致死不可以致生黄帝曰大气入藏奈何岐伯曰病先发于心一日而之肺三日而之肝五日而之脾三日不已死冬夜半夏日中病先发于肺三日而之肝一日而之脾五日而之胃十日不已死冬日入夏日出病先发于肝三日而之脾五日而之胃三日而之肾三日不已死冬日入夏蚤食病先发于脾一日而之胃二日而之肾三日而之膂膀胱十日不已死冬人定夏晏食病先发于胃五日而之肾三日而之膂膀胱五日而上之心二日不已死冬夜半夏日昳病先发于肾三日而之膂膀胱三日而上之心三日而之小肠三日不已死冬大晨夏晏晡病先发于膀胱五日而之肾一日而之小肠一日而之心二日不已死冬鸡鸣夏下晡诸病以次相传如是者皆有死期不可刺也间一藏及二三四藏者乃可刺也夫病传者心病先心痛一日而欬三日脇支痛五日闭塞不通身痛体重三日不已死冬夜半夏日中肺病喘欬三日而脇支满痛一日身重体痛五日而胀十日不已死冬日入夏日出肝病头目眩脇支满三日体重身痛五日而胀三日腰嵴少腹痛胫痠三日不已死冬日入夏蚤食脾病身痛体重一日而胀二日少腹腰嵴痛胫痠三日背筋痛小便闭十日不已死冬人定夏晏食肾病少腹腰嵴痛胻痠三日背筋痛小便闭三日腹胀三日两脇支痛三日不已死冬大晨夏晏晡胃病胀满五日少腹腰嵴痛胻痠三日背筋痛小便闭五日身体重六日不已死冬夜半后夏日昳膀胱病小便闭五日少腹胀腰嵴痛胻痠一日腹胀一日身体痛二日不已死冬鸡鸣夏下晡诸病以次是相传如是者皆有死期不可刺间一藏止及至三四藏者乃可刺也隂阳气絶死期手太隂气絶则皮毛焦太隂者行气温于皮毛者也故气不荣则皮毛焦皮毛焦则津液去皮节津液去皮节者则爪枮毛折毛折者则毛先死丙笃丁死火胜金也手少隂气絶则脉不通脉不通则血不流血不流则髦色不泽故其面黑如漆柴者血先死壬笃癸死水胜火也足太隂气絶者则脉不荣肌肉唇舌者肌肉之本也脉不荣则肌肉软肌肉软则舌萎人中满人中满则唇反唇反者肉先死甲笃乙死木胜土也足少隂气絶则骨枯少隂者冬脉也伏行而濡骨髓者也故骨不濡则肉不能着也骨肉不相亲则肉软却肉软却故齿长而垢发无泽发无泽者骨先死戊笃已死土胜水也足厥隂气绝则筋絶厥隂者肝脉也肝者筋之合也筋者聚于隂气而脉络于舌本也故脉弗荣则筋急筋急则引舌与卵故唇青舌卷卵缩则筋先死庚笃辛死金胜木也五隂气俱絶则目系转转则目运目运者为志先死志先死则逺一日半死矣六阳气絶则隂与阳相离离则腠理发泄绝汗乃出故旦占夕死夕占旦死四时病死期雷公曰请问短期黄帝曰冬三月之病病合于阳者至春正月脉有死征皆归出春冬三月之病在理已尽草与柳叶皆杀春隂阳皆绝期在孟春春三月之病曰阳杀隂阳皆绝期在草干夏三月之病至隂不过十日隂阳交则在溓水秋三月之病三阳俱起不治自已隂阳交合者立不能坐坐不能起三阳独至期在石水二隂独至期在盛水十二经终帝曰愿闻十二经脉之终奈何岐伯曰太阳之脉其终也戴眼反折瘈瘲其色白絶汗乃出出则死矣少阳终者耳聋百节皆纵目睘絶系絶系一日半死其死也色先青白乃死矣阳明终者口目动作善惊妄言色黄其上下经盛不仁则终矣少隂终者面黒齿长而垢腹胀闭上下不通而终矣太隂终者腹胀闭不得息善噫善呕呕则逆逆则面赤不逆则上下不通不通则面黒皮毛焦而终矣厥隂终者中热嗌干善溺心烦甚则舌卷卵上缩而终矣此十二经之所败也类经卷十八类经钦定四库全书类经卷十九明张介賔撰鍼刺类九鍼之要黄帝问于岐伯曰余子万民养百姓而收其租税余哀其不给而属有疾病余欲勿使被毒药无用砭石欲以㣲鍼通其经脉调其血气营其逆顺出入之会令可传于后世必明为之法令终而不灭久而不絶易用难忘为之经纪异其章别其表里为之终始令各有形先立鍼经愿闻其情岐伯荅曰臣请推而次之令有纲纪始于一终于九焉请言其道小鍼之要易陈而难入麤守形上守神神乎神客在门未覩其疾恶知其原刺之㣲在速迟麤守闗上守机机之动不离其空空中之机清静而㣲其来不可逢其往不可追知机之道者不可挂以发不知机道叩之不发知其往来要与之期麤之闇乎妙哉工独有之往者为逆来者为顺明知逆顺正行无问逆而夺之恶得无虚追而济之恶得无实迎之随之以意和之鍼道毕矣小鍼解曰所谓易陈者易言也难入者难着于人也麤守形者守刺法也上守神者守人之血气有余不足可补写也神客者正邪共㑹也神者正气也客者邪气也在门者邪循正气之所出入也未覩其疾者先知邪正何经之疾也恶知其原者先知何经之病所取之处也刺之㣲在速迟者徐疾之意也麤守闗者守四肢而不知血气正邪之往来也上守机者知守气也机之动不离其空中者知气之虚实用鍼之徐疾也空中之机清净以㣲者鍼以得气密意守气勿失也其来不可逢者气盛不可补也其往不可追者气虚不可写也不可挂以发者言气易失也扣之不发者言不知补写之意也血气已尽而气不下也知其往来者知气之逆顺盛虚也要与之期者知气之可取之时也麤之闇者𠖇𠖇不知气之㣲密也妙哉工独有之者尽知鍼意也往者为逆者言气之虚而小小者逆也来者为顺者言形气之平平者顺也明知逆顺正行无问者言知所取之处也迎而夺之者写也追而济之者补也九鍼岐伯曰九鍼之名各不同形一曰鑱鍼长一寸六分鑱鍼者头大末鋭去写阳气二曰员鍼长一寸六分员鍼者鍼如卵形揩摩分间不得伤肌肉以写分气三曰鍉鍼长三寸半鍉鍼者锋如黍粟之鋭主按脉勿陷以致其气四曰锋鍼长一寸六分锋鍼者刃三隅以发痼疾五曰铍鍼长四寸广二分半铍鍼者末如劒锋以取大脓六曰员利鍼长一寸六分员利鍼者大如氂且员且鋭中身㣲大以取暴气七曰毫鍼长三寸六分毫鍼者尖如蚊虻喙静以徐往㣲以乆留之而养以取痛痺八曰长鍼长七寸长鍼者锋利身薄可以取逺痺九曰大鍼长四寸大鍼者尖如挺其锋㣲员以写机闗之水也九鍼毕矣黄帝曰余闻九鍼于夫子衆多博大矣余犹不能寤敢问九鍼焉生何因而有名岐伯曰九鍼者天地之大数也始于一而终于九故曰一以法天二以法地三以法人四以法时五以法音六以法律七以法星八以法风九以法野黄帝曰以鍼应九之数奈何岐伯曰夫圣人之起天地之数也一而九之故以立九野九而九之九九八十一以起黄钟数焉以鍼应数也一者天也天者阳也五藏之应天者肺肺者五藏六府之葢也皮者肺之合也人之阳也故为之治鍼必以大其头而鋭其末令无得深入而阳气出二者地也人之所以应土者肉也故为之治鍼必筩其身而员其末令无得伤肉分伤则气得竭三者人也人之所以成生者血脉也故为之治鍼必大其身而员其末令可以按脉勿陷以致其气令邪气独出四者时也时者四时八风之客于经络之中为瘤病者也故为之治鍼必筩其身而锋其末令可以写热出血而痼病竭五者音也音者冬夏之分分于子午隂与阳别寒与热争两气相抟合为痈脓者也故为之治鍼必令其末如劒锋可以取大脓六者律也律者调隂阳四时而合十二经脉虚邪客于经络而为暴痺者也故为之治鍼必令尖如氂且员且鋭中身㣲大以取暴气七者星也星者人之七窍邪之所客于经而为痛痺舍于经络者也故为之治鍼令尖如蚊虻喙静以徐往㣲以乆留正气因之真邪俱往出鍼而养者也八者风也风者人之股肱八节也八正之虚风八风伤入内舎于骨解腰嵴节腠理之间为深痺也故为之治鍼必长其身锋其末可以取深邪逺痺九者野也野者人之节解皮肤之间也淫邪流溢于身如风水之状而熘不能过于机闗大节者也故为之治鍼令尖如挺其锋㣲员以取大气之不能过于闗节者也黄帝曰鍼之长短有数乎岐伯曰一曰鑱鍼者取法于巾鍼去末寸半卒鋭之长一寸六分主热在头身也二曰员鍼取法于絮鍼筩其身而卵其锋长一寸六分主治分间气三曰鍉鍼取法于黍粟之鋭长三寸半主按脉取气令邪出四曰锋鍼取法于絮鍼筩其身锋其末长一寸六分主痈热出血五曰铍鍼取法于劒锋广二分半长四寸主大痈脓两热争者也六曰员利鍼取法于氂鍼㣲大其末反小其身令可深内也长一寸六分主取痈痺者也七曰毫鍼取法于毫毛长一寸六分主寒热痛痺在络者也八曰长鍼取法于綦鍼长七寸主取深邪逺痺者也九曰大鍼取法于锋鍼其锋㣲员长四寸主取大气不出闗节者也鍼形毕矣此九鍼大小长短法也九鍼之义应天人帝曰余闻九鍼上应天地四时隂阳愿闻其方令可传于后世以为常也岐伯曰夫一天二地三人四时五音六律七星八风九野身形亦应之鍼各有所宜故曰九鍼人皮应天人肉应地人脉应人人筋应时人声应音人隂阳合气应律人齿面目应星人出入气应风人九窍三百六十五络应野故一鍼皮二鍼肉三鍼脉四鍼筋五鍼骨六鍼调隂阳七鍼益精八鍼除风九鍼通九窍除三百六十五节气此之谓各有所主也人心意应八风人气应天人发齿耳目五声应五音六律人隂阳脉血气应地人肝目应之九九窍三百六十五人一以观动静天二以候五色七星应之以候发母泽五音一以候宫商角征羽六律有余不足应之二地一以候高下有余九野一节俞应之以候闭节三人变一分人候齿泄多血少十分角之变五分以候缓急六分不足三分寒闗节第九分四时人寒温燥湿四时一应之以候相反一四方各作解九鍼之宜各有所为凡刺之要官鍼最妙九鍼之宜各有所为长短大小各有所施也不得其用病弗能移疾浅鍼深内伤良肉皮肤为痈病深鍼浅病气不写支为大脓病小鍼大气写太甚疾必为害病大鍼小气不泄写亦复为败失鍼之宜大者写小者不移已言其过请言其所施病在皮肤无常处者取以鑱鍼于病所肤白勿取病在分肉间取以员鍼于病所病在经络痼痺者取以锋鍼病在脉气少当补之者取之鍉鍼于井荣分输病为大脓者取以铍鍼病痺气暴发者取以员利鍼病痺气痛而不去者取以毫鍼病在中者取以长鍼病水肿不能通闗节者取以大鍼病在五藏固居者取以锋鍼写于井荣分输取以四时九变十二节凡刺有九以应九变一曰输刺输刺者刺诸经荥输藏腧也二曰逺道刺逺道刺者病在上取之下刺府腧也三曰经刺经刺者刺大经之结络经分也四曰络刺络刺者刺小络之血脉也五曰分刺分刺者刺分肉之间也六曰大写刺大写刺者刺大脓以铍鍼也七曰毛刺毛刺者刺浮痺皮肤也八曰巨刺巨刺者左取右右取左九曰焠刺焠刺者刺燔鍼则取痺也凡刺有十二节以应十二经一曰偶刺偶刺者以手直心若背直痛所一刺前一刺后以治心痺刺此者傍鍼之也二曰报刺报刺者刺痛无常处也上下行者直内无拔鍼以左手随病所按之乃出鍼复刺之也三曰恢刺恢刺者刺傍之举之前后恢筋急以治筋痺也四曰齐刺齐刺者直入一傍入二以治寒气小深者或曰三刺三刺者治痺气小深者也五曰扬刺扬刺者正内一傍内四而浮之以治寒气之博大者也六曰直鍼刺直鍼刺者引皮乃刺之以治寒气之浅者也七曰输刺输刺者直入直出稀发鍼而深之以治气盛而热者也八曰短刺短刺者刺骨痺稍揺而深之致鍼骨所以上下摩骨也九曰浮刺浮刺者傍入而浮之以治肌急而寒者也十曰隂刺隂刺者左右率刺之以治寒厥中寒厥足踝后少隂也十一曰傍鍼刺傍鍼刺者直刺傍刺各一以治留痺乆居者也十二曰賛刺賛刺者直入直出数发鍼而浅之出血是谓治痈肿也三刺浅深五刺五藏脉之所居深不见者刺之㣲内鍼而久留之以致其空脉气也脉浅者勿刺按絶其脉乃刺之无令精出独出其邪气耳所谓三刺则谷气出者先浅刺絶皮以出阳邪再刺则隂邪出者少益深絶皮致肌肉未入分肉间也已入分肉之间则谷气出故刺法曰始刺浅之以遂邪气而来血气后刺深之以致隂气之邪最后刺极深之以下谷气此之谓也故用鍼者不知年之所加气之盛衰虚实之所起不可以为工也凡刺有五以应五藏一曰半刺半刺者浅内而疾发鍼无鍼伤肉如拔毛状以取皮气此肺之应也二曰豹文刺豹文刺者左右前后鍼之中脉为故以取经络之血者此心之应也三曰闗刺闗刺者直刺左右尽筋上以取筋痺慎无出血此肝之应也或曰渊刺一曰岂刺四曰合谷刺合谷刺者左右鸡足鍼于分肉之间以取肌痺此脾之应也五曰输刺输刺者直入直出深内之至骨以取骨痺此肾之应也用鍼虚实补写凡用鍼者虚则实之满则泄之宛陈则除之邪胜则虚之大要曰徐而疾则实疾而徐则虚言实与虚若有若无察后与先若存若亡为虚为实若得若失虚实之要九鍼最妙补写之时以鍼为之写曰必持内之放而出之排阳得鍼邪气得泄按而引鍼是谓内温血不得散气不得出也补曰随之随之意若妄之若行若按若蚊虻止如留如还去如弦绝令左属右其气故止外门已闭中气乃实必无留血急取诛之持鍼之道坚者为寳正指直刺无鍼左右神在秋毫属意病者审视血脉者刺之无殆方刺之时必在悬阳及与两卫神属勿去知病存亡血脉者在腧横居视之独澄切之独坚帝曰何如而虚何如而实岐伯曰刺虚者湏其实刺实者湏其虚经气已至慎守勿失深浅在志逺近若一如临深渊手如握虎神无营于衆物小鍼解曰所谓虚则实之者气口虚而当补之也满则泄之者气口盛而当写之也宛陈则除之者去血脉也邪盛则虚之者言诸经有盛者皆写其邪也徐而疾则实者言徐内而疾出也疾而徐则虚者言疾内而徐出也言实与虚若有若无者言实者有气虚者无气也察后与先若亡若存者言气之虚实补写之先后也察其气之已下与常存也为虚与实若得若失者言补者佖然若有得也写则怳然若有失也鍼解篇黄帝问曰愿闻九鍼之解虚实之道岐伯对曰刺虚则实之者鍼下热也气实乃热也满而泄之者鍼下寒也气虚乃寒也宛陈则除之者出恶血也邪盛则虚之者出鍼勿按徐而疾则实者徐出鍼而疾按之疾而徐则虚者疾出鍼而徐按之言实与虚者寒温气多少也若无若有者疾不可知也察后与先者知病先后也为虚与实者工勿失其法若得若失者离其法也虚实之要九鍼最妙者为其各有所宜也补写之时者与气开阖相合也九鍼之名各不同形者鍼穷其所当补写也刺实湏其虚者留鍼隂气隆至乃去鍼也刺虚湏其实者阳气隆至鍼下热乃去鍼也经气已至慎守勿失者勿变更也浅深在志者知病之内外也近逺如一者深浅其候等也如临深渊者不敢墯也手如握虎者欲其壮也神无营于衆物者静志观病人无左右视也义无邪下者欲端以正也必正其神者欲瞻病人目制其神令气易行也所谓三里者下膝三寸也所谓跗之者举膝分易见也巨虚者硚足胻独陷者下㢘者陷下者也隂阳虚实补写先后隂盛而阳虚先补其阳后写其隂而和之隂虚而阳盛先补其隂后写其阳而和之三脉动于足大指之间必审其实虚虚而写之是谓重虚重虚病益甚凡刺此者以指按之脉动而实且疾者疾写之虚而徐者则补之反此者病益甚其动也阳明在上厥隂在中少隂在下补湏一方实深取之稀按其痏以极出其邪气一方虚浅刺之以养其脉疾按其痏无使邪气得入邪气来也𦂳而疾谷气来也徐而和脉实者深刺之以泄其气脉虚者浅刺之使精气无得出以养其脉独出其邪气寳命全形必先治神五虚勿近五实勿逺黄帝问曰天覆地载万物悉备莫贵于人人以天地之气生四时之法成君王衆庶尽欲全形形之疾病莫知其情留淫日深着于骨髓心私虑之余欲鍼除其疾病为之奈何岐伯对曰夫盐之味咸者其气令噐津泄絃絶者其音嘶败木敷者其叶发病深者其声哕人有此三者是谓壊府毒药无治短鍼无取此皆絶皮伤肉血气争黑帝曰余念其痛心为之乱惑反甚其病不可更代百姓闻之以为残贼为之奈何岐伯曰夫人生于地悬命于天天地合气命之曰人人能应四时者天地为之父母知万物者谓之天子天有隂阳人有十二节天有寒暑人有虚实能经天地隂阳之化者不失四时知十二节之理者圣智不能欺也能存八动之变五胜更立能达虚实之数者独出独入呿吟至㣲秋毫在目帝曰人生有形不离隂阳天地合气别为九野分为四时月有小大日有短长万物并至不可胜量虚实呿吟敢问其方岐伯曰木得金而伐火得水而灭土得木而达金得火而缺水得土而絶万物尽然不可胜竭故鍼有悬布天下者五黔首共余食莫知之也一曰治神二曰知养身三曰知毒药为真四曰制砭石小大五曰知府藏血气之诊五法俱立各有所先今末世之刺也虚者实之满者泄之此皆衆工所共知也若夫法天则地随应而动和之者若响随之者若影道无鬼神独来独往帝曰愿闻其道岐伯曰凡刺之真必先治神五藏已定九候已备后乃存鍼衆脉不见衆㓙弗闻外内相得无以形先可玩往来乃施于人人有虚实五虚勿近五实勿逺至其当发间不容手动若务鍼耀而匀静意视义观适之变是谓𠖇𠖇莫知其形见其乌乌见其稷稷从见其飞不知其谁伏如横弩起如发机九鍼推论黄帝问于岐伯曰余闻九鍼于夫子衆多矣不可胜数余推而论之以为一纪余司诵之子听其理非则语余请正其道令可久传后世无患得其人乃传非其人勿言岐伯稽首再拜曰请听圣王之道黄帝曰用鍼之理必知形气之所在左右上下隂阳表里血气多少行之逆顺出入之合谋伐有过知解结知补虚写实上下气门明通于四海审其所在寒热淋露以输异处审于调气明于经隧左右肢络尽知其会寒与热争能合而调之虚与实邻知决而通之左右不调把而行之明于逆顺乃知可治隂阳不竒故知起时审于本末察其寒热得邪所在万刺不殆知官九鍼刺道毕矣明于五输徐疾所在屈伸出入皆有条理言隂与阳合于五行五藏六府亦有所藏四时八风尽有隂阳各得其位合于明堂各处色部五藏六府察其所痛左右上下知其寒温何经所在审皮肤之寒温滑濇知其所苦膈有上下知其气所在先得其道稀而疎之稍深以留故能徐入之大热在上推而下之从下上者引而去之视前痛者常先取之大寒在外留而补之入于中者从合写之鍼所不为灸之所宜上气不足推而扬之下气不足积而从之隂阳皆虚火自当之厥而寒甚骨㢘陷下寒过于膝下陵三里隂络所过得之留止寒入于中推而行之经陷下者火则当之结络坚𦂳火所治之不知所苦两硚之下男隂女阳良工所禁鍼论毕矣用鍼之服必有法则上视天光下司八正以辟竒邪而观百姓审于虚实无犯其邪是得天之露遇歳之虚救而不胜反受其殃故曰必知天忌乃言鍼意法于往古验于来今观于窈𠖇通于无穷麤之所不见良工之所贵莫知其形若神髣髴邪气之中人也洒淅动形正邪之中人也㣲先见于色不知于其身若有若无若亡若存有形无形莫知其情是故上工之取气乃救其萌芽下工守其已成因败其形是故工之用鍼也知气之所在而守其门户明于调气补写所在徐疾之意所取之处写必用员切而转之其气乃行疾而徐出邪气乃出伸而迎之遥大其穴气出乃疾补必用方外引其皮令当其门左引其枢右推其肤㣲旋而徐推之必端以正安以静坚心无解欲㣲以留气下而疾出之推其皮葢其外门真气乃存用鍼之要无忘其神官能雷公问于黄帝曰鍼论曰得其人乃传非其人勿言何以知其可传黄帝曰各得其人任之其能故能明其事雷公曰愿闻官能奈何黄帝曰明目者可使视色聪耳者可使听音㨗疾辞语者可使传论语徐而安静手巧而心审谛者可使行鍼艾理血气而调诸逆顺察隂阳而兼诸方缓节柔筋而心和调者可使导引行气疾毒言语轻人者可使唾痈呪病爪苦手毒为事善伤者可使按积抑痺各得其能方乃可行其名乃彰不得其人其功不成其师无名故曰得其人乃言非其人勿传此之谓也手毒者可使试按龟置龟于噐下而按其上五十日而死矣手甘者复生如故也内外揣黄帝曰余闻九鍼九篇余亲授其调颇得其意夫九鍼者始于一而终于九然未得其要道也夫九鍼者小之则无内大之则无外深不可为下高不可为葢恍惚无穷流溢无极余知其合于天道人事四时之变也然余愿杂之毫毛浑束为一可乎岐伯曰明乎哉问也非独鍼道焉夫治国亦然黄帝曰余愿闻鍼道非国事也岐伯曰夫治国者夫惟道焉非道何可小大深浅杂合而为一乎黄帝曰愿卒闻之岐伯曰日与月焉水与镜焉鼓与响焉夫日月之明不失其影水镜之察不失其形鼓响之应不后其声动揺则应和尽得其情黄帝曰窘乎哉昭昭之明不可蔽其不可蔽不失隂阳也合而察之切而騐之见而得之若清水明镜之不失其形也五音不彰五色不明五藏波荡若是则内外相袭若鼓之应桴响之应声影之似形故逺者司外揣内近者司内揣外是谓隂阳之极天地之葢请藏之灵兰之室弗敢使泄也八正神明写方补员黄帝问曰用鍼之服必有法则焉今何法何则岐伯对曰法天则地合以天光帝曰愿卒闻之岐伯曰凡刺之法必候日月星辰四时八正之气气定乃刺之是故天温日明则人血淖液而卫气浮故血易写气易行天寒日隂则人血凝泣而卫气沉月始生则血气始精卫气始行月郭满则血气实肌肉坚月郭空则肌肉减经络虚卫气去形独居是以因天时而调血气也是以天寒无刺天温无凝月生无写月满无补月郭空无治是谓得时而调之因天之序盛虚之时移光定位正立而待之故日月生而写是谓藏虚月满而补血气扬溢络有留血命曰重实月郭空而治是谓乱经隂阳相错真邪不别沉以留止外虚内乱淫邪乃起帝曰星辰入正何候岐伯曰星辰者所以制日月之行也八正者所以候八风之虚邪以时至者也四时者所以分春秋冬夏之气所在以时调之也八正之虚邪而避之勿犯也以身之虚而逢天之虚两虚相感其气至骨入则伤五藏工候救之弗能伤也故曰天忌不可不知也帝曰善其法星辰者余闻之矣愿闻法往古者岐伯曰法往古者先知鍼经也验于来今者先知日之寒温月之虚盛以候气之浮沉而调之于身观其立有验也观其冥冥者言形气荣卫之不形于外而工独知之以日之寒温月之虚盛四时气之浮沉参伍相合而调之工常先见之然而不形于外故曰观于冥冥焉通于无穷者可以传于后世也是故工之所以异也然而不形见于外故俱不能见也视之无形尝之无味故谓冥冥若神髣髴虚邪者八正之虚邪气也正邪者身形若用力汗出腠理开逢虚风其中人也㣲故莫知其情莫见其形上工救其萌牙必先见三部九候之气尽调不败而救之故曰上工下工救其已成救其已败救其已成者言不知三部九候之相失因病而败之也知其所在者知诊三部九候之病脉处而治之故曰守其门户焉莫知其情而见其形也帝曰余闻补写未得其意岐伯曰写必用方方者以气方盛也以月方满也以日方温也以身方定也以息方吸而内鍼乃复候其方吸而转鍼乃复候其方唿而徐引鍼故曰写必用方其气易行焉补必用员员者行也行者移也刺必中其荣复以吸排鍼也故员与方非鍼也故养神者必知形之肥痩荣卫血气之盛衰血气者人之神不可不谨养帝曰妙乎哉论也合人形于隂阳四时虚实之应𠖇𠖇之期其非夫子孰能通之然夫子数言形与神何谓形何谓神愿卒闻之岐伯曰请言形形乎形目𠖇𠖇问其所病索之于经慧然在前按之不得不知其情故曰形帝曰何谓神岐伯曰请言神神乎神耳不闻目明心开而志先慧然独悟口弗能言俱视独见适若昏昭然独明若风吹云故曰神三部九候为之原九鍼之论不必存也经脉应天地唿吸分补写黄帝问曰余闻九鍼九篇夫子乃因而九之九九八十一篇余尽通其意矣经言气之盛衰左右倾移以上调下以左调右有余不足补写于荣输余知之矣此皆荣卫之倾移虚实之所生非邪气从外入于经也余愿闻邪气之在经也其病人何如取之奈何岐伯对曰夫圣人之起度数必应于天地故天有宿度地有经水人有经脉天地温和则经水安静天寒地冻则经水凝泣天暑地热则经水沸溢卒风暴起则经水波涌而陇起夫邪之入于脉也寒则血凝泣暑则气淖泽虚邪因而入客亦如经水之得风也经之动脉其至也亦时陇起其行于脉中循循然至其寸口中手也时大时小大则邪至小则平其行无常处在隂与阳不可为度从而察之三部九候卒然逢之早遏其路吸则内鍼无令气忤静以乆留无令邪布吸则转鍼以得气为故候唿引鍼唿尽乃去大气皆出故命曰写帝曰不足者补之奈何岐伯曰必先扪而循之切而散之推而按之弹而怒之抓而下之通而取之外引其门以闭其神唿尽内鍼静以乆留以气至为故如待所贵不知日暮其气以至适而自䕶候吸引鍼气不得出各在其处推阖其门令神气存大气留止故命曰补候气察三部九候帝曰候气奈何岐伯曰夫邪去络入于经也舎于血脉之中其寒温未相得如涌波之起也时来时去故不常在故曰方其来也必按而止之止而取之无逢其冲而写之真气者经气也经气太虚故曰其来不可逢此之谓也故曰候邪不审大气已过写之则真气脱脱则不复邪气复至而病益蓄故曰其往不可追此之谓也不可挂以发者待邪之至时而发鍼写矣若先若后者血气已尽其病不可下故曰知其可取如发机不知其取如扣椎故曰知机道者不可挂以发不知机者扣之不发此之谓也帝曰补写奈何岐伯曰此攻邪也疾出以去盛血而复其真气此邪新客溶溶未有定处也推之则前引之则止逆而刺之温血也刺出其血其病立已帝曰善然真邪以合波陇不起候之奈何岐伯曰审扪循三部九候之盛虚而调之察其左右上下相失及相减者审其病藏以期之不知三部者隂阳不别天地不分地以候地天以候天人以候人调之中府以定三部故曰刺不知三部九候病脉之处虽有大过且至工不能禁也诛罚无过命曰大惑反乱大经真不可复用实为虚以邪为真用鍼无义反为气贼夺人正气以从为逆荣卫散乱真气已失邪独内着絶人长命予人夭殃不知三部九候故不能乆长因不知合之四时五行因加相胜释邪攻正絶人长命邪之新客来也未有定处推之则前引之则止逢而写之其病立已候气刺之而气不至无问其数刺之而气至乃去之勿复鍼鍼各有所宜各不同形各任其所为刺之要气至而有効効之信若风之吹云明乎若见苍天刺之道毕矣覩其色察其目知其散复一其形听其动静知其邪正右主推之左持而御之气至而去之小鍼解曰覩其色察其目知其散复一其形听其动静者言上工知相五色于目有知调尺寸小大缓急滑濇以言所病也知其邪正者知论虚邪与正邪之风也右主推之左持而御之者言持鍼而出入也气至而去之者言补写气调而去之也调气在于终始一者持心也节之交三百六十五会者络脉之渗灌诸节者也所以察其目者五藏使五色循明循明则声章声章者则言声与平生异也四时气篇曰覩其色察其目以知其散复者视其目色以知病之存亡也一其形听其动静者持气口人迎以视其脉坚且盛且滑者病日进脉软者病将下诸经实者病三日已气口候隂人迎候阳也凡刺之道气调而止补隂写阳音气益彰耳目聪明反此者血气不行所谓气至而有効者写则益虚虚者脉大如其故而不坚也坚如其故者适虽言故病未去也补则益实实者脉大如其故而益坚也夫如其故而不坚者适虽言快病未去也故补则实写则虚痛虽不随鍼病必衰去必先通十二经脉之所生病而后可得传于终始矣故隂阳不相移虚实不相倾取之其经凡刺之属三刺至谷气邪辟妄合隂阳易居逆顺相反沉浮异处四时不得稽留淫泆湏鍼而去故一刺则阳邪出再刺则隂邪出三刺则谷气至谷气至而止所谓谷气至者已补而实已写而虚故以知谷气至也邪气独去者隂与阳未能调而病知愈也故曰补则实写则虚痛虽不随鍼病必衰去矣类经卷十九类经钦定四库全书类经卷二十明张介賔撰鍼刺类五变五输刺应五时黄帝曰余闻刺有五变以主五输愿闻其数岐伯曰人有五藏五藏有五变五变有五输故五五二十五输以应五时黄帝曰愿闻五变岐伯曰肝为牡藏其色青其时春其音角其味酸其日甲乙心为牡藏其色赤其时夏其日丙丁其音征其味苦脾为牝藏其色黄其时长夏其日戊巳其音宫其味甘肺为牝藏其色白其音商其时秋其日庚辛其味辛肾为牝藏其色黑其时冬其日壬癸其音羽其味咸是为五变黄帝曰以主五输奈何藏主冬冬刺井色主春春刺荥时主夏夏刺输音主长夏长夏刺经味主秋秋刺合是谓五变以主五输黄帝曰诸原安合以致六输岐伯曰原独不应五时以经合之以应其数故六六三十六输黄帝曰何谓藏主冬时主夏音主长夏味主秋色主春愿闻其故岐伯曰病在藏者取之井病变于色者取之荥病时间时甚者取之输病变于音者取之经经满而血者病在胃及以饮食不莭得病者取之于合故命曰味主合是谓五病也四时之刺春取络脉诸荥大经分肉之间甚者深取之间者浅取之夏取诸腧孙络肌肉皮肤之上秋取诸合余如春法冬取诸井诸腧之分欲深而留之此四时之序气之所处病之所舎藏之所宜黄帝问于岐伯曰夫四时之气各不同形百病之起皆有所生灸刺之道何者为定岐伯荅曰四时之气各有所在灸刺之道得气穴为定故春取经血脉分肉之间甚者深刺之间者浅刺之夏取盛经孙络取分间絶皮肤秋取经腧邪在府取之合冬取井荥必深以留之帝曰春取络脉分肉何也岐伯曰春者木始治肝气始生肝气急其风疾经脉常深其气少不能深入故取络脉分肉间帝曰夏取盛经分腠何也岐伯曰夏者火始治心气始长脉痩气弱阳气流溢热熏分腠内至于经故取盛经分腠絶肤而病去者邪居浅也所谓盛经者阳脉也帝曰秋取经俞何也岐伯曰秋者金始治肺将收杀金将胜火阳气在合隂气初胜湿气及体隂气未盛未能深入故取俞以写隂邪取合以虚阳邪阳气始衰故取于合帝曰冬取井荥何也岐伯曰冬者水始治肾方闭阳气衰少隂气坚盛巨阳伏沉阳脉乃去故取井以下隂逆取荥以实阳气故曰冬取井荥春不鼽衂此之谓也春取络脉夏取分腠秋取气口冬取经输凡此四时各以时为齐络脉治皮肤分腠治肌肉气口治筋脉经输治骨髓春气在毛夏气在皮肤秋气在分肉冬气在筋骨刺此病者各以其时为齐故刺肥人者以秋冬之齐刺痩人者以春夏之齐刺分四时逆则为害黄帝问曰诊要何如岐伯对曰正月二月天气始方地气始发人气在肝三月四月天气正方地气定发人气在脾五月六月天气盛地气髙人气在头七月八月隂气始杀人气在肺九月十月隂气始冰地气始闭人气在心十一月十二月冰复地气合人气在肾故春刺散俞及与分理血出而止甚者传气间者环也夏刺络俞见血而止尽气闭环痛病必下秋刺皮肤循理上下同法神变而止冬刺俞窍于分理甚者直下间者散下春夏秋冬各有所刺法其所在春刺夏分脉乱气㣲入淫骨髓病不能愈令人不嗜食又且少气春刺秋分筋挛逆气环为欬嗽病不愈令人时惊又且哭春刺冬分邪气着藏令人胀病不愈又且欲言语夏刺春分病不愈令人解墯夏刺秋分病不愈令人心中欲无言惕惕如人将捕之夏刺冬分病不愈令人少气时欲怒秋刺春分病不已令人惕然欲有所为起而忘之秋刺夏分病不已令人益嗜卧又且善㝱秋刺冬分病不已令人洒洒时寒冬刺春分病不已令人欲卧不能眠眠而有见冬刺夏分病不愈气上发为诸痺冬刺秋分病不已令人善渇凡刺胷腹者必避五藏中心者环死中脾者五日死中肾者七日死中肺者五日死中鬲者皆为伤中其病虽愈不过一歳必死刺避五藏者知逆从也所谓从者鬲与脾肾之处不知者反之刺胷腹者必以布憿着之乃从单布上刺刺之不愈复刺刺鍼必肃刺肿揺鍼经刺勿揺此刺之道也是故春气在经脉夏气在孙络长夏气在肌肉秋气在皮肤冬气在骨髓中帝曰余愿闻其故岐伯曰春者天气始开地气始泄冻解冰释水行经通故人气在脉夏者经满气溢入孙络受血皮肤充实长夏者经络皆盛内溢肌中秋者天气始收腠理闭塞皮肤引急冬者葢藏血气在中内着骨髓通于五藏是故邪气者常随四时之气血而入客也至其变化不可为度然必从其经气辟除其邪除其邪则乱气不生帝曰逆四时而生乱气奈何岐伯曰春刺络脉血气外溢令人少气春刺肌肉血气环逆令人上气春刺筋骨血气内着令人腹胀夏刺经脉血气乃竭令人解㑊夏刺肌肉血气内却令人善恐夏刺筋骨血气上逆令人善怒秋刺经脉血气上逆令人善忘秋刺络脉气不卫外令人卧不欲动秋刺筋骨血气内散令人寒慄冬刺经脉血气皆脱令人目不眀冬刺络脉内气外泄留为大痺冬刺肌肉阳气竭絶令人善忘凡此四时刺者大逆之病不可不从也反之则生乱气相淫病焉凡刺不知四时之经病之所生以从为逆正气内乱与精相薄必审九候正气不乱精气不转帝曰善刺五藏中心一日死其动为噫中肝五日死其动为语中肺三日死其动为欬中肾六日死其动为嚏欠中脾十日死其动为吞刺伤人五藏必死其动则依其藏之所变候知其死也肥瘦婴壮逆顺之刺黄帝问于岐伯曰余闻鍼道于夫子衆多毕悉矣夫子之道应若失而据未有坚然者也夫子之问学熟乎将审察于物而心生之乎岐伯曰圣人之为道者上合于天下合于地中合于人事必有明法以起度数法式检押乃后可传焉故匠人不能释尺寸而意短长废绳墨而起平水也工人不能置规而为圆去矩而为方知用此者固自然之物易用之教逆顺之常也黄帝曰愿闻自然奈何岐伯曰临深决水不用功力而水可竭也循掘决冲而经可通也此言气之滑澁血之清浊行之逆顺也黄帝曰愿闻人之白黑肥痩小长各有数乎岐伯曰年质壮大血气充盈肤革坚固因加以邪刺此者深而留之此肥人也广肩腋项肉薄厚皮而黑色脣临临然其血黑以浊其气濇以迟其为人也贪于取与刺此者深而留之多益其数也黄帝曰刺痩人奈何岐伯曰痩人者皮薄色少肉㢘廉然薄脣轻言其血清气滑易脱于气易损于血刺此者浅而疾之黄帝曰刺常人奈何岐伯曰视其白黑各为调之其端正敦厚者其血气和调刺此者无失常数也黄帝曰刺壮士真骨者奈何岐伯曰刺壮士真骨坚肉缓节监监然此人重则气濇血浊刺此者深而留之多益其数劲则气滑血清刺此者浅而疾之黄帝曰刺婴儿奈何岐伯曰婴儿者其肉脆血少气弱刺此者以毫鍼浅刺而疾发鍼日再可也黄帝曰临深决水奈何岐伯曰血清气浊疾写之则气竭焉黄帝曰循掘决冲奈何岐伯曰血浊气濇疾写之则经可通也黄帝曰脉行之逆顺奈何岐伯曰手之三隂从藏走手手之三阳从手走头足之三阳从头走足足之三隂从足走腹黄帝曰少隂之脉独下行何也岐伯曰不然夫冲脉者五藏六府之海也五藏六府皆禀焉其上者出于颃颡渗诸阳灌诸精其下者注少隂之大络出于气街循隂股内㢘入腘中伏行骭骨内下至内踝之后属而别其下者并于少隂之经渗三隂其前者伏行出跗属下循跗入大指间渗诸络而温肌肉故别络结则跗上不动不动则厥厥则寒矣黄帝曰何以明之岐伯曰以言导之切而验之其非必动然后乃可明逆顺之行也黄帝曰窘乎哉圣人之为道也明于日月㣲于毫釐其非夫子孰能道之也血络之刺其应有异黄帝曰愿闻其竒邪而不在经者岐伯曰血络是也黄帝曰刺血络而仆者何也血出而射者何也血少黑而浊者何也血出清而半为汁者何也发鍼而肿者何也血出若多若少而面色苍苍者何也发鍼而面色不变而烦悗者何也多出血而不动揺者何也愿闻其故岐伯曰脉气盛而血虚者刺之则脱气脱气则仆血气俱盛而隂气多者其血滑刺之则射阳气畜积久留而不写者其血黑以浊故不能射新饮而液渗于络而未合和于血也故血出而汁别焉其不新饮者身中有水久则为肿隂气积于阳其气因于络故刺之血未出而气先行故肿隂阳之气其新相得而未和合因而写之则隂阳俱脱表里相离故脱色而苍苍然刺之血出多色不变而烦悗者刺络而虚经虚经之属于隂者隂脱故烦悗隂阳相得而合为痺者此为内溢于经外注于络如是者隂阳俱有余虽多出血而弗能虚也黄帝曰相之奈何岐伯曰血脉者盛坚横以赤上下无常处小者如鍼大者如筯则而写之万全也故无失数矣失数而反各如其度黄帝曰鍼入而肉着者何也岐伯曰热气因于鍼则鍼热热则肉着于鍼故坚焉行鍼血气六不同黄帝问于岐伯曰余闻九鍼于夫子而行之于百姓百姓之血气各不同形或神动而气先鍼行或气与鍼相逢或鍼已出气独行或数刺乃知或发鍼而气逆或数刺病益剧凡此六者各不同形愿闻其方岐伯曰重阳之人其神易动其气易往也黄帝曰何谓重阳之人岐伯曰重阳之人熇熇高高言语善疾举足善髙心肺之藏气有余阳气滑盛而扬故神动而气先行黄帝曰重阳之人而神不先行者何也岐伯曰此人颇有隂者也黄帝曰何以知其颇有隂也岐伯曰多阳者多喜多隂者多怒数怒者易解故曰颇有隂其隂阳之离合难故其神不能先行也黄帝曰其气与鍼相逢奈何岐伯曰隂阳和调而血气淖泽滑利故鍼入而气出疾而相逢也黄帝曰鍼已出而气独行者何气使然岐伯曰其隂气多而阳气少隂气沉而阳气浮者内藏故鍼已出气乃随其后故独行也黄帝曰数刺乃知何气使然岐伯曰此人之多隂而少阳其气沉而气往难故数刺乃知也黄帝曰鍼入而气逆者何气使然岐伯曰其气逆与其数刺病益甚者非隂阳之气浮沉之势也此皆麤之所败工之所失其形气无过焉持鍼纵舎屈折少隂无俞黄帝问于岐伯曰余愿闻持鍼之数内鍼之理纵舎之意扞皮开腠理奈何脉之屈折出入之处焉至而出焉至而止焉至而徐焉至而疾焉至而入六府之输于身者余愿尽闻少叙别离之处离而入隂别而入阳此何道而从行愿尽闻其方岐伯曰帝之所问鍼道毕矣黄帝曰愿卒闻之岐伯曰手太隂之脉出于大指之端内屈循白肉际至本节之后太渊留以澹外屈上于本节之下内屈与隂诸络会于鱼际数脉并注其气滑利伏行壅骨之下外屈出于寸口而行上至于肘内廉入于大筋之下内屈上行臑隂入腋下内屈走肺此顺行逆数之屈折也心主之脉出于中指之端内屈循中指内㢘以上留于掌中伏行两骨之间外屈出两筋之间骨肉之际其气滑利上二寸外屈出行两筋之间上至肘内㢘入于小筋之下留两骨之会上入于胷中内络于心脉黄帝曰手少隂之脉独无腧何也岐伯曰少隂心脉也心者五藏六府之大主也精神之所舎也其藏坚固邪弗能容也容之则心伤心伤则神去神去则死矣故诸邪之在于心者皆在于心之包络包络者心主之脉也故独无腧焉黄帝曰少隂独无腧者不病乎岐伯曰其外经病而藏不病故独取其经于掌后鋭骨之端其余脉出入屈折其行之徐疾皆如手少隂心主之脉行也故本腧者皆因其气之虚实徐疾以取之是谓因冲而写因衰而补如是者邪气得去真气坚固是谓因天之序黄帝曰持鍼纵舎奈何岐伯曰必先明知十二经脉之本末皮肤之寒热脉之盛衰滑濇其脉滑而盛者病日进虚而细者久以持大以濇者为痛痺隂阳如一者病难治其本末尚热者病尚在其热以衰者其病亦去矣持其尺察其肉之坚脆大小滑濇寒温燥湿因视目之五色以知五藏而决死生视其血脉察其色以知其寒热痛痺黄帝曰持鍼纵舎余未得其意也岐伯曰持鍼之道欲端以正安以静先知虚实而行疾徐左手执骨右手循之无与肉果写欲端以正补必闭肤辅鍼导气邪得淫泆真气得居黄帝曰扞皮开腠理奈何岐伯曰因其分肉左别其肤㣲内而徐端之适神不散邪气得去六府之病取之于合黄帝曰余闻五藏六府之气荥输所入为合令何道从入入安连过愿闻其故岐伯答曰此阳脉之别入于内属于府者也黄帝曰荥输与合各有名乎岐伯答曰荥输治外经合治内府黄帝曰治内府奈何岐伯曰取之于合黄帝曰合各有名乎岐伯答曰胃合于三里大肠合入于巨虚上廉小肠合入于巨虚下㢘三焦合入于委阳膀胱合入于委中央胆合入于阳陵泉黄帝曰取之奈何岐伯荅曰取之三里者低跗取之巨虚者举足取之委阳者屈伸而索之委中者屈而取之阳陵泉者正竖膝予之齐下至委阳之阳取之取诸外经者揄申而从之黄帝曰愿闻六府之病岐伯答曰面热者足阳明病鱼络血者手阳明病两跗之上脉竖陷者足阳明病此胃脉也大肠病者肠中切痛而鸣濯濯冬曰重感于寒即泄当脐而痛不能久立与胃同候取巨虚上㢘胃病者腹䐜胀胃脘当心而痛上支两脇膈咽不通饮食不下取之三里也小肠病者小腹痛腰嵴控睾而痛时窘之后当耳前热若寒甚若独肩上热甚及手小指次指之间热若脉陷者此其候也手太阳病也取之巨虚下廉三焦病者腹气满小腹尤坚不得小便窘急溢则水留即为胀候在足太阳之外大络大络在太阳少阳之间亦见于脉取委阳膀胱病者小便偏肿而痛以手按之即欲小便而不得肩上热若脉陷及足小指外㢘及胫踝后皆热若脉陷取委中央胆病者善太息口苦呕宿汁心下澹澹恐人将捕之嗌中吤吤然数唾在足少阳之本末亦视其脉之陷下者灸之其寒热者取阳陵泉黄帝曰刺之有道乎岐伯荅曰刺此者必中气穴无中肉节中气穴则鍼染于巷中肉节即皮肤痛补写反则病益笃中筋则筋缓邪气不出与其真相搏乱而不去反还内着用鍼不审以顺为逆也邪在五藏之刺邪在肺则病皮肤痛寒热上气喘汗出欬动肩背取之膺中外腧背三节五节之傍以手疾按之快然乃刺之取之缺盆中以越之邪在肝则两脇中痛寒中恶血在内行善掣节时脚肿取之行间以引胁下补三里以温胃中取血脉以散恶血取耳间青脉以去其掣邪在脾胃则病肌肉痛阳气有余隂气不足则热中善饥阳气不足隂气有余则寒中肠鸣腹痛隂阳俱有余若俱不足则有寒有热皆调于三里邪在肾则病骨痛隂痺隂痺者按之而不得腹胀腰痛大便难肩背颈项痛时眩取之涌泉崑崙视有血者尽取之邪在心则病心痛喜悲时眩仆视有余不足而调之其输也卫气失常皮肉气血筋骨之刺黄帝曰卫气之留于腹中搐积不行苑蕴不得常所使人肢脇胃中满喘唿逆息者何以去之伯髙曰其气积于胷中者上取之积于腹中者下取之上下皆满者傍取之黄帝曰取之奈何伯高对曰积于上写人迎天突喉中积于下者写三里与气街上下皆满者上下取之与季脇之下一寸重者鸡足取之诊视其脉大而弦急及絶不至者及腹皮急甚者不可刺也黄帝曰善黄帝问于伯高曰何以知皮肉气血筋骨之病也伯高曰色起两眉薄泽者病在皮脣色青黄赤白黑者病在肌肉营气濡然者病在血气目色青黄赤白黒者病在筋耳焦枯受尘垢病在骨黄帝曰病形何如取之奈何伯高曰夫百病变化不可胜数然皮有部肉有柱血气有输骨有属黄帝曰愿闻其故伯高曰皮之部输于四末肉之柱在臂胫诸阳分肉之间与足少隂分间血气之输输于诸络气血留居则盛而起筋部无隂无阳无左无右候病所在骨之属者骨空之所以受益而益脑髓者也黄帝曰取之奈何伯高曰夫病变化浮沉深浅不可胜穷各在其处病间者浅之甚者深之间者小之甚者衆之随变而调气故曰上工五乱之刺黄帝曰经脉十二者别为五行分为四时何失而乱何得而治岐伯曰五行有序四时有分相顺则治相逆则乱黄帝曰何谓相顺岐伯曰经脉十二者以应十二月十二月者分为四时四时者春秋冬夏其气各异营卫相随隂阳已和清浊不相干如是则顺之而治黄帝曰何谓逆而乱岐伯曰清气在隂浊气在阳营气顺脉卫气逆行清浊相干乱于胷中是谓大悗故气乱于心则烦心密嘿俛首静伏乱于肺则俛仰喘喝接手以唿乱于肠胃则为霍乱乱于臂胫则为四厥乱于头则为厥逆头重眩仆黄帝曰五乱者刺之有道乎岐伯曰有道以来有道以去审知其道是谓身寳黄帝曰善愿闻其道岐伯曰气在于心者取之手少隂心主之输气在于肺者取之手太隂荥足少隂输气在于肠胃者取之足太隂阳明不下者取之三里气在于头者取之天柱大杼不知取足太阳荥输气在于臂足取之先去血脉后取其阳明少阳之荥输黄帝曰补写奈何岐伯曰徐入徐出谓之导气补写无形谓之同精是非有余不足也乱气之相逆也黄帝曰允乎哉道明乎哉论请着之玉版命曰治乱也四盛关格之刺凡刺之道毕于终始明知终始五藏为纪隂阳定矣隂者主藏阳者主府阳受气于四末隂受气于五藏故写者迎之补者随之知迎知随气可令和和气之方必通隂阳五藏为隂六府为阳传之后世以血为盟敬之者昌慢之者亡无道行私必得天殃谨奉天道请言终始终始者经脉为纪持其脉口人迎以知隂阳有余不足平与不平天道毕矣所谓平人者不病不病者脉口人迎应四时也上下相应而俱往来也六经之脉不结动也本末之寒温之相守司也形肉血气必相称也是谓平人少气者脉口人迎俱少而不称尺寸也如是者则隂阳俱不足补阳则隂竭写隂则阳脱如是者可将以甘药不可饮以至剂如此者弗灸不已者因而写之则五藏气坏矣人迎一盛病在足少阳一盛而躁病在手少阳人迎二盛病在足太阳二盛而躁病在手太阳人迎三盛病在足阳明三盛而躁病在手阳明人迎四盛且大且数名曰溢阳溢阳为外格脉口一盛病在足厥隂一盛而躁在手心主脉口二盛病在足少隂二盛而躁在手少隂脉口三盛病在足太隂三盛而躁在手太隂脉口四盛且大且数者名曰溢隂溢隂为内闗内闗不通死不治人迎与太隂脉口俱盛四倍以上命曰闗格关格者与之短期人迎一盛写足少阳而补足厥隂二写一补日一取之必切而验之疎取之上气和乃止人迎二盛写足太阳补足少隂二写一补二日一取之必切而验之疎取之上气和乃止人迎三盛冩足阳明而补足太隂二写一补日二取之必切而验之疎取之上气和乃止脉口一盛写足厥隂而补足少阳二补一写日一取之必切而验之疎而取上气和乃止脉口二盛写足少隂而补足太阳二补一写二日一取之必切而验之疎取之上气和乃止脉口三盛写足太隂而补足阳明二补一写日二取之必切而验之疎而取之上气和乃止所以日二取之者太阳主胃大富于糓气故可日二取之也人迎与脉口俱盛三倍以上命曰隂阳俱溢如是者不开则血脉闭塞气无所行流淫于中五藏内伤如此者因而灸之则变易而为他病矣约方闗格之刺雷公问于黄帝曰细子得受业通于九鍼六十篇旦暮勤服之近者编絶久者简垢然尚讽诵弗置未尽解于意矣外揣言浑束为一未知所谓也夫大则无外小则无内大小无极髙下无度束之奈何士之才力或有厚薄智虑褊浅不能博大深奥自强于学若细子细子恐其散于后世絶于子孙敢问约之奈何黄帝曰善乎哉问也此先师之所禁坐私传之也割臂㰱血之盟也子若欲得之何不斋乎雷公再拜而起曰请闻命于是也乃斋宿三日而请曰敢问今日正阳细子愿以受盟黄帝乃与俱入斋室割臂㰱血黄帝亲祝曰今日正阳㰱血传方有敢背此言者反受其殃雷公再拜曰细子受之黄帝乃左握其手右授之书曰慎之慎之吾为子言之凡刺之理经脉为始营其所行知其度量内刺五藏外刺六府审察卫气为百病母调其虚实虚实乃止写其血络血尽不殆矣雷公曰此皆细子之所以通未知其所约也黄帝曰夫约方者犹约囊也囊满而弗约则输泄方成弗约则神与弗俱雷公曰愿为下材者弗满而约之黄帝曰未满而知约之以为工不可以为天下师雷公曰愿闻为工黄帝曰寸口主中人迎主外两者相应俱往俱来若引绳大小齐等春夏人迎㣲大秋冬寸口㣲大如是者名曰平人人迎大一倍于寸口病在足少阳一倍而躁在手少阳人迎二倍病在足太阳二倍而躁病在手太阳人迎三倍病在足阳明三倍而躁病在手阳明盛则为热虚则为寒𦂳则为痛痺代则乍甚乍间盛则写之虚则补之𦂳痛则取之分肉代则取血络且饮药陷下则灸之不盛不虚以经取之名曰经刺人迎四倍者且大且数名曰溢阳溢阳为外格死不治必审按其本末察其寒热以验其藏府之病寸口大于人迎一倍病在足厥隂一倍而躁在手心主寸口二倍病在足少隂二倍而躁在手少隂寸口三倍病在足太隂三倍而躁在手太隂盛则胀满寒中食不化虚则热中出糜少气溺色变𦂳则痛痺代则乍痛乍止盛则写之虚则补之𦂳则先刺而后灸之代则取血络而后调之陷下则徒灸之陷下者脉血结于中中有着血血寒故宜灸之不盛不虚以经取之寸口四倍者名曰内闗内闗者且大且数死不治必审察其本末之寒温以验其藏府之病通其营输乃可传于大数大数曰盛则徒写之虚则徒补之𦂳则灸刺且饮药陷下则徒灸之不盛不虚以经取之所谓经治者饮药亦曰灸刺脉急则引脉大以弱则欲安静用力无劳也缪刺巨刺黄帝问曰余闻缪刺未得其意何谓缪刺岐伯对曰夫邪之客于形也必先舎于皮毛留而不去入舎于孙脉留而不去入舎于络脉留而不去入舎于经脉内连五藏散于肠胃隂阳俱感五藏乃伤此邪之从皮毛而入极于五藏之次也如此则治其经焉今邪客于皮毛入舎于孙络留而不去闭塞不通不得入于经流溢于大络而生竒病也夫邪客大络者左注右右注左上下左右与经相干而布于四末其气无常处不入于经俞命曰缪刺帝曰愿闻缪刺以左取右以右取左奈何其与巨刺何以别之岐伯曰邪客于经左盛则右病右盛则左病亦有移易者左痛未已而右脉先病如此者必巨刺之必中其经非络脉也故络病者其痛与经脉缪处故命曰缪刺帝曰愿闻缪刺奈何取之何如岐伯曰邪客于足少隂之络令人卒心痛暴胀胸脇支满无积者刺然骨之前出血如食顷而已不已左取右右取左病新发者取五日已邪客于手少阳之络令人喉痺舌卷口干心烦臂外㢘痛手不及头刺手中指次指爪甲上去端如韭叶各一痏壮者立已老者有顷已左取右右取左此新病数日已邪客于足厥隂之络令人卒疝暴痛刺足大指爪甲上与肉交者各一痏男子立已女子有顷已左取右右取左邪客于足太阳之络令人头项肩痛刺足小指爪甲上与肉交者各一痏立已不已刺外踝下三痏左取右右取左如食顷已邪客于手阳明之络令人气满胷中喘息而支胠胷中热刺手大指次指爪甲上去端如韭叶各一痏左取右右取左如食顷已邪客于臂掌之间不可得屈刺其踝后先以指按之痛乃刺之以月死生为数月生一日一痏二日二痏十五日十五痏十六日十四痏邪客于足阳硚之脉令人目痛从内眦始刺外踝之下半寸所各二痏左刺右右刺左如行十里顷而已人有所堕坠恶血留内腹中满胀不得前后先饮利药此上伤厥隂之脉下伤少隂之络刺足内踝之下然骨之前血脉出血刺足跗上动脉不已刺三毛上各一痏见血立已左刺右右刺左善悲惊不乐刺如右方邪客于手阳明之络令人耳聋时不闻音刺手大指次指爪甲上去端如韭叶各一痏立闻不已刺中指爪甲上与肉交者立闻其不时闻者不可刺也耳中生风者亦刺之如此数左刺右右刺左凡痺往来行无常处者在分肉间痛而刺之以月死生为数用鍼者随气盛衰以为痏数鍼过其日数则脱气不及日数则气不写左刺右右刺左病已止不已复刺之如法月生一日一痏二日二痏渐多之十五日十五痏十六日十四痏渐少之邪客于足阳明之络令人鼽衂上齿寒刺足中指次指爪甲上与肉交者各一痏左刺右右刺左邪客于足少阳之络令人脇痛不得息欬而汗出刺足小指次指爪甲上与肉交者各一痏不得息立已汗出立止欬者温衣饮食一日已左刺右右刺左病立已不已复刺如法邪客于足少隂之络令人嗌痛不可内食无故善怒气上走贲上刺足下中央之脉各三痏凡六刺立已左刺右右刺左嗌中肿不能内唾时不能出唾者刺然骨之前出血立已左刺右右刺左邪客于足太隂之络令人腰痛引少腹控䏚不可以仰息刺腰尻之解两胂之上是腰俞以月死生为痏数发鍼立已左刺右右刺左邪客于足太阳之络令人拘挛背急引脇而痛刺之从项始数嵴椎侠嵴疾按之应手如痛刺之傍三痏立已邪客于足少阳之络令人留于枢中痛髀不可举刺枢中以毫鍼寒则久留鍼以月死生为数立已治诸经刺之所过者不病则缪刺之耳聋刺手阳明不已刺其通脉出耳前者齿龋刺手阳明不已刺其脉入齿中者立已邪客于五藏之间其病也脉引而痛时来时止视其病缪刺之于手足爪甲上视其脉出其血间日一刺一刺不已五刺已缪传引上齿齿脣寒痛视其手背脉血者去之足阳明中指爪甲上一痏手大指次指爪甲上各一痏立已左取右右取左邪客于手足少隂太隂足阳明之络此五络皆会于耳中上络左角五络俱竭令人身脉皆动而形无知也其状若尸或曰尸厥刺其足大指内侧爪甲上去端如韭叶后刺足心后刺足中指爪甲上各一痏后刺手大指内侧去端如韭叶后刺手心主少隂鋭骨之端各一痏立已不已以竹管吹其两耳鬄其左角之发方一寸燔治饮以美酒一杯不能饮者灌之立已凡刺之数先视其经脉切而从之审其虚实而调之不调者经刺之有痛而经不病者缪刺之因视其皮部有血络者尽取之此缪刺之数也类经卷二十类经钦定四库全书类经卷二十一明张介賔撰鍼刺类隂阳形气外内易难黄帝问于少师曰余闻人之生也有刚有柔有弱有强有短有长有隂有阳愿闻其方少师荅曰隂中有隂阳中有阳审知隂阳刺之有方得病所始刺之有理谨度病端与时相应内合于五藏六府外合于筋骨皮肤是故内有隂阳外亦有隂阳在内者五藏为隂六府为阳在外者筋骨为隂皮肤为阳故曰病在隂之隂者刺隂之荥输病在阳之阳者刺阳之合病在阳之隂者刺隂之经病在隂之阳者刺络脉故曰病在阳者命曰风病在隂者命曰痺病隂阳俱病命曰风痺病有形而不痛者阳之类也无形而痛者隂之类也无形而痛者其阳完而隂伤之也急治其隂无攻其阳有形而不痛者其隂完而阳伤之也急治其阳无攻其隂隂阳俱动乍有形乍无形加以烦心命曰隂胜其阳此谓不表不里其形不久黄帝问于伯髙曰余闻形气病之先后外内之应奈何伯髙荅曰风寒伤形忧恐忿怒伤气气伤藏乃病藏寒伤形乃应形风伤筋脉筋脉乃应此形气外内之相应也黄帝曰刺之奈何伯髙荅曰病九日者三刺而已病一月者十刺而已多少逺近以此衰之久痺不去身者视其血络尽出其血黄帝曰外内之病难易之治奈何伯髙荅曰形先病而未入藏者刺之半其日藏先病而形乃应者刺之倍其日此月内难易之应也刺有三变营衞寒痺黄帝曰余闻刺有三变何谓三变伯髙荅曰有刺营者有刺衞者有刺寒痺之留经者黄帝曰刺三变者奈何伯髙荅曰刺营者出血刺衞者出气刺寒痺者内热黄帝曰营卫寒痺之为病奈何伯髙荅曰营之生病也寒热少气血上下行卫之生病也气痛时来时去怫忾贲响风寒客于肠胃之中寒痺之为病也留而不去时痛而皮不仁黄帝曰刺寒痺内热奈何伯髙答曰刺布衣者以火焠之刺大人者以药熨之黄帝曰药熨奈何伯髙荅曰用淳酒二十升蜀椒一升干姜一斤桂心一斤凡四种皆㕮咀渍酒中用绵絮一斤细白布四丈并内酒中置酒马矢煴中盖封涂勿使泄五日五夜出布绵絮曝干之干复渍以尽其汁每渍必晬其日乃出干干并用滓与绵絮复布为复巾长六七尺为六七巾则用之生桑炭炙巾以熨寒痺所刺之处令热入至于病所寒复炙巾以熨之三十遍而止汗出以巾拭身亦三十遍而止起步内中无见风每刺必熨如此病已矣此所谓内热也刺有五节黄帝问于岐伯曰余闻刺有五节奈何岐伯曰固有五节一曰振埃二曰发蒙三曰去爪四曰彻衣五曰解惑黄帝曰夫子言五节余未知其意岐伯曰振埃者刺外经去阳病也发蒙者刺府输去府病也去爪者刺闗节肢络也彻衣者尽刺诸阳之奇输也解惑者尽知调隂阳补写有余不足相倾移也黄帝曰刺节言振埃夫子乃言刺外经去阳病余不知其所谓也愿卒闻之岐伯曰振埃者阳气大逆上满于胷中愤瞋肩息大气逆上喘喝坐伏病恶埃烟䭇不得息请言振埃尚疾于振埃黄帝曰善取之何如岐伯曰取之天容黄帝曰其欬上气穷诎胸痛者取之奈何岐伯曰取之㢘泉黄帝曰取之有数乎岐伯曰取天容者无过一里取廉泉者血变而止帝曰善哉黄帝曰刺节言发蒙余不得其意夫发蒙者耳无所闻目无所见夫子乃言刺府输去府病何输使然愿闻其故岐伯曰妙乎哉问也此刺之大约鍼之极也神明之类也口説书卷犹不能及也请言发蒙耳尚疾于发蒙也黄帝曰善愿卒闻之岐伯曰刺此者必于日中刺其听宫中其眸子声闻于耳此其输也黄帝曰善何谓声闻于耳岐伯曰刺邪以手坚按其两鼻窍而疾偃其声必应于鍼也黄帝曰善此所谓弗见为之而无目视见而取之神明相得者也黄帝曰刺节言去爪夫子乃言刺闗节肢络愿卒闻之岐伯曰腰嵴者身之大闗节也肢胫者人之管以趋翔也茎垂者身中之机隂精之候津液之道也故饮食不节喜怒不时津液内溢乃下留于睾血道不通日大不休俛仰不便趋翔不能此病荥然有水不上不下铍石所取形不可匿常不得蔽故命曰去爪帝曰善黄帝曰刺节言彻衣夫子乃言尽刺诸阳之奇输未有常处也愿卒闻之岐伯曰是阳气有余而隂气不足隂气不足则内热阳气有余则外热内热相抟热于怀炭外畏绵帛近不可近身又不可近席腠理闭塞则汗不出舌焦脣藁腊干嗌燥饮食不让美恶黄帝曰善取之奈何岐伯曰取之于其天府大杼三痏又刺中膂以去其热补足手太隂以出其汗热去汗稀疾于彻衣黄帝曰善黄帝曰刺节言解惑夫子乃言尽知调隂阳补写有余不足相倾移也惑何以解之岐伯曰大风在身血脉偏虚虚者不足实者有余轻重不得倾侧宛伏不知东西不知南北乍上乍下乍反乍覆颠倒无常甚于迷惑黄帝曰善取之奈何岐伯曰写其有余补其不足隂阳平复用鍼若此疾于解惑黄帝曰善请藏之灵兰之室不敢妄出也五邪之刺黄帝曰余闻刺有五邪何谓五邪岐伯曰病有持痈者有容大者有狭小者有热者有寒者是谓五邪黄帝曰刺五邪奈何岐伯曰凡刺五邪之方不过五章痺热消灭肿聚散亾寒痺益温小者益阳大者必去请道其方凡刺痈邪无迎陇易俗移性不得脓脆道更行去其乡不安处所乃散亡诸隂阳过痈者取之其输冩之凡刺大邪日以小泄夺其有余乃益虚剽其通鍼其邪肌肉亲视之毋有反其真刺诸阳分肉间凡刺小邪日以大补其不足乃无害视其所在迎之界逺近尽至其不得外侵而行之乃自费刺分肉间凡刺热邪越而苍出游不归乃无病为开通辟门户使邪得出病乃已凡刺寒邪日以温徐往徐来致其神门户已闭气不分虚实得调其气存也黄帝曰官鍼奈何岐伯曰刺痈者用铍鍼刺大者用锋鍼刺小者用员利鍼刺热者用鑱鍼刺寒者用毫鍼也解结推引请言解论与天地相应与四时相副人叅天地故可为解下有渐洳上生苇蒲此所以知形气之多少也隂阳者寒暑也热则滋雨而在上根荄少汁人气在外皮肤缓腠理开血气减汗大泄皮淖泽寒则地冻水冰人气在中皮肤致腠理闭汗不出血气强肉坚濇当是之时善行水者不能往冰善穿地者不能凿冻善用鍼者亦不能取四厥血脉凝结坚抟不往来者亦未可即柔故行水者必待天温冰释冻解而水可行地可穿也人脉犹是也治厥者必先熨调和其经掌与腋肘与脚项与嵴以调之火气已通血脉乃行然后视其病脉淖泽者刺而平之坚𦂳者破而散之气下乃止此所谓以解结者也用鍼之类在于调气气积于胃以通营卫各行其道宗气留于海其下者注于气街其上者走于息道故厥在于足宗气不下脉中之血凝而留止弗之火调弗能取之用鍼者必先察其经络之实虚切而循之按而弹之视其应动者乃后取之而下之六经调者谓之不病虽病谓自已也一经上实下虚而不通者此必有横络盛加于大经令之不通视而写之此所谓解结也上寒下热先刺其项太阳久留之已刺则熨项与肩胛令热下合乃止此所谓推而上之者也上热下寒视其虚脉而䧟之于经络者取之气下乃止此所谓引而下之者也大热徧身狂而妄见妄闻妄言视足阳明及大络取之虚者补之血而实者写之因其偃卧居其头前以两手四指挟按颈动脉久持之卷而切推下至缺盆中而复止如前热去乃止此所谓推而散之者也刺诸风黄帝问曰余闻风者百病之始也以鍼治之奈何岐伯对曰风从外入令人振寒汗出头痛身重恶寒治在风府调其隂阳不足则补有余则写大风颈项痛刺风府风府在上椎大风汗出炙譩譆譩譆在背下侠嵴傍三寸所厌之令病者唿譩譆譩譆应手从风憎风刺眉头病风且寒且热炅汗出一日数过先刺诸分理络脉汗出且寒且热三日一刺百日而已病大风骨节重须眉堕名曰大风刺肌肉为故汗出百日刺骨髓汗出百日凡二百日须眉生而止鍼疠风者素刺其肿上已刺以鋭鍼鍼其处按出其恶气肿尽乃止常食方食无食他食偏枯身偏不用而痛言不变志不乱病在分腠之间巨鍼取之益其不足损其有余乃可复也痱之为病也身无痛者四肢不收智乱不甚其言微知可治甚则不能言不可治也病先起于阳后入于隂者先取其阳后取其隂浮而取之风痉身反折先取足太阳及腘中及血络出血中有寒取三里刺灸癫狂目眦外决于靣者为鋭眦在内近鼻者为内眦上为外眦下为内眦癫疾始生先不乐头重痛视举目赤甚作极已而烦心候之于颜取手太阳阳明太隂血变而止癫疾始作而引口啼唿喘悸者候之手阳明太阳左强者攻其右右强者攻其左血变而止癫疾始作先反僵因而嵴痛候之足太阳阳明太隂手太阳血变而止治癫疾者常与之居察其所当取之处病至视之有过者写之置其血于瓠壶之中至其发时血独动矣不动灸穷骨二十壮穷骨者骶骨也骨癫疾者顑齿诸腧分肉皆满而骨居汗出烦悗呕多沃沫气下泄不治筋癫疾者身倦挛急大刺项大经之大杼脉呕多沃沫气下泄不治脉癫疾者暴仆四肢之脉皆胀而纵脉满尽刺之出血不满灸之挟项太阳灸带脉于腰相去三寸诸分肉本输呕多沃沫气下泄不治癫疾者疾发如狂者死不治狂始生先自悲也喜忘苦怒善恐者得之忧饥治之取手太隂阳明血变而止及取足太隂阳明狂始发少卧不饥自髙贤也自辩智也自尊贵也善骂詈日夜不休治之取手阳明太阳太隂舌下少隂视之盛者皆取之不盛释之也狂言惊善笑好歌乐妄行不休者得之大恐治之取手阳明太阳太隂狂目妄见耳妄闻善唿者少气之所生也治之取手太阳太隂阳明足太隂头两顑狂者多食善见鬼神善笑而不发于外者得之有所大喜治之取足太隂太阳阳明后取手太隂太阳阳明狂而新发未应如此者先取曲泉左右动脉及盛者见血有顷已不已以法取之灸骨骶二十壮病在诸阳脉且寒且热诸分且寒且热名曰狂刺之虚脉视分尽热病已止病初发嵗一发不治月一发不治月四五发名曰癫病刺诸分诸脉其无寒者以鍼调之病已止刺癎惊脉五鍼手太隂各五刺经太阳五刺手少隂经络傍者一足阳明一上踝五寸刺三鍼肾主水水俞五十七穴黄帝问曰少隂何以主肾肾何以主水岐伯对曰肾者至隂也至隂者盛水也肺者太隂也少隂者冬脉也故其本在肾其末在肺皆积水也帝曰肾何以能聚水而生病岐伯曰肾者胃之闗也闗门不利故聚水而从其类也上下溢于皮肤故为胕肿胕肿者聚水而生病也帝曰诸水皆生于肾乎岐伯曰肾者牝藏也地气上者属于肾而生水液也故曰至隂勇而劳甚则肾汗出肾汗出逢于风内不得入于藏府外不得越于皮肤客于𤣥府行于皮里传为胕肿本之于肾名曰风水所谓𤣥府者汗空也帝曰水俞五十七处者是何主也岐伯曰肾俞五十七穴积隂之所聚也水所从出入也尻上五行行五者此肾俞故水病下为胕肿大腹上为喘唿不得卧者标本俱病故肺为喘唿肾为水肿肺为逆不得卧分为相输俱受者水气之所留也伏菟上各二行行五者此肾之街也三隂之所交结于脚也踝上各一行行六穴此肾脉之下行也名曰太冲凡五十七穴者皆藏之隂络水之所客也风㽷肤胀为五十七痏取皮肤之血者尽取之徒㽷先取环谷下三寸以铍鍼鍼之已刺而筩之而内之入而复之以尽其㽷必坚来缓则烦悗来急则安静间日一刺之㽷尽乃止饮闭药方刺之时徒饮之方饮无食方食无饮无食他食百三十五日热病五十九俞帝曰夫子言治热病五十九俞余论其意未能领别其处愿闻其处因闻其意岐伯曰头上五行行五者以越诸阳之热逆也大杼膺俞缺盆背俞此八者以写胷中之热也气街三里巨虚上下廉此八者以写胃中之热也云门髃骨委中髓空此八者以写四支之热也五藏俞傍五此十者以写五藏之热也凡此五十九穴者皆热之左右也帝曰人伤于寒而传为热何也岐伯曰夫寒盛则生热也诸热病死生刺法热病三日而气口静人迎躁者取之诸阳五十九刺以写其热而出其汗实其隂以补其不足者身热甚隂阳皆静者勿刺也其可刺者急取之不汗出则泄所谓勿刺者有死征也热病七日八日脉口动喘而弦者急刺之汗且自出浅刺手大指间热病七日八日脉微小病者溲血口中干一日半而死脉代者一日死热病已得汗出而脉尚躁喘且复热勿刺肤喘甚者死热病七日八日脉不躁躁不散数后三日中有汗三日不汗四日死未曾汗者勿腠刺之热病先肤痛窒鼻充靣取之皮以第一鍼五十九苛轸鼻索皮于肺不得索之火火者心也热病先身濇倚而热烦悗干脣口嗌取之脉以第一鍼五十九肤胀口干寒汗出索脉于心不得索之水水者肾也热病嗌干多饮善惊卧不能起取之肤肉以第六鍼五十九目眦青索肉于脾不得索之木木者肝也热病靣青脑痛手足躁取之筋间以第四鍼于四逆筋躄目浸索筋于肝不得索之金金者肺也热病数惊瘛瘲而狂取之脉以第四鍼急写有余者癫疾毛发去索血于心不得索之水水者肾也热病身重骨痛耳聋而好瞑取之骨以第四鍼五十九刺骨病不食啮齿耳青索骨于肾不得索之土土者脾也热病不知所痛耳聋不能自收口干阳热甚隂颇有寒者热在髓死不可治热病头痛颞颥目脉痛善衂厥热病也取之以第三鍼视有余不足寒热痔热病体重肠中热取之以第四鍼于其腧及下诸指间索气于胃胳得气也热病挟脐急痛胷脇满取之涌泉与隂陵泉取以第四鍼鍼嗌里热病而汗且出及脉顺可汗者取之鱼际太渊大都太白写之则热去补之则汗出汗出大甚取内踝上横脉以止之热病已得汗而脉尚躁盛此隂脉之极也死其得汗而脉静者生热病者脉尚盛躁而不得汗者此阳脉之极也死脉盛躁得汗静者生热病不可刺者有九一曰汗不出大颧发赤哕者死二曰泄而腹满甚者死三曰目不明热不已者死四曰老人婴儿热而腹满者死五曰汗不出呕下血者死六曰舌本烂热不已者死七曰欬而衂汗不出出不至足者死八曰髓热者死九曰热而痉者死腰折瘈瘲齿噤齘也凡此九者不可刺也所谓五十九刺者两手外内侧各三凡十二痏五指间各一凡八痏足亦如是头入发一寸傍三分各三凡六痏更入发三寸邉五凡十痏耳前后口下者各一项中一凡六痏巅上一𩕄会一发际一亷泉一风池二天柱二刺寒热皮寒热者不可附席毛发焦鼻藁腊不得汗取三阳之络以补手太隂肌寒热者肌痛毛髪焦而脣藁腊不得汗取三阳于下以去其血者补足太隂以出其汗骨寒热者病无所安汗注不休齿未藁取其少隂于隂股之络齿已藁死不治骨厥亦然隂刺入一傍四处治寒热深专者刺大藏廹藏刺背背俞也刺之廹藏藏会腹中寒热去而止与刺之要发鍼而浅出血灸寒热灸寒热之法先灸项大椎以年为壮数次灸撅骨以年为壮数视背俞陷者灸之举臂肩上陷者灸之两季脇之间灸之外踝上絶骨之端灸之足小指次指间灸之腨下陷脉灸之外踝后灸之缺盆骨上切之坚动如筋者灸之膺中陷骨间灸之掌束骨下灸之齐下闗元三寸灸之毛际动脉灸之膝下三寸分间灸之足阳明跗上动脉灸之巅上一灸之犬所囓之处灸之三壮即以犬伤病法灸之凡当灸二十九处伤食灸之不已者必视其经之过于阳者数刺其俞而药之刺头痛厥头痛靣若肿起而烦心取之足阳明太隂厥头痛头脉痛心悲善泣视头动脉反盛者刺尽去血后调足厥隂厥头痛贞贞头重而痛写头上五行行五先取手少隂后取足少隂厥头痛意善忘按之不得取头靣左右动脉后取足太隂厥头痛项先痛腰嵴为应先取天柱后取足太阳厥头痛头痛甚耳前后脉涌有热写出其血后取足少阳真头痛头痛甚脑尽痛手足寒至节死不治头痛不可取于腧者有所击堕恶血在于内若肉伤痛未已可则刺不可逺取也头痛不可刺者大痺为恶日作者可令少愈不可已头半寒痛先取手少阳阳明后取足少阳阳明刺头项七窍病刺家不诊听病者言在头头疾痛为藏鍼之刺至骨病已上无伤骨肉及皮皮者道也颈侧之动脉人迎人迎足阳明也在婴筋之前婴筋之后手阳明也名曰扶突次脉足少阳脉也名曰天牖次脉足太阳也名曰天柱腋下动脉臂太隂也名曰天府阳迎头痛胷满不得息取之人迎暴瘖气鞕取扶突与舌本出血暴聋气蒙耳目不明取天牖暴挛癎眩足不任身取天柱暴瘅内逆肝肺相抟血溢鼻口取天府此为天牖五部臂阳明有入頄徧齿者名曰大迎下齿龋取之臂恶寒补之不恶寒写之足太阳有入頄徧齿者名曰角孙上齿龋取之在鼻与頄前方病之时其脉盛盛则写之虚则补之一曰取之出鼻外足阳明有挟鼻入于靣者名曰悬颅属口对入系目本视有过者取之损有余益不足反者益其足太阳有通项入于脑者正属目本名曰眼系头目苦痛取之在项中两筋间入脑乃别隂硚阳硚隂阳相交阳入隂隂出阳交于目锐眦阳气盛则瞋目隂气盛则瞑目其上气有音者治其喉中央在缺盆中者其病上冲喉者治其渐渐者上侠颐也失枕在肩上横骨间折使榆臂齐肘正灸嵴中喉痺舌卷口中干烦心心痛臂内廉痛不可及头取手小指次指爪甲下去端如韭叶目中赤痛从内眦始取之隂硚耳聋无闻取耳中耳鸣取耳前动脉耳痛不可刺者耳中有脓若有干盯矃耳无闻也耳聋取手小指次指爪甲上与肉交者先取手后取足耳鸣取手中指爪甲上左取右右取左先取手后取足聋而不痛者取足少阳聋而痛者取手阳明嗌干口中热如胶取足少隂喉痺不能言取足阳明能言取手阳明齿痛不恶凊饮取足阳明恶凊饮取手阳明衂而不止衃血流取足太阳衃血取手太阳不已刺宛骨下不已刺腘中出血顑痛刺手阳明与顑之盛脉出血顑痛刺足阳明曲周动脉见血立已不已按人迎于经立已项痛不可俛仰刺足太阳不可以顾刺手太阳也重舌刺舌柱以铍鍼也卒然失音之刺黄帝问于少师曰人之卒然忧恚而言无音者何道之塞何气出行使音不彰愿闻其方少师答曰咽喉者水谷之道也喉咙者气之所以上下者也会厌者音声之户也口脣者音声之扇也舌者音声之机也悬雍垂者音声之闗也颃颡者分气之所泄也横骨者神气所使主发舌者也故人之鼻洞涕出不收者颃颡不开分气失也是故厌小而疾薄则发气疾其开阖利其出气易其厌大而厚则开阖难其气出迟故重言也人卒然无音者寒气客于厌则厌不能发发不能下至其开阖不致故无音黄帝曰刺之奈何岐伯曰足之少隂上系于舌络于横骨终于会厌两写其血脉浊气乃辟会厌之脉上络任脉取之天突其厌乃发也刺心痛并虫瘕蛟蛕厥心痛与背相控善瘈如从后触其心伛偻者肾心痛也先取京骨崑崙发鍼不已取然谷厥心痛腹胀胷满心尤痛甚胃心痛也取之大都太白厥心痛痛如以锥鍼刺其心心痛甚者脾心痛也取之然谷太谿厥心痛色苍苍如死状终日不得太息肝心痛也取之行间太冲厥心痛卧若徒居心痛间动作痛益甚色不变肺心痛也取之鱼际太渊真心痛手足凊至节心痛甚旦发夕死夕发旦死心痛不可刺者中有盛聚不可取于腧肠中有虫瘕及蛟蛕皆不可取以小鍼心肠痛憹作痛肿聚往来上下行痛有休止腹热喜渴涎出者是蛟蛕也以手聚按而坚持之无令得移以大鍼刺之乆持之虫不动乃出鍼也㤣腹憹痛形中上者心痛引腰嵴欲呕取足少隂心痛腹胀啬啬然大便不利取足太隂心痛引背不得息刺足少隂不已取手少阳心痛引小腹满上下无常处便溲难刺足厥隂心痛但短气不足以息刺手太隂心痛当九节刺之按已刺按之立已不已上下求之得之立已类经卷二十一类经钦定四库全书类经卷二十二明张介賔撰鍼刺类刺胷背腹病背与心相控而痛所治天突与十椎及上纪上纪者胃脘也下纪者关元也背胷邪系隂阳左右如此其病前后痛濇胷脇痛而不得息不得卧上气短气偏痛脉满起斜出尻脉络胷脇支心贯鬲上肩加天突斜下肩交十椎下病在少腹有积刺皮以下至少腹而止刺侠嵴两傍四椎间刺两髂髎季脇肋间导腹中气热下已病在少腹腹痛不得大小便病名曰疝得之寒刺少腹两股间刺腰髁骨间刺而多之尽炅病已气满胷中喘息取足太隂大指之端去爪甲如薤叶寒则留之热则疾之气下乃止心疝暴痛取足太隂厥隂尽刺去其血络中热而喘取足少隂腘中血络小腹满大上走胃至心淅淅身时寒热小便不利取足厥隂腹满大便不利腹大亦上走胷嗌喘息喝喝然取足少隂腹满食不化腹向向然不能大便取足太隂气逆上刺膺中陷者与下胷动脉腹痛刺脐左右动脉已刺按之立已不已刺气街已刺按之立已肠中不便取三里盛写之虚补之腹中常鸣气上冲胷喘不能乆立邪在大肠刺肓之原巨虚上廉三里小腹控睾引腰嵴上冲心邪在小肠者连睾系属于嵴贯肝肺络心系气盛则厥逆上冲肠胃燻肝散于肓结于脐故取之肓原以散之刺太隂以予之取厥隂以下之取巨虚下亷以去之按其所过之经以调之善呕呕有苦长太息心中憺憺恐人将捕之邪在胆逆在胃胆液泄则口苦胃气逆则呕苦故曰呕胆取三里以下胃气逆则刺少阳血络以闭胆逆却调其虚实以去其邪饮食不下膈塞不通邪在胃脘在上脘则刺抑而下之在下脘则散而去之小腹痛肿不得小便邪在三焦约取之太阳大络视其络脉与厥隂小络结而血者肿上及胃脘取三里飱泄补三隂之上补隂陵泉皆乆留之热行乃止胀取三阳飱泄取三隂腹暴满按之不下取太阳经络者胃之募也少隂俞去嵴椎三寸傍五用员利鍼霍乱刺俞傍五足阳明及上傍三上膈下膈虫痈之刺黄帝曰气为上膈者食饮入而还出余已知之矣虫为下膈下膈者食晬时乃出余未得其意愿卒闻之岐伯曰喜怒不适食饮不节寒温不时则寒汁流于肠中流于肠中则虫寒虫寒则积聚守于下管则肠胃充郭卫气不营邪气居之人食则虫上食虫上食则下管虚下管虚则邪气胜之积聚以留留则痈成痈成则下管约其痈在管内者即而痛深其痈在外者则痈外而痛浮痈上皮热黄帝曰刺之奈何岐伯曰微按其痈视气所行先浅刺其傍稍内益深还而刺之毋过三行察其沉浮以为深浅已刺必熨令热入中日使热内邪气益衰大痈乃溃伍以参禁以除其内恬憺无为乃能行气后以咸苦化谷乃下矣刺腰痛足太阳脉令人腰痛引项嵴尻背如重状刺其郄中太阳正经出血春无见血少阳令人腰痛如以鍼刺其皮中循循然不可以俛仰不可以顾刺少阳成骨之端出血成骨在膝外廉之骨独起者夏无见血阳明令人腰痛不可以顾顾如有见者善悲刺阳明于胻前三痏上下和之出血秋无见血足少隂令人腰痛痛引嵴内廉刺少隂于内踝上二痏春无见血出血太多不可复也厥隂之脉令人腰痛腰中如张弓弩弦刺厥隂之脉在腨踵鱼腹之外循之累累然乃刺之其病令人善言黙黙然不慧刺之三痏解脉令人腰痛痛而引肩目䀮䀮然时遗溲刺解脉在膝筋肉分间郄外廉之横脉出血血变而止解脉令人腰痛如引带常如折腰状善恐刺解脉在郄中结络如黍米刺之血射以黑见赤血而已同隂之脉令人腰痛痛如小锤居其中怫然肿刺同隂之脉在外踝上絶骨之端为三痏阳维之脉令人腰痛痛上怫然肿刺阳维之脉脉与太阳合腨下间去地一尺所衡络之脉令人腰痛不可以俛仰仰则恐仆得之举重伤腰衡络絶恶血归之刺之在郄阳筋之间上郄数寸衡居为二痏出血会隂之脉令人腰痛痛上漯漯然汗出汗干令人欲饮饮已欲走刺直阳之脉上三痏在硚上郄下五寸横居视其盛者出血飞阳之脉令人腰痛痛上怫怫然甚则悲以恐刺飞阳之脉在内踝上五寸少隂之前与隂维之会昌阳之脉令人腰痛痛引膺目䀮䀮然甚则反折舌卷不能言刺内筋为二痏在内踝上大筋前太隂后上踝二寸所散脉令人腰痛而热热甚生烦腰下如有横木居其中甚则遗溲刺散脉在膝前骨肉分间络外廉束脉为三痏肉里之脉令人腰痛不可以欬欬则筋缩急刺肉里之脉为二痏在太阳之外少阳絶骨之后腰痛侠嵴而痛至头几几然目䀮䀮欲僵仆刺足太阳郄中出血腰痛上寒刺足太阳阳明上热刺足厥隂不可以俛仰刺足少阳中热而喘刺足少隂刺郄中出血腰痛上寒不可顾刺足阳明上热刺足太隂中热而喘刺足少隂大便难刺足少隂少腹满刺足厥隂如折不可以俛仰不可举刺足太阳引嵴内廉刺足少隂腰痛引少腹控䏚不可以仰刺腰尻交者两髁胂上以月生死为痏数发鍼立已左取右右取左腰痛不可以转揺急引隂卵刺八髎与痛上八髎在腰尻分间腰痛痛上寒取足太阳阳明痛上热取足厥隂不可以俛仰取足少阳刺厥痺刺热厥者留鍼反为寒刺寒厥者留鍼反为热刺热厥者二隂一阳刺寒厥者二阳一隂所谓二隂者二刺隂也一阳者一刺阳也风逆暴四肢肿身漯漯唏然时寒饥则烦饱则善变取手太隂表里足少隂阳明之经肉凊取荥骨凊取井经也厥逆为病也足暴凊胷若将裂肠若将以刀切之烦而不能食脉大小皆濇煖取足少隂凊取足阳明凊则补之温则写之厥逆腹胀满肠鸣胷满不得息取之下胷二胁欬而动手者与背腧以手按之立快者是也内闭不得溲刺足少隂太阳与骶上以长鍼气逆则取其太隂阳明厥隂甚取少隂阳明动者之经也少气身漯漯也言吸吸也骨痠体重懈惰不能动补足少隂短气息短不属动作气索补足少隂去血络也厥挟嵴而痛者至顶头沈沈然目䀮䀮然腰嵴强取足太阳腘中血络厥胷满靣肿脣漯漯然暴言难甚则不能言取足阳明厥气走喉而不能言手足凊大便不利取足少隂厥而腹向向然多寒气腹中谷谷便溲难取足太隂痿厥为四末束悗乃疾解之日二不仁者十日而知无休病已止热厥取足太隂少阳皆留之寒厥取足阳明少隂于足皆留之舌纵涎下烦悗取足少隂振寒洒洒鼓颔不得汗出腹胀烦悗取手太隂刺虚者刺其去也刺实者刺其来也厥痺者厥气上及腹取隂阳之络视主病也写阳补隂经也病在筋筋挛节痛不可以行名曰筋痺刺筋上为故刺分肉间不可中骨也病起筋炅病已止病在肌肤肌肤尽痛名曰肌痺伤于寒湿刺大分小分多发鍼而深之以热为故无伤筋骨伤筋骨痈发若变诸分尽热病已止病在骨骨重不可举骨髓酸痛寒气至名曰骨痺深者刺无伤脉肉为故其道大分小分骨热病已止骨痺举节不用而痛汗注烦心取三隂之经补之着痺不去乆寒不已卒取其三里刺四支病膺腧中膺背腧中背肩䏝虚者取之上手屈而不伸者其病在筋伸而不屈者其病在骨在骨守骨在筋守筋蹇膝伸不屈治其楗坐而膝痛治其机立而暑解治其骸关膝痛痛及拇指治其腘坐而膝痛如物隐者治其关膝痛不可屈伸治其背内连胻若折治阳明中俞髎若别治巨阳少隂荥淫泺胫痠不能乆立治少阳之维在外上五寸足髀不可举侧而取之在枢合中以员利鍼大鍼不可刺膝中痛取犊鼻以员利鍼发而间之鍼大如氂刺膝无疑转筋于阳治其阳转筋于隂治其隂皆卒刺之转筋者立而取之可令遂已痿厥者张而刺之可令立快也乆病可刺今夫五藏之有疾也譬犹刺也犹汚也犹结也犹閇也刺虽乆犹可拔也汚虽乆犹可雪也结虽乆犹可解也閇虽乆犹可决也或言乆疾之不可取者非其説也夫善用鍼者取其疾也犹拔刺也犹雪汚也犹解结也犹决閇也疾虽乆犹可毕也言不可治者未得其术也乆病者邪气入深刺此病者深内而乆留之间日而复刺之必先调其左右去其血脉刺道毕矣刺诸病诸痛刺诸热者如以手探汤刺寒清者如人不欲行隂有阳疾者取之下陵三里正徃无殆气下乃止不下复始也疾髙而内者取之隂之陵泉疾髙而外者取之阳之陵泉也身有所伤血出多及中风寒若有所堕坠四支懈惰不收名曰体惰取其小腹脐下三结交三结交者阳明太隂也脐下三寸关元也癃取之隂硚及三毛上及血络出血男子如蛊女子如怚身体腰嵴如解不欲饮食先取涌泉见血视跗上盛者尽见血也病注下血取曲泉疟不渴间日而作取足阳明渴而日作取手阳明喜怒而不欲食言益小刺足太隂怒而多言刺足少阳哕以草刺鼻嚏嚏而已无息而疾迎引之立已大惊之亦可已䏚络季脇引少腹而痛胀刺譩譆刺诸痛者其脉皆实故曰从腰以上者手太隂阳明皆主之从腰以下者足太隂阳明皆主之病在上者下取之病在下者髙取之病在头者取之足病在腰者取之腘病生于头者头重生于手者臂重生于足者足重治病者先刺其病所从生者也病痛者隂也痛而以手按之不得者隂也深刺之病在上者阳也病在下者隂也痒者阳也浅刺之病先起隂者先治其隂而后治其阳病先起阳者先治其阳而后治其隂刺痈疽五藏身有五部伏免一腓二腓者腨也背三五藏之腧四项五此五部有痈疽者死病始手臂者先取手阳明太隂而汗出病始头首者先取项太阳而汗出病始足胫者先取足阳明而汗出臂太隂可汗出足阳明可汗出故取隂而汗出甚者止之于阳取阳而汗出甚者止之于隂凡刺之害中而不去则精泄不中而去则致气精泄则病甚而恇致气则生为痈疽也䑕瘘寒热还刺寒府寒府在附膝外解营取膝上外者使之拜取足心者使之跪治腐肿者刺腐上视痈小大深浅刺刺大者多血小者深之必端内鍼为故止冬月少鍼非痈疽之谓帝曰春亟治经络夏亟治经俞秋亟治六府冬则闭塞闭塞者用药而少鍼䂖也所谓少鍼䂖者非痈疽之谓也痈疽不得顷时回痈不知所按之不应手乍来乍已刺手太隂傍三痏与缨脉各二掖痈大热刺足少阳五刺而热不止刺手心主三刺手太隂经络者大骨之会各三暴痈筋緛随分而痛魄汗不尽胞气不足治在经俞贵贱逆顺黄帝曰逆顺五体者言人骨节之小大肉之坚脆皮之厚薄血之清浊气之滑濇脉之长短血之多少经络之数余已知之矣此皆布衣匹夫之士也夫王公大人血食之君身体柔脆肌肉软弱血气慓悍滑利其刺之徐疾浅深多少可得同之乎岐伯荅曰膏粱菽藿之味何可同也气滑即出疾气濇则出迟气悍则鍼小而入浅气濇则鍼大而入深深则欲留浅则欲疾以此观之刺布衣者深以留之刺大人者微以徐之此皆因气慓悍滑利也黄帝曰形气之逆顺奈何岐伯曰形气不足病气有余是邪胜也急写之形气有余病气不足急补之形气不足病气不足此隂阳气俱不足也不可刺之刺之则重不足重不足则隂阳俱竭血气皆尽五藏空虚筋骨髓枯老者絶灭壮者不复矣形气有余病气有余此谓隂阳俱有余也急写其邪调其虚实故曰有余者写之不足者补之此之谓也故曰刺不知逆顺眞邪相搏满而补之则隂阳四溢肠胃充郭肝肺内䐜隂阳相错虚而写之则经脉空虚血气竭枯肠胃㒤辟皮肤薄着毛腠夭膲予之死期故曰用鍼之要在于知调隂与阳调隂与阳精气乃光合形与气使神内藏故曰上工平气中工乱脉下工絶气危生故曰下工不可不愼也必审五藏变化之病五脉之应经络之实虚皮之柔麤而后取之也刺有大约湏明逆顺黄帝问于伯髙曰余闻气有逆顺脉有盛衰刺有大约可得闻乎伯髙曰气之逆顺者所以应天地隂阳四时五行也脉之盛衰者所以候血气之虚实有余不足也刺之大约者必明知病之可刺与其未可刺与其已不可刺也黄帝曰候之奈何伯髙曰兵法曰无迎逢逢之气无击堂堂之阵刺法曰无刺熇熇之热无刺漉漉之汗无刺浑浑之脉无刺病与脉相逆者黄帝曰候其可刺奈何伯高曰上工刺其未生者也其次刺其未盛者也其次刺其已衰者也下工刺其方袭者也与其形之盛者也与其病之与脉相逆者也故曰方其盛也勿敢毁伤刺其已衰事必大昌故曰上工治未病不治已病此之谓也五禁五夺五过五逆九冝黄帝问于岐伯曰余闻刺有五禁何谓五禁岐伯曰禁其不可刺也黄帝曰余闻刺有五夺岐伯曰无写其不可夺者也黄帝曰余闻刺有五过岐伯曰补写无过其度黄帝曰余闻刺有五逆岐伯曰病与脉相逆命曰五逆黄帝曰余闻刺有九宜岐伯曰明知九鍼之论是谓九宜黄帝曰何谓五禁愿闻其不可刺之时岐伯曰甲乙日自乘无刺头无发蒙于耳内丙丁日自乘无振埃于肩喉亷泉戊巳日自乘四季无刺腹去爪写水庚辛日自乘无刺关节于股膝壬癸日自乘无刺足胫是谓五禁黄帝曰何谓五夺岐伯曰形肉已夺是一夺也大夺血之后是二夺也大汗出之后是三夺也大泄之后是四夺也新产及大血之后是五夺也此皆不可写黄帝曰何谓五逆岐伯曰热病脉静汗已出脉盛躁是一逆也病泄脉洪大是二逆也着痺不移䐃肉破身热脉偏絶是三逆也淫而夺形身热色夭然白及后下血衃血衃笃重是谓四逆也寒热夺形脉坚抟是谓五逆也鍼分三气失宜为害夫气之在脉也邪气在上浊气在中清气在下故鍼陷脉则邪气出鍼中脉则浊气出鍼太深则邪气反沉病益故曰皮肉筋脉各有所处病各有所宜各不同形各以任其所宜无实无虚损不足而益有余是谓甚病病益甚取五脉者死取三脉者恇夺隂者死夺阳者狂鍼害毕矣小鍼解曰夫气之在脉也邪气在上者言邪气之中人也髙故邪气在上也浊气在中者言水谷皆入于胃其精气上注于肺浊熘于肠胃言寒温不适饮食不节而病生于肠胃故命曰浊气在中也清气在下者言清湿地气之中人也必从足始故曰清气在下也鍼陷脉则邪气出者取之上鍼中脉则浊气出者取之阳明合也鍼大深则邪气反沉者言浅浮之病不欲深刺也深则邪气从之入故曰反沉也皮肉筋脉各有所处者言经络各有所主也取五脉者死言病在中气不足但用鍼尽大写其诸隂之脉也取三阳之脉者唯言尽写三阳之气令病人恇然不复也夺隂者死言取尺之五里五往者也夺阳者狂正言也用鍼先诊反治为害凡将用鍼必先诊脉视气之剧易乃可以治也五藏之气已絶于内而用鍼者反实其外是谓重竭重竭必死其死也静治之者輙反其气取腋与膺五藏之气已絶于外而用鍼者反实其内是谓逆厥逆厥则必死其死也躁治之者反取四末刺之害中而不去则精泄害中而去则致气精泄则病益甚而恇致气则生为痈疡小鍼解曰所谓五藏之气已絶于内者脉口气内絶不至反取其外之病处与阳经之合有留鍼以致阳气阳气至则内重竭重竭则死矣其死也无气以动故静所谓五藏之气已絶于外者脉口气外絶不至反取其四末之输有留鍼以致其隂气隂气至则阳气反入入则逆逆则死矣其死也隂气有余故躁勿迎五里能杀生人黄帝曰余以小鍼为细物也夫子乃言上合之于天下合之于地中合之于人余以为过鍼之意矣愿闻其故岐伯曰何物大于天乎夫大于鍼者惟五兵者焉五兵者死之备也非生之具且夫人者天地之鎭也其不可不参乎夫治民者亦唯鍼焉夫鍼之与五兵其孰小乎黄帝曰夫子之言鍼甚骏以配天地上数天文下度地纪内别五藏外次六府经脉二十八会尽有周纪能杀生人不能起死者子能反之乎岐伯曰能杀生人不能起死者也黄帝曰余闻之则为不仁然愿闻其道弗行于人岐伯曰是明道也其必然也其如刀劔之可以杀人如饮酒使人醉也虽勿诊犹可知矣黄帝曰愿卒闻之岐伯曰人之所受气者谷也谷之所注者胃也胃者水谷气血之海也海之所行云气者天下也胃之所出气血者经隧也经隧者五藏六府之大络也迎而夺之而已矣黄帝曰上下有数乎岐伯曰迎之五里中道而止五至而已五往而藏之气尽矣故五五二十五而竭其输矣此所谓夺其天气者也非能絶其命而倾其夀者也黄帝曰愿卒闻之岐伯曰闚门而刺之者死于家中入门而刺之者死于堂上黄帝曰善乎方明哉道请着之玉版以为重寳传之后世以为刺禁令民勿敢犯也隂尺动脉在五里五输之禁也得气失气在十二禁凡刺之法必察其形气形肉未脱少气而脉又躁躁厥者必为缪刺之散气可收聚气可布深居静处占神往来闭户塞牖魂魄不散专意一神精气之分毋闻人声以收其精必一其神令志在鍼浅而留之微而浮之以移其神气至乃休男内女外坚拒勿出谨守勿内是谓得气凡刺之禁新内勿刺新刺勿内已醉勿刺已刺勿醉新怒勿刺已刺勿怒新劳勿刺已刺勿劳已饱勿刺已刺勿饱已饥勿刺已刺勿饥已渴勿刺已刺勿渴大惊大恐必定其气乃刺之乘车来者卧而休之如食顷乃刺之出行来者坐而休之如行十里顷乃刺之凡此十二禁者其脉乱气散逆其营卫经气不次因而刺之则阳病入于隂隂病出为阳则邪气复生麤工勿察是谓伐身形体淫泆乃消脑髓津液不化脱其五味是谓失气也刺禁黄帝问曰愿闻刺要岐伯对曰病有浮沉刺有浅深各至其理无过其道过之则内伤不及则生外壅壅则邪从之浅深不得反为大贼内动五藏后生大病故曰病有在毫毛腠理者有在皮肤者有在肌肉者有在脉者有在筋者有在骨者有在髓者是故刺毫毛腠理无伤皮皮伤则内动肺肺动则秋病温疟泝泝然寒慄刺皮无伤肉肉伤则内动脾脾动则七十二日四季之月病腹胀烦不嗜食刺肉无伤脉脉伤则内动心心动则夏病心痛刺脉无伤筋筋伤则内动肝肝动则春病热而筋㢮刺筋无伤骨骨伤则内动肾肾动则冬病胀腰痛刺骨无伤髓髓伤则销铄胻酸体解㑊然不去矣黄帝问曰愿闻刺浅深之分岐伯对曰刺骨者无伤筋刺筋者无伤肉刺肉者无伤脉刺脉者无伤皮刺皮者无伤肉刺肉者无伤筋刺筋者无伤骨帝曰余未知其所谓愿闻其解岐伯曰刺骨无伤筋者鍼至筋而去不及骨也刺筋无伤肉者至肉而去不及筋也刺肉无伤脉者至脉而去不及肉也刺脉无伤皮者至皮而去不及脉也所谓刺皮无伤肉者病在皮中鍼入皮中无伤肉也刺肉无伤筋者过肉中筋也刺筋无伤骨者过筋中骨也此谓之反也刺害黄帝问曰愿闻禁数岐伯对曰藏有要害不可不察肝生于左肺藏于右心部于表肾治于里脾为之使胃为之市鬲肓之上中有父母七节之傍中有小心从之有福逆之有咎刺中心一日死其动为噫刺中肝五日死其动为语刺中肾六日死其动为嚏刺中肺三日死其动为欬刺中脾十日死其动为呑刺中胆一日半死其动为呕刺跗上中大脉血出不止死刺靣中熘脉不幸为盲刺头中脑户入脑立死刺舌下中脉太过血出不止为瘖刺足下布络中脉血不出为肿刺郄中大脉令人仆脱色刺气街中脉血不出为肿䑕仆刺嵴间中髓为伛刺乳上中乳房为肿根蚀刺缺盆中内陷气泄令人喘欬逆刺手鱼腹内陷为肿无刺大醉令人气乱无刺大怒令人气逆无刺大劳人无刺新饱人无刺大饥人无刺大渴人无刺大惊人刺隂股中大脉血出不止死刺客主人内陷中脉为内漏为聋刺膝髌出液为跛刺臂太隂脉出血多立死刺足少隂脉重虚出血为舌难以言刺膺中陷中肺为喘逆仰息刺肘中内陷气归之为不屈伸刺隂股下三寸内陷令人遗溺刺掖下脇间内陷令人欬刺少腹中膀胱溺出令人少腹满刺腨肠内陷为肿刺匡上陷骨中脉为漏为盲刺关节中液出不得屈伸类经卷二十二类经钦定四库全书卷类经卷二十三明张介賔撰运气类六六九九以正天度而气候立黄帝问曰余闻天以六六之节以成一岁人以九九制㑹计人亦有三百六十五节以为天地乆矣不知其所谓也岐伯对曰昭乎哉问也请遂言之夫六六之节九九制㑹者所以正天之度气之数也天度者所以制日月之行也气数者所以纪化生之用也天为阳地为隂日为阳月为隂行有分纪周有道理日行一度月行十三度而有奇焉故大小月三百六十五日而成岁积气余而盈闰矣立端于始表正于中推余于终而天度毕矣帝曰余已闻天度矣愿闻气数何以合之岐伯曰天以六六为节地以九九制㑹天有十日日六竟而周甲甲六复而终岁三百六十日法也夫自古通天者生之本本于隂阳其气九州九窍皆通乎天气故其生五其气三三而成天三而成地三而成人三而三之合则为九九分为九野九野为九藏故形藏四神藏五合为九藏以应之也帝曰余已闻六六九九之㑹也夫子言积气盈闰愿闻何谓气请夫子发蒙解惑焉岐伯曰此上帝所秘先师传之也帝曰请遂闻之岐伯曰五日谓之候三候谓之气六气谓之时四时谓之岁而各从其主治焉五运相袭而皆治之终朞之日周而复始时立气布如环无端候亦同法故曰不知年之所加气之盛衰虚实之所起不可以为工矣气淫气廹求其至也帝曰五运之始如环无端其太过不及何如岐伯曰五气更立各有所胜盛虚之变此其常也帝曰平气何如岐伯曰无过者也帝曰太过不及奈何岐伯曰在经有也帝曰何谓所胜岐伯曰春胜长夏长夏胜冬冬胜夏夏胜秋秋胜春所谓得五行时之胜各以气命其藏帝曰何以知其胜岐伯曰求其至也皆归始春未至而至此谓太过则薄所不胜而乘所胜也命曰气淫至而不至此谓不及则所胜妄行而所生受病所不胜薄之也命曰气廹所谓求其至者气至之时也谨候其时气可与期失时反候五治不分邪僻内生工不能禁也帝曰有不袭乎岐伯曰苍天之气不得无常也气之不袭是谓非常非常则变矣帝曰非常而变奈何岐伯曰变至则病所胜则微所不胜则甚因而重感于邪则死矣故非其时则微当其时则甚也天元纪黄帝问曰天有五行御五位以生寒暑燥湿风人有五藏化五气以生喜怒思忧恐论言五运相袭而皆治之终朞之日周而复始余已知之矣愿闻其与三隂三阳之候奈何合之鬼臾区稽首再拜对曰昭乎哉问也夫五运隂阳者天地之道也万物之纲纪变化之父母生杀之本始神明之府也可不通乎故物生谓之化物极谓之变隂阳不测谓之神神用无方谓之圣夫变化之为用也在天为𤣥在人为道在地为化化生五味道生智𤣥生神神在天为风在地为木在天为热在地为火在天为湿在地为土在天为燥在地为金在天为寒在地为水故在天为气在地成形形气相感而化生万物矣然天地者万物之上下也左右者隂阳之道路也水火者隂阳之徴兆也金木者生成之终始也气有多少形有盛衰上下相召而损益彰矣帝曰愿闻五运之主时也何如鬼㬰区曰五气运行各终朞日非独主时也帝曰请闻其所谓也鬼臾区曰臣积考太始天元册文曰太虚廖廓肇基化元万物资始五运终天布气眞灵总统坤元九星悬朗七曜周旋曰隂曰阳曰柔曰刚幽显既位寒暑弛张生生化化品物咸章臣斯十世此之谓也帝曰善何谓气有多少形有盛衰鬼臾区曰隂阳之气各有多少故曰三隂三阳也形有盛衰谓五行之治各有太过不及也故其始也有余而徃不足随之不足而往有余从之知迎知随气可与期应天为天符承岁为岁直三合为治帝曰上下相召奈何鬼臾区曰寒暑燥湿风火天之隂阳也三隂三阳上奉之木火土金水火地之隂阳也生长化收藏下应之天以阳生隂长地以阳杀隂藏天有隂阳地亦有隂阳故阳中有隂隂中有阳所以欲知天地之隂阳者应天之气动而不息故五岁而右迁应地之气静而守位故六朞而环㑹动静相召上下相临隂阳相错而变由生也帝曰上下周纪其有数乎鬼臾区曰天以六为节地以五为制周天气者六朞为一备终地纪者五岁为一周君火以明相火以位五六相合而七百二十气为一纪凡三十岁千四百四十气凡六十岁而为一周不及太过斯皆见矣帝曰夫子之言上终天气下毕地纪可谓悉矣余愿闻而藏之上以治民下以治身使百姓昭着上下和亲德泽下流子孙无忧传之后世无有终时可得闻乎鬼臾区曰至数之机廹迮以微其来可见其往可追敬之者昌慢之者亡无道行私必得天殃谨奉天道请言眞要帝曰善言始者必㑹于终善言近者必知其逺是则至数极而道不惑所谓明矣愿夫子推而次之令有条理简而不匮乆而不絶易用难忘为之纲纪至数之要愿尽闻之鬼臾区曰昭乎哉问明乎哉道如鼓之应桴响之应声也臣闻之甲己之岁土运统之乙庚之岁金运统之丙辛之岁水运统之丁壬之岁木运统之戊癸之岁火运统之帝曰其于三隂三阳合之奈何鬼臾区曰子午之岁上见少隂丒未之岁上见太隂寅申之岁上见少阳卯酉之岁上见阳明辰戌之岁上见太阳巳亥之岁上见厥隂少隂所谓标也厥隂所谓终也厥隂之上风气主之少隂之上热气主之太隂之上湿气主之少阳之上相火主之阳明之上燥气主之太阳之上寒气主之所谓本也是谓六元帝曰光乎哉道明乎哉论请着之玉版藏之金匮署曰天元纪五运六气上下之应黄帝坐明堂始正天纲临观八极考建五常请天师而问之曰论言天地之动静神明为之纪隂阳之升降寒暑彰其兆余闻五运之数于夫子夫子之所言正五气之各主岁耳首甲定运余因论之鬼臾区曰土主甲己金主乙庚水主丙辛木主丁壬火主戊癸子午之上少隂主之丑未之上太隂主之寅申之上少阳主之卯酉之上阳明主之辰戌之上太阳主之巳亥之上厥隂主之不合隂阳其故何也岐伯曰是明道也此天地之隂阳也夫数之可数者人中之隂阳也然所合数之可得者也夫隂阳者数之可十推之可百数之可千推之可万天地隂阳者不以数推以象之谓也帝曰愿闻其所始也岐伯曰昭乎哉问也臣览太始天元册文丹天之气经于牛女戊分黅天之气经于心尾己分苍天之气经于危室栁鬼素天之气经于亢氐昴毕𤣥天之气经于张翼娄胃所谓戊己分者奎壁角轸则天地之门户也夫候之所始道之所生不可不通也帝曰善论言天地者万物之上下左右者隂阳之道路未知其所谓也岐伯曰所谓上下者岁上下见隂阳之所在也左右者诸上见厥隂左少隂右太阳见少隂左太隂右厥隂见太隂左少阳右少隂见少阳左阳明右太隂见阳明左太阳右少阳见太阳左厥隂右阳明所谓靣北而命其位言其见也帝曰何谓下岐伯曰厥隂在上则少阳在下左阳明左太隂少隂在上则阳明在下左太阳右少阳太隂在上则太阳在下左厥隂右阳明少阳在上则厥隂在下左少隂右太阳阳明在上则少隂在下左太隂右厥隂太阳在上则太隂在下左少阳右少隂所谓靣南而命其位言其见也上下相遘寒暑相临气相得则和不相得则病帝曰气相得而病者何也岐伯曰以下临上不当位也帝曰动静何如岐伯曰上者右行下者左行左右周天余而复㑹也帝曰余闻鬼㬰区曰应地者静今夫子乃言下者左行不知其所谓也愿闻何以生之乎岐伯曰天地动静五行迁复虽鬼臾区其上候而已犹不能徧明夫变化之用天垂象地成形七曜纬虚五行丽地地者所以载生成之形类也虚者所以列应天之精气也形精之动犹根本之与枝叶也仰观其象虽逺可知也帝曰地之为下否乎岐伯曰地为人之下太虚之中者也帝曰冯乎岐伯曰大气举之也燥以干之暑以蒸之风以动之湿以润之寒以坚之火以温之故风寒在下燥热在上湿气在中火游行其间寒暑六入故令虚而化生也故燥胜则地干暑胜则地热风胜则地动湿胜则地泥寒胜则地裂火胜则地固矣南政北政隂阳交尺寸反帝曰天地之气何以候之岐伯曰天地之气胜复之作不形于诊也脉法曰天地之变无以脉诊此之谓也帝曰间气何如岐伯曰随气所在期于左右帝曰期之奈何岐伯曰从其气则和违其气则病不当其位者病迭移其位者病失守其位者危尺寸反者死隂阳交者死先立其年以知其气左右应见然后乃可以言死生之逆顺帝曰夫子言察隂阳所在而调之论言人迎与寸口相应若引绳小大齐等命曰平隂之所在寸口何如岐伯曰视岁南北可知之矣帝曰愿卒闻之岐伯曰北政之岁少隂在泉则寸口不应厥隂在泉则右不应太隂在泉则左不应南政之岁少隂司天则寸口不应厥隂司天则右不应太隂司天则左不应诸不应者反其诊则见矣帝曰尺候何如岐伯曰北政之岁三隂在下则寸不应三隂在上则尺不应南政之岁三隂在天则寸不应三隂在泉则尺不应左右同故曰知其要者一言而终不知其要流散无穷此之谓也天地六六之节标本之应亢则害承乃制黄帝问曰呜唿逺哉天之道也如迎浮云若视深渊视深渊尚可测迎浮云莫知其极夫子数言谨奉天道余闻而藏之心私异之不知其所谓也愿夫子溢志尽言其事令终不㓕乆而不絶天之道可得闻乎岐伯稽首再拜对曰明乎哉问天之道也此因天之序盛衰之时也帝曰愿闻天道六六之节盛衰何也岐伯曰上下有位左右有纪故少阳之右阳明治之阳明之右太阳治之太阳之右厥隂治之厥隂之右少隂治之少隂之右太隂治之太隂之右少阳治之此所谓气之标葢南靣而待之也故曰因天之序盛衰之时移光定位正立而待之此之谓也少阳之上火气治之中见厥隂阳明之上燥气治之中见太隂太阳之上寒气治之中见少隂厥隂之上风气治之中见少阳少隂之上热气治之中见太阳太隂之上湿气治之中见阳明所谓本也本之下中之见也见之下气之标也本标不同气应异象帝曰其有至而至有至而不至有至而太过何也岐伯曰至而至者和至而不至来气不及也未至而至来气有余也帝曰至而不至未至而至何如岐伯曰应则顺否则逆逆则变生变生则病帝曰善请言其应岐伯曰物生其应也气脉其应也帝曰善愿闻地理之应六节气位何如岐伯曰显明之右君火之位也君火之右退行一歩相火治之复行一歩土气治之复行一歩金气治之复行一歩水气治之复行一歩木气治之复行一歩君火治之相火之下水气承之水位之下土气承之土位之下风气承之风位之下金气承之金位之下火气承之君火之下隂精承之帝曰何也岐伯曰亢则害承廼制制生则化外列盛衰害则败乱生化大病类经卷二十三类经钦定四库全书类经卷二十四明张介賔撰运气类天符岁㑹帝曰盛衰何如岐伯曰非其位则邪当其位则正邪则变甚正则微帝曰何谓当位岐伯曰木运临卯火运临午土运临四季金运临酉水运临子所谓岁㑹气之平也帝曰非位何如岐伯曰岁不与㑹也帝曰土运之嵗上见太隂火运之岁上见少阳少隂金运之岁上见阳明木运之岁上见厥隂水运之岁上见太阳奈何岐伯曰天之与㑹也故天元册曰天符天符岁会何如岐伯曰太一天符之㑹也帝曰其贵贱何如岐伯曰天符为执法岁位为行令太一天符为贵人帝曰邪之中也奈何岐伯曰中执法者其病速而危中行令者其病徐而持中贵人者其病暴而死帝曰位之易也何如岐伯曰君位臣则顺臣位君则逆逆则其病近其害速顺则其病逺其害微所谓二火也帝曰五运行同天化者命曰天符余知之矣愿闻同地化者何谓也岐伯曰太过而同天化者三不及而同天化者亦三太过而同地化者三不及而同地化者亦三此凡二十四岁也帝曰愿闻其所谓也岐伯曰甲辰甲戌太宫下加太隂壬寅壬申太角下加厥隂庚子庚午太商下加阳明如是者三癸巳癸亥少徴下加少阳辛丑辛未少羽下加太阳癸卯癸酉少徴下加少隂如是者三戊子戊午太徴上临少隂戊寅戊申太徴上临少阳丙辰丙戌太羽上临太阳如是者三丁巳丁亥少角上临厥隂乙卯乙酉少商上临阳明己丑己未少宫上临太隂如是者三除此二十四岁则不加不临也帝曰加者何谓岐伯曰太过而加同天符不及而加同岁㑹也帝曰临者何谓岐伯曰太过不及皆曰天符而变行有多少病形有微甚生死有蚤晏耳六歩四周三合㑹同子甲相合命曰岁立帝曰愿闻其歩何如岐伯曰所谓歩者六十度而有奇故二十四歩积盈百刻而成日也帝曰六气应五行之变何如岐伯曰位有终始气有初中上下不同求之亦异也帝曰求之奈何岐伯曰天气始于甲地气始于子子甲相合命曰岁立谨候其时气可与期帝曰愿闻其岁六气始终蚤晏何如岐伯曰明乎哉问也甲子之岁初之气天数始于水下一刻终于八十七刻半二之气始于八十七刻六分终于七十五刻三之气始于七十六刻终于六十二刻半四之气始于六十二刻六分终于五十刻五之气始于五十一刻终于三十七刻半六之气始于三十七刻六分终于二十五刻所谓初六天之数也乙丑岁初之气天数始于二十六刻终于一十二刻半二之气始于一十二刻六分终于水下百刻三之气始于一刻终于八十七刻半四之气始于八十七刻六分终于七十五刻五之气始于七十六刻终于六十二刻半六之气始于六十二刻六分终于五十刻所谓六二天之数也丙寅岁初之气天数始于五十一刻终于三十七刻半二之气始于三十七刻六分终于二十五刻三之气始于二十六刻终于一十二刻半四之气始于一十二刻六分终于水下百刻五之气始于一刻终于八十七刻半六之气始于八十七刻六分终于七十五刻所谓六三天之数也丁卯岁初之气天数始于七十六刻终于六十二刻半二之气始于六十二刻六分终于五十刻三之气始于五十一刻终于三十七刻半四之气始于三十七刻六分终于二十五刻五之气始于二十六刻终于一十二刻半六之气始于一十二刻六分终于水下百刻所谓六四天之数也次戊辰岁初之气复始于一刻常如是无已周而复始帝曰愿闻其岁候何如岐伯曰悉乎哉问也日行一周天气始于一刻日行再周天气始于二十六刻日行三周天气始于五十一刻日行四周天气始于七十六刻日行五周天气复始于一刻所谓一纪也是故寅午戌岁气㑹同卯未亥岁气㑹同辰申子岁气㑹同巳酉丑岁气㑹同终而复始上下升降气有初中神机气立生化为用帝曰愿闻其用也岐伯曰言天者求之本言地者求之位言人者求之气交帝曰何谓气交岐伯曰上下之位气交之中人之居也故曰天枢之上天气主之天枢之下地气主之气交之分人气从之万物由之此之谓也帝曰何谓初中岐伯曰初凡三十度而有奇中气同法帝曰初中何也岐伯曰所以分天地也帝曰愿卒闻之岐伯曰初者地气也中者天气也帝曰其升降何如岐伯曰气之升降天地之更用也帝曰愿闻其用何如岐伯曰升已而降降者谓天降已而升升者谓地天气下降气流于地地气上升气腾于天故髙下相召升降相因而变作矣帝曰善寒湿相遘燥热相临风火相值其有间乎岐伯曰气有胜复胜复之作有德有化有用有变变则邪气居之帝曰何谓邪乎岐伯曰夫物之生从于化物之极由乎变变化之相薄成败之所由也故气有往复用有迟速四者之有而化而变风之来也帝曰迟速往复风所由生而化而变故因盛衰之变耳成败倚伏游乎中何也岐伯曰成败倚伏生乎动动而不已则变作矣帝曰有期乎岐伯曰不生不化静之期也帝曰不生化乎岐伯曰出入废则神机化㓕升降息则气立孤危故非出入则无以生长壮老已非升降则无以生长化收藏是以升降出入无器不有故器者生化之宇器散则分之生化息矣故无不出入无不升降化有小大期有近逺四者之有而贵常守反常则灾害至矣故曰无形无患此之谓也帝曰善有不生不化乎岐伯曰悉乎哉问也与道合同惟眞人也帝曰善五运太过不及下应民病上应五星德化政令灾变异侯黄帝问曰五运更治上应天朞隂阳往复寒暑迎随眞邪相薄内外分离六经波荡五气倾移太过不及专胜兼并愿言其始而有常名可得闻乎岐伯稽首再拜对曰昭乎哉问也是明道也此上帝所贵先师传之臣虽不敏往闻其旨帝曰余闻得其人不敎是谓失道传非其人慢泄天寳余诚韮德未足以受至道然而衆子哀其不终愿夫子保于无穷流于无极余司其事则而行之奈何岐伯曰请遂言之也上经曰夫道者上知天文下知地理中知人事可以长久此之谓也帝曰何谓也岐伯曰本气位也位天者天文也位地者地理也通于人气之变化者人事也故太过者先天不及者后天所谓治化而人应之也帝曰五运之化太过何如岐伯曰岁木太过风气流行脾土受邪民病飱泄食减体重烦寃肠鸣腹支满上应岁星甚则忽忽善怒眩冐巓疾化气不政生气独治云物飞动草木不宁甚而揺落反脇痛而吐甚冲阳絶者死不治上应太白星岁火太过炎暑流行金肺受邪民病疟少气欬喘血溢血泄注下嗌燥耳聋中热肩背热上应荧惑星甚则胷中痛脇支满脇痛膺背肩脾间痛两臂内痛身热骨痛而为浸淫收气不行长气独明雨水霜寒上应辰星上临少隂少阳火燔焫水泉涸物焦藁病反谵妄狂越欬喘息鸣下甚血溢泄不已太渊絶者死不治上应荧惑星岁土太过雨湿流行肾水受邪民病腹痛清厥意不乐体重烦寃上应鎭星甚则肌肉萎足痿不收行善瘈脚下痛饮发中满食减四支不举变生得位藏气伏化气独治之泉涌河衍涸泽生鱼风雨大至土崩溃鳞见于陆病腹满溏泄肠鸣反下甚而太谿絶者死不治上应岁星岁金太过燥气流行肝木受邪民病两脇下少腹痛目赤痛眦疡耳无所闻肃杀而甚则体重烦寃胷痛引背两脇满且痛引少腹上应太白星甚则喘欬逆气肩背痛尻隂股膝髀腨䯒足皆病上应荧惑星收气峻生气下草木歛苍干凋陨病反暴痛胠脇不可反侧欬逆甚而血溢太冲絶者死不治上应太白星岁水太过寒气流行邪害心火民病身热烦心躁悸隂厥上下中寒谵妄心痛寒气蚤至上应辰星甚则腹大胫肿喘欬寝汗出憎风大雨至埃雾朦郁上应鎭星上临太阳雨冰雪霜不时降湿气变物病反腹满肠鸣溏泄食不化渴而妄冐神门絶者死不治上应荧惑辰星帝曰善其不及何如岐伯曰悉乎哉问也岁木不及燥廼大行生气失应草木晚荣肃杀而甚则刚木辟着柔萎苍干上应太白星民病中清胠脇痛少腹痛肠鸣溏泄凉雨时至上应太白星其谷苍上临阳明生气失政草木再荣化气廼急上应太白鎭星其主苍蚤复则炎暑流火湿性燥柔脆草木焦藁下体再生华实齐化病寒热疮疡疿胗痈痤上应荧惑太白其谷白坚白露蚤降收杀气行寒雨害物虫食甘黄脾土受邪赤气后化心气晚治上胜肺金白气廼屈其谷不成欬而鼽上应荧惑太白星岁火不及寒廼大行长政不用物荣而下凝惨而甚则阳气不化廼折荣美上应辰星民病胷中痛脇支满两脇痛膺背肩胛间及两臂内痛郁冐朦昧心痛暴瘖胸腹大脇下与腰背相引而痛甚则屈不能伸髋髀如别上应荧惑辰星其谷丹复则埃鬰大雨且至黑气廼辱病鹜溏腹满食饮不下寒中肠鸣泄注腹痛暴挛痿痺足不任身上应鎭星辰星𤣥谷不成岁土不及风廼大行化气不令草木茂荣飘扬而甚秀而不实上应岁星民病飱泄霍乱体重腹痛筋骨繇复肌肉瞤酸善怒藏气举事蛰虫蚤附咸病寒中上应岁星鎭星其谷黅复则收政严峻名木苍凋胷脇暴痛下引少腹善太息虫食甘黄气客于脾黅谷廼减民食少失味苍谷廼损上应太白岁星上临厥隂流水不冰蛰虫来见藏气不用白廼不复上应岁星民廼康岁金不及炎火廼行生气廼用长气专胜庶物以茂燥烁以行上应荧惑星民病肩背瞀重嚏血便注下收气廼后上应太白星其谷坚芒复则寒雨暴至廼零冰雹霜雪杀物隂厥且格阳反上行头脑户痛延及脑顶发热上应辰星丹谷不成民病口疮甚则心痛岁水不及湿廼大行长气反用其化廼速暑雨数至上应鎭星民病腹满身重濡泄寒疡流水腰股痛发腘腨股膝不便烦寃足痿清厥脚下痛甚则胕肿藏气不政肾气不衡上应辰星其谷秬上临太隂则大寒数举蛰虫蚤藏地积坚氷阳光不治民病寒疾于下甚则腹满浮肿上应鎭星其主黅谷复则大风暴发草偃木零生长不鲜靣色时变筋骨併辟肉瞤瘛目视物疎璺肌肉胗发气并鬲中痛于心腹黄气廼损其谷不登上应岁星帝曰善愿闻其时也岐伯曰悉乎哉问也木不及春有鸣条律畅之化则秋有雾露清凉之政春有惨悽残贼之胜则夏有炎暑燔烁之复其𤯝东其藏肝其病内舍胠脇外在关节火不及夏有炳明光显之化则冬有严肃霜寒之政夏有惨凄凝冽之胜则不时有埃昏大雨之复其𤯝南其藏心其病内舎膺脇外在经络土不及四维有埃云润泽之化则春有鸣条鼓折之政四维发振拉飘腾之变则秋有肃杀霖霪之复其𤯝四维其藏脾其病内舍心腹外在肌肉四支金不及夏有光显郁蒸之令则冬有严凝整肃之应夏有炎烁燔燎之变则秋有氷雹霜雪之复其𤯝西其藏肺其病内舍膺脇肩背外在皮毛水不及四维有湍润埃云之化则不时有和风生发之应四维发埃昏骤注之变则不时有飘荡振拉之复其𤯝北其藏肾其病内舍腰嵴骨髓外在谿谷踹膝夫五运之政犹权衡也髙者抑之下者举之化者应之变者复之此生长化成收藏之理气之常也失常则天地四塞矣故曰天地之动静神明为之纪隂阳之往复寒暑彰其兆此之谓也帝曰夫子之言五气之变四时之应可谓悉矣夫气之动乱触遇而作发无常㑹卒然灾合何以期之岐伯曰夫气之动变固不常在而德化政令灾变不同其候也帝曰何谓也岐伯曰东方生风风生木其德敷和其化生荣其政舒启其令风其变振发其灾散落南方生热热生火其德彰显其化蕃茂其政明曜其令热其变销烁其灾燔焫中央生湿湿生土其德溽蒸其化丰备其政安静其令湿其变骤注其灾霖溃西方生燥燥生金其德清洁其化𦂳歛其政劲切其令燥其变肃杀其灾苍陨北方生寒寒生水其德凄沧其化清谧其政凝肃其令寒其变凓冽其灾氷雪霜雹是以察其动也有德有化有政有令有变有灾而物由之而人应之也五星之应帝曰夫子之言岁候不及其太过而上应五星今夫德化政令灾𤯝变易非常而有也卒然而动其亦为之变乎岐伯曰承天而行之故无妄动无不应也卒然而动者气之交变也其不应焉故曰应常不应卒此之谓也帝曰其应奈何岐伯曰各从其气化也帝曰其行之徐疾逆顺何如岐伯曰以道留乆逆守而小是谓省下以道而去去而速来曲而过之是谓省遗过也乆留而环或离或附是谓议灾与其德也应近则小应逺则大芒而大倍常之一其化甚大常之二其𤯝即也小常之一其化减小常之二是谓临视省下之过与其德也德者福之过者伐之是以象之见也髙而逺则小下而近则大故大则喜怒迩小则祸福逺岁运太过则运星北越运气相得则各行以道故岁运太过畏星失色而兼其母不及则色兼其所不胜肖者瞿瞿莫知其妙闵闵之当孰者为良妄行无徴示畏侯王帝曰其灾应何如岐伯曰亦各从其化也故时至有盛衰凌犯有逆顺留守有多少形见有善恶宿属有胜负徴应有吉凶矣帝曰其善恶何谓也岐伯曰有喜有怒有忧有䘮有泽有燥此象之常也必谨察之帝曰六者髙下异乎岐伯曰象见髙下其应一也故人亦应之德化政令不能相过帝曰其德化政令之动静损益皆何如岐伯曰夫德化政令灾变不能相加也胜复盛衰不能相多也往来小大不能相过也用之升降不能相无也各从其动而复之耳帝曰其病生何如岐伯曰德化者气之祥政令者气之章变易者复之纪灾𤯝者伤之始气相胜者和不相胜者病重感于邪则甚也帝曰善所谓精光之论大圣之业宣明大道通于无穷究于无极也余闻之善言天者必应于人善言古者必验于今善言气者必彰于物善言应者同天地之化善言化言变者通神明之理非夫子孰能言至道欤廼择良兆而藏之灵室每旦读之命曰气交变非斋戒不敢发愼传也类经卷二十四类经钦定四库全书类经卷二十五明张介賔撰运气类五运三气之纪物生之应黄帝问曰太虚寥廓五运廻薄衰盛不同损益相从愿闻平气何如而名何如而纪也岐伯对曰昭乎哉问也木曰敷和火曰升明土曰备化金曰审平水曰静顺帝曰其不及奈何岐伯曰木曰委和火曰伏明土曰卑监金曰从革水曰涸流帝曰太过何谓岐伯曰木曰发生火曰赫曦土曰敦阜金曰坚成水曰流衍帝曰三气之纪愿闻其候岐伯曰悉乎哉问也敷和之纪木德周行阳舒隂布五化宣平其气端其性随其用曲直其化生荣其类草木其政发散其候温和其令风其藏肝肝其畏清其主目其谷麻其果李其实核其应春其虫毛其畜犬其色苍其养筋其病里急支满其味酸其音角其物中坚其数八升明之纪正阳而治德施周普五化均衡其气髙其性速其用燔灼其化蕃茂其类火其政明曜其候炎暑其令热其藏心心其畏寒其主舌其谷麦其果杏其实络其应夏其虫羽其畜马其色赤其养血其病瞤瘛其味苦其音徴其物脉其数七备化之纪气恊天休德流四政五化齐修其气平其性顺其用高下其化丰满其类土其政安静其候溽蒸其令湿其藏脾脾其畏风其主口其谷稷其果枣其实肉其应长夏其虫倮其畜牛其色黄其养肉其病否其味甘其音宫其物肤其数五审平之纪收而不争杀而无犯五化宣明其气洁其性刚其用散落其化坚歛其类金其政劲肃其候清切其令燥其藏肺肺其畏热其主鼻其谷稻其果桃其实殻其应秋其虫介其畜鸡其色白其养皮毛其病欬其味辛其音商其物外坚其数九静顺之纪藏而勿害治而善下五化咸整其气明其性下其用沃衍其化凝坚其类水其政流演其候凝肃其令寒其藏肾肾其畏湿其主二隂其谷豆其果栗其实濡其应冬其虫鳞其畜彘其色黒其养骨髓其病厥其味咸其音羽其物濡其数六故生而勿杀长而勿罚化而勿制收而勿害藏而勿抑是谓平气委和之纪是谓胜生生气不政化气廼扬长气自平收令廼蚤凉雨时降风云并兴草木晚荣苍干凋落物秀而实肤肉内充其气歛其用聚其动緛戾拘缓其发惊骇其藏肝其果枣李其实核殻其谷稷稻其味酸辛其色白苍其畜犬鸡其虫毛介其主雾露凄沧其声角商其病揺动注恐从金化也少角与判商同上角与正角同上商与正商同其病支废痈肿疮疡其甘虫邪伤肝也上宫与正宫同肃飋肃杀则炎赫沸腾𤯝于三所谓复也其主飞蠧蛆雉廼为雷霆伏明之纪是谓胜长长气不宣藏气反布收气自政化令廼衡寒清数举暑令廼薄承化物生生而不长成实而稚遇化已老阳气屈伏蛰虫蚤藏其气郁其用暴其动彰伏变易其发痛其藏心其果栗桃其实络濡其谷豆稻其味苦咸其色𤣥丹其畜马彘其虫羽鳞其主冰雪霜寒其声徴羽其病昏惑悲忘从水化也少徴与少羽同上商与正商同邪伤心也凝惨慄冽则暴雨霖霪𤯝于九其主骤注雷霆震惊沈霒淫雨卑监之纪是谓减化化气不令生政独彰长气整雨廼愆收气平风寒并兴草木荣美秀而不实成而粃也其气散其用静定其动疡涌分溃痈肿其发濡滞其藏脾其果李栗其实濡核其谷豆麻其味酸甘其色苍黄其畜牛犬其虫倮毛其主飘怒振发其声宫角其病留满否塞从木化也少宫与少角同上宫与正宫同上角与正角同其病飱泄邪伤脾也振拉飘扬则苍干散落其𤯝四维其主败折虎狼清气廼用生政廼辱从革之纪是谓折收收气廼后生气廼扬长化合德火政廼宣庶类以蕃其气扬其用躁切其动铿禁瞀厥其发欬喘其藏肺其果李杏其实殻络其殻麻麦其味苦辛其色白丹其畜鸡羊其虫介羽其主明曜炎烁其声商徴其病嚏欬鼽衂从火化也少商与少徴同上商与正商同上角与正角同邪伤肺也炎光赫烈则氷雪霜雹𤯝于七其主鳞伏彘䑕藏气蚤至廼生大寒涸流之纪是谓反阳藏令不举化气廼昌长气宣布蛰虫不藏土润水泉减草木条茂荣秀满盛其气滞其用渗泄其动坚止其发燥藁其藏肾其果枣杏其实濡肉其谷黍稷其味甘咸其色黅𤣥其畜彘牛其虫鳞倮其主埃郁昏翳其声羽宫其病痿厥坚下从土化也少羽与少宫同上宫与正宫同其病癃閟邪伤肾也埃昏骤雨则振拉摧㧞𤯝于一其主毛显狐狢变化不藏故乘危而行不速而至暴虐无德灾反及之微者复㣲甚者复甚气之常也发生之纪是谓启土疎泄苍气逹阳和布化隂气廼随生气淳化万物以荣其化生其气美其政散其令条舒其动掉眩巓疾其德鸣靡启拆其变振拉摧拔其谷麻稻其畜鸡犬其果李桃其色青黄白其味酸甘辛其象春其经足厥隂少阳其藏肝脾其虫毛介其物中坚外坚其病怒太角与上商同上徴则其气逆其病吐利不务其德则收气复秋气劲切甚则肃杀清气大至草木凋零邪廼伤肝赫曦之纪是谓蕃茂隂气内化阳气外荣炎暑施化物得以昌其化长其气髙其政动其令鸣显其动炎灼妄扰其德暄暑郁蒸其变炎烈沸腾其谷麦豆其畜羊彘其果杏栗其色赤白𤣥其味苦辛咸其象夏其经手少隂太阳手厥隂少阳其藏心肺其虫羽鳞其物脉濡其病笑疟疮疡血流狂妄目赤上羽与正徴同其收齐其病痓上徴而收气后也暴烈其政藏气廼复时见凝惨甚则雨水霜雹切寒邪伤心也敦阜之纪是谓广化厚德清静顺长以盈至隂内实物化充成烟埃朦郁见于厚土大雨时行湿气廼用燥政廼辟其化圆其气丰其政静其令周备其动濡积并稸其德柔润重淖其变震惊飘骤崩溃其谷稷麻其畜牛犬其果枣李其色黅𤣥苍其味甘咸酸其象长夏其经足太隂阳明其藏脾肾其虫倮毛其物肌核其病腹满四支不举大风迅至邪伤脾也坚成之纪是谓收引天气㓗地气明阳气随隂治化燥行其政物以司成收气繁布化洽不终其化成其气削其政肃其令锐切其动暴折疡疰其德雾露萧飋其变肃杀凋零其谷稻黍其畜鸡马其果桃杏其色白青丹其味辛酸苦其象秋其经手太隂阳明其藏肺肝其虫介羽其物殻络其病喘喝胷凭仰息上徴与正商同其生齐其病欬政暴变则名木不荣柔脆焦首长气斯救大火流炎烁且至蔓将藁邪伤肺也流衍之纪是谓封藏寒司物化天地严凝藏政以布长令不扬其化凛其气坚其政谧其令流注其动漂泄沃涌其德凝惨寒雰其变冰雪霜雹其谷豆稷其畜彘牛其果栗枣其色黒丹黅其味咸苦甘其象冬其经足少隂太阳其藏肾心其虫鳞倮其物濡满其病胀上羽而长气不化也政过则化气大举而埃昏气交大雨时降邪伤肾也故曰不恒其德则所胜来复政恒其理则所胜同化此之谓也天气地气制有所从帝曰其岁有不病而藏气不应不用者何也岐伯曰天气制之气有所从也帝曰愿卒闻之岐伯曰少阳司天火气下临肺气上从白起金用草木𤯝火见燔焫革金且耗大暑以行欬嚏鼽衂鼻窒疮疡寒热胕肿风行于地尘沙飞扬心痛胃脘痛厥逆鬲不通其主暴速阳明司天燥气下临肝气上从苍起木用而立土廼𤯝凄沧数至木伐草萎脇痛目赤掉振鼓慄筋痿不能乆立暴热至土廼暑阳气郁发小便变寒热如疟甚则心痛火行于藁流水不冰蛰虫廼见太阳司天寒气下临心气上从而火且明丹起金廼𤯝寒清时举胜则水冰火气髙明心热烦嗌干善渴鼽嚏喜悲数欠热气妄行寒廼复霜不时降善忘甚则心痛土廼润水丰衍寒客至沈隂化湿气变物水饮内稸中满不食皮肉苛筋脉不利甚则胕肿身后痈厥隂司天风气下临脾气上从而土且隆黄起水廼𤯝土用革体重肌肉萎食减口爽风行太虚云物揺动目转耳鸣火纵其暴地廼暑大热消烁赤沃下蛰虫数见流水不冰其发机速少隂司天热气下临肺气上从白起金用草木𤯝喘呕寒热嚏鼽衂鼻窒大暑流行甚则疮疡燔灼金烁石流地廼燥凄沧数至脇痛善太息肃杀行草木变太隂司天湿气下临肾气上从黒起水变埃冐云雨胷中不利隂痿气大衰而不起不用当其时反腰脽痛动转不便也厥逆地廼藏隂大寒且至蛰虫蚤附心下否痛地裂冰坚少腹痛时害于食乘金则止水增味廼咸行水减也帝曰气始而生化气散而有形气布而蕃育气终而象变其致一也然而五味所资生化有薄厚成熟有少多终始不同其故何也岐伯曰地气制之也非天不生而地不长也帝曰愿闻其道岐伯曰寒热燥湿不同其化也故少阳在泉寒毒不生其味辛其治苦酸其谷苍丹阳明在泉湿毒不生其味酸其气湿其治辛苦甘其谷丹素太阳在泉热毒不生其味苦其治淡咸其谷黅秬厥隂在泉清毒不生其味甘其治酸苦其谷苍赤其气专其味正少隂在泉寒毒不生其味辛其治辛苦甘其谷白丹太隂在泉燥毒不生其味咸其气热其治甘咸其谷黅秬化淳则咸守气专则辛化而俱治故曰补上下者从之治上下者逆之以所在寒热盛衰而调之故曰上取下取内取外取以求其过能毒者以厚药不胜毒者以薄药此之谓也气反者病在上取之下病在下取之上病在中傍取之治热以寒温而行之治寒以热凉而行之治温以清冷而行之治清以温热而行之故消之削之吐之下之补之写之乆新同法岁有胎孕不育根有神机气立帝曰岁有胎孕不育治之不全何气使然岐伯曰六气五类有相胜制也同者盛之异者衰之此天地之道生化之常也故厥隂司天毛虫静羽虫育介虫不成在泉毛虫育倮虫耗羽虫不育少隂司天羽虫静介虫育毛虫不成在泉羽虫育介虫耗不育太隂司天倮虫静鳞虫育羽虫不成在泉倮虫育鳞虫不成少阳司天羽虫静毛虫育倮虫不成在泉羽虫育介虫耗毛虫不育阳明司天介虫静羽虫育介虫不成在泉介虫育毛虫耗羽虫不成太阳司天鳞虫静倮虫育在泉鳞虫耗倮虫不育诸乘所不成之运则甚也故气主有所制岁立有所生地气制巳胜天气制胜巳天制色地制形五类衰盛各随其气之所宜也故有胎孕不育治之不全此气之常也所谓中根也根于外者亦五故生化之别有五气五味五色五类互宜也帝曰何谓也岐伯曰根于中者命曰神机神去则机息根于外者命曰气立气止则化絶故各有制各有胜各有生各有成故曰不知年之所加气之同异不足以言生化此之谓也天不足西北地不满东南隂阳高下夀夭治法帝曰天不足西北左寒而右凉地不满东南右热而左温其故何也岐伯曰隂阳之气髙下之理大小之异也东南方阳也阳者其精降于下故右热而左温西北方隂也隂者其精奉于上故左寒而右凉是以地有髙下气有温凉髙者气寒下者气热故适寒凉者胀之温热者疮下之则胀巳汗之则疮巳此凑理开闭之常大小之异耳帝曰其于夀夭何如岐伯曰隂精所奉其人夀阳精所降其人夭帝曰善其病者治之奈何岐伯曰西北之气散而寒之东南之气收而温之所谓同病异治也故曰气寒气凉治以寒凉行水渍之气温气热治以温热强其内守必同其气可使平也假者反之帝曰善一州之气生化夀夭不同其故何也岐伯曰髙下之理地势使然也崇髙则隂气治之汚下则阳气治之阳胜者先天隂胜者后天此地理之常生化之道也帝曰其有夀夭乎岐伯曰髙者其气夀下者其气夭地之小大异也小者小异大者大异故治病者必明天道地理隂阳更胜气之先后人之夀夭生化之期乃可以知人之形气矣类经卷二十五类经钦定四库全书类经卷二十六明张介賔撰运气类六十年运气病治之纪黄帝问曰六化六变胜复滛治甘苦辛咸酸淡先后余知之矣夫五运之化或从五气或逆天气或从天气而逆地气或从地气而逆天气或相得或不相得余未能明其事欲通天之纪从地之理和其运调其化使上下合德无相夺伦天地升降不失其宜五运宣行勿乖其政调之正味从逆奈何岐伯稽首再拜对曰昭乎哉问也此天地之纲纪变化之渊源非圣帝孰能穷其至理欤臣虽不敏请陈其道令终不灭久而不易帝曰愿夫子推而次之从其类序分其部主别其宗司昭其气数明其正化可得闻乎岐伯曰先立其年以明其气金木水火土运行之数寒暑燥湿风火临御之化则天道可见民气可调隂阳卷舒近而无惑数之可数者请遂言之帝曰五运气行主岁之纪其有常数乎岐伯曰臣请次之帝曰太阳之政奈何岐伯曰辰戌之纪也壬辰壬戌岁上太阳水中太角木运下太阴土其运风其化鸣紊启拆其变振拉摧㧞其病眩掉目暝寒化六风化八雨化五正化度也其化上苦温中酸和下甘温药食宜也太角少征太宫少商太羽戊辰戊戌岁上太阳水中太征火运下太隂土同正征其运热其化暄暑郁燠其变炎烈沸腾其病热郁寒化六热化七湿化五所谓正化日也其化上苦温中甘和下甘温所谓药食宜也太征少宫太商少羽少角甲辰甲戌岁上太阳水中太宫土运下太隂土其运隂埃其化柔润重泽其变震惊飘骤其病湿下重寒化六湿化五所谓正化日也其化上苦热中苦温下苦温药食宜也太宫少商太羽太角少征庚辰庚戌岁上太阳水中太商金运下太隂土其运凉化雾露萧飋其变肃杀凋零其病燥背瞀胸满寒化一清化九雨化五正化度也其化上苦热中辛温下甘热药食宜也太商少羽少角太征少宫丙辰丙戌岁上太阳水中太羽水运下太隂土其运寒其化凝惨凓冽其变氷雪霜雹其病大寒留于谿谷寒化六雨化五正化度也其化上苦热中咸温下甘热药食宜也太羽太角少征太宫少商凡此太阳司天之政气化运行先天天气肃地气静寒临太虚阳气不令水土合德上应辰星镇星其谷𤣥黅其政肃其令徐寒政大举泽无阳燄则火发待时少阳中治时雨乃涯止极雨散还于太隂云朝北极湿化廼布泽流万物寒敷于上雷动于下寒湿之气持于气交民病寒湿发肌肉萎足萎不收濡冩血溢初之气地气迁气廼大温草乃蚤荣民廼厉温病廼作身热头痛呕吐肌腠疮疡二之气大凉反至民廼惨草廼遇寒火气遂抑民病气郁中满寒廼始三之气天政布寒气行雨廼降民病寒反热中痈疽注下心热瞀闷不治者死四之气风湿交争风化为雨廼长廼化廼成民病大热少气肌肉萎足萎注下赤白五之气阳复化草廼长廼化廼成民廼舒终之气地气正湿令行隂凝太虚埃昏郊野民廼惨悽寒风以至反者孕廼死故岁宜苦以燥之温之必折其郁气先资其化源抑其运气扶其不胜无使暴过而生其疾食岁谷以全其真避虚邪以安其正适气同异多少制之同寒湿者燥热化异寒湿者燥湿化故同者多之异者少之用寒逺寒用凉逺凉用温逺温用热逺热食宜同法有假者反常反是者病所谓时也帝曰善阳明之政奈何岐伯曰卯酉之纪也丁卯丁酉岁上阳明金中少角木运下少隂火同正商其运风清热清化热化胜复同所谓邪气化日也灾三宫燥化九风化三热化七所谓正化日也其化上苦小温中辛和下咸寒所谓药食宜也少角太征少宫太商少羽癸卯癸酉岁上阳明金中少征火运下少隂火同正商其运热寒雨寒化雨化胜复同所谓邪气化日也灾九宫燥化九热化二所谓正化日也其化上苦小温中咸温下咸寒所谓药食宜也少征太宫少商太羽太角已卯己酉岁上阳明金中少宫土运下少隂火其运雨风凉风化清化胜复同邪气化度也灾五宫清化九雨化五热化七正化度也其化上苦小温中甘和下咸寒药食宜也少宫太商少羽少角太征乙卯乙酉岁上阳明金中少商金运下少隂火同正商其运凉热寒热化寒化胜复同邪气化度也灾七宫燥化四清化四热化二正化度也其化上苦小温中苦和下咸寒药食宜也少商太羽太角少征太宫辛卯辛酉岁上阳明金中少羽水运下少隂火辛卯少宫同其运寒雨风雨化风化胜复同邪气化度也灾一宫清化九寒化一热化七正化度也其化上苦小温中苦和下咸寒药食宜也少羽少角太征少宫太商凡此阳明司天之政气化运行后天天气急地气明阳専其令炎暑大行物燥以坚淳风廼治风燥横运流于气交多阳少隂云趋雨府湿化廼敷燥极而泽其谷白丹间谷命太者其耗白甲品羽金火合德上应太白荧惑其政切其令暴蛰虫乃见流水不氷民病欬嗌塞寒热发暴振慄癃閟清先而劲毛虫廼死热后而暴介虫廼殃其发暴胜复之作扰而大乱清热之气持于气交初之气地气迁隂始凝气始肃氷廼氷寒雨化其病中热胀面目浮肿善眠鼽衂嚏欠呕小便黄赤甚则淋二之气阳廼布民廼舒物廼生荣厉大至民善暴死三之气天政布凉乃行燥热交合燥极而泽民病寒热四之气寒雨降病暴仆振慄谵妄少气嗌干引饮及为心痛痈肿疮疡疟寒之疾骨痿血便五之气春令反行草廼生荣民气和终之气阳气布候反温蛰虫来见流水不氷民廼康平其病温故食岁谷以安其气食间谷以去其邪岁宜以咸以苦以辛汗之清之散之安其运气无使受邪折其郁气资其化源以寒热轻重少多其制同热者多天化同清者多地化用凉逺凉用热逺热用寒逺寒用温逺温食宜同法有假者反之此其道也反之者乱天地之经扰隂阳之纪也帝曰善少阳之政奈何岐伯曰寅申之纪也壬寅壬申岁上少阳相火中太角木运下厥隂木其运风鼔其化鸣紊启拆其变振拉摧㧞其病掉眩支脇惊骇火化二风化八所谓正化日也其化上咸寒中酸和下辛凉所谓药食宜也太角少征太宫少商太羽戊寅戊申岁上少阳相火中太征火运下厥隂木其运暑其化暄嚣郁燠其变炎烈沸腾其病上热郁血溢血泄心痛火化二风化三正化度也其化上咸寒中甘和下辛凉药食宜也太征少宫太商少羽少角甲寅甲申岁上少阳相火中太宫土运下厥隂木其运隂雨其化柔润重泽其变震惊飘骤其病体重胕肿痞饮火化二雨化五风化八正化度也其化上咸寒中咸和下辛凉药食宜也太宫少商太羽太角少征庚寅庚申岁上少阳相火中太商金运下厥阴木同正商其运凉其化雾露清切其变肃杀凋零其病肩背胸中火化七清化九风化三正化度也其化上咸寒中辛温下辛凉药食宜也太商少羽少角太徴少宫丙寅丙申岁上少阳相火中太羽水运下厥隂木其运寒肃其化凝惨慄冽其变氷雪霜雹其病寒浮肿火化二寒化六风化三所谓正化日也其化上咸寒中咸温下辛温所谓药食宜也太羽太角少征太宫少商凡此少阳司天之政气化运行先天天气正地气扰风廼暴举木偃沙飞炎火廼流隂行阳化雨廼时应火木同德上应荧惑岁星其谷丹苍其政严其令扰故风热参布云物沸腾太隂横流寒廼时至凉雨并起民病寒中外发疮疡内为泄满故圣人遇之和而不争往复之作民病寒热疟泄聋瞑呕吐上怫肿色变初之气地气迁风胜廼揺寒乃去候廼大温草木蚤荣寒来不杀温病廼起其病气怫于上血溢目赤欬逆头痛血崩脇满肤腠中疮二之气火反郁白埃四起云趋雨府风不胜湿雨廼零民廼康其病热郁于上欬逆呕吐疮发于中胸嗌不利头痛身热昏愦脓疮三之气天政布炎暑至少阳临上雨廼涯民病热中聋瞑血溢脓疮欬呕衂渇嚏欠喉痺目赤善暴死四之气凉廼至炎暑间化白露降民气和平其病满身重五之气阳廼去寒廼来雨廼降气门廼闭刚木蚤凋民避寒邪君子周宻终之气地气正风廼至万物反生霿雾以行其病闗闭不禁心痛阳气不藏而欬抑其运气赞所不胜必折其郁气先取化源暴过不生苛疾不起故岁宜咸宜辛宜酸渗之泄之渍之发之观气寒温以调其过同风热者多寒化异风热者少寒化用热逺热用温逺温用寒逺寒用凉逺凉食宜同法此其道也有假者反之反是者病之阶也帝曰善太隂之政奈何岐伯曰丑未之纪也丁丑丁未岁上太隂土中少角木运下太阳水同正宫其运风清热清化热化胜复同邪气化度也灾三宫雨化五风化三寒化一正化度也其化上苦温中辛温下甘热药食宜也少角太征少宫太商少羽癸丑癸未岁上太隂土中少征火运下太阳水其运热寒雨寒化雨化胜复同邪气化度也灾九宫雨化五火化二寒化一正化度也其化上苦温中咸温下甘热药食宜也少征太宫少商太羽太角己丑己未岁上太隂土中少宫土运下太阳水同正宫其运雨风清风化清化胜复同邪气化度也灾五宫雨化五寒化一正化度也其化上苦热中甘和下甘热药食宜也少宫太商少羽少角太征乙丑乙未岁上太隂土中少商金运下太阳水其运凉热寒热化寒化胜复同所谓邪气化日也灾七宫湿化五清化四寒化六所谓正化日也其化上苦热中酸和下甘热所谓药食宜也少商太羽太角少征太宫辛丑辛未岁上太隂土中少羽水运下太阳水同正宫其运寒雨风雨化风化胜复同所谓邪气化日也灾一宫雨化五寒化一所谓正化日也其化上苦热中苦和下苦热所谓药食宜也少羽少角太征少宫太商凡此太隂司天之政气化运行后天隂専其政阳气退辟大风时起天气下降地气上腾原野昏霿白埃四起云奔南极寒雨数至物成于差夏民病寒湿腹满身䐜愤胕肿痞逆寒厥拘急湿寒合德黄黒埃昏流行气交上应镇星辰星其政肃其令寂其谷黅𤣥故隂凝于上寒积于下寒水胜火则为冰雹阳光不治杀气廼行故有余宜髙不及宜下有余宜晩不及宜蚤土之利气之化也民气亦从之间谷命其太也初之气地气迁寒廼去春气至风廼来生布万物以荣民气条舒风湿相薄雨廼后民病血溢筋络拘强闗节不利身重筋痿二之气大火正物承化民廼和其病温厉大行逺近咸若湿蒸相薄雨廼时降三之气天政布湿气降地气腾雨廼时降寒廼随之感于寒湿则民病身重胕肿胷腹满四之气畏火临溽蒸化地气腾天气否隔寒气晓暮蒸热相薄草木凝烟湿化不流则白露隂布以成秋令民病腠理热血暴溢疟心腹满热胪胀甚则胕肿五之气惨令巳行寒露下霜廼蚤降草木黄落寒气及体君子周宻民病皮腠终之气寒大举湿大化霜廼积隂廼凝水坚氷阳光不治感于寒则病人闗节禁固腰脽痛寒湿持于气交而为疾也必折其郁气而取化源益其岁气无使邪胜食岁谷以全其真食间谷以保其精故岁宜以苦燥之温之甚者发之泄之不发不泄则湿气外溢肉溃皮拆而水血交流必赞其阳火令御甚寒从气异同少多其判也同寒者以热化同湿者以燥化异者少之同者多之用凉逺凉用寒逺寒用温逺温用热逺热食宜同法假者反之此其道也反是者病也帝曰善少隂之政奈何岐伯曰子午之纪也壬子壬午岁上少隂火中太角木运下阳明金其运风鼔其化鸣紊启拆其变振拉摧拔其病支满热化二风化八清化四正化度也其化上咸寒中酸凉下酸温药食宜也太角少征太宫少商太羽戊子戊午岁上少隂火中太征火运下阳明金其运炎暑其化暄曜郁燠其变炎烈沸腾其病上热血溢热化七清化九正化度也其化上咸寒中甘寒下酸温药食宜也太征少宫太商少羽少角甲子甲午岁上少隂火中太宫土运下阳明金其运隂雨其化柔润时雨其变震惊飘骤其病中满身重热化二雨化五燥化四所谓正化日也其化上咸寒中苦热下酸热所谓药食宜也太宫少商太羽太角少征庚子庚午岁上少隂火中太商金运下阳明金同正商其运凉劲其化雾露萧飋其变肃杀凋零其病下清热化七清化九燥化九所谓正化日也其化上咸寒中辛温下酸温所谓药食宜也太商少羽少角太徴少宫丙子丙午嵗上少隂火中太羽水运下阳明金其运寒其化凝惨慄冽其变冰雪霜雹其病寒下热化二寒化六清化四正化度也其化上咸寒中咸热下酸温药食宜也太羽太角少徴太宫少商凡此少隂司天之政气化运行先天地气肃天气明寒交暑热加燥云驰雨府湿化乃行时雨廼降金火合徳上应荧惑太白其政明其令切其谷丹白水火寒热持于气交而为病始也热病生于工清病生于下寒热凌犯而争于中民病欬喘血溢血泄鼽嚏目赤眦疡寒厥入胃心痛腰痛腹大嗌干肿上初之气地气迁燥将去寒廼始热复藏水廼氷霜复降风廼至阳气鬰民反周宻闗节禁固腰脽痛炎暑将起中外疮疡二之气阳气布风廼行春气以正万物应荣寒气时至民廼和其病淋目瞑目赤气鬰于上而热三之气天政布大火行庶类蕃鲜寒气时至民病气厥心痛寒热更作欬喘目赤四之气溽暑至大雨时行寒热互至民病寒热嗌干黄瘅鼽衂饮发五之气畏火临暑反至阳廼化万物廼生廼长廼荣民廼康其病温终之气燥令行余火内格肿于上欬喘甚则血溢寒气数举则雾霿翳病生皮腠内舍于脇下连少腹而作寒中地将易也必抑其运气资其嵗胜折其鬰发先取化源无使暴过而生其病也食嵗谷以全真气食间谷以避虚邪嵗宜咸而耎之而调其上甚则以苦发之以酸收之而安其下甚则以苦泄之适气同异而多少之同天气者以寒清化同地气者以温热化用热逺热用凉逺凉用温逺温用寒逺寒食宜同法有假则反此其道也反是者病作矣帝曰善厥隂之政奈何岐伯曰己亥之纪也丁巳丁亥嵗上厥隂木中少角木运下少阳相火同正角其运风清热清化热化胜复同邪气化度也灾三宫风化三火化七正化度也其化上辛凉中辛和下咸寒药食宜也少角太徴少宫太商少羽癸巳癸亥嵗上厥隂木中少徴火运下少阳相火其运热寒雨寒化雨化胜复同邪气化度也灾九宫风化八火化二正化度也其化上辛凉中咸和下咸寒药食宜也少徴太宫少商太羽太角己巳己亥嵗上厥隂木中少宫土运下少阳相火同正角其运雨风清风化清化胜复同所谓邪气化日也灾五宫风化三湿化五火化七所谓正化日也其化上辛凉中甘和下咸寒所谓药食宜也少宫太商少羽少角太徴乙巳乙亥嵗上厥隂木中少商金运下少阳相火同正角其运凉热寒热化寒化胜复同邪气化日也灾七宫风化八清化四火化二正化度也其化上辛凉中酸和下咸寒药食宜也少商太羽太角少徴太宫辛巳辛亥嵗上厥隂水中少羽水运下少阳相火其运寒雨风雨化风化胜复同邪气化度也灾一宫风化三寒化一火化七正化度也其化上辛凉中苦和下咸寒药食宜也少羽少角太徴少宫太商凡此厥隂司天之政气化运行后天诸同正嵗气化运行同天天气扰地气正风生高逺炎热从之云趋雨府湿化廼行风火同徳上应嵗星荧惑其政挠其令速其谷苍丹间谷言太者其耗文角品羽风燥火热胜复更作蛰虫来见流水不氷热病行于下风病行于上风燥胜复形于中初之气寒始肃杀气方至民病寒于右之下二之气寒不去华雪水氷杀气施化霜廼降名草上焦寒雨数至阳复化民病热于中三之气天政布风廼时举民病泣出耳鸣掉眩四之气溽暑湿热相薄争于左之上民病黄瘅而为胕肿五之气燥湿更胜沈隂廼布寒气及体风雨廼行终之气畏火司令阳廼大化蛰虫出见流水不氷地气大发草廼生人廼舒其病温厉必折其鬰气资其化源賛其运气无使邪胜嵗宜以辛调上以咸调下畏火之气无妄犯之用温逺温用热逺热用凉逺凉用寒逺寒食宜同法有假反常此之道也反是者病凡此定期之纪胜复正化皆有常数不可不察故知其要者一言而终不知其要流散无穷此之谓也帝曰善至有先后行有位次帝曰夫子言可谓悉矣然何以明其应乎岐伯曰昭乎哉问也夫六气者行有次止有位故常以正月朔日平旦视之覩其位而知其所在矣运有余其至先运不及其至后此天之道气之常也运非有余非不足是谓正嵗其至当其时也帝曰胜复之气其常在也灾𤯝时至候也奈何岐伯曰非正化者是谓灾也帝曰气至而先后者何岐伯曰运太过则其至先运不及则其至后此候之常也帝曰当时而至者何也岐伯曰非太过非不及则至当时非是者𤯝也帝曰善气有非时而化者何也岐伯曰太过者当其时不及者归其巳胜也帝曰四时之气至有蚤晏高下左右其候何如岐伯曰行有逆顺至有迟速故太过者化先天不及者化后天帝曰愿闻其行何谓也岐伯曰春气西行夏气北行秋气东行冬气南行故春气始于下秋气始于上夏气始于中冬气始于标春气始于左秋气始于右冬气始于后夏气始于前此四时正化之常故至高之地冬气常在至下之地春气常在必谨察之帝曰善数有终始气有同化帝曰天地之数终始奈何岐伯曰悉乎哉问也是明道也数之始起于上而终于下嵗半之前天气主之嵗半之后地气主之上下交互气交主之嵗纪毕矣故曰位明气月可知乎所谓气也帝曰余司其事则而行之不合其数何也岐伯曰气用有多少化洽有盛衰衰盛多少同其化也帝曰愿闻同化何如岐伯曰风温春化同热曛昏火夏化同胜与复同燥清烟露秋化同云雨昏暝埃长夏化同寒气霜雪氷冬化同此天地五运六气之化更用盛衰之常也用寒逺寒用热逺热帝曰夫子言用寒逺寒用热逺热未知其然也愿闻何谓逺岐伯曰热无犯热寒无犯寒从者和逆者病不可不敬畏而逺之所谓时与六位也帝曰温凉何如岐伯曰司气以热用热无犯司气以寒用寒无犯司气以凉用凉无犯司气以温用温无犯间气同其主无犯异其主则小犯之是谓四畏必谨察之帝曰善其犯者何如岐伯曰天气反时则可依时及胜其主则可犯以平为期而不可过是谓邪气反胜者故曰无失天信无逆气宜无翼其胜无賛其复是谓至治帝曰善论言热无犯热寒无犯寒余欲不逺寒不逺热奈何岐伯曰悉乎哉问也发表不逺热攻里不逺寒帝曰不发不攻而犯寒犯热何如岐伯曰寒热内贼其病益甚帝曰愿闻无病者何如岐伯曰无者生之有者甚之帝曰生者何如岐伯曰不逺热则热至不逺寒则寒至寒至则坚否腹满痛急下利之病生矣热至则身热吐下霍乱痈疽疮疡瞀鬰注下瞤瘛肿胀呕衂头痛骨节变肉痛血溢血泄淋閟之病生矣帝曰治之奈何岐伯曰时必顺之犯者治以胜也六气正纪十二变黄帝问曰五运六气之应见六化之正六变之纪何如岐伯对曰夫六气正纪有化有变有胜有复有用有病不同其候帝欲何乎帝曰愿尽闻之岐伯曰请遂言之夫气之所至也厥隂所至为和平少隂所至为暄太隂所至为埃溽少阳所至为炎暑阳明所至为清劲太阳所至为寒雰时化之常也厥隂所至为风府为璺启少隂所至为大火府为舒荣太隂所至为雨府为贠盈少阳所至为热府为行出阳明所至为司杀府为庚苍太阳所至为寒府为归藏司化之常也厥隂所至为生为风揺少隂所至为荣为形见太隂所至为化为云雨少阳所至为长为蕃鲜阳明所至为收为雾露太阳所至为藏为周宻气化之常也厥隂所至为风生终为肃少隂所至为热生中为寒太隂所至为湿生终为注雨少阳所至为火生终为蒸溽阳明所至为燥生终为凉太阳所至为寒生中为温徳化之常也厥隂所至为毛化少隂所至为羽化太隂所至为倮化少阳所至为羽化阳明所至为介化太阳所至为鳞化徳化之常也厥隂所至为生化少隂所至为荣化太隂所至为濡化少阳所至为茂化阳明所至为坚化太阳所至为藏化布政之常也厥隂所至为飘怒大凉少隂所至为大暄寒太隂所至为雷霆骤注烈风少阳所至为飘风燔燎霜凝阳明所至为散落温太阳所至为寒雪氷雹白埃气变之常也厥隂所至为挠动为迎随少隂所至为高明熖为曛太隂所至为沉隂为白埃为晦暝少阳所至为光显为彤云为曛阳明所至为烟埃为霜为劲切为悽鸣太阳所至为刚固为坚芒为立令行之常也厥隂所至为里急少隂所至为疡胗身热太隂所至为积饮否隔少阳所至为嚏呕为疮疡阳明所至为浮虗太阳所至为屈伸不利病之常也厥隂所至为支痛少隂所至为惊惑恶寒战慄谵妄太隂所至为稸满少阳所至为惊躁瞀昧暴病阳明所至为鼽尻隂股膝髀腨胻足病太阳所至为腰痛病之常也厥隂所至为緛戾少隂所至为悲妄衂蔑太隂所至为中满霍乱吐下少阳所至为喉痺耳鸣呕涌阳明所至为脇痛皴掲太阳所至为寝汗痉病之常也厥隂所至为脇痛呕泄少隂所至为语笑太隂所至为重胕肿少阳所至为暴注瞤瘛暴死阳明所至为鼽嚏太阳所至为流泄禁止病之常也凡此十二变者报徳以徳报化以化报政以政报令以令气高则高气下则下气后则后气前则前气中则中气外则外位之常也故风胜则动热胜则肿燥胜则干寒胜则浮湿胜则濡泄甚则水闭胕肿随气所在以言其变耳帝曰愿闻其用也岐伯曰夫六气之用各归不胜而为化故太隂雨化施于太阳太阳寒化施于少隂少隂热化施于阳明阳明燥化施于厥隂厥隂风化施于太隂各命其所在以徴之也帝曰自得其位何如岐伯曰自得其位常化也帝曰愿闻所在也岐伯曰命其位而方月可知也上下盈虚帝曰六位之气盈虚何如岐伯曰太少异也太者之至徐而常少者暴而亡帝曰天地之气盈虚何如岐伯曰天气不足地气随之地气不足天气从之运居其中而常先也恶所不胜归所同和随运归从而生其病也故上胜则天气降而下下胜则地气迁而上胜多少而差其分㣲者小差甚者大差甚则位易气交易则大变生而病作矣大要曰甚纪五分㣲纪七分其差可见此之谓也五鬰之发之治帝曰五运之气亦复嵗乎岐伯曰鬰极廼发待时而作也帝曰请问其所谓也岐伯曰五常之气太过不及其发异也帝曰愿卒闻之岐伯曰太过者暴不及者徐暴者为病甚徐者为病持帝曰太过不及其数何如岐伯曰太过者其数成不及者其数生土常以生也帝曰其发也何如岐伯曰土鬰之发巖谷震惊雷殷气交埃昏黄黒化为白气飘骤高深击石飞空洪水廼从川流漫衍田牧土驹化气廼敷善为时雨始生始长始化始成故民病心腹胀肠鸣而为数后甚则心痛脇䐜呕吐霍乱饮发注下胕肿身重云奔雨府霞拥朝阳山泽埃昏其廼发也以其四气云横天山浮游生灭怫之先兆金鬰之发天洁地明气清气切大凉廼举草树浮烟燥气以行霿雾数起杀气来至草木苍干金廼有声故民病欬逆心脇满引少腹善暴痛不可反侧嗌干面陈色恶山泽焦枯土凝霜卤怫廼发也其气五夜雪白露林莽声悽怫之兆也水鬰之发阳气廼辟隂气暴举大寒廼至川泽严凝寒雰结为霜雪甚则黄黒昏翳流行气交廼为霜杀水廼见祥故民病寒客心痛腰脽痛大闗节不利屈伸不便善厥逆痞坚腹满阳光不治空积沈隂白埃昏暝而廼发也其气二火前后太虚深𤣥气犹麻散㣲见而隠色黑㣲黄怫之先兆也木鬰之发太虚埃昏云物以扰大风廼至屋发折木木有变故民病胃脘当心而痛上支两脇鬲咽不通食饮不下甚则耳鸣眩转目不识人善暴僵仆太虚苍埃天山一色或为浊色黄黒鬰若横云不起雨而廼发也其气无常长川草偃柔叶呈隂松吟高山虎啸巖岫怫之先兆也火鬰之发太虚肿翳大明不彰炎火行大暑至山泽燔燎材木流津广厦腾烟土浮霜卤止水廼减蔓草焦黄风行惑言湿化廼后故民病少气疮疡痈肿脇腹胸背面首四肢䐜愤胪胀疡疿呕逆瘛瘲骨痛节廼有动注下温疟腹中暴痛血溢流注精液廼少目赤心热甚则瞀闷懊憹善暴死刻终大温汗濡𤣥府其廼发也其气四动复则静阳极反隂湿令廼化廼成华发水凝山川氷雪焰阳午泽怫之先兆也有怫之应而后报也皆观其极而廼发也木发无时水随火也谨候其时病可与期失时反嵗五气不行生化收藏政无恒也帝曰水发而雹雪土发而飘骤木发而毁折金发而清明火发而曛昧何气使然岐伯曰气有多少发有㣲甚㣲者当其气甚者兼其下徴其下气而见可知也帝曰善五气之发不当位者何也岐伯曰命其差帝曰差有数乎岐伯曰后皆三十度而有竒也帝曰善鬰之甚者治之奈何岐伯曰木鬰达之火鬰发之土鬰夺之金鬰泄之水鬰折之然调其气过者折之以其畏也所谓冩之帝曰假者何如岐伯曰有假其气则无禁也所谓主气不足客气胜也帝曰至哉圣人之道天地大化运行之节临御之纪隂阳之政寒暑之令非夫子孰能通之请藏之灵兰之室署曰六元正纪非斋戒不敢示慎之也类经卷二十六类经钦定四库全书类经卷二十七明张介賔撰运气六气之化分司天地主岁纪岁间气纪步少隂不司气化黄帝问曰五气交合盈虚更作余知之矣六气分治司天地者其至何如岐伯冄拜对曰明乎哉问也天地之大纪人神之通应也帝曰愿闻上合昭昭下合冥冥奈何岐伯曰此道之所生工之所疑也帝曰愿闻其道也岐伯曰厥隂司天其化以风少隂司天其化以热太隂司天其化以湿少阳司天其化以火阳明司天其化以燥太阳司天其化以寒以所临藏位命其病者也帝曰地化奈何岐伯曰司天同候间气皆然帝曰间气何谓岐伯曰司左右者是谓间气也帝曰何以异之岐伯曰主岁者纪岁间气者纪步也帝曰善岁主奈何岐伯曰厥隂司天为风化在泉为酸化司气为苍化间气为动化少隂司天为热化在泉为苦化不司气化居气为灼化太隂司天为湿化在泉为甘化司气为黅化间气为柔化少阳司天为火化在泉为苦化司气为丹化间气为明化阳明司天为燥化在泉为辛化司气为素化间气为清化太阳司天为寒化在泉为咸化司气为𤣥化间气为藏化故治病者必明六化分治五味五色所生五藏所宜廼可以言盈虚病生之绪也帝曰厥隂在泉而酸化先余知之矣风化之行也何如岐伯曰风行于地所谓本也余气同法本乎天者天之气也本乎地者地之气也天地合气六节分而万物化生矣故曰谨候气宜无失病机此之谓也帝曰其主病何如岐伯曰司歳备物则无遗主矣帝曰先歳物何也岐伯曰天地之专精也帝曰司气者何如岐伯曰司气者主歳同然有余不足也帝曰非司歳物何谓也岐伯曰散也故质同而异等也气味有薄厚性用有躁静治保有多少力化有浅深此之谓也帝曰歳主藏害何谓岐伯曰以所不胜命之则其要也帝曰治之奈何岐伯曰上淫于下所胜平之外淫于内所胜治之帝曰善平气何如岐伯曰谨察隂阳所在而调之以平为期正者正治反者反治天地淫胜病治帝曰天地之气内淫而病何如岐伯曰歳厥隂在泉风淫所胜则地气不明平野昧草廼蚤秀民病洒洒振寒善呻数欠心痛支满两脇里急饮食不下膈咽不通食则呕腹胀善噫得后与气则快然如衰身体皆重歳少隂在泉热淫所胜则焰浮川泽隂处反明蛰虫不藏民病腹中常鸣气上冲胷喘不能久立寒热皮肤痛目瞑齿痛䪼肿恶寒发热如疟少腹中痛腹大岁太隂在泉草乃蚤荣湿淫所胜则埃昏巖谷黄反见黑至隂之交民病饮积心痛耳聋浑浑焞焞嗌肿喉痺隂病血见少腹痛肿不得小便病冲头痛目似脱项似拔腰似折髀不可以曲腘如结腨如别岁少阳在泉火淫所胜则焰明郊野寒热更至民病注泄赤白少腹痛溺赤甚则血便少隂同候岁阳明在泉燥淫所胜则霿雾清瞑民病喜呕呕有苦善太息心胁痛不能反侧甚则嗌干面尘身无膏泽足外反热歳太阳在泉寒淫所胜则凝肃惨慄民病少腹控睾引腰嵴上冲心痛血见嗌痛颔肿帝曰善治之奈何岐伯曰诸气在泉风淫于内治以辛凉佐以苦甘以甘缓之以辛散之热淫于内治以咸寒佐以甘苦以酸收之以苦发之湿淫于内治以苦热佐以酸淡以苦燥之以淡泄之火淫于内治以咸冷佐以苦辛以酸收之以苦发之燥淫于内治以苦温佐以甘辛以苦下之寒淫于内治以甘热佐以苦辛以咸冩之以辛润之以苦坚之帝曰善天气之变何如岐伯曰厥隂司天风淫所胜则太虚埃昏云物以扰寒生春气流水不冰蛰虫不出民病胃脘当心而痛上支两胁膈咽不通饮食不下舌本强食则呕冷泄腹胀溏泄瘕水闭病本于脾冲阳絶死不治少隂司天热淫所胜怫热至火行其政大雨且至民病胷中烦热嗌干右胠满皮肤痛寒热欬喘唾血血泄鼽衂嚏呕溺色变甚则疮疡胕肿肩背臂臑及缺盆中痛心痛肺䐜腹大满膨膨而喘欬病本于肺尺泽絶死不治太隂司天湿淫所胜则沈隂旦布雨变枯藁胕肿骨痛隂痺隂痺者按之不得腰嵴头项痛时昡大便难隂气不用饥不欲食欬唾则有血心如悬病本于肾太谿絶死不治少阳司天火淫所胜则温气流行金政不平民病头痛发热恶寒而疟热上皮肤痛色变黄赤传而为水身面胕肿腹满仰息泄注赤白疮疡欬唾血烦心胷中热甚则鼽衂病本于肺天府絶死不治阳明司天燥淫所胜则木廼晩荣草廼晩生筋骨内变大凉革候名木歛生菀于下草焦上首蛰虫来见民病左胠胁痛寒清于中感而疟欬腹中鸣注泄鹜溏心脇暴痛不可反侧嗌干面尘腰痛丈夫㿗疝妇人少腹痛目昧眦疡疮痤痈病本于肝太冲絶死不治太阳司天寒淫所胜则寒气反至水且冰运火炎烈雨暴廼雹民病血变于中发为痈疡厥心痛呕血血泄鼽衂善悲时眩仆胷腹满手热肘挛掖肿心澹澹大动胷脇胃脘不安面赤目黄善噫嗌干甚则色炲渴而欲饮病本于心神门絶死不治所谓动气知其藏也帝曰善治之奈何岐伯曰司天之气风淫所胜平以辛凉佐以甘苦以甘缓之以酸写之热淫所胜平以咸寒佐以苦甘以酸收之湿淫所胜平以苦热佐以酸辛以苦燥之以淡泄之湿上甚而热治以苦温佐以甘辛以汗为故而止火淫所胜平以咸冷佐以甘苦以酸收之以苦发之以酸复之热淫同燥淫所胜平以苦湿佐以酸辛以苦下之寒淫所胜平以辛热佐以苦甘以咸写之邪气反胜之治帝曰邪气反胜治之奈何岐伯曰风司于地清反胜之治以酸温佐以苦甘以辛平之热司于地寒反胜之治以甘热佐以苦辛以咸平之湿司于地热反胜之治以苦冷佐以咸甘以苦平之火司于地寒反胜之治以甘热佐以苦辛以咸平之燥司于地热反胜之治以平寒佐以苦甘以酸平之以和为利寒司于地热反胜之治以咸冷佐以甘辛以苦平之帝曰其司天邪胜何如岐伯曰风化于天清反胜之治以酸温佐以甘苦热化于天寒反胜之治以甘温佐以苦酸辛湿化于天热反胜之治以苦寒佐以苦酸火化于天寒反胜之治以甘热佐以苦辛燥化于天热反胜之治以辛寒佐以苦甘寒化于天热反胜之治以咸冷佐以苦辛六气相胜病治帝曰六气相胜奈何岐伯曰厥隂之胜耳鸣头眩愦愦欲吐胃膈如寒大风数举倮虫不滋胠脇气并化而为热小便黄赤胃脘当心而痛上支两脇肠鸣飱泄少腹痛注下赤白甚则呕吐鬲咽不通少隂之胜心下热善饥齐下反痛气游三焦炎暑至木廼津草廼萎呕逆躁烦腹满痛溏泄传为赤沃太隂之胜火气内郁疮疡于中流散于外病在胠脇甚则心痛热格头痛喉痺项强独胜则湿气内欝寒迫下焦痛留顶互引眉间胃满雨数至燥化廼见少腹满腰脽重强内不便善注泄足下温头重足胫胕肿饮发于中胕肿于上少阳之胜热客于胃烦心心痛目赤欲呕呕酸善饥耳痛溺赤善惊谵妄暴热消烁草萎水涸介虫廼屈少腹痛下沃赤白阳明之胜清发于中左胠脇痛溏泄内为嗌塞外发㿗疝大凉肃杀华英改容毛虫廼殃胷中不便嗌塞而欬太阳之胜凝慄且至非时水冰羽廼后化痔疟发寒厥入胃则内生心痛隂中廼疡隐曲不利互引隂股筋肉拘苛血脉凝泣络满色变或为血泄皮肤否肿腹满食减热反上行头项囟顶脑户中痛目如脱寒入下焦传为濡泻帝曰治之奈何岐伯曰厥隂之胜治以甘清佐以苦辛以酸写之少隂之胜治以辛寒佐以苦咸以甘写之太隂之胜治以咸热佐以辛甘以苦写之少阳之胜治以辛寒佐以甘咸以甘写之阳明之胜治以酸温佐以辛甘以苦泄之太阳之胜治以甘热佐以辛酸以咸写之六气之复病治帝曰六气之复何如岐伯曰悉乎哉问也厥隂之复少腹坚满里急暴痛偃木飞沙倮虫不荣厥心痛汗发呕吐饮食不入入而复出筋骨掉眩清厥甚则入脾食痺而吐冲阳絶死不治少隂之复燠热内作烦躁鼽嚏少腹绞痛火见燔焫嗌燥分注时止气动于左上行于右欬皮肤痛暴瘖心痛郁冐不知人廼洒浙恶寒振慄谵妄寒巳而热渴而欲饮少气骨萎膈肠不便外为浮肿哕噫赤气后化流水不冰热气大行介虫不福病疿胗疮疡痈疽痤痔甚则入肺欬而鼻渊天府絶死不治太隂之复湿变廼举体重中满食饮不化隂气上厥胷中不便饮发于中欬喘有声大雨时行鳞见于陆头顶痛重而掉瘛尤甚呕而宻黙唾吐清液甚则入肾窍写无度太谿絶死不治少阳之复大热将至枯燥燔爇介虫廼耗惊瘛欬衂心热烦燥便数憎风厥气上行面如浮埃目乃瞤瘛火气内发上为口糜呕逆血溢血泄发而为疟恶寒鼓慄寒极反热嗌络焦藁渴引水浆色变黄赤少气脉萎化而为水传为胕肿甚则入肺欬而血泄尺泽絶死不治阳明之复清气大举森木苍干毛虫廼厉病生胠脇气归于左善太息甚则心痛否满腹胀而泄呕吐欬哕烦心病在膈中头痛甚则入肝惊欬筋挛太冲絶死不治太阳之复厥气上行水凝雨冰羽虫廼死心胃生寒胷中不利心痛否满头痛善悲时眩仆食减腰脽反痛屈伸不便地裂冰坚阳光不治少腹控睾引腰嵴上冲心唾出清水及为哕噫甚则入心善忘善悲神门絶死不治帝曰善治之奈何岐伯曰厥隂之复治以酸寒佐以甘辛以酸写之以甘缓之少隂之复治以咸寒佐以苦辛以甘写之以酸收之以苦发之以咸耎之太隂之复治以苦热佐以酸辛以苦写之燥之泄之少阳之复治以咸冷佐以苦辛以咸耎之以酸收之辛苦发之发不逺热无犯温凉少隂同法阳明之复治以辛温佐以苦甘以苦泄之以苦下之以酸补之太阳之复治以咸热佐以甘辛以苦坚之治诸胜复寒者热之热者寒之温者清之清者温之散者收之抑者散之燥者润之急者缓之坚者耎之脆者坚之衰者补之强者写之各安其气必清必静则病气衰去归其所宗此治之大体也帝曰善天枢上下胜复有常帝曰气之上下何谓也岐伯曰身半以上其气三矣天之分也天气主之身半以下其气三矣地之分也地气主之以名命气以气命处而言其病半所谓天枢也故上胜而下俱病者以地名之下胜而上俱病者以天名之所谓胜至报气屈伏而未发也复至则不以天地异名皆如复气为法也帝曰胜复之动时有常乎气有必乎岐伯曰时有常位而气无必也帝曰愿闻其道也岐伯曰初气终三气天气主之胜之常也四气尽终气地气主之复之常也有胜则复无胜则否帝曰善复巳而胜何如岐伯曰胜至则复无常数也衰廼止耳复巳而胜不复则害此伤生也帝曰复而反病何也岐伯曰居非其位不相得也大复其胜则主胜之故反病也所谓火燥热也帝曰治之奈何岐伯曰夫气之胜也㣲者随之甚者制之气之复也和者平之暴者夺之皆随胜气安其屈伏无问其数以平为期此其道也帝曰善客主胜而无复病治各有正味帝曰客主之胜复奈何岐伯曰客主之气胜而无复也帝曰其逆从何如岐伯曰主胜逆客胜从天之道也帝曰其生病何如岐伯曰厥隂司天客胜则耳鸣掉眩其则欬主胜则胷脇痛舌难以言少隂司天客胜则鼽嚏颈项强肩背瞀热头痛少气发热耳聋目瞑甚则胕肿血溢疮疡欬喘主胜则心热烦躁甚则脇痛支满太隂司天客胜则首面胕肿唿吸气喘主胜则胷腹满食巳而瞀少阳司天客胜则丹胗外发及为丹熛疮疡呕逆喉痺头痛嗌肿耳聋血溢内为瘛瘲主胜则胷满欬仰息而有血手热阳明司天清复内余则欬衂嗌塞心膈中热欬不止而白血出者死太阳司天客胜则胷中不利出清涕感寒则欬主胜则喉嗌中鸣厥隂在泉客胜则大闗节不利内为痉强拘瘛外为不便主胜则筋骨繇併腰腹时痛少隂在泉客胜则腰痛尻股膝髀腨胻足病瞀热以酸胕肿不能久立溲便变主胜则厥气上行心痛发热膈中衆痺皆作发于胠脇魄汗不藏四逆而起太隂在泉客胜则足痿下重便溲不时湿客下焦发而濡㵼及为肿隐曲之疾主胜则寒气逆满食饮不下甚则为疝少阳在泉客胜则腰腹痛而反恶寒甚则下白溺白主胜则热反上行而客于心心痛发热格中而呕少隂同候阳明在泉客胜则清气动下少腹坚满而数便㵼主胜则腰重腹痛少腹生寒下为鹜溏则寒厥于肠上冲胷中甚则喘不能久立太阳在泉寒复内余则腰尻痛屈伸不利股胫足膝中痛帝曰善治之奈何岐伯曰髙者抑之下者举之有余者折之不足者补之佐以所利和以所宜必安其主客适其寒温同者逆之异者从之帝曰治寒以热治热以寒气相得者逆之不相得者从之余巳知之矣其于正味何如岐伯曰木位之主其写以酸其补以辛火位之主其写以甘其补以咸土位之主其写以苦其补以甘金位之主其写以辛其补以酸水位之主其写以咸其补以苦厥隂之客以辛补之以酸写之以甘缓之少隂之客以咸补之以甘写之以咸收之太隂之客以甘补之以苦写之以甘缓之少阳之客以咸补之以甘写之以咸耎之阳明之客以酸补之以辛写之以苦泄之太阳之客以苦补之以咸写之以苦坚之以辛润之开发腠理致津液通气也帝曰善六气之胜五藏受邪脉应帝曰六气之胜何以候之岐伯曰乘其至也清气大来燥之胜也风木受邪肝病生焉热气大来火之胜也金燥受邪肺病生焉邪寒气大来水之胜也火热受邪心病生焉湿气大来土之胜也寒水受邪肾病生焉风气大来木之胜也土湿受邪脾病生焉所谓感邪而生病也乘年之虚则邪甚也失时之和亦邪甚也遇月之空亦邪甚也重感于邪则病危矣有胜之气其必来复也帝曰其脉至何如岐伯曰厥隂之至其脉弦少隂之至其脉钩太隂之至其脉沈少阳之至大而浮阳明之至短而濇太阳之至大而长至而和则平至而甚则病至而反者病至而不至者病未至而至者病隂阳易者危胜复蚤晏脉应帝曰胜复之变蚤晏何如岐伯曰夫所胜者胜至已病病已愠愠而复已萌也夫所复者胜尽而起得位而甚胜有㣲甚复有少多胜和而和胜虚而虚天之常也帝曰胜复之作动不当位或后时而至其故何也岐伯曰夫气之生与其化衰盛异也寒暑温凉盛衰之用其在四维故阳之动始于温盛于暑隂之动始于清盛于寒春夏秋冬各差其分故大要曰彼春之煖为夏之暑彼秋之忿为冬之怒谨按四维斥候皆归其终可见其始可知此之谓也帝曰差有数乎岐伯曰又凡三十度也帝曰其脉应皆何如岐伯曰差同正法待时而去也脉要曰春不沉夏不弦秋不数冬不濇是谓四塞沉甚曰病弦甚曰病数甚曰病濇甚曰病参见曰病复见曰病未去而去曰病去而不去曰病反者死故曰气之相守司也如权衡之不得相失也夫隂阳之气清静则生化治动则苛疾起此之谓也三隂三阳幽明分至帝曰愿闻隂阳之三也何谓岐伯曰气有多少异用也帝曰阳明何谓也岐伯曰两阳合明也帝曰厥隂何也岐伯曰两隂交尽也帝曰幽明何如岐伯曰两隂交尽故曰幽两阳合明故曰明幽明之配寒暑之异也帝曰分至何如岐伯曰气至之谓至气分之谓分至则气同分则气异所谓天地之正纪也六气补写用有先后帝曰夫子言春秋气始于前冬夏气始于后余巳知之矣然六气往复主歳不常也其补写奈何岐伯曰上下所主随其攸利正其味则其要也左右同法大要曰少阳之主先甘后咸阳明之主先辛后酸太阳之主先咸后苦厥隂之主先酸后辛少隂之主先甘后咸太隂之主先苦后甘佐以所利资以所生是谓得气九宫八风太一常以冬至之日居叶蛰之宫四十六日明日居天留四十六日明日居仓门四十六日明日居隂洛四十六日明日居天宫四十六日明日居𤣥委四十六日明日居仓果四十六日明日居新洛四十五日明日复居叶蛰之宫曰冬至矣太一日游以冬至之日居叶蛰之宫数所在日从一处至九日复反于一常如是无巳终而复始太一移日天必应之以风雨以其日风雨则吉歳美民安少病矣先之则多雨后之则多汗太一则冬至之日有变占在君太一在春分之日有变占在相太一在中宫之日有变占在吏太一在秋分之日有变占在将太一在夏至之日有变占在百姓所谓有变者太一居宫之日病风折树木扬沙石各以其所主占贵贱因视风所从来而占之风从其所居之乡来为实风主生长养万物从其冲后来为虚风伤人者也主杀主害者谨候虚风而避之故圣人日避虚邪之道如避矢石然邪弗能害此之谓也是故太一入徙立于中宫乃朝八风以占吉凶也风从南方来名曰大弱风其伤人也内舍于心外在于脉气主热风从西南方来名曰谋风其伤人也内舍于脾外在于肌其气主为弱风从西方来名曰刚风其伤人也内舍于肺外在于皮肤其气主为燥风从西北方来名曰折风其伤人也内舍于小肠外在于手太阳脉脉絶则溢脉闭则结不通善暴死风从北方来名曰大刚风其伤人也内舍于肾外在于骨与肩背之膂筋其气主为寒也风从东北方来名曰凶风其伤人也内舍于大肠外在于两脇腋骨下及肢节风从东方来名曰婴儿风其伤人也内舍于肝外在于筋纽其气主为身湿风从东南方来名曰弱风其伤人也内舍于胃外在肌肉其气主体重此八风皆从其虚之乡来乃能病人三虚相抟则为暴病卒死两实一虚病则为淋露寒热犯其雨湿之地则为痿故圣人避风如避矢石焉其有三虚而偏中于邪风则为击仆偏枯矣贼风邪气乘虚伤人黄帝问于少师曰余闻四时八风之中人也故有寒暑寒则皮肤急而腠理闭暑则皮肤缓而腠理开贼风邪气因得以入乎将必湏八正虚邪乃能伤人乎少师答曰不然贼风邪气之中人也不得以时然必因其开也其入深其内极病其病人也卒暴因其闭也其入浅以留其病也徐以迟黄帝曰有寒温和适腠理不开然有卒病者其故何也少师答曰帝弗知邪入乎虽平居其腠理开闭缓急其故常有时也黄帝曰可得闻乎少师曰人与天地相参也与日月相应也故月满则海水西盛人血气积肌肉充皮肤致毛髪坚腠理郄烟垢着当是之时虽遇贼风其入浅不深至其月郭空则海水东盛人气血虚其卫气去形独居肌肉减皮肤纵腠理开毛髪残膲理薄烟垢落当是之时遇贼风则其入深其病人也卒暴黄帝曰其有卒然暴死暴病者何也少师答曰三虚者其死暴疾也得三实者邪不能伤人也黄帝曰愿闻三虚少师曰乘年之衰逢月之空失时之和因为贼风所伤是谓三虚故论不知三虚工反为麤帝曰愿闻三实少师曰逢年之盛遇月之满得时之和虽有贼风邪气不能危之也黄帝曰善乎哉论明乎哉道请藏之金匮命曰三实然此一夫之论也黄帝曰愿闻歳之所以皆同病者何因而然少师曰此八正之候也黄帝曰候之奈何少师曰候此者常以冬至之日太一立于叶蛰之宫其至也天必应之以风雨者矣风雨从南方来者为虚风贼伤人者也其以夜半至也万民皆卧而弗犯也故其歳民少病其以昼至者万民懈惰而皆中于虚风故万民多病虚邪入客于骨而不发于外至其立春阳气大发腠理开因立春之日风从西方来万民又皆中于虚风此两邪相抟经气结代者矣故诸逢其风而遇其雨者命曰遇歳露焉因歳之和而少贼风者民少病而少死歳多贼风邪气寒温不和则民多病而死矣黄帝曰虚邪之风其所伤贵贱何如候之奈何少师答曰正月朔日太一居天留之宫其日西北风不雨人多死矣正月朔日平旦北风春民多死正月朔日平旦北风行民病多者十有三也正月朔日日中北风夏民多死正月朔日夕时北风秋民多死终日北风大病死者十有六正月朔日风从南方来命曰旱乡从西方来命曰白骨将国有殃人多死亡正月朔日风从东方来发屋扬沙石国有大灾也正月朔日风从东南方行春有死亡正月朔天和温不风籴贱民不病天寒而风籴贵民多病此所以候歳之风伤人者也二月丑不风民多心腹病三月戌不温民多寒热四月巳不暑民多瘅病十月申不寒民多暴死诸所谓风者皆发屋折树木扬沙石起毫毛发腠理者也类经卷二十七类经钦定四库全书类经卷二十八明张介賔撰运气升降不前须穷刺法黄帝问曰升降不前气交有变即成暴郁余已知之如何预救生灵可得却乎岐伯稽首再拜对曰昭乎哉问臣闻夫子言既明天元须穷刺法可以折欝扶运补弱全真泻盛蠲余令除斯苦帝曰愿卒闻之岐伯曰升之不前即有甚凶也木欲升而天柱窒抑之木欲发郁亦须待时当刺足厥隂之井火欲升而天蓬窒抑之火欲发郁亦须待时君火相火同刺包络之荣土欲升而天冲窒抑之土欲发郁亦须待时当刺足太隂之俞金欲升而天英窒抑之金欲发郁亦须待时当刺手太隂之经水欲升而天芮窒抑之水欲发郁亦须待时当刺足少隂之合帝曰升之不前可以预备愿闻其降可以先防岐伯曰既明其升必达其降也升降之道皆可先治也木欲降而地晶窒抑之降而不入抑之郁发散而可得位降而郁发暴如天间之待时也降而不下郁可速矣降可折其所胜也当刺手太隂之所出刺手阳明之所入火欲降而地𤣥窒抑之降而不入抑之郁发散而可矣当折其所胜可散其郁当刺足少隂之所出刺足太阳之所入土欲降而地苍窒抑之降而不下抑之郁发散而可入当折其胜可散其郁当刺足厥隂之所出刺足少阳之所入金欲降而地彤窒抑之降而不下抑之郁发散而可入当折其胜可散其郁当刺心包络所出刺手少阳所入也水欲降而地阜窒抑之降而不下抑之郁发散而可入之当折其土可散其郁当刺足太隂之所出刺足阳明之所入帝曰五运之至有前后与升降往来有所承抑之可得闻乎刺法岐伯曰当取其化源也是故太过取之不及资之太过取之次抑其郁取其运之化源令折郁气不及扶资以扶运气以避虚邪也资取之法令出宻语升降不前气变民病之异黄帝问曰天元九窒余已知之愿闻气交何名失守岐伯曰谓其上下升降迁正退位各有经论上下各有不前故名失守也是故气交失易位气交廼变变易非常即四时失序万化不安变民病也帝曰升降不前愿闻其故气交有变何以明知岐伯曰昭乎问哉明乎道矣气交有变是谓天地机但欲降而不得降者地窒刑之又有五运太过而先天而至者即交不前但欲升而不得其升中运抑之但欲降而不得其降中运抑之于是有升之不前降之不下者有降之不下升而至天者有升降俱不前作如此之分别即气交之变变之有异常各各不同灾有㣲甚者也帝曰愿闻气交遇㑹胜抑之由变成民病轻重何如岐伯曰胜相㑹抑伏使然是故辰戌之歳木气升之主逢天柱胜而不前又遇庚戌金运先天中运胜之忽然不前木运升天金廼抑之升而不前即清生风少肃杀于春露霜复降草木乃萎民病温疫蚤发咽嗌廼干四肢满肢节皆痛久而化郁即大风摧拉折陨鸣紊民病卒中偏痺手足不仁是故己亥之歳君火升天主窒天蓬胜之不前又厥隂未迁正则少隂未得升天水运以至其中者君火欲升而中水运抑之升之不前即清寒复作冷生旦暮民病伏阳而内生烦热心神惊悸寒热间作日久成郁即暴热廼至赤风肿翳化疫温疠暖作赤气瘴而化火疫皆烦而躁渴渴甚治之以泄之可止是故子午之歳太隂升天主窒天冲胜之不前又或遇壬子木运先天而至者中木运抑之也升天不前即风埃四起时举埃昏雨湿不化民病风厥涎潮偏痺不随胀满久而伏郁即黄埃化疫也民病夭亡脸肢府黄疸满闭湿令弗布雨化廼㣲是故丑未之年少阳升天主窒天蓬胜之不前又或遇太隂未迁正者即少阳未升天也水运以至者升天不前即寒雰反布凛冽如冬水复涸冰冄结暄暖乍作冷复布之寒暄不时民病伏阳在内烦热生中心神惊骇寒热间争以久成郁即暴热廼生赤风气瞳翳化成郁疠廼化作伏热内烦痺而生厥甚则血溢是故寅申之年阳明升天主窒天英胜之不前又或遇戊申戊寅火运先天而至金欲升天火运抑之升之不前即时雨不降西风数举咸卤燥生民病上热喘嗽血溢久而化郁即白埃翳雾清生杀气民病脇满悲伤寒鼽嚏嗌干手拆皮肤燥是故卯酉之年太阳升天主窒天芮胜之不前又遇阳明未迁正者即太阳未升天也土运以至水欲升天土运抑之升之不前即湿而热蒸寒生两间民病注下食不及化久而成郁冷来客热冰雹卒至民病厥逆而哕热生于内气痺于外足胫痠疼反生心悸懊热暴烦而复厥黄帝曰升之不前余已尽知其㫖愿闻降之不下可得明乎岐伯曰悉乎哉问是之谓天地㣲㫖可以尽陈斯道所谓升已必降也至天三年次歳必降降而入地始为左间也如此升降往来命之六纪者矣是故丑未之歳厥隂降地主窒地晶胜而不前又或遇少隂未退位即厥隂未降下金运以至中金运承之降之不下抑之变郁木欲降下金承之降而不下苍埃逺见白气承之风举埃昏清躁行杀霜露复下肃杀布令久而不降抑之化郁即作风躁相伏暄而反清草木萌动杀霜乃下蛰虫未见惧清伤藏是故寅申之歳少隂降地主窒地𤣥胜之不入又或遇丙申丙寅水运太过先天而至君火欲降水运承之降而不下即彤云才见黑气反生暄暖如舒寒常布雪凛冽复作天云惨悽久而不降伏之化郁寒胜复热赤风化疫民病面赤心烦头痛目眩也赤气彰而温病欲作也是故卯酉之歳太隂降地主窒地苍胜之不入又或少阳未退位者即太隂未得降也或木运以至木运承之降而不下即黄云见而青霞彰郁蒸作而大风雾翳埃胜折损廼作久而不降也伏之化郁天埃黄气地布湿蒸民病四肢不举昏眩肢节痛腹满填臆是故辰戌之歳少阳降地主窒地𤣥胜之不入又或遇水运太过先天而至也水运承之降而不下即彤云才见黑气反生暄暖欲生冷气卒至甚即冰雹也久而不降伏之化郁冷气复热赤风化疫民病面赤心烦头痛目眩也赤气彰而热病欲作也是故巳亥之歳阳明降地主窒地彤胜而不入又或遇太阳未退位即阳明未得降或火运以至火运承之不下即天清而肃赤气廼彰暄热反作民皆昏倦夜卧不安咽干引饮懊热内烦大清朝暮暄还复作久而不降伏之化郁天清薄寒逺生白气民病掉眩手足直而不仁两脇作痛满目忙忙是故子午之年太阳降地主窒地阜胜之降而不入又或遇土运太过先天而至土运承之降而不入即天彰黑气暝暗悽惨才施黄埃而布湿寒化令气蒸湿复令久而不降伏之化郁民病大厥四肢重怠隂痿少力天布沉隂蒸湿间作司天不迁正不退位之刺黄帝问曰升降之刺以知要愿闻司天未得迁正使司化之失其常政即万化之或其皆妄然与民为病可得先除欲济羣生愿闻其説岐伯稽首冄拜曰悉乎哉问言其至理圣念慈悯欲济羣生臣乃尽陈斯道可申洞㣲太阳复布即厥隂不迁正不迁正气塞于上当写足厥隂之所流厥隂复布少隂不迁正不迁正即气塞于上当刺心包络脉之所流少隂复布太隂不迁正不迁正即气留于上当刺足太隂之所流太隂复布少阳不迁正不迁正则气塞未通当刺手少阳之所流少阳复布则阳明不迁正不迁正则气未通上当刺手太隂之所流阳明复布太阳不迁正不迁正则复塞其气当刺足少隂之所流帝曰迁正不前以通其要愿闻不退欲折其余无令过失可得明乎岐伯曰气过有余复作布正是名不过位也使地气不得后化新司天未得迁正故复布化令如故也巳亥之歳天数有余故厥隂不退位也风行于上木化布天当刺足厥隂之所入子午之歳天数有余故少隂不退位也热行于上火余化布天当刺手厥隂之所入丑未之歳天数有余故太隂不退位也湿行于上雨化布天当刺足太隂之所入寅申之歳天数有余故少阳不退位也热行于上火化布天当刺手少阳之所入卯酉之歳天数有余故阳明不退位也金行于上燥化布天当刺手太隂之所入辰戌之歳天数有余故太阳不退位也寒行于上凛水化布天当刺足少隂之所入故天地气逆化成民病以法刺之预可平痾不迁正退位气变民病之异帝曰升降不前晰知其宗愿闻迁正可得明乎岐伯曰正司中位是谓迁正位司天不得其迁正者即前司天以过交司之日即遇司天太过有余日也即仍旧治天数新司天未得迁正也厥隂不迁正即风暄不时花卉萎瘁民病淋溲目系转转筋喜怒小便赤风欲令而寒由不去温暄不正春正失时少隂不迁正即冷气不退春冷后寒暄暖不时民病寒热四肢烦痛腰嵴强直木气虽有余位不过于君火也太隂不迁正即云雨失令万物枯焦当生不发民病手足肢节肿满大腹水肿填臆不食飱泄脇满四肢不举雨化欲令热犹治之温煦于气亢而不泽少阳不迁正则炎灼弗令苗莠不荣酷暑于秋肃杀晩至霜露不时民病㾬疟骨热心悸惊骇甚时血溢阳明不迁正则暑化于前肃杀于后草木反荣民病寒热嚏皮毛藁爪甲枯焦甚则喘嗽息髙悲伤不乐热化乃布燥化未令即清劲未行肺金复病太阳不迁正则冬清反寒易令于春杀霜在前寒冰于后阳光复治凛冽不作雰云待时民病温疠至喉闭嗌干烦燥而渴喘息而有音也寒化待燥犹治天气过失序与民作灾帝曰迁正蚤晚以命其㫖愿闻退位可得明哉岐伯曰所谓不退者即天数未终即天数有余名曰复布政故名曰冄治天也即天令如故而不退位也厥隂不退位即大风蚤举时雨不降湿令不化民病温疫疵废风生民病皆肢节痛头目痛伏热内烦咽喉干引饮少隂不退位即温生春冬蛰虫蚤至草木发生民病膈热咽干血溢惊骇小便赤涩丹瘤疹疮疡留毒太隂不退位而取寒暑不时埃昏布作湿令不去民病四肢少力食饮不下泄注淋满足胫寒隂痿闭塞失溺小便数少阳不退位即热生于春暑廼后化冬温不冻流水不冰蛰虫出见民病少气寒热更作便血上热小腹坚满小便赤沃甚则血溢阳明不退位即春生清冷草木晩荣寒热间乍民病呕吐暴注食饮不下大便干燥四肢不举目瞑掉眩帝曰天岁蚤晩余以知之愿闻地数可得闻乎岐伯曰地下迁正升天退位不前之法即地土产化万物失时之化也刚柔失守三年化疫之刺黄帝问曰刚柔二干失守其位使天运之气皆虚乎与民为病可得平乎岐伯曰深乎哉问明其奥㫖天地迭移三年化疫是谓根之可见必有逃门假令甲子刚柔失守刚未正柔孤而有亏时序不令即音律非从如此三年变大疫也详其㣲甚察其浅深欲至而可刺刺之当先补肾俞次三日可刺足太隂之所注又有下位巳卯不至而甲子孤立者次三年作土疠其法补写一如甲子同法也其刺以毕又不须夜行及逺行令七日洁清净斋戒所有自来肾有久病者可以寅时靣向南净神不乱思闭气不息七遍以引颈嚥气顺之如嚥甚硬物如此七遍后饵舌下津令无数假令丙寅刚柔失守上刚干失守下柔不可独主之中水运非太过不可执法而定之布天有余而失守上正天地不合即律吕音异如此即天运失序后三年变疫详其㣲甚差有大小徐至即后三年至甚即首三年当先补心俞次五日可刺肾之所入又有下位地甲子辛巳柔不附刚亦名失守即地运皆虚后三年变水疠即刺法皆如此矣其刺如毕慎其大喜欲情于中如不忌即其气复散也令静七日心欲实令少思假令庚辰刚柔失守上位失守下位无合乙庚金运故非相招布天未退申运胜来上下相错谓之失守姑洗林钟商音不应也如此即天运化易三年变大疫详其天数差有㣲甚㣲即㣲三年至甚即甚三年至当先补肝俞次三日可刺肺之所行刺毕可静神七日慎勿大怒怒必真气却散之又或在下地甲子乙未失守者即乙柔干即上庚独治之亦名失守者即天运孤主之三年变疠名曰金疠其至待时也详其地数之等差亦推其㣲甚可知迟速尔诸位乙庚失守刺法同肝欲平即勿怒假令壬午刚柔失守上壬未迁正下丁独然即虽阳年亏及不同上下失守相招其有期差之㣲甚各有其数也律吕二角失而不和同音有日㣲甚如见三年大疫当刺脾之俞次三日可刺肝之所出也刺毕静神七日勿大醉歌乐其气复散又勿饱食勿食生物欲令脾实气无滞饱无久坐食无太酸无食一切生物宜甘宜淡又或地下甲子丁酉失守其位未得中司即气不当位下不与壬奉合者亦名失守非名合徳也柔不附刚即地运不合三年变疠其刺法一如木疫之法假令戊申刚柔失守戊癸虽火运阳年不太过也上失其刚柔地独主其气不正故有邪干迭移其位差有浅深欲至将合音律先同如此天运失时三年之中火疫至矣当刺肺之俞刺毕静神七日勿大悲伤也悲伤即肺动而真气复散也人欲实肺者要在息气也又或地下甲子癸亥失守者即柔失守位也即上失其刚也即亦名戊癸不相合徳者也即运与地虚后三年变疠名曰火疠是故立地五年以明失守以穷法刺于是疫之与疠即是上下刚柔之名也穷归一体也即刺疫法只有五法即总其诸位失守故只归五行而统之也刚柔失守之义帝曰余闻天地二甲子十干十二支上下经纬天地数有迭移失守其位可得昭乎岐伯曰失之迭位者谓虽得岁正未得正位之司即四时不节即生大疫注𤣥珠密语云阳年三十年除六年天刑计有太过二十四年除此六年皆作太过之用令不然之㫖今言迭支迭位皆可作其不及也假令甲子阳年土运太窒如癸亥天数有余者年虽交得甲子厥隂犹尚治天地巳迁正阳明在泉去岁少阳以作右间即厥隂之地阳明故不相和奉者也癸巳相㑹土运太过虚反受木胜故非太过也何以言土运太过况黄钟不应太窒木既胜而金还复金既复而少隂如至即木胜如火而金复㣲如此则甲巳失守后三年化成土疫晩至丁卯早至丙寅土疫至也大小善恶推其天地详乎太乙又只如甲子年如甲至子而合应交司而治天即下巳卯未迁正而戊寅少阳未退位者亦甲巳下有合也即土运非太过而木乃乘虚而胜土也金次又行复胜之即反邪化也隂阳天地殊异尔故其大小善恶一如天地之法㫖也假令丙寅阳年太过如乙丑天数有余者虽交得丙寅太隂尚治天也地已迁正厥隂司地去岁太阳以作右间即天太隂而地厥隂故地不奉天化也乙辛相会水运太虚反受土胜故非太过即太簇之管太羽不应土胜而雨化木复即风此者丙辛失守其会后三年化成水疫晩至己巳蚤至戊辰甚即速㣲即徐水疫至也大小善恶推其天地数乃太乙游宫又只如丙寅年丙至寅且合应交司而治天即辛巳未得迁正而庚辰太阳未退位者亦丙辛不合徳也即水运亦小虚而小胜或有复后三年化疠名曰水疠其状如水疫治法如前假令庚辰阳年太过如己卯天数有余者虽交得庚辰年也阳明犹尚治天地巳迁正太隂司地去岁少隂以作右间即天阳明而地太隂也故地不奉天也乙巳相㑹金运太虚反受火胜故非太过也即姑洗之管太商不应火胜热化水复寒刑此乙庚失守其后三年化成金疫也速至壬午徐至癸未金疫至也大小善恶推本年天数及太乙也又只如庚辰如庚至辰且应交司而治天即下乙未未得迁正者即地甲午少隂未退位者且乙庚不合徳也即下乙未干失刚亦金运小虚也有小胜或无复后三年化疠名曰金疠其状如金疫也治法如前假令壬午阳年太过如辛巳天数有余者虽交后壬午年也厥隂犹尚治天地巳迁正阳明在泉去岁丙申少阳以作右间即天厥隂而地阳明故地不奉天者也丁辛相合会木运太虚反受金胜故非太过也即㽔賔之管太角不应金行燥胜火化热复甚即速㣲即徐疫至大小善恶推疫至之年天数及太乙又只如壬至午且应交司而治之即下丁酉未得迁正者即地下丙申少阳未得退位者见丁壬不合徳也即丁柔干失刚亦木运小虚也有小胜小复后三年化疠名曰木疠其状如风疫治法如前假令戊申阳年太过如丁未天数太过者虽交得戊申年也太隂犹尚治天地巳迁正厥隂在泉去岁壬戌太阳巳退位作右间即天丁未地癸亥故地不奉天化也丁癸相㑹火运太虚反受水胜故非太过也即夷则之管上太徴不应此戊癸失守其㑹后三年化疫也速至庚戌大小善恶推疫至之年天数及太乙又只如戊申如戊至申且应交司而治天即下癸亥未得迁正者即地下壬戌太阳未退位者见戊癸未合徳也即下癸柔干失刚见火运小虚也有小胜或无复也后三年化疠名曰火疠也治法如前治之法可寒之泄之十二藏神失守位邪鬼外干之刺黄帝问曰人虚即神游失守位使鬼神外干是致夭亡何以全真愿闻刺法岐伯稽首再拜曰昭乎哉问谓神移失守虽在其体然不致死或有邪干故令天寿只如厥隂失守天以虚人气肝虚感天重虚即魂游于上邪干厥大气身温犹可刺之刺其足少阳之所过次刺肝之俞人病心虚又遇君相二火司天失守感而三虚遇火不及黒尸鬼犯之令人暴亡可刺手少阳之所过复刺心俞人脾病又遇太隂司天失守感而三虚又遇土不及青尸鬼邪犯之于人令人暴亡可刺足阳明之所过复刺脾之俞人肺病遇阳明司天失守感而三虚又遇金不及有赤尸鬼干人令人暴亡可刺手阳明之所过复刺肺俞人肾病又遇太阳司天失守感而三虚又遇水运不及之年有黄尸鬼干犯人正气吸人神魂致暴亡可刺足太阳之所过复刺肾俞黄帝问曰十二藏之相使神失位使神彩之不圆恐邪干犯治之可刺愿闻其要岐伯稽首再拜曰悉乎哉问至理道真宗此非圣帝焉究斯源是谓气神合道契符上天心者君主之官神明出焉可刺手少隂之源肺者相𫝊之官治节出焉可刺手太隂之源肝者将军之官谋虑出焉可刺足厥隂之源胆者中正之官决断出焉可刺足少阳之源膻中者臣使之官喜乐出焉可刺心包络所流脾为谏议之官知周出焉可刺脾之源胃为仓廪之官五味出焉可刺胃之源大肠者传道之官变化出焉可刺大肠之源小肠者受盛之官化物出焉可刺小肠之源肾者作强之官伎巧出焉刺其肾之源三焦者决渎之官水道出焉刺三焦之源膀胱者州都之官精液藏焉气化则能出矣刺膀胱之源凡此十二官者不得相失也是故刺法有全神养真之㫖亦法有修真之道非治疾也故要修养和神也道贵常存补神固根精气不散神守不分然即神守而虽不去亦全真人神不守非达至真至真之要在乎天𤣥神守天息复入本元命曰归宗神失守位邪鬼外干之义黄帝曰人气不足天气如虚人神失守神光不聚邪鬼干人致有夭亡可得闻乎岐伯曰人之五藏一藏不足又㑹天虚感邪之至也人忧愁思虑即伤心又或遇少隂司天天数不及太隂作接间至即谓天虚也此即人气天气同虚也又遇惊而夺精汗出于心因而三虚神明失守心为君主之官神明出焉神失守位即神游上丹田在帝太乙帝君泥丸君下神既失守神光不聚却遇火不及之岁有黒尸鬼见之令人暴亡人饮食劳倦即伤脾又或遇太隂司天天数不及即少阳作接间至即谓之虚也此即人气虚而天气虚也又遇饮食饱甚汗出于胃醉饱行房汗出于脾因而三虚脾神失守脾为谏议之官智周出焉神既失守神光失位而不聚也却遇土不及之年或巳年或甲年失守或太隂天虚青尸鬼见之令人卒亡人久坐湿地强力入水即伤肾肾为作强之官伎巧出焉因而三虚肾神失守神志失位神光不聚却遇水不及之年或辛不会符或丙年失守或太阳司天虚有黄尸鬼至见之令人暴亡人或恚怒气逆上而不下即伤肝也又遇厥隂司天天数不及即少隂作接间至是谓天虚也此谓天虚人虚也又遇疾走恐惧汗出于肝肝为将军之官谋虑出焉神位失守神光不聚又遇木不及年或丁年不符或壬年失守或厥隂司天虚也有白尸鬼见之令人暴亡也已上五失守者天虚而人虚也神游失守其位即有五尸鬼干人令人暴亡也谓之曰尸厥人犯五神易位即神光不圆也非但尸鬼即一切邪犯者皆是神失守位故也此谓得守者生失守者死得神者昌失神者亡类经卷二十八类经钦定四库全书类经卷二十九明张介賔撰会通类摄生苍天之气淸静则志意治顺之则阳气固虽有贼邪弗能害也此因时之序故圣人传精神服天气而通神明失之则内闭九窍外壅肌肉卫气散解此谓自伤气之削也是以圣人陈隂阳筋脉和同骨髓坚固气血皆从如是则内外调和邪不能害耳目聪明气立如故惟贤人上配天以养头下象地以养足中傍人事以养五藏圣人日避虚邪之道如避矢石然邪弗能害此之谓也夫隂阳之气淸静则生化治动则苛疾起人神不守非逹至真至真之要在乎天𤣥神守天息复入本元命曰归宗夫精者身之本也故藏于精者春不病温冬日在骨蛰虫周宻君子居室能知七损八益则二者可调不知用此则蚤衰之节也年四十而隂气自半也起居衰矣年五十体重耳目不聪矣年六十隂痿气大衰九窍不利下虚上实涕泣俱出矣故曰知之则强不知则老故同出而名异耳智者察同愚者察异愚者不足智者有余有余则耳目聪明身体轻强老者复壮壮者益治是以圣人为无为之事乐恬澹之能从欲快志于虚无之守故寿命无穷与天地终此圣人之治身也故养神者必知形之肥瘦营卫血气之盛衰血气者人之神不可不谨养所有自来肾有久病者可以寅时面向南净神不乱思闭气不息七遍以引颈嚥气顺之如嚥甚硬物如此七遍后饵舌下津令无数慎其大喜欲情于中如不忌即其气复散也心欲实令少思慎勿大怒怒必真气却散之欲令脾实气无滞饱无久坐食无大酸无食一切生物宜甘宜淡悲伤即肺动而真气复散也人欲实肺者要在息气也饮食自倍肠胃乃伤隂阳和平之人居处安静无为惧惧无为忻忻婉然从物或与不争与时变化尊则谦谦谭而不治是谓至治隂阳五行黄帝问曰余闻天为阳地为隂日为阳月为隂大小月三百六十日成一岁人亦应之今三隂三阳不应隂阳其故何也岐伯对曰隂阳者数之可十推之可百数之可千推之可万万之大不可胜数然其要一也天覆地载万物方生未出地者命曰隂处名曰隂中之隂则出地者命曰隂中之阳阳予之正隂为之主夫五运隂阳者天地之道也万物之纪纲变化之父母生杀之本始神明之府也可不通乎故物生谓之化物极谓之变隂阳不测谓之神神用无方谓之圣天地者万物之上下也左右者隂阳之道路也水火者隂阳之徴兆也金木者生成之终始也隂阳之气各有多少故曰三隂三阳也寒暑燥湿风火天之隂阳也三隂三阳上奉之木火土金水火地之隂阳也生长化收藏下应之天以阳生隂长地以阳杀隂藏天有隂阳地亦有隂阳故阳中有隂隂中有阳隂阳相错而变由生也自古通天者生之本本于隂阳天地之间六合之内其气九州九窍五藏十二节皆通乎天气其生五其气三数犯此者则邪气伤人此寿命之本也苍天之气淸净则志意治顺之则阳气固虽有贼邪弗能害也阳气者若天与日失其所则折寿而不彰故天运当以日光明是故阳因而上卫外者也阳气者烦劳则张阳气者大怒则形气絶而血菀于上阳气者精则养神柔则养筋阳气者一日而主外平旦人气生日中而阳气隆日西而阳气已虚气门乃闭隂者藏精而起亟也阳者衞外而为固也凡隂阳之要阳宻乃固两者不和若春无秋若冬无夏因而和之是谓圣度故阳强不能宻隂气乃絶隂平阳秘精神乃治隂阳离决精气乃絶隂之所生本在五味隂之五宫伤在五味天气清静光明者也藏德不止故不下也天明则日月不明邪害空窍阳气者闭塞地气者冒明云雾不精则上应白露不下阳者天气也主外隂者地气也主内故阳道实隂道虚至隂虚天气絶至阳盛地气不足隂阳并交至人之所行隂阳并交者阳气先至隂气后至是以圣人持诊之道先后隂阳而持之春夏则阳气多而隂气少秋冬则隂气盛而阳气衰阳从左隂从右老从上少从下是以春夏归阳为生归秋冬为死反之则归秋冬为生东南方阳也阳者其精降于下故右热而左温西北方隂也隂者其精奉于上故左寒而右凉高者气寒下者气热隂精所奉其人寿阳精所降其人夭崇髙则隂气治之汚下则阳气治之阳胜者先天隂胜者后天此地理之常生化之道也隂道偶阳道竒发于春夏隂气少阳气多发于秋冬阳气少隂气多阳之动始于温盛于暑隂之动始于清盛于寒夫隂阳之气清静则生化治动则苛疾起天地之动静神明为之纪隂阳之徃复寒暑彰其兆隂阳四时者万物之终始也死生之本也太阳为开阳明为阖少阳为枢太隂为开厥隂为阖少隂为枢三阳为经二阳为维一阳为游部三阴为表二隂为里一隂至絶作朔晦却具合以正其理所谓三阳者太阳为经二阳者阳明也一阳者少阳也三隂者六经之所主也三阳为父二阳为衞一阳为纪三隂为母二隂为雌一隂为独使帝曰愿闻隂阳之三也何谓岐伯曰气有多少异用也阳明何谓也两阳合明也厥隂何也两隂交尽也两隂交尽故曰幽两阳合明故曰明太隂藏抟者三隂也一隂至厥隂之治也太阳藏何象象三阳而浮也少阳藏何象象一阳也阳明藏何象象大浮也二隂抟至肾沈不浮也巨阳者诸阳之属也两阳合于前故曰阳明两隂交尽故曰厥隂足之阳者隂中之少阳也足之隂者隂中之太隂也手之阳者阳中之太阳也手之隂者阳中之少隂也腰以上者为阳腰以下者为隂其于五藏也心为阳中之太阳肺为阳中之少隂肝为隂中之少阳脾为隂中之至隂肾为隂中之太隂人生有形不离隂阳人有隂阳治分五态内有隂阳外亦有隂阳在内者五藏为隂六府为阳在外者筋骨为隂皮肤为阳隂者主藏阳者主府阳受气于四末隂受气于五藏三阳在头三隂在手阳受气于上焦以温皮肤分肉之间重阳之人其神易动多阳者多喜多隂者多怒审其隂阳以别柔刚阳病治隂隂病治阳定其血气各守其乡所谓隂者真藏也所谓阳者胃脘之阳也别于阳者知病处也别于隂者知死生之期所谓隂阳者去者为隂至者为阳静者为隂动者为阳迟者为隂数者为阳隂气者静则神藏躁则消忘饮食自倍肠胃乃伤阳气起于足五指之表隂脉者集于足下而聚于足心隂气起于五指之里集于膝下而聚于膝上微妙在脉不可不察察之有纪从隂阳始始之有经从五行生生之有度四时为宜补冩勿失与天地如一得一之精以知死生是故声合五音色合五行脉合隂阳阳气尽隂气盛则目瞑隂气尽而阳气盛则寤矣凡阳有五五五二十五阳夺隂者死夺阳者狂五行者金木水火土也更贵更贱以知死生以决成败而定五藏之气间甚之时死生之期也木得金而伐火得水而灭土得木而逹金得火而缺水得土而絶万物尽然不可胜竭君火以明相火以位甲己之岁土运统之乙庚之岁金运统之丙辛之岁水运统之丁壬之岁木运统之戊癸之岁火运统之帝曰愿闻平气岐伯曰木曰敷和火曰升明土曰偹化金曰审平水曰静顺帝曰不及奈何岐伯曰木曰委和火曰伏明土曰卑监金曰从革水曰涸流帝曰太过何如岐伯曰木曰发生火曰赫曦土曰敦阜金曰坚成水曰流衍显明之右君火之位也君火之右退行一歩相火治之复行一歩土气治之复行一歩金气治之复行一歩水气治之复行一歩木气治之复行一歩君火治之相火之下水气承之水位之下土气承之土位之下风气承之风位之下金气承之金位之下火气承之君火之下隂精承之少隂君火不司气化土者生万物而法天地木发无时水随火也君位臣则顺臣位君则逆所谓二火也壮火之气衰少火之气壮壮火食气气食少火壮火散气少火生气少水不能灭盛火而阳独治独治者不能生长也肝一阳也心二阳也肾孤藏也一水不能胜二火故不能冻慄病名骨痺水之精为志火之精为神一水不胜五火故目眦盲二火不胜三水藏象天气通于肺地气通于嗌风气通于肝雷气通于心谷气通于脾雨气通于肾六经为川肠胃为海九窍为水注之气肝心脾肺肾五藏皆为隂胆胃大肠小肠膀胱三焦六府皆为阳故背为阳阳中之阳心也背为阳阳中之隂肺也腹为隂隂中之隂肾也腹为隂隂中之至隂脾也隂者主藏阳者主府阳受气于四末隂受气于五藏隂脉荣其藏阳脉荣其府其流溢之气内溉藏府外濡腠理阳中之少隂肺也阳中之太阳心也隂中之少阳肝也隂中之至隂脾也隂中之太隂肾也肝主春足厥隂少阳主治其日甲乙肝苦急急食甘以缓之心主夏手少隂太阳主治其日丙丁心苦缓急食酸以收之脾主长夏足太隂阳明主治其日戊己脾苦湿急食苦以燥之肺主秋手太隂阳明主治其日庚辛肺苦气上逆急食苦以泄之肾主冬足少隂太阳主治其日壬癸肾苦燥急食辛以润之开腠理致津液通气也肝欲散急食辛以散之心欲耎急食咸以耎之脾欲缓急食甘以缓之肺欲收急食酸以收之肾欲坚急食苦以坚之肝为牡藏其色青其时春其音角其味酸其日甲乙心为牡藏其色赤其时夏其日丙丁其音徴其味苦脾为牝藏其色黄其时长夏其日戊己其音宫其味甘肺为牝藏其色白其音商其时秋其日庚辛其味辛肾为牝藏其色黑其时冬其日壬癸其音羽其味咸是为五变春脉者肝也夏脉者心也秋脉者肺也冬脉者肾也脾脉者土也孤藏以灌四傍者也九野为九藏故形藏四神藏五合为九藏以应之也五藏者所以藏精神魂魄者也六府者所以受水谷而行化物者也五藏六府心为之主耳为之聴目为之候肺为之相肝为之将脾为之衞肾为之主外故五藏六府之津液尽上渗于目心悲气并则心系急心系急则肺举肺举则液上溢五藏六府肺为之盖心为之主缺盆为之道肝者主为将脾者主为衞肾者主为外六府者胃为之海肝生于左肺藏于右心部于表肾治于里脾为之使胃为之市鬲肓之上中有父母七节之傍中有小心从之有福逆之有咎肺主身之皮毛心主身之血脉肝主身之筋膜脾主身之肌肉肾主身之骨髓心藏神肺藏气肝藏血脾藏肉肾藏志而成此形志意通内连骨髓而成身形五藏心为噫肺为欬肝为语脾为吞肾为欠为嚏胃为气逆为哕为恐大肠小肠为泄下焦溢为水膀胱不利为癃不约为遗溺胆为怒是为五病精气并于心则喜并于肺则悲并于肝则忧并于脾则畏并于肾则恐是谓五并心恶热肺恶寒肝恶风脾恶湿肾恶燥是谓五恶心为汗肺为涕肝为泪脾为涎肾为唾是谓五液心藏神肺藏魄肝藏魂脾藏意肾藏志是谓五藏所藏心主脉肺主皮肝主筋脾主肉肾主骨是谓五主人有五藏化五气以生喜怒悲忧恐青为肝赤为心白为肺黄为脾黑为肾肝合筋心合脉肺合皮脾合肉肾合骨肝色青心色赤肺色白脾色黄肾色黑心者五藏之专精也目者其窍也重阳之人熇熇高高言语善疾举足善高心肺之藏气有余阳气滑盛而扬故神动而气先行多阳者多喜多隂者多怒五藏之应天者肺肺者五藏六府之葢也皮者肺之合也人之所以应土者肉也人之所以生成者血脉也肺者藏之长也为心之葢也肺者藏之葢也肺者气之本肝者中之将也取决于胆咽为之使人卧血归于肝肝受血而能视足受血而能步掌受血而能握指受血而能摄脾与胃以膜相连耳而能为之行其津液何也脾主为胃行其津液者也五藏者皆禀气于胃胃者五藏之本也藏气者不能自致于手太隂必因于胃气乃至于手太隂也人受气于谷谷入于胃以传于肺五藏六府皆以受气其清者为营浊者为衞营在脉中衞在脉外胃为五藏六府之海其清气上注于肺肺气从太隂而行之其行也以息往来气之离藏也卒然如弓弩之发如水之下岸谷始入于胃其精㣲者先出于胃之两焦以溉五藏别出两行营衞之道其大气之抟而不行者积于胷中命曰气海出于肺循喉咽故唿则出吸则入天地之精气其大数常出三入一故谷不入半日则气衰一日则气少矣平人之常气禀于胃胃者平人之常气也人无胃气曰逆逆者死脉无胃气亦死脉弱以滑是有胃气肾者至隂也肺者太隂也肾者胃之关也关门不利故聚水而从其类也肾者牝藏也地气上者属于肾而生水液也故曰至隂肾者主水受五藏六府之精而藏之肾者水藏主津液主卧与喘也膀胱之胞薄以懦得酸则缩人始生先成精精成而脑髓生脉反四时及不间藏曰病难已神隂阳不测谓之神神用无方谓之圣天地之动静神明为之纪𤣥生神神在天为风天地之动静神明为之纲纪隂阳者神明之府也天地之大纪人神之通应也根于中者命曰神机神去则机息根于外者命曰气立气止则化絶出入废则神机化㓕神转不回回则不转乃失其机出入有行以转神明昔在黄帝生而神灵故能形与神俱不知持漏不时御神四气调神故圣人传精神服天气而通神明起居如惊神气乃浮阳气者精则养神柔则养筋隂平阳祕精神乃治味过于辛筋脉沮㢮精神乃央隂气者静则神藏躁则消亡心藏神心者君主之官神明出焉心者生之本神之变也心者五藏六府之大主也精神之所舎也心伤则神去神去则死矣心藏脉脉舎神积神于心以知往今血者神气也水之精为志火之精为神两神相搏合而成形血脉和则精神乃居故神者水谷之精气也人之血气精神者所以奉生而周于性命者也志意者所以御精神志意和则精神专直五藏者所以藏精神血气魂魄者也神藏五形藏四合为九藏府精神明留于四藏五味入口藏于肠胃味有所藏以养五气气和而生津液相成神乃自生所言节者神气之所游行出入也重阳之人其神易动精神内守病安从来唿吸精气独立守神去世离俗积精全神凡刺之法必先本于神血脉营气精神此五藏之所藏也两精相搏谓之神随神往来谓之魂憷惕思虑则伤神神伤则恐惧流淫而不止喜乐者神惮散而不藏恐惧者神荡惮而不收上古使僦贷季理色脉而通神明按其脉知其病命曰神知一则为工知二则为神知三则神且明矣神在秋毫属意病者神属勿去知病存亡神无营于衆物必正其神一曰治神道无鬼神独来独往拘于鬼神者不可与言至徳麤守形上守神神乎神客在门神者正气也善言化言变者通神明之理故养神者必知形之肥瘦营衞血气之盛衰血气者人之神不可不谨养神乎神耳不闻目明心开而志先慧然独悟口弗能言俱视独见适若昏昭然独明苦风吹云故曰神莫知其形若神髣髴用鍼之要无忘其神推阖其门令神气存方成弗约则神与弗俱医不能严不能动神所以不十全者精神不专必一其神令志在鍼以移其神气至乃休合形与气使神内藏写虚补实神去其室补虚写实神归其室神变而止刺法有全神养真之㫖道贵常存补神固根精气不散神守不分人虚即神游失守位使鬼神外干人神不守非逹至真至真之㫖神乎天𤣥神守天息复入本元命曰归宗失神者死得神者生何者为神曰血气已和营衞已通五藏已成神气舎心魂魄毕具乃成为人百岁五藏皆虚神气皆去形骸独居而终矣逆从到行标本不得亡神失国得神者昌失神者亡五神失守邪鬼干人得神者昌失神者亡故贵脱势虽不中邪精神内伤身必败亡衣被不歛言语善恶不避亲疎者此神明之乱也神有余则笑不休神不足则悲形弊血尽而功不立者神不使也脉色善为脉者谨察五藏六府一逆一从隂阳表里雌雄之纪藏之心意合心于精非其人勿教非其真勿授是为得道脉气流经经气归于肺肺朝百脉气口成寸以决死生天周二十八宿人经二十八脉周身一十六丈二尺故人一唿脉再动气行三寸一吸脉亦再动气行三寸一万三千五百息气行五十营于身水下百刻日行二十八宿漏水皆尽脉终矣凡行八百一十丈也凡未诊病者必问尝贵后贱虽不中邪病从内生名曰脱营尝富后贫名曰失精凡欲诊病者必问饮食居处暴乐暴苦始乐后苦皆伤精气精气竭絶形体毁沮善为脉者必以比类竒恒从容知之为工而不知道此诊之不足贵此治之三过也诊有三常必问贵贱封君败伤及欲侯王故贵脱势虽不中邪精神内伤身必败亡始富后贫虽不伤邪皮焦筋屈痿躄为挛凡诊者必知终始有知余绪切脉问名当合男女诊不知隂阳逆从之理此治之一失也诊病不问其始忧患饮食之失节起居之过度或伤于毒不先言此卒持寸口何病能中妄言作名为麤所穷此治之四失也诊无人事治数之道从容之葆坐持寸口诊不中五脉百病所起始以自怨遗师其咎必审问其所始病与今之所方病而后各切循其脉视其经络浮沈以上下逆从循之气口何以独为五藏主气口亦太隂也上下来去至止肝脉弦心脉钩脾脉代肺脉毛肾脉石是谓五藏之脉厥隂之至其脉絃少隂之至其脉钩太隂之至其脉沈少阳之至大而浮阳明之至短而濇太阳之至大而长至而和则平至而甚则病至而反者病至而不至者病未至而至者病隂阳易者危三阳脉至手太隂而弦浮而不沈决以度察以心合之隂阳之论所谓二阳者阳明也至手太隂弦而沈急不鼓炅至以病皆死一阳者少阳也至手太隂上连人迎弦急悬不絶此少阳之病也专隂则死三隂者六经之所主也交于太隂伏鼓不浮上空志心二隂至肺其气归膀胱外连脾胃一隂独至轻絶气浮不鼓钩而滑先至为主后至为客春不沈夏不弦冬不濇秋不数是谓四塞沈甚曰病弦甚曰病濇甚曰病数甚曰病参见曰病复见曰病未去而去曰病去而不去曰病反者死春得秋脉夏得冬脉长夏得春脉秋得夏脉冬得长夏脉是谓五邪皆同命死不治寸口主中人迎主外两者相应俱往俱来若引绳大小齐等春夏人迎㣲大秋冬寸口㣲大如是者命曰平人人迎盛则为热虚则为寒𦂳则为痛痺代则乍甚乍间寸口盛则胀满寒中食不化虚则热中出糜少气溺色变𦂳则痛痺代则乍痛乍止少气者脉口人迎俱少而不称尺寸也脉之盛衰者所以候血气之虚实有余不足也形充而脉小以弱者气衰衰则危矣虚者脉大如其故而不坚也实者脉大如其故而益坚也大热病气热脉满是谓重实脉气上虚尺虚是谓重虚经络皆实是寸脉急而尺缓也络气不足经气有余者脉口热而尺寒也经虚络满者尺热满脉口寒濇也寒气暴上脉满而实实而滑则生实而逆则死脉浮而濇濇而身有热者死其形尽满者脉急大坚尺濇而不应也从则生逆则死邪气来也𦂳而疾谷气来也徐而和脉急则引脉大以弱则欲安静用力无劳也帝曰脉从而病反者其诊何如岐伯曰脉至而从按之不鼔诸阳皆然帝曰诸隂之反其脉何如岐伯曰脉至而从按之鼔甚而盛也阳病而阳脉小者为逆隂病而隂脉大者为逆故隂阳俱静俱动若引绳相倾者病脉盛血少此谓反也脉少血多此谓反也人迎与寸口气小大等者病难已人迎盛坚者伤于寒气口盛坚者伤于食脉之卒然动者皆邪气居之留于本末不动则热不坚则陷且空不与衆同是以知其何脉之动也经脉者常不可见也其虚实也以气口知之脉之见者皆络脉也夫脾虚浮似肺肾小浮似脾肝急沈散似肾此皆工之所时乱也夫浮而弦者是肾不足也沈而石者是肾气内着也今夫脉浮大虚者是脾气之外絶去胃外归阳明也鼔一阳曰钩鼔一隂曰毛鼔阳胜急曰弦鼓阳至而絶曰石隂阳相过曰熘手太隂足太隂盛者寸口大三倍于人迎手少隂足少隂盛者寸口大再倍于人迎手厥隂足厥隂盛者寸口大一倍于人迎虚者俱寸口反小于人迎也手阳明足阳明盛者人迎大三倍于寸口手太阳足太阳盛者人迎大再倍于寸口手少阳足少阳盛者人迎大一倍于寸口虚者俱人迎反小于寸口也隂气大盛则阳气不能荣也故曰关阳气大盛则隂气弗能荣也故曰格隂阳俱盛不能相荣故曰关格关格者不得尽期而死也人迎一盛病在足少阳一盛而躁病在手少阳人迎二盛病在足太阳二盛而躁病在手太阳人迎三盛病在足阳明三盛而躁病在手阳明人迎四盛且大且数名曰溢阳溢阳为外格脉口一盛病在足厥隂一盛而躁在手心主脉口二盛病在足少隂二盛而躁在手少隂脉口三盛病在足太隂三盛而躁在手太隂脉口四盛且大且数名曰溢隂溢隂为内关内关不通死不治人迎与太隂脉口俱盛四倍以上命曰关格关格者与之短期南北政天地之变无以脉诊尺寸反隂阳交人之居处动静勇怯脉亦为之变乎诊病之道观人勇怯骨肉皮肤能知其情以为诊法也应则顺否则逆逆则变生变生则病物生其应也气脉其应也消瘅脉实大病乆可治脉悬小坚病乆不可治癫疾脉腰痛脉胃脘痈者当候胃脉人迎者胃脉也肠澼生死脉热病汗出而脉尚躁盛者死六经滑濇为疝为积何以知怀子之且生也身有病而无邪脉也乳子中风热喘鸣肩息者脉实大也缓则生急则死刺家不诊聴病者言凡将用鍼必先诊脉视气之剧易乃可以治也诸脉者皆属于目视其目色以知病之存亡也持气口人迎以视其脉坚且盛且滑者病日进脉软者病将下诸经实者病三日已气口候隂人迎候阳也其脉滑而盛者病日进虚而细者乆以持大以濇者为痛痺隂阳如一者病难治视目之五色以知五藏而决死生视其血脉察其色以知其寒热痛痺欲知其要则色脉是矣色以应目脉以应月常求其要则其要也治之要极无失色脉用之不惑治之大则善诊者察色按脉先别隂阳审清浊而知部分视喘息聴声音而知所苦观权衡规矩而知病所主帝曰视而可见奈何岐伯曰五藏六府固尽有部视其五色黄赤为热白为寒青黑为痛此所谓视而可见者也帝曰扪而可得奈何岐伯曰视其主病之脉坚而血及陷下者皆可扪而得也其色多青则痛多黑则痺黄赤则热多白则寒五色皆见则寒热也视其颜色黄赤者多热气青白者少热气黑色者多血少气凡诊络脉脉色青则寒且痛赤则有热胃中寒手鱼之络多青矣胃中有热鱼际络赤其暴黑者留乆痺也其有赤有黑有青者寒热气也其青短者少气也形胜色色胜形者至其胜时年加感则病行失则忧矣肺热者色白而毛抜心热者色赤而络脉溢肝热者色苍而爪枯脾热者色黄而肉蠕动肾热者色黑而齿稿太阳之脉色荣颧骨热病也荣未交曰今且得汗待时而已与厥隂脉争见者死期不过三日其热病内连肾少阳之脉色荣颊前热病也荣未交曰今且得汗待时而已与少隂脉争见者死期不过三日颊下近颧为大瘕下牙车为腹满颧后为脇痛颊上者鬲上也少隂所谓面黑如地色者秋气内夺故变于色也道之至数五色脉变揆度竒恒道在于一容色见上下左右各在其要其色见浅者汤液主治十日已其见深者必齐主治二十一日已其见大深者醪酒主治百日已色天面脱不治百日尽已脉短气絶死病温虚甚死色见上下左右各在其要上为逆下为从女子右为逆左为从男子左为逆右为从抟脉痺躄寒热之交脉孤为消气虚泄为夺血孤为逆虚为从经络人皮应天人肉应地人脉应人人筋应时人声应音人隂阳合气应律人齿面目应星人出入气应风人九窍三百六十五络应野天有宿度地有经水人有经脉天地温和则经水安静天寒地冻则经水凝泣天暑地热则经水沸溢卒风暴起则经水波涌而陇起夫邪之入于脉也寒则血凝泣暑则气淖泽虚邪因而入客亦如经水之得风也人有四经十二从四经应四时十二从应十二月十二月应十二脉经脉十二者以应十二月十二月者分为四时身半以上其气三矣天之分也天气主之身半以下其气三矣地之分也地气主之以名命气以气命虚而言其病半所谓天枢也天枢之上天气主之天枢之下地气主之气交之分人气从之万物由之此之谓也六经为川肠胃为海九窍为水注之气计人亦有三百六十五节以为天地其气九州九窍五藏十二节皆通乎天气天不足西北故西北方隂也而人右耳目不如左明也地不满东南故东南方阳也而人左手足不如右强也上部天两额之动脉上部地两颊之动脉上部人耳前之动脉中部天手太隂也中部地手阳明也中部人手少隂也下部天足厥隂也下部地足少隂也下部人足太隂也三部者各有天各有地各有人三而成天三而成地三而成人三而三之合则为九九分为九野九野为九藏故神藏五形藏四合为九藏三阳在头三隂在手手之三隂从藏走手手之三阳从手走头足之三阳从头走足足之三隂从足走腹隂气从足上行至头而下行循臂至指端阳气从手上行至头而下行至足故曰阳病者上行极而下隂病者下行极而上阳气起于足五指之表隂脉者集于足下而聚于足心故阳气胜则足下热也隂气起于五指之里集于膝下而聚于膝上故隂气胜则从五指至膝上寒其寒也不从外皆从内也足三阳者下行胃者六府之海其气亦下行四支者诸阳之本也阳盛则四支实实则能登髙也五藏者所以藏精神血气魂魄者也六府者所以化水谷而行津液者也肺合大肠大肠者皮其应心合小肠小肠者脉其应肝合胆胆者筋其应脾合胃胃者肉其应肾合三焦膀胱三焦膀胱者腠理毫毛其应肺应皮心应脉脾应肉肝应爪肾应骨脉者血之府心者五藏之专精也目者其窍也华色者其荣也积水者至隂也至隂者肾之精也水之精为志火之精为神泣涕者脑也脑者隂也髓者骨之充也故脑渗为涕志者骨之主也是以水流而涕从之阳明者十二经脉之长也阳明者胃脉也阳明主肉胃之大络名曰虚里贯鬲络肺出于左乳下其动应衣脉宗气也阳明者五藏六府之海主润宗筋宗筋主束骨而利机关也冲脉者经脉之海也主渗灌谿谷与阳明合于宗筋隂阳总宗筋之会会于气街而阳明为之长皆属于带脉而络于督脉故阳明虚则宗筋纵带脉不引故足痿不用也胃者水谷之海六府之大源也五味入口藏于胃以养五藏气气口亦太隂也是以五藏六府之气味皆出于胃变见于气口脾与胃以膜相连耳而能为之行其津液何也岐伯曰足太隂者三隂也其脉贯胃属脾络嗌故太隂为之行气于三隂阳明者表也五藏六府之海也亦为之行气于三阳藏府各因其经而受气于阳明故为胃行其津液人之所受气者谷也谷之所注者胃也胃者水谷气血之海也海之所行云气者天下也胃之所出气血者经隧也经隧者五藏六府之大络也迎而夺之而已矣五藏者皆禀气于胃胃者五藏之本也藏气者不能自致于手太隂必因于胃气乃至于手太隂也四支皆禀气于胃而不得至经必因于脾乃得禀也肝开窍于目心开窍于耳脾开窍于口肺开窍于鼻肾开窍于二隂人卧血归于肝肝受血而能视足受血而能歩掌受血而能握指受血而能摄气积于胃以通营衞各行其道宗气流于海其下者注于气街其上者走于息道厥在于足宗气不下营者水谷之精气也和调于五藏洒陈于六府乃能入于脉也故循脉上下贯五藏络六府也衞者水谷之悍气也其气慓疾滑利不能入于脉也故循皮肤之中分肉之间熏于肓膜散于胷腹逆其气则病从其气则愈其浮气之不循经者为衞气其精气之行于经者为营气五谷入于胃也其糟粕津液宗气分为三隧故宗气积于胷中出于喉咙以贯心脉而行唿吸焉营气者泌其津液注之于脉化以为血以荣四末内注五藏六府以应刻数焉衞气者出其悍气之慓疾而先行于四末分肉皮肤之间而不休者也昼日行于阳夜行于隂常从足少隂之分间行于五藏六府衞气者昼日行于阳夜行于隂风府无常衞气之所应必开其腠理气之所舎节则其府也人之血气精神者所以奉生而周于性命者也经脉者所以行血气而营隂阳濡筋骨利关节者也衞气者所以温分肉充皮肤肥腠理司开阖者也志意者所以御精神收魂魄适寒温和喜怒者也宻理厚皮者三焦膀胱厚麤理薄皮者三焦膀胱薄四支八谿之朝夕也人有大谷十二分小谿三百五十四名少十二俞此皆衞气之所留止邪气之所客也鍼石縁而去之上焦开发宣五谷味熏肤充身泽毛若雾露之溉是谓气中焦受气取汁变化而赤是谓血阳受气于上焦以温皮肤分肉之间肠胃受谷上焦出气以温分肉而养骨节通腠理中焦出气如露上注谿谷而渗孙脉津液和调变化而赤为血血和则孙脉先满溢乃注于络脉皆盈乃注于经脉水谷皆入于口津液各走其道故三焦出气以温肌肉充皮肤为其津其流而不行者为液五谷之精液和合而为膏者内渗入于骨空补益脑髓而下流于隂股冲脉起于关元随腹直上冲脉任脉皆起于胞中上循背里为经络之海其浮而外者循腹右上行会于咽喉别而络脣口入嵴内注于伏衡之脉传舎于伏冲之脉帝曰少隂之脉独下行何也岐伯曰不然夫冲脉者五藏六府之海也五藏六府皆禀焉其上者出于颃颡渗诸阳灌诸精其下者注少隂之大络出于气街循隂股内亷入腘中伏行骭骨内下至内踝之后属而别其下者并于少隂之经渗三隂其前者伏行出跗属下循跗入大指间渗诸络而温肌肉故别络结则跗上不动不动则厥厥则寒矣少阳属肾肾上连肺故将两藏帝曰手少隂之脉独无腧何也岐伯曰少隂心脉也心者五藏六府之大主也精神之所舎也其藏坚固邪弗能容也容之则心伤心伤则神去神去则死矣故诸邪之在于心者皆在于心之包络包络者心主之脉也故独无腧焉帝曰少隂独无腧者不病乎岐伯曰其外经病而藏不病故独取其经于掌后鋭骨之端其余脉出入屈折其行之徐疾皆如手少隂心主之脉行也阳明者常动巨阳少阳不动不动而动大疾此其候也巨阳者诸阳之属也故为诸阳主气也夫胷腹藏府之郭也膻中者心主之宫城也胃者大仓也咽喉小肠者传送也胃之五窍者闾里门户也亷泉玉英者津液之道也身形支节者藏府之葢也头者精明之府背者胷中之府腰者肾之府膝者筋之府骨者髓之府脑髓骨脉胆女子胞此六者地气之所生也皆藏于隂而象于地故藏而不写名曰竒恒之府大胃大肠小肠三焦膀胱此五者天气之所生也其气象天故写而不藏此受五藏浊气名曰传化之府首面耐寒因于气聚明堂者鼻也阙者眉间也庭者颜也蕃者颊侧也蔽者耳门也目者宗脉之所聚也上液之道也口鼻者气之门户也耳者宗脉之所聚也五藏六府之津液尽上渗于目精明者所以视万物别黑白审长短以长为短以白为黑如是则精衰矣命门者目也鼻者肺之官也目者肝之官也口脣者脾之官也舌者心之官也耳者肾之官也以官何候以候五藏切脉动静而视精明所以察其目者五藏使五色循明循明则声章声章者则言声与平生异也目下亦隂也腹者至隂之所居目眦外决于面者为鋭眦在内近鼻者为内眦上为外眦下为内眦眉本液者所以灌精濡空窍者也故上液之道开则泣臂阳明有入頄徧齿者名曰大迎足太阳有入頄徧齿者名曰角孙足阳明有挟鼻入面者名曰悬颅足太阳有通项入于脑正属目本名曰眼系头目苦痛取之在项中两筋间入脑乃别隂硚阳硚隂阳相交阳入隂隂出阳交于目鋭眦阳气盛则瞋目隂气盛则瞑目喉主天气咽主地气咽喉者水谷之道也喉咙者气之所以上下者也会厌者音声之户也口脣者音声之扇也舌者音声之机也悬雍垂者音声之关也颃颡者分气之所泄也横骨者神气所使主发舌者也渐者上侠頥也上纪者胃脘也下纪者关元也鬲肓之上中有父母七节之傍中有小心肓之原在齐下陷于肉肓而中气穴肉之大会为谷肉之小会为谿经脉十二络脉三百六十五夫十二经脉者皆络三百六十五节节有病必被经脉经脉之病皆有虚实何以合之视其经脉之在于身也其见浮而坚其见明而大者多血细而沈者多气也阳络伤则血外溢隂络伤则血内溢内溢于经外注于络经有常色而络无常变也隂络之色应其经阳络之色变无常随四时而行也凡五十七穴者皆藏之隂络水之所客也节之交三百六十五会者络脉之渗灌诸节者也节之交三百六十五会所谓节者神气之所逰行出入也麤理而皮不致者腠理疎薄皮肤而目坚固以深者长冲直扬其心刚刚则多怒怒则气上逆颧骨者骨之本也颧大则骨大颧小则骨小臂薄者其髓不满所谓𤣥府者汗空也原独不应五时以经合之以应其数故六六三十六输气门乃闭人有八虚皆机关之室真气之所过血络之所游腰嵴者身之大关节也肢胫者人之管以趋翔也茎垂者身中之机隂精之候津液之道也三结交者阳明太隂也脐下三寸关元也膀胱之胞薄以懦胞痺者少腹膀胱按之内痛石瘕生于胞中寒气客于子门胞移热于膀胱人有重身九月而瘖胞之络脉絶也胞络者系于肾少隂之脉贯肾系舌本故不能言胞脉者属心而络于胞中前隂者宗筋之所聚乃太隂阳明之所合也成骨在膝外亷之骨独起者觧脉同隂之脉阳维之脉衡络之脉会隂之脉直阳之脉飞阳之脉昌阳之脉散脉肉里之脉寒府在附膝外觧营取膝上外者使之拜取足心者使之跪胃合于三里大肠合于巨虚上亷小肠合于巨虚下亷三焦合入于委阳膀胱合入于委中央胆合入于阳陵泉下三里三寸为巨虚上亷下上亷三寸为巨虚下亷大肠属上小肠属下足阳明胃脉也大肠小肠皆属于胃是足阳明也三焦下腧出于委阳并太阳之正入络膀胱约下焦所谓三里者下膝三寸也所谓跗上者与膝分易见也巨虚者硚足胻独陷者下亷者陷下者也膜原筋膜缨脉皮者道也四街四关两衞五藏之道皆出于经隧以行血气血气不和百病乃变化而生是故守经隧焉标本子午之歳上见少隂丑未之岁上见太隂寅申之岁上见少阳夘酉之岁上见阳明辰戌之岁上见太阳巳亥之岁上见厥隂少隂所谓标也厥隂所谓终也厥隂之上风气主之少隂之上热气主之太隂之上湿气主之少阳之上相火主之阳明之上燥气主之太阳之上寒气主之所谓本也少阳之上火气治之中见厥隂阳明之上燥气治之中见太隂太阳之上寒气治之中见少隂厥隂之上风气治之中见少阳少隂之上热气治之中见太阳太隂之上湿气治之中见阳明所谓本也本之下中之见也见之下气之标也本标不同气应异象风行于地所谓本也余气同法本乎天者天之气也本乎地者地之气也春夏先治其标后治其本秋冬先治其本后治其标病为本工为标标本不得邪气不服类经卷二十九类经钦定四库全书类经卷三十明张介賔撰会通类气味气者有真气有正气有邪气真气者所受于天与谷气并而充身也正气者正风也从一方来非实风又非虚风也邪气者虚风之贼伤人也肺者气之本气因于中气内为寳天之在我者徳也地之在我者气也徳流气薄而生者也故神者水谷之精气也人受气于谷谷入于胃以传于肺五藏六府皆以受气营衞者精气也血者神气也故血之与气异名同类焉谷入于胃胃气上注于肺营气之道内谷为寳谷入于胃乃传之肺流溢于中布散于外精专者行于经隧食气入胃散精于肝淫气于筋食气入胃浊气归心淫精于脉饮入于胃游溢精气上输于脾脾气散精上归于肺通调水道下输膀胱水精四布五经并行食入于隂长气于阳受谷者浊受气者清清者主隂浊者主阳酒者水谷之精熟谷之液也其气慓悍其入于胃中则胃胀气上逆满于胷中肝浮胆横当是之时固比于勇士气衰则悔名曰酒悖邪气来也𦂳而疾谷气来也徐而和谷入多而气少此谓反也谷不入而气多此谓反也治其王气是以反也天寒则腠理闭气湿不行水下留于膀胱则为溺与气形不足者温之以气精不足者补之以味阳为气隂为味味归形形归气气归精精归化精食气形食味化生精气生形味伤形气伤精精化为气气伤于味隂味出下窍阳气出上窍味厚者为隂薄为隂之阳气厚者为阳薄为阳之隂味厚则泄薄则通气薄则发泄厚则发热气味辛甘发散为阳酸苦涌泄为隂五味入口藏于胃以养五藏气气口亦太隂也是以五藏六府之气味皆出于胃变见于气口故五气入鼻藏于心肺心肺有病而鼻为之不利也夫五味入胃各归所喜攻酸先入肝苦先入心甘先入脾辛先入肺咸先入肾乆而增气物化之常也气增而乆夭之由也补上治上制以缓补下治下制以急急则气味厚缓则气味薄适其至所此之谓也欲令脾实气无滞饱无乆坐食无太酸帝曰五味隂阳之用何如岐伯曰辛甘发散为阳酸苦涌泄为隂咸味涌泄为隂淡味渗泄为阳六者或收或散或缓或急或燥或润或耎或坚以所利而行之调其气使其平也东方青色入通于肝其味酸其臭臊南方赤色入通于心其味苦其臭焦中央黄色入通于脾其味甘其臭香西方白色入通于肺其味辛其臭腥北方黑色入通于肾其味咸其臭腐肝苦急急食甘以缓之心苦缓急食酸以收之脾苦湿急食苦以燥之肺苦气上逆急食苦以泄之肾苦燥急食辛以润之开腠理致津液通气也肝欲散急食辛以散之用辛补之酸写之心欲耎急食咸以耎之用咸补之甘写之脾欲缓急食甘以缓之用苦写之甘补之肺欲収急食酸以收之用酸补之辛写之肾欲坚急食苦以坚之用苦补之咸写之肝色青宜食甘粳米牛肉枣葵皆甘心色赤宜食酸小豆犬肉李韭皆酸肺色白宜食苦麦羊肉杏薤皆苦脾色黄宜食咸大豆豕肉栗藿皆咸肾色黑宜食辛黄黍鸡肉桃䓤皆辛辛散酸收甘缓苦坚咸耎毒药攻邪五谷为养五果为助五畜为益五菜为充气味合而服之以补精益气此五者有辛酸甘苦咸各有所利或散或收或缓或急或坚或耎四时五藏病随五味所宜也酸入肝辛入肺苦入心咸入肾甘入脾是谓五入辛走气气病无多食辛咸走血血病无多食咸苦走骨骨病无多食苦甘走肉肉病无多食甘酸走筋筋病无多食酸是谓五禁无令多食九鍼论曰病在筋无食酸病在气无食辛病在骨无食咸病在血无食苦病在肉无食甘口嗜而欲食之不可多也必自裁也命曰五裁厥隂在泉为酸化少隂在泉为苦化太隂在泉为甘化少阳在泉为苦化阳明在泉为辛化太阳在泉为咸化帝曰其于正味何如岐伯曰木位之主其写以酸其补以辛火位之主其写以甘其补以咸土位之主其写以苦其补以甘金位之主其写以辛其补以酸水位之主其写以咸其补以苦厥隂之客以辛补之以酸写之以甘缓之少隂之客以咸补之以甘写之以酸收之太隂之客以甘补之以苦写之以甘缓之少阳之客以咸补之以甘写之以咸耎之阳明之客以酸补之以辛写之以苦泄之太阳之客以苦补之以咸写之以苦坚之以辛润之隂之所生本在五味隂之五宫伤在五味是故味过于酸肝气以津脾气乃絶味过于咸大骨气劳短肌心气抑味过于甘心气喘满色黑肾气不衡味过于苦脾气不濡胃气乃厚味过于辛筋脉沮弛精神乃央多食咸则脉凝泣而变色多食苦则皮藁而毛拔多食辛则筋急而𤓰枯多食酸则肉胝䐢而唇掲多食甘则骨痛而发落此五味之所伤也故心欲苦肺欲辛肝欲酸脾欲甘肾欲咸此五味之所合五藏之气也甚则以苦泄之酸伤筋辛胜酸苦伤气咸胜苦甘伤脾酸胜甘辛伤皮毛苦胜辛咸伤血甘胜咸肥者令人内热甘者令人中满食鱼者使人热中盐者胜血有病口甘者名曰脾瘅有病口苦者病名曰胆瘅胆液泄则口苦胃气逆则呕苦故曰呕胆论治不治巳病治未病凡治病察其形气色泽脉之盛衰病之新故乃治之无后其时形气相得谓之可治色泽以浮谓之易巳脉从四时谓之可治脉弱以滑是有胃气命曰易治取之以时形气相失谓之难治色夭不泽谓之难治脉实以坚谓之益甚脉逆四时为不可治必察四难而明告之故治不法天之纪不用地之理则灾害至矣故治病者必明六化分治五味五色所生五藏所宜乃可以言盈虚病生之绪也凡治病必察其下适其脉观其志意与其病也拘于鬼神者不可与言至徳恶于鍼石者不可与言至巧病不许治病不必治治之无功矣能别隂阳十二经者知病之所生候虚实之所在者能得病之高下知六府之气街者能知觧结契绍于门户能知虚石之坚软者知补写之所在能知六经标本者可以无惑于天下一曰治神二曰知养身三曰知毒药为真四曰制砭石小大五曰知府藏血气之诊必审问其所始病与今之所方病而后各切循其脉视其经络浮沈以上下逆从循之上工救其萌芽下工救其已成上工十全九中工十全七下工十全六麤工兇兇以为可攻故病未巳新病复起麤工嘻嘻以为可知言热未巳寒病复始同气异形迷诊乱经此之谓也毒药攻邪五谷为养五果为助五畜为益五菜为充气味合而服之以补精益气标本逆从治有先后病反其本得标之病治反其本得标之方有逆取而得者有从取而得者逆正顺也若顺逆也故曰知标与本用之不殆明知逆顺正行无问此之谓也病生于内者先治其隂后治其阳反者益甚病生于阳者先治其外后治其内反者益甚隂盛而阳虚先补其阳后写其隂而和之隂虚而阳盛先补其隂后写其阳而和之虚而写之是谓重虚重虚病益甚病生于头者头重生于手者臂重生于足者足重治病者先刺其病所从生者也病先起隂者先治其隂而后治其阳病先起阳者先治其阳而后治其隂无形而痛者其阳完而隂伤之也急治其隂无攻其阳有形而不痛者其隂完而阳伤之也急治其阳无攻其隂必先度其形之肥痩以调其气之虚实实则写之虚则补之必先去其血脉而后调之无问其病以平为期其少长大小肥痩以心撩之命曰法天之常有者求之无者求之虚者责之实者责之补上下者从之治上下者逆之以所在寒热盛衰而调之故曰上取下取内取外取以求其过能毒者以厚药不胜毒者以薄药此之谓也气反者病在上取之下病在下取之上病在中傍取之治热以寒温而行之治寒以热凉而行之治温以清冷而行之治清以温热而行之故消之削之吐之下之补之写之乆新同法诛伐无过命曰大惑反乱大经真不可复絶人长命予人夭殃帝曰或有导引行气乔摩炙熨刺焫饮药之一者可独守耶将尽行之乎岐伯曰诸方者衆人之方也非一人之所尽行也此乃所谓守一勿失万物毕者也帝曰其祝而巳者其故何也岐伯曰先巫者因知百病之胜先知其病之所从生者可祝而已矣肝苦急急食甘以缓之夺血者无汗夺汗者无血所谓经治者饮药亦曰炙刺起所有余知所不足盛者写之虚者饮药以补之少气者脉口人迎俱少而不称尺寸也如是者则隂阳俱不足补阳则隂竭写隂则阳脱如是者可将以甘药不可饮以至剂如此者弗炙不已因而写之则五藏气坏矣诸小者隂阳形气俱不足勿取以鍼而调以甘药也形苦志苦病生于咽嗌治之以甘药写虚补实神去其室致邪失正真不可定麤之所败谓之夭命无实无虚损不足而益有余夺隂者死夺阳者狂五虚勿近五实勿逺形气不足病气有余是邪胜也急写之形气有余病气不足急补之形气不足病气不足此隂阳气俱不足也不可刺之故曰有余写之不足补之夫气之胜也微者随之甚者制之气之复也和者平之暴者夺之皆随胜气安其屈伏无问其数以平为期木郁逹之火郁发之土郁夺之金郁泄之水郁折之然调其气过者折之以其畏也所谓写之帝曰假者何如岐伯曰有假其气则无禁也所谓主气不足客气胜也司岁备物则无遗主矣上淫于下所胜平之外淫于内所胜治之谨察隂阳所在而调之以平为期正者正治反者反治治诸胜复寒者热之热者寒之温者清之清者温之散者收之抑者散之燥者润之急者缓之坚者耎之脆者坚之衰者补之强者写之各安其气必清必静则病气衰去归其所宗此治之大体也帝曰客主之胜复治之奈何岐伯曰髙者抑之下者举之有余者折之不足者补之佐以所利和以所宜必安其主客适其寒温同者逆之异者从之帝曰治寒以热治热以寒气相得者逆之不相得者从之余巳知之矣其于正味何如岐伯曰木位之主其写以酸其补以辛火位之主其写以甘其补以咸土位之主其写以苦其补以甘金位之主其写以辛其补以酸水位之主其写以咸其补以苦厥隂之客以辛补之以酸写之以甘缓之少隂之客以咸补之以甘写之以咸收之太隂之客以甘补之以苦写之以甘缓之少阳之客以咸补之以甘写之以咸耎之阳明之客以酸补之以辛写之以苦泄之太阳之客以苦补之以咸写之以苦坚之以辛润之开发腠理致津液通气也上下所主随其攸利正其味则其要也左右同法少阳之主先甘后咸阳明之主先辛后酸太阳之主先咸后苦厥隂之主先酸后辛少隂之主先甘后咸太隂之主先苦后甘佐以所利资以所生是谓得气故岁宜苦以燥之温之必折其郁气先资其化源抑其运气扶其不胜无使暴过而生其疾食岁谷以全其真避虚邪以安其正适气同异多少制之同寒湿者燥热化异寒湿者燥湿化故同者多之异者少之用寒逺寒用凉逺凉用温逺温用热逺热食宜同法有假者反常反是者病所谓时也适寒凉者胀之温热者疮下之则胀已汗之则疮已西北之气散而寒之东南之气收而温之所谓同病异治也故曰气寒气凉治以寒凉行水渍之气温气热治以温热强其内守必同其气可使平也假者反之故治病者必明天道地理隂阳更胜气之先后人之夀夭生化之期乃可以知人之形气矣冬则闭塞闭塞者用药而少鍼石也不治法三月若六月若三日若六日传五藏而当死热中消中不可服髙梁芳草石药用寒逺寒用热逺热热无犯热寒无犯寒发表不逺热攻里不逺寒大热徧身狂而妄见妄闻妄言视足阳明及大络取之因其偃卧居其头前以两手四指挟按颈动脉乆持之卷而切推下至缺盆中而复止如前热去乃止此所谓推而散之也治厥者必先熨调和其经掌与腋肘与脚项与嵴以调之火气已通血脉乃行然后视其病脉淖泽者刺而平之坚𦂳者破而散之气下乃止厥逆之治炙石有忌夫疟之未发也隂未并阳阳未并隂因而调之真气得安邪气乃亡故工不能治其已发为其气逆也人有此三者是谓坏府毒药无治短鍼无取此皆絶皮伤肉血气争黑天地淫胜病治邪气反胜之治六气相胜病治六气之复病治本经十二方小金丹治五疫鸡矢醴治鼓胀治之以兰除陈气也治脾瘅以千里水煮秫米半夏汤治目不瞑以四乌鲗骨一藘茹二物并合丸以雀卵饮以鲍鱼汁治血枯以生铁洛为饮治阳厥治之以马膏膏其急者以白酒和桂以涂其缓者以桑钩钩之治季春痺以泽泻术各十分麋衘五分合以三指撮为后饭治酒风用醇酒二十斤蜀椒一升干姜一斤桂心一斤渍酒中浸以绵絮布巾用生桑炭炙巾以熨寒痺所刺之处鬄其左角之髪方一寸燔治饮以美酒治尸厥合豕膏冷食治勐疽剉䔖草根各一升煮饮治败疵鍼炙故善用鍼者从隂引阳从阳引隂以右治左以左治右以我知彼以表知里以观过与不及之理见微则过用之不殆是故刺法有全神养真之㫖亦法有修真之道非治疾也至真之要在乎天𤣥神守天息复入本元命曰归宗黄帝曰刺其诸隂阳奈何岐伯曰按其寸口人迎以调隂阳凝濇者致气以温之血和乃止其结络者脉结血不行决之乃行故曰气有余于上者导而下之气不足于上者推而休之其稽留不至者因而迎之必明于经隧乃能持之寒热争者导而行之其宛陈血不结者则而予之必先明知二十五人则血气之所在左右上下刺约毕也随日之长短各以为纪而刺之谨候其时病可与期失时反候者百病不治故曰刺实者刺其来也刺虚者刺其去也此言气存亡之时以候虚实而刺之是谓逄时在于三阳必候其气在于阳而刺之病在于三隂必候其气在隂分而刺之清者其气滑浊者其气濇故刺隂者深而留之刺阳者浅而疾之清浊相干者以数调之病有标本刺有逆从凡刺之方必别隂阳故知逆与从正行无问知标本者万举万当不知标本是谓妄行刺急者深内而乆留之刺缓者浅内而疾发鍼以去其热刺大者微写其气无出其血刺滑者疾发鍼而浅内之以写其阳气而去其热刺濇者必中其脉随其逆顺而乆留之必先按而循之已发鍼疾按其痏无令其血出以和其脉诸小者隂阳形气俱不足勿取以鍼而调以甘药也凡刺之法必先本于神是故用鍼者察观病人之态以知精神魂魄之存亡得失之意五者以伤鍼不可以治之也病之始起也可刺而已经病者治其经孙络病者治其孙络血血病身有痛者治其经络其病者在竒邪竒邪之脉则缪刺之留痩不移节而刺之上实下虚切而从之索其结络脉刺出其血以见通之五藏者故得六府与为表里经络支节各生虚实其病所居随而调之病在脉调之血病在血调之络病在气调之衞病在肉调之分肉病在筋调之筋病在骨调之骨燔鍼刼刺其下及与急者病在骨焠鍼药熨病不知所痛两硚为上身形有痛九候莫病则缪刺之痛在于左而右脉病者巨刺之必谨察其九候鍼道备矣夫实者气入也虚者气出也气实者热也气虚者寒也入实者左手开鍼空也入虚者左手闭鍼空也写实者气盛乃内鍼鍼与气俱内以开其门如利其户鍼与气俱出精气不伤邪气乃下外门不闭以出其疾摇大其道如利其路是谓大写必切而出大气乃屈帝曰补虚奈何岐伯曰持鍼勿置以定其意候唿内鍼气出鍼入鍼空四塞精无从去方实而疾出鍼气入鍼出热不得还闭塞其门邪气布散精气乃得存动气候时近气不失逺气乃来是谓追之十二经病刺盛则写之虚则补之热则疾之寒则留之陷下则炙之不盛不虚以经取之足少隂经病炙则强食生肉缓带被髪大杖重履而歩有余有五不足有五有余写之不足补之无损不足者身羸痩无用鑱石也无益其有余者腹中有形而泄之泄之则精出而病独擅中故曰疹成也血气有余肌肉坚致故可苦以鍼有病肾风者虚不当刺不当刺而刺后五日其气必至其小而短者少气甚者写之则闷闷甚则仆不得言闷则急坐之也六经之厥盛则写之虚则补之不盛不虚以经取之气滑即出疾气濇则出迟气悍则鍼小而入浅气濇则鍼大而入深深则欲留浅则欲疾平治于权衡去宛陈莝是以微动四极温衣缪刺其处以复其形开鬼门洁净府精以时服五阳已布踈涤五藏故精自生形自盛骨肉相保巨气乃平太阳藏独至厥喘虚气逆是隂不足阳有余也表里俱当写取之下俞阳明藏独至是阳气重并也当写阳补隂取之下俞少阳藏独至是厥气也硚前卒大取之下俞少阳独至者一阳之过也太隂藏抟者用心省真五脉气少胃气不平三隂也宜治其下俞补阳写隂一阳独啸少阳厥也阳并于上四脉争张气归于肾宜治其经络写阳补隂一隂至厥隂之治也真虚㾓心厥气留薄发为白汗调食和药治在下俞足阳明五藏六府之海也其脉大血多气盛热壮刺此者不深弗散不留不写也足阳明刺深六分留十唿足太阳深五分留七唿足少阳深四分留五唿足太隂深三分留四唿足少隂深二分留三唿足厥隂深一分留二唿手之隂阳其受气之道近其气之来疾其刺深者皆无过二分其留皆无过一唿其少长大小肥痩以心撩之命曰法天之常炙之亦然炙而过此者得恶火则骨枯脉濇刺而过此者则脱气刺阳明出血气刺太阳出血恶气刺少阳出气恶血刺太隂出气恶血刺少隂出气恶血刺厥隂出血恶气也诸刺络脉者必刺其结上甚血者虽无结急取之以写其邪而出其血留之发为痺也孙络三百六十五穴会亦以应一岁以溢竒邪以通荣衞荣衞稽留衞散荣溢气竭血着外为发热内为少气疾写无怠以通荣衞见而写之无问所会谿谷三百六十五穴会亦应一岁其小痺淫溢循脉徃来微鍼所及与法相同十五别络病刺十二原者主治五藏六府之有疾者也病始手臂者先取手阳明太隂而汗出病始头首者先取项太阳而汗出病始足胫者先取足阳明而汗出臂太隂可汗出足阳明可汗出故取隂而汗出甚者止之于阳取阳而汗出甚者止之于阴刺上关者呿不能欠刺下关者欠不能呿刺犊鼻者屈不能伸刺两关者伸不能屈刺胷腹者必以布着之乃从单布上刺五藏热病死生刺法藏府之欬治之奈何岐伯曰治藏者治其俞治府者治其合浮肿者治其经夫痈气之息者宜以鍼开除去之夫气盛血聚者宜石而写之诸经疟刺五藏背腧炙之则可刺之则不可气盛则写之虚则补之以火补者毋吹其火须自灭也络满经虚炙隂刺阳经满络虚刺隂炙阳𦂳则先刺而后炙之陷下则徒炙之陷下者脉血结于中中有着血血寒故宜炙之鍼所不为炙之所宜隂阳皆虚火自当之经陷下者火则当之结络坚𦂳火所治之不知所苦两硚之下男隂女阳良工所禁正月二月三月人气在左无刺左足之阳四月五月六月人气在右无刺右足之阳七月八月九月人气在右无刺右足之隂十月十一月十二月人气在左无刺左足之隂大禁二十五在天府下五寸无刺熇熇之热无刺浑浑之脉无刺漉漉之汗故为其病逆未可治也先其时坚束其处令邪气不得入隂气不得出审候见之在孙络盛坚而血者皆取之五逆工不察此者而刺之是谓逆治诸病以次相传如是者皆有死期不可刺也间一藏及二三四藏者乃可刺也诸经根结病刺十二经筋痺刺口问十二邪之刺隂阳二十五人之刺藏府诸胀鍼治周痺衆痺之刺升降不前气交有变即成暴郁须穷刺法司天不迁正不退位之刺刚柔失守三年化疫之刺神失守位邪鬼外干之刺形气不足病气不足此隂阳气俱不足也不可刺之运气帝曰寒暑燥湿风火在人合之奈何其于万物何以生化岐伯曰东方生风风生木其在天为𤣥在人为道在地为化化生五味道生智𤣥生神化生气神在天为风在地为木其性为暄其徳为和其用为动其色为苍其化为荣其虫毛其政为散其令宣发其变摧拉其𤯝为陨南方生热热生火中央生湿湿生土西方生燥燥生金北方生寒寒生水五气更立各有所先非其位则邪当其位则正帝曰病之生变何如岐伯曰气相得则微不相得则甚帝曰主岁何如岐伯曰气有余则制巳所胜而侮所不胜其不及则巳所不胜侮而乘之巳所胜轻而侮之侮反受邪侮而受邪寡于畏也帝曰善天运当以日光明天温日明则人血淖溢而衞气浮故血易写气易行天寒日隂则人血凝泣而衞气沈月始生则血气始精衞气始行月郭满则血气实肌肉坚月郭空则肌肉减经络虚衞气去形独居是以因天时而调血气也星辰者所以制日月之行也八正者所以候八风之虚邪以时至者也四时者所以分春秋冬夏之气所在以时调之也八正之虚邪而避之勿犯也以身之虚而逄天之虚两虚相感其气至骨入则伤五藏工候救之弗能伤也故曰天忌不可不知也必先岁气无伐天和化不可代时不可违百病之气一日分为四时阳气者一日而主外平旦人气生日中而阳气隆日西而阳气虚气门乃闭人与天地相参也与日月相应也故月满则海水西盛人血气积肌肉充皮肤致毛髪坚腠理郄烟垢着当是之时虽遇贼风其入浅不深至其月郭空则海水东盛人气血虚其衞气去形独居肌肉减皮肤纵腠理开毛髪残膲理薄烟垢落当是之时遇贼风则其入深其病人也卒暴隂中有隂阳中有阳平旦至日中天之阳阳中之阳也日中至黄昏天之阳阳中之隂也合夜至鸡鸣天之隂隂中之隂也鸡鸣至平旦天之隂隂中之阳也故人亦应之日中而阳陇为重阳夜半而隂陇为重隂夜半为隂陇夜半后而为隂衰平旦隂尽而阳受气矣日中为阳陇日西为阳衰日入阳尽而隂受气矣夜半而大会万民皆卧命曰合隂天周二十八宿宿三十六分岁有十二月日有十二辰子午为经夘酉为纬天周二十八宿而一靣七星四七二十八星房昴为纬虚张为经房至毕为阳昴至尾为隂阳主昼隂主夜日行一舎人气行一周与十分身之八春三月此谓发陈天地俱生万物以荣此春气之应养生之道也逆之则伤肝夏为寒变奉长者少夏三月此谓蕃秀天地气交万物华实此夏气之应养长之道也逆之则伤心秋为痎疟奉收者少冬至重病秋三月此谓容平天气以急地气以明此秋气之应养收之道也逆之则伤肺冬为飱泄奉藏者少冬三月此谓闭藏水冰地坼无扰乎阳此冬气之应养藏之道也逆之则伤肾春为痿厥奉生者少彼春之暖为夏之暑彼秋之忿为冬之怒春应中规夏应中矩秋应中衡冬应中权是故冬至四十五日阳气微上隂气微下夏至四十五日隂气微上阳气微下隂阳有时与脉为期大小月三百六十日成一岁人亦应之生因春长因夏收因秋藏因冬失常则天地四塞所谓得四时之胜者春胜长夏长夏胜冬冬胜夏夏胜秋秋胜春所谓四时之胜也春夏则阳气多而隂气少秋冬则隂气盛而阳气衰藏主冬色主春时主夏音主长夏味主秋春气在经脉夏气在孙络长夏气在肌肉秋气在皮肤冬气在骨髓中帝曰余愿闻其故岐伯曰春者天气始开地气始泄冻觧冰释水行经通故人气在脉夏者经满气溢入孙络受血皮肤充实长夏者经络皆盛内溢肌中秋者天气始收腠理闭塞皮肤引急冬者葢藏血气在中内着骨髓通于五藏是故邪气者常随四时之气血而入客也至其变化不可为度春气在毛夏气在皮肤秋气在分肉冬气在筋骨正月二月天气始方地气始发人气在肝三月四月天气正方地气定发人气在脾五月六月天气盛地气高人气在头七月八月隂气始杀人气在肺九月十月隂气始冰地气始闭人气在心十一月十二月冰复地气合人气在肾东方之域天地之所始生也西方者金玉之域砂石之处天地之所收引也北方者天地所闭藏之域也南方者天地所长养阳之所盛处也其地下水土弱雾露之所聚也中央者其地平以湿天地所以生万物也衆身形应九野天忌逆春气则少阳不生肝气内变逆夏气则太阳不长心气内洞逆秋气则太隂不收肺气焦满逆冬气则少隂不藏肾气独沈夫四时隂阳者万物之根本也所以圣人春夏养阳秋冬养隂以从其根脾不主时徳化政令灾变不能相加也胜复盛衰不能相多也徃来小大不能相过也用之升降不能相无也各从其动而复之耳有胜则复无胜则否胜至则复无常数也衰廼止耳复已而胜不复则害此伤生也乘危而行不速而至暴虐无徳灾反及之微者复微甚者复甚隂阳者寒暑也热则滋雨而在上根荄少汁人气在外皮肤缓腠理开血气减汗大泄皮淖泽寒则地冻水冰人气在中皮肤致腠理闭汗不出血气强肉坚濇治其王气是以反也故用鍼者不知年之所加气之盛衰虚实之所起不可以爲工也竒恒黄帝问曰余闻揆度竒恒所指不同用之奈何岐伯对曰揆度者度病之浅深也竒恒者言竒病也请言道之至数五色脉变揆度竒恒道在于一神转不囘囘则不转乃失其机至数之要廹近以微行竒恒之法以太隂始上经下经揆度隂阳竒恒五中决以明堂审于终始可以横行竒恒之势乃六十首诊合微之事追隂阳之变章五中之情其中之论取虚实之要定五度之事知此乃足以诊黄帝曰呜唿逺哉天之道也如迎浮云若视深渊视深渊尚可测迎浮云莫知其极天气清静光明者也藏徳不止故不下也天明则日月不明邪害空窍夫自古通天者生之本本于隂阳天地之间六合之内其气九州九窍五藏十二节皆通于天气其生五其气三三而成天三而成地三而成人三而三之合则为九九分为九野九野为九藏故形藏四神藏五天之在我者徳也地之在我者气也徳流气薄而生者也此人与天地相应者也岐伯曰人生于地悬命于天天地合气命之曰人人能应四时者天地为之父母知万物者谓之天子天有隂阳人有十二节天有寒暑人有虚实能经天地隂阳之化者不失四时知十二节之理者圣智不能欺也天不足西北左寒而右凉地不满东南右热而左温其故何也岐伯曰隂阳之气髙下之理太少之异也东南方阳也阳者其精降于下故右热而左温西北方隂也隂者其精奉于上故左寒而右凉是以地有髙下气有温凉髙者气寒下者气热天不足西北故西北方隂也而人右耳目不如左明也地不满东南故东南方阳也而人左手足不如右强也呜唿窈窈冥冥孰知其道道之大者拟于天地配于四海帝曰地之为下否乎岐伯曰地为人之下太虚之中者也帝曰冯乎岐伯曰大气举之也燥以干之暑以蒸之风以动之湿以润之寒以坚之火以温之故燥胜则地干暑胜则地热风胜则地动湿胜则地泥寒胜则地裂火胜则地固矣地气制巳胜天气制胜巳天制色地制形五类衰盛各随其气之所宜也根于中者命曰神机神去则机息根于外者命曰气立气止则化絶圣人之为道者上合于天下合于地中合于人事故匠人不能释尺寸而意短长废绳墨而起平水工人不能置规而为员去矩而为方临深决水不用功力而水可竭也循掘决冲而经可通也此言气之滑澁血之清浊行之逆顺也行有逆顺至有迟速故太过者化先天不及者化后天天枢之上天气主之天枢之下地气主之气交之分人气从之万物由之升巳而降降者谓天降巳而升升者谓地天气下降气流于地地气上升气腾于天故髙下相召升降相因而变作矣阳之汗以天地之雨名之阳之气以天地之疾风名之暴气象雷逆气象阳善言天者必应于人善言古者必验于今善言气者必彰于物善言应者同天地之化善言化言变者通神明之理善言人者必有厌于巳善言始者必会于终善言近者必知其逺帝曰余闻得其人不教是谓失道传非其人慢泄天寳夫道者上知天文下知地理中知人事可以长乆此之谓也帝曰何谓也岐伯曰本气位也位天者天文也位地者地理也通于人气之变化者人事也故太过者先天不及者后天所谓治化而人应之也得其人弗教是谓重失得而洩之天将厌之物生谓之化物极谓之变隂阳不测谓之神神用无方谓之圣在天为气在地成形形气相感而化生万物矣物之生从乎化物之极由乎变变化之相薄成败之所由也出入废则神机化灭升降息则气立孤危故非出入则无以生长壮老已非升降则无以生长化收藏无形无患道无鬼神独来独徃有道以来有道以去审知其道是为身寳无道行私必得天殃治之极于一一者因得之补写勿失与天地如一得一之精以知死生知其要者一言而终不知其要流散无穷凡此十二官者不得相失也故主明则下安以此养生则夀殁世不殆以为天下则大昌主不明则十二官危使道闭塞而不通形乃大伤以此养生则殃以为天下其宗大危至道在微变化无穷孰知其原窘乎哉消者瞿瞿孰知其要闵闵之当孰者为良恍惚之数生于毫釐毫釐之数起于度量千之万之可以益大推之大之其形乃制圣人易语良马易御也春气西行夏气北行秋气东行冬气南行故春气始于下秋气始于上夏气始于中冬气始于标春气始于左秋气始于右冬气始于后夏气始于前此四时正化之常故至高之地冬气常在至下之地春气常在彼春之煖为夏之暑彼秋之忿为冬之怒初气终三气天气主之胜之常也四气尽终气地气主之复之常也有胜则复无胜则否太过者暴不及者徐暴者为病甚徐者为病持乘危而行不速而至暴虐无徳灾反及之微者复微甚者复甚不恒其徳则所胜来复政恒其理则所胜同化命其位而方月可知也先至为主后至为客帝曰夫子数言形与神何谓形何谓神愿卒闻之岐伯曰请言形形乎形目冥冥问其所病索之于经慧然在前按之不得不知其情故曰形帝曰何谓神岐伯曰请言神神乎神耳不闻目明心开而志先慧然独悟口弗能言俱视独见适若昏昭然独明若风吹云故曰神下有渐洳上生蒲苇此所以知形气之多少也夫一木之中坚脆不同坚者则刚脆者易伤况其材木之不同皮之厚薄汁之多少而各异耶夫木之蚤花先生叶者遇春霜烈风则花落而叶萎凡此五者各有所伤况于人乎入国问俗入家问讳上堂问礼临病人问所便明目者可使视色聪耳者可使听音㨗疾辞语者可使传论语徐而安静手巧而心审谛者可使行鍼艾理气血而调诸逆顺察隂阳而兼诸方缓节柔筋而心和调者可使导引行气疾毒言语轻人者可使唾痈呪病爪苦手毒为事善伤者可使按积抑痺手毒者若使按龟置龟于器下而按其上五十日而死矣手甘者复生如故也约方者犹约囊也未满而知约之以为工不可以为天下师犹拔刺也犹雪汚也犹觧结也犹决閇也夫盐之味咸者其气令器津泄弦絶者其音嘶败木敷者其叶发病深者其声哕人有此三者是谓坏府毒药无治短鍼无取此皆絶皮伤肉血气争黑八尺之士人长七尺五寸者人年老而无子者材力尽邯将天数然也岐伯曰女子七岁肾气盛齿更发长二七而天癸至任脉通太冲脉盛月事以时下故有子丈夫八岁肾气实二八肾气盛天癸至精气溢写隂阳和故能有子不失人情人以水谷为本故人絶水谷则死人饮酒酒亦入胃谷未熟而小便独先下何也饮酒者衞气先行皮肤先充络脉酒入于胃则络脉满而经脉虚怯士之得酒怒不避勇士者名曰酒悖血脉和则精神乃居故神者水谷之精气也营衞者精气也血者神气也故血之与气异名同类焉脑髓骨脉胆女子胞此六者地气之所生也皆藏于隂而象于地故藏而不写名曰竒恒之府比类从容此皆工之所时乱也然从容得之夫圣人之治病循法守度援物比类化之冥冥循上及下何必守经不引比类是知不明也比类形名虚引其经善为脉者必以比类竒恒从容知之颂得从容之道以合从容不知比类足以自乱从容之葆从容不出人事不殷至数天地之至数始于一终于九焉天地之精气其大数常出三入一循经守数按循医事诊无人事治数之道至数之机廹迮以微其来可见其徃可追敬之者昌慢之者亡无道行私必得天殃气数者所以纪化生之用也数之可数者请遂言之今良工皆得其法守其数刺之而气不至无问其数胜至则复无常数也无问其数以平为期太过者其数成不及者其数生土常以生也先至为主后至为客权衡观权衡规矩而知病所主气归于权衡权衡以平气口成寸以决死生平治于权衡隂阳反作治在权衡相夺夫五运之政犹权衡也高者抑之下者举之化者应之变者复之参伍参伍不调者病以此参伍决死生之分善调尺者不待于寸善调脉者不待于色能参合而行之者可以爲上工以日之寒温月之虚盛四时气之浮沈参伍相合而调之伍以参禁以除其内门户仓廪不藏者是门户不要也闭户塞牖系之病者数问其情以从其意关门不利故聚水而从其类也口鼻者气之门户也故与万物沈浮于生长之门能知觧结契绍于门户知气之所在而守其门户知其所在者知诊三部九候之病脉处而治之故曰守其门户焉推阖其门令神气存少阳司天五之气阳廼去寒廼来雨廼降气门廼闭平旦人气生日中而阳气隆日西而阳气己虚气门乃闭风中五藏六府之俞亦为藏府之风各入其门户凡刺热邪越而苍出逰不归乃无病为开通辟门户使邪得出病乃己凡刺寒邪日以温徐徃徐来致其神门户己闭气不分虚实得调其气存也写实者气盛乃内鍼鍼与气俱内以开其门补虚者候唿内鍼气出鍼入鍼空四塞精无从去方实而疾出鍼气入鍼出热不得还闭塞其门所谓戊巳分者奎壁角轸则天地之门户也魄门隠曲二阳之病发心脾有不得隠曲不得隠曲隠曲不利互引隂股肾风之状隠曲不利隠曲之疾为故适其至所为故也适事为故以汗为故而止左右前后鍼之中脉为故吸则转鍼以得气为故刺筋上为故以热为故刺无伤脉肉为故刺肌肉为故必端内鍼为故止所谓深之细者其中手如鍼也摩之切之聚者坚也博者大也上经者言气之通天也下经者言病之变化也金匮者决死生也揆度者切度之也竒恒者言竒病也所谓竒者使竒病不得以四时死也恒者得以四时死也所谓揆者方切求之也言切求其脉理也度者得其病处以四时度之也附王太仆法言大寒而甚热之不热是无火也当助其心大热而甚寒之不寒是无水也热动复止倐忽往来时动时止是无水也当助其肾内格呕逆食不得入是有火也病呕而吐食入反出是无火也暴速注下食不及化是无水也溏泄而乆止发无恒是无水也故心盛则生热肾盛则生寒肾虚则寒动于中心虚则热收于内又热不得寒是无水也寒不得热是无火也夫寒之不寒责其无水热之不热责其无火热之不乆责心之虚寒之不乆责肾之少有者泻之无者补之虚者补之盛者泻之是以方有治热以寒寒之而火食不入攻寒以热热之而昏躁以生此则气不疎通壅而为是也纪于水火余气可知益火之源以消隂翳壮水之主以制阳光藏府之原有寒热温凉之主取心者不必齐以热取肾者不必齐以寒但益心之阳寒亦通行强肾之隂热之犹可塞因塞用者如下气虚乏中焦气壅欲散满则更虚其下欲补下则满甚于中治不知本而先攻其满药入或减药过依然气必更虚病必渐甚乃不知少服则资壅多服则宣通峻补其下以疎启其中则下虚自实中满自除此塞因塞用之法也类经卷三十类经钦定四库全书类经卷三十一明张介賔撰㑹通类疾病㑹通十二类惟疾病一类浩繁难悉今所採者或摘其要或总其题观者仍当于各类细求之隂阳病阳者天气也主外隂者地气也主内故阳道实隂道虚故犯贼风虚邪者阳受之饮食不节起居不时者隂受之阳受之则入六府隂受之则入五藏阳受风气隂受湿气阳病者上行极而下隂病者下行极而上天不足西北故西北方隂也而人右耳目不如左明也地不满东南故东南方阳也而人左手足不如右强也故俱感于邪其在上则右甚在下则左甚此天地隂阳所不能全也故邪居之帝曰法隂阳奈何岐伯曰阳胜则身热腠理闭喘麤为之俛仰汗不出而热齿干以烦寃腹满死能冬不能夏隂胜则身寒汗出身常清数慄而寒寒则厥厥则腹满死能夏不能冬此隂阳更胜之变病之形能也帝曰调此二者奈何岐伯曰能知七损八益则二者可调不知用此则蚤衰之节也年四十而隂气自半也起居衰矣五十体重耳目不聪明矣年六十隂痿气太衰九窍不利下虚上实涕泣俱出矣病在阳者命曰风病在隂者命曰痺隂阳俱病命曰风痺病有形而不痛者阳之类也无形而痛者隂之类也无形而痛者其阳完而隂伤之也急治其隂无攻其阳有形而不痛者其隂完而阳伤之也急治其阳无攻其隂隂阳俱动乍有形乍无形加以烦心命曰隂胜其阳此为不表不里其形不乆隂病发于骨阳病发于血隂病发于肉阳病发于冬隂病发于夏是谓五发邪入于阳则狂邪入于隂则痺抟阳则为巅疾抟隂则为瘖阳入之隂则静隂出之阳则怒是谓五乱阳虚则外寒隂虚则内热阳盛则外热隂盛则内寒阳幷于隂则隂实而阳虚阳盛则外热隂虚则内热清阳出上窍浊隂出下窍清阳发腠理浊隂走五藏清阳实四肢浊隂归六府邪之生于阳者得之风雨寒暑生于隂者得之饮食居处隂阳喜怒阳气者烦劳则张阳气者精则养神柔则养筋开阖不得寒气从之乃生大偻隂气者静则神藏躁则消亡饮食自倍肠胃乃伤隂胜则阳病阳胜则隂病阳胜则热隂胜则寒重隂必阳重阳必隂别于阳者知病从来别于隂者知死生之期隂气太盛则阳气不能荣也故曰关阳气太盛则隂气弗能荣也故曰格隂阳俱盛不得相荣故曰关格隂阳不相应病名曰关格麤大者隂不足阳有余为热中也诸浮不躁者皆在阳则为热其有躁者在手诸细而沈者皆在隂则为骨痛其有静者在足阳气有余为身热无汗隂气有余为多汗身寒隂阳有余则无汗而寒隂气少而阳气胜故热而烦满也阳气少隂气多故身寒如从水中出四攴者阳也两阳相得而隂气虚少少水不能㓕盛火而阳独治独治者不能生长也隂阳如一者病难治隂气在下阳气在上诸阳气浮无所依从故呕欬上气喘也隂虚者阳必凑之故少气时热而汗出也隂阳虚肠辟死阳加于隂谓之汗隂虚阳抟谓之崩阳急则反折隂急则俛不伸病痛者隂也痛而以手按之不得者隂也深刺之病在上者阳也病在下者隂也痒者阳也浅刺之刚与刚阳气破散隂气乃消亡死隂之属不过三日而死生阳之属不过四日而已结阳者肿四攴结隂者便血一升隂虚则无气无气则死矣阳重脱者易狂隂阳皆脱者暴死不知人也阳气有余隂气不足则热中善饥阳气不足隂气有余则寒中肠鸣腹痛经络藏府病天之邪气感则害人五藏水谷之寒热感则害人六府地之湿气感则害人皮肉筋脉百病之始生也必先于皮毛邪中之则腠理开开则入客于络脉留而不去传入于经留而不去传入于府廪于肠胃邪之始入于皮也泝然起毫毛开腠理其入于络也则络脉盛色变其入客于经也则感虚乃陷下其留于筋骨之间寒多则筋挛骨痛热多则筋弛骨消肉烁㬷破毛直而败邪客于皮则腠理开开则邪入客于络脉络脉满则注于经脉经脉满则入舎于府藏也邪之客于形也必先舎于皮毛留而不去入舎于孙脉留而不去入舎于络脉留而不去入舎于经脉内连五藏散于肠胃隂阳俱感五藏乃伤此邪之从皮毛而入极于五藏之次也风雨之伤人也先客于皮肤传入于孙脉孙脉满则传入于络脉络脉满则输于大经脉寒湿之中人也皮肤不收肌肉坚𦂳天地温和则经水安静天寒地冻则经水凝泣天暑地热则经水沸溢卒风暴起则经水波涌而陇起夫邪之入于脉也寒则血凝泣暑则气淖泽虚邪因而入客亦如经水之得风也经之动脉其至也亦时陇起邪客于足少隂之络令人卒心痛暴胀胷脇支满邪客于手少阳之络令人喉痺舌卷口干心烦臂外亷手痛不及头邪客于足厥隂之络令人卒疝暴痛邪客于足太阳之络令人头项肩痛邪客于手阳明之络令人气满胷中喘息而支胠胷中热邪客于掌臂之间不可得屈邪客于足阳硚之脉令人目痛从内眦始邪客于手阳明之络令人耳聋时不闻音邪客于足阳明之络令人鼽衂上齿寒邪客于足少阳之络令人脇痛不得息欬而汗出邪客于足少隂之络令人嗌痛不可内食无故善怒气上走贲上邪客于足太隂之络令人腰痛引少腹控䏚不可以仰息邪客于足太阳之络令人拘挛背急引脇而痛邪客于足少阳之络令人留于枢中痛髀不可举邪客于五藏之间其病也脉引而痛时来时止邪客于手足少隂太隂足阳明之络此五络皆㑹于耳中上络左角五络俱竭令人身脉皆动而形无知也其状若尸或曰尸厥邪在肺则病皮肤痛寒热上气喘汗出欬动肩背邪在肝则两脇中痛寒中恶血在内行善掣节时脚肿邪在脾胃则病肌肉痛阳气有余隂气不足则热中善饥阳气不足隂气有余则寒中肠鸣腹痛隂阳俱有余若俱不足则有寒有热邪在肾则病骨痛隂痺隂痺者按之而不得腹胀腰痛大便难肩背颈项痛时眩邪在心则病心痛善悲时眩仆六府之病面热者足阳明病鱼络血者手阳明病两跗之上脉竖陷者足阳明病此胃脉也大肠病者肠中切痛而鸣濯濯冬月重感于寒即泄当脐而痛不能乆立与胃同候胃病者腹䐜胀胃脘当心而痛上支两脇膈咽不通食饮不下小肠病者小腹痛腰嵴控睾而痛时窘之后当耳前热若寒甚若独肩上热甚及手小指次指之间热三焦病者腹气满小腹尤坚不得小便窘急溢则水留即为胀膀胱病者小便偏肿而痛以手按之即欲小便而不得肩上热若脉陷及足小指外亷及胫踝后皆热胆病者善太息口苦呕宿汁心下澹澹恐人将捕之嗌中吤吤然数唾喜乐不节则伤藏藏伤则病起于隂也清湿袭虚则病起于下风雨袭虚则病起于上忧思伤心重寒伤肺忿怒伤肝醉以入房汗出当风伤脾用力过度若入房汗出浴则伤肾五藏受气于其所生传之于其所胜气舎于其所生死于其所不胜五藏有病则各传其所胜不治法三月若六月若三日若六日传五藏而当死是顺传所胜之次故曰别于阳者知病从来别于隂者知死生之期风寒伤形忧恐忿怒伤气气伤藏乃病藏寒伤形乃应形风伤筋脉筋脉乃应风伤肝燥胜风热伤气寒胜热湿伤肉风胜湿热伤皮毛寒胜热寒伤血燥胜寒心为噫肺为欬肝为语脾为吞肾为欠为嚏胃为气逆为哕为恐大肠小肠为泄下焦溢为水膀胱不利为癃不约为遗溺胆为怒忧愁思虑即伤心饮食劳倦即伤脾又遇饮食饱甚汗出于胃醉饱行房汗出于脾乆坐湿地强力入水即伤肾恚怒气逆上而不下即伤肝又遇疾走恐惧汗出于肝情伤五藏者病死有时五藏主藏精者也不可伤伤则失守而隂虚隂虚则无气无气则死矣五藏六府之津液尽上渗于目心悲气并则心系急心系急则肺举肺举则液上溢故欬而泣出矣肺病者喘息鼻张肝病者眦青脾病者唇黄心病者舌卷短颧赤肾病者颧与颜黑腹中常鸣气上冲胷喘不能乆立邪在大肠也小腹控睪引腰嵴上冲心邪在小肠者连睪系属于嵴贯肝肺络心系气盛则厥逆上冲肠胃燻肝散于肓结于脐善呕呕有苦长太息心中憺憺恐人将捕之邪在胆逆在胃饮食不下膈塞不通邪在胃脘小腹痛肿不得小便邪在三焦约色起两眉薄泽者病在皮唇色青黄赤白黑者病在肌肉营气濡然者病在血气目色青黄赤白黑者病在筋耳焦枯受尘垢病在骨脉口浮滑者病日进人迎沈而滑者病日损其脉口滑以沈者病日进在内其人迎脉滑盛以浮者其病日进在外脉之浮沈及人迎与寸口气小大等者病难已病之在藏沈而大者易已小为逆病在府浮而大者其病易已人迎盛坚者伤于寒气口盛坚者伤于食数则烦心濇则心痛营之生病也寒热少气血上下行衞之生病也气痛时来时去怫忾贲响风寒客于肠胃之中寒痺之为病也留而不去时痛而皮不仁衞气之留于腹中搐积不行苑藴不得常所使人肢脇胃中满喘唿逆息审察衞气为百病母任脉为病男子内结七疝女子带下瘕聚冲脉为病逆气里急督脉为病嵴强反折此生病从少腹上冲心而痛不得前后为冲疝其女子不孕癃痔遗溺嗌干足阳明五藏六府之海也其脉大血多气盛热壮五藏不和则七窍不通六府不和则留结为痈心肺有病而鼻为之不利也皮肤薄而不泽肉不坚而淖泽则肠胃恶邪气留止大聚乃起谷入少而气多者邪在胃及与肺也经筋之病寒则反折筋急热则筋弛纵不收隂痿不用阳急则反折隂急则俛不伸气上走贲上五藏所恶五藏化液五藏所藏五藏所主肺布叶举女子右为逆左为从男子左为逆右为从男子发左女子发右四时藏脉病有太过不及诊尺论疾五味之走各有所病诸经根结病刺本藏二十五变之病五藏异藏虚实异病藏脉六变病刺不同十五别络虚实病刺时气病春伤于风邪气留连乃为洞泄夏伤于暑秋为痎疟秋伤于湿上逆而欬发为痿厥冬伤于寒春必温病四时之气更伤五藏冬伤于寒春必温病春伤于风夏生飱泄夏伤于暑秋必痎疟秋伤于湿冬生欬嗽春气者病在头夏气者病在藏秋气者病在肩背冬气者病在四支故春善病鼽衂仲夏善病胷脇长夏善病洞泄寒中秋善病风疟冬善病痺厥故冬不按硚春不鼽衂春不病颈项仲夏不病胷脇长夏不病洞泄寒中秋不病风疟冬不病痺厥飱泄而汗出也夫精者身之本也故藏于精者春不病温夏暑汗不出者秋成风疟此平人脉法也春青风夏阳风秋凉风冬寒风黄色薄皮弱肉者不胜春之虚风白色薄皮弱肉者不胜夏之虚风青色薄皮弱肉者不胜秋之虚风赤色薄皮弱肉者不胜冬之虚风黑色皮薄而肉不坚色不一者长夏至而有虚风者病矣清气大来燥之胜也风木受邪肝病生焉热气大来火之胜也金燥受邪肺病生焉寒气大来水之胜也火热受邪心病生焉湿气大来土之胜也寒水受邪肾病生焉风气大来木之胜也土湿受邪脾病生焉所谓感邪而生病也乘年之虚则邪甚也失时之和亦邪甚也遇月之空亦邪甚也重感于邪则病危矣有胜之气其必来复也是故邪气者常随四时之气血而入客也至其变化不可为度五藏各以其时受病非其时各传以与之人与天地相参故五藏各以治时感于寒则受病微则为欬甚则为泄为痛乘秋则肺先受邪乘春则肝先受之乘夏则心先受之乘至隂则脾先受之乘冬则肾先受之逆春气则伤肝夏为寒变奉长者少逆夏气则伤心秋为痎疟奉收者少逆秋气则伤肺冬为飱泄奉藏者少逆冬气则伤肾春为痿厥奉生者少逆春气则少阳不生肝气内变逆夏气则太阳不长心气内洞逆秋气则太隂不收肺气焦满逆冬气则少隂不藏肾气独沈东方色青入通于肝其病发惊骇南方色赤入通于心故病在五藏中央黄色入通于脾故病在舌本西方白色入通于肺故病在背北方黑色入通于肾故病在谿厥隂所至为里急为支痛为緛戾为脇痛呕泄少隂所至为疡疹身热为惊惑恶寒战慄谵妄为悲妄衂蔑为语笑太隂所至为积饮否隔为稸满为中满霍乱吐下为重胕肿少阳所至为嚏呕为疮疡为惊躁瞀昧暴病为喉痺耳鸣呕涌为暴注瞤瘈暴死阳明所至为浮虚为尻隂股膝髀腨胻足病为脇痛皴揭为鼽嚏太阳所至为屈伸不利为腰痛为寝汗痉为流泄禁止故风胜则动热胜则肿燥胜则干寒胜则浮湿胜则濡泄甚则水闭胕肿随气所在以言其变耳气之不袭是谓非常非常则变矣变至则病所胜则微所不胜则甚因而重感于邪则死矣气相得则和不相得则病帝曰气相得而病者何也岐伯曰以下临上不当位也中执法者其病速而危中行令者其病徐而持中贵人者其病暴而死君位臣则顺臣位君则逆逆则其病近其害速顺则其病逺其害微所谓二火也太过不及皆曰天符而变行有多少病形有微甚生死有蚤晏耳太过者暴不及者徐暴者为病甚徐者为病持月满则海水西盛人血气积虽遇贼风其入浅不深至其月郭空则海水东盛人气血虚遇贼风则其入深三虚者乘年之衰逄月之空失时之和因为贼风所伤是谓三虚三实者逢年之盛遇月之满得时之和虽有贼风邪气不能危之也虚实病邪之所凑其气必虚隂虚者阳必凑之气之所并为血虚血之所并为气虚故气并则无血血并则无气肝气虚则恐实则怒脾气虚则四支不用五藏不安实则腹胀经溲不利心气虚则悲实则笑不休肺气虚则鼻塞不利少气实则喘喝胷盈仰息肾气虚则厥实则胀手太隂实则手鋭掌热虚则欠㰦小便遗数手少隂实则支膈虚则不能言手心主实则心痛虚则为头强手太阳实则节弛肘废虚则生肬小者如指痂疥手阳明实则龋聋虚则齿寒痺隔手少阳实则肘挛虚则不收足太阳实则鼽窒头臂痛虚则鼽衂足少阳实则厥虚则痿躄坐不能起足阳明实则狂癫虚则足不收胫枯足太隂实则肠中切痛虚则鼔胀足少隂实则闭癃虚则腰痛足厥隂实则挺长虚则暴痒任脉实则腹皮痛虚则痒搔督脉实则嵴强虚则头重髙摇之脾之大络实则身尽痛虚则百节尽皆纵五藏主藏精者也不可伤伤则失守而隂虚隂虚则无气无气则死矣勇者气行则已怯者则着而为病实者气入也虚者气出也邪之所在皆为不足故上气不足脑为之不满耳为之苦鸣头为之苦倾目为之苦眩中气不足溲便为之变肠为之苦鸣下气不足则乃为痿厥心悗营气虚则不仁衞气虚则不用营衞俱虚则不仁且不用肉如故也人身与志不相有曰死气海有余者气满胷中悗息靣赤气海不足则气少不足以言血海有余则常想其身大怫然不知其所病血海不足亦常想其身小狭然不知其所病水谷之海有余则腹满水谷之海不足则饥不受谷食髓海有余则轻劲多力自过其度髓海不足则脑转耳鸣胫痠眩冐目无所见懈怠安卧下虚则厥下盛则热上虚则眩上盛则热痛三焦者太阳之别也并太阳之正入络膀胱约下焦实则闭癃虚则遗溺寒则真气去去则虚虚则寒抟于皮肤之间隂气盛阳气虚故为振寒胃不实则诸脉虚诸脉虚则筋脉懈惰则行隂用力气不能复故为亸肝虚肾虚脾虚皆令人体重烦寃怯然少气者是水道不行形气消索也髓液皆减而下下过度则虚虚故腰背痛而胫痠内夺而厥则为瘖俳此肾虚也八正之虚邪而避之勿犯也以身之虚而逄天之虚两虚相感其气至骨入则伤五藏工候救之弗能伤也故曰天忌不可不知也虚邪者八正之虚邪气也正邪者身形若用力汗出腠理开逄虚风其中人也微三虚者其死暴疾也得三实者邪不能伤人也乘年之衰逄月之空失时之和因为贼风所伤是谓三虚帝曰愿闻三实少师曰逄年之盛遇月之满得时之和虽有贼风邪气不能危之也精气津液血脉脱者之病五有余二不足者死不治人神失守邪鬼外干形肉已夺是一夺也大夺血之后是二夺也大汗出之后是三夺也大泄之后是四夺也新产及大血之后是五夺也此皆不可写气血津液病清气在隂浊气在阳营气顺脉衞气逆行清浊相干乱于胷中是为大悗故气乱于心则烦心宻嘿俛首静伏乱于肺则俛仰喘喝接手以唿乱于肠胃则为霍乱乱于臂胫则为四厥乱于头则为厥逆头重眩仆寒气生浊热气生清清气在下则生飱泄浊气在上则生䐜胀壮火之气衰少火之气壮壮火食气气食少火壮火散气少火生气足阳明其病气逆则喉痺瘁瘖足太隂厥气上逆则霍乱足少隂其病气逆则烦闷足厥隂其病气逆则睪肿卒疝长则气治短则气病上盛则气髙下盛则气胀代则气衰细则气少数动一代者病在阳之脉也洩及便脓血大惊卒恐则血气分离五气入鼻藏于心肺心肺有病而鼻为之不利也乳之下其动应衣宗气泄也一唿脉一动一吸脉一动曰少气脉小者尺之皮肤亦减而少气因于气为肿四维相代阳气乃竭一阳发病少气言而微终日乃复言者此夺气也精脱者耳聋气脱者目不明津脱者腠理开汗大泄液脱者骨属屈伸不利色天脑髓消胫痠耳数鸣血脱者色白天然不泽冲脉为病逆气里急怒则气逆甚则呕血谷入多而气少者得之有所脱血脉小血多者饮中热也脉大血少者脉有风气水浆不入也少隂所谓欬则有血者阳脉伤也阳气未盛于上而脉满满则欬故血见于鼻也脾移热于肝则为惊衂肺脉搏坚而长当病唾血肝脉若搏因血在脇下令人喘逆脾脉搏坚而长其色黄当病少气肾脉耎而散者当病少血臂多青脉曰脱血安卧脉盛谓之脱血结隂者便血一升再结二升三结三升悲哀太甚则胞络絶胞络絶则阳气内动发则心下崩数溲血也阳络伤则血外溢血外溢则衂血隂络伤则血内溢血内溢则后血血泄者脉急血无所行也孙络外溢则经有留血心脉微濇为血溢肺脉微急为肺寒热怠惰欬唾血肺脉微滑为上下出血濇甚为呕血肾脉微濇为不月血气者喜温而恶寒寒则泣不能流温则消而去之隂虚阳搏谓之崩白血出者死月事不来者胞脉闭也胞脉者属心而络于胞中今气上迫肺心气不得下通故月事不来也妇人之生有余于气不足于血以其数脱血也情志病志意者所以御精神收魂魄适寒温和喜怒者也志意和则精神专直魂魄不散悔怒不起五藏不受邪矣天有四时五行以生长收藏以生寒暑燥湿风人有五藏化五气以生喜怒悲忧恐故喜怒伤气寒暑伤形暴怒伤隂暴喜伤阳厥气上行脉满去形喜怒不节寒暑过度生乃不固东方生风在声为唿在变动为握在志为怒怒伤肝悲胜怒南方生热在声为笑在变动为忧在志为喜喜伤心恐胜喜中央生湿在声为歌在变动为哕在志为思思伤脾怒胜思西方生燥在声为哭在变动为欬在志为忧忧伤肺喜胜忧北方生寒在声为呻在变动为慄在志为恐恐伤肾思胜恐东方色青入通于肝其病发惊骇夫百病之始生也皆生于风雨寒暑隂阳喜怒饮食居处大惊卒恐则血气分离隂阳破散经络厥絶脉道不通隂阳相逆衞气稽留经脉虚空血气不次乃失其常忧恐悲喜怒令不得以其次故令人有大病矣因而喜大虚则肾气乘矣怒则肝气乘矣悲则肺气乘矣恐则脾气乘矣忧则心气乘矣憷惕思虑者则伤神神伤则恐惧流淫而不止悲哀动中者竭絶而失生喜乐者神惮散而不藏愁忧者气闭塞而不行盛怒者迷惑而不治恐惧者神荡惮而不收心憷惕思虑则伤神神伤则恐惧自失破㬷脱肉脾忧愁而不觧则伤意意伤则悗乱四肢不举肝悲哀动中则伤魂魂伤则狂忘不精当人隂缩而挛筋两脇骨不举肺喜乐无极则伤魄魄伤则狂皮革焦肾盛怒而不止则伤志志伤则喜忘其前言腰嵴不可以俛仰屈伸恐惧而不觧则伤精精伤则骨痠痿厥精时自下血幷于上气并于下心烦惋善怒血幷于下气幷于上乱而喜忘喜怒不节则隂气上逆上逆则下虚下虚则阳气走之故曰实矣喜则气下悲则气消消则脉虚空因寒饮食寒气熏满则血泣气去故曰虚矣胃为气逆为哕为恐胆为怒精气并于心则喜并于肺则悲并于肝则忧幷于脾则畏并于肾则恐阳入之隂则静隂出之阳则怒悲哀太甚则胞络絶胞络絶则阳气内动发则心下崩数溲血也思想无穷所愿不得意淫于外入房太甚宗筋弛纵发为筋痿及为白淫忧愁思虑即伤心恚怒气逆上而不下即伤肝神有余则笑不休神不足则悲血有余则怒不足则恐多阳者多喜多隂者多怒水之精为志火之精为神水火相感神志俱悲是以目之水生也故谚言曰心悲名曰志悲肝藏血血舎魂肝气虚则恐实则怒脾藏营营舎意心藏脉脉舎神心气虚则悲实则笑不休肺藏气气舎魄肾藏精精舎志愁忧恐惧则伤心形寒寒饮则伤肺悲哀愁忧则心动心动则五藏六府皆摇忧恐忿怒伤气气伤藏乃病藏春脉太过则令人善怒阳明所谓甚则厥恶人与火闻木音则惕然而惊者阳气与隂气相薄水火相恶故惕然而惊也所谓欲独闭户而处者隂阳相薄也阳尽而隂盛故欲独闭户牖而居所谓病至则欲乘髙而歌弃衣而走者隂阳复争而外并于阳故使之弃衣而走也少隂所谓恐如人将捕之者秋气万物未有毕去隂气少阳气入隂阳相薄故恐也肝气当治而未得故善怒善怒者名曰煎厥所谓恶闻食臭者胃无气故恶闻食臭也厥隂为阖阖折则气絶而喜悲邪客于足少隂之络令人无故善怒气上走贲上形乐志苦病生于脉形乐志乐病生于肉形苦志乐病生于筋形苦志苦病生于咽嗌形数惊恐经络不通病生于不仁尝贵后贱虽不中邪病从内生名曰脱营尝富后贫名曰失精五气留连病有所并暴乐暴苦始乐后苦皆伤精气精气竭絶形体毁沮暴怒伤隂暴喜伤阳厥逆上行满脉去形愚医治之不知补写不知病情精华日脱邪气乃并故贵脱势虽不中邪精神内伤身必败亡始富后贫虽不伤邪皮焦筋屈痿躄为挛阳气者大怒则形气絶而血菀于上使人薄厥俞气化薄传为善畏及为惊骇目坚固以深者长冲直扬其心刚刚则多怒怒则气上逆心痺者脉不通厥气上则恐隔则闭絶上下不通则暴忧之病也饮食不节喜怒不时津液内溢乃下留于睪头项病头痛巅疾下虚上实过在足少隂巨阳来疾去徐上实下虚为厥巅疾推而下之下而不上头项痛也上气不足脑为之不满头为之苦倾阳明并于上上者则其孙络太隂也故头痛鼻鼽腹肿也寸口之脉中手短者曰头痛厥成为巅疾春脉太过则令人善怒忽忽眩冐而巅疾浮而散者为眴仆厥头痛真头痛七窍病五藏不和则七窍不通阳不胜其隂则五藏气争九窍不通失之则内闭九窍外壅肌肉脾不及则令人九窍不通名曰重强二阳一隂阳明主病不胜一隂脉耎而动九窍皆沈硚脉气不荣则目不合太阳之脉其终也戴眼诊目痛赤脉从上下者太阳病从下上者阳明病从外走内者少阳病泣不止则液竭液竭则精不灌精不灌则目无所见矣故命曰夺精上气不足耳为之苦鸣目为之眩精脱者耳聋液脱者耳数鸣气脱者目不明膀胱移热于小肠上为口糜胆移热于脑则辛頞鼻渊鼻渊者浊涕下不止也传为衂蔑瞑目太阳所谓耳鸣者阳气万物盛上而跃故耳鸣也所谓浮为聋者皆在气也所谓入中为瘖者阳盛已衰故为瘖也内夺而厥则为瘖俳此肾虚也少隂所谓不能乆立乆坐起则目无所见也厥隂所谓甚则嗌干热中者隂阳相薄而热故嗌干也岁太隂在泉民病耳聋浑浑焞焞足阳明之筋引缺盆及颊卒口僻急者目不合热则筋纵目不开颊筋有寒则急引颊移口有热则筋弛纵缓不胜收故僻督脉为病嗌干一隂一阳结谓之喉痺手阳明少阳厥逆发喉痺嗌肿手少隂虚则不能言手阳明实则龋聋足太阳实则鼽窒虚则鼽衂足阳明气逆则喉痺瘁瘖人有重身九月而瘖此为何也岐伯曰胞之络脉絶也胞络者系于肾少隂之脉贯肾系舌本故不能言男子发左女子发右不瘖舌转可治三十日起其从者瘖三岁起年不满二十者三岁死人之鼻洞涕出不收者颃颡不开分气失也人卒然无音者寒气客于厌则厌不能发发不能下至其开阖不致故无音不得卧而息有音者是阳明之逆也心脉搏坚而长当病舌卷不能言肝脉骛暴有所惊骇脉不至若瘖不治自巳狥䝉招尤目冥耳聋下实上虚过在足少阳厥隂搏隂则为瘖炙之则阳气入隂入则瘖五气入鼻藏于心肺心肺有病而鼻为之不利也胷脇腰背病太阳所谓肿腰脽痛者正月阳气出在上而隂气盛阳未得自次也故肿腰脽痛也所谓强上引背者阳气大上而争故强上也少阳所谓心脇痛者言少阳盛也九月阳气尽而隂气盛故心脇痛也阳明所谓胷痛少气者水气在藏府也水者隂气也隂气在中故胷痛少气也少隂所谓腰痛者少隂者肾也十月万物阳气皆伤故腰痛也厥隂所谓腰嵴痛不可以俛仰者三月一振荣华万物一俛而不仰也督脉为病嵴强反折春脉不及则令人胷痛引背下则两脇胠满秋脉太过则令人逆气而背痛冬脉不及则令人䏚中清嵴脉痛肾脉搏坚而长其色黄而赤者当病折腰髓液皆减而下下过度则虚虚故腰背痛而胫痠腹满䐜胀支鬲胠脇下厥上冐过在足太隂阳明心烦头痛病在鬲中过在手巨阳少隂肾志伤则腰嵴不可俛仰屈伸肾脉缓甚为折嵴寸口脉中手促上击者曰肩背痛颧后为脇痛皮毛筋骨病虚邪之中人也洒淅动形起毫毛而发腠理其入深内搏于骨则为骨痺搏于筋则为筋挛虚邪之入于身也深寒胜其热则骨疼肉枯热胜其寒则烂肉腐肌为脓内伤骨为骨蚀有所疾前筋发为筋熘以手按之坚骨与气并日以益大则为骨疽有所结中于肉无热则为肉疽心脉急甚为瘈瘲肝脉微濇为瘈挛筋痺脾脉急甚为瘈瘲手屈而不伸者其病在筋伸而不屈者其病在骨少阳司天客胜内为瘈瘲厥隂在泉客胜则人关节不利内为痉强拘瘈主胜则筋骨繇併液脱者骨属屈伸不利色天脑髓消胫痠少阳为枢枢折即骨繇而不安于地骨繇者节缓而不收也肾传之心病筋脉相引而急病名曰瘈三阳为病其传为索泽因而强力肾气乃伤高骨乃坏皮肉苛婴儿病其头毛皆逆上者必死地之温气感则害人皮肉筋脉四支病三阳三隂发病为偏枯痿易四支不举隂争于内阳扰于外魄汗未藏四逆而起结阳者肿四支虚邪偏容于身半其入深内居荣衞荣衞稍衰则真气去邪气独留发为偏枯其邪气浅者脉偏痛有伤于筋纵其若不容汗出偏沮使人偏枯胃脉沈鼓濇胃外鼓大心脉小坚急皆鬲偏枯男子发左女子发右不瘖舌转可治三十日起其从者瘖三岁起年不满二十者三岁死胃脉搏坚而长其色赤当病折髀脾脉耎而散色不泽者当病足胻肿若水状也太阳所谓偏虚者冬寒颇有不足者故偏虚为跛也内夺而厥则为瘖俳此肾虚也阳明所谓胫肿而股不收者是五月盛阳之隂也阳者衰于五月而一隂气上与阳始争故胫肿而股不收也脾脉太过则令人四支不举四支觧堕此脾精之不行也意伤则悗乱四支不举寸口脉中手长者曰足胫痛推而上之上而不下腰足清也跖跛风寒湿之病也二隂病仓廪不藏是门户不要也水泉不止是膀胱不藏也得守者生失守者死手太隂虚则小便遗数足少隂实则闭癃足厥隂结于茎气逆则睪肿卒疝实则挺长虚则暴痒厥隂之厥腹胀泾溲不利隂缩肿厥隂厥逆虚满前闭脾传之肾病名疝瘕少腹寃热而痛出白一名曰蛊肝悲哀动中则伤魂当人隂缩而挛筋两脇骨不举恐惧而不觧则伤精精伤则骨痠痿厥精时自下思想无穷所愿不得意淫于外入房太甚宗筋弛纵发为筋痿及为白淫阳明虚则宗筋纵中气不足溲便为之变隂阳不和则使液溢而下流于隂髓液皆减而下下过度则虚虚故腰背痛而胫痠膀胱不利为癃不约为遗溺胞移热于膀胱则癃溺血膀胱移热于小肠鬲肠不便肺消者饮一溲二死不治肝脉搏坚而长色不青当病坠肾脉微急为不得前后肾脉大甚为隂痿微濇为不月沈痔有癃者一日数十溲此不足也足太隂之筋病隂器纽痛下引脐足厥隂之筋病隂器不用伤于内则不起伤于寒则缩入伤于热则纵挺不收任脉为病女子带下督脉为病癃痔遗溺肝所生病者遗溺闭癃小肠病者小腹痛腰嵴控睪而痛时窘之后太阳之胜隂中廼疡隠曲不利互引隂股小便黄者少腹中有热也冬脉不及则令人少腹满小便变淫气遗溺痺聚在肾类经卷三十一类经钦定四库全书类经卷三十二明张介賔撰㑹通类疾病风证风者百病之始也风者百病之始也风从外入令人振寒汗出头痛身重恶寒从风憎风病大风骨节重鬓眉堕名曰大风疠风偏枯痱之为病智乱不甚其言微知可治甚则不能言不可治也风痉身反折贼风邪气乘虚伤人阳受风气隂受湿气伤于风者上先受之伤于湿者下先受之邪风之至疾如风雨风成为寒热乆风为飱泄脉风成为疠病在阳者命曰风病在隂者命曰痺隂阳俱病命曰风痺风寒伤形人一唿脉三动一吸脉三动而躁尺不热脉滑曰病风脉大血少者脉有风气脉滑曰风来徐去疾上虚下实为恶风也故中恶风者阳受气也二阳之病发心脾其传为风消靣肿曰风正邪者身形若用力汗出腠理开逄虚风其中人也微故莫知其情莫见其形八风伤人为病寒热病隂主寒阳主热寒甚则热热甚则寒故曰寒生热热生寒此隂阳之变也寒极生热热极生寒寒气生浊热气生清清气在下则生飱泄浊气在上则生䐜胀重寒则热重热则寒寒伤形热伤气故犯贼风虚邪者阳受之阳受之则入六府入六府则身热不时卧上为喘唿阳胜者则为热隂胜者则为寒寒则眞气去去则虚虚则寒搏于皮肤之间寒胜其热则骨疼肉枯热胜其寒则烂肉腐肌为脓内伤骨内伤骨为骨蚀寒则腠理闭气不行故气收矣炅则腠理开营衞通汗大泄故气泄矣寒多则筋挛骨痛热多则筋弛骨消肉烁㬷破毛直而败寒多则凝泣凝泣则青黑热多则淖泽淖泽则黄赤寒则反折筋急热则筋弛纵不收隂痿不用阳急则反折隂急则俛不伸隂气不足则内热阳气有余则外热内热相搏热于怀炭外畏绵帛近不可近身又不可近席三阳为病发寒热阳明所谓洒洒振寒者阳明者午也五月盛阳之隂也阳盛而隂气加之故洒洒振寒也肺脉微急为肺寒热脾脉小甚为寒热寸口脉沈而弱沈而喘曰寒热缓而滑曰热中脉尺麤常热者谓之热中夏脉太过则令人身热而肤痛为浸淫沈细数散者寒热也推而内之外而不内身有热也其寒饮食入胃从肺脉上至于脉则肺寒肺寒则外内合邪荣衞稽留衞散营溢气竭血着外为发热内为少气血幷于阳气并于隂乃为炅中喜怒不适食饮不节寒温不时则寒汁流于肠中流于肠中则虫寒虫寒则积聚守于下管则肠胃充郭衞气不营邪气居之形寒寒饮则伤肺中热则胃中消谷消谷则虫上下作肠胃充郭故胃缓胃缓则气逆故唾出气虚身热此谓反也气实者热也气虚者寒也皮寒热者不可附席毛发焦鼻藁腊肌寒热者肌痛毛发焦而脣藁腊骨寒热者病无所安汗注不休齿未藁取其少隂于隂股之络齿已藁死不治骨厥亦然掌中热者腹中热掌中寒者腹中寒鱼上白肉有青血脉者胃中有寒中热消瘅则便寒寒中之属则便热胃中热则消谷令人县心善饥脐以上皮热肠中热则出黄如糜脐以下皮寒胃中寒则腹胀肠中寒则肠鸣飱泄胃中寒肠中热则胀而且泄胃中热肠中寒则疾饥小腹痛胀血气者喜温而恶寒寒则泣而不流温则消而去之小骨弱肉者善病寒热不逺热则热至不逺寒则寒至寒至则坚否腹满痛急下利之病生矣热至则身热吐下霍乱痈疽疮疡务郁注下瞤瘛肿胀呕鼽衂头痛骨节变肉痛血溢血泄淋閟之病生矣诊寒热赤脉上下至瞳子见一脉一岁死见一脉半一岁半死见二脉二岁死见二脉半二岁半死见三脉三岁死人之病同时而伤其身多热者易已多寒者难已伤寒人伤于寒而传为热何也岐伯曰夫寒盛则生热也气盛身寒得之伤寒气虚身热得之伤暑人一唿脉三动一吸脉三动而躁尺热曰病温尺肤热甚脉盛躁者病温也疫疠有五诸热病死生之刺喘欬呕哕犯贼风虚邪者阳受之阳受之则入六府入六府则身热不时卧上为喘唿太阳藏独至厥喘虚气逆是隂不足阳有余也太隂所谓上走心为噫者隂盛而上走于阳明阳明络属心故曰上走心为噫也所谓食则呕者物盛满而上溢故呕也少隂所谓呕欬上气喘者隂气在下阳气在上诸阳气浮无所依从故呕欬上气喘也二阳之病发心脾其传为息贲一阳发病少气善欬二阳一隂发病主惊骇背痛善噫足太隂病舌本强食则呕胃脘痛腹胀善噫足厥隂肝所生病者胸满呕逆足太隂厥气上逆则霍乱阳明厥则喘而惋惋则恶人帝曰或喘而死者或喘而生者何也岐伯曰厥逆连藏则死连经则生胃为气逆为哕为恐今有故寒气与新谷气俱还入于胃新故相乱真邪相攻气并相逆复出于胃故为哕寒气客于胃厥逆从下上散复出于胃故为噫肺主为哕寒气客于肠胃厥逆上出故痛而呕也心脉小甚为善哕肺脉滑甚为息贲上气肝脉缓甚为善呕肾脉微缓为洞洞者食不化下嗌还出肝脉若搏因血在脇下令人喘逆肾者水藏主津液主卧与喘也欬𠻳烦寃者是肾气之逆也喘欬者是水气并阳明也心痺者脉不通烦则心下鼔暴上气而喘嗌干善噫胆液泄则口苦胃气逆则呕苦故曰呕胆欬𠻳上气厥在胷中过在手阳明太隂秋脉不及则令人喘唿吸少气而欬上气见血下闻病音劳则喘息汗出外内皆越故气耗矣哕以草刺鼻嚏嚏而已无息而疾迎引之立已大惊之亦可已病深者其声哕刺中心一日死其动为噫刺中肺三日死其动为欬刺中胆一日半死其动为呕刺缺盆中内陷气泄令人喘欬逆若有七诊之病其脉候亦败者死矣必发哕噫太隂终者善噫善呕肿胀黄帝曰少隂何以主肾肾何以主水岐伯曰肾者至隂也至隂者盛水也肺者太隂也少隂者冬脉也故其本在肾其末在肺皆聚水也肾者胃之关也关门不利故聚水而从其类也肾者牝藏也地气上者属于肾而生水液也故曰至隂故水病下为胕肿大腹上为喘唿不得卧者标本俱病诸有水气者微肿先见于目下也水者隂也目下亦隂也腹者至隂之所居故水在腹者必使目下肿也诸水病者故不得卧卧则惊惊则欬甚也天寒则腠理闭气湿不行水下留于膀胱则为溺与气隂阳气道不通四海闭塞三焦不写津液不化留于下焦不得渗膀胱则下焦胀水溢则为水胀阳明所谓上喘而为水者隂气下而复上上则邪客于藏府间故为水也所谓胷痛少气者水气在藏府也水者隂气也隂气在中故胷痛少气也太隂所谓病胀者太隂子也十一月万物气皆藏于中故曰病胀目窠上微痈如新卧起状其颈脉动时欬按其手足上窅而不起者风水肤胀也本之于肾名曰风水肾肝并沈为石水并浮为风水肺移寒于肾为涌水涌水者按腹不坚水气客于大肠疾行则鸣濯濯如囊褁浆水之病也肝满肾满肺满皆实即为肿肺之雍喘而两胠满肝雍两胠满卧则惊不得小便肾雍胠下至少腹满胫有大小髀胻大跛易偏枯肾气实则胀志有余则腹胀足太隂虚则鼓胀胃病则大腹水肿膝膑肿痛胃中寒则胀满肝脉耎而散色泽者当病溢饮溢饮者渴暴多饮而易入肌皮肠胃之外也胃脉实则胀中满者写之于内水俞五十七穴三焦病者腹气满小腹尤坚不得小便窘急溢则水流即为胀候在足太阳之外大络下焦溢为水浊气在上则生䐜胀不得卧卧则喘者是水气之客也夫水者循津液而流也肾者水藏主津液主卧与喘也隂阳结斜多隂少阳曰石水少腹肿三隂结谓之水肾脉微大为石水起脐已下至小腹腄腄然上至胃脘死不治因于气为肿四维相代阳气乃竭饮食不节起居不时者隂受之隂受之则入五藏入五藏则䐜满闭塞其有不从毫毛生而五藏阳已竭也津液充郭其魄独居孤精于内气耗于外形不可与衣相保此四极急而动中是气拒于内而形施于外盛而𦂳曰胀北方者其民乐野处而乳食藏寒生满病适寒凉者胀下牙车为腹满男子如蛊女子如怚诸痛病痛者隂也痛而以手按之不得者隂也痒者阳也痛者寒气多也有寒故痛也实者外坚充满不可按之按之则痛虚者聂辟气不足按之则气足以温之故快然而不痛病热而有所痛者何也气伤痛形伤肿故先痛而后肿者气伤形也先肿而后痛者形伤气也天暑衣厚则腠理开故汗出寒留于分肉之间聚沫则为痛寸口脉中手短者曰头痛中手长者曰足胫痛中手促上撃者曰肩背痛寸口脉沈而弱曰寒热及疝瘕少腹痛沈而横曰腹中有横积痛脉急者曰疝瘕少腹痛心脉微急为心痛引背食不下诸细而沈者皆在隂则为骨痛按之至骨脉气少者腰嵴痛而身有痺也新积痛可移者易巳也积不痛难巳也肾心痛胃心痛脾心痛肝心痛肺心痛真心痛诸经腰痛诸痛痒疮皆属于心木郁之发民病胃腕当心而痛土郁之发则心痛金郁之发心脇满引小腹暴痛不可反侧水郁之发民病寒客心痛火郁发民病骨痛腹中暴痛积聚症瘕积之始生得寒乃生厥乃成积也寒气上入于肠胃则䐜胀䐜胀则肠外之汁沫迫聚不得散日以成积推而外之内而不外有心腹积也心脉微缓为伏梁在心下肝脉微急为肥气在脇下若覆杯肾脉微急为奔豚赤脉之至也喘而坚诊曰有积气在中时害于食名曰心痺白脉之至也喘而浮上虚下实惊有积气在胷中喘而虚名曰肺痺青脉之至也长而左右弹有积气在心下支胠名曰肝痺得之寒湿与疝同法黄脉之至也大而虚有积气在腹中有厥气名曰厥疝黑脉之至也上坚而大有积气在小腹与隂名曰肾痺肾脉微急为沈厥奔豚寸口脉沈而横曰脇下有积腹中有横积痛肾脉小急肝脉小急心脉小急不鼔皆为瘕三阳急为瘕盛喘数絶者则病在中结而横有积矣手少隂之筋病内急心承伏梁颊下逆颧为大瘕小肠移热于大肠为虙瘕任脉为病女子带下瘕聚积痛可移者易巳也积不痛难巳也有故无殒亦无殒也大积大聚其可犯也衰其大半而止过者死癫狂惊癎邪入于阳则狂阳重脱者易狂隂不胜其阳则脉流薄疾并乃狂血并于隂气并于阳故为惊狂心脉满大肝脉小急癎瘈筋挛肝脉骛暴有所惊骇肾肝并小弦欲惊二隂急为癎厥二阳急为惊脉至如数使人暴惊心脉缓甚为狂笑肺脉急甚为癫疾肾脉急甚为骨癫疾肝悲哀动中则伤魂魂伤则狂忘不精肺喜乐无极则伤魄魄伤则狂狂者意不存人太阳所谓甚则狂巅疾者阳尽在上而隂气从下下虚上实故狂巅疾也病至则欲乘高而歌弃衣而走者隂阳复争而外并于阳故使之弃衣而走也刺炙癫狂癫疾者疾发如狂者死不治病在诸阳脉且寒且热诸分且寒且热名曰狂病初发岁一发不治月一发不治月四五发名曰癫病石药发瘨芳草发狂石之则阳气虚虚则狂消隔二阳之病发心脾其传为风消一阳发病其传为隔二阳结谓之消三阳结谓之隔心移寒于肺肺消肺消者饮一溲二死不治心移热于肺传为鬲消大肠移热于胃善食而瘦又谓之食亦胃移热于胆亦曰食亦心脉微小为消瘅肺脉微小为消瘅肝脉微小为消瘅脾脉微急为膈中食饮入而还出脾脉微小为消瘅肾脉微小为消瘅五藏皆柔弱者善病消瘅五藏脆者皆善病消瘅易伤中热消瘅则便寒胃中热则消谷令人悬心善饥瘅成为消中肝传之脾病名曰脾风发瘅腹中热烦心出黄身痛而色微黄齿垢黄爪甲上黄黄疸也安卧小便黄赤脉小而寒者不嗜食冬伤于寒春生瘅热肾所生病为黄疸凡治消瘅肥贵人则髙梁之疾也隔则闭絶上下不通则暴忧之病也胃脉沈鼔濇胃外鼓大心脉小坚急皆鬲胃风之状颈多汗恶风食饮不下鬲塞不通气为上膈者食饮入而还出虫为下膈下膈者食晬时乃出胎孕隂抟阳别谓之有子妇人手少隂脉动甚者妊子也有子无子男尽七七女尽八八督脉生病女子不孕帝曰妇人重身毒之何如岐伯曰有故无殒亦无殒也厥痺痿证厥逆者寒湿之起也厥则目无所见夫人厥则阳气并于上隂气并于下阳并于上则火独光也隂并于下则足寒足寒则胀也血之与气并走于上则为大厥厥则暴死气复反则生不反则死脉至如喘名曰暴厥暴厥者不知与人言内夺而厥则为瘖俳此肾虚也少隂不至者厥也肝气当治而未得故善怒善怒者名曰煎厥阳气者烦劳则张精絶辟积于夏使人煎厥阳气者大怒则形气絶而血菀于上使人薄厥三阳为病发寒热及为痿厥腨㾓二阳一隂发病主惊骇背痛善噫善欠名曰风厥脉俱沈细数者少隂厥也肾气虚则厥志不足则厥冲脉并少隂之经故别络结则跗上不动不动则厥厥则寒矣气逆者足寒也下气不足则乃为痿厥心悗五络俱竭令人身脉皆动而形无知也其状若尸或曰尸厥风逆暴四肢肿身漯漯唏然时寒饥则烦饱则善变厥逆为病也足暴凊胷若将裂肠若将以刀切之烦而不能食脉大小皆濇厥逆腹胀满肠鸣胷满不得息诸厥之刺一上不下寒厥到膝少者秋冬死老者秋冬生厥在于足宗气不下脉中之血凝而留止弗之火调弗能取之阳明在泉主胜则腰重腹痛少腹生寒下为鹜溏则寒厥于肠阳明厥则喘而惋惋则恶人厥逆连藏则死连经则生卧出而风吹之血凝于肤者为痺凝于脉者为泣凝于足者为厥此三者血行而不得反其空故为痺厥也邪入于隂则痺八风伤人内舎于骨觧腰嵴节腠理之间为深痺病在阳者命曰风病在隂者命曰痺隂阳俱病命曰风痺隂痺者按之不得腰嵴头项痛时眩大便难隂气不用饥不欲食欬唾则有血心如悬病本于肾麤理而肉不坚者善病痺寒痺之为病也留而不去时痛而皮不仁是人多痺气也阳气少隂气多故身寒如从水中出积寒留舎荣衞不居卷肉缩筋肋肘不得伸内为骨痺外为不仁一唿脉三动一吸脉三动脉濇曰痺病在筋筋挛节痛不可以行名曰筋痺病在肌肤肌肤尽痛名曰肌痺伤于寒湿病在骨骨重不可举骨髓酸痛寒气至名曰骨痺风寒入舎于肺名曰肺痺发欬上气肺即传而行之肝病名曰肝痺一名曰厥脇痛出食按之至骨脉气少者腰嵴痛而身有痺也厥隂之复甚则入脾食痺而吐胃脉耎而散者当病食痺心痺肺痺肝痺肾痺脾曰厥疝南方者其民嗜酸而食胕其病挛痺中央者其民食杂而不劳故其病多痿厥寒热心脉微大为心痺引背肺脉微缓为痿瘘偏风肺脉微大为肺痺引胷背肝脉微大为肝痺隂缩欬引小腹脾脉缓甚为痿厥微缓为风痿四肢不用心慧然若无病肾脉微急为沈厥微滑为骨痿坐不能起起则目无所见精伤则骨痠痿厥精时自下湿热不攘大筋緛短小筋㢮长緛短为拘弛长为痿阳明为阖阖折则气无所止息而痿疾起矣汗证阳之汗以天地之雨名之阳气有余为身热无汗隂气有余为多汗身寒隂阳有余则无汗而寒阳加于隂谓之汗阳胜则身热腠理闭喘麤汗不出隂胜则身寒汗出隂虚者阳必凑之故少气时热而汗出也津脱者腠理开汗大泄血之与气异名同类焉故夺血者无汗夺汗者无血故人有两死而无两生风从外入令人振寒汗出暑当与汗皆出勿止夏暑汗不出者秋成风疟因于暑汗烦则喘满静则多言体若燔炭汗出而散汗出偏沮使人偏枯汗出见湿乃生痤疿劳汗当风寒薄为皶郁乃痤魄汗未尽形弱而气烁穴俞以闭发为风疟魄汗未藏惊而夺精汗出于心持重逺行汗出于肾疾走恐惧汗出于肝摇体劳苦汗出于脾饮食饱甚汗出于胃醉饱行房汗出于脾勇而劳甚则肾汗出所谓𤣥府者汗空也肉不坚腠理疎则善病风厥漉汗炅则腠理开荣衞通汗大泄故气泄矣劳则喘息汗出外内皆越故气耗矣人所以汗出者皆生于谷谷生于精今邪气交争于骨肉而得汗者是邪却而精胜也复热者邪气也汗者精气也今汗出而輙复热者是邪胜也汗出而脉尚躁盛者死其多汗而濡者此其逄湿甚也阳气少隂气盛两气相感故汗出而濡也肺脉耎而散者当病灌汗尺濇脉滑谓之多汗肺脉缓甚为多汗热病而汗且出及脉顺可汗者取之鱼际太渊大都太白写之则热去补之则汗出汗出太甚取内踝上横脉以止之臂太隂可汗出足阳明可汗出故取隂而汗出甚者止之于阳取阳而汗出甚者止之于隂肺病者背痛汗出肾病者汗出憎风卧证平旦隂尽阳气出于目目张则气上行于头夜行于隂而复合于目阳气尽隂气盛则目瞑隂气尽而阳气盛则寤矣隂硚阳硚隂阳相交交于目鋭眦阳气盛则䐜目隂气盛则瞑目老人之不夜瞑少壮之人不昼瞑不能正偃者胃中不和也诸水病者故不得卧卧则惊惊则欬甚也水病下为胕肿大腹上为喘唿不得卧者标本俱病疝证任脉为病男子内结七疝督脉生病从少腹上冲心而痛不得前后为冲疝邪客于足厥隂之络令人卒疝暴痛肝所生病为狐疝足厥隂病丈夫㿉疝妇人少腹肿厥隂所谓㿗疝妇人少腹肿也隂亦盛而脉胀不通故曰㿗癃疝也足厥隂气逆则睾肿卒疝三阳为病发寒热其传为頽疝足阳明之筋病㿉疝腹筋急脾传之肾病名曰疝瘕少腹寃热而痛出白一名曰蛊肾下则腰尻痛不可以俛仰为狐疝病在少腹腹痛不得大小便病名曰疝得之寒寸口脉沈而弱疝瘕少腹痛脉急者疝瘕少腹痛诊得心脉而急病名心疝少腹当有形也心脉微滑为心疝引脐小腹鸣肝脉滑甚为㿉疝脾脉微大为疝气滑甚为㿉癃濇甚为肠㿉微濇为内㿉多下脓血肾脉滑甚为癃㿉青脉之至也长而左右弹有积气在心下支胠名曰肝痺得之寒湿与疝同法黄脉之至也大而虚有积气在腹中有厥气名曰厥疝女子同法肾脉大急沈肝脉大急沈皆为疝心脉搏滑急为心疝肺脉沈搏为肺疝三隂急为疝阳明司天丈夫㿗疝妇人少腹痛阳明之胜外发㿗疝太隂在泉主胜甚则为疝岁太阳在泉民病少腹控睾引腰嵴上冲心痛太阳之复少腹控睾引腰嵴上冲心小腹控睾引腰嵴上冲心邪在小肠者连睾系属于嵴肠澼泄泻食饮不节起居不时者隂受之隂受之则入五藏入五藏则䐜满闭塞下为飱泄乆为肠澼肾所生病为肠澼风客淫气精乃亡邪伤肝也因而饱食筋脉横觧肠澼为痔脾脉外鼓沈为肠澼乆自巳肝脉小缓为肠澼易治肾脉小搏沈为肠澼下血血温身热者死心肝澼亦下血二藏同病者可治其脉小沈濇为肠澼其身热者死热见七日死大便赤办飱泄脉小者手足寒难巳飱泄脉小手足温泄易巳春伤于风夏生后泄肠澼肾移热于脾传为虚肠澼死隂阳虚肠澼死虚邪之中人也留而不去传舎于肠胃在肠胃之时贲向腹胀多寒则腹鸣飱泄食不化多热则溏出麋脾虚则腹满肠鸣飱泄食不化清气在下则生飱泄春伤于风夏生飱泄数动一代者病在阳之脉也洩及便脓血肺脉小甚为泄肾脉小甚为洞泄尺寒脉细谓之后泄胃脉虚则泄志有余则腹胀飱泄怒则气逆甚则呕血及飱泄肝所生病者胷满呕逆飱泄乆风为飱泄飱泄取三隂寒入下焦传为濡泄肠熘泄而脉大脱血而脉实皆难治湿胜则濡泄诸病水液澄澈清冷皆属于寒暴注下迫皆属于热并于隂则上下无常薄为肠澼寒至则坚否腹满痛急下利之病生矣痈肿汗出见湿乃生痤疿髙梁之变足生大疔劳汗当风寒薄为皶郁乃痤营气不从逆于肉理乃生痈肿隂与阳别寒与热争两气相搏合为痈脓三阳为病发寒热下为痈肿虚邪之中人也搏于脉中则为血闭不通则为痈热胜其寒则烂肉腐肌为脓内伤骨内伤骨为骨蚀邪气中之凝结日以易甚连以聚居为昔瘤骨与气并日以益大则为骨疽有热则化为脓无热则为肉疽六府不和则留结为痈五藏身有五部伏兔一腓二背三五藏之腧四项五此五部有痈疽者死凡刺之害不中而去则致气致气则生为痈疽也东方之域其民食鱼而嗜咸其病皆为痈疡肺脉微濇为鼠瘘在颈支腋之间肝脉大甚为内痈善呕衂肾脉濇甚为大痈少阳厥逆发肠痈不可治惊者死岁水不及民病寒疡流水邪溢气壅脉热肉败荣衞不行必将为脓内销骨髓外破大腘留于节凑必将为败之温热者疮所谓少鍼石者非痈疽之谓也痈疽不得顷时囘痈不知所掖痈暴痈杂病风胜则动热胜则肿燥胜则干寒胜则浮湿胜则濡冩搏脉痺蹷寒热之交脉孤为消气虚泄为夺血孤为逆虚为从大则病进中外病春脉如弦其气来实而弦此谓太过病在外其气来不实而微此谓不及病在中夏脉如钩其气来盛去亦盛此谓太过病在外其气来不盛去反盛此谓不及病在中秋脉如浮其气来毛而中央坚两傍虚此谓太过病在外其气来毛而微此谓不及病在中冬脉如营其气来如弹石者此谓太过病在外其去如数者此谓不及病在中四时脾脉其来如水之流者此谓太过病在外如鸟之喙者此谓不及病在中寸口脉沈而坚者曰病在中寸口脉浮而盛者曰病在外脉盛滑坚者曰病在外脉小实而坚者病在内病在中脉虚病在外脉濇坚者皆难治病在中脉实坚病在外脉不实坚者皆难治盛喘数絶者则病在中病在中而不实不坚且聚且散新乆病脉小弱以濇谓之乆病脉滑浮而疾者谓之新病新病乆病毁伤脉色其乆病者病去而瘠必养必和待其来复暴病太阳为开开折则肉节渎而暴病起矣觧㑊冬脉太过则令人觧㑊嵴脉痛而少气不欲言尺脉缓濇谓之觧㑊足少阳之疟令人身体觧㑊寒不甚热不甚恶见人见人心惕惕然热多汗出甚刺骨无伤髓髓伤则销铄胻酸体觧㑊然不去矣食亦大肠移热于胃善食而瘦又谓之食亦胃移热于胆亦曰食亦毁伤肝与肾脉并至其色苍赤当病毁伤不见血巳见血湿若中水也人有所堕坠恶血留内腹中满胀不得前后先饮利药此上伤厥隂之脉下伤少隂之络痱痱之为病也身无痛者四肢不收智乱不甚其言微知可治甚则不能言不可治也大偻阳气者精则养神柔则养筋开阖不得寒气从之乃生大偻陷脉为瘘体重肝虚肾虚脾虚皆令人体重烦寃少阳所谓不可反侧者隂气藏物也物藏则不动故不可反侧也柔痓肺移热于肾传为柔痓谵妄厥隂厥逆前闭谵言阳盛则使人妄言骂詈不避亲疎膈洞太隂为开开折则仓廪无所输膈洞故开折者气不足而生病也肾脉微缓为洞洞者食不化下嗌还出重强脾脉不及则令人九窍不通名曰重强蛟蛕心膓痛憹作痛肿聚徃来上下行痛有休止腹热喜渴涎出者是蛟蛕也脾脉微滑为虫毒蛕蝎腹热龋齿诊龋齿痛按其阳之来有过者独热在左左热在右右热在上上热在下下热手阳明实则龋聋五运太过不及下应民病五运三气之病天气地气制有所从之病六十年运气政令之病五郁之发为病天地淫胜病治六气相胜病治六气之复病治客主胜而无复病治升降不前气变民病之异不迁正退位气变民病之异刺治诸病死证得神者昌失神者亡人以水谷为本故人絶水谷则死脉无胃气亦死人无胃气曰逆逆者死所谓隂者真藏也见则为败败必死也别于阳者知病处也别于隂者知死生之期五藏主藏精者也不可伤伤则失守而隂虚隂虚则无气无气则死矣心伤则神去神去则死矣五藏已败其色必夭夭必死矣平人而气胜形者夀病而形肉脱气胜形者死形胜气者危矣大骨枯藁大肉陷下胷中气满喘息不便其气动形期六月死真藏脉见乃予之期日形弱气虚死形气有余脉气不足死脉气有余形气不足生形盛脉细少气不足以息者危形瘦脉大胷中多气者死目内陷者死脱肉身不去者死足太阳气絶者其足不可屈伸死必戴眼寒热病者以平旦死热中及热病者以日中死病风者以日夕死病水者以夜半死形肉已脱九候虽调犹死皮肤着者死瞳子髙者太阳不足戴眼者太阳已絶此决死生之要不可不察也隂阳皆脱者暴死隂阳如一者病难治人生有两死而无两生心憷惕思虑则伤神毛悴色夭死于冬脾愁忧不觧则伤意毛悴色夭死于春肝悲哀动中则伤魂毛悴色天死于秋肺喜乐无极则伤魄毛悴色夭死于夏肾盛怒不止则伤志毛悴色夭死于季夏隂阳俱动乍有形乍无形加以烦心命曰隂胜其阳此谓不表不里其形不乆热病七日八日脉微小病者溲血口中干一日半而死脉代者一日死热病巳得汗出而脉尚躁喘且复热勿刺肤喘甚者死热病七日八日脉不躁躁不散数后三日中有汗三日不汗四日死热病不知所痛耳聋不能自收口干阳热甚隂颇有寒者热在髓死不可治热病巳得汗而脉尚躁盛此隂脉之极也死其得汗而脉静者生热病者脉尚盛躁而不得汗者此阳脉之极也死脉盛躁得汗静者生热病不可刺者有九一曰汗不出大颧发赤哕者死二曰泄而腹满甚者死三曰目不明热不已者死四曰老人婴儿热而腹满者死五曰汗不出呕下血者死六曰舌本烂热不已者死七曰欬而衂汗不出出不至足者死八曰髓热者死九曰热而痉者死腰折瘈瘲齿噤齘也热病脉静汗已出脉盛躁是一逆也病泄脉洪大是二逆也着痺不移㬷肉破身热脉偏絶是三逆也淫而夺形身热色夭然白及后下血衃血衃笃重是谓四逆也寒热夺形脉坚抟是谓五逆也风热而脉静泄而脱血脉实病在中脉虚病在外脉濇坚者皆难治形气相失谓之难治脉逆四时为不可治病在中脉实坚病在外脉不实坚者皆难治色天靣脱不治百日尽已脉短气絶死病温虚甚死易重隂死重阳死死隂之属不过三日而死生阳之属不过四日而已所谓生阳死隂者肝之心谓之生阳心之肺谓之死隂肺之肾谓之重隂肾之脾谓之辟隂死不治不治法三月若六月若三日若六日传五藏而当死是顺传所胜之次故曰别于阳者知病从来别于隂者知死生之期中执法者其病速而危中行令者其病徐而持中贵人者其病暴而死真头痛头痛甚脑尽痛手足寒至节死不治婴儿病其头毛皆逆上者必死壊府无治诸经脉证死期真藏脉死期隂阳虚搏病候死期骨寒热者齿已藁死不治类经卷三十二类经图翼原序夫生者天地之大德也医者赞天地之生者也人参两间惟生而已生而不有他何计焉故圣人体天地好生之心阐明斯道诚仁孝之大端养生之首务而达人之必不可废者惟其理趣幽深难于穷究欲彻其藴须悉天人盖人之有生惟天是命天之所毓惟人最灵故造化者天地之道而斡旋者圣人之能消长者隂阳之几而爕理者明哲之事欲补天功医其为最惟是死生反掌千里毫釐攸系匪轻谭非容易故不有精敏之思不足以察隐不有果敢之勇不足以囬天不有圆融之智不足以通变不有坚持之守不足以万全凡此四者缺一不可必欲备之则惟有穷理尽性格物致知以求圣人之心斯可也然心法之传止頼内经一书茍欲舍是而言医不过索方书求糟粕以图侥倖皆茍且之流耳医而茍且害可胜言哉故扁鹊採灵素之精要设为八十一难以开来学而邵庵虞先生曰未必经之当难者止此八十一条盖亦有感而云然余因醉心有年遂通为类注并图翼附翼等义虽辞多烦赘俚鄙不文盖亦虑㓜学之难明而求悉于理耳昔人云医者意也意思精详则得之余曰医者理也理透心明斯至矣夫扁鹊之目洞垣者亦窥窍于理耳故欲希扁鹊之神必须明理欲明于理必须求经经理明而后博採名家广资意见其有不通神入圣者未之有也高明者以谓然否通一子又序类经钦定四库全书类经图翼卷一运气上明张介宾撰太极图论太极者天地万物之始也太始天元册文曰太虚寥廓肇基化元老子曰无名天地之始有名天地之母孔子曰易有太极是生两仪邵子曰若论先天一事无后天方要着工夫由是观之则太虚之初廓然无象自无而有生化肇焉化生于一是名太极太极动静而隂阳分故天地只此动静动静便是隂阳隂阳便是太极此外更无余事朱子曰太极分开只是两个隂阳隂气流行则为阳阳气凝聚则为隂消长进退千变万化做出天地间无限事来以故无往而非隂阳亦无往而非太极夫太极者理而已矣朱子曰象数未形理已具又曰未有天地之先毕竟先有此理先儒曰天下无理外之气亦无气外之理故理不可以离气气不可以外理理在气亦在气行理亦行夫既有此气则不能无清浊而两仪以判既有清浊则不能无老少而四象以分故清阳为天浊隂为地动静有机隂阳有变由此而五行分焉气候行焉神鬼灵焉方隅位焉河洛布生成之定数卦气存竒偶之化㡬有死有生造化之流行不息有升有降气运之消长无端体象有常者可知变化无穷者莫测因而大以成大小以成小大之而立天地小之而悉秋毫浑然太极之理无乎不在所以万物之气皆天地合之而为一天地天地之气即万物散之而为万天地故不知一不足以知万不知万不足以言医理气隂阳之学实医道开卷第一义学者首当究心焉隂阳体象体象之道自无而有者也无者先天之气有者后天之形邵子曰天依形地附气气以造形形以寓气是以开物者为先天成物者为后天无极而太极者先天大极而隂阳者后天数之生者先天数之成者后天无声无臭者先天有体有象者后天先天者太极之一气后天者两仪之隂阳隂阳分而天地立是为体象之祖而物之最大者也由两仪而四象由四象而五行程子曰四象者隂阳刚柔也隂阳生天刚柔生地朱子曰天之四象日月星辰是也地之四象水火土石是也邵子曰天生于动地生于静动之始则阳生动之极则隂生静之始则柔生静之极则刚生隂阳之中又有隂阳故有太隂太阳少隂少阳刚柔之中又有刚柔故有太刚太柔少刚少柔太阳为日太隂为月少阳为星少隂为辰日月星辰交而天体尽太柔为水太刚为火少柔为土少刚为石水火土石交而地体尽又曰物之大者莫若天地天之大隂阳尽之地之大刚柔尽之隂阳尽而四时成刚柔尽而四维成四象既分五行以出而为水火木金土五行之中复有五行隂根于阳阳根于隂隂阳相合万象乃生本乎阳者亲上本乎隂者亲下在天为风云雷雨在地为河海山川在方隅为东南西北在气候为春夏秋冬东有应木之苍龙西有属金之白虎南方赤鸟得火气而飞升北陆𤣥龟得水性而濳地人禀三才之中气为万物之最灵目能收万物之色耳能收万物之声鼻能收万物之气口能收万物之味故二五之气无乎不具万有之技无乎不能天之四象人有耳目口鼻以应之地之四象人有气血骨肉以应之三百六十骨节以应周天之度数一万三千五百息以通昼夜之潮汐故邵子曰头圆象天足方履地面南背北左东右西直立两间之中正居子午之位又曰天有四时地有四方人有四肢指节可以观天掌文可以察地得气之清而正者为圣为贤得气之偏而浊者为愚为不肖近东南者多柔而仁近西北者多刚而义夷狄亦人而暴悍无礼以地有偏正气有纯驳禀赋所使不期而然故左氏以民之善恶本乎六气谓阳禀多者刚而烈隂禀多者懦而柔躁戾者阳中之恶狡险者隂中之乖是以水性主动而偏则流火性主急而偏则烈木性多和而偏则柔金性多刚而偏则狠土性多静而偏则愚至若禽兽草木动植飞濳无情有性莫不皆然禽兽横生草木倒生横生者首东尾西倒生者枝天根地亦皆有五气之殊四方之异以动者而言得木气则角而仁柔得金气则齿而刚利火性者飞而亲上水性者濳而就下土性者静而喜藏西北之虫鳞甲而多蛰东南之虫羽毛而常腾以植者而言得东气者多长而秀得南气者多茂而郁斯二者春夏荣而秋冬落得西气者多强而劲得北气者多坚而曲斯二者春夏落而秋冬荣凡万物化生总由二气得干道者于人为男于物为牡得坤道者于人为女于物为牝干类属阳者多动坤类属隂者多静方隅嵗月气有不同万物适値其气随所受而成其性气得中和则天为至粹地为至精人为至德飞为鸾鳯走为麒麟介为龟龙草为芝兰木为松栢石为金玉气得偏驳则天有至𤯝地有至幽人有至戾飞有鸱枭走有狼虎介有虺蝪草有毒吻木有枳棘石有礓砾孰非隂阳之体象再自其形迹之有无而言则昼夜且暮朔晦望弦隂晴寒热大小方圆高下升降左右后先夫妇男女言动语黙唿吸表里浮沈出入俯仰向背血气藏府轻重麤细前后头尾皆体象之有形者也又如动静幽显盈虚消息声音律吕志意善恶曰鬼曰神曰魂曰魄曰变曰化曰微曰极皆体象之无形者也然有此必有彼有对必有待物各有父母分牝牡于蜉蝣物各一太极包两仪于子粒如蚊喙至微能通血气睛最眇亦辨西东用是而推则至广至极至微至精随气而聚触㡬而生大不可量小不可测何莫非隂阳之至德化工之精妙亦岂可以造作而形容者欤至若竒偶相衔互藏其宅一二同根神化莫测天为阳矣而半体居于地下地为隂矣而五岳挿于天中高者为阳而至高之地冬气常在下者为隂而污下之地春气常存水本隂也而温谷之泉能热火本阳也而萧邱之焰则寒隂者宜暗水则外暗而内明阳体宜明火则外明而内暗声于东而应于西形乎此而影乎彼浴天光于水府涵地影于月宫阳居盛暑而五月靡草死隂极严寒而仲冬荠麦生此其变化之道宁有纪极哉第隂无阳不生阳无隂不成而隂阳之气本同一体易曰大哉干元万物资始至哉坤元万物资生夫始者天地之立心生者天地之作用惟其以无心之心而成不用之用此所以根出于一而化则无穷故有是象则有是理有是理则有是用孰非吾道格致之学所当黙识心通者哉余尝闻之滑伯仁云至微者理也至着者象也体用一原显微无间得其理则象可得而推矣使能启原而达流因此而识彼则万化之㡬既在吾心而左右逢原头头是道矣孰谓隂阳体象之理为迂远而可置之无论哉五行生成数解五行之理原出自然天地生成莫不有数圣人察河图而推定之其序曰天一生水地六成之地二生火天七成之天三生木地八成之地四生金天九成之天五生土地十成之夫五行各具形质而惟水火最为轻清乃为造化之初故天以一竒生水地以二偶生火若以物理论之亦必水火为先以小騐大以今騐古可知之矣如草木未实胎卵未生莫不先由于水而后成形是水为万物之先故水数一化生已兆必分隂阳既有天一之阳水必有地二之隂火故火次之其数则二隂阳既合必有发生水气生木故木次之其数则三既有发生必有收杀燥气生金故金次之其数则四至若天五生土地十成之似乎土生最后而戴廷槐曰有地即有土矣若土生在后则天三之木地四之金将何所附且水火木金无不頼土土岂后生者哉然土之所以言五与十者盖以五为全数之中十为成数之极中者言土之不偏而总统乎四方极者言物之归宿而包藏乎万有皆非所以言后也再以方位隂阳之理合之亦然如水王于子子者阳生之初一者阳起之数故水曰一火王于午午者隂生之初二者隂起之数故火曰二木王东方东者阳也三者竒数亦阳也故木曰三金王西方西者隂也四者偶数亦隂也故金曰四土王中宫而统乎四维五为数中故土曰五此五行生数之祖先有生数而后有成数乃成一隂一阳生成之道此天地自然之理也虽河图列五行之次序而实以分五行之隂阳隂阳既有次序气数必有盛衰如六元正纪大论云寒化一寒化六灾一宫灾三宫之类皆由此数而定岐伯曰太过者其数成不及者其数生土常以生也谓如甲丙戊庚壬五太之年为太过其数应于成乙丁己辛癸五少之年为不及其数应于生惟土之常以生数者盖五为数之中土居位之中而兼乎四方之气故土数常应于中也虽易系有天十成之之谓而三部九候论曰天地之数始于一终于九焉此所以土不待十而后成也先圣察生成之数以求理气者盖欲因数以占夫气化之盛衰而示人以法隂阳和术数先嵗气合天和也其所以关于生道者非浅观者其毋忽之五行统论五行者水火木金土也五行即隂阳之质隂阳即五行之气气非质不立质非气不行行也者所以行隂阳之气也朱子曰五行质具于地而气行于天其实元初只一太极一分为二二分为四天得一箇四地得一箇四又各有一箇太极行乎其中便是两其五行而已故河洛图书具隂阳之象分左右中前后以列五行生成之数焉先儒曰天地者隂阳对待之定体一二三四五六七八九十者隂阳流行之次序对待非流行不能变化流行非对待不能自行此五行所以流行于天地中而为用也故大挠察天地之隂阳立十干十二支以着日月之象十干以应日天之五行也甲阳乙隂为木丙阳丁隂为火戊阳己隂为土庚阳辛隂为金壬阳癸隂为水十二支以应月地之五行也子阳亥隂曰水午阳巳隂曰火寅阳卯隂曰木申阳酉隂曰金辰戌阳丑未隂曰土干支出而六甲成运气分而时序定所谓天地相临隂阳相合而生成之道存乎其中故五行之化无乎不在精浮于天则为五星水曰辰星火曰荧惑木曰嵗星金曰太白土曰鎭星形成于地则为五方水位于北火位于南木位于东金位于西土位于中其为四时则木王于春火王于夏金王于秋水王于冬土王于四季其为六气则木之化风火之化暑与热土之化湿金之化燥水之化寒其为名目则水曰润下火曰炎上木曰曲直金曰从革土爰稼穑其为功用则水主润火主燥木主敷金主敛土主溽其为形体则水质平火质锐木质长金质方土质圜其为赋性则水性寒火性热木性温金性清土性蒸其为五帝则木曰太皥火曰炎帝土曰黄帝金曰少皥水曰颛顼其为五神则木曰勾芒火曰祝融土曰后土金曰蓐収水曰𤣥冥其为五则则火以应衡水以应权木以应规金以应矩土以应绳至若五谷五果五畜五音五色五臭五味五藏之类无非属于五行也又如五行气数之异隂阳之辨亦有所不同者若以气言时之序则曰木火土金水如木当春令为阳穉火当夏令为阳盛金当秋令为隂穉水当冬令为隂盛是木火为阳金水为隂也若以数言生之序则曰水火木金土如天一生水为阳穉天三生木为阳盛地二生火为隂穉地四生金为隂盛是水木为阳而火金为隂也此外如洛书乐律刘向班固等义序各不同无非变化之道而运用之机亦无过生克之理耳故自其相生者言则水以生木木以生火火以生土土以生金金以生水自其相克者言则水能克火火能克金金能克木木能克土土能克水自其胜复者言则凡有所胜必有所败有所败必有所复母之败也子必救之如水之太过火受伤矣火之子土出而制焉金之太过木受伤矣木之子火出而制焉木之太过土受伤矣土之子金出而制焉土之太过水受伤矣水之子木出而制焉葢造化之㡬不可无生亦不可无制无生则发育无由无制则亢而为害生克循环运行不息而天地之道斯无穷巳第人知夫生之为生而不知生中有克知克之为克而不知克中有用知五之为五而不知五者之中五五二十五而复有互藏之妙焉所谓生中有克者如木以生火火胜则木乃灰烬火以生土土胜则火为扑灭土以生金金胜则土无发生金以生水水胜则金为沈溺水以生木木胜则水为壅滞此其所以相生者实亦有所相残也所谓克中之用者如火之炎炽得水克而成既济之功金之顽钝得火克而成煅炼之器木之曲直得金克而成芟削之材土之旷墁得木克而见发生之化水之泛滥得土克而成堤障之用此其所以相克者实又所以相成也而五常之德亦然如木德为仁金德为义火德为礼水德为智土德为信仁或失于柔故以义断之义或失于刚故以礼节之礼或失于拘故以智通之智或失于诈故以信正之是皆生克反用之道也所谓五者之中有互藏者如木之有津木中水也土之有泉土中水也金之有液金中水也火之镕物火中水也夫水为造化之原万物之生其初皆水而五行之中一无水之不可也火之互藏木鑚之而见金击之而见石凿之而见惟是水中之火人多不知而油能生火酒能生火雨大生雷湿多成热皆是也且火为阳生之本虽若无形而实无往不在凡属气化之物非火不足以生故五行之中一无火之不可也土之互藏木非土不长火非土不荣金非土不生水非土不畜万物生成无不頼土而五行之中一无土之不可也木之互藏生于水植于土荣于火成于金凡发生之气其化在木即以人生而言所衣所食皆木也得木则生失木则死故曰人生于寅寅者阳木之位也由人而推则凡动植之类何非阳气而又何非木化此五行万物之中一无木之不可也金之互藏产于山石生诸土也淘于河沙隐诸水也草有汞木有腊藏于木也散可结柔可刚化于火也然金之为用坚而不毁故易曰干为金夫干象正圆形如𤓰卵柔居于中刚包乎外是以天愈高而愈刚地愈下而愈刚故始皇起坟骊山深入黄泉三百丈凿之不入烧之不毁使非至刚之气眞金之体乃能若是其健而运行不息乎故凡气化之物不得金气无以坚强所以皮殻在外而为捍衞者皆得干金之气以固其形此五行万物之中一无金之不可也由此而观则五行之理交互无穷故甲丙戊庚壬天之阳干也而交于地之子寅辰午申戌乙丁己辛癸天之隂干也而交于地之丑亥酉未巳卯天地五行挨相交配以天之十而交于地之十二是于五行之中各具五行乃成六十花甲由六十花甲而推于天地万物其变可胜言哉然而变虽无穷总不出乎隂阳隂阳之用总不离乎水火所以天地之间无往而非水火之用欲以一言而蔽五行之理者曰干坤付正性于坎离坎离为干坤之用耳每日气数百刻六千分解按周礼总义每刻分为六十分正合天元纪大论所谓天以六为节也今遵此数推衍之则每日百刻总计六千分分六千分为十二时则每时各得五百分又分百刻于十二时则每时各得八刻二十分总计嵗有六步二十四气则每气得十五日二时五刻十二分半计数得九万一千三百一十二分半积四气而成步则每歩得六十日十时四刻一十分计数得三十六万五千二百五十分即六微㫖大论所谓六十日八十七刻半者是也又积六步而成嵗则每嵗得三百六十五日二十五刻计数得二百一十九万一千五百分乃为一嵗之定数然以每月三十日计之则每嵗止三百六十日又除小月六日则止三百五十四日共少于前数者十一日乃积余日大约六十五气有零当得一闰统十九年以成七闰而嵗气成矣故六节藏象论曰大小月三百六十五日而成嵗积气余而盈闰矣四季日躔宿度昼夜长短刻数冬至十一月中日躔箕四度出辰初初刻入申正四刻昼长四十一刻夜长五十九刻小寒十二月节日躔斗十度入酉初初刻后六日日出卯正四刻昼四十二刻夜五十八刻大寒十二月中日躔牛三度后四日昼四十三刻夜五十七刻后十一日日入酉初一刻后十三日日出卯正三刻昼四十四刻夜五十六刻立春正月节日躔虚一度后六日昼四十五刻夜五十五刻后十二日日入酉初二刻后十三日日出卯正二刻昼四十六刻夜五十四刻雨水正月中日躔危六度后六日昼四十七刻夜五十三刻后十二日日入酉初三刻十三日日出卯正一刻昼四十八刻夜五十二刻惊蛰二月节日躔室六度后六日昼四十九刻夜五十一刻后十二日日入酉初四刻十三日日出卯正初刻十四日日入酉正初刻昼五十刻夜五十刻春分二月中日躔壁三度出卯初四刻后七日昼五十一刻夜四十九刻后十五日日入酉正一刻昼五十二刻夜四十八刻清明三月节日躔奎九度出卯初三刻后七日昼五十三刻夜四十七刻后十五日日入酉正二刻昼五十四刻夜四十六刻谷雨三月中日躔娄六度出卯初二刻后七日昼五十五刻夜四十五刻立夏四月节日躔胃九度入酉正三刻昼五十六刻夜四十四刻后三日日出卯初一刻后十一日昼五十七刻夜四十三刻小满四月中日躔昴八度后十日日入酉正四刻昼五十八刻夜四十二刻芒种五月节日躔毕十一度出卯初初刻夏至五月中日躔参九度出寅正四刻入戌初初刻昼五十九刻夜四十一刻小暑六月节日躔井十三度出卯初初刻后七日日入酉正四刻昼五十八刻夜四十二刻大暑六月中日躔井二十八度后六日昼五十七刻夜四十三刻后十三日日出卯初一刻立秋七月节日躔柳十度入酉正三刻昼五十六刻夜四十四刻后十日昼五十五刻夜四十五刻处暑七月中日躔张五度出卯初二刻后二日入酉正二刻昼五十四刻夜四十六刻十一日昼五十三刻夜四十七刻十五日日出卯初三刻白露八月节日躔翼二度后二日日入酉正一刻昼五十二刻夜四十八刻后十日昼五十一刻夜四十九刻秋分八月中日躔翼十七度出卯初四刻后二日日入酉正初刻三日日出卯正初刻昼五十刻夜五十刻后五日入酉初四刻后十日昼四十九刻夜五十一刻寒露九月节日躔轸十三度后三日日出卯正一刻昼四十八刻夜五十二刻后五日日入酉初三刻后十日昼四十七刻夜五十三刻霜降九月中日躔角九度后三日日出卯正二刻昼四十六刻夜五十四刻后五日日入酉初二刻后十一日昼四十五刻夜五十五刻立冬十月节日躔氐二度后五日日出卯正三刻昼四十四刻夜五十六刻六日日入酉初一刻十三日昼四十三刻夜五十七刻小雪十月中日躔房一度后十一日日出卯正四刻昼四十二刻夜五十八刻大雪十一月节日躔尾六度入酉初初刻二十四气七十二候正月立春初候东风解冻二候蛰虫始振三候鱼陟负氷雨水初候獭祭鱼二候候鴈北三候草木萌动二月惊蛰初候桃始华二候仓庚鸣三候鹰化为鸠春分初候𤣥鸟至二候雷乃发声三候始电三月清明初候桐始华二候田鼠化为鴽牡丹华三候虹始见谷雨初候萍始生二候鸣鸠拂其羽三候戴胜降于桑四月立夏初候蝼蝈鸣二候蚯蚓出三候王𤓰生小满初候苦菜秀二候靡草死三候麦秋至五月芒种初候螳螂生二候鵙始鸣三候反舌无声夏至初候鹿角解二候蜩始鸣三候半夏生六月小暑初候温风至二候蟋蟀居壁三候鹰始挚大暑初候腐草为萤二候土润溽暑三候大雨时行七月立秋初候凉风至二候白露降三候寒蝉鸣处暑初候鹰乃祭鸟二候天地始肃三候禾乃登八月白露初候鸿鴈来二候𤣥鸟归三候羣鸟养羞秋分初候雷始收声二候蛰虫坯户三候水始涸九月寒露初候鸿鴈来賔二候雀入大水爲蛤三候菊有黄花霜降初候豺乃祭兽二候草木黄落三候蛰虫咸俯十月立冬初候水始氷二候地始冻三候雉入大水为蜃小雪初候虹藏不见二候天气上升地气下降三候闭塞而成冬十一月大雪初候鹖鴠不鸣二候虎始交三候荔挺出冬至初候蚯蚓结二候麋角解三候水泉动十二月小寒初候鴈北乡二候鹊始巢三候雉雊大寒初候鸡乳二候征鸟厉疾三候水泽腹坚斗纲解一嵗四时之候皆统于十二辰十二辰者以斗纲所指之地即节气所在之处也正月指寅二月指卯三月指辰四月指巳五月指午六月指未七月指申八月指酉九月指戌十月指亥十一月指子十二月指丑谓之月建天之元气无形可观观斗建之辰即可知矣斗有七星第一曰魁第五曰衡第七曰杓此三星谓之斗纲假如正月建寅昏则杓指寅夜半衡指寅平旦魁指寅余月倣此十二辰次六合解十二辰次者如星纪析木之类十二次也斗杓所指之月十二建也日月所会之次十二辰也如子月日月会于星纪乃在牛宿度中丑月日月会于𤣥枵乃在虚宿度中天地之气建在子会在丑建在丑会在子建在寅会在亥建在亥会在寅十二宫相合皆然所以谓之六合前二图当参㸔二十八宿过宫歌奎二过戌胃四酉毕七从申未井九柳四方才过午行张十五度归蛇首轸十过辰氐二卯尾三到寅斗四丑女星二度入子宫危十三兮从亥走二十八宿说二十八宿史记作二十八舍如角亢氐房心尾箕爲东方七宿位应苍龙共计七十五度斗牛女虚危室壁为北方七宿位应𤣥武共九十八度四分度之一奎娄胃昴毕觜参为西方七宿位应白虎共八十度井鬼柳星张翼轸为南方七宿位应朱雀共一百一十二度自房至毕十四宿为阳主昼自昴至心十四宿为隂主夜此经星之不动而分主四方昼夜者总计一百六十八星三百六十五度四分度之一以成周天之额数而凡隂阳气数之变化莫不昭着于此医家不可不知中星嵗差考中星者所以验嵗时之气候每于平旦初昏见于南方正午之位者是也四时十二月以次而转第在尧时天心建子甲辰冬至日次虚鼠汉太初冬至日次牵牛唐大衍冬至日次南斗宋至今冬至日次南箕又尧时中星昏中昴今则昏中近奎矣古今不同如此始见嵗差有度也嵗差者以天有三百六十五度四分度之一嵗有三百六十五日四分日之一天度行四分之一而稍有余日行四分之一而颇不足故天度常舒日度常缩天渐差而西日渐差而东此所以古今有异自尧时至今已差五十余度东晋虞喜谓约以五十年差一度何承天以为太过乃倍其年而又觉不及至隋刘焯取二家之说而折中之谓七十五年差一度自后诸说不同至元世祖用郭守敬所造授时歴谓六十六年有竒差一度者似为近之然嵗乆时更恐尚有未能必者兹并録之以见嵗差之槩奎壁角轸天地之门户说五运行大论曰所谓戊巳分者奎壁角轸则天地之门戸也夫奎壁临干当戊土之位角轸临巽当巳土之位遁甲经亦曰六戊为天门六巳为地戸然而曰门曰戸必有所谓先贤俱未详及予尝考周天七政躔度则春分二月中日躔壁初以次而南三月入奎娄四月入胃昴毕五月入觜参六月入井鬼七月入柳星张秋分八月中日躔翼末以交于轸循次而北九月入角亢十月入氐房心十一月入尾箕十二月入斗牛正月入女虚危至二月复交于春分而入奎壁矣是日之长也时之暖也万物之发生也皆从奎壁始日之短也时之寒也万物之收藏也皆从角轸始故曰春分司启秋分司闭夫既司启闭要非门户而何然自奎壁而南日就阳道故曰天门角轸而北日就隂道故曰地户又如春分日躔壁初故言奎壁秋分日躔翼末何以不言翼轸而言角轸盖自角以后十四宿计一百七十三度四分度之一自奎以后十四宿计一百九十二度度有不齐此秋分之所以在翼末而经言角轸者正以翼度将完而角轸正当其令且奎壁角轸为对待之宿而奎壁为西北之交角轸为东南之交故经云奎壁角轸天地之门户也是以伏羲六十四卦方图以干居西北坤居东南正合天门地戸之义凡候之所始即道之所生有不可不通也气数统论气者天地之气候数者天地之定数天地之道一隂一阳而尽之升降有期而气候行隂阳有数而次第立次第既立则先后因之而定气候既行则节序由之而成节序之所以分者由寒暑之再更寒暑之所以更者由日行之度异每嵗之气阳生于子而极于午隂生于午而极于子阳之进者隂之退阳之退者隂之生一往一来以成一嵗朱子曰冬至前四十五日属今年后四十五日属明年子时前四刻属今日后四刻属明日邵子曰冬至子之半天心无改移是俱言一岁之气终始皆在于子半而冬至之日正当斗柄建于子中是为一嵗之首尾也嵗有三百六十五日二十五刻者以周天之度凡三百六十五度四分度之一也天之行速故于一昼一夜行尽一周而过日一度日行稍迟每日少天一度凡行三百六十五日二十五刻少天一周复至旧处而与天㑹是为一嵗故嵗之日数由天之度数而定天之度数实由于日之行数而见也嵗有十二月者以月之行天又迟于日每日少天十三度十九分度之七积二十九日九百四十分日之四百九十九与日合朔而为一月嵗有十二会故为十二月斗有十二建故为十二辰斗之所建地上辰辰之所会天上次斗与辰合而月建昭然矣故十一月建在子一阳卦复十二月建在丑二阳卦临正月建在寅三阳卦泰二月建在卯四阳卦大壮三月建在辰五阳卦夬四月建在巳六阳卦干五月建在午一隂卦姤六月建在未二隂卦遯七月建在申三隂卦否八月建在酉四隂卦观九月建在戌五隂卦剥十月建在亥六隂卦坤是为一嵗之气而统言其月日也月日既定时序乃分四而分之是为四季曰春曰夏曰秋曰冬春为阳始阳始则温故曰少阳少阳数七隂中阳也其气木自东而西其令生自下而上春者蠢也言万物之蠢动也夏为阳极阳极则热故曰老阳老阳数九阳中阳也其气火自南而北其令长自长而茂夏者大也言万物之盛大也秋为隂始隂始则凉故曰少隂少隂数八阳中隂也其气金自西而东其令收自上而下秋者收也言万物之收敛也冬为隂极隂极则寒故曰老隂老隂数六隂中隂也其气水自北而南其令藏自下而闭冬者终也言万物之尽藏也土为充气其位象君故不主时分王四季各一十八日以五分而分四季每分各得七十二日以成一嵗之数然而一嵗之气始于子四季之春始于寅者何也盖以建子之月阳气虽始于黄钟然犹濳伏地下未见发生之功及其歴丑转寅三阳始备于是和风至而万物生萌芽动而蛰藏振徧满寰区无非生意故阳虽始于子而春必起于寅是以寅卯辰为春巳午未为夏申酉戌为秋亥子丑为冬而各分其孟仲季焉由四季而分为八节则春秋有立而有分夏冬有立而有至四季何以言立立者建也谓一季之气建立于此也春秋何以言分分者半也谓隂阳气数中分于此也故以刻数之多寡言则此时昼夜各得五十刻是为昼夜百刻之中分以隂阳之寒暄言则春分前寒而后热秋分前热而后寒是为隂阳寒热之中分以日行之度数言则春分后日就赤道之北秋分后日就赤道之南是为日行南北之中分故春分曰阳中秋分曰隂中也夏冬何以言至至者极也言隂阳气数消长之极也故以刻数之多寡言则夏至昼长五十九刻夜长四十一刻冬至昼长四十一刻夜长五十九刻是为昼夜长短之至极以隂阳之寒暄言则冬至隂极而阳生夏至阳极而隂生是为隂阳寒热之至极以日行之度数言则冬至日南极而北返夏至日北极而南返是为日行南北之至极故冬至曰阳始夏至曰隂始也至真要大论曰气分谓之分气至谓之至至则气同分则气异者是也由四季而分为二十四气则每季各得六气如立春雨水惊蛰春分清明谷雨为春之六气而四季各六也由二十四气而分为七十二候则每气各得三候如礼记月令及吕氏春秋云立春节初五日东风解冻为初候次五日蛰虫始振为二候后五日鱼陟负氷为三候也候之所以五日者天数五以竟五行之气也六节藏象论曰五日谓之候三候谓之气六气谓之时四时谓之嵗也然而一嵗之中复又有大六气以统之者曰风热暑湿燥寒分司天在泉左右间气以行客主之令斯天地之气如环无端周而复始而亿万斯年运行不息矣然而既有其气亦必有其数数非气不行气非数不立故易传曰天地之数所以成变化而行鬼神者然太极未动气未见也数何有焉及自动而生阳便有一数自动而静便是二数静极复动便是三数动极复静便是四数朱子曰两仪者始为一画以分隂阳四象次为二画以分太少也是数之所起亦惟隂阳而已阳数竒而属天隂数偶而属地天圆径一而围三三各一竒故曰参天三三而九阳数从此而流行地方径一而围四四为二偶故曰两地二四合六隂数从此而凝定三二相合是为五数故图书之数皆以五居中也河图以天一生水一得五而六故地以六成之而居北地二生火二得五而七故天以七成之而居南天三生木三得五而八故地以八成之而居东地四生金四得五而九故天以九成之而居西天以五生土五得五为十故地以十成之而居中生数为主而居内成数为配而居外此则河图之定数也若以隂阳之次第老少参之则老阳位一而数九少隂位二而数八少阳位二而数七老隂位四而数六阳主进故由少阳之七踰八至九而其进已极故曰老阳隂主退故由少阳之八踰七至六而其退已极故曰老隂阳数长故少阳之七长于六老阳之九长于八隂数消故少隂之八消于九老隂之六消于七此隂阳老少消长进退之理也故河图以老阳之位一而配老隂之数六少隂之位二而配少阳之数七少阳之位三而配少隂之数八老隂之位四而配老阳之数九是又河图隂阳互藏之妙也故伏羲则之以画八卦孔子推之而为大衍而三百八十四爻一万一千五百二十策而干坤万物之数备矣洛书之数则阳为君而隂为臣君居正而臣居侧故戴九履一左三右七二四为肩六八为足五居于中而纵横之数皆十五一居正北得中为六而合南方之九为十五三居正东得中为八而合西方之七为十五二居西南得中为七而合东方之八为十五四居东南得中为九而合西北之六为十五故大禹则之以叙九畴一曰五行二曰五事三曰八政四曰五纪五曰皇极六曰三德七曰稽疑八曰庶徴九曰福极皇极居中而八者环列于外河图之数分生成而言其全以生数为主而以成数合之故河图之位十而数凡五十五洛书之数分竒偶而言其变以四正之阳而统四隅之隂故洛书之位九而数凡四十五合河洛二数共成一百乃为天地自然之全数然二数虽有异同而理则相为迭用是以天地之数始于一而全于十天数五一三五七九是也地数五二四六八十是也天数二十五五其五也地数三十六其五也小衍为十两其五也大衍五十十其五也故又曰五为数祖邵子曰天地之本起于中夫数之中者五与六也五居一三七九之中故曰五居天中为生数之主六居二四八十之中故曰六居地中为成数之主天元纪大论曰天以六为节地以五为制是以万候之数总不离于五与六也而五六之用其变见于昭着者尤有显証如初春之桃五其瓣天之所生也深冬之雪六其出地之所成也造化之妙夫岂偶然故以五而言则天有五星地有五岳人有五常以至五色五味五谷五畜之类无非五也而十根于一百根于十小之而釐毫尘杪大之而亿兆无量总属五之所化而皆统于天之五中也以六而言则天有六合嵗有六气卦有六爻以至六律六吕六甲六艺之类无非六也而老阳之数三十六老隂之数二十四合之而为六十少阳之数二十八少隂之数三十二合之亦为六十总属六之所化而皆统于地之六中也总之五为阳也而五实统于隂之六六为隂也而六实节于阳之五天元纪大论曰所以欲知天地之隂阳者应天之气动而不息故五嵗而右迁应地之气静而守位故六朞而环会五六相合而七百二十气为一纪得非天地之气总皆五六之所生成者欤试举一嵗之气及干支之数而言从天用干则五日一候五隂五阳而天之所以有十干甲戊以阳变巳癸以隂变五之变也从地用支则六日一变六刚六柔而地之所以有十二支子巳以阳变午亥以隂变六之变也十干以应日十二支以应月故一年之月两其六一月之日六其五一年之气四其六一气之候三其五总计一年之数三十六甲而周以天之五三十子而周以地之六故为十二月二十四气七十二候三百六十日四千三百二十辰十二万九千六百分何非五六之所化一嵗之数如此而元会运世之数亦如此如一嵗之统十二月一月之统三十日一日之统十二时一时之统三十分故一元之统十二会一会之统三十运一运之统十二世一世之统三十年而天地气运之道槩乎此矣惟是数之为学圆通万变大则弥纶宇宙小则纤悉秋毫若夫拆一为二拆二为四拆四为八拆八而十六拆之到底何有穷已譬之因根而榦因榦而枝愈多则愈细愈细则愈繁固茫然莫可测其微而实则各得其一耳故凡象之在天下形之在地上鬼神居幽冥之间无不丽乎数而先王所以察河洛之图书垂竒偶之名目数天以度数地以里数神鬼以隂阳数气候以律吕轻重者数以权衡方圆者数以规矩长短者数之以度浅深者数之以量归除可以数消因乘可以数长然则仰而观俯而察上而苍天下而黄泉大含元气细入无伦亦有能逃于数之外者否乎故以天地而观人则人实太仓之一粟以数而观天地则天地特数中之一物耳数之为学岂易言哉茍能通之则幽显高下无不会通而天地之大象数之多可因一而推矣明乎此者自列圣而下惟康节先生一人哉附元会运世总数一分统十二秒一时统三十分三百六十秒一日统十二时三百六十分四千三百二十秒一月统三十日三百六十辰一万八百分十二万九千六百秒一年统十二月三百六十日四千三百二十辰十二万九千六百分一世统三十年三百六十月四千三百二十日十二万九千六百辰一运统十二世三百六十年四千三百二十月十二万九千六百日一会统三十运三百六十世一万八百年十二万九千六百月一元统十二㑹三百六十运四千三百二十世十二万九千六百年右九州十二宫天星分野内经止言九宫分数未有九州详载按殷周以下之制皆以扬州隶丑青州隶子徐州隶戍如前图之类莫解所谓且天星周于六合而欲以中国尽配之其义何居及考竒门诸家则合于禹贡复有此九宫分野与前十二宫者有所不同抑又何也此其中恐有误者盖不在此则在彼矣今并图于此以便考正禹贡九州分野冀州禹贡曰冀州兖州禹贡曰济河惟兖州青州禹贡曰海岱惟青州徐州禹贡曰海岱及淮惟徐州扬州禹贡曰淮海惟扬州荆州禹贡曰荆及衡阳惟荆州豫州禹贡曰荆河惟豫州梁州禹贡曰华阳黒水惟梁州雍州禹贡黒水西河爲雍州类经图翼卷一类经钦定四库全书类经圗翼巻二运气下明张介賔撰天元纪大论曰甲巳之嵗土运统之乙庚之歳金运统之丙辛之嵗水运统之丁壬之嵗木运统之戊癸之嵗火运统之五运行大论义亦同五天歌木苍危室栁鬼宿火丹牛女璧奎边土黅心尾轸角度金素亢氐昴毕前水𤣥张翼娄胃是下为运气上经天五天五运图解此太古占天之始察五气纪五天而所以立五运也五天五气者谓望气之时见丹天之火气经于牛女壁奎四宿之上下临戊癸之方此戊癸之所以为火运也黅天之土气经于心尾角轸四宿之上下临甲巳之方此甲巳之所以为土运也苍天之木气经于危室栁鬼四宿之上下临丁壬之方此丁壬之所以为木运也素天之金气经于亢氐昴毕四宿之上下临乙庚之方此乙庚之所以为金运也𤣥天之水气经于张翼娄胃四宿之上下临丙辛之方此丙辛之所以为水运也是知五运之化莫不有所由从葢巳肇于开辟之初矣详太始天元册文及天元纪大论中又五运图解自太始初分隂阳析位虽五运之象昭于五天然尚有月建之法及十二肖之説则立运之因是又一理月建者单举正月为法如甲巳之岁正月首建丙寅丙者火之阳火生土故甲巳为土运乙庚之嵗正月首建戊寅戊者土之阳土生金故乙庚为金运丙辛之嵗正月首建庚寅庚者金之阳金生水故丙辛为水运丁壬之嵗正月首建壬寅壬者水之阳水生木故丁壬为木运戊癸之嵗正月首建甲寅甲者木之阳木生火故戊癸为火运此五运生于正月之建者也十二肖者谓十二宫中惟龙善变而属辰位凡十干起甲但至辰宫即随其所遇之干而与之俱变矣如甲巳干头起于甲子至辰属戊戊为土此甲巳之所以化土也乙庚干头起于丙子至辰属庚庚为金此乙庚之所以化金也丙辛干头起于戊子至辰属壬壬为水此丙辛之所以化水也丁壬干头起于庚子至辰属甲甲为木此丁壬之所以化木也戊癸干头起于壬子至辰属丙丙为火此戊癸之所以化火也此又五运之遇龙而变者也又一説谓甲刚木尅巳柔土为夫妇而成土运乙柔木嫁庚刚金而成金运丁隂火配壬阳水而成木运丙阳火娶辛柔金而成水运戊阳土娶癸隂水而成火运此三説者义各不同今并存之以备参校三气歌敷和发生委和木升明赫曦伏明火审平坚成从革金备化敦阜卑监土静顺流衍涸流水平气太过不及数义详运气类十三五音建运图解运气全书云五音者五行之声音也土曰宫金曰商水曰羽木曰角火曰征晋书曰角者触也象诸阳气触动而生也其化丁壬征者止也言物盛则止也其化戊癸商者强也言金性坚强也其化乙庚羽者舒也言阳气将复万物将舒也其化丙辛宫者中也得中和之道无徃不畜又总堂室奠阼谓之宫所围不一葢以土气贯于四行王于四季荣于四藏而总之之谓也其化甲巳故天干起于甲上土生金故乙次之金生水故丙次之水生木故丁次之木生火故戊次之火又生土故己又次之循序以终于癸而复于甲也十干以甲丙戊庚壬为阳乙丁己辛癸为隂在阳则属太在隂则属少太者为有余少者为不及隂阳相配太少相生如环无端其成气化但气有太少则至有迟速故六元正纪大论曰常以正月朔日平旦视之运有余其至先运不及其至后非有余非不足是谓平嵗其至当其时也六微㫖大论曰至而至者和至而不至来气不及也未至而至来气有余也又如太过被抑不及得助皆为平气所谓候之所始道之所生不可不通也五音五运太少相生解运气有三曰大运主运客运皆有五音之属大运者中运也主一嵗之气如甲巳之年土运统之之类也主运者四时之常令也如春木属角夏火属征秋金属商冬水属羽土寄四季属宫嵗嵗相仍者是也客运者十年一週如甲年阳土则太宫起初运乙年隂金则少商起初运五运不同迭相用事者是也然三运之中俱有太少相生之异葢太者属阳少者属隂隂以生阳阳以生隂一动一静乃成易道故甲以阳土生乙之少商乙以隂金生丙之太羽丙以阳水生丁之少角丁以隂木生戊之太征戊以阳火生己之少宫己以隂土生庚之太商庚以阳金生辛之少羽辛以隂水生壬之太角壬以阳木生癸之少征癸以隂火复生甲之太宫大运不离于隂阳主客不离于大运主运之气每嵗相同故春必始于角而冬则终于羽客运之气各以本年中运为初运而以次相生也故六元正纪大论列各年运气如太阳少阳少隂之政子午寅申辰戌之纪三十年运皆起于五太太隂阳明厥隂之政丑未卯酉巳亥之纪三十年运皆起于五少者所以纪客运也又如角下註一初字羽下註一终字凡甲乙丙壬癸五年皆以太角为初戊己庚辛丁五年皆以少角为初者所以纪主运也五运主运图説六元正纪大论曰夫五运之化或从天气或逆天气或从天气而逆地气或从地气而逆天气或相得或不相得又曰先立其年以明其气金木水火土运行之数寒暑燥湿风火临御之纪则天道可见民病可调此经文明言五运之化有常数客主之运有逆顺也葢六气之有主客而五运亦有主客六气之有六步而五运之气岂一主其嵗而四皆无用不行生化者乎故每嵗于客运之外仍有每嵗之主运皆起于角而以次下生者也如木主春令而为角木生火故火次之主夏令而为征火生土故土又次之主长夏令而为宫土生金故金又次之主秋令而为商金生水故水又次之主冬令而为羽每嵗三百六十五日二十五刻以五分分之则每运得七十三日零五刻亦与六步之主气同而皆始于大寒日但嵗气分隂阳而主运有太少之异耳假如甲年为阳土运属太宫用事而上推至初运之角则其生太宫者少征也生少徴者太角也是以甲年之主运起太角太少相生而终于太羽巳年为隂土运属少宫用事而上推至初运之角则其生少宫者太征也生太征者少角也是巳年之主运起少角亦少太相生而终于少羽也又如乙年为隂金运属少商而上推至初运之角则其生少商者太宫也生太宫者少征也生少征者太角也是乙年之主运起太角而终于太羽庚年为太商上推至角属少角而终于少羽也余年放此此主运之气必始于角而终于羽一定不易以时交司而为每嵗之常令也各年五运交司时日申子辰年初运大寒日寅初初刻起二运春分后第十三日寅正一刻起三运芒种后第十日卯初二刻起四运处暑后第七日卯正三刻起五运立冬后第四日辰初四刻起巳酉丑年初运大寒日巳初初刻起二运春分后第十三日巳正一刻起三运芒种后第十日午初二刻起四运处暑后第七日午正三刻起五运立冬后第四日未初四刻起寅午戌年初运大寒日申初初刻起二运春分后第十三日申正一刻起三运芒种后第十日酉初二刻起四运处暑后第七日酉正三刻起五运立冬后第四日戌初四刻起亥卯未年初运大寒日亥初初刻起二运春分后第十三日亥正一刻起三运芒种后第十一日子初二刻起四运处暑后第七日子正三刻起五运立冬后第四日丑初四刻起五运客运图説客运者亦一年五步每步各得七十三日零五刻假如甲巳之年为土运甲属阳土为太宫巳属隂土为少宫故甲年则太宫为初运太生少故少商为二运少又生太故太羽为三运太又生少故少角为四运少又生太故太征为终运巳年则少宫隂土为初运少宫生太商为二运太商生少羽为三运少羽生太角为四运太角生少征为终运太少互生凡十年一主令而竟天干也但主运则必春始于角而冬终于羽客运则以本年中运为初运而以次相生此主运客运之所以有异也夫五运六气者无非天地之气候六气有司天在泉以主嵗五运有大运以主嵗六气有主客气以主嵗时五运亦有主客运以行天令运气全书云地之六位则分主于四时天之五运亦相生而终嵗度天元玉册截法中亦有嵗之客运行于主运之上与六气主客之法同虽本经未有明言而气运生化之理在所必至当以天元玉册为法五运太少齐兼化逆顺图解气运有盛衰之殊年干有太少之异阳年曰五太因其气旺有余也隂年曰五少因其气衰不及也太过则巳胜反齐胜巳者之化不及则巳弱以致胜巳者来兼其化上应于天有星辰倍减之象下应于地有动植耗育之徴葢以五运之休囚旺相不同而万物之成熟灾伤有厚薄也然而不及之年得助合则同其正化太过之纪被制抑则得其平和此生化胜复之理所以无穷而方月应变之妙岂容执一要非知权达变之士有不可以易造者也条畧于左太过嵗凡五运阳年各主六年五六共三十年太过之年反齐胜巳之化如太宫土运反齐木化太角木运反齐金化太商金运反齐火化太徴火运反齐水化太羽水运反齐土化也不及嵗五运隂年各主六年五六共三十年不及之年则胜者来兼其化如少宫土运木来兼化少角木运金来兼化少商金运火来兼化少徴火运水来兼化少羽水运土来兼化也太宫六甲年也太商六庚年也金运太过若逢子午君火寅申相火司天之年则太商被天之抑乃得其平所谓上徴与正商同也正商者如乙酉比和之类余放此若逢辰戌寒水司天亦为小逆以水为金子子居父上故曰逆余放此太角六壬年也木运太过若逢子午寅申二火司天则为逆以子居父上也太徴六戊年也火运太过若逢辰戌寒水司天则太徴被抑乃得其平所谓上羽与正徴同也太羽六丙年也少宫六己年也土运不及若逢丑未湿土司天为中运得助所谓上宫同正宫也若逢巳亥风木司天则木兼土化所谓上角同正角也少商六乙年也金运不及若逢卯酉燥金司天为中运得助所谓上商同正商也若逢巳亥风木司天以金不及火来兼化则木得其政所谓上角同正角也少角六丁年也木运不及若逢巳亥风木司天为中运得助所谓上角同正角也若逢卯酉燥金司天则金兼木化所谓上商同正商也若逢丑未湿土司天以木不及金来兼化则土得其政所谓上宫同正宫也少徴六癸年也火运不及若逢卯酉燥金司天之年以火不及水来兼化则金得其政所谓上商同正商也少羽六辛年也水运不及若逢丑未湿土司天则土兼水化所谓上宫同正宫也齐化凡阳年太过则为我旺若遇尅我之气其有不能胜我我反齐之如戊运水司天上羽同正征是以火齐水也庚运火司天上徴同正商是以金齐火也兼化凡隂年不及则为我弱我弱则胜我者来兼我化以强兼弱也如巳运木司天上角同正角是以木兼土也辛运土司天上宫同正宫是以土兼水也丁运金司天上商同正商是以金兼木也平气如运太过而被抑运不及而得助也如戊辰阳年火运太过而寒水司天抑之癸巳隂年火运不及而已位南方助之辛亥水运不及而亥位北方助之又如丁运木司天上角同正角也巳运土司天上宫同正宫也乙运金司天上商同正商也皆曰平气而物生脉应皆得平和之气也得政如乙年隂金木司天金运不及火来兼化则木不受克而得其政所谓上角同正角也丁年隂木土司天木运不及金来兼化则土不受克而得其政所谓上宫同正宫也癸年隂火金司天火运不及水来兼化则金不受克而得其政所谓上商同正商也此虽非亢则害然亦以子救母而实则承迺制之义干徳符谓新运初交之月日时与运相合者亦得其平如丁亥年初交之月日时得壬者则壬与丁合之类是也非初交之时日则不相济所谓合者甲与己合乙与庚合丙与辛合丁与壬合戊与癸合也又如隂年胜气未至及被胜既复之后得六气初交之时日及月建之干相助合者即得正位亦获平气也右凡诸言上者司天为上也诸言正宫正商类者乃五运之平气为正也五运太少所纪各不同者盖有遇有不遇也又如君火相火寒水例属阳年之司天风木湿土燥金例属隂年之司天六十年中各有上下临遇或天胜运或运胜天或太过者不务其徳或不及者逢其所胜故五运行大论曰气相得则微不相得则甚相得者如木火相临火土相临土金相临金水相临水木相临以上生下司天生运者是也不相得者如木土相临土水相临水火相临火金相临金木相临以上尅下司天尅运者是也又如土临火火临木木临水水临金金临土以下生上虽曰相生然子居母上亦为小逆而主微病又如木临金土火临水金土临木水金临火木水临土火乃天运相尅为不相得故其病甚其他若太乙天符嵗㑹同天符同嵗㑹则其符㑹虽皆曰平气然而纯驳固自不同逆顺亦有轻重且司天既有临遇在泉岂无临遇天地既有临遇六步岂无临遇𤣥理无穷一隅三反贵在因机推测也此当与天符嵗㑹图及六十年运气政令之纪相㕘看天地六气图解天元纪大论曰夫五运隂阳者天地之道也又曰在天为气在地成形形气相感而化生万物矣又曰神在天为风在地为木在天为热在地为火在天为湿在地为土在天为燥在地为金在天为寒在地为水夫六气之合于三隂三阳者分而言之则天地之化有气有形合而言之则隂阳之理标由乎本如主气之交司于四时者春属木为风化夏初君火为热化盛夏相火为暑化长夏属土为湿化秋属金为燥化冬属水为寒化此六化之常不失其常即所谓当其位则正也如客气之有盛衰逆顺者则司天主上在泉主下左右四间各有专主不时相加以为交合此六化之变变有不测即所谓非其位则邪也故正则为徳化政令邪则为灾变𤯝伤太者之至徐而常少者之至暴而亡而凡为淫胜邪胜相胜相复等变亦何莫非天地六化之气所致欤正化对化图説六气分上下左右而行天令十二支分节令时日而司地化然以六气而加于十二支则有正化对化之不同如厥隂之所以司于巳亥者以厥隂属木木生于亥故正化于亥对化于巳也少隂所以司于子午者以少隂为君火当正南离位故正化于午对化于子也太隂所以司于丑未者以太隂属土居中王于西南未宫故正化于未对化于丑也少阳所以司于寅申者以少阳属相火位卑于君火生于寅故正化于寅对化于申也阳明所以司于卯酉者以阳明属金酉为西方金位故正化于酉对化于卯也太阳所以司于辰戌者太阳为水辰戌属土然水行土中而戌居西北为水渐王乡是以洪范五行以戌属水故正化于戌对化于辰也一曰正司化令之实对司化令之虚一曰正化从本生数对化从标成数皆以言隂阳之衰盛合于十二辰以为动静消息者也此説详具𤣥珠今録之以备参考歌曰大寒初气春分二小满三兮大暑四秋分交着五之初小雪为终六之次交六气节令图解四时六气节有常期温暑凉寒嵗有常令运气全书云隂阳相遘分六位而日月推移寒暑弛张运四时而气令更变故凡一嵗之气始于大寒日交风木之初气次至春分日交君火之二气次至小满日交相火之三气次至大暑日交湿土之四气次至秋分日交燥金之五气次至小雪日交寒水之终气每气各主六十日八十七刻半是谓六步每步中各有节序四气是谓二十四气而所以节分六步者也总六步而得三百六十五日二十五刻以成一嵗故六微㫖大论曰显明之右君火之位也君火之右退行一步相火治之复行一步土气治之复行一步金气治之复行一步水气治之复行一步木气治之者正以言六位之主气也显明者谓日出之地即卯位也右者谓卯在东方面东视之君火当二之气位在卯之右也退行者谓君火又右一步当三气相火之位也余放此义详运气第六此逐年主气之位次也六气分主四时嵗嵗如常故曰主气此逐年客气也如子午年则太阳为初气厥隂为二气少隂为司天为三气太隂为四气少阳为五气阳明为在泉为六气丑未则厥隂为初气以次而转余可放此类推也主气图解主气者地气也在地成形静而守位谓木火土金水分主四时而司地化以为春夏秋冬嵗之常令者是也然主气以五行相生为序而太隂土所以居少阳火之后也如厥隂木之所以主初气者以春木为方生之始也主春分前六十日有奇自斗建丑中起至卯中止天度至此风气乃行春木生火故少隂君火为二气主春分后六十日有竒自斗建卯中起至巳中至天度至此暄淑乃行君相以同气相随故少阳相火继君火而为三气主夏至前后各三十日有奇自斗建巳中起至未中止天度至此炎热乃行夏火生土故太隂湿土为四气主秋分前六十日有奇自斗建未中起至酉中止天度至此云雨乃盛湿蒸乃作长夏之土生金故阳明燥金为五气主秋分后六十日有竒自斗建酉中起至亥中止天度至此清气乃行万物皆燥秋金生水故太阳寒水为终气主冬至前后各二十日有奇自斗建亥中起至丑中止天度至此寒气乃行此为一嵗之主气有常而无变者也至于年神有太少之异六步有正对之殊客气布行天令以加临于主气之上斯上下相召而变生矣主客二图当参看客气图解客气者天气也在天为气动而不息乃为天之隂阳分司天在泉左右四间之六气者是也故三隂三阳之气更迭主时而行天令以加临于主气之上而为一嵗之变化然客气以隂阳先后之数为序故太隂土所以居少阳火之前也如三隂之序以厥隂为始者一隂也次少隂者二隂也又次太隂者三隂也三阳之序以少阳为始者一阳也次阳明者二阳也又次太阳者三阳也湿土一也而客气之湿居火前主气之土居火后虽若前后有不同而实皆处乎六者之中正以见土徳之位也凡客令所至则有寒暑燥湿风火非常之化故冬有烁石之热夏有凄凔之凉和则为生化不和则为灾伤此葢以客气所加乃为胜制郁发之变耳故五运行大论曰五运更立各有所先非其位则邪当其位则正气相得则微不相得则甚又曰气有余则制巳所胜而侮所不胜气不及则巳所不胜侮而乗之巳所胜轻而侮之侮反受邪侮而受邪寡于畏也此客气有不时之加临而主气则祗当奉行天令耳故凡客主之气则但有胜而无复也总而言之司天通主上半年在泉通主下半年此客气之槩也析而言之则六气各有所主此分六气之详也司天在上在泉在下中运居中通主一歳如司天生尅中运谓之以上临下为顺运气生尅司天谓之以下临上为逆在泉亦然顺分生尅之殊逆有大小之别此古人举运气之端倪耳若其二气相合象变逈异千变万化何有穷尽如四时有非常之化常外更有非常四方有髙下之殊殊中又分髙下百步之内晴雨不同千里之外寒暄非类故察气候者必因诸天察方宜者必因诸地圆机之士又当因常以察变因此以察彼庶得古人未发之𤣥而尽其不言之妙欤司天歌子午少隂为君火丑未太隂临湿土寅申少阳相火王卯酉阳明燥金所辰戌太阳寒水边巳亥厥隂风木主初气起地之左间司天在泉对面数司天在泉图解司天在泉四间气者客气之六步也凡主嵗者为司天位当三之气司天之下相对者为左泉位当终之气司天之左为天之左间右为天之右间在泉之左为地之左间右为地之右间每嵗客气始于司天前二位乃地之左间是为初气以至二气三气而终于在泉之六气每气各主一步然司天通主上半年在泉通主下半年故又曰嵗半巳前天气主之嵗半已后地气主之也五运行大论曰天地者万物之上下也左右者隂阳之道路也诸上见厥隂左少隂右太阳见少隂左太隂右厥隂见太隂左少阳右少隂见少阳左阳明右太隂见阳明左太阳右少阳见太阳左厥隂右阳明所谓面北而命其位也面北命位者谓司天在上位在南方面北而命其左右则东南为司天之右间西南为司天之左间也又曰何谓下曰厥隂在上则少阳在下左阳明右太隂少隂在上则阳明在下左太阳右少阳太隂在上则太阳在下左厥隂右阳明少阳在上则厥隂在下左少隂右太阳阳明在上则少隂在下左太隂右厥隂太阳在上则太隂在下左少阳右少隂所谓面南而命其位也面南命位者谓在泉在下位在北方面南而命其左右则东北为在泉之左间西北为在泉之右间也上者右行自西南而降下者左行自东北而升左右周天余而复㑹故上下相遘天地相临而变化逆顺由兹生矣虽同类相和气化相生者谓之顺异类相临气化相制者谓之逆然有气虽同类而亦为病者以相火临于君火为不当位故也故六微㫖大论曰君位臣则顺臣位君则逆逆则病近害速顺则病逺害微所谓二火者是也此当与前五运太少齐兼化图解参看六微㫖大论曰天道六六之节盛衰何也曰上下有位左右有纪故少阳之右阳明治之阳明之右太阳治之太阳之右厥隂治之厥隂之右少隂治之少隂之右太隂治之太隂之右少阳治之此言客气隂阳之次序也推六气法凡司天前二位即初气前一位即二气本位司天为三气后一位为四气后二位为五气后三位为终气即在泉也掌中一轮六气燎然在握六气以厥隂为一隂少隂为二隂太隂为三隂少阳为一阳阳明为二阳太阳为三阳故但记厥少太少阳太六字则六气尽矣厥少太为三隂少阳太为三阳也其法以巳亥为始即起厥隂司天故于巳亥位起厥字子午位为少字丑未位为太字顺数到底皆其年分之司天也其余五气循次可推矣肢掌解邵子曰天有四时地有四方人有四肢指节可以观天掌文可以察地天地之理具于掌矣一曰手仰本乎天亲上足方俯乎地亲下手可翻覆足不可者阳能兼隂隂不能兼阳也掌之后髙前下象地之西北多山东南多水也聚为川泽掌中之文如川象也手自掌腕肘至肩足自趾胫股至胯各三节三四应十二次也四肢应天四时应地四方一手四指各三节应十二辰两手合之应二十四气拇指三节二节为隂阳隠者为太极掌大物也合之而三十二应天卦并手足为六十四兼地卦地体极于十六一手有十六数而显者十五一者太极隠于大物之间也人之四肢各有脉应四时之气也一脉三部应一时三月也一部三候应一月三旬干䇿也素问以十二节气出于天气而应人之十二经脉谓手足各有三隂三阳也隂阳家以十二支分于指之周圈十二节谓之十二支掌以洛书数分于食中名三指各三宫谓之九宫掌以八卦分于食中名三指去中宫不用干起名指根西北方位以次而终兑于正西谓之八方掌以一坎起食指根逐节而上二坤三震四巽五申六干七兑八艮九离而终于名指根谓之排山掌以一白二黒三碧四緑五黄六白七赤八白九紫亦如前法谓之紫白掌以甲起寅位而癸终于亥去子丑两宫不用谓之十干掌用食中名上下六节谓之六壬掌由是观之是天地之理举掌可尽邵子固非欺我而天之生人又岂偶然哉此图上者右行下者左行自初至终乃为地之主气静而守位者也义出六微㫖大论中天符者中运与司天相符也如丁年木运上见厥隂风木司天即丁巳之类共十二年太乙天符者如戊午年以火运火支又见少隂君火司天三合为治也共四年嵗㑹者中运与年支同其气化也如木运临卯木火运临午火之类共八年同天符同嵗㑹者中运与在泉合其气化也阳年曰同天符隂年曰同嵗㑹如甲辰年阳土运而太隂在泉则为同天符癸卯年隂火运而少隂在泉则为同嵗㑹共十二年天符嵗㑹图説天符嵗㑹者气运相符之谓也六微㫖大论曰天气始于甲地气始于子子甲相合命曰嵗立气运相临而天符嵗㑹盛衰虚实所由生矣故每嵗天地之令各有上中下三气之分司天者主行天令行乎上也嵗运者主生化运动之机行乎中也在泉者主地之化行乎下也遇而同其气者化之平遇而异其气者化之逆故曰非其位则邪当其位则正邪则变甚正则微也又曰天符为执法嵗㑹为行令太乙天符为贵人中执法者其病速而危中行令者其病徐而持中贵人者其病暴而死虽天符嵗㑹皆得纯正之气然其过亢则未免中邪亦有轻重故中嵗㑹者为轻以行令者之权轻也中天符者为重以执法者之权重也中太乙者为尤重以三气皆伤而贵人之不可犯也故天元纪大论曰知迎知随气可与期也天符者天元纪大论曰应天为天符谓中运之气与司天之气相同者命曰天符符之为言合也如六微㫖大论曰木运之嵗上见厥隂火运之嵗上见少阳少隂土运之嵗上见太隂金运之嵗上见阳明水运之嵗上见太阳者是也又六元正纪大论曰戊子戊午太徴上临少隂戊寅戊申太徴上临少阳丙辰丙戌太羽上临太阳如是者三丁巳丁亥少角上临厥隂乙卯乙酉少商上临阳明巳丑巳未少宫上临太隂如是者三前三者言三太也后三者言三少也上者言司天也临者天运相临也二论之词不同而义则一也天符共十二年而戊午乙酉己丑己未四年又是嵗㑹然既为天符又为嵗㑹是天气运气嵗支三者俱㑹乃为太乙天符也如戊午年戊为火运午年君火司天又午属南方火位故曰三合为治也太乙天符者尊之之号也故太乙天符称贵人共四年即戊午己丑己未乙酉是也详见前天符论中嵗㑹者天元纪大论曰承嵗为嵗直乃中运之气与嵗支相同者是也六微㫖大论曰木运临卯火运临午土运临四季金运临酉水运临子所谓嵗㑹气之平也不分隂年阳年但取四正之支与运相合乃为四直承嵗四正支者子午卯酉是也如辰戌丑未四年土无定位寄旺于四时之末各一十八日有奇则亦通论承嵗也嵗㑹共计八年而四年同于天符是即太乙天符也按八年之外犹有四年类嵗㑹而实非者如壬寅皆木庚申皆金癸巳皆火辛亥皆水亦是运与年支相合而不为嵗㑹者以不当四正之位故也然除壬寅庚申二阳年不相和顺者无论至若癸巳辛亥二隂年虽不为嵗㑹而上下隂阳相佐亦得平气其物生脉应亦皆合期也同天符同嵗㑹者言中运之气与在泉相合也但分阳年曰同天符隂年曰同嵗㑹六元正纪大论曰甲辰甲戌太宫下加太隂壬寅壬申太角下加厥隂庚子庚午太商下加阳明如是者三三者谓三太之年为同天符也又曰癸巳癸亥少征下加少阳辛丑辛未少羽下加太阳癸卯癸酉少征下加少隂如是者三三者谓三少之年为同嵗㑹也故又曰太过而加同天符即三太之年也不及而加同嵗㑹即三少之年也下加者在泉为下也右天符十二年太乙天符四年嵗㑹八年同天符六年同嵗㑹六年五者分而言之共三十六年然太乙天符四年已同在天符十二年中矣嵗㑹八年亦有四年同在天符中矣故合而言之六十年中止得二十八年也六元正纪大论曰凡二十四嵗者葢止言天符十二年同天符同嵗㑹共十二年总为二十四年而不言嵗㑹及太乙天符也亦所当审天符嵗㑹总歌天符中运同天气太乙全兼运㑹支嵗㑹运支须四正辰戌丑未亦相宜同天同嵗泉同运隂嵗阳天不必疑六微㫖大论曰甲子嵗初之气天数始于水下一刻终于八十七刻半者言每嵗六步每部各得六十日又八十七刻半也如甲子嵗初之气始于寅初初终于子初四乃交春分二之气正合此数余放此六微㫖大论曰乙丑嵗初之气天数始于二十六刻者言大寒日寅后二十六刻也及六十日八十七刻半乃交于春分节二之气余步放此丙寅嵗初之气天数始于五十一刻者言大寒日寅后五十一刻也同前丁卯嵗终之气终于水下百刻是子丑寅卯四年而一周之数巳尽至戊辰嵗初之气复始于水下一刻而与甲子嵗气同矣详义见后三合㑹同图説水下一刻三合㑹同解六微㫖大论曰甲子之嵗天数始于水下一刻终于八十七刻半谓起于艮中之南寅初一刻盖寅为嵗日之首如灵枢卫气行篇曰常以平旦为纪者是也一昼一夜凡百刻司天者纪以漏水故曰始于水下一刻嵗气三合㑹同者如甲子嵗初之气始于水下一刻以至终之气终于二十五刻所谓初六日行一周也乙丑嵗初之气始于二十六刻终之气终于五十刻所谓六二日行再周也丙寅嵗初之气始于五十一刻终之气终于七十五刻所谓六三日行三周也丁卯嵗初之气始于七十六刻终之气终于水下百刻所谓六四日行四周也四周谓之一纪次至戊辰壬申嵗复皆始于一刻与甲子嵗同所以申子辰嵗气㑹同三合也此后巳年酉年俱同丑年午年戌年俱同寅年亥年未年俱同卯年故申子辰巳酉丑寅午戌亥卯未嵗气皆同如此所以为之三合以是类推则六十年气数可指诸掌矣南北政者五运以土为尊居中央而统于金木水火故十干以甲己年土运为君象主南面行令而为南政其余乙庚丙辛丁壬戊癸八年为臣象皆北面受令而为北政南政北政脉当各有不应若当应不应不当应而应者乃谓之隂阳交尺寸反斯为害矣南北政説南北二政运有不同上下隂阳脉有不应五运行大论曰先立其年以知其气左右应见乃可以言死生之逆顺也倘麤工不知而唿寒唿热妄施治疗害莫大矣南北政者即用巳为南政余为北政是也至真要大论曰隂之所在寸口何如岐伯曰视嵗南北可知之矣谓南政之年南面行令其气在南所以南为上而北为下司天在上在泉在下人气应之故寸为上而尺为下左右俱同北政之嵗北面受令其气在北所以北为上而南为下在泉应上司天应下人气亦应之故尺应上而寸应下司天应两尺在泉应两寸地之左间为右寸右间为左寸天之左间为左尺右间为右尺正与男子面南受气女子面北受气之理同也脉有不应者谓隂之所在脉乃沈细不应本脉也隂者言六气有三隂三阳而三隂之位则少隂居中太隂居左厥隂居右脉之不应者乃以三隂之中少隂所居之处言之而又分南北二政以定其上下也故至真要大论曰北政之嵗三隂在下则寸不应三隂在上则尺不应南政之嵗三隂在天则寸不应三隂在泉则尺不应又曰北政之嵗少隂在泉则寸口不应正以北政之年司天应尺而在泉应寸也厥隂在泉则右不应右者右寸也以少隂居厥隂之左而以地之左间为右寸也太隂在泉则左不应左者左寸也以少隂居太隂之右而以地之右间为左寸也南政之年少隂司天则寸口不应寸口者两寸也正以南政之年上为寸而下为尺也厥隂司天则右不应右者右寸也以少隂居厥隂之左而当右寸之位也太隂司天则左不应左者左寸也以少隂居太隂之右而当左寸之位也此经文虽未尽言然北举在泉则天在其中矣南举司天则在泉其中矣故又曰诸不应者反其诊则见矣反其诊者谓南北相反而诊之当自见矣故北政之年少隂司天则两尺不应太隂司天则少隂在右所以右尺不应厥隂司天则少隂在左所以左尺不应南政之年少隂在泉则两尺不应太隂在泉则少隂在右所以右尺不应厥隂在泉则少隂在左所以左尺不应也隂之所在义详运气类五隂阳交尺寸反者如其年少隂在左当左脉不应而反见于右阳脉本在右而反互移于左是少隂所易之位非少阳则太阳脉也故曰隂阳交交者死惟辰戌丑未寅申巳亥八年有之尺寸反者如其年少隂在尺当尺不应而反见于寸阳本在寸而反移于尺故曰尺寸反反者死惟子午卯酉年有之然必也隂阳之交始爲交也尺寸俱反始为反也若但本位当应而不应者乃隂气之不应也止疾而已不在隂阳交尺寸反之例不可胶柱南北政歌南政子午两寸沈丑未巳亥左右寻卯酉两尺寅申左辰戌右尺真分明北政阳明沈两寸太阳少阳左右应少隂两尺厥隂左太隂右尺何须问其法以南政子年起中指端北政子年起中指根俱逆行轮之凡年辰所值之处即其不应之位如南政子起中指端即两寸不应丑年左寸寅年左尺右数到底皆南政不应之位北政子年起中指根如前右数到底皆北政不应之位推原南北政説愚按南北政之义诸説皆以甲己属土为五行之尊故曰南政似属牵强夫干支相合而成花甲十干之中复各有所统十干如六甲干头必起甲子至戊末而六十花甲尽及至六巳复起甲子至癸末而六十花甲尽故甲巳年必起于甲子月甲巳日必起于甲子时此甲巳二干所以为十干之首故象君而为南政其余则北面象臣而为北政人之血脉故亦应之即竒门诸家亦独以甲巳为符头此花甲自然之理固不待土为五行之尊而分南北也晰理者以谓然否九宫八风篇曰太一常以冬至之日居叶蛰之宫四十六日立春居天留春分居仓门逐节挨宫各居四十六日惟巽干两宫止四十五日至干而复反于坎如是无巳终而复始此即洛书数戴九履一左三右七二四为肩六八为足五居中央也此数上中下三层横皆十五左中右三层纵皆十五巽中干坤中艮四隅皆十五故竒门家曰纵横十五在其中也九宫星野説天元纪大论曰九星悬朗七曜周旋此星曜之所以有象也而六元正纪大论中凡不及之年则有所向灾宫五行九星咸有分野不可不察如少羽嵗云灾一宫者以少羽属辛为水之不及而一乃正北坎位天蓬水星司也少角嵗灾三宫者以少角属丁为木之不及而三乃正东震位天冲木星司也少宫嵗灾五宫者以少宫属巳为土之不及而五乃中宫天禽土星司也少商嵗灾七宫者以少商属乙为金之不及而七乃正西兑位天柱金星司也少徴嵗灾九宫者以少徴属癸为火之不及而九乃正南离位天英火星司也此皆以五运不及之方故灾及之若甲丙戊庚壬年乃为嵗运太过之年则无灾宫矣然经文止言五正之宫而不详言九宫者乃槩举五方为言也使能再兼五行不尽之意而推广之则四隅之外及五太之年岂无所伤亦可意㑹而通矣按天元玉册九星註曰天蓬一水正之宫也天芮二土神之应宫也天冲三木正之宫也天辅四木神之应宫也天禽五土正之宫也天心六金神之应宫也天柱七金正之宫也天任八土神之应宫也天英九火正之宫也九星有位以应九州之分野即冀兖青徐扬荆豫梁雍禹贡九州之次也唐㑹要九宫九星天蓬天芮天冲天辅天禽天心天柱天任天英假如亥年太阳寒水原在天之右间太隂湿土原在地之右间至子年则太阳降而入地为地之左间太隂升而上天为天之左间丑寅以后循序皆然此客气之一定者举此子年为例其他年司天在泉迁正退位之序可类推矣五星之在天地名号各有不同木星在天曰天冲在地曰地苍火星在天曰天英在地曰地彤土星在天曰天芮在地曰地阜金星在天曰天柱在地曰地晶水星在天曰天蓬在地曰地𤣥以分主东南西北中而土则寄位西南也五星升降不前解凡气候有升降不前者谓天气不得降地气不得升也如本年司天之气不及者未得迁正故地之右间不得升天旧年司天之气有余者不肯退位故天之右间不即入地至真要大论曰主嵗者纪嵗可见逐年升降之权皆由司天为主也六微㫖大论曰至而至者和至而不至来气不及也未至而至来气有余也应则顺否则逆逆则变生变生则病也如子午之嵗太隂当升为天之左间而天冲抑之不得前太阳当降为地之左间而地阜窒之不得入又遇本嵗少隂未得迁正则太隂不得升天旧嵗厥隂未得退位则太阳不得降地如壬子壬午木运太过则中运胜土而太隂不得升甲子甲午土运太过则中运胜水而太阳不得降也如丑未之嵗少阳当升为天之左间而天蓬抑之不得前厥隂当降为地之左间而地晶窒之不得入又遇本嵗太隂未得迁正则少阳不得升天旧嵗少隂未得退位则厥隂不得降地如辛丑辛未水运有余则中运胜火而少阳不得升乙丑乙未金运有余则中运胜木而厥隂不得降也如寅申之嵗阳明当升为天之左间而天英抑之不得前少隂当降为地之左间而地𤣥窒之不得入又遇本嵗少阳未得迁正则阳明不得升天旧嵗太隂未得退位则少隂不得降地如戊寅戊申火运太过则中运胜金而阳明不得升丙寅丙申水运太过则中运胜火而少隂不得降也如卯酉之嵗太阳当升为天之左间而天芮抑之不得前太隂当降为地之左间而地苍窒之不得入又遇本嵗阳明未得迁正则太阳不得升天旧嵗少阳未得退位则太隂不得降地如巳卯巳酉土运有余则中运胜水而太阳不得升丁卯丁酉木运有余则中运胜土而太隂不得入也如辰戌之嵗厥隂当升为天之左间而天柱抑之不得前少阳当降为地之左间而地𤣥窒之不得入又遇本嵗太阳未得迁正则厥隂不得升天旧嵗阳明未得退位则少阳不得降地如庚辰庚戌金运太过则中运胜木而厥隂不得升丙辰丙戌水运太过则中运胜火而少阳不得降也如巳亥之嵗少隂当升为天之左间而天蓬抑之不得前阳明当降为地之左间而地彤窒之不得入又遇本嵗厥隂未得迁正则少隂不得升天旧嵗太阳未得退位则阳明不得降地如辛巳辛亥水运有余则中运胜火而少隂不得升癸巳癸亥火运有余则中运胜金而阳明不得降也类经图翼卷二类经钦定四库全书类经图翼卷三经络明张介賔撰十二经歌太阳小肠足膀胱阳明大肠足胃当少阳三焦足胆配太隂手肺足脾乡少隂心经足为肾厥隂包络足肝方此歌上者为手十二经纳甲歌甲胆乙肝丙小肠丁心戊胃己脾乡庚属大肠辛属肺壬属膀胱癸肾藏三焦阳府须归丙包络从隂丁火旁旧云三焦亦向壬中寄包络同归入癸方虽三焦为决渎犹可言壬而包络附心主安得云癸且二藏表里皆相火也今改正之十二经气血多少歌多气多血惟阳明少气太阳同厥隂二少太隂常少血六经气血须分明周身骨部名目巅脑𩕄额颅颜頞䪼颞颥顑頄颊頥颔目系目内眦目鋭眦人中齿牙舌本咽喉嗌㑹厌肺系颃颡颈项天柱骨肩解肩胛巨骨膺胸中膈腋腹季脇胠鸠尾眇中嵴骨胂膂髃骨腰骨腰髁毛际睾篡下极臀机髋尻肛臑肘臂腕兑骨寸口关鱼际大指次指小指次指髀髀关髀厌髀枢股伏兔膑腘辅骨成骨腨腓肠胻骨骭胫絶骨㬷踝骨跗内筋足岐骨跟骨覈骨踵踹胪三毛骨度头部头之大骨围二尺六寸发所覆者颅至项一尺二寸发以下至頥长一尺角以下至柱骨长一尺两颧相去七寸耳前当耳门者广一尺三寸耳后当完骨者广九寸项发以下至背骨长三寸半头部折法以前髪际至后发际折为一尺二寸如发际不明则取眉心直上后至大杼骨折作一尺八寸此为直寸横寸法以眼内角至外角比为一寸头部横直寸法并依此督脉神庭至太阳曲差曲差至少阳本神本神至阳明头维各开一寸半自神庭至头维共开四寸半胷腹部结喉以下至缺盆中长四寸缺盆以下至骬之中长九寸骬中下至天枢长八寸天枢以下至横骨长六寸半横骨横长六寸半胷围四尺五寸腰围四尺二寸两乳之间广九寸半两髀之间广六寸半胷腹折法直寸以中行为主自缺盆中天突穴起至岐骨际上中庭穴止折作八寸四分自骬上岐骨际下至脐心折作八寸脐心下至毛际曲骨穴折作五寸横寸以两乳相去折作八寸胷腹横直寸法并依此背部膂骨以下至尾骶二十一节长三尺背部折法自大椎至尾骶通折三尺上七节各长一寸四分一厘共九寸八分七厘中七节各一寸六分一厘共一尺一寸二分七厘第十四节与脐平下七节各一寸二分六厘共八寸八分二厘总共二尺九寸九分六厘不足四厘者有零未尽也直寸依此横寸用中指同身寸法嵴骨内濶一寸凡云第二行夹嵴一寸半三行夹嵴三寸者皆除嵴一寸外净以寸半三寸论故在二行当为二寸在三行当为三寸半侧部自柱骨下行腋中不见者长四寸腋以下至季脇长一尺二寸季脇以下至髀枢长六寸髀枢下至膝中长一尺九寸四肢部肩至肘长一尺七寸肘至腕长一尺二寸半脘至中指本节长四寸本节至其末长四寸半横骨上亷下至内辅之上亷长一尺八寸内辅之上亷以下至下亷长三寸半内辅下亷下至内踝长一尺三寸内踝以下至地长三寸膝以下至外踝长一尺六寸外踝以下至京骨长三寸京骨以下至地长一寸膝腘以下至跗属长一尺二寸跗属以下至地长三寸足长一尺二寸广四寸半手足折量并用后中指同身寸法同身寸説同身寸者谓同于人身之尺寸也人之长短肥瘦各自不同而穴之横直尺寸亦不能一如今以中指同身寸法一槩混用则人瘦而指长人肥而指短岂不谬误故必因其形而取之方得其当如标幽赋曰取五穴用一穴而必端取三经用一经而可正盖谓并隣经而正一经联隣穴而正一穴譬之切字之法上用一音下用一韵而夹其声于中则其经穴之情自无所遁矣故头必因于头腹必因于腹背必因于背手足必因于手足总其长短大小而折中之庶得谓之同身寸法法附前各条之下而后之所谓中指同身寸法者虽不可混用而亦有当用之处并列于后中指同身寸法以男左女右手大指中指圆曲交接如环取中指中节横纹两头尽处比为一寸凡手足尺寸及背部横寸无折法之处乃用此法其他不必混用古今尺寸不同説骨度篇曰人长七尺五寸者其骨节之大小长短各几何伯髙曰头之大骨围二尺六寸葢古之尺小大约古之一尺得今之八寸其言七尺五寸者得今之六尺其言二尺六寸者得今之二尺零八分也其余放此然骨大者必有太过骨小者必有不及乃用折法者但随人之大小而为盈缩庶尽其善经络周流解人身正脉十有二经每于平旦寅时营气始于中焦上注手太隂肺经自胷中而出于中府至于少商以次行于手阳明大肠等十二经终于足厥隂肝经而复始于太隂之肺也凡手之三隂从藏走手手之三阳从手走头足之三阳从头走足足之三隂从足走腹周流不息如环无端前三图者诵后十二经营行次序逆顺歌则其首尾一贯按图可悉矣十二经营行次序逆顺歌肺大胃脾心小肠膀肾包焦胆肝续手隂藏手阳手头足隂足腹阳头足经络次序十二经络始于手太隂其支者从腕后出次指端而交于手阳明手阳明之支者从缺盆上挟口鼻而交于足阳明足阳明之支者从跗上出大指端而交于足太隂足太隂之支者从胃别上膈注心中而交于手少隂手少隂无支者直自本经少冲穴而交于手太阳手太阳之支者别颊上至目内眦而交于足太阳足太阳之支者从髆内左右别下合腘中下至小指外侧端而交于足少隂足少隂之支者从肺出注胷中而交于手厥隂手厥隂之支者从掌中循小指次指出其端而交扵手少阳手少阳之支者从耳后出至目鋭眦而交于足少阳足少阳之支者从跗上入大指爪甲出三毛而交于足厥隂足厥隂之支者从肝别贯膈上注肺入喉咙之后上额循巓行督脉络隂噐过毛中行任脉入缺盆下注肺中而复交于手太隂也十二经脉起止歌经始太隂而厥隂最后穴先中府而终则期门原夫肺脉胷中始生出腋下而行于少商络食指而接乎阳明大肠起自商阳终迎香于鼻外胃厯承泣而降寻厉兑于足经脾自足之隠白趋大包于腋下心由极泉而出注小指之少冲小肠兮起端于少泽维肩后上络乎听宫膀胱穴自睛明出至隂于足外肾以涌泉发脉通俞府于前胷心包起乳后之天池络中冲于手中指三焦始名指之外侧从闗冲而丝竹空胆从瞳子髎六连窍隂于足之四指肝因大敦而上至期门而复于太隂肺经周身经络部位歌脉络周身十四经六经表里督和任隂阳手足经皆六督总诸阳任总隂诸阳行外隂行里四肢腹背皆如此督由嵴骨过龂交脐腹中行任脉是足太阳经小指藏从跟入腘㑹尻旁上行夹嵴行分四前系睛明脉最长少阳四指端前起外踝阳闗环跳里从脇贯肩行曲髩耳前耳后连眦尾大指次指足阳明三里天枢贯乳行腹第三行通上齿环唇侠鼻目颧迎足有三隂行内亷厥中少后太交前肾出足心从内踝侠任胷腹上亷泉太厥两隂皆足拇内侧外侧非相联太隂内侧冲门去腹四行兮挨次编厥隂毛际循隂器斜络期门乳肋间手外三阳谁在上阳明食指肩髃向颊中鑚入下牙床相逢鼻外迎香傍三焦名指阳明后贴耳周回眉竹凑太阳小指下行低肩后盘旋耳颧遘还有三隂行臂内太隂大指肩前配厥从中指腋连胷极泉小内心经位手足三阳俱上头三隂穴止乳胷游唯有厥隂由颡后上巅㑹督下任流经脉从来皆直行络从本部络他经经凡十四络十六请君切记须分明十六络者自十五络之外复有胃之大络名曰虚里也十二经流注时序歌肺寅大卯胃辰宫脾巳心午小未中膀申肾酉心包戌亥三子胆丑肝通此歌出子午流注等书及张世贤等註释其以十二时分配十二经似乎近理然而经之长短穴之多寡大相悬絶又安能按时分配且失五十周于身之义今亦録之以俟辨正诸部经穴次序头部中行前后凡十穴神庭上星𩕄㑹前顶百㑹后顶强间脑戸风府瘖门头部两旁第二行左右凡十四穴曲差五处承光通天络却玉枕天柱头部第三行左右凡十二穴临泣目窻正营承灵脑空风池侧头部左右凡二十六穴颔厌悬颅悬釐曲鬓率谷天冲浮白窍隂完骨角孙颅息瘈脉翳风正面部中行五穴素髎水沟兑端龂交承浆面部第二行左右凡十穴攅竹睛明迎香禾髎巨髎面部第三行左右凡十穴阳白承泣四白地仓大迎面部第四行左右凡八穴本神瞳子髎丝竹空颧髎侧面部左右凡十六穴头维客主人聴㑹和髎耳门聴宫下闗颊车颈项部左右凡十八穴廉泉人迎水突气舍扶突天鼎天窻天容天牖肩膊部左右凡二十八穴缺盆巨骨肩髃肩中俞肩外俞曲垣秉风天宗臑俞肩贞肩井天髎肩髎臑㑹侧腋左右凡八穴渊腋輙筋天池大包侧脇左右凡十二穴章门京门带脉五枢维道居髎胷部中行凡七穴天突璇玑华盖紫宫玉堂膻中中庭胷部两旁第二行左右凡十二穴俞府彧中神藏灵墟神封歩廊胷部第三行左右凡十二穴气户库房屋翳膺窻乳中乳根胷部第四行左右凡十二穴云门中府周荣胷乡天谿食窦腹部中行凡十五穴鸠尾巨阙上脘中脘建里下脘水分神阙隂交气海石门关元中极曲骨㑹隂腹部两旁第二行左右凡二十二穴幽门通谷隂都石关商曲肓俞中注四满气穴大赫横骨腹部第三行左右凡二十六穴不容承满梁门闗门太乙滑肉门天枢外陵大巨水道归来气冲急脉腹部第四行左右凡十四穴期门日月腹哀大横腹结府舍冲门背部中行凡十三穴大椎陶道身柱神道灵台至阳筋缩嵴中悬枢命门阳闗腰俞长强背部两旁第二行左右凡四十四穴大杼风门肺俞厥隂俞心俞膈俞肝俞胆俞脾俞胃俞三焦俞肾俞大肠俞小肠俞膀胱俞中膂俞白环俞上髎次髎中髎下髎㑹阳背部第三行左右凡二十八穴附分夭戸膏肓俞神堂譩譆膈关魂门阳纲意舍胃仓肓门志堂胞肓秩边手太隂肺经行臂内左右凡十八穴少商鱼际太渊经渠列缺孔最尺泽侠白天府手厥隂心包络经行臂内左右凡十六穴中冲劳宫大陵内关间使郄门曲泽天泉手少隂心经行臂内左右凡十八穴少冲少府神门隂郄通里灵道少海青灵极泉手阳明大肠经行臂外左右凡二十八穴商阳二间三门合谷阳谿偏厯温熘下亷上亷三里曲池肘髎五里臂臑手少阳三焦经行臂外左右凡二十四穴关冲液门中渚阳池外关支沟会宗三阳络四渎天井清冷渊消泺手太阳小肠经行臂外左右凡十六穴少泽前谷后谿腕骨阳谷养老支正小海足厥隂肝经行足股内左右凡二十二穴大敦行间太冲中封蠡沟中都膝关曲泉隂包五里隂亷足太隂脾经行足股内左右凡二十二穴隠白大都太白公孙商丘三隂交漏谷地机隂陵泉血海箕门足少隂肾经行足股内左右凡二十穴涌泉然谷太谿大钟照海水泉复熘交信筑賔隂谷足阳明胃经行足股外左右凡三十穴厉兑内庭䧟谷冲阳解谿丰隆下巨虚条口上巨虚三里犊鼻梁丘隂市伏兔髀关足少阳胆经行足股外左右凡二十八穴窍隂侠谿地五㑹临泣丘墟悬钟阳辅光明外丘阳交阳陵泉阳关中渎环跳足太阳膀胱经行足股后左右凡三十六穴至隂通谷束骨京骨金门申脉㒒参崑崙附阳飞阳承山承筋合阳委中委阳浮郄殷门承扶肺者相傅之官治节出焉其形四垂附着于嵴之第三椎中有二十四空行列分布以行诸藏之气为藏之长为心之盖是经常多气少血其合皮也其荣毛也开窍于鼻难经曰肺重三斤三两六叶两耳凡八叶主藏魄华元化曰肺者生气之原乃五藏之华盖肺叶白莹谓为华盖以覆诸藏虚如蜂窠下无透窍吸之则满唿之则虚一唿一吸消息自然司清浊之运化为人身之槖籥大肠者传道之官变化出焉回肠当脐左回十六曲大四寸径一寸寸之少半长二丈一尺受谷一斗水七升半广肠传嵴以受回肠乃出滓秽之路大八寸径二寸寸之大半长二尺八寸受谷九升三合八分合之一是经多气血难经曰大肠重二斤十二两肛门重十二两按回肠者以其回叠也广肠者即回肠之更大者直肠者又广肠之末节也下连肛门是为谷道后隂一名魄门总皆大肠也脾胃者仓廪之官五味出焉胃者水谷气血之海也胃大一尺五寸径五寸长二尺六寸横屈受水谷三斗五升其中之谷常留二斗水一斗五升而满是经多气多血难经曰胃重二斤一两脾者仓廪之官五味出焉形如刀䥥与胃同膜而附其上之左俞当十一椎下闻声则动动则磨胃而主运化其合肉也其荣脣也开窍于口是经常多气少血难经曰脾重二斤三两广扁三寸长五寸有散膏半斤主裹血温五藏主藏意与智滑氏曰掩乎太仓华元化曰脾主消磨五谷养于四傍心者君主之官神明出焉心居肺管之下膈膜之上附着嵴之第五椎是经常少血多气其合脉也其荣色也开窍于耳又曰舌难经曰心重十二两中有七孔三毛盛精汁三合主藏神心象尖圆形如莲蕋其中有窍多寡不同以导引天真之气下无透窍上通乎舌共有四系以通四藏心外有赤黄裹脂是为心包络心下有膈膜与嵴脇周回相着遮蔽浊气使不得上薰心肺所谓膻中也小肠者受盛之官化物出焉小肠后附于嵴前附于脐上左回叠积十六曲大二寸半径八分分之少半长三丈二尺受谷二斗四升水六升三合合之大半小肠上口在脐上二寸近嵴水谷由此而入复下一寸外附于脐为水分穴当小肠下口至是而泌别清浊水液渗入膀胱滓秽流入大肠是经多血少气难经曰小肠重二斤十四两膀胱者州都之官津液藏焉气化则能出矣膀胱当十九椎居肾之下大肠之前有下口无上口当脐上一寸水分穴处为小肠下口乃膀胱上际水液由此别回肠随气泌渗而入其出其入皆由气化入气不化则水归大肠而为泄泻出气不化则闭塞下窍而为癃肿后世诸书有言其有上口无下口有言上下俱有口者皆非是经多血少气难经曰膀胱重九两二铢纵广九寸盛溺九升九合口广二寸半肾者作强之官伎巧出焉肾附于嵴之十四椎下是经常少血多气其合骨也其荣发也开窍于二隂难经曰肾有两枚重一斤二两主藏精与志华元化曰肾者精神之舍性命之根肾有两枚形如豇豆相并而曲附于嵴之两傍相去各一寸五分外有黄脂包裹各有带二条上条系于心下条趋嵴下大骨在嵴骨之端如半手许中有两穴是肾带经过处上行嵴髓至脑中连于髓海心包一藏难经言其无形滑伯仁曰心包一名手心主以藏象校之在心下横膜之上䜿膜之下其与横膜相粘而黄脂裹者心也脂漫之外有细筋膜如丝与心肺相连者心包也此説为是凡言无形者非又按灵兰秘典论有十二官独少心包一官而多膻中者臣使之官喜乐出焉一节今考心包藏居膈上经始胷中正值膻中之所位居相火代君行事实臣使也此一官者其即此经之谓欤三焦者决渎之官水道出焉是经少血多气中藏经曰三焦者人之三元之气也总领五藏六府荣卫经络内外左右上下之气三焦通则内外左右上下皆通其于周身灌体和内调外荣左养右导上宣下莫大于此胆者中正之官决断出焉难经曰胆在肝之短叶间重三两三铢长三寸盛精汁三合是经多血少气华元化曰胆者中清之府号曰将军主藏而不写肝者将军之官谋虑出焉肝居膈下上着嵴之九椎下是经常多血少气其合筋也其荣爪也主藏魂开窍于目其系上络心肺下亦无窍难经曰肝重二斤四两左三叶右四叶凡七叶刺禁论曰肝生子左滑氏曰肝之为藏其治在左其藏右脇右肾之前并胃着嵴之第九椎任督解任督二脉为人身隂阳之纲领任行于腹总诸隂之㑹故为隂脉之海督行于背统诸阳之纲故为阳脉之海二脉皆起于㑹隂启𤣥子曰甲乙经图经以任脉循背者谓之督脉自少腹上者谓之任脉亦谓之督脉则是以背腹隂阳别为名目耳然冲脉亦起于胞中并足少隂而上行是任脉督脉冲脉乃一源而三岐者故人身之有腹背犹天地之有子午任督之有前后犹二陆之分隂阳也心系七节七节之傍中有小心以肾系十四椎下由下而上亦七节也旧图有精道循嵴背过肛门者甚属非理而且无子宫命门之象皆大失也今改正之脣口喉舌肠胃尺寸数脣至齿长九分齿至㑹厌深三寸半大容五合舌重十两长七寸广二寸半咽门重十两广二寸半至胃长一尺六寸喉咙难经曰重十二两广二寸长一尺二寸计九节肠胃自胃至肠总长五丈八尺四寸受水谷九斗二升一合合之大半自脣所入至肛所出共长六丈四寸四分小大回肠共三十二曲内景赋尝计夫人生根本兮由乎元气表里隂阳兮升降沈浮出入运行兮周而复始神机气立兮生化无休经络兮行乎肌表藏府兮通于咽喉喉在前其形坚健咽在后其质和柔喉通唿吸之气气行五藏咽为饮食之道六府源头气食兮何能不乱主宰者㑹厌分流从此兮下咽入膈藏府兮隂阳不侔五藏者肺为华盖而上连喉管肺之下心包所护而君主可求此即膻中宗气所从膈膜周蔽清虚上宫脾居膈下中州胃同膜联胃左运化乃功肝叶障于脾后胆府附于叶东两肾又居嵴下腰间有脉相通主闭蛰封藏之本为二隂天一之宗此属喉之前窍精神须頼气充又如六府阳明胃先熟腐水谷胃脘通咽上口称为贲门谷气从而散宣输脾经而达肺诚藏府之大源厯幽门之下口联小肠而盘旋再小肠之下际有阑门者在焉此泌别之关隘分清浊于后前大肠接其右导渣秽于大便膀胱无上窍由渗泄而通泉羡二隂之和畅皆气化之自然再详夫藏府略备三焦未言号孤独之府擅总司之权体三才而定位法六合而象天上焦如雾兮霭氤氲之天气中焦如沤兮化营血之新鲜下焦如渎兮主宣通乎壅滞此所以上焦主内而不出下焦主出而如川又总诸藏之所居隔髙低之非类求脉气之徃来果何如而相济以心主之为君朝诸经之维系是故怒动于心肝从而炽慾念方萌肾经精沸搆难释之苦思枯脾中之生意肺脉濇而气沈为悲忧于心内惟脉络有以相通故气得从心而至虽诸藏之归心实上系之联肺肺气何生根从脾胃頼水谷于敖仓化精微而为气气旺则精盈精盈则气盛此是化源根坎里藏真命虽内景之縁由尚根苗之当究既云两肾之前又曰膀胱之后出大肠之上左居小肠之下右其中果何所藏蓄坎离之交姤为生气之海为元阳之窦辟精血于子宫司人生之夭寿称命门者是也号天根者非谬使能知地下有雷声方悟得春光弥宇宙经脉篇止十五络平人气象论曰胃之大络名曰虚里是共十六络也然足太隂络曰公孙而复有脾之大络曰大包足阳明络曰丰隂而复有胃之大络曰虚里故诸经之络皆一而惟脾胃之络皆二宗营卫三气解宗气积于胷中出于喉咙以贯心脉而行唿吸决气篇曰上焦开发宣五谷味熏肤充身泽毛若雾露之溉者是谓宗气宗之为言大也营气者隂气也水谷之精气也其精气之行于经者为营气营气出于中焦并胃中出上焦之后上注于肺受气取汁化而为血以奉生身莫贵于此其行始于太隂肺经渐降而下而终于厥隂肝经随宗气而行于十二经隧之中故曰清者为营营行脉卫气者阳气也水谷之悍气也其浮气之慓疾滑利而不循于经者为卫气卫气出于下焦渐升而上每日平旦隂尽阳气出于目之睛明穴上行于头昼自足太阳始行于六阳经以下隂分夜自足少隂始行于六隂经复注于肾昼夜各二十五周不随宗气而自行于各经皮肤分肉之间故曰浊者为卫卫行脉外类经图翼卷三类经钦定四库全书类经图翼卷四经络明张介賔撰井荥腧经合解灵枢九鍼十二原篇曰五藏五腧五五二十五腧六府六腧六六三十六腧所出为井所熘为荥所注为腧所行为经所入为合夫所出为井者如水源出井其气正深北方水也所熘为荥者荥小水也脉气尚微东方春也所注为腧者腧输也经由此而输彼其气方盛南方夏也所行为经者经气大行正盛于此应长夏也所入为合者脉气由此内行归合于府藏西方金也然经络遍身无往非穴今各经之井荥腧经合穴皆在手足而不逾肘膝者正以手肘足膝是为四关四关者乃关节之处所以系周身三百六十五节之气也本篇曰节之交三百六十五㑹所言节者神气之所游行出入非皮肉筋骨也又曰四关主治五藏是知周身经络皆不出于四关而十二经之要穴皆不离于手足欲求经络之妙者必加意于关节之㑹焉井荥隂阳配合五行刚柔灵枢本输篇曰肺出于少商为井木心出于中沖为井木肝出于大敦为井木脾出于隠白为井木肾出于涌泉为井木此五藏之井皆始于木也又曰膀胱出于至隂为井金胆出于窍隂为井金胃出于厉兑为井金三焦出于关沖为井金小肠出于少泽为井金大肠出于商阳为井金此六府之井皆始于金也此灵枢发各经金木之理而未悉五行生合之义及六十四难经乃始分析五行刚柔而滑伯仁又详註隂井木生隂荥火隂荥火生隂腧土隂腧土生隂经金隂经金生隂合水阳井金生阳荥水阳荥水生阳腧木阳腧木生阳经火阳经火生阳合土也又如隂井乙木阳井庚金是乙与庚合也隂荥丁火阳荥壬水是丁与壬合也阳腧甲木隂腧己土是甲与己合也阳经丙火隂经辛金是丙与辛合也阳合戊土隂合癸水是戊与癸合也庚为阳金故曰阳井庚者乙之刚也乙为隂木故曰隂井乙者庚之柔也此其生发象四时潮宗合河海上下有相生之义隂阳有相配之理盖其上法天时中合人事而下应地理者乎十二原解灵枢九鍼十二原篇云肺之原出于太渊心之原出于大陵肝之原出于太冲脾之原出于太白肾之原出于太谿膏之原出于鸠尾肓之原出于脖胦凡十有二原者正治五藏六府之有疾者也本输篇乃以太渊大陵太冲太白太谿等五原为五藏之腧六府则膀胱之束骨为腧京骨为原胆之临泣为腧丘墟为原胃之陷谷为腧冲阳为原三焦之中渚为腧阳池为原小肠之后谿为腧腕骨为原大肠之三间为腧合谷为原又曰心出于中冲熘于劳宫注于大陵行于间使入于曲泽手少隂也邪客篇帝曰手少隂之脉独无腧何也岐伯曰诸邪之在于心者皆在于心之包络包络者心主之脉也故独无腧焉帝曰少隂独无腧者不病乎岐伯曰其外经病而藏不病故独取其经于掌后鋭骨之端其余脉出入屈折行之徐疾皆如手少隂心主之脉行也故王氏註气穴论藏腧五十穴亦惟有心主井腧而无心经之腧惟独缪刺篇曰少隂鋭骨之端各一痏王氏註谓神门穴为手少隂之腧者葢亦本于邪客篇也愚按前三篇之説各有不同在九鍼十二原篇止言五藏之原左右各二而复有膏之原肓之原共为十二原在本输篇则以前篇五藏之原为五腧复有六府之原而无膏肓之原且手少隂之脉独无腧而以手厥隂之腧代之在邪客篇则明指手少隂之腧在掌后鋭骨之端而亦皆无少隂井荥经合并膏肓等原难经亦然及查甲乙经乃云少冲者木也少隂脉所出为井少府者火也少隂脉所熘为荥神门者土也少隂脉所注为腧灵道者金也少隂脉所行为经少海者水也少隂脉所入为合而十二经之井荥始全矣然详求腧原之义如九鍼十二原篇及本输篇所云则隂经之原即腧也阳经虽有腧原之分而腧过于原亦为同气故阳经治原即所以治腧也隂经治腧即所以治原也六十六难曰十二经皆以腧为原者何也然五藏腧者三焦之所行气之所留止也又曰原者三焦之尊号也故所止輙为原五藏六府之有病者皆取其原也及考之顺气一日分为四时篇则曰原独不应五时以经合之以应其数然则腧可合原经亦可合原矣葢腧在原之前经在原之后穴隣脉近故其气数皆相应也义见鍼刺类十七六经之气以风寒热湿火燥为本三隂三阳为标本标之中见者为中气中气者如少阳厥隂为表里阳明太隂为表里太阳少隂为表里表里相通则彼此互为中气义出六微㫖大论详运气类六藏府经络之标本藏府为本居里十二经为标居表表里相络者为中气居中所谓相络者乃表里互相维络如足太阳膀胱经络于肾足少隂肾经亦络于膀胱也余放此标本中气从化解至真要大论曰少阳太隂从本少隂太阳从本从标阳明厥隂不从标本从乎中也启𤣥子註曰少阳之本火太隂之本湿本末同故从本也少隂之本热其标隂太阳之本寒其标阳本末异故从本从标阳明之中太隂厥隂之中少阳本末与中不同故不从标本从乎中也从本从标从中皆以其为化生之用也此註殊欠明显即汪石山图註亦隠晦难解愚按少阳太隂从本者以少阳本火而标阳太隂本湿而标隂标本同气故当从本然少阳太隂亦有中气而不言从中者以少阳之中厥隂木也木火同气木从火化矣故不从中也太隂之中阳明金也土金相生燥从湿化矣故不从中也少隂太阳从本从标者以少隂本热而标隂太阳本寒而标阳标本异气故或从本或从标而治之有先后也然少隂太阳亦有中气以少隂之中太阳水也太阳之中少隂火也同于本则异于标同于标则异于本故皆不从中气也至若阳明厥隂不从标本从乎中者以阳明之中太隂湿土也亦以燥从湿化矣厥隂之中少阳火也亦以木从火化矣故阳明厥隂不从标本而从中气也要之五行之气以木遇火则从火化以金遇土则从湿化总不离于水流湿火就燥同气相求之义耳故本篇曰从本者化生于本从标本者有标本之化从中者以中气为化也必详明标本化生之所自则知所以调治之矣故张子和标本运气歌曰少阳从本为相火太隂从本湿土坐厥隂从中火是家阳明从中湿是我太阳少隂标本从隂阳二气相包裹风从火㫁汗之宜燥与湿兼下之可万病能将火湿分彻开轩岐无缝锁又其十二经水火分治歌其义大同皆本之此详载儒门事亲第十四卷中愚按六经从本从标从中者葢以同类相从归六气于水火总万病于隂阳二者而已此诚造化自然之道然而经㫖深邃未易推测自启𤣥子以来註皆未得及戴人张子和始发明火湿二字之义甚得其要意谓标本相从之理止于是矣继自刘宗厚而下莫不宗之愚亦深以为然独惜其治法之有未尽善者谓风从火断汗之宜燥与湿兼下之可也此槩指六气从化皆为有余而欲以汗下二法尽之若然则诸病之化岂尽属有余而必无不及者耶殊失圣经本意矣在内经之言葢特举隂阳所化之理本非谓其有余而子和之意则但见其有余之为病而不知其不及之难化也夫六经之气时有盛衰气有余则化生太过气不及则化生不前从其化者化之常得其常则化生不息逆其化者化之变值其变则强弱为灾如木从火化也火盛则木从其化此化之太过也阳衰则木失其化此化之不前也燥从湿化也湿盛则燥从其化此化之太过也土衰则金失其化亦化之不前也五行之气正对俱然此本标化生之理所必然者化而太过者宜抑化而不及者不宜培耶治失其当又安得为之善哉知乎此则可与言化生之妙用矣九宫八风篇以八节分八宫而称为太一所居者正合月建之序葢月建所在之方即时令所王之位人身之气无不应之故凡鍼灸家当知避忌者恐伤其王气耳太一人神避忌歌立春艮上起天留戊寅己丑左足求春分左脇仓门震乙卯日见定为仇立夏戊辰己巳巽隂洛宫中左手愁夏至上天丙午日正值膺喉离首头立秋右手当𤣥委戊申己未坤上游秋分仓果西方兑辛酉还从右脇求立冬右足加新洛戊戌己亥干位收冬至坎方临叶蛰壬子腰尻下窍流五藏六府并脐腹招揺诸戊巳中州逐日人神所在歌人神之法将何起一日先从足大指二日外踝三股内四在腰髀五口里六手七居内踝次八腕九尻十腰背十一鼻柱二发际十三牙齿皆相类十四胃脘五徧身六胷十七气冲寻十八股内十九足二十内踝须分明卄一在手小指间卄二外踝卄三肝及足卄四手阳明勿错卄五足阳明一般卄六在胷卄七膝卄八隂中勿相逼卄九元来膝胫前三十足趺须记得血忌歌血忌正牛二月羊三当避虎四猴乡五兔六鸡皆可畏七龙八狗正刚强九在蛇宫十在亥十一偏嫌马伏藏十二月中逢䑕位是名血忌必须防十干人神所在甲日乙日丙日丁日戊日己日庚日辛日壬日癸日十二支人神所在子日丑日寅日卯日辰日巳日午日未日申日酉日戌日亥日十二时人神所在子时丑时寅时卯时辰时巳时午时未时申时酉时戌时亥时右皆人神所在并不宜鍼灸慎之慎之禁鍼穴歌禁鍼穴道要先明脑戸𩕄㑹及神庭络却玉枕角孙穴颅𩕄承泣随承灵神道灵台膻中忌水分神阙并㑹隂横骨气冲手五里箕门承筋及青灵乳中上臂三阳络二十三穴不可鍼孕妇不宜鍼合谷三阳交内亦通论石门鍼灸应须忌女子终身无妊娠外有云门并鸠尾缺盆客主人莫深肩井深时人闷倒三里急补人还平禁灸穴歌禁灸之穴四十七承光痖门风府逆睛明攅竹下迎香天柱素髎上临泣脑戸耳门瘈脉通禾髎颧髎丝竹空头维下关人迎等肩贞天牖心俞同乳中嵴中白环俞鸠尾渊腋如周荣腹哀少商并鱼际经渠天府及中冲阳池阳关地五㑹漏谷隂陵条口逢殷门申脉承扶忌伏兔髀关连委中隂市下行寻犊鼻诸穴休将艾火攻鍼灸诸则一凡诸病之作皆由血气壅滞不得宣通鍼以开导之灸以温煖之治毕须好将䕶忌生冷醋滑等物若不知慎必反生他疾一凡灸头与四肢必火足气到方能愈病然头巅四肢肉薄若併灸之则血气絶于下宜时为歇火或隔日再报使血脉通达火气流行积数充足自然除疾又如本经鍼法多云刺入三分灸三壮之类乃槩举大纲未尽心法且手足皮薄宜炷小数少腹背肉厚宜炷大壮多皆当以意推测若灸背者宜熟斯佳也凡灸察生熟之侯当以人之盛衰老少肥瘦为则凡灸脐下乆冷疝瘕痃癖气块伏梁积气宜艾炷大又小品诸方云腹背宜灸五百壮四肢则但去风邪不宜多灸七壮至七七壮止不得过随年数如巨阙鸠尾虽是胷腹之穴灸不过七七壮艾炷不须大以竹筋头作炷正当脉上灸之若灸此处而炷大灸多令人永无心力如头顶穴若灸多令人失精神臂脚穴灸多令人血脉枯竭四肢细瘦无力既复失精神又加于细瘦即脱人真气也一凡微数之脉及新得汗后并忌灸一凡人年三十以上若灸头不灸三里令人气上眼闇以三里穴能下气也凡一切病皆灸三里三壮每日常灸气下乃止一凡灸法须先发于上后发于下先发于阳后发于隂凡鍼刺大法多宜在午时之后不欲在午时之前类经图翼卷四类经钦定四库全书类经图翼卷五经络明张介賔撰诸部经络发明头面部喉口脣舌部颈肩部胷腹部背部脇肋部四肢部皮毛肌肉部筋骨血脉部藏府部前后隂部头面部巅足太阳交巅足厥隂与督脉㑹于巅手少阳别于巅足少阳之筋交巅上督脉上额交巅入络脑脑髓足太阳直者入络脑足阳明循眼系入络脑诸髓者皆属于脑脑为髓之海脑者隂也髓者骨之充也髓者以脑为主肌肉之精为约束裹撷筋骨血气之精而与脉并为系上属于脑额颅足阳明循发际至额颅足太阳上额足厥隂上出额足少阳之筋直者上额角手少阳之筋结于角手足少隂太隂足阳明此五络皆上络左角头足少阳上抵头角足太阳之筋直者上头手阳明之筋直者上左角络头督脉之别㪚头上头者精明之府面任脉循面足少阳之别散于面手少隂出于面诸阳之㑹皆在于面十二经脉三百六十五络其血气皆上于面而走空窍心者生之本其华在面目目者肝之官也东方色青入通于肝开窍于目东方生风在窍为目敷和之纪其主目任脉入目督脉与太阳起于目内眦其少腹直上者上系两目之下硚脉属目内眦气不营则目不合足太阳有通项入于脑者正属目本名曰眼系隂硚阳硚隂阳相交阳入隂隂出阳交于目鋭眦阳气盛则瞋目隂气盛则瞑目足太阳起目内眦足太阳之筋支者为目上网足阳明之筋上合于太阳为目下网足少阳之筋支者结于目眦为外维足阳明还系目系足少阳起目鋭眦至鋭眦后手太阳至目鋭眦支者至目内眦手少阳至目鋭眦手少隂系目系足厥隂连目系手少隂合目内眦手阳明之别者合于宗脉足少阳系目系合少阳于外眦肝气通于目肝和则目能辨五色矣平旦隂尽阳气出于目目张则气上行于头夜则气行于隂而复合于目其精阳气上走于目而为睛心者五藏之专精也目者其窍也目者宗脉之所聚也上液之道也诸脉者皆属于目五藏六府目为之候五藏六府之津液尽上渗于目五藏六府之精气皆上注于目而为之精精之窠为眼骨之精为瞳子筋之精为黒眼血之精为络其窠气之精为白眼肌肉之精为约束目者五藏六府之精也营卫魂魄之所常营也神气之所生也目者心使也命门太阳结于命门命门者目也鼻鼻者肺之官也西方白色入通于肺开窍于鼻肺主鼻在窍为鼻审平之纪其主鼻手阳明上挟鼻孔足阳明起于鼻之交頞中下循鼻外手太阳支者抵鼻足阳明之筋下结于鼻足太阳之筋结于鼻其宗气上出于鼻而为臭肺气通于鼻肺和则鼻能知香臭矣天牝天牝从来复得其往耳耳者肾之官也南方赤色入通于心开窍于耳肾主耳在窍为耳足太阳支者至耳上角足阳明循颊车上耳前足少阳下耳后支耳中出耳前手太阳入耳中手少阳系耳后出耳上角支入耳中出耳前手阳明之别者入耳合于宗脉足少阳之筋出太阳之前循耳后足阳明之筋其支者结于耳前手太阳之筋结于耳后完骨支者入耳中直者出耳上手厥隂出耳后合少阳完骨之下十二经脉三百六十五络其别气走于耳而为听手足少隂太隂足阳明五络皆㑹于耳中上络左角足少阳之标在窻笼者耳也耳者宗脉之所聚也肾气通于耳肾和则能闻五音矣枕骨足太阳之筋直者结于枕骨足少隂之筋结于枕骨与足太阳之筋合完骨足太阳之筋上结于完骨手太阳之筋结于耳后完骨手厥隂出耳后合少阳完骨之下颧手太阳斜络于颧頄足太阳之筋支者下结于頄足阳明之筋合于頄手阳明之筋支者结于頄足少阳之筋结于頄硚脉入頄䪼手太阳支者上䪼手少阳至䪼足少阳抵于䪼足阳明上頞䪼颊手阳明支者贯颊手太阳支者循颈上颊手少阳下颊足少阳下加颊车足厥隂支者下颊里足阳明循颊车足少阳在耳下曲颊之后手少阳之筋其支者当曲颊頥任脉上頥督脉上頥足阳明循頥后下亷足少阳之别出頥颔中颔足少阳之筋下走颔手太阳之筋结于颔手少阳之筋上乗颔手阳明之筋直者下右颔颜足太阳之筋下颜人中手阳明交人中承浆足阳明下交承浆喉口脣舌部咽喉任脉至咽喉督脉入喉冲脉任脉㑹于咽喉足阳明循喉咙手太阳循咽足少阳循喉咙足厥隂循喉咙之后上入颃颡手少隂支者上挟咽足少阳之别上挟咽足阳明上循咽足太隂合于阳明上行结于咽手少隂之正上走喉咙手厥隂出循喉咙手阳明上循喉咙手太阳循喉咙足阳明挟咽之动脉上焦并咽以上嗌足太隂脉络嗌㑹厌厌小而疾薄则发气疾其开阖利厌大而厚则开阖难其气出迟足之少隂络于横骨终于㑹厌口中央黄色入通于脾开窍于口脾主口在窍为口备化之纪其主口手阳明挟口足阳明上挟口足阳明出于口脾气通于口脾和则口能知五谷矣冲任之脉络脣口脣脾之合肉也其荣脣也脾胃大小肠三焦膀胱者仓廪之本其华在脣四白督脉环脣足阳明环脣足厥隂环脣内口脣者脾之官也脣舌者肌肉之本也舌舌者心之官也中央黄色入通于脾开窍于口故病在舌本足少隂之脉贯肾系舌本心主舌在窍为舌升明之纪其主舌足太隂连舌本散舌下足少隂挟舌本足太隂贯舌中足少隂直者系舌本足少隂舌下足少隂之标在背腧与舌下两脉足之少隂上系于舌手少隂之别系舌本手少阳之筋支者入系舌本足太阳之筋支者别入结于舌本上焦上至舌厥隂者肝脉也肝者筋之合也筋者聚于隂器而脉络于舌本其浊气出于胃走脣舌而为味心气通于舌心和则舌能知五味矣齿牙手阳明入下齿中足阳明下循鼻外入上齿中手阳明之别徧齿手少阳之筋支者上曲牙足阳明循牙车足太阳有入頄徧齿者名曰角孙上齿龋取之齿者骨之所终也颈肩部项颈督脉之别上项督脉还出别下项足太阳下项足少阳循颈手太阳循颈手少阳上项足厥隂循喉咙之后上入颃颡足太阳从膂上出于项足少隂系舌本复出于项足阳明之别上头项中央之脉督脉也足少隂之筋挟膂上至项手太阳之筋其支者循颈出走太阳之前手阳明筋直者从肩髃上颈冲脉上者出于颃颡肌肉之精为约束里撷筋骨血气之精而与脉系后出于项中肩足太阳循肩髆内下贯胛足少阳至肩上手太阳绕肩胛交肩上手阳明上肩出髃骨之前廉手少阳循臑外上肩手太阳之别络肩髃手阳明之别上乗肩髃足太阳之筋支者结于肩髃手阳明之筋结于髃其支者绕肩胛手太隂之筋结肩前髃督脉之别当肩胛左右走太阳督脉循肩髆缺盆足阳明入缺盆足少阳入缺盆手太阳入缺盆手阳明出入缺盆手少阳出入缺盆足太阳之筋上出缺盆足阳明之筋至缺盆而结足少阳之筋结于缺盆手太隂上出缺盆五藏六府心为之主缺盆为之道胷腹部胷足少阳下胷中足少隂注胷中手厥隂起胷中手少阳注散胷中脾之大络布胷手心主之正别下渊腋三寸入胸中足太隂之筋散于胷中手太隂之筋下结胷里手少隂之筋结下胷中手厥隂之筋入腋散胷中冲脉侠齐上行至胷中而散硚脉上循胷里膻中手少阳布膻中足厥隂络于膻中膻中者心主之宫城也膈手太阳下膈手少阳下膈手厥隂下膈足少阳贯膈足太隂上膈足厥隂上贯膈足阳明下膈足少隂从肾上贯肝膈乳足阳明下乳内亷手阳明之正从手循膺乳足少阳之筋系于膺乳手少隂之筋交太隂挟乳里胃之大络名曰虚里出左乳下鸠尾任脉之别下鸠尾腹足阳明之正入于腹里足阳明之筋上腹而布足太隂上入腹足厥隂抵小腹任脉之别散于腹任脉者循腹里小腹脐下三结交者阳明太隂也脐足阳明下挟脐足太隂之筋结于脐手少隂之筋下系于脐冲脉者起于气街并足少隂之经挟脐上行至胷中而散督脉少腹直上者贯脐中央背部背嵴西方白色入通于肺故病在背足太阳挟嵴足少隂贯嵴足阳明之筋上循脇属嵴足太隂之筋内者着于嵴足少隂之筋循嵴内手阳明之筋支者挟嵴督脉贯嵴背者胷中之府邪在小肠者属于嵴膂足太阳入循膂足少隂之筋挟膂上项督脉之别挟膂贯膂腰足太阳抵腰中足少隂之别贯腰督脉挟嵴抵腰中腰者肾之府脇肋部腋足少阳直者下腋手太隂横出腋下手少隂下出腋下手厥隂上抵腋下手太阳之正入腋走心手少隂之正别入渊腋两筋之间手心主之正别下渊腋三寸入胷中手太隂之正别入渊腋少隂之前入走肺足太阳之筋支者从腋后外亷入腋下足少阳之筋其直者上走腋前廉手太阳之筋入结于腋下脾之大络名大包出渊腋下三寸上焦布胷中走腋脇足少阳循脇里直者过季脇手厥隂出脇足厥隂布脇肋足阳明之筋上循脇手太隂之筋下抵季脇手厥隂之筋前后挟脇脾之大络布脇肋足太隂之筋循腹里结于肋四肢部四肢四支皆禀气于胃而不得至经必因于脾乃得禀也四支者诸阳之本也手大指手太隂出手大指端手食指手太隂直出次指内廉出其端手阳明起大指次指端手中指手厥隂循中指出其端手名指手厥隂支者循小指次指出其端手少阳起手小指次指之端手小指手太阳起小指之端手少隂循小指之内出其端手掌手太隂之别直入掌中手少隂抵掌后鋭骨之端入掌内后廉手厥隂入掌中手腕手太隂从腕后手太阳循手外侧上腕手少阳循手表手太阳之筋结于腕手少阳之筋结于腕手阳明之筋结于腕手太隂之别名列缺起腕上手少隂之别名通理去腕寸半别而上行手心主之别名内关去腕二寸出两筋间手太阳之别名支正上腕五寸内注少隂手阳明之别名偏厯去腕三寸入太隂手少阳之别名外关去腕二寸外遶臂合谷手阳明出合谷两骨间寸口手太隂之筋循大指上行结于鱼后行寸口外侧手踝手太阳循手外侧出踝中肘手太阳出肘内侧两筋之间手阳明入肘外廉手少阳上贯肘手太隂行心主之前下肘中手少隂下肘内手太阳之筋结于肘内鋭骨之后弹之应小指之上手厥隂之筋与太隂并行结于肘内廉臂手太阳循臂骨下廉手阳明循臂上廉手少阳出臂外两骨之间手太隂循臂内手少隂循臂内后亷手厥隂下臂行两筋之间手厥隂之筋上臂隂其支者结于臂臑手太阳上循臑外后廉手阳明上臑外前廉手少阳循臑外手太隂下循臑内手少隂下循臑内后廉手厥隂循臑内行太隂少隂之间足阳气起于足五指之表隂脉者集于足下而聚于足心隂气起于五指之里集于膝下而聚于膝上足大指足太隂起于大指之端循内侧足阳明支者入大指出其端足少阳支者别跗上入大指之间出其端还贯爪甲出三毛足厥隂起大指丛毛之际手少阳三焦下腧在于足大指之前少阳之后冲脉入足大指足中指足阳明入中指内间其支者入外间足阳明之筋起于中三指足名指足少阳入小指次指之间足少阳之筋起于小指次指足小指足太阳循京骨至小指外侧足少隂之脉起于小指之下邪走足心足太阳之筋起于足小指足心足少隂邪走足心冲脉入足下足本节足太隂之别名公孙去本节后一寸走阳明足跗足阳明下足跗足少阳循足跗上足厥隂上循足跗上廉足阳明之筋结于跗上冲脉别者出跗属上下足跟足太阳之筋上循跟足少隂循内踝之后别入跟中踵足太阳之筋循足外踝结于踵足少隂并足太隂之筋结于踵内踝足太隂上内踝前廉足厥隂上踝八寸交出太隂之后足太隂之筋上结于内踝足厥隂之筋上结于内踝之前足少隂之筋并足太隂之筋邪走内踝之下足少隂之别名大钟当踝后遶跟走太阳足厥隂之别名蠡沟去内踝五寸走少阳冲脉并少隂之经下入内踝之后硚脉上内踝之上外踝足太阳出外踝之后足少阳下出外踝之前足太阳之筋上结于踝足少阳之筋上结外踝足太阳之别名飞阳去踝七寸别走少隂足少阳之别名光明去踝五寸走厥隂足阳明之别名丰隆去踝八寸走太隂足胫足阳明循胫外廉足太隂循胫骨后足厥隂之别循胫足少阳之筋上循胫外廉冲脉循胫骨内廉温足胫冲脉下者伏行骭骨内腨足太阳下贯踹内足少隂上踹内足太阳之筋别者结于踝外三焦下腧上踝五寸别入贯腨肠膝足阳明下膝膑中足太隂上膝股内前廉足少阳出膝外亷足太阳之筋自外踝邪上结于膝足阳明之筋上结于膝外廉膝者筋之府辅骨足少阳下外辅骨之前足阳明之筋其支者结于外辅骨合少阳足太隂之筋直者络于膝内辅骨足少隂之筋与太阳之筋合而上结于内辅之下足少阳之筋支者别起外辅骨足厥隂之筋上结内辅之下腘中足太阳从后廉下合腘中足少隂出腘内廉足厥隂上腘内廉足太阳之正别入于腘中足太阳之经结于腘三焦下腧出腘中外廉冲脉邪入腘中上廉下廉足阳明下三里三寸为巨虚上廉复下上廉三寸为巨虚下廉大肠属上小肠属下足阳明胃脉也大肠合于巨虚上廉小肠合于巨虚下廉伏兔足阳明之筋直者上循伏兔足少阳之筋前者结于伏兔之上股足少隂上股内后廉足厥隂循股隂足太隂之筋上循隂股足少隂并太隂之筋而上循隂股冲脉循隂股内廉髀足太阳过髀枢循髀外足少阳横入髀厌中以下循髀阳足阳明之正上至髀足太隂之正上至髀足少阳之正绕髀足少阳之筋其支者上走髀足阳明之筋结于髀枢其直者上结于髀足太隂之筋上结于髀节诸筋者皆属于节谿北方黒色入通于肾故病在谿四末四末隂阳之㑹者此气之大络也阳受气于四末四街四街者气之径路也皮毛肌肉部皮毛西方生燥在体为皮毛肺者气之本其华在毛其充在皮肺之合皮也其荣毛也审平之纪其养皮毛肺合大肠大肠者皮其应肾合三焦膀胱三焦膀胱者腠理毫毛其应发肾者主蛰封藏之本其华在发肾之合骨也其荣发也肌三焦膀胱者仓廪之本其华在脣四白其充在肌肉脾之合肉也中央生湿在体为肉备化之纪其养肉脾合胃胃者肉其应筋骨血脉部筋爪东方生风在体为筋敷和之纪其养筋足厥隂络诸筋肝之合筋也其荣爪也肝者罢极之本其华在爪其充在筋肝合胆胆者筋其应筋者聚于隂噐而脉络于舌本骨北方生寒在体为骨肾者主蛰封藏之本其充在骨肾之合骨也静顺之纪其养在骨髓骨者髓之府血脉心者生之本其充在血脉心之合脉也南方生热在体为脉升明之纪其养血心合小肠小肠者脉其应藏府部肺审平从革坚成之纪其藏肺手太隂属肺手阳明络肺手少隂上肺足少隂直者入肺中足厥隂上注肺诸气者皆属于肺肺者气之本脾气散精上归于肺大肠手阳明属大肠手太隂下络大肠足太隂之别者入络肠胃胃足阳明属胃足太隂络胃手太阳抵胃足厥隂挟胃手太隂循胃口手太隂之筋散贯贲大肠小肠皆属于胃足太隂脉贯胃属脾脾备化卑监敦阜之纪其藏脾足太隂属脾足阳明络脾心升明伏明赫曦之纪其藏心手少隂起心中出属心系手太阳络心足太隂支者注心中足少隂支者络心足太阳循膂当心入散足少阳贯心足阳明上通于心手心主之别络心系督脉上贯心足太阳背俞注于心诸血者皆属于心小肠手太阳属小肠手少隂络小肠足太隂之别者入络肠胃膀胱足太阳属膀胱足少隂络膀胱三焦下腧并太阳之正入络膀胱约下焦三焦合入于委阳肾静顺涸流流衍之纪其藏肾足少隂属肾足太阳络肾足少隂之正别走太阳而合上至肾肾合三焦膀胱冲脉者十二经之海也与少隂之大络起于肾下冲脉下者注少隂之大络胞络者系于肾心包络手厥隂属心包络手少阳散络心包足少隂之别者上走心包三焦手少阳属三焦手厥隂络三焦三焦下腧在于足大指之前少阳之后出于腘中外亷名曰委阳是太阳络也手少阳经也三焦者足少阳太阳之所将太阳之别也手太隂之脉起中焦胆足少阳属胆足厥隂络胆肝敷和委和发生之纪其藏肝足厥隂属肝足少阳络肝足少隂上贯肝膈足少阳散之上肝前后隂部二隂北方黒色入通于肾开窍于二隂静顺之纪其主二隂隂器足厥隂过隂器足厥隂脉循隂器而络于肝足阳明之筋聚于隂器足太隂之筋直者聚于隂器足少隂之筋并太隂而上结于隂器足厥隂之筋结于隂器足厥隂之别者循胫上睪结于茎任脉者起于中极之下以上毛际督脉起于少腹以下骨中央女子入系廷孔其络循隂器合篡间绕篡后其男子循茎下至篡与女子等硚脉循隂股入隂前隂者宗筋之所聚太隂阳明之所合也冲脉者经脉之海也主渗灌谿谷与阳明合于宗筋隂阳总宗筋之㑹㑹于气街而阳明为之长毛际足厥隂入毛中足少阳出气街遶毛际足少阳之正入毛际合于厥隂睾足厥隂别者上睾邪在小肠者连睾系臀足太阳贯臀足太阳之筋上结于臀督脉别绕臀肛足太阳之正下尻五寸别入于肛尻足少阳之筋后者结于尻类经图翼卷五类经钦定四库全书类经图翼卷六明张介賔撰经络手太隂肺经穴肺经穴歌手太隂经十一穴中府云门天府列侠白尺泽孔最存列缺经渠太渊涉鱼际直出大指端内侧少商如韭叶中府在云门下一寸去任脉中行六寸乳上三肋间陷中动脉应手仰而取之肺之募也手足太隂之㑹刺三分留五唿灸三壮五壮主治肺急胷满喘逆善噎食不下肺胆寒热欬呕脓血肺风面肿汗出肩息背痛涕浊喉痺少气不得卧飞尸遁注瘿瘤此穴主写胷中之热其治多与大杼缺盆风府同千金云身体烦热刺中府又云上气欬逆短气气满食不下灸五十壮百证赋云同意舍能治胷满哽噎云门在巨骨下夹气户旁二寸去中行六寸陷中动脉应手举臂取之刺三分灸五壮甲乙经云刺太深令人逆息千金云灸五十壮主治伤寒四支热不已欬逆短气上冲心胷脇肋烦满彻痛喉痺瘿气臂不得举此穴主冩四支之热其治与肩髃委中腰俞大同千金云病瘿上气胷满灸百壮天府在臂臑内廉腋下三寸动脉陷中以鼻取之刺四分留三唿禁灸灸之令人气逆主治暴痺内逆肝邪相搏卒中恶风邪气血溢口鼻飞尸鬼注恶语悲泣善忘喘息不得安卧痎疟寒热目痃瘿气千金翼云身重嗜卧不自觉灸五十壮刺三分补之又病瘿恶气灸五十壮百证赋云兼合谷可追鼻中衂血侠白在天府下去肘上五寸动脉中手太隂之别刺四分留三唿灸五壮主治心痛气短干呕烦满尺泽在肘中约文上屈肘横文筋骨罅中动脉手太隂所入为合肺实写之刺三分留三唿灸三壮五壮甄权云臂屈伸横文间筋骨罅中不宜灸主治呕吐上气喉痺鼓颔心烦身痛不得汗舌干欬唾脓血心痛气短肺积息贲痎疟汗出中风肩背痛洒淅寒热风痺肘孪四支肿痛不得举脇痛腹胀小便数溺色变遗失无度面白善嚏悲愁不乐及小儿慢惊风可灸一壮千金翼云邪病四支重痛诸杂候尺泽主之一名鬼堂又治呕吐上气灸三壮七壮又治气短不语灸百壮玉龙赋云理筋急又云兼曲池疗肘臂挛痛灵光赋云吐血定喘须补此穴席𢎞赋云治五般肘痛又须鍼清冷渊以收功孔最在腕上七寸陷中手太隂之郄刺三分留三唿灸五壮主治热病汗不出灸三壮即汗出及欬逆肘臂痛屈伸难吐血失音头疼咽痛列缺在腕后侧上一寸五分滑氏曰以手交乂当食指末筋骨罅中是穴此手太隂之络从腕后别走阳明直出食指内亷出其端凡人有反闗脉者寸闗尺三部正脉不见而见于列缺阳谿此经脉虚而络脉满千金翼谓阳脉逆反大于寸口三倍者是也刺二分留三唿灸三壮慎酒麫生冷等物主治偏风口眼㖞斜手肘痛无力半身不随口噤不开痎疟寒热烦躁欬嗽喉痺呕沫纵脣健忘惊癎善笑妄言妄见面目四肢痈肿小便热痛实则肩背暴肿汗出虚则肩背寒慄少气不足以息四肢厥逆瘈瘲尸厥若患偏风灸至百壮若患腕劳灸七七壮甚妙千金云男子隂中疼痛尿血精出灸五十壮玉龙赋云兼太渊治欬𠻳风痰拦江赋云头部痛须寻之痰涎壅塞咽干宜此席𢎞赋云气刺两乳求太渊未应须写此穴偏正头疼求此又须重写太渊无不应通𤣥赋云堪治欬𠻳寒痰四总穴云头项须寻列缺千金十一穴云后谿并列缺治胷项有痛马丹阳天星十二穴云此穴善疗偏头患徧身风痺麻痰涎频上壅口噤不开牙若能明补写应手疾如拿经渠在寸口陷中手太隂所行为经刺三分留三唿禁灸灸则伤人神明主治痎疟寒热胷背拘急膨胀喉痺欬逆上气数欠伤寒热病汗不出心痛呕吐百证赋云兼大都治热病汗不出太渊在手掌后陷中手太隂所注为腧即原也脉㑹太渊毎日平旦寅时脉从此始故一难曰寸口者脉之大㑹刺二分留二唿灸三壮主治胷痺气逆欬𠻳呕哕饮水肺胀喘息不休噫气欬血心痛咽干烦躁狂言不得卧目痛生翳赤筋口噼缺盆痛肩背痛引臂髆溺色变遗失无度神农经曰治牙疼手腕无力疼痛可灸七壮玉龙赋云兼列缺治欬𠻳风痰席𢎞赋云治气刺两乳求太渊未应之时鍼列缺又云偏正头疼寻列缺重写太渊无不应又云五般肘痛寻尺泽太渊鍼后却收功鱼际在手大指本节后内侧陷中又云散脉中白肉际手太隂所熘为荥刺二分留三唿灸三壮主治酒病身热恶风寒虚热舌上黄头痛欬哕伤寒汗不出痺走胷背痛不得息目眩烦心少气寒慄喉咽干燥呕血唾血心痺悲恐腹痛食不下乳痈肢满肘挛溺出及疟方欲寒刺手足太隂阳明出血席𢎞赋云此穴兼承山崑崙治转筋目眩百证赋云兼液门能治喉痛一传此穴兼经渠通里可治汗不出者便得淋漓更兼三间三里便得汗至遍身一传齿痛不能食饮左患灸左右患灸右男三女四少商在手大指内侧端去爪甲角如韭叶白肉际宛宛中手太隂所出为井刺一分留三唿五吸宜用三稜鍼刺微出血洩诸藏之热不宜灸甲乙经云炙一壮一云三壮忌生冷主治项肿喉痺烦心呕哕心下满汗出欬逆痎疟振寒腹胀肠满雀目不明脣干唾沫引饮食不下寒慄鼓颔手挛指痛小儿乳蛾唐刺史成君绰忽项肿如升喉闭水粒不下甄权以三稜鍼刺之微出血立愈干坤生意云此为十井穴凡初中风卒暴昏沈痰涎壅盛不省人事牙闗𦂳闭药水不下急以三稜鍼刺此穴及少冲中冲闗冲少泽商阳使血气流行乃起死回生急救之妙穴太乙歌云男子痃癖取少商百证赋云兼曲泽治血虚口干天星秘诀云専治指痛挛急手阳明大肠经穴大肠经穴歌手阳明穴起商阳二间三间合谷藏阳谿偏歴歴温熘下亷上亷三里长曲池肘髎迎五里臂臑肩髃巨骨起天鼎扶突接禾髎终以迎香二十止商阳在手食指内侧去爪甲角如韭叶手阳明所出为井刺一分留一唿灸三壮主治胷中气满喘欬热病汗不出耳鸣耳聋寒热痎疟口干頥肿齿痛目盲恶寒肩背肢臂肿痛相引缺盆中痛灸三壮左取右右取左如食顷立已百证赋云兼太谿治寒疟有验干坤生意云此为十井穴凡初中风跌倒卒暴昏沈痰盛不省人事牙闗𦂳闭药水不下急以三稜鍼刺此穴及少商中冲少冲使血气流通乃急救回生之妙穴二间在食指本节前内侧陷中手阳明所熘为荥刺三分留六唿灸三壮主治颔肿喉痺肩背臑痛鼽衂齿痛目黄口干口眼歪斜饮食不通振寒伤寒水结玉龙赋云治牙疼妙席𢎞赋云兼阳谿治牙疼腰痛咽痺百证赋云兼隂郄能疏通寒慄恶寒通𤣥赋云治目昏不见天星秘诀云兼三里治牙疼头痛喉痺三间在食指本节后内侧陷中手阳明所注为腧刺三分留三唿灸二壮主治鼽衂热病喉痺咽中如梗下齿龋痛嗜卧胷腹满肠鸣洞泄寒热疟脣焦口干气喘目背痛善惊寒热结水多唾席𢎞赋云兼肾俞善除背痛风劳百证赋云兼攅竹治目中之漠漠捷经云治身热气喘口干目急合谷在手大指次指岐骨间陷中手阳明所过为原刺三分留六唿灸三壮主治伤寒大渴脉浮在表发热恶寒头痛嵴强风疹寒热痎疟热病汗不出偏正头痛面肿目翳脣吻不收瘖不能言口噤不开腰嵴引痛痿躄小儿乳蛾一云能下死胎妇人妊娠补合谷即堕胎千金云产后脉絶不还刺合谷入三分急补之神农经云治鼻衂目痛不明牙疼喉痺疥疮可灸三壮至七壮拦江赋云伤寒无汗写合谷补复熘若汗多不止便补合谷冩复熘神效席𢎞赋云兼太冲治手连肩嵴痛难忍又兼曲池治两手不如意又云睛明治眼若未效合谷光明不可缺又云冷𠻳先宜补合谷又须鍼冩三隂交百证赋云兼天府治鼻衂天星秘诀云兼三隂交治脾病血气又云兼内庭治寒疟面肿及肠鸣四总穴云面口合谷收千金十一穴云曲池兼合谷可彻头疼马丹阳天星十二穴云疗头疼并面肿疟病热还寒体热身汗出目暗视茫然齿龋鼻衂血口噤不开言鍼入五分深能令病自安阳谿在手腕中上侧两筋间陷中手阳明所行为经刺三分留七唿灸三壮主治狂言喜笑见鬼热病烦心掌中热汗不出目赤烂翳厥逆头痛胸满不得息寒热痰疟呕沬喉痺耳鸣齿痛惊掣肘臂不举痂疥席𢎞赋云兼二间治牙疼腰痛喉痺百证赋云兼解谿治惊悸怔忡又云兼肩髃能消病丙风之热极偏历在手腕后三寸手阳明络别走太隂刺三分留七唿灸三壮主治痎疟寒热癫疾多言目视耳鸣喉痺口㖞咽干鼻衂齿痛汗不出标幽赋云刺偏历利小便治大人水蛊温熘在手腕后小士五寸大士六寸明堂云腕后五寸六寸间手阳明郄刺三分灸三壮主治伤寒哕逆噫隔气闭寒热头痛喜笑狂言见鬼吐沫口舌肿痛喉痺面虚肿肠鸣腹痛四肢肿疼肩不得举百证赋云兼期门治伤寒项强下亷在曲池下四寸辅骨下去上亷一寸辅兑肉其分外斜刺五分留五唿灸三壮主治劳瘵狂言头风痺痛飱泄小腹满小便血小肠气面无颜色痃癖腹痛不可忍食不化气喘涎出乳痈此穴主写胃中之热与气冲三里巨虚上亷治同上亷在三里下一寸曲池下三寸其分独抵阳明之㑹外斜刺五分灸五壮主治脑风头痛胸痛喘息半身不遂肠鸣小便濇大肠气滞手足不仁此穴主写胃中之热与气冲三里巨虚下亷治同三里在曲池下二寸兑肉之端按之肉起刺三分灸三壮主治中风口癖手足不随五劳虚乏羸痩霍乱遗失失音齿痛颊肿瘰疬手痺不仁席𢎞赋云此穴治腰背痛连脐不休下鍼麻重须写得气不用留又云手足上下鍼三里食癖气块凭此取百证赋云兼少海治手臂麻顽通𤣥赋云专治肩背痛曲池在肘外辅骨屈肘曲骨之中以手拱胸取之手阳明所入为合刺七分留七唿灸三壮一云百壮主治伤寒振寒余热不尽胸中烦满热渴目眩耳痛瘰疬喉痺不能言瘈瘲癫疾绕踝风手臂红肿肘中痛偏风半身不遂风邪泣出臂膊痛筋缓无力屈伸不便皮肤干燥痂疥妇人经脉不通神农经云治手肘臂膊疼细无力半身不遂发热胸前烦满可灸十四壮玉龙赋云兼人中可治痿仆兼尺泽治肘痛标幽赋云兼肩井甄权刺臂痛而复射百证赋云逺达阳陵治半身不遂又云兼少冲治发热验席𢎞赋云兼合谷治两手不如意千金云治瘿恶气诸病丙疹灸随年壮又十三鬼穴此名鬼臣若遇百邪癫狂当于第十二次下火鍼千金十一穴云此与合谷可彻头疼秦承祖明堂云主大人小儿遍身风疹痂疥马丹阳天星十二穴云善治肘中痛偏风手不收挽弓开不得臂痪莫梳头喉痺促欲死发热更无休遍身风癣癞鍼着即时瘳肘髎在肘大骨外亷陷中与天井相并相去一寸四分刺三分灸三壮主治肘节风痺臂痛不举麻木不仁嗜卧五里在肘上三寸行向里大脉中央一云在天府下五寸禁刺灸三壮一曰十壮玉版篇曰迎之五里中道而止五至而已五徃而藏之气尽矣小鍼解曰夺隂者死言取尺之五里五徃者也皆谓此穴主治风劳惊恐吐血欬𠻳嗜卧肘臂疼痛难动胀满气逆寒热瘰疬目视痎疟百证赋云兼臂臑能愈瘰疬臂臑在肘上七寸䐃肉端肩髃下一寸两筋两骨罅宛宛陷中平手取之手阳明络也络手少阳之臑㑹一曰手足太阳阳维之㑹刺三分灸三壮明堂禁刺灸七壮一曰灸至百壮主治臂痛无力寒热瘰疬颈项拘急千金云治瘿气灸随年壮百证赋云兼五里能愈瘰疬肩髃在膊骨头肩端上两骨罅陷中举臂取之有空手太阳阳明阳硚之㑹一曰足少阳阳硚之㑹刺六分留六唿灸三壮至七七壮以瘥为度主治中风偏风半身不遂肩臂筋骨痠痛不能上头伤寒作热不已劳气泄精憔悴四支热诸瘿气瘰疬昔有病风痺臂痛无力不能挽弓甄权于此进鍼即可射此穴若灸偏风不遂自七壮至七七壮止不可过多恐致臂细若风病筋骨无力乆不瘥当多灸不畏细也然灸不如刺忌酒肉五辛浆水此穴主写四肢之热与云门委中腰俞治同千金云灸瘿气左右相当男左十八右十七壮女右十八左十七壮再三以差止玉龙赋云可疗风湿搏于两肩天星秘诀云手臂挛痛取肩髃百证赋云兼阳谿能消病丙风之热极巨骨在肩尖上行两乂骨间陷中手阳明阳硚之㑹刺一寸五分灸三壮五壮一曰禁刺主治惊癎吐血胷中有瘀血臂痛不得屈伸天鼎在颈中缺盆上直扶突后一寸甲乙经曰直扶突气舍后一寸五分气府论註曰在扶突后半寸刺三分灸三壮主治喉痺嗌肿不得食暴瘖气哽百证赋云兼间使治失音扶突在颈当曲颊下一寸甲乙经曰在人迎后一寸五分仰而取之一云气舍后一寸五分由此上贯颊入下齿中刺四分灸三壮甲乙经曰刺三分主治欬𠻳多唾上气喘息喉中如水鸡暴瘖气破项瘿禾髎直鼻孔下夹水沟旁五分刺三分灸三壮主治尸厥口不可开鼻疮息肉鼻塞鼽衂灵光赋云刺两鼻衂迎香在禾髎上一寸鼻孔旁五分手足阳明之㑹刺三分禁灸主治鼻塞不闻香臭瘜肉多涕有疮鼽衂喘息不利偏风㖞斜浮肿风动面痒状如蛊行玉龙赋云能消眼热之红又攻鼻窒为最席𢎞赋云耳聋气痞鍼听㑹更写此穴足阳明胃经穴胃经穴歌四十五穴足阳明承泣四白巨髎经地仓大迎登颊车下闗头维对人迎水突气舍连缺盆气户库房屋翳屯膺窻乳中下乳根不容承满出梁门闗门太乙滑肉起天枢外陵大巨里水道归来达气冲髀闗伏兔走隂市梁邱犊鼻足三里上巨虚连条口底下巨虚下有丰隆解谿冲阳陷谷同内庭厉兑阳明穴大指次指之端终承泣在目下七分上直瞳子陷中阳硚任脉足阳明三脉之㑹刺三分禁灸一曰禁不宜鍼主治冷泪出瞳子痒逺视昏夜无见口眼㖞斜四白在目下一寸直瞳子向頄骨颧穴正视取之刺三分禁灸甲乙经曰灸七壮一曰下鍼宜慎若深即令人目乌色主治头痛目眩目赤生翳瞤动流泪眼弦痒口眼㖞僻不能言巨髎夹鼻孔旁八分直瞳子阳硚足阳明之㑹由此入上齿中复出循地仓刺三分灸七壮主治瘈瘲脣颊肿痛口㖞目瞕青盲无见逺视䀮䀮面风鼻䪼肿脚气膝胫肿痛百证赋云兼肾俞治胸膈停留瘀血地仓夹口吻旁四分外如近下微有动脉若久患风其脉亦有不动者手足阳明任脉阳硚之㑹刺三分留五唿灸七壮或二七壮重者七七壮病左治右病右治左艾炷宜小如麤钗脚若过大口反㖞却灸承浆即愈主治偏风口眼歪斜牙闗不开齿痛颊肿目不得闭失音不语饮食不收水浆漏落眼瞤动逺视䀮䀮昏夜无见灵光赋云地仓能止口流涎玉龙赋云兼颊车疗口㖞大迎在曲颔前一寸三分骨陷中动脉本经自大迎循颊车上耳前下闗头维其支者从大迎前下人迎寒热病篇曰臂阳明有入鸠徧齿者名曰大迎则此为手足阳明之㑹刺三分留七唿灸三壮主治风痉口瘖口噤不开脣吻瞤动颊肿牙痛舌强不能言目痛不得闭口㖞数欠风壅面肿寒热瘰疬百证赋云兼颧髎治目眩颊车在耳下曲颊端近前陷中侧卧开口取之刺三分灸三壮一曰灸七壮至七壮炷如小麦主治中风牙闗不开失音不语口眼歪斜颊肿牙痛不可嚼物颈强不得回顾凡口眼㖞斜者㖞则左写右补斜则左补右冩灵光赋云鍼齿痛玉龙赋云兼地仓疗口㖞下闗在客主人下耳前动脉下亷合口有空开口则闭侧卧闭口取之足阳明少阳之㑹刺三分留七唿灸三壮本输篇曰刺之则欠不能呿者此也耳中有干擿禁不可灸一曰不可乆留鍼主治偏风口眼㖞斜耳鸣耳聋痛痒出脓失欠牙闗脱臼头维在额角入髪际夹本神旁一寸五分神庭旁四寸五分足少阳阳明之㑹刺三分没皮向下禁灸主治头风疼痛如破目痛如脱泪出不明玉龙赋云兼攅竹能治目疼头痛百证赋云兼临泣可治泪出人迎在颈下夹结喉旁一寸五分大动脉应手仰而取之足阳明少阳之㑹甲乙经曰夹结喉以候五藏气禁灸气府论註曰刺可入四分过深杀人主治吐逆霍乱胸满喘唿不得息项气闷肿食不下鍼入四分天星秘诀云耳鸣腰痛先此后耳门及三里水突在颈大筋前直人迎下夹气舍上内贴气喉刺三分灸三壮主治欬逆上气咽喉痈肿短气喘息不得卧气舍在颈大筋前直人迎下夹天突邉陷中贴骨尖上有缺刺三分灸五壮主治欬逆上气肩肿项强不能回顾喉痺哽咽食饮不下瘿瘤缺盆在肩上横骨陷者中为五藏六府之道刺三分留七唿灸三壮刺太深令人逆息孕妇禁鍼主治喘急息贲欬嗽胸满水肿瘰疬寒热缺盆中肿外溃伤寒胸中热不已喉痺汗出一曰主写胸中之热治与大杼中府风府同气户在巨骨下夹俞府两旁各二寸去中行四寸陷中仰而取之刺三分灸三壮五壮主治欬逆上气胸背痛支满喘急不得息不知味席𢎞赋云此穴攻噎若不愈兼灸气海百证赋云兼华葢穴除脇肋痛有验库房在气户下一寸六分去中行四寸陷中仰而取之刺三分灸三壮五壮主治胸胁满欬逆上气唿吸不利唾脓血浊沫屋翳在库房下一寸六分去中行四寸陷中仰而取之刺三分灸五壮主治欬逆上气唾脓血浊痰身肿皮肤痛不可近衣淫泺瘈瘲不仁百证赋云兼至隂穴治遍身风痒之疼多膺牕在屋翳下一寸六分巨骨下四寸八分去中行四寸陷中仰而取之刺四分灸五壮主治胸满短气不得卧肠鸣注泄乳痈寒热乳中当乳之中微刺禁灸甲乙经曰禁不可刺气府论注曰刺灸之生蚀疮疮中有清汁脓血者可治疮中有瘜肉若蚀疮者死一传胎衣不下以乳头向下尽处但灸之即下乳根在乳中下一寸六分去中行四寸陷中仰而取之刺三分灸三壮五壮主治胷下满痛臂痛乳痛凄凄寒热霍乱转筋四厥神农经云治胷下满痛上气喘急可灸七壮玉龙赋云兼俞府治气𠻳痰哮捷经云治忧噎华陀明堂云主膈气不下食噎病千金云治反胃吐食上气灸两乳下各一寸以瘥为度居家必用云灸欬逆凡久病得欬逆最为恶候其法于乳下一指许正与乳相直间陷中女人即屈乳头度之乳头齐处是穴艾炷如小豆许灸三壮男左女右火到肌即瘥不瘥则不可治不容在第四肋端幽门旁一寸五分去中行二寸对巨阙甲乙经曰去任脉二寸至两肘端相去四寸按甲乙经曰腹自不容以下至气冲二十四穴夹幽门两旁各一寸五分诸书皆同及考幽门则止去中行五分是不容以下诸穴当去中行二寸而诸云三寸者非今悉改为二寸刺五分灸五壮主治腹满痃癖胷背肩胁引痛心痛唾血喘𠻳呕吐痰癖腹虚鸣不嗜食疝瘕承满在不容下一寸去中行二寸对上脘刺三分灸五壮甲乙经云刺八分主治腹胀肠鸣胁下坚痛上气喘急食饮不下肩息隔气唾血千金云夹巨阙相去五寸名承满主肠中雷鸣相逐痢下灸五十壮梁门在承满下一寸去中行二寸对中脘刺三分灸五壮甲乙经作刺八分孕妇禁灸主治胸胁积气饮食不思气块疼痛大肠滑泄完谷不化可灸七壮至二十一壮闗门在梁门下一寸去中行二寸对建里刺八分灸五壮一云五分三壮主治积气胀满肠鸣切痛泄痢不食走气侠脐急痛痎疟振寒遗溺太乙在闗门下一寸去中行二寸对下脘刺八分灸五壮一云五分三壮主治心烦癫狂吐舌滑肉门在太乙下一寸天枢上一寸去中行二寸对水分刺八分灸五壮一云五分三壮主治癫狂呕逆吐血重舌舌强天枢夹脐旁二寸去肓俞一寸五分陷中大肠募也刺五行留七唿灸五壮拔萃云百壮千金云魂魄之舍不可鍼孕妇不可灸主治奔豚泄泻赤白痢水痢不止食不化水肿腹胀肠鸣上气冲胷不能久立久积冷气遶脐切痛时上冲心烦满呕吐霍乱寒疟不嗜食身黄痩女人症瘕血结成块漏下月水不调淋浊带下千金云久冷及妇人症癖小便不通肠鸣泻痢绕脐绞痛灸百壮三报之又云吐血腹痛雷鸣灸百壮又云狂言恍惚灸百壮又云霍乱先下痢灸二七壮不瘥更二七壮男左女右标幽赋云治虚损百证赋云兼水泉治月潮违限一传治夹膝疼痛腹中气块久泻不止虚损劳弱可灸二十一壮外陵在天枢下一寸去中行二寸对隂交刺三分灸五壮甲乙经作刺八分主治腹痛心下如悬下引脐痛大巨在天枢下二寸去中行二寸对石门刺五分灸五壮甲乙经刺八分主治小腹胀满烦渇小便难㿉疝四肢不收惊悸不眠水道在大巨下三寸去中行二寸刺一寸五分灸五壮一曰刺八分半主治肩背强急痠痛三焦膀胱肾气热结大小便不利疝气偏坠妇人小腹胀痛引隂中月经至则腰腹胀痛胞中瘕子门寒千金云主三焦膀光肾中热气灸随年壮百证赋云兼筋缩専治嵴强归来在水道下二寸去中行二寸刺八分灸五壮一曰刺二分半主治奔豚九疝隂丸上缩入腹引痛妇人血藏积冷气冲在归来下䑕谿上一寸动脉应手宛宛中去中行二寸骨空论王氏註曰在毛际两旁䑕鼷上一寸脉动处也刺禁论王氏註曰气街之中胆胃脉也胆之脉循胁里出气街绕毛际胃之脉夹脐入气街中冲脉所起刺三分留七唿灸七壮甲乙经曰灸之不幸使人不得息一云禁不可鍼艾炷如大麦主治逆气上攻心腹胀满不得正卧奔豚㿗疝淫泺大肠中热身热腹痛隂肿茎痛妇人月水不利小腹痛无子妊娠子上冲心产难胞衣不下一云此穴主写胃中之热与三里巨虚上下亷同千金云治石水灸然谷气冲四满章门百证赋云兼冲门治带下产崩东垣曰主血多诸证以三稜鍼刺此穴出血立愈髀闗在膝上伏兔后交文中一云在膝上一尺二寸刺六分灸三壮一云刺三分禁灸主治腰痛膝寒足麻木不仁黄疸痿痺股内筋络急小腹引喉痛伏兔在膝上六寸起肉间正跪坐而取之一云在膝葢上七寸左右各三指按捺上有肉起如兔状因以此名刺五分禁灸千金云狂邪鬼语灸百壮亦可五十壮主治脚气膝冷不得温风痺妇人八部诸疾隂市在膝上三寸伏兔下陷中拜而取之一云在膝内辅骨后大筋下小筋上屈膝得之刺三分留七唿禁灸刺腰痛论註曰伏兔下陷者中灸三壮即此主治腰膝寒如注水痿痺不仁不得屈伸寒疝小腹痛满少气千金云水肿大腹灸随年壮玉龙赋云兼风市能驱腿足之乏力通𤣥赋云膝胻痛隂市能医灵光赋云専治两足拘挛席𢎞赋云心疼手颤少海间若要除根覔隂市梁邱在膝上二寸两筋间足阳明郄刺三分灸三壮主治脚膝痛冷痺不仁不可屈伸足寒大惊乳肿痛神农经云治膝痛屈伸不得可灸三壮七壮犊鼻在膝髌下胻骨上骨解大筋陷中形如牛鼻故名一曰在膝头下近外窟解中刺六分灸三壮一曰刺三分刺禁论曰刺膝髌出液为跛故刺此者不可轻也主治膝痛不仁难跪起脚气若膝髌痈肿溃者不可治不溃者可疗若犊鼻坚鞕勿便攻之先用洗熨而后微刺之愈灵光赋云善治风邪湿三里在膝眼下三寸胻骨外㢘大筋内宛宛中坐而竖膝低跗取之极重按之则跗上动脉止矣足阳明所入为合刺五分留七唿灸三壮千金云灸二百壮至五百壮一云小儿忌灸三里三十外方可灸不尔反生疾秋月不宜出血恐土虚也主治胃中寒心腹胀痛逆气上攻藏气虚惫胃气不足恶闻食臭腹痛肠鸣食不化大便不通腰痛膝弱不得俯仰小肠气此穴主写胃中之热与气冲巨虚上下亷同秦承祖曰诸病皆治食气水气蛊毒痃癖四支肿满膝胻痠痛目不明华陀云疗五劳七伤羸痩虚乏瘀血乳痈外台明堂云人年三十已外若不灸三里令气上冲目使眼无光葢以三里能下气也一传心疼者灸此穴及承山立愈以其中有瘀血故写此则愈千金云三里内庭治肚腹病妙又身重肿坐不欲起风劳脚疼灸五十壮刺五分补之又邪病大唿骂走三里主之名鬼邪神农经云治心腹胀满胃气不足饮食不化痃癖气块吐血腹内诸疾五劳七伤灸七壮太乙歌云兼束骨刺治项强肿痛体重腰瘫玉龙赋云兼絶骨三隂交能治连延脚气又治心悸虚烦又兼水分隂交蛊胀宜刺又合太冲中封治行步艰楚百证赋云兼隂交治中邪霍乱灵光赋云治气上壅又兼阳陵隂陵申脉照海治脚气及在腰之疾席𢎞赋云治手足上下疾亦治食癖气块又云虚喘宜寻三里中又胃中有积刺璇玑此穴功亦多又气海专治五淋又须鍼三里又治耳内蝉鸣腰欲折须兼五㑹补冩之始妙又云若鍼肩井须三里不刺之时气未调又治腰连胯痛又治脚肿脚痛须兼悬钟阳陵隂陵三隂交太冲行气并治指头麻木又腕骨腿疼写此穴又兼风府鍼度浅深更寻三里治膀胱气未散通𤣥赋云能却五劳之羸痩又云治冷痺捷法云治食不充饥天星秘诀云耳鸣腰痛先五㑹后耳门三里又云胃停宿食后寻三里起璇玑又云兼二间治牙疼头痛并喉痺又云兼期门治伤寒过经不出汗四总穴云肚腹三里留马丹阳天星十二穴云能除心胁痛腹胀胃中寒肠鸣并泄泻眼肿膝胫痠伤寒羸痩损气蛊及诸般年过三旬后鍼灸眼光全增治法云治五劳七伤腰痛不举喉痺胁间暴痛不得息欬𠻳多痰足痿足热腹中瘀血水肿隂气不足热病汗不出喜呕口干身反折口噤鼓颔胃气不足闻食即吐泄痢水谷不化消渴遗尿失气阳厥恶寒头眩小便不利悉宜鍼灸上巨虚在三里下三寸两筋骨陷中举足取之海论曰冲脉者其输下出于巨虚之上下亷巨虚上亷足阳明与大肠合刺三分灸三壮甲乙经作刺八分千金云灸以年为壮数主治藏气不足偏风脚气腰腿手足不仁足胫痠骨髓冷疼不能久立侠脐腹痛肠中切痛飱泄食不化喘息不能行腹胁支满狂走此穴主写胃中之热与气冲三里下巨虚治同条口在三里下五寸下廉上一寸举足取之刺五分灸三壮甲乙经云刺八分主治足膝麻木寒痠肿痛趺肿转筋湿痺足下热足缓不收不能久立天星秘诀云兼冲阳絶骨治足缓难行下巨虚在上㢘下三寸两筋骨陷中蹲地举足取之巨虚下㢘足阳明与小肠合又为冲脉下输刺三分灸三壮一曰刺八分主治胃中热毛焦肉脱汗不得出少气不嗜食暴惊狂言喉痺面无颜色胸胁痛飱泄脓血小肠气偏风腿痿足不履地热风风湿冷痺胻肿足跗不收女子乳痈此穴主冩胃中之热与气冲三里上巨虚同丰隆在外踝上八寸下㢘胻骨外㢘陷中足阳明络别走太隂刺三分灸三壮主治头痛面肿喉痺不能言风逆癫狂见鬼好笑厥逆胷痛如刺大小便难怠惰腿膝痠痛屈伸不便腹痛肢肿足清寒湿太乙歌云兼上脘刺心疼呕吐伤寒吐蚘玉龙赋云兼肺俞治痰嗽又云合涌泉闗元可治尸劳席𢎞赋云専治妇人心痛百证赋云兼强间治头痛难禁解谿在冲阳后一寸五分足腕上系鞋带处陷中一曰在足大指次指直上跗上陷者宛宛中刺疟论註曰在冲阳后三寸半气穴论註曰二寸半甲乙经曰一寸半足阳明所行为经刺五分留五唿灸三壮主治风气面浮头痛目眩生翳厥气上冲喘欬腹胀颠疾烦心悲泣惊瘈转筋霍乱大便下重股膝胻肿又写胃热善饥不食食即支满腹胀及疗痎疟寒热须兼刺厉兑三里解谿商邱出血神农经云治腹胀脚腕痛目眩头疼可灸七壮玉龙赋云兼商邱邱墟堪追脚痛百证赋云兼阳谷治惊悸怔忡一传腹虚肿及足胫虚肿灸之效一传气逆发噎将死灸之效冲阳在足跗上五寸髙骨间动脉去陷谷二寸足阳明所过为原刺三分留十唿灸三壮刺禁论曰刺跗上中大脉血出不止死即此穴也主治偏风面肿口眼㖞斜齿龋伤寒发狂振寒汗不出腹坚大不嗜食发寒热足痿跗肿或胃疟先寒后热喜见日月光得火乃快然者于方热时刺之出血立寒天星秘诀云兼条口絶骨治足缓难行陷谷在足大指次指外间本节后陷中去内庭二寸足阳明所注为腧刺五分留七唿灸三壮一曰刺三分主治面目浮肿及水病善噫肠鸣腹痛汗不出振寒痎疟疝气少腹痛或胃脉弦者冩此则木平而胃气自盛千金云治水病灸随年壮百证赋云兼下脘能平腹内肠鸣内庭在足大指次指外间陷中足阳明所熘为荥刺三分留十唿灸三壮甲乙经云刺二分留二十唿主治四支厥逆腹满不得息恶闻人声振寒咽痛口㖞齿龋鼻衂病丙疹赤白痢疟不嗜食一𫝊主疗乆疟不愈并腹胀玉龙赋云兼临泣能理小腹之䐜通𤣥赋云治腹膨休迟千金十一穴云三里内庭治肚腹病妙捷经云治石蛊又云大便不通宜冩此天星秘诀云兼合谷治寒疟面肿及肠鸣马丹阳天星十二穴云能治四肢厥喜静恶闻声病丙疹咽喉痛数欠及牙疼疟疾不思食耳鸣鍼便清厉兑在足大指次指端去爪甲如韭叶按本输篇曰厉兑者足大指内次指之端也经脉经筋等篇俱云中指缪刺篇曰邪客于足阳明之络刺足中指次指爪甲上各一痏据此诸篇之説可见中指次指之间皆阳明脉气所发也足阳明所出为井刺一分留一唿灸一壮主治尸厥口噤气絶状如中恶心腹满水肿热病汗不出寒热疟不食面肿喉痺齿龋恶风鼻不利多惊发狂好卧足寒膝膑肿痛百证赋云与隠白相谐治梦魇不宁足太隂脾经穴脾经穴歌足太隂脾由足拇隠白先从内侧起大都太白继公孙商邱直上三隂坞漏谷地机隂陵泉血海箕门冲门前府舍腹结大横上腹哀食窦天谿连胸乡周荥大包尽二十一穴太隂全隠白在足大指内侧端去爪甲角如韭叶足太隂所出为井刺一分留三唿灸三壮主治腹胀喘满不得卧呕吐食不下胸中痛烦热暴泄衂血尸厥不识人足寒不得温妇人月事过时不止刺之立愈小儿客忤惊风百证赋云兼厉兑治梦魇不宁大都在大指本节后内侧骨缝白肉际陷中足太隂所熘为荥刺三分留七唿灸三壮主治热病汗不出不得卧身重骨痛伤寒手足逆冷腹满呕吐闷乱腰痛不可俛仰四肢肿痛凡妇人孕不论月数及生产后未满百日俱不宜灸千金云治大便难灸随年壮又霍乱下泻不止灸七壮席𢎞赋云兼横骨治气滞腰痛不能立百证赋云兼经渠治热病汗不出太白在足大指后内侧核骨下赤白肉际陷中足太阴所注为腧即原也刺三分留七唿灸三壮主治身热烦满腹胀食不化呕吐泻痢脓血腰痛大便难气逆霍乱腹中切痛肠鸣膝股胻痠转筋身重骨痛玉龙赋云治痔漏通𤣥赋云能宣导于气冲公孙在足大指内侧本节后一寸内踝前陷中正坐合足掌相对取之太隂络别走阳明刺四分留七唿灸三壮甲乙经曰留二十唿主治寒疟不食癎气好大息多寒热汗出喜呕卒面肿心烦多饮胆虚腹虚水肿腹胀如鼓脾冷胃痛神农经云治腹胀心疼可灸七壮席𢎞赋云治肚疼须兼内闗相应标幽赋云脾冷胃疼写公孙而立愈拦江赋云兼照海治伤寒四日太隂经再行内闗施截法截法云治九种心疼一切冷气痰涎隔闷胸中隠痛脐腹胀满气不消化胁肋下痛起坐艰难泄泻不止里急后重胸中刺痛两胁胀满气攻疼痛中满不快翻胃吐食气隔五噎饮食不下胃脘停痰口吐清水中脘停食疼刺不已呕吐痰涎眩晕不止心疟令人心内怔忡肝胆令人气色苍苍恶寒发热脾疟令人怕寒腹中痛肺疟令人心寒惊怕肾疟令人洒淅寒热腰嵴强痛疟疾大热不退或先寒后热及先热后寒疟疾心胸疼痛疟疾头痛眩晕吐痰不已疟疾骨节痠痛疟疾口渇不已胃疟令人善饥而不能食胆疟令人恶寒惊怕睡卧不安黄汗疸四肢俱肿汗出染衣黄疸遍身皮肤黄及面目小便俱黄谷疸食毕则头眩心中拂郁酒疸身目俱黄心中俱痛面发赤班小便赤黄女劳疸身目俱黄发热恶寒小便不利已上凡三十症先以公孙为主治然后随症取各穴应之商邱在内踝下微前陷中前有中封后有照海此穴居中内踝下有横文如偃口形足太隂所行为经刺三分留七唿灸三壮主治胃脘痛腹胀肠鸣不便脾虚令人不乐身寒善太息心悲气逆喘呕舌强脾积痞气黄疸寒疟体重肢节痛怠惰嗜卧骨疽痔疾隂股内痛狐疝走引小腹疼痛不可俛仰神农经云治脾虚腹胀胃脘痛可灸七壮玉龙赋云兼解谿邱墟堪追脚痛百证赋云専治痔漏最良三隂交在内踝上除踝三寸骨下陷中足三隂之交㑹刺三分留七唿灸三壮妊娠不可刺主治脾胃虚弱心腹胀满不思饮食脾病身重四肢不举飱泄痢血痃癖脐下痛不可忍中风卒厥不省人事膝内廉痛足痿不行凡女人产难月水不禁赤白带下先写后补小肠疝气偏坠木肾肿痛小便不通浑身浮肿先补后写千金云内踝上三寸絶骨宛宛中灸五十壮主欬逆虚劳寒损忧恚筋骨挛痛又主心中欬逆洩注腹满喉痺项颈满肠痔逆气痔血隂急鼻衂骨疮大小便澁鼻中干燥烦满狂易走气凡二十二种病皆当灸之也又云男女梦与人交洩精三隂交灸五壮喜梦洩神良又治霍乱手足逆冷灸七壮不瘥更七壮又治劳淋灸百壮三报之又痔疾刺入三分亦主大便不利又治气㿗水㿗卵偏大上入腹灸随年壮玉龙赋云兼三里絶骨治连延脚气百证赋云兼鍼气海専司白浊久遗精席𢎞赋云冷𠻳宜补合谷却须写此穴又云脚痛膝肿鍼三里又须兼悬钟二陵三隂交太冲引气并治指头麻木天星秘诀云兼合谷治脾病血气又云兼承山治胸膈痞满饮食自喜干坤生意云兼大敦治小肠疝气昔有宋太子善医术出逢一妊妇太子诊之曰是一女也徐文伯亦诊曰此一男一女也太子性急欲剖视之文伯曰臣能鍼而落之为写三隂交补手阳明合谷应鍼而落果如文伯之言故妊娠不可刺此穴且能落死胎漏谷在内踝上六寸骨下陷中刺三分留七唿灸三壮主治膝痺脚冷不仁肠鸣腹胀痃癖冷气小腹痛饮食不为肌肤小便不利失精地机在膝下五寸内侧骨下陷中伸足取之一曰在别走上一寸孔在膝下五寸足太隂郄刺三分灸五壮主治腰痛不可俛仰溏泄腹胀水肿不嗜食精不足小便不利足痺痛女子症瘕百证赋云兼血海治妇人经事之改常隂陵泉在膝下内辅骨下陷中伸足取之或曲膝取之与少阳经阳陵泉内外相对一曰稍髙一寸足太隂所入为合刺五分留七唿灸三壮主治腹中寒痛胀满喘逆不得卧小便不利气淋寒热不节腰痛不可俛仰霍乱疝瘕遗尿泄㵼隂痛足膝红肿神农经云治小便不通疝瘕可灸七壮千金云小便失禁不觉刺五分灸随年壮又水肿不得卧灸百壮玉龙赋云兼阳陵治膝肿之难消太乙歌云肠中切痛隂陵调灵光赋云治脚气席𢎞赋云治心胸满兼承山饮食自思又云脚痛膝肿鍼三里又须兼悬钟二陵三隂交太冲行气并治指头麻木百证赋云兼水分能去水肿脐盈通𤣥赋云能开通水道天星秘诀云若是小肠连脐痛先刺隂陵后涌泉血海在膝膑上一寸内廉白肉际陷中一云在膝内辅骨上横入五分刺五分灸五壮主治女子崩中漏下月事不调带下逆气腹胀先补后写又主肾藏风两腿疮痒湿不可当百证赋云兼地机治妇人经事之改常又云兼冲门治痃癖有验灵光赋云兼气海疗五淋箕门在鱼腹上越两筋间隂股内㢘动脉应手一云股上起筋间甲乙经曰太隂内市刺三分留六唿灸三壮一云禁刺主治小便不通遗尿䑕鼷肿痛冲门上去大横五寸在府舍下横骨两端约文中动脉去腹中行三寸半足太隂厥隂之㑹刺七分灸五壮主治中寒积聚淫泺隂疝妊娠冲心难乳百证赋云兼气冲治带下产崩又云兼血海治痃癖府舍在腹结下三寸去腹中行三寸半足厥隂太隂隂维之㑹甲乙经曰此脉上下入腹络胸结心肺从胁上至肩此太隂郄三隂阳明支别刺七分灸五壮主治疝癖腹胁满痛上下抢心积聚痺痛厥气霍乱腹结在大横下一寸三分去腹中行三寸半刺七分灸五壮主治欬逆遶脐腹痛中寒泻痢心痛大横在腹哀下三寸五分平脐去中行三寸半足太隂隂维之㑹刺七分灸五壮主治大风逆气四肢不举多寒善悲千金云主多寒洞痢肢不举灸随年壮又云多汗四肢不举少力灸横文五十壮在侠脐相去七寸亦属此穴百证赋云兼天冲穴治反张悲哭腹哀在日月下一寸五分去腹中行三寸半足太隂隂维之㑹刺三分灸五壮甲乙经云刺七分主治寒中食不化大便脓血腹痛食窦在天谿下一寸六分陷中举臂取之刺四分灸五壮主治胸胁支满欬唾逆气饮不下膈有水声天谿在胸乡下一寸六分陷中仰而取之刺四分灸五壮主治胷满喘逆上气喉中作声妇人乳肿贲痈胸乡在周荥下一寸六分陷中仰而取之刺四分灸五壮主治胸胁支满引背痛不得卧转侧周荥在中府下一寸六分陷中仰而取之刺四分灸五壮主治胸满不得俛仰欬逆食不下大包在渊腋下二寸脾之大络布胸脇中出九肋间及季脇端总统隂阳诸络由脾灌溉五藏刺三分灸三壮主治胸中喘痛腹有大气不得息实则其身尽寒虚则百节皆纵手少隂心经穴心经穴歌手少隂心起极泉青灵少海灵道全通理隂郄神门下少府少冲小指边极泉在臂内腋下筋间动脉入胸中刺三分灸七壮主治心胁满痛肘臂厥寒四肢不收干呕烦渇目黄青灵在肘上三寸伸肘举臂取之滑氏曰自极泉下循臑内后廉行太隂心主两经之后歴青灵穴甲乙经无此穴灸三壮主治头痛目黄振寒胁痛肩臂不举少海在肘内亷节后陷中又云肘内大骨下去肘端五分肘内横文头屈肘向头取之手少隂所入为合刺五分灸三壮一曰禁灸主治寒热齿痛目眩发狂癫癎羊鸣呕吐涎沬项不得回头风疼痛气逆瘰疬肘臂腋胁痛挛不举千金云主腋下瘰疬漏臂疼痛风痺瘙漏屈伸不得鍼三分留七唿写五唿席𢎞赋云心疼手颤少海间若要除根覔隂市百证赋云兼三里穴治两臂顽木灵道在掌后一寸五分一曰一寸手少隂所行为经刺三分灸三壮主治心痛悲恐干呕瘈瘲肘挛暴瘖不能言通里在腕侧后一寸陷中手少隂络别走手太阳经刺三分灸三壮主治热病头痛目眩面热无汗懊憹暴瘖心悸悲恐畏人喉痺苦呕虚损数欠少气遗溺肘臂肿痛妇人经血过多崩漏神农经云治目眩头疼可灸七壮玉龙赋云疗心惊百证赋云兼大钟治倦言嗜卧马丹阳云治欲言声不出懊憹及怔忡实则四肢重头顋面颊红声平仍欠数喉闭气难通口则不能食暴瘖面无容毫鍼微微刺方信有神功隂郄在掌后脉中去腕五分当小指之后刺三分灸三壮主治鼻衂吐血失音不能言霍乱胸中满洒淅恶寒厥逆惊恐心痛标幽赋云止盗汗治小儿之骨蒸百证赋云兼二间能疎通寒慄恶寒又云兼后谿治盗汗之多出神门在掌后鋭骨端陷中当小指后手少隂所注为腧刺三分留七唿灸三壮一云七壮炷如小麦主治疟疾心烦欲得冷饮恶寒则欲就温咽干不嗜食惊愦心痛少气身热面赤发狂喜笑上气呕血吐血遗溺失音健忘心积伏梁大人小儿五癎证手臂挛掣玉龙赋云治癫癎失意百证赋云同上脘治发狂奔走少府在小指本节后骨缝陷中直劳宫手少隂所熘为荥刺二分灸三壮一曰七壮主治痎疟久不愈振寒烦满少气胸中痛悲恐畏人臂痠肘腋挛急隂挺出隂痒隂痛遗尿偏坠小便不利少冲在手小指内侧端去爪甲角如韭叶手少隂所出为井刺一分留一唿灸一壮一曰三壮主治热病烦满上气心火炎上眼赤血少呕吐血沬及心痛冷痰少气悲恐善惊口热咽酸胸胁痛乍寒乍热臑臂内后廉痛手挛不伸玉龙赋云可治心虚热壅百证赋云兼曲池治发热干坤生意云此为十井穴凡初中风跌倒卒暴昏沈痰涎壅满不省人事牙闗𦂳闭药水不下急以三稜鍼刺少商商阳中冲闗冲少泽及此穴使气血流通乃起死回生急救之妙穴手太阳小肠经穴小肠经穴歌手太阳经小肠穴少泽先于小指设前谷后谿腕骨间阳谷须同养老列支正小海上肩贞臑俞天宗秉风合曲垣肩外复肩中天窻循次上天容此经穴数一十九还有颧髎入聴宫少泽在手小指外侧端去爪甲角一分陷中甲乙经曰在小指之端去爪甲一分陷中手太阳所出为井刺一分留二唿灸一壮主治痎疟寒热汗不出喉痺舌强心烦欬𠻳瘈瘲臂痛颈项痛不可顾目生翳及疗妇人无乳先写后补千金云耳聋不得眠刺小指外侧端近甲入一分半补之玉龙赋云治妇人乳肿百证赋云兼肝俞可治攀晴灵光赋云除心下寒干坤生意云此为十井穴凡初中风卒暴昏沈痰涎壅盛不省人事急以三稜鍼刺少商商阳中冲少冲及此穴使气血流通乃起死回生急救之妙穴前谷在手小指外侧本节前陷中手太阳所熘为荥刺一分留三唿灸三壮主治热病汗不出痎疟癫疾耳鸣喉痺颈项颊肿引耳后欬𠻳目翳鼻塞吐衂臂痛不得举妇人产后无乳后谿在手小指本节后外侧横文尖上陷中仰手握拳取之一云在手腕前外侧拳尖起骨下陷中手太阳所注为腧刺一分留二唿灸一壮一云三壮主治痎疟寒热目翳鼻衂耳聋胸满项强癫癎臂肘挛急五指尽痛神农经云治项强不得回顾脾寒肘疼灸七壮玉龙赋云专治时疫痎疟拦江赋云专治督脉病癫狂百证赋云兼环跳治腿痛又云偕劳宫可治消疸又云同隂郄治盗汗之多出通𤣥赋云治头顶痛立安千金十一穴云兼列缺治胸项有痛一传治蚤食午吐午食晚吐灸此左右二穴九壮立愈捷法云疗手足挛急屈伸艰难手足俱颤不能行步握物颈项强痛不能回顾顋颊红肿咽喉闭塞水饮不下心肺二经热病双蛾喉痛肺与三焦热病单蛾咽肿上下牙两颊疼痛牙闗𦂳急不开颈项红肿耳聋气痞疼痛耳内或鸣或痒或痛雷头风眩晕呕吐痰涎肾虚头痛头重不举肝厥头晕及头目昏沈偏正头风疼痛两额颅睂角疼痛太阳痛头项拘急痛引肩背醉后头风呕吐不止恶闻人言眼赤痛冲风泪下不已破伤风因他事触发浑身发热癫狂已上凡三十余证先以后谿主治后随证加各穴分治之腕骨在手外侧腕前起骨下陷中手太阳所过为原刺二分留三唿灸三壮主治热病汗不出胁下痛不得息颈项肿寒热耳鸣目出冷涙生翳狂惕偏枯臂肘不得屈伸疟疾烦闷头痛惊风瘈瘲五指掣挛凡心与小肠火盛者当写此浑身热盛先补后写肩背冷痛先写后补玉龙赋云又兼中脘治脾虚黄疸通𤣥赋云腕骨袪黄阳谷在手外侧腕中鋭骨下陷中手太阳所行为经刺二分留三唿灸三壮主治癫疾发狂妄言左右顾热病汗不出脇痛项肿寒热耳聋耳鸣齿痛臂不举小儿瘈瘲舌强百证赋云兼侠谿治颔肿口禁养老在手外踝骨上一空腕后一寸陷中手太阳郄刺三分灸三壮主治肩臂痠痛肩欲折臂如拔手不能上下目视不明百证赋云兼天柱治目视䀮䀮张仲文传灸治仙法疗腰重痛不可转侧起坐艰难及筋挛脚痺不可屈伸支正在腕后外亷五寸手太阳络别走少隂刺三分留七唿灸三壮主治五劳癫狂惊风寒热颔肿项强头痛目眩风虚惊恐悲忧腰背痠四肢乏弱肘臂不能屈伸手指痛不能握百证赋云兼飞阳可治目眩小海在肘内大骨外去肘端五分陷中屈手向头取之手太阳所入为合刺二分留七唿灸五壮七壮主治肘臂肩臑颈项痛寒热齿根肿风眩疡肿小腹痛五癎瘈瘲肩贞在肩曲胛下两骨解间肩髃后陷中刺五分灸三壮主治伤寒寒热颔肿耳鸣耳聋缺盆肩中热痛风痺手足不举臑俞在肩髎后大骨下胛上㢘陷中举臂取之手足太阳阳维阳硚之㑹刺八分灸三壮主治臂痠无力肩痛引胛寒热气肿痠痛天宗在秉风后大骨下陷中刺五分留六唿灸三壮主治肩臂痠疼肘外后亷痛颊颔肿秉风在肩上天髎外小髃骨举臂有空手太阳阳明手足少阳之㑹刺五分灸三壮主治肩痛不可举曲垣在肩中央曲胛陷中按之应手痛刺五分灸三壮甲乙经曰十壮主治肩臂热痛拘急周痺肩外俞在肩胛上亷去嵴三寸陷中与大杼平刺六分灸三壮主治肩胛痛发寒热引项挛急周痺寒至肘肩中俞在肩胛内亷去嵴大椎旁二寸陷中刺三分留七唿灸十壮甲乙经作三壮主治欬𠻳上气唾血寒热目视不明天窻在颈大筋前曲颊下扶突后动脉应手陷中刺三分灸三壮甲乙经作刺六分主治颈瘿肿痛肩胛引项不得回顾颊肿齿噤耳聋喉痛暴瘖千金云狂邪鬼语灸九壮病丙疹灸七壮天容在耳下曲颊后刺一分灸三壮主治瘿气颈痈不可回顾不能言齿噤耳鸣耳聋喉痺咽中如梗寒热胸满呕逆吐沬颧髎在面頄骨下廉鋭骨端陷中手少阳太阳之㑹刺二分禁灸主治口㖞面赤目黄眼瞤不止䪼肿齿痛百证赋云兼大迎治目眩妙聴宫在耳中珠子大如赤小豆手足少阳手太阳之㑹刺三分灸三壮主治失音癫疾心腹满耳内蝉鸣耳聋百证赋云兼脾俞能袪心下之悲悽类经图翼卷六类经钦定四库全书类经图翼卷七明张介宾撰经络足太阳膀胱经穴膀胱经穴歌足太阳经六十三晴明攅竹曲差叅五处承光接通天络却玉枕天柱邉大杼风门引肺俞厥隂心膈肝胆居脾胃三焦肾俞次大肠小肠膀胱如中膂白环皆二行去嵴中间二寸许上髎次髎中复下㑹阳须向尻旁取还有附分在三行二椎三寸半相当魄户膏肓与神堂譩譆膈闗魂门旁阳纲意舍及胃仓肓门志室连胞肓秩邉承扶殷门穴浮郄相隣是委阳委中再下合阳去承筋承山相次长飞阳附阳达崑崙㒒参申脉过金门京骨束骨近通谷小指外侧寻至隂睛明在目内眦外一分宛宛中气府论註曰手足太阳足阳明隂阳硚五脉之㑹刺一分半留六唿灸三壮甲乙经曰刺六分一曰禁灸主治目痛视不明见风泪出努肉攀睛白翳眦痒疳眼头痛目眩凡治雀目者可乆留鍼然后速出之席𢎞赋云治眼若未效并合谷光明不可缺百证赋云兼行间可治雀目汗气灵光赋云治努肉攅竹在眉头陷者中刺一分留六唿不宜灸甲乙经云灸三壮明堂用细三稜鍼刺之宣泄热气眼目大明宜刺三分出血主治目视䀮䀮泪出目眩瞳子痒眼中赤痛及腮脸瞤动不卧玉龙赋云兼头维治目疼头痛百证赋云兼三间可治目中漠漠通𤣥赋云脑昏目赤写此曲差在神庭旁一寸五分入髪际正头取之刺二分灸三壮五壮主治目不明头痛鼻塞鼽衂臭涕顶巅痛身心烦热汗不出五处在曲差后五分夹上星旁一寸五分刺三分留七唿灸三壮甲乙经曰不可灸主治嵴强反折瘈瘲颠疾头痛戴眼眩晕目视不明承光在五处后一寸五分水热穴论註曰五处后一寸甲乙经五处后二寸刺三分禁灸主治头风风眩呕吐心烦鼻塞不利目翳口㖞通天在承光后一寸五分一曰横直百㑹旁一寸五分刺三分留七唿灸三壮主治头旋项痛不能转侧鼻塞偏风口㖞衂血头重耳鸣狂走瘈瘲恍惚青盲内障千金云瘿气面肿灸五十壮百证赋云能去鼻内无闻之苦络却在通天后一寸五分甲乙经一寸三分刺三分留五唿灸三壮一曰禁刺主治头旋口㖞鼻塞项肿瘿瘤内障耳鸣玉枕在络却后一寸五分甲乙经曰在络却后七分夹脑户旁一寸三分起肉枕骨上入后髪际三分刺三分留三唿灸三壮一曰禁刺主治目痛如脱不能逺视脑风头项痛鼻塞无闻千金云多汗寒热灸五十壮刺三分百证赋连𩕄㑹疗头风天柱侠项后大筋外㢘髪际陷中刺二分留六唿灸三壮一曰刺五分禁灸主治头旋脑痛鼻塞泪出项强肩背痛足不任身目瞑不欲视百证赋云连养老治目中䀮䀮又云连束骨治项强多恶风大杼在项后第一椎下两旁相去嵴中各二寸陷中正坐取之海论曰冲脉者其输上在于大杼气穴论註曰督脉别络手足太阳三脉之㑹刺三分留七唿灸五壮七壮一曰禁灸非有大急不可灸也主治伤寒汗不出腰嵴项背强痛不得卧喉痺烦满痎疟头痛欬𠻳身热目眩癫疾筋挛瘈瘲膝痛不可屈伸凡刺疟疾脉满大者刺此并譩譆穴出血随人肥痩刺之不已刺委中风门立已席𢎞赋云大杼若连长强寻小肠气痛即行鍼风门在二椎下两旁各去嵴中二寸正坐取之督脉足太阳之㑹热府腧也刺五分留七唿灸五壮主治伤寒头痛项强目瞑鼽嚏胸中热呕逆上气喘卧不安身热黄疸痈疽发背此穴能写一身热气常灸之永无痈疽疮疥等患神农经云伤风欬𠻳头痛鼻流清涕可灸十四壮及治头疼风眩鼻衂不止千金云上气短气欬逆胸背彻痛灸百壮肺俞在三椎下去嵴中各二寸又以手搭背左取右右取左当中指末处是穴正坐取之千金曰肺俞对乳引绳度之刺三分留七唿灸三壮一云灸百壮素问曰刺中肺三日死主治五劳传尸骨蒸肺风肺痿欬𠻳呕吐上气喘满虚烦口干目眩支满汗不出腰嵴强痛背偻如龟寒热瘿气黄疸此穴主写五藏之热与五藏俞治同神农经曰治欬𠻳吐血唾红骨蒸虚劳可灸十四壮千金云治吐血唾血上气欬逆喉痺灸随年壮又气短不语灸百壮又治水注口中涌水出灸肺俞及三隂交随年壮又瘿肿上气短气灸百壮又盗汗寒热恶寒灸随年壮刺五分玉龙赋云兼丰隆治痰𠻳百证赋云兼天突治欬𠻳连声干坤生意云同陶道身柱膏肓治虚损五劳七伤𦂳要法厥隂俞在四椎下去嵴中二寸正坐取之刺三分灸七壮主治欬逆牙痛心痛结胸呕吐烦闷千金云主胸中膈气积聚好吐灸随年壮心俞在五椎下去嵴中二寸正坐取之刺三分留七唿按甲乙经曰禁灸故世医皆谓可鍼不可灸殊不知刺中心一日死乃素问之所戒又岂可易鍼耶千金方言风中心急灸心俞百壮服续命汤又吐逆不得食者灸百壮是又当权其缓急也主治偏风半身不随食噎积结寒热心气闷乱烦满恍惚心惊汗不出中风偃卧不得冒絶发癎悲泣呕吐欬血发狂健忘此穴主写五藏之热与五藏俞同神农经云小儿气不足者数嵗不能语可灸五壮艾炷如麦粒玉龙赋云兼肾俞治腰肾虚乏之梦遗百证赋云兼神道治风癎常发自宁捷经云治忧噎一传主疗心虚遗精盗汗补之膈俞在七椎下去嵴中二寸正坐取之为血之㑹刺三分留七唿灸三壮一云灸至百壮主治心痛周痺膈胃寒痰暴痛心满气急吐食反胃痃癖五积气块血块欬逆四支肿痛怠惰嗜卧骨蒸喉痺热病汗不出食不下腹胁胀满此血㑹也诸血病者皆宜灸之如吐血衂血不已虚损昏晕血热妄行心肺二经呕血藏毒便血不止千金云胪胀脇腹满灸百壮三报之又治吐逆不得食今日食明日吐灸百壮肝俞在九椎下去嵴中二寸正坐取之刺三分留六唿灸三壮素问曰刺中肝五日死主治气短欬血多怒脇肋满闷欬引两脇嵴背急痛不得息转侧难反折上视惊狂鼽衂眩晕痛循眉头黄疸鼻痠热病后目中出泪眼目诸疾热痛生翳或热病瘥后因食五辛患目呕血或疝气筋痉相引转筋入腹此穴主写五藏之热与五藏俞治同千金云吐血酸削灸百壮又胸满心腹积聚疼痛灸百壮又气短不语灸百壮玉龙赋云目昏血溢肝俞辨其虚实标幽赋云兼命门能使瞽者见秋毫百证赋云兼少泽可治攀睛一传治气痛项疬吐酸胆俞在十椎下去嵴中二寸正坐取之刺五分留七唿灸三壮素问曰刺中胆一日半死主治头痛振寒汗不出腋下肿心腹胀满口干苦咽痛呕吐翻胃食不下骨蒸劳热目黄胸胁痛不能转侧百证赋云兼阳纲可治目黄捷经云兼膈俞治劳噎脾俞在十一椎下去嵴中各二寸正坐取之刺三分留七唿灸三壮素问云刺中脾十日死主治痃癖积聚肋下满痎疟寒热黄疸腹胀痛吐食不食饮食不化或食饮倍多烦热嗜卧身日羸痩泄痢善欠体重四支不收此穴主写五藏之热与五藏俞同千金云食不消化洩痢不作肌肤胀满水肿灸随年壮三报之又虚劳尿血白浊灸百壮百证赋云兼听宫能袪心下之悲悽又兼膀胱俞治脾虚谷食不消捷经云治思噎食噎一传治水肿鼓胀气满泄泻年乆不止及乆年积块胀痛胃俞在十二椎下去嵴中二寸正坐取之刺三分留七唿灸三壮一曰灸随年壮主治胃寒吐逆翻胃霍乱腹胀支满肌肤疲痩肠鸣腹痛不嗜食嵴痛筋挛小儿羸痩食少不生肌肉及小儿痢下赤白秋末脱肛肚疼不可忍艾炷如大麦百证赋云兼魂门治胃冷食不化一传治水肿鼓胀气膈不食泄泻年乆不止多年积块三焦俞在十三椎下去嵴中二寸正坐取之刺五分灸三壮一曰三分五壮主治伤寒身热头痛吐逆肩背急腰嵴强不得俛仰藏府积聚胀满膈塞不通饮食不化羸痩水谷不分腹痛下痢肠鸣目眩千金云少腹坚大如盘盂胸腹胀满饮食不消妇人症聚痩瘠灸三焦俞百壮三报之仍灸气海百壮又云主五藏六府积聚心腹满腰嵴痛吐逆寒热小便不利灸随年壮又治尿血灸百壮肾俞在十四椎下与脐平去嵴中二寸正坐取之刺三分留七唿灸三壮一曰灸以年为壮素问曰刺中肾六日死主治虚劳羸痩面日黄黒耳聋肾虚水藏乆冷腰痛梦遗精滑脚膝拘急身热头重振寒心腹䐜胀两胁满痛引少腹少气溺血便浊淫泺赤白带下月经不调隂中痛五劳七伤虚惫无力足寒如氷洞洩食不化身肿如水男女乆积气痛变成劳疾此穴主写五藏之热与五藏俞同千金云肾间风虚灸百壮又小便浊梦遗失精灸百壮又云肾俞主五藏虚劳少腹弦急胀热灸五十壮老少减之若虚冷可百壮横三间寸灸之又消渇口干同腰目灸之又尿血灸百壮又百病水肿灸百壮玉龙赋云兼命门治老人便多又兼心俞治腰肾虚乏之梦遗百证赋云兼巨髎穴能除胸膈停留瘀血通𤣥赋云能写尽腰股之痛一传治色慾过度虚肿耳痛耳鸣大肠俞在十六椎下去嵴中二寸伏而取之刺三分留六唿灸三壮主治嵴强不得俛仰腰痛腹胀绕脐切痛肠澼泻痢食不化大小便不利千金云胀满雷鸣灸百壮三报之灵光赋云治大便病小肠俞在十八椎下去嵴中二寸伏而取之刺三分留六唿灸三壮主治膀胱三焦津液少便赤不利淋沥遗尿小腹胀满㽲痛泻痢脓血脚肿心烦短气五痔疼痛妇人带下千金云洩注五痢便脓血腹痛灸百壮又主三焦膀胱寒热津液赤白洞泄腰嵴痛小水不利妇人带浊灸五十壮又消渇口干不可忍者灸百壮横三间寸灸之灵光赋云治小便病膀胱俞在十九椎下去嵴中二寸伏而取之刺三分留六唿灸三壮一云七壮主治小便赤澁遗尿洩痢腰嵴腹痛隂疮脚膝寒冷无力女子症瘕百证赋云兼脾俞治脾虚谷食不消中膂内俞在二十椎下去嵴中二寸夹嵴胛起肉间伏而取之刺三分留六唿灸三壮主治肾虚消渇腰嵴强痛不得俛仰肠冷赤白痢疝痛汗不出胁腹胀痛百证赋云兼陶道治嵗热时行捷径云主腰痛夹嵴膂上下按之从后顶至此穴痛者灸之立愈白环俞在二十一椎下去嵴中二寸伏而取之刺五分灸三壮甲乙经云刺八分得气则写写讫多补之不可灸主治腰嵴痛不得坐卧疝痛手足不仁二便不利温疟筋挛痺缩虚热闭塞一云主治梦遗白浊肾虚腰痛先写后补赤带写之白带补之月经不调亦补之百证赋云兼委中治背连腰痛大验上髎在腰髁骨下一寸夹嵴两旁第一空陷中缪刺论註曰腰下夹尻有空骨各四葢即此四髎穴也刺腰痛论註曰上髎当髁骨下陷中余三髎少斜下按之陷中是也足太阳少阳之络刺三分留七唿灸七壮主治大小便不利呕逆腰膝冷痛寒热疟鼻衂妇人絶嗣隂中痒痛隂挺出赤白带下次髎夹嵴旁第二空陷中刺三分留七唿灸七壮一曰三壮主治大小便淋赤不利心下坚胀腰痛足清疝气下坠引隂痛不可忍肠鸣泄泻赤白带下中髎夹嵴旁三空陷中刺二分留十唿灸三壮主治五劳七伤二便不利腹胀飱泄妇人少子带下月经不调下髎夹嵴旁四空陷中刺腰痛篇及缪刺论王註皆曰足厥隂支别者与太隂少阳结于腰踝下侠嵴第三第四骨空中其穴即中髎下髎也刺二分留十唿灸三壮一曰刺二寸主治肠鸣泄㵼二便不利下血腰痛引小腹急痛女子淋浊不禁百证赋云湿热湿寒下髎定㑹阳在隂尾尻骨两旁甲乙经曰督脉气所发刺二分灸五壮一曰刺八分主治腹中寒气泄泻肠澼便血乆痔阳气虚乏隂汗湿附分在二椎下附项内亷两旁相去嵴中各三寸半正坐取之手足太阳之㑹刺三分灸五壮甲乙经作刺八分主治肘臂不仁肩背拘急风客腠理颈痛不得回顾魄户在三椎下去嵴中各三寸半正坐取之刺五分灸五壮一曰刺三分灸百壮主治虚劳肺痿肩膊胸背连痛三尸走注项强喘逆烦满呕吐此穴主写五藏之热与五藏俞同神农经云治虚劳发热可灸十四壮百证赋云兼膏肓治劳瘵传尸膏肓俞在四椎下五椎上去嵴中各三寸半正坐曲嵴取之千金翼云先令病人正坐曲嵴伸两手以臂着膝前令正直手大指与膝头齐以物支肘勿令臂动乃从胛骨上角摸索至胛骨下头其间当有四肋三间依胛骨之际相去骨际如容侧指许按其中一间空处自觉牵引肩中是其穴也左右各灸至百壮或三五百多至千壮当气下然如流水之降若停痰宿疾亦必下也若病人已困不能正坐当令侧卧挽上臂令前索孔穴灸之又法但以右手搭左肩上中指稍所不及处是其穴也左手亦然乃以前法灸之其有不能乆坐伸臂者亦可伏衣上伸两臂令人挽两胛骨使相离逺不尔胛骨覆穴不得其真也所伏衣当令大小得宜不尔则前却亦失其穴也此穴灸后令人阳气日盛当消息自为补养令得平复则诸病无所不治又法如其人骨节分明则以椎数为凖若嵴背肥厚骨节难寻须以大椎至尾骶量分三尺折取之不然则以平脐十四椎命门为则逐椎分寸取之则穴无不真然取大椎之法除项骨三节不在内或人亦有项骨短而无可寻者但当以平肩之处为第一椎以次求之可无差也捷径云灸膏肓功效诸书例能言之而取穴则未也千金等方之外庄绰论之最详然繁而无统不能归定于一余尝以意取之令病人两手交在两䏝上灸时亦然胛骨遂开其穴立见以手指摸索第四椎下两旁各三寸四肋三间之中按之痠疼是穴灸至千壮少亦七七壮当依千金立㸃立灸坐㸃坐灸卧㸃卧灸为的刘瑾云取膏肓二穴当除第一椎小骨不算若连第一椎数下当在五椎下两旁各三寸半共折七寸分两旁按其痠疼处乃是真穴每依此灸疗多获全愈灸七七壮至百壮千壮一云灸后当灸足三里以引火实下此穴自晋以前所未有乃后人之所增也主治百病无所不疗虚羸痩损五劳七伤诸病梦遗失精上气欬逆痰火发狂健忘胎前产后可灸二七至七七壮百证赋云兼魄户治劳瘵传尸灵光赋云治背嵴痛风劳一切诸病干坤生意云兼陶道身柱肺俞治虚损五劳七伤𦂳要之穴神堂在五椎下去嵴中各三寸半陷中正坐取之刺三分灸五壮此穴主写五藏之热与诸藏俞同主治腰嵴强痛不可俛仰洒淅寒热胸腹满逆时噎譩譆在肩䏝内亷六椎下去嵴中各三寸半正坐取之甲乙经曰以手痛按之病者唿譩譆是穴葢因其痛也刺六分留七唿灸五壮一曰二七壮至百壮主治大风热病汗不出劳损不得卧温疟乆不愈胸腹胀闷气噎肩背脇肋痛急目痛劾逆鼻衂忌苋菜白酒千金云多汗疟病灸五十壮膈闗在七椎下去嵴中各三寸半陷中正坐开肩取之刺五分灸五壮主治背痛恶寒嵴强呕吐饮食不下胸中噎闷大小便不利此亦血㑹治诸血病魂门在九椎下相去嵴中各三寸半陷中正坐取之刺五分灸三壮主治尸厥走注胸背连心痛食不下腹中雷鸣大便不节小便黄赤此穴主写五藏之热与五藏俞同百证赋云兼胃俞治胃冷食难化标幽赋云筋挛骨痛者补此阳纲在十椎下去嵴中三寸半陷中正坐取之刺五分灸三壮七壮主治肠鸣腹痛食不下小便濇身热消渇目黄腹胀泄痢百证赋云兼胆俞治目黄意舍在十一椎下去嵴中三寸半陷中正坐取之刺五分灸七壮一云五十壮至百壮主治背痛腹胀大便泄小便黄呕吐恶风寒饮食不下消渇目黄此穴主写五藏之热与五藏俞同百证赋云兼中府能除胀满噎塞胸背脇痛恶寒呕吐胃仓在十二椎下去嵴中各三寸半正坐取之刺五分灸五壮一云五十壮主治腹满水肿食不下恶寒背嵴痛不可俛仰肓门在十三椎下去嵴中各三寸半又肋间陷中前与鸠尾相直正坐取之刺五分灸三壮气府论註云三十壮主治心下痛大便坚妇人乳痛有余志室在十四椎下去嵴中各三寸半陷中正坐取之刺五分灸三壮七壮主治隂肿隂痛失精小便淋沥背嵴强腰胁痛腹中坚满霍乱吐逆不食大便难此穴主写五藏之热与五藏俞同胞肓在十九椎下去嵴中各三寸半陷中伏而取之刺五分灸五壮七壮主治腰嵴痛恶寒小腹坚肠鸣大小便不利秩邉在二十一椎下去嵴中各三寸半陷中伏而取之刺五分灸三壮主治腰痛五痔小便赤澁承扶在尻臀下股隂上约文中刺七分留七唿灸三壮甲乙经作刺二寸主治腰嵴相引如解乆痔臀肿大便难胞寒小便不利殷门在承扶下六寸腘上两筋之间刺七分留七唿灸三壮主治腰嵴不可俛仰恶血流注外股肿浮郄在委阳上一寸屈膝得之刺五分灸三壮主治霍乱转筋小腹膀胱热大肠结股外筋急髀枢不仁委阳在承扶下六寸屈伸取之邪气藏府病形篇曰三焦合入于委阳甲乙经曰委阳三焦下辅腧也在足太阳之前少阳之后出于腘中外亷两筋间此足太阳别络也刺七分留五唿灸三壮主治腰嵴腋下肿痛不可俛仰引隂中不得小便胸满身热瘈瘲颠疾小腹满飞尸遁注痿厥不仁本输篇曰三焦下输出于委阳并太阳之正入络膀胱约下焦实则闭癃虚则遗溺遗溺则补之闭癃则写之百证赋云兼天池穴腋肿鍼而速散委中在腘中央约文动脉陷中伏卧屈足取之足太阳所入为合刺五分留七唿灸三壮一云禁灸春月勿令出血葢太阳合肾肾王于冬水衰于春故春无令出血主治大风眉髪脱落太阳疟从背起先寒后热熇熇然汗出难已头重转筋腰嵴背痛半身不遂遗溺小腹坚风痺髀枢痛膝痛足软无力凡肾与膀胱实而腰痛者刺出血妙虚者不宜刺慎之此穴主写四肢之热委中者血郄也凡热病汗不出小便难衂血不止嵴强反折瘈瘲癫疾足热厥逆不得屈伸取其经血立愈太乙歌云虚汗盗汗补委中玉龙赋云合人中除腰嵴痛闪之难制又云兼居髎环跳除腿风湿痛百证赋云兼白环俞治背连腰痛已试千金十一穴云委中崑崙治腰背痛相连四总穴云腰背委中求马丹阳天星十二穴云治腰痛不能举沈引嵴梁痠风癎及转筋疼痛难移展风痺复无常热病不能当膝头难伸屈鍼入即安康合阳在膝腘约文下二寸刺六分灸五壮主治腰嵴强引腹痛隂股热胻痠肿寒疝偏坠女子崩带不止百证赋云兼交信治女子少气下血承筋在腨肠中央陷中脚根上七寸灸三壮禁刺主治寒痺腰背拘急腋肿大便闭五痔腨痠脚跟痛引少腹转筋霍乱鼽衂千金云霍乱转筋灸五十壮承山在兑腨肠下分肉间陷中一云腿肚下尖分肉间刺七分灸五壮至七七壮然灸不及鍼主治头热鼻衂寒热癫疾疝气腹痛痔肿便血腰背痛膝肿胫痠跟痛霍乱转筋战慄不能行立凡有邪热者可写之千金云灸转筋随年壮神验霍乱灸百壮玉龙赋云兼长强灸痔最妙席𢎞赋云隂陵泉治心胸满兼此穴而饮食自思又云兼鱼际崑崙治转筋目眩立消灵光赋云治转筋并乆痔百证赋云刺长强兼承山善主肠风新下血天星秘诀云兼内踝尖治转筋并眼花又云兼隂交治胸膈痞满自喜饮食马丹阳云善治腰疼痛痔疾大便难脚气并膝肿两足尽寒痠展转成时疫战慄疟憎寒霍乱及转筋刺之立便安今时多用此穴治伤寒立效亦有初发疟疾者灸之立已飞阳在足外踝上七寸后陷中足太阳络别走少隂刺三分灸三壮主治痔痛不得起坐脚痠肿不能立歴节风不得屈伸癫疾寒疟头目眩逆气千金云疟实则腰背痛虚则鼻衂飞阳主之百证赋云兼支正可治目眩附阳在足外踝上三寸太阳前少阳后筋骨之间阳硚之郄刺五分留七唿灸三壮一云七壮主治霍乱转筋腰痛不能立髀枢股胻痛痿厥风痺不仁头重䪼痛时有寒热四肢不举屈伸不能崑崙在足外踝后五分跟骨上陷中细动脉应手足太阳所行为经刺三分留七唿灸三壮主治腰尻脚气足腨肿痛不能步立头痛鼽衂肩背拘急欬喘目眩隂肿痛产难胞衣不下小儿发癎瘈瘲玉龙赋云兼申脉太谿善疗足肿之迍灵光赋云能住喘愈脚气神农经云治腰尻痛足痛不能履地肩背拘急可灸七壮又治小儿隂肿可灸三壮炷如小麦席𢎞赋云兼鱼际承山治转筋目眩立消千金云胞衣不出鍼足太阳入四分穴在外踝下后一寸宛宛中者意必此穴又云疟多汗腰痛不能俛仰目如脱项似拔崑崙主之千金十一穴云兼委中治腰背痛相连捷径云治偏风马丹阳天星十二穴云治转筋腰尻痛䏝重更连隂头疼嵴背急暴喘满冲心举步行不得动足即呻吟若欲求安乐须寻此穴鍼增治法云治目䀮䀮如脱头热鼻衂肚胀痛不得息霍乱大便泄风癎口噤不开小儿隂肿头眩转筋吐逆尸厥中恶膝盖暴痛㒒参在跟骨下陷中拱足得之足太阳阳硚之㑹刺三分留七唿灸七壮主治腰痛足痿不收足跟痛霍乱转筋吐逆尸厥癫癎狂言见鬼膝痛灵光赋云后跟痛在㒒参求申脉在足外踝下五分陷中容爪甲许白肉际阳硚脉所生刺三分留七唿灸三壮主治风眩癫疾腰脚痛膝胻寒痠不能坐立如在舟车中气逆腿足不能屈伸妇人气血痛一云脚气红肿写之若麻木无力先写后补神农经曰治腰痛可灸五壮玉龙赋云兼太谿崑崙善疗足肿之迍标幽赋云兼金门治头风头痛拦江赋云能除寒与热偏正头风及心惊耳鸣鼻衂胸中满遇麻木者虚当补逄疼痛者写而迎灵光赋云阳硚隂硚及阳陵隂陵四穴治脚气取之又兼三里同治脚气亦去在腰诸疾千金方十三鬼穴云此名鬼路当在第五次下火鍼治百邪癫狂捷法云治腰背强不可俛仰支节烦痛牵引腰脚中风不省人事中风不语中风半身瘫痪偏枯疼痛无时中风四肢麻木不仁手足搔痒不能握物中风口眼㖞斜牵连不已角弓反张眼目盲视口噤不开语言蹇濇腰嵴肩背疼痛头项强痛不得回顾腰痛起止艰难手足背生毒臂背生毒已上凡二十余证先以申脉主治后随证加各穴分治之金门在足外踝下一寸足太阳郄阳维别属也刺一分灸三壮一云刺三分灸七壮炷如小麦主治霍乱转筋尸厥癫癎疝气膝胻痠不能立小儿张口摇头身反百证赋云兼邱墟可医转筋通𤣥赋云兼申脉治头风头痛京骨在足小指外侧本节后大骨下赤白肉际陷中可按而得足太阳所过为原刺三分留七唿灸七壮主治腰嵴痛如折髀不可曲项强不能回顾筋挛善惊痎疟寒热目眩内眦赤烂头痛鼽衂癫病狂走束骨在足小指外侧本节后陷中赤白肉际足太阳所注为腧刺三分留三唿灸三壮主治肠澼泄泻疟痔癫癎发背痈疔头痛目眩内眦赤痛耳聋腰膝痛项强不可回顾太乙歌云兼三里刺治项强肿痛体重腰瘫百证赋云连天柱治项强多恶风秦承祖云治风热胎赤两目眦烂通谷在足小指外侧本节前陷中足太阳所熘为荥刺二分留五唿灸三壮主治头痛目眩项痛鼽衂善惊目䀮䀮结积留饮食多不化失欠千金云诸结积留饮澼囊胸满饮食不消灸通谷五十壮至隂在足小指外侧去爪甲角如韭叶足太阳所出为井刺一分留五唿灸三壮五壮主治风寒头重鼻塞目痛生翳胸胁痛转筋寒疟汗不出烦心足下热小便不利失精脉痺从足小指起牵引上下百证赋云兼屋翳治遍身痒痛之疾席𢎞赋云专治脚膝肿今时习用此治妇人寒证张仲文治妇人横产手先出诸符药不效为灸右脚小指尖三壮炷如小麦下火立产足少隂肾经穴肾经穴歌足少隂俞二十七涌泉然谷照海出太谿水泉连大钟复熘交信筑賔立隂谷横骨趋大赫气穴四满中注得肓俞商曲石闗蹲隂都通谷幽门值步廊神封出灵墟神藏彧中俞府毕涌泉在足心陷中屈足卷指宛宛中足少隂所出为井刺三分留三唿灸三壮主治尸厥面黒喘欬有血目视䀮䀮无所见善恐心中结热风疹风癎心痛不嗜食男子如蛊女子如妊欬𠻳气短身热喉痺目眩颈痛胸胁满小腹痛肠澼泄泻霍乱转胞不得尿腰痛大便难转筋足胫寒痛肾积奔豚热厥五指尽痛足不践地史记汉北齐王阿母患足下热喘满淳于意曰热厥也刺足心立愈千金云隂中懊憹痛刺入三分又鼻衂不止灸二百壮又霍乱转筋灸三七壮不止灸足踵聚筋上白肉际七壮立愈玉龙赋云兼闗元丰隆治尸劳席𢎞赋云鸠尾能治五般癎若下涌泉人不死又云小肠气结连脐痛速写隂交良乆鍼涌泉取气甚妙百证赋云专治厥寒厥热又云兼行间治消渇肾竭通𤣥赋云治胸结身黄写此灵光赋云治妇人疾并男蛊女孕而病痓者千金勿妄传天星秘诀云兼隂陵治小膓连脐痛然谷在足内踝前起大骨下陷者中足少隂所熘为荥刺三分留三唿灸三壮一曰刺不宜见血主治喘唿烦满欬血喉痺消渴舌纵心恐少气涎出小腹胀痿厥寒疝足跗肿胻痠足一寒一热不能乆立男子遗精妇人隂挺出月经不调不孕初生小儿脐风撮口痿厥洞泄此穴主写肾藏之热若治伤寒亦宜出血千金云石水灸然谷气冲四满章门百证赋云此穴易醒脐风照海在足内踝下一寸陷中容爪甲一云在内踝下四分微前高骨陷中前后有筋上有踝骨下有软骨其穴居中神农经云在内踝直下白肉际是穴隂硚所生刺四分留六唿灸三壮一曰刺三分灸七壮主治咽干呕吐四肢懈惰嗜卧善悲不乐大风偏枯半身不遂乆疟卒疝腹中气痛小腹淋痛隂挺出月水不调玉龙赋云兼支沟能通大便之秘又云合内闗能医腹疾之块神农经云治月事不行可灸七壮又云兼公孙治伤寒四日太隂经再用内闗施截法拦江赋云治噤口喉风用三稜鍼出血即安百证赋云兼大敦治伤寒席𢎞赋云兼百㑹太冲隂交治咽喉疾又云兼隂交曲泉闗元气海同写治七疝如神灵光赋云二硚二陵脚气者取此四穴又兼三里同治脚气并在腰之疾标幽赋云兼阳维内闗能下胎衣又云治喉中之闭塞捷法云治小便频数淋沥不通小腹冷痛膀胱七疝奔豚偏坠木肾肿大如升发时疼痛冲心小便淋血隂痛遗精白浊夜梦鬼交不禁妇人难产子掬母心不下女子大便不通产后腹痛恶露不已妇人脾病血蛊水蛊气蛊石蛊单蛊女人血气虚倦五心烦热肢体尽痛头目昏沈老人虚损手足转筋不能举动霍乱吐泻寒湿脚气发热大痛肾虚脚气红肿干脚气膝头内踝五指疼痛浑身胀满水蛊喘胀四肢面目浮肿妇人痩损赤白带下子宫乆冷不受胎孕经水正行头眩小腹空痛月水不调脐腹疼痛及淋漏不断等证已上诸证先以照海为主后随证加穴分治太谿在足内踝后五分跟骨上动脉陷中足少隂所注为腧即原也刺三分留七唿灸三壮主治热病汗不出伤寒手足逆冷嗜卧欬𠻳咽肿衂血唾血溺赤消瘅大便难乆疟欬逆烦心不眠脉沈手足寒呕吐不嗜食善噫腹疼瘠痩寒疝痃癖神农经云治牙疼可灸七壮一云牙疼红肿者写之隂股内湿痒生疮便毒先补后写一云肾疟呕吐多寒闭户而处其病难已太谿大钟主之腰嵴痛大便难手足寒并刺委中大钟玉龙赋云合崑崙申脉善疗足肿之迍百证赋云兼商阳治寒疟有验水泉在足内踝下太谿下一寸足少隂郄刺四分灸五壮主治目䀮䀮不能逺视女子月事不来来即多心下闷痛小腹痛小便淋隂挺出百证赋云兼天枢治月潮违限大钟在足跟后冲中大骨上两筋间水热穴论註曰在足内踝后冲中足少隂络别走太阳刺二分留三唿灸三壮主治气逆烦闷实则小便淋闭洒洒腰嵴强痛大便秘澁嗜卧口中热虚则呕逆多寒欲闭户而处少气不足胸胀喘息舌干食噎不得下善惊恐不乐喉中鸣欬唾血百证赋云兼通里治倦言嗜卧标幽赋云治心性之呆痴复熘在足内踝后上除踝二寸陷者中前傍骨是复熘后傍筋是交信二穴止隔一筋足少隂所行为经刺三分留三唿灸五壮七壮主治肠澼痔疾腰嵴内引痛不得俛仰善怒多言舌干涎出足痿胻寒不得履目视䀮䀮肠鸣腹痛四肢肿十种水病五淋盗汗齿龋脉微细神农经云治盗汗不收及面色痿黄可灸七壮千金云血淋灸五十壮太乙歌云刺治腰嵴闪挫疼痛逰风徧体玉龙赋云伤寒无汗宜写又云起六脉之沈匿拦江赋云伤寒无汗先补合谷次写此穴席𢎞赋云此穴专治气滞在腰灵光赋云治肿如神交信在足内踝上二寸少隂前太隂后筋骨间隂硚之郄刺四分留五唿灸三壮主治五淋㿉疝隂急股腨内亷引痛泻痢赤白大小便难女子漏血不止隂挺月事不调小腹痛盗汗百证赋云兼合阳治女子少气漏血筑宾在足内踝后上腨分中隂维之郄刺三分灸五壮主治小儿胎疝癫疾吐舌发狂骂詈腹痛呕吐涎沫足腨痛隂谷在膝下内辅骨后大筋下小筋上按之应手屈膝乃得之足少隂所入为合刺四分留七唿灸三壮主治舌纵涎下腹胀烦满溺难小腹疝急引隂隂股内亷痛为痿为痺膝痛不可屈伸女人漏下不止少妊太乙歌云兼水分三里利小便消肿胀通𤣥赋云治脐腹痛横骨在大赫下一寸肓俞下五寸去中行五分隂上横骨中按少腹下尖自横骨上行不可槩用腹中分寸当以太隂之冲门起自横骨两端以至阳明之气冲少隂之横骨至中行之曲骨穴通计折量始得其凖凡上至腹中皆当以此类推冲脉足少隂之㑹刺五分灸三壮五壮甲乙经曰刺一寸主治五淋小便不通隂器下纵引痛小腹满目眦赤痛五藏虚百证赋云兼肓俞写五淋乆积席𢎞赋云兼大都治气滞腰疼不能立大赫在气穴下一寸去中行五分冲脉足少隂之㑹刺三分灸五壮千金云三十壮甲乙经作刺一寸主治虚劳失精隂痿上缩茎中痛目赤痛女子赤带气穴在四满下一寸去中行五分冲脉足少隂之㑹刺三分灸五壮甲乙经作刺一寸主治奔豚痛引腰嵴泻痢经不调四满在中注下一寸去中行五分冲脉足少隂之㑹刺三分灸三壮甲乙经云刺一寸千金云灸百壮主治积聚疝瘕肠癖切痛石水奔豚脐下痛女人月经不调恶血㽲痛并无子可灸三十壮中注在肓俞下一寸去中行五分冲脉足少隂之㑹刺一寸灸五壮一云刺五分主治小腹热大便坚燥腰嵴痛目眦痛女子月事不调肓俞在商曲下一寸直脐旁去脐中五分冲脉足少隂之㑹刺一寸灸五壮一云刺五分主治腹痛寒疝大便燥目赤痛从内眦始百证赋云兼横骨写五淋之乆积商曲在石闗下一寸去中行五分冲脉足少隂之㑹刺一寸灸五壮一云刺五分主治腹中切痛积聚不嗜食目赤痛内眦始石闗在隂都下一寸去中行五分冲脉足少隂之㑹刺一寸灸三壮一云刺五分主治哕噫呕逆嵴强腹痛气淋小便不利大便燥闭目赤痛妇人无子或藏有恶血上冲腹痛不可忍神农经云治积气疼痛可灸七壮孕妇禁灸千金云治哕噫呕逆灸百壮百证赋云兼隂交无子可搜隂都在通谷下一寸夹中脘相去五分冲脉足少隂之㑹刺三分灸三壮甲乙经曰刺一寸千金云灸随年壮主治心烦满恍惚气逆肠鸣肺胀气抢呕沫大便难胁下热痛目痛寒热痎疟妇人无子藏有恶血腹绞痛通谷在幽门下一寸陷中夹上脘相去五分冲脉足少隂之㑹刺五分灸五壮主治口㖞暴瘖积聚痃癖胸满食不化膈结呕吐目赤痛不明清涕项似拔不可回顾幽门夹巨闗两旁各五分陷者中冲脉足少隂之㑹刺五分灸五壮主治胸中引痛心下烦闷逆气里急支满不嗜食数欬干哕呕吐涎沬健忘洩痢脓血少腹胀满女子心痛逆气善吐食不下神农经云治心下痞胀饮食不化积聚疼痛可灸十四壮孕妇不可灸百证赋云兼玉堂能开彻烦心呕哕步廊在神封下一寸六分陷中去中行二寸夹中庭仰而取之刺三分灸五壮主治胸胁满痛鼻塞少气欬逆不得息呕吐不食臂不得举神封在灵墟下一寸六分去中行二寸仰而取之刺三分灸五壮主治胸胁满痛欬逆不得息呕吐不食乳痈洒淅恶寒灵墟在神藏下一寸六分去中行二寸陷中仰而取之刺三分灸五壮主治同神封神藏在彧中下一寸六分陷中去中行二寸仰而取之刺三分灸五壮主治同上百证赋云兼璇玑治胸满项强已试彧中在俞府下一寸六分陷中去中行二寸仰而取之刺四分灸五壮主治欬逆不得喘息胸胁支满多唾呕吐不食神农经云治气喘痰壅可灸十四壮一传治欬𠻳哮病唾血俞府在巨骨下夹璇玑旁二寸陷中仰而取之刺三分灸五壮主治欬逆上气呕吐不食中痛一云热𠻳写之冷𠻳补之玉龙赋云兼乳根能治气𠻳痰哮手厥隂心包络经穴心包络经穴歌心包九穴天池近天泉曲泽郄门认间使内闗踰大陵劳宫中冲中指尽天池在乳后一寸腋下三寸着脇直腋撅肋间气府论註曰在乳后同身寸之二寸手厥隂足少阳之㑹刺三分灸三壮主治目䀮䀮不明头痛胸脇烦满欬逆臂腋肿痛四肢不举上气寒热疟热病汗不出千金云治颈漏瘰疬灸百壮百证赋云兼委阳穴腋肿鍼而速散天泉在曲腋下去肩臂二寸举臂取之刺六分灸三壮一曰刺二分主治恶风寒胸胁痛支满欬逆膺背胛臂间痛曲泽在肘内亷横文陷中筋内侧动脉屈肘得之手厥隂所入为谷刺三分留七唿灸三壮主治心痛善惊身热烦渴臂肘摇动掣痛不可伸伤寒呕吐气逆百证赋云兼少商治血虚口渴郄门在掌后去腕五寸手厥隂郄刺三分灸五壮主治呕血衂血心痛呕哕惊恐神气不足乆痔间使在掌后三寸两筋间陷中手厥隂所行为经刺三分留七唿灸五壮主治伤寒结胸心悬如饥呕沬少气中风气塞昏危不语卒狂胸中澹澹恶风寒霍乱干呕腋肿肘挛卒心痛多惊咽中如鲠妇人月水不调小儿客忤乆疟可灸鬼邪随年壮千金云干呕不止所食即吐不停灸三十壮若四肢脉絶不至者灸之便通此法能起死人又治卒死灸百息又十三鬼穴云此名鬼路鍼百邪癫狂当在第九次下鍼神农经云治脾寒寒热徃来浑身疮疥灸七壮太乙歌云兼风池环跳治疟疾又兼气海中极三里刺小腹便澼玉龙赋云治痎疟百证赋云兼天鼎治失音休迟灵光赋云兼水沟治邪癫捷径云治热病频哕内闗在掌后去腕二寸两筋间与外闗相对手厥隂络别走手少阳刺五分灸五壮主治中风失志实则心暴痛虚则心烦惕惕面热目昏支满肘挛乆疟不已胸满肠痛实则写之生疮灸之神农经云治心疼腹胀腹内诸疾可灸七壮玉龙赋云合照海能医腹疾之块席𢎞赋云兼公孙治肚痛拦江赋云治伤寒太隂经四日者先用照海公孙后用内闗施治百证赋云兼建里扫尽胸中之苦闷标幽赋云胸满腹痛刺内闗捷法云治胸满胃脘不快伤寒中焦痞满两胁刺痛呕吐不已脾胃气虚心腹胀满脇肋下疼心腹刺痛痞块食症不散人渐羸痩血块气瘕藏府虚寒风壅气滞大肠虚冷脱肛不收大便艰难用力脱肛藏毒肿痛便血不止五痔五癎口吐涎沬心性呆痴心惊发狂悲泣不已不识亲疎健忘错乱言语不记或歌或笑神思不安中风不省人事心虚胆寒四体战掉已上诸证先以内闗主治后随证加各穴治之大陵在掌后骨下横文中两筋间陷中手厥隂所注为腧即原也刺三分留七唿灸三壮主治热病汗不出舌本痛喘欬呕血心悬如饥善笑不休头痛气短胸脇痛惊恐悲泣呕逆喉痺口干目赤肘臂挛痛小便如血神农经云治胸中疼痛胸前疮疥可灸三壮千金云吐血呕逆灸五十壮又云凡卒患腰肿附骨痈疽节肿逰风热毒此等疾但初觉有异即急灸之后手掌后第一横文后两筋间灸五壮立愈患左灸右患右灸左当中者两手俱灸又十三鬼穴云此为鬼心治百邪癫狂在第四次下鍼玉龙赋云兼劳宫疗心闷疮痍又云合人中频写全去口气又云合外闗支沟治肚疼秘结劳宫在掌中央动脉屈无名指取之手厥隂所熘为荥刺二分灸三壮主治中风悲笑不休热病汗不出脇痛不可转侧吐衂噫逆烦渴食不下胸胁支满口中腥气黄疸手痺大小便血热痔千金云心中懊憹痛刺入五分补之玉龙赋云兼大陵疗心闷疮痍灵光赋云治劳倦百证赋云兼后谿可治三消黄疸通𤣥赋云能退胃翻心痛捷径云治忧噎一传癫狂灸此效中冲在手中指端去爪甲如韭叶陷中手厥隂所出为井刺一分留三唿灸一壮主治热病汗不出头痛如破身热如火心痛烦满舌强痛中风不省人事神农经云治小儿夜啼多哭灸一壮炷如小麦百证赋云兼廉泉堪攻舌下肿痛一云主神气不足失志干坤生意云此为十井穴凡初中风暴仆昏沈痰涎壅盛不省人事牙闗𦂳闭药水不入急以三稜鍼刺少商商阳中冲闗冲少冲少泽使血气流通乃起死回生急救之妙诀手少阳三焦经穴三焦经穴歌手少阳三焦所从二十二穴起闗冲向液门中渚阳池歴外闗支沟㑹宗三阳络入于四渎注天井清冷渊中消泺臑㑹肩髎同天髎天牖经翳风瘈脉颅息角孙入耳门和髎丝竹空闗冲在手名指外侧端去爪甲角如韭叶手少阳所出为井刺一分留三唿灸三壮主治头痛口干喉痺霍乱胸中气噎不食肘臂痛不能举目昏昏一云主三焦邪热口渴脣焦口气宜写此出血玉龙赋云壅热盛于三焦闗冲最宜百证赋云兼哑门治舌缓不语捷径云治热病烦心满闷汗不出掌中大热如火舌本痛口干消燥乆热不去干坤生意云此为十井穴凡初中风暴仆昏沈痰涎壅盛不省人事牙闗𦂳闭药水不下急以三稜鍼刺少商商阳中冲少冲闗冲少泽使血气流通乃起死回生急救之妙穴液门在手小指次指间陷者中手少阳所熘为荥刺二分留二唿灸三壮主治惊悸忘言寒厥臂痛不得上下痎疟寒热头痛目眩赤澁泣出耳暴聋咽外肿牙龈痛若手臂红肿痛楚写之出血为妙千金云治耳聋不得眠刺入三分补之玉龙赋云兼中渚治手臂红肿百证赋云兼鱼际能疗喉痛中渚在手名指本节后间陷中把拳取之手少阳所注为腧刺二分留三唿灸三壮主治热病汗不出臂指痛不得屈伸头痛目眩生翳不明耳聋咽肿乆疟手臂红肿写之出血灸五壮太乙歌云刺乆患腰疼背痛玉龙赋云兼液门治手臂红肿席𢎞赋云治乆患伤寒肩背痛通𤣥赋云嵴心后痛鍼此立愈灵光赋云五指不便取中渚阳池在手表腕上陷者中自本节后骨直对腕中手少阳所过为原刺二分留六唿灸三壮铜人经曰不可灸主治消渴口干烦闷寒热疟或因折伤手腕捉物不得臂不能举千金云消渴口干灸五十壮神农经云治手腕疼无力不能工举至头可灸七壮外闗在腕后二寸两筋间陷中手少阳络别走心主刺三分留七唿灸三壮主治耳聋浑焞无闻肘臂五指痛不能握若脇肋痛者写之神农经云治肘臂不得屈伸五指尽疼不能握物可灸七壮玉龙赋云兼大陵支沟治肚痛秘结捷径云治臂膊红肿支节疼痛足内踝骨红肿痛手足指节痛不能屈伸五藏六府结热吐血妄行不已鼻衂不止吐血昏晕不省人事虚损气逆阳乘于隂则血热妄行隂乘于阳则血寒亦吐名心肺二经呕血舌强难言及生白胎重舌肿胀热极口内生疮舌吐不收舌缩不能言脣吻破裂血出干痛头生瘰疬结核遶颈连胸耳根颈项肿痛不消目生翳膜隠澁难开风沿烂眩迎风流泪目风肿痛努肉攀睛暴赤肿痛已上诸证先以外闗主治后随证分穴治之支沟在腕后三寸两骨间陷中手少阳所行为经刺二分留七唿灸七壮主治热病汗不出肩臂痠重脇腋痛四肢不举霍乱呕吐口噤暴瘖鬼击卒心痛产后血晕不省人事凡三焦相火炽盛及大便不通脇肋疼痛者俱宜写之千金云治颈漏马刀灸百壮玉龙赋云兼照海能通大便之秘又云合外闗大陵治肚疼秘结㑹宗在腕后三寸空中一云空中一寸手少阳郄刺二分灸三壮一曰禁刺主治五癎耳聋肌肤痛三阳络在臂上大交脉支沟上一寸灸五壮禁刺主治暴瘖不能言耳聋齿龋嗜卧身不欲动四渎在肘前五寸外亷陷中刺六分留七唿灸三壮一曰刺三分主治暴气耳聋下齿龋痛天井在肘外大骨尖后肘上一寸两筋间陷中屈肘得之甄权云在曲肘后一寸乂手按膝头取之手少阳所入为合刺三分留七唿灸三壮甲乙经云刺一分主治欬𠻳上气胸痛不得语唾脓不嗜食寒热凄凄不得卧惊悸悲伤瘈瘲癫疾五癎风痺头颈肩背痛耳聋目鋭眦痛颊肿肘臂痛不得捉物及写一切瘰疬疮肿病丙疹神农经云治欬𠻳上气风痺肘疼可灸七壮清冷渊在肘上二寸伸肘举臂取之刺三分灸三壮主治诸痺痛肩臂肘臑不能举席𢎞赋云五般肘痛寻尺泽冷渊鍼后即收功消泺在肩下臂外间腋斜肘分下行刺五分灸五壮一曰刺一分灸三壮主治风痺颈项强急肿痛寒热头痛肩背急一传海南治牙疼灸此穴臑㑹在臂前亷去肩端三寸宛宛中手阳明少阳二络之㑹刺五分灸五壮主治肘臂气肿痠痛无力不能举头瘿气瘤寒热瘰疬肩髎在肩端臑上陷中斜举臂取之刺七分灸三壮主治臂重肩痛不能举天髎在肩缺盆中上毖骨际陷者中一曰直肩井后一寸手足少阳阳维三脉之㑹刺八分灸三壮主治肩臂痠痛缺盆痛汗不出胸中烦满颈项急寒热天牖在颈大筋外缺盆上天容后天柱前完骨下髪际中上夹耳后一寸刺一分留七唿不宜补亦不宜灸灸即令人面肿资生经云灸一壮甲乙经云灸三壮主治暴聋不聪气目不明夜梦颠倒面无颜色头风面肿项强一曰若治面肿眼合先取譩譆后鍼天牖风池其病即瘥若不先鍼譩譆其病难愈翳风在耳后尖角陷中按之引耳中手足少阳之㑹刺三分灸七壮主治耳聋口眼㖞斜口噤不开脱颔肿颊牙车急痛暴瘖不能言一云耳红肿痛写之耳虚鸣补之补多写少百证赋云兼听㑹治耳聋气闭瘈脉在耳本后鸡足青络脉中刺一分灸三壮铜人云刺出血如豆汁不宜多出一云禁灸主治头风耳鸣小儿惊癎瘈瘲呕吐泻痢无时惊恐目澁眵膏颅息在耳后间青络脉中刺一分灸七壮甲乙经曰灸三壮一曰禁刺出血多则杀人主治耳鸣喘息小儿呕吐瘈瘲惊恐发癎身热头痛不得卧聤耳肿流脓汁百证赋云痓病非颅息不愈角孙在耳廓中间上髪际下开口有空手太阳手足少阳三脉之㑹寒热病篇曰足太阳有入頄徧齿者名曰角孙则足太阳脉亦㑹于此刺三分灸三壮主治目生翳齿龈肿不能嚼脣吻燥颈项强一云堪治耳齿之病耳门在耳前起肉当耳缺处陷中刺三分留三唿灸三壮一云禁灸主治耳聋聤耳脓汁耳生疮齿龋脣吻强席𢎞赋云但患伤寒两耳聋耳门聴㑹疾如风百证赋云兼丝竹空能住牙疼于顷刻天星秘诀云耳鸣腰痛先五㑹后此穴及三里和髎耳前兑髪下横动脉手足少阳手太阳三脉之㑹刺三分灸三壮一曰灸之目盲主治头痛耳鸣牙车引急颈项肿口噼瘈瘲丝竹空在眉后陷中甲乙经曰足少阳脉气所发刺三分留三唿禁灸灸之不幸令人目小及盲主治头痛目赤目眩视物䀮䀮拳毛倒睫风癎戴眼发狂吐涎沫偏正头风神农经云治头风宜出血百证赋云兼耳门能治牙疼于顷刻通𤣥赋云治偏头痛难忍一传主眼赤痛鍼一分出血类经图翼卷七类经钦定四库全书类经图翼卷八明张介賔撰经络六足少阳胆经穴胆经穴歌足少阳经瞳子髎四十三穴行迢迢听㑹客主颔厌集悬颅悬釐曲鬓翘率谷天冲浮白次窍隂完骨本神至阳白临泣开目窻正营承灵脑穴是风池肩井渊腋长辄筋日月京门乡带脉五枢维道续居髎环跳下中凟阳关阳陵复阳交外丘光明阳辅髙悬钟丘墟足临泣地五侠谿窍隂毕瞳子髎在目外去眦五分手太阳手足少阳三脉之㑹刺三分炙三壮主治头痛目痒外眦赤痛翳膜青盲逺视䀮䀮泪出多眵一云兼少泽能治妇人乳肿听㑹在耳前䧟中客主人下一寸动脉宛宛中去耳珠下开口有空侧卧张口取之刺四分灸三壮主治耳聋耳鸣牙车脱臼齿痛中风瘈瘲㖞斜玉龙赋云治耳聋腮肿席𢎞赋云耳聋鍼听㑹更泻迎香功如神又云兼金门治伤寒两耳聋百证赋云兼翳风治耳聋气闭客主人在耳前起骨上廉开口有空侧卧张口取之手足少阳足阳明三脉之㑹本输篇曰刺之则呿不能欠者即此穴刺一分留七唿灸三壮甲乙经曰刺太深令人耳无闻一曰禁刺一曰刺上关不得深下关不得久主治口眼偏斜耳聋耳鸣聤耳目眩齿痛瘈瘲口噤不能嚼物颔厌在耳前曲角颞颥上廉手足少阳足阳眀之㑹刺三分留七唿灸三壮气府论註曰刺深令人耳无所闻主治头风偏头颈项俱痛目眩耳鸣多嚏惊癎厯节风汗出百证赋云兼悬颅治偏头痛悬颅在耳前曲角上颞颥之中寒热病篇曰足阳眀有挟鼻入于面者名曰悬颅是此为足少阳阳明之㑹故气府论註为足阳明脉气所发刺三分留三唿灸三壮主治头痛齿痛偏头痛引目热病汗不出百证赋云兼颔厌治偏头痛悬釐在耳前曲角上颞颥下廉手足少阳阳眀四脉之㑹刺三分留七唿灸三壮主治偏头痛面肿目鋭眦痛热病烦心汗不出曲鬓在耳上入髪际曲隅陷中鼓颔有空足太阳少阳之㑹刺三分灸三壮主治颔颊肿引牙车不得开口噤难言项强不得顾头角痛巓风目眇率谷在耳上入髪际一寸半陷中嚼牙取之足太阳少阳之㑹刺三分灸三壮主治脑痛两头角痛胃膈寒痰烦闷呕吐酒后皮风肤肿神农经云治头风两角疼痛可灸三壮至五壮小儿急慢惊风炙三壮炷如小麦天冲在耳后入髪际二寸一曰在耳上如前三分足太阳少阳之㑹刺三分灸三壮主治癫疾风痉牙龈肿惊恐头痛百证赋云兼大横治反张悲哭浮白在耳后入髪际一寸足太阳少阳之㑹刺三分灸三壮主治欬逆胸满喉痺耳聋齿痛项瘿痰沬不得喘息肩臂不举足不能行百证赋云专治瘿气一传治眼目四时疼痛头风痛窍隂在完骨上枕骨下摇动有空足少阳太阳之㑹刺三分灸三壮主治四支转筋目痛头项痛耳鸣痈疽发热手足烦热汗不出欬逆喉痺舌强脇痛口苦完骨在耳后入髪际四分足太阳少阳之㑹刺三分留七唿灸三壮主治头痛头风耳鸣齿龋牙车急口眼㖞斜喉痺颊肿瘿疾便赤足痿不收本神在曲差旁一寸五分一曰直耳上入髪际四分足少阳阳维之㑹刺三分灸七壮主治惊癎吐沬目眩项强急痛胸脇相引不得转侧偏风癫疾百证赋云兼身柱治癫疾效阳白在眉上一寸直瞳子甲乙经曰足少阳阳维之㑹气府论王氏註曰足阳明隂维二脉之㑹刺二分灸三壮主治头痛目昏多眵背寒慄重衣不得温临泣在目上直入髪际五分陷中正睛取之足太阳少阳阳维三脉之㑹刺三分留七唿灸三壮一曰禁灸主治鼻塞目眩生翳眵䁾冷泪眼目诸疾惊癎反视卒暴中风不识人脇下痛疟疾日西发百证赋云兼头维可治目中泪出目窻在临泣后一寸足少阳阳维之㑹刺三分灸五壮主治头目眩痛引外眦逺视不明面肿寒热汗不出正营在目窻后一寸足少阳阳维之㑹刺三分灸三壮主治头痛目眩齿龋痛脣吻强急承灵在正营后一寸五分足少阳阳维之㑹刺三分灸五壮一曰禁鍼主治脑风头痛恶风鼻窒不通脑空在承灵后一寸五分夹玉枕骨下陷中气府论王氏註曰夹枕骨后枕骨上足少阳阳维之㑹刺四分灸五壮主治劳瘵身热羸瘦脑风头痛不可忍项强不得顾目瞑鼻衂耳聋惊悸癫风引目眇鼻痛昔魏公苦患头风发即心乱目眩华陀刺此立愈风池在耳后颞颥后脑空下髪际陷中按之引耳一云耳后陷中后髪际大筋外廉足少阳阳维之㑹刺四分炙三壮七壮炷不用大主治中风偏正头痛伤寒热病汗不出痎疟颈项如抜痛不得囬目眩赤痛泪出鼽衂耳聋腰背俱痛伛偻引项筋力不收脚弱无力千金云治瘿气炙百壮太乙歌云兼环跳间使治疟疾又云兼风府取之治伤寒玉龙赋云兼絶骨可疗伛偻席𢎞赋云寻到风府风池治伤寒百病通𤣥赋云头晕目眩觅风池㨗径云治温病烦满汗不出一传治中风不语牙关𦂳闭汤水不能入口肩井在肩上陷解中缺盆上大骨前一寸半以三指按取之当中指下陷者中手足少阳足阳明阳维之㑹刺五分炙三壮孕妇禁鍼一曰此足阳明之㑹连五藏气若刺深令人闷倒速补三里湏臾平复凡鍼肩井者皆以三里下其气一曰此藏气所聚之处不宜补主治中风气塞涎上不语气逆五劳七伤头项颈痛臂不能举或因扑伤腰痛脚气上攻若妇人难产坠胎后手足厥逆鍼之立愈若炙更胜千金云凡产难鍼两肩井一寸写之湏臾即生又云臂重不举炙随年壮至百壮刺五分补之又治卒忤炙百壮又治上气欬逆短气风劳百病炙二百壮又炙癫疝随年壮席𢎞赋云鍼肩井湏鍼三里方可使气调百证赋云治乳痈极效通𤣥赋云除两臂之不胜标幽赋云兼曲池甄权刺臂痛而复射天星秘诀云兼三里阳陵治脚气痠痛渊腋在腋下二寸宛宛中举臂取之刺三分禁炙炙之不幸生肿蚀马刀疡内溃者死主治寒热马刀疡胸满无力臂不举辄筋在腋下三寸复前行一寸着脇刺六分炙三壮主治太息多唾善悲言语不正四支不收呕吐宿汁吞酸胸中暴满不得卧日月在期门下五分气府论註曰在第三肋端横直心蔽骨旁各同身寸之二寸五分上直两乳胆之募也足太隂少阳阳维之㑹刺七分灸五壮主治太息善悲小腹热欲走多唾言语不正四支不收千金云呕吐宿汁吞酸炙神光百壮三报之京门在监骨腰中季脇本夹嵴一云在脐上五分旁九寸半季肋本夹嵴倒卧屈上足伸下足举臂取之肾之募也刺三分留七唿灸三壮一云刺八分主治肠鸣洞泄水道不利少腹急痛寒热䐜胀肩背腰髀引痛不得俛仰久立帯脉在季脇下一寸八分陷中一云在脐旁八寸半肥人九寸瘦人八寸如帯绕身管束诸经足少阳帯脉之㑹刺六分灸五壮主治腰腹纵水状妇人小腹痛急瘈瘲月经不调帯下赤白两脇气引背痛玉龙赋云合关元多灸堪攻肾败五枢在帯脉下三寸一曰在水道旁一寸半陷中足少阳帯脉之㑹刺一寸灸五壮主治痃癖小肠膀胱气攻两脇小腹痛腰腿痛隂疝睾丸上入腹妇人赤白帯下玉龙赋云兼背缝治肩嵴痛维道在章门下五寸三分一曰在中极旁八寸五分足少阳帯脉之㑹刺八分灸三壮主治呕逆不止三焦不调不食水肿居髎在章门下八寸三分监骨上陷中足少阳阳硚之㑹刺八分灸三壮主治肩引胸臂挛急不得举腰引小腹痛玉龙赋云兼环跳委中治腿风湿痛环跳在髀枢中侧卧伸下足屈上足取之足少阳太阳之㑹刺一寸留十唿灸三壮甲乙经云留二十唿灸五十壮主治冷风湿痺不仁胸脇相引半身不遂腰胯痠痛膝不得伸遍身风疹太乙歌云兼风池间使能除冷风膝痺并疟疾玉龙赋云兼居髎委中治腿风湿痛天星秘诀云兼阳陵治冷风湿痺百证赋云兼后谿刺腿痛标幽赋云中风宜刺此又云华陀兼絶骨刺躄足而立行席𢎞赋云兼腰俞用烧鍼治冷风冷痺千金十一穴云兼阳陵治膝间并腋脇病马丹阳天星十二穴云能鍼偏废躯折腰莫能顾冷风并湿痺身体似绳拘腿胯连腨痛屈转重欷吁若人能鍼炙顷刻病消除増治法云治偏风半身不遂胸脇相引急痛不能屈伸中渎在髀骨外膝上五寸分肉间陷中足少阳络别走厥隂刺五分留七唿灸五壮主治寒气客于分肉间攻痛上下筋痺不仁阳关在阳陵泉上三寸犊鼻外陷中刺五分禁灸主治风痺不仁股膝冷痛不可屈伸阳陵泉在膝下一寸外廉陷中尖骨前筋骨间蹲坐取之足少阳所入为合为筋之㑹刺六分留十唿炙七壮至七七壮主治偏风半身不遂足膝冷痺不仁无血色脚气筋挛神农经云治足膝冷痺不仁屈伸不得半身不遂脇肋疼痛可炙十四壮至二十一壮玉龙赋云兼隂陵驱膝肿之难消席𢎞赋云专治膝间疼痛宜用鍼烧又云脚痛膝肿鍼三里又湏絶骨二陵三隂交更兼太冲以行气百证赋云逺逹曲池治半身不遂通𤣥赋云治脇下肋边疾天星秘诀云兼环跳治冷风湿痺又云兼肩井三里治脚气痠痛千金十一穴云环跳与阳陵治膝前兼腋脇病马丹阳天星十二穴云治膝肿并麻木冷痺及偏风起坐腰背重面肿满胸中举足不能起坐卧似衰翁刺入六分止神功妙不同増治法云治筋软筋缩筋疼寒热头疼口舌咽喉中及头面肿胸脇胀满心中憷惕此为筋㑹故治筋病阳交在足外踝上七寸斜属三阳分肉间阳维之郄刺六分留七唿炙三壮主治胸满喉痺膝痛足不仁寒厥惊狂面肿外丘在外踝上七寸甲乙经曰足少阳郄刺三分炙三壮主治颈项痛胸满痿痺癫风恶犬伤毒不出百证赋云能收大肠光明在外踝上五寸足少阳络别走厥隂刺六分留七唿灸五壮主治热病汗不出卒狂囓颊滛泺胫胻痛不能久立虚则痿痺偏细坐不能起实则足胻热膝痛身体不仁席𢎞赋云睛明治眼未效时合谷光明不可缺标幽赋云兼地五㑹治眼痒痛阳辅在足外踝上除骨四寸辅骨前絶骨端如前三分刺腰痛论註曰如后二分去丘墟七寸筋肉分间气穴论註曰阳维脉气所发足少阳所行为经刺三分留七唿灸三壮主治腰溶溶如水浸膝下肤肿筋挛百节痠疼痿痺马刀厥逆头项痛喉痺汗不出及汗出振寒痎疟腰胻痠痛不能行立神农经云治膝胻痠疼偏风不随可炙十四壮悬钟在足外踝上三寸当骨尖前动脉中寻按取之鍼炙经曰寻摸尖骨者乃是絶骨两分开为足三阳之大络按之阳明脉絶乃取之为髓之㑹刺六分留七唿炙五壮主治心腹胀满胃热不食喉痺欬逆头疽中风虚劳颈项痛手足不收腰膝痛脚气筋骨挛玉龙赋云兼三里隂交治连延脚气又云兼风池疗伛偻席𢎞赋云脚气膝肿鍼三里又湏此穴兼二陵三隂交及太冲行气标幽赋云兼环跳华陀刺躄足而立行天星秘诀云兼条口冲阳治足缓难行丘墟在足外踝下如前陷中去临泣三寸足少阳所过为原刺五分留七唿炙三壮主治胸脇满痛不得息寒热目生翳膜颈肿久疟振寒痿厥腰腿痠痛髀枢中痛转筋足胫偏细小腹坚卒疝神农经云治肋下疼不得息小腹肾痛脚腕疼可灸七壮玉龙赋云兼商丘觧谿堪追脚痛灵光赋云髀枢疼痛写丘墟百证赋云兼金门能医转筋临泣在足小指次指本节后间陷中去夹谿一寸五分足少阳所注为腧刺二分留五唿灸三壮主治胸满气喘目眩心痛缺盆中及腋下马刀疡痺痛无常厥逆痎疟日西发者滛泺胻痠洒淅振寒妇人月经不利季脇支满乳痈一云木有余者宜写此或兼阳辅使火虚而木自平千金云颈漏腋下马刀炙百壮玉龙赋云兼内庭能理小腹之䐜㨗法云治足跗肿痛不消手足麻痺不知痛痒手足颤掉不能握物行动手足指拘挛疼痛足心足踝足跗膝胻发热或为红肿两手发热臂䏝痛连肩背腰嵴腿胯疼痛白虎歴节走注游风疼痛浮风浑身搔痒头项红肿强痛肾虚挫闪腰痛举动艰难诸虚百损湿滞四支行动无力脇下肝积气块刺痛已上诸证先以临泣为主后随证分穴治之地五㑹在足小指次指本节后陷中去侠谿一寸刺一分禁炙甲乙经曰灸之令人瘦不出三年死主治腋痛内损吐血足外无膏脂乳痈席𢎞赋云兼三里治耳内蝉鸣腰欲折标幽赋云兼光明治眼痒眼疼天星秘诀耳内蝉鸣先五㑹次鍼耳门三里内侠谿在足小指次指本节前岐骨间陷中足少阳所熘为荥刺三分留三唿灸三壮主治胸脇支满寒热病汗不出目赤颔肿胸痛耳聋百证赋云兼阳谷治颔肿口噤窍隂在足小指次指端去爪甲如韭叶足少阳所出为井刺一分留三唿灸三壮主治脇痛欬逆不得息手足烦热汗不出痈疽口干头痛喉痺舌强耳聋转筋肘不能举足厥隂肝经穴肝经穴歌足厥隂经一十四大敦行间太冲是中封蠡沟伴中都膝关曲泉隂包次五里隂廉上急脉章门财过期门至大敦在足大指端去爪甲如韭叶及三毛中一云内侧为隐白外侧为大敦足厥隂所出为井刺二分留十唿灸三壮主治卒心痛汗出腹胀肿满中热喜寐五淋七疝小便频数不禁隂痛引小腹隂挺出血崩尸厥如死病左取右病右取左孕妇产前产后皆不宜炙一云凡疝气腹胀足肿者皆宜炙之以泄肝木而脾胃之土自安玉龙赋云兼期门能治坚痃疝气千金云大便难灸四壮又治五淋灸三十壮又失尿不禁灸七壮小儿灸一壮又尿血炙随年壮席𢎞赋云大便秘结宜烧此百证赋云兼照海善蠲寒证通𤣥赋云能除七疝之偏坠天星秘诀云兼长强治小肠气痛干坤生意云兼三隂交治小脇气痛又治一切冷气连脐腹结痛小便遗溺行间在足大指间动脉应手陷中一云在足大指次指岐骨间上下有筋前后有小骨尖其穴正居陷中有动脉应手足厥隂所熘为荥刺三分留十唿灸三壮主治呕逆欬血心胸痛腹脇胀色苍苍如死状终日不得息中风口㖞四逆嗌干烦渇瞑不欲视目中泪出太息癫疾短气肝积肥气痎疟洞泄遗尿癃闭崩漏白浊寒疝少腹肿腰痛不可俛仰小儿惊风一曰主便赤溺难白浊胸背心腹胀痛写行间火而热自清木气自下神农经云治小腹胀心疼寒湿肺气可炙七壮千金云小儿重舌炙行间随年壮又茎中痛灸五十壮又失尿不禁灸七壮百证赋云兼睛明可治雀目汗气又云兼涌泉疗消渇通𤣥赋云治膝肿腰疼㨗法云兼膻中水分关元三里三隂交治血蛊太冲在足大指本节后二寸内间陷者中动脉应手一云在足大指本节后行间上二寸内间有络亘连至地五㑹二寸骨罅间动脉应手陷中足厥隂所注为腧即原也刺三分留十唿灸三壮主治虚劳呕血恐惧气不足呕逆发寒肝疟令人腰痛嗌干胸脇支满太息浮肿小腹满腰引少腹痛足寒或大小便难隂痛遗溺溏泄小便淋癃小腹疝气腋下马刀疡瘘胻痠踝痛女子月水不通或漏血不止小儿卒疝神农经云治寒湿脚气痛行步难可灸三壮千金云产后出汗不止刺太冲急补之又云凡上气冷发呕逆不食腹中雷鸣不限壮数从痛炙至不痛止炷如雀矢又治气短下气灸五十壮此穴并主肺痿又治不得尿灸五十壮又治虚劳浮肿灸百壮席𢎞赋云兼合谷治并连肩嵴痛难忍又兼百㑹照海隂交治咽喉疾又治脚痛膝肿鍼三里悬钟三隂交二陵更向太冲引气标幽赋云能除心胀咽痛通𤣥赋云治行歩难移最竒马丹阳天星十二穴云能治生死病能医惊癎风咽喉并心胀两足不能动七疝偏坠肿眼目似云蒙亦能疗腰痛鍼下有神功中封在足内踝前一寸筋里宛宛中一云在内踝前一寸斜行小脉上贴足腕上大筋陷中仰足取之足厥隂所行为经刺四分留七唿灸三壮千金云五十壮主治痎疟色苍苍然善太息如将死状振寒溲白大便难小腹肿痛五淋足厥冷不嗜食身体不仁寒疝痿厥筋挛失精隂缩入腹相引痛或身㣲热一云能止汗出千金云夣泄遗精隂缩灸五十壮又治五淋不得尿灸二七壮又治鼓胀灸二百壮又治瘿气炙随年壮玉龙赋云合三里治行步艰楚蠡沟在足内踝上五寸足厥隂络别走少阳刺二分留三唿灸三壮主治疝痛小腹满痛癃闭脐下积气如石数噫恐悸少气足胫寒痠屈伸难腰背拘急不可俛仰月经不调溺下赤白中都在足内踝上七寸当胻骨中与少隂相直足厥隂郄刺三分留六唿灸五壮主治肠癖㿉疝小腹痛湿痺足热胫寒不能行立妇人崩中产后恶露不絶膝关在犊鼻下二寸旁陷者中刺四分灸五壮主治风痺膝内肿痛引膑不可屈伸及寒湿走注白虎歴节风痛不能举动咽喉中痛曲泉在膝内辅骨下大筋上小筋下陷中屈膝横文头取之足厥隂所入为合刺六分留七唿灸三壮主治㿉疝隂股痛小便难少气泄痢脓血腹脇支满膝痛筋挛四支不举不可屈伸风劳失精身体极痛膝胫冷隂茎痛实则身热目痛汗不出目䀮䀮发狂衂血喘唿痛引咽喉女子隂挺出少腹痛隂痒血瘕千金云男子失精膝胫冷疼炙百壮席𢎞赋云兼照海隂交更求气海关元同写治七疝小腹痛神效隂包在膝上四寸股内亷两筋间踡足取之看膝内侧有槽者中足厥隂别走者刺六分灸三壮七壮主治腰尻引小腹痛小便难遗尿月水不调五里在气冲下三寸隂股中动脉应手千金翼曰在隂亷下二寸刺六分灸五壮主治肠风热闭不得溺风劳嗜卧四支不能举隂廉在羊矢下斜里三分直上去气冲二寸动脉陷中刺八分留三唿灸三壮主治妇人不妊若经不调未有孕者灸三壮即有子急脉气府论曰厥隂毛中急脉各一王氏註曰在隂毛中隂上两旁相去同身寸之二寸半按之隐指坚然甚按则痛引上下其左者中寒则上引少腹下引隂丸善为痛为小腹急中寒此两脉皆厥隂之大络通行其中故曰厥隂急脉即睾之系也可炙而不可刺病疝小腹痛者即可炙之按此穴自甲乙经以下诸书皆无是遗误也经脉篇曰足厥隂循股隂入毛中过隂器又曰其别者循胫上睾结于茎然此实厥隂之正脉而㑹于阳明者也今增入之章门在大横外直脐季肋端侧卧屈上足伸下足举臂取之一云肘尖尽处是穴一云在脐上一寸八分两旁各八寸半季肋端一云在脐上二寸两旁各六寸寸法以胸前两乳间横折八寸约取之脾之募也为藏之㑹足厥隂少阳之㑹刺六分留六唿灸三壮一云百壮主治两脇积气如卵石膨胀肠鸣食不化胸脇痛烦热支满呕吐欬喘不得卧腰嵴冷痛不得转侧肩臂不举伤饱身黄瘦弱泄泻四支懈墯善恐少气厥逆难疏曰藏㑹季肋藏病治此千金云奔豚积聚坚满胀痛吐逆不下食腰嵴冷疼小便白浊炙脾募百壮三报之又治狂走癫癎灸三十壮又尿血炙百壮又治石水炙然谷气冲四满章门百证赋云治胸脇支满一传治久泻不止癖块胀疼期门在不容旁一寸五分上直乳第二肋端肝之募也足厥隂太隂隂维之㑹刺四分灸五壮七壮主治伤寒胸中烦热奔豚上下目青而呕霍乱泻痢腹鞕胸脇积痛支满呕酸善噫食不下喘不得卧一妇人患伤寒热入血室医者不识许学士曰小柴胡以迟当刺期门予不能鍼请善鍼者鍼之如言而愈千金云主奔豚炙百壮上气欬逆胸满痛彻胸背炙巨阙期门各五十壮玉龙赋云兼大敦能治坚痃疝气席𢎞赋云期门穴主伤寒患六日过经犹未汗但向乳根二肋间又治妇人坐产难百证赋云兼温熘治伤寒项强通𤣥赋云期门退胸满血膨而可止天星秘诀云兼三里治伤寒过经不出汗㨗径云治产后噎任脉穴任脉穴歌任脉中行二十四㑹隂潜伏两隂间曲骨之前中极在关元石门气海邉隂交神阙水分处下脘建里中脘前上脘巨阙连鸠尾中庭膻中玉堂里紫宫华葢运璇玑天突亷泉承浆止㑹隂在大便前小便后两隂之间任脉别络侠督脉冲脉之㑹一云任督冲三脉所起任由此而行腹督由此而行背冲由此而行少隂之分刺二寸留三唿炙三壮一曰禁刺惟卒死者鍼一寸补之溺死者令人倒䭾出水用鍼补之尿屎出则活余不可鍼主治隂汗隂中诸病前后相引痛不得大小便谷道病久痔相通男子隂寒冲心女子隂门痛经不通一传治妇人产后昏迷不省人事曲骨在横骨上中极下一寸毛际陷中动脉任脉足厥隂之㑹刺一寸五分留七唿灸三壮一曰刺八分灸七壮至七七壮主治小腹胀满水肿小便淋澁血癃㿉疝小腹痛失精虚冷妇人赤白帯下千金云水肿胀灸百壮中极在脐下四寸膀胱募也足三隂任脉之㑹刺八分留十唿灸三壮一曰可灸百壮至三百壮孕妇不可炙主治阳气虚惫冷气时上冲心尸厥恍惚失精无子腹中脐下结块水肿奔豚疝瘕五淋小便赤澁不利妇人下元虚冷血崩白浊因产恶露不行胎衣不下经闭不通血积成块子门肿痛转脬不得小便神农经云治血结成块月水不调产后恶露不止脐下积聚疼痛血崩不止可灸十四壮太乙歌云兼气海中极三里刺治小腹便澼千金云妊不成数堕落炙玉泉五十壮二报之又云为妇人断绪最要穴又云腹胀水肿坚满炙百壮又云腰痛小便不利转胞灸七壮关元在脐下三寸此穴当人身上下四旁之中故又名大中极乃男子藏精女子畜血之处小肠募也足三隂阳明任脉之㑹刺八分留七唿炙七壮甲乙经云刺二寸气府论註曰刺一寸二分一曰可灸百壮至三百壮千金曰妇人刺之则无子主治积冷诸虚百损脐下绞痛渐入隂中冷气入腹少腹奔豚夜夣遗精白浊五淋七疝溲血小便赤澁遗沥转胞不得溺妇人帯下瘕聚经水不通不妊或妊娠下血或产后恶露不止或血冷月经断絶一云但是积冷虚乏皆宜炙孕妇不可鍼鍼之则落胎如不落更鍼崑崙则立坠一云治隂证伤寒及小便多妇人赤白帯下俱当炙此多者千余壮少亦不下二三百壮活人多矣然湏频次炙之仍下兼三里故曰若要丹田安三里不曽干神农经曰治痃癖气痛可灸二十一壮千金云治瘕癖灸五十壮又乆痢百治不瘥炙三百壮分十日炙之并治冷痢腹痛及脐下结痛流入隂中发作无时仍炙天井百壮又治霍乱炙三七壮又治气淋石淋㿗疝及脐下三十六种疾灸五十壮至百壮又云胞门闭塞絶子炙关元三十壮报之玉龙赋云合涌泉丰隆为治尸劳之例又云兼帯脉多炙堪攻肾败席𢎞赋云治小便不禁又云兼照海隂交曲泉气海同写治七疝痛如神百证赋云无子收隂交石关之乡一传治妇人产后血气痛子宫不成胎石门在脐下二寸三焦募也刺六分留七唿灸五壮一曰灸二七壮至百壮一云不宜多炙令人败伤妇人禁刺炙犯之终身絶孕主治腹胀坚鞕水肿支满气淋小便黄赤不利小腹痛泄泻不止身寒热欬逆上气呕血卒疝疼痛妇人因产恶露不止遂结成块崩中漏下血淋千金云大肠闭寒气结心下坚满炙百壮又治少腹绞痛洩痢不止炙丹田百壮三报之又治血淋灸随年壮又治水肿人中满灸百壮一传欲絶产灸脐下二寸三分隂动脉中三壮气海在脐下一寸半宛宛中肓之原也为男子生气之海刺八分炙五壮甲乙经曰刺一寸三分一曰灸百壮孕妇不可灸主治下焦虚冷上冲心腹或为呕吐不止或阳虚不足惊恐不卧奔豚七疝小肠膀胱症瘕结块状为覆杯脐下冷气阳脱欲死隂证伤寒卵缩四肢厥冷小便赤澁羸瘦白浊妇人赤白帯下月事不调产后恶露不止绕脐㽲痛小儿遗尿一云治卒厥厥气上攻两脇心下痛奄奄欲絶此名奔豚先以热汤洗两足浸良久炙百壮此气海也凡藏气惫一切眞气不足久疾不瘥者悉皆炙之千金云治水洩痢及小腹症积腹胀妇人症聚瘠瘦炙气海百壮三报之玉龙赋云兼璇玑治尫羸喘促席𢎞赋云治五淋须更鍼三里又兼水分治水肿又兼照海隂交曲泉关元同写治七疝小腹痛如神百证赋云鍼三隂与气海专司白浊久遗精灵光赋云兼血海疗五淋一传治小肠气痛伤寒腹痛气胀水皷黄肿四时宜多炙昔栁公度曰吾养生无他术但不使元气佐喜怒使气海常温尔今人既不能不以元气佐喜怒若能时炙气海使温亦其次也予旧多病常若气短医者教炙气海气遂不促自是毎歳一二次炙之则以气怯故也隂交在脐下一寸一曰当膀胱上际三焦募也任冲少隂之㑹刺八分灸五壮一曰灸百壮孕妇不可炙主治冲脉生病从少腹冲心而痛不得小便疝痛隂汗湿痒奔豚腰膝拘挛妇人月事不调崩中𢃄下隂痒产后恶露不止绕脐冷痛神农经云治脐下冷疼可炙二十一壮千金云大小便不通灸三壮转胞炙随年壮又治水肿气上下灸百壮玉龙赋云兼三里水分治皷胀席𢎞赋云兼照海曲泉关元气海同写治七疝小腹痛如神又云治小肠气撮痛连脐急写此穴更于涌泉取气甚妙又云兼百㑹太冲照海治咽喉疾标幽赋云隂交阳别定血晕百证赋云兼三里治中邪霍乱又云无子取隂交石关之乡一传治腹内风寒走痛胀疼神阙当脐中灸三壮禁刺刺之令人恶疡溃矢死不治一曰纳炒干净盐满脐上加厚姜一片葢定灸百壮或以川椒代盐亦妙主治隂证伤寒中风不省人事腹中虚冷伤惫肠鸣泄泻不止水肿皷胀小儿乳痢不止腹大风癎角弓反张脱肛妇人血冷不受胎者灸此永不脱胎此穴在诸家俱不言灸只云禁鍼铜人云宜灸百壮有徐平者卒中不省得桃源为炙脐中百壮始甦更数月复不起郑纠云有一亲卒中风医者为炙五百壮而甦后年逾八十向使徐平灸至三五百壮安知其不永年耶故神阙之炙湏塡细盐然后炙之以多为良若灸至三五百壮不惟愈疾亦且延年若炙少则时或暂愈后恐复发必难救矣但夏月人神在脐乃不宜灸千金云纳盐脐中炙三壮治淋病又云凡霍乱纳盐脐中灸二七壮并治胀满水分在下脘下一寸脐上一寸当小肠下口至是而泌别清浊水液入膀胱渣滓入大肠故曰水分禁刺灸五壮甲乙经曰刺一寸孕妇不可炙主治水病腹坚黄肿如皷冲胷不得息绕脐痛肠鸣泄泻小便不通小儿陷𩕄若水病胀满坚鞕不能食炙之大良日七壮至四百壮止但不可刺刺而水尽即死神农经云腹胀水肿可灸十四壮至二十一壮千金云治反胃吐食灸二十壮又治腹胀绕脐结痛坚不能食灸百壮又霍乱转筋入腹欲死用四人持其手足炙灸五壮自不动即勿持之灸至十四壮太乙歌云腹胀写此兼三里隂谷利水消肿玉龙赋云兼隂交三里治皷胀百证赋云兼隂陵能去水肿盈脐席𢎞赋云兼气海治水肿天星秘诀云兼建里治肚腹浮肿胀膨膨下脘在建里下一寸脐上二寸当胃下口小肠上口足太隂任脉之㑹刺八分灸五壮一曰二七壮至百壮孕妇不可炙主治脐上厥气坚痛腹胀满寒谷不化虚肿癖块连脐瘦弱少食飜胃小便赤灵光赋云兼中脘治腹坚百证赋云兼陷谷能平腹内肠鸣建里在脐上三寸中脘下一寸刺五分留十唿灸五壮一云宜鍼不宜炙孕妇尤忌之主治腹胀身肿心痛上气肠鸣呕逆不食千金云主霍乱肠鸣腹胀可刺八分写五吸疾出鍼日炙二七壮至百壮百证赋云兼内关扫尽胷中之苦闷天星秘诀云兼水分治肚腹肿胀中脘在上脘下一寸脐上四寸居岐骨与脐之中胃之募也为府之㑹手太阳少阳足阳明所生任脉之㑹刺八分灸七壮一云二七壮至百壮孕妇不可炙主治心下胀满伤饱食不化五隔五噎飜胃不食心脾烦热疼痛积聚痰饮面黄伤寒饮水过多腹胀气喘温疟霍乱吐泻寒热不已或因读书得奔豚气上攻伏梁心下寒癖结气凡脾冷不可忍心下胀满饮食不进不化气结疼痛雷鸣者皆宜灸之此为府㑹故凡府病者当治之千金云虚劳吐血呕逆不下食多饱多睡百病灸三百壮又治胀满水肿气聚寒冷炙百壮三报之又治奔豚伏梁冷气刺八分留七唿写五吸仍日灸二七至四百壮又主五毒注不能食饮灸至千壮又治霍乱先腹痛灸二七壮不瘥更二七壮又治中恶炙五十壮玉龙赋云兼腕骨疗脾虚黄疸又云合上脘治九种心疼百证赋云主治积痢灵光赋云兼下脘治腹坚㨗径云治食噎上脘在巨阙下一寸五分去蔽骨三寸脐上五寸足阳明手太阳任脉之㑹刺八分留七唿灸五壮千金云日炙二七壮至百壮三报之孕妇不可灸主治心中烦热痛不可忍腹中雷鸣饮食不化霍乱飜胃呕吐三焦多涎奔豚伏梁气胀积聚黄疸心风惊悸呕血身热汗不出神农经云治心疼积块呕吐可灸十四壮玉龙赋云合中脘治九种之心疼太乙歌云兼丰隆刺治心疼呕吐伤寒吐蚘百证赋云合神门治发狂奔走㨗径云治风癎热病蚘虫心痛巨阙在鸠尾下一寸心之募也刺六分留七唿炙七壮一曰刺三分灸七七壮主治上气欬逆胷满气短九种心疼冷痛引少腹蚘痛痰饮欬嗽霍乱腹胀恍惚发狂黄疸中隔不利烦闷卒心痛尸厥蛊毒息贲呕血吐痢不止牛癎千金云治吐逆不下食炙五十壮上气胷满牵背彻痛炙五十壮若霍乱心痛先吐炙二七壮未愈再二七壮又治卒忤灸百壮神农经云治心腹积气可灸十四壮又云治小儿诸癎病如口哕吐沫可炙三壮艾炷如小麦百证赋云兼刺膻中能除膈痛饮蓄难禁鸠尾在臆前蔽骨下五分人无蔽骨者从岐骨际下行一寸甲乙经曰一寸半膏之原也禁刺灸一云可刺三分炙三壮此穴大难下鍼非甚妙髙手不可轻刺也主治心惊悸神气耗散癫癎狂病席𢎞赋云鸠尾能治五般癎若下涌泉人不死中庭在膻中下一寸六分陷中仰而取之刺三分炙五壮主治胷脇支满噎塞吐逆食入还出小儿吐乳膻中在玉堂下一寸六分横两乳间陷中仰卧取之禁刺炙七壮刺之不幸令人夭甲乙经曰刺三分主治一切上气短气痰喘哮𠻳欬逆噎气隔食反胃喉鸣气喘肺痈呕吐涎沬脓血妇人乳汁少此气之㑹也凡上气不下及气噎气隔气痛之类均宜炙之神农经云上气喘欬可炙七壮千金云胷痺心痛炙百壮上气欬逆炙五十壮玉龙赋云兼天突医喘𠻳百证赋云兼巨阙鍼之能除膈痛蓄饮难禁一传治伤寒风痰壅盛玉堂在紫宫下一寸六分陷中仰而取之刺三分灸五壮一云少灸主治胷膺满痛心烦欬逆上气喘急不得息喉痺咽壅水浆不入呕吐寒痰百证赋云兼幽门能治烦心呕吐紫宫在华葢下一寸六分陷中仰而取之刺三分炙五壮主治胷脇支满膺痛喉痺咽壅水浆不入欬逆上气吐血烦心华葢在璇玑下一寸陷中仰而取之刺三分炙五壮主治欬逆喘急上气哮𠻳喉痺胷脇满痛水饮不下神农经云治气喘欬𠻳胷满喘逆不能言语可炙七壮百证赋云兼气戸治脇肋疼痛璇玑在天突下一寸陷中仰而取之刺三分灸五壮主治胷脇满欬逆上气喘不能言喉痺咽肿水饮不下玉龙赋云兼气海治尫羸喘促席𢎞赋云治胃中有积兼三里功多百证赋云兼神藏治膈满项强已试天突在结喉下三寸宛宛中隂维任脉之㑹刺五分留三唿炙二壮甲乙经曰低头取之刺入一寸主治上气哮喘欬𠻳喉痺五噎肺痈吐咯脓血咽肿暴瘖身寒热咽干舌下急不得下食神农经云治气喘欬𠻳可炙七壮玉龙赋云兼膻中医欬𠻳灵光赋云治喘痰百证赋云兼肺俞治欬𠻳连声千金云治上气气闷咽塞声坏炙五十壮廉泉在颔下结喉上中央舌本下仰而取之隂维任脉之㑹按刺疟论所载曰舌下两脉者廉泉也气府论曰足少隂舌下各一衞气篇曰足少隂之标在背腧与舌下两脉然则廉泉非一穴当是舌根下之左右泉脉而且为足少隂之㑹也刺三分留三唿炙三壮主治欬𠻳喘息上气吐沫舌纵舌下肿难言舌根急缩不食涎出口疮百证赋云兼中冲堪攻舌下肿痛承浆在頥前下脣稜下陷中足阳明任脉之㑹刺二分留五唿炙三壮主治偏风半风不遂口眼㖞斜口禁不开暴瘖不能言刺三分徐徐引气而出及治任之为病其苦内结男子为七疝女子为瘕聚一云疗偏风口㖞面肿消渇饮水不休口齿疳蚀生疮炙之亦佳日可七壮至七七壮止即血脉宣通其风应时立愈艾炷不必大但令当脉即能愈疾千金云小儿脣𦂳炙三壮又云凡哕令人惋恨炙七壮炷如小麦又十三鬼穴云此名鬼市治百邪癫狂当在第八次下鍼百证赋云写牙疼而即移通𤣥赋云治头项强督脉穴督脉穴歌督脉行背之中行二十八穴始长强腰俞肠关入命门悬枢嵴中中枢长筋缩至阳归灵台神道身柱陶道开大椎痖门连风府脑戸强间后顶排百㑹前顶通𩕄会上星神庭素髎对水沟兑端在脣上龂交上齿缝之内凡取嵴间督脉诸穴当于骨节突处取之但验于鱼骨为可知也若取于节下必不见效长强在嵴骶骨端伏地取之督脉之络别走任脉足少隂所结刺二分留七唿炙三壮甲乙经曰刺三分一云日炙三十壮至二百壮止忌冷食房劳主治腰嵴强急不可俛仰狂病大小便难肠风下血五痔五淋下部疳蚀洞泄失精呕血小儿𩕄陷惊癎瘈瘲脱肛泻血此穴为五痔之本一经验治少年注夏羸瘦炙此最效千金翼云治赤白下痢炙穷骨头百壮多多惟佳又下漏五痔疳虫食下部刺三分伏地取之以大痛为度灸亦良日三十壮至七日止但不及鍼又炙尾翠骨七壮治脱肛神良千金作龟尾即穷骨也玉龙赋云兼承山炙痔最妙席𢎞赋云连大杼行鍼治小肠气痛又云小儿脱肛患多时先灸百㑹后长强百证赋云兼百㑹穴专治脱肛又云刺长强与承山善主肠风新下血灵光赋云百㑹龟尾治痢疾天星秘诀云兼大敦治小肠疝气腰俞在二十一椎节下间宛宛中刺二分留七唿炙五壮一曰刺五分炙七七壮主治腰嵴重痛不得俛仰举动腰以下至足冷痺不仁强急不能坐卧灸随年壮温疟汗不出妇人经闭溺赤炙后忌房劳强力千金云腰卒痛去穷骨上一寸炙七壮者即此席𢎞赋云兼环跳烧鍼治冷风冷痺阳关在十六椎节下间伏而取之刺五分炙三壮主治膝痛不可屈伸风痺不仁筋挛不行命门在十四椎节下间伏而取之一云平脐用绵牵而取之刺五分灸三壮一曰刺三分炙二十七壮若年二十以上者炙恐絶子主治肾虚腰痛赤白帯下男子泄精耳鸣手足冷痺挛疝惊恐头眩头痛如破身热如火骨蒸汗不出痎疟瘈瘲里急腹痛千金云腰痛不得动者令病人正立以竹杖拄地度至脐乃取杖度背嵴炙杖头尽处随年壮良丈夫痔漏下血脱肛不食长洩痢妇人崩中去血帯下淋浊赤白皆灸之此侠两傍各一寸横三间寸炙之神农经云治腰痛可炙七壮玉龙赋云治老人便多兼肾俞着艾标幽赋云兼肝俞能使瞽士视秋毫之末一俗传以此穴炙寒热多效悬枢在十三椎节下间伏而取之刺三分炙三壮五壮主治腰嵴强不得屈伸腹中积气上下疼痛水谷不化泻痢不止嵴中在十一椎节下间俛而取之刺五分禁灸炙则令人偻主治风癎癫邪腹满不食五痔积聚下痢小儿痢下赤白秋末脱肛毎厠则肛痛不可忍者炙之亦无妨中枢在第十椎节下间俛而取之此穴诸书皆失之惟气府论督脉下王氏註中有此穴及考之气穴论曰背与心相控而痛所治天突与十椎者其穴即此刺五分禁灸灸之令人腰背伛偻一传云此穴能退热进饮食可炙三壮常用常效未见伛偻筋缩在九椎节下间俛而取之刺五分灸三壮五壮主治癫疾惊狂嵴强风癎目上视百证赋云兼水道专治嵴强至阳在七椎节下间俛而取之刺五分炙三壮主治腰嵴强痛胃中寒不食少气难言胷脇支满羸瘦身黄滛泺胫痠四支重痛寒热解㑊一云炙三壮治喘气立已神农经云治寒热胫痠四支重痛欬𠻳可炙三壮至七壮玉龙赋云却疸治神疲灵台在六椎节下间俛而取之刺三分炙三壮甲乙经无此穴出气府论註主治今俗以炙气喘不能卧及风冷久𠻳火到便愈神道在五椎节下间俛而取之刺五分留五唿炙五壮一曰可炙七七壮至百壮禁鍼主治伤寒头痛寒热徃来痎疟悲愁健忘惊悸牙车急张口不合小儿风癎瘈瘲可灸七壮百证赋云兼心俞治风癎常发自宁身柱在三椎节下间俛而取之刺五分留五唿灸五壮一曰灸七七壮主治腰嵴痛癫癎狂走怒欲杀人瘈瘲身热妄言见鬼小儿惊癎神农经云治欬𠻳可灸十四壮玉龙赋云能蠲𠻳除膂痛百证赋云兼本神穴治癫疾妙干坤生意云同陶道肺俞膏肓治虚损五劳七伤𦂳要法一传治四时伤寒陶道在大椎节下间俛而取之督脉足太阳之㑹刺五分留五唿灸五壮一日刺三分主治痎疟寒热酒淅嵴强烦满汗不出头重目瞑瘈瘲恍惚不乐干坤生意云兼身柱肺俞膏肓治虚损五劳七伤百证赋云兼中膂俞治歳热时行一传此穴善退骨蒸之热大椎在第一椎上陷者中一曰平肩手足三阳督脉之㑹刺五分留五唿炙五壮一云以年为壮大椎为骨㑹骨病者可灸之主治五劳七伤之力风劳食气痎疟久不愈肺胀脇满呕吐上气背䏝拘急项颈强不得囬顾一云能写胷中之热及诸热气若炙寒热之法先大椎次长强以年为壮数一云治身痛寒热风气痛一云治衂血不止炙二三十壮断根不发千金云凡疟有不可瘥者从未发前灸大椎至发时满百壮无不瘥又云诸烦热时气温病炙大椎百壮刺三分写之又治气短不语炙随年壮又治颈瘿炙百壮及大椎两邉相去各一寸半少垂下各三十壮玉龙赋云百劳止虚汗神农经云治小儿急慢惊风窦太师治诸虚寒热灸此㨗径云治热不至肩时传以此治百病痖门在项后入髪际五分宛宛中仰头取之督脉阳维之㑹入系舌本刺二分不可深禁灸灸之令人哑主治颈项强急不语诸阳热盛衂血不止嵴强反折瘈瘲癫疾头风疼痛汗不出寒热风痉中风尸厥暴死不省人事百证赋云兼关冲治舌缓不语为𦂳要风府在项上入髪际一寸大筋内宛宛中疾言其肉立起言休其肉立下督脉阳维之㑹热论曰巨阳者诸阳之属也其脉连于风府刺三分留三唿禁炙则令人瘖主治中风舌缓暴瘖不语振寒汗出身重偏风半身不遂伤风头痛项急不得囬顾目眩反视鼻衂咽痛狂走悲恐惊悸欲自杀一云主写胷中之热与大杼缺盆中府同席𢎞赋云风府风池寻得到伤寒百病一时消又云阳明二日寻风府又云从来风府最难寻湏用功夫度浅深倘若膀胱气未散更宜三里穴中寻通𤣥赋云风伤项急求风府一传治感冐风寒呕吐不止千金云邪病卧冥冥不自知风府主之又十三鬼穴云此名鬼枕治百邪癫狂当在第六次下鍼脑戸在枕骨上强间后一寸五分一曰在髪际上二寸督脉足太阳之㑹禁刺灸刺中脑戸入脑立死亦不可炙令人瘖强间在后顶后一寸五分刺二分炙五壮一曰禁灸主治头痛项强目眩脑旋烦心呕吐涎沫狂走百证赋云兼丰隆治头痛难禁后顶在百㑹后一寸五分枕骨上刺二分炙五壮主治颈项强急额颅上痛偏头痛恶风目眩不明百㑹在前顶后一寸五分顶中央旋毛心容豆许直两耳尖上对是穴督脉足太阳之㑹手足少阳足厥隂俱㑹于此刺二分灸五壮甲乙经曰刺三分灸三壮一曰炙头顶不得过七七壮主治头风头痛耳聋鼻塞鼻衂中风言语蹇滞口噤不开或多悲哭偏风半身不遂风癎卒厥角弓反张吐沫心神恍惚惊悸健忘痎疟女人血风胎前产后风疾小儿风癎惊风脱肛久不瘥一曰百病皆治宜刺此二分得气即写若灸至百壮停三五日后遶四畔用三稜鍼出血以井花水淋之令气宣通否则恐火气上壅令人目暗一曰治悲笑欲死四肢冷气欲絶身口温可鍼人中三分炙百㑹三壮即甦史记载扁鹊治虢太子尸蹷鍼取三阳五㑹而甦神农经云治头风可灸三壮小儿脱肛可灸三壮至五壮艾炷如小麦玉龙赋云兼𩕄㑹治卒暴中风灵光赋云兼龟尾治痢疾席𢎞赋云小儿脱肛患多时先炙百㑹后尾骶又云兼太冲照海隂交治咽喉疾前顶在𩕄㑹后一寸五分骨陷中一云在百㑹前一寸刺二分灸五壮一曰灸七七壮主治头风目眩面赤肿小儿惊癎瘈瘲鼻多清涕颈项肿痛神农经云治小儿急慢惊风可灸三壮艾炷如小麦百证赋云兼水沟治面肿虚浮𩕄㑹在上星后一寸陷中刺二分灸五壮一曰灸二七至七七壮小儿八歳以前禁鍼葢其𩕄门未合刺之不幸令人夭主治脑虚冷痛头风肿痛项痛饮酒过多头皮肿风癎清涕一云治目眩面肿鼻塞不闻香臭惊癎戴目昏不识人可灸二七壮至七七壮初灸即不痛病去即痛痛即罢灸若是鼻塞炙至四日渐退七日顿愈鍼入二分留三唿得气即写头风生白屑多睡鍼之弥佳鍼讫以末盐生麻油相和揩髪根下即头风永除神农经云治头风疼痛可灸三壮小儿急慢惊风炙三壮炷如小麦千金云邪病鬼癫囟上主之一名鬼门玉龙赋云兼百㑹治卒暴中风百证赋云连玉枕疗头风上星在鼻直上入髪际一寸陷者中可容豆刺三分留六唿炙五壮一云宜三稜鍼出血以写诸阳热气主治头风头痛头皮肿面虚恶寒痎疟寒热汗不出鼻血臭涕鼻塞不闻香臭目眩睛痛不能逺视以细三稜鍼刺之即宣泄诸阳热气无令上冲头目千金云鼻中息肉灸二百壮又云兼大椎灸疟至发时令满百壮炷如黍米又治鬼魅灸百壮又十三鬼穴此名鬼堂主百邪癫狂当在第十次下鍼玉龙赋云治头风鼻渊神庭直鼻上入髪际五分髪高者髪际是穴髪低者加二三分督脉足太阳阳明之㑹灸三壮禁刺刺之令人癫狂目失明一曰灸七壮至三七壮止主治发狂登髙妄走风癎癫疾角弓反张目上视不识人头风鼻渊流涕不止头痛目泪烦满喘喝惊悸不得安寝玉龙赋云专理头风素髎在鼻端凖头刺一分禁灸主治鼻中瘜肉不消喘息不利多涕㖞噼衂血一曰治酒酢风用三稜鍼出血水沟在鼻下人中陷中督脉手足阳明之㑹刺三分留六唿得气即写灸三壮至七壮炷如小麦然灸不及鍼主治中风口噤牙关不开卒中恶邪鬼击不省人事癫癎卒倒消渇多饮水气偏身浮肿瘟疫口眼㖞噼俱宜刺之若风水面肿鍼此一穴出水尽即顿愈一云水气肿病但宜鍼此三分徐徐出之以泄水气若鍼他穴水尽则死神农经云治小儿急慢惊风可灸三壮炷如小麦玉龙赋云兼曲池穴治痿仆又云兼委中穴治腰嵴闪痛又云合大陵频写之全除口气席𢎞赋云人中治癫功最髙十三鬼穴不湏饶千金云此穴为鬼市治百邪癫狂此当在第一次下鍼凡人中恶先掐鼻下是也鬼击卒死者湏即灸之百证赋云兼前顶治面肿虚浮灵光赋云水沟兼间使治邪癫兑端在上脣端甲乙经曰手阳明脉气所发刺二分留六唿灸三壮炷如大麦主治癫癎吐沫齿龈痛消渇衂血口噤口疮臭秽不可近百证赋云小便赤澁兑端独写大阳经龂交在脣内上齿缝中任督二经之㑹刺三分逆刺之炙三壮主治面赤心烦痛鼻生瘜肉不消头额中痛颈项强目泪多眵赤痛牙疳肿痛小儿面疮久癣不除㸃烙亦佳百证赋云专治鼻痔类经图翼卷八类经钦定四库全书类经图翼卷九明张介賔撰经络竒经八脉竒经总论脉有竒常十二经者常脉也竒经则不拘于常故谓之竒葢人之气血常行于十二经脉经脉满溢则流入竒经竒经有八曰任督冲带阳硚隂硚阳维隂维者是也任脉任于前督脉督于后冲脉为诸脉之海带脉犹身之束带阳硚为足太阳之别隂硚为足少隂之别阳维则维络诸阳隂维则维络诸隂隂阳相维故诸经乃调此八脉者譬犹图设沟渠以备水潦斯无滥溢之患人之竒经亦若是也今攷集素问难经甲乙经圣济总録集竒经八脉所发气穴共成一篇以备通攷云虞氏曰竒者竒零之竒不偶之义谓此八者不系正经隂阳无表里配合别道竒行故曰竒经也任脉任脉者与冲脉皆起于胞中循嵴里为经络之海其浮而外者循腹上行㑹于咽喉别而络唇口血气盛则肌肉热血独盛则渗灌皮肤生毫毛妇人有余于气不足于血以其月事数下任冲并伤故脉不营于口唇而髭须不生是以任脉为病男子则内结七疝女子则带下瘕聚故难经曰任脉起于中极之下以上毛际循腹里上闗元至咽喉上頥循面入目属隂脉之海凡此任脉之行从胞中上注目长四尺五寸总二十四穴按气府论曰任脉之气所发者二十八穴本经原缺一穴实止二十七穴内断交一穴属督脉承泣二穴属足阳明硚脉故今止二十四穴督脉督脉者起于少腹以下骨中央女子入繋廷孔之端其络循隂器合簒间绕簒后别绕臀至少隂与巨阳中络者合少隂上股内后亷贯嵴属肾与太阳起目内眦上额交巅上入络脑还出别下项循肩䏝内夹嵴抵腰中入循膂络肾其男子循茎下至簒与女子等其少腹直上者贯脐中央上贯心入喉上頥环脣上系两目之下中央此生病从少腹上冲心而痛不得前后为冲疝其女子不孕癃痔遗溺嗌干治在督脉督脉之别名曰长强侠嵴上项散上头下当肩胛左右别走太阳入贯膂实则嵴强虚则头重故难经曰督脉者起于下极之腧并于嵴里上至风府入属于脑上巅循额至鼻柱属阳脉之海也此为病令人嵴强反折督脉从头循嵴入骶长四尺五寸凡二十八穴冲脉冲脉者与任脉皆起于胞中上循背里为经络之海其浮于外者循腹上行㑹于咽喉别而络唇口故骨空论曰冲脉者起于气街并足少隂之经侠齐上行至胸中而散此为病令人逆气里急又难经曰并足阳明之经上行然以穴攷之足阳明之脉侠脐左右二寸而上行足少隂侠脐左右五分而上行按甲乙铜人等书所载幽门通谷隂都石闗商曲肓俞中注四满气穴大赫横骨凡二十二穴皆云冲脉足少隂之㑹葢以骨空论为之主也然则冲脉之并足少隂经也明矣按逆顺肥痩篇曰夫冲脉者五藏六府之海也五藏六府皆禀焉其上者出于颃颡渗诸阳灌诸精其下者注少隂之大络出于气街循隂股内亷入腘中伏行骭骨内下至内踝之后属而别其下者并于少隂之经渗三隂其前者伏行出跗属下循跗入大指间渗诸络而温肌肉又如动输篇及海论所言冲脉之义俱当详攷见经络类十三三十二带脉带脉起于季脇回身一周其为病也腰腹纵容如囊水之状其脉气所发在季脇下一寸八分穴名带脉以其回身一周如带也又与足少阳㑹于维道此带脉所发凡四穴足少隂当十四椎出属带脉阳硚脉二十八难曰阳硚脉者起于跟中循外踝上行入风池缪刺论曰邪客于足阳硚之脉令人目痛从内眦始二十九难曰阳硚为病隂缓而阳急两足阳硚之脉本太阳之别合于太阳其气上行气并相还则为濡目气不营则目不合男子数其阳女子数其隂当数者为经不当数者为络也硚脉长七尺五寸所发之穴生于申脉以附阳为郄本于㒒参与足少阳㑹于居髎又与手阳明㑹于肩髃及巨骨又与手足太阳阳维㑹于臑俞又与手足阳明㑹于地仓巨髎又与任脉足阳明㑹于承泣又与手足太阳足阳明隂硚㑹于睛明凡二十二穴申脉附阳仆参居髎肩髃巨骨臑俞地仓巨髎承泣睛明隂硚脉脉度篇曰硚脉者少隂之别起于然骨之后上内踝之上直上循隂股入隂上循胸里入缺盆上出人迎之前入頄属目内眦合于太阳阳硚而上行女子以之为经男子以之为络二十八难曰隂硚脉者亦起于跟中循内踝上行至咽喉交贯冲脉二十九难曰隂硚为病阳缓而隂急两足硚脉各长七尺五寸而隂硚所生在照海以交信为郄隂硚脉病者取此然骨交信照海睛明阳维脉阳维维于阳其脉起于诸阳之㑹与隂维皆维络于身若阳不能维于阳则溶溶不能自收持其脉气所发别于金门以阳交为郄与手足太阳及硚脉㑹于臑俞与手足少阳㑹于天髎又㑹于肩井其在头也与足少阳㑹于阳白上于本神及临泣上至正营循于脑空下至风池其与督脉㑹则在风府及痖门此阳维脉气所发凡二十四穴难经曰阳维为病苦寒热金门阳交臑俞天髎肩井阳白本神临泣正营脑空风池风府痖门隂维脉隂维维于隂其脉起于诸隂之交若隂不能维于隂则怅然失志其脉气所发者隂维之郄名曰筑賔与足太隂㑹于腹哀大横又与足太隂厥隂㑹于府舍期门与任脉㑹于天突亷泉此隂维脉气所发凡十二穴难经曰隂维为病苦心痛筑賔腹哀大横府舍期门天突亷泉竒经八脉歌正经经外是竒经八脉分司各有名后督前任皆在内冲由毛际肾同行阳硚跟外膀胱别隂起跟前随少隂阳维只络诸阳脉何谓隂维为络隂带脉围腰如束带不由常度曰竒经藏府募俞穴中府巨阙章门期门中脘天枢闗元日月京门中极石门肺俞心俞肝俞脾俞肾俞厥隂俞大肠俞小肠俞胆俞膀胱俞三焦俞胃俞八㑹穴中脘章门阳陵泉悬钟膈俞大椎太渊膻中九门飞门户门吸门贲门幽门䦨门魄门命门气门同名穴头临泣足临泣腹通谷足通谷手三里足三里头窍隂足窍隂背阳闗足阳闗类经图翼卷九类经钦定四库全书类经图翼卷十明张介宾撰经络竒俞类集头面部前神聪去前顶五分自神庭至此穴共四寸主治中风风癎灸三壮后神聪去百㑹一寸主治中风风癎灸三壮髪际平眉上三寸是穴主治头风眩晕疼痛延乆不愈灸三壮印堂在两眉中间神农鍼经云治小儿急慢惊风可灸三壮艾炷如小麦玉龙赋云善治惊慉海泉在舌下中央脉上主治消渴鍼出血左金津右玉液在舌下两旁紫脉上主治消渴口疮舌肿喉痺三稜鍼出血阳维在耳后引耳令前絃筋上是穴千金云耳风聋雷鸣灸阳维五十壮鼻交頞中千金翼云主癫风角弓反张羊鸣大风青风面风如虫行卒风多睡健忘心中愦愦口禁卒倒不识人黄疸急黄此一穴皆主之鍼入六分得气即写留三唿五吸不补亦宜灸然不及鍼慎酒面生冷醋滑猪鱼蒜荞麦浆水机闗在耳下八分近前千金翼云凡卒中风口噤不开灸机闗二穴五壮即愈一云随年为壮僻者逐左右灸之脣里穴千金翼云脣里正当承浆邉逼齿龂鍼三锃主治马黄黄疸夹承浆穴千金翼云夹承浆两邉各一寸治马黄急疫鷰口在口吻两邉鷰口处赤白肉际千金翼云主治狂风骂詈挝斫人名为热阳风灸鷰口各一壮又云狂邪鬼语灸十五壮又云小儿大小便不通灸口两吻各一壮颞颥千金翼云颞颥在眉眼尾中间上下有来去络脉是鍼灸之所主治疸气温病耳上穴千金翼云治瘿气灸风池及耳上髪际各百壮千金作两耳后髪际当阳当瞳子直入髪际内一寸去临泣五分是穴主治风眩鼻塞灸三壮鱼尾在目眦外头玉龙赋云兼睛明太阳治目证胸背腹脇部龙颔在鸠尾上一寸半千金翼云主心痛冷气上灸百壮勿鍼乳上穴千金翼云治乳痈妬乳以绳横度口以度从乳上行灸度头二七壮通谷在乳下二寸千金云心痛恶气上脇痛急灸五十壮魂舍在夹脐两邉相去一寸千金云主小肠洩痢脓血灸百壮小儿减之肋头千金翼云治瘕癖患左灸左患右灸右第一屈肋头近第二肋下即是灸处第二肋头近第三肋下向肉翅前亦是灸处初日灸三壮次日五壮后七壮周而复始至十止惟忌大蒜余不忌肋罅千金翼云治飞尸诸注以绳量病人两乳间中屈之乃从乳头向外量使当肋罅于绳头尽处是穴灸随年壮千金云三壮或七壮男左女右又云凡中尸者飞尸遁尸风尸尸注也其状皆腹胀痛急不得息气上冲心胸两脇或踝踊起或挛引腰嵴灸乳后三寸男左女右可二七壮如不止多其壮数愈长谷在夹脐相去五寸一名循际千金云主治下痢不嗜食食不消灸五十壮三报之肠遗侠中极旁相去二寸半千金云治大便难灸随年壮肓募千金云肓募二穴以乳头斜度至脐中乃屈去其半从乳下量至尽处是穴主治结气囊里鍼药所不及者灸随年壮脇堂在腋下骨间陷中举腋取之主治胸胁气满哕噫喘逆目黄逺视䀮䀮可灸五壮后腋下穴千金云治颈漏灸背后两邉腋下后文头随年壮腋下穴千金翼云哕噫膈中气闭塞灸腋下聚毛下附肋宛宛中五十壮神良胞门子户气门千金翼云子藏门塞不受精妊娠不成若堕胎腹痛漏胞见赤灸胞门五十壮闗元左邉二寸是也右邉名子户若胞衣不出及子死腹中或腹中积聚皆鍼入胞门一寸又云胎孕不成灸气门穴在闗元旁三寸各五十壮又漏胎下血不禁灸百壮嵴背五穴千金翼云治大人癫疾小儿惊癎灸背第二椎上及下穷骨尖二处乃以绳度量上下中折复量至嵴骨上㸃记之共三处毕复断此绳取其半者为三折而参合如字以上角对中央一穴其下二角正夹嵴两邉同灸之凡五处也各百壮浊浴千金翼云侠胆俞旁行相去五寸名浊浴主胸中胆病恐畏多惊少力口苦无味灸随年壮巨阙俞千金翼云第四椎名巨阙俞主胸膈中气灸随年壮督俞在第六椎下两旁相去各二寸禁鍼可灸一名髙盖气海俞在第十五椎下两旁相去各二寸刺三分留六唿可灸闗元俞在第十七椎下两旁相去各二寸刺三分留六唿可灸主治泻痢虚胀小便难妇人瘕聚诸疾腰眼其法令病人平眠以笔于两腰眼宛宛中㸃二穴各灸七壮此穴诸书所无而居家必用载之云其累试累验主治诸劳瘵已深之难治者于癸亥日二更尽入三更时令病人平眠取穴灸三壮一传治传尸痨瘵以致灭门絶户者有之此证因寒热煎作血凝气滞有化而为虫者内食藏府每致传人百方难治惟灸可攻其法于癸亥日二更后将交夜半乃六神皆聚之时勿使人知令病者解去下衣举手向上略转后些则腰间两旁自有微陷可见是名鬼眼穴即俗人所谓腰眼也正身直立用墨㸃记然后上床合面而卧用小艾炷灸七壮或九壮十一壮尤好其虫必于吐泻中而出烧燬逺弃之可免传染比四花等穴尤易且效千金翼云治腰痛灸腰目窌在尻上约左右又云在肾俞下三寸夹嵴两旁各一寸半以指按陷中主治消渴此二説者似皆指此穴夹嵴穴肘后云此华佗法千金翼云治霍乱转筋令病者合面卧伸两手着身以绳横牵两肘尖当嵴间绳下两旁相去各一寸半所灸百壮无不差者下极俞千金翼云第十五椎名下极俞主腹中疾腰痛膀胱寒饮澼注下灸随年壮十七椎穴千金翼云转胞腰痛灸十七椎五十壮回气在嵴穷骨上赤白肉下主五痔便血失屎灸百壮千金翼曰若灸穷骨惟多为佳身交在少腹下横文中千金翼曰白崩中灸少腹横文当脐孔直下一百壮及治胞落㿗须三报之又治大小便不通又治尿牀者可灸七壮隂部横骨千金翼曰妇人遗尿不知时出灸横骨当隂门七壮又治㿗疝在横骨两旁夹茎灸之泉隂在横骨三寸千金翼云治㿗卵偏大灸泉隂百壮三报之隂囊下横文千金翼云治风气眼反口噤腹中切痛灸隂囊下第一横理十四壮隂茎千金翼云治卒癫病灸隂茎上宛宛中三壮得小便通即瘥当尿孔上是穴又灸隂茎头三壮羊矢在㑹隂旁三寸股内横文中按皮肉间有核如羊矢可刺三分灸七壮四支部大骨空在手大指第二节前尖上屈指当骨节中灸二七壮禁鍼主治内瘴乆痛及吐泻拳尖在中指本节前骨尖上握拳取之主治风眼翳膜疼痛患左灸右患右灸左炷如小麦五虎在手食指无名指背间本节前骨尖上各一穴握拳取之主治手指拘挛中魁在手中指第二节前骨尖上屈指得之捷法又云在手腕中上侧两筋间陷中灸二七壮葢此以阳谿言也观者辨之主治五膈反胃手中指第一节穴千金云牙齿疼灸两手中指背第二节前有陷处七壮下火立愈中泉在手腕外间阳池阳谿中间陷中灸七壮主治胸中气满不得卧肺胀满膨膨然目中白翳掌中热胃气上逆唾血及心腹中诸气痛手掌后白肉际穴主治霍乱转筋在两臂及胸中灸手掌后白肉际七壮手掌后臂间穴千金云治疔肿灸掌后横文后五指许男左女右七壮即验已用得效又云治风牙疼以绳量自手中指头至掌后第一横文折为四分乃复自横文比量向后于臂中尽处两筋间是穴灸三壮随左右灸之两患者灸两臂至验虎口小儿脣𦂳灸虎口男左女右七壮又兼灸承浆三壮又治烦热头疼刺虎口三分又治心痛灸两虎口白肉际七壮手足髓孔千金翼云手髓孔在腕后尖骨头宛宛中脚髓孔在足外踝后一寸俱主痿退风半身不遂可灸百壮两手研子骨千金翼云豌豆疮灸两手腕研子骨尖上三壮男左女右河口千金翼云狂走惊癎灸河口五十壮在手腕后陷中动脉此与阳明同也肘尖千金翼云治肠痈屈两肘尖头骨各灸百壮则下脓血者愈又云正灸肘头鋭骨膝眼在膝头骨下两旁陷中刺五分禁灸主治膝冷痛不已昔有人膝痛灸此遂致不起以禁灸也玉龙赋云兼髋骨治脚腿重痛髋骨在膝葢上梁邱旁外开一寸主治两脚膝红肿痛寒湿走注白虎歴节风痛腿丫风痛举动不得风市在膝上七寸外侧两筋间又取法令正身平立直垂两手着腿当中指头尽处陷中是穴鍼五分灸三五壮千金云病轻者不可减百壮重者灸五六百壮主治腰腿痠痛足胫麻顽脚气起坐艰难先写后补风痛先补后写此风痺冷痛之要穴玉龙赋云兼隂市能驱腿脚之乏力神农经云治偏风半身不随两脚疼痛灸二十一壮交仪穴千金云妇人漏下赤白月水不利灸交仪穴在内踝上五寸营池四穴千金云妇人下血漏赤白灸营池四穴三十壮在内踝前后两邉池上脉一名隂阳漏隂穴千金云妇人漏下赤白四肢痠削灸漏隂三十壮穴在内踝下五分微动脉上足太隂太阳穴千金云妇人逆产足先出刺足太隂入三分足入乃出鍼穴在内踝后白肉际骨陷宛宛中又胞衣不出刺足太阳入四分在外踝后一寸宛宛中足踝千金云小儿重舌灸左足踝上七壮又云灸两足外踝上三壮又治齿疼灸外踝上髙骨前交脉上七壮又治转筋十指拘挛灸足外踝骨上七壮又治反胃吐食灸内踝下稍斜向前有穴三壮外台秘要云向前一指又治诸恶漏中冷瘜肉出灸足内踝上各三壮二年六壮外踝尖在外踝尖上三寸主治外转筋可灸七壮或刺出血踝尖在足内踝尖上主治下牙痛内亷转筋脚气寒热灸七壮或鍼出血内崑崙在足内踝后陷中主治转筋刺入六分气至写之承命在内踝后上行三寸动脉中主治狂邪惊癎灸三十壮一曰七壮足踵主治霍乱转筋灸涌泉三七壮如不止灸足肿聚筋上白肉际七壮立愈隂阳穴在足拇指下屈里表头白肉际主治妇人下漏赤白注泄灸随年壮三报之足大指横文穴三毛中千金翼云治卒中恶闷热毒欲死灸足大指横文随年为壮又治隂肿欲溃困惫灸大拇指本节横文中五壮一曰随年壮又治㿗卵疝气灸足大指本节间三壮又治㿗疝灸足大指内侧去端一寸白肉际随年壮甚验若双㿗灸两处又治㿗疝卵肿如𤓰入腹欲死灸足大指下横文中随年壮即肿邉灸之神验又治老少大便失禁灸两脚大指去甲一寸所三壮又治卒癫病灸聚毛中七壮又治鼻衂时痒灸足大指节横理三毛中十壮剧者百壮并主隂肿又治乆魇不醒者灸两足大指聚毛中二十一壮独隂在足趾下横文中主治干呕吐小肠疝气死胎胎衣不下足第二指上穴主治水病灸足第二指上一寸随年壮手足小指穴主治食注灸手小指尖头男左女右随年壮又治消渴证初灸两手足小指头及项椎随年壮又灸膀胱俞横三间寸灸之亦随年壮五日一报之又治㿗疝灸手小指端七壮左灸右右灸左手足大指爪甲穴千金翼云治卒中邪魅鼻下人中及手足大指爪甲令艾炷半在爪上半在肉上灸七壮不止十四壮炷如雀矢又十三鬼穴于第二次下鍼刺手大指爪甲下入肉三分穴名鬼信又第三次下鍼刺其足大指爪甲下入肉二分穴名鬼垒又治小便数而少且难男辄失精此方甚验令其人合掌并两大指灸甲角肉际两指共此一壮亦灸足大指与手同各三壮三日一报之又治㿗病隂肿令并足合两拇指爪甲以一艾炷灸两爪端方角上七壮又秦承祖灸鬼法名鬼哭穴以两手大指相并縳定用艾炷骑缝灸之令两甲后连肉四处着火一处无火则不效灸七壮或二七壮一曰前秦承祖所用者是名手鬼眼又二穴在两足大拇指间亦与取手穴同法是名足鬼眼用治癫癎梦魇鬼击灸之大效亦治五癎呆痴及伤寒发狂等证鬼穴部鬼城十指端千金云邪病大唤骂詈狂走十指端去爪甲一分主之一名鬼城又治指忽掣痛不可忍灸指端七壮鬼牀千金云第七次下鍼在耳垂下五分用火鍼三下名鬼牀治百邪癫狂鬼藏千金云第十一次下鍼隂下缝女人玉门头灸三壮名鬼藏鬼封千金云第十三次下鍼在舌头当舌中下缝刺贯出舌上仍以一板横口吻安鍼头勿令舌动名鬼封千金方十三鬼穴须知百邪所为癫狂病鍼有十三穴须认凡鍼之用先鬼宫次鍼鬼信无不应一一从头逐一求男从左起女从右一鍼人中鬼宫停左邉下鍼右出鍼第二手大指甲下穴名鬼信刺三分三鍼足大指甲下名曰鬼垒二分深四鍼掌上大陵穴入寸五分为鬼心五鍼申脉名鬼路火鍼三下七锃锃第六却寻大椎上入髪一寸名鬼枕七刺耳垂下五分名曰鬼牀鍼要温八鍼承浆名鬼市从左出右君须记九鍼间使鬼路上十鍼上星名鬼堂十一隂下缝三壮女玉门头为鬼藏十二曲池名鬼臣火鍼仍要七锃锃十三舌头当舌中此穴是名为鬼封手足两邉相对刺若逢孤穴只单通此是先师真妙诀猖狂恶鬼走无纵扁鹊曰百邪所病者鍼有十三穴凡刺之法先从鬼宫起次鍼鬼信便至鬼垒又至鬼心不必尽鍼止五六穴即可知矣若是邪蛊之精便自言説论其由来徃验有实立得精灵未必须尽其命求去许之男从左起鍼女从右起鍼若数处不言便当徧刺依诀而行之崔氏四花六穴凡男妇五劳七伤气血虚损骨蒸潮热咳𠻳痰喘五心烦热四肢困倦羸弱等证并皆治之第一次先取二穴令患人平身正立取一细绳约长三四尺者蜡之勿令伸缩乃以绳头与男左女右足大拇指端比齐令其顺脚心至后跟踏定却引绳向后从足跟足肚贴肉直上比至膝湾曲腘中大横文截断次令病者平身正坐解髪分项中露头缝取所比蜡绳一头齐鼻端按定引绳向上循头缝项背贴肉垂下至绳头尽处以墨记之别又取一小绳令患者合口将绳双折自鼻柱根按定左右分开比至两口角如人字様截断却将此绳展直取中横加于前记嵴背中墨㸃之上其两邉绳头尽处以墨记之此第一次应灸二穴名曰患门右法若妇人足小者难以为则当取右臂自肩髃穴起以墨㸃记伸手引绳向下比至中指端截断以代量足之法庶乎得宜第二次取二穴令患人平身正坐稍缩臂膊取一蜡绳绕项后向前双垂头与鸠尾尖齐双头一齐截断却飜绳头向后将此绳中折处正按结喉上其绳头下垂嵴间处以墨记之又取一小绳令患人合口横量齐两吻截断还加于嵴上墨㸃处横量如前法于两头尽处㸃记之此是第二次应灸两穴即四花之左右二穴也前共四穴同时灸之初灸七壮或二七三七壮以至百壮为妙俟灸疮将瘥或火疮发时又依后法灸二穴后次取二穴以第二次量口吻短绳于第二次嵴间墨㸃处对中直放务令上下相停于绳头尽处以墨记之此是灸穴即四花之上下二穴也右共六穴宜择离日火日灸之灸后百日内宜慎房劳思虑饮食应时寒暑得中将养调䕶若疮愈后仍觉未瘥依前再灸无不愈者故云累灸至百壮但嵴骨上两穴不宜多灸凡一次只可三五壮多则恐人倦怠若灸此六穴亦宜灸足三里写火方妙愚按前法灸嵴旁四穴上二穴近五椎心俞也下二穴近九椎肝俞也崔知悌不指穴名而但立取法葢欲人之易晓耳然稽之嵴背穴法则太阳二行者当去嵴中各开二寸方得正脉乃可获效用者仍宜审之骑竹马灸法主治一切痈疽恶疮发背妇人乳痈皆可治之量法用薄篾一条以男左女右手臂腕中自尺泽穴横文起比至中指端齐肉尽处截断为则却用竹杠一条令病者脱去上衣正身骑定使两人前后杠起令病人脚不着地仍令二人扶之勿使伛偻摇动却将前所量篾从竹杠坐处尾骶骨下着杠比起贴嵴直上至篾尽处㸃记之此是取中非灸穴也更用薄篾量手中指用同身寸法取定二寸平放于嵴中墨㸃上各开一寸是穴灸五七壮一曰疽发于左则灸右疽发于右则灸左甚则左右皆灸葢此二穴乃心脉所过之处凡痈疽皆心火留滞之毒灸此则心火流通而毒散矣起死回生之功屡试屡验类经图翼卷十类经钦定四库全书类经图翼卷十一明张介宾撰鍼灸要览十四经鍼灸要穴歌肺经要穴歌手太隂兮经属肺尺泽肘中约纹是列缺腕侧一寸半经渠寸口陷中记太渊掌后横纹里鱼际大指节后起少商大指内侧端相离爪甲如韭耳大肠经要穴歌手之阳明属大肠食指内侧号商阳本节前二间可取本节后三间勿忘岐骨间可寻合谷腕上侧阳谿所藏三里去曲池二寸曲池在肘节中央肩端上肩髃骨罅鼻孔旁乃是迎香胃经要穴歌足阳明兮胃之经头维额角两邉行颊车耳下曲颊处地仓夹吻四分平伏兔还离膝六寸隂市须从减半论三里上亷和下亷膝下相挨各三寸解谿腕上系鞋处趺上动脉冲阳遇陷谷两指节后间内庭次指外间连厉兑存于足次指去甲如韭阳明全脾经要穴歌足太隂脾家经络隠白起足拇内角大都在节后肉际太白从核骨下摸公孙节后一寸加商邱踝下微前些踝上隂交三寸逺辅下隂陵内不差心经要穴歌手少隂经心脉透少海内亷居肘后灵道去掌寸半长通里一寸应非谬神门掌后鋭骨端少府相随本节邉少冲甲角须求内二穴皆从小指连小肠经要穴歌手太阳经小肠脉小指外端寻少泽前谷还求本节前后谿节后须从侧腕骨腕前无待卜腕中鋭下求阳谷小海肘端外五分听宫耳内如珠伏膀胱经要穴歌足之太阳属膀胱睛明起自内眦旁攅竹二穴眉头取络却后髪四寸五肺俞三椎膈俞七肝俞九椎之下出肾俞十四椎间算膏肓相近四椎半委中膝腘约纹看承山腨下分肉间崑崙踝下后五分外踝之下寻金门申脉也从踝下起肉际陷中容爪耳肾经要穴歌足有少隂经属肾涌泉卷指足中心然谷踝前高骨下太谿踝后动中寻踝下四分寻照海踝上二寸复熘在隂谷须寻内辅下大筋小筋中可揣心包经要穴歌手厥隂者心包络肘内横纹求曲泽间使掌后三寸量内闗二寸非难索大陵掌后两筋间欲取劳宫掌内看中冲须是求中指爪甲相连向指端三焦经要穴歌手少阳与三焦连液门名指节根前中渚退居本节后阳池腕上陷中旋外闗腕后二寸地再加一寸支沟位天井肘外上一寸角孙耳廓上邉记丝竹空从眉后取耳门耳缺之前际胆经要穴歌足少阳胆经听㑹开口耳前有空位临泣髪际上五分目窻更加一寸存风池陷居后髪际肩井在肩大骨内带脉肋下一寸八环跳髀枢中是穴膝下一寸阳陵泉踝上四寸阳辅前坵墟踝下如前陷临泣四指节后邉侠谿小次岐间缝窍隂四指内之端肝经要穴歌足厥隂肝在何处大敦拇指毛中聚行间动在岐节前太冲节后有脉据中封内踝前一寸曲泉辅下横纹尽章门脐上二寸量季肋之端居两旁期门乳旁一寸半直下寸半二肋详督脉要穴歌督脉水沟人中起上星入髪一寸止百㑹正在顶之巅风府一寸后髪里痖门入髪五分中大杼一椎骨上逢腰俞二十一椎下穴得其真功自隆任脉要穴歌任脉中行正居腹脐下闗元三寸録气海离脐一寸半神阙脐中随所欲水分一寸居脐上中脘还须四寸足膻中正在两乳间欲得承浆脣下畜已上要穴乃十四经谿谷气血所聚之处皆极切于用者较之诸穴有所不同故撮为此歌以便记诵凡业鍼灸家者不可不加之意也诸证灸法要穴凡用灸者所以散寒邪除隂毒开郁破滞助气回阳火力若到功非浅鲜故古人灸法有二报三报以至连年不絶者前后相催其效尤速或自三壮五壮以至百壮千壮者由渐而增多多益善也然灸头面者艾炷宜小亦不宜多灸手足者稍倍之灸腹背者又倍之若上下俱灸必须先上而后下不可先下后上也凡用火补者勿吹其火必待其从容彻底自灭灸毕即可用膏贴之以养火气若欲报者直待报毕贴之可也用火写者可吹其火传其艾宜于迅速须待灸疮溃发然后贴膏此补写之法也其有脉数躁烦口干咽痛面赤火盛隂虚内热等证俱不宜灸反以助火不当灸而灸之灾害立至矣图翼四卷有鍼灸诸则所当并察中风中藏气塞痰上昏危不省人事百㑹风池大椎肩井间使曲池足三里凡觉手足孪痺心神昏乱将有中风之候不论是风与气可依次灸此七穴则愈合谷风市手三里崑崙申脉神阙凡卒中风者神阙最佳罗天益曰中风服药只可扶持要收全功艾火为良葢不惟逐散风邪宣通血脉其于回阳益气之功真有莫能尽述者详见本穴偏风半身不遂肩髃百㑹肩井客主人列缺手三里风市曲池阳陵泉环跳足三里絶骨崑崙申脉口眼㖞斜颊车地仓水沟承浆听㑹合谷凡口㖞向右者是左脉中风而缓也宜灸左㖞陷中二七壮㖞向左者是右脉中风而缓也宜灸右㖞陷中二七壮艾炷如麦粒可矣口噤不开颊车承浆合谷瘖痖天突灵道隂谷复熘丰隆然谷戴眼神庭嵴骨三椎五椎各灸五七壮齐下火立效瘫痪肩井肩髃曲池中渚合谷阳辅阳谿足三里崑崙角弓反张百㑹神门间使㒒参命门太冲风痺不仁天井尺泽少海阳辅中渚环跳太冲厥逆人中膻中百㑹气海一法以绳围男左女右臂腕为则将绳从大椎向下度至嵴中绳头尽处是穴灸二十一壮尸厥卒倒气脱百㑹人中合谷间使气海闗元卒忤肩井巨阙伤寒头疼身热二间合谷神道风池期门间使足三里汗不出合谷腕骨通里期门足三里复熘发狂百㑹间使复熘隂谷足三里隂证期门间使气海闗元声哑天突期门间使合谷太冲所谓开四闗者即合谷太冲也耳聋肾俞偏歴听㑹小便闭隂谷闗元隂陵泉舌卷囊踡天突亷泉合谷肾俞复熘然谷血海腹胀太白复熘足三里余热曲池间使后谿虚痨虚损注夏羸痩大椎肺俞膈俞胃俞三焦俞肾俞中脘天枢气海足三里三隂交长强崔氏四花六穴一法取手掌中大指根稍前肉鱼间近内侧大纹半指许外与手阳明合谷相对处按之极痠者是穴此同长强各灸七壮甚妙传尸痨第一代虫伤心宜灸心俞穴并上下如四花样第二代灸肺俞四穴如前第三代灸肝俞四穴如前第四代灸厥隂俞四穴如前第五代灸肾俞四穴如前第六代灸三焦俞四穴如前此证五日轻五日重轻日其虫大醉方可灸又须请莲经并普庵呪镇念之一法灸腰眼花一法凡取痨虫可于三椎骨上一穴并膏肓二穴各灸七壮然后以饮食调理方下取虫等药骨蒸寒热夜热百劳膏肓肺俞魄户脾俞肾俞四花穴间使足三里虚怯饮食不化膈俞脾俞胃俞中脘梁门内闗天枢足三里多汗少力大横盗汗肺俞复熘譩譆下元痼冷此肾与膀胱虚寒也多灸愈妙肾俞神阙闗元气海三隂交隂寒腹痛欲死人有房事之后或起居犯寒以致脐腹痛极频危者急用大附子为末唾和作饼如大钱厚置脐上以大艾炷灸之如仓卒难得大附只用生姜或茐白头切片代之亦可若药饼焦热或以津唾和之或另换之直待灸至汗出体温为止或更于气海丹田闗元各灸二七壮使阳气内通逼寒外出手足温煖脉息起发则隂消而阳复矣血证吐血百劳肺俞心俞膈俞肝俞脾俞肾俞嵴骨中脘天枢太渊通里间使大陵外闗足三里怒气伤肝吐血膈俞肝俞脾俞肾俞间使足三里衂血上星𩕄㑹百劳风门膈俞嵴骨合谷涌泉一法于项后髪际两筋间宛中穴灸三壮葢血自此入脑注鼻中故灸此立止便血中脘气海上二穴灸脱血色白脉濡弱手足冷饮食少思强食即呕宜灸之其效如神凡大便下血诸治不效者但取嵴骨中与脐相平须按嵴骨髙突之处觉痠疼者是穴方可于上灸之不疼者非也灸七壮即止如再发即再灸七壮永可除根至于吐血衂血一切血病百治不效者经灸永不再发一法于嵴中第二十椎下随年壮灸之尿血膈俞脾俞三焦俞肾俞列缺章间大敦鼓胀大抵水肿极禁鍼刺十般鼓肿要先知切忌脐高凸四围腹上青筋休用药隂囊无缝不堪医背平如板终难治掌上无纹有限时五谷不消十日死肚光如鼓疗应迟痰多气短皆无药十个当知九箇危任使神医难措手劝君切记此篇书又气肿从来不可医肚光如鼓甚跷蹊按之如石弹之响泄气方能见效竒水沟水分神阙膈俞肝俞脾俞胃俞肾俞中脘气海隂交石门中极曲骨章门内闗隂市隂陵泉足二里复熘解谿中封太冲陷谷然谷照海公孙已上诸穴择宜用之血鼓膈俞脾俞肾俞间使足三里复熘行间单腹胀肝俞脾俞三焦俞水分公孙大敦虚劳浮肿太冲积聚痞块乆痞灸背嵴中命门穴两旁各四指许是穴痞在左灸右在右灸左一法曰凡治痞者须治痞根无不获效其法于十三椎下当嵴中㸃墨为记墨之两旁各开三寸半以指揣摸自有动处即㸃穴灸之大约穴与脐平多灸左邉或左右俱灸此痞根也或患左灸右患右灸左亦效上脘中脘幽门通谷梁门天枢期门章门气海闗元脾俞三焦俞右穴皆灸积块可按证选用肺积名息奔在右胁下尺泽章门足三里心积名伏梁起脐上上至心下神门后谿巨阙足三里肝积名肥气在左胁下肝俞章门行间脾积名痞气横在脐上二寸脾俞胃俞肾俞通谷章门足三里肾积名奔豚生脐下或上下无时肾俞闗元中极涌泉气块脾俞胃俞肾俞梁门天枢长桑君鍼积块症瘕先于块上鍼之甚者又于块首一鍼块尾一鍼鍼讫灸之立应心腹胸胁痛胀肺心痛卧若伏龟太渊尺泽上脘膻中脾心痛痛如鍼刺内闗大都太白足三里公孙肝心痛色苍苍如死状终日不得休息行间太冲肾心痛悲惧相控太谿然谷胃心痛腹胀胸满或蚘结痛甚蚘心痛也巨阙大都太白足三里胃脘痛膈俞脾俞胃俞内闗阳辅商邱腹痛腹胀膈俞脾俞胃俞肾俞大肠俞中脘水分天枢石门内闗足三里商邱公孙少腹胀痛三焦俞章门隂交足三里气海坵墟太白行间上气胸背满痛肺俞肝俞云门乳根巨阙期门梁门内闗尺泽诸气痛气膈上气不下天突膻中中府膈俞绕脐痛大肠病也水分天枢隂交足三里胁肋胀痛膈俞章门阳陵泉坵墟噎隔诸隔证心俞膈俞膏肓脾俞膻中乳根中脘天府足三里气噎天突膈俞脾俞肾俞乳根闗冲足三里解谿大钟劳噎劳宫思虑噎神门脾俞诸欬喘呕哕气逆欬𠻳天突俞府华葢乳根风门肺俞身柱至阳列缺寒痰嗽肺俞膏肓灵台至阳合谷列缺热痰𠻳肺俞膻中尺泽太谿诸喘气急天突璇玑华葢膻中乳根期门气海背嵴中第七椎骨节下穴灸三壮神效哮喘五哮中惟水哮乳哮酒哮为难治璇玑华葢俞府膻中肩井肩中俞太渊足三里小儿盐哮于男左女右手小指尖上用小艾炷灸七壮无不除根未除再灸呕吐气逆膈俞三焦俞巨阙上脘中脘气海章门大陵间使后谿尺泽太冲哕逆乳根承浆中府风门肩井膻中中脘期门气海足三里三隂交霍乱巨阙中脘建里水分承筋承山三隂交照海大都涌泉转筋十指拘挛不能屈伸灸足外踝骨尖上七壮凡霍乱将死者用盐填脐中灸七壮立愈凡霍乱吐泻不止灸中脘天枢气海四穴立愈干霍乱即俗名搅肠沙也急用盐汤探吐并以细白干盐填满脐中以艾灸二七壮则可立甦翻胃脾俞胃俞膻中乳根上脘中脘下脘水分天枢大陵足三里吞酸呕吐食不化日月中脘脾俞胃俞嗳气中脘经曰足太隂之脉是动则病腹胀善噫视其盛虚热寒陷下者取之即此善太息中封商邱公孙善悲心俞大陵大敦玉英膻中经曰厥隂为阖阖折即气絶而喜悲悲者取之厥隂视有余不足厥隂根于大敦结于玉英络于膻中也气短大椎肺俞肝俞天突肩井气海内闗尺泽足三里太冲疟疾大椎三椎譩譆章门间使后谿环跳承山飞阳崑崙太谿公孙至隂合谷乆疟不愈黄痩无力者灸脾俞七壮即止葢疟由寒湿饮食伤脾而然故此穴甚效黄疸公孙消渴肾俞小肠俞泻痢百㑹脾俞肾俞命门长强承满梁门中脘神阙天枢气海石门闗元三隂交脾泄色黒脾俞胃泄色黄胃俞天枢大肠泄色白大肠俞小肠泄色赤小肠俞大瘕泄里急后重天枢水分肾泄夜半后及寅夘之间泄者命门天枢气海闗元狂癎癫狂百㑹人中天窻身柱神道心俞筋缩骨骶章门天枢少冲劳宫内闗神门阳谿足三里下巨虚丰隆冲阳太冲申脉照海厉兑两手足拇指甲角其法以二指并缚一处须甲肉四处着火七壮痴心俞神门风癎百㑹上星身柱心俞筋缩章门神门天井阳谿合谷足三里太冲头面七窍病头风头痛百㑹上星𩕄㑹神庭曲差后顶率谷风池天柱风门通里列缺阳谿丰隆解谿面疾颊车地仓合谷列缺陷谷眼目疼痛合谷外闗后谿青盲眼肝俞胆俞肾俞养老商阳光明目昏不明足三里目眩通里解谿风烂眼肝俞胆俞肾俞腕骨光明耳聋上星翳风聴宫肾俞外闗偏歴合谷停耳聴宫颊车合谷鼻瘜鼻痔上星曲差迎香𩕄㑹通天百㑹风池风府人中大椎鼻渊上星曲差印堂风门合谷鼻塞不闻香臭𩕄㑹上星迎香天柱风门口苦牙痛糜烂疳蚀颊车地仓亷泉承浆天突金津玉液合谷阳陵泉齿牙痛承浆颊车耳垂下尽骨上穴肩髃列缺太渊鱼际阳谷合谷三间足三里太谿内庭肾虚牙痛出血不止颊车合谷足三里太谿喉痺喉癣天柱亷泉天突阳谷合谷后谿三间少商闗冲足三里丰隆三隂交行间胸背腰膝病龟背肩中俞膏肓心俞肾俞曲池合谷鸡胸中府膻中灵道足三里胸背痛风门腰挫闪疼起止艰难嵴中肾俞命门中膂内俞腰俞腰背重痛难行章门腰俞委中崑崙灸腰痛不可俛仰令患人正立以竹杖柱地量至脐中用墨㸃记乃用度嵴中即于㸃处随年壮灸之灸讫藏竹勿令人知腰膝痠痛养老环跳阳陵泉崑崙申脉筋骨挛痛三隂交手足病肩臂冷痛凡人肩冷臂痛者每遇风寒肩上多冷或日须热手抚摩夜须多被拥盖庶可支持此以阳气不足气血衰少而然若不预为之治恐中风不随等证由此而成也须灸肩髃二穴方免此患盖肩系两手之安否环跳系两足之安否此不可不灸之轻者七壮风寒盛者十四壮为率或分二三次报之但不可过多恐臂细也若灸环跳则四五十壮无害臂痛不举肩井肩髃渊腋曲池曲泽后谿太渊受湿手足拘挛曲池尺泽腕骨外闗中渚五痺曲池外闗合谷中渚腿乂风肾俞环跳阳陵泉悬钟崑崙膝风肿痛天枢梁邱膝眼膝闗足三里阳陵泉隂陵泉太冲脚气肩井足三里阳陵泉阳辅崑崙照海太冲白虎歴节风膝闗转筋照海足内亷肿痛肩井三隂交大敦足腕肿痛解谿坵墟寒湿脚疮取足跗上二寸许足腕正中陷处是穴灸七壮神效此穴当即解谿也照海二隂病梦遗精滑鬼交心俞膏肓肾俞命门白环俞中极三隂交中封然谷失精膝胫冷疼曲泉白浊脾俞小肠俞章门气海闗元中极中封五淋膈俞肝俞脾俞肾俞气海石门闗元间使血海三隂交复熘然谷大敦小便不利不通三焦俞小肠俞隂交中极中封太冲至隂小便不禁气海闗元隂陵泉大敦行间大便秘结章门隂交气海石门足三里三隂交照海太白大敦大都疝气大都痛甚者为肝疝肩井章门气海归来闗元冲门急脉㑹隂三隂交太谿太冲大敦隠白阑门在隂茎根两旁各开三寸是穴鍼一寸半灸二七壮治木肾偏坠一法于闗元两旁相去各三寸青脉上灸七壮即愈一法令病者合口以草横量两口角为一折照此再加二折共为三折屈成三角如样以上角按脐中心两角按脐下两旁当两角处是穴左患灸右右患灸左左右俱患即两穴俱灸艾炷如麦粒灸十四壮或二十一壮即安阳不起命门肾俞气海然谷隂挺曲泉太冲然谷照海茎中痛列缺行间痔漏命门肾俞长强三隂交承山凡痔疾肿大势甚者先以槐栁枝煎汤乘热薫洗过后用壮盛男子箆下头垢捻成小饼约厚一分置痔上又切独蒜片厚如钱者置垢上用艾灸二七壮或三七壮无不消散又法单用生姜切薄片放痔痛处用艾炷于姜上灸三壮黄水即出自消散矣若有两三箇者过三五日照依前法逐一灸之神效脱肛百㑹此穴属督脉居巅顶为阳脉之都纲统一身之阳气凡脱肛者皆因阳气下陷经曰下者举之故当借火力以提下陷之气则脾气可升而门户固矣小儿亦然胃俞长强又有洞泄寒中脱肛者须灸水分穴百壮内服温补药自愈邪祟凡犯尸鬼暴厥不省人事若四肢虽冷无气但觉目中神采不变心腹尚温口中无涎舌不卷囊不缩及未出一时者尚可刺之复甦也五邪皆然此下治法出素问遗篇肺虚者见赤尸鬼肺俞刺入一分半得气则补留三唿次进一分留一唿徐徐出鍼合谷刺三分得气则补留三唿退一分留一唿徐徐出鍼心虚者见黒尸鬼心俞以毫鍼刺之得气留补即甦阳池刺同肝虚者见白尸鬼肝俞以毫鍼刺三分得气留补坵墟以毫鍼刺三分得气则补留三唿腹中鸣者可治也脾虚者见青尸鬼脾俞刺三分留二唿进二分气至徐徐退鍼即甦冲阳以毫鍼刺三分得气则补留三唿次进一分留一唿徐徐退鍼以手摸之肾虚者见黄尸鬼肾俞刺三分得气则补留三唿又进二分留三唿徐徐出鍼一云在十五椎下两旁疑是竒俞类气海俞也以上刺法必先以口含鍼令温煖而刺之则经脉之气无拒逆也鬼魅上星水沟秦承祖灸鬼法见前竒俞类四肢部中梦魇鬼击人中足鬼眼穴妇人病血结月事不调气海中极照海血崩不止膈俞肝俞肾俞命门气海中极间使血海复熘行间淋带赤白命门神阙中极余用前五淋穴症瘕三焦俞肾俞中极㑹隂子宫子户左子宫右子户在闗元旁各开三寸千金翼以三寸为气门穴详竒俞类复熘不孕命门肾俞气海中极闗元胞门子户隂亷然谷照海一法灸神阙穴先以浄干盐填脐中灸七壮后去盐换川椒二十一粒上以姜片葢定又灸十四壮灸毕即用膏贴之艾炷须如指大长五六分许胎屡堕命门肾俞中极交信然谷产难横生合谷三隂交一治横逆难产危在顷刻符药不灵者急于本妇右脚小指尖灸三壮炷如小麦下火立产如神葢此即至隂穴也子鞠不能下巨阙合谷三隂交至隂三稜鍼出血横者即转直胎衣不下三隂交崑崙下死胎合谷欲取胎肩井合谷三隂交产后恶露不止中极欲絶产脐下二寸三分灸三壮或至七七壮即终身絶孕小儿病忌灸三里年三十外方可灸此羸痩骨立百劳胃俞腰俞长强急慢惊风百㑹𩕄㑹上星率谷水沟尺泽间使合谷太冲脐风撮口在母腹中气逆所致或产时不慎受寒而然承浆然谷一法以小艾炷隔蒜灸脐中俟口中觉有艾气亦得生者又法凡脐风若成必有青筋一道自下上行至腹而生两岔即灸青筋之头三壮截住若见两岔即灸两处筋头各三壮十活五六不则上行攻心而死矣食积肚大脾俞胃俞肾俞泄泻胃俞水分天枢神阙霍乱水分外踝上尖夜啼心气不足中冲疳眼合谷重舌行间小儿气弱数歳不语心俞口中转屎因母食寒凉所致中脘九壮大人十四壮隂肿崑崙疝气㑹隂大敦五癎神庭治风癎吐舌角弓反张灸三壮前顶治小儿一切惊癎证灸三壮长强治诸惊癎灸七壮𩕄㑹巨阙章门天井少海内闗少冲一法云癎为小儿恶证古云惊风三发便为癎癎证有五即牛羊猪马鸡之类也治法俟其病发之时将患者两手大拇指相并以绵绳縳定当两指爪甲角是名手鬼眼穴用艾灸七壮须甲肉四处着火方效又二穴在足大拇指亦如取手穴法是名足鬼眼穴如前灸之大效大人病此则名为癫灸亦如之最良牛癎大杼鸠尾羊癎目直作羊声百㑹神庭心俞肝俞天井神门大冲猪癎痰涎如绵作猪声百㑹巨阙心俞神门马癎张口摇头角弓反张百㑹心俞命门神门㒒参太冲照海鸡癎张手前仆提住即醒申脉外科发背心俞委阳骑竹马穴左右搭手加㑹阳痈疽隔蒜灸法凡患背疽恶毒肉色不变背如负石漫肿无头者势必重大寻头之法用湿纸榻在肿处看有一㸃先干者即是痈头结聚之处用大独头蒜切作三分厚片贴疽顶以艾于蒜上灸之每三壮一换其蒜又有背上初发赤肿中间有如黄小米一粒者有十数粒一片者尤宜隔蒜灸之青囊书云外形如粟内可容谷外状如钱里可着拳慎勿视为微小致成莫大之患设或疮头开大则以紫皮大蒜十余头淡豆䜴半合乳香二钱同捣成膏照毒大小拍成薄饼置毒上舖艾灸之务要痛者灸至不痛不痛者灸至知痛葢痛者为良肉不痛者为毒气先不痛而后觉痛者其毒轻浅先痛而后反不痛者其毒深重故灸者必令火气直达毒处不可拘定壮数昔人有灸至八百壮而愈者灸后须随人虚实服补中托里助胃壮气等药万无一失葢未溃而灸则能拔散郁毒不令开大已溃而灸则能补接阳气易于収敛然惟蚤觉蚤灸方为上䇿渊然刘真人曰毒发一二日者十灸十愈三四日者六七愈五六日者三四愈过七日则虽灸不能消散矣縁其内脓已成必须鍼去方得寛松也虽然疽之为病有五善七恶临证之时先须识此前哲云五善见三则吉七恶见四则㓙倘见七恶慎勿为灸徒召谤耳又有疔疮一证其形不一其色不同或如小㿔或如水泡或痛不可当或痒而难忍或皮肉麻木或寒热头疼或恶心呕吐或肢体拘急其候多端难以尽状皆须用前灸法甚则以蒜膏徧涂四围只露毒顶用艾着肉灸之以爆为度如不爆者难愈更宜多灸百壮以上无弗愈者乳痈乳疽乳岩乳气乳毒侵囊肩髃灵道温熘足三里条口下巨虚热毒大陵肺痈吐脓肾俞合谷太渊项上偏枕风门胃痈生于左者胃口疽生于右者胃口痈曲池内关肾痈自肾俞穴起㑹阳附骨疽环跳穴痛恐生附骨疽也大陵悬钟骨旋肘尖瘰疬蜂窠疬自左邉起七七窍皆出脓肩髃曲池此二穴乃治疬秘法也天池天井三间锥鋭疬右邉生起肩髃曲池天井盘蛇疬延颈生者肩尖肘尖人迎肩外俞天井骑竹马穴𤓰藤疬胸前生者肘尖少海骑竹马穴马刀腋下者渊腋支沟外闗足临泣疬疮出于颊下及颊车邉者当于手足阳明经取穴治之然肩髃曲池二穴亦妙合谷足三里已上凡感毒深者灸后再二三次报之无有不愈瘰疬隔蒜灸法用独蒜片先从后发核上灸起至初发母核而止多灸自效又传验方用癞虾蟆一箇破去肠覆疬上外以真蕲艾照疬大小为炷于虾蟆皮上当疬灸七壮或十四壮以热气透内方住亦从后发者先灸至初发者而止若虾蟆皮焦须移易灸之灸毕服煎药一剂其方用牙皂七箇殭蚕七条𤓰蒌一箇连皮子切碎五味子一歳一粒上四味以水二钟煎热外加生煎大黄三五钱量人虚实用之一服即消百试百效不问已溃未溃经灸必愈瘿瘤肩髃男左灸十八壮右十七壮女右灸十八壮左十七壮天突治一切瘿瘤初起者灸之妙通天风池大椎气舍云门臂臑臑㑹天府曲池中封冲阳身面疣当疣上灸三壮即消亦有止灸一壮以水滴之自去者病丙疹曲池疮疥风门间使合谷大陵毒疮乆不收口凡患痈毒溃后乆不收口脓水不臭亦无歹肉者此因消散太过以致血气虚寒不荣肌肉治失其宜便为终身之患须内服十全大补等药外用大附子以温水泡透切作二三分厚片置漏孔上以艾灸之或以附子为末用唾和作饼灸之亦可隔二三日再灸之不三五次自然肌肉长满而宿患平矣又方用麦面硫黄大蒜三味捣烂如患大小捻作三分厚饼安患上灸三七壮每三壮一易饼子四五日后再灸一次无弗效者腋气除根凡腋气先用快刀剃去腋毛浄乃用好定粉水调搽患处六七日后看腋下有一㸃墨者必有孔如鍼大或如簪尖即气窍也用艾炷如米大者灸之三四壮愈永不再发诸毒伤五蛊毒注中恶不能食中脘照海疯犬咬伤急令人吮尽恶血于咬处灸百壮已后日日灸之百日乃止忌猪肉与酒一生慎之孙真人曰春末夏初犬多发狂被其咬者无出于灸其法只就咬处牙迹上灸之一日灸三壮灸至一百二十日乃止宜常食炙韭菜永不再发亦良法也又治一切犬伤毒气不出者须灸外邱一曰速用三姓人灸所啮处立愈蛇毒凡蛇伤中毒者灸毒上三七壮若一时无艾以火炭头称疮孔大小爇之诸虫毒凡蛇蝎蜈蚣咬伤痛极势危者急用艾火于伤处灸之拔散毒气即安或用独蒜片隔蒜灸之二三壮换一片毒甚者灸五十壮或内服紫金丹亦妙或马汗入疮及蚕毒蜘蛛等毒灸之皆效类经图翼卷十一类经钦定四库全书类经附翼卷一明张介賔撰医易伏羲氏王天下龙马负图出河其数一六居下二七居上三八居左四九居右五十居中伏羲则之以画八卦大禹治水神龟负图出洛文列于背其数戴九履一左三右七二四为肩六八为足五居于中禹因第之以成九畴易系曰易有太极是生两仪两仪生四象四象生八卦邵子曰一分为二二分为四四分为八是为八卦自八而十六十六而三十二三十二而六十四尤见法象自然之妙也易传曰天地定位山泽通气雷风相薄水火不相射八卦相错数徃者顺知来者逆是故易逆数也又曰雷以动之风以散之雨以润之日以晅之艮以止之兑以説之干以君之坤以藏之此图内为下卦外为上卦内卦之序照前干一兑二之数以定八卦方位外卦之序亦照前一二等数挨次而加于内卦之上遂成六十四卦混然之妙出自天成固非可以造作为之者易传曰帝出乎震齐乎巽相见乎离致役乎坤説言乎兑战乎干劳乎坎成言乎艮医易义賔尝闻之孙真人曰不知易不足以言太医每窃疑焉以谓易之为书在开物成务知来藏徃而医之为道则调元賛化起死回生其义似殊其用似异且以医有内经何借于易舍近求逺奚必其然而今也年逾不惑茅塞稍开学到知羞方克渐悟乃知天地之道以隂阳二气而造化万物人生之理以隂阳二气而长养百骸易者易也具隂阳动静之妙医者意也合隂阳消长之机虽隂阳已备于内经而变化莫大乎周易故曰天人一理者一此隂阳也医易同原者同此变化也岂非医易相通理无二致可以医而不知易乎予因黙契斯言潜心有日管窥一得罔敢自私谨摭易理精义用资医学变通不揣鄙俚而为之论曰易有太极是生两仪两仪生四象四象生八卦天尊地卑干坤定矣卑髙以陈贵贱位矣动静有常刚柔断矣方以类聚物以羣分吉凶生矣在天成象在地成形干坤设位而易行乎其中矣是故天生神物圣人格之天地变化圣人效之天垂象见吉凶圣人象之河出图洛出书圣人则之于是乎近取诸身逺取诸物作八卦以通神明之徳以顺性命之理八卦成列象在其中矣因而重之爻在其中矣刚柔相摩八卦相盪变在其中矣系辞焉而命之动在其中矣吉凶悔吝生乎动而天地鬼神之为徳万物一体之为能森乎昭着而无所遯乎易矣伟哉人生禀二五之精为万物之灵得天地之中和参干坤之化育四象应天四体应地天地之合辟即吾身之唿吸也昼夜之潮汐即吾身之脉息也天之北辰为羣动之本人之一心为全体之君也由是观之天之气即人之气人之体即天之体故康节曰思虑未起鬼神未知不由乎我更由乎谁盖谓一念方萌便达乎气神随气见便与天地鬼神相感通然则天人相与之际精哉妙矣诚可畏矣人身小天地真无一毫之相间矣今夫天地之理具乎易而身心之理独不具乎易乎矧天地之易外易也身心之易内易也内外孰亲天人孰近故必求诸己而后可以求诸人先乎内而后可以及乎外是物理之易犹可缓而身心之易不容忽医之为道身心之易也医而不易其何以行之哉然易道无穷而万生于一一分为二二分为四四分为八八分为十六自十六而三十二三十二而六十四以至三百八十四爻万有一千五百二十䇿而交感之妙化生之机万物之数皆从此出矣详而言之则其所谓一者易有太极也太极本无极无极即太极象数未形理已具万物所生之化原故曰五行不到处父母未生前又曰杳杳冥冥其中有精其精甚真其中有信是为造物之初因虚以化气因气以造形而为先天一气之祖也医而明此乃知生生化化皆有所原则凡吾身于未有之初便可因之以知其肇基于父母而预占其禀受之象矣所谓一分为二者是生两仪也太极动而生阳静而生隂天生于动地生于静阳为隂之偶隂为阳之基以体而言为天地以用而言为干坤以道而言为隂阳一动一静互为其根分隂分阳两仪立焉是为有象之始因形以寓气因气以化神而为后天体象之祖也医而明此乃知隂阳气血皆有所钟则凡吾身之形体气质可因之以知其纯驳偏正而黙㑹其禀赋之刚柔矣所谓二分为四者两仪生四象也谓动之始则阳生动之极则隂生静之始则柔生静之极则刚生太少隂阳为天四象太少刚柔为地四体耳目口鼻以应天血气骨肉以应地医而明此乃知阳中有隂隂中有阳则凡人之似阳非阳似隂非隂可因之以知其真假逆顺而察其互藏之幽显矣所谓四分为八者四象生八卦也谓干一兑二离三震四巽五坎六艮七坤八也干健也坤顺也震动也巽入也坎陷也离丽也艮止也兑説也伏羲八卦分隂阳之体象文王八卦明五行之精㣲医而明此方知隂阳之中复有隂阳刚柔之中复有刚柔而其对待之体消息之机交感之妙错综之义昭乎已备则凡人之性理神机形情病治可因之以得其纲领而㑹通其变化之多矣自兹而四象相交成十六事八卦相盪为六十四分内外以配六爻推九六以成蓍数人物由之而大成万象因之以毕具前閲圆图即其精义是图虽象乎万有尤切夫人之一身故曰先天图者环中也环中者天之象也六十四卦列于外昭隂阳交变之理也太极独运乎其中象心为一身之主也干南坤北者象首腹之上下也离东坎西者象耳目之左右也自复至同人当内卦震离之地为隂中少阳之十六在人为二八自临至干当内卦兑干之地为阳中太阳之十六在人为四八自姤至师当内卦巽坎之地为阳中少隂之十六在人为六八自遯至坤当内卦艮坤之地为隂中太隂之十六在人为八八阳生于子而极于午故复曰天根至干为三十二卦以应前之一世隂生于午而极于子故姤曰月窟至坤为三十二卦以应后之半生前一世始于复之一阳渐次増添至干而阳盛已极乃象人之自少至壮后半生始于姤之一隂渐次耗减至坤而阳尽以终乃象人之自衰至老纵观之则象在初爻其干尽于午坤尽于子当二至之令为天地之中而左右以判左主升而右主降升则阳居东南主春夏之发生以应人之渐长降则隂居西北主秋冬之收歛以应人之渐消横观之则象在二爻其离尽于卯坎尽于酉当二分之中为隂阳之半而上下以分上为阳而下为隂阳则日出于卯以应昼之为寤隂则日入于酉以应夜之寐焉即此一图而天人之妙运气之理无不具矣再閲方图其义象地干始于西北坤尽于东南天不足西北故圆图之阳在东南地不满东南故方图之刚在西北是皆伏羲之卦也又若文王八卦位有不同伏羲出自然之象故干上坤下离左坎右文王合河图之数故火南水北木东金西质诸人身天地形体也干坤情性也隂阳气血也左右逢源纎毫无间详求其道无往不然故以爻象言之则天地之道以六为节三才而两是为六爻六竒六偶是爲十二故天有十二月人有十二藏天有十二㑹人有十二经天有十二辰人有十二节知乎此则营卫之周流经络之表里象在其中矣以藏象言之则自初六至上六为隂为藏初六次命门六二次肾六三次肝六四次脾六五次心上六次肺初九至上九为阳为府初九当膀胱九二当大肠九三当小肠九四当胆九五当胃上九当三焦知乎此而藏府之隂阳内景之髙下象在其中矣以形体言之则干为首阳尊居上也坤为腹隂广容物也坎为耳阳聪于内也离为目阳明在外也兑为口拆开于上也巽为股两垂而下也艮为手阳居于前也震为足刚动在下也天不足西北故耳目之左明于右地不满东南故手足之右强于左知乎此而人身之体用象在其中矣以生育言之则天地絪緼万物化醇男女构精万物化生天尊地卑干父坤母干道成男坤道成女震坎艮是为三男巽离兑是为三女欲知子强弱则震巽进而前艮兑退而止欲辨脉息候则干健在东南坤阳向西北欲为广嗣谋则畜坎填离宫借兑为干计欲明布种法则天时与地利亏盈果由气冬至始阳强隂胜须迥避知乎此而胎孕交感之道存乎其中矣以精神言之则北一水我之精故曰肾藏精南二火我之神故曰心藏神东三木我之魂故曰肝藏魂西四金我之魄故曰肺藏魄中五土我之意故曰脾藏意欲知魂魄之隂阳须识精神之有类木火同气故神魂藏于东南而二八三七同为十金水同原故精魄藏于西北而一九四六同为十土统四气故意独居中其数惟五而藏府五行之象存乎其中矣以动静言之则阳主乎动隂主乎静天圆而动地方而静静者动之基动者静之机刚柔推盪易之动静也隂阳升降气之动静也形气消息物之动静也昼夜兴寝身之动静也欲详求夫动静须精察乎隂阳动极者镇之以静隂亢者胜之以阳病治脉药须识动中有静声色气味当知柔里藏刚知刚柔动静之精㣲而医中运用之𤣥妙思过其半矣以升降言之则阳主乎升隂主乎降升者阳之生降者隂之死故日在乎子夜半方升升则向生海宇俱清日在于午午后为降降则向死万物皆鬼死生之机升降而已欲知升降之要则宜降不宜升者须防剥之再进宜升不宜降者当培复之始生畏剥所从衰须从观始求复之渐进宜向临行此中有箇肯綮最在形情气味欲明消长之道求诸此而得之矣以神机言之则存乎中者神也发而中者机也寂然不动者神也感而遂通者机也藴之一心者神也散之万殊者机也知乎此则财原其始直要其终我之神也挥邪如匠石之斤忌器若郢人之鼻我之机也见可而进知难而退我之神也疾徐如轮扁之手轻重若庖丁之刀我之机也神之与机互相倚伏故神有所主机有所从神有所决机有所断神为机之主机为神之使知神知机执而运之是即医之神也矣以屈伸言之如寒往则暑来昼往则夜来壮往则衰来正往则邪来故难易相成是非相倾刚柔相制氷炭相刑知乎此则微者甚之基盛者衰之渐大由小而成逺由近而徧故安不可以忘危治不可以忘乱积羽可以沈舟羣轻可以折轴是小事不可轻小人不可慢而调和相济以一成功之道存乎其中矣以变化言之则物生谓之化物极谓之变隂可变为阳阳可变为隂只此一二交感生成气有不齐物当其㑹而变化之由所从出矣故阳始则温阳极则热隂始则凉隂极则寒温则生物热则长物凉则收物寒则杀物而变化之盛于斯着矣至若夷父羌母蛮男苗女子之肖形虬髯短股杏之接桃梨之接李实必异常多甘少苦迨夫以隂孕阳以柔孕刚以小孕大以圆孕方以水孕火以紫孕黄以曲孕直以短孕长知乎此则可以和甘苦可以平羶香可以分经纬可以调宫商可以为蛇蝎可以为鸾凰可以为尧桀可以为彭殇庶胷次化同大象而应用可以无方矣以常变言之则常易不易太极之理也变易常易造化之动也常易不变而能应变变易不常靡不体常是常者易之体变者易之用古今不易易之体随时变易易之用人心未动常之体物欲一生变之用由是以推则属隂属阳者禀受之常也或寒或热者病生之变也素大素小者脉赋之常也忽浮忽沈者脉应之变也恒劳恒逸者居处之常也乍荣乍辱者盛衰之变也瘦肥无改者体貎之常也声色顿异者形容之变也常者易以知变者应难识故以寒治热得其常热因热用为何物痛随利减得其常塞因塞用为何物检方疗病得其常圆底方盖为何物见病治病得其常不治之治为何物是以圣人仰观俯察逺求近取体其常也进徳修业因事制宜通其变也故曰不通变不足以知常不知常不足以通变知常变之道者庶免乎依様画瓠卢而可与语医中之权矣以鬼神言之则阳之灵曰神神者伸也隂之灵曰鬼鬼者归也鬼神往来都只是气故曰鬼神者二气之良能也阳为天地之神隂为天地之鬼春夏为嵗候之神秋冬为嵗候之鬼昼午为时日之神暮夜为时日之鬼推之于人则仁义礼智君子之神奸盗诈伪小人之鬼乐天知命道徳之神阿谀谄容势利之鬼推之于医则神圣工巧得其神也凡庸浅陋类乎鬼也精进日新志惟神也茍且殃人心犹鬼也察之形声则坚凝深邃形之神也轻薄娇柔形之鬼也长洪圆亮声之神也短促轻微声之鬼也诊之脉色则绵长和缓脉之神也细急休囚脉之鬼也清苍明浄色之神也浅嫩灰頽色之鬼也是皆鬼神之征兆也至若鬼神之原尚有所谓夫天地之鬼神既不能出天地之外而人物之鬼神又安能外乎人心是以在天地则有天地之鬼神在人物则有人物之鬼神善恶出之吾𠂻良心自然难泯强弱皆由阳气神鬼判乎其中以故多阳多善者神强而鬼灭多隂多恶者气戾而鬼生然则神鬼从心皆由我造灵通变幻匪在他求知乎此而吉凶祸福之机求诸心而尽之矣以死生言之则人受天地之气以生聚则为生散则为死故气之为物聚而有形物之为气散归无象丹经云分隂未尽则不仙分阳未尽则不死故原始而来属乎阳是生必生于复阳生而至干反终而归属乎隂是死必死于坤阳尽而归土得其阳者生故阳无十阳无终也得其隂者死故隂无一隂无始也是以阳候多语隂证无声无声者死多语者生魂强者多寤魄强者多眠多眠者少吉多寤者易安故善操斯柄者欲拯其死勿害其生将逐其冦勿伤其君隂阳聚散即其理剥复消长是其机而死生之道尽乎其中矣以疾病言之则泰为上下之交通否是干坤之隔絶既济为心肾相谐未济为隂阳各别大过小过入则隂寒渐深而出为症痞之象中孚頥卦中如土藏不足而頥为臌胀之形剥复如隔阳脱阳夬姤如隔隂脱隂观是阳衰之渐遯藏隂长之因姑象其槩无能赘陈又若离火临干非头即藏若逢兑卦口肺相连交坎互相利害入东木火防炎坤艮虽然喜煖太过亦恐枯干坎为水母震巽相便若逢土位反尅最嫌金水本为同气失常燥湿相干坤艮居中怕逢东旺若当干兑稍见安然此虽以卦象而测病情以坎离而分水火惟是坎本属水而阳居乎中离本属火而隂藏乎内故北方水地一反存焉南是火乡二偏居上东方阳木八在其中西是隂金九当其位可见离阳属火半为假热难猜坎水是隂岂尽真寒易识云从龙风从虎消长之机水流湿火就燥死生之窍倘知逆顺堪忧须识假真颠倒是以事变之多譬诸人面面人人殊而天下之面皆相殊古今之面无不殊人面之殊即如人心之殊人心之殊所以人病亦皆殊此疾患之生有不可以数计今姑举其大纲而书不尽言言不尽意神而明之存乎人耳然神莫神于易易莫易于医欲该医易理只隂阳故天下之万声出于一阖一辟天下之万数出于一偶一竒天下之万理出于一动一静天下之万象出于一方一圆方圆也动静也奇偶也阖辟也总不出于一与二也故曰天地形也其交也以干坤干坤不用其交也以坎离坎离之道曰隂曰阳而尽之然合而言之则隂以阳为主而天地之大徳曰生夫生也者阳也奇也一也丹也易有万象而欲以一字统之者曰阳而已矣生死事大而欲以一字蔽之者亦曰阳而已矣虽曰阳为隂偶而干阳健运隂为阳基而坤静常宁然坤之所以得宁者何莫非干阳之所为故曰如艮其止止是静所以止之便是动是以隂性虽狡未尝不听命乎阳而因其强弱以为进退也所以元贯四徳春贯四时而天地之道阳常盈隂常亏以为万物生生之本此先天造化之自然也惟是阳如君子隂如小人君子则正大光明独立不倚而留之难小人则乗衅伺隙无所不为而进之易安得春光长不去君子长不死惜乎哉阳盛必变逝者如斯故日中则昃月盈则亏亦象夫阳一而隂二反觉隂多于阳所以治世少而乱世多君子少而小人多期頥少而夭折多此后天人欲之日滋也是以持满捧盈君子惧之故圣人作易至于消长之际淑慝之分则未尝不致其扶阳抑隂之意非故恶夫隂也亦畏其败壊阳徳而戕伐乎干坤之生意耳以故一隂之生譬如一贼履霜坚氷至贵在谨乎㣲此诚医学之纲领生命之枢机也是以易之为书一言一字皆藏医学之指南一象一爻咸寓尊生之心鑑故圣人立象以尽意设卦以尽情伪系辞焉以尽言变而通之以尽利鼓之舞之以尽神虽不言医而义尽其中矣故天之变化观易可见人之情状于象可验病之隂阳有法可按丽于形者不能无偶施于色者不能无辨是以君子将有为也察之以理其应如响神以知来知以藏往参伍以变错综其数通其变极其数寂然不动感而遂通天下之故非天下之至精至神其孰能与于此与于此者大其道以合天地廓其心以合至真融其气以生万物和其神以接兆民是谓得天地之纲知隂阳之房见精神之窟搜隐秘之藏然而易天地之易诚难未敢曰斡旋造化易身心之易还易岂不可变理隂阳故以易之变化参乎医则有象莫非医医尽回天之造化以医之运用賛乎易则一身都是易易真系我之安危予故曰易具医之理医得易之用学医不学易必谓医学无难如斯而已也抑孰知目视者有所不见耳聴者有所不闻终不免一曲之陋知易不知医必谓易理深𤣥𣺌茫难用也又何异畏寒者得裘不衣畏饥者得羮不食可惜了错过此生然则医不可以无易易不可以无医设能兼而有之则易之变化出乎天医之运用由乎我运一寻之木转万斛之舟拨一寸之机发千钧之弩为虚为实者易之为寒为热者易之为刚为柔者易之为动为静者易之髙下者易其升降表里者易其浮沈缓急者易其先后逆顺者易其假真知机之道者机触于目神应于心无能见有实能见虚前知所向后知所居故可以易危为安易乱为治易亡为存易祸为福致心于𤣥境致身于寿域气数可以挽回天地可以反覆固无往而非医亦无往而非易易之与医宁有二哉然而用易者所用在变用医者所用在宜宜中有变变即宜也变中有宜宜即变也第恐求宜于变则千变万变孰者为宜求变于宜则此宜彼宜反滋多变有善求者能于棼杂中而独知所归千万中而独握其一斯真知医易之要者矣然而知归知一岂易言哉余忽于孔子之言有以得之曰知止而后有定也夫止即归之根一之极也盖病之止止于生功之止止于成恶之止止于去善之止止于积事之得失也必有际际即止也数之利钝也必有垠垠即止也至若一动一静一语一黙之间无不皆有所止止之所在即理之窟也即化之基也即不二之门也能知止所有不定乎既定矣有不静乎既静矣有不安乎既安矣有不虑乎既虑矣有不得乎所得者何得诸易即得其变得诸医即得其宜然则得由乎虑而虑由乎止所谓止者意有在而言难达也姑拟其近似者曰易有不易之易宜有不疑之宜即止所也又拟之曰必先于不摇不动处立定脚根然后于无二无三处认斯真一亦止所也夫止为得之本得是止之末得之生意萌乎止止之实效归于得观孟子曰不动心邵尧夫不语禅曰请观风急天寒夜谁是当门定脚人此二子之功夫谓不从止处得来耶止之为义神哉至矣是诚医易之门路也有能知此则福胎于祸者何祸不消危生于安者何危不却夫是之谓养生主何不可也夫是之谓医国手亦何不可也又岂特以一匕之济足云医易之义哉嗟乎圣贤之心千古一贯乐吾斯道仁爱无穷秘发鬼神二䜿奚从逃遁𤣥同天地六宫焉有西东醉造化于虚灵弄壶中之日月运隂阳于掌握滴指上之阳春至精至微蒙圣人之教诲其得其失由自己之惰勤五十学易讵云已晩一朝闻道立证羲黄即道即心谁无先觉余虽不敏犹企医王因尔重申其义曰不知易不足以言太医亦冀夫掖斯道之门墻谨纪夫着论之歳月则皇明之万厯壬子之一阳卦气方隅论天地之气始于子中子居正北其名朔方又曰幽都幽者隠也㣲也谓万物未生幽隠未可察也朔者尽也初也谓隂气之极阳气之始也邵子曰阳气自北方而生至北方而尽故尧典谓北方为朔易朔易者除旧更新之谓也盖其自子至亥周而复始以成东西南北春夏秋冬之位子午为隂阳之极卯酉为隂阳之中是为四正四正定而每隅间之以二是为十二宫毎隅间之以五是为二十四向再按洛书九宫位分八卦伏羲八卦曰先天其次则干南坤北离东坎西以左右分数之自南而东者曰干一兑二离三震四自西而北者曰巽五坎六艮七坤八也文王八卦曰后天离象火而居南坎象水而居北震象木而居东兑象金而居西以次而数则干起西北顺而左旋曰干坎艮震巽离坤兑以周八宫也先天以干坤分天地而定上下之位后天以坎离分水火而定南北之方先天以干居正南坤居正北其阳在南其隂在北后天以干居西北坤居西南其阳在北其隂在南故先天以巽离兑虽为隂卦而本乎干体故位于上震坎艮虽为阳卦而本乎坤体故位于下后天以干来交坤化为坎水而居北坤去交干变为离火而居南天体倚北而偏于西故干之退位于西北地体属土而继乎火故坤之寄位于西南巽居东南木先火地艮止东北因对坤方干父在北故坎艮震三子随之而居下坤母在南故巽离兑三女随之而向前先天以上下分左右故以干坤为纵六子为横后天以东西界隂阳故以震兑为横六卦为纵先天以干坤之末交二至离为日故升于东坎为月故生于西后天以震兑之中当二分自震而南巽离为木火之地自兑而北干坎为金水之乡故易传曰帝出乎震齐乎巽相见乎离致役乎坤説言乎兑战乎干劳乎坎成言乎艮正以明东南春夏之盛西北秋冬之衰是先天者所以言六合之象后天者所以明气候之详故邵子曰先天为易之体后天为易之用也夫天体正圆面南背北南北两极乃其运转之枢北极居上而为尊南极居下而为对邵子曰天之阳在南隂在北地之隂在南阳在北天阳在南故日处之地刚在北故山处之河图括地象曰西北为天门东南为地戸内经曰天不足西北地不满东南故曰天门无上地戸无下又曰东南方阳也阳者其精降于下西北方隂也隂者其精奉于上故阳降于下则阳盛隂㣲而东南之方常多热隂奉于上则隂盛阳㣲而西北之地常多寒崑崙峙于西北故西北髙而多山沧海浴于东南故东南下而多水髙者多寒下者多热东南阳胜则气为薫蒸而春夏之气多烟雾西北隂胜则气为凛冽而秋冬之气多风霾中国形胜居崑崙之东南故天下之山脉皆起于崑崙山脉之所起即水源之所发是以中国之山自西北而来中国之水亦自西北而发朱子曰大凡两水夹行中间必有山两山夹行中间必有水试考中国舆图其山脉发自崑崙委蛇二万四千三百余里而入中国分大龙为三障于外大河为两川于中以成中国河山之胜槩由是四方立而有十二辰之㑹二十八宿辨而有分野之详三代分为九州虞舜分为十二州周末分为十二国秦为三十六郡汉为十三部晋为十九州宋为二十二州唐为十道宋为二十三路元为十二省二十二道至我朝则分为两直𨽻十三省而天象舆图古今一致矣类经附翼卷一类经钦定四库全书类经附翼卷二明张介賔撰律原宫音五音之首其声极长极下极浊征音宫所生其声次短次髙次清商音征所生其声次长次下次浊羽音商所生其声极短极髙极清角声羽所生其声在长短髙下清浊之间此图长律下生短律短律上生长律下生者皆左旋隔八上生者皆右旋隔六律解乐者天地之和气也律吕者乐之声音也盖人有性情则有诗辞有诗辞则有歌咏歌咏生则被之五音而为乐音乐生必调之律吕而和声书曰诗言志歌永言声依永律和声此之谓也是律也者出乎音声而为正乐之具也乐记曰乐者音之所由生也其本在人心之感于物也是故其哀心感者其声噍以杀其乐心感者其声啴以缓其喜心感者其声发以散其怒心感者其声麤以厉其敬心感者其声直以廉其爱心感者其声和以柔六者非性也感于物而后动也又曰治世之音安以乐其政和乱世之音怨以怒其政乖亡国之音哀以思其民困声音之道与政通矣是故知律吕声音之道者可以行天地人事也律吕相感而声音生天地万物之情见于此矣律原律乃天地之正气人之中声也律由声出音以声生礼曰声成文谓之音音之数五律之数六分隂分阳则音以宫商角征羽分太少而为十故音以应日律以黄钟太蔟姑洗㽔賔夷则无射为阳是为六律林钟南吕应钟大吕夹钟仲吕为隂是为六吕合而言之是为十二律故律以应辰一律所生各有五音十二律而生六十音因而六之六六三百六十音以当一嵗之日故曰律厯之数天地之道也然律吕皆生于黄钟而黄钟为万事之本一阳之律也黄者土徳之色钟者气之所种所以言其本也律生于冬至气起于一阳所以言其始也故黄钟之声中而正合徳于土也黄钟之音重而浊发声于初也观康节先生冬至吟曰冬至子之半天心无改移一阳初起处万物未生时𤣥酒味方淡太音声正希此言如不信更请问庖牺夫𤣥酒方淡指天一之初生太音正希谓黄钟之将起知乎此则知黄钟之为义矣黄钟为万事本欧阳子曰造律者以黍一黍之广积为分寸以着于度一黍多少积为圭合以着于量一黍铢两积为轻重以着于权衡三者皆起于黄钟故曰万事之本郑世子曰夫度量权衡所以取法于黄钟者盖贵其与天地之气相应也朱子所谓与先天图一般者夫先天图者河图洛书也河图之位十天地之体数也洛书之位九天地之用数也盖一切万事不离隂阳图书二义则隂阳之道尽矣是为律厯之本原数学之鼻祖也故古人筭律之妙惟此二种而已一以纵黍之长为分九分为寸九寸为黄钟九而九之得八十一分取象雒书之九自相乘之数也是为律本此载于淮南子者一以横黍之广为分十分为寸十寸为黄钟十而十之得百分取象河图之十自相乘之数也是为度母此载于太史公者二术虽异其律则同盖纵黍之八十一分适当横黍之百分而横黍之广适与纵黍之长相合耳此河图之偶雒书之奇参伍错综而律度方备诚天地自然之妙非由人力安排者也二法之外本无九十分为黄钟者至于刘歆班固乃以九十分为黄钟是又合于斜黍度者推原其误盖自京房始房时去古未逺明知古法九分为寸以其布筭颇烦初学难晓乃创为之法而变九为十故前后汉志皆云九寸今人宗九寸不宗余法者惑于汉志之偏见耳茍能变通而不惑于一偏则纵横斜黍皆合黄钟之律矣辨黍唐礼乐志曰声无形而乐有器古之作乐者知夫器之必有敝而声不可以言传惧夫器失而声遂忘也乃多为之法以着之故求声者以律而造律者以黍自一黍之广积而为分寸一黍之多积而为龠合一黍之重积而为铢两是三物者亦必有时而敝则又总其法而着之于数使其分寸龠合铢两皆起于黄钟然后律度量衡相用为表里使得律者可以制度量衡因度量衡亦可以制律此古君子知物之终始而忧世之虑深其多为之法而丁宁纎悉可为至矣然黄钟之律生于尺而尺乃生于黍累黍造尺不过三法皆自古有之曰横黍者一黍之广为一分也曰纵黍者一黍之长为一分也曰斜黍者非纵非横而斜倚相排也凡黄钟之长以横黍言之则为一百分太史公所谓子一分是也以纵黍言之则为八十一分淮南子所谓其数八十一是也以斜黍言之则为九十分前后汉志所谓九十分是也三法虽异而律则同也择黍之法以上党境内土地肥处产者为佳即今之糯小米俗名黄米者是也郑世子曰古上党郡即今山西潞安府境内产五色黍其黒色黍亦有数种软黍堪酿酒者名秬硬黍堪炊饭者名穄一稃内两颗黍名秠律家所用惟秬而已古云取秬黍中者盖谓中用之黍非中等之谓如俗语选物曰中用不中用亦非指中等也或曰中字读去声谓中式也其义亦通诗曰诞降嘉种惟秬惟秠既用一嘉字其义可见则知异常者方为嘉种且秬之为言巨也盖谓最大者为佳黍大则尺大而黄钟之声遂浊黍小则尺小而黄钟之声遂清夫黄钟之音宫音也最长最浊是其本体然则黍之最大者乃为真秬黍耳后人不知此理而泥于汉志中黍之文遂致所累之尺短所造之乐哀非中和之音矣此不可不辨也律候隂阳相生郑世子曰按阳律生隂下生隂律生阳上生隂阳之分古有二説其一説者十二律吕各照方位在子午以东属阳子午以西属隂是故子黄钟一阳复卦丑大吕二阳临卦寅太蔟三阳泰卦卯夹钟四阳大壮卦辰姑洗五阳夬卦巳仲吕六阳干卦午㽔賔一隂姤卦未林钟二隂遯卦申夷则三隂否卦酉南吕四隂观卦戌无射五隂剥卦亥应钟六隂坤卦干为老阳故仲吕亢极不生坤为老隂故应钟极短为终大吕夹钟仲吕三吕以隂居阳故皆属阳㽔賔夷则无射三律以阳居隂故皆属隂凡律清者皆上生浊者皆下生此一説也又一説云六律数竒属阳六吕数偶属隂是故子黄钟干之初九寅太蔟干之九二辰姑洗干之九三午㽔賔干之九四申夷则干之九五戌无射干之上九此六律数竒各居本位属阳也丑林钟坤之初六卯南吕坤之六二已应钟坤之六三未大吕坤之六四酉夹钟坤之六五亥仲吕坤之上六此六吕数偶各居对冲属隂也居本位者皆下生居对冲者皆上生此又一説也已上二説自汉至今是非不决盖太史公律书兼有此二种故汉晋梁唐争执不定而朱子经世大训所解甚明盖以一嵗言则冬至已后属阳夏至已后属隂以一日言则子时已后属阳午时已后属隂所谓大隂阳也子阳丑隂寅阳卯隂之类所谓小隂阳也律吕阳下生隂隂上生阳盖指其大者耳凡隂吕居阳方即皆属阳阳律居隂方即皆属隂故别论小隂阳乃变例也其余诸律则只论大隂阳乃正例也朱子此论非蔡元定所及一曰律左吕右其行不同如筮法然故黄钟至仲吕子至巳阳升隂退故律生吕言下生吕生律言上生㽔賔至应钟午至亥隂升阳退故律生吕言上生吕生律言下生至午而变故㽔賔重上生若论捷法不出干坤六阳六隂者为便子寅辰午申戌黄太姑㽔夷无一如干之左旋是之谓律而下生未巳卯丑亥酉林中夹大应南又如坤之右转是之谓吕而上生此郑𤣥筮法之言得之太𤣥也隔八隔六相生郑世子曰律吕相生左旋隔八则右转隔六右转隔八则左旋隔六何谓左旋隔八右转隔六如黄生林林生太太生南南生姑姑生应应生㽔㽔生大大生夷夷生夹夹生无无生仲仲生黄是也何谓右转隔八左旋隔六如黄生仲仲生无无生夹夹生夷夷生大大生㽔㽔生应应生姑姑生南南生太太生林林生黄是也右转左旋左右逢源周而复始循环无端乃律吕之妙古人筭律往而不返但晓左旋不知右转此所以未宻也律管有大小大生小为下生小生大为上生一言尽之矣黄钟至大而应钟至小故为上下之终始也三分损益天地之间声之大者如雷霆小者如蠓蚁皆不得其和故圣人设音律以调之而后声之大者不过宫声之小者不过羽其于和隂阳賛化育之道莫善于此乃为三分损益之法以正五音然音止于五犹不足以尽其变由是截竹为管作十二律以应十二月而亦以三分损益之法正之如黄钟为宫宫者音之君也一阳之律也阳生于子而数始于九因而九之九九八十一而黄钟之数立焉阳下生隂长管生短管也三损其一则为短隂上生阳短管生长管也三益其一则为长如黄钟九寸分九为三而去其一则为六寸便为隔八下生林钟六月之管又三分林钟之六而益其一以二加六得八八寸便为上生太蔟正月之管余律亦然又以宫数数之九九八十一宫音也三分去其一分二十七则得五十四为徴音以五十四为三分而又添一分十八则得七十二为商音以七十二为三分而损去一分二十四则得四十八为羽音以四十八为三分而又添一分十六则得六十四为角音此音律三分损益之数皆出于自然而然古人筭律有三种其一以黄钟为九寸每寸九分共计八十一分其二以黄钟为十寸每寸十分共计百分其三以黄钟为九寸每寸十分共计九十分其一出淮南子及晋书宋书黄钟之数八十一林钟之数五十四太蔟之数七十二南吕之数四十八姑洗之数六十四应钟之数四十三㽔賔之数五十七大吕之数七十六夷则之数五十一夹钟之数六十八无射之数四十五仲吕之数六十其二出太史公律书黄钟长十寸其三出京房律准及后汉志黄钟长九寸右古法下生者三分减一三减其一则为二故用二因三归上生者三分添一以三添一则为四故用四因三归别法下生者五十乗之七十五除之上生者一百乗之七十五除之所得与古同而筭法不同假如黄钟长十寸古法置黄钟为实下生者二因三归得林钟别法以五十乗之七十五除之亦得林钟又如林钟长六寸六分六釐六毫古法置林钟为实上生者四因三归得太蔟别法以一百乗之七十五除之亦得太蔟余放此一律生五音十二律各就其宫以起四声而后六十律之声备非以黄钟定为宫太蔟定为商姑洗定为角林钟定为征南吕定为羽也如黄钟属子子有五焉甲子征丙子羽戊子宫庚子角壬子商此黄钟五声也大吕亦有五焉乙丑丁丑己丑辛丑癸丑五音亦如之余律自寅至亥皆然朱子曰律凡十二各以本律为宫而生四律如黄钟为宫则太蔟为商姑洗为角林钟为征南吕为羽是黄钟一均之声也若林钟为宫则南吕为商应钟为角太蔟为征姑洗为羽是林钟一宫之声也律吕夫妻母子黄钟干之初九下生林钟为坤之初六林钟上生太蔟为干之九二太蔟下生南吕坤之六二南吕上生姑洗干之九三姑洗下生应钟坤之六三应钟上生㽔賔干之九四㽔賔下生大吕坤之六四大吕上生夷则干之九五夷则下生夹钟坤之六五夹钟上生无射干之上九无射下生仲吕坤之上六如初九生初六一阳一隂也是为同位同位者象夫妻初六生九二一隂二阳也是为异位异位者象母子所谓律娶妻而吕生子也声音翻切邵子曰律感吕而声生吕感律而音生故声为律律为阳律有辟翕音为吕吕为隂吕有唱和律随天而变吕随地而化辟随阳而出翕随隂而入唱随刚而上和随柔而下然后律吕随声音宫征羽角之道各得其正矣伊川先生曰一辟一翕而平上去入备一唱一和而开发收闭备平上去入备而万声生开发收闭备而万音生故康节以二百六十四字母总括律吕声音之数其内用一百五十二字括音一百十二字括声音与声互相翻切各得一万七千二十四音声音为母声为韵音分唇舌牙齿喉声分平上去入音辨开发收闭声别内外八转而音声之道尽之矣候气辨疑候气之説古之所无埋管飞灰以候十二月之气不经之谈也学者惑之乆矣自宋元以来诸儒皆未尝辨论近頼本朝二三儒臣渐得辨明今採其略以解后世之疑或有不无少补者按王氏家藏集曰天地之气有升有降天气降地气升则达而为阳天气升地气降则闭而为隂时之寒暑其气也日之进退其机也气无㣲不入者也达即不可御矣岂拘拘于九寸之间哉岂胶固留滞于方寸之差而月余始达以应耶若曰夏至以前阳律应冬至以前隂律应是一嵗之中隂阳皆上升而不下降矣天下古今安有是理故曰谬悠之説也又按刘氏乐经元义曰六律为阳阳数九而始于子故黄钟象阳以次而短至无射而极六吕为隂隂数六而始于未故林钟象隂以次而短至仲吕而极此十二律取象取义于十二月之微㫖也后世既不识月令肇造之原又不识圣王造律简易之心遂以十二律为神物真可以通天地而合神明及考其法皆极为不通然后知其非圣人之制也夫一嵗之气有升有降天气上升地气下降闭塞而为隂秋冬之事也升者上降者下埋管于地将谁候乎天气下降地气上升畅达而为阳春夏之事也氤氲两间发育万物地下无气不可候矣气无微而不入者也十二管飞则皆飞不飞则皆不飞若曰冬至动黄钟夏至动㽔賔其余皆以辰位应动不爽是气为有知择管而入管为有知择气而施天下古今有是理乎其説始于张苍定律推五胜之法京房刘歆又傅㑹以五行幽谬之术大叛于先王之教也又按何氏乐律管见曰律吕本为正五音而设候气其用之一端耳或问古有十二律管候气之法其理何如曰此相传之讹也候气止用黄钟之管候子月冬至之气余月则否何以知之葢古法占候恒在嵗始冬至葢阳生之始也气在地中且无形可见故以黄钟之管候之当冬至之日气至灰飞则气节相应是为和平若气至灰飞在冬至之前或在其后则为太过不及于是乎有占与冬至登台望云物以占吉㐫盖同一意也若谓余月皆候则丑月阳气未出地中候之犹可寅月以后阳气已出地上又何候乎况午月以后阳气皆自上降下又安有飞灰之理然则谓十二月皆以律管候气者非也其为相传之谬无疑矣郑世子曰候气之説六经不载即邹衍吹律生黍京房吹律知姓亦无吹灰之説或谓始于蔡邕然邕月令章句但云律率也率公之管也截竹为管谓之律律者清浊之率法也声之清浊以律长短为制亦为按月奏乐言也前汉志言律甚详但云律吕唱和以育生成化歌奏用焉而已初无吹灰之説吹灰之説其始于后汉乎光武以䜟兴命解经从䜟汉儒遵时制不得不然也隋唐已后疏家递相祖述而遂为定论矣按后汉晋隋志所载候气之法各有异同既云以木为案加律其上又云埋之上与地平又云置于案上而以土埋之上平于地此置律有浅深髙下其説不一也既云以葭莩灰抑其内端气至者灰去又云以竹莩灰实律中以罗縠覆律口气至吹灰动縠而有小动大动不动三説又云灰飞冲素散出于外而气应有早晚灰飞有多少其説又不一也总似道听途説而未尝试验耳又如后齐信都芳埋轮扇以测二十四气尤为虚诞孟子曰尽信书则不如无书儒家以格物穷理为要务乃被无稽之辞欺惑千载而未能觉则格物致知之学安在哉律管郑世子曰八音之内当以竹音为首竹音之内当以律管为首律管之为器吹之以候气奏之以和声舜典所谓律和声月令所谓律中某之类皆指律管而言是知管即律律即管一物而二名也形而上者谓之道形而下者谓之器律者其道也管者其器也书曰下管鞉鼓诗曰磬管将将嘒嘒管声礼曰下管新宫下而管象与夫孤竹孙竹隂竹之管皆是物也然则先王雅乐何尝不用管哉近代雅乐废之何也盖由前儒不识管者谓管如篴而小併两而吹疏引广雅云管长尺围寸八孔无底或云六孔此汉大予乐官之双管非古所谓管也今按八孔双管声如头管俚俗有之不入雅乐旧説非是后儒不识管者谓管除嘂子外长六寸余此系教坊俗乐之头管亦非所谓管也所谓管者无孔凡有孔者非也惟管端开豁口状如洞箫形似洞门俗名洞箫者以此礼运载孔子之言曰五声六律十二管还相为宫据此明言管有十二而世儒止知双管头管何哉按律吕精义管制有三即前纵黍斜黍横黍之谓依纵黍尺黄钟管长八寸一分外径四分零五毫内径二分八釐六毫吹口广一分四釐三毫斜黍尺长九寸横黍尺长一尺三制围径之数及十二管详数具载本书兹不备録黄钟生度厯代尺度皆本诸黄钟而损益不同有以黄钟之长均作九寸而寸皆九分此黄帝命伶伦始造律之尺也是名古律尺又名纵黍尺选中式之秬黍一黍之纵长命为一分九分为一寸九寸共八十一分是为一尺有以黄钟之长均作十寸而寸皆十分者此舜同律度量衡之尺至夏后氏而未尝改故名夏尺传曰夏禹十寸为尺盖指此尺也又名古度尺又名横黍尺选中式之秬黍一黍之横广命为一分十分为一寸十寸共计百分是为一尺有以黄钟之长均作四段加出一段而为尺者此商尺也适当夏尺十二寸五分传曰成汤十二寸为尺盖指此尺也有以黄钟之长均作五段减去一段而为尺者此周尺也适当夏尺八寸传曰武王八寸为尺盖指此尺也有以黄钟之长均作九寸外加一寸为尺此汉尺也唐尺即成汤尺而唐人用之故又名唐尺宋尺即黄帝尺而宋人用之故又名宋尺右七代尺共五种纵黍之尺黄帝尺也宋尺也横黍之尺夏尺也斜黍之尺汉尺也互相考证皆有补于律者蔡元定曰周家十寸八寸皆为尺以十寸之尺起度则十尺为丈十丈为引以八寸之尺起度则八尺为寻倍寻为常説文曰十寸为尺八寸为咫然则尺之与咫二器之名也今人但知八寸为咫乃别是一物之名而非尺也礼记王制曰古者以周尺八尺为步今以周尺六尺四寸为步小尔雅广度篇曰跬一举足也倍跬谓之步司马法曰六尺为步郑世子曰按唐虞及夏后氏之制步也皆以夏尺六尺为步商以夏尺一尺二寸五分为尺故以五尺为步周以夏尺八寸为尺故以八尺为步今工部收藏寳源局所铸量地铜尺五尺为步今之五尺乃夏尺之六尺四寸周之八尺也以夏尺八寸均作十寸即周尺也周尺最小以夏尺一尺二寸五分均作十寸即商尺也商尺最大即今木匠所用曲尺也葢自鲁般家传以至于唐唐人谓之大尺由唐至今用之名曰今尺又名营造尺葢此尺即殷汤尺也去二寸即夏禹之尺夏禹之尺去二寸即周武王之尺是今一曲尺包括三代之制不待累黍而自明矣且夫黄帝至于舜禹厯世因仍未尝损益惟殷周始改统易朔而损益之道兴焉故又因此以知黄帝鍼经孔穴舜同律度量衡皆与夏尺同而禹之身为度者亦因夏尺而可想见也又曰岐伯云八尺之士与周礼云人长八尺相符则是上自黄帝下自成周数千年间人与尺度未尝有异此葢言魁伟丈夫之身非衆人之度也故黄帝问于伯髙曰衆人之度长七尺五寸是也外台亦作七尺五寸正与此同梁陶𢎞景撰本草序録一用累黍之法孙思邈从而用之其书言尺则用夏家古尺而又㕘之司马法六尺为步以互证之其立意之精岂寻常医家者所及但孙氏云夏尺古尺即江淮吴越所用八寸小尺是也当唐尺八寸唐㑹要云唐髙祖武徳四年行开元通寳钱径八分葢唐尺之八分也夫一钱径八分十钱径八寸即孙氏所谓夏家古尺之一尺也开元钱今固有之以钱考尺则尺可知矣近世医家取同身寸法其説一出无复考古幸孙氏之方及唐㑹要可证耳衆人身度当以黍尺七尺五寸为凖其如曹交之长九尺为有余晏子之短六尺为不足二者折衷之亦得七尺五寸故孔子荀子皆谓七尺之体为中人之率黍尺七尺五寸葢今曲尺六尺也素问周礼所谓八尺者黍尺八尺比今曲尺六尺四寸也其伟人之度欤故素问有八尺及七尺五寸二説而庸俗弗晓古今尺度不同乃谓古今人品有异岂不谬哉步法三种夏尺六尺为步商尺五尺为步周尺八尺为歩今制三种尺钞尺即裁衣尺铜尺即量地尺曲尺即营造尺古制三种尺商尺法天夏尺法地周尺法人黍法三种尺纵黍尺横黍尺斜黍尺黄钟生量嘉量起于黄钟律龠前汉志曰量本起于黄钟之龠龠者黄钟律之实也嘉量为器端直以应绳者表里上下皆端直也平正以应凖者内外中边皆平正也后世好古之士欲为此器者八法之义不可不知八法者律度量衡规矩绳凖也此器体圆应规函方应矩端直应绳平正应凖容受应量轻重应衡声音应律八法具焉是为嘉量矣五量所起六十黍为圭四圭为撮十撮为合十合为升十升为斗五量正数四豆为区五区为釡倍釡为庾五庾为钟倍钟为秉陈氏三量五豆为区五区为釜十釜为种我朝斛法成化十五年奏准铸成斛法依寳源局量地尺斛口外方一尺内方九寸斛底外方一尺六寸内方一尺五寸深一尺厚三分平秤一百斤依古黍度尺筭斛口外方一尺二寸八分内方一尺一寸五分有竒底外方二尺零五分内方一尺九寸二分深一尺二寸八分厚四分黄钟生衡衡曰平衡谓欲得其平也此器有小有大总名曰衡小者曰等大者曰秤古文作称虞书曰律度量衡言衡不言权论语曰谨权量言权不言衡葢权衡合徳而相须为用举其一则可以互见矣吴韦氏曰衡有斤两之数生于黄钟黄钟之管容秬黍千二百粒是为一龠二龠为合合重一两故律度量衡于是乎生而三代之制权衡之起信乎出于律矣夫一龠所容千二百黍之重是为半合即古之半两也两龠所容三千四百黍之重是为一合即古之一两也然则一升之重为十两一斗之重为百两一斛之重为千两矣故一斤之重为一升六合一均之重乃四斗八升一石之重乃一斛九斗二升也权量相合未有得其量而不得其权者今考羊头山秬黍以时制等子枰之其中者百粒得二分五釐整积至两龠二千四百粒秤重六钱可见今之六钱为古一两今之六斤为古十斤其余可以类推大率古之于今乃五分之三耳先儒以为三分之一非也置今求古则用六归以古求今则用六因求度量亦如之但率法不同耳度以八为率今之八寸即古之一尺量以三为率今之三斗即古一斛权以六为率今之六钱即古一两也凡度量衡以今求古皆置今为实而用归以古求今皆置古为实而用因则得之矣古今衡数不同郑世子曰按淮南子谓十二粟而当一分十二分而当一铢则一铢者一百四十四粟也汉志谓一千二百黍为十二铢则一铢乃一百黍也后汉志註又谓十粟重一圭十圭重一铢则一铢者亦惟百粟耳更减淮南之数而不相合也且汉制律度量衡悉纷乱无纪臣家有汉钱数十枚凡若千种每种虽度数分寸彷彿而厚薄轻重不匀以汉食货志校之彼志云货泉重五铢货布重二十五铢大泉重十二铢大布重二十四铢臣以今时等子将钱每种或十枚或五枚总秤之以均其轻重而用筭法求之合其一两之数则大泉合今三钱三分货泉合今三钱五分货布合今三钱七分大布合今三钱八分此皆汉时一两之数而率皆乖异与宋吕大临考古图之説相同大率汉之一两惟有今之三钱半强是汉三两为今之一两强其数与秬黍之法不同者盖因刘歆误以秠黍为秬故律度量衡四器首失之小其余器皿率多舛谬矣又史言晋之秤两不与古同梁陈依古秤齐以古秤一斤八两为一斤后周玉秤四两当古秤四两半隋以古秤三斤为一斤唐量衡与古校皆三之一然史文缺略今不能的悉其数唐孙真人千金方曰古秤惟有铢两而无分名今则以十黍为一铢六铢为一分四分为一两十六两为一斤此则神农之秤也吴人以二两为一两隋人以三两为一两今依四分为一两秤为定此説足以破其惑而肘后方鹿鸣山序云古方药品分两灸穴分寸与今不类为古今人体大小或异血脉亦有差焉此説非也宋林亿等千金方凡例曰无稽之言莫此为甚者是也又如千金方所载药升之制上径一寸下径六分深八分此升甚小不知何代之量有如此者又云半夏一升秤重五两校之不同即所云诸药权量大率类此姑存其説以见度量权衡长短大小轻重之不同耳隋唐宋元之度量校之累黍则失于长大汉魏南北朝之度量校之累黍则失于短小宋儒论乐律者率舍髙而取下论度量者又舍大而取小夫岂知适中之道哉今选羊头山秬黍中者一千二百粒实于黄钟之龠无欠无余以天平秤之整有三钱乃古半两也两龠之黍当天平六钱为古一两然则古秤一斤当天平九两六钱今之平秤一斤是古一斤十两盖三分两之二也今大明钞尺七尺五寸适合黍尺一丈铁斛三升二合适合黍量一斗平秤九斤适合黍权一秤虽不同而实同虽不用而实用妙理存乎其间而人未之知也臣若不累黍亲騐亦不信有如此之妙后世为钟律之学者不可以其常用而忽之也五权所起权起于黍十黍为累十累为铢六铢为锱四锱为两五权正数十六两为斤十斤为衡三衡为均四均为石四石为鼓拟古天平法马数一铢一百黍之重今之二分半二铢三铢以下以递而增十铢一千黍之重今之二钱五分十二铢即黄钟一龠一千二百黍之重古之半两今之三钱一两两龠黍之重今之六钱也八两十六龠黍之重即古半斤今之四两八钱也一斤三十二龠黍之重今之九两六钱也类经附翼卷二类经钦定四库全书类经附翼卷三明张介賔撰求正録三焦包络命门辨客有问曰三焦包络命门者医家之要领藏府之大纲或言其有状或言其无形或言三焦包络为表里或言三焦命门为表里或言五藏各一惟肾有两左为肾右为命门命门者男子以藏精女子以系胞若此数者弗能无疑千载而下议论不定夫理无二致岂容纷纷若是哉果亦有归一之义否予曰噫医道之始始自轩岐轩岐之㫖昭诸灵素灵素之妙精确无遗凡其所论必因理而发凡其命名必因形而生故内经之文字无茍言句无空发自后凡绍此统者孰能外灵素之范围而今之所以纷纷者不无其由葢自难经始也难经述灵素而作为诸家之最先因其颇有谬误遂起后世之惑三千年来无敢违背而后世之疑莫可解救请先悉三焦心包络而次及其他焉夫三焦者五藏六府之总司包络者少隂君主之䕶卫也而二十五难曰心主与三焦为表里俱有名而无形若谓表里则是谓无形则非夫名从形立若果有名无形则内经之言为凿空矣其奈叔和启𤣥而下悉皆宗之而直曰三焦无状空有名自二子不能辨此后孰能再辨及至徐遁陈无择始详言三焦之形云有脂膜如掌大正与膀胱相对有二白脉自中出夹嵴而上贯于脑予因徧考两经在灵枢本输篇曰三焦者中渎之府水道出焉属膀胱是孤之府也本藏篇曰宻理厚皮者三焦膀胱厚麤理薄皮者三焦膀胱薄以及缓急直结六者各有所分论勇篇曰勇士者目深以固长衡直扬三焦理横怯士者目大而不减隂阳相失其焦理纵决气篇曰上焦开发宣五谷味熏肤充身泽毛若雾露之溉是谓气中焦受气取汁变化而赤是谓血营卫生㑹篇曰营出于中焦卫出于下焦又曰上焦出于胃上口并咽以上贯膈而布胷中中焦亦并胃中出上焦之后泌糟粕蒸津液化精微而为血以奉生身故独得行于经隧命曰营气下焦者别回肠注于膀胱而渗入焉水谷者居于胃中成糟粕下大肠而成下焦又曰上焦如雾中焦如沤下焦如渎素问五藏别论曰夫胃大肠小肠三焦膀胱此五者天气之所生也其气象天故泻而不藏六节藏象论曰脾胃大肠小肠三焦膀胱者仓廪之本营之居也其在心包络则灵枢邪客篇曰心者五藏六府之大主其藏坚固邪弗能容容之则心伤心伤则神去神去则死矣故诸邪之在于心者皆在于心之包络凡此是皆经㫖夫既曰无形矣何以有水道之出又何以有厚薄缓急直结之分又何以有曰纵曰横之理又何以如雾如沤如渎及谓气谓血之别心主亦曰无形矣则代心而受邪者在于心之包络使无其形又当受之何所即此经文有无可见夫难经者为发明内经之难故曰难经而难经实出于内经今内经详其名状难经言其无形将从难经之无乎抑从内经之有乎再若徐陈二子所言三焦之状指为肾下之脂膜果若其然则何以名为三又何以分为上中下又何以言其为府此之为説不知何所考据更属不经客曰心之包络于文于义犹为可晓而古今诸贤厯指其为裹心之膜固无疑矣至若三焦者今既曰有形又非徐陈之论然则果为何物耶曰但以字义求之则得之矣夫所谓三者象三才也际上极下之谓也所谓焦者象火类也色赤属阳之谓也今夫人之一身外自皮毛内自藏府无巨无名无细无目其于腔腹周围上下全体状若大囊者果何物耶且其着内一层形色最赤象如六合总䕶诸阳是非三焦而何如五癃津液别论曰三焦出气以温肌肉充皮肤固已显然指为肌肉之内藏府之外为三焦也又如背腧篇曰肺腧在三焦之间心腧在五焦之间膈腧在七焦之间肝腧在九焦之间脾腧在十一焦之间肾腧在十四焦之间岂非以躯体称焦乎惟虞天民曰三焦者指腔子而言总曰三焦其体有脂膜在腔子之内包罗乎五藏六府之外也此説近之第亦未明三字之义而脂膜之説未免又添一层矣至其相配表里则三焦为藏府之外卫心包络为君主之外卫犹夫帝阙之重城故皆属阳均称相火而其脉络原自相通允为表里灵枢经脉篇曰心主手厥隂之脉出属心包络下膈厯络三焦手少阳之脉散络心包合心主素问血气形志篇曰手少阳与心主为表里此固甚明无庸辨也客曰既三焦心主为表里何以复有命门三焦表里之説曰三焦包络为表里此内经一隂一阳之定耦初无命门表里之説亦无命门之名唯灵枢根结卫气及素问隂阳离合等篇云太阳根于至隂结于命门命门者目也此盖指太阳经穴终于睛明睛明所夹之处是为脑心乃至命之处故曰命门此外并无左右肾之分亦无右肾为命门之説而命门之始亦起于三十六难曰肾有两者非皆肾也左者为肾右者为命门命门者精神之所舍原气之所系男子以藏精女子以系胞王叔和遂因之而曰肾与命门俱出尺部以致后世遂有命门表里之配而内经实所无也客曰内经既无命门难经何以有之而命门之解终当何似曰难经诸篇皆出内经而此命门或必有据意者去古既逺经文不无脱悞诚有如七难滑氏之註云者唯是右肾为命门男子以藏精则左肾将藏何物乎女子以系胞则胞果何如而独系右肾乎此所以不能无疑也予因厯考诸书见黄庭经曰上有黄庭下关元后有幽阙前命门又曰闭塞命门似玉都又曰丹田之中精气微玉房之中神门户梁丘子註曰男以藏精女以约血故曰门户又曰关元之中男子藏精之所元阳子曰命门者下丹田精气出飞之处也是皆医家所未言而实足为斯发明者又脉经曰肾以膀胱合为府合于下焦在关元后左为肾右为子戸又曰肾名胞门子户尺中肾脉也此言右为子户者仍是右者为命门之説细详诸言黙有以㑹夫所谓子戸者即子宫也即玉房之中也俗名子膓居直膓之前膀胱之后当关元气海之间男精女血皆存乎此而子由是生故子宫者实又男女之通称也道家以先天真一之炁藏乎此为九还七返之基故名之曰丹田医家以冲任之脉盛于此则月事以时下故名之曰血室叶文叔曰人受生之初在胞胎之内随母唿吸受气而成及乎生下一㸃元灵之气聚于脐下自为唿吸气之唿接乎天根气之吸接乎地根凡人之生唯气为先故又名为气海然而名虽不同而实则一子宫耳子宫之下有一门其在女者可以手探而得俗人名为产门其在男者于精泄之时自有关阑知觉请问此为何处客曰得非此即命门耶曰然也请为再悉其解夫身形未生之初父母交㑹之际男之施由此门而出女之摄由此门而入及胎元既足复由此出其出其入皆由此门谓非先天立命之门户乎及乎既生则三焦精炁皆藏乎此故金丹大要曰炁聚则精盈精盈则炁盛梁丘子曰人生系命于精珠玉集曰水是三才之祖精为元炁之根然则精去则炁去炁去则命去其固其去皆由此门谓非后天立命之门戸乎再閲四十四难有七冲门者皆指出入之处而言故凡出入之所皆谓之门而此一门者最为巨㑹焉得无名此非命门更属何所旣知此处为命门则男之藏精女之系胞皆有归着而千古之疑可顿释矣客曰若夫然则命门既非右肾而又曰子宫是又别为一府矣何配何经脉居何部曰十二经之表里隂阳固已配定若以命门而再配一经是肾藏唯一而经居其两必无是理且夫命门者子宫之门戸也子宫者肾藏藏精之府也肾藏者主先天真一之炁北门锁钥之司也而其所以为锁钥者正赖命门之闭固蓄坎中之真阳以为一身生化之原也此命门与肾本同一气道经谓此当上下左右之中其位象极名为丹田夫丹者奇也故统于北方天一之藏而其外腧命门一穴正见督脉十四椎中是命门原属于肾非又别为一府也三十九难亦曰命门其气与肾通则亦不离乎肾耳唯是五藏各一独肾有二既有其二象不无殊譬以耳目一也而左明于右手足一也而右强于左故北方之神有蛇武蛇主阳而武主隂两尺之脉分左右左主水而右主火夫左阳右隂理之常也而此曰左水右火又何为然葢肾属子中气应冬至当隂阳中分之位自冬至之后天左旋而时为春斗杓建于析木日月右行合在亥辰次㑹于娵訾是阳进一月则㑹退一宫而太阳渐行于右人亦应之故水位之右为火也且人之四体本以应地地之刚在西北亦当右尺为阳理宜然者故脉经以肾藏之脉配两尺但当曰左尺主肾中之真隂右尺主肾中之真阳而命门为阳气之根故随三焦相火之脉同见于右尺则可若谓左肾为肾右肾为命门则不可也虽然若分而言之则左属水右属火而命门当附于右尺合而言之则命门象极为消长之枢纽左主升而右主降前主隂而后主阳故水象外暗而内明坎卦内奇而外偶肾两者坎外之偶也命门一者坎中之奇也一以统两雨以包一是命门总主乎两肾而两肾皆属于命门故命门者为水火之府为隂阳之宅为精气之海为死生之窦若命门亏损则五藏六府皆失所恃而隂阳病变无所不至其为故也正以天地发生之道终始于下万物盛衰之理盈虚在根故许学士独知补肾薛立斋每重命门二贤髙见逈出常人葢得于王太仆所谓壮水之主益火之原也此诚性命之大本医不知此尚何足云故予谓申明用广其义即此篇前后诸论虽多臆见然悉揣经意非敢妄言凡我同心幸为裁正大寳论为人不可不知医以命为重也而命之所系惟隂与阳不识隂阳焉知医理此隂阳之不可不论也夫隂阳之体曰干与坤隂阳之用曰水与火隂阳之化曰形与气以生杀言则阳主生隂主杀以寒热言则热为阳寒为隂若其生化之机则阳先隂后阳施隂受先天因气以化形阳生隂也后天因形以化气隂生阳也形即精也精即水也神即气也气即火也隂阳二气最不宜偏不偏则气和而生物偏则气乖而杀物经曰隂平阳秘精神乃治隂阳离决精气乃絶此先王悯生民之夭厄因创明医道以垂恵万世者在敎人以察隂阳保生气而已也故内经于隂阳之理惟恐人之不明而切切谆谆言之再四奈何后学犹未能明余请先言其二而后言其一夫二者隂也后天之形也一者阳也先天之气也神由气化而气本乎天所以发生吾身者即真阳之气也形以精成而精生于气所以成立吾身者即真隂之气也观上古天真论曰女子二七而后天癸至男子二八而后天癸至非若隂生在后而隂成之难乎又隂阳应象大论曰人年四十而隂气自半也非若隂衰在前而隂凋之易乎所谓隂者即吾之精而造吾之形也夫无形则无患有形必有毁故人生全盛之数惟二八之后以至四旬之外前后止二十余年而形体渐衰矣此诚隂虚之象也由此观之即谓之阳道实隂道虚若无不可故丹溪引日月之盈亏以为阳常有余隂常不足之论而立补隂大补等丸以黄栢知母为神丹家传戸用其害孰甚殊不知天癸之未至本由乎气而隂气之自半亦由乎气是形虽在隂而气则仍从阳也此死生之机不可不辨余所谓先言其二者即此是也何谓其一一即阳也阳之为义大矣夫隂以阳为主所关于造化之原而为性命之本者惟斯而已何以见之姑举其最要者有三义焉一曰形气之辨二曰寒热之辨三曰水火之辨夫形气者阳化气隂化形是形本属隂而凡通体之温者阳气也一生之活者阳气也五官五藏之神明不测者阳气也及其既死则身冷如冰灵觉尽灭形固存而气则去此以阳脱在前而隂留在后是形气隂阳之辨也非隂多于阳乎二曰寒热者热为阳寒为隂春夏之煖为阳秋冬之冷为隂当长夏之暑万国如炉其时也凡草木昆虫咸苦煎炙然愈热则愈繁不热则不盛及乎一夕风霜即殭枯遍野是热能生物而过热者惟病寒无生意而过寒则伐尽然则热无伤而寒可畏此寒热隂阳之辨也非寒强于热乎三曰水火者水为隂火为阳也造化之权全在水火而水火之象有四则日为太阳火为少阳水为太隂月为少隂此四象之真形而人所未达也余言未竟适一躭医之客过余者闻而异之曰月本太隂火岂少阳古无是説何据云然亦有所谓乎曰阳主乎外隂主乎内此隂阳之定位也阳中无太隂隂中无太阳此隂阳之専主也日丽乎天此阳中之阳也非太阳乎月之在天阳中之隂也非少隂乎水行于地隂中之隂也非太隂乎火之在地隂中之阳也非少阳乎此等大义诚丹溪所未知故引日月盈亏以证隂阳虚实亦焉知水大于日独不虑阳之不足隂之太过乎客曰隂阳太少之説固若有理至于水大于日便谓隂之有余则凡天下之火不少也阳岂独在于日乎曰是更有妙理存也夫隂阳之性太者气刚故日不可灭水不可竭此日为火之本水为月之根也少者气柔故火有时息月有时缺此火是日之余月是水之余也惟其不灭者方为真火而时作时止者岂即元阳故惟真阳之火乃能生物而燎原之凡火但能焦物病物未闻有以烘炙而生物者是安可以火喻日也客曰若如此言则水诚太隂矣然何以云天一生水水非阳乎又何以云水能生万物水非生气乎曰此问更妙夫天一者天之一也一即阳也无一则止于六耳故水之生物者赖此一也水之化气者亦赖此一也不观乎春夏之水土得之而能生能长者非有此一乎秋冬之水土得之而不生不长者非无此一乎不惟不生而自且为冻是水亦死矣可见水之所以生水之所以行孰非阳气所主此水中有阳耳非水即为阳也客曰然则生化之权皆由阳气彼言阳有余者诚非谬也而子反虑其不足非过虑乎曰余为此论正为此耳惟恐人之不悟故首言形气次言寒热此言水火总欲辨明阳非有余不可不顾之义夫阳主生隂主杀凡阳气不充则生意不广而况于无阳乎故阳惟畏其衰隂惟畏其盛非隂能自盛也阳衰则隂盛矣凡万物之生由乎阳万物之死亦由乎阳非阳能死物也阳来则生阳去则死矣试以太阳证之可得其象夫日行南陆在时为冬斯时也非无日也第稍逺耳便见严寒难御之若此万物凋零之若此然则天地之和者惟此日也万物之生者亦惟此日也设无此日则天地虽大一寒质耳岂非六合尽冰壶干坤皆地狱乎人是小干坤得阳则生失阳则死阳衰者即亡阳之渐也恃强者即致衰之兆也可不畏哉故伏羲作易首制一爻此立元阳之祖也文王衍易凡六十四卦皆以阳喻君子隂喻小人此明阳气之徳也干之彖曰大哉干元万物资始乃统天此言元贯四徳阳为发育之首也坤之初六曰履霜坚冰至此虑隂之渐长防其有妨化育也大有之彖曰大有元亨火在天上此言阳徳之亨无所不照也系辞曰天地之大徳曰生此切重生生之本也内经曰凡隂阳之要阳宻乃固此言隂之所恃者惟阳为主也又曰阳气者若天与日失其所则折寿而不彰故天运当以日光明此言天之运人之命元元根本总在太阳无两也凡此经训葢自伏羲黄帝文王岐伯周公孔子六大圣人千古相传若出一口岂果余之私虑哉由此言之可见天之大寳只此一丸红日人之大寳只此一息真阳孰谓阳常有余而欲以苦寒之物伐此阳气欲保生者可如是乎客曰至哉余得闻所生之自矣然既有其道岂无其法欲固此阳计从安出曰但知根本即其要也曰何为根本曰命门是也曰余闻土生万物故脾胃为五藏六府之本子言命门余未解也曰不观人之初生生由脐带脐接丹田是为气海即命门也所谓命门者先天之生我者由此而受后天之我生者由此而栽也夫生之门即死之戸所以人之盛衰安危皆系于此者以其为生气之源而气强则强气衰则病此虽至隂之地而实元阳之宅若彼脾胃者乃后天水谷之本犹属元阳之子耳子欲知医其母忽此所生之母焉言难尽意请再着真隂论以悉之何如客忻然曰愿再闻其义真隂论凡物之有生本由阳气顾今人之病隂虚者十常八九又何谓哉不知此一隂字正阳气之根也葢隂不可以无阳非气无以生形也阳不可以无隂非形无以载气也故物之生也生于阳物之成也成于隂此所谓元隂元阳亦曰真精真气也前篇言隂阳之生杀者以寒热言其性用也此篇言隂阳之生成者以气质言其形体也性用操消长之权形体系存亡之本欲知所以死生者须察乎阳察阳者察其衰与不衰欲知所以存亡者须察乎隂察隂者察其壊与不壊此保生之要法也稽之前辈殊有误者不识真隂面目每多矫强立言自河间主火之説行而丹溪以寒苦为补隂举世宗之莫能禁止揆厥所由葢以热证明显人多易见寒证隠微人多不知而且于虚火实火之间尤为难辨亦孰知实热为病者十中不过三四虚火为病者十中尝见六七夫实热者凡火也凡火之盛元气本无所伤故可以苦寒折之信手任心何难之有然当热去即止不可过用过则必伤元气况可误认为火乎虚火者真隂之亏也真隂不足又岂苦劣难堪之物所能填补矧沈寒之性絶无生意非惟不能补隂抑且善败真火若屡用之多令人精寒无子且未有不暗损寿元者第隂性柔缓而因循玩用弗之觉耳尝见多寿之人无不慎节生冷所以得全阳气即有老人亦喜凉者正以元阳本足故能受寒非寒凉之寿之也由此观之足徴余言之非谬矣葢自余有知以来目覩苦寒之害人者已不可胜纪此非时医之误实二子傅之而然先王仁爱之徳遭敝于此使刘朱之言不息则轩岐之泽不彰是诚斯道之丈魔亦生民之厄运也夫成徳掩瑕岂非君子余独何心敢议先辈葢恐争之不力终使后人犹豫长梦不醒贻害弥深顾余之念但知有轩岐而不知有诸子但知有好生而不知有避讳此言之不容已也然言之不明孰若无言余请详言真隂之象真隂之藏真隂之用真隂之病真隂之治以悉其义所谓真隂之象者犹家宅也犹器具也犹妻妾也所贵乎家宅者所以畜财也无家宅则财必散矣所贵乎器具者所以保物也无器具则物必毁矣所贵乎妻妾者所以助夫也无妻妾则夫必荡矣此隂以阳为主阳以隂为根也经曰五藏者主藏精者也不可伤伤则失守而隂虚隂虚则无气无气则死矣非以精为真隂乎又曰形肉已脱九候虽调犹死非以形为真隂乎观形质之壊与不壊即真隂之伤与不伤此真隂之象不可不察也所谓真隂之藏者凡五藏五液各有所主是五藏本皆属隂也然经曰肾者主水受五藏六府之精而藏之故五液皆归乎精而五精皆统乎肾肾有精室是曰命门为天一所居即真隂之府精藏于此精即隂中之水也气化于此气即隂中之火也命门居两肾之中即人身之太极由太极以生两仪而水火具焉消长繋焉故爲受生之初为性命之本欲治真隂而舍命门非其治也此真隂之藏不可不察也所谓真隂之用者凡水火之功缺一不可命门之火谓之元气命门之水谓之元精五液充则形体赖而强壮五气治则营卫赖以和调此命门之水火即十二藏之化源故心赖之则君主以明肺赖之则治节以行脾胃赖之济仓廪之富肝胆赖之资谋虑之本膀胱赖之则三焦气化大小肠赖之则传导自分此虽云肾藏之伎巧而实皆真隂之用不可不察也所谓真隂之病者凡隂气本无有余隂病惟皆不足即如隂胜于下者原非隂盛以命门之火衰也阳胜于标者原非阳盛以命门之水亏也水亏其源则隂虚之病叠出火衰其本则阳虚之证迭生如戴阳者面赤如朱格阳者外热如火或口渇咽焦每引水以自救或躁扰狂越每欲卧于泥中或五心烦热而消瘅骨蒸或二便秘结而溺浆如汁或为吐血衂血或为嗽遗精或斑黄无汗者由津液之枯涸或中风瘈瘲者以精血之败伤凡此之类有属无根之熖有因火不归原是皆隂不足以配阳病在隂中之水也又如火亏于下则阳衰于上或为神气之昏沈或为动履之困倦其有头目眩晕而七窍偏废者有咽喉哽咽而呕恶气短者皆上焦之阳虚也有饮食不化而吞酸反胃者有痞满隔塞而水泛为痰者皆中焦之阳虚也有清浊不分而肠鸣滑泄者有阳痿精寒而脐腹多痛者皆下焦之阳虚也又或畏寒洒洒者以火藏之阳虚不能御寒也或肌肉臌胀者以土藏之阳虚不能制水也或拘挛痛痺者以木藏之阳虚不能营筋也或寒嗽虚喘身凉自汗者以金藏之阳虚不能保肺也或精遗血泄二便失禁腰嵴如折骨痛之极者以水藏之阳虚精髓内竭也凡此之类或以隂强之反尅或由元气之被伤皆阳不足以胜隂病在隂中之火也王太仆曰寒之不寒责其无水热之不热责其无火无火无水皆在命门总曰隂虚之病不可不察也所谓真隂之治者凡乱有所由起病有所由生故治病必当求本葢五藏之本本在命门神气之本本在元精此即真隂之谓也王太仆曰壮水之主以制阳光益火之元以消隂翳正此谓也许学士曰补脾不如补肾亦此谓也近惟我明薛立斋独得其妙而常用仲景八味丸即益火之剂也钱氏六味丸即壮水之剂也每以济人多收奇效诚然善矣第真隂既虚则不宜再泄二方俱用茯苓泽㵼渗利太过即仲景金匮亦为利水而设虽曰于大补之中加此何害然未免减去补力而奏功为难矣使或隂气虽弱未至大伤或藏气微滞而兼痰湿水邪者则正宜用此若精气大损年力俱衰真隂内乏虚痰假火等证即从纯补犹言不足若加渗利如实漏巵矣故当察微甚缓急而用随其人斯为尽善余及中年方悟补隂之理因推广其义用六味之意而不用六味之方活人应手之效真有不能尽述者夫病变非一何独重隂有弗达者必哂为谬姑再陈之以见其略如寒邪中人本为表证而汗液之化必由乎隂也中风为病身多偏枯而筋脉之败必由乎隂也虚劳生火非壮水何以救其燎原泻痢亡隂非补肾何以固其门戸臌胀由乎水邪主水者须求水藏关格本乎隂虚欲强隂舍隂不可此数者乃疾病中最大之纲领明者觉之可因斯而三反矣故治水治火皆从肾气此正重在命门而阳以隂为基也老子曰知其雄守其雌夫雄动而作雌静而守然动必归静雄必归雌此雄之不可不知雌之不可不守也邵子曰三月春光留不住春归春意难分付凡言归者必归家为问春家在何处夫阳春有脚能去能来识其所归则可藏可留而长春在我矣此二子之教我真我之大宗师也人能知雄之有雌春之有家则知真隂之为义矣余因制二归丸方愿与知本知音者共之左归丸治真隂肾水不足不能滋溉营卫渐至衰羸或虚热徃来自汗盗汗或神不守舍血不归原或劳损伤隂或遗淋不禁或气虚昏运或眼花耳聋或口燥舌干或腰痠腿软凡精髓内竭津液枯涸等证俱速宜壮水之主以培左肾之元隂此方主之大懐熟山药山茱萸肉龟胶川牛膝鹿角胶兔丝子枸杞子右先将熟地杵膏加炼蜜和丸桐子大每食前用滚白汤送下百余丸如真隂失守虚火炎上者宜用纯隂至静之剂于本方去枸杞鹿胶加女贞子三两麦门冬三两若火烁肺金干枯多𠻳者仍加百合三两如夜热骨蒸加地骨皮三两小水不利加茯苓三两如大便燥濇去兔丝加肉苁蓉酒洗三两如血虚有滞者于本方加当归四两凡五液皆主于肾故凡属隂分之药亦无不皆能走肾有谓必须引导者皆见之不明耳右归丸治元阳不足或先天禀衰或劳伤过度以致命门火衰不能生土而为脾胃虚寒饮食少进或呕恶膨胀或反胃隔塞或怯寒畏冷或脐腹多痛或大便不实泻利频作或小水自遗虚淋寒疝或以寒侵谿谷而为肢节痺痛或以寒在下焦而为水邪浮肿总之真阳不足者必神疲气怯或心跳不宁或四体不收或眼见邪魔或阳衰无子等证俱速宜益火之源以培右肾之元阳此方主之大懐熟地山药山茱萸枸杞鹿角胶免丝子杜仲当归大附子肉桂右丸法如前或丸如弹子大每嚼服二三丸以滚白汤送下则效速更妙如阳衰气虚必加人参以为之主或二三两或五六两随人虚实以为増减葢人参之功随阳药则入阳分随隂药则入隂分故欲补命门之阳非此不能速效如阳虚精滑或带浊便溏加补骨脂酒炒三两或飱泄肾泄不止仍加肉豆冦用面炒去油三两如呕恶吞酸可加干姜三两如腹痛不止可加吴茱萸二两汤泡三次炒用制附子法择大附子重两许者半觔可得制净附子六两先用大甘草四两煎浓汤浸附子至二三日剥去薄皮切四块又浸一日俟其极透取起少晾即切为片用微火徐炒至七分熟意即可用矣若炒至太过恐全失其性左归饮此壮水之剂也凡命门之隂衰阳胜者宜用此饮加减主之熟地山药山茱萸炙甘草枸杞茯苓水二钟煎七八分食逺温服如肺热而烦者可加麦门冬二钱如肺热多𠻳者可加百合二钱如血少者可加当归二钱血滞而热者可加丹皮二钱隂虚不宁者加女贞子二钱如血热妄动者可加生地二三钱如脾热易饥者及多汗伤隂者可加芍药二钱如心热多躁者可加𤣥参二钱如肾热骨蒸者可加地骨皮二钱如津枯热渇者可加天花粉二钱如上实下虚者可加牛膝二钱以导之右归饮此益火之剂也凡命门之阳衰隂胜者宜用此饮加减主之大懐熟地山药山茱萸肉炙甘草枸杞杜仲肉桂制附子水二钟煎七八分食逺温服如气虚血脱或厥或昏或汗或运或虚狂或短气者可加人参自一二钱以至一二两如火衰不能生土而或为呕恶或为吞酸者可加炮姜一二三钱如阳衰中寒而泄泻不止腹痛无休所用制附子自一钱以至二三钱亦须人参兼用或再加肉豆冦二钱如小腹疼痛加至桂附仍不止者再加吴茱萸一钱许以佐之如淋遗白带脐腹疼痛者加补骨脂一二钱炒熟捣碎用如血凝血少者可加当归二三钱十二藏脉候部位论脉为四诊之一所关最切兼之俗弊每多讳其因隠其色不出一声单用脉以试医之髙下此虽病家之自误然医当此际茍脉理甚明不得声色病縁之相合尚恐其有逆顺真假脉证相反之误而矧夫并经络部位之俱错其误又当何如此脉理之不明而医之所以蒙眛至今者是皆误于宋之髙阳生虽髙阳生附以己见而着为脉诀若其藏府所配部位则实本于西晋之脉经云心部在左手关前寸口是也与手太阳为表里以小肠合为府合于上焦肺部在右手关前寸口是也与手阳明为表里以大肠合为府合于上焦以致髙阳生遂有左心小肠肝胆肾右肺大肠脾胃命之説竟将心主三焦之一合谓其无形而俱遗之若此两经者内经显然有大经络岂有有经络而无脉者亦岂有大小肠位居极下而脉见于两寸至髙之地者自戴同甫而下既已厯言其非然未免甲此乙彼向无归一之论学者何所宗据今遵内经本文参之以理酌定部位庶无差谬然经文虽无五行所属之分而后世诸贤以左尺为水生左关木木生左寸火君火类从于右尺而为相火火生右关土土生右寸金而止甚属有理金既有此五行之分则小肠在下当候于右尺所以从火也大肠在下当候于左尺以金从水也正合母隠子胎之义三焦虽当候于上中下然灵枢本藏篇曰肾合三焦膀胱今肾脉候于两尺是三焦亦当候于尺且三焦为五藏六府之总司肾为五藏六府之根本故灵枢论疾诊尺篇独取尺脉以定人之病形其义葢亦在此但膀胱属水故候于左三焦属火故候于右若心主之脉正当候于左寸葢以膈膜之上独惟心肺两藏居之而心包为护心之膜附于膈上故脉当候于左寸至若命门者为肾之所属故脉候当随于肾肾一也而何以候于两尺肾中之元隂当候于左尺肾中之元阳当候于右尺隂宜静故左嫌浮豁阳畏衰故右嫌细微然命门之气以阳为主故当附候于右尺以察其衰旺甚验部位若此似不可易合而观之则左寸心藏之火通于右尺小肠命门之火自右尺火土相生而上右寸右寸肺藏之金通于左尺大肠之金自左尺金水相生而上左寸左右上下终始无端正合十二经流注循环之妙而诊候庶无差也故内经脉要精微论曰尺内两傍则季脇也尺外以候肾尺里以候腹中附上左外以候肝内以候鬲右外以候胃内以候脾上附上右外以候肺内以候胷中左外以候心内以候膻中前以候前后以候后上竟上者胷喉中事也下竟下者少腹腰股膝胫中事也味此经文则左右上下之序自不可紊无待于辩惟是六府之候虽无明训而但以上下隂阳之义测之则已暗藏之矣习医立训者不本内经之意吾知其皆杜撰凿空耳观者其详辨焉类经附翼卷三类经钦定四库全书类经附翼卷四明张介賔撰附鍼灸诸赋天元太乙歌先师秘传神应经太乙通𤣥法最灵句句言辞多妙典万两黄金学也轻切切不忘多效验治病如神记在心口内将鍼多温煖更观患者审浮沉隂病用阳阳用隂分明更取隂阳神虚则宜补实宜写气应鍼时病絶根气至如摆独龙尾未至停鍼宜待气凡用行鍼先得诀席𢎞𤣥妙分明説气刺两乳求太渊未应之时鍼列缺列缺头疼及偏正重写太渊无不应耳聋气闭喘塡胷欲愈湏寻三里中手挛脚痺疼难忍合谷仍湏写太冲曲池主手不如意合谷鍼时宜仔细心疼手颤少海间欲要除根刺隂市若是伤寒两耳聋耳门听㑹疾如风五般肘痛鍼尺泽冷渊一刺有神功手三里兮足三里食痞气块兼能治鸠尾独治五般癎若刺涌泉人不死大凡痃痞最宜鍼穴法须从着意寻以手按痃无转动随深随浅向中心胃中有积取璇玑三里功深人不知隂陵泉主胷中满若刺承山饮食宜大椎若连长强取小肠气满可立愈气冲妙手要推寻管取神鍼人见许委中穴主腰疼痛足膝肿时寻至隂干湿风毒并滞气𤣥机如此义尤深气攻腰痛不能立横骨大都宜救急留血攻注若医迟变为风证从此得气海偏能治五淋补从三里效如神冷热两般皆治得便浊痼疾可除根期门穴主伤寒患七日过经犹未汗但于乳下双肋间刺入四分人得健耳内蝉鸣腰欲折膝下分明三里穴若能补写五会中切莫逢人容易说牙风头痛何所调二间妙穴莫能逃更有三间神妙处能祛肩背感风劳合谷下鍼顺流注脾内迎随使气朝冷病还须鍼合谷又宜脚下冩隂交背嵴俱疼鍼肩井不冩三里令人闷两臂并髀俱疼痛金鍼一刺如神圣脚疼膝痛委中宜更兼挛急锋鍼施隂陵泉穴如寻得健步轻行疾似飞腰腹胀满治何难三里腨肚鍼承山更向太冲行补冩指头麻木一时安头痛转筋鱼腹肚背疽便毒相残苦再有妙穴阳陵泉腿疼筋急如神取肠中疼痛隂陵调耳内蝉鸣听㑹招更寻妙穴太谿是此中行冩最为髙腹胀浮沉写水分喘麤三里亦须鍼更从膝下寻隂谷小便淋漓肿自平环跳能除腿股风冷风膝痺疟皆同最好风池寻的穴间使相随始见功伤寒一日调风府少阳二穴风池取三五七日病过经依此鍼之无不应心疼呕吐上脘宜丰隆两穴更无疑蚘虫并出伤寒病金鍼直刺显明医男子痃癖取少商女人血气隂交当虚汗盗汗须宜补委中妙穴可传扬项强肿痛屈伸难体重还兼腰背瘫束骨更加三里刺教君顷刻便开颜嵴因闪挫腰难转举动多艰行履颤逰风徧体生虚浮复熘一刺人欣羡乆患腰疼背脾劳但寻中渚穴中调行鍼着意须寻觅管取从今见识髙腰背连脐痛不休手中三里穴堪求神鍼未出急须冩得气之时不用留小腹便澼最难医间使鍼连气海宜中极也同三里刺须明补写察毫釐玉龙赋夫博参以为约要辑简而舎繁总玉龙以成赋信金鍼而获安原夫卒暴中风顶门百㑹连延脚气里絶三交头风鼻渊上星可取耳聋腮肿听㑹偏髙攅竹头维治目疼头痛乳根俞府疗气𠻳痰哮风市隂市驱腿脚之乏力隂陵阳陵除膝肿之难熬膏肓补虚损大敦除疝气痔漏须寻太白痃疟当求间使天井医瘰疬瘾疹神门治癫癎失意欬𠻳风痰太渊列缺宜刺尫羸喘促璇玑气海当知期门大敦能治坚痃疝气劳宫大陵可疗心闷疮痍心悸虚烦刺三里时疫痎疟寻后谿絶骨三里隂交脚气宜此晴明太阳鱼尾目证宜之老者便多命门兼肾俞着艾妇人乳肿少泽于太阳可推身柱蠲𠻳能除膂痛至阳郄疸善治神疲长强承山灸痔最妙丰隆肺俞痰𠻳称竒风门主伤冐寒邪之𠻳天枢理感患脾泄之危风池絶骨而疗乎伛偻人中曲池可治其痿仆期门刺伤寒未解经不再传鸠尾鍼癎癫已发慎其妄施隂交水分三里鼔胀宜刺商丘解谿丘墟脚气堪追尺泽理筋急之不用腕骨疗手腕之难移肩嵴痛兮五枢兼于背缝肘挛疼兮尺泽合于曲池风湿搏于两肩肩髃可疗壅热盛于三焦闗冲最宜手臂胫肿中渚液门要辨脾虚黄疸腕骨中腕何疑伤寒无汗攻复熘宜写伤寒有汗取合谷当随欲调饱满之气逆三里可胜要起六脉之沈匿复熘称竒照海支沟通大便之秘内庭临泣理小腹之䐜天突膻中喘𠻳者当寛地仓颊车口㖞者宜寻迎香攻鼻窒为最肩井除臂痛难擎二间治牙疼中魁理翻胃而即愈百劳止虚汗通里疗心惊而即宁大小骨空治眼烂能止冷泪左右太阳除血翳两目不明心俞肾俞治腰痛肾虚之梦遗人中委中除腰嵴闪痛之难制太谿崑崙申脉最疗足肿之迍涌泉闗元丰隆为治尸劳之例印堂可治惊搐神庭専理头风大陵人中频写口气全去带脉闗元多灸肾败堪攻脚腿重疼鍼髋骨膝眼行步艰楚灸三里中封取内闗于照海医腹疼之块搐迎香于鼻内消眼热之红肚疼结闭大陵合外闗于支沟腿风湿痛居窌兼环跳于委中上脘中脘治九种之心痛赤带白带求中极之异同又若心虚热壅少冲明其济夺目昏血溢肝俞辨其实虚慕心传之𤣥秘究手法之疾徐或値挫闪疼痛之不定此为难拟俞穴之莫拘辑管见以便读幸髙明无哂诸标幽赋拯救之法妙用者鍼察岁时于天道定形气于予心春夏痩而刺浅秋冬肥而敕深不穷经络隂阳多逢刺禁既论藏府虚实须向经寻原夫起自中焦水下初漏太隂为始至厥隂而方终穴出云门抵期门而最后正经十二别络走三百余支正侧偃伏气血有六百余候手足三阳手走头而头走足手足三隂足在腹而胷走手要识迎随须明逆顺况乎隂阳气血多少为最厥隂太阳少气多血太隂少隂少血多气而又气多血少者少阳之分气血俱多者阳明之位先详多少之宜次察应至之气轻滑慢而未来沈濇𦂳而已至既至也量寒热为疾留未至也据虚实而诱气气之至也如鱼吞钓饵之浮沈气未至也如闲处幽堂之深邃气至速而效速气至迟而不治观夫九鍼之法毫釐最㣲七星可应衆穴主持本形金也有蠲邪扶正之道短长水也有决凝开滞之机定刺象木或邪或正口藏养火进阳补羸循机扪塞以象土实应五行而可知然是一才六分包含妙理虽细拟于毫髪同贯多岐可平五藏之寒热能调六府之实虚拘挛闭塞追八邪而去矣寒热痛痺开四闗而已之未刺者使本神朝而后入既刺也使本神定而气随神不朝而勿刺神已定而可施定脚处取血气为主意下手处认水火是根基天地人三才也涌泉同璇玑百㑹上中下三部也大包与天枢地机阳硚阳维并督脉主肩背腰腿在表之病隂硚隂维任冲带去心腹脇肋在里之疑二陵二硚二支似续而交五太两间两商两井相依而列两支取穴之法须明分寸先审自意次观肉分或屈伸而得之或平直而安定在阳部筋骨之侧陷下为真在隂部郄腘之间动脉相应取五穴用一穴而必端取三经用一经而可正头部与肩部详分督脉与任脉易定察标与本论刺深刺浅之经住痛移疼取相交相贯之径岂不闻藏府病求门海俞募之㣲经络滞索原别交㑹之道更穷四根三结依标本而刺无不痊但用八法五门分主客而鍼无不效八脉始终连八㑹本是纪纲十二经络十二原是为枢要一日取六十六穴之法方见幽㣲一时取十二经脉之原始知要妙原夫补写之法非唿吸而在乎手指速效之功要支正而辨得本经交经缪刺左有病而右畔取写络逺导头有疾而脚上鍼巨刺与缪刺各异㣲鍼与妙刺相通观部兮而知经络之虚实视浮沈而见藏府之寒温且夫先令鍼耀而虑鍼损次藏口内而欲鍼温目勿外视手如握虎心无私慕如待贵人左手重而多按欲令气散右手轻而徐入不痛之因空心恐怯直立侧而多晕背目沈掐坐卧平而没昏推于十干十变知孔穴之开阖论其五行五藏察时日之旺衰伏如横弩应若发机隂交阳别而定血晕隂硚隂维而下胎衣痺厥偏枯迎随俾经络接续漏崩带下温补使气血依归静以乆留停鍼待之必准处取照海治喉中之闭塞端的处用大钟治心内之呆痴大抵疼痛实写痒麻虚补体重节痛而俞居心下痞满而井主心胀咽痛鍼太冲而必除脾冷胃疼写公孙而立愈胷满腹痛刺内闗脇疼肋胀鍼飞虎筋挛骨痛补魂门体热劳𠻳写魄户头风头痛刺申脉与金门眼痒眼疼写光明于地五写隂郄止盗污治小儿骨蒸刺偏厯利小便医大人水蛊中风环跳宜刺虚损天枢可取由是午前卯后太隂生而疾温离左酉南月死朔而速冷循摸弹弩留吸母而坚长爪下伸提疾唿子而嘘短动退空歇迎夺右而写凉推内进槎随济左而补煖大凡危疾色不顺者莫鍼寒热风隂饥饱醉劳须切忌望不补而晦不冩弦不夺而朔不济精其心而穷其法无灸艾而壊其中正其理而求其原免投鍼而失其位避灸处和四肢四十有七禁刺处除六输二十有二昔闻髙皇抱疾未瘥李氏刺巨阙而复甦太子暴死为厥越人鍼㑹维而复醒肩井曲池甄权刺臂痛而即射悬钟环跳华陀刺躄足而立行秋夫鍼腰俞而魄免沈痾王纂刺交俞而妖精立出取肝俞与命门使瞽者见秋毫之末刺少阳与交别俾聋夫听夏蚋之声嗟夫去圣愈逺此道渐坠或不得意而散其学或幸其能而犯禁忌庸愚知浅难契于𤣥㣲至道渊深得之者有㡬通𤣥指要赋必欲治病莫如用鍼巧运神机之妙功开圣理之深外取砭鍼能蠲邪而辅正中含水火善囘阳而倒隂原夫络别支殊经交错综或沟渠谿谷以岐异或山海丘陵而隙共斯流𣲖以难暌在条纲而出衆理繁而昧纵补写以何功法㨗而明自迎随而得用且如步履难移太冲最竒人中除嵴膂之强痛神门去心性之呆痴风伤项急始求于风府头晕目眩要觅于风池耳闭须听㑹而治也眼疼则合谷以推之胷结身黄刺涌泉而即可头昏目赤写攅竹以便宜若两肘之拘挛仗曲池而平扫牙齿痛太谿堪治颈项强承浆可保太白宣导于气冲隂陵开通于水道腹䐜而胀夺内庭以休迟筋转而疼冩承山之在蚤大抵脚腕痛崑崙可愈胻膝疼隂市能医癎发癫狂兮凭后谿而料理疟生寒热兮仗间使以扶持期门退胷满血膨而可止劳官去胃翻心痛以何疑稽夫大敦除七疝之偏疼王公谓此三里却五劳之羸痩华陀言之腕骨袪黄然谷写肾行间治膝肿腰疼尺泽去肘疼筋𦂳目昏不见二间宜求鼻窒无闻迎香可引肩井除两臂痛不胜丝竹空疗偏头疼难忍欬𠻳寒痰列缺堪凭眵䁾冷泪临泣尤准髋骨将腿痛以祛残肾俞把腰疼而冩尽越人治尸厥于㑹维随手而甦文伯写死胎于三隂应鍼而陨所谓诸痛为实诸麻曰虚实则自外而入也虚则自内而出诸是故济母而禆其不足夺子而平其有余观二十七之经络一一能辨据四百四之疾证件件皆除故必使夭枉皆无跻斯民于寿域㡬㣲以判彰往古之𤣥书又闻心胷病求掌后之大陵肩背痛责肘前之三里冷痺肾余取足阳明之土脐连腹痛写足少隂之水嵴间心后者鍼中渚而立痊脇下肋邉者刺阳陵而即止头项痛拟后谿以安然腰脚疼在委中而已矣灵光赋黄帝岐伯鍼灸诀依他经里分明説三隂三阳十二经更有两经分八脉灵光典註极幽深偏正头疼写列缺睛明治目弩肉攀耳聋气痞听㑹间两鼻衂鍼禾髎鼻窒不闻迎香専滞气上壅足三里天突宛中治喘痰心疼手颤鍼少海少泽应除心下寒两足拘挛觅隂市五般腰痛委中安髀枢疼痛写丘墟复熘治肿如神驱犊鼻疗治风邪湿住喘脚气崑崙愈后跟痛在㒒参求转筋久痔承山居足掌下去寻涌泉妙法千金莫妄传此穴多治妇人疾男蛊女孕两能痊百㑹龟尾治痢疾大小肠俞大小便气海血海疗五淋中脘下脘治腹坚伤寒过经期门愈气刺两乳求太渊大敦二穴主偏坠水沟间使治邪癫吐血定喘补尺泽地仓能止口流涎劳宫医得身劳倦水肿水分灸即安五指不使中渚取颊车可鍼牙齿愈隂硚阳硚两踝邉脚气四穴先寻取隂阳陵泉亦主之隂阳二硚和三里诸穴一般治脚气在要𤣥机宜正取膏肓岂止治百病灸得精良病俱愈鍼灸一穴数病除学者尤宜加仔细悟得明师流注法头目病兮鍼四支鍼分补写明唿吸穴应五行顺四时欲解人身中造化此歌端的是筌蹄席𢎞赋凡欲行鍼须审穴要明补写迎随诀胷背左右不相同唿吸隂阳男女别气刺两乳求太渊未应之时写列缺列缺头疼及偏正重写太渊无不应耳聋气否听㑹鍼迎香穴写功如神谁知天突治喉风虚喘须寻三里中手连肩嵴痛难忍合谷鍼时又太冲曲池两手不如意合谷下鍼宜仔细心疼手颤少海间若要除根觅隂市但患伤寒两耳聋耳门听㑹疾如风五般肘痛寻尺泽冷渊鍼后却収功手足上下鍼三里食癖气块凭此取鸠尾能治五般癎若下涌泉人不死胃中有积刺璇玑三里功多人不知隂陵泉治心胷满鍼到承山饮食思大杼若连长强寻小膓气痛即行鍼委中专治腰间痛脚膝肿时寻至隂气滞腰疼不能立横骨大都堪救急气海专能治五淋更鍼三里随唿吸期门穴主伤寒患七日过经犹未汗但向乳根二肋间又治妇人生产难耳内蝉鸣腰欲折膝下明存三里穴若能补写五㑹间且莫向人容易说睛明治眼未效时合谷光明安可缺人中治癫功最髙十二鬼穴不须饶水肿水分兼气海皮内随鍼气自消冷𠻳先宜补合谷却须鍼写三隂交牙痛腰疼并咽痺二间阳谿疾怎逃更有三间肾俞妙善除肩背浮风劳若鍼肩井须三里不刺之时气未调最是阳陵泉一穴膝间疼痛用鍼烧委中腰痛脚挛急取得其经血自调脚疼膝肿鍼三里悬钟二陵三隂交更向太冲须引气指头麻木自轻飘转筋目眩鍼鱼际承山崑崙立便消肚疼须是公孙妙内闗相应如吹毛冷风冷痺疾难愈环跳腰俞鍼用烧风府风池寻得到伤寒百病絶根苖阳明二日寻风府呕吐休言上脘遥妇人心痛丰隆穴男子症痃三里髙小便不禁闗元好大便闭澁大敦烧腕骨腿疼三里写复熘气滞便离腰从来风府最难鍼须用功夫度浅深倘若膀胱气未散更宜三里穴中寻若逢七疝和隂痛隂交照海曲泉鍼仍不应时求气海闗元同写更如神小肠气结痛连脐速写隂交莫待迟良乆涌泉鍼取气此中𤣥妙岂人知小儿脱肛患多时先灸百㑹次尾骶久患伤寒肩背痛但鍼中渚得其宜肩上痛连脐不休手中三里更须求下鍼麻重即须写得气之时不用留腰连胯痛势必大急于三里攻其隘下鍼一写三补之气上攻噎只管在噎不住时气海灸定写一时立便瘥补自卯南转鍼髙写从卯北莫辞劳逼鍼写气须令吸若补随唿气自调左右捻鍼随子午抽鍼行气自迢迢用鍼补写分明说更用搜穷本与标咽侯最急先百㑹太冲照海及隂交学者潜心宜熟读席𢎞治病最名髙百证赋百证俞穴再三用心𩕄㑹连于玉枕头风疗以金鍼悬颅颔厌之中偏头痛止强间丰隆之际头痛难禁原夫面肿虚浮须仗水沟前项耳聋气闭全凭听㑹翳风面上虫行有验迎香可取耳中蝉噪有声听㑹堪攻目眩兮支正飞扬目黄兮阳纲胆俞攀睛攻少泽肝俞之所泪出刺临泣头维之处眼中漠漠即寻攅竹三间目视䀮䀮急取养老天柱雀目汗气睛明行间而细推项强伤寒温熘期门而可主㢘泉中冲舌下肿痛堪取天府合谷鼻中衂血宜追耳门丝竹空治牙疼于倾刻颊车地仓穴正口㖞于片时喉痛兮液门鱼际可疗转筋兮金门丘墟所医阳谷侠谿颔肿口禁并治少商曲泽血虚口渇同施通天去鼻内无闻之苦复熘祛舌亁口燥之悲哑门闗冲舌缓不言为要𦂳天鼎间使失音嗫嚅之休迟太冲写脣吻以速愈承浆住牙疼而即移项强多恶风束骨相连于天柱热病汗不出大都更接于经渠且如两臂顽麻少海就傍于三里半身不遂阳陵逺达于曲池建里内闗扫尽胸中之苦闷听宫脾俞祛残心下之悲悽久知脇肋痛疼气户华葢有验肠鸣腹内下脘䧟谷能平膈疼蓄饮难禁巨阙膻中宜取胷脇肢满可疗章门不用细寻否满更加噎塞中府意舎施治胷膈停留瘀血肾俞巨髎当行膈满项强神藏璇玑已试背连腰痛白环委中曽经嵴强兮水道筋束目眩兮颧窌大迎痓病非颅息不愈脐风必然谷方醒委阳天池腋肿鍼而即散后谿环跳腿疼刺之即轻夣魇不宁厉兊相谐于隠白发狂奔走上脘同起于神门惊悸怔忡取阳谿解谿勿误反张悲哭仗天冲大横须精癫疾必身柱本神之令发热仗少冲曲池之津岁热时行陶道复求中膂治风癎常发神道还须心俞宁湿热湿寒下髎定厥寒厥热涌泉清寒慄恶寒二间踈通隂郄善烦心呕吐幽门开彻玉堂明行间涌泉主消渇之肾竭隂陵水分去水肿之脐盈劳瘵传尸趋魄户膏肓之路中邪霍乱寻隂交三里之程治疸消黄向后谿劳宫而看倦言嗜卧往通里大钟而行欬𠻳连声肺俞须迎天突穴小便赤澁兑端独写太阳经刺长强与承山善主肠风新下血鍼三隂与气海专司白浊久遗精且如肓俞横骨写五淋之久积隂郄后谿治盗汗之多出脾虚谷以不消脾俞膀胱俞觅胃冷食而难化魂门胃俞堪责鼻痔必取龈交瘿气须求浮白大敦照海患寒证而善蠲五里臂臑生疬疮而能愈至隂屋翳治遍身风痒之疼多肩髃阳谿消肌腠瘾风之热极妇人经事改常自有地机血海女子少气漏血不无交信合阳带下产崩冲门气冲宜审月潮违限天枢水泉细详肩井乳痈而极效商丘痔漏而尤良脱肛趋百㑹尾骶之所无子収隂交石闗之郷中脘主乎积利外丘収乎大肠寒疟兮商阳太谿验痃癖兮冲门血海强夫医乃人之司命非智士而莫为鍼又理之𤣥㣲须至人之指教先究其病原后详其穴道随手见功应鍼取效长桑君天星秘诀天星秘诀少人知此法专分前后施若是胃中停宿食后寻三里𧺫璇玑脾病血气先合谷后刺三隂交莫迟如中鬼邪先间使手臂挛痛取肩髃脚若转筋并眼花先鍼承山次内踝脚气痠疼肩井先次寻三里阳陵泉如是连脐小肠痛先刺隂陵后涌泉耳鸣腰痛先五㑹次鍼耳门三里内小肠气痛先长强后刺大敦不要忙足缓难行先絶骨再寻条口及冲阳牙疼头痛兼喉痺先刺二间后三里胷膈否满先隂交鍼到承山饮食喜肚腹浮肿胀膨膨先鍼水分写建里伤寒过经不出汗期门三里先后看寒疟面肿及肠鸣先取合谷后内庭冷风湿痺鍼何处先取环跳次阳陵指疼挛急少商好依法施之无不灵此是长桑真口诀时医莫作等闲轻四总穴肚腹三里留腰背委中求头项寻列缺面口合谷収千金十一穴三里内庭穴肚腹中妙诀曲池与合谷头疼病可彻腰背痛相连委中崑崙穴胷项如有痛后谿并列缺环跳与阳陵膝前兼腋脇可补即迟留当写即踈泄百而三百六不离十一诀马丹阳夭星十二穴三里内庭穴曲池合谷彻委中配承山太冲崑崙穴环跳与阳陵通里并列缺合担用法担合㨗用法捷三百六十穴不出十二诀治病有神灵浑如汤泼雪北斗降真机金鎻教开彻至人可传授匪才休浪説类经附翼卷四