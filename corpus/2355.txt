临川先生文集临川先生文集序临川文集序古之相其君而成不世之业者其皆与天下共焉而不以已与者乎未甞无所立而泊然其不敢居不能无所长而慊然其不敢恃虚怀夷气受天下若壑而其精强转运尝行扵韬光挫锐之中守此而犹有意外不可尽覩之情挠乎其间则虽有不韪之名渉似之迹犹受而甘之益外砻其所未融而内濬其所未至此非独以求济其事也君子之道合天地万物爲一体以已与焉则阻隘闵隔不联不贯而况相天下者其物情国经殊才积势取给扵賛决有非以一已能徧察而独承者其不敢居焉且恃道固然也操瑰玮孤特之行竣扵矜已以抆其声持剸决督厉之用必扵责人以速其效是卑处散地效一官者则可尔㨿宰相之尊将奉其君以釐新大业天下方狃其旧而不吾信而欲以是道行之即其雅度夷气能收其形扵外而潜伏未艾之根有一毫厠扵胸臆则㡬㣲不能自掩声音笑貌无以渍灌扵物始而矜中而胜终而固争迨夫情愤惋而词乖激才易事愤而天下始不胜其弊矣矜已而卒扵谤责人而卒扵叛背扵道而求济宜其难矣宋荆国王文公尝相神宗悯日弱之势覩积弊之时方欲变法更制举其主扵尧舜而公以平生卓絶之行精慱之学处得君之地观其注意措手䂓局㫖趣三代以来一人而已然其时毎一法出则天下皆骇而争攻击䟽分曾无虚日比公不安而去虽其所尝荐引者皆起而攻之至谓爲邪而靖康之祸或归其邮扵公庸常守成苟以自度犹得辞其过扵后而公以尧舜伊周之心卒用爲罪其亦宜公之不服而天下后世㡬穪过乎嗟夫如公者岂非所谓瑰玮孤特之行欲胜天下以长而剸决督厉之用欲暴天下以所立者与公旣以其髙自处而视天下莫并已才智老成咸背而去去而莫与共吾事者斯奸人乗间而入反复排击之余法制数易民眩扵聴官易其常始嚣然索其平和敦龎之气独程淳公尝有天下事非一家之语诚深知公所爲病若是而归基祸之过扵公扵情未穪亦抑有由也公文章根抵六经而贯彻三才其体简劲精洁自名一家平生展错无出扵使还一书读之有古人畎𤱔翻然之志而后世頋以公相业疑之然公业所以不就其失自有在亦安得而并疑其书也徳安吉阳何先生巡抚江西悉釐百工表章往哲刻公集扵抚州而命沐爲序沐尝从先生得闻天地万物一体之学辄以此序公文且用以告后之相天下者嘉靖三十九年四月吉赐进士出身亚中大夫江西布政司右叅政前奉勅提督江广两省学政刑部郎临海后学王宗沐书绍兴重刋临川文集叙绍兴重刋临川集者郡人王丞相介父之文知州事桐庐詹大和甄老所谱而校也艺祖神武定天下列圣右文而守之江西士大夫多秀而文挟所长与时而奋王元之杨大年笃尚音律而元献晏公臻其妙桞仲涂穆伯长首唱古文而文忠欧阳公集其成南丰曾子固豫章黄鲁直亦所谓编之乎诗书之册而无媿者也丞相旦登文忠之门晚跻元献之位子固之所深交而鲁直称爲不朽近岁诸贤旧集其鄕郡皆悉刋行而丞相之文流布闽浙顾此郡独因循不暇而詹子所爲奋然成之者也𥿄墨旣具久而未出一日谓客曰读书未破万卷不可妄下雌雄雠正之难自非刘向杨雄莫胜其任吾今所校本仍闽浙之故耳先后失次讹舛尚多念少迟之尽更其失而虑岁之不我与也计爲之何客曰不然皐苏不世出天下未甞废律刘杨不世出天下未甞废书凡吾所爲将以备临川之故事也以小不备而忘其大不备士夫披阅终无峕矣明牎净榻永昼清风日思误书自是一适若覧而不觉其误孙而不能思思而不能得虽刘杨复生将如彼何哉詹子曰善客其爲我志之十年五月戉子豫章黄次山季岑父叙临川先生文集目録上临川先生文集緫目录上第一卷古诗元丰行示德逄后元丰行夜梦与和甫别因寄纯甫纯甫出释惠崇画要予作诗徐熈花燕侍郎山水陶缜菜逆沈氏妹于白鹭洲遇雪作诗寄天骘招约之职方并示正甫书记同王濬贤良赋龟示元度仲明父至宿明日遂行杏花奉酬约之见招寄吴氏女子赠约之寄杨德逢再次前韵寄杨德逢仲明父不至与吕望之上东岭与望之至八功德水要望之过我庐闻望之解舟法云弯碕月夜二首两山闲第二卷古诗题南康晏史君望云亭洊亭光宅寺春日晚行新花四皓二首眞人寄蔡氏女子二首梦黄吉甫游土山示蔡天启祕校再用前韵寄蔡天启用前韵戏赠叶致逺直讲白鹤吟示觉海元公示安大师示寳觉定林示道原我所思寄黄吉甫寄朱昌叔与僧道昇二首赠彭噐资赠王居士赠李士云第三卷古诗题半山寺壁二首定林寺题定林壁移桃花示俞秀老对棊与道原至草堂寺书八功德水庵放鱼霾风偶书二首即事二首拟寒山拾得二十首自遣自喻古意吾心无营病起独归独卧有怀无动梦车载板二首跋黄鲁直画过杨德逢庄秋热秋早第四卷古诗同沈道源游八功德水望钟山思北山上南岗谢公墩秋夜泛舟和耿天骘同游定林次韵约之谢惠诗次韵舎弟江上酬王濬贤良松泉二诗荅俞秀老清凉寺送王彦鲁送惠思上人老景杂咏八首张良司马迁诸葛武侯读墨读秦汉间事幽谷引明妃曲二首桃源行食黍行叹息行送春兼并第五卷古诗和吴御史汴渠酬王詹叔奉使江南访茶利害酬王伯虎荅虞醇翁送潮州吕使君寄曽子固二首虎图次韵信都公石枕蕲簟和吴冲卿雪和沖卿雪诗并示持国送石赓归宁送张拱㣲出都寄题睡轩冲卿席上塞翁行白沟行河间陈桥澶州第六卷古诗北客置酒奉使道中寄育王山长老常坦送李屯田守桂阳二首送吴仲庶出守潭州杂咏三首即事三首送郑叔熊归闽寄二弟时徃临川李氏沅江书堂休假大佛寺别谢师宰解使事泊棠隂时三弟皆在京师二首骅骝寄朱氏妹赠陈景初赠张康送程公辟守洪州鳯凰山梦中作彭蠡牛渚东门和王㣲之登髙斋三首第七卷古诗董伯懿示裴晋公平淮右题名碑诗用其韵和酬用王㣲之韵和酬即事书怀和仲求即席分题出巩县书任村马铺葛藴作巫山髙爱其飘逸因亦作两篇西风乆雨和王胜之雪霁借马入省和吴沖卿鵶鸣树石屏送李宣叔倅漳州送裴如晦宰吴江韩持国从富并州辟寄吴沖卿韩持国见访思王逢原登景德塔和刘贡甫燕集之作寄王逢原寄正之思古惜日送裴如晦即席分题三首第八卷古诗两马齿俱壮春从沙碛底晨兴望南山结屋山涧曲朝日一㬥背黄菊有至性少狂喜文章三战败不羞少年见青春白日不照物草端无华滋一日不再饭秋枝如残人青青西门槐天下不用车山田乆欲拆圣贤何常施散发一扁舟道人北山来今日非昨日秋日不可见骐骥在霜野悲哉孔子没秋庭午吏散秋日在梧桐我欲往沧海前日䂖上松日出堂上饮第九卷古诗孔子杨雄二首汉文帝秦始皇韩信叔孙通东方朔杨刘臧仓田单戴不胜陆忠州𨳩元行相送行效张籍隂漫漫行一日归行汴水隂山画虎图杜甫画像吴长文新得颜公坏碑荅扬州刘原甫寄鄂州张使君送元厚之待制知福州悼四明杜醇哭梅圣俞游章义寺饭祈泽寺荅瑞新十远送文学士倅卭州送宋中道通判洺州送张公仪宰安丰送陈谔送孙长倩归辉州送乔执中秀才归高邮云山诗送正之第十卷古诗和甫如京师微之置酒别孙莘老寄丁中允示平甫弟忆北山送胜上人相国寺启同天节道场行香院观戯者马上转韵乙巳九月登冶城作过刘贡甫估玉信都公家白兔车螯二首与平甫同赋槐甘棠梨独山梅花同昌叔赋鴈奴老树赋枣飞鴈寓言九首舟中读书和王乐道读进士试卷自讼彼狂第十一卷古诗寄题郢州白雪楼圣俞爲狄梁公孙作诗要予同作蒙亭和王乐道烘蝨和圣俞农具诗十五首次韵酬微之赠池𥿄并诗酬沖卿月晦夜有感送子思兄参惠州军送董伯懿归吉州八月十九日试院梦沖卿平甫归饮荅陈正叔过食新城藕明州钱君倚衆乐亭爱日荅裴煜道中见寄余寒孤城和微之药名劝酒客至当饮酒二首乙未冬妇子病至春未巳强起饮裴侯家送谢师宰赴任楚州二首次韵游山门寺望文嵴山车螯疥第十二卷古诗和平甫舟中望九华山二首和中甫兄春日有感信陵坊有笼山乐官收盐省兵发廪感事美玉寄曾子固同杜史君饮城南有感送孙叔康赴御史府别马袐丞到郡与同官饮追送朱氏女弟宿木瘤僧舎招同官游东园九日随家人游东山遂游东园秋怀旣别羊王二君与同官饮城南试茗泉跃马泉白纻山七星砚九鼎九井寄题衆乐亭书㑹别亭题舒州山谷寺石牛洞泉穴第十三卷古诗泊舟姑苏崑山慧聚寺次孟郊韵如归亭顺风垂虹亭张氏静居院丙戍五日京师作二首答客次韵唐彦猷华亭十咏顾林亭寒穴吴王猎场始皇驰道柘湖陆瑁养鱼池华亭谷陆机宅崑山三女岗大白岭秃山赠曾子固鲍公水寄李士宁先生僧德殊水帘杭州脩广师法喜堂复至曹娥堰寄丁元珍答曾子固南丰道中所寄寄赠胡先生得子固书因寄寄䖍州江隂二妹登越州城楼忆昨诗寄诸外弟第十四卷律诗欣㑹亭东臯歳晚半山春晚即事欹眠露坐鴈题宝公塔院祠堂山行送张甥赴青州幕定林送张宣义之官越幕二首鴈送邓监簿南归送赞善张轩民西归即事秋夜二首过故居昼寝与道原过西庄遂游宝乗二首送陶氏妇兼寄纯甫自府中归寄西庵行详赠上元宰梁之仪承议赠殊胜院简道人怀吴显道静照堂重游草堂次韵三首题齐安寺山亭自白门归望定林有寄宿定林示无外宿北山示行详上人独饭草堂示耿天骘光宅示无外北山幕归示道人怀古二首与寳觉宿精舎中书偶成华藏寺㑹故人求全秋风次韵昌叔岁莫次韵酬昌叔羇旅之作第十五卷律诗次韵唐公三首乌塘欲归发馆陶王村长垣北冬日壬辰寒食雨中宿雨乗日秋露还自河北应客将次洺州憩漳上和仲庻夜过新开湖忆沖之仲涂共泛送契丹使还次韵荅净因老送吴叔开南征游栖霞庵约平甫至因寄和栖霞寂照庵僧云渺宜春苑春日癸夘追感正月十五事晚兴和沖卿学士秋兴和沖卿次韵沖卿除日春题友人郊居水轩游赏心亭寄䖍州女弟江亭晚眺金山寺揖仙阁舟夜即事何处难忘酒二首送孙子髙送董传寄深州眺同年白云然师自白土村入北寺二首题朱郎中白都庄史敎授独善堂寄福公道人身闲还家题汤泉壁示诸子有欲闲之意和唐公舎人访净因沂溪怀正之荅许秀才第十六卷律诗次韵景仁雪霁次韵范景仁二月五日夜风雪次韵沖卿过睢阳荅沖卿得书知二弟附陈师道舟上汴一初憩和州疟起舍弟尚未巳示道原送杜十八之广南崑山慧聚寺次张祜韵呉江江江南贾生还自舅家书所感世事寄纯甫招丁元珍游杭州圣果寺京兆杜婴大醇卒以诗二首伤之江上二首夏夜舟中颇凉因有所感孤桐迟明陪友人中秋夕赏月愼县修路者河势送河闲晁寺丞暮春游北山吴正仲谪官得故人寄蟹以诗谢之余次其韵陈师道宰乌程县冬至汤泉读鎭南邸报癸未四月作拟和御制赏花钓鱼和吴沖卿雪霁紫宸朝和吴沖卿集禧斋祠送周都官通判湖州双庙和子瞻同王胜之游蒋山送郓州知府宋諌议见远亭上王郎中第十七卷律诗岁晚怀古叚约之园亭又叚氏园亭回桡酴醿金沙二花合发次韵公辟正议书公戏语申之以祝助发一笑次韵致远木人洲二首次韵龚深甫二首次叶致逺韵次韵酬朱昌叔五首次韵送程给事知越州次韵酬徐仲元诗奉送觉之奉使东川次韵奉酬觉之送程公辟得谢归姑苏送项判官次韵张德甫奉议北山三咏登寳公塔重登寳公塔复用前韵二首𥿄暖合雨花台北牎小姑荣上人遽欲归以诗留之呈陈和叔招吕望之使君公辟枉道见过获闻新诗因叙叹仰全椒张公有诗在北山西菴僧者墁之怅然有感岭云蓼虫莫疑第十八卷律诗示俞秀老外厨遗火示公佐读眉山集次韵雪诗五首读眉山集爱其雪诗能用韵复次韵一首八功德水寄题程公辟物华楼酬俞秀老次韵吴沖卿召赴资政殿听读诗义感事张侍郎示东府新居诗因而和酬二首次韵沖卿上元从驾至集禧观偶成次韵陪驾观灯和吴相公东府偶成和蔡枢宻孟夏旦日西府书事和蔡副枢贺平戎庆捷次韵奉和蔡枢密南京种山药法次韵元厚之平戎庆捷谒曾鲁公驾自启圣还内集禧观池上咏野鹅次韵东㕔韩侍郎斋居晚兴酬和甫祥源观醮罢见寄和御制赏花钓鱼二首次杨乐道韵六首详定幕次呈圣从乐道崇政殿详定幕次偶题详定试卷二首奉酬杨乐道奉酬圣从待制次韵吴仲庻省中画壁夜读试卷呈君实待制景仁内翰荅张奉议第十九卷律诗次韵和吴仲庶池州齐山画图次韵祖择之登紫微阁二首送沈兴宗察院出使湖南春风永济道中寄诸舅弟道逢文通北使归将次相州次韵平甫喜唐公自契丹归尹村道中次韵王胜之咏雪次韵酬府推仲通学士雪中见寄次韵宋次道忆太平早梅和曾子翊授舒掾之作送刘和父奉使江西次韵张子野竹林寺二首送吴龙图知江宁送直讲吴殿丞宰巩县送眞州吴处厚使君送李质夫知陜府题仪眞致政孙学士归来亭次韵吴季野题岳上人澄心亭送彦珍寄张先郎中汜水寄和甫寄黄吉甫次韵平甫村墅春日即席次韵微之泛舟示长安君和平甫招道光法师和祖仁晚过集禧观程公辟转运江西次韵微之即席和王微之秋浦望齐山感李太白杜牧之次韵王微之登髙斋和微之重感南唐事李君晜弟访别长芦至淮隂追寄贵州虞部使君访及道旧窃有感恻因成小诗沖卿席上得行字示董伯懿第二十卷律诗思王逢原三首和吴御史临淮感事和文淑湓浦见寄次韵吴季野再见寄次韵平甫赠三灵山人程惟象次韵和甫咏雪次韵张氏女弟咏雪次韵徐仲元咏梅二首诗呈节判陆君留题曲亲盆山不到太初兄所居遂巳十年以诗攀寄偶成二首雨过偶书季春上旬苑中即事上西垣舎人退朝与微之同赋梅花得香字三首和晚菊景福殿前栢四月果墻西树度麾岭寄莘老狄梁公陶渊明俱爲彭泽至今有庙在马刁景纯作诗见示继以一篇寄沈鄱阳送裴如晦宰吴江次韵乐道送花筹思亭愁台和正叔怀其兄草堂郑子宪西斋寄题思轩陈君式大夫恭轩寄黄吉甫髙魏留丁年第二十一卷律诗送王詹叔利州路运判送周仲章使君送王蒙州送龎签判送潘景纯送僧无惑归鄱阳送逊师归舒州寄育王大觉禅师寄无爲军张居士次韵酬邓子仪二首送李璋送章宏别葛使君送王龙图守荆南次韵酬宋中散二首和宋太博服除还朝简诸朋旧次韵酬宋玘六首寄吴正仲蒙马行之梅圣俞和寄依韵酬之寄平甫次韵舎弟常州官舎应客舟还江南阻风有怀伯兄同陈伯通钱材翁游山二君有诗因次元韵梦张劒州酬慕容贠外次韵张唐公马上和王司封㑹同年次韵酬子玉同年和舎弟舟上示沈道源过山即事酬裴如晦酬郑闳中寄余温卿寄郎侍郎送道光法师住持灵巖第二十二律诗奉酬永叔见赠送陈舜俞制科东归送何正臣主簿与舎弟华藏院此君亭咏竹上元戯呈贡父次韵杨乐道述怀和杨乐道见寄寄吴沖卿二首酬沖卿见别次御河寄城北㑹上诸友次友人三首寄张襄州次韵昌叔灊楼读书之乐酬净因长老楼上翫月见怀寄张鹗招张安国金陵法曹欲往净因寄泾州韩持国送别韩虞部怀舒州山水呈昌叔呈柳子玉同年次韵陆定远以谪往来求诗李璋下第送杨骥秀才归鄱阳平山堂示德逢示四妹寄酬曹伯玉因以招之次韵奉酬李质夫寄袁州曹伯玉使君邢太保有鹤折翼以诗伤之寄致政吴虞部再至京口寄漕使曹郎中次韵平甫金山㑹宿寄亲友送何圣从龙图送赵学士陜西提刑丙申八月作登西楼即事第二十三卷律诗酬吴仲庶小园之句始与韩玉汝相近居遂相与游今居复相近而两家子唱和诗相属因有此作春寒次韵再游城西李园予求守江隂未得酬昌叔忆江隂见及之作送苏屯田广西转运酬淮南提刑邵不疑学士酬王太祝出城访无党因宿斋錧寄张氏女弟奉寄子思以代别次韵刘着作过茆山今平甫徃游因寄次韵十四叔赐诗留别次韵耿天骘大风法喜寺长干寺落星寺在南康军江中清风阁留题微之廨中清辉阁次韵和甫春日金陵登台庆老堂寄陈宣叔寄张劒州并示女弟元珍以诗送緑石砚所谓玉堂新様者和微之林亭酬微之梅暑新句平甫与寳觉游金山思大觉并见寄及相见得诗次韵二首金陵怀古四首次韵舎弟遇子固忆少述次韵昌叔咏尘石竹花古松玉晨大桧鹤庙古松最爲佳树次韵董伯懿松声次韵荅平甫次韵质夫兄使君同年第二十四卷律诗金明池葛溪驿泛舟青溪入水门登高斋奉呈康叔爲裴使君赋拟岘台送李才元校理知卭州送张颉仲举知奉新张劒州至劒一日以新忧罢次韵子履逺寄之作送李太保知仪州送西京签判王着作送刘贡父赴秦州清水送纯甫如江南送郊社朱兄除郞东归送沈康知常州安丰张令修芍陂送复之屯田赴成都送经臣富顺寺丞送张卿致仕送梅龙图送李祕校南归送萧山钱着作送灵仙裴太傅送赵爕之蜀永康簿酬吴季野见寄和平甫寄陈正叔送王太卿致政归江陵送叔康侍御寄朱昌叔九日登东山寄昌叔到舒次韵荅平甫舒州七月十一日雨次韵荅丁端州荅刘季孙次韵酬王太祝寄吴成之寄曾子固至开元僧舎上方次韵舎弟二月一日之作寄王回深甫次韵荅彦珍寄阙下诸父兄兼示平甫兄弟第二十五卷律诗钟山西庵白莲亭赠老宁僧首次韵舎弟赏心亭即事二首次韵陈学士小园即事寄友人登大茅山登中茅山登小茅山送张仲容赴杭州孙公辟赠李士宁道士次韵春日即事次韵荅陈正叔二首送崔左藏之广东苦雨江上午枕寄石鼔陈伯庸送熊伯通送王覃送明州王大卿姑胥郭严陵祠堂藏春坞诗献刁十四丈学士太湖恬亭蒙城清燕堂次韵酬吴彦珍见寄二首自金陵如丹阳道中有感𥘉去临川读史读诏书王太丞邑事之暇过访山舘兼示佳篇王浮梁太丞听讼轩有水禽巢于竹林寄虞氏兄弟除夜寄舎弟荅熊本推官金陵寄酒和钱学士喜雪送江宁彭给事赴阙第二十六卷律诗聊行染云沟港霹雳沟午睡题齐安壁招文斋台上示吴愿示道原传神自讃题何氏宅园亭草堂一上人题黄司理园北山洊亭题永昭陵咏谷池上看金沙花数枝过酴醿架盛𨳩五栁移松皆死山中送王𥙷之行风忽作因题四句于舟中𬒳召作南涧楼南浦题定林壁怀李时离蒋山江上春雨归燕和惠思波上鸥秣陵道中口占二首次青阳代陈景元书于太一宫道院壁山鸡杂咏四首卧闻秋兴有感题八功德水口占偶书送陈景𥘉泊姚江楼上春晴浄相寺将母朱朝议移法云院兰晚归题舫子惠崇画蒲叶芳草与徐仲元自读书台上定林病中睡起折杏花数枝二首送望之赴临江守送丁廓秀才归汝隂送王彦鲁送吕望之别方劭祕校梅花红梅病起过寳觉书定林牎题徐浩书法华经回纹诗碧芜梦长迸月泊鴈六言诗题西太一宫壁二首西太一宫楼第二十七卷律诗歌元丰五首棊题画扇梦清明东冈春郊元日九日𥘉晴南荡芙蕖沟西东臯一陂园𬞞修然杖藜图书老嫌移栁谁将雪干南浦竹里随意秋云春风陂麦木末进字说二首窥园嘲白发代白发荅外㕑遗火二絶初夏即事干蹊和陈辅秀才金陵书事和耿宪天隲以竹冠见赠四首和郭功甫叶致逺置洲田以诗言志次其韵四首次昌叔韵次张唐公韵次俞秀老韵酬宋廷评请序经解送耿天骘至渡口永庆院送道原还仪眞作诗要之送方劭祕校芙蓉堂二首长干释普济坐化第二十八卷律诗送黄吉甫入京题清凉寺壁与道原自何氏宅歩至景德寺过法云光宅寺题勇老退居院与寳觉宿龙华院三絶清凉白云庵自定林过西庵归庵雪中游北山呈广州使君和叔同年谢安墩二首东陂二首山陂欲徃北山以雨止耿天骘惠梨次韵奉酬三首北山有怀定林院封舒国公三首北陂杏花五更与薛肈明奕棊赌梅花诗输一首又代薛肈明一首沟上梅花欲发江梅耿天骘许以浪山千叶梅见寄与天骘宿清凉广惠僧舍池上看金沙花数枝过酴醿架盛开二首北山咏菊二首杨栁北山道人栽松山樱偿薛肈明秀才桤木马毙出郊怀府园江口二首蒋山手种松中年寄四姪旊二首寄吴氏女子寄蔡天启呈陈和叔二首招叶致逺招扬德逢和叔招不往和叔雪中见过俞秀老忽不见与耿天骘㑹话第二十九卷律诗与道原过西庄遂游寳乗庚申正月游齐安庚申正月游齐安有诗壬戍正月再游壬戍正月晦与仲元自淮上复至齐安壬戍五月与和叔同游齐安成字说后与曲江谭君丹阳蔡君同游齐安元丰二年十月政公改路故作此诗书定林院牎同熊伯通自定林过悟眞二首悟眞院传神自讃定林院昭文斋经局感言钟山晚歩散策书静照师塔记梦勘㑹贺兰溪主书湖隂先生壁二首过刘全美所居书何氏宅壁题永庆壁有雱遗墨数行江宁府园示元度金陵郡斋戏示蒋颕叔游城东示深之德逢丽泽门示公佐示俞秀老二首示李叔时示寳觉二首仲元女孙示永庆院秀老示王铎主簿戏城中故人戏赠叚约之示俞处士怀张唐公忆金陵三首离昇州作望淮口入瓜歩望扬州泊船瓜洲重过畲婆冈市秦淮泛舟中书即事万事寄金陵传神者李士云赠外孙东流顿令罢官阻风示文荅以四句杨德逢送米与法云二老作此诗送黄吉父将赴南康官归金谿三首第三十卷律诗金陵即事三首乌塘柘冈城北金陵午枕州桥观明州图九日赐宴琼林苑壬子偶题和张仲通忆钟陵二首送和甫至龙安暮归钟山即事南涧楼京城陇东西二首斜径暮春雨晴日西禁直御柳祥云题中书壁禁中春寒试院中学士院燕侍郎画图道㫄大松人取以爲明见鹦鹉戏作四句池鴈六年世故邵平中牟王章神物文成读汉书赐也重将载酒楚天江上春江春雨初到金陵送和甫至龙安微雨因寄吴氏女子与北山道人过外弟饮若耶溪归兴乌石定林定林所居台城寺侧独行游钟山松间雨未止正臣欲行以诗留之第三十一卷律诗题张司业诗同陈和叔游北山次吴氏女子韵二首即席游城南即事二首寄沈道原哭张唐公生日次韵南郭子二首八公山过徐城送丁廓秀才归汝隂二首和惠思韵二首送王石甫学士知湖州怀钟山江宁夹口三首寄碧巖道光法师省中二首崇政殿后春晴即事省中沈文通㕔事吴任道说应举时事送河中通判朱郎中迎母东归寄题杭州明庆院修广师明碧轩夜直试院中四首人闲后殿牡丹未𨳩春日寄韩持国荅韩持国出城涿州出塞入塞书汜水关寺壁题北山隐居王闲叟壁和惠思岁二日二絶赴召道中江东召归平甫如通州寄之寄显道和平父寄道光法师三品石和崔公度家风琴八首送陈靖中舎归武陵北山适意辱井题金沙夜闻流水咏月三首第三十二卷律诗次韵杏花三首杏园即事宋城道中对客愍儒坑遇雪殊胜渊师示寂怀旧访隐者海棠花证圣寺杏接梅花未𨳩杂咏五首书陈祈兄弟屋壁郊行破冡二首题景德寺试院壁金陵报恩大师西堂方丈二首题正觉院箨龙轩二首相州古瓦砚望夫石山前江雨扬子二首独卧二首孟子商鞅苏秦范睢张良曹参韩信伯牙范增二首贾生两生谢安世上读后汉书读蜀志读唐书读𨳩成事别和甫赴南徐寄茶与和甫寄茶与平甫戏长安岭石代荅促织腊享第三十三卷律诗杏花城东寺菊拒霜花燕吐绶鸡黄鹂蝶暮春眞州东园作过皖口发粟至石陂寺别皖口别灊皖二山舒州𬒳召试不赴偶书舟过长芦金山三首泊姚江游钟山龙泉寺石井二首兴国楼上作别灊阁杭州望湖楼回马上作呈王汝乐道奉和景纯十四丈三絶临津汀沙西山和文淑春入暮春乌江亭汉武诸葛武矦望越亭春日席上句容道中晏望驿释舟走信州祁泽寺见许坚题诗送陈景初巫崃徐秀才园亭中茅峰石上得徐锴篆字题名欲雪上元夜戏作石竹花黄花木芙容精卫戏赠育王虚白长老黄河东江北望骊山县舎西亭二首鐡幢浦临吴亭作苏州道中顺风第三十四卷律诗送僧惠思归钱塘松江秋日中秋夕寄平甫诸弟灵山荷花残菊竹牎出定力院作寄育王大觉禅师送僧游天台次韵张仲通水轩送陈令无钖寄正之谩成初晴钓者将次鎭南出金陵酬王微之题玉光亭赠僧嘲叔孙通和浄因有作张工部庙次韵和张仲通见寄三首宣州府君䘮过金陵观王氏雪图韩子宰嚭郭解古寺越人以幕养花因游其下二首鱼儿离鄞至菁江东望信州回车馆中作二首天童山溪上鄞县西亭寄和甫寄伯兄别鄞女眞州马上作登飞来峰读汉功臣表咏月金山叠翠亭黙黙逹本寓言二首偶书扬子读维摩经有感春日即事赠安大师送李生白华嵓修寄道光大师示报宁长老红梨鸱驴二首临川先生文集緫目录上临川先生文集目録下临川先生文集緫目録下第三十五卷挽辞仁宗皇帝挽辞四首英宗皇帝挽辞二首神宗皇帝挽辞二首慈圣光献皇后挽辞二首正肃吴公挽辞三首文元贾公挽辞二首元献晏公挽辞三首忠献韩公挽辞二首正宪吴公挽辞孙威敏公挽辞崇禧给事同年马兄挽辞二首陈动之祕丞挽辞二首赠工部侍郎郑公挽辞致仕虞部曲江谭君挽辞马玘大夫挽辞宋中道挽辞王中甫学士挽辞王逢原挽辞葛兴祖挽辞河中使君修撰陆公挽辞三首王子直挽辞孙君挽辞处士葛君挽辞永寿县太君周氏挽辞二首致仕邵君挽辞二首葛郎中挽辞二首悼王致处士苏才翁挽辞二首悼慧休第三十六卷集句送吴显道五首送吴显道南归送刘贡甫谪官衡阳赠寳觉金山寺化城阁明妃曲怀元度四首招元度示黄吉甫送张明甫赠张轩民赞善望之将行招叶致逺独行江口戏赠湛源与北山道人梅花卽事五首春风春雪花下春山金陵怀古沈坦之将归溧阳值雨留吾庐乆之三首示蔡天启三首烝然来思示杨德逢示道光及安大师老人行离昇州作仓颉第三十七卷集句胡笳十八拍虞美人甘露歌歌曲桂枝香菩萨蛮渔家傲二首清平乐浣溪沙浪淘沙令南鄕子二首诉衷情五首望江南归依三寳赞第三十八卷四言诗潭州新学诗新田诗猎较诗云之祁祁荅董传古赋龙赋历山赋思归赋释谋赋乐章明堂乐章二首歆安之曲皇帝还大次憇安之曲上梁文景灵宫修盖英宗皇帝神御殿上梁文铭蒋山钟铭明州新刻漏铭伍子胥庙铭璨公信心铭讃蒋山觉海元公眞讃梵天画讃维摩像讃空觉义示周彦眞第三十九卷书䟽上仁宗皇帝言事书上时政䟽进戒䟽第四十卷奏状乞免就试状辞集贤校理状四辞同修起居注状七再辞同修起居注状五辞赴阙状三辞知江宁府状举陈枢充钱糓职司状举钱公辅吕公着自代状举谢鄕材充升擢任使状举屯田贠外郎刘彞状勑举兵官未有人堪充状举渭州兵马都监盖传等充边上任使状举古渭寨都监叚充充兵官任使状第四十一卷札子拟上殿札子上五事札子议入庙札子言尊号札子论罢春燕札子论馆职札子二本朝百年无事札子第四十二卷札子相度牧马所举薛向札子论许举留守令勑札子乞朝陵札子乞免修实録札子乞改科条制札子庙议札子议服札子议南郊三圣并侑札子议郊祀坛制札子议郊庙太牢札子议皇地示神州地示燎燔札子进邺侯遗事札子第四十三卷札子辞男雱说书札子辞男雱授龙图札子三道进字说札子乞改三经义误字札子二道论改诗义札子荅手诏言改经义事札子改撰诗义序札子乞以所居园屋爲寺札子乞将田割入蒋山常住札子谢宣医札子第四十四卷札子乞解机务札子六道谢手诏慰抚札子谢手诏训谕札子荅手诏封还乞罢政事表札子荅手诏令就职札子荅手诏留居京师札子辞仆射札子三道乞宫观札子五道求退札子巳除观使乞免使相札子四道宣谕苏子元札子第四十五卷内制郊祀昊天上帝皇地祗太祖皇帝册文三道朝享圣祖大帝仁宗英宗皇帝册文三道皇后册文先天天贶降圣冬至节内中露香表四道南郊青城皇帝问太皇太后皇太后圣体表太皇太后皇太后回荅皇帝问圣体书寒食节起居永定诸陵诸后陵表二道中元节八月一日起居诸后永昭陵表二道十月一日永昭陵奏告仁宗皇帝表十月一日起居永安诸陵诸后陵表二道冬至节上诸陵诸后陵表二道寒食节上南京鸿庆宫等处太祖诸帝表中元节起居诸帝神御殿诸陵表二道十月一日起居扬州诸帝神御殿表冬至节上南京鸿庆宫等诸帝表先天节奏告仁宗皇帝表南郊下元节奏告圣祖大帝表南郊礼毕皇帝谢内中功德表南郊礼毕奏谢英宗皇帝表眞宗皇帝忌辰奏告永定陵景灵宫慈德殿表集禧观开启爲民祈福道场黙表鸿庆宫延祥观崇先观开启皇帝太皇太后皇太后本命道场青词四道灵釐内殿西太一宫龙图阁开启太皇太后皇太后生辰道场青词四道广圣宫开启眞宗皇帝忌辰道场青词福宁殿罢散开启三长月道场靑词五道福宁殿开启南郊道场青词第四十六卷内制景灵宫三殿开启中元节道场青词景灵宫保宁开下元节道场青词宁圣殿开启爲民祈福年交道场青词二道洪福殿开启谢雨道场青词在京诸宫观景灵宫等处祈雪谢晴青词二道坊州秋祭圣祖大帝青词沧瀛州地震设醮青词二道北定州地震开启祭祷道场青词集禧崇先观开启祝圣寿金箓道场密词二道延福宫开启皇太后皇后生辰道场密词二道金明池开启谢雨道场密词开先殿奏告太祖皇帝孝明皇后祝文应天禅院奏告太祖太宗眞宗皇帝御容祝文永隆殿奏告太宗皇帝元德皇后祝文太庙奉慈诸庙奏告南郊等处祝文诸皇后陵奏告谢南郊礼毕祝文英德殿奉安英宗皇帝御容祝文延昌殿权奉安英宗皇帝御容祝文应天禅院坼修太祖神御殿祭告祝文景灵宫祭告太岁巳下诸神祝文崇眞彰德殿爲经霖雨奏告祝文太庙后庙奉慈庙雅饰奏告祝文西太一中太一宫立秋祝文二道九宫贵神祝文景灵宫里域眞官祝文天地社稷宫观五岳四渎等处祈晴祝文二道定州北岳爲地震祭祷祝文文德殿告迁御容祝文南郊青城毕功上开启保安祝寿斋文二道五台开启南郊礼毕道场斋文性智殿开启太皇太后生辰道场斋文十月一日资荐仁宗皇帝道场斋文福宁殿资荐英宗皇帝道场斋文二道广爱殿资荐章恵皇后忌辰道场斋文廷昌殿奉安英宗皇帝御容道场斋文温成皇后陵献殿内开启冬节道场斋文金明池上开启祈雨谢雨道场斋文二道龙图天章寳文阁接续开启祈雪道场斋文泗州塔谢晴斋文后苑天王殿拆修了毕斋文第四十七卷内制勑牓交趾提转考课勑词韩琦加恩制李璋加恩制皇伯祖承亮加恩制李日尊加恩制冯翊郡君连氏等贺南郊礼毕表德妃苗氏上贺南郊礼毕表赐梁适张昪特赴阙南郊陪位诏赐允梁适陈乞不赴南郊陪位诏赐允张昪不赴南郊陪位诏赐王拱辰乞南郊赴阙不允诏赐允韩琦乞相州诏三道赐韩琦依所乞诏赐韩琦乞相州不允诏三道赐韩琦乞致仕不允诏赐韩琦汤药诏赐富弼乞判汝州诏赐富弼上表乞致仕不允诏赐允富弼乞假养疾诏赐允富弼乞赴安州避灾养疾诏赐富弼赴阙诏二道赐富弼赴阙并茶药诏赐富弼辞免南郊礼毕支赐诏赐宰臣曽公亮巳下辞南郊赐赉不允诏赐陈升之辞免恩命不允诏赐陈升之赴阙朝见茶药诏赐欧阳修上表乞致仕不允诏三道赐欧阳修辞知青州不允诏二道赐荅曾公亮诏赐张方平免特支请俸诏赐邵亢乞郡诏赐皇伯从式乞免新命不允诏赐蔡挺茶药诏赐蔡挺奖谕诏赐髙赋奖谕诏第四十八卷内制赐齐恢奖谕诏二道赐勑奖谕审刑院详议官大理寺详断官等二道赐勑奖谕蔡冠卿赐燕度待罪赐外任臣寮进奉功德䟽赐特放韩贽待罪诏赐特放傅卞待罪诏赐荅德妃苗氏贺南郊礼毕诏赐荅修仪杨氏等贺南郊礼毕诏赐大辽贺正旦使副茶药诏二道赐大辽皇太后贺正旦使副茶药诏二道皇帝问候大辽皇帝皇太后书二道赐南平王李日尊加恩告勑书赐溪洞田元宗等进奉勑书赐占城杨卜尸利律陁般摩提婆勑书批荅文武百寮曾公亮巳下上尊号不允二道批荅曽公亮文彦博等贺寿星见二道批荅富弼批荅不允皇伯祖承亮辞免恩命四道批荅韩绛邵亢陈升之等辞免恩命仍断来章二道宣荅文武百寮称贺宣德门肆赦南郊礼毕三道赐皇伯祖王元弼生日口宣赐皇伯祖承亮加恩口宣赐皇弟𡵨王颢生日礼物口宣赐皇弟髙密郡王生日礼物口宣赐韩琦加恩口宣赐韩琦生日礼物口宣赐文彦博生日礼物口宣二道赐吕公弼生日礼物口宣赐富弼赴阙茶药并赐诏口宣二道赐陈升之赴阙朝见并赐茶药口宣赐富弼加恩口宣抚问韩琦口宣抚问陈升之兼赐夏药口宣抚问鄜延路延州㳂边臣寮口宣二道抚问河北西路臣寮兼赐夏药口宣抚问并代州路臣寮并将校口宣抚问髙阳关路诸军口宣抚问送伴大辽贺正旦人使副口宣抚问白沟驿赐北朝人使御筵口宣赐大辽国人使巳下生饩口宣赐大辽国人使瀛州御筵口宣赐大辽国人使就驿赐酒果口宣北京赐大辽贺正旦人使御筵口宣雄州赐大辽人使御筵兼抚问口宣就驿赐大辽人使酒果口宣赐眞定府路臣寮等初冬衣袄口宣赐召冯京入院口宣赐召滕甫入院口宣第四十九卷外制召试三道节度使加宣徽使制翰林学士除三司使制诫励诸道转运使经画财利寛恤民力制皇姪宗实可起复旧官知宗正寺制皇姪知宗正寺宗实可岳州刺史充本州团练使制司马光知制诰制司马光改天章阁待制制冯京权知开封府制范鎭加修撰制赵抃兼侍御史知杂事制韩缜改殿中侍御史制沈立李大临朱寿隆可三司戸部度支盐铁判官制三道李寿朋陆经张洞开封府推官制三道王陶皇子伴读制施昌言知渭州沈遘知杭州李兊知邓州制三道李柬之判西京留守司御史台制王绰知徐州鞠眞卿知寿州何郯知永兴军潘夙知桂州制四道余靖司马光张瓌加恩制四道贾黯蔡襄王珪范鎭冯京余靖李柬之转官加勲邑食邑制七道吕公弼工部侍郎制司马光礼部郎中制周沆右谏议大夫制沈遘起居舎人制掌禹钖赵良并祕书监制王绰祕书少监制李丕绪少府监制宋任吕公孺马从先解賔王并太常少卿制三道第五十卷外制三司盐铁副使陈述古衞尉少卿制郭永光禄少卿制林亿司封薛求司勲郎中制二道齐恢度支张景宪金部郎中制二道陈述古司封郎中赵抃戸部贠外郎张焘刑部郎中制三道朱处约孙杭孙琳并祠部郎中制三道王陶杜千能祠部张焘兵部郎中制三道苗振职方王举元刑部郎中制二道王绰刑部郎中制胡况周爕都官宋孝孙比部郎中制三道钱暄比部王绎工部郎中制二道李章周延儁窦纲卜绅朱从道眺仲绰郑随并屯田郎中制七道杜䜣屯田贠外郎制薛仲孺虞部郎中制楚建中邢梦臣王异张师颜晏成𥙿并司封贠外郎制五道蔡抗度支贠外郎制苏寀王益柔并兵部贠外郎制三道钱公辅祠部贠外郎朱延世虞部郑绅驾部贠外郎制三道许遵陈汝羲章俞韩绎刘牧王易知并职方贠外郎制六道谢景初何世昌陈安道眺仲约唐諲林大年并都官贠外郎制六道胥元衡李处厚并屯田贠外郎制三道吕元规可驾部贠外郎制吴充刘敞转官制二道刘觉等转贠外郎制王伯恭王允李正臣刘叔寳转官制四道第五十一卷外制周革转官任迥等加勲制二道张愼修徐师回等改官制二道磨勘转官制二道明堂宗室加恩制皇姪孙世永改陇州防御使皇姪从古登州防御使皇姪曾孙令磋右千牛衞大将军制三道郑穆钱衮周豫杨南仲姚原道晏崇让刘温并太常博士制七道柴余庆国子博士制邵亢太常丞制蔡说眺仲熈王元甫并殿中丞制三道高应之国子博士张俅太常丞范襃胡掖殿中丞制二道王介毛箎许懋傅颜陈舜俞句士良并祕书丞制五道商傅张璘王峋王佺并光禄寺丞制四道郎几孙琪衞尉寺丞张次元并大理评事制二道柴元谨陈巨卿并衞尉寺丞孙琬大理寺丞制三道张服尹忠恕张愼言孙昱薛昌弼雷宋臣太子中舎刘师旦殿中丞制二道方苹髙安世张湜傅充黄汾王塾并太子中舎制三道王申等太子中允雷宋臣太子洗马制二道熊本髙旦孙思恭并着作佐郎制三道王广廉孙觉姚辟游烈张公庠髙肤敏崇大年潘及甫阮邈并着作佐郎马好贤大理寺丞制八道刘仲章施逊周同吴安操髙定林宗言徐缜李文卿陈仲成张諲郑民表韩烨吴太元刘公臣白䞇钱藻叚叔献于观冯翊辛景贤朱柬之并大理寺丞制十八道陈确大理寺检法官制魏絪石祖良苏轼何景先何景元张璯并大理评事制五道许将签书昭庆军节度判官厅公事制第五十二卷外制孙实大理评事制韩铎王任徐瑗王梦易并充节推知县制三道廖君玉陈周翰并奉礼郎制二道李允恭可太常寺太乐耿允恭包文显可并太常寺太乐署副正制英宗卽位覃恩转官龙图阁学士至龙图阁直学士制发运转运提刑判官等制卿监馆职京官馆职制二道分司致仕正郎以下京官等制诸司使副至崇班内常侍带遥郡不带遥郡制皇兄叔弟姪大将军以下制二道覃恩杜皇后贺皇后尹皇后孙姪等转官制中书提点堂后官制李端卿等旧官服阕制张德温任迥宋辅国等旧官服阕制三道刘辩孙公亮王忠臣张讽旧官服阕制三道元居中张诜张扶李安期张德淳旧官服阕制四道马文德康璹旧官服阕制二道皇姪右监门衞大将军仲察服阕旧官制韩琦奏亲姪孙怙祕校亲姪女之子曹复戸曹制二道胡宿奏亲兄亶守祕校制司马光亲兄之子宏蔡抗男潜并试将作监主簿制二道庞籍遗表男元英屯田元常大理寺丞孙保孙寅孙外孙陈仲师将作监主簿制四道田况遗表男守祕校至安太常寺太祝制吴育遗表孙男俨俅并守将作监主簿制宋祁遗表男俊国广国守祕书省正字孙松年延年頥年并将作监主簿制二道崔峄遗表亲孙男俞范师道遗表第三男世文张方遗表亲男平易并守将作监主簿制三道吕评简遗表次男昌宗张铸遗表亲次孙彩试将作监主簿余良孺遗表曾孙涣张温之孙基张元遗表孙在至并将作监主簿制五道魏琰男太庙斋郎纾张应符男通徐仲容男公辅李卓男元之并试将作监主簿制四道诸州军并转运提刑弟姪男恩泽等并试监簿制王孝叔通判春州兼知本州制李执中可察推制吕开依前充鎭南军节度推官制富翺葛頥赵君序齐景甫并县令制四道李焘李昌言并録事参军制二道贾逵充侍卫亲军歩军副指挥使制钱晦霸州防御使李端悫眉州防御使周翰嘉州团练使制三道程荣充御前忠佐马军副都军头制转贠制落权团练刺史制刘永年知代州制赵滋依前充侍卫亲军歩军都虞候制第五十三卷外制李端悫东上合门使制石遇窦舜卿四厢都指挥使制二道甘昭吉入内副都知制宋有志东染院副使制李用和六宅副使制宋良王嵩礼賔副使制二道李景贤穆遂石用休文思副使制三道夏伟内园副使制谭德润杨宗礼张继渥朱渐王钦李惟正并供备库副使制五道崇班胡珙等改官制军贠等换诸司使副承制崇班制王保常靳宗永内殿承制制二道狄询内殿崇班依前职制杨元张建中内殿崇班制二道慕恩北作坊使制陈竒孙戾太子中允致仕制二道枢密副使吴奎父太常丞致仕制李焘父文俊守祕书省校书郎致仕制崔峄刑部侍郎致仕制周涛太常太祝梁搆光禄寺丞致仕制郝中和国子博士致仕制商瑗赵九言张搆董安龙舆郑旦太子中舍致仕制六道马房卫尉寺丞袁仲友太子洗马东野瓘太子中舎致仕制三道王正臣孙检守祕书省校书郎致仕制二道李琳国子监丞郭震太子中允致仕制二道李日新左清道率府副率王余庆率府副率致仕制二道叚献右清道率府副率刘友俊右清道率府率致仕陈惟信左骁卫将军袁政李周道并左监门卫将军致仕制三道冯维禹施章于太子中书赵伯世左清道率府率朱泾等太子洗马李昌言许州司马致仕制四道皇太后三代制九道皇后三代制十道第五十四卷外制宰相冨弼三代制六道参知政事欧阳修三代制六道枢密使张昪封赠三代制八道枢密副使胡宿封赠三代制六道枢密副使吴奎封赠制二道皇故第十三女追封楚国公主制故充媛董氏赠婉仪制吴奎亡妻赵氏胡宿亡妻吴氏追封信都兰陵郡夫人制二道故董淑妃养女御侍张氏安福县君李氏仁和县君依旧御侍制二道听宣蒋氏张氏并司言制淑妃董氏遗表父右侍禁安内殿崇班制德妃沈氏姪孙献卿试大理评事制苗贤妃亲姊苗氏男张士端试将作监主簿制令襄故母钱氏可追封仁和县君制从信故所生母许氏追封平原县太君制苏唐卿母孙氏万年县君制祁元振亡母丁氏追封昭德县太君制欧阳修女乐寿县君文彦博女安福县君制二道宋庠亲孙女永宁县君制庞籍遗表长女安康郡君第五女德安县君第七女寿安县君制三道允初长女嘉兴郡君制宗说第十八女永泰县君制克洵第二女等并特封县君制丗永第三女金城县君制仲劝新妇陈氏封邑制皇兄承简追封安定郡王皇弟承俊追封乐平郡公皇姪孙丗芬追封广平侯制三道李诜父赠司空兼侍中制王凯赠节度使制马从先父震赠尚书工部侍郎句谌父希仲赠工部尚书制二道何若谷亡兄若沖追赠试大理评事制卢昭序赠正刺史制宋士尧等赠官制第五十五卷外制彭彞特授祕书省校书郎制郑珪州司戸叅军制刘元规通利军司法顾立守汉阳军司理李伯英永州录事叅军制三道张宗臣亳州司法韩伯庄海州东海县尉兼主簿王祁青州益都县主簿黄景先守常州宜兴县主簿李资潍州北海县主簿制五道皇姪宗懿改郢州防御使邢王孙宗望舒州防御使余如故制二道吕溱吏部郎中萧固司封贠外郎陈昭素都官贠外郎制三道陈宪臣孙夷甫屯田贠外郎安保衡都官贠外郎制三道王起太常博士沈扶国子博士制二道王拱已太常博士沈士龙祕书丞制二道任庆之大理寺丞赵仅改大理寺丞制二道刘起西京左藏库副使郭庆基将作监主簿制二道张及孙复旧官制徐并奉礼郎周延年光禄寺丞制二道李玮安州管内观察使制萧注奉宁军节度副使不签书本州公事制萧注责授团练副使制张师正落刺史依旧仪鸾使制宋安道落巴州刺史制宋安道责授卫州团练副使不签书本州公事制王用内殿承制刘舜臣礼賔副使制二道崔怀忠内殿承制胡柬之守祕校制二道张庆随右賛善大夫余如故制彭士方容州别驾张锐守荆南府叅军制二道周大亨密州司马制余靖蔡襄奏医人王沂李端试四门助敎制二道程戡胡宿范鎭奏医人房用和夏日宣王献臣四门助敎制三道欧阳修赵槩奏医人夏日华武丗安试国子四门助敎制二道马怀德道表吴戞试将作监主簿制何郯奏谢愈试四门助教制仇鼎充翰医官副使制周元亨成都府温江县主簿陈旦利州司戸叅军依前充职制二道魏昭永恩州录事杨忠信吴安期何惟庆并持授将仕郎制二道袁士宗守蓬州蓬山县主簿卫进之青州司戸叅军张归一李汶并𨳩州𨳩江县主簿制三道王亨郑州司马庄诩青州寿光县尉制二道魏贯充中书守阙主事张丗良中书录事制李怀曦秦宗古遂州司戸叅军制周成务金吾卫长史制吕昭序常州宜兴县尉袁舜卿潍州北海县尉边士宁青州益都县尉制三道郭余庆应州金城县主簿张文仲蓬山县主簿依前充职制二道曽公亮奏句当人赵化基制青州奏张賛独孤用和年一百一岁并本州助敎制安化中下州北遐鎭蛮人一百一十人并银酒监武制寿州税戸李仲章李仲渊本州助教制宿州市戸朱亿弟杰本州助敎制空名助敎并试监簿制第五十六卷表百寮贺复熈河路表赐玉带谢表诏进所着文字谢表进熈宁编勑表赐元丰勑令格式表赐弟安国及第谢表除弟安国舘职谢表除雱中允崇政殿说书谢表除雱正言待制谢表进字说表进洪范表进修南郊勑式表除知制诰谢表知制诰知江宁府谢上表除翰林学士谢表赐衣带等谢表勑设谢表第五十七卷表辞免叅知政事表除叅知政事谢表辞免平章事监修国史表二道除平章事监修国史谢表迁入东府赐御筵谢表观文殿学士知江宁府谢上表辞免除平章事昭文舘大学士表二道除平章事昭文舘大学士谢表辞免左仆射表二道除左仆射谢表辞免使相判江宁府表二道除集禧观使乞免使相表进圣节功德䟽右语四第五十八卷表封舒国公谢表除依前左仆射观文殿大学士集禧观使谢表朱炎传圣㫖令视府事谢表差弟安上传㫖令授勑命不须辞免谢表孙珪传宣许罢节钺谢表封荆国公谢表贺贵妃进位表贺生皇子表六道贺魏国大长公主礼成表贺冀国大长公主出降表贺鲁国大长公主出降表贺康复表贺南郊礼毕肆赦表二道贺明堂礼毕肆赦表第五十九卷表贺冬表八道贺正表五道辞免南郊陪位表辞免明堂陪位表诏免南郊陪位谢表诏免明堂陪位谢表加食邑谢表二道赐生日礼物谢表五道给祭卞假传宣抚问谢表传宣抚问并赐汤药谢表七道赐衣服银绢等谢表中使宣医谢表差张谔医男雱谢表赐历日谢表二道第六十卷表两府待辠表请皇帝御正殿复常膳表二道乞罢政事表一十三道手诏令视事表添差男㫄句当江宁府粮料院谢表诏以所居园屋爲僧寺及赐寺额谢表依所乞私田充蒋山太平兴国寺常住谢表辞免司空表二道乞致仕表第六十一卷表贺册仁宗英宗徽号礼成表贺景灵宫奉安列圣御容表贺哲宗皇帝登极表贺升祔礼成表英宗山陵礼毕慰皇帝表又慰太皇太后表又慰皇太后表英宗祔庙礼毕慰皇帝表又慰太皇太后表又慰皇太后表慈圣光献皇后昇遐慰皇帝表慈圣光献皇后启殡及复土返虞慰皇帝表二道慈圣光献皇后神主祔庙慰皇帝表慈圣光献皇后朞祥除慰皇帝表正旦奉慰表鲁国太长公主主薨慰表八皇子薨慰皇帝表八皇子葬慰皇帝表谢宰相笏记谢翰林学士笏记知常州谢上表南郊进奉表代郓州韩资政谢上表代王鲁公乞致仕表三代人贺寿星表代人明州谢上表代王鲁公德用乞罢枢密院表第六十二卷论议郊宗议荅圣问𢋫歌事看详杂议详定十二事议第六十三卷论议易泛论卦名解河图洛书义谏官论伯夷第六十四卷论议三圣人周公子贡杨孟材论命解对疑第六十五卷论议洪范传易象论第六十六卷论议周南诗次解礼论礼乐论大人论致一论九卦论第六十七卷论议九变而赏罚可言夫子贤于尧舜三不欺非礼之礼王霸性情勇惠仁智中述行述第六十八卷论议夔说鲧说季子荀卿杨墨老子庄周二原性性说对难第六十九卷论议禄隐太古原敎原过进说取材兴贤委任知人风俗闵习第七十卷论议复讐解推命对使医汴说杂着论茶法茶商十二说制置三司条例相鹤经策问十一第七十一卷杂着先大夫述题王逢原讲孟子后许氏丗谱伤仲永同学一首别子固书瑞新道人壁读孟尝君传读栁宗元传读江南录书李文公集后书刺客传后孔子丗家议书洪范传后题张忠定书题燕华仙传书金刚经义赠吴珪与妙应大师说题旁诗第七十二卷书荅韩求仁书荅龚深父书再荅龚深父论语孟子书荅王深父书三与王深父书二荅刘读秀才书第七十三卷书荅徐绛书荅李资深书荅韶州张殿丞书荅司马谏议书荅曾公立书荅吕吉甫书与王子醇书四与赵卨书回苏子瞻简与陈和叔内翰简荅许朝议书荅蔡天启书与参政王禹玉书二荅曾子固书第七十四卷书上相府书上富相公书上曾参政书上执政书上欧阳永叔书四与刘原父书荅吴孝宗书二荅钱公辅学士书与崔伯易书与郭祥正太博书三与吴特起书与曾子山书与吴司录议王逢原姻事书二第七十五卷书与王逢原书与刘元忠待制书与沈道原舎人书二荅黎检正书与丁元珍书上杜学士言开河书与马运判书荅王伯虎书荅叚逢书荅姚辟书荅李参书荅史讽书上邵学士书第七十六卷书上田正言书二谢张学士书荅李秀才书荅孙长债书上杜学士书与孙莘老书上徐兵部书上宋相公书上富相公书上张枢宻书上郎侍郎书二上运使孙司諌书上浙漕孙司諌荐人书第七十七卷书上张太博书二上人书代人上凌屯田书与祖择之书与孙子高书与孙侔书三请杜醇先生入县学书三荅孙元规大资书荅孙少述书荅王该祕校书二荅张几书荅杨忱书荅陈柅书荅余京书荅王景山书第七十八卷书荅郏大夫书与章参政书与王宣徽书三与彭噐资书与程公辟书与李修撰书与徐贤良书与杨蟠推官书二与孟逸祕校手书九与楼郁敎授书荅王逢原书荅王致先生书回文太尉书回元少保书二荅范峋提刑书二荅孙萃老书荅俞秀老书荅宋保国书荅熊伯通书二荅蒋颕叔书第七十九卷启贺韩魏公启贺致政文太师启贺留守侍中启贺留守王太尉启贺致政赵少保启贺吕参政启回谢王参政启贺章参政启免参政上两府启荅高丽国王启罢相出鎭回谢启谢皇亲叔敖启贺韩史馆相公启回留守太尉贺生日启除参知政事谢执政启回王参政免启参知政事回宗室贺启回曽签书免启上执政辞仆射启除宰相上两府大王免启回谢舎人启回韩相公启回文侍中启第八十卷启回贺冬启三回贺正启三贺文太师启谢知制诰启回谢馆职启知常州上中书启知常州上监司启上扬州韩资政启上郎侍郎启二上田正言启上抚州知州启谢孙龙图启谢王司封启谢提刑启荅交代张廷许启贺致政杨侍读启荅桂帅余侍郎启逺迎宣徽太尉状上韩太尉先状荅程公辟议亲书第八十一卷启知常州谢运使元学士启贺庆州杜待制启贺运使转官启贺铃辖柴太启贺知县启上宋相公启上集贤相公启上梅戸部启上杭州范资政启上江宁府王龙图启上泉州毕少卿启上信州知郡大谏启上明州王司封启上运使孙司諌启上发运副使启上李仲偃运使启上通判启谢范资政启谢知州启谢隣郡通判启谢葛源郎中启谢林中舎启谢徐祕校启谢林肇长官启荅林中舎启二荅定海知县启荅戚郎中启上枢宻王尚书启与交代赵中舎启与张护戎启与谭主簿启上范资政先状谢许发运启谢王供奉启荅马太傅启二荅沈屯田启荅陈推官启贺集贤相公启贺枢密相公启荅福州知府学士启贺凤翔知府陈学士启贺昭文相公启谢及第启第八十二卷记䖍州学记君子斋记度支副使㕔壁题名记桂州新城记太平州新学记繁昌县学记芝阁记信州兴造记余姚县海塘记通州海门兴利记第八十三卷记鄞县经游记游襃禅山记城陂县兴造记慈溪县学记万宗泉记扬州龙兴讲院记抚州招仙观记石门亭记抚州通判㕔见山阁记眞州长芦寺经藏记涟水军淳化院经藏记大中祥符观新修九曜阁记扬州新园亭记庐山文殊像现瑞记抚州祥符观三清殿第八十四卷序周礼义序诗义序书义序熈宁字说序新秦集序老杜诗后集序灵谷诗序送陈兴之序送李着作之官高邮序石仲卿字序伴送北朝人使诗序唐百家诗选序善救方后序送陈升之后序张刑部序送孙正之序送胡叔才序第八十五卷祭文祭曾鲁公文祭范颍州文祭周几道文祭张左丞文祭高枢密文羣牧司祭高公文祭吕侍读文祭马龙图文祭曾博士易占文祭苏虞部文祭李省副文祭高师雄主簿文祭马玘大夫文祭盛侍郎文祭杜待制文祭丁元珍学士文祭刁景纯学士文祭韩钦圣学士文祭沈文通文祭杜庆州𣏌文第八十六卷祭文祭吴侍中沖卿文祭欧阳文忠公文祭张安国检正文祭李审言文祭沈中舎文祭束向元道文祭陈浚宣叔文祭王回深甫文祭刁博士绎文祭虞靖之文祭北山元长老文祭吕望之母郡太文祭程相公琳文祭秦国夫人文祭鲍君永㤗王文二祈雨文谢雨文哀辞李通叔哀辞㤗兴令周孝先哀辞第八十七卷神道碑赠司空兼侍中文元贾魏公神道碑检校太尉赠侍中正惠马公神道碑第八十八卷神道碑赠太师中书令勤威冯公神道碑翰林侍读学士知许州军州事梅公神道碑司农卿分司南京陈公神道碑虞部郎中赠卫尉卿李公神道碑第八十九卷神道碑广西转运使孙君墓碑赠左屯卫大将军李公神道碑铭淮南江浙荆湖南北等路制置兼都大发运副使赠尚书工部侍郎萧公神道碑尚书工部侍郎枢宻直学士狄公神道碑尚书屯田贠外郎赠刑部尚书李公神道碑赠礼部尚书安惠周公神道碑第九十卷行状尚书兵部贠外郎知制诰谢公行状彰武军节度使侍中曹穆公行状鲁国公赠太尉中书令王公行状墓表寳文阁待制常公墓表太常博士郑君墓表贵州主簿沈君墓表建昌王君墓表处士征君墓表鄱阳李夫人墓表外祖黄夫人墓表翁源县令杨府君墓表第九十一卷墓志太子太传致仕田公墓志铭给事中赠尚书工部侍郎孔公墓志铭司封贠外郎秘阁校理丁君墓志铭王平甫墓志建安章君墓志铭王𥙷之墓志铭秘阁张君墓志铭第九十二卷墓志戸部郎中赠諌议大夫曾公墓志铭京东提点刑狱陆君墓志铭广西转运使屯田贠外郎苏君墓志铭太子中舍沈君墓志铭祕书丞张君墓志铭司封郎中张君墓志铭葛兴祖墓志铭第九十三卷墓志太常博士曽公墓志铭内翰沈公墓志铭王深父墓志铭王君墓志铭郎中刁君墓志铭王会之墓志铭推官萧君墓志铭大理寺丞杨君墓志铭推官陈君墓志铭第九十四卷墓志集贤殿修撰萧君墓志铭光禄少卿赵君墓志铭博士知常州李公墓志铭殿直杨君墓志铭内殿崇班钱君墓碣吴处士墓志铭尚书司封贠外郎张君墓志铭贠外郎仲君墓志铭临川吴子善墓志铭第九十五卷墓志比部贠外郎陈君墓志铭吏部侍郎句公墓志铭工部郎中傅公墓志铭贠外郎郭公墓志铭刑部侍郎王公墓志铭贠外郎马君墓志铭海陵县主簿许君墓志铭县令陈君墓志铭第九十六卷墓志亡兄王常甫墓志铭王公墓志铭胡君墓志铭贠外郎邵君墓志铭马汉臣墓志铭主簿萧君墓志铭祕书丞谢师宰墓志铭郎中周公墓志铭侍禁周君墓志铭叅军周君墓志铭贠外郎周君墓志铭郎中晁君墓志铭郎中葛公墓志铭第九十七卷墓志王逢原墓志铭司封郎中孙公墓志铭郎中刘君墓志铭运使李君墓志铭博士致仕李君墓志铭成固县杨君墓志铭致仕周公墓志铭张常胜墓志铭第九十八卷墓志御史王公墓志铭孔处士墓志铭致仕王君墓志铭贠外郎张君墓志铭谢景回墓志铭参军杜君墓志铭金溪吴君墓志铭南京沈公墓志铭吴录事墓志郡公宗辩墓志铭南康侯仲行墓志铭华隂侯仲龎墓志铭祁国公宗述墓志铭将军仲夔墓志铭大将军丗仍墓志铭第九十九卷墓志仙源县太君夏侯氏墓碣扬州进士满夫人杨氏墓志铭曽公夫人万年太君黄氏墓志铭太常博士杨君夫人金华县君吴氏墓志铭长安县太君王氏墓志永安县太君蒋氏墓志铭建阳陈夫人墓志铭李君夫人盛氏墓志铭金太君徐氏墓志铭楚国太夫人陈氏墓志铭宁国县太君乐氏墓志铭仙居县太君魏氏墓志铭右武卫大将军黎州刺史丗岳故妻安喜县君李氏墓志铭仁寿县君杨氏墓志铭第一百卷墓志鄞女墓志铭太君罗氏墓志铭县君王氏墓志铭太君曽氏墓志铭夫人吴氏墓志铭郡君翟氏墓志铭郡君齐氏墓志铭郡君刘氏墓志铭太君徐氏墓志铭县君陈氏墓志铭王夫人墓志铭县君康氏墓志铭太君李氏墓志铭县君武氏墓志铭夫人李氏墓志铭临川先生文集緫目录下临川先生文集临川先生文集卷第一临川先生文集卷第一古诗元丰行示德逢后元丰行夜梦与和甫别因寄纯甫纯甫出释惠崇画要予作诗徐熈花燕侍郞山水陶缜菜逆沈氏妹于白鹭洲遇雪作诗寄天骘招约之职方并示正甫书记同王濬贤良赋龟示元度仲明父至宿明日遂行杏花奉酬约之见招寄吴氏女子赠约之寄杨德逢再次前韵寄杨德逢仲明父不至与吕望之上东岭与望之至八功德水要望之过我庐闻望之解舟法云弯碕月夜二首两山间元丰行示德逢四山翛翛映赤日田背坼如龟兆出湖隂先生坐草室看踏沟车望秋实雷蟠电掣云滔滔夜半载雨输亭臯旱禾秀发埋牛尻豆死更苏肥荚毛倒持龙骨挂屋敖买酒浇客追前劳三年五谷贱如水今见西成复如此元丰圣人与天通千秋万岁与此同先生在野故不穷撃壤至老歌元丰后元丰行歌元丰十日五日一雨风麦行千里不见土连山没云皆种黍水秧绵绵复多稌龙骨长干挂梁梠鲥鱼岀网蔽洲渚荻笋肥甘胜牛乳百钱可得酒斗许虽非社日长闻鼓吴儿蹋歌女起舞但道快乐无所苦老翁堑水西南流杨柳中间杙小舟乗兴欹眠过白下逢人欢笑得无愁夜梦与和甫别如赴北京时和甫作诗觉而有作因寄纯甫水菽中岁乐鼎茵暮年悲同胞苦零落㑹合尚悽其况乃梦乖阔伤怀而赋诗诗言道路寒乃似北征时叔兮今安否季也来何迟中夜遂不眠辗转涕流离老我孤主恩结草以爲期冀叔善事国有知无不爲千里永相望昧昧我思之幸唯季优游岁晩相携持于焉可晤语水木有茅茨畹兰伫归憩遶屋正华滋纯甫出释惠崇画要予作诗画史纷纷何足数惠崇晩出吾最许旱云六月涨林莽移我翛然堕洲渚黄芦低摧雪翳土凫鴈静立将俦侣徃时所历今在眼沙平水澹西江浦暮气沈舟暗鱼罟欹眠呕轧如闻㯭颇疑道人三昧力异域山川能断取方诸承水调幻药洒落生绡变寒暑金坡巨然山数堵粉墨空多眞漫与大梁崔白亦善画曾见桃花净初吐酒酣弄笔起春风便恐漂零作红雨鸎流探枝婉欲语蜜蜂掇蘂随翅股一时二子皆絶艺裘马穿羸乆羇旅华堂岂惜万黄金苦道今人不如古徐熈花徐熈丹青盖江左杏枝偃蹇花婀娜一见眞谓值芳时安知有人槃礴臝同朝衆史共排媢亦欲学之无自可锦囊深贮几春风借问此木何时果燕侍郞山水徃时濯足潇湘浦独上九疑㝷二女苍梧之野烟漠漠断壠连冈散平楚暮年伤心波浪阻不意画中能更覩燕公侍书燕王府王求一笔终不与奏论谳死误当赦全活至今何可数仁人义士埋黄圡秪有粉墨归囊褚陶缜菜江南种菜漫阡陌紫芥緑菘何所直陶生画此共言好一幅徃徃黄金百北山老圃不外慕但守荒畦斸荆棘陶生养目渠养腹各以所能爲物役巳未耿天骘着作自乌江来予逆沈氏妹于白鹭洲遇雪作此诗寄天骘朔风积夜雪明发洲渚净开门望钟山松石皓相映故人过我宿未尽跻攀兴而我方渺然长波一归艇款叚庻可䇿柴荆当未暝与子出东冈墻西扫新径招约之职方并示正甫书记徃时江緫宅近在青溪曲井灭非故桐台倾尚余竹池塘三四月菱蔓芙蕖馥蒲柳亦竞时冥冥一川緑方坻最所爱意谓可穿筑欲往无舟梁长年寄心目故人晩得此心事付草木消揺櫩宇新揽结蹊隧熟更能适我愿中水开茆屋鬼营诛荒梗人境扫喧黩濠鱼净留连海鸟暖追逐岂无方外客于此停高躅忆初桑落时要我岂非夙蚕眠忽欲老一个未言速当縁东门水尚涩南浦舳吾庐虽隐翳赏眺还自足横陂受后涧直堑输前渎跳鳞出重锦舞羽堕輭玉碧筩递舒卷紫角聮出缩千枝孙峄阳万本母淇澳满门陶令株弥岸韩侯蔌尚复有野物与公新听瞩金钿拥芜菁翠𬒳敷首蓿虾蟆能作技科斗似可读櫺轩俯北渚花气时度谷耘耡聊效颦缔搆行可续荒乗傥不倦一昼敢辞卜虽无北海酒乃有平津肉翛翛仙李枝城市乆烦促寄声与俱来䕃我台上谷同王濬贤良赋龟得升字世传一尾龟百龄此龟逮见隋唐兴虽然天幸免焦灼想屡缩颈愁严凝前年赴海不量力欲替鳌负三崚嶒番禺使君邂逅见知困簸荡因嗟矜疾唿余且设网取以组系首穿绳北归与俱度大庾两夫赑屃苦不胜舣舩秦淮担送我云此一可当十朋昔人寳龟谓神物奉事藁骨尤兢兢残民灭国递争夺有此乃敢司黎蒸于时覩甲别贵贱太卜藏法传昆仍岂如元君湏见梦初知欢喜得未曾自从九江罢纳钖衆渔贱弃秋不登卜人官废亦巳乆果猎谁复知殊称今君此寳世莫识我亦坐视心瞢瞢搘牀才堪比瓦砾当粟孰肯捐斗升糁头腥臊何足嗜曵尾汚秽适可憎盛溲除聋岂必验蹈背出险安敢慿刳肠以占幸无事卷殻而食病未能如闻翁息可视效乃往有堕崖千层仰窥朝阳俯引气亦得难老如冈陵谅能学此真寿类世论妄以虫疑氷嗟余老矣倦唿吸起晏光景难瞻承但知故人所玩惜每戒异物相侵陵唯忧盗贼今好卜夜半刦请无威惩复恐嚵夫负之走并窃老木爲薪烝浅樊荒圃不可保守视且寄钟山僧示元度今年钟山南随分作园囿凿池搆吾庐碧水寒可漱沟西雇丁壮担土爲培塿扶踈三百株莳梀最高茂不求鹓鶵实但取易成就中空一丈地斩木令结搆五楸东都来斸以遶檐熘老来厌世语深卧塞门窦赎鱼与之游餧鸟见如旧独当邀之子商略终宇宙更待春日长黄鹂弄清昼仲明父至宿明日遂行初登张公门公子始冠帻于今见公子与我偕鬓白山林坐语笑宛我在公侧岂惟貌如之侃侃有公德忆公营懒郷许我归作客我归公旣逝惆怅难再得得子如得公交怀我忻戚漂摇将安往税驾止一昔寤言且勿寐庻以永今夕何时复能还裹饭冶城宅杏花石梁度空旷茅屋临清烱俯窥娇饶杏未觉身胜影嫣如景阳妃含笑堕宫井怊怅有微波残粧坏难整奉酬约之见招君家叚干木爲义畏人侵冯轼信厚礼踰垣终𥚹心川坻宁有此园屋谅非今雨过梅柳净潮来蒲稗深种芳弥近渚伐翳取遥岑清节亦难尚旷怀差易㝷子猷怜水竹逸少惬山林况复能招我亲题汉上襟寄吴氏女子伯姬不见我乃今始七龄家书无虚月岂异常归宁汝夫缀卿官汝儿亦搢綎儿巳受师学出蓝而更青女复知女功婉嫕有典刑自吾舍汝东中父继在廷小父数往来吉音汝毎聆旣嫁可愿怀孰如汝所丁而吾与汝母汤熨幸小停丘园禄一品吏卒给使令膏梁以晩食安歩而车軿山泉臯壤间适志多所经汝何思而忧书毎说涕零吾庐所封殖岁乆愈华菁岂特茂松竹梧楸亦冥冥芰荷美花实弥漫争沟泾诸孙肯来游谁谓川无舲姑示汝我诗知嘉此林埛末有拟寒山觉汝耳目荧因之授汝季季也亦淑灵赠约之君胷寒而痞我齿热以揺无方可捄药相值乆无憀欲㝷秦越人魂逝莫能招但当观此身不实如芭蕉寄杨德逢山樊老惮暑独寤无所适湖隂宛在眼旷若千里隔遥闻青秧底复作龟兆坼占岁以知子将勤而后食穿沟取西港此计当未获翛翛两龙骨岂得长挂壁晤言乆不嗣作苦何时息炎天不可触怅望新春白再次前韵寄杨德逢一雨洗炎烝旷然心志适如输浮幢海灭火十八隔俯观风水涌仰视电云坼知公开霁后过我言不食飜然陂路长泥淖困臧获明明吾有怀如日照东壁莫逢田父归倚杖问消息渠来那得度南荡今巳白仲明父不至月出映沟坻烟升隐墟落寒鱼占窟聚暝鸟投枝泊亭臯闭晚市陇首归新获伫子终不来青灯耿林壑与吕望之上东岭靖节爱吾庐猗玕乐吾耳适野无世諠吾今亦如此纷纷旧可厌俗子今扫轨使君气相求眷顾未云巳追随上东岭俯仰多可喜何以况清明朝阳丽秋水微云㑹消散岂乆污尘滓所怀在分衿借草泪如洗与望之至八功德水念方与子违戃怳夜不眠起视明星高整驾出东阡聊爲山水游以写我心悁知子不餔糟相与酌云泉要望之过我庐念子且行矣要子过我庐汲我山下泉煑我园中𬞞知子有仁心不忍钩我鱼我池在人境不与獱獭居亦复无虫蛆出没争腐余食罢徃游观鱍鱍藻与蒲清波映白日摆尾扬其须岂鱼有此乐而我与子无撃壤謡圣时自得以爲娯闻望之解舟子来我乐只子去悲如何谓言且少留大舸巳凌波闇黮虽莫测皇明迈羲娥脩门归有时京水非汨罗法云法云但见嵴细路埋桑麻扶舆度𦦨水窈窕一川花一川花好泉亦好初晴涨緑深于草汲泉养之花不老花底幽人自衰藁弯碕残暑安所逃弯碕北牎北伐翳作清旷培芳卫岑寂投衣挂青枝敷簟取一息凉风过碧水俯见游鱼食永怀少陵诗菱叶净如拭谁当共新甘紫角方可摘月夜二首山泉堕清陂陂月临静路惜哉此佳境独赏无与晤埭口哆陂隂要予水西去唿僮拥草垡复使东南注二蹋月看流水水明揺荡月草木巳华滋山川复清发褰裳伏槛处绿净数毛髪谁能挽姮娥俯濯凌波韈两山闲自予营北渚数至两山闲临路爱山好岀山愁路难山花如水净山鸟与云闲我欲抛山去山仍劝我还祗应身后塜亦是眼中山且复依山住归鞍未可攀临川先生文集卷第一临川先生文集临川先生文集卷第二临川先生文集卷第二古诗题南康晏史君望云亭洊亭光宅寺春日晩行新花四皓二首眞人寄蔡氏女子二首梦黄吉甫游土山示蔡天启祕校再用前韵寄蔡天启用前韵戯赠叶致远直讲白鹤吟示觉海元公示安大师示寳觉定林示道原我所思寄黄吉甫寄朱昌叔与僧道昇二首赠彭器资赠王居士赠李士云题南康晏史君望云亭南康父老传史君疾唿急索初不闻未甞遣汲谷帘水三岁只望香炉云云徐无心澹无滓史君恬静亦如此飊然一去扫遗隂便觉歊烦怅千里归田负戴子与妻圃𬞞园果西山西出门亭臯百顷緑望云才喜雨一犁我知新亭望云好欲斸比隣成二老莫嫌鸡黍数徃来爲报襄阳德公嫂洊亭朝㝷东郭来西路历洊亭衆山若怨思惨澹长眉青迸水泣幽咽复如语丁宁岂予乆忘之而欲我小停歇鞍松栢间坐起俯轩櫺秋日幸未暮奈何雨㝠㝠光宅寺翛然光宅淮之隂扶舆独来止中林千秋钟𣑽巳变响十畒桑竹空成隂昔人倨堂有妙理髙座翳遶天花深红葵紫苋复满眼徃事无迹难追㝷春日晚行门前杨桞二三月枝条緑烟花白雪唿僮羁我果下骝欲㝷南冈一散愁縁冈初日沟港净与我门前緑相映隔淮仍见袅袅垂伫立怊怅去年时杏花园西光宅路草暖沙晴正好渡兴尽无人檝迎我却随倦鵶归薄暮新花老年少忻豫况复病在牀汲水置新花取慰此流芳流芳秪湏臾我亦岂乆长新花与故吾巳矣两可忘四皓二首四皓秦汉时招招莫能致紫芝可以饱梁肉非所嗜谷广水涣涣山长云泄泄与其贵而拘不若贱而肆二秦敺九州逃知力起经纶重利诱衆䇿颇知聚秦民頽然此四老上友千载魂采芝商山中一视汉与秦灵珠在泥沙光景不可昏道德虽避世余风回至尊嫡孽一朝正留侯果知言岀处但有礼废兴岂所存眞人予常值眞人能藏毒而宁能纳秽若净能易羶使馨能解身赫赫能逆知冥冥日唯汝心樱而汝耳目荧廓然而无营其孰扰汝灵神竒实主汝厥通莫之令嘻予岂不知黄帝与焦螟死心而废形乃可少闻霆顾今亲遘之于吾独剽聆刳心事斯语自儆以书铭寄蔡氏女子二首建业东郭望城西堠千嶂承宇百泉遶霤青遥遥兮纚属緑宛宛兮横逗积李兮缟夜崇挑兮炫昼兰馥兮衆植竹姢兮常荗桞蔫绵兮含姿松偃蹇兮献秀鸟跋兮下上鱼跳兮左右顾我兮适我有班兮伏兽感时物兮念汝迟汝归兮㩗㓜二我营兮北渚有怀兮归女石梁兮以苫盖緑隂隂兮承宇仰有桂兮俯有兰嗟汝归兮路岂难望超然之白云临清流而长叹梦黄吉甫梦传失之妄昼冀见而想岂伊不可怀而使我心徃山林老顚眴数日占黄壤舟舆来何迟北望屡戃怳西城荠花时落魄随两桨岁晩洲渚净水消烟渺莽踌蹰壁上字期我无乃迋游土山示蔡天启定林瞰土山近乃在眉睫谁谓秦淮广正可藏一艓朝予欲独徃扶惫强登渉蔡侯闻之喜喜色见两颊唿鞍追我马亦以两黥挟敛书付衣囊褁饭随药笈翛翛阿兰若土木老山胁鼓钟卧空旷簨簴雕捷业外堂廓无主考撃谁敢輙坡陀谢公冡藏椁乆穿劫百金买酒地野老今行馌怀起东山胜践比稠叠于时国累卵楚夏血常喋外实备艰梗中仍费调燮公能觉如梦自喻一蝴蝶桓温适自毙符坚方天厌且可缓九钖宁当快一捷彼哉斗筲人得䘮易矜怯妄言屐齿折吾欲刋史牒伤心新城埭归意终难惬漂摇五城舟尚想浮河檝千秋陇东月长照西州堞岂无华屋处亦捉蒲葵箑碎金谅可惜零落随秋叶好事所传玩空残法书帖淸谈眇不嗣陈迹怳如接东阳故侯孙少小同鼓箧一官初岭海仰视飞鸢跕穷归放款叚髙卧停逺蹀牵襟肘即见着㡌耳才擪数椽危败屋爲我炊陈浥虽无膏汚鼎尚有羮濡筴纵言及平生相视开笑靥邯郸枕上事且饮且田猎或昬眠委翳或妄走超躐或叫号而寤或哭泣而魇幸哉同圣时田里老安帖易牛以寳劒撃壤胜弹铗追怜衰晋末此土方岌嶪强偷湏臾乐抚事终愁惵予虽天戮民有械无接折翁今贫而静内热非复叶予衰极今岁傥与鸡梦协委蜕亦何恨吾儿巳长鬛翁虽齿长我未见白可镊祝翁尚难老生理归善摄乆留畏年少讥我两呫嗫束火扶路还宵明狐兔慑蔡侯雄俊士心憭形亦谍异时能飞鞚快若五陵侠胡爲阡陌间踠足仅相蹑谅欲交辔语怯子不能嗋再用前韵寄蔡天启蔡侯东方来取友无所挟脩翛一囊衣偶以一书笈定林朝自炊有匕或无筴时时羮藜藿镬大苦难燮骄顽遂敢侮有甚观骈胁澹然山谷中变色未甞輙始见类欺魄寒暄粗詶接从容与之语烂漫无不渉竒经可治疾祕祝可解魇巫医之所知瞽史之所业载车必百两独以方寸摄微言归易悟疾若髭赴镊天机信卓越学等何足躐纵谈及旣徃每与唐许恊扬雄尚汉儒韩愈眞秦侠好大人谓狂知微乃如谍惟知造文字人惑鬼愁慑秦愚旣改辠新眊仍易曡六书遂失指隷草矜敏捷谁珍檀山刻共赏兰亭帖东京一祭酒妆拾偶予惬少甞妄思索老懒因退怯侯方习篆籀寸管静甞擪深原道德意助我耕且猎昔功恐唐捐异味今得馌京口媚学子追师甞劫劫陆嬴淮汴粮水僦湖海艓逺求而近遗如目不见睫伪鳯易恱楚眞龙反惊叶闻予再三叹徃徃心不厌或自逸而走或呿而不嗋或嗤元郎漫或訿白翁嗫铄金徒欲消韫玉岂愁浥贤愚有定分咄汝无喋喋跨鞍随我游曵屣聮我跕照泉挹清泚跂石縁嵬嶪东陂数儵鱼西崦追蛱蝶翳林窥搏黍借草听批颊黄㝷逺莲须红阅邻杏靥荏苒光景流杨园忽无叶扶痾归未乆吾见喜宁帖褰裳告我去禄仕当随牒萧晨秣款叚归骑得追蹑谓言循东路覆岀西城堞行矣忍羁旅无鱼勿弹铗天闲乆索骥骏足方腾蹀长驱勿骄矜小踠亦勿惵鹏飞九万里勿借风一箑溟波浩难穷勉自养鳞鬛爵禄实天械功名爲接折宁能复与我揺漾秦淮檝附书勿辞频隔岁期满箧用前韵戯赠叶致逺直讲叶侯越着姓胄出实楚叶缙云虽穷逺冠盖传累叶心大有所濳肩髙未甞胁飘飘凌云意强御莫能慑辟雍海环流用汝作舟檝开胷出妙义可发蒙起魇词如太阿锋谁敢触其铗听之心凛然难者口因嗋搏飞欲峩峩铩堕今跕跕忘情塞上马适志梦中蝶若金静无求在冶惟所挟载醪但彼惑馈浆非我谍经纶安所施有寓聊自惬棊经看在手棊诀传满箧坐㝷棊势打侧写棊图贴携持山林屐刺擿沟港艓一抨甞自副当热宁忘箑反嗤褦襶子但守一经笈亡羊等残生朽筴何足折欢然值手敌便与对匕筴纵横子堕局腷膊声岀堞樵父弛逺担牧奴停晏馌旁观各技痒窃议儿女嗫所矜在得䘮闻此更心惵熟视笼两手徐思捻长鬣微吟静愔愔坚坐髙帖帖未快巖谷叟斧柯甞烂浥趋邉耻局缩穿腹愁危嶪或撞关以攻或覰眼而擪或羸行伺击或勐出追蹑垂成忽破坏中断俄连接或外示闲暇伐事先和燮或冒突超越鼓行令震叠或粗见形势驱除令逺蹀或开拓疆境欲并包揔摄或仅残尺寸如黒子着靥或横溃解散如尸僵血喋或慙如告亡或喜如献捷䧟敌未甘虏报仇方借侠讳输宁断头悔悞乃批颊终朝巳罢精旣夜未交睫翻然悟且叹此何宜劫劫孟轲恶妨行陶侃惩废业扬雄有前言韦曜存徃牒晋臣抑帝手梭侯何啻渉冶城子争道拒父乃如輙争也实逆德岂如私闘怯艺成况穷苦此殆天所厌如今刘与李伦等安可躐试令取一毫亦乏寸金镊以此待君子未与回参恊操具投诸江道耕而德猎白鹤吟示觉海元公白鹤声可怜红鹤声可恶白鹤静无匹红鹤喧无数白鹤招不来红鹤挥不去长松受秽死乃以红鹤故北山道人曰美者自美吾何爲而喜恶者自恶吾何爲而怒去自去耳吾何阙而追来自来耳吾何妨而拒吾岂厌喧而求静吾岂好丹而非素汝谓松死吾无依邪吾方舍隂而坐露示安大师道人深北山爲家宴坐白露眠苍霞手扶梲杖虽老矣走险尚可追麏麚踞堂俯视何所有窈窕樛木垂榠樝深㝷石路仍有栗持以馈我因烹茶示寳觉宿雨转歊烦朝云拥清迥萧萧碧柳輭脉脉红蕖靓黙卧如有怀荒乗岂无兴幽人适过我共取墙隂径定林示道原昨登定林山俯视东南陔但见一方白莫知所从来湿银注寒晶奁以青培堆迢迢晻霭中疑有白玉台是夕清风兴烦云豁然开常娥攀桂枝顾景乆徘徊杖藜忽髙秋陈迹与子陪壮观非复昔平芜夜莓苔我所思寄黄吉甫我所思兮在彭蠡一奁寒晶径千里天低绀滑风静止月澹星渟尤可喜亦复可怜波浪起琉璃崩嵌涌顚絫万斛之舟簸一苇超邑越都如历指岸沙雪积山云委云半飞泉挂龙尾跳空散作平地水牛乳芳甘那得比萝茑㝠㝠䕃演迤稍上㝷源岀竒诡像图释迦祠老子台殿晻霭相重累石槽环除逗清泚松竹靓深无虎虺其徒翛然弃尘滓虽未应眞终适巳黄侯可与谈妙理视弃荣宦犹弊屣每採紫芝求石髓我欲从之勌游徙谷城公孙能若此五老闻之当启齿寄声五老吾念尔相见无时老将死寄朱昌叔西安春风花几树花邉饮酒今何处一盃塞上看黄云万里寄声无鴈去世事纷纷洗更新老来空得满衣尘青山欲买江南宅归去相招有此身与僧道昇二首昇也初见我肤腴仍㓗白今何苦而老手脚皴以黒闻有道人者于今号禅伯嬲汝以一句西归瘦如腊汝观青青枝岁寒好颜色此松亦有心岂问庭前栢二跋陀罗师能幻物幻秽爲净持幻佛佛幻诸天以戯之幢幡香果助设施茫然悔欲除所幻还爲幻佛力所持佛天与汝本无间汝今何㳟昔何慢十方三世本来空受记岂非遭佛幻赠彭器资鄱水滔天竟东注气泽所钟贤可慕文章浩渺足波澜行义迢迢有归处中江秋浸两崖间遡洄与我相徃还我挹其清乆未竭复得纵观于波澜放言深入妙云海示我僊圣本所寰楞伽我亦见髣髴岁晚所悲行路难赠王居士武林王居士与子俱学佛以财供佛事不自费一物赠李士云李子山水人而常寓城郭毫端出窈窕心手初不着我闻大梵天擎跨鸡孔雀执铃扬赤幡浩劫净无作佳哉子能图可以慰寂寞相与验其眞他年在寥廓临川先生文集卷第二临川先生文集临川先生文集卷第三临川先生文集卷第三古诗题半山寺壁二首定林寺题定林壁移桃花示俞秀老对棊与道原至草堂寺书八功德水庵放鱼霾风偶书即事二首拟寒山拾得二十首自遣自喻古意吾心无营病起独归独卧无动梦车载板二首䟦黄鲁直画过杨德逢庄秋热秋早题半山寺壁二首我行天即雨我止雨还住雨岂爲我行邂逅与相遇二寒时暖处坐热时凉处行衆生不异佛佛即是衆生定林寺衆木凛交覆孤泉静横分楚老一枝笻于此傲人羣城市少美𬞞想今困惔焚且慿东北风持寄岭头云题定林壁定林自有主我爲林下客客主各有心还能共岑寂移桃花示俞秀老舎南舎北皆种桃东风一吹数尺髙枝柯蔫绵花烂熳美锦千两敷亭臯晴沟涨春緑周遭俯视红影移渔舠山前邂逅武陵客水际髣髴秦人逃攀条弄芳畏晼晚巳见黍雪盘中毛仙人爱杏令虎守百年终属樵苏手我衰此果复易朽虫来食根那得乆瑶池绀絶谁见有更值花时且追酒君能酩酊相随否对棊与道源至草堂寺北风吹人不可出清坐且可与君棊明朝投局日未晩从此亦复不吟诗书八功德水庵幽独若可厌眞实爲可喜见山不碍目闻水不逆耳翛然无所爲自得而巳矣放鱼捉鱼浅水中投置最深处当暑脱煎熬翛然泳而去岂无良庖者可使供匙箸物我皆畏苦舍之宁啖茹霾风霾风摧万物暴雨膏九州卉花何其多天阙亦巳稠白日不照见干坤莽悲愁时也独奈何我歌无有求偶书惠施说万物槃特忘一句寄语读书人呶呶非胜处即事二首云从钟山起却入钟山去借问山中人云今在何处二云从无心来还向无心去无心无处㝷莫覔无心处拟寒山拾得二十首牛若不穿鼻岂肯推人磨马若不络头随宜而起卧干地终不涴平地终不堕扰扰受轮回秪縁疑这箇二我曾爲牛马见草豆欢喜又曾爲女人欢喜见男子我若眞是我秪合长如此若好恶不定应知爲物使堂堂大丈夫莫认物爲巳三凡夫当梦时眼见种种色此非作故有亦非求故获不知今是梦道我能畜积贪求复守护甞怕水火贼旣觉方自悟本空无所得死生如觉梦此理甚明白四风吹瓦堕屋正打破我头瓦亦自破碎岂但我血流我终不嗔渠此瓦不自由衆生造衆恶亦有一机抽渠不知此机故自认愆尢此但可哀怜劝令真正脩岂可自迷闷与渠作冤雠五若言梦是空觉后应无记若言梦非空应有眞实事燔烧阳自招沈溺隂自致令汝甞惊魇岂知安稳睡六人人有这箇这箇没量大坐也坐不定走也跳不过锯也解不断鎚也打不破作马便搭鞍作牛便推磨若问无眼人这箇是甚么便遭伊缠绕鬼窟里忍饿七我读万卷书识尽天下理智者渠自知愚者谁信尔竒哉闲道人跳出三句裹独悟自根本不从他处起八幸身无事时种种妄思量张三袴口窄李四帽檐长失脚落地狱将身投镬汤谁知受热恼却不解思凉九有一即有二有三即有四一二三四五有亦何妨事如火能烧手要须方便智若未解传薪何须学鑚燧十昨日见张三嫌他不守巳归来自悔责分别亦非理今日见张三分别心复起若除此恶习佛法无多子十一傀儡秪一机种种没根栽被我入棚中昨日亲看来方知棚外人扰扰一场敳终日受伊谩更被索钱财十二季生坦荡荡所见实竒哉问渠前世事荅我烧炭来炭成能然火火过却成灰灰成即是土随意立根裁十三衆生若有我我何能度脱衆生若无我巳死应不活衆生不了此便听佛与夺我无我不二四天王献钵十四莫嫌张三恶莫爱李四好旣往念即晚未来思又早见之亦何有歘然如电扫恶旣是磨灭好亦难长保若令好与恶可积如财寳自始而至今有几许烦恼十五失志难作福得势易造罪苦即念快乐乐即生贪爱无苦亦无乐无明亦无昧不属三界中亦非三界外十六打贼贼恐怖看客客喜欢亦有客是贼切莫受伊谩乐哉贫儿家无事役心肝旣无贼可打岂有客湏看十七有一种贫儿不能自营生若不作客走即须随贼行复有一种贫常时腹彭亨若有亦不畜若无亦不营十八汝无名髙者以见利贪叨汝无行实者以取着名高行实尚非实利名岂坚牢一朝投土窟魂魄散逃逃十九勇有孟施舎能无惧而巳若人学佛法勇亦当如此休来讲下坐莫入禅门里但能一切舍管取佛欢喜二十利瞋汝刀山浊爱汝灰河汝痴分别心即汝澹魔罗圆成但一性一切法依他徧了一切法不如且头陀自遣闭戸欲推愁愁终不肯去底事春风来留愁愁不住自喻岸凉竹姢姢水净菱帖帖鰕揺浮游须鱼鼓嬉戏鬛释杖聊一愒褰裳如可渉自喻适志欤翩然梦中蝶古意采芝天门山寒露净毛骨帝青九万里空洞无一物倾河略西南晶射河鼓没蓬莱眼中见人世叹超忽当时弃桃核闻巳撑月窟且当唿阿环乗兴弄𬈑渤吾心吾心童稚时不见一物好意言有妙理独恨知不早初闻守善死颇复吝肝脑中稍历艰危悟身非所保犹然谓俗学有指当穷讨晩知童稚心自足可忘老无营无营固无尤多与亦多悔物随扰扰集道与翛然㑹墨翟眞自苦庄周吾所爱万物莫足归此言犹有在病起稚金敷新凉老火弛残浊桃枝煖淟涊散髪晞晓捉烦痾脱然愈静若遗身觉移榻欹独眠欣佳恐难数独归钟山独归雨微㝠稻畦夹冈半黄青疲农心知水未足看云倚木车不停悲哉作劳亦巳乆暮歌如哭难爲听而我官闲幸无事北䆫枕簟风泠泠于时荷花拥翠盖细浪嬲雪千娉婷谁能欹眼共此乐秋港虽浅可扬舲独卧有怀午鸠鸣春隂独卧林壑静微云过一雨淅沥生晚听红緑纷在眼流芳与时竞有怀无与言伫立钟山瞑无动无动行善行无明流有流种种生住灭念念闻思修终不与法缚亦不着僧裘梦知世如梦无所求无所求心普空寂还似梦中随梦境成就河沙梦功德车载板二首荒哉我中园珍果所不产朝暮惟有鸟自唿车载板楚人闻此声莫有笑而莞而我更歌唿与之相往返视遇若搏黍好音而睍睆壤壤生死梦乆知无可㨂物弊则归土吾归其不晩归欤汝随我可相蒿里挽二鸟有车载板朝暮甞一至世传鵩似鸮而此与鸮似唯能预人死以此有名字疑即贾长沙当时所遭值洛阳多少年扰扰经世意粗闻方外语便释形骸累吾衰乆捐书放浪无复事尚自不见我安知汝爲异怜汝好毛羽言音亦清丽胡爲太多知不黙而见忌楚人旣憎汝弹射将汝利且长随我游吾不汝羮胾䟦黄鲁直画江南黄䳺飞满野徐熈画此何爲者百年幅𥿄无所直公每玩之常在把过杨德逢庄携僧岀西路日晏昧所投循河望积谷一饱觉易谋稚子举桉岀咄嗟见盘羞饭新秔有香煑菜㫖且柔暮从秀嵓归秣蹇得少留捧腹笑相语果然无所求秋热火腾爲虐不可摧屋窄无所逃吾骸织芦编竹继櫩宇架以松栎之条枚岂惟賔至得清坐因有余地苏陪台愆阳陵秋更暴横焮我欲作昆明灰金流玉熠何足恠鸟焚鱼烂爲可哀忆我少时亦值此翛然但以书自埋老衰奄奄气易夺抚卷岂复能低佪西风忽送中夜湿六合一气窑新开帘䆫幕戸便防冷且恐霰雪相㝷来秋早暮㝷蔡墩西独觉秋尚早山路葩卉繁野田风日好禅林乌未泊经屋尘初扫蛮藤五花簟复足休吾老临川先生文集卷第三临川先生文集临川先生文集卷第四临川先生文集卷第四古诗同沈道源游八功德水望钟山思北山上南岗谢公墩秋夜泛舟和耿天骘同游定林次韵约之谢惠诗次韵舎弟江上酬王濬贤良松泉二诗荅俞秀老清凉寺送王彦鲁送惠思上人老景杂咏八首张良司马迁诸葛武侯读墨读秦汉问事幽谷引明妃曲二首桃源行食黍行叹息行送春兼并同沈道源游八功德水寒云静如痴寒日惨如戚解鞍寒山中共坐寒水侧新甘岀短绠一酌烦可涤仰攀青青枝木醴何所直望钟山伫立望钟山阳春更萧瑟暮㝷北郭归故遶东冈岀思北山日日思北山而今北山去寄语白莲庵迎我青松路上南岗暮坞屋荒凉寒陂水清浅捐书息微倦委辔随小蹇偶攀黄黄栁却望青青巘幽㝷复有兴未觉西林晚谢公墩走马白下门投鞭谢公墩昔人不可见故物尚或存问樵樵不知问牧牧不言摩挲苍苔石点检屐齿痕想此絓长樯想此倚短辕想此玩云月狼籍盘与鐏井迳亦巳没漫然禾黍村摧藏羊昙骨放浪李白魂亦巳同山丘𬗟怀莳兰荪小草戏陈迹甘棠咏遗恩万事付鬼箓耻荣何足论天机自开阖人理孰畔援公色无惧喜傥知祸福根涕泪对桓伊暮年无乃昏秋夜泛舟池堑秋水浄扁舟遡凉飈的皪荷上珠俯映踈星摇深㝷畏鱼淰中路且回桡冥冥菰蒲中乃复有惊跳和耿天骘同游定林道人深闭门二客来不速摄衣负朝暄一笑皆捧腹逍遥烟中䇿放浪尘外躅晤言或世闻谁谓非绝俗次韵约之谢惠诗鱼跳桑栁隂鸟落蒲苇侧巳无谿姑祠何有江令宅故人耽田里老脱尚方舄𨳩亭捐百金于此扫尘迹地偏人罕至心远境常寂我行西州旋税驾候颜色相随望南山水际因一息公时指岸木谒此可㝷尺伐之营中沚持用自怡怿懽言俟其成邀我堂上食百忧毎多违一诺还自惕春风栏楹新坐久膝前席翛然忘故约北郭疑有适长謡舒永怀伫想对以臆摛辞甚有理窃比书石鹢知公不欺我把玩果心恻嘉肴旣夙设丽藻仍虚掷左车公自迎右劵吾敢责闻说芼羮臛芬香岀邻壁妇休机杼事儿失刀椠职何胶胶扰扰而纷纷籍籍携持欲一往继此方如织元龙但高眠司马勿亲涤几能孩童旧握手皆鬓白有兴即聮东阡与南陌次韵舎弟江上岸红归欲稠渚绿合犹晚晴沙上屐轻暖水随㠶逺吹波戏鱼动掠叶飞禽返着意覔幽蹊桃花悞刘阮酧王濬贤良松泉二诗松世传寿可三松倒此语难爲常人道人能百岁自古稀松得千年未爲老我移两松苦不早岂望见渠身合抱但怜衆木揔漂摇颜色青青终自保兔丝茯苓会当有邂逅食之能寿考不知篝火定何人且看森垂覆荒草君诗爱我亦古意秀眉昔比南山栲复谓留侯不及我人或笑君无白皁求僊辟谷彼诚悞未见赤松饥巳藁岂如强饭适志游封殖苍官䕃蕐皓赤松复自无特操上下随烟何慅慅苍官受命与舜同眞可从之忘髪缟诗虽祝我以再黒积雪巳多安可扫试问苍官值岁寒戴白孰与苍然好泉宋兴古刹今长干灵跃台殿荒檀栾二泉相望弃不渫西泉尚絫三石槃其流散漫爲沮洳稍集小砾生微澜东泉土梗久蔽塞穿治乃见甃甓完道人慈哀波及逺沟荡两取合土山山前灌输各自足辘轳罢转井口闲取遥比甘觉近美与旧争洌知新寒虫虫夏秋百源干抱瓮复道愁蹒疾倾横逗势未足嗟此善利何时殚虑长易脆有大檀伐坚羌庐窟孱颜金多匠手肎岀巧风水千里安知难没羽之虎行林间箨龙失职因藏跧循除静投悲瑟瑟映瓦微见清潺潺三年营之一日就有口共以成爲懽论功信可多后观何似当时万竹蟠荅俞秀老诸偶縁安有实相非相偶虽神如季咸终亦失而走清凉寺送王彦鲁空怀谁与论梦境偶相值莫将漱流齿欲挂功名事送惠思上人黄鹤抚四海翻然落中州一听笙与镛低回如有求飞鸣阿阁上好与鳯皇游顾怜鲁东门无事反悲愁岁晏忽惊矫问胡不少留因知网罗外犹有稻梁谋老景老景春可惜无花可留得绕屋禇先生萧萧何所直毎嫌栁浑青追怅李太白多谢安石榴向人红蘂拆杂咏八首万物余一体九州余一家秋毫不爲小徼外不爲遐不识寿与天不知贫与賖忘心乃得道道不去纷蕐近迹以观之尧舜亦泥沙庄周谓如此而世以爲夸二神龙豢可致勐虎扰亦留变生父子间上圣不能谋常情在欲得义养或成仇他人恩更轻患祸信难周三古风致逊悌班白见尊优薄俗谬爲㳟独在势权尤伏波迷俯仰爱礼坐成仇龂龂洙泗间岂是老者羞四羔豚窘虎豹鸠雀穷鹰鹯巧者具机弋鸷勐还拘挛论功莫如神论大莫如天悲哉区区人乃欲逃其间五黄雀死弹丸厥辠在啄粟翠鹄不近人何爲亦穷辱材爲丗所利高下同僵仆能逃天地间蠛蠓无不足六关睢后之淑棫朴王之明兎罝尚好德况乃公与卿所以彼行苇敦然遂其生谁能絃者歌爲我发古声七召公方伯尊材亦圣人亚农时惮烦民听讼甘棠下嗟今千室长巳耻问耕稼弹琴高堂上欲以丗爲化八任公蹲海濵一钓饱千里用力巳云多钩缗亦难理巨鱼暖更逃壮士饥欲死游儵不可数空满沧浪水张良留侯美好如妇人五丗相韩韩入秦倾家爲主合壮士博浪沙中击秦帝脱身下邳丗不知举国大索何能爲素书一卷天与之谷城黄石非吾师固陵解鞍聊出口捕取项羽如婴儿从来四皓招不得爲我立弃商山芝洛阳贾谊才能薄扰扰空令绛灌疑司马迁孔鸾负文章不忍留枳棘嗟子刀锯间悠然止而食成书与后丗愤悱聊自释领略非一家高辞殆天得虽微樊父明不失孟子直彼欺以自私岂啻相十百诸葛武侯汉日落西南中原一星黄羣盗伺昏黒聮翻各飞扬武侯当此时龙卧独摧藏掉头梁甫吟羞与衆争光邂逅得所从幅巾起南阳﨑岖巴汉间屡以弱攻强晖晖若长庚孤出照一方势欲起六龙东回岀扶桑惜哉沦中路怨者爲悲伤竖子祖余䇿犹能走强梁读墨谁爲尧舜徒孔子而巳矣人皆是尧舜未必知孔子伯夷不辱身栁下援而止孔子尚有言我则异于是兼爱爲无父排斥固其理孔墨必相用自古宁有此退之嘲鲁连顾未知之耳如何蔽于斯独有见于彼凢人工自私翟也信竒伟惜乎不见正遂与中庸诡退之醇孟轲而駮荀杨氏至其趣舎间亦又蔽于巳化而不自知此语孰云俚咏言以自警吾诗非好诋读秦汉间事秦徴天下材入作阿房宫宫成非一木山谷爲穷空子羽一炬火骊山三月红能令扫地尽岂但焚人功幽谷引云翳翳兮谷之幽天将雨我兮田者之稠有绳于防兮有畚于沟我公不岀兮谁省吾忧日晖晖兮山之下岁则熟兮收者橆吾收满车兮弃者满筥谁吾与乐兮我公燕语山有木兮谷有泉公与客兮醉其间芳可搴兮甘可漱无壮无稺兮环公以笑公归而醉兮人则喜公好我州兮殆其肯止公归不醉兮我之忧岂其不怿兮将舎吾州公一朝兮去我我岁岁兮来游亭兮使勿毁以慰吾兮岁歳之愁明妃曲二首明妃初岀汉宫时泪湿春风鬓脚垂低佪顾影无颜色尚得君王不自持归来却怪丹青手入眼平生几曾有意态由来画不成当时枉杀毛延寿一去心知更不归可怜着尽汉宫衣寄声欲问塞南事只有年年鸿鴈飞家人万里传消息好在氊城莫相忆君不见咫尺长门闭阿娇人生失意无南北二明妃初嫁与胡儿氊车百两皆胡姬含情欲说独无处传与琵琶心自知黄金捍拨春风手弹看飞鸿劝胡酒汉宫侍女暗垂泪沙上行人却回首汉恩自浅胡自深人生乐在相知心可怜青冡巳芜没尚有哀絃留至今桃源行望夷宫中鹿爲马秦人半死长城下避时不独商山翁亦有桃源种桃者此来种桃经几春採花食实枝爲薪儿孙生长与世隔虽有父子无君臣渔郞漾舟迷逺近花间相见因相问世上那知古有秦山中岂料今爲晋闻道长安吹战尘春风回首一霑巾重蕐一去宁复得天下纷纷经几秦食黍行周公兄弟相杀戮李斯父子夷三族富贵常多患祸婴贫贱亦复难爲情身随衣食南与北至亲安能常在侧谓言黍熟同一炊欻见陇上黄离离游人中道忽不返从此食黍还心悲叹息行官驱群囚入市门妻子恸哭白日昏市人相与说囚事破家劫钱何处村朝廷法令亦寛大汝辠当死谁云冤路傍年少叹息汝正观元元之子孙送春武陵山下朝买船风吹宿雾山花鲜万家笑语横青天绮䆫罗幕舞婵姢小鬟折花叩船舷玉琖冩酒醻金钱朱甍飞动浮云巘天外筦箫来宛转断桥人行夕阳路楼观瑠璃影中见酡颜未分骅骝催烛入坐客犹徘徊岂知阊阖门边住春尽不见芳菲开日月纷纷车走坂少年意气何由挽洞庭浪与天地白尘昬万里东浮眼黒貂裘敝归几时相见绿树啼黄鹂荣蕐俯仰忧患随命驾吾与高人期兼并三代子百姓公私无异财人主擅操柄如天持斗魁赋予皆自我兼幷乃姦回姦回法有诛势亦无自来后世始倒持黔首遂难裁秦王不知此更筑怀清台礼义日巳偷圣经久堙埃法尚有存者欲言时所咍俗吏不知方掊克乃爲材俗儒不知变兼并可无摧利孔至百岀小人私阖𨳩有司与之争民愈可怜哉临川先生文集卷第四临川先生文集临川先生文集卷第五临川先生文集卷第五古诗和呉御史汴渠酬王詹叔奉使江南访茶利害酬王伯虎荅虞醇翁送潮州吕使君寄曽子固二首虎图次韵信都公石枕蕲簟和呉沖卿雪和沖卿雪诗并示持国送石赓归宁送张拱微出都寄题睡轩沖卿席上得作字塞翁行白沟行河间陈桥澶州和呉御史汴渠郑国欲弊秦渠成秦富彊本始意巳陋末流功更长维汴亦如此浚源在淫荒归作万世利谁能弛其防夷门筑天都横带国之阳漕引天下半岂云独荆扬货入空外府租输陈太仓东南一百年寡老无残粻自宜富京师乃亦窘盖藏征求过夙昔机巧到莛芒御史闵其然志欲穷舟航此言信有激此水存何伤救世讵无术习传自先王念非老经纶岂易识其方我懒不足数君材仍自强他日听施设无乃弃篇章酬王詹叔奉使江南访茶利害余闻古之人措法贻厥后命官惟贤材职事又习狃止能权轻重王府则多有岂尝㩁其子而爲民父母当时所经营今十巳毁九其一虽幸在漂揺亦将朽公卿患才难州县固多苟诏令虽数下纷纷谁与守官居甚传舎位以声势受旣不责施爲安能辨贤不区区欲捄弊万谤不容口天下大安危谁当执其咎劳心适有罪养誉终天丑岂惟祖子孙敎戒及朋友贵者大其领诗人歌四牡至尊空独忧不敢乐饮酒哿矣富阡陌哀哉此无糗郷闾人所怀今或弃而走岂无济时术使尔安畎畒故今二三公戮力思矫揉永惟东南害茶法盖其首私藏与窃贩犴狱常纷紏输将一不足徃徃死鞭杻贩陈彼杂恶强卖曾非诱巳云困关市且复搔林薮将更百年弊谓民知可否岀节付羣材询谋欲经乆朝廷每若此自可跻仁寿因知从今始渐欲人财阜吾宗恢竒士选使自朝右聦明谅多得爲上归析剖王程虽薄遽邦法难卤莽愿君博谘诹无择壮与耈余知茶山民不必生皆厚独当征求任尚恐难措手孔称均无贫此语今可取譬欲轻万钧当令衆人负强言岂冝当聊用报琼玖酬王伯虎吾闻人之初好恶尚无朕帝与凿耳目贤愚遂殊品尔来百千年转化薄愈甚父翁相贩卖浮诈谁能审雎盱猴缨冠狼籍䑕穴寝沧海恐值到谁论鱼鼈淰鸮声虽云恶革去在食葚嗟谁职敎化独使此风稔恬观不知救坐费太官廪予生少而戆好古乃天禀念此俗衰坏何甞敢安枕有时不能平悲咤失食饮唯子同我病亦或涕沾祍谓子可告语密以诗来谂烂然辞满𥿄秋水濯新锦穷观何拳拳静念复凛凛贱贫欲救世无宁犹拾沈说穷且版筑尹屈唯烹饪逢时岂遽废避俗聊湏噤徂年幸未暮此意可勤恁荅虞醇翁辍学以从仕仕非吾本谋欲归谅不能非敢忘林丘临餐耻苟得兾以尽心醻万事等画墁虽勤亦何妆扬扬古之人彼职乃无忧感子抚我厚欲言秪慙羞送潮州吕使君韩君揭阳居戚嗟与死隣吕使揭阳去笑谈面生春当复进赵子诗书相讨论不必移鳄鱼诡怪以疑民有若大顚者高材能动人亦勿与爲礼听之汨彛伦同朝叙朋友异姓接婚姻恩义乃独厚怀哉余所陈寄曾子固二首严严中天阁蔼蔼层云树爲子望江南蔽亏无行路平生湖海士心迹非无素老矣不自知低佪如有慕伤怀西风起心与河汉注哀鸿相随飞去我终不顾二崔嵬天门山江水遶其下寒渠巳胶舟欲徃岂无马时恩缪拘缀私养难乞假低佪适爲此含忧何时写吾能好谅直世或非诡诈安得有一㕓相随问耕者虎图壮哉非罴亦非貙目光夹镜当坐隅横行妥尾不畏逐顾盻欲去仍踌躇卒然我见心爲动熟视稍稍摩其须固知画者巧爲此此物安肯来庭除想当槃礴欲画时睥睨衆史如庸奴神闲意定始一扫功与造化论锱铢悲风䬃䬃吹黄芦上有寒雀惊相唿槎牙死树鸣老乌向之俛噣如哺鶵山墙野壁黄昏后冯妇遥看亦下车次韵信都公石枕蕲簟端溪琢枕緑玉色蕲水织簟黄金纹翰林所寳此两物笑视金玉如浮云都城六月招客语地上赤日流黄尘烛龙中天进无力客主歊然各疲剧形骸直欲坐弃忘冠带安能强修饰恃公寛贷更不疑箕倨岂复论官职笛材平莹家故藏砚璞拗清此新得扫除堂屋就隂翳公不自眠分与客知公用意毎如此眞能与物同其适岂比法曹空自私却愿天日长炎赫公才卓荦人所惊乆矣四海流声名天方选取欲扶世岂特使以文章鸣深探力取常不寐思以正议排纵横奈何甘心一榻上欲卧颍尾爲絜清贤愚劳佚非一轨顾我病昬惟未死心于万事乆翛然身寄一官眞偶尔便当买宅归偃休白髪溪山如愿始看公勠力就太平却上青天跨箕尾和吴沖卿雪阳回力犹邅隂合势方巩塡空忽汗漫造物谁怂慂轻于擘絮纷细若吹毛氄云连画巳瞀风助宵仍汹凭陵虽一时变态亦千种帘深卷或避戸隘关犹拥滔天有冻浪匝地无荒陇飞扬类挟富委翳等辞宠穿幽偶相重值险辄孤耸积惨㑹将舒群轻那乆重纷华始满眼消释不旋踵藁树散飞花空檐落县湩还当困炎热以此涤烦壅共约市南人收藏不爲冗和沖卿雪诗并示持国地卷江海浮天吹河汉涌北风散作花巧丽世无种霾昬得照曜尘滓归掩拥荒林无空枝幽瓦有髙陇分才一毛细聚或千钧重飞飏窥巳眩摧压听还兇渔舟平系舷樵屩没归踵空令物象莹岂免川涂壅争光姮娥妬失色羲和恐赖逢阳气烝转作水波溶舞庭称贺严扫路传唿宠冲游谢壮少避卧甘闲冗呉侯絶俗唱韩子当敌勇胜负观两豪吾衰但隂拱送石赓归宁虚名误长者邂逅肯经过所操十余篇浩荡决江河侧身朝市间乐少悲慙多文章旧所好乆巳废吟哦开编喜有得一读瘳沉痾裹饭北城隂永怀从晤歌又欲及岁晩空堂扫丝窠稍岀平生言道艺相琢磨忽随鴈南飞当此叶辞柯去去棃岭髙想见青坡陀黄花一杯酒爲寿乐如何微诗等瓦砾持用报隋和送张拱微岀都归卧不自得出门无所投独㝷城隅水送子因逺游荒林缠悲风惨惨吹駞裘捉手共笑语顾瞻中河舟嗟人皆行乐而我方坐愁肠胃绕钟山形骸空此留念始读诗书岂非亦有求一来裹青衫触事自悔尤误爲世所容荣禄今白头塞责以区区一毛施万牛不足助时治但爲故人羞寛恩许自劾终欲东南流子今渉冬江舩必泊蔡洲寄声冶城人爲我问一丘寄题睡轩刘侯少忼慨天马脱羁一官不得意州县老委蛇新居当中条墙屋稍补治䟽轩以睡名从我逺求诗朝廷法令具百吏但循持又况佐小邑有才安所施赋租如簿领狱讼了鞭笞翛然卽髙枕于此乐可知王官有空谷隐者常栖迟拂榻梦其人亦足慰所思嗟予乆留连窃食坐无爲浩歌临西风更欲徃从之沖卿席上得作字咨予乏时才始愿乃丘壑强走十五年朱颜巳非昨低回大梁下屡叹风沙恶所欣同舎郎诱我文义博古声无慆淫眞味有淡泊追攀风月乆貌简非心略君恩忽推徙所望颇乖错尚怜得经过未比参辰各留连惜余景从子至日落明灯照亲友环坐倾杯杓别离寛后悲笑语尽今乐论诗知不如兴至亦同作塞翁行塞翁少小垄上锄塞翁老来能捕鱼鱼长如人水满眼桑柘死尽生芙蕖汉家新堤广能筑胡儿壮马休南牧北风卷却波浪声秪放田车行轣辘白沟行白沟河邉蕃塞地送迎蕃使年年事蕃使常来射狐兔汉兵不道传烽燧万里鉏耰接塞垣幽燕桑叶暗川原棘门㶚上徒儿戏李牧廉颇莫更论河间北行出河间千岁想贤王胡麻生蓬中诘曲终自伤好德尚如此恃材宜见戕乃知隂自脩彼不爲倾商区区三世家庙册富文章教子以空言得祚果不良陈桥走马黄昏渡河水夜争归路春风里指点韦城太白高投鞭日午陈桥市杨柳初回陌上尘烟脂洗岀杏花匀纷纷塞路堪追惜失却新年一半春澶州去都二百四十里河流中间两城峙南城草草不受兵北城楼橹如邉城城中老人爲予语契丹此地经钞虏黄屋亲乗矢石间胡马欲踏河氷渡天发一矢胡无酋河氷亦破沙水流欢盟从此至今日丞相莱公功第一临川先生文集卷第五临川先生文集临川先生文集卷第六临川先生文集卷第六古诗北客置酒奉使道中寄育王山长老常坦送李屯田守桂阳二首送吴仲庶出守潭州杂咏三首卽事三首送郑收熊归闽寄二弟时往临川李氏沅江书堂休假大佛寺别谢师宰解使事泊棠隂时三弟皆在京师二首骅骝寄朱氏妹赠陈景初赠张康送程公辟守洪州鳯凰山梦中作彭蠡牛渚东门和王微之登髙斋三首北客置酒紫衣操鼎置客前巾鞴稻飰随梁饘引刀取肉割啖客银盘擘臑薧与鲜殷勤劝侑邀一饱卷牲归馆觞更传山𬞞野果杂饴蜜獾脯豕腊加炰煎酒酣衆史稍欲起小胡捽耳争留连爲胡止饮且少安一杯相属非偶然奉使道中寄育王山长老常坦道人少贾海上游海舶破散身沈浮抱金满箧人所寄吹簸偶得还中州赢身归金不受报秖取斗酒相献酬欢娱慈母终一世脱弃妻子藏巖幽苍烟寥寥池水漫白玉菡蓞吹髙秋夜燃栢子煑山药忆此东望无时休塞垣春枯积雪熘沙砾盛怒黄云愁五更匹马随鴈起想见鄮郭花今稠百年夸夺终一丘世上满眼眞悠悠寄声万里心绸缪莫道异趣无相求送李屯田守桂阳二首泊船香炉峯始与子相识寄书䢴江上诒我峯下石縁以湘水竹擕持与南北永怀故人欢不愿百金易竹枯归樵苏石烂弃沙砾夷门得邂逅緑发皆半白追思少时事俛仰如一夕老矣无所爲空知念畴昔常思一杯酒要子相解释岀门事纷纷归卧意还闻当上湓水持诏守岭阨方爲万里别执手先惨戚兹游信浩荡山水多所得爲我谢香炉风尘毎相忆二苍黄离家问南北中路思归归不得风涛何处不惊人雨雪前村更欺客旧交旌斾此盘桓见我卽令儿解鞍荒山乐官歌舞拙提壷沽酒聊一欢行藏欲语眉不展互叹别离心缱绻行年半百劳如此南畞催耕未宜晚送吴仲庶出守潭州吴公治河南名岀汉廷右髙才有公孙相望千岁后平明省门开吏接堂上肘指撝谈笑间静若在林薮连墙画山水隐几诗千首浩然江湖思果得东南守传鼓上清湘旌旗蔽牛斗方今河南治复在荆人口自古楚有材酃渌多美酒不知樽前客更得贾生否雑咏三首怀王自堕马贾傅至死悲古人事一职岂敢苟然爲哭死非爲生吾心良不欺滔滔声利间绛灌亦何知二先生善鼓瑟齐国好吹竽操竽入齐人雅郑亦复殊岂不得禄赐归卧自欷歔寥寥朱丝絃老矣谁与娱三商阳杀三人毎辄不忍视亦云食君食报礼当如此波澜吹九州金石安得止永怀南山阿慷慨中夜起卽事三首我起影亦起我留影逡巡我意不在影影长随我身交游义相好骨肉情相亲如何有乖睽不得同苦辛二昏昏白日卧皎皎中夜愁明月入枕席凉风动衾帱蛬蝉相鸣悲上下无时休徒能感我耳顾尔安知秋三日月随天旋疾迟与天谋寒暑自有常不顾万物求蜉蝣蔽朝夕蟪蛄疑春秋眇眇上古历回环今几周送郑叔熊归闽郑子喜论兵魁然万人敌甞持一尺箠跨马河南北方今边利害口手能讲画疑师糓城翁方略巳自得天兵卷甲老壮士不肉食低佪向诗书文字锐镌刻科名又龃龉弃置非人力黄尘彫罽裘逆旅同偪仄秋风吹残汴霰雪巳惊客浩歌随东舟别我无惨恻闽生今好游往往老妻息南陔子所慕天命岂终塞寄二弟时往临川萧条冬风髙吹我冠上霜我行歳巳寒悲汝道路长持以犬马心千里不得将使汝身百忧辛苦冒川梁青灯照诗书仰屋涕数行不有亲戚思讵知远游伤李氏沅江书堂沅江水有梁与罾沅田树桑可𧖟耕君于其间耻射利独岸清泚留朱甍诗书当前日开阖冠带满坐相逢迎勉求髙论出施设无以私智爲公卿休假大佛寺罢惫得休假衣冠倦趋翔挟书聊自娱解带寺东廊六龙髙徘徊光景在我裳冬屋稍暄暖病身更强梁从我有不思舍我有不忘问谁可与言擕手此徜徉婉婉吾所爱新居乃邻墙寄声能来游维用写愁肠别谢师宰阊阖城西地如水鸡鸣黄尘波浪起穷年一马望扶桑东得省门身辄止簿书期㑹老纷纷邂逅论心喜有君数日未多还舍我相看愁思乱于云解使事泊棠隂时三弟皆在京师二首始吾泊棠隂三子不在舟今当舍之去三子还逺游茫然千里水今见荻花洲俛仰换春冬纷纷空百忧怀哉山川异往矣霰雪稠登高一涕泗寄此寒江流二泊船棠隂下滩水清且浅回首望孤城浮云一何缅乆留非吾意欲去犹缱绻驰心故人侧一望三四反萧萧东堂竹异日留息偃无恩𬒳南国疑此行当翦骅骝龙德不可系变化谁能谋骅骝亦骏物卓荦地上游怒行追疾风忽忽跨九州辙迹古所到山川略能周鸿蒙无人梯沆漭遶天浮巉巖抜青㝠仙圣所止留欲往辄不能视龙乃知羞寄朱氏妹昔来髙邮居我始得朱子从容谈笑间巳足见竒伟行㝷城隂田坐钓渠下沚归来同食眠左右皆图史入视尔诸㓜欢言亦多祉当时独张倩逺在庐山趾沈君未言昏名巳习吾耳安知十年来乖隔非愿始相逢辄念逺悲咤多于喜今兹岂人力所念皆聚此诸甥昔未有满眼秀而美低佪吾亲侧亦足慰劳止嗟予迫时恩一传日千里尓舟亦巳戒五两翩然起萧萧东南县望尔何时巳空知梦爲鱼逆上西安水赠陈君景初吾甞竒华佗肠胃眞割剖神膏旣傅之顷刻活残朽昔闻今则信絶伎世甞有堂堂颍川士察脉极渊薮珍丸起病瘠鲙虫随泄呕挛足四五年下针使之走一言傥不合万金莫可诱又复能赋诗往往吹琼玖卷纸夸速成语怪若神授名声动京洛踪迹晦莨莠相逢但长啸遇饮辄掩口独醒竟何如无乃寡俗偶顾非避世翁疑是壁中叟安得斯人术付之经国手赠张康昔在历阳时得子初江津手中紫团参一饮寛吾亲舍舟城南居杖屦日相因百口代起伏呻唿聒比邻叩门或夜半屡费药物珍欲报恨不得肠胃盘车轮今逢又坎坷令子驰风尘顚倒车马间起先冰雪晨嗟我十五年得禄尚辞贫所读漫累车岂能苏一人无求愧子义有施慙子仁逝将收桑榆邀子寂寞濵送程公辟守洪州画船挿帜揺秋光鸣铙传鼔水洋洋豫章太守吴郡郎行指斗牛先过鄕鄕人岀郭航酒浆炰鼈鲙鱼炊稻粱芡头肥大菱腰长釂醻喧唿坐满牀怪君三年寓瞿塘又驱传马登大行缨旄脱尽归大粱飜然出走天南疆九江左投贡与章扬澜吹漂浩无旁老蛟戏水风助狂盘涡忽坼千丈强君闻此语悲慨慷迎吏乃前持一觞鄙州历选多儁良鎭橅时有诸侯王拂天髙阁朱鸟翔西山蟠绕鳞鬛苍下视城堑眞金汤雄楼杰屋郁相望中戸尚有千金藏漂田种秔出穰穰沉檀珠犀杂万商大舟如山起牙樯输泻交广流荆扬轻裙利屣列名倡春风蹋謡能断肠平湖湾坞烟渺茫树石珍怪花草香幽处往往闻笙簧地灵人秀古所臧胜兵可使酒可甞十州将吏随低昻谈笑指麾回雨旸非君才髙力方刚岂得跨有此一方无爲听客欲霑裳使君谢吏趣治装我行乐矣未渠央凤凰山驱马信所适落日望九州青山满天地何往爲吾丘贫贱身秖辱富贵道足羞渉世谅如此惜哉去无由梦中作青门道北云爲屋大垆贮酒千万斛独龙注雨如车轴不畏不售畏不续彭蠡茫茫彭蠡春无地白浪春风湿天际东西捩柂万舟回千歳老蛟时岀戏少年轻事鎭南来水怒如山帆正开中流蜿蜒见嵴尾观者胆堕予方咍衣冠今日龙山路庙下沽酒山前住老矣安能学佽飞买田欲弃江湖去牛渚历阳之南有牛渚一风微吹万舟阻华戎蛮蜀支百川合爲大江神所躔山盘水怒不得泄到此乃有无穷渊朱衣乗车作官府操制生杀非无权隂灵祕怪不欲露燬犀得祸岂偶然东门东门白下亭摧甓蔓寒葩浅沙杙素舸一水宛秋蛇渔商数十室门巷隐桑麻翰林谪仙人往歳酒姥家调笑此水上能歌扬白花杨花飞白雪枝褭緑烟斜舞袖卷烟雪绮裘明紫霞风流翳蓬颗故地使人嗟迢迢陌头青空复可藏鵶和王微之登髙斋三首寒云沈屯白日埋河汉荡坼天如簁衡门兼旬限泥潦卧听窾木鸣相挨萧辰忽扫纎翳尽北岭初岀青嵬嵬微之新诗动我目烂若火齐金盘堆想擕诸彦眺平野髙论历诋秦以来觥船淋浪始快意忽忆归云胡爲哉念君少壮辍游衍发挥春秋名玉杯书成不得断国论但此空语传八垓登临兴罢因感触更欲逺引追宗雷君知富贵亦何有謟誉未足偿讥排风豪雨横费调爕坐使髪背爲黄台留賔往往夜参半虽有罇爼无由开江南佳丽非一日况乃故园名池台能招过客饮文字山水又足供欢咍剰留官屋贮酒母取醉不竭当如淮二六朝人物随烟埃金舆玉几安在哉钟山石城巳寂寞秖见江水云端来百年故老有存者尚忆世宗初伐淮魏王兵马接踵出旗纛千里相搪挨当时谋臣非不衆上国㧞取多陪台龙腾九天跨四海一水欲阻爲可咍降王北归楼殿坼弃屋尚鎻残金堆神灵变化自眞主将帅何力求公台山川清明草木静天地不复屯云雷使君登髙访古昔伤此陈迹聊持杯因留嘉客坐披写酃渌笑语倾如簁酒酣重惜功业晩老矣万卷徒兼该攒峰列壑动归兴忧端落笔何崔嵬余年无欢易感激亦愧庄叟能安排青灯明灭照不寐但把君诗阖且开三干戈六代战血埋双阙尚指山崔嵬当时君臣但儿戏把酒空劝长星杯临春美女闭黄壤玉枝自蘂繁如堆后庭新声散樵牧兴废倐忽何其哀咸阳龙移九州坼遗种变化唿风雷萧条中原砀无水崛强又此凭江淮广陵衣冠扫地去穿筑陇畞爲池台吴侬倾家助经始尺土不借秦人簁珠犀磊落万艘入金璧照耀千门开建隆天飞跨两海南发交广东温台中间嶪嶪地无几欲乆割据诚难哉灵旗指麾尽貔虎谈笑力可南山排楼船蔽川莫敢动扶伏但有谋臣来百年沧洲自潮汐事徃不与波争回黄云荒城失苑路白草废畤空坛垓使君新篇韵险絶登眺感悼随嘲咍嗟予愁惫气巳竭对垒毎欲相劘挨挥毫更想能一战数窘乃见诗人才临川先生文集卷第六临川先生文集临川先生文集卷第七临川先生文集卷第七古诗董伯懿示裴晋公平淮右题名碑诗用其韵和酬用王微之韵和酬即事书怀和仲求即席分题得庶字出巩县书任村马铺葛藴作巫山髙爱其飘逸困亦作两篇西风乆雨和王胜之雪霁借马入省和吴冲卿鵶鸣树石屏送李宣叔倅漳州送裴如晦宰吴江韩持国从富并州辟寄吴冲卿韩持国见访思王逢原登景德塔和刘贡甫燕集之作寄王逢原寄正之思古惜日送裴如晦即席分题三首董伯懿示裴晋公平淮右题名碑诗用其韵和酬元和伐蔡何危哉朝廷百口无一谐盗伤中丞偶不死利劒白日投天街裹疮入相议军旅国火一再更檀槐上前慷慨语发涕誓岀按抚除睽乖指撝光颜战洄曲阚如怒虎搏虺豺愬能捕虏取肝鬲护送密乞完形骸笞兵夜半投死地雪湿不敢燃薪䕸空城竖子巳可缚中使尚作嗁儿哇退之道此尤儁伟当镂玉牒东燔柴欲编诗书播后嗣笔墨虽巧终类俳唐从天宝运中圯廊庙往往非忠佳诸矦纵横代割据疆土岂得无离德宗末年惩战祸一矢不试尘蒙靫宪皇初起衆未信意欲立扫除昬霾追还清明救薄蚀屡勑主府拘穷蛙王师伤夷征赋窘千里亦忌毫釐差小夫偷安自非计长者逺虑或可怀桓桓晋公忠且壮时命适与功名偕是非末世主成败烜赫今古谁讥排贤哉韦纯议北赦仓卒两伐尤难皆重华声明弥万国服苗干羽舞两阶宣王侧身内脩政常德立武能平淮昔人经纶初若缓欲弃此道非吾侪千秋事徃踪迹在岳石𣢾记如湘崖文严字丽皆可喜黄埃蔽没苍藓埋当时将佐尽豪杰想此兵祷陪祠斋君曽西迁爲拓本濡麝割蜜亲劘揩新篇波澜特浩荡把卷熟读迷津涯襃贤乐善自爲美当挂庙壁爲诗牌用王微之韵和酬即事书怀秦惜逝者耋晋嘉良大休古人皆好乐哀此歳月遒嗟我抱愁毒残年自覊囚但爲兔得蹄非复天上鸥虽知林塘美欲往辄回辀名园一散䇿笑语随觥筹探题遶梅花髙咏接应刘宿雨洗荒壍寒蛟沈老湫㳂洄信画舸归路子城幽冬风不改緑忽见新阳浮欢事去如梦嘉时念难留明发得君句谓将续前游语我饮倡乐不如诗献酬淮洲秦钟鼛雅刺德不犹文墨有眞趣荒淫何足收来篇信时女窈窕衆所求兹理傥可谐华簮爲君抽和仲求即席分题得庶字刀笔漫无营图书纷不御平生擕手人邂逅赏心处名卿邵朱邑肤使超严助都官富篇章博士熟经据岂特好微言又多知大虑从容故天幸倜傥尽人誉千艘来交荆万舸去扬豫良无此嘉客式饮吾所庶岀巩县昭陵落月烟雾昬篝火度谷行山根投鞭委辔渉数村寤出巩县城东门向来宫阙不可见但有洛水流浑浑书任村马铺儿童系马黄河曲近岸河流如可掬任村炊米朝食鱼日暮荥阳驿中宿投老经过身独在当时洲渚今平陆秫黍冥㝠十数家仰视荒蹊但乔木冰盘美客自知起看白水还东驰尔来百口皆年少归与何人共此悲葛藴作巫山髙爱其飘逸因亦作两篇巫山髙十二峯上有徃来飘忽之猨猱下有出没瀺灂之蛟龙中有倚薄缥缈之神宫神人处子冰雪容吸风饮露虚无中千岁寂寞无人逢邂逅乃与襄王通丹崖碧嶂深重重白月如日明房㰍象牀玉几来自从锦屏翠幔金芙蓉阳台美人多楚语秪有纎腰能楚舞争吹凤管鸣鼍鼓那知襄王梦时事但见朝朝暮暮长云雨二巫山髙偃薄江水之滔滔水于天下实至险山亦起伏爲波涛其巓㝠㝠不可见崖岸斗絶悲猨猱赤枫青栎生满谷山鬼白日樵人遭窈窕阳台彼神女朝朝暮暮能云雨以云爲衣月爲禇乗光服暗无留阻崑崙曽城道可取方丈蓬莱多伴侣块独守此嗟何求况乃低佪梦中语西风少年不知秋喜闻西风生老大多感伤畏此蟋蟀鸣况乃舍亲友抱病独逺行中夜卧不周恻恻感我情起视天正黒弱云乱纵横似有霰雪飘不复星斗明时节忽如此重令壮心惊谅无同忧人樽酒安可倾乆雨煤炲着天无寸空白沫上岸吹鱼龙羲和推车岀不得河伯欲取山爲宫城门昼开眠百贾饥孙得糟夜哺翁老人惯事少所怪看屋箕踞歌南风和王胜之雪霁借马入省泥水塡马不受辙瓦雪得火犹藏沟宿雾纷纷度城阙朔气凛凛吹衣裘穷阎闭门无一客剥啄惊我有前驺强随传唿出屋去鼻息冻合髭缪缪投缰马鬣任欹侧欲出操箠手还抽行思江南悲故事溪谷冬暖花常流前年腊归三见白霁色岭上班班留杖藜此时将邑子登眺置酒身优游岂如都城今日事秖恐一蹶爲亲忧因知田里驾款叚昔人岂即非良谋君家洛阳名实大谈笑枯藁回春柔平生意气故应在白髪未敢相㝷求从容退食想佳节岂无歌声相献酬奈何亦作苦寒调叹息朝夕无骅骝超然遂有江湖意满纸爲我书穷愁相如正应居客右子路且莫乗桴浮和吴冲卿鵶鸣树石屏寒林昏鵶相与还下有跋石苍孱颜曾于古图见髣髴巳怪刀笔非人间君家石屏谁爲写古图所传无似者鵶飞历乱止且鸣林叶惨惨风烟生髙斋日午坐中见意似落日空上行君诗雄盛付君手云此非人乃天巧嗟哉浑沌死干坤至造作万物丑妍巨细各有理问此谁主何其精恢竒谲诡多可喜人于其间乃复雕鑱刻画出智力欲与造化追相倾拙者婆娑尚欲奋工者固巳穷夸矜吾观鬼神独与人意异虽有至巧无所争所以虢山间埋没此寳千万岁不爲见者惊吾又以此知妙伟之作不在百世后造始乃与元气并画工粉墨非不好岁乆剥烂空留名能从太古到今日独此不朽由天成世人尚竒轻货力山珍海怪採掇今欲索此屏后岀爲君得胡贾欲价着不识吾知金帛不足论当与君诗两相直送李宣叔倅漳州关山到漳穷地与南越错山川郁雾毒瘴疠春冬作荒茅篁竹闲蔽亏有城郭居人特鲜少市井宜萧索野花开无时蛮酒持可酌穷年不用客谁与分杯杓朝廷尚贤俊磊砢充台阁君能喜节行文艺又该博超然万里去识者爲不乐予闻君子居自可救民瘼苟能御外物得地无美恶似闻最南方北客今勿药林麓换风气兽虵凋毒蠚如漳犹近州气冷又销铄珍足海物味其厚不爲薄章举马甲柱固巳轻羊酪蕉黄荔子丹又胜楂梨酢逢衣比多士往往在丘壑从容与笑语岂不慰寂寞太守好觞咏嘉賔应在幕想即有新诗流传至京洛送裴如晦宰吴江霜泽与天杳旁临无限情他时散发处最爱垂虹亭飘然平生游舍我戴吴星欲徃独不得都门看扬舲到县问疾苦爲子求所经当知耕牧地往往茭蒲靑三江断其二洚水何由宁微子好古者此歌尚谁听韩持国从富并州辟韩侯氷玉人不可尘土杂官虽衆俊后名字乆訇磕并州天下望抚士威爱惬千金弃不惜賔客常满合遥闻余风髙爲子置一榻亲交西门饯百马骄雑沓子材宜用世谈者爲呜唈矧今名主人气力足呵欱推贤爲时辅势若朽易拉㑹当荐还朝立子在阊阖惜哉秣骐骥赋以升龠合咨予栖栖者气象巳摧塌他年佐方州说将尚不纳况于声势尊岂易取酬荅有如持寸莛未足感鞺鞳顾于山水闲意愿多所合匡庐与韶石少小巳甞蹋风游㑹稽春雪宿天柱腊淮湖江海上惯食虾蟹蛤西南穷岷嶓东北尽济漯身虽未甞历魂梦巳稠沓荆溪最所爱映烛多庙塔溪果点丹漆溪花团绣罨扁舟信所过行不废樽榼一从舍之去霜雪行满颌思之不能寐蹙若䖟蚋噆方将筑其濵毕景谢噂安能孤此意顚倒就衰飒唯子余所向嗜好此鹣鲽何时归相过游屐尚可蜡寄吴沖卿物变极万殊心通才一曲读书谓巳多抚事知不足与君语承华念此非不夙恨无数顷田归耕使成熟当官拙自计易用忤流俗穷年走区区得谤大于屋归来污省舎又继故人躅相逢秖数歩吏桉常塡目切磋非无伤阻濶嗟何速孤危失所助把卷常恨独虚名终自误谬恩何见蹙清明有冲卿奥美如晦叔时谓当选升屈指尚五六揆才最不称饕宠宁无恧殷勤故人书纸尾又见朂君虽好德言我自望忠告易称动不括传论大明服进爲非成材罪恐不容赎岁残东风生陜树尘翳麴何縁一杯酒谈笑相追逐韩持国见访余生非匏瓜于世不无求弱力惮耕稼衣食当周流起家始二十南北今白头愁伤意巳败罢病恐难瘳江湖把一节屡乞东南州治民岂吾能闲僻庶可偷谬恩当徂冬黾勉始今秋岂敢事髙蹇茫然乖本谋抚心私自怜仰屋窃叹愀强骑黄饥马欲语将谁投赖此城下宅数蒙故人留揽衣坐中庭仰视白云浮白云御西风一一向沧洲安得两黄鹄跨之与云游思王逢原自吾失逢原触事輙愁思岂独爲故人抚心良自悲我善孰相我孰知我瑕疵我思谁能谋我语听者谁朝出一马驱暝归一马驰驰驱不自得谈笑强追随仰屋卧太息起行涕淋漓念子冡上土草茅巳纷披婉婉妇且少茕茕一女婺矛牙髙义动闾里尚闻致财赀嗟我衣冠朝略能具饘糜葬祭无所助哀颜亦何施闻妇欲北返跋予常望之寒汴巳闭口此行又参差又说当产子产子知何时贤者宜有后固当梦熊罴天方不可恃我愿适在兹我疲学更误与世不相宜宿昔心巳许同冈结茅茨此事今巳矣巳矣尚谁知渺渺江与潭茫茫山与陂安能乆窃食终负故人期登景德塔放身千仞高北望太行山巴屋如螘冡蔽亏尘雾间念此屋中人当复几人闲鸡鸣起四散暮夜相与还物物各自我谁爲贤与顽贱气即易凌贵气即难攀愧予心未齐俛首一破颜和刘贡甫燕集之作冯侯天马壮不羁韩侯白鹭下清池刘侯羽翰秋欲击吴侯葩蕚春争披沈侯玉雪照人洁萧洒巳见江湖姿唯予貌丑骇公等自镜亦正如蒙倛忘形论交喜有得杯酒邂逅今良时心亲不复异新旧便脱巾屦相谐嬉空堂无尘小雨定浓绿翳水浮秋曦高谈四坐扫炎热木末更送凉风吹此欢不尽忽分散明月照屋空参差平明余清在心耳洗我重得刘侯诗刘侯未见闻巳熟吾友称诵多文辞才高意大方用世自有豪俊相攀追咨予后㑹恐不数魂梦久向东南驰何时扁舟却顾我还欲迎子游山陂寄王逢原北风吹云埋九垓草木零落空池台六龙避逃不敢出地上独有寒崔嵬披衣起行愁不惬归坐把卷阖且𨳩永怀古人今巳矣感此近世何爲哉申韩百家爇火起孔子大道寒于灰儒衣纷纷欲满地无复气焰空煤炲力排异端谁助我忆见夫子眞竒材楩柟豫章槩白日秪要匠石聊穿裁我方官拘不得往子有闲暇宜能来晤言相与入圣处一取万古光芒回寄正之少时巳感韩子诗东西南北俱欲往新年尤觉此语悲恨无羽翼超惚恍肺肝欲絶形骸外涕洟自落衣巾上此忧难与丗共知忆子论心更惆怅思古古之士方穷材行巳云贵大臣公听采左右不得蔽或从蒿藜间入据廊庙势小夫不敢望云我非其彚朝游儁者羞暮岀逢者避所以后丗愚人人愿高位惜日白日照四方当在中天留春风地上行当与时周游和气所披拂藁干却湿柔爱欲传万物势难停一州栖栖孔子者惜日此之由不能使此邦利泽施诸侯岂若驾以行使我遇者稠当时三千人齐宋楚陈周小者传吾粗大能传奥幽道散学以圣衆源乃常流吾初如匏瓜彼亦孰知丘唯士欲自逹穷通非外求曁必相天子乃能经九畴行虽耻强勉闭戸非良谋送裵如晦即席分题三首飘然五湖长昨日国子师绿髪约略白青衫欲成缁牵舟推河水去与山水期春风垂虹亭一杯湖上持傲兀何賔客两忘我与而能复记此饮诗成酒淋漓二十月欵水氷问君行何爲行不顾斗米自与五湖期平生湖上游幽事略能知此后君最乐穷年得游嬉彩鲸抗波涛风作麟之而鸣鼓上洞庭笑看红橘垂漠漠大梁下黄沙吹酒旗应怜故人愁回首一相思三邂逅君子堂一杯相与持便应取酩酊万事不足惟平明蔡河风回首成差池独我漫浪者尚得行相追磨刀鲙严冬宿昔少陵诗还当捕鲈鱼载酒与我期甫里松菊盛洞庭柑橘垂文章爲我唱不数陆与皮临川先生文集卷第七临川先生文集临川先生文集卷第八临川先生文集卷第八古诗两马齿俱壮春从沙碛底晨兴望南山结屋山涧曲朝日一㬥背黄菊有至性少狂喜文章三战败不羞少年见青春白日不照物草端无华滋一日不再饭秋枝如残人青青西门槐天下不用车山田乆欲拆圣贤何常施散髪一扁舟道人北山来今日非昨日秋日不可见骐骥在霜野悲哉孔子没秋庭午吏散秋日在梧桐我欲徃沧海前日石上松日出堂上饮两马齿俱壮两马齿俱壮自骄千里材生姿何轩轩或是龙之媒一马立长衢顾影方徘徊一马裂衔辔犇嘶逸风雷立岂饱刍豆恋栈常思廻犇岂欲野龁乆羁羡驽骀两马不同调各爲世所猜问之不能言使我心悠哉春从沙碛底春从沙碛底转上青天际霭霭桑柘墟浮云变姿媚游人出暄暖鸟语辞隂翳心知归有日我亦无愁思所嗟独季子尚客江湖澨万里卜鳯凰飘飘何时至晨兴望南山晨兴望南山不见南山根草树露顚顶樛枝空复繁铜瓶取井水巳至尚余温天风一吹拂的皪成玙璠结屋山涧曲结屋山涧曲挂瓢秋树顚鸣不中律吕时时惊我眠吾儿亦恶聒勠力事弃捐止我爲尔歌不如恣其然狂风动地至万窍各啾喧一瓢虽易除岂在有无间皪皪山下石泠泠手中弦临流写所爱坐听以穷年朝日一㬥背朝日一暴背欣然忘夜寒樵松煑涧水旣食取琴弹弹作南风歌歌罢坐长叹寤彼栖栖者遗世良独难黄菊有至性团团城上日秋至少光辉积隂欲滔天况乃草木微黄菊有至性孤芳犯群威采采霜露闲亦足慰朝饥少狂喜文章少狂喜文章颇复好功名稍知古人心始欲老𧖟耕低佪但志食邂逅亦专城仰慙冥冥士俯愧扰扰甿良夜未遽央青灯数寒更拨书置左右仰屋慨平生三战败不羞三战败不羞一官迁輙喜古人思慰亲愧辱宁在巳于陵避兄食织屦仰妻子恩义有相权洁身非至理少年见青春少年见青春万物皆妩媚身虽不饮酒乐与賔客醉一从鬓上白百不见可喜心肠非故时更觉日月驶闻欢巳倦徃得饱还思睡春归只如梦不复悲憔悴寄言少年子努力作春事亦勿怪衰翁衰强自然异白日不照物白日不照物浮云在寥廓风涛吹黄昏屋瓦更纷泊行观蔡河上负土私力弱隋堤散万家乱若春𧖟箔仍闻决数道且用寛城郭妇子夜号唿西南漫爲壑草端无华滋草端无华滋隂气巳盘固暄妍却如春岁晚曾不窹一裘可以暖贫士终难豫忽忽逺枝空寒虫欲坏戸一日不再饭一日不再饭饭巳八九眠忽忽返照闲顿羸不可迁筋骸徽纒束肺腑鼎铛煎长徃理不惜髙堂思所牵秋枝如残人秋枝如残人颜色先憔悴微寒吹巳空性命一何脆宁当记畴昔葩叶相妩媚岁行谁使然好杀岂天意青青西门槐人情甘阿䛕我独倦请谒尤于权门踈万事亦巳拙平生江湖期梦寐不可遏青青西门槐少解马上暍天下不用车天下不用车人人乗马驰王良虽善御揽辔欲从谁汉武伐大宛杀人若京坻孝文却走马独行先安之万物命在天取舎各有时隂阳更用事冬暖岂所宜卞氏强献玉两刖亦巳痴幸终遇良工巳剖得不疑山田乆欲拆山田乆欲拆秋至尚求雨妇女喜秋凉踏车多笑语朔云卷衆水惨淡吹平楚横陂与直堑疑即没洲渚霍霍反照中散丝鱼几缕鸿蒙不可问且徃知何许欹眠露下舸侧见星月吐龙骨巳呕哑田家眞作苦圣贤何常施圣贤何常施所遇有伸屈曲士守一隅欲以齐万物䘮非不欲富言爲南宫出世无子有子谁敢救其失散髪一扁舟散髪一扁舟夜长眠屡起秋水㵼明河迢迢藕花底爱此露的皪复怜云绮靡谅无与歌絃幽独亦可喜道人北山来道人北山来问松我东冈举手指屋嵴云今如此长开田故岁收种果今年甞告叟去复来耘锄尚康强死狐正首丘游子思故郷嗟我行老矣坟墓安可忘今日非昨日今日非昨日昨日已可思明日异今日如何能勿悲当门五六树上有蝉鸣枝朝听尚壮急暮闻巳衰迟仰看青青叶亦复少华滋万物同一气固知当尔爲我友南山居笑谈解人頥分我秋栢实问言归何时衣冠汚穷尘茍得犹苦饥低佪歳巳晚恐负平生期秋日不可见秋日不可见林端但余黄杖藜思平野俛仰畏无光栗栗涧谷风吹我衣与裳姢姢空山月照我冠上霜骐骥在霜野骐骥在霜野低佪向衰草入枥闻秋风悲鸣思长道黄金作鞭辔粲粲空外好人生贵得意不必恨枯藁悲哉孔子没悲哉孔子没千岁无麒麟蚩蚩尽鉏商此物谁能珍汉武得一角燔烹诬鬼神更以铸黄金传夸后世人秋庭午吏散秋庭午吏散予亦归息偃岂无嘉賔客欲徃心独懒北窓古人篇一读三四反悲哉不蚤计失道行晼晩秋日在梧桐秋日在梧桐转隂如急毂冥㝠蔽中庭下视今可暴髙蝉不复嘒稍得寒鵶宿百遶有衰翁行歌待春緑我欲徃沧海我欲徃沧海客来自河源手探囊中胶救此千载浑我语客徒尔当还治崑崙叹息谢不能相看涕飜盆客止我且徃濯髪扶桑根春风吹我舟万里空目存前日石上松前日石上松斸移沙水际靑靑折钗股俯映幽人砌蟠根今鬯茂落子还苍翠三年一楮叶世事眞期费日出堂上饮日出堂上饮日西未云休主人笑而歌客子叹以愀指此堂上柱始生在巖幽雨露饱所滋凌云亦千秋所託愿求乆何言值君收乃令卑湿地百蚁上穷锼丹靑空外好鎭压巳堪忧爲君重去之不使一蚁留蚁力虽云小能生万蚍蜉又能髙其础不尔继者稠语客且勿然百年等浮沤爲客当酌酒何豫主人谋临川先生文集卷第八临川先生文集临川先生文集卷第九临川先生文集卷第九古诗孔子扬雄二首汉文帝秦始皇韩信叔孙通东方朔扬刘臧仓田单戴不胜陆忠州开元行相送行效张籍隂漫漫行一日归行汴水隂山画虎图杜甫画像吴长文新得颜公坏碑荅扬州刘原甫寄鄂州张使君送元厚之待制知福州悼四明杜醇哭梅圣俞游章义寺饭祈泽寺荅瑞新十逺送文学士倅卭州送宋中道通判洺州送张公仪宰安丰送陈谔送孙长倩归辉州送乔执中秀才归髙邮云山诗送正之孔子圣人道大能亦博学者所得皆秋毫虽传古未有孔子蠛蠓何足知天髙桓魋武叔不量力欲挠一草揺蟠桃颜回巳自不可测至死鑚仰忘身劳扬雄二首子云游天禄华藻锐初学覃思晚有得晦显无适莫寥寥邹鲁后于此归先觉岂甞知符命何苦自投阁长安诸愚儒操行自爲薄谤嘲出异已传载因䟽略孟轲劝伐燕伊尹干说亳叩马触兵锋食牛要禄爵少知羞不爲况彼皆卓荦史官蔽多闻自古喜穿凿二子云平生人莫知知者乃独称其辞今尊子云者皆是得子云心亦无几圣贤树立自有师人知不知无以爲俗人贱今常贵古子云今存谁女数汉文帝轻刑死人衆丧短生者偷仁孝自此薄哀哉不能谋露台惜百金㶚陵无髙丘浅恩施一时长患𬒳九州秦始皇天方猎中原狐兔在所憎伤哉六孱王当此鸟膺搏取巳扫地翰飞尚凭凌游将跨蓬莱以海爲丘陵勒石颂功德群臣助骄矜举世不读易但以刑名称蚩蚩彼少子何用辨坚冰韩信韩信寄食常歉然邂逅漂母能哀怜当时哙等何由伍但有淮隂恶少年谁道萧曹刀笔吏从容一语知人意坛上平明大将旗举军尽惊王不疑捄兵半楚潍半沙从初龙且闻信怯鸿沟天下已横分谈笑重来卷楚氛但以怯名终得羽谁爲孔费两将军叔孙通先生秦博士秦礼颇能熟量主欲有爲两生皆不欲草具一王仪群豪果知肃黄金旣徧赐短衣亦巳续儒术自此凋何爲反初服东方朔平原狂先生隐翳世上尘材多不可数射覆亦絶伦谈辞最诙恠发口如有神以此得亲幸赐子颇不贫金玉本光莹泥沙岂能堙时时一悟主惊动汉庭臣不肯下儿童敢言诋平津何知夷与惠空复忤时人杨刘人各有是非犯时爲患害唯诗以谲谏言者得无悔汾王昔监谤变雅今尚载末俗忌讳繁此理宁复在南山咏种豆议法过四罪玄都戏桃花母子受颠沛疑似巳如此况欲谆谆诲事变故不同杨刘可爲戒臧仓位在万乗师孟轲犹不遇岂云贫与贱世道非吾趣意行天下福事忤由然去命也固有在臧仓汝何与田单愍王万乗齐走死区区燕田单一即墨扫敌如风旋舞鸟恠不测腾牛怒无前飘飖乐毅去磊砢功名传掘葬与劓降论乃愧儒先深诚可奋士王蠋岂非贤戴不胜昔在宋王所皆非薛居州区区一不胜辛苦亦何求怀禄讵有耻知命乃无忧此士自可怜能复识此不陆忠州虞人以士招御者与射比当时尚羞爲况乃天下士英英陆忠州学问辅明智低佪得坎坷勲业终不遂开元行君不闻开元盛天子紏合儁杰披姦猖几年辛苦补四海始得完好无疽疮一朝寄託谁家子威福顚倒那复理那知赤子偏愁毒秖见狂胡仓卒起茫茫孤行西万里偪仄归来竟忧死子孙险不失故物社稷陵夷从此始由来犬羊着冠坐庙堂安得四鄙无豺狼相送行效张籍一车南一车北身世怱怱俱有役忆昔论心两绸缪那知相送不得留但闻马嘶觉巳逺欲望应湏上前坂秋风忽起吹泥尘双目空回不见人隂漫漫行愁云怒风相追逐青山灭没沧江覆少留灯火就空床更听波涛围野屋忆昨踏雪度长安夜宿木瘤还苦寒谁云当春便妍暖十日九八隂漫漫一日归行贱贫奔走食与衣百日奔走一日归平生欢意苦不尽正欲老大相因依空房萧瑟施繐帷青灯半夜哭声稀音容想像今何处地下相逢果是非汴水汴水无情日夜流不肯爲我少淹留相逢故人昨夜去不知今日到何州州州人物不相似处处蝉鸣令客愁可怜南北意不就二十起家今白头隂山画虎图隂山健儿鞭鞚急走势能追北风及逶迤一虎出马前白羽横穿更人立回旗倒㦸四边动抽矢当前放蹄入爪牙蹭蹬不得施碛上流丹看来湿胡天朔漠杀气髙烟云万里埋弓刀穹庐无工可貌此汉使自解丹青包堂上绢素开欲裂一见犹能动毛发低佪使我思古人此地抟兵走戎羯禽逃兽遁亦萧然岂若封疆今晏眠契丹弋猎汉耕作飞将自老南山边还能射虎随少年杜甫画像吾观少陵诗爲与元气侔力能排天斡九地壮颜毅色不可求浩荡八极中生物岂不稠丑妍巨细千万殊竟莫见以何雕锼惜哉命之穷顚倒不见收青衫老更斥饿走半九州瘦妻僵前子仆后攘攘盗贼森戈矛吟哦当此时不废朝廷忧常愿天子圣大臣各伊周宁令吾庐独破受冻死不忍四海寒飕飕伤屯悼屈止一身嗟时之人死所羞所以见公画再拜涕泗流惟公之心古亦少愿起公死从之游吴长文新得颜公坏碑鲁公之书旣絶伦歳乆更爲时所珍荒坛坏冡朽崖屋剥落风雨埋煨尘断碑数尺谁所得点画入纸完如新延陵公子好事者拓取持寄情相亲六书篆籀数变改训诂后世多失眞谁𥘉妄凿妍与丑坐使学士劳骸筋堂堂鲁公勇且仁出遇世难亲经纶挥毫卓荦又惊俗岂亦以此夸常民但疑技巧有天得不必勉强方通神诗歌甘棠美召伯爱惜蔽芾由思人时危忠谊常恨少寳此勿复令埋堙荅扬州刘原甫少食苦不足一官聊自谋爲生晚更拙怀禄尚迟留黾勉讵有𥙷强颜包衆羞谓我古人风知君以相优君实髙世才主恩正绸缪哿矣哀此民华簪宁易投寄岳州张使君昔人宁饮建业水共道不食武昌鱼公来建业每自如亦复不厌武昌居武昌山川今可想緑水逶迤烟莽苍白鸥晴飞随两桨岸荠茸茸映鱼网投老留连陌上尘思公一语何由徃送元厚之待制知福州海隅山谷闲人物最多处平旦息相吹连城黕如雾闽王旧宫室丹美无度今爲大帅府千里来赴愬元侯文章翁更以吏能着峩峩中天阁鸣玉新改歩衔诏出梨岭方爲逺人慕旌旗满流水冠盖东门驻四坐共咨嗟疑侯不当去张仲称孝友樊侯正求助名城虽云乐行矣未宜遽悼四明杜醇杜生四五十孝友称乡里隐约不外求耕桑有妻子藜杖牧鸡豚筠筒钓鲂鲤歳时沽酒归亦不乏甘㫖天涯一杯饭夙昔相逢喜谈辞足诗书篇咏又清泚都城问越客安否常在耳日月未渠央如何弃予死古风乆凋零好学少爲已悲哉四明山此士今已矣哭梅圣俞诗行于世先春秋国风变衰始栢舟文辞感激多所忧律吕尚可谐鸣球先王泽竭士巳偷纷纷作者始可羞其声与节急以浮眞人当天施再流笃生梅公应时求颂歌文武功业优经竒纬丽散九州衆皆少锐老则不翁独辛苦不能休惜无采者人名遒贵人怜公青两眸吹嘘可使髙岑楼坐令隐约不见收空能乞钱助饙馏疑此有物司诸幽栖栖孔孟葬鲁邹后始卓荦称轲丘圣贤与命相楯矛势欲强逹诚无由诗人况又多穷愁李杜亦不爲公侯公窥穷阨以身投坎轲坐老当谁尤吁嗟岂即非善谋虎豹虽死皮终留飘然载䘮下隂沟粉书轴幅悬无旒髙堂万里哀白头东望使我商声讴游章义寺九日章义寺倦游因解镳拂榻寄午梦起㝷北山椒岑蔚鸟絶迹悲鸣唯一蜩欢言与僧期于此共箪瓢斩松八九根䆫壁具一朝伏槛何所见苍苍围寂寥巖谷寒更静水泉清不揺安得有车马尚无渔与樵神茂真观复心明衆尘消隂岭有嘉客傥来不湏招饭祈泽寺驾言东南游午饭投僧馆山白梅蘂长林黄柳芽短笭箵沙际来略彴桑闲断春映一川明雪消千壑漫鱼随竹影浮鸟误人声散翫物岂能留干时吾自懒荅瑞新十远远水悠然碧远山天际苍中有山水人寄我十远章我时在髙楼徙倚观八荒亦复有远意千载不相忘送文学士倅卭州文翁出治蜀蜀士始文章司马唱成都嗣音得王扬荦荦汉守孙千秋起相望操笔赋上林脱巾选爲郎拥书天禄阁奇字校偏傍忽乗驷马车牛酒过故鄕时平无谕檄不访碧鸡祥问君行何爲关陇正繁霜中和助宣布循吏缀前芳岂特爲亲荣区区夸一方送宋中道倅洺州漳水不灌邺不知几何时后世有史起乃能爲可爲余尝怜洺民舄卤半不治颇觉漳可引但爲谈者嗤高议不同俗功成人始思夫子到官日勿忘吾此诗送张公仪宰安丰楚客来时鴈爲伴归期秪待春冰泮鴈飞南北三两回回首湖山空梦乱祕书一官聊自慰安丰百里谁复叹扬鞭去去及芳时寿酒千觞花烂熳送陈谔有司昔者患不公翻名腾书今故宻论才相若子独弃外物有命眞难必鄕闾孝友莫如子我愿卜隣非一日朱门弈弈行多惭归矣无爲恶蓬荜送孙长倩归辉州溪涧得雨潦奔溢不可航江海收百川浩浩谁能量溪涧之日短江海之日长愿生畜道德江海以自方送乔执中秀才归髙邮薄饭午不羔空炉夜无炭寥寥日避席烈烈风欺幔谓予勿恶此何爲向子叹长年客尘沙无妇助亲㸑寒暄慰白首我弟才将冠邅廻歳又晚想见淮湖漫古人一日养不以三公换田园在戮力且欲归锄灌行矣子诚然光隂未冝翫负米力有余能无读书伴云山诗送正之云山参差碧相围溪水诘曲带城陴溪穷壤断至者谁予独与子相谐熈山城之西鼓吹悲水风萧萧不满旗子今去此来无时予有不可谁予临川先生文集卷第九临川先生文集临川先生文集卷第十临川先生文集卷第十古诗和甫如京师微之置酒别孙莘野寄丁中允示平甫弟忆北山送胜上人相国寺启同天节道场行香院观戏者马上转韵乙巳九月登治城作过刘贡甫估玉信都公家白兎车螯二首与平甫同赋槐甘棠梨独山梅花同昌叔赋鴈奴老树赋枣飞鴈寓言九首舟中读书和王乐道读进士试卷自讼彼狂衆人和甫如京师微之置酒季子将北征貂裘解亭臯使君拥鸣驺出饯载酒醪作诗宠行色坐客多贤豪信知大夫才能赋在登高陟圯忧未巳强歌反哀号问言归何时逮此冬风饕川涂良阻脩箠辔愼所操黄屋初启圣万灵归一陶询谋及踈贱㧞取皆时髦徃矣果有合可辞州县劳别孙莘老逢原未熟我巳与子相知自吾得逢原知子更不疑把手湖上舟望子欲归时茫然乃分散独背东南驰寥寥西城居邂逅与子期鸡鸣入省门朱墨来纷披含意不自得强颜聊尔爲㑹合常在夜青灯照书诗徃徃并衾语至明不言疲怱怱舍我去使我当从谁送子不出门我身方羁縻我心得自如今与子相随随子至湖上逢原所甞嬉想见荷叶尽北风卷寒漪巳怀今日愁更念昔日悲相逢亦何有但有镜中丝寄丁中允人生九州闲泛泛水中木漂浮随风波邂逅得相触始我与夫子得官同一州相逢皆偶然情义乃绸缪我于人事踈而子乆矣修磨砻以成我德大不可醻乖离今六年念子未甞休岂不道相逢但得顷刻留欢喜不满颜长年抱离忧古人有所思千里驾车牛如何咫尺间而不与予游顾惜五斗米无辜自拘囚念彼磊落者心颜两慙羞剡山碧榛榛剡水日夜流山行苦无巇水浅亦可舟使君子所善来檄自可求何时子来意待子南山头示平甫弟汴渠西受崑崙水五月奔湍射黄矢高淮夜入忽倒流碕岸相看欲生觜万樯如山矻不动嗟我仲子行亦止自闻留莲且一月每得问讯犹千里老工取河天上落伏砾邅沙卷无底土桥立马望城东数日知有相逢喜墙隅返照媚槐谷池面过雨苏篁苇欣然把手相与闲所愿此时无一诡岂无他忧能老我付与天地从今始闭门爲谢载酒人外慕纷纷吾巳矣忆北山送胜上人苍藤翠木江南山激激流水两山间山高水深鱼鸟乐车马迹絶人长闲云埋樵声隔葱蒨月弄钓影临潺湲黄尘满眼衣可濯梦寐惆怅何时还相国寺启同天节道场行香院观戏者侏优戏场中一贵复一贱心知本自同所以无欣怨马上转韵三月杨花迷眼白四月柳条空老碧年光如水尽东流风物看看又到秋人世百年能几许何湏戚戚长辛苦富贵功名自有时箪瓢捽茹亦山雌乙巳九月登冶城作欲望钟山岑因知冶城路跻攀隐木杪稍记曾游处红沉渚上日苍起榛中雾即事有哀伤山川自如故过刘贡甫去年约子游山陂今者仍爲大梁客天旋日月不少留称意人闲宁易得天明径欲相就语云雪塡城万家白冬风吹鬛马更骄一出何由问行迹能言竒字世巳少终欲追攀岂辞剧枕中鸿寳旧所传饮我宁辞酒或索吾愿与子同醉醒颜状虽殊心不隔故知今有可怜人回首纷纷斗筲窄估玉潼关西山古蓝田有气郁郁髙拄天雄虹雌霓相结纒昼夜不散非云烟秦人挟斤上其巅视气所出深鑱镌得物盈尺方且坚以斤试叩声泠然持归市上求百钱人皆疑嗟莫爱怜大梁老估闻不眠操金喜取走蹁跹深藏牢包三十年光怪隣里惊相传欲献天子无由縁朝廷昨日钟鼓县唿工琢圭寘神筵玉材细鎻不中权贾孙抱物诏使前红罗复叠怕紫毡发视绀碧光属聮诏问与价当几千衆工让口无敢先嗟我岂识真与全信都公家白兔水精爲宫玉爲田姮娥缟衣洗朱鈆宫中老兔非日浴天使㓗白冝婵姢扬须弭足桂树间桂花如霜乱后前赤鵶相望窥不得空疑两瞳射日丹东西跳梁自长乆天毕横施亦何有凭光下视罝罔繁衣褐纷纷漫回首去年惊堕滁山云出入虚莽犹无群竒毛难藏果亦得千里今以穷归君空衢险幽不可返食君庭除嗟亦窘令予得爲此免谋丰草长林且游衍车螯二首车螯肉甚美由美得烹燔殻以无味弃弃之能乆存予尝怜其肉柔弱甘咀吞又甞怪其殻有功不见论醉客快一噉散投墻壁根宁能爲收拾持用讯医门二车螯肉之弱恃殻保厥身自非身有求不敢㣲启唇尚恐擉者得泥沙常埋堙徃徃汤火间身尽殻空存维海错万物口牙且咀吞尔无如彼何可畏宁独人无爲乆自苦含匿不㬥陈豁然从所如游荡四海滣清波跃其污白日晒其昏死生或有在岂遽得烹燔与平甫同赋槐冰雪泊楚岸万株同飘零春风都城居初见叶青青岁行如车轮䕃翳忽满庭秋子今在眼何时动江舲甘棠梨甘棠诗所歌自足夸衆果爱其凌秋霜万玉悬磊砢园夫盛採摘市贾争包裹车输动盈箱舟载辄连柁朝分不知数暮在知几颗但使甘有余何伤小而椭主人捐千金饤饾留四坐柑椑与橙栗在口亦云可都城纷华地内热易生火问客当此时蠲烦孰如我独山梅花独山梅花何所似半开半谢荆棘中美人零落依草木志士顦顇守蒿蓬亭亭孤艶带寒日漠漠逺香随野风移栽不得根欲老回首上林颜色空同昌叔赋鴈奴鴈鴈无定栖随阳以南北嗟哉此爲奴至性能恳恻人将伺其殆奴辄告之亟举群寤而飞机巧无所得夜或以火取奴鸣火因匿频惊莫我捕顾谓奴不直嗷嗷身百忧泯泯衆一息相随入矰缴岂不听者惑偷安与受绐自古有亡国君看鴈奴篇祸福甚明白老树去年北风吹瓦裂墻头老树冻欲折苍叶蔽屈忽扶踈野禽从此相与居禽鸣无时不可数雌雄各自应律吕我牀拨书当午眠能惊我眠䀨我语古诗爲鸣山更幽我念不若鸣声收但忧此物一朝去狂风还来欺老树赋枣种桃昔所传种枣予所欲在实爲美果论材又良木余甘入邻家尚得馋妇逐况余秋盘中快噉取餍足风包堕朱缯日颗皱红玉䞇享古巳然豳诗自冝录怀青齐间万树䕃平陆谁云食之昏匿知乃成俗广庭觞圣寿以此参肴蔌愿比赤心投皇明傥予烛飞鴈鴈飞冥冥时下泊稻粱虽少江湖乐人生何必慕轻肥辛苦将身到沙漠汉时苏武与张骞万里生还值偶然丈夫许国当如此男子辞亲亦可怜寓言九首诜诜古之士出必见礼乐群游与群饮仁义待扬㩁心疲歌舞荒耳聒米盐浊所以后世贤絶俗乃爲学二不得君子居而与小人游疵瑕不相摩况乃衅稠髙语不敢出鄙辞强颜酧始云避世患自觉日巳偷如傅一齐人以万楚人咻云复学齐言定复不可求仁义多在野欲从苦淹留不悲道难行所悲累身修三周公歌七月耕稼乃王术宣王追祖宗考牧与宫室甘棠能听讼召伯圣人匹后生论常髙于世复何实四婚䘮孰不供贷钱免尔萦耕收孰不给倾粟助之生物赢我收之物窘出使营后世不务此区区挫兼并五正观业万世经营岂非艰其子一揺之宗庙灵几殚开元始聦明一青犇岷山功髙后毁易德薄人存难六言失于湏臾百世不可除行失几席间恶名满八区百年养不足一日毁有余谅彼耻不仁戒哉惟厥初七钟皷非乐本本末犹相因仁声入人深孟子言之醇如何正观君从古同隋陈风俗不粹美惜哉世无臣八游鲸厌海浊出戏清江湄风涛助翻腾网罟不敢窥失身洲渚间蝼蚁乗其机物大苦易穷一穷无所归九勐虎卧草间群鸟从噪之万物忌强梁宁独以其私虎终机械得鸟亦弹丸随山鸡不忤物黙与鳯凰期舟中读书冉冉木叶下萧萧山水秋浮云带田野落日抱汀洲归卧无与语出门何所求未能忘感慨聊以古人谋和王乐道读进士试卷文章始隋唐进取归一律安知鸿都事竟用程人物变今嗟未能于巳空自咄流波亦巳漫髙论常见屈故令俶傥士徃徃弃堙鬰臯陶叙九德固有知人术圣世欲尔爲徐观异人出自讼孔子见南子子路爲不怡欲从公山氏勃鬰见色辞道如天之苍万物不能缁弟子尚不信况余乏才资明知古人仁语黙各有时茍出不自愼果爲听者疑白圭尚有磨驷马犹能追一言成不智虽悔欲何爲彼狂上古杳黙无人声日月不忒山川平人与鸟兽相随行祖孙一死十百生万物不给乃相兵伏羲画法作后程渔虫猎兽寛群争势不得巳当经营非以示世爲聦明方分类别物有名夸贤尚功列耻荣蛊伪日巧雕元精至言一出衆辄惊上智闭匿不敢成因时就俗救刖黥惜哉彼狂以文鸣强取色乐要聋盲震荡沈浊终无清诙诡徒乱圣人氓岂若泯黙死蚕耕衆人衆人纷纷何足竞是非吾喜非吾病颂声交作莽岂贤四国流言旦犹圣唯圣人能轻重人不能铢两爲千钧乃知轻重不在彼要之美恶由吾身临川先生文集卷第十临川先生文集临川先生文集卷第十一临川先生文集卷第十一古诗寄题郢州白雪楼圣俞爲狄梁公孙作诗要予同作蒙亭和王乐道烘蝨和圣俞农具诗十五首次韵酬微之赠池纸并诗酬沖卿月晦夜有感送子思兄参惠州军送董伯懿归吉州八月十九日试院梦沖卿平甫归饮荅陈正叔过食新城藕明州钱君倚衆乐亭爱日荅裴煜道中见寄余寒孤城和微之药名劝酒客至当饮酒二首乙未冬妇子病至春未巳强起饮裴侯家送谢师宰赴任楚州二首次韵游山门寺望文嵴山车螯疥寄题郢州白雪楼折杨黄华笑者多阳春白雪和者少知音四海无几人况乃区区郢中小千载相传始欲慕一时独唱谁能晓古心以此分㝠㝠俚耳至今徒扰扰朱楼碧瓦何年有榱桷连空欲惊矫郢人烂漫醉浮云郢女参差蹑飞鸟丘墟余响难再得栏槛兹名复谁表我来欲歌声更吞石城寒江暮云绕圣俞爲狄梁公孙作诗要予同作虎豹不食子鸱枭不乗雄人恶甚鸟兽吾能与成功爱有以计留去有势不容吾谋适合意几亦齿姦铭时恩沦九泉襃取异代忠堂堂社稷臣近世孰如公空使苗裔称称扬得诗翁一读亦使我慨然想余风蒙亭隐者委所逢在物无不足山林与城市语道归一毂诗人论巨细此指尚局束颇知区区者自屏忍所欲孰识古之人超然遗耳目岂于喧与静趣舎有偏独命亭今何爲似乃畏惊俗至意不标掲小名聊自属夏风檐楹寒冬雪牎戸燠春樊乱梅柳秋径深松菊壷觞日笑傲裙屣相追逐此乐巳难言持琴作新曲和王乐道烘蝨秋水汗流如炙輠敝衣湿蒸尘垢涴施施衆蝨当此时择肉甘于虎狼饿咀啮侵肤未云已爬搔次骨终无那时时对客辄自扪千百所除才几箇皮毛得气强复活爪甲流丹眞暂破未能汤沐取一空且以火攻令少挫踞炉炽炭已不暇对灶张衣诚未过飘零乍若蛾赴灯惊扰端如蚁旋磨欲殴百恶死焦灼肯贷一凶生弃播巳观细黠无所容未放老奸终不堕然脐郿坞患溢世焚寳鹿台身易货冡中燎入化秦尸池上焮随迁莽坐彼皆势极就烟埃况汝命轻侔涕唾逃藏坏絮尚欲索埋没死灰谁复课熏心得祸尔莫悔烂额收功吾可贺犹残衆虮恨未除自计宁能乆安卧和圣俞农具诗十五首田庐田父结田庐聊容一身息唿儿取茅竹不借鄕人力起行庐旁朝归卧庐下夕悠悠各有愿勿笑田庐窄樵斧百金聚一冶所赋以所遭此岂异莫耶奈何独当樵朝出在人手暮归在人腰用舍各有时此日两无邀耕牛朝耕草茫茫暮耕水潏潏朝耕及露下暮耕连月出自无一毛利主有千箱实睆彼天上星空名岂余匹水车取车当要津膏润及逺野与天常斡旋如雨自潨泻置心亦何有在物偶相假此理乃可言安得圆机者牧笛緑草无端倪牛羊在平地芊绵杳霭间落日一横吹超遥送逸响澶漫写眞意岂比卖饧人吹箫贩童穉飏扇精良止如留䟽恶去如摈如摈非尔憎如留岂吾吝无心以择物谁喜亦谁愠翁乎勤簸飏可使糠粃尽田漏占星昏晚中寒暑巳不疑田家更置漏寸晷亦欲知汗与水俱滴身随隂屡移谁当哀此劳往往夺其时牛衣百兽冬自暖独牛非氄毛无衣与卒岁坐恐得空牢主人覆护恩岂啻一绨𫀆问尔何以报离离满东臯楼种富家种论石贫家种论斗当贫同一时倾泻应心手行看万垄空坐使千箱有利物博如此何慙在牛后耒耜耒耜见于易圣人取风雷不有仁智兼利端谁与开神农后稷死般尔相㝷来山林尽百巧揉斵无良材钱镈于易见耒耜于诗闻钱镈百工圣人爲此最功不薄欲收禾黍善先去蒿莱恶愿同欹器悟更使臣工作耰耡锻金以爲曲揉木以爲直直曲相后先心手始两得秦人望屋食以此当金革君勿易耰耡耰耡胜锋镝袯襫采采霜露下披披烟雨中蒲茅以爲友短褐相与同勿妬市门人绮纨被奴僮当慙边城戊擐甲徂春冬台笠耕有春雨濡耘有秋阳暴二物应时须九州同我服欲爲生少慕得此自云足君思周伯阳所愿岂华毂耘鼔逢逢戏场声壤壤战时伍日落未云休田家亦良苦问儿今垄上听此何莽卤昨日应官繇州前看歌舞次韵酬微之赠池纸并诗微之出守秋浦时椎冰看擣万糓皮波工龟手咤今様鱼网肯数荆州池霜纨夺色贾不售虹玉丧气山无辉方船稳载献天子善价徐取供吾私十年零落尚百一持以赠我随清诗君宁乆寄金糓地方执赐笔磨拗螭当留此物朝上国日侍帝侧书新仪不然名山副史本襃抜元凯诛穷竒咨予文章非世用画镂空尔糜冰脂挥毫才足记姓字窃学又耻从师宜怱怱点污亦何忍嘉贶但觉难爲辞篇终有意责赵璧穷国恐误连城归倾囊倒箧聊一报安敢坐以秦爲雌酬沖卿月晦夜有感夜云不见天况乃星与月萧萧暗尘走坎坎寒更发楼歌客尚饮酩酊不畏雪巷哭复有人邻风送幽咽纷然各所遇悲喜孰优劣君方感庄周浩荡摆羁绁归来亦置酒玉指调絃拨独我坐无爲青灯对明灭送子思兄参惠州军沄沄曲江水天借九秋色楼台飞半空秀气盘韶石载酒塡里闾吹花换朝夕笙箫震河汉锦绣烂冠帻地灵瘴疠絶人物倾南极先朝有名臣卧理讼随息稍稍延诸生谈笑与賔客子来适妙年谒入交履舄寂寥九龄后此独望一国虞翻礼丁汜韩愈俟赵德孤岸鎭頽波俗流未易识我方文葆中旋逐旌旗蹟去思今岂忘耳目熟遗迹吏含殷勤言俛仰问乖隔当时府中儿侵㝷鬓边白下帷虽着书不捄寒饥迫谓宜门阑士宦路乆烜赫奈何犹差池更捧丞掾檄骥摧千里蹄鹏堕九霄翮人生无巧愚天运有通塞试观驰骋人意气宇宙窄荣华去路尘谤辱与山积优游禄仕间较计谁失得送君强成歌陟岵翻感激送董伯懿归吉州我来以丧归君至因谪徙苍黄忧患中邂逅遇于此去年服初除听赦相助喜看君数归月但屈两三指茫然冬更秋一笑非愿始篮舆杨柳下明月芙蕖水僮饥屡闚门客罢方隐几是非评衆诗成败断前史时时对奕石漫浪争生死送迎皆幅巾设食但陈米亦曾戏篇章挥翰疾蒿矢君豪才有余我老惫先止东城景阳陌南望长干紫欲斸三畞𬞞于焉寄残齿经过许后日唱和犹在耳新恩忽舍我欣怅生彼已江湖北风帆捩柂卽千里相逢知何时莫惜缣与纸八月十九日试院梦沖卿空庭得秋长漫漫寒露入幕愁衣单喧喧人语巳成市白日未到扶桑间求怀所好郄成梦玉色髣髴开心颜逆知后应不复隔谈笑明月相与闲平甫归饮无田士相弔亦以废燕乐我官虽在朝得饮乃不数诗书向墙戸賔至无杯杓空取上古言醻之等糟粕有如扬子云歳晚天禄阁但无载酒人识字眞未博叔兮归自东一笑堂上酌绪余不及客儿女聊相酢髙谈非世欢自慰亦不恶寄言繁华子此趣由来各荅陈正叔天马志万里驾盐不如闲壮士困局束不如弃之完利行有阨辙势渉无恬澜明明千年羞促促一日欢孰肯避此世引身取平寛超然子有意爲我歌考槃予方慕孔氏委吏乆盘桓得失未云殊聊各趋所安过食新城藕他年过食新城藕枕借船中载亲友今年却到经行处独坐昏烟对舞柳甘酸向口无所适牢落盘餐与樽酒冰房玉节漫自好欲御还休涕垂手曽参宦学居常近阳城离别初不乆人间此愿两未能西风落日空回首明州钱君倚衆乐亭使君幕府开东部名髙海曲人知慕舣船谈笑政卽成洗涤山川作嘉趣平泉浩荡银河注想见明星弄机杼载沙筑成天上路投虹爲桥取孤屿扫除荆棘水中央碧瓦朱甍随指顾春风满城金版舫来看置酒新亭上百女吹笙綵凤悲一夫伐鼓灵鼍壮安期羡门相与游方丈蓬莱不更求酒酣忽跨鲸鱼去陈迹空令此地留爱日鴈生隂沙春冬息阳海澨冥冥取南北岂以食爲累咨予愁病躯朴鄙人所戏无才治时难量力当自弃岂知塞上霜飘然亦何事髙堂巳白发爱日负明义悲风吹平原秣马聊一愒含怀孰与语仰屋思叹喟孟母知身从莱妻耻人制一肉傥易谋万钟非得计荅裴煜道中见寄君游苦数归苦晩一驿险有千里逺知君陟降旦暮间马力不劲厌长坂雨脚坠地花枝低风头入溪蒲叶偃此处登临不奈愁琼树森森遮曡巘余寒余寒驾春风入我征衣裳扪鬓秖得冻蔽面尚疑创士耳恐犹坠马毛欲吹僵牢持有失箸疾饮无留汤曈曈扶桑日出有万里光可怜当此时不湿地上霜㝠㝠鸿鴈飞北望去成行谁言有百鸟此鸟知隂阳岂时有必至前识圣所臧把酒谢髙翰我知思故鄕孤城孤城回望距几何记得好处常经过最思东山烟树色更忆南湖秋水波百年顚倒如梦寐万事乖隔徒悲歌应须饮酒不复道今夜江头明月多和微之药名劝酒赤车使者锦帐郎从客珂马留闲坊紫芝眉宇倾一坐笑语但闻鸡舌香药名劝酒诗实好陟釐爲我书数行眞珠的皪鸣槽牀金罂琥珀正可甞史君子细看流光莫惜覔醉衣淋浪独醒至死诚可伤欢华易尽悲酸早人间没药能医老寄言歌管衆少年趂取乌头未白前客至当饮酒二首结屋在墙隂闭门读诗书怀我平生友山水异秦吴杖藜出柴荆岂无马与车穷通适异趣谈笑不相愉岂复求古人浩荡与之俱客至当饮酒日月无根株二天提两轮光环我屋角走自从红颜时照我至白首累累地上土往往平生友少年所种树磥砢行复朽古人有眞意独在无好丑冥冥谁与论客至当饮酒乙未冬妇子病至春不巳天旋无穷走日月青髪能禁几回首儿呻妇叹冬复春强欲笑歌难发口黄卷幽㝷非贵嗜藜牀稳卧虽贫有二物长乖亦可怜一生所得犹多茍强起寒堂耿不寐辘辘闻车声不知谁家儿先我霜上行叹息夜未央遽唿置前楹推枕欲强起问知星正明昧旦圣所勉齐诗有鸡鸣嗟予以窃食更觉负平生饮裴侯家裴侯饮我日向中四坐賔客颜皆红扫除髙馆邀我入自出粜麦怜民穷天边眼力破万里桑麻冥冥山四起野心探㝷殊未巳更欲湔衣北城水忽见碧树樱桃悬下马恣食不论钱赤星磊落入我眼恐是半醉游青天裴侯方坐尘沙里役身救物当如此我曹偶脱簿领闲何忍爱惜一日闲且归拂席饱眠睡明日更看滁南山送谢师宰赴任楚州珠玉不自贵故爲人所怜贤愚亦如此好恶有自然闻子欲东南使我抱幽悁炎风沙土中甘与子留连大梁非无客跪起废食眠相看独不厌以此知子贤衰气巳难强壮心方少年才髙岂易得朂子在雕䥴二昆崙一支流向东七月八月船如风爱君少壮此行乐恨我留连成老翁神头两岸水无穷伏槛荷花满地红当时不得君擕手今日山川在眼中次韵游山门寺望文嵴山宣城百山间文嵴尤竒峯拔出飞鸟上图画难爲容闻昔有幽人扪萝追赤松遗形此古室孤坐鹿裘重人去邈不反洞壑空藏龙侧行苍崖烟俯仰求灵踪游者如可得甘弃万戸封安能乆尘土倾倒相迎逢车螯海于天地间万物无不容车螯亦其一埋没沙水中独取常苦易衞生乏明聦机缄谁使然含蓄略相同坐欲肠胃得要令汤火攻置之先生盘噉客爲一空蛮夏怪四坐不论殻之功狼籍堆左右弃置任儿童何当强收拾持问大毉工疥浮阳燥欲出隂湿与之战燥湿相留连虫出乃投间搔肤血至股解衣燎鑪炭方其惬心时更自无可患唿医急治之莫惜千金散有乐卽有苦惬心非所愿临川先生文集卷第十一临川先生文集临川先生文集卷第十二临川先生文集卷第十二古诗和平甫舟中望九华山二首和中甫兄春日有感信陵坊有笼山乐官收盐省兵发廪感事美玉寄曾子固同杜史君饮城南有感送孙叔康赴御史府别马祕丞到郡与同官饮追送朱氏女弟宿木瘤僧舎招同官游东园九日随家人游东山遂游东园秋怀旣别羊王二君与同官饮城南试茗泉跃马泉白纻山卧送秋月没起看朝阳暹游氛荡无余琐细得尽觇陵空翠纛直照影寒铓铦冡木立绀发崖林张紫髯变态生倐忽虽神讵能占当留老吾身少驻谁云餍惜哉秦汉君黄屋上衡灊等之事嬉游舍此何其廉我疑二后荒神物乆已厌埋藏在云雾不欲登昏憸又疑避襃封蔽匿以爲谦或是古史书脱落简与籖当时备巡游今不在缃缣终南秦之望泰山鲁所詹天王与秩祭俎豆罗䤈盐茍能泽下民维此远亦沾方今东南旱土脉燥不黏尚无肤寸功岂免窃食嫌神莽吾难知士病吾能砭文章巧傅㑹智术工飞箝荐寳互珪璧论材自楩柟茍以饰妇妾谬云活苍黔岂如幽人乐兹山谢闾阎穴石作戸牖垂泉当门帘㝷竒出后径览胜倚前檐超然往不返举世徒呫呫髙兴寄日月千秋伴乌蟾遐追商洛翁秦火不能炎近慕楚穆生竟脱楚人钳吾意窃所尚人谋谅难佥二谁谓九华远吾身未尝詹唱篇每起予予口安能箝忆在秋浦北空江上新蟾光洁写一镜回环两堤奁露坐引衣襋风行欹帽檐维舟当此时巨细得尽瞻试甞论大略次乃述微纎此山广以深包畜万物兼嘘云吐雾雨生育靡不渐巍然如九皇德泽四海沾此山相后先各出群峯尖毅然如九官罗立在堂廉挺身百辟上附丽无姦憸此山高且寒五月不觉炎草树萋巳绿冰霜尚涵淹頽然如九老白发连苍髯此山当无云秀色鬰以添姹然如九女靓饰出重帘珮环与巾裙绀玉青纨缣远之妍西施近或丑无盐变态不可穷诗者徒呫呫我初勇一往役世难安恬浪荒不走职民瘼当谁砭乖离今数旬梦想欲窥觇自期得所如何啻释囚钳念昔太白巓下视海日暹朅来天柱游屐齿尚苔黏犹之徤饮食屡飨亦云餍胡爲慕攀踏巳惫且不嫌岂其仁智心山水固所潜男儿有所学进退不在占功名茍不谐廊庙等闾阎况乃抡椽杙其谁辨楩柟归欤巖崖居料理带与籖得石坐兀兀逢泉饮厌厌取舎断在独岂必询谋佥子语实慰我宁殊邑中黔玉枝将在山当倚以葭蒹诗力我巳屈锋铓子犹铦扶复更一战语汝其无谦和中甫兄春日有感雪释沙轻马蹄疾北城可游今暇日溅溅溪谷水乱流漠漠郊原草争出娇梅过雨吹烂熳幽鸟迎阳语啾唧分香欲满锦树园剪綵休𨳩寳刀室胡爲我辈坐自苦不念兹时去如失饱闻髙迳动车轮甘卧空堂守经帙淮蝗蔽天农乆饿越卒围城盗少逸至尊深拱罢箫韶元老相看进刀笔春风生物尙有意壮士忧民岂无术不成欢醉但悲歌回首功名古难必信陵坊有笼山乐官万里山林姿羽毛何璀璀鸣声应律吕唯有知者爱都门市井儿谁翫汝文采应湏鎻樊笼勿受丸矰害收盐州家飞符来比栉海中收盐今复密穷囚破屋正嗟欷吏兵操舟去复出海中诸岛古不毛岛夷爲生今独劳不煎海水饿死耳谁肯坐守无亡逃尔来贼盗往往有劫杀贾客沈其艘一民之生重天下君子忍与争秋毫省兵有客语省兵兵省非所先方今将不择独以兵乗边前攻巳破散后距方完坚以衆亢彼寡虽危犹幸全将旣非其才议又不得专兵少败孰继胡来饮秦川万一虽不尔省兵当何缘骄惰习巳乆去归岂能田不田亦不桑衣食犹兵然省兵岂无时施置有后前王功所由起古有七月篇百官勤俭慈劳者巳息肩游民慕草野岁熟不在天择将付以职省兵果有年发廪先王有经制颁赉上所行后世不复古贫穷主兼并非民独如此爲国頼以成筑台尊寡妇入粟至公卿我甞不忍此愿见井地平大意苦未就小官苟营营三年佐荒州市有弃饿婴驾言发富藏云以救鳏惸﨑岖山谷间百室无一盈鄕豪巳云然罢弱安可生兹地昔丰实土沃人良耕他州或呰窳贫富不难评豳诗出周公根本讵宜轻愿书七月篇一寤上聦明感事贱子昔在野心哀此黔首丰年不饱食水旱尚何有虽无剽盗起万一且不乆特愁吏之爲十室灾八九原田败粟麦欲诉嗟无赇间关幸见省笞扑随其后况是交冬春老弱就僵仆州家闭仓庾县吏鞭租负鄕邻铢两徴坐逮空南亩取赀官一毫姦桀已云富彼昏方怡然自谓民父母朅来佐荒郡懔懔常渐疚昔之心所哀今也执其咎乗田圣所勉况乃余之陋内讼敢不勤同忧在僚友美玉美玉小瑕疵国工犹珍之大贤小玷缺良交岂其絶小缺可以𥙷小瑕可以磨不补亦不磨人爲奈尔何寄曾子固吾少莫与合爱我君爲最君名髙山岳嵑孼嵩与太低心收惷友似不让尘壒又如沧江水不逆沟畎浍君身揭日月遇輙破氛霭我材特穷空无用补仓廥谓冝从君乆垢汚得洮汰人生不可必所愿毎顚沛乖离五年余牢落千里外投身落俗穽薄宦自钳钛平居每自守髙论从谁丐摇摇西南心梦想与君㑹思君挟竒璞愿售无良侩穷阎抱幽忧凶祸费禳禬州穷吉士少谁可壻诸妹仍闻病连月医药谁可頼家贫奉养狭谁与通货贝诗人刺曹公贤者荷戈祋奈何遭平时德泽盛汪濊鸾鳯鸣且下万羽来翙翙林间鹿争出噬苹藾乃令髙世士动輙遭狼狈人事旣难了天理尤茫昧圣贤多如此自古云无柰周人贵妇女扁鹊名医滞今世无常势趋舎唯利害而君信斯道不闵身穷泰弃捐人闲乐濯耳受天籁谅知安肥甘未肯顾糠糩龙螭虽蟠屈不慕虵蝉蜕令人重感奋意勇忘身蕞何由日亲炙病体同砭艾功名未云合岁月尤湏愒怀思切劘効中夜泪霶霈君甞许过我早晚治车车犬山溪虽峻恶髙眺发蒙峯峦碧参差木树青晻蔼桐江路尤驶飞浆下鸣瀬鱼村指暮火酒舎瞻晨斾清醪足消忧玉鲫行可脍行行愿无留日夕伫倾盖㑹将见颜色不复谋蓍蔡延陵古君子议乐耻言郐细事岂足论故欲论其大披披发鞬櫜懔懔见戈锐探深犯严壁破惑飜强旝离行歩荃兰偶坐隂松桧宵床连衾帱昼食共麄粝兹欢何时合清痩见衣带作诗寄微诚诚语无綵绘同杜史君飮城南山公游何处白马鸣翩翩檀那十畆碧五月浮寒烟留客听其间风吹江海县出罇不见日竹外空青天焚蜡助月出酒光发金船狂客惜不去醉翁舞回旋何必吹箫人玉枝自婵娟归路借红烛雨星低马前有感忆昔与胡子戏娱西城幽放斥仆与马独身歩田畴牛竖歌我旁听之爲乆留一接田父语叹之胜王侯追逐恨不恣暮归輙怀愁顾常轻千乗秪愿足一丘子时怪我少好此寂寞游笙篁不入耳又不甘醪羞那知抱孤伤罢顿不能遒世味巳鲜少但余野心稠乖离今十年班发满我头昔兴亦畧尽食眠常百忧每逢佳山水欲往辄复休方壮遂如此况乃高春秋送孙叔康赴御史府古人喜经纶万事慙强聒时来上青冥俯仰但一节危言囬丘山声利尽毫末由来治乱体宿昔心巳逹肯随俗好恶议论轻自决遗风何寥寥梦寐待豪杰天书下东南趣召赴严阙长材晦朝伦髙行隐家闼新除醻问望宿藴行施设念吾非忘形此理未易说别马祕丞伯夷恶一世季也皆鄕人吾尝论夫子有似季之伦人情路万殊近世颇荆榛唯君游其间坦坦得所循意君诚恺悌慕向从宿昔柰何初相懽鹢首巳云北莓莓郊原青漠漠风雨黒冠盖满津亭君今去何适到郡与同官㵼碧沄沄横带郭浮苍霭霭遥连阁草木犹疑夏郁葱风云巳见秋萧索荒歌野舞同醉醒水果山肴互酬酢自嫌多病少懽颜独负嘉賔此时乐自舒州追送朱氏女弟憇独山舘宿木瘤僧舎明日度长安岭至皖口晨霜践河梁落日憇亭臯念彼千里行恻恻我心劳揽辔上层冈下临百仞濠寒流咽欲絶鱼鼈乆已逃暮行苦邅廻细路隐蓬蒿惊麏出马前鸟骇亡其曹投僧避夜雨古檠昏无膏山木鸣四壁疑身在波涛平明长安岭飞雪忽满袍天低浮云深更觉所向髙招同官游东园青青石上蘗霜至亦巳凋冉冉水中蒲尔生信无聊感此岁云晚欲懽念谁邀嘉我二三子爲回东城镳幽菊尚可泛取鱼系榆条毋爲百年忧一日以逍遥九日随家人游东山遂游东园暑徃讵几时凉归亦云暂相随东山乐及此身无憾聊囬清池柂更伏荒城槛采采黄金花持盃爲君泛秋怀城南平野寒多露䆫壁含风秋气度邻桑槭槭巳欲空悲虫啾啾促机杼柴门半掩扫鸟迹独抱残编与神遇韩公旣去岂能追孟子有来还不拒旣别羊王二君与同官㑹饮于城南因成寄赤车使者白头翁当归入见天门冬与山乆别悲怱忽泽泻半天河汉空羊王不留行薄晚酒肉从容追路远临流黄昏席未卷玉壷倒尽黄金盏罗列当辞更缱绻预知子不空青眼严徐长卿误推挽老年挥翰天子苑送车陆续随子返坐听城鸡肠宛转试茗泉此泉地何偏陆羽曾未阅坻沙光散射窦乳甘潜洩灵山不可见嘉草何由啜但有梦中人相随掬明月跃马泉古水缩蛟螭憎山欲隳突山祇来伐之半岭跳啮膝玉珂鸣塞空组练光照日崩腾赴不测一䧟常万匹神战异人间千秋爲儵忽泉旁往来客夜寄幽人室但听鸣萧萧何由见神物白纻山白纻衆山顶江湖所萦带浮云卷晴明可见九州外肩舆上寒空置酒故人㑹峯峦帐锦绣草木吹竽籁登临信地险俯仰知天大留欢薄日晩起视飞鸟背残年苦局束往事嗟摧坏歌舞不可求桓公井空在七星砚余闻星堕地往往化爲石石上有七星此理余莫测持来当白日光彩不爲匿恍如起鸿蒙俛仰帝垣侧当由偶然似见取参笔墨豪心荡珍异乐以万金得南工始爲伪传合巧无隙亦时疑世人故自有能识九鼎禹行掘山走百谷蛟龙窜藏魑魅伏心志幽妖尚觊隙以金铸鼎空九牧冶云赤天涨爲黒韛风余吹山抜木鼎成聚观变怪索夜人行歌鬼昼哭功施元元后无极三姓卫守相传属弱周无人有宜出沈之九幽拆地轴始皇区区求不得坐令神姦窥邑屋九井㳂崖渉涧三十里高下荦确无人耕扪萝挽茑到山趾仰见吹泻何峥嵘余声投林欲风雨末势卷土犹溪阬飞虫凌兢走兽慄霜雪夏落雷冬鸣野人往往见神物鳞甲漠漠云随行我来立乆无所得空数石上菖蒲生中官系龙沉玉册小吏磔狗浇银觥地形偶尔藏险怪天意未必司隂晴山川在理有崩竭丘壑自古相虚盈谁能保此千世后天柱不折泉常倾寄题衆乐亭陵阳游观吾所好恨不即过衆乐亭甞闻髣髴入梦寐吟笔自欲图丹青千峯秀出百里外忽于其上峥檐楹朝云嘘嵒日暖暖夜水落涧风泠泠春花窈窕鸟争舞夏木䕃郁猿哀鸣潦收叶落天地爽海月影到山川明篮舆晨出谁与适坐与万物观虚盈令思民事不忍后田间笑语催𧖟耕吏休归舎狱讼少墟落饮酒欲秋成唯愁一日夺令去出来老稚交逢迎彼民安知方禄仕徒喜使我寛逋征令知道义士林服遗爱岂用吾诗评书㑹别亭西城路居人送客西归处年年借问去何时今日扁舟从此去春风吹花落髙枝飞来飞去不自知路上行人亦如此应有重来此处时题舒州山谷寺石牛洞泉穴水泠泠而北出山靡靡而旁围欲穷源而不得竟怅望以空归临川先生文集卷第十二临川先生文集临川先生文集卷第十三临川先生文集卷第十三古诗泊舟姑苏崑山慧聚寺次孟郊韵如归亭顺风垂虹亭张氏静居院丙戌五日京师作二首荅客次韵唐彦猷华亭十咏顾林亭寒穴吴王猎场始王驰道柘湖陆瑁养鱼池华亭谷陆机宅崑山三女岗太白岭秃山赠曾子固鲍公水寄李士宁先生僧德殊水帘杭州修广师法喜堂复至曹娥堰寄丁元珍荅曾子固南丰道中所寄寄赠胡先生得子固书因寄寄䖍州江隂二妺登越州城楼忆昨诗示诸外弟泊舟姑苏朝游盘门东暮出阊门西四顾茫无人但见白日低荒林带昏烟上有归鸟啼物皆得所託而我无安栖崑山慧聚寺次孟郊韵僧蹊蟠青苍莓苔上秋牀露翰饥更清风蘤逺亦香扫石出古色洗松纳空光乆游不忍还迫迮冠盖场如归亭顺风春江窈窈来无地飞㠶浩浩穷天际朝出吴川夕霅溪回首乔林吹岸荠柁师髙卧自啸歌戏彼挽舟行复止人生万事反衍多道路后先能几何垂虹亭三江五湖口地与天不隔日月所蔽亏东西渺然白漫漫浸北斗浩浩浮南极谁投此虹蜺欲济两间阨中流杂蜃气栏楯相承翼初疑神所爲灭没在顷刻晨兴坐其上傲兀至中犹怜变化功不谓因人役今君持酒浆谈笑顾賔客颇夸九州物壮丽此无敌荧煌丹沙枉璀璨黄金壁中家不虑始助我皆豪殖喟予独感此剥烂有终极改作不可无还当采民力张氏静居院动者利进爲静者乐止居物性有偏得惟贤时卷舒张侯始出仕所至多名誉老矣归偃休买地斸荒芜屋成爲令名名实与时俱南堂栖幽眞晨起瞻像图北堂画五禽游戏养形躯燕有诸賔庭学有诸子庐问侯年几何矫矫八十余问侯何能尔心不藏忧愉问侯客何爲弦歌饮投壷问侯儿何读夏商及唐虞嵩山塡门戸洛水遶阶除疾于山水间结驷有通衢我念老退者古多贤大夫留侯亦养生乃欲凌空虚闭门不饮酒岂异山中臞踈傅稍喜客挥金能自娱不闻喜教子满屋青紫朱张侯能兼取胜事古所无襃称有乐石丞相爲之书而我不自量闻风亦歌唿丙戌五日京师作二首北风阁雨去不下惊沙苍茫乱昏晓传闻城外八九里雹大如拳死飞鸟二浮云离披乆不合太阳独行干万物谁令昨夜雨霶北风萧萧寒到骨荅客士常疑西伯何至羑里辱瞽鳏亲父子尚脱井廪酷昬主虽圣臣飞祸安可卜致命遂其志虽穷不爲戮次韵唐彦猷华亭十咏顾林亭寥寥湖上亭不见野王居平林岂旧物岁晩空扶踈自古圣贤人邑国皆丘墟不朽在名德千秋想其余寒穴神农冽冰霜髙穴与云平空山渟千秋不出呜咽声山风吹更寒山月相与清北客不到此如何洗烦酲吴王猎场吴王好射虎但射不操戈匹马掠广场万兵助遮罗时平事非昔此地桑麻多勐兽亦巳尽牛羊在田坡始皇驰道穆王得八骏万事得期修茫茫万载间复此好远游车轮与马迹此地亦甞留想当治道时劳者尸如丘柘湖柘林着湖山菱叶蔓湖濵秦女亦何事能爲此湖神年年赛鸡豚渔子自知津幽妖窟险阻祸福易欺人陆瑁养鱼池野人非昔人亦复水上居纷纷水中游岂是昔时鱼吹波浮还没竞食糟糠余吞舟不可见守此岁月除华亭谷巨川非一源源亦在衆流此谷乃清浅松江能覆舟虫鱼何所知上下相沉浮徒嗟大盈北浩浩无春愁陆机宅故物一巳尽嗟此歳年深野桃自着花荒棘自生鍼芉芉谷水阳鬰郁崑山隂俛仰但如昨游者不可寻崑山玉人生此山山亦传此名崖风与穴水清越有余声悲哉世所珍一出受欹倾不如鹤与猿栖息尚全生三女岗自古世上雄慷慨擅功名当时岂有力能使死者生三女共一丘此憾亦难平音容若有作无力倾人城太白岭太白巃从东南驰衆岭环合青纷披烟云厚薄眦可爱树石踈密自相宜阳春巳归鸟语乐溪水不动鱼行迟生民何由得处所与兹鱼鸟相谐熈秃山吏役沧海上瞻山一停舟怪此秃谁使鄕人语其由一狙山上鸣一狙从之游相匹乃生子子衆孙还稠山中草木盛根实始易求攀挽上极髙屈指亦穷幽衆狙各丰肥山乃尽侵牟攘争取一饱岂暇议藏收大狙尚自苦小狙亦巳愁稍稍受咋啮一毛不得留狙虽巧过人不善操耡耰所嗜在果谷得之常似偷嗟此海山中四顾无所投生生未云巳歳晚将安谋赠曾子固曾子文章衆无有水之江汉星之斗挟才乗气不媚柔群儿谤伤均一口吾语群儿勿谤伤岂有曾子终皇皇借令不幸贱且死后日犹爲班与扬鲍公水村南鲍公山山北鲍公水髙穴逗逺源泠泠落山嘴玉色与饴味不可他味比竹树四蒙密翠藤相披靡漫郎昔少年幽居得之此临窥若有遇爱叹无时已浮名未污染永矢终焉尔柰何中弃入长安十载风尘化旧颜讙嚣满耳不可洗此水泠泠空在山寄李士宁先生楼台髙耸间晴霞松桧隂森夹柳斜渴愁如箭去年华陶情满满倾榴花自嗟不及门前水流到先生云外家僧德殊家水帘求予咏淙淙万音落石顚皎皎一派当檐前清风髙吹鸾鹤唳白日下照蛟龙涎浮云䊋额自能卷缺月琢钩相与县朱门试问幽人价翡翠鲛绡不直钱杭州修广师法喜堂浮屠之法与世殊洗涤万事求空虗师心以此不挂物一堂收身自有余堂隂置石双嵽嵲石脚立竹青扶踈一来巳觉肝胆豁况乃宴坐穷朝晡忆初救时勇自许壮大㸔俗尤﨑岖丰车肥马载豪杰少得志愿多忧虞始知进退各有理造次未可分贤愚㑹将筑室返耕钓相与此处吟山湖复至曹娥堰寄剡县丁元珍溪水浑浑来自北千山抱水清相射山深水急无艇子欲从故人安可得故人昔日此水上罇酒扁舟慰行役津亭把手坐一笑我喜满怀君动色论新讲旧惜未足落日低佪已催客离心自醉不复饮秋果寒花空满席今年却坐相逢处怊怅难求别时迹可怜溪水自南流安得溪船问消息荅曾子固南丰道中所寄吾子命世豪术学穷无闲直意暮圣人不问闵与颜彼昏何爲者诬构来㘖㘖应逮犯秋阳动爲人所叹不䘏我躬瘁乃嗟天泽悭令人念公卿烨烨趋王班泊无悯世意狙猿而佩环爱子所守卓忧予不能攀永矢从子游合如扉上镮愿言借余力迎浦踈潺潺亦有衣上尘可攀禆太山大江秋正清岛溆相萦弯四盻浩无主日暮烟霞斑水竹密以劲霜枫衰更殷赏託亦云健行矣非间关相期东北游致馆淮之湾无爲袭寗羸悠然及温还寄赠胡先生孔孟去世远矣信其圣且贤者质诸书焉耳翼之先生与予并世非若孔孟之远也闻荐绅先生所称述又详于书不待见而后知其人也叹慕之不足故作是诗先生天下豪杰魁胷臆广博天所开文章事业望孔孟不复睥睨蔡与崔十年留滞东南州饱足藜藿安蒿莱独鸣道德惊此民民之闻者源源来髙冠大带满门下奋如百蛰乗春雷恶人沮服善者起昔时硚跖今骞回先生不试乃能尔诚令得志如何哉吾愿圣帝营太平补葺廊庙枝倾頽披旒发纩广耳目照彻山谷多遗材先收先生作梁柱以次构架桷与榱羣臣面向帝深拱仰戴堂陛方崔嵬得曾子固书因寄始吾居扬日重问毎见及云将自亲侧万里同讲习子行何舒舒吾望巳汲汲穷年梦东南颜色不可挹仁贤岂欺我正恐事维絷严亲抱忧衰生理頼以给不然航江外天寒北风急无乃山路恶仆弱马行澁孤怀未肯开歳物忽如蛰朅来高邮住巷屋颇卑湿蓬蒿稍芟除茅竹随补葺苟云御风气尚恐忧雨汁故人莫在眼屡独𨳩巾笈忠信盖未见吾敢诬兹邑出关谁与语念子百忧集眺听聊自放日暮城头立徐归坐当戸使者操书入时𨳩识子意如渴得美湆骊驹日就道玉手行可执旧学待镌磨新文得删拾重登城头望喜气满原隰寄䖍州江隂二妹贡水日夜下下与章水期我行二水间无日不尔思飘若越鸟北心常在南枝又如岐首蛇南北两欲驰逝者日巳远百忧讵能追生存苦乖隔邂逅亦何时女子归有道善怀见于诗庻云留汝车慰我堂上慈登越州城楼越山长青水长白越人长家山水国可怜客子无定宅一梦三年今复北浮云缥缈抱城楼东望不见空回头人间未有归耕处早晩重来此地游忆昨诗示诸外弟忆昨此地相逢时春入穷谷多芳非短垣囷囷冠翠岭踯躅万树红相围幽花媚草错杂出黄蜂白蝶参差飞此时少壮自负恃意气与日争光辉乗闲㺯笔戏春色脱略不省旁人讥坐欲持此博轩冕肯言孔孟犹寒饥丙子从亲走京国浮尘坌并缁人衣明年亲作建昌吏四月挽舩江上矶端居感慨忽自寤青天闪烁无停晖男儿少壮不树立挟此穷老将安归吟哦图书谢庆弔坐室寂寞生伊威材踈命贱不自揣欲与稷契遐相希旻天一朝卑以祸先子泯没予谁依精神㳅离肝肺絶眦血被面无时晞母兄泣相守三载厌食钟山薇属闻降诏起群彦遂自下国趋王畿刻章琢句献天子钓取薄禄欢庭闱身着青衫手持版奔走卒岁官淮沂淮沂无山四封痺独有庙塔尢峩巍时时凭高一怅望想见江南多翠微归心动荡不可抑霍若勐吹飜旌旂腾书漕府私自列仁者恻隐从其祈暮春三月乱江水劲橹健帆如转机还家上堂拜祖母奉手出涕纵横挥出门信马向何许城郭宛然相识稀永怀前事不自适却指舅舘接山扉当时髫儿戏我侧于今冠佩何颀颀况复丘樊满秋色蜂蝶摧藏花草腓令人感嗟千万绪不忍苍卒回骖騑留当𨳩樽强自慰邀子剧飮母予违临川先生文集卷第十三临川先生文集临川先生文集卷第十四临川先生文集卷第十四律诗欣㑹亭东臯岁晚半山春晚卽事欹眠露坐山行题宝公塔院祠堂定林送张甥赴青州幕送张宣义之官越幕二首送赞善张轩民西归送邓监簿南归秋夜二首卽事昼寝过故居鴈与道原过西庄遂游寳乗二首送陶氏妇兼寄纯甫自府中归寄西庵行详赠上元宰梁之仪承议赠殊胜院简道人怀吴显道净照堂重游草堂次韵三首题齐安寺山亭自白门归望定林有寄宿定林示无外宿北山示行详上人独饭草堂示耿天骘光宅示无外北山暮归示道人怀古二首与寳觉宿精舎中书偶成华藏寺㑹故人求全秋风次韵昌叔岁莫次韵酬昌叔羇旅之作欣㑹亭数家邻水竹一坞共云林晚食静适巳独謡欣㑹心移牀随漫兴操筴取幽㝷未爱神锥汝犹怜妙斵琴东臯起伏晴云径纵横暖水陂草长流翠碧花逺没黄鹂楚制从人笑吴吟得自怡东臯兴不浅游走及芳时歳晩月映林塘澹风含笑语凉俯窥怜緑浮小立伫幽香擕㓜㝷新的扶衰坐野航延縁乆未已歳晩惜流光半山春晩卽事春风取花去酬我以清隂翳翳陂路静交交园屋深牀敷毎小息杖屦或幽㝷惟有北山鸟经过遗好音欹眠翠幙卷东冈欹眠月半牀松声悲永夜荷气馥初凉清话非无寄幽期故不忘扁舟亦在眼终自懒衣裳露坐露坐看沟月飘然风度荷珠跳散作点金涌合成波老失芳岁易静知良夜多陵秋乆不寐吾乐岂弦歌山行出写清浅景归穿苍翠隂平头均楚制长耳嗣吴吟暮岭巳佳色寒泉仍好音谁同此眞意倦鸟亦幽㝷题雱祠堂斯文实有寄天岂偶生才一日凤鸟去千秋梁木摧烟留衰草恨风造暮林哀岂谓登临处飘然独往来定林漱甘凉病齿坐旷息烦襟因脱水边屦就敷巖上衾但留云对宿仍值月相㝷眞乐非无寄悲虫亦好音送张甥赴青州幕人情毎期费之子适予心老饯城东陌悲分岁暮襟少留班露草遂往隔云林未觉青丘逺因风嗣好音送张宣义之官越幕二首㑹稽游宦鄕海物错句章土润箭萌美水甘茶串香今君诚暂屈他日恐难忘唯有西兴渡灵胥或怒张二谁谓贵公子乃如寒士家眞宜举敦朴巳自胜浮华洲荻藏迷子溪篁拥若耶相望只在眼音问莫言賖送赞善张轩民西归柴荆雀有罗公子数经过邂逅相知晚从容所得多百忧生暮齿一笑隔沧波早晚西州路遥听下坂珂送邓监簿南归不见骊塘路茫然四十春长爲异鄕客毎忆故时人水阅公三世云浮我一身濠梁送归处握手但悲辛秋夜二首客卧书顚倒虫鸣坐寂寥残灯生暗晕重露集寒条眞乐闲尤见深禅静更超此怀无与晤拥鼻一长謡二幔逗长风细䆫留半月斜浮烟暝緑草泫露冷黄花独曵縁云䇿仍㝷度水槎归时参夜半邻犬静中譁即事径暖草如积山晴花更繁纵横一川水髙下数家村静憩鸡鸣午荒㝷犬吠昏归来向人说疑是武陵源昼寝井迳从芜漫青藜亦倦扶百年唯有且万事緫无如弃置蕉中鹿驱除屋上乌独眠牎日午往往梦华胥过故居泝栰开新屋扶舆遶故园事遗心独寄路翳目空存野果寒林寂蛮花午簟温难忘旧时处欲宿愧桑门鴈北去还爲客南来岂是归倦投空渚泊饥帖冷云飞垣栅鸡长暖沟池鹜自肥怜渠不知此更堕野人机与道原过西庄遂游寳乗桑杨巳零落藻荇亦消沈园宅在人境岁时伤我心强穿西埭路共望北山岑欲覔道人语跨鞍聊一㝷二亲朋㑹合少时序感伤多胜践聊爲乐清谈可当歌微风淡水竹净日暖烟萝兴极犹难尽当如薄暮何送陶氏妇兼寄纯甫云结川原暗风连草木萎遥瞻季行役正对女伤悲梦事中千变生涯老百罹更惭无道力临路涕交頥自府中归寄西庵行详意衰难自力扶路便思还强逐萧骚水遥看惨淡山行㝷香草遍归漾晚云间西崦分明见幽人不可攀赠上元宰梁之仪承议白下有贤宰能歌如紫芝民欺自不忍县治本无爲风月谁同赏江山我亦思粉墙侵醉墨怊怅緑苔滋赠殊胜院简道人早悟耆山譱今爲洛社豪有生常寂寞所得是风骚露夕吟逾苦云收思共髙此怀差自适千社一牛毛怀吴显道南郭红亭冷西山白道曛江光凌翠气洲色乱黄云岁暮谁邀客情亲故忆君天涯独惆怅归鸟黒纷纷静照堂任公蹲㑹稽海上得招提净观堂新搆幽㝷客屡擕飞檐出风雨洒翰落虹蜺投老黄尘陌东看路恐迷重游草堂次韵三首垣屋荒葛藟野殿冷檀沈鹤有思颙意鹰无恋遁心禅房闭深竹斋钵度遥岑寂寞黄尘里金身倚一㝷二僧残尚食少佛古但泥多寒守三衣法饥传一钵歌寛闲毎迸竹危朽漫牵萝怊怅庭前栢西来意若何三野寺眞兰若山僧老病多踈钟挟谷响悲𣑽入樵歌水映茅篁竹云埋茑女萝拂尘书所见因得拟隂何题齐安寺山亭此山无踯躅故国有杨梅怅望心常折慇懃手自栽暮年逢火改晴日对花开万里乌塘路春风自往来自白门归望定林有寄蹇驴愁石路余亦倦跻攀不见道人乆忽然芳岁残朝随云暂出暮与鸟争还杳杳青松壑知公在两间宿定林示无外天女穿林至姮娥度陇来欲归今晼晩相值且徘徊谁谓我忘老如闻虫造哀邻衾亦不寐共尽白云杯宿北山示行详上人都城羇旅日独许上人贤谁爲孤峯下还来宴坐边是身犹梦幻何物可攀縁坐对青灯落松风咽夜泉独饭䆫明两不借榻净一籧篨栩栩幽人梦夭夭老者居安能问香积谁可告华胥独饭墙隂转看云坐乆如草堂草堂今寂寞往事翳山椒蕙帐空留鹤萝衣终换貂生皆堕天袠隐或寄公朝曡颕何劳怒东风汝自揺示耿天骘挟䇿能伤性捐书可尽年弦歌无旧习香火有新縁白土长冈路朱湖小洞天望公时顾我于此畅幽悁光宅今知光宅寺牛首正当门台殿金碧毁丘墟桑竹繁萧萧新犊卧冉冉暮鵶翻回首千歳梦雨花何足言示无外支頥横口语椎髻曲肱眠莫问谁賔主安知汝辈年邻鸡生午寂幽草弄秋妍郄忆东䆫簟蛮藤故宛然北山暮归示道人千山复万山行路有无间花发蜂递绕果垂猿对攀独㝷寒水度欲趂夕阳还天黒月未上儿童初掩关怀古二首日密畏前境渊明欣故园那知饭不赐所喜菊犹存亦有牀座好但无车马喧谁爲吾侍者稚子候柴门二长者一牀室先生三径园非无饭满钵亦有酒盈樽不起华边坐常开柳际门漫知谈实相欲辩巳忘言与寳觉宿精舎扰扰复翩翩秋牀烛屡昏眞爲说万物岂止挟三言问义曹溪室捐书阙里门若知同二妄目击道逾存中书偶成忽忽余年往茫茫不自知慇懃照清浅邂逅见衰迟辅世无贤业容身有圣时归欤今可矣何以长人爲华藏寺㑹故人百忧成阻濶一笑得留连城郭西风里园林落照前共知官似梦莫负酒如泉兴罢重擕手江湖卽渺然求全求全伤德义欲速累功名玉要藏而待苗非揠故生未妨徐出昼何苦急堕成此道今亡矣嗟谁可与明秋风揫歛一何饕天机亦自劳墙隈小飜动屋角盛唿号漠漠惊沙密纷纷断柳髙江湖岂在眼昨夜梦波涛次韵昌叔岁暮城云漏日晩树冻裹春深槮密鱼虽暖巢危鹤更隂横风髙彍弩残熘细鸣琴岁换儿童喜还伤老大心次韵酬昌叔羇旅之作君方困旅食予亦误朝簪自索东方米谁多季子金髙门万马散穷巷一灯深客主竟何事萧条梁父吟临川先生文集卷第十四临川先生文集临川先生文集卷第十五临川先生文集卷第十五律诗次韵唐公三首乌塘欲归发馆陶王村长垣北冬日壬辰寒食雨中宿雨乗日秋露还自河北应客将次洺州憩漳上和仲庶夜过新开湖忆沖之仲涂共泛送契丹使还次韵荅净因老送吴叔开南征游栖霞庵约平甫至因寄和栖霞寂照庵僧云渺宜春苑春日癸卯追感正月十五事晩兴和沖卿学士秋兴和沖卿次韵沖卿除日春题友人郊居水轩游赏心亭寄䖍州女弟江亭晩眺金山寺揖仙阁舟夜即事何处难忘酒二首送孙子高送董传寄深州晁同年白云然师自白土村入北寺二首题朱郎中白都庄史教授独善堂寄福公道人身闲还家题汤泉壁示诸子有欲闲之意和唐公舎人访净因沂溪怀正之荅许秀才次韵唐公三首东阳道中山蔽吴天密江蟠楚地深浮云堆白玉落日写黄金渺渺随行旅纷纷换岁隂强将诗咏物收拾济时心江行材非当世用毂有故人推使节春冬换征㠶日夜开南游取于越东望得州来试尽风波恶生涯亦可哀旅思此身南北老愁见问征途地大蟠三楚天低入五湖看云心共逺歩月影同孤慷慨秋风起悲歌不爲鲈乌塘地僻居人少山稠伏兽多怒貍朝搏鴈嚵虎夜窥骡篱落生孙竹门庭上女萝未应悲寂寞六载一经过欲归水漾青天暖沙吹白日隂塞垣春错莫行路老侵㝷緑稍还幽草红应动故林留连一盃酒满眼欲归心发馆陶促辔数残更似闻鸡一鸣春风马上梦沙路月中行笳鼓逺多思衣裘寒始轻稍知田父稳灯火闭柴荆王村晻霭王村路春风北使旗尘催轻骑走寒咽短箫吹揽辔聮貂帽投鞭各酒巵纷纷小儿女何事倚墙窥长垣北揽辔长垣北貂寒不自持霜风急鼓吹烟月暗旌旗骑火流星点墙桑亚㦸枝柴荆掩春梦谁见我行时冬日扰扰今非昔漫漫夜复晨风沙不贷客云日欲迷人散髪愁边老开颜醉后春转思江海上一洗白纶巾壬辰寒食客思似杨桞春风千万条更倾寒食泪欲涨冶城潮巾发雪争出镜颜朱早雕未知轩冕乐但欲老渔樵雨中尚疑樱欲吐已恠菊成漂紫苋凌风怯青苔挟雨骄长闲故有味多难自无聊牢落柴荆晩生涯付一瓢宿雨緑搅寒芜出红争暖树归鱼吹塘水动鴈拂塞垣飞宿雨惊沙尽晴云昼漏稀却愁春梦短灯火着征衣乗日乗日塞垣入御风塘路归胡皆跃马去鴈却背人飞烟水吾鄕似家书驿使稀怱怱照颜色恨不洗征衣秋露日月凋何急荒庭露送秋初疑宿雨泫稍怪晓霜稠旷野将驰猎华堂巳御裘空令半夜鹤抱此一端愁还自河北应客媿客问謡俗旧传今自如材难知骥马味美赛河鱼塞水移民乆川防动衆初北人虽异论时议或非踈将次洺州憩漳上漠漠春风里茸茸緑未齐平田鵶散啄深树马迎嘶地入河流曲天随日去低髙城巳在眼聊复解轻赍和仲庶夜过新开湖忆沖之仲涂共泛水逺浮秋色河空洗夜氛行随一明月坐失两孤云露发此时湿风颜何处醺淹留各有趣不比汉三君送契丹使还次韵荅净因老老欲求吾志时方摭我华强将愁出塞空得病还家日转山河暖风含草木葩胜游思一徃不敢问三车送吴叔开南征掺袂不胜情犀舟击汰行倦游无万里惜别有千名春草凄凄绿江枫湛湛清金陵多丽景此去属兰成游栖霞庵约平甫至因寄渺渺林间路萧萧物外僧高隂凉易入闲貌老难增官事眞伤锦君恩更饮冰求田此山下终欲忤陈登和栖霞寂照庵僧云渺萧然一世外所乐有谁同宴坐能忘老斋𬞞不过中无心爲佛事有客问家风笑谓西来意虽空亦不空冝春苑冝春旧台沼日暮一登临解带行苍藓移䩳坐绿隂树踈啼鸟逺水静落花深无复增修事君王惜费金春日冉冉春行暮菲菲物竞华莺犹求旧友鷰不背贫家室有贤人酒门无长者车醉眠聊自适归夣到天涯癸卯追感正月十五事正月端门夜金舆缥缈中传觞三鼓罢纵观万人同警跸声如在嬉游事巳空但令千载后追咏太平功晩兴和沖卿学士剡剡风生晩姢姢月上初白沙眠绿骥清浪浴鱏鱼竟欲从君饮犹便读我书斜阳不到处墙角树扶踈秋兴和沖卿云浮朝惨淡风起夜飕飗欲作冰霜地先回草树秋征人倚笛怨思妇向砧愁爲问随阳鴈哀鸣岂有求次韵沖卿除日立春犹残一日臈併见两年春物以终爲始人从故得新迎阳朝翦綵守岁夜倾银恩赐随嘉节无功秪自尘题友人郊居水轩田中三畒宅水上一轩开爲有渔樵乐非无仕进媒槎头收晚钓荷叶卷新醅坐说鱼腴美功名挽不来游赏心亭寄䖍州女弟秀发千峯霁清涵万里秋沧江天上落明月镜中流眼与䰟俱断身依影独留爲怜幽兴极不见尔来游江亭晩眺日下崦嵫外秋生沆砀闲清江无限好白鸟不胜闲雨过云收岭天空月上湾归鞍侵调角回首六朝山金山寺重经高处寺一与白云亲树木有春意江山如故人幽轩含气象偏影落风尘日暮临归去徘徊欲损神揖仙阁结阁揖仙子䟽塘临隐扉水花红四出山竹翠相围云度疑軿下凫惊恐舄飞蜀缰宁可恃投钓此忘归舟夜即事火距临遥岸余光照客舩水明鱼中饵沙暖鹭忘眠感槩无穷事迟回欲晓天山泉如有意枕上送潺湲何处难忘酒二首何处难忘酒英雄失志秋庙堂生莽卓巖谷死伊周赋敛中原困干戈四海愁此时无一盏难遣壮图休二何处难忘酒君臣㑹合时深堂拱尧舜密席坐臯䕫和气袭万物欢声连四夷此时无一盏眞负鹿鸣诗送孙子髙荡漾江南客融怡席上珍一罇相别酒千里独归人客路贫堪病交情逺更亲自慙儿女意失泪滴衣巾送董传悠悠陇头水日夜向西流行路未云已归人空复愁文章合用丗颜髪未惊秋一听秦声罢还来上国游寄深州晁同年秀色归荒陇新声换氄毛日催花蘂急云避鴈行髙驻马旌旗暖传觞鼓吹豪班春不知负短髪爲君搔白云然师白首一山中形骸藁木同苔争庵径路云补衲穿空尘土随车辙波涛信柂工昬昬老南北应谢此髙风自白土村入北寺二首木杪田家出城隂野迳分熘渠行碧玉畦稼卧黄云薄槿烟脂染深荷水麝焚夕阳人不见鸡鹜自成群二雨过百泉出秋声连衆山独㝷飞鸟外时渡乱流间坐石偶成歇看云相与还㑹须营一畒长此听潺湲题朱郎中白都庄萧洒桐庐守沧洲寄一㕓山光隔钓岸江气杂炊烟藜杖听鸣艣篮舆看种田明时须共理此兴在他年史教授独善堂湖海十年旧林塘三畒余静非谈者隐贫胜富人居列鼎亦何有幅巾聊自如犹应不独善学子满阶除寄福公道人帝力护禅林沧洲侧布金楼依水月观门接海潮音开士但软语游人多苦吟曾同方丈宿灯火夜沉沉身闲身闲宜晩食歳晏忌晨兴人自嘲便腹吾方乐曲肱睡蛇虽不去梦虺已无凭寄语中林客思禅病未能还家还家岂不乐生事未应闲朝日已复出征鞍方更攀伤心百道水阂目万重山何以忘羇旅翛然醉梦间题汤泉壁示诸子有欲闲之意吟哦一水上披写衆峯间偶运非彭泽留名比岘山君才今卨稷家行古原颜平世虽多士安能易地闲和唐公舎人访净因西城方外士传法自南华髙蹈玩一世旁通兼数家来游仁者净传咏正而葩乗兴何时载还能託后车沂溪怀正之故人何处所天角浪漫漫寂寞断音驿徘徊愁肺肝世情纷可怪旅况浩难安愿化东南鹄髙飞託羽翰荅许秀才高阳有才子负笈求晨饘所趣少知者其辞多慨然樵妻竟谢絶漂母甞哀怜尚友古之人于今犹壮年临川先生文集卷第十五临川先生文集临川先生文集卷第十六临川先生文集卷第十六律诗次韵景仁雪霁次韵范景仁二月五日夜风雪次韵冲卿过睢阳荅沖卿得书知二弟附陈师道舟上汴初憇和州疟起舎弟尚未巳示道原送杜十八之广南崑山慧聚寺次张祜韵吴江江江南贾生还自舅家书所感世事寄纯甫招丁元珍游杭州圣果寺京兆杜婴大醇卒以诗二首伤之江上二首夏夜舟中颇凉因有所感孤桐迟明陪友人中秋夕赏月愼县修路者河势送河间晁寺丞暮春游北山吴正仲得故人寄蟹以诗谢之余次其韵陈师道宰乌程县冬至汤泉读鎭南邸报癸未四月作拟和御制赏花钓鱼和吴沖卿雪霁紫宸朝和吴沖卿集禧斋祠送周都官通判湖州双庙和子瞻同王胜之游蒋山送郓州知府宋諌议见逺亭上王郎中次韵景仁雪霁新声生屋霤残点着垣衣委翳无多在飘零不更飞拗中余宿润暖处自朝晖稍见青青色还从栁上归次韵范景仁二月五日夜风雪何知此邂逅谈笑接清扬对雪知春浅回灯惜夜长密云通炫晃残月堕冥茫故有临卭客抽毫兴未忘次韵冲卿过睢阳宫庙此神鄕留亲泊楚艎天𨳩今壮丽地积古悲凉不改山河旧犹余草木荒还闻足賔客谁是汉邹阳荅沖卿风作九衢黄南䆫坐正凉破瓜青玉美浮荈白云香诗懒犹能强官闲肯便忘贤愚各有用尺寸果谁长得书知二弟附陈师道舟上汴儿童闻太丘邂逅两心投与汝今爲伴知吾不复忧园桃巳解萼沙水欲惊舟一见南飞鴈江边肯更留初憩和州衣足一囊弊粟余三釡陈犹依食贫地巳媿省烦人尘土病催老风波愁过春诗书今在眼还欲讨经纶疟起舎弟尚未巳示道原侧足呻吟地连甍瘴疟秋穷鄕毉自绌小市药难求肝胆疑俱破筋骸漫独瘳慙君逺从我契阔每同忧送杜十八之广南东南炎海外㝷访又输君过岭猿啼暖贪程马送曛清谈消瘴疠秀句起烟云及早来鄕荐朝廷尚右文崑山慧聚寺次张祜韵峯岭互出没江湖相吐吞园林浮海角台殿拥山根百里见渔艇万家藏水村地偏来客少幽兴秪桑门吴江莾莾昔登临秋风一散襟地留孤屿小天入五湖深柑橘无千里鱼鰕有万金吾虽轻范蠡终欲此幽㝷江灵源𨳩辟有赢缩但相随逆折山能碍奔流海与期泥沙拆蚌蛤云雨暗蛟螭欲问深何许冯夷秖自知江南江南春起柂秋至尚波涛问舎才能定唿舟巳复操行歌付浩荡归梦得萧骚冉冉欲何𥙷纷纷爲此劳贾生汉有洛阳子少年明是非所论多感槩自信肯依违死者若可作今人谁与归应须蹈东海不但涕沾衣还自舅家书所感行行过舅居归路指亲庐日苦树无赖天空云自如黄焦下泽稻緑碎短樊𬞞沮溺非吾意悯嗟聊驻车世事世事一何稠论心日已偷尚蒙今士笑冝见古人羞老圃聊须问良田亦欲求非关畏黻冕无责易身修寄纯甫塞上无花草飘风急我归梢林听涧落卷土看云飞想子当红蘂思家上翠微江寒亦未巳好好着春衣招丁元珍黙黙不自得纷纷何所爲画墁聊取食猎较且随时秋入江湖暗风生草树悲黄花一杯酒思与故人持游杭州圣果寺登髙见山水身在水中央下视楼台处空多树木苍浮云连海气落日动湖光偶坐吹横笛残声入富阳京兆杜婴大醇能读书其言近庄其爲人旷逹而廉清自託于医无贵贱请之輙徃卒也以诗二首伤之萧瑟野衣巾能忘至老贫避嚣依市井蒙垢出埃尘接物工齐物劳身耻爲身伤心宿昔地不复见斯人二叔度医家子君平卜肆翁萧条昨日事髣髴古人风旧宅雨生菌新阡寒转蓬存亡谁一问嗟我亦穷空江上潮连风浩荡沙引客淹留落日更清坐空江无近舟共看蒹苇宅聊即稻梁谋未敢嗟艰食凶年半九州二书自江边使郷邻病饿稠何言万里客更作百身忧𥙷败今谁䘏趋生我自羞西南双病眼落日倚扁舟夏夜舟中颇凉因有所感扁身畏朝热望夜倚桅樯日共火云退风兼水气凉未秋轻病骨㣲曙浣愁肠坚我江湖意滔滔兴不忘孤桐天质自森森孤高几百㝷陵霄不屈巳得地本虚心岁老根弥壮阳骄叶更隂明时思解愠愿斵五絃琴迟明欹枕浩无情蘧蘧独迟明霜䌓红树老云月素蟾清倦鹊犹三帀寒鸡未一鸣故山何处所应有晓猿惊陪友人中秋夕赏月海雾看如洗秋阳望却昏光明疑不夜清莹欲无坤扫掠风前坐留连露下尊苦吟应到晓况有我思存愼县修路者畚筑今三岁康庄始一修何言野人意能助令君忧勠力非无𥙷论心岂有求十年空志食因汝起予羞河势河势浩难测禹功传所闻今观一川破复以二渠分国论终将塞民嗟亦巳勤无灾等难必从衆在吾君送河间眺寺丞公孙富文墨名字世多知谈笑取高第弦歌当此时临河薪石费近塞茧丝移缓急常愁此看君有所爲暮春春期行睕晩春意賸芳菲曲水应修褉披香未试衣雨花红半堕烟树碧相依怅望梦中地王孙底不归游北山揽辔出东城登临目暂明烟云藏古意猿鹤弄秋声客坐苔纹滑僧眠樾䕃清赏心殊未巳山下日西荣吴正仲谪官得故人寄蟹以诗谢之余次其韵越客上荆舠秋风忆把螯故烦分巨跪持用佐清糟饮量寛沧海诗锋捷孟劳甘飡饱觞咏余事付钧陶陈师道宰乌程县甞闻太丘长德不负公卿墟墓今千载昆云亦一城本怀深闭蓄余论略施行故自有仁政能传家世声冬至都城开博路佳节一阳生喜见儿童色欢传市井声幽闲亦聚集珎丽各携擎却忆他年事关商闭不行汤泉寒泉诗所咏独此沸如烝一气无冬夏诸阳自废兴人游不附火虫出亦疑冰更忆骊山下歊然雪满塍读鎭南邸报癸未四月作赐诏寛言路登贤壮陛廉相期正在治素定不烦占衆喜夔龙盛予虞绛灌憸太平讵可致天意愼猜嫌拟和御制赏花钓鱼云暖蓬莱日风酣太液春水光承歩辇花气入钩陈伏槛留清跸传觞属从臣霏香连钓饵落叶乱游鳞镐饮恩知厚衢樽赐愿均更看追夏谚先此咏逢辰和吴沖卿雪霁紫宸朝虎士开阊阖鸡人唱九霄云移银阙角日转玉廊腰箒动川收潦靴鸣海上潮舞𫀆沾宿润拜笏拥残飘赐饮人何乐归嘶马亦骄低佪但忘食吟咏得逍遥和吴沖卿集禧斋祠缄封祝辞密占冩御名眞帝坐遥临物星图俯映人风含烟外节月点雾中茵沈藿升烟逺槐檀取燎新羽衣归寂寞金立逡廵却想来时路还疑隔一尘送周都官通判湖州渌水乌程地青山顾渚濵酒醪犹美好茶荈正芳新聚泛樽前月分班焙上春仁风巳入俗乐事始关身橘柚供南贡枫槐望北宸知君白羽扇归日未生尘双庙两公天下骏无地与腾骧就死得处所至今犹耿光中原擅兵革昔日几侯王此独身如在谁令国不亡北风吹树急西日照窻凉志士千年泪泠然落奠觞和子瞻同王胜之游蒋山子瞻同王胜之游蒋山有诗余爱其峰多巧障日江逺欲浮天之句因次其韵金陵限南北形埶岂其然楚役六千里陈亡三百年江山空幕府风月自觥船主送悲凉岸妃埋想故莲台倾凤久去城踞虎争偏司马壖庙域独龙层塔颠森踈五愿木蹇浅一人泉梲杖穷诸岭蓝舆罢半天朱门园渌水碧瓦第青烟墨客真能赋留诗野竹姢送郓州知府宋諌议盛世千龄合宗工四海瞻天心初吁俊云翼首离潜德望完圭角仪形壮陛廉徐鸣苍玉佩尽校碧牙籖纶掖清光注銮坡茂渥霑文明诚得主政瘼尚烦砭右府参机务东涂賛景炎庙谟资石画兵略倚珠钤坐鎭均劳逸斋居养智恬讴謡喧井邑惠化穆苍黔进律朝章旧䟽恩物议佥通班三殿邃徙部十城兼申甫周之翰龟蒙鲁所詹地灵奎宿照野沃汶河渐首路龙旗盛提封虎节严赐衣纒紫艾卫甲缀朱綅海谷移文省谿堂燕豆添班春回绀幰问俗卷彤䄡舟檝商巖命熊罴渭水占治装行入觐金鼎重调盐见逺亭上王郎中高亭豁可望朝暮对谿山野色轩楹外霞光几席间树侵苍霭没鸟背夕阳还草带平沙阔烟笼别戍闲圃畦荷气合田径烧㾗斑樵笛吟晴坞渔㠶出瞑湾登临及芳节宴喜发朱颜夹砌陈旌旝褰帘进佩环观风南国最应宿紫宸班康乐诗名旧芜音讵可攀临川先生文集卷第十六临川先生文集临川先生文集卷第十七临川先生文集卷第十七律诗岁晚怀古叚约之园亭又叚氏园亭回桡酴醿金沙二花合发次韵公辟正议书公戏语申之以祝助发一笑次韵致远木人洲二首次韵龚深甫二首次叶致逺韵次韵酬朱昌叔五首次韵送程给事知越州次韵酬徐仲元诗奉送觉之奉使东川次韵奉酬觉之送程公辟得谢归姑苏送项判官次韵张德甫奉议北山三咏寳公塔觉海方丈道光泉登寳公塔重登寳公塔复用前韵二首𥿄暖合雨花台北牎小姑荣上人遽欲归以诗留之呈陈和叔招吕望之使君公辟枉道见过获闻新诗因叙叹仰全椒张公有诗在北山西菴僧者墁之怅然有感岭云蓼虫莫疑岁晚怀古先生岁晚事田园鲁叟遗书废讨论问讯桑麻怜巳长按行松菊喜犹存农人调笑追㝷壑稚子欢唿出候门遥谢载醪袪惑者吾今欲辩巳忘言叚约之园亭爱公池馆得忘机初日留连至落晖菱暖紫鳞跳复没柳隂黄鸟啭还飞径无凡草唯生竹盘有嘉𬞞不采薇胜事阆州虽或有终非吾土岂如归又叚氏园亭欹眠随水转东垣一点炊烟映水昬漫漫芙蕖难觅路翛翛杨柳独知门青山呈露新如染白鸟嬉游静不烦朱雀航边今有此可能揺荡武陵源回桡柴荆散策静凉飈隐几扁舟白下潮紫磨月轮升霭霭帝青云幕卷寥寥数家鸡犬如相识一坞山林特见招尚忆木瓜园最好兴残中路且回桡酴醿金沙二花合发相扶照水弄春柔发似矜夸歛似羞碧合晚云霞上起红争朝日雪边流我无丹白知如梦人有朱鈆见即愁疑此冶容诗所忌故将樛木比绸缪次韵公辟正议书公戏语申之以祝助发一笑故人辞禄未忘情语我犹能作扞城身不自遭如贡薛儿应堪教比韦平老罴岂得长髙卧雏鳯仍闻巳间生把盏祝公公莫拒缁衣心爲好贤倾次韵致远木人洲二首迷子山前涨一州木人图志失编收年多但有柳生肘地僻独无茅盖头河侧鲍生干尚立江边屈子藁将投未妨他日称居士能使君疑福可求二杌尔何年客此洲飘流谁弃止谁收无心使口肝使目有干作身根作头暴露神灵难寄託祷祠村落几依投纷纷翦𥿄眞虚负立藁安知富可求次韵酬龚深甫二首恩容楚老护松楸复得一龚从我游讲肄剧谈兼祖谢舞雩髙蹈异求由北㝷五柞故未慭东挽三杨仍有樛陟巘降原从此始但无瑶玉与君舟二握手东冈雪满篸后期惆怅老吴蚕芳辰一笑眞难值暮齿相思岂乆堪他日杜诗传渭北几时周宅对漳南百年邂逅能多少且可勤来共草菴次叶致远韵生涯聊占水中洲岂即乗桴逐圣丘身与凫飞仍鴈集心能茅靡亦波流由来𣏌梓常先伐谁谓菰蒲可乆留乗兴吾庐知未厌故移脩竹拟延驺次韵酬朱昌叔五首点也自殊由与求旣成春服更何忧拙于人合且天合静与道谋非食谋未爱京师传谷口但知郷里胜壷头嗟予老矣无一事复得此君相与游二去年音问隔淮州百谪难知亦我忧前日杯盘共江渚一欢相属岂人谋山蟠直渎输淮口水抱长干转石头乗兴舟舆无不可春风从此与公游三乌榜登临兴未休共言何许更消忧聮𥚑萧寺㝷眞觉方驾孙陵弔仲谋语罢每开欢笑口诗来仍掉苦吟头巳知轩冕眞吾累且可追随马少游四白下门东春水流相看一噱散千忧穿梅入柳曾莫逆度壍縁冈初不谋世事但如吹劒首官身难即问刀头长临鍜灶眞自苦有兴复来从我游五乐世闲身岂易求巖居川观更何忧放怀自事如初服买宅相招亦本谋名誉子眞矜谷口事功新息困壷头知君于此皆无累长得追随圹埌游次韵送程给事知越州千骑东方占上头如何误到北山游清明若覩兰亭月暖热因忘蕙帐秋投老始知欢可惜通宵豫以别爲忧西归定有诗千首想肯重来贲一丘次韵酬徐仲元投老逍遥屺与堂天刑眞巳脱桁杨縁源静翳无鱼淰度谷深追有鸟颃每苦交游㝷五柳最嫌尸祝扰庚桑相看不厌唯夫子风味眞如顾建康诗奉送觉之奉使东川三秋不见每惓惓握手山林复怅然后㑹敢期黄耉日相看且度白鸡年畏途石栈王尊驭荣路金门祖逖鞭一代官仪新藻拂得瞻宸宇想留连次韵奉酬觉之乆知乗传入西州鸡黍从容本不谋戸外惊尘尺书至眼中飞浪片帆收山林病骨烦三顾湖海离膓欲万周尚有光华贲岑寂箧中佳句得长留送程公辟得谢归姑苏东归行路叹贤哉碧落新除宠上才白傅林塘传画去吴王花鸟入诗来唱酬自有微之在谈笑应容逸少陪除此两翁相见外不知三径爲谁开送项判官断芦洲渚落枫桥渡口沙长过午潮山鸟自唿泥滑滑行人相对马萧萧十年长自青衿识千里来非白璧招握手祝君能强饭华簪常得从鸡翘次韵张德甫奉议知君非我载醪人终日相随免污茵赏尽高山见流水唱残白雪值阳春中分香积如来钵对现毗耶长者身谁拂定林幽处壁与君图写继吾眞北山三咏寳公塔道林眞骨葬青霄窣堵千秋未寂寥寳势旁连大江起尊形独受衆山朝云泉别寺分三径香火幽人止一瓢我亦鹫峰同听法岁时歌呗岂辞遥觉海方丈徃来城府住山林诸法翛然但一音不与物违眞道广每随縁起自禅深舌根巳净谁能坏足迹如空我得㝷岁晚北䆫聊寄傲蒲萄零落半牀隂道光泉箨龙将雨绕山行注远投深静有声云涌浴槽朝自暖虹垂斋镬午还晴铜瓶各满幽人意玉甃因高正士名神力可嗟妨智巧桔橰零落箯苔生豋寳公塔倦童疲马放松门自把长笻倚石根江月转空爲白昼岭云分暝与黄昏䑕揺岑寂声随起鵶矫荒寒影对翻当此不知谁客主道人忘我我忘言重豋寳公塔复用前韵二首空见方坟涌半霄难将生死问参寥应身东返知何国瑞像西归自本朝遗寺有门非辇路故池无钵但僧瓢独龙下视皆陈迹追数齐梁亦未遥二碧玉旋螺恍隔霄冠山仙冢亦寥寥空余华构延风月无复灵踪落市朝帐座追严多献寳供盘随施有操瓢他方出没还如此与物何心作迩遥𥿄暖合聮屏盖障一㝷方南设钩帘北置牀侧座对敷红絮暖仰牎分启碧纱凉氊庐易以梅烝坏锦幄终于草野妨楚谷越藤眞自称每煳因得减书囊雨花台盘互长干有絶陉并包佳丽入江亭新霜浦溆绵绵凈薄晚林峦往往青南上欲穷牛渚怪北㝷难忘草堂灵便舆却走垂杨陌巳戴寒云一两星北牎病与衰期每强扶鸡壅桔梗亦时湏空花根蔕难㝷摘梦境烟尘费扫除耆域药囊眞妄有轩辕经匮或元无北䆫枕上春风暖漫读毗耶数卷书小姑小姑未嫁与兰支何恨流传乐府诗初学水仙骑赤鲤竟㝷山鬼从文狸纷云䙱空棠檝绰约烟鬟独桂旗弄玉有祠终或徃飞琼无梦故难知荣上人遽欲归以诗留之道人传业自天台千里翛然赴感来梵行毗沙爲外护法筵灵曜得重开巳能爲我迃神足便可随方长圣胎肯顾北山如慧约与公西崦斸莓苔呈陈和叔嘉祐末和叔以集贤校理判登闻鼓院同知太常礼院皮场街有园数畆中置二椁甎袤丈北戸临沟略彴通街旁作小屋毁辎车爲盖某以直集贤院爲三司度支判官以知制诰纠察在京刑狱同管句三班院间度彴饭车盖下随所有无坐卧甎上笑语常至夜如此三岁而和叔遭太夫人忧未几某亦䘮亲以去时永昭陵尚未复土也后与和叔皆蒙今上拔用数㑹议语皆忧伤之余责厚事丛无复故情元丰元年某食观使禄居钟山南和叔经略广东道旧怅然某作诗以叙其事毁车爲屋仅容身三岁相要薄主人昼寓椁甎常至夜冬㳂沟彴复㝷春南陔不洎公归里苍墓垂成我丧亲后㑹纵多无此乐山林投老一伤神招吕望之使君潮沟东路两牛鸣十畆漪涟一草亭委质山林如许国寄怀鱼鸟欲忘形纷纷易变浮云白落落谁钟老栢青尚有使君同好恶想随秋水肯扬舲公辟枉道见过获闻新诗因叙叹仰青丘神父能爲政碧落僊翁好作诗旧事齐儿应共记新篇楚老得先知怀甎大岘如迎日供帐阊门胜去时若与鸱夷鬪百草锦囊佳丽敌西施全椒张公有诗在北山西菴僧者墁之怅然有感十年怊怅蹑山阡终欲持杯滴到泉东路角巾非故约西州华屋漫脩椽幽明永隔休炊黍眞俗相妨乆絶弦遗墨每看疑邂逅复随人事散如烟岭云岭云合处小盘桓人得敷衾马解鞍寒荚着天榆历历净华浮海桂团团交游涣散渊明喜吏卒萧条叔夜寛方丈老翁无一髪更知来不爲皮冠蓼虫蓼虫事业无余习刍狗文章不更陈隐几自怜居䘮我倨堂谁觉似非人难堪藏室称中士秪合箕山作外臣尚有少縁灰未死欲持新句恼比隣莫疑莫疑禅伯未知禅莫笑仙翁不学仙灵骨肯传黄蘗烬眞心自放赤松烟莲华世界何关汝楮叶工夫浪费年露鹤声中江月白一灯岑寂拥书眠临川先生文集卷第十七临川先生文集临川先生文集卷第十八临川先生文集卷第十八律诗示俞秀老外厨遗火示公佐读眉山集次韵雪诗五首读眉山集爱其雪诗能用韵复次韵一首八功德水寄题程公辟物华楼酬俞秀老次韵吴沖卿召赴资政殿听读诗义感事张侍郎示东府新居诗因和酬二首次韵沖卿从驾至集禧观偶成次韵陪驾观灯和吴相公东府偶成和蔡枢密孟夏旦日西府书事和蔡副枢贺平戎庆捷次韵奉和蔡枢密南京种山药法次韵元厚之平戎庆捷谒曾鲁公驾自启圣还内集禧观池上咏野鹅次韵东㕔韩侍郎斋居晩兴酬和甫祥源观醮罢见寄和御制赏花钓鱼次杨乐道韵六首后殿朝次偶题御沟幕次忆汉上旧居后苑详定书怀上已闻苑中乐声书事用韵书十日事呈乐道舎人圣从待制详定幕次呈圣从乐道崇政殿详定幕次偶题详定试卷二首奉酬杨乐道奉酬圣从待制次韵吴仲庶省中画壁夜读试卷呈君实待制景仁内翰荅张奉议示俞秀老缭绕山如涌翠波人家一半在烟萝时丰笑语春声早地僻追㝷野兴多窣堵朱甍开北向招提素嵴隐西阿暮年要与君携手处处相烦作好歌外厨遗火示公佐刀初无欲清人如何灶鬼尚嫌嗔翛翛短褐方炀火冉冉青烟已被宸邂逅焚巢连鸟雀仓黄濡幕愧比邻王阳幸有囊衣在报赏焦头亦未贫读眉山集次韵雪诗五首若木昬昬末有鵶冻雷深闭阿香车抟云忽散簁爲屑翦水如分缀作花拥箒尚怜南北巷持杯能喜两三家戏挼弄掬输儿女羔袖龙钟手独义二神女青腰寳髻鵶独藏云气委飞车夜光往往多聮璧白小纷纷每散花珠网纚连拘翼座瑶池淼漫阿环家银爲宫阙㝷常见岂即诸天守夜义三惠施文字黒如鵶于此机缄漫五车皭若易缁终不染纷然能幻本无花观空白足宁知处疑有青腰岂作家慧可忍寒眞觉晩爲谁将手少林义四寄声三足阿环鵶问讯青腰小驻车一一照肌宁有种纷纷迷眼爲谁花争妍恐落江妃手耐冷疑连月姉家长恨玉颜春不乆画图时展爲君义五戏揺微缟女鬟鵶试咀流酥已颊车历乱稍埋冰揉粟消沉时点水圎花岂能舴艋眞㝷我且与蜗牛独卧家欲挑青腰还不敢直湏诗胆付刘义读眉山集爱其雪诗能用韵复次韵一首靓糚严饰曜金鵶比兴难工漫百车水种所传清有骨天机能识皦非花婵姢一色明千里绰约无心熟万家长此赏怀甘独卧袁安交㦸岂须义八功德水雪山马口出琉璃闻说诸天与护持此水遥连八功德供人眞净四威仪当时迦叶无尘染何事阌鄕有土思道力起縁非一路但知瓢饮是生疑寄题程公辟物华楼吴楚东南最上游江山多在物华楼遥瞻旌节临尊俎独卧柴荆阻献酬想有新诗传素壁怪无余墨到沧洲湡浯南望重重緑章水还能向此流酬俞秀老洒扫东庵置一牀于君独觉故情长有言未必输摩诘无法何曾泥饮光天壤此身知共弊江湖他日要相忘犹贪半偈归思索却恐提桓妄揣量次韵吴沖卿召赴资政殿听读诗义感事周南麟趾圣人风未有驺虞系召公雅颂兼陈爲四始笙歌合奏以三终讨论诏使成书上休澣恩容着借通墙靣岂能知奥义延陵听赏自爲聦张侍郎示东府新居诗因而和酬二首得贤方慕北山莱赤白中天二府开功谢萧规慙汉第恩从隗始诧燕台曾留上主经过迹更费高人赋咏才自古落成须善颂扫除东阁望公来二荣观流传动草莱中官赐设上尊开鼓歌窱听疑梦肴果聮翩餽有台斧藻故应宜旧德栋梁非复称凡材虚堂欲踵曹参事试问齐人或肯来次韵沖卿上元从驾至集禧观偶成昭陵持橐从游人更见熈宁第四春寳构中开移玉座华灯错出映朱尘辇前时看新歌舞仗外还如旧徼巡投老逄时追徃事却含愁思度天津次韵陪驾观灯绣筤含风下玉除宫商挟奏斐然殊福祥周室流爲火恩泽尧樽散在衢伏枕但能知广乐挥毫何以报明珠愿留巾箧归田日追咏公欢每自娱和吴相公东府偶成承华徃岁幸踌躇风月清谈接绪余并辔趂朝今巳老连墙得屋喜如初诛茅我梦江臯地浇薤公思洛水渠歛退故应容拙者先营环堵祭牢𬞞和蔡枢密孟夏旦日西府书事宫阙初晴气象饶寳车攅毂㑹东朝重轮庆自离明发内壤隂随解泽消赐篚外廷纷锦绣燕庖中禁续薪樵聮翩入贺知君意咫尺威颜不隔霄和蔡副枢贺平戎庆捷城郭名王据两陲军前一日送降旗羌兵自此无传箭汉甲如今不解累幕府上功聮旧代朝廷称庆具新仪周家道泰西戎喙还见诗人咏串夷次韵奉和蔡枢密南京种山药法区种抛来六七年春风条蔓想宛延难追老圃莓苔径空对珍盘玳瑁筵嘉种忽传河右壤灵苗更长阙西偏故畦穿斸知何日南望钟山一慨然次韵元厚之平戎庆捷朝廷今日四夷功先以招怀后殪戎胡地马牛归陇底汉人烟火起湟中投戈更讲诸儒艺免胄争趋上将风文武佐时惭吉甫宣王征伐自肤公谒曾鲁公翊戴三朝冕有蝉归荥今作地行仙且开京阙萧何第未放江湖范蠡船老景巳邻周吕尚庆门方似汉韦贤一觞岂足爲公寿愿赋长虹吸百川驾自启圣还内衣冠原庙汉家仪羽卫亲来此一时天子当怀霜露感都人亦叹鼓箫悲纷纷瑞气随云汉漠漠荣光上日旗尘土未惊阊阖闭緑槐空覆影参差集禧观池上咏野鹅池上野鹅无数好晴天镜里雪毰毸似怜暄暖鸣相逐疑恋寛闲去却回京洛尘沙工点污江湖矰弋饱惊猜羽毛的的人难近嗟此谋身或有才次韵东㕔韩侍郎斋居晩兴斋禁虽严异太常萧然高卧意何长烟含欲暝宫庭紫日映新秋省闼黄壮节易摧行踽踽华年相背去堂堂追攀坐叹风尘隔空听钧天梦帝鄕酬和甫祥源观醮罢见寄窃禄祠官乆见容每持金石荐宸衷钧天忽忽清都梦方丈寥寥弱水风知结胜縁人意外想㝷陈迹马蹄中新诗起我超然兴更感钟山蕙帐空和御制赏花钓鱼䕃幄晴云拂晓开传唿仙仗九天来披香殿上留朱辇太液池边送玉杯宿蘂暖含风浩荡戏鳞清映日徘徊宸章独与春争丽恩许赓歌岂易陪二霭霭祥云辇路晴传唿万岁杂春声蔽亏玉仗宫花密映烛金沟御水清珠蘂受风天下暖锦鳞吹浪日边明从容乐饮眞荣遇愿赋嘉鱼颂太平次杨乐道韵六首后殿朝次偶题百年文物士优游万国今方似缀旒发䇿东堂招儁乂回舆北苑罢倡优忽随诸彦登龙尾尚忆当年应鹄头独望清光无补报更慙虚食太官羞御沟渺渺金河涨欲平数攴分绿报清明常萦辇路漂花去更引流杯送酒行静见金舆穿树影清含玉漏过墙声衰颜一照自多感廻首江南春水生幕次忆汉上旧居汉水泱泱绕鳯林岘山南路白云深如何忧国忘家日尚有求田问舎心直以文章供润色未应风月负豋临超然便欲遗荣去却恐元龙㑹见侵后苑详定书怀文墨由来妙禁中家传岂独赋河东平生听想风声早数日追随笑语同御水新如鸭头绿宫花更有鹤翎红看花弄水聊爲乐不晩朝廷相弱翁上巳闻苑中乐声书事苑中谁得从春游想见渐台瓦欲流御水曲随花影转宫云低绕乐声留年华未破清明节日暮初回祓禊舟更觉至尊思虑逺不应全爲拙倡优用乐道舎人韵书十日事呈乐道舎人圣从待制东门人物乱如麻想见新韀照路华午鼓已传三刻漏从官初赐一杯茶怱怱殿下催分首扰扰宫前听卖花归去莫言天上事但知唿客饮流霞详定幕次呈圣从乐道殿阁抡材覆等差从臣今日擅文华杨雄识字无人敌何逊能诗有世家旧德醉心如美酒新篇清目胜眞茶一觞一咏相从乐传说犹堪异日夸崇政殿详定幕次偶题娇云漠漠护层轩嫰水溅溅不见源禁桞万条金细捻宫花一叚锦新翻身闲始更知春乐地广还同避世喧不恨玉盘氷未赐清谈终日自蠲烦详定试卷二首帘垂咫尺断经过把卷空闻笑语多论衆势难专可否法严人更谨谁何文章直使看无颣勲业安能保不磨疑有高鸿在寥廓未应回首顾张罗二童子常夸作赋工暮年羞悔有杨雄当时赐帛倡优等今日论才将相中细甚客卿因笔墨卑于尔雅注鱼虫汉家故事眞当改新咏知君胜弱翁奉酬杨乐道邂逅聮裾殿阁春却愁容易即离群相知不必因相识所得如今过所闻近代声名出卢骆前朝笔墨数渊云与公家世由来事愧我𥘉无百一分奉酬圣从待制班行想望岁空多知有龙门未敢过和近圣人师展季勇爲君子盗荆轲三刀旧恊庭闱梦五袴今传里巷歌复道谏书甞满箧不唯诗句似隂何次韵吴仲庻省中画壁画史虽非顾虎头还能满壁写沧洲九衢京洛风沙地一片江湖草树秋行数儵鱼宾共乐卧看鸥鸟吏方休知君定有扁舟意却爲丹青肯少留夜读试卷呈君实待制景仁内翰篝灯时见语惊人更觉挥毫捷有神学问比来多可喜文章非特巧争新蕉中得鹿初疑梦牖下窥龙稍眩眞邂逅两贤时所服坐令孤朽得相因荅张奉议五马渡江开国处一牛吼地作菴人结蟠茅竹才方丈穿筑沟园未过旬我乆欲忘言语道君今来见句文身思量何物堪酬对棒喝如今揔不亲临川先生文集卷第十八临川先生文集临川先生文集卷第十九临川先生文集卷第十九律诗次韵和吴仲庶池州齐山画图次韵祖择之登紫微阁二首送沈兴宗察院出使湖南春风水济道中寄诸舅弟道逢文通北使归将次相州次韵平甫喜唐公自契丹归尹村道中次韵王胜之咏雪次韵酬府推仲通学士雪中见寄次韵宋次道忆太平早梅和曾子翊授舒椽之作送刘和父奉使江西次韵张子野竹林寺二首送吴龙图知江宁送直讲吴殿丞宰巩县送眞州吴处厚使君送李质夫知陜府题仪眞致政孙学士归来亭次韵吴季野题岳上人澄心亭送彦珍寄张先郎中汜水寄和甫寄黄吉甫次韵平甫村墅春日即席次韵微之泛舟示长安君和平甫招道光法师和祖仁晩过集禧观程公辟转运江西次韵微之即席和王微之秋浦望齐山感李太白杜牧之次韵王微之登高斋和微之重感南唐事李君晜弟访别长芦至淮隂追寄贵州虞部使君访及道旧窃有感恻因成小诗沖卿席上得行字示董伯懿次韵和吴仲庶池州齐山画图省中何忽有崔嵬六幅生绡坐上𨳩指点便知巖石处登临新作使君来雅怀重向丹青得胜势兼随翰墨回更想杜郎诗在眼一江春雪下离堆次韵祖择之登紫微阁二首漠漠秋隂护掖垣青云秖在两楹间宫楼唱罢鸡人逺门阙朝归虎士闭华盖北瞻天帝座蓬莱东想道家山却慙久此随诸彦文采初无豹一斑二掖门相对敞铜镮䡾䡾飞甍在两闲润色平生知地禁登临此日愧身闲浮云倒影移䆫隙落木回飈动屋山忽忆初来秋尚早紫微花点绿苔斑送沈兴宗察院出使湖南諌书平日皁囊中朝路争看一马騘汉节饱曾冲海雾楚㠶聊复借湖风皇华命使今爲重直道酬君逺亦同投老承明无𥙷助得爲湘守即随公春风一马春风北首燕却疑身得旧山川阳浮树外沧江水尘涨原头野火烟日借嫰黄初着栁雨催新緑稍归田回头不见辛夷发始觉看花是去年永济道中寄诸舅弟灯火怱怱出馆陶回看永济日初高似闻空舎鸟乌乐更觉荒陂人马劳客路光隂眞弃置春风边塞秖萧骚辛夷树下乌塘尾把手何时得汝曹道逢文通北使归朱颜使者锦貂裘笑语春风入贝州欲报京都近消息传声车马少淹留行人尽道还家乐骑士能吹出塞愁回首此时空慕羡惊尘一叚向南流将次相州青山如浪入漳州铜雀台西八九丘蝼蚁徃还空垄亩骐驎埋没几春秋功名盖世知谁是气力廻天到此休何必地中余故物魏公诸子分衣裘次韵平甫喜唐公自契丹归留犁挠酒得戎心绣祫通欢岁月深奉使由来须陆贾离亲何必强曾参燕人候望空瓯脱胡马追随出蹛林万里春风归正好亦逢佳客想挥金尹村道中满眼霜吹宿草根谩知新岁不逢春却疑青嶂非人世更觉黄云是塞尘万里张侯能奉使百年曾子肯辞亲自怜许国终无用何事纷纷客此身次韵王胜之咏雪万戸千门车马稀行人却返鸟休飞玲珑翦水空中堕的皪装春树上归素发聮华惊老大玉颜争好羡轻肥朝来巳贺丰年瑞更问田家果是非次韵酬府推仲通学士雪中见寄朝来看雪咏君诗想见朱衣在赤墀爲问火城将䇿试何如云屋听牎知曲墙稍觉吹来密穷巷终怜扫去迟欲访故人非兴尽自縁无路得传巵次韵宋次道忆太平早梅大梁春费宝刀催不似湖隂有早梅今日盘中看翦綵当时花下就传杯纷纷自向江城落杳杳难随驿使来知忆旧游还想见西南枝上月徘徊和曽子翊授舒掾之作皖城终岁静如山府掾应从到日闲一水碧罗裁缭绕万峯苍玉刻孱颜旧游笔墨苔今老浪走尘沙鬓已斑揽辔羡君桥北路春风枝上鸟关关送刘和父奉使江西刘郎今日拥旌麾传到江南喜可知上冡还须击羊豕下车应不问狐狸无人敢效公荣酒爲我聊㝷逸少池亦见岭头花烂熳更将春色寄相思次韵张子野竹林寺二首涧水横斜石路深水源穷处有丛林青鸳几世𨳩兰若黄鹤常年瑞卯金败壁数峯连粉墨凉烟一穗起檀沈十年亲友半零落回首旧游成古今二京岘城南隐映深两牛鸣地得禅林风泉隔屋撞哀玉竹月縁堦贴碎金藻井仰窥尘漠漠青灯对宿夜沈沈扁舟过客十年事一梦此山愁至今送吴龙图知江宁才高明主睠方深属郡闻风自革心闾里不须多按治山川从此数登临茅坐隔云千里栢垄初抽翠一㝷东望泫然知有寄但疑公岂久分襟送直讲吴殿丞宰巩县青嵩碧洛曾游地墨绶铜章忽在身拥马尚多畿甸雪随衣无复禁城尘古来学问须行已此去风流定慰人更忆少陵诗上语知君不负巩梅春送眞州吴处厚使君江上斋船驻彩桡鸣笳应满绿杨桥久爲汉吏知文法当使淮人服教条拱木延陵瞻故国丛祠瓜歩认前朝登临莫负山川好终欲东归听楚謡送李质夫之陜府平世求才漫至公悠悠羇旅士多穷十年见子尚短褐千里随人今北风戸外屦贫虚自满樽中酒贱亦常空共嫌欲老无机械心事还能与我同题仪眞致政孙学士归来亭彭泽陶潜归去来素风千岁出尘埃明时儁老心无累故里高门子有才更作园林负城郭常留花月映池台却㝷五栁先生传柴水区区但可哀次韵吴季野题岳上人澄心亭高亭五月尚寒生回首尘沙自郁蒸砌水乱流穿石底槛云高出蔽山层跻攀欲絶人间世缔搆知从物外僧肠胃坐来清似洗神竒未怪佛图澄送彦珍挟筴穷鄕满鬓丝陂田荒尽岂甞窥未应谷口终身隐正合菑川举国推握手百忧空徃事还家一笑即芳时柘冈定有辛夷发亦见东风使我知寄张先郎中留连山水住多时年比冯唐未觉衰篝火尚能书细字邮筩还肯寄新诗胡牀月下知谁对蛮榼花前想自随投老主恩聊欲报每瞻高躅恨归迟汜水寄和甫虎牢关下水逶迤想汝飘然过此时洒血秖添波浪起脱身难借羽翰追留连厚禄非朝隐乖隔残年更土思巳卜冶城三亩地寄声知我有归期寄黄吉甫朱颜去似朔风惊白髪多于野草生挟筴读书空有得求田问舎转无成解鞍乌石冈边坐擕手辛夷树下行今日追思眞乐事黄尘深处走鸡鸣次韵平甫村墅春日昨日青青尚未齐忽看春色满高低陂梅弄影争先舞叶鸟藏身自在啼樵硚踏云归旧径渔簑背雨向前溪似知我欲逃轩冕谈笑相过各有携即席次韵微之泛舟画舸幽㝷北果园应将陈迹问桑门地随墙墅行多曲天着冈峦望易昏故国时平空有木荒城人少半爲村悠悠兴废皆如此頼付干愁酒一罇示长安君少年离别意非轻老去相逢亦怆情草草杯盘供笑语昏昏灯火话平生自怜湖海三年隔又作尘沙万里行欲问后期何日是寄书应见鴈南征和平甫招道光法师练师投老演眞乗像劫空王爪与肱于摠持门通一路以光明藏续千灯从容发口酬摩诘邂逅持心契慧能新句得公还有頼古人诗字耻无僧和祖仁晩过集禧观妍暖聊随马首东春衫犹未着方空烟霞送色归瑶水山木分香绕阆风壮发巳输尘外緑衰颜漫到酒边红日斜归去人间世却记前游似梦中程公辟转运江西江西一节铸黄金最慰章滨父老心长孺向来眞强予次公今不异重临余风尚有欢謡在陈迹非无胜事㝷豫想新诗能寄我十年华省故情深次韵微之即席酿成吴米野油囊却爱清谈气味长闲日有僧来北阜平时无盗出南塘风亭对竹酬孤峭雪迳㝷梅认暗香江水中应未变一杯终欲就君甞和王微之秋浦望齐山感李太白杜牧之齐山置酒菊花开秋浦闻猿江上哀此地流传空笔墨昔人埋没已蒿莱平生志业无高论末世篇章有逸才尚得使君驱五马与㝷陈迹久徘徊次韵王微之登高斋台殿荒墟辱井堙豪华不复见临春北山漠漠云垂地南埭悠悠水映人驰道蔽亏松半死射场埋没雉多驯登高一曲悲亡国想绕红梁落暗尘和微之重感南唐事叔宝倾陈衍弊梁可嗟曽不见兴亡斋祠父子终身费酣咏君臣举国荒南狩皖山非故地北师淮水失名王天移四海归眞主谁诱昏童肯用良李君晜弟访别长芦至淮隂追寄怒水慿风雪垄高乱流追我祗鱼舠忽看淮月临寒食想映江春听伯劳道义当成麟一角文章已秃兔千毫后生可畏吾知子南北何时见两髦贵州虞部使君访及道旧窃有感恻因成小诗韶山秀拔江清冩气象还能出搢绅当我垂髫初识字看君挥翰独惊人邮籖忽报旌麾入斋合遥瞻组绶新握手更谁知徃事同时诸彦略成尘沖卿席上得行字二年相值喜同声并辔尘沙眼亦明新诏各从天上得残樽同向月边倾已嗟后㑹欢难必更想前官责尚轻黾勉敢忘君所朂古人忧乐有违行示董伯懿穿桥度堑秪闲行咏石嘲花亦漫成嚼蜡巳能忘世味画脂那更惜时名长千里北寒山紫白下门西野水明此地一㕓须卜筑故人他日访柴荆临川先生文集卷第十九临川先生文集临川先生文集卷第二十临川先生文集卷第二十律诗思王逢原三首和吴御史临淮感事和文淑湓浦见寄次韵吴季野再见寄次韵平甫赠三灵山人程惟象次韵和甫咏雪次韵张氏女弟咏雪次韵徐仲元咏梅二首诗呈节判陆君留题曲亲盆山不到太初兄所居遂巳十年以诗攀寄偶成二首雨过偶书季春上旬苑中即事上西垣舎人退朝与微之同赋梅花得香字三首和晚菊景福殿前栢四月果墙西树度麾岭寄莘老狄梁公陶渊明俱爲彭泽令至今有庙在焉刁景纯作诗见示继以一篇寄沈鄱阳送裴如晦宰呉江次韵乐道送花筹思亭愁台和正叔怀其兄草堂郑子宪西斋寄题思轩陈君式大夫恭轩寄黄吉甫髙魏留丁年思王逢原三首布衣阡陌动成群卓荦髙才独见君𣏌梓豫章蟠絶壑骐驎騕褭跨浮云行藏巳许终身共生死那知半路分便恐世间无妙质鼻端从此罢挥斤二蓬蒿今日想纷披冢上秋风又一吹妙质不爲平世得微言唯有故人知庐山南堕当书案湓水东来入酒巵陈迹可怜随手尽欲欢无复似当时三百年相望济时功岁路何知向此穷鹰隼奋飞凰羽短骐驎埋没马群空中郎旧业无儿付康子髙才有妇同想见江南原上墓树枝零落𥿄钱风和吴御史临淮感事栅鏁城扉晓一开柂牙车轴转成雷黄尘欲碍龟山出白浪空分汴水来澄观有材邀昧陋霁云无力报姧回骚人此日追前事悲气随风动管灰和文淑湓浦见寄多难漂零岁月賖空余文墨旧生涯相看楚越常千里不及朱陈似一家髪爲感伤无翠葆眼从瞻望有玄花唯诗与我寛愁病报尔何妨赋棣华次韵吴季野再见寄衣裘南北弊风尘志趣卑汗巳累亲流俗尚疑身察察交游方笑党频频远同鱼乐思濠上老使鸥惊耻海濵邂逅得君还恨晚能明吾意乆无人次韵平甫赠三灵山人程惟象家山松菊半荒芜杖䇿穷年信所如占见地灵非卜筮筭知人贵自陶渔乆谙郭璞言多验老比颜含意更踈秪欲勒成方士传借君名姓在新书次韵和甫咏雪奔走风云四面来坐看山垄玉崔嵬平治险秽非无德润泽焦枯是有才势合便疑包地尽功成终欲放春回寒郷不念丰年瑞只忆青天万里开次韵张氏女弟咏雪天上空多地上稀初寒风力故应微那能鎭压黄尘起强欲侵凌白日飞邑犬横来矜意气窟蟾偷出助光辉都城只有袁安惫我亦年年幸赐衣次韵徐仲元咏梅二首溪杏山桃欲占新髙梅放蘂尚娇春额黄映日明飞燕肌粉含风冷太眞玉笛悲凉吹易散冰纨生涩画难亲争妍喜有君诗在老我翛然敢效颦二旧挽青条冉冉新花迟亦度柳前春肌冰绰约如姑射肤雪参差是太眞揺落㑹应伤岁晩攀飜賸欲寄情亲终无驿使传消息寂寞知谁笑与颦诗呈节判陆君中郎笔墨妙他年晩与君游喜象贤𣢾𣢾故情初未憗飘飘新句揔堪传英才但未遭文举明主宁当弃浩然投赠临分加组丽小诗能不强雕镌留题曲亲盆山巧与天成未觉殊国工施手岂湏臾根连沧海蓬莱阔势压黄河砥柱孤坐上烟岚生紫翠影中楼阁见青朱爲山观水皆良喻谁向君家识所趋不到太初兄所居遂巳十年以诗攀寄一水衣巾翦翠绡九峯环珮刻青瑶生才故有山川气卜筑兼无市井嚣三叶素风门阀在十年陈迹履綦销归荣早晩重擕手莫负幽人乆见招偶成二首渐老偏谙世上情巳知吾事独难行脱身负米将求志勠力求田岂爲名髙论颇随衰俗废壮怀难值故人倾相逢始觉寛愁病搔首还添白髪生二怀抱难开醉易醒晓歌悲壮动秋城年光断送朱颜去世事栽培白髪生三畆未成幽处宅一身还逐衆人行可怜蜗角能多少独与区区触事争雨过偶书霈然甘泽洗尘寰南畆东郊共慰颜地望岁功还物外天将生意与人间霁分星斗风雷静凉入轩䆫枕簟闲谁似浮云知进退才成霖雨便归山季春上旬苑中即事辇路行看斗柄东帘垂殿阁转春风树林隐翳灯含雾河汉欹斜月坠空新蕋漫知红簌簌旧山常梦直丛丛赏心乐事须年少老去应无日再中上西垣舎人共说才髙世所珍诸贤谁敢望光尘讨论润色今爲美学问文章老更醇赋拟相如真复似诗看子建的应亲仍闻悟主言多直许史家儿徃徃嗔退朝门外鸣驺送响频披衣强起赴鸡人火城夜闇云藏阙玉座朝寒雪被宸邂逅欲成双白鬓萧条难得两朱轮犹怜退食亲朋在相与吟哦未厌贫与微之同赋梅花得香字三首汉宫娇额半涂黄粉色凌寒透薄粧好借月魂来映烛恐随春梦去飞扬风亭把盏酬孤艳雪径回舆认暗香不爲调羮应结子直湏留此占年芳二结子非贪鼎鼐甞偶先红杏占年芳从敎腊雪埋藏得却怕春风漏洩香不御鈆华知国色秪裁云缕想仙装少陵爲尔牵诗兴可是无心赋海棠三浅浅池塘短短墙年年爲尔惜流芳向人自有无言意倾国天敎抵死香须袅黄金危欲堕蔕团红蜡巧能装婵姢一种如氷雪依倚春风笑野棠和晚菊不得黄花九日吹空看野叶翠葳㽔渊明酩酊知何处子美萧条向此时委翳似甘终草莽栽培空欲傍藩篱可怜蜂蝶飘零后始有闲人把一枝景福殿前栢香叶由来耐岁寒几经眞赏驻鸣銮根通御水龙应蛰枝触宫云鹤更盘怪石误蒙三品号老松先得大夫官知君劲节无荣慕宠辱纷纷一等看四月果一春强半勒花风几日园林几树红汲汲追攀常恨晚纷纷吹洗忽成空行看果下苍苔地巳作人间白髪翁岂惜解鞍留夜饮此身醒醉与谁同墙西树墙西髙树结隂稠歩屣穷年向此留白日屡移催我老清风一至使人愁纷纷瞑鸟惊还合渺渺凉蝉咽欲休回首旧林归未得看看知复几春秋度麾岭寄莘老区区随传换冬春夜半悬崖託此身岂慕王尊能许国直縁毛义欲私亲施爲巳坏生平学梦想犹归寂寞濵风月一歌劳者事能明吾意可无人狄梁公陶渊明俱爲彭泽令至今有庙在焉刁景纯作诗见示继以一篇梁公壮节就䕫魖陶令清身託酒徒政在房陵成底事年称甲子亦何湏江山彭泽空遗像岁月柴桑失故区末俗此风犹不竞诗翁叹息未应无寄沈鄱阳离家当日尚炎风叱驭归时九月穷朝渡藤溪霜落后夜过麾岭月明中山川道路良多阻风俗謡言苦未通唯有番君人共爱流传名誉满江东送裴如晦宰呉江青髪朱颜各少年幅巾谈笑两欢然柴桑别后余三径天禄归来尽一㕓邂逅都门谁载酒萧条江县去鸣弦犹疑甫里英灵在到日凭君爲舣船次韵乐道送花沁水名园好物华露盘分送子云家新糚欲应何人面彩笔知书几叶花曾和郢中歌白雪亦陪天上饮流霞春风巳得同心赏更拟携诗载酒夸筹思亭昔人何计亦何思许国忧民适此时寓兴中园爲逺趣託名华榜有新诗数株碧柳苍苔地一丈红蕖渌水池坐听楚謡知岁美想衔杯酒问花期愁台頽垣断壍有平沙老木荒榛八九家河势东南吹地坼天形西北倚城斜倾壶语罢还登眺岸帻诗成却叹嗟万事因循今白髪一年容易即黄花和正叔怀其兄草堂茆堂竹树水之濵耕稼逍遥似子眞小吏一身今倦宦先生三畒独安贫欲抛县印辞黄绶来伴山冠戴白纶秪恐明时收士急不容家有两闲人郑子宪西斋漫搆轩䆫意亦深滔滔浮俗倦登临诗书千载经纶志松竹四时萧洒心晓枕不容春梦到夜灯唯许月华侵行看富贵酬勤苦车马重来拾翠隂寄题思轩名郎此地昔徘徊天诱良孙接踵来万屋尚歌余泽在一轩还向旧堂开右军笔墨空残沼内史文章秪废台邑子从今夸胜事岂论王谢世称才陈君式大夫恭轩恭轩静对北堂深新斸檀栾一畒隂膝下徃来前日事眼中封植去年心每怀罇斚沾余沥独喜弦歌有嗣音肯搆㑹湏门阀大世资何用满籝金寄黄吉甫学兼文武在吾曹别后应看虎豹韬欲问庙堂谁鎭抚尚传边塞敢惊骚旌旗急引飞黄下烽火遥连太白髙闻说荆人亦憔悴家家还愿献春醪髙魏留魏留十七助防边埋没盐州十八年衣屦穷空委胡妇糗粮辛苦待山田关河旧路频回首腹背他时两受鞭邂逅得归耶战死母随人去亦萧然丁年丁年结客盛游从宛洛氊车处处逢吟尽物华愁笔老醉消春色爱醅浓垆间寂寞相如病鍜处荒凉叔夜慵早晚青云湏自致立谈平取彻侯封临川先生文集卷第二十临川先生文集临川先生文集卷第二十一临川先生文集卷第二十一律诗送王詹叔利州路运判送周仲章使君送王蒙州送庞签判送潘景纯送僧无惑归鄱阳送逊师归舒州寄育王大觉禅师寄无爲军张居士次韵酬邓子仪二首送李璋送章宏别葛使君送王龙图守荆南次韵酬宋中散二首和宋太博服除还朝蕳诸朋旧次韵酬宋玘六首寄吴正仲蒙马行之梅圣俞和寄依韵酬之寄平甫次韵舎弟常州官舎应客舟还江南阻风有怀伯兄同陈伯通钱材翁游山二君有诗因次元韵梦张劒州酬慕容贠外次韵张唐公马上和王司封㑹同年次韵酬子玉同年和舎弟舟上示沈道源过山即事酬裴如晦酬郑闳中寄俞温卿寄郎侍郎送道光法师住持灵巖送王詹叔利州路运判王孙旧读五车书手把山阳太守符未驾朱轓辞辇毂却分金节佐均输人才自古常难得时论如君岂乆孤去去便看归奏事莫嗟行路有﨑岖送周仲章使君看君东下霅溪船廻首纷纷巳五年簮笔少留吾所望剖符轻去此何缘高麾行路穿秦树骏马归时着蜀鞭子墨文章应满箧承明宣室正详延送王蒙州请郡东南促去程拍堤江水照红旌仁声巳逐春风到使节犹占夜斗行箭落皁鵰毚兔避句传炎海鳄鱼惊麒麟不是人间物汉诏先应召贾生送龎签判北都两去不辞勤仕路论材况出群一相开藩甞负弩三年通籍更从军清谈犹得当时事遗爱应从此日闻我忆荆溪山最乐看君摩翮上青云送潘景纯东都曾以一当千场屋声名十五年晚赐緑衣随宦牒始操丹笔事戎旃明时正欲精蒐选荣路何当力荐延頼有史君能好士方看一鹗在秋天送僧无惑归鄱阳晚扶衰惫寄人间应接纷纷秖强颜挂席每谙东汇水採芝多梦旧游山故人独往今爲乐何日相随我亦闲归见江东诸父老爲言飞鸟㑹知还送逊师归舒州山川相对一悲翁往事纷纷梦寐中邂逅故人恩意在低佪今日笑言同看吹陌上杨花满忽忆巖前蕙帐空亦见桐鄕诸父老爲传衰飒病春风寄育王大觉禅师单巳安那示入禅草堂难望故依然山今歳暮终岑寂人更天寒最静便隐蹟亦知甘自足凭心岂吝慰相怜所闻不到荆门耳人老禾新又一年寄无爲军张居士南阳居士月城翁曾习禅那问色空卓荦想超文字外低佪却寄语言中眞心妙道终无二末学殊方自不同此理世间多未悟因君徃往叹西风次韵酬邓子仪二首青溪相值各青春老去临流辄损神事事只随波浪去年年空得鬓毛新论心未忍遗横目千世还忧近逆鳞嘉句感君邀我厚自嗟才不异常人二金陵邂逅府东偏手得新蒲每共编采石偶耕垂百日青溪并钓亦三年君才有用方求禄我志无成稍问田一笑欲论心迹事白头相就且欹眠送李璋湖海声名二十年尚随鄕赋巳华顚却归甫里无三径拟傍胥山就一㕓朱毂风尘休怅望青鞋云水且留连故人亦见如相问爲道方㝷木鴈篇送章宏道合由来不易谋岂无和氏识荆璆一川浊水浮文鹢千里轻帆落武丘身退岂嫌吾道进学成方悟衆人求西风乞得东南守杖䇿还能访我不别葛使君邑屋爲儒知善政市门多粟见丰年追攀更觉相逄晚谈笑难忘欲别前客幙雅游皆置榻令堂清坐亦鸣弦轻舟后夜沧江北廻首春城空黯然送王龙图守荆南壮志高才偃一藩更嗟贤路此时难长幡欲动何妨屈老骥能行岂易闲沙市放船寒月白渚宫留御古苔斑知公未厌还随诏归㸔功名重太山次韵酬宋中散二首初见彤庭赐履双便参东阁寄南邦时闻正论除疑网每读髙辞折慢幢陈迹欲㝷无复日旧恩思报有如江风流今见佳公子投老心旌一片降二超然京洛谅难双处在家庭誉在邦道义门中窥戸牗风骚坛上见麾幢素书𣢾𣢾谁怜杜彩笔遒遒独胜江信美贤公有才子笃诚眞复类尨降和宋太博服除还朝蕳诸朋旧唿门初起外廷臣秀气稜稜动搢绅谈论坐来能慰我篇章传出亦惊人生刍一束他年阙伐木相求此地新便欲与君同乐处穷通余事不关身次韵酬宋玘六首洗雨吹风一月春山红漫漫绿纷纷褰裳逺野谁从我散䇿空陂忽见君青眼坐倾新岁酒白头追诵少年文因嗟渉世终无𥙷乆使髙材雍上闻二东风渺渺客天涯病眼先春已见花逺欲报君羞强聒老知随俗厌雄夸穷通往事眞如梦得失秋毫岂更嗟邂逅故人唯有醉醉中衣帻任欹斜三城中灯火照青春逺引吾方避紏纷游衍水边追野马啸歌林下应山君愁㝷径草无求仲喜对檐花有广文邂逅一樽聊酩酊声名身后岂须闻四逺迹荒郊谢儁豪春风谁与驻干旄故交重趼恩何厚新句连篇韵更髙美似狂酲初噉蔗快如衰病得观涛乆知坏冶成天巧岂与人间共一陶五无能私愿秪求田时物安能学计然凿井未成歌击壤射熊犹得梦钧天遥思故国归来日留滞新恩巳去年擕手与君游最乐春风陂上水溅溅六山陂畴昔从吾亲诸父先生各佩纷零落长年谁语此迟回故地却逄君衣冠偶坐论经术襁褓当时刺绣文更怪髙材终未遇有司何日选方闻寄吴正仲却蒙马行之都官梅圣俞太博和寄依韵酬之山水玄晖去后空骚人还向此间穷小诗聊与论孤愤大句安知辱两雄秦甲乆愁荆劒利赵兵今窘汉旗红背城不敢收余烬马首翩翩只欲东寄平甫少时爲学岂身谋欲老低佪各自羞乗马从徒眞扰扰求田问舎转悠悠弦歌旧国平生乐鞍马新年几日留坐想揺鞭杨柳路春风先我入皇州次韵舎弟常州官舎应客霜雪纷纷上鬓毛忧时自悔目空蒿桑麻秪欲求三畒埶利谁能筭一毫此地旧传公子札吾心眞慕伯成髙飘然更有乗桴兴万里寒江正复艚舟还江南阻风有怀伯兄几时重接汝南评两桨留连不计程白浪黏天无限断玄云垂野少晴明平臯望望欲何向薄宦嗟嗟空此行㑹有𨳩樽相劝日鸰随处共飞鸣同陈伯通钱材翁游山二君有诗因次元韵秋来闲兴每登临因叩精蓝望碧岑强䇿羸骖㝷水石忽惊幽鸟下烟林同时览物悲欢异自古忘名趣向深安得湖山归我手静看云意学无心梦张劒州万里怜君蜀道归相逄似喜语还悲江淮别业依前处日月新阡卜几时自说曲阿犹未稳即㝷湓水去犹疑茫然却是陈桥梦昨日春风马上思酬慕容贠外初驾王门学者师晩漂湖海衆人悲吹毛未识腰间劒刺股犹藏袖里锥衞霍功名还有命苏张才气乆非时江尤亦见应须饮莫放穷愁入两眉次韵张唐公马上揭节初悲力不任赐身终愧谬恩临病来气弱归冝早偷取官多责恐深膏泽未施空谤怨疮痍犹在岂讴吟黄昏信马江城路欲访何人话此心和王司封㑹同年收科天陛项同时回首相欢事亦稀追讲旧游犀麈脱交酬新唱彩牋飞直须倾倒罇中酒休惜淋浪坐上衣日暮主翁留客辖㑹稽聊滞买臣归次韵酬子玉同年盛德无心漠北窥蕃胡亦恐势方羸塞垣髙垒深沟地幕府轻裘缓带时赵将时皆思李牧楚音身自感钟仪慙君许我论边锁俎豆平生却少知和舎弟舟上示沈道源还装欲尽喜舟轻更喜嘉賔伴此行野饮不忘鱼可钓旅羮何惜鴈能鸣西山壮马先归牧南穴残枭欲就烹忧国自多廊庙宰与君诗酒尽交情过山即事却过兹山巳九年江湖身世只飘然曲城丘墓心空折盐歩庭闱眼欲穿惨惨野云生陇底萧萧饥马立风前转多愁思催华发早晩轻舟上秀川酬裴如晦二年羇旅越人吟乞得东南病更侵伤子未安庄氏义寿亲还慰鲁侯心鲜鲜细菊霜前蘂漠漠踈桐日下隂浊酒一杯秋满眼可怜同意不同斟酬郑闳中萧条行路欲华顚回首山林尚渺然三釡秪知爲养急五浆非敢在人先文章满世吾谁慕行义如君衆所传宜有至言来助我可能空寄好诗篇寄余温卿云散风流不自禁天涯无路盍朋簮空驰上国青泥信谁和南山白石音平日离愁寛带眼讫春归思满琴心终回一命翩翩驾独过稽山鍜树隂寄郎侍郎两朝人物叹贤豪凛凛清风晩见襃江汉但归沧海阔丘陵难学太山髙放怀诗酒机先息回首功名世自劳乆愿作公樽俎客恨无三畒斵蓬蒿送道光法师住持灵巖灵巖开辟自何年草木神竒鸟兽仙一路紫苔通窅窱千崖青霭落潺湲山祗啸聚荒禅室象衆低摧想法筵雪足莫辞重趼徃东人香火有因縁临川先生文集卷第二十一临川先生文集临川先生文集卷第二十二临川先生文集卷第二十二律诗奉酬永叔见赠送陈舜俞制科东归送何正臣主簿与舎弟华藏院此君亭咏竹上元戏呈贡父次韵杨乐道述怀和杨乐道见寄寄吴沖卿二首酬沖卿见别次御河寄城北㑹上诸友次友人三首寄张襄州次韵昌叔怀灊楼读书之乐酬净因长老楼上翫月见怀寄张鹗招张安国金陵法曹欲往净因寄泾州韩持国送别韩虞部怀舒州山水呈昌叔呈柳子玉同年次韵陆定逺以谪徃来求诗李璋下第送杨骥秀才归鄱阳平山堂示德逄示四妹寄酬曹伯玉因以招之次韵奉酬李质夫寄袁州曹伯玉使君邢太保有鹤折翼以诗伤之寄致政吴虞部再至京口寄漕使曹郞中次韵平甫金山㑹宿寄亲友送何圣从龙图送赵学士陜西提刑丙申八月作登西楼即事奉酬永叔见赠欲传道义心犹在强学文章力已穷他日若能窥孟子终身何敢望韩公抠衣最出诸生后倒屣尝倾广座中秖恐虚名因此得嘉篇爲贶岂冝蒙送陈舜俞制科东归诸贤发䇿未央宫独得菑川一老翁曲学暮年终汉相髙谈平日漫周公君今壮歳收科第我欲它时看事功闻说慨然眞有意赠行聊似古人风送何正臣主簿何郞冰雪照青春应敌皆言笔有神鲁国儒人何独少元君画史故应眞百年冠盖风云㑹万里山川日月新可但诸公能品藻㑹须天子擢平津与舎弟华藏院此君亭咏竹一迳森然四座凉残隂余韵去何长人怜直节生来瘦自许髙材老更刚曾与蒿藜同雨露终随松栢到冰霜烦君惜取根株在欲乞伶伦学鳯凰上元戏呈贡父车马纷纷白昼同万家灯火暖春风别开阊阖壷天外特起蓬莱陆海中尽取繁华供侠少秖分牢落与衰翁不知太乙游何处定把青藜独照公次韵杨乐道述怀之作素心非不慕前修自怪因循欲白头猎较趣时终琐琐画墁营职信悠悠濠梁最忆知鱼乐牢筴飜慙爲彘谋尚有故人能慰我诗成珠玉每相投和杨乐道见寄宅带园林五畒余萧条还似茂陵居杀青满架书新缮生白当牎室久虚孤学自难窥奥密重言犹得慰空踈相思每欲投诗社只待春蒲叶又书寄吴沖卿二首平生身事略相同三岁连墙左廐中更得谬恩分省舎又将衰鬓作隣翁聮翩乆傍官槐绿契阔今看楚蓼红不欲与君爲逺别沙台吹㡌约秋风二塞垣花气欲飞浮眼底纷纷绿渐抽悠逺山川嗟我老急难兄弟想君愁旧知白日诸曹满试问红灯几客留时节只应无意思亦如行路判春休酬沖卿见别同官同齿复同科朋友婚姻分最多两地尘沙今龃龉二年风月共婆娑朝伦孰与君材似使指将如我病何升黜㑹应从此异愿偷闲暇数经过次御河寄城北㑹上诸友客路花时秖搅心行逄御水半晴隂背城野色云边尽隔屋春声树外深香草巳堪回歩履午风聊复散衣襟忆君载酒相追处红萼青跗定满林寄友人三首万里书归说我愁知君不忘北城幽一篇封禅才难学三畒蓬蒿势易求欲与山僧论地劵愿爲邻舎事田畴应须急作南征计漠北风沙不可留二水边幽树忆同攀曾约移居向此间欲语林塘迷旧迳却随车马入他山飞花着地容难冶鸣鸟窥人意转闲物色可歌春不返相思空复惨朱颜三一别三年至一方此身漂荡只殊鄕看沙更觉蓬莱浅数日空惊霹雳忙渺渺水波低赤岸𪷟𪷟云气淡扶桑登临旧兴无多在但有浮槎意未忘寄张襄州襄阳州望古来雄耆旧相传有素风四叶表闾唐尹氏一门逃世汉庞公故家遗俗应多在美景良辰定不空遥忆习池寒夜月几人谈笑伴诗翁次韵昌叔怀灊楼读书之乐志食长年不得休一巢无地拙于鸠聊爲薄宦容身者能免髙人笑我不道德文章吾事落尘埃波浪此生浮看君别后行藏意回顾灊楼秖自羞酬净因长老楼上翫月见怀有疑君魂梦在清都之句道人心与世无求隐几萧然在此楼坐对髙梧倾晓月看翻清露洗新秋登临更欲邀元亮披写还能拟惠休顾我不知天上乐虚疑昨夜梦仙游寄张谔招张安国金陵法曹我老愿爲臧丈人君今少壮岂长贫好湏自致青㝠上可且相从寂寞滨深谷黄鹂骄引子曲碕翠碧巧藏身㝷幽触静还成兴何必区区九陌尘欲往净因寄泾州韩持国紫荆山下物华新只与都城共一春令节想君携緑酒故情怜我踏黄尘泔鱼巳悔他年事搏虎方收末路身欲寄微言书不尽试㝷僧阁望西人送别韩虞部客舎街南初着巾与君兄弟即相亲当年岂意两家子今日更爲同社人京洛风尘嗟阻阔江湖杯酒惜逡廵归帆岭北茫茫水把手何时寂寞濵怀舒州山水呈昌叔山下飞鸣黄栗留溪边饮啄白符鸠不知此地从君处亦有他人继我不尘土生涯休盪涤风波时事只飘浮相看发秃无归计一梦东南即自羞呈柳子玉同年三年不上邺王台鸿鴈归时又北来水底旧波吹歳换柳梢新叶卷春回尘沙漠漠凋双鬓箫鼔怱怱把一盃劳事欲歌无与和衰颜思见故人开次韵陆定逺以谪徃来求诗牢落何由共一樽相望空复叹芝焚济时尚负生平学尉我应多别后文可但风流追甫白由来家世出机云行吟强欲偷新格自笑安能到万分李璋下第浩荡宫门白日开君王髙拱试群材学如吾子何忧失命属天公不可猜意气未宜轻感槩文章尤忌数悲哀男儿独患无名尔将相谁云有种哉送杨骥秀才归鄱阳客舎风尘弊綵衣悲吟重见鴈南飞荆山和氏方三献太学何生且一归旷野巳寒谙独宿长年多难惜分违巾箱所得皆幽懿亦见鄕人爲发挥平山堂城北横冈走翠虬一堂髙视两三州淮岑日对朱栏出江岫云齐碧瓦浮墟落耕桑公恺悌杯觞谈笑客风流不知岘首登临处壮观当时有此不示德逢先生贫敝古人风想荣桑在眼中怜愍鸡豚非孟子勤劳禾黍信周公深藏组纚三千牍静占寛闲五百弓处世但令心自可相知何借一刘龚示四妹孟光求壻得梁鸿庑下相随不讳穷卓荦才名今日事萧条门巷古人风五噫尚与时多忤一笑兼忘我屡空六月尘沙不相贷泫然搔首又西东寄酬曹伯玉因以招之寒鵶对立西风树幽草环生白露庭清坐苦无公事扰髙谈时有故人经思君异日投朱过我何时载渌醽及北江湖气萧爽最冝相值倒吾缾次韵奉酬李质夫逸少池边有旧山几年征泪染衣斑驽骀自饱方争路騕褭长饥不在闲雪涨江南归浩荡烟埋河朔去间关劳歌一听皆愁思况我心非木石顽寄袁州曹伯玉使君冝春城郭绕楼台想见登临把一盃湿湿岭云生竹箘冥冥江雨熟杨梅政成定入邦人咏诗就还随驿使来错莫风沙愁病眼不知何日爲君开邢太保有鹤折翼以诗伤之客有记翎经冥三韵而忘其诗者因作四韵不爲摧伤改性灵静中犹见好仪形每怜今日长垂翅却悔当时误剪翎医得旧创犹有法相知多难岂无经稻梁且向人间覔莫羡抟风起北冥寄致政吴虞部白鸥生意在沧波不爲风尘有网罗年抵冯唐初未半才方踈广岂能多孤清楚国知谁继遗爱郴人想共歌嗟我欲归真未晩雪舟乗兴㑹相过再至京口寄漕使曹郞中漂流曾落此江边忆与诗翁赋浩然鄕国去身犹万里驿亭分首巳三年北城红出髙枝靓南浦青回老树圆还似昔时风露好只疑谈笑在君前次韵平甫金山㑹宿寄亲友天末海门横比固烟中沙岸似西兴巳无船舫犹闻笛逺有楼台秪见灯山月入松金破碎江风吹水雪崩腾飘然欲作乗桴计一到扶桑恨未能送何圣从龙图射䇿曾称蜀郡雄朝廷重得汉司空应留赐席丹涂地误责飞刍紫塞功三径欲归无旧业百城先至有淸风潞山直与天爲党回首孙髙想见公送赵学士陜西提刑遥知彼俗经兵后应望名公走马来陛下柬求今日始胸中包畜此时开山西豪杰归囊牍渭北风光入酒盃堪笑陋儒昏鄙甚略无谋术赞行台丙申八月作秋风摧剥利如刀漠漠昏烟玩日髙眼看南山露崖嶷心随东水转波涛归期正自凭蓍蔡生理应须问酒醪还有诗书能慰我不多霜雪上顚毛登西楼楼影侵云百尺斜行人楼上忆天涯情多自悔登临数目极因惊怅望赊一曲平芜连古树半分残日带明霞潘郞何用悲秋色秖此伤春髪巳华即事河流南苑岸西斜风有晶光露有华门柳故人陶令宅井桐前日揔持家嘉招欲覆盃中渌丽唱仍添锦上花便作武陵樽俎客川源应未少红霞临川先生文集卷第二十二临川先生文集临川先生文集卷第二十三临川先生文集卷第二十三律诗酬吴仲庶小园之句始与韩玉汝相近居遂相与游今居复相近而两家子唱和诗相属因有此作春寒次韵再游城西李园予求守江隂未得酬昌叔忆江隂见及之作送苏屯田广西转运酬淮南提刑邵不疑学士酬王太祝出城访无党因宿斋舘寄张氏女弟奉寄子思以代别次韵刘着作过茆山今平甫徃游因寄次韵十四叔赐诗留别次韵耿天骘大风法喜寺长干寺落星寺在南康军江中清风阁留题微之廨中清辉阁次韵和甫春日金陵登台庆老堂寄陈宣叔寄张劒州并示女弟元珍以诗送绿石砚所谓玉堂新様者和微之林亭酬微之梅暑新句平甫与宝觉游金山思大觉并见寄及相见得诗次韵二首金陵怀古四首次韵舍弟遇子固忆少述次韵昌叔咏尘石竹花古松玉晨大桧鹤庙古松最爲佳树次韵董伯懿松声次韵荅平甫次韵质夫兄使君同年酬吴仲庶小园之句旧年台榭扫流尘职闭朱门岁又新花影隙中看袅袅车音墙外去辚辚相逢岂少佳公子一醉何妨薄主人秖向东风邀载酒定知无奈帝城春始与韩玉汝相近居遂相与游今居复相近而两家子唱和诗相属因有此作羇旅儿童得近邻相知邂逅即情亲当时岂意两家子此地更爲同社人勲业弹冠知白首文章投笔让青春万金虽愧君多产比我渊明亦未贫春寒春风满地月如霜拂晓钟声到景阳花底裌衣朝宿卫栁边新火起严糚冰残玉甃泉初动水澁铜壶漏更长从此暄妍知几日便应鶗鴂损年芳次韵再游城西李园京师花木类多竒常恨春归人未归车马喧喧走尘土园林处处鏁芳菲残红巳落香犹在羁客多伤涕自挥我亦悠悠无事者约君聮骑访郊圻予求守江隂未得酬昌叔忆江隂见及黄田港北水如天万里风樯看贾船海外珠犀常入市人间鱼蟹不论钱高亭笑语如昨日末路尘沙非少年强乞一官终未得秖君同病肯相怜送苏屯田广西转运置将从来欲善师百城蹉跌起毫氂驱除乆费兵符出按抚纷烦使节移恩泽易行穷苦后功名常见急难时孺文此日风流在直笔他年岂愧辞酬淮南提刑邵不疑学士曾咏常州送主人岂知身得两朱轮田畴汎滥川方壅厨传萧条市亦贫以我薄材思拊伛赖君余敎得因循询求故有风謡在不独鑱诗尙未泯酬王太祝一马常随世事驰岂论江徼与河湄巳成白发潘常侍更似青衫杜拾遗勲业傥来知有命文章聊欲见无期喜君材俊能从我力学何妨和子思出城访无党因宿斋馆关外㝷君信马蹄漫成诗句任天倪花枝到眼春相照山色侵衣晚自迷今日笑谈还喜共经年劳逸固难齐生涯零落归心懒多谢慇杜宇啼寄张氏女弟十年江海别常轻岂料今随寡嫂行心折向谁论宿昔魂来空复梦平生音容想像犹如昨岁月萧条忽巳更知汝此悲还似我欲爲西望涕先横奉寄子思以代别南北蹉跎成两翁悲欢邂逅笑言同全家欲出岭云外匹马肯㝷山雨中趋府折腰嗟踽踽听泉分手惜怱怱寄声但有加飡饭才业如君岂乆穷次韵刘着作过茆山今平甫徃游因寄华阳仙伯有茆卿官府今传在赤城三鹤不归犹地胜二君能到亦心清诗中慷慨悲陈迹篇末慇奖后生遥想青云知可附坐看闾巷得名声次韵十四叔赐诗留别穷冬追路出西津得侍茫然两见春发册乆嗟淹国士起家初命慰鄕人行辞北阙楼台丽归佐南州县邑新班草数行衣上涙何时杖屦却相亲次韵耿天骘大风云埋月缺晕寒灰飈发齐如巨象豗纵勇万川冰柱立纷披干障土囊开鲁门未怪爰居至郑圃何妨御冦来终夜不眠谁与共坐忘唯有一颜回法喜寺门前白道自萦回门下青莎间绿苔杂树绕花莺引去坏无幕鷰归来寂寥谁共樽前酒牢落空留案上杯我忆故鄕诚不浅可怜鶗鴂重相催长干寺梵舘清闲侧布金小塘回曲翠文深柳条不动千丝直荷叶相依万盖隂漠漠岑云相上下翩翩沙鸟自浮沈羇人乐此忘归思忍向西风学越吟落星寺在南康军江中崒云台殿起崔嵬万里长江一酒杯坐见山川吞日月杳无车马送尘埃鴈飞云路声低过客近天门梦易廻胜槩唯诗可收拾不才羞作等闲来清风阁飞甍孤起下州墻胜势峥嵘压四方逺引江山来控带平看鹰隼去飞翔高蝉感耳何妨静赤日焦心不废凉况是使君无一事日陪賔从此倾觞留题微之廨中清辉阁故人名字在瀛洲邂逅低佪向此留鸥鸟一双随坐笑荷花十丈对冥搜水涵樽俎清如洗山染衣巾翠欲流宣室应疑鬼神事知君能复几来游次韵和甫春日金陵登台钟山漠漠水洄洄西有陵云百尺台万物巳随和气动一樽聊与故人来天边幽鸟鸣相和地上晴烟扫不开悲眼看春长恐尽直须去取六龙回庆老堂板舆去国宦三年华屋归来地一偏种竹常疑出冬笋开池故合涌寒泉身闲楚老犹能戏道胜邹人不更迁嗟我强颜无所及想君爲乐更焦然寄陈宣叔扁舟欲动更徘徊一笑相看病眼开事忤贵人今见节政行豪县衆称材忽惊岁月侵双鬓却喜山川共一杯落日乱流江北去离心犹与水东廻寄张劒州并示女弟劔阁天梯万里寒春风此日白衣冠乌辞反哺顚毛黒鸟引思归口血丹行路想君今眚瘦相逢添我老悲酸浮云渺渺吹西去每到原头勒马看元珍以诗送绿石砚所谓玉堂新様者玉堂新様世争传况以蛮溪绿石镌嗟我长来无异物愧君持赠有佳篇久埋瘴雾看犹湿一取春波洗更鲜还与故人袍色似论心于此亦同坚和微之林亭爲有檀栾占雒阳忆归杖策此徜徉观鱼得意还知乐入鸟忘机肯乱行未敢许君轻去国不应如我漫爲郎中园日渉非无趣保此千钟慰北堂酬微之梅暑新句江梅落尽雨昬昬去马来牛漫不分当此沈隂无白日岂知炎旱有云琴絃欲缓何妨促画蠹微生故可熏回首凉秋知未逺会须重曝阮郞裩平甫与宝觉游金山思大觉并见寄及相见得诗次韵二首宠参时宰道人琳气盖诸公弟季心胜践肯论山在险冥搜欲与海争深揺揺北下随㠶影踽踽东来想足音握手更知禅伯逺隔云灵鹫碧干㝷二漳南开士好丛林慧劒何年出水心独徃便应诸漏尽相逢未免故情深槛窥山鸟有眞意䆫听海潮非世音一笑上方人事外不知衰境两侵㝷金陵怀古四首霸祖孤身取二江子孙多以百城降豪华尽出成功后逸乐安知与祸双东府旧基留佛刹后庭余唱落船䆫黍离麦秀从来事且置兴亡近酒缸二天兵南下此桥江敌国当时指顾降山水雄豪空复在君王神武自难双留连落日频回首想像余墟独倚䆫却怪夏阳才一苇汉家何事费罂缸三地势东回万里江云间天阙古来双兵缠四海英雄得圣出中原次第降山水寂寥埋王气风烟萧飒满僧䆫废陵坏冡空冠劒谁复沾缨酹一缸四忆昨天兵下蜀江将军谈笑士争降黄旗巳尽年三百紫气空收劒一双破堞自生新草木废宫谁识旧轩䆫不须搔首㝷遗事且倒花前白玉缸次韵舎弟遇子固忆少述归计何时就一㕓寒城回首意茫然野林细错黄金日溪㟁寛围碧玉天飞兎巳闻追騕褭太阿犹恨失龙泉遥知更忆河濵友从事能忘我独贤次韵昌叔咏尘尘土轻飏不自持纷纷生物更相吹翻成地上高烟雾散在人间要路𡵨一世竞驰甘眯目几家清坐得轩眉超然秖有江湖上还见波涛恐我时石竹花退公诗酒乐华年欲取幽芳近绮筵种玉乱抽青节瘦刻缯轻染绛花圆风霜不放飘零早雨露应从爱惜偏巳向美人衣上绣更留佳客赋婵娟古松森森直榦百余㝷高入青冥不附林万壑风生成夜响千山月照挂秋隂岂因粪壤栽培力自得干坤造化心廊庙乏材应见取世无良匠勿相侵玉晨大桧鹤庙古松最爲佳树坛庙千年草不生幽眞曾此䕃余清月枝地上流云影风叶天边过雨声材大贤于人有用节高仙与丗无情秦山陂下今迷处苦里宫中漫得名次韵董伯懿松声天机自动岂关情能作人间物外声暝聒一堂无客梦晓悲千嶂有猿惊庙中奏瑟沈三叹堂下吹箫失九成俚耳纷纷多郑衞直须闻此始心清次韵荅平甫高蝉抱殻悲声切新鸟争巢谇语忙长树老隂欺夏日晩花幽艳敌春阳云归山去当静风过溪来满坐凉物物此时皆可赋悔予千里不相将次韵质夫兄使君同年楼堞相望一日程春风吹急似揺旌莫言乐国无愁梦頼把新诗有故情客舎五浆非所愿私田三径㑹须成青云自致归公等如我何縁得此声临川先生文集卷第二十三临川先生文集临川先生文集卷第二十四临川先生文集卷第二十四律诗金明池葛溪驿泛舟青溪入水门登高斋奉呈康叔爲裴使君赋拟岘台送李才元校理知卭州送张颉仲举知奉新张劒州至劒一日以新忧罢次韵子履逺寄之作送李太保知仪州送西京签判王着作送刘贡父赴秦州清水送纯甫如江南送郊社朱兄除郞东归送沈康知常州安丰张令修芍陂送复之屯田赴成都送经臣富顺寺丞送张卿致仕送梅龙图送李祕校南归送萧山钱着作送灵仙裵太博送赵爕之蜀永康簿酬吴季野见寄和平甫寄陈正叔送王大卿致政归江陵送叔康侍御寄朱昌叔九日登东山寄昌叔到舒次韵荅平甫舒州七月十七日雨次韵荅丁端州荅刘季孙次韵酬王太祝寄吴成之寄曾子固至开元僧舎上方次韵舎弟二月一日之作寄王回深甫次韵荅彦珍寄阙下诸父兄兼示平甫兄弟金明池宜秋西望碧参差忆看鄕人禊飮时斜倚水开花有思缓随风转栁如痴青天白日春常好绿发朱颜老自悲跋马未堪尘满眼夕阳偷理钓鱼丝葛溪驿缺月昬昬漏未央一灯明㓕照秋牀病身最觉风露早归梦不知山水长坐感岁时歌慷慨起看天地色凄凉鸣蝉更乱行人耳正抱踈桐叶半黄泛舟青溪入水门登高斋奉呈康叔簿领纷纷惜此时起携佳客散沈迷十围但见诸营栁九曲难㝷故国溪牵埭欲随流水逺放船终碍画桥低子猷清兴何曾尽想忆高斋更一跻爲裴使君赋拟岘台君作新台拟岘山羊公千载得追攀歌钟殷地登临处花木移春指顾间城似大隄来宛宛溪如清汉落潺潺时平不比征吴日缓带尤宜向此闲送李才元校理知卭州朝廷孝治称今日鄕郡荣归及壮时关吏相唿迎印绶里儿争出望旄麾北堂巳足夸三釡南畒当今识两歧独我尚留眞有命天于人欲本无私送张颉仲举知奉新故人爲邑士多称繇赋寛賖狱讼平老吏闭门无重糈荒山开陇有新粳方挥玉尘日边坐又结铜章天外行此去料君归不久挟材如此即名卿张劒州至劒一日以新忧罢客舎飞尘尚满韀却㝷东路想茫然白头反哺秦乌侧流血思归蜀鸟前今日相逢知怅望几时能到与留连行看万里云西去倚马春风不忍鞭次韵子履逺寄之作飘然逐客出都门士论应悲玉石焚高位纷纷谁得志穷途往往始能文柴桑今日思元亮天禄何时召子云直使声名传后世穷通何必较功勲送李太保知仪州北平上谷当时守气略人推李广优还见子孙持汉节欲临关塞抚羌酋云边鼔吹应先喜日下旌旗更少留五字亦君家世事一吟何以称来求送西京签判王着作儿曹曽上洛城头尚记淸波遶驿流却想山川常在梦可怜颜发巳惊秋辟书今日看君去着籍长年叹我留三十六峯应好在寄声多谢欲来游送刘贡父赴秦州清水刘郞高论坐嘘枯幕府调聏用绪余笔下能当万人敌腹中尝记五车书闻多望士登天禄知有名臣荐子虚且复弦歌穷塞上秪应非晩召相如送纯甫如江南青溪看汝始蹁跹兄弟追随各少年壮尔有行今纳妇老吾无用亦求田初来淮北心常折却望江南眼更穿此去还知苦相忆归时快马亦须鞭送郊社朱兄除郞东归手持官牒出神臯迎客遥知贺酒醪照映里门非白屋欺凌春草有青𫀆宦游虽晩何妨久饿显从来不必高孝友父兄家法在想能清白遗儿曹送沈康知常州作客兰陵迹巳陈爲传謡俗记州民沟塍半废田畴薄㕑传相仍市井贫常恐劳人轻白屋怱逢佳士得朱轮慇懃话此还惆怅最忆荆溪两岸春安丰张令修芍陂桐鄕振廪得周旋芍水修陂道路传目想僝功追往事心知爲政似当年鲂鱼鱍鱍归城市秔稻纷纷载酒船楚相祠堂仍好在胜游思爲子留篇送复之屯田赴成都槃礴西南江与岷石犀金马世称神桑麻接畛余无地锦绣连城别有春结绶相随通籍久推车此去辟书新知君不爲山川险便忘吾家叱驭人送经臣富顺寺丞故人爲县楚江边海角犹闻政事传万井巳安如赤子一麾今去上青天应开醉眼酴下莫起归心杜宇前报主代亲俱有地几人忠孝似君全送张卿致仕子房筹策汉时功身退超然慕赤松余烈尚能开后世高材今复继前踪执鞭始负平生愿操几何知此地逢窃食一官惭未艾绪言方赖赐从容送梅龙图子眞家世子云鄕风力才华岂易当回首古人多隐约致身今日独辉光谟明久合分三府治剧聊须试一方从此政成何所报百城无事秪耕桑送李祕校南归四十青衫更旅人悠悠饥马傍沙尘久留上国言空冨却走南州食转贫自作诗书能见志应知时命不关身江湖胜事从今数肯但悲歌寂寞濵送萧山钱着作才高诸彦故无嫌兄弟同时举孝廉东观外除方墨绶西州相见巳苍髯灵胥引水清穿市神禹分山翠入帘好去弦歌聊自慰郡人谁敢慢陶濳送灵山裴太博一官留隐太常中生事萧然信所穷有力尚期当世用无求今见古人风邅廻旧学皆残藁邂逅相看各老翁他日卜居何处好溪山还欲与君同送赵燮之蜀永康簿蜀山万里一青𫀆石栈天梯箠辔高多学佀君宁易得小官于此亦徒劳行追西路聊班草坐忆南州欲梦刀他日寄声能问我应从锦水至江臯酬吴季野见寄漫披陈蠹学经纶捧檄生平秪爲亲闻道不先从事早课功无状取官频岂堪置足青冥上终欲回身寂寞濵俯仰谬恩方自歉慙君将比洛阳人和平甫寄陈正叔强行南仕莫辞勤闻说田园巳旷耘纵使一区犹有宅可能三月尚无君且同元亮倾罇酒更与灵均续旧文此道废兴吾命在世间滕口任云云送王太卿致政归江陵九卿𥘉命亚三司朝吏相瞻得老师南阙便还新印绶东舟只载旧书诗汉庭饯客无佳句越水归装有冨赀回首千年见踈范共疑今事胜当时送叔康侍御诏取名郎入宪台此时方急济时才圣聦应巳虚心待姦党宁无侧目猜白笔岂知权可畏皁囊还请上亲开伫闻谠论能医国飞报频随驿骑来寄朱昌叔清江浸浸遶城流尚忆城边系小舟射虎未能随李广割鸡空欲戏言游云埋塞路惊尘合霜入春风满鬓愁此日君书苦难得漫多鸿鴈起南洲九日登东山寄昌叔城上啼乌破寂寥思君何处坐岧嶤应须绿酒醻黄菊何必红裙弄紫箫落木云连秋水渡乱山烟入夕阳桥渊明久负东篱醉犹分低心事折腰到舒次韵荅平甫夜别江船晓解骖秋城气象亦潭潭山从树外青争出水向沙边绿半涵行问啬夫多不记坐论公瑾少能谈只愁地僻无賔客旧学从谁得指南舒州七月十一日雨行看野气来方勇卧听秋声落竟悭淅沥未生罗豆水苍忙空失皖公山火耕又见无遗种肉食何妨有厚颜巫祝万端曽不救只疑天赐雨工闲次韵荅丁端州莫嗟荒僻又离羣且喜风謡岭北闻铜柱虽然蛮徼接竹符还是汉家分春书来逐衡阳鴈秋骑归看陇首云相见会知南望苦病骸今佀沈休文荅刘季孙偶着儒冠敢陋今自怜多负少时心轾轩已任人前后揭厉安知世浅深挟筴有思悲慷慨负薪无力病侵淫愧君绿绮虚投赠更觉贫家报乏金次韵酬王太祝尘土波澜不自期飘然身与愿相违衰根要路知难植病羽长年欲退飞高论已嗟能听少力行还恨赋材微惭君俊少今知我一见心如客得归寄吴成之绿发溪山笑语中岂知翻手两成翁辛夷屋角抟香雪踯躅冈头挽醉红想见旧山茅径在近随今日板舆空渭阳车马嗟何及荣禄方当与子同寄曽子固斗粟犹慙报礼轻敢嗟吾道独难行脱身负米将求志戮力乗田岂爲名高论几爲衰俗废壮怀难值故人倾荒城回首山川隔更觉秋风白发生至开元僧舎上方次韵舎弟二月一日之作溪谷溅溅嫰水通野田高下绿蒙茸和风满树笙簧杂霁雪兼山粉黛重万里有家归尚隔一㕓无地去何从伤春故欲西南望廻首荒城已暮钟寄王回深甫少年倐忽不再得后日欢娯能几何顾我靣颜衰更早怜君身世病还多牎间暗淡月含雾船底飘飖风送波一寸古心俱未试相思中夜起悲歌次韵荅彦珍手得封题手自𨳩一篇美玉缀玫瑰衆知圆媚难论报自顾穷愁敢角才君卧南阳惟畎畒我行西路亦风埃相逢不必嗟劳事尚欲𢋫歌咏起哉寄阙下诸父兄兼示平甫兄弟父兄爲学衆人知小弟文章亦自竒家势到今宜有后士才如此岂无时久闻阳羡溪山好颇与渊明性分宜但愿一门皆贵仕时将车马过茆茨临川先生文集卷第二十四临川先生文集临川先生文集卷第二十五临川先生文集卷第二十五律诗钟山西庵白莲亭赠老宁僧首次韵舎弟赏心亭卽事二首次韵陈学士小园卽事寄友人登大茅山登中茅山登小茅山送张仲容赴杭州孙公辟赠李士宁道人次韵春日卽事次韵荅陈正叔二首送崔左藏之广东苦雨江上午枕寄石鼓陈伯庸送熊伯通送王覃送明州王大卿姑胥郭严陵祠堂藏春坞诗献刁十四丈学士太湖恬亭蒙城淸燕堂次韵酬吴彦珍见寄二首自金陵如丹阳道中有感初去临川读史读诏书王太丞邑事之暇过访山馆兼示佳篇王浮梁太丞听讼轩有水禽巢于竹林寄虞氏兄弟除夜寄舎弟荅熊本推官金陵寄酒和钱学士喜雪送江宁彭给事赴阙钟山西庵白莲亭山亭新破一方苔白帝留花满四隈野艳轻明非傅粉秋光清浅不慿材鄕穷自作幽人伴岁晚谁爲静女媒可笑远公池上客郄因松菊赋归来赠老宁僧首秀骨厖眉倦往还自然淸誉落人间闲中用意归诗笔静外安身比太山欲倩野云朝送客更邀江月夜临关嗟予踪迹飘尘土一对孤峰几厚颜次韵舎弟赏心亭卽事二首槛折檐倾野水傍台城佳气已消亡难披梗莽㝷千古独倚青㝠望八荒坐觉尘沙昏远眼忽看风雨破骄阳扁舟此日东南兴欲尽江流万里长二霸气消磨不复存旧朝台殿秖空村孤城倚薄青天近细雨侵凌白日昏稍觉野云成晩霁郄疑山月是朝暾此时江海无穷兴醒客忘言醉客喧次韵陈学士小园卽事墙屋虽无好鸟鸣池塘亦未有蛙声树含宿雨红初入草倚朝阳緑更生万物天机何得丧百年心事不将迎与君杖䇿聊观化搔首春风眼尚明寄友人飘然羁旅尚无涯一望西南百叹嗟江拥涕洟流入海风吹魂梦去还家平生积惨应销骨今日殊鄕又见花安得此身如草树根株相守尽年华登大茅山一峰高出衆山顚疑隔尘沙道里千俯视烟云来不极仰攀萝茑去无前人间巳换嘉平帝地下谁通句曲天陈迹是非今草莽纷纷流俗尚师仙登中茅山翛然杖屦出尘嚣鸡犬无声到泬寥欲见五芝茎叶老尚攀三鹤羽翰遥容溪路转迷横彴仙几风来得堕樵兴罢日斜归亦懒更磨碑藓认前朝登小茅山扪萝路到半天穷下视淮洲杳霭中物外眞游来几席人间荣愿付苓通白云坐处龙池杳明月归时鹤驭空回首三君谁更似予房家世有高风送张仲容赴杭州孙公辟万屋相夸漆与丹笑歌长在绮纨间綵船春戏城边水画烛秋㝷寺外山忆我屡随游客入喜君今赴辟书还遥知曼倩威行乆赤笔应从到日闲赠李士宁道人季主逡巡居卜肆弥明邂逅作诗翁曾令宋贾叹车上更使刘侯惊坐中杳杳人传多异事㝠㝠谁识此高风行歌过我非无谓唯恨贫家酒盏空次韵春日卽事人间尚有薄寒侵和气先薫草树心丹白自分齐破蕾青黄相向欲交隂潺潺嫩水生幽谷漠漠轻烟动远林病得一官随太守班春无助愧周任次韵荅陈正叔二首青衫憔悴北归来髪有霜根面有埃羣吠我方憎猘子一鸣谁更识龙媒功名落落求难値日月沄沄去不回胜事与身何等近酒樽诗卷数须开二田宅荒凉去复来诗书颜髪两尘埃忘机自许鸥相狎得祸谁期鹤见媒此道未行身有待古人不见首空回何当水石他年住更把韦编静处开送崔左藏之广东怪石巉巉上泬寥昔人于此奏箫韶水清但有嘉鱼出风暖何曾毒草揺今日淹留君按节当时嬉戏我垂髫因㝷旧政询遗老爲作新诗变俚謡苦雨灵塲奔走尚无功去马来车道不通风助乱云隂更密水争高岸气尤雄平时沟洫今多废下戸京囷乆巳空肉食自嗟何所报古人忧国愿年丰江上村落家家有浊醪青旗招客解祗裯春风似补林塘破野水遥连草树高寄食舟车随处弊行歌天地此身劳迟回自负平生意岂是明时惜一毛午枕百年春梦去悠悠不复吹箫向此留野草自花还自落鸣禽相乳亦相酬旧蹊埋没开新径朱戸欹斜见画楼欲把一盃无伴侣眼看兴废使人愁寄石鼓寺陈伯庸鲸海无风白日闲天门当面险难攀尘埃掉臂离长陌琴酒和云入旧山仁义未饶轩冕贵功名莫信鬼神悭郭东一点英雄气时伴君心夜斗间送熊伯通岁暮欣逢盖共倾川涂南北岂忘情事经官路心应折地入家山眼更明江上月华空自照梅边春意恰相迎关河不鏁眞消息野客犹能听治声送王覃分走人间十五年尘沙吹鬓各苍然山林渺渺长回首儿女纷纷忽满前知子有才思奋发嗟余无地与回旋相看一作秦吴别身世何时两息肩送明州王大卿大历才臣有此州昆云今驾鹿轓游从来所至邦人喜眞复能分圣主忧千里封疆何足治一时名迹故应留属城旧吏虽疲懒尚可挥毫敌李舟姑胥郭误褫云巾别故山抵吴由越两间关千家渔火秋风市一叶归舟暮雨湾旅病愔愔如困酒鄕愁脉脉似连环情知带眼从前缓更恐顚毛自此斑严陵祠堂汉庭来见一羊裘黙黙俄归旧钓舟迹似磻溪应有待世无西伯可能留﨑岖冯衍才终废索寞桓谭道不谋勺水果非鳣鲔地放身沧海亦何求藏春坞诗献刁十四丈学士蒜山东渡得林丘邂逅篮舆亦少留今日更知莱氏隐暮年长忆武陵游欲营垣屋随穿斸尚叹尘沙隔献酬遥约向吴亭下路春风深驻五湖舟太湖恬亭槛临溪上緑隂围溪岸高低入翠微日落断桥人独立水涵幽树鸟相依清游始觉心无累静处谁知世有机更待夜深同徙倚秋风斜月钓船归蒙城清燕堂清燕新碑得自蒙行吟如到此堂中吏无田甲当时气民有庄周后世风庭下早知闲木索坐间遥想御丝桐飘然一往何时得俛仰尘沙欲作翁次韵酬吴彦珍见寄二首君作新诗故起予一吟聊复报双鱼杖藜高径谁来往散帙空堂自卷舒树外鸟啼催晚种花间人语趂朝虚春风处处堪携手何事临池苦学书二篁竹荒茅五畞余生涯山蕨与泉鱼家贫殖货羞端木鄕里传书比仲舒白日忆君聊远望青林嗟我似逃虚春风渺渺乌塘尾漫得东来一纸书自金陵如丹阳道中有感数百年来王气消难将前事问渔樵苑方秦地皆芜没山借扬州更寂寥荒埭暗鸡催月暁空场老雉挟春骄豪华秖有诸陵在往往黄金出市朝初去临川东浮溪水渡长林上坂回头一拊心巳觉省烦非仲叔安能养志似曾参忧伤遇事纷纷出疾病乗虚亹亹侵未有半分求自赎恐塡沟壑更霑襟读史自古功名亦苦辛行藏终欲付何人当时黮闇犹承误末俗纷纭更乱眞糟粕所传非粹美丹青难写是精神区区岂尽高贤意独守千秋纸上尘读诏书去秋东出汴河梁巳见中州旱势强日射地穿千里赤风吹沙度满城黄近闻急诏收羣䇿颇说新年又亢阳贱术纵工难自献心忧天下独君王每见王太丞邑事甚冗而剸剧之暇能过访山馆兼出佳篇爲赠仰叹才力因成小诗我看繁讼频搔首君富才明见亦常尚有闲襟㝷水石更留佳句似池塘松苗地合分高下凫鹤天敎有短长徐上青云犹未晚可无音问及沧浪王浮梁太丞之听讼轩有水禽三巢于竹林之上恬而自得邑人作诗以美之因次元韵水边舟动多惊散何事林间近絶疑野意肯从威令至旧巢犹有主人知不关饮啄春江暖自在飞鸣夏日迟覧德岂无丹穴凤到时应让向南枝寄虞氏兄弟一身兼抱百忧虞忽忽如狂乆废书畴昔心期俱丧勇此来腰疾更乗虚乆闻杨羡安家好自度渊明与世踈亦有未归沟壑日㑹应相近置田庐除夜寄舍弟一尊聊有天涯忆百感翻然醉里眠酒醒灯前犹是客梦回江北巳经年佳时流落眞何得胜事蹉跎只可怜唯有到家寒食在春风因泛滪溪船荅熊本推官金陵寄酒郁金香是兰陵酒枉入诗人赋咏来庭下北风吹急雪坐间南客送寒醅渊明未得归三径叔夜犹同把一盃吟罢想君醒醉处钟山相向白崔嵬和钱学士喜雪手把诗翁忆雪诗坐愁穷海瘴烟霏谁令天上苍茫合忽见空中散漫飞阊阖与风生气势姮娥交月借光辉山鵶瑟缩相依立邑犬跳梁未肯归点缀丘园荣树木埋藏沟壍乱封圻高歌业巳传都市逸兴何当叩隐扉颇欲携樽邀使骑几忘温席荐亲闱公今早晩班春去强劝涝田补岁饥送江宁彭给事赴阙西江望士衆长兼卓荦传家在一男壮志异时开史牒妙龄终日对书龛桂堂发䇿收科选樱苑颁诗豫宴酣大邑援琴聊试可小州怀绂果才堪分台拜职荣先入抗䟽辞恩耻横覃劲操比松寒不挠忠言如药苦非甘龙鳞直爲当官触虎穴宁关射利探朱毂兽头终恊梦粉闱鸡舌更须含均输北转荆门鹢劝课西临蜀市𧖟期信有儿迎郭伋食贫无地乞羊昙櫜垂铃栈驼鸣节拥棠郊虎视耽归见广墀瞻斧藻对扬初服改朱蓝进班华省财方阜出按穷边虏稍戡帝命贾琮当冀北民歌姬奭次周南投壷飨客鱼无乙伐鼓蒐兵马有驔鲸鬛掀红旗杳沓虬髯咤黒纛鬖鬖威加诸部风霜肃惠浸连营雨露涵大斗时时能剧饮轻裘往往秖清谈干龙巳应天飞五晋马徐观昼接三道在君臣方自合德侔卿长亦谁慙便蕃肯较平生宠放旷皆知雅性妉委佩去辞廷殖殖扬舲来得府潭潭一尊客语从容尽千里人情委曲谙岂但搢绅称召杜故多扶杖祝彭聃幕中俊乂闲刀笔帐下骁雄冷劒镡楚地怪须留汲黯萧规疑欲付曹参从来贵势公何慕自是贤名上所贪未信逸身今以老且当忧国每如惔论心邂逅胶投搔首低佪雪满篸鎭抚未惊移岁月追攀曾许赏烟岚余欢遽隔新亭饯宿惠难忘旧馆骖卷曲尚谁知散栎峥嵘空此咏枯楠临川先生文集卷第二十五临川先生文集临川先生文集卷第二十六临川先生文集卷第二十六律诗聊行染云沟港霹雳沟午睡题齐安壁昭文斋台上示吴愿示道原传神自赞题何氏宅园亭草堂一上人题黄司理园北山洊亭题永昭陵咏谷池上看金沙花数枝过酴醿架盛开五柳移松皆死山中送王补之行风忽作因题四句于舟中被召作南涧楼南浦题定林壁怀李叔时离蒋山江上春雨归燕和惠思波上鸥秣陵道中口占二首次青阳代陈景元书于太一宫道院壁山鸡杂咏四首卧闻秋兴有感题八功德水口占偶书送陈景初泊姚江楼上春晴净相寺将母朱朝议移法云院兰晚归题舫子惠崇画蒲叶芳草与徐仲元自读书台上定林病中睡起折杏花数枝二首送望之赴临江守送丁廓秀才归汝隂送王彦鲁送吕望之别方劭秘校梅花红梅病起过宝觉书定林牎题徐浩书法华经回纹诗碧芜梦长迸月泊鴈六言诗题西太一宫壁二首西太一宫楼聊行聊行弄芳草独坐隐团蒲问客茅檐日君家有此无染云染云爲柳叶剪水作梨花不是春风巧何縁有岁华沟港沟港重重柳山坡处处梅小舆穿麦过狭径碍桑回霹雳沟霹雳沟西路柴荆四五家忆曾骑欵段随意入桃花午睡檐日隂隂转牀风细细吹翛然残午梦何许一黄鹂题齐安壁日净山如染风暄草欲薫梅残数点雪麦涨一溪云昭文斋我自中山客何縁有此名当縁琴不鼓人不见亏成台上示吴愿细书妨老读长簟惬昏眠取簟且一息抛书还少年示道原乆不在城市少留心怅然幽芳可揽结伫子饮云泉传神自赞此物非他物今吾即故吾今吾如可状此物若爲摹题何氏宅园亭荷叶参差卷榴花次第开但令心有赏歳月任渠催草堂一上人一公持一钵想复度遥岑地瘦无黄犊春来草更深题黄司理园爲忆去年梅凌寒特地来闰前空臈尽浑未有花开北山洊亭西崦水泠泠㳂冈有洊亭自从春草长遥见秖青青题永昭陵神阙澹朝晖苍苍露未晞龙车不可望投老涕霑衣咏谷可怜台上谷转目已隂繁不解诗人意何爲乐彼园池上看金沙花数枝过酴醿架盛开故作酴醿架金沙秖谩栽似矜颜色好飞度雪前开五柳五柳柴桑宅三杨白下亭往来无一事长得见青青移松皆死李白今何在桃红巳索然君看赤松子犹自不长年山中随月出山去㝷云相伴归春晨花上露芳气着人衣送王补之行风忽作因题四句于舟中淮口西风急君行定几时故应今夜月未便照相思被召作荣禄嗟何及明恩愧未酬欲㝷西掖路更上北山头再题南涧楼北山云漠漠南涧水悠悠去此非吾愿临分更上楼南浦南浦随花去回舟路巳迷暗香无覔处日落画桥西题定林壁怀李叔时云与渊明出风随御冦还燎炉无伏火蕙帐冷空山离蒋山出谷频回首逢人更断肠桐鄕岂爱我我自爱桐鄕江上江水漾西风江花脱晩红离情被横笛吹过乱山东春雨苦雾藏春色愁霖病物华幽竒无可奈强釂一杯霞归燕马上逢归燕知从何处来贪㝷旧巢去不带锦书回和惠思波上鸥翩翩白凫鸥汎汎水中游西来乆不见梦想在沧洲秣陵道中口占二首经世才难就田园路欲迷慇懃将白髪下马照青溪二岁熟田家乐秋风客自悲茫茫曲城路归马日斜时次青阳十载九华边归期尚眇然秋风一乗传更觉负林泉代陈景元书于太一宫道院壁官身有吏责触事遇嫌猜野性岂堪此庐山归去来山鸡山鸡照渌水自爱一何愚文采爲世用适足累形躯杂咏四首故畦抛汝水新垄寄钟山爲问扬州月何时照我还二巳作湖隂客如何更远游章江昨夜月送我到扬州三证圣南朝寺三年到百回不知墙下路今日几荷开四桃李石城坞饷田三月时柴荆常自闭花发少人知卧闻卧闻黄栗留起见白符鸠坐引鱼儿戏行将鹿女游秋兴有感宿雨清畿甸朝阳丽帝城丰年人乐业陇上踏歌声题八功德水欲㝷阿练者曵屐出东冈涧谷芳非少春风着野桑口占去岁别南岳前年返泐潭临机一句子今日遇同参偶书雄也营身足聃兮悞汝多捐书知圣巳絶学奈禽何送陈景初金陵持服举族贫病烦君药石之功举族贫兼病烦君药石功长安何日到一一问归鸿泊姚江轧轧橹声急苍苍江日低吾行有定止潮汐自东西楼上荡漾舟中客徘徊楼上人沧波浩无主两桨邈难亲春晴新春十日雨雨晴门始开静看苍苔纹莫上人衣来净相寺净相前朝寺荒凉二十秋曾遭灭劫坏今遇胜縁修将母将母䢴沟上留家白纻隂月明闻杜宇南北揔关心朱朝议移法云兰幽兰有佳气千载閟山阿不出阿兰若岂遭干闼婆晚归岸逈重重柳川低渺渺河不愁南浦暗归伴有姮娥题舫子爱此江边好留连至日斜眠分黄犊草坐占白鸥沙惠崇画断取沧州趣移来六月天道人三昧力变化只和鈆蒲叶蒲叶清浅水杏花和暖风地偏縁底緑人老爲谁红芳草芳草知谁种縁堦巳数丛无心与时竞何苦緑怱怱与徐仲元自读书台上定林横絶潺湲度深㝷荦确行百年同逆旅一壑我平生病中睡起折杏花数枝二首独卧南牎榻翛然五六旬巳闻邻杏好故挽一枝春二独卧无心起春风闭寂寥鸟声谁唤汝屋角故相撩送望之赴临江黄雀有头颅长行万里余想因君出守暂得免包苴送丁廓秀才归汝隂风驶柳条干驼裘未胜寒慇懃陌上日爲客暖征鞍送王彦鲁北客怜同姓南流感似人相分岂相忘临路更情亲送吕望之池散田田碧台敷灼灼红年华岂有尽心赏亦无穷别方劭祕校迢迢建业水中有武昌鱼别后应相忆能忘数寄书梅花墙角数枝梅凌寒独自开遥知不是雪爲有暗香来红梅春半花才发多应不奈寒北人初未识浑作杏花看病起过寳觉执手乍欣怅霜毛应更新依然旧童子郄想梦前身书定林院牎道人今辍讲卷裓寄松萝梦说波罗蜜当如习气何题徐浩书法华经一切法无差水牛生象牙莫将无量义欲覔妙莲华碧芜碧芜平野旷黄菊晩村深客倦留甘饮身闲累苦吟梦长梦长随永漏吟苦杂踈钟动盖荷风劲沾裳菊露浓迸月迸月川鱼跃开云岭鸟翻径斜荒草恶台废冶花繁泊鴈泊鴈鸣深渚收霞落晩川柝随风敛阵楼映月低弦漠漠汀帆转幽幽岸火然壑危通细路沟曲绕平田题西太一宫壁二首草色浮云漠漠树隂落日潭潭三十六陂流水白头想见江南二三十年前此路父兄持我东西今日重来白首欲㝷陈迹都迷西太一宫楼草际芙蕖零落水边杨柳欹斜日暮炊烟孤起不知鱼网谁家临川先生文集卷第二十六临川先生文集临川先生文集卷第二十七临川先生文集卷第二十七律诗歌元丰五首棊题画扇梦清明东冈春郊元日九日初晴南荡芙蕖沟西东臯一陂园𬞞翛然杖藜图书老嫌移栁谁将雪干南浦竹里随意秋云春风陂麦木末进字说二首窥园嘲白发代白髪荅外厨遗火二絶初夏即事千蹊和陈辅秀才金陵书事和耿宪天骘以竹冠见赠四首和郭功甫叶致逺置洲田以诗言志次其韵四首次昌叔韵次张唐公韵次俞秀老韵酬宋廷评请序经解送耿天骘至渡口永庆院送道原还仪眞作诗要之送方劭秘校芙蓉堂二首长干释普济坐化歌元丰五首水满陂塘谷满篝漫移𬞞果亦多收神林处处传箫鼓共赛元丰第二秋二露积成山百种收渔梁亦自富鰕䲡无羊说梦非眞事岂见元丰第二秋三湖海元丰岁又登稆生犹足暗沟塍家家露积如山壠黄髪咨嗟见未曾四放歌扶杖出前林遥和丰年击壤音曾侍土阶知帝力曲中时有誉尧心五豚栅鸡埘晻霭间暮林揺落献南山丰年处处人家好随意飘然得往还棊莫将戏事扰眞情且可随縁道我赢战罢两奁分白黒一抨何处有亏成题画扇玉斧修成寳月团月边仍有女乗鸾青冥风露非人世鬓乱钗斜特地寒梦黄粱欲熟且留连漫道春归莫怅然蝴蝶岂能知梦事蘧蘧飞堕晩花前清明东城酒散夕阳迟南陌秋千寂寞垂人与长缾卧芳草风将急管度青枝东冈东冈岁晩一登临共望长河映逺林万窍怒呺风䘮我千波竞涌水无心春郊青秧漫漫出初齐鸡犬遥闻路却迷但见山花流出水那知不是武陵溪元日爆竹声中一岁除东风送暖入屠苏千门万戸曈曈日争挿新桃换旧符九日九日无欢可得追飘然随意历山陂蒋陵西曲风烟惨也有黄花一两枝初晴幅巾慵整露苍华度陇深㝷一径斜小雨初晴好天气晚花残照野人家南荡南荡东陂水渐多陌头车马断经过钟山未放朝云散奈此黄梅细雨何芙蕖芙蕖耐夏复宜秋一种今年便满沟南荡东陂无此物但随深浅见游鯈沟西沟西直下看芙蕖叶底三三两两鱼若比濠梁应更乐近人浑不畏春鉏东臯东臯揽结知新岁西崦攀翻忆去年肘上柳生浑不管眼前花发即欣然一陂一陂燄水蒋陵西含风却转与城齐周遭碧铜磨作港逼塞緑锦剪成畦园𬞞园𬞞小摘嫰还抽畦稻新春滑欲流枕簟不移随处有饱餐甘寝更无求翛然翛然三月闭柴荆緑叶隂隂忽满城自是老年游兴少春风何处不堪行杖藜杖藜随水转东冈兴罢还来赴一牀尧桀是非时入梦固知余习未全忘图书图书老矣尚纷披神劓天黥以有知茅竹结蟠聊一愒却㝷三界外愚痴老嫌老嫌智巧累形躯欲就田翁学破除百歳用痴能几许救吾黥劓可无余移柳移柳当门何啻五穿松作径适成三临流遇兴还能赋自比渊明或未慙谁将谁将石黛染春潮复捻黄金作柳条西崦东沟从此好笋舆追我莫辞遥雪干雪干云净见遥岑南陌芳菲复可㝷换得千颦爲一笑春风吹柳万黄金南浦南浦东冈二月时物华撩我有新诗含风鸭緑粼粼起弄日鵞黄袅袅垂竹里竹里编茅倚石根竹茎踈处见前村闲眠尽日无人到自有春风爲扫门随意随意柴荆手自开㳂冈度堑复登台小桥风露扁舟月迷鸟羇雌竟徃来秋云秋云放雨静山林万壑崩湍共一音欲记荒寒无善画頼传悲壮有能琴春风春风过柳緑如缲晴日烝红出小桃池暖水香鱼出处一环清浪涌亭臯陂麦陂麦连云惨淡黄緑隂门巷不多凉更无一片桃花在借问春归有底忙木末木末北山烟冉冉草根南涧水泠泠缲成白雪桑重緑割尽黄云稻正青进字说二首正名百物自轩辕野老何知强讨论但可与人漫酱瓿岂能令鬼哭黄昏二鼎湖龙去字书存开辟神机有圣孙湖海老臣无四目谩将糟粕污脩门窥园杖䇿窥园日数巡攀花弄草兴常新董生只被公羊惑肯信捐书一语眞嘲白发乆应飘转作蓬飞眷惜冠巾未忍违种种春风吹不长星星明月照还稀代白发荅从衰得白自天机未怪长青与愿违看取春条随日长㑹湏秋叶向人稀外厨遗火二首灶鬼何爲便赫然似嫌刀机苦无羶图书得免同煨烬却頼厨人凊不眠二青烟散入夜云流赤熖侵㝷上瓦沟门戸便疑能炙手比邻何苦却焦头初夏即事石梁茅屋有弯碕流水溅溅度两陂晴日暖风生麦气緑隂幽草胜花时千蹊千蹊百隧散林丘图画风烟一色秋但有兴来随处好杨朱何苦涕横流和陈辅秀才金陵书事南郭先生比鷾鸸年年过我未愆期休论王谢当时事大抵乌衣秪旧时和耿天骘以竹冠见赠四首竹根殊胜竹皮冠欲着先湏短髪干要使山林人共见不持方帽御风寒二无物堪持比此冠竹皮柔脆谷皮干故人恋恋绨袍意岂爲哀怜范叔寒三玉润金明信好冠错刀剜出藓纹干不忘君惠常加首要使懽盟未可寒四冠工新意斵檀栾雾卷云烝乆未干遗我山林眞自称何湏貂暖配金寒和郭公甫且欲相邀卧看山扁舟自可送君还留连山郭今如此知复何时伴我闲叶致远置洲田以诗言志次其韵二首吟叹君诗乆掉头知君兴不负沧洲土山欲爲羊昙赌且可专心学奕秋二若将有限计无涯自困真同筭海沙随顺世縁聊戯剧莫言河渚是吾家又次叶致逺韵二首庵成有兴亦㝷春风暖荒莱歩始匀若遇好花湏一笑岂妨迦叶杜多身二明时君尚富春秋岂比衰翁逺自投智略未应施畎畆上前他日望吾丘次昌叔韵寄公无国寄钟山垣屋青松晻霭间长以声音爲佛事野风萧飒水潺湲次张唐公韵忆昨同追八马蹄约公投老此山栖公乗白鳯今何处我适新年值白鸡次俞秀老韵解我葱珩脱孟劳暮年甘与子同袍新诗比旧增竒峭若许追攀莫太高酬宋廷评请序经解未曾相识巳相怜香火灵山亦有縁训释虽工君尚少不应忽务世人传送耿天骘至渡口雪云江上语依依不比㝷常恨有违四十余年心莫逆故人如我与君稀承庆院送道原还仪眞作诗要之岁暮青条已见梅余花次第相争开淮南无此山林胜作意春风更一来送方劭秘校南浦柔条拂地垂攀翻聊寄我西悲武昌官桞年年好他日春风忆此时芙蓉堂二首投老归来一幅巾尚私荣禄俻藩臣芙蓉堂下䟽秋水且与龟鱼作主人二乞得胶胶扰扰身五湖烟水替风尘秪将凫鴈同爲侣不与龟鱼作主人长干释普济坐化投老唯公最故人相㝷长恨隔城闉百年俯仰随薪尽画手空传净戒身临川先生文集卷第二十七临川先生文集临川先生文集卷第二十八临川先生文集卷第二十八律诗送黄吉甫入京题清凉寺壁与道原自何氏宅歩至景德寺过法云光宅寺题勇老退居院与寳觉宿龙华院三絶清凉白云庵自定林过西庵归庵雪中游北山呈广州使君和叔同年谢安墩二首东陂二首山陂欲往北山以雨止耿天骘惠梨次韵奉酬三首北山有怀定林封舒国公三首北陂杏花五更与薛肈明奕棊赌梅花诗输一首又代薛肈明一首沟上梅花欲发江梅耿天骘许以浪山千叶梅见寄与天骘宿淸凉广惠僧舎池上看金沙花数枝过酴醿架盛开二首北山咏菊二首杨柳北山道人栽松山樱偿薛肈明秀才桤木马毙出郊怀府园江口二首蒋山手种松中年寄四姪旊二首寄吴氏女子寄蔡天启呈陈和叔二首招叶致远招杨德逢和叔招不徃和叔雪中见过俞秀老忽不见与耿天隲㑹话送黄吉甫入京题清凉寺壁薫风洲渚荠花繁看上征鞍立寺门投老难堪与君别倚江从此望还辕与道原自何氏宅歩至景德寺前时偶见花如梦红紫纷披竞浅深今日重来如梦觉静无余馥可追㝷过法云路过潮沟八九盘招提雪嵴隐云端金钿一一花揔老翠被重重山更寒光宅寺齐安孤起宋兴前光宅相仍一水边蜂分蚁争今不见故窠遗垤尚依然题勇老退居院道人投老寄山林偶坐翛然洗我心梦境此身能且在明年寒食更相㝷与寳觉宿龙华院三絶句老于陈迹倦追攀但见幽人数往还忆我小诗成怅望钟山只隔数重山二世间投老断攀縁忽忆东游巳十年但有当时京口月与公随我故依然三与公京口水云闲问月何时照我还邂逅我还还问月何时照我宿金山清凉白云庵庵云作顶峭无邻衣月爲衿静称身木落冈峦因自献水归洲渚得横陈自定林过西庵午鸡声不到禅林栢子烟中静拥衾忽忆西巖道人语杖藜乗兴得幽㝷归庵稻畦藏水緑秧齐松鬛初干尚有泥纵蹇㝷冈归独卧东庵残梦午时鸡雪中游北山呈广州使君和叔同年南州岁晩亦花开有底堪随驿使来看取钟山如许雪何须持寄岭头梅谢安墩二首我名公字偶相同我屋公墩在眼中公去我来墩属我不应墩姓尚随公二谢公陈迹自难追山月淮云秪往时一去可怜终不返暮年垂泪对桓伊东陂二首东陂风雨卧黄云塍水翻沟隔壠分舂玉取新知不晚腰鎌今日巳纷纷二荷叶初开笋渐抽东陂南荡正堪游无端壠上翛翛麦横起寒风占作秋山陂山陂院落今挼种城郭楼台巳放灯白髪逢春唯有睡睡间啼鸟亦生憎欲往北山以雨止北山朝气澹高秋欲往愁霑独少留散策縁冈初见日兴随云尽复中休耿天骘惠梨次韵奉詶故人家果独难忘秋实初成便得甞直使紫花形味胜岂能终日望咸阳二淮圃新隂百畞凉分甘每得助秋甞张公大谷虽云美谁肯苞苴出晋阳三甘滋南北共传夸栽接还如老圃家谁谓交梨非外奖因君浇灌巳萌芽北山有怀香火因縁寄此山主恩投老更人间伤心踯躅冈头路明日春风自往还定林穷谷经春不识花新松老栢自欹斜慇懃更上山头望白下城中有几家封舒国公三首陈迹难㝷天柱源疏封投老误明恩国人欲识公归处杨柳萧萧白下门二桐鄕山远复川长紫翠连城碧满隍今日桐鄕谁爱我当时我自爱桐鄕三开国桐鄕巳白头国人谁复记前游故情但有吴塘水转入东江向我流北陂杏花一陂春水绕花身花影妖饶各占春纵被春风吹作雪絶胜南陌碾成尘五更青灯隔幔映悠悠小雨含烟凝不流秖听蛩声巳无梦五更桐叶强知秋与薛肇明奕棊赌梅花诗输一首华髪㝷春喜见梅一株临路雪培堆凤城南陌他年忆杳杳难随驿使来又代薛肇明一首野水荒山寂寞濵芳条弄色最关春故将明艶凌霜雪未怕靑腰玉女嗔沟上梅花欲发亭亭背暖临沟处脉脉含芳映雪时莫恨夜来无伴侣月明还见影参差江梅江南岁尽多风雪也有红梅漏洩春颜色凌寒终惨澹不应揺落始愁人耿天骘许浪山千叶梅见寄闻有名花卽谩栽慇懃准拟故人来故人歳岁相逢晚知复同看几度开与天骘宿清凉广惠僧舎故人不惜马虺隤许我年年一度来野馆萧条无凖拟与君封殖浪山梅池上看金沙花数枝过酴醿架盛开二首午隂寛占一方苔映水前年坐看栽红蘂似嫌尘染汚青条飞上别枝开二酴醿一架最先来夹水金沙次第栽浓緑扶踈云对起醉红撩乱雪争开北山北山输緑涨横陂直壍回塘灔灔时细数落花因坐久缓㝷芳草得归迟咏菊二首补落迦山传得种阎浮檀水染成花光明一室眞金色复似毗耶长者家二院落秋深数菊丛縁花错莫两三蜂蜜房岁晩能多少酒盏重阳自不供杨柳杨柳杏花何处好石梁茅屋雨初干緑垂静路要深驻红写清陂得细看北山道人栽松阳坡风暖雪初融度谷遥看积翠重磊砢拂天吾所爱他生来此听楼钟山樱山樱抱石䕃松枝比并余花发最迟赖有春风嫌寂寞吹香渡水报人知偿薛肇明秀才桤木濯锦江边木有桤小园封植伫华滋地偏或免魋伐岁晩聊同庾信移马毙恩寛一老寄松筠晏卧东牎度几春天廐赐驹龙化去谩容小蹇载闲身出郊川原一片緑交加深树冥冥不见花风日有情无处着初回光景到桑麻怀府园槐隂过雨尽新秋盆底看云映水流忽忆小金山下路緑苹稀处看游鯈江宁夹口二首钟山咫尺被云埋何况南楼与北斋昨夜月明江上梦逆随潮水到秦淮二日西江口落征帆却望城楼泪满衫从此梦归无别路破头山北北山南蒋山手种松青青石上岁寒枝一寸巖前手自移闻道近来高数尺此身蒲柳故应衰中年中年许国邯郸梦晩岁还家圹埌游南望青山知不远五湖春草入扁舟寄四姪旊数篇持往助欢咍想见封题手自开春草已生无好句阿连空复梦中来二一日东冈上几回百重云水隔苏台遥知别后诗无数黄犬归时緫寄来寄吴氏女子梦想平生在一丘暮年方此得优游江湖相忘眞鱼乐怪汝长謡特地愁寄蔡天启杖藜縁堑复穿桥谁与高秋共寂寥伫立东冈一搔首冷云衰草暮迢迢呈陈和叔数椽生草覆莓苔一径墙隂斸雪开王吉囊衣新徙舎杖藜从此爲君来二数掾屋茨生草三畞荒园种晩𬞞永日终无一杯酒可能留得故人车招叶致远白下长干一水间竹云新笋巳斑斑明朝若有扁舟兴落日潮生尚可还招杨德逢山林投老倦纷纷独卧看云却忆君云尚无心能出岫不应君更懒于云和叔招不往门前秋水可扬舲有意西㝷白下亭只欲往来相邂逅郄嫌招唤苦丁宁和叔雪中见过捐书去寄老山林无复追縁往事心忽值故人乗雪兴玉堂前话得重㝷俞秀老忽然不见忽去飘然游冶盘共疑枝䇿在梁端禅心暂起何妨寂道骨虽淸不畏寒与耿天骘㑹话邯郸四十余年梦相对黄粱欲熟时万事秖如空鸟迹怪君强记尚能追临川先生文集卷第二十八临川先生文集临川先生文集卷第二十九传神自讃定林院昭文斋经局感言钟山晩歩散䇿书静照师塔记梦勘㑹贺兰溪主书湖隂先生壁二首过刘全美所居书何氏宅壁题永庆壁有雱遗墨数行江宁府园示元度金陵郡斋戏示蒋颕叔游城东示深之德逢丽泽门示公佐示俞秀老二首示李叔时示寳觉二首仲元女孙示永庆院秀老示王铎主簿戏城中故人戏赠叚约之示俞处士怀张唐公忆金陵三首离昇州作望淮口入瓜歩望扬州泊船瓜洲重过余婆冈市秦淮泛舟中书即事万事寄金陵传神者李士云赠外孙东流顿令罢官阻风示文荅以四句杨德逢送米与法云二老作此诗送黄吉父将赴南康官归金谿三首与道原过西庄遂游寳乗周颙宅作阿兰若娄约身归窣堵坡今日隐侯孙亦老偶㝷陈迹到烟萝庚申正月游齐安水南水北重重柳山后山前处处梅未即此身随物化年年长趂此时来庚申正月游齐安有诗云水南水北重重柳壬戌正月再游招提诗壁漫黄埃忽忽笼纱两过梅老値白鸡能不死复随春色破寒来壬戌正月晦与仲元自淮上复至齐安风暖柴荆处处开雪干沙净水洄洄意行却得前年路看尽梅花看竹来壬戌五月与和叔同游齐安缲成白雪桑重緑割尽黄云稻正青它日玉堂挥翰手芳时同此赋林垧成字说后与曲江谭君丹阳蔡君同游齐安据梧枝䇿事如毛乆苦诸君共此劳遥望南山堪散释故㝷西路一登高元丰二年十月政公改路故作此诗独龙东路得平冈始免游人屐齿妨更有主林身半现与公随转作隂凉书定林院牎竹鸡唿我出华胥起灭篝证拥燎鑪试问道人何所梦但言浑忘不言无同熊伯通自定林过悟眞二首与客东来欲试茶倦投松石坐欹斜暗香一阵连风起知有蔷薇涧底花城郭纷纷老倦㝷幅巾来寄北山岑长遭客子留连我未快穿云渉水心悟眞院野水从横漱屋除午牎残梦鸟相唿春风日日吹香草山北山南路欲无传神自讃我与丹青两幻身世间流转㑹成尘但知此物非他物莫问今人犹昔人定林院昭文斋定林斋后鸣禽散只有提壷守屋檐苦劝道人沽美酒不应无意引陶潜经局感言自古能全巳不才岂论骐骥与驽骀放归自食情虽适络首犹存亦可哀钟山晚歩小雨轻风落楝花细红如雪点平沙槿篱竹屋江村路时见宜城卖酒家散䇿散䇿东冈亦巳劳横塘西转有亭臯絮飞度屋何许栁花落塡沟无数桃书静照师塔简老巳归黄土陌渊师今作白头翁百忧三十余年事陈迹山林草野中记梦月入千江体不分道人非复世间人钟山南北安禅地香火他时共两身勘㑹贺兰溪主贺兰溪上几株松南北东西有几峯买得住来今几日㝷常谁与坐从容书湖隂先生壁二首茆檐长扫静无苔花木成畦手自栽一水护田将緑遶两山排闼送青来二桑条索漠楝花繁风歛余香暗度垣黄鸟数声残午梦尚疑身属半山园过刘全美所居西崦晴天得强扶出林知有故人居数能过我论竒字当复令公见异书书何氏宅壁有兴提鱼就公煑此言虽在巳三年皖灊终负幽人约空对湖山坐惘然题永庆壁有雱遗墨数行永庆招提墨数行岁时风露每悽伤残骸岂乆人间世故有情钟未可忘江宁府园示元度画船南北水遥通日暮幅巾篁竹中行到月台逢翠碧背人飞过子城东金陵郡斋谈经投老拚悠悠爲吏文书了即休深炷鑪烟闭斋合卧听檐雨泻高秋戏示蒋颍叔扶衰南陌望长楸灯火如星满地流但怪传唿杀风景岂知禅客夜相投游城东示深之德逢欲牵淮舸共㝷源且踏青青绕杏园忆我旧时光宅路依然桑柳映花繁丽泽门丽泽门西日未俄水明沙净卷纎罗緑琼洲渚青瑶嶂付与诗工敢琢磨示公佐残生伤性老躭书年少东来复起予各据藁梧同不寐偶然闻雨落堦除示俞秀老二首不见故人天际舟小亭残日更回头缲成白雪三千丈细草孤云一片愁二君诗何以解人愁初日红蕖碧水流未怕元刘妨独歩每思陶谢与同游示李时叔二首知子鸣絃意在山一官聊复戏人间能爲白下东南尉藜杖缁巾得徃还二千山访我几摧辀清坐来看十日留势利白头何足道古人倾盖有绸缪示寳觉二首火暖䆫明粥一盂晨兴相对寂无鱼超然圣寺山林外别有禅天好净居二重将坏色染衣裙共卧钟山一坞云客舎黄梁今始熟鸟残红柿昔曾分仲元女孙双鬟嬉戏我庭除争挽新花比绣襦亲结香缨知不乆汝翁那更镊髭须示永庆院秀老禅房借枕得重欹陈迹翛然尚有诗嗟我与公皆老矣拂天松栢见栽时示王铎主簿君正忙时我正闲如何同得到钟山夷门二十年前事回首黄尘一梦闲戏城中故人城郭山林路半分君家尘土我家云莫吹尘土来汚我我自有云持寄君戏赠叚约之竹栢相望数十楹藕花多处复开亭如何更欲通南埭割我钟山一半青示俞处士鲁山眉宇人不见只有歌辞来向东借问楼前踏于蔿何如云卧唱松风怀张唐公直谅多爲世所排有怀长向我前开暮年惆怅谁知此南陌东阡独徃来忆金陵三首覆舟山下龙光寺玄武湖畔五龙堂想见旧时游历处烟云渺渺水茫茫二烟云渺渺水茫茫缭绕芜城一带长蒿目黄尘忧世事追思陈迹故难忘三追思陈迹故难忘翠木苍藤水一方闻说精庐今更好好随残汴理归艎离昇州作残菊冥冥风更吹雨如梅子欲黄时相看握手揔无语愁满眼前心自知望淮口白烟弥漫接天涯黯黯长空一道斜有似钱塘江上望晩潮初落见平沙入瓜歩望扬州落日平林一水边芜城掩映秪苍然白头追想当时事幕府青衫最少年泊船瓜洲京口瓜洲一水间钟山秪隔数重山春风自緑江南岸明月何时照我还重过余婆冈市忆我东游未有须扶衰重此驻肩舆市中年少今谁在鲁叟当街六十余秦淮泛舟强扶衰病牵淮舸尚怯春风泝午潮花与新吾如有意山于何处不相招中书即事投老飜爲世网婴低佪终恐负平生何时白上冈头路渡水穿云取次行万事万事黄梁欲熟时世间谈笑漫追随鸡虫得失何须筭鹏鷃逍遥各自知寄金陵传神者李士云衰容一见便疑眞李子挥毫故有神欲去钟山终不忍谢渠分我死前身赠外孙南山新长鳯凰雏眉目分明画不如年小从他爱梨栗长成湏读五车书东流顿令罢官阻风示文有按风伯奏天阍之语荅以四句令尹犀舟失去期怃然凭几占文移劝君愼莫䜛风伯㑹有开帆破浪时杨德逢送米与法云二老作此诗卢仝不出憎流俗我卜郊居避俗憎仝有邻僧来乞米我今送米乞邻僧送黄吉父将赴南康官归金谿三首柘冈西路白云深想子东归得重㝷亦见旧时红踯躅爲言春至每伤心二还家一笑即芳辰好与名山作主人邂逅五湖乗兴徃相邀锦绣谷中春三岁晚相逢喜且悲莫占风日恨归迟我如逆旅当去客复㑹有无那得知临川先生文集卷第二十九临川先生文集临川先生文集卷第三十临川先生文集卷第三十律诗金陵即事三首乌塘柘冈城北金陵午枕州挢观明州图九日赐宴琼林苑壬子偶题和张仲通忆钟陵二首送和甫至龙安暮归钟山即事南涧楼京城陇东西二首斜径暮春雨晴日西禁直御栁祥云题中书壁禁中春寒试院中学士院燕侍郞画图道旁大松人取以爲明见鹦鹉戏作四句池鴈六年世故邵平中牟王章神物文成读汉书赐也重将载酒楚天江上春江春雨初到金陵送和甫至龙安微雨因寄吴氏女子与北山道人过外弟饮若耶溪归兴乌石定林定林所居台城寺侧独行游钟山松间雨未止正臣欲行以诗留之金陵即事三首水际柴门一半开小桥分路入青苔背人照影无穷柳隔屋吹香併是梅二结绮临春歌舞地荒蹊狭巷两三家东风漫漫吹桃李非复当时仗外花三昏黒投林晓更惊背人相唤百般鸣柴门长闭春风暖事外还能见鸟情乌塘乌塘渺渺緑平隄隄上行人各有擕试问春风何处好辛夷如雪柘冈西柘冈万事纷纷秖偶然老来容易得新年柘冈西路花如雪廻首春风最可怜城北青青千里乱春𫀆宿雨催红出小桃廻首北城无限思日酣川净野云高金陵金陵陈迹老莓苔南北游人自往来最忆春风石城坞家家桃杏过墙开午枕午枕花前簟欲流日催红影上帘钩窥人鸟唤悠飏梦隔水山供宛转愁州桥州桥蹋月想山椒廻首哀湍未觉遥今夜重闻旧呜咽却看山月话州桥观明州图明州城郭画中传尚记西亭一檥船投老心情非复昔当时山水故依然九日赐宴琼林苑作金明驰道栁参天投老重来听管絃饱食太官还惜日夕阳临水意茫然壬子偶题黄尘投老倦怱怱故遶盆池种水红落日欹眠何所忆江湖秋梦艣声中和张仲通忆钟陵二首一梦章江巳十年故人重见想皤然秖应两岸当时栁能到春来尚可怜二逸少池边有一丘西山南浦惯曾游残年归去终无乐闻说章江即泪流送和甫至龙安暮归隐隐西南月一钩春风落日澹如秋房㰍半掩无人语鼔角声中始欲愁钟山即事涧水无声绕竹流竹西花草弄春柔茅相对坐终日一鸟不鸣山更幽南涧楼扑朴烟岚遶四阿物华终恨未能多故应陡起三千丈始奈重山复岭何京城三年衣上禁城尘抚事怊然愧古人明月沧波秋万顷扁舟长寄梦中身陇东西二首陇东流水向东流不肯相随过陇头秪有月明西海上伴人征戍替人愁二陇西流水向西流自古相传到此愁添却征人无限涙怪来呜咽巳千秋斜径斜径偶通南埭路数家遥对北山岑草头蛱蝶黄花晚菱角蜻蜓翠蔓深暮春北山吹雨送残春南涧朝来绿映人昨日杏花浑不见故应随水到江濵雨晴晴明山鸟百般催不待桃花一半开雨后绿隂空绕舎揔将春色付莓苔日西日西阶影转梧桐帘卷青山簟半空金鸭火销沈水冷悠悠残梦鸟声中禁直翠木交隂覆两夜天如水碧湉湉帝城风月看常好人世悲哀老自添御栁御栁新黄巳迸条宫沟薄冻未全消人间今日春多少秖看东方北斗杓祥云冰入春风涨御沟上林花气欲飞浮未央屋瓦犹残雪却爲祥云映日流题中书壁夜开金钥诏辞臣对御抽毫草帝纶须信朝家重儒术一时同榜用三人禁中春寒青烟漠漠雨纷纷水殿西廊北苑门巳着单衣犹禁火海棠花下怯黄昏试院中少时操笔坐中庭子墨文章颇自轻圣世选材终用赋白头来此试诸生学士院燕侍郎画图六幅生绡四五峯暮云楼阁有无中去年今日长千里遥望钟山与此同道旁大松人取以爲明龙甲虬髯不可攀亭亭千丈䕃南山应嗟无地逃斤斧岂愿争明爝火间见鹦鹉戏作四句云木何时两翅翻玉笼金鎻秖烦冤眞须强学人间语举世无人解鸟言池鴈羽毛摧落向人愁当食哀鸣似有求万里衡阳冬欲暖失身元爲稻粱谋六年六年湖海老侵㝷千里归来一寸心西望国门搔短发九天宫阙五云深世故世故纷纷漫白头欲㝷归路更迟留钟山北绕无穷水散髪何时一钓舟邵平天下纷纷未一家贩缯屠狗尚雄夸东陵岂是无能者独傍青门手种瓜中牟頽城百雉拥高秋驱马临风想圣丘此道门人多未悟尔来千载判悠悠王章壮士轩昻非自谋近臣当爲国深忧区区女子无高意追念牛衣暖即休神物神物登天扰可骑如何孔甲但能羁当时若更无刘累龙意茫然岂得知文成文成五利老纷纷方丈蓬莱但可闻万里出师求寳马飘然空有意凌云读汉书京房刘向各称忠诏狱当时迹自穷毕竟论心异恭显不妨迷国略相同赐也赐也能言未识眞误将心许汉隂人桔橰俯仰妨何事抱瓮区区老此身重将重将白发旁墙隂陈迹茫然不可㝷花鸟揔知春烂熳人间独自有伤心载酒载酒欲㝷江上舟出门无路水交流黄昏独倚春风立看却花开触地愁楚天楚天如梦水悠悠花底残红漫不收独绕去年挥泪处还将牢落对沧洲江上江北秋隂一半开晩云含雨却低回青山缭绕疑无路忽见千㠶隐映来春江春江渺渺抱墙流烟草茸茸一片愁吹尽栁花人不见青旗催日下城头春雨城云如梦栁僛僛野水横来强满池九十日春浑得雨故应留润作花时初到金陵江湖归不及花时空遶扶踈緑玉枝夜直去年看蓓蕾昼眠今日对纷披送和甫至龙安微雨因寄吴氏女子荒烟凉雨助人悲泪染衣巾不自知除却春风沙际绿一如看汝过江时与北山道人莳果䟽泉带浅山柴门虽设要常关别开小径连松路祗与隣僧约往还过外弟饮一自君家把酒杯六年波浪与尘埃不知乌石冈边路至老相㝷得几回若耶溪归兴若耶溪上踏莓苔兴罢张㠶载酒回汀草岸花浑不见青山无数逐人来乌石乌石冈边缭绕山柴荆细路水云间吹花嚼药长来往秪有春风似我闲定林定林青木老参天横贯东南一道泉六月杖藜㝷石路午隂多处弄潺湲定林所居屋绕湾溪竹绕山溪山却在白云间临溪放艇依山坐溪鸟山花共我闲台城寺侧独行春山撩乱水纵横篱落荒畦草自生独徃独来山下路笋舆看得緑隂成游钟山终日看山不厌山买山终待老山间山花落尽山长在山水空流山自闲松间偶向松间覔旧题野人休诵北山移丈夫出处非无意猿鹤从来不自知雨未止正臣欲行以诗留之纷纷应接使人愁与子从容喜问詶他日故将泥自庇今朝欲以雨相留临川先生文集卷第三十临川先生文集临川先生文集卷第三十一临川先生文集卷第三十一律诗题张司业诗同陈和叔游北山次吴氏女子韵二首即席游城南即事二首寄沈道原哭张唐公生日次韵南郭子二首入公山过徐城送丁廓秀才归汝隂二首和惠思韵二首送王石甫学士知湖州怀钟山江宁夹口三首寄碧巖道光法师省中二首崇政殿后春晴即事省中沈文通㕔事吴任道说应举时事送河中通判朱郞中迎母东归寄题杭州明庆院修广师明碧轩夜直试院中四首人间后殿牡丹未开春日寄韩持国荅韩持国出城涿州出塞入塞书汜水关寺壁题北山隐居王闲叟壁和惠思岁二日二绝赴召道中江东召归平甫如通州寄之寄显道和平父寄道光法师三品石和崔公度家风琴八首送陈靖中舎归武陵北山适意辱井题金沙夜闻流水咏月三首题张司业诗苏州司业诗名老乐府皆言妙入神看似㝷常最竒崛成如容易却艰辛同陈和叔游北山春风荡屋雨填沟东合翛然拥罽裘邻壁黄粮炊未熟唤廻残梦有鸣驺次吴氏女子韵孙陵西曲岸乌纱知汝凄凉正忆家人世岂能无聚散亦逢佳节且吹花再次前韵秋灯一点映笼纱好读楞严莫念家能了诸縁如梦事世间唯有妙莲花即席曲沼融融泮尽澌暖烟笼瓦碧参差人情共恨春犹浅不问寒梅有几枝游城南即事二首神姦变化久难知禹鼎由来更不疑螭魅合谋非一日太丘眞复社亡迟二泰坛东路遶重营独背朝阳信马行漫道城南天尺五荒林时见一柴荆寄沈道原城郭千家一弹丸蜀冈拥肿作蛇蟠眼前不道无苍翠偷得钟山隔水看哭张唐公堂邑山林久寂寥属车前日驻鸡翘冥冥独凤随云雾南陌空闻引葬箫生日次韵南郭子二首救黥医劓世无方断简陈编付药房祝我寿龄君好语毗耶一夜满城香二寒逼清枝故有梅草堂先对白头开残骸巳若鸡年梦犹见骚人几度来八公山淮山但有八公名鸿寳烧金竟不成身与仙人守都厠可能鸡犬得长生过徐城七年五过徐城县自笑皇皇此世间安得身如仓庾氏一官能到子孙闲送丁廓秀才归汝隂二首好去翩然丁令威昔人且在不应非淮云岂与辽天阔想复留情故一归二西州行路日萧条执手伤怀不自聊游子故鄕终念返岂能无意冶城潮和惠思韵二首醴泉观邂逅相随一日闲或縁香火共灵山夕阳兴罢黄尘陌直似蓬莱堕世间蝉白下长千何可见风尘愁杀庾兰成去年今日青松路亦自闻蝉第一声送王石甫学士知湖州吴兴太守美如何柳恽诗才未足多遥想郡人迎下檐白苹洲渚正沧波怀钟山投老归来供奉班尘埃无复见钟山何须更待黄梁熟始觉人间是梦间江宁夹口三首茅屋沧洲一酒旗午烟孤起隔林炊江清日暖芦花转秪似春风栁絮时二月堕浮云水卷空沧洲店坼五更风北山草木何由见梦尽青灯展转中三落㠶江口月黄昏小店无灯欲闭门侧出岸沙枫半死系船应有去年痕寄碧巖道光法师去马来车扰扰尘自难长寄水云身碧巖后主今爲客何况𨳩山说法人省中万事悠悠心自知强颜于世转参差移牀独卧秋风里静看蜘珠结网丝二大梁春雪满城泥一马常瞻落日归身世自知还自笑悠悠三十九年非崇政殿后春晴即事悠悠独梦水西轩百舌枝头语更繁山鸟不应知地禁亦逢春暖即啾喧省中沈文通㕔事竹上秋风吹网丝角门常闭吏人稀萧萧一榻卷书坐直到日斜骑马归吴任道说应举时事县瓠城南陂水深春泥满眼路岖嵚独骑瘦马冲雨前伴茫茫不可㝷送河中通判朱郎中迎母东归綵衣东笑上归船莱氏欢娱在晚年嗟我白头生意尽看君今日更悽然寄题杭州明庆院修广师明碧轩明碧轩南竹数丛别来江外几秋风道人无复人间世嗟我今爲白发翁夜直金炉香尽漏声残翦翦轻风阵阵寒春色恼人眠不得月移花影上栏干试院中白发无聊病更侵移床卧竹向秋隂朝来鴈背西风急吹折江湖万里心二咫尺淹留可奈何东西虚共一姮娥堦前枣树应摇落此夜清光得几多三青灯照我梦城西坐上传觞把菊枝忽忽觉来头更白隔墙闻语趂朝时四萧萧踈雨吹檐角噎噎瞑蛩啼草根闲却荒庭归未得一灯明灭照黄昏人间人间投老事纷纷才薄何能强致君一马黄尘南陌路眼中唯见北山云后殿牡丹未开红幞未开如婉娩紫囊犹结想芳菲此花似欲留人住山鸟无端劝我归春日柴门照水见青苔春遶花枝漫漫开路逺游人行不到日长啼鸟去还来寄韩持国渌遶宫城漫漫流鹅黄小蝶弄春柔问知公子朝陵去归得花时却自愁荅韩持国知公尚忆洛城中醉里穿花满䄂风花亦有知还有恨今爲红药主人翁出城惯作野人多野兴欲爲时用少时材出城偶与沙尘背转觉谿山入眼来涿州涿州沙上望桑干鞍马春风特地寒万里如今持汉节却㝷此路使唿韩出塞涿州沙上饮盘桓看舞春风小契丹塞雨巧催燕泪落𪷟𪷟吹湿汉衣冠入塞荒云凉雨水悠悠鞍马东西鼔吹休尚有燕人数行涙回身却望塞南流书汜水关寺壁汜水鸿沟楚汉间跳兵走马百重山如何咫尺商于地便有园公绮季闲题北山隐居王闲叟壁荒村日午未开门雨后余花满地存举世位能旌隐逸谁人知道是王孙和惠思岁二日二絶懒读书来已数年从人嘲我腹便便爲嫌归舎儿童聒故就僧房借榻眠二沙砾藏春未放来荒庭终日守陈荄遥怜草色裙腰绿湖寺西南一径开赴召道中海气冥冥涨楚氛汀洲回薄水横分青松十里钟山路秖隔西南一片云江东召归昨日君恩悞赐环归肠一夜绕钟山虽然眷恋明时禄羞见琅邪有邴丹平甫如通州寄之北山揺落水峥嵘想见扬㠶出广陵平世自无忧国事求田应不忤陈登寄显道舟约刀头止岁前故人专使手书传出门江口问消息极目寒沙空渺然和平父寄道光法师欲见道人非一朝杖藜无路到青霄千巖万壑排风雨想对铜鑪栢子烧三品石草没苔侵弃道周误恩三品竟何酬国亡今日顽无耻似爲当年不与谋和崔公度家风琴八首屋山终日信飘飘似与幽人破寂寥爲有机心须强聒直教悬解始声消二帘幕无风起泬寥谁悲精鐡任飘飘随商应角知无意不待歌成韵巳消三万物能鸣爲不平世间歌哭两营营君知此物心何欲自信天机自有声四风鐡相敲固可鸣朔兵行夜响行营如何清世容高卧飜作幽䆫枕上声五南风屋角响萧萧白日帘垂坐寂寥爱此宫商有眞意与君倾耳尽今朝六风来风去岂尝要随分铿锵与寂寥不似人间古钟磬从来文饰到今朝七系身高处本无心万窍鸣时有玉音欲作镆耶爲物使知君能笑不祥金八䟽铁间挂作琴清风才到遽成音伊人欲问无眞意向道从来不博金送陈靖中舎归武陵知君欲上武陵溪水自东流人自西到日桃花应巳谢想君应不爲花迷北山刳木爲舟数丈余卧看风月映芙蕖清香一阵浑无暑时有惊桹跃出鱼适意灯相伴十余年旧事陈言知几编到了不如无累后困来颠倒枕书眠辱井结绮临春草一丘尚宫井戒千秋奢淫自是前王耻不到龙沈亦可羞题金沙海棠开后数金沙高架层层吐绛葩咫尺西城无力到不知谁赏魏家花夜闻流水千丈崩奔落石碕秋声散入夜云悲州桥月下闻流水不忘钟山独宿时咏月三首寒光乍洗山川莹清影遥分草树纎万里更无云物动中天只有兎随蟾二江海清明上下兼碧天遥见一毫纎此时只欲浮云尽窟穴何妨有兎蟾三一片清光万里兼几回圎极又纎纎君看出没非无意岂爲辛懃养玉蟾临川先生文集卷第三十一临川先生文集临川先生文集卷第三十二临川先生文集卷第三十二律诗次韵杏花三首杏园即事宋城道中对客愍儒坑遇雪殊胜渊师示寂怀旧访隐者海棠花证圣寺杏接梅花未开杂咏五首书陈祈兄弟屋壁郊行破冡二首题景德寺试院壁金陵报恩大师西堂方丈二首题正觉院箨龙轩二首相州古瓦砚望夫石山前江雨扬子二首独卧二首孟子商鞅苏秦范睢张良曹参韩信伯牙范増二首贾生两生谢安世上读后汉书读蜀志读唐书读开成事别和甫赴南徐寄茶与和甫寄茶与平甫戏长安岭石代荅促织腊享次韵杏花三首只愁风雨劫春回怕见枝头烂熳开野鸟不知人意绪啄教零乱点苍苔二心怜红蘂与移栽不惜年年粪壤培风雨无时谁㑹得欲教零乱强催开三看时髙艶先惊眼折处幽香易满怀野女强篸看亦丑少教憔悴逐荆钗杏园即事蟠桃移种杏园初红抹燕脂嫩脸苏闻道飘零落人世淸香得似旧时无宋城道中都城花木乆知春北路余寒尚中人宿草连云青未得东风无赖只惊尘对客䆫壁风回午枕凉清谈相对一胡牀心知帝力同天地能使人间白日长愍儒坑智力区区不爲身欲将何力助强秦只应埋没千秋后更足诗书发冡人遇雪定知花发是归期不奈归心日日归风雪岂知行客恨向人更作落花飞殊胜渊师八十余因见访问之近来如何荅曰随縁而巳至示寂作是诗寄託荒山鬼与邻一生黄卷不离身百年薪尽随縁去莫学缁郞更误人怀旧吹破春冰水放光山花涧草百般香身闲处处堪行乐何事低佪两鬓霜访隐者童子穿云晚未归谁收松下着残碁先生醉卧落花里春去人间揔不知海棠花緑骄隐约眉轻扫红嫩妖饶脸薄䊋巧笔写传功未尽清才吟咏兴何长证圣寺杏接梅花未开红蘂曽游此地来青青今见数枝梅只应尚有娇春意不肯凌寒取次开杂咏五首勲业无成照水羞黄尘入眼见山愁烟中漠漠江南岸更与家人一少留二白头重到太宁宫玉珮琼琚在眼中歌舞可怜人暗换花开花落几春风三朝阳映屋拥书眠梦想钟山一慨然投老安能长忍垢㑹当归此濯寒泉四乌石冈头踯躅红东江柳色涨春风物华人意曽相值永日留连草莽中五小雨萧萧润水亭花风飐飐破浮萍看花听竹心无事风竹声中作醉醒书陈祈兄弟屋壁千里归来倦宦身欲㝷田宅豫求邻能将孝友传家世鄕邑如君更几人郊行柔桑採尽緑隂稀芦箔𧖟成密茧肥聊向村家问风俗如何勤苦尚凶饥破冡二首埋没残碑草自春旋风时出地中尘墦间夜半分珠玉犹是当时乞祭人二残椁穿来欲几春萧萧长草没骐驎墦间或有樵苏客未必他年醉饱人题景德寺试院壁屋东瓜蔓巳扶踈小石蓝花破蕚初从此到寒能几日风沙还见一年除金陵报恩大师西堂方丈二首檐花映日午风薫时有黄鹂隔竹闻香灺一鑪春睡足上方车马正纷纷二萧萧出屋千竿玉霭霭当牎一炷云心力长年人事外种花移石尚殷勤题正觉院箨龙轩二首北轩名字经平子爱此吾能爲赋诗山雨江风一披拂箨龙还自有吟时二仙事茫茫不可知箨龙空此见孙枝壷中若有闲天地何苦归来问葛陂相州古瓦砚吹尽西陵歌舞尘当时屋瓦始称珍甄陶往往成今手尚託声名动世人望夫石云鬟烟鬓与谁期一去天边更不归还似九疑山下女千秋长望舜裳衣山前山前溪水涨潺潺山后云埋不见山不趂雨来耕水际即穿云去卧山间江雨㝠㝠江雨湿黄昏天入沧洲漫不分北涧欲通南涧水南山正遶北山云扬子二首儒者陵夷此道穷千秋止有一扬雄当时荐口终虚语赋拟相如却未工二道眞沉溺九流浑独泝頽波讨得源岁晚强颜天禄阁秖将竒字与人言独卧二首谁有耡耰不自操可怜园地满蓬蒿欲㝷春物无蹊径独卧南牀白日髙一茅檐午影转悠悠门闭青苔水乱流百啭黄鹂看不见海棠无数出墙头孟子沉魄浮魂不可招遗编一读想风标何妨举世嫌迂濶故有斯人慰寂寥商鞅自古驱民在信诚一言爲重百金轻今人未可非商鞅商鞅能令政必行苏秦巳分将身死势权恶名磨灭几何年想君魂魄千秋后却悔初无二顷田范雎范雎相秦倾九州一言立断魏齐头世间祸故不可忽箦中死尸能报雠张良汉业存亡俯仰中留侯当此每从容固陵始议韩彭地复道方图雍齿封曹参束髪河山百战功白头富贵亦成空华堂不箸新歌舞却要区区一老翁韩信贫贱侵凌富贵骄功名无复在刍荛将军北面师降虏此事人间乆寂寥伯牙千载朱弦无此悲欲弹孤絶鬼神疑故人舍我闭黄壤流水髙山心自知范増二首中原秦鹿待新羁力战纷纷此一时有道弔民天即助不知何用牧羊儿二鄛人七十漫多竒爲汉敺民了不知谁合军中称亚父直须推让外黄儿贾生一时谋议略施行谁道君王薄贾生爵位自髙言尽废古来何啻万公卿两生两生才器亦超羣黒白何劳强自分好与骑奴同一处此时俱事衞将军谢安谢公才业自超羣误长清谈助世纷秦晋区区等亡国可能王衍胜商君世上范蠡五湖收远迹管宁沧海寄余生可怜世上风波恶最有仁贤不敢行读后汉书锢党纷纷果是非当时髙士见精微可怜窦武陈蕃辈欲与天争汉鼎归读蜀志千载纷争共一毛可怜身世两徒劳无人语与刘玄德问舎求田意最髙读唐书志士无时亦少成中才随世就功名并汾诸子何爲者坐与文皇立太平读开成事姦罔纷纷不爲明有心天下共无成空令执笔螭头者日记君臣口舌争别和甫赴南徐都城落日马萧萧雨压春风暗柳条天际归艎那可望只将心寄海门潮寄茶与和甫綵绛缝囊海上舟月团苍润紫烟浮集英殿里春风晚分到并门想麦秋寄茶与平甫碧月团团堕九天封题寄与洛中仙石楼试水宜频啜金谷看花莫漫煎戏长安岭石附巘凭崖岂易跻无心应合与云齐横身势欲塡沧海肯爲行人惜马蹄代荅破车伤马亦天成所託虽髙岂自营四海不无容足地行人何事此中行促织金屏翠幔与秋宜得此年年醉不知秖向贫家促机杼几家能有一絇丝腊享明星惨澹月参差万窍含风各自悲人散庙门灯火尽却㝷残梦独多时临川先生文集卷第三十二临川先生文集临川先生文集卷第三十三临川先生文集卷第三十三律诗杏花城东寺菊拒霜花燕吐绶鸡黄鹂蝶暮春真州东园作过皖口发粟至石陂寺别皖口别灊皖二山舒州被召试不赴偶书舟过长芦金山三首泊姚江游钟山龙泉寺石井二首兴国楼上作别灊阁杭州望湖楼回马上作呈玉汝乐道奉和景纯十四丈三絶临津汀沙西山和文淑春入暮春乌江亭汉武诸葛武侯望越亭春日席上句容道中晏望驿释舟走信州祁泽寺见许坚题诗送陈景初巫峢徐秀才园亭中茅峯石上得徐锴篆字题名欲雪上元夜戏作石竹花黄花木芙蓉精衞戏赠育王虚白长老黄河东江北望骊山县舎西亭二首铁幢浦临吴亭作苏州道中顺风杏花垂杨一径紫苔封人语萧萧院落中独有杏花如唤客倚墙斜日数枝红城东寺菊黄花漠漠弄秋晖无数蜜蜂花上飞不忍独醒孤尔去慇爲折一枝归拒霜花落尽羣花独自芳红英浑欲拒严霜开元天子千秋节戚里人家承露囊燕处处定知秋后别年年长向社前逢行藏自欲追时节岂是人间不见容吐绶鸡樊笼寄食老低摧组丽深藏肯自媒天日清明聊一吐儿童初见互惊猜黄鹂野花吹尽竹姢姢尚有黄鹂最可怜娅姹不知縁底事背人飞过北山前蝶翅轻于粉薄于缯长𬒳花牵不自胜若信庄周尚非我岂能投死爲韩慿暮春无限残红着地飞谿头烟树翠相围杨花独得东风意相逐晴空去不归眞州东园作十年历遍人间事却遶新花认故丛南北此身知几日山川长在泪痕中过皖口皖城西去百重山陈迹今埋杳霭间白髪行藏空自感春风江水照衰颜发粟至石陂寺蓦水穿山近更賖三更燃火饭僧家乗田有秩难逃责从事虽勤敢叹嗟别皖口浮烟漠漠细沙平飞雨溅溅嫩水生异日不知来照影更添华髪几千茎别灊皖二山乡垒新恩借旧朱欲辞灊皖更踌蹰攒峰列岫应讥我饱食穷年报礼虚舒州𬒳召试不赴偶书戴盆难与望天兼自怪虚名亦自嫌藁壤太牢俱有味可能蚯蚓独清廉舟过长芦木落草揺洲渚昏泊船深闭雨中门回灯只欲㝷归梦儿女纷纷强笑言金山三首北檝南樯泊四垂共怜金碧烂参差孤根万丈沧波底除却蛟龙世不知二波澜荡沃干坤大气象包藏水石间秪有此中宜旷望谁令天作海门山三天日苍茫海气深一船西去此登临丹楼碧阁皆时事只有江山古到今泊姚江山如碧浪飜江去水似青天照眼明唤取仙人来住此莫教辛苦上层城游钟山两山松栎暗朱藤一水中间胜武陵午梵隔云知有寺夕阳归去不逢僧龙泉寺石井二首山腰石有千年润海眼泉无一日干天下苍生待霖雨不知龙向此中蟠二人传湫水未尝枯满底苍苔乱髪麤四海旱多霖雨少此中端有卧龙无兴国楼上作松篁不动翠相重日射流尘四散红地上行人愁暍死那知髙处有清风别灊阁一溪清泻百山重风物能留邴曼容后夜肯思幽兴极月明孤影伴寒松杭州望湖楼回马上作呈玉汝乐道水光山气碧浮浮落日将归又少留从此秖应长入梦梦中还与故人游奉和景纯十四丈三絶身先诸老斡枢机再见王门阖左扉但恨东归相值晩岂知临别更心违二几年相约在林丘眼见京江更阻游遗我珠玑何以报恨无瑶玉与公舟三藏春花木望中迷水复山长道阻跻怊怅老年尘世累无因重到武陵溪临津临津艳艳花千树夹径斜斜柳数行却忆金明池上路红裙争看緑衣郞汀沙汀沙雪漫水溶溶睡鸭残芦晻霭中归去北人多忆此每家图画有屏风西山西山映水碧潭潭楚老长謡泪满衫但道使君留不得那知肯更忆江南和文淑天梯云栈蜀山岑下视嘉陵水万㝷我得一舟江上去恐君东望亦伤心春入春入园林百草香池塘冰散水生光身闲是处堪擕手何事低佪两鬓霜暮春芙蕖的历抽新叶苜蓿䦨干放晩花白下门东春巳老莫嗔杨柳可藏鵶乌江亭百战疲劳壮士哀中原一败势难回江东子弟今虽在肯与君王卷土来汉武壮士悲歌出塞频中原萧瑟半无人君王不负长陵约直欲功成赏汉臣诸葛武侯恸哭何颙爲一言余风今日更谁传区区庸蜀支吴魏不是虚心岂得贤望越亭乱山千顷翠相围衮衮沧江去复归安得病身生羽翼长随沙鸟自由飞春日席上十年流落负归期临水登山各有思今日樽前千万恨不堪频唱鹧鸪辞句容道中荒烟寒雨暮山重草木㝠㝠但有风二十四年三徃返一身多在百忧中晏望驿释舟走信州病起行山山更险下穷溪谷上通天乗髙欲作东南望青壁松杉满我前祈泽寺见许坚题诗蔼蔼春风入水村森森乔木映朱门髙人遗蹟空佳句谁识旌阳后世孙送陈景初惨淡淮山水墨秋行人不饮奈离愁药囊直入长安市谁识柴车载伯休巫崃神女音容讵可求青山回抱楚宫楼朝朝暮暮空云雨不尽襄王万古愁徐秀才园亭茂松脩竹翠纷纷正得山阿与水濆笑傲一生虽自乐有司还欲选方闻中茅峯石上徐锴篆字题名百年风雨草苔昏尚有当年墨法存秖恐终随峄碑尽西风吹烧满秋原欲雪天上云骄未肯同晩来雪意巳填空欲开新酒邀嘉客更待天花落坐中上元夜戏作马头乗兴尚谁先曲巷横街一一穿尽道满城无国艳不知朱戸鎻婵姢石竹花春归幽谷始成丛地面芬敷浅浅红车马不临谁见赏可怜亦解度春风黄花四月扬州芍药多先时爲别苦风波还家忽忽惊秋色独见黄花出短莎木芙蓉水边无数木芙蓉露染燕脂色未浓正似美人初醉着强擡青镜欲糚慵精衞帝子衔冤乆未平区区微意欲何成情知木石无云补待见桑田几变更戏赠育王虚白长老白云山顶病禅师昔日公卿各赠诗行尽四方年八十却归荒寺有谁知黄河派出崑崙五色流一支黄浊贯中州吹沙走浪几千里转侧屋闾无处求东江东江木落水分洪伐尽黄芦洲渚空南涧夕阳烟自起西山漠漠有无中北望欲望淮南更白头杖藜萧飒倚沧洲可怜新月爲谁好无数晩山相对愁骊山六籍燃除士不磨骊山如此盗兵何五陵珠玉归人世却爲诗书发冡多县舎西亭二首山根移竹水边栽巳见新篁破嫩苔可惜主人官便满无因长向此徘徊二主人将去菊初栽落尽黄花去却回到得明年官又满不知谁见此花开铁幢浦忆昨初爲海上行日斜来徃看潮生如今身是西归去回首山川觉有情临吴亭作补穿葺漏仅区区志义殊嗟士大夫欲致太平非一日谩劳使者报新书苏州道中顺风北风一夕阻东舟清早飞帆落虎丘运数本来无得丧人生万事不须谋临川先生文集卷第三十三临川先生文集临川先生文集卷第三十四临川先生文集卷第三十四律诗送僧惠思归钱塘松江秋日中秋夕寄平甫诸弟灵山荷花残菊竹䆫出定力院作寄育王大觉禅师送僧游天台次韵张仲通水轩送陈令无钖寄正之谩成初晴钓者将次鎭南出金陵酬王微之题玉光亭赠僧嘲叔孙通和净因有作张工部庙次韵和张仲通见寄三絶句宣州府君丧过金陵观王氏雪图韩子宰嚭郭解古寺越人以幕养花因游其下二首鱼儿离鄞至菁江东望信州回车馆中作二首天童山溪上鄞县西亭寄和甫寄伯兄别鄞女眞州马上作登飞来峯读汉功臣表咏月金山叠翠亭黙黙逹本寓言二首偶书杨子读维摩经有感春日卽事赠安大师送李生白华巖修道寄道光大师示报宁长老红梨鸱驴二首送僧惠思归钱塘渌净堂前湖水渌归时正复有荷花花前亦见余杭姥爲道仙人忆酒家松江来时还似去时天欲道来时巳惘然秪有松江桥下水无情长送去来船秋日莫言草木未知秋今日风云巳自愁独傍黄尘骑一马行看萧索听飕飕中秋夕寄平甫诸弟浮云吹尽数秋毫爚爚金波满满醪千里得君诗挑战夜坛谁敢将风骚灵山灵山宁与世爲仇斤斧侵凌自不休水玉比来闻长价市人无数起相雠荷花亭亭风露拥川坻天放娇娆岂自知一舸超然他日事故应将尔当西施菊黄昬风雨打园林残菊飘零满地金擸得一枝犹好在可怜公子惜花心竹䆫竹䆫红苋两三根山色遥供水际门只我近知墙下路能将屐齿记苔痕出定力院作江上悠悠不见人十年尘垢梦中身慇懃爲解丁香结放出枝间自在春寄育王大觉禅师山木悲鸣水怒流百虫专夜思高秋道人方丈应无梦想复长吟拟慧休送僧游天台天台一万六千丈岁晏老僧携钖归前程好景解吟否宻雪乱云缄翠微次韵张仲通水轩池雨含烟暝不收草根长见水交流爱君古锦囊中句解道今秋似去秋送陈令长谿流水碧潺潺古木苍藤暗两山把臂道人今在否长官白首尚人间无钖寄正之健席高樯送病身乱山荒陇障归津应须一曲千回首西去论心更几人谩成清时无路取封侯病卧牛衣巳数秋日月不胶时易失感今怀昔使人愁初晴一抹明霞黯淡红瓦沟巳见雪花融前山未放暁寒散犹鎻白云三两峯钓者钓国平生岂有心解甘身与世浮沈应知渭水车中老自是君王着意深将次鎭南豫章江面朔风惊浩荡㠶船破浪行目送家山无几许千年空想蟪蛄声出金陵白石冈头草木深春风相与散衣襟浮云映郭留佳气飞鸟随人作好音酬王微之一雨回飈助蓐收炎曦不复畏金流君家咫尺堪乗兴想岸乌纱对奕秋题玉光亭传闻天下此埋堙千古谁分伪与眞每向小庭风月夜却疑山水有精神赠僧纷纷扰扰十年间世事何尝不强颜亦欲心如秋水静应须身似岭云闲嘲叔孙通马上功成不喜文叔孙緜蕝共经纶诸君可笑贪君赐便许当时作圣人和净因有作朝红一片堕牎尘禅客翛然感此辰更觉城中芳意少不如山野早知春张工部庙使节纷纷下禁中几人曾到此城东独君遗像今如在庙食眞须德与功次韵和张仲通见寄三絶句高山流水意无穷三尺空絃膝上桐黙黙此时谁㑹得坐凭江阁看飞鸿二收拾干坤付一壷世间无物直锱铢醉鄕旧业抛来乆更欲因君稍问涂三欹枕狂歌击唾壷直将轩冕等锱铢醉鄕岐路君知否不似人间足畏涂宣州府君䘮过金陵百年难尽此身悲眼入春风秪涕洟花发鸟啼皆有思忍㝷棠棣鸰诗观王氏雪图崔嵬相映雪重重茅屋柴门在半峯想有幽人遗世事独临青峭倚长松韩子纷纷易尽百年身举丗何人识道眞力去陈言夸末俗可怜无补费精神宰嚭谋臣本自系安危贱妾何能作祸基但愿君王诛宰嚭不愁宫里有西施郭解籍交唯有不赀恩汉法归成弃市论平日五陵多任侠可能推刃报王孙古寺寥寥萧寺半遗基游客经年断履綦犹有齐梁旧时殿尘昏金像雨昏碑越人以幕养花因游其下二首幕天无日地无尘百紫千红占得春野草自花还自落落时还有惜花人二尚有残红巳可悲更忧回首秪空枝莫嗟身世浑无事睡过春风作恶时鱼儿遶岸车鸣水欲干鱼儿相逐尚相欢无人挈入沧江去汝死那知世界寛离鄞至菁江东望村落萧条夜气生侧身东望一伤情丹楼碧阁无处所秪有谿山相照明信州回车馆中作二首太白山根秋夜静乱泉深水遶牀鸣病来空馆闻风雨恰似当年枕上声二山木漂揺卧弋阳因思太白夜淋浪西䆫一榻芭蕉雨复似当时水遶牀天童山溪上溪水清涟树老苍行穿溪树踏春阳溪深树宻无人处唯有幽花渡水香鄞县西亭收功无路去无田窃食穷城度两年更作世间儿女态乱栽花竹养风烟寄和甫水村悲喜拆书看闻道并州九月寒忆得此时花更好举家怜女不同盘寄伯兄身留海上去何时秪看春鸿北向飞安得先生同一飮蕨芽香嫰䱥鱼肥别鄞女行年三十巳衰翁满眼忧伤秪自攻今夜扁舟来诀汝死生从此各西东眞州马上作身随饥马日中行眼入风沙困欲盲心气巳劳形亦弊自怜于世欲何营登飞来峯飞来山上千㝷塔闻说鸡鸣见日昇不畏浮云遮望眼自縁身在最高层读汉功臣表汉家分土建忠良鐡劵丹书信誓长本待山河如带砺何縁𦵔醢赐侯王咏月追随落日尽还生点缀浮云暗又明江有蛟龙山虎豹清光虽在不堪行金山怪祕隂灵与护持重丹复碧焕参差沧江见底应无日万丈孤根世不知叠翠亭烟笼远浦迷芳草日照澄湖浸碧峯幸有清樽堪酩酊忍陪良友不从容黙黙黙黙长年有所思世间谈笑强追随苍髯欲出朱颜谢更觉求田问舎迟逹本未能逹本且归根眞照无知岂待言枯木巖前犹失路那堪春入武陵原寓言二首太虚无实可追㝷叶落松枝谩古今若见桃花生圣解不疑还自有疑心二本来无物使人疑却爲参禅买得痴闻道无情能说法面墙终日妄㝷思偶书穰侯老擅关中事长恐诸侯客子来我亦暮年专一壑每逢车马便惊猜扬子千古雄文造圣眞眇然幽思入无伦他年未免投天禄虚爲新都着剧秦读维摩经有感身如泡沬亦如风刀割香涂共一空宴坐世间观此理维摩虽病有神通春日即事池北池南春水生桃花深处好闲行细思扰扰梦中事何用悠悠身后名赠安太师独龙冈北第三峯逋客归来老更慵败屋数椽青缭绕冷云深处不闻钟送李生白华巖修道白华巖主是金僊假作山僧学道禅珍重此行吾不及爲传消息结因縁寄道光大师秋雨漫漫夜复朝可嗟蔀屋望重霄遥知宴坐无余念万事都从劫火烧示报宁长老白下亭东鸣一牛山林陂港净高秋新营枣棫我檀越曾悟布毛谁比丘红梨红梨无叶庇花身黄菊分香委路尘岁晚苍官才自保日高青女尚横陈鸱依倚秋风气象豪似欺黄雀在蓬蒿不知羽翼青㝠上腐䑕相随势亦高驴二首力侔龙象或难堪脣比仙人亦未慙临路长鸣有眞意盘山弟子欠同参二虽得康庄亦好还每逢沟壍便知难由来此物非他物莫道何曾似仰山临川集卷第三十四临川先生文集临川先生文集卷第三十五临川先生文集卷第三十五挽辞仁宗皇帝挽辞四首英宗皇帝挽辞二首神宗皇帝挽辞二首慈圣光献皇后挽辞二首正肃吴公挽辞三首文元贾公挽辞二首元献晏公挽辞三首忠献韩公挽辞二首正宪吴公挽辞孙威敏公挽辞崇禧给事同年马兄挽辞二首陈动之祕丞挽辞二首赠工部侍郎郑公挽辞致仕虞部曲江谭君挽辞马玘大夫挽辞宋中道挽辞王中甫学士挽辞王逢原挽辞葛兴祖挽辞河中使君修撰陆公挽辞三首王子直挽辞孙君挽辞处士葛君挽辞永寿县太君周氏挽辞二首致仕邵少卿挽辞二首葛郎中挽辞二首悼王致处士苏才翁挽辞二首悼慧休仁宗皇帝挽辞四首去序三朝圣行崩万国天忧勤无旷古治洽最长年仁育齐高厚哀思罄幅员欲知千载美道德冠遗编二冯几微言絶羣臣涕泗挥哀号三级陛缟素九重围天上仙游远宫中御座非最悲帷幄侍不复未明衣三厌代人间世收神天上游遽然虚玉座不复望珠旒待旦移巾帻饔人改膳羞㝷常飞白几寂寞暗尘浮四同轨羣方至因山十月催永违天日表空有肺肝摧帐殿流苏卷铃歌薤露哀宫中垂晓轫西去不更回英宗皇帝挽辞二首御气方尊极乗云巳泬寥衣冠万国㑹陵寝百神朝夏鼎传归启虞羮想见尧谁当授椽笔论德在琼瑶二玉册上鸿名犹残警跸声忽辞千岁祝虚卜五年征羽卫悲哀送山陵指顾成讴歌归圣子世孝在持盈神宗皇帝挽辞二首将圣由天纵成能与鬼谋聦明初四逹俊乂尽旁求一变前无古三登岁有秋讴歌归子启钦念禹功修二城阙宫车转山林隧路归苍梧云未远姑射露先晞玉暗蛟龙蛰金寒鴈鹜飞老臣他日泪湖海想遗衣慈圣光献皇后挽辞二首国赖姜任盛门归马邓高关雎求窈窕卷耳念勤劳圣淑才难拟休明运继遭冈原今献卜帷扆正攀号二涂山女德茂京室母才难具美多前志余光永后观遗衣迁馆御祖载出宫菆终始神孙孝长留万国欢正肃吴公挽辞三首从容边塞议慷慨庙堂争曲突非无验方穿有不行搢绅终倚赖赠禭极哀荣岂慕公孙贵平生学董生二应世文章手宜民政事才朝多侧目忌士有拊心哀书蠧平生简香寒后夜灰悠悠国西路空得葬车回三昔继吴公治今从子产游里门无旧客鄕国有新丘谋让禆谌远文归贾谊优此时辜怨宠西望涕空流文元贾公挽辞二首功名烜赫在三朝经术从容辅汉条儒服早纡丞相绂戎冠再挿侍中貂开仓六塔流人复出甲甘陵叛党销东第秖今空画像当时于此识风标二铭旌萧飒九秋风薤露悲歌落月中华屋几人思贾傅佳城今日闭滕公名垂竹帛书勲在神寄丹青审象同天上貂蝉曾梦赐归䰟应佩紫阳宫元献晏公挽辞三首文章晋康乐经术汉公孙旧秩疑丞贵前功保傅尊传唿犹在耳㑹哭巳塡门萧瑟城南路鸣笳上九原二终贾年方妙萧曹地巳亲优游太平日密勿老成人抗论辞多祕赓歌迹巳陈功名千载下不负汉庭臣三感㑹眞竒遇飞扬独妙龄他年西饯日此夜上骑星宿惠留藩屏余忠在禁庭音容无处所髣髴寄丹青忠献韩公挽辞二首心期自与衆人殊骨相知非浅丈夫独斡斗杓环帝座亲扶日毂上天衢锄耰万里山无盗衮绣三朝国有儒爽气忽随秋露尽但留陈迹在龟趺二两朝身与国安危典䇿哀荣此一时木稼甞闻逹官怕山頽果见哲人萎英姿爽气归图画茂德元勲在鼎彞幕府少年今白发伤心无路送灵輀正宪吴公挽辞丙魏虽遭汉道昌岂如公出値虞唐秀钟旧国山川气荣附中天日月光更化事功参虎变赞元时序得金穰伤心鼓吹城南陌回首新阡栢一行孙威敏公挽辞功名一世事兴废岂人谋重爲苍生起终随逝水流凄凉归部曲零落掩山丘许国言犹在姦䛕可使羞崇禧给事同年马兄挽辞二首庆历公偕起元丰我独伤两楹终昔梦五鼎继前䘮薫歇曾攀桂甘留所憩棠素风知不坠能世有诸郎二藏室亡三箧得之公最多露晞当晩景川逝作前波惠寄舆人诵悲传挽者歌竹西携手处清泪邈山河陈动之祕丞挽辞二首年高汉贾谊官过楚荀卿望古君无憾论今我未平有风吹画翣无日照佳城空复文章在流传世上名二人闲三十六追逐孔鸾飞似欲来爲瑞如何去不归琴樽巳寂寞笔墨尚光辉空复平生友西华岂易依赠工部侍郎郑公挽辞地蟠江汉乆知灵通德门中见老成南去伏波推将略北来光禄擅诗名密章赠襚连三组画翣丧车载一旌隂德故应多后福可能生子但升卿致仕虞部曲江谭君挽辞同时献赋乆无人握手悲欢迹巳陈它日白夜霄汉志暮年朱绂水云身虚容劒几今长夜小隐山林秖旧春岂惜埋辞追往事齿衰才尽独伤神马玘大夫挽辞冠盖青门道知君自少时从容他日喜奄忽暮年悲江月明丹旐湖风冷繐帷音容虽可想材力竟何施宋中道挽辞文史传家学声名动帝除兰堂空作赋金匮不雠书胜事悲畴昔清谈想绪余吹箫索上去归国有魂车王中甫学士挽辞同学金陵最少年奏书曾用牍三千盛名非复居人后壮岁如何弃我先种橘园林无旧业採苹洲渚有新篇蒜山东路春风緑埋没谁知太守阡王逢原挽辞蒿里竞何在死生从此分谩传仙掌籍谁见鬼修文蔡琰能传业侯芭爲起坟伤心北风路吹泪湿江云葛兴祖挽辞忆随诸彦附青云塲屋声名看出羣孙寳暮年犹主簿卜商今日更修文山川凛凛平生气草木萧萧数尺坟欲写此哀终不尽但令千载少知君河中使君修撰陆公挽辞三首文采机云后知名实妙年银钩工壮丽金薤富清研批凤多新贵凭熊数外迁空令猗氏监遗爱有良田二皖城初得故人诗叹息龙媒踠壮时太史滞留终不偶中郎制作遂无施二千石禄今何有四十车书昔漫知海曲冷云埋拱木延州空挂暮年悲三前旌一幅粉书名行路知君亦涕零遂失词人空甫里谩留悲鹤老华亭主张寿禄无三甲收拾文章有六丁归处仙龛终不远新坟东见海山靑王子直挽辞多才自合至公卿岂料青衫困一生太史有书能叙事子云于世不徼名丘坟惨淡箕山緑门巷萧条颍水清握手笑言如昨日白头东望一伤情孙君挽辞丧车上新垄哀挽转空山名与碑长在魂随帛暂还无儿漫黄卷有母亦朱颜俛仰平生事相看一梦间处士葛君挽辞楚人黄歇地晋代葛洪家特擅山川秀相承黻冕华猗君有清尚于世不雍夸令子能传业流光未可涯永寿县太君周氏挽辞二首永寿开新邑长沙返旧茔金葩冷钿轴粉字暗铭旌薤乆露难湿兰余风尚清庆钟知有在令子合升卿二子引金闺籍身开石窌封灵輴悲吉路象服俨虚容楚挽虽多相莱衣不更缝谁知逝川底劒自喜相逢致仕邵少卿挽辞二首谢眺城中守梁鸿基下归素车驰吉路丹旐卷寒辉抚几虚容在瞻图实貌非无因置一酹空此叹长违二杯酒䢴沟上纷纷巳十年音容常想见风迹每流传老去元卿位新开太守阡庆门当更大子弟固多贤葛郞中挽辞二首卷卷繐帷轻空堂昼哭声衣冠遗故物杯案若平生白马有悲送赤车非古行低佪九原日光景在铭旌二蛮荆长往地湖海独归时旅衬蛟龙护铭旌鴈鹜随此生要有尽何物告无期一片幽堂石公知我不欺悼王致处士处士生涯水一瓢行年七十更萧条老妻稻下分遗秉弱子松间拾堕樵岂有声名高后世遂无饘粥永今朝穷魂散漫知何处甬水东西不可招苏才翁挽辞二首空余一丹旐无复两朱轓寂寞蒜山渡陂陀京口原音容归绘画才业付儿孙尚有故人泪沧江相与翻二翰墨随谈啸风流在弟兄浮名同逆旅壮志负平生使节何年去丧车故老迎悠悠京口外落日照铭旌悼慧休休公遂不起难料复难忘玉骨随薪尽空留一分香临川先生文集卷第三十五临川先生文集临川先生文集卷第三十六临川先生文集卷第三十六集句送吴显道五首送吴显道南归送刘贡甫谪官衡阳赠寳觉金山寺化城阁明妃曲怀元度四首招元度示黄吉甫送张明甫赠张轩民赞善望之将行招叶致远独行江口戏赠湛源与北山道人梅花卽事五首春风春雪花下春山金陵怀古沈坦之将归溧阳值雨留吾庐乆之三首示蔡天启三首烝然来思示杨德逢示道光及安大师老人行离昇州作仓颉送吴显道五首五湖大浪如银山问君西游何当还以手抚膺坐长叹空手无金行路难丈夫意有在吾徒且加餐屏风九叠云锦张千峰如连环上有横河断海之浮云可望不可攀飞空结楼台动影褭窕冲融间沛然乗天游下看尘世悲人寰泊舟浔阳郭去去翔寥廓君今幸未成老翁衰老不复如今乐二滕王高阁临江渚东边日出西边雨十五年前此㑹同天际张帷列樽爼公今此去何时归我今停杯一问之春风两岸水杨柳昔日青青今在否偶向东湖更向东杏花两株能白红落拓旧游应记得挿花走马月明中荏苒荏苒瞻西海明年花开复谁在杏花杨柳年年好南去北来人自老少壮几时奈老何与君把箸击盘歌歌罢仰天叹六龙忽蹉跎眼中了了见鄕国自是不归归便得欲往城南望城北此心炯炯君应识三临川楼上柅园中罗帏绣幕围香风觥船一棹百分空看朱成碧颜始红杏花杨柳年年好南去北来人自老旧事无人可共论惟君与我同怀抱四忽忆旧鄕头巳白牙齿欲落眞可惜临江把臂难再得江水江花岂终极五百年多病独登台知有归日眉放开功名富贵何足道且赋渊明归去来送吴显道南归君不见蔡泽栖迟世看丑豪气英风亦何有忽然变轩昻盛事传不朽君今幸未成老翁二十八宿罗心胸何不上书自荐逹封侯起第一日中秋月春风等闲度山中旧宅无人住宅中青桑叶宛宛涧水流过田中路遥知杨柳是门处万里苍苍烟水暮我欲㝷之不惮远君又暂来还径去红亭驿路挂城头忆君秖欲苦死留天际张帷列罇爼君歌声酸辞且苦人生憔悴生理难使人听此凋朱颜劝君更尽一杯酒明日路长山复山送刘贡甫谪官衡阳刘郎刘郞莫先起遇酒当歌且欢喜船头朝转暮千里眼中之人吾老矣九疑聮緜皆相似负雪崔嵬挿花里万里衡阳鴈㝷常到此回行逢二三月好与鴈同来鴈来人不来如何不饮令心哀莫厌潇湘少人处谪官罇爼定常开赠寳觉予始与寳觉相识于京师因与俱东后以翰林学士召㑹宿金山一昔今复见之闻化城阁甚壮丽可登眺思往游焉故赋是诗大师京国旧兴趣江湖迥往与惠询辈一宿金山顶怀哉若留恋王事有朝请别来能几时浮念剧含梗今朝忽相见眸子清炯炯夜阑接软语令人发深省化城出天半远色有诸岭白首对汀州犹思理烟艇金山寺招提凭高冈四面断行旅胜地犹在险浮梁褭相拄大江当我前飐灔翠绡舞通流与厨㑹甘美胜牛乳扣栏出鼋鼍幽姿可时覩夜深殿突兀太微凝帝宇壁立两崖对迢迢隔云雨天多賸得月月落闻津鼓夜风一何喧大舶夹双艣顚沉在须臾我自檝迎汝始知像敎力但度无所苦忆昨狼狈初只见石与土荣华一朝尽土梗空俯偻人事随转烛苍茫竟谁主咄嗟檀施开绣楹盘万础高阁切星辰新秋照牛女汤休起我病转上青天去摄身凌苍霞同凭朱栏语我歌尔其聆幽愤得一吐谁言张处士雄笔映千古化城阁曾宫凭风回两岸闻钟声百里见秋毫搆云有高营化城若化出仰攀日月行俛视大江奔衆山遥相迎大江蟠㠌根旋流自成浪却略罗翠屏秀色各异状楞伽海中山迥出霄汉上中有不死庭天龙尽回向惜哉不得往侧坐渺难望拥掩难恕宥意欲铲曡嶂登临独无语一望一怊怅忽忆少年时孤屿坐题诗空怀焉能果唯有故人知明妃曲我本汉家子早入深宫里远嫁单于国憔悴无复理穹庐爲室旃爲墙胡尘暗天道路长去住彼此无消息明明汉月空相识死生难有却回身不忍回看旧写眞玉颜不是黄金少爱把丹青错画人朝爲汉宫妃暮作胡地妾独留青冢向黄昏颜色如花命如叶怀元度四首秋水才深四五尺扁舟斗转疾于飞可怜物色阻携手正是归时君不归二舎南舎北皆春水恰似蒲萄初酦醅不见祕书心若失百年多病独登台三思君携手安能得上尽重城更上楼时独看云泪横臆长安不见使人愁四自君之出矣何其挂怀抱孤坐屡穷辰山林迹如扫数枝石榴发岂无一时好不可持寄君思君令人老招元度早知皆是自拘囚年少因何有旅愁自是不归归便得陆乗肩舆水乗舟示黄吉甫三山半落青天外势比凌歊宋武台尘世难逢开口笑生前相遇且衘杯送张明甫觥船一棹百分空十五年前此㑹同南去北来人自老桃花依旧笑春风赠张轩民赞善潮打空城寂寞回百年多病独登台谁人得似张公子有底忙时不肻来望之将行江涵秋景鴈初飞沙尾长樯发渐稀惆怅无因见范蠡夕阳长送钓船归招叶致远山桃野杏两三栽嫩叶商量细细开最是一年春好处明朝有意抱琴来独行朱颜日夜不如故深感杏花相映红尽日独行春色里醉吟谁肻伴衰翁江口六朝文物草连空今古无端入望中江上晩来堪画处参差烟树五湖东戏赠湛源恰有三百青铜钱凭君爲筭小行年坐中亦有江南客自断此生休问天与北山道人可惜昻藏一丈夫生来不读半行书子云识字终投阁幸是元无免破除梅花白玉堂前一树梅爲谁零落爲谁开唯有春风最相惜一年一度一归来卽事五首渐老逢春能几回蓬门今始爲君开莫嫌野外无供给更向花前把一杯二一树笼松玉刻成游蜂多思正经营攀枝弄雪时回顾还绕樱桃树下行三幽栖地僻经过少钟梵声中掩竹门唯有多情枝上雪暗香浮动月黄昏四遮莫邻鸡下五更愿爲闲客此闲行欲知前面花多少顚倒青苔落绛英五春光冉冉归何处细雨斜风作夜寒犹有数葩红好老年花似雾中看春风春风吹园杂花开青天露坐始此回一杯一杯复一杯笑言溢口何欢咍古人白骨生青苔我独不饮何爲哉何时出得禁酒国垒麴便筑糟丘台春雪春雪堕如簁浑家醉不知泥留虎鬪迹愁杀路傍儿花下花下一壷酒定将谁举杯雪英飞落近疑是故人来春山春山春水流曲折方屡渡荒乗不知疲行到水穷处依然旧童子要予竹西去归时始觉远草蔓巳多露金陵怀古六代豪华空处所金陵王气漠然收烟浓草远望不尽物换星移度几秋至竟江山谁是主郄因歌舞破除休我来不见当时事上尽重城更上楼沈坦之将归溧阳値雨留吾庐乆之三首天雨萧萧滞茅屋冷猿秋鴈不胜悲牀牀屋漏无干处独立苍茫自咏诗二檐雨乱淋幔风悲兰杜秋相看更促膝人老自多愁三片云头上黒淅淅野风秋室妇叹鸣鹳分爲两地愁示蔡天启三首蔡子勇成癖能骑生马驹铦锋莹䴙鹈价重百砗磲脱身事幽讨禅龛只晏如划然变轩昻愼勿学哥舒二蔡子勇成癖劒可万人敌读书百纸过颍锐物不隔开口取将相志气方自得偪仄何偪仄未见有一获萧条两翅蓬蒿下未能生彼升天翼焉能学堂上燕绚练新羽翮三身着青衫骑恶马日驰三百尚嫌迟心源落落堪爲将郄是君王未备知烝然来思烝然来思送程公也公来以薧麋馈我我饮饯之宿西水浒故作是诗念我独兮亦莫我顾烝然来思程伯休父我有㫖酒尔殽伊脯酌言醻之式歌且舞不留不处适彼乐土言秣其马率西水浒有客宿宿于时语语山有桥松江有渚式遄其归不我与作此好歌倡予和女示杨德逢我行其野春日迟迟有菀者柳在水之湄有鸣仓庚岂曰不时求其友声颉之顽之嗟我怀人何日忘之离昇州作相看不忍发惨澹暮潮平语罢更携手月明洲渚生仓颉仓颉造书不诂自明于乎多言秖误后生临川先生文集卷第三十六临川先生文集临川先生文集卷第三十七临川先生文集卷第三十七集句胡笳十八拍十八首虞美人甘露歌歌曲桂枝香菩萨蛮渔家傲二首清平乐浣溪沙浪淘沙令南鄕子二首诉衷情五首望江南胡笳十八拍十八首中郎有女能传业颜色如花命如叶命如叶薄将奈何一生抱恨常咨嗟良人持㦸明光里所慕灵妃嫓箫史空房寂寞施繐帷弃我不待白头时二天不仁兮降乱离嗟余去此其从谁自胡之反持干戈翠蕤云旓相荡摩流星白羽腰间挿曡鼔遥飜瀚海波一门骨肉散百草安得无泪如黄河三身执略兮入西关关山阻脩兮行路难水头宿兮草头坐在野只敎心胆破更鞴彫鞍敎走马玉骨瘦来无一把几回抛鞚抱鞍桥徃徃惊堕马蹏下四汉家公主出和亲御厨络绎送八珍明妃初嫁与胡时一生衣服尽随身眼长看地不称意同是天涯沦落人我今一食日还併短衣数挽不掩胫乃知贫贱别更苦安得康强保天性五十三学得琵琶成绣幕重重卷画屏一见郎来双眼明劝我酤酒花前倾齐言此夕乐未央岂知此声能断肠如今正南看北斗言语传情不如手低眉信手续续弹弹看飞鸿劝胡酒六青天漫漫覆长路一𥿄短书无寄处月下长吟乆不归当时还见鴈南飞弯弓射飞无远近青塜路边南鴈尽两处音尘从此絶唯向东西望明月七明明汉月空相识道路只今多拥隔去住彼此无消息时独看云泪横臆豺狼喜怒难姑息自倚红颜能骑射千言万语无人㑹漫倚文章眞末䇿八死生难有却回身不忍重看旧写眞暮去朝来颜色改四时天气揔愁人东风漫漫吹桃李尽日独行春色里自经䘮乱少睡眠鸎飞燕语长悄然九柳絮巳将春去远攀条弄芳畏晼晚忧患衆兮欢乐鲜一去可怜终不返日夕思归不得归山川满目涙沾衣荜圭苑里西风起叹息人间万事非十寒声一夜传刁斗云雪埋山苍兕吼诗成吟咏转凄凉不如独坐空搔首漫漫胡天叫不闻胡人高鼻动成羣寒尽春生洛阳殿回首何时复来见十一晚来幽独恐伤神唯见沙蓬水柳春破除万事无过酒虏酒千盃不醉人含情欲说更无语一生长恨奈何许饥对酪肉兮不能餐强来前帐临歌舞十二归来展转到五更起看北斗天未明秦人筑城备胡处扰扰唯有牛羊声万里飞蓬映天过风吹汉地衣裳破欲徃城南望城北三歩回头五歩坐十三自断此生休问天生得胡儿拟弃捐一始扶牀一初坐抱携抚视皆可怜宁知远使问名姓引袖拭泪悲且庆悲莫悲于生别离悲在君家留二儿十四鞠之育之不羞耻恩情亦各言其子天寒日暮山谷里肠断非关陇头水儿唿母兮嗁失声依然离别难爲情洒血仰头兮诉苍苍知我如此兮不如无生十五当时悔来归又恨洛阳宫殿焚烧尽纷纷黎庻逐黄巾心折此时无一寸恸哭秋原何处村千家今有百家存争持酒食来相馈旧事无人可共论十六此身飮罢无归处心怀百忧复千虑天翻地覆谁得知魏公垂泪嫁文姬天涯憔悴身託命于新人念我出腹子使我叹恨劳精神新人新人听我语我所思兮在何所母子分离兮意难任死生不相知兮何处㝷十七燕山雪花大如席与儿洗靣作光泽怳然天地半夜白闺中秪是空相忆点注桃花舒小红与儿洗面作华容欲问平安无使来桃花依旧笑春风十八春风似旧花仍笑人生岂得长年少我与儿兮各一方憔悴看成两鬓霜如今岂无腰褭与骅骝安得送我置汝傍胡尘暗天道路长遂令再往之计堕眇芒胡笳本出自胡中此曲哀怨何时终笳一㑹兮琴一拍此心炯炯君应识虞美人虞美人态浓意逺淑且眞同辇随君侍君侧六宫粉黛无颜色楚歌四靣起形势返苍黄夜闻马嘶晓无迹蛾眉萧飒如秋霜汉家离宫三十六缓歌慢舞凝丝竹人间举眼尽堪悲独在隂崖结茅屋美人爲黄土草木皆含愁红房紫莟处处有听曲低昻如有求青天漫漫覆长路今人犂田昔人墓虞兮虞兮奈若何不见玉颜空死处甘露歌折得一枝香在手人间应未有疑是经春雪未消今日是何朝尽日含毫难比兴都无色可并万里晴天何处来眞是屑琼瑰天寒日暮山谷里的皪愁成水地上渐多枝上稀唯有故人知桂枝香登临送目正故国晚秋天气初肃千里澄江似练翠峯如簇归帆去棹残阳里背西风酒旗斜矗綵舟云淡星河鹭起画图难足念徃昔繁华竞逐叹门外楼头悲恨相续千古凭髙对此谩嗟荣辱六朝旧事随流水但寒烟芳草凝緑至今商女时时犹歌后庭遗曲菩萨蛮数家茅屋闲临水单衫短㡌垂杨里今日是何朝看予度石桥梢梢新月偃午醉醒来晩何物最关情黄鹂一两声渔家傲二首灯火巳收正月半山南山北花撩乱闻说洊亭新水漫骑𣢾叚穿云入鸟㝷游伴却拂僧牀褰素幔千巖万壑春风暖一弄松声悲急筦吹梦断西看牎日犹嫌短二平岸小桥千嶂抱柔蓝一水萦花草茅屋数间䆫窈窕尘不到时时自有春风扫午枕觉来闻语鸟欹眠似听朝鸡早忽忆故人今揔老贪梦好茫然忘却邯郸道清平乐云垂平野掩映竹篱茅舎閴寂幽居实潇洒是处緑娇红冶丈夫运用堂堂且莫五角六张若有一巵芳酒逍遥自在无妨浣溪沙百畞中庭半是苔门前白道水萦廻爱闲能有几人来小院回廊春寂寂山桃溪杏两三栽爲谁零落爲谁开浪淘沙令伊吕两衰翁历遍穷通一爲钓叟一耕佣若使当时身不遇老了英雄汤武偶相逢风虎云龙兴王秪在笑谈中直至如今千载后谁与争功南乡子二首嗟见世间人但有纎毫即是尘不住旧时无相皃沉沦秪爲从来认识神作么有踈亲我自降魔转法轮不是摄心除妄想求眞幻化空身即法身二自古帝王州鬰鬰葱葱佳气浮四百年来成一梦堪愁晋代衣冠成古丘绕水恣行游上尽层城更上楼徃事悠悠君莫问回头槛外长江空自流诉衷情五首常时黄色见眉间松桂我同攀每言天上辛苦不肯饵金丹怜水静爱云闲便忘还高歌一曲巖谷迤逦宛似商山二练巾藜杖白云间有兴卽跻攀追思徃昔如梦华毂也曾丹尘自扰性长闲更无还逹如周召穷似丘轲秪箇山山三芒然不肯住林间有处卽追攀将他死语图度怎得离眞丹浆水价匹如闲也须还何如直截踢倒军持赢取潙山四营巢燕子逞翶翔微志在雕梁碧云举翮千里其奈有鸾皇临济处德山行果承当自时降在一切天魔扫地焚香五莫言普化秪顚狂眞解作津梁蓦然打箇䈥斗直跳过羲皇临济处德山行果承当将他建立认作心诚也是㝷香望江南归依三寳讃归依衆梵行四威仪愿我遍游诸佛土十方贤圣不相离永灭世间痴归依法法法不思议愿我六根常寂静心如寳月映琉璃了法更无疑归依佛弹指越三秪愿我速登无上觉还如佛坐道场时能智又能悲三界里有取緫灾危普愿衆生同我愿能于空有善思惟三寳共住持临川先生文集卷第三十七临川先生文集临川先生文集卷第三十八临川先生文集卷第三十八四言诗潭州新学诗新田诗猎较诗云之祁祁荅董传古赋龙赋历山赋思归赋释谋赋乐章明堂乐章二首歆安之曲皇帝还大次憩安之曲上梁文景灵宫修盖英宗皇帝神御殿上梁文铭蒋山钟铭明州新刻漏铭伍子胥庙铭璨公信心铭讃蒋山觉海元公眞讃梵天画讃维摩像讃空觉义示周彦眞潭州新学诗治平元年天章阁待制兴国吴公治潭州之明年正月改筑庙学于城东南越五月告成孔子用币潭人曰公爲善政以德我又不勚我而爲此学以嘉我士子谁能诗乎以诵我公于无穷皆辞不敢乃使来请诗曰有嘉新学潭守所作守者谁欤仲庻氏吴振养矜寡衣之褰襦黔首鼓歌吏静不求乃相庙序生师所庐上漏旁穿燥湿不除曰嘻迁哉迫阨卑汚当其坏时适可以谋营地虑工伐楩楠槠撤故就新爲此渠渠潭人来止相语而喜我知视成无豫经始公升在堂从者如水公曰诲汝潭之士子古之读书凡以爲巳躬行孝悌由义而仕神听汝助况于闾里无实而荂非圣自是虽大得意吾犹汝耻士下其手公言无尤请诗我歌以逺公休新田诗唐治四县田之入于草莽者十九民如寄客虽简其赋缓其徭而不可以必留尚书比部郎中赵君尚寛之来问敝于民而知其故乃委推官张君恂以兵士兴大渠之废者一大陂之废者四诸小渠陂教民自爲者数十一年流民作而相告以归二年而淮之南湖之北操囊耜以率其妻子者其来如雨三年而唐之土不可贱取昔之菽粟者多化而爲稌环唐皆水矣唐独得岁焉船漕车輓负担出于四境一日之间不可爲数唐之私廪固有余循吏之无称于世乆矣予闻赵君如此故爲作诗诗曰离离新田其下流水孰知其初灌莽千里其南背江其北逾淮父抱子扶十百其来其来仆仆镘我新屋赵侯劬之作者不饥岁仍大熟饱及鸡鹜僦船与车四鄙出谷今游者处昔止者流维昔牧我不如今侯侯来适野不有观者税于水濵问我鳏寡侯其归矣三岁于兹谁能止侯我徃求之猎较诗猎较刺时也昔孔子仕于鲁鲁人猎较孔子亦猎较或问乎孟轲曰孔子之仕非事道欤曰事道也事道奚猎较也曰孔子先簿正祭器不以四方之食供簿正不猎较则若无以祭然盖孔子所以小同于俗犹有义也义固在于可爲之域而后之人习于随者一不权义以之可否汗身贬道豫然以和衆自得甚者伤人伦败风俗至于无号则诿曰孔子亦甞猎较矣悲夫作是诗以刺焉猎较猎较谁禽我有国人之惏君子所丑猎较猎较祭占其祥国人之序君子何伤云之祁祁荅董传云之祁祁或雨于渊苗之翘翘或藁干田云之祁祁或雨于野有藁于田岂不自我兮其隮其在西郊匪我爲之我歌且謡蔚兮其复南山之侧我歌且謡维以育德龙赋龙之爲物能合能散能濳能见能弱能强能微能章惟不可见所以莫知其郷惟不可畜所以异于牛羊变而不可测动而不可驯则常出乎害人而未始出乎害人夫此所以爲仁爲仁无止则常至乎䘮巳而未始至乎䘮巳夫此所以爲智止则身安曰惟知几动则物利曰惟知时然则龙终不可见乎曰与爲类者常见之历山赋余杭县人有与季父争田于县于州于转运使不直提点刑狱令余来直之将归闵然望历山而赋之历山在县西上虞县界中或曰舜所耕云历山之峩峩兮予汝耕之孰汝彊之此匪予私云然兮谁汝使子人之子兮余师历山之峩峩兮则维其常人之子兮云曷而亡云曷而亡兮我之思今孰继兮我之悲呜唿巳矣兮来者爲谁思归赋蹇吾南兮安之莽吾兮亲之思朝吾舟兮水波暮吾马兮山阿亡济兮维夷夫孰驱兮亡风翛翛兮来去日翳翳兮溟𪷟之雨万物纷披萧索兮岁逶迤其今暮吾感不知夫涂兮徘徊徬徨以反顾盍归兮盍去兮独何爲乎此旅释谋赋云冥冥兮蔽日风浩浩兮吹沙出予驰兮不得块独处兮咨嗟嗟天地兮无穷暑与寒兮相客以短褐兮忧亲孰知予兮孔棘维抱关兮击柝乃予仕兮所宜禄可辞兮尚冒养孰割兮方亏岂吾事兮固拙宁我辰兮独悖信物黙兮有制尚可侔兮内外明堂乐章二首歆安之曲穆穆在堂肃肃在庭于显辟公来相思成神旣歆止有闻惟馨钖我休嘉燕及群生皇帝还大次憇安之曲有奕明堂万方时㑹宗予圣考作帝之配乐酌虞典礼从周制釐事旣成于皇来墍景灵宫修盖英宗皇帝神御殿上梁文儿郎伟天都左界帝室中经诞惟僊圣之祠夙有神灵之宅嗣开宏构追奉睟容方将广舜孝于无穷岂特尚汉仪之有旧先皇帝道该五泰德贯二仪文摛云汉之章武布风霆之号华夏归仁而砥属蛮夷驰义以骏奔清跸甫传灵舆忽徃超然姑射山无一物之疵邈矣寿丘台有万人之畏巳葬鼎湖之弓劒将游高庙之衣冠今皇帝孝奉神明恩涵动植纂禹之服期成万世之功见尧于羮未改三年之政乃眷熏修之吉壤载营馆御之新宫考协前彛述追先志孝严列峙寝门可象于平居广拓旁开辇路故存于陈迹官师肃给斤筑隆施揆吉日以庀徒举修梁而考室敢申善颂以相欢謡儿郎伟抛梁东圣主迎阳坐禁中明似九天昇暁日恩如万国转春风儿郞伟抛梁西瀚海兵销太白低王母玉环方自献大宛金马不须赍儿郞伟抛梁南丙地星高每岁占千障灭烽开岭徼万艘输賮引江潭儿郎伟抛梁北边城自此无鸣镝即看唿韩渭上朝休夸窦宪燕然勒儿郞伟抛梁上彷彿神游今可想风马云车世世来金舆玉斚年年享儿郞伟抛梁下万灵隤祉扶宗社天垂嘉种巳丰年地产珍符方极化伏愿上梁之后圣躬乐豫寳命灵长松茂献两宫之寿椒繁占六寝之祥宗室蕃维之彦朝廷表干之良家传庆誉代袭龙光肩一心而显相保馈祀之无疆皇帝万岁蒋山钟铭于皇正觉训用音闻肆作大钟以警沉昬明州新刻漏铭戊子王公始治于明丁亥孟冬刻漏具成追谓属人嗟汝予铭自古在昔挈壷有职匪器则弊人亡政息其政谓何弗棘弗迟君子小人兴息维时东方未明自公召之彼宁不勤得罪于时厥荒懈废乃政之疵呜唿有州谨哉维兹兹惟其中俾我后思伍子胥庙铭予观子胥出死亡逋窜之中以客寄之一身卒以说吴折不测之楚仇执耻雪名震天下岂不壮哉及其危疑之际能自慷慨不顾万死毕諌于所事此其志与夫自恕以偷一时之利者异也孔子论古之士大夫若管夷吾臧武仲之属苟志于善而有补于当世者咸不废也然则子胥之义又曷可少耶康定二年予过所谓胥山者周行庙庭叹吴亡千有余年事之兴坏废革者不可胜数独子胥之祠不徙不絶何其盛也岂独神之事吴之所兴盖亦子胥之节有以动后世而爱尤在于吴也后九年乐安蒋公爲杭使其州人力而新之余与爲铭也烈烈子胥发节穷逋遂爲册臣奋不图躯諌合谋行隆隆之吴厥废不遂邑都俄墟以智死昏忠则有余胥山之颜殿屋渠渠千载之祠如祠之初孰作新之民劝而趋维忠肆怀维孝肆孚我铭祠庭示后不诬璨公信心铭沔彼有流载浮载沈爲可以济一壷千金法譬则水穷之弥深璨公所传等观初心蒋山觉海元公眞讃贤哉人也行厉而容寂知言而能黙誉荣弗喜辱毁弗戚弗矜弗克人自称德有缁有白自南自北弗句弗逆弗抗弗抑弗观汝华惟食巳寔孰其嗣之我有遗则梵天画讃梵天尚实厥乗孔雀鸡知时语铃戒沈浊皜身黄衣于净无着乃持赤幡归趣正觉维摩像讃是身是像无有二相三世诸佛亦如是像若取眞实还成虚妄应持香花如是供养空觉义示周彦眞觉不徧空而迷故曰觉迷空不徧觉而顽故曰空顽空本无顽以色故顽觉本无迷以见故迷临川先生文集卷第三十八临川先生文集临川先生文集卷第三十九临川先生文集卷第三十九书䟽上仁宗皇帝言事书上时政䟽进戒䟽上仁宗皇帝言事书臣愚不肖蒙恩备使一路今又蒙恩召还阙廷有所任属而当以使事归报陛下不自知其无以称职而敢縁使事之所及冒言天下之事伏惟陛下详思而择其中幸甚臣窃观陛下有恭俭之德有聦明睿智之才夙兴夜寐无一日之懈声色狗马观游玩好之事无纎介之蔽而仁民爱物之意孚于天下而又公选天下之所愿以爲辅相者属之以事而不贰于谗邪倾巧之臣此虽二帝三王之用心不过如此而巳宜其家给人足天下大治而效不至于此顾内则不能无以社稷爲忧外则不能无惧于夷狄天下之财力日以困穷而风俗日以衰坏四方有志之士諰諰然常恐天下之乆不安此其故何也患在不知法度故也今朝廷法严令具无所不有而臣以谓无法度者何哉方今之法度多不合乎先王之政故也孟子曰有仁心仁闻而泽不加于百姓者爲政不法于先王之道故也以孟子之说观方今之失正在于此而巳夫以今之世去先王之世逺所遭之变所遇之势不一而欲一二修先王之政虽甚愚者犹知其难也然臣以谓今之失患在不法先王之政者以谓当法其意而巳夫二帝三王相去盖千有余载一治一乱其盛衰之时具矣其所遭之变所遇之势亦各不同其施设之方亦皆殊而其爲天下国家之意本末先后未甞不同也臣故曰当法其意而巳法其意则吾所改易更革不至乎倾骇天下之耳目嚣天下之口而固巳合乎先王之政矣虽然以方今之势揆之陛下虽欲改易更革天下之事合于先王之意其势必不能也陛下有㳟俭之德有聦明睿智之才有仁民爱物之意诚加之意则何爲而不成何欲而不得然而臣顾以谓陛下虽欲改易更革天下之事合于先王之意其势必不能者何也以方今天下之人才不足故也臣甞试窃观天下在位之人未有乏于此时者也夫人才乏于上则有沈废伏匿在下而不爲当时所知者矣臣又求之于闾巷草野之间而亦未见其多焉岂非陶冶而成之者非其道而然乎臣以谓方今在位之人才不足者以臣使事之所及则可知矣今以一路数千里之间能推行朝廷之法令知其所缓急而一切能使民以修其职事者甚少而不才茍简贪鄙之人至不可胜数其能讲先王之意以合当时之变者盖阖郡之间往往而絶也朝廷每一令下其意虽善在位者犹不能推行使膏泽加于民而吏辄縁之爲姦以扰百姓臣故曰在位之人才不足而草野闾巷之间亦未见其多也夫人才不足则陛下虽欲改易更革天下之事以合先王之意大臣虽有能当陛下之意而欲领此者九州之大四海之远孰能称陛下之指以一二推行此而人人蒙其施者乎臣故曰其势必未能也孟子曰徒法不能以自行非此之谓乎然则方今之急在于人才而巳诚能使天下之才衆多然后在位之才可以择其人而取足焉在位者得其才矣然后稍视时势之可否而因人情之患苦变更天下之弊法以趋先王之意甚易也今之天下亦先王之天下先王之时人才甞衆矣何至于今而独不足乎故曰陶冶而成之者非其道故也商之时天下甞大乱矣在位贪毒祸败皆非其人及文王之起而天下之才甞少矣当是时文王能陶冶天下之士而使之皆有士君子之才然后随其才之所有而官使之诗曰岂弟君子遐不作人此之谓也及其成也微贱兎罝之人犹莫不好德兎罝之诗是也又况于在位之人乎夫文王惟能如此故以征则服以守则治诗曰奉璋峨峨髦士攸宜又曰周王于迈六师及之言文王所用文武各得其才而无废事也及至夷厉之乱天下之才又甞少矣至宣王之起所与图天下之事者仲山甫而巳故诗人叹之曰德輶如毛维仲山甫举之爱莫助之盖闵人士之少而山甫之无助也宣王能用仲山甫推其类以新美天下之士而后人才复衆于是内脩政事外讨不庭而复有文武之境土故诗人美之曰薄言采芭于彼新田于此菑亩言宣王能新美天下之士使之有可用之才如农夫新美其田而使之有可采之芭也由此观之人之才未甞不自人主陶冶而成之者也所谓陶冶而成之者何也亦敎之养之取之任之有其道而巳所谓教之之道何也古者天子诸侯自国至于鄕党皆有学博置教导之官而严其选朝廷礼乐刑政之事皆在于学士所观而习者皆先王之法言德行治天下之意其材亦可以爲天下国家之用茍不可以爲天下国家之用则不教也茍可以爲天下国家之用者则无不在于学此教之之道也所谓养之之道何也饶之以财约之以礼裁之以法也何谓饶之以财人之情不足于财则贪鄙茍得无所不至先王知其如此故其制禄自庶人之在官者其禄巳足以代其耕矣由此等而上之每有加焉使其足以养廉耻而离于贪鄙之行犹以爲未也又推其禄以及其子孙谓之世禄使其生也旣于父子兄弟妻子之养昏姻朋友之接皆无憾矣其死也又于子孙无不足之忧焉何谓约之以礼人情足于财而无礼以节之则又放僻邪侈无所不至先王知其如此故爲之制度婚丧祭养燕享之事服食器用之物皆以命数爲之节而齐之以律度量衡之法其命可以爲之而财不足以具则弗具也其财可以具而命不得爲之者不使有铢两分寸之加焉何谓裁之以法先王于天下之士教之以道艺矣不帅教则待之以屏弃逺方终身不齿之法约之以礼矣不循礼则待之以流杀之法王制曰变衣服者其君流酒诰曰厥成诰曰羣饮汝勿佚尽执拘以归于周予其杀夫羣饮变衣服小罪也流杀大刑也加小罪以大刑先王所以忍而不疑者以爲不如是不足以一天下之俗而成吾治夫约之以礼裁之以法天下所以服从无抵冒者又非独其禁严而治察之所能致也盖亦以吾至诚恳恻之心力行而爲之倡凡在左右通贵之人皆顺上之欲而服行之有一不帅者法之加必自此始夫上以至诚行之而贵者知避上之所恶矣则天下之不罚而止者衆矣故曰此养之之道也所谓取之之道者何也先王之取人也必于鄕党必于庠序使衆人推其所谓贤能书之以告于上而察之诚贤能也然后随其德之大小才之髙下而官使之所谓察之者非专用耳目之聦明而听私于一人之口也欲审知其德问以行欲审知其才问以言得其言行则试之以事所谓察之者试之以事是也虽尧之用舜亦不过如此而巳又况其下乎若夫九州之大四海之逺万官亿丑之贱所须士大夫之才则衆矣有天下者又不可以一二自察之也又不可以偏属于一人而使之于一日二日之间考试其行能而进退之也盖吾巳能察其才行之大者以爲大官矣因使之取其类以持乆试之而考其能者以告于上而后以爵命禄秩予之而巳此取之之道也所谓任之之道者何也人之才德髙下厚薄不同其所任有宜有不宜先王知其如此故知农者以爲后稷知工者以爲共工其德厚而才髙者以爲之长德薄而才下者以爲之佐属又以乆于其职则上狃习而知其事下服驯而安其教贤者则其功可以至于成不肖者则其罪可以至于着故乆其任而待之以考绩之法夫如此故智能才力之士则得尽其智以赴功而不患其事之不终其功之不就也偷惰茍且之人虽欲取容于一时而顾僇辱在其后安敢不勉乎若夫无能之人固知辞避而去矣居职任事之日乆不胜任之罪不可以幸而免故也彼且不敢冒而知辞避矣尚何有比周䜛謟争进之人乎取之旣巳详使之旣巳当处之旣巳乆至其任之也又专焉而不一二以法束缚之而使之得行其意尧舜之所以理百官而熈衆工者以此而巳书曰三载考绩三考黜陟幽明此之谓也然尧舜之时其所黜者则闻之矣盖四凶是也其所陟者则臯陶稷契皆终身一官而不徙盖其所谓陟者特加之爵命禄赐而巳耳此任之之道也夫教之养之取之任之之道如此而当时人君又能与其大臣悉其耳目心力至诚恻怛思念而行之此其人臣之所以无疑而于天下国家之事无所欲爲而不得也方今州县虽有学取墙壁具而巳非有教导之官长育人才之事也唯太学有教导之官而亦未甞严其选朝廷礼乐刑政之事未甞在于学学者亦漠然自以礼乐刑政爲有司之事而非巳所当知也学者之所教讲说章句而巳讲说章句固非古者教人之道也近歳乃始教之以课试之文章夫课试之文章非博诵强学穷日之力则不能及其能工也大则不足以用天下国家小则不足以爲天下国家之用故虽白首于庠序穷日之力以帅上之教及使之从政则茫然不知其方者皆是也盖今之教者非特不能成人之才而巳又从而困苦毁坏之使不得成才者何也夫人之才成于专而毁于杂故先王之处民才处工于官府处农于畎亩处商贾于肆而处士于庠序使各专其业而不见异物惧异物之足以害其业也所谓士者又非特使之不得见异物而巳一示之以先王之道而百家诸子之异说皆屏之而莫敢习者焉今士之所宜学者天下国家之用也今悉使置之不教而教之以课试之文章使其耗精疲神穷日之力以从事于此及其任之以官也则又悉使置之而责之以天下国家之事夫古之人以朝夕专其业于天下国家之事而犹才有能有不能今乃移其精神夺其日力以朝夕从事于无补之学及其任之以事然后卒然责之以爲天下国家之用宜其才之足以有爲者少矣臣故曰非特不能成人之才又从而困苦毁坏之使不得成才也又有甚害者先王之时士之所学者文武之道也士之才有可以爲公卿大夫有可以爲士其才之大小宜不宜则有矣至于武事则随其才之大小未有不学者也故其大者居则爲六官之卿出则爲六军之将也其次则比闾族党之师亦皆卒两师旅之帅也故边疆宿衞皆得士大夫爲之而小人不得奸其任今之学者以爲文武异事吾知治文事而巳至于边疆宿卫之任则推而属之于卒伍往往天下姦悍无赖之人苟其才行足自託于鄕里者亦未有肯去亲戚而从召募者也边疆宿衞此乃天下之重任而人主之所当慎重者也故古者教士以射御爲急其他技能则视其人才之所宜而后教之其才之所不能则不强也至于射则爲男子之事人之生有疾则巳茍无疾未有去射而不学者也在庠序之间固当从事于射也有賔客之事则以射有祭祀之事则以射别士之行同能偶则以射于礼乐之事未甞不寓以射而射亦未甞不在于礼乐祭祀之间也易曰弧矢之利以威天下先王岂以射爲可以习揖让之仪而巳乎固以爲射者武事之尤大而威天下守国家之具也居则以是习礼乐出则以是从战伐士旣朝夕从事于此而能者衆则边疆宿衞之任皆可以择而取也夫士甞学先王之道其行义甞见推于鄕党矣然后因其才而託之以边疆宿衞之事此古之人君所以推干戈以属之人而无内外之虞也今乃以夫天下之重任人主所当至慎之选推而属之姦悍无赖才行不足自託于鄕里之人此方今所以諰諰然常抱边疆之忧而虞宿衞之不足恃以爲安也今孰不知边疆宿衞之士不足恃以爲安哉顾以爲天下学士以执兵爲耻而亦未有能骑射行阵之事者则非召募之卒伍孰能任其事者乎夫不严其教髙其选则士之以执兵爲耻而未甞有能骑射行阵之事固其理也凡此皆教之非其道故也方今制禄大抵皆薄自非朝廷侍从之列食口稍衆未有不兼农商之利而能充其养者也其下州县之吏一月所得多者钱八九千少者四五千以守选待除守阙通之盖六七年而后得三年之禄计一月所得乃实不能四五千少者乃实不能及三四千而巳虽厮养之给亦窘于此矣而其养生丧死婚姻葬送之事皆当于此夫出中人之上者虽穷而不失爲君子出中人之下者虽泰而不失爲小人唯中人不然穷则爲小人泰则爲君子计天下之士出中人之上下者千百而无十一穷而爲小人泰而爲君子者则天下皆是也先王以爲衆不可以力胜也故制行不以巳而以中人爲制所以因其欲而利道之以爲中人之所能守则其志可以行乎天下而推之后世以今之制禄而欲士之无毁廉耻盖中人之所不能也故今官大者往往交赂遗营赀产以负贪污之毁官小者贩鬻乞丐无所不爲夫士巳甞毁廉耻以负累于世矣则其偷惰取容之意起而矜奋自强之心息则职业安得而不弛治道何从而兴乎又况委法受赂侵牟百姓者往往而是也此所谓不能饶之以财也婚丧奉养服食器用之物皆无制度以爲之节而天下以奢爲荣以俭爲耻苟其财之可以具则无所爲而不得有司旣不禁而人又以此爲荣苟其财不足而不能自称于流俗则其婚丧之际徃徃得罪于族人亲姻而人以爲耻矣故富者贪而不知止贫者则强勉其不足以追之此士之所以重困而廉耻之心毁也凡此所谓不能约之以礼也方今陛下躬行俭约以率天下此左右通贵之臣所亲见然而其闺门之内奢靡无节犯上之所恶以伤天下之教者有巳甚者矣未闻朝廷有所放绌以示天下昔周之人拘羣饮而被之以杀刑者以爲酒之末流生害有至于死者衆矣故重禁其祸之所自生重禁祸之所自生故其施刑极省而人之抵于祸败者少矣今朝廷之法所尤重者独贪吏耳重禁贪吏而轻奢靡之法此所谓禁其末而㢮其本然而世之识者以爲方今官冗而县官财用巳不足以供之其亦蔽于理矣今之入官诚冗矣然而前世置员盖甚少而赋禄又如此之薄则财用之所不足盖亦有说矣吏禄岂足计哉臣于财利固未甞学然窃观前世治财之大略矣盖因天下之力以生天下之财取天下之财以供天下之费自古治世未甞以不足爲天下之公患也患在治财无其道耳今天下不见兵革之具而元元安土乐业人致巳力以生天下之财然而公私常以困穷爲患者殆以理财未得其道而有司不能度世之宜而通其变耳诚能理财以其道而通其变臣虽愚固知增吏禄不足以伤经费也方今法严令具所以罗天下之士可谓密矣然而亦甞教之以道艺而有不帅教之刑以待之乎亦甞约之以制度而有不循理之刑以待之乎亦甞任之以职事而有不任事之刑以待之乎夫不先教之以道艺诚不可以诛其不帅教不先约之以制度诚不可以诛其不循理不先任之以职事诚不可以诛其不任事此三者先王之法所尤急也今皆不可得诛而薄物细故非害治之急者爲之法禁月异而岁不同爲吏者至于不可胜记又况能一二避之而无犯者乎此法令所以玩而不行小人有幸而免者君子有不幸而及者焉此所谓不能裁之以刑也凡此皆治之非其道也方今取士强记博诵而畧通于文辞谓之茂才异等贤良方正茂才异等贤良方正者公卿之选也记不必强诵不必博略通于文辞而又甞学诗赋则谓之进士进士之髙者亦公卿之选也夫此二科所得之技能不足以爲公卿不待论而后可知而世之议者乃以爲吾常以此取天下之士而才之可以爲公卿者常出于此不必法古之取人而后得士也其亦蔽于理矣先王之时尽所以取人之道犹惧贤者之难进而不肖者之杂于其间也今悉废先王所以取士之道而殴天下之才士悉使爲贤良进士则士之才可以爲公卿者固宜爲贤良进士而贤良进士亦固宜有时而得才之可以爲公卿者也然而不肖者苟能雕虫篆刻之学以此进至乎公卿才之可以爲公卿者困于无𥙷之学而以此绌死于嵓野盖十八九矣夫古之人有天下者其所以慎择者公卿而巳公卿旣得其人因使推其类以聚于朝廷则百司庶物无不得其人也今使不肖之人幸而至乎公卿因得推其类聚之朝廷此朝廷所以多不肖之人而虽有贤智徃徃困于无助不得行其意也且公卿之不肖旣推其类以聚于朝廷朝廷之不肖又推其类以备四方之任使四方之任使者又各推其不肖以布于州郡则虽有同罪举官之科岂足恃哉适足以爲不肖者之资而巳其次九经五经学究明法之科朝廷固巳甞患其无用于世而稍责之以大义矣然大义之所得未有以贤于故也今朝廷又开明经之选以进经术之士然明经之所取亦记诵而略通于文辞者则得之矣彼通先王之意而可以施于天下国家之用者顾未必得与于此选也其次则恩泽子弟庠序不教之以道艺官司不考问其才能父兄不保任其行义而朝廷辄以官予之而任之以事武王数纣之罪则曰官人以世夫官人以世而不计其才行此乃纣之所以乱亡之道而治世之所无也又其次曰流外朝廷固巳挤之于廉耻之外而限其进取之路矣顾属之以州县之事使之临士民之上岂所谓以贤治不肖者乎以臣使事之所及一路数千里之间州县之吏出于流外者徃徃而有可属任以事者殆无二三而当防闲其姦者皆是也盖古者有贤不肖之分而无流品之别故孔子之圣而甞爲季氏吏盖虽爲吏而亦不害其爲公卿及后世有流品之别则凡在流外者其所成立固甞自置于廉耻之外而无髙人之意矣夫以近世风俗之流靡自虽士大夫之才势足以进取而朝廷甞奖之以礼义者晩节末路徃徃憷而爲姦况又其素所成立无髙人之意而朝廷固巳挤之于廉耻之外限其进取者乎其临人亲职放僻邪侈固其理也至于边疆宿衞之选则臣固巳言其失矣凡此皆取之非其道也方今取之旣不以其道至于任之又不问其德之所宜而问其出身之后先不论其才之称否而论其历任之多少以文学进者且使之治财巳使之治财矣又转而使之典狱巳使之典狱矣又转而使之治礼是则一人之身而责之以百官之所能备宜其人才之难爲也夫责人以其所难爲则人之能爲者少矣人之能爲者少则相率而不爲故使之典礼未甞以不知礼爲忧以今之典礼者未甞学礼故也使之典狱未甞以不知狱爲耻以今之典狱者未甞学狱故也天下之人亦巳渐渍于失教𬒳服于成俗见朝廷有所任使非其资序则相议而讪之至于任使之不当其才未甞有非之者也且在位者数徙则不得乆于其官故上不能狃习而知其事下不肯服驯而安其教贤者则其功不可以及于成不肖者则其罪不可以至于着若夫迎新将故之劳縁絶簿书之弊固其害之小者不足悉数也设官大抵皆当乆于其任而至于所部者逺所任者重则尤宜乆于其官而后可以责其有爲而方今尤不得乆于其官徃徃数日辄迁之矣取之旣巳不详使之旣巳不当处之旣巳不乆至于任之则又不专而又一二以法束缚之不得行其意臣故知当今在位多非其人稍假借之权而不一二以法束缚之则放恣而无不爲虽然在位非其人而恃法以爲治自古及今未有能治者也即使在位皆得其人矣而一二以法束缚之不使之得行其意亦自古及今未有能治者也夫取之旣巳不详使之旣巳不当处之旣巳不乆任之又不专而一二之以法束缚之故虽贤者在位能者在职与不肖而无能者殆无以异夫如此故朝廷明知其贤能足以任事苟非其资序则不以任事而辄进之虽进之士犹不服也明知其无能而不肖苟非有罪爲在事者所劾不敢以其不胜任而辄退之虽退之士犹不服也彼诚不肖无能然而士不服者何也以所谓贤能者任其事与不肖而无能者亦无以异故也臣前以谓不能任人以职事而无不任事之刑以待之者盖谓此也夫教之养之取之任之有一非其道则足以败天下之人才又况兼此四者而有之则在位不才苟简贪鄙之人至于不可胜数而草野闾巷之间亦少可任之才固不足怪诗曰国虽靡止或圣或否民虽靡膴或哲或谋或肃或艾如彼泉流无沦胥以败此之谓也夫在位之人才不足矣而闾巷草野之间亦少可用之才则岂特行先王之政而不得也社稷之託封疆之守陛下其能乆以天幸爲常而无一旦之忧乎盖汉之张角三十六万同日而起所在郡国莫能发其谋唐之黄巢横行天下而所至将吏无敢与之抗者汉唐之所以亡祸自此始唐旣亡矣陵夷以至五代而武夫用事贤者伏匿消沮而不见在位无复有知君臣之义上下之礼者也当是之时变置社稷盖甚于奕碁之易而元元肝脑涂地幸而不转死于沟壑者无几耳夫人才不足其患葢如此而方今公卿大夫莫肯爲陛下长虑后顾爲宗庙万世计臣窃惑之昔晋武帝趣过目前而不爲子孙长逺之谋当时在位亦皆偷合茍容而风俗荡然弃礼义捐法制上下同失莫以爲非有识固知其将必乱矣而其后果海内大扰中国列于夷狄者二百余年伏惟三庙祖宗神灵所以付属陛下固将爲万世血食而大庇元元于无穷也臣愿陛下鉴汉唐五代之所以乱亡惩晋武茍且因循之祸明诏大臣思所以陶成天下之才虑之以谋计之以数爲之以渐期爲合于当世之变而无负于先王之意则天下之人才不胜用矣人才不胜用则陛下何求而不得何欲而不成哉夫虑之以谋计之以数爲之以渐则成天下之才甚易也臣始读孟子见孟子言王政之易行心则以爲诚然及见与愼子论齐鲁之地以爲先王之制国大抵不过百里者以爲今有王者起则凡诸侯之地或千里或五百里皆将损之至于数十百里而后止于是疑孟子虽贤其仁智足以一天下亦安能毋刼之以兵革而使数百千里之强国一旦肯损其地之十八九比于先王之诸侯至其后观汉武帝用主父偃之䇿令诸侯王地悉得推恩封其子弟而汉亲临定其号名辄别属汉于是诸侯王之子弟各有分土而势强地大者卒以分析弱小然后知虑之以谋计之以数爲之以渐则大者固可使小强者固可使弱而不至乎倾骇变乱败伤之衅孟子之言不爲过又况今欲改易更革其势非若孟子所爲之难也臣故曰虑之以谋计之以数爲之以渐则其爲甚易也然先王之爲天下不患人之不爲而患人之不能不患人之不能而患巳之不勉何谓不患人之不爲而患人之不能人之情所愿得者善行矣名尊爵厚利也而先王能操之以临天下之士天下之士有能遵之以治者则悉以其所愿得者以与之士不能则巳矣苟能则孰肯舎其所愿得而不自勉以爲才故曰不患人之不爲患人之不能何谓不患人之不能而患巳之不勉先王之法所以待人者尽矣自非下愚不可移之才未有不能赴者也然而不谋之以至诚恻怛之心力行而先之未有能以至诚恻怛之心力行而应之者也故曰不患人之不能而患巳之不勉陛下诚有意乎成天下之才则臣愿陛下勉之而巳臣又观朝廷异时欲有所施爲变革其始计利害未甞熟也顾有一流俗侥倖之人不恱而非之则遂止而不敢夫法度立则人无独蒙其幸者故先王之政虽足以利天下而当其承弊坏之后侥倖之时其剏法立制未甞不艰难也以其剏法立制而天下侥倖之人亦顺说以趋之无有龃龉则先王之法至今存而不废矣惟其剏法立制之艰难而侥倖之人不肯顺恱而趋之故古之人欲有所爲未甞不先之以征诛而后得其意诗曰是伐是肆是絶是忽四方以无拂此言文王先征诛而后得意于天下也夫先王欲立法度以变衰坏之俗而成人之才虽有征诛之难犹忍而爲之以爲不若是不可以有爲也及至孔子以匹夫游诸侯所至则使其君臣捐所习逆所顺强所劣憧憧如也卒困于排逐然孔子亦终不爲之变以爲不如是不可以有爲此其所守盖与文王同意夫在上之圣人莫如文王在下之圣人莫如孔子而欲有所施爲变革则其事盖如此矣今有天下之势居先王之位剏立法制非有征诛之难也虽有侥倖之人不恱而非之固不胜天下顺恱之人衆也然而一有流俗侥倖不恱之言则遂止而不敢爲者惑也陛下诚有意乎成天下之才则臣又愿断之而巳夫虑之以谋计之以数爲之以渐而又勉之以成断之以果然而犹不能成天下之才则以臣所闻盖未有也然臣之所称流俗之所不讲而今之议者以谓迂阔而熟烂者也窃观近世士大夫所欲悉心力耳目以补助朝廷者有矣彼其意非一切利害则以爲当世所能行者士大夫旣以此希世而朝廷所取于天下之士亦不过如此至于大伦大法礼义之际先王之所力学而守者盖不及也一有及此则羣聚而笑之以爲迂阔今朝廷悉心于一切之利害有司法令于刀笔之间非一日也然其效可观矣则夫所谓迂阔而熟烂者惟陛下亦可以少留神而察之矣昔唐太宗正观之初人人异论如封德彞之徒皆以爲非杂用秦汉之政不足以爲天下能思先王之事开太宗者魏文正公一人尔其所施设虽未能尽当先王之意抑其大略可谓合矣故能以数年之间而天下几致刑措中国安宁蛮夷顺服自三王以来未有如此盛时也唐太宗之初天下之俗犹今之世也魏文正公之言固当时所谓迂阔而熟烂者也然其效如此贾谊曰今或言德教之不如法令胡不引商周秦汉以观之然则唐太宗之事亦足以观矣臣幸以职事归报陛下不自知其驽下无以称职而敢及国家之大体者以臣蒙陛下任使而当归报窃谓在位之人才不足而无以称朝廷任使之意而朝廷所以任使天下之士者或非其理而士不得尽其才此亦臣使事之所及而陛下之所宜先闻者也释此一言而毛举利害之一二以污陛下之聦明而终无补于世则非臣所以事陛下惓惓之义也伏惟陛下详思而择其中天下幸甚上时政䟽年月日具位臣某昧死再拜上䟽尊号皇帝陛下臣窃观自古人主享国日乆无至诚恻怛忧天下之心虽无暴政虐刑加于百姓而天下未甞不乱自秦巳下享国日乆者有晋之武帝梁之武帝唐之明皇此三帝者皆聦明智略有功之主也享国日乆内外无患因循茍且无至诚恻怛忧天下之心趋过目前而不爲乆逺之计自以祸灾可以无及其身徃徃身遇灾祸而悔无所及虽或仅得身免而宗庙固巳毁辱而妻子固以困穷天下之民固以膏血涂草野而生者不能自脱于困饿刼束之患矣夫爲人子孙使其宗庙毁辱爲人父母使其比屋死亡此岂仁孝之主所宜忍者乎然而晋梁唐之三帝以晏然致此者自以爲其祸灾可以不至于此而不自知忽然巳至也盖夫天下至大器也非大明法度不足以维持非衆建贤才不足以保守茍无至诚恻怛忧天下之心则不能询考贤才讲求法度贤才不用法度不脩偷假歳月则幸或可以无他旷日持乆则未甞不终于大乱伏惟皇帝陛下有㳟俭之德有聦明睿智之才有仁民爱物之意然享国日乆矣此诚当恻怛忧天下而以晋梁唐三帝爲戒之时以臣所见方今朝廷之位未可谓能得贤才政事所施未可谓能合法度官乱于上民贫于下风俗日以薄才力日以困穷而陛下髙居深拱未甞有询考讲求之意此臣所以窃爲陛下计而不能无慨然者也夫因循茍且逸豫而无爲可以徼倖一时而不可以旷日持乆晋梁唐三帝者不知虑此故灾稔祸变生于一时则虽欲复询考讲求以自救而巳无所及矣以古凖今则天下安危治乱尚可以有爲有爲之时莫急于今日过今日则臣恐亦有无所及之悔矣然则以至诚询考而衆建贤才以至诚讲求而大明法度陛下今日其可以不汲汲乎书曰若药不瞑眩厥疾弗瘳臣愿陛下以终身之狼疾爲忧而不以一日之瞑眩爲苦臣旣蒙陛下採擢使备从官朝廷治乱安危臣实预其荣辱此臣所以不敢避进越之罪而忘尽规之义伏惟陛下深思臣言以自警戒则天下幸甚进戒䟽熈宁二年五月十一日朝散大夫右谏议大夫叅知政事护军赐紫金鱼袋臣某昧死再拜上䟽皇帝陛下臣窃以爲陛下旣终亮隂考之于经则羣臣进戒之时而臣待罪近司职当先事有言者也窃闻孔子论爲邦先放郑声而后曰逺佞人仲虺称汤之德先不迩声色不殖货利而后曰用人惟巳盖以谓不淫耳目于声色玩好之物然后能精于用志能精于用志然后能明于见理能明于见理然后能知人能知人然后佞人可得而逺忠臣良士与有道之君子类进于时有以自竭则法度之行风俗之成甚易也若夫人主虽有过人之材而不能早自戒于耳目之欲至于过差以乱其心之所思则用志不精用志不精则见理不明见理不明则邪说诐行必窥间乗殆而作则其至于危乱也岂难哉伏惟陛下即位以来未有声色玩好之过闻于外然孔子圣人之盛尚自以爲七十而后敢纵心所欲也今陛下以鼎盛之春秋而享天下之大奉所以惑移耳目者爲不少矣则臣之所豫虑而陛下之所深戒宜在于此天之生圣人之材甚吝而人之值圣人之时甚难天旣以圣人之材付陛下则人亦将望圣人之泽于此时伏惟陛下自爱以成德而自强以赴功使后世不失圣人之名而天下皆蒙陛下之泽则岂非可愿之事哉臣愚不胜惓惓唯陛下恕其狂妄而幸赐省察临川先生文集卷第三十九临川先生文集临川先生文集卷第四十临川先生文集卷第四十奏状乞免就试状辞集贤校理状四辞同修起居注状七再辞同修起居注状五辞赴阙状三辞知江宁府状举陈枢充钱谷职司状举钱公辅吕公着自代状二举谢卿材充升擢任使状举屯田贠外郎刘彞状勑举兵官未有人堪充状举渭州兵马都监盖传等充边上任使状举古渭寨都监叚充充兵官任使状乞免就试状准中书札子奉圣㫖依前降指挥发来赴阙就试者伏念臣祖母年老先臣未葬弟妹当嫁家贫口衆难住京师比甞以此自陈乞不就试慢废朝命尚宜有辠幸蒙寛赦即赐听许不图逊事之臣更以臣爲恬退今臣无葬嫁奉养之急而逡巡辞避不敢当清要之选虽曰恬退可也今特以营私家之急择利害而行谓之恬退非臣本意兼臣罢县守阙及今二年有余老㓜未甞宁宇方欲就任即令赴阙实于私计有妨伏望圣慈察臣本意止是营私特寝召试指挥且令终满外任一靣发赴本任去讫辞集贤校理状四右臣今月二十二日准中书差人赍到勑牒一道除臣集贤校理闻命震怖不知所以伏念臣顷者再䝉圣恩召试臣以先臣未葬二妹当嫁家贫口衆难住京师乞且终满外任比蒙矜允获毕所图而门衰祚薄祖母二兄一嫂相继䘮亡奉养昏嫁葬送之窘比于向时爲甚所以今兹才至阙下即乞除一在外差遣不愿就试以臣疵贱谬蒙抜擢至于馆阁之选岂非素愿所荣然而不愿就试正以旧制入舘则当供职一年臣方甚贫势不可处此臣所以不敢避干誉朝廷之辠而茍欲就其营养之私不图朝廷不加考试有此除授臣若避犯命之罚受而不能自列则是臣前所乞爲以私养要君而误陛下以无名加宠也又闻朝廷特与推恩不候一年即与在外差遣且一年供职乃是朝廷旧制臣以何名敢当此恩而累朝廷隳废久行公共之法又见新制近臣荐举官吏非条诏指挥不得用例施行令出巳来未能十日今臣有此除授乃因近臣荐举不加考试又非条诏指挥臣虽不肖独何敢冒过分之宠而以身爲废法之首乎伏望圣慈察臣本意从臣私欲追还所授特与除一在外合入差遣则使公义不亏于上私行不失于下臣不任激切祈恩待报之至所有勑牒臣不敢受谨具状奏闻二右臣三月二十二日准中书差人赍到勑牒一道除臣集贤校理臣以分不当得巳具状陈列乞追还所授今月五日又准中书差人赍到勑牒令臣受职不得辞免臣以微贱误蒙采抜非臣陨首足以报称然分有所不敢受名有所不敢居宁以慁上得辠终不敢冒恩茍止何则臣以择利辞试而朝廷因与免试推恩是臣以辞试上要朝廷而朝廷果以恩泽副之也不独伤臣私义固以上累国体此臣所以惓惓至于再三而终不敢止且劝沮之方失不在大如臣心实择利而迹有辞让之嫌以故朝廷特有优假臣恐进趋之士有以窥度圣世将或立小异以近名託虚名以邀利浸成弊俗非复法令所能禁止此亦朝廷所宜愼惜不当遂巳成之命而难于追改也窃见近臣比有辞让官职皆义所当得而特以礼辞让朝廷固宜必使受之而不听如臣卑贱今所陈列直以分不当得非敢以爲让也伏望圣慈听臣所守特与追还所授臣区区之诚期于得请而后敢巳所有勑牒臣不敢受三右臣三月二十二日准中书差人赍到勑牒一道除臣集贤校理臣以分不当得巳再具状奏闻乞追还所授今月九日又准中书差人赍到勑牒令臣不得辞免是臣区区之意终未蒙朝廷省察臣于他官茍可以得则或悉力以求之唯恐利之不多而势之不便非能有所辞让也至于私养之不给则茍求冒取亦无所不至今朝廷特除以爲校理则再三干紊朝廷终不敢受者诚以要君罔上之罪大故宁以他得罪而于此不敢顺命茍止也所谓要君者臣前状巳言之矣所谓罔上者朝廷除校理必先考试今独推恩异于㝷常朝廷不以臣爲小有异能则必以臣爲小有异行臣无其实而敢冒此恩此乃所谓罔上也且臣蒙恩与试久矣臣非敢终辞也特以势未便尔若朝廷且从臣欲使臣他日之力足以供职京师而无乏养之忧则臣自当援恩求试岂敢上烦朝廷敦迫何必遽加特恩使朝廷爲茍举而臣爲茍得者乎臣闻之古人曰明主可以理夺又曰匹夫不可夺志臣敢守此语以至于再三伏乞圣慈特赐矜允烦冒天威臣无任祈恩待报惶恐迫切之至四右臣蒙恩除集贤校理以分不当得巳累曾具状奏闻乞追还所授今月二十四日准中书札子奉圣㫖更不许辞让臣以小官非敢以礼爲让也直以分不当得理当自言盖闻当得而让则上有所不得听不当得而授则下有所不敢承不听不爲迫下不承不爲慢上以其义也臣诚不肖然区区之私具状四奏者窃以爲匹夫之志有近于义是以仰迫恩威至于再三终不敢受伏望圣慈俯察臣愚特与追还所授臣无任辞同修起居注状七臣蒙恩差臣同修起居注者圣恩深厚非臣陨首所能报称然臣去年始蒙恩特除直集贤院当是时臣黾勉不敢久违恩指至今就职才及数月又蒙恩有此除授臣窃观朝廷用人皆以资序臣入馆最爲日浅而材何以异人终不敢贪冒宠荣以干朝廷公论伏望圣慈察臣诚心非敢饰让特赐追还所授二臣昨进状乞追还所授同修起居注勑准中书札子奉圣㫖不许辞让便令受勑供职伏念臣前奏所陈实系朝廷用人之体今特于臣私义有所不安伏望圣慈检会臣前奏特赐追还所授三臣昨进状乞追还所授同修起居注勑准中书札子奉圣㫖不许辞让便令受勑供职䟽远小臣上烦朝廷敦奖如此而区区所陈终不敢止者诚以谓进在臣先而才行当蒙选擢则与之宜有先后臣入舘资序最爲在后而独先𬒳选窃以爲非朝廷用人之体此臣所以不敢也念臣异时得以叙进臣虽不肖岂敢复辞且臣巳縁辞避职事而不爲朝廷所察今若又迫于敦喻黾勉供职则是臣每饰辞让之虚文以玩黩朝廷人虽不以爲言臣亦何颜以立于世盖以臣事君苟心知其甚不可则宁得辠而有不从况臣幸在圣人至仁隆寛尽下之时谨分守以辞其所不当得之宠荣必无方命之罚则朝廷之命虽欲必行而不改臣之愚心亦将固守而不移伏望圣慈察臣如此早赐追还所授四臣累进状乞免同修起居注又准中书札子奉圣㫖不许辞让便令受勑供职卑贱之臣屡烦圣恩敦喻诚惶诚恐不知所措然臣闻人无信不立臣事君以忠忠者不饰行以徼荣信者不食言以从利臣固甞曰朝廷之命虽欲必行而不改臣之愚心亦将固守而不移若臣旣有此言而终于託不得巳以饕宠授则是臣饰行食言而实无自守之义非所以称朝廷奖遇之意而明区区避让之本心宁以违命受谴终不敢身爲浮伪之首以伤圣时忠实之化伏望圣慈早赐追还所授五臣进状乞免同修起居注准中书札子奉圣㫖依累降指挥更不得辞让便令受勑供职圣恩所以加臣者如此非臣陷匈陨首所能报称然臣愚不肖不知朝廷必欲度越衆人而加臣以此者何也爲其贤于人也固有廉让忠信之实也度越衆人而贪其所不当得非所以爲廉让知其不当得而辞于上以爲朝廷之命虽欲必行而不改臣之愚心亦将固守而不移然终于託不得巳以私其宠利非所以爲忠信无廉让无忠信然而朝廷必欲度越衆人而加之以其所不当得之职事臣恐执政大臣必受比周朋党之嫌陛下必获不察蔽欺之谤臣亦不得自託于忠廉之行而居下姦利之人窥朝廷之间争饰伪让以徼一时之幸而有伤忠厚之俗其事如此在朝廷不可以不深思而听臣之辞臣亦不可以不固守而违朝廷之命诚愿陛下日月之明察臣今日之请辞穷理极非如向时避让职事犹在可冒之地虽由此得辠必不敢以身爲乱俗之首伏乞断自圣心无牵于左右大臣之过论特赐追还所授六臣累进状乞免同修起居注奉圣㫖不许进状辞让者圣恩深厚一至于此臣诚惶诚恐震怖不知所出窃观朝廷近日辞让职事未甞有蒙听许者而臣又甞辞让职事而不爲朝廷听许矣今复守辞让之说以请于朝廷固宜圣恩不即听许然臣巳习见朝廷未甞许人辞让职事而犹惓惓自陈所守不避伪让之嫌诚以蝼蚁微诚自誓终不敢受冀蒙天聦终初省察而巳今若迫于恩指遂叨宠利则人虽不以爲言臣实无颜以处使臣负伪让之谤则朝廷岂免滥恩之讥臣虽不肖义实不敢安此且方今之所患而务絶者方在于进取而不在于辞让方在于欺罔而不在于忠信臣若託不得巳终叨宠利不顾其巳出之言则是去辞让而引进取毁忠信而爲姦罔朝廷本欲拔取人才而所得者乃有去辞让毁忠信之嫌恐非所以示天下而厉士大夫之操也此臣所以不敢避方命之罚而守其区区之说诚不敢以身累国非特欲全其私义而巳也伏望圣慈即赐听许令朝廷不失所授之宜臣亦不失所守之信七臣昨进状乞免同修起居注准中书札子奉圣㫖朝廷巳行擢用依累降指挥不得违避者孤贱之臣行能浅薄当朝廷清明收用贤俊之时幸得着位外庭岂非荣显况又蒙拔擢备任清要丁宁奖励使必就官此虽陨首刳心自知无以报称然臣所以不敢受命而犹守其区区之说者诚以资在臣前尚有未蒙选者臣若茍见宠利之可得而忘避让之义茍知避让而不能固其所守非朝廷所以拔擢臣之意又非臣所以报称朝廷之心且诎巳行之命以伸自守之志者朝廷之令名食言䘮志以顺命爲恱饕宠利者臣之丑行今朝廷重得令名而使臣轻爲丑行此臣之所不谕也臣幸蒙任使备官三司列职儒馆若朝廷以爲可任异时以次升擢于分不爲进越则臣虽不肖其亦何说之敢辞诚望圣慈哀臣恳迫检㑹臣前后所奏察其理有可言特赐追还所授再辞同修起居注状五右臣今月二十六日准勑差臣同修起居注伏念臣行能无异衆人入馆最爲日浅向叨选擢甞巳固辞幸蒙圣恩方赐听许今同馆之士才能资序出臣右者尚多而又蒙误恩有此除授在臣理分固不敢当兼臣久住京师亲老口衆而自春至今疾病相仍医药百端未得平愈近巳进状乞一知州军差遣伏望圣慈察臣诚恳特赐追还所授除一知州军差遣使臣无进越冒荣之辠而得纾私养之急所有同修起居注勑牒臣不敢受谨具状奏闻伏候勑㫖二右臣进状乞免同修起居注准中书札子奉圣㫖不许辞让便令受勑臣愚不肖幸当朝廷抜擢贤隽之时独蒙不次之选岂不荣哉然臣入馆最爲日浅而行能无异衆人故不敢度越衆人以饕宠利向时守此说以辞朝廷之命至于八九而圣恩不以臣言爲不信幸赐听许今才数月同馆之士资序在臣右而行能足充此选者尚多遽蒙圣恩有此除授令臣今而可受则向之辞命至于八九者果何心也昔郑以伯石爲卿则辞太史退则又使之命巳命巳则又辞焉三辞而后受策于是子产始恶其爲人夫子产所以恶之者不以其饰辞让而无忠实之志乎臣之蒙恩虽出于无求然始则託辞让之名以烦慁朝廷终则徼一日之利以忘前言之信推事考情亦何以异于伯石臣诚固陋终不敢奸子产之所恶以上昭圣时任人之失且朝廷必以臣粗习文艺而忠信可使则臣固甞曰异时循次选用则臣不敢辞伏望圣恩察臣诚恳特赐追还所授除臣一知州军差遣使臣得遂前言之信而又有以纾亲养之急臣不任祈恩待报之至三右臣近进状乞免同修起居注准中书札子奉圣㫖令依前后指挥不许辞免便令受勑者圣恩加臣无穷臣愚固守无巳臣诚惶恐震怖不知所爲然臣义有所不敢爲故不敢冒恩而茍止伏念臣以资序在臣右而行能宜蒙此选者尚多故甞自列至于八九幸蒙圣恩听察而所除始祖无择一人若臣今遂冒居则是谓在臣右者巳无可选臣以应举入仕磨勘迁官本图宦逹非敢苟爲高抗至于恩踰理分度越衆人官谤所归臣亦不敢茍得以忘前言之信兼臣自春至今疾病相仍加以气衰旧学几废亲老口衆久住京师近甞进状乞一闲慢州军差遣伏见近例见任修起居注以便亲求罢出补外官甞蒙朝廷听许盖当圣时务以仁恕优容臣下则以便亲而求外补朝廷之所宜从伏望圣慈哀臣恳迫特赐追还所授除臣一知州军差遣以便私养且令臣无进越冒荣之辠所有同修起居注勑牒臣不敢受臣不任祈恩待报激切之至四右臣近进状乞免同修起居注准中书札子奉圣㫖令依累降指挥便受勑更不得辞免者臣之恳恳巳具前奏蝼蚁微诚未能上动圣听臣诚惶怖不知所爲然臣愚不肖以谓朝廷革因循之弊以不次官人当得异能之士然后允衆人之望而因循之弊可以遂除臣治身则行能不备居官则职业无称虽知好学而所得未可以施于实用故向蒙选擢即自以行能无异衆人而不敢度越衆人受职幸蒙听许才及数月即欲度越衆人言行本末不相顾如此岂称朝廷选擢之意虽令言者不以是爲臣辠臣实无颜以处伏望圣慈察臣累奏情理备尽特赐追还所授臣不任祈恩待报激切之至五右臣近进状乞免同修起居注准中书札子奉圣㫖依前降指挥便受勑供职臣之区区辞说巳穷然不敢避逋慢之辠而茍止者非特欲守前言之信亦不敢上累朝廷盖臣有冒荣失守之罪则朝廷亦有选授失人之谤因启天下好利之士伪让以要君则甚伤圣时风俗此臣之所大惧也若圣恩幸听臣言使臣得安理分则臣爲不失所守臣能不失所守则朝廷不失所选矣朝廷不失所选而又隆寛广𥙿以曲尽臣志谓宜无伤而适足以感厉天下之士且朝廷以臣粗渉艺文忠信可使不复责其行能之备必欲擢置从官则臣固甞曰臣巳备官三司列职儒馆若终免于辠戾则循次受选自不爲迟当朝廷清明拔用贤儁有志之士孰不幸愿宠荣如臣之愚岂独异于衆人诚以不敢度越衆人故尝自列至于八九朝廷隆寛尽下巳甞幸听臣言曾未数月臣即不复自顾前言之信若令言者谓臣要君以伪臣诚无辞可以自明伏望圣慈察臣所守如此臣誓坚死节上报圣知臣不任祈恩待报之至辞赴阙状三右臣准中书札子伏奉圣恩以臣䘮服旣除特授故官召令赴阙辠逆余生尚蒙齿录非臣陨首所能报称理当即日奔走就涂而臣抱病日久未任䟦渉见服药调理乞候稍瘳即时赴阙谨具状奏闻二右臣伏准中书札子奉圣㫖令体认朝廷累降指挥疾速发来赴阙臣愚无状屡蒙圣恩逮及自非抱疢不任职事岂敢故爲逋慢臣近巳奏陈乞一分司官于江宁府居住伏望圣慈特赐矜许所冀便于将理终获有瘳则臣虽自知无补于圣时犹当乞备官使仰副朝廷眷录之意三右臣伏准中书札子奉圣㫖合依累降指挥发来赴阙蝼蚁微诚不能感动至烦朝廷恩㫖屡降臣实惶怖不知所爲伏念臣本以孤生实无才用误蒙仁宗拔擢备数从官当大行皇帝亮隂之际始以亲䘮解职久尸荣禄无𥙷圣时今陛下以仁孝之资绍承圣绪臣于私养旣无所及唯当追先帝之遇致身于陛下之时若自度力用堪任职事何敢逋慢朝廷诏令至于经渉岁时縁臣自春以来抱疢有加心力稍有所营即所苦滋剧所以昧冒奏陈乞且分司实冀稍可支持即乞复备官使天听高邈未蒙矜允虽欲扶伏奔走阙庭而力与愿违不能自强伏望圣慈察臣恳迫令检㑹臣累奏特赐指挥臣无任瞻天屏营激切之至辞知江宁府状右臣今月十九日进奏院逓到勑牒蒙恩差知江宁军府事犬马之疢自隔清光天地之恩曲垂眷恤以臣丘墓所在就付兵民之权非臣肝胆涂地所能报称万一然臣所抱疾病迄今无损若輙冒恩黾勉典当领路大藩恐力用无以上副朝廷寄任伏望陛下察臣如此傥以臣逮侍先帝未许分司则乞除臣一留台宫观差遣冀便将理终获有瘳誓当捐躯少报圣德所有勑牒臣未敢祗受巳送江宁府收管谨具状奏闻举陈枢充钱谷职司状前件官明敏方直有政事之材臣奉使江东时枢爲旌德县令听讼鞠狱尤爲精明随所施设皆有方略举钱公辅自代状伏覩尚书兵部贠外郎知制诰钱公辅忠信笃实富于文学职事所及不爲茍且以臣鄙薄实爲不如寘之禁林必有补助今举自代举吕公着自代状具某官吕公着沖深而能谋寛博而有制其器可以大受而退然似不能言故衆人知之有所不尽如蒙选用得试其才必有绩効不孤圣世臣实不如今举自代举谢卿材充升擢任使状前件官公廉自守晓逹民事甞知抚州临川县县人至今称说以爲良吏督率百姓修复陂防所漑顷畒甚多水旱皆蒙其利若朝廷兴修功利或选人才典领剧郡皆可任使举屯田贠外郞刘彞状屯田贠外郞温州通判刘彞聦明敏逹有济务之材堪充升擢繁难任使勑举兵官未有人堪充状具位臣某准今年六月二十三日宣令臣同辠保举大使臣堪充主兵官二贠限一月内具姓名闻奏即不得举见任两府亲戚并巳系路分都监及知军州巳上人数右具如前伏縁臣所职不系路分都监及知州军大使臣即不见有堪充主兵官者谨具状奏闻伏候勑㫖举渭州兵马都监盖传等充边上任使状具位臣某准宣同辠保举不拘路分有武勇谋略三班度臣二贠不得举见任两府亲戚者始谨具如前臣伏覩东头供奉官权渭州兵马都监兼在城廵检盖传有智略能训治军旅东头供奉官江宁府龙安镇廵检王崇稷有武勇能擒捕盗贼臣今保举堪充边上任使如蒙朝廷擢用后犯正入巳赃不如举状臣甘当同辠其人并不是臣亲戚亦无亲戚见任两府谨具状奏闻伏候勑㫖举古渭寨都监叚充充兵官任使状具位臣某准宣节文同辠保举大使臣堪充主兵官二贠姓名闻奏即不得举见任两府亲戚并巳系路分都监及知州军巳上人数者右谨具如前臣伏覩内殿崇班合门祗候秦州古渭寨都监叚充武勇才略可用甞以战鬪有功堪充主兵官任使如蒙朝廷擢用后不如所奏及犯正入巳赃臣甘当同辠其人与臣不是亲戚亦无亲戚见任两府不系路分都监及知州军巳上人资叙所准宣命令举两人今且保举到叚充一贠尚阙一贠见访求别状举次谨具状奏闻伏候勑㫖临川先生文集卷第四十临川先生文集临川先生文集卷第四十一临川先生文集卷第四十一札子拟上殿札子上五事札子议入庙札子言尊号札子论罢春燕札子论馆职札子二本朝百年无事札子拟上殿札子臣蒙恩奉使归报陛下敢因边事之所及冒言天下之事伏惟陛下详思而择其中天下幸甚臣窃见陛下有恭俭之德有聦明睿智之才有仁民爱物之意顾内不能无以社稷爲忧外则不能无患于夷狄天下之才力日以穷困而风俗日以衰坏四方有智之士愢愢然常恐天下之不久安此其故何也患在无法度故也今朝廷法严令具无所不有而臣以谓无法度者方今之法度多不合于先王之法度故也孟子曰有仁心仁闻而人不𬒳其泽者爲政不法先王之道故也非此之谓乎以今之时方先王之时逺矣所遭之时所遇之变不同而欲一二修先王之政虽甚愚者犹知其难也而臣以谓当今之失患在不法先王之政者以谓当法其意而已夫五帝三王相去盖千有余岁一治一乱盛衰之时具矣其所遭之变所遇之势不同其施设之方亦皆殊而其爲国家之意本末先后未尝不同也臣故曰当法其意而巳法其意则吾所改易更革不至乎倾骇天下之耳目嚣天下之口而固巳合乎先王之政矣虽然以方今之势揆之陛下虽欲改易更革天下之事合于先王之意其势未必能也陛下有恭俭之德有聦明睿知之才有仁民爱物之意则何爲而不成何欲而不得而臣固以谓虽欲改易更革天下之事合于先王之意其势未必能者何也方今天下之吏才少故也朝廷之人才固尝简在陛下之聪明以臣使事之所及则一路数千里之间能推行朝廷之法知其所缓急而一切能修其职事者甚少而不才苟简贪鄙之人至不可胜数其能讲先王之意以合当丗之变者盖阖郡之间往往而絶也夫人才不足则陛下虽欲改易更革天下之事以合先王之意大臣虽有能当陛下之意而领此者九州之大四海之远万官之衆孰能一二推行之使人人蒙其施者乎臣故曰其势未必能也然则方今之急在乎人才而巳今之天下亦先王之天下先王之时人材尝衆矣盖其所以陶冶而成之者有道所谓陶冶以成之者诗书传记之所载其大略可见矣陛下尝试详延大臣左右及天下智能才谞之士使其论先王所以成天下之才者其设施之方如何今之所以异于先王而人才不足者其咎安在其欲变而通之以合于先王之意而成天下之才宜何施爲而可陛下因择其言之近于理者使之相与上下反覆爲论焉因取其宜于时者施焉则人才宜衆矣夫成人之才甚不难人所愿得者尊爵厚禄而所荣者善行所耻者恶名也今操利势以临天下之士劝之以其所荣而予之以其所愿则孰肯背而不爲者特患不能尔而吾所以责之者又中人之所能爲则不能者又少矣夫成人之才甚不难而自古往往不能成人之才何也以人主之才不足故也盖人主无恭俭之德无聦明睿智之才无仁民爱物之意则嬖倖谄䛕姦罔蔽欺残贼放恣之人皆得志于时而推其类以乱天下虽有良法不能成天下之才矣今陛下有恭俭之德有聪明睿智之才有仁民爱物之意而又因天下之所愿以爲辅相者公听并观以进退天下之士则所以成天下之才特患无良法而陛下推至诚恻怛之心以行之则臣虽愚固知人之才不难成也人才旣衆则陛下何爲而不成何欲而不得夫然后改易更革天下之事以合乎先王之意甚易也陛下不能如此茍于积敝之末流因不足任之才而修不足爲之法臣恐在军者日以劳而士民愈以穷困污滥而于天下国家愈其无补也臣幸以使事归报徒举利害之一二而无补于世非臣之所以事陛下惓惓之义也輙不自知其驽下而敢言国家之大体伏惟陛下详择其中天下幸甚也上五事札子陛下即位五年更张改造者数千百事而爲书具爲法立而爲利者何其多也就其多而求其法最大其效最晚其议论最多者五事也一曰和戎二曰青苗三曰免役四曰保甲五曰市易今青唐洮河幅贠三千余里举戎羌之衆二十万献其地因爲熟戸则和戎之䇿巳効矣昔之贫者举息之于豪民今之贫者举息之于官官薄其息而民救其乏则青苗之令巳行矣惟免役也保甲也市易也此三者有大利害焉得其人而行之则爲大利非其人而行之则爲大害缓而图之则爲大利急而成之则爲大害传曰事不师古以克永世匪说攸闻若三法者可谓师古矣然而知古之道然后能行古之法此臣所谓大利害者也盖免役之法出于周官所谓府史胥徒王制所谓庶人在官者也然而九州之民贫富不均风俗不齐版籍之高下不足据今一旦变之则使之家至戸到均平如一举天下之役人人用募释天下之农归于畎畒茍不得其人而行则五等必不平而募役必不均矣保甲之法起于三代丘甲管仲用之齐子产用之郑商君用之秦仲长统言之汉而非今日之立异也然而天下之人凫居鴈聚散而之四方而无禁也者数千百年矣今一旦变之使行什伍相维邻里相属察姦而显诸仁宿兵而藏诸用苟不得其人而行之则搔之以追唿骇之以调发而民心揺矣市易之法起于周之司市汉之平凖今以百万缗之钱权物价之轻重以通商而贳之令民以岁入数万缗息然甚知天下之货贿未甚行窃恐希功幸赏之人速求成效于年岁之间则吾法隳矣臣故曰三法者得其人缓而谋之则爲大利非其人急而成之则爲大害故免役之法成则农时不夺而民力均矣保甲之注成则冦乱息而威势彊矣市易之法成则货贿通流而国用饶矣议入庙札子臣今日曾公亮传圣㫖以臣寮上言郊祀不当入庙令臣详议臣愚以爲制天下之事当令本末终始相称今旣奉先帝遗诏外行以日易月之礼又诸所以崇事祖宗皆循本朝制度独于入庙则欲变先帝故事而逺从三代之礼臣恐于事之本末终始不爲相称必欲尽除近丗之制度一以三代爲法则今陛下尚在谅隂之中非可以制礼之时且言者以爲䘮三年不祭于庙礼也而今乃欲令公卿代告此何礼也臣窃以爲今之礼不合于三代者多矣言者不以爲非而专疑不当入庙者盖于所习见则安于所罕见则怪恐不足留圣听也臣学术浅陋误蒙访逮敢不尽愚取进止言尊号札子臣伏以陛下缉熈光明如日之方升布利施泽如川之方至号名于实岂能有所增加辄复卷卷妄有陈请徒以祖宗故事适在此时臣子之心怀不能巳陛下受而不拒足以俯顺人心臣独不能无疑者陛下以西垂之劳方以过爲在巳遽膺徽册似或未安臣等以归美爲忠陛下以撝谦爲德布之海内谁曰不然伏惟圣心更赐详酌论罢春燕札子臣窃以边夷外畔士卒内溃吏民骚动死伤接踵恐非燕而用乐之时且此月休假巳多又加两日即恐急奏或致留滞臣愚谓宜罢燕以副圣心仁恻且又不妨应接机速公事如蒙省察乞赐中㫖施行论馆职札子二臣伏见今馆职一除乃至十人此本所以储公卿之材也然陛下试求以爲讲官则必不知其谁可试求以爲諌官则必不知其谁可试求以爲监司则必不知其谁可此患在于不亲考试以实故也孟子曰国人皆曰贤然后察之见贤焉然后用之今所除馆职特一二大臣以爲贤而巳非国人皆曰贤国人皆曰贤尚未可信用必躬察见其可贤而后用况于一二大臣以爲贤而巳何可遽信而用也臣愿陛下察举衆人所谓材良而行美可以爲公卿者召令三馆祗候虽已带舘职亦可令兼祗候事有当论议者召至中书或召至禁中令具条奏是非利害及所当施设之方及察其才可以备任使者有四方之事则令往相视问察而又或令参覆其所言是非利害其所言是非利害虽不尽中义理可施用然其于相视问察能详尽而不爲蔽欺者即皆可以备任使之才也其有经术者又令讲说如此至于数四则材否略见然后罢其否者而召其材者更亲访问以事访问以事非一事而后可以知其人之实也必至于期年所访一二十事则其人之贤不肖审矣然后随其材之所宜任使其尤材良行美可与谋者虽尝令备访问可也此与用一二大臣荐举不考试以实而加以职固万万不侔然此说在他时或难行今陛下有尧舜之明洞见天下之理臣度无实之人不能蔽也则推行此事甚易旣因考试可以出材实又因访问可以知事情所谓敷纳以言明试以功用人惟巳辟四门明四目逹四聪者盖如此而巳以今在位乏人上下壅隔之时恐行此不宜在衆事之后也然巧言令色孔壬之人能伺人主意所在而爲倾邪者此尧舜之所畏而孔子之所欲逺也如此人当知而逺之使不得亲近然如此人亦有数陛下博访于忠臣良士知其人如此则逺而弗见误而见之以陛下之仁圣以道揆之以人参之亦必知其如此知其如此则宜有所惩如此则巧言令色孔壬之徒消而正论不蔽于上今欲广闻见而使巧言令色孔壬之徒得志乃所以自蔽畏巧言令色孔壬之徒爲害而一切䟽逺群臣亦所以自蔽盖人主之患在不穷理不穷理则不足以知言不知言则不足以知人不知人则不能官人不能官人则治道何从而兴乎陛下尧舜之主也其所明见秦汉以来欲治之主未有能彷彿者固非羣臣所能窥望然自尧舜文武皆好问以穷理择人而官之以自助其意以爲王者之职在于论道而不在于任事在于择人而官之而不在于自用愿陛下以尧舜文武爲法则圣人之功必见于天下至于有司丛脞之务恐不足以弃日力劳圣虑也以方今所急爲在如此敢不尽愚臣愚才薄然蒙㧞擢使豫闻天下之事圣㫖宣谕富弼等欲于讲筵召对辅臣讨论时事顾如臣者材薄不足以望陛下之清光然陛下及此言也实天下幸甚自备位政府每得进见所论皆有司丛脞之事至于大体粗有所及则迫于日晷巳复旅退而方今之事非博论详说令所改更施设本末先后小大详略之方巳熟于圣心然后以次奉行则治道终无由兴起然则如臣者非蒙陛下赐之从容则所怀何能自竭盖自古大有爲之君未有不始于忧勤而终于逸乐今陛下仁圣之质秦汉以来人主未有企及者也于天下事又非不忧勤然所操或非其要所施或未得其方则恐未能终于逸乐无爲而治也则于博论详说岂宜缓然陛下欲赐之从容使两府并进则论议者衆而不一有所怀者或不得自竭谓宜使中书密院迭进则人各得尽其所怀而陛下听览亦不至于烦陛下即以臣言爲可乞明喻大臣使各举所知无限人数皆实封以闻然后陛下推择召置以爲三馆祗候其不足取者旋即罢去则所置虽多亦无所害也二臣伏见某人云云皆衆人所谓材良行美宜蒙陛下访问任使者凡此九人臣或熟闻而未识或熟识而未敢任或敢任其可以爲公卿臣虽未识然衆人之所谓贤臣不敢蔽也臣虽敢任其可以爲公卿然陛下不亲见其可贤亦难遽信而用若陛下以臣前所论奏爲合于义理即乞悉置此九人者以爲三馆祗候亲考试其材行若不可用旋即罢去若其可用然后留备访问任使如此则所置虽多未有滥得官职者然此但臣一人所闻所知恐执政大臣各有所闻所知陛下若令各举所闻所知而如此考试庻几人材无所遗逸经曰举逸民天下之民归心焉善人君子者天下之民心所愿举欲其延问视其所在而从之者也陛下自即位巳来以在事之人或乏材能故所抜用者多士之有小材而无行义者此等人得志则风俗坏风俗坏则朝夕左右者皆怀利以事陛下而不足以质朝廷之是非使于四方者皆怀利以事陛下而不可以知天下之利害其弊巳効见于前矣恐不宜不察也欲救此弊亦在亲近忠良而巳伏惟陛下仁圣巳深察此理臣愚犹敢及此者忠臣惓惓之义也本朝百年无事札子臣前蒙陛下问及本朝所以享国百年天下无事之故臣以浅陋误承圣问迫于日晷不敢久留语不及悉遂辞而退窃惟念圣问及此天下之福而臣遂无一言之献非近臣所以事君之义故敢昧冒而粗有所陈伏惟太祖躬上智独见之明而周知人物之情伪指挥付託必尽其材变置施设必当其务故能驾驭将帅训齐士卒外以扞夷狄内以平中国于是除苛赋止虐刑废强横之藩鎭诛贪残之官吏躬以简俭爲天下先其于出政发令之间一以安利元元爲事太宗承之以聦武眞宗守之以谦仁以至仁宗英宗无有逸德此所以享国百年而天下无事也仁宗在位历年最久臣于时实备从官施爲本末臣所亲见尝试爲陛下陈其一二而陛下详择其可亦足以申鉴于方今伏惟仁宗之爲君也仰畏天俯畏人寛仁恭俭出于自然而忠恕诚悫终始如一未尝妄兴一役未尝妄杀一人断狱务在生之而特恶吏之残扰宁屈巳弃财于夷狄而终不忍加兵刑平而公赏重而信纳用諌官御史公听并观而不蔽于偏至之谗因任衆人耳目抜举踈逺而随之以相坐之法盖监司之吏以至州县无敢暴虐酷擅有调发以伤百姓自夏人顺服蛮夷遂无大变边人父子夫妇得免于兵死而中国之人安逸蕃息以至今日者未尝妄兴一役未尝妄杀一人断狱务在生之而特恶吏之扰宁屈巳弃财于夷狄而不忍加兵之効也大臣贵戚左右近习莫敢强横犯法其自重愼或甚于闾巷之人此刑平而公之効也募天下骁雄横猾以爲兵几至百万非有良将以御之而谋变者輙败聚天下财物虽有文籍委之府史非有能吏以钩考而断盗者辄发凶年饥岁流者塡道死者相枕而㓂攘者辄得此赏重而信之効也大臣贵戚左右近习莫能大擅威福广私货赂一有姦慝随辄上闻贪邪横猾虽间或见用未尝得久此纳用諌官御史公听并观而不蔽于偏至之谗之効也自县令京官以至监司台阁陞擢之任虽不皆得人然一时之所谓才士亦罕蔽塞而不见收举者此因任衆人之耳目拔举踈逺而随之以相坐之法之効也升遐之日天下号恸如䘮考妣此寛仁恭俭出于自然忠恕诚悫终始如一之効也然本朝累丗因循末俗之弊而无亲友群臣之议人君朝夕与处不过宦官女子出而视事又不过有司之细故未尝如古大有爲之君与学士大夫讨论先王之法以措之天下也一切因任自然之理势而精神之运有所不加名实之间有所不察君子非不见贵然小人亦得厠其间正论非不见容然邪说亦有时而用以诗赋记诵求天下之士而无学校养成之法以科名资历叙朝廷之位而无官司课试之方监司无检察之人守将非选择之吏转徙之亟旣难于考绩而游谈之衆因得以乱眞交私养望者多得显官独立营职者或见排沮故上下偷惰取容而巳虽有能者在职亦无以异于庸人农民坏于繇役而未尝特见救恤又不爲之设官以修其水土之利兵士杂于疲老而未尝申勑训练又不爲之择将而久其疆场之权宿衞则聚卒伍无赖之人而未有以变五代姑息羁縻之俗宗室则无敎训选举之实而未有以合先王亲踈隆杀之宜其于理财大抵无法故虽俭约而民不富虽忧勤而国不强赖非夷狄昌炽之时又无尧汤水旱之变故天下无事过于百年虽曰人事亦天助也盖累圣相继仰畏天俯畏人寛仁恭俭忠恕诚悫此其所以获天助也伏惟陛下躬上圣之质承无穷之绪知天助之不可常恃知人事之不可怠终则大有爲之时正在今日臣不敢辄废将明之义而茍逃讳忌之诛伏惟陛下幸赦而留神则天下之福也取进止临川先生文集卷第四十一临川先生文集临川先生文集卷第四十二临川先生文集卷第四十二札子相度牧马所举薛向札子论许举留守令勑札子乞朝陵札子乞免修实录札子乞改科条制札子庙议札子议服札子议南郊三圣并侑札子议郊祀坛制札子议郊庙太牢札子议皇地示神州地示燎燔札子进邺侯遗事札子相度牧马所举薛向札子臣等窃观自古国马盛衰皆以所任得人失人而巳汧渭之间未尝无牧而非子独能蕃息于周河陇之间未尝无牧而张万岁独能蕃息于唐此前世得人之明效也使得人而不久其官久其官而不使得专其事使得专其事而不临之以赏罚亦不可以成功今臣等相度陜西一路买马监牧利害大纲巳具奏闻伏见权陜西转运副使薛向精力强果逹于政事河北便籴陜西㩁盐皆有巳试之效今来相度陜西马事尤爲详悉臣等前奏巳乞就委薛向提举陜西买马及监牧公事今欲乞降指挥许令久任縁今来马价多出于解池盐利三司所支银䌷绢等又许令于陜西转运司兊换见钱今薛向旣掌解盐又领陜西财赋则通融变转于事爲便兼臣等访问得薛向陜西系官空地可以兴置监牧处甚多若将来稍成次第即可以渐兴置盖得西戎之马牧之于西方不失其土性一利也因未尝耕垦之地无伤于民二利也因向之材而就令经始三利也又河北有河防塘泊之患而土多舄卤不毛戎马所屯地利不足诸监牧多在此路所占草地多是肥饶而马又不堪未尝大叚孳息若陜西兴置监牧渐成次第即河北诸监有可存者悉以陜西良马易其恶种有可废者悉以肥饶之地赋民于地不足而马所不宜之费以肥饶之地赋民而收其课租以助戎马之费于地有余而马所宜之处以未尝耕垦之地牧马而无伤于民此又利之大者也如允臣等所奏即乞薛向所奏举官贠及论改旧弊朝廷一切应副成功则无爱赏败事则无惮罚如此则臣等保任薛向必能上副朝廷改法之意如将来败事臣等各甘同辠取进止论许举留守令勑札子臣伏奉今月二十九日中书降到勑语诸州知州知军知县县令内有清白不扰而政迹尤异实惠及民有如系三周年或三十箇月替到任已及成资系二周年替到任已及一年已上其知州军许本路安抚转运使副判官提点刑狱知县县令即更与本处知州军通判并连署同辠保举再任仍须于奏状内将本官到任以来政迹可纪实状一一条列奏委中书门下更加察访如不是妄举即进呈取㫖当议量所述政迹及合入资序推恩许令再任令臣撰勑辞者臣窃以谓朝廷欲使守令之宜民者久于其官诚亦方今政务之先急然勑意有于方今事变尚未合者今审官除知州军皆待一年八月阙知县县令亦大抵待阙一年以上今若使系三年及三十月替者须候成资方得举留再任比及朝廷报许即其人系三十月替者巳及替期系三年替者亦巳去替期不逺待阙之人亦巳赴任虽未赴任亦多巳待阙一年方复使之还就审官别求差遣即于人情有所未安兼朝廷欲使守令久于其官爲其自知势可以久则果于有爲而又上下相安莫有茍且之意则必候成资然后许之再任孰若一年以上即皆许之举留如此则己除待阙之人免徃返之劳弊而被留之守令又早自知其当久而于兴利除害敢有所爲所有勑词臣虽巳具草如以臣议爲允只乞于所降勑语内除去如系三周年或三十箇月替到任巳及成资系二周年替二十二字取进止乞朝陵札子臣当仁宗皇帝英宗皇帝迁坐之时方以遭䘮疾病在外今蒙召还复备从官伏见朝廷将命官朝拜诸陵臣欲备使冀得少纾蝼蚁区区感慕之情伏望圣慈特赐矜许取进止乞免修实录札子臣准合门报勑差臣与吴充同修英宗皇帝实录窃縁臣于吴充爲正亲家虑有共事之嫌今来实录院止阙吕公着一人臣于讨论缀缉不如吴充精宻若止差吴充一人以代公着自足办事伏望圣恩详酌指挥所有勑牒臣未敢受取进止乞改科条制札子伏以古之取士皆本于学校故道德一于上而习俗成于下其人材皆足以有爲于世自先王之泽竭敎养之法无所本士虽有美材而无学校师友以成就之议者之所患也今欲追复古制以革其弊则患于无渐宜先除去声病对偶之文使学者得以专意经义以俟朝廷兴建学校然后讲求三代所以敎育选举之法施于天下庶几可复古矣所对明经科欲行废罢并诸科元额内解明经人数添解进士及更俟一次科场不许新应诸科人投下文字渐令改习进士仍于京东陜西河东河北京西五路先置学官使之敎导于南省所添进士奏名仍具别作一项止取上件京东等五路应举人并府监诸路曾应诸科改应进士人数所贵合格者多可以诱进诸科向习进士科业如允所奏乞降勑命施行庙议札子准中书门下奏准治平四年闰三月八日勑迁僖祖庙主藏之夹室臣等闻万物本乎天人木乎祖故先王庙祀之制有䟽而无絶有逺而无遗商周之王断自稷契以下者非绝喾以上遗之以其自有本统承之故也若夫尊卑之位先后之序则子孙虽齐圣有功不得以加其祖考天下万世之通道也窃以本朝自僖祖以上世次不可得而知则僖祖有庙与稷契疑无以异今毁其庙而藏其主夹室替祖考之尊而下附于子孙殆非所以顺祖宗孝心事亡如事存之义求之前载虽或有然考合于经乃无成宪因情制礼实在圣时伏惟皇帝陛下仁孝聦明绍天稽古动容周旋惟道之从宗祀重事所宜博考乞以臣等所奏付之两制详议而择取其当议服札子先王制服也顺性命之理而爲之节恩之深浅义之逺近礼之所与夺刑之所生杀皆于此乎权之传曰三年之䘮未有知其所从来者也盖朞年及缌麻缘是以爲衰而其轻重迟速之制非得与时变易唯贵之于贱或降或絶或否盖在先王之时诸侯大夫各君其父兄欲尊尊之义有所伸则宜亲亲之恩有所屈此其所以降絶之意也自封建之法废诸侯大夫降絶之礼无所复施士大夫无宗其适孙传重之属不可纯用周制臣愚以谓方今惟诸侯大夫降絶之礼可废而适子死非传爵者无衆子乃可于适孙承重自余䘮服当用周制而巳何则先王制服三年之䘮以爲差非得与时变易故也然自秦汉以来言礼者或失经㫖而历代承用传守至今与夫近世改制亦皆有说非以义折衷则不明故臣于所欲定则爲议以辩之末学寡陋独用巳见决千岁以来之所惑恐不能尽伏乞以付学士大夫博议令臣得与反复议南郊三圣并侑札子臣等闻推尊尊以享帝义之至推亲亲以享亲仁之极尊尊不可以渎故郊无二主亲亲不可以僭故庙止其先今三后并配欲以致孝也而适所以渎乎享帝后宫有庙欲以广恩也而适所以僭乎享亲推存事亡则非所以宁亲也臣等今详议欲乞各如礼官所议议郊祀坛制札子先王所以交于神明坛坎牲币噐服时日形色度数莫不依其象类易曰一隂一阳之谓道干阳物也坤隂物也冬日至祀天于地上之圎丘所谓爲高必因丘陵而因天事天也夏日至祭地于泽中之方丘所谓爲下必因川泽而因地事地也盖阳以圎爲形其性动隂以方爲体其性静天阳而动故祀于地上之圎丘而礼神以苍璧璧亦圎也地隂而静故祭于泽中之方丘而礼神以黄琮琮亦方也合祀天地爲圎坛而于国阳之地上岂圣人以类求神之意哉熈宁郊仪祭皇地示坛八角祭神州地示坛广四十八歩高五尺今则变方爲圆坛神州筑方坛而复无坎皆不应礼伏请皇地示神州地示爲方坛坛之外爲坎庻协古制议郊庙太牢札子谨按礼记王制祭宗庙之牛角握周礼小司徒凡小祭祀奉牛牲入古者诸侯五庙礿祠烝尝每庙一太牢大夫三庙有天子之大夫故曰大夫用索牛谓之索者求得而用之但不在涤而巳诸侯之祔祭用太牢吉祭则少牢自诸侯与天子之大夫时祭用牲如此然则天子之祭用牛者可知矣唐郊祀并宗庙社稷等祭悉用太牢其后稍易旧制九庙时享有摄事共用一犊国朝开寳初冬至亲郊诏有司宗庙共用犊一郊坛用犊三又诏其常祀惟昊天上帝用犊自余大祀悉以羊豕代之嘉祐中仁宗亲祫即每室用太牢自余三年亲祀八室共用一犊有司摄事惟以羊豕记曰先王之制礼也不可多也不可寡也唯其称也是故君子大牢而祭谓之礼曰君子谓大夫以上也夫以天下奉其祖祢而庙享牲牢用过乎俭不可谓称今三年亲祠而八室共用一犊及祫享盛祭有司摄事而少牢则非称欲乞三年亲祠并食飨有司摄事伏请太庙每室并用太牢一贴黄窃恐朝廷以牛数多或乞时飨且仍旧制右奉圣㫖唯亲祠并祫享每室用太牢议皇地示神州地示不合燎燔事札子伏爲北郊所祭皇地示并神州地示秪合坎瘗自来却如祭天升烟之义别建一坛燔祝版臣昨累次具状奏闻乞行改正虽蒙圣㫖下有司详定又缘所定坛壝仪注条件不少考求典故未能遽革伏覩今月二十一日神州地示亦依袭故常泥饰坛燎依旧行事臣昨亦备述自古以来祭祀皆爲瘗坎盖取就下求隂之义及考先儒所祭地示即无槱燎之文伏覩国朝祀仪所载祀辞亦曰瘗仪却行燔燎之礼显是从来差错恐渎于神欲乞不候议定诸坛壝等制度先次考正今来瘗埋之义更不于坛上燔燎祝版以别天神地示之异上副陛下修诚致孝肃恭祠享之意奏闻候勑㫖状前批送太常礼院本所谨案古者祀天神燔柴登烟祭皇地示埋瘗盖燔柴则升烟于上瘗埋则逹气于下求神必以其类故也王泾唐郊祀录凡祭祀地示则爲瘗埳于神坛之壬地方深取足容物祭讫置牲币祝馔于其中而埋之熈宁祀仪皇地示神州地示皆爲燎坛方一丈高一丈有二尺开上南出方六尺在坛南二十歩丙地祭大社大稷又设燎柴于西神门外道北以地示而同之天神之祀殊悖于礼所有今来王某起请实合礼制伏请自今祭皇地示神州地示大社大稷其祝版与牲币馔物并瘗于埳更不设燎所有皇地示神州地示燎坛并乞除去进邺侯遗事札子臣前日伏奉圣㫖许进邺侯遗事今缮录巳具然无别本叅校恐不能无脱误窃以宇文黒獭之中材遇倾侧穷困之时而辅之以区区之苏绰然其爲法尚有可取伏惟陛下天纵上智卓然之材全有百年无事万里之中国欲剏业垂统追尧舜三代在明道制衆运之而巳如李泌所称岂足道哉顾求多闻以考古今得失之数则此书亦或可备省览谨随札子上进临川先生文集卷第四十二临川先生文集临川先生文集卷第四十三临川先生文集卷第四十三札子辞男雱说书札子辞男雱授龙图札子三道进字说札子乞改三经义误字札子二道论改诗义札子荅手诏言改经义事札子改撰诗义序札子乞以所居园屋爲寺札子乞将田割入蒋山常住札子谢宣医札子辞男雱说书札子臣今日伏奉圣㫖除男雱大子中允崇政殿说书臣虽已奏论非宜尚未蒙恩开允事有关于国体岂敢冒昧不言臣窃观陛下即位已来愼惜名噐一介之任必欲因能讲艺之臣尤爲遴选如雱学问荒浅加以未更事任试之筦库尚惧不胜论经之地实非所据陛下必欲误加奖擢实恐上累知人任使之明伏乞圣慈察臣恳款追还成命以合衆论之公取进止辞男雱授龙图札子三臣伏承圣恩以修撰经义罢局除臣男雱龙图阁直学士臣虽巳恳辞未蒙昭察伏念臣男雱误蒙陛下知奖特以粗知承学比奉圣㫖撰进经义尚未了毕遂自太子中允崇政殿说书擢授右正言充天章阁待制兼侍讲当是时所叨恩命已骇衆人观听在臣父子已所难安伏蒙宣喻令臣更勿辞免臣亦以谓圣恩录进书微効遂不敢辞自尔以来雱以疾病随臣不复与闻经义职事今兹罢局在雱更无尺寸可纪之劳不知何名更受襃赏非特于臣父子私义所不敢安窃恐朝廷赏罚之公如此极爲有累伏望圣慈察臣恳悃追寝误恩非特臣父子曲蒙保全亦免衆人于圣政有所讥议二臣伏奉诏书以臣乞免臣男雱恩命未赐允俞臣之恳款已备前陈蝼蚁微诚未能昭彻然国家之赏典务在报功施之非宜实累国体非特在臣父子私义所不敢安伏惟大明无所不烛察臣非敢妄干圣听早赐追寝误恩谨再具札子陈免以闻三臣近累具札子辞免臣男雱恩命伏蒙圣慈特降诏书不允者臣之恳诚已具前奏圣恩深厚未即矜从在臣区区实不宁处如臣叨昧尚所难胜况又贱息何名享此赏而无劝累国实多伏望圣慈察臣父子皆荷陛下全度之至恩所以上报生当陨首死当结草而已谨三具札子陈免以闻进字说札子臣在先帝时得许愼说文古字妄甞覃思究释其意冀因自竭得见崖略若蒙视天终以罔然念非所能因画而止顷蒙圣问俯及退复黾勉讨论頼恩寛养外假岁月而桑榆惫眊久不见功甘师颜至奉𬒳训勑许录臣愚妄谓然者缮冩投进伏惟大明㫄烛无疆岂臣荧爝所敢衒冒承命遑迫置慙无所如蒙垂收得御宴间千百有一傥符神恉愚所逮及继今复上干污宸扆臣无任乞改三经义误字札子二道臣顷奉勑提举修撰经义而臣闻识不该思索不精校视不审无以称陛下发挥道术启训天下后世之意上孤眷属没有余责幸蒙大恩休息田里坐窃荣禄免于事累因得以疾病之间考正误失谨录如右伏望清燕之间垂赐省观傥合圣心谓当刋革即乞付外施行臣干冐天威无任云云取进止尚书义臯陶谟按见其恶当作按其见恶益稷故懋使之化当作则懋使之化微子纯而不杂故谓之牺牺当作牷完而无伤故谓之牷牷当作牺洪范有噐也然后有法此书所以谓之范者以五行爲宗故也五行犹未离于形而器出焉者也扩而大谓之弘积而大谓之丕合而大谓之洪此书合五行以成天下之大法故谓之洪范也已上七十一字今欲删去又云陶复陶穴尚矣后世易之栋宇而其官犹曰司空因其故不忘始也已上二十六字今亦欲删去周官唐虞稽古字上漏曰字周礼义小宰其财用上其字当作共大府受藏之府则若职内掌邦之赋入是也受用之府则若职岁掌邦之赋出是也已上三十字今欲删去党正岁属其民者四四当作五诵训以诏王观事当去王字典瑞手足腹背手当作首冡人山林之尸则以山虞已上八字今欲删去御仆掌万民之复复当作逆大驭有軓也軓当作轨大行人三公八命出封加一命则谓之上公已上十四字今欲删去诗义北风北以言其威雨雪以言其虐凉者气也喈者声也雱盖言聚霏盖言散气之所𬒳者近声之所加者逺聚则一方而巳散则无所不加此言其爲威虐后甚于前也巳上六十三字今欲删去改云北风之寒也而以爲凉北风之厉也而以爲喈此以言其爲威雨雪之散也而以爲雱雨雪之集也而以爲霏此以言其爲虐君子偕老玼兮玼兮其之翟也者服之盛也服之盛字下今欲添质宜之三字又云瑳兮瑳兮其之展也蒙彼绉絺是泄袢也者亦服之盛也亦服之盛字上欲减亦字服之盛字下欲添文宜之三字定之方中说于桑田者者当作则干旄州里之士所建今欲改爲鄕党之官所建有女同车公子五争争当作争驷铁驷马旣闲驷当作四墓门食椹而甘椹当作葚七月去其女桑而猗之然后柔桑可得而求也巳上十六字今欲删去改云承其女桑而猗之然后逺扬可得而伐也又𧖟月者非一月故不指言某月也下添云𧖟女事也故称月焉又云猗薪之也言猗女桑则逺扬可知矣言伐逺扬则女桑可知矣皆伐而猗之也巳上三十字今欲删去车攻言其连络布散衆多若奕棋然巳上十二字今欲删去小旻发言盈廷廷当作庭桑扈受福不当作那生民麻夌蒙蒙夌当作麦公刘笃之字从竹从马马行地无疆以竹筞之则力行而有所至笃之爲言力行而有所至也已上三十四字今欲删去卷阿蔼蔼然盛多然当作其又云故次以旣醉太平也多太平二字今合删去召旻昬非所以爲哲字上漏明字今合添时迈政之所加孰敢不动惧今欲改云政之所加孰敢不震动叠息那磬管将将管当作筦二臣近具札子奏乞改正经义尚有七月诗剥枣者剥其皮而进之养老故也十三字谓亦合删去如合圣心亦乞付外施行取进止论改诗义札子臣子雱奉圣㫖撰进经义臣以当备圣览故一二经臣手乃敢奏御及设官置局有所改定臣以文辞义理当与人共故不敢专守已见爲是旣承诏颁行学者颇谓所改未安窃惟陛下欲以经术造成人材而职业其事在臣所见小有未尽义难自黙所有经置局改定诸篇谨依圣㫖具録新旧本进呈内虽旧本今亦小有删改处并略具所以删复之意如合圣㫖即乞封降检讨吕升卿所解诗义依旧本颁行小有删改即依圣㫖指挥取进止荅手诏言改经义事札子臣伏奉手诏依违之辠臣愚所不敢逃然陛下旣推恩惠卿等而除其所解臣愚不敢安此若以其释说有甚乖误者责臣更加删定臣敢不祗承圣训取进上改撰诗义序札子臣伏奉手诏以臣所进三经义序有过情之言宜速删去臣虽尝敷奏以爲文字所宜又奉圣训再三但令序述解经之意不须过有称道伏惟皇帝陛下盛德至善孚于四海非臣笔墨所能加损然因事宣着人臣之軄也诚以言之不足爲惧不以近于媚䛕爲嫌而上圣所怀深仁谦损臣敢不奉承诏㫖庶以仰称尧禹不争不伐之心所解撰到诗义并前进书周礼义序谨随札子投进昧冐天明臣无任乞以所居园屋爲僧寺并乞赐额札子臣幸遭兴运超㧞等夷知奖眷怜逮兼父子戴天负地感涕难胜顾迫衰糜捐何补不胜蝼蚁微愿以臣今所居江宁府上元县园屋爲僧寺一所永逺祝延圣寿如蒙矜许特赐名额庶昭希旷荣与一时仰慿威神誓报无巳乞将田割入蒋山常住札子臣父子遭值圣恩所谓千载一时臣荣禄旣不及于养亲雱又不幸嗣息未立奄先朝露臣相次用所得禄赐及蒙恩赐雱银置到江宁府上元县荒熟田元契共纳苗三百四十二石七斗七升八合䉬一万七千七百七十二领小麦三十三石五斗二升柴三百二十束钞二十四贯一百六十二文省见託蒋山太平兴国寺收岁课爲臣父母及雱营办功德欲望圣慈特许施充本寺常住令永逺追荐昧冐天威无任祈恩屏营之至取进止谢宣医札子食浮挻灾自取危疾敢吁天听上烦愍恻不图闻彻特冒慈怜亟遣内臣挟医驰降臣背疮余毒即得仇鼒敷贴平完尚以风气冒闷言语蹇澁又頼杜壬诊疗㝷皆痊愈臣迫于衰暮自分捐没圣时朽骴更生实叨殊赐戴天荷地感涕难言臣瞻望阙庭不任屏营汎澜激切之至临川先生文集卷第四十三临川先生文集临川先生文集卷第四十四临川先生文集卷第四十四札子乞解机务札子六道谢手诏慰抚札子谢手诏训谕札子荅手诏封还乞罢政事表札子荅手诏令就职札子荅手诏留居京师札子辞仆射札子三道乞宫观札子五道求退札子巳除观使乞免使相札子四道宣谕苏子元札子乞解机务札子臣以羇旅之孤蒙恩收录待辠东府于今四年方陛下有所变更之初内外小大纷然臣实任其辠戾非頼至明辨察臣宜诛斥久矣在臣所当图报岂敢复有二心徒以今年以来疾病浸加不任劳剧比尝粗陈恳款未蒙陛下矜从故复黾勉至今而所苦日甚一日方陛下励精衆治事事皆欲尽理之时乃以昏疲久尸宰事虽圣恩善贷而辠衅日滋至于不可复容则终上累陛下知人之明非特害臣私义而巳臣所以昧冒有今日之乞也伏奉宣谕未赐哀矜彷徨屏营不知所措然臣所乞固巳深虑熟计而后敢言与其废职而至诛则宁违命而获谴且大臣出入以均劳逸乃是祖宗成宪盖国论所属怨恶所归自昔以擅其事鲜有不遭辠黜然则祖宗所以处大臣不爲无意也臣备位亦巳久矣幸蒙全度偶免谴呵实望陛下深念祖宗所以处大臣之宜使臣获粗安便异时复赐驱策臣愚不敢辞二臣某蝼蚁微诚屡烦天听每蒙训荅未赐矜从惶怖征营不知所措臣今日奏对近于日旰不敢久留以勤圣体所以依违遂退即非敢食其言以道事君诚爲臣之素守茍可强勉而免违忤之辠臣亦何敢必其初心实以疾病浸加恐隳陛下所付职事上累陛下知人之哲下违臣不能则止之义此所以彷徨迫切而不能自止也且臣所乞特冀暂均劳逸非敢遂即田里之安窃谓圣恩不难赐许谨具札子陈乞伏望圣慈特垂开允二臣今日得望陛下清光伏蒙敦喻奖激可谓备厚矣臣虽愚戆岂敢忘陛下至恩盛德然臣之恳欵亦巳具陈实望陛下照察哀怜使臣得休养其疲昏以免旷职之负而不累陛下知人之明也臣干忤天威无任惶怖之至四臣今日伏蒙陛下令吕惠卿宣道圣㫖又令冯宗道随赐手诏趣令复位眷顾之厚非臣杀身所能上报然臣不才无补时事肝鬲貇貇已具靣陈君臣之义实均父子茍尚可以黾勉岂敢轻爲去就诚以义不获巳须至昧冒天威陛下至仁常恐一物失所况臣特蒙奖擢久备驱策夙夜之劳简在圣心岂容不思所以全安之而令终于顚踬也伏望哀怜匹夫之志有不可夺早赐处分臣无任瞻天祈恩激切之至取进止五臣伏蒙圣恩特降中使传宣封还所上表不允所乞臣诚惶诚感不知所措窃念臣蒙陛下恩德至深至厚方陛下旰食焦思之时岂宜自求安佚实以疾疢所婴旷废职事若不早避贤路必且仰误任使貇貇所愬具如前奏伏惟陛下天地父母曲赐矜怜察臣干祈出于甚不得巳臣生当陨首死当结草谨再具札子陈乞臣无任惶怖貇迫祈恩之至六臣伏奉圣恩特降中使令臣入见供职臣之恳诚略巳昧冒天听高邈未蒙垂恻辄复陈叙仰冀哀怜伏念臣孤逺疵贱衆之所弃陛下收召抜擢排天下异议而付之以事八年于此矣方陛下兴事造功之初羣臣未喻圣志臣当是时志存将顺而不知高明彊御之爲可畏也然圣虑远大非愚所及任事以来乖失多矣区区夙夜之劳曾未足以酬万一之至恩今乃以久擅宠利羣疑并兴衆怨总至辠恶之衅将无以免而天又𬒳之疾疢使其意气昏惰而体力衰疲虽欲彊勉以从事须臾势所不能然后敢干天威乞解机务窃以谓陛下天地父母宜垂矜怜论其无功则虽可诛闵其有志则或宜宥终始全度使无后艰而未蒙天慈顾哀犹欲彊以重任使臣黾勉尚能有补圣时则虽灭身毁宗无所避惮顾念终无来效而方以危辱上累朝廷此臣所以不敢也陛下明并日月何所不烛愿赐容光之地稍委照焉则知臣之惓惓非敢茍忤恩指也臣乞且于东府听候朝㫖伏望陛下垂恩早赐裁处臣不任昧死干祈激切之至谢手诏慰抚札子臣昨日伏奉手诏所以慰抚备厚非臣疵贱之所宜蒙伏读不任感激屏营之至今日吕惠卿至臣第具宣圣㫖臣虽糜躯陨首岂能上酬奖遇臣自江南召还获侍清光窃观天钖陛下聪明睿智诚不难兴尧舜之治故不量才力之分时事之宜敢以不肖之身任天下怨诽欲以奉承圣志自与闻政事以来遂及期年未能有所施爲而内外交构合爲沮议专欲诬民以惑圣听流俗波荡一至如此陛下又若不能无惑恐臣区区终不足以胜而久妨衆邪之路则或诬罔出于不意有甚于今日以累陛下知人任使之明故因疢疾辄求自放陛下不以臣狂獧赐之辠戾而屈至尊之意反复诲喻臣岂敢尚有固志以烦督责只候𨳩假即入谢区区所怀冀得靣奏臣无任感天荷圣激切屏营之至谨具札子奏知谢手诏训谕札子臣以不才久旷高位昧冒求解屡烦圣听曲蒙矜允实荷至恩继奉手诏俯垂训喻非臣陨首所能报称伏惟陛下躬尧舜盛德举千载一隆之政以福休斯民万邦黎献所愿致死况臣踈逺疵贱首蒙察举陛下任之至重而眷之至优一旦违离诚非获已茍异时陛下未赐弃絶而臣犬马之力尚足以效则岂宜背负恩德长自絶于圣时哉臣瞻天荷圣无任激切之至荅手诏封还乞罢政事表札子臣今日具表乞罢政事方屏营俟命而吕惠卿至臣第传圣㫖趣臣视事续又奉手诏还臣所奏喻以天下之事尽力固可成就以卿所学不宜中辍俛听伏读不胜蝼蚁区区感慨恻怛之至臣蒙拔擢备数大臣陛下所以视遇不爲不厚矣岂敢轻爲去就诚以陛下初访臣以事臣即以变风俗立法度爲先今待辠期年而法度未能一有所立风俗未能一有所变朝廷内外诐行邪说乃更多于鄕时此臣不能启迪圣心以信所言之明効也虽无疾疢尚当自劾以避贤路况又昏昡难以看读文字即于职事当有废失虽贪陛下仁圣卓然之资冀慿日月末光粗有所成而自计如此岂容偷假名位坐弃时日以负所学上孤陛下责任之意伏望陛下哀怜矜察许臣所乞母令臣得要君之嫌重爲流俗小人所毁臣不胜祈天俟圣激切之至取进止荅手诏令就职札子臣累奏乞解机务归田里伏奉手诏令臣无复有请祗服圣训便宜就軄然臣所以致身许国正欲行事君之义而已若致身于辱殆之地以累陛下知人之明而令天下后世讥议及国则非臣所学事君之义也昔仲山父旣明且哲以保其身故宣王有任贤使能中兴之功臣旣不自知又昧于知人信巳妄行以至今日免于大戮实陛下天地父母之赐也若犹冒恩不即自弛终恐伤陛下保全臣子之仁是以不敢伏望陛下哀臣至特赐矜许臣无任瞻天祈恩激切之至取进止荅手诏留居京师札子臣伏奉手诏欲留臣京师以爲论道官宜体朕意速具承命奏来臣才能浅薄误蒙陛下抜擢历軄旣久无以报称加以精力衰耗而咎衅日积是以冒昧乞解重任幸蒙圣恩已赐矜允而继蒙恩遣吕惠卿传圣㫖欲臣且留京师以备顾问臣窃伏惟念父子荷知遇诚不忍离左右旣又熟计论道之官固非所宜且以置之闲地似爲可处陛下付託旣巳得人推诚委任足以助成圣治臣义难以更留京师以速官谤若陛下付臣便郡臣不敢不勉至于异时或赐驱策即臣巳尝靣奏所不敢辞伏望圣心特赐矜察臣无任感天荷圣激切征营之至伏取进止辞仆射札子臣伏奉制恩以提举修撰经义了毕特授臣尚书左仆射兼门下侍郎加食邑实封承命惶怖巳曽靣辞宣喻稠叠未垂听允伏念臣特蒙陛下知遇任使实以稍知经术叨尘非一每愧无功更以训释微劳过受襃迁殊礼格之公论孰以爲宜况在私诚尤难安此伏望陛下俯昭悃愊特赐哀怜追还误恩以保危拙谨具札子陈免以闻二臣近具札子辞免恩命伏蒙圣慈特降诏书不允者区区所陈备出肝膈重烦睿训以惧以慙伏念臣蒙恩自外召还复得与闻政事智衰耄及筋力弗支仰惟骏德之日跻深惧薄材之难副虽未敢以妨贤自弛顾岂宜以非分妄迁赏浮于劳实累国体岂惟私义所不敢安伏望圣慈深以保全臣子爲念早赐追还成命以允中外论议之公谨再具札子陈免以闻三臣近累具札子辞免恩命伏蒙圣慈特降诏书不允者睿训丁宁岂宜逋慢顾惟恳款实有可矜干忤天威良非获巳伏念臣出于孤逺遭值圣时弱力而重任薄功而厚享夙兴夜寐深惧顚隮岂敢非分更叨殊奖且方陛下发明经术启迪人材而臣偶以乏人遂当噐使遗经缺旣不易知圣学高明又难仰副虽巳强颜应诏实恐难以颁行岂意天度包荒藏疾襃崇奖励在所难胜隆儒尚学诚陛下盛德量能知分亦臣之私义伏望圣慈俯照诚悃以其终难昧冒早赐追寝误恩谨三具札子陈免以闻乞宫观札子臣某顷𬒳召还复污宰司行以亢满易隳事以衰疾多废幸蒙恩释重寄尚兼将相之官自惟忧伤病疚之余复当辞剧就闲之日过叨荣禄非分所宜黾勉方州亦将不逮故因赐对辄预奏陈俟到江宁须至上烦圣虑乞以本官外除一宫观差遣于江宁养疾过蒙眷奖喻以毋然非臣糜殒所能仰称而臣自离阙庭所苦日侵目眩头昏背寒膈壅加之喘逆稍劳辄剧若非蒙恩许免藩任且令休养即恐瘳复无期辄敢昧冒天威具陈前日悃愊伏望陛下特垂睿听俯亮愚诚早赐矜从使得宁济即异时稍堪驱策誓复罄竭疲驽臣无任二臣某近输悃愊仰丐恩怜干忤天威方怀忧畏伏蒙圣慈特遣使人赍赐训勑谕以至意抚存顾念逮及存没负荷恩德无以胜任瞻望阙庭唯知感涕然臣之恳恳实有可言伏念臣抱疾以来衰疲浸剧若黾勉从事必不能上副忧勤而应接之劳适足以自妨休养又地闲禄厚非分所宜圣心虽示优容臣终难于叨昧伏望陛下俯垂烛察早赐矜从他日茍获夷瘳余年敢辞驱策臣无任三臣某比因冯宗道还阙巳具输区区蝼蚁之情继蒙抚存曲赐训谕臣诚惶诚感巳具表称谢以闻窃惟天慈终始眷怜故欲赋以厚禄示以优礼不然一州之守岂忧付属乏人臣忧患余生加之疾病喘焉朝夕难冀久存陛下所以爱臣何啻天地父母令臣多尸廪赐重贻亢满之殃岂若赐以安闲使有宁瘳之福伏望深垂简照早赐矜从他日旅力复可驱驰敢不致死以图报效臣无任四臣某备位七年初无分毫绩効以病自列获解繁机而误恩曲加宠禄并过岂臣庸朽所可堪任况自渉春以来衆病并作气满力惫殆不可支其势如此以尸厚禄则有食浮之忧以任州事则有官旷之责计臣之分无一可爲故愿乞其不肖之身休养岁月而玺书继至训勑加严虽陛下示眷奖之意始终不逾而臣窃自度量终难黾勉以称万一徬徨跼踖不知所言辄复干冒天威期于得请而后巳伏望陛下深垂简照早赐矜从他日若获宁瘳顾虽晩节末路尚知补报惟所驱䇿岂敢辞免除巳具表谨具札子陈乞臣无任五臣某近四上表乞以本官外除一宫观差遣伏蒙圣慈特降诏书不允所乞仍断来章蝼蚁之微频烦宠谕臣之恳诚巳具累表愚衷激切终冀矜从伏念臣荷国厚恩未报万一若非疾苦不能任事岂敢数违训勑以自取逋慢之诛但以病势日増虽外视形色若无甚苦而神耗于中力惫于外一有动作即不可支思虑恍然事多遗忘以此居官岂能塞责且一方之任非独簿书狱讼在所省察至于儆戒盗贼辑安兵民责在守臣事实至重此岂精神衰耗体力疲惫之人所可堪任伏望陛下加惠留听察其所请出于诚然早赐开允则非独于臣私分得以自安亦于陛下任使之际无旷官废事之悔臣愚不胜至愿谨复具札子陈乞臣无任求退札子臣伏奉手诏令臣二十三日入见臣明日当入见然臣之恳款具如前奏所陈匹夫之志有不可夺实望圣慈必赐矜从巳除观使乞免使相札子臣某衰疾疲曵难于自力干慁天听至于三四逋慢训奖辠当诛殛伏奉勑命就除观使俯从燕安之愿欲犹假非分之名噐鸿慈覆载不啻天地感激涕泗无言以谕然以将相之禄养疾于田里历选近世勲贤未有若斯比例臣愚无状绩効不昭欲以何名敢此叨昧且臣蒙陛下识拔序之羣臣之右当以粗知分义爲异庸人今若以衰向尽之年贪非所据岂不自隳素守而仰累陛下知人之明伏望圣慈察臣累奏许以本官充使于江宁府居住冀蒙瘳复终誓糜捐所有勑命臣未敢祗受除巳具表谨复具陈乞以闻干忤天威臣无任二臣某伏奉诏书不允所乞祗荷圣训丁宁备至非臣庸朽所可堪称伏自惟念臣以疾病不胜从事之劳而欲自休养退归田里乃分之宜尚恃眷怜私窃自恕而求以本官食宫观之禄于外于臣之义媿负巳多而陛下乃欲使之兼将相之重而处于此虽仰戴恩德爲至厚矣而臣历选前代近至本朝所以宠待勲旧之臣无有斯比况臣久尸重任绩効不昭岂可度越前人有此叨据是且上亏陛下名噐不以假人之道下伤愚臣知止之义伏望特垂睿听早赐允从则非独于臣私分得以自安亦于天下公论爲协除巳具表谨复具札子陈乞以闻臣无任三臣某近以恳诚上干天听伏蒙圣慈特降中使赍赐诏书仍断来章臣以朴愚久逋明命辠谴之及所不敢辞而陛下加惠寛矜慰喻备至仰荷天地厚恩非臣殒越所能报称然臣之恳恳亦累具闻分义旣所难受臣亦何敢自巳窃惟人君之御臣以其任隆而责重故委之高爵重禄而无媿此上下所以两得而能治安也今臣旣以疲疹退归闾里尙恃陛下眷存谓其甞预政事有夙夜之微勤故敢求以本官食宫观之禄于外巳于理分爲所非宜而陛下乃䟽误恩使兼将相之重臣愚不肖病不任事顾于陛下励精求治之时不能自力以禆𥙷万一而坐尸名噐如此其厚人臣之出力赴功方任隆责重而有勲劳者陛下将复何以处之此臣所以不敢也臣若茍贪仰副训勑而不知虑此则非独于臣私义无以自全亦于国家大体所损非细故复冒昧期于得请而后巳伏望陛下始终念察早赐听许则非独臣爲幸臣无任四臣某近再以恳诚上干睿听逋慢明训方虞谴讁伏蒙天慈特差臣弟某赍赐诏书不允所乞传谕德意抚存备厚仰荷天地至恩捐躯陨首无以上报伏自惟念臣以衰病无劳之身得请于外虽能爲上陈力任一方之寄以忝将相尚爲非分况今蒙恩寛假得就燕闲岂可坐而尸此以养痾田里之中此臣所以不敢忘止足之义而自取辱殆也所怀恳激巳具累奏虽陛下申加奖励恩德有隆而愚臣窃自揣称终无可以叨昧之理伏望陛下俯垂闵察早赐开允则非独臣爲幸甚除已具表谨复具札子陈乞以闻臣无任宣谕苏子元札子臣适巳见苏子元具宣圣㫖然兵事贵速忧在失时恐子元往不如期邮行之疾亦恐子元道路偶或有故稽留则无及事臣愚谓宜递中赐郭逵等札子更录付子元令申喻曲折临川先生文集卷第四十四临川先生文集临川先生文集卷第四十五临川先生文集卷第四十五内制郊祀昊天上帝皇地祇大祖皇帝册文三道朝享圣祖大帝仁宗英宗皇帝册文三道皇后册文先天天贶降圣冬至节内中露香表四道南郊青城皇帝问太皇太后皇太后圣体表太皇太后皇太后回荅皇帝问圣体书寒食节起居永定诸陵诸后陵表二道中元节八月一日起居诸后永昭陵表二道十月一日永昭陵奏告仁宗皇帝表十月一日起居永安诸陵诸后陵表二道冬至节上诸陵诸后陵表二道寒食节上南京鸿庆宫等处太祖诸帝表中元节起居诸帝神御殿诸陵表二道十月一日起居扬州诸帝神御殿表冬至节上南京鸿庆宫等诸帝表先天节奏告仁宗皇帝表南郊下元节奏告圣祖大帝表南郊礼毕皇帝谢内中功德表南郊礼毕奏谢英宗皇帝表眞宗皇帝忌辰奏告永定陵景灵宫慈德殿表集禧观开启爲民祈福道场黙表鸿庆宫延祥观崇先观开启皇帝太皇太后皇太后本命道场青词四道灵釐内殿西太一宫龙图阁开启太皇太后皇太后生辰道场青词四道广圣宫开启眞宗皇帝忌辰道场青词福宁殿罢散开启三长月道场青词五道福宁殿开启南郊道场青词郊祀昊天上帝册文伏以眷命作邦百年于此蒙休承福外内用宁施及沖人嗣膺历服燎禋有典称秩惟时郊祀皇地祇册文伏以大报于郊有典咸秩厥作成物配天同功合食泰坛义存一体猥以沖眇绍休前人絜承昭事不敢不察郊祀配帝太祖皇帝册文伏以命于帝廷肇造区夏扫除僭悖人以永宁陟配天郊实存旧典灵承圭荐其敢忘初朝享景灵宫圣祖大帝册文伏以灵德在天实基皇命降依下土临况后人方以眇躬进承郊庙神游所御献享惟时庻几顾歆永有蒙赖朝享仁宗皇帝册文伏以体道迈德宠绥臣民休嘉垂延燕及于后肆以寡昧获承郊宫祼馈有仪敢忘用旧朝享英宗皇帝册文伏以灵德美行实兆初潜神民所歆寳命自至祗绍考服循而弗改用谧土宇以诒沖人登祔新宫历兹嘉月燎禋有旧祼享惟时皇后册文维熈宁二年岁次巳酉四月丁酉朔二十六日壬戌皇帝若曰自昔有天下必择建厥配以承宗庙以御家邦肆朕受命奉循前烈考愼典册以祈协于神民咨尔向氏懿柔淑恭旧有显闻肇功惟祖弼亮帝室流德之泽覃延后嗣是产硕媛比贤姜任越朕初载来嫔藩邸盥馈在中率礼无违以至嗣服祗承内事斋明夙夜罔有旷失宜崇位号表正宫庭今遣摄太尉推忠协谋同德佐理功臣枢密使光禄大夫检校太傅行尚书刑部侍郞上柱国东平郡开国公食邑五千戸食实封一千戸吕公弼摄司徒朝散大夫右諌议大夫叅知政事护军太原郡𨳩国侯食邑一千一百戸赐紫金鱼袋王珪持节册命尔爲皇后夫惟兴王釐厥士女咸自内始逹于四海朕克勤人用弗怠朕克俭人用弗奢朕克正人用无敢侧颇僻尔励朕相乃济登兹于戏匪初惟艰惟愼厥终尔忱念兹朕以永享天禄尔亦豫有无疆之福岂不韪哉先天节皇帝谢内中露香表伏以眇躬无似实膺骏命之休釐事有初敢废灵承之旧冀蒙僊圣俯监斋精天贶节皇帝谢内中露香表伏以灵命告休嘉名纪节用露熏之故事酬干施之至恩仰頼监观俯垂歆祐降圣节皇帝谢内中露香表伏以昊天钖命实佑永图良月御时载临嘉节率循故事升荐至诚仰冀灵明溥垂庇贶冬至节皇帝谢内中露香表伏以四气随旋一阳来复仰瞻穹昊祇荐芬香所冀含生并蒙垂福南郊青城皇帝问太皇太后皇太后圣体表臣名言自宫徂郊夙夜祗事方此寒沍阙于定省伏惟比日寝食宜加太皇太后回荅皇帝问圣体书太皇太后致书于皇帝奉祠郊宫爲国大事夙兴夜寐固巳勤劳勉愼节宣以膺禧福皇太后回荅太庙皇帝问圣体书太后致书于皇帝躬率群臣肇见祖考孝思之至何以自胜尚愼兴居以保休福寒食节起居永定陵宣祖诸陵等处表伏以榆火戒时栢城在望荐豆笾之新物弗获躬亲象几席之平居实存馆御蠲烝有旧缅慕无穷寒食节起居诸陵昭宪等诸后表伏以桐华伊始火令载严获嗣庆图仰蒙慈芘追淑灵而莫逮历时序以增思中元节三陵起居诸后表伏以素秋伊始华月旣盈物御气以夷伤心感时而悽怆伏惟尊谥皇后惠风无斁慈范有诒猥以眇沖仰承庆𥙿瞻幽灵之所宅结永慕之至怀八月一日永昭陵旦表伏以暑往御时宵中应律载班秋朔申荐庙尝伏惟尊谥皇帝体道成干施仁应物率土方涵于圣化賔天遽怆于神游追龙驾于空衢莫知所税瞻鸟耘之新陇但有至怀十月一日永昭陵奏告仁宗皇帝旦表伏以月乗该阂时御闭藏岁回薄以将更物盛多而可享恭惟尊谥皇帝德符穹昊功济黎元方求大隗之居遂兆成周之葬光灵在望感恻交怀十月一日起居永安陵等处诸陵表伏以日星随旋岁月从迈物更收攟之候人积悽怆之怀恭惟尊谥皇帝躬睿广之材抚休明之运协九皇而高世追三后之在天方以眇躬嗣膺神器想威灵之如在感气序以增欷十月一日起居永安陵等处诸后陵表伏以哀恫在疚未尽通䘮弦晦如流载更良月恭惟尊谥皇后降釐嬀汭播美河洲着慈范以如存流徽音而可想遡陵永望感节深追冬至节上诸陵表伏以气复黄宫晷移比陆物验土灰之应官修云物之占恭惟尊号皇帝睿广应期休明作乂收功旣往垂范方来感时序之变流想威灵而惨结冬至节上诸皇后陵表伏以四时交御一气潜萌庆虽属于履长悲岂忘于追慕恭惟尊谥皇后升俪尊极协成休明德范有诒方美王雎之摰容衣不閟尚曕䄖翟之华永想光灵讵胜摧感寒食节上南京鸿庆宫等处太祖诸帝表伏以火禁肇修春祺溥𬒳维是奉粢之礼适当濡露之时恭惟尊谥皇帝德协上穹功施后裔傃神鄕而弗返廞圣像以如存慕威灵载怀感憷中元节起居外州诸宫观诸帝神御殿表伏以夷则御辰商声甫协望舒戒节隂魄旣盈伏惟尊号皇帝道迈往初恩涵品彚于属车之所御有原庙之旧仪方此戒寒岂胜追逺中元节起居诸陵表伏以方秋厥初旣月之望昊天始肃繁露未晞伏惟尊谥皇帝若昔大猷受天明命躬有灵德燕及后昆猥以眇躬绍膺庆绪骏命之休釐事有初敢废灵承之旧冀蒙僊圣俯鍳斋精十月一日起居扬州诸帝神御殿表伏以徂岁如流甫更良月遗衣所御实有经祠方属投艰仰承钖羡瞻威灵而如在历时序以増思冬至节上南京鸿庆宫等诸帝表伏以子位杓回黄宫气应旣兆天正之始方扶阳律之微恭惟尊号皇帝体道迈仁膺时建极豫游所次馆御如存抚时序之变更仰威神而感恻先天节奏告仁宗皇帝表伏以金气衘时商声应律仰阅火流之速俯沾露降之凄伏惟仁宗皇帝功协圣谋道侔干则垂至仁而丕冒庆实无穷感素节以深追悲何有极南郊下元节更不于景灵宫朝拜奏告圣祖大帝表伏以帝系所元僊游如在载更令节当款殊庭以卜禋祠将陈祼献惟祭仪之难黩冀神监之具昭南郊礼毕皇帝谢内中功德表伏以蠲烝庙祧㓗告郊畤实蒙芘贶以获顾歆惟钖福之无穷曷归诚之有巳南郊礼毕福宁殿奏谢英宗皇帝表伏以膺命绍休诹时协吉告洁粢于庙室奠嘉玉于郊丘虽祗奉圣谟获无疆之庆頼而深追神眷重罔极之哀摧眞宗皇帝忌辰奏告永定陵景灵宫慈德殿表伏以庆灵回薄永芘后昆时序徂迁奄更讳日威神在望感憷兼怀集禧观开启爲民祈福祈晴道场黙表伏以雨淫爲菑民用愁垫式陈净供以致诚祈冀格灵明遂蒙开霁惟洁粢之无害仰休飨之有依南京鸿庆宫开启皇帝本命道场青词伏以寳命有诒以自求而致福至神无体随所感而应诚祗奉灵科实存故事冀蒙垂福俯曁含生延祥观开启太皇太后本命道场青词二道伏以寳历有诒眇躬实嗣获承慈范仰荷神休方元命之在辰按旧仪而庀事庻蒙庆祐永钖寿祺二伏以圣功辅世巳大济于艰虞神道示人用宠绥于祉福敢因谷旦祗奉灵科冀大钖于寿祺得永承于慈范崇先观奉元殿开启皇太后本命灵寳道场青词伏以克绍庆基实蒙慈训遘兹元命若昔宗祈冀灵鉴之俯昭垂寿祺之永钖灵釐内殿开启太皇太后生辰道场青词伏以坛席盛陈科仪肃设眷言慈廕祝此诞辰永绥寿考之祺上赖神灵之祐灵釐内殿开启皇太后生辰道场青词伏以集黄冠之胜衆仰紫极之眞游按用科仪营祈祉福仰求聪鉴俯应诚心西太一宫开启皇太后生辰道场青词伏以眞圣在天式序照临之位眇沖嗣历永惟顾复之恩敢因诞毓之辰祗荐熏修之事仰祈眷祐俯察倾输推纯嘏以及亲与羣生而均贶龙图阁𨳩启皇太后生辰道场青词伏以妙善可依每俯从于诚悃至恩难报唯仰祝于寿祺祗奉灵科隆施净供上赖监歆之力永绥顾复之慈广圣宫开启眞宗皇帝忌辰道场青词伏以深追讳日祗奉灵科仰求神福之繁率用邦仪之旧永惟道廕昭此诚祈福宁殿罢散三长月祝圣寿道场青词伏以顺长嬴之嘉月按斋祓之灵科庻用熏修溥膺眷祐精衷以荐釐事旣成仰赖圣眞俯昭诚悃福宁殿开启三长月道场青词伏以降年有永实繇隂骘之功嗣历无疆必谨灵承之志帅时典故若昔科仪仰赖监观俯垂庇贶福宁殿罢散三长月道场青词伏以监观在上禳祝有仪祗率旧章仰祈况施茂惟休福俯逮烝黎福宁殿开启三长月道场青词伏以臯月纪时凯风应律罄斋精而上祷冀眞圣之俯临永赖监观普垂庇祐敢忘寅畏仰荅顾歆福宁殿罢散三长月道场青词伏以协用灵科宗祈永命惟神心之降格获釐事之告成冀与羣元并膺遐福福宁殿开启南郊道场青词伏以钦柴宗祈爲国大事前期斋祷旧典有稽仰冀灵明俯垂眷祐临川先生文集卷第四十五临川先生文集临川先生文集卷第四十六临川先生文集卷第四十六内制景灵宫三殿开启中元节道场青词景灵宫保宁阁下元节道场青词宁圣殿开启爲民祈福年交道场青词二道洪福殿开启谢雨道场青词在京诸宫观景灵宫等处祈雪谢晴青词二道坊州秋祭圣祖大帝青词沧瀛州地震设醮青词二道北定州地震开启祭祷道场青词集禧崇先观开启祝圣寿金箓道场密词二道延福宫开启皇太后皇后生辰道场密词二道金明池开启谢雨道场密词开先殿奏告太祖皇帝孝明皇后祝文应天禅院奏告太祖太宗真宗皇帝御容祝文永隆殿奏告太宗皇帝元德皇后祝文太庙奉慈诸庙奏告南郊等处祝文诸皇后陵奏告谢南郊礼毕祝文英德殿奉安英宗皇帝御容祝文延昌殿权奉安英宗皇帝御容祝文应天禅院坼修太祖神御殿祭告祝文景灵官祭告太岁巳下诸神祝文崇眞彰德殿爲经霖雨奏告祝文太庙后庙奉慈庙雅饰奏告祝文西太一中太一宫立秋祝文二道九宫贵祝文景灵宫里域眞官祝文天地社稷宫观五岳四渎等处祈晴祝文二道定州北岳爲地震祭祷祝文文德殿告迁御容祝文南郊青城毕功上开启保安祝寿斋文二道五台开启南郊礼毕道场斋文性智殿开启太皇太后生辰道场斋文十月一日资荐仁宗皇帝道场斋文福宁殿资荐英宗皇帝道场斋文二道广爱殿资荐章惠皇后忌辰道场斋文延昌殿奉安英宗皇帝御容道场斋文温成皇后陵献殿内𨳩启冬节道场斋文金明池上开启祈雨谢雨道场斋文二道龙图天章寳文阁接续开启祈雪道场斋文泗州塔谢晴斋文后苑天王殿坼修了毕斋文景灵宫三殿看经堂开启中元节道场青词伏以三元令节釐事有经祗荐洁诚宗祈祉福仰繄庇贶覃及庶黎景灵宫保宁阁下元节道场青词伏以殊廷外建嘉节俯临夙设灵坛蠲烝顺祝冀蒙真圣垂祐群黎醴泉观宁圣殿开启爲民祈福保夏道场青词伏以圣眞丕冒品庶具依当蕃启之盛时用熏修之故事仰祈聦直俯鉴斋精溥垂庇祐之仁申钖寿康之福醴泉观宁圣殿开启年交道场青词伏以像图夙设坛席载严当此岁隂之交率时禳祝之旧仰惟庇贶俯逮黎元集禧观洪福殿开启谢雨道场青词伏以旱暵成灾惧物生之疵疠祓斋以祷荷神睠之顾绥载辟灵场式陈昭报尚冀涵濡之施以终庇祐之仁在京诸宫观景灵宫等处祈雪青词伏以华岁几终同云未兆物将疵疠咎在眇沖敢罄斋精丄求嘉应冀蒙贶施孚佑含生谢晴青词伏以密云作雨旸不时若蒙神赐祐菑沴用除奔走祓斋以谢灵贶祀仪有秩不敢怠忘坊州秋祭圣祖大帝青词伏以祠城在望御馆如存敢因揫歛之辰祗用吉蠲之荐冀蒙垂祐俯赐降歆沧瀛州地震设醮青词伏以地德安静震非其常隂阳厥愆以告咎罚禬禳有典仰頼监歆所冀方隅具膺庇贶二伏以自河以北坤载不宁敷置浄筵以祈后福仰惟皇觉敷祐羣生监此斋精俯垂庇贶北岳庙爲定州地震开启祭祷道场青词恭以地职持载静惟其常今兹震摇以警不德渉河而北又用惊骚惟岳有神芘绥厥壤祓除祠馆按用祈仪请命上灵冀蒙孚佑敢忘夤畏以荅眷歆集禧观开启保夏祝圣寿金箓道场密词伏以时在炎烝物方蕃祉即祠庭之精閟竭清道之严祗仰冀监观俯垂庇祐具绥福履申弭疾殃覃及羣黎永膺戬糓崇先观𨳩启保夏祝圣寿金箓道场密词伏以眷祐无疆熏修有旧当朱明之纪候祈苍昊之垂仁申钖休嘉外覃品庶敢怠灵承之志永膺丕冒之恩延福宫开启皇后生辰道场密词伏以统洽后宫协承先庙诞辰俯及釐事有常惟万德之博临冀百祥之永钖延福宫开启皇太后生辰道场密词伏以协承寳命恩维拊育之深俯应羣情法有揔持之妙斋场夙设庆事备终敢祈西竺之威神永佑东朝之福履金明池开启谢雨道场密词伏以蕃启在时藴隆爲虐罄斋精而上祷蒙膏润之㫄流祗报灵休式陈浄供尚祈终赐无使后艰兴国寺开先殿奏告太祖皇帝孝明皇后祝文伏以像设有严神游所御瞻衣冠而如在惧风雨之弗除庀事将兴㳙辰旣吉永頼灵明之鉴俯昭憷愓之怀西京应天禅院奏告太祖太宗眞宗皇帝御容祝文伏以殊庭有侐馆御如存吉日旣蠲缮修惟谨式陈嘉荐以妥明灵启圣院永隆殿奏告太宗皇帝元德皇后祝文伏以威神所感营缮有期考礼旧章宜时㓗告茂惟灵德俯鉴至怀太庙八室奉慈诸庙奏告南郊等处祝文伏以三岁一郊实昭大报前期㓗告国有故常仰冀灵明俯垂鉴祐诸皇后陵奏告谢南郊礼毕祝文伏以禋飨郊宫国之重事唯蒙慈庇以获休成筴祝有经敢忘用旧景灵宫英德殿奉安英宗皇帝御容祝文伏以先圣旧祠祖宗所御嗣兴寳搆追奉灵游诹日旣嘉具仪以妥徂惟在上永保厥宁天章阁延昌殿权奉安英宗皇帝御容祝文伏以相名山于洛宅旣兆寝园倣原庙于汉仪将迁馆御洁除秘宇严奉睟容冀灵跸之少安副衷情之罔极西京应天禅院坼修太祖神御殿祭告祝文庙刹有严威神所御将改新于寳搆永钦奉于睟容仰冀灵明俯垂鉴佑景灵宫修盖英宗皇帝神御殿上梁祭告太岁已下诸神祝文伏以钦奉僊游肇营寳搆举修梁而揆日具蠲餚以宁神祓此后艰仰繄大祐慈孝寺崇眞彰德殿爲经霖雨垂嵴脱落奏告祝文伏以雨淫告灾垣屋或坏惟神所御有圯弗支用灵辰改新厥搆蠲爲祗荐于礼有常太庙后庙奉慈庙雅饰告祝文伏以三岁一郊祖宗成法灵明所御绘饰有时方此僝工礼当洁告西太一宫立秋祝文伏以候火旣流占灰甫应眞游所御灵畤具存率循旧章作荐常事仰祈钖福大芘含生中太一宫立冬祝文伏以馆御国郊庇贶天物祠宫筴祝在礼有𥘉㳙选吉时作荐常事敢祈孚祐施及羣黎九宫贵神祝文伏以卜用灵辰躬修禋享清坛所兆洁告有常景灵宫里域眞官祝文伏以宗祈阳郊祗见神祖葆兹净域夙頼眞灵祗率旧章式陈嘉荐天地社稷宫观等处祈晴青词祝文积隂爲沴淫雨弗止荡决漂垫将爲民菑惧德不类以干咎罚是用斋祓宗祈明灵冀蒙垂矜遂获开霁休嘉之钖实𬒳含生五岳四渎诸庙祈晴祝文淫雨弗止将爲民菑惧德不孚以罹咎罚是用奔走祷于明神惟神监观惠以时旸非民独蒙嘉福神亦永有休享定州北岳爲地震祭祷祝文伏以自河以北阳出鎭隂人用不宁咎由菲德永惟聦直庇祐一方祗饬使人斋精以祷尚蒙歆鉴无有后艰文德殿告迁御容祝文伏以綅冠即事䘮纪有终黼座廞神哀怀靡极度新宫而馆御诹吉日以徂迁式冀灵明永歆丰洁南郊青城綵内毕功大殿上开启保安祝寿讽孔雀明王经斋文伏以祀兆方严斋场夙设实延浄衆开诵𣑽文旣蒙大施之仁助钖丕平之福南郊青城綵内毕㓛大殿上开启保安祝寿讽法华经斋文伏以帷宫旣具皇邸将临发诵秘文施其景福仰惟觉慈之覆俯绥禋享之成五台开启南郊礼毕道场斋文伏以灵承在上惧休命之难大报于郊惟盛仪之获祗循故事恪报厥成仰頼顾歆终垂庇贶内中延福宫性智殿开启太皇太后生辰道场斋文伏以大隂协兆良月御时猥以眇躬获承慈范敢因谷旦祗集胜缘实頼等慈具绥景福十月一日永昭陵下宫开启资荐仁宗皇帝道场斋文伏以大明光藏上智之所发挥妙揔持门羣灵之所归頼岁隂逝矣陵阙超然慿浄衆以有祈冀眞游之无碍福宁殿开启资荐英宗皇帝道场斋文伏以慿几之言未逺涤场之候更新摧慕安穷攀号靡及㫄招浄衆归诚甘露之门仰祝灵游取证法云之地中元节福宁殿水陆道场资荐英宗皇帝道场斋文伏以正等上缘含生永頼荐龙施之浄供助宿植于神游仰冀灵明俯昭哀恳万寿观广爱殿资荐章惠皇太后忌辰道场斋文伏以讳日俯临祠庭外閟遴柬黄冠之衆宗祈紫极之神按用前科追营后福庶超升之莫御繄庇贶之有加天章阁延昌殿开启权奉安英宗皇帝御容道场斋文伏以翠旄所御玉色如存将改涖于清间少即安于秘近㫄招浄衆仰助胜縁慿妙觉之揔持冀皇灵之升济温成皇后陵献殿内开启冬节道场斋文伏以光灵所宅崇奉有仪因令节以熏修冀贝乗之祈助仰希钖福俯逮含生金明池上𨳩启祈雨粉坛道场斋文伏以肃设祠坛宗祈解泽膏润之祥甫兆炎之惧更深实恃灵明厚矜黎庶遂令沾足用格丰穰金明池上开启谢雨道场斋文伏以常旸告罚将害粢盛夙设灵场载祈膏泽神休旣格昭报有仪尚惟孚佑之仁终保嘉生之享龙图天章寳文阁接续开启祈雪道场斋文伏以岁序就穷尚愆嘉雪能仁应丗闵此含生冀佑上灵钖之休证式陈浄供以告斋诚泗州塔谢晴斋文天菑于民淫雨不止祓除斋戒并走以祈实蒙等慈俯应诚悃永惟庇贶其敢弭忘后苑天王殿坼修了毕斋文伏以拟辰居之奥宻饬祅像之严威缮治告㓛祓斋祈福庻慿至善永保多盘临川先生文集卷第四十六临川先生文集临川先生文集卷第四十七临川先生文集卷第四十七内制勑牓交趾提转考课勑词韩琦加恩制李璋加恩制皇伯祖承亮加恩制李日尊加恩制冯翊郡君连氏等贺南郊礼毕表德妃苗氏上贺南郊礼毕表赐梁适张昇特赴阙南郊陪位诏赐允梁适陈乞不赴南郊陪位诏赐允张昪不赴南郊陪位诏赐王拱辰乞南郊赴阙不允诏赐允韩琦乞相州诏三道赐韩琦依所乞诏赐韩琦乞相州不允诏三道赐韩琦乞致仕不允诏赐韩琦汤药诏赐富弼乞判汝州诏赐富弼上表乞致仕不允诏赐允富弼乞假养疾诏赐允富弼乞赴汝州避灾养疾诏赐富弼赴阙诏二道赐富弼赴阙并茶药诏赐富弼辞免南郊礼毕支赐诏赐宰臣曾公亮已下辞南郊赐赉不允诏赐陈升之辞免恩命不允诏赐陈升之赴阙朝见茶药诏赐欧阳修上表乞致仕不允诏三道赐欧阳修辞知青州不允诏二道赐荅曾公亮诏赐张方平免特支请俸诏赐邵亢乞郡诏赐皇伯从式乞免新命不允诏赐蔡挺茶药诏赐蔡挺奖谕诏赐高赋奖谕诏勑牓交趾勑交州管内溪峒军民官吏等眷惟安南世受王爵抚纳之厚实自先朝含容厥愆以至今日而乃攻犯城邑杀伤吏民干国之纪刑兹无赦致天之讨师则有名巳差吏部贠外郎充天章阁待制赵卨充安南道行营马歩军都总管经略安抚招讨使兼广南安抚使昭宣使嘉州防御使入内内侍省都押班李宪充副使龙卫四厢都总管指挥使忠州刺史燕逹充副都总管顺时兴师水陆兼进天示助顺已兆布新之祥人知侮亡咸怀敌忾之气然王师所至弗迓克奔咨尔士庻久沦涂炭如能谕王内附率衆自归爵禄赏赐当倍常科旧恶宿负一皆原涤干德幼稚政非巳出造廷之日待遇如初朕言不渝衆听无惑比闻编戸极困诛求已戒使人具宣恩㫖暴征横赋到即蠲除冀我一方永爲乐土提转考课勑词先王考绩之次序虽见于经而其详不传于后丗朕若稽古以修衆功而诸路刺举之官未有以考其贤否比勑有司详议厥制条奏来上询谋悉同其使布宣以励能者而择左右可信之良使典治之古人有言徒善不足以爲政徒法不能以自行今朕有念功乐善之志焉而又继之黜陟幽明之法以待天下之大吏矣然非夫任事之臣躬率以正而考愼其实与士大夫宣力于外者皆安于礼义而不以便文徼幸爲姦则朕之志岂能独信于天下而法亦何恃以行哉咨尔在位其各悉力一心务祗新书以称朕至诚恻怛之意韩琦加恩制门下朕祗率旧章肇称吉礼对越天地具获灵明之歆相维公卿并膺休显之赐其孚大号以宠元勲推诚保德崇仁守正协㳟賛治亮节翊戴功臣淮南节度扬州管内观察处置营田等使开府仪同三司守司徒检校太师兼侍中行扬州大都督府长史上柱国魏国公食邑一万三千七百戸食实封五千戸韩琦躬受伟材出陪熈运保兹天子进无浮实之名正是国人退有顾言之行间朝廷之两社揉方域之万邦辰猷具臧噐寳加重中辞机轴之要外即蕃屏之安衡紞纮綖备三公服饰之盛櫜兠㦸纛兼大将威仪之多序绩旣崇修方弥谨协成宗祈之礼与有显助之劳肆衍本封申加美称于戏恩典徽数所以旌帝臣明德茂功所以奖王室往惟励翼服此襃嘉可特授依前守司徒检校太师兼侍中行扬州大都督府长史魏国公充淮南节度扬州管内观察处置营田等使加食邑七百戸食实封四百戸仍赐推诚保德崇仁守正协恭賛治亮节佐运翊戴功臣散官勲如故主者施行李璋加恩制门下朕若昔大猷绍天明命必有献享之礼作民恭先必有襃嘉之恩自国贵始翊卫功臣奉宁军节度郑州管内观察处置河堤等使光禄大夫检校司空使持节郑州诸军事郑州刺史兼御史大夫上柱国平原郡开国公食邑四千三百戸食实封一千戸李璋丗载忠善躬服俭勤以后家之洪支爲帝室之隆栋入摠营卫则兵师无譁出乗蕃维则吏属不怠近付京都之籥外更方鎭之旄贡职惟修祀仪获考进加功号申衍邑封以畴服采之勤其协劝劳之典于戏贵富有危溢之可戒禄位匪侈骄之与期图惟庆誉之终尚协龙光之施可特授依前检校司空使持节郑州诸军事郑州刺史兼御史大夫充奉宁军节度郑州管内观察处置等使加食邑七百戸仍赐翊衞忠果功臣散官勲封如故主者施行皇伯祖威德军节度使荣国公承亮加恩制门下朕祼献庙室燎禋郊丘内蒙祖考之居歆外获神祗之顾飨嘉我近属与有陪辅之劳扬于大庭使膺褒显之福具官某德义自表爵齿兼尊魁然肃艾之材尚矣神灵之胄世承厥庆有跗蕚之芬华朝頼以宁若翰蕃之严密乃相肆祀实绥思成进加奠食之封申钖诏功之号于戏孝恭可以仪宗室信厚可以化邦人匪时亲贤孰朕承翼往肩宠奖尚协荣怀可李日尊加恩制门下朕绍膺骏命稽用上仪祗事郊宫并受三神之福推恩方夏外交四表之欢告于有司钖是在服推诚保节同德守正顺化翊戴功臣静海军节度观察处置等使同中书门下平章事李日尊躬怀德善世济忠勤奠兹南邦居有扞城之效衞我中国使无疆场之虞赐之大将之旄胙之眞王之爵往践厥位知欣戴于宠章来献其琛用协成于熈事陪敦采邑褒进文阶载加眞食之封式允懋功之典于戏人之所助惟怙冒于王灵国以永存顾循守于侯度率时新命保乃旧邦可冯翊郡君连氏等贺皇帝南郊礼毕表伏以庙饎蠲烝郊柴昭报仰格神灵之飨俯均夷夏之欢伏惟皇帝陛下道协钦明德兼神武揽御今之皇策考严上之帝仪祲威盛容茂实存乎六丗恩典徽数赉并及于万方妾备数先朝叨荣中禁亲逢累洽窃用交欣妾无仕德妃苗氏上贺皇帝南郊礼毕表伏以灵承庙祏祗载郊丘旣来万国之欢遂格三灵之祐恭惟皇帝陛下徇齐成性睿广膺期神罔时恫方绍休于大业圣爲能飨乃获考于上仪妾逮侍先朝亲逢盛事观瞻有炜欣頼实多妾无任赐太子太傅致仕梁适太子太师致仕张昪特赴阙南郊陪位诏朕肈称圭币祗见郊宫嘉得万国之欢心以承配天之大事永念元老着勲先朝当与辟公序于祠位冀能显相绥我休成可发来赴阙南郊陪位故兹诏示想宜知悉赐允太子太傅致仕梁适陈乞不赴南郊陪位诏勑梁适省所上表递到诏书一道令臣赴阙陪位者臣以久病不获奔走前去事具悉朕肃将圭币祗见郊丘嘉与旧臣协承熈事乃闻疢疾旅力尚愆优老宠贤义诚难强赐允太子太师致仕张昪不赴南郊陪位诏勑张昪郊丘大事群辟具来旧老元勲所宜显相乃以疾苦恻于朕心尚愼兴居以膺康福赐宣徽北院使判大名府王拱辰乞南郊赴阙不允诏勑拱辰朕嗣命典神肈称吉礼稽循故事不敢愆忘卿旣率贡职以来助祭又求入觐陪侍郊宫𬗟彼都畿方须鎭抚永惟重寄难徇至怀赐允守司徒兼检校太师兼侍中韩琦乞相州诏勑韩琦卿以公师之官将相之位统临四路屏扞一方寄重任隆群臣莫比虽罹疢疾冀即有瘳而章书频频来以病告宗工元老视遇有加恩礼之间然何敢薄重违恳恻姑即便安赐守司徒兼检校太师兼侍中判永兴军韩琦再乞相州诏卿当国家之多难任社稷之至忧实能忠勤以济勲绩方均逸豫适此外虞烦我元功良非得已亦惟体国义不辞劳今虽尚谋经武之时非有蒐兵伐罪之事坐临诸帅固可优游何必旧邦乃能休养勉绥居息以副倚毗赐守司徒检校太师兼侍中韩琦诏便道之鎭朝廷故常来朝京师朕意所欲使事曲折旣当闻知忠言嘉谟又所饥渇虽知勤勚可不勉哉赐韩琦依所乞诏勑韩琦奏乞由河隂本路赴相州安泊骨肉行李讫径乗递马赴阙朝见奏事讫还赴本任稍从私便事具悉旧德元功久于方靣嘉言谠论所欲亟闻其来造朝然后之鎭义当黾勉无或告劳赐守司徒检校太师兼侍中判永兴军韩琦乞相州旧任不允诏三道勑韩琦卿明德茂勲具书帝籍祖考所付以屏毗朕躬比辞国均巳会边隙故烦元老属此忧勤今羌虽来柔彊事多弛经营科治改命爲难莫府坐筹制其大略虽闻稍惫冀可少安义有固然朕言无戏二勑韩琦羗夷变态未易究知边塞缮完所宜申饬以卿望实分朕顾忧当并羣策以有爲遂措一方于无事乃来告疾冀得燕闲主尔忘身忠贤之义勉膺重寄务体至怀三勑韩琦卿茂德儁功朝廷所頼方解政几之剧重分疆事之忧种落绥和酋渠向顺永惟边鎭犹恃老成所须经武之逺谋及此暇时而备豫当思体国无却告劳赐守司徒检校太师兼侍中判永兴军韩琦乞致仕不允诏勑韩琦朕初嗣位不敢暇逸惟畏天命亦惟闵民蠢兹一方尚戒羌夷制变备豫扞菑御侮庻几元老克协朕心若其惮勤谁与谋此勉祗厥服用副至怀赐判承兴军韩琦汤药诏勑韩琦任隆三事寄重一方比闻经制之劳或爽节宣之序特驰使传往喻朕怀宜有分颁以资衞养赐允观文殿学士尚书左仆射新除集禧观使富弼辞免乞判汝州诏卿翊朕祖考功施于时德善在躬终始如一祠庭置使实近阙门邦有大疑庻几求助忠贤体国义乃可留而引喻再三便于出守重违恳恻姑即所安故兹诏示想宜知悉赐判汝州富弼乞致仕不允诏勑富弼卿忠纯亮直爲国元老朕所恃赖急于典刑优游小邦足以养疾冀绥福履来副询谋何必言归以孤眷瞩赐判汝州富弼乞假养疾诏眷我元老数更悲伤比饬使人往宣至意乃观来谂未即康宁姑顺诚怀勉绥吉禄赐判汝州富弼乞赴安州避灾养疾诏比饬使人具宣至意就令赐告冀遂宁瘳卿严祗朕命不敢遑息顾念吏卒闵其滞留触热载驰用忘勤勚恭以事上卿实有之仁及贱微又能如此忠诚所恻岂独朕心从容小邦姑以养福勉绥吉禄母恤后艰故兹诏示想宜知悉赐判汝州富弼赴阙诏二道勑富弼卿中解政机外分符守久于穷僻衞养或愆优游京师可以治疾谓当趣驾以副虚怀二勑富弼久解政机荐分符守元功茂德朕所注心渇闻嘉猷以辅不逮赐富弼赴阙并茶药诏勑富弼适自州藩来还朝位眷驰驱之良苦惧卫养之或愆当有宠颁以昭勤伫赐判汝州富弼辞免南郊礼毕支赐诏勑富弼省所奏免南郊支赐受釐于神赉及蛮貊卿勲德兼茂中外具瞻恩典所加当先羣辟区区一赐何足以辞当体眷怀共膺贶施赐宰相曾公亮已下辞南郊赐赉不允诏勑公亮等朕初嗣服于祖宗之制未有所改也卿等选于黎献位冠百工或受或辞人用观政朝廷予夺所以驭臣贵贱有差势如堂陛惟先王之制国用视时民数之多寡方今生齿旣蕃而赋入又爲不少理财之义殆有可思此之不图而姑务自损祗伤国体未恊朕心方与勲贤虑其大者区区一赐何足以言赐观文殿学士新除刑部尚书知大名府陈升之辞免恩命不允诏勑升之设都置守绥御一方付得其材乃能往乂卿嘉谋美绩简在朕心选于羣臣用有卑属申明纪律临制事几中外践更效皆已试勉祗厥服于义爲宜赐观文殿学士刑部尚书知大名府陈升之赴阙朝见茶药诏勑升之往司宫钥来次郊闉炎敲之序未徂跋渉之勤巳至当驰荣赐以示眷怀赐观文殿学士刑部尚书知亳州欧阳修上表奏乞致仕不允诏勑修股肱名臣与国同体礼当得谢朕尚难之况年非告老之时而勲在受遗之籍不留屏辅人谓斯何姑体至怀少安厥位赐知亳州欧阳修陈乞致仕第二表不允诏勑修卿勲德之旧简在帝心从容一州足以休养而抗奏至于四五必以田里爲归岂朕视遇故老有不足于礼乎何其求去之果也欲喻至意莫知所言惟能勉留实副勤伫赐知亳州欧阳修第三表并札子陈乞致仕不允诏勑修省所三上表并札子奏乞致仕事具悉卿翊戴三朝清明谅直有言有绩着在朕心重违勤求外寄籓屏邦之儁老不以遐遗所冀输诚常存帝室而纳禄与职至于再三虽洁身之风可激贪冒顾许国之义未协忠嘉姑体眷怀勉膺图任所请宜不允赐观文殿学士兵部尚书欧阳修辞知青州不允诏二道勑修海岱名都太公旧履鎭抚一路朕难其材卿实元勲以忠许国谓当亟往卧以治之冀能优游宁此东土二勑修卿纯诚直谅中外所知辞禄就闲志非有激进官治剧义乃无嫌矧兹东州可以居息方之守亳劳逸殆均朕命惟行谓当遄往赐荅曾公亮诏眚烖变异以戒人君推之股肱朕所不取元勲旧德实頼交修谴告之来必缘象类明喻朕志使当天心庶几君臣并受遐福不务出此而果于辞让是惟保身岂曰谋国赐张方平免特支请俸诏勑方平省所奏札子陈免特支请俸事具悉卿躬肃艾之材豫辩章之论致䘮无贰虽非谋国之时班禄有差是乃养贤之意抗言来谂引义甚明重盭素怀姑循近制赐枢密副使右諌议大夫邵亢乞郡诏勑邵亢卿先帝所命以翊朕躬升执事枢方观勲效遽欲辞位殆非所宜衞养少愆何忧不巳勉共厥服思协朕心赐皇伯新除彰化军节度观察留后安定郡王从式乞免新命不允诏勑从式卿躬隽乂之材出神明之胄选于宗室则属近而行尊闻在朝廷又年高而德邵膺兹褒显人以爲宜勉服官封永绥吉禄赐泾原路经略使蔡挺茶药诏卿方用时材出分帅路适兹寒苦良巳勤劳特推抚赐之恩以示睠怀之意赐天章阁待制知渭州蔡挺奖谕诏封疆之虞责在将帅厥有绩效不忘于心卿久以才称外分方任乗机践事能兆厥谋板筑告功于疆就募保彼居圉可无后忧倚言若兹朕所嘉叹赐知唐州光禄卿高赋奖谕诏召杜南阳丗称循吏其亡久矣朕尚思之卿招怀饥流垦辟荒梗缮修陂堨绩効具昭前人之良何以逮此阅奏叹美不忘于心临川先生文集卷第四十七临川先生文集临川先生文集卷第四十八临川先生文集卷第四十八内制赐齐恢奖谕诏二道赐勑奖谕审刑院详议官大理寺详断官等二道赐勑奖谕蔡冠卿赐燕度待罪诏赐外任臣寮进奉功德䟽赐特放韩贽待罪诏赐特放傅卞待罪诏赐答德妃苗氏贺南郊礼毕诏赐答修仪杨氏等贺南郊礼毕诏赐大辽贺正旦使副茶药诏二道赐大辽皇太后贺正旦使副茶药诏二道皇帝问候大辽皇帝皇太后书二道赐南平王李日尊加恩告勑书赐溪洞田元宗等进奉勑书赐占城杨卜尸利律陁般摩提婆勑书批答文武百寮曽公亮已下上尊号不允二道批答曽公亮文彦博等贺寿星见二道批答富弼批答不允皇伯祖承亮辞免恩命四道批答韩绛邵亢陈升之等辞免恩命仍断来章二道宣答文武百寮称贺宣德门肆赦南郊礼毕三道赐皇伯祖王元弼生日口宣赐皇伯祖承亮加恩口宣赐皇弟歧王颢生日礼物口宣赐皇弟高密郡王生日礼物口宣赐韩琦加恩口宣赐韩琦生日礼物口宣赐文彦博生日礼物口宣二道赐吕公弼生日礼物口宣赐富弼赴阙茶药并赐诏口宣二道赐陈升之赴阙朝见并赐茶药口宣赐富弼加恩口宣抚问韩琦口宣抚问陈升之兼赐夏药口宣抚问鄜延路延州㳂边臣寮口宣二道抚问河北西路臣寮兼赐夏药口宣抚问并代州路臣寮并将校口宣抚问高阳关路诸军口宣抚问送伴大辽贺正旦人使副口宣抚问白沟驿赐北朝人使御筵口宣赐大辽国人使已下生饩口宣赐大辽国人使瀛州御筵口宣赐大辽国人使就驿赐酒果口宣北京赐大辽贺正旦人使御筵口宣雄州赐大辽人使御筵兼抚问口宣就驿赐大辽人使酒果口宣赐眞定府路臣寮等初冬衣袄口宣赐召冯京入院口宣赐召滕甫入院口宣赐天章阁待制知审刑院齐恢奖谕诏勑齐恢省所奏据大理寺日奏司状四月一日巳前下寺公案并已断绝无见在事具悉卿以才被选典领祥刑蔽罪谳疑遂无留狱圄空之隆朕庶几焉阅奏叹嘉不忘乃绩又赐知审刑院齐恢奖谕诏勑齐恢犴狱之留易以爲戒卿躬有美行服在近班典兹祥刑致用明愼济之敏给廷谳用空吏称厥官朕心所喜赐勑奖谕审刑院详议官大理寺详断官等勑赵文昌等省知审刑院齐恢奏据大理寺日奏司状四月一日已前下寺公案并已断绝无见在事朕初嗣服德化未孚永念元元多罹犴狱汝等并膺选擢任在谳疑能励厥官以无留事览奏叹尚不忘于怀又赐奖谕审刑院详议官大理寺详断官等勑赵文昌等四方罪狱常患稽留岂唯唿嗟或以瘐死汝等能勤且敏论谳用单阅奏念劳朕心以喜赐勑奖谕权大理寺少卿蔡冠卿勑蔡冠卿省知审刑院齐恢奏据大理寺日奏司状四月一日已前下寺公案并已断绝无见在天下之狱决于大理汝能审克丕蔽厥成来谳之疑遂无留者惟明以敏朕实汝嘉赐特放谏议大夫知潭州燕度待罪诏卿受命方隅助宣德化姦凶弗率乃触大诛引慝自归谓当谴黜万方有罪责在朕躬虽尔长民岂专任此赐外任臣寮进奉功德䟽卿方以时材外分邦寄备修禧事来㑹诞辰广伽梵之胜縁协华封之善意载惟勤至良用叹嘉赐特放知成德军韩贽待罪诏夫妇相残政之大耻引愆自劾于义爲宜然德化之美厥成在乆任斯责者岂特长然赐特放怀州傅卞待罪诏勑傅卞先王敎民长㓜有序厥或不率归之义刑卿受任方州罪人旣得闵斯弗迪引责在躬美俗之成盖非朝夕一夫抵冒未足以言赐答德妃苗氏贺南郊礼毕诏勑德妃苗氏列职内官逮承先帝祀仪获考庆慰惟均比览奏陈具昭诚意赐答修仪杨氏等冯翊郡君连氏等贺南郊礼毕诏勑修仪杨氏旧繇德选列职禁闱釐事之成实均庆頼摛文賛喜良慰朕心赐大辽贺正旦人使茶药诏勑卿以肤使之才将善邻之礼川涂悠逺风气沍寒永念驰驱当加劳赐赐大辽贺正旦副使茶药诏勑卿夙驾使车逺将信币方兹寒凓固巳勤劳宜申谕于至怀仍就加于宠钖赐大辽皇太后贺正旦人使茶药诏勑卿奉将书币更渉川途方兹沍寒乆于勤勚宜加劳赐以示眷存赐大辽皇太后贺正旦副使茶药诏勑卿将币造朝方申旧好建旜取道适㑹祁寒永惟跋渉之劳当有匪颁之宠皇帝问候大辽皇帝书嘉生备舎华岁几终惟素讲于邻懽想具膺于时福弥加葆卫永御吉康皇帝贺大辽皇太后生辰书玉烛告和方御闭藏之候椒庭集庆载临诞毓之辰具饬使车肃将礼币式脩旧好申祝永年赐南平王李日尊加恩告勑书勑南平王日尊朕躬执圭币礼成郊丘无有逺迩并膺休福卿鎭抚南服功昭于时乃眷忠勤尚加褒显永肩臣节茂对宠章赐溪洞知蒋州田元宗等进奉助南郊并贺冬贺正勑书勑田元宗附绥种落葆卫疆陲能来献琛以賛釐事忠勤之意良有可嘉赐占城蕃王杨卜尸利律陁般摩提婆勑书勑卿世荷百禄躬有一邦虽道阻荒遐而志存钦顺具书遣使航海献琛载念忠勤岂忘叹尚因加襃赐式示眷怀批答文武百寮曽公亮已下上尊号第一表不允朕以薄德嗣膺基绪继天理物常惧弗任方頼交修以熈衆治群公卿士外曁庶黎欲举鸿名措之眇质臣民归美爲义则多揣实揆时朕犹不取批答文武百寮曽公亮已下上尊号第二表不允王者奉元以先后天时宪道以始终人事以文制礼作乐以武戢兵丰财以成万物之性爲仁以得四海之心爲孝惟圣时克朕无能焉被之此名祇有慙德矧家多难创鉅未夷备章而郊欲止不敢因自尊显良非本怀批答宰臣曽公亮巳下贺寿星见省表具之干象粲然官占以告寿祺之应于传有稽卿等寅亮帝工阜成邦采摛文告庆归福朕躬书瑞史篇巳循故事星隆晷德尚頼交修批答枢密使文彦博等贺寿星见省表具之穹旻见象以告寿昌嘉与臣民并膺兹福卿等进繇德选登翊事枢敷奏兆祥请书史䇿忠嘉之意朕所不忘批答富弼卿有忧国爱君之心而忠以忘乎巳有经邦信时之业而用未究其能夫蓄乆而积博者施之无穷虑深而计熟则谋无不获此朕所以有望于卿也矧卿正直不回姦邪素忌小人所异君子所同是以在外十年而左右之誉弗及处躬一德而搢绅之望愈隆朕内度于心外询于衆自谓有得卿其何辞批答不允皇伯祖威德军节度使荣国公承亮辞免恩命第一表卿相予祠事旣获休成膺国宠章所宜祗受茍爲谦避未协眷怀批答不允承亮辞免恩命第二表仍断来章卿位重朝廷望隆宗室骏奔郊庙助朕休成受钖爲宜可无确避批答不允承亮辞免省表具之受釐于神人与有庆矧惟近属德齿兼尊膺此襃嘉于事爲称往其祗命以副眷怀批答不允承亮辞免省表具之古者脤膰之福与同姓共之矧兹大赉外及蛮貊爲吾近属相协休成恩典所加岂容固避批答枢密副使韩绛邵亢知枢宻院事陈升之等辞免恩命仍断来章省表具之祭有惠术赉及庶黎矧吾政事之臣当在襃扬之首膺斯恩典于体爲宜母或终辞以勤训告批答韩绛邵亢陈升之等辞恩命不允仍断来章卿等位爲臣宗躬相祠事膺斯襃显于体爲冝往服宠章可无谦避宣答文武百寮称贺宣德门肆赦有制朕升烟泰畤登就吉仪驻跸端门布宣惠泽臣邻协豫黎庶交欣頼天之休与卿等内外同庆宣答文武百寮称贺南郊礼毕有制朕祼献清庙燎禋泰坛协相祀仪旣嘉勤绩旅陈贺礼弥见欢诚頼天之休与卿等内外同庆宣答枢宻使以下贺南郊礼毕有制朕亲称币玉祗见郊宫能底熈成实繇显相群灵率吁黎献交欣朕頼天之休与卿等内外同庆赐皇伯祖东平郡王允弼生日口宣有勑卿齿尊德茂属近位崇惟时献岁之期实兆元精之庆当加好赐以助燕私赐皇伯祖威德军节度使荣国公承亮加恩口宣有勑朕躬率百辟襃封万灵乃眷亲贤实陪大事当懋宠嘉之数以昭襃钖之恩赐皇弟岐王颢生日礼物口宣有勑卿地亲鲁卫德茂间平方诞毓之嘉辰有匪颁之故事当驰肤使往喻隆恩赐皇弟高密郡王生日礼物口宣有勑卿德名方邵爵宠兼崇诞毓之辰甫当谷旦匪颁之礼式示至恩赐淮南节度使守司徒兼侍中判相州韩琦加恩口宣有勑卿位高朝廷德茂百辟相予釐事厥有成劳膺国宠章是爲常典赐判永兴军韩琦生日礼物口宣有勑卿位重将旄望隆宰席方懋蕃官之绩载临诞毓之辰当有匪颁以昭眷遇赐枢宻使西川节度使守司空兼侍中文彦博生日差内臣赐羊酒米面等口宣有勑卿明谟经国硕望冠朝方兹诞育之辰宜有燕私之礼当加赐赉以示眷怀赐文彦博生日差男押赐生日礼物口宣有勑卿才隆国栋位极臣宗惟时盈月之良实兆元精之庆载临谷旦当致异恩赐枢宻使吕公弼生日礼物口宣有勑卿爲皇世臣掌国几命门弧告庆是谓嘉时台餽致恩式昭厚遇赐观文殿大学士尚书左仆射富弼赴阙茶药口宣有勑卿乆辞剧位外寄方州惟召节之旣严想朝旂之甚迩宜颁珍剂以喻至怀赐观文殿大学士尚书左仆射富弼汤药并赐诏口宣有勑卿屏翰元功台衡旧德数更悲衅有恻朕心因喻至怀宜颁珍剂赐观文殿学士刑部尚书知大名府陈升之赴阙朝见并赐茶药口宣有勑卿拥节过都敂关请觐方兹炎溽固已勤劳当有匪颁以资辅养赐观文殿大学士尚书左仆射判汝州富弼加恩口宣有勑卿望隆时栋德茂臣宗方兹釐事之成爰有命书之赐往膺襃显当体眷怀抚问判永兴军韩琦口宣有勑卿内辞鼎轴出抚方垂载惟莅事之勤宜飨啬神之福特申劳问以示眷怀抚问观文殿学士陈升之兼赐夏药口宣有勑卿乆叅台路方部将符辑瑞之来虚怀以竚宜加劳赐式示眷存抚问鄜延路臣寮口宣有勑卿等并膺廷选外寄边虞永念抚循备更劳勚方兹妍暖冝各宁安抚问延州㳂边臣寮口宣有勑卿等并因材选外寄边虞方履盛秋想膺多福特申抚喻当体顾怀抚问河北西路臣寮兼赐夏药口宣有勑卿等时方郁烝气或疵疠永惟黎献方寄外忧当有分颁以助调养抚问并代州路臣寮并将校口宣有勑卿等方以材能外分寄属当此冱寒之极永惟劳勚之多当饬使人往宣朕意抚问高阳关路俵散诸军特支银鞋钱并传宣抚问臣寮口宣有勑卿等各以选抡外膺寄属比更时序邈在边防永怀扞御之劳当致拊循之意抚问送伴大辽贺正旦人使副㳂路相逢贺大辽皇太后皇帝生辰使副口宣有勑卿等抗旜出聘拥传还朝方春尚寒渉道良苦当加抚劳以示眷怀抚问雄州白沟驿赐北朝贺正且人使御筵口宣有勑卿等并膺朝选实搆邻欢拥节在疆方豫称觞之礼驰轺喻指姑推折爼之恩赐大辽国贺正旦人使已下生饩口宣有勑卿等奉将邻聘来㑹岁元永怀跋渉之劳宜有饩牵之礼式昭勤遇当体诚怀赐大辽国贺正旦人使却回瀛州御筵口宣有勑卿等奉将书币旣获驩成跋渉川途固更勤勚冝颁燕衎以示眷怀赐大辽国贺正旦人使见讫就驿赐酒果口宣有勑卿等奉将邻聘夙驾使轺旣造见于阙庭方即安于舎馆冝加好赐以致诚怀北京赐大辽贺正旦人使却回御筵口宣有勑卿等奉币造朝抗旜归国怀使节方次都畿特示燕私以将勤遇雄州赐大辽贺同天节人使却回御筵兼抚问口宣有勑卿等抗旜归国总辔在疆方兹炎歊亦旣勤勚就颁燕衎式示眷怀就驿赐大辽贺同天节人使却回朝辞讫酒果口宣有勑卿等奉将聘礼来㑹诞期惟邻好之践脩嘉使容之饬备当申颁赉以侑燕私赐眞定府路臣寮等初冬衣袄口宣有勑卿等水泽将坚风飊载厉永怀黎献方寄外忧当饬使轺就颁箧服赐召学士冯京入院口宣有勑卿文备国华学该世务祥琴旣御吉服以朝宜复禁涂往供辞职赐召滕甫入院口宣有勑卿夙称才敏乆擅文华当解风宪之严以豫论思之密临川先生文集卷第四十八临川先生文集临川先生文集卷第四十九临川先生文集卷第四十九外制召试三道节度使加宣徽使制翰林学士除三司使制诫励诸道转运使经画财利寛恤民力制皇姪宗实可起复旧官知宗正寺制皇姪知宗正寺宗实可岳州刺史充本州团练使制司马光知制诰制司马光改天章阁待制制冯京权知开封府制范鎭加修撰制赵抃兼侍御史知杂事制韩缜改殿中侍御史制沈立李大临朱寿隆可三司戸部度支盐鐡判官制三道李寿朋陆经张洞开封府推官制三道王陶皇子伴读制施昌言知渭州沈遘知杭州李兊知邓州制三道李东之判西京留守司御史台制王绰知徐州鞠眞卿知寿州何郯知永兴军潘夙知桂州制四道余靖司马光张瓌加恩制三道贾黯蔡襄王珪范鎭冯京余靖李柬之转官加勲邑食邑制七道吕公弼工部侍郎制司马光礼部郎中制周沆右谏议大夫制沈遘起居舎人制掌禹钖赵良规并祕书监制王绰祕书少监制李丕绪少府监制宋任吕公孺马从先解賔王并太常少卿制三道召试三道节度使加宣徽使制门下推毂授师拥旄乗塞擅生杀之柄于外系安危之体于中厥有显庸宜膺宠数诞扬孚号明示庶工具官某学足以通大方谋足以断衆事有经天之业有扞城之材比以明扬屡更烦使遂跻膴仕良副訏谟维塞路之要藩实兵防之重寄职尔镇抚纾予顾忧盖爵赏之加不遗于近小岂藩维之任顾可以弭忘用是畴其展寀之劳宠以宣猷之号繄人谋之衆允匪朕志之汝私夫任重者其忧不可以不深位高者其责不可以不厚号名之美礼秩之崇非期假宠以擅荣兹用论功而取称矧夫守国之圉谋王之师聮辅相之籍于殿中居士民之瞻于天下其思祗愼以副褒优可翰林学士除三司使制勑三司使天下之盛选也自尚书六官名存实去而三司之职事所緫居多则非夫仁明肃艾足以辅世济物者奚宜任此哉具官某有䟽通之才有直亮之操闳言崇议足以经纶王家高文典䇿足以鼔动当世遂以人望扬千禁林若夫施政之后先生财之本末盖甞深思而熟讲殚见而洽闻则居天下之盛选主朝廷之大计询考在位孰如汝宜夫聚天下之衆者莫如财理天下之财者莫如法守天下之法者莫如吏维予任汝其听勿疑法之不善者汝得以议而更吏之不良者汝得以察而去则夫调度之不时费出之无常邦用之不给元元困于征求而愁怨于下者直汝之耻也夫行已有耻而后可以爲士矧吾左右信任询谋所同而观听之所在者乎往祗厥官其亡以宠利而爲士耻可诫励诸道转运使经画财利寛恤民力制夫闵仁百姓而无夺其时无侵其财无耗其力使其无憾于衣食而有以养生丧死此礼义廉耻之所兴而二帝三王诫勑百工诸侯之所先后世不可以忽者也朕夙兴夜寐听治不怠囿游宫室之观无所増饰而躬以节俭先天下之士然而不忍人之政考诸先王未有以及之也凶年饥岁民之父子夫妇犹有不得保其家室而放乎沟壑意者吏或不良不知所以赈救省忧之方而使之至此耶今吾别诸道置使者使得察吏之良否而视民之疾苦辄具以言而任事者或不惟朕志之所急而以侵牟之爲故甚非所以遣使者慰安元元之意也夫转输天下之财以给有司之费皆有常数而无横求诚能御轻重敛散之权而禁因縁之姦则何患乎经入之不足彼前世良吏能纾其民而官事亦不耗废者岂有他哉亦在乎勉之而巳若乃操聚敛之赢以爲功而不知百姓与足之义非惟逆于朕志而有司考绩之法亦将不汝容焉朕言维服其听母怠可皇姪右卫大将军岳州团练使宗实可起复旧官泰州防御使知宗正寺制勑先王紏合宗族而分职以治之所以严宗庙也宗庙严则礼俗成而天下治其事岂可以轻哉今朕选于近属以修宗正之官亦先王治亲之意也以尔具官某惠仁孝恭忠信纯笃故迁厥位以称御侮之实而使任事焉夫士之欲施于政未有不学而能者学所以修身也身修则无不治矣朕言维服尔往懋哉可皇姪右卫大将军泰州防御使知宗正寺宗实可岳州刺史充本州团练使制勑孝子之思慕无穷而送终有旣者先王之礼也具官某祗愼克孝能良于丧去位家居三年于此矣其还位号复序内朝朕命维新往钦无斁可起居舎人直祕阁同修起居注司马光知制诰制勑先王诰命之文何其雅驯而奥美虽出命非有司之事而讨论润色盖有助焉以尔具官某操行修洁博知经术庶乎能以所学施于训辞俾掌賛书往谐朕志可起居舎人直祕阁同修起居注司马光改天章阁待制制勑杨雄曰周之士也贵秦之士也贱周之士也肆秦之士也拘盖先王以礼让爲国士之有爲有守得伸其志而在上不敢以势加焉朕率是道以君多士以尔具官某文学行治有称于时故明试以言使司告命而乃固执辞让至于八九改序厥职以伸尔志是亦高选往其懋哉可翰林侍读学士右正言冯京改翰林学士知制诰权知开封府制勑学士职亲地显而开封典治京师非夫忠厚仁恕而有文学政事之能孰可以任此具官某造行直方受材博敏践更中外休显有称论思禁林尹正畿甸询谋惟允其往懋哉可范鎭加修撰制勑昔周人藏上古之书以爲大训而孔子春秋天子之事也盖夫讨论一代之善恶而撰次以法度之文章非夫通儒逹才有识足以知先王不欺足以信后世则孰能託尚书春秋之义勒成大典而称吾属任之指乎以尔具官某有该通之材有纯洁之操辩论深博溢于文辞论思禁林时议惟允则夫案善恶见闻之实断是非去取之疑人之所难宜以命尔尔其精思熟考自勉以古之良史母袭近世比事属辞之失使来者无所考稽可右司谏赵抃礼部贠外郎兼侍御史知杂事制勑某朕置御史以爲耳目非更事乆而能自称职则不以知杂事也以尔甞任言责有猷有爲行义之修士人所誉故迁郎位使在此官悉其诚心迪上视听义之与比时乃显哉可屯田贠外郎韩缜改殿中侍御史制勑某朕使学士五人举二人以爲御史又于二人择取一人而以汝爲之汝名臣之子世载荣问恺悌忠信学知大方无蔽于憸人无挠于大吏无迪上以非先王之典而同乎流俗时汝称职往其勉哉可兵部郎中沈立可依前官充三司戸部判官制勑某擅一道之财而开阖敛散之以给县官之费而又察举吏士之贤不肖问民之疾苦与夫入佐三司而四方之言利者必稽焉其职事之责等尔汝以才能屡试而行义加修使于东南岁月乆矣还禆掌计之治所以慰将命之劳惟尔博学多闻固甞知夫百姓与足之义古人有言曰尊其所闻则高明行其所知则光大矣可不勉哉可度支贠外郎充祕阁校理李大临三司度支判官制勑某天下之食货皆领于三司故朕常难于置使而又考愼其属以称之尔以文学爲官而政事甞有所试清明敏逹可使治烦往践厥官其知所守矣可金部郎中朱寿隆三司盐鐡判官制勑某取于山海之无穷以助县官之不给所以开阖敛散之不可以无术也非夫廉辨敏明之吏孰能任此者乎尔纯行美材乆于烦使往共厥服维是勉哉可度支贠外郎李寿朋开封府推官制勑某朕布大庆于天下惟士之有能有爲而不获尽者岂一日而忘哉尔以政事之材而济之文学无所避惮以修厥官䧟于吏议失职乆矣尹正畿甸四方所瞻姑往佐之以永民誉可殿中丞充集贤校理陆经开封府推官制勑某天下无事休养生息百年于此而京师之人衆矣独开封以一尹治之故朕常愼择材士以爲之佐庶几乎其不劳而治也尔材茂质美乆于湮阨而智能弥劭行义加修姑使治烦往其自勉可太常博士充祕阁校理张洞开封府推官制勑某开封任重事丛故常择才士以爲之佐尔以文章学问列职校雠出试一州风绩弥劭膺此遴选往其勉哉可左司谏王陶皇子伴读制勑某自天子至于士未有不待学而成者今朕欲进诸子于学求可与居者而大臣以尔爲言尔乆在谏工有闻于世兹惟愼选可不勉哉可枢宻直学士施昌言知渭州制勑夫出河祕文中严于禁阁临渭分阃外肃于戎亭进陪侍从之聮往膺经略之寄兹爲异数授受惟艰具官施某才劭兼人问望映世早摅素藴阶清涂南榻计庭禆賛之功可纪西厢枢府论思之効尤彰洎出总于藩条且屡制于边琐事经毕举政绩用成宜易余杭之符就抚氐羌之塞尔其坐护诸将善固吾圉而今而后无西顾之忧者繄尔之力可不勉哉可知制诰沈遘知杭州制勑东南奥区杭越重鎭眷惟师帅之选属于侍从之良宜有褒优式示毗倚具官某风姿爽拔噐宇闳深早登高妙之科亟跻通显之列校文东观典学擅乎多闻演诰西垣英辞鼓乎群动比抗章而请郡期调膳以奉亲曽未朞年巳闻报政乃就更于淮海庶益便于庭闱载念钱塘之邦方虚铜虎之守宜共易之命仍选应宿之资服我新恩宠尔故里与夫引㑹稽之绂又相万也尔惟懋哉可龙图阁直学士知河阳李兊给事中依前龙图阁直学士知邓州制勑邓于京西爲一都㑹提兵以守常择大吏且有加命宠荣其行具官某寛和静深方厚笃实甞由御史遂爲諌官延阁侍从之班方维帅守之任焯有绩效见于事爲序于东省之华寄以南阳之重按抚吏士治军牧民敷宣诏条鎭靖风俗繄汝能力往其勉哉可龙图阁直学士李柬之刑部侍郎充集贤院学士判西京留守司御史台制勑古之仕者难进易退陵夷至于后世而礼义廉耻几乎息恬于势利者鲜矣而茍得躁进者不乏于朝教之未孚朕甚患之顾吾左右亲近之臣行义合于古之仕者宜从其志使在位之贪者有愧而慕焉具官某名臣之子能自修敕出备蕃维之任入爲侍从之官而乃力辞显荣退就闲职别都执宪地清务简特峻秋官之秩仍通丽正之班吾惟尔嘉其往居息可知杂王绰吏部郎中直龙图阁知徐州制勑某知杂御史于朝廷之士爲高选非精明彊直不能称其任也尔更践多矣有闻于时故从逺方召置此位乃以病告至于再三出临大州进直严阁又増郎位以宠尔行其亦懋哉往共厥服可集贤校理鞠眞卿可光禄寺丞依旧充集贤校理知寿州制勑某付之千里之地能禁暴去悍拊循鳏寡使良民有以休息而吏不敢爲侵冤岂非所谓能者哉若尔之材历选于朝而乆试于外固时之所谓能者朕所加省而不忘今夫寿剧郡也故徙汝以治之而稽汝岁功当得迁位丞于光禄其往勉哉可何郯知永兴军制勑朕初即位愼考俊乂之臣付之方鎭具官某廉清质直敦大详敏艺文之学政事之材左右具宜以有声绩作国西屏雍维大都鎭抚一方老成是頼序迁厥位往牧其人其劢猷爲以膺任属可潘夙转官知桂州制勑某桂于西南爲一都㑹蛮夷荒忽鎭抚有宜故于用人常愼其选尔清明敏逹寛博惠和更事有功简在朝论迁序即位往其勉哉可尚书左丞余靖制勑朕有大赉虽䟽逖微细必加焉况于位序高任属重宠章徽数其可略乎具官某政事之材艺文之学践更中外光显有声济登大官鎭抚荒服能率厥职相时休成衍食序勲往其祗服可天章阁待制司马光制勑陟降左右司朕躬之阙者至亲笃信之臣也邦有大赉其可以后而忘乎具官某政事艺文操行之美有闻于世简在朕心相时明禋庀事惟谨进阶序爵其往懋哉可尚书戸部郎中知制诰张瓌制勑朕宗祀先帝以配昊天而均福釐于在位䟽逺微贱无遗者矣又况于侍从之臣乎具官某德厚资深志方行洁安于义命爲世寳臣考愼乐礼相时大事进阶序爵其往懋哉可翰林学士知制诰贾黯转官加勲邑制勑朕初即位奉行先帝故事不敢有废也具官某刚毅笃实闳深博敏先帝所遗以论思左右者也其迁厥位加赐恩典其往钦哉可翰林学士知制诰权三司使蔡襄转官加食邑制勑朕祗若先帝之初大赉以劳天下职亲地禁之臣皆先帝所遗以助朕者也其可以后而忘哉具官某率德秉义以绥宠禄主国大计功昭于时班命有章往钦无斁可翰林学士兼侍读学士知制诰充史馆修撰王珪转官加食邑制先帝投天下之艰以属朕身永惟所与济此者岂非左右之良哉具官某秉哲迪义士民所望论思润色有补于时大赉之恩外通四海况于亲近岂可以忘往服宠章愈其愼毖可翰林学士知制诰充史馆修撰范鎭转官加勲邑制勑朕虽哀恫永惟付託之重不敢忘先帝宠绥海内褒厚羣臣之意具官某敦大闳博清明敏逹职亲地密爲国信臣迁序位等申之恩典惟愼厥服往膺显荣可翰林学士知制诰权知开封府冯京转官加勲邑制先帝以盛德成功克终天禄眇然在疚永念嗣训非左右之良孰与济此哉具官某秉哲蹈义士民所望尹正京邑善声流闻邦有大赉当由贵始往膺荣禄无替厥修可集贤院学士余靖转官加勲邑制先帝君临天下余四十年功德之所及博矣非文武之士协力中外何以致此哉在后之侗纂修成法敢忘大赉以劳衆工具官某敦大闳深清明敏逹蕃屏帝室厥功茂焉恩典宠章往其钦服可集贤院学士李柬之转官加勲邑制先帝弃天下不及班命以劳羣臣朕继大统其承厥志具官某廉静忠恕济以详敏能绍世美爲时名臣膺服宠章往其思励可龙图阁直学士给事中吕公弼改工部侍郎制勑褒德序功制爲禄位先帝所以熈庶政也朕虽在疚所不敢忘具官某保身愼行旧有荣闻陟降左右是爲世臣惠绥西南风绩尤显冬官之贰其往钦哉可待制司马光礼部郎中制勑左右侍从之臣皆先帝所遗以助兴政理者也有劳可録朕敢忘哉具官某行义信于朝廷文学称于天下比更任使㑹课当迁进位二等以嘉尔绩尔方以经术入侍而又兼諌争之官往其思致厥身使朕之聦明无所不通尔亦维有无穷之闻可周沆右谏议大夫制勑尧舜黜陟幽明之法其详不见于经盖其考绩之次序必始于朝廷之贵者朕率是道进退百官故于迩臣无有私德以尔具官某忠厚谨洁惠和寛博甞被方维之重任乆参侍从之要官内外之劳皆宜有赏而以称士失实控于吏议爲郎武部七岁于兹着论积功进位西省夫职在尽规之地官又以諌爲称维是将明往其思勉可右正言知制诰知越州沈遘起居舎人制勑列名侍从分职方维厥有庸勲朕其甄序具官某端良足以有守精敏足以有谋爲时寳臣典掌明命出抚州部治声流闻内外之劳进迁惟允序官二等以懋厥勤是谓宠荣往其祗服可掌禹钖赵良规并祕书监制勑祕书图籍艺文之府而置监在光禄卫尉诸卿之右其材实德望当有以称之以尔具官某等历官兹多服采惟谨序于卿位简在朝廷宣布诏条讨论典故乆于任使亦各有劳宜推増秩之恩以信懋功之法往从官次无或不祗可王绰祕书少监制勑朕初嗣位大赐天下文武在位各以序迁具官某出入践更名闻休显奉常之副用劳厥勤乃辞官荣以避亲讳绥予孝子改贰祕书往服宠章靖共无斁可光禄少卿李丕绪少府监制勑少府古官于朝廷之位尊显矣具官某行义祗饬材能敏逹外更器使绩用每成有司以闻又当増位往膺秩物无怠厥修可司封郎中宋任太常少卿制勑士以序迁至于卿位亦荣矣非才智有以任事行义有以保身岂能致此具官某中外践更乆于郎选明习衆事见称于时往即厥官勉之无斁可江南西路转运使吕公孺太常少卿制勑某太常兼夔与伯夷之事非夫蓺实德望有以过人孰宜爲之贰也尔名相之子以才见称出入践更休有风绩序迁厥位其往钦承可职方郎中通判太原府马从先太常少卿制勑某太常礼秩异于诸卿非文学入官则不得爲其贰也以尔行治之美才能之敏践更多矣皆有可称㑹课于朝跻登此位往求自称惟旣厥心可解賔王太常少卿制勑某今之太常兼夔与伯夷之官非夫寅恭清明博习于礼乐则孰能爲之贰也今朕考行序劳而以尔爲贰于太常维尔尝以材称而屡更任使虽身在外而名位亦云显矣所以称此者可无勉哉可临川先生文集卷第四十九临川先生文集临川先生文集卷第五十临川先生文集卷第五十外制三司盐铁副使陈述古卫尉少卿制郭永光禄少卿制林亿司封薛求司勲郎中制二道齐恢度支张景宪金部郎中制二道陈述古司封郎中赵抃戸部贠外郎张焘刑部郎中制三道朱处约孙抗孙琳并祠部郎中制三道王陶杜千能祠部张焘兵部郎中制三道苗振职方王举元刑部郎中制二道王绰刑部郎中制胡况周燮都官宋孝孙比部郎中制三道钱暄比部王绎工部郎中制二道李章周延儁窦纲卜绅朱从道晁仲绰郑随并屯田郎中制七道杜䜣屯田贠外郎制薛仲孺虞部郎中制楚建中邢梦臣王异张师颜晏成𥙿并司封贠外郎制五道蔡抗度支贠外郎制苏寀王益柔并兵部贠外郎制二道钱公辅祠部贠外郎朱延世虞部郑伸驾部贠外郎制三道许遵陈汝羲章俞韩绎刘牧王易知并职方贠外郎制六道谢景初何世昌陈安道眺仲约唐諲林大年并都官贠外郎制六道胥元衡李处厚并屯田贠外郎制三道吕元规可驾部贠外郎制吴充刘敞转官制二道刘觉等转贠外郎制王伯恭王允李正臣刘叔寳转官制四道三司盐铁副使陈述古卫尉少卿制勑某考课黜陟之法虽踈逖未甞不信又况于近而显者乎具官某以才自奋能世其家出入践更休有风绩列卿之贰其往勉哉可郭永可光禄少卿制勑某外廷之位能至于九列者少矣具官某践更衆职功善自昭年除岁迁以致卿位进宠一等往承惟休可林亿司封郎中制勑某朕有官禄庆赏以序功而其施始于朝廷之近尔以艺文𬒳选而多所践更通籍禁中庀官阙下序迁郎位旣极左曹往即宠荣愈其励勉可薛求司勲郎中制勑某朕布大号在廷文武之士皆得进官一等而伐阅当迁者又各得以序迁尔中外践更以才自显膺此恩典往其励哉可权提点成都府路刑狱齐恢度支郎中制勑某朝廷选寘才臣以使诸路而察庶狱之不辜厥有庸勲朕当甄序尔才能行义士论所称㑹课有司实应迁法往膺休显其愈懋哉可淮南转运副使张景宪金部郎中制勑某入佐三司出使诸路皆朝士大夫之高选有劳当録其可忘哉尔行义之修才能之邵见称当世简在朝廷㑹课进官往其钦服可三司盐铁副使陈述古朝奉大夫司封郎中三司度支副使赵抃戸部贠外郎加上轻车都尉权三司戸部副使张焘朝散大夫刑部郎中制勑某人等朕𥘉嗣位奉行先帝故事不敢有废也具官某等行义称于世才能见于朝佐国大计爲功多矣序迁位等其往钦哉可朱处约祠部郎中制勑某尔甞爲御史持论不阿出守方州稍迁使任序功増秩邦法有常往懋厥修以湏进选可孙抗孙琳祠部郎中制勑某人等都水之官废乆矣朕修之而用尔爲丞尔维才能懋建厥事有司论课当以时迁进序名曹往祗无斁可提点福建路诸州刑狱公事王陶祠部郎中制勑某朕选置使者清明于诸路所以待之非轻也尔践更衆矣才美有称备在逺方能修其职进迁位等往愈懋哉可权提点广南西路刑狱杜千能祠部郎中制勑某朕𥘉即位羣臣朝者皆増位一等有功当迁又皆得以序进尔材谞行治见称于衆奉使于外治声流闻㑹课进官往其祗服可三司戸部副使张焘兵部郎中制勑某考绩三岁进官一等先帝所以励羣臣也具官某秉哲迪义有声于时能励厥修以宜官政序功増位其往钦承可苗振职方郎中制勑某尚书郎中序列五品其于朝廷之位亦已显矣尔用选擢甞更任使积功乆次得在此位所居三岁宜进一官至今而后得迁乃以尔甞有讁朕于黜陟岂茍然哉自尔取之而已往思自勉以称襃升可王举元刑部郎中制勑某荐非其人而与其罚古之道也尔乆以才实外更任使风绩之邵靡人不称而任举有失法当坐免虽更教令犹禠一官以惩上报之稽而塞人言之衆膺践厥服往其勉哉可侍御史知杂事判都水监王绰刑部郎中制勑某御史皆吾耳目之官而折百工以法刑之中者也考其功状在法当迁则吾岂可以忘哉以尔具官某忠厚谅直有称于世践更衆职皆以能闻故寘之台中位次执法名实之善允于人言姑醻积功序进一等位亦显矣往其勉哉可胡况都官郎中制勑某尔以才行自昭于时外分将符内序郎位致勤厥职三岁于兹稽状有司法当増位进迁一等其往懋哉可周燮都官郎中制勑某襃善録勤邦有常法尔以才能行义登显朝廷序正郎位三年于此矣进迁一等以懋厥勤励治我民乃其能称可宋孝孙比部郎中制勑某襃功録善邦法有常尔共厥官服采惟谨乆于郎选㑹课当迁愈其勉哉以称新命可监在京都盐院钱暄比部郎中制勑某古者官有职而命有数非有职不足以序群才非有数不足以差衆功今官有品犹古之命数也命之数自一推而上之至于九官之品自九推而上之至于一大略盖无以异而其详如此不同唯其欲得贤者之在位则古今一也尔以才能行治进序于朝年除岁授旣得列于五品乆于职事法又当迁其亦可谓宠荣光显矣其思自勉以称吾欲得贤者在位之意哉可三司戸部判官充祕阁校理王绎工部郎中制勑某三司理财之吏与馆阁校文之官皆朝廷儁乂之选也其于进秩有异数焉尔以艺文世家而祗愼谨饬乆在此位有劳当迁序于名曹其往思称可李章屯田郎中制勑某襃善録勤朝廷之政尔才能行治比见推称㑹考绩之法当増位序进迁一等其往懋哉可周延儁屯田郎中制勑某郎中五品而司田以待艺文之士尔大臣之子强学赡辞出典一州序功当进往祗厥位其克懋哉可职方贠外郎窦纲可屯田郎中制勑某汉明不以郎官假贵戚以出宰百里爲不可以非其人今之郎选其重非汉比也而郎中序于五品其授岂可以轻哉尔以文艺起家以吏能从政序迁此位嘉宠尔劳往服训辞勉求报称可职方贠外郎卜伸可屯田郎中制勑某郎中序列三等其品皆爲弟五非积功乆次则不得至焉尔以文艺入官而济之谨洁乆于任使当得进迁兹维尔阶其往祗服可职方贠外郎朱从道可屯田郎中制勑某尚书郎选于今爲重而郎中列于五品尔精敏强果号爲才臣积功累勤以致此位往共厥服其愈懋哉可眺仲绰郑随可屯田郎中制勑某郎中序列五品非乆于任使有劳而无罚则罕得至焉尔以文艺起家以才能爲吏称功累善当得进迁往其懋哉思称新命可太常博士权御史台推官杜䜣可屯田贠外郎制勑某尚书郎位吾所量也尔名臣之子行义修饬才能有誉而职事无过审官稽状当以时迁新命维休往其祇服可驾部贠外郎薛仲孺可虞部郎中制勑某郎中五品于朝廷爲显位尔悉心爲吏才敏见称甞所践更咸有功最进迁惟允其往懋哉可提刑楚建中可司封贠外郎制勑某朕置使者以察天下之狱其选择甚难而视遇之甚厚序功録善其可忘乎尔行治才能有声于世服官惟称㑹课当迁以懋尔劳往其祇训可侍御史邢梦臣可司封贠外郎制勑某侍御史于御史之选爲高而尚书郎以司封爲前列尔才能行义甞见推称于有言职爲一台高选任责未乆序劳当迁往副司封愈其自勉可都官贠外郎充祕阁校理王异可司封贠外郎制勑某尔以艺文高第进仕朝廷廉靖谨良有称于世校文祕阁典事方州甄序岁劳进迁惟允往共厥服其愈懋哉可权梓州路提刑都官贠外郎张师颜可司封贠外郎制勑某尔修洁精敏逹于从政甞更任使皆以十称故以一路之庶狱寄之督察方行就事㑹课当迁往懋厥修以求称职可度支贠外郎充崇文院检讨晏成𥙿可司封贠外郎制勑某尔以文艺之学在讨论之官丞于太常典掌礼乐有劳可録其以序迁于世大家尔爲能保往思淑愼无废厥勤可祠部贠外郎充祕阁校理蔡抗可度支贠外郎制勑某序功録最邦法有常惟敏厥修乃能自称尔以校雠之选受吾蕃屏之寄材能行治见誉于时而㑹课有司畨迁厥位官无虚授往可勉哉可权利州路转运使度支贠外郎苏寀可兵部贠外郎制勑某朕欲明清于吏民而择使以涖之非特使之转货财以赡有司而巳也尔彊敏谨洁逹于从政往充其选克有成劳序进一官愈祗乃服可三司盐铁判官度支贠外郎集贤校理王益柔可兵部贠外郎制勑某任贤使能而继之以黜陟先王之所以治未有改此者也尔惟贤故序于校雠之职尔惟能故列于㑹计之官稽状有司法当増位其迁一等以懋尔劳可太常博士充集贤校理同脩起居注判三司度支句院钱公辅可祠部贠外郎制勑某序功黜陟邦法有常尔文章博美行义纯洁施于政事又以材称㑹课进迁盖维常法往祗厥位其亦懋哉可国子博士朱延世可虞部贠外郎制勑某尚书虞部掌天下之山泽而脩其时禁郎官职事虽废而官名犹贵于时非历试而有劳即不得以在此位若尔之洁廉畏愼盖知所以自保矣其愈懋哉可比部贠外郎郑伸可驾部贠外郎制勑某尔勤敏谨洁以脩厥官㑹课有司当得迁位司舆之副其往懋哉可都官贠外郎许遵可职方贠外郎制勑某尔进以艺文而兼通律令之学故于爲吏常以才称第课有司当得进位祇予新命厥往懋哉可都官贠外郎陈汝羲可职方贠外郎制勑某审官之法吏有劳而无罪至于三岁则迁位一等亦所以劝也尔文学政事有称于世乆更任使会课当迁往服宠章愈其思励可都官贠外郎章俞可职方贠外郎制勑某尔以艺文之学政事之材所更滋多皆有善最三载考绩法当进迁往践厥官愈其思勉可韩绎可职方贠外郎制勑某三岁一迁审官驭吏之常法也然非智谋忠力能举其职事者亦何以称此哉尔纉德善之庆而以艺文自奋施于吏政强敏有声膺此宠荣其知勉矣可都官贠外郎刘牧可职方贠外郎制勑某朕置使者以察诸路而选才士以佐之尔行义智能比见称述往其职事㑹课当迁懋勉厥勤以称官使可都官贠外郎王易知可职方贠外郎制勑某尔乆于试用常以才称出守一州可有爲矣而有司会録当得进官往旣厥心以祗予训可屯田贠外郎谢景初可都官贠外郎制勑某周官司士三岁则稽士任进其爵禄而方今审官之法用焉尔名臣之子操行修洁文学政事有称于时审官序劳当以时进往践尔位厥维懋哉可屯田贠外郎何世昌可都官贠外郎制勑某尚书之实多废矣而郎位尚爲朝廷所重尔艺文操行政事之材推举进迁以至于此出佐州治论功应条改序中行往其祗服可屯田贠外郎陈安道可都官贠外郎制勑某士夫奉法循理以共厥服至于三岁而无咎罚其可无进迁之法以慰勉之哉尔艺文起家而行义脩饬比更器使实以才称往服宠章愈其思勉可屯田贠外郎晁仲约可都官贠外郎制勑某褒善録勤朝廷之政尔清明敏逹士类所称典治一州风政弥劭有司序绩当得进迁往服宠章愈其思勉可屯田贠外郎唐諲可都官贠外郎制勑某尔艺文行治进有可称爲郎尚书三年于此矣职事之最法当进迁愈其懋功以对新命可屯田贠外郎林大年可都官贠外郎制勑某士之有爲者岂必庆赏而后劝哉然黜陟者励世之通法而爲天下者所不能废也尔𬒳文蓄德从政有声㑹课当迁序官一列往其励勉膺此宠荣可太常博士胥元衡可屯田贠外郎制勑某仕于朝廷者有劳而无罪至于三岁则迁位一等所以明有劝也尔名臣之世行义脩饬以才自奋从政有称往服宠章愈其思勉可太常博士李处厚可屯田贠外郎制勑某尔政事之材艺文之学洁身愼行皆以有称试请利权是亦烦使序功録最当得进迁列职南宫往其祗服可比部贠外郎吕元规可驾部贠外郎制勑某襃善録勤邦有常法尔护军籴将边漕悉心营职才谞见称㑹课序迁往其祗服可吴充转官制勑某士之好德乐善而无求则爵赏有不足以劝焉而爵赏固不废乎无求之士尔文章行义政事之实士友之所服朝廷之所称然方试尔于外以观尔爲而审官上尔岁月之劳法当迁位一等此虽不足以爲尔劝而天下至公之法不可以废者也往其懋承之哉可刘敞转官制勑某襃善録最朝廷至公况吾迩臣在法当陟具官某文章博美政事详敏心通道德之意躬率仁义之行乆于侍从实允询谋付以方维又能鎭抚甄序乃绩进迁厥官朕命惟休往其祗服可刘觉等转贠外郎制勑某官所以制禄位之等职所以叙才分之宜视职之废举与行之失得而下上其官此吾爲天下立法以废置赏诛之大体也尔持其行而无失修其职而无废三年于此矣不可以徒置也宜有赏焉序进一官往钦乃服可王伯恭转官制勑某方今仕于朝廷者率三岁而一迁论者患其不足以劝功然日月乆矣能祗愼不怠免于罪悔则亦宜有以襃嘉此朕所以使尔得迁之意也士之爲义盖有常心何必利焉然后知劝可王允转官制勑某尔能诵先王之言以得禄位施于有政又以才称丞于殿中岁月乆矣博士之选儒者所宜以爲尔官其往祗载可李正臣转官制勑某书曰钦哉钦哉惟刑之恤哉此吾所以建审刑之职而择取智能之士以爲详议之官尔以艺文起家又能明习法令靖共厥位有伐当迁姑使序于太常而仍其覆谳之事往爲审克以称钦恤之意可刘叔寳转官制勑某士之修身愼行宣力四方岂皆以取爵禄之报哉盖其志有以谓义当如此然而爵禄必稽行治劳烈而加焉今吾序进尔官以有积功之实义不可以无报也在尔自爲则欲知夫义当如此而无志乎宠利然后可以事君往其勉哉尚有终誉可临川先生文集卷第五十临川先生文集临川先生文集卷第五十一临川先生文集卷第五十一外制周革转官任逈等加勲制二道张愼修徐师回等改官制二道磨勘转官制二道明堂宗室加恩制皇姪孙世永改陇州防御使皇姪从古登州防御使皇姪曽孙令磋右千牛卫大将军制三道郑穆钱衮周豫杨南仲姚原道晏崇让刘温并太常博士制七道柴余庆国子博士制邵亢太常丞制蔡说晁仲熈王元甫并殿中丞制三道高应之国子博士张俅太常丞范襃胡掖殿中丞制二道王介毛箎许懋傅颜陈舜俞句士良并祕书丞制五道商傅张璘王峋王佺并光禄寺丞制四道郎几孙琪卫尉寺丞张次元并大理评事制二道柴元谨陈巨卿并卫尉寺丞孙琬大理寺丞制二道张服尹忠恕张愼言孙昱薛昌弼雷宋臣太子中舎刘师旦殿中丞制二道方苹高安世张湜傅充黄汾王塾并太子中舎制三道王申等太子中允雷宋臣太子洗马制二道熊本高旦孙思恭并着作佐郎制三道王广廉孙觉姚辟游烈张公庠高肤敏崇大年潘及甫阮邈并着作佐郎马好贤大理寺丞制八道刘仲章施逊周同吴安操高定林宗言徐缜李文卿陈仲成张諲郑民表韩烨吴大元刘公臣白贽钱藻叚叔献于观冯翊辛景贤朱东之并大理寺丞制十八道陈确大理寺检法官制魏絪右祖良苏轼何景先何景元张璯并大理评事制五道许将签书昭庆军节度判官㕔公事制枢密院编脩周革转官制勑某语曰前事不忘后事之师也今吾枢密之府自祖宗以至于今不啻百年捍患持危应变之大计与夫将相论议之臣宻谋要䇿有𥙷于世者皆具在此而文书贸乱淆杂而无纪亦何以待后事乎故择能臣使序次焉而尔以才称实当其任今迁尔位唯是勉哉可屯田贠外郎任逈等加勲制勑某等朕获休享于神而嘉与在位同其福禄尔等并由材选列在郎位相时釐事能励厥勤甄序有差往其祗服可张愼修等改官制勑某等士之选于吏部者多矣以貌以言而取吾皆不足以得之此吾所以推耳目之任而付之刺举之臣使各察其所部而以贤才告上今尔等从政于外而爲刺举者所称故吾召见于庭而秩以省寺之官往其勉思所以事君无使称尔者受不任之咎可徐师回等改官制勑某等诗曰不解于位民之攸墍盖吏能夙夜不懈于其职事以无过失然后民得以服勤而有劝功乐业之意吾所以制爲禄位以待天下之吏以时论其功状而进退之凡以爲民也尔等并列于朝而乆于其职序迁尔位惟是勉哉可磨勘转官制二道勑某等有司考尔等之伐阅而扬尔等于朝廷朕亲览焉皆应迁法夫命官赋禄之事朕非轻之也维以章有德序有功名在审官则三岁而一迁亦维以闵夫职事之劳而勉之尽力尔等勿谓名器之可计日以自取也而无报上之意焉可二勑某虞以九载黜陟庶官周以三岁诛赏群吏其爲法异而劝沮之意同尔之积功实应迁法序进厥位维以劝能书不云乎德懋懋官功懋懋赏尔则善也朕何爱焉可明堂宗室加恩制勑某朕旣肆祀于明堂而大赉以布神之福尔列名属籍序位内朝肃雝在庭克相釐事以差受宠其往懋哉可皇姪孙左屯卫大将军登州防御使世永改陇州防御使制勑朕永惟太祖皇帝德加于后世博矣而诸孙爵位莫有显者甚非所以惇叙九族承宗庙之意也具官某躬率德义克承厥休方将营卫之屯而领兵防之任其正使号称朕志焉可皇姪右卫大将军蕲州防御使从古登州防御使制勑朕选于近属以治亲亲唯贤与能宜在此位具官某躬率德善自昭于时以选摄事乆勤不懈其迁使号而正其职服之名焉往践宠荣愈思愼毖可皇姪曽孙太子右内率府率令磋右千牛卫将军制勑某治天下自人道始而以治亲爲先务尔序于属籍率履不违迁率东宫十年于此矣进践禄次往其钦承可郑穆太常博士制勑某士之着籍审官者虽在䟽逖犹三岁而一迁又况以才𬒳选有职事于禁门之内者哉嘉尔言行发闻于世膺此恩典往其钦承可钱衮太常博士制勑某太常古宗伯之官而博士掌其掾法増损因革皆合于事乆而不失先王之礼意然后可以爲能其任固已重矣今虽职废而非文学出仕则不得以名官尔以叙进而膺此选其尚能勉以求称哉可集贤校理周豫太常博士余如故制勑某籍于审官之士虽身在外有司㑹其伐阅岁满辄迁况于以才进选而列职祕近者哉尔维畯良膺此恩典往其祗励以服宠荣可杨南仲太常博士制勑某尔文学艺能见称于世服官惟谨克以有劳丞于太常是谓华选迁秩博士往其钦哉可姚原道太常博士制勑某尔以艺文出仕而才谞见称备任逺方有劳当録博士之选往其钦哉可晏崇让太常博士制勑某尔名臣之子行义修饬能以艺文自奋而于职事有劳序迁厥官其往祗服可刘温太常博士制勑某尔丞祕书三年矣故稽尔功状秩于太常尔行义才能有称于世无曰官小往其钦哉可柴余庆国子博士制勑某尔于爲吏才敏见称㑹课有司当得迁位博士之选往其勉哉可邵亢太常丞制勑某古者尚贤而轻爵好艺而贱禄所以士乐羞其行而爲时用也尔列于东宫之职事三年于此矣羣牧之任开封之选皆能称职遂佐三司其序尔功进官一等若尔之艺文政事吾岂有爱于爵禄乎哉往懋厥修以需其后可蔡说殿中丞制勑某宗祀之成庆覃䟽逖尔乆于常选丁此殊恩甄序有荣往其祗服可晁仲熈殿中丞制勑某尔以谨洁能不失其世守故积功乆次致位于朝往佐一州又应迁法愈其懋勉以称褒嘉可王元甫殿中丞制勑某吏之有籍于审官者三岁一迁所以劝劳也尔以才备任积课应条往服命书愈其思勉可高应之国子博士张俅太常丞范褒殿中丞制勑某等尔等亲吾民于外而吾使有司㑹课于中皆能有劳以应迁法夫上之爵赏无私德惟以治人臣能率职以治人则可谓能报上矣各践尔位惟时勉哉可胡掖殿中丞制勑某汝官在东宫而得列于朝廷之位有司奏课当以时迁夫禄所以等功位所以序德朕所以命汝者每加厚矣汝所以报称者亦可以勉哉可王介祕书丞制勑某朕设科以来异能之士而亲发䇿问之尔言不阿而学问多中乎义理其迁厥位以嘉尔之能言夫士无不能有不爲尔若尔之修洁有志而济之以明敏之才惟所施焉将无不至况于一官之小岂以不称爲患也哉可毛箎祕书丞制勑某古人有言曰无常产而有常心者唯士爲能夫所谓士者不以无常产而变易其心又奚俟于爵赏而后劝哉然士之有功则爵赏加焉天下大公之法也尔以进士起而序于王官之列出长一邑之民有劳而无罪三年于此矣其使迁秩以信大公之法朝廷之位亦加显矣所以爲士者可不勉哉可许懋傅颜并祕书丞制勑某尔虽任职于外而功罪之籍实在审官之府以时㑹课于法当迁夫三岁而序一官在㑹之所同然材实行治不有以称其位则孰以爲非茍得也尔以艺文自奋而由称举以至于此其知之矣可不勉哉可陈舜俞祕书丞制勑某尔以贤良应诏朕甞亲册而秩以京官幕府三年序迁一等此特有司之常法尔岂所以待异能之士哉往其勉之以俟时用可句士良秘书丞制勑某尔佐着作于秘书三年矣审官稽状当进一官惟尔以文艺起家而以吏能爲邑往钦新命其克勉哉可国子监直讲商傅光禄寺丞制勑某尔读群经而能通知其义故选于衆以教国子有司稽任当以劳迁往服尔官愈其思懋可张璘光禄寺丞制勑某尔父爲吾执政之官而尔能夙夜祗饬以修其职事可谓能世其家矣今有司㑹课而吾以尔丞于光禄往思励勉以永燕誉之终哉可王峋光禄寺丞制勑某诗曰维其有之是以似之以爲贤者之后功臣之世非有以存之则无以似续其前人也尔以䕃籍入官而能举其职以应有司之迁法可谓知似续其前人矣丞于光禄其往勉哉可王佺光禄寺丞制勑某尔大臣之家贤者之后能自䇿励不隳其官序劳当迁往践厥位无沗尔祖乃惟显哉可奏举人前陜州节推郎凡卫尉寺丞制勑某选于吏部者多矣非使在位者举其类则善人岂能自进乎尔能励厥官以多荐者丞于卫尉其愈祗修可孙琪卫尉寺丞张次元大理评事制勑某等材施于一邑知效于一官至于三年而无职事之负焉不可以无报也序进一等往其懋哉可柴元谨卫尉寺丞制勑某商之有征乆矣所以销沮游末而劝之力本非特收其赢财佐公上之急而巳也尔勤其事以有累日之功序进一官以从大雅无德不报之义尔维世族尚克勉哉可奏举人前梓州郪县主簿陈巨卿卫尉寺丞奏举人前权复州军事推官孙琬大理寺丞制勑某选于吏部者多矣非使在位者举其类则善人岂能自进乎尔能励厥官以多荐者丞于卿寺其愈祗修可张服尹忠恕张愼言孙昱太子中舎制勑某周官三岁则大计羣吏之治而诛赏之故朕时宪以爲考绩之法夫吏者三岁能率职砺行而无罪悔是宜有赏序官一等以慰尔劳维尔良能宜加报称可薛昌弼雷宋臣太子中舎刘师旦殿中丞制勑某审官考课之法成于先帝之时朕维奉循以职名器无有亲䟽逺近使有司一是以待之嘉尔有劳序迁一等勉共尔位率志忘私庶乎能称爵赏之公而终无尤于职事可方苹高安世张湜傅充并太子中舎制勑某等吾于爵禄甚愼闵仁百姓甚笃尔等或专一县或佐一军而皆列于卿丞之籍盖甞有所试矣今有司序功当得迁位吾虽甚愼爵禄而于尔等无所爱焉其勉思拊循百姓以称吾闵仁甚笃之意可黄汾太子中舎制勑某吾擢天下之才而立民长伯万家之县又有戎马之任焉其称甚难而尔能其事有劳迁秩毋废尔成可王塾太子中舎制勑某尔丞于理亦旣三年有职事之劳无行义之过使迁厥位着籍外廷夫与于燕而坐于朝报礼亦云异矣往祗乃服其可不思可奏举人前永兴军节度掌书记王申等太子中允制勑某等皆以艺文起家而乆于常选才能行义数见推称杨于朝廷各命以位往共厥服可不勉哉可雷宋臣太子洗马制勑某周人事神以讳而不讳嫌名持循至今遂着爲律尔以难避之讳而辞当拜之官自言冒荣有所不忍其更位号以慰孝思愼尔百爲勉求称此可熊本着作佐郎制勑某吾岁取吏部之选者以爲宫监省寺之官常不啻乎百人论者患其多焉诗不云乎济济多士文王以宁有天下者岂以士多爲患哉顾其所取何如尔汝艺文政事皆见称述往践禄次盖将有𥙷于时使人视吾所取而不以爲多在汝勉之而已可高旦着作佐郎制勑某唐虞以三考黜陟幽明而其所命或终身于一职然则其所谓陟者盖爵服之加而已今之増位犹古之加爵服也以尔乆于职事而功用应于有司之法故使増位以报焉虽考绩之岁月与黜陟之方古今不同而吾所以褒励庶工非与唐虞异意尔其母怠思称厥官可国子监直讲孙思恭着作佐郎制勑某尔才能行义有超卓之誉于时故迁于衆以教国子而又宠以校雠之官有司稽劳当得迁位列职东观往其懋哉可奏举人前祁州深泽县令王广廉着作佐郎制勑某尔用举者爲县又能修其职事而举者衆多升序厥官属之东观夫士之有能有爲也岂必戒敕而后勉哉尔以才称其知自劝矣可奏举人编校昭文馆书籍孙觉着作佐郎制先帝置校雠之官所取皆天下望士尔惇行力学爲时俊杰治民有纪称者衆多㑹课进迁往共厥服可奏举人姚辟着作佐郎制勑某祕书省有着作之官所以待艺文之士尔赡辞博学而爲吏有声甄绩序材以登兹选往共职服其亦勉哉可奏举人游烈等着作佐郎制勑某等皆以艺文起家而乆于常选才能行义数见推称扬于朝廷各命以位往共厥服可不勉哉可奏举人张公庠着作佐郎制勑某尔甞爲令而能以材谞爲在势所称寘诸京官以懋乃绩往践禄次愈其勉哉可高肤敏崇大年并着作佐郎制勑某尔等皆以才能序于莫府举其职事称者衆多㑹课超迁往其祗服可潘及甫着作佐郎制勑某等选于吏部乆矣皆能以才自奋爲在位者所称稽状有司列官省寺往须器使无替厥修可奏举人阮邈着作佐郎马好贤大理寺丞制勑某等省寺之有丞郎其名位高下不同而于今皆爲遴选尔等从事于外以能见称有司书劳朕所亲览各践厥位往惟愼哉可直讲刘仲章大理寺丞制勑某尔方以经术教国子而有司㑹课当得进迁尔以通经发闻于世允蹈所学尚何训哉可施逊大理寺丞制勑某三岁一迁朝廷之法尔共其职事在法当迁往懋厥修以祗朕训可奏举人周同大理寺丞制勑某尔能勤厥官以有举者有司条奏在法宜迁使得传籍于审官以爲大理之属当知夫名器之不可以徒得也往思懋勉以称之可吴安操大理寺丞制勑某尔名臣之家能自修饬考论功最当得进迁往服官成勿堕所守可高定大理寺丞制勑某朕布功赏之信苟有功可以中率则无择小大逺迩而加焉今有司条奏尔劳在法当赏往丞于理其懋厥官可林宗言大理寺丞制勑某有司言尔当迁而朕视功状如有司之言故使迁尔位一等吾甞诏有司以时视士大夫功状而叙进之母使自言欲夫在位知有礼让而不以官爲利也尔知之矣可不勉哉可徐缜大理寺丞制勑某尔出于世禄之家而服勤筦库之事行不愆于法才不旷其官迁以报功往其思勗可李文卿大理寺丞制勑某吏之近民者莫如令故位非高也禄非多也而吾不轻以与人尔得爲之以有称者往施于政又以才称寘诸京官以待任使思永终誉厥惟勉哉可奏举人陈仲成大理寺丞制勑某歙之爲州也穷于山谷之间吏常患乎州穷而刺举者有所不知尔勤其官而称者甚衆可谓能矣其进以爲京官往懋乃成以终有誉可张諲大理寺丞制勑某右之爵赏与士共之虽有衆誉而功实不副焉亦不可以幸而得也此吾所以阅称举之衆而又稽历试之劳然后命尔以丞于大理也夫去吏部之选而有録于审官能祗愼不懈以免于文吏之议则虽高位尚可以循而至可不勉哉可郑民表韩烨大理寺丞制勑某尔服劳州县才谞见称甄序厥功使丞于理往祗休命惟旣尔心可呉太元大理寺丞制勑某审官之法三岁一迁尔甞有罪故使序于大理四年而后迁以爲丞赏诛黜陟吾无私焉皆尔自取也施于有政可不勉哉可奏举人刘公臣白䞇并大理寺丞制勑某等今吾大吏举非其人有坐斥废其于举人岂顾不愼哉然而坐斥废者时时有之此殆求举者不一其始终以负之尔今尔等皆以衆举故吾命以京官勉思一其始终以无负于举者可国子监直讲编校集贤院书籍钱藻大理寺丞制勑某朕设科以招方正之士而尔应其求置局以储儁乂之材而尔充其选有司㑹课当得进官若尔之谅直多闻方且善其行以爲时用往祗厥位可不勉哉可叚叔献大理寺丞制勑某以尔典京师之狱满岁于此矣而未甞有失丞于卿位以懋尔劳维朕哀矜庻狱之有不幸尔所知也守尔常操尚无误哉可奏举人于观大理寺丞制勑某方今漕频海之盐以食东南而收其息以佐有司之急仓庾之官一失职而至于耗恶则足以匮国而伤民故称举能吏而待之厚赏所以劝也尔从其事能有成劳丞于理官往践无懈可冯翊辛景贤大理寺丞制先帝使大吏推举常选之士以𥙷省寺之属尔能脩其职事而举者衆多率由旧章命尔以位往祗厥服以称甄升可试大理司直兼监察御史朱柬之大理寺丞制勑某尔以干谨洁能举其职事而屡爲在位者所举岁满序功法宜有赏理官之属其往懋哉可陈确大理寺检法官制勑某朕制中典以刑四方非惟不失天下之姦唯以使人无犯有司而已今明试尔才之可使而后以爲属于理官尔其知恤庶狱之不辜而求所以出之以称朕哀矜元元之意可魏絪大理评事制勑某尔备属奉常亦巳乆矣序进厥等以旌有劳夫三岁一迁虽厚禄可以驯而致欲爲善者亦如此矣能积智累勤而不巳则亦何所不至乎在尔勉之以求爲可进也可石祖良大理评事制勑某士之有籍于审官者皆三岁而一迁今尔岁满故吾进尔位加尔禄夫禄以等功而不以志位以序德而不以劳尔世厥家其知勉矣可应才识兼茂明于体用科守河南府福昌县主簿苏轼大理评事制勑某尔方尚少巳能博考羣书而深言当世之务才能之异志力之强亦足以观矣其使序于大理吾将试尔从政之才夫士之强学赡辞必知要然后不违于道择尔所闻而守之以要则将无施而不称矣可不勉哉可何景先何景元并大理评事制勑某春秋之义以贵治贱以贤治不肖今天下人民之衆贤者不爲不多尔得列于京官其贤于人宜如何也今尔累日之课又当迁序其位亦云不贱矣其爲贤也亦可以勉哉可张璯大理评事制勑某吾推恩大臣之子尔得列于祠官能任事而有劳其以备士官之属尔父起于闾巷以能大其家室者岂一日之力哉尔惟积勤累善法象而不违则岂特有庆于而宗又将有赏于而国可前郷贡进士许将大理评事签书昭庆军节度判官㕔公事制先帝亲第进士于廷而以尔爲第一尔于艺文可谓能矣所以施于政者朕将有所试而观焉夫士之遇时不患无位思所以立往其励勉以副柬求可临川先生文集卷第五十一临川先生文集临川先生文集卷第五十二临川先生文集卷第五十二外制孙实大理评事制韩铎王任徐瑗王梦易并充节推知县制三道廖君玉陈周翰并奉礼郎制二道李允恭可太常寺太乐耿允恭包文显可并太常寺太乐署副正制英宗即位覃恩转官龙图阁学士至龙图阁直学士制发运转运提刑判官等制卿监馆职京官馆职制二道分司致仕正郎以下京官等制诸司使副至崇班内常侍带遥郡不带遥郡制皇兄叔弟姪大将军以下制二道覃恩杜皇后贺皇后尹皇后孙姪等转官制中书提点堂后官制李端卿等旧官服阕制张德温任逈宋辅国等旧官服阕制三道刘辩孙公亮王忠臣张讽旧官服阕制三道元居中张诜张扶李安期张德淳旧官服阕制四道马文德康璹旧官服阕制二道皇姪右监门卫大将军仲察服阕旧官制韩琦奏亲姪孙怙祕校亲姪女之子曹复戸曹制二道胡宿奏亲兄亶守祕校制司马光亲兄之子宏蔡抗男潜并试将作监主簿制二道庞籍遗表男元英屯田元常大理寺丞孙保孙寅孙外孙陈仲师将作监主簿制四道田况遗表男守祕校至安太常寺太祝制呉育遗表孙男俨俅并守将作监主簿制宋祁遗表男俊国广国守祕书省正字孙松年延年頥年并将作监主簿制二道崔峄遗表亲孙男俞范师道遗表第三男世文张方遗表亲男平易并守将作监主簿制三道吕师简遗表次男昌宗张铸遗表亲次孙彩试将作监主簿余良孺遗表曽孙涣张温之孙基张兀遗表孙在至并将作监主簿制五道魏琰男太庙斋郎纾张应符男遘徐仲容男公辅李卓男元之并试将作监主簿制四道诸州军并转运提刑弟姪男恩泽等并试监簿制王孝叔通判春州兼知本州制李执中可察推制吕开依前充鎭南军节度推官制富翶葛頥赵君序齐景甫并县令制四道李焘李昌言并録事参军制二道贾逵充侍卫亲军歩军副指挥使制钱晦霸州防御使李端悫眉州防御使周翰嘉州团练使制三道程荣充御前忠佐马军副都军头制转贠制落权团练刺史制刘永年知代州制赵滋依前充侍卫亲军歩军都虞候制孙寔大理评事制勑某尔名臣之子能饬身愼行强学自奋而有司㑹课当以序迁其进一等以爲士官之属往共尔职其克懋哉可韩铎试大理评事充天平军节度推官知遂州遂宁县制勑某尔用荐者爲令又以修治见称试职士官序于幕府字人之任其愈懋哉可王任试大理评事充节推知县制勑某尔任举者爲令而能修其职以见推称命尔以爲幕府之官而又试以字人之事夫南面而听百里岂轻也哉维能强恕以求仁然后副吾置吏爲民之意可徐瑗试大理评事充保信军节推知梓州射洪县制勑某有百里之地而人民社稷之事系焉其任岂可以轻哉尔甞试矣见谓辨治故又任尔以吾所重而宠以幕府之官往其勉哉无慢予训可王梦易试大理评事充永兴军节推知遂州青石县事制勑某朕甞命汝以幕府之官使长百里之民而汝以䘮自解今除之矣其就故官有社与民往其思勉可县尉廖君玉太常寺奉礼郎制勑某尔职在追胥有功中率故襃序尔使得列于太常之属朝廷庆赏之信如此尔其可不勉哉可陈周翰太常寺奉礼郎制勑某尔乆于职事能以有劳命课于朝当得迁叙奉常之属其往钦哉可太常寺太乐署副乐正李允恭可太常寺太乐署太乐正太常寺摄乐正耿允恭包文显可并太常寺太乐署副乐正制勑某等太常上其属有阙而以尔等闻惟尔等皆善于修声而任职乆矣其迁副正以爲署长而使摄正署副正往励厥官无敢豫怠可英宗即位覃恩转官龙图阁学士至龙图阁直学士制勑永惟左右有能有爲之臣皆先帝遗朕以熈衆功者也方惟大赉以劳天下其可以忘而不及哉具官某惠和敦大明允忠笃列职近侍实爲名臣襃序有加往钦乃服可发运转运提刑判官等制先帝享国四十余年内外晏然克终天禄岂非献臣才士佽助之力哉不及班命以劳功而朕承厥志尔奉将使指乆以才称膺此宠章往其思劢可卿监馆职制勑朕初即位奉行先帝故事以劳天下其施及于䟽逺而可以忘于近者哉具官某序于书林伐阅多矣率德迪义有称于时膺践宠荣往其思毖可京官馆职制先帝弃天下朕初即位纂修故事以劳羣臣尔等序于书林皆以才选襃进有典往其钦承可分司致仕正郎以下京官等制勑某等朕初嗣位敷钖庶工非特劳在事之勤亦以礼天下之贤者尔等以才出仕登序王官或就里居或分留务往膺宠数咸懋厥修可诸司使副至崇班内常侍带遥郡不带遥郡制勑某等朕初即位奉行先帝故事大赉四海阻深幽逖无所不及矣又况朝廷之近臣岂可以忘哉尔等能以忠力靖共职事进位一等往其钦承可皇兄叔大将军以下制先帝顾哀宗亲德念至深厚矣在后之侗其可以忘哉具官某躬执义行序于属籍承休席宠亦旣显融襃进有章往钦无斁可皇弟姪大将军以下制勑某朕大赐于天下虽䟽以逺无遗者矣又况于宗室之近哉尔序官内朝克有善问绳绳之庆协于声诗襃命有加往其祗服可覃恩昭宪杜皇后孝惠贺皇后淑德尹皇后孙姪等转官制勑某等予大祭于庙祧而哀夫先后之家替而不章乃诏有司博求其世尔等名在戚里序于王朝各因其官増位一等冀以上称神灵之意岂特慰予追逺之心可中书提点堂后官制勑某等朕大赉于天下有政有事者皆得以序迁尔等各以选抡备官宰旅増位一等往其钦哉可李端卿等旧官服阕制勑某孝子之悲哀思慕其亲岂有穷哉然䘮以三年而止者圣人之政也尔以䘮致事日月旣除其就故官以听新命夫人之行莫大于孝而孝亦在乎事君能致其身而不愆于义以辱其各然后可以爲孝子此宜尔之所知也其勉矣哉可前太常寺太祝张德温旧官服阕制勑某䘮三年亦巳乆矣而人子之志无穷故欲爲不善则思贻父母恶名而终于不果不如是则不足以爲人子复尔禄次维时勉哉终于立身可谓孝矣可前屯田贠外郎任逈旧官服阕制勑某汝有列于朝廷而以忧去位人子之事亲终矣则君臣之义其可以忘乎夫移于君而忠移于官而治然后可以爲孝往共尔服惟是勉哉可前太常寺奉礼郎宋辅国等并旧官服阕制勑某尔以亲䘮去位日月旣除其来造朝复就官次终身之孝可不勉哉可前太理寺丞刘辩前卫尉寺丞孙公亮并旧官服阕制勑某尔服缞去位顺变当除三年之䘮亦巳乆矣君臣之义其可废乎趣还于朝使即旧秋勉思移孝之事以就显亲之名可前大理寺丞王忠臣旧官服阕制勑某御史言尔以䘮释位日月当除故吾下命书于御史以俟尔之来见尔虽旧官吾命维新其加劝勉求合于以孝事君之义可前太子中舎张讽旧官服阕制勑某䘮三年天下之逹礼也尔能率礼以至终䘮其来造朝复尔禄次事君之义尔实知之无违厥初是谓能孝可前职方贠外郎元居中旧官服阕制勑某尚书郎位三等而尔方以劳序于前列乃以䘮去三年于家今旣禫除其还禄次维尔才美有称于时移孝事君当知勉矣可前太常博士张诜旧官服阕制勑某尔去位里居三年于此旣除䘮矣其就故官忠以事君是爲孝子尔惟知义可不勉哉可前将作监主簿张扶旧官服阕制勑某尔遭齐斩之䘮而去位释祥禫之服而还朝斑吾命书授尔禄次孝子之事终于立身施于有官可以勉矣可前驾部贠外郎李安期前殿中丞张德淳并旧官服阕制勑某礼有三年之䘮者无贰事也知䘮而巳矣先王以爲不如是不足以尽人心此吾所以归尔于家而不敢劳以事今日月除矣故吾班命书于御史而召尔以来往践故官勉思终孝可前内殿崇班马文德旧官服阕制勑某尔执亲之䘮三年于此矣其班新命以复故官维孝有终尔宜思勉可供备库副使康璹旧官服阕制勑某三年之䘮苴麻哭泣之哀一也而亦有权制以趣时此吾独使武吏之有籍于枢密者得终䘮于家之意也尔能率礼今服旣除其就故官以承新命可皇姪右监门卫大将军仲察服阕旧官制勑某送终者人子之大事也尔以䘮释位亦旣三年能以礼自致而不犯诗人素冠之义于爲人子亦可谓孝矣还就禄次帅初无违可同中书门下平章事韩琦奏亲姪孙恬守祕校同中书门下平章事曽公亮亲男孝纯将作监主簿姪孙谌试祕校枢密使张昪奏亲孙男戒守祕校叅知政事欧阳脩奏男辨太常寺太祝叅知政事赵槩奏孙男尤绪太常寺太祝枢密副使呉奎奏长男璟守太常寺大祝次男瓌试祕校制勑某朕受纯嘏于神灵而布之在位其官显者得任其子弟以及孙曽尔生大臣之家是爲贤者之类往保禄秩可无愼哉可同中书门下平章事韩琦奏亲姪女之子曹复眞定府戸曹制勑某维名与器朕未甞輙以假人尔縁大臣相祀之恩遂阶一命之宠出而从仕可不勉哉可枢密副使胡宿奏亲兄亶守祕校制勑某宗祀之恩仕之显者皆得官其亲族尔躬率善行而有弟爲吾政事之臣往服宠荣懋修无斁可天章阁待制司马光亲兄之子宏试将作监主簿制先帝有大庆推恩羣臣子弟而尔有叔父实爲近臣往即厥官无堕世禄可广南柬路转运使祕阁校理蔡抗男潜试将作监主簿制勑某将漕逺方者皆得官其子弟尔父以才自奋有显于时往懋厥修以绥世禄可故赠司空兼侍中庞籍遗表男太常博士元英可屯田贠外郎制勑某等尔考有庸先朝致位将相归安第室而以寿终尔等服采于时实能嗣训并膺恩典其往勉哉可庞籍遗表男内殿崇班元常大理寺丞制勑某士之文武异用乆矣尔世以儒学显而有官籍于内朝从尔父之遗言而以丞于大理往惟嗣训乃克保家可庞籍遗表孙保孙寅孙并将作监主簿制勑某尔祖甞爲将相佐佑帝室朕哀其亡也故序尔于工官夫大臣之家能乆而不失其世者鲜矣往承厥庆可不勉哉可庞籍外孙陈仲师试将作监主簿制勑某朕命尔以试工官之属者特以尔之外祖常爲将相于先朝而巳然士之由保任而后能自奋以至休显者多矣往践尔次可无勉哉可太子少傅致仕田况遗表男守祕校至安太常寺太祝制勑某儁哲之辅有劳于时福禄旣成而尔嗣厥后于其将死以尔爲言膺此宠章宜知勉矣可故资政殿大学士知河南府呉育遗表孙男俨俅并守将作监主簿制勑某等朕所以顾恤大臣之家而序録其子孙未甞有爱焉况如尔祖贤明谅直有𥙷于世朕常思而不忘者乎其各加尔一命以爲工官之属诗曰夙兴夜寐无忝尔所生往其勉哉可以爲孝矣可翰林学士承㫖宋祁遗表男俊国广国守祕书省正字令持服制勑某等尔考承密命于翰林而不幸至于大故眷怀旧德甄序尔官往其有成祗服予采可宋祁遗表孙松年延年頥年并守将作监主簿制勑某等贵臣之世贤者之后朕所不能忘也故尔等皆在沖幼而列于工官兹所以佑序尔家亦云至矣尔所以保其禄位可不勉哉可刑部侍郎致仕崔峄遗表亲孙男俞将作监主簿制勑某尔祖甞服高位考终于家以尔爲言朕其甄序工官之属往矣懋哉可戸部郎中直龙图阁知明州范师道遗表第三男世文守将作监主簿制勑某尔父甞以才选列官于朝出临一州奄至大故钖尔一命尔其勉哉可光禄卿直龙图阁张㫖遗表亲男平易守将作监主簿制勑某朕惟尔父致位九卿服劳于官爲日乆矣故命尔以工官之属以称其将死之言尔其思尔父之顾厥家与朕心之哀尔父夙兴夜寐无或弗钦可光禄少卿知单州吕师简遗表次男昌宗试将作监主簿制勑某尔父且死而爲尔求官故以尔试于工官之属夫推恩旣往覃及子孙吾所以待人臣者有常法矣修敕自奋而以保禄位者尔所以爲人子也可不勉哉可故光禄卿致仕张璹遗表亲次孙彩试将作监主簿制勑某尔祖以九卿归第而遗奏以尔爲言顾哀旧臣而官使其子孙此先王使仕者世禄之意而吾之所不忘也其使试于工官之属以称尔祖之志焉诗曰无念尔祖聿修厥德尔方就学可不勉哉可司农卿致仕余良孺遗表曽孙涣试将作监主簿制勑某尔之曽祖仕至九卿退处于家考终厥命推恩及尔以试工官往愼猷爲且膺器使可故光禄卿致仕张温之孙基试将作监主簿制勑某尔祖甞爲侍从之臣而有公忠之节今其亡矣秩尔以官能善似之乃其无悔可客省使眉州防御使张亢遗表孙在至并将作监主簿制勑某尔祖起于文吏而能以才武致力于封疆扞患之功书在王府今其亡矣故各命尔一官往懋尔成毋忘尔祖之勤于国可司农卿致仕魏琰男太庙斋郎纾守将作监主簿制勑某尔世载荣禄而父以九卿去位推恩改命序位工官维恪愼可以保家往其勉矣可虞部贠外郎致仕张应符男遘试将作监主簿制勑某少尽其力至于老则养之不可以不终使之免农而爲士则禄之不可以不世此先王不忍人之政而吾未能逮也今尔父去位而命尔一官使得世其禄以终尔父之养焉此亦庶几有合乎先王之政尔惟忠惟孝尚称吾命尔之意哉可职方贠外郎致仕徐仲容男公辅试将作监主簿制勑某尔父辞禄而爲尔请命于朝传曰君子之善善也长故善善及子孙此吾命尔以一官之意也经曰事亲孝故忠可移于君居家理故治可移于官尔其念此以自勉哉可虞部贠外郎致仕李卓男元之试将作监主簿制勑其尔父积勤序于郎位老而致事録尔一官思世厥家往其无怠可诸州军并转运提刑弟姪男恩泽等并试监簿制勑某朕始嗣位推恩宇内尔执方贡以来造朝加赐一官往惟祗服可王孝叔充春州军事推官通判春州兼知本州制勑某南方荒逺之州吏多惮往而尔请行焉故优尔禄赐而以劝赏随其后往其勉矣思乂我民可县尉李执中可察推制勑某先王之政荒则缓刑至于彊不忌死而伤吾良民则去之亦不可以不急此朕所以严追胥之令信购赏之科不以岁凶多暴之时而爲之废格尔能除盗实举其官迁以懋功往祗乃服可吕开权淄州军事推官依前充鎭南军节度推官制勑某尔有除盗之功故赏以一邑而序官于大府辞而有请以便尔私吾用不违往其祗服可苏州长洲县尉富翶润州丹徒县令制勑某朕布爵赏之令以待吏之有劳尔能举其官以除盗贼迁以爲令使之牧民又将试尔爲政之才非特示朕报功之信可晋州襄陵县尉葛頥单州武成县令制勑某尔职在追胥而能上功中率卑之一县以懋尔能夫爲令之所事则不特追胥而巳必也使人无盗是乃能称其官可杭州于潜县令赵君序虢州玉成县令制勑某予嘉尔之有功于追胥也故卑尔邑于东南又从尔父之请焉而移尔于虢吾于用赏而顾恤尔私亦云备矣则尔之施于有政可不勉哉可信州鈆山县尉齐景甫杭州余杭县令制勑某尔追胥有功迁令一邑百里之人视尔以爲休戚矣施于政事可不勉哉可单州成武县令李焘江隂军録事叅军制勑某尔修其官能中赏率有司㑹课予懋尔功愈其勉哉以涖厥事可潞州屯留县尉李昌言徐州録事叅军制勑某尔能捕盗当得赏官迁督一州之邮往其思称厥职可殿前都虞候利州观察使贾逵依前官充侍卫亲军歩军副指挥使制勑朕有貔虎熊罴之士以卫中国而制四夷考求其人以副统督具官某乆更任使才武有称扞城之劳宿卫之最简于先帝以曁朕躬思懋厥修往膺休显可卫州防御使钱晦霸州防御使制勑朕初即位奉行先帝故事以劳天下虽踈且逺无遗矣又况于朝廷之显者哉具官某忠劳弈世简在帝室能励厥德自昭于时膺此宠章愈其思勉可东上合门使陵州团练使李端悫眉州防御使制勑朕初嗣位奉行故事以劳天下具官某清明敏逹和愼祗修奉侍先帝陟降左右厥勤茂矣其可忘哉膺服宠荣往钦乃服可捧日左厢都指挥使嘉州团练使周翰制先帝弃天下朕初嗣位永惟武力忠劳之士爲国御侮其功多矣岂可以忘哉具官某部督有方践修无过营卫之最简于朝廷膺此宠章愈其奋励可天武左第三军都指挥使封州刺史程荣可蒙州刺史充御前忠佐马歩军副都军头制勑某等熊罴之士爲国爪牙均其逸勤率用成法尔等忠劳之实简在朝廷迁序有差往惟钦服可转贠制先帝遗朕熊罴之士以蕃帝室所使统督岂可以非其人哉尔等以扞城之材共禁卫之服忠劳武力皆有可称各以序迁往钦无懈可落权团练刺史制勑某等忠劳之士武力之臣奖卫帝室其功多矣当序厥位以均逸勤尔等部督有方践修无过兵团州刺迁进有差往膺宠荣懋建勲绩可单州团练使刘永年可齐州防御使知代州制勑代地边要吾所重常择将以守之以尔具官某武力智谋济以驯谨践更中外皆有可称故进使号往共厥服御侮之实尔其勉哉可捧日天武四厢都指挥使端州防御使赵滋可依前充侍卫亲军歩军都虞候制勑营卫之士皆天下武力之高选也所使虞度军中之事者岂可以非其人哉具官某等造行谨良致位休显勲劳之实简在朕心各以序迁往惟祗服可临川先生文集卷第五十二临川先生文集临川先生文集卷第五十三临川先生文集卷第五十三外制李端悫东上合门使制石遇窦舜卿四厢都指挥使制二道甘昭吉入内副都知制宋有志东染院副使制李用和六宅副使制宋良王嵩礼賔副使制二道李景贤穆遂石用休文思副使制三道夏伟内园副使制谭德润杨宗礼张继渥朱渐王钦李惟正并供备库副使制五道崇班胡珙等改官制军贠等换诸司使副承制崇班制王保常靳宗永内殿承制制二道狄询内殿崇班依前职制杨元张建中内殿崇班制二道慕恩北作坊使制陈竒孙戾太子中允致仕制二道枢密副使呉奎父太常丞致仕制李焘父文俊守祕书省校书郎致仕制崔峄刑部侍郎致仕制周涛太常太祝梁搆光禄寺丞致仕制郝中和国子博士致仕制商瑗赵九言张搆董安龙舆郑旦太子中舎致仕制六道马房卫尉寺丞袁仲友太子洗马东野瓘太子中舎致仕制三道王正臣孙检守祕书省校书郎致仕制二道李琳国子监丞郭震太子中允致仕制二道李日新左清道率府副率王余庆率府副率致仕制二道叚献右清道率府副率刘友俊右清道率府率致仕陈惟信左骁卫将军袁政李周道并左监门卫将军致仕制三道冯维禹施章于太子中舎赵伯世左清道率府率朱泾等太子洗马李昌言许州司马致仕制四道皇太后三代制九道皇后三代制十道李端悫东上合门使制勑合门置使官盛地亲非有嘉绩令名不能胜其任也具官某于朝廷有详练之实于戚里有茂勉之声非专爲恩以致此位积功乆次当得右迁其愈励哉往共厥服可石遇四厢都指挥使制勑虎贲之士周公以爲人主所当知恤者也又况所使将此哉具官某比以材选服劳于边折冲御侮甞有所试矣迁进使号付之部督往其钦愼以报宠荣可窦舜卿四厢都指挥使制勑国家置帅兵以爲卫所选皆天下之材付之部督未甞轻其授也具官某践更边要忠力有闻选将营屯衆论惟允序迁厥位其往钦哉可甘昭吉入内副都知制勑古者王之正内必有任职之臣予若稽古而思得吉士以充其选以尔服勤左右多历岁年有专良之称无侧媚之毁其使序于正内以充廷论之公焉尔其审门闱谨房闼入宣宫令出賛朝事悉心夙夜一以忠信则维予尔嘉尔亦永绥于宠禄可入内内侍省内东头供奉官宋有志东染院副使制勑某尔乆于内侍承事有劳自求外迁以便医药超升位等往服恩荣可李用和六宅副使制勑尔忠力武敏有称干时出将一州亦能用治西南之屏摠制戎兵比难其人以尔摄事夫以才得选而乆于险逺之劳不先有赏以加焉何以劝夫能者躐迁位等兹实异恩往祗官成无废吾事可内殿承制合门祗候宋良礼賔副使制勑某尔典制一军有民有社论功考最当得序迁惟尔以才甞更选擢往钦新命其愈懋哉可内殿承制合门祗候王嵩礼賔副使制勑某尔以才智勲效自昭于时董督徼循实任边要序劳当进以介诸司朕命维休往其钦服可西京左藏库副使李景贤文思副使制勑某戎马之寄常难其选尔以才谞乆于任使一州之政比有可称超进位等往膺寄属勉思报称无或不祗可西京左藏库副使穆遂文思副使制勑某尔徼循蛮方爲日乆矣更书且下而使者乞留超进厥官以共旧服往惟励勉膺此宠荣可西京左藏库副使石用休文思副使制勑某尔以才选比更任使有司㑹课当得进官往服训辞无癏乃事可西染院副使兼合门通事舎人夏伟内园副使依旧合门通事舎人制勑某賔賛受事之职吾以武吏爲之而甚难其选尔能祗饬以称厥官㑹课有司序迁位等往祗休宠可内殿承制谭德润供备库副使制勑某朕永惟陵寝之严而选使以护之尔往任事靖共厥职有劳可録其以序迁祗服宠章勉求称位可内殿承制杨宗礼供备库副使制勑某监一路之军而按抚其人又典一州之政非才能行治有纪于时孰可以称此哉尔乆于烦使能勤厥事故迁尔位以介诸司而使往焉其愼以防患而敏于趋功以称推择之意可枢密院副承㫖张继渥供备库副使制勑尔典掌机要服劳岁乆以疾自上求爲外官迁介诸司往膺器使可内殿承制朱渐供备库副使制勑某赋禄序官邦有常法尔勤厥服㑹课当迁维器与名职思其称乃其无罚可不勉哉可承制王钦李惟正并供备库副使制勑某等嘉我未老而经营四方诗人之所谓贤劳也可无报称哉以尔钦戍于南方之穷而任监护之官以尔惟正屯于西路之要而服追胥之事其役逺其责重而能祗愼所职以有累日之劳其各迁位介于内朝之使以爲报称夫有功而见知则说矣此人之情也以所愿乎上施乎下则士孰不乐爲尔用哉其亦勉之而巳可崇班胡珙等改官制勑某等功懋懋赏先王之所以厉天下而成衆治也今吾使某监兵马于外而使某典治材于中皆积日月以赴功其各赐官一等以称吾懋赏之意可军贠等换诸司使副承制崇班制勑某等襃嘉忠劳𬒳以禄秩先帝有成法朕不敢违尔等序列禁中有宿卫之最外迁厥位以慰乆勤进服宠荣往图勲效可王保常内殿承制制勑某朕布大号于天下文武在位皆升一等序劳当迁者又皆得以时迁尔服采禁中积功有赏膺此休宠往惟勉哉可靳宗永内殿承制制勑某承制之官本朝所置非积善累勤之武吏则不得在此位焉尔服采有庸校年当进其往祗践以称宠荣可合门祗候狄询内殿崇班依前职制勑某尔名臣之子任事边陲积岁有劳序官一等往其淑愼思世厥家可杨元内殿崇班制勑某尔爲廷臣奔走厥职有劳可録序进厥官惟忠与勤所以报称往践禄次可无勉哉可张建中内殿崇班制勑某尔总戎马地濵不毛爲之三年能固吾圉迁秩一等往其懋哉可庆州肃逺寨蕃官都巡检崇仪使慕恩北作坊使制勑某尔武力智谋有称种落徼循扞御勲效焯然莫府条陈允于衆论超迁使号往愈懋哉可陈竒太子中允致仕制勑士之疲癃老耄以至失职而不能自止者盖有之矣尔年尚强而疾不至乎官刺举之官未甞以尔爲言而能自列致其职事可谓行已有耻而无负于周任之言宠尔以东宫之官其勉终行义归教郷闾之子弟以所闻而求自比于古之仕焉而巳者可孙戾太子中允致仕制勑某大夫七十而致仕其礼见于经而于今爲成法尔以经术起家爲吏旣闻夫古之礼又见夫今之法矣年至而求止可谓行其所知宜列序于朝廷使归荣其邑里夫惟尔之筋力不足以有爲也故可无职事之责焉若夫德义则尔尚可以勉之吾亦不以尔老而无责也可枢密副使呉奎父太常丞致仕制勑某德善之赉子孙与焉况于其亲宜有崇奖具官某克生贤子敎以义方协于询谋掌国机密超迁厥位以佐共工往服宠章就安荣养可江隂军録事参军李焘父文俊守祕书省校书郎致仕制勑某先王之政未有遗年者也故朕因宗祀之庆而有爵命之施焉尔躬率义方又能敎子享其禄养以至耄期膺此宠荣往绥寿善可工部侍郎充集贤院学士崔峄刑部侍郎致仕制勑仕焉而告老者自一命以上必有以慰其归况吾迩臣恩纪所厚宜増位序以示襃优以尔具官比以明扬乆于烦使入参侍从出备藩维践更滋多寄属惟允引年辞位得礼之宜进贰秋卿以营居息古之老者非茍自佚其身唯愼行祗法以助成王德尔所知也往其懋哉可前着作佐郎周涛太常太祝梁搆光禄寺丞致仕制勑某尔甞辞禄而在位以尔爲材寘诸京官使长一邑果能有绩以见推称将畴尔劳遽以疾告夫学士大夫之去位岂茍自佚而无爲古之仕焉而已者尔盖闻其风矣丞于卿位维是懋哉可殿中丞致仕郝中和国子博士致仕制勑某尔谨廉爲吏得列朝廷不隳厥官以至告老宜有襃进用爲归荣序于成均往服无斁可前荆门军当阳县令商瑗太子中舎致仕制勑某尔从仕乆矣而不失廉称方践老境乃能知止东宫之秩归服厥荣可处州録事参军赵九言太子中舎致仕制勑某尔以学入官老而能止践更多矣不失廉称着籍东宫以爲尔宠可鼎州録事参军张搆太子中舎致仕制勑某尔方仕于州县而宠尔以东宫之官有列于庭亦云显矣用嘉知止归矣勉哉可前江宁府观察推官试大理评事董安太子中舎致仕制勑某尔学古入官称誉者衆方图乃绩遽欲归休进秩东宫以嘉知止可舒州录事参军龙舆太子中舎致仕制勑某尔仕焉欲致其官故吾宠以东宫之秩归安田里是亦显荣其愼厥修以终燕誉可复州录事参军郑旦太子中舎致仕制勑某尔居官无疪而以病告知止不殆是维可嘉东宫之官其往祗服可前南仪州推官试大理评事马房卫尉寺丞致仕制勑某京官吾所重也选于吏部者非有尤异之绩与治行爲衆所称则莫能得之尔旅力旣愆而能自止承于卫尉其往钦哉可前知连州连山县袁仲友太子洗马致仕制勑某尔以经术中科乆于铨集老而能巳义有可嘉列职东宫以荣归息惟愼所止克完厥终可县令东野瓘太子中舎致仕制勑某仕者七十而致事礼也尔年未至而愿归田里比夫旅力已愆而不知止者岂不贤哉进位于朝钖从居息可主簿王正臣守祕书省校书郎致仕制勑某尔仕焉而欲去其位故吾宠以宫署之官夫还州县之劳而就里居之佚无赋徭之役而有重禄之加惟愼厥终乃其不愧可主簿孙检守祕书省校书郎致仕制勑某尔以赀爲吏请老于朝列职祕书以爲尔宠归安田里惟愼厥终可主簿李琳国子监丞致仕制勑某仕者七十而告老古之道也尔能率礼朕用襃嘉往即新恩勿忘初服可县令郭震太子中允致仕制勑某尔进士起家而乆于州县之职春秋未艾自请罢休列职东宫以荣归息知止不殆愈其懋哉可李日新左清道率府副率致仕制勑某尔考授命于戎行而尔得列于仕籍老而知止襃序厥官归休之荣往服无斁可右侍禁王余庆率府副率致仕制勑某尔能知止义有可嘉以东宫率府之官爲尔居里之宠是亦荣矣往其勉哉可右侍禁叚献右清道率府副率西头供奉官刘友俊右清道率府率并致仕制勑某尔乆于官使请老于朝宜有进迁以爲光宠归安尔止惟愼厥终可文思副使陈惟信左骁卫将军致仕制勑某旅力已愆而不能自止者有矣尔能告老于义无慙迁将卫兵往绥荣禄可内殿崇班袁政李周道并左监门卫将军致仕制勑某尔服劳乆矣奉事无过能自知止义有可嘉登进厥官以帅门卫归安荣禄尚克勉哉可西京左藏库副使冯维禹文思副使前行汉阳军録事叅军兼司法事施章于太子中舎致仕制勑某仕焉而已者考其行治能以洁白自终宜有襃嘉以慰其意尔甞学礼得仕州县老而知止可谓有终迁位于朝往钦无斁可东头供奉官赵伯世左清道率府率致仕制勑某老聃有言曰知止不殆尔服勤于官乆矣而能以疾辞位无负于老聃之言故吾命以东宫卫府之官以嘉尔之有劳而知止往哉居息思愼厥终可主簿朱泾等太子洗马致仕制勑某等尔等晚而出仕皆以廉称老矣告休是能知止其各迁秩以爲归荣可李昌言许州司马致仕制勑某掌书以賛计官之治乆矣致其职事宜有赉焉司马于州往钦无斁可皇太后三代制九道曽祖勑位尊者享大德盛者流逺追崇之礼于国有初皇太后曽祖某体仁蹈义不躬荣禄庆垂厥后光大显融乃生硕女坤育天下命书爵号申贲诸幽尚其灵明嘉此休宠可曽祖母勑朕虽茕然在疚而不敢忘顾复之慈肆有命书以上称追逺显亲之志皇太后曽祖母柔惠安婉来宜大家垂休后昆作合先帝追崇爵号其尚知荣可祖勑惠术尚均而自亲贵始古今一体也其可以忘哉皇太后祖某明德大功简于帝室配食宗庙始终哀荣庆流于孙母育四海追襃有典庶或知歆可祖母勑邦有大赉夫人待于下流岂外戚之尊所当襃而可以忘哉皇太后祖母高氏承庆淑人来嫔巨室蓄德之厚垂休无穷协兆涂山世滋以大追钖爵命冀能歆嘉可祖母勑佐佑先帝顾复朕躬追诵寒泉之诗永惟欲报之义当有爵命以上副显亲之心皇太后祖母刘氏柔良靓专𬒳服华问宠禄光大集于后昆启佑硕人比贤文母追襃大国其尚知荣可祖母先帝襃厚母党致仁尽孝朕虽在疚而奉承故事不敢愆忘皇太后祖母刘氏内顺外严罄无不淑德祚流衍逺而弥兴追命有章尚慰窀穸可祖母勑朕以薄德奉承大统永惟先帝故事不敢有忘皇太后祖母高氏温柔靓深有妇之道相协君子卓爲臣宗垂延后昆福禄滋大膺此休命尚知荣歆可父先帝奄忽弃捐万邦不及推恩以劳幽显予末小子敢忘遗训皇太后父某循德秉义闻于当世发祥流祉燕及后人笃生圣女母育天下襃封有数尚慰于幽可母勑朕眇然之躬当奉匕鬯以承宗庙大赉及于幽显矣永惟母党之重可以后而忘哉皇太后母志顺德严克配君子光大之福集于圣女有辅佐之功于先帝而施及在后之侗命书追崇尚慰营魄可皇后三代制十道曽祖琼皇任忠武军节度使赠侍中累赠尚书令兼中书令追封韩国公赠太师勑后率六宫以敎天下之妇顺其位尊如此则所以襃崇其祖考礼不可以无称也皇后曽祖某忠劳武力爲国虎臣庆集后昆比隆任姒追加位号以显厥魂尚其有知膺此休宠可赠祖母潘原县太君追封滕国太夫人勑朕初即位襃厚异姓率由先帝故事不敢有忘皇后曽祖母李氏柔惠静嘉能循法度来嫔巨室休有淑声庆流厥孙正位宫壸胙封名国其尚知荣可曽祖母陇西郡夫人李氏追封舒国太夫人勑朕奉循先帝故事以劳天下阻深䟽逖皆有以加之矣又况于外戚之贵哉皇后曽祖母李氏嫔于高门率德唯谨诒庆厥后是生硕人兆协厥祥登俪尊极追襃有礼其尚知荣可祖继勲建雄军节度使累赠太师中书令可特赠兼尚书令勑尚书録天下之政而令一品也人臣位号于是爲盛皇后祖某忠劳奕世能壮厥犹爲国扞城有庸休显娀莘之庆乃集后昆膺此追荣尚知嘉享可祖母㑹稽县君康氏追封祁国太夫人勑朕承先帝圣绪大赉及于幽显䟽逖以贱者加之矣贵而戚者其可忘哉皇后祖母康氏驯行婉容协于儁德庆垂厥后坤育万方追命有邦尚荣窀穸可祖母太原郡太夫人郭氏追封郧国太夫人勑夫治内政修隂教以助朕调一天下者所以襃崇其世可不厚哉皇后祖母郭氏率德秉义协于君子关雎之咏传祉厥孙申钖賛书启封名国尚其灵淑嘉此追荣可祖母金城县太君王氏追封成国太夫人勑传称德厚者其流泽广故今追命之数视其子孙位号之卑尊矧夫后世登俪尊极则致隆其封爵岂不宜哉皇后祖母王氏来嫔大家率循德礼有开后嗣协庆涂娀申钖名邦尚荣幽穸可父遵甫皇任北作坊使特赠检校太傅保信军节度使勑春秋书季姜之归而传有襃纪之义崇宠异姓其所从来乆矣皇后父某承世之庆列官于朝虽德义有称而不终荣禄祚流后世正位内宫追命有加以慰窀穸可母鉅鹿郡君曹氏特追封沂国太夫人勑国有大赉凡在廷之士皆得追襃其父母而况于异姓之贵哉皇后母曹氏胄于名王归得吉士率礼蹈义有称闺门迎渭之祥实开厥后膺此恩典尚知歆荣可母乐寿县君李氏进封均国夫人勑人主之所以风天下者岂非外戚之助哉故夫封爵襃厚之礼其所从来乆矣未甞有改也皇后母李氏躬以德义嫔于令人能大厥家比隆任姒钖之象服胙以名邦往即宠荣勉绥寿善可临川先生文集卷第五十三临川先生文集临川先生文集卷第五十四临川先生文集卷第五十四外制宰相冨弼三代制六道叅知政事欧阳修三代制六道枢密使张昪封赠三代制八道枢密副使胡宿封赠三代制六道枢密副使吴奎封赠制二道皇故第十三女追封楚国公主制故充媛董氏赠婉仪制吴奎亡妻赵氏胡宿亡妻吴氏追封信都兰陵郡夫人制二道故董淑妃养女御侍张氏安福县君李氏仁和县君依旧御侍制二道听宣蒋氏张氏并司言制淑妃董氏遗表父右侍禁安内殿崇班制德妃沈氏姪孙献卿试大理评事制苗贤妃亲姊苗氏男张士端试将作监主簿制令襄故母钱氏可追封仁和县君制从信故所生母许氏追封平原县太君制苏唐卿母孙氏万年县君制祁元振亡母丁氏追封昭德县太君制欧阳修女乐寿县君文彦博女安福县君制二道宋庠亲孙女永宁县君制庞籍遗表长女安康郡君第五女德安县君第七女寿安县君制三道允初长女嘉兴郡君制宗说第十八女永泰县君制克洵第二女等并特封县君制世永第三女金城县君制仲劝新妇陈氏封邑制皇兄承简追封安定郡王皇弟承俊追封乐平郡公皇姪孙世芬追封广平侯制三道李诜父赠司空兼侍中制王凯赠节度使制马从先父震赠尚书工部侍郎句谌父希仲赠工部尚书制二道何若谷亡兄若沖追赠试大理评事制卢昭序赠正刺史制宋士尧等赠官制宰相富弼三代制六道曽祖勑大臣有庆于国则爵命上施其考祖所以章贤德广襃劝也具官某曾祖某躬执义善发身扬名诒于曾孙集有福禄登践枢极卓爲臣宗申命有加尚荣幽穸可曾祖母勑宗工之选所以宠儁良大国之封所以襃贤淑具官某曾祖母某氏顺足以有相严足以有临来嫔名家诒禄厥后爲国元老仪刑万方开号全齐旣光大矣徙之北国其愈知荣可祖勑列爵五等莫尊于公必有盛德之士然后可以膺此号具官某祖某秉哲迪义不躬显荣祚流闻孙爲世硕辅追襃之礼旣极宠崇序爵启封尚其嘉享可祖母勑天子之宰朕所恃以纲纪四方者也爵命加其祖妣岂不宜哉具官某祖母某氏蓄德在躬以成家室发祥于后以遗子孙申钖有邦盖惟旧典魏大名也以是追封岂特爲窀穸之荣亦所以佑其后世可父勑士以有子爲荣子以显亲爲孝宗公元老世恃以宁当有追崇之恩称其致孝之意具官某父某惠和敦大明允忠笃位不侔德乃生硕人寅亮先帝宠绥四海方兴就事佐佑朕躬申命有章兼荣幽显可亡母勑朕初纂服登用旧臣襃厚其亲率循故事具官某母某氏显相吉士笃生硕人寿善康宁考终福禄追荣新竁申命大邦尚其淑灵膺此休宠可叅知政事欧阳修三代制六道曾祖郴赠太子少保可赠太子太保勑君子善善之义下及子孙况推而上之至其祖考所以襃美崇宠岂顾可以不称哉故先王宗庙之制视其爵位之高下以爲世数之逺近而本朝追命之礼亦从其子孙名数之卑尊具官某曾祖某濳于丘园躬有善行畜积之庆施于曾孙爲时宗工名重天下图任以登于右府襃嘉当及其前人东宫之孤位巳显矣进秩一品尚其享哉可曾祖母追封延安郡太夫人刘氏可追封荣国太夫人勑尊之欲其贵亲之欲其当岂特人主有是心哉推是心以施于人此人主所以与天下同忧乐之意也禄有厚薄故礼有隆杀位有高下故施有逺近古之道也其可忘哉具官某曾祖母某氏含德在躬作嫔令族积善之庆覃其后昆惟时闻孙实朕良弼登与政事人无间言其䟽大邦之封以报流泽之施宠灵之极尚克享哉可祖赠某官勑朕惟有天下者得推其祖考上配于天盖孝子慈孙所以极其尊崇之意推是心以及夫在位则其宠禄之厚者岂不欲以及其所谓尊亲者哉此朕所以襃宠大臣之先以尊爵贵官而有至乎三世者也具官某祖某积德累善施于后嗣爲予辅弼始大厥家东宫之孤旣以命汝增荣一品尚克享哉可祖母勑朕䟽郡县以君诸臣之母欲以慰慈孙孝子之心至于政事之臣则封国及其王母所以望其功者厚矣则慰其心者顾可以薄哉具官某祖母某氏来嫔名家克配君子积善之福覃于其孙左右朕躬豫图政事嘉而有后钖以大邦维灵在幽尚克膺此可父勑大臣得爵命其先人至乎公师非古也然礼者人情而已矣当于人情而义足以劝士则何必古之有哉具官某父某蓄其德善不显于世克生贤佐爲朕股肱东宫一品人臣高位追以命汝用嘉有子尚其享此以称馈祀之盛哉可母勑古者子爲诸侯大夫而父爲士则其祭以诸侯大夫之礼朕以谓得享其礼而位号不称则不足以尽孝子之心故今有列于朝廷皆得追崇其考妣又况于爲吾左右辅弼之臣哉具官某母某氏妇顺母严称于天下能教其子爲时名臣协于询谋进断国论虽禄养不及而馈享有加启封大邦于礼爲称尚其幽穸知享此荣可枢密使张昪封赠三代制八道曾祖某赠某官勑传曰学士大夫则知尊祖矣若夫流泽之施于后世者博矣则其崇报亦当有以称焉此予所以隆宠大臣而追命之礼有至于三世也具官某曾祖某以武力充选以忠劳备使积善之施覃及后昆爲时老成宰制密命帝傅之位厥惟尊荣今予尔嘉举以追钖尚其幽穸知享此哉可曾祖母赠某国太夫人勑祖考之富且贵则其泽流于子孙而诸妇与荣子孙有爵禄之宠则其尊归于祖考而馈祀之盛亦及乎其母古之道也后世因焉今朕尊礼大臣而爵命上施其三世于经未尝有也而岂害于先王制礼之意哉具官某曾祖母某氏嫔于令人躬有驯德积善之施久而愈彰至于曾孙克协朕心爲世元老执邦之枢福禄之来实维尔庆改封大国以宠淑灵尚其有知享此休命可祖勑爲吾政事之臣所以崇宠之者备矣于其尊大前人之志亦宜有以称焉具官某祖某积行在躬濳而不耀畜其善庆以頼后昆厥有闻孙爲朕良弼典司机要海内所瞻追命之荣至于帝傅进登师位以极襃嘉尚其冥灵膺此休显可祖母勑义莫大于尊祖仁莫高于显亲今吾追命大臣之考妣以及其祖者岂有它哉凢以称其尊祖显亲之心而已其德博者其施逺其位盛者其报丰具官某祖母某氏徽柔静恭克相宗事佑启后世爲时元臣执国之枢以佐吾治其施可谓逺矣其报可以薄哉改钖大邦以爲尔宠贲于窀穸尚克知荣可父惠赠太师可赠中书令余如故勑朕有高爵厚禄以礼天下之士而与之共政又本其流泽之所自而追命以尊官岂特崇宠大臣亦所以勉人亲之敎子具官某父某濳德晦行荣于丘园积仁之庆实在其子终有成德爲吾宗工践更二府执国机要追襃之命登尔太师其迁令于中书以极襃崇之数尚其窀穸享此休荣可嫡母追封德国太夫人刘氏可追封许国太夫人勑先王制礼及后世而弥文顾所以顺理而即人情古今一也夫福禄之盛流泽尚及乎子孙则名数之崇追命当加其考妣具官某嫡母某氏柔良之行温惠之德辅相君子克成厥家以有贤息掌予机宻及亲之宠厥有旧章顾尔位号旣荣极矣其班新命宠以大邦贲于无穷尚克嘉享可所生母追封庆国太夫人王氏可追封蜀国太夫人勑传称春秋之义母以子贵说者或非焉而人子之爱其亲岂有穷哉巳则富贵而亲不与焉固人情之甚可哀者也当有追崇之礼称其思慕之心具官某所生母某氏温柔惠和得嫓君子克生贤佐爲朕寳臣允于庻言秉国枢要追荣之典旣启尔邦其改新封以鸿后庆尚其冥漠享此恩荣可亡妻田氏可追封京兆郡夫人彭城县君刘氏可追封彭城郡夫人勑臣之德善动劳称其位而有施于国君之爵禄庆赏畴其功而有报于家股肱之良参决政事施于国者其责厚矣报于家者亦宜称焉以尔具官某妻某氏温柔静嘉甞配君子遭㑹不淑不终显荣某言于朝爲尔请命考诸恩典厥有故常乃䟽大郡之封钖以小君之号所以崇贵窀穸而副吾大臣追往求旧之心尚其有知享此休宠可枢密副使胡宿封赠三代制六道曽祖先帝襃厚羣臣德施及乎窀穸朕奉承遗训不敢以哀恫之故废具官某曾祖某蓄德深博久而弥兴焯有伟人出其后世佐佑先帝以曁朕躬追命于幽尚嘉营魄可曾祖母勑大臣有赏于国则爵命上施乎三世先帝所以襃功德也朕敢忘哉具官某曾祖母某氏齐严靓专柔嫕安婉集有祉福施于孙曾爲时宗工德望休显膺此追命尚其知荣可祖勑诗曰不愆不忘率由旧章朕遵先帝之法以劳赐大臣及其父母不敢以哀恫之故废具官某祖某躬率令德以成厥家有孙而贤执国机要膺此休显尚能嘉歆可祖母勑朕初即位遵先帝故事大赉于四海而大臣之祖妣与焉具官某祖母某氏以顺爲令妻以严爲贤母集有戬谷以诒厥孙爲时宗臣世禄滋大追钖休命尚其知荣可父先帝弃万国朕初即位凢在廷者皆班爵命显其亲所以称先帝顾哀羣臣之意具官某父某蓄积德义以成福禄燕及厥后爲时宗工追钖之荣旣光大矣襃嘉有数其尚知歆可母先帝有大赉必及羣臣之父母朕初嗣位不敢有废也具官某母某氏以顺爲妇而能正以严爲母而能慈肆有福禄集其后世徙封大国以显厥魂可枢宻副使吴奎封赠制二道父勑朕初即位班爵命以宠诸臣之父母盖惟先帝故事不敢愆忘具官某父某德善之修有闻于世义方之敎能大厥家序位朝廷旣隆显矣襃迁有典其往钦哉可母勑永惟政事之臣天下国家所恃以安且治者也所以襃厚及其父母岂可忘哉具官某母某氏驯德淑行来宁巨室母有贤子爲时宗工班命于朝旣䟽名郡徙封之宠其往钦承可皇故第十三女追封楚国公主制勑先王制礼有卑尊䟽戚之宜惟至亲得以致悼痛之恩唯至贵得以极襃崇之意皇故第十三女方在襁褓尚其有成位号未正奄与物化盖王姬之车服下后一等而不视其夫情文之隆于是爲称则虽天阏其可弭忘追命启封胙之全楚以终天性之爱且慰幽穸之灵焉可故充媛董氏赠婉仪制勑鸡鸣思贤妃而关雎乐得淑女永怀邦媛内助宫闱愍饰厥终当加位号故充媛董氏有德让之美无险谒之私进登嫔妇之官率循保阿之训奄忽至于大故兹用怆于朕心恩典宠章以贲幽穸尚其弗泯知享此荣可枢宻副使吴奎亡妻赵氏追封信都郡夫人制勑追逺念旧而不忘者行之厚而大臣有求于此朕岂可以忘哉具官某亡妻某氏柔嘉在躬作配君子不克偕老兹惟永怀能辞生者之恩以丐追封之宠胙以名郡尚其知荣可枢宻副使胡宿亡妻崇仁县君吴氏追封兰陵郡夫人制勑妇人能相其君子终以休显而不与享其福禄岂非人情之所愍恻哉具官某妻某氏躬率德善嫔于大家纉夫之荣肇启爵邑方吾良弼登执事枢嗟尔淑人旣营封壤赐之名郡追贲诸幽尚其虽没而有知亦以慰夫生者可故董淑妃养女御侍张氏安福县君依旧御侍制勑某氏尔爲妃所鞫而序于女御之数启邑赐号以广逮下之恩徃服命书勉循隂敎可故董淑妃养女御侍李氏仁和县君依旧御侍制勑某氏尔以徽柔备数女御赐封大邑用示襃嘉往服宠荣愈其淑愼可听宣蒋氏张氏并司言制勑某后官之职各有等差必来淑女以賛内治尔惠和安婉服采维勤迁序厥官往钦休命可淑妃董氏遗表父右侍禁安内殿崇班制勑某卿大夫之终于位者朕所以顾恤其家未甞不备也永惟良淑有助宫闱序位旣崇则推恩宜厚阅其遗表爲尔求迁超进厥官往求自称可德妃沈氏姪孙献卿可试大理评事制勑朕于后妃之家不欲以恩挠法法之所当者义亦无所爱焉尔方眇然未克有知而以外戚之恩得试理卿之属时乃邦制不爲尔私勉哉有成以待官使可沂国公主赵氏奏苗贤妃亲姊永安县君苗氏男张士端试将作监主簿制勑某朕布大庆而士缘外内族亲之故以得官者衆矣虽进非用德然能致其材以保禄位则亦足以自昭于时尔与此荣当知懋勉可右监门卫大将军令襄故母钱氏可追封仁和县君制先帝以孝治天下故因宗祀大庆施及诸臣之父母具官某母钱氏躬率德善来宜宗室虽不终荣禄而有子克家追钖宠章冀能嘉享可大将军从信故所生母许氏追封平原县太君制勑许氏朕于在廷之臣皆有以襃厚其亲也况于近属恩礼所先者乎尔顺善和恭甚宜家室克生宗子实胙大邦当号尔封遽弃荣养进君一邑以慰孝心尚惟淑灵知享此宠可大理寺丞苏唐卿母孙氏万年县君制勑孙氏朕旣肆祀于明堂而钖命以襃诸臣之母尚惟高年及养而礼秩有所不加故推异恩以慰其意尔年耄矣而有子列于王官其䟽爵邑之荣以厚闺门之庆可试监簿祁元振亡母丁氏追封昭德县太君制勑某母丁氏尔嫔于名卿不预宠封之庆没有良子乃蒙增秩之襃愿移恩荣追慰顾复俾䟽大邑以燕孝思可叅知政事欧阳修女乐寿县君制勑欧阳氏汝父爲吾政事之臣而缘国大赉丐恩及汝赐之封邑亦有故常祗戒勿违以承兹宠可同中书门下平章事文彦博女大理评事庞元直妻特封安福县君制勑文氏尔父爲时元老而尔母当得襃封辞其宠章爲尔求邑尔承德义之庆而嫔宗公之家膺兹显荣可谓称矣可同中书门下平章事宋庠亲孙女特封永宁县君制勑宋氏朕有大封之庆而尔母与焉辞其宠章爲尔请邑尔惟名族率礼有常象服之宜是亦荣矣可故赠司空兼侍中庞籍遗表长女南安县君冀州支使陈琪妻安康郡君制勑庞氏封爵吾所重也尔考甞爲将相而其没也以尔爲言加钖郡封盖非常典尔维令淑往服宠荣可第五女大理评事赵彦若妻德安县君制勑庞氏尔考甞辅佐先帝而有劳于国今其不幸爲尔请封夫以女子受爵于朝而不系其夫其亦荣矣往惟顺淑以服宠荣可第七女寿安县君制勑庞氏女子从人者也故封爵视其夫子而已矣尔父尝勤劳于国而爲先帝大臣今其薨殂爲尔请邑考于恩典厥亦有初往服宠荣勉之元斁可节度使允初长女殿直梁铸妻特封嘉兴郡君制勑赵氏朕于宗室亲踈有秩也今尔旣成妇矣而宗正爲尔请封尔维懿恭循礼无失以君大郡可谓显荣其往懋哉尔宜钦服可宗说第十八女右班殿直楚奎妻永泰县君制勑赵氏朕初即位敷钖庻邦尔躬行柔嘉实维宗女赐封大邑往服厥荣可右屯卫大将军茂州刺史克洵第二女右班殿直宋玘妻等并特封县君制勑赵氏凡内女之嫁者爵邑不系其夫所以广亲亲也尔嫔于世族率礼有常钖命启封是爲恩典思称厥服愈其懋哉可右屯卫大将军登州防御使邢国公世永第三女左班殿直徐鎭妻特封金城县君制先帝襃厚宗室女子之嫁者爵命有不系其夫朕初即位不敢忘也具官某女某人妻赵氏夙承礼敎率用祗德归于世族妇顺有称钖以县封往膺休宠可右监门卫大将军仲劝新妇陈氏封邑制先帝布大庆于天下朕初即位永惟嗣训不敢有忘具官某妻陈氏顺善和嫕嫔于宗室赐命大邑示均神釐率礼勿违以称休显可皇兄故保康军节度观察留后承简赠彰化军节度追封安定郡王制勑乐其生而哀其死欲其富贵之无穷仁人于亲戚莫不然而王者得尽其襃崇之意具官某于宗室爲近属于朝廷爲大官有温恭恪愼之称无骄嫚逸欲之过不幸至于窀穸用震悼于朕心义兼亲贤恩礼当称今夫建牙树纛节制一军而封爵至于称王人臣之极也朕其追命以赐焉尚其有知享此休显可皇弟故右屯卫大将军霸州防御使承俊赠崇信军节度观察留后追封乐平郡公制勑诗曰死䘮之威兄弟孔怀以天下之贵富而得尽其亲亲之礼则荣名尊爵岂宜有爱于此哉具官某驯德谨行称于宗室奄终厥命实悼朕心宠之以留后之官襃之以郡公之号尚其幽穸克享兹荣可皇姪孙世芬赠洺州防御使追封广平侯制勑置使以扞防爲职建邦以察候爲名非亲且贤何以堪此以尔具官某序于近属旧有令名未加襃崇遂至窀穸其追赐命以慰厥灵尚克有知享兹休显可供备库副使李诜父皇任鎭潼军节度观察留后赠感德军节度使兼侍中端懿赠司空兼侍中制勑某朕有釐事于上神而幽显并蒙其福具官某父某纉承德义𬒳服文儒出入践更有荣爵禄能以才业自昭于时寿善不兼庆流厥子追崇位号尚克知歆可武胜军节度观察留后王凯赠节度使制勑将帅之臣出乘疆埸而有执敌捍患之材入揔营屯而有折冲销萌之用则序功录德当以厚终以尔具官某战攻之多守卫之最有赏于国有称于时而能悉心夙夜秪愼厥职不幸至于大故朕用临弔而悼焉其追加一命使得建节树纛称其禭葬之礼没而有知也尚能享吾休显之报哉可太常少卿权判太仆寺马从先父震赠右领军卫大将军特赠尚书工部侍郎制勑朕获执玉币以承上帝燕及圣考者岂非士大夫之助哉肆有大赉以称其念亲之志具官某父某资兼文武而用不极其材能以义方朂成厥子服在卿位相兹休成追命有加尚知荣享可屯田贠外郎句谌父希仲巳赠吏部侍郎赠金紫光禄大夫工部尚书制勑士以功善有庆而欲移之亲茍无害于义则其可以不从乎具官某甞以才名序于卿位庆集厥子有劳当迁愿推恩典以贲幽穸膺此显服尚知荣享可都官贠外郎何若谷亡兄若沖追赠试大理评事制勑某尔躬率善行而不克自昭于时有弟在廷法当增位固辞恩典冀得追荣愍钖一官尚其能享可故崇仪使康州刺史内侍押班卢昭序赠正刺史制勑某所居之地禁所事之职亲恩礼所加亦宜异数尔以忠力备任宫闱历年滋多率履惟谨今其亡矣追恻厥勤考于故常当得襃序迁正位号尚能知荣可故内殿承制宋士尧等赠官制勑某等蠢兹蛮方犯我边吏尔等以身死軄朕用哀恫夫见危授命士之美行襃善录功国之令典故吾有以愍钖而慰尔等窀穸之灵没而有知其尚能享临川先生文集卷第五十四临川先生文集临川先生文集卷第五十五临川先生文集卷第五十五外制彭彞特授祕书省校书郞制郑珪瀛州司戸叅军制刘元规通利军司法顾立守汉阳军司理李伯英永州录事叅军制三道张宗臣亳州司法韩伯庄海州东海县尉兼主簿王祁青州益都县主簿黄景先守常州宜兴县主簿李资潍州北海县主簿制五道皇姪宗懿改郢州防御使邢王孙宗望舒州防御使余如故制二道吕溱吏部郞中萧固司封贠外郎陈昭素都官贠外郞制三道陈宪臣孙夷甫屯田贠外郎安保衡都官贠外郎制三道王起太常博士沈扶国子博士制二道王拱已太常博士沈士龙祕书丞制二道任庆之大理寺丞赵仅改大理寺丞制二道刘起西京左藏库副使郭庆基将作监主簿制二道张及孙复旧官制徐并奉礼郎周延年光禄寺丞制二道李玮安州管内观察使制萧注奉宁军节度副使不签书本州公事制萧注责授团练副使制张师正落刺史依旧仪鸾使制宋安道落巴州刺史制宋安道责授衞州团练副使不签书本州公事制王用内殿承制刘舜臣礼賔副使制二道崔懐忠内殿承制胡柬之守祕校制二道张庆随右賛善大夫余如故制彭士方容州别驾张锐守荆南府叅军制二道周大亨密州司马制余靖蔡襄奏医人王沂李端试四门助敎制二道程戡胡宿范鎭奏医人房用和夏日宣王献臣四门助敎制三道欧阳修赵槩奏医人夏日华武丗安试国子四门助敎制二道马怀德遗表吴戞试将作监主簿制何郯奏谢愈试四门助敎制仇鼎充翰林医官副使制周元亨成都府温江县主簿陈旦利州司户叅军依前充职制二道魏昭永恩州録事杨忠信吴安期何惟庆并特授将仕郎制二道袁士宗守蓬州蓬山县主簿衞进之青州司戸叅军张归一李汶并开州开江县主簿制二道王亨郑州司马庄诩青州寿光县尉制二道魏贯充中书守关主事张丗良中书录事制李怀曦秦宗古遂州司戸叅军制周成务金吾衞长史制吕昭序常州宜兴县尉袁舜卿潍州北海县尉边士宁青州益都县尉制三道郭余庆应州金城县主簿张文仲蓬山县主簿依前充职制二道曾公亮奏句当人赵化基制青州奏张賛独孤用和年一百一岁并本州助敎制安化中下州北遐鎭蛮人一百一十人并银酒监武制寿州税戸李仲章李仲渊本州助敎制宿州市戸朱亿弟杰本州助敎制空名助敎并试监簿制建州敦遣进士彭彞特授将仕郎祕书省校书郎制勑某朕惟衆科不足以尽天下之士故因赦令而委诸路以特招尔以守节见称而论议亦甞试矣赐之一命使力行者有劝焉往其增修以称兹举可新授齐州章丘县尉郑珪瀛州司戸叅军制勑某尔甞爲大臣所称当得迁序自求一掾往事上州其愼猷爲以膺器使可御前五经及第刘元规通利军司法参军制勑某朕虽趣时爲法而其义亦考于经尔以经术决科而试于法吏勉思所诵尚有合哉可勑赐同进士出身顾立守汉阳军司理参军制勑某尔经明行洁特见推扬考覈以言有足称者试诸狱掾其往懋哉可高州茂名县尉兼主簿李伯英永州录事参军兼司戸参军制勑某小人当平岁爲盗尔职当捕而能得之甄叙厥勤国有常法徃就禄次勉图后功可御前尚书学究及第张宗臣亳州司法参军制勑某尔少而知学能以决科今也成人遂从官政往共厥事可不勉哉可御前三礼及第韩伯庄海州东海县尉兼主簿制勑某尔幼而知学能以决科今也成人往其从政有猷有守惟愼厥𥘉可勑赐同进士出身王祁试祕校守青州益都县主簿制勑某察行于鄕里考言于朝廷而试之以事此自古所以能得士也今汝言行皆见称引姑使佐于大县以观从政之材无曰民寡亦可以有爲矣可太庙斋郞黄景先守常州冝兴县主簿制勑某尔考以使事没身于瘴疠故尔得序于有司往践一官其思所以保禄位而无失前人义方之训可李资潍州北海县主簿制勑某尔父以身死制而加尔以一命之荣今又以尔母有言而使得佐于大邑能以忠顺保其禄位而守其祭祀者士之孝也往其祇服可不勉哉可皇姪信州团练使宗懿改郢州防御使制勑原辠眚振滞淹朝廷之庆施及乎逺者矣又况于宗室之近哉具官某于服属爲亲于爵列爲贵造行不能无情以自困于烦言肆祀之恩与人更始涤其前吝宠以故官往思自修保此荣禄可邢王孙右武衞大将军道州团练使宗望舒州防御使余如故制勑朝廷爵赏与士共之亲爱之欲其富贵亦先王之道也具官某序于近戚服在显官尝坐小何自今久次能𥙷前吝历年兹多往以序迁勉绥宠禄可未复旧官人兵部贠外郞知池州吕溱吏部郞中制勑某朕初即位原咎眚振废淹尔爲先帝近臣以才敏谅直称天下尝坐吏议久于左迁稍复故官往其祇训可追官人前司封贠外郞萧固司封贠外郞制勑某宗祀之庆外覃四海况于尝任事之臣哉尔备使南方实以才选控于吏议用失厥官钖命示恩往其祇服可追官人前都官贠外郞陈昭素都官贠外郎制勑某尔尝更任使而以才称于丗陷于吏议失职久矣再更赦令稍复故官夫士有智能固不可以一眚而终废惟愼厥后以须选求可陈宪臣屯田贠外郞制勑某尔尝坐法用失厥官宗祀之成推恩博矣复尔禄次往其钦哉可孙夷甫屯田贠外郎制勑某尔尝坐谴何再更赦宥能自节励以𥙷厥愆序进一官往其祗服可安保衡都官贠外郎制先帝有事明堂而大赉于四海尔尝在郞选困于一眚膺此庆施序迁厥官往其愼哉以服休命可未复旧官人殿中丞王超太常博士制勑某尔挂文吏之议以失职久矣朕方推庆赐以劳天下䟽逖幽贱并膺厥服矧尔智谋绩用爲丗所称而特困于一眚之细哉其还故官以劝能者可追官勒停人国子博士沈扶国子博士制勑某士之可用者朕不以一眚而忘之也又况于以才任使而特以荐士爲累哉尔行义智能有闻于家久于使事绩效可称任非其人以坐废斥宗祈之庆覃及万方甄序厥官往惟祗服可追官人前太常博士王拱已太常博士制勑某尔以举非其人而久坐斥废宗祈之庆赉及万方复尔故官往其祗服可追官人着作佐郎沈士龙祕书丞制勑某尝弃其官守而坐废于家今宗祀之恩使之免者多复用矣况如尔之得辠特以有志于善乎其就故官以须器使可未复旧官人检校水部贠外郞怀州团练副使任庆之大理寺丞制勑某尔尝谴何比更赦宥序进厥位往其愼哉可未复旧官人光禄寺丞赵瑾改大理寺丞制勑某尔造行不谨陷于法理比更赦宥复序故官谋惟厥终无重前悔可特勒停人前西京左藏库副使刘起西京左藏库副使制勑某宗祈之庆覃及万方尔甞以才选典领州事不知淑愼以祗厥愆恩复故官往其祗训可特勒停人试将作监主簿郭庆基将作监主簿制勑某宗社之恩外覃四海尔尝坐法用废于家复即故官其知愼矣可特勒停人前守将作监主簿张及孙复旧官制勑某尔尝坐斥免旣更赦令其班新命使就故官惟愼以逺辠而敏于赴功则足以𥙷前负矣可追官人徐并太常寺奉礼郞制勑某朕初即位布大号于天下尔比以辠负久于废斥旣更赦宥当序一官夫士之尝有谴尤而后以才复爲世用者衆矣往其淑愼以待异恩可特勒停人光禄寺丞周延年光禄寺丞制勑某尔坐废于家爲日久矣宗祈之庆复就故官往愼厥修以须器使可建州管内观察使李玮安州管内观察使制勑釐事旣成庆流宇内简于朕志当有异恩具官某以元舅之家膺下嫁之选饬身厉行休显有称尝坐谴何外更藩屏付之旧节使得造朝往服宠荣愈其愼毖可检校水部贠外郞充秦州团练副使不签书本州公事萧注依前检校水部贠外郎充奉宁军节度副使不签书本州公事制勑某朕初即位肆大眚以劳天下尔甞爲边将以辠失职稍迁位号徙置大邦夫士之有能固不以瑕衅而终废往其修省以服异恩可萧注责授团练副使制勑某尔以州县尺寸之功未阅数朞而官显禄厚遂事一州之寄当思勠力以称所待遇乃公爲姦污不忌边禁以至擅发丁壮采金蛮夷侵骚边人废业失职无钩考之检有盗攘之嫌朕惟逺方羁縻之义不欲重爲烦扰故宁失尔辠恶而不卒究穷副于团练之军寘诸安闲之地其思自讼以服寛宥之恩焉可仪鸾使英州刺史张师正落刺史依旧仪鸾使制勑某人道贵让而以巽爲利者武人之正也朕以尔材谞爲能治边故超进使号又择令名之州使尔刺焉而共其旧服当知竭力报称所蒙而乃觖望鄙争果于慢上自千邦法以致人言稍禠前恩尚附轻典往其修省思𥙷厥愆可皇城使巴州刺史宋安道落巴州刺史制勑某等班禄所以劝能制罚所以惩事尔等执技备官久矣一有所试而其效皆无可言窃位素餐之辠法不可以无惩也稍从降绌示有典刑往其深省厥愆以称食功之意可皇城使宋安道责授检校水部贠外郎充卫州团练副使不签书本州公事制勑某尔等以医入侍先帝疾殆至于弗寤而皆莫能知居其官而不能与食焉而怠其事皆法刑之所当施深惟先帝之仁故不忍加诛而宥尔等于外顾省厥辠往其戒哉可追官人文思副使王用内殿承制制勑某尔尝犯礼以失厥官宗祀旣成均休宥辠序于廷内其往愼哉可未复旧官人刘舜臣礼賔副使制勑某尔尝爲州坐法以免旣更新令未即故官宠以命书介于诸使惟愼厥后以称恩荣可追官人前供备库副使崔怀忠内殿承制制勑某朕闵士大夫或以一眚之故弃而不录故常因赦令使得复序厥官尔久以才能外更任使虽尝废免有足哀务列职内朝往其祗服可特勒停人守祕校胡柬之守祕校制勑某尔尝坐小何旣更大庆往就禄次以须器使朕于用士固不以一眚而废材惟敏厥修以永终誉可堂后官大理寺丞张庆随右賛善大夫余如故制勑某尔职爲宰属名在理官祗愼无疵至于三岁进官一等有籍于朝往其懋哉是亦荣矣可右班殿直彭士方容州别驾制勑某尔爲小吏自致廷臣能称厥修至于告老列职州佐以爲归荣可摄荆南文学张锐守荆南府参军制勑某等异时设科以待武力智谋之士而尔等实应令焉尝摄一官旣更新令稍即序录其往勉旃可单州文学周大亨密州司马制勑某尔不勉厥修以取辠废旣更赦令复齿官聮善𥙷悔尤尚有终誉可广南东路经略安抚使余靖奏高邮军医博王沂试国子四门助敎不理选限制勑某尔以方伎有声淮南今方维按抚之臣以尔自随而请加一命尔宜知夫名之不欲以假人也而能愼行以称焉可蔡襄奏医人李端试国子四门助敎不理选限制勑某尔从事于医久矣而吾左右亲信之臣称尔之行能请一命焉厥有故常以爲尔宠其思淑愼以称褒嘉可程戡奏延州医助敎房用和国子四门助教不理选限制勑某延州鎭抚一方而将吏皆吾扞城之用尔共医事莫府所称甄序以官往祗厥服可胡宿奏医人夏日宣试国子四门助敎不理选限制勑某夫论思劝讲之臣实吾耳目腹心之赖而尔能执技调护其家请命于朝以爲尔宠吾其钖尔往矣勉哉可范鎭奏成都府医人王献臣试国子四门助敎不理选限制勑某尔有邦人爲吾近侍称尔甞学尤良于医序试一官往其祗服可欧阳修奏医人夏日华试国子四门助敎不理选限制勑某天下安危治乱其责在乎政事之臣责之如此其深则遇之岂可以不厚故其有求于上吾皆听许而不违今修以尔能医而爲之请命吾其加钖以示不违于大臣尔往懋哉当知夫名不可假可赵槩奏医人武丗安试国子四门助敎不理选限制勑某古者圣人爲医药以济民命而又建官制禄考其所治之全失而上下以劝焉其于爱人也深矣尔能执技以济衆而见称于大臣使试一官以爲尔勤其思勉励以称褒嘉可赠安逺军节度使马怀德遗表门客吴戞试将作监主簿不理选限制勑某怀德甞将卫兵而其卒也求官其客观尔所主以知尔材往试一官勉思自称可河东都转运使龙图阁直学士何郯奏梓州医博士谢愈试国子四门助敎不理选限制勑某尔以方技自名爲迩臣所荐其于行蓺必有可称俾试一官以爲尔宠可殿中省尚药奉御直医官院仇鼎充翰林医官副使制勑某古者视疾医之全失而上下其食所以明沮劝也尔以技事上久而有劳迁序厥官往钦无斁可学士院孔目官梓州司戸参军周元亨成都府温江县主簿制勑某尔服采禁林有劳可录宗祈之庆外序一官往愼典刑保兹禄仕可昭文馆正名守当官陈旦利州司戸参军依前充职制勑某朕𥘉即位大赉四海尔役于书林久矣序官州掾往愼厥修可朝堂知班引賛官游击将军守右金吾卫长史魏昭永恩州录事参军制勑某宗祀之成并蒙禔福尔傧賛朝事有年于此矣出长州掾往其勉哉可朝堂正名知班驱使官杨忠信吴安期何惟庆并特授将仕郎制勑某尔等骏奔于朝以给烦使致勤厥职爰及再期甄序一官往共旧服可都省正名驱使官袁士宗守蓬州蓬山县主簿依前充职制勑某尔以勤服采积有岁年外序一官往共𥘉服守尔禄次厥惟愼哉可中书守当官郓州司戸参军卫进之青州司戸参军制勑某尔给事相府服勤岁久因时庆赐求得外迁往掾大州勉共厥服可朝堂知班驱使官张归一李汶并𨳩州𨳩江县主簿依前充职制勑某等尔骏奔走以给朝廷之事久矣有劳可录序以一官往懋厥勤乃其无罚可三司开折司守关前行滑州别驾王亨郑州司马制勑某尔实掌书以佐计官之治老而知止予念尔劳司马于州往惟祗服可学士院劝留官遂州司戸参军庄诩青州寿光县尉制勑某宗祈成礼覃泽万方骏奔之吏迁有常法序尔一尉往其勉哉可中书录事守成都府别驾魏贯游击将军充中书守阙主事中书守阙录事守大名府别驾张丗长中书録事制勑某等隷名中书能自祗饬今吏贠有阙故迁以𥙷之往懋厥勤无于軄可客省承受李怀曦秦宗古遂州司戸参军制勑某宗祀之恩覃于小吏尔服勤久矣宜序一官往励厥修以共旧服可㳂堂五院副行首左千牛卫长史周成务金吾卫长史制勑某等役于宰属积岁有劳升秩卫官序迁軄服往共厥事惟旣乃心可㳂堂五院正名驱使官郑州司戸参军吕昭序常州宜兴县尉制勑某尔以州掾之名而役于宰属豫蒙庆施当得外迁往惟廉清可以保禄可祕阁选满楷书充编修院权书库官袁舜卿潍州北海县尉制勑某掌书賛事积岁有劳甄序一官往其祗服可尚书都省额外正名年满令史边士宁青州益都县尉制勑某尔以书賛治积岁有劳请命于朝序官一尉往共厥軄无敢弗祗可太常寺太乐署院官郭余庆应州金城县主簿制勑某尔隷于太常久矣吏贠有阙当得进迁命以一官往其祗服可右街司正名孔目官张文仲蓬州蓬山县主簿依前充軄制勑某祗载厥軄于今十年稽状有司序于官簿往共旧服无弃前劳可吏部侍郎平章事曾公亮奏句当人赵化基制勑某朕布神之惠而陪隷与焉尔服厥勤受兹甄宠名者先王所愼以与人者也往思淑愼以称之可青州奏寿光县丰城村张賛独孤用和各年一百一岁并本州助敎制勑某人寿至于百年则阅天下之故多矣宠以官号使助守令敎驯百姓岂不宜哉尔实应书往其钦服可安化中下州北遐鎭蛮人一百一十人并银酒监武制勑某声敎所覃尔惟祗服克有名位荣于种落又输方物来效厥勤其钖异恩以嘉能享可寿州税戸李仲宣李仲渊本州助敎制勑某淮人阻饥朕欲赒饩尔能输米来助有司赏以一官往其祗服可宿州临涣县栁子鎭市戸进纳斛斗人朱亿弟杰本州助敎制勑某赒恤阻饥朝廷之政尔能输积以助有司褒赐一官往其祗服可空名助敎并试监簿制勑某河水衍溢且爲民菑尔能输薪以佐有司之急加尔以试官之赏其思愼行以称焉可临川先生文集卷第五十五临川先生文集临川先生文集卷第五十六临川先生文集第五十六表百寮贺复熈河路表赐玉带谢表诏进所着文字谢表进熈宁编勑表赐元丰勑令格式表赐弟安国及第谢表除弟安国馆軄谢表除雱中允崇政殿说书谢表除雱正言待制表进字说表进洪范表进修南郊勑式表除知制诰谢表知制诰知江宁府谢上表除翰林学士谢表赐衣带等谢表勑设谢表百寮贺复熈河路表臣某等言伏覩修复熈河洮泯叠宕等州幅贠二千余里斩获不顺蕃部一万九千余人招抚大小蕃族三十余万各降附者奋张天兵开斥王土旌旃所指燕及氏羌楼橹相望诞弥河陇窃以三年鬼方之伐高宗所以济时六月玁狁之征宣王所以复古政由人举道与世升伏惟皇帝陛下温恭而文睿知以武讲周唐之百度抜方虎于一言我陵我阿旣饬鹰扬之旅实墉实壑遂平鸟窜之戎用夏变夷以今凖古是基新命厥迈往图臣等均𬒳明恩具膺荣禄接千岁之统适遭会于斯时上万年之觞敢愆忘于故事臣无任赐玉带谢表臣某言伏蒙圣恩以收复熈河洮岷叠宕等州特加褒谕亲解玉带赐臣者尸臣列侍方临极辨之朝暬御占传独拜非常之赐宠绥狎至恳避弗俞焜燿有加凌兢无措窃以洮河之业兆自圣谟方虎之材进非师钖片言投匦遂察见其有孚衆訿盈庭豫照知其无眚以至缓兵筭食蒐卒第功能毕协于始谋实仰归于独断如臣蕞尔何力有焉伏惟皇帝陛下善贷且成劳谦不伐弛旷之大责录将明之小忠扬于广除委以珍御瑟彼英瑶之质焕乎华衮之言临授用光顾荣踰于古昔退藏惟谨知燕及于云来施更厚于解衣报敢忘于结草臣无任诏进所着文字谢表云汉之光俯加贲冒菅蒯之贱仰误询求臣闻百王之道虽殊其要不过于稽古六艺之文盖缺所传犹足以范民唯其测之而弥深故或习矣而不察绍明精义允属昌时伏惟皇帝陛下有舜之文明有汤之勇智以身爲度动皆应于干行肆笔成书言必稽于圣作欲推阐先王之大道以新美天下之英材宜得醇儒使陪休运臣初非秀颕衆谓迂愚徒以弱龄粗知强学服膺前载但传糟粕之余追首大方岂逮室家之好过叨睿奖使缉旧闻永惟少作可弃之浮辞岂能上副㫄捜之至意伏望皇帝陛下矜其闻道之晚假以历时之淹使更讨论粗如成就然后上尘于聦览且复取决于圣裁庶收寸长稍副时用臣无任进熈宁编勑表臣某等言窃以观天下之至动而御其时辅万物之自然而节其性匿而不可不爲者事麤而不可不陈者法厥惟无弊乃以不胶故造象于正月之始和改礼以五载之廵狩一代之典成于缉熈百世可知在所加损方裁成辅相之休运宜修饰润色之难能顾匪其人与于此选盖闻道有升降政有弛张缓急详略度宜而已使民不倦唯圣爲能伏惟皇帝陛下天德地业体尧蹈禹永念宪禁之旧或失防范之中选建有官付之论定具慙浅学莫副详延屡弥岁年仅就篇帙删除烦复蒐𥙷阙遗于趣时因民则粗捄抗敝之实以方古垂后则或俟新美之才冒昧大威姑塞明诏赐元丰勑令格式表臣某言伏蒙圣慈特赐臣元丰勑令格式一部计四十策者新厥品章着之方册虽孤眷寄尚冒分颁窃以后辟之所训裁臣工之所承守历观旣往或仍踳駮之余绪正厥遗实待缉熈之久恭惟皇帝陛下操天纵之智御物昌之时㔙法于羣几之先收功于异论之后虑无愆素举必要终然趋变以制宜或非初令则取新而垂𥙿宜有成书神机俯授于有官圣制遂摅于无极部居彪列科指昈分云汉之回甚昭日月之照方久臣进陪国论退即里居在昔讨论尝负旷之责于今尊阁更知𬒳受之荣臣无任赐弟安国及弟谢表臣某言伏蒙圣恩召试臣弟安国赐进士及第注𥘉等軄官者㒞乂之求外覃草野龙光之施首逮门庭窃以躬国论听断之烦而察知孤逺之行略门资贡举之法而拔取滞淹之才山林之所诵说而难遭闾巷之所惊嗟而罕见伏惟皇帝陛下协德穹昊比明羲皇博临四方洞照万物如臣同产爲世畸人少遭闵凶自奋寒苦虽强学力行粗有时名而少偶寡徒几絶荣望岂期圣听俯及幽濳遂使穷途坐阶华宠奖以诏书而试艺赐之科第而命官禄不逮亲旣永乖于养志仕非爲巳当共誓于捐躯臣无任除弟安国馆軄谢表臣某言伏蒙圣恩以臣弟安国充崇文院校书者书林置軄方储高位之材诏板推恩遂假私门之宠在于疵贱实以兢慙伏念臣𥘉起孤生非谋膴仕中参近侍特荷先朝属忧患之相仍分湮沦而自弃敢图收召俯曁幽潜服在臣邻骤冠论思之列恩加子弟具膺庆赏之延有昧冒于殊私或超踰于常法惟数奇之同产尝久困于稠人第册西垣比前叨于睿奖校文东观更曲𬒳于明扬此盖伏遇皇帝陛下与善无方使能以类欲阜成于大治务博取于衆材遂忘形迹之嫌以溥龙光之施衰宗旣亢唯知上报之难小已易盈弥惧先顚之疾臣无任除雱中允崇政殿说书谢表臣某言伏蒙圣恩授臣男雱守太子中允充崇政殿说书㝷具札子辞免蒙降诏书不允者恩骤加于私室多所超踰事或累于公朝诚难昧冒仰烦睿训曲喻至怀永惟眷奖之殊实重兢慙之至伏念臣首叨召节得侍辞林随𬒳賛书使陪经幄稍更岁月莫𥙷㳙埃窃观上智之日跻内讼浅闻而知困况如贱息厥有童心尚迷鑚仰之方岂称招延之礼恕已量主非敢以私而自嫌爲官择人顾虽成命而宜改辄布可辞之义上干难犯之威伏蒙皇帝陛下屈体优容垂精宠荅谓大人照临之道广当养以蒙意小夫诵说之智专遽忘其贱襃称备厚训饬加严揣实未安寄颜有恧重念自古君臣之相与未有如臣父子之所遭盖当用儒之时尤难讲艺之軄典谟方御实参备于讨论诰誓未终已继叨于奖擢获世官于闾巷嗣家学于朝廷自非忘躯何以报国知人而官以哲慨已误于明扬委质而敎之忠誓永肩于素守臣无任除雱正言待制谢表臣某言伏奉圣恩除臣男雱右正言天章阁待制兼侍讲特降中使宣谕令便受告勑不须辞免者孚号明恩实由中出美官要职弗以次加知荣耀之及私顾僭差而累国云天在望冰炭交怀臣出于羇穷好是拙直道常违俗冝刍狗之致妖才不逮人何藿蠋之能化皇帝陛下收之末路付以繁机距淊天之衆谗责经丗之来效施及贱息度越稠人延登朝行使嗣讲业方仰陪于膝席俄中废于骭疡虽进趋之礼久妨而问劳之恩狎至莫知报称但负兢慙岂意眷怜更加超擢待制之爲軄以陪侍禁严正言之爲官以諌救遗失承金蕐之旧学亲玉色于燕朝併叨殊私甚骇羣听此盖伏遇皇帝陛下揽取同智无小大之遗捜扬衆材无久近之间茍或不肖槩尝有闻必垂甄收以示劝奖四方之训于我无竞维人多士之生斯时不显亦丗永惟遭值孰与等夷君臣以事道相求是惟希世父子以传经见用鲜或同时虽愧臯陶济美之材敢忘狐突敎忠之义臣无任进字说表臣某言窃以书用于丗久矣先王立学以敎之设官以逹之置使以喻之禁诛乱名岂茍然哉凢以同道德之归一名法之守而已道衰以隐官失学废循而发之实在圣时岂臣愚憧敢逮斯事盖闻物生而有情情发而爲声声以类合皆足相知人声爲言述以爲字字虽人之所制本实出于自然凤鸟有文河图有画非人爲也人则效此故上下内外初终前后中偏左右自然之位也衡衺曲直耦重交析反缺倒仄自然之形也发歛唿吸抑扬合散虚实清浊自然之声也可视而知可听而思自然之义也以义自然故僊圣所宅虽殊方域言音乖离点画不同译而通之其义一也道有升降文物随之时变事异书名或改原出要归亦无二焉乃若知之所不能与思之所不能至则虽非即此而可证亦非舎此而能学盖唯天下之至神爲能究此伏惟皇帝陛下体元用妙该极象数稽古剏法绍天觉民乃惟兹学陨缺弗嗣因任衆智微明显隐盖将以祈合乎神恉者布之海内衆妙所寄穷之实难而臣顷御燕闲亲承训敇抱痾负忧久无所成虽尝有献大惧冒浼退复自力用忘疾惫咨诹讨论博尽所疑冀或㳙尘有助深崇谨勒成字说二十四卷随表上进以闻臣某诚惶诚惧顿首谨言进洪范表臣某言臣闻天下之物小大有彞后先有伦叙者天之道叙之者人之道天命圣人以叙之而圣人必考古成已然后以所尝学措之事业爲天下利茍非其时道不虚行伏惟皇帝陛下德义之高术智之明足以黜天下之嵬琐而兴其豪杰以图尧禹大平之治而朝廷未化海内未服纲纪宪今尚或纷如意者殆当考箕子之所述以深发独智趣时应物故也臣甞以芜废腐余之学得备论思劝讲之官擢与大政又弥寒暑勲绩不效俛仰甚惭谨取旧所着洪范传删润缮冩輙以草芥之微求𥙿天地臣无任进修南郊勑式表郊丘事重笔削才难猥以微能叨承遴选盖闻孝以配天爲大圣以飨帝爲能越我百年之休明因时五代之流弊前期戒具人輙爲之骚然临祭视成事或几乎率尔盖已行之品式曽莫纪于官司故国家讲燎禋之上仪而臣等承撰次之明诏迨兹弥岁仅乃终篇犹因用于故常特删除其纷穴恭惟皇帝陛下体圣神之质志文武之功嘉与俊髦灵承穹昊物方鬯茂以荐信而无慙人且昭明知因陋之爲耻固将制礼作乐以复周唐之旧岂终循诵习传而守秦汉之余则斯书也譬大辂之椎轮与明堂之营窟推本知变实有考于将来随时施宜亦不爲乎无𥙷臣无任除知制诰谢表臣某言今月初二日伏蒙圣恩赐臣诘勑除臣知制诰者高华之选欲报常艰固陋之身以荣爲惧窃以自昔招智能之士因使爲侍从之官岂特頼其虚名谓能华国盖将收其实用相与致君矧号令文章之爲难而讨论润色之所寄苟失职不称则爲时起羞伏惟皇帝陛下躬上圣之姿抚久安之运趣时有救弊之急守器有持盈之难当得俊良使陪遗忘则典司明命出入禁门一有㿋官尤爲累上臣羇单贱士扑鄙常人仕初有志于养亲学遂不专于爲已比更烦使稍窃谬恩内怀尸禄之慙仰负食功之意又蒙採擢以致超踰盖君之视臣不使同犬马之贱则下之报上亦欲致冈陵之崇况臣少习艺文粗知名敎遭逢一旦度越衆人唯当尽节于明时岂敢尚怀于私计臣无任知制诰知江宁府谢上表稽违诏令经渉岁时先帝登遐旣不获奔驰道路陛下即位又未尝瞻望阙廷所忧后至之刑诛敢冀就加于官使虽知黾勉尚惧顚隮盖闻因任以责羣材原省以通衆志厥或抱能而可用则虽负疾而见容如臣者逮侍先朝叨官外制惓惓许国虽有愚忠没没随人但尸荣禄衔哀去位婴疢弥年望絶宠光分投穴散伏遇皇帝陛下绍膺尊极俯烛幽微延之以三节之严付之以十城之重比縁禋祀特有襃封申命曲加因邮併赐唯是土风之美素无犴狱之烦久寄託于丘坟粗谙知其闾里念虽闭合殆弗废于承流以比造朝或未妨于养疾矧恩勤之已迫且逊避之不容敢不少甞体力之所任祗奉诏条而爲治冀逃大戾仰称殊私臣无任除翰林学士谢表臣闻人臣之事主患在不知学术而居宠有昧冒之心人主之畜臣患在不察名实而听言无恻怛之意此有天下国家者所以难于任使而有道德者亦所以难于进取也学士軄亲地要而以讨论讽讥爲官非夫逺足以知先王近足以见当世忠厚笃实廉耻之操足以咨诹而不疑草创润色文章之才足以付託而无负则在此位爲无以称如臣不肖渉道未优初无荦荦过人之才徒有区区自守之善以至将顺建明之大体则或踈阔浅陋而不知加以忧伤疾病久弃里闾辞命之习芜废积年黾勉一州已爲忝冒禁林之选岂所堪任伏惟皇帝陛下躬圣德承圣绪于羣臣贤不肖已知考愼而于言也又能虚已以听之故聦明睿知神武之实已见于行事日月未久而天下翘首企踵以望唐虞成周之太平臣于此时实被收召所以许国义当如何敢不磨砺淬濯已衰之心䌷绎温㝷久废之学上以备顾问之所及下以供职司之所守臣无任赐衣带等谢表出大庭之显服束以精镠引内廐之名驹传之错采隆恩所逮朽质知荣窃念臣弱力浅闻久忧积疢中与从官之选外分守将之权仅免谴何更蒙收召论思润色曽莫効于微劳衣𬒳服乗乃前叨于异数此盖伏遇皇帝陛下醲于庆赏详在招延因示眷怀使知奋励誓竭愚忠之报冀无虚授之嫌臣无任勑设谢表軄与论思恩加槀饫礼虽有旧宠实难当伏念臣本乏才称中缘疾废适从孤逺获侍清光已汗禁林之庐重叨太官之赐盖飮食有文王之雅实始忧勤顾来归无吉甫之劳徒多燕喜敢忘自竭粗称所蒙臣无任临川先生文集卷第五十六临川先生文集临川先生文集卷第五十七临川先生文集卷第五十七表辞免叅知政事表除叅知政事谢表辞免平章事监修国史表二道除平章事监修国史谢表迁入东府赐御筵谢表观文殿学士知江宁府谢上表辞免除平章事昭文馆大学士表二道除平章事昭文馆大学士谢表辞免左仆射表二道除左仆射谢表辞免使相判江宁府表二道除集禧观使乞免使相表进圣节功德䟽右语四辞免叅知政事表臣某言伏奉制命特授臣右谏议大夫叅知政事余如故者才薄望轻恩隆责重敢縁聦听冒进忱辞窃以建用宗工与图大政以人贤否爲世盛衰矧休运之有开须伟材而爲辅岂容虚受以误明扬如臣者承学未优知方尤晚先朝备位每怀窃食之慙故里服丧重困采薪之疾皇帝陛下绍膺皇统俯记孤忠付之方面之权还之禁林之地固巳人言之可畏岂云国论之敢知忽𬒳宠灵滋怀媿恐伏望皇帝陛下考愼所与烛知不能许还谬恩以允公议庶少安于鄙分无甚累于圣时臣无任除叅知政事谢表承弼之任贤智所难顾惟缺然何以堪此仰膺成命弗获固辞窃以古先哲王考愼厥辅皆有一德用成衆功伏惟皇帝陛下含独见之明践乆安之运甫终谅闇将大施爲宜得伟人与图庶政如臣者徒以承学粗知义方本无它长可备官使退安私室自絶荣涂旣负采薪之忧因逃窃位之责大明继烛正路宏开付以蕃宣还之侍从清闲之宴或赐开延浅陋所闻毎蒙知奖以爲奉令承敎庶几无尤至于当轴处中良非所称宠光曲𬒳震媿交怀此盖伏遇皇帝陛下德懋旁求志存逺举隆寛尽下故忠良有以输心公听并观故谗慝不能肆志矧睿谋之天纵方圣治之日跻思称所蒙敢忘自竭逺猷经国虽或媿于前修直道事君期不隳于素守臣无任辞免平章事监修国史表材薄位高恩隆责重輙敷悃款仰渎睿明臣闻大有爲之君必考愼厥相趣舎施设相与如一乃能协济功治永绥黎元伏惟唐虞三代之迹灭熄乆矣天钖皇帝陛下以上圣之才修身齐家外正天下典谟所纪风雅所歌以今揆古未有慙德宜求硕辅朝夕左右率励衆志辅成太平如臣区区孤陋浅拙知学以爲巳而昧于趣时闻以道事君而谬于合衆与闻大政已积疵瑕伏望皇帝陛下量能赋任使无谴尤追还误恩以协公议臣无任二臣某言臣近上表辞免恩命伏蒙圣慈特降批答不允者天地之施厚矣不赀蝼蚁之情微而未逹重烦奖训弥集震兢臣闻论德序官明主所以御世度能就位忠臣所以事君臣偶以薄材过私荣禄虽以捐躯而自誓顾于诿上而多慙窃观圣制之所以襃扬终非朽质之所能副称矧叨任遇稍历岁时必欲诡责其后勲谓宜考观于巳事今内或憷竒衺之俗无喻德宣誉之忠外或扇茍简之风有犯令陵政之悖百姓以安平无事之时而未免流离饿莩四夷以衰弱仅存之势而犹能跋扈飞扬皇帝陛下以圣人之高材有天下之利势忧勤巳积功化未昭此亦由臣陈力就列以来不能助国立经陈纪之故方谋自弛以谢素餐岂意误恩更加崇秩诚忧官谤能上累于明时所望天慈遂敕还于新命庶以通贤者之路且又协衆人之言臣无任除平章事监修国史谢表臣某言伏奉恩命特授金紫光禄大夫行尚书礼部侍郎同中书门下平章事监修国史上柱国进封开国公加食邑一千戸实封四百戸仍赐推忠协谋佐理功臣㝷具表陈免蒙批答不允仍断来章者扬于大廷宠以高位归之翊戴之重诿之宰制之平圣心方愼于旁求小巳知难于上称臣闻人君代天而理物人臣资父以事君然而君臣之大义有方非若父子之至恩无间须倡而后和则诚意每患于难通不入而后量则忠力或嫌于自献唯成汤之听伊尹与傅说之遇高宗皆以䟽逺而相求何其亲厚之独至盖所趣非由于二道故所爲若出于一身夫岂于越夷貉之异心是谓元首股肱之同体二臣旣以此获展事君之义两君亦以此得成理物之功茍非其人孰与于此臣受材单寡逢运休明初渉猎于艺文稍扳縁于禄仕曩尘近侍积媿空餐悲遽隔于庭闱分长依于丘壠俄值纂承之庆继叨收召之荣责以论经尚少知于训诂使之与政曽莫助于猷爲矧以拙直而见知遂爲姦回之所忌伏遇皇帝陛下纳之以天地之量照之以日月之明数加奖励之恩每辨谗诬之巧重遭卜相申敕备官终逊避之无繇更兢慙于非据伏惟皇帝陛下乐古训之获而忘其势恶邪辞之害而断以心勿贰于任贤务本以除恶使万邦有共惟帝臣之志万姓有一哉王心之言则进无求名之私退有补过之善臣之愿也天实临之臣无任迁入东府赐御筵谢表伏奉差中使传宣今月七日辰时三刻迁入新府并借宫军就赐御筵者恩厚不赀诚优贤之务称顽冥无似欲报国而知难臣等过以凡材并膺殊选乆壅贤路上孤圣时伏惟皇帝陛下谋德在容求仁以恕谓臣方宣劳于王室则上主当加恤其私家发使禁闱之中视图魏阙之下取材置臬一皆断于睿谋成事告功初不烦于宰旅重纡衡盖周视庭除申以中人喻之良月使及日辰之吉即于堂寝之安辍车府之傍牵载其帑重移饔官之亨割侑以鼓歌欢更逮于迩臣宠巳加于小已隂阳或谬未知燮理之方风雨其除徒赖帡幪之赐臣无任观文殿学士知江宁府谢上表臣某言伏奉制命授臣观文殿学士吏部尚书知江宁军府事臣已于六月十五日到任讫乆妨贤路上负圣时茍逃放殛之刑更滥襃扬之典逸其犬马将尽之力宠以丘墓所寄之邦仰荷恩私皆踰分愿臣操行不足以恱衆学术不足以趣时独知义命之安敢望功名之㑹值遭兴运摠领繁机惟睿广之日跻顾卑凡而坐困秋水方至因知海若之难穷大明旣升岂宜爝火之弗熄加以精力耗于事爲之衆罪戾积于岁月之多虽恃含垢之寛终怀覆餗之惧伏蒙陛下志存善贷爲在曲成记其事国之微诚闵其吁天之至恳挠黜幽之常法示从欲之至仁经体賛元废任莫追于旣往承流宣化收功尚冀于方来臣无任辞免除平章事昭文馆大学士表臣某言爲君所艰尤愼厥与命相不善将坏于成矧当责实之时敢替知难之义臣知不足以及逺学不足以穷深比误国恩甞尸宰事初无薄効称万一之襃扬止有多言烦再三之辨释终逃谴负实頼保全恭惟皇帝陛下若古以尧之钦明御今以禹之勤俭矜修积美山无一篑之亏因任致隆台存九层之累小大祗若遐迩允怀畬而不菑虽或许其继事灌以旣雨岂不昧于知时况惟疲曵之余过重休明之累且用人而过矣固不免于败材茍改命而当焉亦何嫌于反汗敢期圣哲俯亮愚忠二臣某言臣近上表辞免恩命伏蒙圣慈特降批荅不允者愚诚尽布所冀矜从圣志未移申加奖训輙守可辞之义更干难犯之威臣闻冡宰之于周则曰统百官而均四海丞相之于汉亦以附百姓而抚四夷位尊则自古以然材薄则其何能称臣之所守未有以过人臣之所知又不足尽物姑使承流宣化託备蕃维或令补阙拾遗追叅侍从尚能罄竭小𥙷绪余若乃秉操钧衡承辅枢极仰陪休运俯称具瞻事巳试而可知力弗能而当止茍不量鼎实之所任必且致栋桡于斯时伏望皇帝陛下随其器能付以职事图惟大任改命上材则荧爝末光不获干时之咎榱楹近用亦叅搆厦之功除平章事昭文馆大学士谢表臣某言伏奉制命特授臣同中书门下平章事昭文馆大学士兼译经润文使加食邑一千戸食实封四百戸仍改赐推忠协谋同德佐理功臣㝷具表陈免蒙降批答不允仍断来章者承流宣化方虞失职之诛经体賛元更悞选贤之举臣窃惟人物之㑹通常寡实以君臣之遇合至难自匪同声气之求孰能偕功名之享伏惟皇帝陛下天纵大圣人与成能乗百年乆安之机饬千岁积坏之蛊士诚服矣而持禄养交之习未殄民允怀矣而乐事劝功之志未纯近或长阨而仁义之泽未流逺或虚侨而道德之威未立宜选于衆举格于皇天之材使曁乃僚纉迪我高后之事冀胜所任以济斯时而臣蚤见知于隐约之中乆独立于倾摇之上勲庸弗效恩礼更加託备外藩俯邻朞岁遂叨诏奖还冠宰司自视羇单所怀蹇浅方古耕筑则有其陋爲世聘求则无其贤然以投老之躯而遭难值之运茍贪岁月趣就㳙埃且上之施旣光则下之报宜厚与之勠力仰承睿知之临罔不同心俯赖忠良之协誓殚䟽拙图称休明臣无任辞左仆射表臣某言近累具札子辞免恩命伏蒙圣慈特赐诏书不允者赏典越踰训辞稠叠涣汗所𬒳是爲至荣朽材难胜更以多惧輙输危悃敢冒威尊窃以左相位崇东台地要虽置贠而乆旷盖授任之常难臣晚值圣时乆妨贤路奉扬成命螡力困于负山敷释微言蠡智穷于测海方谴何之爲畏岂宠奖之敢图忽此兼叨夐无前比深惟浅薄仰累休明伏望圣慈俯昭愚款断从公论追寝误恩岂惟私义之获安实亦物情之归允臣无任二臣某言近具表辞免恩命伏蒙圣慈特降批答不允者恩言狎至鄙守难移敢冒德威更陈私义窃以高秩厚礼以畴莫盛之勲劳绵力薄材岂称非常之爵宠人之所畏物有固然臣议行见知而渉世多爲衆毁论材受任而居官无以自昭顾惟屈首受书几至残生伤性逮承圣问乃知北海之难穷比释微言更悟南箕之无实䟽荣特异揣分非宜茍叨昧以自安惧谴尤之随至伏望皇帝陛下俯矜危拙曲赐全安不以反汗之小嫌爲能累国则是捐躯之大节实在报君臣无任除左仆射谢表臣某言伏奉制命特授臣尚书左仆射兼门下侍郎同中书门下平章事昭文馆大学士兼译经润文使加食邑一千戸食实封四百戸臣累具辞免伏蒙圣慈特降批答不允仍断来章者贰令中台兼官左省惟时遴选盖甞乆旷而弗除忽此叨居顾岂微劳之可称陪敦厥邑敷告于廷是皆至荣难以虚辱窃以经术造士实始盛王之时伪说诬民是爲衰世之俗盖上无躬敎立道之明辟则下有私学乱治之姦氓然孔氏以羇臣而兴未丧之文孟子以游士而承旣没之圣异端虽作精义尚存逮更煨烬之灾遂失源流之正章句之文胜质传注之博溺心此淫辞诐行之所由昌而妙道至言之所爲隐笃生上主纯佑下民成能协乎人谋将圣出乎天纵作于心而害事放斥几殚通于道以治官延登旣衆尚惧胶庠之黎献未昭典籍之群疑乃集师儒具论科指缮书来上襃典俯加臣趣操弗高知识尤浅少甞勤苦但爲裘氏之吟晚更耄衰岂免轮人之议初备使令之乏即知称惬之难敢意误恩独当殊奖此盖伏遇皇帝陛下以化民成俗爲事故急在诲人以尊德乐道爲怀故易于縻爵因忘固陋特假龙光祗服训辞深惟报礼虽无博学对扬稽古之鸿名庶以雅言助广右文之美化臣无任辞免使相判江宁府表臣某言伏奉制命特授检校太傅依前尚书左仆射同中书门下平章事使持节都督洪州诸军事充鎭南节度管内观察处置使判江宁府加食邑一千戸食实封四百戸仍改赐推诚保德崇仁翊戴功臣者恩典有加事劳弗称陈力况难于黾勉输情终冀于矜哀伏念臣晚出穷郷首陪兴运恕心量巳虽知容膝之易安营职趣时更似絶筋而称力旣及眊衰而成疾重遭忧衅以伤生姑欲𥙷完唯当休愒若任州藩之寄仍兼将相之崇是爲择地以自营非复吁天之素志伏望皇帝陛下追还涣号俯徇愚衷许守本官退依先垄傥怜积岁叅大议于广朝或赐误恩食旧劳于外观尚繄眷奖非敢干祈臣无任二臣某言近具表辞免恩命伏蒙圣慈批答不允者宠私未慭更加襃勉之恩分义所存敢冒叨贪之耻伏念臣江湖一介特荷圣知帷幄七年再陪国论乆居亢满所以深惧灾危积致衰疲所以恳辞机要若犹尸将相之厚禄且复殿方面之大邦则是于恶盈之时欲富而弗止以宣力之地养痾而自营圣慈虽或优容官谤何由解免伏望皇帝陛下俯垂念听特赐矜从使盛世无虚授之嫌孤臣有少安之幸臣无任除集禧观使乞免使相表臣某言近具表乞以本官充使伏蒙圣慈特降诏书不允者愚诚屡黩方负忧兢圣听未移更加奖励顾仰关于国体敢终冒于天威伏念臣顷污近司乆虚大受晚罹疾疢自当辞禄而里居尚恃眷怜故敢祈恩而家食将相之爲重寄朝野之所具瞻若免于事任之劳而尸此名器之宠在昔之茂勲明德尚莫敢居如臣之绵力薄材岂宜非据伏望皇帝陛下俯矜危恳追寝误恩岂惟私义之所安是固物情之衆允臣无任进圣节功德䟽右语臣窃以绍皇䇿以降神千龄莫拟归寳坊而献福万㝢惟均矧荷眷之特殊固输诚之独至伏愿三灵协祐十力证知常储有羡之祥永御无疆之历臣无任二臣窃以星虹献瑞实启圣于嘉时钟呗乞灵敢归诚于妙道伏愿备膺多福大庇群生人永恬愉之安物无疵疠之苦天枝弥茂神睠具依臣无任三臣窃以诞降圣神适天人之嘉㑹䖍祈祉福乃臣子之至情伏愿万寳偕昌三灵协庆永御无疆之寳历丕承未艾之闳休臣无任四臣伏以握符践运与时物以偕昌归德谢生在情文而莫称敢凭慈祐申祝寿祺伏愿皇帝陛下筭比天崇业侔地富常御华胥之至乐永钖皇极于黎元臣无任临川先生文集卷第五十七临川先生文集临川先生文集卷第五十八临川先生文集卷第五十八表封舒国公谢表除依前左仆射观文殿大学士集禧观使谢表朱炎传圣㫖令视府事谢表差弟安上传㫖令授勑命不须辞免谢表孙珪传宣许罢节钺谢表封荆国公谢表贺贵妃进位表贺生皇子表六道贺魏国大长公主礼成表贺冀国大长公主出降表贺鲁国大长公主出降表贺康复表贺南郊礼毕肆赦表二道贺明堂礼毕肆赦表封舒国公谢表臣某言伏奉制命特授开府仪同三司封舒国公者发号端门外覃庆赐䟽恩列辟俯逮空飡舞手均欢扪心独幸伏念臣乆孤眷遇当即谴诃旷岁吁天尚辞荣而未获新恩赐国仍席宠以有加唯兹邦土之名乃昔宦游之壤乆陶圣化非复鲁僖之所惩积习仁风乃甞朱邑之见爱鸿私所𬒳朽质更荣此盖皇帝陛下道冒群才弥天之所覆恩涵庶品并物之所包以釐事备于郊宫而惠泽均于海宇故虽幽屏弗以遐遗顾冒昧之不赀岂糜捐之可报臣无任除依前左仆射观文殿大学士集禧观使谢表臣某言伏奉制命除授依前行尚书左仆射充观文殿大学士集禧观使者屡黩天威坐弥年所曲从危恳仰荷至慈伏念臣学止求心行多违俗少随官牒徒有志于养亲晚误圣知欲忘身而许国疲曵乆于宰事闵凶适在于私门中解繁机特上烦于矜恻外分忧寄复难强于支持方累鸿私更尸殊宠旣兢慙于非据輙冒昧以终辞伏蒙陛下示以优容屡垂训奖赦其逋慢终赐矜全犹加祕殿之隆名俯慰穷阎之衰疾地崇禄厚尚非空食之所宜岁晚力愆虽欲捐躯而曷报臣无任朱炎传圣㫖令视府事谢表臣某言三月二日提举江南路太常丞朱炎传圣㫖令臣便视府事者使指遄臻训词俯逮敢图衰疾尚误眷存伏念臣曲荷捜扬乆孤付属有能必献未甞择事而辞难无力可陈乃始吁天而求佚然方焦思有爲之日以此怀恩未报之身茍营燕安岂免慙悸伏蒙陛下仁惟求旧义不忘遐乃因乗轺将命之臣更喻推毂授方之意踦履无用诚弗忍于弃捐朽株匪材尚奚胜于器使永惟奖励徒誓糜捐臣无任差弟安上传㫖令授勑命不须辞免谢表臣某言伏蒙圣恩差弟安上提点江南东路刑狱以臣衰疾就令照管仍传圣旨令臣便授勑命更不须辞免者江海衰残云天悠逺恩言狎至感涕交流伏念臣积荷知怜初无报称岂图贱质上简圣心数遣中人间因外使喻以眷怀之至意慰其忧苦之余生惠焉旣乆而弥加告矣虽顽而未舍乃至召见同产驰赐十行之书使营私门就捐一路之寄访逮纎悉矜及隐微追千载之遭逢殆无前比顾百身之糜殒安可仰酬唯当祗圣训之鸿私岂敢固愚衷之小谅重念无伤于国体乃爲不负于天慈欲以里居之安而尸官廪之厚固巳犯明义而累食功之实况复干隆名而长昧利之风至于词穷虽兢慙于屡黩可以理夺终冀幸于矜从臣无任孙珪传宣许罢节钺谢表臣某言二月二十二日江东转运使孙珪到府伏奉圣慈宣谕以臣诚请甚确志不可夺故罢节钺春时更宜愼爱者囊封屡黩特荷矜从使传载驰重烦慰抚伏念臣乆尸名宠莫报恩私旣逃不职之诛更窃无功之禄闭门养疾曽未慭于朝荣击壤歌时顾难忘于圣力伏蒙皇帝陛下义惟求旧仁不弃遐故虽簪屦之遗尚蒙简记曽是筋骸之束敢爱縻捐臣无任封荆国公谢表臣某言伏奉勑命授臣特进荆国公加食邑四百戸食实封一百戸勲如故者宫庭嘉享推惠术以及人田里空餐滥宸恩而累国伏念臣苦窳贱质卷曲散材遭值休辰登备贵器有未偿之厚责无可録之微劳敢冀身尚叨徽数此盖皇帝陛下备成熈事答四表之欢心董正治官建一代之明制因令疲与𬒳光荣虽自誓于糜捐顾何醻于贲帱臣无任贺贵妃进位表祲盛之礼发于宫闱驩康之声播于寰海恭惟皇帝陛下放古之宪刑家以身乃资妇德之良俾贰坤仪之政盖关雎之求淑女以无险诐私谒之心鸡鸣之得贤妃则有警戒相成之道于以求助不专爲恩臣生逢明时窃观盛事祝圣人之多子輙慕尧封思令德以式歌岂慙周雅臣无任贺生皇子表六道臣某言都进奏院状报诞生皇子者宫闱嗣庆寰海交欣凡逮戴天惟均击壤臣闻螽斯之言衆子是爲王者之时华封之祝多男亦曰圣人之事恭惟皇帝陛下绍祖休显宪天昭明致文武之忧勤成尧舜之仁孝宅师无竞莞簟之寝旣安传类有祥弓韣之祠屡应诒谋方永钖羡用光臣託备蕃维叨承睿奖不显亦世家实与于荣怀于万斯年心敢忘于庆頼臣无任二臣某言伏覩进奏院状报诞生皇子者嘉庆系传欢欣摠集臣历观古昔诞受福祥厥配天所以乆长乃有子至于干亿伏惟皇帝陛下凫鹥之雅媚于神祗芣苢之风燕及黎庶弓韣嗣燕禖之报旐旟仍罴梦之祥无疆惟休永保桑苞之固有室大竞方观椒实之蕃臣甞污近司乆尸荣禄特荷殊怜之至岂胜窃喜之情臣无任三臣某言伏覩都进奏院状报诞生皇子者皇运郅隆天枝弥茂照临所曁鼓舞攸均臣闻史纪文庆之延岂惟十子诗歌姒徽之继爰至百男肇敏于修乃繁厥祉恭惟皇帝陛下道冒区宇德冠往初品庶蒙休旣飨和平之乐神灵钖羡果膺蕃衍之祥臣甞污近司备叨殊奖以宿痾而自困欲旅进以无阶臣无任四臣某言伏覩都进奏院状报七月四日诞生皇子者庆兆六宫欣交九服照临所曁鼔舞惟均窃以莞寝告祥实帝临之釐事牢祠钖羡乃神保于昌时伏惟皇帝陛下追放尧勲嗣承牺象鸿名敷播巳协九皇之高纯嘏垂延方覃千子之衆维祺有俶俾炽无疆臣夙冒恩怜乆尸荣禄适此驩嘉之㑹然趋造之难臣无任五臣某言伏覩都进奏院状报诞生皇子者元精孚佑圣种挺生庆系集于宫庭欢外交于寰宇窃以熊罴见梦穜稑献祥厥抚㑹昌之期乃膺钖羡之福恭惟皇帝陛下德高振古仁浃含生故神明之胄浸蕃而福履之将未艾臣乆尸多禄特荷异恩顾衰疢之滋多望清光而独逺臣无任六臣某言伏覩都进奏院状报诞生皇子者燕禖飨德方储钖羡之祥罴梦生贤克协㑹昌之运与在照临之广敷同庆頼之深切以思齐神罔时恫假乐民之攸墍天所保佑厥惟太姒之多男国之荣怀亦曰成王之衆子恭惟皇帝陛下令德光乎洛诵康功茂乎岐昌鸿休无疆景命有仆盖芣苢之薄言采采衆皆先成则螽斯之宜尔振振宗强孰御臣乆叨眷遇适阻进趋亲值本支百世之盛时敢忘寿考万年之善祝贺魏国大长公主礼成表臣某言伏以明告治庭宠颁恩册家邦之庆海宇以欣恭惟皇帝陛下荷天闳休若古丕式自祢率而尊祖备极灵承谓姊亲而先姑特加徽数改钖厥壤増襃所生大号巳孚庶言惟允臣乆尸荣禄窃睹盛仪胪传虽异于九賔率舞尚同于百兽臣无任贺冀国大长公主出降表庆事备成恩纪隆洽有荣夷夏之观厥孚邦国之休盖闻勿恤于有家以祉而归吉礼仪卒获风化所原不有在躬之清明其能由内而成炽恭惟皇帝陛下道光覆照敎始亲成笃念祖之至情致先姑之美义庶言无间徽典有加臣叨昧殊怜衰逺屏亲值荣怀之日用忘唿舞之劳臣无任贺鲁国大长公主出降表臣某言伏覩进奏院报鲁国大长公主出降者占虵聘梦祥实发于先朝奠鴈告期礼甫成于外馆臣闻亲成经五礼之始睦婣贯六行之中善与物昌庆惟时頼恭惟皇帝陛下齐家而国治睦族而民雍恩隆天属之尊礼重王姬之降愼所选尚燕及文母之慈厚于送归追成穆考之孝臣叨陪兴运获覩盛仪虽句胪中絶于九賔然唿舞外均于百兽臣无任贺康复表臣某言天佑俊德永钖康宁三灵一心所共欣庆窃以执契践运寳命在躬无疆惟休何恙不巳伏惟皇帝陛下尧仁舜孝充假彰闻惠于神民循道不越虽勤劳庶愼卫养小愆而福履绥将旋日底豫平格获祐效验甚明而臣衰疾所婴乆违宸宇闻传踊跃倍百群黎臣无任贺南郊礼毕肆赦表二道臣某言伏覩十一月二十五日南郊礼毕大赦天下者精意上昭神灵底豫茂恩旁畅夷夏接和臣闻道以飨帝爲难礼以配天爲至有秩斯祜唯四表之欢心胡臭亶时匪九州之美味自古在昔若圣与仁厥遭昌辰乃覩熈事恭惟皇帝陛下迈种三德敷奏九功率吁奉璋之衆髦肇称奠璧之新礼庙笾致孝郊血告幽诚旣格于穹旻福遂均于品庶振忧矜寡原宥眚烖第五玉以襃封善人是富发三钱而庆赐贱者不虚天其居歆人以唿舞臣夙叨宠奖亲值休成虽无与于骏奔实不胜于窃抃臣无任二臣某言伏覩今月𥘉五日南郊礼毕大赦天下者精明条逹神睠顾而依怀膏泽川流人欢唿而蹈厉臣闻语孝之至莫大于配天议礼而轻不足以享帝能举釐事实归圣时恭惟皇帝陛下鸿化巳昭康年屡应奔走笾豆有董正之治官洁丰粢盛有底愼之财赋礼成谷旦恩浃緜区虽洛诵之休明尚难譬称岂见寛之浅呐能尽揄扬臣夙荷慈怜方婴衰瘵望九賔之绅笏独逺句传狎百兽于山林犹知率舞臣无任贺明堂礼毕肆赦表臣某言伏覩今月二十二日明堂礼毕大赦天下者蒐讲上仪神天底豫敷施大号夷夏交欣盖闻圣以享帝爲难孝以严父爲至周右烈考或委政而弗专汉记诸神或窃礼而无实恭惟皇帝陛下道包衆甫运㑹丕平巍巍成功尧之所谓大业业致孝舜之所由昌㳙选休辰肇称嘉飨百礼旣至而正惟巳独万寿攸酢而福与衆均臣乆冒眷怜方婴疢疾奉承笾豆乃独后于臣工跄舞笙镛窃自同于鸟兽臣无任临川先生文集卷第五十八临川先生文集临川先生文集卷第五十九临川先生文集卷第五十九表贺冬表八道贺正表五道辞免南郊陪位表辞免明堂陪位表诏免南郊陪位谢表诏免明堂陪位谢表加食邑谢表二道赐生日礼物谢表五道给蔡卞假传宣抚问谢表传宣抚问并赐汤药谢表七道赐衣服银绢等谢表中使宣医谢表差张谔医男雱谢表赐历日谢表二道贺冬表八道臣某言伏以庶彚濳萌上仪亚岁室告气行之协台占瑞至之嘉恭惟皇帝陛下考敦复以大中吁朋来之衆俊刚健之德与阳皆亨寿昌之期如日方永臣叨荣近列撄疾殊方凫趋独后于在庭爵跃实深于存阙臣无任二臣某言伏以宝历无疆嘉时有俶物濳萌而赤色气顺动于黄宫恭惟皇帝陛下道协干行德孚阳感体一元而独复毓万宝以皆昌永御丕平备膺纯嘏臣寖婴衰疾久隔清光迹虽屏于丘园志不忘于宸宇臣无任三臣某言伏以万寳濳萌应黄宫之协气百工胥庆亚正岁之上仪恭惟皇帝陛下体御至神诩扬独智武烈丕承乎前载尧明光𬒳乎多方茂对斯时备膺诸福臣比缘衰疾独逺清光虽存阙之不忘尚造庭之未获臣无任四臣某言伏以气复黄宫茂对物滋之始晷移北陆寅賔日至之长恭惟皇帝陛下道与时行化犹天运嗣无疆而履位建有极以宜民甫临阳长之期大袭福绥之庆臣恩容居里病阻造庭虽荐寿以无阶顾驰心而曷已臣无任五臣某言伏以隂偕物极阳与朋来推历玩占乃见濳萌之信体元御辨以知敦复之中恭惟皇帝陛下舜孝禹功文谟武烈茂对时之福嘏灵承旅以寿康臣久冒朝荣外叨方任弗与称觞之末岂胜存阙之深臣无任六臣某言伏以候始三微气萌万彚谨观台之占瑞亚献岁以陈仪恭惟皇帝陛下祗遹燕谋灵承休运先一阳而独复歛诸福以朋来臣属此养痾然在逺倾心舜日欣寳景之践长仰首尧天祝寿祺而等久臣无任七臣某言伏以运与阳升晷偕日至仪亚三朝之会气先五刻之占恭惟皇帝陛下茂对斯时备膺诸福御至和之玉烛抚大顺于璇玑臣窃望清光独婴衰疾徒有怀于率舞乃弗预于称觞臣无任八臣某言伏以一阳气复万寳萌生天效五云之祥律应三统之首兹爲大庆允属熈朝恭惟皇帝陛下道泰牺轩德深尧禹文物声明之昭烂神祗祖考之安宁适丁至治之期矧及履长之序万灵隤祉四海交欢而臣身处江湖地遥宸极瞻天日之表阻献于寿觞望云龙之庭徒倾于驩颂臣无任贺正表五道臣某言伏以汉仪高会方登四海之图周历俯颁乃宪百官之象恭惟皇帝陛下含德渊懿抚辰休嘉乗姑射之云龙所更者化存胥敖于蓬艾各遂其生运与日升道侔干始臣尚依枌社独隔枫宸𬗟瞻朝着之班窃慕封人之祝臣无任二献岁初吉端月始和万寳取新之元九仪告庆之会恭惟皇帝陛下体神蹈智抱一建中允迪謩勲永膺孚祐德日新而有俶福时万以无疆臣特荷宠光久婴衰疾云天在望惟𬗟想于句传麋鹿与游岂暂忘于率舞臣无任三寳历无疆嘉生有俶厥初献岁之吉乃始端月之和恭惟皇帝陛下常德日新景福时万体泰元而难老阅衆甫以皆昌臣久负异恩尚婴衰疾瞻云纷郁想朝路以载欣愒日舒长与畴人而胥乐臣无任四寳历无疆嘉生有俶门宪始和之象庭充元会之仪伏惟皇帝陛下膺保永图绥将纯嘏抚五辰而致顺毓万物以皆昌臣久负异恩尚婴衰疾瞻云焕烂欣逢舜旦之华击壤消摇乐得夏时之正臣无任五驭正夏时更端周历体一元而敷惠适与春浮敛诸福以代新方侔川至恭惟皇帝陛下诞昭明德祗燕孙谋齐七政以当天顺五辰而凝绩用求协气以阜嘉生阅千古之上仪肆三朝之盛会仰同星拱竦百辟以在庭追效嵩唿极万年而荐寿臣桑榆晚景麋鹿并游进莫与于胪传退但知于率舞臣无任辞免南郊陪位表伏奉诏书令发来赴阙南郊陪位者万国骏奔焯上仪之殊观一夫幽屏叨明命之特招伏念臣窃禄已多冒恩最渥自致惓惓之义实有素情再瞻穆穆之容岂非荣愿而然暮景撄以沉痾伏畎畒以负兹于今未已侍坛垓而践豆用此爲妨臣无任辞免明堂陪位表臣某言伏奉诏书令发来赴阙明堂陪位者合宫丕享寰宇骏奔冒被优诏之加使陪显相之末伏念臣投身荒逺上负眷怜企踵禁严久劳监寐况宗祈之盛礼辱号召之明恩当即办严岂容辞疾而沉冥浸剧黾勉实难心若子牟虽毎存于魏阙身如杨仆乃自外于汉关臣无任诏免南郊陪位谢表臣某言近具表爲疾病乞免赴阙南郊陪位伏蒙圣慈特赐诏书许免者蝼蚁惓惓上干旒扆云天颢颢下贲丘园臣惫矣微生頽然暮齿冒恩鼎食非坚卧以爲高承命旌招宜骏奔而反后顾缘衰疢致隔清光伏蒙皇帝陛下特赦尤违曲垂念听蔀昏难望尚延舜日之华荒翳易遗更获尧云之润臣无任诏免明堂陪位谢表臣某言近具表爲疾病乞免赴阙明堂陪位伏蒙圣慈特赐臣诏书许免者骏奔弗获内怀逋慢之诛宠荅曰俞上荷眷怜之至伏念臣久违祕近遂迫衰长负异恩固难逃于幽黜敢图釐事乃复与于详延辄冒布陈重烦矜允鸿私所被藏一札以知荣旅力已愆殒百身而何及臣无任加食邑谢表二道臣某言伏奉诰命加食邑四百戸实封一百戸者显相郊宫固宜宠奖旷居田里乃滥襃嘉伏念臣尚负宿痾久尸荣禄无可论之薄效有未报之隆恩方国明禋庶工祗载奉璋执豆旅币献琛具输奔走之劳独抱滞留之叹岂图踈逖亦冒龙光此盖皇帝陛下荷休骏厖敛福敷钖故虽幽屏弗以遐遗身毎被于慈怜心敢劳于勤策臣无任二解泽㫄流明纶俯𬒳永惟叨昧深以兢荣窃以时郊丘之承所以尊上帝畴官邑之赐所以富善人盛福靡专至恩惟称臣久尘要近上累昭明方玉辂之亲祠以铜符而外守逮均休庆例获襃嘉此盖伏遇皇帝陛下以平施于万方无遐遗之一物矧蒙图任之旧特荷奖知之深祗服训辞敢忘报礼臣无任赐生日礼物谢表五道玺书加奖台餽示优屈使者之光华发里门之荣耀窃念臣才非秀颕势又羇单方少也臣父敎臣以爲已之方及长也臣母勉臣以许国之节叨踰至此称效缺然慈训久孤毎感劬劳之日恩颁荐至更慙明盛之朝此盖伏遇皇帝陛下智临方来慈保臣庶嘉以物多而备礼使知意厚而尽心敢不自竭断断之能庻以少申惓惓之义臣无任二慰借溢言匪颁异数荷恩勤之及此思报称以芒然伏念臣谬简神心叨陪大政以久孤之朴学当难遇之盛时虽罄愚忠何禆圣治门弧可想方永念于劬劳台餽有加更上烦于宠奖此盖伏遇皇帝陛下施仁品物致礼臣邻将备责于安危故俯同于忧乐所愿输劳而后食敢知得赐之爲荣矧生已之至恩已云不报独事君之大义庻或无慙臣无任三臣某言伏蒙圣慈以臣生日特降诏书赐臣羊酒米面者书名闾史适在斯辰拜使家庭猥叨异数伏念臣才非经国幸实遭时徒尘宰席之延初乏辰犹之告敢图恩奖俯逮燕私此盖伏遇皇帝陛下宠厚近班率循前宪因令疵贱获𬒳龙光敢忘夙夜之勤以称干坤之施臣无任四臣某言伏蒙圣慈特差臣男太子中允雱押赐臣生日礼物衣一对衣着一百匹金花银噐一百两马二匹金镀银鞍辔一副者劬劳之感方怆于私怀宠奖之加更慙于异数伏念臣早尘禄仕多历岁年𥘉无横草之劳但有败林之愧进膺重任久旷隆恩敢图诞毓之辰更冒匪颁之泽此盖伏遇皇帝陛下惇修故事优眷近司屈圣制以褒嘉示殊私于钖予永惟叨昧弥积震惊抚已冥亮难酬于盛德惟时忠愼窃自誓于愚诚臣无任五臣某言伏蒙圣慈特差入内内侍省内东头供奉官冯宗道传宣抚问及就府赐臣生日礼物金花银噐一百两衣着一百匹衣一对金镀银鞍辔一副并缨复马二匹汤药一银合御封全者微劳不效仅逃三典之科厚礼有加尚躐九仪之等臣外叨寄属仰误眷怜已隳考翼之基重负母慈之敎迫劬劳于晚节方不自胜惟蕃庶之旧恩终无以称伏蒙皇帝陛下更驰肤使曲喻至怀驵骏灵珍琛奇组丽岂下流之敢及皆前此之所无金厄淑旂多钖诚荣于旣往鈆刀驽马强扶难冀于将来虽天地弗责其谢生顾臣子敢忘于致死臣无任给蔡卞假传宣抚问谢表伏蒙圣恩以臣疾病特给蔡卞假将臣女子省侍令卞传宣抚问谕以调养者饬毉遣使已叨训勉于禔身辍侍予宁重累顾哀于慈子教言狎至感涕交流臣趣尚缺如遭逢荣甚窃食浮而废任特负知怜昧禄殖以挻灾终贻罪疾伏遇皇帝陛下地容天帱云䕃露濡呴吹晩出于更生拊伛申加于濒死譬如造化难纪叙于曲成虽曰糜捐敢称论而上报臣无任甘师颜传宣抚问并赐药谢表臣某言肤使宠辞载华原隰寳奁珍剂加贲丘园臣伏念臣少出衡茅晚陪帷幄德輶寄重才浅知深但念里居长负丘山之责敢期宸眷尚留簪履之矜此盖伏遇皇帝陛下天帱无疆海函不弃戴难忘之盛德岂特铭肌抚易尽之余生唯当结草臣无任李舜举赐诏书药物谢表臣某言辍宫闱亲近之臣临湖海寛闲之野授之药物抚以训辞尸厚禄而无劳谓当诛絶捐大恩而不报弥所兢慙臣伏念臣本出羇单自甘沦弃晚由朴学上误圣知智曾昧于保身忠毎怀于许国谗诬甚巧切忧解免之难危拙更安特荷眷怜之至况逺迹久孤之地实迩言易闲之时而离明昭晣于隐微解泽频繁于踈逖此盖伏遇皇帝陛下以上仁含垢以大智容愚弗使南箕得侈簸扬之状更令北戸坐蒙临照之光然垂尽之病躯沱若横流之感涕惟困穷无理犹致命于一餐顾冒昧不赀敢忘怀于九死臣无任中使抚问谢表臣某言孤臣疲曵自阻进趋上主慈怜犹加抚谕伏念臣晚陪休运特荷异恩横草无功毎恨弃躯之晚负薪有疾仍慙制禄之优岂谓陛下所揔万机不忘一物廼因輶轩之出俯逮踦屦之遗仰荷眷私唯知感涕臣无任二臣某言去国弥年屡烦慰恤乗轺便道复赐抚存伏念臣冒恩殊深奉事多废久素餐而无责方宿疚之有加弗以遐遗实仰慙于眷遇莫知上报徒永誓于糜捐臣无任赐汤药谢表臣某言隆恩博施弗以遐遗弱力薄才岂能仰称臣久孤重任上误圣知特荷眷怜备昭诚悃付以便安之郡休其疲曵之躯跋渉之路未穷问劳之恩先至玺书甚厚药物兼珍此盖伏遇皇帝陛下丕冒海隅宠绥臣庶簪屦之旧不忍于弃忘云天之高毎存于庇帱永惟报効徒誓糜捐臣无任中使传宣抚问并赐汤药及抚慰安国弟亡谢表臣某言便蕃曲泽虽逺不忘晼晩余年惧终莫报伏念臣辞恩机要藏疾里闾旣疲瘵之末夷顾忧伤之重至仰烦嵴奖特示闵怜中饬使轺备宣恩厚宠颁药物深念衰此盖伏遇皇帝陛下日月照临干坤覆焘俯矜旧物曲轸睿慈始终顾遇之私人知无替存没荣怀之感情实难胜臣无任李友询传宣抚问及赐汤药谢表臣某言伏奉圣慈特差李友询扶护亡男雱棺柩到府并抚问者孤臣特荷慈怜未获捐躯报德贱息比叨宠奖复以遗骨累恩臣伏念臣衅积自躬凶流及嗣因仍积岁藏厝不时敢谓私忧上贻圣虑伏蒙皇帝陛下饰遣亲使护致旅棺使亡子之魂即安于窀穸天性之爱得尽于莫年申之训辞抚以药物眷𬒳终始施兼存亡铭骨不足以叙欲报之心沥肝不足以继感泣之血独恨旣愆之力莫知自効之方臣无任赐衣服银绢等谢表臣某言今月十一日准都进奏院递到诏书并别录赐臣衣服金带鱼袋银器绢银鞍辔马者慰借溢言上辜宠眷匪颁异数特荷慈怜臣晚以薄材尝陪兴运华原之簪未慭毎辱矜收桥山之劒初遗独悲沦沮伏蒙皇帝陛下勤追考翼厚勉臣中遽𬒳宠光申加蕃庶虽负薪之末力难效驱驰顾结草之魂犹知报称臣无任中使宣医谢表臣某言乗衰撄厉敢意浼闻旧垂矜曲加宠数即驰近御兼饰太医钖以寳奁实之珍剂创再肉顚眴更苏沓𬒳慈怜不胜负荷臣叨恩缺报昧禄取灾果崇降以疾殃至上烦于愍恻此盖伏遇皇帝陛下屦簪念厚轩幄眷深天弗吁而亦临云甫瞻而旣雨哀逾察父感剧孤臣论可报之㳙埃难知称効顾未塡之沟壑徒誓糜捐抚涕氿澜扪心踯躅臣无任差张谔医男雱谢表臣某言伏蒙圣慈持差中使传宣抚问并赐臣男雱汤药押沖静处士张谔至本府医治者蕞尔余生备叨眷抚然贱息更荷哀怜臣初乏将明之材适遭开泰之运父子并蒙宠奖臣邻莫与等夷去阙以来历时未久问劳狎至忧轸俯加以察父之鸿私施具臣之晚节但慙疲曳莫副驰驱冀慿天地之恩得全驹犊之命永依鞭策共誓糜捐臣无任赐历日谢表臣伏以太史序年将谨人正之授逺臣尸禄乃叨天指之加臣窃以钦若昊穹灵承黎庶正时所以作事治历所以明时恭惟皇帝陛下道迈古初德绥方夏治敎之象上协于天心正朔所加外通乎海表敢图幽屏亦误宠颁徒尊阁以知荣曷糜捐之可报臣无任二臣伏以清台课历肈明一岁之宜列郡仰成钦布四时之事闚文切抃拜赐爲荣恭惟皇帝陛下躬包历数政顺玑衡齐日月之照临体干坤之阖辟考观新度逺存尧象之明推歩大端犹得夏时之正尽俯仰察观之理槩裁成辅相之宜岁事备存诏文偕下先天诞告闲无杪忽之差率土逢占验若节符之合臣敢不恭承㫖顺考时行賛圣神化育之功极天人和同之効奉而行政期不戾于隂阳推以治人庶克跻于富寿臣无任临川先生文集卷第五十九临川先生文集临川先生文集卷第六十临川先生文集卷第六十表两府待辠表请皇帝御正殿复常膳表二道乞罢政事表一十三道手诏令视事表添差男㫄勾当江宁府粮料院谢表诏以所居园屋爲僧寺及赐寺额谢表依所乞私田充蒋山太平兴国寺常住谢表辞免司空表二道乞致仕表两府待辠表臣某等伏覩内降德音以陜西河东两路外勤师旅内耗黎元引咎推恩者辠已以兴方懋日新之德经邦弗效敢辞天讨之刑臣等昔以凢材过叨重任内不能定国家之论以协士民外不能成疆场之谋以绥夷狄用𨳩边隙亟使人劳至深恻于圣怀实大愆于荣禄官若此即辠爲宜唯并寘于严科乃大符于公论臣等无任请皇帝御正殿复常膳表二道臣等言奉圣㫖以祈雨未应避正殿减常膳者阳春生物偶霑泽之稍愆睿意恤民遽侧身而自抑德已修于销变数或系于非常当复彞仪用安羣下恭惟皇帝陛下天仁博施神智曲成躬忘旰食之劳坐讲日新之政四时协序万物致和适当化养之辰冝得濡之泽少违常候深轸清衷退师氏之正朝约太官之盛馔仰窥谦德志在闵民然而遐虏来朝当即法宫之位诞辰入庆合陈燕爼之珍事有所先礼难偏废伏愿仰回渊听俯狥舆情夙御九筵之居并羞十阁之具上以全于国体下以副于臣诚臣无任二臣某等言近上表请御正殿复常膳蒙降批答不允者时泽偶愆屡勤斋祷圣衷愈励曲尽焦劳将损已以召休因退次而贬食列陈剡奏尚阙嗣音在臣列之靡遑伏帝阍而再扣恭惟皇帝陛下体居离正德禀干刚期揉俗以致康尝纳隍而兴念七载于此继获丰穰一春而来或罹愆亢皇慈深轸羣祀徧修恐狴犴乖则亲虑其囚惧黼黻美则躬变其服仍损内饔之举兼虚正宁之朝然而礼贵从宜事难泥古而况甫临诞节交举庆仪有列辟拜万年之觞有殊俗修两朝之好茍亏彛制难副羣情少屈渊衷特从诚恳天临广厦日御常珎亲事法宫廓宣于政治惟辟玉食昭示于等威仰以慰两宫之慈俯以安羣下之望臣等无任乞罢政事表三道臣某言窃以使陪国论惟亮天工必用强明乃能协济岂容昬瞀可以叨居进冒聦明罄陈危悃伏念臣逮侍先帝列官外朝晚以䘮归因爲病废伏遇皇帝陛下召还辞禁擢豫经筵收于衆恶之中诹以万机之事搆谗诬而并至辄赐辨明推孤拙以直前毎蒙开纳陛下所以遇臣者可谓厚矣臣之所以报国者终于缺然岂理势之独难抑才能之素薄方惧过尤之积乃罹疢疾之加比欲外乞州藩冀以就营医药重念采薪之弗给尚何守土之敢谋辄缘不能者止之言庶免贪以败官之悔伏望皇帝陛下曲垂仁恻俯记愚忠赐以分司一官许于江宁居止则天地之德实有施于余年犬马之勤冀或输于异日臣无任二臣某言近具表乞罢政事分司伏奉手诏封还不允所乞者私怀恳至已具布闻圣训丁宁未蒙开纳敢冒崇高之听再输悃愊之情臣闻任贤之方要其有用陈力之义止于不能茍弗集于事功且重罹于疢疾岂容叨据以累明扬伏念臣猥以孤生亲逢盛世昧于量已志欲𥙷于休明失在信书事浸成于迂阔毎烦衆论上慁圣聦久知素愿之难谐继以积痾而自困辞而去位庶逃窃食之诛勉以就工重荷包荒之德虽贪顺命终惧妨功伏望皇帝陛下闳度并容大明俯烛特垂矜允俾遂退藏如此则孤进之身获全生于末路具瞻之地得改命于时材臣无任三臣某言近再具表乞罢政事伏奉批荅不允者封奏上昭未能感彻训辞下逮更误褒嘉臣闻恕以及物者君之仁量而受事者臣之义盖世之道有升而有降故士之行或肆而或拘遭圣治之尚容冀私诚之获遂伏念臣自蒙任使已历岁时虽或售于小忠曽莫禆于大政迨兹撄疢乃始吿劳姑以免邦宪之诘诛何足污上恩之奖励使人狎至诏指屡颁祗荷顾怜重怀感悸非不愿粗施其朴学庶几以仰副于鸿私顾惟刚德之浸亨方奋睿谋而独断辨忠贤之可任旣示弗疑察姦罔之爲朋将知所畏人宜尽力朝岂乏材宁容昬惫之余尚冒宠灵之厚伏望皇帝陛下离明俯烛解泽㫄施矜绵力之旣愆监近司之或旷俯从控愬实允询谋虽已事之无称难言报国冀余生之未泯尚获捐躯臣无任乞岀表二道臣某言窃以丞相之职天子是毗方当图政之忧勤难以养痾而昧冒辄输情素仰丐恩怜臣叨𬒳鸿私误尸荣禄尧仁天覆幸荒秽之兼包汤圣日跻顾卑凢而自絶尚惟许国姑誓忘躯岂意眩昏甫新年而剧更知驽蹇难重任之久堪伏惟皇帝陛下明烛隐微惠绥覉拙闵其积疢收还上宰之印章赐以余年归展先臣之丘垄生当击壤以咏矜容之德死当结草以酬含育之恩臣无任二臣某言今月十一日輙输情素仰丐恩怜实以抱疢之深难于窃位之久过蒙敦奖未赐矜从事有迫于恳诚理必祈于哀恻臣信书自守与俗多违审容膝之易安因忘择地知戴盆之难望遂废占天岂图忧患之余更值清明之始寒之之日长而暴之之日短植之之人寡而拔之之人多尚误圣知骤妨贤路摩顶放踵虽愿效于微劳以蚊负山顾难胜于重任矧复瞀昏而旷事若犹冒昧以尸官是乃明宪之所不容岂特烦言之爲可畏伏惟皇帝陛下天地覆载日月照临赐以曲成容其少愒区区旅力或未憗于余年断断小能冀尚施于异日臣无任乞退表四臣忠于爲国故进而能致其身君恕以及人故病则闵劳以事此今昔共由之通义实上下相与之至情敢触冒昧之诛冀蒙哀矜之听臣受材鄙劣遭运休明陈愚或会于圣心承乏遂尸于宰事谋谟浅拙谩不见其有成操行陵夷又或几于无耻久宜辞位尚茍贪恩岂图养拙以乖方重以瞀昏而废务粗尝陈列未获矜从黾勉以来浸淫遂剧大惧典司之旷上烦程督之严伏惟陛下询事考言循名责实或辍夜分之寐常临日昊之朝万方黎献之多略皆祗辟三事大夫之守岂可官仰冀高明俯昭悃愊念其服劳之久愍其撄瘵之深及未干鈇钺之时令遂解机衡之任岂特少安于私义兹惟毕协于师虞臣无任二臣昨具表乞解机政伏奉手诏未赐俞允者明主训辞之宠宜即奉承匹夫志守之愚敢觊矜允窃以品制百爲摠裁万务任怨盖难于持久服劳安可以独贤所以中外迭居是爲祖宗故事况于疲曵加以瞀昏若由昧冒而无慙其必顚隮而不救臣过叨睿奖备进近司当循名责实之时故任怨特多于前辈兼蠲令改制之事故服劳尤在于一身虽蒙全度之恩仅免谴诃之域某于多故实以难支矧疾疢之交攻且事爲之浸废伏望陛下昭其悃愊假以优游使得休养于衰疲以示保全于孤拙臣无任三臣某言近具表乞解机务伏奉手诏未赐俞允者圣恩所及有隆天重地之施私义未安有深渊薄冰之惧窃惟成汤高宗之世有若伊尹傅说之臣其道则格于帝而无疑其政则加乎民而有变后惟时乂相亦有终迨乎中世之陵夷非复古人之髣髴忠或不足以取信而事事至于自明义或不足以胜姦而人人与之爲敌以此乗权而久处孰能持禄以少安此臣之虑危于居宠之时而昧死有均劳之乞况于抱病浸以官伏惟陛下道与日跻德侔干覆哀一夫之失所乐万物之皆昌矧夫眷遇之优旣已勤劬之久宜蒙善贷使获曲全赐其疲贱之身假以安闲之地则敝车无用犹可具于劳薪弃席未忘或再华幄臣无任四臣某言伏奉圣㫖令臣入见赴中书供职者蝼蚁微诚屡关省览天地大德未赐矜从臣闻周之士也贵秦之士也贱周之士也肆秦之士也拘其纵之爲贵其拘之爲贱贱故尚势利而忘善恶贵故尊行义而矜廉耻士知尊行义而矜廉耻宗庙社稷之安而天下自治也伏惟陛下言必稽尧舜动必宪文武故视遇天下之士欲其贵不欲其贱欲其肆不欲其拘臣以羇孤㫄无佽助一言寤意特见甄收适遭欲治之盛时实预扶衰之大义事或乖于衆口而陛下力赐辩明言有逆于圣心而陛下常垂听纳此臣所以履艰虞而不忌服勤苦而不辞虽百度抢攘未就平成之叙然四年黾勉非无夙夜之劳今特以心气之衰疲目力之昏耗哀祈外𥙷冀幸小休而干刚确然莫可回夺则是亲值周家之忠厚独爲秦士之贱拘事与愿违能无窃叹理当情恕岂免上烦实望圣慈俯昭愚𣢾外赐优闲之地少安疾疢之身须其有瘳乃责外効臣生当捐躯以报德死当结草以酬恩乞宫观表四道臣某言䟽荣特异敢忘图报之忠陈力弗能当布可辞之义伏念臣晚陪兴运久汗近司戆愚弗逮于清光衰疾更成于旷苟免大诃之责乃叨异数之加授以戎旃班之宰席松楸旧国实使鎭临蒲栁年足爲荣耀顾在宣化承流之地方当循名责实之时疲曵难支顚隮可畏仰祈睿眷俯徇愚衷并解将相之官外除宫观之任託依田里瞻守丘坟傥慿休养之私终获夷瘳之福敢忘策励复誓糜捐臣无任二臣某言近具表乞以本官外除一宫观差遣伏蒙圣慈特降中使赐臣诏书不允者天地至恩实知难报蝼蚁微息尚窃有怀辄冒隆威更输危悃伏念臣遭逢异甚称効蔑如茍旅力之可陈岂余生之足惜顾以忧伤而至弊重爲疢疾之所撄偷假便州必负旷之责过尸厚禄更怀叨昧之慙伏望陛下本末烛知始终护念俯徇吁天之恳俾无累国之尤尚冀宁瘳誓终糜殒臣无任三臣某言轺传俯临玺书狎至仰荷眷存之厚第怀感悸之深任有不胜勉非所及辄输危恳再冒天威伏念臣久误至恩难图报称过尸荣禄易取灾危力惫矣而弗支气喘焉而将蹶穷阎扫轨斯爲待尽之时莫府建旄岂曰养痾之地所惧旷之责敢辞逋慢之诛伏望陛下照以末光遂其微请使坛陆之鸟无眩视之悲濠梁之鱼有从容之乐庶蒙瘳复更誓糜捐臣无任四臣某言筋骸衰仅有余生肝膈精微简在圣听岂图宠奖未赐矜从辄冒威尊更输情素伏念臣久妨机要初乏㳙埃茍免庶尤实荷恩私之至敢縁多疾更尸名器之崇比辱使轺系宣诏旨深惟策励仰称龙光而况病瘵有加疗治无损辞荣家食乃爲理分之宜千泽自营尚恃眷怜之旧伏惟皇帝陛下衡听万事器使衆材念其黾勉之终难假以便安而少愒庶完体力图报毫分臣无任手诏令视事谢表臣某言伏蒙宣示言者所奏辄具札子乞博延公议改用贤人伏奉诏奖励令视事如故者谤议升闻已赖舜聦之豁逹恳诚上诉更烦周诰之丁宁窃以作威者主之权待察者臣之礼盖虽蒙非常之厚遇亦将避可畏之烦言臣志尚非高才能无异旧惟所学之迃阔难以趋时因欲自屏于寛闲庶几求志惟圣人之时不可失而君子之义必有行故当陛下即政之𥘉辄慕昔贤际可之仕越从鄕郡归直禁林或因劝讲而赐留或以论思而请对愚忠偶合即知素愿之获申睿圣日跻更惧浅闻之难副重叨殊奖忝秉洪钧所宜引分以固辞乃敢冒恩而轻就实恃明主知臣之有素故以孤身许国而无疑人习玩于乆安吏循縁于积弊言不忌诐行无慙论善俗之方始欲徐徐而变革思爱日之义又将汲汲于施爲以物役已则神志有交战之劳以道徇衆则事功无必成之望恐上辜于眷属诚窃幸于退藏犹贪仰附于末光亦冀粗成于薄効比闻独断谓合佥言但输承命之忠遂触招权之毁因请避衆贤之路庶以厌异议之人伏蒙皇帝陛下敦大兼容清明㫄烛赐之神翰谕以至怀君臣之时尝千载而难值天地之造岂一身之可酬敢不自忘形迹之嫌庶协神明之运臣无任添差男㫄句当江宁府粮料院谢表臣某言近辄冒昧陈乞男㫄句当江宁府粮料院一次伏蒙特恩添差者去寄卧家犹尸厚禄祈荣及嗣更荷殊私伏念臣汗马之劳𥘉无可纪䑛犊之爱乃敢有言颜虽腆以知慙心固甘于获谴岂谓陛下矜轩幄之旧录簪屦之微示特出于上恩俾遽叨于世禄繄曲成之造化弗以遐遗徒共誓于糜捐安能仰称臣无任诏以所居园屋爲僧寺及赐寺额谢表臣某言基迹丛祠冀鸿延于万寿钖名扁㮄窃荣遇于一时臣生乏寸长世叨殊奖贱息奄先于犬马頽龄俯迫于桑榆独念亲逢莫有㳙埃之补报永惟宏愿岂忘香火之因缘伏蒙皇帝陛下俯徇祈诚特加美称所惧封人之祝终以尧辞乃尘长者之园遽如佛许仰慿护念誓毕熏修臣无任依所乞私田充蒋山太平兴国寺常住谢表臣某言缘恩昧冒方虞慁上之诛加意卑矜遂窃终天之幸伏念臣少尝陻阨晚悞褒崇荣禄虽多不逮养亲之日余年向尽更爲哭子之人追营香火之缘仰赖金缯之赐尚复祈恩而不已乃将徼福于无穷伏蒙陛下眷遇一于初终爱恤兼夫存没特挠常法俯成私求虽老矣无能莫称漏泉之施若死而未泯岂忘结草之酬臣无任辞免司空表二道臣某言今月十一日三班差使崔汝谐至奉宣诏㫖及赍赐制诰一道除授臣司空依前观文殿大学士集禧观使加食邑四百戸食实封一百戸余如故者使轺驰授祗忝明恩家巷卧居敢叨虚奖窃以事官之所命异于时制之今除名称三公班序一品逢辰特幸称位实难臣晚玷误恩甞尸剧任曽无尺寸粗报眷怜独有丘山莫知负载荒逺撄痾之久休明嗣服之初緜力薄材适甘于屏弃高秩厚礼更冒于褒崇惟器与名恐身累国仰祈迁令追寝賛书庶以衰获所安之终吉亦令蹇浅免非据于具瞻臣无任二臣某言近具表乞追寝恩命伏蒙圣慈特降诏书不允者隆施所逮恳辞弗俞辄冒天威更输微𣢾臣事劳无纪操行不修居窃万钟𥘉未知于辞富坐弥九载方有俟于黜幽岂图邦命之新尚眷求人之旧宠灵覃𬒳危厉增加位高疾顚力少任重实前修之切戒敢小丑之冒膺仰冀睿明顾怜衰朽改兹非服免贻官谤之忧宥以罔功使获里居之佚臣无任乞致仕表臣某言以旷官尝恃食功之旧老而辞禄敢忘知止之廉辄冒天威具输微款伏念臣小闻寡识薄力浅材信独善以一心昧自营之百虑久辜视遇特幸遭逢昔也壮时尚无可纪今而耄矣岂有能爲敢望睿明许之致仕实矜危朽赐以全生庶以衰豫佚太平之乐亦令迟暮免离大耋之嗟临川先生文集卷第六十临川先生文集临川先生文集卷第六十一临川先生文集卷第六十一表贺册仁宗英宗徽号礼成表贺景灵宫奉安列圣御容表贺哲宗皇帝登极表贺升祔礼成表英宗山陵礼毕慰皇帝表又慰太皇太后表又慰皇太后表英宗祔庙礼毕慰皇帝表又慰太皇太后表又慰皇太后表慈圣光献皇后昇遐慰皇帝表慈圣光献皇后启殡及复土返虞慰皇帝表二道慈圣光献皇后神主祔庙慰皇帝表慈圣光献皇后朞祥除慰皇帝表正旦奉慰表鲁国大长公主薨慰表八皇子薨慰皇帝表八皇子葬慰皇帝表谢宰相笏记谢翰林学士笏记知常州谢上表南郊进奉表代郓州韩资政谢上表代王鲁公乞致仕表三道代人贺寿星表代人明州谢上表代王鲁公德用乞罢枢密使表三道贺册仁宗英宗徽号礼成表臣某言伏覩进奏院状报册告仁宗皇帝英宗皇帝徽号礼成者肈称缛礼追荐鸿名扬二圣之闳休风四海以纯孝惠心昭假釐事备成臣恭惟仁祖以尧之巍巍丕冒区夏英考以舜之业业祗承庙祧绍隆德至于难名崇报义存于无巳皇帝陛下仰稽前宪俯采庶言命册使而致严告匰主而归美神灵率吁其启后于无疆品庶交欣以奉先而不匮臣备叨殊眷获睹上仪顾久负于沉痾乃独妨于旅进贺景灵宫奉安列圣御容表臣某言新一代之上仪极二端之美报经始有俶实自睿谋欢成无彊乃惟衆志臣窃以閟宫鬼享周特腆于姜嫄原庙神游汉独隆于高帝逺或遗祖近止及亲恭惟皇帝陛下服卑而即功食菲以致孝严祖宗之衆像依仙释而异宫馆御因时𥘉岂忘于茍简修除备物乃有待于纯熈宸宇祕严扁榜崇丽祼献式序妥侑维时藐然往初孰此伦拟臣久尸荣禄尚负宿痾闻釐事之旣成与羣情而偕乐臣无任贺哲宗皇帝登极表臣某言伏覩赦书皇帝陛下今月五日登寳位者郊庙神灵永有宗依华夏蛮夷永有归頼恭惟皇帝陛下光御历服大承统绪以圣继圣纯祐无彊臣遭遇先朝久叨荣禄不获奔走瞻望清光臣无任贺升祔礼成表臣某言伏覩进奏院状报七月十二日升祔礼成者㳙选休辰肈称吉礼神灵底豫品庻交欣窃以登俪紫庭归配清庙于稽在昔有举维时恭惟皇帝陛下德茂承祧志深念祖倣唐文而制作致舜孝于烝甞釐事旣成欢心溥协臣尚撄衰疾久隔清光陪九賔之胪传独无厚幸偕四方而来贺徒有微诚臣无任英宗山陵礼毕慰皇帝表臣某言须百祀之材巳襄葬故设九虞之主方考祔仪伏惟皇帝陛下德懋钦明道隆勤孝虽送终之礼巳备而追逺之念甫深惟顺变以抑哀实含生之至愿臣限分鎭守阻豫班朝臣无任慰太皇太后表臣某言宫车云返陵邑旣营凡在照临岂胜摧慕伏惟太皇太后道侔坤育仁出天成永怀爱孝之隆尤积悲恫之感稍舒慈念实慰舆情臣叨备从官限分符守徒有攀号之至痛初无辨护之微劳臣无任慰皇太后表臣某言威灵有集方祔于庙祧感慕无穷外覃于蛮貊伏惟太后比贤任姒纉庆涂莘祗协孙谋克襄大事地非苍梧之逺势有霸陵之安唯割至哀尚膺遐福臣备官有守奔问无阶臣无任英宗祔庙礼毕慰皇帝表臣某言七月而葬旣充奉于寝园万世不祧遂崇成于庙室凡居覆焘同尽攀号伏惟皇帝陛下膺保圣神践行仁孝纒哀罔极率礼无违仙游旣集于宗祊圣念弥勤于翼室仰祈顺变俯睠含生臣符守所撄班朝莫豫臣无任慰太皇太后表臣某言威灵来返祠庙有严序陈昭穆之伦定列祖宗之次哀号罔极遐迩所同伏惟太皇太后功佐帝图德齐坤载永惟孝爱尤积悲怀冀纾天性之慈以永母仪之福臣无任慰皇太后表臣某言宗祏告成皇灵来燕凡居覆露同尽哀摧伏惟太后协庆涂山比贤太姒方正坤仪之位上同干施之仁虞祔奄终攀号靡极冀哀恫之有节膺福履之无疆臣限守州符阻趋天陛臣无任慈圣光献皇后昇遐慰皇帝表臣某言伏以上天降祸太皇太后奄弃大养伏惟皇帝陛下攀号感慕圣情难居臣限以衰疾在逺不获奔赴阙庭臣无任慈圣光献皇后启殡及复土返虞慰皇帝表臣某言伏以日月徂迁伏承大皇太后诹辰协吉肈启殡宫圣情攀号何以胜处恭惟皇帝陛下圣孝发中天报备至感叹摧咽遐迩一情臣无任二臣某言伏承太皇太后神宫复土奄及返虞圣心伤摧何以胜处恭惟太皇太后天助懿德以扶昌运辅佐保佑功施三朝粤自弃捐宫闱爰及襄事陛下哀恫夙夜发于至情追奉致隆有溢常礼显情报德内外单尽孝治所形人用感欷臣伏限在逺无缘奔走瞻望阙庭臣无任慈圣光献皇后神主祔庙慰皇帝表臣某言伏承慈圣光献皇后神主祔庙旣克礼成伏惟皇帝陛下圣孝终始哀慕难胜日月徂迁礼有顺变伏望少抑至情以幸天下臣无任慈圣光献皇后朞祥除慰皇帝表臣某言伏以日月流迈太皇太后捐弃大养奄及朞祥仰惟圣孝攀慕无极伏望深加裁抑以幸万方臣限以衰疾无缘奔诣阙庭臣无任正旦奉慰表臣某言伏以日晷流迈岁历肈新太皇太后弃捐宫闱奄历时序伏惟皇帝陛下圣孝天至感慕难胜臣以衰疾无缘奔走瞻望阙庭臣无任鲁国大长公主薨慰表臣某言伏覩进奏官状报鲁国大长公主薨背伏惟圣情痛悼臣以衰疾无缘奔走伏望以理寛释俯慰群情臣瞻望阙庭无任八皇子薨慰皇帝表臣某言伏覩进奏院报八皇子薨背伏惟圣情悲悼难任敢乞抑割天慈以幸万邦臣瞻望阙庭无任八皇子葬慰皇帝表臣某言伏闻郓王襄事有日灵輴即路伏惟圣情悲悼难胜敢乞割抑天慈以幸天下臣瞻望阙庭无任谢宰相笏记祗荷宠灵载怀感惧窃念臣志虽慕古才不逮时误蒙记怜特赐收用伏惟皇帝陛下绍膺天统遵养圣功㫄招儁良横及踈贱誓当罄竭仰称宠光臣无任谢翰林学士笏记含哀去国扶惫造朝黼坐禁严许之燕见玉堂闳丽赐以叨居申饬使人就传德意事虽有故宠实非常莫知报称之谓何徒荷眷求之如此臣无任常州谢上表臣某言以贫择利以病辞此于督责之朝皆在谴何之域伏念臣比在羣牧常求外官蒙恩朝廷改职畿县未识贤劳之力已纒悸眩之痾区区本怀恳恳自诉遂蒙优诏特与便州维臣之愚所学非敏受禄则辞贫而取富当官则让剧而求闲使有以临知罪其极此盖伏遇皇帝陛下明照万物寛惠四方在宥而不探其可诛因能而不责其所乏顾虽无用于当世尝以有闻于先臣思报所蒙敢忘尽瘁然而州郡抚循之势患在数更官司考课之方要诸久任惟此弊邑比多凶年岁行两周守吏八易当郡人烦劳之后以臣身疲病之余自非少假以岁时将必上孤于器使所祈降鉴姑使息肩则断断一臣不独免于大戾元元万室傥有望于小休臣瞻天祷圣无任南郊进奉表臣某言伏以郊兆宗祈臣工显相庆九畿之藩屏备万物之贡输前件物掌于邦财歛自民职窃覩燎禋之盛式修币献之常臣无任代郓州韩资政谢表臣某言秘殿升华名城借重宠灵溢分媿惧交怀窃念臣世系单平天姿滞固亲逢文雅之会首玷秀廉之科黾勉在公优游过纪𬒳蒙眷与度越等夷省寺备官禁庭充卫分无可采惧抵冒于宪章寸有所长使禆参于治政朴忠自信智虑罕通未尽将明之才巳干诃讁之典至寛之度横贷其愆禠夫左右之聮寄以东南之屏败财伤锦宜有衆多之讥增秩赐金本非平素之望敢图上圣复眷孤臣就徙通班改司善部惟汶阳之奥壤乃鲁服之大邦岂繄薄材称是烦使此盖皇帝陛下遇臣之造于逺不忘烛物之明虽微必逮追惟踦屦之旧特借丛云之休切自揣循将安报称敢不激昻志尚陈悉政经宣布诏条之寛绥安风俗之厚庶几一得少𥙷万分臣无任代王鲁公乞致仕表臣某言臣闻下之所以忠于上力巳愆则不敢厥官君之所以爱其臣年巳至则不思劳以事敢縁兹义冒尽所言伏念臣以斗筲之材加犬马之齿比甞得谢误复见收血气旣衰日月逾迈固已积妨贤者之路岂独多旷朝廷之仪伏望圣慈许令致仕则赖天之力使终晚节之优游讫臣之身得免大诛之愦眊臣无任二臣某言愚臣之在暮年礼当求去圣主之于旧物恩不忍捐顾在礼之可言敢缘恩而茍止伏念臣起身疵贱逢世休嘉年除岁迁遂尘于非望夙兴夜寐常媿于无劳惟是宠荣殊非所欲矧知固陋岂敢爲高徒以岁路之向穷不胜人言之甚衆争前而冒宠则辱之在后也或多盖衆以擅荣则患之及身也常酷是亦有伤于国体岂惟无𥙷于臣身此臣所以迫切于归诚而彷徨于受命也况陛下接三后之烈享百年之平势盈则非易以持法久则当通其变此诚致愼于安危之际而责难于将相之时虽臣旅力之方刚亦宜知止岂此余生之无几尚可妨贤伏望天慈俯循人欲上以终爱人之德下以免累国之诛则膂力旣愆虽负捐躯之素志余忠未讫犹知请祝于明时干冒宸严臣无任三臣某言窃以将相之权臣之所贪得君亲之命臣之所惮违恳恳至于辞说之穷区区亦惟义理之迫伏念臣典司机密陪辅清光年之侵寻职以旷废假息幸蒙于寛政引身辄匄于余年岂期愚衷未动圣察令臣股肱便敏足以趋賔賛之仪耳目精明足以副谋谟之託虽知当退犹愿自强奈何独以罢癃之躯而欲久私要剧之地自计且知其不可人言孰以爲当然伏望圣慈哀怜悃愊无空敦奖使得罢休臣无任代人贺寿星表臣某言上灵储祉南极效祥凡在观瞻实増庆抃伏以皇帝陛下绍休三圣博爱万方唯干则之棐常宜星文之底应臣叨尘要近亲会休嘉豫闻太史之占敢后封人之祝无任代人上明州到任表臣某言奉勑差知明州巳于某月到任讫夷越故区东南穷处施泽之下欢然有生庇身于兹坐以无事臣受材素薄推数颇竒居有朴忠之心进无通显之路晚尘郎位颇切郡章归待辠于省中退得藩于海上自初受命以至造官历年两周取道万里备更艰阨职臣之分使然卒就宴安赖上之恩抵此余年且索旅力巳愆尚何施爲可以报称于茍利国家之事靡所不思及未塡沟壑之时庶几无愧臣无任代王鲁公德用乞罢枢密使表臣闻周任有言曰陈力就列不能者止自惟贱官之守犹或不敢冒居况于任重责大安危所系岂其癃昏惫耄可以久饕敢缘前言上冒圣听伏念臣以疵贱之身遭逢陛下拔擢兼官将相典领机密内之无陪辅将明之効外之无折冲御侮之劳是陛下所以宠臣者不可胜此言而臣之所以报陛下者未甞能称况今犬马之齿七十有七不能者止宜在此时顾贪恋圣世未敢乞身田里长违陛下左右惟机务之衆非臣疲曵所能勉强伏望陛下悯臣无状赐罢枢密院职事母使久塞贤者之路臣不任祈恩待命激切之至二臣比以余之生久壅贤路愿还要职退就散地天听高邈未蒙照省惓惓之私窃不自宁敢缘厚恩求必愚瞽臣闻量臣以授官者君之所以仁于下也审巳以从事者臣之所以忠于上也今臣罢老虽近在臣身谋之有所不给况于官隆事剧所摠不一以臣审巳诚不宜久叨权宠畏负陛下任使之意伏惟陛下量臣之聦明不足以逮事量臣之强力不足以副礼听臣所丐母令四方有议陛下信任之失而臣亦赖陛下之赐免于官谤臣无任三惓惓之私至于再三上慁圣德而终未蒙省察奖诱过渥非臣所堪区区之愚岂敢茍止伏念臣以颛蒙遭遇拔擢人臣贵宠少在臣右而劳烈行治无称于时机密之地安危所系虽臣方壮固惧不称况于年余日岂宜尚汚印韨爲朝廷羞方今明明在上济济多士足以典司枢要𥙷敝救失称陛下任使副元元之望者甚衆陛下虽欲茍私愚臣臣虽欲自侍左右称所以幸臣之意岂惟公论于臣有所不容诚恐覆餗以亏陛下知人之明而令贤能宜在高位者久踦于圣世则夷身毁宗不足以塞责矣伏惟陛下哀臣恳迫听臣所丐以终陛下眷宠老臣之赐臣无任临川先生文集卷第六十一临川先生文集临川先生文集卷第六十二临川先生文集卷第六十二论议郊宗议荅圣问𢋫歌事看详杂议详定十二事议郊宗议问郊祀后稷以配天宗祀文王于明堂以配上帝二者皆配天也或于郊之圆丘或于国之明堂或以冬之日至或以季秋之月或以祖或以祢或曰配天或曰配上帝其义何也对曰天道升降于四时其降也与人道交其升也与人道辨冬日上天与人道辨之时也先王于是乎以天道事之秋则犹未辨乎人也先王于是乎以人道事之以天道事之则宜逺人宜以自然故于郊于圆丘以人道事之则宜近人宜以人爲故于国于明堂始而生之者天道也成而终之者人道也冬之日至始而生之之时也季秋之月成而终之之时也故以天道事之则以冬之日至以人道事之则以季秋之月逺而尊者天道也迩而亲者人道也祖逺而尊故以天道事之则配以祖祢迩而亲故以人道事之则配以祢郊天祀之大者也徧于天之羣神故曰以配天明堂则弗徧也故曰以配上帝而已夫天与人异道也天神以人事之何也曰所谓天者果异于人邪所谓人者果异于天邪故先王之于人鬼也或以天道事之萧合稷黍臭阳逹于墙屋者以天道事之也呜唿天人之不相异非知神之所爲其孰能与于此此礼也尚矣孔子何以独称周公曰严父配天者以得天爲盛天自民视听者也所谓得天得民而已矣自生民以来能继父之志能述父之事而得四海之驩心以事其父未有盛于周公者也荅圣问𢋫歌事臣闻叙有典秩有礼命有德讨有辠皆天命也人君能勑正则治不能勑正则乱所以勑之不可以无其爲一也然爲于可爲之时则治爲于不可爲之时则乱故人君不可以不知时时有难易事有大细爲难当于其易爲大当于其细几者事细而易爲之时也故人君不可以不知几帝庸作歌曰勑天之命惟时惟几此之谓也人君虽知此然贤臣不心恱而服从则不能兴事造业而熈百工乃歌曰股肱喜哉元首起哉百工熈哉此之谓也夫欲股肱之喜盖有其道矣盖人君率其臣作而兴事在明乎善而巳明乎善在所爲法以示人者当所爲法以示人者当乃股肱之所以喜也股肱喜而事功成事功成而能屡省以不怠废此又股肱之所以喜也爲是者在钦而巳矣臯陶拜手稽首飏言曰念哉率作兴事愼乃宪钦哉屡省乃成钦哉此之谓也盖宪者爲法以示人之谓也所爲法以示人者当率法愼爲能然钦愼而不明乎善亦何能济故人君者以明乎善爲难苟明乎善矣则人臣孰敢爲不善人臣无敢爲不善事其有不治者乎乃𢋫载歌曰元首明哉股肱良哉庶事康哉此之谓也人君不务近其人论先王之道以自明而苟欲以耳目所见闻緫天下万事而断之以私智则人臣皆将归事于其君而不任其责淫辞邪说并至而人君听断不知所出此事之所堕也又歌曰元首丛脞哉股肱惰哉万事堕哉此之谓也然则人君欲股肱良而庶事康不在乎他在明乎善而已明乎善不可以责诸人也伏惟天钖陛下以尧舜之材自秦汉以来欲治之主固未有能髣髴者然百工未熈庶事未康者殆所谓近其人论先王之道以自明者尚有所缺而非可以他求也臣昨日蒙德音喻及尚书𢋫歌之事而愚憧仓卒言不及究故敢复具所闻以献伏惟圣心加察幸甚看详杂议臣今月二日至中书曽公亮传圣㫖以杂议一卷付臣看详臣谨具条奏如后议曰官有定贠则进趣虽多不能爲滥宜定台省监寺之贠须有阙然后用臣某曰今之台省监寺之官虽名曰职事官而实非前代之所谓职事官而与前代刺史等所带检校官无以异前代检校官之类亦不能定贠待有阙然后拟前代所谓职事官即今所谓差遣是也今之差遣固已有定贠须有阙然后用人矣若欲令今所谓职事官亦有定贠则今职事官以差遣贠数校之几至两倍而有功有考当陟者又未有以御之欲有定贠所谓可言而不可行者也议曰内外之官正其名称出则正刺史县令之名入则还台省之名臣某曰前代有勲官有散官有检校官有职事官勲官散官当其有辠则皆得议请减而应免官则又可以当官而检校官与今行守之官无异故朝廷与夺皆足以爲人荣辱利害今散官勲官检校官旣不足以爲人荣辱利害爲人荣辱利害者唯有职事官与差遣而已今若令内外官正其名称出则正刺史县令之名入则还台省之名则是丞郎知州谓之刺史京朝官知州亦谓之刺史不知职事官之贵贱何以别乎又其禄秩位次不知当复如何若同之则理不可行若不同则与未名之时又何以异臣以爲今州郡长吏谓之知州非不正名所领职事官乃与前代刺史等带检校官无异何伤于正名而欲改之乎且汉以丞相史刺察州郡谓之刺史今欲名州郡长吏爲刺史则何得谓之正名议曰罢官而止俸臣某曰文王治𡵨仕者世禄武王克啇庶士倍禄盖人主于士大夫能饶之以财然后可责之以廉耻方今士大夫所以鲜廉寡耻其原亦多出于禄赐不足又以官多贠少之故大抵罢官数年而后复得一官若罢官而止俸恐士大夫愈困穷而无廉耻士大夫无廉耻最人主所当忧且邦财费省之大原乃不在此议者但知引据唐事乃不知唐时官人俸厚故罢爲前资未至困乏今官人俸薄则与唐时事不得同且不吝于与人以官而欲吝于与官以禄非计之得也议曰以釐务实日併爲三年以叙磨勘之法以符考绩之义臣某曰今欲以釐务实日併爲三年以叙磨勘之法窃以爲不釐务者非人情之所欲也釐务者非人情之所苦也今等之无功而釐务则计日得迁等之无辠而不釐务则不得计日而迁恐未足以符考绩之义而适足以致不均之怨也且黜陟之法务在沮劝辠功不知立法如此有何沮劝议曰置兵部审官院臣某曰崇班以上置兵部审官院此恐可议而行然崇班以上差遣尽付之兵部则不可行当约文字之法相度所任轻重缓急有付之审官者有属之枢密者至于磨勘则官视卿监以下皆付之兵部审宫可也议曰置兵部流内铨以代三班及置南曹臣某曰三班院无以异于兵部流内铨何必以代三班乎今三班自无阙事而又增置南曹则非省官之意议曰废江淮荆浙发运使臣某曰江淮荆浙发运使甞废矣未几复置者以不可废故也盖发运使废则其本司职事必令淮南转运使领之淮南转运所緫州军已多地里已逺而发运司据六路之会以应接转输及他制置事亦不少但以淮南转运使领发运则发运一司事多壅废此盖其所以废而复置也臣比见许元爲发运使时诸路有岁歉米贵则令输钱以当年额而爲之就米贱路分籴之以足年额诸路年额易办而发运司所收钱米常以有余或以其余借助诸路阙乏其所制置利便多如此类要在拣择能吏以爲发运而已废之不爲便也议曰废都水监臣某曰都水监亦恐不可废今议者以谓比三司判官主领之时事日烦费日广举天下之役其半在于河渠隄埽故欲废之此臣之所未喻也朝廷以爲天下水利领于三司则三司事丛不得专意而河渠隄埽之类有当经治而力不暇给故别置都水监此所谓修废官也官修则事举事举则虽烦何伤财费则利兴利兴则虽费何害且所谓举天下之役半在于河渠隄埽者以爲不当役而役之乎以爲当役而役之乎以爲不当役而役之则但当察官吏之不才而不当废监以爲当役而役之则役虽多是乃因置监故吏得修其职而无废事也何可以废监乎且今水土之利患抂置官不多而不患其穴也议曰合三部句院臣某曰三部句院臣未知其详然恐由近岁三司帐籍钩考之法大坏而不举故三司句院有事简处若不然则此三部句院理不可合议曰提举百司不当用内制但用如张师颜者臣某曰提举百司多用内制而今患其与三司并行指挥库务异同难禀臣以爲唯权均体敌乃可以相检制事有异同则理有枉直近在阙门之外则非理皆得上闻库务官司亦何嫌于难禀今若只用如张师颜者一人与三司表里纲纪细务则恐与三司权不均体不敌虽足以纲纪细务而三司措置百司失理莫能与之抗议今使内制一人緫其权以敌三司又使如张师颜者一人躬亲点检细事小旣足以究察诸司姦弊大又足以检制三司如此处置未爲失也若以爲费而当省则提举百司于内制但爲兼职废之何所省乎议曰废宫观使副都监臣某曰宫观置使提举都监诚爲穴散然今所置但爲兼职其有特置则朝廷礼当尊宠而不以职事责之者也废与置其爲利害亦不多若议穴费则宫观之类自有可议非但置使提举都监爲可省也议曰外则并郡县臣某曰中国受命至今百余年无大兵革生齿之衆盖自秦汉以来莫及臣所见东南州县大抵患在戸口衆而官少不足以治之臣尝奉使河北疑其所置州县太多如雄莫二州相去才二十余里闻如此者甚衆其民徭役固多财力彫弊恐亦因此然臣不深知其利害不敢有言议曰诏执事之臣下逮有司俾行审官铨选之职稍稍寛假使时有简拔臣某曰今朝廷使监司守倅及知杂以上各以所知同辠荐举人材然尚患其所举不如举状今若令有司行审官铨选之职时有简拔臣恐以一二人之耳目不足以尽天下之材而所简拔不足以塞士大夫之非议又其所任或不免交私则于时政徒有所损而已议曰择判司簿尉三考四考有两𥿄三𥿄举状者引对给笔札条爲治目不拘文辞咸以事对命官考验有理趣者除县令三考绩效有闻委提刑转运上其实状除京官再入两任知县如政绩显白与减一任通判便除知州臣某曰议者以爲近世县令最卑有出身三考无出身四考不问其人材如何但非赃犯则以次而授焉甚非重民安本之谊臣以爲今有出身三考无出身四考皆有三人举主乃得爲县令非不问其人材如何而特以次授也盖近岁朝廷举令之法最善故近岁县令亦稍胜于往时但朝廷诱养之道未纯督察之方未尽大抵人才难得非特县令乏人今议者欲择判司簿尉三考四考有两𥿄三𥿄举状者引对欲除以爲令则与举令之法无甚异也若欲以笔札条对求治民之材臣恐不必得治材之实但得能文辞谈说者尔又以爲绩效有闻则提刑转运上其实状即除京官若令提刑转运举者至于五人而后与转京官则得转京官者少若但要提刑转运举状不必五人而后转则如此选擢之人何以知其贤于举令而遽优异之如此又以爲两任知县政绩显白与减一任通判便除知州不知政绩如何而可以谓之显白若有殊尤可赏则朝廷自当选擢及有升任指挥若不足以致选擢及升任指挥则其政绩不爲甚异政绩无甚异而更不用关陞之法便减一任通判与除知州臣恐入知州者愈穴而所除又未必贤右臣所闻浅陋不足以知治体谨具条奏并元降杂议封上取进止详定十二事议起居舎人司马光起请旧官九品之外别分职任差遣爲十二等以进退羣臣十二等之制宰相第一两府第二两制以上第三三司副使知杂御史第四三司判官转运使第五提点刑狱第六知州第七通判第八知县第九幕职第十令録第十一判司簿尉第十二其余文武职任差遣并以此比类爲十二等若上等有阙则于次之中择才以𥙷之奉圣㫖两制详定闻奏王珪等详定司马光起请难尽施行外致治之要在任官之久欲乞知州令满三年爲一任通判人縁审官院见今贠多阙少候将来差遣得行亦别取指挥知县人今后𥘉入者并满六周年方入通判仍乞下审官详定条约闻奏者臣愚以谓司马光十二等之说王珪等旣以爲难行而珪等所议知州三年爲一任知县六年方入通判亦无𥙷于官人失得之数朝廷必欲大修法度甄序人材则以至诚恻怛求治之心博延天下论议之士而与之反复必有至当之论可施于当世凢区区变更而终无𥙷于事实者臣愚窃恐皆不足爲临川先生文集卷第六十二临川先生文集临川先生文集卷第六十三临川先生文集卷第六十三论议易泛论卦名解河图洛书义諌官论伯夷易泛论柔巽隐伏制得其道则易制者鱼也民之象也小人女子之象也贪暴而止乎高者隼也贪窃而动乎隂者䑕也狐疑也不果也牛顺而强也羊很也羊前其刚以触者也鲋物之在下污而微者也鸟飞而止则困者也雉文明见乎外者也豹文之蔚然者也虎文之炳然者也虎豹刚健君子大人之象也虎之搏物拟而后动动而有获者也鹤洁白以逺举鸣之以时而逺闻者也鸿进退以时而有序者也禽饮井之无择者也獖豕之牙能畜其刚而不可犯者也豕污秽也豚豕之微者也龟有灵德潜见以时而不志于养者也龟人之所恃以知吉凶者也龙天类也能见能跃能飞能云雨而变化不测人不可系而服者也马地类也能行而系乎人其爲物有常者也鬼物之无形者也几尊物也所冯以爲安者也牀安上以止者也车载其上以行者也轮有运动之材而非车之全也可以爲车之一器者也舆有承载之材而亦非车之全者也辐车舆所以行者也缶圆虚以容而应者也矢直而利平行者也弧攻逺之器也鼎成物之器也铉所举鼎而行之者也鼎耳虚中以受铉者也瓶井之上水者也瓮井水之巳出乎上而受之者也筐女所以承实者也七鬯所以事宗庙社稷之器也樽酒簋贰祭之约也贰簋享之约也幽而能正时者斗也暮夜者隂盛之时也日中者丰之时也日呉者过中当退之时也昼日者明进已盛而未至乎中之时也日中则照天下矣日以明进至昼日其极盛也甲仁属也庚义属也月几望隂盛而不亢也云隂上也雨隂阳应也霜隂刚之微也坚氷隂刚而疑阳也膏阳之泽也血隂之伤也污出而不反也肤柔物之爲间而易侵者也趾在下而行者也拇在下之微而无能爲者也腹容物者也頄上体之见乎外而无能爲者也臋下体之无能爲者也身躬巳也顶首之上者也靣见乎外者也心体之主也限上下之所同也夤上体之接乎限者也须柔而附刚者也阳物之饰也背体之不接乎物而上者也尾后也首先也上也足下也角刚之上穷者也肱上体之随而附者也股下体之随而附者也腓趾之上股之下而体之随而附者也垂其翼下也耳所听也东北止以近险也西南顺以逺险也西南衆也南明也西南坤之地也东北违坤之所也西隂所也东阳所也左下也右上也载者载上也负后也负者下道也乗者上道也载鬼以鬼爲在上也负涂以涂爲在后也往从之也往之外也往之上也来之已也来之内也渝变其德也亿安也居不行也安以静居也逐从求之也血去不来也出自穴出不去也复反而得其所也反自外来而复也见见彼也处不行也征进也盘桓动未进也枕止而安之也动方征也起方往也遇逢而见之也跻升也孕女之得其配也以有爲而未功也字育女之功也田兴事之大者也弋兴事之小者也飞宜下不宜上者也且方然也或疑辞也方也后也乃徐也方此爻之时未可以然也要其终则然也田平夷着见之地也非龙之所宜宅也大川险也沙近险而无难也泥则近险而有难也沛泽之困乎水者也穴隂之宅也在穴动物在隂之小者也渊龙之宅也在天则龙有爲之地陆高平也陵陆之大也涂汚也井泥浊也谷下也井谷㫄出而下流也臲卼乗刚也石坚而不动者也金刚而趣变者也玉温润粹美刚而不可变者也干鸿之在下而不失其宜者也鸿所宜居者也桷木之在上者也株木不能庇䕃其下者也磐进于干而不失其安者也甘物之所美也苦物之所恶也黄地色也玄天色也黄中之见乎色者也白成色之主也白未受饰乎物者也朱绂天子饰下者也赤绂人臣饰下者也泣血隂之忧也涕忧之见乎容貌者也号嗟忧之见乎音声者也号甚乎嗟者也藩内外之隔也庐人所庇也升虚邑小而易之也升阶平易以有序以渐升而得位也伐邑者小之也伐国大事也伐邑小事也城地道上承而外扞也复于隍则不上承不外扞矣墉扞外以保内也自下之高者也二簋隂象也门隂象也戸阳象也易曰犹未离其类也故称血焉易象之大槩见于干坤之说推而长之则凢易之象可不疑矣栋室壁之所恃也野空旷也同人于野无适莫也龙战于野无君臣也邑有事之地也趣时而爲之者也郊逺乎有事之地次师旅之安舎也巷出门庭而未易道也自牖自幽以即明也婚媾内外之合也邻比已者也妻配也王母幽以逺也以父爲阳以母爲幽也以母爲近则王母爲逺也妣以顺配祖者也臣以顺承君者也考父之有成德之称也长子一也弟子不一也仆卑以顺也童未有与也妇一乎顺者也妾配之不正者也士未成夫之辞也女未成妇之辞也娣女归而不得正配者也衣上饰也袽所以窒隙也裳下之饰也鞶带在下体之上而以柔爲饰也袂体乎衣者也囊所以畜物也茀所以蔽车也履践下而承上也履上道也载下道也不可甚乎不利也可其爲利仅也有凶不必凶而凶在其中也有厉不必厉而厉在其中也有悔不必悔而悔在其中也卦名解刚柔始交而难生动乎险中故曰云雷屯屯已大亨则雷雨之动满盈而爲解故曰雷雨作解动而免乎险解山下有险非险在前也可徃而止焉必蒙者也故爲蒙蹇则险在前者也险在前则不可以徃故爲蹇彖曰见险而能止知矣哉知者反乎蒙者也需亦险在前也其不爲干健而进也非若艮之止也非坎之所能陷也待时而进耳故爲需柔得位而上下应之小者之畜也小者畜则其畜亦小矣故爲小畜以小而畜大非柔之中也柔得位而不中不中而上下应之小畜之道也能止徤大者之畜也大者畜则其畜亦大矣故爲大畜四阳过二隂而阳得中故爲大过大过者大者过也大者过则亦事之大过越也四隂过二阳而隂得中故爲小过小过者小者过也小者过则亦事之小过越者耳大有能有大者也大者应之也柔得尊位大有者也同人同乎人者也柔得位得中而应乎干者也巽而丽乎内故爲家人止而丽乎外故爲旅少男长女必惑山下有风必挠蛊者挠惑之名也爲天下之蛊者事也故爲蛊少女少男男下女上故爲咸咸者交感之名也长男长女男上女下故爲恒姤隂遇阳故爲姤阳终决隂故爲夬柔履刚故爲履履礼也礼者以柔履刚者也刚应顺而以动故爲豫上下交故爲泰不交故爲否以刚中爲主而下顺从故爲比顺而止故爲谦动而说故爲随大者在上故爲观大者壮故爲大壮刚浸长以临柔故爲临临者大临小之名故曰临者大也柔来文刚分刚上而文柔故爲贲柔变刚爲剥剥者消烂之名也剥穷上而刚反故曰复复者反而得其所之名也天下雷行物应之故爲无妄雷之感物物之所以应无妄者也刚退故爲遯明入地中故爲明夷明者伤于暗之名也文王与纣当其象矣以爻考之自三以下周象也自四以上殷象也明出地上晋臣进之象卦也明出地上则方昼而未至乎中中则照天下昼则进之盛而不亢乎王者也损上益下主于自损者也故爲益损下益上主于自益者也故爲损干道成男坤道成女凡女卦皆受损者也凡男卦皆受益者也损上益下损下益上此之谓也巽乎水而上水故爲井以木巽火故爲鼎明以动故爲丰丰者光明盛大之卦也刚上下而实在其间頥中有物之象也頥中有物必噬噬则合矣故爲噬嗑嗑者有闲而通之之卦也上险下说说以行险故爲节柔在内而刚得中说而巽故爲中孚柔亦在内可谓对矣中孚者至诚之卦也无妄则不妄而已一阳陷于二隂故爲坎坎者陷也内明水象也一隂丽于二阳故爲离离丽也外明火象也水之爲物陷者也火之爲物丽者也推此则震巽艮兊可以类知之也上火下泽睽睽者不合之名也二女之卦也火在水上未济未济者有济之道也男女之卦也水上火下男女相逮之卦也故爲旣济泽上火下二女不相得之卦也故爲革不相得而相违革之所以生也以衆行险故爲师上刚而下险险而健故爲讼上动而下止止而动故爲頥止而动頥之道也上说而下顺故爲萃上巽而下险险而巽故爲涣涣者离散之名也巽而免乎险则不蹇不困下虽险上巽而不健则不讼故爲涣而已困则刚见揜者也在难中者也不可以不动矣蹇则难在前者也不可以徃而已故彖曰利西南也顺而巽其进也孰御焉故爲升止而巽有止之道故爲渐归妹者归女之卦也妹少女也少女爲主于内故曰归妹归妹女归之以其时也故曰动而说所以爲归妹也阳在下则动而进故爲震进在隂上巳得其所则止故爲艮内柔伏故爲巽外柔见故爲兊此其文皆在系辞或彖系所不言以其所言反求其所不言则知其所以然也河图洛书义孔子曰河出图洛出书圣人则之图必出于河而洛不谓之图书必出于洛而河不谓之书者我知之矣图以示天道书以示人道故也盖通于天者河而图者以象言也成象之谓天故使龙负之而其出在于河龙善变而尚变者天道也中于地者洛而书者以法言也效法之谓人故使龟负之而其出在于洛龟善占而尚占者人道也此天地自然之意而圣人于易所以则之者也諌官论以贤治不肖以贵治贱古之道也所谓贵者何也公卿大夫是也所谓贱者何也士庶人是也同是人也或爲公卿或爲士何也爲其不能公卿也故使之爲士爲其贤于士也故使之爲公卿此所谓以贤治不肖以贵治贱也今之諌官者天子之所谓士也其贵则天子之三公也惟三公于安危治乱存亡之故无所不任其责至于一官之废一事之不得无所不当言故其位在卿大夫之上所以贵之也其道德必称其位所谓以贤也至士则不然修一官而百官之废不可以预也守一事而百事之失可以母言也称其德副其材而命之以位也循其名傃其分以事其上而不敢过也此君臣之分也上下之道也今命之以士而责之以三公士之位而受三公之责非古之道也孔子曰必也正名乎正名也者所以正分也然且爲之非所谓正名也身不能正名而可以正天下之名者未之有也蚳鼃爲士师孟子曰似也爲其可以言也鼃諌于王而不用致爲臣而去孟子曰有言责者不得其言则去有官守者不得其职则去然则有官守者莫不有言责有言责者莫不有官守士师之諌于王是也其諌也盖以其官而已矣是古之道也古者官师相规工执艺事以諌其或不能諌谓之不恭则有常刑盖自公卿至于百工各以其职諌则君孰与爲不善自公卿至于百工皆失其职以阿上之所好则諌官者乃天子之所谓士耳吾未见其能爲也待之以轻而要之以重非所以使臣之道也其待巳也轻而取重任焉非所以事君之道也不得已若唐之太宗庶乎其或可也虽然有道而知命者果以爲可乎未之能处也唐太宗之时所谓諌官者与丞弼俱进于前故一言之谬一事之失可救之于将然不使其命巳布于天下然后从而争之也君不失其所以爲君臣不失其所以爲臣其亦庶乎其近古也今也上之所欲爲丞弼所以言于上皆不得而知也及其命之已出然后从而争之上听之而改则是士制命而君听也不听而遂行则是臣不得其言而君耻过也臣不得其言士制命而君听二者上下所以相悖而否乱之势也然且爲之其亦不知其道矣及其谆谆而不用然后知道之不行其亦辨之晚矣或曰周官之师氏保氏司徒之属而大夫之秩也曰尝闻周公爲师而召公爲保矣周官则未之学也伯夷事有出于千丗之前圣贤辩之甚详而明然后丗不深考之因以偏见独识遂以爲说旣失其本而学士大夫共守之不爲变者盖有之矣伯夷是已夫伯夷古之论有孔子孟子焉以孔孟之可信而又辩之反复不一是愈益可信也孔子曰不念旧恶求仁而得仁饿于首阳之下逸民也孟子曰伯夷非其君不事不立恶人之朝避纣居北海之濵目不视恶色不事不肖百丗之师也故孔孟皆以伯夷遭纣之恶不念以怨不忍事之以求其仁饿而避不自降辱以待天下之清而号爲圣人耳然则司马迁以爲武王伐纣伯夷叩马而諌天下宗周而耻之义不食周粟而爲采薇之歌韩子因之亦爲之颂以爲微二子乱臣贼子接迹于后丗是大不然也夫商衰而纣以不仁残天下天下孰不病纣而尤者伯夷也尝与太公闻西伯善养老则往归焉当是之时欲夷纣者二人之心岂有异邪及武王一奋太公相之遂出元元于涂炭之中伯夷乃不与何哉盖二老所谓天下之大老行年八十余而春秋固已高矣自海濵而趋文王之都计亦数千里之逺文王之兴以至武王之丗岁亦不下十数岂伯夷欲归西伯而志不遂乃死于北海邪抑来而死于道路邪抑其至文王之都而不足以及武王之丗而死邪如是而言伯夷其亦理有不存者也且武王倡大义于天下太公相而成之而独以爲非岂伯夷乎天下之道二仁与不仁也纣之爲君不仁也武王之爲君仁也伯夷固不事不仁之纣以待仁而后出武王之仁焉又不事之则伯夷何处乎余故曰圣贤辩之甚明而后丗偏见独识者之失其本也呜唿使伯夷之不死以及武王之时其烈岂独太公哉临川先生文集卷第六十三临川先生文集临川先生文集卷第六十四临川先生文集卷第六十四论议三圣人周公子贡扬孟材论命解对疑三圣人孟子曰可欲之谓善有诸巳之谓信充实之谓美充实而有光辉之谓大大而化之之谓圣圣之爲名道之极德之至也非礼勿动非礼勿言非礼勿视非礼勿听此大贤者之事也贤者之事如此则可谓备矣而犹未足以鑚圣人之坚仰圣人之高以圣人观之犹太山之于冈陵河海之于陂泽然则圣人之事可知其大矣易曰与天地合其德与日月合其明与鬼神合其吉凶此盖圣人之事也德苟不足以合于天地明苟不足以合于日月吉凶苟不足以合于鬼神则非所谓圣人矣孟子论伯夷伊尹栁下惠皆曰圣人也而又曰伯夷隘柳下惠不恭隘与不恭君子不由也夫动言视听苟有不合于礼者则不足以爲大贤人而圣人之名非大贤人之所得拟也岂隘与不恭者所得僭哉盖闻圣人之言行不苟而已将以爲天下法也昔者伊尹制其行于天下曰何事非君何使非民治亦进乱亦进而后世之士多不能求伊尹之心者由是多进而寡退苟得而害义此其流风末俗之弊也圣人患其弊于是伯夷出而矫之制其行于天下曰治则进乱则退非其君不事非其民不使而后世之士多不能求伯夷之心者由是多退而寡进过廉而复刻此其流风末世之弊也圣人又患其弊于是栁下惠出而矫之制其行于天下曰不羞汗君不辞小官遗逸而不怨阨穷而不悯而后世之士多不能求栁下惠之心者由是多污而寡㓗恶异而尚同此其流风末世之弊也此三人者因时之偏而救之非天下之中道也故久必弊至孔子之时三圣人之弊各极于天下矣故孔子集其行而制成法于天下曰可以速则速可以久则久可以仕则仕可以处则处然后圣人之道大具而无一偏之弊矣其所以大具而无弊者岂孔子一人之力哉四人者相爲终始也故伯夷不清不足以救伊尹之弊栁下惠不和不足以救伯夷之弊圣人之所以能大过人者盖能以身救弊于天下耳如皆欲爲孔子之行而忘天下之弊则恶在其爲圣人哉是故使三人者当孔子之时则皆足以爲孔子也然其所以爲之清爲之任爲之和者时耳岂滞于此一端而已乎苟在于一端而已则不足以爲贤人也岂孟子所谓圣人哉孟子之所谓隘与不恭君子不由者亦言其时尔且夏之道岂不矣哉而殷人以爲野殷之道岂不美哉而周人以爲鬼所谓隘与不恭者何以异于是乎当孟子之时有敎孟子枉尺直寻者有敎孟子权以援天下者盖其俗有似于伊尹之弊时也是以孟子论是三人者必先伯夷亦所以矫天下之弊耳故曰圣人之言行岂苟而已将以爲天下法也周公甚哉荀卿之好妄也载周公之言曰吾所执贽而见者十人还䞇而相见者三十人貌执者百有余人欲言而请毕事千有余人是诚周公之所爲则何周公之小也夫圣人爲政于天下也初若无爲于天下而天下卒以无所不治者其法诚修也故三代之制立庠于党立序于遂立学于国而尽其道以爲养贤敎士之法是士之贤虽未及用而固无不见尊养者矣此则周公待士之道也诚若荀卿之言则春申孟尝之行乱世之事也岂足爲周公乎且圣世之事各有其业讲道习艺患日之不足岂暇游公卿之门哉彼游公卿之门求公卿之礼者皆战国之奸民而毛遂侯嬴之徒也荀卿生于乱世不能考论先王之法着之天下而惑于乱世之俗遂以爲圣世之事亦若是而已亦已过也且周公之所礼者大贤与则周公岂唯执䞇见之而已固当荐之天子而共天位也如其不贤不足与共天位则周公如何其与之爲礼也子产听郑国之政以其乗舆济人于溱洧孟子曰惠而不知爲政盖君子之爲政立善法于天下则天下治立善法于一国则一国治如其不能立法而欲人人恱之则日亦不足矣使周公知爲政则宜立学校之法于天下矣不知立学校而徒能劳身以待天下之士则不唯力有所不足而势亦有所不得也或曰仰禄之士犹可骄正身之士不可骄也夫君子之不骄虽闇室不敢自慢岂爲其人之仰禄而可以骄乎呜唿所谓君子者贵其能不易乎世也荀卿生于乱世而遂以乱世之事量圣人后世之士尊荀卿以爲大儒而继孟子者吾不信矣子贡予读史所载子贡事疑传之者妄不然子贡安得爲儒哉夫所谓儒者用于君则忧君之忧食于民则患民之患在下而不用则修身而巳当尧之时天下之民患于洚水尧以爲忧故禹于九年之间三过其门而不一省其子也回之生天下之民患有甚于洚水天下之君忧有甚于尧然回以禹之贤而独乐陋巷之间曾不以天下忧患介其意也夫二人者岂不同道哉所遇之时则异矣盖生于禹之时而由回之行则是扬朱也生于回之时而由禹之行则是墨翟也故曰贤者用于君则以君之忧爲忧食于民则以民之患爲患在下而不用于君则修其身而巳何忧患之与哉夫所谓忧君之忧患民之患者亦以义也苟不义而能释君之忧除民之患贤者亦不爲矣史记曰齐伐鲁孔子闻之曰鲁坟墓之国国危如此二三子何爲莫出子贡因行说齐以伐吴说吴以救鲁复说越复说晋五国由是交兵或强或破或乱或覇卒以存鲁观其言迹其事仪秦轸代无以异也嗟乎孔子曰巳所不欲勿施于人已以坟墓之国而欲全之则齐吴之人岂无是心哉奈何使之乱欤吾所以知传者之妄一也于史考之当是时孔子子贡爲匹夫非有卿相之位万钟之禄也何以忧患爲哉然则异于颜回之道矣吾所以知其传者之妄二也坟墓之国虽君子之所重然岂有忧患而谋爲不义哉借使有忧患爲谋之义则岂可以变诈之说亡人之国而求自存哉吾所以知其传者之妄三也子贡之行虽不能尽当于道然孔子之贤弟子也固不宜至于此矧曰孔子使之也太史公曰学者多称七十子之徒誉者或过其实毁者或损其真子贡虽好辩讵至于此邪亦所谓毁损其真者哉杨孟贤之所以贤不肖之所以不肖莫非性也贤而尊荣寿考不肖而厄穷死䘮莫非命也论者曰人之性善不肖之所以不肖者岂性也哉此学乎孟子之言性而不知孟子之指也又曰人爲不爲命也不肖而厄穷死䘮岂命也哉此学乎扬子之言命而不知扬子之指也孟子之言性曰性善扬子之言性曰善恶混孟子之言命曰莫非命也扬子之言命曰人爲不爲命也孟扬之道未甞不同二子之说非有异也此孔子所谓言岂一端而已各有所当者也孟子之所谓性者正性也扬子之所谓性者兼性之不正者言之也扬子之所谓命者正命也孟子之所谓命者兼命之不正者言之也夫人之生莫不有羞恶之性有人于此羞善行之不修恶善名之不立尽力乎善以充其羞恶之性则其爲贤也孰御哉此得乎性之正者而孟子之所谓性也有人于此羞利之不厚恶利之不多尽力乎利以充羞恶之性则其爲不肖也孰御哉此得乎性之不正而杨子之兼所谓性者也有人于此才可以贱而贱辠可以死而死是人之所自爲也此得乎命之不正者而孟子之所兼谓命者也有人于此才可以贵而贱德可以生而死是非人之所爲也此得乎命之正者而杨子之所谓命也今夫羞利之不厚恶利之不多尽力乎利而至乎不肖则杨子岂以谓人之性而不以辠其人哉亦必恶其失性之正也才可以贱而贱辠可以死而死则孟子岂以谓人之命而不以辠其人哉亦必恶其失命之正也孟子曰口之于味也目之于色也耳之于声也鼻之于臭也四支之于安逸也性也有命焉君子不谓性也仁之于父子也义之于君臣也礼之于賔主也知之于贤者也圣人之于天道也命也有性焉君子不谓命也然则孟杨之说果何异乎今学者是孟子则非杨子是杨子则非孟子盖知读其文而不知求其指耳而曰我知性命之理诬哉材论天下之患不患材之不衆患上之人不欲其衆不患士之不欲爲患上之人不使其爲也夫材之用国之栋梁也得之则安以荣失之则亡以辱然上之人不欲其衆不使其爲者何也是有三蔽焉其尤蔽者以爲吾之位可以去辱絶危终身无天下之患材之得失无𥙷于治乱之数故偃然肆吾之志而卒入于败乱危辱此一蔽也又或以谓吾之爵禄贵富足以诱天下之士荣辱忧戚抂我吾可以坐骄天下之士将无不趋我者则亦卒入于败乱危辱而已此亦一蔽也又或不求所以养育取用之道而諰諰然以爲天下实无材则亦卒入于败乱危辱而巳此亦一蔽也此三蔽者其爲患则同然而用心非不善而犹可以论其失者独以天下爲无材者耳盖其心非不欲用天下之材特未知其故也且人之有材能者其形何以异于人哉惟其遇事而事治画策而利害得治国而国安利此其所以异于人也上之人苟不能精察之审用之则虽抱臯䕫稷契之智且不能自异于衆况其下者乎世之蔽者方曰人之有异能于其身犹锥之在囊其末立见故未有有其实而不可见者也此徒有见于锥之在囊而固未覩夫马之在厩也驽骥杂处饮水食刍嘶鸣啼啮求其所以异者蔑矣及其引重车取夷路不屡策不烦御一顿其辔而千里巳至矣当是之时使驽马并驱则虽倾轮绝勒败筋伤骨不舎昼夜而追之辽乎其不可以及也夫然后骐骥騕与驽骀别矣古之人君知其如此故不以天下爲无材尽其道以求而试之试之之道在当其所能而巳夫南越之修簳簇以百錬之精金羽以秋鹗之劲翮加强弩之上而彍之干歩之外虽有犀兕之捍无不立穿而死者此天下之利器而决胜觌武之所寳也然用以敲扑则无以异于朽藁之挺是知虽得天下之瑰材桀智而用之不得其方亦若此矣古之人君知其如此于是铢量其能而审处之使大者小者长者短者强者弱者无不适其任者焉如是则士之愚蒙鄙陋者皆能奋其所知以効小事况其贤能智力卓荦者乎呜唿后之在位者盖未尝求其说而试之以实也而坐曰天下果无材亦未之思而已矣或曰古之人于材有以敎育成就之而子独言其求而用之者何也曰天下法度未立之后必先索天下之材而用之如能用天下之材则能复先王之法度能复先王之法度则天下之小事无不如先王时矣况敎育成就人材之大者乎此吾所以独言求而用之之道也噫今天下盖甞患无材吾闻之六国合从而辩说之材出刘项并世而筹画战闘之徒起唐太宗欲治而谟谋諌诤之佐来此数辈者方此数君未出之时盖未尝有也人君苟欲之斯至矣天下之广人物之衆而曰果无材可用者吾不信也命解先王之俗坏天下相率而爲利则强者得行无道弱者不得行道贵者得行无礼贱者不得行礼孔子修身洁行言必由绳墨陈蔡大夫恶其议巳率衆而围之此乃所谓不得行道也公行有子之䘮右师往弔入门有进而与右师言者有出位而与右师言者孟子不与右师言右师不说孟子曰我欲爲礼也方是时不独右师不说凡与右师言者盖皆不说也此乃所谓不得行礼也然孔子不以弱而离道孟子不以贱而失礼故立乎千世之上而爲学者师右师陈蔡之大夫卒亦不得伤焉以其有命也今不知命之人刚则不以道御之而曰有命焉彼安能困我由此则死乎巖墙之下者犹正命也柔则不以礼节之而曰不出惧及祸焉由此则是贫贱可以智去也夫柔而不以礼节之刚而不以道御之其难免一也故易旅之初六与上九同患悲夫离道以合丗去礼以从俗苟命之穷矣孰能恃此以免者乎对疑己亥勑书自今内殿崇班以上大䘮致其事供奉官以下则勿致如其故于是有疑者以爲供奉官以下亦士大夫也而朝廷独遇之如此顾而问曰今子以谓如何甞窃原朝廷之意以对曰先王之制䘮礼不饮酒不食肉不御于内以致其哀戚者所谓礼之实而其行之在我者也不论其人之贵贱不视其世之可否而使之同者也然而有疾则虽贱者亦使之饮酒而食肉此所谓以权制者也或不言而事行或言而后事行或身执事而后行者所谓礼之文而其行之抂物者也论其人之贵贱视其世之可否而爲之节者也视其丗之可否而爲之节故金革之事则虽贵者亦有时乎而无辟此所谓以权制者也今欲使三班趋走给使之吏大䘮则皆无以身执事而从古者卿士大夫之礼此固盛丗之所宜急而先王以孝理天下之意然而事又有先于此者古之时卿大夫之䘮所以听身不执事者爲其可以不身执事也其可以不身执事者何也古之人君于其卿士大夫之䘮所以存问养恤者盖不诎于其在事之时其有大䘮而得不以身执事者以其臣属足使而禄赐足以事养故也今三班趋走给使之吏其素所以富养之非备厚也一日使去位而治䘮则朝廷视遇与庶人之在野者无以异庶人之在野者所以葬祭其先人畜养其妻子有常产矣三班趋走给使之吏去位而治䘮则其使令非有臣属事养非有禄赐一日无常产则其穷乃有欲比于庶人而不得者若用事者不爲之忧此而曰汝必无以身执事则亦有饿而死者耳然而丗之议者方曰今之小吏去位而治䘮者衆矣吾未见有饿而死者夫今之去位而治䘮者自非多积余藏有以活身则孰能无以身执事者乎今欲使之去位而治䘮故欲使其致䘮之实而无以身执事也苟不能使之无以身执事而徒使之去位则岂盛丗之所急而先王以孝理天下之意也愚故曰事又有先于此者谓所以存问恤养士大夫如古之时者今之所先也夫明吾政以赡天下之财而存问恤养士大夫如古之时此吾之所易爲也仰无以葬祭其先人俯无以畜养其妻子然且去位而治䘮无以身执事以致古者士大夫之礼此人所难行也舍吾之所易爲而忽不谋曰是皆先王之事非吾今日之所能爲也操人之所难行而诛之不释曰古之士大夫皆然尔奚事而不爲朝廷或者以爲此非先王以权制䘮内恕及人之道故止而不爲虽然愚亦有疑焉欲内恕以及人而不爲吾之所易爲者何也临川先生文集卷第六十四临川先生文集临川先生文集卷第六十五临川先生文集卷第六十五论议洪范传易象论洪范传五行天所以命万物者也故初一曰五行五事人所以继天道而成性者也故次二曰敬用五事五事人君所以修其心治其身者也修其心治其身而后可以爲政于天下故次三曰农用八政爲政必协之岁月日星辰历数之纪故次四曰协用五纪旣协之岁月日星辰历数之纪当立之以天下之中故次五曰建用皇极中者所以立本而未足以趣时趣时则中不中无常也唯所施之冝而已矣故次六曰乂用三德有皇极以立本有三德以趣时而人君之能事具矣虽然天下之故犹不能无疑也疑则如之何谋之人以尽其智谋之鬼神以尽其神而不专用已也故次七曰明用稽疑虽不专用已而参之于人物鬼神然而反身不诚不善则明不足以尽人物幽不足以尽鬼神则其在我者不可以不思在我者其得失微而难知莫若质诸天物之显而易见且可以爲戒也故次八曰念用庶证自五事至于庶证各得其序则五福之所集自五事至于庶证各失其序则六极之所集故次九曰向用五福威用六极敬者何君子所以直内也言五事之本在人心而已农者何厚也言君子之道施于有政取诸此以厚彼而已有本以保常而后可立也故皇极曰建有变以趣时而后可治也故三德曰乂向者慕而欲其至也威者畏而欲其亡也五行一曰水二曰火三曰木四曰金五曰土何也五行也者成变化而行鬼神往来乎天地之间而不穷者也是故谓之行天一生水其于物爲精精者一之所生也地二生火其于物爲神神者有精而后从之者也天三生木其于物爲魂魂从神者也地四生金其于物爲魄魄者有魂而后从之者也天五生土其于物爲意精神魂魄具而后有意自天一至于天五五行之生数也以竒生者成而耦以耦生者成而竒其成之者皆五五者天数之中也盖中者所以成物也道立于两成于三变于五而天地之数具其爲十也耦之而已盖五行之爲物其时其位其材其气其性其形其事其情其色其声其臭其味皆各有耦推而散之无所不通一柔一刚一晦一明故有正有邪有美有恶有丑有好有凶有吉性命之理道德之意皆在是矣耦之中又有耦焉而万物之变遂至于无穷其相生也所以相继也其相克也所以相治也语器也以相治故序六府以相克语时也以相继故序盛德所在以相生洪范语道与命故其序与语器与时者异也道者万物莫不由之者也命者万物莫不听之者也器者道之散时者命之运由于道听于命而不知者百姓也由于道听于命而知之者君子也道万物而无所由命万物而无所听唯天下之至神爲能与于此夫火之于水妻道也其于土母道也故神从志无志则从意志致一之谓精唯天下之至精爲能合天下之至神精与神一而不离则变化之所爲在我而已是故能道万物而无所由命万物而无所听也水曰润下火曰炎上木曰曲直金曰从革土爰稼穑何也北方隂极而生寒寒生水南方阳极而生热热生火故水润而火炎水下而火上东方阳动以散而生风风生木木者阳中也故能变能变故曲直西方隂止以收而生燥燥生金金者隂中也故能化能化故从革中央隂阳交而生湿湿生土土者隂阳沖气之所生也故发之而爲稼敛之而爲穑曰者所以命其物爰者言于之稼穑而已润者性也炎者气也上下者位也曲直者形也从革者材也稼穑者人事也冬物之性复复者性之所故于水言其性夏物之气交交者气之时故于火言其气阳极上隂极下而后各得其位故于水火言其位春物之形着故于木言其形秋物之材成故于金言其材中央人之位也故于土言人事水言润则火熯土溽木敷金敛皆可知也火言炎则水洌土烝木温金凊皆可知也水言下火言上则木左金右土中央皆可知也推类而反之则曰后曰前曰西曰东曰北曰南皆可知也木言曲直则土圜金方火锐水平皆可知也金言从革则木变土化水因火革皆可知也土言稼稽则水之井洫火之㸑冶木金之爲械器皆可知也所谓木变者何灼之而爲火烂之而爲土此之谓变所谓土化者何能熯能润能敷能敛此之谓化所谓水因者何因甘而甘因苦而苦因苍而苍因白而白此之谓因所谓火革者何革生以爲熟革柔以爲刚革刚以爲柔此之谓革金亦能化而命之曰从革者何可以圜可以平可以锐可以曲直然非火革之则不能自化也是故命之曰从革也夫金隂精之纯也是其所以不能自化也盖天地之用五行也水施之火化之木生之金成之土和之施生以柔化成以刚故木挠而水弱金坚而火悍悍坚而济以和万物之所以成也奈何终于挠弱而欲以收成物之功哉润下作咸炎上作苦曲直作酸从革作辛稼穑作甘何也寒生水水生咸故润下作咸热生火火生苦故炎上作苦风生木木生酸故曲直作酸燥生金金生辛故从革作辛湿生土土生甘故稼穑作甘生物者气也成之者味也以竒生则成而耦以耦生则成而竒寒之气坚故其味可用以耎热之气耎故其味可用以坚风之气散故其味可用以收燥之气收故其味可用以散土者沖气之所生也沖气则无所不和故其味可用以绥而已气坚则壮故苦可以养气脉耎则和故咸可以养脉骨收则强故酸可以养骨筋散则不挛故辛可以养筋肉缓则不壅故甘可以养肉坚之而后可以耎收之而后可以散欲缓则用甘不欲则弗用也古之养生治疾者必先通乎此不通乎此而能巳人之疾者盖寡矣五事一曰貌二曰言三曰视四曰听五曰思貌曰㳟言曰从视曰明听曰聦思曰睿恭作肃从作乂明作哲聦作谋睿作圣何也恭则貌钦故作肃从则言顺故作乂明则善视故作哲聦则善听故作谋睿则思无所不通故作圣五事以思爲主而貌最其所后也而其次之如此何也此言修身之序也恭其貌顺其言然后可以学而至于哲旣哲矣然后能听而成其谋能谋矣然后可以思而至于圣思者事之所成终而所成始也思所以作圣也旣圣矣则虽无思也无爲也寂然不动感而遂通天下之故可也八政一曰食二曰货三曰祀四曰司空五曰司徒六曰司寇七曰賔八曰师何也食货人之所以相生养也故一曰食二曰货有相生养之道则不可不致孝于鬼神而着不忘其所自故三曰祀有所以相生养之道而知不忘其所自然后能保其居故四曰司空司空所以居民民保其居然后可敎故五曰司徒司徒所以敎民敎之不率然后俟之以刑戮故六曰司寇自食货至于司寇而治内者具矣故七曰賔八曰师賔所以接外治师所以接外乱也自食货至于賔师莫不有官以治之而独曰司空司徒司寇者言官则以知物之有官言物则以知官之有物也五纪一曰岁二曰月三曰日四曰星辰五曰历数何也王省惟岁卿士惟月师尹惟日上考之星辰下考之历数然后岁月日时不失其政故一曰岁二曰月三曰日四曰星辰五曰历数历者数也数者一二三四是也五纪之所成终而所成始也非特历而已先王之举事也莫不有时其制物也莫不有数有时故莫敢废有数故莫敢踰盖尧舜所以同律度量衡协时月正日而天下治者取诸此而已皇极皇建其有极歛时五福用敷钖厥庶民何也皇君也极中也言君建其有中则万物得其所故能集五福以敷钖其庶民也惟时厥庶民于汝极钖汝保极何也言庶民以君爲中君保中则民与之也凡厥庶民无有淫朋人无有比德惟皇作极何也言君中则民人中也庶民无淫朋人无比德者惟君爲中而巳盖君有过行偏政则庶民有淫朋人有比德矣凡厥庶民有猷有爲有守汝则念之不协于极不罹于咎皇则受之而康而色曰予攸好德汝则钖之福时人斯其惟皇之极何也言民之有猷有爲有守汝则念其所猷所爲所守之当否所猷所爲所守不协于极亦不罹于咎君则容受之而康汝颜色以诱之不协于极不罹于咎虽未可以钖之福然亦可敎者也故当受之而不当谴怒也诗曰载色载笑匪怒伊敎康而色之谓也其曰我所好者德则是协于极则非但康汝颜色以受之又当钖之福以劝焉如此则人惟君之中矣不言攸好德则钖之福而言曰予攸好德则钖之福何也谓之皇极则不爲巳甚也攸好德然后钖之福则获福者寡矣是爲巳甚而非所以劝也曰予攸好德则钖之福则是苟革靣以从吾之攸好者吾不深探其心而皆钖之福也此之谓皇极之道也无虐茕独而畏高明何也言苟曰好德则虽茕独必进宠之而不虐苟曰不好德则虽高明必辠废之而不畏也盖茕独也者衆之所违而虐之者也高明也者衆之所比而畏之者也人君蔽于衆而不知自用其福威则不期虐茕独而茕独实见虐矣不期畏高明而高明实见畏矣㷀独见虐而莫劝其作德则爲善者不长高明见畏而莫惩其作伪则爲恶者不消善不长恶不消人人离德作伪则大乱之道也然则虐茕独而寛朋党之多畏高明而忽卑晦之贱最人君之大戒也人之有能有爲使羞其行而邦其昌何也言有能者使在职而羞其材有爲者使在位而羞其德则邦昌也人君孰不欲有能者羞其材有爲者羞其德然旷千数百年而未有一人致此盖聦不明而无以通天下之志诚不至而无以同天下之德则智以难知而爲愚者所诎贤以寡助而爲不肖者所困虽欲羞其行不可得也通天下之志在穷理同天下之德在尽性穷理矣故知所谓咎而弗受知所谓德而钖之福尽性矣故能不虐茕独以爲仁不畏高明以爲义如是则愚者可诱而爲智也虽不可诱而爲智必不使之诎智者矣不肖者可革而爲贤也虽不可革而爲贤必不使之困贤者矣夫然后有能有爲者得羞其行而邦頼之以昌也凡厥正人旣富方谷汝弗能使有好于而家时人斯其辜何也言几正人之道旣富之然后善虽然徒富之亦不能善也必先治其家使人有好于汝家然后人从汝而善也汝弗能使有好于汝家则人无所视効而放僻邪侈亦无不爲也盖人君能自治然后可以治人能治人然后人爲之用人爲之用然后可以爲政于天下爲政于天下者在乎富之善之而善之必自吾家人始所谓自治者惟皇作极是也所谓治人者弗协于极弗罹于咎皇则受之而康而色曰予攸好德汝则钖之福无虐茕独而畏高明是也所谓人爲之用者有能有爲使羞其行而邦其昌是也所谓爲政于天下者凡厥正人是也旣曰能治人则人固巳善矣又曰富之然后善何也所谓治人者敎化以善之也所谓富之然后善者政以善之也徒敎化不能使人善故继之曰凡厥正人旣富方谷徒政亦不能使人善故卒之曰汝弗能使有好干而家时人斯其辜也于其无好德汝虽钖之福其作汝用咎何也旣言治家不善不足以正人也又言用人不善不足以正身言崇长不好德之人而钖之福亦用咎作汝而已矣无偏无陂遵王之义无有作好遵王之道无有作恶遵王之路无偏无党王道荡荡无党无偏王道平平无反无侧王道正直会其有极归其有极曰皇极之敷言是彞是训于帝其训何也言君所以虚其心平其意唯义所在以会归其有中者其说以爲人君以中道布言是以爲彞是以爲训者于天其训而已夫天之爲物也可谓无作好无作恶无偏无党无反无侧会其有极归其有极矣荡荡乎言乎其大平平者言乎其治大而治终于正直而王道成矣无偏者言乎其所居无党者言乎其所与以所居者无偏故能所与者无党故曰无偏无党以所与者无党故能所居者无偏故曰无党无偏偏不已乃至于侧陂不已乃至于反始曰无偏无陂者率义以治心不可以有偏陂也卒曰无反无侧者及其成德也以中庸应物则要之使无反侧而已路大道也正直中德也始曰义中曰道曰路卒曰正直尊德性而道问学致广大而尽精微极高明而道中庸之谓也孔子以爲示之以好恶而民知禁今曰无有作好无有作恶何也好恶者性也天命之谓性作者人爲也人爲则与性反矣书曰天命有德五服五章哉天讨有辠五刑五用哉命有德讨有辠皆天也则好恶者岂可以人爲哉所谓示之以好恶者性而已矣凡厥庶民极之敷言是训是行以近天子之光曰天子作民父母以爲天下王何也言凡厥庶民以中道布言是训是行以近天子之光者其说以爲天子作民父母以爲天下王当顺而比之以效其所爲而不可逆盖君能顺天而效之则民亦顺君而效之也二帝三王之诰命未尝不称天者所谓于帝其训也此人之所以化其上也及至后世矫诬上天以布命于下而欲人之弗叛也不亦难乎三德一曰正直二曰刚克三曰柔克何也直而不正者有矣以正正直乃所谓正也曲而不直者有矣以直正曲乃所谓直也正直也者变通以趣时而未离刚柔之中者也刚克也者刚胜柔者也柔克也者柔胜刚者也平康正直疆弗友刚克爕友柔克何也爕者和孰上之所爲者也友者右助上之所爲者也疆者弗柔从上之所爲者也弗友者弗右助上之所爲者也君君臣臣适各当分所谓正直也若承之者所谓柔克也若威之者所谓刚克也盖先王用此三德于一嚬一笑未尝或失况以大施于庆赏刑威之际哉故能爲之其未有也治之其未乱也沈潜刚克高明柔克何也言人君之用刚克也沈潜之于内其用柔克也发见之于外其用柔克也抗之以高明其用刚克也养之以卑晦沈潜之于内所以制姦慝发见之于外所以昭忠善抗之以高明则虽柔过而不废养之以卑晦则虽刚过而不折易曰道有变动故曰爻爻有等故曰物物相杂故曰文文不当故吉凶生焉吉凶之生岂在夫大哉盖或一嚬一笑之间而已洪范之言三德与舜典臯陶谟所序不同何也舜典所序以敎胄子而臯陶谟所序以知人臣故皆先柔而后刚洪范所序则人君也故独先刚而后柔至于正直则舜典洪范皆在刚柔之先而臯陶谟乃独在刚柔之中者敎人治人宜皆以正直爲先至于序德之品则正直者中德也固宜在柔刚之中也惟辟作福惟辟作威惟辟玉食臣无有作福作威玉食臣之有作福作威玉食其害于而家凶于而国人用侧颇僻民用僭忒何也执常以事君者臣道也执权以御臣者君道也三德者君道也作福柔克之事也作威刚克之事也以其侔于神天也是故谓之福作福以怀之作祸以威之言作福则知威之爲祸言作威则知福之爲怀也皇极者君与臣民共由之者也三德者君之所独任而臣民不得僭焉者也有其权必有礼以章其别故惟辟玉食也礼所以定其位权所以固其政下僭礼则上失位下侵权则上失政上失位则亦失政矣上失位失政人所以乱也故臣之有作福作威玉食其害于而家凶于而国人用侧颇僻民用僭忒也侧颇僻者臣有作福作威之効也僭忒者臣有玉食之効也民侧颇僻也易而其僭忒也难民僭忒则人可知也人侧颇僻则民可知也其曰庶民有淫朋人有比德亦若此而已矣于淫朋曰庶民于僭忒曰民而巳何也僭忒者民或有焉而非衆之所能也天子皇王辟皆君也或曰天子或曰皇或曰王或曰辟何也皇极于帝其训者所以继天而顺之故称天子建有极者道故称皇好恶者德故称王福威者政故称辟道所以成德德所以立政故言政于三德而称辟也建有极者道故称皇则其曰天子作民父母以爲天下王何也吾所建者道而民所知者德而巳矣七稽疑择建立卜筮人乃命卜筮曰雨曰霁曰蒙曰驿曰克曰贞曰悔凡七卜五占用二衍忒何也言有所择有所建则立卜筮人卜筮凡七而其爲卜者五则其爲筮者二可知也先卜而后筮则筮之爲正悔亦可知也衍者吉之谓也忒者凶之谓也吉言衍则凶之爲耗可知也凶言忒则吉之爲当亦可知也此言之法也盖自始造书则固如此矣福之所以爲福者于文从畐畐则衍之谓也祸所以爲祸者于文从呙呙则忒之谓也盖忒也当也言乎其位衍也耗也言乎其数夫物有吉凶以其位与数而已六五得位矣其爲九四所难者数不足故也九四得数矣其爲六五所制者位不当故也数衍而位当者吉数耗而位忒者凶此天地之道隂阳之义君子小人之所以相爲消长中国夷狄之所以相爲强弱易曰人谋鬼谋百姓与能盖圣人君子以察存亡以御治乱必先通乎此不通乎此而爲百姓之所与者盖寡矣立时人作卜筮三人占则从二人之言何也卜筮者质诸鬼神其从与违爲难知故其占也从衆而已也汝则有大疑谋及乃心谋及卿士谋及庶民谋及卜筮何也言人君有大疑则当谋之于已已不足以决然后谋之于卿士又不足以决然后谋之于庶民又不足以决然后谋之于鬼神鬼神尤人君之所钦也然而谋之反在乎卿士庶民之后者吾之所疑而谋者人事也必先尽之人然后及鬼神焉固其理也圣人以鬼神爲难知而卜筮如此其可信者易曰成天下之亹亹者莫大乎蓍龟唯其诚之不至而已矣用其至诚则鬼神其有不应而龟筮其有不告乎汝则从龟从筮从卿士从庻民从是之谓大同身其康彊子孙其逢吉何也将有作也心从之而人神之所弗异则有余庆矣故谓之大同而子孙其逢吉也汝则从龟从筮从卿士逆庻民逆吉卿士从龟从筮从汝则逆庻民逆吉庻民从龟从筮从汝则逆卿士逆吉何也吾之所谋者疑也可以作可以无作然后谓之疑疑而从者衆则作而吉也汝则从龟从筮逆卿士逆庻民逆作内吉作外凶何也尊者从卑者逆故逆者虽衆以作内犹吉也龟筮共违于人用静吉用作凶何也所以谋之心谋之人者尽矣然犹不免于疑则谋及于龟筮故龟筮之所共违不可以有作也庶徴曰雨曰旸曰燠曰寒曰风曰时者何也曰雨曰旸曰燠曰寒曰风者自肃时雨若以下是也曰时者自王省惟岁以下是也五者来备各以其叙庶草蕃庑何也隂阳和则万物尽其性极其材言庶草者以爲物之尤微而莫养又不知自养也而犹蕃庑则万物得其性皆可知也一极备凶一极无凶何也雨极备则爲常雨旸极备则爲常旸风极备则爲常风燠极无则爲常寒寒极无则爲常燠此饥馑疾疠之所由作也故曰凶曰休徴曰肃时雨若曰乂时旸若曰哲时燠若曰谋时寒若曰圣时风若曰咎徴曰狂恒雨若曰僭恒旸若曰豫恒燠若曰急恒寒若曰蒙恒风若何也言人君之有五事犹天之有五物也天之有五物一极备凶一极无亦凶其施之小大缓急无常其所以成物者要之适而巳人之有五事一极备凶一极无亦凶施之小大缓急亦无常其所以成民者亦要之适而已故雨旸燠寒风者五事之证也降而万物恱者肃也故若时雨然升而万物理者乂也故若时旸然哲者阳也故若时燠然谋者隂也故若时寒然睿其思心无所不通以济四事之善者圣也故若时风然狂则荡故常雨若僭则亢故常旸若豫则解缓故常燠若急则缩栗故常寒若冥其思心无所不入以济四事之恶者蒙故常风若也孔子曰见贤思齐见不贤而内自省也君子之于人也固常思齐其贤而以其不肖爲戒况天者固人君之所当法象也则质诸彼以验此固其宜也然则丗之言灾异者非乎曰人君固辅相天地以理万物者也天地万物不得其常则恐惧修省固亦其宜也今或以爲天有是变必由我有是辠以致之或以爲灾异自天事耳何豫于我我知修人事而已盖由前之说则蔽而葸由后之说则固而怠不蔽不葸不固不怠者亦以天变爲巳惧不曰天之有某变必以我爲某事而至也亦以天下之正理考吾之失而巳矣此亦念用庶证之意也王省惟岁卿士惟月师尹惟日何也言自王至于师尹犹岁月日三者相系属也岁月日有常而不可变所揔大者不可以侵小所治少者不可以僭多自王至于师尹三者亦相系属有常而不可变所揔大者亦不可以侵小所治少者亦不可以僭多故岁月日者王及卿士师尹之证也岁月日时无易百谷用成乂用明俊民用章家用平康日月岁时旣易百谷用不成乂用昬不明俊民用微家用不宁何也旣以岁月日三者之时爲王及卿士师尹之证也而王及卿士师尹之职亦皆协之岁月日时之纪焉故岁有会月有要日有成大者省其大而略小者治其小而详其小大详略得其序则功用兴而分职治矣故百谷用成乂用明俊民用章家用平康小大详略失其序则功用无所程分职无所考故百谷用不成乂用昬不明俊民用微家用不宁也庶民惟星星有好风星有好雨何也言星之好不一犹庶民之欲不同星之好不一待月而后得其所好而月不能违也庶民之欲不同待卿士而后得其所欲而卿士亦不能违也故星者庶民之证也日月之行则有冬有夏何也言岁之所以爲岁以日月之有行而岁无爲也犹王之所以爲王亦以卿士师尹之有行而王无爲也春秋者隂阳之中冬夏者隂阳之正隂阳各致其正而后岁成有冬有夏者言岁之成也月之从星则以风雨何也言月之好恶不自用而从星则风雨作而岁功成犹卿士之好恶不自用而从民则治敎政令行而王事立矣书曰天听自我民听天视自我民视夫民者天之所不能违也而况于王乎况于卿士乎五福一曰寿二曰富三曰康宁四曰攸好德五曰考终命何也人之始生也莫不有寿之道焉得其常性则寿矣故一曰寿少长而有爲也莫不有富之道焉得其常产则富矣故二曰富得其常性又得其常产而继之以母扰则康宁矣故三曰康宁也夫人君使人得其常性又得其常产而继之以母扰则人好德矣故四曰攸好德好德则能以令终故五曰考终命六极一曰凶短折二曰疾三曰忧四曰贫五曰恶六曰弱何也不考终命谓之凶蚤死谓之短中絶谓之折祸莫大于凶短折疾次之忧次之贫又次之故一曰凶短折二曰疾三曰忧四曰贫凶者考终命之反也短折者寿之反也疾忧者康宁之反也贫者富之反也此四极者使人畏而欲其亡故先言人之所尤畏者而以犹愈者次之夫君人者使人失其常性又失其常产而继之以扰则人不好德矣故五曰恶六曰弱恶者小人之刚也弱者小人之柔也九畴曰初曰次而五行五事八政五纪三德五福六极特以一二数之何也九畴以五行爲初而水之于五行貌之于五事食之于八政岁之于五纪正直之于三德寿凶短折之于五福六极不可以爲初故也或曰箕子之所次自五行至于庶证而今独曰自五事至于庶证各得其序则五福之所集自五事至于庶证各爽其序则六极之所集何也曰人君之于五行也以五事修其性以八政用其材以五纪协其数以皇极建其常以三德治其变以稽疑考其难知以庶证证其失得自五事至于庶证各得其序则五行固已得其序矣或曰丗之不好德而能以令终与好德而不得其死者衆矣今曰好德则能以令终何也曰孔子以爲人之生也直罔之生也幸而免君子之于吉凶祸福道其常而已幸而免与不幸而及焉盖不道也或曰孔子以爲富与贵人之所欲贫与贱人之所恶而福极不言贵贱何也曰五福者自天子至于庶人皆可使慕而欲其至六极者自天子至于庶人皆可使畏而欲其亡若夫贵贱则有常分矣使自公侯至于庶人皆慕贵欲其至而不欲贱之在已则陵犯篡夺之行日起而上下莫安其命矣诗曰肃肃宵征抱衾与禂寔命不犹盖王者之丗使贱者之安其贱如此夫岂使知贵之爲可慕而欲其至贱之爲可畏而欲其亡乎易象论解君子之道始于自强不息故于干也君子以自强不息自强不息然后厚德载物故于坤也君子以厚德载物自强积德以有载也廼能经纶故于屯也君子以经纶经纶者君子有事之时故于蒙也君子以果行育德果行育德则无事矣故于需也君子以饮食宴乐饮食宴乐所以待人而与之从事者也故于讼也君子以作事谋始作事谋始则能爲物主故于师也君子以容民畜衆建万国亲诸侯容民畜衆之大者故于比也先王以建万国亲诸侯诸侯亲则无所用武故于小畜也君子以懿文德德以礼爲体故于履也君子以辨上下定民志礼也者因时之会通以财成辅相天地者也故于泰也后以财成天地之道辅相天地之宜以左右民物不能终泰故于否也君子以俭德避难不可荣以禄泰则通否则辨故于同人也君子以类族辨物族各有其类物各有其辨则君子小人见矣故于大有君子以遏恶扬善顺天休命虽遏恶也不可以爲偏亢故于谦也君子以裒多益寡称物平施顺天休命而以谦平施则人乐之故于豫也先王以作乐崇德殷荐之上帝以配祖考乐成而息故于随也君子以向晦入宴息物不可终息故于蛊也君子以振民育德振民育德莫大平敎思无穷容保民无疆故于临也君子以敎思无穷容保民无疆敎思无穷容保民无疆莫大乎省方观民设敎故于观也先王以省方观民设敎敎至矣则明罚勑法继之故于噬嗑也先王以明罚勑法明罚勑法者所以待之而非敢于折狱故于贲也君子以明庶政无敢折狱无敢折狱者将以厚下也故于剥也上以厚下安宅厚下者将使人无失其性命之情也欲不失其性命之情则亦不违其性命之理而已故于复也先王以至日闭关商旅不行后不省方者所以应时知应时然后知对时育物故于无妄也先王以茂对时育万物对时育物者非稽古畜德之主则不能故于大畜也君子以多识前言徃行以畜其德畜德莫大乎养故于頥也君子以愼言语节饮食知自养然后出处皆有以大过人故于大过也君子以独立不惧遯丗无闷出则欲独立不惧处则欲遯丗无闷则德不可无习故于坎也君子以常德行习敎事德行不失其事敎事不废其习然后可以继明照四方故于离也大人以继明照于四方所谓明者非恃其所明则资诸人而已故于咸也君子以虚受人惟以虚受人而有节于内故于恒也君子以立不易方所以有时而逺小人故于遯也君子以逺小人不恶而严所谓严者亦礼而已矣故于大壮也君子以非礼勿履非礼勿履德之所以昭也故于晋也君子以自昭明德明者自明非所以莅衆故于明夷也君子以莅衆用晦而明知自明又知所以莅衆则言有物而行有常故于家人也君子以言有物而行有常言有物行有常则知所同知所异于暌也君子以同而异同故能有容异故能有辨反身修德言有辨也故于蹇也君子以反身修德赦过宥辠言有容也故于解也君子以赦过宥辠能反身修德赦过宥辠则其欲也惩而窒矣故于损也君子以惩忿窒慾能惩忿窒慾然后见善迁有过改故于益也君子以见善则迁有过则改以居则修德以动则有功功不可以擅德不可以居也故于夬也君子以施禄及下居德则忌能施禄及下居德则忌则衆之所听也故于姤也后以施命诰四方衆之所听不可不戒故于萃也君子以除戎器戒不虞不虞知戒矣德之所以积也故于升也君子以顺德积小以高大积小以至高大而至于命则志遂矣故于困也君子以致命遂志至于命则所以成已也而后可以成民敎故于井也君子以劳民劝相劳民劝相莫大乎恭爱故于革也君子以治历明时能治历明时然后能正位凝命故于鼎也君子以正位凝命正位凝命不可恃故于震也君子以恐惧修省修省之道在于正已而已故于艮也君子以思不出其位能正已则贤德可居俗可善故于渐也君子以居贤德善俗俗善矣其终不能无爱爱则敝矣故于归妹也君子以永终知敝以待人者尽矣故于丰也君子以折狱致刑折狱以刑君子所以明愼之时也故于旅也君子以明愼用刑而不留狱不留狱则治道终矣终则有始故于巽也君子以申命行事申命行事不可以无学故于兊也君子以朋友讲习所讲习者仁义而已故于涣也先王以飨帝立庙飨帝立庙则仁之至义之尽矣其推行之也度数不可以无制德行不可以无议故于节也君子以制数度议德行制数度议德行则欲急已以缓人故于中孚也君子以议狱缓死急已以缓人者依于仁而已故于小过也君子以行过乎恭䘮过乎哀用过乎俭依于仁则无患矣故于旣济也君子以思患而豫防之物不穷也故于未济也君子以愼辨物居方辨物居方者物之终始也临川先生文集卷第六十五临川先生文集临川先生文集卷第六十六临川先生文集卷第六十六论议周南诗次解礼论礼乐论大人论致一论九卦论周南诗次解王者之治始之于家家之序本于夫妇正夫妇正者在求有德之淑女爲后妃以配君子也故始之以关睢夫淑女所以有德者其在家本于女工之事也故次以葛覃有女功之本而后妃之职尽矣则当辅佐君子求贤审官求贤审官者非所能专有志而已故次之以卷耳有求贤审官之志以助治其外则于其内治也其能有嫉妬而不逮下乎故次之樛木无嫉妬而逮下则子孙衆多故次之以螽斯子孙衆多由其不妬忌则致国之妇人亦化其上则勇女正㛰姻时国无鳏民也故次之以桃天国无鳏民然后好德贤人衆多故次之以兎罝好德贤人衆多是以室家和平而妇人乐有子则后妃之美具矣故次之以芣苡后妃至于国之妇人乐有子者由文王之化行使南国江汉之人无思犯礼此德之广也故次之以汉广德之所及者广则化行乎汝坟之国能使妇人闵其君子而勉之以正故次之以汝坟妇人能勉君子以正则天下无犯非礼虽衰世公子皆能信厚此关雎之应也故次之以麟之趾焉礼论呜唿荀卿之不知礼也其言曰圣人化性而起伪吾是以知其不知礼也知礼者贵乎知礼之意而荀卿盛称其法度节奏之美至于言化则以爲伪也亦乌知礼之意哉故礼始于天而成于人知天而不知人则野知人而不知天则伪圣人恶其野而疾其伪以是礼兴焉今荀卿以谓圣人之化性爲起伪则是不知天之过也然彼亦有见而云尔凢爲礼者必诎其放傲之心逆其嗜欲之性莫不欲逸而爲尊者劳莫不欲得而爲长者让擎跽曲拳以见其恭夫民之于此岂皆有乐之之心哉患上之恶巳而随之以刑也故荀卿以爲特劫之法度之威而爲之于外尔此亦不思之过也夫斵木而爲之器服马而爲之驾此非生而能者也故必削之以斧斤直之以绳墨圎之以规而方之以矩束聮胶之而后器适于用焉前之以衔勒之制后之以鞭策之威驰骤舒疾无得自放而一听于人而后马适于驾焉由是观之莫不劫之于外而服之以力者也然圣人舍木而不爲器舍马而不爲驾者固亦因其天资之材也令人生而有严父爱母之心圣人因其性之欲而爲之制焉故其制虽有以强人而乃以顺其性之欲也圣人苟不爲之礼则天下盖将有慢其父而疾其母者矣此亦可谓失其性也得性者以爲伪则失其性者乃可以爲眞乎此荀卿之所以爲不思也夫伹猿之形非不若人也欲绳之以尊卑而节之以揖让则彼有趋于深山大麓而走耳虽畏之以威而驯之以化其可服邪以谓天性无是而可以化之使伪耶则狙猿亦可使爲礼矣故曰礼始于天而成于人天则无是而人欲爲之者举天下之物吾盖未之见也礼乐论气之所禀命者心也视之能必见听之能必闻行之能必至思之能必得是诚之所至也不听而聦不视而明不思而得不行而至是性之所固有而神之所自生也尽心尽诚者之所至也故诚之所以能不测者性也贤者尽诚以立性者也圣人尽性以至诚者也神生于性性生于诚诚生于心心生于气气生于形形者有生之本故养生在于保形充形在于育气养气在于宁心宁心在于致诚养诚在于尽性不尽性不足以养生能尽性者至诚者也能至诚者宁心者也能宁心者养气者也能养气者保形者也能保形者养生者也不养生不足以尽性也生与性之相因循志之与气相爲表里也生浑则蔽性性浑则蔽生犹志一则动气气一则动志也先王知其然是故体天下之性而爲之礼和天下之性而爲之乐礼者天下之中经乐者天下之中和礼乐者先王所以养人之神正人气而归正性也是故大礼之极简而无文大乐之极易而希声简易者先王建礼乐之本意也丗之所重圣人之所轻丗之所乐圣人之所悲非圣人之情与丗人相反圣人内求丗人外求内求者乐得其性外求者乐得其欲欲易发而性难知此情性之所以正反也衣食所以养人之形气礼乐所以养人之性也礼反其所自始乐反其所自生吾于礼乐见圣人所贵其生者至矣丗俗之言曰养生非君子之事是未知先王建礼乐之意也养生以爲仁保气以爲义去情却欲以尽天下之性修神致明以趋圣人之域圣人之言莫大颜渊之问非礼勿视非礼勿听非礼勿言非礼勿动则仁之道亦不逺也耳非取人而后聦目非取人而后视口非取诸人而后言也身非取诸人而后动也其守至约其取至近有心有形者皆有之也然而颜子且犹病之何也盖人之道莫大于此非礼勿听非谓掩耳而避之天下之物不足以干吾之聦也非礼勿视非谓掩目而避之天下之物不足以乱吾之明也非礼勿言非谓止口而无言也天下之物不足以易吾之辞也非礼勿动非谓止其躬而不动天下之物不足以干吾之气也天下之物岂特形骸自爲哉其所由来盖微矣不听之时有先聦焉不视之时有先明焉不言之时有先言焉不动之时有先动焉圣人之门惟颜子可以当斯语矣是故非耳以爲聦而不知所以聦者不足以尽天下之听非目以爲明而不知所以明者不足以尽天下之视聦明者耳目之所能爲而所以聦明者非耳目之所能爲也是故待钟鼔而后乐者非深于乐者也待玉帛而后㳟者非深于礼者也蒉捊土鼔而乐之道备矣燔黍捭豚汚尊杯饮礼旣备矣然大裘无文大辂无饰圣人独以其事之所贵者何也所以明礼乐之本也故曰礼之近人情非其至者也曾子谓孟敬子君子之所贵乎道者三动容貌斯逺暴慢矣正颜色斯近信矣出辞气斯逺鄙倍矣笾豆之事则有司存观此言也曾子而不知道也则可使曾子而爲知道则道不违乎言貌辞气之间何待于外哉是故古之人目击而道巳存不言而意巳传不赏而人自劝不罚而人自畏莫不由此也是故先王之道可以传诸言効诸行者皆其法度刑政而非神明之用也易曰神而明之存乎其人黙而成之不言而信存乎德行去情却欲而神明生矣修神致明而物自成矣是故君子之道鲜矣齐明其心清明其德则天地之间所有之物皆自至矣君子之守至约而其至也广其取至近而其应也逺易曰拟之而后言议之而后动拟议以成其变化变化之应天人之极致也是以书言天人之道莫大于洪范洪范之言天人之道莫大于貌言视听思大哉圣人独见之理传心之言乎储精晦息而通神明君子之所不至者三不失色于人不失口于人不失足于人不失色者容貌精也不失口者语黙精也不失足者行止精也君子之道也语其大则天地不足容也语其小则不见秋毫之末语其强则天下莫能敌也语其约则不能致传记圣人之遗言曰大礼与天地同节大乐与天地同和盖言性也大礼性之中大乐性之和中和之情通乎神明故圣人储精九重仪凤凰修五事而关隂阳是天地位而三光明四时行而万物和诗曰鹤鸣于九臯声闻于天故孟子曰我善养吾浩然之气充塞乎天地之间杨子曰貌言视听思性所有潜天而天潜地而地也呜唿礼乐之意不传久矣天下之言养生修性者归于浮屠老子而已浮屠老子之说行而天下爲礼乐者独以顺流俗而已夫使天下之人驱礼乐之文以顺流俗爲事欲成治其国家者此梁晋之君所以取败之祸也然而世非知之也者何耶特礼乐之意大而难知老子之言近而易轻圣人之道得诸巳从容人事之间而不离其类焉浮屠直空虚穷苦绝山林之间然后足以善其身而已由是观之圣人之与释老其逺近难易可知也是故赏与古人同而劝不同罚与古人同而威不同仁与古人同而爱不同智与古人同而识不同言与古人同而信不同同者道也不同者心也易曰苟非其人道不虚行昔宓子贱爲单父宰而单父之人化焉今王公大人有尧舜伊尹之势而无子贱一邑之功者得非学术素浅而道未明欤夫天下之人非不勇爲圣人之道爲圣人之道者时务速售诸人以爲进取之阶今夫进取之道譬诸钩索物耳幸而多得其数则行爲王公大人若不幸而少得其数则裂逢掖之衣爲啇贾矣由是观之王公大人同啇贾之得志者也此之谓学术浅而道不明由此观之得志而居人之上复治圣人之道而不舍焉几人矣内而好爱之容蛊其欲外有便嬖之䛕骄其志向之所能者日已忘矣今之所好者日已至矣孔子曰有颜回者好学不迁怒不贰过又曰吾见其进未见其止也夫颜子之所学者非世人之所学不迁怒者求诸已不贰过者见不善之端而止之也世之人所谓退颜子之所谓进也人之所谓益颜子之所谓损也易曰损先难而后获颜子之谓也耳损于声目损于色口损于言身损于动非先难欤及其至也耳无不闻目无不见言无不信动无不服非后得欤是故君子之学始如愚人焉如童蒙焉及其至也天地不足大人物不足多鬼神不足爲隐诸子之支离不足惑也是故天之高也日月星辰隂阳之气可端策而数也地至大也山川丘陵万物之形人之常产可指籍而定也是故星历之数天地之法人物之所皆前世致精好学圣人者之所建也后世之人守其成法而安能知其始焉传曰百工之事皆圣人作此之谓也故古之人言道者莫先于天地言天地者莫先乎身言身者莫先乎性言性者莫先乎精精者天之所以高地之所以厚圣人所以配之故御人莫不尽能而造父独得之非车马不同造父精之也射人莫不尽能而羿独得之非弓矢之不同羿精之也今之人与古之人一也然而用之则二也造父用之以爲御羿用之以爲射盗跖用之以爲贼大人论孟子曰充实而有光辉之谓大大而化之之谓圣圣而不可知之之谓神夫此三者皆圣人之名而所以称之之不同者所指异也由其道而言谓之神由其德而言谓之圣由其事业而言谓之大人古之圣人其道未尝不入于神而其所称止乎圣人者以其道存乎虚无寂寞不可见之间苟存乎人则所谓德也是以人之道虽神而不得以神自名名乎其德而巳夫神虽至矣不圣则不显圣虽显矣不大则不形故曰此三者皆圣人之名而所以称之之不同者所指异也易曰蓍之德圆而神卦之德方以智夫易之爲书圣人之道于是乎尽矣而称卦以智不称以神者以其存乎爻也存乎爻则道之用见于噐而刚柔有所定之矣刚柔有所定之则非其所谓化也且易之道于干爲至而干之盛莫盛于二五而二五之辞皆称利见大人言二爻之相求也夫二爻之道岂不至于神矣乎而止称大人者则所谓见于噐而刚柔有所定尔盖刚柔有所定则圣人之事业也称其事业以大人则其道之爲神德之爲圣可知也孔子曰显诸仁藏诸用鼔万物而不与圣人同忧盛德大业至矣哉此言神之所爲也神之所爲虽至而无所见于天下仁而后着用而后功圣人以此洗心退藏于密及其仁济万物而不穷用通万世而不倦也则所谓圣矣故神之所爲当在于盛德大业德则所谓圣业则所谓大也世盖有自爲之道而未甞知此者以爲德业之卑不足以爲道道之至抂于神耳于是弃德业而不爲夫爲君子者皆弃德业而不爲则万物何以得其生乎故孔子称神而卒之以德业之至以明其不可弃盖神之用在乎德业之间则德业之至可知矣故曰神非圣则不显圣非大则不形此天地之全古人之大体也致一论万物莫不有至理焉能精其理则圣人也精其理之道在乎致其一而已致其一则天下之物可以不思而得也易曰一致而百虑言百虑之归乎一也苟能致一以精天下之理则可以入神矣旣入于神则道之至也夫如是则无思无爲寂然不动之时也虽然天下之事固有可思可爲者则岂可以不通其故哉此圣人之所以又贵乎能致用者也致用之效始见乎安身盖天下之物莫亲乎吾之身能利其用以安吾之身则无所徃而不济也无所徃而不济则德其有不崇哉故易曰精义入神以致用利用安身以崇德此道之序也孔子旣巳语道之序矣患乎学者之未明也于是又取于爻以喻焉非其所困而困非其所据而据不耻不仁不畏不义以小善爲无益以小恶爲无伤凡此皆非所以安身崇德也苟欲安其身崇其德莫若藏器于身待时而后动也故君子举是两端以明夫安身崇德之道盖身之安不安德之崇不崇莫不由此两端而已身旣安德旣崇则可以致用于天下之时也致用于天下者莫善乎治不忘乱安不忘危莫不善乎德薄而位尊智小而谋大孔子之举此两端又以明夫致用之道也盖用有利不利者亦莫不由此两端而已夫身安德崇而又能致用于天下则其事业可谓备也事业备而神有未穷者则又当学以穷神焉能穷神则知微知彰知柔知刚夫于微彰刚柔之际皆有以知之则道何以复加哉圣人之道至于是而已也且以颜子之贤而未足以及之则岂非道之至乎圣人之学至于此则其视天下之理皆致乎一矣天下之理皆致乎一则莫能以惑其心也故孔子取损之辞以明致一之道曰三人行则损一人一人行则得其友也夫危以动惧以语者岂有他哉不能致一以精天下之理故也故孔子举益之辞以戒曰立心勿恒凶勿恒者盖不一也呜唿语道之序则先精义而后崇德及喻人以修之之道则先崇德而后精义盖道之序则自精而至粗学之之道则自粗而至精此不易之理也夫不能精天下之义则不能入神矣不能入神则天下之义亦不可得而精也犹之人身之于崇德也身不安则不能崇德矣不能崇德则身岂能安乎凡此宜若一而必两言之者语其序而已也九卦论处困之道君子之所难也非夫智足以穷理仁足以尽性内有以固其德而外有以应其变者其孰能无患哉古之人有极天下之困而其心能不累其行能不移患至而不伤其身事起而不疑其变者盖有以处之也处之之道圣人尝言之矣易曰履以和行谦以制礼复以自知恒以一德损以逺害益以兴利困以寡怨井以辩义巽以行权此其处之之道也夫君子之学至于是则备矣宜其通于天下也然而犹困焉者非吾行之过也时有利不利也盖古之所谓困者非谓夫其行自困者谓夫行足以通而困于命者耳盖于此九卦者智有所不能明仁有所不能守则其困也非所谓困而其处困也踈矣夫惟深于此九者而能果以行之者则其通也宜而其困也有以处之惟其学之之素也且君子之行大矣而待礼以和仁义爲之内而和之以礼则行之成也而礼之实存乎谦谦者礼之所自起礼者行之所自成也故君子不可以不知履欲知履不可以不知谦夫礼虽发乎其心而其文着乎外者也君子知礼而巳则溺乎其文而失乎其实忘性命之本而莫能自复矣故礼之弊必复乎本而后可以无患故君子不可以不知复虽复乎其本而不能常其德以自固则有时而失之矣故君子不可以不知恒虽能久其德而天下事物之变相代乎吾之前如吾知恒而巳则吾之行有时而不可通矣是必度其变而时有损益而后可故君子不可以不知损益夫学如此其至德如此其备则宜乎其通也然而犹困焉者则向所谓困于命者也困于命则动而见病之时也则其事物之变尤衆而吾之所以处之者尤难矣然则其行尤贵于逹事之宜而适时之变也故辩义行权然后能以穷通而井者所以辩义巽者所以行权也故君子之学至乎井巽而大备而后足以自通乎困之时孔子曰作易者其有忧患乎谓其言之足以自通乎困之时也呜唿后世之人一困于时则忧思其心而失其故行然卒至于不能自存也是岂有他哉不知夫九者之义故也临川先生文集卷第六十六临川先生文集临川先生文集卷第六十七临川先生文集卷第六十七论议九变而赏罚可言夫子贤于尧舜三不欺非礼之礼王霸性情勇惠仁智中述行述九变而赏罚可言万物待是而后存者天也莫不由是而之焉者道也道之在我者德也以德爱者仁也爱而宜者义也仁有先后义有上下谓之分先不擅后下不侵上谓之守形者物此者也名者命此者也所谓物此者何也贵贱亲踈所以表饰之其物不同者是也所谓命此者何也贵贱亲踈所以称号之其命不同者是也物此者贵贱各有容矣命此者亲踈各有号矣因亲踈贵贱任之以其所宜爲此之谓因任因任之以其所宜爲矣放而不察乎则又将大㢮必原其情必省其事此之谓原省原省明而后可以辨是非是非明而后可以施赏罚故庄周曰先明天而道德次之道德己明而仁义次之仁义巳明而分守次之分守巳明而形名次之形名巳明而因任次之因任巳明而原省次之原省巳明而是非次之是非巳明而赏罚次之是说虽微庄周古之人孰不然古之言道德所自出而属之天者未之有也尧者圣人之盛也孔子称之曰惟天惟大惟尧则之此之谓明天聪明文思安安此之谓明道德允恭克让此之谓明仁义次九族列百姓序万邦此之谓明分守修五礼同律度量衡以一天下此之谓明形名弃后稷契司徒臯陶士垂共工此之谓明因任三载考绩五载一廵狩此之谓明原省命舜曰乃言底可绩谓禹曰万世永頼时乃功蠢兹有苗昏迷不恭此之谓明是非臯陶方祗厥叙方施象刑惟明此之谓明赏罚至后世则不然仰而视之曰彼苍苍而大者何也其去吾不知其几千万里是岂能知我何哉吾爲吾之所爲而巳安取彼于是遂弃道德离仁义略分守慢形名忽因任而忘原省直信吾之是非而加人以其赏罚于是天下始大乱而寡弱者号无告圣人不作诸子者伺其间而出于是言道德者至于窈冥而不可考以至世之有爲者皆不足以爲言形名者守物诵数罢苦以至于老而疑道德彼皆忘其智力之不赡魁然自以爲圣人者此矣悲夫庄周曰五变而形名可举九变而赏罚可言语道而非其序安取道善乎其言之也庄周古之荒唐人也其于道也荡而不尽善圣人者与之遇必有以约之约之而不能听殆将摈四海之外而不使之疑中国虽然其言之若此者圣人亦不能废夫子贤于尧舜宰我曰以予观于夫子贤于尧舜远矣而世之解者必曰是爲门人之私言而非天下公共之论也而孟子亦曰生民以来未有如夫子是岂亦门人之私言而非天下公共之论哉爲是言者盖亦未之思也夫所谓圣贤之言者无一辞之苟其发也必有指焉其指也学者之所不可不思也夫圣者至乎道德之妙而后世莫之増焉者之称也苟有能加焉者则岂圣也哉然孟子宰我之所以爲是说者盖亦言其时而巳也昔者道发乎伏羲而成乎尧舜继而大之于禹汤文武此数人者皆居天子之位而使天下之道明备者也而又有在下而继之者焉伊尹伯夷栁下惠孔子是也夫伏羲旣发之也而其法未成至于尧而后成焉尧虽能成圣人之法未若孔子之备也夫以圣人之盛用一人之知足以备天下之法而必待至于孔子者何哉盖圣人之心不求有爲于天下待天下之变至焉然后吾因其变而制之法耳至孔子之时天下之变备矣故圣人之法亦自是而后备也易曰通其变使民不倦此之谓也故其所以能备者岂特孔子一人之力哉盖所谓圣人者莫不预有力也孟子曰孔子集大成者盖言集诸圣人之事而大成万世之法耳此其所以贤于尧舜也三不欺昔论者曰君任德则下不忍欺君任察则下不能欺君任刑则下不敢欺而遂以德察刑爲次盖未之尽也此三人者之爲政皆足以有取于圣人矣然未闻圣人爲政之道也夫未闻圣人爲政之道而足以有取于圣人者盖人得圣人之一端耳且子贱之政使人不忍欺古者任德之君宜莫如尧也然则驩兠犹或以类举于前则德之使人不欺岂可独任也哉子产之政使人不能欺夫君子可欺以其方故使畜鱼而校人烹之然则察之使人不欺岂可独任也哉西门豹之政使人不敢欺夫不及于德而任刑以治是孔子所谓民免而无耻者也然则刑之使人不欺岂可独任也哉故曰此三人者未闻圣人爲政之道也然圣人之道有出此三者乎亦兼用之而巳昔者尧舜之时比屋之民皆足以封则民可谓不忍欺矣驩兠以丹朱称于前曰嚚讼可乎则民可谓不能欺矣四罪而天下咸服则民可谓不敢欺矣故任德则有不可化者任察则有不可周者任刑则有不可服者然则子贱之政无以正暴恶子产之政无以周隐微西门豹之政无以渐柔良然而三人者能以治者盖足以治小具而高乱世耳使当尧舜之时所大治者则岂足用哉盖圣人之政仁足以使民不忍欺智足以使民不能欺政足以使民不敢欺然后天下无或欺之者矣或曰刑亦足任以治乎曰所任者盖亦非专用之而足以治也豹治十二渠以利民至乎汉吏不能废民以爲西门君所爲不从吏以废也则豹之德亦足以感于民心矣然则尚刑故曰任刑焉耳使无以怀之而惟刑之见则民岂得或不能欺之哉非礼之礼古之人以是爲礼而吾今必由之是未必合于古之礼也古之人以是爲义而吾今必由之是未必合于古之义也夫天下之事其爲变岂一乎哉固有迹同而实异者矣今之人諰諰然求合于其迹而不知权时之变是则所同者古人之迹而所异者其实也事同于古人之迹而异于其实则其爲天下之害莫大矣此圣人所以贵乎权时之变者也孟子曰非礼之礼非义之义大人不爲盖所谓迹同而实异者也夫君之可爱而臣之不可以犯上盖夫莫大之义而万世不可以易者也桀纣爲不善而汤武放弑之而天下不以爲不义也盖知向所谓义者义之常而汤武之事有所变而吾欲守其故其爲蔽一而其爲天下之患同矣使汤武暗于君臣之常义而不逹于时事之权变则岂所谓汤武哉圣人之制礼也非不欲俭以爲俭者非天下之欲也故制于奢俭之中焉盖礼之奢爲衆人之欲而圣人之意未尝不欲俭也孔子曰麻冕礼也今也纯俭吾从衆然天下不以爲非礼也盖知向之所谓礼者礼之常而孔子之事爲礼之权也且奢者爲衆人之所欲而制今衆人能俭则圣人之所欲而礼之所宜矣然则可以无从乎使孔子蔽于制礼之文而不逹于制礼之意则岂所谓孔子哉故曰非礼之礼非义之义大人不爲释者曰非礼之礼若娶妻而朝暮拜之者是也非义之义若借交以报仇是也夫娶妻而朝暮拜之借交以报仇中人之所不爲者岂待大人而后能不爲乎呜唿盖亦失孟子之意矣王霸仁义礼信天下之逹道而王霸之所同也夫王之与霸其所以用者则同而其所以名者则异何也盖其心异而巳矣其心异则其事异其事异则其功异其功异则其名不得不异也王者之道其心非有求于天下也所以爲仁义礼信者以爲吾所当爲而巳矣以仁义礼信修其身而移之政则天下莫不化之也是故王者之治知爲之于此不知求之于彼而彼固已化矣霸者之道则不然其心未尝仁也而患天下恶其不仁于是示之以仁其心未尝义也而患天下恶其不义于是示之以义其于礼信亦若是而巳矣是故霸者之心爲利而假王者之道以示其所欲其有爲也唯恐民之不见而天下之不闻也故曰其心异也齐桓公劫于曹沬之刃而许归其地夫欲归其地者非吾之心也许之者免死而巳由王者之道则勿归焉可也而桓公必归之地晋文公伐原约三日而退三日而原不降由王者之道则虽待其降焉可也而文公必退其师盖欲其信示于民者也凡所爲仁义礼信亦无以异于此矣故曰其事异也王者之大若天地然天地无所劳于万物而万物各得其性万物虽得其性而莫知其爲天地之功也王者无所劳于天下而天下各得其治虽得其治然而莫知其爲王者之德也霸者之道则不然若世之惠人耳寒而与之衣饥而与之食民虽知吾之惠而吾之惠亦不能及夫广也故曰其功异也夫王霸之道则异矣其用至诚以求其利而天下与之故王者之道虽不求利之所归霸者之道不主于利然不假王者之事以接天下则天下孰与之哉性情性情一也世有论者曰性善情恶是徒识性情之名而不知性情之实也喜怒哀乐好恶欲未发于外而存于心性也喜怒哀乐好恶欲发于外而见于行情也性者情之本情者性之用故吾曰性情一也彼曰性善无它是尝读孟子之书而未尝求孟子之意耳彼曰情恶无它是有见于天下之以此七者而入于恶而不知七者之出于性耳故此七者人生而有之接于物而后动焉动而当于理则圣也贤也不当于理则小人也彼徒有见于情之发于外者爲外物之所累而遂入于恶也因曰情恶也害性者情也是曽不察于情之发于外而爲外物之所感而遂入于善者乎盖君子养性之善故情亦善小人养性之恶故情亦恶故君子之所以爲君子莫非情也小人之所以爲小人莫非情也彼论之失者以其求性于君子求情于小人耳自其所谓情者莫非喜怒哀乐好恶欲也舜之圣也象喜亦喜使舜当喜而不喜则岂足以爲舜乎文王之圣也王赫斯怒当怒而不怒则岂足以爲文王乎举此二者而明之则其余可知矣如其废情则性虽善何以自明哉诚如今论者之说无情者善则是若木石者尙矣是以知性情之相须犹弓矢之相待而用若夫善恶则犹中与不中也曰然则性有恶乎曰孟子曰养其大体爲大人养其小体爲小人扬子曰人之性善恶混是知性可以爲恶也勇惠世之论者曰惠者轻与勇者轻死临财而不訾临难而不避者圣人之所取而君子之行也吾曰不然惠者重与勇者重死临财而不訾临难而不避者圣人之所疾而小人之行也故所谓君子之行者有二焉其未发也愼而已矣其旣发也义而已矣愼则待义而后决义则待宜而后动盖不苟而已也易曰吉凶悔吝生乎动言动者贤不肖之所以分不可以苟尔是以君子之动苟得巳则斯静矣故于义有可以不与不死之道而必与必死者虽衆人之所谓难能而君子未必善也于义有可与可死之道而不与不死者虽衆人之所谓易出而君子未必非也是故尚难而贱易者小人之行也无难无易而惟义之是者君子之行也传曰义者天下之制也制行而不以义虽出乎圣人所不能亦归于小人而巳矣季路之爲人可谓贤也而孔子曰由也好勇过我无所取材夫孔子之行惟义之是而子路过之是过于义也爲行而过于义宜乎孔子之无取于其材也勇过于义孔子不取则惠之过于义亦可知矣孟子曰可以与可以无与与伤惠可以死可以无死死伤勇盖君子之动必于义无所疑而后发苟有疑焉斯无动也语曰多见阙殆愼行其余则寡悔言君子之行当愼处于义尔而世有言孟子者曰孟子之文传之者有所误也孟子之意当曰无与伤惠无死伤勇呜唿盖亦弗思而巳矣仁智仁者圣之次也智者仁之次也未有仁而不智者也未有智而不仁者也然则何智仁之别哉以其所以得仁者异也仁吾所有也临行而不思临言而不择发之于事而无不当于仁也此仁者之事也仁吾所未有也吾能知其爲仁也临行而思临言而择发之于事而无不当于仁也此智者之事也其所以得仁则异矣及其爲仁则一也孔子曰仁者静智者动何也曰譬今有二贾也一则旣富矣一则知富之术而未富也旣富者虽焚舟折车无事于贾可也知富之术而未富者则不得无事也此仁智之所以异其动静也吾之仁足以上格乎天下浃乎草木㫄溢乎四夷而吾之用不匮也然则吾何求哉此仁者之所以能静也吾之知欲以上格乎天下浃乎草木㫄溢乎四夷而吾之用有时而匮也然则吾可以无求乎此智者之所以必动也故曰仁者乐山智者乐水山者静而利物者也水者动而利物者也其动静则异其利物则同矣曰仁者寿智者乐然则仁者不乐智者不寿乎曰智者非不寿不若仁者之寿也仁者非不乐乐不足以尽仁者之盛也能尽仁之道则圣人矣然不曰仁而目之以圣者言其化也盖能尽仁道则能化矣如不能化吾未见其能尽仁道也颜回次孔子者也而孔子称之曰三月不违仁而巳然则能尽仁道者非若孔子者谁乎中述君子所求于人者薄而辨是与非也无所苟孔子罪宰予曰于予与何诛罪冉有曰小子鸣鼓而攻之可也二子得罪于圣人若当绝也及爲科以列其门弟子取者不过数人于宰予有辞命之善则取之于由求有政事之善则取之不以不善而废其善孔子岂阿其所好哉所求于人者薄也管仲功施天下孔子小之门弟子三千人孔子独称颜回爲好学问其余则未爲好学者闵损原宪曾子之徒不与焉冉求宰我之得罪又如此孔子岂不乐道人之善哉辨是与非无所苟也所求于人者薄所以取人者厚盖辨是与非者无所苟所以明圣人之道如宰予冉求二子之不得列其善则士之难全者衆矣恶足以取人善平如管仲无所贬则从政者若是而止矣七十子之徒皆称好学则好学者若是而止矣恶足以明圣人之道乎取人如此则吾之自取者重而人之所处者易明道如此则吾之与人其所由可知巳故薄于责人而非匿其过不苟于论人所以求其全圣人之道本乎中而巳春秋之㫖岂易于是哉行述古之人仆仆然劳其身以求行道于世而曰吾以学孔子者惑矣孔子之始也食于鲁鲁乱而适齐齐大夫欲害巳则反而食乎鲁鲁受女乐不朝者三日义不可以留也则乌乎之曰甚矣衞灵公之无道也其遇贤者庻乎其犹有礼耳于是之衞衞灵公不可与处也于是不暇择而之曹以适于宋郑陈蔡衞楚之郊其志犹去衞而之曹也老矣遂归于鲁以卒孔子之行如此乌在其求行道也夫天子诸侯不以身先于贤人其不足与有爲明也孔子而不知其何以爲孔子也曰沽之哉沽之哉我待价者也仆仆然劳其身以求行道于世是沽也子路曰君子之仕行其义也道之不行已知之矣盖孔子之心云耳然则孔子无意于世之人乎曰道之将兴欤命也道之将废欤命也苟命矣则如世之人何临川先生文集卷第六十七临川先生文集临川先生文集卷第六十八临川先生文集卷第六十八论议䕫说鲧说季子荀卿杨墨老子庄周二原性性说对难䕫说舜命其臣而勑戒之未有不让者焉至于䕫则独无所让而又称其乐之和美者何也夫禹垂益伯夷龙皆新命者也故畴于衆臣而后命之而皆有让矣弃契臯陶䕫当是时盖巳爲是官因命是五人者而勑戒之焉耳故独无所让也孔氏曰禹垂益伯夷䕫龙皆新命者盖失之矣圣人之聦明虽大过于人然未尝自用聦明也故舜之命此九人者未尝不咨而后命焉则何独于䕫而不然乎使䕫爲新命者则何称其乐之和美也使䕫之受命之日巳称其乐之和美则贤人之举措亦少轻矣孔氏之说盖惑于命汝典乐之语尔夫汝作司徒汝作士之文岂异于命汝典乐之语乎且所以知其非新命者盖舜不畴而命之而无所让也舜之命䕫也亦无所畴䕫之受命也亦无所让则何以知其爲新命乎夫击石拊石而百兽率舞非䕫之所能爲也爲之者衆臣也非衆臣之所能爲也爲之者舜也将有治于天下则可以无相乎故命禹以宅百揆也民窘于衣食而欲其化而入于善岂可得哉故次命弃以爲稷也民旣富而可以教矣则岂可以无教哉故次命契以爲司徒也旣敎之则民不能无不帅教者民有不帅教则岂可以无刑乎故次命臯陶以爲士也此皆治人之所先急者备矣则可以治末之时也工者治人之末者也故次命垂以爲共工也于是治人之事具则宜及于鸟兽草木也故次命益以爲虞也夫其所以治至于鸟兽草木则天下之功至矣治天下之功至则可以制礼之时也故次命伯夷以爲典礼也夫治至于鸟兽草木而人有礼以节文之则政道成矣可以作乐以乐其成也故次命䕫以爲典乐也借使禹不能揔百揆稷不能富万民契不能教臯陶不能士垂不能共工伯夷不能典礼然则天下乱矣天下乱而䕫欲击石拊石百兽率舞其可得乎故曰爲之者衆臣也使舜不能用是衆臣则是衆臣亦不能成其功矣故曰非衆臣之所能爲也爲之者舜也夫䕫之所以称其乐之和美者岂以爲伐耶盖以美舜也孔子之所谓将顺其美者其䕫哉鲧说尧咨孰能治水四岳皆对曰鲧然则在廷之臣可治水者惟鲧耳水之患不可留而俟人鲧虽方命圯族而其才则羣臣皆莫及然则舎鲧而孰使哉当此之时禹盖尚少而舜犹伏于下而未见乎上也夫舜禹之圣也而尧之圣也羣臣之仁贤也其求治水之急也而相遇之难如此后之不遇者亦可以无憾矣季子先王酌乎人情之中以制䘮礼使哀有余者俯而就之哀不足者企而及之哀不足者非圣人之所甚善也善之者善其能勉于礼而巳延陵季子其长子死旣封而号者三遂行孔子曰延陵季子之于礼其合矣乎夫长子之䘮圣人爲之三年之服盖以谓父子之亲而长子者爲亲之后人情之所至重也今季子三号遂行则于先王之礼爲不及矣今论者曰当是之时季子聘于齐将君之命若夫季子之心则以谓不可以私义而缓君命有势不得以两全者则当忍哀以徇于尊者之事矣今将命而聘旣聘而返遂少缓而尽哭之哀则于事君之义岂爲不足而害于使事哉君臣父子之义势足以两全而不爲之尽礼也则亦薄于骨肉之亲而不用先王之礼尔其言曰骨肉归复于土命也若魂气则无所不之矣夫骨肉之复于土魂气之无不之是人情之所哀者矣君子无所不言命至于䘮则有性焉独不可以谓命也昔庄周䘮其妻鼔盆而歌东门吴䘮其子比于未有此弃人齐物之道吾儒之罪人也观季子之说盖亦周吴之徒矣父子之亲仁义之所由始而长子者继祖考之重故䘮之三年所以重祖考也今季子不爲之尽礼则近于弃仁义薄祖考矣孔子曰䘮事不敢不勉也又曰临䘮不哀吾何以观之哉临人之䘮而不哀孔子犹以爲不足观也况礼之䘮三年者乎然则此言冝非取之矣盖记其葬深不至于泉歛以时服旣葬而封广轮掩坎其高可隐孔子之称之盖称其葬之合于礼尔独称葬之合于礼则哀之不足可知也衞有送葬者夫子观之曰善哉此可以爲法矣若此则夫子之所美也圣人之言辞隐而义显岂徒然哉学者之所不可不思也荀卿荀卿载孔子之言曰由智者若何仁者若何子路曰智者使人知已仁者使人爱已子曰可谓士矣子曰赐智者若何仁者若何子贡曰智者知人仁者爱人子曰可谓士君子矣子曰回智者若何仁者若何颜渊曰智者知己仁者爱已子曰可谓明君子矣是诚孔子之言欤吾知其非也夫能近见而后能逺察能利狭而后能泽广明天下之理也故古之欲知人者必先求知已欲爱人者必先求爱巳此亦理之所必然而君子之所不能易者也请以事之近而天下之所共知者谕之今有人于此不能见太山于咫尺之内者则虽天下之至愚知其不能察秋毫于百歩之外也盖不能见于近则不能察于远明矣而荀卿以谓知已者贤于知人者是犹能察秋毫于百歩之外者爲不若见太山于咫尺之内者之明也今有人于此食不足以厌其腹衣不足以周其体者则虽天下之至愚知其不能以赡足鄕党也盖不能利于狭则不能泽于广明矣而荀卿以谓爱已者贤于爱人者是犹以赡足鄕党爲不若食足以厌腹衣足以周体者之富也由是言之荀卿之言其不察理已甚矣故知已者智之端也可推以知人也爱已者仁之端也可推以爱人也夫能尽智仁之道然后能使人知已爱已是故能使人知己爱已者未有不能知人爱人者也能知人爱人者未有不能知巳爱巳者也今荀卿之言一切反之吾是以知其非孔子之言而爲荀卿之妄矣杨子曰自爱仁之至也盖言能自爱之道则足以爱人耳非谓不能爱人而能爱巳者也噫古之人爱人不能爱已者有之矣然非吾所谓爱人而墨翟之道也若夫能知人而不能知巳者亦非吾所谓知人矣杨墨杨墨之道得圣人之一而废其百者是也圣人之道兼杨墨而无可无不可者是也墨子之道摩顶放踵以利天下而杨子之道利天下㧞一毛而不爲也夫禹之于天下九年之间三过其门闻之泣而不一省其子此亦可谓爲人矣颜回之于身箪食瓢饮以独乐于陋巷之间视天下之乱若无见者此亦可谓爲已矣杨墨之道独以爲人爲已得罪于圣人者何哉此盖所谓得圣人之一而废其百者也是故由杨子之道则不义由墨子之道则不仁于仁义之道无所遗而用之不失其所者其唯圣人之徒欤二子之失于仁义而不见天地之全则同矣及其所以得罪则又有可论者也杨子之所执者爲已爲已学者之本也墨子之所学者爲人爲人学者之末也是以学者之事必先爲已其爲已有余而天下之势可以爲人矣则不可以不爲人故学者之学也始不在于爲人而卒所以能爲人也今夫始学之时其道未足以爲巳而其志巳在于爲人也则亦可谓谬用其心矣谬用其心者虽有志于爲人其能乎哉由是言之杨子之道虽不足以爲人固知爲已矣墨子之志虽在于爲人吾知其不能也呜唿杨子知爲已之爲务而不能逹于大禹之道也则亦可谓惑矣墨子者废人物亲踈之别而方以天下爲已任是以所欲以利人者适所以爲天下害患也岂不过甚哉故杨子近于儒而墨子逺于道其异于圣人则同而其得罪则宜有闲也老子道有本有末本者万物之所以生也末者万物之所以成也本者出之自然故不假乎人之力而万物以生也末者渉乎形噐故待人力而后万物以成也夫其不假人之力而万物以生则是圣人可以无言也无爲也至乎有待于人力而万物以成则是圣人之所以不能无言也无爲也故昔圣人之在上而以万物爲巳任者必制四术焉四术者礼乐刑政是也所以成万物者也故圣人唯务修其成万物者不言其生万物者盖生者尸之于自然非人力之所得与矣老子者独不然以爲渉乎形器者皆不足言也不足爲也故抵去礼乐刑政而唯道之称焉是不察于理而务高之过矣夫道之自然者又何预乎唯其渉乎形噐是以必待于人之言也人之爲也其书曰三十辐共一毂当其无有车之用夫毂辐之用固在于车之无用然工之琢削未尝及于无者盖无出于自然之力可以无与也今之治车者知治其毂辐而未尝及于无也然而车以成者盖毂辐具则无必爲用矣如其知无爲用而不治毂辐则爲车之术固巳踈矣今知无之爲车用无之爲天下用然不知所以爲用也故无之所以爲用者以有毂辐也无之所以爲天下用者以有礼乐刑政也如其废毂辐于车废礼乐刑政于天下而坐求其无之爲用也则亦近于愚矣庄周上世之论庄子者不一而学儒者曰庄子之书务诋孔子以信其邪说要焚其书废其徒而后可其曲直固不足论也学儒者之言如此而好庄子之道者曰庄子之德不以万物干其虑而能信其道者也彼非不知仁义也以爲仁义小而不足行已彼非不知礼乐也以爲礼乐薄而不足化天下故老子曰道失后德德失后仁仁失后义义失后礼是知庄子非不逹于仁义礼乐之意也彼以爲仁义礼乐者道之末也故薄之云耳夫儒者之言善也然未甞求庄子之意也好庄子之言者固知读庄子之书也然亦未尝求庄子之意也昔先王之泽至庄子之时竭矣天下之俗谲诈大作质朴并散虽世之学士大夫未有知贵巳贱物之道者也于是弃絶乎礼义之绪夺攘乎利害之际趍利而不以爲辱殒身而不以爲怨渐渍陷溺以至乎不可救已庄子病之思其说以矫天下之弊而归之于正也其心过虑以爲仁义礼乐皆不足以正之故同是非齐彼我一利害则以足乎心爲得此其所以矫天下之弊者也旣以其说矫弊矣又惧来世之遂实吾说而不见天地之纯古人之大体也于是又伤其心于卒篇以自解故其篇曰诗以道志书以道事礼以道行乐以道和易以道隂阳春秋以道名分由此而观之庄子岂不知圣人者哉又曰譬如耳目鼻口皆有所明不能相通犹百家衆技皆有所长时有所用用是以明圣人之道其全在彼而不在此而亦自列其书于宋钘愼到墨翟老聃之徒俱爲不该不徧一曲之士盖欲明吾之言有爲而作非大道之全云耳然则庄子岂非有意于天下之弊而存圣人之道乎伯夷之清栁下惠之和皆有矫于天下者也庄子用其心亦二圣人之徒矣然而庄子之言不得不爲邪说比者盖其矫之过矣夫矫枉者欲其直也矫之过则归于枉矣庄子亦曰墨子之心则是也墨子之行则非也推庄子之心以求其行则独何异于墨子哉后之读庄子者善其爲书之心非其爲书之说则可谓善读矣此亦庄子之所愿于后世之读其书者也今之读者挟庄以谩吾儒曰庄子之道大哉非儒之所能及知也不知求其意而以异于儒者爲贵悲夫庄周下学者诋周非尧舜孔子余观其书特有所寓而言耳孟子曰说诗者不以文害辞不以辞害意以意逆志是爲得之读其文而不以意原之此爲周者之所以诋也周曰上必无爲而用天下下必有爲而爲天下用又自以爲处昏上乱相之间故穷而无所见其材孰谓周之言皆不可措乎君臣父子之间而遭世遇主终不可使有爲也及其引太庙牺以辞楚之聘使彼盖危言以惧衰世之常人耳夫以周之才岂迷出处之方而专畏牺者哉盖孔子所谓隐居放言者周殆其人也然周之说其于道旣反之宜其得罪于圣人之徒也夫中人之所及者圣人详说而谨行之说之不详行之不谨则天下弊中人之所不及者圣人藏乎其心而言之略不略而详则天下惑且夫谆谆而后喻譊譊而后服者岂所谓可以语上者哉惜乎周之能言而不通乎此也原性或曰孟荀扬韩四子者皆古之有道仁人而性者有生之大本也以古之有道仁人而言有生之大本其爲言也宜无惑何其说之相戾也吾愿闻子之所安曰吾所安者孔子之言而已夫太极者五行之所由生而五行非太极也性者五常之太极也而五常不可以谓之性此吾所以异于韩子且韩子以仁义礼智信五者谓之性而曰天下之性恶焉而已矣五者之谓性而恶焉者岂五者之谓哉孟子言人之性善荀子言人之性恶夫太极生五行然后利害生焉而太极不可以利害言也性生乎情有情然后善恶形焉而性不可以善恶言也此吾所以异于二子孟子以恻隐之心人皆有之因以谓人之性无不仁就所谓性者如其说必也怨毒忿戾之心人皆无之然后可以言人之性无不善而人果皆无之乎孟子以恻隐之心爲性者以其在内也夫恻隐之心与怨毒忿戾之心其有感于外而后出乎中者有不同乎荀子曰其爲善者伪也就所谓性者如其说必也恻隐之心人皆无之然后可以言善者伪也爲人果皆无之乎荀子曰陶人化土而爲埴埴岂土之性也哉夫陶人不以木爲埴者惟土有埴之性焉乌在其爲伪也且诸子之所言皆吾所谓情也习也非性也杨子之言爲似矣犹未出乎以习而言性也古者有不谓喜怒爱恶慾情者乎喜怒爱恶慾而善然后从而命之曰仁也义也喜怒爱恶慾而不善然后从而命之曰不仁也不义也故曰有情然后善恶形焉然则善恶者情之成名而巳矣孔子曰性相近也习相逺也吾之言如此然则上智与下愚不移有说乎曰此之谓智愚吾所云者性与善恶也恶者之于善也爲之则是愚者之于智也或不可强而有也伏羲作易而后世圣人之言也非天下之至精至神其孰能与于此孔子作春秋则游夏不能措一辞盖伏羲之智非至精至神不能与惟孔子之智虽游夏不可强而能也况所谓下愚者哉其不移明矣或曰四子之云尔其皆有意于教乎曰是说也吾不知也圣人之教正名而巳性说孔子曰性相近也习相逺也吾是以与孔子也韩子之言性也吾不有取焉然则孔子所谓中人以上可以语上中人以下不可以语上惟上智与下愚不移何说也曰习于善而巳矣所谓上智者习于恶而巳矣所谓下愚者一习于善一习于恶所谓中人者上智也下愚也中人也其卒也命之而已矣有人于此未始爲不善也谓之上智可也其卒也去而爲不善然后谓之中人可也有人于此未始爲善也谓之下愚可也其卒也去而爲善然后谓之中人可也惟其不移然后谓之上智惟其不移然后谓之下愚皆于其卒也命之夫非生而不可移也且韩子之言弗顾矣曰性之品三而其所以爲性五夫仁义礼智信孰而可谓不善也又曰上焉者之于五主于一而行之四下焉者之于五反于一而悖于四是其于性也不一失焉而后谓之上焉者不一得焉而后谓之下焉者是果性善而不善者习也然则尧之朱舜之均瞽䏂之舜鲧之禹后稷越椒叔鱼之事后所引者皆不可信邪曰尧之朱舜之均固吾所谓习于恶而已者瞽瞍之舜鲧之禹固吾所谓习于善而巳者后稷之诗以异云而吾之所论者常也诗之言至以爲人子而无父人子而无父犹可以推其质常乎夫言性亦常而巳矣无以常乎则狂者蹈火而入河亦可以爲性也越椒叔鱼之事徒闻之左丘明丘明固不可信也以言取人孔子失之宰我以貌失之子羽此两人者其成人也孔子朝夕与之居以言貌取之而失彼其始生也妇人者以声与貌定而卒得之妇人者独有过孔子者邪对难予爲扬孟论以辨言性命者之失而有难予者曰子之言性则诚然矣至于言命则予以爲未也今有人于此其才当处于天下之至贱而反处于天下之至贵其行当得天下之大祸而反得天下之大福其才当处于天下之至贵而反处于天下之至贱其行当得天下之至福而反得天下之至祸此则悖于人之所取而非人力之所及者矣于是君子曰爲之者天也所谓命者盖以谓命之于天云耳昔舜之王天下也进九官诛四凶成王之王天下也尊二伯诛二叔若九官之进也以其皆圣贤也四凶之诛者以其皆不肖也二伯之尊者亦以其皆圣贤也二叔之诛者亦以其皆不肖也是则人之所爲矣使舜爲不明进四凶而诛九官成王爲不明尊二叔而诛二伯则所谓非人力之所及而天之所命者也彼人之所爲可强以爲之命哉曰圣贤之所以尊进命也不肖之所以诛命也昔孔子怀九官二伯之德困于乱世脱身于干戈者屡矣遑遑于天下之诸侯求有所用而卒死于旅人也然则九官二伯虽曰圣贤其尊进者亦命也盗跖之罪浮于四凶二叔竟以寿死然则四凶二叔虽曰不肖其诛者亦命也是以圣人不言命教人以尽乎人事而巳呜唿又岂唯贵贱祸福哉凡人之圣贤不肖莫非命矣曰贵贱祸福皆自外至者子以谓圣贤之贵而福不肖之贱而祸皆有命则吾旣闻之矣若夫圣贤不肖之所以爲圣贤不肖则在我者也何以谓之命哉曰是诚君子志也古之好学者之言未有不若此者也然孟子曰仁之于父子也义之于君臣也礼之于賔主也知之于贤者也圣人之于天道也命也有性焉君子不谓命也由此而言之则圣贤之所以爲圣贤君子虽不谓之命而孟子固曰命也已不肖之所以爲不肖何以异于此哉临川先生文集卷第六十八临川先生文集临川先生文集卷第六十九临川先生文集卷第六十九论议禄隐太古原敎原过进说取材兴贤委任知人风俗闵习禄隐孔子叙逸民先伯夷叔齐而后栁下惠曰不降其志不辱其身伯夷叔齐也栁下惠降志辱身矣孟子叙三圣人者亦以伯夷居伊尹之前而扬子亦曰孔子高饿显下禄隐夫圣人之所言高者是所取于人而所行于已者也所言下者是所非于人而所弃于已者也然而孔孟生于可避之世而未尝避也盖其不合则去则可谓不降其志不辱其身矣至于扬子则吾窃有疑焉尔当王莽之乱虽鄕里自喜者知逺其辱而扬子亲屈其体爲其左右之臣岂君子固多能言而不能行乎抑亦有以处之非必出于此言乎曰圣贤之言行有所同而有所不必同不可以一端求也同者道也不同者迹也知所同而不知所不同非君子也夫君子岂固欲爲此不同哉盖时不同则言行不得无不同唯其不同是所以同也如时不同而固欲爲之同则是所同者迹也所不同者道也迹同于圣人而道不同则其爲小人也孰御哉世之士不知道之不可一迹也久矣圣贤之宗于道犹水之宗于海也水之流一曲焉一直焉未尝同也至其宗于海则同矣圣贤之言行一伸焉一屈焉未甞同也至其宗于道则同矣故水因地而曲直故能宗于海圣贤因时而屈伸故能宗于道孟子曰伯夷栁下惠圣人也百世之师也如其高饿显下禄隐而必其出于所高则栁下惠安拟伯夷哉杨子曰涂虽曲而通诸夏则由诸川虽曲而通诸海则由诸盖言事虽曲而通诸道则亦君子所当同也由是而言之饿显之高禄隐之下皆迹矣岂足以求圣贤哉唯其能无系累于迹是以大过于人也如圣贤之道皆出于一而无权时之变则又何圣贤之足称乎圣者知权之大者也贤者知权之小者也昔纣之时微子去之箕子爲之奴比干谏而死此三人者道同也而其去就若此者盖亦所谓迹不必同矣易曰或岀或处或黙或语言君子之无可无不可也使扬子宁不至于耽禄于弊时哉盖于时爲不可去必去则扬子之所知亦巳小矣太古太古之人不与禽兽朋也几何圣人恶之也制作焉以别之下而戾于后世侈裳衣壮宫室隆耳目之观以嚣天下君臣父子兄弟夫妇皆不得其所当然仁义不足泽其性礼乐不足锢其情刑政不足网其恶荡然复与禽兽朋矣圣人不作昧者不识所以化之之术顾引而归之太古太古之道果可行之万世圣人恶用制作于其间必制作于其间爲太古之不可行也顾欲引而归之是去禽兽而之禽兽奚𥙷于化哉吾以爲识治乱者当言所以化之之术曰归之太古非愚则诬原敎善敎者藏其用民化上而不知所以敎之之源不善敎者反此民知所以敎之之源而不诚化上之意善敎者之爲敎也致吾义忠而天下之君臣义且忠矣致吾孝慈而天下之父子孝且慈矣致吾恩于兄弟而天下之兄弟相爲恩矣致吾礼于夫妇而天下之夫妇相爲礼矣天下之君君臣臣父父子子兄兄弟弟夫夫妇妇皆吾敎也民则曰我何頼于彼哉此谓化上而不知所以敎之之源也不善敎者之爲敎也不此之务而暴爲之制烦爲之防劬劬于法令诰戒之间藏于府宪于市属民于鄙野必曰臣而臣君而君子而子父而父兄弟者无失其爲兄弟也夫妇者无失其爲夫妇也率是也有赏不然则罪鄕闾之师族鄼之长踈者时读密者日告若是其悉矣顾不有服敎而附于刑者于是嘉石以慙之圜土以苦之甚者弃之于市朝放之于裔末卒不可以已也此谓民知所以敎之之源而不诚化上之意也善教者浃于民心而耳目无闻焉以道扰民者也不善教者施于民之耳目而求浃于心以道强民者也扰之爲言犹山薮之扰毛羽川泽之扰鳞介也岂有制哉自然然耳强之爲言其犹囿毛羽沼鳞介乎一失其制脱然逝矣噫古之所以爲古无异焉由前而巳矣今之所以不爲古无异焉由后而已矣或曰法令诰戒不足以爲教乎曰法令诰戒文也吾云尔者本也失其本而求之文吾不知其可也原过天有过乎有之陵历闘蚀是也地有过乎有之崩弛竭塞是也天地举有过卒不累覆且载者何善复常也人介乎天地之间则固不能无过卒不害圣且贤者何亦善复常也故太甲思庸孔子曰勿惮改过扬雄贵迁善皆是术也予之朋有过而能悔悔而能改人则曰是向之从事云尔今从事与向之从事弗类非其性也饰表以疑丗也夫岂知言哉天播五行于万灵人固备而有之有而不思则失思而不行则废一日咎前之非沛然思而行之是失而复得废而复举也顾曰非其性是率天下而戕性也且如人有财见篡于盗巳而得之曰非夫人之财向篡于盗矣可欤不可也财之在已固不若性之爲已有也财失复得曰非其财且不可性失复得曰非其性可乎进说古之时士之在下者无求于上上之人日汲汲惟恐一士之失也古者士之进有以德有以才有以言有以曲艺今徒不然自茂才等而下之至于明法其进退之皆有法度古之所谓德者才者无以爲也古之所谓言者又未必应今之法度也诚有豪杰不丗出之士不自进乎此上之人弗举也诚进乎此而不应今之法度有司弗取也夫自进乎此皆所谓枉已者也孟子曰未有枉已能正人者也然而今之士不自进乎此者未见也岂皆不如古之士自重以有耻乎古者井天下之地而授之氓士之未命也则授一㕓而爲氓其父母妻子𥙿如也自家逹有塾有序有庠有学观游止处师师友友弦歌尧舜之道自乐也磨砻镌切沉浸灌养行完而才备则曰上之人其舎我哉上之人其亦莫之能舍也今也地不井国不学党不庠遂不序家不塾士之未命也则或无以𥙿父母妻子无以处行完而才备上之人亦莫之举也士安得而不自进呜唿使今之士不若古非人则然势也势之异圣贤之所以不得同也孟子不见王公而孔子爲季氏吏夫不以势乎哉士之进退不惟其德与才而惟今之法度而有司之好恶未必今之法度也是士之进不惟今之法度而几在有司之好恶耳今之有司非昔之有司也后之有司又非今之有司也有司之好恶岂常哉是士之进退果卒无所必而已矣噫以言取人未之失也取焉而又不得其所谓言是失之失也况又重以有司好恶之不可常哉古之道其卒不可以见乎士也有得已之势其得不已乎得巳而不已未见其爲有道也杨叔明之兄弟以父任皆京官其势非吾所谓无以处无以𥙿父母妻子而有不得已焉者也自枉而爲进士而又枉于有司而又若不释然二君固常自任以道而且朋友我矣惧其犹未寤也爲进说与之取材夫工人之爲业也必先淬砺其器用抡度其材榦然后致力寡而用功得矣圣人之于国也必先遴柬其贤能练覈其名实然后任使逸而事以济矣故取人之道丗之急务也自古守文之君孰不有意于是哉然其间得人者有之失士者不能无焉称职者有之谬举者不能无焉必欲得人称职不失士不谬举宜如汉左雄所议诸生试家法文吏课牋奏爲得矣所谓文吏者不徒苟尚文辞而已必也通古今习礼法天文人事政敎更张然后施之职事则以详平政体有大议论使以古今参之是也所谓诸生者不独取训习句读而巳必也习典礼明制度臣主威仪时政㳂袭然后施之职事则以縁饰治道有大议论则以经术断之是也以今凖古今之进士古之文吏也今之经学古之儒生也然其策进士则但以章句声病苟尚文辞类皆小能者爲之策经学者徒以记问爲能不责大义类皆蒙鄙者能之使通才之人或见赘于时高丗之士或见排于俗故属文者至相戒曰涉猎可爲也诬艳可尚也于政事何爲哉守经者曰传写可爲也诵习可勤也于义理何取哉故其父兄朂其子弟师长朂其门人相爲浮艳之作以追时好而取丗资也何哉其取舍好尚如此所习不得不然也若此之类而当擢之职位历之仕涂一旦国家有大议论立辟雍明堂损益礼制更着律令决谳疑狱彼恶能以详平政体縁饰治道以古今参之以经术断之哉是必唯唯而已文中子曰文乎文乎苟作云乎哉必也贯乎道学乎学乎博诵云乎哉必也济乎义故才之不可苟取也久矣必若差别类能宜少依汉之牋奏家法之义策进士者若曰邦家之大计何先治人之要务何急政敎之利害何大安边之计策何出使之以时务之所宜言之不直以章句声病累其心策经学者宜曰礼乐之损益何宜天地之变化何如礼器之制度何尚各傅经义以对不独以记问传写爲能然后署之甲乙以升黜之庶其取舍之鑑灼于目前是岂恶有用而事无用辞逸而就劳哉故学者不习无用之言则业专而修矣一心治道则习贯而入矣若此之类施之朝廷用之牧民何向而不利哉其他限年之议亦无取矣兴贤国以任贤使能而兴弃贤专已而衰此二者必然之势古今之通义流俗所共知耳何治安之丗有之而能兴昬乱之丗虽有之亦不兴盖用之与不用之谓矣有贤而用国之福也有之而不用犹无有也商之兴也有仲虺伊尹其衰也亦有三仁周之兴也同心者十人其衰也亦有祭公谋父内史过两汉之兴也有萧曹寇邓之徒其衰也亦有王嘉傅喜陈蕃李固之衆魏晋而下至于李唐不可徧举然其闲兴衰之丗亦皆同也由此观之有贤而用之者国之福也有之而不用犹无有也可不愼欤今犹古也今之天下亦古之天下今之士民亦古之士民古虽扰攘之际犹有贤能若是之衆况今太宁岂曰无之在君上用之而已博询衆庶则才能者进矣不有忌讳则谠直之路𨳩矣不迩小人则谗䛕者自逺矣不拘文牵俗则守职者辨治矣不责人以细过则能吏之志得以尽其効矣苟行此道则何虑不跨两汉轶三代然后践五帝三皇之涂哉委任人主以委任爲难人臣以塞责爲重任之重而责之重可也任之轻而责之重不可也愚无他识请以汉之事明之高祖之任人也可以任则任可以止则止至于一人之身才有长短取其长则不问其短情有忠伪信其忠则不疑其伪其意曰我以其人长于某事而任之在它事虽短何害焉我以其人忠于我心而任之在它人虽伪何害焉故萧何刀笔之吏也委之关中无复西顾之忧陈平亡命之虏也出捐四万余金不问出入韩信轻猾之徒也与之百万之衆而不疑是三子者岂素着忠名哉盖高祖推已之心而寘于其心则它人不能离间而事以济矣后丗循高祖则鲜有败事不循则失故孝文虽爱邓通犹逞申屠之志孝武不疑金霍终定天下大策当是时守文之盛者二君而巳元成之后则不然虽有何武王嘉师丹之贤而胁于外戚竖宦之宠牵于帷嫱近习之制是以王道微而不免负谤于天下也中兴之后唯丗祖能驭大臣以寇邓耿贾之徒爲任职所以威名不减于高祖至于爲子孙虑则不然反以元成之后三公之任多胁于外戚竖宦帷嫱近习之人而致败由是置三公之任而事归台阁以虚尊加之而巳然而台阁之臣位卑事穴无所统一而夺于衆多之口此其爲胁于外戚竖宦帷嫱近习者愈矣至于治有不进水旱不时灾异或起则曰三公不能爕理隂阳而策免之甚者至于诛死岂不痛哉沖质之后桓灵之闲因循以爲故事虽有李固陈蕃之贤皆挫于阉寺之手其余则希丗用事全躯而巳何政治之能立哉此所谓任轻责重之弊也噫常人之性有能有不能有忠有不忠知其能则任之重可也谓其忠则委之诚可也委之诚者人亦输其诚任之重者人亦荷其重使上下之诚相照恩结于其心是岂禽息鸟视而不知荷恩尽力哉故曰不疑于物物亦诚焉且苏秦不信天下爲燕尾生此一苏秦倾侧数国之闲于秦独以然者诚燕君厚之之谓也故人主以狗彘畜人者人亦狗彘其行以国士待人者人亦国士自奋故曰常人之性有能有不能有忠有不忠顾人君待之之意何如耳知人贪人廉淫人洁佞人直非终然也规有济焉尔王莽拜侯让印不受假僭皇命得玺而喜以廉济贪者也晋王广求爲冡嗣管絃遏密尘埃𬒳之陪扆未几而声色丧邦以洁济淫者也郑注开陈治道激昻颜辞君民翕然倚以致平卒用姦败以直济佞者也于戏知人则哲惟帝其难之古今一也风俗夫天之所爱育者民也民之所系仰者君也圣人上承天之意下爲民之主其要在安利之而安利之要不在于它在乎正风俗而已故风俗之变迁染民志关之盛衰不可不愼也君子制俗以俭其弊爲奢奢而不制弊将若之何夫如是则有殚极财力僭渎拟伦以追时好者矣且天地之生财也有时人之爲力也有限而日夜之费无穷以有时之财有限之力以给无穷之费若不爲制所谓积之㳙㳙而洩之浩浩如之何使斯民不贫且滥也国家奄有诸夏四圣继统制度以定矣纪纲以缉矣赋歛不伤于民矣徭役以均矣升平之运未有盛于今矣固当家给人足无一夫不获其所矣然而窭人之子短褐未尽完趋末之民巧伪未尽抑其故何也殆风俗有所未尽淳欤且圣人之化自近及逺由内及外是以京师者风俗之枢机也四方之所靣内而依倣也加之士民富庶财物毕会难以俭率易以奢变至于发一端作一事衣冠车马之竒器物服玩之具旦更竒制夕染诸夏工者矜能于无用商者通货于难得岁加一岁巧昡之性不可穷好尚之势多所易故物有未弊而见毁于人人有循旧而见嗤于俗富者竞以自胜贫者耻其不若且曰彼人也我人也彼爲奉养若此之丽而我反不及由是转相慕効务尽鲜明使愚下之人有逞一时之嗜欲破终身之赀产而不自知也且山林不能给野火江海不能实漏巵淳朴之风散则贪饕之行成贪饕之行成则上下之力匮如此则人无完行士无廉声尚陵逼者爲时宜守检押者爲鄙野节义之民少兼并之家多富者财产满布州域贫者困穷不免于沟壑夫人之爲性心充体逸则乐生心郁体劳则思死若是之俗何法令之能避哉故刑罚所以不措者此也且坏崖破岩之水原自㳙㳙干云蔽日之木起于靑䓤禁微则易救末者难所宜略依古之王制命市纳贾以观好恶有作竒技淫巧以疑衆者纠罚之下至物器馔具爲之品制以节之工商逐末者重租税以困辱之民见末业之无用而又爲纠罚困辱不得不趋田畒田畒辟则民无饥矣以此显示衆庶未有辇毂之内治而天下不治矣闵习父母死则燔而捐之水中其不可明也禁使葬之其无不可亦明也然而吏相与非之乎上民相与怪之乎下盖其习之久也则至于戕贼父母而无以爲不可顾曰禁之不可也呜唿吾是以见先王之道难行也先王之道不讲乎天下而不胜乎小人之说非一日之积也而小人之说其爲不可不皆若戕贼父母之易明也先王之道不皆若禁使葬之之易行也呜唿吾是以见先王之道难行也正观之行其庶矣惜乎其臣有罪焉作闵习临川先生文集卷第六十九临川先生文集临川先生文集卷第七十临川先生文集卷第七十论议复雠解推命对使医汴说杂着论茶法茶商十二说制置三司条例相鹤经策问十一复雠解或问复雠对曰非治世之道也明天子在上自方伯诸侯以至于有司各修其职其能杀不辜者少矣不幸而有焉则其子弟以告于有司有司不能听以告于其君其君不能听以告于方伯方伯不能听以告于天子则天子诛其不能听者而爲之施刑于其雠乱世则天子诸侯方伯皆不可以告故书说纣曰凡有辜罪乃罔恒获小民方兴相爲敌雠盖雠之所以兴以上之不可告辜罪之不常获也方是时有父兄之雠而辄杀之者君子权其势恕其情而与之可也故复雠之义见于春秋传见于礼记爲乱世之爲子弟者言之也春秋传以爲父受诛子复雠不可也此言不敢以身之私而害天下之公又以爲父不受诛子复雠可也此言不以有可絶之义废不可絶之恩也周官之说曰凡复雠者书于士杀之无罪疑此非周公之法也凡所以有复雠者以天下之乱而士之不能听也有士矣不使听其杀人之罪以施行而使爲人之子弟者雠之然则何取于士而禄之也古之于杀人其听之可谓尽矣犹惧其未也曰与其杀不辜宁失不经今书干士则杀之无罪则所谓复雠者果所谓可雠者乎庸讵知其不独有可言者乎就当听其罪矣则不杀于士师而使雠者杀之何也故疑此非周公之法也或曰世乱而有复雠之禁则宁杀身以复雠乎将无复雠而以存人之祀乎曰可以复雠而不复非孝也复雠而殄祀亦非孝也以雠未复之耻居之终身焉盖可也雠之不复者天也不忘复雠者巳也克巳以畏天心不忘其亲不亦可矣推命对吴里处士有善推命知贵贱祸福者或俾予问之予辞焉他日复以请予对曰夫贵若贱天所爲也贤不肖吾所爲也吾所爲者吾能自知之天所爲者吾独懵乎哉吾贤欤可以位公卿欤则万钟之禄固有焉不幸而贫且贱则时也吾不贤欤不可以位公卿欤则箪食豆羹无歉焉若幸而富且贵则咎也此吾知之无疑奚率于彼者哉且祸与福君子置诸外焉君子居必仁行必义反仁义而福君子不有也由仁义而祸君子不屑也是故文王拘羑里孔子畏于匡彼圣人之智岂不能脱祸患哉盖道之存焉耳曰子以爲贵若贱天所爲也然世贤而贱不肖而贵者亦天所爲欤曰非也人不能合于天耳夫天之生斯人也使贤者治不贤故贤者宜贵不贤者宜贱天之道也择而行之者人之谓也天人之道合则贤者贵不肖者贱天人之道悖则贤者贱而不肖者贵也天人之道悖合相半则贤不肖或贵或贱尧舜之世元凯用而四凶殛是天人之道合也桀纣之世飞廉进而三仁退是天人之道悖也汉魏而下贤不肖或贵或贱是天人之道悖合相半也盖天之命一而人之时不能率合焉故君子脩身以俟命守道以任时贵贱祸福之来不能沮也子不力于仁义以信其中而屑屑焉甘意于诞谩虚怪之说不巳溺哉使医一人疾焉而医者十并使之欤曰使其尤良者一人焉尔乌知其尤良而使之曰衆人之所谓尤良者而隐之以吾心其可也夫能不相逮不相爲谋又相忌也况愚智之相百者乎人之愚不能者常多而智能者常少医者十愚不能者乌知其不九邪并使之智能者何用愚不能者何所不用一日而病且亡谁者任其咎邪故予曰使其尤良者一人焉尔使其尤良者有道药云则药食云则食坐云则坐作云则作夫然故医也得肆其术而无憾焉不幸而病且亡则少矣药云则食坐云则作曰姑如吾所安焉尔若人也何必医如吾所安焉可也凡疾而使医之道皆然而腹心爲甚有腹心之疾者得吾说而思之其庶矣汴说古者卜筮有常官所诹有常事若考歩人生辰星宿所次訾相人仪状色理逆斥人祸福考信于圣人无有也不知从何许人传宗其说者澶漫四出抵今爲尤蕃举天下而籍之以是自名者盖数万不啻而汴不与焉举汴而籍之盖亦以万计予甞眎汴之术士菩挟竒而以动人者大祀宫庐服舆食饮之华封君不如也其出也或召焉问之某人也朝贵人也其归也或赐焉问之某人也朝贵人也坐其庐旁历其人之往来肩相切踵相籍穷一朝暮则巳错不可计窃异之且窃叹曰吾侪治先圣人之言而脩其术张之能爲天子营太平歛之犹足以禔身正家顾未甞有公卿彻官若是其即之勤也或曰子知乎渴者期于浆疾者期于医治然也子诚能爲天子营太平禔身正家彼所存势与位尔势不盈位不充则热中热中则惑势盈位充矣则病失之病失之则忧惑且忧则思决以彼爲能决子亦能乎不能则无异其即彼䟽此也因寤不复异乆之补吏淮南省亲江南有金华山人者率然相过自言能逆斥祸福噫今之世子之术奚适而不遇哉因以汴说谂之议茶法国家罢搉茶之法而使民得自贩于方今实爲便于古义实爲宜而有非之者盖聚歛之臣将尽财利于毫末之间而不知与之爲取之过也夫茶之爲民用等于米盐不可一日以无而今官场所出皆麤恶不可食故民之所食大率皆私贩者夫夺民之所甘而使不得食则严刑峻法有不能止者故鞭扑流徒之罪未常少弛而私贩私市者亦未尝絶于道路也旣罢㩁之之法则凡此之爲患皆可以无矣然则虽尽充岁入之利亦爲国者之所当务也况关市之入自足侔昔日之利乎昔桑洪羊兴榷酤之议当时以爲财用待此而给万世不可易者然至霍光不学无术之人遂能屈其论而罢其法盖义之胜利乆矣今朝廷之治方欲刬百代之弊而复尧舜之功而其爲法度乃欲出于霍光之所羞爲者则可乎以今之势虽未能尽罢搉货而能缓其一亦所以示上之人恤民之深而兴治之渐也彼区区聚歛之臣务以求利爲功而不知与之爲取上之人亦当断以义岂可以人人合其私说然后行哉杨雄曰爲人父而搉其子纵利如子何以雄之聦明其讲天下之利害宜可信然则今虽国用甚不足亦不可以复易巳行之法矣是以国家之势苟修其法度以使本盛而末衰则天下之财不胜用庸讵而必区区于此哉茶商十二说臣窃以须仰巨商有十二之损爲害甚广请试陈之须仰巨商巨商数少相率旣易邀贱遂繁故有场饶明减闇减累累不巳岁数百万是饶减之损一也又旣仰巨商巨商稀少积压等候陈损旣多或弃或焚或充杂用此税旣陷正税又饶是陷税之损二也又旣仰巨商饶丰价薄园民困耗逋欠岁程至如石桥一场祖额一百七万而近岁买纳才得十万而亏及累年便乞减额是退额之损三也又旣仰巨商须慿力禁是以捕捉之旅所在屯布掩缉之衆弥占川落官贠请俸卒旅衣粮扰民费财揔计不细是力禁之损四也又旣仰巨商须置㩁务诸郡津置或数千里所载纲运率自省破船材兵费风波盗窃每岁之计不爲不甚是逺萃之损五也又旣仰巨商必先多备茶体轻怯难掌易损架阁利燥封角利密而官数浩瀚堆积敖廪风枯雨湿气味失夺俟售待给巳反陈损是堆积之损六也又失物分轻则得衆得衆则易竭今仰巨商本不及数千缗则不能行是分重而不得衆也故难竭而成积滞分重之损七也又凡货利巳则精心精心则货善货善则易售今仰巨商非巳甚衆始从小戸次输主人方纳官埸复支商旅是以小戸偷窃主人殽杂姦吏容庇皆以非巳而致货不善也是非巳之损八也又旣仰巨商遂爲二等新好者支筭商旅低陈者留卖南中食用不堪遂皆私易故一县大率每歳以茶被刑者徃徃百数是烦刑之损九也又旣仰巨商茶多积坏瓌不堪卖遂转𧖟茶俵给戸民悉不堪食虚纳所直诸郡甚多是剜本之损十也又巨商悉系通商南方尽从官卖官卖旣不堪食多配寺院茶坊茶多弃损钱实虚歛是削民之损十一也旣仰巨商货终难尽诸般折给从是生焉虽依元价折钱变卖杂收什一请实虚损官亦虚损是刻士之损十二也其爲害广也如此不可不去也乞制置三司条例窃观先王之法自畿之内赋入精麤以百里爲之差而畿外邦国各以所有爲贡又爲经用通财之法以懋迁之其治市之货财则亡者使有害者使除市之不售货之滞于民用则吏爲歛之以待不时而买者凡此非专利也盖聚天下之人不可以无财理天下之财不可以无义夫以义理天下之财则转输之劳逸不可以不均用度之多寡不可以不通货贿之有无不可以不制而轻重歛散之权不可以无术今天下财用窘急无余典领之官拘于弊法内外不以相知盈虚不以相补诸路上供岁有定额丰年便道可以多致而不敢不赢年俭物贵难于供备而不敢不足逺方有倍蓰之输中都有半价之鬻三司发运使按簿书促期㑹而巳无所可否増损于其间至遇军国郊祀之大费则遣使刬刷殆无余藏诸司财用事往往爲伏匿不敢实言以备缓急又忧年计之不足则多爲支移折变以取之民纳租税数至或倍其本数而朝廷所用之物多求于不产责于非时富商大贾因时乗公私之急以擅轻重歛散之权臣等以谓发运使揔六路之赋入而其职以制置茶盐矾税爲事军储国用多所仰给宜假以钱货继其用之不给使周知六路财赋之有无而移用之凡籴买税歛上供之物皆得徙贵就贱用近易逺令在京库藏年支见在之定数所当供办者得以从便变卖以待上令稍收轻重歛散之权归之公上而制其有无以便转输省劳费去重歛寛农民庶几国用可足民财不匮矣所有本司合置官属许令辟举及有合行事件令依条例以闻奏下制置司叅议施行相鹤经鹤者阳鸟也而游于隂因金气依火精以自养金数九火数七六十三年小变百六十年大变千六百年形定生三年顶赤七年飞薄云汉又七年夜十二时鸣六十年大毛落茸毛生乃洁白如雪泥水不能污百六年雌雄相视而孕一千六百年饮而不食胎化产爲仙人之骐骥也夫声闻于天故顶赤食于水故喙长轻于前故毛丰而肉踈脩颈以纳新故天寿不可量所以体无青黄二色土木之气内养故不表于外也是以行必依洲渚止不集林木盖羽族之清崇也其相曰隆鼻短喙则少瞑露睛赤白则视逺长颈踈身则能鸣凤翼雀尾则善飞龟背鼈腹㑹舞髙胫促节足力其文李浮丘伯授王子晋又崔文子学道于子晋得其文藏嵩山石室淮南公采药得之遂传于近代熈宁十年正月一日临川王某笔策问问尧举鲧于书详矣尧知其不可然且试之邪抑不知之也不知非所以爲圣也知其不可然且试之则九载之民其爲病也亦乆矣幸而羣臣遂举舜禹不幸复称鲧此亦将以九载试之邪以尧之大圣知鲧之大恶其知之也足以自信不疑矣何牵于羣臣也必曰吾唯羣臣之听不自任也圣人之心急于救民其趣舎顾是否何如岂固然邪必以爲后世法得无明哲之主牵制以召败者邪或曰尧知水之数故先之以鲧或曰乆民病以大禹功是皆不然尧必不以民病私禹禹必不以利民病而大巳功以民病私其臣利民病以爲已功乌在其爲尧禹也又以爲泥于数其探圣人滋浅矣且谓之有数鲧何罪其殛死也圣人之所以然愚不能释吾子无隐焉耳二问臯陶曰在知人在安民大哉古之君臣相戒如此夫虽有知人之明而无安民之惠心未可与爲治也有安民之惠心而无知人之明则不能任人虽欲安民亦有所不能焉然而天子之尊也四海之富也自公至于士凡几位自正至于旅凡几职所谓知人者其必有术可以二三子而不知乎三问圣人治世有本末其施之也有先后今天下困敝不革其爲日也乆矣治教政令未甞放圣人之意而爲之也失其本求之末当后者反先之天下靡靡然入于乱者凡以此夫治天下不以圣人所以治其卒不治也则爲士而不闲圣人之所以治非所以爲士也愿二三子尽道圣人所以治之本末与其所先后以闻于有司四问记曰追王太王王季文王不以卑临尊也夏商受命固有祖考奚无追王之事邪五问圣人之爲道也人情而巳矣考之以事而不合隐之以义而不通非道也洪范之陈五事合于事而通于义者也如其休咎之効则予疑焉人君承天以从事天不得其所当然则戒吾所以承之之事可也必如传云人君行然天则顺之以然其固然邪僭常旸若狂常雨若使狂且僭则天如何其顺之也尧汤水旱奚尤以取之邪意者微言深法非浅者之所能造敢以质于二三子六问述诗书传记百家之文二帝三王之所以基太平而泽后世必曰礼乐云若政与刑乃其助尔礼节之乐和之人巳大治之后其所谓助者几不用矣下三王而王者亦有议礼乐之情者乎其所谓礼乐如何也儒衣冠而言制作者文采声音云而已基太平而泽后世傥在此邪宋之爲宋乆矣礼乐不接于民之耳目何也抑犹未可以制作邪董仲舒王吉以爲王者未制作用先王之礼乐宜于世者如欲用先王之礼乐则何者宜于世邪七问舜命九官三后在焉吕刑所谓三后恤功于民乃尧命之何也曰伯夷降典折民惟刑禹平水土主名山川稷降播种农殖嘉糓以功次之禹也稷也伯夷也其可也以事次之民之灾也富之也教之也其可也今考其文辞未有次焉何也曰士制百姓于刑之中以教祗德降典也则以民云制于刑之中则以百姓云何也八问夏之法至商而更之商之法至周而更之皆因世就民而爲之节然其所以法意不相师乎九问易曰黄帝尧舜垂衣裳而天下治盖取诸干坤说者曰垂衣裳以辨贵贱干坤尊卑之义也夫垂衣裳以辨贵贱自何世始始于黄帝独曰黄帝可也于尧舜曰尧曰舜可也兼三世而言之吾疑焉二三子姑爲之解十问诗论商之所以王本之契论周本之后稷夫成汤文武之仁圣而以当桀纣之天下此夏商所以破灭而商周得之也彼千岁之稷契何功焉其本之也不有说邪十一问挂兵于夷狄以弊百姓畋游倡乐赏赐无节而台榭陂池宫室之观侈此国之所以贫今皆无此而有司之所讲常出于权利然亦不足于财信任亲戚后宫之家尊显公卿大臣之世布衣巖穴之秀蔽鄣而不得仕此官之所以旷今皆无此而所使在位皆公天下之选也然亦不足于士异时甞多兵矣而不以兵多故费财今民之壮者多去而爲兵而租赋尽于粮饷然亦不足于兵异时甞多马矣而不以马多故费土今内则空可耕之地以爲牧盖鉅万顷外则弃钱币以取之四夷然亦不足于马此其故何也临川先生文集卷第七十临川先生文集临川先生文集卷第七十一临川先生文集卷第七十一杂着先大夫述题王逢原讲孟子后许氏世谱伤仲永同学一首别子固书瑞新道人壁读孟甞君传读柳宗元传读江南録书李文公集后书刺客传后孔子世家议书洪范传后题张忠定书题燕华仙传书金刚经义赠吴珪与妙应大师说题旁诗先大夫述王氏其先出太原今爲抚州临川人不知始所以徙其后有隐君子某生某以子故赠尚书职方贠外郎职方生衞尉寺丞某公考也公讳某始字捐之年十七以文干张公咏张公竒之改字公舜良祥符八年得进士第爲建安主簿时尚少县人颇易之旣数月皆畏翕然令赖以治甞疾病阖县爲祷祠县人不时入税州咎县公曰孔目吏尚不时入税贫民何独爲邪即与校至府门取孔目吏以归杖二十与之期三日尽期民之税亦无不入自将巳下皆侧目爲判官临江军守不法公遇事辄据争之以故事一政吏爲文书谩其上至公辄阁军有萧滩号难度以腐船度辄返吏唿公爲判官滩云豪吏大姓至相与出钱求转运使下吏出公领新淦县县大治今三十年吏民称说如公在改大理寺丞知庐陵县又大治移知新繁县改殿中丞到县条宿姦数人上府流恶处自余一以恩信治之甞历岁不笞一人知韶州改太常博士尚书屯田贠外郎夷越无男女之别前守类以爲俗然即其得可巳皆弗究公曰同是人也不可渎其伦夫所谓因其俗者岂谓是邪凡有萌蘖一切擿矜穷治之时未几男女之行于市者不敢一涂胡先生瑗爲政范亦掇公此事部县翁源多虎公敎捕之民言虎自毙者五令断虎头舆致州爲颂以献公麾舆者出以颂还令其不喜恠不以其道说之不说也如此蜀効忠士屯者五百人代不到谋叛韶小州即有变无所可枝梧佐吏始殊恐公不爲动独捕其首五人即日断流之护出之界上劫佐吏固争请付狱旣而闻其徒谋若以首赴狱当夜劫之以叛衆乃愈服公完营驿仓库建坊道随所施设有条理长老言自岭海服朝廷爲吾置州守未有贤公者丁衞尉府君忧服除通判江宁府阅两将一以府倚公办宝元二年二月二十三日以疾弃诸孤官下享年四十六公于忠义孝友非勉也宦游常奉亲行独西川以逺又法不听在新繁未甞剧饮酒岁时思慕哭殊悲其自奉如甚啬者异时悉所有又贷于人治酒食须以娱其亲无秋毫爱也人乃或以爲奢居未甞怒笞子弟每置酒从容爲陈孝悌仁义之本古今存亡治乱之所以然甚适其自任以世之重也虽人望公则亦然卒之官不充其材以夭呜唿其命也母谢氏以公故封永安县君娶某氏封长寿县君子男七人女一人适张氏处两人将以某月日葬某处子某等谨撰次公事如右以求有道而文者铭焉以取信于后世先大夫集序君子于学其志未始不欲张而行之以致君下膏泽于无穷唯其志之大故或不位于朝不位于朝而埶不足以自効则思慕古之人而作爲文辞亦不失其所志也二帝三王羣圣人之时贤俊并用虽穷处巖穴亦扳而在髙位其志莫不得施而文之传于后者少矣后之时非古之时也人之不得志者常多而以文自传者纷如也先大夫少而博学及强年有仕进之望其志欲有以爲而遽没其于文所不暇也一日诸子阅橐中乃得旧歌诗百余篇虽此不足尽识其志然讽咏情性其亦有以助于道者不忍弃去也辄序次之呜唿公之诗君子视之当自知矣不敢賛也题王逢原讲孟子后逢原在常江隂时学者有问以孟子而逢原爲之论说是以如是其详也未几而逢原卒故其书才终于一篇而考之时不同盖其志犹未就也虽然观其说亦足以槩见之矣若逢原所谓见其进未见其止也其卒时年二十八呜唿惜哉逢原卒于嘉祐已亥六月后七年讲义方行许氏丗谱伯夷神农之后也佐尧舜有大功赐姓曰姜其后见经者四目曰申诗所谓申伯者是也曰吕书所谓吕侯者是也曰齐曰许春秋内书齐侯许男是也周衰许男甞从大侯侵伐会盟竟于春秋及后世复国而子孙以其封姓然世传有许由者尧以天下让由由不受逃之箕山箕山上盖有许由冡焉其事不见于经学者疑之或曰由亡求于世者耳虽与之天下盖不受也故好事者以云而由与伯夷其生后先所祖同不同莫能知也汉兴许氏侯者六人柏至侯盎宋子侯瘛严侯猜此三侯者其始以将封而史不书其州里平恩侯广汉博望侯舜乐成侯延寿此三侯者同产昆弟也以外戚起于宣元之世昌邑人也盎孙昌甞爲丞相延寿及广汉弟子嘉尝爲大司马至王莽败许氏始皆失其封云后汉会稽有许荆者循吏也许愼者以经术显许峻者爲易林传于世许杨者治鸿隙陂有德于汝南汝南之民报祭焉许靖者避地交州后入蜀先主以爲太傅与从弟劭俱善论人物劭兄䖍亦知名世称平舆渊有二龙焉愼峻杨靖皆汝南人也许禇者家于谯以忠力事魏封侯牟鄕许慈者家南阳入蜀父子爲博士司马晋时有许攻者东阳人也德行高察孝廉不起老于家其子曰生亦有至性焉初许氏爵邑于周子孙播散四方有纪者犹不乏焉至昌邑始大者间兴于汝南其后祖高阳者爲最盛然高阳之族不见其所始有据者仕魏历校尉郡守生允爲鎭北将军允三子皆仕司马晋竒司隷校尉勐幽州刺史竒子遐侍中勐子式平原太子自允至式皆知名允后五世询司马晋甞召官之不起询孙珪爲旌阳太守于齐珪生勇慧齐太子家令穴从仆射勇慧生懋笃学以孝闻卒于梁爲中庻子懋生亨爲陈卫尉卿甞领史官次齐梁时事有子善心爲之卒业是时有许绍者善心族父也通守夷陵治有恩流戸自归数十万卒有劳于唐爵安陆郡公圉师钦寂钦明其后也圉师绍少子寛博有器干别自封平恩勇与敬宗俱龙朔中宰相钦寂谓绍曾大父也万岁中帅师当契丹爲所败执以如安东使说守者降至安东曰贼今且破㓕公勉守无忘忠也契丹即杀之是岁弟钦明亦遇杀钦明爲凉州都督案行卒与突厥遇亦执使降至灵州顾爲庾言告守者所以破贼兄弟将兵一旦同以身徇边鄙贤者荣之敬宗者善心子也始以公开郡于高阳与其孙令伯以文称当丗天寳之乱敬宗有孙曰逺与张廵以睢阳抗贼自以不及廵推廵爲将而亲爲之下久之食已尽煑茶𥿄以食犹坚守贼所以不得南向以睢阳弊其锋也卒与俱死者皆天下豪杰义士云唐亡逺孙儒不义朱梁自雍州入于江南终身不出焉儒生稠沈毅有信仕江南李氏参德化王军事稠生规好道家言不以事自慁甞羇宣歙间闻㫄舎呻唿就之曰我某郡人也察君长者且死愿以骸骨属君因指槖中黄金十斤曰以是交长者规许诺敬负其骨千里并黄金置死者家家大惊愧之因请献金如儿言以爲许君寿规不顾竟去于是闻者滋以规爲长者卒葬池州后以子故赠大理评事生遂逖回三子遂善事母里母励其子辄曰汝独不惭许伯通乎祥符中天子有事于泰山加恩羣臣逖当迁让其兄遂天子以遂试将作监主簿遂子俞字尧言名能文章大臣屡荐之有与不合者官以故不遂甞知兴国军大冶县县人至今称之俞两子均爲进士逖字景山甞上书江南李氏李氏叹竒之以爲崇文舘校书郎岁终拜监察御史后复上书太宗论边事宰相赵普奇其意以爲与巳合知兴元府起鄼侯废堰以利民治沣荆扬三州爲盗者逃而去其事兄如事父使妻事其长姒如事母故人无后爲嫁其女如巳子有子五人恂黄州录事叅军恢尚书虞部贠外郎怡今爲太子中舎签书淮南节度判官㕔公事元今爲江淮荆湖两浙制置发运使平泰州海陵主簿五人者咸孝友如其先人故士大夫论孝友者归许氏元以国子博士发运判官七年遂爲其使待制天章阁自天子大臣莫不以爲材其劳烈方在史氏记余故不论而着其家行云迥字光逺其事母如伯通之孝事其兄如景山之爲弟也慷慨有大意少甞仕李氏后不复仕与其兄俱葬颜村有子会爲进士方壮时亦慨然好议天下事今爲太庙斋郎临川王某曰余谱许氏自据以下其绪传始显焉然自许男见于周其后数封而有纪之子孙多焉攷是论之夫伯夷之所以佐其君治民余读书未甞不喟然叹思之也传曰盛德者必百世祀若伯夷者盖庻几焉彼其后世忠孝之良亦使之遭时沐浴舜禹之间以尽其材而与夫䕫臯罴虎之徒俱出而驰焉其孰能槪之耶伤仲永金谿民方仲永丗隷耕仲永生五年未甞识书具忽啼求之父异焉借㫄近与之即书诗四句并自爲其名其诗以养父母收族爲意传一鄕秀才观之自是指物作诗立就其文理皆有可观者邑人奇之稍稍賔客其父或以钱币乞之父利其然也日扳仲永环谒于邑人不使学予闻之也久明道中从先人还家于舅家见之十二三矣令作诗不能称前时之闻又七年还自扬州复到舅家问焉曰泯然衆人矣王子曰仲永之通悟受之天也其受之人也贤于材人逺矣卒之爲衆人则其受于人者不至也彼其受之天也如此其贤也不受之人且爲衆人今夫不受之天固衆人又不受之人得爲衆人而巳邪同学一首别子固江之南有贤人焉字子固非今所谓贤人者予慕而友之淮之南有贤人焉字正之非今所谓贤人者予慕而友之二贤人者足未甞相过也口未甞相语也辞币未甞相接也其师若友岂尽同哉予考其言行其不相似者何其少也曰学圣人而已矣学圣人则其师若友必学圣人者圣人之言行岂有二哉其相似也适然予在淮南爲正之道子固子固不予疑也还江南爲子固道正之子固亦以爲然予又知所谓贤人者旣相似又相信不疑也子固作怀友一首遗予其大略欲相扳以至乎中庸而后已正之盖亦常云尔夫安驱徐行轥中庸之庭而造于其堂舎二贤人者而谁哉予昔非敢自必其有至也亦愿从事于左右焉尔辅而进之其可也噫官有守私有系会合不可以常也作同学一首别子固以相警且相慰云书瑞新道人壁始瑞新道人治其衆于天童之景德予知鄞县爱其材能数与之游后新主此山之四年予自淮南来视苏州之积水卒事访焉则新旣死于其月某日矣人知与不知莫不怆焉而予与之又久以深宜其悲也夫新之材信奇矣然自放于世外而人悼惜之如此彼公卿大夫操治民之势而能以利泽加焉则其生也荣其死也哀不亦宜乎皇祐五年六月十五日临川王某介甫题读孟尝君传世皆称孟甞君能得士士以故归之而卒頼其力以脱于虎豹之秦嗟乎孟甞君特鸡鸣狗盗之雄耳岂足以言得士不然擅齐之强得一士焉宜可以南靣而制秦尚何取鸡鸣狗盗之力哉夫鸡鸣狗盗之出其门此士之所以不至也读栁宗元传余观八司马皆天下之竒材也一爲叔文所诱遂陷于不义至今士大夫欲爲君子者皆羞道而喜攻之然此八人者旣困矣无所用于丗往往能自强以求列于后丗而其名卒不废焉而所谓欲爲君子者吾多见其初而已要其终能毋与世俯仰以自别于小人者少耳复何议彼哉读江南录故散骑常侍徐公铉奉太宗命撰江南录至李氏亡国之际不言其君之过但以历数存亡论之虽有愧于实录其于春秋之义箕子之说徐氏录爲得焉然吾闻国之将亡必有太恶恶者无大于杀忠臣国君无道不杀忠臣虽不至于治亦不至于亡纣爲君至暴矣武王观兵于孟津诸侯请伐纣武王曰未可及闻其杀王子比干然后知其将亡也一举而胜焉季梁在隋隋人虽乱楚人不敢加兵虞以不用宫之竒之言晋人始有纳璧假道之谋然则忠臣国之与也存与之存亡与之亡予自爲儿童时巳闻金陵臣潘佑以直言见杀当时京师因举兵来伐数以杀忠臣之辠及得佑所上谏李氏表观之词意质直忠臣之言予诸父中旧多爲江南官者其言金陵事颇详闻佑所以死则信然则李氏之亡不徒然也今观徐氏录言佑死颇似妖妄与予旧所闻者甚不类不止于佑其它所诛者皆以辠戾何也子甚怪焉若以商纣及隋虞二君论之则李氏亡国之君必有滥诛吾知佑之死信爲无辠是乃徐氏匿之耳何以知其然吾以情得之大凡毁生于嫉嫉生于不胜此人之情也吾闻铉与佑皆李氏臣而俱称有文学十余年争名于朝廷间当李氏之危也佑能切諌铉独无一说以佑见诛铉又不能力诤卒使其君有杀忠臣之名践亡国之祸皆铉之由也铉惧此过而又耻其善不及于佑故匿其忠而污以它辠此人情之常也以佑观之其它所诛者又可知矣噫若果有此吾谓铉不唯厚诬忠臣其欺吾君不亦甚乎书李文公集后文公非董子作仕不遇赋惜其自待不厚以予观之诗三百发愤于不遇者甚衆而孔子亦曰凤鸟不至河不出图吾巳矣夫盖叹不遇也文公论高如此及观于史一不得职则诋宰相以自怏今吾于人也听其言而观其行言不可独信久矣虽然彼宰相名实固有辨彼诚小人也则文公之发爲不忍于小人可也爲史者独安取其怒之以失职耶丗之浅者固好以其利心量君子以爲触宰相以近祸非以其私则莫爲也夫文公之好恶盖所谓皆过其分者耳方其不信于天下更以推贤进善爲急一士之不显至寝食爲之不甘盖奔走有力成其名而后已士之废兴彼各有命身非王公大人之位取其任而私之又自以爲贤仆仆然忘其身之劳也岂所谓知命者耶记曰道之不行贤者过之不肖者不及也夫文公之过也抑其所以爲贤欤书刺客传后曹沫将而亡人之城又劫天下盟主管仲因勿倍以市信一时可也予独怪智伯国士豫让岂顾不用其策耶让诚国士也曾不能逆策三晋救智伯之亡一死区区尚足校哉其亦不欺其意者也聂政售于严仲子荆轲豢于燕太子丹此两人者污隐困约之时自责其身不妄愿知亦曰有待焉彼挟道德以待丗者何如哉孔子世家议太史公叔帝王则曰本纪公侯传国则曰丗家公卿特起则曰列传此其例也其列孔子爲世家奚其进退无所据耶孔子旅人也栖栖衰季之世无尺土之柄此列之以传宜矣曷爲世家哉岂以仲尼躬将圣之资其敎化之盛舄奕万世故爲之世家以抗之又非极挚之论也夫仲尼之才帝王可也何特公侯哉仲尼之道世天下可也何特世其家哉处之世家仲尼之道不从而大置之列传仲尼之道不从而小而迁也自乱其例所谓多所抵牾者也书洪范传后王某曰古之学者虽问以口而其传以心虽听以耳而其受以意故爲师者不烦而学者有得也孔子曰不愤不启不悱不发举一隅不以三隅反则不复也夫孔子岂敢爱其道骜天下之学者而不使其蚤有知乎以谓其问之不切则其听之不专其思之不深则其取之不固不专不固而可以入者口耳而巳矣吾所以敎者非将善其口耳也孔子没道日以衰熄浸淫至于汉而传注之家作爲师则有讲而无应爲弟子则有读而无问非不欲问也以经之意爲尽于此矣吾可无问而得也岂特无问又将无思非不欲思也以经之意爲尽于此矣吾可以无思而得也夫如此使其传注者皆已善矣固足以善学者之口耳不足善其心况其有不善乎宜其历年以千数而圣人之经卒于不明而学者莫能资其言以施于世也予悲夫洪范者武王之所以虚心而问与箕子之所以悉意而言爲传注者汨之以至于今冥冥也于是爲作传以通其意呜唿学者不知古之所以敎而蔽于传注之学也久矣当其时欲其思之深问之切而后复焉则吾将孰待而言邪孔子曰予欲无言然未尝无言也其言也盖有不得已焉孟子则天下固以爲好辩盖邪说暴行作而孔子之道几于熄焉孟子者不如是不足与有明也故孟子曰予岂好辩哉予不得已也夫予岂乐反古之所以敎而重爲此譊譊哉其亦不得已焉者也题张忠定书忠定公没久矣士大夫至今称之岂不以刚毅正直有劳于世如公者少欤先公年十七以文见公实见称赏遂易字舜良时在昇州也窃观遗蹟不胜感恻之至题燕华仙传燕华仙事异矣黄君所爲传亦辩丽可憙十方世界皆智所幻推智无方幻亦无穷必有合焉乃与爲类则王夫人之遇岂偶然哉书金刚经义赠吴珪惟佛世尊具正等觉于十方刹见无边身于一寻身说无量义然㫄行之所载累译之所通理穷于不可得性尽于无所住金刚般若波罗蜜爲最上乗者如斯而巳矣与妙应大师说妙应大师智缘诊父之脉而知子之祸福翰林王承㫖疑其古之无有缘曰昔秦医和诊晋侯之脉而知良臣必死良臣之死乃见于晋侯之脉诊父而知子又何足怪哉熈宁庚戌十二月十九日某书题旁诗旁近有诗云杜家园上好花时尚有梅花三两枝日莫欲归巖下宿爲贪香雪故来迟俞秀老一见称赏不已云絶似唐人旁喜作诗如此诗甚工也临川先生文集卷第七十一临川先生文集临川先生文集卷第七十二临川先生文集卷第七十二书荅韩求仁书荅龚深父书再荅龚深父论语孟子书荅王深父书三与王深父书二荅刘读秀才书荅韩求仁书比承手笔问以所疑哀荒久不爲报勤勤之意不可以虚辱故略以所闻致左右不自知其中否也唯求仁所择尔盖序诗者不知何人然非逹先王之法言者不能爲也故其言约而明肆而深要当精思而熟讲之尔不当疑其有失也二南皆文王之诗而其所系不同者周南之诗其志美其道盛微至于赳赳武夫兎置之人逺至于江汉汝坟之域久至于衰世之公子皆有以成其德召南则不能与于此此其所以爲诸侯之风而系之召公者也夫事出于一人而其不同如此者盖所入有浅深而所施有久近故尔所谓小雅大雅者诗之序固曰政有小大故有小雅焉有大雅焉然所谓大雅者积衆小而爲大故小雅之末有疑于大雅者此不可不知也又作诗者其志各有所主其言及于大而志之所主者小其言及于小而志之所主者大此又不可不知也司马迁以爲大雅言王公大人而德逮黎庻小雅讥小巳之得失而其流及上此言可用也又宣王之大雅其善疑于小而幽王之小雅其恶疑于大盖宣王之善微矣其大者如此而已幽王之恶大矣其小者犹如此也凢序言刺某者一人之事也言刺时者非一人之事也刺言其事疾言其情或言其事或言其情其实一也何以知其如此墻有茨卫人刺其上也而卒曰国人疾之而不可道也是以知其如此也刺乱爲乱者作也闵乱爲遭乱者作也何以知其如此平王之扬之水先束薪而后束楚忽之扬之水先束楚而后束薪周之乱在上而郑之乱在下故也乱在上则刺其上乱在下则闵其上是以知其如此也管蔡爲乱成王㓜沖周公作鸱鸮以遗王非疾成王而刺之也特以救乱而已故不言刺乱也言刺乱刺𥚹刺奢刺荒序其所刺之事也言刺时者明非一人之事尔非谓其不乱也关睢之诗所谓悠哉悠哉辗转反侧者孔子所谓哀而不伤者也何彼禯矣之诗所谓平王者犹格王宁王而巳非东周之平王也所谓齐侯者犹康侯宁侯而已非营丘之齐侯也郑缁衣之诗宜也好也蓆也此其先后之序也此诗言武公父子善善之无巳故序曰以明有国善善之功焉蓆多也宜者以言其所善之当也多者以言其所善之衆也缁衣者君臣同朝之服也适子之馆者就之也爲之改作缁衣而授之以粲者举而养之也能就之又能举而养之此所以爲有国者之善善而异于匹夫之善善也夫有国善善如此则优于天下矣其能父子善于其职而国人美之不亦宜乎生民之诗所谓是任是负以归肇祀者言后稷旣开国任负所种之谷以归而肇祀尔非以谓兆帝祀于郊也所谓卭盛于豆于豆于登其香始升上帝居歆者言我旣爲天子得祀郊则盛于豆登其香始升而上帝居歆尔非以爲后稷得郊也其卒曰故臭亶时庶无辠悔以迄于今者言上帝所以居歆何臭之亶时乎乃以后稷肇祀则庶无辠悔以迄于今得郊祀之时尔盖所谓文武之功起于后稷故推以配天者此也卫有邶鄘之诗而说者以谓卫后世并邶鄘而取之理或然也旣无所受之则疑而阙之可也意诚而心正心正则无所爲而不正故孔子曰诗三百一言以蔽之曰思无邪此诗之言故曰诗三百一言以蔽之也非以它经爲有异乎此也吾之所受者爲此则彼者吾之所弃也所谓彼哉彼哉者盖孔子之所弃也孔子曰管仲如其仁仁也扬子谓屈原如其智不智也犹之诗以不明爲明又以不明爲昬考其辞之终始则其文虽同不害其意异也忠足以尽巳恕足以尽物虽孔子之道又何以加于此而论者或以谓孔子之道神明不测非忠恕之所能尽虽然此非所以告曾子者也好勇过我也者所谓能勇而不能怯者也能勇而不能怯非成材也故孔子无所取古者凤鸟至河出图皆圣人在上之时其言凤鸟不至河不出图者盖曰无圣人在上而已矣颜子具圣人之体而微所谓美人也其于尊五美屏四恶非待敎也若夫郑声佞人则由外铄我者也虽若颜子者不放而逺之则其于爲邦也不能无败书曰能哲而惠何忧乎驩兠何畏乎巧言令色孔壬由此观之佞人者尧舜之所难而况于颜子者乎夫佞人之所以入人者言而巳言之入人不如声之深则郑声之可畏固又甚矣孔子曰如有所誉其有所试矣谓颜子三月不违仁者盖有所试矣虽然颜子之行非终于此其后孔子告之以克己复礼而请事斯语矣夫能言动视听以礼则盖巳终身未尝违仁非特三月而巳也语道之全则无不在也无不爲也学者所不能据也而不可以不心存焉道之在我者爲德德可据也以德爱者爲仁仁譬则左也义譬则右也德以仁爲主故君子在仁义之间所当依者仁而已孔子之去鲁也知者以爲爲无礼也乃孔子则欲以微辠行也以微辠行也者依于仁而已礼体此者也智知此者也信信此者也孔子曰志于道据于德依于仁而不及乎义礼智信者其说盖如此也杨子曰道以道之德以得之仁以人之义以宜之礼以体之天也合则浑离则散一人而兼统四体者其身全乎老子曰失道而后德失德而后仁失仁而后义失义而后礼扬子言其合老子言其离此其所以异也韩文公知道有君子有小人德有凶有吉而不知仁义之无以异于道德此爲不知道德也管仲九合诸侯一正天下此孟子所谓天之大任者也不能如大人正巳而物正此孔子所谓小器者也言各有所当非相违也昔之论人者或谓之圣人或谓之贤人或谓之君子或谓之仁人或谓之善人或谓之士微子一篇记古之人出处去就盖略有次序其终所记八士者其行特可谓之士而巳矣当记此时此八人之行盖犹有所见今亡矣其行不可得而考也无君子小人至于五丗则流泽尽泽尽则服尽而尊亲之礼息万丗莫不尊亲者孔子也故孟子曰予未得爲孔子徒也予私淑诸人也孟子所谓市㕓而不征法而不㕓者先儒以国中之地谓之㕓以周官考之此说是也㕓而不征者赋其市地之㕓而不征其货法而不㕓者治之以市官之法而不赋其㕓或㕓而不征或法而不㕓盖制商贾者恶其盛盛则人去本者衆又恶其衰衰则货不通故制法以权之稍盛则㕓而不征巳衰则法而不㕓文王之时关讥而不征及周公制礼则凶荒札䘮然后无征盖所以权之也贡者夏后氏之法而孟子以爲不善者不善非夏后氏之罪也时而巳矣责难于君者吾闻之矣责善于友者吾闻之矣虽然其于君也曰以道事之不可则止其于友也曰忠告而善道之不可则止王驩于孟子非君也非友也彼未甞谋于孟子则孟子未尝与之言不亦宜平求仁所问于易者尚非易之藴也能尽于诗书论语之言则此皆不问而可知某尝学易矣读而思之自以爲如此则书之以待知易者质其义当是时未可以学易也唯无师友之故不得其序以过于进取乃今而后知昔之爲可悔而其书往往巳爲不知者所传追思之未尝不媿也以某之愧悔故亦欲求仁愼之盖以求仁之才能而好问如此某所以告于左右者不敢不尽冀有以亮之而已至于春秋三传旣不足信故于诸经尤爲难知辱问皆不果荅亦冀有以亮之荅龚深父书某得手笔感慰尤喜侍奉万福所示王深父事甚晓然不爲小廉曲谨以投衆人耳目而趣舎必度于仁义是乃深父所以合于古人而衆人所以不识深父者也言之于深父何病扬雄亦用心于内不求于外不修廉隅以徼名当丗故某以谓深父于爲雄几可以无悔扬雄者自孟轲以来未有及之者但后丗士大夫多不能深考之尔孟轲圣人也贤人则其行不皆合于圣人特其智足以知圣人而巳故某以谓深父其知能知轲其于爲雄几可以无悔扬雄之仕合于孔子无不可之义奈何欲非之乎若以深父不仕爲过于雄则自雄以来能不仕者多矣岂皆能过于雄乎若以深父之不仕爲与雄异则孟子称禹稷颜回同道深父之于爲雄其以强学力行之所至仕不仕特其所遭义命之不同未可以议于此深父吾友也言其美尤不敢略亦不敢诬所以致忠信于吾友然以久废学恐所论尚不中不惜更详喻及也再荅龚深父论语孟子书某启所论及异论其晓然道德性命其宗一也道有君子有小人德有吉有凶则命有顺有逆性有善有恶固其理又何足以疑伊尹曰兹爲不义习与性成出善就恶谓之性亡不可谓之性成伊尹之言何谓也召公曰惟不恭厥德乃早坠厥命者所谓命凶也命凶者固自取然犹谓之命若小人之自取或幸而免不可谓之命则召公之言何谓也是古之人以无君子爲无道以无吉德爲无德则出善就恶谓之性亡非不可也虽然可以谓之无道而不可谓之道无小人可谓之无德而不可以谓德无凶可以谓之性亡而不可以谓之性无恶孔子曰性相近也习相逺也言相近之性以习而相逺则习不可以不愼非谓天下之性皆相近而已矣孔子见南子爲有礼则孔子不可告子路曰是礼也而曰天厌之乎孟子曰男女授受不亲礼也嫂溺援之以手者权也若有礼而无权则何以爲孔子天下之理固不可以一言尽君子有时而用礼故孟子不见诸侯有时而用权故孔子可见南子孔子与蒲人盟而适卫者将以行法也不如是则要盟者得志矣且有至于人而不得行则圣人之无所奈何孔子适卫非蒲之所能至则孔子何爲而不适卫盖适卫然后足以明义此孔子之所微也凢此皆略爲深甫道之以深甫之明何难于荅是而千里以书见及此固深甫之好问嗜学之无已也久废笔墨言不逮意幸察荅王深甫书某拘于此郁郁不乐日夜望深甫之来以豁吾心而得书乃不知所冀况自京师去颕良不逺深甫家事会当有暇时岂宜爱数日之劳而不一顾我乎朋友道䘮久矣此吾于深甫不能无望也向说天民与深甫不同虽蒙丁宁相敎意尚未能与深甫相合也深甫曰事君者以容于吾君爲恱安社稷者以安吾之社稷爲恱天民者以行之天下而泽𬒳于民爲逹三者皆执其志之所殖而成善者也而未及乎知命大人则知命矣某则以谓善者所以继道而行之可善者也孔子曰智及之仁能守之庄以涖之动之不以礼未善也又曰武尽美矣未尽善也孔子之所谓善者如此则以容于吾君爲恱者未可谓能成善者也亦曰容而已矣以容于吾君爲恱者则以不容爲戚安吾社稷爲恱则以不安爲戚吾身之不容与社稷之不安亦有命也而以爲吾戚此乃所谓不知命也夫天民者逹可行于天下而后行之者也彼非以逹可行于天下爲恱者也则其穷而不行也岂以爲戚哉视吾之穷逹而无恱戚于吾心不知命者其何能如此且深甫谓以民系天者明其性命莫不禀于天也有匹夫求逹其志于天下以养全其类是能顺天者敢取其号亦曰天民安有能顺天而不知命者乎深甫曰安有能视天以去就而德顾贬于大人者乎某则以谓古之能视天以去就其德贬于大人者有矣即深甫所谓管仲是也管仲不能正已者也然而至于不死子纠而从小白其去就可谓知天矣天之意固尝甚重其民故孔子善其去就曰岂若匹夫匹妇之爲谅也自经于沟渎而莫之知也此乃吾所谓德不如大人而尚能视天以去就者深甫曰正已以事君者其道足以致容而已不容则命也何恱于吾心哉正已而安社稷者其道足以致安而已不安则命也何恱于吾心哉正已以正天下者其道足以行天下而已不行则命也何穷逹于吾心哉某则以谓大人之穷逹能无恱戚于吾心不能母欲逹孟子曰我四十不动心又曰何爲不豫哉然而千里而见王是予所欲也不遇故去岂予所欲哉王庻几改之予日望之夫孟子可谓大人矣而其言如此然则所谓无穷逹于吾心者殆非也亦曰无恱戚而已矣深甫曰惟其正已而不期于正物是以使万物之正焉某以谓期于正已而不期于正物而使万物自正焉是无治人之道也无治人之道者是老庄之爲也所谓大人者岂老庄之爲哉正已不期于正物者非也正已而期于正物者亦非也正已而不期于正物是无义也正已而期于正物是无命也是谓大人者岂顾无义命哉杨子曰先自治而后治人之谓大器杨子所谓大器者盖孟子之谓大人也物正焉者使物取正乎我而后能正非使之自正也武王曰四方有辠无辠惟我在天下曷敢有越厥志一人横行于天下武王耻之孟子所谓武王一怒而安天下之民不期于正物而使物自正则一人横行于天下武王无爲怒也孟子没能言大人而不放于老庄者扬子而已深甫尝试以某之言与常君论之二君犹以爲未也愿以敎我二某学未成而仕仕又不能俛仰以赴时事之会居非其好任非其事又不能逺引以避小人之谤谗此其所以爲不肖而得辠于君子者而足下之所知也徃者足下遽不弃绝手书勤勤尚告以其所不及幸甚幸甚顾私心尚有欲言未知可否试甞言之某甞以谓古者至治之世然后备礼而致刑不备礼之世非无礼也有所不备耳不致刑之世非无刑也有所不致耳故某于江东得吏之大辠有所不治而治其小辠不知者以谓好伺人之小过以爲明知者又以爲不果于除恶而使恶者反资此以爲言某乃异于此以爲方今之理势未可以致刑致刑则刑重矣而所治者少不致刑则刑轻矣而所治者多理势固然也一路数千里之间吏方苟简自然狃于养交取容之俗而吾之治者五人小者罚金大者才绌一官而岂足以爲多乎工尹商阳非嗜杀人者犹杀三人而止以爲不如是不足以反命某之事不幸而类此若夫爲此纷纷而无与于道之废兴则旣亦知之矣抑所谓君子之仕行其义者窃有意焉足下以爲如何自江东日得毁于流俗之士顾吾心未甞爲之变则吾之所存固无以媚斯世而不能合乎流俗也及吾朋友亦以爲言然后憷然自疑且有自悔之心徐自反念古者一道德以同天下之俗士之有爲于世也人无异论今家异道人殊德又以爱憎喜怒变事实而传之则吾友庸讵非得于人之异论变事实之传而后疑我之言乎况足下知我深爱我厚吾之所以日夜向徃而不忘者安得不甞试言吾之所自爲以冀足下之察我乎使吾自爲如此而可以无辠固夫善即足下尚有以告我使释然知其所以爲辠虽吾往者已不及尚可以爲来者之戒幸留意以报我无忽三某启不见已两月虽尘劳汨汨企望盛德何日无之忽辱惠书承以论语义见敎言微㫖奥直造孔庭非极高明孰能爲之仰羡仰羡近蒙子固夷甫过我因与二公同观尤所叹服何时得至金陵以尽逺怀与王深父书某顿首自与足下别日思规箴切劘之𥙷甚于饥渇足下有所闻辄以告我近世朋友岂有如足下者乎此固某所望于足下者惜乎与足下相去逺过失日甚而不肯传闻于足下诚使尽闻而尽敎之虽某之愚其庻几少有成乎惟足下不以数附书爲勤幸甚幸甚二某顿首近已奉状不知到否竟不得脱省中而今曰就职闻足下当入都下幸能蚤来冀得一见若足下来差池则某此月乞去至淮南迎亲矣出不过三四十日则还至都下幸足下且留以待某还事欲讲于左右者甚衆切勿遽去若今不得一见又不知何时奉见切勿亟归也有王逢原者卓荦可骇自常州与之如江南已见其有过人者及归而见之所学所守愈超然殆不可及忽得报死矣天于善人君子如此可叹可叹如逢原者求之于时殆未见比不知常君方之孰贤耳可痛可痛恨足下不得见之耳书不尽意自爱自爱荅刘读秀才书久不闻问忽得书承侍奉万福良以爲慰见问进退去就之意盖道之所存意有所不能致而意之所至言有所不能尽第深考微子一篇则古之圣人君子所以趣时合变盖可睹矣阻阔愈逺惟自爱数以书见及临川先生文集卷第七十二临川先生文集临川先生文集卷第七十三临川先生文集卷第七十三书荅徐绛书荅李资深书荅韶州张殿丞书荅司马谏议书荅曾公立书荅吕吉甫书与王子醇书四与赵卨书回苏子瞻简与陈和叔内翰简荅许朝议书荅蔡天启书与参政王禹玉书二荅曾子固书荅徐绛书某启某鄙朴未尝得邂逅而蒙以书辱于千里之逺固已幸甚足下求免于今之世而求合于古之人不以问世之能言而欲有取于不肖此某之所以难于对也自生民以来爲书以示后世者莫深于易易之所爲作不出足下之所求文王以伏羲爲未足以喻世也故从而爲之辞至于孔子之有述也盖又以文王爲未足此皆聦明睿智天下至神然尚于此不能以一言尽之而患其喻之难也况以区区之中材而遇变故之无穷其能皆有所合而卒以自免乎虽能有所合而有以自免其可以易言而遽晓乎此某夙夜勉焉而惧终不及者也其能遽有以进左右者乎然学者患其志之不同而有志者欲其爲之不已某与足下幸志同矣如爲之不已佗日邂逅得各讲其所闻择其可以守之庶共卒将有得焉盖古之人其成未尝不以友者此亦区区有望于君子也荅李资深书某启辱书勤勤敎我以义命之说此乃足下忠爱于故旧不忍捐弃而欲诱之以善也不敢忘不敢忘虽然天下之变故多矣而古之君子辞受取舍之方不一彼皆内得于已有以待物而非有待乎物者也非有待乎物故其迹时若可疑有以待物故其心未尝有悔也若是者岂以夫世之毁誉者槩其心哉若某者不足以望此然私有志焉顾非与足下久相从而熟讲之不足以尽也多病无聊未知何时得复晤语书不能一一千万自爱荅韶州张殿丞书某启伏蒙再赐书示及先君韶州之政爲吏民称诵至今不絶伤今之士大夫不尽知又恐史官不能记载以次前世良吏之后此皆不肖之孤言行不足信于天下不能推扬先人之功绪余烈使人人得闻知之所以夙夜愁痛疚心疾首而不敢息者以此也先人之存某尚少不得备闻爲政之迹然尝侍左右尚能记诵敎诲之余盖先君所存尝欲大润泽于天下一物枯藁以爲身羞大者旣不得试已试乃其小者耳小者又将泯没而无传则不肖之孤罪大衅厚矣尚何以自立于天地之间耶合下勤勤恻恻以不传爲念非夫仁人君子乐道人之善安能以及此自三代之时国各有史而当时之史多世其家往往以身死职不负其意盖其所传皆可考据后旣无诸侯之史而近世非尊爵盛位虽雄竒儁烈道德满衍不幸不爲朝廷所称辄不得见于史而执笔者又杂出一时之贵人观其在廷论议之时人人得讲其然不尚或以忠爲邪以异爲同诛当前而不慄讪在后而不羞苟以餍其忿好之心而止耳而况隂挟翰墨以裁前人之善恶疑可以贷襃似可以附毁往者不能讼当否生者不得论曲直赏罚谤誉又不施其间以彼其私独安能无欺于冥昧之间邪善旣不尽传而传者又不可尽信如此唯能言之君子有大公至正之道名实足以信后世者耳目所遇一以言载之则遂以不朽于无穷耳伏惟合下于先人非有一日之雅余论所及无党私之嫌苟以发潜德爲巳事务推所闻告世之能言而足信者使得论次以传焉则先君之不得列于史官岂有恨哉荅司马諌议书某启昨日蒙敎窃以爲与君实游处相好之日久而议事每不合所操之术多异故也虽欲强聒终必不蒙见察故略上报不复一一自辨重念蒙君实视遇厚于反覆不宜卤莽故今具道所以冀君实或见恕也盖儒者所争尤在于名实名实巳明而天下之理得矣今君实所以见敎者以爲侵官生事征利拒諌以致天下怨谤也某则以谓受命于人主议法度而修之于朝廷以授之于有司不爲侵官举先王之政以兴利除弊不爲生事爲天下理财不爲征利辟邪说难壬人不爲拒諌至于怨诽之多则固前知其如此也人习于苟且非一日士大夫多以不恤国事同俗自媚于衆爲善上乃欲变此而某不量敌之衆寡欲出力助上以抗之则衆何爲而不汹汹然盘庚之迁胥怨者民也非特朝廷士大夫而已盘庚不爲怨者故改其度度义而后动是而不见可悔故也如君实责我以在位久未能助上大有爲以膏泽斯民则某知罪矣如曰今日当一切不事事守前所爲而巳则非某之所敢知无由会晤不任区区向往之至荅曽公立书某启示及青苗事治道之兴邪人不利一兴异论羣聋和之意不在于法也孟子所言利者爲利吾国利吾身耳至狗彘食人食则检之野有饿莩则发之是所谓政事政事所以理财理财乃所谓义也一部周礼理财居其半周公岂爲利哉姦人者因名实之近而欲乱之以眩上下其如民心之愿何始以爲不请而请者不可遏终以爲不纳而纳者不可却盖因民之所利而利之不得不然也然二分不及一分一分不及不利而贷之贷之不若与之然不与之而必至于二分者何也爲其来日之不可继也不可继则是惠而不知爲政非惠而不费之道也故必贷然而有官吏之俸辇运之费水旱之逋䑕雀之耗而必欲广之以待其饥不足而直与之也则无二分之息可乎则二分者亦常平之中正也岂可易哉公立更与深于道者论之则某之所论无一字不合于法而世之譊譊者不足言也因书示及以爲如何荅吕吉甫书某启与公同心以至异意皆缘国事岂有它哉同朝纷纷公独助我则我何憾于公人或言公吾无与焉则公何尤于我趣时便事吾不知其说焉攷实论情公宜昭其如此开喻重悉览之怅然昔之在我者诚无细故之可疑则今之在公者尚何旧恶之足念然公以壮烈方进爲于圣世而某然衰疢特待尽于山林趣舎异路则相呴以湿不如相忘之愈也想趣召在朝夕惟良食爲时自爱与王子醇书四某启得书承动止万福良以爲慰洮河东西蕃汉集附即武胜必爲帅府今日筑城恐不当小若以目前功多难成城大难守且爲一切之计亦宜勿隳旧城审处地势以待异时増广城成之后想当分置市易务爲蕃廵检大作廨宇募蕃汉有力人假以官本置坊列肆使蕃汉官私两利则其守必易其集附必速矣因书希详喻经画次第秋凉自爱不宣二某启承巳筑武胜又讨定生羌甚善闻郢成珂等诸酋皆聚所部防拓恩威所加于此可见矣然久使暴露能无劳费恐非所以慰恱衆心令见内附之利谓宜喻成珂等放散其衆量领精壮人马防招随宜犒劳使悉怀惠城成之后更加厚赏人少则赏不费财赐厚则衆乐爲用不知果当如此否请更详酌荡除强梗必有谷可获以供军有地可募人以爲弓箭手特恐新募未便得力若募选秦凤泾原旧人投换仍许其家人刺手承占本名官土人贠节级更与转资即素敎之兵足以鎭服初附事难遥度心所谓然聊试言之尔诸当条奏想不惮烦露次劳苦爲时自爱不宣三某启得书喻以御冦之方上固欲公母渉难冒险以百全取胜如所喻甚善甚善方今熈河所急在修守备严戒诸将勿轻举动武人多欲以讨杀取功爲事诚如此而不禁则一方忧未艾也窃谓公厚以恩信抚属羌察其材者收之爲用今多以钱粟养戌卒乃适足备属羌爲变而未有以事秉常董氊也诚能使属羌爲我用则非特无内患亦宜赖其力以乗外冦矣自古以好坑杀人致畔以能抚养收其用皆公所览见且王师以仁义爲本岂宜以多杀敛怨耶喻及青唐旣与诸族作怨后无复合理固然也然则近董氊诸族事定之后以兵威临之而宥其罪使讨贼自赎随加厚赏彼亦宜遂爲我用无复与贼合矣与讨而驱之使坚附贼爲我患利害不侔也事固有攻彼而取此者服诚能挫董氊则诸羌自服安所事讨哉又闻属羌经讨者旣亡蓄积又废耕作后无以自存安得不屯聚爲㓂以梗商旅往来如募之力役及伐材之类因以活之宜有可爲幸留意念恤边事难遥度想公自有定计意所及甞试言之春暄爲国能使属羌爲我用则非特无内患亦宜赖其力以乗外冦矣自古以好坑杀人致畔以能抚养收其用皆公所览见且王师以仁义爲本岂宜以多杀敛怨耶喻及青唐旣与诸族作怨后无复合理固然也然则近董氊诸族事定之后以兵威临之而宥其罪使讨贼自赎随加厚赏彼亦宜遂爲我用无复与贼合矣与讨而驱之使坚附贼爲我患利害不侔也事固有攻彼而取此者服诚能挫董氊则诸羌自服安所事讨哉又闻属羌经讨者旣亡蓄积又废耕作后无以自存安得不屯聚爲㓂以梗商旅往来如募之力役及伐材之类因以活之宜有可爲幸留意念恤边事难遥度想公自有定计意所及甞试言之春暄爲国自爱不宣四某启久不得来问思仰可知木征内附熈河无复可虞矣唯当省穴费理财谷爲经久之计而巳上以公功信积着虚怀委任疆场之事非复异论所能摇沮公当展意思有以报上余无可疑者也某久旷职事加以疲病不能自支幸蒙恩怜得释重负然相去弥逺不胜惓惓唯爲国自爱幸甚不宣与赵卨书某启议者多言遽欲开纳西人则示之以弱彼更倔强以事情料之殆不如此以我衆大当彼寡小我尚疲弊厌兵即彼偷欲得和可知我深闭固距使彼不得安息则彼上下忿惧并力一心致死于我此彼所以能倔强也我明示开纳则彼孰敢违衆首议欲爲倔强者就令有敢如此则彼举国皆将德我而怨彼孰肯爲之致死此所以怒我而怠㓂也老子曰抗兵相加哀者胜矣此之谓也至于𨳩纳之后与之约和乃不可遽遽则彼将骄而易我盖明示开纳所以怠其衆而纾吾患徐与之议所以示之难而坚其约圣上恐龙图未喻此指故令以书具道前降指挥如西人有文字词理恭顺即与收接闻奏宜即明示界上使我吏民与彼举国皆知朝廷之意回苏子瞻简某启承诲喻累幅知尚盘桓江北俯仰踰月岂胜感得安息则彼上下忿惧并力一心致死于我此彼所以能倔强也我明示开纳则彼孰敢违衆首议欲爲倔强者就令有敢如此则彼举国皆将德我而怨彼孰肯爲之致死此所以怒我而怠㓂也老子曰抗兵相加哀者胜矣此之谓也至于𨳩纳之后与之约和乃不可遽遽则彼将骄而易我盖明示开纳所以怠其衆而纾吾患徐与之议所以示之难而坚其约圣上恐龙图未喻此指故令以书具道前降指挥如西人有文字词理恭顺即与收接闻奏宜即明示界上使我吏民与彼举国皆知朝廷之意回苏子瞻简某启承诲喻累幅知尚盘桓江北俯仰踰月岂胜感怅得秦君诗手不能舍叶致逺适见亦以爲清新妩丽与鲍谢似之不知公意如何余卷正冒眩尚妨细读甞鼎一脔㫖可知也公竒秦君数口之不置吾又获诗手之不拾然闻秦君甞学至言妙道无乃笑我与公嗜好过乎未相见跋渉自爱书不宣悉与陈和叔内翰简某启今日承以劵致馈喻令来取与和叔交游三十年岂敢复相求于末度然人道所以相交际亦宜粗有礼非苟以豢养爲利而巳是以不敢拜贶窃恐此非公指然久客于此每以烦费公帑爲慙自是台无餽不亦善乎余留靣叙不宣荅许朝议书某启连得诲示岂胜感慰岁暮泫寒想比日安佳顷在朝廷观公议法毎求所以生之想今爲州亦用此意公寿考康宁子孙蕃衍当以此也咫尺思一相见情何有巳唯冀良食自爱永绥福履不宣荅蔡天启某启近附书想逹比日安否如何何时南来日以企伫得书说同生基以色立诚如是也所谓犹如野马熠熠清扰者日光入隙所见是也衆生以识精氷合此而成身衆生爲想所隂不依日光则不能见想隂旣尽心光发宣则不假日光了了见此此即所谓见同生基也未即会晤爲道自爱数以书见及尊敎授想比日安佳未及爲书与叅政王禹玉书某启越宿伏惟台候万福某久尸宰事每念无以塞责而比者忧患之余衰疹浸加自惟身事漫不省察持此谋国其能无所旷废以称主上任用之意乎况自春以来求解职事至于四五今则疾病日甚必无复任事之理仰恃契眷谓宜少敦僚友之义曲爲开陈使得蚤遂所欲而不宜迪上见留以重某逋慢之罪也区区之怀言不能尽惟望深赐矜怜而已不宣二某启继蒙赐临传喻圣训徬徨踧踖无所容措某羇孤无助遭值大圣独排衆毁付以宰事苟利于国岂辞糜殒顾自念行不足以恱衆而怨怒实积于亲贵之尤智不足以知人而险诐常出于交游之厚且据势重而任事久有盈满之忧意气衰而精力弊有旷失之惧历观前丗大臣如此而不知自弛乃能终不累国者盖未有也此某所以不敢逃逋慢之诛欲及辠戾未积得优游里闾爲圣时知止不殆之臣庶几天下后世于上拔擢任使无所讥议伏惟明公方佐佑大政上爲朝廷公论下及僚友私计谓宜少垂念虑特赐敷陈某旣不获通章表所恃在明公一言而巳心之精微书不能传惟加悯察幸甚不宣荅曽子固书某启久以疾病不爲问岂胜鄕往前书疑子固于读经有所不暇故语及之连得书疑某所谓经者佛经也而敎之以佛经之乱俗某但言读经则何以别于中国圣人之经子固读吾书毎如此亦某所以疑子固于读经有所不暇也然世之不见全经久矣读经而巳则不足以知经故某自百家诸子之书至于难经素问本草诸小说无所不读农夫女工无所不问然后于经爲能知其大体而无疑盖后丗学者与先王之时异矣不如是不足以尽圣人故也杨雄虽爲不好非圣人之书然于墨晏邹庄申韩亦何所不读彼致其知而后读以有所去取故异学不能乱也惟其不能乱故能有所去取者所以明吾道而巳子固视吾所知爲尚可以异学乱之者乎非知我也方今乱俗不在于佛乃在于学士大夫沉没利欲以言相尚不知自治而已子固以爲如何苦寒比日侍奉万福自爱临川先生文集卷第七十三临川先生文集临川先生文集卷第七十四临川先生文集卷第七十四书上相府书上富相公书上曾参政书上执政书上欧阳永叔书四与刘原父书荅吴孝宗书二荅钱公辅学士书荅崔伯易书与郭祥正太博书三与吴特起书与曽子山书与吴司录议王逢原姻事书上相府书某闻古者极治之时君臣施道以业天下之民匹夫匹妇有不与其泽者爲之焦然耻而忧之瞽聋侏儒亦各得以其材食之有司其诚心之所化至于牛羊之践不忍不仁于草木今行苇之诗是也况于所得士大夫也哉此其所以上下辑睦而称极治之时也伏惟合下方以古之道施天下而某之不肖幸以此时窃官于朝受命佐州宜竭罢驽之力毕思虑治百姓以副吾君吾相于设官任材休息元元之意不宜以私慁上而自近于不敏之诛抑其势有可言则亦合下之所宜怜者某少失先人今大母春秋高宜就养于家之日久矣徒以内外数十口无田园以託一日之命而取食不腆之禄以至于今不能也今去而野处念自废于苟贱不廉之地然后有以共裘葛具鱼菽而免于事亲之忧则恐内伤先人之明而外以累君子养完人材之德濡忍以不去又义之所不敢出也故辄上书阙下愿殡先人之丘冡自託于筦库以终犬马之养焉伏惟合下观古之所以材瞽聋侏儒之道览行苇之仁怜士有好修之意者不穷之于无所据以伤其操使老者得养而养者虽愚无能无报盛德于以广仁孝之政而曲成士大夫爲子孙之谊是亦君子不宜得已者也黩冒威尊不任皇恐之至上冨相公书某不肖当朝廷选用才能修立法度之时不以罪废而蒙器使此其幸固巳多矣某窃自度守一州尚不足以胜任任有大于一州者固知其不胜也自𬒳使江东夙夜震恐思得脱去非独爲私计凡以此也三司判官尤朝廷所选择出则𬒳使漕运而金谷之事某生平所不习此所以蒙恩反侧而不敢冒也惟不肖常得出入门下蒙眷遇爲不浅矣平居不敢具书以勤左右之观省幸缘恩惠所及敢布其私心诚望合下哀其忠诚载赐一州处幽闲之区寂寞之滨其治民非敢谓能也庶几地闲事少夙夜悉心力易以塞责而免于官谤也若夫私养之势不便于京师固甞屡以闻朝廷而熟于左右者之听矣今兹蒙恩厚赐禄多岂宜复言私计不便乎虽然所辞者才力所不能而所愿犹未安理分也亦冀合下哀之上曽参政书某闻古之君子立而相天下必因其材力之所宜形势之所安而役使之故人得尽其材而乐出乎其时今也某材不足以任剧而又多病不敢自蔽而数以闻执事矣而合下必欲使之察一道之吏而寄之以刑狱之事非所谓因其材力之所宜也某亲老矣有上气之疾日久比年加之风眩势不可以去左右合下必欲使之奔走跋渉不常乎亲之侧非所谓因其形势之所安也伏惟合下由君子之道以相天下故某得布其私焉论者或以爲事君使之左则左使之右则右害有至于死而不敢避劳有至于病而不敢辞者人臣之义也某窃以爲不然上之使人也旣因其材力之所宜形势之所安则使之左而左使之右而右可也上之使人也不因其材力之所宜形势之所安上将无以报吾君下将无以慰吾亲然且左右惟所使则是无义无命而苟恱之爲可也害有至于死而不敢避者义无所避之也劳有至于病而不敢辞者义无所辞之也今天下之吏其材可以备一道之使而无不可爲之势其志又欲得此以有爲者盖不可胜数则某之事非所谓不可辞之地而不可避之时也论者又以爲人臣之事其君与人子之事其亲其势不可得而兼也其材不足以任事而势不可以去亲之左右则致爲臣而养可也某又窃以爲不然古之民也有常产矣然而事亲者犹将轻其志重其禄所以爲养今也仕则有常禄而居则无常产而特将轻去其所以爲养非所谓爲人子事亲之义也且某之材固不足以任使事矣然尚有可任者在吾君与吾相处之而已尔固不可以去亲之左右矣然任岂有不便于养者乎在吾君与吾相处之而已尔然以某之贱未甞得比于门墻之侧而慨然以鄙朴之辞自通于合下之前欲得其所求自常人观之宜其终龃龉而无所合也自君子观之由君子之道以相天下则宜不爲逺近易虑而不以亲踈改施如天之无不焘而施之各以其命之所宜如地之无不载而生之各以其性之所有彼常人之心区区好忮而自私不恕巳以及物者岂足以量之邪伏惟合下垂听而念焉使天下士无复思古之君子而乐出乎合下之时而又使常人之观合下者不能量也岂非君子所愿而乐者乎冒黩威尊不任惶恐之至上执政书窃以方今仁圣在上四海九州冠带之属望其施爲以福天下者皆聚于朝廷而某得以此时备使畿内交游亲戚知能才识之士莫不爲某愿此亦区区者思自竭之时也事顾有不然者某无适时才用其始仕也苟以得禄养亲爲事耳日月推徙遂非其㨿今亲闱老矣日夜惟诸子壮大未能以有室家而某之兄嫂尚皆客殡而不葬也其心有不乐于此及今愈思自置江湖之上以便昆弟亲戚往还之势而成婚姻葬送之谋故某在廷二年所求郡以十数非独爲食贫而口衆也亦其所怀如此非独以此也某又不幸今兹天𬒳之疾好学而苦眩稍加以忧思则往往昏瞶不知所爲以京师千里之县吏兵之衆民物之稠所当悉心力耳目以称上之恩施者盖不可胜数以某之不肖虽平居无他尚惧不给又况所以乱其心如此而又爲疾病所侵乎归印有司自请于天子以待放绌而归田里此人臣之明义而某之所当守也顾亲老矣而无所养势不能爲也偷假岁月饕禄赐以徼一日之幸而不忖事之可否又义之所不敢爲窃自怒而求其犹可以冒者自非哀怜东南寛闲之区幽僻之濵与之一官使得因吏事之力少施其所学以庚禄赐之入则进无所逃其辠退无所託其身不惟亲之欲有之而已盖闻古者致治之世自瞽蒙昏瞶侏儒籧篨戚施之人上所以使之皆各得尽其才鸟兽鱼鼈昆虫草木所以养之皆各得尽其性而不失也于是裳裳者华鱼藻之诗作于时而曰左之左之君子宜之右之右之君子有之惟其有之是以似之言古之君子于士之宜左者左之宜右者右之各因其才而有之是以人人得似其先人又曰鱼在在藻依于其蒲王在在镐有那其居鱼者潜逃深渺之物皆得其所安而乐王是以能那其居也方今寛𥙿广大有古之道大臣之在内有不便于京而求出小臣之在外有不便于身而求归朝廷未尝不可而士亦未有以此非之者也至于所以赐某者亦可谓周矣爲其贫也使之有屋庐而多禄廪爲其求在外而欲其内也置之京师而如其在外之求顾某之私不得尽闻于上是以所怀龃龉而有不得也今敢尽以闻于朝廷而又私布于执事矣伏惟执事察其身之疾而从之尽其才怜其亲之欲而养之尽其性以完朝廷寛裕广大之政而无使裳裳者华鱼藻之诗作于时则非独于某爲幸甚上欧阳永叔书今日造门幸得接余论以坐有客不得毕所欲言某所以不愿试职者向时则有婚嫁葬送之故势不能久处京师所图甫毕而二兄一嫂相继䘮亡于今窘迫之势比之向时爲甚若万一幸被馆阁之选则于法当留一年借令朝廷怜闵不及一年即与之外任则人之多言亦甚可畏若朝廷必复召试某以必以私急固辞窃度寛政必蒙矜允然召㫖旣下比及辞而得请则所求外𥙷又当迁延矣亲老口衆寄食于官舟而不得躬养于今已数月矣早得所欲以纾家之急此亦仁人宜有以相之也翰林虽尝被㫖与某试然某之到京师非诸公所当知以今之体须某自言或有司以报乃当施行前命耳万一理当施行遽爲罢之于公义亦似未有害某私计爲得窃计明公当不惜此区区之意不可以尽唯仁明怜察而听从之二某以不肖愿趋走于先生长者之门久矣初以疵贱不能自通合下亲屈势位之尊忘名德之可以加人而乐与之爲善顾某不肖私门多故又奔走职事不得继请左右及此蒙恩出守一州愈当逺去门墙不闻议论之余私心眷眷何可以处道途邅回数月始至敝邑以事之纷扰未得具启以叙区区鄕往之意过蒙奖引追赐诗书言高㫖逺足以爲学者师法惟襃被过分非先进大人所宜施于后进之不肖岂所谓诱之欲其至于是乎虽然惧终不能以上副也辄勉强所乏以酬盛德之贶非敢言诗也惟赦其僣越幸甚三某以五月去左右六月至楚州即七舎弟病留四十日至扬州又与四舎弟俱失郡牧所生一子七月四日视郡事承守将数易之后加之水旱吏事亦尚纷冗故修启不蚤伏惟幸察合下以道德爲天下所望方今之势虽未得逺引以从雅怀之所尚惟摅所藴以救时敝则出处之间无适不宜此自明哲所及者承余论及之因试荐其区区某到郡侍亲幸且顺适但以不才而临今日之民冥得辠于君子固有日矣四某以疵贱之身闻门愿见非一日积幸以职事二年京师以求议论之𥙷蒙恩不弃知遇特深违离未久感恋殊甚然以私门多故未甞得进一书以谢左右伏蒙恩怜再赐手书推奖存抚甚非后进所当得于先生大人之门以愧以恐何可以言也秋冷伏惟动止万福惟爲时自重以副四方瞻望之意与刘原父书辱手敎勤勤尤感愧伏承动止万福又良慰也河役之罢以转运赋功本狭与雨淫不止督役者以病告故止耳昔梁王堕马贾生悲哀泔鱼伤人曽子涕泣今劳人费财于前而利不遂于后此某所以愧恨无穷也若夫事求遂功求成而不量天时人力之可否此某所不能则论某者之纷纷岂敢怨哉合下乃以初不能无意爲有憾此非某之所敢闻也方今万事所以难合而易坏常以诸贤无意耳如鄙宗夷甫軰稍稍骛于世矣仁圣在上故公家元海未敢跋扈耳合下论爲世师此虽戏言愿勿广也前月𬒳使江东朝夕当走左右自余须靣请荅吴孝宗书比得周秀才所示书即欲奉报以多病多事未能如志重承手问尤以感愧知生事弥困爲之柰何某亦以姻事见迫又田入不足故私计亦未能不以经心然劳佚有命当顺以听之耳前书所示大抵不出先志若子经欲以文辞高丗则丗之名能文辞者已无过矣若欲以明道则离圣人之经皆不足以有明也自秦汉已来儒者唯杨雄爲知言然尚恨有所未尽今学士大夫往往不足以知雄则其于圣人之经宜其有所未尽子经诚欲以文辞高丗则无爲见问矣诚欲以明道则所欲爲子经道者非可以一言而尽也子经所谓斜凿以矫矢背柄以矫舟此天下之所同而舟矢已来未之改也先志所论有非天下之所同而特出子经之新意者则与矫舟矢之意爲不类又子经以爲诗礼不可以相解乃如某之学则惟诗礼足以相解以其理同故也子经以谓如何两家各多难无由会合许明年见过幸甚未尔自爱荅吴孝宗论先志书某辱书又示以先志而怪某尚有欲爲吾弟道者责以一言尽之吾弟所爲书博矣所欲爲吾弟道者非可以一言尽然吾弟自以爲才不及子贡而所言皆子贡所欲闻于夫子而不得者也则某有欲爲吾弟道者可勿怪也积忧久病废学疲懒书不能逮意知已就试国学隆暑自爱他俟试罢见过靣尽不宣荅钱公辅学士书比蒙以铭文见属足下于世爲闻人力足以得显者铭父母以属于不腆之文似其意非苟然故輙爲之而不辞不图乃犹未副所欲欲有所増损鄙文自有意义不可改也宜以见还而求能如足下意者爲之耳家庙以今法凖之恐足下未得立也足下虽多闻要与识者讲之如得甲科爲通判通判之署有池台竹林之胜此何足以爲太夫人之荣而必欲书之乎贵爲天子富有天下苟不能行道适足以爲父母之羞况一甲科通判苟粗知爲辞赋虽市井小人皆可以得之何足道哉何足道哉故铭以谓闾巷之士以爲太夫人荣明天下有识者不以置悲欢荣辱于其心也太夫人能异于闾巷之士而与天下有识同此其所以爲贤而宜铭者也至于诸孙亦不足列孰有五子而无七孙者乎七孙业之有可道固不宜略若皆儿童贤不肖未可知列之于义何当也诸不具道计足下当与有识者讲之南去愈逺君子惟顺爱自重与崔伯易书伯易足下得书于京师所以开我者不敢忘而人事纷纷不得修报以爲到高邮即奉见得道所欲言者去军城止三十里而遇亲舟遂挽以北念还军中则重烦亲友然遂不得一见足下而西殊悒悒也逢原遽如此痛念之无穷特爲之作铭因吴特起去奉呈此于平生爲铭最爲无媿惜也如此人而年止如此以某之不肖固不敢自谓足以知之然见逢原所学所爲日进而比在高邮见之遂若不可企及窃以谓可畏惮而有望其助我者莫踰此君虽足下之言亦以谓如此今则已矣可痛可痛然此特可爲足下道尔人之爱逢原者多矣亦岂如吾两人者知之之尽乎可痛可痛莘老必朝夕见之于京师不别致书爲致意与郭祥正太博书某叩头得手笔存问区区哀感所不可言示及诗篇壮丽俊伟乃能至此良以叹骇也辄留巾匦永以爲玩山邑少事不足以烦剸治想多暇日足以吟咏无缘一至左右惟自爱重以副鄕往之私幸甚二某叩头辠逆余生奄经时序咫尺无由自诉伏承存录贶以诗书不胜区区哀感诗已传闻两篇余皆所未见豪迈精絶固出于天才此非力学者所能逮也虽在哀疚把翫不能自休谨辄藏之巾匦永以爲好也知导引事稍熟希爲人愼疾自爱幸甚三某叩头承示新句但知叹愧子固之言未知所谓岂以谓足下天才卓越更当约以古诗之法乎哀荒未能剧论当俟异时尔闻有殇子之衅想能以理自释情累也某辠逆荼毒奄忽时序诸非靣䜣无以尽与吴特起书某启适见钟检正世美言上舎吴师礼浙人也有文学节行欲爲逢原壻彼极多人欲壻之而慕逢原节义故欲娶其女钟爲人不妄吴亦有名故欲作书奉报乃得来书更请审择特起肯逺相过甚慰思渇老年待尽若复得一相见岂非幸愿今岁暑雨特甚多逃于北山平生未甞畏暑年老气衰复值此非常气候殊爲惫顿书不及悉千万自爱与曾子山书某启比闻上下呶呶何故人不患无材患韬晦之爲难况州县之势固已相辽郡若摧县易于拉朽此不可不知也冬寒千万自爱与吴司录议王逢原姻事书某启仲冬严寒伏惟尊体动止万福王令秀才近见文学才智行义皆高过人见留他来此修学虽贫不应举爲人亦通不至大叚苦节过当他恐二舅不欲与作亲久不得委曲不审尊意如何传闻皆不可信也某目见其所爲如此甚可爱也未拜见千万乞保尊重二某启新正伏惟二舅都曹尊体动止万福向曾上状不审得逹左右否王令秀才见在江隂聚学文学智识与其性行诚是豪杰之士或传其所爲过当皆不足信某此深察其所爲大抵只是守节安贫耳近日人从之学者甚衆亦不至絶贫乏况其家口寡亦易爲赡足虽然不应举以某计之今应举者未必及第未必不困穷更请斟酌此人但恐久逺非终困穷者也虽终困穷其畜妻子当亦不至失所也渠却望二舅有信来决知亲事终如何幸一赐报也尚寒伏乞善保尊重临川先生文集卷第七十四临川先生文集临川先生文集卷第七十五临川先生文集卷第七十五书与王逢原书七与刘元忠待制书与沈道原舎人书二荅黎检正书与丁元珍书上杜学士言开河书与马运判书荅王伯虎书荅叚逢书荅姚辟书荅李参书荅史讽书上邵学士书与王逢原书某顿首逢原足下比得足下于客食中窘窘相造谢不能取一日之闲以与足下极所欲语者而舟即柬矣间阅足下之诗切有疑焉不敢不以告足下诗有叹苍生泪垂之说夫君子之于学也固有志于天下矣然先吾身而后吾人吾身治矣而人之治不治系吾得志与否耳身犹属于命天下之治其可以不属于命乎孔子曰不知命无以爲君子又曰道之将行也欤命也道之将废也欤命也孔子之说如此而或以爲君子之学汲汲以忧世者惑也惑于此而进退之行不得于孔子者有之矣故有孔不暇暖席之说吾独以圣人之心未始有忧有难予者曰然则圣人忘天下矣曰是不忘天下也否之象曰君子以俭德避难不可荣以禄初六曰拔茅茹以其彚正吉象曰拔茅正吉志在君也在君者不忘天下者也不可荣以禄者知命也吾虽不忘天下而命不可必合忧之其能合乎易曰遯世无闷乐天知命是也诗三百如栢舟北门之类有忧也然仕于其时而不得其志不得以不忧也仕不在于天下国家与夫不仕者未始有忧君子阳阳考槃之类是也借有忧者不能夺圣人不忧之说孟子曰伊尹视天下匹夫匹妇有不𬒳其泽者若已推而纳之沟中可谓忧天下也然汤聘之犹嚣嚣然曰我处畎亩之间以乐尧舜之道岂如彼所谓忧天下者仆仆自枉而幸售其道哉又论禹稷颜回同道曰鄕邻有鬪者𬒳发缨冠而救之则惑也今穷于下而曰我忧天下至于恸哭者无乃近救鄕邻之事乎孔子所以极其说于知命不忧者欲人知治乱有命而进不可以苟则先王之道得伸也世有能谕知命之说而不能重进退者有矣由知及之仁不能守之也始得足下文特爱足下之才耳旣而见足下衣刓屦缺坐而语未甞及已之穷退而询足下终岁食不荤不以丝忽妄售于人世之自立如足下者有几吾以谓知及之仁又能守之故以某之所学报足下二某顿首读所辱书辞见足下之材浩乎沛然非某之所能及问诸邑人知足下之行学爲君子而方不已者也惜乎某之行亟不得久留从足下以游及求足下所称满君者而见之所示藁副辄留传玩不审定复枉顾否不胜幸望也三某顿首逢原近已附书亦得所赐教殊感慰唯逢原见敎正得鄙心之所欲方欲请而已𬒳㫖还都遂得脱此亦可喜也但今兹所除复非不肖所宜居不免又干溷朝廷此更増不知者之毁然吾自计当如此岂能顾流俗之纷纷乎不久到眞州冀逢原一来见就不知有暇否幸因书见报某止寓和州耳来眞唯迎亲老来视女弟旣而归和俟命也冬寒自爱四某顿首𬒳命使江东按刑狱事明日遂行欲至杨州宿留别乞一差遣切欲一见逢原幸枉驾见追只于丹阳奉候切勿以事爲解也它须靣陈此不详悉切见过专奉迟切切五某顿首自别逢原一得书遂不知行李所在伏计已逹曁阳今此介往幸喻动止之详以慰思渇也居江隂果可以徙否某之势恐未能自脱于此矣辠衅日积而缺然无友朋之救此寤寐所以憷惕而不知所爲者也逢原不知可以游番乎番亦多士可以优游卒岁试思之也人还一报余自爱重六某顿首得手教承尚在江州思企何可胜言某昨到金陵怱怱遂归番冬末须一到金陵不知逢原此行以何时到江隂今必与吴亲同舟而济但到金陵莫须求客舟以往否近制船难爲谋自金陵至润只一两程到润则求舫至江隂亦易矣某处此遂未有去理如孙少述丁元珍曾子固尚以书见止不宜自求便安数溷朝廷它人复可望其见察者乎辠衅日积而不知所以自脱足下安以爲我谋哉配兵不习水事甚善但计今之势如此等事皆不可与论说不知足下意以爲当如何施行幸试䟽示更有所闻悉望见敎所至幸望留意访以所不逮也至冬末到金陵欲望逢原一至金陵见访不知可否私心极有事欲靣谒切试思之幸能一来爲惠大矣七某顿首逢原足下方欲作书而得所赐书尤感慰唯逢原所以敎我得鄙心所欲出者穷僻无交游所与议者皆不岀流俗之人非逢原之教我尚安得闻此方力求所欲但未知何时得耳及冬春之交未得脱此冀相遇于江宁不审肯顾否承敎许如此当可如约也但不谋润居何也江隂岂不可留乎若在润则相遇尤易耳配卒事须靣叙乃悉余更有所闻悉望见敎今世旣无朋友相告戒之道而言亦未必可用大抵见敎者欲使某同乎俗合乎世耳非足下教我尚何望于他人切无所惜也冬寒自爱与刘元忠待制书某启久阻濶岂胜向往继奉手诲勤勤恳恳尤荷眷念承欲求宫观方主上躬亲庶政求才如不及之时人臣虽有邪心安能有所轩轾谓宜黾勉以俟休命不须如所喻也无縁靣晤幸深思鄙言而已炎溽爲时自爱与沈道原舎人书某启辱手笔感慰又复冬至投老触绪多感但日有东归之思尔上聦明日隮然流俗险肤未有已时亦安能久自困苦于此北山松柏闻修雅说已极茂长一两日令俞逊往北山因欲渐治垣屋矣于道原欲略布所怀二某启久不作书然思一相见极饥渇也近因歙州叶戸曹至此论及说文因更思索鸟兽草木之名颇爲解释因悟孔子使人多识乃学者最后事也续当录寄道原何以淹留如此若道原有除吾甥当能一过江相见诸欲靣晤何可胜言此时四姐亦当可以一来相见矣未闲自爱答黎检正书某启前得所示熟读盖自秦汉以来所谓能文者不过如此窃以爲士之所尚者志志之所贵者道苟不合乎圣人则皆不足以爲道唯天下之英材爲可以与此故欲以所闻告左右而尝爲尊叔父道之足下闻之而遂自悔以足下如此之才而复之不逺又能如此此何所不至如某者衰久矣徒知思而巳尚何能有所𥙷助乎辱书愧叹以不即见爲恨飨寒自爱与丁元珍书某顿首过广曾欲作书遣人奉诇动止以有故亟归是以虽作书而不果遣辱敎承知屡赐问然不得也亦尝附状何爲皆不至乎曹振佳士已爲发令状如此人虽微元珍之敎固不敢失况重以元珍之见喻乎前书已报左右恐不到故复以闻求郡固且止甚荷见敎然某之所请不爲无辞若执政不察直以爲辠则某何敢解免如欲尽其辞而然后加之辠则某事固有本末非今日苟然欲避烦劳而求佚也古者一道德以同俗故士有揆古人之所爲以自守则人无异论今家异道人殊德士之欲自守者又牵于末俗之势不得事事如古则人之异论可悉弭乎要当择其近于礼义而无大谴者取之耳不审足下终将何以爲仆谋哉秋冷自爱重之望冬间复到广州冀或一邀从者爲境上之会不审可求檄来否耳不宣上杜学士言开河书十月十日谨再拜奉书运使学士合下某愚不更事物之变备官节下以身得察于左右事可施设不敢因循苟简以孤大君子推引之意亦其职宜也鄞之地邑跨负江海水有所去故人无水忧而深山长谷之水四靣而出沟渠浍川十百相通长老言钱氏时置营田吏卒岁浚治之人无旱忧恃以丰足营田之废六七十年吏者因循而民力不能自并向之渠川稍稍浅塞山谷之水转以入海而无所潴幸而雨泽时至田犹不足于水方夏历旬不雨则衆川之涸可立而须故今之邑民最独畏旱而旱辄连年是皆人力不至而非岁之咎也某爲县于此幸岁大穰以爲宜乗人之有余及其暇时大浚治川渠使有所潴可以无不足水之患而无老壮稚少亦皆惩旱之数而幸今之有余力闻之翕然皆劝趋之无敢爱力夫小人可与乐成难与虑始诚有大利犹将强之况其所愿欲哉窃以爲此亦执事之所欲闻也伏惟执事聦明辨智天下之事悉已讲而明之矣而又导利去害汲汲若不足夫此最长民之吏当致意者故辄具以闻州州旣具以闻执事矣顾其厝事之详尚不得彻辄复条件以闻唯执事少留聦明有所未安敎而勿诛幸甚与马运判书运判合下比奉书即蒙宠荅以感以怍且承访以所闻何合下逮下之周也尝以谓方今之所以穷空不独费出之无节又失所以生财之道故也富其家者资之国富其国者资之天下欲富天下则资之天地盖爲家者不爲其子生财有父之严而子富焉则何求而不得今阖门而与其子市而门之外莫入焉虽尽得子之财犹不富也盖近世之言利虽善矣皆有国者资天下之术耳直相市于门之内而已此其所以困与在合下之明宜巳尽知当患不得爲耳不得爲则尚何頼于不肖者之言耶今岁东南饥馑如此汴水又绝其经画固劳心私窃度之京师兵食宜窘薪蒭百谷之价亦必踊以谓宜料畿兵之驽怯者就食诸郡可以舒漕輓之急古人论天下之兵以爲犹人之血脉不及则枯聚则疽分使就食亦血脉流通之势也傥可上闻行之否荅王伯虎书辱书问以所疑如某者何足以语然圣人君子之行则尝闻于先生长者矣盖曰不辱已不害人而已不辱已所以爲有义不害人所以爲有仁若夫操至治之成法责备于叔世以自絶与以仁施其身以及其亲则皆圣人君子之所不爲不知足下谓当如此否因出见过得复从容爲左右道之荅叚缝书叚君足下某在京师时尝爲足下道曽巩善属文未尝及其爲人也还江南始熟而慕焉友之又作文粗道其行惠书以所闻诋巩行无纎完其居家亲友惴畏焉怪某无文字规巩见谓有党果哉足下之言也巩固不然巩文学论议在某交游中不见可敌其心勇于适道殆不可以刑祸利禄动也父在困厄中左右就养无亏行家事铢发以上皆亲之父亦爱之甚甞曰吾宗敝所頼者此儿耳此某之所见也若足下所闻非某之所见也巩在京师避兄而舎此虽某亦辠之也宜足下深攻之也于辠之中有足矜者顾不可以书传也事固有迹然而情不至是者如不循其情而诛焉则谁不可诛邪巩之迹固然邪然巩爲人弟于此不得无过但在京师时未深接之还江南又旣往不可咎未尝以此规之也巩果于从事少许可时时出于中道此则还江南时甞规之矣巩闻之辄瞿然巩固有以敎某也其作怀友书两通一自藏一纳某家皇皇焉求相切劘以免于悔者略见矣甞谓友朋过差未可以絶固且规之规之从则已固且爲文字自着见然后已邪则未甞也凡巩之行如前之云其旣往之过亦如前之云而已岂不得爲贤者哉天下愚者衆而贤者希愚者固忌贤者贤者又自守不与愚者合愚者加怨焉挟忌怨之心则无之焉而不谤君子之过于听者又传而广之故贤者常多谤其困于下者尤甚势不足以动俗名实未加于民愚者易以谤谤易以传也凡道巩之云云者固忌固怨固过于听者也足下乃欲引忌者怨者过于听者之言县断贤者之是非甚不然也孔子曰衆好之必察焉衆恶之必察焉孟子曰国人皆曰可杀未可也见可杀焉然后杀之匡章通国以爲不孝孟子独礼貌之孔孟所以爲孔孟者爲其善自守不惑于衆人也如惑于衆人亦衆人耳乌在其爲孔孟也足下姑自重母轻议巩荅姚辟书姚君足下别足下三年于兹一旦犯大寒絶不测之江亲屈来门岀所爲文书与谒并入若见贵者然始惊以疑卒观文书词盛气豪于理悖焉者希闲而论衆经有所𨳩发私独喜故旧之不予遗而朋友之足望也今冠衣而名进士者用万千计蹈道者有焉蹈利者有焉蹈利者则否陷道者则未免离章絶句解名释数遽然自以圣人之术单此者有焉夫圣人之术修其身治天下国家在于安危治乱不在章句名数焉而巳而曰圣人之术单此者皆守经而不苟丗者也守经而不苟世其于道也几其去蹈利者则𬗟然矣观足下固已几于道姑汲汲乎其可急于章句名数乎徐徐之则古之蹈道者将无以岀足下上足下以爲何如荅李参书李君足下留书奖引甚渥卒曰敎之育之在执事耳某材德薄不能堪足下望之又何过也夫敎之育之某之所以望于人也足下曽某之望乎岂欲享尫人以壮者之食而强之负重乎然足下自言不乐雷同不喜趋竞审如是某诚爱焉诚慕焉诚欲告足下以所闻焉曰其人诚甚贵有它长稍近于䛕则疾之若数世之讐审如是亦过矣天下靡靡然足下之讐岂少耶君子不爲已甚者求中焉其可也荅史讽书前日蒙访及以易说一通且欲责某之一言以信之天下大非某智力之所能任也某于易甞学之矣而未之有得故虽恱足下志意之高辞说之明而不敢断其义之是非则何能推其义以信之天下虽然足下属我良重不可以无说盖学者君子之务本而敎者圣人之余事故学则求之敎则应之有余则应不足则求盖有余而求之者有矣未有不足而能应者也盖见求而不应者矣未有不求而应之者也爲足下计亦志于学而已学足乎已则不有知于上必有知于下不有传于今必有传于后不幸而不见知于上下而不传于今又不传于后古之人盖犹不憾也知我者其天乎此乃易所谓知命也命者非独贵贱死生尔万物之废兴皆命也孟子曰君子行法以俟命而已矣且足下求以诲人者也道无求而诲之者求人而诲之则丧道丧道以求传道则孰取以爲道足下其试思之上邵学士书仲详足下数日前辱示乐安公诗石本及足下所撰复鑑湖记启封缓读心目开涤词简而精义深而明不候按图而尽越絶之形胜不候入国而熟贤牧之爱民非夫诚发乎文文贯乎道仁思义色表里相济者其孰能至于此哉因环列书室且欣且庆非有厚也公义之然也某甞患近世之文辞弗顾于理理弗顾于事以襞积故实爲有学以雕绘语句爲精新譬之撷竒花之英积而玩之虽光华馨采鲜缛可爱求其根柢济用则蔑如也某幸观乐安足下之所着譬由笙磬之音圭璋之器有节奏焉有法度焉虽庸耳必知雅正之可贵温润之可寳也仲尼曰有德必有言德不孤必有邻其斯之谓乎昔昌黎爲唐儒宗得子壻李汉然后其文益振其道益大今乐安公懿文茂行起越朝右复得足下以宏识清议相须光润苟力而不已使后之议者必曰乐安公圣宋之儒宗也犹唐之昌黎而勲业过之又曰邵公乐安公之壻也犹昌黎之李汉而器略过之则韩李蒋邵之名各齐驱并骤与此金石之刻不朽矣所以且欣且庆者在于兹焉郡庠拘率偶足下有西笑之谋未获亲交谈议聊因手书以道钦谢之意且贺乐安公之得人也临川先生文集卷第七十五临川先生文集临川先生文集卷第七十六临川先生文集卷第七十六书上田正言书二谢张学士书荅李秀才书荅孙长倩书上杜学士书与孙莘老书上徐兵部书上宋相公书上富相公书上张枢密书上郎侍郎书二上运使孙司谏书上浙漕孙司谏荐人书上田正言书正言执事某五月还家八月抵官每欲介西北之邮布一书道区区之怀辄以事废扬东南之吭也舟舆至自汴者日十百数因得问汴事与执事息耗甚详其间荐绅道执事介然立朝无所跛倚甚盛甚盛顾犹有疑执事者虽某亦然某之学也执事诲之进也执事奖之执事知某不爲浅矣有疑焉不以闻何以偿执事之知哉初执事坐殿庑下对方正䇿指斥天下利害奋不讳忌且曰愿陛下行之无使天下谓制科爲进取一涂耳方此时窥执事意岂若今所谓举方正者猎取名位而巳哉盖曰行其志云尔今聮谏官朝夕耳目天子行事即一切是非无不可言者欲行其志冝莫若此时国之疵民之病亦多矣执事亦抵职之日乆矣向之所谓疵者今或痤然若不可治矣向之所谓病者今或痼然若不可起矣曾未闻执事建一言寤主上也何向者指斥之切而今之䟽也岂向之利于言而今之言不利邪岂不免若今之所谓举方正者猎取名位而巳邪人之疑执事者以此爲执事解者或造辟而言诡辞而出䟽贱之人奚遽知其微哉是不然矣传所谓造辟而言者迺其言则不可得而闻也其言之效则天下斯见之矣今国之疵民之病有滋而无损焉乌所谓言之效邪复有爲执事解者曰盖造辟而言之矣如不用何是又不然臣之事君三谏不从则去之礼也执事对䇿时常用是着于篇今言之而不从亦当不翅三矣虽惓惓之义未能自去孟子不云乎有言责者不得其言则去盍亦辞其言责邪执事不能自免于疑也必矣虽坚强之辩不能爲执事解也迺如某之愚则愿执事不矜宠利不惮诛责一爲天下昌言以寤主上起民之病治国之疵蹇蹇一心如对䇿时则人之疑不解自判矣惟执事念之如其不然愿赐敎荅不宣二某闻公卿大夫才名与宠兼盛于世必有大功以宜之否则君子撝之执事姿略颖然出常士之表应进士中甲科举方正爲第一将朝车通举刺史事又陈善䇿得玺书召名与宠不巳兼盛于世邪所未较着者功尔本朝太祖武靖天下眞宗文持之今上接祖宗之成兵不释翳者盖数十年近世无有也所当设张之具犹若阙然重以羗酋梗边主上方览衆䇿以济之天下举首戴目属心执事者难以一二计爲执事议者曰朝廷借不吾以宜且自賛以植显效醻天下属巳之意矧上惓惓然命之乎此固䇿大功之会也抑闻之峣峣者易缺皦皦者易污执事才名与宠可谓易污易缺者必若䇿大功适足宜之而巳可无茂邪恭惟旦暮辅佐天子秉国事修所当设张之具复边人于安称主上所以命之之意使天下举首戴目者盈其愿而退则后世之书可胜传哉董仲舒有是才名顾不获此宠公孙季有此宠不成此功有此宠而成此功者宜在执事不宜在它草鄙之人不达大谊辱奖训之厚敢不尽愚谢张学士书某顿首某不肖学不得尽意于文章仕不得行其所学苟居窃食动辄愧心而世之同好恶者巳云少矣遇足下于此最爲相尽义不得讳其不腆之文过蒙推襃非所望也朋友道丧爲日乆矣以某之不肖行于前而诲于后自巳爲多矣况足下之明耶每望敎督而终未蒙惟足下不遗以朋友之心见存不胜幸甚更数日遂东去千万自爱不胜思怀也荅李秀才书昨日蒙示书今日又得三篇诗足下少年而巳能如此辅之以良师友而爲之不止何所不至自泾至此盖五百里而又有山川之阨足下乐从所闻而不以爲远亦有志矣然书之所愿特出于名名者古人欲之而非所以先足下之才力求古人之所汲汲者而取之则名之归孰能争乎孔子曰君子去仁恶乎成名古之成名在无事于文辞而足下之于文辞方力学之而未止也则某之不肖何能副足下所求之意邪荅孙长倩书孙君足下比过江宁家兄道足下虽穉年有竒意欲务古人事于今世发爲词章尤感切今世事荦荦有可畏爱者语未究足下来门见示以文见责以敎诲观足下所爲文探足下志信然独责敎诲爲失其所焉尔古之道废踣乆矣大贤闲起废踣之中率常位庳泽狭万不救一二天下日更薄恶宦学者不谋道主禄利而巳甞记一人焉甚贵且有名自言少时迷喜学古文后乃大寤弃不学学治今时文章夫古文何伤直与世少合耳尚不肯学而谓学者迷若行古之道于今世则徃徃困矣其又肯行邪甚贵且有名者云尔况其下碌碌者邪反于是其亦几何矣足下何觉之早邪其亦谋道而不主利禄者邪语曰涂之人皆可以爲禹盖人人有善性而未必善自充也若足下者充之不巳不惑以变其又可量邪走将企警嗟慕之不遑于敎诲乎何敢上杜学士书窃闻受命改使河北伏惟庆慰国家东西南北地各万里统而维之止十八道道数千里而转运使独一二人其在部中吏无崇卑皆得按举虽将相大臣气势炟赫上所尊宠文书指麾势不得恣一有罪过糺诘按治遂行不请政令有大施舎常咨而后定生民有大利害得以罢而行之金钱粟帛仓庾库府舟车漕引凡上之人皆须我主出信乎是任之重也而河北又天下之重处左河右山强国之与邻列而爲藩者皆将相大臣所屯无非天下之劲兵悍卒以惠则恣以威则摇幸时无事庙堂之上犹北顾而不敢忽有事虽天子其忧未甞不在河北也今执事按临东南无几何时浙河东西十有五州之吏士民未尽受察便宜当行而害之可除去者犹未毕也而卒然举河比以付执事岂主上与一二股肱之臣不惟付予必乆而后可要以效哉且以爲世之士大夫无足寄以重独执事爲能当之耳伏惟执事名行于天下而材信于朝廷而处之宜必有𥙷于当世故虽某蒙恩德最厚一日失所依据而释然于心不敢恨望唯公义之存而忘所私焉与孙莘老书某昨日相见殊怱怱所示及信狱事深思如此难处足下试思其方因书示及今世人相识未见有切瑳琢磨如古之朋友者盖能受善言者少幸而其人有善人之意而与游者犹以爲阳不信也此风甚可患如某之不肖虽不爲有道计足下犹当以善言处我而未甞有善言见赐岂以爲不足语乎足下尚如此复何望于今世人也是爲事某亦虽多复辨论非敢自强蔽以所职直以爲不如是则亦有所未悟彼此之理不尽在他人恐以不能敬受其说而欲是者因而巳在足下聦明想宜知鄙心要当往复穷究道理耳古之人未有不须友以成者盖无朋友则不闻其过最患之大者况某之不肖所学者非世之所可用而所任者非身之所能爲忍心拂性苟取衣食而冒人之寄属其大过宜日日有方理稽求可以自脱冀足下时见谕也盐秤子搔扰事幸䟽示其详不敢作足下文字施行要约束今后耳足下旣受人民社稷于上官势亦不得有所避避太过则其事将不直而职事亦何由理也如盐秤子事悉望䟽示自足下职事然某不敢漏露也至麾岭鄕诗奉寄一览也秋冷自爱上徐兵部书向蒙执事卑之严符开以归路暮春三月登舟而南浮江絶湖緜二千里风波劲悍雨潦湍勐穷两月乃至家展先人之墓宁祖母于堂十年萦郁一旦释去戴执事之赐此时惟重还职不时以惧以慙然去父母之道古人所爲迟迟也不识执事谪之贳之宜将何如区区之怀无以自处矣恭惟执事寛通精明暴着有年宜留本朝辅助风敎利权之柄国家诚重荐绅之论犹爲嗟咨宠灵降集可拱以俟伏惟爲国自寿迓迎休福某此月治行承序于左右在旦暮矣下情无任依归颂愿之至上宋相公书某愚戅浅薄动多触罪初叨一命则在幕府当此之时尤爲无知自去吏属之籍以至今日虽甞获侍燕语然不能自同衆人之数也阁下抚接顾待乆而加亲及以罪逆扶丧归葬阁下发使弔问特在诸公之先而所以顾恤之尤厚此盖仁人君子乐于以礼长育成就人材哀念一日之雅而忘其终身不肖之丑顾在私心宜何以报当合下以三公归第四方奔走贺庆之时而某尚以衰麻之故不能有一言自献以賛左右之喜岁时不居奄及丧除可以有献矣然所能进于左右乃不过如此盖心之委曲有不胜言冀蒙有以恕之而巳伏惟合下以直道相先帝虽巳不在政事之地然絶德至行九州四海所共矜式朝廷大议在所谋谟伏惟爲时自重幸甚上富相公书某以合下在相位时独蒙拔擢在常人之情固以归德于左右然某以谓大君子以至公佐天子进天下士而某适以不肖误在选中合下非故爲赐也则某宜不知所得矣及以不孝得罪天地扶丧南归合下以上宰之重亲屈手笔拊循慰勉过于朝夕出入墙屏之人又加赐物以助其丧祭然后慨然有感槩于私心而虽在攀号摧割之中不能以须臾忘也近闻以旌纛出抚近鎭而尚以衰麻故不得参问动止卷卷之情何可以胜日月不处旣除丧矣而继以疾病又念之曲折造次不足以自达故旷日引乆而阙然不即叙感实冀寛大仁明有以容而察之而巳伏惟合下以盛德伟誉丰功茂烈爲天下所鄕往而又忠言谠议终始如一此志义之士所以尤勤勤于祝颂也伏惟体道爲国自重以荅舆人之心幸甚上张枢密书某惷陋𥚹迫不知所向在京师时自以备数有司而合下方断国论故非公事未甞敢以先人之故私请左右脩子姪之礼及以罪逆扶丧归葬合下方以医药自辅哀疚迷谬阙于赴告凡此皆宜得踈絶之罪者也然合下拊循顾待旣乆而加亲追赐手笔哀怜备厚当是时某方累然在丧服之中无以冀于全存故不能有所献以谢恩礼之厚今旣除丧可以叙感矣然所能致于左右者不过如此盖拳拳之心书不能言实冀寛大仁明有以容而亮之而巳伏惟合下以正直相天下翊尧戴舜功不世有辞宠去寄而退託一州所以承下风而望余泽非特门墙小人而巳伏惟爲国自重幸甚上郎侍郎书某启伏念先人爲韶州明公使按其部存全挽进谊固已厚先人不幸诸孤困蹷而又遭明公于此时闵闵煦煦视犹子姪两世受惠缺然不报唯其心不敢一日置也身贱地远又不敢辄以书通左右得邑海上道当出越庶几进望庭下解积年企仰之意失于问听到越而后知安车迁在杭也不敏之罪无所辞诛伏惟尊明赦之不遽弃絶以终夙昔之赐幸也不敢必然觊也旣到职下拘于法不得奔走以诇下从者伏惟以道自寿下情不任惓惓之至二某启昔者幸以先人之故得望歩趋伏蒙抚存敎道如亲子姪而去离门墻凡五六年一介之使一书之问不彻于隷人之听诚以苛礼不足报盛德空言不能输欲报之实顾不知执事察不察也去年得邑海上涂当出越而问听之缪谓执事在焉比至越而后知车马在杭行自念父党之尊而德施之隆去五六年而一书之不进又望门不造虽其心之勤企而欲报者犹在而执事之见察其可必也且悔且恐不知所云辄试陈不敏之罪于左右顾犹不敢必左右之察也不图执事遽然贬损手敎重之蜀牋兖墨之赐文辞反复意指勤过然后知大人君子仁恩溥博度量之廓大如此小人无状不善隐度妄自悔恐而不知所以裁之也一官自缀势不得去欲趋而前其路无由唯其思报心尚不怠上运使孙司谏书伏见合下令吏民出钱购人捕盐窃以爲过矣海旁之盐虽日杀人而禁之势不止也今重诱之使相捕告则州县之狱必蕃而民之䧟刑者将衆无頼姦人将乗此势于海旁渔业之地搔动艚戸使不得成其业艚戸失业则必有合而爲盗贼杀以相仇者此不可不以爲虑也鄞于州爲大邑某爲县于此两年见所谓大戸者其田多不过百畒少者至不满百畒百畒之直爲钱百千其尤良田乃直二百千而巳大抵数口之家养生送死皆自田出州县百湏又出于其家方今田桑之家尤不可时得者钱也今责购而不可得则其间必有鬻田以应责者夫使良民鬻田以赏无頼告讦之人非所以爲政也又其间必有扞州县之令而不时出钱者州县不得不鞭械以督之鞭械吏民使之出钱以应捕盐之购又非所以爲政也且吏治宜何所师法也必曰古之君子重告讦之利以败俗广诛求之害急较固之法以失百姓之心因国家不得已之禁而又重之古之君子盖未有然者也犯者不休告者不止粜盐之额不复于旧则购之势未见其止也购将安出哉出于吏之家而巳吏固多贫而无有也出于大戸之家而巳大家将有由此而破产失职者安有仁人在上而令下有失职之民乎在上之仁人有所爲则世輙指以爲师故不可不愼也使世之在上者指合下之爲此而师之独不害合下之义乎上好是物下必有甚者合下之爲方尔而有司或以谓将请于合下求増购赏以励告者故某窃以谓合下之欲有爲不可不愼也天下之吏不由先王之道而主于利其所谓利者又非所以爲利也非一日之积也公家日以窘而民日以穷而怨常恐天下之势积而不已以至于此虽力排之巳若无奈何又从而爲之辞其与抱薪救火何异窃独爲合下惜此也在合下之势必欲变今之法令如古之爲固未能也非不能也势不可也循今之法而无所变有何不可而必欲重之乎伏惟合下常立天子之侧而论古今所以存亡治乱将大有爲于世而复之乎二帝三代之隆顾欲爲而不得者也如此等事岂待讲说而明今退而当财利责盖迫于公家用调之不足其势不得不权事势而爲此以纾一切之急也虽然合下亦过矣非所以得财利而救一切之道合下于古书无所不观观之于书以古巳然之事验之其易知较然不待某辞说也枉尺直寻而利古人尚不肯爲安有此而可爲者乎今之时士之在下者浸渍成俗苟以顺从爲得而上之人亦徃徃憎人之言言有忤巳者辄怒而不听之故下情不得自言于上而上不得闻其过恣所欲爲上可以使下之人自言者惟合下其职不得不自言者某也伏惟留思而幸听之文书虽巳施行追而改之若犹愈于遂行而不反也干犯云云上浙漕孙司谏荐人书某今日遂出城以西度到润州必得复望履舄故不敢造辞以恋起居明州司法吏汪元吉者其爲吏廉平州人无贤不肖皆推信其行喜近文史而尤明吏事有论利害事一编今封献左右伏惟暇日略赐观省其言有可採者不以某之言爲妄则傥可以牧备从吏役使有仕进之望乎盖薄恶之俗士大夫之修行义者少矣况身处污贱之势而清议所不及者乎劝奖之道亦当先录小善务以下流之有善者爲始今世胥史士大夫之论议常耻及之惟通古今而明临川先生文集临川先生文集卷第七十七临川先生文集卷第七十七书上张太博书二上人书代人上凌屯田书与祖择之书与孙子髙书与孙侔书三请杜醇先生入县学书三荅孙元大资书荅孙少述书荅王该祕校书二荅张几书荅杨忱书荅陈柅书荅余京书荅王景山书上张太博书二某愚不识事务之变而独古人是信闻古有尧舜也者其道大中至正常行之道也得其书闭门而读之不知忧乐之存乎已也穿贯上下浸淫其中小之爲无间大之爲无崖岸要将一穷之而巳矣中不幸而失先人母老弟弱衣穿食单有寒饿之疾始怃然欲出仕徃即焉而乃幸得于今三年矣唯是忧患疾疹筋力之懦而神明之昏也学日以落而废职之咎几不能以免其敢出所有以求当世贵者之识哉其亦偷禄焉而巳矣今也执事延之勤问之密而又使献其所爲文其又敢自闭匿以重不敏而虚敎命之辱哉谨书所爲原说志序书词凡十篇献左右夫文者言乎志者也旣将献故又书所志以爲之先焉冐犯威重惟赦之二某惷昧浅薄不知所以爲文得君子过顾不能闭伏所短以终取怜闻命之辱辄具以献追自悔恐且得罪戾而失所以望于君子者伏蒙执事有时之盛名而不以矜愚有使者之重而不以骄微贱报之书授之欲其至于道加赐所作使得觇而法之诚见执事之贤于人也贤与衆人之所以异不在此其将安在伏惟执事之用心持乆而力行则瓌伟闳廓自重之士将皆愿缀于门阑之游岂独某哉其将从某者始也旣拜赐敢不献其将然上人书尝谓文者礼敎治政云尔其书诸䇿而传之人大体归然而巳而曰言之不文行之不远云者徒谓辞之不可以已也非圣人作文之本意也自孔子之死乆韩子作望圣人于百千年中卓然也独子厚名与韩并子厚非韩比也然其文卒配韩以传亦豪杰可畏者也韩子甞语人以文矣曰云云子厚亦曰云云疑二子者徒语人以其辞耳作文之本意不如是其巳也孟子曰君子欲其自得之也自得之则居之安居之安则资之深资之深则取诸左右逢其原孟子之云尔非直施于文而巳然亦可託以爲作文之本意且所谓文者务爲有𥙷于世而巳矣所谓辞者犹器之有刻镂绘画也诚使巧且华不必适用诚使适用亦不必巧且华要之以适用爲本以刻镂绘画爲之容而已不适用非所以爲器也不爲之容其亦若是乎否也然容亦未可巳也勿先之其可也某学文乆数挟此说以自治始欲书之䇿而传之人其试于事者则有待矣其爲是非邪未能自定也执事正人也不阿其所好者书杂文十篇献左右愿赐之敎使之是非有定焉上凌屯田书俞跗疾毉之良者也其足之所经耳目之所接有人于此狼疾焉而不治则必欿然以爲巳病也虽人也不以病俞跗焉则少矣隐而虞俞跗之心其族婣旧故有狼疾焉则何如也末如之何其巳未有可以治焉而忽者也今有人于此弱而孤壮而屯蹷困塞先大父弃馆舍于前而先人从之两世之柩窭而不能葬也甞观传记至春秋过时而不葬与子思所论未葬不变服则戚然不知涕之流落也窃悲夫古之孝子慈孙严亲之终如此其甚也今也乃独以窭故犯春秋之义拂子思之说郁其爲子孙之心而不得伸犹人之狼疾也奚有间哉伏惟执事性仁而躬义悯艰而悼厄穷人之俞跗也而又有先人一日之雅焉某之疾庶几可以治焉者也是敢不谋于龟不介于人跋千里之途犯不测之川而造执事之门自以爲得所归也执事其忽之欤与祖择之书治敎政令圣人之所谓文也书之䇿引而𬒳之天下之民一也圣人之于道也盖心得之作而爲治敎政令也则有本末先后权势制义而一之于极其书之䇿也则道其然而巳矣彼陋者不然一适焉一否焉非流焉则泥非过焉则不至甚者置其本求之末当后者反先之无一焉不誖于极彼其于道也非心得之也其书之䇿也独能不誖耶故书之䇿而善引而𬒳之天下之民反不善焉无矣二帝三王引而𬒳之天下之民而善者也孔子孟子书之䇿而善者也皆圣人也易地则皆然某生十二年而学学十四年矣圣人之所谓文者私有意焉书之䇿则未也间或悱然动于事而出于词以警戒其躬若施于友朋𥚹迫陋非敢谓之文也乃者执事欲收而敎之使献焉虽自知明敢自盖邪谨书所爲书序原说若干篇因叙所闻与所志献左右惟赐览观焉与孙子髙书子髙足下辱赐敎奖劳甚渥反复诵观慙生于心某天介踈朴与时多舛始者徒以贫弊无以养故应书京师名错百千人中不愿过爲人知亦诚无以取知于人独因友兄田仲通得进之仲寳二君子不我愚而许之朋往往有溢美之言寘疑于人抑二君子实过岂某愿哉兄乃板其辞以爲贶是重二君子之过而深某之慙也其敢承乎兄粹淳静深文彩熖然而摧缩锋角不自夸奋具大树立之器人所趋慕宜择豪异而朋之顾眷眷于某岂今所谓同年交者固皆当然哉某愿从兄游诚不待同年然后定也承日与介第讲肄图史商较世俗甚盛甚盛孔子曰垂之空言不如见之行事深切着明也私有望于兄焉此月奉计牒当度江南十一日尽室行江山清华有可叹爱无良朋以共之亦足怃然春暄职外奉亲自寿与孙侔书某顿首辱书具感恩意之厚先人铭固尝用子固文但事有缺略向时忘与议定又有一事须至别作然不可以书传某于子固亦可以忘形迹矣而正之云然则某不敢易矣虽然告正之作一碣立于墓门使先人之名德不泯幸矣子固亦近得书甚安乐云不复来此遂入京恐欲知故及此朱氏事固如足下说而朱祕校乃巳入京考于礼盖亦皆如足下之说但愁痛不能具道此意以质于贤者耳铭事子固不以此罪我两人者以事有当然者且吾两人与子固岂当相求于形迹闲耶然能不失形迹亦大善唯碣宜速见示也某忧痛愁苦千状万端书所不能具以此思足下欲飞去可以言吾心所欲言者唯正之子固耳思企思企千万自爱二某辱手笔感媿近亦闻正之丧配未敢即问人生多难乃至此乎当归之命耳人情处此岂能无愁但当以理遣之无自苦爲也然此乃某不能自胜者二年之间愁衅相仍居常忽忽不自聊勉从俗往还其心唯欲闭门坐卧耳欲往奉见乆矣况以书见趣乎亲老常多病生事憷迫如坐烧屋之下不可以一日辍而不图其能远来千里之外乎欲足下一至广德某当走见矣爲十日之㑹亦足以晤言矣或润州亦可也诸俟靣论此不复云矣正之或来润或广德不可复以它爲解矣某甚重去亲侧若正之难来此亦无所系着但至润及广德尤爲易耳三某到京师已数月求一官以出旣未得所欲而一舟爲火所燔爲生之具略尽所不燔者人而巳家人又颇病人之多不适意岂独我乎然足下之亲爱我良厚其亦欲知我所以处此之安否也故及此耳知与公藴居甚适何时当邂逅以少释愁苦之心乎且频以书见及某自度不能数十日亦当得一官以出但不知何处耳子高当巳入京不知得及相见于京师否诸不一一千万自爱请杜醇先生入县学书人之生乆矣父子夫妇兄弟賔客朋友其伦也孰持其伦礼乐刑政文物数制事爲其具也其具孰持之爲之君臣所以持之也君不得师则不知所以爲君臣不得师则不知所以爲臣爲之师所以并持之也君不知所以爲君臣不知所以爲臣人之类其不相贼杀以至于尽者非幸欤信乎其爲师之重也古之君子尊其身耻在舜下虽然有鄙夫问焉而不敢忽歛然后其身似不及者有归之以师之重而不辞曰天之有斯道固将公之而我先得之得之而不推余于人使同我所有非天意且有所不忍也某得县于此踰年矣方因孔子庙爲学以敎养县子弟愿先生留听而赐临之以爲之师某与有闻焉伏惟先生不与古之君子者异意也幸甚二惠书何推襃之隆而辞让之过也仁人君子有以敎人义不辞让固巳爲先生道之今先生过引孟子柳宗元之说以自辞孟子谓人之患在好爲人师者谓无诸中而爲有之者岂先生谓哉彼宗元恶知道韩退之母爲师其孰能爲师天下士将恶乎师哉夫谤与誉非君子所䘏也适于义而巳矣不曰适于义而唯谤之䘏是薄世终无君子唯先生图之示诗质而无邪亦足见仁人之所存甚善甚善荅孙元规大资书某不学无术少孤以贱材行无可道而名声不闻于当世巨公贵人之门无可进之路而亦不敢辄有意于求通以故闻合下之名于天下之日乆而独未甞得望履舄于门比者得邑海上而闻左右之别业实在敝境犹不敢因是以求闻名于从者卒然蒙赐敎督读之茫然不知其爲媿且恐也伏惟合下危言谠论流风善政简在天子之心而讽于士大夫之口名声之盛位势之尊不宜以细故茍自贬损今咳唾之余先加于新进之小生疑左右者之误而非合下之本意也以是不敢即时报谢以忤眎听以累左右而自得不敏之诛顾未尝一日而忘拜赐也今兹使来又拜敎之辱然后知合下眞有意其存之也夫礼之有施报自敌以下不可废况王公大人而先加礼新进之小生而其报谢之礼缺然者乆之其爲罪也大矣虽聦明寛闳其有以容而察于此而独区区之心不知所以裁焉荅孙少述书少述足下某天禀踈介与时不相值生平所得数人而巳兄素固知之置此数人复欲强数指不可诎唯接兄之日浅而相爱深别后焦然如失所凭兄赐问者八九奉荅卒不过一再而巳以爲吾党之相与情谊何如尔问之密䟽不足计也不然今之游交竿牍之使午行于涂岂某于兄顾不能哉此月十二日抵眞州明日当舟行无事当爲朱先生叙字且赓所贶诗以寄元珍六月代去民先受郓辟爲之柰何近日人事可嗟可恠者衆何时见兄论之春暄自重荅王该祕校书某不思其力之不任也而唯孔子之学操行之不得取正于孔子焉而巳宦爲吏非志也窃自比古之爲贫者不知可不可耶今之吏不可以语古拘于法限于势又不得乆以不见信于民民源源然日入贫恶借令孔子在与之百里尚恐不得行其志于民故凡某之施设亦茍然而巳未甞不自愧也足下乃从而誉之岂其听之不详耶且古所谓蹈之者徒若是而止耶殆不若是而止也易子之事未之闻也幸敎之亦未敢忽也二某顿首自足下之归未得以书候动止而以慰左右者之忧乃辱书告以所不闻幸甚如见誉则过其实甚矣告者欺足下也其尤显白不可欺者县之狱至或历累月而无一日之空属民治以茍自免以得罚者以十数安在乎民之无讼而服役之不辞哉且某之不敏不幸而无以养故自縻于此盖古之人有然者谓之爲贫之仕爲乗田曰牛羊蕃而已矣爲委吏曰㑹计当而巳矣牛羊之不蕃㑹计之不当斯足以得罪牛羊蕃而已矣㑹计当而巳矣亦不足道也唯其所闻数以见告幸甚荅张几书张君足下某常以今之仕进爲皆诎道而信身者顾有不得巳焉者舍爲仕进则无以自生舍爲仕进而求其所以自生其诎道有甚焉此固某之亦不得巳焉者独甞爲进说以劝得已之士焉得已而巳焉者未见其人也不图今此而得足下焉足下耻爲进士贵其身而以自娱于文而贫无以自存此尤所以爲难者凡今于此不可母进谒也况如某少知义道之所存乎今者足下乃先贬损而存之赐之书词盛指过不敢受而有也惟是不敏之罪不知所以辞敢布左右惟幸察之而巳荅杨忱书承赐书屈欲交之不知其爲惧与媿也已又喜焉闻君子者仁义塞其中泽于靣浃于背谋于四体而出于言唯志仁义者察而识之耳然尚有其貌济其言匮其言济其实匮者非天下之至察何与焉某甞穷观古之君子所以自爲者顾而自忖其中则欿然又思昔者得见于足下俯数刻尔就使其中有絶于衆人者亦未甞得与足下言也足下何爱而欲交之邪或者焯然察其有似邪夫顾而自忖其中则欿然其爲貌言也乃有以召君子之爱宜乎不知其爲惧与媿也然而足下自许不妄交则其交之也固宜相切以义以就其人之材而后巳尔则某也甚有頼其爲言也可以巳邪荅陈柅书某启伏蒙不遗不肖而身辱先之示之文章使得窥究其所藴又取某所以应见问者序而存之以宠其行足下之赐过矣不敢当也某懦陋浅薄学未成而仕其言行往往背戾于圣人之道摈而后复者非一事也自度尚不足与庸人爲师况如足下之材良俊明安能一有所补邪虽然足下过听所序而存者或非某所闻于师友之本指也则义不得黙而巳庄生之书其通性命之分而不以死生祸福累其心此其近圣人也自非明智不能及此明智矣读圣人之说亦足以及此不足以及此而䧟溺于周之说则其爲乱大矣墨翟非亢然诋圣人而立其说于世盖学圣人之道而失之耳虽周亦然韩氏作读墨而又谓子夏之后流而爲庄周则庄墨皆学圣人而失其源者也老庄之书具在其说未甞及神仙唯葛洪爲二人作传以爲仙而足下谓老庄濳心于神仙疑非老庄之实故甞爲足下道此老庄虽不及神仙而其说亦不皆合于经盖有志于道者圣人之说博大而闳深要当不遗余力以求之是二书虽欲读抑有所不暇某之所闻如此其离合于道惟足下自择之荅余京书某行不足以配古之君子智不足应今时之变窃食穷县而无势于天下非可以道德而谋功名之合也今足下贬损手笔告之所存文辞博美义又宏廓守而充之以卒不迁其至可量邪顾告之非其所推褒之语不以实称类有以不敏欺足下者孔子曰不患人之不已知患巳不知人也此亦足伤足下知人之明独媿而巳不敢当也荅王景山书某愚不量力而唯古人之学求友于天下乆矣闻世之文章者輙求而不置盖取友不敢须臾忽也其意岂止于文章耶读其文章庶几得其志之所存其文是也则又欲求其质是则固将取以爲友焉故闻足下之名亦欲得足下之文章以观不图不遗靣惠赐之又语以见存之意幸甚幸甚书称欧阳永叔尹师鲁蔡君谟诸君以见比此数公今之所谓贤者不可以某比足下又以江南士大夫爲能文者而李泰伯曾子固豪士某与纳焉江南士大夫良多度足下不徧识安知无有道与艺闭匿不自见于世者乎特以二君槩之亦不可也况如某者岂足道哉恐伤足下之信而又重某之无状不敢当而有也孔子曰十室之邑必有忠信如丘者圣人之言如此唯足下思之而巳闻将东游它语须面尽之临川先生文集卷第七十七临川先生文集临川先生文集卷第七十八临川先生文集卷第七十八书荅郏大夫书与章参政书与王宣徽书三与彭器资书与程公辟书与李修撰书与徐贤良书与杨蟠推官书二与孟逸祕校手书九与楼郁教授书荅王逢原书荅王致先生书回文太尉书回元少保书二荅范峋提刑书二荅孙莘老书荅俞秀老书荅宋保国书荅熊伯通书二荅蒋颕叔书荅郏大夫书承教并致令嗣埋铭祭文发挥德美足以传后信今感恻岂可胜言衰疾倦于人事惟顷见令嗣数邀请之心所爱尚不知应接之劳也不图奄忽遂隔生死言及于此秪伤慈念然寿夭有命悲痛无补惟当以理自开释耳无縁㑹晤千万良食自爱与章参政书自闻休命日与贤士大夫同喜承诲示重以感愧又喜动止多福某外尸荣禄幸可以小愒而痞喘稍瘳即苦瞀眩投老残年况不复乆唯祝公爲时自爱勉建功业称明主眷遇而巳书不逮意想蒙恕亮与王宣徽书某顿首再拜阻阔门墻浸弥年月惓惓鄕往岂可胜言某屏居丘园衰疾日婴阙于修问想蒙矜恕北都衙校偶至北山得闻比日动止康豫深慰鄙情也南北辽阔无縁进望履舄惟冀爲时倍保崇重无任祷颂之至二某顿首再拜留守宣徽太尉乆远言侍岂胜瞻仰山川阻阔修问旷踈窃惟尊体动止万福门内吉庆新正伏冀爲国自重下情祷颂之至不宣三某惶恐再拜伏承屡求自佚圣上贪贤想必未遂髙怀无縁造诣岂胜企仰某衰疾日积待尽丘园每荷眷记但深感切与彭器资书某启数得㑹晤深以慰释遽当乖阔岂胜系恋衰疾无縁追路且爲道自爱谨勒此以代面叙与程公辟书某启比承故人逺屈殊以不获从容爲恨更烦专使贶以好音岂胜感怅隂晴不常寒暄屡变尤喜䟦渉动止安豫平字韵诗不敢违指聊供一笑集古句亦勉副来喻不足传示也尚此阻阔惓惓可知千万自爱以副情祷也不宣厚之康强必数相见乆欲致书未果幸因晤语爲道惓惓也与李修撰书某启比得奉余论殊以不从容爲恨忽复改岁岂胜思仰乃烦枉教慰感何可复言尤喜动止多福日冀别膺休命复得展晤于丘园未间良食自寿不宣与徐贤良书某叩首罪逆茍活向蒙贤者不以无状远赐存省区区哀感所不可言自后日欲修问而乃重烦手敎先加抚慰重以愧恻也从是北征计在旬月过润去此甚近以几筵之故无由一至京口奉候瞻向之情可以意知也自别后不复治礼亦时时体中疾病诸非面见何可言也千万自爱数以书见及幸甚尊兄支福不及别削也与杨蟠推官书某顿首推官足下辱手笔所以见敎者过当不敢当也某不爲通乎道者曰有志乎道可也方当求正乎人其敢正人乎哉读足下之文但知畏之而巳足下固甞得贤人者而师之愿造请所闻焉以私故未遑谨奉手启不宣二某顿首区区之意巳白左右卒不见亮而相责望加焉夫岂敢有爱哉特无以当所欲耳虽然得闲将试进其疑者亦冀足下或有以闻之不宣与孟逸祕校手书某顿首仲休兄足下自京师奉别于今已八九年事物之役少休息时不得驰问但增勤企忽得书乃知尚滞下邑幸得㑹合欢慰固无量顾忝一日之雅而以公函见赐窃慙怍不知所谓也拜见在近千万自爱他留面陈二某顿首昨日以旱事奉报旣而且以书抵王公言今旱者皆贫民有司必不得巳不若取诸富民之有良田得谷多而售数倍之者贫民被灾不可不恤也度治所巳接状矣然民旣爲使者所沮得无贫懦力不能复自诉者乎唯念之屯田必巳入城矣前治宿松事何其详也锦鸡更求两雌不欲忤物性耳秋凉自爱三某顿首数日得奉谈笑殊自慰别后怀渴殊深伏惟动止万福鷴巳领得感怍当有元给之直幸示下不然则鲁自是不赎人矣按田良苦惟寛中自爱两日稍寒矣尤宜自爱四某顿首到郡怱怱欲一诣邑奉见尚未果伏惟动止万福岁饥如此幸得贤令君相与爲治宜不至有失所者然闻富室之藏尚有所闭而未发者切以谓方今之急合下宜勉数日之劳躬往隐括而发之裁其价以予民损有余以补不足天之道也悠悠之议恐不足䘏在力行之而巳不知鄙见果可行否幸一报有以见教幸多及屯田尊候万福不及上状不知端州何时可以到此欲及其将至使人以书迓之幸一爲致问示及不乆得奉见未尔自爱五某顿首某不肖学不得尽意于文章仕不得行其所学茍居窃食动辄媿心而世之同好恶者巳云少矣遇足下于此最爲相尽义不得讳其不腆之文过蒙推褒非所望也朋友道丧之日乆矣以某之不肖行于前而悔之于后自巳爲多矣况足下之明邪每望敎督而终未蒙惟足下不遗以朋友之义见存不胜幸甚更数日遂东去十里自爱不胜思怀也六某顿首辱书感慰想按田劳苦乞自爱惟下戸所得亦不多又诚可哀至于豪右虽所蠲至少未爲损也仁明审处之而巳质利甚好但某亦自质却数十千恐不免嫌谤也邑中但痛绳之岂有不从者乎按置一二人自然趋令矣日夕思一见无由闻常因检覆至近郊能入城否或不欲入城惮请谒之烦即至近郊可示谕当走城外奉谒也七某顿者辱书感慰非兄之爱厚何其能勤勤不忘如此也奔走南北而事多不能如心去就之际未知所择安能无劳于心邪不知兄代者何时到乎春暄千万自爱以慰鄙怀也时以书见及不胜幸愿八某顿首近别殊思渴雨不足遽止爲之柰何两日欲作书往而私门不幸再得小功之讣愁苦岂可以言说邪元规得南信否昨日报之当更重其爱思然恐其急于得实又当走人往候之故耳前日所议云何欲以公往可否然元规方内忧暇议此否此决无害事但巳之爲不可耳更裁之黄任道书烦送去无聊上问不谨幸怜察九某顿首幸以一日之雅而每辱以公礼见加非所望也蒙谕具晓盛意举监若行辞不难也至于合下治行自爲诸公所知不患无知巳也惟以道自释余留面究也𧖟麰之入今岁如何邑亡岁之凶固贤令仁佐政治之所及也窃以爲慰与楼郁敎授书某窃邑无状每自隐度宜得罪于贤者敢图不遗辱赐手笔而副以褒扬之辞乎此乃重某之不肖使不得闻其过恶而非所以望敎诲之意也足下学行笃美信于士友穷居海濒自乐于屡空之内此某所仰叹也荅王逢原书某启不见巳两月虽尘劳汨汨企望盛德何日忘之忽辱惠书承以论语义见敎言㣲㫖奥直造孔庭非极髙明孰能爲之仰羡仰羡近蒙子固夷甫过我因与二公同观尤所叹服何时得至金陵以尽远怀不宣荅王致先生某顿首先生足下乆不见颜色倾渴无量蒙赐手笔存奖尤过新将颇慰民望固幸甚足下无事于职而爱民之心乃至于此可以爲仁矣他留面陈怱怱不谨回文太尉书某再拜留守太尉仪同乆远言燕岂胜怅仰山川阻阔乆旷驰问仰惟尊体动止万福丘园衰疾候望无阶唯冀爲时倍保崇重下情祝望之至不宣回元少保书某启比承存问不敢因邮叙感日诇营从之东驰布悃愊专使临门诲谕稠叠区区感激何可具言承动止康宁深以爲慰相望数驿而衰惫日滋无縁驰诣但有鄕往若春气暄和乗兴游衍得陪几杖何幸如之未尔闲伏乞良食自重不宜二某启乆阙修问岂胜企仰新岁想膺多福贵眷各吉庆山川相望拘缀无縁造晤冀倍自寿重以副惓惓也程公辟想日得从容也荅范峋提刑书某启乆阻阔岂胜鄕往承诲喻示及知舟驭巳在近关良喜动止万福冀得瞻晤又重以喜余非面叙不悉二某启承营从数辱丘园得闻余论多所𨳩释戒行有日适以服药疲顿不获追路岂胜愧怅冒渉方远冀良食自寿以慰系恋谨奉启以代面叙荅孙莘老书某启丘园自屏烦公远屈衰疾不获奉迓仰惟营从跋渉劳苦谨遣人驰此奉候不宣荅俞秀老书某启比婴危疾疗治百端仅乃小愈窃闻秀老亦乆伏枕近才康复不知营从何时如约一至乎岁尽当营理报宁庵舎以伫游愒余非面叙不悉未相见间自爱令弟见访阙于从容及闲邀之巳过江矣闻不乆复来不及别幅也荅宋保国书某启使人三至示以经解副之佳句勤勤如此岂敢卤莽以虚来㫖所示极好尚有少疑想营从非乆淹于符离冀异时肯顾我可以究怀未尔爲时自爱不宣荅熊伯通书某启幸得㑹晤岂胜欣慰遽复乖阔实深怅恋明日当展亲墓不获追送瞻傃旌斾重增愧恐唯冀爲时自重度非乆北还余非面叙不可宣究也二某启乆欲相送于崇果适值展墓今日闻舟师尚次淮濵犹欲与七弟一往而疲惫殊甚惓惓之情何可具言重烦诲喻感激感激沈氏书即驰送幸託婚姻之末岂胜欣慰冬寒跋渉自爱想公非乆淹南方冀复朝夕㑹晤于此爲时自爱不宣荅蒋颕叔书阻阔未乆岂胜思渴承手笔访以所疑因得闻动止良以爲慰如某所闻非神不能变而变以赴感特神足耳所谓性者若四大是也所谓无性者若如来藏是也虽无性而非断絶故曰一性所谓无性曰一性所谓无性则其实非有非无此可以意通难以言了也惟无性故能变若有性则火不可以爲水水不可以爲地地不可以爲风矣长来短对动来静对此但令人勿着尔若了其语意则虽不着二边而着中边此亦是着故经曰不此岸不彼岸不中流长瓜梵志一切法不变而佛告之以受与不受亦不受皆争论也若知应生无所住心则但有所着皆在所诃虽不渉二边亦未出三句若无此过即在所可三十六对无所施也妙法莲华经说实相法然其所说亦行而巳故导师曰安立行净行无边行上行也其所以名芬陁利华取义甚多非但如今法师所释也佛说有性无非第一义谛若第一义谛有即是无无即是有以无有像计度言语起而佛不二法离一切计度言说谓之不二法亦是方便说耳此可冥㑹难以言了也临川先生文集卷第七十八临川先生文集临川先生文集卷第七十九临川先生文集卷第七十九启贺韩魏公启贺致政文太师启贺留守侍中启贺留守王太尉启贺致仕赵少保启贺吕参政启回谢王参政启贺章参政启免参政上两府启荅髙丽国王启罢相出鎭回谢启谢皇亲叔敖启贺韩史馆相公启回留守太尉贺生日启除参知政事谢执政启回王参政免启参知政事回宗室贺启回曾签书免启上执政辞仆射启除宰相上两府大王免启二回谢舎人启回韩相公启回文侍中启贺韩魏公启伏审判府司徒侍中宠辞上宰归荣故鄕兼两鎭之节麾备三公之典䇿贵极富溢而无亢满之累名遂身退而有襃加之崇在于观瞻孰不庆羡伏惟某官受天闲气爲世元龟诚节表于当时德望冠乎近代典司密命揔揽中权毁誉几至于万端夷险常持于一意故四海以公之用舍一时爲国之安危越执鸿枢遂跻元辅以人才未用爲大耻以国本不建爲深忧言衆人之所未尝任大臣之所不敢及臻变故果有成功英宗以哀疚荒迷慈圣以谦冲退託内揆百官之衆外当万事之微国无危疑人以静一周勃霍光之于汉能定䇿而终以致疑姚崇宋璟之于唐善政理而未甞遭变记在旧史号爲元功未有独运庙堂再安社稷弼亮三世敉宁四方崛然在诸公之先焕乎如今日之懿若夫进退之当于义出处之适其时以彼相方又爲特美某乆叨庇頼实预甄收职在近臣欲致尽规之义世当大有更怀下比之嫌用自絶于髙闳非敢忘于旧德逖闻新命窃仰遐风瞻望门阑不任鄕徃之至贺致政文太师启伏审明制闵烦安车归憇位在三师之首名兼两鎭之崇诞告敷闻具瞻胥庆岂惟末契窃仰高风恭惟致政仪同太师声冠时髦望隆国栋天应时而生德帝考实而念功萧何汉之宗臣方叔周之元老宠灵莫二宜受祉之难穷恳恻有加遂留贤而弗获瞻承虽阻企慕实深贺留守侍中启伏以露章有请辞宠甚坚遂回涣号之孚以徇撝谦之美爰田衍食旧鎭抚临虽非朝廷爵以报功之心兹见君子廉以激贪之节髙风所洎薄俗以敦恭惟留守太保侍中躬授将明之才出逢开泰之运谟谋王体秉执事枢勲庸已着于三朝宠禄具膺于多祉惟时出处作世表仪未遑庆牍之修首辱占书之贶永言感戢实被悃悰贺留守王太尉启恭闻孚号崇奖耆明肇建节旄再司管籥匪周邦之独慰乃黎献之交欣伏惟留守太尉朝廷伟材宗庙贵器华问旣大宠禄用光取甘茂之十官最先诸老间季友于两社乃允具瞻将坛之拜旣崇公衮之归岂晚某旧蒙识拔尚阻趋承踊跃之私实爲倍百贺致政赵少保窃审抗言辞宠得谢归荣繇西省谏诤之官序东宫师保之位殿庭鸣玉尚仍前日之班里舎挥金甫遂髙年之乐伏惟庆慰资政少保懋昭贤业寅亮圣时伯夷之直惟清仲山之明且哲所居之名赫赫岂独后思尔瞻之节巖巖方当上辅遂从雅志实激贪风未即披承徒深钦仰贺吕参政启窃闻明命登用大儒是宜夷夏之交欢岂特亲朋之私庆某官以君子之器值圣人之时直道正言石投水而必受淫辞诐行雪见晛而自消果膺梦卜之求式受钧衡之任王功方就庶无一篑之亏国势已安更加九鼎之重岂徒惠好过示撝谦冀同雅操之坚以称茂恩之厚回谢王参政启伏审光被上恩宠参国论明缗敷告庶位交忻历选迓衡之君畴咨当轴之辅尚尤违之敢弼则曰汝无后言欲誉问之能宣则曰子有䟽附厥怀协济乃称具瞻当盛德之日跻揽衆材而时举懋膺休显允属耆明恭惟参政侍郎秉哲在躬推仁及物告嘉谋于后学皆㑹于本原扬孚号于庭辞必稽于典要以陈善闭邪之赖应賛元经体之求重念羇单最称眷旧牵丝一府乆承论议之余持橐三朝常出践更之后复叨荣于并命兹窃幸于爲僚曲荷至怀先诒重问方励同寅之志敢忘胥顾之勤贺章参政启承闻大号登用正人国论所归帝举时当伏惟参政谏议素所藴蓄实在生民乆于韬湮乃遇明主逺大盖存乎道术绪余宜见夫功名湖海残生门阑末契方士师之未立可谓曰知于乐正之有爲云胡不喜更荷诲言之无间但惭庆礼之不先免参政上两府启忽奉明缗俾参大政蒙恩则厚抚巳不遑切以圣明之时尤艰辅弼之任置人或误累上非轻内揆拙踈仰惭优渥虽巳陈情而恳避犹疑涣汗之难回敢竭吝衷更烦公议伏惟某官望隆熈世谋协睿聦傥矜一介之诚愿借半辞之助使安常分无忝盛时亦所以正选用之缪恩不独荷保全之私惠荅髙丽国王启伏以畿疆阻阔觏止无阶道义流闻瞻言有素使旜及国摰寳在庭逮以好音申之嘉惠眷存即厚慰感实深恭惟大王膺保德名践修猷训纂荣怀之旧服袭寿岂之多祥冀顺节宣罙绥福履有少仪物具如别牋罢相出鎭回谢启比奉制恩许还宰柄妨贤废事但淹历于岁时辞剧就安更叨逾于宠数受方国蕃宣之寄兼将相威仪之多在于无功是谓叨宠此盖留守太师忠能与善美务成人顾惟疲曳之余每赖推扬之助得纡符绂归贲丘园仰玷宠光之私实踰分愿之素谢皇亲叔敖启此者叨𬒳命书延登揆路方至神之独运追羣圣以上行襃典所加治功宜称顾薄材之难强岂髙位之敢安甫集愧怀遽承庆问拜嘉甚宠叙感奚胜贺韩史馆相公启伏覩制命登用臣宗大忠当兴衆正欣頼伏惟庆慰恭惟史馆相公世载贤业躬合圣时道直方而行以不疑气刚大而养之无害逮专国柄实佑帝庭贪夫以廉惟伯夷之行是効枉者更直则成汤之举可知某乆旷旧恩尚窃荣禄以承流而自効知驰义之所归回留守太尉贺生日启闾史记时永念劬劳之报牙兵传敎乃蒙慰赐之加仰荷眷怜岂胜感恻伏惟判府留守太尉望隆国栋声冠时髦如畎畒之余生乃门阑之旧物尚负品题之赐每愧愚憧敢图恩纪之施未遗幽远仰承嘉惠增激懦衷除参知政事谢执政启此者登备近司与闻大政误膺休命良积媿怀窃念某早以孤生出阶贱仕稍蒙推擢遂至叨逾乆于侍从之班初乏论思之效皇明继照符守外分亟被召还得参劝讲巳污禁林之选更陪宰席之延据非其宜知有所自此盖伏遇某官贯行忠恕启佑善良因令危拙之身亦与訏谟之地敢不自致进爲之义庶以上同经济之心回王参政免启伏审升拜帝恩进陪国论孚号布宣于朝位欢言腾溢于士林草与朋游实先庆抃恭惟某官元精发秀冲气钟和賛密命于三朝骛隆名于四海大忠无拂常深简于上心经德不回非外移于衆口乆蓄庇民之施果膺置辅之求方当上同扶世之猷庶以自免瘝官之责过烦重问曲喻至怀冀回操以就工遂协谋而许国参知政事回宗室贺启此者叨被上恩使陪国论惟才能之浅陋荷眷遇之特殊逊避弗容省循知畏此盖伏遇某官道存博爱志务上同肩许国之至怀乐推贤而与共因令孤拙得冐宠灵先蒙庆问之勤尤积媿颜之厚回曾签书免启伏审显膺优诏进贰中枢伏惟欢慰某官钟才宏远逢运休明夙柬注于宸心克将明于王政乃寘民瞻之地实资世济之才明命诞敷师言咸允而剡章上奏辞宠更坚惟祗若于王休庶共釐于邦采上执政辞仆射启窃以中台揆路之要左省侍班之崇以畴茂勲乃称公论某误尸宰事乆旷天工方慙莫副于具瞻岂意更叨于殊奖比陈愚款未赐俞音伏惟某官仁在曲成义惟兼善特借末辞之助庶逃虚授之尤除宰相上两府大王免启二伏奉制命特授纶綍之言布宣于朝廷钧衡之任揔率于臣工必收特出之才乃称具瞻之实某叨尘事任叅豫政机虽有许国之愚忠初无济时之明效乆思自弛以免庶尤敢图眷注之私更寘辨章之地方蒙曲谕未获终辞伏望某官深亮恳诚俯垂怜恻少借半辞之助以纾旷责之慙二窃以钧衡之任寔緫于百工苟非经济之材曷熈于庶绩某曩叨柄用巳乏事功方追虚责之尤岂称具瞻之实敢图隆眷未获固辞伏惟某官仁以曲成义惟兼济愿借重言之助庶逃虚授之慙回谢舎人启伏审诏试公府书命帝庭茂对明缗之恩遂膺显服之赐豫游惟旧怀慰良多舎人美行迈伦髙材济务自翺翔于朝路实熠燿于士林孚号载扬师虞惟允未皇賛喜特枉鸣谦感愧之私敷言曷罄回韩相公启伏审祗服命书已临使府来章得请尤欣闾里之还旧俗去思胥庆旌麾之入伏惟某官气凝简厚学造本元忠义着于三朝功名垂于一代铜台坐鎭居多恬养之休棠讼日清乆被仁渐之化未遑驰庆先辱贻书惕然汗颜俯以拜贶其爲感戢实倍悃悰回文侍中启伏审显奉制书荣迁官秩暂解枢衡之密出分藩辅之忧伏惟某官器范旷夷才猷肤敏着三朝之茂烈爲一代之宗工遽辞机务之繁屡贡近藩之请诏音赐可顾志愿之莫违宠数有加唯德功之宜称岂期明悊尚屈谦虚况当成命之行允协佥言之望冀廻沖守以对茂恩临川先生文集卷第七十九临川先生文集临川先生文集卷第八十临川先生文集卷第八十启回贺冬启三回贺正启三贺文太师启谢知制诰启回谢馆职启知常州上中书启知常州上监司启上扬州韩资政启上郎侍郎启二上田正言启上抚州知州启谢孙龙图启谢王司封启谢提刑启谢夏噩察推启荅交代张廷讯启贺致政杨侍读启荅桂帅余侍郎启逺迎宣徽太尉状上韩太尉先状荅程公辟议亲书回贺冬启三伏以七始载华三㣲遂着方明主抚辰之盛宜哲人膺祉之多㳟惟仪同太师一代宗工三朝寿俊适履新阳之盛备膺诸福之归属以婴痾阻于称寿睠睠祝颂实倍等夷二伏以四序密移一阳来复气验管灰之应官书云物之占伏惟某官佐主以将明之材庇民以平易之政践扬机要时所具瞻就立功名老方益壮甫临谷旦宜介多祥邈无荐寿之由第切驰情之极三伏以阳朋初复圭景寖长惟勲德之并隆宜福休之荐至某官材髙百辟望重三朝收善世之荣名往蕃王室畅经邦之逺业复荷天衢延跋台华弥增善颂回贺正启三伏以杓回寅位德盛木行物乗引达之阳朝布始和之令伏惟留守司徒侍中深忠许国令德在民方谷旦之甫临宜春祺之协应某方兹居里适阻造门顾叙庆之弗遑在驰诚而曷巳二伏以杓回寅位德盛木行品物时亨吉人类长伏惟某官元功致主茂德宜民烝庻之所咏歌神明之所辅相甫临谷旦宜介吉祥称庆未遑鸣谦遽及感铭之素敷叙何殚三肇履岁端始和治本惟国元老荷天纯休伏惟某官抗志极髙守气甚约措之事业而盛大发爲闻望而辉光暂息价藩伫还宰席瞻驰颂愿倍百等夷贺文太师启伏以岁旦更始物得以生当命相布德之时乃使民观象之月伏惟致政仪同太师王纉之事天降之才冕服命圭极上公之贵号神旗豹尾总全魏之嘉师宜获相于明灵以时膺于戬谷某限以病居在远庆贺无阶同善颂于舆人以自输于微志谢知制诰启据非其称慙甚于荣切以通㑹朝之籍于禁中出诰命之书于天下自昔必求乎良士方今尤谓之美官非夫能道先王之言及通当世之务文章足以润色知术足以讨论一有误居必乖衆论某素出贫贱偶遭盛明读书虽勤未免是古之累更事虽乆终无适时之才制作淹迟而不工思虑短浅而不敏有此一物自足穷于多士之时兼是四端岂宜辱于迩臣之列此盖伏遇某官以忠纯翼戴以寛大甄妆谓其引分而无求傥或负能而有待因加奖借使得超踰盖大公之赐所加唯至诚之报爲称敢不内尽致身之德庶以上同许国之心回谢馆职启奉膺明诏综理秘文凡与交游举同庆慰惟馆阁图书之府实朝廷俊乂之林或起贤良进士之髙科或出公卿大臣之列荐因循流弊稍容滥进于平时选用校雠多得眞才于近歳盖爲其谟谋之巳审故不必课试而后知某官以甚髙之资加至美之行服异能于大衆盖巳千人积素望于明时固非一日鉅工所以极论而无避先帝所以特用而不疑虽列职书林于偿未塞然奋功朝露其进可量未获造门先承枉驾私怀感恧岂易敷言知常州上中书启将母之求屡关于听览长民之寄终累于陶镕势则便安心焉震悸盖闻抱关击柝所以待士之爲贫直镈蒙镠所以处人之有疾其志卑者其获少其能薄者其任轻自非审分以取容则必近刑而速谤如某者湮沦素业邀㑹时恩备官牧人旣以贫而择利奉使畿县又以疾而告劳甚矣能薄而志卑宜乎任轻而获少尚蒙优诏猥备方州自惟缺然何以称此兹盖伏遇某官上同一德而以寛裕处心旁烛万情而以平均待物遂令踈贱亦至叨逾永惟忧国之所存独可勤民而上副顾今州部巳逺朝廷田畴多荒守将数易敎条之约束人无适从簿书之因縁吏有以肆惟是妄庸之旧当兹凋瘵之余自非上蒙宠灵少假歳月则牧羊弗息彼将何望于少休画土复墁此亦无逃于大谴更期元造终赐曲成知常州上监司启蒙恩寛裕得郡便安诹日造官以身受察窃念某鄙陋之质拙踈于时闻先子之绪余慕古人之名节黾勉仕宦聊尽爲贫之谋苟简歳时亦预在庭之数来佐群牧甫更二年数求州符就更畿县顾神明之罢耗当事役之浩穰慙非其宜辞得所欲遂以一身之贱猥分千里之忧荷覆露之生成出隽贤之抚按窃惟幸㑹良用震惊惟此陋邦近更数守吏卒困将迎之密里闾苦听断之烦自非函容少赐优假缓日月之效使敎条之颁则何以上称督临下寛彫瘵伏惟某官逢亨嘉之㑹奋将明之材简在清衷乆于烦使体爱养元元之意乐扶持断断之能庶几始终得出芘頼未期望履尤切驰情愿顺节宣以需褒宠上扬州韩资政启某受才素卑趋世尤拙冒干从事之选积有败官之忧汔由恩临得以理去违离大斾留止近邦惟德之依无时以懈整仆夫之驾方尔就途拜使者于庭遽然承敎未忘故吏之贱加赐上樽之余望不素然报将安所念当逺适顾独长怀行愿髙明之才还处机要坐令衰废之俗复观太平伏惟爲上自頥副人所望上郎侍郎启二伏蒙过采浮议使承乏官借宠则荣循涯而惧愿留平听得究下情顽䟽之人滞固于事席先子之绪业玷太常之寺名备位于兹历年无状安全者幸废去乃宜何言误知欲观颂试审处私计追惟旧闻不越俎以代庖盖言有守未操刀而使割可必无伤輙敢用是固辞诚愿易而他使依违王事虽名理之未安妄冒人知亦生平之不欲髙明在上悃愊发中临启怔忪果于得请二某备官有守望履无阶职是簿书之忧缺然竿牍之献顾惟薄陋最荷庇存实頼盛恩之临不诛苛礼之废惟春且暮于气巳暄伏惟养福有经卫生无恙伏惟某官望隆先进德茂老成言归典刑动应的表早收功于要路晩得谢于明时贵而能贫恬以养智爲时所向于义可师伏惟顺序节宣慰人祈望上田正言启谢去賔廷归安子舎逮今旋月惟日想风㑹稽攷之相仍顾幐书而不暇伏况贤哲异禀神明与休起居安恬福履膍厚恭以某官刚絜不倚沈深内明逄时以征取位如拾朝所恃頼士相据依矧惟甚盛之才实在可言之职庙谋中失物议否臧有足敷陈谅无回隐仰禆大政取显官聮四靣所瞻一心以徯某早烦敎育晩出荐延方兹办装不日临职趣驰之地固未有涯芘頼之心尚安所适上抚州知州启讲闻风声积有时序刺史之天所芘先人之树固存仰髙之心惟日爲歳顾贱官之有守通私谒之无阶恭惟班宣有条保养多福伏以某官学周事变行应表仪比以将明之才遂当寛博之选一麾坐府犹屈于远图三节造庭宜膺于显数伏惟爲国自爱副人所瞻谢孙龙图启伏念某蕞尔之材傥然而仕进有官谤未甞不退无私田何以自处苟安朴野之分无意贤逹之游矧势位之严尊加功名之儁伟天子之所倚重士人之所取平敢干冐进之诛自废退藏之守过蒙收引亲赐抚临因使下材得闻余敎盖忘千乗以友贱贫之士先匹夫而轻贵富之身在古巳希岂今宜有顾无报称私用震惊比闻治舟旣祖取道恨造门之独后惭追路之不遑尚幸仁明傥存哀恕縻身于此望履何阶顺变于时养安以节谢王司封启伏念某孤穷之人少失所恃虽勉心竭力求以合于古人而固陋颛蒙动辄乖于时变以此而游于世未甞见恕于人而自趋走下风习闻余敎慰借之礼称扬之私忤严颜而不加犯上之诛拂盛指而更以首公爲是书辞报荅骑从见临不以先进略后生不以上官卑下吏以至其去重烦送将又赒其行使不留滞爰初就道甫尔踰旬乖离虽新感仰殊甚伏惟顺节自寿副人所瞻谢提刑启叨备一官甫更三歳不时罢废实頼全安遭㑹使车按临州部颇望风而震恐将投劾以去归敢图髙明见遇优过载衘盛德尤激下情乖离尚新企仰殊甚茂惟贤儁善迓福祥固有神明隂来辅相襃陞之宠倚立以湏伏惟爲上自頥副人所望谢夏噩察推启伏审某官䇿足盛时收名异等以财自称爲议所归时惟私幸之多代有同升之义惟当造请势未暇遑敢图髙明不自重贵亲存敝馆申贶华牋窥观以思惧恐且媿咸池无頼于海鸟章甫不加乎越人夫何谦辞乃尔虚辱方且揆日以时造门荅交代张廷讯启某受才无它窃邑于此更书始下巳倾自附之诚赐问抚临重荷相存之意维兹地所邈在海濵方条敎之未孚得仁贤而复治恭以某人天材粹美地势髙华生逢盛时进取显仕分一雷之土虽屈远图抚干室之弦坐期美政趋承在近企仰居深贺致政杨侍读启伏审得谢中楹戒归下国孔戣致仕议臣虽愿其留踈广乞身观者固荣其去丁时翕赩取道阻长系盛德之可师宜明神之实相茂惟兴止休有福祥伏惟某官逢辰清明取位通显义勇不挫忠精无疵登备谏工甞巳告嘉猷于后奉将使节则以下膏泽于民仪仪㑹朝凛凛侍从功名之美旣耀于将来智略之闳犹嗟于不试引年去位循礼得中唯其养恬有以鎭薄某望尘非数见器则深窃冒上官之大知唯所不欲推扬后进之美意云何敢忘备位于兹仰髙无止荅桂帅余侍郎启受才无状驰义有年矧以先人是爲雅故夫何竿牍之问乃后门阑之厮诚以贤否之分殊而又卑尊之势隔恭惟某官以挺生辅世以简僚帅边戒滑夏之近忧兴保民之长利有纪之政当谨后世之传无能之词敢虚逺人之属过蒙收引先赐拊循丹青甚㣲本累玉莹之粹土木至陋猥承绨绣之华莫副推扬徒知感服念当拜赐宜在至前冀归节于本朝得望尘于末路私怀未果善祷良深逺迎宣徽太尉状伏审某官逺驱台斾甫次国都朝论具依上心虚伫某阻于官制莫遂郊迎冀趋命之弗迟副瞻风而巳乆谨奉状攀迎先状上韩太尉昔者幸以鄙身託于盛府无薄才以参筹筴之用有䟽节以累含容之寛乆而再惟滋以自愧伏惟某官忧国爱君之操仁民恤物之方賔礼贤豪包收疵贱盖甞沭浴于余泽而且歌舞于下风孰云去离遂自䟽斥徒以地殊南北势隔卑尊小夫竿牍之勤不足自效莫府文书之衆或以爲烦方随传车得望歩履固愿阶縁于畴昔因得鑚仰于绪余敢图高明先赐劳来贵以下贱不矜其行之疵贤而容愚不诛其礼之旷夫惟昔之有道皆愼所以与人欲示其自养之汚隆必观其所遇之能否深慙固陋有玷奖成将次郊关即趋墙屏其爲感喜岂易谈言荅程公辟议亲书某启言念某跂通德之门驰诚数仞叙宜家之庆拜贶尺书伏承贤郎推官兰砌传芳鲤庭禀训辱好逑之首逮见乆要之弥敦鸿仪之复问敢稽鹊喜之叶占旣吉眷惟姪女未习妇功交秦晋之欢仰从嘉命望金张之馆俯愧衰宗荣幸所兼敷陈畴悉谨奉状谢伏惟照察谨状临川先生文集卷第八十临川先生文集临川先生文集卷第八十一临川先生文集卷第八十一启知常州谢运使元学士启贺庆州杜待制启贺运使转官启贺钤辖柴太保启贺知县启上宋相公启上集贤相公启上梅戸部启上杭州范资政启上江宁府王龙图启上泉州毕少卿启上信州知郡大諌启上明州王司封启上运使孙司諌启上发运副使启上李仲偃运使启上通判启谢范资政启谢知州启谢隣郡通判启谢葛源郎中启谢林中舎启谢徐祕校启谢林肈长官启荅林中舎启二荅定海知县启荅戚郎中启上枢密王尚书启与交代赵中舎启与张护戎启与谭主簿启上范资政先状谢许发运启谢王供奉启荅马太博启二荅沈屯田启荅陈推官启贺集贤相公启贺枢密相公启贺凤翔知府陈学士启贺枢密相公启贺昭文相公启谢及第启知常州谢运使元学士启叨恩两观备任一州以无能之贱身在有道之深庇依归之志已结于东南诇问之仪当尘于左右某官爲国玮器有时盛名久矣践更之劳此焉寄属之重传节所在神民具依膺时维休介福有𥙿约赍上路将前受于指令请祝下风唯更加于调护贺庆州杜待制启伏审拜命宸章作藩侯阃凡假声猷之重居深庆蹈之怀恭惟某官华国粹贤逢辰吉旦以儒雅饰治术以器业结上知树绩计庭之司飞荣书殿之祕吴都按部耸群吏之廉隅陜服登车峻列侯之风采国家以边城之寄戎路所圻眷内阁之近班督师臣之重柄申伯宣力方维屏以显庸韩侯献功即介圭而入觐伫叅鬷嘏以协具瞻北律方严沖眞尚逺希上爲宗社保固襟灵贺运使转官启跻荣中㫖进秩郎闱服显命之襃优竦舆情而驩抃某官器博以逺道粹而明学际天人之端识通治乱之本䌷祕延阁剸剧外司彼方碌碌以巧图此独安安而养正恬于所守人之难能本朝推越次之恩旌非常之士迁左兵之名部实文台之美资矜饰端廉敦厚风敎尚烦使节之寄以渐台衮之荣某侧闻诏声阻随賔庆瞻望英重云云贺钤辖柴太保启荣拜恩章总持师柄伏惟庆慰窃以一都会之府二浙统于权维诸刺史之兵五符归于节制国家以安娱之地域民甚于富穰备豫有经置使新于纪律宜得魁垒之士以雄鎭领之方恭惟某官器范端良机守强济出天婣之贵而自任清节持使斧之重而素高能声此孰朝佥遂董戎寄韬谋成俗坐肃于南州轩陛图功即膺于宠数属关掌于支郡阻面庆于賔荣瞻企风稜岂胜欣悚贺知县启光膺芝检荣宰花封凡属庇庥良増欣抃恭惟某官资性敏悟器怀坦夷直哉有古人之风挺然生贤者之后自历烦任罄施干材美声闻于帝聪佳器称乎国宝是乃拜纶綍之命殿子男之邦凛乎清风耸是羣望操刀之能制锦素显殊勲弹琴之不下堂行闻异政上宋相公启此者冒跻官次荣託使车躬裁琐琐之文私布惓惓之意于磨爲吝震叠于怀会走干之鼎来辱幐书而宠荅优爲体皃略去等夷繄奖予之大隆滋回皇之失次恭审鎭临以简保御惟和积有休祥来护兴寝伏况某官风华灵茂天韵闳深早冠冒于士人亟奋翔于朝野谠言善策发爲天子之光厚实美名布在舆人之诵惟江都之旧壤乃天堑之上游地接京师聊倚诸侯之重民瞻嵓石方图师尹之贤曽是顽踈终然庇頼尚兹婴薄未即趋驰上集贤相公启爲吏南州抗尘未路处洪钧之大器小以自持瞻英衮之尊踪孤而难附恭惟法宫议道贤业熈天变精祲之至和纳亨嘉之盛福伏惟某官乗堪舆浩直之气爲庙堂倚平之材逢辰清明发策高妙垂绅近署之列直笔中台之端龙阁之富图书密承顾问蜀部之风敎化遂协都俞遽促锋车入叅鬷嘏旋属圜虚耀狼角之色狂冦毒清河之民击义节以请行先堂兵而制胜淮西入命晋公大宣慰之名朔方燀威子仪𨳩幕府之盛尽刘大憝入奏元功式尊通宰之荣上正文昌之坐方将图讲熈事修举治纲坯冶一陶辅成于醇化箫勺羣慝跻格于太宁顾惟平进之微获此庇晖之下伏希上爲国体保固台严西首钧庭下情无任云云上梅戸部启某一涯承乏自晦于尘容百舎怀贤坐倾于风美钦想承流之暇妙均安节之休恭惟某官奥学丕天懿文华国跻荣膴仕逢吉太辰由郡署之阶擢台端之要公毅执法而邪孽不奸谟明尽规而权纲自正畴咨心术之具往贰计侯之司式是均劳遂淹𥙷外朱轓问俗访山水之昔游文石䟽恩即枫槐而日见入持政柄允副民瞻属临怀气之辰尚逺隆堂之拜愿臻頥衞前对宠光上杭州范资政启某近游制壤久揖孤风当资斧之无容幸曵𥚑之有地粹玉之彩开眉宇以照人缛星之文借谈端而饰物羁琐方嗟于中露逢迎下问于翘材仍以安石之甥复见牢之之舅兹惟雅故少稔燕闲言旋桑梓之邦骤感神庥之咏冩吴绫之危思未尽攀瞻慿楚乙之孤风但伤间阔恢台贯序虚白调神祷颂之私不任下恳上江宁府王龙图启某位貌闲殊风规高逺思贤百舎无阶贽见之仪承乏一涯弥阔门墙之便恭审鎭临会府燕息黄堂讼缿昼清道环天粹伏惟知府龙图巖廊佳品时栋上材逹亨会于凝旒跻荣阶于近署龙图司祕阁之奥使台峻右陜之邦均逸方城爲国巨屏帝晖温晬召还即对于清光台座荧煌图任必归于旧德萧辰方肃宇䕃尚遥伏希上爲治朝保和福履上泉州毕少卿启自去容晖何甞候问朅来穴局顾委琐之自爲隂想价藩知崇高之难附伏审履和嘉月静事雄堂讼缿昼清道环天粹恭惟知府凝姿恬懿逺器廉深出相衮之名家而无重衣之逸领使符于壮齿而无巧宦之讥全德所高上意必简方将治成坐鎭擢寘近班习练台阁之规光大勲业之旧某最惟孤苦夙佩奖知短羽卑飞已甘心于枚粒隂虬自跃思逺耀于风云尚遥堂下之趋益切城中之咏上信州知郡大諌启怀德名之重窃伏猷爲仰庭角之姿何甞贽见敢谓玉堂之彦时飞宝刻之音垂贲尘容过形谦柄外惟荣佩中所铭藏恭惟某官挺不世之资敦絶俗之器敷扬大业陟降泰庭演润銮坡光大训辞之羙保釐天邑具瞻表则之材属邪正之彚连亦劳逸之均致银符补郡聊福于民艰鸱㕔賛谋即稽于天若某海濵承乏宇䕃未趋伏希上爲本朝精调均履上明州王司封启伏审使旌来临州部犯江湖之重阻留淮楚之近藩令德所存明神来相茂惟兴止休有福祥恭以某官国之老成士所素仰入叅省计出拥州麾窃听海濒之謡迎贪善政特忧朝右之计思得壮猷曽无几时遂去兹土某窃邑无状芘身有归上运使孙司諌启近者承颜使扆获拜于眞贤恪次海濵已䖍于命署顾赋材之艰拙借容厚之庇存蹈景爲怀向风増悚某官清机昭理大业鎭浮以谟明抗论諌垣以才识典校仙藏赤裳按部一新废置之纲文石䟽恩即还清切之禁伏冀爲时宝练延国宠章上发运副使启海濵重复天韵阔踈想经制之会烦固和倪之粹隐恭惟某官材爲时栋名着吏师澄清废置之纲仰给兵农之大寖成乆次即冠近班属阳月之届和谅福基之敦𥙿未涯拜伏益用瞻祈上李仲偃运使启伏念某得邑海濒寄身节下操舟取道持版过庭自顾下寮之愚敢扳先子之雅坐蒙高义曲借善颜载惟恩私有过分愿去离门守来造署居取庇自今驰情无逺要之蚤莫唯是旷官之忧庶也始终不爲爱巳之负岁时回薄气候沍寒明贤之姿休福所向伏惟顺节自寿副人所瞻上通判启飈驰岁事斗旷音尘咏德所深摇旌曷谕伏审某官陞华储幄显𬒳于王灵贰政侯藩益隆于宸寄忝守官于支邑将仰芘于公材欣抃之诚倍万常品谢范资政启窃陶大化瞻若重霄执讯隆堂近修于常礼占辞记室屡致于尊光赐逾褒衮之荣仰极高山之咏恭想鎭海都会宣国福威御六气之和荐百嘉之祐伏惟某官道宗当世名重本朝思皇廊庙之材均逸股肱之郡即还大政以泽含生某容迹海濵𬒳光台照童乌署第夙荷于揄扬立鲤聮荣复深于契眷幸当栖庇以处钧成谢知州启某摄承人乏附丽德辉顾庸陋之无堪辱庇存之尤厚终逃官谤得近宸慈希骥仰高惟日爲岁恭惟布宣善治栖有太和伏以某官美业内充懿文弥饰傅会升平之世跻陞通显之官风问日隆宠灵交至汉廷下诏方尊千里之师谢守论功当爲九伯之冠行登近列允副佥言秋气正刚风华浸逺詹依祷颂倍万等伦谢隣郡通判启某备官于兹闻问之久非席趋承之旧难陈向慕之私敢图高明过自贬损授之温敎奖以谦辞惟兹感铭其敢忘去进德之盛知名于今当襃以迁可拱而竢仰惟自寿下副所瞻谢葛源郎中启伏念某受材单少趋道阔踈时所谓贤少焉知慕矧先君之德友实当世之名卿唯门墙之高未始得望故竿牍之亵无容自通如其仰望之勤岂有须臾之间敢图风谊亲贬书辞追讲前人之懽坐忘介子之丑拜嘉己厚论媿则多恭以某官邦之耆明朝所贵重声旧行乎四海势犹屈于一州虽牧养之仁士民犹赖而襃升之宠日月以须唯兹惷愚其卒芘赖伏惟爲道自爱副人所瞻谢林中舎启鄕风有年修问无所维家伯氏得㛰高门顾惟幸会之多曽是趋承之晩比问州邸云改县章治所相望私诚甚喜谓宜朝夕可布腹心敢图高明见遇勤恪先赐抚存之敎曲加奖引之辞虽睦婣之风可以厚俗而贬损之意有如过中言观以思颇恐且媿余暑谢去薄寒来归吉士所居明神实相茂惟体气怡有休祥未即承颜惟祈养福谢徐祕校启比因幸会得奉光仪再荷眷存之深遂伤睽隔之逺忽承高谊特损谦辞顾奖引之过中非孤蒙之敢望拜嘉之重爲媿则多贤儁之材神明所相茂惟兴止休有福祥未即趋承惟加调护竚膺殊擢以慰遐思谢林肈长官启伏蒙贬损猥先临存方以出行渠川未甞得望车骑继陈悃愊叙谢高明敢图仁人见遇如旧申钖重问相存有加唯贱且贫尤愚不肖学焉昧道仕则旷官荷推褒之过情处负媿以终日三阳肈岁万物同春茂惟贤明休有祉福以时自寿良副所瞻荅林中舎启二幸隣封畛叨缀戚婣仰风诚勤奉问顾缺敢图盛意申贶华辞荷相存之至隆非遽数之可旣钦承德履茂享春祺更冀保绥少符倾向二去德不逺向风诚勤日有简书之烦久无竿牍之献敢图风谊逺损书辞仰衔存爱之隆实重顽踈之过未由占对窃冀保绥祷颂之私指陈不旣荅定海知县启窃邑海旁得邻境上布私书之未暇辱重问以相先惟知感悰岂易缕指未涯占对尤积咏思惟加自頥良副所望荅戚郎中启阻阔风貌固常咏思重庆诰章擢陞郎署闻报之晩裁贺未皇敢意谦明首形缄问辞博以厚义高且醇承拜置前诵玩亡斁喜闻王事优简神宇粹平某官奉国不回处官以正秩中台之显要柄外鎭之惨舒民无隐情治有异迹竚闻旌召续附庆书上枢密王尚书启窃以璇玑上列齐七政以均和帝衮辅成钦四邻之基命亲逢华旦允属宗工恭惟某官与国忠纯爽邦明哲对越光华之旦居然文雅之宗简在上心郁爲时栋雍容禁署甞密賛于睿谋叅贰宰司多委成于治体奋庸甚盛注意特隆属恩诰之诞颁分鎭临之重寄居留神甸爲表则于四方宠进枢庭当折冲于万里声敎所曁庆抃率同俯念空踈夙叨存记绾县章而祗役望君幄以劳怀恭听吉音岂胜至愿与交代赵中舎启甞请代期当留听下单舟在境敢无告于候人善政可师将有求于令尹自余占对乃尽布陈与张护戎鼎来敝邑甫次近郊传闻使旌适在州部将亲盛德尤激懽悰与谭主簿爰兹治舟亦以造境将聮职治可丐规模惟喜则多非陈所悉上范资政先状某此者之官敝邑取道乐郊引舟将次于近圻歛板即趋于前屏瞻望麾㦸下情无任谢许发运启近持悃愊进叩高明荷温敎之见存假善舟而使济亦旣就道即将造门惟兹下情感喜殊甚谢王供奉启伏审拜恩鼎来视职惟兹踈贱将庇高明敢图恩私先赐敎督感竦之极敷言曷殚荅马太博启二伏审进𬒳恩章来临职任兹惟幸会得奉光仪敢图隆私先赐华问感佩之至云云二伏审光奉圣恩巳谐礼上未皇修好先辱赐书感尉至深叙陈不旣荅沈屯田启趋承维旧违去尚新唯是企思之深曾无忘去之顷敢图恩纪特赐书辞仰荷眷存之尤内怀恐媿之极岁云郁沐物且长赢茂惟贤明多有休福窃况藩宣之盛倚成陪贰之良伏惟顺序自頥副人所望荅陈推官启某受材无它窃邑于此高明赐敎襃谕过情窥观以恶惧恐且媿未由占对良自保绥贺集贤相公启恭以禁座流恩政堂迁秩宠兼常伯守在冬官伏惟庆慰恭以某官袭气堪舆禀精河岳风华懋美峣若东南之筠天韵纯沦温如西北之璞不阶尺木遂致青云世图任于老成日对扬于休命股肱作相素同国体之安喉舌命官遂致文明之政兹爲异数允荅具瞻某充位外藩希风上国观文辩叙弥高天老之台通谒爲仪寖逺豆晏之日懽愉无状震慄兼常贺枢密相公启恭审迁秩上公聮华冡宰伏惟庆慰窃以某官略非世出韵自天成时归英特之材独禀高明之器光华漫漫遂适于泰辰文学彬彬适阶于膴仕逮濬明之正统图卫翼之元勲周历清华之阶越登机密之首通规亮节朝矜式以取平深䇿逺猷上咨嗟而倚重懋惟徽数允合肤公命布幅贠喜盈观听某久从外𥙷逖听上胪曽驰谒之未遑第承风而窃抃瞻依之厚度越干常荅福州知府学士启某启辞阔义风累更元历虽疆城之相比愧缄䟽之未皇敢意谦明首书存聘赐之良实重以好辞无因至前承拜知悚某官卿材修固国器方廉登歩本朝汪翔盛问维高闽之要地实南越之旧都顾赖忠良鎭此襟带旣闻善治宜有宠章用冀保和且须来命贺凤翔知府陈学士启恭审拜命恩纶颁条侯府窃惟庆慰某官器谋强济业履粹明名日起以贵成势龙阶而独上儒林材职之舘方指事以载功歧阳襟带之邦出承流而宣化国家试能𥙷郡吁俊熈天即颁寛大之书召还清切之禁某衰晚无状情契所同顾海上之身寖爲俗吏瞻膀中之彦敢附青云未涯贽见之仪益切瞻言之素愿臻持摄前对宠光贺昭文相公启恭审肃𬒳宠灵叅司枢要伏惟庆慰窃以安危所系文武相须眷注意之殊时崇仰成之异体至若万务通于四海二柄萃干一门简在休辰职繇全德恭以某官风华博照天韵雄成挟旦奭之谋谟袭韦平之系胃逢辰鼎盛序爵弥高清议𬒳民卓冠一时之杰丰规振俗遄跻三代之隆嗟彼羗豪警吾边吏有严天讨爰整王师上方深拱以倚平博谋而取重卑兹全责钦若壮猷舆诵所同巖瞻惟允昔餽通函谷繄沛邑之宗臣威𬒳匈奴实汉家之眞宰宜今具美与古兼徽某夙附末光雅烦善庇仕藩城而待罪隐若目安佔宿邸之移文跫然滋喜依归之素有过等夷谢及第启三月二十二日皇帝御崇政殿放进士蒙恩赐及第释褐者四方之杰茂对清光一介之技猥尘华选冒荣之辱抚已而慙窃以国家揽八㝢之广具万官之富一化所染人有善行数路之举野无滞材取士如此之详得人于斯爲盛然犹谦不自足乐于旁求比诏郡邑详延巖穴向非蔚有声采着在观听何以醻上勤伫塞人烦言如某者族敝而贱材顽且踈逢世治文追师鄕道贠冠方屦有贱儒之名高文大册无作者之实吴干不弔先子夙䘮侨家异土归扫穷阎上不能执轩冕以取高下不能力稼穑而爲养俛首干进蕲荣逮亲适会诏之兴甿遂负书而应令鄕老署其行荐之明朝春官訾其材置以异等率趋法座軰试殊庭仅成骫骳之谈复玷高华之选夫何抵此厥有繇然兹盖伏遇某官德厚兼容风华博照斟酌元气洪纎溥𬒳其仁彫刻衆形妍恶曲成其彚乗云洒润秉律嘘枯使是寒士阶于荣路敢不审图大方惇率常宪取所承学着之行事唯仁之守唯谊之循不以邪曲回精忠之操不以宠利汚廉洁之尚庶期尽齿无负大赐易此而他未知所裁临川先生文集卷第八十一临川先生文集临川先生文集卷第八十二临川先生文集卷第八十二记䖍州学记君子斋记度支副使㕔壁题名记桂州新城记太平州新学记繁昌县学记芝阁记信州兴造记余姚县海塘记通州海门兴利记䖍州学记䖍州江南地最旷大山长谷荒翳险阻交广闽越铜盐之贩道所出入椎埋盗夺鼓铸之姦视天下爲多庆历中甞诏立学州县䖍亦应诏而卑陋褊迫不足爲美观州人欲合私财迁而大之乆矣然吏常力屈于听狱而不暇顾此凡二十一年而后改筑于州所治之东南以从州人之愿盖经始于治平元年二月提点刑狱宋城蔡侯行州事之时而考之以十月者知州事钱塘元侯也二侯皆天下所谓才吏故其就此不劳而斋祠讲说候望宿息以至庖湢莫不有所又斥余财市田及书以待学者内外完善矣于是州人相与乐二侯之适巳而来请文以记其成余闻之也先王所谓道德者性命之理而巳其度数在乎俎豆钟鼓管絃之间而常患乎难知故爲之官师爲之学以聚天下之士期命辩说诵歌絃舞使之深知其意夫士牧民者也牧知地之所在则彼不知者驱之尔然士学而不知知而不行行而不至则柰何先王于是乎有政矣夫政非爲劝沮而巳也然亦所以爲劝沮故举其学之成者以爲卿大夫其次虽未成而不害其能至者以爲士此舜所谓庸之者也若夫道隆而德骏者又不止此虽天子北靣而问焉而与之迭爲宾主此舜所谓承之者也蔽䧟畔逃不可与有言则挞之以诲其过书之以识其恶待之以歳月之乆而终不化则放弃杀戮之刑随其后此舜所谓威之者也盖其教法德则异之以智仁圣义忠和行则同之以孝友睦婣任恤艺则尽之以礼乐射御书数淫言诐行诡恠之术不足以辅世则无所容手其时而诸侯之所以敎一皆听于天子天子命之矣然后兴学命之历数所以时其迟速命之权量所以节其丰杀命不在是则上之人不以教而爲学者不道也士之奔走揖让酬酢笑语升降出入乎此则无非教者高可以至于命其下亦不失爲人用其流及乎旣衰矣尚可以鼓舞群衆使有以异于后世之人故当是时妇人之所能言童子之所可知有后世老师宿儒之所惑而不悟者也武夫之所道鄙人之所守有后世豪杰名士之所惮而愧之者也尧舜三代从容无爲同四海于一堂之上而流风余俗咏叹之不息凡以此也周道微不幸而有秦君臣莫知屈巳以学而乐于自用其所建立悖矣而恶夫非之者乃烧诗书杀学士扫除天下之庠序然后非之者愈多而终于不胜何哉先王之道德出于性命之理而性命之理出于人心诗书能循而逹之非能夺其所有而予之以其所无也经虽亡出于人心者犹在则亦安能使人舎巳之昭昭而从我于聋昏哉然是心非特秦也当孔子时旣有欲毁鄕校者矣盖上失其政人自爲义不务出至善以胜之而患乎有爲之难则是心非特秦也墨子区区不知失者在此而发尚同之论彼其爲愚亦独何异于秦呜唿道之不一乆矣杨子曰如将复驾其所说莫若使诸儒金口而木舌盖有意乎辟雍学校之事善乎其言虽孔子出必从之矣今天子以盛德新即位庻几能及此乎今之守吏实古之诸侯其异于古者不在乎施设之不专而在乎所受于朝廷未有先王之法度不在乎无所于教而在乎所以教未有以成士太夫仁义之材䖍虽地旷以逺得所以教则虽悍昏嚚凶抵禁触法而不悔者亦将有以聦明其耳目而善其心又况乎学问之民故余爲书二侯之绩因道古今之变及所望乎上者使归而刻石焉君子斋记天子诸侯谓之君卿大夫谓之子古之爲此名也所以命天下之有德故天下之有德通谓之君子有天子诸侯卿大夫之位而无其德可以谓之君子盖称其位也有天子诸侯卿大夫之德而无其位可以谓之君子盖称其德也位在外也遇而有之则人以其名予之而以貌事之德在我也求而有之则人以其实予之而心服之夫人服之以貌而不以心与之以名而不以实能以其位终身而无谪者盖亦幸而巳矣故古之人以名爲羞以实爲慊不务服人之貌而思有以服人之心非独如此也以爲求在外者不可以力得也故虽穷困屈辱乐之而弗去非以夫穷困屈辱爲人之乐者在是也以夫穷困诎辱不足以槩吾心爲可乐也巳河南裴君主簿于洛阳治斋于其官而命之曰君子裴君岂慕夫在外者而欲有之乎岂以爲世之小人衆而躬行君子者独我乎由前则失巳由后则失人吾知裴君不爲是也亦曰勉于德而巳盖所以牓于其前朝夕出入观焉思古之人所以爲君子而务及之也独仁不足以爲君子独智不足以爲君子仁足以尽性智足以穷理而又通乎命此古之人所以爲君子也虽然古之人不云乎德輶如毛毛犹有伦未有欲之而不得也然则裴君之爲君子也孰御焉故余嘉其志而乐爲道之度支副使厅壁题名记三司副使不书前人名姓嘉祐五年尚书戸部贠外郎吕君沖之始稽之衆史而自李纮巳上至查道得其名自杨偕巳上得其官自郭劝已下又得其在事之岁时于是书石而鑱之东壁夫合天下之衆者财理天下之财者法守天下之法者吏也吏不良则有法而莫守法不善则有财而莫理有财而莫理则阡陌闾巷之贱人皆能私取予之势擅万物之利以与人主争黔首而放其无穷之欲非必贵强桀大而后能如是而天子犹爲不失其民者盖特号而巳耳虽欲食𬞞衣敝憔悴其身愁思其心以幸天下之给足而安吾政吾知其犹不得也然则善吾法而择吏以守之以理天下之财虽上古尧舜犹不能母以此爲先急而况于后世之纷纷乎三司副使方今之大吏朝廷所以尊宠之甚备盖今理财之法有不善者其势皆得以议于上而改爲之非特当守成法吝出入以从有司之事而巳其职事如此则其人之贤不肖利害施于天下如何也观其人以其在事之歳时以求其政事之见于今者而考其所以佐上理财之方则其人之贤不肖与世之治否吾可以坐而得矣此盖吕君之志也桂州新城记侬智高反南方出入十有二州十有二州之守吏或死或不死而无一人能守其州者岂其材皆不足欤盖夫城郭之不设甲兵之不戒虽有智勇犹不能以胜一日之变也唯天子亦以爲任其罪者不独守吏故特推恩褒广死节而一切贷其失职于是遂推选士大夫所论以爲能者付之经略而今尚书戸部侍郎余公靖当广西焉冦平之明年蛮越接和乃大城桂州其方六里其木甓瓦石之材以枚数之至四百万有竒用人之力以工数之至一十余万凡所以守之具无一求而有不给者焉以至和元年八月始作而以二年之六月成夫其爲役亦大矣盖公之信于民也乆而费之欲以衞其材劳之欲以休其力以故爲是有大费与大劳而人莫或以爲勤也古者君臣父子夫妇兄弟朋友之礼失则夷狄横而窥中国方是时中国非无城郭也卒于陵夷毁顿䧟灭而不捄然则城郭者先王有之而非所以恃而爲存也及至喟然觉寤兴起旧政则城郭之修也又甞不敢以爲后盖有其患而图之无其具有其具而守之非其人有其人而治之无其法能以乆存而无败者皆未之闻也故文王之兴也有四夷之难则城于朔方而以南仲宣王之起也有诸侯之患则城于东方而以仲山甫此二臣之德协于其君于爲国之本末与其所先后可谓知之矣虑之以悄悄之劳而发赫赫之名承之以翼翼之勤而续明明之功卒所以攘戎夷而中国以全安者盖其君臣如此而守衞之有其具也今余公亦以文武之材当明天子承平日乆欲补弊立废之时鎭抚一方修扞其民其勤于今与周之有南仲仲山甫盖等矣是宜有纪也故其将吏相与谋而来取文将刻之城隅而以告后之人焉至和二年九月丙辰群牧判官太常博士王某记太平州新学记太平新学在子城东南治平三年司农少卿建安李侯定仲求所作侯之爲州也寛以有制静以有谋故不大罚戮而州旣治于是大姓相劝出钱造侯之庭愿兴学以称侯意侯爲相地迁之爲屋百间爲防环之以待水患而爲田二十顷以食学者自门徂堂闳壮丽密而所以祭养之噐具盖徃来之人皆莫知其经始而特见其成旣成矣而侯罢去州人善侯无穷也乃来求文以识其时功嗟乎学之不可以已也乆矣世之爲吏者或不足以知此而李侯知以爲先又能不费财伤民而使其自劝以成之岂不贤哉然世之爲士者知学矣而或不知所以学故余于其求文而因以告焉盖继道莫如善守善莫如仁仁之施自父子始积善而充之以至于圣而不可知之谓神推仁而上之以至于圣人之于天道此学者之所当以爲事也昔之造书者实告之矣有闻于上无闻于下有见于初无见于终此道之所以散百家之所以盛学者之所以讼也学乎学将以一天下之学者至于无讼而止游于斯餔于斯而余说之不知则是美食逸居而已者也李侯之爲是也岂爲士之美食逸居而巳者哉治平四年九月四日临川王某记䌓昌县学记奠先师先圣于学而无庙古也近世之法庙事孔子而无学古者自京师至于鄕邑皆有学属其民人相与学道艺其中而不可使不知其学之所自于是乎有释菜奠币之礼所以着其不忘然则事先师先圣者以有学也今也无有学而徒庙事孔子吾不知其说也而或者以谓孔子百世师通天下州邑爲之庙此其所以报且尊荣之夫圣人与天地同其德天地之大万物无可称德故其祀质而巳无文也通州邑庙事之而可以称圣人之德乎则古之事先圣何爲而不然也宋因近世之法而无能改至今天子始诏天下有州者皆得立学奠孔子其中如古之爲而县之学士满二百人者亦得爲之而䌓昌小邑也其士少不能中律旧虽有孔子庙而庳下不完又其门人之像惟颜子一人而巳今夏君希道太初至则修而作之具爲子夏子路十人像而治其两庑爲生师之居以待县之学者以书属其故人临川王某使记其成之始夫离上之法而苟欲爲古之所爲者无法流于今俗而思古者不闻教之所以本又义之所去也太初是无变今之法而不失古之实其不可以无传也芝阁记祥符时封㤗山以文天下之平四方以芝来告者万数其大吏则天子赐书以宠嘉之小吏若民辄钖金帛方是时希世有力之大臣穷搜而逺采山农野老攀縁狙以上至不测之高下至涧溪壑谷分崩裂絶幽穷隐伏人迹之所不通徃徃求焉而芝出于九州四海之闲盖几于尽矣至今上即位谦让不德自大臣不敢言封禅诏有司以祥瑞告者皆勿纳于是神竒之产销藏委翳于蒿藜榛莽之闲而山农野老不复知其爲瑞也则知因一时之好恶而能成天下之风俗况于行先王之治哉太丘陈君学文而好竒芝生于庭能识其爲芝惜其可献而莫售也故阁于其居之东偏掇取而藏之盖其好竒如此噫芝一也或贵于天子或贵于十或辱于凡民夫岂不以时乎哉士之有道固不役志于贵贱而卒所以贵贱者何以异哉此予之所以叹也皇祐五年十月日记信州兴造记晋陵张公治信之明年皇祐二年也姦彊帖柔隐诎发舒旣政大行民以宁息夏六月乙亥大水公徙囚于高狱命百隷戒不共有常诛夜漏半水破城灭府寺苞民庐居公趋谯门坐其下敕吏士以桴收民鳏孤老癃与所徙之囚咸得不死丙子水降公从賔佐按行隐度符县调富民水之所不至者夫钱戸七百八十六妆佛寺之积材一千一百三十有二不足则前此公所命富民出粟以赒贫民者二十三人自言曰食新矣赒可以巳愿输粟直以佐材费七月甲午募人城水之所入垣羣府之缺考监军之室立司理之狱营州之西北亢爽之墟以宅屯驻之师除其故营以时教士刺伐坐作之法故所无也作驿曰饶阳作宅曰回车筑二亭于南门之外左曰仁右曰智山水之所附也梁四十有二舟于两亭之间以通车徒之道筑一亭于州门之左曰宴月吉所以属宾也凡爲梁一爲城垣九千尺爲屋八以楹数之得五百五十二自七月九日卒九月七日爲日五十二爲夫一万一千四百二十五中家以下见城郭室屋之完而不知材之所出见徒之合散而不见役使之及已凡故之所有必具其所无也廼今有之故其经费卒不出县官之给公所以捄灾补败之政如此其贤于世吏逺矣今州县之灾相属民未病灾也且有治灾之政出焉弛舎之不适裒取之不中元姦宿豪舞手以乗民而民始病病极矣吏乃始謷然自喜民相与诽且笑之而不知也吏而不知爲政其重困民多如此此予所以哀民而闵吏之不学也由是而言则爲公之民不幸而遇害灾其亦庻乎无憾矣十月二十日临川王某记余姚县海塘记自云柯而南至于某有隄若干尺截然令海水之潮汐不得冒其旁田者知县事谢君爲之也始隄之成谢君以书属予记其成之始曰使来者有考焉得卒任完之以不隳谢君者阳夏人也字师厚景初其名也其先以文学称天下而连世爲贵人至君遂以文学世其家其爲县不以材自负而忽其民之急方作隄时岁丁亥十一月也能亲以身当风霜氛雾之毒且笑之而不知也吏而不知爲政其重困民多如此此予所以哀民而闵吏之不学也由是而言则爲公之民不幸而遇害灾其亦庻乎无憾矣十月二十日临川王某记余姚县海塘记自云柯而南至于某有隄若干尺截然令海水之潮汐不得冒其旁田者知县事谢君爲之也始隄之成谢君以书属予记其成之始曰使来者有考焉得卒任完之以不隳谢君者阳夏人也字师厚景初其名也其先以文学称天下而连世爲贵人至君遂以文学世其家其爲县不以材自负而忽其民之急方作隄时岁丁亥十一月也能亲以身当风霜氛雾之毒以勉民作而除其菑又能令其民翕然皆劝趋之而忘其役之劳遂不踰时以有成功其仁民之心效见于事如此亦可以已而犹自以爲未也又思有以告后之人令嗣续而完之以永其存善夫仁人长虑却顾图民之灾如此其至其不可以无传而后之君子考其传得其所以爲其亦不可以无思而异时予尝以事至余姚而君过予与予从容言天下之事君曰道以闳大隐密圣人之所独鼓万物以然而皆莫知其所以然者盖有所难知也其治政敎今施爲之详凡与人共而尤丁宁以急者其易知较然者也通涂川治田桑爲之隄防沟浍渠川以御水旱之灾而兴学校属其民人相与习礼乐其中以化服之此其尤丁宁以急而较然易知者也今世吏者其愚也固不知所爲而其所谓能者务出竒爲声威以惊世震俗至或尽其力以事刀笔簿书之间而已而反以谓古所爲尤丁宁以急者吾不暇以爲吾曾爲之而曾不足以爲之万有一人爲之且不足以名于世而见谓材嘻其可叹也夫爲天下国家且百年而胜残去杀之效则犹未也其不出于当时予良以其言爲然旣而闻君之爲其县至则爲桥于江治学者以敎养县人之子弟旣而又有隄之役于是又信其言之行而不予欺也巳爲之书其隄事因并书其言终始而存之以告后之人庆历八年七月日记通州海门兴利记余读豳诗以其妇子馌彼南畒田畯至喜嗟乎豳之人帅其家人戮力以听吏吏推其意以相民何其至也夫喜者非自外至乃其中心固有以然也旣叹其吏之能民又思其君之所以待吏则亦欲善之心出于至诚而已盖不独法度有以之也以赏罚用天下而先王之俗废有士于此能以豳之吏自爲而不茍于其民岂非所谓有志者邪以余所闻吴兴沈君兴宗海门之政可谓有志矣旣隄北海七十里以除水患遂大浚渠川酾取江南以灌义宁等数鄕之田方是时民之垫于海呻吟者相属君至则寛禁缓求以集流亡少焉诱起之以就功莫不蹶蹶然奋其惫而来也由是观之苟诚爱民而有以利之虽创残穷敝之余可勉而用也况于力足者乎兴宗好学知方竟其学又将有大者焉此何足以尽吾沈君之才抑可以观其志矣而论者或以一邑之善不足书之今天下之邑多矣其能有以遗其民而不愧于豳之吏者果多乎不多则予不欲使其无传也至和元年六月六日临川王某记临川先生文集卷第八十二临川先生文集临川先生文集卷第八十三临川先生文集卷第八十三记鄞县经游记游襃禅山记城陂县兴造记慈溪县学记万宗泉记扬州龙兴讲院记抚州招仙观记石门亭记抚州通判㕔见山阁记眞州长芦寺经藏记涟水军淳化院经藏记大中祥符观新修九曜阁记扬州新园亭记庐山文殊像现瑞记抚州祥符观三清殿记鄞县经游记庆历七年十一月丁丑余自县出属民使浚渠川至万灵鄕之左界宿慈福院戊寅升鸡山观碶工凿石遂入育王山宿广利寺雨不克东辛巳下灵巖浮石湫之壑以望海而谋作斗门于海滨宿灵巖之旌敎院癸未至芦江临决渠之口转以入于瑞巖之开善院遂宿甲申游天童山宿景德寺质明与其长老瑞新上石望玲珑巖须猿吟者乆之而还食寺之西堂遂行至东吴具舟以西质明泊舟堰下食大梅山之保福寺庄过五峯行十里许复具舟以西至小溪以夜中质明观新渠及洪水湾还食普宁院日下昃如林村夜未中至资寿院质明戒桃源清道二鄕之民以其事凡东西十有四鄕鄕之民毕已受事而余遂归云游襃禅山记襃禅山亦谓之华山唐浮图慧襃始舎于其址而卒葬之以故其后名之曰襃禅今所谓慧空禅院者襃之庐冡也距其院东五里所谓华山洞者以其乃华山之阳名之也距洞百余歩有碑仆道其文漫灭独其爲文犹可识曰花山今言华如华实之华者盖音谬也其下平旷有泉侧出而记游者甚衆所谓前洞也由山以上五六里有穴窈然入之甚寒问其深则其好游者不能穷也谓之后洞余与四人拥火以入入之愈深其进愈难而其见愈竒有怠而欲出者曰不出火且尽遂与之俱出盖予所至比好游者尚不能十一然视其左右来而记之者巳少盖其又深则其至又加少矣方是时予之力尚足以入火尚足以明也旣其出则或咎其欲出者而子亦悔其随之而不得极夫游之乐也于是予有叹焉古人之观于天地山川草木虫鱼鸟兽往往有得以其求思之深而无不在也夫夷以近则游者衆险以逺则至者少而世之竒伟瑰怪非常之观常在于险远而人之所罕至焉故非有志者不能至也有志矣不随以止也然力不足者亦不能至也有志与力而又不随以怠至于幽暗昏惑而无物以相之亦不能至也然力足以至焉于人爲可讥而在已爲有悔尽吾志也而不能至者可以无悔矣其孰能讥之乎此予之所得也余于仆碑又以悲夫古书之不存后世之谬其传而莫能名者何可胜道也哉此所以学者不可以不深思而愼取之也四人者庐陵萧君圭君玉长乐王回深父余弟安国平父安上纯父至和元年七月某日临川王某记城陂院兴造记灵谷者吾州之名山衞尉府君之所葬也山之水东出而北折以合于城陂陂上有屋曰城陂院者僧法沖居之而王氏诸父子之来视墓者退辄休于此当庆历之甲申法沖始传其毁而有之至嘉祐之戊戌而自门至于寝浮屠之所宜有者新作之皆具乃聚其徒而谋曰自吾与尔有此屋取材于山取食于田而又推其余以致所无然犹不足以完也而又取货力于邑人以助盖爲之以八年而后吾志就其勤如此不可无记惟王氏世与吾接而衞尉府君之葬于此也试往请焉宜肯于是其徒相与砻石于庭而使来以请慈溪县学记天下不可一日而无政教故学不可一日而亡于天下古者井天下之田而党庠遂序国学之法立乎其中鄕射饮酒春秋合乐养老劳农尊贤使能攷艺选言之政至于受成献馘讯囚之事无不出于学于此养天下智仁圣义忠和之士以至一偏一伎一曲之学无所不养而又取士大夫之材行完㓗而其施设巳甞试于位而去者以爲之师释奠释菜以教不忘其学之所自迁徙偪逐以勉其怠而除其恶则士朝夕所见所闻无非所以治天下国家之道其服习必于仁义而所学必皆尽其材一日取以备公卿大夫百执事之选则其材行皆已素定而士之备选者其施设亦皆素所见闻而已不待阅习而后能者也古之在上者事不虑而尽功不爲而足其要如此而已此二帝三王所以治天下国家而立学之本意也后世无井田之法而学亦或存或废大抵所以治天下国家者不复皆出于学而学之士羣居族处爲师弟子之位者讲章句课文字而巳至其陵夷之乆则四方之学者废而爲庙以祀孔子于天下斵木抟土如浮屠道士法爲王者象州县吏春秋帅其属释奠于其堂而学士者或不预焉盖庙之作出于学废而近世之法然也今天子即位若干年颇修法度而革近世之不然者当此之时学稍稍立于天下矣犹曰州之士满二百人乃得立学于是慈溪之士不得有学而爲孔子庙如故庙又坏不治今刘君在中言于州使民出钱将修而作之未及爲而去时庆历某年也后林君肈至则曰古之所以爲学者吾不得而见而法者吾不可以母循也虽然吾之人民于此不可以无教即因民钱作孔子庙如今之所云而治其四旁爲学舎讲堂其中帅县之子弟起先生杜君醇爲之师而兴于学噫林君其有道者耶夫吏者无变今之法而不失古之实此有道者之所能也林君之爲其几于此矣林君固贤令而慈溪小邑无珍产滛货以来四方游贩之民田桑之美有以自足无水旱之忧也无游贩之民故其俗一而不杂有以自足故人愼刑而易治而吾所见其邑之士亦多美茂之材易成也杜君者越之隐君子其学行宜爲人师者也夫以小邑得贤令又得宜爲人师者爲之师而以修醇一易治之俗而进美茂易成之材虽拘于法限于势不得尽如古之所爲吾固信其教化之将行而风俗之成也夫教化可以美风俗虽然必乆而后至于善而今之吏其势不能以乆也吾虽喜且幸其将行而又忧夫来者之不吾继也于是本其意以告来者万宗泉记僧道光得泉之三年直岁善端治屋龙井之西北发土得汍泉二万宗命沟井而合焉东爲二池池各有沟注于南池而东南其余水以漑山麓之田旣甃善端请名余爲名其泉曰万宗云扬州龙兴讲院记予少时客游金陵浮屠慧礼者从予游予旣吏淮南而慧礼得龙兴佛舎与其徒日讲其师之说甞出而过焉屋数十椽上破而旁穿侧出而视后则榛棘出人不见垣端指以语予曰吾将除此而宫之虽然其成也不以私吾后必求时之能行吾道者付之愿记以示后之人使不得私焉当是时礼方丐食饮以卒日视其居枵然余特戏曰姑成之吾记无难者后四年来曰昔之所欲爲凡百二十楹頼州人蒋氏之力旣皆成盍有述焉噫何其能也盖慧礼者予知之其行谨㓗学博而才敏而又卒之以不私宜成此不难也今夫衣冠而学者必曰自孔氏孔氏之道易行也非有苦身窘形离性禁欲若彼之难也而士之行可一卿才足一官者常少而浮屠之寺庙被四海则彼其所谓材者宁独礼耶以彼之材由此之道去至难而就甚易宜其能也呜唿失之此而彼得焉其有以也夫抚州招仙观记招仙观在安仁郭西四十里始作者与其岁月予不知也祥符中尝废废四五十年而道士全自明以医游其邑邑之疾病者頼以治而皆忧其去人相与言州出材力因废基筑宫而留之全与其从者一人爲留而观复兴全识予舅氏而因舅氏以乞予书其复兴之岁月夫宫室器械衣服饮食凡所以生之具须人而后具而人不须吾以足惟浮屠道士爲然而全之爲道士人须之而不可以去也其所以养于人也视其党可以无媿矣予爲之书其亦可以无媿焉庆历七年七月复兴之歳月也石门亭记石门亭在青田县若干里令朱君爲之石门者名山也古之人咸刻其观游之感槩留之山中其石相望君至而爲亭悉取古今之刻立之亭中而以书与其甥之壻王某使记其作亭之意夫所以作亭之意其直好山乎其亦好观游眺望乎其亦于此问民之疾忧乎其亦燕闲以自休息于此乎其亦怜夫人之刻暴剥偃踣而无所庇障且泯灭乎夫人物之相好恶必以类广大茂美万物附焉以生而不自以爲功者山也好山仁也去郊而适野升髙以逺望其中必有槩然者书不云乎予耄逊于荒诗不云乎驾言出游以写我忧夫环顾其身无可忧而忧者必在天下忧天下亦仁也人之否也敢自逸至即深山长谷之民与之相对接而交言语以求其疾忧有其壅而不闻者乎求民之疾忧亦仁也政不有小大不以德则民不化服民化服然后可以无讼民不无讼今其能休息无事优游以嬉乎古今之名者其石幸在其文信善则其人之名与石且传而不朽成人之名而不夺其志亦仁也作亭之意其然乎其不然乎抚州通判㕔见山阁记通判抚州太常博士施侯爲阁于其舎之西偏旣成与客升以饮而爲之名曰见山且言曰吾人脱于兵火洗沐仁圣之膏泽以休其父子者余百年于今天子恭俭陂池苑囿台榭之观有堙毁而无改作其不欲有所骚动而思称祖宗所以悯仁元元之意殊甚故人得私其智力以逐于利而穷其欲自虽蛮夷湖海山谷之聚大农富工豪贾之家往往能广其宫室高其楼观以与通邑大都之有力者争无穷之侈夫民之富溢矣吏独不当因其有余力有以自娱乐称上施耶又况抚之爲州山耕而水莳牧牛马用虎豹爲地千里而民之男女以万数者五六十地大人衆如此而通判与之爲之父母则其人奚可不贤虽贤岂能无劳于爲治独无观游食飨之地以休其暇日殆非先王使小人以力养君子之意吾所以乐爲之就此而忘劳者非以爲吾之不肖能长有此顾不如是不足以待后之贤者尔且夫人之慕于贤者爲其所乐与天下之志同而不失然后能有余以与民而使皆得其所愿而世之说者曰召公爲政于周方春舎于蔽芾之棠听男女之讼焉而不敢自休息于宫恐民之从我者勤而害其田作之时盖其隐约穷苦而以自媚于民如此故其民爱思而咏歌之至于不忍伐其所舎之棠今甘棠之诗是也嗟乎此殆非召公之实事诗人之本指特墨子之余言赘行吝细𥚹迫者之所好而吾之所不能爲于是酒酣客皆欢相与从容誉施侯所爲而称其言之善又美大其阁而嘉其所以名之者曰阁之上流目而环之则邑屋草木川原坂隰之无蔽障者皆见施侯独有见于山而以爲之名何也岂以山之在吾左右前后若蹯若踞若伏若鹜爲独能适吾目之所观邪其亦吾心有得于是而乐之也施侯以客爲知言而以书抵予曰吾所以爲阁而名之者如此子其爲我记之数辞不得止则又因吾叔父之命以取焉遂爲之记以示后之贤者使知夫施侯之所以爲阁而名之者其言如此眞州长芦寺经藏记西域有人焉止而无所系观而无所逐唯其无所系故有所系者守之唯其无所逐故有所逐者从之从而守之者不可爲量数则其言而应之议而辨之也亦不可爲量数此其书之行乎中国所以至于五千四十八卷而尚未足以爲多也眞州长芦寺释智福者爲高屋建大轴两轮而栖匦于轮闲以藏五千四十八卷者其募钱至三千万其土木丹漆珠玑万金之闳壮靡丽言者不能称也唯观者知焉夫道之在天下莫非命而有废兴时也知出之有命兴之有时则彼所以当天下贫窭之时能独鼔舞得其财以有所建立每至于此盖无足以疑智福有才略善治其徒衆从余求识其成于是乎书涟水军淳化院经藏记道之不一乆矣人善其所见以爲敎于天下而传之后世后世学者或狥乎身之所然或诱乎世之所趋或得乎心之所好于是圣人之大体分裂而爲八九博闻该见有志之士补苴调胹冀以就完而力不足又无可爲之地故终不得盖有见于无思无爲退藏于密寂然不动者中国之老庄西域之佛也旣以此爲教于天下而传后世故爲其徒者多寛平而不忮质静而无求不忮似仁无求似义当士之夸漫盗夺有已而无物者多于世则超然高蹈其爲有似乎吾之仁义者岂非所谓贤于彼而可与言者邪若通之瑞新闽之怀琏皆今之爲佛而超然吾所谓贤而与之游者也此二人者旣以其所学自脱于世之滛浊而又皆有聦明辩智之才故吾乐以其所得者间语焉与之游忘日月之多也琏甞谓余曰吾徒有善因者得屋于涟水之城中而得吾所谓经者五千四十八卷于京师归市匦而藏诸屋将求能文者爲之书其经藏者之歳时而以子之爱我也故使其徒来属能爲我强记之乎善因者盖常爲屋于涟水之城中而因瑞新以求予记其歳时予辞而不许者也于是问其藏经之日某年月日也夫以二人者与余游而善因属我之勤岂有它哉其不可以终辞乃爲之书而并告之所以书之意使鑱诸石大中祥符观新修九曜阁记某自扬州归与叔父㑹京师叔父曰大中祥符观所谓九曜者道士丁用平募民钱爲堂庖庑已又爲阁置九曜像其下从吾乞汝文记其年时汝爲之临川之城中东有大丘左溪水水南出而北并于江城之东以溪爲隍吾庐当丘上北折而东百歩爲祥符观观岸溪水东南之山不奄乎人家者可望也某少时固甞从长者游而乐之以爲溪山之佳虽异州乐也况吾父母之州而又去吾庐爲之近者邪虽其身去爲吏独其心不湏臾去也今道士又新其居以壮观游阁焉使游者得以穷登望之胜使可望者不唯东南而巳岂不重可乐邪道士之所爲几吾之所乐而命吾文又叔父也即欲巳得邪惜乎安得与州之君子者游焉以忘吾忧而慰吾思邪阁成之日某年月日也扬州新园亭记诸侯宫室台榭讲军实容俎豆各有制度扬古今大都方伯所治处制度狭庳军实不讲俎豆无以容不以偪诸侯哉宋公至自丞相府化清事省喟然有意其图之也今太常刁君实集其意㑹公去鎭郓君即而考之占府干隅夷茀而基因城而垣并垣而沟周六百歩竹万箇覆其上故髙亭在垣东南循而西三十軏作堂曰爱思道僚吏之不忘宋公也堂南北鄕袤八筵广六筵直北爲射埒列树八百本以翼其旁賔至而享吏休而宴于是乎在又循而西十有二軏作亭曰隷武南北鄕袤四筵广如之埒如堂列树以鄕歳时教士战射坐作之法于是乎在始庆历二年十二月某日凡若干日卒功云初宋公之政务不烦其民是役也力出于兵材资于宫之饶地瞰于公宫之隙成公志也噫扬之物与监东南所规仰天子宰相所垂意而选继乎宜有若宋公者丞乎宜有若刁君者金石可弊此无废已庆历三年四月某日临川王某记庐山文殊像现瑞记番阳刘定甞登庐山临文殊金像所没之谷睹光明云瑞图示临川王某求记其事某曰有有以观空空亦幻空空以观有幻亦实幻实果有辨乎然则如子所睹可以记可以无记记无记果亦有辨乎虽然子旣图之矣余不可以无记也定以熈宁元年四月十日十年九月二十七日睹某以元丰元年十一月二十三日记抚州祥符观三清殿记临川之州城横溪上西出出城之上有宫岿然溪之沄沄流过其下东南之山皆在其门戸牎牖之闲者曰祥符观观之中有屋四注深五十五尺广七十二尺陞之高居深十八分之一楹二十有四门两夹䆫中象三旁象二十有六者曰三清殿用其师之说以动人而能有此者曰道士黎自新出其力以归于道士之说而卒成此者曰里之人邓佺佺之子表故甞与予游予之归表语其父之事而乞予文予不能拒也夫用其师之说以动人者道士也予力顾出道士临川先生文集临川先生文集卷第八十四临川先生文集卷第八十四序周礼义序诗义序书义序熈宁字说序新秦集序老杜诗后集序灵谷诗序送陈兴之序送李着作之官高邮序石仲卿字序伴送北朝人使诗序唐百家诗选序善救方后序送陈升之序张刑部诗序送孙正之序送胡叔才序周礼义序士弊于俗学乆矣圣上闵焉以经术造之乃集儒臣训释厥旨将播之校学而臣某实董周官惟道之在政事其贵贱有位其后先有序其多寡有数其迟数有时制而用之存乎法推而行之存乎人其人足以任官其官足以行法莫盛乎成周之时其法可施于后世其文有见于载籍莫具乎周官之书盖其因习以崇之庚续以终之至于后世无以复加则岂特文武周公之力哉犹四时之运隂阳积而成寒暑非一日也自周之衰以至于今历岁于数百矣太平之遗迹扫荡几尽学者所见无复全经于是时也乃欲训而发之臣诚不自揆然知其难也以训而发之之爲难则又以知夫立政造事追而复之之爲难然窃观圣上致法就功取成于心训迪在位有冯有翼亹亹乎郷六服承德之世矣以所观乎今考所学乎古所谓见而知之者臣诚不自揆妄以爲庻几焉故遂昧冒自竭而忘其材之弗及也谨列其书爲二十有二卷凡十余万言上之御府副在有司以待制诏颁焉谨序诗义序诗三百十一篇其义具存其辞亡者六篇而已上旣使臣雱训其辞又命臣某等训其义书成以赐太学布之天下又使臣某爲之序谨拜手稽首言曰诗上通乎道德下止乎礼义放其言之文君子以兴焉循其道之序圣人以成焉然以孔子之门人赐也商也有得于一言则孔子恱而进之盖其说之难明如此则自周衰以迄于今泯泯纷纷岂不宜哉伏惟皇帝陛下内德纯茂则神罔时恫外行恂逹则四方以无侮日就月将学有缉熈于光明则颂之所形容盖有不足道也微言奥义旣自得之又命承学之臣训释厥遗乐与天下共之顾臣等所闻如爝火焉岂足以庚日月之余光姑承明制代匮而已传曰美成在乆故棫朴之作人以寿考爲言盖将有来者焉追琢其章纉圣志而成之也臣衰且老矣尚庻几及见之谨序书义序熈宁二年臣某以尚书入侍遂与政而子雱实嗣讲事有旨爲之说以献八年下其说太学班焉惟虞夏商周之遗文更秦而几亡遭汉而仅存頼学士大夫诵说以故不泯而世主莫或知其可用天纵皇帝大知实始操之以验物考之以决事又命训其义兼明天下后世而臣父子以区区所闻承乏与荣焉然言之渊懿而释以浅陋命之重大而承以轻眇兹荣也祗所以爲愧欤谨序熈宁字说文者奇偶刚柔杂比以相承如天地之文故谓之文字者始于一二而生生至于无穷如母之字子故谓之字其声之抑扬开塞合散出入其形之衡从曲直邪正上下内外左右皆有义皆本于自然非人私智所能爲也与夫伏羲八卦文王六十四异用而同制相待而成易先王以爲不可忽而患天下后世失其法故三岁一同同之者一道德也秦烧诗书杀学士而于是时始变古而爲盖天之䘮斯文也不然则秦何力之能爲余读许愼说文而于书之意时有所悟因序録其说爲二十卷以与门人所推经义附之惜乎先王之文缺已乆愼所记不具又多舛而以余之浅陋考之且有所不合虽然庸讵非天之将兴斯文也而以余賛其始故其教学必自此始能知此者则于道德之意已十九矣新秦集序新秦集者故龙图阁直学士尚书礼部郎中知谏院畧杨公之文公以嘉祐七年四月某日甲子卒官而外婣开封府推官尚书度支贠外郎中山李寿朋廷老治其藁爲二十卷公讳畋字乐道世家新秦其先人以忠力智谋爲将帅名闻天下至公始折节读书用进士起家甞提点荆湖北路刑狱数自击叛蛮有功得士卒心故侬智高反时自丧服中特起之往击其后爲三司副使天章阁待制侍读知制诰数以言事有直名故迁龙图阁直学士知諌院又数言事无所顾望所言有人所不能言者故其卒天子录其忠赙赐之加等而士大夫知公者爲朝廷惜也公所爲文庄厉谨洁类其爲人而尤好爲诗其词平易不迫而能自道其意读其书咏其诗视其平生之大节如此嗟乎盖所谓善人之好学而能言者也老杜诗后集序予考古之诗尤爱杜甫氏作者其辞所从出一莫知穷极而病未能学也世所传巳多计尚有遗落思得其完而观之然每一篇出自然人知非人之所能爲而爲之者惟其甫也辄能辨之予之令鄞客有授予古之诗世所不传者二百余篇观之予知非人之所能爲而爲之实甫者其文与意之着也然甫之诗其完见于今者自予得之世之学者至乎甫而后爲诗不能至要之不知诗焉尔呜唿诗其难惟有甫哉自洗兵马下序而次之以示知甫者且用自发焉皇祐壬辰五月日临川王某序灵谷诗序吾州之东南有灵谷者江南之名山也龙蛇之神虎豹翚翟之文章楩柟豫章竹箭之材皆自山出而神林鬼冡魑魅之穴与夫仙人释子恢谲之观咸附託焉至其淑灵和清之气盘礴委积于天地之间万物之所不能得者乃属之于人而处士君实生其址君姓吴氏家于山阯豪杰之望临吾一州者盖五六世而后处士君出焉其行孝悌忠信其能以文学知名于时惜乎其老矣不得与夫虎豹翚翟之文章楩柟豫章竹箭之材俱出而爲用于天下顾藏其神奇而与龙蛇杂此土以处也然君浩然有以自养遨游于山川之闲啸歌讴吟以寓其所好终身乐之不厌而有诗数百篇传诵于闾里他日出灵谷三十二篇以属其甥曰爲我读而序之惟君之所得盖有伏而不见者岂特尽于此诗而已虽然观其鑱刻万物而接之以藻缋非夫诗人之巧者亦孰能至于此送陈兴之序先人爲临江军判官实佐今驾部贠外郎陈公其后二十五年公之子兴之主泰之如臯簿某爲判官准南以事出如皐遇之相好也其后二年归京师兴之亦以进士得嘉庆院解复遇之相好加焉兴之试礼部有日今宰相其世父也奏前试罢之以避嫌兴之当逺官踰数月乃得泉之晋江主簿去陈公世大家仕官四十年连坐谪流落不得所欲其意不能母望兴之贵富世其家也兴之亦诚博学能文辞有气节吾意其爲进士宜有得焉今失所欲又爲所谓主簿者逺其亲三千里不啻是其心独能母介然者邪夫大公之道行上之人子弟苟贤者任而进之无嫌也下之人固亦不以嫌之今兴之去知者皆怜其才之可以进焉而不得无以慰其亲也吾于兴之又世故故又爲之思所以慰其亲豁其心之介然者不得其说而独以悲大公之道不行焉送李着作之官髙邮序君之才搢绅多闻之初君眂金陵酒政人皆惜君不试于剧而沦于卑穴君将优爲之曰孔子甞爲乗田委吏矣㑹计当而巳矣牛羊蕃而已矣旣而又得调高邮关吏人复惜君不试于剧而沦于卑穴君言如初色滋蔓喜于戏今之公卿大夫据徼乗机鑚隙抵巇仅不盈志则戚戚以悲吾乃皦然反之此蒙所以高君也抑有猜焉古之柄国家者有戢景藏采恬处下列拔而致之朝使相谟谋今岂不若古邪奚遂君请而弗拔也石仲卿字序子生而父名之以别于人云尔冠而字成人之道也奚而爲成人之道也成人则贵其所以成人而不敢名之于是乎命以字之字之爲有可贵焉孔子作春秋记人之行事或名之或字之皆因其行事之善恶而贵贱之二百四十二年之间字而不名者十二人而巳人有可贵而不失其所以贵乃尔其少也闽人石仲卿来请字予以子正字之附其名之义而爲之云尔子正于进士中名知经往往脱传注而得经所以云之意接之乆未见其行已有阙也庶几不失其所以贵者欤伴送北朝人使诗序某被勑送北客至塞上语言之不通而与之并辔十有八日亦黙黙无所用吾意时窃咏歌以娱愁思当笑语鞍马之劳其言有不足取者然比诸戏谑之善尚宜爲君子所取故悉録以归示诸亲友唐百家诗选序余与宋次道同爲三司判官时次道出其家藏唐诗百余编诿余择其精者次道因名曰百家诗选废日力于此良可悔也虽然欲知唐诗者观此足矣善救方后序孟子曰先王有不忍人之心斯有不忍人之政臣某伏读善救方而窃叹曰此可谓不忍人之政矣夫君者制命者也推命而致之民者臣也君臣皆不失职而天下受其治方今之时可谓有君矣生养之德通乎四海至于蛮夷荒忽不救之病皆思有以救而存之而臣等虽贱实受命治民不推陛下之恩泽而致之民则恐得罪于天下而无所辞诛谨以刻石树之县门外左令观赴者自得而不求有司云皇祐元年二月二十八日序送陈升之序今世所谓良大夫者有之矣皆曰是宜任大臣之事者作而任大臣之事则上下一失望何哉人之材有小大而志有远近也彼其任者小而责之近则煦煦然仁而有余于仁矣孑孑然义而有余于义矣人见其仁义有余也则曰是其任者小而责之近大任将有大此者然上下竢之云尔然后作而任大臣之事作而任大臣之事宜有大此者焉然则煦煦然而巳矣孑孑然而巳矣故上下一失望岂惟失望哉后日诚有堪大臣之事其名实烝然于上上必惩前日之所竢而逆疑焉暴于下下必惩前日之所竢而逆疑焉上下交疑诚有堪大臣之事者而莫之或任幸欲任则左右小人得引前日之所竢惩之矣噫圣人谓知人难君子恶名之溢于实爲此则奈何亦精之而巳矣恶之则奈何亦充之而已矣知难而不能精之恶之而不能充之其亦殆哉予在扬州朝之人过焉者多堪大臣之事可信而望者陈升之而巳矣今去官于宿州予不知复几何时乃一见之也予知升之作而任大臣之事固有时矣煦煦然仁而巳矣孑孑然义而巳矣非予所以望于升之也张刑部诗序刑部张君诗若干篇明而不华喜讽道而不刻切其唐人善诗者之徒欤君并杨刘杨刘以其文词染当世学者迷其端原靡靡然穷日力以摹之粉墨青朱顚错丛庬无文章黼黻之序其属情借事不可考据也方此时自守不汚者少矣君诗独不然其自守不汚者邪子夏曰诗者志之所之也观君之志然则其行亦自守不汚者邪岂唯其言而巳卑予诗而请序者君之子彦博也彦博字文叔爲抚州司法还自扬州识之日与之接云庆历三年八月序送孙正之序时然而然衆人也己然而然君子也己然而然非私已也圣人之道在焉尔夫君子有穷苦顚跌不肯一失诎已以从时者不以特胜道也故其得志于君则变时而之道若反手然彼其术素脩而志素定也时乎杨墨已不然者孟轲氏而巳时乎释老巳不然者韩愈氏而巳如孟韩者可谓术素脩而志素定也不以时胜道也惜也不得志于君使眞儒之效不白于当世然其于衆人也卓矣呜唿予观今之世圎冠峩如大裙䄡如坐而尧言起而舜趋不以孟韩之心爲心者果异衆人乎予官于扬得友曰孙正之正之行古之道又善爲古文予知其能以孟韩之心爲心而不巳者也夫越人之望燕爲絶域也北辕而首之茍不巳无不至孟韩之道去吾党岂若越人之望燕哉以正之之不已而不至焉予未之信也一日得志于吾君而眞儒之效不白于当世予亦未之信也正之之兄官于温奉其亲以行将从之先爲言以处予予欲黙安得而黙也庆历二年闰九月十一日送胡叔才序叔才铜陵大宗世以赀名子弟豪者驰骋渔弋爲巳事谨者务多辟田以殖其家先时邑之豪子弟有命儒者耗其千金之产卒无就邑豪以爲谚莫肯命儒者遇儒冠者皆指目逺去若将浼已然虽胡氏亦然独叔才之父母不然于叔才之幼捐重币逆良先生敎之旣壮可以游资而遣之无所靳居数年朋试于有司不合而归邑人之訾者半窃笑者半其父母愈笃不悔复资而遣之叔才纯孝人也悱然感父母所以教巳之笃追四方才贤学作文章思显其身以及其亲不数年遂能褎然爲材进士复朋试于有司不幸复诎于不已知不予愚而从之游甞谓予言父母之思而慙其邑人不能归予曰归也夫禄与位庸者所待以爲荣者也彼贤者道弸于中而襮之以艺虽无禄与位其荣者固在也子之亲矫群庸而置子于圣贤之途可谓不贤乎或訾或笑而终不悔不贤者能之乎今而舎道德而荣禄与位殆不其然然则子之所以荣亲而释慙者亦多矣昔之訾者窃笑者固庸者尔岂子所宜慙哉姑持予言以归爲父母寿其亦喜无量于子何如因释然寤治装而归予即书其所以爲父母寿者送之云临川先生文集卷第八十四临川先生文集临川先生文集卷第八十五临川先生文集卷第八十五祭文祭曾鲁公文祭范颖州文祭周几道文祭张左丞文祭高枢密文羣牧司祭髙公文祭吕侍读文祭马龙图文祭曾博士易占文祭苏虞部文祭李省副文祭髙师雄主簿文祭马玘大夫文祭盛侍郎文祭杜待制文祭丁元珍学士文祭刁景纯学士文祭韩钦圣学士文祭沈文通文祭杜庆州𣏌文祭曾鲁公文肃肃鲁公爲时臣宗小大具宜济以勤恭寔相累朝有德有庸帝序之爵三公是秩神介之祉乃终有吉显允嗣子能匹公休赞我事枢符帝之求公荣在家禄养具美旣寿且康顺以卒齿公则无憾以返其眞天子震悼逮及国人况如安石辱知最乆西望涕頥以荐食酒祭范颖州文呜唿我公一世之师由初迄终名节无疵明肃之盛身危志殖瑶华失位又随以斥治功亟闻尹帝之都闭姦兴良稚子歌唿赫赫之家万首俯趋独绳其私以走江湖士争留公蹈祸不慄有危其辞谒与俱出风俗之衰骇正怡邪蹇蹇我初人以疑嗟力行不回慕者兴起儒先酋酋以节相侈公之在贬愈勇爲忠稽前引古谊不营躬外更三州施有余泽如酾河江以灌㝷尺宿赃自解不以刑加猾盗涵仁终老无邪讲艺弦歌慕来千里沟川障泽田桑有喜戎孽猘狂敢齮我疆铸印刻符公屏一方取将于伍后常名显收士至佐维邦之彦声之所加虏不敢濒以其余威走敌完邻昔也始至疮痍满道药之养之内外完好旣其无爲饮酒笑歌百城晏眠吏士委蛇上嘉曰材以副枢密稽首辞让至于六七遂参宰相釐我典常扶贤賛杰乱穴除荒官更于朝士变于鄕百治具修偷堕勉强彼阏不遂归侍帝侧卒屏于外身屯道塞谓宜耇老尚有以爲神乎孰忍使至于斯盖公之才犹不尽试肆其经纶功孰与计自公之贵廐库逾空和其色辞傲讦以容化于妇妾不靡珠玉翼翼公子弊绨恶粟闵死怜穷惟是之奢孤女以嫁男成厥家孰堙于深孰锲乎厚其传其详以法永乆硕人今亡邦国之忧矧鄙不肖辱公知尤承凶万里不往而留涕哭驰辞以赞醪羞祭周几道文初我见君皆童而帻意气豪悍崩山决泽弱冠相视隐忧困穷貌则侔年心頽如翁俛仰悲欢超然一世皓髪黧馘分当先弊孰知君子赴我称孤发封涕洟举屋惊唿行与世乖惟君缱绻弔祸问疾书犹在眼序铭于石以报德音设辞虽𥚹义不愧心君实爱我祭其知歆祭张左丞文呜唿公作昇州先君实佐公爲其子请昏于我先君不幸公觐京师讣逮公门公哭殊悲弔问赙祭使来以时乃今公薨独以窭故财无以襚无以祭又不时独悲以慕惟公之生明惠𥙿和善恕于人恩实我多虽祭不时其吐之乎祭髙枢密文越初生民降讫于兹废兴乱治成败安危猷爲之君辩论之师章书传记箴赋铭诗乖离诡駮有万其辞公于其间靡所不知江含海畜其富无訾孰穷其源孰究其涯作时宗工出长羣司洋洋厥闻可以敷施谓且永年左右诹咨曷云其凶弗耄弗期凡我常僚曷巳其思爲此薄物以将我悲羣牧司祭髙公文呜唿惟公学问文章丘山郁郁湖海茫茫弼我密命作刑四方寅恭淑愼天子所臧駉駉之良兵赖以盛公用勤告遂图厥政某等在职维公之依孰夺以逝邈乎不归殡引就行有翩其旂来陈薄物以告长违祭吕侍读文呜唿伯夷相唐尚父賔周受氏胙国重光奕休于辰之逢发我文靖公实冡嗣缵前之庆御书翰林典礼太常是爲世臣焜燿家邦方骞方奋厥陨谁使震惊咨嗟上自天子凡居此列惟公弟僚于公之殡祗荐羞醪祭马龙图父呜唿余託业于进士熟君名于垂髫旣备官于淮南习爲县之风謡去幕府而西游依国门之嶕峣始逢君之执靮屡顾我而回镳逮扬子之旣见方晥城之穷漂遂有通家之好终无挟长之骄君言事以北出予罢官而南侨一江亭之邂逅话宿昔以终宵以牧官之在列当御史之还朝又追随于暇日心所好而忘遥距乖隔之几何忽水浅而风飘画半涂于万里弃余日于一朝维知君之日乆信智迈而才超考前人之治乱讲后世之昬昭释衆言之牴牾排异学之倾揺衆相纷以异绪君独悟而同条嗟墁人之已矣斤欲奋而谁要想明灵之犹在冀薄礼之能招祭曾博士易占文呜唿公以罪废实以不幸卒困以夭亦惟其命命与才违人实知之名之不幸知者爲谁公之闾里宗亲党友知公之名于实无有呜唿公初公志如何孰云不谐而厄孔多地大天穹有时而毁星日脱败山倾谷圯人居其间万物一偏固有穷通世数之然至其寿夭尚何忧喜要之百年一蜕以死方其生时窘若囚拘其死以归混合空虚以生易死死者不祈唯其不见生者之悲公今有子能隆公后惟彼生者可无甚悼嗟理则然其情难忘哭泣驰辞往侑奠觞祭苏虞部文君愼足以保其身和足以谐于世嗟乎不淑而不永年受命徂东才三年耳孰云今者君以丧归交游之情哀痛何极聊陈薄奠以告长违祭李省副文呜唿君谓死者必先气索而神零孰谓君气足以薄云汉兮神昭晣乎日星而忽陨背乎不能保百年之康宁惟君别我往祠太一笑言从容愈于平日旣至卽事升降孔秩归鞍在涂不返其室讣闻士夫环视太息矧我于君情何可极具兹醪羞以告哀恻尚飨祭髙师雄主簿文我始寄此与君往还于时康定庆历之间爱我勤我急我所难日月一世疾于跳丸南北几时相见悲欢去歳忧除追㝷陈迹淮水之上冶城之侧握手笑语有如一昔屈指数日待君归舲安知弥年乃见哭庭维君家行可谓修饬如其智能亦岂多得垂老一命终于远域岂唯故人所爲叹惜抚棺一奠以告心恻尚飨祭马玘大夫文呜唿惟君才敏强明爲时能吏剸剧拨烦易于屈指近畏逺怀有誉无訾使于岭南俗易夷鄙江东内迁厥势方起孰云一朝寿止如此摅怀以辞荐此薄菲祭盛侍郎文某闻之行义弗髙位与年尊慙者则巳行义旣髙位与年下憾者则人在已无慙在人无憾有若公然其又奚言惟昔先人捐我诸孤实在公藩公泫然哀襚死赙存託殡得宫寓处得庐一出公恩公或我临不有其尊我奖我矜均其子孙戴德莫醻谁谓我人去公三年问不再行岂曰怠忘贱不敢烦补官扬州公得谢归曾几何时计者来门哭泣作书以弔后昆欲醊棺前縻不可奔㑹有吏役尽室而南戢恨含慙转移寒暄乃今来归公丧且朞才命使人薄进苹蘩嗟嗟公恩死其敢谖祭杜待制文士耻无材耻不脩身身脩而材有不及民凡世可愿于公皆有孰窘其年不使难老贵者善防其有孰窥公心豁豁不置墙帷有挟易骄不难拒善公义所在服之无贱推以时施宜以每成又况于公强果以行物贵于时常以其少悲矣予思我知其乆钟山北蟠江落而东完厚密牢万世之宫其归孰知愚与在此酹公以文以配铭史祭丁元珍学士文我初闭门屈首书诗一出渉世茫无所知援挈覆护免于阽危雝培浸灌使有华滋微吾元珍我始弗殖如何弃我陨命一昔以忠出恕以信行仁至于白首困厄穷屯又从跻之使以踬死岂伊人尤天实爲此有槃彼石可志于丘虽不属我我其徂求请着君德铭之九幽以驰我哀不在醪羞祭刁景纯学士文呜唿刁公不忮不求坦然立行之平𥙿然与人之周旣贵贱以同观亦始终之相侔惟其动必依于仁故其寿若此之脩望音容而巳远欲亲弔以无由慨临风而出涕辞以侑乎醪羞祭韩钦圣学士文嗟爲君兮邦之特目扬秀兮颜髪泽纷百家兮并渉超独怀兮道德博荡荡兮无畛寛恂恂兮莫逆出当官兮发论使权彊兮絫息年何尤兮止此禄不多兮谁啬具壷觞兮酹哭攀丧车兮启夕岂独愁兮吾僚隐多闻兮谅直顾笑语兮巳矣冀来嘉兮䰟魄祭沈文通文呜唿文通一世之英耀矣其光韡矣其荣有所不爲爲无不果有所不学学无不成故治行简于人主之心名声溢于时士之口谓且复起谋谟左右何与之以如此之才而不副之以须臾之寿悲伤叹息举世皆然岂特故人爲之流涟驰哀一酹以诀终天祭杜庆州𣏌文呜唿庆州一世之英濯濯其灵粲粲其明材能称于天下言行信于朝廷孰多其予而不足以龄不肖之身始佐公扬公后来东有赐于明昔饮同堂今奠于庭酒肴则薄丰者维诚再拜事公敢不如生临川先生文集卷第八十五临川先生文集临川先生文集卷第八十六临川先生文集卷第八十六祭文祭吴侍中沖卿文祭欧阳文忠公文祭张安国检正文祭李审言文祭沈中舎文祭束向元道文祭陈浚宣叔文祭王回深甫文祭刁博士绎文祭虞靖之文祭北山元长老文祭吕望之母郡太文祭程相公琳文祭秦国夫人文祭鲍君永泰王文二祈雨文谢雨文哀辞李通叔哀辞泰兴令周孝先哀辞祭吴侍中沖卿文呜唿公命在酉长我一时公先我茁我后公萎中间仕宦有合有离后我所践公辄仍之出则交辔处则连榱坐肘则并行肩则差岂愿敢及天实我贻公之停蓄及所设施有诰有诔亦有铭诗又将有史传所不疑我旣惫眊句辞能爲婚姻之故唯以告悲祭欧阳文忠公文夫事有人力之可致犹不可期况乎天理之溟漠又安可得而推惟公生有闻于当时死有传于后世茍能如此足矣而亦又何悲如公器质之深厚智识之髙逺而辅学术之精㣲故充于文章见于议论豪健俊伟怪巧瑰琦其积于中者浩如江河之停蓄其发于外者烂如日星之光辉其清音幽韵凄如飘风急雨之骤至其雄辞闳辩快如轻车骏马之奔驰世之祭张安国检正文呜唿善之不必福其巳乆矣岂今于君始悼叹其如此自君䘮除知必顾予怪乆不至岂其病欤今也君弟哭而来赴天不姑释一士以爲予助何生之艰而死之遽君始从我与吾儿游言动视听正而不偷乐于饥寒惟道之谋旣掾司法议争谳失中书大理再爲君屈遂升宰属能挠彊倔辩正狱讼又常精出岂君刑名爲独穷深直谅明清靡所不任人恌莫知乃恻我心君仁至矣勇施而忘已君孝至矣孺慕以至死能人所难可谓君子呜唿吾儿逝矣君又随之我留在世其与几时酒食之哀侑以言辞祭李审言文呜唿噫公之才岂独我知公数困厄岂人能爲所畸乎人岂能无疵所侔乎天我乃知之交不就利高明所忌涖不失宜孤寡所思凡今君子疚实在兹公亦如我如我公知厥交淡如唯正无私哀今亡矣侑醊以辞祭沈中舎文惟公之生于朝搢绅夫人嫔之以作封君皆以寿终而世有人昔我先子公伦之旧施于不肖遂爲世友不腆之文旣藏于丘惟是区区以赞醪羞祭束向元道文呜唿束君其信然耶奚仇友朋奚怨室家堂堂去之我始疑嗟惟昔见君田子之自我欲疾走哭诸田氏吾縻不赴田疾不知今乃独哭谁同我悲始君求仕士莫敢匹洪洪其声硕硕其实霜落之林豪鹰儁鹯万鸟避逃直摩苍天踬焉仅仕后愈以困洗藏销塞动辄失分如羇骏马以驾柴车侧身堕首与蹇同刍命又不祥不能中寿百不一出孰知其有能知君者世孰予多学则同游仕则同科出作扬官君实其郷倾心倒肝迹斥形忘君于寿食我饮鄞水岂无此朋念不去彼旣来自东乃临君䘮閟閟隂宫梗野榛荒东门之行不几日月孰云于今万世之别嗟屯怨穷闵命不长世人皆然君子则亡予其何言君尚有知具此酒食以陈我悲祭陈浚宣叔文嗟乎宣叔学以爲已不溺于俗孤骞介峙孰以不羸孰忤不强卒踬穷巴乃命不祥怡怡在宫翼翼在外胡是不福贵姦寿悖我思古人禄世其初悲君之食不逮于孤古不背死隆亲急故今此营营谁瞻谁助自昔海濵以心相投俱官于南邂逅绸缪颜合意同云谁无友谅直之好于君实厚有志不施又困无财虽痛何爲维以告哀祭王回深甫文嗟嗟深甫眞弃我而先乎孰谓深甫之壮以死而吾可以长年乎虽吾昔日执子之手归言子之所爲实受命于吾母曰如此人乃与爲友吾母知子过于予初终子成德多吾不如呜唿天乎旣䘮吾母又夺吾友虽不即死吾何能乆搏匈一恸心摧志朽泣涕爲文以荐食酒嗟嗟深甫子尚知否祭刁博士绎文惟君其先黻冕之华君弱而良遂世其家越天圣初上始即位开延闻人间不容伪若古尧虞稷契亲逄君子其时奋追群龙五两之纶三钟之粟沈才下吏间关楚蜀朅来扬州辅佐元侯朝其或者明试谟谋最未及论泯焉之幽龟紫纷如朱丹其车昔之同升泰亦衆巳胡宁若人乃此乎止旻天介寿宜良者多良者弗寿谓旻天何亲髪堕顚子髪犹羁帷堂一恸谁者无悲令龟得日棺还无咎铭旌悠悠羽翣南首惟君之旧惟僚及友徘徊路旁涕落奠觞祭虞靖之文刚耿直谅醇明博美敢于爲义我实知子逹我所愿穷吾所耻柰何终穷命也天只前年仆马来自田里白顚夷馘相见悲喜输吾肝膈莫逆其韪衰老邂逅绸缪山水念我难继庶今少止飜然爲辞遂隔生死寓哀一酹呜唿巳矣祭北山元长老文元丰三年九月四日祭于北山长老觉海大师之灵自我壮强与公周旋今皆老矣公弃而先逝孰云逺大方现前馔陈告违世礼则然尚飨祭吕望之母郡太文呜唿贤矣夫人善持门闾皓若玉雪一其终初允孝维妇允仁维姑实生才子我所叹誉秉义率法困而不渝夫人之敎着不可诬归殡窀穸无悔无愉维子之故具此俎壷祭程相公琳文呜唿公在京师爲天子毗发论彊彊不茍其爲公于四方爲鎭爲屏推良抑姦两适寛勐自伯休父有称于周及公千年追配前休时文而文时武而武顾我无状辱公等仵庶见吉召乃闻凶归驰哀一觞终古之违祭秦国夫人文于惟夫人顺愼和恭上之岐岐实护于中𨳩号大邦福禄之隆康宁寿考而以荣终䘮车其行肇此明发上用旧德情之郁结凡我在位敢忘心怛奠云将之具此薄物祭鲍君永泰王文年月日官某敢告于鲍君之神农之劳神之所知也歳之四时而于冬爲最隙然犹筑场圃治屋庐涂囷仓粪田畴未甞一日而晏然以休息今兹令又以其暇时属之使治渠川比常歳则农之劳盖有加焉神宜哀怜而有以相之也治之无几也而雨雨且止丁壮老弱相与行水而涸之犹未也而又雨非民独病也而令亦夙夜以忧惟神相之以霁令是役早有卒也夫令之所以忧其职民也惟神之食于民也爲已乆而忧之亦不可在令后也谨告二年月日敢再告干鲍君之神谒于神之明日而天地廓然以温民頼以供役且卒事而复雨雨滛不止民愁而令恐意者令之治行无有可媚于神者而神不卒听之乎令则有罪而民何尤且霜雪风雨之滥滛固其责自神而无与于令也巍然南靣飨人之归事已而利泽不加焉亦神羞也惟神降意以从令之言母忽令亦能发明神之令德使民世事神不懈而有加焉谨告祈雨文惟神美名正气索之前史详矣噫昔人也挺王臣之节忠信我任德谊我负故时君倚焉今其神也享庙食之贵隂阳吾职祸福吾柄故州民赖焉今千里旱暵及时不雨农夫悼心郡将失色某遂躬率僚属来请于大庑下惟神全死生之大名𨳩聦明于一方霈甘霪以足民食则前谓人神之灵于古今无愧焉尚飨谢雨文夫庙其貌神其灵函聦明正直之德俾祸福倚伏之时用黙于民而不知其所以用者斯之谓至神乎太守领天子命藩一都㑹歳时丰凶疾苦得劳佚之使百姓无愁叹之声斯太守之事也神隂也隂阳契合若影响然曏以郊原旱暵及夏不雨耘者耔者悼心自失遂祈福于大庑下惟神恻然开明灵惠然纳至诫言然而云兴祷然而雨零苗枯而生民黙而声又得非神之至乎今吏民㓗牲体奔走欢唿请偿其灵某不佞辄书爲千古世谚尚飨李通叔哀辞通叔李不疑世爲闽民通叔再从太学进士试斥不送自京师归面其亲道建溪溪水暴下反其舟溺死年二十八云初予旣孤寄金陵家焉从二兄入学爲诸生常感古人汲汲于友以相镌切以入于道德予材性生古人下学又不能力又不得友以相镌切以入于道德予其或者归爲涂之人而巳邪爲此忧惧旣而遇通叔于诸生间望其容而色睟然类君子即而与之言皆君子之言也其容色在目其言在耳则予放心不求而归邪气不伐而自遁去求其所爲文则一夲于古华虚荡肆之学盖未尝接于其心诚有以开予者予得而友之忧惧释然作太阿诗贻之道气类之同而合也通叔亦作双松诗道气类之同而期之乆也以爲报自予之得通叔然后知圣人戸庭可䇿而入也是不惟喻于其言而已盖观其行而得焉者爲多其再斥于太学而归也予待礼部试留京师别且言曰通叔去而归某也不没而入于愚也其几矣明年亦斥而归或得官皆宜在淮江之南某也不可以之闽通叔来若何通叔曰是亦不疑之言也明年从事淮南将问且召焉则未也或以死状讣旣恸且疑且幸其不然㑹有江南之役遇闽人辄问状还泊东流尉许程者闽人也乃知讣者信又知陈安石者亦溺死安石字伯起亦闽人予尝问通叔素友独言伯起云噫二子岂行殆也其亦命而巳矣予悲通叔穷以夭也其道之不及民也又悲天之不予相也作哀辞我思古人兮维友之求燕处日讲兮行相爲谋相翼以进兮相持以脩要归于道兮不入于尤卒圣若贤兮其本则然我无以是兮甚惧以忧猗嗟吾子兮畜德挟材杰然自如兮不群庸游考讲六艺兮造穷㣲深匪富贵慕兮匪贱穷羞曰予旣逄兮朝夕其旁仁义之光兮忠信之陬邪志荡夷兮正气独完吾子赐我兮于安以畴尚曰子兴兮羽仪于世吾君德泽此兮淳漓固偷孰神不棐兮陨子于溪子生适然兮欲谁仇所嗟存者兮志孤道辽子之不就兮一朝而休死不以所兮谁得子尸谁禭于棺兮谁坎于丘予欲恸哭兮子岂有闻子不可作兮予生之愁泰兴令周孝先哀辞吁嗟于思兮孝于父母施于族婣兮亦及朋友云然兮宜不富又曷爲兮不寿藐藐兮其子茕㷀兮其妻无庐与田兮哀者其谁吾无柰何兮哀以吾辞临川先生文集卷第八十六临川先生文集临川先生文集卷第八十七临川先生文集卷第八十七神道碑赠司空兼侍中文元贾魏公神道碑检校太尉赠侍中正惠马公神道碑赠司空兼侍中文元贾魏公神道碑魏公旣薨之明年皇帝篆其墓碑之首曰大儒元老之碑有诏造文赐公子使之并刻臣某昧死序列再拜稽首以闻曰公讳昌朝字子明姓贾氏皇祕书省着作佐郎赠太师中书令尚书令晋国公讳注之子皇太子左賛善大夫赠太师中书令尚书令齐国公讳琏之孙晋中书舎人史馆修撰皇赠太师中书令鲁国公讳纬之曾孙其先南皮人中徙获鹿今葬开封而爲其县人者自公皇考始公少则庄重谨密治经章解句逹老师宿学誉叹以爲贤巳天禧元年献文章召试赐同进士出身除常州晋陵县主簿国子监说书又以江州德化县令兼颍川郡王院伴读当是时孙宣公领国子一见听语待以公相数举公学问当在人主左右大臣有以亲嫌者故乆弗用以知常州宜兴开封府东明两县监在京广济永济两仓又召置国子监说书景祐元年积官至尚书都官贠外郎乃始置崇政殿说书而以公爲之公于传注训诂不爲曲释至先王治心守身经理天下之意指物譬事析毫解缕言则感心自仁宗即位大臣或操法令断天下事稽古不至秦汉以上以儒术爲䟽阔然上常独意郷尧舜三代得公以经开说则慨然皆以爲善而公由此显矣于是上所质问多道德之要公请悉记録岁终归之太史诏以章献太后故爲彭城郡王讳其名公言母之讳礼不得以出于宫太平兴国寺灾公以易春秋进戒因言近岁屡灾寺观天意盖有所在独可勿缮治以称陛下畏天威爱人力之意西域僧以佛骨铜像来献公请加赐遣还母以所献示外上皆从之以直集贤院天章阁侍讲史馆修撰判尚书礼部判太府寺天章置侍讲自公始故事亲祠郊庙燕游慢戏之物皆在仪卫公奏除之无几遂以知制诰龙图阁直学士权知通进银台司兼门下封駮事权判吏部流内铨权知开封府又以右谏议大夫权御史中丞兼判国子监而侍讲如初公之爲铨也河北虫旱以公安抚公举能诎姦于利害多所兴除异时县令奉钱满万二千乃举令公以爲法如此则小县终不得善治乃请槩举令而与其奉如大县其在御史刘平爲赵元昊所得边吏以降敌告议收其族公言汉杀李陵母妻子陵不归而汉悔眞宗抚王继忠家后赖其力且平事固未可知乃不果收侍讲林瑀者言天子即位当歩其日占所得卦以知吉凶公奏瑀所言不经不可用上即爲公罢瑀又奏劾驸马都尉柴㳟僖公夺其州人以爲宜初元昊反公言兵事起财不赡宜及今度经费罢减诸不急至是诏与三司合议一岁所省率缗钱百万庆历二年契丹来求地请婚公主其使责以信义告之利害客诎服不能发口执政议使契丹攻元昊公曰契丹许我而有功则必骄以弱我而责报无穷已不且以我市于元昊矣且唐中极衰时听吐蕃击朱泚陆贽尚以爲不可后乃知吐蕃隂与泚合而阳言助国今独安知契丹计不出此乃言所以待夷狄者凡六事上皆行其䇿三年遂以本官参知政事四年以尚书工部侍郎检校太傅爲枢宻使五年以集贤殿大学士同中书门下平章事兼枢宻使居两月拜昭文馆大学士监修国史议祔章惠太后太庙公言其非礼及祔献懿二后宻敕迁文武位一等赐外内诸军特支优给公又独奏罢之旣而敕迁两府官公又不从乃巳元昊归石元孙议赐死公争言自古将帅𬒳执归多不死元孙以不死七年上以旱避正殿贬食自责公因稽首逊位章六七入乃除武胜军节度使检校太傅同中书门下平章事判大名府兼北京留守河北安抚使妖人王则谋举大名反河南北使其党挟书妄言冀得近公公疑爲姦考问具服则惶恐不及㑹独婴贝州以反公即使部将王信孟元郝质驰兵操攻具徃且请自出搏贼不许终贼所以擒灭功居多移鎭山南东道检校太师赐爵安国公公因请寛诸吏民爲则所胁者而捕河北妖人治杀之无所漏河决商胡方暑公暴隄上躬亲指画出仓廪与𬒳水百姓舎其流弃接以医药所活九十余万口契丹诱亡卒号爲南军以战夏人而边法卒亡自归者死公变其法有归者故拔擢超其伍于是归者衆因以知契丹国事契丹亦因拒亡卒黜南军不用边人以地外质公请重禁絶主不时赎人得赎而有之地则尽归边以不争皇祐元年徙郑州从公求也至见留爲祥源观使旣而以尚书右仆射观文殿大学士判尚书都省朝㑹班宰相视其仪物岁中又求任外除山南东道节度使右仆射检校太师兼侍中判郑州固辞仆射侍中乃改同中书门下平章事又欲迁公四子各一官亦以公辞而止二年母燕国太夫人薨命以故官不起赐书宠慰从之公事燕国以孝闻上甞赐银饰肩舆士大夫以爲荣及薨自郑归葬扶舁苍然肩足皆胝行路瞻望悲哀叹息四年除故官侍讲居顷出治许州将行矣仁宗问易之干卦公旣讲解又作书以亢龙爲戒手诏襃荅以公所献藏太史五年又涖大名安抚河北中书议塞商胡决以公异论故使建言者专其事公犹争不巳河果不可塞建言者得罪而澶魏濵棣德博多水死公乃请使抚廵赈救人用归息嘉祐元年进封许国公又兼侍中方避未听而以枢宻使召卒罢侍中而以尚中书门下建章事爲枢宻使三年以鎭安军节右仆射检校太师兼侍中充景灵宫使又出许州七年以保平军节陜州大都督府长史移大名兼安抚公凡三至魏及许郑皆以寛惠爲治人安乐之它将相赐公使钱多使牟利公度所赐爲用故在所尤不扰皇帝即位改节度鳯翔加左仆射鳯翔尹进封魏国治平元年求还使侍中守许州至六七终不许二年乃授许州入见又辞不许使抚谕须秋乃发六月告疾中人太医问视相属又力求解将相乃以左仆射观文殿大学士判尚书都省七月戊寅薨上亲临哭发涕爲不听朝二日赐龙脑水银以歛制服出司賔祭弔别赐黄金给葬赠司空兼侍中谥曰文元以九月甲申葬开封汴阳里晋公墓次公年六十八散官开府仪同三司勲上柱国号推诚保德崇仁守正忠亮佐运翊戴功臣邑户万五千实封五千六百公所着书有春秋要论十卷羣经音辨十卷通纪八十卷本朝时令十二卷又奏议文集各三十卷元配王氏尚书兵部郎中集贤殿修撰轸之女追封莒国夫人继配陈氏武信军节度使康肃公尧咨之女封魏国夫人六男子章太常博士集贤校理早卒圭尚书比部贠外郎田尚书驾部贠外郎青尚书司门贠外郎齐大理寺丞炎未仕三女子国子博士程嗣弼大理寺丞宋惠国太常博士庞元英公壻也其后天子以炎守将作监丞又官公内外族亲凡九人贾氏自谊及耽傅王相帝皆以儒学至公又以经术致将相出入文武有谋有功当中国治安四夷集附宠禄光大始终褒荣君臣相遭于是爲盛铭曰于皇仁宗时宋之隆奠此中国四夷来同孰夹孰承有宰魏公帝曰询尔群公卿士朕欲考古以求乱治有博六艺使熈朕志魏公乃来钖帝之求进于殿中登阐沈幽乃尹开封治民不絿乃丞御史督制庶尤膏泽在下熏烝在上参国政事遂都将相帝廵大涂公帝之车帝御广宫之屏之墉文条武鬯具献肤功终徂在天公则随迈廷䘮元老隐加问赉有铭太史有谥太常次诗不诬斲石墓旁初卜葬公汴阳里以水故改卜熈宁元年八月庚申葬许州阳翟县三峯郷支流村奉勑改郷名曰大儒村名曰元老里朝散大夫右谏议大夫参知政事太原郡开国侯食邑一千一百戸赐紫金鱼袋臣王某谨记检校太尉赠侍中正惠马公神道碑推忠保顺同德翊戴功臣彰德军节度观察留后特进检校太尉使持节相州刺史兼御史大夫上柱国扶风郡开国公食邑六千六百戸食实封二千二百戸谥曰正惠马公以天禧三年十月戊戌葬开封祥符县某郷某里至嘉祐七年公孙庆崇始来请铭以作公碑序曰马氏故扶风人至公髙祖而徙处云中赠太师讳某者于公爲曽祖赠太师中书令讳某者于公爲祖龙捷左厢都指挥使江州防御使赠太师中书令尚书令蔡公讳某者于公爲父蔡公从太祖定天下力战有功当是时云中巳爲契丹所得故马氏又徙处浚仪今开封府祥符也公讳某字子元蔡公之终也年七岁太祖召见禁中有司言例当补殿直诏特授西头供奉官而赐以名开寳五年年十八监彭州兵马以严饬见惮如老将太平兴国三年领兵戍秦州清水姦人李飞雄乗驿称诏捕公及秦陇廵检刘文𥙿等将击之秦州因盗库兵以反公辨其诈与文𥙿执飞雄治杀之五年监潭州兵马改东头供奉官雍熈二年又监博州兵马刘延让败于君子驿而契丹归矣公方料丁壮集刍粮缮城治械如冦至吏民初不恱其生事也巳而契丹果至度不可攻乃去四年改西京作坊副使将屯于冀州端拱元年移知定逺军时议发河南十三州之民转饟河北公告转运使樊知古此军聚兵少而积粟多簸其腐尚可得十七知古用此得粟五十万斛以罢河南之役事闻朝廷太宗嘉之二年深州新蹂于契丹城郭庐舎多坏而流民衆乃移公知深州公至数月则坏者完流者复举州忘其冦戎之故而以公爲能抚我㑹保州不治移徃代之淳化二年又移知庆州羌万人以怨程德元来冦公诱其渠帅谕以威信即皆引去四年迁西京作坊使知梓州五年李顺爲乱于蜀之西川以公徃讨又以爲先锋平劒州召还至三泉而复以公与王继恩讨贼继恩怒公抗直使守彭州尽收其军而与之羸卒三百贼率其衆至号十万公力战一日亡其卒太半乃夜独出招救兵复入贼终不能得城而以败去除成都府兵马钤辖迁洛苑使五年除蜀汉九州都廵检使巳而又兼成都府兵马钤辖眞宗即位改内苑使蜀卒刘旰聚党数千人爲乱所攻数州至辄取之公以卒三百追至蜀州与战旰走卭州而招安使上官正召公归成都计事公爲正画曰贼破卭州必乗胜劫掠度江薄我旣息而战我军虽倍未易敌也不如迎其弊急撃破之必矣遂行次方井与正合杀旰等无噍类眞宗赐书奖谕赏以锦𫀆金带咸平元年加澄州刺史知秦州诸羌质子有三十年不释者公悉归之诸羌德公讫公去无一人犯塞小泉银坑乆不发掌吏尽产以偿歳课而责之不巳公奏得释而归其产四年就除西上合门使知成都府兼本州兵马钤辖有告龙骑士谋爲变者所引以千数公捕杀其首七人而置其余无所问自干德后岁漕蜀物以富人爲送吏多坐漂失籍其家公奏择三班使臣及三司军大将代之而课其漕事爲赏罚至今便之六年移鄜延路驻泊兵马都緫管兼知延州蜀人于公去皆环以泣公至延州羌方以兵覻边㑹上元开门张灯视以无爲而羌卒不能爲冦又移知鎭州兼本州兵马都緫管景德元年契丹入邉民入保城公与之约盗一钱者死有盗钱二百者公即杀之于是自澶以北城郭皆昼闭诏使过公輙留之而募人间行送诏皆得其报以闻又以便宜使所至受诸漕輓给边之物故契丹欲虏掠无所得车驾次澶州大将王超提卒数十万逗留不赴公屡趣之不爲动移书谯让乃始出师犹辞以中渡无桥则公先巳度材一夕而桥就上闻手诏褒之且知公果可以属大事也二年移知定州又除东上阁门使枢宻院都承㫖三年遂以检校太保签书枢宻院事祥符元年东封泰山以爲行宫都緫管自此行幸必以公爲都緫管而皆许之专杀公部分明约束审出入肃然而未甞辄戮一人于是边将言契丹近塞大臣议皆请发兵以备公独议使边将移书问状从之契丹解去迁检校太傅四年加宣徽北院使五年除枢宻副使当是时契丹巳盟中国无爲大臣方言符瑞而公每不然之独常从容极言天下虽安不可忘战去兵之意及它争议甚衆眞宗多以公言爲是七年除颍州防御使知潞州州之税赋常移以输边公爲论其害自是所输不过邻州而巳天禧元年移知大名府兼驻泊兵马都总管使中贵人劳问赐白金二千两居顷之遂以爲宣徽南院使知枢宻院事检校太尉有足疾时诏内朝别爲一班免其蹈舞二年疾病赐告求去位眞宗不许而数使中贵人劳问又幸其第赐白金三千两巳而度公实病不可强以事乃罢以爲彰德军节度观察留后而公固求外鎭终不许居乆之稍间入谒眞宗輙使合门祗候二人伺公至即扶以入因掖其拜起数屏左右问事常听用三年又求外镇乃以公知贝州兼本州兵马都緫管将行矣召见又将付以政固辞谢乆之乃巳而更以公爲本鎭至五月公疾作诏使公子洵美将太医徃视而魏路二鎭之人亦皆奔走来问爲公请祷已而公疾革眞宗又使公弟之子成美驰驿召公归京师而公以八月壬寅不起矣享年六十五眞宗爲之震悼罢朝诏赠侍中録其子孙赙赐皆加等公前夫人丁氏某郡君后夫人沈氏某郡夫人子男二人洵美终西京作坊使英州刺史之美终内殿承制合门祗候孙十六人其十四人皆巳卒而庆宗今爲右班殿直庆崇今爲文思院知恩州公少忼慨以武力智谋自喜又能好书賔友儒者所与善必一时豪杰有集二十卷其文长于议论自始仕以至登用遇事謇謇未甞有所顾惮王冀公丁晋公用事每廷议得其不直辄靣诋之眞宗初或甚忤然终以此知公而天下至今称其正直铭曰在浚西南谁封谁树有宋正惠马公之墓公当太宗眞宗之时曁曁谔谔谋行计施以羸击强以少捕衆以贱抗贵维公之勇虽贵虽衆虽强必克维公之敏亦维公直帝曰直哉汝予良弼见国而巳不知家室内朝十年典掌机宻曁予一心纲纪庶物元功宗谋莫汝敢匹公曰孤臣敢旷于荣才说不用是维帝明士或困穷莫知其有旣荣以位正或见丑公于可愿两得其尤不讫大耄天爲不谋德歉于年孰云耉老有赉后世公爲寿考刻趺篆首作此铭诗陈之隧道永矣其诒临川先生文集卷第八十七临川先生文集临川先生文集卷第八十八临川先生文集卷第八十八神道碑赠太师中书令勤威冯公神道碑翰林侍读学士知许州军州事梅公神道碑司农卿分司南京陈公神道碑虞部郎中赠卫尉卿李公神道碑护卫忠果功臣侍卫亲军歩军副都指挥使威塞军节度新州管内观察处置等使银青光禄大夫检校司空使持节新州刺史兼御史大夫上柱国始平郡开国公食邑二千一百戸食实封二百戸累赠太师中书令兼尚书令追封鲁国公谥勤威冯公神道碑冯氏有家于滑州之白马者莫知其始所以徙至鲁公而甞以公开国于始平日其本出于汉杜陵楚相唐之后也公讳守信字中孚自爲儿童状貌嶷然慷慨有大意人固已奇之矣旣冠从其鄕人受学以三礼举于鄕㑹太平兴国初取兵民间公出应选有司以公儒者欲免之公曰吾以子弟免而父兄任其劳此儒者所不爲遂行以才武给宿卫太宗征河东公奋身冐兵数取俘馘以献于行在太宗壮而劳之以功数迁至弓箭直副指挥使眞宗两驾河北皆命公帅其所领先驱以御契丹公所斩虏最诸将迁天武军都指挥使封州刺史充御前忠佐马歩军都军头公虽在军旅数以孝经论语爲人讲说人尚以儒者目之至是眞宗召问出孝经使讲公讲天子一章因言自天子至于士不可以无学学不必博孝经论语皆圣人以诲学者言行之要臣愚不足以尽识然所以事陛下不敢一日而忘此眞宗嗟叹者久之由封州数迁至捧日四厢都指挥使英州防御使知瀛州兼高阳关都部署由瀛州召还领歩军司公事当是时河决滑州天子以爲忧问谁可使者公自言少长河上能知河利害诏以公爲侍卫亲军歩军副都指挥使容州观察使知滑州兼修河都部署河怒动埽埽且䧟公坐其上指画自若也遂号其部人以一日塞之天子赐手书奖谕召还领歩军如初已而迁威塞军节度使是岁天禧五年也公年六十六以八月二日薨于位天子悼恸爲之罢朝二日赠太尉赐钱三百万勑宣庆使蒋州团练使韩守英礼部郞中直集贤院石中立给护其䘮事遂以其年九月二十四日葬开封之祥符县黄沟鄕大里之原公曽祖讳伦祖讳筠皆不仕考讳蕴赠官至左屯卫大将军先夫人刘氏玉城县君后夫人张氏清河郡夫人子男十三人于是文懿左侍禁文吉文握文德文庆文显文质文贵文锐并右班殿直文灿文俊并右侍禁文郁文雅皆已卒公孝谨忠笃遇人有恩祖母夫人疾病公不释带以侍輙数月常患世医不足頼以爲养力学方药遂通其术公弟常欲上其子爲公子以取高䕃公对之慨然曰吾自行伍蒙主上拔擢至此欲弃躯以报久矣顾未有所奈何欺之是岁并公子无所䕃曰以明吾心于弟非有爱也韦城董方廉直爲公所友其卒有二女无以嫁公爲选士办装嫁之如巳子公将兵治民寛简有法故人人畏爱之而无敢犯所居有迹贤士大夫多称之者公葬之三十二年而以其子故累赠至中书令兼尚书令追封鲁国公又二年始请谥于天子而天子赐之谥曰勤威又五年文显爲西京左藏库副使提点开封府界诸县鎭公事始作碑以表公墓而以铭来请予问诔于太常问书于太史问诸故老以考公子之所告而得公之所爲如此于是爲铭曰允文眞宗俊艺在工相协予武有来冯公冯公额额奋节金革有声中邦外动夷狄自公在野手不去经率其所学以抚戎兵公之所抚貔貅豹虎指麾进退妥若儿女武窒以虣文罢于柔维时冯公两取其优孰施其文有壤千里孰致其武宿卫天子帝咨冯公尔往视河河决巳塞滑人来歌帝闻而嘉劳以手勑公拜稽首匪臣之力帝曰来尔予釐尔勤授之旄节留掌我军方朝告薨有诏罢视弔赠赙葬哀荣终始追拜爲令尚书中书赐爵国公胙以鲁墟士生显荣没则多已维时冯公至今受祉在周方虎咸有襃诗至汉充国雄爲之辞谁能诗公流示无止刻碑墓门公实有子翰林侍读学士知许州军州事梅公神道碑宋翰林侍读学士正奉大夫行给事中知许州军州事兼管内堤堰桥道劝农事上柱国南昌郡开国公食邑二千三百戸食实封六百戸赐紫金鱼袋梅公之墓在宣州宣城县长安鄕西山里公有五子鼎臣德臣宝臣辅臣清臣清臣今独在爲尚书司门郞中以公行状及乐安欧阳公之铭来请文以刻墓碑时熈宁元年八月四日也铭曰公先梅伯后氏其国弥周渉秦不见史策有鋗有福着汉名籍公福之孙询字昌言三世弗仕陵阳之里公第廷中判官利丰再岁而擢以丞将作以宰仁和人誉用多主推御史侍考进士一见天子以爲知己诏曰试哉遂试中书舘之集贤赐服绯鱼于时继迁兵我西鄙老弱餽守丁彊多死灵州告危帝视不怡公请择人使潘罗支兵法所谓以夷攻夷帝曰谁可无如臣者曰予汝嘉闭䧟奈何公拜且跪飏言而起茍纾西师臣不爱死出书授之往讫尔谋至疆勑还㑹弃灵州帝察公艺可书帝制相或止之留佐三司其后罗支果窘西贼论将料敌皆如所䇿或从或违或挤或推梧合阻夷神者公尸黜之倅州用狱一眚去杭而苏列国东屏漕输淛河就付将领三年告功仅得故省又以谴投守彼淮州有僚许公相得于此与之欣然乐以忘徒使于湖北迁自濠梁又夺一官往禆于襄坐发驿马给奔䘮者于鄂于苏剖将之符握节关中使揔其输煌煌金章厥赐特殊谋复灵武度兵葫芦秦有将玮诺公与俱㑹玮召还公复沦胥有反咸阳能名氏朱始虽弗察后捕而诛自怀徂池再副戎车眞宗新陟罪垢皆涤爲郎度支以将广德外更四州楚寿陜荆乃还待制中紏狱刑有岿龙图其唐殖殖就以学士专其阁直辍之铨衡乗传临并超迁郎秩进直枢密趣归封駮考国中失申命选事得权进绌加职侍读改司群牧移之审官审是在服伐阅积迁给事于中告疾出许鼔歌从容方公少壮志立人上谈辞慨然帝恱而向及后晩出皆爲将相公则老矣将归田里康定辛巳六月十日公七十八以其官卒公开南昌勲爵第一夫人曰刘不及郡封封君彭城其卒先公公卒明年季秋挟日于州山西卜祔而吉公有四子伯爲进士丞于殿中与仲前死仲赐科名叔也皆丞将作殿中或废或兴有显惟季时丞卫尉今爲郎中论序初终实来求诗刻示无穷司农卿分司南京陈公神道碑司农卿分司南京陈公旣以嘉祐七年九月某甲子葬开封府之祥符县西韩村皇考魏公之茔至十二月公子世范等乃来求铭以作公碑盖公昆弟皆从先人游而某又甞得识公父子故爲序其实而系以铭序曰公讳某字良器以赠太师尚书今兼中书令卫国公讳嵩者爲曽祖以赠太师尚书令兼中书令燕国公讳光嗣者爲祖而尚书左丞集贤院学士讳恕之子也左丞当眞宗时参知政事后以其子𡵨公之贵而赠至太师尚书令兼中书令魏国公公𡵨公之弟也而于魏公爲少子年六十八以嘉祐七年六月得疾分司而以乙巳弃世于陈州阶至朝散大夫勲至上柱国爵至颍川郡开国子食邑至六百戸赐紫金鱼袋官终于司农卿而所更者祕书省正字太常寺太祝大理评事光禄大理寺丞太子中舎殿中丞国子博士尚书虞部比部驾部贠外郎郎中司农光禄少卿少府监任终于知陈州而所历者监楚州衡州酒税知衢州江山县知南恩州通判江扬洪庐潭州知衡州监江宁府粮料院知兴化军知均州判登闻鼔院知曹州判殿中省知郢州郑州其通判扬州庐州皆有所避不赴知郢州则未赴而徙凢仕四十三年盖其行事可记者衆矣而公子所能记者在江州人大饥且疫公爲具饘粥医药不足则取庐山诸佛寺余财以续之所活以万数有盗刈人之禾而伤其主者当死公曰古之荒政所以恤人者尽矣然尚缓刑况今哉即奏贷其死洪州大水城之不灭者十五水得城窦以入举城惶扰不知所爲公豫具薪藁不终日以塞州人德之曰无陈公吾属如何矣衡州之南山广袤百余里与夷接境大木蒙密中国人逋逃其中冒称夷人数出冦常宁诸邑其酋有挟左道者人传以爲能致风雨官军尤惮之公诱以恩信则率衆数百来自占巳而与其甥亡去又将爲冦州人皆恐公设方略以一日捕得杀之天子赐诏书奨谕公因图上山川形势攻取之策以爲贼今不除党附日衆夷人谓中国无能爲必出助之可须农隙发千人使操斧斤随以强弩斩木除道则贼失所恃不攻而自穷又出其材可以佐经用奏未报转运使害其事劾公擅击断不听用佐吏又甞称病不自祭炎帝公坐此罢州人乞留不得而贼果侵㝷不制朝廷出使发兵击之数年然后定兴化多进士就鄕举者常八九百人而学舎弊小无文籍公至则新而大之爲之购书而国子之所有者皆具均州汉上舟子数溺商旅取货财而以险爲解公捕案寘法因取近滩数家除其徭使表水险渉者因此得不死曹州多盗亡命之尤凶强者七十余人公集重购得之几尽又修律令五家爲保之法故盗往往逃去之它境盖公施于政者能如此公尝爲书十二篇上之曰国政要事其说多听用而中书欲迁职事以奨之公乃自言外祖王氏葬扬州无主后愿除淮南所当得之一官以往视其丘墓而已𡵨公之葬也天子自曹州召公归襄事特诏许公升殿公谢𡵨公遭遇始终恩礼之厚因乞御篆𡵨公之碑首上爲动容赐其首曰襃忠之碑而公终无一言自及旣分司无田园僦官屋以居自爲棺歛葬埋之制趣于俭而已少长好书以至于老于篆籕尤善有集二十卷其文能世其家者也夫人冯氏江南李氏时宰相延巳之孙子男五人世范前商州洛南县尉世安前广州新会县令世修大理寺丞世永将作监主簿世弈太常寺太祝女四人长适大理评事栁安期次适右班殿直王允懿次尚㓜也陈氏汉太丘长讳寔之后故其望在颍川而世居洪州之南昌县当唐末五代之乱无仕者魏公布衣起闾巷明敏谅直称天下仍父子执国柄而至𡵨公尤盛公于仕甞龃龉然尚至九卿以荣禄自终盖太丘之仁隐阨于一时而纪谌群泰贵显者数世岂魏公之先遭世不治亦有濳德晦行如太丘者乎不然何其后世之兴如此是故不可以无铭也铭曰虞賔夏商其后爲陈屡絶复封以承圣人至汉太丘弃时就德诒禄魏晋子孙世食旣又困穷乃生魏公魏公之出魁名硕实有公有卿馈祀其室公则盛矣天子所思绳绳维卿亦显于时治官牧民入出具宜胡公之虚太丘之里两有州国绍荣本始归葬浚郊皇考在前峙此铭诗爲告新阡虞部郎中赠卫尉卿李公神道碑嘉祐八年六月某甲子制曰朕初即位大赉羣臣陞朝者及其父母具官某父具官某率德蹈义不躬荣禄能敎厥子并爲才臣加赐名命序诸卿位所以劝天下之爲人父者岂特以慰孝子之心哉可特赠卫尉卿翌日某甲子中书下其书告第又副其书赐寛等以待墓焚寛等受书焚其副墓上乃撰次卫尉官世行治始卒来请曰先人頼天子庆施赐之官三品矣而墓碑未刻惟德善可以有辞于后世者夫子实闻知某曰然卫尉公墓隧宜得铭久矣于是爲序而铭焉序曰公姓李氏故陇西人七世祖讳某始迁于光山五世祖讳某以其郡人王闽从之始爲建安人曽祖讳某皆不仕考讳某尝仕江南李氏稍显矣江南国除又举进士中等以殿中丞致仕有学行名能知人赠其父大理评事而已亦以子贵赠至吏部尚书游豫章乐其湖山曰吾必终于此于是又始爲豫章人尚书之子伯曰虚巳官至尚书工部侍郎以才能闻天下其季则公也公讳某字公济少笃学读书兼昼夜不息一以进士举不中即以兄䕃爲郊社斋郎再选福州闽清洪州靖安县尉有能名迁饶州余干县令至于毁淫祠取其材以爲孔子庙率县人之秀者兴于学豪宗大姓歛手不敢犯法州将部使者奏乞与京官移之剧县不报而坐不觉狱卒杀人以免当是时侍郎方以分司就第公曰吾兄老矣我得朝夕从之游以洒扫先人庐冡尚何求而仕遂止不复言仕侍郎之卒也天子以公试祕书省校书郎知江州德安县事辞不就后甞一至京师大臣交口劝说欲官之终以其不可强也而晏元献公爲公请乃除太子洗马致仕𥘉尚书未老弃其官以归至侍郎及公之退也亦皆未老自尚书至公再世皆有子而皆以严治其家如吏治江西士大夫慕其世德称其家法盖近世士多外自藩饰爲声名而内实罕能治其家及老往往顾利冒耻不知休息公独父子兄弟能如此呜唿其可谓贤于人也已公事亲孝比遭大䘮庐墓六年然后已事兄与其寡姊衣食药物必躬亲之及公老矣二子就养如公之爲子弟也寛甞爲江浙等路提点铸钱坑冶又甞提点江南西路刑狱定亦再爲洪州官不去左右者十二年皆以才能爲世闻人以恩迁公官至尚书虞部郎中阶至朝奉郎勲至护军以嘉祐四年七月某甲子卒于豫章之第室年八十九夫人长寿县君赵氏先公卒八年旣葬矣五年某月某甲子以公葬于夫人之墓左曰雷冈在新建县之桃花鄕新里夫人故衢州人某官湘之女湘有文行尚书与爲友故爲公娶其女子三人寛定寔寔守祕书省正字早世于公之葬也寛爲尚书司勲贠外郎定爲尚书库部贠外郎女子二人已嫁孙二十有一人曽孙十有五人皆率公敎无违者公旣葬而二子以恩赠公卫尉卿云铭曰李世大家陇西其先于唐之季再世光山移遯于闽岭海之闲乃生尚书节行有伟始来江南考室章水绳绳二子隐显兼荣孰多后禄其季维卿㓜壮躬孝唯君之践能不尽用止于一县退以德义釐身于家外内肃雝人不疵嗟亦有二子维天子使父曰往矣致而臣身子曰归哉以宁吾亲以率其妇左右恂恂以官就侍天子之仁旣具祉福考终大耄追荣于幽乃赐卿号伐石西山作爲螭龟管之墓上勒此铭诗临川先生文集卷第八十临川先生文集临川先生文集卷第八十九临川先生文集卷第八十九神道碑广西转运使孙君墓碑赠左屯卫大将军李公神道碑铭淮南江淛荆湖南北等路制置兼都大发运副使赠尚书工部侍郎萧公神道碑尚书工部侍郎枢密直学士狄公神道碑尚书屯田员外郎赠刑部尚书李公神道碑赠礼部尚书安惠周公神道碑广西转运使孙君墓碑君少学问勤苦寄食浮屠山中歩行借书数百里升楼诵之而去其阶盖数年而具衆经后遂博极天下之书属文操笔布纸谓爲方思而数百千言巳就以天圣五年同学究出身𥙷滁州来安县主簿洪州右司理再举进士甲科迁大理寺丞知常州晋陵县移知浔州浔当是时人未趣学乃改作庙学召吏民子弟之秀者亲爲据案讲说诱劝以文艺居未几旁州士皆来学学者由此遂多以选通判耀州兵士有讼财而不直者安抚使以爲直君争之不得乃奏决于大理大理以君所争爲是而用君议编于勑庆历二年擢爲监察御史里行于是弹奏狄武襄公不当沮败刘沪永洛城事又因日食言隂盛以后宫爲戒仁宗大猎于城南卫士不及整而归以夜明日将复出有雉陨于殿中君奏䟽卽是夜有诏止猎蛮唐和寇湖南以君安抚奏事有所不合因自劾乃知复州又通判金州知汉阳军吉州稍迁至尚书都官员外郎提点江南西路刑狱有言常平歳凶当稍贵其粟以利籴本者诏从之君言此非常平本意也诏又从之侬智高反君卽出兵二千于岭以助英韶㑹除广西转运使驰至所部而智髙方煽天子出大臣部诸将兵数万击之君驱散亡残败之吏民转刍米于惶扰卒急之间又以余力督守吏治城壍修器械属州多完而师饱以有功君劳居多以劳迁尚书司封贠外郎初君请斩大将之北者发骑军以讨贼及后贼所以破灭皆如君计䇿军罢而人重困方恃君绥抚君乗险阻冒瘴毒经理出入启居无时以皇祐三年三月初七日卒于治所年五十四官至尚书工部郎中散官至朝奉郎勲至上骑都尉君所爲州整齐其大体濶略其细故与賔客谈说弦歌饮酒往往终日而能听用佐属尽其力事以不废在御史言事计曲直利害如何不顾望大臣以此无助所爲文自少及终以类集之至百卷天德地业人事之治掇拾贯穿无所不言而诗爲多君讳抗字和叔姓孙氏得姓于衞得望于富春其在黟县自君之髙祖弃广陵以避孙儒之乱而至君曾大父讳师睦善治生以致富歳饥贱出米糓以斗升付籴者得驩心于鄕里大父讳旦始尽弃其产而能招士以敎子父讳遂良当终时君始十余歳后以君故赠尚书职方贠外郎君初娶张氏又娶吴氏又娶舒氏封太康县君五男子适邈迪适遘适甞从予游年十四论议着书足以惊人终永州军事推官邈今潞州上党县令亦好学能文状君行以求铭者邈也君之卒也天子以适试祕书省校书郎二女子一嫁太庙斋郎李简夫一嫁进士郑安平君以其卒之年十二月二十五日葬黟县怀远鄕上林村歙之爲州在山岭涧谷﨑岖之中自去五代之乱百年名士大夫亦往往而出然不能多也黟尤僻陋中州能人贤士之所罕至君孤童子徒歩宦学终以就立爲朝廷显用论次终始作爲铭诗岂特以显孙氏而慰其子孙乃亦以诒其乡里铭曰在仁宗世蛮跳不制餽师牧民实有肤使践艰乗危条变画竒瘭毒旣除膏熨以治方迁旣陨哀曁山夷维此肤使文优以仕禄则不殖其书满笥书藏于家铭在墓前以告黟人孙氏之阡故赠左屯衞大将军李公神道碑铭宋故赠左屯卫大将军李公墓在河中府河东县陶邑鄕仙观里紫金山北初咸平二年公以东班殿侍随彰国军节度使康保裔部军于髙阳关契丹内侵眞宗狩于魏大将恃城千里闭逃保裔以其属出公提少卒所战辄破寇搏我疾孤坚弗支举军陷焉乃以义死当是时十二月五日也公年四十六有诏赙恤録公子枢以爲西班殿侍盖六十九年而枢以行治劳烈积官至皇城使贺州团练使而甞一再辞赏以求追荣其父母天子亦数推恩以及朝士大夫之亲而公九赠官自太子左清道率府副率至左监门衞大将军逮今上卽位则再至三品而公夫人朱氏亦封钱塘仙游永安县太君太君有美志纯行年六十三以天圣七年六月六日卒于其子之官舍而以嘉祐六年十一月十一日与公合葬公幼而愿恭长而敏武渉书喜谋将有以爲而卒不克盖知者伤焉唯忠壮不屈以诒禄于其后世而团练君实能力承以大厥家噫其可铭也哉李氏世家郑之原武公讳兴字仲举曽祖讳颙祖讳光父讳元超皆弗仕公生一男二女二女皆早死孙六人其二人早死棻今爲尚书都官郎中余皆以父廕仕昌龄终三班差使蕖今爲右班殿直今爲左班殿直铭曰李姓之始聃周隐史厥家郑邦代晦其光公奋自田启蹟班行匪熊匪罴彼万其旅帝徂伐之孰致予武操戈以先所遇毙逃曰敌可尽其来滔滔终沉于戎唯义之济闵有传禄追荣以曁谁无孙子钖命在幽我以吾功克称无羞诒诗后观有石道周故淮南江淛荆湖南北等路制置茶盐矾酒税兼都大发运副使赠尚书工部侍郎萧公神道碑萧氏故长沙人也去马氏乱迁江南又爲庐陵人公曽祖讳霁仕李氏终洪州武宁县令祖讳焕考讳良辅皆不仕公讳定基字守一用天禧三年进士𥙷岳州军事推官以母夫人陈氏丧罢后除䖍州观察推官人饥说州将以便宜粜仓米秋籴偿之所捄活甚多监纳潭州茶米举者十八人迁大理寺丞知临江军新喻县移监成都府市买务蜀引二江漑诸县田多少有约李顺爲乱时成都大豪樊氏盗约改一昼夜爲六由此他县歳赂樊氏县乃得其余水讼二十年不决转运使以属公公曰约所以爲均卽不均约不可恃也乃亲决水视一昼夜而樊氏县水有余樊氏卽伏罪诸县得水如故约转运使以爲能举知黎州州近蛮出善马异时势人多以託守公一拒絶蛮大喜于是累迁至太常博士以博士召兼监察御史里行成都王鬷请铸小铁钱爲大钱当十铸十得三是废十得三十也公䟽以爲不便而鬷议诎中贵人妄告两淛转运使罪以公往治直之蕲州王蒙正恃势赂横猾诬属县长罪死又以公往治告随吏曰蒙正赂汝受之以告我蒙正果赂吏直三百万公因以正其狱仁宗欲官公一子公乃以让其随吏除开封府判官于是自监察再迁至侍御史除江西水陆计度转运使奏事称上意赐三品服三司税赋鵰鹙羽民入一尺费余百钱奏以鹅鹳代之宜州蛮爲寇乃移广西兼安抚公驰至问所以反曰吾知之矣乃蒐诸州澄海忠敢士万人守要害戒诸将贼至乃击归则已蛮不复动明年邕州甲洞与永平寨将秦珏争银冶杀珏反边大扰公曰蛮何敢是必珏有以致之问之果然乃废银冶诛道贼熟戸数十人又移交州讨杀珏者而边遂定仁宗曰边吏好生事萧某如此可召用三司度支判官王琪使江淮淛议盐酒事请公俱往乃除三司盐铁判官与琪俱使江淮淛议盐酒事至吉州除江淮淛荆湖制置发运副使以官卒于家享年五十四实庆历二年五月十四日以其年九月二十日葬庐陵儒行鄕故舎之原公寛厚寡欲内行孝友称于鄕里尤知爲吏在所皆有声绩夫人河阳县君毛氏五男子汝砺汝谐汝器汝士汝奭皆进士汝砺终太常博士汝器终殿中丞汝谐今爲尚书屯田贠外郎汝士今爲永州祈阳县令故累赠至尚书工部侍郎而墓碑未刻汝谐请曰先人于王氏有故子铭士大夫多矣某曰然是宜以属我乃铭曰萧氏食鄼汉功之冠卒成齐梁以戾于唐人不絶史与唐终始厥迁庐陵来自长沙使乎御史于宋初家折狱御戎有声无譁禄则世继而年不遐扬诗墓石以相哀嗟尚书工部侍郎枢密直学士狄公神道碑狄氏故并人唐武后时有以谅直至宰相者有功中宗以及社稷是爲梁公公梁公之十四世孙也讳棐字辅之曾祖曰崇谦连州桂阳县令祖曰文蔚全州清湘县令考曰希颜徐州録事参军及公贵赠録事君至兵部尚书而公母李氏封陇西郡太君盖梁公之后有兼謩者亦有名蹟至大官其后禄仕不终然寖微弗显及公乃以行能爲时用出使入侍终尚书工部侍郎直枢密爲学士天下称爲善人长者公少孤力学中咸平三年进士甲科其官自大理评事历大理寺丞殿中丞太常博士尚书屯田都官职方贠外郎祠部刑部郎中太常少卿右谏议大夫给事中其职自直昭文馆历龙图阁直学士其初任知袁州分宜县后甞知开封府司録通判邓州成都府爲开封府判官使京西成都府路转运又使制置江淮荆淛再判吏部流内铨知审官院知壁广滑魏随陜郑同扬九州河中河南二府其知陜州河中府以赵元昊反择西方守吏其知随州则坐在魏时军事有骄不逊者不卽治其知扬州则不及赴而卒于京师庆历三年二月十七日也享年六十七公惇厚笃实未甞妄言笑虽有喜愠未甞见色终身不言人过恶罢南海所赍无南物在陜中贵人有力者言将援公于上公爲不闻接以它语退而叹曰吾束髪至此得爵禄皆以义可以老而自汚邪盖其廉如此其治民出于寛仁不忍虽以此甞得罪然自若弗悔也当时士大夫闻其死多叹惜累阶至中散大夫勲至上柱国爵至山阳郡开国公食邑二千一百戸食实封四百戸夫人武城县君路氏左司谏知制诰振之女初公以布衣见路公路公即誉公文学行治妻以其子生六男子遵道遵度遵礼遵悫遵路遵彞遵度当天圣初善爲古文志义甚髙甞爲襄州襄阳县主簿不幸早死君子莫不伤之遵路爲太常寺奉礼郎与遵道遵悫遵彞亦皆早死遵礼今爲尚书虞部贠外郎六女子嫁衞尉卿王罕衞尉卿魏琰枢密直学士何中立尚书驾部郎中王信民二人早死狄氏当五代之乱占潭之湘潭至公始葬武城君于许州阳翟县张涧里故以公合葬葬以庆历五年旣葬二十年而遵礼来求铭文刻之墓碑铭曰维狄先公开号于梁扶国举帝仁柔义刚施垂子孙禄不旷仕历世十四公爲循吏内行振振恕以与人无恚无忌考终厥身阳翟古墟有幽新里铭诗不磨彼石之视尚书屯田贠外郎赠刑部尚书李公神道碑朝奉郎尚书屯田员外郎通判杭州军州兼管内劝农事上轻车都尉赐绯鱼袋赠刑部尚书李公讳陟字元昇少以进士举太学衆推才髙不妄交游独与故相张文节公友善淳化中用甲科𥙷河南府渑池县尉羣盗阻殽以略行人朝廷出中贵人传捕公率其属捕杀之尽以故爲转运使所奏留再任方赏遭父丧去而契丹犯河北卒亡命相聚爲寇所居内黄大扰令尉初不自保公爲设方略擒灭县赖以无事改除贝州司理参军州将边公肃知公能有难辄以公逐剧贼用一日驰百里悉缚取以归于是州及转运使爲论功驿召见除大理寺丞知汉州什邡县改殿中丞知秀州嘉兴县眞宗东封改太常博士通判通利军又以祀汾隂改尚书屯田贠外郎河决夺一官监眞州盐仓杭州言淛江隄坏不可治诏江淮荆淛发运使举可用者以公通判杭州隄成度用财力甚省而完且可乆乃复得故官留再任当是时吕文靖公提点刑狱尤知公极论荐以爲材且召除御史矣㑹母夫人死公行内脩事母尤以孝闻所收恤亲属多贫不能北归留治丧南京哀戚毁甚未及服除而卒年五十三天禧三年六月八日也留守王沂公赙助之乃能具棺殡凡五娶贾氏髙氏张氏耿氏最后边氏封太康县君今皆赠郡太君边氏则贝州边公女也边公彊明少所可知公而好之故女以其子太康有贤行盖见于国史公二男四女男曰中庸守大理寺丞致仕曰中师给事中天章阁待制西京留守女嫁太子中舎聂复贝州漳南县令葛初平尚书比部贠外郎张参其一早死公初以文艺自进然喜吏事所至强果辨治终以爱利爲人所思嘉祐七年十一月二十三日葬于衞州新鄕县贵德鄕戒海里至熈宁元年十月乃始作铭刻之墓碑李氏故博平人后徙内黄曽祖讳祚弗仕祖讳守澄开封府襄邑县尉考讳珣殿中丞铭曰矫矫李公升自辞科启迹渑池终功淛河课文曰治武奏厥多毁于大丧曽不及皤素琴未御虞殡遂歌垂延在后宠禄有那兆衞西南彼坟陂陁追秩荣矣哀如之何赠礼部尚书安惠周公神道碑公讳某字某姓周氏爲人俶傥有大节敏于文学逹于政事眞宗初卽位以进士甲科除将作监丞通判齐州卽有能名召还爲着作郎直史馆提点开封府诸县鎭公事历三司戸部度支判官又皆有能名遂以右正言知制诰判吏部流内铨数进见奏事眞宗以爲材其后置登闻鼓院糺察在京刑狱及考进士以煳名誊録之法眞宗皆自选主者而辄以属公居糺察未几遂以枢密直学士知开封府听断明审无留事眞宗滋以爲材至甞幸其府问劳赋诗乐饮然后去以公更外事未乆故不卽大用而以公知河中府又以知永兴移天雄军所至辄有声绩数赐诏书奖谕于是眞宗知公果可付以政卽召还除给事中同知枢密院事旣而又以爲尚书礼部侍郎枢密副使眞宗得疾几不寤丁晋公用事逐去寇莱公而以公爲党亦逐去之以尚书戸部侍郎知青州旣而又以爲太常少卿知光州仁宗卽位稍迁祕书监知杭扬二州晋公得罪去还公礼部侍郎留守南京召见之将复用公病矣乃请知颍州自颍徙陈自陈徙汝至汝若干年以某年某月某甲子卒春秋五十九讣闻天子爲震悼赠礼部尚书赙赐録其子孙加等谥曰安惠初公奋白衣数年遂知制诰特爲眞宗所礼禁中事大臣所不得闻者徃徃爲公道之公亦慷慨爲上言事无所挠而其言祕世莫得尽闻东封还公卿大夫皆献文章颂功德公独上书进戒及在枢密进止侃侃不以丁晋公方盛爲之诎节故爲所逐公好收挽后进士得一善汲汲如世之夸者爲已进取未甞问家人生产好读书善爲文有文集二十卷独奏事诸草则公旣焚之矣无在者爱其弟越甚笃与越皆以能书爲世所称每书辄爲人取去积阶至金紫光禄大夫勲至上柱国爵至汝南郡开国公食邑至四千一百戸食实封至九百戸甞爲东京留守判官东封考制度副使亦皆眞宗所自选也周氏世爲淄州邹平人公曾祖考讳某祖考讳某皆儒者以学行知名山东考讳某仕历御史终尚书都官员外郎及公贵赠曽祖考某官祖考某官考某官公夫人王氏北海郡夫人先公一年卒于公之卒也公子延荷爲大理寺丞延让爲太常寺太祝延寿爲东头供奉官合门祗候延儁爲大理评事以某年某月某甲子葬公郑州新郑县平康鄕之北原而以王氏祔其后若干年公子延儁爲尚书都官郎中累赠公至某官始追序公世次阀阅行治来请曰先人名位功德甞显矣而墓碑无刻诸孤独延儁爲后死微夫子许我则无以诒永乆嗟乎公之事逺矣盖虽公子有所不及知故所次止于如此然观公所以进而公之材可见视公所以遂而公之行可知懔懔乎一世之名臣矣所次如此不爲略也铭曰羣献俣俣御于帝所出入百年将相文武有如周公左右眞宗自初筮仕以至谋国晦显险夷考终一德公去州郡无民不思公来朝廷天子所知发论造功每成无隳谁私党雠用国威福闲上不豫乃谗乃逐旣投有罪而以公归退施一州遂陨于腓美矣邦士公之季子铭诗墓门载以龟趾临川先生集卷第八十九临川先生文集临川先生文集卷第九十临川先生文集卷第九十行状尚书兵部贠外郎知制诰谢公行状彰武军节度使侍中曹穆公行状鲁国公赠太尉中书令王公行状墓表宝文阁待制常公墓表太常博士郑君墓表贵池主簿沈君墓表建昌王君墓表处士征君墓表鄱阳李夫人墓表外祖黄夫人墓表韶州翁源县令杨府君墓表尚书兵部贠外郎知制诰谢公行状公讳绛字希深其先陈郡阳夏人以试祕书省校书郞起家中进士甲科守太常寺奉礼郞七迁至尚书兵部贠外郞以卒尝知汝之颍隂县校理祕书直集贤院通判常州河南府爲开封府三司度支判官与修眞宗史知制诰判吏部流内铨最后以请知邓州遂葬于邓年四十六其卒以宝元二年公以文章贵朝廷藏于家凢八十卷其制诰世所谓常杨元白不足多也而又有政事材遇事尤剧尤若简而有余所至輙大兴学舎庄懿明肃太后起二陵于河南不取一物于民而足皆公力也后河南闻公䘮有出涕者诸生至今祠公像于学邓州有僧某诱民男女数百人以昏夜聚爲妖积六七年不发公至立杀其首㢮其余不问又欲破美阳堰废职田复召信臣故渠以水与民而罢其岁役以卒故不就于吏部所施置爲后法其在朝大事或諌小事或以其职言郭皇后失位称诗白华以讽争者贬公又救之尝上书论四民失业献大宝箴议昭武皇帝不宜配上帝请罢内作诸竒巧因灾异推天所以谴告之意言时政又论方士不宜入宫请追所赐诏又以爲诏令不宜偏出数易请繇中书密院然后下其所尝言甚衆不可悉数及知制诰自以其近臣上一有所不闻其责今豫我愈慷慨欲以论諌爲巳事故其葬也庐陵欧阳公铭其墓尤叹其不寿用不极其材云卒之日欧阳公入哭其堂椸无新衣出视其家库无余财盖食者数十人三从孤弟妷皆在而治衣栉才二婢平居寛然貌不自持至其敢言自守矫然壮者也谢氏本姓任自受氏至汉魏无显者而盛于晋宋之间至公再世有名爵于朝而四人皆以材称于世先人与公皆祥符八年进士而公子景初等以历官行事来曰愿有述也将献之太史谨撰次如右谨状彰武军节度使侍中曹穆公行状公讳玮字宝臣眞定府灵寿县人少以䕃爲天平武宁二军牙内都虞候至道中李继迁盗据河西银夏等州后又击诸部并其衆李继隆范廷召等数出无功而朝廷终弃灵武继迁遂强屡入边州爲冦当是时公爲东头供奉官合门祗候年十九太宗问大臣谁可使当继迁者武惠王以公应诏太宗以知渭州而欲除诸司使以遣之武惠王爲公固让乃以本官知渭州眞宗即位改内殿崇班合门通事舎人西上合门副使移知鎭戎军当是时继迁虐使其衆人多怨者公即移书言朝廷恩信抚纳之厚以动之羌人得书往往感泣于是康奴诸族皆内附咸平六年继迁死其子德明求保塞公上书言继迁擅中国要害地终身旅拒使谋臣狼顾而忧方其国危子弱不即捕灭后更盛强无以息民当是时朝廷欲以恩致德明寝其书不用而河西大族延家妙等遂抜其部人来归诸将犹豫未知所以应公曰德明野心去就尚疑今不急折其羽翮而长养就之其飞必矣即自将骑士入天都山取之内徙德明由此遂弱而至死不敢窥边大中祥符元年召还除西上合门使邠宁环庆路兵马都钤辖兼知邠州东封迁东上合门使高州刺史再移眞定府定州路都钤辖巳而又以爲泾原路都钤辖兼知渭州公乃图泾原环庆两路山川城郭战守之要以献眞宗留其一枢密院而以其一付本路使诸将出兵皆按图议事祀汾隂迁四方馆使𥘉章埋骄于武延咸泊拨臧掘强于平凉公皆诛之而汧渭之间遂无一差犯塞八年迁英州团练使知秦州秦西南羌唃厮啰宗哥立遵始大遵献方物求称賛普公上书言夷狄无猒足其求必轻中国大臣方疑其事会得公书遂不许而犹以爲保顺军节度使公曰我狃遵矣又将爲寇吾治兵以俟尔遵使其舅赏様丹招熟戸郭厮敦爲鄕导公即诱样丹捕厮敦而许以一州様丹终杀厮敦公遂奏以爲颍州刺史而样丹亦举南市城以献先是张吉知秦州生事熟戸多去爲遵耳目及公诛样丹即皆惶恐避逃公许之入赎自首还故地而至者数千人后遂帖服皆爲用至明年啰遵果悉衆号十万寇三都公帅三将破之追北至沙州所俘斩以万计事闻除客省使康州防御使其后又破灭马波叱腊鬼留等诸羌啰遵遂以穷孤逃入碛中而公斥境陇上置弓门威逺凢十寨自是秦人无事矣天禧三年召还除华州观察使以西人之恃公也复以爲鄜延路马歩军都部署四年遂除宣徽北院使鎭国军节度观察留后签署枢密院事丁晋公用事稍除不附巳者旣贬冦莱公即指公爲党改宣徽南院使出爲环庆路都署又降容州观察使知莱州晋公贬乃以公爲华州观察使知青州天圣三年除彰化军节度观察留后知天雄军又移知永兴军而诏使来朝至则除昭武军节度使而复还之天圣五年以疾病求知孟州得之会言事者以公宿将有威名不当置之闲处乃以爲眞定路马歩军都部署知定州七年换彰武军节度使八年正月薨于位年五十八皇帝爲罢朝两日赠侍中谥曰武穆公爲将几四十年用兵未尝败衂尤有功于西方旧羌杀中国人得以羊马赎死如羗法公以谓如此非所尊中国而爱吾人奏请不许其赎又请𥙷内附羌百族以爲上军主假以勲阶爵秩如王官至今皆爲成法陜西岁取边人爲弓箭手而无所给公以塞上废地募人爲之若干畒出一卒若干畒出一马至其重歛发兵戍守至今边頼以实所募皆爲精兵在渭州取陇外笼干川筑城置兵以守曰后当有用此者及李元昊叛兵数出卒以笼干川爲德顺将军而自陇以西公所措置人悉以爲便也自三都之战威震四海唃厮啰闻公姓名即以手加颡在天雄契丹使过魏地輙隂勒其从人无得高语疾驱至多惮公不敢仰视契丹旣请盟眞宗于兵事尤重愼即有边手诏诘难至十余反而公每守一议终无以夺眞宗后愈听信有论边事者往往密以付公可否好读书所如必载书数两兼通春秋公羊谷梁左氏传而尤熟于左氏始娶潘氏冯翊郡夫人忠武军节度使同中书门下平章事韩国公美之子后娶沈氏安国太夫人故相左㒒射伦之孙光禄少卿继宗之子子男四人僖礼賔使知仪州当元昊叛时以䇿说大将不能用反罪之迁韶州以死倚终内殿崇班俣供备库副使拒元昊于瓦亭战死赠宁州刺史倩右侍禁一女子适四方舘使荥州刺史王德基孙五人谅讽东头供奉官谊右侍禁合门祗候谞三班奉职谘右班殿直鲁国公赠太尉中书令王公行状公讳德用字元辅其先眞定人也世以财雄北边而蒋公邢公皆倜傥喜赴人急岁饥所活以千计武康公当太宗时贵宠任事以殿前都指挥使受遗诏辅眞宗葬其先公河南密县县后分属郑州管城故今爲管城人焉公先䘮其母韩国夫人朱氏事继母鲁国太夫人张氏以孝闻至道二年太宗五路出师以讨李继迁之叛而武康公出夏州当是时公爲西头供奉官而在武康之侧年十七自护兵当前所俘斩及得马羊功爲多及归公又请殿将至隘公以爲归之至隘而争先必乱乱而继迁薄我必败于是又请以所护兵驰前至隘而阵武康爲公令于军曰至阵而乱行者斩公亦令曰至吾阵而乱行者吾亦如公令至阵士卒帖然以此行而武康公亦爲之按辔继迁兵相随属左右望公莫敢近于是武康公叹曰王氏有儿矣及论功武康公曰吾爲大将不可使子弟与诸将分功绌公不列三年迁东头供奉官咸平二年迁内殿崇班三年换御前忠佐马军副都头景德二年爲马军都头大中祥符元年爲邢洺磁相巡检提举捉贼男子张鸿覇聚党界中爲盗朝廷以名捕久之不得公以氊车载壮士伪服爲妇人诱之于野于是鸿覇与其党三十二人皆得朝廷以爲能移陜西东路提举捉贼自陜以东爲盗者闻公擒鸿霸事皆惴恐逃去五年爲环庆路指挥使奏事上前忤㫖责授郓州马歩军都指挥使是岁武康公薨天子命公乗驿护䘮归京师巳而还其旧軄七年迁散虞候散都头八年迁散贠内殿直都虞候天禧四年爲殿前左班都虞候栁州刺史干兴元年爲捧日左厢都指挥使英州团练使天圣三年改博州团练使知康信军城坏公使禁军爲筑筑者久之而无敢窃言望公使巳以非其事者城成天子赐书奖谕五年移冀州兼马歩军都部署是岁除康州防御使龙神卫四厢都指挥使又除捧日四厢都指挥使六年除侍卫亲军歩军都虞候归就职又除环庆路副都部署不行八年除并代州马歩军副都部署又除殿前都虞候十年除桂州观察使侍卫亲军歩军副都指挥使权马军都指挥使诸将皆迁与士之请马者皆不求有司而得故事取粪钱于军以给公使自公始罢之使各置库以待其军用明道元年除福州观察使军人挟内诏求爲军吏公争曰军人敢挟诏以干军制后不可复治且军吏不可使求而得得则军人必大受其侵明肃太后固使与之公固不奉诏巳而太后亦寤卒听公及太后崩有司请卫士皆坐甲公又不奉诏曰故事无爲太后䘮坐甲也于是天子心贤公以爲可用及阅太后宫得争军吏事遂以公检校太保签署枢密院事公固辞武人不学不足以当大任天子使中贵人趣公入院公于朝廷临义慷慨言无所顾计至于亲戚故旧待之亦皆当理而有恩故人爲人求官于公公问其得谢几何故人辞穷以实对公亦不拒也归而使家人以银与之曰尔所求者在此矣官非吾有不可得居顷之除枢密副使三年除明州奉国军节度观察留后同知枢密院事四年除安德军节度使五年检校太尉充宣徽南院使宝元元年李元昊叛公尝请将以扞边天子不许曰吾以公谋可也卒所以鎭抚扞治者亦多公计䇿始人或以公威名闻天下而状皃竒伟疑非人臣之相御史中丞孔道辅因以爲人言如此公不宜典机密在上左右天子不得已以公爲武宁军节度使徐州大都督府长史赴本鎭赐手诏慰遣而言曰皆尚论公未止也又以公爲右千牛卫上将军知随州人爲公惧恬然唯不接賔客而已移曹州或闻孔道辅死以告曰是尝害公者今死矣公愀然曰孔中丞岂害某者乎彼其心所以事君当如此也惜乎朝廷无一忠臣言者服公以谓有德而终身自愧其言曹人喜闘多盗佗日狱未尝空也公在曹尝无一人囚者数矣庆历二年除检校司空保静军节度使天子以手诏赐公曰赐卿重地勉视事母以人言爲忧有伤卿者朕不听契丹使刘六符过澶州喜曰六符闻公久矣遇于此岂非幸也今此州岁大熟岂非公仁政之効也公谢曰明天子在上固常多丰年此岂吾力也今朝廷多贤士大夫可畏者吾老矣备位于此不足以累公称数是岁移眞定府等路驻泊马歩军都部署求奏事京师天子使中贵人谕公入觐除宣徽南院使判成德军固辞不得未行以契丹使使求周世宗所取三关故地聚兵幽蓟爲若侵边者乃移公判定州兼三路都部署听以便宜从事而以杨崇勲知成德军崇勲使客问公所以战公曰吾患不仁不患不威患不知不患无功盖见敌而后胜可制吾所战岂可以豫言也公至定州则明赏罚以敎战契丹使人来觇或以告劝公执杀公置之不问曰吾视士卒皆乐战可用矣使彼得归以告其主是伏人之兵以不战也明日大阅于郊公提桴鼔誓师进退坐作终日不戮一人而毕乃下令具糗粮听鼔于中军将尽以汝行唯吾其所鄕契丹闻之震恐已而天子密诏问公方略公上书论近世用兵之失与今所以料敌制胜之方甚备㑹兵罢徙公知陈州过天子使中贵人劳赐问公欲见否公辞谢备边无功幸蒙上恩赦诛徙内郡非有公事当对者不敢见三年移孟州召还署宣徽院事巳而出判相州六年除同中书门下平章事判澶州七年移郑州封祁国公八年还除会灵观使又除太师判郑州过都天子召见慰劳皇祐二年除集庆军节度使进封冀国公三年以年老求致仕诏以太子太师致仕大朝会缀中书门下班公威名虽老矣尚爲四夷所惮而天子亦贤公以爲可属大事也四年复强起公以爲河阳三城节度使同中书门下平章事判郑州六年遂以爲枢密使契丹使至公伴射使曰南朝以公使枢密而相富公可谓得人矣天子闻之赐公御弓一矢五十以宠焉嘉祐九年进封鲁国公以年老求去位至六七天子爲之不得已犹以爲忠武军节度使景灵宫使又以爲同羣牧制置使有诏五日一会朝给扶者以一子若孙一人是岁公年七十八矣明年二月辛未公以疾薨天子至其第爲之罢朝一日又爲之素服发哀苑中而以太尉中书令告其第又赐以黄金水银龙脑等物出内人抚其诸子公忠实乐易与人不疑不诘小过望之毅然有不可犯之色及就之温如也平生少玩好不以名位骄人而所得禄赐多施之亲党善治军旅寛仁爱士卒士卒乐爲之尽与士大夫游士大夫亦多服其度以爲莫能窥也夫人宋氏武胜军节度使延渥之女也累封安定郡夫人先公卒后以子追封荣国夫人孝慈恭俭有助于公男子咸熈东头供奉官早卒以子故累赠至右千牛卫将军次咸融西京左藏库使果州团练使次咸庶内殿崇班早卒次咸英供备库副使次咸康内殿承制女四人长嫁尚书驾部郞中张叔詹其次嫁太常博士程嗣恭国子博士寇諲皆早卒孙七人泽渊皆内殿崇班合门祗候淑左侍禁淇左班殿直潭右班殿直沅瀛左侍禁温未仕淑淇皆早卒曾孙二人任左侍禁价未仕公子卜以五月甲申葬管城之先茔而国夫人祔谨具公历官行事状请牒考功太常议谥并史馆宝文阁待制常公墓表右正言宝文阁待制特赠右諌议大夫汝隂常公以熈宁十年二月巳酉卒以五月壬申葬临川王某志其墓曰公学不期言也正其行而巳行不期闻也信其义而已所不取也可使贪者矜焉而非彫斵以爲廉所不爲也可使弱者立焉而非矫抗以爲勇官之而不事召之而不赴或曰必退者也终此而已矣及爲今天子所礼则出而应焉于是天子恱其至虚已而问焉使莅諌职以观其迪已也使董学政以观其造士也公所言乎上者无传然皆知其忠而不阿所施乎下者无助然皆见其正而不苟诗曰胡不万年惜乎旣病而归死也自周道隐观学者所取舎大抵时所好也违俗而适已独行而特起呜唿公贤远矣传载公久莫如以石石可磨也亦可泐也谓公且朽不可得也太常博士郑君墓表德安郑湜书其父太常博士讳诒字正臣之行治伐阅世次因其妹壻广陵朱介之以来请曰郑氏故家荣阳有善果者卒于唐江州刺史而子孙爲德安人自善果至胵七世生裔爲乐清县令君之大父也裔生柬君之父也以诗书敎授鄕里而终不仕君以景祐四年进士爲洪州都昌县主簿于是令老矣事皆决于君而都昌至今称以爲能又爲庐州合淝县尉盗发輙得故其后无敢爲盗者又爲同州朝邑县令当陜西兵事起案簿书度民力所堪以均赋役而人不困又掌集庆军书记岁旱转运使不欲除民租以属其守而使君出视君以实除民租如法又迁祕书省着作佐郎知南康军南康县移知梧州方是时侬智高爲乱吏多避匿即不徃君独亟往治城壍集吏民以守而州无事经略使举君以知賔州再迁至太常博士而归爲陵台令召见言事称㫖赐绯衣银鱼未赴以嘉祐三年三月二十四日卒年六十君前夫人张氏后夫人吴氏子男三人其长则湜也次㳂次深女四人其三人已嫁矣董振何贽朱介之其壻也君爲人孝友谅直得人一善若已出能振穷急而自养尤俭约自賔州归所赍无南方一物其平生所爲如此今旣以某年某月某日葬君德安之永㤗鄕谷歩里而未有以碣诸墓也敢因介之以告介之于余爲外姻而其妻能道君之实将惧泯没而无闻数涕泣属其夫求得余之一言以表之墓上盖余甞奉使江东泝九江上庐山爱其山川而问其州人士大夫之贤而可与游者莫能言也今湜能言其父之贤如此问其州人之游仕于此者乃以爲良然嗟乎郑君诚如此岂特一鄕之善士欤而其子男与女子又能如此故爲序次其说使表之墓上贵池主簿沈君墓表予先君女子三人其季嫁沈子也他日有问予先君之壻而予告以沈子其知沈子之家者必曰是其父能文学他日从沈子于铜陵而游观其县县人得沈子必曰是其父能政事已而予求其父所爲书于沈子沈子曰先君卒于逆旅其书悉爲人取去无在者又问其政事曰吾尝闻于祖母矣先君爲池州贵池县主簿令不能而县大治者先君之力也甞摄铜陵县事县人有兄弟争财者先君能爲辨其曲直而卒使之感窹让财相与同居其去也两县人追送涕泣逺焉而后去其施设之方则吾不得其详也沈子遂言曰先君事生严䘮死哀自族人至于婚友无所不尽其心终身好书未尝一日不读而于酣乐嫚戏未尝豫也循道守官以不謟其上而几至于殆者数矣故其仕尝有去志而无留心唯不得寿考富贵以卒其学问究其施设故其文章不多见而独爲士友所知其行义不博闻而独爲亲党所称其政事不大传而独爲邑人所记日月行矣不即论次惧将卒于无传也吾愿以此属子矣予应曰然子之先君固贤而又有贤子其后世将必大不可使无考也于是爲之论次曰君讳某字某再世家于杭州之钱塘而其先湖州之武康人也武康之族显久矣至唐有旣济者爲尚书礼部贠外郎生传师爲尚书吏部侍郎赠吏部尚书尚书生询爲潞州刺史昭义军节度使自昭义以上三丗皆有名迹列于国史昭义生丹爲舒州团练判官舒州生牢江南李氏时爲饶州刺史饶州生廷苹爲濠州军事推官濠州生承诲大宋爲明州定海县主簿累赠光禄卿光禄生玉尚书屯田郞中知眞州军州事君眞州之子天圣二年以进士起家楚州司法参军再调爲池州贵池县主簿年三十六疾卒于京师之逆旅夫人元氏生男子伯庄季长叔通皆爲进士而季长则子先君之壻也君以某年某月某甲子葬眞州城北之原盖其行义文学政事皆如其子之言云建昌王君墓表君建昌南城人姓王氏讳某字君玉少则贫窭事亲尽力未尝佚游慢戏以弃一日亦未尝屈志变节以辱于一人故虽食𬞞水饮而父母有欢愉之心徒歩蓝缕而鄕人有畏难之色及其有子则尽其方以教子于是鄕人之子弟皆归之君随少长所能以敎又尽其力盖娶邑里周氏女有贤行能助君所爲生四子无忌无咎无隐无悔皆进士无忌早卒而无咎独中第爲扬州江都县尉率君之敎博学能文笃行不怠然人以爲君能长者以有是子而非特其敎之力也君亦甞举进士不中某年年六十五以某月日卒于江都其子之官舎明年三月二十四日葬所居县里屯之原葬久矣无咎始求予文以表君墓当时无咎弃台州天台县令敎授于常州其学弥勤其行弥厉其志盖非有求于兹世而止能使君显闻于后世庶其在此以予不肖而言之不美也安能有所重以称君之孝子耶亦论次之如此处士征君墓表淮之南有善士三人皆居于眞州之扬子杜君者寓于毉无贫富贵贱请之輙往与之财非义輙谢而不受时时穷空几不能以自存而未尝有不足之色盖善言性命之理而其心旷然无累于物而予尝与之语久之而不厌也徐君忠信笃实遇人至谨虽疾病召筮不正衣巾不见寓于筮日得百数十钱则止不更筮也能爲诗亦好属文有集若干卷两人者以医筮故多爲贤士大夫所知而征君独不闻于世征君者讳某字某事其母夫人至孝居鄕里恂恂恭谨乐振人之穷急而未尝与人校曲直好蓄书能爲诗有子五人而教其三人爲进士某今爲某官某今爲某官某亦再贡于鄕征君与两人者相爲友至驩而莫逆也两人者皆先征君以死而征君以某年某月某甲子终于家年七十七噫古者一鄕之善士必有以贵于一鄕一国之善士必有以贵于一国此道亡也久矣余独私爱夫三人者而乐爲好事者道之而征君之子又以请于是书以遗之使之鑱诸墓上杜君讳婴字大和徐君讳仲坚字某鄱阳李夫人墓表鄱阳处士赠大理评事黄君讳某之妻太平县君鄱阳李氏者今太常博士巽之母也年若干以嘉祐五年十一月乙酉终而以后年十一月丙子从其夫葬鄱阳长顺里之西原葬若干年而太君之子所与游者临川王某表其墓曰太君之爲女子以善事父母闻于鄕里及嫁移所以事父于舅而致其礼有加焉凡在舅党者无不礼也移所以事母于姑而致其爱无损焉凢在姑党者无不爱也相其夫以正而顺诲其子以义而慈处士君甞娶而有子矣盖视遇之无异于已子其后太君之子以进士起爲闻人而州之士大夫皆曰是母非独能敎亦其爲善也宜有子𥘉其子爲尉于宣州之太平又参䖍州録事皆欲迎太君以往太君曰吾助汝父享祠春秋于此义终不得独往及爲南劒州顺昌县令知洪州新建县事而处士君巳不幸乃曰吾老矣今而后可以从子故其终在新建其子之官寝太君生一男二女男即博士女皆巳嫁其㓜蚤卒其长者少䘮其配事姑以孝闻而不嫁州之士大夫又皆曰是母能教非独施于其一男而巳盖其女子亦母之力也呜唿岂不贤哉外祖母黄夫人墓表外祖夫人黄氏生二十二年归吴氏归五十年而卒卒三月而葬康定二年十二月也夫人渊静𥙿和不彊而安事舅姑夫抚子皆顺适吴氏内外族甚大朝夕相与居岁时以辞币酒食相缀接卒夫人之丗戚䟽愚良一无闲言又喜书史暁大致往往引以辅导处士信厚闻于郷子爲士无亏行繄夫人之助夫人资寡言笑声若不能出虽族人亦不知其晓书史也某外孙也故得之详明道中过舅家夫人春秋高矣视其礼犹若女妇然视其色不知其有喜愠也病且革以薄葬命子亿其可谓以正始终也已舅藩旣志其葬四年某还自扬州复其墓复表曰圣人之教必繇闺门始后世志于教者亦未之勤而巳天下相重以戾相荡以侈疣然斁矣自公卿大夫无完德岂或女妇然或者女妇居不识㕔屏笑言不闻隣里是职然也置则悖矣然其死也闻人传焉以美之是亦教之熄也人人之不能然也传焉以美之宜也矧如夫人者有不可表耶于戏翁源县令杨府君墓表君讳某字某故华隂杨氏其爲临江军之清江人盖亦巳乆矣曾皇祖曰某仕江南李氏爲大理评事皇祖曰某皇考曰某眞宗时以行义闻尝召之不起初宰相王随少时与友善仁宗即位随知杭州谋以皇考奉章入贺旣至度不可屈乃巳后终推子弟一官以与其子得太庙斋郎君是也初任袁州萍郷县尉㑹令免独当一县豪猾吏民以君少共爲十余狱尝之君立㫁治大服又选饶州德兴县主簿举余干县令大水民乏食有死者君以便宜出常平未计口贱粜又诱富人发钱米所活人盖数万县人蘧琏捕答盗父因杀子诬琏以求赂君治服语琏曰汝归以米百石餔贫民所以谢我至州州吏疑琏大姓持赂当是时范文正公爲将问琏汝来时长官何言琏道君语公曰杨某治此不自嫌可以无疑也琏卒得雪归餔民如君语盖君爲文正公所信如此而能得民乐输多此类又除韶州翁源县令转运使举监广州市舶司至一月卒年四十二某年某月某日也以某年某月某日葬某县某鄕某里君事后母孝至然谨于人䘮或大寒脱衣买棺以赴之平生如此不一旣巳未甞爲人道死之日家所有独其父书十余箧举者甚衆然仕终不遂其可惜也巳娶陈氏子曰遽漳州军事判官曰通池州建德县尉皆时所谓才士也天所以报施盖将在于是临川先生文集卷第九十临川先生文集临川先生文集卷第九十一临川先生文集卷第九十一墓志太子太傅致仕田公墓志铭给事中赠尚书工部侍郎孔公墓志铭司封贠外郎祕阁校理丁君墓志铭王平甫墓志建安章君墓志铭王𥙷之墓志铭员外张君墓志铭太子太傅致仕田公墓志铭田氏故京兆人后迁信都晋乱公皇祖太傅入于契丹景德初契丹澶州略得数百人以属皇考太师太师哀怜之悉纵去因自脱归中国天子以爲廷臣积官至太子率府率以终爲人沉悍笃实不茍爲笑语生八男子多知名而公爲长子公少卓荦有大志好读书书未甞去手无所不读盖亦无所不记其爲文章得𥿄笔立成而闳博辨丽称天下初举进士赐同学究出身不就后数年遂中甲科补江宁府观察推官以母英国太夫人䘮罢去除䘮补楚州团练判官用举者监转般仓迁祕书省着作佐郎又对贤良方正䇿爲第一迁太常丞通判江宁府数上书言事召还将以爲谏官方是时赵元昊反夏英公范文正公经略陜西言臣等才力薄使事恐不能独办请得田某自佐以公爲其判官直集贤院参都緫管军事自眞宗弭兵至是且四十年诸老将尽死爲吏者不知兵法师数䧟败士民震恐二公随事镇抚其爲世所善多公计䇿大将有欲悉数路兵出击贼者朝廷许之矣公极言其不可乃止又言所以治边者十四事多听用还爲右正言判三司理欠凭由司权修起居注遂知制诰判国子监于是陜西用兵未巳人大困以公副今宰相枢宻副使韩公宣抚自宣抚归判三班院而河北告兵食阙又以公徃视而保州兵士杀通判闭城爲乱又以公爲龙图阁直学士知成德军眞定府定州安抚使徃执杀之论功迁起居舎人又移秦鳯路都緫管经略安抚使知秦州遭太师䘮辞起复者乆之上使中贵人手敕趣公公不得巳则乞归葬然后起旣葬託边事求见上曰陛下以孝治天下方边鄙无事朝廷不爲无人而区区犬马之心尚不得自从臣即死知不瞑矣因泫然泣数行下上视其貌甚瘠又闻其言悲之乃听终䘮盖帅臣得终䘮自公始服除以枢宻直学士爲泾原路兵马都緫管经略安抚使知渭州遂自尚书礼部郎中迁右谏议大夫知成都府充蜀梓利䕫路兵马钤辖西南夷侵边公严兵惮之而诱以恩信即皆稽颡蜀自王均李顺再乱遂号爲易动徃者得便宜决事而多擅杀以爲威至虽小罪犹并妻子迁出之蜀流离顚顿有以故死者公拊循敎诲儿女子畜其人至有甚恶然后䋲以法蜀人爱公以继张忠定而谓公所断治爲未甞有误岁大凶寛赋减徭发廪以救之而无饿者事闻赐书奖谕迁给事中以守御史中丞充理检使召焉未至以爲枢密直学士权三司使旣而又以爲龙图阁学士翰林学士又迁尚书礼部侍郎正其使号自景德㑹计至公始复钩考财赋尽知其出入于是入多景德矣岁所出乃或多于入公以谓厚敛疾费如此不可以持乆然欲有所扫除变更兴起法度使百姓得完其蓄积而县官亦以有余在上与执政所爲而主计者不能独任也故爲皇祐㑹计録上之论其故冀以寤上上固恃公欲以爲大臣居顷之遂以爲枢宻副使又以检校太傅充枢宻使公自常选数年遂任事于时及在枢密爲之使又超其正天下皆以爲宜顾尚有恨公得之晚者公行内修于诸弟尤笃爲人寛厚长者与人语𣢾𣢾若恐不得当其意至其有所守人亦不能移也自江宁归宰相私使人招之公谢不往及爲谏官于小事近功有所不言独常从容爲上言爲治大方而巳范文正公等皆士大夫所望以爲公卿而其位未副公得闲辄爲上言之故文正公等未几皆见用当是时上数以天下事责大臣慨然欲有所爲盖其志多自公发公所设施事趣可功期成因能任善不必已出不爲独行异言以峙声名故功利之在人者多而事迹可记者止于如此嘉祐二年十二月暴得疾不能兴上闻悼骇敕中贵人太医问视疾加损辄以闻公即辞谢求去位奏至十四五犹不许而公求之不已乃以爲尚书右丞观文殿学士翰林侍读学士提举景灵宫事而公求去位终不已于是遂以太子少傅致仕致仕凡五年疾遂笃以八年二月乙酉薨于第享年五十九号推诚保德功臣阶特进勲上柱国爵开国京兆郡公食邑三千五百戸实封八百戸诏赠太子太傅而赙赐之甚厚公讳况字元均皇曾祖讳祐赠太保皇祖讳行周赠太傅皇考讳延昭赠太师妻富氏封永嘉郡夫人今宰相河南公之女弟也无男子以弟之子至安爲主后女子一人尚㓜田氏自太师始占其家开封而葬阳翟故今以公从太师葬阳翟之三封郷西呉里于是公弟右賛善大夫洵来曰卜塟公利四月甲午请所以志其圹者盖公自佐江宁以至守蜀在所辄兴学数亲临之以进诸生某少也与公弟游而公所进以爲可教者也知公爲审铭曰田室于姜卒如龟祥后其孙子矌不世史于宋继显目公攸始奋其华㽔配实之美乃发帝业深宏卓炜乃兴佐时宰饪调聏文驯武克内外随施亦有厚仕孰无衆毁公独使彼若荣豫巳维昔皇考敢于活人传祉在公不集其身公又多誉公宜难老胡此殆疾不终寿考掩诗于幽爲告永乆给事中赠尚书工部侍郎孔公墓志铭宋故朝请大夫给事中知郓州军州事兼管内河堤劝农同群牧使上护军鲁郡开国侯食邑一千六百戸食实封二百戸赐紫金鱼袋孔公者尚书工部侍郎赠尚书吏部侍郎讳朂之子兖州曲阜县令袭封文宣公赠兵部尚书讳仁玉之孙兖州泗水县主簿讳光嗣之曾孙而孔子之四十五世孙也其仕当今天子天圣寳元之间以刚毅谅直名闻天下甞知谏院矣上书请明肃太后归政天子而廷奏枢密使曹利用尚御药罗崇勲罪状当是时崇勲操权利与士大夫爲市而利用悍彊不逊内外惮之甞爲御史中丞矣皇后郭氏废引谏官御史伏合以争又求见上皆不许而固争之得罪然后巳盖公事君之大节如此此其所以名闻天下而士大夫多以公不终于大位爲天下惜者也公讳道辅字原鲁𥘉以进士释褐𥙷宁州军事推官年少耳然断狱议事巳能使老吏惮惊遂迁大理寺丞知兖州仙源县事又有能名其后甞直史馆待制龙图阁判三司理欠凭由司登闻检院吏部流内铨糺察在京刑狱知许徐兖郓泰五州留守南京而兖郓御史中丞皆再至所至官治数以争职不阿或绌或迁而公持一节以终身盖未甞自诎也其在兖州也近臣有献诗百篇者执政请除龙图阁直学士上曰是诗虽多不如孔道辅一言乃以公爲龙图阁直学士于是人度公爲上所思且不乆于外矣未几果复召以爲中丞而宰相使人说公稍折节以待迁公乃告以不能于是人又度公且不得乆居中而公果出初开封府吏冯士元坐狱语连大臣数人故移其狱御史御史劾士元罪止于杖又多更赦公见上上固怪士元以小吏与大臣交私污朝廷而所坐如此而执政又以谓公爲大臣道地故出知郓州公以寳元二年如郓道得疾以十二月壬申卒于滑州之韦城驿享年五十四其后诏追复郭皇后位号而近臣有爲上言公明肃太后时事者上亦记公平生所爲故特赠公尚书工部侍郎公夫人金城郡君尚氏尚书都官贠外郎讳賔之女生二男子曰淘今爲尚书屯田贠外郎曰宗翰今爲太常博士皆有行治世其家累赠公金紫光禄大夫尚书兵部侍郎而以嘉祐七年十月壬寅葬公孔子墓之西南百歩公廉于财乐振施遇故人子恩厚尤笃而尤不好鬼神禨祥事在宁州道士治眞武像有蛇穿其前数出近人人传以爲神州将𣣔视验以闻故率其属徃拜之而蛇果出公即举笏击蛇杀之自州将以下皆大惊巳而又皆大服公由此始知名然余观公数处朝廷大议视祸福无所择其智勇有过人者胜一蛇之妖何足道哉世多以此称公者故余亦不得而略也铭曰展也孔公维志之求行有险夷不改其辀权彊所忌䜛謟所雠考终厥位宠禄优优维皇好直是钖公休序行纳铭爲识诸幽司封贠外郎袐阁校理丁君墓志铭朝奉郎尚书司封贠外郎充祕阁校理新差通判永州军州兼管内劝农事上轻车都尉赐绯鱼袋晋陵丁君卒王某曰噫吾僚也方吾少时辅我以仁义者乃发哭吊其孤祭焉而许以铭越三月君壻以状至乃叙铭赴其葬叙曰君讳寳臣字元珍少与其兄宗臣皆以文行称郷里号爲二丁景祐中皆以进士起家君爲崃州军事判官与庐陵欧阳公游相好也又爲淮南节度掌书记或诬富人以博州将贵人也猜而专吏莫敢议君独力争正其狱又爲杭州观察判官用举者兼州学敎授又用举者迁太子中允知越州剡县盖其始至流大姓一人而县遂治卒除弊兴利甚衆人至今言之于是再迁爲太常博士移知端州侬智髙反攻至其治所君出战能有所捕斩然卒不胜乃与其州人皆去而避之坐免一官徙黄州㑹恩除太常丞监湖州酒又以大臣有解举者迁博士就差知越州诸曁县其治诸曁如剡越人滋以君爲循吏也英宗即位以尚书屯田贠外郎编校祕阁书籍遂爲校理同知太常礼院君质直自守接上下以恕虽贫困未甞言利于朋友故旧无所不尽故其不幸废退则人莫不怜少进也则皆爲之喜居无何御史论君甞废矣不当复用遂出通判永州世皆以咎言者谓爲不宜夫未甞教之卒临不可守之城以战虎狼百倍之贼议今之法则独可守死尔论古之道则有不去以死有去之以生吏方操法以责士则君之流离穷困几至老死尚以得罪于言者亦其理也君以治平三年待阙于常州于是再迁尚书司封贠外郎以四年四月四日卒年五十八有文集四十卷明年二月二十九日葬于武进县怀德北郷郭庄之原君曾祖讳辉祖讳谅皆弗仕考讳柬之赠尚书工部侍郎夫人饶氏封晋陵县君前死子男隅太庙斋郎除隮爲进士其季恩儿尚㓜女嫁祕书省着作佐郎集贤校理同县胡宗愈其季未嫁嫁胡氏者亦又死矣铭曰文于辞爲逹行于德爲充道于古爲可命于今爲穷呜唿巳矣卜此新宫王平甫墓志君临川王氏讳安国字平甫赠太师中书令讳明之曾孙赠太师中书令兼尚书令讳用之之孙赠太师中书令兼尚书令康国公讳益之子自丱角未甞从人受学操笔爲戏文皆成理年十二出其所爲铭诗赋论数十篇观者惊焉自是遂以文学爲一时贤士大夫誉叹盖于书无所不该于词无所不工然数举进士不售举茂材异等有司考其所献序言第一又以母䘮不试君孝友养母尽力䘮三年常在墓侧出血和墨书佛经甚衆州上其行义不报今上即位近臣共荐君材行卓越宜特见招选爲缮书其序言以献大臣亦多称之手诏襃异召试赐进士及第除武昌军节度推官教授西京国子未几校书崇文院特改着作佐郎祕阁校理士皆以谓君且显矣然卒不偶官止于大理寺丞年止于四十七以熈宁七年八月十七日不起越元丰三年四月二十七日葬江宁府钟山母楚国太夫人墓左百有十六歩有文集六十卷妻曾氏子旊斿女婿叶涛处者四女涛有学行知名旊斿亦皆嶷嶷有立君祉所施庶在于此建安章君墓志铭君讳友直姓章氏少则卓越自放不覊不肯求选举然有高节大度过人之材其族人郇公爲宰相欲奏而官之非其好不就也自江淮之上海岭之间以至京师无不游将相大人豪杰之士以至闾巷庸人小子皆与之交际未甞有所忤亦莫不得其懽心卒然以是非利害加之而莫能知其喜愠视其心若不知富贵贫贱之可以择而取也頽然而已矣昔列御冦庄周当文武末世哀天下之士沈于得䘮䧟于毁誉离性命之情而自託于人伪以争须臾之欲故其所称述多所谓天之君子若君者似之矣君读书通大指尤善于相人然讳其术不多爲人道之知音乐书画奕棋皆以知名于一时皇祐中近臣言君文章善篆有㫖召试君辞焉于是大学篆石经又言君善篆与李斯阳氷相上下又召君君即徃经成除试将作监主簿不就也嘉祐七年十一月甲子以疾卒于京师年五十七娶辛氏生二男存孺爲进士五女子其长嫁常州晋陵县主簿侍其璹早卒又娶其中女次适歙州祈门县令黄元二人未嫁君家建安者五世矣其先则豫章人也君曾祖考讳某仕江南李氏爲建州军事推官祖考讳某皇着作佐郎赠工部尚书考讳某京兆府节度判官君以某年某月某甲子葬润州丹阳县金山之东园铭曰弗缋弗彫弗跋以爲髙俯以狎于野仰以游于朝中则有实视铭其昭王𥙷之墓志铭君南城人王氏讳无咎字补之嘉祐二年进士也初𥙷江都县尉丁父忧服除调卫眞县主簿甞弃天台县令以与予共学乆之无以衣食其妻子乃去𥙷南康县主簿㑹予召至京师因留教授上方兴学校以经术造士予言君可敎国子命且下而君死君所在学者归焉贤士大夫皆慕与之游然君寡合常闭门治书唯与予言莫逆当熈宁初所谓质直好义不爲利疚于回而学不厌者予独知君而巳君之死年四十有六实熈宁二年閠十一月丁巳至四年二月壬申妻曽氏子絪緼始克葬君南城县礼敎郷长义里铭曰安时所难学以爲巳于唿鲜哉可谓君子尚书祠部贠外郎祕阁校理张君墓志铭滁全椒张君讳瑗字君玉其先有司泗州法者讳煦于君爲曽祖甞曰吾施德于人多矣后当有显者尚书刑部侍郎参知政事讳洎者于君爲祖有二子生君者长子讳安期官终国子博士君以进士甲科守祕书省校书郎签书平江军节度判官㕔公事故事得献书求试君无所献知建昌军南丰县通判鄂州又将通判梓州而有以君爲言者乃召试以爲祕阁校理于是自校书五迁爲尚书祠部贠外郎年五十五以嘉祐五年四月壬申卒京师夫人蓬莱县君王氏生三男子伯孙仲孙世孙三女子其一嫁试将作监主簿苏泌其次尚㓜治平二年九月甲申葬君全椒善政郷脩仁里于是伯孙主邵武军光泽县簿君与余善其能贫而不爲利余所畏其于故事盖无所问而不知其好书天性也徃徃日旰灶薪不属而阖门读书自若又能爲吏当官有所守嶷嶷必得其意然平居妥言徐视易狎若无能者铭曰有幽滁山滁水两间槃礴演迤乃多君子我仪其蓄以博厥闻我肖其涤以清厥身书此哀石永诒崖濵临川先生文集卷第九十一临川先生文集临川先生文集卷第九十二临川先生文集卷第九十二墓志戸部郎中赠谏议大夫曾公墓志铭京东提点刑狱陆君墓志铭广西转运使屯田员外郎苏君墓志铭太子中舎沈君墓志铭祕书丞张君墓志铭司封郎中张君墓志铭葛兴祖墓志铭戸部郎中赠谏议大夫曾公墓志铭公讳致尧字正臣其先封鄫鄫亡去邑爲氏王莽乱都鄕侯据弃侯之豫章家之盖豫章之南昌后分爲南丰故今爲南丰人可徒爲宜州刺史再世生仁旺赠尚书水部员外郎公考也李氏有江南抚州上公进士第一不就太平兴国八年乃举进士中第选主符离簿岁余授兴元府司録道迁大理评事迁光禄寺丞监越州酒召见拜着作佐郎知淮阳军将行天子惜留之直史馆赐绯鱼袋使自汴至建安军行漕诏曰凡三司州郡事有不中理者卽验之最钩得匿货以五百万计除祕书丞两淛转运副使改正使始谏议大夫知苏州魏庠侍御史知越州王柄不譬于政而喜怒纵入庠介旧恩以进柄喜持上公到劾之以闻上惊曰曾某乃敢治魏庠克畏也克畏可畏也语转而然庠柄皆被绌杨允恭督杨子运数言事多可人厌苦之公每得诏曰使在外便文全巳非吾心也辄不果行允恭告上上使问公公以所守言上繇此薄允恭不听言苛税一百三十余条罢之移知寿州寿俗挟赀自豪陈氏范氏名天下闻公至皆迎自戢公亦尽岁无所罚旣代空一城人遮行至夜乃从二卒骑出城去郡转太常博士主客员外郎章圣嗣位常亲决细务公言之又言民惫甚宜弛利禁是时羗数犯塞大臣议弃银夏以解之公奏曰羌虚款属我我分地王之非计也令羌席此劫它种以自助不过二三年患必复起矣宜择人行塞下先调兵食待其变而巳不报二年羌果反围灵州议臣请去灵州勿事公议曰羌所以易拒者以灵州缀其后也判三司盐鐡句院天子欲以爲知制诰召试矣大臣或忌之迁戸部员外郎京西转运使请限公卿大夫子官京师陈彭年议遣使行诸部减吏员下其事京西公曰彭年议无贤愚一切置不用邪抑择愚而废之邪择愚而废之人材其可以蚤暮验邪上令趣追使还数论事上感之还公旣而王均诛命公抚蜀所创更百余事李继迁再围清远灵武以丞相齐贤爲邠宁环庆泾原仪渭经略使丞相引公爲判官公奏记曰兵数十万王超旣以都部署爲之主丞相徒领一二朝士往临之超肻用吾进退乎吾能以谋付与超而有不能自将乎不并将西无补也超能薄此重事愿更审计丞相及公以爲言诏陜西即经略使追兵皆以时赴公曰将在空虚无人之处事薄而后追兵如后何遂辞行上怒未有所发㑹召赐金紫公曰丞相敏中以非功德进官臣论其不可甫尔臣受命事未有效不敢以冒赐固辞上繇此贬公爲黄州团练副使旣而超果败清远灵武踵亡㑹南郊恩复官知㤗州丁母夫人陈氏忧外除授吏部员外郎知泉州公常谓选举旧制非是请得论改之陈省华子尧咨受请殿上爲姦以第卑举人败省华尧咨有邪巧材朝廷皆患恶而方幸无敢斥之者公入十余䟽辩之移知苏州至五日移知扬州扬州守职田岁常得千斛然遣吏督贫民耕民苦之公不使耕天子方崇符瑞兴昭应诸宫且出幸祠公䟽言昔周成王旣卜世三十卜年七百然观于周礼其经纬国体人事微细无不具则知王者受命必脩人事以称天所以命之之意不举属之天以怠人事也终曰陛下始卽位以爵禄得君子近年以来以爵禄畜盗贼大臣愈不怿移知鄂州封㤗山恩迁礼部郎中始解扬州受添支差多一月公㝷自言患公者因复绌公监江宁盐酒西祀恩迁戸部郎中以祥符五年五月丁亥疾不起年六十六阶至朝请郎勲至骑都尉遗戒曰毋陷于俗媚佛夷鬼以污我家人之行所着仙凫羽翼三十卷广中台志八十卷清边前要五十卷西陲要纪十卷爲臣要纪三卷直言集五卷文集十卷传于世尤长于歌诗云以其年十一月归葬南丰之东园水渍墓天圣元年改葬龙池鄕之源头始公娶黄氏生子男三人易占甞爲太常博士以能文称公以博士故赠至右谏议大夫公殁八年而博士子巩生生三十五年巩以博士命次公生平事使来曰爲我志而铭之某视公犹大父也其少也则得公之详如其孙之云始公自任以当世之重也虽人望公则亦然及遭太宗自谓志可行卒之闭于姧邪彼诚有命焉悲夫亦正之难合也虽其难合其可少枉乎虽其少枉合乎未可必也彼诚有命焉虽然其难合也秖所以见正也孔子曰所谓大臣者以道事君不可则止于戏公之节非庶几所谓大臣者欤铭曰旣墓而圯乃升宅原谁来求铭公子与孙公初洎终惟义之事维才之完而薄于施乃其后人有克厥家天启予公非在兹邪京东提点刑狱陆君墓志铭提点京东诸州军刑狱公事兼本路劝农事朝奉郎尚书司封员外郎充集贤校理上轻车都尉赐绯鱼袋借紫陆君讳广字彦博其先吴郡人也至君之高祖始迁福州之候官以避唐末之乱曽祖讳景迁仕吴越爲骁骑上将官检校太傅祖讳崇扆以威武军观察推官从其王归京师官至殿中丞历知泸道潮贵四州以卒考讳中和不仕以君故赠官至尚书职方员外郎君以天圣二年进士起至皇祐四年某月以使走齐州某甲子卒于郓之平隂君子长倩等以嘉祐四年某月某甲子葬君杭州之钱塘某所之原而书君系世官职行能劳烈卒葬之地一时以来求志墓铭曰于惟陆氏吴郡其始福之候官近自唐徙君曾大考太傅将军实仕吴越爲皇陪臣太傅有子始来皇朝丞于殿中历将四州卒葬候官实生处士赠官职方君实其子维君讳广彦博其字文辞甲科四府从事起家邵武再选徐州遂监税酒满岁陈留许昌之招宁海之从乃令乌程乃丞开封始佐着作去爲尉氏咏歌仁明无有壮稺移卭大邑告母高年免蜀就养税商于泉又移导江斗谷千钱君命振之以我公田盗屠民家尉以囚来囚言实盗君曰释之尉方力争衆亦莫寤后得眞盗果如君虑离堆之江豪右擅焉君修偃渠始诎其专灌田爲顷万有七千镌约示后后无凶年郑文肃公来治杭剧君以通判徃从其辟州人僦屋吏代之输君爲剏法遂无逋租中书选君御史推直有言朝廷今以爲勑冬狩于郊大讲戎兵作箴以献逆戒荒萌召寘集贤以爲校理当时名氏简在天子出知婺州恶吏先鉏募能拯溺民以不渔婺之明年改命治泉泉人习君謡语讙然爲桥南江济者免覆置廪州学士怀我育有告衆叛当君燕时命捕立得坐人不知苏饥息穷去害除弊使臣以闻守政尤异智高螫边吏不时搏君书驿上焯有方略归佐三司廷论南师帝曰可哉汝言予施河京以东再执刑柄诹囚于齐至郓而病弃世平隂寿五十三有子四人扶丧而南长倩惟伯仲惟长绪长恕惟叔季惟长愈倩掾秀州敏有辞章绪由君恩郊社斋郎又女六人皆出陈氏维陈淑愼善相君子四男有立女亦有归受封长安卽养无违爰以嘉祐六年正月归君钱塘范村之穴惟君静深不苟笑嘻隆亲笃友遇物爱慈读书慨然慕古竒伟顾谓诸子仕当如此官止外郎尚书司封又不得年以旣厥庸有文藏家后世之诒于君所得可以此窥有幽斯竁掩石在下撰君初终以告来者广西转运使屯田员外郎苏君墓志铭庆历五年河北都转运使龙图阁直学士信都欧阳脩以言事切直爲权贵人所怒因其孤甥女子有狱诬以姦利事天子使三司戸部判官太常博士武功苏君与中贵人杂治当是时权贵人连内外诸怨恶脩者爲恶言欲倾脩锐甚天下汹汹必脩不能自脱苏君卒白上曰脩无罪言者诬之耳于是权贵人大怒诬君以不直绌使爲殿中丞泰州监税然天子遂寤言者不得意而脩等皆无恙苏君以此名闻天下嗟乎以忠爲不忠而诛不当于有罪人主之大戒然古之陷此者相随属以有左右之谗而无如苏君之救是以卒至于败亡而不寤然则苏君一动其功于天下岂小也哉苏君旣出逐权贵人更用事凡五年之间再赦而君六徙东西南北水陆奔走辄万里其心恬然无有怨悔遇事强果未甞少屈盖孔子所谓刚者殆苏君乎苏君之仁与智又有足称者甞通判陜府当葛怀敏之败边告急枢密使使取道路戍还之卒再戍仪渭于是延州还者千人至陜闻再戍大恐卽讙聚谋爲变吏白闭城城中无一人敢出君徐以一骑出卒闲谕慰止之而以便宜还使者戍卒喜曰微苏君吾不得生陜人亦曰微苏君吾其掠死矣有令刺陜西之民以爲兵敢亡者死旣而亡者得有司治之以死君辄纵去而言上曰令民以死者爲事不集也事集矣亡者犹不赦恐其衆相率而爲盗惟朝廷幸哀怜愚民使得自反天子以君言爲然而三十州之亡者皆不死其后知坊州州税赋之无归者里正代爲之输岁币大家数十君悉钩治使归其主坊人不忧爲里正自苏君始也苏君讳安世字梦得其先武功人后徙蜀蜀亡归家于京师今开封人也曾大考讳进之率府副率大考讳继殿直考讳咸熈赠都官郎中君以进士起家三十二年其卒年五十九爲广西转运使而官止于尚书屯田员外郎者以君十五年不求磨勘也君娶南阳郭氏又娶清河张氏爲清河县君子台文永州推官祥文太庙斋郎炳文试将作监主簿彦文未仕女子五人适进士㑹稽江崧单州鱼台县尉江山赵扬三人尚幼君旣卒之三年嘉祐二年十月庚午其子葬君扬州之江都东兴宁鄕马坊村而太常博士知常州军州事临川王某爲铭曰皇有四极周绥以福使维苏君奠我南服亢亢苏君不圜其方不晦其明君子之刚其枉在人我得吾直谁怼谁愠祗天之役日月有丘其下㝠㝠昭君无穷安石之铭太子中舎沈君墓志铭沈氏世家吴兴其后有陵者仕吴越王卒官明州家之五世而生公公讳兼字子逵以五举进士得同学究出身再补尉有能名用举者迁衞尉寺丞知湖之归安县移知邵武之归化又有能名迁太子中舎通判苏州其以能闻愈甚公好刚遇事果急不顾计爲通判日与守争可否不爲之小屈重犯转运使使守相与害公入之法除名天子薄其罪免所居官而已公归怡怡间爲五字诗自戏娱无躁戚言卒于家年七十三庆历六年七月也子男一人起女三人起好学通政事能守节法爲进士与某同时得科名者也公之坐狱爲判官滁门立弃官从公世以爲孝将以某年某月葬公某处以夫人柳氏祔先三月来求铭与铭曰生也不得其须而死死也何有有嘉者子呜唿巳矣夫祕书丞张君墓志铭君讳某字某其先成都之新繁人曾祖讳某不仕祖讳某太宗时以高赀徙内地除三班奉职非其好也卽辞去不仕始家眞州之扬子而葬焉皇考讳某起进士终登州军事判官赠太常博士生三子而君长子也君寛和厚重友爱诸弟甚笃待朋友以信而乐弃财物以寛人之急年七岁日诵书数百言操笔爲篇章立就及壮举进士开封第一遂以释褐爲宣州宁国县主簿㑹南陵无令州以君行令事有能名用举者令颍州之沈丘县转着作佐郎知江宁府上元县事又皆有能名移知英州迁祕书丞以嘉祐二年十二月某甲子卒于州寝是时君年四十七天子官其一子师轲太庙斋郎君之疾病也州人相与爲君奔走请命至有欲以身代者葢其得人心如此夫人河南县君丹阳吴氏生三男子长卽师轲次某次某皆尚幼五女皆未嫁某年某月某甲子葬君某州之某县某鄕某所之原余与君相好又同年进士也故与爲铭曰呜唿张公兮韡矣其光其先蜀产兮后葬于扬视瞻先人兮兆此新茔深泉高壤兮万世之藏司封郎中张君墓志铭君张氏讳式字景则其先建州浦城人后徙建安盖弗仕者三世讳汉夫者曾祖也讳谟者祖也讳希颜者父也父以君贵乃赠尚书职方员外郎有气节知君可敎乃付家事长子而纵君游学及长文辞行义爲鄕里所推天禧二年释进士褐主福州闽县簿又主南劒将乐簿有银冶坐岁课不足系者常数百人君籍其人使富贫财力相兼课遂有羡无系者归以劳除开封府祥符县尉赵稹将并州辟军事判官稹所爲有不可于衆徐启谕弗许稹以故听而君亦以此称长者未几遭母夫人丧服除改祕书省着作佐郎知福州古田县耕籍田恩迁太常博士知开封府咸平县吕许公罢宰相以许州观察判官辟从之又通判饶州狱有十数年不决者君一言而决㑹择河北吏御史中丞举君得洺州赐绯鱼又以选知䖍州䖍于东南州爲最剧君能鎭抚之以无事三司市䌷绢十余万非经数君拒弗市民以君爲有赐也又知濠寿二州人缢其妻而以自杀告狱旣具诘立服举州讙以爲明居顷召爲开封府推官坐栲掠囚死出知岳州皇祐二年九月六日卒享年六十二官至尚书祠部郎中君廉静好书长于政事所居官举旣去而人思见时事有不便往往能极言之无所忌赵元昊反时诱人出财助军诱多得赏于是吏或劫富人出财君䟽罢之爲开封推官时宫中以私财爲佛寺置田又䟽以爲乱法后遂以君言而止旣老矣终不肯治田宅所得禄以置书曰吾子业此足以自活不然虽田宅何足妻姓徐濮阳县君子六人志思惎愻憙以君故得太庙斋郎与惎同时中进士第女二人皆巳嫁某月某日葬君某鄕某里铭曰张祖留侯世穷久幽君始士服起家以学发于州县治见称举有言朝廷弊事用除维淸厥诲尚后弗渝葛兴祖墓志铭许州长社县主簿葛君讳良嗣字兴祖其先处州之丽水人而兴祖之父徙居明州之鄞兴祖葬其父润州之丹徒故今又爲丹徒人矣曾大父讳遇不仕大父讳旴赠尚书都官郎中父讳源以尚书度支郎中终仁宗时度支君三子当天圣景祐之间以文有声赫然进士中先人甞受其摰阅之终篇而屡叹葛氏之多子也旣而三子者伯仲皆蚤死独其季在卽兴祖兴祖博知多能数举进士角出其上而刻励修洁笃于亲友慨然欲有所爲以效于世者也年四十余始以进士出仕州县余十年而卒穷于无所遇以死嗟乎命不可控引而才之难恃以自见盖久矣然兴祖于仕未甞苟闻人疾苦欲去之如在已其临视虽细故人不以属耳目者必皆致其心论者多怪之曰兴祖且老矣弊于州县而服勤如此余曰是乃吾所欲于兴祖夫大仕之则奋小仕之则怠忽以不治非知德者也兴祖闻之以余之言爲然兴祖娶胡氏又娶郑氏其卒年五十三实治平二年三月辛巳其葬以胡氏祔在丹徒之长乐鄕显扬村卽其年十一月某甲子也兴祖三男子蘩蕴皆有文学蘩许州临颍县主簿藴邓州穰县主簿苹尚幼也四女子皆未嫁云铭曰蹇于仕以爲人尤不憗施以年孰主孰谋无大憾于德又将何求临川先生文集卷第九十二临川先生文集临川先生文集卷第九十三临川先生文集卷第九十三墓志太常博士曾公墓志铭内翰沈公墓志铭王深父墓志铭王君墓志铭郎中刁君墓志铭王㑹之墓志铭推官萧君墓志铭大理寺丞杨君墓志铭推官陈君墓志铭太常博士曾公墓志铭公讳易占字不疑姓曾氏建昌南丰人其世出有公之考赠谏议大夫致尧之碑大夫当太宗眞宗世爲名臣公少以廕补太庙斋郎爲抚州宜黄临川二县尉举三司法中进士第改鎭东节度推官还改武胜节度掌书记崇州军事判官皆不往用举者监眞州装卸米仓迁太子中允太常丞博士知泰州之如臯信州之玉山二县知信州钱仙芝者有所丐于王山公不与卽诬公吏治之得所以诬公者仙芝则请出御史当是时仙芝盖有所挟故虽坐诬公抵罪而公亦卒失博士归不仕者十二年复如京师至南京病遂卒娶周氏吴氏最后朱氏封崇安县君子男六人曅巩牟宰布肈女九人公以端拱巳丑生卒时庆历丁亥也后卒之二年而葬其墓在南丰之先茔始公以文章有名及试于事又愈以有名临川之治能不以威而使恶人之豪帅其党数百人皆不复爲恶在越州其守之合者倚公以治其不合者有所不可公轻正之庄献太后用道士言作干明观匠数百人作数岁不成公语道士曰吾爲汝成之爲之捐其费太半役未几而罢如臯歳大饥固请于州而越海以籴所活数万人明年稍巳熟州欲收租赋如常公独不肻听岁尽而泰之县民有复亡者独如臯爲完旣又作孔子庙讽县人兴于学玉山之政旣除其大恶而至于桥梁廨驿无所不治盖公之巳试于事者能如此旣仕不合卽自放爲文章十余万言而时议十卷尤行于世时议者惩巳事忧来者不以一身之穷而遗天下之忧以爲其志不见于事则欲发之于文其文不施于世则欲以传于后后世有行吾言者而吾岂穷也哉葢公之所爲作之意也宝元中李元昊反契丹亦以兵近边阳爲欲弃约者天子独忧之诏天下有能言者皆勿讳于是言者翕然论兵以进公独以谓天下之安危顾吾自治不耳吾巳自治夷狄无可忧者不自治忧将在于近而夷狄岂足道哉即上书言数事以爲事不尔后当如此旣而皆如其云公之遭诬人以爲冤退而贫人爲之忧也而公所爲十余万言皆天下事古今之所以存亡治乱至其冤且困未甞一以爲言公没而其家得其遗䟽曰刘向有言谗邪之所以并进者由上多疑心用贤人而行善政如或谮之则贤人舍而善政还此可谓明白之论切于今者夫夷狄动于外百姓穷于下臣以谓尚未足忧也臣之所谓可忧者特在分诸臣之忠邪而巳其大略如此而其详有人之难言者盖公旣病而爲之未及上而终云呜唿其尤可以见公之志也夫諌者贵言人之难言而传者则有所不得言读其略不失其详后世其有不明者乎公之事亲心意几微辄逆得之好学不怠而不以求闻于世所见士大夫之丧葬二人逆一人之柩以归又字其孤又一人者宰相舅甞爲赞善大夫死三十年犹殡殡坏公爲増修又与宰相书责使葬之此公之行也盖公之试于事者小而不尽其材而行之所加又近唯其文可以见公之所存而名后世故公之故人子王某取其尤可以铭后世者而爲铭曰夫辨邪正之实去万事之例而归宰相之责合兵爲农以立天下之本设学校奖名节以材天下之士正名分定考课通财弊以成制度之法古之所以治者不皆出于此乎而时议之言如此读其书以求其志呜唿公之志何如也内翰沈公墓志铭公姓沈氏讳遘字文通世爲杭州钱塘人曾祖讳某皇赠兵部尚书祖讳某皇赠吏部尚书父扶今爲尚书金部员外郎公初以祖廕补郊社斋郎举进士于廷中爲第一大臣疑巳仕者例不得爲第一故以爲第二除大理评事通判江宁府当是时公年二十人吏少公而公所爲卓越巳足以动人然世多未知公果可以有爲也祀明堂恩迁祕书省着作佐郎岁满召归除太常丞集贤校理判登闻鼓院吏部南曹权三司度支判官又判都理欠凭由司于是校理八年矣平居闭门虽执政非公事不辄见也故虽执政初亦莫知其爲材居乆之乃始以同修起居注召试知制诰及爲制诰遂以文学称天下金部君坐免归求知越州又移知杭州鉏治姦蠧所禁无不改崇奖贤知得其欢心两州人皆画像祠之英宗卽位召还句当三班院兼提举兵吏司封官告院兼判集贤院延见劳问甚悉居一月权发遣开封府事公初至开封指以相告曰此杭州沈公也及摄事人吏皆屏息旣而以知审官院遂以龙图阁直学士权知开封府公旦昼视事日中则廷无留人出谢诸客从容笑语客皆怪公独有余日而畿内翕然称治人人如公坐视其左右于是名实暴燿振发贤临一时自天子大臣皆论以爲国之器而闾巷之士奔走谈说讙唿鼓舞以不及爲恐㑹母夫人疾病请东南一州视疾英宗曰学士岂可以去朝廷也明日除翰林学士知制诰充羣牧使兼权判吏部流内铨判尚书礼部公虽去开封然皆以爲朝夕且大用矣而遭母夫人丧以去英宗闻公去尤悼惜时遣使者追赐黄金而以金部君知苏州公居丧致哀寝食如礼以某年某月得疾杭州之墓次某日至苏州而以某日卒年四十有三三男子六女中男恭嗣后公六日卒隆嗣延嗣与六女皆尚幼夫人陆氏封安定郡君公官右諌议大夫散官朝散大夫勲轻车都尉爵长安县开国伯食邑八百戸有文集十卷公平居不常视书而文辞敏丽可喜强记精识长于议论世所谓老师宿学无所不读通于世务者皆莫能屈也与人甚简而察其能否贤不肖尤详视遇之各尽其理爲政号爲严明而时有所纵舎于善良贫弱抚恤之尤至在杭州待使客多所濶略而州人之贫无以葬及女子失怙恃而无以嫁者以公使钱葬嫁之凡数百人于其卒知与不知皆爲之叹惜某年某月某日葬公杭州某鄕某里铭曰沈公仪仪德义孔时升自东方其明孰夷视瞻叹誉无我敢疵正昼而陨呜唿可悲序传有史亦在铭诗王深父墓志铭吾友深父书足以致其言言足以遂其志志欲以圣人之道爲巳任盖非至于命弗止也故不爲小廉曲谨以投衆人耳目而取舎进退去就必度于仁义世皆称其学问文章行治然眞知其人者不多而多见谓迂濶不足趣时合变嗟乎是乃所以爲深父也令深父而有以合乎彼则必无以同乎此矣甞独以谓天之生夫人也殆将以寿考成其才使有待而后显以施泽于天下或者诱其言以明先王之道觉后世之民呜唿孰以爲道不任于天德不酬于人而今死矣甚哉圣人君子之难知也以孟轲之圣而弟子所愿止于管仲晏婴况余人乎至于杨雄尤当世之所贱简其爲门人者一侯芭而巳芭称雄书以爲胜周易易不可胜也芭尚不爲知雄者而人皆曰古之人生无所遇合至其没乆而后世莫不知若轲雄者其没皆过千岁读其书知其意者甚少则后世所谓知者未必眞也夫此两人以老而终幸能着书书具在然尚如此嗟乎深父其智虽能知轲其于爲雄虽几可以无悔然其志未就其书未具而旣早死岂特无所遇于今又将无所传于后天之生夫人也而命之如此盖非余所能知也深父讳回本河南王氏其后自光州之固始迁福州之候官爲候官人者三世曾祖讳某某官祖讳某某官考讳某尚书兵部员外郎兵部葬颍州之汝隂故今爲汝隂人深父甞以进士补亳州衞眞县主簿岁余自免去有劝之仕者辄辞以养母其卒以治平二年七月二十八日年四十三于是朝廷用荐者以爲某军节度推官知陈州南顿县事书下而深父死矣夫人曾氏先若干日卒子男一人某女二人皆尚㓜诸弟以某年某月某日葬深父某县某鄕某里以曾氏祔铭曰呜唿深父惟德之仔肩以迪徂武厥艰荒遐力必践取莫吾知庸亦莫吾侮神则尚反归形此土叔父临川王君墓志铭孔子论天子诸侯卿大夫士庶人之孝固有等矣至其以事亲爲始而能竭吾才则自圣人至于士其可以无憾焉一也余叔父讳师钖字某少孤则致孝于其母忧悲愉乐不主巳以其母而巳学于他州凡被服食饮玩好之物茍可以惬吾母而力能有之者皆聚以归虽甚劳窘终不废丰其母以及其昆弟姑姉妹不敢爱其力之所能得约其身以及其妻子不敢歉其意之所欲爲其外行则自鄕党邻里及其甞所与游之人莫不得其欢心其不幸而蚤死也则莫不爲之悲伤叹息夫其所以事亲能如此虽有不至其亦可以无憾矣自庠序聘举之法坏而国论不及乎闺门之隐士之务本者常诎于浮华浅薄之材故余叔父之卒年三十七数以进士试于有司而犹不得禄赐以寛一日之养焉而世之论士也以苟难爲贤而余叔父之孝又未有以过古之中制也以故世之称其行者亦少焉盖以叔父自爲则由外至者吾无意于其间可也自君子之在势者观之使爲善者不得职而无以成名则中材何以勉焉悲夫叔父娶朱氏子男一人某女子一人皆尚㓜其葬也以至和四年祔于眞州某县某鄕铜山之原皇考谏议公之兆爲铭铭曰天孰爲之穷孰爲之爲吾能爲巳矣无悲虞部郎中刁君墓志铭刁氏于江南爲显姓当李氏时君曾祖讳某甚贵宠甞节度昭信军卒葬昭信城南皇祖讳某亦甞仕李氏归朝廷以尚书兵部郎中直祕阁终眞宗时其墓在江宁牛首之北后祕阁再世不大遂然多名人在世议中尚书屯田员外郎讳某者葬丹徒于君爲皇考故君爲丹徒人君讳某字某甞举进士不中遂用皇祖䕃仕州县以尚书虞部郎中知广德军归卒于京师年六十一后卒之若干日治平二年二月十五日葬丹徒乐亭村君敦厚谨饬治内外皆严以有恩所居官举其治以此多荐者初娶孙氏后娶郭氏封金华县君有六男子珉试将作监主簿璹守某县令次玘瓌玣珣爲进士三女长嫁尚书屯田员外郎梁昱余未嫁铭曰刁氏南祖奋功以武诒禄于孙有蔚有文君以祖芘厥艰初仕祗载不惰有荣于位徂相名原窾此新宫筮云终吉铭告无穷王㑹之墓志铭君讳逢字㑹之姓王氏太平州当涂县人也甞举进士不中去以所学敎授于是苏州士人从转运使乞君主其学学者常致数千百人君所奖养成就者多矣乃始以进士起家权南雄州军事判官归试判超等补袁州军事判官留爲国子监直讲兼陇西郡王宅敎授李某行内修谨君盖有力焉岐国公主旣嫁爲君求迁有命矣君辞焉乃巳君少以文学知名于书无所不观而尤喜易作易传十卷干德指说一卷复书七卷名士大夫多善其书者于是枢密使张公举君可试馆职而宰相无知君者故不用通判徐州以疾不赴求监苏州酒以嘉祐八年正月六日不起年五十九至太常博士君爲人乐易笃于朋友故旧于势利无所茍能爱人以得其欢心君皇祖考延嗣祖考皆不仕而皇考以君故赠大理评事前夫人苏氏后夫人陈氏皆无子陈氏名家子亦有贤行以嘉祐八年四月二日葬君苏州吴县三玄鄕陆公原以前夫人苏氏祔焉铭曰宜寿也五十而已宜贵也止于博士谓卒有后也而终无子呜唿夫子命不可与谋其归其安永矣兹丘袁州军事推官萧君墓志铭袁州军事推官新喻萧君讳洵字公美初年十五以父命就学于鄕里后数举进士不合用父䕃试祕书省校书郎选筠州司法甞独守法争议脱数人于几死又选吉州吉水县主簿遂佐袁州摄行宜春令事县甚治用举者十四人当召对以治平二年五月十八日卒京师年四十五越四年二月三日葬新喻钟山鄕钟山里于是夫人张氏前死而别葬子男一人錞郊社斋郎女六人其四人旣爲士妻其二尚幼萧氏故长沙人当李氏时迁江南或居庐陵或新喻后皆以才力名艺自显君曾祖讳绍有儒学不仕祖讳世则赠光禄卿父固甞以尚书刑部郎中集贤殿修撰守桂州经略南方能臣巳而有所牾以祠部郎中分司遂致仕君惇厚谨密事亲左右不怠当官廉实以敏以故多举者铭曰于嗟萧君营此新卜何性之祥而命之不谷匪父匪母匪子爲忧自其邑里皆叹以愀有铭厥实藏在中丘大理寺丞杨君墓志铭君讳忱字明叔华隂杨氏子少卓荦以文章称天下治春秋不守先儒传注资他经以佐其说其说超厉踔越世儒莫能及也及其爲吏披姦发伏振擿利害大人之以声名权势骄士者常逆爲君自诎盖君有以过人如此然峙其能奋其气不治防畛以取通于世故终于无所就以穷初君以父䕃守将作监主簿数举进士不中数上书言事其言有衆人所不敢言者丁文简公且死爲君求职君辞焉后用大臣荐召试学士院又乆之不就积官至朝奉郎行大理寺丞通判河中府事飞骑尉而坐小法绌监蕲州酒税未赴而以嘉祐七年四月辛巳卒于河南享年三十九顾言曰焚吾所爲书无留也以柩从先人葬八年四月辛卯从其父葬河南府洛阳县平乐鄕张封村君曾祖讳津祖讳守庆坊州司马赠尚书左丞父讳偕翰林侍读学士以尚书工部侍郎致仕特赠尚书兵部侍郎娶丁氏清河县君尚书右丞度之女男两人景略守太常寺太祝好书学能自立景彦早卒君有文集十卷又别爲春秋正论十卷微言十卷通例二十卷铭曰芒乎其孰始以有厥美昧乎其孰止以终于此纳铭幽宫以慰其子节度推官陈君墓志铭人之所难得乎天者聦明辨智敏给之材旣得之矣能学问修爲以自称而不弊于无穷之欲此亦天之所难得乎人者也天能以人之所难得者与人人欲以天之所难得者徇天而天不少假以年则其得有不暇乎修爲其爲有不至乎成就此孔子所以叹夫未见其止而惜之者也陈君讳之元字某年二十七爲武昌军节度推官以卒自其爲儿童强记捷见能不劳而超其长者少长慨然慕古人所爲而又能学其文章旣以进士起家则喜曰无事于诗赋矣以吾日力尽之于所好其庶乎吾可以成材于是悉橐其家书之官而蚤夜读以思思而不得则又从其朋友讲解至于逹而后巳其材与志如此使天少假以年则其成就当如何哉然无几何得疾病遂至于不起嗟乎此亦所谓未见其止而可惜者也君某州之某县人曾祖曰某祖曰某考曰某以嘉祐某年某月某甲子其兄之方爲之卜某州某县某所之原以葬而临川王某爲铭曰浮扬清明升气之鄕沈翳浊墨降形之宅其升远矣其孰能追其降在此有铭昭之临川集卷九十三临川先生文集临川先生文集卷第九十四临川先生文集卷第九十四墓志集贤殿修撰萧君墓志铭光禄少卿赵君墓志铭博士知常州李公墓志铭殿直杨君墓志铭内殿崇班钱君墓碣吴处士墓志铭尚书司封员外郎张君墓志铭员外郎仲君墓志铭临川吴子善墓志铭尚书祠部郎中集贤殿修撰萧君墓志铭区希范诛广西困于兵诏以尚书屯田员外郎萧君知桂州兼广西都巡检提举兵甲溪峒事至则因其故俗治以寛大广西遂安而君以材选爲荆湖南路提点刑狱未几以君之信于南方也又以君爲广西水陆计度转运使方是时侬智高蒐兵诱聚中国亡命隂以其衆窥边境而边吏士尚皆不寤君独忧此以谓必爲南方之患乃选遣才辩吏说智高内属上书言状请因以一官抚之使抗交趾且可以纾患书下枢密枢密以智高故属交趾纳之生事以诏问君能保交趾不争智高智高终无爲冦则具以闻君曰蛮夷视利则动必保其往非臣之所能顾今中国势未可以有事于蛮夷则如智高者抚之而巳且智高才武强力非交趾所能争而畜也就其能争则蛮夷方自相攻吾乃所以闲而无事争议至五六而枢密遂绌君言不报君又奏请择将吏缮兵械修城郭以待变亦至五六又皆不报而君以召归智髙果反邕州杀其守将出入广东西十有一州所至残破吏士多走死枢密乃更归责于君以知吉州一时士大夫纷纷欲爲君讼君遂絶口无所道世以此称君长者又因知君智谋果可以任边事居顷之遂复以爲广东转运使又以直昭文馆知桂州当是时侬宗旦聚兵智高故地无所属邕州爲之警诸将皆议兴师君又独特招降之议朝廷用君议宗旦遂释兵服以爲西头供奉官而边无事于是君积官至尚书刑部郎中以集贤殿修撰再任㑹蛮申绍泰反巡检宋士尧战死仁宗使中贵人出视君坐士尧死降知江州而提点刑狱因中贵人言君罪状朝廷爲置狱而君所坐止于赎金诸提点刑狱所言多无之然犹夺两官以免稍除监抚州盐酒辞不往以分司南京就第诸公多欲荐起之者君遂告老卽以尚书祠部郎中致仕君讳固字干臣初以进士选桂阳监判官楚州团练推官用举者二十三人改大理寺丞知开封府阳武永康军青城两县通判䖍州以方略擒盗赐书奖谕移知江州所至皆有善状推贤举善束缚姦吏明而不残于财利尤能开阖歛散故在广东收铜盐课皆偣前以十万数治平三年年六十五以九月十七日卒于家初娶陇西县君李氏再娶彭城县君刘氏子男二人洵袁州军事推官前死泂试祕书省校书郎知鄂州嘉鱼县事女三人嫁江州湖口县主簿何正臣龚州司戸参军欧阳成其季尚㓜也孙男女十八人萧氏故长沙人君曽祖讳处钧当湖南马氏时爲衡州司马以马氏方乱弃其官归李氏江南不愿仕有赐田百顷袁州之新喻新喻后属临江军故今爲临江新喻人祖讳绍考讳世则皆以儒学不仕而考以君故赠官至光禄卿君之疾革也出其奏议焚之其子孙所録传尚二百余篇盖其言详密多世务之要四年九月二十二日葬君新喻安和鄕长宣里佛子冈铭曰司马去荆望此南国君贲厥趾萧宗以殖致功蛮方时告厥犹朝爲弗闻疆埸用忧受慝不让退安一州旣穷而通终以无偶铭诗幽宫传载永乆赠光禄少卿赵君墓志铭侬智髙反广南攻破诸州州将之以义死者二人而康州赵君余甞知其爲贤者也君用叔祖䕃试将作监主簿选许州阳翟县主簿潭州司法参军数以公事抗转运使连劾奏君而州将爲君讼于朝以故得无坐用举者爲温州乐清县令又用举者就除宁海军节度推官知衢州江山县断治出巳当于民心而吏不能得民一钱弃物道上人无敢取者余甞至衢州而君之去江山盖巳乆矣衢人尚思君之所爲而称说之不容口又用举者改大理寺丞知徐州彭城县祀明堂恩改太子右赞善大夫移知康州至二月而侬智髙来攻君悉其卒三百以战智髙爲之少郄至夜君顾夫人取州印佩之使负其子以匿曰明日贼必大至吾知不敌然不可以去汝留死无爲也明日战不胜遂抗贼以死于是君年四十二兵马监押马贵者与卒三百人亦皆死而无一人亡者初君战时马贵惶扰至不能食饮君独饱如平时至夜贵卧不能着寝君卽大鼾比明而后寤夫死生之故亦大矣而君所以处之如此呜唿其于义与命可谓能安之矣君死之后二日而州司理谭必始爲之棺歛又百日而君弟至遂护其丧归葬至江山江山之人老㓜相擕扶祭哭其迎君丧有数百里者而康州之人亦请于安抚使而爲君置屋以祠安抚使以君之事闻天子赠君光禄少卿官其一子觐右侍禁官其弟子试将作监主簿又以其弟润州録事参军师陟爲大理寺丞签书泰州军事判官㕔公事君讳师旦字濳叔其先单州之武成人曽祖讳晟赠太师祖讳和尚书比部郎中赠光禄少卿考讳应言太常博士赠尚书屯田郎中自君之祖始去武成而葬楚州之山阳故今爲山阳人而君弟以嘉祐五年正月十六日葬君山阳上鄕仁和之原于是夫人王氏亦卒矣遂举其丧以祔铭曰可以无祸有功于时玩君安荣相顾莫爲谁其视死髙蹈不疑呜唿康州铭以昭之朝奉郎守国子博士知常州李公墓志铭公李氏讳余庆字昌宗年四十四官止国子博士知常州以卒然公之威名气略闻天下自其卒至今乆矣天下尚多谈公之爲有过于人者余甞过常州州之长老道公卒时就葬于横山州人塡道瞻送叹息爲之出泪又爲之画像寘之浮屠以祭之于是又知公之有惠爱于常人也巳而与公之子处厚游则得公之所爲甚具盖公之爲政精明强果事至能立断而得乆姦宿恶辄取之不贷至其化服则抚循养息悉有其处所以威震逺近而蒙其德者亦思之无穷也当明肃太后时甞欲用公矣公再上书论事其言甚直以故不果用而出常州呜唿公之自任岂止于一州而巳此有志者所以爲之惜也始公以叔父任起家应天府法曹参军遇事辄争之留守者不能夺也卒荐公改太常寺太祝知湖州归安县其后通判秀州州近盬公作华亭海盐二监以业盗贩之民歳入缗钱八十万又爲石堤自平望至吴江五十里以除水患人至今赖之其所至处利害多如此然非公大志所欲以就名成功者故不悉着着其利于民尤大而能以乆者云公平生慷慨好议当世事其所趣舎必欲如已意虽强有势终不爲挠甞考前世治乱之迹与其君臣之间议论编爲七十卷藏于家此盖其大志所存也公之先爲开封之陈留人五代祖爲梁使闽因避地家于福之涟江曽大父周不仕大父郁赠尚书虞部员外郎考慕玢祕书省着作佐郎赠尚书工部贠外郎夫人龚氏永安县君男五人处常忠武军节度推官与谊諴皆已卒处厚大理寺丞与处道皆进士旣葬之二十三年至和元年余墓曰公闽于家来自陈留维时方屯闭蓄函收其孰有源而乆于幽自公之考乃施乃流其流至公孰敢泳游茫洋演迤小大毕浮曷蹇于行使止一州庶其涣发在后之修左班殿直杨君墓志铭束鹿杨辟状其先人曰君讳文诩字巨卿少孤鞠于世父世父战契丹于常山君始十七能以兵入得甲马其后世父爲崃州麻谿寨主合州兵讨蛮之叛者君以二十五卒驰前与蛮三千遇蛮传畏君勇悉还走险其酋据险下射杀君卒几尽君以两矢自下顚其酋而后世父军亦至遂戡其衆以归天子赏世父一官而以君属三班爲殿侍君曽祖讳渊祖讳君正父讳德成皆以经术敎授鄕里遭五代变扰皆不仕君亦少敏强记通五经刑名书数然负其材武思一有所奋成功名以故爲武吏稍迁借职监睦州酒由借职三迁爲左班殿直由睦州亦三迁爲邵州武冈寨兵马监押由武冈归京师以庆历七年二月二十九日年七十三而卒初康定中将相欲五路兵攻夏故相陈恭公爲陜西招讨使欲君爲用知君者皆曰君甞有所试今其时也勉之矣君不应而辞以疾顾说恭公曰吾士卒惰乆矣而数败以恐卒然欧之以入不测战乆讲胜悍强之贼愚不知计策见其危而已恭公黙然而其后兵果不得出自是君亦老矣更读书劝诸子以学无复言兵事方君少壮时喜兵弯弓劒士莫敢伍然仁恕爱物遇人谦谨麻谿士卒杀戮无所择君爲救止全活甚衆其武冈以恩信得诸蛮蛮有嵩叙上下诚等州刺史至唿君爲父终君去不爲侵窃君夫人杜氏生三男其长子早卒次辟爲大理寺丞次闳三女子皆已嫁其长亦早卒夫人少君十岁以嘉祐二年五月二十三日卒于酸枣而寿与君皆七十三六月二日合葬于陈州宛丘县友于鄕彭陵原临川王某曰士之以材称于世而能以义克者少矣子路学孔子者也然怙其勇以不得死君以此其材至白首无所遇而恂恂自克以考厥终克有名子载其行治其可铭铭曰擐坚挽强可扞四方视时弛张以不悖于常维士之良内殿崇班钱君墓碣内殿崇班广德军兵马都监钱君之墓在和州之历阳鸡笼鄕永昌里初钱氏以布衣起王吴越当五代时诸侯王僭悖独常顺事中国道闭无所出则闲以其方物取海上输之天子至宋受命欲一天下吴越王即帅其属朝京师而尽献其地天子受其地王之淮海而襃题其子孙盖至于今百年钱氏之有籍于朝廷者殆不可胜数而以才称于世甞任事者比比出焉君讳某字某右屯衞将军讳某之子昭化军节度使讳某之孙吴越文穆王讳某之曾孙钱氏以才称于世者也其爲子弟也父昆称良焉其爲父兄又能敎其子弟其爲吏又能修其职事而天子甞任之以爲材始以季父恩公䕃𥙷三班借职稍迁至内殿崇班知钦州州人甚爱之归奏事殿中称㫖遂迁内殿承制提点广南西路刑狱在广西四年以功次迁供备库副使刺举当法贤士大夫多誉之当是时侬智高爲姦数嫚边吏边吏莫能抗诸州又皆无兵君卽奏请戍兵以待变奏至五六而大臣终不许卽复上书求罢又不许而侬智髙果反君坐诎三官监饶州酒居乆之稍复迁至内殿崇班广德军兵马都监至广德之明年嘉祐二年君年七十一矣以三月某甲子卒昭化之治和州也凡十八年有惠爱于州人其卒子孙遂留以葬故君子淇沂沃溥奉君丧以某年某月某甲子归葬于永昌先人之兆而淇沂以余曾从事于文辞自君之将葬至于今三年跋渉而从余以求铭数矣然不止而愈勤噫其若是余不可以无铭于是爲之叙次使归而鑱诸墓吴处士墓志铭君吴氏讳某字某其先建安大姓曽大父讳某建州长史大父讳某馆驿巡官检校尚书吏部贠外郎皆江南李氏所置也方李氏时吏部府君之父子同时仕江南者以十数至君之考讳某始以汀州军事推官归选于朝主郑之新郑簿君少孤事母夫人至孝与其弟轲相爱春秋祭先人虽老矣眡牲省器皆不以属子孙俯仰斋慄如见其飨之者巳祭未甞不悲哀也读书取大指通而巳或劝之谋利曰吾贫乆矣人以我爲忧而我以是爲乐不能改也有子三人甫申冉皆不使事生产曰士而贫多于工商而富也三人者皆以进士贡于鄕而申爲太平州军事推官君年七十八某年某月某日卒于太平之官舎甫等护其柩归葬于江州某县某鄕某原某年某月日也夫人前君卒别葬实南阳叶氏始君所居毁于水乃奉母夫人来客江州爱其山川而遂家之故其葬也以归焉申之友南阳张颉论次君之事如此而申以告曰先人不幸力爲善而不获显于天下今其葬宜得铭使后世有见焉嗟乎予不及识君矣然予之故人多能言君之敎诸子尽其道故卒皆有立而申之文行尤以知名于世方今士大夫之列于朝者天子于其父母皆有以宠嘉之其官封之卑鉅视其子所以劝天下之爲父母而慰其子之心以君之善敎而子之材宜及其身有髙爵盛位之报焉其生也旣不及其没也孰知其不卒享也哉是故不宜无铭也铭曰士或爲仁称止一鄕至其后兴厥闻廼光或业以勤而传之圯维是不朽实君有子尚书司封贠外郎张君墓志铭君姓张氏讳彦博字文叔其先家齐州之禹城曽祖讳玘赠太子洗马祖讳制又徙其家于蔡州赠尚书吏部侍郎父讳保雍仕至尚书刑部郎中两淛转运使君以廕爲太庙斋郎调武昌县尉能禁抑淫祠使尽去境内再调抚州司法甞摄令临川始取强悍者一人痛治以威而皆喜以畏却使者不急之须而使者不敢怒徙亳州鄼县令用荐者监蕲州石桥茶场鎻厅应进士举中其科㝷丁母忧服除调兴化军兴化县令僧有连结爲姦党者乆至三十余年君悉捕以置于法而废其寺古田县有剧贼卽遁去复调黄州黄陂县令稍筑堤防以利农告使者更盐利之法自是役赖以均改袁州军事判官以治平四年十月六日卒于官享年四十九君少力学问尤知史书不惮折节以交贤士大夫而喜趍人之急敎兄之孤子至于登第抚三女悉得所归而其仕也所爲又能不茍故前后多荐者初娶刘氏又娶方氏子二人曰仲伟曰次贤君昔去石桥遂留居于蕲故其葬也从刘氏于蕲之安仁鄕芙蓉山盖熈宁二年十月六日也君于文章尤喜作歌诗有集四十卷藏于家铭曰恭惠敏明交恱以称不遂其成恢旷坦易或投以累终以困踬惟人载德宜福多钖得寿亦啬曷告其悲铭续风诗万世之贻尙书屯田贠外郎仲君墓志铭君仲氏讳讷字檏翁广济军定陶人曾祖讳环祖讳祚皆弗仕而至君父讳尹始仕至曹州观察支使赠右賛善大夫君景祐元年进士𧺫家莫州防御推官年少初官然上下无敢易者时传契丹且大扰邉朝廷使中贵人来问知州张崇俊未知所对公䇿契丹无他爲具奏论之崇俊喜曰朝廷必知非吾能爲此然亦当善我能听用君也又权博州防御判官以毋夫人丧去去三年复权明州节度推官县送海贼数十人狱具矣君独疑而辨之数十人者皆得雪用举者改大理寺丞知大名府清平卭州临溪两县又通判解州于是三迁爲尙书屯田贠外郎而以皇祐五年十二月二十一日卒年五十五君厚重有大志不妄言笑喜读书爲古文章晩而尤好爲诗诗尤称于世所在有声绩然直道自信于权贵人不肯有所屈故好者少然亦多知其非常人也其在越蜀士多从之学当寳元康定闲言者喜论兵其计不过攻守而巳君独推书所谓食哉唯时柔逺能迩惇德允元而难任人蛮夷率服爲御戎议二篇嗟乎此流俗所羞以爲迂而弗言者也非明于先王之义则孰知夫中国安富尊强之爲必出于此君知此矣则其自信不屈宜以有所负而然惜乎其未试也君初娶王氏尙书驾部郎中兰之女又娶李氏尙书虞部贠外郎宋卿之女三男子伯逹爲太常博士次伯适伯同爲进士三女子嫁殿中丞任庾并州交城县尉崔绛兴元府戸曹参军任膺博士以熈寕元年十一月二十一日葬君于定陶之闵丘鄕而以余之闻君也来求铭铭曰于戯檏翁天偶人觭翔其德音而踬于时临川吴子善墓志铭临川吴氏有子兴宗字子善年二十䘮母而其父以生事付之则先日出以作后日入以息日午矣家一人未饭其夫妇必尚空腹天寒矣家一人未纩其夫妇必尙单衣盖如此者二十年而终三十年而巳死凡嫁五妹办数䘮又以其筋力之余及于鄕党茍有故必我劳人佚先徃后归而尤笃于友爱见弟有过则颜色愈温须饮酒欢极之间乃㣲示以意既而卽泣下曰吾亲属我以汝吾所以不避艰险者保汝而已其弟终感悟悔改爲善士以文学名于世此待其弟乃尔若于他人则絶口不渉其非然里中少年闻其謦欬之音徃徃逃匿若匿不及则俛首恐愧而尝有所絓一至讼庭及着械同絓数十人爲之皆哭掌狱者惊起白守守立免焉其见畏爱多此类某谓其父爲诸舅甚知其所爲故于其弟子经孝宗之求志以葬也爲道而不辞子善甞应进士举后专于耕飬遂不复应其死以治平四年八月九日而十二月十二日与其母黄氏共葬于灵源村父墓之域中父讳偃亦有行义用疾弗仕祖讳表㣲尙书屯田贠外郎曽祖讳英殿中丞𥘉妻姓王氏一男良弼皆前卒再娶杨氏生荛适枉荛始九歳而四女幼者一歳云临川先生文集卷第九十四临川先生文集临川先生文集卷第九十五临川先生文集卷第九十五墓志比部贠外郎陈君墓志铭吏部侍郎句公墓志铭工部郎中傅公墓志铭贠外郎郭公墓志铭刑部侍郎王公墓志铭贠外郎马君墓志铭海陵县主簿许君墓志铭县令陈君墓志铭比部贠外郎陈君墓志铭陈晋公有子五人其一人今宰相是也公晋公之中子而今宰相弟晋公讳某事始卒在史官公讳某字某九岁用晋公恩守祕书省校书郎晋公薨恩改太常寺奉礼郎服除乆之㑹封禅恩改大理评事监鳯翔府酒税又㑹祀汾隂改卫尉寺丞归以最升知邵武之邵武县献文章得试学士院宰相才之议与科名公固辞亲在愿得进官职也不愿得科名从之通判秀州改大理寺丞归又献文章表乞治剧郡得淮阳军改太子中舎今上卽位恩改殿中丞是岁赐绯衣银鱼知临江军还得睦州荐者数人天子以公名属审官又徙知遂州以齐国太夫人疾辞还改虞部贠外郎上便宜数事得引对因自賛天子欲稍进用之而遭齐国大夫人之䘮以去居无何睦州人王稷上书斥公赦前数事服除犹坐是监䖍州税明道元年恩改比部贠外郎通判建州改驾部用举者徙知吉州坐法免起爲比部监泗州粮料又坐法免起爲虞部监饶州钱监复得比部归羇居京师乆之乃出监江隂军酒税道疾病上书自言先臣恕得幸先皇帝至大臣阶先臣以得仕屡进所学蒙记识方壮少时颇汲汲欲自奋收一日之效以卒事陛下而孤行单立无党友之助又薄命不幸数遭小人以见困蹶负先臣余教辱陛下器使之恩今老矣念终无以报盛德深自媿耻夙夜忧畏以故得疾病且死无田园以归无强有力子弟以养唯男一人世昌去年爲进士得嘉庆院解臣兄在中书奏不得试礼部今当爲远官去臣旁逺甚陛下怜之幸听臣分司改世昌苏常间一官以卒养臣天地之赐也臣诚穷即不自言谁当爲臣言者书入未报竟卒于江宁得年若干时某年月也夫人某氏子男两人世昌泉之晋江主簿次世长前死女两人皆巳嫁主簿将以某年月日葬公某处葬有日使来乞铭初公爲临江军先君爲之佐其后二十五年某得主簿于淮南而兄事之仍世有好义不可以辞无铭也公名臣子少壮得美仕间以文艺自进意自以爲且贵富世其家而遭平世槩以文法持臣下故其材不得有所肆而卒以龃龉穷其感激怨怼徃徃见于文辞主簿离其藁爲二十卷读之知其心之所存也而其求分司语尤悲因掇其大槩而存之噫其亦可悲也夫铭曰于此有木焉一本而中分其材均树之时又均或断而焚或剖以爲牺尊谁令然耶其偶然耶吾又何嗟赠尚书吏部侍郎句公墓志铭公句氏讳希仲字衮臣景德六年以开封浚仪进士起家历选于吏部爲扬州江都主簿洪州新建县尉权管句洪州奉新县事开封府右军巡判官其后除于审官爲监黄州𡵨亭鎭茶盐酒税监䖍州税知洪州分宁县知容州句当在京左右厢店宅务知高邮军知岳安袁吉筠五州又其后除于中书爲知随州又遂以疾求分司西京而以皇祐三年四月丁亥卒于安州之传舍享年七十一散官至朝奉郎职事官至光禄卿勲至上柱国赐绯鱼袋公通训诂工篆隷书能传其父学又善爲诗其在高邮岁大饥以便宜振救所活万余人在鄂州前吏以逃戸诸税责邻人至或无桑矣而犹责其丝公叹曰上恩及于无告而州县若此壅之可也即奏除之在吉州州素多事公至则御之以简奸吏恶民顾不得有爲至相戒而去公奉寡嫂畜孤兄子尤笃于恩礼自爲郎中先任其兄子次及诸从最后乃䕃公子兄外孙尹构幼失父母公收教之再举进士礼部矣顾言以构名闻构由此𥙷郊社斋郎盖其爲人敦厚长者详于施人而畧于养巳如此句氏其先京兆人公曾祖讳同章始迁成都之华阳祖讳令宣皇赠光禄寺丞父讳中正爲孟氏武泰军节度使掌书记太宗时自潞州録事参军召拜着作佐郎直史舘其后改直昭文在两舘二十六年同舘事多去爲将相而公脩职守道未尝爲之少屈以尚书屯田郎中卒于眞宗之初而葬浚仪浚仪今祥符也故公卒以某年某月某甲子葬公开封之开封县保安郷永宁村公元配清河张氏继配楚丘边氏祥符刘氏刘氏封延安郡君三男子谌尚书屯田员外郎诜早世请太庙室长女子九人嫁尚书驾部员外郎王正巳湖州德清县令郭眞卿尚书虞部郎中杨定殿中丞刘偁荣州録事叅军张道古起居舎人钟鼎臣殿中丞杜师益泰宁军节度推官谢京登州司理参军王朂及公之葬也以公子谌故张夫人追封仙游县太君边夫人追封仙源县太君刘夫人追封仁寿郡太君而公亦赠宫至尚书吏部侍郎铭曰句宗华阳世实京兆来家东都公考有庙温温句公有美有相不衒不求卒爲圭璋考翼在上公丞在下爲此幽宫亦浚之野山南东道节度推官赠尚书工部郎中傅公墓志铭公姓傅氏讳立字伯礼其先大名内黄人今郓须城人也庆历二年以五举进士得同三礼出身主郑州管城县簿用举者爲滑州灵河县令遭母夫人丧丧除以山南东道节度推官知磁州昭德县事嘉祐四年七月六日卒于官舎享年六十六公以文行有声于郷其志气甚大旣乆困不遂因不复有仕意郷人强之乃起佐管城所爲问义理如何不肯有所顾计贝州妖人爲乱吏坐不察者衆州县惩艾有以妖告者輙又致之刑辟或诬浮屠道人爲妖州捕之急公辩其无罪即释之在昭德县人治河隄揔役者妄怒以立威诸县畏其糺劾莫敢校及笞公县人公夺之纵去县人感恱不督而功自倍揔役者亦不敢复犯公所部其施于政者多如此故其卒老稚相扶携祭哭思慕乆之不怠盖公孝慈忠信刚毅有守遇事不爲可愧其仁心尤至旣病亟唿其季子告曰吾甞质田于郸数十口頼以活者三十年今田主往往而在汝兄仕于朝所不足者非财可以劵还之于是长子方官于莫州及归遭丧终以田归主如公戒公曽祖讳凝赠尚书库部贠外郎祖讳世隆尚书戸部贠外郎知卭州父讳珏右班殿直凡三世皆以经学举至公始爲进士而公子亦皆爲进士曰尧俞尚书兵部员外郎曰舜俞郊社斋郎曰君俞未仕余四人皆早死兵部君以才德爲世名人甞爲谏官以言事不合辞知杂御史不肯就以熈宁二年十月某日葬公于孟州济源县清廉郷美化里以夫人长寿县太君王氏祔于是公赠官至尚书工部郎中太君有贤行方兵部除知杂御史也适北使未返而亲故皆贺夫人弗受治装爲行及兵部归而果辞不就以出也铭曰惟傅厥先相武丁告功皇天上比星公躬服仁世守经奋发华藻扬芬馨宜殖福禄引厥龄摧藏沉淹以濎濙赍志弗获终冥冥爰有美子集帝庭忠功孝名神所听卜茔高原日永宁尚书度支贠外郎郭公墓志铭公讳维字仲逸少好学有大志年二十五起爲泰州司理调泰眞二州判官以能闻监眞州之酒税丁母忧服除改着作佐郎知南丰县俗喜讼令始至豪猾辄搆事入县察令能否公至即得其妄穷而徙之由此无敢犯法改新都县又以治称旣去民思之相与绘公像祠焉使者荐其材就知雅州王蒙正姻明肃太后家侵民田几至百家有诉者更数狱无敢直其事诏公治之其行也人爲公惮公至则拔根擿节不漏毫末以田归民蒙正坐除名旣归天子目之赐之朱衣得尚书屯田贠外郎知常州至州索宿姦数人流之州以无事移提点淮南刑狱吏不治道闻公至往往豫以事求解部中肃然迁度支以卒庆历二年正月也凡仕二十七年公刚毅能断当事勇不自恤繇景德祥符之间四海平治寛文法待吏而吏乃相习爲遨嬉浮沉者或按一吏则交议群诋以爲暴刻生事日浸月积而民敝于下矣至公始按吏而独急于权倖有大臣出扬不治曲以礼事公公奏斥不报旣代犹斥之以是𬒳按一无憾言以声威闻而所至即有惠爱某甞覉游过常里中民有以䙝语相骂者其长者怒曰尔欲忘郭屯田邪盖公在常以此法其民时卒巳九年矣犹不忘之惜乎朝廷方欲显用而公巳不幸其出于治者犹未足以尽其志故不悉书特掇其一二而存之此足以见公之志也祖某不仕父某赠殿中丞母刘氏仙源县太君妻张氏南阳县君子男三人先正乌江县尉聦正举进士祥正星子主簿女六人以某年月日葬公于某处公之里也将葬先正等以今司封贠外郎赵諴书来乞铭先人与公祥符八年以进士起而公子且与某游有好也铭不敢让铭曰翼翼汾阳子仪始王德完道粹功盖于唐宜享世泽流如海长原原南寓孰嗣而昌公生而明刚简自徇㧞身贫羇谊不辱进苏穷厈姦惠立威振而年不长志不时尽旣奋旣材天奚弗慭刻铭在幽来者之感赠尚书刑部侍郎王公墓志铭江陵县有合葬龙山之西者爲宋龙川令赠尚书刑部侍郎王公之墓公之卒得年七十一其葬之岁在辛卯爲皇祐三年十二月甲申龙川其所卒也以刑部侍郎赠公者曰公之子光禄卿周公讳文亮字昭逺其先晋丞相导也丞相十有六世之孙俭爲唐正议大夫刺明州始去长安之万年爲明之奉化人大夫之兄曰潨潨生绅绅生韶韶生公四世咸爲县令方钱氏之王吴越也公甞试䇿入等爲其属州之掾国除选于京师复掾宻州尉䕫奉节爲邢之任令举者二十余人不用叹曰吾旣其衰矣而爲是是不可以已耶即以疾去去之八年无复言进仕党故强起之复叹曰仕不仕惟义也吾敢自必于其间耶起令龙川遂卒始公尚少以文称于士友甞度浙江有忘白金百斤于舟公最后独见之留三日得忘者归之而后去而不告以名佗日从者以爲言于是又称其长者今两县吏民皆曰贤令也旣亡皆哀焉合葬于龙山者天水郡太君权氏善草隷书诵数经能略通其说实唐贞孝公臯之十七世孙云子男四人向频高爲进士充其业其季光禄君也女三人皆归闻人光禄君方洁勤审下贤好学人以爲君子之子焉自晋之乱而戎夷盗贼穴有中国且乱且治至于今岁于年士大夫之家流落顚顿不常其世后虽有振起者多不知其族之所出独光禄君之家爲世其家而能自道尤详自大夫伯仲至公四世之告命皆具在命其宗人之子某铭公之墓者光禄君也铭曰公先籍秦系相导大夫相孙维作守兄潨遂留家海浦子绅孙韶公祖考于东四传弗甚耀藏仁厥家以赉后后蕃而昌其必效今卿追公爲之兆兵部贠外郎马君墓志铭马君讳遵字仲涂世家饶州之乐平举进士自礼部至于廷书其等皆第一守祕书省校书郎知洪州之奉新县移知康州当是时天子更置大臣欲有所爲求才能之士以察诸路而君自大理寺丞除太子中允福建路转运判官以忧不赴忧除知开封县爲江淮荆湖两浙制置发运判官于是君爲太常博士朝廷方尊宠其使事以监六路乃以君爲监察御史又以爲殿中侍御史遂爲副使巳而还之台以爲言事御史至则弹宰相之爲不法者宰相用此罢而君亦以此出知宣州至宣州一日移京东路转运使又还台爲右司谏知谏院又爲尚书礼部贠外郎兼侍御史知杂事同判流内铨数言时政多听用始君读书郎以文辞辩丽称天下及出仕所至号爲辨治论议条鬯人反覆之而不能穷平居頽然若与人无所谐及遇事有所建则必得其所守开封常以权豪请託不可治客至有所请君辄善遇之无所拒客退视其事一断以法居乆之人知君之不可以私属也县遂无事及爲諌官御史又能如此于是士大夫叹曰马君之智盖能时其柔刚以有爲也嘉祐二年君以疾求罢职以出至五六乃以爲尚书吏部贠外郎直龙图阁犹不许其出某月某甲子君卒年四十七天子以其子某官某爲某官又官其兄子持国某官夫人某县君郑氏以某年某月某甲子葬君信州之弋阳县归仁郷里沙之原君故与予善予常爱其智略以爲今士大夫多不能如惜其不得尽用亦其不幸早世不终于贵富也然世方惩尚贤任智之弊而操成法以一天下之士则君虽寿考且终于贵富其所畜亦岂能尽用哉呜唿可悲也巳旣葬夫人与其家人谋而使持国来以请曰愿有纪也使君爲死而不朽乃爲之论次而系之以辞曰归以才能兮又予以时投之逺涂兮使骤而驰前无御者兮后有推之忽税不驾兮其然奚爲哀哀茕妇兮孰慰其思墓门有石兮书以余辞泰州海陵县主簿许君墓志铭君讳平字秉之姓许氏余甞谱其世家所谓今泰州海陵县主簿者也君旣与兄元相友爱称天下而自少卓荦不羁善辨说与其兄俱以智略爲当世大人所器寳元时朝廷开方略之选以招天下异能之士而陜西大帅范文正公郑文肃公争以君所爲书以荐于是得召试爲太庙斋郎巳而选泰州海陵县主簿贵人多荐君有大才可试以事不宜弃之州县君亦常慨然自许欲有所爲然终不得一用其智能以卒噫其可哀也巳士固有离世异俗独行其意骂讥笑侮困辱而不悔彼皆无衆人之求而有所待于后世者也其龃龉固宜若夫智谋功名之士窥时俯仰以赴势物之㑹而辄不遇者乃亦不可胜数辩足以移万物而穷于用说之时谋足以夺三军而辱于右武之国此又何说哉嗟乎彼有所待而不悔者其知之矣君年五十九以嘉祐某年某月某甲子葬眞州之扬子县甘露郷某所之原夫人李氏子男瓌不仕璋眞州司戸参军琦太庙斋郎琳进士女子五人巳嫁二人进士周奉先泰州泰兴县令陶舜元铭曰有㧞而起之莫挤而止之呜唿许君而已于斯谁或使之汉阳军汉川县令陈君墓志铭陈君之墓在某州某县某郷某所之原以某年某月某甲子葬陈君者讳之祥字某家某州之某县其业进士其中等以皇祐二年其官滁州全椒县主簿汉阳军汉川县令其爲人强于学果于行能使爲之长者听爲之民者思其卒年三十二有一男一女皆出夫人李氏其葬临川王某爲之铭芒乎旣壮而能充忽乎奚去而谁从归形幽隂兮窾土以爲宫聚封其上兮爲记无穷临川先生文集卷第九十五临川先生文集临川先生文集卷第九十六临川先生文集卷第九十六墓志亡兄王常甫墓志铭王公墓志铭胡君墓志铭贠外郎邵君墓志铭马汉臣墓志铭主簿萧君墓志铭祕书丞谢师宰墓志铭郎中周公墓志铭侍禁周君墓志铭叅军周君墓志铭贠外郎周君墓志铭郎中晁君墓志铭郎中葛公墓志铭亡兄王常甫墓志铭先生七岁好学毅然不苟戏笑读书二十年当庆历中天子以书赐州县大置学先生学完行高江淮间州争欲以爲师所留辄以诗书礼易春秋授弟子慕闻来者徃徃千余里磨砻淬濯成就其器不可胜数而先生始以进士下科补宣州司戸至三月转运使以监江宁府盐院又三月卒又七月葬则卒之明年四月也实皇祐四年墓在先君东南五歩先君姓王氏讳益官世行治旣有铭先生其长子讳安仁字常甫年三十七生两女呜唿先生之道德蓄于身而施于家不博见于天下文章名于世特以应世之湏尔大志所欲论着盖未出也而世之工言能使不朽者又知先生莫能深呜唿先生之所存其卒于无传耶始先生常以爲功与名不足怀盖亦有命焉君子之学尽其性而巳然则先生之无传盖不憾也虽然先生孝友最隆委百世之重而无所属以传有母有弟方壮而夺之使不得相处以乆先生尚有知其无穷忧矣呜唿以徃而推存痛其有巳耶痛其有巳耶先生有文十五卷其弟旣次以藏其家又次行治藏于墓呜唿酷矣极矣铭止矣其能使先生传耶主客郎中知兴元王公墓志铭公王氏讳某字某其先着望太原而公之曾大考讳某考讳某皆葬抚州之临川县公少力学以孝悌称于郷里旣壮起进士爲汉州军事推官至则以材任剧在上者交举之迁大理寺丞知大名府大名县就除通判忻州又通判眞定府府帅王嗣宗恃气侮折其属爲不法以故乆之莫敢爲通判者公行嗣宗固不怿稍侵公以气公恬然不爲校也以礼示之而巳嗣宗诎服居十余日公请视狱狱中系者常数百人嗣宗意愠辄乆之不问吏亦不敢言治公视狱所当者数十人而巳余悉当释无所坐于是嗣宗趣有司如公指即日断出之自是事无不听公所爲公頼分别可否而使其政皆由嗣宗以出虽府人或不知公于嗣宗日有助也一府遂治而士以此称公爲长者始公中进士时同进有常陵公者嫉公先以𬒳酒取公勑牒裂烧之公爲讳其事以失亡告有司而巳及后陵公者爲属吏公举迁之或非公以德报怨公曰受诏举京官彼今爲吾属而任京官吾则举之何报怨之谓哉且吾与彼乃未始有怨也盖公之行巳多如此居一岁移知保州又以举者移知深州又以选移知齐州二州之人皆曰公爱我巳而提点刑狱淮南兼劝农事公于爲狱务在寛民而以课田桑爲急按渠陂之故诱民作而修之利田至万九十顷天子赐书奖谕后出氏名付大臣召用而当是时丁谓爲宰相先是谓以二人属公善视之曰皆能吏也至则皆有罪公发其状以闻由此谓欲伤公不果而乆之公所任吏亦有赃坐即绌公监池州顺安鎭酒税㑹今上即位移滁州又移知兴元府自丁谓得罪徙南方论者皆以公宜复用而公亦且得疾不起矣享年六十二官至尚书主客郎中明年天圣七年葬和州之历阳县后若干年公夫人张氏葬而公墓垫乃改卜合葬于眞州杨子县万宁郷铜山之原公子六人于是存者二人曰某爲殿中丞曰某爲进士其四人皆巳卒曰某开封士曹叅军曰某楚州寳应县主簿曰某曰某爲进士而公以殿中君积赠官至右谏议大夫某公兄孙也受命于叔父而爲铭铭而次公之行事不能详者以不得事公而公之没叔父皆尚少故也呜唿于公之行事虽不得其详而其略所闻如是盖可以考公德矣铭曰王亡晋封逺迹南土公始有庙妥其祢祖孰强而胜孰忌以争孚予恭寛在窒而亨嶷嶷之节因时乃发曰黜予咎匪仇予遏避善不名亦不陨闻寘铭新基维以长存胡君墓志铭王某之治鄞三月其故人胡舜元凶服立于门揖入问弔故则丧其父五月留而馆意独怪其来之早也居数月语吾弟曰吾释父之殡跋山浮江从子之兄于海旁愿有谒也乆矣不敢以言吾亲之生我学于四方不得所欲以养今巳不幸卒也得子之兄志而铭之藏之墓中可以显于今世以传于后虽吾小人与荣焉无悔焉不知子之兄可不可吾弟以告予叹曰审如是可以爲孝君子固成人之孝而吾与之又旧其何顾而辞耶取吾所素知者爲之志而铭之志曰君讳某池之铜陵人生于丁丑兴国之年也卒于丁亥是爲庆历七年子七人某以十月葬君于谷垂山胡氏世大家阖门数百人君有子舜元独招里先生敎之爲士其卒也族分而赀衰舜元爲善士铭曰寿七十一不爲不多吾与之铭千古不磨屯田贠外郎邵君墓志铭邵公旣国燕其子孙处者犹食其初邑至后世遂爲邵氏今有田里丹阳者独爲大家其所出徃往称天下君丹阳人也讳某字某少敏爽皇考某欲大就之爲破赀聚留师賔以发其材及壮行内修不摽饰爲名而有誉于爲士者年四十始以进士出佐鎭东军积功次入尚书爲屯田贠外郎通判亳州遭母夫人某氏丧不行以卒君工爲诗歌喜饮酒与人交恬如也尤不好官爵至京师一不问权贵人所舎事有类君者自言得迁或劝君自言终不许然起家十九年更三县以材奏君者甚衆卒之明年皇祐某年某月弟某葬君某所以夫人某氏祔子男两人曰某曰某一女子尚㓜铭曰乗于朝葬于里厥嫔祔之祭则子以完归亲维有祉马汉臣墓志铭合淝人马仲舒字汉臣其先茂陵人父臯爲江东拨发寘其家金陵汉臣因入学齿诸生爲人喜酒色其相语以亵私侈爲主父母不欲之又隆爱之不能逆其意以敎也然汉臣亦踈金钱急人险艰不自顾计于衆中尤慕近予予亦识其可敎以礼法开之果大寤遂自挫刻务以入礼法从予学作进士旣数月其辞章粲然充其科者也汉臣长予四年予兄弟视之汉臣视予则师弟子如也甞助予叔父之丧若子姓然庆历六年汉臣冠五年矣从予入京师待进士举六月病死死时予亦病其叔父在京师因得棺敛归金陵殡之某年某月乃葬于某处孔子曰秀而不实者有矣夫汉臣几是矣噫志其墓云贑县主簿萧君墓志铭君讳化基字子固实萧氏其先有自长沙避地庐陵者曰霁方李氏有江南爲洪之武宁令于君爲曾太父其后再世曰焕曰良辅皆不仕至君之兄侍御史定基始以材起爲名家而追赠其皇考尚书工部员外郎君于工部爲少子少谨厚能自力业其世以善富旣御史贵得任子弟君犹私其能不愿治民然御史竟官君爲明之奉化尉主簿于䖍之赣县监眞州酒恬愼祗修在势者任之春秋六十二至和元年四月癸酉以官卒其子汝霖汝能汝爲汝正护其柩归以十一月壬午葬其县之儒行郷白沙原夫人杨氏前葬矣今不祔先人于御史以弟交君予丈人行也二父皆有子知名南方交于予以故请铭铭者所以名前人而燕孝子之心也于是爲铭铭曰韡矣萧宗楚产之良绳绳主簿有善其郷我脩不茍爲康图铭圹石维后之藏秘书丞谢师宰墓志铭君姓谢氏讳景平字师宰尚书兵部员外郎知制诰阳夏公赠礼部尚书讳绛之子太子賔客陈留公赠礼部尚书讳涛之孙㤗宁君掌书记赠尚书吏部侍郎讳崇礼之曽孙初以祖父廕试秘书省校书郎守将作监主簿旣而中进士第佥书崇信军节度判官㕔公事监楚州西河转般仓累官至秘书丞年三十三以治平元年十二月庚申卒妻尹氏生男女四人皆前死其兄以某年某月某日葬君邓州穰县五陇山南谢氏故家河南缑氏君六世祖仕吴越故自陈留公以上三世葬杭之富阳至君始葬阳夏公于邓爲穰人而今以君祔葬君于忿不忮于欲不求虽学之力亦其天性故其孝弟忠信寛柔逊让庄静谨洁称于儿童以至壮长而成不充其志施不尽其材此学士大夫所以哀其死而多爲之出涕也然君文学政事言语巳能自逹于一时其于道德之意性命之理则求之而不至闻矣而不疑呜唿可谓贤巳铭曰阳夏四子皆贤而材季也早死吾铭其埋今又铭叔呜唿可哀古之死者以死爲息嗟叔方刚何愒之亟昭昭者逝嶷嶷者藏爲识在斯铭则不亡尚书刑部郎中周公墓志铭周氏其先自华隂入蜀蜀孟氏时公之皇考讳敬述以文章知名甞至要官任事矣孟氏亡因不复仕而天子召以爲寿州下蔡令由下蔡以爲太子中允知江州赐紫衣金鱼使抚初附之民其后爲祕书丞知泰州以卒而得州之北原以葬有子四人其卒皆位于朝而公第二公讳嘉正字榦之少与其晜弟俱以进士甲科起家爲通州军事推官其后通判广州提点福建刑狱知寿州爲三司盐鐡判官故宰相丁谓虑其材天子以爲河北转运使而公不就巳而谓得罪公坐出知金州又知海州又知濠州而以工部郎中分司南京归治疾于海陵之第明道元年以恩迁刑部二年年六十四以卒公寛厚而廉清而其才尤长于政事自爲推官时巳能有所建易爲士民所记及奉使福建狱有冤辄辨有疑若可贷辄以闻所活至数十人而其治大抵遇姦吏爲独急子男五人曰象先今爲武康军节度推官监台州税曰彦先爲右侍禁知循州兴宁县曰茂先爲泰州司法叅军曰行先爲山南东道节度推官知江州彭泽县曰嗣先爲进士女七人皆嫁爲士大夫妻嘉祐三年三月千申公子与孙葬公皇考祕书丞赠尚书工部侍郎之兆东以安喜县君钱氏祔县君实左右公以有家者也铭曰周迁于蜀爰自先人考有四子发于海濵公有令闻贵维次子归寛民人施刻在巳方飞方骞方于天旣铩以归旣陨于泉有高其后有其前作爲铭诗兆此新阡右侍禁周君墓志铭君周氏讳彦先字师古曽大父讳瓌赠大理评事大父讳述祕书丞赠尚书工部侍郎考讳嘉正尚书刑部郎中君少以郎中君䕃补三班奉职监泗州浮桥又监楚州船场爲扬泰州巡检而近臣荐君合门祗候大臣曰周某可用矣然吾将试之边乃白以爲莫等七州军㳂边巡检边人两界上爲羣盗君得姓名以白安抚使移之契丹契丹悉捕斩之自是乆之边无盗也巳而君上书言漕事又言边将使人耕边以给公使不即禁止往往能生事于是边将大怒而君所部卒有犯法者因诋君以不诘坐是监广州清逺县盐场转运使留君以监市舶它吏方习爲姦赇事而君独不买舶中一物转运使甞数称君以媿它吏而荐君以知循州之兴宁县至则相县南三十里宁昌驿以爲治所而吏自此得不以瘴死然君旣得疾于兴宁矣遂卒卒时年四十二县人以君爲能抚我思之也君先夫人盛氏尚书工部侍郎讳京之子后夫人王氏尚书主客郎中讳贯之之子皆有贤行五子涛洵洧渥澥皆爲进士二女子嫁如臯史堪德安郑汾亦皆爲进士而涛今爲着作佐郎知汝州梁县以嘉祐三年三月壬申葬君皇考郎中之兆次而以先夫人祔临川王某爲铭曰君弟吾嫂夫人吾姑君能有家不失疾徐治兵与民威爱之孚铭昭子孙以告不诬泰州司法叅军周君墓志铭君周氏讳茂先字去华其先成都人至君大父讳述爲祕书丞知泰州以卒始葬泰州之北原而子孙遂爲州人不去父讳嘉正尚书刑部郎中君以父䕃爲楚州司戸叅军又爲泰州司法叅军皆有能名明道二年五月刑部君终于第君思慕哭泣至其年十月亦卒于是君年三十二夫人南阳张氏守其孤不嫁其后孤涣以进士起家洪州南昌县主簿二女子嫁池州贵池县尉宣城查塾进士建安吴观而以嘉祐三年三月壬申葬君北原之兆铭曰绵绵之孤属于单妻旣恃而殖龟钖告命曰维孝子从先人宅尚书屯田贠外郎周君墓志铭君周姓讳涛字几道中庆历六年进士甲科历亳州观察推官抚州军事推官着作佐郎祕书丞太常博士尚书屯田贠外郎知汝州梁杭州钱唐二县内行敏能爲政壹自急饬视民疾如在巳不肯释事实爲名声要利所在民爱誉甚于士大夫治平三年六月在京师授签书梓州判官事七月十三日以官卒年四十有四曽祖讳述故郫人皇祕书丞赠工部侍郎始占海陵以葬祖讳嘉正皇刑部郎中父讳彦先终右侍禁赠右监门卫将军妻曰昭德县君钱氏子男五人穜秩穆稌以其年十月十六日葬君扬州江都县同轨南郷东武里铭曰于势与声蹲循弗争无忌其生于善与耻操终如始有哀其死虞部郎中晁君墓志铭尚书虞部郎中晁君讳仲参字孝先以治平四年五月九日卒于通判舒州事其子以熈宁二年正月二十九日卜济州任城县諌议郷吕村之原以葬状君之行来乞铭掇其语爲铭曰晁望颍川卫有卿丙错以术用作汉家令魏晋南北史无传人良正官唐仍不大振开封于家徙鉅野县辟时囏屯出宋而显回奋布衣太子太师宗悫秉政父子一时三朝四世钖荣丘墓佺令中书爲君曽祖有子迪者刑部侍郎乃生宗简世德孔扬使京东西郎于刑部君实其嗣少则多誉仲父保任主簿上虞宰墨隳政易君仕初从容调聏史莫玩法墨以廉终弱伸强慑按察扰狱夙如我谋君不爲夺械囚于州将范文正叹爱而谓畏宜绳私公勇勿畏君愿持此毕身无尤荐监越酒旋宅父忧判官于滁擢丞大理汝州郏城来知县事富姓赇吏寓田势家役烦且窘中戸愁嗟君裒伪劵应手即辨完蠹嘘枯俗戒以劝秦王诸孙上冡入郛卒榜驿隷君擒而诛将劾中人匿车夜遁移内侍省罪令即讯迄明年至徒御无譁能声震越号称其家易曹济隂太子賛善督尉索盗里闾宴衎马入罢牧地租于民厨传费剧输之殆贫君曰闵哉责岂无豫操书镌守多绌其数迁官博士去领开州大筑学校率衣冠游温汤之盐实不酬课岁蠲五万奏自君可氓疾不治谒巫代毉敎以饵药尽投诡祠失怙恃者予其娶嫁坐堂朝晡飮酒闲暇英宗纂极贠外于虞比驾二部阅最而除今天子恩始正郎位摄舒朞年条敎逾肄殍来邻邦赈使无僵扶携饱去又遗之种敦于除害未始爱力取枞阳河避罗刹石析池口征合于铜陵官不失筭舟无危行人幸是爲旷数十载趋令驩唿无有稚艾孤山马当岁漂百航凿秋口浦直走雷江脱险风涛几五百里章随驿闻就付其事方冬告役君夏而徂寿五十五识者叹吁齐公孙氏作配甚似封永康君诞惟四子端仁端义端礼端智仁中进士常州司理义郊社郎余则未仕五女四人归爲士妻石端俣彦俣归而婺矛牙范胡二壻纯粹僧孺㓜处于家君孙有五男节符籛其二则女惟君平生外晦内明忤出不意黙无与争禄赒族婣恩称䟽戚庖无朝炊笑语如昔晩尤静旷病不告遗极谈性命方絶之时子丐埋辞衰麄走汴掇其绪余以质幽竁度支郎中葛公墓志铭葛公姓也源名也宗圣字也处州之丽水公所生也明州之鄞后所迁也贯曽大考也遇大考也旺累赠都官郎中考也进士公所起也洪州左司理叅军吉州太和县主簿江州德化县令监兴国茶场威武军节度推官知广州四㑹县着作佐郎知开封府雍丘县祕书丞知泉州同安县太常博士通判建州屯田贠外郎知庆成军都官贠外郎知南劒州司封贠外郎祠部郎中江浙荆湖福建广南提点银铜坑冶铸钱度支郎中荆湖北提点刑狱此公之所阅官也州将之甥与异母兄殴人而甥杀之州将胁公曰两人者皆吾甥而杀人者乃其兄也我知之彼大姓也无爲有司所误不然此狱也将必覆公劾不爲变此公之爲司理叅军也州符徙吉水行令事他日令始至大猾吏辄诱民数百讼庭下设变诈以动令如此数日令厌事则事常在吏矣公至立讼者两庑下取其状视有如吏所爲者使自书所诉不能书者吏授之往往不能如状穷辄曰我不知爲此乃某吏教我所爲也悉捕劾致之法讼以故少吏亦终不得其意毛氏寡妇告其子以恩义说之不得即使人微捕得之与闲语者验其对乃书寡妇告者也穷治具服爲私谋诬其子孙距州溪水恶而岁租几千万硕舟善败民以输爲愁公始议县置仓以受输则官漕之亦便州不听公论之不巳仓成至今赖其利此公之爲主簿也中贵人击驿吏取所给过家以言府府不敢劾公曰中贵人何惮爲吾民而有陵之者吾亦耻之上书论其事中贵人坐绌此公之爲县于雍丘也属吏常有隙于公同进者因谗之公察其㫖不听以爲举首此公之爲州于南劒也铸钱岁十六万其所施置后以爲法程此公之爲银铜坑冶铸钱也鄂州崇阳大姓与人妻谋而杀其夫州受赇出之公使再劾劾者又受赇狱如初而公终以爲不直其弟诉之转运使虽他在事者亦莫不以爲冤复置之狱卒得其姦赇状论如法此公之爲提点刑狱也甲子四百三十五公所享年也至和元年六月乙未卒之年月日也润州之丹徒县长乐郷显阳村公所葬也嘉祐元年十月壬申葬之年月日也郷邑孙氏今祔以葬者公元配也万年县君范阳卢氏公继配也良肱良佐良嗣公子也妻太常博士黄知良曰金华县君公女也起进士爲越州余姚县尉主公之丧而请铭以葬者良嗣也论次其所得于良嗣而爲之铭者临川王某也铭曰士窾以养交兮弛官之不忌维公之所至兮乐职嗜事彼能显闻兮公则不晣不铭示后兮孰劝爲瘁临川先生文集卷第九十六临川先生文集临川先生文集卷第九十七临川先生文集卷第九十七墓志王逢原墓志铭司封郎中孙公墓志铭郎中刘君墓志铭运使李君墓志铭博士致仕李君墓志铭成固县杨君墓志铭致仕周公墓志铭张常胜墓志铭王逢原墓志铭呜唿道之不明邪岂特敎之不至也士亦有罪焉呜唿道之不行邪岂特化之不至也士亦有罪焉盖无常产而有常心者古之所谓士也士诚有常心以操圣人之说而力行之则道虽不明乎天下必明于巳道虽不行于天下必行于妻子内有以明于巳外有以行于妻子则其言行必不孤立于天下矣此孔子孟子伯夷柳下惠扬雄之徒所以有功于世也呜唿以予之昬弱不肖固亦士之有罪者而得友焉余友字逢原讳令姓王氏广陵人也始予爱其文章而得其所以言中予爱其节行而得其所以行卒予得其所以言浩浩乎其将㳂而不穷也得其所以行超超乎其将追而不至也于是慨然叹以爲可以任世之重而有功于天下者将在于此余将友之而不得也呜唿今弃予而死矣悲夫逢原左武卫大将军讳奉諲之曾孙大理评事讳珙之孙而郑州管城县主簿讳世伦之子五岁而孤二十八而卒卒之九十三日嘉祐四年九月丙申葬于常州武进县南郷薛村之原夫人吴氏亦有贤行于是方娠也未知其子之男女铭曰寿胡不多天实尔啬曰天不相胡厚尔德厚也培之啬也推之乐以不罢不怨以疑呜唿天民将在于兹宋尚书司封郎中孙公墓志铭公讳钖字昌龄曾祖钊祖易从父再荣皆弗仕及公仕赠其父至尚书兵部侍郎公以天圣二年进士起家和州历阳无爲巢二县主簿部使者及两制以御扎举者十余人改鎭江军节度推官知杭州仁和县籍取兇恶戒以不改必穷极案治而治其余一以仁恕故县人畏爱之以兵部丧去三年乃用举者以集庆军节度掌书记充国子监直讲豫校史记前后汉书南北史脩集韵选苏王宫伴读敎导有法宗室召燕饮未甞往居顷之改着作佐郎当罢矣又留爲国子监丞讲读七年乃用举者召试集贤校理同知太常礼院判吏部南曹登闻鼓院爲开封府推官赐绯鱼坐考鏁㕔进士举籍中有不中格者两人降监和州清酒务当是时龎宰相爲枢密使荐宜侍讲禁中方召而公以谪去乆之㑹明堂恩召还同判尚书刑部先时主者多持事往决于中书公独视法如何不往戎州人向吉等操兵贾贩恃其衆所过不输物税州县捕逐皆散走成都钤辖司奏请不以南郊赦除其罪从之逮捕亲属系狱至更两赦有诣阙诉者刑部详覆官以爲特勑遇赦不原者虽数赦犹论如法公独奏释之凡释百二十三人公于议法多如此复爲开封府推官当随尹奏事仁宗问大辟几何且以愼刑爱人爲戒公因奏开封勑有重于编勑而当改者数事仁宗皆以爲然它日问尹以公姓名称之于是贵戚女使有奏谳上薄其罪付公监决曰此人平恕可任也道士赵清贶出入庞宰相家受赇御史以劾庞府治实清贶自爲庞不知也清贶坐杖配沙门岛行两日死御史又劾府希宰相指故杖清贶杀之灭口仁宗亦疑乃悉罢知府推判官而以公知太平州初淸贶事独判官王砺劾决公不自辨也未几仁宗即寤罢者皆复而以公提点淮南路刑狱在淮南二年所活大辟十三人考课爲天下第一所举多善士未甞听人请属还爲三司戸部判官求知宣州许之特诏秩禄视转运使至则召五县令约以州所下书有不便封还故县得自爲政而州无事且满州人诣转运使提点刑狱乞留还又知舒州发常平广惠仓以活陈许颍蔡流人及归计口量逺近给食遣去去者率钱买香焚之府门以祝公至或感泣初提点刑狱恐聚流人爲盗又惜常平广惠仓数牒止公不听申以手书又不听佐属皆争曰不可公行之自若比代去州人阖城门留之薄暮与争门乃得出遂以告老致仕于是官至尚书度支郎中散官至朝奉郎勲至上柱国今上即位迁司封赐金紫以熈宁元年正月十二日卒年七十八孙氏世爲广陵富姓兵部兄弟五人其季妇有子寡欲分财以义譬解不得乃悉推田宅与诸兄弟脱身携公居建安军扬子故今爲眞州人诸兄弟后破产而兵部居扬子又卒爲富姓爲公千里迎师立学舎市书至六七千卷公感励奋激诵习忘寝食年十九举进士开封第二坐同保匿服罢而再举又第一当是时以文学称天下及仕号爲忠厚正直终身未甞言利老而贫不以爲悔郷人尤归其长者有文集二十卷𥘉娶庄氏早卒又娶裴氏刁氏刁氏封寿安县君亦前死子湜澄泳渊淑湘早卒溱太庙斋郎后公数月死澄楚州寳应主簿洙祕书丞集贤校理渐太庙斋郎女十人一人嫁三人未嫁三人嫁而卒三人未嫁而卒九月十六日葬公扬子县怀民鄕北原铭曰于戏孙公有直其道爲之少时以济壮老人信公行承趋荐保天顺公德与公寿考维公有子䘮事哀祗慰其考思用此铭诗荆湖北路转运判官尚书屯田郎中刘君墓志铭治平元年五月六日荆湖北路转运判官尚书屯田郎中刘君年五十四以官卒三年卜十月某日葬其州扬子县蜀冈而子洙以武宁章望之状来求铭噫余故人也爲序而铭焉序曰君讳牧字先之其先杭州临安县人君曾大父讳彦琛爲吴越王将有功刺衢州葬西安于是刘氏又爲西安人当太宗时甞求诸有功于吴越者録其后而君大父讳仁祚辞以疾及君父讳知礼又不仕而郷人称爲君子后以君故赠官至尚书职方郎中君少则明敏年十六求举进士不中曰有司岂枉我哉乃多买书闭戸治之及再举遂爲举首起家饶州军事推官与州将争公事爲所挤几不免及后将范文正公至君大喜曰此吾师也遂以爲师文正公亦数称君勉以学君论议仁恕急人之穷于财物无所顾计凡以慕文正公故也弋阳富人爲客所诬将抵死君得实以告文正公未甚信然以君故使吏杂治之居数日富人得不死文正公由此愈知君任以事歳终将举京官君以让其同官有亲而老者文正公爲叹息许之曰吾不可以不成君之善及文正公安抚河东乃始举君可治剧于是君爲兖州观察推官又学春秋于孙复与石介爲友州旱蝗奏便宜十余事其一事请通登莱盐啇至今以爲赖改大理寺丞知大名府馆陶县中贵人随契丹使往来多扰县君视遇有理人吏以无所苦先是多盗君用其党推逐有发辄得后遂无爲盗者诏集强壮刺其手爲义勇多惶怖不知所爲欲走君谕以诏意爲言利害皆就刺欣然曰刘君不吾欺也留守称其能虽府事徃徃咨君计䇿用举者通判广信军以亲老不行通判建州当是时今河阳宰相富公以枢宻副使使河北奏君掌机宜文字保州兵士爲乱富公请君抚视君自长垣乗驿至其城下以三日㑹富公罢出君乃之建州方并属县诸里均其徭役人大喜而遭职方君丧以去通判青州又以母夫人丧罢又通判庐州朝廷弛茶㩁以君使江西议均其税盖期年而后反客曰平生闻君敏而敢爲今濡滞若此何故也君笑曰是固君之所能易也而我则不能且是役也朝廷岂以爲它亦曰爱人而已今不深知其利害而茍简以成之君虽以吾爲敏而人必有不胜其弊者及奏事皆听人果便之除广南西路转运判官于是修险阨募丁壮以减戍卒徙仓便输考摄官功次絶其行赇居二年凡利害无所不兴废乃移荆湖北路至踰月卒家贫无以爲䘮自棺椁诸物皆荆南士人爲具君娶江氏生五男二女男曰洙沂汶爲进士洙以君故试将作监主簿余尚幼初君爲范富二公所知一时士大夫争誉其才君亦慨然自以当得意已而屯邅流落抑没于庸人之中几老矣乃稍出爲世用若将有以爲也而旣死此爱君者所爲恨惜然士之赫赫爲世所愿者可睹矣以君始终得䘮相除亦何负彼之有哉铭曰嗟乎刘君宜寿而显何畜之乆而施之浅虽或止之亦或使之唯其有命故止于斯广西转运使李君墓志铭君讳寛字伯强姓李氏其先陇西人后移光山至君六世祖又移建安今爲南昌人者以君大皇考爲鼻祖君皇考讳某以太子洗马致仕终尚书虞部郎中其赠官至卫尉卿大皇考讳某以殿中丞致仕其赠官至吏部尚书曾大皇考讳某当五代之乱无爵禄以尚书故赠大理评事君始以世父䕃守将作监主簿监洪州盐院用岁课倍得知袁州宜春县改知福州福清县当是时能闻朝廷矣就除通判桂州又通判江州二州皆治遂知吉州请于天子立学以敎学者常三百人施方略捕盗贼无衆寡逺近必得以至米盐酒㩁皆爲除弊致利移衡州不赴改江州州人曰是甞涖我矣不待至而服未几移润州不赴改信州又不赴改太平州转运使言饶大剧州将不能治而太平不足用君乃换饶州属县恶吏闻且至有弃其官而去至则禁巫医之罔民案畜蛊者遂以无事安抚使言治行于江南爲第一母夫人终去位三年知䖍州将行三司请君制置粮草河北一歳减缗钱八十七万由此提点江浙等路铸钱坑冶以卫尉老奏徙治所南昌从之移提点荆湖北刑狱辞不徃又请便官以养乃改江西居一月遭卫尉䘮服除乆之尚不忍去墓所诏就起君提点江东刑狱又移京西除广西转运使自侬智高反宿军邕州岁漕不足乃多治船设赏罚而邕军食以有余所部摄官以三十四贠爲额待摄常数十百人一贠阙皆争赇吏君第其课爲三等有阙以次补摄官不赇吏由此始二广使者故不以春夏出㑹有诏阅邉卒君即出道遇瘴归卒年六十治平二年九月二十三日也初李氏旣居江南尚书未老致其事归养其子侍郎以分司归亦未老当侍郎之归卫尉又以从其兄弗仕仍世德义爲南人所慕君旣生有美质而积习名敎自爲儿童侍卫尉侧不惰终日及壮砥砺以材能自显其于吏治精壮果敏机张键闭姦不可知目所指取必得其情状故所在豪人猾吏重手累足以终君去不敢有所触君视遇其属士大夫贤者尤谨所拔举过百人后多知名云夫人胡氏仁和县君子男五人长曰承勉宣州旌德县令早卒次曰亚夫太庙斋郎曰献夫试将作监主簿曰渭夫试祕书省校书郎曰太平奴方晬而夭女二人长适苏州常熟县主簿余公弼次适大理寺丞田眞卿孙男三人君与弟尚书司门郎中定相友爱尤笃遗奏以司门之子简夫闻诏除司门知太平州𥙷简夫郊社斋郎又诏君䘮所过州发卒护送以明年二月归殡于洪州某月某日葬新建县桃花郷曹山去先墓五里君所自爲寿藏也君积散官至朝奉郎职事官至尚书金部郎中勲至护军赐服佩至三品铭曰李姓章浦自君考祖弃闽徂迁望此荆楚君于治人无有党雠部我千里如农一丘薅姦鉏彊以殖善柔均之利泽深莳平耰乃登禄实尚馈春秋君能孝祀君则多子有来无穷其视章水国子博士致仕李君墓志铭朝奉郎国子博士致仕骑都尉赐绯鱼袋广陵李君者讳问字某以数举进士赐同学究出身甞爲韶州乐昌无爲军庐江二县主簿河中府临晋县令以昭德军节度推官知邢州平鄕县以大理寺丞知苏州吴江衢州江山二县又以太子中舎殿中丞监在京箔场太平州芜湖县酒税遂告老㑹今上即位迁博士至明年而卒又明年十二月二十五日葬广陵某郷某里君善爲诗当时名人柳开王禹偁称之少贫几不自存有姊氏以田宅弗取也及爲吏所在推诚爱人人至不忍有所负以累君去辄遮泣挽留及老矣而弥贫然终不以贫故变节有所取年九十精悍如此及将卒尚读书与家人笑语自若投其书若将寐者遂卒卒时治平元年十一月十一日也李氏故金陵人其后迁高邮又迁广陵君曾祖讳某祖讳某考讳某以君故赠殿中丞君娶开封浩氏有两男子察山南东道节度推官蚤卒定集庆军节度推官一女嫁杭州新城县令许仲蔚定有文行从余游故与爲铭铭曰斩旷平窾幽宻工相方史诹日于惟君考此室犹其永宁尚终吉朝奉郎守殿中丞前知兴元府成固县杨君墓志铭杨氏自太尉震守节于汉以死而将相名臣之族多出于华隂历八九百年以至于今不絶爲士大夫家而尚能谱太尉之昭穆当五代之乱君曾祖讳某者在呉越因相其王王迁国除于太宗之时而国相之子孙归仕于天子又多贤显尚书刑部郎中讳某者君皇祖也尚书司封郎中讳某者君皇考也杨氏之爲江都人者自君皇考始君讳某字公适幼详敏知好文学故我叔祖兴元府君嫁之以其子及长而仕号爲能吏所在官治多举者自太庙斋郎更九官而以殿中丞知兴元府成固县事治平元年归得疾于楚州二月二十一日卒年六十五夫人王氏即兴元府君尚书主客郎中讳某之女五男子湜洙治涤浡湜宿州符离县尉余皆进士洙治前死四女子其巳嫁者二人太常少卿吕璹试将作监主簿孙綖者君壻也其一人未嫁而前死诸子孙以二年十一月四日葬君江都东兴鄕之北原以某甞得侍君而君知之于少时者也故属以铭铭曰赫赫太尉穷于季世华隂之杨终煽而昌艰难徂迁亦相其王王以家朝相随内属有子有姓尚多显服君劢厥绍考终世禄书铭在京兆实初卜都官郎中致仕周公墓志铭尚书都官郎中南康周公卒之明年皇祐五年葬某所子藴咏使请铭次其语曰公讳某字某其先占蔡之汝阳唐末遇乱于光蕲迁江州之星子鎭太平兴国中以鎭爲县又以爲南康军故今爲南康人焉曾大父某大父某当李氏时皆以学行爲处士家皇考某累赠尚书职方郎中始以进士起至尚书屯田郎中求监池之永丰监遂致仕已而今天子大享明堂恩除都官于家以卒甞令岳之沅江寿之霍丘池之建德卭之依政河南之洛阳凡五县通判池州守二州曰蓬曰安其治之寛严视事剧易尤惠于池蓬蓬人爱思至爲公画像在洛阳明肃太后使中贵人用事者来留守倾身媚附之中人讽公请已独拒之不往故相张士逊荐公说书国学且谕公见执政公固谢之其笃学果行盖有世士夫所难者卒时春秋七十七戒䘮葬无用浮屠说有文十卷世传之先夫人王氏封仁寿县君二子藴保信军节度推官咏太庙斋郎铭曰余闻异时宦官之幸虽隆名尊爵有纪于时者往往爲之诎焉又观古之士能无折身以市于贵势盖亦少也信公之所守则其贤逺矣我铭公藏不刻其他惟兹之存以劝母邪张常胜墓志铭君湖州乌程县人姓张氏名文刚字常胜好学能文孝友顺祥再举进士不第年二十七熈宁五年九月九日卒以六年二月十日葬于鳯凰山曾祖任祖维赠刑部侍郎父先尚书都官郎中致仕女三人君妻予从父妹也故君从予学铭曰才足以贵而莫之知善足以寿而止于斯呜唿逝矣兮铭以哀之临川先生文集卷第九十七临川先生文集临川先生文集卷第九十八临川先生文集卷第九十八墓志御史王公墓志铭孔处士墓志铭致仕王君墓志铭贠外郎张君墓志铭谢景回墓志铭参军杜君墓志铭金溪呉君墓志铭南京沈公墓志铭呉録事墓志郡公宗辩墓志铭南康侯仲行墓志铭华隂侯仲厖墓志铭祁国公宗述墓志铭将军仲夔墓志铭大将军世仍墓志铭尚书都官贠外郎侍御史王公墓碣铭庆历五年天子以尚书都官贠外郎通判荆南府王公爲侍御史居一年以入三司爲戸部判官又一年还之爲言事御史顷之奏事殿中疾作归翌日卒其家以不起闻天子悼闵走中人赙之金帛又官其一子先是御史有物故者不赙由公故乃敕有司并赙盖天子之所以録其忠如此自公举进士时巳能力学自立以经术游于江淮之南爲学者所归至爲许州司理参军则以其职与强贵人抗曲直狱疑当死赖以活者至数人再主簿于杭之临安开封之扶沟遂选开封府法曹参军令皆不能出其治尹亦不敢侵其守而荐者以十数岁当迁府推官恶不顺巳持其奏不肯书欲诎公请已公故不诎推官度终无可奈何乃卒任公迁祕书省着作佐郎巳而覃恩迁祕书丞乃出知洪州分宁县入爲审刑详议官数以疑似辨上前辄释及佐荆南能以义惮其守错诸不法事甞上书论南方用师讨傜蛮不如抚而降之利先是公在京师天子以灾异诏百官言事公所言有以儆世者其后御史府恶老者在事不能自巳以言趣之去位公以谓于老者薄非所以广仁孝于天下且养之非其道使至于无耻而专以法格之滋所以使人薄也乃推三代礼意爲养老颂以讽凡公之行巳治民及所以论于上者皆出于寛厚诚恕而其言易直以明故其召而爲御史也未至而好公者巳信其能称职矣同时御史闻一事皆争言塞职其巳甞言公未甞继以言曰可悟上意足矣然排党幸爲独切其言多同时御史所不能言者毎承上闲言人不能无过若以古绳墨治之世殆无全人爲国家用者要之忠信而巳忠信虽有过尚足用也其大指所存如此呜唿古所谓淑人君子者公于是可以当之矣公旣行内修其大者爲世所称至其施于小亦皆敏而尽力顾余不得尽载也然读余之所载则亦槩足以知公矣公讳某字某其先爲汉鴈门太守者曰泽泽后十八世雄爲唐东都留守封望太原族墓在河南而世宦学不絶爲闻姓至唐之将亡雄诸孙颇陵夷始自缺其谱亡不知几传而至护始居福之候官曰本河南人雄之后也护生伸伸生廷简当闽王审知时𬒳署爲安逺使有劳烈于其国审知死遂置其官以老安逺二子其季居政娶邑里姚氏女生公自护四世至公始以文行发名追官皇考至祕书丞而以昭德县太君封其母夫人曾氏赠尚书兵部侍郎㑹之女封金华县君妇顺母严公所以纪其家盖有助焉生五男子回向固同冏皆爲士其文学行义有过絶人者故人莫不知公后世之将大显以蕃而以公之仕不充其志爲无憾也公年六十三以旣卒之三年葬颍州之某鄕某原初公尝过游颍之乐故诸孤御其母家焉而以公于葬至是回之友临川王某追铭墓上实至和二年也铭曰显姓维王出不一宗公先河南实祖于雄来闽四世乃挺以生其来则否其去而亨归忠于君播惠在甿配时前人骏发以升世不载德孰爲荣名谓公有后其岂公卿孔处士墓志铭先生讳旼字宁极睦州桐庐县尉讳询之曾孙赠国子博士讳延滔之孙尚书都官贠外郎讳昭亮之子自都官而上至孔子四十五世先生甞欲举进士已而悔曰吾岂有不得巳于此邪遂居于汝州之龙兴山而上葬其亲于汝汝人争讼之不可平者不听有司而听先生之一言不羞犯有司之刑而以不得于先生爲耻庆历七年诏求天下行义之士而守臣以先生应诏于是朝廷赐之米帛又勑州县除其杂赋嘉祐三年近臣多言先生有道德可用而执政度以爲不肯屈除守祕书省校书郎致仕四年近臣又多以爲言乃召以爲国子监直讲先生辞乃除守光禄寺丞致仕五年大臣有请先生爲其属县者于是天子以知汝州龙兴县事先生又辞辞未听而六月某日先生终于家年六十七大臣有爲之请命者乃特赠太常丞至七年月日弟咴葬先生于尧山都官之兆而以夫人李氏祔李氏故大理评事昌符之女生一女嫁爲士人妻而先物故先生事父母至孝居丧如礼遇人恂恂虽㒒奴不忍以辞气加焉衣食与田桑有余辄以赒其鄕里贷而后不能偿者未甞问也未甞疑人人亦以故不忍欺之而世之传先生者多异学士大夫有知而能言者盖先生孝弟忠信无求于世足以使其鄕人畏服之如此而先生未甞爲异也先生博学尤喜易未甞着书独大衍一篇传于世考其行治非有得于内其孰能致此耶当汉之东徙高守节之士而亦以故成俗故当世处士之闻独多于后世乃至于今知名爲贤而处者盖亦无有几人岂世之所不尚遂湮没而无闻抑士之趋操亦有待于世邪若先生固不爲有待于世而卓然自见于时岂非所谓豪杰之士者哉其可铭也巳铭曰有入而不出以身易物有徃而不反以私其佚呜唿先生好㓗而无尤匪佚之爲私维志之求右领军卫将军致仕王君墓志铭君王氏讳乙字次公其望在太原而实家大名之元城不知其始所以徙曾祖讳安当周世宗时爲合门通事舎人祖讳廷温开寳中泰宁军节度副使考讳奉諲右班殿直赠左武卫大将军君甞举进士不中因献其所藏书祕阁而上书言先臣某逮许王于先皇帝有一日之幸臣实其子天子下其问验以爲三班借职累迁至内殿崇班合门祗候淮南东路都巡检使皇祐二年年七十三以右领军卫将军致仕卒于海州而以嘉祐二年葬眞州之扬子县某鄕某原以后夫人刘氏祔于是先夫人林氏旣葬矣君强记博闻刚毅而聦明好读书虽老矣读书未甞少止于穷人贱士茍义所在乐与之爲胶漆一欲以不直加我虽严贵人义终不爲受也数上书言事皆中世病而用事者多不听听者两言耳又事之小者然当时蒙其利言楚州可去堰爲牐歳省卒二十一万七千人钱一百三十万米六万八千石又言河隂可以茶盐募入谷而漕之河北爲十说以排三司之难三司不能绌其一此当时蒙其利者也宋兴百年大定于太宗至眞宗内外富矣内外自是遂务以无爲养息天下朝廷所尚贤良进士而将相大臣之世用君方慨然怀古人趋赴功业之意欲起贫贱不势左右而以其辩智当人主衆圎独方用非其时卒以不合呜唿甚可悲也然天下不肖多畏恶君以其伉直而幸其龃龉不得意以老独贤者哀之耳君子越石秦州观察判官其次子仁杰爲进士女二人嫁进士林度陈州项城主簿宋造余尝爲君僚而与其子越石同年进士也铭其葬曰强能吾嬴吾与之爲抗嬴者惴惴吾与之爲让卒嬴于强以窒于行维其心之享以实其声也朝奉郎尚书司封贠外郎张君墓志铭朝奉郎尚书司封贠外郎知安州军州兼管内劝农事骑都尉赐绯鱼袋借紫张君年五十六以皇祐二年十二月十一日卒以熈宁元年某月某日葬君讳祹字圣休余杭人曾祖曰浩祖曰文寳弗仕考曰延遇仕至左侍禁赠官至左骁骑将军君少孤与其弟祗皆文行知名以布衣敎授宗室后中进士第历宣州宣城县主簿抚州司法参军用举者迁大理寺丞知雅州名山洪州奉新两县监海州榷货务通判池广两州乃自尚书屯田贠外郎召拜殿中侍御史用磨勘迁侍御史劾奏殿前都指挥使郭承祐恃恩骄嫚论宦官虽高不当坐侍燕而谪请求者又论不当禁谏官御史风闻言事仁宗皆以爲然君之爲吏也数决疑狱所至称辨治及是言事又能举其职方是时爲御史者㧞举多不次君素寛𥙿静退耻以弹治人得用未几即称疾求出乃知安州州大治㑹卒人追䘮车恸哭初骁骑府君监湖州兵遂葬卞山至是君从葬以夫人京兆县君施氏祔施氏生一子稚恭爲进士一女适信州司理参军王汶孙大正大成大亨大钧今尚㓜君事母孝友其弟甚笃于权势财利能廉吏治尤可纪在广州奏请城之未及筑外郛而召后侬智高反州人赖君所筑活以不卒功爲恨铭曰有嘉张君质静寛徐进非所好人用称誉视利在前蹲循弗趋退施一州用智之余嘻其葬矣次有铭书谢景回墓志铭君姓谢氏讳景回字师复以泰宁军节度掌书记讳崇礼者爲曾大父以太子賔客陈留公讳涛者爲大父而兵部贠外郎知制诰阳夏公讳绛者之少子也㓜好学有大志聦明卓然不类童子年十九所爲文辞巳可传载于是得疾不可治以嘉祐四年十二月丙子弃世于汉东人莫不爲谢氏哀之诸兄以八年十月乙酉葬君邓州穰县五垄原之兆而临川王某爲铭曰攻乎其爲良汰乎其爲精吾见其质吾闻其声如或毁之用不旣于成哀以铭诗亦慰其兄眞州司法参军杜君墓志铭眞州司法京兆杜涣济叔年三十七以皇祐四年四月辛酉卒子男某尚稺自将以下合货财以葬于北城之野而留其孥以处杜氏世占永宁之博野父询甞历江宁府司録参军遂葬家焉有子五人济叔最少实庆历六年进士临川王某铭其葬焉铭曰猗嗟杜氏博野之良有官于南遂宅以藏是生司法以节自强颀而阳阳翼翼而才其生可怀死矣皆伤江之北垣南墓在望奚葬不归卜者曰祥后有子孙旣实而昌求藏厥初来考铭章金溪吴君墓志铭君和易罕言外如其中言未甞极人过失至论前世善恶其国家存亡治乱成败所繇甚可听也甞所读书甚衆尤好古而学其辞其辞又能尽其议论年四十三四以进士试于有司而卒困于无所就其葬也以皇祐六年某月日抚州之金溪县归德郷石廪之原在其舎南五里当是时君母夫人旣老而子世隆世范皆尚㓜三女子其一卒其二未嫁云呜唿以君之有与夫世之贵富而名闻天下者计焉其独歉彼耶然而不得禄以行其意以祭以养以遗其子孙以卒此其士友之所以悲也夫学者将以尽其性尽性而命可知也知命矣于君之不得意其又何悲耶铭曰蕃君名字彦弼氏呉其先自姬出以儒起家世冕黻独成之难幽以折厥铭维甥订君实太常少卿分司南京沈公墓志铭皇祐三年十一月庚申太常少卿分司南京钱塘沈公卒明年子披子括葬公钱塘龙居里先公尚书之兆卜十月甲戌吉与其宗谋铭则书公官寿行世来以请予论次其书曰沈氏自沈子逞以身属社稷书于春秋文学贤劳功名不旷于史而武康之族尤独显于天下至公高祖始徙去自爲钱塘人大王父某当钱氏时匿不仕王父某官咸平端拱闲至大理寺丞父某学行显闻早世无爵位由长子同及公赠兵部尚书公讳周字望之少孤与其兄相踵爲进士起家掾汉阳从事高邮用举者入大理爲丞监苏州酒知简之平泉县县人铭其政于石遂自封州守佐苏州由苏州爲侍御史有以丞相指谒公者不爲听居顷之出刺润州又刺泉州其爲治取简易讼有可巳者辄谕以义使归思之狱以故少泉州旧多盗日暮市门尽闭禁民勿徃来公至除其禁而盗亦以止佐开封讼数年不遣者以百数公断治立尽甞代其尹争狱于上大臣爲公自绌三司使请铸大钱下其书议议者无敢忤公爲其判官独曰坏四钱爲之可以当十民盗变旧钱且尽铸之爲诱民死耳不如无铸议上如公言于是天子以江东之按察爲巳悉闻公寛厚即以爲使尽岁无所劾而部亦以治称然公巳老不乐事权自请得明州明年遂以分司归第三月卒夫人许氏六安县君两男世其家一女子巳嫁公廉静寛愼貌和而内有守春秋七十四更十三官而不一挂于法鄕党故旧闻其归则喜丧哭之多哀而无一人恨望者铭曰公生四方卒于故里先君之从祭则孙子有槚有松有郁其冈不阤不骞万世之藏呉録事墓志君讳蕡字成之世爲抚州金谿人曾祖某不仕祖德筠尚书屯田贠外郎父敏尚书都官贠外郎君以䕃入官任吉州太和袁州萍鄕县主簿尉蕲州石桥茶场庐州司理亳寿州江宁府録事参军以某年月日卒于家享年若干君事亲孝友于兄弟与厌侈父母兄弟宁穷困身妻子故老妻长子人不胜忧也义不忍赀亲遗产悉推兄弟比没世妻子遵约鄕人贤以爲难君甞议狱上官指敎再三君弗许再三上宫顾叹许举京官君弗谢乃终弗举后他上官率以质直弗举也二男子伟豪长有志行如君二女子归晏脩睦王令季有特操如令豪养寡姊妹嫁孤甥夫妇孳孳郷人又以爲难卜以元丰八年某月日葬于唐州桐栢县淮源鄕实李祔临川王某志宋赠保庆军节度观察留后追封东阳郡公宗辩墓志铭公讳宗辩字愼微祖讳元佐是爲魏泰宪王考讳允升太师平阳郡王谥曰㳟懿公平阳第十三子生数岁而平阳薨事母孝友于兄弟好读书不舎昼夜常献所爲文得试学士院兄弟四人皆中优等迁官而仁宗遇公甚宠甞亲书近亲才贤好文博古八字赐之公旣好书又嗜医方所蓄方甚衆每躬自治药以振人之疾其恻隐不倦盖天性也以熈宁元年七月巳卯终于睦亲北宅享年四十六官至右卫大将军金州防御使爵天水郡开国公食邑三千戸食实封五百戸赠保宁军节度观察留后追封东阳郡公夫人李氏封德安郡君赠尚书中书令汉琼之孙子男十五人仲富右内率府副率仲㝷右羽林军大将军黎州团练使仲绾右武卫大将军雅州刺史仲瑝右武卫大将军彭州刺史仲缄右千牛卫将军仲汧右监门率府率仲琨右内率府副率仲富前公卒余亦皆蚤死女子十九人嫁者四人未嫁而死者九人余尚幼也二年二月十七日葬河南永安县铭曰猗欤贤公蕃此皇国耀其藻章以贲明德能不外勚维家之饬厥承诜诜餽我无射如何不怡遂永窀穸赠䖍州观察使追封南康侯仲行墓志铭公讳仲行字德之故婺州观察使讳宗迥之子赠节度使同中书门下平章事蔡国公讳允言之孙魏王讳元佐之曾孙母曰齐安郡君梁氏庆历四年赐名除太子右衞率府率右监门卫大将军爵天水郡开国侯食邑一千三百戸年二十二以治平四年八月二十九日卒赠䖍州观察使追封南康侯夫人张氏封寿昌县君子男士仡早卒士泉右监门率府率其季与女皆尚幼君仁而好学其卒也宗室皆怜伤其葬也以熈宁二年二月十七日葬河南府永安县铭曰爵之尊禄之殖维年之卑不配德赠华州观察使追封华隂侯仲厖墓志铭公讳仲厖字子厚濮国公宗朴之子濮安懿王讳允让之孙鲁恭靖王讳元份之曾孙也母曰萧国夫人王氏以皇祐元年赐名除太子右内率府副率二年改太子右监门率府率嘉祐五年改右千牛卫将军八年改右监门卫大将军治平二年领嘉州刺史四改右武卫大将军领雅州团练使熙宁元年年二十四以三月三日卒上爲不视朝一日内出司賔祭弔赠华州观察使追封华隂侯公生而秀丽长而聪敏于宗室爲好学上承下抚无不得意故其卒哭者皆爲尽哀妻马氏封安平县君女一人尚幼公以熈宁二年二月十七日葬河南府永安县铭曰维濮丗封实承安懿公绪厥庆尚终有嗣奄其䘮矣一女之存归铭幽宫以慰公魂赠奉宁军节度使追封祁国公宗述墓志铭公讳宗述字子耆韩恭懿王讳元偓之孙而东平郡王名允弼之子也以天圣元年生以景祐元年赐名除右侍禁历太子右司御率府右监门卫将军左屯卫大将军廉州刺史隰州团练使潍州嘉州防御使熈宁元年正月十八日以不起闻上幸其第奠哭之赠奉宁军节度使追封祁国公越明年二月十七日葬河南永安县公重厚寡笑言内行治未甞有谪乐振施知音乐善射尤爲东平王所爱妻任氏乐安郡君子男七人仲璆仲俶仲诱仲仲醻仲璆早卒两人未名而死铭曰维德之嘉维能之多惟命之不遐宗室之嗟右千牛卫将军仲夔墓志铭君讳仲夔字彦之曾祖讳元佐是爲魏㳟宪王祖讳允言赠安逺军节度使同中书门下平章事封密国公父宗恱前左屯卫大将军池州团练使祁国公君官至右千牛卫将军坐法废熈宁元年年二十二以五月二十五日卒至某年某月某日葬河南府永安县妻郭氏有六男子死者四人士㱺今爲右监门率府率一人尚㓜铭曰託灵皇宗庆之多终以无禄伤如何弃此白日营山阿赠右屯卫大将军世仍墓志铭君讳世仍字季迁宣城郡公从审第十子宣城以越懿王讳德昭爲祖以安定郡公讳惟和爲考君母曰渤海郡夫人吴氏实山南东道节度使元扆之孙娶潘氏郑王美之孙也年二十二生二男子一女以熙宁元年八月二十三日卒于是官至右千牛卫将军制以右屯卫大将军告其第用二年二月十九日葬于河南府永安县君授尚书能通章句遇人㳟谨有恩然喜饮酒以故得疾死铭曰有昭其明有韡其荣维其弗冯以陨其生临川先生文集卷第九十八临川先生文集临川先生文集卷第九十九临川先生文集卷第九十九墓志仙源县太君夏侯氏墓碣扬州进士满夫人杨氏墓志铭曽公夫人万年太君黄氏墓志铭太常博士杨君夫人金华县君吴氏墓志铭长安县太君王氏墓志永安县太君蒋氏墓志铭建阳陈夫人墓志铭李君夫人盛氏墓志铭金太君徐氏墓志铭楚国太夫人陈氏墓志铭宁国县太君乐氏墓志铭仙居县太君魏氏墓志铭右武衞大将军黎州刺史丗岳故妻安喜县君李氏墓志铭仁寿县君杨氏墓志铭仙源县太君夏侯氏墓碣仙源县太君夏侯氏济州鉅野人尚书驾部贠外郎讳晟之子翰林侍读学士尚书戸部侍郎谯公讳峤之孙赠太子太师讳浦之曽孙尚书兵部贠外郎知制诰知邓州军州事阳夏公谢氏讳绛之夫人太常博士通判汾州军州事景初之母年二十三卒后五年葬杭州之富阳于是时阳夏公爲太常丞祕阁校理博士生五岁矣而其女兄一人亦幼又十五年康定二年博士举夫人如邓以合于阳夏公之墓而临川王某书其碣曰夫人以顺爲妇而交族亲以谨以严爲母而抚媵御以寛阳夏公之名天下莫不闻而曰吾不以家爲恤六年于此者夫人之相我也故于其卒闻者欲其有后而夫人之子果以才称于丗呜唿阳夏公之事在太史虽无刻石吾知其不朽矣若夫夫人之善不有以表之隧上其能与公之烈相久而传乎此博士所以属予之意也予读诗惟周士大夫侯公之妃修身饰行动止以礼能辅佐劝勉其君子而王道赖以成盖其法度之敎非一日而其习俗不得不然也及至后丗自当丗所谓贤者于其家不能以独化而夫人卓然如此惜乎其蚤丗也顾其行治虽列之于风以爲后丗观岂愧也哉扬州进士满夫人杨氏墓志铭扬州进士满泾之夫人杨氏者着作元賔之女也年六十有一以治平四年十月庚戍卒而以熈宁二年八月庚申葬其墓在江都县马坊里之南原有子七人建中居中执中存中方中闳中求中皆向学建中寿州寿春县令执中颍州万寿县令居中举进士女二人孙男女八人夫人性温恭静约事当意与否未尝形于喜愠以止有吾母也故思其父愈久而犹悲以不逮吾姑也故事其舅愈劳而不懈承其夫以顺励其子以善而汎接于族人也又能以惠振其贫以慈抚其贱以恕掩其过以笃悛其悍老矣岁时尚先诸妇以莅祭祀盖夫人之性行可称者多至如此而其子又貇貇不巳以求余铭故勉爲之铭曰满氏有家保族衍大夫人来嫔德协内外夫喜而谓偕我鲐背子祈以尽温凊之爱奚命之畸使弃弗逮维前之祥德则弗谖惟后之祥有子才贤铭慰诸幽亦贲新阡曽公夫人万年太君黄氏墓志铭夫人江宁黄氏兼侍御史知永安场讳某之十南丰曽氏赠尚书水部贠外郎讳某之妇赠諌议大夫讳某之妻凡受县君封者四萧山江夏遂昌雒阳受县太君封者二㑹稽万年男子四女子三以庆历四年某月日卒于抚州寿九十有二明年某月葬于南丰之某地夫人十四岁无母事永安府君至孝修家事有法二十三岁归曽氏不及舅水部府君之养以事永安之孝事姑陈留县君以治父母之家治夫家事姑之党称其所以事姑之礼事夫与夫之党若严上然眎子慈眎子之党若子然毎自戒不处白人善否有问之曰顺爲正妇道也吾勤此而巳处白人善否靡靡然爲聦明非妇人宜也以此爲女与妇其传而至于没与爲女妇时弗差也故内外亲无老幼踈近无智不能尊者皆爱辈者皆附卑者皆慕之爲女妇在其前者多自叹不及后来者皆曰可矜法也其言色在视听则皆得所欲其离别则涕洟不能舍有疾皆忧及丧来弔哭皆哀有余于戏夫人之德如是是宜有铭者铭曰女子之德煦愿愉愉敎隳弗行妇妾乗夫趋爲亢厉励之颛愚猗嗟夫人惟德之经媚于族姻柔色淑声其究女初不倾不盈谁疑不信来监于铭太常博士杨君夫人金华县君吴氏墓志铭钱塘杨蟠将合葬其母缞绖以走晋陵而问铭于其守临川王某王某曰古者诸侯大夫有德善功烈其子孙必爲器以铭而国之人必能爲之辞越国而求铭予未之闻也今杭大州以文称于时者盖有而蟠也释其殡千里以取铭于予盖所以严其亲之终而欲信其善于后世如此其愼也予岂敢孤其意以爱不腆之辞乎于是爲之序曰故太常博士知婺州东阳县事杨君讳翶字翰之之夫人金华县君吴氏丗爲婺州之金华人自其大父文顗始有籍于杭州之钱塘而杨君亦自其父征始去处州之丽水而爲钱塘人而葬于钱塘之履泰鄕龙井之原杨君之卒也年六十七以庆历二年十二月二十一日从其先人以葬而夫人后君十六年以卒卒时嘉祐二年年七十三而以明年二月二十日祔于杨君之墓杨君少以文学中进士甲科而晚以廉静不苟合穷于丗夫人有驯德淑行协于上下内外无怨杨君有子十一人其一人则孽也夫人母其孽子犹吴氏之甥虽鄕人之习于杨君者不知爲异母旣杨君卒敎养嫁娶皆各不失其时而子端子蟠同时以进士起家爲密和二州推官隣里叹慕以爲夫人荣然夫人不爲之喜也至杨君之弟子完及进士第乃喜曰吾姒老矣此亦足以慰其心也盖其仁如此夫人生男女十人卒时子辅国子端与其女子七人皆巳卒而蟠独在爲泗州军事推官铭曰博士有家夫人实绍博士有子夫人实敎游其门庭弦诵之声御其堂奥賔祭斋明皇命淑人维君郡县问名考德夫人实践归哉万年博士之丘铭以昭之无有春秋长安县太君王氏墓志长安县太君临川王氏尚书都官贠外郎赠太师中书令兼尚书令潭国公讳益之女尚书左丞张公讳若谷之妇尚书比部郎中讳奎之妻国子博士䙼开封府雍丘尉视之母十四而嫁五十一而老五十六而卒其卒在颍州子䙼官舎实元丰三年正月巳酉君爲妇而妇爲妻而妻爲母而母爲姑而姑皆可誉叹莫能闲毁工诗善书强记博闻明辨敏逹有过人者循循恭谨不自高显晩好佛书亦信践之衣不求华食不猒𬞞慈哀所使不治小过欲归归之欲嫁嫁之君二女长不慧不可以适人其季殿中丞龚原妻也十六年葬江州德化县兄安石爲志如此弟安上书丹永安县太君蒋氏墓志铭毗陵钱公餗公谨公辅公仪公佐以皇祐六年三月戊子葬其母永安县太君蒋氏方是时太君年七十矣公谨爲郑州新郑尉公辅爲太常丞集贤校理五子者卜明年之三月壬午祔于皇考府君屯田贠外郎赠兵部贠外郎讳冶之墓而具书使图所以昭后丗者叙曰蒋氏常之宜兴人丗以财杰其鄕而其族人有以进士至大官者太君年二十一归于钱氏与兵部君致其孝兵部君没太君进诸子于学恶衣恶食御之不愠均亲嫡庶有鸤鸠之德终不以贫故使诸子者趋于利以适巳旣其子官于朝丰显矣里巷之士以爲太君荣而家人卒亦不见其喜焉自其嫁至于老中馈之事亲之惟谨自其老至于没纫缝之劳犹不废子妇甞諌止之曰吾爲妇此固其职也子妇化服循其法呜唿不流于时俗而乐尽其行已之道穷通荣辱之接乎身而不失其常心今学士大夫之所难而以女子能之是尤难也女六人皆有归孙七人皆幼云铭曰诗始关雎士莫不知孰能其家内外无违闻岂在多善成于好于惟夫人孰辅而告妇功之修母道之行宜休而劝不耄以明绍良配淑式糓尔后朂哉其兴以克有庙建阳陈夫人墓志铭夫人建阳陈氏嫁同县人余君爲继室余君讳楚有子四人其二人则夫人之子夫人之少子翼生三岁而余君卒余氏丗大姓也夫人尽其产以仁先母之子而使翼之四方游学戒曰徃成汝志必力无以吾贫爲恤于是翼年十五盖在外十二年而后以进士起家爲吏归见夫人于鄕里方此时夫人闭门穷窭几无以自存母子相泣闾巷聚观叹息曰贤哉是母有子食其禄宜也盖食其子之禄十四年翼尉宿松而夫人年七十八以某年某月卒于宿松之官舎某年某月某日葬宣州宣城县凤林鄕竹塘里夫人之子长曰某死矣翼有文学善议论虽久困无所舎然一时文人多知之者其卒能追荣夫人乎于其葬临川王某铭曰在句之隂有幽新宅谁筮葬母瘗铭斯石子闽余姓母氏惟陈茕茕其行婉婉其仁善禄有终名则不泯李君夫人盛氏墓志铭夫人盛氏其先钱塘人曾大父讳某某官赠某官父讳某某官赠某官实始去吴有里籍于汴夫人之幼季父文肃公称其智曰宜以某字遂名之年二十三归陇西李某爲某官以后生三男子皆进士某某官其季曰某女子四人其长嫁某官某次嫁某官某处者其季也春秋若干先李君卒卒于宁海之官舎卒之某年葬某所实皇祐四年夫人事舅姑以孝闻持丧哀臞事斋饰卑衣食以其余推亲党能读易论语孝经诸子之书亲以敎子子男女娶嫁必问贤否有挟贵以请者李君辄不听维夫人有助云铭曰夫人之德顺愼明祗来胥有家妇子师师维师之难我敏爲之谁爲女史视此铭辞金太君徐氏墓志铭夫人天性笃于孝谨女工妇事不懈以敏恭俭有节仁于宗族故以事其舅而顺以相其君子而宜以临其子孙而治以有贤子大其家室其享诸福终于寿考铭曰婉婉女工彼徐之子来嫔金宗有衍其始鄱人大家相望而有谁则无父无姑无母帝嘉汝子服位在朝赐邑用书象首锦櫜孝祗顺慈俯仰皆宜考终荣禄于庆有施伟欤夫人叶此铭诗楚国太夫人陈氏墓志铭夫人陈氏故鎭安军节度使检校太师同中书门下平章事赠太师中书令兼尚书令定国文简程公讳琳之妻也陈氏丗家寿春其先颍川人汉太丘长寔之后也夫人曽皇考讳左班殿直皇祖考讳诲皇考讳京皆不仕而皇考爱贤夫人不欲以妻鄕邑乃徙居京师择所居得定公以嫁当是夫人年十九定公尚爲进士其后公至将相终于位夫人用公自临颍县君九封而爲衞国夫人用公子加号陈国夫人再封而得楚国夫人庄而仁俭而礼上承下御无不得宜故在父母家爲淑女旣嫁爲令妻其卒有子爲贤母公薨六年当嘉祐七年夫人年七十一以十一月戊午薨于开封武成坊之第室至明年二月甲申而公子以夫人祔于河南伊阙县神隂鄕定公之墓于是公子四人嗣隆爲尚书屯田贠外郎嗣弼爲国子博士嗣恭爲尚书屯田贠外郎嗣先爲大理寺丞女子五人公壻荣諲爲尚书刑部郎中韩缜爲侍御史晁仲绰爲尚书屯田郎中潘士龙爲殿中丞王偁爲试将作监主簿铭曰程公克壮万夫所向奋功发名乃取将相云谁公配嬀姓氏陈文武自出太姬之孙归佐休显自公初屯序历爵邑爲君夫人公旣树纛以相爲伯帝曰哿矣夫人好德能劝其夫使有嘉绩往以朕命赐封大国出书五色玳首金葩襃之重锦来告于家有豫不怠有盈不侈致好内外具宜福履侔仁鸤鸠以母诸子岁时振振爲寿在廷手笏腰章亦有公甥维子之才而甥又献维贵维富而兼寿善嗟此婉娩考终得愿作诗并藏爲识新竁宁国县太君乐氏墓志铭尚书屯田贠外郎通判河南府西京留守司事陈君讳见素之夫人乐氏太常博士讳黄裳之子尚书职方贠外郎直史馆赠尚书兵部侍郎讳史之孙而赠尚书刑部郎中讳璋之曽孙也其先自京兆迁江南爲临川人至李氏国除而史馆君归仕于皇朝子孙多显者于是又迁其家爲河南人焉夫人以祥符八年归嫔陈氏封万年县君又以其子封宁国县太君年七十五以嘉祐八年二月辛已卒于京师卜以三月丙寅祔葬河南唐兴鄕屯田君之墓于是夫人之子男三人其一人爲太常博士集贤校理其一人爲祕书丞集贤校理其一人爲祕书省着作佐郎开封府戸曹参军女子六人存者三人皆已嫁诸孙男女十九人曾孙一人尚幼也夫人少知读书能略识其大指微谏数当故博士君特爱而贤之欲有所爲多与之谋及归陈氏不逮养皇姑矣屯田君二弟皆尚幼也夫人鞠视如巳子出匳中物以助施族人游士之贫者盖其家萧然也而无愠色治诸子有节法诲厉敎督造次必于文学故诸子皆以艺自奋名称一时以至诸孙亦多有爲善士先人与屯田君皆祥符八年进士昆弟又与夫人子爲同年友故其葬来属以铭铭曰夫人旣严兮又顺以祥来配君子兮是生三良以才自致兮名声之扬庆曁诸孙兮学问文章象服命书兮宠禄方将气䰟天游兮体魄在牀徃营新宫兮嶷洛之阳作诗幽石兮示后无疆仙居县太君魏氏墓志铭临川王某曰俗之坏久矣自学士大夫多不能终其节况女子乎当是时仙居县太君魏氏抱数岁之孤专屋而闲居躬爲桑麻以取衣食穷苦困阨久矣而无变志卒就其子以能有家受封于朝而爲里贤母呜唿其可铭也于其葬爲序而铭焉序曰魏氏其先江宁人太君之曽祖讳某光禄寺卿祖讳某池州刺史考讳某太子谕德皆江南李氏时也李氏国除而谕德易名居中退居于常州以太君爲贤而选所嫁得江隂沈君讳某曰此可以与吾女矣于是时太君年十九归沈氏归十年生两子而沈君以进士甲科爲广德军判官以卒太君亲以诗论语孝经敎两子两子就外学时数岁耳则巳能诵此三经矣其后子迥爲进士子遵爲殿中丞知连州军州而太君年六十有四以终于州之正寝时皇祐二年六月庚辰也嘉祐二年十二月庚申两子葬太君江隂申港之西怀仁里于是遵爲太常博士通判建州军州事而沈君赠官至太常博士铭曰山朝于跻其下惟谷纉我博士夫人之淑其淑维何博士其家二子翼翼萼跗其华诜诜诸孙其实其葩孰云其昌其始萌芽皇有显报曰维在后硕大蕃衍刲牲以告视铭考施夫人之效右武衞太将军黎州刺史丗岳故妻安喜县君李氏墓志铭安喜县君李氏连州刺史赠太师中书令尚书令继昌之曾孙鎭国军节度使驸马都尉赠太师中书尚书令秦国文和公遵勉之孙供备库使赠安武军节度使端宪之子是爲皇族右武衞大将军黎州刺史丗岳之妻温柔静恭内外亲称之治平四年年二十五以十一月二十四日感疾死至二年二月十七日葬河南府永安县铭曰懿懿献穆下归以祉有来肃雍施及孙子厥嫔皇宗莫丑具美噫乎终藏兆此新里仁寿县君杨氏墓志铭太子中允致仕晋陵孙君贯之之夫人仁寿县君杨氏者其先青州千乗人曾祖讳元祖讳从皆不仕父讳霖爲进士数举不遂初徙其家常州之无钖夫人年十七归孙氏舅姑曰吾妇之承我也孝夫曰吾妻之助我也仁至生子而成爲士能贤以有名则又曰吾母之能诲我也自内外族亲以至州里之言则又皆以其舅姑夫子之言爲信呜唿可谓贤矣夫人生三男子伯曰舜卿季曰昌言皆早死曰昌龄签书建康军节度判官㕔公事治平三年自尚书屯田贠外郎召爲御史五月十四日次高邮而夫人卒享年六十四以某月某日葬某县某鄕某里铭曰猗嗟夫人女德之茂中允之妻御史之母孝其舅姑以顺其夫又善敎子终成御史官封偕老禄养卒齿归安新丘送者空里其哀无穷荣则多已临川先生文集卷第九十九临川先生文集临川先生文集卷第一百临川先生文集卷第一百墓志鄞女墓志铭太君罗氏墓志铭县君王氏墓志铭太君曾氏墓志铭夫人呉氏墓志铭郡君翟氏墓志铭郡君齐氏墓志铭郡君刘氏墓志铭太君徐氏墓志铭县君陈氏墓志铭王夫人墓志铭县君康氏墓志铭太君李氏墓志铭县君武氏墓志铭夫人李氏墓志铭鄞女墓志铭鄞女者知鄞县事临川王某之女子也庆历七年四月壬戍前日出而生明年六月辛巳后日入而死壬午日出葬崇法院之西北吾女生惠异甚吾固疑其成之难也噫仙游县太君罗氏墓志铭仙游县太君罗氏世家南劒州之沙县祕书少监陈君讳某之妻北部贠外郎俨古田县尉侃卫尉寺丞佩同学究出身伟殿中丞偁之母年八十三以某年某月某甲子卒女一人适张氏孙男女若干人太君有贤行事皇姑萧氏顺焉诸妣慕其所爲后亦皆称孝妇经纪内治能勤不懈以至于老少监君行治劳烈称天下有施于后世其子孙蕃衍能中其家法皆由太君善相其夫而能敎子陈氏之所以兴太君与有力焉铭曰呜唿夫人有德有祉妇于严姑酒食燕喜乃相君子陈宗以兴乃敎衆儿有以贤称乐其室家以曁孙曾归然寿宠宜后之承寿安县君王氏墓志铭江淮荆湖两浙制置发运使少府监广陵孙君之夫人夀安县君太原王氏其先自沧州之清池徙河南世有显人太府卿讳某者皇曾祖也库部贠外郎赠礼部侍郎讳某者皇祖也屯田郎中赠吏部侍郎讳某者皇考也至夫人诸兄亦皆爲郎尚书而多以材艺称当世夫人好读书善爲诗静专而能谋勤约以有礼吏部君爱之尤而择所嫁于是少府君爲大理评事签书淮南节度判官㕔公事以夫人归焉皇姑曰自儿有妇内外族人加亲而吾食寝甘焉少府君材能爲朝廷所信以至休显其尽心外事不以家爲䘏者以夫人爲之内也嘉祐四年某月某甲子夫人卒年五十三明年某月某甲子葬扬州之天长县博陵郷皇姑之兆子男二人某某女六人一嫁苏州节度推官毗陵张诲一尚㓜四先夫人卒铭曰朅朅少府有仪有声谁相其祁以迄休成维王淑女顺妇慈母内谐尊卑燕及婚友锦韬象轴告命之华序章爵邑维荣有家方大茀禄以宜宠服呜唿其徂葬有吉卜河东县太君曾氏墓志铭尚书都官贠外郎临川吴君讳某之夫人河东太君南丰曾氏尚书吏部郎中赠右諌议大夫讳某之子谏议君伉直以摈死而都官君尤孝友忠信鄕里称爲长者夫人于财无所蓄于物无所玩自司马氏以下史所记世治乱人贤不肖无所不读盖其明辨智识当世游谈学问知名之士有不能如也虽内外族亲之悍强顽鄙者犹知严惮其爲贤而夫人拊循应接亲踈小大皆有礼焉嘉祐三年某月某甲子年七十四终于寝有子四人苪祕书丞蕡亳州録事叅军其次蕃蒙曾出也皆进士而蒙爲濠州司戸叅军于是蕡蕃皆已卒苪蒙以某年某月某甲子葬夫人某县某鄕某所之原某实夫人之外孙而夫人归之以其孙者也涕泣而爲铭曰静专幽闲女子之方闳观博考乃士之常猗欤夫人学问明智其德女子其能则士我求于往孰与比齐呜唿公父穆伯之妻曾公夫人呉氏墓志铭夫人吴氏太常博士南丰曾君之配世家临川二十四归曾氏三十有五以病终子男三巩牟宰女一时博士方爲越州节度推官某年月日乃启其殡临川葬南丰之某地前葬巩谋于宗之长者而请于博士曰夫人事皇姑万寿太君承颜色敎令一主于顺斟酌衣服饮食尽其力皇姑爱之如巳女于大人得辅佐之宜于族人上下适其分今其葬宜得铭祕之墓中于以永永延夫人之德无不可者博士曰然乃来求铭夫人固早没不及见其存时虽然博士先人行也而又巩于友莫厚焉于夫人之葬而铭也其何让铭曰宋且百年江之南有名世者先焉是爲夫人之子葬夫人于此于戯乐安郡君翟氏墓志铭尚书主客贠外郎钱塘沈君名扶之夫人翟氏者鄂州节度推官讳希言之子太子左清道率府率致仕讳守序之孙利州葭萌县令讳令图之曾孙少则贤孝父母称之及嫁爲妇则舅姑称之如父母处娣姒能和以有礼畜妾御能正以有仁闺门雝雝上下顺治自皇舅尚书公以才爲时用继以主客及夫人之子而沈氏日大矣夫人之德善亦日以显内外亲皆悦服而归之以谓其必大享爵禄终于寿考乃以治平三年九月十日卒于京师享年五十七初主客自河北提点刑狱移知明州而长子方领开封府事治有异状爲上所礼以夫人乆疾请于上留主客京师诏特听留以佐三司于是诸名毉治夫人无所不爲然终不起始封长安县君进京兆乐安二郡君生五男三女男曰翰林学士右諌议大夫知制诰曰迥泰州军事判官曰辽将作监主簿监寿州酒曰遬漳州漳浦县主簿曰逌试将作监主簿女适祕书省着作佐郎颜处恭邢州尧山县令王子韶太常博士监察御史里行蒋之竒翟氏济州金鄕人啇州团练使守素者当太祖时亲信任事族人因多爲武吏而皇考独好文学举进士中第负材任气不肯有所屈以终不得意夫人之兄严亦知名又早卒夫人伤其家替每独叹息今上即位翰林守杭州其季舅惟康以奉献得仕今爲道州宁逺县主簿夫人旣卒诏以主客知苏州十二月某日葬夫人杭州钱塘县龙居山舅姑之兆铭曰沈侯世献得相惟媛归嫔于宗诲子而彦相之斯何德则有仪诲之斯何庆则有贻始周姓姬后氏爲翟于梁曰璜实佐其国至汉高陵又以才称世降弗嗣乃隮女子许公之妻公武之母昭于铭诗无盛与夷彼暴而兴亦遄其沮我以吾仁其昌孰御梴梴中丘万木如茨徃从舅姑协我初龟高阳郡君齐氏墓志铭夫人故翰林侍读学士赠开府仪同三司王公讳洙之妻故光禄寺丞力臣今太常寺太祝钦臣祕书省着作佐郎陟臣祕书省正字曾臣之继母也齐氏好读书能文章有高节美行治平二年年五十五以五月初三日终于亳州其子之官舎治平三年十月初八日祔葬于南京虞城县孟诸郷田丘里初夫人自哀早孤誓不嫁以养母及公失初妻诸子㓜闻夫人贤行求之曰是必能母吾子于是母兄强嫁之及归果能母诸子聦明而仁㳟俭以有礼阖门欣欣无一异言始封县文安又封郡高阳而公卒即举家政属之子妇斋居素服不御酒乐以至没齿虽时爲诗然未甞以视人及终乃得五十四篇其言高洁旷逺非近世妇人女子之所能爲又得遗令一篇令薄葬其言死生之故甚有理齐氏祁州蒲隂人夫人曾祖讳某故不仕祖讳安故不仕考讳永淸莫州防御推官兄恢弟恽皆知名公四男一女女嫁尚书职方贠外郎陈安道夫人旣善抚诸子而诸子亦多贤能致孝于葬来求铭铭曰在冀中山有孝季齐少孤恃母悲不忍离及以义行乃终顺慈显显王公学问文章族爲大家爵禄宠光来继来助其贤则誉铭诗幽宫以告齐终齐终有始自其爲子同安郡君刘氏墓志铭尚书戸部侍郎致仕庐陵王公䞇之夫人同县刘氏女也父讳某祖讳某曾祖讳某三世皆弗仕然常爲州大妵方公少时夫人父知公必贵故归以其子夫人之在父母家旣以孝闻及嫁舅姑又称其孝能相其夫以顺又能畜其妇子以慈公当仁宗时以御史见听用阅天章龙图枢密三学士夫人亦累封爲同安郡君治平四年十一月七日终于庐陵宣化坊之私第有二子仪殿中丞前死亿今爲尚书都官贠外郎女一人嫁抚州军事推官萧迅公之告老诏以亿通判本州以养及是丧夫人能自致焉明年某月某日葬某县某郷某里铭曰于美夫人明祗顺饬来嫔王宗时蓺其德公荣在朝皇命所特出使入侍徃来赫赫登爲大家自我承翼有田有庐偕老而息亦有孝子媚于朝夕噫乎终哉兆此幽宅仁寿县太君徐氏墓志铭夫人徐氏饶州浮梁县人曾祖讳某某官祖讳某父讳某皆不仕夫曰尚书屯田郎中金君讳某同县人也生子十一人男四人君着君佐君卿君佑皆进士君卿今爲尚书职方贠外郎女七人皆适士族孙十九人男六人女十三人巳嫁者十二人曾孙男女十四人外孙四十七人夫人以职方故封金堂寿安二县君又封仁寿县太君后郎中之没九年享年七十七卒于池州官舎实治平三年八月十三日以四年某月某日藏柩于某郷某里祔郎中之葬夫人天性笃于孝谨女功妇事不懈以敏躬俭有节仁于宗族故以事其舅姑而顺以相其君子而宜以临其子孙而治以有贤子大其家室具享诸福终于寿考临川王某铭其葬曰婉婉女工彼徐之子来嫔金宗有衍其始鄱人大家相望而有谁则无父无姑无母帝嘉汝子服位在朝赐邑用书象首锦櫜孝祗顺慈俯仰皆宜考终荣禄于庆有施伟欤夫人协此铭诗永嘉县君陈氏墓志铭陈氏于苏州爲大姓夫人者太子中允讳之武之子某官赠太常卿讳郁之孙左賛善大夫讳质之曾孙而太常博士王君讳逢之妻也聦明顺善动有礼灋以不及养舅姑也故于祭祀尤谨博士禄赐尽之宗族朋友不足则出衣服簪珥助之而不言选饰妾御进之不忌然博士终无子盖吾闻于博士者如此抚博士之兄子如己子哭博士三年未甞如陈氏除丧大贫显者求以爲妻族人强之不可又强之则涕泣自誓居顷感疾以死盖吾闻于博士之兄子景元者如此然夫人之行非特出于二人之言凡习陈氏王氏者皆知其爲贤而哀其志其封曰永嘉县君其卒于苏州以治平二年十一月九日年三十八其葬以三年十一月某日从博士于阊门之西原铭曰谷也从于此丧也随以死归义与命奚伤乎无子王夫人墓志铭右侍禁知循州兴宁县事海陵周君讳彦先之夫人王氏我叔祖尚书主客郎中赠右谏议大夫讳贯之之子年二十三嫁周氏嫁六年生一子澥而周君卒后十八年子涛爲祕书省着作佐郎知汝州梁县事而夫人年四十八以疾弃丗于梁县子涛等护其丧归以嘉祐四年十一月二十九日庚申葬海陵城北之兆夫人心庄而行厉气和而色婉抚接内外亲䟽皆有恩意而于人终身不校呜唿其贤如此铭曰于嗟夫人少悯忧祗专静嘉好衆仇克协妇子祠春秋方胥有家𥙿厥羞不永于享其何尤序哀以铭款诸幽右监门卫大将军世耀故妻仁寿县君康氏墓志铭皇族右监门大将军世耀之妻康氏故内殿崇班合门祗候遵度之子祖曰廷翰皇任磁州防御使曾祖曰硕皇赠左千牛卫大将军以嘉祐三年爲宗妇封仁寿县君生一子令优爲右千牛卫将军而以熈宁元年六月九日疾病死享年二十有六自爲女子以至于爲母卑尊㓜长无所非议故于其死皆哀怜二年二月十七日葬河南永安铭曰芒乎其孰致而来奄乎其孰推而徃爲之幽宫覆以新壤魂浮气游变化惚恍宛其德音尚可追想寿安县太君李氏墓志铭新喻萧渤状其母授息緫使来求铭以葬惟夫人姓李氏于邑里实大姓曾祖讳某祖讳某考讳某皆弗仕而曾祖以其孙宪成公故赠官至太子太师夫人柔顺静专仰俯有仪年十有五而嫁是爲鼎州圑练推官萧君讳蕡之妻年二十有二生渤淇澈三男一女子而寡执节不嫁父母欲夺之不得卒就其男宦学归其女爲士妻孙曾诜诜馈祀𥙿如鄕人归高称谚叹息治平三年渤用尚书驾部贠外郎选主广济河漕而夫人年六十有八以九月八日卒于东都之私寝越明年某月十有一日合葬新喻某郷某里于是推官君以渤故赠右谏议大夫夫人封寿安县太君铭曰有幽新宫在阜之阳庆旣造家乃终同藏共伯之妻文伯之母于嘉夫人亦绪厥后磨石摛丹诒铭永乆右千牛卫将军仲焉故妻永嘉县君武氏墓志铭皇族右千牛卫将军仲焉之妻故永嘉县君武氏内殿崇班掖之子故左班殿直昭逊之孙赠尚书工部侍郎崇亮之曾孙年十八以熙宁元年十二月十四日弃世以明年二月十七日葬河南永安县君在襁褓父母以爲婉及嫁节俭慈仁人称之铭曰象服之粲兮容车之睆兮归于陵陂哀歌以相挽兮摛铭圹石识幽以告逺兮郑公夫人李氏墓志铭尚书祠部郎中赠户部侍郎安陆郑公讳纾之夫人追封汝南郡太君李氏者尚书驾部郎中赠卫尉卿文蔚之子也光州仙居县令赠工部贠外郎讳岵之孙以祥符九年嫁至天圣九年年三十二以八月壬辰卒于其夫爲安州应城县主簿之时后三十七年爲熈宁元年八月庚申祔于其夫安陆太平鄕进贤里之墓于是夫人两子狝爲祕书丞知潭州攸县獬爲翰林学士尚书兵部贠外郎知制诰一女子嫁郊社斋郎张蒙山夫人敏于德详于礼事皇姑称孝内谐外附上下𥙿如郑公大姓甞以其富主四方之游士至侍郎则始贫而专于学夫人又故富家尽其资以助賔祭补纫澣濯饎爨朝夕人有不任其劳苦夫人欢终日如未甞贫故侍郎亦以自安于困约之时如未甞富郑氏盖将日显矣而夫人不及其显禄呜唿良可悲也于其葬临川人王某爲铭曰于嗟夫人归孔昭兮窈其爲德婉有仪兮命云如何壮则萎兮烝烝令子悲慕思兮有严葬祔祭配祗兮告哀无穷铭此诗兮临川先生文集卷第一百临川先生文集临川先生文集后序王临川文集后序邑侯应君云鸑刻荆公集成余适东探禹穴窥石梁鴈荡而归属序其后呜唿是文献之所存也夙志系焉虽不敏其何敢辞惟公文章发于经术雄伟精深长雄一代然其未尝刻意殆亦天授视昌黎所志子厚者逺矣乃顾寥落不得与欧苏诸集并流天下抚虽公桑梓之区而亦无梓焉岂非世儒疵公相业横议不明使然耶夫公之相业明道象山之论公矣精矣或疑明道不非新法而訾陆党焉此与儿童之见何异然窃尝恠之公以间世之英气魄盖世负伊周之志宗孔孟之学其不迩声色不殖货利难进易退之介固已信于天下遇大有爲之君而师行先王之法意虽其条理弛张或未尽善彼其志盖昭然可覩也然而新法一行群议鼎沸一时攻讦成风至诋爲奸邪其故何㢤圣道絶而学术裂也夫圣人是非之凖也春秋贤卿大夫其见称于孔子者不少矣而独多管仲之功曰民到于今受其赐㣲管仲吾其𬒳发左袵矣及其摄相未㡬而诛乱政大夫勤师郈费岂群情之所趋㢤彼亦睿圣独见治乱之原耳况夷狄之逼中国岂鲁三都比耶乃有洞见乱原以先王之道匡天下而不爲管仲者非夫子之所深与㢤世䘮道千有余年非实得其坠绪如濓溪明道者固难优扵春秋贤卿大夫至其束私见而挛故习虽贤者不免焉则是非之谬扵圣人乆矣何者见有所囿则蔽扵覩逺意有所诧则乐扵党同其势然也昔充国平羗之䇿裴度伐蔡之议此特一事耳自其成而观之虽庸人无疑也而其始举朝异之况大取天下之弊法而更张之者㢤宋之中叶国势寖弱民志不振夷狄交侵辽夏爲急犹人痈疽并发于肩臂而神力俱疲咸以其无甚作楚因谓之安公既忧者果谁执其咎而顾横加诸公是尚爲有是非之心乎使继相者有若明道以大公之学善其后则于公有光矣岂至沦胥以败㢤当时问相之对愽举而不一及之者亦以其素不排公故耳虽然公自谓用志精则知人明乃亦不知荐以自代何邪一时英望之去多公素与公意爲天下忍之欲俟法行还之与乐成耳知者行之仁者守之明道已不可其说而公不从卒贻后悔非亦有所蔽与公谓未有不得先王之道而能行先王之法者是也其忧斯民之左袵不以身家贰其志岂非自任以至诚恻怛得先王之道乎而不知其激扵群言果扵行法者巳不免意必偏党之私其心之扵哀矜而有所忿矣乌能得其正而不辟㢤是公之所以爲蔽不精扵圣学之过也扵诸贤何独尤㢤至其洞见幽逺圗患扵未形虽圣人不昜也其后忠定因水灾而忧虏变盖公之余明也而天下服其忠知钦高相之不下𥙿陵之倚公者以此然其御系恢复诸䇿亦卒夺扵䜛议而㡬危其身况公圗之扵未形乎扵乎有宋夷狄之祸极矣使公不能制之扵未乱之前而忠定不能救之扵既变之后则横议之祸流也夫学术不明使下无公论上无信史蔽人心而夺国是卒亡宋扵虏岂独使公负重毁扵后世㢤此余所以重爲千古发慨而不能已也若夫新法之未始皆不善也介菴子序之详矣后世亦多祖而用之故余畧焉特取其大而隐者着之耳昔陈申公述郑亚之言以序李集谓其藴开物致君之才居丞弼上公之位建靖难平戎之䇿垂经天纬地之文公虽未尽得先王之道也将不优扵斯语乎善读公集者当自得之矣应侯宁波人公尝令鄞邑称循吏而庙食焉民至今神之其法施扵民也侯习闻之故梓其集扵临川云嘉靖丙午秋九月既望邑后学陈九川叙书临川文集后嘉靖丙午秋八月临川邑侯象川应君刻荆国王文公集成谓衮邑人也宜有以序其事昔我象山陆文安公序公祠堂扵宋草庐呉文正公序公文集扵元二公皆命世大儒其事核而精其文直而肆公之纯疪得失犹方员之囿扵规矩也予末小子安敢复有所赘然窃惟公之相业所以未能成先资之信快人心之公者直以变法之故尔二公之言虽巳抉发隐义提挈宏纲而其端绪曲折尚若有未暇及者故虽不敏不敢过避焉夫善观人者必验乎心迹善爲治者必核乎名实心迹不明则名实不正名实不正则爵禄废置生诛予夺皆失其道而天下之治靡矣若公与神宗之事岂非千万世名实不正之最甚者乎宋之有天下燕云尽失契丹已强扵北元昊继起兵力又夺扵西不能数战则其势不得不出扵求和转输金缯毎岁不赀卑礼丼言惟恐挑祸汉之文景国辱而民不困时则有文景之辱而无文景之利此盖凛然不可恃以常安之势也治平熈宁之际上刓下弊纲纪法度根本枝叶无不受病譬如中年之人虽容色言动无异少时然纵恣之余腹心肝鬲之疾纒绵胶锢待时而发此盖㫁然不容怠忽玩愒之时也神宗深知天下之势将欲大有所爲而又不御游畋不治宫室眷求义徳与图治理诚旷世一出人臣所当效力致死之君也乃公之莭行文章旣巳大过扵人而道徳经济又独惓惓以身任之当仁宗在位之日使回一书究极治体直欲化裁三代以趣时变与区区随世迁就诸人规模夐别继论时政则语意益切岌然如祸乱之逼乎其后贾太傅之痛哭刘贤良之剀切可谓异世同符矣有臣如此盖亦旷世一出人君所当虚巳委任共享天心者也夫其君臣相遇之盛如此而时势所值又当否㤗安危徃来消长之际然则公与神宗所以悉心谋议创制立法而将以伸其大有爲之志扵天下岂但君臣之分义则然固亦天命人心所不容已也今考当时常平仓司马公所谓三代之良法放青苗钱之害小废常平仓之害大者也然积滞不散侵移他用平时既无𥙷扵贫民必待年㐫物贵然后出粜而所及者又皆城市游手之軰况糓贵则减价而粜惟富民爲能应其粜糓贱则增价而籴惟富民爲能应其籴贫民下户既无可粜又不能籴势不免扵借贷苏颕滨曰天下之人无田以爲农无财以爲商禁而勿贷不免转死扵沟壑使富民爲贷则用不仁之法收太半之息不然亦不免脱衣避屋以爲貭民受其困而上不享其利周官之法使民之贷者与其有司辨其贵贱而以国服爲息今可使郡县尽贷而任之以其土着之民颕滨此论则公所行青苗钱之法也考之扵古景公之扵齐子皮之扵郑司城子罕之扵宋既皆以贷而得民验之扵今则前此陜西一路巳翕然称便矣然则青苗钱之放乃所以救常平之失而修耕歛𥙷助之政也古者民多则国强民少则国弱兵无非民故也宋自雍熈端拱以来西北多事朝廷争言募兵旣募征行之兵又募力役之兵大率非游手之徒则亡命之軰扵是始聚百万之兵而仰食扵县官非如汉唐之𥘉有事则擐甲胄以蹈行陈无事则服田积糓以广军储冗而无制则老弱叅半而不堪战鬪聚而不散则偃蹇骄隋而易扵爲乱而上下以爲得计方且尽用衰世棓刻之术剥吾民以㗖之及不可用则又爲之俛首以事骄虏而使此軰自安扵营伍之中况是时京东京西淮南诸路剧盗如王伦张海軰肆意横行建旗鸣皷官吏逄迎入城与之宴飮虽有畨戌之兵如入无人之境兵制之壊莫甚扵此此公保甲之法所由行也其要在扵训练齐民使皆可战稍复府兵之旧以减募兵纾民力当时苏东坡极言养兵之害而欲训练州县之土兵以省禁兵意亦如此然必畿甸就绪乃以渐推之扵天下始但隷扵司农以捕盗贼相保任继乃肄习武事定其赏罚而隷扵兵部其政令一聴扵枢宻盖公所以计之者审矣民情莫不欲富亦莫不欲逸也宋至中叶役法大壊产破家亡视爲常事而衙前州役爲甚韩绛则言民有父自经死冀免其子逐嫁祖母与母析居以图避免者司马公则言自置乡戸衙前以来民益困乏不敢营生多种一桑多置一牛畜二年之粮藏十疋之帛则巳目爲富戸抉充衙前呉充则言乡役之中衙前爲重至有家赀巳竭而逋负未除子孙旣没而隣保尤逮田地不敢多耕骨肉不敢义聚者然则当役之家出钱以雇役坊郭女戸品官之家歛钱以助役官又爲之卖坊塲给闲田以充雇直固先王致民财以禄庻人在官之意也况公之爲是法也楬示一月民无异词乃着爲令令下之日物情大快扵是始行诸天下而亦各从其便以爲法此则雇役法之大畧也诸路上供歳有定数年有豊㐫故出办有难易道有逺近故劳费有多寡典领之官专务取内外不相知饶乏不相𥙷四方有倍蓰之输中都有半价之鬻徒使富商大贾乘公私之急以擅轻重歛散之权而农民重困国用无余扵是均输之法行焉先王之扵商也夫尝不𣣔抑之以惩游末亦未尝不欲厚之以通货贿其扵民也固尝𥙷助扵耕歛之时又欲周给扵祭祀䘮纪困迫之日此周官泉府之法所以爲厚也今虽万室之邑然货之滞而不售民之欲賖且贷者已不赀矣而况都㑹之地哉公之所以创爲市易之法者固将抑兼并以厚商贾备经制以利民用而必量取一分二分之息者亦欲其仁可继尔诸监旣废赋牧地以佐刍粟诸兵骑战仰给市马而义勇保甲之马复从官给畨部飬马旣不常行各邉市马又患不足此戸马保马之法所由以行也然户马则蠲科赋保马则蠲征役而马又皆从官级也借使尤或少厉扵民则亦斟酌脩改之而已国固可使乏马马顾可使独在邉畨而成周丘甸所出之马岂皆官飬之邪若夫熈河一带西控吐畨东蔽泾凉夏人右臂实维兹地若使彼间而取之则岂惟鄜延一路不解甲哉将秦陇复受兵矣而西域之不可通无论也此公所以锐意扵王韶之䇿欤宋之扵北虏虽慙扵纳赂亦怯扵用兵惟怯故彼得肆无厌之求惟慙故此常懐愤恨之意然旣不能攻之以雪其慙则亦骄之以图其后未有不能攻之又不能骄之而睢盱以幸目前之安者此公所以割地卑辽且曰将欲取之必固与之也他如销并军营脩复水利罢诗赋颁经义与夫方田之法之类虽若纷然并出扵一时然君以尧舜其民之心坚主之扵上臣以尧舜其君之心力賛之扵下要皆以爲天下而非私已也诸臣若能原其心以议其法因其得以救其失推广以究未明之义损益以矫偏胜之情务在恊心一徳慱求贤才以行新法宋室未必不尚有利也而乃一令方下一谤随之今日閧然而攻者安石也明日譁然而议者新法也台諌借此以贾敢言之名公卿借此以徼恤民之誉逺方下吏随声附和以自托扵廷臣之党而政事之堂㡬爲交悪之地且当是时下则未有不逞之民指新法以爲倡乱之端逺则未有二虏之使因新法而出不逊之语而搢绅之士先自交构横溃汹汹如狂人挟胜心牢不可破祖宗之法㮣以爲善其果皆善乎新创之法槩诋爲悪其果皆悪乎抑其爲议有一人之口而自相牴牾如苏颕滨尝言官自借贷之便而乃力诋青苗钱之非司马公在英宗时尝言农民租税之外当无所与衙前当募民爲之而乃力诋雇役之非苏东坡尝言不取灵武则无以通西域西域不通则契丹之强未有艾而乃力诋熈河之役之非又如巳非雇役不可行而他日又力争雇役不可罢之类是也有事体相类自来行之则以爲是公行之则以爲非如河北弓箭社实与保甲相表里苏东坡请增脩社约并加存恤而独深悪保甲法之类是也青苗钱之放专爲资业贫民不使富民乘急以邀倍称之息司马韩欧诸公既极言此钱不可放则亦求所以抑兼并而振贫弱可也乃徒讼此之非利而不顾彼之爲害何邪苏东坡论雇役至谓士夫宣力之余亦欲取乐若厨传萧然则似危邦之陋风恐非太平之盛观似此之类旣非眞知是非之定论亦非曲尽利害之讦谟宜公槩谓流俗而主之益坚行之益力也一时议论既如此矣而左右记注之官异时纪载之笔又皆务爲巧诋至或离析文义单摭数语而张皇之如三不足之说公之所以告君者何尝如是也然则当时所以攻新法者非实攻新法也悪公而半反其法尔昔者桓公举夷吾扵士师而委之以国夷吾乃爲之作内政兴䀋筴委币以歛州县之糓守凖以御轻重之权举齐国之政而更张其太半且曰国之重噐莫重扵令亏令者死益令者死不行令者死留令者死不从令者死桓公卒頼其计以成九合之功子产之相郑也使都鄙有章上下有服田有封洫庐井有伍作丘赋制参辟铸刑书举郑国之政而更张其太半虽国人孰杀子产之謡叔向将亡多制之书士文伯火未出而作火以铸刑噐不火何爲又六月火现而郑果灾之先见明验亦锐然行之而无所疑畏卒之郑頼以安虽晋楚之强莫能加焉又其下如卫鞅之扵孝公尽取秦法而更爲之尽取秦民而束縳驰骤之虽丼龙辨说之烦秦民言令不便者以千数而鞅终不爲沮卒之国内大治诸侯重足屏息争西向而割地彼数子诸侯之贵臣尔然皆以其计数之审果敢坚忍大得逞扵其国而公以世不常有之材当四海爲家之日君臣相契有如鱼水乃顾落落如彼者时势异而忌衆故也夫国内多故四竟多敌譬彼舟流不知所屇惟才与智衆必归之此管仲诸人所以得志也宋之治体本渉优柔眞仁而降此风䆮盛士大夫竞以含煳爲寛厚因循爲老成又或高谈雅望不肯破觚觧挛以就功名而其小人晏然如终歳在闲之马虽或蒭豆不足一旦圉人剪拂而烧剔之必将趯然蹄而龂然啮当此时而欲顿改前辙以行新法无惑乎其骇且谤矣公之所以不俚扵口者此也贾谊年少羙才䟽逺之臣慨然欲爲国家改制立法当时绛灌之徒虽惎害之而未至若是之甚者以谊未尝得政而文帝直以衆人待之也公令问广誉倾一世旣已爲人所忌加以南人骤贵父子兄弟蝉聮禁近神宗又动以圣人目之而寄以心膂及撗议蠭起公又悍然以身任天下之怨力与之抗而不顾公之所以不俚扵口者此也古人自脩身正家以至治国平天下莫不有法而懿徳善道实行扵其间未有舍法度而可以爲仁义者也或乃谓公不务其本而专事法度然则孟子不以仁政不能平治天下之说非邪古者水土𥘉平即底愼则壌以制国用周官一书理财㝡备而大易明着理财正辞禁民爲非之训盖古之人未尝讳理财也后儒始忌讳尔而或病公专言理财然则国非其国可耶宋之儒者大率㨿经泥古尊三代而羞汉唐至有欲复井田封建之法者然亦幸其未试尔如其试焉能不如公之丛谤乎当时一伊川在朝其事权视公不啻十分之一而巳不胜其丑诋之多则扵公又何言哉元豊之末公旣罢相神宗相继徂落群议旣息事体亦安元祐若能守而不变循习日乆膏泽自润孰谓非继述之善也乃毅然追怼必欲尽罢熈豊之法公以瞑眩之药攻治之扵先司马公又以瞑眩之药溃乱之扵后遂使国论屡揺民心再扰夷想当时言新法可不罢者当不止扵范纯仁李清臣数子特史氏排公不巳不欲备存其说尔不然哲宗非汉献晋惠比也何杨畏一言而章惇即相章惇一来而党人尽逐新法复行哉悲夫始也群臣共爲一党以抗君终也君子小人各自爲党以求胜紏纷决裂费时失事至扵易世而尤不知止从古以来如是而不祸且败者有是理哉公昔言扵仁宗谓晋武帝因循苟且不爲子孙长逺之谋当将在位亦皆偷合苟容弃礼义捐法制后果海内大扰中国沦扵夷狄者二百余年又谓可以有爲之时莫急扵今日过今日则恐有无及之悔由此观之靖康之祸公巳逆知其然所以苦心戮力不畏艰难不避谤议而毎事必爲者固公旦天未隂雨绸缪牗戸之心也况熈豊之用章惇公爲之也元祐之用章惇亦公爲之乎而古今议者乃以靖康之祸之狱独归扵公无亦秦人枭轘参夷之习未忘乎名实者政事之本治乱之原也春秋二百四十二年之间诸侯卿大夫之心迹莫不详其本末权其轻重而折诸天以正名议辟羙悪功罪不相掩也夫是以天理明而王法着礼乐刑政可得而措焉由公而前若唐晋两汉之世由公而后若崇观宣靖绍兴开禧之间大臣之贤不肖可知也然或幸而得免扵司冦之议或虽议而未尽其罪或适得本罪而未诛其意乃公独以体国之忠救时之志而蒙衆悪皆归之谤使后世干蛊兴事之臣戒扵覆辙而妬贤嫉能之軰引以借口此吾所以痛悼扵千万世名实之不正也虽然公亦不得无罪焉夫天地之道浸言以渐也况扵人事哉而公乃谓论善俗之方始欲徐徐而变革思爱日之义又将汲汲扵施爲坐此蔽而欲速之弊不免矣古者谋及乃心谋及卿士谋及庻人谋及卜筮圣人扵革之时必以已日乃孚革言三就爲训而公乃谓以物役巳则神志有交战之劳以道狥衆则事功无必成之望坐此蔽而自用之弊不免矣当世之患上之人畏下太甚而不能果㫁下之人持上太急而动生谤议公之意见偶蔽扵此故扵异议之人㮣以谗说罢之然禹臯吁咈反以相和周召异同不妨共政公不以此自勉而欲以诛罚胜之岂子产安定国家必大焉先之道邪公尝谓洪水之患不可留而俟人而诸臣之才惟鲧优扵治水故虽妨命圯族而不能舍鲧其平昔议论如此所以不恤衆论而用章吕者亦曰姑取其才以济吾事尔然岂有欲求善治而用小人既用小人而无后悔者邪数者公之罪也虽不无不幸扵其间然律以皇极无有偏党好悪之义谁能爲公讳也公之文集凢百卷邑以公重故集以地名自宋以来文章名家累数十往往退譲下风而莫敢争列草庐日星海狱之喻盖定论也夫以公所立之高所任之大旣如彼其文之不易及又如此徒以大中未恊偏蔽尤存不能不竞不絿不刚不柔以通天下之志涣天下之群故虽遭逄谊辟而沮挠牵夺之余非惟不足以酬其尧舜君民之志反以増重异议者之势使之勇扵附和以抑蔽其君臣相与之至情正义扵天下后世然则后之儒者其毋以影响未试之学而自许太过也夫其尚克偏去蔽以爲王治之本而毋以议论胜事实也夫或曰使神宗享国比扵殷武而公之行政得如管仲将群疑终不亡而事功终无成乎予曰嘻此予所以重爲公嘅也此予所以知天之无意扵宋也不然以彼之君臣乘崇高富贵之势而乆扵其道乃顾出齐桓管仲诸人之下耶是爲序嘉靖丙午秋八月望日邑后学章衮汝明谨书荆国文公古诗十三卷律诗二十一卷挽词一卷集句歌曲二卷四言诗古赋乐章铭讃一卷书䟽一卷奏状一卷札子四卷内制四卷外制七卷表六卷论议九卷襍着一卷书七卷启三卷记二卷序一卷祭文哀词二卷神道碑三卷行状墓表一卷墓志十卷旧闽浙苏呉俱有刻公梓里临川顾缺无传予忝牧以来每用爲慨谋梓之购善本而无从也走取家蔵旧本讐校而翻刻焉于乎公之文取材百氏附翼六经与韩柳欧苏曾氏卓然成七大家并传海内当与日月争光岂以刻不刻爲公重哉忆予少小时侍先君古愚公论宋史至熈宁奋𬒮哨公先君厉声曰穉儿母乃勦说时慙退不知所云异时逰四明泛鑑湖公撰述吟咏勒在木石璀璨陆离与山光水色争䧺竞䴡心目眩瞀不可揽结盖私极爱慕愿爲执鞭乆矣旣而旅金陵得公全集昕夕读不忍去手然直谓公文章家丈人耳徐考公宰鄞诸政青苗保甲市易水利种种有成蹟可按鄞民至今頼之乃喟然叹曰若公者岂独长于文巳乎岂独能于宰巳乎夫隆污者道也成败者数也公动稽尭舜心表天日乗时遇主谓周官徃轨运掌可脩而靡所究竟此岂专任自信之过哉一时名贤弗克和衷胥匡变而之道此何咎焉矧公学本经术才弘经济志存周孔行比夷由固杰然一人豪也一咻衆排甚者冤以靖康祸本此非所谓勦说者耶公墓不知所在谋所以专祠公而不获公二十二世孙王生瑞从予乞祀田子既刻公文复稍助之以延公祀云嘉靖丙午九月旣望临川县知县后学象山应云鸑谨识