月江正印禅师语录X卍XXX育王月江和尚语录叙余初游方时月江禅师巳出世说法虽辱交三十余年而以不及预参徒久亲炉鞴为恨至治间奉旨金山陞座获聆提唱而惊其若河汉之无极也比者其徒如月以师语录示余始取读之脱然如病之遇耆域不假汤液丸剂鍼砭灸熨而声耳亥欬唿吸之顷巳疾去而平复百骸调适而併忘其有身矣于是持神定气𣸪㳂涯涘以深入性海其大无外其细无内内无自心外无万境上而十地满觉下而三界廿五有皆圣凡影响化仪设施在性海中非有非无非存非亡非取非舍非来非去如虗空具含诸相如大地容载万物无自他之间无今古之殊乃于其中纵横游戏卷舒自在行棒行喝扬眉瞬目动静语默嬉咲怒骂无非妙用或与而夺或纵而擒或与无町畦倐而崖绝敲空作响言于无言拨火覔沤作于无作其称性而说也雷雨八荒其称性而用也埏埴万化噫何此老作大法施神通三昧有如是耶以吾浅陋观之犹所得叵量又岂无大乘根器一闻一见而亲证X实悟以续慧命而传正法眼如古塔主之读云门录有足征矣至元六年庚辰岁三月龙翔住山比丘大䜣拜书月江和尚语录序前鸡足山师弟比丘正澄述原夫真理无当至音绝常然理无不周音无不备扩而充之必待旷世开士出焉师之语要真理至音之谓乎廓洪机之自在也若海潮之洒雪迅玄辩之自然也类天鼓之訇霆干干纲宗罔究终始至若空谷答响洪钟应击固虗通之任扣奚眹迹之能彰今兹编集非师之本意也禅徒摭而成帙盖沧溟之涓渧泰华之毫芒耳聊陈序引用识岁时至治三年癸亥孟陬日月江和尚语录目次卷上序碧云禅寺录X淀山禅寺录南禅兴国禅寺录淀山禅寺再住录何山宣化禅寺录道场禅寺录阿育王山广利禅寺录卷中拈古颂古普说法语卷下佛祖赞自赞偈颂题跋䟦月江和尚语录卷上月江和尚初住常州路碧云禅寺语录平江路太平禅寺住持门人居简编师于元贞元年乙未十一月二十日受请入寺指山门云三门俱开门门可入通方上士把手同归X拈摠统所䟽握古刀尺秉大权衡珠回玉转雷动风行登座拈香云此一瓣香共祝今上皇帝万岁万万岁次拈香云爇向炉中供养我见住径山兴圣万寿禅寺佛慧定智禅师虎巖大和尚用酬法乳之恩遂就座僧问云师唱谁家曲宗风嗣阿谁师云有眼无耳朵六月火边坐进云官不容鍼私通车马师云且望阇黎善传进云三圣道我逢人则出出则不为人意旨如何师云臂长衫袖短进云兴化道我逢人则不出出则便为人又作么生师云脚瘦草鞋宽进云和尚出世为复为人不为人师云心不负人面无惭色僧礼拜师乃云诸佛出世见兔放鹰祖师西来像席打令若据衲僧门下正好一坑埋却所以印上座寻常见佛见祖如生冤家闻道闻禅如风过树今日不着便被人推入者水牯牛羣队里不免抛三放两簸土扬尘揭开千圣顶门击碎今时窠窟拈拄杖云芭蕉和尚来也你有拄杖子与你主丈子你无主丈子夺却你主丈子卓主丈云分开华岳连天秀放出黄河一派清复举闽王请罗山开堂罗山才登座以手歛僧伽黎顾视大众便下座闽王近前执罗山手云灵山一会何异今日罗山云将谓你是箇俗汉师云好诸禅德君臣道合照用同时得失两忘是非泯绝只如罗山道将谓你是箇俗汉又作么生棋逢敌手难藏行琴遇知音正好弹X上堂黄面老汉二千年前将一条无丝线索子把尽十方世界海情与无情脚跟下一结结定唤作安居禁足法门至今未有箇剔脱得底者里莫有天然气槩逸格变通底衲僧么我要问你因甚闻钟声披七条上堂举浮石示众云山僧开箇卜铺断人贫富生死僧便问离却贫富生死不落五行请师直指石云金木水火土拈云从上若佛若祖天下老和尚摠是箇卖卜汉浮石与么指示只是罕遇知音者僧拟透重关不觉撞头磕额只如浮石道金木水火土作么生会识取钩头意莫认定盘星上堂斩钉截铁出眼中屑百丈耳聋黄蘗吐舌上堂举东山空和尚示众云千五百众雪峯住无面软饼褁露柱横咬竖咬饱便休莫倚他门傍他户山僧即不然翻着襕衫歌雪曲倒携蓆帽赶村斋只知随例飡䭔子也得三文买草鞋上堂举拂子云百千法门无量妙义摠在拂子头上还见么击拂子云大食国里击皷鸣钟新罗国中和南不审且道赵州和尚因甚八十行脚上堂碧云九十日内与诸人守护心城内不放出外不放入西天此土摠在者里䗶人冰铁弹子无位真人是什么干屎橛喝圣节州中满散陞座干坤交泰日月光华和气氤氲庆云纷郁是故圣人乘大愿轮示现受生降迹阎浮X垂衣而治居九五至尊至贵统十方为瑞为祥跨千古以传芳掩百王而腾实恩笼九域仁被八区扇盘娲太古之淳风播羲轩无私之至化所以道莫其德德音其德克明克明克类克长克君王此大国克顺克比自然龙吟雾起虎啸风从醴泉涌而嘉禾生凤凰来而麒麟现福流恒河沙界寿等百亿弥卢正与么时毕竟如何举唱竖拂子拈起少林无孔笛临风吹出万年欢上堂知见立知即无明本知见无见斯即涅槃无漏真净云何是中更容他物拈云释迦老子十二剂骨头百杂碎了也浑家不管兴亡事赢得和云占洞庭上堂举云门云眼睫横亘十方眉毛上透干坤下透黄泉须弥塞却你咽喉还有人会得么若有人会得拽取占波共新罗鬪頟拈云云门大师前头吓杀人后头笑杀人若人知得笑须三十年月江和尚住松江淀山禅寺语录湖州路何山宣化禅寺住持门人妙心编师于大德七年癸卯七月十二日受行宣政院请入寺至佛殿云过去佛是现在佛弟子现在佛是谁弟子提坐具云一举四十九拈院疏宣流善政𠃔合至公一句全提群机普应拈香祝圣罢遂就座僧问云昙花重现觉苑春回正与么时X请师祝圣师云尧仁如天进云如何是第一义师云此是第二义进云与么则喝散大众去也师云狮子咬人韩卢逐块僧礼拜师乃云当阳大坐正令全提日照天临河清海晏尘尘剎剎全彰诸佛妙门物物头头摠是普光境界廓示人天正眼运转根本法轮以此续佛慧命以此传持祖灯以此毗赞国风以此助扬至化拈主丈云五凤楼前吹玉笛万年松下击金钟卓主丈一下复举僧问投子如何是一大事因缘子云尹司空请老僧开堂师拈云释迦老子以佛法付嘱国王大臣有力檀那令法久住投子和尚剖洪音于太古霈法雨于灵区直得云汉昭回金汤惟固今日忽有人问淀山如何是一大事因缘只对他道曹朝请请山僧开堂且道与古人是同是别拈主丈卓一下但见皇风成一片不知何处是封疆径山佛慧先师遗书至拈香初秋七月有二日毗岚卷空海水立吹倒凌霄第一峯直得神号并鬼泣若谓先师灭度苦屈苍天若谓先师不灭度苍天苦屈拦腮一掌肋下三拳于今冷地思量着悔不当初雪此冤法旨至上堂僧问西天佛子大元帝师声震五天化敷八表正与么时谁是知恩者师云法雷普震群龙喜慧日才开大地明进云狮子吼处儿增徤法雨霶时木向荣师云日月无私进云忠国师因唐肃X宗问如何是十身调御国师云檀越蹋毗卢顶上行意作么生师云瞻仰有分进云帝云此意如何国师云莫认自已清净法身未审如何委悉师云赤心报主进云只如今晨法旨遐宣人天敬仰和尚将何报答师云云从龙风从虎进云知恩方解报恩便礼拜师乃云大用现前大机圆应如天普盖似地普擎似月照于千江如春行于万国我本无心有所希求今此法王大宝自然而至直得云行雨施雷厉风蜚扬法化而万方宁静震玄音而四海晏清魔外自此而潜踪人天由兹而交庆正与么时毕竟功归何所愿同宝掌千千岁万古长为帝者师岁旦上堂岁之元日之元万化从元而始大地依元而住从上若佛若祖天下老和尚河倾海涌说此元字不出三千大千世界以至华藏世界海穷此元字不尽山僧只作一句道与诸人便下座元夕上堂然灯前然灯后古今无表里虗空无背面西天阿兰那寺灯花落地烧着帝释眉毛是汝诸人还觉面门热么上堂将死雀就地弹底如麻似粟喝起向虗空里打底罕逢作者山僧一条拄杖不曾轻轻拈出若非上上人来如何起动得伊须知佛法不是小事上堂举庞居士云十方同聚会箇箇学无为此是选佛场心空及第归拈云虾蟇跳上梵天蚯蚓抹过东X海青苗会满散上堂国以民为本民以食为天衲僧以慧为命以禅悦为食山僧与诸人连日同游毗卢遮那性海历徧百一十城所参底知识所得底法门无不了知且道柔软胜味主稼神与无量主稼神所谭何法拈主丈卓一下云归堂喫茶上堂玄沙不出岭保寿不渡河二祖不往西天达磨不来东土如是安居如是禁足淀山门下朝打三千暮打八百上堂大凡一问一答一拶一挨也须是本色道流始堪持论你将云门半片胡饼来我与你半箇须弥山你将赵州一琖茶来我与你一渧大海水若是眼里着不得须弥山耳里着不得大海水莫错恠别人好上堂南来北来上载下载庐陵米作么价草鞋钱教谁还不探骊颔安得骊珠不入虎穴争得虎子拍禅牀便起上堂僧问钟楼上念赞牀脚下种菜意旨如何师云无意旨进云风不鸣条雨不破块好箇太平时节师云知恩者少师乃云风不鸣条雨不破块钟楼上念赞牀脚下种菜夜来天帝释在中庭与德山临济相争佛法引德深妙神恶发把须弥山一槌击碎山僧梦中惊觉不觉起来抚掌呵呵大咲且道咲箇什么佛灭二千年比丘少惭愧初祖忌拈香南天不是生缘东土亦非化境葸十夕岭迢X迢绝去踪少林寂寂无寒影且道祖师今日还来也无拈起香云五叶花敷劫外春一曲希声与谁听上堂洞山麻三斤赵州栢树子蚊子上铁牛无你下觜处衲僧家今日三明日四但知随例飡䭔子也得三文买草鞋上堂拈主丈云主丈子二千年前灵山会上亲闻如来金口叮咛向二千年后令诸比丘据菩萨乘脩寂灭行只今往三十三天以至遍历无边香水海复遶须弥山三帀还归本处普为诸人说安居偈云人皆畏炎热我爱夏日长薰风自南来殿阁生微凉卓主丈喝一喝上堂僧问如何是新年头佛法师云大雪满长安进云忽然日出时如何师云赚杀阇黎师乃云新元布令四序开端千山雪白万壑云寒大地山河齐稽首紫宸殿上晓排班上堂诸方以棒喝为佛事普光棒喝束之高阁诸方建大将旗鼓普光旗鼓置之一壁但有来者只是寻常相见自然宾主历然会么金轮天子勑草店家风别月江和尚住松江南禅兴国禅寺语录湖州路显慈禅寺住持门人大机编佛殿三十二相八十种好麻三斤干屎橛殿里底九九八十一便礼拜小参僧问法随法行法幢随处建立是阿谁分上事X师云普进云今日得闻于未闻去也师云札师乃云摩竭室中不通水泄毗耶城里线路放开有时孤峯顶上啸月眠云有时十字街头和泥合水所以山僧住淀山只见淀山境界湖光㶑灔树影婆娑㵎草巖花樵歌渔唱来兴国只见兴国家风潮通百浦月照万家鹤唳云间鸎吟古木百城烟水无二文殊楼阁门开谁名弥勒击拂子波斯鼻孔长上堂一夏九十日等闲过了或以䗶人为验或以铁弹子为验是犹众盲摸象族庖解牛皆未见全象全牛底道理雪窦道全象全牛翳不殊从来作者共名模如今要见黄头老剎剎尘尘在半涂明觉老人得一橛佛涅槃上堂提智慧刀破烦恼网拔生死类置涅槃城不无黄面老人争奈贵价精神贱价卖开元古林和尚至上堂僧问两镜相照中间无像时如何师云阇黎在什么处见进云赵州和尚到黄蘗蘗见来闭却方丈门意旨如何师云大开东合进云赵州于法堂上叫云救火救火意作么生师云即日共惟进云蘗开门扭住云道道又且如何师云莫恠坐来频劝酒自从别后见君稀僧云赵州道贼过后张弓𡁠师云宾主交驩进云只如今日开元和尚相见有何言句师云大众谛观进云与么则闻于未闻也师云天高地逈师乃云作家相见如击石火似闪电光拟议不来白云万里今日师僧才见通箇寒暄X道箇万福把作寻常及乎指鹿为马将日作月抛出陜府铁牛惊倒嘉州大像便乃点头嚥唾以为奇特喝一喝明眼人前一场败阙剃僧付衣入净妙国土说法身佛着清净衣入无差别国土说报身佛着无差别衣入解脱国土说化身佛着光明衣若有一人不在此衣之下者我誓不成正觉上堂举德山一日饭迟托钵至法堂雪峯见云者老汉钟未鸣鼓未响托钵向甚处去德山低头归方丈峯举似巖头头云老汉未会末后句德山闻得唤巖头云汝不肯老僧那巖头密启其意德山来日上堂与寻常不同巖头至僧堂前抚掌云且喜老汉会末后句虽然如是只得三年三年后果化去拈云德山老汉寻常据条白棒佛祖近傍无门因甚被雪峰轻轻一拶便见脚忙手乱总道巖头密启其意殊不知正是掩耳偷铃山僧道若论末后句莫道德山巖头敢保西天四七东土二三未梦见在月江和尚再住淀山禅寺语录温州路天宁禅寺住持门人慧忠编入寺上堂大方无外大圆无内无内无外圣凡普会竖起拂子看看恒沙国土恒沙世界百宝庄严只今尽向拂子头上出现恒沙诸佛各各坐天华台四众围绕来集于此吹法螺击法鼓异口同音作狮子吼举起也千身弥勒动用也随处释迦文殊放金色光X明普贤现白银世界西天四七东土二三天下老和尚各各于一毫端现宝王剎坐微尘里转大法轮山河大地日月星辰明暗色空一印印定山僧适自云间佛国回至此普光王世界得与恒沙诸佛现前大众两得相见所谓过去诸如来斯门巳成就现在诸菩萨今各入圆明未来脩学人当依如是法是法住法位世间相常住无端陜府铁牛忍俊不禁𨁝跳上三十三天筑着帝释鼻孔观世音菩萨将钱买胡饼放下手却是馒头喝一喝上来讲赞无限良因堪报不报之恩共助无为之化初祖忌拈香跨水逢羊恓恓渡江星驰电卷虎骤龙骧廓然无圣岂是南天梵语与安心竟且非东土文章堪叹来时颜似玉去时不道𩯭如霜佛慧忌拈香高高凌霄深深冷泉瞪目不见底仰面不见颠也不曾入虎穴得虎子也不曾拗龙角下龙渊虽是两无交涉到头饮水知源插香好儿终不使爷钱罗汉开光明上堂举应菴和尚入罗汉五脏偈云黄面老人干屎橛参随一火烂泥团心肝膓胃皆条直蔬饭茶花照胆寒佛法虽然未梦见神通却许入云端应须痛念归宗寺时复持盂下翠峦山僧今日开光明亦有一偈莫论佛法与神通放出光明烁太空振钖松林朝解虎持盂石室夜降龙改头换面休瞒我抹彩涂金吓你侬大振千年湖上寺眉毛之下起X清风上堂僧问净法界身本无出没因甚今朝佛法师云这汉洗钵水也消不得进云学人会也师云你作么生会进云大悲愿力示现受生师云念言语汉师乃云三界无法何处求心四大本空佛依何住净饭国王是圣父摩耶夫人是圣母甲寅年四月八日悉达太子向毗蓝园中无忧树下降生从上所供竝皆诣实上堂僧问如何是诸佛出身处师云淀湖水满也未进云如何是吹毛剑师云井底扬尘进云如何是露地白牛师云斫頟望曹溪进云如何是透法身句师云者贩私盐贼师乃云白日青天开眼作梦底如麻似粟与我拈取梦中事来看你见我与么道便道老汉休寐语且你不梦时目前是箇什么伏惟尚享上堂东弗于逮打鼓南瞻部州上堂西瞿耶尼闻钟北郁单越作舞忉利居日月之上四禅无风火之灾且道帝释宫中所说何法一牛饮水五马不嘶断江和尚至上堂天平山上白云泉云自无心水自闲何必奔冲下山去又添波浪向人间大众圆鑑和尚来也昙花易见知识难逢断絃须是鸾胶续佛祖齐教立下风上堂僧问牛头未见四祖因甚百鸟㗸花献师云世情偏向有钱家进云见后因甚不㗸花师云人义尽从贫处断师乃云凡夫色碍二乘空碍菩萨色空无X碍嘉州大像骑个蹇驴儿走入陜府铁牛鼻孔里拜白安居撞见寒山拾得跳出来抚掌呵呵大笑云佛法不是者个道理毕竟是什么道理任从沧海变终不为君通上堂日里僧駄像夜里像駄僧黄昏候日出天晓打三更新都寺撒骨如何是佛新妇骑驴阿家牵如何是佛三脚驴子弄蹄行撞破生死牢关踏着通天活路地归地水归水火归火风归风横身三界外何处觅行踪上堂夜来挝鼓升堂唤作小参今日陞堂挝鼓谓之示众示众小参初无二说夜来今日岂有两般拍禅牀云一把柳丝收不得和烟搭在玉阑干喝一喝䨥林和尚至上堂夫善知识者如优昙花时一现耳善知识者如天甘露时一降尔善知识者如涂毒鼓时一闻尔挝涂毒鼓闻者皆丧洒天甘露饮者清凉开优昙花见者欣悦大众傅大士道空手把锄头步行骑水牛人从桥上过桥流水不流作么生会若也会得许你亲见明极和尚开炉上堂举雪峯示众云世界阔一丈古镜濶一丈玄沙指火炉云火炉濶多少峯云如古镜濶沙云者老汉脚跟未点地在师云雪峯玄沙两父子掺闽音直是难会淀山輙为颂出世界古镜火炉门上休钉桃符洞宾失却宝剑果老踏碎葫芦古镜火炉世界X一段风光没赛卢公逴得衣盂佛法依然不会火炉世界古镜知佗是凡是圣丹霞煖气烘烘院主眉须落尽小参结制妙湛总持不动尊首楞严王世希有销我亿劫颠倒想不历僧祗获法身山僧威音王巳前出家威音王巳前行脚行脚则与诸人同行脚出家则与诸人同出家不知过了多多少少长期短期诸人瞒山僧一点不得山僧亦瞒诸人一点不得傅大士云夜夜抱佛眠朝朝还共起起坐镇相随语默同居止若也会得许你参学事毕其或未然大事替汝不得小事各自秪当解夏一拽石二搬土发机须是千钧弩然则千钧之弩不为鼷鼠而发机百丈再参马祖祖震威一喝直得三日耳聋临济到太愚便道黄蘗佛法无多子高亭望见德山隔江招手横趍而去玄沙见雪峰辊三箇木毬便作斫牌势是皆具啐啄同时眼有啐啄同时用如金翅擘海直取龙吞又如狮子王哮吼狮子儿闻之悉皆勇徤如青天礔礰无你回避处如卒风暴雨无你栖泊处若是守株待兔缘木求鱼坚守䗶人克期取证三生六十劫解夏诸兄弟秋初夏末出一藂林入一藂林或有旃檀藂林旃檀围绕或有荆棘藂林荆棘围绕或有荆棘藂林旃檀围绕或有旃檀藂林荆棘围绕者四种X藂林毕竟出那箇藂林入那箇藂林云门大师道平地上死人无数过得荆棘林者是好手云门只知其一不知其二荆棘林有什么难过淀山道平地上活人无数过得旃檀林者是好手且道旃檀林有什么难过来晨自恣各请下一转语冬至威音王巳前无师自悟底一段奇特大事不在西天不在东土不在天上不在人间三世诸佛脩证不到一大藏教诠註不及历代祖师天下老和尚摸索不着不逐阴阳消长不随寒暑推迁日日日东上日日日西没循环三百六十几箇解知窠窟惟有七百甲子老禅翁向老鼠孔里钻出来却道我使得十二时辰更有一千五百人善知识项上担百二十斤铁枷向望州亭叫道土旷人稀相逢者少蓦拈主丈划一划云威音王巳前且置即今事作么生卓主丈云龙吟雪解千山冻虎啸风回万壑春结制无上法王有大陀罗尼门名为圆觉流出一切清净真如菩提涅槃及波罗密三世诸佛向者里瞌睡未醒历代祖师向者里自救不了天下老和尚向者里出头不得蓦拈主丈得念失念无非解脱成法破法俱名涅槃智慧愚痴通为般若三家村里臭胡孙价增十倍骊龙颔下明珠分文不直主丈子朝游南岳暮往天台不守如来禁制贬向二铁围山诸人九十日中切忌认贼为子卓主丈一下解制石头和尚云言语动用没交涉药山和尚云直X得非言语动用亦没交涉南方禁夏不禁冬北方禁冬不禁夏一句子针札不入一句子石上栽花鸡寒上树鸭寒下水一尘飞而翳天一芥堕而覆地一叶落而知秋衲僧家主丈头上青草连天刘阳洞山在你脚底至节干坤之内宇宙之间中有一宝不随阴极阳生不逐昼明夜暗释迦老子三百余会不曾说着缺齿老胡面壁九年不曾覰着佛祖既不奈何衲僧如何缁素洞山掇退果卓慈明揭牓堂前仰山叉手进前香严进前叉手喝一喝云直饶动地雨花何似归堂向火冬至今夜谓之冬至小参毕竟参箇什么为复是参毗卢师参法身主为复是参诸善知识参山河大地参明暗色空若参山河大地明暗色空切忌堕坑落壍若参诸善知识未免瞎驴趂大队若参毗卢师法身主何异镜里逃形水中捉月有底道信灯笼参灯笼信露柱参露柱信自已参自已你若参灯笼灯笼罩却你眼睛你若参露柱露柱磕碎你脑门你若参自已自已如生冤家且作么生参得是你诸人寻常向高高山顶立深深海底行到者里也好出来决择看直饶向威音那畔空劫巳前一画未形阴阳未兆之际道得一句行得一步衲僧门下天地悬殊月江和尚住湖州何山宣化禅寺语录门人可橖祖安具德宗满编X师于至治二年壬戌五月十八日受行宣政院请入寺指山门云走遍四天下底人不知有入门句三门下香炉却知有入门句还会么昆仑奴着铁袴佛殿日面月面桃花李花烧香礼拜釆奔龊家据室譬如掷剑挥空莫问及之不及临济德山过者边立拈江湖疏鲁多君子秦岂无人美玉精金阳春白雪指法座云登山须到顶入海须到底坐断上头关清风来未巳便陞座祝圣毕就座道场和尚白槌云法筵龙象众当观第一义师云大凡激扬向上宗乘也须是箇人始得你若横吞巨海我即背负须弥你若按剑上来我即亚鎗相待莫有当机不让者么僧问远离淀阜来镇妙峯祝赞一言请师举唱师云天高群象正海阔百川朝进云如何是正法眼藏师云金鸡唱彻扶桑晓进云如何是金刚正体师云露进云如何是文殊普贤大人境界师云不劳再问进云如何是第一义谛师云夜叉把火僧礼拜师乃云天下无二道绵历万世卓尔常存圣人无两心日应万几巍然不动弥纶天地混茫太虗不见其眹鼓橐阴阳陶铸万物不宰其功诸佛出世谓之一大事因缘祖师西来谓之第一义谛又谓之大总持门谓之金刚正体谓之顶王三昧谓之浮幢王剎海谓之文殊普贤大人境界大觉世X尊于灵山会上拈一枝华普示大众金色头陀便乃破颜微咲弥勒大士于一时中成就五百亿天子同证无生法忍历代祖师天下老和尚各各出兴廓示人天正眼阐扬直指真宗独坐大雄峯放你三顿棒麻三斤干屎橛庭前栢树子镇州萝卜头莫非此道此心之所发现如阿伽陀药能疗一切难医之病如狮子筋琴一鼓则羣音顿绝一一腾今焕古头头玉转珠回直得天成地平河清海晏正与么时且讴歌鼓腹共乐无为一句又作么生道尧舜不章民自化大家齐唱太平歌复举大通智胜佛十劫坐道场佛法不现前不得成佛道钝根阿师释迦老子三大阿僧祇劫脩行直得明星现时方始悟道钝根阿师涅槃会上广頟屠儿放下屠刀立地成佛钝根阿师二员古佛放过即不问只如广頟屠儿成佛名作什么道场和尚白云谛观法王法法王法如是便下座至晚小参僧问一尘入正受诸尘三昧起时如何师云小溪深处是何山进云一镞破三关是什么人师云残兵败甲进云至道无难惟嫌拣择此意如何师云者田厍奴进云百草头上祖师意作么生会师云没用处进云乞师方便师喝云退后退后师乃云马驹踏杀天下人江北江南知音者少瞎驴灭却正法眼人间天上意气偏多是佗直下儿孙终不隈刀避箭法随法行法幢随处建立譬如壮士展臂不假他X力善舞太阿不伤其手所以出一藂林入一保社自然金声玉振雷厉风飞无系蚁之丝偏要打凤罗龙无聚蝇之糁足以生凡育圣拈主丈者里莫有同声相应同气相求底衲僧么卓主丈云六月卖松风人间恐无价复举保福与长庆游山福以手指云即者里便是妙峯顶庆云是即是可惜许后举似镜清清云若不是孙公便见髑髅遍野雪窦颂云玅峰孤顶草离离拈得分明付与谁不是孙公辨端的髑髅着地几人知拈云者两箇老汉游山也不了然鱼行水浊鸟飞毛落又争恠得佗傍观检点还会么大黠小痴螗捕蝉有余不足夔怜蚿退食归来北窓夜一江风月闯渔舡上堂病僧半夏居溪寺湖海禅流合自知一阵西风起林末䗶人跨得铁牛归开炉上堂三世诸佛火燄上说法历代祖师炭库里藏身天下老和尚冰稜上走马何山僧堂内一万三千箇炭团明眼衲僧数不出上堂僧问教中道真法供养如来如何是真法师云阇黎合喫山僧手中棒僧云谢师供养师云再犯不容便打师乃云是真精进是名真法供养如来僧问云门如何是透法身句门云北斗里藏身岂不是真法供养又问如何是超佛越祖之谈门云胡饼岂不是真法供养僧问古德如何是佛法大意德云山前X麦熟也未岂不是真法供养击拂子一举四十九元旦上堂长春殿上金钟动万岁山前玉漏迟祝赞归来日卓午不知身在凤凰池元宵上堂拈主丈卓一下过去灯明佛本光瑞如此现在灯明佛本光瑞如此未来灯明佛本光瑞如此拈灯笼来佛殿里将山门安灯笼上卓主丈喝一喝上堂今日乃如来大师入灭之辰诸人还知么摩胸告众椁露双趺迦叶颦眉波旬起舞人天号恸大众呜唿血现如波罗奢华声震乎大千沙界八壜舍利流布天上人间一箇金棺抛在拘尸城外千张白㲲百尺香楼烟灭灰飞珠回玉转示金刚之正体转㝡后之法轮所以道山河及日月时至皆归尽未甞有一法不被无常吞汝等诸人为佛弟子当勤精进图报佛恩但念无常慎勿放逸上堂僧问祖师道心随万境转转处实能幽时如何师云春风吹解玉壶冰进云随流认得性无喜亦无忧又作么生师云赵州东院西师乃云心随万境转转处实能幽随流认得性无喜亦无忧竖起拂子者箇是拂子唤什么作心目前是露柱唤什么作性转山河大地归自已即易转自已归山河大地即难露柱吞却干坤祖师在你脚底金山大会归上堂僧问金山说法动王臣六趣昏迷脱苦轮浩浩千人万人海凭师一句报皇恩今日归来请师说法师云我不敢轻于汝等汝X等皆当作佛进云灵山授记何异今日师云大似不曾斋进云与么则大众沾恩学人礼谢便礼拜师乃云灵山会上以佛法付嘱国王大臣外护流通令法久住验在今日此际金山大会诚非小缘山僧得与四十一人善知识一千五百比丘僧同入如来大光明藏各说不二法门共扬第一义谛如帝网珠交光相罗光光互摄无坏无杂如入毗卢楼阁一切诸佛境界悉皆现前如入龙王宫殿百宝庄严悉皆具足如入薝卜之林唯闻薝卜之香不闻余香如入迦陵频伽群中唯闻频伽之音不闻余音譬如虗空普徧一切于诸境界平等随入山僧所见如是且诸人九十日内在大光明藏中安居大光明藏自恣毕竟所见与山僧是同是别良久纵然为客乐不似在家贫端午上堂古有良医名曰耆婆或以一草治众病或以众草治一病或以一草治一病或以众草治众病在耆婆用之何如耳及乎耆婆死百草皆泣耆婆既能以百草治一切众生之病因甚耆婆病无药可医为复是百草不医耆婆之病为复是耆婆之病非草之可医请大众下一转语朝廷念藏经满散上堂十方如来诸大开士为听法故各持千茎金色莲花奉供堪忍世界释迦世尊请转法轮度诸群品竖起拂子只今千茎金色莲花自九重颁降而来落在何山手中以此奉供一切佛陀则放眉间光照大千界以此奉供达摩则了达一切X诸法空相以此奉供一切僧伽则心华发明续佛慧命以此奉供日月星辰则昼夜舒光破诸幽暗以此奉供天龙药叉则各随本愿拥护正法以此奉供十大山王则须弥岌嶪以此奉供四大海若则海水腾波击拂子风以时雨以时五糓登万民乐一尘一佛国一叶一释迦堪报不报之恩以助无为之化上堂百丈祖师剏立规绳如悬万石之钟大扣大鸣小扣小鸣如驾千钧之弩一发一中百发百中故我两序贤佐深领厥旨如龙得水似虎靠山进退合宜主宾相得当念大法垂秋各出只手扶树宗纲令法久住上堂古人道风不鸣条雨不破块即且止作么生打得箇翻车筋斗到梵天去古人道说得一丈不如行取一尺说得一尺不如行取一寸山僧不敢望汝诸人打箇翻车筋斗到梵天去今辰是七月初一大家普请向山前行道一遭也教知有祖翁田地四至分明钵盂里饭是米做元旦上堂从文殊门入者墻壁瓦砾为汝发机从观音门入者虾蟇蚯蚓为汝发机从普贤门入者不动步而到只今三门俱开毕竟从何门而入元正启祚万物咸新伏惟文殊普贤观音大士各各起居轻利喝一喝上堂举云门问首座山河大地与自已是同是别坐云同门云一切物命飞蛾蚁子与自已是同是别坐X云同门云好好借问何得干戈相待师拈云针札不入水洒不着则不无首座石上栽花空中挂劒还是云门始得元宵上堂十五日巳前风不鸣条雨不破块十五日巳后灯笼跳入露柱佛殿走出山门正当十五日人天交接坐立俨然如倚天长剑凛凛神威似铁牛之机罗笼不住清凉山中万菩萨到处觅不得元来总在者里拈主丈卓一下下座初祖忌拈香竺土大仙心东西密相付梁王挽不回魏主推不去圣谛廓然是何章句直指单传无本可据玉箫吹出凤城春灵踪更在猨啼处因副寺入塔只者里是正因出家者之所住处是护惜常住如护眼睛者之所住处是髑髅识尽生死两忘者之所住处脚踏金船海月高无根树下蹲龙虎上堂僧问世尊升座文殊白槌世尊便下座是什么人境界师云石笋抽条长丈二进云赵州绕禅牀还当得转藏也无师云风吹不入水洒不着师乃云若也举扬宗旨须弥直教粉碎若也说佛说祖海水便须枯竭赵州遶禅牀与汝转藏竟文殊才白槌世尊便下座明月夜光多逢按剑焦桐古调自有知音至节上堂一冬二冬叉手当𦚾百一十城大人境界一毛孔内古佛家风拈拄杖卓一下龙袖拂开全体现象王行处绝狐踪上堂举僧问雪峯元正一日四相尽朝未审王有何X祗待峯云四相随年老真王不预春颂云万国衣冠万国春昆虫草木悉归仁大元扶得真天子还是商山四老人上堂古德道菩提涅槃真如佛性名异体同真心妄心佛智世智名同体异镕瓶盘钗钏为一金搅酥酪醍醐为一味春色无高下花枝自短长两班进退上堂何山门下以万象森罗为听徒以草木藂林为辅弼主宾互用左右逢原宾则始终宾主则始终主青萝夤缘直上寒松之顶白云淡泞出没太虗之中端午上堂拈主丈者一茎草等闲拈出照见天下人心肝五脏佛病祖病一切魔病悉皆消灭文殊善财总摸索不着卓主丈下座高丽真长老至上堂达磨不来东土二祖不往西天保寿不渡河玄沙不出岭各人脚跟下好与三十棒拽取占波国与新罗国鬪頟即且置且道金刚山与水晶宫耳语箇什么击拂子一叶落天下秋小参自然等编结制无上法王有大陀罗尼门圆而无内方而无外无内无外圣凡普会若入得此门则百千三昧门百千总持门百千解脱门一时证入二六时中四威仪内撞倒灯笼磕破露柱且莫麤心好睦州和尚道未得箇入头须得箇入头若得箇入头不得孤负老僧雪峯和尚道尽大地是个解脱门把手拽不入且道X古人意在什么处今时道流多是自生退屈自生难易未证谓证未得谓得闻声被声碍见色被色碍见空被空碍见山被山碍见水被水碍见佛被佛碍见魔被魔碍欲得独步大方直须高超三界何谓三界贪是欲界嗔是色界痴是无色界你一念贪便被水溺你一念嗔便被火烧你一念痴便被风飘若离得者三种便是出三界外人闻声不被声碍见色不被色碍见空不被空碍见山不被山碍见水不被水碍见佛不被佛碍见魔不被魔碍说长期短期不被长期短期碍说安居禁足不被安居禁足碍一切处自由一切处无碍拍禅牀云如人上山各自努力解夏黄金真人铁面具开眼覰着凛凛风生远山作眉红杏腮开得口来早成话堕东弗于逮打鼓南瞻部洲小参西瞿耶尼安居北郁单越自恣日月居忉利之上四禅无风火之灾汝等诸人坐在清凉界中那里知得江南两浙春寒秋热喝一喝结夏只此处便是妙峯孤顶龙蛇混杂凡圣同居南来者上间安排北来者下间安着鼻孔厮拄赤肉相挨壁立万仞底软似绵团和泥合水底浑钢打就耳里着得无边香水海眼里着得百亿须弥卢九十日内佛眼也覰佗不破只如大通智胜佛十劫坐道场因甚不得成佛道待小溪水逆流即向汝道结夏清机历掌三十三天扑帝钟大用现前当阳打动关南鼓衲僧家举一步踏翻四大香水海不唤作X禁足得么动一念推倒百亿须弥卢不唤作安居得么所以道若立一尘野老颦蹙不立一尘野老讴歌百草头上罢却干戈閙市门头识取自已一月普现一切水一切水月一月摄成就八万四千尘劳门弹指三生六十劫冬至三世诸佛不知有羊头车子推明月狸奴白牯却知有没底船儿载晓风洞明格外真规漏泄劫前消息有句无句如藤倚树树倒藤枯句归何处矮师叔三千里卖却布单即不问老大沩因甚放下泥盘呵呵大咲击拂子九九阳生第一爻冬至寒食一百五岁除云日迁月化岁去年来天寒人寒各宜保爱常啼菩萨卖却心肝教谁学般若善财童子走得脚生疮至今无消息山前王大公一百二十岁骑一头水牯牛从南村至北村过东村至西村报道渐渐鸡皮鹤发看看行步龙钟惟有径路脩行但看一头水牯水牯水牯四蹄踏土皮好鞔鼓角好吹鸣哩鸣且道是何曲调腊月二十九月江和尚住湖州道场禅寺语录门人慧观寿椿德粹等编师于天历二年八月十五日受请入寺指山门云此是千圣共行底门户诸人得箇入处不得孤负山僧祖堂石从空里立火向水中焚祖师肉犹煖在陞座拈香祝X圣毕就座云我本无心有所希求今此宝藏自然而至莫有窥藩而入据䁀而甞者么僧出问辍妙峯之祖席踞虎阜之道场如何是不动尊答云八十翁翁辊绣毬僧云今日开堂愿闻祝赞答云一人有庆兆民赖之僧云如何是云峰境答云堦前合抱香入云屋底清池照瑶席僧云如何是境中人答云鼻孔撩天不受穿僧云人境巳蒙师指示向上玄关事若何答云玉本无瑕雕文丧德僧礼拜师乃云道场山顶何山麓事属一家江月照兮松风吹面目现在五百年来据此牀座者莫不龙骧虎骤电卷星蜚总是鹘眼鹰睛铜头铁頟及乎山僧到来巳是落七落八了也喝一喝神光不昧万古徽猷入此门来莫存知解所以道我若真正举扬宗教正须法堂前草深一丈然事无一向理出多端且向建化门中通箇消息竖起拂子云看看瓦砾堆头黄金满地一茎草上玉殿峥嵘尘尘是解脱之场剎剎有通霄之路诸山宿德常为苦海津梁两序耆年永作山门柱石重光祖道大振玄风翠竹黄华均沾至化樵歌渔唱共乐升平正与么时毕竟功归何所击拂子一统干坤新日月大千沙界旧山河复举僧问百丈如何是奇特事丈云独坐大雄峯僧礼拜丈便打颂云大雄峯顶坐巍巍兔角拈来好𦘕眉谈咲据他狮子窟阿谁夺我凤凰池一天明月照瑶席满院秋风生桂枝稽首祝X君无量寿大家同乐太平时当晚小参僧问灵山话月曹溪指月此意如何答云清平时节切忌讹言僧云马大师三人翫月又作么生答云一波才动万波随僧云一人道正好供养一人道正好修行一人拂袖归众未审孰优孰劣答云大家吹灭暗中行僧云马大师道经归藏禅归海惟有普愿独超物外为复是褒是贬答云铁蒺藜槌转弄转危僧礼拜师乃云百丈以前无住持事惟是穴处巖居㵎饮木食所以孤峯万仞鸟道虗玄碧落青霄道人活计好箇太平气象无端立规立矩分主分宾大朴既漓淳风乃散致使架大屋着闲汉三百五百閙浩浩地九九百百半青半白德山临济逞自已之查梨云门赵州索辽天之高价后代儿孙接响承虗唤钟作瓮要扶竖他佛祖门风直是天地悬隔何如我云峰门下硕德耆年各出只手拟将夜摩覩史之宫移向雪峰瑶席之上山僧乍入门来闻得者箇消息不觉手舞足蹈遂呵呵大笑云败坏多年苕帚桩等闲拈起定宗纲君臣道合风云会不比诸方孟八郎击拂子复举盘山示众云心月孤圆光吞万象光非照境境亦非存光境俱忘复是何物拈云盘山老人向威音王巳前拈出一段奇特大事直是风吹不入水洒不着山僧拟着只眼要与盘山相见击拂子此夜一轮满清光何处无X留两序上堂礼非玉帛而不表乐非钟鼓而不传丛林股肱得人三代礼乐尽在是矣拈主丈去过去诸如来风行草偃现在诸菩萨玉振金声未来脩学人少你一分不得卓主丈一下开炉上堂南方火炉头有则无宾主话轻如太华重若鸿毛三世诸佛说不到六代祖师提不起天下老和尚摸索不着山僧不惜眉毛为诸人说破良久云一牛饮水五马不嘶法堂僧堂成上堂僧问古人云若据真正举扬法堂前直须草深一丈始得此意如何师云长剑倚天寒进云宁可闲却七间僧堂不怕佛法烂却又作么生师云抛砖引玉进云且道牧石老禅一力建造法堂僧堂与古人是同是别师云不向如来行处行僧礼拜师乃云极大同小不见边表极小同大忘绝境界山僧以十方剎土为伽蓝以无边法界为堂宇以森罗万象为参徒以八部天龙为眷属进一步踢着须弥灯王鼻孔退一步踏着陈如尊者嵴梁直饶金牛舞饭而来赵州靠杖即出正是鲁般门下弄斤斧要见斩新日月特地干坤须是我牧石老禅始得委悉么惊群须是英灵汉敌胜还他狮子儿请执事上堂僧问如何是理无碍法界答云头陀石被莓苔褁僧云如何是事无碍法界答云掬水月在手弄花香满衣僧云如何是理事无碍法界答云巢知风穴知雨僧云如何是事事无碍法界答云石从X空里立火向水中焚僧云恁么则昔日祖师今朝和尚答云不可借他鼻孔出气僧云谢师答话拂袖归众师乃云理法界事法界理事无碍法界事事无碍法界举拂子云者箇是什么法界若也不会更与汝指出经归藏禅归海是藏主法界客来须看贼来须扞是知客法界栽菜根向上二年同一春是典座法界刈得三百箇祖师头是直岁法界作么生是长老法界碧眼胡僧笑点头此时山僧都不会击拂子上堂新年佛法如何指南清池瑶席觌面相参普贤高系象王袴妙德长拖狮子衫且道无位真人还受岁也无明破则不堪上堂僧问日月居忉利之上四禅无风火之灾未审是何人境界答云胡张三黑李四僧云只如灯明如来走入露柱里藏身和尚为什么不知答云陈蒲鞋周金刚僧云云门大师因甚却向山门头合掌佛殿里烧香答云牛头南马头北僧礼拜师乃云好箇元宵节无油不点灯干坤新雨露云水旧师僧石虎翻身转泥牛尽力耕太平无一事日午打三更佛涅槃上堂举唐顺宗问佛光满禅师云佛从何方来灭向何方去既言常在世佛今在何处答云佛从无为来灭向无为去法身等虗空常在无心处帝大悦师云法身广大等虗空生灭何须较异同夹道桃花风雨后马蹄何处避残红上堂举僧问广德周和尚云阿逸多不断烦恼不脩X禅定佛说此人成佛无疑此理如何周云盐又尽炭又无僧云盐尽炭无时如何周云愁人莫向愁人说说向愁人愁杀人颂云行看山兮坐看山春风花鸟自关关善财别后无人到楼阁门开尽日闲法座新成上堂大众此处即是毗卢遮那如来所处憍尸迦须弥山顶善法之堂此座即是普光明藏狮子之座此盖即是宝积长者所献之盖徧覆三千大千世界其座高出八万四千由旬其堂高一十六万由旬一一轩窓一一栏槛一一庄严藏交光相罗如宝丝网如普贤毛孔如弥勒楼阁诸佛剎海一一现前无坏无杂所谓诸佛曾来入此堂是故此堂最严净诸佛曾来坐此座是故此座最吉祥诸佛曾受此宝盖是故此盖最殊特须知此堂此座此盖不从天降不从地涌皆从我山中牧石老禅根本智中之所流出竖穷三际则三际圆融横亘十方则十方通畅击拂子虗空可量风可击无能尽说佛功德浴佛上堂僧问佛身无为不堕诸数因甚向王宫降生答云莫谤瞿昙好僧云争奈指天指地何答云黄叶止儿啼僧云未谂诸佛出世为什么边事答云离娄行处浪滔天师乃云若人欲入佛境界当净其意如虗空远离妄想及诸取令心所向皆无碍诸禅德拈起勺子便被勺子碍浴得者箇浴不得𨚗箇便被那箇碍浴得那箇浴不得者箇便被者箇碍作么生得所向皆无碍去向悉达太子未出母胎以前道将X一句来陀罗麻室利皇后赐衣上堂迦叶上行衣轮王髻中宝得来本自无心披处短长恰好且如何是报德酬恩底句昨夜日轮开桂花今朝月窟生芝草都寺办斋上堂云门喫胡饼咬着帝释鼻孔云峯喫馂饀咬着憍梵钵提舌头诸人二时上堂喫粥喫饭合作么生忽然咬破一箇铁酸饀方知帝释鼻孔只是憍梵钵提舌头憍梵钵提舌头只是帝释鼻孔不见道一切智智清净无二无二分无别无断故喝一喝上堂僧问如何是千尺舍那之身师云肥不露肉瘦不露骨进云如何是丈六紫磨金色之身师云切忌认奴作郎进云和尚且莫压良为贱师云山僧从来柳下惠师乃云有时拈龟毛拂子作丈六金身有时将丈六金身作龟毛拂子七颠八倒簸土扬尘是你诸人还知云峯落处么当机觌面提觌面当机疾堪笑鬪鸡人水牛也不识雪中上堂僧问达磨少林九年面壁二祖立雪齐腰必竟为什么边事答云罕逢穿耳客多是刻舟人进云二祖道弟子心未宁乞师安心此意如何答云閙市里抛碌砖进云达磨道将心来与汝安又作么生答云陆地上驾铁船进云二祖道内外觅心了不可得磨云与汝安心竟为复是有心可安无心可安答云点铁化为金玉易劝君除却是非难僧便礼拜师X乃云白牛露地南泉无处寻踪香象渡河普贤失其境界寒凛凛玉楼起粟白皑皑银海生花古佛堂前灯笼起舞夜明帘外露柱交参显扬少室宗风揭示新年佛法太阳溢目依然水绿山青大地春回直得河清海晏拍禅牀野老不知尧舜力冬冬打皷乐丰年佛涅槃上堂僧问始从鹿野苑终至䟦提河于是二中间未甞谈一字此理如何师云无孔铁槌当面掷进云争奈一大藏教何师云识取钩头意莫认定盘星进云白云乍可来青嶂明月难教下碧天师云引不着师乃云释迦老子四十九年三百余会大似幻师幻出山河大地草木丛林城邑聚落人畜草木皆与实相不相违背末后复作幻虎还食幻师幻师既灭诸幻随灭诸幻既灭幻灭亦灭良久拍禅牀云双林树下少人行多子塔前閙如市上堂举僧问洞山如何是古佛心山云巢知风穴知雨师颂云巢知风穴知雨一句明明为君举森罗万象尽交参渤海新罗齐鼓舞报诸人休莽卤古德有言兮先天为心祖结制上堂僧问有句无句如藤倚树此意如何师云无齿大虫当路坐进云疎山问忽若树倒藤枯句归何处沩山呵呵大笑又作么生师云曹娥读夜碑进云后来明招为佗点破还端的也无师云临厓看浒眼特地一场愁进云今日学人问和尚树倒藤枯句X归何处未审和尚如何指示师喝一喝僧礼拜师乃云雪峯领众到浮江寄夏自失一只眼西院留天平商量两错不惜几茎眉云峰有年无德也不留人过夏商量两错生风起草也不领徒诸方寄夏带水拖泥也不探龙宫蹋番巨海也不入虎穴踢倒须弥只是饮水定渴喫饭疗饥禅客相逢只弹指此心能有几人知上堂玄沙和尚道者一片田地分付诸人多少时也须知者一片田地非七宝之所成就昼夜常放无量𤥖光不以日月所照为明三世诸佛踏不着六代祖师行不到明眼衲僧覰不见现前一众二六时中行住坐卧折旋俯仰忽然蹉脚踏着打箇翻车筋斗甦醒起来方知道元来平似镜谁道烂如泥七月旦行道上堂僧问朝离东土暮往西天是什么人师云十字街头石敢当进云昨日有人从天台来因甚向南岳去师云鲇鱼上竹竿进云有一人常在途中不离家舍有一人常在家舍不离途中且道孰优孰劣师云兔马有角牛羊无角进云恁么则庭前一叶落天下尽知秋师云知时别宜堪作阇黎僧礼拜师乃云三十年来住子胡二时粥饭气力麁无事下山行一转借问时人会也无子胡大似年老心孤云峰则不然三四年来住道场二时粥饭气力强普请下山行一转万顷田畴𥝧稏香上堂僧问达磨面壁意旨如何师云馊饭泥茶炉进X云六祖踏碓又作么生师云兔子喫牛嬭进云一人道不识一人道不会意在什么处师云凤林咤之僧礼拜师乃云达磨不识九年面壁六祖不会长年踏碓带累儿孙东倒西儡新妇骑驴阿家牵张公喫酒李公醉好大哥上堂一二三四五六七地水火风空觉识一微尘内有真空三世如来从此出不是心不是佛不是物大方独步更由谁顶门放出辽天鹘上堂僧问夜来小参和尚举僧问投子大死底人却活时如何投子云不许夜行投明须到意旨如何师云冬至前后沙飞石走进云正堂和尚颂云我疑千年苍玉精化为一片秋水骨海神欲护护不得一夜鳌头忽擎出未审正堂和尚具什么眼目师云急须着眼看仙人莫看仙人手中扇进云只如和尚颂云阳气发时无硬地秦时𨍏辂钻生花淮西古佛舌无骨烂嚼虗空吐出查不妨与投子把手共行师云山僧无此语莫谤山僧好进云学人罪过便礼拜师乃云云门一曲臈月二十五云峯一曲仲冬二十五葭管动飞灰日轮正卓午昨夜东海鲤鱼吞却南山勐虎惊得文殊普贤走入堂前露柱喝一喝上堂僧问新年头佛法镜清道有明教道无未审古人意旨如何师云一对无孔铁槌进云学人问和尚新年头还有佛法也无未审和尚如何指示师云露柱开花灯笼结果僧便礼拜师乃云一年之计在春X一日之计在寅正月建寅元日属寅元正启祚万物咸新僧堂新牀榻卧具新饮食汤药新一堂禅衲如凤如麟箇箇握灵蛇之宝人人怀沧海之珍且道佛法还有新旧也无喝一喝请头首上堂善哉三下板知识尽来参既善知时节吾今不再三古人与么道大似按牛头喫草云峰则不然善哉三下板收足上蒲团嵴梁生铁铸透过祖师关一气转一大藏教背手拈却须弥山七处征心无心可觅八还辨见无见可还梦入天宫犹未醒金鸡啼上玉阑干行化归上堂僧问昔日宝公令人传语思大和尚何不下山教化众生一向目视云汉作么此意如何师云云在岭头闲不彻水流㵎下太忙生进云思大道三世诸佛被我一口吞尽有什么众生可化且道思大具什么眼目师云咭嘹舌头三千里进云和尚下山教化众生与古人是同是别师云常在途中不离家僧礼拜师乃云有佛处不得住无佛处急走过三千里外逢人不得错举赵州老人大似抱桥柱澡洗把缆放船山僧一出四十余日有佛处与佗锥破卦文无佛处也曾勘过历了三州五县逢人也曾错举来只是土旷人稀知音者少摘杨花摘杨花青山忽忆便归去尘世要看还下来上堂性觉妙明本觉明妙截断衲僧命根拨开向上一窍牛皮鞔露柱露柱啾啾呌凡耳听不闻诸圣呵X呵咲虗空𨁝跳舞三台熨斗煎茶不同铫马𡺸西堂至上堂僧问端狮子道村里狮子村里弄眉毛眼睫一时动开得口直儱侗不要人取奉假饶弄到帝王前也是一场干打閧此意如何师云真狮子儿善狮子吼进云只如蟭螟虫向蚊子眼睫上作窠向十字街头呌道土旷人稀相逢者少又且如何师云我不曾见者差异众生僧礼拜师乃云唤醒马耆千载梦招回船子一帆风何如晏坐狮子窟哮吼一声天地空华藏海十三重都卢收在一尘中若是机轮能独脱看他八面自玲珑浴佛上堂僧问净法界身本无出没大悲愿力示有去来敢问悉达太子承谁恩力师云衲僧主丈子进云未审主丈子有何长处师云扶过断桥水伴归明月村进云毕竟悉达太子与衲僧主丈子是一是二师云三尺一丈六且同携手归僧礼拜师乃云天上天下无如佛十方世界亦无比世间所有我尽见一切无有如佛者此是释迦世尊翘足三七日赞底沙佛之偈超过弥勒九十一劫捡点将来好不丈夫只今莫有超弥勒越释迦者么设有也好与三十棒回向毕复云兜率宫中闲不得却来生此苦娑婆指天指地成何事添得丛林搅閙多儱儱侗侗婆婆和和千年无影树今时没底靴上堂麻三斤干屎橛䗶人冰鹅护雪猫有歃血之功虎有起尸之德赵州亲见老南泉林际未是白拈贼X青苗会上堂僧问有一经卷藏在一微尘中量等三千大千世界作么生出得此经师云鲸吞海水尽露出珊瑚枝进云必竟此经作何形状师云白月则现黑月则隐进云学人拟破微尘出此经卷还得否师云未敢相许进云未审什么人出得此经师云胡张三黑李四僧礼拜师乃云常啼菩萨卖却心肝学般若则易破一微尘出大经卷则难破一微尘出大经卷则易摄大千经卷入一微尘则难一掬之水可以涨滔天之浪一篑之土可以成九仞之山也不易也不难青山长伴白云闲谢育王专使上堂举东山谢积善专使偈云积善山中僧有胆如天大敢持居士书来觅空上座跨门不肯休着了方知道归语晋江人大虫褁纸帽云峰亦成一偈玉几山中人老眼光烁烁远持教府文与我长柄勺柄长把不下还归旧处着寄语甬东人莫莫莫莫莫上堂十五日巳前迦叶粪扫衣价直百千万十五日巳后轮王髻中𤥖不直半分钱正当十五日雪峰百二十斤铁枷轻如山岳重若鸿毛若有荷担得去老僧分半院与他住其或未然千江有水千江月万里无云万里天赴育王上堂拖犁拽杷几经年鼻孔辽天不受穿业债依然逃不得又吹铁笛过鄞川小参X门人思敬良圭景行等编结夏宿静奢摩他如镜照诸像如幻三摩提如苗渐增长禅那唯寂灭如彼器中锽二千年前婆伽婆与十二大士入于神通大光明藏说此三种法门令末世比丘依此修行不堕邪见大似牛皮鞔露柱露柱啾啾叫凡耳听不闻诸圣呵呵笑今有比丘某甲于云峰顶上与现前大众踞菩萨乘修寂灭行同入实相住持虽不依此三种修行却要九十日内箇箇心空及第拍膝云三面狸奴脚踏月两头白牯手拏烟戴冠老兔立庭栢脱殻乌龟飞上天冬至若论此事贬上眉毛早巳蹉过铁马骤冰稜不涉唇吻道将一句来石牛栏古路戢玄机于未兆藏冥运于即化固是罕遇其人会万物归自已与天地而同根又是阿谁分上事诸方将谓仰山进前叉手香严叉手进前甚生极则殊不知大似杨广失驝駞韩信临朝底云峰有年无德山寺荒凉幸而四海禅流来此相伴未免向八德池边宏开瑶席紫罗帐里暗撒真珠共庆书云令节还委悉么若教嫫母临明镜也道不劳红粉施拈主丈卓一下月江和尚住四明阿育王山广利禅寺语录门人本真绍宗文阐编师于元统元年九月十五日受请入寺指山门云大解脱门八字打开了也弹指下喝总不消得拈广教府疏挥鲁阳戈重光佛日广大教门斯为第X一指法座云壁立万仞不必高升合水和泥聊通一线陞座祝赞罢就座云若论第一义谛譬如虗空体非羣相而不拒彼诸相发挥莫有向虗空里钉橛者么僧出问摩腾入汉巳涉繁词达磨西来不依本分和尚今日开堂愿闻祝赞师云黄河如带太山如砺进云与么则皇恩佛恩一时报毕师云大家齐唱太平歌进云只如大觉禅师为九峰一疏而来和尚可谓古今一揆师云漳泉福建头匾似扇进云向上还有事也无师云逢人不得错举师乃云佛法徧在一切处一切山河及国土无他方此土之殊无过现未来之异云门大师云你诸人担钵囊行脚不知有佛法佛殿上鸱吻却知有佛法上是天下是地日月星辰森罗万象各依定位唤什么作佛法马大师道我自从胡乱后三十年不曾少盐酱唤作佛法得么大梅云任你非心非佛我只是即心即佛唤作佛法得么杨岐云金刚卷要你透栗棘蓬要你吞唤作佛法得么东山五祖云我向白云门下咬破一个铁馂饀直是百味具足唤作佛法得么且喜没交涉须知生佛未具巳前八万四千舍利光明常在你诸人面门出入自是诸人不觉不知当面讳却山僧到者里说箇什么即得所以道我若坐时你须立我若立时你须坐你若野干鸣我即狮子吼你若狮子吼我即野干鸣可以光X扬佛日大振玄风建立法幢发挥宗旨即辰秋高气清伏惟诸山和尚合山大众各各起居轻利拈主丈浙东山浙西水四海五湖皇化里卓主丈一下复举世尊一日升座迦叶白槌云世尊说法竟世尊便下座拈云古今皆谓世尊三昧迦叶不知因甚世尊一词不措迦叶便乃白椎古人且置今日事作么生久立珍重小参僧问师唱谁家曲宗风嗣阿谁师云风吹石臼念摩诃进云恁么则巳得真人好消息人间天上更无疑师云水底捉麒麟进云如何是夺人不夺境师云西天人不会唐言进云如何是夺境不夺人师云有马骑马无马步行进云如何是人境两俱夺师云新罗打皷大唐斋进云如何是人境俱不夺师云閙市里抛碌砖进云人境巳蒙师指示向上宗乘事若何师云有水皆含月无山不带云进云只如杨岐祖师道踏着秤槌硬似铁哑子得梦向谁说须弥顶上浪滔天大洋海底遭火热明什么边事师云如驴覰井如井覰驴僧云谢师答话师乃云宝剑出匣孰敢婴锋明镜当台举无遗照雪峰杓头边舀得一千五百人善知识只好无佛处称尊妙喜竹篦下打翻万七千指活衲僧仅免死水里浸却山僧素非建大将旗鼓手段又无青天白日轰礔礰之机只是近离清苕过了三江九偃到得古贸山中直是眼不见鼻孔此际更深夜静月白风清不免唱箇脱空歌子使现X前一众与我中峯老祖两得相见赤日晒来干络索秋风吹起又新鲜几向江边问消息鹭鸶踏却钓鱼船喝一喝复举首山和尚示众云咄哉巧女儿撺梭不解织贪看闘鸡人水牛也不识又云咄哉拙郎君巧妙无人识打破凤林关着靴水上立师云二人同心其义断金前住当山此菴和尚拈云总有来处拈主丈云上大人丘一巳化三千七十士师云唵齿临唵部临莎诃开炉进退两序上堂僧问如何是金佛不度炉师云苏卢苏卢进云如何是木佛不度火师云悉利悉利进云如何是泥佛不度水师云赵州东院西进云如何是真佛内里坐师云嵩山破灶堕僧礼拜师乃云东边是知事西边是头首狮子儿哮吼龙马驹𨁝跳火炉阔一丈古镜阔一丈古佛塔庙前面南看北斗腊八上堂僧问半夜逾城时如何答云国清才子清家富小儿娇僧云雪山六年所成者何事答云痴人面前不得说梦僧云古今皆谓见明星悟道还谛当也无答云一犬吠虗千猱啀实师乃云我观大地众生具有如来智慧德相但以妄想执着而不证得释迦老子与么道大似蟭螟虫向蚊子眼睫上作窠向十字街头叫道土旷人稀相逢者少检点将来也是噇酒糟汉上堂举五祖和尚示众云白云不会说禅山门开向X两边有人动着关捩两片东扇西扇五祖老人盖为慈悲之故有落草之谈育王不会说禅屋破覰见青天等闲从头盖覆宁免纸褁麻缠但愿有钱留客醉也胜骑马傍人门上堂僧问如何是一生二师云元首明股肱良进云如何是二生三师云黄河三千年一度清进云如何是三生万物师云山河无隔碍光明处处透进云只如新年头佛法还有者箇消息也无师云樊哙踏鸿门僧作礼师乃云有问新年事东君总未知灯笼才起舞露柱便掀眉雪岭泥牛吼云门木马嘶樵歌与渔唱同共乐无为道济忠长老通嗣书上堂自从胡乱后三十年不曾少盐酱江西信息通也任你非心非佛我只是即心即佛大梅梅子熟也此乃从上古德风规丛林榜样只如石头道书亦不达信亦不通又作么生有人道得与你鈯斧子上堂举僧问五祖一大藏教是箇切脚且道切什么字祖云钵罗娘应菴问密菴如何是正法眼密菴云破沙盆师拈云闽蜀同风肚里有虫到雪窦众请上堂僧问迅瀑千寻悬厓万仞和尚从什么处来答云官不容针私通车马进云一日水空和尚访大颠和尚颠把住坐具云不用通寒暄不用通来处此意如何答云崄进云水空云拟欲恁么又恐人情不足还契佗大颠意也无答云锦包特石绵X褁蒺䔧进云大颠放手云还足也未水空提起坐具云若通时暄又恐迷来处大颠云暂时相见也无妨又作么生答云虎头虎尾一时收进云只如和尚入山与雪窦和尚相见较之古人是同是别答云竹密不妨流水过山高岂碍白云飞进云谢师答话师乃云向上一路千圣不传释迦弥勒仰望不及向上一路千圣不然德山临济窥覰无门故我明觉祖师昔日向妙高台上唱出阳春白雪直得须弥岌嶪海水腾波十方世界风凛凛地育王今晨得得入山瞻礼慈容特蒙堂头禅师阐扬二觉之家风倾泻千寻之雪瀑复令山野陞于此座举唱宗乘然则客听主裁又说箇什么即得击拂子就树摘将黄叶去入山推出白云来复举堂头禅师适来举临济栽松次黄檗问云深山中栽许多松作么济云一与山门作境致二与后人作标榜道了以䦆头筑地三下檗云虽然子巳喫吾三十棒了也济又以䦆打地作嘘嘘声檗云吾宗到汝大兴于世沩山问仰山云当时黄檗只嘱一人别更有在仰山云有祇是年代深远不欲举似和尚沩山云但举看吾也要知仰山云一人指南令行吴越遇大风则止应菴和尚拈云黄檗道虽然如是子巳喫吾三十棒了也养子之缘固当如是临济正令虽行可惜向䦆头边甘自活埋仰山见解未出常流岂止遇大风则止当时何不道直待虗空界尽此话方X始大行岂不是头正尾正师乃召大众云黄檗临济两父子开口不在舌头上沩山仰山勺卜听虗声老应菴擘开太华放出黄河石室翁燃犀炬照开沧海育王见处也要诸人共知一人指南令行吴越太虗空中不消钉橛藕丝窍里骑大鹏等闲挨落天边月久立众慈伏惟珍重冬至上堂僧问吾本来兹土传法救迷情意旨如何师云大虫褁纸帽好咲又惊人进云一花开五叶结果自然成又作么生师云冬至寒食一百五师乃云晷运推移日南长至明明百草头明明祖师意三更夜半唱巴歌无端惊起梵王睡喝一喝下座腊八上堂二千年前腊月八黄面瞿昙双眼活阿僧祇劫喫盐多苦行六年添得渴冻不杀饿不杀脚头脚底干坤阔上堂护圣青山和尚至一池荷叶衣无尽数树松花食有余刚被世人知住处又移茅舍入深居大梅祖师将大地撮来如粟米粒大于其中间开拓三千大千世界向一茎草上现出玉殿琼楼建立百千殊胜法幢直得三世诸佛历代祖师天下老和尚莫不望风斫頟直饶庞居士牙如剑树口似血盆到佗面前尽力只道个百杂碎核子里滋味依然未梦见在还委悉么青山不锁长飞势沧海合知来处高大觉禅师忌拈香代圆通应诏而起为九峰草疏而来对使者焚却龙脑之钵创蒙堂如筑黄金之台此X是大觉老人平生受用不尽底三昧虽相去二三百载而声光炜烨犹百千之迅雷稽首僧伽真古佛鄮峰千古碧崔嵬上堂不着佛求不着法求不着僧求灯笼发咲露柱点头云门拈出胡饼投子道箇油油腰缠十万贯骑鹤上扬州重建上塔缘化归上堂僧问释迦如来有八万四千真身舍利因甚南瞻部洲只有一颗师云天上天下唯吾独尊进云莫是惟一坚密身一切尘中现么师云閙市里虎进云大权菩萨因甚以手加頟师云行船全在把梢人进云不得春风花不开花开全借春风力师云将谓无人证明僧礼拜而退师乃云铁轮王使鬼神功灵墖飞来鄮岭东有客不随流水去磬敲疎雪细云中乃竖拂子云看看大权菩萨归也与耶舍尊者只今在山僧拂子头上相见尊者云菩萨一出月余四大轻安否世事可忍否众生易度不菩萨云你在屋里受人天供养坐致太平茄子瓠子那里得知阿育王闻得出来道你二人何必之乎者也若无我释迦如来真身舍利宝塔纵有神通妙用也无施展处三人抚掌呵呵大笑且道咲箇什么夜静水寒鱼不食满船载得月明归上堂教中道一切障碍即究竟觉得念失念无非解脱成法破法皆名涅槃智慧愚痴通为般若拈云夜半放乌鸡惊起梵王睡便下座X上堂薰风自南来殿阁生微凉老玅喜错认驴鞍桥作阿爷下颔带累多少人向者里卜度还知诸佛出身处么黄河三千年一度清卓主丈下座上堂举僧问归宗如何是佛宗云我不辞向汝道只恐你不信僧云和尚诚言安敢不信宗云即汝便是僧云如何保任宗云一翳在眼空花乱坠颂云三尺劒为安国计五言诗是上天梯青霄有路终须到金榜无名誓不归为行者福吉下火吉㐫悔吝成住坏空死中得活腰石负舂火里蝍蟟吞却大虫上堂举僧问赵州如何是道州云墻外底僧云我不问者箇道州云你问什么道僧云问大道州云大道透长安颂云大道透长安古今行不到鲇鱼上竹竿大虫看水磨推出江西马簸箕踢倒嵩山破灶堕上堂朝忩匇暮匇忩钵盂开口只要噇空南泉打破锅子甘贽礼拜蒸笼击拂子万里八九月一身西北风初祖忌拈香跨水逢羊历魏游梁八九年冷坐全无巴鼻三五回中毒也好恓惶若谓是十万里西来传佛心印无鼻孔汉将什么闻香为华监寺下火推倒涅槃城打破华胥国杨岐一头驴𨁝跳干坤窄五蕴山头火光烁烁上堂立春之日百事大吉门上钉桃符篱头吹筚篥林下参玄人有口只挂壁泥牛鞭起趂春耕通身总X是黄金骨元宵上堂僧问我此法门名无尽灯冥者皆明明终不尽如何是无尽灯师云天际日上月下槛前山深水寒进云还许学人续焰联芳也无师云莫妄想僧喝一喝便归众师云弄泥团汉有什么限师乃云今朝正月十五处处村歌社舞曲彔牀上老僧随分说佛说祖雪峰辊毬禾山打皷惊起东海鲤鱼吞却南山勐虎报诸人休莽卤我见灯明佛本光瑞如此上堂举法眼和尚示众云欲识佛性义当观时节因缘古人方便不少不见石头和尚因看肇论云会万物为已者其惟圣人乎他家便道圣人无已靡所不已有一片言语唤作参同契末上云竺土大仙心无过此语中间也只随时说话拈云若是真正举扬竺土大仙心者一句子也不消得诸人要会圣人无已靡所不已么问取露柱小参门人宝生文藻编结夏瑯瑘点出五病西院商量两错井蛙不足以语东海夏虫不可以语冰霜若是捎空俊鹘便合乘时止泺困鱼徒劳激浪是故从上若佛若祖天下老和尚莫不向刀山剑树上镬汤炉炭中成等正觉拔济有情若约山僧看来也是秤鎚蘸醋喝一喝解夏秋初夏末兄弟家东去西去如壮士展臂不假佗力如狮子游行不求伴侣盖为人人脚跟下有条X通天活路三世诸佛六代祖师天下老和尚与你把手共行岂不见云门大师问洞山近离甚处查渡夏在甚处湖南报慈几时离彼八月二十五云门云放你三顿棒次日上方丈问云昨日蒙和尚放三顿棒不知过在甚处云门云饭袋子江西湖南便恁么去洞山于言下大悟云门提出倚天长劒凛凛神锋不易洞山敢将赤身冲佗白刃正与么时如何金乌啄破瑠璃殻玉兔挨开碧海门除夕绝学无为闲道人只管三十六旬为一岁不惧生死老和尚任佗腊月三十日到来如钟在虡待扣则鸣似镜临台物来斯照老僧行年在坎穷鬼揶揄囊无系蚁之丝厨绝聚蝇之糁尘说剎说炽然说无法可说内空外空毕竟空一切皆空冻锁寒林烧尽丹霞木佛春回煖律唤醒陜府铁牛万人藂里打駈傩百戏棚头抽傀儡毕竟成得箇什么边事击拂子相逢不遇调羮手孤负梅花又一年月江和尚语录卷上X月江正印禅师语录X卍XXX月江和尚语录卷中拈古温州路慧日禅寺住持门人祖安编举德山示众云今夜不答话问话者三十棒时有僧出礼拜山便打僧云某甲话也未问山云你是甚处人僧云新罗人山云未踏船舷好与三十棒法眼云大小德山话作两橛圆明云大小德山龙头蛇尾雪窦云二老病虽善裁长补短舍重从轻要见德山亦未可在何故德山大似握阃外威权有当断不断不招其乱底劒诸人要识新罗僧么只是撞着露柱底瞎汉师云德山老汉一条白棒佛来也打祖来也打等闲被新罗僧拗折了也法眼圆明各出只手只救得一半雪窦云要识新罗僧么只是撞着露柱底瞎汉增他多少威光还有为德山作主者么举雪峰一日普请自负一束藤路逢一僧峯便抛下僧方拟取峯便踏倒归举似长生乃云我今日踏者僧快生云和尚替者僧入涅槃堂始得峯便休去雪窦云长生大似东家人死西家助哀也好与一踏师云雪峯贪观天上月失却手中桡长生借手行拳雪窦泼油救火总是贼过后张弓举百丈再参马祖侍立次祖以目视禅牀角头拂子丈云即此用离此用祖云尔他后开两片皮将何为X人丈取拂子竖起祖云即此用离此用丈挂拂子于旧处祖便喝丈直得三日耳聋雪窦云奇恠诸禅德如今列其派者甚多究其源者极少总道百丈于喝下大悟还端的也无然刁刀相似鱼鲁参差若是明眼汉瞒佗一点不得只如马祖道尔佗后开两片皮将何为人百丈竖起拂子为复如虫御木为复啐啄同时诸人要会三日耳聋么大冶精金应无变色师云狮子教儿迷子诀马祖有之百丈直得三日耳聋美食不中饱人喫雪窦云大冶精金应无变色好与一喝举崇寿指凳子云识得凳子周帀有余云门云识得凳子天地悬殊雪窦云泽广藏山理能伏豹师云雪窦与么道要且不识凳子举永嘉大师到六祖遶禅牀三帀振钖一下卓然而立祖云夫沙门具三千威仪八万细行大德从何方而来生大我慢雪窦便喝云当时若下得者一喝免见龙头蛇尾又再举遶禅牀三帀振钖一下卓然而立代祖师云未到曹溪与你三十棒了也师云永嘉龙门上客六祖东合大开千载一时风云际会雪窦代永嘉下者一喝又代祖师云未到曹溪与尔三十棒了也不妨奇特且道二大老还甘么举仰山指雪师子云还有过得此色者么云门云当时便与推倒雪窦云只解推倒不解扶起X师云云门推倒雪窦扶起要见仰山较三十里举香严垂语云如人上树口𠾑树枝手不扳枝脚不踏枝树下有人问西来意不对则违他所问若对又丧身失命当恁么时作么生即是有虎头上座云上树即不问未上树请和尚道严呵呵大咲雪窦云树上道即易树下道即难老僧上树也致将一问来师云香严把定牢关不通水泄若非虎头上座出来安得话行千古育王敢问雪窦和尚上树也只恐下不得举僧问鲁祖如何是不言言祖云尔口在什么处僧云某甲无口祖云将什么喫饭僧无语雪窦云好噼嵴便棒者般汉开口了合不得合口了开不得师云者僧笼头蛇尾当时待佗道将什么喫饭但道佗不饥喫什么饭雪窦老人到者里有棒也无施展处举僧问雪峯古㵎寒泉时如何峯云瞪目不见底僧云饮者如何峯云不从口入僧举到赵州州云不可从鼻孔里入僧却问赵州古㵎寒泉时如何州云苦僧云饮者如何州云死雪峯闻举云赵州古佛从此不答话雪窦云众中总道雪峯不出者僧问头所以赵州不肯如斯话会深屈古人雪窦即不然斩钉截铁本分宗师就下平高难为作者师云钻龟打瓦激浊扬清坐断天下人舌头不无雪窦要且不知古人相见处还知雪峯赵州么得X人一牛还人一马举僧问西堂和尚有问有答宾主历然无问无答时如何堂云怕烂却去那僧问长庆有问有答宾主历然无问无答时如何庆云相逢尽道休官去林下何曾见一人雪窦云何不与本分草料师云一人截断众流一人随波逐浪一人函盖干坤有问育王有问有答宾主历然无问无答时如何只向道宾主历然免见者僧奔南走北举临济示众云我于先师处三度喫六十棒如蒿枝拂相似如今思一顿棒喫谁为下手僧出众云某甲下手济拈棒与僧僧拟接济便打雪窦云临济放处较危收来太速师云临济大似贫儿思旧债可惜当时放过待佗拈棒便与掀倒禅牀临济必然向明窓下安排雪窦云放去较危收来太速头上着枷脚下着杻举钦山一日上堂竖起拳又开云开即为掌五指参差复握云如今为拳必无高下还有商量也无一僧出众竖起拳山云尔只是箇无开合汉雪窦云雪窦即不然乃竖拳云握则为拳有高有下复开云开则成掌无党无偏且道放开为人好把定为人好开也造车握也合辙若谓闭门造车出门合辙我也知尔向鬼窟里作活计师云钦山藕丝孔里开张世界雪窦大虫舌上惯打秋千点捡将来总塞诸方口不得山僧则不然X乃竖起拳云三世诸佛历代祖师天下老和尚尽向者里乞命复开云直得须弥岌嶪海水腾波十方世界风飒飒地忽有箇汉出来道和尚恁么也只是箇无开合汉却许佗具一只眼举僧问睦州高揖释迦不拜弥勒时如何州云昨日有人问赶出了也僧云和尚恐某甲不实州云拄杖不在苕帚柄聊与三十雪窦云睦州只有受璧之心且无割城之意师云登山不到顶不知宇宙之宽广入海不到底不知沧溟之浅深者僧放出三分软顽睦州家私一时揣尽雪窦恁么批判正是兔子喫牛嬭举枣树问僧近离甚处僧云汉国树云汉国天子还重佛法也无僧云苦哉赖值问着某甲问着别人即祸生树云作箇什么僧云人尚不见有何佛法可重树云阇黎受戒多少时僧云二十夏树云大好不见有人便打雪窦云者僧棒即喫要且去不再来枣树令虽行争奈无风起浪师云者僧不从汉国来若真从汉国来枣树有棒也打他未得在只是箇无地头汉何以见得不见雪窦道去不再来举赵州问婆子什么处去婆云偷赵州笋去州云忽遇赵州又作么生婆子便掌州便休去雪窦云好掌更下两掌也无勘处师云赵州休去婆子劳而无功更下两掌也是老X婆见解举保寿开堂日三圣推出一僧寿便打圣云漝么为人瞎却镇州一城人眼去在寿便归方丈雪窦云保寿三圣虽发明临济正法眼藏要且只解无佛处称尊当时者僧若是个汉才被推出便掀倒禅牀直饶保寿全机也较三千里师云保寿见兔放鹰三圣指鹿为马灭临济一宗是者两箇老汉雪窦虽有定干坤眼擒虎兕机不知箭过新罗却向大唐等候举僧问无业如何是佛业云莫妄想雪窦云塞却鼻孔又僧问马祖如何是佛祖云即心是佛雪窦云拄却舌头师云雪窦鼻孔无半边舌头不出口要与无业马祖二大老相见三生六十劫举僧问德山从上诸圣什么处去山云作么作么僧云勑点飞龙马跛鳖出头来山便休去至来日山浴出其僧过茶与山山抚背一下僧云者老汉方始瞥地雪窦云然精金百炼须安本分钳鎚德山既以已妨人者僧还同受屈以拄杖画一画云适来公案且致从上诸圣什么处去大众拟议一时打趂师云德山逢强则弱遇贱则贵者僧虎穴深探几乎丧身失命雪窦也要入者保社未免旁观者哂有人问育王从上诸圣向什么处去只对他道棚八剌札X举保福签瓜次太原孚上座到来福云道得与尔瓜喫孚云把将来福度一片瓜与孚孚接得便去雪窦云虽是死蛇解弄也活谁是好手者试请辨看师云孚上座如虫御木偶尔成文雪窦忍俊不禁徒夸好手会么甜瓜彻蒂甜苦瓠连根苦举南泉示众云道非物外物外非道赵州出问如何是物外道泉便打州云和尚莫打某甲向后错打人去在泉云龙蛇易辨衲子难瞒雪窦云赵州如龙无角似蛇有足当时不管尽法无民直须喫棒了趂出师云南泉前头怕杀人后头笑杀人雪窦道不管尽法无民直须喫棒了趂出救得一半举洞山到云门问近离甚处山云查渡门云夏在甚处山云湖南报慈门云甚时离山云去年八月门云放尔三顿棒山至来日却上问讯昨日蒙和尚放三顿棒不知过在什么处门云饭袋子江西湖南便漝么去山于此大悟雪窦云云门气宇如王拶着便冰消瓦解当时若据令而行子孙也未到断绝师云云门可谓还丹一粒点铁成金至理一言转凡成圣雪窦道若也据令而行子孙也未到断绝说得道理好归依佛法僧举一僧参马大师大师划一圆相云入也打不入也打僧便入大师便打僧云和尚打某甲不得大师靠却拄杖休去雪窦云二俱不了和尚打某甲不得靠却拄杖拟议不来噼嵴便打X师云者僧巳进不退马师巳展不缩者僧有啮镞之机马师用欵兵之法雪窦虽欲尽令而行犹较马大师三十里在举兴化问克宾维那汝不久为唱道之师宾云不入者保社化云会了不入不会不入宾云没交涉化便打乃云克宾维那法战不胜罚钱五贯充设钻饭至来日斋时兴化自白槌云克宾维那法战不胜不得喫饭即便赶出雪窦云克宾要承嗣兴化罚钱出院且致却须索取者一顿棒始得且问诸人棒既喫了作么生索雪窦要断不平之事今夜与克宾维那雪屈以拄杖一时打散师云者箇公案古今批判者多还佗雪窦是作家炉鞴虽然至竟不知兴化舌头落处须知者一分钻饭非维克宾维那不得喫设使尽大地人到来不敢正眼覰着举僧问长庆众手淘金谁是得者庆云有伎俩者得僧云学人还得也无庆云大远在雪窦代者僧当时便喝复云有伎俩者得一手分付有伎俩者不得两手分付学人还得也无苍天苍天师云育王则不然众手淘金谁是得者噼嵴便棒非惟剿断者僧命根且免雪窦后来拖泥带水举大慈示众云山僧不解答话只是识病时有僧出大慈便归方丈雪窦云大凡扶竖宗乘须辨箇得失且大慈识病不答话时有僧出便归方丈雪窦识病X不答话或有僧出噼嵴便打诸方识病不答话有僧出必然别有长处敢有一箇动着大唐天子只三人师云大慈识病不答话时有僧出便归方丈石火电光钝雪窦识病不答话或有僧出噼嵴便打壁立万仞𡽗育王识病不答话若有僧出即下禅牀立还有辨得失者么举赵州到黄蘗蘗见来便关却方丈州云救火救火黄蘗便出擒住云道道州云贼过后张弓雪窦云直是好笑笑须三十年忽有箇衲僧问雪窦咲箇什么笑贼过后张弓师云三箇老贼且道那箇是正贼具眼者辨取举僧问镜清学人未达其源乞师方便清云是什么源僧云其源清云若是其源争受方便雪窦云死水里浸却有什么用处侍者问适来成褫伊清云无侍事云不成褫伊清云无侍者云和尚尊意如何清云一点水墨两处成龙雪窦云犹较些子雪窦不是减镜清威光要与者僧相见是什么源其源三十年后与尔三十棒师云将成九仞之山不进一篑之土者僧当时待镜清道若是其源争受方便只消礼拜便出岂不光前绝后镜清既是劳而无功却向侍者边重重纳败雪窦道三十年后与尔三十棒正是掉棒打月举僧问香林如何是衲衣下事林云腊月火烧山雪X窦云﨟月烧山万种千般翘松鹤冷踏雪人寒达磨不会大难大难师云腊月烧山虎体元斑含元殿上休觅长安举本仁和尚示众云寻常不欲向声前句后鼓弄人家男女何故且声不是声色不是色时有僧问如何是声不是声仁云唤作色得么僧云如何是色不是色仁云唤作声得么僧礼拜仁云且道为汝说答汝话若人辨得有箇入处雪窦云本仁也甚奇恠要且贪观天上既非声前句后且作么生入师云本仁道声不是声色不是色岂不是鼓弄人家男女入之一字也不消得雪窦云既非声前句后且作么生入着甚死急举云门示众云世尊生下一手指天一手指地周行七步目顾四方云天上天下唯我独尊当时若见一棒打杀与狗子喫贵图天下太平雪窦云便与掀倒禅牀师云云门雪窦要与释迦老子把手共行要且出他绻缋不得举国师三唤侍者雪窦云点即不到侍者三应雪窦云到即不点将谓吾孤负汝谁知汝孤负吾雪窦云瞒雪窦不得云门云作么生是国师孤负侍者处会得也是无端雪窦云元来不会门云作么生是侍者孤负国师处粉骨碎身未报得雪窦云无端无端师云三唤负汝三应负吾苏卢悉利悉利苏卢云X门粉骨碎身雪窦赤心片片总未报得国师在作么生报得遂唤侍者者应喏三十年后不得孤负老僧复举僧问投子国师三唿侍者意旨如何投子云抑逼人作么雪窦云垛根汉师云无㗖啄分僧问兴化化云一盲引众盲雪窦云端的瞎师云又添一箇僧问玄沙沙云侍者却会雪窦云停囚长智师云认奴作郎僧问赵州州云如人暗中书字字虽不成文彩巳章雪窦便喝师云彩奔龊家僧问雪窦雪窦便打师云孟八郎汉雪窦复颂云师资会遇意非轻无事相将草里行负汝负吾俱莫问任从天下竞头争师云闲言语有问育王国师三唿侍者意旨如何即向他道枯骨里觅什么髓举僧问智门和尚如何是佛门云踏破草鞋赤脚走僧云如何是佛向上事门云拄杖头上挑日月雪窦云千兵易得一将难求师云踏破草鞋杖挑日月一将难求千车合辙举师祖问南泉摩尼珠人不识如来藏里亲收得如何是如来藏泉云王老师与尔往来者是藏雪窦云草里汉祖云不往不来者泉云亦是藏雪窦云雪上加霜祖云如何是珠雪窦云崄百尺竿头作伎俩不是好手者里着得箇眼宾主互换便能深入虎穴或不漝么纵饶师祖悟去也是龙头蛇尾汉师云南泉顺水张帆雪窦逆风把柂师祖前不搆X村后不迭店有问育王如何是如来藏即向他道山断疑无路溪回别有村如何是珠向道看脚下举僧礼拜雪峰峰打五棒僧云某甲有什么过峰又打五棒雪窦云雪窦不曾与人葛藤前五棒日照天临后五棒云腾致雨尔若辨得好与五棒师云前五棒石牛栏古路后五棒一马生三寅雪窦能区能别有赏有罚也好与五棒举马大师令智藏驰书上径山山接书开见一圆相于中下一点国师闻举云钦师犹被马师惑雪窦云径山被惑且致若将呈似国师别作箇什么伎俩免被惑去有老宿云当时坐却便休亦有道但与划破若与么只是不识羞敢谓天下老师各具金刚眼睛广作神通变化还免得么雪窦见处也要诸人共知只者马师当时画出早自惑了也师云一人居江西一人居浙西一人居南阳风马牛之不相及因甚发一言惑乱天下人雪窦汗马功高名不虗得育王敢问雪窦当时马师圆相明什么边事举镜清问僧赵州喫茶去尔作么生会僧便出去清云邯郸学唐步雪窦云者僧不是邯郸人为什么学唐步若辨得出与尔茶喫师云者僧出去是会不会雪窦道不是邯郸人为什么学唐步殊不知者僧亲从赵州来举僧问云门如何是法身向上事门云向上与尔道X即不难作么生会法身僧云请和尚鑑门云鑑即且致作么生会法身僧云与么与么门云者箇是长连牀上学得底我且问你法身还喫饭么僧无语雪窦云将成九仞之山不进一篑之土过在什么处师云者僧当时待他道法身还喫饭么只对道尽大地是饭和尚什么处下口管取云门倒退三千雪窦云将成九仞之山不进一篑之土在云门分上在者僧分上举赵州访茱萸才上法堂萸云看箭州亦云看箭萸云过州云中雪窦云二俱作家盖是茱萸赵州二俱不作家箭锋不相拄直饶齐发齐中也只是箇射垛汉师云击石火闪电光搆得搆不得未免丧身失命雪窦只眨得眼要识茱萸赵州么惯从五凤楼前过手握金鞭贺太平举临济与普化去施主家斋济问毛吞巨海芥纳须弥为复是神通妙用为复是法尔如然化踢倒饭牀济云太麤生化云者里是什所在说麤说细济休去至来日又同赴一施主斋济复问今日供养何似昨日化又踢倒饭牀济云大麤生化云佛法说什么麤细济吐舌雪窦云两个老贼喫饭也不了好与二十棒棒虽行且道那箇是正贼师云普化用劒刃上事临济只吐得舌雪窦二十棒是赏是罚X举三角示众云若论此事眨上眉毛早是蹉过麻谷出云蹉过即不问如何是此事角云蹉过谷便掀倒禅牀三角便打雪窦云两箇有头无尾汉眉毛未曾眨上说什么此事蹉过有僧问眉毛为什么不眨上雪窦便打师云三角一渧之水涨起际天之涛澜麻谷拨欲一口吸干不知浸烂鼻孔雪窦不惜眉毛要明此事脚跟下浮逼逼地举睦州唤僧大德僧回首州云担板汉雪窦云睦州只具一只眼何故者僧唤既回头因甚却成担板师云者一片板睦州担一边雪窦担一边总不干者僧事举巖头参德山才跨门便问是凡是圣德山便喝巖头便礼拜洞山闻举云若不是奯公大难承当巖头云洞山老汉不识好恶我当时一手擡一手搦雪窦云然则德山门下草偃风行要且不能塞断人口当时才礼拜噼嵴便打非唯勦绝洞山亦乃把定奯老还会么李将军有嘉声在不得封侯也是闲师云玉本无瑕雕文丧德举巴陵示众云祖师道不是风动不是旛动既不是旛风向什么处着有人与祖师作主出来与巴陵相见雪窦云雪窦道风动旛动既是风旛向甚处着有人与巴陵作主亦出来与雪窦相见师云一对无孔铁槌X举则川与庞居士摘茶次士云法界不容身师还见我么川云若不是老师洎与庞公答话士云有问有答盖是寻常川不管士云适来莫恠相借问么川亦不管士喝云者无礼仪汉待我一一举似明眼人去在川拈茶篮便归雪窦云则川只解把定封疆不能同生同死当时好与捋下幞头谁敢唤作庞居士师云庞公得路便行贪程太速则川一言既出驷马难追当时待佗道待我一一举似明眼人去在只消道来日不得普请非惟坐断庞公亦免雪窦生风起草举僧问云门一言道尽时如何门云裂破雪窦弹指三下师云好对春风唱鹧鸪举僧问睦州一言道尽时如何州云老僧在尔钵囊里雪窦呵呵大笑师云牛头南马头北举本生和尚以拄杖示众云我若拈起尔便向未拈起时作道理我若不拈起尔便向拈起时作主宰且道老僧为人在甚处时有僧出云不敢妄生节目生云也知阇梨不分外僧云低低处平之有余高高处观之不足生云节目上更生节目僧无语生云掩鼻偷香空招罪犯雪窦云者僧也善能切磋争奈弓折箭尽然虽如此且本生是作家宗师拈起也天回地转应须拱手归降放下也莫偃风行必合全身远害X还见本生为人处也无复拈拄杖云太平本是将军致不许将军见太平师云本生有擒有纵有放有收者僧拟透龙门重遭点頟作么生是弓折箭尽处月似弯弓少雨多风举僧问雪峯声闻人见性如夜见月菩萨人见性如昼见日未审和尚见性如何峯打三下其僧复问巖头巖头打三掌雪窦云应病设药且与三下若据令而行合打多少师云夜见月是声闻见处昼见日是菩萨见处雪峯打三下是雪峯见处巖头打三掌是巖头见处者僧为什么不会雪窦据令而行也是弄泥团汉举太原孚上座参雪峯至法堂上顾视雪峯便下看知事雪窦云一千五百人作家宗师被孚老一覰便高竖降旗孚至来日入方丈云昨日触忤和尚峯云知是般事便休雪窦云果然僧问云门作么生是触忤处门便打雪窦云打得百千万箇有什么用处直须尽大地人喫棒方可扶竖雪峯且道太原孚具什么眼师云太原孚如龙得水老雪峯似虎靠山云门截铁斩钉雪窦拖泥带水山僧要问雪窦作么生是雪峯高竖降旗处平芜尽处是青山行人更在青山外举安国问僧得之于心伊兰作旃檀之树失之于旨X甘露乃蒺䔧之园我要箇语具得失两意僧竖起拳云不可唤作拳头国云只为唤作拳头雪窦云无绳自缚汉拳头也不识师云安国胶柱调纮雪窦敲空取响直饶得失两全也是小儿伎俩颂古举梁武帝问达磨大师如何是圣谛第一义达磨云廓然无圣帝云对朕者谁达磨云不识帝不契遂渡江至魏颂曰廓然无圣应病与药再言不识尽情拈却提起白玉槌却是黄金凿十万里西来箇是当头着却留只履不将归至今挂在龙牀角举赵州示众云至道无难唯嫌拣择才有语言是拣择是明白老僧不在明白里是汝还护惜也无时有僧问云既不在明白里护惜箇什么州云我亦不知僧云和尚既不知为什么道不在明白里州云问事即得礼拜了退颂曰至道无难铁壁银山未明三祖意难透赵州关拣择明白中谁知黑似漆却道我不知重言不当吃举马大师不安院主问和尚近日尊候如何大师云日面佛月面佛颂曰日面佛月面佛无位真人赤骨律嘉州大像喫盐多陜府铁牛添得渴阿剌剌百川倒流閙聒聒举德山到沩山挟复子于法堂上从西过东边从X东过西边顾视云无无便出德山至门首却云也不得草草便具威仪再入相见沩山坐次德山提起坐具云和尚沩山拟取拂子德山便喝拂袖而出德山背却法堂着草鞋便行沩山至晚问首座适来新到在什么处首座云当时背却法堂着草鞋出去也沩山云此子巳后向孤峯顶上盘结草菴呵佛骂祖去在颂曰德峤马前求厮扑沩山贼过后张弓孤峯顶上相逢着两箇无毛老大虫举雪峯示众云尽大地撮来如粟米粒大抛向面前漆桶不会打皷普请看颂曰大地撮来如粟粒雪峯老汉枉劳神何如辊出三毬去接取钓鱼船上人举云门大师垂语云十五日巳前不问汝十五日巳后道将一句来自代云日日是好日颂曰日日是好日全身在帝乡花衢并柳陌游子踏青忙放牛桃林之野归马华山之阳不知何处是封疆举僧问法眼慧超咨和尚如何是佛法眼云汝是慧超颂曰清溪直截指根源潮打空城浪拍天大小慧超犹寐语却言我是酒中仙举翠巖夏末示众云一夏巳来为兄弟说话看翠巖眉毛在么保福云作贼人心虗长庆云生也云门云关颂云X翠巖长庆云门保福舟中之人自为敌国眉毛落尽又重生鼻孔眼睛俱失却举僧问赵州如何是赵州州云东门南门西门北门颂曰东门南门西门北门东风得意马蹄疾一日看尽长安春举睦州问僧近离什么处僧便喝州云老僧被汝一喝僧又喝州云三喝四喝后作么生僧无语州便打云这掠虗汉颂曰金刚宝劒锋铓钝踞地狻猊也只宁不是将军夸好手几乎打破睦州城举黄蘗和尚示众云汝等诸人尽是噇酒糟汉与么行脚何处有今日还知大唐国里无禅师么时有僧出云只如诸方匡徒领众又作么生蘗云不道无禅只是无师颂曰大唐国里无禅师噇酒糟汉河沙数十二峯前老古锥参天荆棘无行路举僧问洞山如何是佛山云麻三斤颂曰当头一句没商量有艺从来压当行拈出云门干屎橛半斤八两恰相当举僧问巴陵如何是提婆宗巴陵云银椀里盛雪颂曰银椀里盛雪宗师见不差西天多此种东土数如麻擒虎兕辨龙蛇眼里何曾着得沙X举僧问云门如何是一代时教门云对一说颂曰对一说没誵讹寒山逢拾得抚掌咲呵呵却笑长汀憨布袋到头不识蒋摩诃举僧问云门不是目前机亦非目前事时如何云门云倒一说颂曰倒一说太分明达者须知暗里惊黑白未分前一着五湖风月有谁争举僧问镜清学人啐请师啄清云还得活也无僧云若不活遭人恠笑清云也是草里汉颂曰棒喝交驰犹是钝当机啐啄亦奚为曾为浪子偏怜客自爱贪盃惜醉儿举僧问香林如何是祖师西来意林云坐久成劳颂曰坐久成劳趣味长药因经验始传方分明指出西来意不比诸方孟八郎举肃宗帝问忠国师百年后所须何物国师云与老僧作箇无缝塔帝曰请师塔样国师良久云会么帝曰不会国师云吾有付法弟子耽源却谙此事请诏问之国师迁化后肃宗帝诏耽源问此事如何源云湘之南潭之北中有黄金充一国无影树下合同船瑠璃殿上无知识颂曰团团无缝本天真突出当阳见未亲除却耽源有谁会大唐天子只三人举俱胝和尚凡有所问只竖一指颂曰X俱胝一指头上下皆周帀把住与放行十方风飒飒药因救病出金缾劒为不平离宝匣举龙牙问翠微如何是祖师西来意微云与我过禅板来牙取禅板与翠微微接得便打牙云打即任打要且无祖师意又问临济如何是祖师西来意济云与我过蒲团来牙取蒲团与临济济接得便打牙云打即任打要且无祖师意颂曰仁者见之谓之仁智者见之谓之智百尺竿头坐底人凤栖不在梧桐树举僧问智门莲花未出水时如何智门云莲花僧云出水后如何智门云荷叶颂曰出水何如未出时宗师直截为提持几多拾翠寻芳者问着依然总不知举雪峰示众云南山有一条鳖鼻蛇汝等诸人切须好看长庆出云今日堂中大有人丧身失命僧举似玄沙沙云须是稜兄始得然虽如此我即不与么僧云和尚作么生沙云用南山作么云门以拄杖撺向雪峰面前作怕势颂曰南山鳖鼻蛇多年死葛怛诸子竟出来弄得活鱍鱍一人击其头十方世界风飕飕一人击其尾等闲平地风涛起一人击其中风从虎兮云从龙至今象骨峯前路寄语行人须照顾举保福长庆游山次福以手指云只者里便是玅峯顶庆云是即是可惜许后举似镜清清云若不X是孙公便见髑髅徧野颂曰妙峯孤顶行人少两两三三同入草无端踢出百花毬惊得髑髅师子吼举刘铁磨到沩山山云老牸牛汝来也磨云来日台山大会斋和尚还去么山放身卧磨便出去颂曰牸牛虽老未摧颓朝往台山暮即回我困欲眠卿且去明朝有意赴斋来举莲花峯菴主拈拄杖示众云古人到者里为什么不肯住众无语自云为佗途路不得力复云毕竟如何又自云楖𣗖横担不顾人却入千峰万峰去颂曰宏机突出振纲宗楖栗横担入乱峯石裂崖崩路头绝莲花十丈照天红举僧问百丈如何是奇特事丈云独坐大雄峯僧礼拜丈便打颂曰扁舟汎五湖铁网拂珊瑚不入惊人浪难逢称意鱼举僧问云门树凋叶落时如何门云体露金风颂曰树凋叶落体露金风鹤归华表鴈过长空回首妙高何处是巍巍屹立白云中举南泉参百丈涅槃和尚丈问从上诸圣还有不为人说底法么泉云有丈云作么生是不为人说底法泉云不是心不是佛不是物丈云说了也泉X云某甲只与么和尚作么生丈云我又不是善知识争知有说不说泉云某甲不会丈云我太煞为汝说也颂曰为人不说说不为人南泉少喜百丈多嗔箇箇皮下有血阿谁眼里无筋王老师太惺惺掣断金锁天麒麟举僧问大随劫火洞然大千俱坏未审者箇坏不坏随云坏僧云与么则随他去也随云随佗颂曰大千一火洞然空突出无牙老大虫剔起衲僧三角眼重来无处觅行踪举僧问赵州承闻和尚亲见南泉是否州云镇州出大萝卜头颂曰镇州萝卜无根无蒂塞断咽喉何处出气赵州亲见老南泉释迦不受然灯记举麻谷持钖到章敬遶绳牀三帀振钖一下卓然而立章敬云是是麻谷又到南泉绕绳牀三帀振钖一下卓然而立泉云不是不是谷云章敬道是和尚为什么道不是泉云章敬即是是汝不是此是风力所转终成败坏颂曰是是不是不是两处亲曾着贼来思量冷地空竺二陡气笑倒东村李大哥翻身便解瞒良遂举定上座问临济如何是佛法大意济下绳牀擒住与一掌便托开定竚立傍僧云定上座何不礼拜定方礼忽然大悟颂曰X黄蘗堂前遭痛棒却来屋里贩扬州累他多少旁观者覰着通身冷汗流定上座太风流但得五湖明月在不愁无处下金钩举陈操尚书看资福福见来便𦘕一圆相陈操云弟子恁么来早是不着便更𦘕圆相资福便掩却门颂曰贼来须打客来看何用重重紧着关不是机先能辨的主宾虽好不相安举仰山问僧近离甚处僧云庐山仰山云曾到五老峯么僧云不曾到仰山云阇黎不曾游山云门云此语皆为慈悲之故有落草之谈颂曰不到庐山不是僧元来五老不曾登仰山盖为慈悲故带累韶阳草里行举文殊问无着近离甚处着云南方殊云南方佛法如何住持着云末法比丘少奉戒律殊云多少众着云或三百或五百着问此间如何住持殊云凡圣同居龙蛇混杂着云多少众殊云前三三后三三颂曰前三三与后三三数目分明不用参回首夕阳归路远擘开千嶂出烟岚举长沙一日游山归至门首首座问和尚什么处去来沙云游山来座云到什么处来沙云始随芳草去又逐落花回座云大似春意沙云也胜秋露渧芙蕖颂曰X狭路相逢着家风尽展开始随芳草去又逐落花回首座增光彩长沙兴未灰芙蕖滴秋露衲子莫相猜举盘山垂语云三界无法何处求心颂曰三界无法何处求心俗人沽三升酒此地无二两金少林冷坐成何事山未为高海未深举风穴在郢州衙内上堂云祖师心印状似铁牛之机去即印住住即印破只如不去不住印即是不印即是时有卢陂长老出问某甲有铁牛之机请师不搭印风穴云惯钓鲸鲵澄巨浸却嗟蛙步𩥇泥沙陂竚思穴喝云长老何不进语陂拟议穴打一拂子云还记得话头么试举看卢陂拟开口穴又打一拂子牧主云将知佛法与王法一般穴云见箇什么牧主云当断不断返招其乱穴便下座颂曰从来好语不消多独许卢陂是作家惯钓鲸鲵澄巨浸却嗟蛙步𩥇泥沙擒虎兕辨龙蛇谁在𦘕楼沽酒处相邀来喫赵州茶举僧问云门如何是清净法身门云花药栏僧云便与么去时如何门云金毛狮子颂曰花药栏金狮子云从龙风从虎雪老辊毬禾山打皷甜者甜兮苦者苦举陆亘大夫与南泉语话次夫云肇法师道天地同根万物一体也甚奇恠南泉指庭前花召大夫云时人见此一株花如梦相似颂曰X天地同根万物一体癞马系枯桩黑牛卧死水王老师太多觜与渠拈却眼中花无限风流出当家举赵州问投子大死底人却活时如何投子云不许夜行投明须到颂曰大死却活是精识精投明须到不许夜行不是与人难共住大都缁素要分明举庞居士辞药山山命十人禅客相送至门首士指空中雪云好雪片片不落别处时有全禅客云落在什么处士打一掌全云居士也不得草草士云汝恁么称禅客阎老子未放汝在全云居士作么生又打一掌云眼见如盲口说如哑颂曰送别连将两掌施得便宜是落便宜朔风吹雪漫空白冷煖庞公只自知举僧问洞山和尚寒暑到来如何回避山云何不向无寒暑处僧云如何是无寒暑处山云寒时寒杀阇黎热时热杀阇黎颂曰寒时寒杀热时热杀洞山老人以盐止渴举禾山垂语云习学谓之闻绝学谓之隣过此二者是为真过僧出问如何是真过山云解打皷问如何是真谛山云解打皷问即心即佛即不问如何是非心非佛山云解打皷问向上人来如何接山云解打皷颂曰堪咲禾山老从来爱撒沙只言解打皷不会弄琵琶直下苍龙窟还经蛊毒家祕魔巖上叟随例也擎杈X举僧问赵州万法归一一归何处州云我在青州作一领布衫重七斤颂曰青州布衫重七斤何似镇州大萝卜七百甲子老禅和断絃谁把鸾胶续举镜清问僧门外什么声僧云雨渧声清云众生颠倒迷已逐物僧云和尚作么生清云洎不迷已僧云洎不迷已意旨如何清云出身犹可易脱体道应难颂曰丫鬟女子语如痴终日无心理织机化作山头望夫石不知郎去几时归举僧问云门如何是法身门云六不收颂曰白云出没太虗中一片西兮一片东昨夜擡头看北斗扶桑那畔日轮红举王太傅入招庆煎茶时朗上座与明招把铫朗飜却茶铫太傅见问上座茶炉下是什么朗云捧炉神太傅云既是捧炉神为什么翻作茶朗云仕官千日失在一朝太傅拂袖便去明招云朗上座喫却招庆饭了却江外打野榸朗云上座作么生招云非人得其便颂曰举不顾即差互打翻茶铫捧炉神拂袖便行王太傅独眼龙朗上座阳春白雪无人和终日茫茫打野榸笑杀嵩山破灶墯举三圣问雪峰透网金鳞未审以何为食峯云待汝出网来向汝道圣云一千五百人善知识话头X也不识峯云老僧住持事烦颂曰雪老太风流峯头驾铁舟古帆曾未挂重整钓鳌钩横海鲸方至拦江网巳收有时乘好月特地过沧洲举僧问云门如何是尘尘三昧门云钵里饭桶里水颂曰钵里饭桶里水渴饮饥飡东倒西起行脚师僧几箇知灵踪不在猨啼处告香普说编钟楼上念赞牀脚下种菜荆棘林中是什么人行履两箇泥牛鬪入海无位真人因甚頟头汗出达磨不来东土二祖不往西天祖师鼻孔长多少山僧适来垂此三转语若不是堂中第一座具人天眼目出来证明未免一场懡㦬须知衲僧顶𩕳上一着子如十日竝照辉天鑑地耀古腾今何曾有一丝毫许障碍得佗所以大觉世尊初生下来便道天上天下唯吾独尊巳是明明白白地说向诸人了也一大藏教一千七百陈烂葛藤总是为蛇𦘕足后代儿孙承虗接响不能一刀截断致使三百五百閙浩浩地者边商量那边卜度莫不随佗脚跟后转若是英灵上士如金翅擘海直取龙吞千人万人罗笼不住做箇灭胡种草岂不快哉何用山僧向曲彔牀上摇唇鼓舌说黄道黑成得什么事今时兄弟出来多是觅佛觅法觅禅觅道觅菩提涅槃真如解脱不肯退步向衣单X下嘿嘿体究何不放教身心荡荡地闲闲地胷中不留一箇元字脚久久自然相应若是人我山高是非锋起为五欲八风之所摇撼求其到大安乐大休歇之地不亦难乎设有一箇半箇向髑髅前认得箇昭昭灵灵底便道猕猴佩一面古镜狸奴有万里神光有底逴得古人些子残光剩影便道不离当处常湛然觅即知君不可见似则也似是则未是有底但于理性上明将来声色中透出去谓之绵緜密密不漏丝毫纯是真空更无别法如斯见解未出常情勘证将来白云万里所以道向上一路千圣不传学者劳形如猿捉影只如灵山会上世尊拈一枝花是时百万之众智如鹙子辩若满慈尚乃茫然不知落处直饶金色头陀破颜微笑也未梦见教外别传底意旨在缺齿老胡十万里得得西来面壁九年二祖礼三拜起来依位而立唤作汝得吾髓且莫诳謼别人好自余德山临济赵州云门天下老和尚用尽自已查梸总是平地生堆无风起浪点捡将来各人脚跟下好与烂椎一顿免见教坏人家男女兄弟若非真正要了办生死大事𢬵得十年二十年工夫全身放下靠一本色宗匠与之决择如金在鑛中入其炉韛受其钳鎚千锻万炼去其鑛秽则金之本体自然现前又如清净摩尼宝珠处尘劳中忽遇智人指出去其尘垢则珠之本体光明顿然发现而此金珠乃是当人本有之体非假外求但经敏手煅炼磨莹出来则X其本地风光何曾欠少不见灵云和尚三十年做工夫一日见桃花豁然契悟乃有颂云三十年来寻劒客几回叶落又抽枝自从一见桃花后直至于今更不疑且道不疑箇什么举似沩山懒安和尚沩山云从缘入者永无退失冬瓜印子又举似玄沙沙云谛当甚谛当敢保老兄未彻在一手不独拍两手鸣掴掴东山五祖云说甚未彻更参三十年始得利动君子雪窦颂云本无迷悟数如麻独许灵云是作家借问遍参诸祖客不知何处见桃花金屑虽贵落眼成翳山僧亦曾有一颂桃花开日好风光引得游人煞着忙劒客不知何处去令人长忆谢三郎灵云住后长生问云混沌未分时如何云云露柱怀胎生云分后如何云云如片云点太清生云未审太清还受点也无云不对生云恁么则含生不来也云亦不对生云直得纯清绝点时如何云云犹是真常流注生云如何是真常流注云云似镜常明生云向上还有事也无云云有生云如何是向上事云云打破镜来与汝相见还识灵云么金镞惯调曾百战铁鞭多力恨无讐又有香严和尚在沩山会下一日沩山问云闻子在百丈先师处问一答十问十答百只今向父母未生巳前道将一句来香严茫然无对将平生所阅底文字捡寻竝无一言可以酬对遂叹云𦘕饼不可充饥屡请沩山为说破沩山云我若向汝说佗日眼开骂我去在香严云此生不学佛法也且作个长行X粥饭僧看他大力量人只者一个全身放下千佛出世也不奈何于今要讨一箇长行粥饭僧也无讨处直抵南阳卓菴一日芟除草木瓦砾击竹作声廓然大悟毕竟悟箇什么且道与灵云见桃花相去多少一对无孔铁槌遽归沐浴焚香遥拜沩山曰和尚大悲恩逾父母当时若为我说破岂有今日事耶者汉和骨头一时换了仍述一偈云一击忘所知更不假修持动容扬古路不墯峭然机处处无踪迹声色外威仪诸方达道者咸言上上机将谓有多少奇特径归沩山具陈所解沩山云今日方知吾不汝欺也何不与本分草料一日仰山问云闻师弟有悟道颂试举看香严遂举前偈仰山云此是闲时搆置底未为极则太煞减人威光香严再举一偈云去年贫未是贫今年贫始是贫去年贫有卓锥之地今年贫锥也无不因夜来鴈争见海门秋仰山云如来禅许你会祖师禅未梦见在铁蒺藜槌转弄转危香严又呈一偈吾有一机瞬目视伊若也不会别唤沙弥白雪阳春不同调仰山云且喜师弟会祖师禅孟八郎汉又恁么去香严住后示众云如人在千尺悬厓口㗸树枝手无所扳脚无所踏树下有人问西来意不答则违佗所问若答佗则丧身失命当恁么时如何即是香严旁若无人发此一问不妨奇特时有虎头上座云上树即不问未上树请和尚道也好一拶香严呵呵大咲若人知得此咲咲须三十年雪窦拈云树上X道即易树下道即难老僧上树也置将一问来悬羊头卖狗肉殊不知香严坐筹帷幄之中决胜千里之外虎头上坐也赏佗大胆向饥鹰爪下分飡勐虎口中夺肉若不是作家宗匠洎被打破蔡州还识香严么三千劒客今何在独许庄周致太平你兄弟家出一藂林入一保社拨草瞻风寻师访道还曾如灵云真到不疑之地一回么还如香严一击忘所知么有底道声色头上坐声色头上卧有底道声不是声色不是色有底道闻声悟道见色明心有底道青青翠竹总是真如烂烂桃花无非般若如斯理论阎罗老子未放你过在巖头和尚云若欲播扬大教一一从自已胸中流出将来与我盖天盖地去始得山僧滥尸此席无补宗门现前一众总是硕德耆年诸方龙象挽回上古风规举行藂林盛典非图后来有所闻见亦使法道不致寂寥诸人既具铁眼铜睛山僧安敢妄通消息适来所举数则因缘总是古人煎过药查嚼了残饭有什么滋味可以咂啖虽然忽于无滋味中蹉口嚥却舌头也难得山僧更与汝举箇古话僧问马大师云和尚为什么道即心即佛大师云只为止儿啼僧云啼止后如何大师云非心非佛僧云除此外如何指示大师云不是心不是佛不是物今时兄弟才见举箇即心即佛便把作寻常说话才举个麻三斤干屎橛杖林山下竹筋鞭以至钓丝绞水锯解秤鎚新妇骑驴阿家牵三脚驴子弄蹄行如此X之类便作玄妙奇特商量若作玄妙奇特商量入地狱如箭射若作平常说话入地狱如箭射佛鑑懃和尚颂云美如西子离金合娇似杨妃倚玉楼犹把琵琶半遮面不令人见转风流者箇颂子作平常说话得么作玄妙奇特商量得么又北山隆和尚颂云即心即佛有水有竹屋便好非心非佛不袜不冠身自由不是心不是佛不是物闲倚阑干立清晓红芭蕉引碧牵牛者箇颂子作平常说话得么作玄妙奇特商量得么又霍山昭和尚云即心即佛嘉眉杲阆怀里有状非心非佛筠袁虔吉头上插笔不是心不是佛不是物漳泉福建头匾似扇只可闻名不可见面这箇颂子作平常说话得么作玄妙奇特商量得么具眼禅流试定当看诸人二六时中忽然一拳打破虗空方知三世诸佛寐语六代祖师寐语天下老和尚寐语何山寐语久立众慈伏惟珍重中夏普说古人道我若真正举扬直须法堂前草深一丈始得诚哉是言岂不见鲁祖凡见僧来便面壁南泉闻云我寻常向师僧道向佛未出世时会取尚不得一箇半箇他与么驴年去看他古人恁么说话盖是奈何不得诸人既是按下云头山僧与你通一线路诸兄弟我不敢轻于汝等汝等皆当作佛我不敢轻于汝等汝等皆当作祖祖佛与上座不别为什么不别只是见处不别你拟心作佛作祖唤作望上心不息正是生死根本出家行脚本为出离生死生X死作么生离才入门来便道生死事大无常迅速是你拟欲脱佗生死日中还逃得影么二乘猒生死如桎梏菩萨于生死而不舍永嘉初见曹溪道箇生死事大无常迅速六祖云何不体取无生了无速乎永嘉云体即无生了本无速六祖云子甚得无生之意永嘉云无生岂有意耶六祖云无意谁当分别永嘉云分别亦非意看佗师资缘会针芥相投正去偏来明投暗合着着有出身之路此是天下第一箇行脚见人底标准如今兄弟也依样道箇生死事大无常迅速及乎问佗唤什么作生死唤什么作无常便即懡㦬既不能如金翅擘海香象渡河直须昼三夜三密密体究𢬵取一生两生以至多生全体放下如痴如兀忽然洗面摸着鼻孔不为难事你若一暴十寒者边游州猎县那边玩水观山爱名被名缚爱利被利缚爱佛法被佛法缚爱善知识被善知识縳爱超佛越祖被超佛越祖縳你若总不爱被总不爱縳初机兄弟又不可无明师善友相与䇿发至于大达之地如雪峯三登投子九上洞山后于澧州鳌山店上打破漆桶皆巖头䇿发之功也雪峯与巖头同到鳌山阻雪巖头只是打睡雪峯一向坐禅一日唤巖头云师兄师兄且起来巖头喝云噇眠去每日牀上坐恰如七村里土地他时异日魔魅人家男女去在峯点胸云某甲者里实未稳在不敢自谩巖头云我将谓你佗后向孤峯顶上盘结草菴播扬大教犹作箇X语话峯云某甲实未稳在巖头云若实如此据你见处一一通来是则与你证明非则与你刬却峯云某甲初到盐官闻举色空义得箇入处头云此去三十年切忌举着峯云因看洞山过水颂有箇省处头云若恁么自救也不了峯云后因问德山从上宗乘中事学人还有分也无山打一棒云道什么我当下如桶底脱相似巖头震威一喝云岂不闻道从门入者不是家珍雪峯是箇没量大人他从前许多所得不自珍惜坚谓未稳诚知佛法不是小事及乎被巖头揣尽家私拶向万仞厓头伎俩巳尽途路巳穷时节巳至旷劫未明之事将及现前却问他后如何巖头向者里放开啐啄同时眼施出啐啄同时用轻轻与佗一推向道他后若欲播扬大教须一一从自已胷襟流出将来与我盖天盖地去雪峯不觉全身落在万仞厓下一点气息也无却甦醒起来跳下禅牀云师兄今日始是鳌山成道今日始是鳌山成道巖头若向者里更与本分草料雪峯光明盛大岂止于此佛眼和尚颂云鳌山成道足人传莫是从来话未圆赖有玄沙知始末遍身红烂在鱼船若明得者一颂便识得巖头雪峯舌头落处还丹一粒点铁成金至理一言转凡成圣此是天下第二箇行脚亲近师友底标准雪峯住后示众云南山有一条鳖鼻蛇汝等诸人切须好看又云尽大地撮来如粟米粒大抛向面前漆桶不会打皷普请看又云尽大地是箇解脱X门把手拽不入且道者些消息从甚处得来要且不从三登九到处得来不从德山棒下得来不从巖头道一一从自已胷襟流出盖天盖地处得来久参宿衲未举先知后学初机卒难洞晓灼然此一段奇特大事无非无量劫来熏习般若种子纯熟岂可造次便欲到他古人田地大觉世尊于三大阿僧祇劫修行然后万德功圆方成正觉的非容易又不可见与么道便乃自生退怯汝若具大信根有大力量发大志愿于一念顷顿入不思议无功用广大法门如蛟龙得一渧之水便能兴云布雨浃洽大地枯藁此是决定底事诚不虗也参玄上士行脚高流既来妙峯山中度夏不可道学禅学道妙峯无禅道可学不可道问古问今妙峯无今古可问不可将古人言句记持以当本参佗古人残涎剩唾涴汝心田臈月三十日总不得力设有平生参得学得讲明得悟得总是痴狂外边走自已分上有何干涉众中有久参兄弟闻山僧与么说话出来掀倒禅牀喝散大众岂不有些衲僧气息既无其人山僧再举一则古话首山和尚一日侍风穴和尚次风穴垂泪云不幸临济之道至吾将坠于地首山云覩此一众岂无人耶风穴云聪敏者多见性者少首山云如某者如何风穴云吾虽望子之久又恐耽着法华不能放舍首山云此亦可事愿闻其要于是风穴上堂举世尊以青莲目顾视迦叶正当与么时且道说箇什么若道不说而说X又是埋没先圣且道说箇什么首山便下去侍者云念法华何不祗对和尚风穴云佗会也次日首山与真园头上来穴问云作么生是世尊不说说真云鹁鸠树头啼意在麻畬里穴云你作许多痴福作么何不体究言句穴却问首山你作么生首山云动容扬古路不墯悄然机穴顾真园头云你何不看念法华下语大众风穴老人垂手处直向灵山会上与释迦老子把手共行若非首山直下承当佛法岂到今日在今临济儿孙遍满天下灭临济宗者果何人耶是事且止只如长夏巳过太半狗子无佛性话还透得也未若也未明且莫虗过时光急着精彩始得五祖和尚道老僧寻常只举箇无字便休若透得者无字天下人不奈你何五祖又有颂云赵州露刃剑寒霜光焰焰更拟问如何分身作两段密菴老祖颂云狗子无佛性杀人便偿命苦痛百千般因邪却打正又古德颂云狗子佛性无虎在三叉口跳上蓦腰骑不用东西走若向五祖言下悟去堪与佛祖为师若向密菴言下悟去堪与人天为师若向古德言下悟去堪与学者为师诸人若透得者一箇无字赵州老汉倒退三千狗子还有佛性也无伹恁么参时热珍重朝廷金山寺建水陆会普说僧问尧仁荡荡如天阔舜德渊渊似海深法施门开无壅塞三途八难尽超升朝宰临筵请师说法师云天无私盖地无私载进云梁武制文于曩日我皇今日再敷扬师云圣人无X两心进云昨日金镫明碧落今朝法鼓震玄音师云见闻明历历我法妙难思进云与么则皇道与佛道竝行也师云知恩方解报恩师乃云如来往昔为众生脩治法海无边行有如沛泽清炎暑普涤众生烦恼热所以乘大悲愿力示现世间为三界大师四生慈父如优昙华时一现尔或于一毫端现宝王剎坐微尘里转大法轮或为转轮圣王王四天下千子围绕七宝庄严寿八万岁飞行自在所向无碍其国丰乐人民炽盛威德特尊无有为比是皆大悲愿力中之所发现所以道大悲愿力犹如大海甚深无底大悲愿力如太虗空广大无际大悲愿力如大日轮升于虗空大悲愿力如须弥山普雨众宝大悲愿力如如意珠满众生愿大悲愿力如世明镫普照一切大悲愿力犹如高盖普荫群生我佛如来以大悲心而为体因于众生而起大悲因于大悲生菩提心因菩提心成等正觉譬如旷野之中有大树王根若得水枝叶花果悉皆繁茂菩提树王亦复如是一切众生而为树根诸佛菩萨而为花果若诸菩萨以大悲水饶益众生则能成就诸佛智慧花果若诸菩萨以大悲心饶益众生则能成就阿耨菩提是故菩提属于众生若无众生一切菩萨终不能成无上正觉故我大元佛心圣主与释迦如来转轮圣王同一根本同一枝叶亦乘大悲愿力示现世间作大国王为世界主允文允武克哲克明玉扆垂衣视四海众生如赤X子金轮统御摄十方剎土为一家具十地菩萨之身心超四轮王之寿量万几之暇留心佛法以正法治民故佛教倍前光明炽盛以大悲心饶益众生开甘露门广度群品由是于杨子江建金山万僧之海会脩水陆无碍之大斋披阅五千四十八卷之尊经讲演教禅直指难思之妙法以百亿日月而为灯烛使一切众生得证光明三昧门故以百亿须弥而为香馔使一切众生悉皆饱满得证法喜禅悦乐故以百亿香水海而为醍醐酥酪使一切众生顿息饥虗得入如来清净法海故以百亿四天下七宝而为布施使一切众生永离贫苦皆得如意富乐故以过现未来百千万亿恒河沙微尘数诸佛菩萨而为眷属使一切众生得依怙善知识故以三千大千世界而为经卷使一切众生常转如是经故上穷有顶下极空轮若幽若显咸脱于苦轮曰天曰人皆承其恩力莫不皆从佛心圣主清净微妙大悲愿力中之所流出上合诸佛本觉妙心下与一切众生同一悲仰以此祝圣寿寿如妙高不动之山以此延圣福福等华藏甚深之海以此治国家则民康物阜以此平天下则海晏河清百亿劫之罕逢十方国之希有何异释迦出世弥勒降生恒河沙界尽入提封九十六种咸归正化巍巍乎荡荡乎不可得而称量不可得而思议只今君臣庆会佛法光扬知恩报恩作么生道两轮X日月无私照一统干坤乐太平复举梁武帝梦神僧告曰六道四生幽囚者众何不建水陆大斋而济拔之帝既寤诏十大高僧披寻大藏撰成仪文始于金山建此大会于初夜分悉停灯烛帝亲临筵祷曰若此仪文理协圣凡愿我拜起灯烛自明如未符圣意烛暗如故帝一拜灯烛皆明二拜宫殿震动三拜天雨宝花当时灵异不可胜数至于历代脩建显验犹多当今佛心天子以梁武之心为心特降御香七宝綵段脩设斋供建此大会宰相百官光临法会诸山硕德共阐玄音凡圣混融人天交接直得娑竭罗龙王从海涌出亲献宝珠天帝释空中雨花殷勤赞叹上来臣僧升于宝座举唱宗乘所萃鸿因端用祝延天筭复成一偈尧眉八釆辉寰宇舜目重瞳照四方紫金山头日卓午大千沙界仰恩光法语示行侍者古来本色衲子寻师访道决择此事须得明师善友切磋琢磨日渐月渍自然超群拔萃千人万人罗笼不住方堪为种草雪峰三登投子九上洞山于德山棒下如桶底脱至鳌山店上跳下禅牀云今日始是鳌山成道雪峰如吞舟之鱼摇干荡坤振鬣摆尾若不得巖头震烧尾之雷电而欲过禹门其可得乎师友琢磨之功信不诬矣后来建大道场一千五百龙X象围绕光明盛大若揭日月焉云梦之竹天下之劲不矫揉羽筈则不能以入坚棠溪之金天下之利不镕范砥砺则不能以击强其斯之谓泉南行侍者与巖头雪老同一生缘徧参闽浙诸大尊宿既亲近明师友何患乎所得不深所见不广欲还故里省亲来求警䇿因谓之曰父母非我亲谁是㝡亲者诸佛非我道谁是㝡亲者这里下得转语不妨衣锦还乡其或尚涉途程直须如真觉祖师跳下禅牀时一回方为究竟勉之勉之示阜上人终日喫饭未甞咬着一粒米终日着衣未甞挂着一缕丝我与么道早是龟毛长数丈了也你若攀缘不息妄想驰求觅佛觅法觅禅觅道大似缘木求鱼刻舟求剑直须二六时中不依倚一物则自然虗而灵寂而妙唤作无依道人又谓之金刚正体又谓之顶王三昧随处作主遇缘即宗朝往西天暮还东土有什么过阜上人坐夏山中来求警䇿书此示之示宝维那古人三登投子九上洞山为什么事玄沙不出岭保寿不渡河又作么生古今无异达者同途良骥追风何劳鞭影不见古灵和尚告其师曰灵光洞耀逈脱根尘体露真常不拘文字心性无染本自圆成但离妄缘即如如佛者箇是参方归省师资相契底千古龟鑑岂似如今随群逐队推磨行脚增长无明虗延X岁月者又将何面目以见其师耶闽中宝维那历徧百城一斑未露明日还乡省师当如古灵作大狮子吼不妨畅快平生何山闻得焚香为汝证明此事终不虗也示成上人人人有箇生缘如何是上座生缘若道某甲是某州某处人氏与么祗对错了也你若识得生缘一生参学事毕云门大师道生缘若在向北北有赵州和尚五台文殊总在者里生缘若在向南南有雪峰卧龙西院鼓山摠在者里你若会得云门说话不必南询诸友重见文殊楼阁门开方参弥勒月江和尚语录卷中月江正印禅师语录X卍XXX月江和尚语录卷下佛祖赞释迦佛出山相六年如兀复如痴麻麦如何疗得饥成道时当三十岁脩行知历几僧祇乳糜奉供先牛女御服轻将贸猎师示现凡夫世间相故教金步混尘泥入山耐得雪霜寒出得山来眼界宽还了六年麻麦X债黄金殿上草漫漫旃檀佛宝阶三道降人间忉利宫中说法还轮辐香敷金菡萏玉毫光耀紫旃檀人天百万狮音震剎海三千象武宽历劫何曾异今日巍巍常在鹫头山文殊普贤不居五台山岂住清凉寺手内执何经经中谈底事勘破维摩不二门好箇翻身狮子子云兴二百问缾泻二千酬有如香象王截断恒河流如意击开银世界峨眉山色玉光浮草衣文殊法王之子七佛之师入毗耶问维摩之疾秉慧劒断二乘之疑接善财长伸金臂对无着擎起玻瓈散三千丈绿云之𩬊披八吉祥香草之衣台山六月雪花飞奋迅还他狮子儿观音菩萨得大自在正法王三千界舒白毫光玉盂拍满甘露浆盘陀石上金刚幢稽首观世音深得大自在三十二应身变现周沙界是故善财童被此坚固铠能于十指端涌出祥光彩巍巍万德尊特立云霞外如日出扶桑如月生沧海一瞻胜妙容灭却旷劫罪一称大士名功德获万倍向此光明中身心自安泰为语苦众生慎勿生懈怠悲愿化行尘剎海法身高出万由旬洗空魔界众生X界震动风轮与水轮白菡萏舟游鬼国碧瑠璃殿骇波神大家证入三摩地甘露瓶中柳正春八万由旬吉祥之法身三十二应慈悲之玅相统十方剎土同一归依鼓百万迅雷作一回向明月光分众水中阳春锦绽千花上应以此身而说法十方世界示童真巖间人看水底月水底月看巖上人虗空为体法界为量示十四无畏之威现四八慈悲之相髻珠明朗开大千解脱之门瓶柳摇春扫众生无明之障阳春密布百花丛月明遍在千波上以眼闻声以身为舌如说而行如行而说一叶莲舟千寻涛雪八万四千圆通法门藕丝孔中七穿八穴开甘露门廓悲愿海宴坐盘陀得大自在以大悲水长正法芽以方便风开智慧花三十二应十四无畏剎剎圆通尘尘三昧鱼篮观音利物垂慈度有缘绿云欹拥玉婵娟时人贪看衣中宝三十六鳞飞上天千钧只手提滞货无人买何处是龙门篮中有沧海哑子观音出得渔家网提来入閙篮只图论贵贱无复避羞惭慈愿犹春育悲心似海宽莫教轻漏泄哑子口喃喃重接续大悲菩萨三十二臂像稽首大士浊世福田首目与臂八万四千惟此大悲X三十二臂如大树王众枝所寄究其所表四八应身一身一臂任运屈伸顶戴弥陀手擎日月持杵振铃群魔消灭秉吹毛劒提四楞蕳杨柳风清净瓶水满架精进箭张智慧弓天龙八部风虎云龙月斧宝弓棒矛鎗戟右印左条慈威翼翼或结四印或握二莲大机普应大用现前或合两掌或揑两拳或伸两臂垂手入厂大士一身具此三昧八万四千亦复如是大周法界细入微尘千变万化归乎一真维朱祐之曲尽其妙心手俱忘成于谈笑昔本不堕今亦不增昙华再现枯木重荣即一切法离一切相水月空花无去来想我作是偈功德难量开甘露门树光明幢吴兴慈感天台教寺蚌珠观音稽首大士千亿应身随声赴感剎剎尘尘一蚌殻中无边世界非实非虗非宽非隘惟此蚌珠日月精华岂意大士来生我家行道白衣端严妙相顶佩圆珠光明无量诸天拥护二龙前行善财恭敬频伽欲鸣浔溪蒋公阴德所洽应以此身而为说法烁迦罗首以表法身慈摄中道如花藏春清净宝目以表般若照了万境无可逃者母陀罗臂以表解脱定以止散众苦俱拔我此蚌珠三德俱备即空假中悉归真谛伟哉岳祥千钧重寄罔象无心获此如意前佛后佛无二无同法界海慧平等圆通昔日蚌珠示现应真今此蚌珠示现佛身佛身无为不堕诸数如太虗空堂堂独露入此楼阁弥勒同龛万花围绕间世优昙X马郎妇头不梳面不洗除却马郎知音能几流水无情恋落花落花何事随流水子昂赵学士笔大士示现宰官身宴坐玉堂而说法一朝奉诏登宝陀亲覩如是慈悲相誓图千本散人间普为群生作依怙玉堂仙去不记年而此应身常住世当时毛颕与陶泓有情无情同作佛布袋和尚契此翁少丛林腹便便咲吟吟布袋中拈出百二十件兜率陀天底楼阁前抛出百二十箇菩提心人间天上踪迹难寻七十二汀烟水深阿逸多铁奉化破布囊索高价以八万四千而为色身以人间四百年为一昼夜只管东奔西驰不肯从空放下金色头陀在鸡足山中梦觉几回等你当来下生三会龙华说箇之乎者也拄杖拓开兜率院布囊包褁苦娑婆佗无恼乱众生意自是众生恼乱他三会龙华未厮当长街短巷恣佯狂布囊里许干坤大主丈头边日月长兜率陀天干屎橛毗卢楼阁水云乡却言我是真弥勒家丑无端向外扬维摩诈疾欺人实自欺散花玉女亦攒眉若无香积盂中饭一嘿应难疗众饥X毗耶老人无住着独坐匡牀顿销铄一半虗头一半痴通身是病通身药文殊领众来对谈至极则处口即缄上方钵饭香郁郁法筵华雨红𣯶𣯶菴罗树园在何处掌擎大众同归去人天百万世尊前清风撼动旃檀树耆婆大士稽首耆婆出世医王有大愿力具大威光人有四百四脉众生之病师有八万四千对治之方两箇胡卢是何妙药一根灵木洞见膏肓使一切人瞻其尊像称其名号非惟愈多生之痼疾直是消除业障廓清尘累俾身心毛孔皆得其清凉秽迹金刚三首示以三观法门八臂示其八方御侮显百千诸佛之威权救一切众生之疾苦即胜热婆罗门火聚即无厌足王刀锯闻者魔外潜踪见者寒毛卓竖行此道持此法现此形立此坛者谁是同俦释迦觉雄观音龙树宝公大士镜容煌煌金钖堂堂剪刀尺拂谶陈齐梁言达磨传佛心印追之不及谓大士讲经巳竟少借威光终日拈香择火不知身是道场妙相僧繇难着笔巍巍坐断独龙冈僧伽大士道运等慈智能普照以金钖镇泗水之津魔外由是X归降以净巾盛倾湫之雨涓渧了无渗漏三十六应如圆通大士之现神通一坚密身与宝公肉身而同不朽夫是之谓大圣僧伽国师长淮九州民之父母者也罗汉阿罗汉即无烦恼常住人间不涅槃渡水脚跟浮逼逼穿云头上黑漫漫不为自已逻斋供只要众生破吝悭日日游行四天下石桥方广几时还朝阳对月寒暑一衲补旧如新东搭西搭横纫竖纫金乌西没又东升不把金针度与人者一卷经谈什么事不是唐言亦非梵字玉兔光中转法轮生芽黑荳河沙数穴鼻鍼无丝线用尽工夫补成一片红轮几度见昇沉寒暑一裘金不换圆顿教了义经循行数墨信受奉行不是光明偏爱月山堂寂寞夜无灯须菩提祗园会上问法如流居士门前置钵欲去巖间宴坐惹动天花倚杖思惟无本可据若将空寂证圆通乌龟稽首须弥柱丰干寒拾三人行谈甚事不说峨眉五台便说西方净土国清寺风月平分寒巖下丑拙俱露大人境界有谁知几X回来往松门路寒山拾得六月台山雪人间沸似汤芭蕉摇动处遍界是清凉手内一卷经字字无人识赤脚下峨眉九九八十一国清寺里箇蓬头相唤相唿去看牛秃帚生苕偏峭措褴襂破衲转风流拈来一片芭蕉叶写出百篇张打油尀耐丰干轻触讳至今落赚老闾丘是谁拾得便为名却道寒山是我兄不放一尘来实际尽将万事付吟情打他土地防鵶食吓倒沩山作虎声拍手高歌脱身去寒巖回首暮云平初祖九州之铁铸不得西来一错万两黄金博不得老萧一诺五色麒麟飞上天丹山鸾凤巢阿阁树起东土胜幢撼动竺干木铎熊耳峰前急转身无限清风动寥廓梁江万顷波涛立魏岭九年冰雪深脱得浑身归竺国至今只履重千金五祖巍巍坐断白莲峯静听风吟万壑松七百高僧何处去碓坊有米没人舂百丈独坐雄峯无齿大虫一回鼻痛三日耳聋遭黄蘗拦腮一掌怜儿不觉丑对沩山夜深拨火错认橘皮红立禅苑清规如萧何之制律向马师卷席犹射羿之X逢蒙面目森严难近傍丛林千古凛威风临济师之面目如秋月之孤圆师之道德如杲日之丽天有吞过现未来诸佛之口宜拍四七二三诸祖之肩当机不让挥黄蘗拦腮一掌大用现前筑大愚肋下三拳四种料拣犹虎之缺马之馽三玄三要如坤之断干之连儿孙遍满天下皆谓得师正传殊不知正法眼藏灭向瞎驴边天台智者大师具大智慧有大辩才悟法华旋陀罗尼三昧是真精进见灵山一会俨然未散亲覩如来说摩诃止观揭释天之日月谈禅波罗蜜鼓觉海之风雷切柏代香金炉缭绕卷帘进月银地裴回千古仰之犹大山北斗万世尊之惟南岳天台手执玉如意宴坐金刚台圆伊三点摩醯眼祕藏重重尽豁开赵州口似含珠头如木勺少年时道是有主沙弥八十岁行甚马脚驴脚三五斗头上青灰一箇牙下下咬着直饶使得十二时辰也是秦时𨍏辂咄雪峰雪覆鳌山月明象骨项上铁枷至今未脱李侍郎参药山天上云瓶中水见面闻名贱目贵耳一段风光画不成树头瑟瑟寒涛起X斐相国参黄蘗手中佛壁上僧一唿某甲即与安名从此事师为弟子举头一十二峯青灵照女年少庞家女机锋足可夸笊篱捞白月歛袂对丹霞共说无生话休摊树上麻临终看日色诳杀老爷爷政黄牛湖水湖山得趣多无边风月暗消磨黄牛角上一吟卷半是樵歌半牧歌郁山主来往茶陵岁月深几回春雨又春阴不因驴上翻筋斗打失明珠没处寻懒瓒岳顶云深绝路行卧藤萝下过平生十年宰相轻饶舌一箇高僧擅懒名芝诏忽临天咫尺芋魁从此价连城如斯标致今谁是更看黄河几度清天童净和尚两头白牯眉毛竖三面狸奴鼻孔凹一只皮靴能剔脱月明金凤宿龙巢雪峰圆觉演禅师宗说俱通纵横无碍趯倒须弥卢踏飜圆觉海得元丰密旨了知迷是悟之钳鎚辊雪峤木毬要显凡乃圣之炉鞴万仞厓前独足立鼻孔摩触家风十字街头破瓦片髑髅常干世界耀古腾今光明盛大夫是X之谓天衣天钵直下底儿孙拟向望州亭乌石岭见渠大似漆桶不快咄落发先师月溪和尚用翳睛法施礔礰机面上刮得霜落𦚾中全没慈悲把断螺江水鱼龙乞命放出南山虎狮子藏威四坐道场行正令倒拈秃笔𦘕娥眉紫箨古田和尚担官样板破天然家用断贯索子穿衲僧鼻孔放无毛铁鹞验四海龙蛇不愿成佛作祖䦆头随分生涯夫是之谓白云关外出岭玄沙育王横川和尚西丘克家嗣松源的骨孙灭临济正法眼碎中峰破沙盆失却劒于昆明池里捞得锯于曲江江边腾今耀古摇干荡坤黄河九曲兮水出昆仑天瑞先师虎巖和尚骊珠可抉虎须可捋凛然其不可犯者令行吴越天童竺西和尚河目海口锦心绣肠汪汪吞太湖之器量煌煌粲太白之光芒怒骂时海涵春育慈悲处烈日秋霜举玄沙未彻语如真净验寂音黄金百炼之色拈洞山三顿棒类慈明发积翠丹砂九转之香横几莫莫有阵堂堂夫是之谓中峯五世大树之荫凉者也径山晦机和尚雪窦石室请面目肖大智之癯机智具永明之辩一国师奔雷震X霆四藤条飞星闪电握䪥室文笔九𣇄可扛建大将旗皷三军怯战石室是其克家足以联芳续𦦨数树松华千寻雪练于今挂在乳峯前来者一一看方便天目中峯和尚佛祖楷模人天榜样度量似海之深语默如春之盎碎珊瑚于铁鞭撒真珠于罗帐视身如幻住幻为身以相即真全真非相褒之美之号为普应国师瞻之仰之元是中峯和尚大鑑澄禅师禅居叟老瞎秃行藏不贵巧迟用舍只图拙速类老胡脚踏鲸波似饮光定回鸡足巨福山金宝山称性住持瑞鹿山瑞龙山了无拘束濯锦江头看竞渡不谬为南阳一国之师天津桥上弄胡孙好流通永元一枝蛊毒耿耿灵峰照夜灯断絃须是鸾胶续华顶峯无见和尚道重如山心明似月眼着五须弥口吞三世佛黄沙钵敲作金声老菜根甜于厓蜜羚羊挂角不留踪千古华峯高突兀天衣断江和尚八十禅翁四海眼空面带匡庐古色身同卓笔奇峯闻其提唱浮佛应为点首观其出处大梅夫岂同风鴈过长空影沉寒水继乃祖烹金炉鞴之纲宗秋天之月霜夜之钟吾将见此菴之道光明盛大绵亘于无穷者也X许道卿七赞并序云间玉清观道士静寄法师许道琯潜心吾大圣人之道甚力书杂花大经全部者三法华全部者四十有六楞严圆觉诸经不以数计又书法华经塔二常持准提脩严清泰及化其门人禀治命阇维得不坏者六曰指节曰顶曰齿曰舌曰数珠曰右膝骨灵瑞二曰设利罗曰化佛像其徒玄素法师曹士勤以其师甞从予游求予识之以信后世乃各为之赞曰指节开则成掌合则成拳于一毫端揑聚大千破一微尘出大经卷蘸干沧溟书之不倦是故十指常放宝光于烈焰中粲然坚刚上下称尊指天指地我此法师亦复如是顶顶戴宝冠类傅大士火后铿然舍利无数顶门一着炜炜煌煌贵同珠璧粲若珪璋由顶至踵由踵至顶是精进幢是大圆镜螺发不烬髻珠常明故此髑髅敲作金声齿歌赞佛乘皆出于口是故齿牙火余不朽世尊阇维帝释雨花遣二捷疾盗其𤥖牙岂谓法师慈悲喜舍是其齿牙无敢盗者玄珠晶莹缀于枯龈函以金玉以示世人舌X六受用根验其功德惟舌之功一千二百法门微妙代佛宣扬故此舌本作莲花香如说而行如行而说火冷灰寒如初偃月了知味性非有非空药王药上同证圆通数珠忆佛念佛昼夜不忘百八摩尼帝网交光于其光中承事诸佛如敲门瓦如渡河筏珠即是佛佛即是珠薪尽火灭珠体如如树坚固幢被忍辱铠三灾弥纶此珠常在右膝骨瞻礼圣容一拜一跪一一微尘转轮王位屈伸俯仰左右逢原是故此膝入火不焚由膝而倒由膝而起折其慢幢恭敬忏悔谷神不死玄牝长存灵芝瑞应福彼后昆舍利人之色身终归败坏于败坏中光明盛大阇维之法始于竺干粲设利罗八万四千戒能生定定能生慧玉润山辉珠明川媚后无弥勒前无释迦惟此开士火中莲花化佛像仙家者流寄身寂静有化如来现之于顶楞严圆觉妙莲杂花流通书写如恒河沙多𤥖浮图笔端涌出分座谈经是为化佛投身火聚开胜热门万物一体天地同根X自赞真净院清拙澄长老请吾于真净有大因缘信孚檀度金布祇园拟老南之积翠仰妙喜之云门但以道不及古德愧前贤赖有鸡峯师弟何妨𦦨续芳联从此曹溪家业盛儿孙千载好流传福州偃峯棠长老请如云之碧似淀之清师旷不足比其聪离娄安可竝其明万煅炉中金色百折滩上溪声吾所望子者不有沖天之飞则有惊人之鸣大云满长老请九九百百有年无德破砂盆价重连城骊颔珠分文不直放行则大云作霖把住则虗室生白雨从何来风作何色桃花浪煖禹门开白日青天轰霹雳布金机长老请打凤罗龙索盐奉马劫石可消松风无价分付布金大行此话城山心长老请耐雪松苍傲霜菊黄定力如城山之固拗性犹金石之刚用松源苕帚桩七穿八穴唱中峰脱空歌换调移腔月布千江之影灯分无尽之光有箇心空如镜者树吾天瑞㝡高幢道济忠长老请老老大大憨憨痴痴须弥安鼻孔秃帚𦘕娥眉十劫X坐道场嫌佛不做一生担片板无地容锥江月照松风吹行此道济斯时敌胜还他狮子儿台州明因圭长老请咄者漆桶全无鼻孔拈起本色钳鎚解钉虗空一缝不是黄蘗大机亦非雪峯大用玉振金声风行雷动棒头敲出玉麒麟顶门放出丹山凤姪昙焕侍者请大江横陈老榕覆庭南峯如障北峤如屏生此无名蒭草且非人杰地灵苍松磐石不足比其寿磵水秋月无以喻其清大其家世如优昙钵花者焕乎东方之明徒弟元达菴主请微风吹幽松凉月挂虗碧心境两俱忘宴坐盘陀石也不向紫罗帐里暗撒真珠也不向閙市门头闲抛瓦砾箇是无为达道人一句了然超百亿观藏主请观身实相观佛亦然彼观幻者历劫常坚瑶席堂中闲拈麈拂清风楼上鼓动猊絃钵啰娘东山正续脱空歌中峯的传钟在虡而随扣随响镜临台而谁丑谁妍少林之钵兮金声玉振曹溪之灯兮𦦨续芳联琳藏主请头白齿黄技无寸长耻释迦说顿说渐笑达磨历魏游梁激扬中峯砂盆遗响发挥天瑞奕世耿光如戞球琳如考琮瑝何处青山不道场X徒弟寿嵩院主请山行六七里手把粝竭节老去懒登高十步九回歇凉吾襟者天之风照吾心者松之月守乎真藏乎拙立嵩山卧少室一花五叶好㳅芳父子不传真妙诀天台资福德长老请质而不华拙而自守有时万德庄严有时佛面百丑孤峯顶上啸月眠云十字街头指槐骂柳抛却臽千吾百众之木杓开吞尽三世诸佛之口祖翁一箇破沙盆唤作曹溪没量斗一时分付与孤云向天台山中作大狮子吼如月维那请眸子眊耳朵聋离娄明师嚝聪石桥月闽峤松松长青月行空夫是之谓松月翁得禄藏主请住温州九峰观音禅寺木之有本水之有源孽芽至于错节蟠根滥触至于沃日滔天曾何心于应世岂有意乎持权得其禄得其寿亦人天之小果有其体有其用非父子之可传破沙盆零敲碎打苕帚桩七穴八穿谁知正法眼灭向瞎驴边湖州仁王橖长老请马祖一喝百丈耳聋睦州一拶云门脚折有际天之云涛可以容吞舟之鱼有持世之风轮可以驾摩霄之翮大用现前不存轨则金香炉下崑崙甓社湖中明月尽情分付与仁王打刀须是邠州铁X平江太平简长老请身心一如身外无余百草头边谁名弥勒三家村里无二文殊有时指洞庭七十二峯化为真金美玉有时搅太湖三万六千顷尽作醍醐太平本来无象何须特地涂煳酒美从来无僻巷醋酸不在大葫芦鴈山慧日安长老请心如冷灰言如枯柴平如镜面崄似悬崖咬破东山铁酸饀百味珍羞一时具足拈起雪峯木勺子千五百众尽舀将来惠日重光挥戈可驻狂澜既倒砥柱能回鴈宕峯头日卓午棒如雨点喝如雷宣州妙相宗长老请玉几云横曹溪水清心源湛寂妙相圆明用松源苕帚桩令行吴越提中峯破沙盆价重连城有是父必得是子得其禄必得其名如行而说如说而行使吾天瑞不传之宗旨玉振而金声温州法华阐长老请阐大机彰大用抛出临济三要三玄把住汾阳七擒七纵如钟在虡大扣大鸣似箭离絃百发百中永嘉一宿向曹溪全肩大法千钧重处州金仙釆长老请金仙现瑞古佛放光时节既至文釆全彰提石头鈯斧得大机而显大用焚黄檗禅板定宗旨而建法幢但得棒头明似日可无临济解承当福州偃峯演长老请X眼生三角头峭五岳一大藏教演出演入谁道无言大千沙界掷去抛来将错就错一从闻得偃溪声麒麟掣断黄金索放下西院木蛇拈起曾郎木杓夫是之谓先觉而觉后觉者也福州末山慧长老请智慧弓精进箭七纵八横万化千变如洪钟在虡大扣大鸣小扣小鸣似明镜当台胡来胡现汉来汉现末山顶上放毫光霹雳声中飞闪电鑑地辉天日面月面福城石泉嘉长老请石中有泉乃觉之源松间有月照彻大千嘉州大像脚跟不点地陜府铁牛鼻孔却辽天梦幻影子始终而成坏清净法身历劫而常坚生涯都在䦆头边江阴禅芗真长老请傲雪松苍饱霜菊黄据玉几宝华王座树天瑞光明胜幢履真如实际之地乐禅悦法喜之芗狮子哮吼丹凤翱翔大机大用为瑞为祥一朵优昙遍界香饶州行侍者请人境一如色空无碍惟一坚密之身不与诸尘作对登科任你登科拔萃从他拔萃三千里外有知音屋角松风奏天籁峯首座请佛祖冤家丛林妖孽正法眼向瞎驴边灭四十年簸土扬尘一句子斩钉截铁别别妙峯孤顶云曹溪溪X上月玄藏主请妙中之妙玄中之玄大洋海底走马须弥山上行船摩尼珠两手分付栗棘蓬一任横吞铁鞭击碎珊瑚树月在扶桑枝上圆快侍者请人根有利钝道无南北祖俊快底衲僧两手亲分付金圈七穴八穿栗蓬东吞西吐要人直下便承当曹溪佛法无多子懋藏主请面目可憎语言无味拈却睦州担板汉只见一边提起云门干屎橛全无气息一气转一大藏教未是作家三转法轮于大千不容拟议厥功懋哉吾道东矣树起光明㝡胜幢无限清风动天地庆侍者请默尔忘言寂而常照如月暎于千江似风号于万窍心不用征辟庆喜之多闻花未曾拈发饮光之微笑逈脱根尘灵光独耀百华丛里现优昙金毛窟中狮子吼真净法标院主请松兮苍苍月兮皎皎提起真净妙明照破妄想颠倒有时拈一茎草作丈六金身有时将丈六金身作一茎草取上方一钵饭接待方来以曹溪半滴水普滋枯藁儿孙千古仰清标珊瑚树林日杲杲X俗姪刘𩒮请五十余年不在家揑双拳自作生涯刘郎观里桃千树春去春来几度花丹青写出是相非相当阳挂起真耶假耶如今唱箇还乡曲眼底无人识得他向你道箇是胜江江上古榕树下彭城氏之子十三岁去做和尚喫了常住多少饭与茶徒弟普觉首座请从无住本立一切相才涉丹青便成虗妄大洋海底簸土扬尘须弥山头兴波皷浪怀州牛喫禾益州马腹胀父子从来妙不传劒气直冲牛斗上徒弟嗣灯侍者请翻身劒刃走马冰稜谷孤古东山正脉林鸩砧真本闽僧法无可传之法灯续无尽之灯父慈子孝月白江清拏得电光为火把却来日午打三更道弘侍者请道远乎哉触事而真人能弘道非道弘人于一毫端现宝王剎坐微尘里转大法轮狮子窟中无异兽铁牛生得玉麒麟偈颂门人自成编拜四祖大医肉身巍巍坐断破头山徧界难藏赤肉团右虎左龙青未了一枝横出太无端拜五祖大满肉身X再出头来早事多姓非常便如何黄梅一席今犹在九窍百骸蝼蚁窠拜宝公塔饥鹰爪钝镜羞容巢冷难禁木末风一墯齐梁罗网后至今无计出樊笼继古林和尚拟汾阳十偈辨正邪上门上户数如麻来者须教验正邪石火光中擒虎兕电光影里辨龙蛇恐瞒顸烦恼真如休儱侗无明佛性恐瞒顸巨灵擡手无多子分破千重大华山巧辨不真八还辨见元非妄七处征心错认真惠我岂无三昧力阿难谩自说天伦得用全西河狮子坐当门拟议教伊丧胆魂一陌纸钱并酒肉闲神墅鬼竞头奔拟将来荆山所得非良玉赤水求来不是珠索性一槌俱击碎西天胡子没髭须辨作家疾雷震地难回避赫日当空照大千剑客相逢无别事磨礲三尺古龙泉X识机锋德山棒下全生杀临济喝中分主宾拟议白云千万里蓝田疑杀李将军句内明真当阳突出浑仑句按下云头子细参无足仙人噼胷踢无言童子口喃喃显宗用宗说俱通体用全抛来栗棘与金圈看佗吞透不得底空作杨岐直下孙赞师机白拈手段少人知板齿生毛老古锥臂膊几曾从外曲倒拈秃帚𦘕蛾眉总颂衲僧须透祖师机大道堂堂达九衢十圣三贤明此旨森罗万象转灵枢夺将石像手中笏抉取骊龙颔下珠捉败汾阳与浮佛禹门三级化龙鱼送僧礼五台摄身光里金桥现狮子声中玉臂伸勘破台山老婆子赵州之后更何人寄禅友沧海无风浪拍天眼中时复见桑田脩罗採花酿成酒醉倒文殊与普贤送成首座礼祖青山无数水无边月在湘云缺处圆喫攧不消重礼X拜祖师鼻孔一齐穿赠灵巖通知客砚沼泉香茶正熟屧廊步响客相看谩将庭栢供清话屏后今无大伯韩次全佥宪韵悼古林和尚凤去台空善类悲法身独露了无依金刚幢下清风起一曲无生听者稀古往今来一欠伸茫茫劫海起蓬尘虗空昨夜翻筋斗惊倒灵山会上人赠写真沈月巖一箇皮囊元是妄更添一箇妄尤多千江月与千巖月笔下神仙没奈何访月波讲师不遇南湖不住住东湖一代宗工老不模昨夜扁舟何处泊清波冷浸月轮孤题畊隐堂长沮桀溺禾生陇角里东园芝满田堂下一犂新雨足春风水牯懒加鞭送泰维那归万寿省师海国秋风生白苹卷衣归去莫因循阿师年老心孤甚揩背如今正要人示瀌禅人江风凛凛雪瀌瀌谢子登门问寂寥只可闻名休见面老来无力举藤条X明叟心镜照开千世界眼光烁破四神州生平不作暗中事只为惺惺白了头山阴道中寄云门独一翁去年九月江东别宴坐千峯紫翠堆昨夜啸声闻百里想应为我出山来赠中竺荣侍者侍者参得禅了也不须择火更拈香孤猿啼断竺峯顶桂子声声打石牀送耸藏主归能仁省师子怀耸壑昂霄志师是再来支遁翁圆相不须呈又抹一奁天镜挂晴空寄法藏劒南和尚腾腾劒气上干云秋水神锋湛不痕勐兽巳驯蛟巳化太平谁识老将军瑞上人参保宁和尚东海乌蠈南山笋拈来塞断衲僧喉上人要去明他话大似寒潮打石头疎山妙首座游闽矮翁迢递入闽山树倒藤枯问懒安今日布单无卖处木蛇飞出紫云关忠维那归鴈山兼简成山和尚卧薪甞胆恨填胸法战当年不树功今日思归重拔本与他推倒展旗峯X问讯巖西退牧翁戒光如月照禅丛一堆粪火煨黄独只恐清香透九重次清拙韵送俊首座省亲风月平分不宰功曹溪正脉喜朝宗蒲鞋高索连城价挂向扶桑万仞东玄上人礼无准塔是他圆照下儿孙自远趍风扫塔尘昔日烹金文武火至今煖气尚如春贺友竹改牧石寮作蒙堂幽居改作蒙堂住湖海高人不用招大觉断絃今复续可无佛国与参寥白牛露逈逈地趂不去头角四蹄银色光老倒北禅烹不得雪山春草自吹香送喜禅人参方徧参历尽百余城到得迦山似不曾无猒足王并胜热这般门户要人登送英禅人归蜀心猿愁绝劒阁栈意马奔驰灔滪堆参遍百城知识了南询夺得锦标回渊维那礼祖参他活底祖师意不必扣之枯髑髅三尺炊巾收又展千千万万土馒头赠省净头X拟续当年雪隐絃行菩萨行更加鞭蓦然自屎不觉臭插翅蒲鞋飞上天尧上人参方古人只为驴马事来往玄沙与雪峯蒲团未曾坐得煖又从鄮岭过天童遂上人游方良遂才称自已名便知经论悞平生大牀据坐多麻谷不用敲门问老僧赠亨上人赵州当日见南泉胆大如天便发言问子沙弥谁是主禅幽老祖下儿孙东江真丹国有大乘器十万西来一苇航直下早知波是水不须斫额望扶桑赠书楞严经僧此经初到自神龙常恨天台不得逢惟佛宣掦多抚谕羡君书写广流通莫随演若狂迷镜须听罗睺细击钟坚固愿幢无怠墯祇园树树正秋风寄保宁茂和尚凤凰台上休居叟三世如来一口吞枫陛传宣名巳重栢台敦请道弥尊为人抛出金刚钻据令宏开甘露门千匕百人知识在五湖龙象竞趍奔送泳藏主参迳山五髻峯头老作家坐筹帷幄布长蛇老蛟囦底藏头X角睡虎关中露爪牙佳衲子如玉杵臼善知识似钵罗华巖头雪老絃谁续千里神驹渥洼赠西天道法师来自西天十万程双眸烱烱照人青只凭道力神通力深究三乘最上乘云净凌空飞铁钖夜凉弹舌念金经要知直指单传事须向声尘歇处听送习侍者侍者参得禅了也明珠绝颣玉无瑕电光石火夸机变炉鞴钳鎚验作家千里江山归实际百城烟水足生涯临行莫恠无言说有愿从来不撒沙修慧不修福修福不修慧狭路相逢话短长只因昧却古灵光千门应供阿罗汉百𤥖庄严白象王福海截流狂浪息慧林行道觉华香横身异类中游戏蹴踏堂堂古佛场幽上人游天台幽州江口石人蹲觌体宁容一法存大总持门廓今古烁迦罗眼耀干坤石桥雨过观厓瀑华顶云开见晓暾彻底冰壶无影像好寻寒拾细评论用禅人礼祖行藏用舍贵天真逸格孤标与道隣思大口吞三世佛马驹踏杀天下人雄峯历历清规在仰峤重重圆相新须透祖师关棙子莫教容易展炊巾送忠藏主回中竺藏里摩尼逈不同光芒直射斗牛宫五天竺国无人X到千岁巖前有路通照彻脑门松顶月熏开鼻观桂花风灵踪只在猨啼处莫向啼𤠔觅旧踪坚菴主求世间万事不坚牢惟有居山志趣高粪火堆中煨紫芋黄沙钵里煑同蒿缘溪野老偏栽竹隔坞仙翁賸种桃但得菴中主长在不妨随处乐陶陶追和宏智和尚留国清偈玉殿帘垂向奉时九苞祥凤啄神芝灵光烁破羣昏晓智刃闲将万象披日月双明佛祖位雷霆百世天人师全机大用何拘碍方中矩兮圆中规虗空踏裂自成蹊寸步何曾跨佛梯玉兔怀胎当户入金鸡抱子向春啼墨光烱烱寒巖上道韵冷冷太白西转位回机归去也峥嵘楼阁五云低送成侍者布毛吹动百花春道远乎哉触事真弥勒千身随步转文殊只臂为谁伸碧梧宜宿丹山凤金索难覊五色麟留得鼻端尘一点诸方去验运斤人示庐陵鑑禅者佛法从来没唯阿正因行脚事如何石头玄旨参同契宿觉宗风证道歌赵老布衫提者少庐陵米价验人多照天照地光明在古镜堂堂不用磨送智上人智不到处道一句觌面当机善应酬伹看先贤并后圣初无六臂与三头要明旛动心非动须会桥流水X不流参遍南方知识了却来相伴老林丘赠常菴主道人拟学大梅常茅屋移将远遁藏荷叶为衣胜纨绮松花充食厌膏粮猿猱虎豹同禅悦云月溪山是道场我欲投闲消晚景寻盟来访竹间房示慧侍者祖师慧命续非难角有麟兮羽有鸾纸袄抄来香墨重布毛吹起雪巢寒耽源不会南阳意文远深明赵老关莫道山翁无指示妙峯孤顶月团团送宁藏主归天童清苕溪上偶相逢古意高标足起宗袖里金槌曾𨁝跳胸中宝藏自玲珑沙盆玉振中峯祖土饼酥甜太白翁心逐孤云归旧隐月明二十里松风寄石壁首座朝悠悠也暮悠悠彼此相思尽白头随分一猿兼一鹤孰论全象与全牛据他钵位无黄蘗推出师僧有睦州兄弟不妨添十字月明烱烱淀湖秋赠保宁先侍者身类孤云卷复舒朝游百粤暮三吴金刚幢对金刚钻丹凤台生丹凤雏有智相如归白璧无心罔象得玄珠汝师黄蘗非吾事慎勿瞋拳筑大愚送蒙侍者酷暑如焚坐甑中略无余暇话西东翠巖留得眉毛在玉几惟增耳窍聋大道可求宜日损圣心须养合X泉蒙诸方知识还知否此是吾家大小空赠运维那道在人弘要力为蘗虽云远尚堪希庭前栢树当成佛洞里桃花有此枝待得克宾心肯日是他兴化令行时鄮峯全没乡情在拟把黄金铸子期寄保宁伦仲芳天风吹起佛巖云出自无心逈不群龙窟腾翔三级浪凤台飞舞九苞文梅洲春暖花如雪薤室年深肉尚温伯仲埙箎时迭奏人间何处不知闻送句侍者之金陵树倒藤枯笑不休布单卖却没来由一毛头上金狮子五百𦚾中活马骝白鹤明边珤公塔青龙翔处帝王州秋风影里飞禅钖静听寒潮打石头赠祇园泽兰州瑞世优昙粲异芬浔溪一脉出曹源平分风月云峯顶仄布黄金祗树园佩肘后符欺佛祖亚摩醯眼耀干坤莫嫌地褊难容舞风穴杨岐道自尊谢玉山西堂䊋塑开山龛像道传京兆翠微师五百年来老古锥目有重瞳光烁烁手垂过膝坐巍巍石从空里依何立玉隐山中始发辉露出团团无缝墖云峯增重虎添威寄金山即休和尚我认并州作故家师兄涂毒不停挝泥牛两两鬪入海幽鸟喃喃骂落花积翠道高珠绝颣寂音名重玉X无瑕先师付嘱休忘却烂嚼虗空莫吐查赠承天鑑藏主曹溪佛法绝廉纤对蜜何须更说甜拈出金刚圈子看何如𨍏辂钻头尖冲开白浪千里众跳上青天三足蟾好向威音前一鑑当阳卷起夜明帘次韵赠诇书记游两府坐断慈明片舌头老婆勘破有来由草菴未结孤峯住金钖先从两府游万仞崖前骑骏马千层水上挂灯毬上人智辩难詶对只借毗耶一嘿詶怡侍者归天衣兼简断江和尚借竺源和尚韵年开九十断江翁宴坐莲峯古梵宫莫谓烹金炉鞴冷直教冀北马羣空时闻钟杵千峯月静听松吟万壑风为我殷勤问无恙若耶溪北鑑湖东赠见西堂参春雨菴头老和尚春雨菴中碧眼胡烹金尚有昔时炉龟毛兔角盈筹室蛇足盐香满道途酒美岂拘深巷陌醋酸不在大胡芦吴中散席归参礼也着防他棒喝觕送安忏首归下竺依玉冈法师慈云法席喜重开今代弥天老辨才宝塔涌从金地出灵峯飞向竺天来悟公焚体空留像贤士繙经尚有台此去开科据高座平分风月振衡台送禄藏主游福州蜃海通潮若坦途蛮艚不怕浪花觕东西两塔城中X有皷角一楼天下无彼土乡音还用译上人道价不须沾茘枝橄榄羊萄橘栗棘金圈不似渠送毅上人参竺源和尚子去天台礼石桥不逢知识不甘休当知良遂参麻谷也学云门见睦州紫箨山高宜努力仙源水急可乘流随身竿木须牢把路滑隄防是石头陈希颜过访次韵詶之𦚾中书传富纵横咫尺蟾宫不肯登高卧楼头隐君子来看溪上闭门僧春山消得几䩫屐夜雨难忘十载灯彼此暮年闲不彻莫言林下见何曾了心上人之四明台鴈了得此心方稳坐此心未了走西东携过头杖六七尺行未识山千万重明越台温龙象窟天香瑞雪旃檀丛参取永嘉老禅将一轮江月照松风赠承天远藏主游淛东日出日入王国土溪东溪西王水草深固幽远无人到须信平常心是道如来藏里摩尼珠光明赫赫照昏衢平生受用只者是不妨推出司南车和古林东州为了菴颂墨迹宗师提唱立雄关拈却门前大案山炉炭镬汤成正觉刀山剑树只如闲休居提起金刚钻本觉舒开铁面颜甘露二门虽久杜潮生合浦见珠还赠灵隐济藏主X眼竖摩醯肘佩符无星秤子定锱铢剖开竺国山中玉收取如来藏里珠略露慈明横水剑不携麻谷入园锄道人千里同风句白纸无端黑字书吴淞舟中此行乘兴泛吴淞谁是忘机海上翁落日潮生千浦浪归帆天送一江风半钩凉月苍茫外数点青山杳霭中遥想故山溪上路秋风开徧玉芙蓉寄西林椿长老道声籍籍类玄沙不出飞鸢见作家据坐西林开虎穴亲从法海拔鲸牙木毬暖气犹堪辊石皷清声足可挝老我江湖无可赠三千里外摘杨花赠诺藏主鹫峯鹤立象龙斑人物昂昂骇众观云梦𦚾吞无楚泽烟波眼濶小吴山罚钱设供瑶铺席问字詶僧珠走盘潦倒不行船子令棹歌聊当碧琅玕悼明极俊禅师一生大结更槎枒钝置凌霄箇老爷擘破华山挝铁鼓耕开东海种琼花翻身狮子无踪迹戴角菸菟不露牙前辈凋零空叹惜只今谁是指南车谢懋藏主蒲鞋云林袖出睦州蒲奉母之余又及吾灵运登临几緉屐子乔来往一双凫王门珠屐人间有御榻麻鞋世上无软他何妨长赤脚老僧留得伴跏趺承天震侍者礼祖X祖庭虎踞与龙蟠拨草瞻风子细看少室千年无影树黄梅七百烂泥团鸭飞拽脱雄峰鼻鸡唱豁开圆悟关八十四人俱按过西江一吸直须干仁王橖长老三到衲僧大用正当权栗棘金圈任吐吞日面佛同月面佛仁王尊即法王尊昔年同饮小溪水三度来敲真净门赖有祖翁家业在金香炉下䥫昆仑和天泉别岸偈赠华藏寿维那游浙东江南江北浙西东一钖飘然去兴浓倾出天泉三万斛借他别岸一帆风补陀海涌三更月方广时闻半夜钟直到讵罗蹲坐处千寻湫顶挂飞龙赠雪峯仁静菴归闽同饮连川江上水三千里外偶相逢飞来雪峤圣箭子何似杨岐栗棘蓬出岭时当梅子豆到家恰是茘枝红有人问及松和月白雪蒙头一老翁寄安长老出世慧日芳名跃出尽欢唿罔象无心自得珠千丈灵湫作甘泽一轮慧日耀昏衢巖西老子肉犹煖春雨禅翁德不孤遥想烂挝涂毒鼓声闻百越与三吴和仁王长老从教草满法堂前千里银蟾共一天未可磨砖期作镜且先博饭学栽田马师一喝声犹在百丈重参话始圆鲁祖见僧长面壁知音惟有老南泉赠答失蛮百川海大师X佛法玄机深似海百川日夜竞奔流鱼龙虾蟹知为命蚊蜹修罗饱即休不必多求如意宝只消掣动六鳌头千波万浪中游戏收取珊瑚月一钩本觉顺藏主携了菴仲谋提唱求跋擕李单提鬼见愁池阳抛出百花毬阿爷谁似休居叟生子当如老仲谋石火电光中出没拳来踢去转风流百川来往传消息万里长江一叶舟悼龙翔笑隐广智全悟禅师四住名山畅本怀龙河深处驻浮杯广开智海倾甘露全悟玄门震法雷谭尘正横俄堕地胜幢高竖忽惊摧等闲一笑翻身去潮撼空城唤不回赠承天茂杂那江西礼祖且喜大事巳了毕何须向外别驰求翻身药峤真狮子露地沩山水牯牛破布衲中藏至宝铜砂罗里满盛油风前普请施三拜八十四人俱点头赠万寿通藏主回维扬会得瞿昙那一通四方八面自玲珑三千剎海光明藏二十四桥杨柳风诗卷掷还禅月老角声唤醒太原公琼花端的非凡种收拾天香入袖中送育王琼藏主洞彻吾宗上上机倒拈秃帚𦘕蛾眉平生怀玉谁能识定力如山不可移圆悟会中睡虎子南阳门下凤凰儿他年曲彔禅牀上痛骂曹溪老古锥赠育王琪藏主X经归藏与禅归海海有经兮藏有禅掇转南辰安北斗移将东土向西干真身设利垂千载大觉遗风数百年今日因君过溪上此心又到鄮峯前赠灵隐敬藏主瑞世奉化太清宰官明足察秋毫薮凤郊麟不可逃未有长行而不住必须就下始升高祖师自有真鈯斧王库初无如是刀七十二汀烟水碧高提兔角与龟毛赠东林藏主归海东庐山面目也寻常见后精神觉老苍十八高贤𨍏辂钻五千余卷钵罗娘几年蝶梦家常到万里鲸波苇可航梵语唐言都会得更无一法可商量和元叟和尚赠安藏主廿年说法坐凌霄栗棘金圈恣意抛木马泥牛绝消息释迦弥勒可论交为人几下苍龙窟信脚踢翻金凤巢戴角铁蛇钻不入看他火后一茎茅平江幻住立菴主求幻住禅翁有幻孙亭亭玉立振斯文圆伊三点摩醯眼峭峻一方甘露门郁密檀林师子住稜层石塔白云屯乃翁余烈遗风在不吝慈悲接后昆灯上人礼祖蒲鞋挂向睦州城千载巖前续夜灯马祖驹儿才𨁝跳杨岐驴子弄蹄行东林尚有栽莲叟南岳今无煨芋僧虎穴魔宫游历遍归来拗折一枝藤径山然书记归温州X浩然英气塞坤维雪窦门中一足夔苏子墨池供草圣刘郎桃树长孙枝鴈峰列石增奇秀骊颔明珠璨陆离积翠寂音絃可续丛林草木亦华滋送龟峯运维那当年痴绝在龟峰接得曹源一脉通海阔任教鳌转侧天高容得鹤飞沖于吾道愧雄峰祖羡子名同断际翁捷出横翔宜勉励从来闽蜀本同风梅岭南作无尽灯灯中有镜灯无尽镜外无灯镜亦羞十法界分千法界一神洲照四神洲须弥常作光明炷海水频添智慧油纵使毗岚吹不灭禅翁心似月轮秋道场意无极装观音诸天大士分身二十天互为主伴下尘寰珠璎危坐金刚石甲冑新排玉笋班说法慈容如月现摧魔宝杵迫人寒瑶池席上功无极五色光芒照碧澜送空上人拜独孤和尚塔鹫峰普觉老菴头梦逐钱塘江水流福慧两全千事足死生二字一时休龙吟枯木瑶泉冷猿啸空山玉树秋锹子横担扣灵塔刻舟何处觅吴钩何山铸钟听得鲸音出小溪重兴礼乐在斯时罗睺击处惊群聩元亮闻时皱两眉殷殷地雷停苦趣寥寥霜韵振清规竺干青石今无恙空想拘留调御师寄德孤云奖鳌山安雪心三藏主X菁峯苍翠石房幽鼎足分来互唱酬汾水六人成大器东山三佛是同流经归藏也禅归海弓学箕兮冶学裘商略䦆头边事了同时踢出百花毬送灵石和尚归天台弥天声价似黄钟万衲归依拥象龙大振玄纲超聩祖力行古道起中峯永明的旨一湖水天下宗师百岁翁白雪调高谁敢和且仝寒拾抚孤松谢断江和尚远送我来三拜大梅常鼯鼠声中梦一场仙去难追梅少府虎亡常护郑襄阳竹舆伊轧羊膓路布帽稜层鹤𩯭霜舞袖不须嫌地褊松花千载有余香赠仰山令藏主令名令闻见清标佛法于今未寂寥甘露室中百花醴集云峯下四藤条朅来吴越寻知已未跨船舷赠痛桡莫恠空疎无咂啖春风春雨正萧萧送僧礼祖江东西与湖南北卵塔千丘与万丘鼓簸箕唇多马祖弄捞波子少巖头西山走入滕王阁黄鹤踏翻鹦鹉洲打失眼睛拈得鼻骑牛不必更寻牛兔角杖长长兔角堪为杖月里姮娥手自栽种出中山多狡狯根非下土可滋培桂轮万里推将去太华千重卓得开老倒芭蕉提掇处有无与夺验方来龟毛拂X龟背刮毛宜作佛谈玄不较短和长挂时魔佛俱藏六竖起人天听举扬击碎玄关明悔吝敲成吉兆绝承当赵州受用应无尽末后犹将寄赵王赠中竺荣藏主千岁巖前瞌睡虎金陵台上凤凰儿腾身时展九苞瑞开眼光摇百步威不墯诸方金网密须防平地锦机危翱翔远举高千仞管内全班未易窥送郁侍者省师小玉频唿处栏鸡为发机只教迦叶会不许老胡知唇水涛如雪台山月似眉途中得力句归问鹿城师答源藏主识得祖师金矢法角䭾卸却笼头脱截流自是香象王烈焰岂容蚊蚋泊甬东开士能崛奇芒绳要把虗空缚知是般事便合休驴汉更待何时瞥伽陀寄我约秋来剧谈拌得禅牀折石头路滑知不知牢着脚跟防喫攧送明禅人明明百草头明明祖师意伶俐汉撩起便行蒙憧底只管瞌睡皓玉无瑕明珠绝颣草鞋干晒待秋风寸草不生千万里送宗藏主归里有句无句藤倚树放下泥盘咲不住是真狮子便咬人肯倚他门傍他户道㳅器量古罍洗杖头敲出虗空髓不同矮子卖布单虗走三千五千里罢参收拾X归去来大沩笑口不敢开闽中尊宿若具眼为君高筑黄金台寒巖二隐清凉金色峩眉银两枚漆桶彻骨贫一人眼睛重八两一人鼻孔恰半斤五峯双㵎松门路两枚漆桶熏天富一人长拖狮子衫一人高系象王袴老柳梢头月半轮一箇拍手一指陈自家不省者箇意却道修行徒苦辛查筒打失无寻处苕帚拈来且相慰饶舌丰干去不来万古清风一纨素送昱藏主归鴈山省师藏里摩尼珠古今人不识永嘉真觉师当阳曾指出白月即见白黑月即见黑智者不可求无心还自得晦初鴈山英韬藏㝡绵密一朝发现来大千俱照彻持归呈阿师好事明明说公不见藕丝孔里骑大鹏等闲挨落天边月伴云室中赠玉侍者白云本是无覊物冷淡为身闲作骨或舒或卷或去留伴之者谁有明月道人心与明月同白云故故来相从巖间相对两无语慎勿随逐东西风只恐道人出山去石上无人伴云住道人若去云亦忙月明彼此无寻处送本真侍者黄金真人铁面具招不来兮推不去布毛拈却未曾吹金乌飞上珊瑚树宗门中事非等闲翻身直上百X尺竿十方世界风飒飒炎天雪片飞漫漫中峯破砂盆松源生笤帚日午打三更面南看北斗剎剎尘尘甘露门物物头头狮子吼送发上人归茶陵茶陵蹇驴攧折角千古清风动寥廓明珠一颗价连城虗空撼动黄金铎上人家亦住茶陵西山之子铁牛孙华亭江上见船子一桡之下波涛翻于今又唱还乡曲为吾寄语茶陵郁满目溪山古又今白云絃断何人续赠三椽菴主大厦千间单七尺平生受用人人得三条椽下作生涯谁是三条椽下客雪山六载无一椽鹊巢冠顶芦穿膝少林九年没把茅冷坐堆堆空面壁赵州拽下帘子去到头不识菴中主两箇泥牛闘不回㗸花百鸟来无处掀翻三椽净躶躶下无卓锥上无瓦百亿干坤盖得周三椽从此增高价送蒋山果藏主礼宝陀大士法身等虗空大士悲心如大海世间欲以尺量空复欲持蠡测海水虗空可量海可测其人即与大士等一毛端上无边身一一身毛剎尘海拈出志公古刀尺处处尽是圆通门收得摩尼藏里珠不属中流及彼岸磐陀石上日轮红大士法身全体露游张公洞用天师韵赠陈景山谽谺古洞天风凉锦屏玉节摇金光千年灵官咲迎X客银髯丹脸脩眉苍扳危历覧忘初步仙翁饮我琼花露一声何处凤凰鸣玉童遥指烟霞路应真过海图海门万丈洪涛舂水府隐现漩涡中綵旌羽葆摇空蒙金钉朱户光玲珑龙君海若俱肃雍奉送十八出世雄不论殿后并先锋一踏玉麈夸神通一擎宝塔碧两瞳一挥羽扇扬清风一军持现楼阁重一杖卓立赤鯶公一侧风帽如张蓬一老盘坐舁鬼工一提贝多乘青𩣭一蹑狮子头髼松一坐炊巾衣顶蒙一披禅衲立鲇冲一弄宝珠翫苍龙一坦便腹抉二童一卓金钖象力克一将到岸鳄如虹一踞羊车行忩忩一跨斑斑老大虫一焚熏陆香蒙茸山灵出迎䖍且恭武夫甲冑来憧憧方广圣寺鸣昏钟木杪高挂金镫红𤠔猱虎豹喧巖丛队伍直入天台峯回顾阿耨瑠璃宫珍重娑竭厖眉翁送仰山印首座归蒋山正法眼藏瞎驴灭祖师心印铁牛机𤥖公观音十二面集云峯下四藤枝何如睦州担片板是亦刬兮非亦刬靠倒云门一字禅扫却临济四料拣朝离𤥖席暮钟山盘走珠兮珠走盘一拳打透圆悟关鹰巢飞出黄金鸾题牧松轩道人牧松不用鞭抱瓮灌以巖西泉向来毫末今出屋倐忽偃蹉凌云天临轩万本青如黛瑟瑟涛声起X虗籁婆娑遶树时抚摩人与松兮今老大道人只怕松化龙松间结屋巢寒空千红万紫随春风岁寒相伴惟髯翁送仰山性藏主回径山云腾芬始肤寸倐氤氲来从獭径聚拥龙门挂空如有蒂抱石本无根静则岫盈谷满动则电掣雷奔何当为雨为霖去直得三千海岳昏示应侍者善应无方大功不宰唿兮应兮无在不在类虗谷之传声廓大千而无碍指月话月兮谁是傍观拈花咲花兮十分光彩禅石歌赠江心安藏主少林一片安禅石风吹不入雨不湿祖师冷坐一九年勐省忽从空里立五百力士揭不动䂭䂭磝磝没稜缝蓝田曾悞李将军一箭发机随手中一斑巳露呈牙爪奋迅过如狮子吼蜃江江上出头来惊得陜府铁牛颠倒走松月菴歌吾有一菴曰松月为爱岁寒拜皎洁不拘南北与东西有月有松即休歇抚松问松松不言举头问月月在天拾枯煑瀑邀明月我心与月同孤圆冰轮常遶须弥走擎来不假修罗手缺时圆处光不分圆时缺处光何有永嘉证道曾有辞江月照兮松风吹寒山静听声愈好马师赏翫增光辉有谁识得菴中主无X去无来无所住去来恰似月行空住着犹如风过树此菴无坏亦无成于中只么老此生松花採摘饥可食桂子飘洒香风清分明一片清凉国松自青青月常白传家清白是此歌堪与儿孙为轨则无为轩铭佛身无为不堕诸数卓尔常存迥然独露祖师西来两手分付净智妙圆真功德聚八窓玲珑万象行布二六时中行住坐卧不事面壁亦不观树迷未甞迷悟亦非悟白雪匪歌阳春寡和如虎之缺如马之馵室内之牀户外之履往者不追来者不拒兔角不拈龟毛不竖大坐当轩了无回互作铭者何一词不措养正室铭存吾真养吾正柔吾刚折吾劲履坦途防机穽任世缘懒奔竞持吾戒守吾定空吾心见吾性月之明风之静春之和冬之凝玉之温泉之莹竹之清松之盛乐吾闲适吾泳慕前贤仰诸圣养者何毗耶病正者何摩竭令安厥居续慧命摩尼珠大圆镜渔家傲拜远法师大法千钧承重寄匡庐万仞增苍翠黑白三千龙象队真堪爱过谿大咲无人会佛运浇漓当像季覩师面目犹生气一勺聪明三昧水深无底甘凉滴滴醍醐味送藻侍者鴈山省师巍巍鴈宕峯举手天一握西菴老禅虎据坐如山岳X白日鼓雷霆青天飞雪雹佛手未易窥先且伸驴脚衲子每登门森严难凑泊上人跨灶儿应机犹啐啄问子何方来拈出当头着棒喝纵交驰颀然活卓卓狮子贵翻身犀牛露头角一语忽相投可解千生缚归来举似侬万象鸣嚗嚗灵隐化藏主送天瑞老和尚语录赠之上人来自灵鹫峰手擎两朵青芙蓉佛慧老人五会录夜光贯月如长虹我本无心有希冀今此宝藏何方至普觉师兄结集时此特太山一毫耳无端印板上脱来龟毛兔角空中栽从前了无元字脚平地忽尔生崔嵬焚香展拜从头读缅想不曾编此录胡为列在门弟行天瑞家风遭屈辱寄言鹫岭老西菴千钧重寄一担担退藏于密袖老手天生鼻孔谁司南上人乃是菴之嗣豹隐一斑曾未露祖祢不了及儿孙他日大方看独步振寮元持净求警䇿执持粪器着獘垢衣入净入秽入水入泥日用常行三昧发挥古德风规赵州东司头不说佛法狼籍不少湛堂指甲上放光动地诚不自欺生苕帚破粪箕得便宜是落便宜这般标致谁相似灵鹫山中有隐之为恩维那说义海偈普贤百万毛孔中一一毛孔香水海于中演说三昧门各具无量微妙义海水可知其滴数微妙义理不X思议阿修罗王立半身其顶亦与须弥等採花酿作甘露浆万水千波同一味一切鲲鲸及鱼龙沾其味者皆充满一沾其味无异名恒河沙义咸通达稽首普贤大愿师微尘义海同游戏道藏主游五台六月台山飞雪片白日深潭皷雷电玻瓈琖里素涛翻摄身光内金桥现此行要见七佛师袖里自有摩尼珠清凉石上万菩萨不知那个真文殊前三后三是多少切忌挥仑吞箇枣问渠明白记将来百万人前狮子吼借楚石了菴韵赠哲藏主密说显说遮诠表诠惟行中道不堕二边不在坐禅成佛岂用作镜磨砖千七百则且非祖师之语一大藏教亦非如来之禅胸吞云梦八九眇视十圣三贤蚯蚓蓦过东海虾蟇跳上梵天放出沩山水牯耕翻祖父田园有纵有夺无党无偏棒如雨点喝似风旋檇李山中二禅将了无一法与人传和元叟和尚拟寒山三首我见世间人利名日交接二鼠每侵藤四虵常在箧要得脱苦轮三生六十劫广额放屠刀灭却三途业参禅并看教迷悟千万般常啼学般若何须卖心肝贤愚同一揆僧俗互相瞒十步九喫攧方知行路难菩萨不猒喧二乘墯空寂丰干骑虎来拾得指羊迹题巖千偈多照水双瞳碧不贵万户侯岂羡二千石X和北磵曹溪见柳春工造化本无私草木萠芽类小儿今日曹溪看柳眼枝头点缀似圆伊峯藏主血书华严经尘说剎说炽然说无边香水血淋漓杂华林内红如锦五十三人醉似泥血书金刚经四句偈胜七宝施祗园会上百华春须知大士书经血流出如来忍辱身任子敏州判二鼠图朝三暮四众狚喜怒萝白茘丹二鼠交劝千钧之弩蓝田射虎谁为此鼷而轻发机北磵和尚送栢庭法师序台衡重寄栢庭老黼黻宗门薤室翁二老风流无复见惟闻大吕与黄钟康上人血书华严经破一微尘出大经血痕腥汗百余城善财南去无消息啼断春山杜宇声听松轩净洗山林耳微风起泬寥舒徐动天籁澎湃震春潮鹤梦惊清响龙吟奏古韶闻中有真趣爱此岁寒标赠金山及藏主金乌玉兔如梭急八骏如何追得及滔滔杨子大江流夜半穿靴水上立龙宫海藏尽豁开赤手抉得摩X尼珠万仞龙门一跃过不假霹雳轰春雷者回重入德云室不用参寻经七日金鳌背上掉臂行尽得真人好消息题䟦四祖与栽松道者立谈图两翁相对话无生各要寻条活路行千载流传到今日有谁来此听松声六祖坠腰石龙朔年深色愈苍坠腰踏碓意非良贼身巳脱黄梅渡千古空存旧贼赃明教大师墨蹟明教禅师阇维不坏者五曰顶曰耳曰舌曰童真曰数珠非夙承悲愿弘法拯难曷能尔耶当其皇祐至和间群儒锋起力拒吾道微禅师火其书庐其居人其人者久矣丰功硕德与吾佛化九十六种外道吾祖破六宗邪见无以异今观亲书送周感之入京诗序虽经数百年老舌炽然如无恙时而墨妙严正如其人焉奯藏主得之于六花峯烈焰之际不翅如获轮王髻中之𤥖愚谓纵使火之当如百炼精金光焰万丈与五种不坏者同传大慧禅师衡阳示密首座帖妙喜谪居衡阳草堂和尚专书慰问有道盛则魔旺城高则卫生之语老师答曰自到衡阳一向谢绝宾客四方书问一切阔略独于吾叔祖未能忘怀盖其X达人大观不以患难二其心也密首座久侍老师即编集正法眼藏曰沖密者因其回浙嘱其须见何三公夫妇二人盖亦甞入师室问道者而老师未能忘怀也绍兴至今二百余年墨光烂然银钩铁画如渴骥奔泉怒猊抉石老气益壮所谓机辨迅雷霆语言粲星斗荷佛祖重任恢临济正宗舍师其谁欤曾德符送佛照住径山序佛照禅师移住径山以圣眷勉为此行固辞不可道出山阴访故人曾德符侍郎话及此意曾作序赞其行观此岂似今时以搀攘为本色以鬪诤为正宗水泼不去挺逐还来略无廉耻使法门同受斯辱闻先哲遗风余烈宁不愧死德符云惟大慧方可骂真歇拙菴方可来径山斯言旨哉真歇和尚墨迹古人住院不拘大小贵在得时行道而巳今观真歇老人劝请一尊宿住护国之帖为法道危急之忧故拳拳勉谕见于真情也或曰所请者乃是竹菴恐传者之讹矣考之真歇住江心时竹菴奉诏开山鴈宕能仁真歇恐竹菴缘法未熟特过江迎归方丈待以师礼由是缁白翕然归敬盖竹菴自鼓山赴能仁之招请住护国者非竹菴明矣信藏主出示此卷命题不容不辨别峯涂毒墨迹别峯禅师赠敏知藏偈涂毒与勇维那帖二墨宝获X披覧于二百年后不特宝其语言三昧实尊其道德行解相应也涂毒住迳山别峯居海门菴末后一着了然明白而涂毒临示寂受七日生祭二大老皆十地中人也余晚生恨不及见追想遗风余烈为之悚然痴绝和尚赴法华请示专使长偈王荆公以半山请真净开山范忠宣公以天平请浮山圆鑑开山赵京尹以法华请老痴绝开山皆一时盛事也痴翁于毗陵舟中为衍专使书此长偈衍之一行非惟不辱命又且虗往实归所得多矣靖思痴绝老人高卧玉山一旦以佛法大事靖退小节幡然为法华而起使法华增九鼎之重吁古道颜色今不复见稗沙门不揣其本趣媚权势盗窃名器裨贩如来欲求宗风之振法运之兴其可得乎破衲首座宝此其有以也夫又龛阴墨迹予早年入众时闻之老宿痴绝禅师见曹源和尚有所契悟后曹源令小师礼藏主持法衣一顶密而随之不使其知待他出世若拈我香将衣对众付之礼一依所嘱二十年后老痴出世嘉禾天宁一香为曹源拈出礼捧衣具陈遗言痴翁下座接衣哭为之恸见者闻者莫不感叹流涕不惟弟子求师之难而师求弟子尤难也今观墨妙叙平生出崃见人至于入寂从上所供竝皆诣实师示寂于宋淳祐庚戌时年X八十有二终于迳山此段因缘行状中不收予姑以所闻书于卷后异时僧中秉董狐笔者有所取焉应菴和尚与乌巨书应菴老祖示众云三十三州七十僧驴腮马颔得人憎诸方若具罗笼手今日无因到净明当时会中龙象如资福诠乌巨逵辈亦不少一书与资福见于录中一书与乌巨即此书也老婆心切直是说得血渧滴地使今时称长老者读之宁无尸素之愧愚自云间来主斯席徧礼山中诸祖塔庙至直菴祖师塔下瞻礼老应菴遗像于影堂乃是为乌巨所赞者有云一句掀翻万机罔措更提拄杖击涂毒鼓立禅持归分付乌巨即直菴出世之地直菴迁国清密菴师祖继席后直菴再至祖为上堂举芙蓉访实性因缘激掦此事力行应菴之道谓二难也直菴终于何麓窣堵波岿然松竹森郁父子面目如生惜乎应世机缘无所记载岂非当时门庭高峻不许记录抑弟子不为流通有此失耶四明年藏主出此书命题不肖忝中峯五世辞不获三复感慨焚香九拜而为之书山谷赞祐禅师墨蹟山谷老人深得吾宗佛祖禅髓故其真赞如电掣雷奔风起水涌向髑髅中豁开摩醯顶门三只岂止奔魑魅走狐狸而巳直得天下老和尚倒退三舍也放翁法华显应录序甞观裴相国圆觉经序苏翰林楞伽经序真辅教之X文也今观放翁陆先生法华显应录序有云天地不足以喻其大海水不足以喻其深可谓知言矣回视排佛毁法谤僧至死不悟者何如哉月江和尚语录卷下古德提唱直为激扬从上一着发越学者初无注意造作安排句语其于言有精深卓绝浑然天成处盖出于自得真正发为音声者也昧者不知往往反是脱例如此尚何有于单传直指之道云哉哉今观月江师兄语要一出格外生机洞彻古德肺腑殆不让善于其间伹恨天瑞老人不见之耳丁巳夏四月六日东林辱弟绍义敬题月江和尚语录盖中峯下四世孙所说法也然光明盛大之传而至于此善观之者则天瑞之门大而无外不然则被黑豆法淹杀眼矣旹至治二年夏五澹湖题X祖师直指单提一心上乘之法青天霹雳旱地风涛拂子头上突出百亿金师子弹指一下惊倒百亿须弥卢月江和尚七出八没千变万化步骤林际宗风显露杨岐眼目具大知见真药现前者盐咸姜辣定知开口不在舌头上至治壬戌夏首净慈敬题月江余法属中横晓太白久餍闻其四布芗名至元乙亥孟夏南寓双桧得观六会语乃合十曰七夭天瑞兄之冲烟楼跨灶者哀法道几绝之念释然前净慈属末灵石如芝书达磨板齿生毛危骨挝却来石上种油麻游梁历魏成何事孤负寒芦几度花