分门古今类事縂目钦定四库全书子部十二分门古今𩔖事縂目小説家𩔖二卷一帝王运兆门上卷二帝王运兆门下卷三异兆门上卷四异兆门中卷五异兆门下卷六梦兆门上卷七梦兆门中卷八梦兆门下卷九相兆门上卷十相兆门下卷十一卜兆门上卷十二卜兆门下卷十三䜟兆门上卷十四䜟兆门下卷十五祥兆门卷十六婚兆门卷十七墓兆门卷十八杂志门卷十九为善而增门卷二十为恶而削门等谨案分门古今𩔖事二十卷不着撰人姓名宋史艺文志亦未着録卷首题蜀本二字葢宋时四川书肆刋行之本第八卷内载有先大夫龙泉梦记一篇末署政和七年三月宋如璋记记中自称崇宁乙酉拔漕解次年叨第是如璋本蜀士尝举进士入官其作此书者即如璋之子故书中称如璋为先大夫特前后无序跋其名已不可复考矣书分十二𩔖凡帝王运兆门二卷异兆门三卷梦兆门三卷相兆门二卷卜兆门二卷谶兆门二卷祥兆门一卷婚兆门一卷墓兆门一卷杂志门一卷为善而增门一卷为恶而削门一卷大㫖在征引故事以明事有定数无容妄觊而又推及于天人感应之捷以着惠廸吉从逆凶之所以然虽採摭丛琐不无涉于诞幻而警发世俗意颇切至葢亦前定録乐善録之𩔖且其书成于南渡之初中间所引如成都广记该闻集广徳神异録唐宋遗史賔仙传蜀异记搢绅脞説灵验记灵应集等诸书皆后世所不传亦可以资博识之助故存之以备小説家之一种焉干隆四十三年六月恭校上总纂官纪昀陆钖熊孙士毅总校官陆费墀分门古今类事卷一钦定四库全书分门古今𩔖事卷一帝王运兆门上陆贾天命樊哙尝问陆贾曰自古人君皆云受命于天必有瑞应果然乎贾应之曰有夫目瞤得酒食灯花得钱财干鹊噪而行人至蜘蛛集而百事喜小既有证大亦宜然故目瞤则呪之灯花则拜之鹊噪则餧之蛛集则放之况天下大宝人君重位非天命何以得之哉瑞宝信也天以宝为信应人之徳故瑞应天命不可以力取由是观之符瑞之应所以显帝王之休命故先儒谓圣人之兴必有非常之物人弗能致者出焉以明有所属授固不可厚诬于世柳宗元作正符诗言董仲舒等推古瑞物以配受命其言𩔖淫巫瞽史遂与诗书所着元鸟巨迹大电大虹白狼嘉禾之瑞併以为诡谲阔诞不足信可谓好异而不经矣余惧世人拘子厚之作弃天弗征背人道以自任故首标陆贾之言然后取周汉以来古今帝王运兆之兴衰符瑞之应騐定于前契于后者集而録之以见其信而有证云周武得玺商纣昏乱武王将欲伐之师渡孟津白鱼入于王舟有火复于王屋流为乌此受命之祥也牧野有一樵夫採木探髙鸟之巢得赤玉玺文曰水徳将絶木祚方盛文皆大篆纪商之世厯已尽而姬之圣徳方隆是以三分天下皆归周元元之𩔖嗟殷亡之晚而恨周兴之迟至成王定鼎于郏鄏卜世三十卜年七百皆天命所定也刘孝标谓命运之定逝者不可招来者不可拒其斯之谓欤叔虞封唐唐叔虞周武王之子成王之弟初武王与叔虞母㑹时梦天谓武王曰余命汝生子名虞余与之唐及生子文在其手曰虞因命之曰虞及成王立与叔虞戯削桐叶为珪曰以此封若于唐周公入贺请择日封叔虞成王曰吾与之戏耳周公曰天子无戏言言则史书之礼成之乐歌之于是遂封叔虞于唐此虽出于成王之戏周公之请然天命已定于叔虞未生之时虽欲不封不可得也栁宗元作桐叶封弟辨以为史佚成之不可信是乌知天实成之欤赵鞅病寤赵简子鞅疾五日不知人寤而语曰我之帝所与百神游甚乐有一熊欲援我帝命我射之熊死又有一罴亦来复射之罴死帝赐我二笥皆有副吾见儿在帝侧帝属我一翟犬告我曰晋国且衰七世而亡今余以舜之胄女孟姚配而七世之孙使董安于受其言而书藏之后简子出有人当道不去简子见之曰譆吾昔所见子晰也当道者曰主君之疾臣在帝侧简子曰吾射熊与罴何也当道者曰晋国且有大难主君首之帝令君灭二卿熊与罴皆其祖也简子曰赐我二笥有副何也答曰主君之子将克二国于翟皆子姓也简子曰吾见儿在帝侧何谓赐以翟犬当道者曰儿主君之子也翟犬者代之先也主君之子且必有代及主君之后嗣且有革政而胡服并二国于翟简子欲延以官当道者曰臣野人致帝命耳遂不见简子书藏之府后二年三臣作乱简子遂灭范中行二卿其子无殈母翟婢也简子以无殈贤废太子伯鲁而立无殈是为赵襄子知伯攻襄子襄子保晋阳遇三神于王泽授以竹二节朱书曰天使汝反灭知氏赐以林胡之地至于后世且有伉王左袵奄有河宗至于诸貉南伐晋北灭黑姑襄子受之与韩魏合谋果灭智伯于是赵北有代南并智氏彊于韩魏至于武灵王果七世矣吴广内其女娃嬴孟姚也甚有宠于王王遂胡服并略胡地悉如天帝与三神之言太史公备载于世家以见兴废之有命也楚平压纽楚共王无冢嗣有宠子五人乃有事于羣望而祈曰请神择于五人者乃以璧见曰当璧而拜者神所立也乃宻埋璧于太室之庭使五人齐而长入拜康王跨之灵王肘加焉子干子晳皆逺之平王弱抱而入再拜皆压纽其后共王薨康王灵王相继立子干子晳皆不得立平王终有楚国故叔向曰芉姓有乱必季实立获神故也岂非压纽之验已前定于当璧之拜乎始皇备胡秦始皇既并天下自号始皇帝后世以计数二世三世以至万世传之无穷也二十三年燕人卢生入海还以鬼神事奏録图书曰亡秦者胡也始皇不知胡为人名乃使蒙恬击胡又筑城河上为塞以备胡三十六年遣使天下使者从闗东过华隂有神人持璧遮使者曰为吾遗镐池君今年祖龙死因忽不见祖者始也龙为君象谓始皇也使者以闻始皇黙然良久曰山鬼不过知一嵗事耳于是遂出游少子胡亥请从至七月始皇亡于沙丘平台李斯赵髙立胡亥袭位为二世皇帝而秦果亡图书之言合若符契葢天方兴汉其业将成则命已定矣始皇乃竭海内之力以备胡曷益哉汉髙灵符汉髙祖为泗上亭长常从王媪武负贳酒时饮醉卧武负王媪见其上常有怪歳竟此两家常折劵弃责吕公好相人见髙祖状貌曰臣相人多矣无如季相因以女归之生孝惠及鲁元田中有一老父相吕后曰夫人天下贵人也令相孝惠曰夫人贵者此男也及髙祖来吕后具言乃追问老父老父曰向者夫人儿子皆似君君相贵不可言及以亭长送徒骊山到丰西泽中令壮士一人行前还报曰前有大蛇当径髙祖曰壮士行何畏乃拔剑斩蛇后人行至蛇所有一老妪夜哭人问何哭曰吾子白帝子也化为蛇当道今者赤帝子斩之人以为不诚欲苦之忽不见秦皇帝曰东南有天子气乃东游以厌之髙祖隠芒砀山泽吕后常求得之髙祖怪问吕后后曰季所居常有云气故从往常得季后入闗范增説项羽曰沛公入闗吾使人望其气皆为龙成五色此天子气也急击之頼项伯得免班彪王命论曰饿馑流𨽻饥寒道路所愿不过一金然终于转死沟壑葢贫穷亦有命也况天子之贵四海之富神明之祚可妄起哉若乃髙祖灵瑞符应可畧闻矣初刘媪姙髙祖而梦与神遇震电晦冥有龙蛇之怪及其长而多灵有异于衆是以王武感物而折劵吕公覩形而进女秦皇东游以厌其气吕后望云而知所处始受命则白蛇分西入闗则五星聚故淮隂留侯谓之天授非人力岂不信哉元后天玺元后在家常有白鷰衔石大如卵堕后绩筐中取之石自剖为二其中有文曰母天下后乃合之遂复合不可开乃寳藏焉及为汉皇后置之玺笥中谓之天玺光武符应汉光武讳秀字文叔图䜟刘秀当为天子故国师公易名秀以应之光武常徇河北㑹王郎起邯郸乃入蓟王郎新盛光武南出晨行至滹沱河无船衆皆忧适遇氷合得过未毕数车而陷进至博城惶惑不知所之有白衣老父在傍指曰努力信都郡为长安守去此八十里光武驰赴之先是光武生于建平元年有赤光照室方士夏贺良上言汉家厯运中衰当再受命改号太初王莽忌恶刘氏以钱文有金刀改为货泉或以其文为白水真人望气者见舂陵郭曰气佳哉郁郁葱葱然同舍生强华自闗中奉赤伏符曰刘秀发兵捕不道四夷云集龙鬭野四七之际火为主此皆受命之符虽白鱼之应何以加之魏文黄龙建安六年魏武大破𡊮绍于官渡先是殷馗者善天文言后五十歳当有真人起梁沛间其锋不可当至是恰五十年而公破绍天下莫敌矣至熹平时黄龙见谯大史单飏谓其国当有王者兴不及五十年龙必复见内黄人殷登记之后四十五年黄龙果复见于谯登曰飏之言其必騐乎由是文帝即位葢文帝生于谯龙见之应也议者多以魏为紫色闰位而天亦应之何耶其他图䜟所着期运符命并见于本纪孙权豹尾吴孙权常猎于武昌樊山下见一老母问权曰猎何获对曰只获一豹母曰何不竖其尾忽然不见后权称尊号乃立庙于山下晋元王䇿晋太安之际童謡云五马浮渡江一马化为龙及永嘉之乱元帝与西阳汝南南顿彭城五王获济而帝遂即大位化龙之应也于时玉册见于临安麒麟神玺出于江宁日有重晕皆以为中兴之象焉夫二曜五纬天地之精气其应见上其本在下至治将兴则日星呈祥及夫将废则躔次告凶是岂无尸之者乎宋武龙章宋髙祖武帝讳裕小字寄奴姓刘氏微时常游京口竹林寺独卧讲堂前上有五色龙章衆僧见之惊行止时见小龙二附翼樵渔山泽同侣亦覩焉及贵龙形更大伐荻新洲见大蛇射之伤明日复至闻杵臼声见童子数人衣青衣于榛中捣药问其故答曰我王为刘寄奴所射合散傅之帝曰王神何不杀之答曰寄奴王者不死不可杀叱之皆散收其药而反每遇金疮傅之并验尝观昔人论运命者谓河出图洛出书赤鸟衔丹白鱼登舟神母告符神父指路字成木叶字出蜗涎是皆天命已定非有言语之声芬芳之臭可得而知也徒慿物以效意假神以告人观诸孙权宋武为不诬矣武陵石立宋元嘉七年五月武陵山隤两石髙丈余如人雕刻精竒形如古石阙占者云武陵出天子其年八月孝武始生后宫十五年封武陵王三十年即帝位葢石立之应也明帝移宅宋明帝封湘东王孝武为开宅邸方凿池获赤玉二枚及入朝乃居西邸建平王景起宅在建阳门外始成诏以一宅换之自西邸移入新宅河洛䜟云灵耀豫见东南隅而二邸皆处宫城之东南在巽地盖天应之也齐髙授位齐髙帝在淮隂理城堑掘得古钖下有篆书诸人皆不能识王僧真独曰此何须辨钖而有九九钖之兆也初帝年十七常梦乗青龙上天西行逐日及贵旧茔在武进其上常有五色云又有龙出焉宋明帝疑之常出镇淮隂每懐忧惧忽见神人谓曰无所忧子孙当昌盛淮南太守孙奉伯与帝同室卧梦帝乗龙上天于下捉龙脚不得觉而谓曰兖州当大庇生灵而我不得与也奉伯果卒于宋世崔灵运梦天谓已曰萧道成是我第十九子我去已授之天子年位盖自三皇五帝以降受命之次至帝为十九也先是宋武帝于嵩山得玉璧三十二枚神人云此宋卜世之数夫三十二者二三十也宋至齐果六十年帝之符应其前定有如此也具见本纪神武遇神北齐神武少与刘贵贾智出猎兔逸至迥泽一茅屋为犬所噬鹰兔俱死神武射犬犬毙有二人持神武衣甚急其母盲乃曵杖呵之曰何故触大家因出酒烹羊以饮之自云有知徧扪诸人言并贵至神武曰皆由此人饮竟而出还更访之则本无人居乃知向者非人也殆亦假神以告者欤陈氏金字陈髙祖受禅之日其夜㑹稽人史溥梦朱衣吏衣武冠自天而下导从数十至太极殿前北面执玉䇿金字曰陈氏五主三十二年遂凌空而去呜唿天人相交气应混并宻然相闗为表里其可诬哉韦鼎望气陈武帝在南徐州鼎望气知其当王因谓之曰明年有大臣诛死后四歳梁代终天之厯数当在舜后陈氏是也后四年武帝遂受禅至徳初鼎尽货田宅谓友人曰江东王气尽于此矣吾与尔当葬长安期运将及故破产尔初鼎聘周遇隋文帝谓曰公不久必大贵贵则天下一家歳一周天老夫当委质及陈亡文帝召入待遇甚厚夫天不言以气与象传吉㓙其应騐之速虽桴鼓之答铁炭之动不过也梁武跸声梁武初为司徒祭酒与范云俱在竟陵王西邸情好懽甚永明末梁武卜居东郊之外云亦筑室相依梁武每至云所云妻尝闻跸声自是尽心推事萧纪改元萧纪字世询梁武之子也为益州都督侯景之难乃僣号改元曰天正暗与萧栋同号时栋为景所立亦改元天正也识者云于文天为二人正为一止天意若曰二人各一年而止也其后果悉如所言昔桓𤣥当晋世亦僣改年号为大亨当时谓亨者于文为二月了后𤣥之败果在仲春由此观之倔强之徒茍恣纵于一时者适所以发帝王之英灵尔孔靖昼寝孔靖字季恭㑹稽山隂人宋武帝东征孙恩屡至㑹稽过季恭宅季恭正昼寝有神人衣服非常谓曰起天子在门既而失之遽出适见帝延入结交执手曰卿后当大贵于是曲意礼接赡给甚厚及宋武受命加以开府仪同三司不受薨以为赠陈文箫鼓到仲举字徳言仕梁为长城令陈文帝居乡里尝诣仲举时天隂雨仲举独坐斋内闻城外有箫鼓声俄而文帝至仲举异之帝常宿仲举帐中忽有神光五采照于室内由是深自结文帝嗣位授侍中予观前史见王者之兴其乡党故人有起耕贩而取将相十数世不絶者葢其遇之之异耳如宋武在门梁武跸声陈文箫鼓此其尤异也范云孔靖仲举遂因之以致贵显岂徒然哉太武迁都后魏太武时嵩阳太室中有宝神像长数寸乍见孝文大和中有人避疟于此庙见太武来造神因曰昨朝天帝帝许易都洛阳当得四百年神言昨已得天符矣太武出神谓左右曰彼性贪天符但言四十而云四百年后孝文迁都洛阳果得四十年神言天符其数先定矣炀帝纵鱼炀帝时有献巨鲤者帝问渔者何姓曰姓解乃丹书解生二字于额纵之池中后见此鱼益大出于波澜解字已不全惟存角生字帝恶之欲射而鱼没竭池索之不获葢鲤而角生乃李唐将兴之兆也噫自古兴废之兆必有吉㓙之符符至而能竦然以道徳合之则瑞应可保故武王周公飨鱼乌之瑞君臣祗恐动色相戒至于庸常覩之于瑞则自矜而懈其所修于异则自忽而逆其所戒由是瑞反为妖妖遂为灾郑之龙鲁之麟汉之白雉莽之黄犀是也若夫逢㓙而惧反躬自敕则孽可更而为瑞商之桑谷成王之大风宋景之荧惑从可知矣炀帝覩巨鲤之变不知修徳乃竭池索之是逆其变而欲以力胜天也乌得不亡乎周祖破齐后周太祖时有李顺兴者世传秦筑长城之日已为北面军主或隐或见愚圣莫测魏自永熙之后权雄分据齐神武兴军数十万次沙苑太祖地狭兵少惧不当敌须臾顺兴来直云黄狗逐黑狗黄狗夹尾走于时东军旗帜尚黄西兵尚黑太祖悟其言遂力战果大破神武隋文移都长安朝堂即旧杨村村门大树犹在初周有异僧枨公言词多验时有人集于树下枨公逐去之曰此天子坐处汝等何敢居此至隋文即位果移都于此后隋末望气者云干门有天子气连太原甚盛炀帝乃置离宫数游汾阳以厌之后唐髙祖起并汾遂有天下云分门古今𩔖事卷一分门古今类事卷二钦定四库全书分门古今𩔖事卷二帝王运兆门下髙祖天启隋开皇末有老翁谓唐髙祖状貌甚异曰隋氏将絶李氏将兴天之所命将在君也髙祖惕然拒之翁曰既为神所授宁用尔耶但在丹丘子之后帝曰丹丘谓谁翁曰公之道侣但公不知耳天之所启神器所属必在二人彼若无意公自得之帝问安在曰鄠杜间隐居帝乃诣焉既见貌若氷雪隐几持頥块然自处遽曰吾久厌浊世汝羶于时者显晦既殊幸无见忌帝愕而谢因启曰隋氏将亡已有神告当天禄者其在我宗仆宿叶𠖇征谓钟大运切知先生之道亦契天人之兆夫两不相下必将决雌雄于锋刄衒智力于权谋深恐中原久罹刘项之患是来实有心焉欲济斯人于涂炭耳殊不知先生弃唐虞之揖逊蹑巢许之遐踪仆所谓醯鸡夏虫未足以窥大道也先生颔之帝复进曰天下之广岂一心一虑所能周仆视前代之理乱在辅佐得其人耳茍非伊周臯䕫之徒秦汉以还皆琐琐常材不足数今先生尚不屈尧舜之位固蔑视伊臯矣一言可致昌运得无诲我乎先生曰功业随时不可妄致废兴有数非人力所造且非吾之所知也讫不对帝还后再访之则其室已墟矣髙祖遂有天下太宗书生太宗生方四歳有书生谒髙祖曰公在相法贵人也必有贵子及见太宗曰龙鳯之姿天日之表其年㡬冠必能济世安民书生已去使人追之不知所往因以为神乃採其语名之曰世民焉中宗抛石唐中宗废处房陵仰天而叹因抛一石于空中而祝之曰我后帝者此石不落其石遂为桑枝格住至今犹存常有人渡水拾得古镜进之帝照面镜中人忽语曰即作天子未浃旬复帝位天后知命唐武三思已封王后欲立之晚歳获一妓曰绮娘有出世色三思宠以专房情意大惑欲诧于人乃置酒㑹公卿莫不毕至惟狄梁公託疾不往酒行命绮娘佐酒清歌艶舞妙絶一时魏元忠有诗曰倾国精神掌上身回风惊雪上香裀须㬰舞彻霓裳曲騃却髙堂满座人拾遗苏琨和之曰紫府开罇召衆賔更令妖艶舞红裀曲终独向筵前立满眼春光射主人三思大喜惟恨梁公不至谓其客曰何薄我哉吾欲致之死地易若反掌客乃告公曰公为社稷计何不外柔顺以接之而欲为兇小所图乎公然之异日三思复开宴衆客未至公先往谢三思曰向以薄命恨不得见丽人今日先至愿一见之三思喜笑令人召绮娘小仆曰不见矣三命三返皆曰杳不可见三思色变自入求之至于小阁中闻有异香俯而听之乃绮娘其声细如婴儿而分明可辨三思大惊曰何至此也绮娘曰我非人也乃上天花月之妖帝遣我来奉笑言亦欲荡公之心尔天方眷李氏他姓不可当愿公无异志则终保富贵不然武氏无遗𩔖狄公时之正人我不敢见安李氏者必狄也遂寂不闻耗三思出曰绮娘异疾不可见是日三思曲意迎接梁公㑹罢密以此事闻天后后知天命已定不可强求不久迎庐陵王囬阙矣睿宗金牛唐睿宗在藩邸有蜗涎成天子字在寝室之壁心惧之以泥涂去数日复如旧如是者三及即位铸金银蜗牛数百枚于功徳前供养亦有琢玉为之者后人时有得之焉宪宗龙木元和时内给事张维则自新罗使回于海上洲岛间遇神仙遗一玉函中有金龟玉印龟五寸上负黄金玉印方一寸八分其篆文曰鳯芝龙木受命无疆维则具进是年寝殿前连理生灵芝二株宛如龙形上曰鳯芝龙木岂无騐乎得寳改元开元末𢎞农古函谷闗得寳符白石赤文成桒字识者解之云桑者四十八所以示明皇御厯之数及帝幸蜀之歳果四十八得宝之年改元天宝初帝幸东都因秋霁与一行师共登天宫寺阁临眺久之遐顾悽然叹谓一行曰吾甲子得终无患乎一行曰陛下幸万里圣祚无疆及西狩至成都前望大桥上举鞭问左右是桥何名节度使崔圆进曰万里桥上叹曰一行之言今果符吾无忧矣叱像占年唐初有神像用金制传云周隋间术士镕范成之天后命置宫中扄其殿宇甚严𤣥宗启而观焉时肃宗在东宫代宗尚稚俱侍上上问力士此像有何异力士曰前代所制可以占在位之年其法当厉而叱之傥年永则其像揺震不然一撼而止上即严呵之其像若甚惧揺震移时仆于地上喜笑言诚如説我为天子㡬何时力士拜贺上命太子叱之其像微震命皇孙叱焉亦动揺久之其后明皇在位四十八载肃宗在位六年代宗在位十九年尽契其占天命素定惟神得而知之虽郏鄏之卜不是过也岧郎似我徳宗降诞三日𤣥宗观之肃代二宗以次侍保母襁褓徳宗来呈色不白晳龙体不舒肃代不悦以手自下递传呈上明皇一顾曰真我儿也谓肃宗曰汝不及他又谓代宗曰汝亦不及他髣髴似我后在位二十七年肃代真不及也明皇幸蜀至中路曰岧郎亦一度到此来及后德宗幸梁乃应其騐岂非天命前定不可力改故明皇先知之审而终不得免耶一行当归一行师欲归寂留物一封令弟子进帝发而视之乃蜀当归也初不喻其㫖及幸蜀囬乃知微意深叹异之其事与罗公逺无异以此知行止自有前定岂人力哉佐卿留箭明皇天寳十三载重阳猎于沙苑见云间孤鹤上御弧矢一发而中鹤带箭西南而逝益州去城十五里有明月观观东第一院最为幽絶每有青城道士徐佐卿一歳三四至甚为道流倾仰一日忽自外来曰吾行山中为流矢所中此箭非人间所有留之壁上后年箭主到此当付之仍记云留箭之时则十三载九月九日后明皇幸蜀偶至斯观见所挂箭取而翫之葢御箭也究其题乃沙苑飜飞当日集此上大竒之因叹其幸蜀之兆已定于此其事与一行当归及万里之䜟相符合焉审音知变明皇一日闻奏霓裳曲不乐取笔记之于前殿之楹髙力士乗间请之帝曰朕所记殿柱半月后当有叛者朕听乐知之夫五音克谐无相夺伦早来之音宫声弛而商声重角声散徴声废羽声漓宫弛者君弱也商重者臣强也角为民而散则流征为事而废则乱羽为物而漓则浮又商音焦焦者灰之象其应主兵吾忧边臣将叛天下将乱主弱而臣强也帝又取蓍布卦得离曰重离二明相继上离白虎下离青龙白虎道路神皆西方之物吾将西游矣后一日帝幸虢国夫人第贵妃曰妾昨梦与帝游骊山方食火发驿旁大木千株皆焚帝遂跨一白龙去如飞妾跨一黑龙甚缓叱之见一物青面鞭龙数下龙触一峰而堕妾亦沈一小室青面曰某此峰神也妃子合居此俄一骑曰帝命妃子受益州牧蚕元后仍赐丝百镒遂觉不知是何祥也后渔阳叛书至帝果西幸至马嵬六军不进以诛杨国忠为名合门少长皆为兵所杀军尚未进曰祸胎尚在遂赐贵妃死于古佛庙以帛缢之陈尸寺门既解帛而气复来遂再缢之乃絶前次安平驿帝曰乐音与妃子之梦皆应矣骊与离同音驿与易同音易旁木杨字也俱焚乃灭族之象也吾跨白龙乃西游耳彼跨黑龙隂暗之象龙堕沈于一室乃古寺之应峰神乃山鬼一骑为马马嵬是矣益州牧蚕蚕必有丝丝而加益缢字也仍赐百镒再缢而后絶也略无差误信梦之前定如此后肃宗即位灵武非重离之应乎帝曰重明乃一家事吾家失之吾家得之又何憾然则帝王兴衰岂偶然哉遇神为备天宝末崔圆在益州暮春上已与賔客将校数十百人具舟檝游于江都人纵观如堵是日风色恬和波流静谧初宴作乐賔从肃然忽闻下流数十里丝竹竞奏笑语喧然风水传送如咫尺须㬰渐近楼船百艘塞江而上皆以锦绣为㠶金玉饰舟旄纛葢伞旌旗戈㦸缤纷照耀中有朱紫十数人绮罗妓女凡百许饮酒奏乐献酬他舟则列从官武士五六千人持兵戒严泝㳂中流良乆而退圆即令访问随行数里近舟舟中方言曰天子将幸巴劔蜀中诸望神祗迁移避驾幸无深怪圆骇愕罢㑹时朝廷无事自此前为其备明年西狩圆应猝无阙矣武宗改名唐㑹昌末年武宗忽改御名为火下火及宣宗乃以光王龙飞古文光字实从火焉噫先兆之明若是岂偶然哉宣宗符梦太子賔客卢真有犹子为桑门㑹昌中沙汰归俗以䕃补光王府㕘军一日梦前师至其家卢告以官卑屑屑常思再披缁褐师曰像教兴复非晩矣语未竟俄见日月旌旗千乗万骑言迎光王即皇帝位未㡬武宗崩帝果即位竟符其梦普王履位唐李蔚知广陵日时咸通十二年也有女僧二人至普光寺忽如风狂云后二年国有更变此寺大圣和尚当履宝位循廊喧叫齐上峻塔投身而下遂不救至十四年八月乃僖宗即位葢普王也潞王当帝清泰初在岐阳有判官姓何者忽暴卒云使者抅入𠖇间隂君曰汝无他过今放还与吾言于潞王来年三月当帝天下言讫引出乃甦欲白其事左右以为妖月余又暴卒隂君责之何故不达吾教徐曰放去可速导吾言仍请画吾形及地藏菩萨像何退见簿书杂乱问之使者曰此是朝代将变升降去留将来之官爵耳及再活託以词讼见王宻白之王黙遣去来春果下诏攻岐阳何知其必验至三月而何之言毫发不差清泰即位擢何天兴令固知㝠数前定人力岂得而遏之也哉周宗遇僧世宗南征得六合僧善知人言世宗数事若合符契又曰陛下得三十年帝大悦赐紫袍师号又赐皇建院居之即太祖龙潜之旧宅也及世宗即世人咸以为谬后幼主逊位方騐三十年者乃三主十年也帝王世数非前定乎石晋坠石长兴中云州雷震一物坠地视之有一石如拳自契丹界走至太原冯延赟得之觉其中有物遂椎破之复有一石莫之测也后晋祖镇并门不受清泰命潜引契丹为援清泰命张生铁讨之时人謡云生铁打石头直待圆即休未㡬契丹破生铁兵耶律徳光乃曰我闻中国有推背图欲一见之及视之至一挺墨处曰此碑也碑非石不立乃立晋祖以兵送入洛阳及帝东迁汴州乃改为东京一依梁朝故事洎少帝而晋氏灭即石中有石两朝之应也其石后在太原维摩院功徳堂梁祖嗜鸡天福元年秋汴州衙前冯章请假往宋州省亲十日既满过八日方叅朱全忠遣王镒责之章曰某八日前忽暴死再活初到㝠司见判官叱云冯章未合死有十五年禄命可急放还乃令紫衣吏一人引入别城城中有五大殿第一题额曰河东李克用某窻间窥之见黑龙一目第二曰蜀城皇帝王氏窥见一白兔坐金床女监十人立于右第三曰岐阳节度李茂贞窥见短小一紫衣人凭小玉几而坐第四曰梁王朱氏窥见一小青窠虎鐡绳缚住中前有鸡肉一盘吏指曰此朱温也又曰五殿英豪勇勐惟朱温不得善死第五小殿曰楚王杨氏吏曰河东大王是独眼龙好富贵子孙三世承之歳在丁夘必死蜀王但自守一隅又奉三教八年当即帝位岐阳极有福夀而无后楚王江湖得志梁王灭于申酉汝慎勿泄只与王镒言之某乃出寤其后一一如章言梁祖平生嗜鸡日凡再食前有鸡肉之应也由是知人之嗜好饮食皆有前定况运兆兴衰乎太元遇仙天复中有李太元者蜀人也慕道游灵山至一处田种紫芝遂摘饵之行至一门有青童出曰彼何人而至此丈人洞府乃入报引至堦前礼丈人遂令坐之堦下饮以玉杯俄有道士至其状𩔖王先主丈人与执手上堂坐定道士泣曰余之子孙不久受祸后唐将覇昨告上帝帝云已定不可免矣又有大将军十余人引一少年衣黄衣太元视之乃后主也又一女子年五十许拜讫道士诃责令送天狱丈人曰算犹未尽乃止既去命玉女送太元汎舟去太元拜辞问玉女前老道士与后主何事玉女曰道士为蜀先主今见子孙不乆国破顿追魂爽归洞子到世间当自细知后一年乃咸康乙酉兴圣太子入蜀后主遂降唐乃知国主非凡人所为国祚兴亡必由天数王命论谓神器有命不可以智力求其斯之谓欤杨勋吟诗杨勋者前蜀后主干徳中世号杨仆射不知何处人变化无常为后主召羣仙于薰风殿刑部侍郎潘娇奏其妖怪帝命武士于西市戮之随刃化为草人未至行法处仆射吟诗曰圣主何曽识仲都可怜社稷在须臾市西便是神仙窟何必乗楂汎五湖其年冬后主失国果如其言此亦可以知兴废之有前定也圣宗征刘陈抟字图南太宗召至京师见于延英殿时太平兴国初上欲亲征河东先生諌止之约更四年方可取㑹军已兴上不以其言为然命寝于御园兵果不利而还后王师再举果执刘继先平并州信乎兴衰前定神仙得而知之也谯开遇仙谯开于丙午年三月二日夜其家人觉外门扇若有物触动者烛而辟之则一老叟布裘赭色方醉熟睡因唿使起曰恐警夜者误以汝为盗可速去叟起去独言曰明年正月圣人出开以为醉言耳女仆曰地上有一烧饼一帖药急令逐而归之已无见又亲逐而索之亦不获明日以问诸人则皆曰无是叟也文与可学士闻之取其饼药明年神宗即位噫圣人之出固神仙所前知乎开性简静读书治气屡逢异人多闲游大慈寺文与可唿为大慈仙陈抟睨赵祖宗潜耀日与赵韩王普游长安市时陈抟乗一卫遇之下驴大笑巾簮㡬坠左手握圣祖右手挽圣宗曰可相从市饮乎祖宗曰与赵学究三人并游可当同之陈睥睨韩王甚久徐曰也得也得非渠不可预此席既入酒舍韩王足疲偶坐席左陈怒曰紫微帝垣一小星輙据上次可乎叱之使居席右后祖宗龙飞韩王乃为佐命李萧逺曰运之将隆必生圣明之君必有忠贤之臣其相遇也不求而自合又曰授之者天也告之者神也成之者运也其斯之谓欤仲明天数周仲明伪蜀时人赵季良常宻问孟先主夀仲明曰上合为真主食蜀中二十年禄既登九五于夀无益季良曰可为金縢乎曰天数也非人力可为季良又问子孙运数如何曰二纪外有真人出天下一统矣季良黙然后二十六日先主薨初有丐者自号醋头手携一灯檠无足所至处唿曰不得登登便倒至是人始知其应王白术数太祖收晋水浸河东之年晋危甚使伪命殿直程再荣求救于契丹至西楼而遇契丹宣徽使王白白深于术数谓再荣曰晋必无患南兵五月十七日当囬晋次日必大济后十年晋乃破破即扫地矣非惟晋破而契丹亦衰仍扶困却犯中原饮马黄河而返又曰晋破二十年后契丹微弱㡬无遗种子但记之是年王师果不克晋后十年正当太平兴国四年乃平晋垒太宗征渔阳旋丙戌嵗命曹彬伐燕不利冬辽乗胜抵黄河而退王白扶困之言騐于此矣兴废之数固有前定何王白之术其妙如此耶一殿三天子肃宗在东宫为李林甫所谗髪皆斑白常早朝上见之愀然遂幸太子宫庭宇不扫乐器生尘上为之动色命髙力士选掖庭宫女以赐太子吴皇后在选一日侍寝魇而不寤秉烛视之良久方省肃宗问之后手掩左脇曰梦一神人言帝命吾与汝为子自左脇劒决而入痛不可忍捡之脇下有綖而赤者遽以闻代宗之生三日上幸东宫赐之金盆以浴皇后年㓜皇孙龙体未舒负妪取诸王子同日诞而体丰者以进上视之不乐曰此非吾儿负妪叩头具服上曰取吾儿来于是以太子进上向日视之笑曰此儿福禄逺过其父因谓髙力士曰此一殿有三天子乐哉城下三天子五代周太祖时有麻衣和尚善望气李守正叛河中周祖亲征麻衣语赵韩王曰李侍中安得久其城下有三天子气未㡬城陷时周世宗与本朝太祖太宗从行干徳名年建隆末将改年号宣示宰臣择前代所未用者不得重叠寻中书商议遽改干徳后二年平蜀宫人有入掖庭者艺祖皇帝因行幸见一照子镕铸竒异视之背云干徳六年铸上异之令黄门持出便殿宣问宰臣向所改年号有无重叠时赵中令当国对云无上急召学士陶谷询之谷云伪蜀后主王衍曽改此号上由是重博洽之士兼知衍之荒怠不足以当干徳之号乃天以此为吾国家兴隆之䜟耳曹谷易格唐一行禅师制叶子格进之当时士大夫宴集皆用焉叶子格者其字乃二十世李也唐果传二十帝本朝曹谷撰新格最为详宻其法用金骰子以定私凡名彩二百四十七逸彩二百二十七总成四百七十有四谷时为职方员外郎而术符之神妙极造化真一行之流亚其变新格而为四百七十有四必有微意未可测也钱氏归朝唐末钱镠始兼有吴越将广牙城以大公府有术者曰王若改旧为新有国止及百年如填筑西湖当十倍镠曰岂有千年而天下无真主若有国百年吾所愿也遂増广之及夫忠懿之归朝钱氏覇吴越凡九十八年矣分门古今𩔖事卷二分门古今类事卷三钦定四库全书分门古今𩔖事卷三异兆门上孔甲取子夏孔甲畋于箕山大风晦暝入于人家主人方乳或占之曰后来而产是子不胜终必有殃孔甲取之曰以为余子谁敢殃之及子长折薪斧斩左足遂为大阍孔甲曰呜唿有疾命矣夫善恶之命若从天坠若从地出不得以理数推非可以智力要今人不知命之有定而妄觊于分外命定于贫贱而穿凿求富贵命定于短折而临危求长夀皆惑之甚者也子方祀灶后汉隂子方腊日晨炊而灶神形见子方再拜受庆家有黄羊因祀之自是暴至巨富有田七百顷子方常言我子孙必将强大其后隂识隂兴封侯贵盛三世侯者四人繁昌如子方之言由是观之隂氏之贵已定于三世之前矣王溥三田汉永初三年国用不足令民人入钱得官有琅琊王溥家贫无赀不得仕乃佣书洛阳市为人美形貌多文词僦其书者丈夫赐其衣冠妇人遗其金玉一日之中衣实盈车而归积粟十庾九族宗亲皆仰其衣食溥先时家贫穿井得铁印铭曰佣力得富粟至亿庾一土三田军门主簿漙以钱输官得中垒校尉三田一土垒字也校尉掌北军垒门故曰军门也鐡印之铭已见于贫贱之时孰谓冨贵而非前定哉文昌两炬唐丞相段文昌负材傲俗常佐南康王韦臯为成都馆舍巡官忽失意臯逐之摄灵池尉羸童劣马奔廹就县去灵池六七里日已昏黑路絶行人忽有两炬前引更唿曰太尉来既及郭门两炬皆灭先时为臯奉使入长安素与刘禹钖深交禹钖时为礼部员外郎方与日者从容文昌入谒日者匿于帘下既去谓禹钖曰员外若图省转事势殊逺须十年后此客入相方得本曹正郎耳自是禹钖失意连授外官十余年文昌果入相乃除礼部郎中日者之言毫髪不差向之两炬乃神物䕶持也裴度龙钟唐中书令裴度微时覊寓洛中常乗驴入皇城方上天津桥时淮西不庭已数年矣有二老人倚桥柱而立语曰蔡州用兵日久未知何时平定忽覩度惊愕而退有仆者㩦书嚢后至相去稍逺闻老人云适忧蔡州不平须待此人为将既归仆具述其事度曰见我龙钟相戏耳度明年及第洎秉钧衡朝廷议授吴元济节钺度力请讨之遂命度为淮西节度使兴师致讨才两月擒元济以献遂平淮西及留守洛帅话天津老人之事谓其必神仙也不然何前知如此僧孺鸂鶒唐河南府伊阙县前大溪每僚佐有入台者即水中先有小滩涨出石砾金沙澄澈可爱牛僧孺为县尉一旦忽报滩出翌日邑宰与同僚列筵于亭上观之因见耆宿询其事有老吏云此必分司御史非西台之命若是西台滩上当有鸂鶒双立前后以此为验僧孺因举杯祝曰既能有滩何惜一双鸂鶒语毕俄有鸂鶒飞下不旬日果拜僧孺西台监察夫天之示人亦欲知一班一级皆有定数其所以得之者岂人力哉仲举贵人陈仲举微时尝行宿主人黄甲家甲妇夜产仲举不知夜三更有叩门者久许闻应云门内有贵人不可前宜从后门往俄闻往者还门内者问之是儿名何当㡬嵗还者云是男名阿奴当十五嵗又问当若为死答曰为人作屋落地死仲举闻而黙志之后十五年为豫章太守遣吏问昔儿阿奴所在家云助东家作屋堕栋而死仲举后果大贵呜唿仲举之贵与阿奴之死固有定数而名亦非由人乎智兴侍中唐王智兴微时尝自郡赴上都宿逆旅遇店妇将产见二人入智兴所寝舍惊曰徐州王侍中在此又曰所生子后五歳当以金疮死智兴志之及期过店问妇所生云近因斧伤已卒智兴后官至侍中隂注阳授数不可逃世之人区区竞其智力吁可悲也陶侃为公陶侃常如厠见一人朱衣介帻歛板曰以君长者故来相报君后当为公位至八州都督有善相者师圭谓侃曰君左手中指有竖理当为公若彻于上贵不可言侃以针决之血洒壁而为公字以纸裛手公字愈明侃后封长沙公都督荆江雍梁交广益宁八州诸军事相者与朱衣之言若合符节前定可知也魏舒自知魏舒字阳元少孤贫常诣野主人妻夜产闻车马声相问曰男也女也有应之者曰男十五以兵死复问寝者谁曰魏公舒后十五载诣主人问所生儿何在曰因条桑斧伤而死舒自知当为公矣年四十始上计察孝㢘累官至司徒逊位时论谓晋兴以来三公能辞荣善终者未之有也伯龙鬼笑刘损之宗人有刘伯龙者少而贫薄及长为武陵太守贫寠尤甚常在家慨然召左右将营什一之方忽见一鬼在傍抚掌大笑伯龙叹曰贫穷固有命乃为鬼所笑也遂止嗟夫伯龙歴位太守以清平而营什一之利未为过分犹为鬼所抚掌况今之人治生则欲暴富入仕则欲速化幽𠖇之中乌得而不絶倒乎梵志诗云世无百年人拟作千歳调以铁作门闗鬼见拍手笑诚非妄语因併録之以戒好作妄动者钦容何败何钦容字国礼仕梁为左仆射少时常见沙门寳志谓曰君后必贵终当何败耳及钦容为宰相谓是何姓当为其祸故抑没宗族无仕进者后乃为河东王所败由是观之祸败固已前定虽欲茍免得乎顾琛立庙顾琛字洪玮仕宋为吴郡太守初琛为朝请假还东日晚至方山于时商旅数十船悉泊岸侧有一人𤣥衣介帻执鞭屏诸船云顾吴郡部伍寻至应泊此岸于是船各东西俄有一假装至事力甚寡仍泊向处人问顾吴郡早晚至否船人答无顾吴郡又问何船曰顾朝请耳莫不惊怪琛意窃知为善徴因誓之曰若得郡于此当立庙至是果为吴郡太守乃立庙方山号曰白马庙云范云归心范云字彦龙仕梁至宰相初与梁武情好甚懽又常同宿顾暠之舍暠之妻夜方产有鬼在外曰此中有王有相云起曰王当仰属相以见归因尽心推事及梁台建迁侍中帝受禅迁右仆射为梁名相其兆已见于同宿之时岂不异哉江淹貂蝉江淹字文通济阳考城人也永明初累官至侍中卫尉卿初淹年十三时孤贫採薪以养母曽于樵所得貂蝉一具将鬻之其母曰此故汝之休徴也汝才行若此岂长贫贱乎可留待得侍中着之至是果如母言昔子列子尝谓穷逹贵贱贫富皆命之所制而非力之所能观诸江淹为不诬矣马植黔南唐丞相马植罢安南都䕶与时宰不通又除黔南殊不得意维舟崃中古寺前堤堤畔林木夜月明甚见人白衣缓步堤上吟曰截竹为筒作笛吹鳯凰飞上鳯凰池劳君更向黔南去即是钧陶万𩔖时歴歴可听吟者数四遣人问之已失不见后果自黔南入为大理卿不久遂拜相噫行止岂复由人哉出将入相各以数至虽圣智不能回也子仪夺马郭子仪未贵时一日有故宿郊外田家夜月朦胧田家垣篱疎缺公系马于茅轩前夜深不寐闻烛下有人声不见其形又闻榻下有人唿烛下人曰吾二人各直一更中夜后有盗牵公马烛下与牀下人出击盗夺其马以归曰尔何人敢盗汾阳王马公晓乃去常异之其后公立大功再造唐室加尚父累封汾阳王中书二十四考子孙封矦尚主居家三百口二十年内外无丝麻服为唐室第一人命固前定岂侥倖至是哉文惠舣舟大丞相文惠陈公受湖州通判㳂漕檄权惠州刺史率秀才许申偕行中道舣舟古岸江风颇凉新月初出俄有介胄百辈乗骑数人指挥甚明云今夜丞相漕使宿此或稍踈虞毫髪不赦公与许相对不知孰为相孰为漕明年询其地有姚娘庙存焉后公来秉钧衡申亦作本路漕使皆如其言公常使人自京师就其地祭享以神其事且欲世人知官爵之崇卑皆前定也懒残拨芋衡岳寺有执役僧性懒而食残人多唿为懒残独李泌常异之一日往见正拨火出芋㗖之取其半以授泌曰勿多言领取十年宰相泌后果相肃宗十年正已看墻唐李正已本名懐玉矦希逸之内弟也矦镇淄青以懐玉为兵马使寻被飞语矦怒囚之李抱寃无诉叠石像佛黙祈之方睡闻有人在头上语云李懐玉汝富贵时至矣即惊觉略不见人天尚黑甚怪之再睡又闻曰汝看墻上有青雀噪即是汝富贵时及觉复不见人有顷天曙忽有青鸟十数飞墻上俄闻三军叫唿逐出希逸壊锁取懐玉知留后然则冨贵真有时时未至而区区强图其蔽甚矣田方隂府北京书表司田方为人谨愿书札尤精曹南院玮判大名府时一日凌晨唿之不时至曹怒械于直司及賔僚退而责问之对曰小人不幸别有拘役之处曹愈怒曰汝为使司典吏复于何处执役方请屏去左右云某久为隂府所拘主三品以上禄料昨夜升降三人禄廪迨晓而苏奔赴早衙不及今日太尉食品某能知之乃书于纸封之俟暮可騐曹异其説及退归宅食馄饨甚美乃以野雉为之曹遽索所封騐之无差乃释之冀公遇裴王冀公钦若淳化二年与西京武覃同行赴举忽失公所在覃乃散仆寻之一仆惊悸曰此去有一神祠公马在宇下有吏云令公与王相欢饮不可入也军急往见公来询之不答因指庙问民家乃裴晋公庙知公之非常人矣公登第不数年使两川回至褒城驿忽见导从至云唐宰相裴令公入谒公忻然接之因宻报公大用之期仍懐中出书一卷示公以富贵爵位黙定之事言终而隐及公登用遂修饰祠宇为文纪之周生参政干兴中有进士者赴举京师道次宿州旅邸遇宜春周生亦以荐送相约偕行而周甚丰富遂为其人所图是歳乃登第再授巫山令一日忽报周秀才干谒其刺字州里姓名乃向所杀者遂仓惶悔谢周曰今未敢理寃以君前定合作阳间㕘政此后方奉邀也今某此来以未能託生合得为神为此邑之城隍愿略兴葺遂不见其人遂鼎新其庙由是威灵显着后其人自礼部侍郎㕘知政事才三日周复通谒曰某三十年孤魂无託公今复何避是日遂暴卒此虽寃报之影响亦以见㕘政之命皆前定也当世侍中冯当世少孤寓武昌纵饮不羁醉卧郊外有渔者罢渔困卧其侧梦人叱之曰冯侍中在此安得不避渔者惊起见冯曰秀才必贵具以梦告其后冯贵访渔者不复见焉崔韶三牓崔韶常暴卒复生云见㝠间列三牓备书人间姓名将相列金牓其次列银牓州县并列长铁牓然则姓名不在三牓之列而区区奔竞真痴絶也寳藏三品贞观中张寳藏为金吾吏下直叹曰吾年七十未尝一食酒肉可悲哉傍有一僧曰六十日内官登三品何足叹也言讫不见异之时太宗苦气痢医皆不效寳藏曽困其疾即具疏以乳煎荜拨上服之立差宣宰臣与五品官魏征难之逾月上疾复发问左右吾前饮乳煎荜拨有效复命进之又平因曰与进方人五品官不见除授何也徴曰未知文武二吏上怒曰治得宰相不妨已授三品矣我天子不及汝耶乃厉声曰与三品文官授鸿胪卿时正六十日矣向使郑公立除授之则寳藏止得五品故天使稍难之以激太宗之怒遂授三品以符异僧之言孰谓非前定欤张説横财卢懐慎与张説同时作宰相卢忽暴亡其夫人崔氏不泣谓家人曰公命未尽公清俭而説贪侈説尚存公不应死已而果复生左右以夫人之言告公曰不然适𠖇间见数十处皆曰为张説鼓铸横财我岂可同哉未㡬复卒呜唿奢俭自人而亦由定数耶孝叔蛇镜𡊮孝叔遇异人得书云每受一命即开一幅累任皆騐一日晨起巾栉一物坠镜中如蛇而有四足惊仆而疾数日遂卒然留书尚多其妻开视皆空纸最后一幅画蛇蟠镜中异哉王勃不贵唐王勃方十三随舅游江左尝独至一处见一叟容服纯古异之因就揖焉叟曰非王勃乎勃曰与老丈昔非亲旧何知勃之姓名叟曰知之勃知其异人再拜问曰仙也神也以开未悟叟曰中源水府吾所主也来日滕王阁作记子有清才何不为之子登舟吾助汝清风一席子回幸复过此勃登舟舟去如飞乃弹冠诣府下府帅阎公已召江左名贤毕集命吏以笔砚授之递相推逊及勃则留而不拒公大怒曰吾新帝子之旧阁乃洪都之絶景悉集英俊俾为记以垂万古何小子辄当之命吏得句即诵来勃引纸方书两句一吏入报曰南昌故郡洪都新府公曰老儒常谈一吏又报曰星分翼轸地接衡庐公曰故事也一吏又报曰襟三江而带五湖控蛮荆而引瓯越公即不语自此往复吏报公但颔頥而已至落霞与孤鹜齐飞秋水共长天一色公不觉引手鸣几曰此天才也文成阎公閲之曰子落笔似有神助令帝子声流千古吾之名闻后世洪都风月江山无价子之力也乃厚赠之勃旋再过向遇神地登岸叟已坐前石上勃再拜曰神既助以好风又教以不敏当修牢酒以报神赐勃因曰某之夀夭穷逹可得而知否叟曰夀夭系隂司言之是泄隂机而有隂祸子之穷通言亦无患子之躯神强而骨弱气清而体羸脑骨亏䧟目精不全虽有不羁之才髙世之俊终不贵矣况富贵自有神主之乎请与子别勃闻之不悦后果如言思温无禄杜思温正元初太学生也善鼓琴常宿城南擕琴临水弹之忽有一叟支頥来聼起而询之老人曰余秦时河南太守梁涉也遭难身没于此闻君鼓琴故来聼之思温问其穷通之事叟曰余之少子主人间禄籍当为君问之后二日㑹此至期见之叟曰惜哉君终不成名亦无正官然有假禄在巴蜀一十九年俸入不絶慎勿为武职恐有大祸言讫不见思温明年果下第遂罢举西游谒韦令公公甚重之累授要职随军所请杂俸月不下二万又娶大将女而妻父常欲思温在辕门思温忆老人之言辞不受大将宻白韦公补讨击使牒出不可辞而常惧祸及刘辟叛时思温在鹿头城城破为乱兵杀家族不知所在此皆禄籍注定宜不逃老人之言已公谊过河崔公谊邓州人补莫州任丘主簿熙宁中河北地震未已而公谊秩满挈家南行数程一夕孤宿马铺中风雷隂黑夜半有人急叩门唿崔主簿在此否又唿曰莫州有书崔闻之披衣起未开门先问何人书曰无书只教传语主簿合系地动压杀人数辄敢擅逃过河已收魂岱岳到家速来殆开门寂无所覩其妻乃陈少卿宗儒之女陈时知夀州崔度其必死兼程送妻子至夀阳次日果卒隂注已定何可逭乎吴大换名吴大者卖鞋于虹飞桥邻人王二叔以掌鞋为业二人甚相得王谓吴曰我有女君有儿愿作亲家吴曰诺既成亲而王死越明年吴晚归百余步见王自东而来相见屈吴店饮吴曰亲家翁已死何故相见王曰虽死以女子蒙好看某在隂府颇甚感激今特来相见某今职此桥来日桥下取五十三人亲家翁是一人之数特为换其姓名矣来日慎勿上此桥记之出门不见吴来日于桥侧俟至午后桥坏打杀者果五十三人岂不异哉鼎夫盐中杨鼎夫顷游青城过皁江同舟共济者五十余人中流被暴风鼓盪其舟触巨石而覆同济者悉为洪浪漂没惟鼎夫若有物扶助之泊于岸下上有一老人以杖引之谓鼎夫曰子是盐裹中人非水中人也鼎夫致谢未终已失老人矣后鼎夫为阆中幕权判𣙜盐院遇疾而卒因有俸盐百余斤妻子用以裹束其尸归葬成都方騐老人盐中之言葢死生皆有分定不可易也魏郑窻下魏郑公为仆射有二典事之甚谨一日方昼寝二人窻下相与言一人曰我等官职总由此翁一人曰不然总由上天郑公闻之遂作一书遗言由此翁人令送至侍郎处书云与此人一员好官其人不知出门忽心痛乃慿言由上天者人令送书去及明日引注由此翁者被放由上天者得留郑公怪而问焉具以心痛慿送书告郑公乃叹曰官职禄秩由天葢不虚也昔夫子不语怪力乱神王肃谓神不由正无益于教化斯怪乱也今异兆所録贵贱贫富死生穷逹皆至神𠖇𠖇独运而成功非智力然也使见之者知命而不忧岂无益于教乎览者详之分门古今𩔖事卷三分门古今类事卷四钦定四库全书分门古今𩔖事卷四异兆门中尉迟赐帖隋末有一书生居太原苦贫以教导为业所居抵官库因穴而入有钱数万贯遂欲取之有金甲人持戈曰汝要钱可取尉迟公帖来此是敬徳钱也书生访求至铁冶有锻铁工尉迟敬徳书生拜之尉迟曰何故曰某贫困足下富贵乞钱五百贯得否尉迟怒曰我打铁人乃见侮耳生曰若能赐一帖他日当自知乃令书生执笔曰付某乙钱五百贯具年月日署名于后书生拜谢去尉迟与其徒大笑书生得帖至库中复见金甲人呈之笑曰是也令系于梁上遣书生取钱止五百贯后尉迟佐神尧立勲请归乡里勅赐钱一库未曾开者遂得此库钱敬徳閲簿欠五百贯将罪主者忽见梁上帖子敬徳视之乃打铁时书也累日惊叹使人求书生具陈所见公厚遣之以库钱分惠故旧李什名巷唐末有李氏者夫妻孤老无子藏镪十万啬不忍用一日自言曰吾夫妇辛勤治生至此今老矣盍少自奉乃出钱市酒肉其夕夫妻俱见金甲神人怒颜而责之曰此蜀王钱也天使汝守之奈何盗用至王建入成都用度方窘李老献其镪建曰欲复雠乎欲得官乎李曰俱无之乃具述所见建大喜曰吾王蜀矣当令汝名传后世乃命以李什名其巷李以见其姓而什以见其镪也呜唿李氏辛勤藏镪乃为蜀王守钱世之臭徒区区多积不惟啬不忍用而朝夕惶惶贪求不足以至自执牙筹倾身障簏诚可鄙笑亦若有物使之者见此当少悟矣黄觉大钱黄觉常送客都门至则客已逺矣旅舍中见一道士因取酒炙命之共饮既罢道士以水写吕字始悟其为洞賔也曰明年江南见君觉果得江南官及期见道士懐中出大钱七其次十又三小钱曰数不可益也予药数寸曰嵗以酒磨服之可保一歳无疾如其言至七十余药亦㡬尽为诗曰床头厯日无多子屈指明年七十三果卒李生白银李秀才者亮州人家贫置小学教童蒙日止十人朝夕供给常不足一日遇疾暴卒二日乃甦谓其妻曰我死地下见姚状元主判人间衣食簿与我昔日有同塲之好谓我曰甚贫矣宜早归衣食某之本职不敢私特为君添学生一十人赠银一笏是某之私羡也其后人忽送儿童上学比旧果加十人生展修其屋果获白银一挺嗟夫学徒之多寡亦复系隂司注定况官职之崇卑年夀之修短禄廪之厚薄孰谓无其数乎朱严助教王九龄常言其祖侍中有女子嫁诸司使夏偕因病危甚服朱严药遂差貂蝉喜甚置酒庆之女子于座间求为朱严奏官貂蝉难之曰今嵗恩例已许门医刘公才当俟明年女子乃哭而起径归不可留貂蝉追谢之召公才谕以女子之意辍是嵗恩命以授朱严制下之日而严死公才乃嘱王公曰朱严未授命而死法容再奏公然之再为公才请及制下公才之尉氏县使人召之公才方饮酒闻得官大喜遂暴卒一四门助教而死二医一官不可妄得况其大者乎俊民状元嘉祐中进士奏名讫未御试京师妄传王俊民为状元不知言之所起人亦不知俊民为何人及御试王荆公时为知制诰与天章阁待制杨乐道二人为详定官旧制御试举人设初考官先定等第复弥之以送覆考官再定等第乃付详定官发初考所定等第以对覆考之等第如同则已不同则详其程文当从初考或从覆考为定即不得别立等是时荆公以初考覆考所定第一人皆未允当于行间别取一人为状首杨乐道守法以为不可议论未决太常少卿朱从道为封弥官闻之谓同舍曰二公何用力争从道十日前已闻王俊民为状元事必前定二公浪自苦耳既而二人各以己意进禀而诏从荆公之请及发封果王俊民也详定官得别立等自此始遂为定制固言遇姥相国李固言元和六年下第游蜀遇一姥曰郎君明年芙蓉鑑下及第后二纪拜相当镇蜀土愿以季女为託明年果状元及第诗赋有人鑑芙蓉之目后二十年李公登庸是姥来谒固言忘之姥曰吾常嘱季女者固言省前事谢之延入中堂见其女坐定又曰出将入相定矣乞庇我女至门不见及固言镇蜀日卢氏外孙九龄不语忽弄笔砚固言戯曰汝亦用此耶忽曰但庇成都老姥爱女何愁笔砚无用固言惊悟遣人访之有巫董氏事金天神即姥之女言能语此儿请祈华岳三郎固言如巫所説是儿忽能言由是蜀人待董如神富积数百金怙势用事莫敢言者然则富贵早晚皆有定时鬼神皆知而人独不知善人君子修己以俟可也韩湘开花韩湘昌黎文公犹子也文公常勉之学湘曰湘之所学非公所知乃为诗以见志有解造逡巡酒能开顷刻花之句公曰子安能夺造化乎湘曰此甚易乃聚土以盆覆之良久曰花发矣举盆乃碧花二朶公环而观之有金字诗一聨云云横秦岭家何在雪拥蓝闗马不前公不晓其意湘曰他日乃验乃告去未㡬公以谏佛骨谪潮州一日涂中遇雪有一人冐雪而来乃湘也曰公忆花上之句乎正今日事公询之乃蓝田耳公嗟叹曰吾与汝足此诗云一封朝奏九重天夕贬潮阳路八千本为圣明除敝事岂将衰朽继残年云横秦岭家何在雪拥蓝闗马不前知汝逺来深有意好收吾骨瘴江邉仁钧避地郑仁钧钦説之子也与表弟同居表弟之姊嫁杨国忠之子表弟以疾䘮明甚怜之时洛中有郑生有异术仁钧使窥表弟曰彼天曹判官也仁钧甚异之忽一日谓其母曰不久兵起两京皆乱宜图淮南避地杨氏百口皆当诛灭惟姊与甥可免母如其言入京以告其女杨国忠诟之其母乃理装东归是年禄山叛明皇西幸杨氏无少长皆死屠戮之际其姊先觉负其儿窜得脱悉符表弟之言彼葢以天曹判官因得知之耳李庚食鲙贞元中万年县尉李庚与前进士数人㑹于西亭方具鲙一客偶至醉色甚傲问其所能曰善知人食料李公曰且占今日有人不得鲙喫否客笑曰唯君不预耳李公曰某为主人安有不预之理术验则厚赏诞妄则奉罚请合座证之因促馔馔将进俄有奔骑至云京兆尹急召李公急上马适㑹议盗贼事留连乃宻令报诸客先馔戒庖人留鲙且欲破术士之言是晚李公回诸客尚在公令进鲙方调醋且诮术士之妄术士辞色安然唯言必不谬误言讫官亭为久雨湿漏仰泥方数尺忽落盘上器皿俱壊李公惊异问复有鲙否报已尽矣乃厚谢术士以钱五十千赠之徳裕终南賛皇公李徳裕好饵雄朱一道士自云李终南住罗浮来谒曰闻公久服丹砂敢希一见公以示之道士笑曰此是世间凡火服之促夀乃探懐中出一玉象子曰可求勾漏莹彻者致象之鼻三日𧰼即服之更七日吐出方可饵此太阳之精凝结万年矣慎勿泄于人惟忠孝是念正直是守又出一金象曰此是其雌贵其相伴不尔亡去公后验之无差賛皇后不能守正广求姝美其象服砂经年不吐果得罪南窜于鬼门闗逢前道士怒索二象至鳄鱼潭玉象如犬飞出金象随之公到崖州恚恨而卒乃知象者南方之兽也勾漏者朱崖之地也罗浮者海濵之山也道士自称李终南乃賛皇不返之意也事之前定一至于此得非命乎杨璀迁官昔杨璀尚书宦涂未逹年六十为河北一县宰部下五伯乃佐㝠司杨知而问之对曰某非㝠司主事亦伍伯之流耳当今判者乃邻县长官也闻即当来但自求之旬日邻宰果至与杨俱上州季集杨颇加礼待之既见乃一皓首老翁年七十余谢杨厚礼词色感愧杨乃以情恳之老宰曰愧吾丈意深礼厚固不敢隐令扫凈室置榻施笔砚纸等宰入其中令杨拂晨启户而入见之喜色被面遥曰官禄甚髙不足忧也乃遗一文书曰慎不可先览但经一事改一官即开之自此后杨辟从事拜殿中侍御入为省郎又拜谏议大夫当除授之际视文书皆不差并年月日时并列于上及贬辰州司马杨疑其不𫐠取视之亦云为某事贬也后又召为左丞终于工部尚书所经之事皆与文书无异岂非仕宦进退皆隂司注定不可得而损益耶昭武贩马封昭武者余杭酒徒也栖栖不偶乃求随船舶入新罗遂得季都纲季都大舶主也未至占城舶主令乗小船与二篙工取水忽为暴风所飘不知何处乃徐步岛上望见一道士煑一银鼎面浮一大珠昭武趋礼之具言穷困状道士曰视子之面无外夷禄可乘舟归吾与好风送还昭武告以生计道士曰但贩马当自给我隂真人也谢去风起舟去如飞一夕已逹明州矣遂贩马于衢婺间果得充养以此观之衣食之数果有前定也归皓溺水归皓钱塘人也天成四年泛海来贡忽值风涛船悉破溺皓抱一木随波三日抵一岛乃舍木登岸见二道士手谈就拜礼之道士曰得非归皓乎又拜忽一人自水出曰海龙王请二尊师斋乃与皓同往既出命朱衣吏送皓还吏引入一院谓皓曰侍郎元无名字除进奉外人数姓名并已收付逐司皓请见其子吏曰亦系人数固难得回乃速召吴越溺人归侍郎一行暂来俄见一行二百余人俱至㕔前见皓咸拜为之流涕又令取溺水簿示皓果皓一人不在其数朱衣令取进奉物列于庭印封如故即令十余辈送皓出既出食顷则见身乘小舸并进奉物及表函等皆泊于岸上小舸虽漏而不溺访其处曰此莱州界也旋有巡海人军辇运于岸上小舸寻自焚灭皓后谢病隐居年八十卒侍郎葢承制所授兵部郎中耳髙雅见怪髙雅为荆湖转运使尝至公安驿假寐于㕔上忽闻人唿其姓名雅惊起应之见一人朱衣自地出云禄命俱尽言讫不见雅急行至荆南果卒自见怪及卒三日耳伯珍注名荆伯珍字君玉南阳人累举进士不第太平兴国八年省试正旦御干元殿受朝贺赋以正月之节文武称贺为韵伯珍下语曰帘雾初卷炉香正焚误书焚为喷归而始觉中夕不寐起曰我闻二相公庙子游子夏也举子祈之必应乃草一祝文叙其事以乞梦是夕梦二神人朱衣坐大坛上谓伯珍曰莺鸣六合数应二末亦须头戴金枢脚蹈玉象懐中出一枝花曰桂也伯珍跪受之遂觉试䇿日以祝庙文具叙其事于主司宋公白既诣省尚早乃息于省前俄有二皂衣吏㩦簿书坐其侧伯珍询之一吏答曰我辈非人也㝠中走吏送今年举人过南宫姓名入泰山去伯珍乃求其名答曰荆伯珍始试赋落韵不合过二相公苦救之前夜已命宋舍人与改了今却注名过也又问及第否此别有籍吾不知也逡巡二吏揖去伯珍心喜遂见宋公公云君非荆伯珍乎所试赋甚佳一喷字固知笔误前夜已与贾舍人同改为焚字了勿忧勿忧其年过省御前试六合为家赋莺啭上林诗名字在第二等末徙尾第二人魏元枢之下彭垂象之上并应神人之语伯珍为神告传以纪之吏云此别有籍以是知得失髙下隂籍注定人力区区胡为哉处厚百日王处厚字元美华阳人也举进士于孟氏黄政丁卯歳下第无聊乃出西郊净衆佛刹见一僧老而癯揖与语曰吾本太中时人姓王名缄字固言及进士第至今合得五百九十四甲子一千一百八十八浃辰时壮室有二今计齿一百三十年矣遭乱为僧游荡至此㑹语久之别去又曰秀才成在明年处厚归复访之已絶迹矣是歳冬忽闻叩门乃其僧也曰吾欲游峩眉思一㑹别乃引处厚游寺北社豳公庙俄有数吏由庙出降阶列僧曰新官在此便可公㕘吏再拜处厚悸悚因问来春之事僧为一札以授之曰春试毕开之有十六字曰周士同成二王殊名主居一焉百日为程及放牓处厚果第一王慎言为牓眼八人谓周之八士也处厚心恶百日之语日出西郊游古陌吟曰谁言今古事难穷大抵荣枯总是空算得生前随梦蝶争如云外指㝠鸿暗添雪色眉根白旋落花光脸上红惆怅花原懒回首暮林萧瑟起悲风及暮还家暴卒同年见处厚蓝袍槐简投刺云新授司命主簿自登第至死正百日此不谓之前定可乎师道勇退刘宻直师道尝为淮南转运使因往荆湖至岳州一山寺殿上见一老父皤然瞪目相视刘意甚不平乃取别路去意不欲再见之已而老父则先在其前矣心始异之因屏人延坐问以人之生死必可知乎老父曰知其生则知其死只如官人生襄邓旅亭则死亦可见矣刘大惊曰某实随先君于南阳逆旅生此无人知今遇神明愿决平生通塞老父微笑曰官人自此至壬寅年当居权要若不勇退则祸至既已黜削且居散地可以延龄傥复旧资则甲寅不可得过语毕拂衣而去刘果以咸平五年自宻直权计省以弟㡬道所累责降正属壬寅后闲居湘潭乃牵复如旧至大中祥符八年甲寅十月一日卒略无差异兹可以验官禄得䘮果前定也段弼得钱长兴三年始赠东岳三郎为威雄将军至建隆三年有段弼者年八十善制笛一夕有人云威雄将军追汝遂入府见一黄衣少年谓曰知善制笛可为作三五管弼即时作三五管献之少年指最后者曰此尤为妙弼乞留少年曰尔算未尽不可弼曰某在人间苦饥寒不愿活也少年曰但去将日给钱三百后五年即召弼觉后日果卖笛得钱如所许之数虽大隂雨亦自有人来买后五年乃死卢莹无官卢莹兖州使院吏也开寳九年自城归独行村路中忽见旌旗甲马问之云泰山三郎出猎莹尝闻泰山三郎见者就求官禄多得如愿乃伏草中徐见锦袍少年从者甚盛莹趋出拜告少年曰尔无官分与钱五百千便过如飞莹后归家因浚渠果获钱如所许之数以此知一官皆有分定不可妄得也黄裳状元延平黄状元裳少苦学好夜读书忽一夕月明闻水涯人偶语俯而听之曰吾在此十纪来日当去惟候淮南二急脚来替黄甚怪之翌日亭午果有二黄衣至水涯就浴黄乃急止之仍令他日无复过此是夕中夜鬼又语曰我本当替为黄状元令过去未有来期黄自是知其必冠多士至元丰中有梁逖者一夕梦奏事殿中见御座前揭一碑金字大书黄裳二字意必贵兆乃改名为黄裳至明年御试进士第果黄裳为天下第一信乎利名之前定也蓝守山魈韶州太守衙有山魈庙甚灵嘉祐中蓝丞郎中知州晚见一叟异之曰山魈神也知公爱民今年五月十八日当有大水居民漂溺愿备之至日果大水民皆获免时提刑赵琪与康州守黄郎中者交章争讼蓝守问山魈神曰赵黄交争竟谁胜也神曰吾尝入隂府询之二公所争恐胜负未决相继皆没矣公曰二公年少气熖何遽死乎神曰隂数已定则何可逃乎后踰月二公皆就狱果相继而卒焉吉寳得汗吉寳臣都下人也熙宁五年卧病六日神游隂府见紫衣据案唿云何来寳臣诉以病六日而未得汗紫衣命左右下汗案捡寳臣汗当下否吏回报更五日寳臣曰五日则死矣吏曰禄算未终更十日亦无所损俄有二金人引寳臣出曰此去日诵金刚经一遍生无病苦死不入恶道引寳臣临池坠池中而觉见妻子泣守之后果五日大汗而愈嗟夫一汗之㣲隂司犹以案牍注定况大于此者乎二金人则寳臣佛室中所塑二金像也武侯后身天竺释亡其名貌陋衣穿尝曳铁钖至于京辇当南康韦臯之生才三日其家设斋命僧此僧不召亦赴家人怒之坐于庭中斋毕韦氏命乳母负婴儿谓衆僧祝愿梵僧先摄衣昇阶视之曰别久无恙乎婴儿若有喜色相认之意韦氏怪而问焉僧曰此非檀越所知乃诸葛亮后身尔武侯为相蜀人受其赐今当却为蜀帅重福坤维之人吾与此子为友知生君家不逺而来此子作劒南节度二十一年至中令太尉此外非我所知也父然之因以武子为字后悉如梵僧之言乃知生有脩短之命位有通塞之遇定于冥兆终然不变鬼神知之而莫能预圣哲安之而不敢谋早晚进退各以时至咸不求而自合不介而自亲矣茍能知此又乌有昔人不遇之文哉子正角龙熙宁丙辰贼冦邕州郡倅唐着作子正尽室遇害唐本桂州人治平中赴京调举至全州中涂僦一仆得一肩夫乃游𡊮州日所役旧奴也挈重担劲若健羽虽鞭马疾追长先百步唐恐其逸遂遣之其仆当日自全州至唐州凡二千七百余里日午已到留书祝驿吏曰候桂州唐秀才至即付之唐后月余方到下马于驿驿吏曰君非桂州唐秀才否一月前有人留一书在此书云呈桂州唐秀才归真子谨封因启封惟一诗曰𡊮州相见又之全不遇先生道未缘大抵有心求富贵到头无分学神仙箧中灵药宜频施鼎内丹砂莫妄传待得角龙为燕㑹好来黄壁卧林泉唐得之诘其形貌乃全州黜仆也留书之日即全州所遣之日始悟神仙人也及遇害当丙辰正合诗中角龙之句富贵生死莫不前定惟神仙知之而凡人固莫测也郑絪拜相唐丞相郑絪宅在昭国坊南门忽有物投瓦砾五六夜不絶及移于安仁西门宅避之瓦砾又随而至久之复还昭国郑公归心释门宴处常在禅室及归昭国入门蟢子满室悬丝去地皆一二尺不知其数其瓦砾亦絶翌日遂拜相此最为灵异也韦公玉箫韦公臯少游江夏止于姜使君之馆姜氏之子曰荆寳兄唿韦而恭事之姜有小青衣曰玉箫年十歳余常令祗待韦兄后二载姜使君入闗而家累不行韦乃居止头陁寺荆寳时遣玉箫往来韦所玉箫年长因而有情韦后归觐季父行甚促乃裁书别荆寳寳乃与玉箫俱来命令从往韦不敢遂与约七年取玉箫因留玉指环一枚并诗一首遗之七年不至玉箫潜祷于鹦鹉洲又逾年玉箫叹曰韦家郎君一别八年是不来矣絶食而殒姜氏悯其节并玉环殡之后韦镇蜀三日询狱囚凡三百人其中一人云仆射昔日韦兄也乃厉声曰仆射忆姜家荆寳否韦曰深忆之曰某是也公曰犯何罪而重系答曰某后以明经及第选青城县令家人误爇廨舍故致此韦乃即与雪寃仍归墨绶奏眉州牧未赴任留兵幕因问玉箫何在姜曰仆射与约七载逾时不至絶食而死因吟玉环诗云黄雀衔来已数春别时留解赠佳人长江不见鱼书至为遣相思梦入秦韦甚悽叹为修经像以报之然念之不已时有祖山人者有少翁之术能令逝者相见韦乃使召之七日清夜玉箫果至谢曰承仆射写经造像之力便当託生后十二年再为侍妾临诀微笑曰丈夫薄情令人死生隔矣韦以陇右之功终徳宗之代理蜀不替后因生日东川卢八座献一歌姬亦玉箫为号观之乃真姜氏之玉箫矣而中指有玉环隐出不异留别之玉环也韦叹曰吾乃知存没之分一往一来玉箫之言斯可以騐矣分门古今𩔖事卷四分门古今类事卷五钦定四库全书分门古今𩔖事卷五异兆门下张洎破𤓰吕洞賔仙翁多游人间自言吕渭之后渭四子温恭俭让让终海州刺史仙翁乃海州后张洎家居忽有隐士通谒乃仙翁姓名洎见之索纸笔八分书七言一絶留题颇言将佐鼎席意末云功成当在破𤓰年俗以破𤓰为二八洎果六十四乃其兆也卢杞宰相唐卢杞未第遇仙妪曰麻氏以大葫芦如二石瓮令杞乘之腾入霄汉至一处曰水晶宫太隂夫人问以三事曰公有仙相能居此宫乎能为地仙时一到此乎能为中国宰相乎公愿何事杞曰愿为宰相夫人怅然遣还后杞果相徳宗徳璘巴陵贞元中有郑徳璘者每歴洞庭湘隂遇一叟常以松醪春饮之因悦鹾贾韦氏女以红绡题诗戏赠后韦舟没于洞庭徳璘作诗弔之云洞庭风软荻花秋新没青娥细浪愁泪滴白苹君不采月明江上有轻鸥至诚感应诗逹水府府君曰谁是郑生所爱主者见红绡而语府君府君曰徳璘异日是吾邑之宰况昔日有恩义相及不可不活尔命乃令㩦韦女逆郑生推堕一池中沉浮困溺时三更徳璘未寝忽觉有物触动舟遂秉炬照见衣服采绣似是人物惊而拯之乃韦女也徳璘喜骇良久女乃甦及晓方能言云府君感君而活我遂纳为室感其异也后五年徳璘当调集谋醴陵令韦氏曰不过作巴陵耳徳璘曰子何以知之曰昔水府君言是吾邑之宰洞庭乃属巴陵此可騐也徳璘志之果注巴陵后府君赠郑诗曰昔日江头菱芡人蒙君数饮松醪春活君家室以为报珍重长沙郑徳璘于是乃悟府君乃昔日老叟耳寇相毁庙冦相准年十九苏易简状元下及第知巴东县县旧有一庙不知其名旧令尹常梦其神泣告之曰宰相将来吾不敢居此虽强留必不容也令曰宰相何人神曰他日当自知不敢预告及寤与同僚言之不数日邸吏赍状来乃寇为之代果以庙无名图牒所不载而毁之噫庙之毁去神固知之而寇之为相已兆于此矣神谓留必不容葢亦知寇公之正直也张谊赤光进士张谊自鄂州来赴举南省试罢牓未出间常与侪辈游饮于市偶一人前揖张曰先辈便当及第然宜保惜头上二赤光光在公无事光失则公亦不免慎之忽不见后张果及第既授官到任官长有赫连立乃二赤光也不久赫连立卒张亦以事去官廼知事皆前定不可以智力免也韩澈灵语干元中韩澈授陇州吴山令素与宇文觌辛稷善并随澈至呉山读书令廰前有大槐觌稷行树下见一孔甚润泽中有青素昇为云乃命掘之得一冢冢中有棺棺中有齿髪及骨因令收之以新棺殓葬诸野后灵语云是晋将军契苾锷战死葬此冢近马廐欲求迁改不可得今明府恩及幽壤甚厚然创造此谋是宇文七及辛四幽魂感戴岂敢忘之辛不久见将及第荣禄足光其身宇文命薄无位虽获一第终不及禄且多危难吾当救其三死若或为正官则虽我亦不能救言毕乃去觌家于岐山久之锷忽空中语云七郎夫人疾亟适已往救可无惧也后慎无食马肉须㬰报至如所语㑹荘客马死以肉馈觌觌忘其言而食之霍乱㡬死锷云何故违约也遂疏方令服即愈后觌还吴山㑹岐贼僣伪觌素有名被署为中书舍人贼平觌等系狱锷语觌妻云七郎犯事我为求请事已解矣有刘使君至即得放出寻而诏以刘晏为刺史晏奏贼徒㸃汚名贤臣至州日乞一切释免上可其奏晏至悉放之觌既耻为贼汚还家歳余吕崇贲为河东节度奏觌为左衞兵曹河东书记勅至觌甚喜受勅拜蹈一奴忽仆地作锷灵语叹息久之曰向谓汝勿作官何故受之此度不能相救矣觌云还之如何答云受毕何可还千万珍重后四月觌遇疾暴卒昔王充论衡有曰凡人有死生夀夭之命亦有贵贱贫富之命命当富贵虽贫贱之犹逢福善离其贫贱命当贫贱虽富贵之犹涉祸患失其富贵以宇文觌观之其言岂不信哉琴僧江湖李虞部畋知常州武进县日有浙僧原式善鼓琴夏五月忽告辞往润州金山寺去留之不诺曰原式起江湖之兴遽雇得一村童已迁衣钵就船矣因与书令逹州牧崔屯田郡倅王持正既而原式至彼便辞郡守往金山寺宿日已暝矣馆于下阁是夕杨子江飓风骤起鼓浪沃岸逡巡涛势崩腾忽忽若有火熖飞于波上涨髙数丈至寺之半其下阁楹柱栏楯逐浪而去原式村童寂无影响次日风浪渐息有一渔者撑船傍北岸遥闻葭菼中有人唿之声往视之乃原式之村童渔者遂载之归寺僧异其事送州牧州牧牒送晋陵时郡中僚佐咸覩之皆言事不可测彼僧言有江湖之兴随暴流而逝可矣彼村童者年始及冠于巨浪之中若一叶焉果有神祐之欤是无江湖之兴欤以是推之万灵中各有定分信矣狄公黙祝狄武襄公青本农家子年十六时其兄素与里人失其名号铁罗汉者鬬于水濵至溺杀之保伍方缚素公适饷田中见之曰杀罗汉者我也人皆释素而缚公公曰我不逃死待我救罗汉庶㡬复活若决死者缚我未晚也衆从之公黙祝曰我若贵罗汉当甦乃举其尸出水数㪷而活其后无人知者公没其子谘咏䕶丧归葬西河父老为言此元祐十年十二月五日与咏同馆北客夜话及之信乎人之富贵皆前定也眉山苏轼记文公出㕔王文正公旦知临江县时狱有死囚公一夜不寐思以计活之方五鼓空中有人喝直更速起相公出㕔斯须果开门昇㕔急唿囚问之其为相之兆已见于此时矣先是公之父中令晋公祐常曰吾子孙必有为三公者因手植三槐于庭以待之晋公知制诰二十年最号淹迟歴仕太祖太宗文武忠孝天下望以为相而不用及文正知制诰与父相去不十年入西掖墻壁间父翰墨手泽犹在长城钱公若水风鉴最髙与公同直史馆常曰王子明既贵且夀吾进用虽在其前皆所不及也东坡尝作三槐堂首叙其事曰寓物于人明日而取之有得有否而晋公修徳于身责报于天取必于数十年之后如持左契交手相付吾以是知天之果可必也文多不载欧阳求退欧阳文忠公庆厯末水宿采石渡舟人睡鼾湖平月黑公灭烛将寝微闻唿声曰去来舟尾有答者曰今夜有参政船宿此不可擅去斋料幸为㩦至公私念舟尾逼浦且无从人必鬼也通夕不寝五鼓岸上猎猎驰骤声舟尾者唿曰斋料幸见还有且行且答者曰道场不清净且无所得而归但多嗟恨之声公甚异之后半月游金山与长老语之曰是夜有施主㩦室至方拜忽思卧遂乳一子俄觉鯹风灭烛大衆皆恐乃公宿采石之夜其后公果以㕘知政事除蔡州鋭于求退者亦其前知也郑咸中允郑咸太原人当刘继元拒命咸家苦于兵父子离散咸仗一劔而奔一日渡水舟覆同载者皆溺闻空中有人指唿曰救中允既而咸得岸不死然不知一舟中有不死者㡬人中允谓谁也既抵温州定居举进士后为武宁幕以太子中允致仕卒始悟空中之言中允为己也事之前定真可知矣贾林侍御唐徳宗欲西幸有知星者奏云逢林即住帝曰岂可令朕止于林木间及奉天尉贾𨼆林谒帝帝以其名叶星者所奏召于卧内隐林陈攻守之䇿且奏曰臣昨梦日坠于地以头戴之帝曰此来乃已前定遂拜隐林侍御史董齐医画董羽江左人善画水太宗作端拱楼命羽四壁画龙水羽极其精思半年乃毕羽时为翰林艺学意望功赏太宗一日与嫔御登楼皇子尚幼遥见画壁惊啼不敢视命亟汚漫之羽遂不获赏又有齐继邕者善为小儿医初为翰林医学忽皇女有疾唿之切脉皇女见人衣緑輙惊宫人遽以绯袍蒙之而入寻以白于上即赐绯呜唿画师医工皆技也皇女皇子皆贵也董羽以之而无赏继邕以之而赐绯得非命矣乎士宁得道李士宁蓬州人语黙不常或为得道常见东坡于成都曰此子贵当为制䇿举首已而果然自非数有前定乌得而知之哉范讽三品范讽给事少纵酒落魄一日醉卧兖州尧庙殿中仆使掖归已死矣经一日而苏言始为二紫衣吏所录引入官府立庭下有大官据案怒目而责之曰尧之为神孰不知敬子为儒者敢䙝慢之讽但谢罪而已顾有司使付狱治之有吏自东廊捧簿而上曰讽当为三品官夀限尚逺大官者遂震唿戒而遣之使一吏伴送归经廊间于窻隙中闻敲朴苦楚之声窥之但火焰烘然闻声而不见其人又至一处窥之见通天铜柱反缚金师子数十皆暝目垂舌似不任其惫问其吏低语曰此歴代好杀之人并杀降之侯遭害者受生已尽则释去然去人天之位尚賖矣未㡬而醒矣洪涛辟官洪涛字元賔南康星子人父亶为都官郎中除王府教授涛以太庙斋郎补学生好学惇固似不能言者熙宁三年登进士第为石州法曹㕘军一夕梦得官书一卷若除目内有某年月日都官郎中洪亶卒某年月日石州司法㕘军洪涛卒既觉神情牢落遂乞侍养至京师亶卒不踰梦中之日然涛期亦近乃急扶柩归南康居一日有吏卒数人㕘见言迎赴新官涛曰尔误矣我方在忧苫中岂有赴官之事吏曰非误泰山辟君权判官天符已下不可移也然不过半载却还未㡬涛卒亦不差梦中之日时涛妻徐氏胎已数月半年而生男酷肖涛云孔公新庙彭城都灵应天王祠在子城上西北隅唐节度使李愿元和中建至孔给事道辅应举时与马仅周济同谒卜科名掷筊三人皆得吉兆而孔三掷之皆同又曰他日合来镇此藩者当再得吉兆惟孔公得之后果谏议大夫知徐到治未久即新庙貌及落成苦祝文未能畅意窜改久之㑹颜淳之来谒公即命代笔其警句云裴寂昔年曽乞华隂之梦子房今日果如圯上之言孔公激赏曰神当恭以享斯言矣栢阁行者钱若水家居新安于栢阁院独居一室院僧裔公有小行者时来室中飜乱文字㸃汚笔砚乃白裔公请拘而笞之裔公曰此王氏子少孤不忍笞苦钱曰不然日授之以经可禁其扰人初授五行曰太少自十行至一纸以至一卷才经目便出走戏如初七日诵一部后一月授华严经八十卷忽一日上树而去至夜不下竟不知所在后七年钱入洛阳逢勅𦵏一内人扶柩者四十辈钱于马上忽认见其行者青巾布衫钱乃下马使人召之欣然而来公曰向栢阁何适今乃为此贱役笑曰时去嵩山本欲念却大藏经恐惊于人公相之曰君异人也请尽言之行者曰世间如某辈者千万人人自不识公有仙风道骨可惜作官此去甚逹然终不至宰相惟忌为御史台官必不久又问夀如何曰转官迟则夀亦迟言讫而去后钱公自布衣至两府改登州观察使兼御史大夫叹曰王行者之言至矣心恶之果于是年十月二十三日暴卒时咸平六年也享年四十四夫禄夀修短其数前定则不可改知命君子委心而任之可矣世则首冠王世则韩见素赵諌同谒陈希夷世则诈为仆𨽻拜堦下先生笑而降堦曰侮人者自侮也揖世则使坐诸生之右曰将来君独首冠诸公尽在此㑹也明年世则举进士果状第其余俱列于次以此益知科名之前定也延卿职官郭延卿洛阳人以文行称尝与吕蒙正张齐卿谒陈先生抟抟曰吕先辈当状元及第位至宰相张先辈科名虽行间而福禄乃过于吕独不言延卿他日谓张曰惜哉郭君禄薄须俟吕作相始得一命张作相乃得职官耳既而吕果登状元第及作相荐延卿校书郎张果在行间及作相深念延卿潦倒语其子宗诲曰为我草一奏荐延卿京官翌日造朝遽索奏札而宗诲误书京为职字后画二日降诰果止得职官希夷之言不啻目击信乎命之前定不可易也仲宣不出许仲宣谏议罢成都牧致书于陈抟先生问以休咎先生令人代答云谏议此去更不出未㡬而仲宣卒盖先生知其将终而不复出也张生得官唐兖州邹县有张生者忘其名字贞观十六年欲诣京赴选涂经泰山谒庙祈福张遍看神像至第四子见其仪容秀美祝曰但得四郎交游何用仕宦行数里忽有数十骑至曰四郎拜谒又曰兄今嵗欲赴选未合得官且途中有灾张不以为然乃别去才百余里果被贼刼乃黙祝曰四郎何不相救有顷果至尽追捕之四郎曰兄还于此相见其年果不得而归信乎一官皆先注定不可妄得也文叔遇侠林文叔字野夫兴化军人治平间游上都寓甘泉坊后巷贫甚㡬不聊生比邻一孀妇年三十余朝肩故衣出售暮即归居之对门有茶肆文叔多坐其中妇人亦时来饮茗时初冬文叔尚衣暑服妇人怜之乃以全体之服与之月余雪寒又以一衾遗之数日又以钱与文叔文叔愧谢妇人曰人有急难而不拯者非壮义士也后遂与文叔为婚问其姓氏祖先皆不答二歳育一子一夕同寝中夜失之文叔惊起烛以寻之杳然不见其户牖则如故俄自天牕而下手携紫囊胷挿人首喘犹未定妇人曰与子别矣子以我为何等人吾在仙鬼之间者率以忠义为心吾居此十年者吾故夫为军使枉杀吾久欲报之吾上诉天下讼隂方得㫖嚢中取其头示文叔曰此吾戮其神也执文叔手恋语曰吾观子之面与气禄甚薄有禄则夀不永宜切戒之可货宅携缗归故乡溪山鱼酒醉卧一生足矣何必区区利禄哉言讫跃出文叔依其言而归夀八十余而卒以此知禄薄而贪冐侥倖夀必不永録之可为浮躁者之戒燕王遇张张九哥不知何地人庆厯间游京师人皆言有道者燕王常以酒与之一日诣门见王取疋帛重叠剪为蜂蝶随剪飞去或集王衣或聚美人钗髻王甚悦少选九哥曰恐失王帛乃唿之一一皆来复为罗一端王异之因问曰吾夀㡬何曰王夀与开寳寺浮图齐坚乃饮之以酒而去后浮图灾王亦薨由此知夀夭固有定数而物亦不逃乎数也温裕喜鹊孔温裕尝以谏事贬郴州司马久之得其兄尚书温业书报云宪府欲辟作御史日望勑下又报云宰相以右史处之皆未有的耗一日喜鹊鸣于庭乃祝之曰愿早得官鹊乃飞去坠下方寸纸上有补阙二字极异之未㡬果除此官薛珏注夀天复末薛珏蜀人也性好善而不贪尝于南斗北斗堂烧奏后泛南海遇风吹抵一山遂登之见一宫殿有一赤衣使者曰非薛珏乎珏曰然使者引入宫见一人昇堂而坐使者曰拜真君真君曰子来何迟命使者引入学士院遂至一苑题云选真国学士院珏曰何为选真使者曰子居大唐一国耳珏见一案有报命童子捡之童子取报状云大唐所生益州有㡬复何姓名命追益州䕶皇杜克克曰所生计百居蜀者有十人五人为宰相二人直翰林三人充谏臣既去珏求真君取生禄簿注珏一百歳送珏登舟顺风至姚州后归蜀珏后果得一百歳而害贫盖不于真君前乞富贵尔僧知宿命吴僧文㨗戒律精苦竒迹甚多能知宿命予羣从文通者人多言其不夀一日问㨗㨗曰公更三年为翰林学士夀四十歳后为地下职任与杨乐道待制聨曹公此时当衣衰绖文通闻之大骇曰数十日前梦见杨乐道云受命与公同职事所居甚乐慎勿辞也后数年果为学士而丁母丧年三十九矣明年秋㨗忽使人与文通决别文通急往见之㨗惊曰公大期在此月何用更来宜速还屈指计之曰急行尚可到家文通如其言驰还徧别骨肉是夜无疾而终以此知万事无不前定也僧遇异人熙宁七年嘉兴僧道亲游鴈荡山见一人衣布襦身轻若飞心疑异人谓道亲曰今宋朝第六帝也更后九年当有疾可持吾药以献此药人臣不可服乃探嚢出一丸如金钖曰龙夀丹也又谓曰明年歳当大疫呉越尤甚汝名已在死籍勉修善业当免此患又出一栢叶与之道亲即食之老人曰定免矣至癸亥六年梦老人曰时至矣何不诣阙献药遂惶惧诣秀州具述本末州诣省献之未数日上果不豫乃使道亲诣鴈荡于初遇处焚香而还上寻康复谓辅臣曰此但预示服药兆耳其药在彰善阁当时不曽进御释氏宿因天竺第十五祖迦那提婆常至毗罗国遇一长者有子曰罗侯罗多随师出家尊者曰昔如来记此子当五百年后为大教主今之相遇盖符宿因遂与剃度即第十六祖也传法眼至第十八祖伽邪舍多尝行到大月氐国见一婆罗门舍有异气尊者入见其主鸠摩罗多开闗延接尊者曰昔世尊记云吾灭后一千年有大士出现于月氐国绍隆无化今汝值吾应斯嘉运于是鸠摩发宿命智出家付法又至第二十二祖婆修盘头时有一罗汉名贤衆至罗阅城毗舍佉家谓其人曰汝妇懐圣子当为世灯慧日然必生二子一名婆修盘头二名刍尼昔世尊在雪山修道刍尼巢于头上佛记云汝至五百年生罗閲城毗舍佉家与圣同胞今无爽矣后一月果产二子婆修盘头即其一也自是法衣相传至二十六祖不如宻多者南印度徳胜王之太子也既受度得法至东印度谓其王曰此国当有圣人继我是时有婆罗门子年二十许幼失父母不知名氏自言缨络故人号缨络童子尊者见之曰汝忆往事否曰我念逺刼与师同居师演摩诃般若我转甚深修多罗今日之事盖契宿因尊者曰此童子非他即大势至菩萨是也此圣之后复出二人一人化南度一人縁在震旦四五年却返此方遂以宿因名般若多罗付法眼藏即第二十七祖既得化法至南印度彼王三子其季菩提多罗遂为法嗣改名菩提达磨尊者谓曰汝未可以逺游且止南天待吾灭后六十七载当往震旦即六祖之第一也尊者演説八偈皆预䜟佛教隆替后皆符契呜唿释氏号为空门以解脱为法㝠乎超出于造化之外非数世之所能拘然其兴衰隆替犹有前定观其或五百年或一千年或化南印或度震旦如来皆宻记之而后无不验孰谓区区世俗而可逃乎释氏留难天竺第二十四祖师子比丘姓婆罗门既传正法眼藏于婆舍斯多即谓之曰吾师宻有悬记罹难非久遂以僧伽黎衣付之俾之他国随机演化斯多受教直抵南大尊者以难不可茍免独留罽賔国时此国有外道二人学诸幻法欲共谋乱乃盗为释子潜入王宫事败王怒乃破毁伽蓝袪除释衆王自秉劒断尊者首涌白乳髙数尺王之右臂旋亦坠地七日而终至第二十七祖谓菩提逹磨曰吾灭后六十年佛法有留难水中文布自降之逮尊者顺世逹磨演法化被南天声驰五印果六十载值异见王轻毁三寳逹磨念波罗提与王有縁乃谓曰汝法有难汝宜往救波罗提乃见王广説法要王心开悟悔谢前非师言水中文布即波罗之廋语也逹磨心念震旦縁熟行化时至乃辞王曰吾去非晚一九即回逹磨汎重溟逹于南海宕梁普通八年丁未歳见武帝不契潜囬江北届于洛阳当魏孝明太和十年时传法于慧可大师恰九年矣欲西返天竺乃告慧可曰吾灭后二百年衣止不传法周沙界遂端居而逝慧可大师当第二十九祖乃震旦之第二祖也后传法衣于僧璨大师既示以偈又告之曰汝受吾教宜处深山未可行化当有国难昔逹磨传般若多罗悬记云心中虽吉外头凶吾校年代正在于汝师遂𨼆于舒州皖公山属后周武帝破毁佛法师居处无常人无知者遂免于难心中吉盖周字也呜唿屯厄危难在佛法犹有定数虽佛之神力知而不能救信乎冯道之言不诬也六祖遇难六祖慧能大师范阳人姓卢氏卢行者是也传信衣与法于洪忍大师初逹磨云吾灭后二百年衣止不传自魏孝明太和十九年至唐先天二年恰当其数于是慧能大师曰吾受忍大师衣法今为汝等説法不付其衣将示寂或问后莫有难否曰吾灭后五六十年有一人来取吾首听吾记曰头上养亲口里须飱遇满之难杨栁为官至开元十年八月三日夜衆闻塔中有声见一孝子从塔中走出果见师颈有伤具以贼闻时县令杨侃刺史栁无忝得即擒捉其贼人姓张名凈满受新罗僧钱令取六祖首供养师之所记至是皆騐此岂非前定事欤分门古今𩔖事卷五分门古今类事卷六钦定四库全书分门古今𩔖事卷六梦兆门上吕锜射月鲁成公十六年晋楚战鄢陵晋吕锜梦射月中之退入于泥占之曰姬姓日也异姓月也必楚王也射而中之退入泥亦必死矣及战锜射共王中目王召养由基与之两矢使射吕锜中项伏弢以一矢反命呜唿周礼春官大卜掌三梦之法即三代之梦或占而辨之也夏曰致梦商曰觭梦周曰咸陟致之言至也觭之言得也咸陟言皆得也谓神所至皆可得而占之也吕锜之梦固甚异而占之者不亦妙乎穆子号牛穆子初去叔孙氏及庚宗遇妇人食而宿焉适齐娶国氏生孟丙仲壬梦天压已弗胜顾而见人黑而上偻深目貑喙号之曰牛助余乃胜之旦而召其徒无之且曰志之及鲁人召之不告而归既立所宿庚宗妇人献以雉曰余子长矣能奉雉而从我矣召而见之则所梦也未问其名号之曰牛曰唯遂以为竖有宠长使为政田于丘莸遂遇疾焉竖牛曰夫子疾病不欲见人使寘馈于个而退弗进则置虚器命彻叔孙不食卒公孙亡曹曹人或梦衆君子立于社官而谋亡曹曹叔振铎请待公孙彊许之旦而求之曹无之戒其子曰我死尔闻公孙彊为政必去之及曹伯阳即位好畋弋曹鄙人公孙彊好弋且言畋弋之説悦之因访政事説曹伯背晋而奸宋人伐之执曹伯阳杀之曹遂亡呜唿曹伯阳之与叔孙豹祸由二人而皆征发于梦岂非命已前定乃慿梦而效灵欤李萧逺谓吉㓙成败各以数至信矣蔡茂三禾蔡茂字子礼河内懐人也仕建武中初在广汉梦坐大殿极上有三穗禾茂跳取之得其中穗辄复失之以问主簿郭贺贺庆之曰大殿者宫府之形象也极而有禾人臣之上禄也取中穗即中台之位也于字禾失为秩虽曰失之乃所以得禄秩也衮职有阙君其补之旬月代戴涉为司徒乃辟贺为掾昔黄帝问岐伯曰梦者谓何岐伯之对以神气发越精识感通有吉梦之殊祥而释氏以四法判梦亦有善恶之先兆其意谓命已前定往往兆形于梦寐耳讵不信哉王濬三刀王濬字士治𢎞农湖人为广汉太守尝夜梦悬三刀于卧床屋梁上须㬰又益一刀遂惊觉意甚恶之主簿李毅贺曰于文三刀为州字又益一者明府其临益州乎及贼张洪杀益州刺史皇甫晏果迁益州刺史东坡诗有不羡三刀梦蜀都正谓此也周勤昼寝贾充字公闾晋初伐吴时充屯项城军中忽失充所在帐下都督周勤时方昼寝梦见百余人録充引入一迳及觉闻失充乃出寻索覩一迳即所梦之道果见充至一府府公南面坐声色甚厉责充曰吴寇当平汝方表斩张华何闇戆也终当使系嗣死于钟虡之间大子毙于金酒之中小子困于枯木之下言毕遣还后少子贾谧与贾后谋败果戮之西钟下贾后服金酒而死贾午考竟用大杖皆如其言周宣占騐周宣字孔和乐安人也妙于相梦为郡吏太守杨沛梦人曰八月一日曹公至与君杖饮以药酒使宣占之时黄巾贼起宣曰杖以起弱药以治病八月一日贼必除灭果然文帝问曰吾梦殿屋两瓦堕地化为双鸳鸯宣曰后宫当有暴死者帝曰吾诈卿耳宣曰梦者意也茍以形言便占吉㓙言毕黄门奏宫人相杀无㡬其余效甚多具见本传陶侃天门陶侃尝梦生八翼飞上天天门九重已登其八唯一门不得入阍者以杖击之坠地折其左翼及寤左臂犹痛后位至八州都督潜有窥窬之心每思折翼之祥自抑而止彦回蓍具禇彦回少时尝梦人以卜蓍一具与之遂差其一至薨年果四十八庆之疋绢沈庆之尝歳旦梦有人以两疋绢与之谓曰此绢足度寤而谓人曰老人今年不免矣两疋八十尺也足度无盈余矣及薨果年八十呜唿死生有命子夏尝言之矣观彦回庆之梦毫釐不差谓修短非前定可乎庆逺褥席桞庆逺字文和从父兄世隆尝谓庆逺曰吾昔梦太尉以褥席见赐遂亚台司适又梦以吾褥席与汝汝必光我门族后庆逺果继世隆焉伯玉腋翅荀伯玉广陵人齐髙祖亲待之尝梦上广陵城南楼上有二青衣小儿语伯玉云草中肃九五相追逐视城下人头上皆有草泰始时又梦髙帝乗船在广陵北渚两腋下有翅不舒问何当舒曰却后三年伯玉梦中自谓呪师凢六唾呪之有龙出腋下翅皆舒还复歛元徽二年髙帝破桂阳五年废苍梧王谓伯玉曰卿梦今旦効矣吉瞻鹿皮吉士瞻字梁容冯翊人尝梦得积鹿皮从而数之有十一领及觉喜曰鹿者禄也吾当居十一禄乎自其仕进所莅已九及天监二年进西阳武昌二郡太守心甚恶之果遇疾卒于郡鲍泉朱衣鲍泉字润岳侯景之乱被杀于江夏沈其尸于黄鹄矶初泉梦着朱衣行水上及死举身带血而沈于江悉如其梦夫梦之説多矣周官有六梦之辨洪范有三明之占周宣谓梦出于意卫玠谓梦有于因独释氏以四法判之有善恶先兆之证繇斯之説以验吉瞻鲍泉之梦其理尤为殊胜矣豆卢名亭豆卢署本名辅贡贞元六年下第以文谒信安郡守郑式瞻甚礼之谓曰子复姓不宜两字名改之如何其夕梦一老人谓曰闻使君与子改名当四举乃成后二十年在此为郡守因指郡隙地曰此可建亭台既寤思之四者署也遂以为名既二年又下第为梦无证更二年果登第盖自更名后四举也太和九年署自秘书少监为衢州刺史既周览郡内得梦中所指隙地遂建一亭名征梦亭命之前定灼灼如此躁进者鉴之可少抑焉奚陟推案奚侍郎陟少年未从宦时梦与朝客二十余人就一㕔喫茶时方甚热陟东行首坐茶起西行自南而去二盌徐行不可得奚渇甚不堪乆忍俄有一吏走入肥大抱簿书近千余帋以案置笔砚请判陟方热又渇兼恶其肥忿之乗髙推其案曰且将去浓墨满砚正中文书之上并吏人之面手足衣服无不沾汚及觉録之藏于巾笥后十五年为吏部侍郎时方以茶为上味日加修洁陟性素奢先为茶器一副余人未之有也时正热飡罢请同舍外郎就㕔茶㑹陟为主人西面首坐坐者二十余人两瓯缓行又茶至揖客自西南面始杂以笑语其茶益迟陟先有痟疾加之热甚茶不可待躁闷颇极逡巡一吏肥黑抱大文书兼笔砚满面沥汗陟忿恶之乃于堦上推曰且将去案倒正中令吏面上及簿书尽汚座客大笑陟方悟昔年之梦取记事验之更无分毫之差嗟乎陟之贵为吏侍已先定于十五年前固无足怪而茶瓯之行文案之推吏书之沾汚亦复皆有定数岂偶然哉因备録之以为世戒杜牧改名杜牧之尝于宰执求小仪不遂请小秋又不遂忽梦人谓曰辞春不及秋昆脚与皆头后果得比部员外又尝梦人谓之曰尔当改名为毕及觉牧之曰吾其死矣未㡬果卒良弼献诗李良弼故给事中防之子大中祥符二年应进士举同学究及第授应天府司士给事知郑州良弼将行夜宿中牟梦人持诗版献之曰九霄丹诏三天近万叠红芳一旦开日月山川须问甲为君亲到小蓬莱觉而白于父给事喜曰汝必有前程至郑而别五年六月十九日良弼卒于应天府给事大悲痛梦之不诚也后张君房与给事同舟至应天且憩泊间细诘良弼卒殡之日月及葬地之所而绎之乃省其诗盖良弼丙戌生年二十七即诗首句云九霄丹诏三天近三九二十七梦时年二十五故云近也万叠红芳一旦开者万叶之花一旦开尽即是向衰谢之意也日月山川须问甲者其年六月十九日甲寅乃其卒也殡是二十九日甲子𦵏于府东甲地此是日月山川须问甲也六月又天徳月徳俱在甲为君亲到小蓬莱乃虚无寂寞之所也给事澘然曰是矣以此知死生日月皆有前定欲逭得乎哉范公捧诗范仁恕字超光卢质辟为同州录事㕘军经蒲津浮梁有钓师鬻一大鱼鳞鬛颇异乃市而放之河流一夕梦驿舍中㕔西俱变为水有朱衣人自水中出捧诗一首以献云感公脱蒲津之厄惟公富贵夀考固已前定更不敢言今报公他日之事诗云栏马遇孙阳超光力自强北林花正发西江彩笔香万彚须经手千年事更长感君施大惠从此佐吾皇后果为先主辟入蜀孟氏据两川自御史中丞拜左仆射平章事凡十六年在位授太子太保致仕夀八十七歳蜀主竹签广政末年蜀主夜梦一神人问何人曰臣监馔来日常馔餬饼中有一小竹签恐不顾食之有悞圣躬明日进食果于饼中寻得一小竹签甚异之饼司以神告免戮至明年又梦前神问有何事但云神来辞再诘不答乃拜而去至明年国亡呜唿一饼之食一签之悮犹有前定神得而知之况兴亡者乎之遴折臂刘之遴尝寓居南郡忽梦前太守𡊮彖谓曰卿后当为折臂太守即居此中之遴后牛奔堕车折臂叹曰岂黥而王者乎后果再为此郡鸿渐相位杜鹏举父尝梦一大碑云宰相题名碑因问守者有姓杜人否曰唯有二人其名皆从鸟于是名其子为鹏举又谓之曰汝为相则世世名子皆从鸟后生子以鸿渐名之果继登相位焉羣玉仙籍进士牛益莱州人一日出东都门息栁隂下俄然困怠梦至一处髙门大第若宫观状一吏云此羣玉宫也载神仙名籍少𨕖有乗马而至者乃故人吕内翰臻谓益曰吾掌此宫令子一见以消罪戾益执公带而入见大殿殿上皆大碑蒙以綘纱公命益立砌下公升殿举纱益望之见白玉为碑朱书字其上有大字云中洲天仙籍其次皆姓名益惟识数人所识者乃丞相苏易简丞相李迪尚书余靖龙图何中立而已公下殿与益坐一小室益曰天仙之详可得闻乎公曰自有次序真人而上非子可知也道君次真人天仙次道君地仙次天仙水仙次地仙地上主者次水仙率皆立功行进补方递升仙阶益曰所见者皆当世公卿何也公曰今世之守令亦异于常况公相登金门上玉堂日与天子谟道者乎此固非常人能至益曰今见居世之卿相皆仙乎公曰十中七八益曰诸公出入廊庙髙卧伊洛国之故老岂其仙也公曰真仙者皆玉台真人况有夀年九十三歳方还崑府益曰公今何职公曰吾更三百年方补地上主者益曰主者是何官公曰今之掌五岳四渎名山大川者也公曰子可归矣命一吏送之益俄而觉身在古栁下夜已一更傍有巡卒守之曰子病乎何故如此益不告之遂宿都门外邸明日为诗题壁而去诗曰须信出尘事分明在目前㡬多浮世客俱被利名牵益尝与人语此其诗至今犹存焉孟震附尾郓州孟震已殿试将唱名梦与衆人欲度水无舟一马涉过震将附尾有人止之见攀而过者三十余人又一马过震乃附尾而济焉明日赐第榜首冯京又三十余人有冯直方次乃及震焉吴淑丹阳吴淑未冠时其先人为润州书记时严续相公作镇书记宅在子城西门一夜梦两过门外有顷严相䇿杖蹑履淑随之忽顾谓曰与汝丹阳尉寤而志之明年东海徐铉解淑淑登第因以女妻之淑欲求都下一官徐铉时在中书谓曰已𨕖得一县可二百里内淑思之曰得非丹阳乎及领官果如所梦云思道㸃閲员外郎阮思道在江南围城中梦与官员数千百人为官府㸃閲首唱曰舒雅雅应喏即过次曰陈净净次阮思道思道趋过更唿问曰姓阮为是苑思道否对曰阮其人曰疑是苑但过但过时城已危思道以为必不得免冥司閲鬼籍而已在其中也及昇州平后各官以次朝见先命殿前杨公閲名初唿雅次唿净次唿思道既过复问姓阮为是苑思道耶对曰阮也杨曰疑是大苑但过因怳然忆所梦一一符合噫行止语黙信有前定何阮君之梦若是之异乎丘旭定分丘旭江南人进士登第累任州县后秘监李至奏举为秘阁官辞之乃得临淮令尝见天淑有徒劳之叹吴曰向李秘阁举君君何不欲旭曰诚悔之然亦有定分旭在江东梦至一处满目是山指一山问人云此何山曰云台山及归朝除阆州苍溪令羣山满目指其一大山问县人乃云是云台山又尝梦为淮泗官上木杪看水比至临淮果大水乗舟从木杪过岂非前定乎由是言之非人事明矣虚已赐绯李虚已为遂州通判时太宗勤政急于至治知通皆给纸为厯以书一任课绩罢日考能否以黜陟至是纸自内出以天词戒励敦勉之御翰亲题卷首已赐数人矣至虚已受赐乃为诗二十韵以谢上善之召赐章服仍赐钱五十万初虚已进诗而未被召往诣殿中侍御史陈矜矜曰昨夜梦与君坐谈谓君曰今日见君明日君当赐绯今见君正如昨梦中岂明日赐绯乎虚已不以进诗告但曰岂敢望至明日果有是命然形于他人之梦何耶沈昶鄂字沈昶者其父为两浙大将昶好学能诗尤工笔札精篆法而困于下位侍御史龚颕丁母忧与昶常往还一介梦门上书一鄂字而从四口明日以语颕皆未晓其故后转运使以昶勤干移监鄂州酒税及入州门见上题鄂字从四口一如梦中所书盖阳氷篆也初昶在汉阳又梦着靴履水而过登岸入府署见汉阳监军郑文寳在后问文寳曰君自何所来对曰自武矶来及是昶渡江州中官吏皆江际迎接昶乃着靴入船及入州见廊庑一如所梦文寳时为武矶巡检以公事至州昶不知之问其所自乃云武矶来其符合如此信知动静语黙皆前定也李迪玉鱼李迪徳宗时为司勲郎中一日朝归马上昏昏如醉入宅谓其夫人曰适梦见二黄衫人引至一户欲入有人曰未要来须待玉鱼符下乃醒焉何也后入朝朝堂地无纎埃忽见玉鱼一光莹夺目遽取之归殊忘玉鱼符之事其夫人见之颇省前事潜不乐果数日而逝死生已定乌可逭哉冯僎方响冯僎即尚书谧之子也举进士借借有声一夕梦登崇孝寺幡刹极髙处打方响时有徐文幼能圆梦乃往询之徐曰虽有髙声须至下地洎春闱而僎乃登第于韩熙载榜下或以责徐徐曰后当有应果放榜数日中书奏主司取士不当乃追榜御试僎覆落乃髙声下第之应也程贠鸡行程贠举进士将逼试梦乌衣告曰君与王伦廖衢陈立张沅同及第贠喜驰马省门见杨遂张观曽顗立门内而已乃逐鸡行遂怅然而觉是年考功张佖权知贡举果放杨遂等三人而贠辈不应既夏内降御札尚虑遗贤命张洎就中书重定诗赋务在精选洎果取贠等五人附来春别榜及第明年歳在癸酉鸡行之应也异哉异哉征古太守李征古宜春人少贫贱尝宿司郡潘张史家潘妻梦门前衙仪甚盛云太守在此既见乃寓宿秀才也觉而言于潘遂厚待之李至京既及第不二十年自枢宻副使除本州刺史离阙日元宗赐内酒二百瓶既入宜春界徧赐耆旧亲知为政公严壁立千仭惟驰车迎潘妪延留数月以银五百两赠报亦一代之竒异也分门古今𩔖事卷六分门古今类事卷七钦定四库全书分门古今𩔖事卷七梦兆门中张鷟乗驴张鷟少时曽梦一大鸟紫色五彩成文飞下至庭前不去告其父祖云此吉祥也鳯鸟有五色赤文章者鳯也青者鸾也黄者鹓鶵也紫者鸑鷟也此鸟为鳯凰之佐汝当为帝辅也因以名之后举进士制䇿为岐王属夜梦着绯衣乗驴睡觉自怪我緑衣乗马何衣绯却乗驴寻改授鸿胪卿乗驴之应也未经考改授五品衣绯之应也前定如此是岂以智力得之哉窦㕘半臂窦㕘为御史中丞梦徳宗以半臂文锦赐之解者曰半臂股肱之衣公将遂居其位乎不数日果大拜刘檀改名蜀员外郎刘檀本名审义忽梦一缞服人引令上檀香株谓之曰君速登刘乃登遂向懐中出绯衣令服之觉因改名檀未及一年㑹郡牧请杜评事充倅职奏授殿中侍御史赐绯勑下杜丁忧不行杜遂举刘乃奏檀与杜所奏拟无别刘方闲居力困杜乃遗刘以新绯公服一领果符其梦焉少卿领马蜀有朱少卿者不记其名寝旅舍中梦有人叩扉覔朱少卿声甚厉觉访之无影响复睡梦中又连唿之俄见一人手中执卷云少卿果在此朱曰吾姓即同少卿即不是其人遂卷文书两头只留一行以手遮上下果有朱少卿三字续有一人自外牵马一疋直入云少卿领取朱视之其马无前足步步侧蹶匍匐而前其状非常苦楚朱大惊觉常自恶之后蜀主开国有亲知引荐累至司农少卿无何膝上患疮双足自膝下俱落痛苦经旬五月五日殂乃梦马之兆也卢綘白衣金陵之䧟有卢綘者图兴复李氏朝廷以节镇招之綘遂自归后以事乃被诛初綘举事日梦一白衣妇人酌酒歌菩萨蛮以送之词曰玉京人去秋萧索画檐鹊起梧桐落欹枕悄无言月和残梦圆孤衾惟暗泣何处砧声急独自凭栏杆芭蕉生暮寒歌已谓綘曰他日于固子坡相见后果伏法于固子坡行刑者姓白噫祸福由于天道吉凶灼乎鬼神数之前定固可畏也希济金介蜀御史中丞牛希济文学豪赡超于时辈自云早年未出学院以词科可以俯拾或梦一金介人曰郎君分无科名四十五方有官禄觉而异之旋遇䘮乱流寓于蜀依季父给事中牛峤仍以直气嗜酒为季父所责暂寄巴南旅寓开国不预劝进又以时辈所排十年不调为先主一日召对除起居郎累加御史大夫向者之梦何其騐欤潘洞篆铭潘度支洞景徳二年将逼御试梦入一宫既升堂坐间昏雾四合良久渐开见四壁下乃大碑石志且往看之皆人之姓氏即不能一一记忆题额上有大篆四句云苍璧礼天日月丽天龙化为蛇衆人咨嗟翌日説之意甚自忌及放榜即第十七名后半载方释之苍璧礼天天府第六名解送也日月丽天南宫第二名奏荐也比放榜即十七名及第葢出等甲即龙化为蛇也意亦不显逹年五十余度支员外校理而卒噫以此知名髙下亦系𠖇数矧科第与禄位富贵者乎竒哉刘咏看榜刘国博咏趣向髙絶场屋间凡有所闻必以相告咸平二年春鏁院仅月余时钱内翰最有名誉衆以甲科推之咏忽夜梦往省前探问名第见一人问之曰钱十二作状元否其人曰未知且相随㸔榜至省院门烟雾昏翳殊不相下其人乃炬火相唤曰来看钱十二只于地上画一围子立皂小旗二口白小旗二口火即灭次问王巘得否其人又炬火见围中有石一块如拳又问王衢得否见围中有皂荚三挺问张尹方及宋某得否围中无物火灭问髙四得否围中见大书一益字中间立大刀一口光闪闪惊觉向晓思之皆不可辨僧下端为占之曰钱状元未可固必此乃皂白交错耳王衢第三名定也王巘即当及第葢石者山之𩔖也惟髙四莫解张宋二君必未得盖围中无物尔暨榜出乃孙暨作状元钱希白次之王衢第三人髙辅尧第五咏乃悟曰王濬梦四刀而得益州益字中立一刀乃五数也神哉神哉观文榜尾于观文字梦得射洪人性清㓗富于文学别业有林泉之致乃陈拾遗之旧邻也下第后献主司鳯玉赋为时所称明年复省试梦人以轴文与之曰此春榜也可收之既觉自谓曰委我收榜吾当为榜尾乎言讫院吏报先辈第九人是年只放进士九人果符所梦乃作诗云东堂令吏报来时仙桂云攀第九枝乍听吉音犹似梦却思公道即无疑寒门髣髴春将到幽径朦胧月渐移残漏声中鞭马去纻袍重戴已相随嗟夫礼有六梦事有万变为真为妄不可测知然感兆于精神者而吉凶可见若观文之立志精确宜其感通之兆速于影响非至诚感神者欤苏协愁字蜀进士苏协字表微盐泉县人幼寒素力学为文典赡正雅伪广政十九年贾珪下及第入试前一日宿圣夀寺僧房夜梦入一官廨中屏上有大书一愁字于㕔后复见置一秘器甚髙大既觉恶之术士周世明占之曰此吉兆也葢愁者不乐之祥有秘器而髙大君之子孙当有至大官者是年协果登第掾于阆中又梦入一大府伏谒上官仪卫甚盛唱言与协官授广都曹遂觉乃志之于书册蜀有广都县又终不在此邑既归朝掾于懐汝洛三任及太平兴国五年其子易简状元及第践歴清要特㫖授协开亡曹仍赐朱绂易简颇懐喜惧嵗余而协遂卒易简后㕘大政子孙世为显宦其兆皆已先于三纪之前矣语曰死生有命富贵在天士大夫不知命者观此可以抑浮躁之志李畋见塔景徳二年李虞部畋与友张及张达杨交俱㧞乡荐奏名预殿试未唱名前一夕张及梦乘一筏涉浪触岸而觉李梦游开寳寺中路见寺塔数级出云外达梦以刀剪𤓰而中折交梦东华门外候唱名举人皆倒立既晓相㑹互言其异往兴国寺谒圆梦僧解之僧云乘筏涉水必㨗也云外见塔髙级也错刀中折不利也举人倒立非常也次日临轩及果乙科及第达果不利交梦举人倒立葢是李迪南省居榜末至御前居第一果非常也李畋不预唱名三省其梦乃知塔者塌也云外见之御前下第之象也故李有诗云省奏名应误僧圆梦亦虚是知所得一第皆隂注阳授岂人之能耶孙偓践木孙偓未殿试前梦积木数百而践履其上自谓必作状元居衆材之上后唱名果然范政送药着作佐郎楚寔大厯中疫厉笃重十日昏迷不知人事一日忽梦黄衣女道士至谓寔曰汝有官禄夀命未合死因唿范政将药来忽见小儿持瑠璃大角椀倾药令饮饮毕便愈及明乃许叔异令人送药来寔疾久困初不开目及见小儿与椀皆昨日所梦因唿小儿是范政否问之信然其疾遂愈寔之官禄夀命已有前定宜其未死而小儿之名与椀亦复预见于梦中信乎一饮一啄皆非偶然钟辐种松钟辐尝作山斋手种一松于斋前是夜梦朱衣吏曰松围三尺子当登第后三十年始成名松围果三尺异哉陈公荆南干兴中张君房作倅江陵时知府李坦之得风病府事不举即漕使王湛发遣未闻新知府之耗时礼部陈从易主漕运于荆湖南路由衡之邵谳狱之疑者去邵两驿间舣舟水濵夜宿佛寺中时女使一名中宵忽魇遽起唿之既悟曰适见一白衣人戴帽仪容颇肃以手抑胷曰学士得荆南也我是荆南五郎来告之到日望照管陈甚异之比到郡后果马递勑到如梦之告陈后到府礼上遂谒庙乃与君房语之盖五通庙先为坦之毁拆至是乃再葺之如旧可不异哉厚之翰林元厚之少时尝梦人告之曰异日当为翰林学士须兄弟数人同在禁林既寤厚之自思素无兄弟疑此梦之不然及熙宁中厚之果除学士同时先后入院者一人杨元素绘而厚之名綘五人名皆从系始悟兄弟之説呜唿造化小儿将以此戯人欤何前定如此耶裴头黄尾卢求应进士举一夕梦人告云裴头黄尾三求六李觉而志之及榜出裴求为状元黄驾末名三人名求六人姓李皆如梦中之语云龙首山人本朝杨状元寘连魁天下英俊时彦皆以杨三元唿之释褐不久卧病乃曰吾此疾恐不起矣家人惊问公曰吾以梦证之也吾昨梦至一处若王公大人之居有一人持一板云杨某受龙首山人龙首者以吾今作殿元山人无官爵之称也此疾愈吾当道服游林泉下不复趋仕路矣已而果不免惜夫蔡齐状元真宗好文虽以文辞取士然必视其器识每御崇政赐进士第必召髙第三四人并列于庭察其形神始赐第一人或取其文辞理趣超逺者蔡齐置器赋云安天下于覆盂其功可大徐奭铸鼎象物赋云足惟下正讵闻公餗之欹倾铉乃上居实取王臣之威重皆以为第一先是上一日梦殿前菜苗生与堦齐既唱名闻蔡齐乃召见久之曰得其人矣遂以为状元其着于辞形于梦见于形如此非偶然也全火及第进士张诩临淮郡洪儒也徐宗孟全照蒋沬之辈皆师事之雍熙初与二三子同㧞本州解赴京师是嵗十月初淮水已浅澁旬日方到符离宿于闗门外舟中夜梦上岸盘旋间有人安放交椅一把在岸次诩乃就坐之忽为推堕于地曰此是全火交椅尔安得独坐遂觉至春榜果全登第其他同解俱及第焉崔圆为相崔圆少贫贱依亲人李彦先时为刑部尚书待之不甚加礼一夕李梦身桎梏同辈百人为兵拥入大府唿姓名领过判云准法李视见紫衣人据案乃崔也跃出哀呌紫衣人曰李彦先特收禁流汗而觉自是厚待之因荐之杨国忠后遂以知留后旬月拜相京城尅复李公授伪官与陈希烈等二百人合诛崔为中书令详决之际以姓名唿过判云准法李大唿曰相公岂不忆昔年所祷耶崔乃悟遂判李彦先收禁具表其事请赎罪许之流岭外昔日之梦何其神欤钱生楚州庆厯中司法叅军钱某赴任处州夜梦至一㕔与祖考同席坐忽见一人以绯抹额召钱某作鬼官荅云已授处州司法矣乃固请其祖厉声曰更候十四年应曰若更十四年自当往楚州矣梦觉恶之后为发运马仲甫所举充楚州排岸而卒时正十四年矣李概斫足濮州李植与弟概赴省试一夕梦奏名将出同榻而寐概忽惊呌植问之曰梦人以刀斫其足觉犹微痛明日概预奏名后数日因闲行有人拜于街中乃濮州军吏云喜六郎过省某今𨽻名贡院昨以六郎书榜某㡬遭笞捶问之何也乃曰六郎之名乃木旁既某误书既下木主司大怒然将逼出院许修改无异则免罪责遂以刀子刮其下木幸而得免叩其修字之时乃概足痛之际植嗟异久之东坡大吴苏子瞻学士少时梦谒于公府主人紫衣面赤而多髭谓轼曰君是大吴觉以告父弟皆不悟也是时子瞻年十四嵗后十四年举贤良中选诣御台谢知杂王绰既入门俨如梦中视绰乃梦中人也既坐谓子瞻曰君是大吴兄弟相顾而笑因请其故绰曰前日贤良就试绰与弥封以大吴为卷号是时意君为第一今则果然亦问其笑乃以梦答賔主大欢久之魏清除代魏清累举进士未第逼春闱梦一乌衣云魏公勉旃将来当同陈臯葢臯凡八举是嵗第五人乔舜座下及第而清复退飞常恨梦之无据后三载清乃于张洎座下及第亦以八举时陈臯为余干尉既满清亦除是尉以代焉科名仕宦前定如此可以为躁进者之戒殷衮文学将作监张殷衮燕人也时刘守光为燕主有尼出入于国太处殷衮託彼尼求一文学终不得一日张梦见大城衙署多簿书而无人乃潜登㕔事见案上大簿云天下职官姓名张喜检河北道便见刘守光及文武职掌莫不有名张乃取笔自书文学张殷衮书记书毕墨色尤淡遂下堦出门惊觉汗洽于背乃志之于论语䇿后至明忽有数骑至云大王急召张往至衙有人赍一牒云与校书即文学牒也遂授之其母国太谓刘曰我与尼数言不与何忽授之刘曰彼有分昨夜三更有一朱衣吏谓我曰张殷衮已注下为文学讫故与之及得牒其姓名墨果甚淡至晋天福中其子希永常出论语䇿子以示人戒躁进云周琬角书周琬湘中人端拱三年进士及第归后将赴阙再调至泽州宿次梦二吏云大王请遂行至南岳庙升殿见王曰知员外将入调只欲辟在此中与人间不殊且无衣食之念如何琬辞王乃索笔吟诗送之云住此既非乐舍此去何图若问青氊事惟留一角书琬觉异之既至京师乃病于客邸琬虑不起遂扶力为书以寄其家凡一角封讫而卒与诗意无异信乎死生注定卒不可逃也草制前定何纉太平兴国中任秘书丞度支判官故王尚书化基任着作郎开封推官纉忽一日在省凭案而寐梦入一官府如中书制勑院或官或吏憧憧出入皆若有所除授其中喜者沮者相半皆形于色纉见衆人纷纷亦前询问到一房见一朱衣吏据案而坐簿书堆积如堂后官之状因前揖之问所来纉曰衆人皆有除改某预数否朱衣若有所閲视徐曰亦有候王化基草词因出而梦觉遂言于王公不两月王果超知制诰又数月纉授虞部员外郎出知邢州官诰果王之词后钱内翰希白作洞微志集诸名贤小説自此为草制前定云孙蟾除官孙蟾邢州人也雍熙三年堂除鄠县尉未授官寓建隆道士院一夕平晓梦入宫府曲池生莲华蟾入门西小院窻尽碧纱忽一吏抱文书出蟾问此何所吏曰除官院孙意欲除河北官心甚速遂擘窻纱窥之见三吏在旁据一案一吏唱曰孙蟾除京兆府鄠县尉是范舍人词一吏曰蟾非进士范性刚莫不肯下笔又一老吏曰当制舍人不草更教谁草又一吏在后抵声曰范舍人尚取伊作小试官右司理无不草之理蟾闻除开中官甚不乐忽闻撞钟遂觉后月余果除鄠尉果范之词既赴任二年范自刑部郎中知京兆府明年发解取蟾为小试官又奏授右司理㕘军梦中之言无一或差钱亦标为草制前定钱丕得官钱公希白之姪名丕天禧元年任将作少监长子师古任廷评监建州丰国监例以考满合叙迁一夕丕梦入一府见一吏趋走有若掌官诰者丕揖而问之何也曰建州廷评转官第二㕔舍人㕘假草词及觉以班次排之乃令彭城中宪筠第二㕔也近在假多日更旬余忽㕘假当日师古果转卫尉寺丞刘当制焉此亦草制前定也钱公自述钱内翰希白自述云余淳化三年落第尧堦之下便久卧病于京师五月六日伏枕困睡忽梦有老道士请登一红泥坛握手曰成名二十六章服二十九时年二十二心极喜谓果然则进趋稍达也无何十年词塲不开咸平元年又以朞服免咸平二年方叨第时已三十二矣意疑梦之无证细思而后得之云二十六非二个十六乎𨼆宻神告之言其前定若此至于二十九章服之兆则已过矣后㨗制䇿通闰籍直集贤宰南部凡十五年五品之消息寂无闻焉及摄鸿胪少卿又修道书凡四上殿奏事皆是二十九日又无恩命不可望也及修道书毕与秘阁校理慎镛并蒙改赐章服时大中祥符九年四月二日于阁门受赐秉笏之际见笏上大书二十九字询之库吏云此笏是第二等第二十九面也笏尚前定况官名乎时士大夫皆异之惜其字不敢洗去者数日焉化成得鴈员外郎赵化成尝梦与友人张某坐庭中忽有一鴈自天而下徘徊庭中共掩得之明日诣张言之方坐庭中果有一鴈下于庭际因共逐而得之相与惊骇乃以帛为诗系其足放去又有人夜梦所持繖柄折明日果折梦得一狐翌日果有人送一狐此最微事而犹有前定如此猖狂之士视此可无妄动张洎二驴㕘政张洎常梦至一处行路有泥潦两旁皆葭菼有二驴在后从旁过及使囬至登州岸时潮退泥水载涂路在葭芦中少顷果有二驴后至皆昔日梦中所见呜唿行止果非人欤郑滂鳯字进士郑滂久在塲屋颇有后时之叹一夕梦及第与韦周方同年至太和初有韦景方者尚书𢎞景族弟也因避景名更名为周方滂闻之喜是年滂果及第与周方遂同年又其子溥曽梦看及第榜但大书一鳯字大中元年乃以鳯翔贯求解卷卷首便是鳯字至东都试缑山月夜闻子晋吹笙诗左右诸诗悉有鳯字果登第焉嗟夫一鳯字犹有前定耶吴奎论题吴文肃公奎将举贤良一夕梦魏文帝升殿问羣臣优劣或曰韩延夀为最是夕门下抄书吏杨开梦公读杨阜传翊日告公公异之即取三传熟读及秘阁试六论一题乃韩延夀杨阜孰优论公因此遂膺襃然之选王猎侍从玉猎酸枣人天圣末累举未第一夕梦紫衣吏召至一宫门揖入升㕔对拜者紫衣金带年三十许觉后私记其年月猎后困于塲屋以推恩得同出身既登仕版又二十年且七十始为尚书外郎将乞身归人或止之㑹英庙入继近臣荐公为宫僚赴宫则门栏守卫宛如昔日之梦及升㕔拜揖则衣冠仪貌皆如所梦也归视箧中所记乃英庙始生之夕公侍讲宫邸未及朞年英庙即位遂登侍从仕宦进退皆自有时乌可妄觊耶吴文肃公天圣末与猎友善亲闻其详彦祖天字王彦祖庆厯时初名亢宗赴廷试应天以实不以文赋罢寝旅舍梦一人告曰今年未当中第彦祖甚不平之其人曰君中选时赋题天字在下君当三中选皆然今题天字在上第二是以知其未也及唱名果不预至八年再赴廷试盖轸象天地赋又复黜去皇祐五年免解赴礼部大疾困眠梦至一处见二人乃恳求平生禄命二人笑指前面水池曰待此水分流君即登第既觉自谓池水必不分流决无中第望矣久之乃改名汾以符水分之兆及试礼部严父莫大于配天赋廷试圆丘象天赋皆中选后召试学士院又赋明王谨于事天得帖职皆符昔日之梦异哉刘滋吞印刘郎中滋累举不第年余四十始遂登科尝梦有人提印满篮令吞之印但任意吞看吞得㡬颗滋不得已吞至十四颗其印皆顾见于股上后果厯十四任而终文公剃髭李文定公迪美髭髯未御试前一夕忽梦被人剃削俱尽迪甚恶之有解者曰秀才须作状元縁今嵗省元是刘滋已替滋也是嵗果第一人孙相填名孙枢宻抃旧名贯应举时尝梦至官府潭潭深邃寂寂若无人大㕔上有抄録人名一卷意以为春榜遍览无名偶覩第二名下有空白处抃欲填之空中有人语曰无孙贯有孙抃梦中即填孙抃是嵗果第三名因字得梦丁序唱名丁咸序应举时梦唱名已过续有一龙蜿蜒腾上又有一骆駞继之比唱名有龙起骆起二人在其后国隆黑豆龚国隆应举时梦行道上步步信指黑豆一掬是嵗乡荐伯父郎中恤其乏路费以驿劵与之遂㳂路勘请抵京师即步步掬豆之应也分门古今𩔖事卷七分门古今类事卷八钦定四库全书分门古今𩔖事卷八梦兆门下郑獬白龙郑内翰獬未贵时病疫困甚梦至一处若宫阙有吏迎谒甚恭公曰吾病烦热思浴以清肌肤吏云办之久矣遂导至一室中有小方池甃以明玉水光灔灔以手测之清冷可爱公坐其上引水沃身俄视两臂皆生白鳞顾水中影则头已角出公惊遽去吏云玉龙池惜乎公不入其水入当大贵但霑洒而已幸而公是白龙翁虽贵不至一品乃觉大汗而愈公后登第为天下第一乃戯为诗云文闱数战夺先锋变化须时自古同霹雳一声从地起到头元是白龙翁平生以文章擅名而终不至登庸亦前定也杨砺记室杨砺周显徳中赴举京师尝夜分独坐恍然见一人衣冠甚古谓砺曰汝能从我游乎砺从之至一官府仪卫严肃引砺升大殿见一人姿貌甚少面南而坐引者谓曰此来和天尊也异日为尔之主砺再拜而窹建隆初砺擢第真宗为襄王以砺为记室既谒见藩邸归谓诸子曰今日襄王乃昔所梦来和天尊也殆𠖇数乎曹确剃髪曹确判度支有台辅之望忽梦剃髪为僧心甚恶之有一人占梦多騐确召使占之其人前贺曰侍郎旦夕必登庸夫出家者号剃度也无何杜相公出镇江西确果大拜隽宗神告天圣四年海州书表隽宗逺梦有神告之来年状元是王尧臣宗逺寤题于司房北壁是年秋赋开封府解榜到见王之姓名因指谓同列曰此是明年状元洎省榜到见王又预奏名隽再题于壁未㡬殿试王尧臣果魁多士至和中毕景儒仲询之父知海州亲访其事备载于幕府燕闲録淳化看蛇淳化三年省试后张君房梦入一大第东壁下有黑漆连椅坐一妇人紫衣如节使家知客手持笔砚陈列君房前请赋诗㒺测端绪忽见从文司諌出曰奉赠诗一首可自写之乃曰亭尤逢夜竹冩毕司谏曰可用邮亭字续曰不识自知音朦胧望明月终得拂青尘写记呈览次忽大蛇自条床下出忽闻人大唱曰看蛇遂惊觉占之多不解后踰纪至景徳乙巳年君房始忝科第岂蛇之兆乎景徳随棺君房应二举败于垂成每当失意时必梦二三隂人跨驴迎引至尘忝御试之夜亦惧其前梦比至宵分頺然而寐乃梦随一棺椁行于繐幕中望之不见其盖于中但装瓦石龟其背意且讶之即前观之复见二足自膝而下出于棺椁前若新死者前一人唿号因而问之其人曰一人李沆一人李至因嗟讶而觉亦自知其吉兆矣来日果叨名第然不解二李之因今亦解曰二李者状元今大名相公应李沆也故枢宻李谘应李至也何其神哉梦三十年后始辨之戴昭领钱君房三举及第年梦涉昏雾㳂蔡河东行旋憩一茶肆中有公吏若承符状殊不相揖据上位而坐君房慊之拂衣而起旋见旧识进奏官何果者君房因言其人果曰亟往求之此是秀才将来手分君房悟是冥司乃出访之其人已出门外乃揖谢之其人曰秀才将来名第某必把手拽上也君房又谢之然其人似有所求复有言若邀其多少之限君房曰若向及第奉银钱十万贯其人大感意似过所望也既别数步又回曰秀才将来化钱必与谁君房曰亦不知与谁氏耳其人曰某姓戴名昭本江南人奏钱日但唿戴昭即自领也景徳二年果登第成名后三日乃偿其梦人之名第隂司自有主者孰非前定乎刁湛赋诗咸平中刁郎中湛㧞润州解赴举京师㑹其父典合肥得替相㑹于廨舍父喜其来因语赴举次第是夜父梦被召既入门见张齐贤自内而出曰比部请赋七言诗曰圣朝文物古难过何事寒门宠遇多父向石渠新拜职子从金殿又登科须教枚马慙踪迹堪笑巢由𨼆薜萝报国报君何所有一心待欲枕长戈既觉已四鼓召湛记之来春孙暨榜湛不预名第父子以梦为非騐也是年秋即就天府求解向春过省比部自二月初授命俵散山东盐逼御试一两日间方回翌日御试乃于殿门外阁子中坐伺湛之得失忽一大程官奉勑一道来呈学士已授秘阁检讨喜慰方甚又一横门官急来云学士秀才第一等及第父子同日俱被恩荣至夜㑹话所梦合肥之诗云父向石渠新拜职子从金殿又登科何其神哉济阳筑宅济阳丁公谓尝因月夕召李虞部畋坐于凉堂因语及宅基始甚卑湿初应举年僦此屋一间居之盖与钱内翰宅往还甚近一夕梦白衣老人告吾曰君能筑起此地于上安宅必拜相矣吾后官给事中总判三司因忆老人之言适值役夫淘蔡河运土併遗填之坎窞基址悉皆平正遂建兹宅于上今果忝三事矣诚宅之祥欤天之命欤应之曰有开必先盖天命也懒瓉垂训丞相济阳公丁谓梦懒瓉师训以觉悟之理及觉忆梦之象坐一山庵中俾画工图之其年丁贬崖州司户道经潭州宿云居山海㑹禅寺因纵步见一山庵厯厯如昔日之梦访彼僧则曰南岳懒瓉大明禅师庵嗟惋乆之遂舍白金五十两建道塲供千僧以答梦中之训自撰疏云伏以佛垂徧智道育羣生凡欲救于倾危必预形于警戒谓白衣干禄叨冢宰之重权丹陛宣恩忝先皇之优渥补仲山之衮曲尽一心和傅説之羮难调衆口尝于安寝忽梦清容妙训泠泠俾尘心而早悟贞义𨼆𨼆恨凡目以何知盖以智未周身事乖逺害既祸临而不测或灾及以非常黜向西京感皇恩而寛宥窜于南裔当国宪以甘心咎寔自贻孽非他作念一家之散处思万里以何归既为负国之臣永乏还邦之日程由湘土道假云山正当烦恼之身忽接清闲之衆方知富贵难保始终直饶鼐食之荣岂若盂羮之美特形皈命恭发精神捐舍白金充修凈供饟苾蒭之髙徳报懒瓉之深慈兾保此行乞无他患伏愿天回南瞩泽赐下临免至边城白日便同于鬼趣得归中夏黄泉亦感于圣恩䖍罄丹诚永翳法力济阳后复宦为金紫光禄大夫秘书监致仕卒于光州诏复籍初公为布衣时过淮南遇道士曰他日大贵然似李徳裕而稍优焉果如其言僧伽同行泗州大圣僧伽传云和尚何国人也又云世莫知其所从来云不知何国人也近读隋史西域传有何国予在惠州忽被命责儋耳太守方子容自擕告身来且弔予曰此固前定可无恨吾妻沈素事僧伽谨甚一夕梦和尚告别沈问所往答云当与苏子瞻同行后七十二日当有命今适七十二日矣岂非前定乎予以谓事孰非前定者不待梦而知然予何人也而和尚辱与同行得非夙世有小縁契乎辟支佛记至道元年六月十四日夜张君房梦涉水田间西南行迤逦上一山行二三里意甚怠之及半涂望南边有一佛宫门廊皆织髙竹篱篱之东北上有一㕔事遂抵之见西柱一帖云应来往賔客只请于此乃不敢直进而坐于小木床上逡巡一僧自中出年可四十许与客相接欣然衣紫背褐裙搭械而已乃索君房左手揣之且扼其臂者三云秀才他日当为某官君房乐闻之告诚女师言他日将何相报然不知此处何所也其僧不答君房又询之意欲为文以志其寺舍僧亦不言君房坚请之僧若不得已曰此闻喜县也于是乎觉自是十余年不能辨景徳二年春君房叨第六月八日蒙恩除将仕郎试校书郎知昇州江宁县事冬十月赴任十二月中奉州帖差准郊禋赦勑设祭于县之牛山既出时雨雪新霁泥薄载涂涉田畔夹畛西行迤逦而南俨然当年梦中之路时日色迟暮取山前通途弗及乃由山后及二峰间下望崇教精舍后有编竹障之比上佛室登其殿亭即昔梦㕔事复观西壁上题云往来君子不请书破壁又梦中之帖也洎瞻礼尊像宛然昔梦之僧也噫自京至金陵水陆数千里乙未至乙巳仅一纪之间所梦与今事迹所见无毫髪差异何其神耶又益信谓食禄有地乎亦未知君房过去百千生中曽遭辟支佛而如君房通诚与之授记预告以所官乎闻喜之语非及第之信乎君房䖍服灵梦诚不敢忘故直笔书之刻石于佛前亦梦之宿心也寺有旧记云辟支佛自吴天纪四年至唐以来凡示现者六矣今君房之梦抑又示现之一焉景徳五年初八日记黄牛庙诗欧阳文忠公为崃州夷陵令日所作黄牛庙诗轼尝闻之于公曰予昔以西京留守推官为馆阁校勘时同年丁宝臣元珍适来京师梦与予同舟泝江入一庙中拜谒堂下予班元珍下元珍固辞予不可方拜时神像为起鞠恭且使人邀予上耳语久之元珍私念神亦如世俗待馆阁乃尔异礼耶出门见一马只耳觉而语予固莫识也不数日元珍除崃州判官已而予亦贬夷陵令日与元珍处不复记前梦矣一日与元珍泝崃谒黄牛庙入门惘然皆梦中所见予为县令固班元珍下而门外镌石马缺一耳相视大惊乃留诗庙中有石马系祠门之句盖私识其事也元丰五年谪居黄州宜都令朱君嗣先见过因语崃中山水偶及之朱君请书其事与诗当刻石于庙使人知进退出处皆非人力如石马一耳何与公事而亦前定况其大者公既为神所礼而犹谓之滛祀以见其直气不阿如此感其言有味故为録之正月二日眉山苏轼书张君房灵梦志淳化癸巳仲冬之晦张君房适自茂苑来客余杭时抱疮疡之患遽有告曰凡经游是郡者当谒吴山神祠即伍君子胥也今封王爵君房聆之耸然曰是故宜至诚耳王古之忠鲠在楚楚彊来吴吴覇及其去而死之则吴亡楚弊故得耀美清湘流芳祀典迄今民不忘其庇斯盛徳者欤翌日恭谒于庙熏炉涤爵质辞以心黙祷𠖇祈肃拜而退时初阳盛景爱日方中载步林亭西望阛阓楼台出没烟霭浮沉若水若山如绘如画夹道有寒梅十数株已烂熳矣凝懐抒思比暮而回是夜梦上一山迨半间有新创佛宫中设尊像数身殿偏门内一道人手运夀牌约长二尺余如今之桃符状君房揖之道人曰此籖也意若今之道家十二真君所着撰者也君房曰身蹇多剥欲一卜之可乎道人乃出籖牌抽之引一牌有朱书大字二行凡四句每句五字曰时来自有期此去不忧运行心但如此非久销疾病甫读于口意亦知其吉告矣感激而别既下山百步忽闻梅香回望其上乃昨日所见之花烂然在目因惊悟曰此吴山庙也于是遂觉其清香芬馥满衾枕间良乆方歇自是疮疡之苦浃旬而愈于戏灵神之告也若是乎君房自祥符乙夘冬十月改官领钱塘之命王祠即部之名胜也非时来自有期乎自淳化癸巳冬距祥符乙夘南至爰莅钱塘今又三载妻子温饱身迹安泰岂非王之隂赐乎今考秩告满将逺灵祠茍不掲文志石即不独旷于宿心亦负王之灵告也因鑱而壁之兾人知王之灵应事天禧三年秋九月二十一日着作佐郎知钱塘县事张君房记先大夫龙泉梦记大观乙酉嵗如璋避亲移试漕台四月初吉率亲友十数人溯游龙泉乞灵于昭惠王祠方时神光晃耀报应示祥人皆震动而钦奉之某心专意诚黙有祈向忽一僧未通名字来附耳语曰公春闱定㨗窃怪其语无伦询所以知之称能相形唯唯而退初不信其言亦不究其工否是年㧞漕解次年果叨第自京师归抵乡舍才三日其僧来访乃澄照堂元通也始云某寔非相人者一日前梦皓首素衣人来语某且汎扫祗候翌日有官到此因问官实谁是答曰执香合者是也姓字为谁曰宋南仲也至日诸人皆来或持澡羞或捧盏斚各各不同独官人最后至乃执一香合因闇询名氏皆合梦中之告以此知髙选无疑昔日未敢明言託之相耳于戏神之灵报灼灼如是乌可不书今嵗孟夏宿澄照堂元通话前事聊记其始末且知人之吉凶得失皆素定于𠖇兆非由于人力以至动静语黙亦有其数如持一香合犹已定于前神得而知之况其他哉古人谓神气发越精识所通乃为吉梦之殊祥如璋不才䖍服灵梦诚不敢忘谨鑱于石以报神贶政和七年三月日宋如璋记蒲教授荆山梦记宣和癸夘冬十月咸临还自成均游华山灵台观晚宿荆山驿夜分梦一老人衣冠甚伟䇿杖来谒自称姓王名安石议论英发衮衮可听且曰人生当无书不读廼探懐中数简见贶指云宜先讨究孟享一事少选遂觉自是徧问诸友皆莫知其所谓㡬二十年不复省记矣绍兴壬戍秋八月来尉繁江备员御容殿香火官四时孟享实预行事始符梦中所説私窃怪之未㡬游邑庠而王氏父子遗像在焉粉墨剥落尘埃满面忽忆荆山之梦令人惊叹不已迺命工摹诸壁上以永其传庶酬曩日之报然公以妙龄侍其先公殿中丞宰此邑时天圣七年也距宣和癸夘近百年矣而精爽逼人能以未来事告后进且不忘其丱角游戏之地岂凢辈耶谨月而日之以志公之英魂俊魄尚在尘寰而人之仕宦早晚皆有前定不可以强求也绍兴十四年四月中澣三嵓蒲咸临记刘悦第三刘悦字圣与天彭人蔡薿牓第三人与常瓌同年又相善方集英赐第圣与叹息若有所感瓌因询之圣与曰人生得䘮果素定非人力也悦今日望见天子临轩公卿侍卫以至天日气象楼殿相映恍然如再至焉悦七年前过梓潼神君祠宿于祠下梦与举子数百人趋禁中听唱名于集英殿俄有一卫士遽曰公第三人及第悦时名涛因问曰刘涛耶卫士曰无刘涛乃刘悦语未毕胪传刘悦矣遂惊觉虽知其神而未敢改名㑹元祐诏书若与上书入等人同姓名者听改名时上书有彰信军进士名刘涛悦因改今名焉今日至庭中无一而非昔日梦中所见者初闻第一第二人已赐第不觉正衣冠以待及蒙恩果第三人而心寔安然若久已得之者信乎得䘮果前定非人力也崇宁五年悦归过梓潼既书其事又託常瓌为记孙鈜䇿题大观元年孙鈜歳贡辟雍乞梦于英显神君是夕梦赴试有一人赍䇿题而立因就读之见第一题问某事余皆如之其人曰钖䜩津亭郡国举賔兴之礼计偕给食多士忘奔赴之劳用之可以取髙第既觉记之于书及就试则所问䇿题皆协于梦如其言用之果中优选岂特人之富贵前定而文章亦自有隂相之者文缜状元何㮚文缜政和间被贡宿梓潼梦一吏赍黄勑投其中云何㮚可特授承事郎秘书省校书郎次年文缜果大魁多士前此状头先除学官惟文缜独除馆职暨受勑衔位与梦中所见不差一字嗟夫科名前定如此士而不安义命可乎处厚𩔖试杜居寔字处厚遂宁人政和间梦川中放省牓三十四名而杜预其数觉而怪曰省牓不下三百人且省试在京师不当在川蜀自是二十余年而不能晓至建炎初朝廷以艰难路隔分路𩔖省试杜居实在潼川𩔖试过省中选者果三十四名其梦始騐此可以见一第皆有前定而非人之能也不然何二十年而其应无毫髪之差耶元珍赠诗桂材字元珍资州人大观末贡于京师宿神君祠下梦人赠诗一联云楼髙先见月栁嫩更含烟觉而不晓其意是年登第授唐安教官因游郡园亭中见诗榜乃前人咏唐安之什不唯报其登第之兆而唐安之任亦前定于此矣彦国文学罗彦国字伯逹成都人累举不第至第四举斋戒乞梦于梓潼神君时蔡相元长当轴是夜梦元长谓曰已奏除公枢宻直学士矣次年罗又省下诣府投牒乞进举推恩遂授宻州文学盖宻学之应也士美金堂朱士美临卭人宣和初被荐入京宿梓潼祠下梦游一室栋樑户牖皆以金饰之后年登第乃调金堂尉其事与前元珍无异科名固有前定况食禄之地岂无前定欤任豫交代任豫字由道青城人与余先君友善崇宁二年登第厯官数年而卒至崇宁五年先君继亦登科一夕梦与任豫交代心常恶之未㡬先君丁家艰服阕授新津尉时前尉亦以忧去州檄监税兼摄尉职暨先君赴上权尉遣人下逺迎视之乃一武人亦名任豫乃知昔日之梦与任豫交代为不虚此可以见前定也允蹈甲门邵行甫允蹈绍兴被荐成都未𩔖试前斋戒徒步诣七曲山乞灵于英显神君其夜梦神谓曰已与卿安排甲门髙第至次年果为𩔖试冠乃刻石纪其梦于庙之西庑意谓梦之应兆皆騐于此矣及为江阳幕官考满赴阙将遂调改行次湖湘以病卒于闸口镇乃知昔日之梦不惟报其魁㨗兼报其捐馆之地也神哉神哉何某二子资中何与时如震宣和间免解赴阙其二子被荐侍行斋宿祠下梦神君顾左右言曰何某徳行操修留二位与其二子次年二子俱登第噫神君英灵显着焕燿今古间以未来先兆託梦于贤士大夫无不应者况何君之厚徳有后宜为神之所祐也照邻阙牀朱照邻景祐中举进士梦造棺阙牀而弗成是嵗虽过省御前下第晚因推恩得一文学乃棺不成之应也分门古今𩔖事卷八分门古今类事卷九钦定四库全书分门古今𩔖事卷九相兆门上公孙见子鲁文公元年春王使叔服来㑹𦵏公孙敖闻其能相人也见其二子焉叔服曰谷也食子难也收子谷也丰下必有后于鲁国后八年敖奔莒鲁人立文伯文伯乃谷也谷之子蔑是谓孟献子蔑之子速是谓孟庄子速之子羯是谓孟孝伯羯之子貜是谓孟僖子貜之子何忌是谓孟懿子何忌子彘是谓孟武伯九世为卿故曰食子谓奉祭祀以供飬也十五年穆伯卒于齐难乃立为恵叔乃请收而葬之叔服之言岂不信而有騐欤黥布当王黥布姓英氏少时客相之当刑而王及壮坐法布欣然笑曰人相我当刑而王㡬是乎人有闻者共戏笑之布以罪有论输作于骊山陈胜起与骊山徒数千人属项梁梁死布常为项羽前锋遂封布为九江王都六后归汉立为淮南王南面而立果膺裂地之贵当刑而王其相已定于卑微之时矣闻而戱笑者能无愧乎卫青封侯卫青字仲卿父郑季以县吏给事阳信侯家季与僮卫媪通生青青有同母兄卫长君及姊子夫得幸武帝故冐姓卫氏青少时归其父父使牧羊尝以奴畜之不以为兄弟数青尝从人至甘泉居室有一钳徒相青曰贵人也官至封侯青笑曰人奴之生得无笞骂足矣安得封侯事乎及壮为侯家骑从平阳主建元二年青姊子夫得入宫幸上皇后大长公主女也闻子夫幸妬之使人捕青青时给事建章未知名大长公主欲杀青其友公孙敖簒之得不死上闻廼召青为建章监侍中由是益显后将军击匈奴取河南地为朔方郡封长平侯拜大将军子孙皆侯贵盛莫比钳徒之言岂不信哉邓通穿衣邓通蜀郡人为黄头郎文帝梦上天不能有一黄头郎推而上之顾见其衣尻带后穿觉而之渐台以梦中隂自求之见通衣后穿梦中所见也召问其姓名姓邓名通邓犹登也文帝甚悦尊幸之日日异赏赐具万以十数上使善相人者相通曰当贫饿死上曰能富通者在我何説贫于是赐通蜀严道铜山得自铸钱邓通钱布天下其富如是后为太子心恨及景帝立免通家居居无何人告通盗铸钱尽没入之通家尚负责数鉅万长公主赐通吏尽没之一簮不得着身长公主乃令假衣食竟不得一钱寄死人家一如相者之言呜唿文帝以天子之势犹不能使邓通免于贫饿乃知贫富素定区区人力不可得而变也亚夫饿死周亚夫太尉勃之子也为河内守时许负相之曰君后三歳而侯侯八歳为将相持国柄贵重人臣无二后九年而饿死亚夫笑曰臣之兄已代父侯矣有如卒子当代我何侯乎然既以贵如负言又何説饿死指视我负指曰从理入口此饿死法也居三歳兄绛侯胜之有罪文帝择勃子贤者皆推亚夫迺封条侯景帝时为太尉将兵破吴楚五年廼为丞相后以争立太子事上踈之谢病免相居无何坐买甲楯下廷尉狱不食五日呕血而死许负之言竟无毫髪之差非前定而何李固竒表李固字子坚汉中南郑人貌状有竒表鼎角匿犀足履龟文公侯之相也后果为汉太尉汉太尉三公也张裕抚镜蜀郡张裕善相术每举镜视面自知其必以刑死未尝不扑之于地后果被诛故刘孝标谓抚镜知其将刑其兆发于前期信哉羊祜建功羊祜字叔子泰山南城人尝游汶水之濵遇父老谓之曰孺子有好相年未六十必建大功于天下既而去莫知其所之祜后建平吴之䇿卒时年五十八后二嵗而孙皓平羣臣上夀帝执爵流涕曰此羊太傅之功因以尅定之功祭告祜庙以此而騐汶上老人之言则已素定于六十年前矣功名之际岂可侥倖其或成哉周陶略同周访字士逹家于庐江浔阳少时遇善相者庐江陈训谓访与陶侃曰二君皆位至方岳功名略同但陶得上夀周得下夀优劣更由年耳访小侃一歳后访为梁州刺史都督梁州诸军年六十一卒侃为荆江二州刺史都督八州诸军年七十六陈训之言位皆方岳上夀下夀皆騐矣以此知无一而不前定也冯娄共见唐娄师徳为扬州江阳尉冯元常亦为尉共见张同藏同藏曰二君俱贵冯位不如娄冯唯取钱多即官益进娄若取一钱官即败后冯为浚仪尉髙宗时擢监察御史劔南道廵察使位至尚书左丞娄终不敢取一钱位至纳言家极贫匮以此知官之崇卑家之贫富皆前定不虚也欣泰伤额张欣泰字义亨竟陵人少时有人相其当得三公而年才三十后忽屋瓦坠伤额又问相者云无复公之相矣然年夀更増亦可得方伯焉后果为雍州刺史年三十六而卒昭达眇目章昭逹字伯通呉兴武康人少时遇相者谓曰卿容貌甚善须少亏则当富贵梁大同中因醉坠马鬓前小伤昭逹喜问相者曰犹未也及侯景之乱为流矢所中眇一目相者见之曰卿相善矣不久必富贵及景平陈文帝委以将帅恩宠超于侪辈后为开府仪同三司沈攸乗舟沈攸之字洪先吴兴武康人初贱时与呉郡孙超之全景文共乘一小船出都三人共上埭岸有一人止而相之曰君三人皆当至方伯攸之曰岂有此相者曰不騐便是相书误耳后攸之为郢荆二州超之广州景文南豫州刺史皆如其言大抵富贵贫贱皆注定于禀生之初而形于相貌之外惟精于术者始得而知之许劭尝云悬丝于牖望之百日则其丝久而愈大又悬五彩丝望之百日乆而颜色愈明然后可以观人之形气今之偷妄辈求衣食妄言人之形神祸福安足信哉安仁封侯李安仁兰陵人也少时贫有一人从门过相之曰君后当富贵与天子交手共戯明帝尝目安仁曰卿面方如田封侯相也后齐祖即位安仁为中领军封康侯国家宻事上唯与安仁论议武帝即位加侍中富贵极于一时自致荣宠如相者之言其后安仁欲寻相者竟不知此人所在岂神灵託相以告之耶管辂不逹管辂字公明尝自谓其背无三甲腹有三壬非贵夀相后果官止少府丞年终四十八梁武帝尝与诸名贤叹其竒才而位不逹刘孝标谓士之穷逹莫非命也乃作辨命论以述其㫖曰世固有髙才而无贵仕饕餮而居大位者自古所叹焉独公明而已哉建平术騐朱建平沛国人善相术魏太祖召为郎文帝为五官将坐客三十余人文帝问已夀又令徧相衆賔建平曰将军夀八十至四十当有厄谓夏侯威君四十九位为州牧而亦有厄谓应璩曰君六十二位为常伯先此一年当独见一白狗而旁人不见也谓曹彪曰君封藩国至五十七必厄于兵宜防之后文帝至黄初七年年四十病困谓左右曰建平所言八十谓昼夜也吾其决矣顷之果崩夏侯威为兖州刺史年四十九十二月上旬得疾念建平之言自分必死至下旬转差垂以平复三十日昃设酒曰吾明日鸡鸣年便五十及罢客后合瞑疾动夜半卒璩六十一为侍中直省内歘见白狗问之衆悉无见者于是数聚㑹急游观饮宴自娱过期一年六十三卒曹彪封楚王年五十七坐与王凌通赐死凡説此辈无不如言一何妙哉天纲术騐𡊮天纲成都人与杜淹王珪韦挺游天纲谓淹曰兰台学堂全将以文章显谓珪法令成就天地相临不十年官五品而谓挺面如虎当以武处官然三君久皆得谴淹果入天䇿为学士珪太子中允挺为右武帅武徳中俱流嶲州见天纲曰公等终且贵杜三品难言夀王韦亦三品后于杜而夀过之但晚节皆困见岑文本曰眉过目文才振海内虽得三品恐是损夀之兆文本后果至中书令寻卒见窦轨曰后十年且显立功在梁益轨后果为益州行台仆射见房元龄李审素曰房大富贵李欲得五品即从房求之李不信之后房为宰相李为起居舍人卒房言于帝以五品官赠之武后幼天纲见其母曰夫人必生贵子乃见元麝元爽曰官三品保家人也见韩国夫人曰此女贵而不利夫后最幼抱以见绐曰男天纲视之惊曰龙瞳鳯颈极贵騐也若为女当作天子见张行成马周曰近古君臣相遇未有及公者然夀不长也张晚得官位宰相髙士亷谓曰君后得何官天纲曰自知相禄已絶不合更有及夏四月数尽如期而卒其精微不可具纪同时有张憬藏者技与天纲并憬藏术騐张憬藏长社人也太子詹事庄俨有所问答曰公厄在三尺土下尽六年而贵位刺史无有禄矣俨使髙丽囚居土室六年还为蒲州刺史嵗如期召掾吏妻子告当死俄诏听致仕刘仁轨与靖贤清占答曰刘当五品而谴终位冠人臣谓贤曰君法当客死仁轨为尚书仆射贤曰我三子皆富田宅何客死俄三子尽䘮鬻田宅寄死友家魏元忠往见之乆不答乃大怒曰穷通贫贱自属苍苍何预君耶拂衣去憬藏遽追还曰君之相在怒时位必卿相姚崇李廹秀杜憬佺从之游憬藏曰三人皆宰相姚最贵裴光庭当国憬藏以纸大署台字后数日贬台州其騐甚多不可尽载至明皇时有金梁鳯者颇言人贵贱夀夭梁鳯术騐裴冕为河西留后梁鳯言不半载兵起君当以御史除宰相又言一日向雒一日向蜀一日向朔方此时公当国冕妖其言絶之俄而安禄山反冕以御史中丞召问以三日答曰雒日即灭蜀日不能乆朔方日愈明肃宗即位而冕遂相又谓吕諲曰君且辅政须大怖乃得諲责驿吏榜之吏突入射諲两矢㡬中走而免明年知政事李揆卢允毁服绐谒鳯不许二人语以情鳯曰李舍人閲嵗而相卢不过郎官后揆已相乃擢卢吏部郎中夫自汉至唐能以相技显于世者如前数子诚皆𤣥妙之殊巧非常之絶艺故备録之以为浮躁者之戒禄山异闻唐明皇朝退召禄山陞殿用银裹小杌子赐坐询问甚乆方令引退肃宗因暇陈曰自古正殿人臣不可坐陛下纵爱之但加之禄秩赐之金帛可矣明皇不荅异日朝退又召禄山赐坐肃宗乃懐疏伏于寝殿青蒲上曰臣于家与陛下父子也于朝与陛下君臣也至亲切无如君臣父子矣臣尝言正殿人臣不可坐陛下又召禄山赐坐金口询问移时方使去是臣言无所用且臣位为太子更欲何图若坐视朝廷之礼有所不正而不言是臣陷君父于有过之地则臣之不忠不孝之罪可知也因泣涕交下𤣥宗遽命引起辟去左右抚其背曰是非吾儿所能知也此子有竒相吾以此厌之也肃宗曰若然则何不杀之𤣥宗曰杀假恐生真肃宗乃还东宫私念黙求计以杀之一日召禄山饮乃先教宫人曰若吾索夀酒汝当进鸩禄山至酒数行肃宗曰将军与吾家亲愈骨肉义极君臣然将军亦谨厚吾颇喜也今日愿与将军为夀乃命左右进夀盃禄山举之将饮适㑹鷰㘅泥堕盃中禄山乃不饮复置盃于坐起曰臣蒙殿下赐酒已醉乃再拜而去初禄山生于南阳李筌为邓州刺史尝夜见东南有异气明旦唿吏询其所乃得牧羊胡妇之子筌见之曰此假天子也座客劝杀之筌曰不可此牧竖必于国为盗古有之杀假恐生真矣姚崇甚贵陜州刺史王当有女甚爱之集州县文武官令善相者择壻相者曰此无贵壻惟识果毅姚某者有贵子可嫁之终必得力当从其言遂嫁之时人咸笑焉乃元崇也时年二十二好猎都未知书尝诣一亲表饮遂遇相者谓之曰公甚贵异日必为宰相归以告其母母劝令读书崇遂割放鹰鹞折节学仕为孝敬挽郎举下笔成章后为同州刺史先天二年明皇讲武新丰故事天子行幸牧守在三百里外者诣行在帝宻召崇既见帝曰公知猎乎对曰少所习也臣年二十以鹰犬为乐遇相者令无自弃今犹能之帝喜乃咨天下事衮衮不倦帝曰卿宜遂相朕崇乃説帝十事而后辅政为开元名宰昔人尝云龙犀日角帝王之表河目龟文公侯之相观诸姚崇辈以騐相者之言无一而不应孰谓相之可非乎景融坐㕔陆景融为新郑令有客相之曰公从今三十年当为此州刺史然于法曹㕔上坐陆公不信时陆公记法曹㕔有桐树后三十年果为郑州刺史所坐㕔前有桐树因问之乃云此㕔本是法曹㕔往年刺史嫌宅窄遂通法曹㕔为刺史㕔乃知昔日之言方应艾颕登第艾颕侍郎少贡入京途逢一叟曰子相甚贵当登第授以书一䇿乃左氏颕异而熟读之及礼部试铸鼎𧰼物赋出所授书颕喜甚援笔立成若有相之者果登第致甲科钱镠非常钱镠临安人少有大志县録事钟起诸子与镠善而起常禁之豫章有术者言斗牛间有王气乃游钱塘以相法求其人钟起与术者善乃召县豪令视之皆言其非一日起诸子与镠㑹而术者适来望之大惊曰此真贵人也起乃召镠使熟视之术者曰君之贵必因此人乃慰而遣之自是起颇厚待于镠时时赈其穷乏后镠王钱塘宴父老于里中山林皆覆以锦绣起父子并列贵仕焉张相梦应张商英元祐丁夘二月梦游五台山金刚窟平生耳目所不接想虑所不到觉而异之时为开封府推官以告同舍林材中材中戏曰天觉其官并州乎后五月商英果除河东提㸃刑狱公事材中曰前梦已騐勉矣行焉人生事事预定何可逃也八月至部十一月即诣金刚窟騐所见者皆与梦合信乎材中之言人事之预定矣分门古今𩔖事卷九分门古今类事卷十钦定四库全书分门古今𩔖事卷十相兆门下班超封侯班超少时有相者曰子虽布衣诸生当封侯万里外超问状相者曰燕颔虎头飞而食肉此万里侯相也后果立功西域封定逺侯王晖懐刃赵温善𡊮许之术武将王晖事蜀先主有功为一二贵臣所抑王衔之一日遇赵温温曰今日见君面有杀气但君将来当为三任郡守一任节制自是晚达不宜害人王乃出一匕首曰今日欲杀数子便自裁不意逢君请止后果为郡守三任迁秦州节度如温之言皆前定而形于相也钟辐亡家江南钟辐者金陵之才子年少俊迈遇一老僧相之曰先辈夀则有矣及第则家亡记之生大怒曰吾方掇髙第以起家何亡之有时樊若水女才质双美盛爱辐之才而妻之始燕尔科诏遂下时周都洛辐入洛应诏果中甲科方得意狂放不还携一女仆曰青箱过华州之蒲城其宰乃故人延留之数日时盛暑追凉于县楼醉寝是夕醉梦其妻出诗一首为示怨责颇深诗曰楚水平如练䨇双白鸟飞金陵多少地一去不言归梦中戱答一诗曰还吴东下过蒲城楼上清风酒半醒想得到家春已半海棠千𣗳欲彫零既觉遽归装将至采石渡青箱暴卒生感悼怱怱藁葬于一新坟之侧急图到家至则门巷空阒妻妾已亡数月访之亲邻妻亡之夜乃梦于县楼之夕也后数日亲友具舟携辐致奠于葬所即青箱藁葬之侧其坟不植他木惟海棠数株花萼彫谢正合诗中之句因拊膺长恸曰信乎浮屠老师之言及第家亡之兆矣因遂不仕𨼆钟山夀八十余卒嗟夫祸福夀天莫非前定而海棠之千𣗳亦复兆于诗句以此知一草一木皆有定数非人力所能及也王显夕死唐王显与文武皇帝有子陵之旧帝㣲时常戱显曰王显抵老不作茧及帝登极显因奏臣今日得作茧否帝笑曰未可知也召其三子皆授五品显独不及谓曰卿无贵相朕非为卿惜也显曰朝贵而夕死足矣房𤣥龄曰陛下既龙潜之旧何不试与之帝乃授之三品取紫袍金带赐之其夜暴卒呜唿靡颜腻理哆咴顣頞形之异也朝秀晨终龟鹤千歳年之殊也闻言如响智昏菽麦神之辨也固知三者定乎造化至于夀夭穷达独曰由人不亦蔽乎中立为将唐杜羔字中立少年时赡于财产他无所长其徒与之游利其酒炙其实蔑视之也一日同送迎于城外客有善相者歴观诸宾侣独指中立曰此子异日当为将矣一座大笑中立后尚真源公主为沧州节度使果符相者之言呜唿士之穷通无非命也故昔公孙𢎞主父偃对策不第歴说不入牧豕淄原见弃州部其诟耻为何如哉及至开东合列五鼎遂穷极富贵声驰海外非先愚而后智前非而终是也盖亦荣悴有定数非人力之所召自古皆然何独中立而已乎李寛三无李寛为常侍有门下士姓卢善相或问李公何如曰据其面所无者三无子无宅无冢公初有数子皆先卒有屋未甞还乡安居死于舟乘舟而归舟破沉其骨焉冀公十全王冀公钦若郷荐赴阙张齐贤时为江南漕以书荐谒钱希白易希白方以才名独步馆阁适会延一术士以考休咎不容通谒冀公跼促门下因厉声语阍人术者遥闻之谓钱公曰不知何人若形与声相称世无此贵者但恐形不副声愿邀之庶获一见钱召之冀公卑微逺人神貌疎瘦复赘于颈举止山野钱公蔑视之术者悚然侧目瞻视冀公起术稽颡兴叹曰人中之贵有此十全者钱公戏之曰堂内便有此等宰相乎术者正色曰公何言欤且宰相何时而无此君不作则已若作之则天下康富君臣相得至死有庆而弔所不完者但无子尔钱公曰他日将陶铸吾辈乎术者曰恐不在他日即日可待愿公无忽后钱公方为翰林学士而冀公已真拜矣种放帝友种𨼆君放方少时与弟文往拜陈希夷陈邀放内堂慇懃眦睨以一絶赠之曰鑑中有客白髭多鑑外先生识也么只少六年年六十此中阴德莫蹉跎种都不晓但屈指以三语授之曰子贵为帝友而无科名晚为权贵所陷若寡慾可以满此数种因不娶真宗初诏至阙称㫖以司谏奏十议西祀囘跸次河中时长安父老三千余人具表乞临上意未决召种至行在以决之种奏大驾此幸有不便者三陛下方以孝治天下飜事秦汉侈心封禅羣岳更临游别都乆抛宗庙于孝为阙不便一也百司供拟顿仗事繁晚春蚕麦已登深废农务不便二也精兵重臣扈从车跸京国一空民心无依况九庙乎陛下宜深念之三不便也上正色悚然曰臣僚无一语及此放曰近臣但愿扈清跸行旷典文颂声以邀已名陛下当自悟于清衷也翌日还阙真宗欲放从驾放辞上曰非乆当召既而大臣深忌之恐还阙后必召放乃先布所陷之基使雷有终讽之曰非久朝廷必召慎勿轻起以存𨼆节徐章一奏乞觐以问銮舆还阙良苦乃君臣之义也种然之上还京欲召放大臣奏放必辞乞陛下记臣语往往自乞觐诏下果不至上已微惑后半年河阳孙奭奏放请觐上大骇召执政曰率如卿料由是宠待遂解是年亡种少时有潇湘感事诗曰离离江草与江花往事洲边一叹嗟汉傅有才终去国楚臣无罪亦沉沙凄凉野浦寒飞鴈牢落汀祠晚聚鸦无限清忠沉浪底滔滔千顷属渔家诚先兆也然当时陷放者虽自以为得计不知陈希夷已言于少之时矣是则命已定特假手于权贵也可不信哉若水公卿钱文僖若水少时谒陈抟求相骨法陈戒曰过半月请子却来钱如期而往至则邀入山斋地炉中一老僧拥坏衲瞑目附火于炉傍钱揖之僧开目微应无待遇之礼三人者黙坐久陈曰如何僧摆头曰无此骨钱公起陈戒曰三日却来钱如期谒之抟曰吾始见子神观清爽谓可学神仙有昇举之分见之未精不敢奉许召此僧决之渠言子无仙骨但他日必为贵公卿耳钱曰其僧何人曰麻衣道者乖崖鬓疮乖崖公张咏太平兴国二年科塲试不阵成功赋盖太宗明年有河东之举公赋云包戈卧鼓岂烦师旅之威雷动风行举协干坤之德自谓擅塲既而有司以对偶显失黜之选胡旦为状元公愤然欲学道陈希夷相之曰必为贵公卿一生辛苦譬如人家张筵方笙歌鼎沸而中庖火起坐客无奈惟頼子灭之以诗遗曰征吴入蜀是寻常鼎沸笙歌救火忙乞得江南佳丽地却应多谢鬓边疮初不晓其㫖后二年公乃及第两入蜀定均顺之乱又急移余杭剪左道僧绍伦之叛此征吴入蜀之騐也累乞闲地不允后以鬓疮乞金陵养疾方许希夷之言一无差误初公在蜀与一僧善及归僧送至鹿头出一书付僧曰収此至乙夘年七月二十六日请于官对衆开之慎不可私发并不待其日者有祸至大中祥符乙夘岁僧乃诣府陈之知府凌策侍即集从事共开之乃公真容手题曰咏当血食于蜀后数日得报公以其年七月二十六日捐馆未捐馆前公旧与逸人傅霖善霖𨼆不仕公后中第日光显散遣亲密四方求霖三十年不可得甞作忆霖诗云寄语巢由莫相笑此生终不恋轻肥后一日卧铃阁有被褐骑驴者叩门曰语尚书青州傅霖来阍吏入白公惊喜出迎责吏曰傅先生汝敢姓名唿耶霖笑曰别子一世尚尔童心是岂知世间有我哉公问何昔𨼆今出霖曰子将去矣故来报子曰咏亦自知之霖曰知乃去后一月公薨此足以见出处生死皆有前定非复由人也师德跛足袁客师天纲之子也传其父业甞与一书生同过江登舟讫遍视舟中人颜色谓同侣曰不可速也遂相引登岸私语曰舟中数十人皆鼻下黒气大厄不久岂可知而从之但少留未发间忽见一丈夫神色髙明跛一足负杖驱驴登舟客师见此人乃曰可以行矣贵人在内吾侪无忧登舟而发至江中风涛忽起危惧虽甚终济焉驱驴丈夫乃娄师德也后位至于纳言焉元景大贵栁元景字孝仁河东解人也少时贫苦甞行至都下遇大雷雨日暮寒甚颇有羇旅之叹岸侧有一老父自称善相谓元景曰君方大富贵位至三公元景以为戏曰人生免饥寒幸甚岂敢更望富贵老父曰后当相忆及后果贵求向者老父不知所在以此观之富贵早晚皆有前定或先号而后笑或始困而终吉得之咸本于自然不假道于才智修已俟时可也安用戚戚于贫贱哉李峤不富李峤幼有清才兄弟三人相者云皆不过三十峤已长成母甚忧之相者又谓曰即君神气清秀而寿不永恐不得过三十其母大戚留相者使与峤连榻而寝至更深李睡已熟相者视之无喘息气以手候之鼻下气絶大惊良久候其气乃在耳中遂抚而告之曰得之矣因贺其母云郎君必大贵寿乃是龟息但贵寿而不富耳后至则天朝拜相而家常苦贫后帝幸其宅见峤卧青布帐帝曰相国如是失国之体赐御用绣罗帐峤寝其中达晓不安觉其体生疾遂自奏曰臣少被相人云不当华富故寝不得安帝叹息久之任令用旧者乃安寝夫峤既为相位极人臣不为不贵矣而一罗帐不能当之以此而騐相者之言谓命非前定可乎钱杨知人钱副枢若水甞遇异人传相法其事甚怪钱公后传杨大年故当时称此二人有知人之鉴仲简扬州人也少习明经以贫佣书大年门下大年一见竒之曰子当进士及第官至清显乃教以诗赋后简果于天禧中举进士第一甲官至正郎天章阁待制以卒谢希深为奉礼郎大年尤喜其文每见则忻然延接既去则叹息不已郑天休在公门下见其如此怪而问之大年曰此子官亦清要但年不及中寿尔希深官至兵部员外知制诰卒年四十六皆如其言云曹玮知人天圣中曹玮以郎镇定州王鬷为三司副使疎决河北囚徒至定州玮谓鬷曰君相甚贵当为枢密使然吾昔为秦州时闻德明嵗使人以羊马贸易于边课所获多少为赏罚时将以此杀人其子元昊年十三谏曰吾本以羊马为国今反以资中原所得皆茶綵轻浮之物适足以骄堕吾民今又以此杀人茶綵日增羊马日减吾国其削乎乃止不戮吾闻而异之使人图其形信竒伟若德明死此子必为中国患其当君为枢密使之时乎盍自今学兵法讲边事鬷虽受教亦未必甚信也其后鬷果与张观陈执中同在枢府元昊叛杨义上书论亡兵事上问三人皆不知遂皆罢去鬷之孙为黄门壻具言之若曹玮者可谓前知矣薛展状元薛展为儿时有相者曰此儿必为状元及应进士举与侍郎李纾有隙常为所抑后李知举薛欲东归相者又曰君今歳为状元决矣由是乃止及策试排牓乃翰林学士壻赵日华为状元朝列疑之谕李改去李不觉遽写薛展二字既奏名方悟其夙怨翌日展谢李曰天假吾手非子之才由是观之则命已前定虽讐敌之家亦不得而改也薛邕列曹薛邕侍郎有宰相望时崔造为兵部郎中与前进士姜公辅三人一同会有善相者张初继至薛问张曰只此座中有宰相否答曰崔姜二公宰相也且同时崔反在姜之后已而姜为京兆功曹俄为翰林学士时朱泚帅泾原得军民心姜上疏请为之防疏入不报及泚反德宗悔不纳姜言于行在骤拜姜给事中平章事崔更后半年累拜相与姜同时薛竟终于列曹而已禹偁易名孟蜀礼部侍郎范禹偁彭门人少不检以飞走为事忽有一道士访之曰子国家名器也何不读书以取禄位须是改易姓名必及第矣候至戌年后归本姓善自保爱问其名曰我安法尚也既出门失所在范感其异因入丹景山读书乃改姓张旧名锷改禹偁是时蜀无科塲遂吏书入洛长兴二年于考功卢华下及第归蜀授监察御史果于戌年复归旧姓上蜀丞相状云昔遇至人令易本姓徃年金牓误题张禄之名今日玉除原是范増之裔禹偁后终于翰林学士东之竒才张柬之任青城县丞年六十二矣有善相者云后当位极人臣衆莫之信后应制策被黜则天令于所黜人中更择有司奏一人书写不中程故黜之则天览毕以为竒才召入问策中事特异之即収上第又为狄仁杰姚崇共荐骤拜鳯阁鸾台平章事以诛二张功封汉阳王胡旦制诰胡状元旦直馆在京时五月一日召罗齐僧一人斋时越州海慧大师仲休在座其僧老且伛胡问有何艺僧曰薄会人伦胡曰某去知制诰逺近曰稍近然不利草着赞洗制恐有祸如何回避得胡笑而侮之曰妖人也食讫而去其冬入西掖凡三贬官皆是草着转赞善大夫制词讫即被摄去第三度贬时数日前京师内外諠諠传胡舍人独有鞍马之赐果自兵部郎中知制诰贬安州司马卢相败土卢多逊之父亿任秘书与李文公多来徃一日多逊同见李公因同坐卢面目尘埃垢汚颜色苍黑李诘之卢曰自少如此逡巡有兆山供养主来一龎眉老僧云善袁许术见卢面色笑曰此败土色及第则变而润泽便歴华显须是持心正平事主忠孝不如是则败土之色再来却望应举时不及也自是卢登上第歴两省以至㕘大政入相其面色润泽肌体明莹而卢之心乃大行憎爱所为多不法太平兴国八年事败南窜二十年清润之色顿去败土黒色宛然不异旧时路人指而惊曰非卢相之面也李公忆老僧之言嗟惋久之若水见僧邓州观察使太傅钱若水雍容文雅近世竒士坚乞罢枢务遂拜集贤殿学士其日钱希白贺之留坐后㕔因云某之此命盖亦前定夜来方思二十年前白阁道者之言固不虚矣询之乃曰某初应举往华阴谒陈抟先生蒙倒屣相接坐定数目某欲问而中辍者数四宾主情未洽但啜茶而退临别执手约后十日相访至期延入山斋地炉中先有一僧拥衲对座良久僧熟视某而谓陈曰无此骨法但能得好官能于急流中勇退耳陈又云此人在太白山累岁方一到耳某欲再求一见终不可得人生万事固知不可以力取矣韩丕甚贵谏议大夫韩公丕未应举时甞在洛京有紫阁院主僧宗渊能知人见韩曰秀才甚贵且速达后枢密副使钱若水亦见僧僧惊曰前见韩秀才讶其速达今见钱秀才又速于韩当居其上及钱赴举韩已知制诰及钱登第为同州推官入直史馆韩公犹在制诰之职无何韩迁翰林学士钱曰吾方直馆而韩已在翰林僧言妄矣不久钱知制诰而韩迁谏议大夫罢职钱乃代焉真速而居其上也仕宦迟速信有前定彼躁进之士一或不调见他人居其上则郁郁无聊可谓不知命者矣齐丘早退宋齐丘微时日者相之曰君贵不可说然亚夫下狱之相君实有之位极之日当早引退庶几保生齐丘登相位数载致仕复以大司徒就徴保大末陈觉谋干纪事乃饿死于青阳欧阳省元欧阳文忠公举进士试尚书省为第一人与刁学士约饮于茶肆近座有数僧私语刁疑问之衆指一僧能相适方窃议二君刁问文忠何如僧曰此省元也刁曰作状元耶曰不第二曰不第三曰不第四第五耶曰不故事省试第一人御行不出第刁曰然则如何曰当在第一甲但不髙尔登科之后万苦艰难十年始改京官自此以后当富贵然有名无实刁勃然曰无文章耶无德行耶曰非此之谓也有富贵之名无富贵之实虽居大位不得享其乐语已罢去殊不以为然既而唱名果在第一甲之末为西京留守推官三年召试文入髙等故事改官供职而执政者不悦止除馆阁校勘久之有后命三年改官尹师鲁不喜数术闻而笑之曰六年后为京官狂僧妄言矣未几贬夷陵十年方为太子中允自是继歴清要遂㕘大政遭劾贬黜迁徙不常而内苦死丧疾病皆如僧言尧封幕职张尧封南京进士也累举不第家甚贫有善相者见之曰视子之相不过一幕职然君骨贵必享王封人初莫晓其㫖后尧封进士及第果终于幕职尧封乃温成皇后父也后既贵累赠尧封太师中书令封清河郡王由是始悟相者之言知官禄之前定也子履不寿嘉祐初王文公陆子履同在书林日者王生一日见两公言介甫自此十五年出将入相顾子履曰陆学士无背仕宦龃龉多难且寿不满六十官不至侍从后皆如其言子履死后家人悉梦云帝命吾同宋次道修官制凡吾平生所着职官书可尽焚之未几朝廷果修官制焉文公在金陵追伤子履诗云主张寿禄无三甲收拾文章有六丁用管辂吾背无三甲腹无三壬及韩退之仙官勅六丁雷电下取将此虽故事而三甲六丁俨若天成至如日者之言与官制之修后皆符騐以此知天下事无一而非前定也分门古今𩔖事卷十分门古今类事卷十一钦定四库全书分门古今𩔖事卷十一卜兆门上毕万筮仕闵公元年晋灭霍灭魏赐毕万以魏卜偃曰毕万之后必大万盈数也魏大名也以是始赏天启之矣初毕万筮仕于晋遇屯之比辛廖占之曰吉屯固比入吉孰大焉其必蕃昌震为土车从马足居之兄长之母覆之衆归之六体不易合而能固安而能杀公侯之卦也公侯之子孙必复其始后万之孙魏犨为晋卿武子是也自犨至斯遂三分晋室周威烈王二十三年遂命为诸侯后之议者谓三晋列于诸侯乃天子之命而不知其兆始于毕万乃天命也命既前定虽欲不许可乎懿氏卜妻初懿氏卜妻陈敬仲曰吉是谓鳯凰于飞和鸣锵锵有妫之后将育于姜五世其昌并于正卿八世之后莫之与京初敬仲之少也周史有以周易见陈侯者陈侯使筮之遇观之否曰此其代陈有国乎不在此其在异国非此其身在其子孙若在异国必姜姓也陈衰此其昌乎及昭公八年楚灭陈陈桓子始大于齐自敬仲至桓子正五世矣又至哀公十七年楚复灭陈成子得政乃敬仲八世孙也懿氏之卜周氏之筮盖已先定二百年之前矣岂偶然哉季友为辅鲁季友庄公母弟也将生桓公使卜楚丘之父卜之曰男也其名曰友在公之右间于两社为公室辅季友亡则鲁不昌又筮之遇大有之干曰同复于父敬如君所及生有文在其手曰友遂以命之嗟夫季友之生为鲁国辅佐固系于天命而友之名先见于楚丘之卜与季友之手自然成文名亦由天定耶晋侯食新鲁成公十年晋侯梦大厉坏寝门而入及觉召桑田巫巫言如梦公曰何如曰不食新矣六月晋侯欲麦使甸人献麦馈人为之召桑田巫示而杀之将食张如厠陷而卒小臣梦负公以登天及日中负晋侯出诸厠遂以为殉子栁子谓巫新麦以为䜟果不得其所餐信乎一饮一啄皆有前定也管辂占騐魏管辂字公明平原人也广平刘奉林妻病困已买棺器时正月矣辂占之曰命在八月辛夘日日中时林谓不然而妇乃渐差至秋发动一如辂言清河王经去官还家见辂曰近有一怪欲烦作一卦卦成曰爻吉不为怪迁官之证其应行至顷之迁江夏太守甞至郭思家有飞鸠来在梁头鸣甚悲辂曰当有老人从东方来擕豚一头酒一壶主人虽喜当有小故明日果有客如所占偶射鸡作食箭从𣗳间激中数岁女子手流血惊怖典农王洪直有雄雉飞来登直内铃柱上直大不安辂曰到五月必迁时三月也至期果迁渤海太守后吏部尚书何晏请之邓飏在晏许谓辂曰君为作一卦知位当三公否又问梦青蝇集鼻何也辂曰君侯位重山岳而怀德者少夫位峻者颠轻豪者亡不可不思害盈之数辂还为其舅言之舅责其太切辂曰与死人语何畏十余日晏飏皆诛其舅乃服正元二年弟辰谓辂曰大将军待君甚厚当富贵乎辂叹曰吾自知有分耳天与我才不与我夀恐四十七八不见汝婚嫁儿女也吾命本在寅加月蚀夜生天有常数不可得讳但人不知耳后明年二月卒年果四十八云郭璞占騐郭璞字景纯河东闻喜人妙于阴阳算厯惠怀之际河东先扰璞筮之投䇿叹曰嗟乎黔黎将湮于异𩔖桑梓其剪为荒垄乎遂避地东南有鼯鼠出延陵占之曰此郡东南有妖人作逆者后当更有妖𣗳生若瑞而非瑞辛螫之木也妖人期明年矣已而无钖县歘有茱萸四株交枝而生若连理其年果盗杀呉兴太守袁琇璞甞自言杀我者山宗至是有姓崇者䜛璞于王敦敦将举兵使璞筮璞曰无成又问璞曰吾夀几何答曰明公起事必祸不久若住武昌夀不可涯敦大怒曰卿夀几何曰命尽今日敦怒收璞斩之璞临出谓行刑者曰欲何之曰南岗头璞曰必在双栢下既而果然初璞经越城间遇一人唿问姓名因以袴褶遗之其人辞璞曰但取后自当知至是果此人行刑嗟夫郭璞之术为人厌胜无不竒中自知当死而卒不免南岗之诛岂非生死前定非厌胜可免哉戴洋卜数戴洋字国流呉兴人妙解占候卜数人问洋曰或言江南当有贵人顾彦先周宣佩当是否洋曰顾不及腊周不见来年八月荣果以十二月十七日卒十九日腊玘以明年七月晦日亡司马飏坐吏免官洋曰卿虽免更十一月当作郡加将军至期为太山太守振武将军飏卖宅行洋止之曰君不得至当还不可无宅飏果为徐龛所逼不得之郡其他占騐甚多具见本传不可悉録今止取周顾之死司马之迁者以见一死一生一官一职一行一止莫不先有定数人力区区皆无益也使奔竞躁进者观此而稍安义命不亦善乎卜珝知死卜珝字子玉匈奴后部人也少好读易郭璞见而叹曰吾所弗如也奈何不免兵厄珝曰然吾大厄在四十一位为卿将当受祸耳不尔者亦为勐兽所害吾亦未见子之令终也璞曰吾祸在江南营之未见免兆虽然在南犹可延期住此不过时月珝曰子勿为公吏可以免诸璞曰吾不能免公吏犹子之不能免卿将也珝曰吾此虽当有帝王主终不复奉两京矣瑯琊可奉卿谨奉之主晋祀者必此人也珝遂隐于龙门山刘元海僭号徴为大司农侍中固以疾辞元海曰人各有心卜珝之不欲在吾朝何异髙祖四公哉可遂其髙志后复徴为光禄大夫珝谓使者曰非吾死所也及刘聪嗣伪位徴为太常时刘琨据并州聪问何时可平珝答曰并州乃陛下之分今兹克之必矣聪戏曰朕欲劳先生一行可乎珝曰臣所以来不及装者为是行也聪大悦署珝使持节平北王将军将行谓其妹曰此行也死自吾分后慎勿纷纭及攻晋阳为琨所败珝卒先奔为其元帅所杀麻𥜗天马麻𥜗者不知何许人也石季龙时在魏市中乞丏言语卓越状如狂者乞得米谷不食辄散至大路云饲天马赵兴太守送诣季龙与共语乃无异言惟道陛下当终一柱殿下季龙不解季龙乃遣驿马送还本县既出城请歩云我当有适君至合口桥见待使人如言而驰至桥麻𥜗已先至后慕容儁杀季龙尸于漳水倚桥柱不流时人以为一柱殿下即谓此也及元帝嗣位江左亦为天马之应云嵩贞算寿汉安定嵩贞善算术成帝时人常自算其寿七十三绥和元年正月二十五日晡时死书其屋壁记之后乃二十四日晡时死其妻曰见算时长下一算欲以告之虑别有一日今果差一日死有余恨矣其后三国时有赵元达者亦精于算术闲居引算自校乃叹曰吾算讫尽某年月日其终矣妻数见其效闻而哭泣达欲弭妻之意乃更算云向者谬耳尚未也后如期死嗟夫人之生死不离定数何二子之妙一至于是耶江谧棊卜江谧字令和仕宋为镇北长史武帝即位不预顾命甚怨望帝知之除东海太守未发忧甚乃以奕棊占卦云有客南来金椀玉杯上乃奏谧罪赐死果以金甖盛药鸩之非偶然也尹思月占尹思晋人也正月十五夜坐室中遣儿视月中有异物否儿视之曰今年当大水月中有人被蓑带剑思出自视之曰今年将有兵乱月中人乃带甲仗矛耳后果如其言异哉文育得银周文育字景德仕梁为开府仪同三司微时尝诣卜者卜者曰君北下不过作令长南入则为公侯又谓曰君须暴得银至二千两若不见信以此为騐文育后宿逆旅有贾人求与文育博遂胜之果得银二千两遂南还武帝喜以麾下配之屡立功封寿昌县公如卜者之言云淳风推𧰼太宗得秘䜟言唐中弱有女武代王太宗密召李淳风访之淳风曰臣推𤣥𧰼已定矣其人见生在宫中从今不满四十年当有天下而夷唐之子孙且尽太宗曰吾求疑似者杀之何如淳风曰天之所命不可去也王者不死枉及无辜且更四十年而老老则慈仁虽受终易姓而不能絶唐若杀之为讐更生少壮多杀而逞则唐之子孙无遗种矣帝遂止其后武氏之祸果四十年操杀生柄刦制天下诛大臣宗室遂攘神器而有之然卒复唐室者盖天命已定不可改也淳风之言史臣称其有益于时与迂泥矜神诡乱幻怪者异矣满师九宫西京太平坊法寿寺有满师善九宫大理卿王璇甞问之师云公某月当改官似是中书门下甞近玉阶者璇自谓黄门侍郎未可得若给事则已过矣常疑之后乃改为金吾将军果侍玉阶之前非前定而何处谦星算扶风马处谦鬻筮自给有一人谒筮谓曰我有秘法能从我学乎乃随往至陶仙观受星算之诀因戒之曰子有官禄至五十二嵗幸勿道我行止于王侯之门马得诀甚验赵巨明入蜀因随至成都王先主尝令杜光庭问享寿几何对曰王受元阳之气四斤八两果七十二而薨四斤八两即七十二两也马官至中郎果五十二而卒云道茂请判桑道茂善太乙遁甲术建中初上言国家不出三年有厄奉天有王气宜髙垣堞使可容万乘帝城之人莫知其故朱泚之乱頼以济道茂甞赍一缣见李晟再拜曰公将来贵盛无比我今命在公手能见赦否晟大惊不领其言道茂出怀中书具姓名署其左曰为贼胁迫固请晟判晟笑曰欲我何语曰第言准状赦之晟勉从又以缣易晟衫请题衿膺曰他日为信再拜去后果为朱泚所汚收长安与逆徒縳旗下将就刑出晟衫及书以示晟乃为奏原其死道茂居有二栢甚茂曰人居而木蕃者去之乃以铁埋其下曰后有发而死者至太和中温造居之发铁而造死李明为盛唐令道茂曰君位止此而冡息位宰相次亦大镇子孙百世明果卒后其子石相文宗福歴五镇诸孙皆通显焉庭芝贷死窦庭芝与日者胡芦先生相善一日谓庭芝曰君有大祸非遇黄中君鬼谷子不可救教庭芝物色求之得李邺侯泌倾家结之未几朱泚乱庭芝陷贼事平德宗命诛之泌以前事上闻特贷其死德宗云黄中君盖指朕谓卿为鬼谷子何也頥素及第都官员外郎谢頥素常言既过南省就殿试讫独诣相国寺艾评事卜肆求筮命艾布卦言曰君必及第谢密告曰昨日殿试赋只作七韵忘作第八韵必不得也艾曰据卦足下年命俱合及第余不知其他后果于蔡齐状元下及第竟不知何以得之岂非命乎吕宪改名吕防尝应举京师与市易刘神善相遇甚喜同上之市饮吕曰某今岁如何刘曰且饮奉为言之久而曰将来春牓只有吕宪而无吕防君其改之盖南省未试之前也吕遂改名宪果于李迪状元下及第张李异占太宗时太史令李淳风与张文同坐有暴风自南至李云南五里当有哭者张以为有乐者乃令骑驰往观之遇葬者有鼓吹焉二人异占而皆应亦技之精者欤赵明竒中崔造初左迁洪州时州帅曹王将辟为倅有术士赵明者言事多竒中崔问之曰曹王奏某为副果得之否对曰但得䖍州刺史今月某日勅到必先弔而后贺又问曰我后作宰相否曰后四年必登庸及期果勑到授䖍州刺史是日崔私忌果先弔后贺又谓崔曰到䖍州须先惊恐既而到䖍州崔舅源休为朱泚伪署宰相崔甚忧惧次堂帖召之时崔故人窦㕘作宰相授崔兵部郎中未几迁给事中同平章事计其日恰四年矣刘孝标辨命论云命体周流变化非一或先号后笑或始吉终凶或不召自来或因人以济其崔造之谓与王蒙占色王蒙与赵憬布衣之旧赵既入相蒙以县令谒之将擢为御史时德宗方亲任憬所言多从蒙自喜谓绣衣之拜可坐以竢也一日诣慈恩寺见僧占色蒙问早晚得官僧曰观君之色未见喜兆此后若干年当得一边上御史蒙大笑之数日赵公乘间奏御史府阙官因荐二人其一蒙也既出裴延龄问曰相公奏何事公不对延龄骂云㸔此人奏请得行否既见问上憬向论请何事上以语裴裴曰此大不可憬所荐必其私也他日上问憬卿何以知此二人憬曰与臣故且亲上无言他日见延龄上谓曰憬所请果如卿料遂寝不行蒙却归故社而赵公薨后数年边帅奏蒙为从事得假御史焉以赵憬之力而蒙犹不得官信乎僧之言不虚也惟𧰼要诀歙州三灵山人程惟𧰼少逢异人授要诀言人贵贱寿夭无差御史马遵应举时问之惟𧰼言二十四当成名不出十年当知南方大邑仍损前妻再娶征姓贵族皆无毫发不应后为御史责宣城再见惟𧰼曰不久复职今定四十七已而果复京东漕为之数月卒年四十七云吕景初自御史出通判江宁以父讳乞换惟𧰼曰已别有判果移行州张方平问一丁酉人命惟𧰼曰天宾星行初度不当作内臣寿止五十四已而果然乃嵇平也其他应验尤多故杜待制杞曾诗云有验如有神此亦可以见人生无一而非前定者章卢同兆术士李生传管辂轨革法人影颇有之丞相章公尝问之卦影画水边一月中有十口未几除湖州又卢龙图秉亦使占卦影同前之𧰼未几亦除知德州字虽不同而其影皆符合老人飞蓍明皇将平内难之前迟疑未决一日于春明门外见一白衣乌㡌老人卖卜上请占之俄有蓍一茎突然飞出挺于空中老人笑曰大吉此卦只宜卜取天下余悉凶然利在三日之内上乃与刘幽求钟绍京等入平内难安北军捕逆党诛韦后尊睿宗为君上使人访前老人莫知其处遂于所见地立庙号阿父神上亲制碑词及书以表其异焉夫蓍筮之灵于人何也曰蓍龟不与于人圣人用之所以兼人物之智耳卿士从庶民从兼人之智也龟从筮从兼物之智也明皇既谋于幽求等而又卜于老人其亦兼人物之智欤分门古今𩔖事卷十一分门古今类事卷十二钦定四库全书分门古今𩔖事卷十二卜兆门下隗炤责龚隗炤汝隂人善易临终书板授其妻曰后当大荒虽穷慎莫卖宅却后五年有诏使姓龚来顿此亭其人负吾金以此板责之炤亡其家大困不敢卖宅期日果有龚使者止亭中妻赍板责金使者惘然曰贤夫何善妻曰善易而未尝卜使者取蓍筮之叹曰妙哉隗生乃告炤妻曰吾不负金贤夫自有金耳知亡后必暂穷故藏金以待所以不告儿妇者恐金尽而困无已也知吾善易故书板寄意金有五百斤盛以青甃覆以铜盘在堂屋东头去壁一丈入地九尺还掘之皆如其卜噫炤之前知固妙矣而龚之筮不亦妙乎僧泓戒説浮屠僧泓者黄州人与张钦之善钦之弟讷之疾殆泓曰公弟位当三品不足忧也已而渐愈后果至三品尝为燕公张説市宅戒曰无穿东北隅他日又见説责曰宅气索然云何共视之东北隅有三坎惊曰富贵一世而已诸子将不终后説子果皆汚贼死斥云德裕食羊李德裕分司东都召僧问休咎僧结坛作佛事观之曰当还公问其事僧云公生平当食万羊今来未尽五百所以当还公惊叹曰我元和十三年为丞相张公从事于北邙梦行晋山上满目皆羊有牧者曰此相公平生所食羊也尝记此梦无有知者师言騐矣后旬日振武节度使遗书于公饷四百羊公遽召僧告之僧曰公不还矣果贬崖州竟没荒裔杜悰救祸李生者杜悰门下术士也悰任西川节度使时马植罢黔南赴阙道出成都李见之谓悰曰受公恩久思有以效答今得之矣黔南马中丞非常人也且公将有大祸非马中丞不得救宜厚遇而结之悰惊信其言植将发悰以厚币赠之仍令邸吏为植于阙下买宅所用之费无阙焉植至阙但知感悰而不知其㫖寻除光禄报至蜀悰谓李生曰贵人败阙也作光禄勲而已生曰姑待之俄进大理卿又迁刑部侍郎充盐铁使悰始惊忧俄而作相懿安皇后宣宗幽崩悰懿安子壻也忽一日内榜子索捡责宰臣元载故事植谕㫖翌日延英上前万端营救植素辩博能回上意事遂寝悰乃安其事与窦庭芝桑道茂差𩔖故备録之以见祸福前定惟深于数者得而知也不愆飞雉杜不愆庐江人也少就外祖郭璞学易卜屡有验髙平郗超年二十余得重疾试令筮之不愆曰按卦言之卿所苦寻除然宜于东北三十里上宫姓家索其雄雉笼盛置东檐下却后九日丙午日午时必当有雌雉飞来与交既而双去若如此不出二十日病可除又是休应年将八十位极人臣若但雌逝雄留者病一周方差年半八十名位亦失超时正羸笃虑命在旦夕笑而答曰若保八十之半便有余矣一周病差何足为淹然未之信或劝依其言索雉果得至丙午日超卧南轩之下观之至日晏果有雌雉飞入笼与雄雉交而去雄雉不动超叹息曰虽管郭之竒何以尚此超病弥年乃起至四十卒于中书郎崔圆大贵崔圆微时欲举进士于魏县见李含章云君合武举出身官更不停直至宰相开元二十三年应将帅举又于河南充乡贡进士其日于福唐观试遇勑下便于试塲中召拜执㦸参谋河西军事后官果不停不踰二十年拜中书令赵国公又圆尝作司勲员外初释服往见会昌寺克慎师师笑云人皆自台入省公乃自省入台从此常合在枪槊中后当大贵无何为刑部员外兼侍御史充剑南节度后入剑门每行常有兵戈未逾一年便致勲业崔入蜀常自説其如此穆生官气穆应之者后唐内园使延辉姪也天成三年赴举京师时赵鳯知举甚严峻应之颇忧惧乃于宋巡官卜卦卦成宋曰先辈今春末有喜座中一僧见之有不允之色乃谓穆于寺塔前説话曰宋廵官甚不工贫道喜袁许术见秀才面上官气已动即三五日成就骤承帝王非次之恩穆曰何由得此僧曰君岂自由宿生之分如此穆殊不信后一日应之因省见延辉与内园吏微服入园中潜游会帝乘小驷与数宦官出长春殿仓卒潜竹林边帝召见穆之称臣延辉之姪应举已试䦨入内苑愿归首领帝急召延辉问曰此卿之姪耶奏曰是帝欣然曰卿乃有骨肉赴举大是美事立命武德使孟汉琼宣名往中书与一好官授河中府永乐主簿翌日诣寺求前僧皆曰无之乃于东室见古画梵僧皂衣面貌皆昨日所见也授官之日去卜之日才五日僧云宿生之分岂不信哉章翁异验蜀孟氏朝有章翁瞽者也妙于易筮时方诏下有进士文谷田淳谢彦秀等访之章消息既久谓谷曰得非求名乎曰然翁曰使子艺出古人之上其如命何水中之月了不可取谓彦秀曰柜实有寳牢守扃鐍子欲得之非五年不可谓淳曰良金在冶即当成器然用而必倾慎之可也淳果是年及第负文学性刚介不畏强御自犀浦簿改授龙游令排斥权贵屡遭倾覆后但纵酒狂吟免祸而已尝有诗云闲行闲坐复闲吟一片澄然太古心拾得好诗清似玉练来虚府静如琴已将蛇足师陈轸懒把龙头爱华歆必也长磨到如此退身何更羡云岑文谷字太虚声迹甚着入塲屋中衆谓俯拾及榜出不利上书讼主文许以来年状元谷愤然致书谢曰轻则轻矣何须更挂于平衡丑则丑焉不必重窥于定鑑遂不复应举谢彦秀果五年方成名悉如章生之言妙哉孝先共占费孝先字景韶善卦影歌尝一日蜀州张秀才者使占卦拈得寅时又有一人亦姓张曰某在家亦定得寅时来乃共占之得鼎卦歌曰躬谦身长福有路不寻常双五当言道将鸡作鳯凰蜀张曰此某本意躬谦身长福某姓张也有路不寻常必得道也某为家计不兴去年为思安镇鳯凰山计长老传一阴酱法某遂合得万余斤未敢卖先问卦双五是十当言是计字鳯凰者鳯凰山将鸡乃酱字也余一张亦曰此事亦应某娶常氏为妻二十余年无子夫妻焚香至诚拈得寅时止以某欲取犹子为儿妻欲取常家外生为儿故㸔卦决之今歌云躬谦身长福是张家犹子也犹子小名曰计郎有路不寻常是不要常家人也双五当言亦计字也将鸡作鳯凰乃是求子为嗣也其妙如此苏协贵子伪蜀有道士开卜肆言人生平休咎皆如目覩广政中进士苏协杜希言同徃访之道士谓苏曰秀才明年必成名苏未之信道士曰成固定矣兼生贵子时苏夫人方孕稍信之又谓杜曰秀才成何太晚耶杜不乐愠而退明年苏及第杜果无成苏过杏园燕生一子即易简也杜稍信道士之言再谒之问名第虽晚成未审禄始何年秩终何地道士曰秀才勉之必成大名然其事稍异君成名之日在苏君长子之座下杜曰欲辞得乎道士曰从此以往未之或知也其年苏授彭州㕘军累任外官其子易简果以状元及第端拱三年由翰林学士知贡举杜始得成都解南宫奏名御前登第授常州军事推官竟不禄如道士之言呜唿人之禀赋信有定数古人谓宰衡之与皂隶贵贱殊也容彭之与殇子寿夭异也倚顿之与黔娄贫富别也阳文之与敦洽妍丑间也咸得之自然不假于才智以此而观苏杜之事安得不谓之前定耶董祐赋题进士董祐之咸平元年将赴举颇怯于公战尝歇马于信陵君庙下忽遇秣陵进士许骥自南来亦将求荐于府叙话久之许曰适于一院见一翁云开禄命书甚灵盍往谒之二人同诣各说其生之年甲翁曰据命二君未见食禄之期许戏之曰今年状元谁也翁曰此却知之遂于禄命簿后掲出一叶上画一人极肥大被金紫下注曰咸平元年状元三十董许莫能辨又问曰府试题可知乎曰岂惟府试虽省试监试皆可见又于簿后掲一叶上画赫日一轮此省试赋题也又一叶亦画日一轮曰国子监赋题也二子莫测已而収其簿入于院后莫穷其迹后府试离为日赋监试迎长日赋省试仰之如日赋状元乃孙仅最丰博年果三十其年二子果不利于春官此可以见科举题目且皆前定况得失乎王佖遇僧进士王佖李昭一江俨三人同诣二相公庙欲作筮于张眼见不在乃于门侧见一老僧坐戸限上手执铁磬谓佖曰秀才非卜今春事乎贫道布卦得否乃同坐西庑僧乃探懐中卜钱叠为一浮图命佖手触之钱数于地僧曰卦成风地观之山火贲乃合掌断曰东行无门西去华山道塞畏难游子为患佖曰易中无此僧曰焦贡易林中词也此卦吉当成然安于泸屯于解江李二人曰我何如僧曰不必布卦面可尽见须得王及第李次之江又次之李则一幕盖天江则一邑扫地言讫趋殿后不出三子迹之絶无人询其门者曰适见三秀才自言语不见有僧三子甚骇其年王果登科除泸州推官考满改解州推官卒所谓屯于解也李昭一端拱二年登科卒于永兴军节度判官此一幕盖天也江淳化三年登科新津主簿李顺之乱践其邑乃潜窜而卒此一邑扫地也非前定有素彼僧乌得知之利用极贵致政少师赵公平叔尝话海州推官王务本顷在筠州依祀郡守一日闻有术者颇精郡守乃召宾寮唿术者令遍视座客何如座中有一班行为巡检术者云巡检极贵衆官皆不及坐客皆哂之郡守因问王秀才何时登第术者顾而言曰须是巡检入两府方成名座间无不咍笑而罢后王累举不第忽闻巡检者以和虏功为合门使王颇思前事又十余岁巡检者拜枢密使王生殿试下遂往谒枢密因语当日术者之言翌日因对面陈其事于上前乃召试殿庭特赐第一甲及第巡检者乃侍中曹利用也王生听声术士王生金陵人瞽而善听声时丁相谓先罢㕘知政事知金陵忽一日车从出自南门王于稠人中潜听其马蹄声大言于衆曰㕘政月中必召大拜也月余果急诏归觐再拜中书踰年真宗晏驾丁充山陵使时王生来京师丁闻其来甚喜召宿书院厚待之俟晓入朝俾听马蹄声退语诸子曰相公福寿坚固但蹄响有西行之兆诸子责之曰尔知相公充山陵使故有是说耶王不对后有朝僚问之曰蹄虽西去而无回声丁果罢相分司西京继有南崖之命夫古之术士以形声二相言人之吉凶固有之矣盖人之形色由衷而出形声自外而彰参之可騐惟马蹄之响外物尔非自我而形也不知王生之术以何而得致其妙之如是哉文泰言命司天春官正丁文泰彭门人精陶隐居三命言灾福多验李虞部畋景祐二年赴南省试访询之丁曰子之命金水正在髙强金水必主文学然凡五星虽得位以时占之则有顺有伏有逆子之命水在日前伏但有声无实若顺则有科名也畋问逆又如何曰虽在宫分得力而多患难又谓畋曰子虽无科名而官至五品寿仅百年畋后南省试天得一以清赋破题云冲者道之用也气者一之本焉一既生于无体清亦出于先天是年过省至御前试后切闻复考官将畋家状与彼亲之家状互粘于卷子上彼亲寻及第一命授职官卒畋今员郎致仕爵上䕶军年已耄期矣丁生之言何神騐如是积善得狐成都杨世者善卜尝告王积善曰某日君得一野狐初以为妄也至期有村民挈一布囊而至曰偶得一狐故以奉献嗟乎杨世之卜以数而知之一狐之微不可妄得况富贵功名哉崔张不协张晓崔昭纬中和初西川同举进士相与诣日者问命时晓自恃才名借甚人皆目为将来状元崔生分居其下无何日者殊不顾晓但目崔曰将来万全及第晓有愠色日者曰郎君亦及第然须待崔君拜相当此时过堂既而晓以忧怃不终塲昭纬是年首冠晓以诗刺之曰千里江山陪骥尾五更风水失龙鳞昨夜浣花溪上雨绿杨芳草为何人崔甚不平会夜饮崔以巨觥饮张张起坚辞崔曰但喫却待我作宰相与君取状头张怒拂衣而去因之不协后七年崔自内廷大拜张后于裴贽下及第果于崔下过堂夫才之不可恃也久矣晓虽有才其如命何垂应紫堂王垂裕玉局化道士深于紫堂王文康初作小官垂裕见之曰后若干年当奉使入川又若干日当知成都皆如其言其徒李垂应王嘉言皆传其术赵清献抃尝曰仆知江原县日垂应尝言某年当入蜀后果授梓州路转运至梓州得垂应书言非久移成都已而果然仆官满垂应送至新都弥牟镇曰后六年再来此攀迎台斾弥牟距汉川二十里垂应不肯前曰汉川聂寺丞欲召某而其人天狱星动故不敢见未几聂果以公事下狱仆后六年知成都先是仆以言事谪䖍州一日逓中得垂应书云是行也乃必来成都之兆宜切自爱其精如此王嘉言者字仲谟其师垂裕尝曰竢垂应衰则汝通矣近年垂应多病而嘉言之騐果日盛一日去年言侯溥生日后三十日有小迁改如期迁职官今年言段运判通甫春季内有喜信入夏乃见果立夏前一日得报自提仓改运判后九日拜命又先告人曰王史馆寅年必出中书今年春末又告人曰王相且出矣闻者莫不非笑之既而果然夫推歩卜筮皆技也能以技自显于一世者非特本之于天亦由于数观嘉言之通必竢垂应之衰而后验不谓之数可乎曹谷命书曹谷善星厯衍数谈事如神为王钦若作命书云七十年中一一加弄珠滩上事堪夸碧油幢下闻啼鸟千里招还上汉槎钦若果七十二岁建节知襄州正得千日召还又云周匝将临壬戌岁定鼎门前春色异一千日上少三镮再入和羮宜尽瘁后钦若判西京七百日再入政府卒乃壬戌歳也又云临去尚犹闻禁漏异姓嘉名在史书钦若死之夕漏将尽无子女壻张怀玉主后事冀公出入将相富贵寿考宜有定数至于漏刻不差则谷之术信妙矣中和布算太宗皇帝尝游后苑登一小亭制度极湫隘顾谓近侍此处尤爽垲而土木卑陋如此遽命毁去将重新之于梁间得数板记乃建隆初太祖所造上颇悔之新亭之意遂寝一日司天监邢中和奏事得对上因以板记年月日谓中和曰卿试算斯人今如何中和搢笏布策毕奏曰斯人已亡矣上曰何也曰数已尽矣上曰非人而物如何中和曰凡万物异𩔖皆不能逃五行成败之数虽物亦当废矣初帝以此为慊及得中和之奏乃释然徐谓中和曰此苑中一亭子其年月乃所建人时也中和曰凡台榭楼阁屋木数尽则废矣上曰卿之言斯人已亡何也对曰五行木为仁仁主寿臣以其寿而言之太宗甚嘉之赐予颇厚从周诗卜何龙图中立初西川郭从周精于卜筮乃以缣素求之从周诗以赠之云三字从来月正圆一麾从此出秦关钱塘春色浓如酒贪醉花间卧不还公后八月十五日改知制诰以言边事出知秦州移之杭乃捐舘何郭君卜筮之明若此抑亦以前定而知之也惜乎知秦庆而不入两府自公始云赵公寄诗治平中龙图阁直学士赵公抃镇成都有张山人不知所居数至李道士之舍一日语李曰为我白赵公促治行装当入觐且㕘大政赵异之令李与俱来张固辞曰与赵相见自有期今未可也未几果膺召命㕘政柄及出镇青社时熈宁五年张遗书云当来相见公喜曰张山人且来矣久之无耗至秋再诏成都方悟曰山人言来乃吾当往抃遂寄诗曰不同㕘政同时入也学尚书两度来到日先生应笑我白头犹自走尘埃之句嗟夫凡人一行一止犹有前定况公之出将入相为时重轻岂偶然哉李生三韩进士李生者久未第访日者讯命日者曰君遇三韩即发禄李乃徧谒贵人韩姓者冀蒙推挽至元丰初朝廷遣使髙丽乃李故人召与同往至其国考图籍乃古三韩之地使还赐出身日者之言如符契之合此可以见发禄之有地也郑滂朝官滂尝自言为大理司直常叹淹滞有僧寳鋭知人休咎因问之乃曰司直朝官终得但中间合为数政使府官耳既而果歴河阳浙西淮南累至检校郎中方除比部员外郎亦如鋭师之説鋭师説事虽不皆中然此极验者以阴隲前定之事耳分门古今𩔖事卷十二分门古今类事卷十三钦定四库全书分门古今𩔖事卷十三䜟兆门上龙尾取虢鲁僖公五年晋侯假道于虞以伐虢问于卜偃曰吾其济乎对曰克之公曰何时对曰童謡云丙之晨龙尾伏辰均服振振取虢之旂鹑之贲贲天策焞焞火中成军虢公其奔其九月十月之交乎丙子旦日在尾月在策鹑火中必是时也冬十月丙子朔晋果灭虢虢公奔京师如謡䜟之词云阿童渡江羊祜欲伐孙皓尝谓必借上流之势又呉有童謡曰阿童复阿童衔刀浮渡江不畏岸上兽但畏水中龙祜曰此必水军有功但当思应其名者耳时王濬为司农祜知其才可任濬又小字阿童遂加龙骧将军监益州诸军后十三年大举伐呉皓濬发蜀兵不血刃攻无坚城遂降皓果符阿童之謡岂非功名之际素有定数往往兆见于謡䜟乎陈氏九六梁武帝末年都市用钱毎百皆除九谓之九伯已而有侯景之难陈后主末年每百复除六谓之六伯已而有杨广之难识者乃知九者阳九六者百六盖天为之䜟非人事也僧辩童謡梁末童謡云可怜巴马子一日行千里不见马上郎但见黄尘起及僧辩灭羣臣以謡言奏曰僧辩本乘巴马以击侯景马上郎王字也尘谓陈乃武帝兴起之兆也推此而言则謡䜟之兆盖出于天命非人为信矣隋帝拆字隋炀帝尝会饮宫中为拆字令取左右离合之意谓杳娘曰我取杳字为十八日时宫婢罗罗侍立杳娘取罗字为四维帝又谓萧妃曰尔能拆朕字乎萧妃乃应声曰能但移左画居右边岂非渊字耶后騐之乃唐公之讳也潘石同归潘岳字安仁初为瑯琊内史时孙秀为小史给岳岳恶其狡黠数挞辱之秀常衔忿及赵王伦辅政秀为中书令岳于南省内谓曰犹忆畴昔周旋否答曰中心藏之何日忘之岳于是自知不免石崇字季伦有妓曰緑珠善吹笛秀使人求之崇尽出其婢妾数十人示之曰任所择使者曰受命止索緑珠不识孰是崇勃然曰绿珠吾所爱不可得也使者曰君侯博古知今愿加三思崇不许秀遂诬岳及崇谋奉齐王为乱诛之岳之将诣市初不知与崇俱收及至而崇已先送在市岳后至崇谓之曰安仁亦复尔耶岳曰可谓白首同所归盖崇有别馆在河阳之金谷岳金谷诗云投分寄石友白首同所归乃成其䜟焉隋蜀不样伪蜀少主季年游豫无度时徐贵妃姊妹皆有文辞善应制各赋诗留题丈人观及晨登上清宫遣内人悉衣羽服黄罗裙帔画云鹤金逍遥冠前后妓从动箫韶奏甘州曲盖王少主意在秦庭也登山将半少主甚悦命止乐自制词云画罗衫子画罗裙能结束称腰身栁眉桃脸不胜春薄媚足精神可惜许流落在风尘明年魏王继岌平蜀少主入洛后内人果半落民间昔隋炀帝幸江都宫女多不得从泣留帝愿择将征辽帝意不回乃题诗赐宫妓曰我梦江南好征辽亦偶然但存花貌在相别只今年帝果不还夫七情未见藴之在心曰志志有所之然后发乎言故诗之作悉精神主之有开必先祸福隐显诚不诬矣二主荒淫昏乱为日久矣不祥之句岂偶然哉公逺归蜀明皇学隐形于罗公逺不尽其术帝怒杀之后有使者自蜀来言道逢公逺归蜀曰帝加我以丹颈之戮岂能害我哉因以蜀当归为献盖幸蜀之䜟也其事与一行同故两存之明皇制曲唐天寳中乐章皆以边地州郡为名若凉州甘州伊州之𩔖其曲遍声繁又名入破后禄山之乱其地皆西蕃所破人谓之曲䜟又帝以乙酉生而喜鬬鸡兆乱之𧰼也又谓之鸡䜟适之鼎鬬李适之与李林甫同相明皇争权不恊林甫阴贼即好谓适之曰华山生金採之可以富国上未之知耳适之性疎信其言他日从容为帝道之帝喜以问林甫对曰臣知之旧矣顾华山陛下本命王气之舍不可以穿凿故不敢闻帝以林甫爱已而薄适之不亲遂罢相为诗曰避贤初罢相乐圣且衔杯为问门前客今朝几个来先未罢前数日厨中数鼎跃出相击足耳俱折适之大骇未几贬宜州旬月卒鼎者宰相之任鼎鬬而折其足耳乃适之林甫争权之兆适之虽死于贬计林甫必不免后林甫晨取书囊见一大鼠跃出变为苍狗怒目张牙仰视林甫以物击之应手而毙此亦非吉兆也踰月而林甫卒噫祸福素定则吉凶先兆林甫虽号姦雄亦乌得免欤望德塔动唐建望德寺两塔相对髙十三层一日忽震动开阖如欲倾倒者数四其年果有禄山之变乃其应也王衍移厯伪蜀后主王衍以唐道袭宅建上清宫于老君尊像殿中列唐朝十八帝贞乃备法驾谒之识者以其拜唐乃归命之兆也先是司天监胡秀林进厯移闰在丙戌年正月有隐者亦进厯用宣明法闰乙酉年十二月彼此纷诉仍于界上取唐国厯日近臣曰宜用唐国闰月也遂改用闰十二月街衢卖厯日者云只有一月也其年十二月二十八日乃灭胡秀林本唐司天少监仕蜀别造永昌正𧰼厯推歩之騐天下一人其移闰之事固有深意非常人可轻知也蜀主禁铜蜀主末年禁铜不计道佛尊像动用家事系铜者并仰纳官碎之铸钱丰实藏库犹患不足诏云如有库家质铜并仰限日送纳官中百姓纳照子者即还本主空匣若是腰带即还本主空鞓居民忽闻禁铜民有典铜者并题云召主收赎由是竞于库家赎之但云官中将去赎不得也是年蜀平蜀与赎同音乃其䜟也知俊扬骨竹者食竹之鼠也生于深山溪谷之中非竹不食巨如野貍其肉肥美土民重之毎发地取之甚艰岐梁睚眦之年秦陇嵓谷间此物争出投城隍及所在民家或穿墉坏城或自门阈而入秦民之口腹饫焉忽有童謡曰引黒牛天差不自由但㸔戊寅岁扬骨蜀江头智者不能识之庚午岁刘知俊叛梁入秦家于天水自天水流入蜀居数年间蜀人又謡曰黑牛无系绊椶䋲一时断伪蜀先主闻之惧曰黑牛者刘之小字椶䋲者吾子孙之名也盖王氏子孙以宗承字为名于是害刘知俊以厌之明年岁在戊寅先主病合眼则见知俊在前蜀人惧之遂粉刘之骨扬入于蜀江识者方知者刘也黑牛刘之小字戊寅扬骨于蜀江之应也广政破木蜀广政中成都人李明父因破木中有紫文隶书太平两字蜀主以为嘉祥识者乃云不应此时湏待破了方见太平耳果自圣朝弔伐后一方泰然又改太平兴国之䜟也兴圣骆駞蜀城旧有兴圣观废为军营庭宇堙毁已数十年军中生子者奕世擐甲矣殊不知此为观基甲申岁为蜀少主生日僚佐将率俸金设斋忽下令以营斋之费亟修兴圣观庀材蒇事急如星火不日而观成丹艧未终兴圣太子统师入蜀蜀地无骆駞人不识之将亡之前王公大人及近贵权幸入宫省者竞执骆駞杖以为得礼自是内外效之其杖长三尺许屈一头傅以桦皮识者以为不祥明年北军至骆駞塞劒栈而来乃其应也满城诵诗太祖皇帝采听明远毎边事纎悉必皆知之有间者自蜀还上问劒外有何事间者曰但闻成都满城人皆诵朱长山苦热诗云烦暑郁蒸无处避凉风清冷几时来上曰此蜀民思吾来也由是有弔伐之意一日梦异僧号须菩提曰已令田小哥进玉抱肚用赎两川人性命然此子分不合得官乞以钱与之其后果有田小哥者以玉抱肚进上騐梦中之语果不血刃而蜀平又以其言不合得官乃召田小哥厚赏遣之由是而观一官不可妄得必分定而后可也后主古诗江南李后主尝一日幸后湖开晏赏荷花忽作古诗云蓼梢蘸水火不灭水鸟惊鱼银梭投满目荷花千万顷红碧相杂敷清流孙武已斩呉宫女瑠璃池上佳人头当时识者咸谓呉宫中而有佳人头非吉兆也是年王师弔伐城将破或梦丱角女子行空中以巨簁簁物散落如豆着地皆人头问其故曰此当死于难者最后一人冠服堕地云此徐舍人也既寤徐锴已死围城中当围城时作长短句云樱桃落尽春归去蝶飜金粉双飞子规啼月小楼西曲琼金箔惆怅卷金泥门巷寂寥人去后望残烟艹悽迷章未就而城破及归朝后每怀江国且念嫔妾散落郁郁不自聊尝作长短句云帘外雨潺潺春意将䦨罗衾不暖五更寒梦里不知身是客一晌贪懽独自莫凭栏无限江山别时容易见时难流水落花春去也天上人间含思悽惋殆不胜情又尝乘醉大书诸牖曰万古到头归一死醉乡葬地有髙原醒而见之大悔未几果下世又青鸟不传云外信丁香空结雨中愁又鬓从近日添新白菊是去年依旧黄又江南江北旧家郷三十年来梦一塲皆意气不满非久享富贵者其兆先䜟于言辞记云亡国之音哀以思其斯之谓欤晋公平蔡元和元年秋九月淮西帅呉少诚死子元济拒命诏邻淮西者以兵四面攻之数年不尅十三年诏丞相晋国公裴度将而击焉度既至命封人深城壕方发其地有得一石者上有雕出文字为铭封人得之以献其文曰井底一竿竹竹色深緑緑鸡未肥酒未熟障车儿郎且须缩度得之以示从事令辨其义咸不能究方念之俄有一卒自行间跃而贺曰呉元济逆天子命纵兵为反谋頼天子威圣与丞相令德不久逆竖成擒矣敢贺度讯之对曰封人得石铭乃其兆也且井底一竿竹竹色深绿绿喻呉少诚由行间一卒遂拥兵十万为一方帅言其荣也鸡未肥者无肉也无肉为已字酒未熟者无水也无水为酉字障车儿郎蔡之士也且须缩者谓宜退守其所也推是言之则已酉日当尅也斯可俟矣度喜顾左右曰辩者也叹而异之是岁冬十月李愬将兵入淮西生得元济尽诛反者度较其日果已酉焉由是擢此卒为禆将黄贼黑贼唐宣宗朝京城卖枣团以黄米并黑豆麫为之云黄贼打黑贼其后黄巢叛事皆验兴国芒儿太平兴国二年冬县司以春牛呈知府就午门外安排荐以香灯酒果其芒儿塐之颇精同判王洗马晦明虑触损阙事移寘㕔上知府程给事晚忽见㕔角有一土偶问左右对曰春牛匕芒儿遽令移出仍问何人寘此欲罪之对云乃同判指撝遂召同判过㕔相见谓曰上自开封府中至刺史下及县令皆有衙㕔是行德教政令之所其余则公㕔而已某虽不才忝为刺史且芒儿者耕垦之人不合将上㕔乃不佳之兆将来恐村夫辈或有不揆耳至甲午年果有顺贼之乱乃其应焉毅夫楚江郑毅夫晚年诗笔飘洒清放几不落笔墨畦径间入李杜深格罢禁林行次南都遇雨二篇云雨声飘断忽南去云势旋生从北流料得凉风消息近萧萧已在栁梢头又云老火烧空未拟收忽惊快雨破新秋晚云浓淡落日下只到楚江南岸头荆僧文莹颇讶其气不振后解杭麾赴青社舟泊楚岸卒于舟中时人谓只到楚江南岸头乃诗䜟也崔立归路崔立谏议有子与赵少师槩同年及第转大理评事过天津桥坠马时集贤韩公与赵同为开封府推韩崔乃坡壻也闻其坠马遽往视之但呕血不止数日舘于韩舍因索笔吟曰身随花露重命逐藕丝轻明朝风雨霁归路在三清明日果卒时有细雨微风须臾而止李生折足周贯者不知何许人自号木鴈子治平熈宁中往来西山时时至髙安日多酣饮畜一大瓢行沽夜则以为溺器工作诗诗必有意人多不晓至后方验时袁州有李生者秀韵可爱贯欲携与同归林下而李嗜酒色意欲无行贯指煑药铛作偈示之曰顽钝天教只作铛纵生三脚岂能行虽然有耳不闻法只爱人间恋火坑寻死于西山方将化人问其几何岁贯曰八十西山作酒仙麻鞋踏破布衣穿相逢甲子君休问太极光阴不记年后有人见于京师附书与袁州李生云我明年中秋夕当上谒也至时果造李生生时以事出不值乃以白土大书其门而去曰今年中秋夕来赴去年约不见破铁铛弹指空剥剥后李生果堕马折一足人以为破铁铛之䜟亦前定也庾亮旒旐庾亮上武昌出石头百姓观于岸上歌之曰庾公上武昌翩翩如飞鸟庾公还扬州白马牵旒旐庾寻卒当时以为白马旒旐之䜟焉唐朱之兆太宗营髙祖献陵在京兆府唐朱里及朱梁立乃唐朱之验矣里者李也后庄宗即位谓之后唐即李氏再造之䜟也丘墟之𧰼昭宗末年长安役人取石于内苑起山﨑危屈曲有若天成又命取终南草木植之畜山禽野兽狐兔麋鹿之𩔖纵其往来帝与嫔采常游处之由是京师王公贵族竞效之未及半载野草野花生满宫殿与都下豪贵之家识者以为丘墟荆棘之𧰼此必废矣后巢寇入京焚灭殆尽悉为瓦砾狐兔穴矣游者有禾黍之伤此亦不祥之䜟也搜珠之语昭宗播迁于鳯翔朱梁率兵迎车驾军人咸以珠饰头巾竞相夸尚乃朱在人上之䜟也后主于宫中作珠帘勅京师市珠收索殆尽计无可得有相国寺僧有藏之者为隣僧所告逐院搜之甚严寺门昼闭有人于寺中请僧斋阍者曰勅家正搜珠急孰敢入者至来年庄宗入汴尽灭朱氏复令远近搜之寺僧曰今日方是搜珠也愁台之䜟同光末魏博乱明宗讨之至城下为兵所拥南入汴州帝乃自统骁骑征之至一髙台乘马立其上问其台名对曰愁台帝不乐即西归寻为郭门髙所害愁台者本贾谊为梁王傅王薨谊悒悒不乐常登此台悲吟愁啸后人因以名之至是而为帝之䜟乃栢人之𩔖也孟入之言同光乙酉岁王师平蜀庄宗诏太原节度使孟知祥走马入川镇成都先是蜀人打毬一捧入湖者谓之勐入音讹为孟入孟入者得䕃一筹其后知祥尽得西蜀之地乃僭大号洎子昶入降乃知得荫一筹者果一子也杀狐之兆契丹耶律尝怒晋少帝乃罄国入寇遂陷京师执帝并母后文武大臣及诸寳货而归至邺西紫栢桥愁死岗得疾又至恒州杀狐林死岗本陈思王不为文帝所容王常于此悲怨吟啸时人谓之愁思岗后音讹而谓之愁死杀狐林者本村人曾于林内射杀一狐因此名之至是而耶律死乃有其应昔髙祖之畏栢人去之以全福岑彭之恶彭亡留之以致祸䜟虽自人其祸福皆本于天然则地亦应天乎此术家所以言之而叹息也分门古今𩔖事卷十三分门古今类事卷十四钦定四库全书分门古今𩔖事卷十四䜟兆门下遐周阿环李遐周有道术天寳中作题人以兆禄山之乱曰燕市人皆去函关马不归若逢山下鬼环上记罗衣又曰木易若逢山下鬼定知此处丧金环盖玉妃小名阿环山下鬼乃马嵬之兆时蜀有尼造𥙷兵香油本州进之宫中谓之锦里油亦幸蜀之䜟也蜀主归国太祖皇帝干徳之初京师屠宰多煑肉以卖人多徳其利故先售至是煑之差熟即巡里巷呌云熟煑来其后蜀平少主归国熟与蜀同音主与煑同音此其䜟也伪蜀桃符伪蜀毎岁除日诸宫门各给桃符题字其上伪太子善书札取桃符亲自题曰天埀余庆地接长春八字圣朝伐蜀明年蜀平二月除侍郎吕公知成都军府事公名余庆太祖诞圣节号长春天垂地接先兆于桃符矣延琼孟字徐延琼伪蜀王衍之舅于兴义门造宅宅内有二十余院皆彫墙峻宇髙台深池竒花异木丛桂小山山川珍物无不毕集秦川董城一村院有红牡丹一株所植年代深远使人取之掘土方丈盛以木柜自秦川至成都数千里歴大小曼天隘狭险絶之路方致焉乃植于新第因请少主临幸少主叹基创之大侔于宫禁遂戏取笔于柱上大书一孟字时俗谓孟为不佳也明年孟氏入成都据其第忽覩楹闲有绛纱笼迫而视之乃一孟字孟曰吉祥吾无易此居矣孟之有蜀盖先兆也志公画鹿志公尝画鹿负鞍走山中云两角女子绿衣裳却背太行邀君王一止之月必消亡后安禄山作乱两角女子安字也緑之言禄太行即山也一止之月乃正月也正月败立之䜟耳李太白诗云太白入月敌可摧后禄山果正月死太白食月悉如其言守忠秃鹙开寳中武昌留守杨守忠就加正节度使宣麻之际有秃鹙集文德殿鸱尾班退而去居数月守忠薨于鄂渚达理之士以为非守忠之祥汉献帝秃鹙来集于邺亦野鸟入室之义也木平望火木平和尚不知何许人保大初行在门下常入禁中一日登百尺之楼后主曰新建此楼制度佳否乃对曰宜望火初不喻其㫖居数月淮甸大扰自寿阳置烽候以逹于龙山旦夕登览以候动静又上最爱庆王王方幼上问寿几何木平曰当七十是岁疾终年止十七盖反语以对之也亦犹郭璞对晋帝曰二百其数财一百二年璞盖谓百二之期太促乃婉而倒之耳李密邢厄李密归国封邢国公后复叛上遣兵征之至六浑乃斩于邢公山下先是山之侧有乱石纵横颇妨行李人谓之邢公厄密果死于此执谊崖州韦执谊京兆人顺宗时为宰相以王叔文党贬崖州司户始身未显时不喜人言岭南州县既为郎尝阅职方官图至岭南辄瞑目命左右彻去及为相坐堂有图不就省易旬官之崖州向也以为不祥恶之果贬死昭宗易梁昭宗季年有一鸟极大昼止含元殿夜栖丹鳯楼俯仰有声云塞胡突帝引弓射之中血雨下流直透殿梁入木尤深削之莫能尽帝恶之命易梁自兹天下多事帝数蒙尘后为朱温所夺方知易梁之文朱梁龟堂朱梁既立署宫之南门为建国议者谓建国王莽之年号与此伪同殆前定矣先是许州节度温为于壕内得一小龟金色绿毛进之后湖池养之建堂号曰金龟堂至来年庄宗立国号唐及入汴见之指谓左右曰金龟堂者归我也非废兴前定而形之于先兆乎庄宗唐晋庄宗起义太原河北创始乃昇魏州为邺都置兴唐府改贵乡县为唐县元城县为广晋县及晋祖立改为唐晋府乃知唐后即晋亦先兆也清泰小字清泰本姓王氏恒州平山人也天祐中明宗掠地于恒定间清泰立于崇福寺堦上明宗见而异之因曰与我作儿得否乃拜曰万年之幸既归见夫人乃抱头哭曰真我亲生子也及明宗即位封潞王后即位小字二十三盖正月二十三日生也及为君乃以是日为千春节凡奏对皆避但云两旬三日或数物则云二十二更不过二十四盖不敢斥尊也在位三年果为晋所灭牛字助语长庆中鄂州里巷间人毎语人以牛字助之又有一僧自号牛师乍愚乍智人有忤者必曰我兄即到岂奈我何未几而竒章公带平章事节制武昌军其语乃絶师云我兄即到此其先兆也乃知入相出将岂偶然哉道昌篆书天复初有刘道昌呉江人也年九百嵗多曰知唐事至成都郫县常祝丹名鸟顶一日跨鹤遶市别相知留诗而去人以为妖后又得篆书于其室曰八雄争天下猪鼠先啾唧兔子上天床猿猴三下失李子生狼借乃牛生叛䍽羣犬厮首尾走上中华国其后事皆应彦博贝州庆厯七年贝州卒王则据城叛诏明镐加讨久无功叅知政事文彦博请行仁宗忻然从之且曰贝字加文为败字卿擒贼必矣未逾月以㨗报闻诏拜平章事曲赦河北改贝州为恩州天命迎宋先是蜀郡秣陵与湘中岭表交通徃来人使络绎所在馆驿什物皆镌字云迎送物及王师自崃路西入倒戈以迎南征广州望风而遁及视公廨物皆迎送字乃迎宋之兆也得非天命之先定乎李主练帛李国主未破之前宫中练帛为风所飘凌空而去经宿方坠变成浅碧色轻翠可爱以自然之色号天水碧国中皆效之是年国亡盖天水乃赵之郡号碧音近于逼也异哉符太保骨王均咸平三年害兵马钤辖符昭夀弃其尸于东门外不见其元观者咸云此是符太保骨头盖昭寿好自亲庖事又僻嗜羮毎嫌羮薄庖者尝多取羊骨炼之云勿妄觞此此是符太保骨头至是乃成其䜟焉少游藤下秦少游尝于梦中作好事近有醉卧古藤阴下了不知南北之句后南迁北归留于藤下终于瘴江之上光华亭时方醉起以玉盂汲泉欲饮笑视之而卒乃醉卧古藤阴下之䜟也山谷跋其后云少游醉卧古藤下无复愁眉唱一盃解道江南断肠句只今惟有贺方回又先自作挽词一篇东坡跋之云嵗在庚辰六月予与秦少游相别海康意色自若与平日不少异但自作其挽词耳人咸怪之予以谓少游齐生死了物我戏出此语无足怪者已而果卒于藤州呜唿岂自知其当然者耶乃录其诗云东坡居士书孟津云起陜右魏野处士蒲中李渎徴君乃中表也俱有髙节以吟咏相善野于东郊凿土室荫以脩竹流泉其前有乐天洞渎结茅斋号浮云堂皆有潇洒之趣每乘兴相过赋诗饮酒累日乃去一日渎自孟津访野曰渎数日前恍惚闻床下有人曰行到水穷处未知天尽时即正其误曰岂非坐㸔云起时耶乃答曰此浮云安能起耶亟窥之了无所见此必死期故来访别痛饮数日还家果卒崔曙一星崔曙作明堂火珠诗云夜来双月满曙后一星孤时称佳句未几曙卒无子惟一女名星星盖其䜟也子京两地宋子京在蜀有诗三百篇名曰猥藁尝吟曰碧云自有三年信明月长为两地愁以公之才望竟不登两地愁愤而薨人以为此诗之䜟也子美蝉蜕苏子美久失意不乐一日登苏之阊门题云时光苒苒都如梦风物萧萧又变秋家在鳯凰城阙下江山安用苦相留又书其旁曰江山留人也人留江山也后竟不复用遂作沧浪亭于呉中一日于沧浪观鱼题诗有自嗟不及游鱼乐虚作人间半世人之句已非吉兆矣未几作昼寝诗云身如蝉蜕一榻上梦似杨花千里飞欧阳公见之大惊曰子美可惜子美可惜已而果卒年四十一天下士大夫共嗟惜之噫夫子尝言四十不惑孟子亦言四十不动心其义一也盖心之于人大矣而外物或动之者以惑故也四十之年气已刚矣识已明矣于此之时而能定内外之分辨荣辱之境则外莫能动而内自不惑故不以死生穷达而经其意孰谓子美之贤而不知此耶观其以非罪谪呉中作沧浪亭与鱼鸟共乐自谓形骸适则神不烦观听无邪则道以明返思向之汩汩荣辱之塲与锱铢利害相磨扰为可鄙则胸中洒然不惑矣其视死生犹去来之常也向者之句吾见其超然自得以为胜焉宋炎叶齐淳化中崇文院西序直庐絶髙处有人题一联云秋风送炎去庭𣗳叶齐落是年立秋日史馆捡讨宋炎罢职来年立秋日叶齐黜皆前定也安道佛郷余安道畨禺诏赴阙过韶阳游龙光山寺题诗云暂离人世界且到佛家乡议者谓恐非吉兆至旬日公果卒于秦淮亭范子病叶唐末呉人范处士生子七嵗能诗尝作赠隐者诗云扫叶随风便浇花趂日阴处士方干曰此子必垂名因令作夏日诗云火云生不雨病叶落非秋干曰惜乎不寿未几果卒古人尝谓生有修短之命短者不可缓之于寸隂修者不可急之于箭漏至德未能踰上智所不免其范氏之子乎唐卿京官张唐卿景祐元年第一人及第期集于兴国寺题壁云一举首登龙虎牓十年身到鳯凰池有人续之云君看姚晔并梁固不得朝官未可知后唐卿果终于京官盖姚晔大中祥符元年梁固祥符二年皆状元而终于京官乃成其䜟云史二致富村民史二居京师朝阳门外薄有资产籍属开封京师人俗语有曰济杀史二盖人图事有不称意者悉此语以戏之良为无补益之义也且非先知有史二之名者国朝行东郊借田之礼青坛之外皆史二之地事毕赐之甚厚史二之家遂致富赡然非久而史二卒济杀之騐俗謡为之䜟焉沂公梅诗王沂公曽布衣时以所业䞇吕文穆公䝉正卷首有早梅诗云雪中未问和羮事先向百花头上开文穆曰此生次第安排作状元宰相矣咸平五年公果状元及第遂相真宗仁宗非富贵前定而此诗为之兆乎原夫言谑郑谷诗名盛于唐末号云台编而世俗但称郑都官诗其诗多佳句而格不甚髙今已不行于世矣梅圣俞晚年官至都官一日会饮刘原父戏之曰圣俞官必止此座客皆惊原父徐曰昔有郑都官今有梅都官也圣俞颇不乐未几圣俞病卒欧阳公为序其诗为宛陵集而今人但谓之梅都官诗一言之谓后遂果然岂其䜟耶斯可叹也王公后事富郑公弼早年尝梦青州王相公以后事为託郑公曰相公德𬒳生民当得遐寿何遽及此后二年王罢相知郓州辟公为倅到任嵗余有大星坠于宅园东北角家人怪之相公曰后月当见至后月公果薨郑公为主其丧事故郑公挽词云遗德𬒳生民盖梦中䜟语也晋公朱崖丁晋公谓释褐授饶倅同年白稹为判官一日稹以片幅假缗五镮于公公笑曰是绐我也牓下新婚京国富贵岂无半千耶惧我挠之矫为此耳于纸尾书一絶答之曰欺天行当吾何有立地机关子大乖五伯青蚨两家阙赤洪崖打白洪崖又公尝为阴狱诗云黑水溪傍聊驻马柰何岸上试回头髙崖昏处是隂狱须信人生到此休朱崖之行盖兆于此矣又公尝为真宗山陵使李维在翰林援其亲识为挽郎恳请于公曰更在陶铸公应声曰陶铸复陶铸斋郎又挽郎李继之曰自然堪下泪何必更斜阳未几而丁败又公在中书日因私第会宾客忽顾衆而言曰谓尝闻江南李主钟爱一女聪慧姿质时无与比及当釐降国主曰吾止一女才色颇异今将𨕖尚卿等为择佳壻须得少年竒表抱殊才而有门地者执政遍询搢绅及外府将相之家莫能全美或有诣执政言曰尝闻洪州刘生为本郡叅谋嵗未及冠仪容秀美家门曾列二卿兼富于辞艺可以充选执政遽言之上亟令召之及至皆如其言国主大喜于是成礼拜驸马都尉鸣珂锵玉出入中禁良田甲第竒珍异寳赫奕崇盛贵显当时未周嵗而公主卒国主伤悼悲泣曰吾不欲再覩刘生之面执政削其官籍一簪不与却送还洪州生恍若梦觉触𩔖如旧丁语罢因笑曰谓他日亦不失作刘叅谋也席上闻之莫不失色后半载公贬朱崖资货田宅悉皆籍没孑然南行疋马数仆宛如未第之时岂事有前定而其兆见于言辞耶或谓丁公姦邪倾险自知不免故屡形于言耳此为得之禹偁病鹤王禹偁甞作病鹤诗云埋没肯同鹦鹉冢飞鸣不到鳯凰池以公之文学才望歴显宦登金门玉堂不为难也竟不至其地岂非前定欤而其䜟已先见于诗矣与宋子京两地之意差𩔖故并录之莱公晚窜冦莱公诗有野水无人渡孤舟尽日横之句深入唐人风格初授巴东令人以冦巴东唿之以比赵渭州韦苏州也然富贵之时所作诗词皆悽楚怨感尝为江南春二篇云波淼淼栁依依孤邨芳草逺斜日杏花飞江南春尽离肠断苹满汀州人未归又曰杳杳烟波隔千里白苹香散东风起日落汀州一望时愁情不断如春水议者尝言深于诗词者尽欲慕骚人情感清愁以主其格若语意清切洒落髙迈始为不俗不知清极则志髙感深则气谢故莱公尝有送人使岭诗云到海只十里过山应万重人以为警絶及晚窜海康至境上雷吏呈图经拜迎于道公问州去海逺近曰只可十里以来其憔悴走窜已兆于前矣廖融得句廖融处士潭州衡山邑人有道髙尚之士年六十以嘉遁自乐上官多慕其髙行融好吟诗有佳句传湘人齿牙间一日方苦吟急召其子曰吾不久当去世子曰何以言之曰吾适得两句自推非吉子曰何句也融曰云穿捣药屋雪压钓鱼船融自解曰屋破而云穿其中无人也船为雪压无用也其子曰未形纸笔无害融曰虽未形纸笔然吾已虑之于心矣乃嘱子身后事后六十日果卒杨轩灯诗杨轩字公远卫州人也举进士两至省尤有学问多栖倚贵宦门馆平日好吟有灯诗云解照日月不照处独明天地未明时伦辈多称此句然日月不照有用何用也天地未明而能明非明也轩竟死布衣果不得用符于诗意其前定乎东坡入海东坡先生在资善堂与呉博正为世外之友尝作洞庭春色赋博正颇爱重之求亲书其本后又作中山松醪赋自谓不减前作乃取澄心堂纸杭州程奕鼠须笔易水供堂墨录本以寄博正其赋云望西山之咫尺欲褰裳以游遨跨超峯之奔鹿接挂壁之飞猱遂从此而入海渺飜天之云涛不久果有海南之窜议者谓入海之䜟也元之蕲州王元之谪黄州有二虎鬬一虎死食之羣鸡夜鸣时谓守土者当其咎真宗惜其才徙知蕲州谢表有荗陵封禅之书止期身后之句帝深异之既至闻啼鸟问其名或对曰此名蕲州鬼元之大恶之未几果卒于蕲东坡作五禽言云使君向蕲州更唱蕲州鬼我不识使君宁知使君死人生作鬼会不免使君已老知何晚皆不祥之䜟也存寳无首韩存寳本西羌熟户少负才勇喜功名累立战功年未四十为泾原总管一日郡僚绘其像于渭州僧舍或以其色不𩔖用粉涂之将别加图冩未及促诏赴阙命经制戎泸盗贼后见其像者以为无首不祥明年存寳果以奏功不实诛陶弼贻诗皇祐二年陈珙知邕州冬至日旦坐㕔寮吏方集有白虹贯庭自天属地明年五月二龙鬬城南江中驰逐往来江水暴涨未几侬智髙陷二广前此陶弼以诗贻杨畋请为备云虹头穿府署龙角战城门兵兴之䜟也仲英折桂麻先生仲英幼有俊才七歳能诗随侍官鄜州时宋翰林白方谪官鄜时闻而召之座中赋诗十篇宋大称赏翌日宋以浣溪牋李廷珪墨诸葛氏笔遗之及赠以诗曰宣毫歙墨川牋纸寄与麻家小秀才七歳能吟天骨异前生应折桂枝来年一十七一试礼部归以二亲既丧禄不及养无复仕宦意退居临淄下士里记览该洽行义髙洁郷党服其化富郑公文潞公皆常致币龎庄敏公礼之尤厚荐其行义于朝诏以为国子四门助教一时学者不逺千里裹粮相从卒年九十或以为宋诗云前生应折桂枝来即今世不复更折矣先生一试不第终身罢举宋诗为之䜟也状头入相本朝状头入相者吕文穆䝉正王文正曽李文定廸宋元宪庠元宪登庸知制诰石杨休贺以诗曰皇朝四十三龙首身到黄扉止四人元宪大喜持示同列枢密副使王伯庸尧臣矍然色动曰何不云已四人而特言止哉盖伯庸实继元宪魁天下士未几薨于位自庆厯至崇观果未有先多士而后大拜者此诗䜟也王嵓诗䜟嵓字隐夫居武都山风格髙迈尤深于诗畋尝与杨元照评其诗谓终篇之际气衰兴缓与前志不𩔖如古松诗前曰何人轻大厦放尔偃深云可谓警策末云髙僧惯来㸔踏破绿苔纹涌泉观云暗穿地脉龙先觉密赞天工雨不知末云溪分涧夺朝宗晚残月残云信所之送陈昭文赴学云朝宗任叠千重浪捧日能消几片云末云多慙亦偶休明代击壤空随野老羣其𩔖非一元照曰诗者发志由衷而来孰谓隐夫志不至乎后不厚乎其后均冦婴城嵓以名大为其所胁坐是流于荒服晚节不完盖已先形于诗矣分门古今𩔖事卷十四分门古今类事卷十五钦定四库全书分门古今𩔖事卷十五祥兆门吕望封齐吕望钓于渭滨获鲤鱼剖腹得丹书曰吕望封于齐夫瑞应之来必因物以效灵凭人而成𧰼星虹枢电昭圣德之符夜哭聚云郁兴王之瑞大者如此小亦宜然故目瞤灯花陆贾曾言其应云兴雨降戴记尝喻其神有开必先斯古今之通论也彼蔽于人而不知天者谓吉凶无徴又乌足与语通方之士哉仲尼玉书周灵王二十一年孔子生夜有神女擎香露沐浴奏钧天之乐空中言曰天感生圣子故降以和乐夫子生之前有麟吐玉书于阙里人家其文云水精子继周为素王至定公二十四年鉏商畋于大泽得麟以示夫子系绂尚存夫子见之抱而解系绂泣下沾襟越王乌台越王入呉有丹乌夹王而飞故勾践之覇也乃起望乌台言丹乌之瑞也文翁掷斧汉文翁甞从田斫柴为陂夜有野猪鼻载土着柴中比晓而塘成稻当收翁欲断一木其断处去地一丈八尺翁呪曰吾得二千石斧当着此因掷之正中所欲处后果为蜀郡太守非富贵前定精诚所感故有是祥应乎应枢天符后汉应枢生四子见神光照社枢以问于人卜者曰此天符也子孙其兴乎自是诸子宦学显达并有才名至玚七世贵盛天符之祥也比干赐简何比干汉人也梦有贵客车骑满门觉以语其家人未已门首有老姥年可八十余求避雨雨甚而衣不濡比干延入礼待之乃曰君先出自后稷佐尧有阴功今天赐君策如简长九寸凡九百九十枚以授之曰子孙能佩者富贵言讫出门不复见杨震黄雀震字伯起华隂人父寳年九歳时至华阴山北见一黄雀为鸱枭所搏坠于林下为蝼蚁所困寳取之以归置巾箱中唯食黄花百余日毛羽成乃飞去其夜有黄衣童子向寳再拜曰我西王母使者君仁爱拯救实感成济以白环四枚与寳令君子孙洁白位登三事如此环矣至震笃学客居湖有冠雀衔三鳣鱼集讲堂前都讲取鱼进曰蛇鳣者卿大夫服之𧰼也数三者法三台也先生自此升矣年五十始仕至延光二年代刘恺为太尉震子秉秉子赐赐子彪凡四世三公盖玉环之祥也张承白鹄承母孙氏方怀承之时驾轻船江浦忽有白蛇长三丈腾入舟中因呪曰若为吉祥勿毒噬我萦而将还一宿不复见又有白鹄耸翮入云母筮之筮者云吉祥也鹄乃长年之物耸翮入云从卑升髙耸𧰼当使子孙位极人臣擅名江表后承生昭仕呉为丞相年至九十蛇鹄之祥也非天命前定乌得有此朱异飞蝉异字彦和仕梁为右仆射初除中书郎时秋日有飞蝉正集异武冠上时咸谓蝉珥之兆也后歴官自员外常侍至侍中四官皆珥貂蝉乃其应也行功鱼袋唐秘书少监崔行功未得五品前忽有鸜鹆衔一物入其室置案上去乃鱼袋钩叹讶不已后数日加大夫遂授五品服异哉髙骈贯鵰髙骈微时为朱叔明司马摠兵巡按见双鵰谓衆曰我若贵矢当双叠言讫果一发贯二鵰衆大惊号落鵰手后果封燕公秀之掷栗刘穆之为丹阳尹与子弟听事上宴听柱有一穿穆之谓子弟曰汝等试以栗遥掷之入穿者后必得此郡秀之乃穆之从父兄子也一掷独入焉后以功果为丹阳尹其验遂应信殊祥欤敬则飞虫王敬则临淮射阳人少时于草中射猎有虫如飞豆集其身摘去乃脱其处皆流血敬则甚恶之诣道士卜道士曰此封侯瑞也敬则闻之喜故出都自效初至既阳县六王山下宗侣十余船同发敬则船不进见水下有乌㯃棺乃呪云若是吉使船速进吾富贵当改𦵏尔船须臾入县收棺葬之后官至都督封寻阳公飞虫之应也江陵生洲江陵旧有九十九洲古老云满百则出天子晋桓𤣥凿破一洲以应百数随而崩散至宋文在藩一洲自立俄而入纂元凶之祸此洲还没太清末复生一洲而元帝即位承圣末年其洲与岸相通惟九十九云嗟夫祥应之来必出于天然后合若符契不然则与汉末天帝除书何异全忠生芦唐干符时范阳人李全忠少通春秋好鬼谷子之学尝为棣州司马忽有芦一枝生于所居之室盈尺而有三节焉心以为异告别驾张建章建章曰昔苻洪以池中蒲生九节为瑞子孙繁昌芦当在坂泽而生于君室此非常矣三节者节钺三人之瑞也公志之全忠后事李可举诸将逐可举而立全忠累加至捡校太尉子正威为幽州节度果三人持节钺焉武后万年唐天后既立国号周又欲立三思为后狄仁杰切谏后曰奈何有武氏临朝万万年之谣公对曰陛下改万岁登封元年又改万岁通天元年又改大足元年则万万之数足矣武后大悟始有归中宗之意此固狄公忠正之对亦足以见天运已定后虽残虐不可改也南康禄食南康王韦臯为张延赏壻忽梦二神人谓之曰天下诸化领世人名籍吾子名系葛璝禄食全蜀富贵将及何自滞耶勉哉行矣异日富贵无以葛璝为忘也后果尹成都而梦久已忘之又见二神人曰富贵而忘其所因一何甚耶公觉骇汗久之乃躬诣云林炷香祷福命工揆日修崇作南宫阁四十范金刻石自制碑刻于洞门之侧给良田五百畆以赡斋储盖皋本命丁夘属葛璝也以此观之谓富贵而非前定可乎钱起鬼谣钱起天寳中初从乡荐宿江湖上常月夜独吟闻人咏岸上曰曲中人不见江上数峯青起愕然异之摄衣出视无所见以为鬼谣而记之及御试湘灵鼓瑟诗以青字为韵落句久不继乃以鬼谣十字足之有司以为絶唱遂登第虹霓降祥唐南康王韦臯镇蜀与宾客从事十余人宴郡西亭暴风雨俄顷而霁方就食忽虹霓自空而下直入庭垂首于筵韦与宾客皆悸而退吸其食饮且尽首似驴霏然若晴霞状红碧相霭虚空五色四视左右久之乃去皋惧且恶之遂罢宴时豆卢某客于蜀亦列坐因起曰公何为忧乎公曰吾闻虹霓者妖沴之气今晏方酣而妖气上吾筵岂非怪之甚者乎吾切忧之豆卢曰真天下祥符也固不为人之怪耳夫虹霓天使也降于邪则为厉降于正则为祥理固然矣公正人也是宜为庆为祥敢以前贺乃具以帛书其语而献皋览而喜后旬日有诏就拜中书令果为庆祥豆卢之言信而有证矣文成二事唐率更令张文成一旦有枭晨鸣于庭木上其妻以为不祥连唾之文成云急洒扫吾当改官言未毕而贺客已在门矣景云一年为鸿胪寺丞㡌带及袍并被鼠啮有蜘蛛大如粟当寝门缘丝上经数日加阶授五品官后其子鼠啮带欲断寻授博野尉子良双虹唐永贞二年春三月有双虹入润州大将张子良宅初入瓮水尽入井饮之是年九月节度使李锜诏召不赴阙欲为乱令子良领兵收宣歙子良翻然反兵围城李锜就擒子良加金吾将军寻拜节度使薛愿虹金东晋义熈初晋陵薛愿有虹饮其釜粥才噏便竭愿辇酒灌之随投随竭乃吐金满器于是日益隆冨洪实蜺龙侯洪实蒲坂人也幼而家贫年方十三四常寐于檐下天将雨有虹自河饮水俄贯于洪实之口不复出焉其母见不敢惊良久洪实觉母问有梦否对曰适梦入河饮水饱足而归母闻之黙喜知其必贵矣后数月有蜀僧来其家求食临去谓侯母曰女弟子当有后福合得儿子力侯母唿洪实出焉请僧视之僧曰此蜺龙也但离去乡井近江海仕宦方有显荣又曰此子性必惨毒将为生灵之患但敬信三寳即得善终言讫而去洪实后果行伍出身至于将领同光三年从兴圣太子收蜀蜀平之后无何与陜府节度康延孝等作叛延孝诛洪实得赦授眉州刺史节度䕫州复自宁江迁于黔府一州二镇皆近大江官业髙显临戎理务持法御下伤于惨酷然钦奉三寳信心不怠是知蜀僧之言不谬矣孔愉印龟孔愉以讨华轶功封余不亭侯先时愉尝行经余不亭见笼龟于路者愉买而放之溪中龟中流左顾者三及其铸侯印而印龟左顾三铸如初印工以告愉愉乃悟遂佩焉士彟丛林唐武士彟太原文水县人微时与邑人许文寳以卖材木为事常聚材木数万茎一旦化为丛林森荗因致大富士彟与文寳会林下自言枯木成林必当大贵及髙祖起戎以铠胄从入关故郷人云彟以鬻林之故果逢建厦之秋及士彟贵逹文寳依之位终刺史张伯藏璧钟离意为鲁相到官令戸曹孔䜣修夫子车身入庙拭劒履张伯除堂下草土中得玉璧七伯懐其一以六枚白意孔子教授堂前牀首有悬瓮意召䜣问此何瓮对曰夫子瓮也背有丹书人莫发也意曰夫子圣人所以遗瓮欲以悬示后贤遂命发之得素书曰后世修吾书董仲舒䕶吾车拭吾履发吾笥会稽钟离意璧有七张伯藏其一即召张伯问果服焉夫自孔子没而至于钟离意几千岁矣其前定如此自非圣人何以先知之神乎孙偓瑞槐孙偓字龙光第进士歴显官始其家堂上屋柱忽生槐枝及期而茂后偓果秉政相昭宗封乐安县侯此槐瑞之应也郑珏瑞麻梁相国郑珏与李相国愚同为学士忽一日郑之阁下有一麻生李曰承㫖入相矣指麻示之曰此天命也愿得当制以尽荒虚时元阳既久其麻益茂髙丈余若雨露之偏滋焉及霜降成实取而视之真白麻也是夜制出果郑登庸而李复寓直得不为干坤之命朋友之分乎郑年十九赴举凡十九年登第又十九年入相时人谓之三九相公李尝僦居忽遇暴雨一庭俱为白沙公甚恶之及薨葬于伊阙得吉地于白沙里时人谓之白沙相公皆前定也应元保运庐山太平观乃九天採访使者祠唐开元中创至元丰二年道士陶智仙造一室发地得一瓶封鐍甚固其中有铜钱钱文有应元保运四字亦不甚以为异至元丰四年诏忽进号使者为应元保运真君遣内侍廖维持御书额赐之乃与钱文符合具以事闻併以其钱献之庆源芰荷朱庆源者尝为尉罢任家干豫章之丰城庭中地甚爽垲忽生莲一枝其家怪惧多方禳之而莲生不已乃筑堤汲水以灌之遂成大池芰荷甚茂其年庆源选授南丰令未几入为大理评事莲生之应也处回旌节旌节花者王侍中处回尝于私第延接布素之士寻求药术神仙之道从蜀主所好也一旦有道士龎眉广颡布衣繿缕山童从之擎柱杖药囊中取花子二粒种之以盆覆之逡巡去盆则两苗已生矣随目渐长可长五尺层层有花灿然可爱道士曰此仙家旌节花也处回命食不受唯饮数杯而退出门旋出所之后处囘果除二节镇方致仕今犹有收得其花种者如常花法种之天圣髙第天圣五年春有二举人闲行建隆观中相与语曰今岁髙第是何人有二道士棊于庑下白髭者曰不难知之二生曰师岂有异乎曰无之棹穿波底月寒压水中天不离乎此也其年牓首王尧臣小名越哥次韩琦次赵槩月与越同寒与韩同天水则赵氏郡号也再寻道士不复见矣慕容五木慕容寳尝因摴蒱呪曰若富贵可期愿得三卢于是三掷皆卢人以为五木之祥后果大贵良由精诚所感而然也李畋两火李畋尝为国子直讲欲求郡而未得一日晨登讲席诸生皆见畋巾上有两焰火起是日报得荣州昔人尝言情想之于心犹珠鑑之有影像江海之有浪沤善想之所变为喜为祥恶情之所生为恶为灾本于心发于气形于兆李畋以硕儒耆德直讲国子欲得一郡自效固非过分善想交感发而为祥理固然矣其又奚疑蒙正槐瑞吕文穆公䝉正为举人时客于建隆观道士丁君之舍尝往西洛省亲自冬至春方还至板桥逢职方刘蒙叟相揖并辔同入顺天门刘因送吕之道院至则门戸扄鏁如故既发钥启戸见卧床前有物髙三四尺蒙茸合抱其色白而黄刘吕惊讶逼而视之乃槐也遽召道侣观之乃槐根至室而生耳无不叹异是岁公登科不十年位至上公识者以为槐瑞焉沂公槐祥王沂公曽青州人郊居门直大路夹以槐隂两大槐夹路交枝连理是岁公生作相之祥也夫二公作相其祥皆先见于槐夫岂一气之运偶然感发莫诘其所以然耶抑天时人事之际或有以致之耶不然则和气之应为王氏吕氏方大之祥非偶然决也敬洙弹鸟何敬洙善弹微时为鄂帅李简家僮李性严毅果于杀戮尝薄暮有苍头取李公所爱砚擎于手曰谁敢破此何应曰死生有命吾敢碎之遂掷砚堦下羣仆迸散翌日李责碎砚之由怒甚命擒之李之夫人素贤明知何有竒相乃匿之后堂旬余李独坐小㕔有一鸟申喙向李而噪声甚厉李恶之拂衣起避鸟随其所之呌噪不已命家人驱逐终不去李怒顾左右曰何敬洙善弹亟召来能毙此鸟当释其罪何挟弹一发毙之李嘉赏擢为小校累功至建节钺建隆初移镇鄂渚下车之日见一鸟顾何而鸣何曰昔日由尔以兴吾之祥也乃取食物置掌鸟翻然而下食何手中其后位至中书令太师致仕功业崇极时莫与比灵禽之应岂徒然哉危序看榜危序应举探省榜出门数步即逢泥泞踌蹰未前有老媪指示曰秀才可低处过危即从之比看榜最末有名是岁果及第此与摭言所载后来者必衔得事颇相𩔖郑戬彩选原武郑公戬天圣中举进士尝与同辈赌彩选一坐尽负独戬赢数百缗是岁解头魁荐第三人及第马拯同名上官拯累举不第年过五十方得解赴省试游相国寺买诗一册纸已燻晦归拆其表乃五代时门状一幅曰勅赐进士及第马拯右拯伏蒙礼部放榜勑赐及第谨诣门屏秖候谢而马拯与拯同名是岁拯果登科分门古今𩔖事卷十五分门古今类事卷十六钦定四库全书分门古今𩔖事卷十六婚兆门韦固赤绳杜陵韦固少孤思早娶而求婚不成贞观二年将游清河旅次宋城南店客有以司马潘昉女为议者期于店西未旦往焉斜月尚明有老人倚巾囊坐于堦向月检书因问曰老父所寻何书曰幽冥之书问曰幽冥之书何以在此答曰凡人生之事皆幽使主之君行自早非我不当来也固曰然则君主何事曰天下之婚牍尔固喜曰某少孤愿早娶以广后嗣十年不遂今有人以潘女为议可以成否老人曰未也君之妇适三岁年十七方入君门因问囊中何物曰赤绳子耳以系夫妻之足虽雠敌之家贵贱辽邈天涯从宦呉楚异郷此绳一系终不可逭君之脚已系彼矣它求何益固曰某妻安在其家何为曰此店北卖菜陈妪女也及明老人与固至菜市有妪眇一目抱三歳女敝陋之甚老人指曰此君之妻也固怒曰杀之可乎老人曰此人命当食夫禄因子而食邑庸可杀耶老人遂隐固因磨一小刀付其奴曰为我杀之明日奴袖刀入市衆中刺之一市纷扰固问中否奴曰才中眉间耳后固求婚终不遂又十四年以䕃叅相州军刺史王泰喜之因以女妻之容色华丽然眉间常贴一花钿虽沐浴寝处未尝暂去岁余固逼而问之妻澘然曰妾郡守之犹子也畴昔父曾宰宋城终于官时妾方在襁褓兄亦继殁惟一荘在宋城与乳母陈氏居之鬻蔬以给朝夕陈氏怜小不忍暂去三岁时抱行市中为狂贼所刺刀痕尚在故以花钿覆之七八年前叔从事卢龙遂得在左右以为女嫁君耳固曰陈氏眇乎曰然何以知之固曰所刺者固使之也因尽言之夫妻相对惊涕相敬愈笃后生男为鴈门太守封太原郡夫人乃知隂隲既定不可变也宋城宰闻之题其店曰定婚店辛秘绿衣辛秘五经及第后常州赴婚行至陜困息于木隂傍有丐者箕坐访辛行止不对去之丐者亦随行辛马劣不能相逺毎强言不已前及一绿衣人辛揖而与之语行数里绿衣者骤马前去辛怪之独言此人何如是丐者曰彼时至岂自由乎辛觉语异始问曰君言时至何也答曰少顷当知之将及店见数人拥店问之乃绿衣者卒矣秘大惊遽卑下之语言之间往往有精义至汴谓辛曰至是矣公所适何事辛以娶约语之乃笑曰公士人业不可止此行赴礼会者非君妻君婚姻期甚逺隔一日乃扛一酒器与辛别临去以绫复赠辛带有一结语辛异时有疑发视之也积二十余年辛为渭南尉始婚裴氏后因裴生日会亲宾客忽忆丐者之言解结视之得大纸如手板署曰辛秘妻河东裴氏某月日生也辛计别丐者之日妻尚未生焉李生箜篌有李生者其舅姓卢有道术别久忽相遇邀李诣其居曰求得一妓善箜篌令侍饮视箜篌上有朱书字云云中辨江𣗳天际识归舟卢谓李曰此人名家莫要作婚姻否李莫测而退后娶陆长源女乃所见于卢家者问何能曰善箜篌取而视之朱字宛然李乃具説见女女亦曰往尝梦至一处亦説曾见生云卢渥红叶卢渥应举京师偶临御沟见红叶上有一絶云流水何太急深宫尽日闲慇懃谢红叶好去到人间卢得之藏之巾箧及宣宗有退宫三十人许其适人卢娶其一既而于巾箧中覩红叶吁怨久之曰当时偶题不谓君得之也卢氏碧𥜗上谷侯生以明经为宋州虞城尉初娶韩女已五年矣韩尝梦吏引至一院有青服危冠据案者韩拜之俄有妇人年二十许衣碧𥜗绛衲以金玉钗为首饰自门而入称卢氏愠谓韩曰吾与子为仇知之乎韩氏曰妾夲女子未尝出深闺何仇之有卢氏曰我前身尝为职官子诬告我罪而代我我今诉上帝雪前寃汝死在旦夕矣青服者曰汝之寃信如是然韩氏余一年寿仍曰可速遣归使者送至门悸而寤恶之不敢言自是神色摧沮侯生讯之具以梦告后又梦卢氏谓之曰子死期至矣韩氏惊寤因是成疾閲歳而卒侯生后数年游襄汉次富水郡僚兰陵萧基慕侯生以女妻之及萧氏归衣绛袖碧襦以金玉为首饰与韩氏所梦无异生具以梦语之萧氏曰妾幼为外族卢氏所爱舅命为已女故以卢为小字夫婚姻固有前定而绛袖碧襦亦复前定何耶以是观之事无大小物无巨细一切分定则不可逃也元综偕老崔元综任益州叅军欲娶妇吉日已定忽假寐见人云此家女非君之妇君妇今日始生乃梦中相随囘东京履信坊十字街西北有一家入宅内东行屋下见一妇人方生一女云此是君之妇崔乃惊寤俄而所约女忽然暴卒后官至四品年五十八乃婚侍郎韦陟堂妹年始十九虽嫌崔老竟嫁之乃于履信坊韦宅成亲果在东行屋下寻勘岁月正崔公昔所梦之日其妻适生崔公位三品年九十崔夫人与之偕老尚四十年食其贵禄也承业择聓户部尚书范阳卢承庆有兄女将笄而嫁之谓弟尚书左丞承业曰吾为此女择得一聓乃裴居道其相当位极人臣然恐非善终必破家不可嫁也承业曰不知此女终他冨贵否因唿其姪女熟视之曰裴郎位至郎官其女即合衰逝裴后遭事不相及也卒嫁与之后居道官至郎中其妻果殁居道果至中书令被诛籍殁二卢之言一何神也闲仪继室李希仲赵郡人甞为偃师宰有女名闲仪年十九岁游戏后圃花栏忽有人遽招之曰鄙有恳诚愿託贤淑幸勿惊讶鄙为崔氏妻二男一女男名琴台子鄙尤钟念生六十日鄙则谢世夫人当为崔之继室敢以念子为託望仁愍之言毕悲恸俄失所在后希仲秩满家洛京天寳之乱幽蓟起戎希仲挈家东避至临淮谒县宰崔祈情欵依然各叙祖姻乃内外三从之昆仲也时崔丧妻已半岁中馈无主幼稚零丁因求娶于希仲家贫时危方为逺适女人又成立遂归之偃师故事初不省记忽闻崔氏中堂大哭即令询问乃闲仪耳遽自省问则出少年孤孩曰此花栏所谓琴台子也因是倍加抚育名之灵遇及长官至陈郡太守明皇宫人开元中赐边军纩衣制于宫中有于短袍中得一诗曰畜意多添线含情更着绵今生已过了重结后生缘兵以诗白帅帅进呈明皇以诗遍示宫中曰作者勿隐不汝罪也有一宫人自言万死上意深闵之遂以嫁得诗者云吾为汝结今生缘边人感泣僖宗宫人僖宗尝自内制袍千领赐塞士神策马真于袍中得金鏁一枚诗一首云玉烛裂袍夜金刀呵手裁鏁寄千里客鏁心终不开真鬻鏁人告之主将得其诗奏闻僖宗召马赴阙遂以宫人妻之后僖宗幸蜀真昼夜不解衣前后捍御其事与明皇相𩔖此亦见婚兆之有前定也故併录之贾偶再生汉建安中南阳贾偶字文合得病亡见吏将诣太山已而曰何故误追此人可速遣之见一女子独行文合与语女曰某三河人父见为易阳令昨被召今得还文合既甦欲騐其事遂至易阳谒令因曰君女宁卒而却生耶具説女子姿质服色言语本末令人问女所言皆同遂大惊叹乃以女配文合感其异也章汎天意临海乐安章汎年二十余死经日而甦云𬒳録天曹天曹主者乃其外兄料理得免有一女子同立门外知其有助因泣涕脱臂金及钗求救汎为之请良久云秋英同遣去秋英即此女名也乃俱出会日暮道侧小屋如客舍而无人遂同宿更相问女曰我姓徐在吴县乌门临渎为居门有枣𣗳明晨各去遂并活汎后依语寻之果得徐舍与主人叙阔后问秋英何在主人云女初不出入君何以知其名汎因説昔日魂相见之由与秋英之言同徐氏试令侍婢数人出汎曰非也乃令秋英见之则如旧识徐氏曰此天意也遂以妻之后生子名曰天赐髙氏隂配吉州刘长史有三女皆絶色长女年十七病死刘与司兵院髙广相善秩满同归刘载女丧还髙有子年二十一夜髙氏子独披书见女子来曰儿乃长史亡女也命当更生合得奉承君子垂意相採当白家令知髙大惊曰幽明契合千载未有何乐如之女曰后三日必生使开棺以面承露当活也髙诣长史陈其事夫人深拒之髙求之甚苦至夜刘及夫人皆梦女曰某命当更生天使配合必谓喜而见许何靳固如是及觉遂大感悟乃许焉至期共开棺见女姿色鲜明渐有暖气一家大惊帏于岸侧守之一日至暮能言数日如故遂择吉日于其地成婚后生数子因名其地为礼会村于祐红叶唐僖宗时有儒者于祐晚步禁衢临视御沟见浮叶流下有一叶若隐隐有墨迹乃取视之果有诗一联祐得之藏于书笥中祐复为二句题于红叶而流之有赠之以诗曰君恩不禁东流水流出宫情是此沟祐累举不㨗乃依倚中贵人韩泳为门馆久之泳召祐谓曰帝出宫禁三十人使各适人有韩夫人与吾同姓今出禁庭来居吾舍子未娶年已踰壮夫人本良家才三十姿色甚丽吾言之使聘子何如祐避席谢泳乃令人通媒及助祐进六礼之数交二姓之欢就吉之夕祐颇契意既久韩氏于祐书笥中见红叶大惊曰此吾所作之句君何故得之祐具以告韩氏复曰吾水中亦得红叶不知谁之作也乃开笥取之即祐所题之叶相对惊叹感泣久之曰事岂偶然哉莫非前定也韩氏曰吾得叶之初有诗云独步天沟岸临流得叶时此情谁会得肠断一联诗闻者异之一日泳开宴谓祐曰子二人可谢媒人否韩氏笑曰吾与祐乃天合也遂索笔为诗曰一联佳句随流水十载幽思满素懐今日却成鸾鳯友方知红叶是良媒泳喜笑曰吾今知天下事无偶然得者也僖宗幸蜀韩泳令祐导前韩氏以宫中旧物见帝具言适祐事帝召祐笑言曰卿乃朕门下旧客也祐伏地谢帝后还祐以从驾功得官韩氏生五子二女皆力学有官女亦配名家终身为令妇尝闻在天之理可合则虽胡越而无间茍天理之未合虽比居隣屋莫可得也鋭于茍进而贪于茍求者观此可以自诫焉继图飘叶侯继图本儒素之家手不释卷口不停吟秋风四起方倚槛于大慈寺楼忽有木叶飘然而坠上有诗曰拭翠歛悲蛾为郁心中事搦管下庭除书成相思字此字不书石此字不书纸书向秋叶上愿逐秋风起天下有心人尽解相思死侯贮巾笥凡五六年旋与任氏为婚尝念此诗任氏曰此是书叶诗时在左绵书那得至此侯以风飘叶对取今书辨騐与叶上字无异益知婚姻之有前定也令狐媒介晋索紞字叔彻有孝亷令狐䇿梦立冰上与冰下人语紞曰冰上为阳冰下为隂隂阳事也士如归妻迨冰未泮婚姻事也君在冰上而与冰下人语为阳语隂媒介事也君当为人作媒当冰泮而成婚后太守田豹果因䇿为子求张氏女为亲仲春成婚黄覇共载黄覇甞与善相者共载见一妇人相者曰此妇人合富贵不然相书不可用推问乃巫女也遂娶之后黄覇位果至丞相毛仙述配呉淑江东人有妹在江南适陈枢枢卒至京师欲求再配有一尼江东人其母谓尼曰女子欲求亲有乡里官者愿求偶一日尼曰有马淑者湖南人今为安州云梦尉欲求亲因遂成结初马淑之先君在江南为饶州副使其妻冯氏方强壮之时甞使术士毛大仙者作卦歌其中曾述配偶之事曰水马为妻壻不久下泉乡命里妨头妻再得口天娘后冯卒再娶呉氏马淑虽经乱离常录此歌于巾箱中因以示呉淑之妹初淑与马氏絶不相闻尼亦非素识因在京师卜铺相遇遂得偶合岂非前定欤仙客遭变唐王仙客建中朝臣刘振之甥也少孤与母养于外氏振有女名无双振妻常戏唿仙客为王郎子后振为尚书租庸使门馆赫奕冠盖填塞与仙客甥舅之分懽然无间但寂不闻姻亲之议一日振入朝忽骤马归汗流气促良久乃言泾原兵乱天子出苑北门百官赴行在因召仙客主管家事先出开逺门我将续至仙客出门既久而其舅不至乃至门伺之门者云祖庸刘尚书欲出北门不敢放出追骑至驱向北去矣仙客大哭归襄阳村居二十年京阙克复乃入京访舅消息至新昌得旧使苍头塞鸿及婢採苹二人后振以授伪官被诛无双没入宫掖仙客干故人李齐运齐运以仙客为富平尉知长乐驿忽中使领内家三十人往园陵无双预其数过驿留书与仙客末云富平县古押衙人间有心人能求之否仙客乃厚结古生以其事告之古生取茅山使者药以採苹为中使赐无双令自尽託亲赎其尸以还仙客曰此无双也茅山使者药服之立死三日却活使者及塞鸿皆杀之古生亦自刎仙客乃与无双变姓名寓居于渚数年归襄阳夫妇偕老男女承家噫人生之契濶会合多矣罕有若斯之比甞谓古今所无无双遭变借没而仙客之志至死不夺卒遇古生之竒法至寃死者十余人艰难走窜其后归故乡为夫妇二十余年岂非前定乎分门古今𩔖事卷十六分门古今类事卷十七钦定四库全书分门古今𩔖事卷十七墓兆门袁安书生𡊮安字邵公汝阳人仕东汉永平为司空为政虽号严明然未尝鞫人以贜罪常称曰凡学仕者髙则望宰相下则希牧守锢人于圣世所不忍为也闻者感激自励初因父没母使安以鸡酒诣卜者求葬地道逢三书生问安何之具以告书生曰我能知之安以鸡酒为礼毕乃指一处云葬此者当世为上公便与安别须臾不见安异之遂葬其所占之地遂为司空子孙昌盛四世五公焉孙坚异人孙坚既遭父丧出求葬地忽有一异人曰君欲百世诸侯乎欲四世称帝乎曰欲帝异人乃指一处喜悦而去坚异而从之时富春有沙涨暴出及坚为监丞邻党相送其上父老谓曰此沙狭而长子孙将为长沙矣后果起兵于长沙自权至皓四世称僣果葬地所致耶将晋运方兴故止四世耶大扺天命前定故事无不合耳滕公佳城滕公夏侯婴也甞往东都出门马鸣跑地不进久之公命掘地得石棺铭文极古异人莫之识以示叔孙通通曰科斗书也文曰佳城郁郁三千年见白日吁嗟滕公居此室公叹曰天也吾死其安此乎遂葬其地陶侃牛岗陶侃微时丁家艰将葬忽失牛而不知所在遇一老父谓曰前岗见一牛眠山中其地若葬位极人臣矣又诣一山云此亦其次也当世出二千石言讫不见侃寻牛得之因葬其处以所指山与周访访父葬焉后侃果为三公而访三世为益州刺史如其所言异哉郭璞桑田璞甞为其母择葬地于暨阳去水百步许人以近水为言璞曰当即为陆矣其后沙涨去墓数十里皆为桑田由此观之水陆更变莫不有定数而况于人乎庾氏生金庾氷甞令郭璞筮其墓以占后嗣卦成曰卿诸子并贵然有白龙者凶徴也若墓碑生金乃庾氏之大忌后氷子藴为广州刺史妾房内忽有一新生白狗子莫知其来妾秘爱不令藴知狗转长大藴入见狗异于常狗共怪之将出共视在衆人前忽失所在藴慨然曰殆白龙乎庾氏之祸至矣又墓碑生金俄为桓温所灭如璞之言异哉处俊压角郝处俊在唐武后为侍中既葬有书生过其墓曰葬压龙角其棺必斵髙宗多病欲逊位武后处俊极谏事遂沮后素衔之至其孙𧰼贤武后因事诛之遂斵夷祖父棺冢书生之言至此而騐矣非祸福前定而兆见于墓耶明彻白马呉明彻字通炤秦郡人仕梁为司空性至孝甞感坟茔未修家贫勤力耕种时天下亢旱苗稼焦枯乃之田中仰天号诉居数日有自田还者云苗已更生及秋大获足供葬用有伊氏者善占墓谓其兄曰君葬日必有乘白马逐鹿者经坟此是最小孝子大贵之徴至时果有应明彻最小子也噫富贵固有前定乘马逐鹿亦复已定于前行止果不由人明矣沈彬石灯郎官沈彬既葬掘地得石墓中有石莲花灯三碗无它物傍有铭云开成二年开虽开即不埋石灯犹未㸃留待沈彬来因遂葬之无乃天造地设藏之以待彬耶胡为而前定若此也韦坟万日杜牧作韦温墓志云韦公会昌五年五月头始生疮召子壻张复鲁曰吾墓冝以池州刺史杜牧为志复鲁曰公去歳两疮生头今始一尚微何言之深公曰吾年二十九官校书即时甞梦涉浐水既中流有二人若举符召我者其一人曰坟墓至大万日始成今未也遂寤今万日矣天使告我我其可逃乎谢医不问果翌日不救铭曰德则至矣位其充乎如其充兮可大厥功以施生人天先告之万日之期天实为之崔巽三年唐明皇猎于温泉之野鹘飞兔走御驷骏疾驰约二十里左右多不能从惟白云先生张约马快能从帝缓辔过一山有新坟居其上先生顾视甚久帝曰如何先生曰葬失其地安龙头枕龙角不三年自消铄傍有樵者帝问何人葬此樵者曰山下崔巽家帝令引至其家巽之子尚衣斩衰衣巽子不知帝也乃延入坐帝曰山上新坟非吉地也巽子曰父云遗言葬此不敢违命帝曰汝父遗言何説巽子曰父存日有言曰安龙头枕龙耳不三年万乘至帝惊顾嗟叹称美先生曰臣学未精且还旧山后诏捐巽子终身徭役郭璞龙耳璞尝为人葬晋帝微服观之因问主人何以葬龙角此法当灭族主人曰郭璞云此葬龙耳不出三年当致天子帝曰出天子耶答曰能致天子来问耳帝甚异之智兴竹杖唐王智兴始微时常为徐州门子有道士寓居门侧智兴毎旦起扫箒必扫道士之门久而感之谓智兴曰吾善审墓地若议葬当为子卜之智兴他日引道士出视地道士以所执竹杖表一处曰必葬此君当寿而两世位至方伯后智兴再往理穴其竹杖有枝叶丛生心异之遂葬焉其后果至侍中云羊祜折臂羊祜尝有善相墓者言祜祖墓有帝王气若凿之则无祜遂凿之相者见曰犹出折臂三公后祜因堕马折臂位至三公信乎墓之有吉凶不诬也伯玉暴贵荀伯玉广陵人微时有善相墓者谓其父曰君命当出暴贵者但不得久又出失行女子伯玉闻之曰朝闻道夕死可矣后伯玉为齐髙祖亲信军国密事皆委之权重朝右每暂归休轩盖填门为武帝深怨至永明元年伏诛伯玉姊当嫁明日应行今夕逃随人去家寻求不得后出家为尼伯玉暴冨贵而卒败亡一如相墓之言呜唿葬古无有也后世用之风水地理山川向背其吉凶亦从而生矣后之葬者可不慎哉张裕累世张裕吴郡人事宋为㑹稽太守五子演镜永辨岱俱知名时人谓之张氏五龙初裕之祖澄当葬郭璞为占墓地曰𦵏某处年过百歳位至三司而子孙不蕃某处则年几减半位裁卿校而累世贵显澄乃葬其劣者位光禄年六十而卒子孙果皆昌盛云流之改葬后魏髙流之为徐州刺史决河水绕城破一古墓得铭曰吾死后三百年背㡳生流泉頼逢髙流之迁吾上髙原流之异其事乃为之造棺椁衣服取其柩而改葬之嗟夫流之何人而姓名先见于三百年前彼亦何人而知三百年之后有一髙流之耶盖凡物莫不囿于有形有形则有定数将亦以数而知之也灵运古冢宋浦阳江有琵琶圻圻有古冢堕水甓有隐起字云筮吉龟凶八百年落江中谢灵运取甓诣京咸𫝊视焉乃騐龟繇故知冢已八百年矣王果得铭唐左卫将军王果被责出为雅州刺史于江㮣舣舟见岩腹有一棺临空半出乃縁崖登而观之得铭曰欲堕不堕逢王果五百年中重収我果喟然曰吾被责雅州固前定不然何以五百年而知吾之来乎乃为収葬而去大雅不利温大雅字彦洪并州祁人性至孝与弟彦博大有皆知名仕至礼部侍即改葬其祖卜人占其地曰弟则吉不利于君若何大雅曰如子言我含笑入地矣歳余果卒洛阳南市洛阳南市即隋豊都市也掘得一冢棺中一人皂帻朱衣有铭曰筮言居朝龟言居市五百年间于此见矣校其月日当魏黄初二年也地理吉凶李侍即谘与畋议地理事曰史中有言因葬而至公卿者亦有因葬而至凶祸者信矣乎畋对曰凡人与万物悉受命于天谓之天命天能生之故随命之多少地能养之故随分之厚薄若以吉凶祸福因地理而得之谓之地命可乎公曰若然古之因地理而得祸福者此皆妄矣曰非妄也易云观其所感则天地万物之情可见矣巳为福善福善之物应之巳为灾凶灾凶之物应之其感在己其应在彼摭是而论之命果在天不在乎地详矣公曰圣人言卜其宅兆而安厝之何也曰大凡置器用之物犹择其地况于亲乎卜之者虑坎穴之下有涌泉伏石之𩔖耳非侥倖求福也据隂阳家流以地平坦为上其次东南倾西北髙倾则水顺流而不拥髙则冈绕抱而不缺斯大槩也顺之则吉逆之则凶公曰然命果在天不在乎地感在乎己应在乎彼物理之然也吕才葬论易称古之葬者衣之以薪不封不𣗳丧期无数后世圣人易之以棺椁盖取诸大过经曰葬者藏也欲人之弗得见也又曰卜其宅兆而安厝之以是为感慕之所也魂神之宅也朝市贸迁不可知石泉頺啮不可常是以谋及卜筮庶无后艰斯则备于慎终之礼也后代葬説出于巫史一物有失便谓灾及死生多为妨禁以售其术其书乃有百二十家经曰立身行道扬名于后世以显父母易谓圣人之大寳曰位何以守位曰仁而术者之法曰官爵富贵葬可致也年寿修促子姓蕃衍葬可致也夫日慎一日泽及无疆德则不建祚乃无永臧孙有后于鲁不闻葬得吉也若敖絶后于荆不闻葬得凶也且人有初贱而后贵始泰而终否者子文为令尹三仕三已展禽三黜于士师彼冢墓已定而不改此名位不常何也故知荣辱升降事闗诸人而不由葬世之人为葬巫所欺妄擗踊荼毒以期侥倖由是相茔陇希官爵择日时规财利诡斁礼俗皆不可以为法此吕才之论也予甞原才之意盖患隂阳家多谬伪浅恶世益拘畏故以经史推处其騐谓富贵寿夭皆由于天而不由于葬人宜修德以迎之其意甚善然不知古之葬者虽不主于吉凶后世用之风水地理山川向背其吉凶亦从而生矣如陶侃牛岗郭璞龙耳处俊压角庾氏生金班班史册祸福昭然不可不信以愚观之贵贱贫富死生寿夭虽有前定亦由葬以致之茍作善而福至则葬得其吉作恶而祸降则葬得其凶所谓有福之人不居无福之地此最确论也后之人无以吕才之言而忽于卜葬无以葬巫之术而怠于修德二者兼慎而审处之则善矣叶公隂宅沙阳叶公隆吉未第时求隂宅葬其先人未得一日有林玑者谒之曰比距县五里山名罗源有地可葬葬后一纪定出蟾苑客因曰卧龙欲腾头角起乃安龙头案龙尾申酉年中桂枝香子孙折桂无穷巳叶曰本朝自来辰戌丑未年为廷试何得申酉耶客曰五行推迁乃若此后国家以冦难多事廷试忽移戊申是歳叶果登第计其葬恰一纪事之前定可知矣由余氏墓钱文炳苏州节度使元镣之姪仕为元帅府判官检校礼部尚书显德中累入京为供奉有文学口辩善应对妻丘氏开寳五年卒炳求吉山择墓地炳幼精于青乌之兆于报恩院侧古松林中得一穴自相之曰此吉地有僧常泰亦谓之曰此地据山之岗当是古贤之墓尚书不可重营炳不从逐躬督役夫开之果古墓也石板数重柩已成灰但骸骨一副在石之上身长一丈胫骨三尺明若金色更无他物东畔一铜酒铛皆青花西畔一古劒劒已辟余大玉镮在靶亦是玉刻为合抱芙蓉玉色莹然炳心欲之令役夫不得入炳自醉酒下穴取其环靶忽然一枚黒蜂大如毬子从劒下飞出于炳右眉上螫之炳便闷倒头肿如㪷肩舆还宅其夕遂卒常泰掩之如故至异日其子知𤣥号踊之次冥然困睡忽梦一古丈夫长丈余被鱼鳞甲握大劒跣足足色如金前谓𤣥曰我帝尧时由余氏也与陶臣氏乌陀氏同禹理水有功得封于呉卒葬于此当时此地乃海东渐之山也宅兆甚吉居之极安汝始开吾石板固已非矣而辄欲夺吾玉劒过孰大焉今虽撃死然𨽻吾籍中吾在冥府大有所主汝父且无苦勿念之遂惊觉由是推之墓之吉凶始自盘古由尧至于开寳几数千年矣各有定分则不可妄干后之审墓地者冝鑑兹哉分门古今𩔖事卷十七分门古今类事卷十八钦定四库全书分门古今𩔖事卷十八杂志门敬达玉琬后唐袁洪御为云中从事尤精算术同府令算庭下桐𣗳叶布算良久曰若干叶衆不服命撼去二十二叶复算曰已少向者二十一叶矣审视之两叶极小止当一叶矣张敬达有二玉琬洪御量其广深算之曰此琬明年五月十六日巳时当破敬达曰吾谨藏之能破否即令贮大笼借以衣絮鏁之库中至期库梁折正压其笼二琬俱碎嗟夫一琬之碎犹不逃于定数而况人乎文孝石匣洛中地内多宿藏凡置第未经掘者例出掘钱张文孝左丞始以数千缗买洛大第价已定又求掘钱甚多文孝必欲得之累增至千余缗方售人皆以为妄费及建庐舍土中得一石匣不甚大而刻镂精妙皆为花鸟异形顶有篆字二十余而书法古怪无人能读匣得黄金数百两鬻之金价正如买第之直掘钱亦在其数不差一钱观其欵式文画皆非近古所有数已前定则虽欲不妄费安可得也刘毅斋名桓𤣥在江州造盘龙斋后刘毅为刺史居之毅小字曰盘龙云南雍羊坛南雍州记云襄阳有坛号牵羊坛刺史初至必牵羊诣坛令绕之以其遭数騐临州之年晋文帝为刺史羊行六遭不止强之果八年而后迁也李相纱笼李藩丞相方未第时有人告曰公是纱笼中人问其故则曰冥司凡台相则立其𧰼以纱笼䕶之后藩果至台辅乃宪宗之时也宣宗探圆唐宣宗将命相必採中外人望为相者三两人姓名捻之致香案上以物覆之焚香䖍祝探丸以命草麻上切意李孝公景让竟探名不得此可以言命也夫卢齐暴亡永徽中卢齐卿暴亡及甦云见其舅为冥司判官有吏以文书呈曰宇文融为宰相舅曰此人岂堪作宰相吏曰天符已下不可改若岁月逺近则由裁判舅乃纸尾判一百日既而融果入相百日而罢人之官爵隂注已定则不可改人力区区何为哉钟李同出南唐钟谟李德明宠遇日深势望辉赫甞二人同出傍有老叟窃指之谓人曰此二人一人无头一人项上有绳未几德明弃市谟自经而死耿询太史隋大业中耿询造浑仪成进之帝召太史令𡊮充少府监何稠等验三辰度数昼夜运转毫釐不差甚嘉之欲用为太史令询闻之笑曰询故未合得此官六十四五所不论耳然得太史令即命终宇文化及簒叛询为太史令谋归唐事觉𬒳害时年六十五观询之艺能术数盖亦张衡郭璞之流也房琯龟兹房琯次律河南人也甞祈邢和璞算终身之事邢曰若由东南止西北禄命卒矣降魄之处非馆非寺病起于鱼飱而休于龟兹板后房自袁州罢归至阆州舍于紫极宫适见工人治木房怪其木理成文问之道士曰数月前有贾人施此龟兹板数断房始忆邢之言有顷刺史吴鲙邀房房曰邢君神人也乃具白刺史且以龟兹板为託是夕病鲙果卒焉多逊崖州卢多逊开寳中自尚书知制诰出镇州未久召归将大用过洛皆郊迎有田启者见之叹曰吾曹得似此人足矣旁有老人曰君无羡此人今虽荣显后五十年即不如一切人田方欲揖之忽不见或曰此沈老也久不到城不知何故忽来田乃访之欲问终身休咎沈老曰素不解此田曰昨日同在城中亲闻君言沈曰老人不入州县二十年矣前日昼寝偶梦到城亦记见君等不知梦中之言因何而发也启亦怪之以多逊方奖用不敢言及其南窜沈言乃验良由阳受隂注数不可逃彼沈老以专精知之寓于梦而发于言耳颜濬废阁会昌中有颜濬秀才游瓦官寺遇陈宫人同游是寺语濬曰今日偶此登临为惜高阁不久毁除故来一别耳后数月其阁果因寺废而毁焉抽籖为戏卢相多逊方丱角其父携就云台观小学与羣儿戏诵书废坛上有古籖一筒竞往抽之为戏时多逊尚未识字归以示其父词曰君出中书堂颇因天水白登仙五十二终为蓬岛客父见之颇喜迨作相与秦王连谋事败始因遣堂吏赵白遂南窜卒于朱崖果年五十二籖语无一字差事之前定一至于此可不信哉分河取丁常有人自冥司放还道中闻人语云欲分黄支前者要令三丁取一计工不集今请二丁取一矣后数月节度薛公奏议分滑州河一支以免冲城之患先乞三丁取一后更乞二丁取一乃成皆如所闻大抵天下事虽出于人为必先定于隂注殆假手于人耳事成而自矜良可嗤也鹤林花归殷七七名文祥每醉歌曰解造逡巡酒能开顷刻花鹤林寺有杜鹃花贞元时外国僧自天台钵盂中以药养其根来植于此或见红裳女子游花下俗传花神也一日或谓七七曰此花可开副重九乎曰可乃前一日往寺中宿中夜女子谓七七曰妾为上𤣥所命来司此花非久却归阆苑今与道士开之来日晨寺僧讶花渐拆至九日烂熳后经兵火其花遂亡信归阆苑矣丘峦三笏丘峦为两浙进奏开寳末年广州牙纲到吏私藏一牙峦易得之命工解笏得五面其中三面甚大工曰此笏红文光莹颇殊等有一聂长史者年过八十余善相笏召使相之既至命水洗手取其大者向日视之曰此王侯笏也然生人不当秉又举次者曰宰相笏也又取第三者熟视之曰卿监笏也亦可为节度使而非真其后不数日忠懿王急须一大笏峦乃以第一面附归盖欲致之于武肃王祠中备供养耳又月余沈相公遣堂吏欲致新笏遂以次者进于相第执之十余年余第三面峦以奉钱昭宴昭宴后太平兴国二年除卫尉卿知滑州皆如聂之言嗟乎三笏同出异用物固不逃于数矣是何聂老之术其妙如此耶沈良借绯沈良除大理寺丞通判吉州借绯遂至舖家买一笏次有一道士行乞至舖见沈持笏乃曰贫道善相笏见沈笏曰此只是借绯笏耳官人争得赐绯赐紫笏遂自出一面授沈曰此笏借绯兼是吉州通判执得沈大惊延于静室祈以向去之事道士笑曰但且赴任如获罢后贫道方为官人别选一面朝官笏曰何时曰明年六月乃去不见明年六月良果卒于吉州章服品第只此可以知其前定矣魏瓘筑城魏侍郎瓘初知广州忽子城一角頺垫得古砖砖面刻四大字云委于鬼谷盖合而成魏也感其事异乃大筑子城才罢诏仲待制简代之未几侬智髙之乱寇广外城一击而摧独子城坚固民逃其中获免者甚衆贼退朝廷以公有前知之备加諌议大夫城不知起于何年而四字之应果騐于后事之前定如此岂人力哉陈氏修庙郑内翰毅夫知荆南一日虎入市啮数人郡大骇竞修浮屠法禳之郑公谕市民曰城隍庙在子城东北荒頺久不葺汝曹盍以斋金修之独一豪民陈务成者前对曰某愿独葺不须斋金也因遂修之换一巨梁皆凿一窍阚一板于其中其下宛若新墨云维大周广顺二年歳次壬子五月某日建其旁又大题四字曰遇陈则修陈氏以缇巾袭之献于府郑公竒之特为刋其事于新梁之胁其末云噫此能以物之极理推而至于斯乎宁得先知之神乎以此知事之前定不可易也可疑者何古人独能而今人不能耶治平丁未歳安陆郑獬荆南画堂记孝先竹牀至和二年成都人有费孝先者始来眉山云近游青城山访老人村壊其一竹牀孝先谢不敏且欲偿之老人笑曰子视其上字字云此牀以某年某月造至某年某月日为孝先所壊自其数耳何以偿为孝先知其异乃留师事之老人授以轨革卦影之术前此未有知此学者也后五年孝先名闻天下王公大人不逺千里皆以金钱求其卦影孝先因以致冨今四方治其学者所在而有皆自託于孝先真伪未可知也聊复记之使后世知卦影所自也全僧修寺泗州大圣西竺国人唐高宗时始来中国出处无常听其言者初若狂已而皆騐常憇毗陵国祥寺殿将毁壊师潜以衲衣置梁上仍告人曰有人王来修此寺师遂行后三十年其寺乃大兴皆僧全氏之力师言人王之騐也曹翰屠城曹翰围江州三年城始陷太宗嘉其尽节于所事遣使谕翰城下日拒命之人尽赦之使人至独木渡大风数日不可济及风定而济则翰已屠江州无遗𩔖适一日矣唐吏部尚书张喜福奉使河北逆韦之乱有勅处斩寻遣使人赦之使人马上昏睡迟行一驿比至已斩讫与此相𩔖得非命欤更人移廊寳元己夘歳文莹游泗州昭信县时龙图呉公中复初筮尉此邑莹谒之见其㕔事摧倒延莹别斋因説栋桡之由云此㕔不知其几千百年凡直更者无一日不在其下今日五鼔忽摧仆大惊谓更人必赍粉矣急开扉唿之则五吏皆声喏怪问汝辈夜来何处知更对曰某等㕔上知更皆见甲士数人仗戈叱起令速移东廊稍缓则死逐惊怖颠仆疾走而去未及廊则㕔已摧矣公曰皂𨽻愚贱人也尚有物卫之况崇髙聪明冨贵前定而无䕶持者欤拱圣节度太宗善望气一歳春晚幸金明池回跸至拱圣营忽大雨有司供御无雨仗因驻跸辕门以避之谓左右曰此营它日当出节度使二人盖是时二夏昆仲守恩守赟在营方丱角后侍真宗于蕃邸乃龙飞二公俱致崇高守恩为节度使守赟知枢密院终于宣徽使贾升知观道士贾得升陈希夷门人也雍熈中先生谓贾曰华州老君殿后有神人黑衣冠传北极紫微帝君之命汝可立北极殿昔唐时以此为祈真之馆今吾复遇此神后二十年此观兴矣惟汝得当之后先生将终密书奏䟽遣得升诣阙投进太宗赐之紫衣师号使主其观事又赐钱营北极殿以终其志后真宗祀汾隂再幸其所瞻先生遗像召贾得升对行宫建圣祖本命元辰三殿先生始言二十年此观兴矣逮此正恊其数果得升当之由是知废兴之理皆有定数而况于人乎王庆叙功唐庄宗得天下有从行禁旅王庆乞叙功赏奏大军济河日系第一队及入汴日又系前锋合迁补帝颔之使且去他日又奏帝不纳或谓曰帝方好音乐今乐工多𬒳恩赏子何不为之庆乃学吹管得供御终不获庆后事李嗣源嗣源亦陈述其事帝曰朕亦知庆有功但吾见其面则愤然安更有赐与之意帝因举太宗诗曰待余心肯日是汝命通时信哉庄宗之言也人君提赏罚之柄一喜怒为人之祸福王庆虽有功而前定不合富贵虽区区陈述乌能回帝之意哉于生遇风于立礼元丰时自岭表归至落星庙舟遇风而沉立礼为人导至一处有榜曰三江都水使者立礼趋庭有官坐庭上曰舟覆损几人吏曰都不救官曰若有数未尽者立当送还命吏视立礼簿籍吏出曰立礼算未终官曰速送去立礼出门为吏推之遂浮沉波浪渔者获之乃免以此知人之算数皆隂籍注定也张洎修庙叅政张洎常奉使还经宫亭湖风波忽起因心祷求利涉既而梦一紫衣丈夫与一女子偕至揖与之坐不敢固命之乃坐终恐惧不安席而去及船至岸见山上有庙问之乃宫亭神庙入庙见其神与所梦正同因许为修饰而终不果及叅大政始加葺焉初湖侧乡人皆欲修庙辄梦神曰此自有为吾葺者尔不当治民怪之而止及是始寤夫大道之行天人交感当公寤寝之际岂自知辅翌皇运叅决天下之务哉而山川之神惕然祇惧岂非冥数先定而灵心恊应者乎昔顾呉郡得方山而舣舟王仲德见白狼而纾难皆冥祐既至而丰报随之时虽不同事则符合茍非道与运会才由世出则安能使𤣥符感发兆于暗昧如是其彰灼乎程公逸事公讳仁覇眉山人以仁厚信于乡里蜀平中朝士大夫惮逺宦官阙选士人有行义者摄之公摄录参眉山尉有得盗芦服根者所持刃误伤主人尉幸赏以刼闻狱掾受赇掠成之太守将虑囚囚坐庑下泣涕衣尽湿公适遇之知其寃唿盗谓曰汝寃盍自言吾为直之盗果称寃移狱公既直其事而尉掾争不已复移狱竟杀盗公坐诛囚罢归不及月掾尉皆暴卒后三十余年公昼日见盗拜庭下曰尉掾未伏待公而决前此地府欲召公暂对我叩头争之曰不可以我故惊公是以至今公寿尽今日我为公荷担而往暂对即生人天子孙寿禄朱紫满门矣公具以语家人沐浴衣冠就寝而卒轼幼时闻此言已而外祖父寿九十舅氏始贵显寿八十五曾孙皆仕有声同时为监司者三人元孙官学益盛而尉掾之子孙微矣或谓盗德公之深不忍烦公暂对可矣而狱久不决岂主者恶之亦因以苦尉掾欤然则后之人希赏而害人者可不戒乎孙何第一太宗时亲试进士以先进卷子者赐第一人及第孙何与李庶几同在科塲皆有时名庶几文思敏速而何苦思迟自谓必居其下会言事者上言举子轻薄为文不求精理惟以敏速相夸因言庶几与举子于饼肆中作赋以一饼熟成一韵者为胜太宗闻之大怒是歳殿试庶几最先进卷子遽叱出之由是何为第一此不谓之命乎亚夫角声元祐四年夏王圣涂至河中与郡僚旅见提刑孙亚夫孙曰近日府中角声不和应在太守时蒲资政方到未几王震待制自同复镇蒲七日丁母忧去至九月孙复曰角声不和尤甚寻报蒲中行龙图自襄移蒲十月到任明年春卒兹盖祸福已定而形于声音孙以审音而知之也士衡无失李士衡为馆职使高丽一武人为副髙丽礼币赠遗之物士衡皆不闗意一切委于副使时船底疎漏副使实士衡所得缣帛借船底而以己物覆其上以避漏湿至海中遇大风船欲倾覆舟人大恐请尽弃所载不尔船重则难免副使仓皇悉取船中之物投之海中更不暇拣择约投及半风息船定既而捡㸃所投皆副使之物士衡所得在船底一无所失得失之分人力岂能胜天哉录之可以为姦巧小人之戒范客荐福范文正公镇鄱阳有书生献诗甚工范公礼之书生自言平生未甞一饱天下至寒饿者无在其右时盛习欧阳率更字荐福寺碑墨本值千钱文正为具纸打千本使售于京师纸墨已具一夕雷击碎其碑故时人谓之语曰有客打碑来荐福无人骑鹤上扬州又穷措大诗曰一夕雷轰荐福碑郭注求室韩魏公客郭注才甚美然求室则病行年五十未有室家魏公怜之百计赒恤为求婚将遂则其人必死公乃以侍儿赐之未及门而注死是殆与范公客同科也魏范功名富贵如泰山黄河日月所不能老而两客乃尔谓非前定可乎呉僧寳鑑嘉祐之沈括之伯兄为卫尉丞有呉僧持一寳鑑云斋戒照之见前途吉凶伯兄如其言以水濡其鑑鉴不甚明髣髴见人衣绯而坐时伯兄为京寺丞衣緑无縁遽有绯衣不数月以英宗覃恩果赐绯后其僧来京师蔡景繁为御史甞照之见着貂蝉甚善不旬日摄官奉祠遂假貂蝉鑑之所卜固甚异何人之前定乃如此耶列子力命力谓命曰若之功奚若我哉命曰汝奚功而欲比朕力曰寿夭穷达贵贱贫富我力之所能也命曰彭祖之智不出尧舜之上而寿八百颜渊之才不出衆人之下而寿三十二仲尼之德不出诸侯下而困于陈蔡商纣之行不出三仁上而居君位季札无爵于呉田常专有齐国夷齐饿于首阳季氏冨于展禽若是力之能奈何寿彼夭此穷圣达逆贱贤贵愚贫善冨恶耶力曰若是则我固无功乃命之所制也故注曰命者必然之理素定之分岂不信哉禹钖分定唐刘禹钖云道宣持律第一忽一日霹雳遶户外不絶宣曰我持律无所犯若有宿业则不知之乃褫三衣于户外恐有蛟螭凭焉衣出而声不止宣视其十指甲有一㸃如油麻者在右手小指上疑之乃出于隔子空中一震而失半指黑㸃是蛟螭之藏处也禹钖云斯龙亦可谓善求避地之所矣而终犹不免则一切分定岂可逃乎郑珏吉凶郑珏当唐昭宗时作相文章理道典赡华美小字十九郎应举十九年方及第又第十九人至相亦十九年时皆异之顷歳眉阳有孙六文者妙于推歩甞谓畋曰一生吉凶须值三即变后如其言年十三有诗名二十三丁先考忧三十三值李顺叛四十三校成都解五十三直太学讲六十三改大理丞知泉州惠安县七十三罢和议郡赴阙致仕八十三病革不死今又五年矣不知此去复何如也乃知禀形识于天地之间者固不可逃于数也胡宿名言胡文恭公宿平生守道不以进退为意在文馆二十余年常语后进曰冨贵贫贱莫不有命士人当脩身俟时无为造物者所诎世以为名言东坡分定东坡居士甞曰吾无求于世矣所须二顷稻田以足饘粥耳而所至访问终不可得岂吾道方艰难时无适而可耶抑人生自有定分虽一饱亦如功名冨贵不可轻得也分门古今𩔖事卷十八分门古今类事卷十九钦定四库全书分门古今𩔖事卷十九为善而增门韩厥绍孤晋司冦屠岸贾欲治灵公之贼韩厥曰吾先君以为无罪不诛也贾不听遂杀赵同赵括赵婴齐等赵朔妻遗腹生赵武公孙杵臼以谋死而使程婴䕶武匿山中育之后景公疾卜之以为大业之后不遂者为祟公以问韩厥厥曰赵氏无罪国人念之故见于龟䇿且成季之勲宣孟之忠而无后为善者其惧矣于是荐其孤而立之以赵氏田邑畀赵武其后韩厥子孙列为诸侯享国十数世与赵魏相始终韩氏于晋未有大勲其所以至于此者太史公特以能绍赵孤为天下之隂德而享斯报焉太史公诚足以为笃论之君子也欤臧孙有后鲁隐公将观鱼于棠臧僖伯諌不听遂往陈鱼而观之僖伯称疾不从至桓公取郜大鼎于宋纳于太庙臧哀伯谏之亦不从哀伯名达僖伯之子也周内史闻之曰臧孙逹其有后于鲁乎君违不忘諌之以德其后哀伯之子辰是谓臧文仲辰之子许是谓臧宣叔许之子纥是谓臧武仲数世皆为鲁之名臣叔敖断蛇楚孙叔敖乃蔿贾之子曰为艾猎是也为儿时出游还忧而不食母问其故泣曰见两头蛇恐死母曰今蛇安在对曰敖闻见两头蛇者不祥恐后人又见杀而埋之也母曰无忧矣我闻有隂德者天报之福其后果进为楚令尹城沂之役使封人虑事以授司徒量功命日分财用平板干称畚筑程土物议逺迩略基址具糇粮度有司事三旬而成不愆于素故传言其能使民是也张汤有后张汤仕孝武为御史大夫虽以酷烈及身蒙咎其推贤扬善固宜有后其子安世忠信谨厚谦慎周密进引士大夫而不使知出于已有醉郎小便殿上主事曰行法安世以为飜水浆而释之其隐人过如此又复志尚亷退动戒盈满屡辞俸禄身衣弋绨安世子延寿亦歴位九卿延寿子勃勃子临皆有谦俭之德安世兄贺以得幸卫太子下𧖟室为掖庭令而宣帝以皇孙收养掖庭贺伤太子无辜视养拊循其恩甚厚及壮教以诗书以家财为娶妃及宣帝即位而贺已死宣帝为置守冡二百家封其子为恩德侯安世小男彭祖又少与宣帝同席研又封为阳都侯贺孙覇年七歳亦拜为散骑中郎将赐爵闗内侯为侍中中常侍诸散骑列校尉者凡十余人自汉兴至王莽世侯者百数保国持宠未有若富平者故史氏云安世履道满而不溢贺之隂德亦有助云予考騐其事盖汤之扬善止及其子而后之荣盛累世皆安世与贺积德之致上天报施确然于此矣王忳绣𬒳王忳字少林广汉新都人甞诣京师于空舍中见一书生疾困愍而视之谓忳曰我腰下有金十斤死乞藏骸骨未及问姓名而命絶忳乃鬻一斤营殡葬余金悉置棺下后归署大度亭长初到之日有马驰入亭中而止其日大风飘一绣被堕忳前忳言之县县以归忳忳后乘马马奔走入它舍主人见之曰今禽盗矣问忳所由得并及绣被主人曰被随旋风与马俱亡卿何隂德而致此二物忳因説葬书生事并道其形貎及埋金之处主人大惊号曰是我子也姓金名彦何意卿乃葬之大恩久不报天以此彰卿德耳因与忳俱迎彦丧余金具存忳由是显名举茂才除郿令丙吉非死丙吉字少卿武帝末年巫蛊事起诏治郡邸狱时宣帝生数月以皇曾孙坐卫太子事系吉深哀曾孙无辜会望气者言长安狱有天子气上分遣使者诏狱系无轻重皆杀之使者夜到郡邸狱吉闭门不纳武帝亦寤曰天使之也因并赦之系者頼吉得生恩及四海矣及宣帝立絶口不道前恩后吉病上忧其不起夏侯胜曰有隂德者必飨其乐以及子孙今吉未获报而疾甚非死疾也病果瘉遂代魏相为丞相王贺必兴王贺翁孺为武帝绣衣御史逐捕魏郡盗贼等党与及吏畏懦逗遛当坐者皆纵不诛他郡御史暴胜之等奏杀二千石诛千石已下及通行饮食坐连及者大部至斩万余人翁孺以奉使不称免叹曰吾闻活千人者子孙必封吾所活万余人后世其必兴乎翁孺生禁禁生女政君乃孝元皇后也郭躬仁恕郭躬字仲孙父𢎞习小杜律断狱三十年用法平允诸为𢎞所决者退无怨情时人比之于公年九十五卒躬家世掌法务在寛平及典理官吏断刑率从矜恕又条诸重文可从轻者四十一事奏之遂着于令又章和元年赦系囚文不及亡命未发觉者躬为上言肃宗善之诏赦焉躬奏谳法科多所生全子晊至南阳太守子镇为尚书孙程立大功迁尚书令封定颕侯子贺成侯贺弟祯至廷尉祯弟子禧至太尉子鸿城安乡侯子孙为三公者一人廷尉七人侯者三人刺史二千石侍中郎将者二十余人侍御史正监平者甚衆范晔之论谓躬平刑审断几于得情则哀矜而勿喜者庆延于世盖由于此不然于公髙门以待封严母扫墓以望丧善恶之报曾不旋踵而应之若答欤裴度还带唐中书令晋国公裴度质状眇小相不入贵既屡黜塲屋颇亦自惑会有相工在洛中大为缙绅所神公时造之相者曰公形神稍异不入相法若不至贵即当饿死今则殊未见公贵处可别日垂访为郎君细看之公去一日出游香山寺徘徊于廊庑间忽见一素衣妇人致缇褶于僧伽栏楯之上祈祝良久瞻拜而去少顷度方见其缇褶在旧处知其遗忘也又料追付不及遂收取以待妇人再至而还之日暮不至度乃望归逆旅诘旦复携往寺门始辟覩昨日素衣度趍而至抚声惋叹若有非横度从而讯之曰父以罪被系昨告人假得玉带一犀带一以赂津要不幸失去老父不测之祸无所逃矣度怳然归之妇拜泣请留其一以谢度笑而不纳后诣相者审度声色顿异惊叹曰此必有隂德及物前程万里非某所知也度后果位极人臣噫富贵贫贱虽自有数然不可得而知也裴晋公以隂德而至贵如此为善者可不勉哉洪敬嫁婢唐彭城刘洪敬字元溥世居淮肥间资财数百万脩德不耀人莫知之家虽富利人之财不及怨施人之惠不望报长庆初有善相者于寿春道中见之谓曰君财虽丰更三年大期至矣元溥忧形于色相者曰夫相不及德君虽不寿而德量寛厚但勤修令德兾或延之吾后三载当复此来元溥自此为身后之计有女将出嫁乃抵维阳为求媵妾用钱八十万得四人有兰孙者极姝丽元溥诘其家世乃洛人父官淮西遭吴冦跋扈因与国同姓疑为近属身委锋刄家尽籍没冦平骨肉皆被俘倞不可复知妾今再易主矣元溥为太息曰履虽新不加于首冠虽旧不践于足衣冠之女而抱寃如此吾忍置之婢使人列哉遂焚其券先其女而嫁之长庆二年三月辛夘兰孙归夫家是夕元溥梦一人青衣槐简望尘而拜曰余兰孙之父也无以报足下之赐闻君寿将尽当为君请之于帝后三日元溥复梦前所梦者紫衣𧰼笏谢元溥曰余不佞请君于帝帝许延君寿二十五歳富及三代害吾家者悉获按理帝又悯余之寃受以重职复主山川于淮海之间呜咽再拜而去元溥不敢言后三年相者复至自眉至髪熟视元溥曰隂德之气上动于天延寿二十五载庆及三代元溥遂以梦中所得告之相者曰昔韩子存赵氏孤故十世位至王侯有隂德故也况兰孙身为贱𨽻骨肉沦谢而能不顾殊色悯而嫁之天之报称不亦冝乎明府嫁婢唐范明府者亡其名颇晓术数调授江南官自课其命来年秋禄夀俱尽将出京又访于日者日者曰子来年七月数尽不可逺适范曰某固知之一女未嫁利薄俸以资遣尔及之任买一婢询其所从来婢曰父为某官兵冦之乱掠卖至此范复问其姓名乃曩昔之交契也谓其妻曰我女不忧不嫁此而不嫁后不可知乃悉以女粧奁择邑客谨善者而配之秩满归京日者见之大骇曰子何见绐前算子禄寿俱尽今乃无恙非甲子差谬当有隂德范曰俱无之日者询究不已范偶以嫁婢事告之日者曰即此是矣子之福寿未可量也后歴官数任而终刘霁延母霁字士湮母明氏寝疾霁已五十衣不解带者七旬诵观音经数万遍夜中感见一僧谓曰夫人算尽君精诚笃至当相为申延后六十余日乃亡呜唿谓之算尽则前定可知矣非霁之笃孝精诚乌能少延其母乎彦宾归女伪蜀罗城使程彦宾临淄人也进攻遂宁城破获处女三人蔚有姿容彦宾以别室处之閲旬父母持金请赎彦宾还金归女父母泣谢曰愿公早建旄节彦宾笑曰节旄非我所愿愿我寿终无病耳后年踰七十果无疾而终焉李质延寿唐咸通中吉州牙将李质遇疾将死梦入隂府主吏谓之曰汝尝活七人命当延十四年寿吏执簿书禀主判者乃命使人送还质潜志其事自是疾愈后果十四年而终焉之亨放鱼梁刘之亨任南郡甞梦二人姓李诣之曰乞命之亨不解其意既明有人以双鲤遗之鳞鬛摇动而甚活之亨悟曰鲤者李也必梦中所感也乃放之其夕复梦前二人来谢之亨云当令君延一算从政延寿治平之初谕州巴县主簿黄靖国权懐化军使有戎卒詈本辖将官黄语军校曰詈本辖官罪当死若械禁推鞫烦紊多矣宜自处之故军中以次箠撃至死熈宁五年黄官仪州㳂台檄出抵良原病疫而死凡二十二日乃甦因谓所亲曰始见二黄衣来追出西门十数里见宫城仪卫甚盛乃入见王黄再拜王曰何敢枉杀之俄引一人至厉声曰可速还我命黄视之乃懐化戎卒也黄乃陈本末王曰若是岂枉杀耶卒黙然而退俄有一吏引黄出门见门户鳞次各有防卫黄问之吏指一门曰此唐武后狱也又指一门曰此唐酷吏狱也又指一门曰此唐姦臣狱也黄曰何此辈锢之之久耶吏曰此辈死受无穷之苦歴刧无有出期既而复见王王曰卿官仪州医工聂从政识之乎曰识王曰有一事可以警于世徐驱一妇人年二十余卒以利刃割其腹刮其肠流血满地呌号之声所不忍闻王曰此华主簿王某妻李氏也思与聂乱聂不从故受此苦聂延寿一纪隂司最以此为重也阳间网疎而多漏隂司法密而难逃避罪图福君其勉焉乃遣还家及询聂从政事盖十五年矣人无知者幽冥之报可不惧乎查道侍从查道淳化中赴举乏资用干诸亲旧得数万缗偶于逆旅次见一女子甚端丽询之故人之女也道乃倾囊择谨厚壻嫁之其年道罢举次年登科张女二事赵州賛皇县张銮女治平四年二月七日死三日而甦语音忽变为河东人曰我乐平县王琏姪女也十七归阎氏夫性酷暴自经而死见二鬼导至大城有王当殿曰秦广王也王问所以死左右取大鉴如车轮使我照之因命一吏曰此妇尝剔股肉救母病又甞燃香于臂祈姑疾安愈此二事可延十二年寿宜令亟还吏送至家喉已断乃复告王王许借尸因得至此又説冥间地狱无异人间画者作善作恶报如影响可不畏哉和璞斵墙邢和璞好黄老之道有崔司马者寓居荆与邢有旧崔病七年且死心常恃于邢崔一日觉卧室北墙有人凿声命左右视之无所见如此七日而凿不已墙忽透明如一粟问左右犹不见经一日穴大如盘崔窥之墙外有数人荷锹立于穴侧崔问之皆云邢真人处分令开此司马厄重倍费功力有顷有导驺五六悉平帻朱衣曰真人至见邢舆中白幍垂绶执五明扇侍卫数十去穴数步而止谓崔曰公算尽仆为公再三请得延一纪自此无苦也言毕壁如旧旬日而病愈果一纪乃终世明变格周世明成都人伪广政中有一县令谒问休咎周见其形露骨薄乃曰官人骨相可到陞朝但多屯灾耳切宜将息后注劒州録事叅军复见周周曰善保三年一任平善乃幸也其人闻之殊不足后数日又来周曰骨气如是无可增饰且人之心法不可算相如裴晋公密脩隂德德及于人后贵为台辅前往惟脩德济物之外余无祷矣其人既至任山郡寂寥公事简少尽日閲书而已旬日后毎夜梦惊不得睡睡则见军人无数亦有百姓相杂逼近似有所诉神魂惊悸而魇遂修转公宇亦复如是寻于山寺借佛经看读蔬食以禳灾运仍频梦衆人告乞判凭乃询访耆宿及老僧僧云所梦恐是阵亡兵士且当时石郎来冦关在当州杀戮不少皆埋瘗于此必是乞公凭名归乡耳遂然之便买纸为钱及自冩过关牒云应四方士庶五姓军人阵亡客死于当州者仰执此公文各还本土所在关津铺戍不得栏勒开州印因以印之至夜燎纸钱及茶酒浇酹并牒烧之是夜梦数百人以次序拜谢告辞而去后又延僧念诵作功德䟽毎日分烧遣一度或三两日一度烧纸一一梦拜谢辞去经半年至无人入梦告辞乃止后访寻掘得遗骸三千人辍俸钱尽烧葬直至解官归川复谒周世明一见惊异曰别后不知作何利济形气骨格尽变改不同往日其人曰守惧供职而巳别无施为又曰作何修禳利济而得如是耶再三诘之乃言俸薄家贫固无可为周终不信遂谈及前事周曰此乃隂德变形气敢贺明年陞朝官必矣既而磨勘改京秩至明年迁太子中舍焉康成经騐唐陆康成甞任京兆府法曹掾公退忽见亡故吏抱案数百纸请押问曰公已去世何复来曰此幽府文籍康成视之但有人姓名略无它事吏曰皆来年兵刃死者问曰得无我乎吏曰有乃大骇曰君既旧吏得无情乎曰故来启明公耳唯金刚经可託即失之乃遽读金刚经日数十遍明年朱泚叛署康成为御史康成叱之曰贼臣敢千国士泚震怒命数百骑环而射之康成但黙念金刚经略无伤者泚曰儒以忠信为甲胄果然乃舍去遂隐终南山不复仕焉元植及物陈元植者粗有家道好行隂隲至禽虫皆蒙其惠将食则百鸟飞鸣其坐隅凡十年余一夕梦绯衣人长三尺谓曰尔甚有隂德及物于一切命皆欲济活况人乎然尔寿命短促以此之故必当延寿冝勉为之既觉后饮食增加至九十九歳曾无疾苦一日昼坐袖中一物投地化为绯衣人长二尺谓之曰君寿本不逾四十为有隂功是以倍延今仅百歳须归料理瞥然不见后逾月无疾而终母公印书母公者蒲津人也仕蜀为相先是公在布衣日常从人借文选及初学记人多难色公浩叹曰余恨家贫不能力致他日稍达愿刻板印之庶及天下习学之者后公果于蜀显达乃曰今日可以酬宿愿矣因命工匠日夜雕板印成二部之书公览之欣然曰适我愿矣复雕九经诸书两蜀文字由是大兴洎蜀归国豪贵之族以财贿祸其家者十八九上好书命使尽取蜀文籍及诸印板归阙忽见板后有毋氏姓名乃问欧阳烱烱曰此是毋氏家钱自造上甚悦即命以板还毋氏至今印书者徧于海内于戏毋氏之志本欲广学问于后世天果从之大凡处重位居富贵多是急聚歛恣声色营第宅植田产以为子孙之计及一旦失势或为不肖子所荡至其后曾无立锥之地独毋氏反以印书致家累千金子孙禄食初其在蜀雕印之日多为衆所鄙笑及其后乃往假贷虽樊侯种杞梓未可同年而语仲尼之教福善余庆一何伟欤左拾遗孙逢吉甞话及因纪之以为世戒丁甫诵经丁甫鄯州人幼多病有僧教甫日诵金刚经甫从其言一日病死七日见一吏引入一院有朱衣人唿判官判官问甫生平造何福业甫答曰十五歳日诵金刚经至今不废判官讃叹曰此第一功德金刚经比儒教论语圣人法言之根本也令甫诵经甫乃诵之如流判官曰止此非徒灭罪亦可延年遂更令延寿一纪命吏送还为门限碍仆而觉后人多慕之而诵经甫从此日加精勤后果一纪方卒樊元遇僧樊元都下人元丰初有定安院僧真觉年五十余不知何所人也元遇之甚厚一日僧来叩门欲别元适卧病昏迷僧去元数日乃省曰有一异事我初魂游幽府至一门见罪人或絷或枷或帛抹其面或筐笼其头莫知其数忽见定安院僧急唿曰何为至此乃引我入衙官中庭上官见僧下堦迎曰法师何为惠访僧曰一弟子𬒳摄愿判官恕之判官唯唯唿吏捡元善恶吏曰一生好食鸡鸭卵当入刀锯狱又问寿数尽未吏曰余一年判官曰元虽有一年算孽已甚大烧灭善簿灭其寿也今且放归僧乃引元出僧曰吾自今日令元改过日诵金刚经幸为増其禄寿判官曰果有功德于隂法亦合延年僧与元共登小坡推元下元乃觉遣人访僧云已去两日矣元自兹更不肉食日诵金刚经数遍老而安强此足以知为善为恶之报矣崧卿患痈临卭倪崧卿初任梓潼尉迎侍其父忽病痈痛甚而未溃崧卿斋戒黙祈于英显神君夜梦神君投药于懐既寤而疮不痛数日自消后归临卭一日忽有一道人叩门语其父曰公曾遇异人乎吾见子之气色必有隂隲者其父具以前病告之道人曰公有隂德故获神祐不尔此痈不起自此宜无忘神明言讫辞去数步不见天意亦欲知其以阴徳而蒙祐也为善者可不勉哉李母放鱼李冲元母元丰元年四月十四夜梦临大池掬弄池水有一鲇鱼长三四尺跃而登岸化为乌衣小儿拜李母曰妾翊日合充夫人早饍今腹中有子五千愿见哀悯一身得生则五千子俱得生矣李母许之未明唿家奴戒勿买鱼而奴已如市果持一鲇鱼至曰方自溪岸网中争买得之正如梦中所见腹大如二升器李母叹异亟令放溪中嗟夫鱼虽微物然知其为李母所得预来隂诉者盖前定当充早膳也不然数人争买何为独李母之奴得之耶李母平生奉佛不杀寿九十余此亦为善之报矣分门古今𩔖事卷十九分门古今类事卷二十钦定四库全书分门古今𩔖事卷二十为恶而削门哀侯长恶鲁庄公十年蔡哀侯娶于陈息侯亦娶焉息妫将归过蔡蔡侯止而见之弗宾息侯怒诱楚文王伐蔡败蔡师于莘至十四年哀侯以莘故绳息妫以语楚子遂灭息以息妫归生堵敖及成王焉未言楚子问之对曰吾一妇人而事二夫又奚言楚子以蔡侯灭息遂伐蔡秋七月楚入蔡君子曰商书所谓恶之易也如火之燎于原不可向迩其犹可扑灭者其如蔡哀侯乎陈平隂谋荥阳之围陈平为高祖画策曰彼项王骨鲠之臣亚夫钟离昧龙且周殷之属不过数人王能捐金万斤间其君臣必内相诛戮汉因举兵攻之破楚必矣汉王乃出黄金数万斤与平平多以金纵反间于楚军言诸将钟离昧等为项王将功多矣然终不得列地而王欲与汉为一以灭项氏分王其地项王果疑之使使至汉汉为太牢之具进见楚使阳惊曰以为亚夫使迺项王使也复持以恶草具进楚使归具以报项王果大疑亚夫亚夫欲急击下荥阳项王不信亚夫大怒乞骸骨疽发背而死平夜出女子二千人荥阳东门使楚击之平迺与汉王从西门出又使髙祖伪游云梦缚韩信从击臧荼陈豨黥布凡六出竒计世莫得闻而平甞曰我多隂谋道家所禁吾世即废亦已矣不能复起以吾多隂祸也其后至曾孙何坐略人妻弃市甞以卫氏亲戚贵愿得续封然终不得也李广杀降汉李广从弟蔡代公孙𢎞为丞相蔡为人名声出广下逺甚而广不得爵邑官不过九卿广之军吏士卒或取封侯者广与望气王朔语曰自汉征匈奴广未甞不在其中而诸校尉才能不及中庸以军功取封侯者数十人广终无尺寸以取封邑何也岂吾相不当侯耶朔曰将军自念岂甞有恨者乎广曰吾为陇西守羌甞反吾诱降者八百余人诈而杀之至今恨独此耳朔曰祸莫大于杀已降此将军所以不得侯也后人甞为诗云有去钓鱼须作相无来射虎不封侯最为名言然不知谁之作也虞诩获罪虞诩字升卿陈国武平人仕汉为尚书令临终谓其子恭曰吾事君直道行已无愧所悔者为朝歌长杀贼数百人其中何能不有寃者自此二十余年家门不增一口斯获罪于天也无忌遂良长孙无忌以私忿逐江夏王道宗又以吴王恪人望髙有文武才譛杀之恪临终曰使社稷有灵无忌当族灭禇遂良亦譛杀刘泊后髙宗欲立武昭仪无忌遂良固谏不从无忌贬黥州逼令自杀遂良贬爱州遂卒嗟夫古之君子一为非义虽有百善卒不为令德之士而天亦不以其所为百善掩一非义故卒不享令终之福无忌遂良是也岂不惜哉苏颋三品唐尚书苏颋少时有人相之云当至尚书位终二品后至三品尚书病急唿巫觋视之巫云公命尽不可复起颋谕以相者之言巫云公初实然但为桂府时杀二人减六年寿以此不至二品盖颋初莅桂州有二吏诉县令颋为令而杀吏乃嗟叹久之遂没苏公之贤世称明允而犹以枉直减其寿况它人哉娄公误杀唐娄师德以殿中侍御史充河源军使唐永和中破吐蕃于白羊涧八战八克优诏褒美累官至纳言临终数日寝兴不安无故惊曰击我背者谁侍者曰无所见乃独言若有所争者曰我当寿八十今追我何也复自言曰误杀二人减十年于是词气屈伏俄而气絶夫以娄公之明恕尚不免滥况其它哉张説不义唐史称张説于𤣥宗最有德及太平用事纳忠惓惓予观説行事有甚不合于义者𤣥宗朝为中书令既失政柄乃不自安素与苏瓌善时瓌子颋为相説作五君咏其一纪苏瓌因以媚颋候瓌忌日献颋颋览诗呜咽后见帝陈説忠謇累迁并州长史时王毛仲嬖幸用事説谄事毛仲为説求宰相既拜命诣毛仲谢方拜乃匍匐捉毛仲靴鼻而呜之𤣥宗骄矜自肆説首唱封禅议动其侈心时源干曜不欲封禅及升山执事説皆引所厚善者为之超阶入五品衆怨其专其姦佞不义如此先是説甞市宅浮屠泓戒之曰无穿东北三隅也他日见説曰宅气索然云何与説共视隅有三坎丈余泓惊曰公富贵一世而已诸子将不终后禄山陷京师其子均垍先后受伪命垍死于贼中均流合浦岂非説之不义故为阴谴所削耶胡为天夺其魄而忘僧泓之戒欤崔应夺禄唐博陵崔应任扶沟令亭午独坐有老人请见应问之老人曰冥司韦判官拜谒望厚礼待之老人延入及庭自通名称思穆曰某冥司要职闻长官宏才令器冠于当时辄将心事相託幸无惊异应曰蒙鄙何幸明灵俯降但揣㣲贱力不赴心茍可施于区区敢不从命冥使曰某谢去人世得居冥职爱子文卿少遭悯凶居郑滑院经十余载交替院务之日欠折数万贯疋实非己用欲冐严明俯为存庇应曰某扶沟令焉知郑滑院冥使曰阁下将来歴官清显雄居方镇位极人臣数月后当与郑滑院交职倘不负今日之言某于冥司愿竭力分䕶荣贵非止一身当令庆及后嗣应曰唯唯冥使感泣而去应闻淮南杜悰作相方求政理乃具録为县课绩驰使扬州欲騐思穆之言时悰都督维扬判盐鐡乃奏应知郑滑院事及交割帐籍钱帛欠折数万贯疋而应扶沟受思穆寄託事实丁宁至是遽违前约曰欠折数广何由辨明虽非文卿所盗积年不举当抵严刑穷达既定鬼何能移于是拘文卿白其事于使文卿自度必死预懐毒衣带间及将死思穆见文卿曰无信之人陷汝家族我为汝上告于帝帝许吾夺崔应寿禄然吾之族亦灭矣文卿仰药死应视之悔悟不已应后惑于声色怠于为政为妾金闺所毒而卒官果止于侍御史崔氏遂微云荀鹤恶念梁太祖为汴帅颇延接举人或有通刺未得见者虽累月典谒者必询其居止以防非次请召进士杜荀鹤自九华来适遇山东用兵未即见宾吏乃置之相国寺塔院凡半载不问一日梁祖请客散后以骰子自掷意有所卜百掷无贵彩怒甚因戏曰我与杜荀鹤卜及第否应声成堂印大喜急请杜秀才杜方沐洗忽闷絶而仆久之乃苏曰我得吉梦既见赋无云而雨诗同是干坤事不同雨丝飞洒日轮中若教隂霭都相似争表梁王造化功大见赏遇夜饮欵宻遂送名春官是年成名裴䞇下第八人吏问当日何梦杜不敢隐云梦在大殿一僧曰君见梁王即食禄之来也不久为词臣茍无恶念未可量也及梁开国为翰林学士恃旧陵虐谋杀己所不悦者未成而疾涉旬乃卒此岂非恶念也哉叶生隂责开寳九年浙右有叶生者游京师于一舖中见鬻一玉像天尊制度精妙以万钱酬之月余东归与同侪登酒楼欲罢隣坐一道士屡目叶遂揖之将别道士曰能纡辙见顾当于宋城相待明日如期往则道士已先在因偕行二十余里至其庄虽荒凉而甚幽邃又开西偏道院登小阁即三清功德供具之𩔖皆珍竒叶焚香熟视见有玉琢圣容二尊乃虚一座而其圣像与前所得大小皆同道士云足下身有寳气得非收玉像乎若置之虚座即三清备矣贫道入两都走吴蜀正为此事今应得之倘遂付与当传干银之法叶生许之道士既传其法约一月竢术騐乃请玉像后如期道士以寳匣盛像而去临别曰子得利术我収圣像乃宿契也然子之相法不厚所得若修奉之外赈贫为佳若自奉过优恣纵逾分必损寿龄遂去叶生归杭遂大富方经年而侈心生大起第宅多买姝仆为长夜之饮忽一日雪寒方拥炉而道士至神色不和徐数叶曰昔日之言何不见听今子以隂责数尽此旬叶方哀祈忽然不见后数日果发疽而卒此盖逾其定分而损寿也识者多以为戒惧云齐丘矫命宋齐丘洪并人多机智极才辨事徐知诰甚见狎宻先请广里堠以塼甃之时人为之塼堠里大齐丘乃説知诰曰公累世相杨氏有大功民间皆知公非徐氏之嫡其实李也今有塼堠里大之兆又䜟曰宻宻作杨行宻开托之初也唐唐得非公而谁天命定矣愿公速副民望知诰大悦乃簒杨氏僣帝位国号大唐遂以齐丘为相后璟立以他事诛之无遗𩔖于戏矫天命乱人伦鲜有不及祸者得不为贼子乱臣之鉴诫乎孙亮减寿合州都孔目官孙亮自郡庭归其家遇散从官张昇于路谓之曰使府欲得公叅对公事可即同往也亮曰我方自郡庭还安有此命乎既而思张昇乃已逝人也始复惊怪意必冥司所遣乃语昇曰旧甞有术者谓我寿当七十三今才六十有一尚余一纪耳非尔之误耶曰昇荷公恩有素非敢误也然俟为公再询之后二日昇复至亮所曰术者之言信有騐然公受隂谴者三是以不能尽公之所禀公治平初为司理狱吏郡人冯清讼婚理直而公抑之有诸曰有之曰此减公寿三歳也治平末公得意于郡守李公公之同曹史苏宥者戅不能奉公公譛而逐之有诸曰有之曰是又减公寿五歳前年公从母失色于公公怒推而仆之有诸曰有之曰是又减公寿四歳也言讫不见亮知必死是夕亮感风恙而卒吁寿固前定而孙亮以隂谴减一纪予因録之以为恶人之戒陈昱再生有中书吏陈昱者暴死三日而甦初见壁有一孔有一人自孔掷一物至地化为人乃其亡姊也携其手自孔中出曰冥吏追汝使我先见吏在傍昏黑如夜极望有明处桥牓曰会明人皆用泥钱桥极高有行桥上者姊曰此生天也昱行桥下有一在下者或为鸟鹊所啅姊曰此捕网者也又见一桥曰阳明人皆用纸钱至者吏辄刻除之如抽贯然已而见冥官则陈襄述古也问昱何故杀乳母曰无之唿乳母至血被面抱婴儿熟视昱曰非此人也乃陈周耳遂放昱还又使诣曹检已籍曹示之年六十九官左班殿直曰以平生不烧香故不甚寿又曰吾辈更此一报身即不同矣意谓当超也昱还见追陈周往既甦而周果卒焉张景改名张景晦之以古学尚义气少走河朔与冀州一侠少游侠者不轨事败景亦连坐捕之甚急遂改名李田遁窜四海所至题曰我非东方儿不是牛耕土欲识我踪迹一气万物母盖景甞譔河东桞先生集序破题曰曰一气万物之母也世尽知之简寂观道士陈复常善章奏能游神于冥寞景以李田名谒之求奏章以决休咎陈许之一夕天虚夜清冠简精恪自初夜奏伏于露坛后夜方起起忽谴景曰隂冥之事尔尚欺之况人间乎吾上及三清下及九幽阅籍无李田者子以欺隂固无休证矣景果终于一散官寿不五十幽隂虽不可知其可昧乎故备録之以为欺谩闇室者之戒李生促年先生袁亢不知何地人也葛裘草履遍游天下齐州长清县有李生者以财豪于邑先生日过其门谓曰匄我百金为酒费凡经歳无倦色一日先生来别曰久此挠子吾将逺游能觞我则主人之意尽矣亦将有以教子生乃与先生出郊相饯先生曰子有大厄能慎之乃免取笔于生手掌书一慎字曰慎勿殴人出一月闻门外喧竞生遽出视焉有跛而匄者在生库前出言甚秽生忘先生之言忿然殴之跛者仆地奄然生大悔泣谓母曰不听先生之言果有大祸母曰可窜以逃生乃由其后戸而去方去见先生先生曰子复归吾为子图之先生乃坐一静室谓生曰子出受絷吾自有计先生合戸闭目生出为吏所执俄而跛者起坐少顷乃行其去甚速吏乃舍生令归生入室视先生尚端坐闭目若入定者翌日乃开眼谓生曰跛者固已死矣吾出神入其尸使走焉吾已驱其尸于灵嵓山涧之旁人迹所不至处矣先生曰子至孝宜有善报寿期合至七十四今以殴跛者促四年矣先生后去不知所之崇德遇僧阁门祗候程崇德真宗在藩邸日为殿侍上元夜将家属入崇夏寺看灯时金吾街司招新人皆无頼之徒多窥人家士女程见一人褐衣出入士女丛中略无畏惮程甚不平于闇宻处拳击杀遂折紫袍襞玉带领家属出了无人知到晓捉贼卒不得真宗即位程以随龙得殿直二十年终不改转一资每见但云且去晏驾后程自江南告哀至采石渡偶一僧视之甚久乃揖程曰何为二十年不改转良由曾杀人见一衣褐者称为君所杀以此隂谴故不得转也程以实告僧曰前过金山寺为设水陆斋此人必去君必转官程依其言还京师转阁门祇候由此观之官禄固有前定人宜积善以招来无为恶而朘削也浚明减官齐州有宋浚明者好食牛肉忽一夕梦入官府观吏閲簿籍就视之见己姓名官至端明殿学士寿至八十其下别朱书云以食牛肉若干减官至尽减寿若干吏因谓浚明曰食牛之罪若人间赦降不原者惊悔而觉浚明后累举不第年四十六而卒云李纪杀生李纪洛阳人其父藻朝奉郎知巴州纪幼不喜书虽严诲莫肯就学每随侍之官专以杀生为事黐穽网弩之𩔖凡可以取禽兽者皆具焉尤善弹射所发辄中日循城垣或乗闲如郊必获十数禽以归择可食者供饍余皆取毛羽以充用所杀莫能胜纪元丰八年二月中张网于巴守之廨圃圃有楼名击瓯纪独坐楼以伺之少顷见羣鵶触网仆地纪喜跃不暇躧履跣足亟往视之行数步为巨刺伤足血流痛剧然其心虑羣鵶脱网强至网所则其植如故无一鵶在焉遂归足疮日增益以饱疾阅旬而亡时才二十余歳亡后二日而甦言始为二卒追去至一官府有人当㕔事据案而坐促去閲簿其色怒甚呵纪曰衆生与汝何雠迺过杀如是耶汝本厚禄遐寿以杀生故销促尽矣且当备歴诸若谓追者曰送城隍部之既至神祠乃巴之城隍庙也神诘詈曰我司此城邑事无巨细皆所治汝敢慢我以篼轿杂物置诸祠耶纪叩头谢神令暂归语父故得复甦恳求家人广为佛事以解罪苦言毕复卒寇奢杜俭邓州花蜡烛名着天下虽京师不能造相传云是寇莱公烛法公甞知邓州而自少年冨贵不㸃油灯尤好夜晏剧饮虽寝室亦燃烛达旦每罢官去后人至官舍见厠溷间烛泪在地往往成堆杜祁公为人清俭在官未甞燃官烛油灯一炷荧然欲灭与客相对清谈而已二公皆为名臣而奢俭不同如此然祁公寿考终吉莱公晚有南迁之祸遂没不返虽其不幸亦可以为戒也叔贤降品蔡叔贤汝人也庆厯中娶侯氏生一子名忠伯既冠博学能文慕韩退之为人排叱佛老极恶缁黄其父母不能禁止然心知福禄报应不可诬也但隂施财镪以修寺观多饭释道用补其子之过一日盛夏叔贤苦心痛不救三日再生召其子曰吾为隂府所追至一㕔见绯衣人称判官据案而坐曰汝一生好毁善道当受拔舌之苦吾告其悮判官询祖父名及甲子日果误矣命赴功德案照问判官曰汝果有善后一月当生于某官家得六品本合得四品犹以子所累而降父子合相坐也续命追其子叔贤告判官以方欲修东寺未了愿得生还乃给半日期果复生至昏复逝其子忠伯亦卒后忠伯妻亦死经半日见忠伯有犬形之报以此知善恶之报何啻影响叔贤官品犹以子累而降况自作孽乎孙觉误落曽鲁公甞话同年孙觉作试院诸科考试官误落一尚书学究对及八通误作粗通既落之后其人陈词试官将议申覆对果误落也遂别出难题一科十二人并不能对乃俱落之后因裴湘卧病徃问其疾裴言死两日后复甦见公在隂府相揖云为误落举人见追尚未对定不数日而孙觉卒此可为后来试官卤莽讹谬任私意而不行公道者之戒宋公易名宋郑公庠初名郊字伯庠与其弟祁自布衣时名动天下号为二宋其为知制诰仁宗骤加奖眷便欲大用有忌其先进者譛之为其姓符国号名应郊天又曰郊音交交者替代之名也宋交其言不祥仁宗遽命改之公怏怏不获已乃改为庠字公序会用新名移书叶道卿清臣唿同年叶戏之曰清臣宋郊牓第六中选徧閲小録无宋庠者不知何许人公因寄一絶自解云纸尾勤勤问姓名禁林依旧玷华缨莫惊书録题臣向便是当时刘更生公后更践二府二十余年以司空致仕兼享福寿而譛者竟不见用以卒可以为小人作恶之戒也分门古今𩔖事卷二十