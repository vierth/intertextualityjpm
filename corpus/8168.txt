增集续传灯录X卍XXX增集续传灯录序间读司马迁孔子世家赞谓读孔子书想见其为人适鲁观仲尼庙堂车服礼器诸生以时习礼其家祇回留之不能去至谓天下王侯贤人甚众当时则荣没则巳焉孔子布衣传十余世学者宗之余己丑住吴之灵嵒山永乐间为南石和尚道场读和尚语录想见其人庚子虞山钱宗伯惠我二书一曰增集续传灯录出南石和尚一曰山菴杂录出恕中和尚读二书又想见许古人恕中前住瑞嵒南石前住灵嵒余在吴在越实主二嵒于二老俱为前后住持以余想见二老想见许古人则知后人则想见今人感慨略同也书止四世虽文献未备典则可征后学宗之足起支离泛滥之习今世禅殻子其有瘳哉后三年以增集续传灯录先付诸梓而序之前住天台瑞嵒宝林净土寺后学灵嵒弘储书增集续传灯录序余于少壮时甞阅秀紫芝人天宝鉴其序有云先德有善不能昭昭于世者后学之过也及观五灯会元X若妙峰北磵松源破庵诸老宿皆未登此书乃有撰述之志于是凡见禅宗典籍及塔铭行状自宋季及元以来诸硕德言行超卓者遂笔之迨今越三十余年矣但不能遍历江湖访而求之于心未慊故于永乐乙未移书诸大方尊宿幸籍灵谷幻居和尚天童即庵和尚展转搜讨继而又得郡人吴道玄亦为愽寻遗籍仅有所成遂用铨次窃观续传灯录于五灯会元后若大鉴第十八世至二十世曾収三世柰収之未尽巳收者亦言行太略今于所收外又增入之故云增集续传灯录噫凡着述者言必尚文余媿乏于文然吾宗直指单传之道所贵直书以显其旨趣耳亦何假乎文哉惟吾门通宗者鉴诸永乐十五年三月径山禅寺前住持比丘文琇书增集续传灯录凡例宋景德中沙门道原所集景德传灯录者其立名甚当况有所据后来诸师所集或名续灯或名联灯普灯广灯虽各有意趣然终欠纯一大报恩寺重刊大藏经新収续传灯录其立名亦甚定当但此书成于仓卒所収太略自大鉴第十八世至二十世三世止収得四十一人有机缘语句其他皆空名而巳况四十一人中差悞又多今于X续传灯录所収外又增集之故名增集续传灯录採集规矩并依传灯录例以宗旨为要若行业超卓堪为世范及传宗宗师略载出处以为后人矜式他不具录传受世代但据大鉴不言南岳青原者其有意也盖吾宗本一祖所出何须分作五派徒涉支离曾无意谓今之所收故不分也增集始自大鉴第十八世其不能齐于一世而止者盖大慧虎丘二师而下传受世代延促不同故大鉴第十八世内有二十一人巳见五灯会元今复列于传次者贵便于披阅也各于目录名下註云旧传续传灯录中有传者于目录名下註云续传续传中差悞者今考而正之目录名下註云增正续传中太略者今复补入目录名下註云增备据各处祖图及与前辈讲明止得其名不见机缘语句及塔铭行状者今伹列名于目录中庶见传流有自后之好事者能搜访补入为幸大鉴第十七世虽巳具収于五灯会元其间亦有収不尽者今别集作一编目曰会元补遗以俟后之重刊五灯会元者增入庶不泯灭未详法嗣者効传灯录例别附于卷末X增集续传灯录目录卷第一大鉴下第十八世天童应菴华禅师法嗣天童密庵咸杰禅师南书记侍郎李浩居士光孝善登禅师严康朝教授凤山守诠禅师禾山心鉴禅师智者满禅师育王佛照光禅师法嗣灵隐妙峰之善禅师净慈北磵居简禅师径山浙翁如琰禅师天童无际了派禅师东禅性空智观禅师上方朴翁义铦禅师育王退谷义云禅师育王秀嵓师瑞禅师育王孤云权禅师云居率庵梵琮禅师育王空叟宗印禅师灵隐铁牛印禅师石庵正玸禅师天童海门师齐禅师径山少林妙崧禅师虎丘镜中大禅师东林卍庵颜禅师法嗣X公安遯庵祖珠禅师汀州报恩法演禅师净慈肯堂彦充禅师智者元庵真慈禅师昭觉绍渊禅师徽州简上座万年荷屋常禅师积善道昌禅师保福清皎禅师护圣麟菴开禅师栖贤辩禅师西禅懒庵需禅师法嗣鼓山木庵安永禅师龙翔栢堂南雅禅师天王志清禅师劒南安分庵主教忠晦庵光禅师法嗣法石中庵慧空禅师净慈混源昙密禅师青原信庵唯禋禅师道一维那东禅蒙庵岳禅师法嗣皷山宗逮禅师径山寓庵德潜禅师鼓山石庵知玿禅师白云师沼禅师西禅此庵净禅师法嗣干元钝庵宗颕禅师中济无禅立才禅师华严别峰云禅师华藏遯菴演禅师法嗣何山月窟慧清禅师育王法明禅师南禅大用禅师移忠得一禅师开善谦禅师法嗣吴十三道人X天童无用全禅师法嗣育王笑翁妙堪禅师灵隐石鼓希夷禅师雪窦野云处云禅师雪峰灭堂了宗禅师盘山思卓和尚止庵居士钱象祖可庵然禅师法嗣如如居士颜公隐静圆极岑禅师法嗣福严礼禅师道场无庵全禅师法嗣华藏伊庵有权禅师双林用禅师法嗣三峰印禅师大沩行禅师法嗣德山子涓禅师德山师本禅师无为悟禅师永福衡禅师净慈水庵一禅师法嗣天童息庵达观禅师仰山简庵嗣清禅师瑞巖顺和尚承天湛和尚径山别峰印禅师法嗣金山退庵道奇禅师金山蓬庵永聪禅师玉泉穷谷琏禅师法嗣玉泉希𤅙禅师万年心闻贲禅师法嗣龙鸣在庵贤禅师大沩𣆰庵鉴禅师X天童雪庵从瑾禅师投子淳禅师大洪老衲证禅师法嗣万寿月林师观禅师玉泉恩禅师丞相益国周公监丞成乘周公雪庭裕禅师法嗣灵隐泰禅师楚安方禅师法嗣和菴若禅师慈化普庵肃禅师法嗣佛慧清禅师铁牛礼禅师盘龙和光世禅师讷僧俊禅师灵隐东谷光禅师法嗣天宁直翁一举禅师天童长翁净禅师法嗣承天孤蟾莹禅师石林秀禅师焦山或庵体禅师法嗣天童痴钝智颕禅师天童茨庵尧禅师万寿无证了修禅师雪峰云禅师龟峰晦菴光禅师法嗣径山蒙庵元聦禅师雪峰累庵元肇禅师报恩智因禅师X樵隐居士陈安节灵瑞肱禅师法嗣福严杰禅师云居蓬庵会禅师法嗣万松坏衲大琏禅师天童慈航朴禅师法嗣雪窦僧彦禅师太平韶和尚径山石桥宣禅师法嗣古樵侃禅师竹林宝禅师法嗣竹林安禅师卷第二大鉴下第十九世天童密菴杰禅师法嗣灵隐松源崇岳禅师卧龙破庵祖先禅师龟峰曹源道生禅师天童枯禅自镜禅师净慈潜庵慧光禅师隐静万庵致柔禅师灵隐笑庵了悟禅师蒋山一翁庆如禅师承天铁鞭允韶禅师约斋居士侍郎张公镃业海茂禅师栢庭文禅师灵隐妙峰善禅师法嗣径山藏叟善珍禅师净慈东叟仲颕禅师龙济友云宗鍪禅师雪峰霜林果禅师无方安禅师雪翁立禅师X净慈北磵简禅师法嗣育王物初大观禅师万寿石楼明禅师径山浙翁琰禅师法嗣径山偃溪广闻禅师虎丘枯桩昙禅师径山淮海元肇禅师灵隐大川普济禅师净慈介石朋禅师天童辨山仟禅师虎丘东山道源禅师大慈芝嵓慧洪禅师寿国梦窗嗣清禅师龙溪文禅师孤巖启禅师囦叟源禅师法藏闻禅师草堂隆禅师承天琏禅师天童无际派禅师法嗣天宁无境彻禅师鳌峰定禅师雪窗日禅师育王秀巖瑞禅师法嗣瑞巖无量寿禅师育王空叟印禅师法嗣道场别浦法舟禅师无极观禅师径山少林崧禅师法嗣无尘净禅师鼓山木庵永禅师法嗣净慈晦翁悟明禅师承天一庵法坚禅师青原信庵禋禅师法嗣青原正庵宗广禅师X干元钝庵颕禅师法嗣鼓山宗鉴禅师白云讷庵仁禅师何山月窟清禅师法嗣雪峰北山信禅师育王笑翁堪禅师法嗣黄龙东湖祥禅师天童息庵观禅师法嗣虎丘仁二幻堂善济禅师华藏纯庵善净禅师天衣啸巖文蔚禅师柏嵒凝和尚断崖躬禅师万寿独山礼禅师复川源禅师无芳觉禅师金山退庵奇禅师法嗣灵隐高原祖泉禅师万寿月林观禅师法嗣黄龙无门惠开禅师石霜竹巖妙印禅师囊山孤峰德秀禅师鸿福嵩严师洸禅师灵隐秦禅师法嗣还源遇禅师天宁直翁举禅师法嗣天童云外云岫禅师天童痴钝颕禅师法嗣径山荆叟如珏禅师雪峰大梦德因禅师虎丘不传务本禅师光孝伊庵玉禅师南翁明禅师X竹林安禅师法嗣海西容庵海禅师福严礼禅师法嗣半山嵩山晁禅师卷第三大鉴下第二十世灵隐松源岳禅师法嗣天童天目文礼禅师道场运庵普巖禅师江心石巖希琏禅师金山掩室善开禅师华藏无得觉通禅师瑞巖少室光睦禅师道场北海悟心禅师雪窦无相范禅师瑞巖云巢巖禅师雪窦大歇谦禅师净慈谷源道禅师虎丘蒺藜昙禅师诺庵肇和尚卧龙破庵先禅师法嗣径山无准师范禅师灵隐石田法薰禅师云居即菴慈觉禅师大慈独庵道俦禅师龟峰曹源生禅师法嗣径山痴绝道冲禅师天童枯禅镜禅师法嗣育王寂窗有照禅师净慈清溪沅禅师法石愚谷智禅师西禅月潭圆禅师报恩太古先禅师公安虗谿钖禅师岊翁淳禅师高峰崇禅师X无巳谦禅师隐静万庵柔禅师法嗣虎丘双杉元禅师育王物初观禅师法嗣径山晦机原熈禅师用潜明禅师径山藏叟珍禅师法嗣径山原叟行端禅师曹溪觉禅师净慈东叟颕禅师法嗣江山一山了万禅师岳林栯堂益禅师智者云屋自间禅师龙济友云鍪禅师法嗣赣州彻庵见禅师无方安禅师法嗣枯木荣禅师灵隐大川济禅师法嗣天童石门来禅师雪窦野翁炳同禅师蒋山东叟恺禅师径山偃溪闻禅师法嗣径山云峰妙高禅师何山铁镜至明禅师天童止泓鉴禅师雪峰平楚耸禅师北禅毒果因禅师南山寿禅师径山淮海肇禅师法嗣虎丘孤嵒启禅师净慈介石朋禅师法嗣X灵隐悦堂祖誾禅师天童辨山仟禅师法嗣圆通雪溪逸禅师天宁无境彻禅师法嗣灌溪昌禅师南浦遵禅师无尘净禅师法嗣光孝玉㵎莹禅师雪峰北山信禅师法嗣大庆尼了庵智悟禅师荐福无文璨禅师法嗣圆通玉崖振禅师荐禅定山一禅师别翁总禅师华藏纯庵净禅师法嗣雪峰石翁玉禅师天童西江谌禅师月溪清禅师天宁勤禅师荐福祥禅师灵隐高原泉禅师法嗣宝林无机禅师黄龙无门开禅师法嗣护国臭庵宗禅师慧云无传祖禅师华藏瞎驴见禅师无疑定禅师赵信庵居士石霜竹巖印禅师法嗣直翁圆藏主X囊山孤峰秀禅师法嗣鼓山皖山止凝禅师双林一衲戒禅师还源遇禅师法嗣淳拙才禅师天童云外岫禅师法嗣雪窦无印大证禅师独木昇禅师愚庵省禅师大方聘禅师径山荆叟珏禅师法嗣中竺空巖有禅师雪峰大梦因禅师法嗣风旛空山中禅师愚叟智禅师古泉钖禅师海西容庵海禅师法嗣庆寿中和璋禅师卷第四大鉴下二十一世天童天目礼禅师法嗣育王横川如珙禅师净慈石林行巩禅师天宁氷谷衍禅师虎丘云畊靖禅师翠巖守真禅师月庭华禅师道场运菴巖禅师法嗣径山虗堂智愚禅师天童石帆衍禅师金山掩室开禅师法嗣径山石溪心月禅师X华藏无得通禅师法嗣径山虗舟普度禅师雪窦大歇谦禅师法嗣承天觉菴梦真禅师惠严象潭泳禅师一关溥禅师国清溪西泽禅师雪窦霍山昭禅师瑞巖云巢巖禅师法嗣万寿讷堂辩禅师虎丘清溪义禅师净慈谷源道禅慧法嗣万寿高峰岳禅师仰山无禅信禅师径山无准范禅师法嗣仰山雪巖祖钦禅师净慈断桥妙伦禅师天童西巖了慧禅师灵隐退耕宁禅师天童别山智禅师天童瓌溪一禅师天童月坡明禅师雪窦希叟绍昙禅师雪峰绝岸可湘禅师光孝石室辉禅师国清灵叟源禅师天童简翁敬禅师东林指南宜禅师荐福无文璨禅师雪窦方巖垠禅师江心兀庵宁禅师东山日禅师石梁忠禅师顽石玉禅师劒关益禅师灵隐石田薰禅师法嗣净慈愚极慧禅师中竺雪屋珂禅师国清清虗心禅师灵隐一如因禅师X径山痴绝冲禅师法嗣神光北山隆禅师高台此山应禅师石霜西溪心禅师育王顽极弥禅师蒋山正叟心禅师净慈无文传禅师开先别翁甄禅师良山沂禅师育王寂窗照禅师法嗣道场龙源介清禅师公安虎溪钖禅师法嗣云山兴禅师东溪亭禅师径山晦机熈禅师法嗣龙翔笑隐大䜣禅师保宁仲方天伦禅师育王石室祖瑛禅师中竺一关正逵禅师天衣业海子清禅师东林东阳德辉禅师虎丘雪窗普明禅师南禅宝洲觉岸禅师祥符梅屋念常禅师平川济禅师径山原叟端禅师法嗣灵隐竹泉法林禅师径山古鼎祖铭禅师国清梦堂昙噩禅师天宁楚石梵琦禅师径山愚庵智及禅师万寿行中至仁禅师径山复原福报禅师灵隐性原慧明禅师上竺我庵本无法师开原愚仲善如禅师灵隐天镜原瀞禅师护圣迪原启禅师万寿佛初智淳禅师天宁仲猷祖阐禅师X天宁太古昙徽禅师开原方崖成大禅师五峰亢恕普慈禅师清凉用堂子楩禅师开化一庵道如禅师江心一山万禅师法嗣报恩无方智普禅师云居小隐师大禅师赣州彻庵见禅师法嗣黄龙空庵了一禅师雪窦野翁同禅师法嗣岳林水南湘禅师径山云峰高禅师法嗣东林古智哲禅师中竺一溪自如禅师径山本源善达禅师天童怪石奇禅师龙巖真首座国清无我亲禅师天童止泓鉴禅师法嗣道场玉溪思珉禅师万寿竺田汝霖禅师何山铁镜明禅师法嗣恭都寺灵隐悦堂誾禅师法嗣东林无外宗廓禅师雪岑立禅师灌溪昌禅师法嗣无积聚禅师天童西江谋禅师法嗣天宁恠翁祥禅师旌忠东溪仙禅师华藏瞎驴见禅师法嗣X金芝铁觜念菴主直翁圆藏主法嗣天宁无能教禅师鼓山皖山凝禅师法嗣淀山蒙山德异禅师冶父金牛真禅师淳拙才禅师法嗣少林竹庵子忍禅师历巖稔禅师中竺空巖有禅师法嗣真觉原翁信禅师信翁朝禅师痴牛愚禅师明叟宗禅师风旛空山中禅师法嗣吕铁船居士南华古衲遵禅师庆寿中和璋禅师法嗣庆寿海云印简禅师卷第五大鉴下第二十二世育王横川珙禅师法嗣紫箨竺原妙道禅师保宁古林清茂禅师保福断江觉恩禅师开寿商隐予禅师学士文清公袁桶净慈石林巩禅师法嗣虎丘东州寿永禅师净慈东屿德海禅师穹窿独木林禅师净光东石契禅师天宁竺云昙禅师X径山石溪月禅师法嗣西禅栢堂祖森禅师东林明巖彻禅师虎丘无机慧禅师皷山鼎翁鼐禅师万寿南州珍禅师清凉南叟茂禅师虎丘云谷庆禅师慧力圆中规禅师莲峰玉禅师径山虗堂愚禅师法嗣虎丘闲极法云禅师定水宝业道源禅师净慈灵石如芝禅师灵巖竹窗喜禅师雪窦禹溪了禅师葛庐覃禅师径山虗舟度禅师法嗣径山虎巖净伏禅师承天庸叟时中禅师天童竺西妙坦禅师灵隐玉山德珍禅师疎山楚山端禅师德巖祐禅师一巖唯禅师承天觉菴真禅师法嗣东林泽山戌咸禅师可庭宗禅师国清溪西泽禅师法嗣易无象首座仰山雪巖钦禅师法嗣天目高峰原妙禅师径山虗谷希陵禅师道场及庵信禅师灵云铁牛持定禅师高丽铁山琼禅师药山天隐圆至禅师慧力海印昭如禅师达本𨺗崖戒禅师X华藏无涯浩禅师万寿默翁一禅师茶陵无学习禅师石溪无一全禅师净慈断桥伦禅师法嗣净慈方山文宝禅师净慈古田垕禅师能仁藏室珍禅师西禅末宗本禅师江心啸云庄禅师光孝雪矶纲禅师新安雪山昙禅师隆教绝象鉴禅师归宗竹屋简禅师别翁传禅师雪山泽禅师天童西巖慧禅师法嗣天童东巖净日禅师荐福月磵文明禅师翠巖木菴讷禅师天宁月舟乘禅师绝壑淳禅师灵隐退耕宁禅师法嗣蒋山月庭忠禅师中竺旨堂宗禅师天童别山智禅师法嗣西余竹洲修禅师西林松巖秀禅师应叟言禅师天童环溪一禅师法嗣承天雪镜明禅师石梁忠禅师可堂悦禅师破衲修禅师南峰吉禅师雪窦希叟昙禅师法嗣中吴承天克翁绍禅师X方外圆禅师绝流慧洇禅师仁二幻牛和庵主雪峰绝岸湘禅师法嗣云叟从禅师断崖恩禅师净慈愚极慧禅师法嗣雪峰樵隐悟逸禅师灵隐竺田悟心禅师灵隐千濑庆禅师舜田满禅师日休一禅师清拙澄禅师育王顽极弥禅师法嗣育王东生德明禅师净慈无文传禅师法嗣净慈石湖美禅师蒋山正叟心禅师法嗣石霜玉磵𤧚禅师云叟庆禅师龙翔笑隐䜣禅师法嗣万寿别传起宗禅师天界觉原慧昙禅师净慈用章廷俊禅师育王约之崇裕禅师净慈仲邠克岐禅师灵隐用贞原良禅师天界全室宗泐禅师天界芳林宗鬯禅师九巖道纯雅禅师净慈清远怀渭禅师承天仲铭克新禅师保宁仲方伦禅师法嗣奉圣笑庵善愈禅师灵谷物先仲义禅师灵隐竹泉林禅师法嗣X鸿福牧隐文谦禅师虎丘灭宗宗起禅师慧日昙石德祺禅师灵隐白云自悦禅师虎丘石田隐畊禅师径山古鼎铭禅师法嗣径山象原仁济禅师灵谷天渊清濬禅师天界白菴万金禅师万寿本空昙相禅师万寿泽源慧禅师灵隐竺昙敷禅师灵隐性中仁禅师江心极原智禅师江心印宗智蜜禅师虎丘觉原明心禅师国清梦堂噩禅师法嗣径山岱宗心泰禅师天宁楚石琦禅师法嗣万寿莹中景瓛禅师径山愚菴及禅师法嗣灵隐空叟忻悟禅师天童用愚希颜禅师庆寿独庵道衍禅师瑞光希远观通禅师虎丘南琛智宝禅师巽中宝盈藏主万寿行中仁禅师法嗣径山南石文琇禅师永怀无我普观禅师虎丘性海善法禅师天宁雪心明显禅师示光止庵普震禅师光孝仲虗广益禅师径山复原报禅师法嗣疎山天霖弘泽禅师灵隐性原明禅师法嗣X碧峰无作慎行禅师万寿佛初淳禅师法嗣天宁沧海智宝禅师报恩无方普禅师法嗣懒牛勤禅师天童恠石奇禅师法嗣广化宗圣觉禅师延祥绝海法舟禅师古心仁藏主万寿竺田霖禅师法嗣净慈孤峰德禅师华藏习禅师道场玉溪珉禅师法嗣天童寿巖智昌禅师净慈愚溪弘智禅师天宁无能教禅师法嗣妙果竺源盛禅师冶父金牛真禅师法嗣太湖无用贤宽禅师淀山蒙山异禅师法嗣袁州孤舟济禅师历巖稔禅师法嗣秋江洁禅师真觉原翁信禅师法嗣虎跑止巖普成禅师广德东海德涌禅师天池空海本源禅师乌石杰峰愚和尚铁关枢禅师宇中泰禅师X庆寿海云简禅师法嗣海云可庵智朗禅师赜庵儇禅师卷第六大鉴下第二十三世紫箨竺原道禅师法嗣天童了堂唯一禅师瑞巖恕中无愠禅师天童木庵司聪禅师径山大宗法兴禅师保福一庵如禅师灵石古帆新禅师寿昌别源法源禅师保宁古林茂禅师法嗣灵巖南堂清欲禅师龙华会翁清海禅师仙巖仲谋猷禅师建长竺仙梵仙禅师定慧大方因禅师清凉实庵茂禅师永福灵江浩禅师净慈东屿海禅师法嗣径山悦堂希颜禅师育王雪窗悟光禅师育王大千照禅师穹窿子原自厚禅师虎丘中行本复禅师明因天渊湛禅师万年横江浩禅师明巖大古熈禅师宝华枯林泽禅师翠峰仲谦敏禅师万寿南州珍禅师法嗣万寿中峰宗海禅师无异常禅师净慈灵石芝禅师法嗣X法喜岳云一嵩禅师径山虎巖伏禅师法嗣育王月江正印禅师万寿别岸若舟禅师径山南楚师悦禅师宝林明极楚俊禅师灵隐独孤淳朋禅师江心无际本禅师金山即休契了禅师能仁定门习禅师无染净禅师空远义禅师沧海立禅师承天庸叟中禅师法嗣万寿荆石琦禅师天童竺西坦禅师法嗣龙翔孚中怀信禅师雪窦华国子文禅师天童正宗法匡禅师佛陇行可宜禅师大慈天宇定禅师灵隐玉山珍禅师法嗣龙翔昙芳守忠禅师天目高峰妙禅师法嗣天目中峰明本禅师天目断崖了义禅师中竺布衲祖雍禅师白云空中以假禅师辨山千江珂月禅师径山虗谷陵禅师法嗣径山竺远正源禅师仰山了堂圆照禅师兴圣觉隐本诚禅师中竺空海念禅师千福木巖本植禅师桐江大禅师X唯堂一禅师道场及庵信禅师法嗣福源石屋清珙禅师净慈平山处林禅师灵云铁牛定禅师法嗣般若绝学世诚禅师南华玄极规禅师皇庆绝翁绍禅师江陵古庭越庵主高丽铁山琼禅师法嗣江陵无闻聪禅师净慈方山宝禅师法嗣华顶无见先覩禅师天宁镜堂古禅师资福一源灵禅师广孝秋江湛禅师丁生净慈古田垕禅师法嗣江心东㵎洵禅师古愚存禅师天有昭禅师归宗竹屋简禅师法嗣明教如翁申禅师慧日无禅海禅师天童东巖日禅师法嗣天童平石如砥禅师灵巖虗中满禅师江心无言宣禅师四祖止堂定禅师云盖此堂证禅师荐福月㵎明禅师法嗣饶州东山崇禅师蒋山月庭忠禅师法嗣X万寿云西亮禅师承天克翁绍禅师法嗣虎丘居中寿宁禅师天界觉源昙禅师法嗣天界朴庵行椿禅师育王别峰常在禅师灵谷幻居净戒禅师天界全室泐禅师法嗣天童佛朗性禅师灵谷物先义禅师法嗣净慈祖芳联禅师慧日昙石祺禅师法嗣守拙上座天界白庵金禅师法嗣鸡鸣白石瑄禅师净慈孤峰德禅师法嗣灵隐无文本褧禅师天宁象初道干禅师乌石杰峰愚和尚法嗣福慧克庵和尚铁关枢禅师法嗣净慈逆川顺禅师海云可庵朗禅师法嗣华庵满禅师颐庵儇禅师法嗣云西安禅师X大鉴下第二十四世天童了堂一禅师法嗣径山敬中普庄禅师瑞巖恕中愠禅师法嗣灵谷圆极居顶禅师寿昌别源源禅师法嗣天童左菴原良禅师灵巖南堂欲禅师法嗣金山穆庵文康禅师灵巖天彰文焕禅师虎丘中行复禅师法嗣虎丘松庵真禅师径山南楚悦禅师法嗣灵隐见心来复禅师承天野舟道间禅师龙翔孚中信禅师法嗣万寿天叙宗秩禅师天童正宗匡禅师法嗣道场竺芳慕联禅师龙翔昙芳忠禅师法嗣荐严兰江清濋禅师天目中峰本禅师法嗣圣寿千巖元长禅师师林天如维则禅师净慈平山林禅师法嗣天界易道夷简禅师天界止菴德祥禅师虎丘居中宁禅师法嗣X虎丘道立中禅师大鉴下第二十五世圣寿千巖长禅师法嗣圣恩万峰和尚松隐唯菴德然禅师无相居士学士宗濂五灯会元补遗大鉴下第十七世华藏明极祚禅师法嗣灵隐东谷光禅师雪窦足庵鉴禅师法嗣天童长翁如净禅师黄龙牧庵忠禅师法嗣慈化普庵印肃禅师华藏民禅师法嗣径山石桥可宣禅师大慧杲禅师法嗣径山大禅了明禅师径山无等有才禅师径山云庵祖庆禅师仰山圆禅师感山云卧晓莹禅师桐江大悲间禅师廉苑无言信禅师舟峰庵主怀玉山宣首座修仰书记关西尼真如祖麟道者无际道人超宗道人灵隐瞎堂远禅师法嗣X湖隐济颠书记慈照纯禅师法嗣洞林宝禅师未详承嗣附佛光道悟禅师玄冥顗禅师灵云省庵思禅师寿昌绝照辉禅师圆通思庵睿禅师王文献公丁安人增集续传灯录目录增集续传灯录卷第一径山兴圣万寿禅寺前住持比丘吴郡文琇集大鉴下第十世天童应庵华禅师法嗣四明天童密菴咸杰禅师福州郑氏子母梦庐山老僧入舍而生自幼颕悟出家为僧不惮游行徧参知识后谒应庵于衡之明果庵孤硬难入屡遭呵一X日庵问如何是正法眼师遽答曰破沙盆庵颔之未几辞回省亲庵送以偈曰大彻投机句当阳廓顶门相从今四载征诘洞无痕虽未付钵袋气宇吞干坤却把正法眼唤作破沙盆此行将省觐切忌便垛根吾有末后句待归要汝遵出世衡之乌巨次迁祥符蒋山华藏未几诏住径山灵隐晚居太白僧问虗空消殒时如何师曰罪不重科上堂牛头横说竖说不知有向上关棙子有般漆桶辈东西不辨南北不分便问如何是向上关棙子何异开眼尿床华藏有一转语不在向上向下千手大悲摸索不着雨寒无处晒㫰今日普请布施大众良久曰达磨大师无当门齿上堂世尊不说说拗曲作直迦叶不闻闻望空启告马祖即心即佛悬羊头卖狗肉赵州勘庵主贵买贱卖分文不直祇如文殊是七佛之师因甚出女子定不得河天月晕鱼生子槲叶风微鹿养茸上堂卓拄杖曰迷时只迷这箇复卓一下曰悟时祇悟这箇迷悟双忘𠬁扫堆头重添搕𢶍莫有向东涌西没全机独脱处道得一向底么若道不得华藏自道去也掷拄杖曰三十年后上堂举金峰和尚示众云老僧二十年前有老婆心二十年后无老婆心时有僧问如何是和尚二十年前有老婆心峰云问凡答凡问圣答圣曰如何是二十年后无老婆心峰云问凡不答凡问圣不答圣师曰乌巨当时若见但冷笑两声这老汉忽若瞥地自然不堕圣凡窠臼上X堂举婆子烧庵话师曰这箇公案丛林中少有拈提者杰上座裂破面皮不免纳败一上也要诸方检点乃召大众曰这婆子洞房深稳水泄不通偏向枯木上糁花寒巖中发焰箇僧孤身逈逈惯入洪波等间坐断泼天潮到底身无涓滴水子细捡点将来敲枷打鎻则不无二人若是佛法未梦见在乌巨与么提持毕竟意归何处良久曰一把柳丝収不得和烟搭在玉栏干上堂动絃别曲叶落知秋举一明三目机铢两如王秉劒杀活临时犹是无风匝匝之波向上一路千圣把手共行合入泥犁地狱正当与么时合作么生江南两浙春寒秋热上堂尽干坤大地唤作一句子担枷带鎻不唤作一句子业识茫茫两头俱透脱净裸裸赤洒洒没可把达磨一宗扫土而尽所以云门大师道尽干坤大地无纤毫过患犹是转句不见一法始是半提更须知有全提底时节大小云门劒去久矣方乃刻舟后示寂塔于寺之中峰南书记福州人久依应庵于赵州狗子无佛性话豁然契悟有偈曰狗子无佛性罗睺星入命不是打杀人被人打杀定庵见喜其脱略绍兴末终于归宗侍郎李浩居士字德远号正信幼阅首楞严经如游旧国志而不忘造明果投诚入室应庵揕其胸曰侍郎死后向甚么处去公骇然汗下庵喝出公退参不旬日竟跻堂奥以偈寄同参严康朝曰门有孙膑铺家存甘贽妻夜眠还早起谁悟复谁迷庵X见称喜有鬻胭脂者亦久参应庵颇自负公赠之偈曰不涂红粉自风流往往禅徒到此休透过古今圈䙌后却来这里喫拳头衢州光孝百拙善登禅师和州乌江闵氏子住后僧问世尊生下一手指天一手指地云天上天下唯吾独尊意旨如何师云一人传虗万人传实僧云有意气时添意气不风流处也风流师云赞叹也赞叹不及僧云只如云门大师道我当时若见一棒打杀与狗子喫贵图天下太平毕竟具什么眼目师云脑后荐取上堂白日閙浩浩夜后静悄悄长廊走波波步步无欠少不识主人翁全身入荒草撞着傅大士问讯维摩老卧疾毗耶城几箇知天晓若是过量人不向那边讨为什么如此喝一喝云下坡不走快便难逢颂香林因僧问如何是衲衣下事曰香林腊月火烧山冷淡家风退步看闹里忽然轻踏着方知日午打三更饶州教授严康朝湖州长兴人甞问道于荐福雪堂及见应庵于报恩得旨甞有颂曰赵州狗子无佛性我道狗子佛性有蓦然言下自知归从兹不信赵州口着精神自抖擞随人背后无好手骑牛觅牛笑杀人如今始觉从前谬时大慧在梅阳严以此颂寄呈大慧答以书略曰随人背后无好手此八万四千皆公活路育王佛照光禅师法嗣X杭州灵隐妙峰之善禅师刘氏子世居彭城后徙吴兴高曾大父父皆登膴仕师生纨绮中姿性高洁年十三即辞家祝发受业德清齐政院其师教以经论一覧輙了大意乃徧参诸大老时佛照唱道鄮山师往参礼以风幡话悟旨蒙印可赠以偈曰今日与君通一线斩钉截铁起吾宗自是辩慧泉涌然不以此自足入康庐妙高峰下面壁坐十年身隐而名弥彰学者尊之曰妙峰禅师出世于台之慧因鸿福万年诸剎退皋亭刘寺者又十余年大略如在妙峰时其徒推迫不巳复领明之瑞巖苏之万寿常之华藏晚至灵隐亦非所乐露隐密迩于阙轮蹄凑集师掩户若不闻一无所将迎公卿贵人或见之寒温而巳会天童虗席时郑清之秉钧轴谓非师莫宜居因勉师行师答曰老僧年踰耄矣尚夜行不休乎郑公高之僧问如何是不入众流句师曰乌龟钻破壁僧云如何是妙体无私句师曰百疋马中一头驴僧云如何是瞬目掦眉句师曰花雨巖前石点头僧问如何是奇特事师云紫薇花下紫薇郎僧云学人不会师云三十年后上堂以拂子击禅床左边云这里是镬汤炉炭击右边云这里是劒树刀山前面是观音势至后面是文殊普贤中间一着还知落处么又击云毗婆尸佛早留心直至如今不得妙上堂久参高士眼空四海鼻孔辽天见也见得亲说也说得亲行也行得亲用也用得亲只是未识老僧拄杖子在X何故将成九仞之山不进一篑之土上堂谈玄说妙事如麻添得时人眼里花赤骨律穷挨得人泼浪泼赖是生涯悬羊头卖狗肉喫私酒卧官街笑倒篱根破草鞋上堂举云门普请般柴次乃抛下柴瓣云一大藏教只说者箇师拈云云门只见锥头利不见凿头方师喜诱其徒未甞厉声色然一经指授輙心融神化充然皆有得将示寂澡身趺坐书偈云来也如是去也如是来去一如清风万里遂逝实端平二年九月二十八日寿八十四腊七十一塔灵隐之西冈郑公铭其塔杭州净慈北磵居简禅师字敬叟潼川龙氏世业儒资质颕异幼见佛书必端坐默观如宿习依邑之广福院圆澄得度参别峰涂毒于径山沉默自究一日𨵃卍庵语有省遽往育王见佛照机契自是往来其门十五年一时社中耆硕忘年与交走江西访诸祖遗蹟莹仲温甞掌大慧之记庵于罗湖纂所闻成书发挥祖道与师议论大奇之以大慧居洋屿庵竹篦付之师巽焉久之出世台之般若迁报恩英衲争附儒硕竹巖钱公水心叶公莫不推重大参真西山时为江东部使者虗东林命之以疾辞乃于飞来峰北磵扫一室居十年人不敢以字称因以北磵称之起应霅之铁佛西余常之显庆碧云苏之慧日湖之道场奉旨迁净慈所至道化大行垂老不倦槌拂结夏上堂以大圆觉为我伽蓝身心安居平等性智X喫官酒卧官街当处死当处埋本来无位次何用强安排上堂云巖二十年在药山只明此事澄潭不许苍龙蟠赵州除二时粥饭外不杂用心兔子何曾离得窟铸成铁砚欲磨穿还他万里功名骨上堂先佛照道棒头拨着活衲僧正法眼藏增高价北磵则不然棒头拨着活衲僧正法眼藏瓦解氷销且道与先佛照是同是别甞颂楞严经六解一亡云六用无功信不通一时分付与春风篆烟一缕闲清昼百鸟不来花自红辟一室以居名曰薤室作赋以自见赵节斋奏师补处灵隐师笑曰吾日迫矣乃举天童痴绝冲淳祐丙午春示疾三月二十八日索纸笔偈于纸尾复书四月一日珍重六字唿诸徒诫之曰时不待人以道自励吾世缘余两日耳至期昧爽索浴浴罢若假寐然视之巳逝矣寿八十三臈六十二葬全身于月堂昌禅师塔侧遵治命也杭州径山浙翁如琰禅师台州周氏子幼岐嶷颕悟迈伦上堂举干峰因僧问十方薄伽梵一路涅槃门未审路头在什么处峰以拄杖画云在这里后僧请益云门门拈起扇子云扇子𨁝跳上三十三天筑着帝释鼻孔东海鲤鱼打一棒雨似盆倾会么师云唱愈高和愈峻还他二老若是十方薄伽梵一路涅槃门总未踏着在上堂拈拄杖云蒋山唤这箇作拄杖子诸人亦唤这箇作拄杖子还有缁素也无阑干虽共倚山色不同观X四明天童无际了泒禅师上堂三五十五月圆当户然虽匝地普天要且秋毫不露对景凭谁话此心令人飜忆寒山子上堂诸人十二时中上来下去折旋俯仰起居问讯谩崇恩一点不得只今坐立俨然宾主交参面面相覩崇恩亦谩诸人一点不得既然彼此不相谩为什么自作障碍喝一喝因风吹火用力不多上堂昨夜安排一段禅天明起来都忘却而今打鼓众云臻对面临时旋揑合遂回头唤侍者云记取者一着上堂释迦老子昔向今辰入大寂定堪笑天下衲僧刻舟求劒二千余年区区不巳崇恩今日不动神机捩转瞿昙鼻孔不图打草虵惊只要大家相见汝等诸人各宜子细观瞻莫教蹉过遂合掌云不审不审上堂佛法在你日用处在你着衣喫饭处在你语言酧酢处在你行住坐卧处在你疴屎送尿处拟心思量便不是也咄啼得血流无用处不如缄口过残春福州东禅智观禅师号性空上堂举盐官国师因僧问如何是本身卢舍那官云与老僧过净瓶来僧将净瓶至官云却安旧处着僧复来问官云古佛过去久矣师云盲者难以与乎文彩聩者难以与乎音声者僧既不荐来机国师祇成虗设云门道无朕迹扶国师不起雪窦云一手指天一手指地争得无也扶国师不起以拂子画一画云前来葛藤一时画断且道毕竟如何是本身卢舍那掷拂子下座上堂举X保寿和尚开堂日三圣推出一僧公案师云众中商量道三圣奔流度刃之作向平地上涌波澜保寿疾焰过风之机向虗空里轰霹雳二大老各出一只手扶竖临济正法眼藏与么说话要作临济儿孙且缓缓东禅道蚊子如何擎大拄藕丝焉可拄须弥若是临济正法眼藏端的向二人边灭却湖州上方朴翁义铦禅师天资奇逸辩愽通宗上堂举赵州和尚因僧问狗子还有佛性也无州云无师颂云狗子佛性无还他大丈夫是非虽入耳东壁挂葫芦赞达磨像云一言巳出驷难追赖得君王放过伊扬子江心航折苇浪头何似问头危四明育王退谷义云禅师僧问三圣道我逢人则出出则不为人意旨如何师云东斗西移云兴化道我逢人则不出出则便为人又作么生师云南斗北转上堂奔流度刃疾𦦨过风啐啄同时崖州万里有底道如人学射久习则巧殊不知未彀巳前中的早涉迁回了也赵州到茱萸靠却拄杖即且置只如孚上座道圣箭折也意作么生喝一喝云若不同床睡焉知被里穿上堂举首山拈竹篦示众云唤作竹篦则触不唤作竹篦则背汝等诸人唤作什么叶县近前掣竹篦拗作两橛抛向阶下却云是什么山云瞎县便礼拜师云临济一宗扫土而尽四明育王秀巖师瑞禅师上堂举道吾和尚云高不在绝顶富不在福严乐不在天堂苦不在地狱相X识满天下知心能几人大慧和尚云高在绝顶富在福严乐在天堂苦在地狱谁知蓆帽下元是旧时人大众二大老随机应用即不无若是衲僧门下未梦见在且道衲僧门下作么生良久不是知音者徒劳话岁寒上堂举灌溪参临济济搊住灌溪溪云领领济乃托开师颂曰雨散云收后崔嵬数十峰倚䦨频顾望回首与谁同四明育王孤云权禅师上堂举僧问雪峰古磵寒泉时如何峰云瞪目不见底僧云饮者如何峰云不从口入又问赵州古磵寒泉时如何州云苦僧云饮者如何州云死师云一人随波逐浪一人截断众流检点将来总欠会在今日有问育王古磵寒泉时如何只对他道须是亲见雪峰饮者如何问取赵州送僧归凤山偈云凤凰山下凤凰儿文釆才彰羽翼齐铁网漫天拦不得归心巳在碧梧枝江州云居率菴梵琮禅师上堂举百丈野狐话颂曰百丈野狐石女无夫一回泪出沧海干枯颂佛降生曰且喜今朝降独尊率庵无物庆生辰只将一霎蔷薇露洗出湖山净法身四明育王空叟宗印禅师西蜀人初住湖山崇光保寿僧问如何是本来身师云风吹日炙僧云意旨如何师云钉钉胶粘僧问如何是佛向上事师云非佛僧云意旨如何师云慢二急三僧云名状不得所以云非又作么生师云切忌错承当僧问如何是育X王为人底句师云棒下绝商量僧云豁开户牖刬断玄微去也师云莫谤他好上堂据虎头収虎尾第一句下明宗旨直饶句下宗旨明拈来犹较十万里何故大慧师祖于此悬羊头卖狗肉佛照老人于此冐姓名佃官田小比丘来继芳尘毕竟如何施设拈拄杖云平生无所有只此一枝藤上堂大道坦然离名离相刬除则失旨建立则乖宗从上佛祖古往今来善知识显大机彰大用尽是关空鎻梦过犯弥天印上座打破面皮还免得么良久拍禅床云不入惊人浪难逢称意鱼上堂二由一有一亦莫守平地上死人无数一心不生万法无咎屎窖里头出头没孤逈逈峭巍巍花须连夜发莫待晓风吹上堂铁崑崙儿喫一攧南海波斯舞不彻夜半失却拦腰帛笑倒东村王大伯拍禅床一下下座杭州灵隐铁牛印禅师上堂举南泉示众云王老师自小养一头水牯牛拟向溪东放不免食他国王水草向溪西放亦不免食他国王水草如今不免随分纳些些总不见得颂曰不如随分纳些些唤作平常事巳差绿草溪边头角露一簑烟雨属谁家石庵正玸禅师归湖上偈曰鸟不惊飞水不流碧润空濶冷淡秋一丝头上无香饵风辊芦花落钓舟四明天童海门师齐禅师由台州瑞巖奉旨陞天童有童行日捧香合随师各殿堂行香及毕回方丈佛前师白佛云晨朝诵大方广佛华严经一部回向X真如云云盖师出方丈门时诵世主妙严品起及回方丈巳诵毕其童行对众僧说如上事众皆不信师云汝等八十一人各执经一卷老僧于法座上诵众僧依命师诵一卷毕其八十一人各闻自手执经诵毕众疑方释知师是华严大菩萨再世者也东林卍庵颜禅师法嗣荆南府公安遯庵祖珠禅师南平人上堂不是心不是佛不是物沥尽野狐涎趯翻山鬼窟平田浅草里露出焦尾大虫太虗寥廓中放出辽天俊鹘阿呵呵露风骨等闲拈出众人前毕竟分明是何物咄咄上堂玉露垂青草金风动白苹一声寒鴈呌唤起未惺人汀州报恩法演禅师果州人上堂举俱胝竖指因缘师曰佳人睡起懒梳头把得金钗插便休大抵还他肌骨好不涂红粉也风流杭州府净慈肯堂彦充禅师于潜盛氏子幼依明空院义堪为师首参大愚宏智正堂大圆后闻东林谓众曰我此间别无玄妙祇有木札羹铁钉饭任汝齩嚼神窃喜之直造谒陈所见解林曰据汝见处正坐在覧觉中师疑不巳将从前所得底一时飏下一日闻僧举南泉道时人见此一株花如梦相似默有所觉曰打草祇要虵惊次日入室林问那里是巖头密启其意处师曰今日捉败这老贼林曰达磨大师性命在汝手里师拟开口蓦被拦胸一拳忽大悟直X得汗流浃背点首自谓曰林际道黄蘗佛法无多子岂虗语哉遂呈颂曰为人须为彻杀人须见血德山与巖头万里一条铁林然之住后上堂世尊不说说迦叶不闻闻卓拄杖曰水流黄叶来何处牛带寒鸦过远村上堂举雪峰示众云尽大地是箇解脱门因甚把手拽不入师曰大小雪峰话作两橛既尽大地是箇解脱门用拽作么上堂一向与么去法堂前草深一丈一向与么来脚下泥深三尺且道如何即是三年逢一闰鸡向五更啼上堂举卍菴先师道坐佛床斫佛脚不敬东家孔夫子却向他乡寻礼乐师曰入泥入水即不无先师争奈寒蝉抱枯木泣尽不回头卓拄杖曰灼然有不回头底净慈向舛子里礼汝三拜上堂三世诸佛无中说有䕞𦿆拾花针六代祖师有里寻无猿猴探水月去此二途如何话会侬家不管兴亡事尽日和云占洞庭元庵受智者请引座曰南山有箇老魔王烱烱双眸放电光口似血盆呵佛祖牙如劒树骂诸方几度业风吹不动吹得动云黄山畔与嵩头陀傅大士一火破落户依旧孟八郎赚他无限痴男女开眼堂堂入镬汤忽有箇衲僧出来道既是善知识为甚赚人入镬汤只向他道非公境界后示寂塔于寺之南庵婺州智者元庵真慈禅师潼川人姓李氏初依成都正法出家具戒后游讲肆听讲圆觉至四大各离今者妄身当在何处毕竟无体实同幻化因而有省X作颂曰一颗明珠在我这里拨着动着放光动地以呈诸讲师无能晓之者归以呈其师遂举狗子无佛性话诘之师云虽百千万亿公案不出此颂也其师以为不逊乃叱出师因南游至庐山圆通挂搭时卍庵为西堂为众入室举僧问云门拨尘见佛时如何门云佛亦是尘师随声便喝以手指胸曰佛亦是尘师复颂曰拨尘见佛佛亦是尘问了答了直下飜身劝君更尽一杯酒西出阳关无故人又颂尘尘三昧曰钵里飰桶里水别宝崑崙坐潭底一尘尘上走须弥明眼波斯笑弹指珊瑚枝上清风起卍庵深肯之成都府昭觉绍渊禅师上堂举僧问云门树凋叶落时如何云体露金风师云要明陷虎之机须是木色衲子始得云门大师具逸羣三昧击节扣关于闪电光中出一只手与人解粘去缚拔楔抽钉不妨好手子细点捡将来大似与贼过梯昭觉即不然忽有僧问树凋叶落时如何只答他道落霞与孤鹜齐飞秋水共长天一色且道与云门是同是别复曰止止不须说我法妙难思上堂镕瓶盘钗钏作一金搅酥酪醍醐成一味如是宾主道合内外安和五位君臣齐透四种料拣一串放行则细雨蒙蒙秋风飒飒把住则空空如也谁敢正眼覰着且道放行为人好把住为人好复曰等闲一似秋风至无意凉人人自凉上堂举赵州初见南泉问如何是道南泉云平常心是道赵州云还假趣向也无泉云拟向即乖州云不X拟争知是道泉云道不属知不属不知知是妄觉不知是无记若真达不疑之道廓然如太虗空无有障碍师曰奇怪诸禅德虽是沙弥初入道一拨便转岂不是灵利人南泉如善射者发箭发箭中红心若不是赵州也大难承当便向平常是道处动着关棙子去却胸中物丧却目前机头头上明物物上显便能信脚行信口道等间拈出着着有出身之路以何为验岂不见僧问如何是祖师西来意答曰庭前柏树子问万法归一一归何处答曰我在青州作一领布衫重七斤问如何是赵州答曰东门西门南门北门与人解粘去缚抽钉拔楔坐断天下人舌头穿过天下人鼻孔岂不是平常心是道底关棙子且不是饤鬪底言语排叠底章句推人在死水里者箇便是沙弥底样子应当学作么生承当乃曰欲行千里一步为初白日青天快着精彩徽州简上座卍菴居径山首座时因问之曰一二三四五六七明眼衲僧数不出你试数看简便喝庵复曰七六五四三二一你又作么生简拟对庵便打出曰你且莫乱道简于言下有省遽说偈曰你且莫乱道皮毛卓竖寒只知梅子熟不觉鼻头酸又甞颂狗子无佛性话曰赵州老汉浑无面目言下乖宗神号鬼哭年仅三十而卒交朋靡不伤悼西禅懒庵需禅师法嗣福州鼓山木庵安永禅师闽县吴氏子弱冠为僧X未几谒懒庵于云门一日入室庵曰不问有言不问无言世尊良久不得向世尊良久处会随后便喝师焂然契悟作礼曰不因今日问争丧目前机庵许之住后上堂要明箇事须是具击石火闪电光底手段方能崄峻巖头全身放舍白云深处得大安居如其觑地觅金针直下脑门须迸裂到这里假饶见机而变不犯锋铓全身独脱犹涉流水祇如本分全提一句又作么生道击拂子曰淬出七星光灿烂解粘天下任横行上堂举睦州示众云诸人未得箇入处须得箇入处既得箇入处不得忘却老僧师曰恁么说话面皮厚多少木庵则不然诸人未得箇入处须得箇入处既得箇入处直须飏下入处始得上堂拈拄杖曰临济小厮儿未曾当头道着今日全身放憨也要诸人知有掷拄杖下座僧问须弥顶上飜身倒卓时如何师曰未曾见毛头星现曰恁么则倾湫倒岳去也师曰莫乱做僧便喝师曰雷声浩大雨点全无温州龙翔栢堂南雅禅师上堂瑞峰顶上栖凤亭边一杯淡粥相依百纳蒙头打坐二祖礼三拜依位而立巳是周遮达磨老臊胡分尽髓皮一场狼借其余之辈何足道哉柏堂恁么道还免诸方检责也无拍禅床云洎合停囚长智上堂大机贵直截大用贵顿发纵有囓镞机一槌须打杀何故我王库内无如是刀上堂紫蕨伸拳笋破梢杨花飞尽绿阴交分明西祖单传句黄栗留鸣燕语巢这里见得谛信得及X若约诸方决定明窗下安排龙翔门下直是一槌槌杀何故不是与人难共住大都缁素要分明福州天王志清禅师上堂竖起拂子云只这箇天不能盖地不能载徧界徧空成圆成块到这里三世诸佛向甚么处摸索六代祖师向甚么处提持天下衲僧向甚么处名邈除非自得自证便乃敲唱双行虽然如是未是衲僧行履处作么生是衲僧行履处是非海里横身入豺虎丛中纵步行南劒州劒门安分庵主少与木庵同隷业安国后依懒庵未有深证辞谒径山大慧行次江干仰瞻宫阙闻衙司唱侍郎来释然大悟作偈曰几年箇事挂胸怀问尽诸方眼不开肝胆此时俱裂破一声江上侍郎来遂径回西禅懒庵迎之付以伽梨自尔不规所寓后庵居劒门化被岭表学者从之所作偈颂走手而成凡千余首盛行于世示众云这一片田地汝等诸人且道天地未分巳前在甚么处直下彻去巳是钝置分上座不少了也更若拟议思量何啻白云万里蓦拈拄杖打散大众示众上至诸佛下及众生性命总在山僧手里捡点将来有没量罪过还有捡点得出者么卓拄杖一下曰冤有头债有主遂左右颜视曰自出洞来无敌手得饶人处且饶人示众十五日巳前天上有星皆拱北十五日巳后人间无水不朝东巳前巳后总拈却到处乡谈各不同乃屈指曰一二三四五六七八九十十一十二十三十四诸X兄弟今日是几良久曰本店买卖分文不赊教忠光禅师法嗣泉州法石中庵慧空禅师赣州蔡氏子春日上堂拈拄杖卓一下曰先打春牛头又卓一下曰后打春牛尾惊起虗空入藕丝里释迦无路潜踪弥勒急走千里文殊却知落处拊掌大笑欢喜且道欢喜箇甚么春风昨夜入门来便见千花生碓觜上堂千家楼阁一霎秋风祇知襟袖凉生不觉园林落叶于斯荐得触处全真其或未然且作寒温相见上堂举金刚经云佛告须菩提尔所国土中所有众生若干种心如来悉知何以故如来说诸心皆为非心是名为心要会么春风得意马蹄疾一日看尽长安花僧问先佛垂范禁足安居未审是何宗旨曰瑠璃钵内拓须弥僧便喝师便打杭州净慈混源昙密禅师天台卢氏子依资福道荣出家十六圆具习台教弃参大慧于径山谒雪巢一此菴元入闽留东西禅无省发之泉南教忠俾悦众解职归前资偶触香严击竹因缘豁然契悟述偈呈忠忠举玄沙未彻语诘之无滞忠曰子方可见妙喜即辞往梅阳服勤四载住后上堂诸佛出世打却杀人祖师西来吹风放火古今善知识佛口虵心天下衲僧自投笼槛莫有天然气槩特达丈夫为宗门出一只手主张佛法者么良久曰设有也须斩为三段上堂德山小参不答话千古丛林成话杷问话者X三十棒惯能说诃说夯时有僧出的能破的德山便打风流儒雅某甲话也未问头上着枷脚下着匣你是那里人一回相见一伤神新罗人把手笑欣欣未跨船舷好与三十棒依前相厮诳混源今日恁么批判责情好与三十棒且道是赏是罸具参学眼者试辨看上堂举云门问僧光明寂照徧河沙因缘师曰平地摭鱼鰕辽天射飞鹗跛脚老云门千错与万错后示寂塔于本山吉州青原信庵唯禋禅师福之长乐李氏子年十有一而出闽依盰江禅悦兰若广公为童子𨵃五白而获僧服因广以佛国白公五十三知识颂授诸摩那师侍其傍闻止住有林僧要见十方佛无事间观一片心之句便得要领广异其根性俾还闽谒鼓山佛心才公东禅月菴杲公西禅懒庵需公皆蒙其赏第闻禅状元之誉未及一见以光之禅高于天下故有是称时晦庵住龟山至彼才朞月于夜榻摸索净巾次恍然大彻黎明趋方丈通其所证呈偈曰业识茫茫无本可据昨夜三更回头一觑一殿灵光本来独露庵不觉解颜出岭见颜万庵于番阳荐福入室次相与酬酢甚捷颜厉声曰这福州子被人教坏了也一众骇愕时大慧居梅阳师往见慧问曰如何是佛师曰觌面相呈更无别法又曰如何保任对曰饥来喫飰困来打眠既而随大慧北还住育王迁径山慧一日问师曰许多人入室几人道得着几人道不X着师曰唯禋只管看慧忽展手曰我手何似佛手师曰天寒且请和尚通袖慧遽打一竹篦曰且道是赏你是罸你师遂以颂发挥佛祖机缘十数则呈大慧其世尊初生曰撞出头来早自错那堪开口更称尊当时若解深藏舌安得间愁到子孙慧为之击节开法天台真如迁报恩豫章上蓝转青原所至山川改观法席增盛僧问三圣道我逢人则出出则不为人意旨如何师曰移花兼蝶至僧云兴化道我逢人则不出出则便为人又作么生师云买石得云饶上堂举僧问云门树凋叶落时如何门云体露金风师云云门袖头打领腋下剜襟不妨好手子细看来未免牵丝带线或问报恩树凋叶落时如何只向他道来年更有新条在恼乱春风卒未休上堂拈拄杖示众云十方佛土中唯有一乘法这箇是横泉拄杖子那箇是一乘法卓一下云千峰势到岳边止万派声归海上消绍熈三年壬子六月示疾十九日书偈云末后一句觌面分付拟议思量世谛流布遂跏趺而逝罗湖莹仲温状其行东禅蒙庵岳禅师法嗣福州鼓山宗连禅师上堂世尊道应如是知如是见如是信解不生法相遂喝曰玉本无瑕却有瑕杭州径山寓庵德潜禅师兴化人机缘语句皆失录独有入径山山门佛事弹指一下便入话行丛林福州鼓山石庵知玿禅师僧问坐断云山事X巳彰可怜云水自茫茫今日石门通一线端然衣锦便还乡还乡一曲作么生唱师云罕遇知音僧云争奈鼻头绳子犹属他人在师云且道他是阿谁僧云他也不识师云依俙越国彷彿扬州僧云祇如未跨石门一句作么生道师云百杂碎僧云巳跨石门一句又作么生师云依旧却浑崙僧云直得大顶峰点头鼓山屴崱震动师云未为分外僧云祇今晏国师抚掌呵呵大笑云幸得与老师相见去也师云不是冤家不聚头僧礼拜师云放汝三十棒上堂谢李深卿陈仲龄昔在东溪日花开叶落时几拟以黄金铸作钟子期师云古人恁么道大似焦桐挂壁罕遇知音白云今日幸遇二居士到来正值六合风清万籁俱息不免再理朱絃试弹一曲横按拄杖云诸人还闻么闻即不无且道是何曲调卓拄杖云太古希声无限意知音知后更谁知上堂语是谤寂是谁不语不寂转增虗妄喝一喝云春风吹落桃李花淡烟疎雨笼青嶂颂赵州和尚镇州萝卜话曰些儿活计口皮边点着风驰与电旋谩说镇州萝卜大何曾亲见老南泉西禅此庵净禅师法嗣福州干元钝庵宗颕禅师上堂卓拄杖曰性燥汉祇在一槌靠拄杖曰灵利人不劳再举而今莫有灵利底么良久曰比拟张麟兔亦不遇福州中济无禅立才禅师上堂举雪窦和尚颂云X三分光阴二早过灵台一点不揩磨贪生逐日区区去唤不回头争柰何师云雪窦老汉颟颟顸顸𢤱𢤱侗侗更参三十年也未会禅在然虽如是土旷人稀试听下箇註脚瞎却摩醯三只眼南北东西路不分千秋叶落无人扫独自松门展脚眠上堂举赵州和尚喫茶去话颂云赵州逢人喫茶谁知事出急家反手作云作雨顺风撒土撒沙引得洞山无意智问佛也道三斤麻读此庵语录偈曰南海波斯持密呪千言万语少人知春风一阵来何处吹落桃花三四枝兴化华严别峰云禅师初住福州支提迁福泉至华严上堂千种言万般解只要教君长不昧且道不昧箇什么唤作竹篦则触不唤作竹篦则背上堂弥勒大士朝入伽蓝暮成正觉总似这般钝汉有甚用处直饶隔山望见支提双童峰便回去脚跟下好与三十上堂举真净和尚道也无禅也无道也无玄也无妙快活须明这一窍师云既无禅道又无玄妙甚处得这一窍若有一窍可明如何得快活去诸人即今要得快活么便下座上堂过去诸如来斯门巳成就是甚语话见在诸菩萨今各入圆明诬人之罪未来修学人当依如是法莫钝置他好其柰茫茫宇宙人无数几箇男儿是丈夫华藏遯庵演禅师法嗣湖州何山月窟慧清禅师上堂举天台韶国师初参法眼因僧问法眼如何是曹源一滴水法眼云是X曹源一滴水韶闻豁然开悟师颂曰曹源一滴水相骂饶接觜鷃雀空啾啾骅骝巳千里开善谦禅师法嗣建宁府仙州山吴十三道人每以己事扣诸禅及开善归结茆于其左遂往给侍绍兴庚申三月八日夜适然启悟占偈呈善曰元来无缝罅触着便光辉既是千金宝何须弹雀儿善答曰啐地折时真庆快死生凡圣尽平沉仙州山下呵呵笑不负相期宿昔心天童无用全禅师法嗣四明育王笑翁妙堪禅师俗𨽻慈溪毛氏广颡平顶骨清气豪从野庵道钦受释学依息庵观于金山参松源岳于灵隐皆不契时无用居天童径造其室用问曰行脚僧游山僧师曰行脚僧用曰如何是行脚事师以坐具便摵用曰此僧敢来者里捋虎须俾参堂室中常示狗子无佛性话一日拟开口用以竹篦噼口打师应声呈偈曰大涂毒鼓轰天震地转脑回头横尸万里用颔之即俾侍香巳而报恩约公致师分座太守程公请出世妙胜迁金文移光孝忠献史卫王以堂牒除台之报恩天台旧无律宗师与大卿齐公议合十寺为大剎筑坛场命负毗尼学者倡开遮持犯之法夙励新学闽帅王公请居雪峰未几诏住灵隐师厌逼近屠沽撤其庐揭关飞来峰外以限喧寂卫王以大慈完美请开山及王薨师庵居上X柏台州使君陈公以瑞巖邀师无何江心牒至监丞史公强之乃起净慈诏下丐辞不允大参全公书来谓不可重违君命明年荆湖总臣奏令僧道买紫衣师号俾以师号住持师谓如是则千金之子皆可主法吾道殆矣奏疏殿陛上书庙堂其议遂寝诏徙天童力辞东归翠巖筑室奉先世香火育王虗席有旨起师再辞不许乃奉诏表章大觉祖述妙喜秩然有序上堂膏雨及时江山如洗幽乌语乔林残红随远水可怜盲聋瘖痖人不识此方真教体上堂举兴化开堂三圣推出僧话颂曰一人客路知天远一箇归心似箭轻彼此征途虽有异须知同日到天廷上堂举汾阳示众云识得拄杖子行脚事毕颂曰平地无端立话头揭天声撼怒涛寒直饶识得拄杖子也是封皮作信看天童除书至大参赵公请住净慈悉谢之示疾书遗表作寺丞张公书请主后事通守永嘉曹公来问疾从容叙世契移顷书偈曰业镜高悬七十二年一槌击碎大道坦然置笔泊然而逝杭州灵隐石鼓希夷禅师上堂举瑯瑘觉禅师因法华举和尚相见话颂曰闻名不如见面见面不如闻名此地无金二两俗人沽酒三舛上堂举南泉和尚云文殊普贤昨夜三更每人与二十棒趂出院也赵州曰和尚棒教谁喫南泉曰且道王老师过在什么处赵州礼拜而出师颂曰春风吹落碧桃花一片流经十万家谁在画楼沽酒处相邀来喫赵州茶和X梁山远禅师十牛图颂句法与梁山相埒理趣超卓反有过焉一寻牛只管区区向外寻不知脚底巳泥深几回芳草斜阳里一曲新丰空自吟二见迹枯木巖前差路多草窠里辊觉非么脚跟若也随他去未免当头蹉过他三见牛识得形容认得声载嵩从此妙丹青彻头彻尾浑相似子细看来未十成四得牛牢把绳头莫放渠几多毛病未曾除徐徐蓦鼻牵将去且要回头识旧居五牧牛甘分山林寄此身有时亦蹈马蹄尘不曾犯着人苗稼来往空劳背上人六骑牛还家指点前坡即是家旋吹桐角出烟霞忽然变作还乡曲未必知音旨伯牙七忘牛存人阑内无牛趂出山烟簑雨笠亦空闲行歌行乐无拘系羸得一身天地间八人牛俱忘惭愧众生界巳空箇中消息若为通后无来者前无去未审凭谁继此宗九返本还源雳机不堕有无功见色闻声不用聋昨夜金乌飞入海晓来依旧一轮红十入鄽垂手者汉亲从异类来分明马颔与驴腮一挥铁棒如风疾万户千门尽豁开四明雪窦野云处南禅师上堂百计推寻永不见面一时休去在处逢渠长连床上喫粥喫饭取饱为期我且问你常住一粒米是几番过手上堂斩钉截铁特地乖张就下平高衲僧笑具皇觉到此有理难伸未审诸公如何理论上堂摩醯正眼熙然赫然一处该通万机顿赴缚虎擒龙之手自此而伸惊天动X地之名从兹而起且平常一句又作么生莫把是非来辨我浮生穿凿不相关福州雪峰灭堂了宗禅师上堂空索索冷氷氷清虗之理毕竟无身为什么却有许多烟雨晓得么若晓得七种供养诸人若晓不得滴水难消盘山思卓和尚上堂拈拄杖云登山渡水全借者人掷下拄杖云相见易得好共住难为人上堂寂寂惺惺有气死人惺惺寂寂无用顽石嘻下载清风付与谁止庵居士钱象祖嘉定二年闰二月薨于天台里茅象祖初守金陵甞在保宁问道于无用有所得后于乡州建接待十所皆以净土极乐名之创止庵高僧寮为谭道之所自左相辞归兼修净业得微疾有问起居者则曰不贪生不怖死不生天上不生人中惟当往生净土耳言讫趺坐而化时天鼓震响异香芬郁未终之前郡人有同闻空中声云钱丞相当生西方莲宫为慈济菩萨可菴然禅师法嗣如如居士颜公有举赵州见南泉话问居士因以颂答之云解把一茎野草唤作丈六金身会得头头皆是道眼中瞳子面前人又颂子湖狗话曰盆家无所有只养一只狗便是佛出来也须遭一口道场无庵全禅师法嗣常州华藏伊庵有权禅师临安昌化祁氏子年十X四得度十八岁礼佛智裕禅师于灵隐时无庵为第一座室中以从无住本建一切法问之师久而有省答曰暗里穿针耳中出气庵可之遂密付心印甞夜坐达旦行粥者至忘展钵邻僧以手触之师感悟为偈曰黑漆崑崙把钓竿古帆高挂下惊湍芦花影里弄明月引得盲龟上钓船佛智甞问心包太虗量周沙界时如何师曰大海不宿死尸智抚其座曰此子他日当据此座呵佛骂祖去在师自是埋藏头角益自韬晦游历湖湘江浙几十年依应庵于归宗参大慧于径山无庵住道场招师分座说法于是声名隐然住后上堂今朝结却布袋口明眼衲僧莫乱走心行灭处解飜身喷嚏也成师子吼栴檀林任驰骤剔起眉毛顶上生剜肉成疮露家丑上堂禅禅无党无偏迷时千里隔悟在口皮边所以僧问石霜如何是禅霜云㼾甎又僧问睦州如何是禅州云勐火着油煎又僧问首山如何是禅山云猢狲上树尾连颠大众道无横径立处孤危此三大老行声前活路用劫外灵机若以衲僧正眼检点将来不无优劣一人如张良入阵一人如项羽用兵一人如孔明料敌若人辨白得可与佛祖齐肩虽然如是忽有箇衲僧出来道长老话作两橛也适来道道无横径无党无偏而今又却分许多优劣且作么生祗对还委悉么把手上山齐着力咽喉出气自家知淳熈庚子秋示微疾留偈趺坐而逝茶毗齿舌不坏获五色舍利无数󰢍X于横山之塔分骨归葬万年山寺双林用禅师法嗣婺州三峰印禅师上堂举野狐话曰不落不昧诬人之罪不昧不落无绳自缚可怜柳絮随春风有时自西还自东大沩行禅师法嗣常德府德山子涓禅师潼川人也上堂见见之时见非是见见犹离见见不能及遂喝曰鲸吞海水尽露出珊瑚枝众中忽有箇衲僧出来道长老休寐语却许伊具一只眼上堂横案拄杖曰一二三四五六七七六五四三二一循环逆顺数将来数到未来无尽日因七见一因一亡七踏破太虗空铁牛也汁出绝气息无踪迹掷拄杖曰更须放下这箇始是参学事毕上堂拈拄杖曰有时夺人不夺境拄杖子七纵八横有时夺境不夺人山僧七颠八倒有时人境两俱夺拄杖子与山僧削迹吞声有时人境俱不夺卓拄杖曰伴我行千里𢹂君过万山忽然撞着临济大师时如何喝曰未明心地印难透祖师关净慈水庵一禅师法嗣四明天童息庵达观禅师务之义乌赵氏年十二受业于县之法慧寺正觉初参应菴于天童次见无庵于道场后于天封水庵室中明得二老垂手处木庵在闽机用峻峭为衲子一关径往扣之一语破的而返至龙翔柏堂遽分第一座识者伟栢堂知人开X法严州灵巖阅四五剎自金山被旨居灵隐上堂举二祖见达磨话颂曰长安深夜雪漫漫欲覔心安转不安纵使言前开活眼那知巳被老胡谩袁州仰山简庵嗣清禅师上堂举达磨大师一日谓门人曰时将至矣汝等盍各言所得乎最后慧可出礼三拜依位而立磨云汝得吾髓师颂曰揑目生花立问端得他皮髓被他谩这般瞎汉能多事六月无霜也道寒径山别峰印禅师法嗣镇江金山退庵道奇禅师僧问雪峰云望州亭与汝相见了也意旨如何师云左眼半斤云乌石岭与汝相见了也作么生师云右眼八两云僧堂前与汝相见了也又且如何师云鼻孔大头向下云只如鹅湖骤步归方丈保福入僧堂此意又作么生师云水自竹边流出冷风从花里过来香僧礼拜上堂此段大事无处不周新焦山未离东霞时巳与诸人相见了也且道相见底事作么生几多头角成龙去虾蟹依前怒眼睛上堂至道本乎无心心法本乎无住无住心体灵知不昧性相寂然所以道吾打鼓四大部洲同参拄杖横也挑干干坤大地钵盂转也覆却恒河沙界到这里象王行处狐兔绝踪水月现时风云自异古今収不得历劫不知名千圣立下风谁敢当头道咄我王库内无如是刀镇江金山蓬庵自闻永聪禅师杭之于潜徐氏八X岁依县东资福寺行居服僧伽梨后还家塾授五经十五从父游径山慕别峰机辨警拔白父曰人天龙象也愿学焉别峰器焉至育王天童当拙庵密庵全盛时往来两翁间十余年后游闽越江东西湖南北凡遇名流反复愽约雍容婉辞尽底蕴乃巳出世台之净慧徙金陵保宁蒋山转金山终时寿六十五腊五十七万年心闻贲禅师法嗣温州龙鸣在庵贤禅师上堂举崇寿示众曰识得凳子周匝有余云门道识得凳子天地悬殊师曰崇寿老汉坐杀天下人云门大师走杀天下人龙鸣则不然识得凳子四脚着地要坐便坐要起便起上堂举赵州勘婆话颂曰氷雪佳人貌最奇常将玉笛向人吹曲中无限花心动独许东君第一枝潭州大沩咦庵鑑禅师会稽人也上堂木落霜空天寒水冷释迦老子无处藏身折东篱补西壁撞着不空见菩萨请示念佛三昧也甚奇怪却向道金色光明云参退喫茶去上堂老胡开一条路甚生往直祇云歇即菩提性净明心不从人得从人不得其门一向奔驰南北往复东西极岁穷年无箇歇处诸人还歇得么休休上堂举晦堂和尚一日问僧甚处来曰南雄州堂曰出来作甚么曰寻访尊宿堂曰不如归乡好曰未审和尚令某归乡意旨如何堂曰乡里三钱置一片鱼鲊如手掌大师曰宁可碎身如微尘X终不瞎箇师僧眼晦堂较些子有般汉便道熟处难忘有甚共语处上堂举罽宾国王问师子尊者蕴空公案师颂曰尊者何曾得蕴空罽宾徒自斩春风桃花雨后巳零落染得一溪流水红四明天童雪庵从瑾禅师永嘉楠溪人俗姓郑礼普安院子回为师落发谒心闻于瑞巖一日入室闻举红炉片雪问师拟答忽领旨留待三年入福州见佛智于西禅问甚处来师曰四明来智曰曾见憨布袋么师便喝智便打师接住拳云和尚不得草草智云瞎汉这边立时心闻主江心师归谒命充维那一日问师一喝分宾主照用一时行如何是一喝分宾主师便喝闻云此喝是宾是主师云宾则始终宾主则始终主闻笑曰汝又眼花了师即呈偈云一喝分宾主依然又眼花倒飜筋斗去蹈杀死虾蟆初住仪真灵巖僧问如何是灵巖境师云鹿跑泉冷浸明月龙鬪港深藏白云僧问如何是祖师西来意师云夜半须弥安鼻孔僧云如何是禅师云仰面不见天僧云如何是道师云全身入荒草僧云如何是法师云千重百匝僧云作家师云収上堂金槌影动三世诸佛不敢当头法令施行外道天魔悉皆拱手峭巍巍木无板仰净躶躶不用安排行住坐卧不用猜疑好恶是非一时放下然后和泥合水拽把牵犁任运纵横总无妨碍正恁么时且道太平一曲作么生唱良久铁船横古渡重整旧家风上堂金刚圈里飜身筑X着帝释鼻孔悬崖头上撒手突出达磨眼睛往复三回兴犹未尽机轮一转势不可停倒拈蝎尾婢使声闻顺捋虎须奴唿菩萨释迦巳灭弥勒未生佛法祖令总属天童把住放行如何施设良久无孔铁槌当面掷普天匝地起清风庆元六年七月二十三日索浴更衣书偈投笔而寂寿八十四臈七十全身葬心闻塔之左大洪老衲证禅师法嗣苏州万寿月林师观禅师俗姓黄福州候官人僧问三圣道逢人则出出则不为人意作么生师云错僧云兴化道逢人则不出出则便为人又作么生师云错僧云兴化鎗旗倒卓三圣肝胆齐倾师云引不着僧云只如今日和尚作么生为人师云一棒一条痕上堂诸佛于此转大法轮诸佛于此而般涅槃正恁么时甚处见释迦老子良久云三门头合掌佛殿里烧香上堂此世不移动彼世不改变当处发生随处灭尽阿呵呵见不见秋风一阵来落叶两三片上堂举杨岐禅师示众云身心清净诸境清净清净清净身心清净还知杨岐老人落处么就船买得鱼偏美踏雪酤来酒倍香灵隐东谷光禅师法嗣四明天宁直翁一举禅师上堂机先一句万别千差三日一风五日一雨田畴水足万物发生且道陜府铁牛髭须长多少卓拄杖下座X焦山或庵体禅师法嗣四明天童痴钝智颕禅师出世茶陵军严福迁金陵保宁蒋山绍兴报恩苏州灵巖再住蒋山迁四明雪窦至天童上堂德山棒临济喝龙跃云津雷惊蛰户开得眼者顿彰意气无转动者死在其中诸人要见德山临济么卓拄杖喝一喝下座上堂日面月面机前转变千人万人是谁亲见西风一阵来落叶两三片上堂马祖陞堂百丈卷席象王回旋狮子返掷拟议青天轰霹雳颂初祖见梁武帝话曰提起须弥第一槌玉门金鏁击难开重施背踏空劳力应悔迢迢万里来赠术士偈曰无位真人赤骨律面门出入有谁知太虗元与渠同寿庾甲凭君子细推示张大夫狱吏偈曰活捉生擒百种囚敲枷打鎻问来由箇中一字能通变活却从前死路头四明天童茨庵尧禅师赞二祖偈云青云未遂读书心白首穷途困少林三拜起来连底错承虗接响至于今龟峰晦庵光禅师法嗣杭州径山蒙庵元聪禅师福州人晦庵会中得心要众推为高第弟子上堂举玄沙见僧礼拜沙云因我得礼你师颂曰因我得礼你莫放屁撒屎带累天下人错认自家底上堂举赵州和尚在东司上见文远侍者过蓦召文远远应诺赵州曰东司上不可与汝说佛法师颂曰明明道不说此理凭谁识春风一X阵来满地花狼借送行者求僧偈云山前麦熟雨初晴桑柘青连柳色新毫发不存风骨露头头总是比丘身云居蓬庵会禅师法嗣万松坏衲大琏禅师赞出山相佛偈曰行满功圆彻骨穷不胜羸瘦发髼松弥天罪过今无数毗舍耶中一欵供增集续传灯录卷第一增集续传灯录X卍XXX增集续传灯录卷第二径山兴圣万寿禅寺前住持比丘吴郡文琇集大鉴下第十九世天童密菴杰禅师法嗣杭州灵隐松源崇岳禅师姓吴氏生于处州龙泉之松源故因以为号自幼卓荦不凡未甞嬉戏年二十三弃家衣扫塔服首谒灵石妙公继见大慧于径山闻大慧称蒋山华公为人径捷即往参一夜举狗子无佛性话有省即以扣应庵庵举世尊有密语迦叶不覆藏师云钝置和尚应庵励声一喝师便礼拜应庵大喜以为法器说偈劝其祝发隆兴二年始得度于临安西湖白莲精舍徧历诸大老之门罕当其X意入闽见木庵永公木庵一日举有句无句如藤倚树师云裂破庵云瑯瑘道好一堆柴聻师云矢上加尖庵云吾兄下语老僧不能过其如未在他日拂柄在手为人不得验人不得师云为人者使愽地凡夫一超入圣域固难矣验人者打向面前过不待开口巳知渠骨髓何难之有庵举手云明明向汝道开口不在舌头上后当自知及见密庵于衢之西山随问随答庵但微笑师切于道至忘寝食庵移蒋山华藏径山皆从之会入室次问旁僧不是心不是佛不是物师侍侧豁然大悟乃云今日方会木庵道开口不在舌头上庵迁灵隐遂命师为第一座旋出世吴郡澄照徙江阴光孝无为冶父番阳荐福四明香山苏之虎丘庆元三年被旨补灵隐示众曰明眼衲僧因甚打失鼻孔有贼无贼上堂大凡扶竖宗乘须具顶门正眼悬肘后灵符只如保寿开堂三圣推出一僧保寿便打三圣道与么为人瞎却镇州一城人眼去在保寿掷下拄杖便归方丈二尊宿等闲一挨一拶便乃发明临济心髓只是不知性命总在这僧手里还有检点得出者么昔年覔火和烟得今日担泉带月归岁旦上堂元正改旦事事成现有时放行有时坐断不惜两茎眉坐和盘掇转佛法世法都卢一片既是佛法世法如何得成一片但辨肯心必不相赚上堂拈拄杖云入荒田不拣信手拈来草怀州牛喫禾益州马腹胀怀宁独山张主管铸锅三口宾头卢X尊者不知失却瑠璃碗且道落在什么处掷下拄杖云众眼难瞒上堂举保宁勇和尚云大方无外大圆无内无内无外圣凡普会瓦砾生光须弥粉碎无量法门百千三昧拈起拄杖云总向这里会去苏卢苏卢悉唎悉唎萨婆诃师云这老汉业识茫茫不奈船何打破戽斗居灵隐六年法道盛行退居东菴我属微疾犹不废唱道忽亲作书别诸公卿垂二则语以验学者曰有力量人因甚么擡脚不起开口不在舌头上又贻书嗣法香山光睦云居善开嘱以大法乃书偈曰来无所来去无所去瞥转玄关佛祖罔措跏趺而寂实嘉定二年八月四日也得年七十又一坐夏四十全身塔北高峰之原待制陆游放翁铭其塔有曰读师之语峻峭𡷾崪下临云雨如五千仞之华山蹴天驾空骇心眩目如钱唐海门之涛虎狗股栗屋瓦震堕如汉军毗阳之战可谓临济正宗应庵密庵之真子孙也放翁其知言者哉夔州卧龙破庵祖先禅师族出蜀广安王氏从罗汉院德祥出家闻缘老宿住昭觉往参扣语契令奉圆悟香火一日从方丈前过缘问庵头有人么师云无人语未竟缘噼胸与一拳云你聻师忽有省出崃依澧州德山涓落发寻受具徧参诸方至苏之万寿值雪夜坐自念行脚十年矣尚不能彻去正闷闷间不觉钟动趍后架举头见昭堂二字疑情顿释既而见水庵一于双林水庵问师子尊者被罽宾斩却头X固是你道西天胡子为什么无须师云非双林不举此话水庵云今日撞着箇作家师云心不负人面无慙色水庵遂拓开师云勘破了也逮水庵谢事遂往见密菴于乌巨庵命师典客偶庵对旁僧举不是风动不是幡动师闻豁然大悟次日庵遇师于众寮前谓师曰总不得作伎俩你试露箇消息看师应声曰方丈里有客庵呵呵大笑庵迁蒋山师侍行相从凡五载尽得旨要辞归蜀庵以偈送之曰万里南来川藞苴奔流度刃扣玄关顶门翟支瞎金刚眼去住还同殊走盘巳而南至夔门尚书杨公辅以卧龙请居之辞去徧游于吴华藏遯庵演金山退庵奇灵隐笑庵悟径山蒙庵聪皆分第一座命说法历住常州荐福真州灵巖吴中秀峰穹窿杨和王请住湖州资福约斋居士张公请为广寿慧云禅寺开山住持六坐道场皆王公鉅卿所请时甚荣之上堂举古人道杨歧乍住屋壁疎满堂尽布雪真珠缩却项暗嗟嘘翻忆古人树下居师云杨歧鬪胜不鬪劣秀峰鬪劣不鬪胜秀峰乍住没亲疎箇箇尽怀沧海珠满眼湖山看不足释迦弥勒是他奴上堂举密庵先师道有问冬来事京师出大黄贪他一粒米失却半年粮秀峰不恁么有问冬来事京师出大黄只图一粒米却得百年粮或被知事道长老长老莫道百年粮只得半年不少也得只向他道但辨肯心必不相赚上堂举东山和尚道如何是禅阎浮树在海南边近则不离方X寸远则十万八千毕竟如何禅禅师云穹窿也有箇道处如何是禅阎浮树在海南边撑天拄地拄地撑天巧说不得只要心传毕竟如何禅禅上堂十五日巳前明似镜十五日巳后黑如漆正当十五日又且如何莺迁乔木频频语蝶恋芳丛对对飞师将终作书别所厚善书偈曰末后一句巳成忉怛写出人前千错万错书讫端坐而逝实嘉定四年六月九日也师化时寓径山遗嘱弃骨山下主翁石桥収骨建塔于别峰塔之右寿七十六臈四十九信州龟峰曹源道生禅师南劒人出世饶州妙果迁龟峰后住饶州荐福逾月化去上堂佛法二字人人知有狼毒砒霜那容下口直饶透出威音前也是痴狂外边走山僧巳是拖泥带水诸人合作么生喝一喝上堂今朝八月十五天色半阴半雨几多门外游人不覩月圆当户也好笑又堪嗟争似西湖寺里一队古佛参退归堂喫茶上堂春风东扇西扇春雨似晴不晴浅白深红烂铺锦绣莺声燕语互奏笙簧一一揭示圆通妙门头头流通正法眼藏拟心凑泊依前万水千山直下知归许你七穿八穴柏禅牀下座上堂雨雪落纷纷檐头水滴滴良哉观世音草里跳不出也大屈水里乌龟钻铁壁咄上堂月生一拶倒银山并铁壁月生二土宿骑牛穿閙市月生三屋头幽鸟语喃喃不是葛藤露布亦非入理深谭正与么时宾主交参一句作么生道万仞悬崖垂只手百X花丛里现优昙上堂平旦清晨三月朝南山苍翠插云霄不须更覔西来意窗外数声婆饼焦拍膝云好大歌四明天童枯禅自镜禅师俗姓高闽之长乐人谒木庵永水庵一或庵体最后见密庵于灵隐机缘脗契久之开法隆兴上蓝迁建康旌忠抚州白杨福州太平西禅宝庆元年被旨陞灵隐移天童上堂有句无句如藤倚树树倒藤枯句归何处良久长忆江南三月里鹧鸪啼处百花香上堂一拽石二般土夜半日轮正卓午老安曾牧沩山牛南泉不打盐官皷报君知莫莽卤火里䳭鹩吞却虎上堂举僧到鹤林敲门林云是谁僧云行脚僧林云非但行脚僧佛来亦不着僧云既是佛来因甚不着林云无你栖泊处师云若是天童有人敲门即大开门户与伊入来当胸搊住云道道待伊拟开口噼胸与一拳若向这里转得身吐得气便请明牕下安排杭州净慈潜庵慧光禅师上堂举赵州和尚因僧问狗子还有佛性也无赵州云无颂曰狗子无佛性全提摩竭令才拟犯锋铓丧却穷性命太平府隐静万庵致柔禅师湖州陈氏子妙喜南迁道经干潮祖父暹延供无虗日其母黄氏梦一僧曰可供我遂怀姙及诞日父母誓不以世尘累年十岁投受和尚出家越九载得度谒鼓山木庵永会庵陞堂云国师再来也师微笑有省又谒密庵于蒋山X庵室中举释迦弥勒是他奴他是阿谁师曰无地头汉庵曰千闻不如一见师拳一打庵擒住励声云小鬼头见箇什么胡打乱打师云更要一拳在庵打两拳云打这无地头汉师豁然契悟以母老归宁郡将吏部朱公江请住城南广法上堂起道树诣鹿苑不是向上机传少室续曹溪未为性燥汉直得无依无欲无一法当情犹落第二见放过一着卷舒在我纵夺临时于把住处放行露柱灯笼活鱍鱍于放行处把住释迦弥勒是他奴卓拄杖是放行是把住一气不言含有象万灵何处谢无私上堂毗卢师法身主若要动地放光且来般柴运土嗄将谓忘却上堂百丈不再参马祖岂得三日耳聋临济不到大愚安知老婆心切仰山将得镇海明珠为甚向东寺面前叉手当胸却道无理可伸无言可说咄直饶倾下一栲栳敢保老兄犹未彻上堂饥荒老鼠咬葫芦多计猢孙倒上树要透报恩向上关须是一步低一步既是向上关因甚一步低一步待你踏着却向你道上堂举东山示众云空门有路人皆到到者方知旨趣长心地不生间草木自然道放白毫光师云东山只解无中覔有不解有中覔无隐静则不然空门有路人皆到到者方知碍处通石上栽花并结果到头元不假春风将终集众嘱曰予平生不畜长物只如常僧安寝堂二日足矣书偈端坐而化越三日寺燬众悟遗言若有旨也寿七十腊五十二X杭州灵隐笑庵了悟禅师姑苏人上堂举睦州因僧问以一重去一重即不问不以一重去一重时如何睦州曰昨日栽茄子今日种冬瓜师颂曰昨日栽茄子今日种冬瓜一声河满子和月落谁家金陵蒋山一翁庆如禅师姓汜福州长乐人上堂春雨如膏春云似鹤春乌关关春泉濯濯揭却观音脑盖踢倒慈氏楼阁莫将错就错拍禅床云参上堂过去诸如来斯门巳成就一盲引众盲现在诸菩萨今各入圆明鰕跳不出斗未来修学人当依如是法赚杀一船人上堂意能刬句句能刬意意句交驰讨甚巴鼻尽力道不得底句不是河南便是河北衲僧闻得与么告报十个有五双鼻孔冷笑遂拈拄杖云云居拄杖子党理不党亲卓一下云雪巢初冷夜云须未梳时上堂霜明万壑月皎千家达磨不会却返流沙拍膝云好大歌归堂喫茶上堂天地造化有阴有阳有晦有朔圣人治世有礼有乐有刑有政衲僧门下有杀有活有擒有纵其擒也纵也杀也活也总是黄龙指甲缝里汝若拟议不消一掐然虽如是笑我者多哂我者少上堂一句截流万机𥨊削且道是那一句良久卓拄杖云归堂喫茶上堂久雨忽晴天清地宁云收岳面月落波心拈拄杖卓一下云恁么会去达磨一宗扫土而尽上堂诸佛不出世人人举足踏着祖师不西来人人满口道着既蹈着又道着毕竟是箇什么有般汉东西不辨南北不分便道明X明不覆藏切忌从他覔殊不知抛却真金随羣摄上上堂豁开户牖当轩无人挝动雷门凭谁侧耳裴相国印心于老黄蘗温伯雪目击于鲁仲尼衲僧门下检点将来犹在半途知县学士今日到来云居如何与伊相见拈拄杖画一画云万重关鎻尽一劒倚天寒晚年退隐南昌西山示寂塔于定林寿六十八夏四十九苏州承天铁鞭允韶禅师上堂一五二五机轮无阻南山起云北山下雨有人却道锦上添花有人又道泥里洗土有人又道离此二途便见丹霄独步若总如斯论量山僧未敢相许毕竟如何良久云逢人不得错举徽宗皇帝国忌日上堂竖起拂子示众云还见么眨得眼来古佛过去久矣珍重师住泉州光孝判府请开堂祝圣白槌罢师乃云唤什么作第一义莫有旁不甘者么出来道着时有僧出问顶𩕳摩醯眼卓竖师拈拄杖卓云住住今日开堂不比寻常佛事设问答到弥勒下生勾鏁连环盛水不满也祇是空皷粥饭气于自己了没交涉所以道问不在答处答不在问处问答交驰如青天轰霹雳看者不容眼那堪便向言中定旨句下明宗大似缘木求鱼守株待兔殊不知我宗无语句亦无一法与人这里彻去皇恩佛恩一时报毕其或未然更为锦上添花复卓拄杖一下佛涅槃日上堂老汉当秊臈月八三更夜半颠狂发刚把长钉钉眼睛直至如今未能拔山X僧今日下毒手为他拔一拔看便下座约斋居士侍郎张公镃久参密庵闻钟声悟道有偈云钟一撞耳根塞赤肉团边去箇贼有人问我解何宗舜若多神面门黑东州永和尚举此偈颂云一棒钟声到耳根三千剎海一晴昏贼从赤肉团边去明日依然不离门灵隐妙峰善禅师法嗣杭州径山藏叟善珍禅师泉州南安吕氏年十三依郡之崇福南和尚落䰂游方至杭受具谒妙峰于灵隐入室悟旨后出世里之光孝舛承天迁湖之思溪圆觉福之雪峰朝命移四明育王余杭径山上堂古者道知之一字众妙之门又有道知之一字众祸之门只这二门入得更须出得三世诸佛出不得历代祖师出不得天下老和尚出不得何故变铁成金易变金成铁难上堂尽大地是紫磨金身诸人每日开眼觑见释迦老子心肝举步筑着释迦老子鼻孔说有说无是诳说生说灭是谤说即心非心是妄不诳不谤不妄春风吹落桃李花淡烟疎雨笼青嶂上堂春雪寒春霄短古佛心破灯盏正法眼干纸捻抖擞精神只管看看到北斗西移南斗东转上元依旧正月半上堂灵云见桃花悟去玄沙道敢保老兄未彻香严闻击竹悟去仰山道祖师禅未会禅和十箇五双道我此一门全无肯路亦未知灵云香严在要知二大老么醉我落花天借他絃管里又据室去这X里便是问讯烧香了来老僧身边立地底所在么呆子你自钝置犹可莫来钝置老僧甞自题其像云参禅无悟识字有数眼三角似燕山愁胡面百折如赵婆呷醋一着高出诸方敢道饭是米做送忍书记偈云鬂丝不可织寒衣煑字那能疗得饥别欲语君安乐法正忙却未有闻时生于宋绍兴甲寅十月十二日示寂于嘉定丁丑五月二十一日寿八十三塔全身于南塔院杭州净慈东叟仲颕禅师上堂切忌随他覔无劳向己求纵横活鱍鱍有放还有収是什么一叶落天下秋上堂迷生寂乱悟无好恶奉化县里契此翁凸箇肚矮双足拖箇布袋十字街头憝憝痴痴落落魄魄何似老龙牙手里把柄破木杓上堂拈拂子画一画云伏羲发天地之秘未明者消息又点三点云瞿昙示圆伊之妙未明者消息者消息如何辨的不见道冬至乃书云物击拂子上堂上不在天下不在地中不在人喝一喝且道这一喝落在什么处若也知得也有宾也有主也有照也有用若也不知参退巡堂喫茶上堂挝动鼓众斯聚耳同闻目同覩超干坤越今古夫何故如此五月五是端午上堂行者行坐者坐左之右之缺一不可甘露园中蒺蔾黄蘗树头蜜果才与么不与么不与么却与么善贾之家不停滞货吉水龙济友云宗鍪禅师族出庐陵王氏自幼喜X学禅坐十二从宝寿院海室淙公出家寻薙发受具参妙峰于灵隐佛涅盘日峰上堂拈拄杖云释迦老子来也诸人还见么微妙净法身具相三十二放下杖云见汝诸人不会入涅槃去也师于言下豁然契悟一日辞归峰嘱曰深山里结箇茅菴去师登吉水东山佛顶峰扪萝披棒得修山主古寺基遂居焉木食㵎饭夙夜危坐或雪寒缺粮啖昌歜数寸以度日甞口点云山僧有分住烟萝无米无钱莫管他水似瑠璃山似玉眼前总有许来多久之缁白踵至遂成丛席因旧名榜曰龙济清凉禅寺书门以示来参曰除却眼耳鼻舌身意那箇是你自己若也道得许你亲见龙济来其或未然且居门外雪巖和尚见而问曰曾接得几人师曰老僧从来不会按牛头喫草僧问臈月三十日到来时如何师曰门前无索债人至元丁亥七月二十七日入灭住世八十僧夏六十一塔全身于峰之颠净慈北㵎简禅师法嗣四明育王物初大观禅师鄞县横溪陆氏蚤参北㵎于净慈悟旨典文翰声祢籍甚晚住育王座下名缁蚁附上堂达磨正宗衲僧巴鼻充塞虗空无处回避堪笑迷流白日青天开却眼只管瞌睡更有黄面老人不识好恶入泥入水却道我于然灯佛所无一法可得而为我授记何异好肉剜疮空花求蔕毕竟如何悉唎悉唎既顺世葬于寺之西庵X径山浙翁琰禅师法嗣杭州径山偃溪广闻禅师闽之候官东家子母陈氏世业儒踈眉秀目哆口豊颐从季父智隆于宛陵光孝十八得度受具初见铁牛印少室睦无际派追随甚久参浙翁于天童针芥难投自知未稳及再参于双径翁笑迎曰汝来耶一夕坐檐间闻更三转入堂曳覆而蹶如梦忽醒翌朝造室翁举赵州洗钵盂话师将启吻翁遽止之平生疑情当下氷释绍定戊子四明制阃胡公以小净慈致之历住香山万寿雪窦育王净慈灵隐径坞入山所至革弊支倾广容徒众开炉上堂举赵州和尚示众云老僧三十年前在南方火炉头有箇无宾主话直至如今无人举着师曰森罗万象明暗色空日夜举扬赵州古佛不是不知只为贪程速急上堂杨岐眼中睛临济顶中髓一不成二不是点着不来白云万里佛成道上堂错错六载草绳空自缚了了开得眼来天大晓古今天地古今日月古今星辰拍膝云劒去久矣切忌刻舟上堂云门放洞山三顿棒嚼饭餧婴孩黄蘗打临济三顿棒按牛头喫草只今不犯丝毫有箇方便良久云大事为你不得小事自家担当上堂非风幡动仁者心动浣盆浣盆非风铃鸣我心鸣耳漆桶漆桶尽古往今来和泥脱擎有什么限还知万寿落处么劫石有消日虗空无尽时上堂十字街头石幢子无你遮护处一声江上侍郎来无你回避处初僧家朝出暮X人脚前脚后也须子细忽然筑着磕着净慈拄杖别有分付上堂一舛三合拄杖头边万木千山草鞋跟底未言先领谁家灶里无烟撩起便行是处井中有水莫道空来又空去许多途路不相孤上堂一句绝离微浑崙无缝罅善财七日寻覔不得赵州五年分疎不下灵山今日快便难逢为通一线六月卖松风人间恐无价上堂绕禅床一匝挥香案一下转藏巳竟讲经巳竟若具看经眼目方知落处其或未然依经解义三世佛冤离家一字还同魔说上堂赵州喫茶去金牛喫饭来龙门多上客有人续得末后句许你入阿字法门景定四年六月十四日示寂寿七十五夏五十八苏州虎丘枯桩昙禅师上堂举大梅常禅师问马大师如何是佛大师云即心是佛师云要知马师蹲坐处么水向石边流出冷风从花里过来香杭州径山淮海原肇禅师通州静海潘氏子母朱氏邑之利和寺妙观其诸父也谓其父母曰是子生而有异却荤胾殆亦夙种盖俾出家父母然之年十九薙染受具参浙翁于径山翁问汝何处人师曰淮人翁曰泗州大圣为什么在扬州出现师曰今日又在杭州撞着翁曰且得没交涉师徐曰自远趍风翁以师警敏欲大激发未容其参堂才见便云下一转语来拟开口即喝出师以书上又以颂呈末句云免教回首望长安翁云这里是什么所在师曰谢和尚X挂搭始容就入室之列巳而命掌记翁既寂师出世通之光孝迁吴城双塔金陵清凉天台万年苏州万寿东嘉江心而四明育王虗席庿堂奏师补处迁杭之净慈灵隐径山其住径山歉余逋券山积僧残屋老未几楼阁矗霄云衲踵至不减浙翁全盛气象俄示疾嘱其徒为吾柎一穴于东㵎见生死不忘奉师之意浴讫书偈而逝甞赞达磨偈曰踏飜地轴与天关合国人追不再还去去一身轻似叶长江千古浪如山杭州灵隐大川普济禅师明州奉化人上堂举睦州因僧问如何是祖师西来意州云一队衲僧来一队衲僧去颂曰一队衲僧来一队衲僧去打破睦州关大地无寸土题世尊出山相偈曰龙章凤质出王宫肘露衣穿下雪峰智愿必空诸有界不知诸有几时空送僧偈曰云遮劒阁三千界水隔瞿唐十二峰抖擞屎肠都说了莫教错认瓮为钟杭州净慈介石朋禅师上堂举明招谦禅师一日天寒上堂众才集招曰风头稍硬且归煖处商量便归方丈众随至立定招曰才到暖室便见瞌睡以拄杖一时趂下师颂曰稍硬风头早巳乖更将暖处自沉埋反令千古成踪迹枉喫罗山白饭来因见郁山主𦘕像旁僧索赞师信笔书曰拾得明珠笑眼开为言尘尽转生埃若无直下承当者孤负阇黎一扑来四明天童辨山仟禅师送僧归乡偈曰奋志南方X问正因正因一字不曾闻七零八落袈裟角惹得凌霄几片云赞观音偈曰螺髻屈蟠春嵨碧绿衣零乱晓云寒寻声只么随流去见甚真观清净观苏州虎丘东山道源禅师福建连江黄氏𨽻业郡之白云历两浙见知识二十余员末后到蒋山见浙翁室中举即心即佛话有省出世奉化清凉上堂几载长庚度岁寒横眠倒卧放痴顽虽然不作住山计却被无心趂出山俯顺时机高低普应尧风荡荡舜日熈熈樵唱渔歌咸归正化良久四海浪平龙睡稳九天云净鹤飞高上堂拈拄杖德山棒临济喝总是用过了闲家泼具且道虎丘将什么为人卓拄杖云不假钳鎚烹佛祖惯将折筯搅沧溟掷拄杖下座师居虎丘以病朔望不至官府守许其简师写一偈云业风吹我到姑苏多病那能强自扶珍重虎丘山上月出门何处不逢渠建安徐直翁帅三山以雪峰起师至建安光孝寺遗偈而化淳祐元年九月二十九日也寿五十九四明大慈芝巖惠洪禅师越州新昌人姓朱其生也母梦僧入卧内肖前石佛高禅师年十六从石佛净因薙染谒蒋山浙翁翁问曰汝何处人师曰越州曰近离何处曰净慈曰如何是行脚事师拟议翁色庄曰汝答我一一分晓问着行着行脚事则茫然为何所碍曰今日来见和尚翁曰念汝新到参堂去翁迁天童师再参翁室中举不是心不是佛不是物师X曰毒龙行处草不生翁曰且喜没交涉师曰入水见长人翁便喝后应亟相忠献越王之命出世崇报上堂住山懒慢百事无成教为剩语禅亦强名击拂子夜来春睡重一觉到天明住石佛上堂红尘堆里四经秋验尽诸方盌脱丘忽地船头轻拨转却来屋里贩杨州襕衫飜着曲唱还乡坐断千差壁立万仞直得韶光溢目故园桃李争妍瑞气腾空本地风光显现若也顿开千眼何妨把手同归其或未然善财一去无消息楼阁门开竟日间上堂若论此事如春行大地物物皆春若是焦芽败种又争怪得临终书偈云六十三年前六十三年后臈月火烧山虗空俱出丑跏趺而逝四明寿国梦窗嗣清禅师越之山阴于氏肆业郡之天章佛涅槃上堂佛真法身犹若虗空因甚二月十五日却向双林树下做尽死模活样竹影扫阶尘不动月穿潭底水无痕上堂举白云端和尚示众曰若端的得一回汗出师拈云要知白云老人落处么自从塞北径鏖战敢向江南说阵图上堂德山入门便棒临济入门便喝逼龟成兆终不能灵宝陀这里寂然不动感而遂通马无千里谩追风上堂举曹山辞洞山洞山云子向甚么处去曹山云不变异处去洞山云不变异处岂有去耶曹山云去亦不变异师云云藏无缝袄乌宿不萠枝上堂春风如刀春雨如膏裁剪不得处桃花色转娇灵云一见不疑去谢郎X舞棹更呈桡上堂归宗斩虵秘魔擎义禾山打皷赵州喫茶十字街头开铺席见钱买卖且无赊上堂三十年来寻劒客几回叶落又抽枝自从一见桃花后直至如今更不疑师云寻常春梦无奇特独有灵云说向人只如玄沙道谛当甚谛当敢保老兄未彻在若不同床睡焉知被底穿上堂万里无寸草头上漫漫出门便是草脚下漫漫夜行只管贪明月不觉和衣渡水寒龙溪文禅师示众云无相无形本寂寥拟擡眸处转迢遥蒲团静倚无余事窗外一声婆饼焦天童无际派禅师法嗣天宁无境彻禅师上堂举巖头和尚因僧问浩浩尘中如何辨主头云铜沙锣里满盛油颂曰百万雄兵入汉关威如勐虎阵如山单刀直取颜良首不是关公也大难鳌峰定禅师赞玄沙和尚偈曰簑衣不肯换金章千古风流属谢郎钓得锦鳞人不荐夜寒沙上听鸣楖育王秀巖瑞禅师法嗣四明瑞巖无量寿禅师上堂举鸟窠和尚因白侍郎问如何是佛法大意鸟窠曰诸恶莫作众善奉行侍郎曰三岁孩儿也解恁么道鸟窠曰三岁孩儿虽道得八十老人行不得颂曰恶无想貌善无形皆自心田长养成不动锋铓轻剔破菩提烦恼等空平因X僧问世尊覩明星悟道此意如何师答以偈曰明星现处眼皮穿汉语胡言万万千暴富乞儿休说梦谁家灶里火无烟育王空叟印禅师法嗣湖州道场别浦法舟禅师甞有鱼篮妇赞曰月眉斜印海门孤逐浪随波不丈夫双手向人提掇处却将鱼目换明珠无极观禅师出山佛赞曰王宫不住箇痴呆半夜逾城真恠哉苦行六年谁釆你计穷只得出山来鼓山木菴永禅师法嗣杭州净慈晦翁悟明禅师福州人上堂举夹山会下一僧到高亭才礼拜亭便打僧云特来礼拜师何打又拜亭又打趂出僧回举似夹山山云会么云不会山云赖汝不会汝若会即夹山口哑去应庵拈云高亭一期忍俊不禁争柰拄杖放行太速这僧当时若是箇汉莫道高亭夹山便是达磨大师出来也斩为三段何故家肥生孝子国伯有忠臣师云高亭夹山门庭施设各得其宜但中间一人较些子应庵与么道也是巩县茶瓶师纂修联灯会要传于丛林青原信庵禋禅师法嗣吉州青原净居正庵宗广禅师僧问不在内不在外不在中间且道在什么处师曰逢人不得错举僧云还有请益箇也无师云弄巧成拙僧礼拜师云却较些子上堂父子相继住此山丛林轨则没多般主X宾色色皆仍旧蓦召大众且道仍旧后如何一炷清香尽日间下座上堂不用爱圣圣是假名不用厌凡凡是妄立但得圣凡情尽自然物我双忘正与么时凭谁委悉石女穿针山色秀木人牵线海云生何山月窟清禅师法嗣福州雪峰北山信禅师颂佛成道曰六年冻得眼无光一见明星雪后霜担水出山频唤卖不知江海白茫茫天童息庵观禅师法嗣苏州虎丘仁二幻堂善济禅师赞鱼篮观音偈曰云󱢴浓粧苦强颜为它闻事入尘寰𢹂来活底无人买只作寻常死贷看绍兴天衣啸巖文薜禅师上堂举云门和尚示众云人人尽有光明在看时不见暗昏昏作么生是诸人自己光明自代云厨库山门又云好事不如无师颂曰人人尽有光明在看时不见暗昏昏踢倒山门与厨库此时明暗自然分华藏纯庵善净禅师上堂举六祖风幡话颂曰不是风兮不是幡白云尽处见青山可怜无限英灵汉开眼堂堂入死关柏巖凝和尚作破衲颂曰零零落落几经年信手拈来搭半肩午夜定回和束倒箇中消息许谁传金山退庵奇禅师法嗣杭州灵隐高原祖泉禅师上堂举九祖伏䭾密多X尊者问八祖佛䭾难提尊者父母非我亲话颂曰父母分明非我亲祖师肝胆向人倾直下若能亲荐得优昙花发火中春赠黄汉岭开接待偈曰路绕悬崖万仞头行人到此一场愁蓦然得箇休歇处重叠关山信脚游万寿月林观禅师法嗣隆兴黄龙无门慧开禅师杭州良渚人俗姓梁母宋氏礼天龙肱和尚为受业师参月林于苏之万寿林令看无字话经于六年逈无入处乃奋志克责誓云若去睡眠烂却我身每至困时廊下行道以头向露柱磕一日在法座边立忽闻斋皷声有省成偈曰青天白日一声雷大地羣生眼豁开万象森罗齐稽首须弥𨁝跳舞三台次日入室欲通所得林遽曰何处见神见鬼了也师便喝林亦喝师又喝自此机语脗合嘉定十一年出世安吉报国继迁隆兴天宁黄龙翠巖苏之开原灵巖镇江焦山金陵保宁淳祐六年奉旨开山护国仁王寺上堂若人识得心大地无寸土古人恁么道黄龙即不然若人识得心大地尽是土上堂是非长短耳边风切莫于中觅异同要得八风吹不动放教心地等虗空慈受老人只解顺水张帆不能逆风把柁黄龙又且不然是非都去了是非里荐取何故聻几度黑风飜大浪未曾闻道钓舟倾上堂三分光阴二早过怀州牛喫禾灵台一点不揩磨益州马腹胀贪生逐日区区去天下覔医人唤X不回头争柰何灸猪左膊上于斯荐道参学事毕其或未然拈拄杖云请木上座与诸人说破卓拄杖一下上堂赵州和尚云南来者与他下载北来者与他上载大似世情看冷暖人义逐高低慈受和尚云南来者与他一面笑北来者与他一面笑大似欢喜厮散笑里有刀若是焦山又且不然南来者以平常待之北来者以平常待之也不嗔也不笑也无下也无高何故清平世界不用干戈作朝阳偈曰寒时急用底物趂暖着些针线忽然臈月到来免到脚忙手乱对月偈曰始见些儿光影要了末后一段若是无门拳头不打这般钝汉师晚年倦于槌拂庵居西湖之上参学者犹众理宗召入选德殿说法祈雨随即感应勑赐金襕法衣佛眼之号以示褒宠潭州石霜竹巖妙印禅师豫章进贤万氏受僧业于邑之龙塘绍昙江浙名老宿历扣其庐留龙门光痴钝颕最久用心良苦不遂其大欲乃见月林于苏之万寿于入室次林问如何是祖师西来意师云老鼠咬破灯盏林颔之历住名剎及居石霜道大振长松片石皆长颜色作对月偈曰未动舌头文釆露五千余卷一时周若言待月重开卷敢保驴年未彻头晚筑庵曰紫霞丞相赵公葵燕居里第招师论道无虗日宝祐三年八月示疾二十三日手书偈云六十九年一场大梦归去来兮珍重珍重泊然示寂塔于紫霞X兴化囊山孤峰德秀禅师福之连江陈氏于吴门枫桥祝发上堂举僧问雪峰如何是第一句峰良久僧举似长生生云此是第二句雪峰再令其僧问如何是第一句生云苍天苍天师云二大老与么泪出痛肠若是第一句要且未梦见在忽有人问怡山如何是第一句只向他道劒去久矣上堂举真净和尚云头陀石被莓苔裹掷笔峰遭薜茘缠罗汉寺里一年度三箇行者归宗寺里参退喫茶大众要会么听取一颂天晴日头出雨落地下湿尽情都说了只恐信不及天宁直翁举禅师法嗣四明天童云外云岫禅师昌国人身材眇小精悍有余师事直翁举公剃落究明曹洞宗旨尽其源底出世慈溪石门历象山智门郡之天宁继以三宗四众推挽舛住天童上堂闹市红尘里有閙市红尘里佛法深山巖崖中有深山巖崖中佛法山僧昨日出城门閙市红尘里佛法一时忘却了也行到二十里松云便见深山巖崖中佛法大众且道如何是深山巖崖中佛法良久云白云山淡泞出没大虗之中青萝寅缘直上寒松之顶谢首座书记藏主上堂以拂子打圆相云摩诃衍法离四句绝百非又打一圆相云礼之用和为贵先王之道斯为美又打一圆相云摩尼珠人不识如来藏里亲収得诸人还见么所见不同互有得失天童这里毋固毋必师说法能巧譬X傍引贵欲俯就学者而曲成之至于奔轶绝尘虽鹘眼龙睛亦无窥瞰分平生不倨傲不贪积得施利随与人既寂无余资禅者率钱津送葬于本山天童痴钝颕禅师法嗣杭州径山荆叟如珏禅师婺州人初见痴钝室中垂语曰如何是佛师答云烂冬瓜复成颂曰如何是佛烂冬瓜咬着水霜透齿牙根蔕虽然无窖子一年一度一开花又甞作偈寄呈痴钝曰钟山白刃赤身挨几度曾经被活埋一自人亡家破后了知无位可安排结夏小参我此一宗正令全提如暴风率雨鼓荡无前石火电光追奔不及举意即迷源擡眸巳蹉过不是目前法莫生种种心纵汝三种互修克期取证第二头第三首万拄千撑转见气急殊不知髑髅未具已眼先明哌地一声千了百当然虽如是亲证者万无一二错会者数有河沙佛成道颂曰六年雪岭方成道打失从前鬼眼睛满面惭惶无着处至今生怕见明星福州雪峰大梦德因禅师作布袋和尚赞曰杖挑布袋走红尘底事何曾见得亲业识茫茫无本据不知开口笑何人增集续传灯录卷第二X增集续传灯录X卍XXX增集续传灯录卷第三径山兴圣万寿禅寺前住持比丘吴郡文琇集大鉴下第二十世灵隐松源岳禅师法嗣四明天童灭翁文礼禅师杭之临安人家天目山之麓因又号天目姓沉氏师生六岁𢹂篮随母採桑俄而寤念曰𢹂篮者谁邪遂有出家志年十六依乡之真相寺僧智月薙落往净慈参混源不契谒育王佛照光禅师照问恁么来者那箇是汝主人公师豁然领旨他日照再问是风动是幡动这僧如何师云物见主眼卓竖又问不是风动不是幡动甚处见祖师师云揭却脑盖照喜甚俊迈挽为书记久之返浙听一心三观之旨于上竺时松源唱道饶之荐福室中问僧不是风动不是幡动僧拟议即棒出师闻之顿忘知解乃往参焉蒙印可辞源巡礼江淮间祖塔至蒋山浙翁命充立僧首座晋陵尤公焴数入山听师提唱语悦服嘉定五年约斋居士张公镃请开法慧云迁温之能仁未几辞隐钱塘之西丘节斋越公慕师高行微服过西丘师亦不问其姓名与语终日而去明日奏请师住持净慈厥后退居福泉晚居天童僧问牛头未见四祖时如何师云牛头僧云见后X如何师云牛头牛头问和尚见佛照时如何师云石中有玉僧云见松源后如何师云沙里无油僧问祖意教意是同是别师云南山筀笋东海乌贼僧拟议师輙督牙三下上堂长颈鸟乔林不栖横飞天外穴鼻牛山田耕了直上峰头天下衲僧望他不及何故嘉州打大像上堂举楞严经云诸可还者自然非汝不汝还者非汝而谁师颂云不汝还者复是谁残红流在钓鱼矶日斜风定无人扫燕子㘅将水际飞上堂投子和尚道迎之不见其首随之不见其形大似徐六担板天童则不然仰之弥高俯察非遥横塘宿鹭斜飞起几只银瓶挂树腰上堂众生本不曾迷夜阑鸡向五更啼诸佛本不曾悟秋清鴈度长空去拍膝一下云西窗昨夜月华明凉飈巳到梧桐树元宵上堂昨夜摩腾法师徧点莲灯助佛光明直得善信真人失却光彩太白龙王出来道我从龙种上尊王佛时住此山未闻有这箇消息于是空中打箇闪电变作满天黑风暴雨还委悉么我见灯明佛本光瑞如此宏智禅师忌上堂夜明帘外宝鉴台前元无兼带莫有偏圆正恁么时毕竟谁居正位古渡无人霜月冷芦花风静鹭鸶眠有来上座直入方丈云某甲有状告投和尚师云对头在那里来云和尚便是师云老僧与汝有甚么冤雠来无语师捉住云冤家冤家新到相看师问汝名什么僧云智虎师退身作怕势僧拟议师便归方丈佛光法师首依师于梁渚师X令往下竺参北峰印公作二偈送之曰归去相依有鹫山渠家一向斥前三谁知开异归同后圆旨于今亦厌谈拣境分明妙药方余之分别更须忘晚风吹落残红片休向枝头觅旧香丛林至今传诵师邃于易干淳诸儒大阐道学师与之游直示以心法不为世语徇悦也朱晦庵问毋不敬师叉手示之掦慈湖问不欺之力师答以偈曰此力分明在不欺不欺能有几人知要明象兔全捉句看取升阶正笏时其晓人类如此师阅五剎通不过八九年而得间之岁月多逍遥于梁渚之西丘羣衲参扣无异领众时也其为人高古简俭不苟为笑语将入寂问侍者曰谁为我造无缝塔侍者云请师塔样师云尽力𦘕不出怡然脱去阇维弟子収舍利遗骨附葬应庵塔左寿八十四臈六十八湖州道场运庵普巖禅师上堂举洞山冬夜喫果子次问泰首座曰有一物上拄天下拄地黑似漆常在动用中动用中收不得且道过在什么处泰曰过在动用中山曰侍者掇退果卓师颂曰洞山点辱家风首座埋没自已双双绣出鸳鸯千古扶持不起赞赵州和尚像曰无端提起七斤衫多少禅人着意参尽向青州做窠窟不知春色在江南镇江金山掩室善开禅师上堂举密庵因应庵垂问如何是正法眼藏密庵答云破沙盆师颂曰法眼拈来早自谩无端错对破沙盆而今徧界难遮掩殃X害丛林累子孙华藏无得觉通禅师青苗会上堂破一微尘出大经鸢飞鱼跃更分明不将眼看将心看巳是重敲火里氷淹黑豆昧平生直须劫外话丰登缲成白雪乘重绿割尽黄云稻正青温州江心石巖希琏禅师潮阳马氏子上堂举广慧琏禅师与杨大年夜话公案师云内翰攀南斗倚北辰广慧转天关反地轴寥寥千古许谁知断絃须是鸾胶续室中有僧问昔日佛照光禅师因孝宗问释迦佛入山六年所成何事佛照奏云将谓陛下忘却此意如何师答以颂曰大根大器大熏修瞥转机轮向上头万亿斯年惟一佛雪山元不隔龙楼台州瑞巖少室光睦禅师上堂举曹山霞因僧侍立山曰道者可煞热曰是山曰祇如热向甚么处回避曰向镬汤炉炭里回避山曰祇如镬汤炉炭里又作么生回避曰众苦不能到师颂曰瞎却顶门三只眼镬汤炉炭里优游若言众苦不能到端的何曾有地头湖州道场北海悟心禅师举黄蘗在盐官殿上礼佛时唐宣宗为沙弥问曰不着佛求不着法求不着僧求礼拜何为黄檗曰常礼如是事沙弥曰用礼何为蘗便掌师颂曰曾施三掌触君王佛法何曾有寸长粗行沙门封断际至今无地着慙惶四明雪窦无相范禅师上堂举赵州和尚云才有X是非纷然失心还有答话分也无僧举似洛浦浦扣齿又举似云居居曰何必僧回举似赵州州曰南方大有人丧身失命僧曰请和尚举赵州方举前话僧指旁僧曰这箇师僧喫却饭了作恁么语话师颂曰坐底见立底立底见坐底咄哉老赵州白日眼见鬼台州瑞巖云巢巖禅师作写经偈云以字不成八字非当阳拈起大家知释迦老子舌无骨黄叶将来吓小儿颂灵云见桃花话曰三月桃花烂熳红灵云打失主人翁随邪逐恶玄沙老半是真情半脱空四明雪窦大歇谦禅师上堂举密庵因应菴问如何是正法眼藏密庵对曰破沙盆师颂曰白玉琢成没弹子黄金铸就铁崑崙千年滞货无人买未免如今累子孙送僧偈曰兴化当年打克宾丛林千载话犹存云黄有棒且高阁只么煎茶送出门杭州净慈谷源道禅师举丹霞然禅师参石头和尚一日头告众曰来日刬佛殿前草师颂曰石头刬草验英豪懵懂丹霞眼不高若解转身行活路至今应不累儿曹苏州虎丘蒺藜昙禅师初住四明延庆迁苏之穹窿震泽普济镇江甘露真州长芦至虎丘上堂举僧问香林如何是衲衣下事林云臈月火烧山师曰兔子何曾离得窟若有人问延庆如何是衲衣下事只对他道就舡买得鱼偏美踏雪沽来酒倍香上堂念念释迦出世时时弥勒下生顿超天地未分之前岂X在天地既分之后不历阶梯掀飜宝所便恁么去可以开无量法门可以演百千妙义蓦拈拄杖卓一下云无量法门百千妙义尽向这里百杂碎了也还知虎丘落处么靠拄杖云祖祢不了殃及儿孙颂灵云桃花话曰三月桃花是处开灵云双眼尽尘埃谢郎重整钓鳌手未免将身一处埋诺庵肇和尚赞二祖偈曰觅心无处自欺谩甘受齐腰雪正寒三拜起来依位立谁知徧界是波澜卧龙破庵先禅师法嗣杭州径山无准师范禅师生于蜀之梓潼雍氏九岁依阴平山道钦出家经书过目成诵绍熈五年登具戒出游至成都坐夏正法有老尧首座瞎堂高弟师请益坐禅之法尧曰禅是何物坐底是谁师受其语昼夜体究一日如厕提前话有省辞去依佛照于育王东菴照问曰何处人师曰劒州人照曰带得劒来么师随声便喝照笑曰者乌头子也乱做贫甚无资剃发故人以乌头子目之未几闻破庵住苏之西华秀峰遂往见焉有纯㒹者入室次横机不让庵打至法堂且欲逐出师解之曰禅和家争禅亦常事何止如此庵曰岂不闻道我肚饥闻板声要喫饭去聻师闻其语不觉白汗浃背逮破菴居灵隐第一座复往从之因侍破庵游石笋庵庵之道者请益曰胡孙子捉不住乞师方便庵曰用捉他作什么如风吹水自然成纹师在侍傍平生碍膺之物顿释巖云巢居X吴郡穹窿迁瑞光及台州瑞巖旨延师分座师在瑞巖忽梦伟衣冠者持把茅见授翌日明州清凉专使至迨入院见伽蓝神姓茅衣冠形貌与畴昔所梦无异继迁焦山舛雪窦连被旨移育王径山师居径山二十年储峙豊积有众如海虽丙丁火厄而旋复旧观号法席全盛僧问赵州道三十年前火炉头有箇无宾主话未曾有人举着此意如何师云舌头拖地僧云毕竟如何是无宾主话师云言满天下僧云只如玄沙闻得云者老汉脚跟未点地在又作么生师云一坑埋却僧云可谓焦塼打着连底氷赤眼撞着火柴头师云一画画断上堂灵山指月曹溪话月递代相传证龟成鼈范上座寻常有一张口挂在壁上未曾动着今日无端入这行户事到如此只得东簸西簸未免拈起多年历日于中点出些子悞赚处说似诸人且要郭大李二邓四张三知得江南两浙春寒秋热虽然如是黄河三千年一度清上堂若论箇事直是省要易会多是诸人自作艰难自作障碍所以有时东廊西廊见诸人和南问讯山僧便乃低头相接其实无他只要诸人识得长老是西川隆庆府人事若识得去便与诸人打些乡谈说些乡话如今且未说你识得长老且各自知得自家乡井也得还知么明州六县奉化八乡上堂五峰门下百种全无僧床迫窄堂供萧疎脚下踏着底破塼头碎瓦砾面前撞见底王獦獠李麻胡恁么薄福住山真箇孤负X老胡虽然如是更点分明上堂一夏巳满无事不辨遂府钵盂功州磁碗理宗甞召见于修政殿奏对详明上为之动色赐金襕僧伽黎仍宣诣慈明殿陞座上垂帘而听以师所说法要示参政陈公贵谊陈公奏云简明直截有补圣治乃赐佛鉴禅师号兼缣帛金银等物师去寺四十里作室接待云水理宗亲洒宸翰赐额曰万年正续淳祐己酉三月旦日示众曰山僧既老且病无力得与诸人东语西话今日勉强出来从前所说不到底尽情向诸人面前抖擞去也遂起身抖衣云是多少十五日亲书遗表及遗书十数言笑谐谑如平时医者诊视次师谓曰你未识这一脉在十八日黎明索笔书偈曰来时空索索去也赤条条更要问端的天台有石桥移顷而逝全身葬于正续之侧塔曰圆照杭州灵隐石田法薰禅师眉山彭氏生而慧敏从丹稜石龙山法宝院智明出家游万至石霜礼雷迁墖述偈曰一念慈容元不隔何须特地肆乖张平高就下婆心切恼得雷公一夜忙师名因是大着闻破庵道望时在吴门穹窿遂往依焉室中举世尊拈华迦叶微笑师云焦塼打着连底冻赤眼撞着火柴头庵阴奇之每于日用语默故起其疑师于是决志依栖与无准日相激砺久之出世苏之高峰次迁枫桥普明行辈有高原泉无相范即庵觉石溪月相依而住俄钟山虗席庿堂以师补处宝庆初诏迁净慈端X平二年诏迁灵隐上堂一径直二周遮衲僧会得万别千差庭前闲放目春尽尚余花老胡不合过流沙上堂大道体宽无易无难相头买帽此土西天上堂识得心山岳沉握金成土握土成金脚后脚前现成行货少室峰前交点不过上堂石中有玉沙里无油德山临济未出常流却忆寒山子时临古渡头上堂见闻觉知行住坐卧贬上眉毛早是蹉过赤脚唱山歌路上无人和上堂把定重关诸人性命在山僧手里放开一线山僧性命在诸人手里而今也不把定也不放开山僧即是诸人诸人即是山僧三十年后莫道蒋山和泥合水上堂自从胡乱后三十年不少盐酱马大师满地狼籍灵山即不然自从胡乱后三十年不少良久云衲子难谩示众偈曰劒刃飜身犹是钝屋头问路太无端楚鸡不是丹山凤何必临风刷羽翰淳祐甲辰三月望日示徒云但得本莫愁末唤什么作本唤什么作末松栢千年青不入时人意牡丹一日红满城公子醉山僧恁么道若有不肯底是我同参弟子师俊绘师像求赞有云末后一句分付厨山众颇讶之师先甞建接待院于西溪曰宝寿忽示疾即退居宝寿趣辨终焉计嘱窆全身于院之后山端坐而化寿七十五臈五十三江州云居即庵慈觉禅师上堂举雪峰因闽王问拟欲盖一所佛殿去时如何峰曰大王何不盖取一所空王殿王曰请师样子峰展两手云门云一举四X十九师颂曰空王殿样子雪峰展两手添得老韶阳一举四十九总是面南看北斗赞船子和尚偈曰三十余年在药山鬼家活计岂能传当时不得夹山老你且耐烦撑破船四明大慈独菴道俦禅师赠制鞋匠偈曰透底工夫做巳圆须知密处自心传脚跟着地随他转踏到驴年也未穿龟峰曹源生禅师法嗣杭州径山痴绝道冲禅师武信长江苟氏子母郭氏生而丰上短下资性绝人少长习进士业兼之受释氏学于梓州玅音院礼修证为落发师游成都习经论于圣慈以名相厌人复弃去闻松源唱道于饶之荐福径造其门以岁饥不受曹源以云居首座出世妙果师听其入门语有省源遂俾侍香老拳痛棒不少贷平生知见至是绝无影响源徙龟峰师复侍行久之呈偈辞游浙有曰尚余穷相一双手要向诸方痒处爬江湖盛传至杭时松源主灵隐门严户峻八阅月不得入室或以失士告源曰我巳八字打开挂搭他自是他当面蹉过了师闻其语彻见侍曹源于妙果龟峰时嘻笑怒骂皆为人善巧方便嘉定已卯由径山第一座出世嘉禾光孝道闻于朝忠献史卫王以堂帖除蒋山侍郎曹公豳帅闽以鼓山来聘未行雪峰牒至领事半年而天童诏下众集如海犹宏智盛时育王虗席摄住持事往来说法两山间淳X祐甲辰有旨移灵隐师谓大父密菴伯父松源弘道之地方欲奋励力振祖风而世故有不满其意者伐鼓辞众归隐金陵朝命以虎丘俾养老不就留守虗斋赵公以蒋山起之不应育王笑翁散席朝论以大觉故家召师隐所使者三返卒不应诏明年京尹赵公以法华请开山将领事径山诏至师欲以法华併辞自谓不赴法华则失信重违君命则不恭失恭与信何以为后学法乃幡然而作留法华踰月即登径山故人神响应懽声如雷上堂僧问心佛及众生是三无差别如何是过去心师云放待冷来看僧云如何是现在心师云你问我畣僧云如何是未来心师云后次上堂向你道僧云如何是过去佛师云去年梅僧云如何是现在佛师云今岁柳僧云如何是未来佛师云颜色馨香依旧僧云如何是过去差别智师以拂子击禅床左边僧云如何是现在差别智师以拂子击禅床右边僧云如何是未来差别智师以拂子中间点一点僧云心佛众生无向背十方剎海一毫收便礼拜师乃云过去心不可得现在心不可得未来心不可得三世既不可得唤什么作差别智若人见得彻去三世诸佛无一时不在诸人顶𩕳上转大法轮更来这里挨肩并足讨什么碗以拄杖一时赶散结夏上堂圆觉伽蓝尘尘有路坐断去来顿空今古那里十三这边十五后先不差毫发许可笑黄面瞿昙至今不知落处上堂尽干坤大地无丝毫X许大是汝诸人横担拄杖绕四天下行脚道我无处不到无事不知且道西天那烂陀寺戒贤论师今日说什么法便下座上堂有一人一念顿证堕在佛数有一人累劫阐提不愿成佛且道那箇合受人天供养良久云蝶穿芳径双眉湿蜂掠残花两股肥临示寂手书龛记并遗书十数且曰无准忌在三月十八日吾以十五日即行不能瓣香修供侍僧亟以遗偈请师谓曰末后一句无可商量只要箇人直下承当即命笔书辞众上堂语至夜分起坐移顷而逝寿八十二腊六十一茶毗舍利五色者无数其徒遵治命奉骨归葬金陵玉山庵学者追慕不忍含中分其半建墖菖蒲田玉芝庵天童枯禅镜禅师法嗣四明育王寂窗有照禅师福之闽县邓氏依九峰榕庵慧得度时枯禅唱道怡山往从之一日禅曰自从一见桃花后直至如今更不疑那里是他不疑处师大笑趍出禅深肯之禅迁灵隐师掌内记巳而见大梅石巖虎丘蒺藜鄮峰无准金山大歇皆深器重以母老归省雪峰痴绝留掌记室闽帅赵公汝愚钦师名命开法东山大乘住福之黄蘗时左史竹溪林公希逸从师论心法拳拳服膺竹溪有诗云老来得友如师少别去伊谁伴我间朝命主江心诏迁玉几适灾变竭力兴建众屋稍完谒平章贾魏公闻奏朝廷降金帛鼎建舍利宝墖顿复旧规僧问如何是佛X师云八吉祥僧云如何是法师云六殊胜僧云如何是僧师云面目见在上堂六尘不恶还同正觉鵶鸣鵶鵶鹊噪鹊鹊江北江南潮生潮落春风二月花草香善财何处寻楼阁喝上堂如何是道木头如何是禅碌塼古德与么垂示十箇五双恬不为事殊不知正㧓着鄮峰痒处何故建造殿宇恰用得着杭州净慈清溪沅禅师上堂达磨西来一坐具地被他神光礼了三拜一时占了致令后代儿孙各自分疆列界衲僧家拨草瞻风朝吴暮越南天台北五台拄杖头草鞋底还曾踏着也未良久切忌踏着泉州法石愚谷智禅师山居偈曰栗色伽黎千百结倚松扪腹看云飞有人问我云山趣向道春深笋蕨肥福州西禅月潭圆禅师开炉上堂人人尽守瓮中天地覆天飜我不然直下一槌星火迸螺江烧却谢郎船赞猪头和尚云血淋淋古佛心几回提起谁是知音报恩太古先禅师上堂若论此事不涉心思意想非干默照忘怀要得洞然明白须是汗下一回汗下后如何唤侍者云将扇子来上堂夜冷清霜重风来寒更多因循时节过自己事如何拍禅牀云不是知音者如何举向他上堂衲僧家游方行脚拨草瞻风第一须识路径始得路径不错东西南北到处为家稍涉迁回五里单牌十里双堠那里更在那里掷下X拄杖云看脚下荆南府公安虎谿钖禅师上堂心心浅处实甚深道道幽远无人到急行踏不着缓行成蹉过少林几坐花木春却忆西来胡达磨岊翁淳禅师佛诞偈曰毗岚毒种毒花开添得云门醉后盃今日柯桥风色恶淡烟疎雨洗黄梅高峰崇和尚颂初祖见梁武帝话曰开旗展阵入梁邦未覩天颜早巳降纵有神通难展欵翩翩一苇渡长江隐静万菴柔禅师法嗣苏州虎丘双杉元禅师上堂举密庵因应庵和尚问如何是正法眼藏密庵曰破沙盆师颂曰五陵公子少年时得意春风跃马蹄不惜黄金为弹子海棠华下打黄鹂冷泉画两廊壁颂曰一一尘中坚密身改头换面转精神谁知东壁打西壁尽是灵山会上人育王物初观禅师法嗣杭州径山佛智晦机原熈禅师族豫章唐氏世业儒西山明觉院明公乃师族叔父聚宗族子弟教世典师与兄原龄俱习进士业原龄既登第师遂从明公祝发焉将游方其母私具白金为装师谓财足丧志即善言辞之不持一钱以行闻物初阐化玉几往依之物初与语惊异留侍左右后谒东叟颕于南屏X命掌记至元间总统杨琏真加奉旨取育王舍利亲诣师求记述舍利始末因招与俱师辞曰我有老母兵后存亡不可知遂归江西则原龄先以临江通判从丈丞相起兵死独母在堂师奉之以孝闻元贞二年出世百丈居十二载法席振兴至大初应净慈请入寺日行中书省行宣政院官属俯伏迎请发扬宗旨四方英衲一时辐凑上堂云门道箇普字尽大地人不奈何殊不知云门四稜蹈地当时若与震威一喝得此老恶发徐徐打箇问讯道莫怪触忤好非徒扶起此老管取话行天下上堂举太原孚上座闻角声悟道话颂曰琴生入沧海太史游名山从此掦州城外路令严不许早开关上堂三界无法何处求心白云为盖流泉作琴古今无间谁是知音击拂子云一曲两曲无人会雨过夜塘秋水深上堂独坐大雄峰寒灰拨不红一星荧火出孤鹤过辽东结制上堂以手作结布袋势云南山今日结布袋口了也汝等诸人各各于中身心安居平等性智忽有箇开冲碧落撞倒须弥底莫道结子不坚密良久云缦天网子百千重居七载迁径山巳而杖䇿归南屏山下百丈大仰之徒闻师退间争来请师辞不获巳遂返仰山居三年将示寂手书与所往来书偈示众掷笔而化延祐六年闰八月十有七日也寿八十二于金鸡石下葬焉其弟子在杭者又分爪发塔于净慈西隐径山藏叟珍禅师法嗣X杭州径山原叟行端禅师族临海何氏世为儒家母陈氏能通五经师六岁母教以论语孟子輙能成诵十二从族叔父茂上人得度于余杭化城院逮受具戒一切文字不由师授自然能通而克志大法至忘寝食初参藏叟于径山叟问汝是甚处人师云台州叟便喝师展坐具叟又喝师收坐具叟云放汝三十棒参堂去师于言下豁然大悟一日侍次叟云我泉南无僧师云和尚聻叟便棒师接住云莫道无僧好叟颔之即延入侍司叟既告寂至净慈依石林巩公处以记室寻以灵隐山水清胜往挂钖焉师甞自称寒拾里人横川在育王以偈招之有云寥寥天地间只有寒山子师竟不渡江而谒觉庵真于承天复谒雪巖钦于仰山巖问何处来师云西浙巖云因甚语音不同师云合取臭口巖云獭径桥高集云峰峻未识书记在师拍手云鸭吞螺蛳眼睛突出巖笑顾谓侍者点好茶来即送师归蒙堂居三年而巖逝乃还浙右虎巖伏时住径山请师居第一座寻退处楞伽室拟寒山子诗百余篇皆真乘流注四方衲子多传诵之大德庚子出世湖之资福名闻京国特旨赐慧文正辩禅师中书省平章政事张闾公任行宣政院使首举师主中竺复迁居灵隐有旨设水陆斋于金山命师说法竣事入觐于便殿奏对称旨加赐佛日普照之号陛辞南归即养高于梁渚西庵至治壬戌径山虗席三宗四众相率白于宣政行院请师补X处乃阖辞奏请玺书护持师至是凡三被金襕袈裟之赐二十年间足不越阃慕其道者鳞萃至无所容虽素以师道自任者至则气索意消愿就下列僧问如何是正法眼藏师云十字街头石敢当僧云莫只这便是么师云月似弯弓少雨多风上堂举僧问赵州狗子还有佛性也无州云无又僧问狗子还有佛性也无州云有师云若以无为究竟后来因甚道有若以有为谛当前面因甚道无者里捉败赵州许你天上天下上堂秋风凉秋夜长未归客思故乡拍禅床自是不归归便得五湖烟景有谁争上堂心不是佛兔马有角智不是道牛羊无角蓦拈拄杖画一画云一夜落花雨满城流水香师甞勘一新到僧云何方圣者甚处灵祇僧云临朕砧师云杜撰禅和如麻似粟参堂去又勘一僧云棊槃石斫破你脑门钵盂池浸烂你脚板僧拟答师便喝又勘一僧云擘开华岳连天秀放出黄河彻底清即且置平实地上道将一句来僧拟开口师便打师以呵叱驽骂为门弟子慈切之诲以不近人情行天下大公之道宾友相从未甞谭人间细故舍大法不发一言得宗师体裁具宗师机用绍临济正传为藏叟的子一人而巳至正辛巳八月四日终于丈室其先五日示微疾越四日沐浴更衣趺坐书偈云本无生死焉有去来氷河发焰铁树花开投笔垂一足而化龛留七日颜貌如生奉全身塔于寺之后曰寂照菴分爪发建墖化城幻X有庵世寿八十八僧﨟七十六净慈东叟颕禅师法嗣温州江心一山了万禅师族临川金氏貌瘠而弱年十五业程文有声然素志出家去从金溪常乐院思仁祝发及游方谒偃溪闻荆叟珏简翁敬皆相语合东叟领南屏择师掌记偶经神祠见纸灰随风旋起脱然忘所证亟以白东叟叟诘之无滞后游天台众请开法寒巖迁仙居紫箨踈山未几江淮总统会诸山于灵隐直指堂议以开先迎居之升住江心少不适意輙弃去寺众数百恳留随至冯公岭不从庐山月㵎明迎归东溪及明示寂开先之众复以请不敢以寺事累师惟乞训徒耳上堂静情情閙浩浩浑不涉阶梯巳踏向上道万里无寸草出门便是草撞着卖柴翁便是栽松老瑠璃殿上月团团珊瑚枝头日杲杲上堂逢尧舜则陈典谟要立生涯遇桀纣则道杀伐尽扫活计我辈人干嚗嚗硬嚗嚗净躶躶赤洒洒何曾有许多事可怪陈睦州见僧入门便道现成公案放汝三十棒子细看来也是穷急计生上堂拈拄杖云此拄杖子西天四七东土二三天下老和尚拈弄不出今日在开先手里无头无尾能放能收离相离名不与不夺虽然如是也只为中下之机忽过上上人来时如何画一画云放过一着皇庆元年十一月二十六日遭疾阅七日命具浴更衣书诀众语坐逝阇维五色舍利如菽不可计双目睛齿牙顶X骨俱不烬时改作豫章乌遮塔江西行省丞相干赤命以旧藏释尊舍利奉于中遣使分一山之目睛舍利贮之银匣陪葬焉奉化岳林栯堂益禅师温州人出世婺之天宁迁荐福后主明之太平升彰圣至岳林上堂鲁祖面壁麻谷闭门二大老虽与天宁相去数百年今日各与二十拄杖何故譬如油蜡作灯烛不以火点终不明示众诸子出息不保入息二六时中切莫将身心别处杂用饶你掉臂也是祖师西来意脚头尖也踢出一员古佛不如无事好上堂古者道我这里无法与人只是据欵结案彰圣者里亦无法与人亦不据欵结案拈柱杖云如何是佛赤脚踏莲花如何是佛向上事雕梁𦘕栋掷下拄杖便归方丈二月十五日上堂击拂子一下彰圣今日将三十年前冷灰中爆出一粒乌豆换老胡眼睛去也喝一喝云设有一法过于涅槃我此一喝不作一喝用上堂举黄龙三关话拈云黄龙老人头匾所以说漳泉福建话逼真谩得天下人过谩漳泉福建人不过上堂指左边者是香炉指右边者是花瓶能以一义作无量义能以无量义为一义陈尊宿织蒲鞋邓师伯打瓦鼓上堂一切世间诸所有物皆即菩提妙明元心石脾入水即干出水即湿独活有风不动无风独摇上堂诸上座步步是汝证明处须是自肯方可归家稳坐若不然者𧑀蛣腹蟹水母目虾上堂五千四十八卷只作一句X道却遂起身云立地待诸人搆取便下座临终遗偈云八十三年什么巴鼻柏树成佛虗空落地火葬牙齿数珠不坏舍利莹然金华智者云屋自间禅师括苍叶氏雪堂行和尚乃师之九世诸父也初见荆叟于冷泉次见东叟于净慈俾掌记撰成道䟽云发见精于午夜叟易发为泯师不觉股粟汗下如撤蒙蔀顿见叟垂手处自是韬晦大方累聘悉皆辞焉虽双林智者两提鈯斧乃为人所强耳皇庆壬子十月二十五日与客语笑如常时命侍僧取笔书偈巳遂终无方安禅师法嗣枯木荣禅师赞三祖偈曰风恙缠身世莫医家贫遭劫更堪悲谁知覔罪了无处正是贼归空屋时灵隐大川济禅师法嗣四明天童石门来禅师甞作剪刀颂曰浑钢打就冷光浮两刃交锋未肯休直截当机为人处何曾动着一丝头四明雪窦野翁炳同禅师越州人送僧之华顶见溪西和尚偈曰高高峰顶屹云中八十溪翁也眼空相见莫言行脚事累他双耳又添聋径山偃溪闻禅师法嗣杭州径山云峰妙高禅师福之长溪人也家世业儒母阮梦池上婴儿合爪坐莲华心手捧得之觉而生师因名梦池幼而神彩秀发嗜书力学尤耽释典X愿学出世法依吴中云梦泽公继受具戒师锐意在道首参痴绝次见无准准尤器重寻之育王见偃溪入室掌藏钥一日溪举譬如牛过窗󳲗头角四蹄都过了因甚尾巴过不得师划然有省即答曰鲸吞海水尽露出珊瑚枝溪云也只道得一半后出世住南兴大芦迁江阴劝忠霅川何山蒋山虗席奉朝命居之历十有三载众踰五千指德祐改元元兵渡江军士有迫师求金者以刃拟师师延颈曰欲杀即杀吾头非汝𥖣刃石辞色了无怖畏军士感动叩首而去丞相伯颜见师加敬施牛百斋粮五佰寺赖以济迁径山寺罹回禄草创才什一师究心兴建不十年悉还旧观示众前念是凡后念是圣一刀两段更莫迟回是以涅槃会上广额屠儿放下屠刀便言我是千佛一数虽然若无举鼎拔山力千里乌骓不易骑示众言前辨旨句下明宗东计山炽然说法湛渎水专为流通这里搆得未免递相钝置若是尚存观听扰扰忽忽晨鸡暮钟上堂声色为无生之鸩毒受想乃至人之坑穽者般说话阿谁不知然粗飡易饱细嚼难饥上堂世界未形干坤泰定生佛未具觌体全真无端镜容大士鹰巢跃出擘破面皮早是遭人描邈那更缺齿老胡不依本分遥望东震旦有大乘根器迢迢十万里来意在搀行夺市直得凤堂皷响阿阁钟鸣转喉触讳插脚无门合国难追重遭讦露新蒋山迫不得巳跨他船舷入他界分新官不理旧事毕X竟如何拍禅床云戍楼静贮千峰月塞草间铺万里秋上堂五峰峭峙到者须是其人一镜当空无物不蒙其照祖师基业依然犹在衲僧活计何曾变迁着手不得处正要提撕措足无门时方堪履践直得山云淡泞㵎水潺湲一曲无私万邦乐业正恁么时功归何所车书自古同文轨四海如今共一家至元戊子春僧录杨辇真加奉旨集江南教禅诸德朝觐论道上问禅以何为宗师进前奏云禅也者净智妙圆体本空寂非见闻觉知之所可知非思量分别之所能解上又云禅之宗裔可历说师云禅之宗裔始于释迦世尊在灵山会上拈起一枝金色波罗花普示大众惟迦叶微笑世尊云吾有正法眼藏涅槃妙心分付迦叶由此代相授受而至菩提达磨达磨望此东震旦国有大乘根器航海而来不立文字直指人心见性成佛是为禅宗也上嘉之师因从容奏云禅与教本一体也譬如百千异流同归于海而无异味又如陛下坐镇山河天下一统四夷百蛮随方而至必从顺承门外而入到得黄金殿上亲覩金面皮方可谓之到家若是教家只依着文字语言不达玄旨犹是顺承门外人若是禅家虽坐破六七箇蒲团未得证悟亦是顺承门外人谓之到家俱来也是则习教者必须达玄旨习禅者必须悟自心如臣等今日亲登黄金殿上覩金面皮一番方可称到家人也上喜赐食而退陛辞南归示众云我本深藏巖窦隐遯X过时不谓日照天临难逃至化又云衲被蒙头万事休此时山僧都不会山中复灾师谓众曰吾负此山债耳遂竭力再营建汇殿坡为池他屋以次而成癸巳六月十七日书偈而逝寿七十五腊五十九葬寺之西麓湖州何山铁镜至明禅师福唐长溪黄氏子首谒蓂叟尧于嘉禾天宁虽蒙其䇿励未大省发后依偃溪于净慈俾侍左右朝参暮叩获臻智证访清溪沅于虎丘命司藏典登双径藏叟复俾掌藏至元辛巳何山虗席请师补处移住四明大梅大德庚子何山耆旧合辞上行宣政院延致再住上堂原野秋阴寒螀悉吟枫林落叶片片赤心达磨顶门无骨儿孙海底摸针忽然摸着时如何谁道龙王宫殿深上堂达磨不来东土官路少人行二祖不往西天私酒多人喫何山门前一条大路南来北往知是几多只是中间一块石头未曾有人踏着众中还有踏着者么掷下拄杖云看脚下上堂今朝八月二十五记得洞山离查渡落在云门网子中有屈至今无雪处竖拂子云门大师来也合喫何山手中棒且道过在什么处不合鼓弄人家男女上堂着意驰求驴年见面尽情放下瞥尔现前香严闻击竹声彻见本来面目即不问且道恁么热向甚处回避归堂喫茶去延祐乙卯十一月初五日唿其徒嘱以后事索纸大书曰绝罗笼没回互大海波澄虗空独露放笔翛然而逝寿八X十六四明天童止泓鉴禅师初住信州真如上堂诸佛不能真实说法度羣生菩萨有智慧见性不分明白云无心意洒为世间雨大地不含情能长诸草木古德与么提唱于四谛法中开凿人天不妨善巧若据衲僧分上何止白云万里上堂拈拄杖云一有多种二无两般枯桑知天风海水知天寒拄杖子闻与么道不觉忻忻笑云出身犹可易脱体道应难掷拄杖下座净慈介石朋禅师法嗣杭州灵隐悦堂祖誾禅师南康周氏子依同郡嘉瑞寺出家礼偃上人为师薙落一日阅华严经至惟一坚密身一切尘中现有省即往见别山智于蒋山山问近离何处师云江西山云马大师安乐否师叉手进前云起动和尚未几至杭见断桥伦于净慈桥问临济三遭黄檗痛棒是否师云是桥云因甚大愚肋下筑三拳师云得人一牛还人一马桥颔之桥逝栢山介石来补处一日室中举柏树子话师拟议石抗声云何不道黄鹤楼前鹦鹉洲师于言下顿悟即令侍香久之归庐山东巖日住圆通延师分座九江守钱真孙聘师出世西林至元二十五年迁开先继升东林元贞初奉诏赴阙入对称旨赐玺书号通慧禅师并金襕法衣大德九年陞住灵隐甞勘一僧云微尘诸佛在你舌上三藏圣教在你脚底何X不瞥地僧罔措师便喝又勘一僧云释迦弥勒是他奴他是阿谁僧拟对师便打一僧新到师问何处来僧云闽中师云彼处佛法如何住持僧云饥即喫饭困即打眠师云错僧云未审和尚此间如何住持师拂袖归方丈僧休去居四岁而寂诀众偈曰缘会而来缘散而去撞倒须弥虗空独露寿七十五腊五十二天童辨山仟禅师法嗣圆通雪溪逸禅师赞兴化和尚偈曰中原一宝有来由拶得君王引幞头到此若无青白眼当机谁敢谩轻酧天宁无境彻禅师法嗣灌溪昌禅师山居偈曰闲来石上翫长松百衲禅衣破又缝今日不忧明日事生涯只在钵盂中雪峰北山信禅师法嗣绍兴大庆尼了庵智悟禅师生󳲇中王氏幼孤年十一白母愿出家礼祥山寺普升得度习经诵至空无所有一句顿悟每自叹曰不求明师决择恐成差别虗弃光阴时北山退漳之南院闲居鼓山西庵师随众入室山问曰上座什么处住师曰不住南台江边山诘曰毕竟住在什么处师不审便行山叱曰走作么合喫山僧手中棒师面热汗下次日复诣请益某甲昨日祗对和尚有什么过山厉声云更来这里覔过在师云月明照见夜行人山指旁僧曰看渠志X气甚不凡遂印以偈有相逢若问其中事风搅螺江浪拍天之句出世苏之西竺一日痴绝来访问曰子悟处如末山见大愚忽然撞着灌溪为佛法来时如何师对曰大海不让细流痴绝一笑而巳宝祐六年太师判宗大王帖请住大庆僧问云灌溪道我在临济爷爷处得半杓末山娘娘处得半杓毕竟是有是无师云百花毬子上何用绣红旗上堂拈拄杖云天垂十二阑干角风满三千世界中热恼变成清净境禅心顿觉悟真空靠拄杖云有甚共语处上堂大阳门下日日三秋明月堂前时时九夏古人恁么未免坐在这里大庆即不然山转疑无路溪回别有村上堂柳絮飘风杏花沐雨好箇生机快须荐取以拂子击禅床云咄三十年后不得错举华藏纯菴净禅师法嗣福州雪峰石翁玉禅师礼雪峰墖偈曰入闽早是四旬余象骨巖前缚屋居谁道开平年代后春畴烟雨几犂锄灵隐高原泉禅师法嗣婺州宝林无机和尚上堂举教中道居一切时不起妄念于诸妄心亦不息灭住妄想境不加了知于无了知不辨真实大慧和尚颂曰荷叶团团团似镜菱角尖尖尖似锥风吹柳絮毛毬走雨打棃花蛱蝶飞大慧和尚可谓桃花李花总成一家双林则不然客舍并州二十霜归心日夜忆咸阳无端更度桑干X水却望并州是故乡上堂芦花对蓼红木落山露骨彷彿扬州依希越国拈拄杖卓一下云为君卓落精灵窟无位真人赤骨律黄龙无门开禅师法嗣杭州护国臭菴宗禅师上堂举丰干谓寒山拾得云你与我去游五台便是我同流寒山云你去游五台作么干云礼拜文殊山云你不是我同流师云丰干开口不在舌头上寒山同坑无异土检点将来两箇駞子厮撞着世上应无直底人上堂举岳林振禅师示众云布袋口开还有买底么僧云有林云不作贱不作贵作么生买僧无语林云老僧失利师云岳林设箇问端也甚奇特及至被人道箇有字直得东遮西掩囊藏不迭护国今日布袋口开还有买底么良久云䦨干虽共倚山色不同观杭州慧云无传祖禅师上堂佛佛广说大智莫能知祖祖相传凡情讵能测先天后地成坏长存入死出生去来不变于斯荐得巳涉支离其或未然山僧更为下箇注脚以拂子击禅床云啼得血流无用处不如缄口过残春华藏瞎驴见和尚颂兴化打克宾话曰兴化打克宾言亲语不亲棒头如雨点敲出玉麒麟囊山孤峰秀禅师法嗣福州鼓山皖山止凝禅师龙舒太湖人乃大唐神尧之后其号皖山者因生缘密迩三祖道场故也年X十七二亲俱丧投黄州双泉道瑛剃落鄂渚开原受具即游方徧参往三祖见环庵琏钟山痴绝冲长芦南山哲皆不契参双塔无明性明问达磨九年面壁时如何师曰有理难伸被明噼胸一拳师忽然有省叹曰我生平用底遭这老汉一拳瓦解氷销了也入闽之披秀礼孤峰和尚峰举狗子无佛性话令参究及半年得臻阃奥乃颂曰赵州道无箭不虗发筑着磕着全杀全活峰曰你也得只是未在一日峰举德山见龙潭话问那里是德山亲到处师以手掩峰口即说颂曰潭不见龙不现全身巳在空王殿梦回忽听晓莺啼春风落尽桃花片峰曰汝今日方知泗州大圣不在扬州出现善自护持遂俾侍香峰迁西禅囊山师亦随侍峰归寂师登石鼓典藏教上雪峰霜林果请归板首宝祐丁巳出世福州钓台升万岁久之太傅贾平章魏国公札迁鼓山槌拂之下众盈四千指七闽丛席斯为第一贤士大夫抠衣问道恨识师之晚黄童白叟见以郎罢唿之至于家绘其像饮食必祝非于全闽宿昔有缘畴克臻此哉上堂入院方三日追陪人事忙灯笼与露柱密密细商量且道商量箇什么拍禅床云昨夜碧天风浪静一轮明月映螺江上堂六月旦夏巳中荷花开水面茘子映山红无位真人处处相逢拟议云山千万重鼓山入院上堂拈拄杖云飏下补山鈯斧拈起国师圣箭卓拄杖一镞破三关机锋如掣电左右逢原全机杀活直X得大顶峰小顶峰望空斫额白云亭涌泉亭笑里点头正与么时且道功归何所靠拄杖云雕弓巳挂狼烟息万国来朝贺太平示众万机不到千圣攒眉正令当行阿谁敢拟便恁么会巳落第二义谛大似望梅林止渴有甚快活处衲僧家将黑豆子换人眼睛把断贯索穿人鼻孔未为分外且道衲僧见箇甚么道理卓拄杖一下云选佛若无如是眼宗风那得到于今将终集两序示遗诫索笔书偈云八十四年一梦相似梦破还空也无些事端坐而逝婺州双林一衲戒禅师赞傅大士偈曰非儒非道亦非禅杜撰修行忒可怜担阁一身三不了至今八百有余年天童云外岫禅师法嗣四明雪窦无印大证禅师番阳史氏幼颕异父母知不可留便从昌国寺智节学出世法谒荆石琬于庐山圆通不契时思庵睿居闲房师日亲燬炼云外唱曹洞之道于天童往依之入室云外云天童今日大死去也汝作么生救师云请和尚喫饭外又云天童今日大死去也汝不要相救师云救他作么外又云天童今日大死去也阿谁与我同行师云和尚先行某甲后随外呵呵大笑自兹情同鱼水犹沩山寂子命典藏教至治间诏天下善书者金书藏经竣事赐织金屈眴南还江浙丞相脱欢公起师主衢之南禅继领光孝迁信之祥符移明之定水升雪窦上堂X千说万说不若觌面一见昨日二十九今朝七月一报你参玄人光阴如箭疾娘生两只眼箇箇黑如漆急急急回头看取天真佛良久是何面目下座巡堂喫茶上堂妙不妙衲僧鼻孔多无窍玄不玄剎竿头上无青天至士宁容衲手良马岂待挥鞭全超棒喝不落蹄筌百鸟不来春又过巖房赢得日高眠退居定水圆明庵入寂至正辛丑九月二十一日也寿六十五阇维牙齿数珠不坏舍利明莹门人景云等塔于圆明庵之后径山荆叟珏禅师法嗣杭州中竺空巖有禅师室中勘验学者垂语云黄金铸就铁真人东海涌颂云锦衣公子醉田家熟睡柴床日未斜热渴唿浆无所得便将玉带换瓯茶海西容庵海禅师法嗣广阳庆寿中和璋禅师天姿粹美机用纵横室中示徒或握木劒或执绵虵因海云初见便问曰某甲不来而来作么生相见师曰参须实参悟须实悟莫打野榸曰因击火迸散乃知眉横鼻直师云吾此处别曰如何表信师曰吾牙是一口骨耳乃两片皮曰将谓别有师曰错海云喝曰草贼大败师便休次日师举临济两堂首座齐下喝僧问临济还有宾主也无济曰宾主历然汝作么生会海云曰打破秦时镜磨尖上古锥龙飞霄汉外何劳更下槌师曰汝只得其机不得其用海云便掀禅床师曰路途之乐终未X到家海云与一掌曰精灵千载野狐窟看破如今不直钱师打一拂子曰汝只得其用不得其体海云进前曰青山耸寒色月照一溪春师曰汝只得其体不得其智海云曰流水自西东落花无向背师曰汝虽善语言三昧要且没交涉海云竖起拳复拍一拍丈室震动师曰如是如是海云拂袖便出增集续传灯录卷第三增集续传灯录X卍XXX增集续传灯录卷第四径山兴圣万寿禅寺前住持比丘吴郡文琇集大鉴下二十一世天童天目礼禅师法嗣四明育王横川如珙禅师永嘉大姓林氏有叔父为禅沙门者曰正则视师幼不肉食爱之乃度其祝发预戒于广慈院初见石田于灵隐及痴绝至犹留从之然终疑碍无入闻天目居大白往投以疑目举南山筀笋东海乌蠈师拟对目打之师忽有省遂留执侍国清断桥延师典藏桥迁净慈命为第二座寻又为第一座丞相以师有行解可师表以鹰山灵巖命出世继迁能仁既归放牧寮辞病不应外至元十年有旨授师育王僧问如何是教外别传底句师云X不落玄妙僧云恁么则直入如来地师云且缓缓僧问如何是学人行履处师云你适间从甚么上来僧云如何报得四恩去师云但从适间路下去僧问虎逼临崖时如何师云命若悬丝僧云相救相救师拈拄杖掷与之僧问如何是闻复翳根除师云一不成二不是僧云如何是尘消觉圆净师云漏木杓破笊篱僧问有问赵州如何是西来意云庭前柏树子有问庆云云庭前无柏树一等是问西来意为甚答不同师云不是阇梨问老僧也不知上堂地大水大火大风大若一念无疑地不能碍若一念无爱水不能溺若一念无嗔火不能烧若一念无喜风不能飘如此即是无依道人佛从无依生若悟无依佛亦无得中秋上堂马祖百丈智藏南泉翫月各呈自己见解于月有甚交涉月轮有圆有缺孤光透彻谓之月光菩萨照破山河大地昏暗开一切众生心地昏暗老僧出母胎时正当今夜拈却门前大案山放你诸人东去西去上堂鲁祖三昧最省力才见僧来便面壁育王三昧又省力才见僧来便合掌南山北山如牛拽磨脚瘦草鞋宽地肥茄子大上堂妙明心印印佛则一手指天一手指地印法则狗㘅赦书诸侯避道印僧则箇箇钵盂口向天还有自印者么自印则行住坐卧一一明了灵山会上传此心印少室峰前传此心印为藏穴寺侧曰此菴乃自为铭曰病叟今年六十六死日将至火化好土化好西堂唯庵贯和尚X云古鄮山中有片荒地因叠石为塔焉铭曰天生一穴藏吾枯骨骨朽成土土能生物结箇葫芦挂赵州壁永脱轮回超三世佛将没书诀众记而化年六十八至元二十六年三月十八日也门人禀遗诫窆全体于塔杭州净慈石林行巩禅师初住安吉上方升思溪法宝隆兴黄龙吴郡承天至净慈上堂横眸碧汉万国风清垂手红尘千峰日出才恁么便不恁么所以道我此法印为欲利益世间故说在所游方勿妄宣传横按拄杖云佛灭二千二百单六载沙门行巩今于苕霅尽头鼓钟清处显示此印丝毫无有妄者卓拄杖云谨白上堂山静课花蜂股重林空含箨笋肌明倚栏不觉成痴兀又得黄鹂唤一声思溪恁么道好喫拄杖三十何故为他不合随声逐色上堂水乡水阔地多湿六月花蚊觜如铁夜半起来笑不彻烦恼不彻作什么床头一柄扇无端又打折上堂三家村里牛动尾巴乃摇拂子云与这箇相去多少掷拂子云洎合停囚长智上堂雪峰辊毬禾山打鼓秘魔擎叉道吾作舞一切贤圣皆以无为法而有差别喝一喝下座师室中垂示云尽大地是箇金刚正体上座者皮袋向甚处着芭蕉闻雷而抽且道是有情是无情南屏山下壁立三关透不过者一错百错透得过者千难万难忽有不甘底出来道既透得过因甚么也难去明日来与你子细相看X嘉兴天宁氷谷衍禅师上堂朔风何萧萧吹彼巖下衣家业久荒芜游子胡不归人生百岁岂长保昨日少年今巳老飜忆寒山子十年归不得忘却来时道上堂劫石可消恩情难断拍膝云坏冢青松下年年挂纸钱上堂冷风踈雨作新年寂寞寒泉古㵎边暖合地炉煨榾拙送穷不用更烧钱圣节上堂心王安六国通天地阔车书同风从虎云从龙深惟海高惟嵩万灵无处参化工俱知一气复鸿蒙击拂子一下苏州虎丘云畊靖禅师上堂我若不说破恐汝不回头我若说破又恐后日骂我去上堂山僧若真正举扬河步亭无汝着脚分且抑下威光随汝根器未说超宗异日若知得虎丘山高一百三十尺舍利墖是隋朝建立也许汝有箇入处甘心下劣又争怪得老僧上堂龙门无客箇箇无退步底道理矮踈山三千里外卖布单跛云门被拶脚折汝辈只管悠悠过日佛生日上堂我观如来前际不来后际不去今亦不住且道大殿里香汤沐浴箇什么若也会得手中杓子拈放自由其或未然明年今日依旧胡泼乱泼上堂冷如氷霜细如米末水不能漂火不能热王母昼下云旗翻子规夜啼山竹裂上堂古人道依经解义三世佛冤离经一字还同魔说依与离既不可得毕竟如何卓拄杖云渔人只看丝纶上不见芦花对蓼红上堂拈拄杖云云巖看山翫水拄杖子亦乃看X山翫水云巖浑身病苦拄杖子亦乃浑身病苦云巖脱体轻安拄杖子亦乃脱体轻安卓拄杖云擘开河岳易除却爱憎难道场运庵巖禅师法嗣杭州径山虗堂智愚禅师四明人出世嘉禾兴圣迁光孝明之显孝延福瑞巖婺之宝林四明育王柏严杭之净慈径山凡历住十剎师室中垂语曰已眼未明底因甚将虗空作布袴着画地为牢因甚透者箇不过入海筭沙底因甚向针锋头上翘足僧问声前一句不堕常机转位就功如何相见师云问讯不出手僧云且道天子万年作么生师云瑞草生嘉运林花结早春僧云直得九州四海雷动风飞师云出门惟恐不先到上堂春风如刃春雨如膏衲僧门下何用忉忉上堂言而足终日言而尽道言而不足终日言而尽物且道道与物是一是二若道是一为甚么案山高主山低若道是二为甚么天地一指万物一马箇里缁素得出还你草鞋钱不然但愿来年蚕麦熟罗睺罗儿与一文结夏上堂有一人日销万两黄金同此圣制只是无人认得若有人认得许伊日销万两黄金上堂二林初无门户与人近傍亦不置之于无何有之乡只要诸人如铁入土与土俱化然后可以发越其如运粪入者吾末如之何上堂举松源师祖临示寂告众云久参兄弟正路上行者有只不能用黑豆法临济之道将泯绝无闻伤哉拈云鹫X峰老大似倚杖骑马虽无僵仆之患未免傍观者丑师在净慈入院日问答绝忽天使踵门传旨问赵州因甚八十行脚虗堂因甚八十住山师举赵州行脚到临济话颂曰赵州八十方行脚虗堂八十再住山别有一机恢佛祖九重城里动龙颜使以颂回奏上大悦特赐米伍伯石绢一百缣开堂安众再住育王径山亦赐赉优渥四明天童石帆衍禅师上堂举大颠和尚因韩文公问春秋多少大颠提起数珠曰会么公曰不会大颠曰昼夜一百八师颂曰一串摩尼觌面当机赚却首座疑杀昌黎弄尽许多穷伎俩春秋元自不曾知金山掩室开禅师法嗣杭州径山石溪心月禅师西蜀眉州人上堂举僧问九峰和尚如何是学人自已峰曰更问阿谁僧云便恁么承当时如何峰曰须弥还更戴须弥师颂曰自家冷暖自家知祖意西来更问谁全体承当全体是须弥顶上戴须弥送僧偈曰未到双林见旧游眉横新月眼横秋寒暄未举宜先问因甚桥流水不流华藏无得通禅师法嗣杭州径山虗舟普度禅师维扬江都人姓史氏稍长虽习世书绝无处俗意母识其志俾依郡之天宁出家会与毕将军再遇共语大奇之曰此儿短小精悍音吐如钟他日法中向上爪牙也𢹂归武林礼东堂院祖信为受业师侍信左石五年奋志参方初见X铁牛印于灵隐巳而江东西湖南北悉徧历焉时无得唱道饶州荐福师决志叩请其迁福严华藏亦与俱偶入室次得问不与万法为侣者是甚么人师曰金香炉下铁嵬崙得曰将谓这矮子有长处见解只如此师曲躬作礼曰谢和尚证明若天童晦谷光大慈石巖琏虎丘石室迪一见器异留典法务淳祐初制府赵信庵以金陵半山请出世继迁润之金山潭之鹿苑抚之踈山苏之承天景定间大传贾魏公奏补中天竺复请旨陞灵隐至元丁丑被命径山上堂邪人说正法正法悉皆邪正人说邪法邪法悉皆正卓拄杖一下邪耶正耶又卓拄杖一下说耶不说耶向这里拣辨得出黄金为屋未为贵玉食锦衣何足荣上堂万法是心光诸缘惟性晓本无迷悟人只要今日了既无迷悟人了箇什么卓拄杖一下千言万语无人会又逐流莺过短墻上堂举云门和尚示众云汝等诸人在此过夏山僧深不欲向你道惜取眉毛好师云云门灵龟曳尾拂迹迹生灵隐即不然汝等诸人在此过夏山僧直截向你说口是祸门上堂举临济和尚道有一人论劫在途中不离家舍有一人离家舍不在途中那箇合受人天供养师云兔马有角牛羊无角寸毫尺釐天地寥廓潘阆倒骑驴攧杀黄番绰师住径山值火余志图兴复将有绪俄示微恙索笔大书曰八十二年驾无底船踏飜归去明月一天全身塔寺东十里𦊱罳坞之阳X雪窦大歇谦禅师法嗣苏州承天觉菴梦真禅师宣州人八岁为僧十九受具二十便行脚凡见尊宿七八员师意不能了此事闻无准手段恶辣遂登径山每到室中战怖话头也不记得自此不去入室昼夜只是坐禅一日廊下行闻火板鸣有省私自懽喜知得本命元辰落处于是又去入室准问你是喫粥喫饭僧参禅学道僧师抗声云喫粥喫饭僧准云更须饱喫始得师云谢和尚供养自此得一条路行只是看狗子无佛性话无入作处乃过雪窦见大歇歇问作么生是生死底事师云眉毛安眼上歇云眉毛因甚安眼上师云说着令人转不堪歇又问汝甚处来师云径山来歇云火后事作么生师云五峰依旧插天高歇云那事还曾坏么师叉手向前云幸喜不曾动着遂挂塔归堂师自知未得透脱心下常热閧閧地一夜更深行至僧堂前见瑠璃灯豁然大悟从前所得一时氷消瓦解次日入室歇举如何是佛三脚驴子弄蹄行声未绝师云一任𨁝跳歇拟议师当中间问讯歇云甚么与杨岐相见师云当面蹉过歇又拟议师过东边与僧对面问讯歇云犹隔海在师拍手呵呵大笑而出久之开法永庆迁连云升何山至承天上堂将心学佛摄入魔宫拟心参禅堕在阴界直饶嫌佛不肯做被拄杖子穿过髑髅若恁么看来直是无用心处卓拄杖云𢹂取旧书归旧隐埜花啼鸟一般春上堂庭前X翠竹青青砌下黄花郁郁唤作真如体又是般若用忽有箇出来道我见从上佛祖说了万千体用不似承天样蹊跷莫是智过佛祖耶杜撰臆说耶卓拄杖云好向暮天沙上望西风惊起鹰行斜上堂举韶国师颂云通玄峰顶不是人间心外无法满目青山师召大众云韶国师好箇颂子只是打成两橛承天亦有箇颂可惜落韵双峩峰顶上是青天夜半捉乌鸡伸手不见掌喝一喝上堂三伏热不似人心热行路险不似人心险万斛清风碧玉盘不知谁共倚䦨干忽有箇出来道长老正恁么时如何是祖师西来意向他道作贼人心虗至元间有贤首宗讲主奏请江南两浙名剎易为华严教寺奉旨南来抵承天次日师陞座说法愽引华严旨要纵横放肆剖析诸师论解是非若指诸掌其讲主闻所未闻大沾法益且谓承天长老尚如是矧杭之鉅剎大宗师耶因回奏遂𥨊前旨慧严象潭泳禅师上堂举无着和尚至五台与老翁喫茶次翁拈起玻瓈盏问曰南方还有这箇么着云无翁云寻常将甚么喫茶着无对师颂曰五台凝望思迟迟白日青天被鬼迷最苦一般难理会玻瓈盏子喫茶时一关溥禅师颂马祖令僧问大梅曰和尚见马祖得箇甚么便住此山话曰只将马祖鈆刀子裂破漫天铁网罗碧沼夜敲荷叶雨至今贫恨一身多X天台国清溪西泽禅师普说略云参玄上士行脚高流拨草瞻风到一处所便乃供下入门口欵谓之生死事大无常迅速乃召云兄弟生死若是有从古至今无有一人能免生死若是无争奈目前生死何生死亦有亦无不有不无当恁么时还有漏网底么既是走透无门﨟月三十日撞到面前毕竟如何支准等是踏破草鞋岁月飘忽不可把玩要须穷教去处分明与前来入门口欵相应始得又云便只恁么歇去则适来说出许多络索甚处安着直饶诸人一时不受打叠得净尽山僧却有箇古话举似诸人记得长庆示众云净洁打叠了却须近前来就我覔有一棒到你当生惭愧无一棒到你又作么生雪窦云净洁打叠了却须近前来就我覔有一棒到你则屈着你无一棒到你与你平出二大先好一棒未免作得失论量天封不然净洁打叠了却须近前来就我覔有一棒到你花铺锦上无一棒到你霜加雪上且道前头为人后头为人辨明得出后次挂牌时却来通吐瑞巖云巢巖禅师法嗣苏州万寿讷堂辩禅师上堂释迦老子降诞王宫好箇初生孩子不妨令人疑着及乎道天上天下唯吾独尊败阙了也后来冷地羞惭四十九年三百余会救搭也救搭不来収拾也収拾不上诸仁者要见释迦老子败阙处么是非只为多开口烦恼皆因强X出头上堂你在这里我在这里人天交接两得相见时清休唱太平歌一贯文籴三斗半米二贯五百文买一箇大绢好诸禅德虽然如此厨中有剩饭路上有饥人上堂举僧问古德万境来侵时如何德云垂却着古德有障断狂澜底手段未免劳心费力或有人问金山万境来侵时如何只向他道我既无心于万物何妨万物常围绕上堂我若与你说破将后必须骂我我若不与你说破又恐你因循蹉过忽有箇汉出来道长老话堕了也只向他道老僧罪过悼云巢和尚偈云人传师死巳多时我独踌蹰未决疑既是巢空云又散春深犹有子规啼寄铁鞭和尚偈云思量四句寄承天卷得完全缺半边颂又不成诗不是如何拈出向人前寄无准和尚偈云猿与鼋交割不开兄唿弟应似忘怀及乎说到誵讹处又却心肝不带来苏州虎丘清溪义禅师送僧偈云台山万叠入眉青途路同行各奔程清晓鸡啼茅店月是谁先起唤师兄净慈谷源道禅师法嗣万寿高峰岳禅师赞达磨偈曰开旗展阵入梁邦未覩天颜早巳降纵有神通难展欵翩翩一苇渡长江径山无准范禅师法嗣袁州仰山雪巖祖钦禅师婺州人初见无准于径X山因铸钟令作疏语师成偈曰通身只是一张口百鍊炉中辊出来断送夕阳归去后又催明月上楼台准即俾居侍司自是声动丛林出世潭州龙兴迁湘西道林处州佛日台州护圣湖州光孝逮尸仰山道遂大显上堂纯清绝点正是真常流注打破镜来未免一场狼借不若遇饭喫饭遇茶喫茶晓来独立空庭外闲对寒梅几树花上堂海水不可斗量虗空不可尺度净地不可撒沙烂泥不可着脚这四转语转转有落处且道落在什么处东京大相国寺里有树芭蕉风吹雨打一似破袈裟上堂有句无句如藤倚树白鹭下田千点雪黄鹂上树一枝花三千里外卖却布单不远而来因甚放下泥盘呵呵大笑毗婆尸佛早留心直至如今不得妙上堂禅树上呌喧喧道门前风浩浩冷地思量真可笑笑什么等闲拾得苏州梨看来却是青州枣上堂箇事本成现覔则不可见白珪本无瑕琢磨乃成玷执之以实法空中生闪电视之似等闲脚下添红线若是学道人好好看方便作么生莫看仙人手中扇杭州净慈断桥妙伦禅师天台黄巖徐氏子母刘梦月而孕十八落发于永嘉广慈院见谷源道于瑞巖闻三斤麻之话疑之徧叩诸方机终未凑自谓吾口讷耳聩不若把本修行日以诵经为业忽阅楞伽于云居见山堂至蚊虫蝼蚁无有言说而能辨事顿然有省曰赵州柏树子话可煞直截然不以语人还X谒无准于雪窦准以狗子因何有业识令师下语凡三十转不契师曰可无方便乎准以真净所颂答之即竦然良久忽闻板声通身汗下于是始脱然矣准移育王双径皆以师从俾分座出世祇园迁瑞巖国清至净慈上堂荆山有玉获得者不在荆山赤水有珠拾得者不在赤水衲僧有无位真人证得者出入不在面门蓦拈拄杖横按云会么幽州江口石人蹲上堂举慈明室中安一盆水盆上横一柄劒劒上安一緉草鞋凡见僧来便指拟议便打师颂曰百花丛里跃鞭过俊逸风流有许多末第儒生偷眼觑满怀无奈旧愁何上堂德山低头夹山点头俱胝竖起手指头玄沙筑破脚指头提起拄杖云都来不出山僧拄杖头何以见得卓拄杖云一叶落天下秋上堂举达观颕禅师示众曰七佛是性隷万法是心奴且道主人翁在甚么处自喝云七佛巳下出头又自诺云各自祗候师云唤七佛为性隷指万法是心奴达观自谓有出身路及乎自喝自诺又是奴隷边事主人翁何曾梦见在大众要见么以拂拂一拂云晓来一阵春风动开遍园林百样花将终与众入室罢索笔作书辞诸山及魏国公公馈药不受又使人问曰师生天台因甚死净慈师答曰日出东方夜落西遂书偈而化寿六十一腊四十四四明天童西巖了慧禅师蜀之蓬州罗氏垂髫与羣儿戏必抟泥沙为佛塔像一日玉掌山祖灯与其X舍师向之合掌父母以师资宿契遂令出家灯授以般舟三昧非其志辞往成都谒坏庵照于昭觉器许之属令南询乃参浙翁琰于径山闻高原泉为人径直心慕之适原赴台之瑞巖师与俱往一日原问山河大地是有是无师拟开口原即喝出师复以偈呈原曰没交涉师一日偶书白杨示众语原阅之笑曰写字与作言句尽得争奈没交涉何师愤悱莫伸原曰吾方便屡矣汝自不顾盖缘不在此其往见雪窦乎时无准主雪窦师造席下自陈来历准呵曰熟睡去继而令充不釐务侍者一日谓师曰觑不透处只在鼻尖头道不着处不离唇皮上讨之则千里万里师抗声曰将谓有多少准迁育王师侍行从容承禀乃尽其要逮准居径山往典藏教复陞第二座自是声动丛林节斋赵观文作牧苏州举师开法定慧众集寺治时甚称之迁东嘉能仁江州东林而至天童咸有伟绩佛涅槃日上堂拈拄杖召大众云黄面瞿昙乃竺干勐将以慈悲为弓矢以智慧为戈矛统百万雄兵勇不可当布三百余阵势不可歒如是四十九年演出五千余卷兵书虽流落人间而未甞有一字漏泄因与生死魔军为冤为对遂于䟦提河边筑一巨城名为涅槃于其城中先以紫磨金躯犒赏诸兵令其瞻仰取足再三抚谕而又散以八斛四斗珠珍其谋意无他必欲打破生死牢关普与尽大地众生共行通天活路得到大安隐大解脱之场而后巳X岂谓二千余载犹未遂其志而未奏其功山僧既知其力尽计穷不免拔劒相助去也以拄杖画一画云四海浪平龙睡稳九天云净鹤飞高芙蓉长老至上堂举芙蓉和尚访寔性大师寔性上堂右边拈拄杖向左边云若不是芙蓉师兄也大难委悉颂曰陪尽老精神杯盘越样新谁知村店酒难劝御楼人晚居寺之幻智塔庵将终戒执事巳问曰今何时对曰二鼓矣遂放身若投斯须视之巳逝矣实景定三年三月十一日也寿六十五夏四十七杭州灵隐退耕宁禅师初住嘉兴崇圣次居苏之报恩承天慧日万寿至灵隐上堂目前无法意在目前雨余山色翠风暖鸟声喧拍禅床一下云堪笑老胡无转智少室峰前坐九年上堂举香林因僧问年穷岁尽时如何林云东村王老夜烧钱师云王老烧钱言端语端锦包特石铁褁泥团上堂极目千峰鎻翠满空柳絮飞绵可怜无位真人一向草宿露眠哑三春看又过何日是归年四明天童别山智禅师上堂举世尊临入涅槃文殊请佛再转法轮世尊咄云吾四十九年未甞说一字汝请吾再转法轮是吾曾转法轮耶颂曰老汉生平大脱空将无作有诳盲聋临期一语方真实也是阇梨饭后钟四明天童环溪一禅师上堂举经云大通智胜佛十劫坐道场佛法不现前不得成佛道颂曰劫初铸X就毗卢印古篆雕虫尚宛然堪笑堪悲人不识却嫌字画不完全四明天童月坡明禅师上堂举马祖因僧问离四句绝百非话颂曰离四句兮绝百非递相推过几曾知这僧担一担懵懂换得两头淈腯归四明雪窦希叟绍昙禅师西蜀人出世佛陇上堂僧问向上宗乘事若何师云檐头滴滴分明历历师乃云西子湖边泛渺茫一堤寒绿看垂杨谁知业债难逃避开眼堂堂入镬汤到这里如何即得拟欲烂煨黄独不顾紫泥未免踏古人脚迹拟欲关空鎻梦塞路断桥又恐坐在葛藤窠里不如随分纳些些俯顺时宜去拈拄杖竖穷三际横亘十方靠拄杖碧眼黄头会不得野梅风定暗香浮上堂二月春云暮韶华似酒浓莺啼杨柳雨蝶弄海棠风若作境会过山寻蚁迹不作境会度水覔鱼踪毕竟如何故国归路远日暮泣途穷上堂一宿觉三担土脚未跨门手骨巳露等闲举一步危径结寒花信彩示一机断崖飞瀑布虽然要跨乳峰门即易要入乳峰室即难何故鸿飞冥冥弋人何纂上堂发得一机活出得一言当万里无片云青天合喫棒不待春风着意开暗香巳在梅花上寄天目和尚偈曰翁翁八十再生牙烂嚼虗空吐出查撒向玲珑巖畔树枝枝叶叶是昙华福州雪峰绝岸可湘禅师上堂举曹山因僧问雪X覆千山因甚孤峰不白山曰须知有异中异曰如何是异中异山曰不堕众山色师颂曰言中彼此带幽玄尽向言中辨正偏孤负一条官驿路茫茫沉在月明前渔浦接待偈曰吴山那畔越山前有饭充饥有榻眠到此便能休歇去帝乡犹隔一潮船光孝石室辉禅师上堂举城东有一老姥与佛同生不欲见佛每见佛来即便回避虽然如此回顾东西总皆是佛遂以手掩面十指掌中亦总是佛师颂曰平生不愿佛相逢十指尖头现绀容夹路桃花风雨后马蹄无处避残红天台国清灵叟源禅师上堂举僧问赵州真如凡圣皆是梦言如何是真言州云唵部临㗶师云赵州禅只在口皮边看他与么也是唤钟作瓮忽有问灵巖却向他道饥时但喫饭且道与古人是同是别西天梵语此土唐言上堂炎自炎凉自凉法无二法不用商量只如人人鼻孔在面上则固是知有我更问你别沼荷香何似深村稻香示防意如城偈曰六门长鎻旧封疆巳是攀缘万虑忘昨夜贫家忽遭劫元来祸起自萧墻守口如瓶偈曰明明只在鼻孔下动着无非是祸门直下放教如木𣔻青天白日怒雷奔四明天童简翁敬禅师上堂举文殊问菴提遮女生以何为义话颂曰问处分明答处端当机觌面不相谩死生生死元无际月上青山玉一团庐山东林指南宜禅师送人之成都偈曰智不到X处道一句一句当机便到家宿鹭亭前风摆柳锦宫城里雨催花饶州荐福无文璨禅师甞与其友知无闻书有云住院何足道哉近年勑差堂除者何限可挂齿牙者能几人使吾有口可以吞三世诸佛则曲彔床终身不坐又何慊无闻以为何如某昔者入众见识字人多不修细行决意不作书记诸老不作据位称师者又多看不上眼遂无意出世今皆不遂其初矣住院十年名为长老只是旧时璨上座饮食起居与堂僧无异出入时多了一轿两仆耳使目不眩轿仆亦不用之相从衲子岁不下百数十人遇五日挝鼓陞堂以平时在诸老间所得细大法门随分东语西话断不敢以脱空语笼罩学者亦不敢以过头语欺谩学者说到无巴鼻无滋味处欣然自笑听者不必解笑也士大夫多相知然所知者不过谓其读书也能文也解起废也硬嵴梁也盖胆毛几茎则知者鲜矣读其书则其所造可知灵隐石田薰禅师法嗣杭州净慈愚极慧禅师参石田于灵隐田室中举云门念七话连举十数过无人下语忽有一僧才跨门田曰雪峰辊毬师在侍傍耸耳而听蓦然领悟冲口呈偈云云门念七雪峰辊毬白苹红蓼明月孤舟田颔之住北禅日谢劒南儒藏主云谷庆藏主无则珍藏主上堂举白云师祖开堂拈香有云众中衣钵X道友有一言半句利益我者同伸报谢山僧乍住二三故人远来相贺又非一言半句者比岂无片香以为供养烧枫香是着菩提边事烧黄熟是说佛说祖边事而今勐𤋲一炉也要尽大地人知道浙西管内嘉兴府川原道地且道烧底是什么香良久云不下阁送宁禅人偈曰心未宁时为汝安落花小雨酿春寒断桥流水孤山路杨柳丝丝拂𦘕䦨杭州中竺雪屋珂禅师上堂枯桑知天风海水知天寒且道衲僧知箇什么知道饭是米做直饶恁么阎罗老子索饭钱有日在师以宋鼎既迁即谢寺事金山贤默庵雅知师且尊其道行时元兵下江南默庵被总兵伯颜脇而置之幕中从至武林默庵言于伯颜请师陞住灵隐亲持请疏叩师门师抽关露半面问云汝为谁默庵云和尚故人某甲也师落关云我不识你盖师虽处世外而以忠节自持故不屑灵隐之命后断江恩有诗云雪屋今亡四十年高风凛凛尚依然伯颜丞相拜床下不肯为渠来冷泉径山痴绝冲禅师法嗣福州神光北山隆禅师礼镜清塔偈曰惯问门前什么声池蛙笑汝自蛙鸣年来荒却天华寺正令方才一半行高台此山应禅师上堂举大隋庵侧有一龟僧问一切众生皮褁骨这箇众生因甚骨褁皮隋拈草履覆龟背上僧无语师颂曰休将皮骨强分张得六藏X时且六藏只履尽情都盖了这僧无事可思量育王寂窗照禅师法嗣湖州道场龙源介清禅师王氏世居福州长溪得度于义兴法藏齐禅师过育王谒寂窗入室有契俾为侍者复掌藏钥出世四明寿国迁开寿升道场上堂三春云暮绿暗红稀动为境转静为法迷不以色盖不以声骑风前闲听杜鹃啼上堂终日忙忙那事无妨显而不灵隐而不藏如何是隐而不藏底事玉梅结子浮青树石笋抽条上绿窗径山晦机熈禅师法嗣金陵龙翔笑隐大䜣禅师族姓陈九江羲门唐尚书操诸孙从郡之水陆院出家初至庐山谒开先一山万公既而遣诣百丈参晦机机一见器重由内记升记室一日问曰黄龙得旨泐潭领徒游方及见慈明气索汗下过在什么处师抗声曰千年桃核里觅甚旧时仁又一日举百丈野狐话诘曰且道不落因果便堕野狐身不昧因果便脱野狐身利害在什么处师拟答机遽喝之平生凝滞涣然氷释因同参者告问师颂曰百丈野狐野狐百丈埋作一坑伏惟尚享机迁净慈复延掌记出世湖之乌回迁杭之报国中天竺天历元年文宗以金陵潜邸为大龙翔集庆寺妙东名德开山首膺其选号曰广智全悟大禅师为开山第一代住持厥后驿召赴阙入见奎章阁赐坐咨问法要对掦称旨赐貂裘金衲衣及顺帝御极X待遇益隆有旨命百丈山东阳德辉重编禅林清规仍命师挍正遂定为九章四方咸取以为法以老病求退御史大夫撒迪公以闻优诏不许加号释教宗主兼领五山寺勑外台护视使安居终老师因僧侍立展手云八字打开了也为什么不肯承当僧云恐钝置和尚师云许多时没一点气息便打一日问僧甚处来僧云游山来师云笠子下拶破洛浦徧参底作么生僧云未入门时巳呈似和尚了也师云即今为甚不拈出僧拟议师便打一日云青州布衫重七斤古人道了也毕竟万法归一一归何处有僧出云东廊头西廊下师云什么处见赵州僧拟对师云捧上不成龙一日有僧来参师云竖拂拈槌古佛榜样擎叉舞劒列祖条章衲僧门下一句作么生道僧珍重便行师云不消一札上堂安养国中水鸟树林悉皆念佛知足天上树相撑触演说苦空竖起拂子山僧拂子穿汝诸人鼻孔诸人向甚处出气入新寺陞座第一义谛明如杲日宽若太虗万彚森然纤尘不立明今举古无非节外生枝立主立宾何异虗空钉橛然圣旨建寺诸官临筵不可只恁么休去还有共相激扬底么问答罢乃云释迦世尊舍金轮而登佛位今上皇帝从佛位而御金轮收摄三千剎海于一印中具足八万法门于一毫上如华严会上菩萨得无尽福德藏解脱门于一器中出生种种美味饮食又于众会仰观空中而雨种种珍宝随众生心悉令X满足然后得其宝者尽证法门食其味者咸成妙道无一尘而不具足佛事无一法而不圆满正宗即今崇建宝坊阐扬法施诸天音乐不鼓自鸣梵呗咏歌自然敷奏十方菩萨咸集道场八部天龙同伸庆赞还有不历化城径登宝所者么击拂子云四海巳归皇化里时清休唱太平歌上堂拈花微笑彩奔齩家断臂安心漏逗不少汝诸人分上又作么生不经一事不长一智至正四年五月俄示微疾肩舆与御史大夫脱欢公为别留书凡与交游之善者嘱其徒以两朝赐己金币作万佛阁上报国恩二十四日遂书偈趺坐而化春秋六十一夏四十六金陵保宁仲万天伦禅师明之象山张氏幼而岐嶷投广德天宁竺源嗣公薙落竺源谓曰汝志趣宏远堪任大法无为我滞此遂往依虎丘东州永偶过旃檀林与一僧看传灯录语之曰千七百则公案浑如生铁鎻子还有得钥匙入手者么师于言下有省时晦机在净慈师遂往见才入门机云湖山霭霭湖水洋洋浸烂你鼻孔塞破你眼睛因甚不知师云通身无影象步步绝行踪机云未在更道师拂袖便出未几俾居侍司复命掌藏钥师僤人事繁杂叹曰世降道衰人根浮薄宿师硕德具大知见犹不为学者信服无他盖表里不纯故也自是必欲剷踪削迹于深静地闻吴兴桃花坞尤僻邃乃往缚茅焉一日灌园忽四山云瞑骤雨疾风摧折林木霹雳一声胸中X疑碍顿释乃曰大奇大奇也大奇掇转虗空颠倒骑蟭螟吞却五须弥曩于南屏室中屡扣老和尚终不肯为我说使当时说破安有今日耶泰定丁卯出主广德东泉迁明之佛巖龙翔笑隐招居第一座南台治书吐鲁公数来问道泛及楞严玄旨契合会保宁虗席台章荐举宣院札付俾主之有僧至参师云好箇僧恁么行履僧云拨草瞻风岂因别事师云汝喫得棒也未僧拟议师便喝又僧问如何是和尚家风师云谁人看不见又问如何是一相三昧师曰青黄赤白又问如何是凤台境师云凤台有什么境上堂言无展事语不投机承言者丧滞句者迷与么也不得不与么也不得与么不与么总不得你有拄杖子我与你拄杖子你无拄杖子我夺却你拄杖子上堂举僧问云门久雨不晴时如何门云札云门一札猿啼巴崃熊耳峰高石头路滑初在桃花坞定惺时见一僧礼拜师问汝何礼拜僧云师非救菩萨也言讫不见晚年卜筑于凤台西曰新菴将终谓净觉昙公曰欲将后事相凂今日何日净觉曰二十九日师云月穷日不宜去明日五月一吾即行矣至期召门人付嘱巳举手作别或请书偈叱去端坐而逝世寿六十六僧腊五十一四明育王石室祖瑛禅师族姓陈氏苏之吴江人龆年出家住里之普向寺十五祝发寻受具戒即杖䇿游方初从虗谷于仰山闻净慈晦机道化亟往投X之一见契合遂留执侍继掌记室声闻日章出世四明隆教陞浙江万寿鄞之雪窦育王谢天童平石砥问疾有偈曰是身无我病根深惭愧文殊远访临自有檐花谈不二青灯相对笑吟吟法身徧在一切处噇飰噇空得自由太白鄮峰烟雨里笋舆来往亦风流迨谢事遂退处于受经自号罢休老子又称鸿一道人昆阳郑东季明作罢休老子传晚年得痿痺疾造一龛诏曰木裰日坐其中绝不涉人事至正癸未三月定中见一衰衣妇人扣头请师应身为国王师曰吾不愿生天王家逾月十有七日趺坐化去阇维以其遗骨煅之遵治命也既而炭灰巳尽益以香薪百炼不回镕作金铜色扣之有声四众惊异附葬于三藏道法师塔右粤三年吴兴郑希圣七月二日夜梦师高坐语希圣曰此兜率内院也慈氏菩萨今现在宫中说法汝往拜之希圣往观内院境之胜众之多如经所云古林𦮠悼以偈有云毗岚风折须弥柱摩竭鱼吞般若舟杭州中天竺一关正逵禅师番易人姓方氏参晦机于净慈机问甚处人师曰番易人机曰番易湖水深多少师曰瞪目不见底机曰恁么则浸烂衲僧鼻孔也师曰终不借和尚鼻孔出气机曰毕竟借谁鼻孔出气师曰恭惟和尚万福机肯之命充侍者逾二年往依中峰于天目山久之径山原叟命掌记中天竺笑隐又俾分座既而出世金陵崇因帝师授以佛X日普照之号迁凤山资福陞主报国至中天竺示众曰心不是佛智不是道一念涉思惟全身入荒草所以道目前无法意在目前不是目前法非耳目之所到古今天地古今日月古今山河古今人伦头头显露物物全彰不从千圣借不向万机求内外绝承当古今无处所恁么解会犹是错认驴鞍桥作阿爷下颔虽然既是泗州大圣因甚在扬州出现良久云参示寂年五十又七腊四十又四越州天衣业海了清禅师上堂三岁孩儿抱花鼓八十翁翁辊绣毬娇羞老丑都呈露直得诸人笑不休山僧昔在南屏山下粪扫堆头拾得一领破襕衫子抖擞将呈天目不为顾釆又过崇德撞着恶辣汉被渠撦破七孔八穿收拾仍归南屏深藏四十余年不将轻与外人无端今日来天衣比看破旧相似颜色一般着来嫌袖大起舞觉天宽直得十峰齐起舞双㵎共鸣湍尽看当场鲍老不知笑倒旁观遂大笑拈拄杖画一画更把一枝无孔笛等闲吹出万年欢复举三圣我逢人则出话师云二大老窃得临济家私各自卖弄检点将来好与一坑埋却同参至上堂飒飒凉风景同人访寂寥煑茶山下水烧鼎洞中樵慈明老祖将常住物作自己人情天衣则不然供佛懒拈花延宾不煑茶莫嫌无礼数冷淡是僧家径山原叟端禅师法嗣X杭州灵隐竹泉法林禅师别号了幻族姓黄台之宁海人依同邑法安太虗同禅师出家因看睦州语有省白虗曰从生至死只是这箇不由别人也参原叟于中天竺叟问何处来师曰天台叟曰曾见寒山拾得么师叉手而前曰今日亲见和尚叟曰脱空谩语汉参堂去寻俾侍香复掌藏钥看经次叟曰看经那师曰是叟曰将甚么看师曰将眼看叟竖起拳曰何不道将这箇看师曰放下拳头将甚么看叟微笑东屿在净慈招分半座时竺原在浮山得师提唱语称誉不置寻美以偈有五百众中居上首妙解堪作人天之句居净慈蒙堂不出户者九年行省左丞相脱欢公请主浙江万寿迁中天竺后至元四年迁灵隐宗风大振顺帝钖以金襕法衣时寂照在径山父子同时唱道五山人以为盛事上堂法是常法道是常道拶破面门点即不到雪峰一千七百人善知识朝夕只辊三箇木毬赵州七百甲子老禅和见人只道喫茶去中峰居常见兄弟相访只道叙通寒温烧香叉手若是金毛师子子三千里外定誵讹上堂举僧问赵州万法归一一归何处州云我在青州作一领布衫重七斤师云赵州虽则善用太阿截断这僧舌头未免自扬家丑灵隐则不然忽有僧问万法归一一归何处只向他道今日热如昨日元宵上堂今朝上原节雪霁见晴春梵剎灯千点长空月一轮鼓钟喧静夜歌管閙比邻总是圆通境何须别问津上X堂一大藏教五千四十八卷顿也渐也权也实也偏也圆也只作一句道却三世诸佛在你脚跟下上堂古杭管内灵隐名山肇建于东晋咸和年间慧理法师为第一祖今日上原令节诸处放灯知事直岁各各照管风烛便下座大龙翔席虗呈吉大夫遣币聘师辞不赴使者三往返师避于会稽山中行院知不可强具疏请师仍领灵隐又居三年退处了幻菴至正十五年春感末疾二月二日集诸徒叙平生本末且诫之曰佛法下衰无甚于今宜各努力吾世缘止于斯矣索笔书偈曰七十二年虗空钉橛末后一句不说不说遂奄然而化龛留十日颜色不变全身窆干松源墖西塔前古桂当春吐花清香满路见者叹异侍讲学士黄公晋卿目见其事故自书塔铭序中杭州径山古鼎祖铭禅师姓应氏世居四明奉化依金峩横山钖公得度竺西坦公主天童辟为内记后徧参诸尊宿元叟在灵隐往从焉叩黄龙见慈明因缘叟诘之曰只如赵州云台山婆子被我勘破慈明笑曰是骂耶你且道二老汉用处是同是别师曰一对无孔铁鎚叟曰黄龙直下悟去又且如何师曰也是病眼见空花叟曰不是不是师拟进语叟便喝师当下廓然即命居记室自是声誉顿发而师愈谦抑自持及年五十四始出主隆教迁宝陀中天竺径山帝师闻法席之盛钖号慧性宏觉普济大师僧问祖意教意是同是别师云破粪箕生苕菷僧礼拜云X谢师指示师云昨夜三更失却牛天明起来失却火问如何是佛师云秤鎚蘸醋僧云如何是佛向上事师云仰面不见天僧云记得僧问云门如何是佛门云干屎橛又作么生师云云门不是好心僧云干屎橛与秤鎚蘸醋相去多少师云镬汤无冷处僧拟进语师便喝上堂将十方世界安向诸人眼睫上纟系毫不动将四大海水倾向诸人脚跟底涓滴不流会医还少病知分不多愁上堂举大愚芝和尚示众云大家相聚喫茎虀若唤作一茎虀入地狱如箭射师云宗师为人如蛊毒之家置毒于饮食中与人未甞不欲断其命根虽然是冤对者能有几人颕毫作乱师治妙明庵以将归老焉元日祝𨤲行省现白光三道丞相康里公奉师所赞观音像于紫薇阁是夕瑞光煜然葛䝤焚掠径山丞相延至郡城云居时诣师叩宗门玄旨一日看经次问长老何不看经师云寻行数墨为看经耶丞相无语师飜经云老僧看经去也丞相以手掩经云请为说破师云伊尹周公是阿谁做中天竺用贞良公谓师甞阐化是山请归了幻庵寻示疾致书嘱丞相外护书偈曰生死纯真太虗纯满七十九年摇篮绳断掷笔而逝台州国清梦堂昙噩禅师自号酉庵慈溪王氏子也母周氏生六年而父殁母命从乡校师游气岸高骞有一日千里之意洎长穷覧儒籍彻其义髓学文于修道胡先生长孺巳而心有所感叹曰攻书修辞X此世间相耳曷若求出世间法乎乃白母走奉化广法院礼良公为师访道吴楚渡江憩真之长芦雪庭传公有鉴裁知师器识遂为剃发师春秋巳二十三矣继受具戒凡佛经及诸宗之文昼夜磨研不知有饥渴寒暑久之复叹曰教相如海苟执着不回是覔绳自缚曷若求明本心乎原叟由中天竺补灵隐门风高非宿学莫敢闯其门师直往咨叩了无畏惧机契命掌内记径山虗谷慎选书记得师缁白交庆至元五年出主四明咸圣迁慈溪开寿帝师钖以佛真文懿号至元十七年行宣政院以国清聘瑞龙院易甲乙为十方师为开山院赖增重上堂竖拂子只这箇在临济则大机大用卷舒擒纵杀活自由在云门则孤危耸峻格外提持言前定夺在曹洞则家风细密金针玉线明合暗投在沩仰则父慈子孝用劒刃事施陷虎机在法眼则箭锋相拄心空法了情尽见除五家提唱金声玉振迈古超今总是门庭施设若是直截一句不曾道着作么是直截一句厉声云看脚下上堂一二三四五六七七六五四三二一黄河九曲出崑崙摩诃般若波罗蜜师数诫诸徒曰吾与尔等究明此道当外形骸志𥨊食以消累劫宿习然后心地光明自是日惟一食终夜凝坐以达于旦国朝洪武三年诏征江南有道僧而师居其首舘于天界既奏对上悯师年耄赐令还山晚年以梁唐宋高僧传重加笔削刻板以传六年二月甲申无X疾忽索浴易衣出器物遗大方诸友集众而言曰三界空花如风卷烟六尘妄影如汤沃氷吾之幻躯今将入灭灭后阇维煅骨为尘不可建塔以累后世言讫歛目危坐而逝寿八十九嘉兴天宁楚石梵琦禅师四明象山人姓朱氏母张师在襁褓中有僧来见之谓其父曰此儿佛日也必当振佛法照耀浊世乡党因以昙曜称之从族祖晋翁洵公说法湖之崇恩师往从焉赵魏公见之特器重为鬻牒为僧继受具晋翁迁道场师为侍者又司藏室因阅楞严至缘见因明暗成无见恍然有省由是覧内外典宛如宿习然尚有凝碍原叟主径山师往参次即问如何是言发非声色前不物叟遽云言发非声色前不物速道速道师拟畣叟震威一喝师错愕而退会英宗诏金书大藏经有司以师善书选上京都一夕闻彩楼鼓鸣豁然大悟抚几笑曰径山败阙处被我识破了也因成偈曰崇天门外鼓腾腾蓦札虗空就地崩拾得红炉一点雪却是黄河六月氷翩然东旋至双径叟迎笑曰西来密意喜子巳得之矣遽处以第二座初居海盐福臻升永祚迁杭之报国嘉兴之本觉天宁僧问不愁念起惟恐觉迟如何是觉师曰牛角马角僧云如何是念师云四五二十也不识僧礼拜僧问一大藏教是箇切脚未审切箇什么字师云切箇不字僧云只如不字又切箇什么师云莫错举似人僧云谢师指示师云石羊头X子向东看僧问一切诸佛及诸佛阿耨多罗三藐三菩提法皆从此经出如何是此经师云更要註解那上堂弥勒真弥勒分身千百亿时时示时人时人自不识拈拄杖云冲开碧落松千尺截断红尘水一溪上堂米里有虫麦里有面厨库僧堂山门佛殿盏子扑落地揲子成七片上堂炉鞴之所多钝铁良医之门足病夫不因柳毅传书信何缘得到洞庭湖上堂闻声悟道塞却你耳根见色明心换却你眼睛蒲团上端坐鍼眼里穿线西风一陈来落叶两三片晚年于永祚筑西斋而终老焉因自号西斋老人洪武元年九月上念将臣或没于战氏庶或死于兵宜以释氏法设冥以济拔之于钟山建大法会征师说法廷臣奏其说上大悦明年三月复用元年故事召师说法又明年秋上又召师以鬼神为问师与同召诸师援据经论辨覈其理成书将入朝敷奏师忽示微疾索浴更衣取笔书偈曰真性圆明本无生灭木马夜鸣西方日出置笔谓梦堂曰师兄我去也堂曰何处去师曰西方去堂曰西方有佛东方无佛耶师乃震威一喝而逝实七月二十六日也礼部宫以遗偈闻上为嗟悼之缁白瞻礼如佛涅槃天界住持白庵乃法门犹子也为治后事时制火化上以师故特开僧家火化之例火余牙齿数珠不坏舍利纷缀遗骼参徒奉其遗骼归葬西斋而塔焉寿七十五﨟六十三X杭州径山愚庵智及禅师字以中别号西麓苏之吴县顾氏父茂卿母周氏入海云院为童子释书儒典并进闽国王清献公都中见之特加赏异听贤首家讲法界观未终章遂莞尔笑曰一真法界圆通太虗但涉言辞即成剩法乃去谒广智于龙翔微露文釆广智大惊有屿上人者呵曰子才俊爽若此不思负荷大法甘作诗骚奴仆乎无尽灯偈所谓黄叶飘飘者何谓也师舌禁不能答即归海云胸中如碍巨石踰月忽见秋叶吹坠于庭豁然有省虽喜不自胜不取证明眼恐涉偏执乃走见径山山勘辨之师应畣不滞山遂命执侍久之迁主藏室至正壬午行院举师出世昌国隆教转普慈未几行省左丞相达失公延主净慈复请陞径山僧问语是谤默是诳语默向上有事在如何是向上事师云胡孙上树尾连颠僧问如何是宾中宾师云君向潇湘我向秦云如何是宾中主师云常在途中不离家舍云如何是主中宾师云常在家舍不离途中云如何是主中主师云横按镆耶全正令太平寰宇斩痴顽一日达失帖穆尔丞相到方丈问净名丈室容三万二千狮子座净慈丈室容多少师云一尘不立相云得与么觌体相违师揭起帘云请丞相鉴相呵呵大笑云作家宗师不劳再勘师便供茶上堂举东山演祖示众云祖师说不着诸佛看不见四面老婆心为君通一线师云若教频下泪沧海也须干上堂诸方今日开炉未免X与诸人说些火炉头话乃以拂子作吹火势云唤作火烧杀你不唤作火冻杀你上堂一二三四五六七地水火风空觉识拈来数日甚分明明眼衲僧数不出也大奇乌龙钻败壁鸡向五更啼洪武癸丑诏有道硕师十余人集天界寺师居其首以病不及召对赐还穹窿山即海云也戊午八月忽示疾至九月四日索笔书偈而逝其徒以遗骨藏海云山阴又分爪发归径山于无等才禅师塔左󰢍焉寿六十八﨟五十一苏州万寿行中至仁禅师自号澹居子又曰熈怡叟番阳吴氏父仲华为江州儒学教授师方五岁其父俾从州之报恩真牧纯公七岁得度自幼见地颕拔逈出常儿西域指空和尚赴英宗召便道憩报恩见师叹异曰再世人天师也因授以戒及持摩利胝天呪法师受真牧嘱参原叟于径山叟视师轩渠一笑师罔知所以汗流浃背失展尼师坛叟咄曰参堂去次日又见叟曰尔何处人师曰番阳人叟曰番阳湖深多少阔多少师展手作量势叟曰不是不是师曰合取臭口遂留侍香继掌外记叟喜得师谓其徒曰仁书记虎而翼者也出世蕲之德章次住越之云顶崇报苏之虎丘万寿法道衰微位以求得独师务韬晦五名剎皆公卿敦迫而赴故一出人皆尚之师室中拈木枕子问僧云者箇是甚么僧云也知和尚老婆心切师掷枕于地僧拟议师便喝出一日云一X切众生性清净因甚么轮回六趣时有僧云愿和尚慈悲指示师云钵盂口向天上堂竖拂子这箇是马祖家风喝一喝这箇是临济家风以拂子画一画云这箇是什么家风若到诸方不得错举上堂叠叠远山青迢迢江水绿尽日小吴轩倚䦨看不足蓦唤侍者云收取拂子便下座上堂禅性无生离生禅想禅性无住离住禅寂五台山上云蒸饭佛殿阶前狗尿天剎竿头上煎䭔子三箇胡孙夜簸钱师旁通外典尤𨗉于易其所论着务在匡宗不以此自多若虞文靖公集黄文献公溍张潞公翥宋侍讲濂辈皆称之文靖见师黄州思贤寺苏文忠公祠堂记曰文辞简奥有西汉风潞国甞以诗寄有今代能仁叟高风播海涯之句国朝洪武初皇上以鬼神之理召释氏之老问焉师与同召者曰鬼神之说当本佛旨以对及为书以进上大悦师暮年养闲于松林兰若道望益尊人不敢叱名咸称曰松林和尚十五年三月忽示疾十九日有同参如愚仲来问讯曰师兄时节既至矣诸弟子在侧可不赐一言为末后训乎师曰十方薄伽梵一路涅槃门曰与师缔交五十年矣此别直至净土相见师厉声曰尽大千界是一箇净土何处不相见良久索纸书偈巳泊然而逝世寿七十四﨟六十七杭州径山复原福报禅师台之宁海人俗姓方母张氏禀父母命往杭之梁渚崇福出家时石湖美公X主净慈师往参湖器之为祝发径山原叟门庭严峻师以己事未明往咨决之叟问近离甚处师云净慈叟云来作甚么师云久慕和尚道风特来礼拜叟云赵州见南泉作么生师云头顶天脚踏地叟云见后如何师云饥来喫饭困来眠叟云何处学得这虗头来师云今日亲见和尚叟颔之次日命居侍司明年升掌藏教久之出世慈溪庐山迁越之东山四明智门皇朝洪武初驿召道行沙门师与径山以中及上竺日章你赴京舘天界寺屡入内庭应对称旨留三年赐还智门庵于寺东扁曰海印为终焉之计径山虗席起师补处上堂举一不得举二放过一着落在第二古人恁么说话正是抱赃呌屈东山即不然举二不得举一放过一着落在第七到这里须知有向上一路始得如何是向上一路良久云莫守寒巖异草青坐却白云宗不妙上堂一叶落天下秋一尘起大地收谁谓北郁单越不是南瞻部洲刚自骑牛更觅牛上堂语是谤默是诳还有二俱不涉者么拍禅床云洎合停囚长智上堂一默一语一作一止何似水银落地僧问赵州云乞师指示州云喫粥巳未僧云喫粥了也州云洗钵盂去上堂终日着衣未甞挂着一缕丝终日喫饭未甞咬着一粒米似地擎山不知山之孤峻如石含玉不知玉之无瑕不着佛求不着法求不着僧求拈拄杖有时乘好月特地过沧洲前住山象原经始佛殿未就而终师力完之X其费则出姑苏葛德润氏两住径山甫八年忽一日得疾甚革侍者请偈师叱曰吾世寿尚有三年巳而果然终时寿八十四夏六十四门人奉全身窆寂照塔右之冈杭州灵隐性原慧明禅师幻隐别号也出台之黄巖项氏母陈既长不甘俗处往依温之宝冠东山鲁公出家谒竺原道公于仙居紫箨山咨问心要不大省发去参径山原叟叟问东岭来西岭来师指脚下草鞋曰此是三文钱买得叟曰未在更道师曰某甲只与么未审和尚作么生叟曰念汝远来放汝三十棒久之軄侍香朝参夕究一旦默契育王雪䆫招师掌藏教未几出住鄞之五峰迁金峩洪武五年春诏天下高僧建大斋会于钟山师与径山季潭俱与是选既竣事季潭奉旨住天界延师居第一座提纲举要得表率丛林体又明年镇江金山请师补处十一年升居灵隐学徒坌集宗风大振上堂今朝闰五月初一依旧日从东畔出衲僧箇箇解知音短咏长歌皆中律梅雨晴树阴密林下优游何得失无位真人赤肉团等闲靠倒维摩诘佛涅槃上堂涅槃生死等是空华佛及众生皆为剩语诸人到这里作么生会良久拍禅床云伹见落花随水去不知流出洞中春浴佛上堂举香严和尚云去年贫未是贫今年贫始是贫去年贫犹有卓锥之地今年贫锥也无众中忽有箇汉出来问长老错了也今朝四月八是佛X生日如何举此公案山僧只对道住持事烦下座师始至经画大雄宝殿仅一载即落成岿然山峙师室中垂语曰莲华峰被蚍蜉食却半边因甚么不知又曰冷泉亭吞却壑雷亭即不问南高峰与北高峰鬪额是第几机罕有契之者示灭于洪武十九年六月二十三日寿六十九夏五十杭州上天竺我庵本无法师黄巖人从净慈方山落发依寂照于中天竺掌纲维有舅氏教庠老成挽之更宗于是见湛堂于演福研精教部寂照惜其去作偈寄之云从教入禅今古有从禅入教古今无一心三观门虽别水满千江月自孤后出世既为湛堂嗣仍爇一香报寂照不以迹异而二其心寂照示寂时师住四明延庆遗书祝其力弘大苏宗趣余无他言师于祭筵拈香云妙喜五传最光焰寂照一代甘露门等闲触着肝脑裂氷霜忽作阳春温我思打失鼻孔日是何气息今犹存天风北来岁云暮掣电讨甚空中痕我庵临终无疾坐蜕苏州开原愚仲善如禅师吴江人上堂佛身充满于法界普现一切羣生前为甚么沪渎居民黄老之流迎之而风涛骇吐像即没沉吴县朱膺东灵帛尼一请而灵相峩峩倐然双泛试就提捧豁尔胜舟今山中所奉维卫迦叶二石像是也岂非随缘赴感靡不周而恒处此菩提座大众若作恁么会大虫看水磨不作恁么会真州望长芦恁么不恁么总拈却又X作么生清平世界不用讹言师动止安徐言不妄发或有求偈语信笔而书皆有警䇿之意若寄阊门草庵僧云国师万代善知识鴈宕草庵天下闻得在其中居住者生难遭想报深恩度牒亲从天上降得来何翅万黄金时中若不修僧行孤负皇王一片心师晚年因法门从子瓛莹中住万寿辟一室延之养老及相本空继席待之尤至故得优游以乐其道甞居葑门直指庵人因称之曰直指和尚将终唿本空及松林诸子贞松石等诀别泊然而逝杭州灵隐天镜原瀞禅师会稽倪氏幼从至大寺雪庭立公祝发及受具遂往杭之集庆从天岸济公学止观一日师自谓从上诸老多由教入禅吾亦究别传之旨乎登华顶参无见覩又如玉几见石室瑛室与语大奇之曰吾法叔径山原叟和尚具大眼目今代妙喜也子欲了己躬事往见勿后师遂参叟于不动轩入门叟震威一喝师不觉汗流浃背即礼三拜巳而俾居侍司继掌记室寻游金陵见笑隐于龙翔上江西礼诸祖塔像过临川访虞文靖公道话契合延师度夏为作断江塔铭朴隐轩铭至正丙申出世邑之长庆迁天衣圣朝洪武五年设广荐法会于钟山诏天下名尊宿轮座说法师预焉九年冬杭诸山请居灵隐辞再四佥曰而祖佛照妙峰而父寂照而兄了幻皆说法灵隐于今振坠绪提宏纲舍和尚其谁哉师幡然而起上堂即心即佛嘉州牛喫X禾非心非佛益州马腹胀不是心不是佛天下觅医人灸猪左膊上良久啼得血流无用处不如缄口过残春上堂声不是声观音三昧色不是色文殊法门声色无碍普贤境界拈拄杖画一画云大鹏展翅盖十洲篱边燕雀空啾啾终时年六十七腊五十五台州护圣迪原启禅师临海人为书生时拜叔父坚上人于里之宝藏寺偶阅其几上首楞严经至山河大地皆是妙明心中所现物处置卷䌷绎良久豁然有省白父母求出家礼寂照为师服头陀行久而益勤出世护圣退居东堂七年着书曰大普幻海曰法运通略曰赘谭曰疣说曰儒释精华总若干卷又作佛祖大统赋终时寿四十三苏州万寿佛初智淳禅师送忠侍者偈曰鸟窠吹起布毛侍者当下悟去一对无孔铁鎚卖弄鬼家活计若是灵利阿师别有天然气宇恢张本地风光显出衲僧巴鼻以大千摄入毫端将须弥纳向芥子直踏毗卢顶上行千手大悲拦不住宁波府天宁仲猷祖阐禅师别号归庵族陈氏鄞人也依佛智匡禅师于永乐而获剃染参寂照于径山得旨久之出世芦山迁香山升郡之天宁上堂第一句三世诸佛道不得六代祖师道不得天下老和尚道不得山僧道不得大众道不得拈拄杖拄杖子道得也是第二句上堂即心即佛非心非佛不是心不是佛五台山上云蒸饭佛殿阶前狗尿天剎竿头X上煎䭔子三箇胡孙夜簸钱元宵上堂十五日巳前脚头脚尾黄金莲十五日巳后白牯狸奴成队走正当十五日楼台上下火照火车马往来人看人好大众且道好在什么处众眼难谩便下座江心一山万禅师法嗣报恩无方智普禅师桂阳人俗姓龙住后上堂六月行人口吐烟区区只为利名牵争如林下无心客一觉和衣到晓眠拍禅床起来干明不惜口业为你说破腊月三十日阎老子要问你索饭钱在上堂春色浓春日融园林暖野桃红昔日灵云一见透脱色空而今诸人总见因甚不悟若也不悟眼被色笼天宁未免开示令得悟入击拂子错教人恨五更风南康云居小隐师大禅师终日方丈危坐澹如也鬀余须发侍者镊生争取藏之信次即生舍利甞送信禅人偈曰信是道无功德母药如有验不消多上人直下承当得佛祖安能奈尔何径山云峰高禅师法嗣江州东林古智哲禅师都昌人俗姓巢氏初住兴国兴圣迁东林上堂过去诸佛巳说未来诸佛当说现在诸佛今说且毕竟说箇什么卓拄杖下座上堂明来暗谢智起惑亡黑牛卧死水癞马系枯桩何似东村黑王老黄昏伸脚睡一觉到天光山僧与么道切忌错承当上堂尽令提纲圣凡罔测放开线道普请同参薰风自南来殿阁生微凉上堂诸禅德祖师X道圆同太虗无欠无余三条椽下七尺单前切忌依他作解莫有向天外出头底么乃云巡堂喫茶礼暹道者塔偈云髑髅元自有灵光雪窦何曾抖屎肠截断婆婆三寸舌至今双劒倚天长送万禅人参径山虗谷和尚偈曰万辙千途同一车参方眼正不曾差一千七百人中主元是仰山小释迦杭州中天竺一溪自如禅师福建人元兵下江南师年少被游兵虏至临安遗之而去富民胡氏收养之令伴其子弟读书乡塾师隅立凝神静听默识无所失胡氏喜因子之既长命隷里中无相寺为僧参云峰于径山得旨戒检精严法服应器不离体初住浙江万寿寺后有大家黄氏重师道行常供以伊蒲塞馔一日请归其家进供逾勤乃开私帑所藏金玉示师欲动其心师归谓左右曰彼黄氏以帑中宝示我欲诱我死去为其子耳殊不知我视金玉如瓦砾古人堕此辙者颇众非但为其子为其牛马者有之我自此其疎黄氏矣天历初中天竺笑隐奉诏开山大龙翔寺因举代住中竺者三人御笔点师名宣政院具疏敦请久之化去茶维灵异颇多杭州径山本源善达禅师僊居柴氏早年与及庵信行脚誓不历职往江西见雪巖于仰山随众入室无所省发后归仙居里人请主多福弃去游湖南主福严寻还浙西见径山云峰入室有省峰印可之适慧云虗席命师补处后住保宁净慈径山皆有成绩X可纪师凡住处不设卧榻夜则焚香然烛安坐至旦率以为常又体所禀与人异遇严寒则衣絺绤大热则大缯絮以余资建大圆院于东路半山接待云侣一日自知时至会众叙平生行脚事毕须臾端坐而寂四明天童恠石奇禅师为众普说其略云参禅本无难易只要具大信根有决烈志万机休罢千圣不𢹂坐断诸缘不存一法如太虗空了无朕迹如须弥卢屹然不动无上真乘方可希冀又云此事如人饥渴相似说饮说食岂能救疗直须自饮水自喫饭方有实効处又云因举从上先德痛切为人语要开示倘能向者里虗却心不即法相不离法相一闻顿悟便是涅槃会上广额屠儿放下刀立地成佛底时节是即是不得恁么会言多去道转远且截断葛藤喝一喝下座龙巖真首座诸方屡聘不肯应世甞作乐闲歌曰即心是佛无心是道万事但随缘自觉身心好院子从来不要住便是佛也不要做律亦不曾持戒亦不曾破放行把住总由人执法修行驴拽磨要行便行要坐便坐也不精进也不懒惰一卷三字经逐日为工课有时深深海底行有时高高山顶卧几生修得做间人肯为虗名被羁鎻我不轻汝等从他当面唾百年能得几光阴何必强分人与我贫也不须忧富也休庄大阎王相请无亲疎尽付一堆红焰火自家X作得主宰终不随风倒柂补破遮寒暖即休淡饭粗茶随分过我作乐闲歌自歌还自和不是闲人不肯闲世上闲人能几箇天童止泓鉴禅师法嗣湖州道场玉溪思珉禅师明之象山张氏首参云峰于径山次谒止泓于天童泓问近自何来师曰径山泓曰未离径山一句作么生道师曰平如镜面险似悬崖泓曰昨夜山前因甚虎咬大虫师拟进语泓即掌之师忽有省一日侍次泓举世尊因外道问不问有言不问无言世尊良久意旨如何师叉手进前泓曰外道赞叹云世尊大慈开我迷云令我得入又作么生师曰君子爱财取之有道泓喜其类已令典藏教大德四年出世郡之吉祥迁金文大梅保福帝师颁旨褒护赐佛心明妙之号至顺三年广教府聘主婺之双林元统二年行省选住道场示众云此事如铁壁银山如大火聚凑泊不得回避不得你辈合作么生直饶脚不点地通霄别有活路也是不快漆桶上堂依经解义三世佛冤离经一字即同魔说拈拄杖卓一下六月不热五谷不结后至元三年四月示微恙至二十有八日书偈而逝苏州万寿竺田汝霖禅师四明昌国王氏从郡之慈溪永乐寺梅㵎福公出家既祝发受具闻天童止泓道化往参拜泓密奇之遂命为侍者泓室中举赵州狗子无佛性话勘验来学众皆未喻师巳豁然矣X巳而见悦堂誾于杭之灵隐堂器之命典记室会其受业师祖方巖会公赴龙兴上蓝以师侍行因游百丈晦机素知师遂命分座师每有着述晦机阅之加敬未几继祖住上蓝大振法道缁白翕如久之升明之雪窦阅三载松江淀山缺席屈师俄寺燬师不惮劬勚十余年间殿堂众宇皆一新之晚主万寿仅一载示微疾更衣书偈诀众而逝后至元五年五月二十五日也茶毗设利五色如菽粟者不胜数人争得之或后至者掘土而淘亦满其意徒众分舍利骨石为二一墖淀山一归葬龙山之西冈寿六十六﨟五十勚何山铁镜明禅师法嗣恭都寺四明人廉介自持精修梵行日诵法华经因聆铁镜上堂遂得心要甞夜坐有偈云点尽山窗一盏油地炉无火冷啾啾话头留向明朝举道者敲钟又上楼铁镜因陞堂特称赏之临终无疾更衣坐逝阇维舌根不坏湖海人声偈追悼灵隐悦堂誾禅师法嗣江州庐山东林无外宗廓禅师送僧之中吴偈曰佛是西天老比丘何缘卧倒在苏州凭君此去轻扶起问取二千年话头华藏瞎驴见禅师法嗣苏州阳山金芝岭铁觜念庵主示众灵山付嘱天下葛藤桩少室单传诸方是非窟安心忏罪破漆桶X又要重光付法传衣滞行货徒劳索价临济棒头开正眼拳下示生涯曹洞锦帐绣鸳鸯行人难得见云门三句可辨一镞辽空法眼大地山河俱为妙用沩仰团团无缝罅壁立绝中边看来世界清平何用强生节目金芝今日为诸人断这公案去也看看以拄杖画一画云四海浪平龙睡稳九天云净鹤飞高复举三圣道我逢人则出出则不为人兴化道我逢人则不出出则便为人师颂云谁谓家风分两边一条拄杖两人牵休观千嶂凌云势好看银河落九天颂舍利弗入城月上女出城话曰出城入郭两相逢来去谁云路不同回首涅槃台上望九州四海一家风直翁圆藏主法嗣无为州天宁无能教禅师于门首悬一牌云谨防恶犬竺源盛初往参及跨门源便云老和尚为我赶狗师便入去有长芦智首座出接同坐须臾师从面前过智起禀云此上人得得来见和尚师云巳相见了也巳而源每闻师诃蒙山不合引兄弟礼佛拜忏施食之类源云清净地上不受一尘佛事门中不舍一法师云不然我宗门中合提何事如何是佛麻三斤如何是佛干屎橛当提此事始得源就问云蒙山和尚平昔问学者云栽松道者不具三缘而生达磨大师葬熊耳三年后只履西归谓是神通妙用谓是法尔如然师云为是他不会我道莫作禅会得么源当下如梦忽醒X皷山皖山凝禅师法嗣松江淀山蒙山德异禅师示阳高安卢氏参苏之承天孤蟾莹蟾问亡僧迁化向甚处去师罔措悱发参究因首座入堂坠香合作声豁然有省乃成颂曰没兴路头穷踏翻波是水超羣老赵州面目乃如此武忠吕公闻之寄颂旌美登径山谒虗堂语契然师未以此自足往参皖山于鼓山室中举狗子话反覆征诘箭拄亟合山又拶以张拙寂照之语师拟议山震威一喝师当下意消心废一日山举卧云深处不朝天因甚到这里师云邦有道则现山深肯之巳而复如吴万寿石楼明命典藏至元间丞相伯颜破吴武暇询决禅要机契确请出世于淀山既退承天觉庵遂处以第一座素轩蔡公施莲湖桥庵请居之曰休休僧问保寿开堂三圣推出一僧其意如何师云两彩一赛僧云保寿便打又作么生师云为人须为彻僧云三圣道恁么为人非但瞎却这僧眼瞎却镇州一城人眼去在是何的意师云兜率陀天一日人间四百年僧云保寿归方丈有利害也无师云疑杀憨痴佛祖庆快灵利男儿师以虗中十妙示学者曰位中功中动中静中体中用中意中句中要中妙中各演以偈上堂昨日十四今日十五灵利衲僧吞却佛祖从教谢三郎月下自摇舻阿呵呵莫莽卤甜瓜彻蔕甜苦瓠连根苦上堂夺人不夺境九月菊花新夺境不夺人当阳扑破镜人境两俱夺古井浸干坤X人境俱不夺撼树摘来香便恁么去在人背后叉手不行此道八十四种圆相如何收拾灵利汉更进一步拂却行踪瞥转一机平常无偶自然境智干净自然父慈子孝虽然两口无一舌是何宗旨良久暗机犹未动义海巳全彰淳拙才禅师法嗣河南府嵩山少林竹菴子忍禅师邓之内乡王氏上堂举法灯开堂谓众曰本欲栖藏巖窦又缘清凉老人有不了底公案今日出来为他了却僧云如何是不了公案灯便打云祖祢不了殃及儿孙僧云过在什么处灯云过在我殃及你天童宏智拈云这僧若是箇汉出来便与掀倒禅床不唯自已有出身之路亦免见祖祢不了殃及儿孙师云山僧则不然今日若有人问如何是不了底公案拈拄杖打云狮子咬人韩獹逐块中竺空巖有禅师法嗣嘉兴石门真觉元翁信禅师真觉肇兴众请开山上堂向上一机末后一诀佛祖不传千圣结舌莫有转身吐气者么出来通箇消息看僧问鈯斧开山从古有师今新启石门关借路经过不妨一问师云公验快将来僧云如何是关中主师云太平不举令进云意旨如何师云镆鎁横在手未肯斩痴顽僧拟议师便喝僧礼拜师云痴顽汉僧归众师乃云满目溪山绝点埃无边剎海自周回毗卢楼阁重重现谁覩X门门有善财卓拄杖石门关启以杖画一画真觉场开横按拄杖一任南来与北来复云昔日灵山会上世尊拈花迦叶微笑世尊云吾有正法眼藏付嘱摩诃迦叶传授将来无令断绝大众且道如何是正法眼聻适来巳为重拈出金色头陀笑未休小参建法幢立宗旨明明佛勑曹溪是大众建法幢则故然如何是立宗旨莫是二转五转竖拳下喝么莫是默然据座拂袖便行么莫是语言文字确古论今么莫是灰头土面长坐不卧么切须子细若是正眼不明尽堕偏邪执滞所以道醍醐上味为世所珍遇斯等人飜成毒药据我祖师门下尽十方世界是箇无缝铁壁达磨不识尽十方世界是箇无孔铁槌迦叶不知无汝拟议时无汝承当处旋天转地换斗移星双放双収透顶透底还会么龙袖拂开全体现象王行处绝狐踪风旛空山中禅师法嗣吕铁船居士其母秦国夫人妊时梦公安二圣住持福巖佑公至而生故居士虽在富贵中每以欲透彻祖关为要当未弱冠时日夕参空山一日空山问云曾见赵州么居士厉声云无空山休云称于人曰再来人也居士甞任江淮都府总管于苏之嘉定建佛寺曰永寿以延云水赓和永明寿禅师山居诗六十九首甚得山林旨趣及他偈言皆超迈绝俗诚有所得者也有达磨忌拈香云西来不称梁王旨西去X空𢹂一只履若言妙用与神通真正衲僧谁数你九年面壁寻出场接得一人又无臂衣盂连累到卢能从此葛藤生不巳罪过有弥天源流无滴水今朝七百八十六年逢忌辰那箇儿孙痛彻髓一炉香篆一瓯茶报恩却是孤恩底欲把鼻头举似伊怜梁巳没当门齿庆寿中和璋禅师法嗣广阳庆寿海云印简禅师山西人姓宋世业儒父静虗先生有隐德母王氏师七龄父授以孝经开宗明义章师问云开者何宗明者何义父异之𢹂见传戒颜公戒欲观其根器以石头和尚草庵歌俾读之至坏与不坏主元在处乃问云主在什么处戒云什么主师云离坏与不坏者戒云此正是客也师云主聻戒吟吟而巳即往礼中观沼观为师薙发受具一夕闻空中有声召师名曰印简大事将成行矣毋滞遂挟䇿之京过松铺岭值雨宿巖下因同行者击火师见火星迸散遂大悟以手扪面曰今日始知眉横鼻直信道天下老和尚不寐语遂谒庆寿中和先一夕和梦一异僧䇿杖径趍方丈踞狮子座明日和以所梦语左右且曰今日有暂到即引见迨日晡师至和笑曰此衲子即夜来所梦者往复征诘师机语捷出无滞语见中和传中和喜命典记室智证益深乃以衣颂授师曰天地同根无异殊家山何处不逢渠吾今付与空王印万法光辉总一如历住名剎晚两X主庆寿自元太祖至世祖屡朝师奉之位至僧统宠遇优渥不可备述年五十六忽患风痺一日说偈辞众毕顾侍僧毋喧吾欲偃息侍僧忽唿主事人至师巳吉祥卧逝茶维设利无筭奉勑葬庆寿寺侧建石墖于其上谥佛日圆明大师增集续传灯录卷第四增集续传灯录X卍XXX增集续传灯录卷第五径山兴圣万寿禅寺前住持比丘吴郡文琇集大鉴下第二十二世育王横川珙禅师法嗣台州紫箨竺原妙道禅师台之宁海人俗姓陈父曰原卿母何氏幼嗜学偶患右目母𢹂以祷观音像前仰见像之右目有蛛窠为揭去之患随愈父以为于佛有缘合俾出家依杭之六和寺正严得度严令学百法论师乃曰一法不学学百法乎乃徧参禅门知识至育王谒横川与语契合遂居侍司川一日问曰僧问云门如何是佛门云干屎橛汝作么生会师累日快快不能答遂再诣质问川云汝不会耶展开两手云那那师豁然大悟即呈偈曰云门干屎橛光明照十方鄮峰才发足五日到钱塘川颔之谓左右X曰道侍者再来人也由是名动丛林至元己丑释教都统起师出世邑之慈源迁仙居紫箨有以师名闻于仁宗特旨住黄巖鸿福号定慧圆明禅师继而苏之诸山讽大府请住崑山荐严法席鼎盛僧问陆亘大夫问南泉云弟子家中有一片石也曾坐也曾卧欲镌作佛得么泉云得亘云莫不得么泉云不得意作么生师云如人向十字街头开箇饭店只是不许人喫僧问和尚教看柏树子话并无入路师云河里失钱河里摭一僧夜上方丈请益狗子无佛性话师云试举看僧拟开口师厉声云夜深下去僧不会归堂中怨詈不巳或者以告师云他向后会去在僧闻之释然台之监郡也都公问如何是佛师云牛背上老鸦问如何是法师云蘸雪喫冬瓜公欣然领旨僧问如何是祖师西来意师云石马不生毛僧云莫只这便是么师云一字无两画僧问祖意教意是同是别师云干三连坤六断僧问前三三后三三意作么生师云猢狲倒上树上堂胡卢得雨方浮甲匾豆新栽未上笆日日后园行一转住山何事不干怀上堂灵台不磨而自莹灵源不决而自流妙花不植而自生妙轮不拨而自转碧兔水中悬宝镜乌龟火里辊金毬上堂今时禅和子不肯参自已要解会古人言句古人言句不从解会来从自己流出你若踏着正脉言句即是自己自已即是言句别有纤毫并同流浪上堂虗空无变动之相日月自上自下X宝镜无鉴照之心物象自去自来须菩提宴坐巖中帝释雨花赞叹喝一喝不觉日又夜争教人少年上堂鹄不日浴而白乌不日黔而黑六尘为自己之雠稊稗乃嘉禾之贼庄周梦蝶庖丁解牛虗空放纸鹞线断一时休师晚年归休于紫箨不出山十有四年乃自号东海暮翁正至甲申师年八十又八门人散处他山者期以九十会庆师闻之曰我不过明年正月半明年正月十二日忽诫参徒曰从朝至暮行住坐卧起心动念但能与道相应自然无媿佛祖吾明日行矣宜各努力十三日趺坐叙平生始末以别众众乞留偈师曰诸方到此作尽伎俩我只如常乃书偈曰佛寿八十我多九年世间情尽寂灭现前阇维目睛不坏门人収遗骨藏山中金陵保宁古林清茂禅师别号休居叟温州林氏十岁闻人诵法华经妙庄严王品感而出家事天台国清孤巖启公试经得度从律师温容受具启公甞励众曰尔等持父母所生之身从师入佛无饥寒无徭役不于此时究竟出家果何为乎师闻之流涕愤悱遂往参石林于净慈林问甚处人师曰温州林云永嘉到曹溪因甚打失鼻孔师良久呈偈云永嘉到曹溪鼻孔何曾失振钖遶禅床九九八十一林云善则善只恐汝错会师拟进语林喝云果然错会参堂去继而室中闻举南山筀笋东海乌蠈有省俄林化去往依横川于鴈山能仁放牧寮即呈所作一编川X火之曰佛法不如此作此见解非吾种草他日何足出而为人师不觉通身流汗一日侍次川顾师云僧问云门不起一念还有过也无门云须弥山声未绝师豁然大彻励声曰和尚教坏人家男女了也川下床擒住云你向甚处见云门师托开云张公喫酒李公醉川喜于得人每示众必曰惟茂侍者知我语落处出世苏之天平迁开原饶之永福晚居保宁在处缁白蚁慕甞垂三关语曰舌是斩身之本须菩提巖中宴坐因甚天雨四华明知四大五阴是生死根本因甚入者皮袋喫粥了也洗钵盂去衲僧家因甚口挂壁上师问僧国师三唤侍者你作么生会僧拟议师便打出僧不甘再至师云你适来既道不得如今更是道不得也僧拟议师又打出僧问一言道尽时如何师云驷不及舌僧云学人不会师云头长三尺僧云便与么去时如何师云猢狲系露柱师一日坐次僧才入师云适来上座乱统打出了也你因甚么也乱统僧拟议即喝出次有僧入师云适来那僧不曾开口因甚么道他乱统僧云某甲是某州某县人民师云却是你乱统便打出上堂一大藏教只说者箇有底道不说坐深井者不知太虗之宽广忘偏见者方明至理之圆融岂不见僧问五祖云一大藏教是箇切脚未审切箇甚么祖云钵罗狼卓拄杖云野色更无山隔断天光直与水相连上堂举雪窦云春力不到处枯树亦开花九年人不识几度过流沙师X云日不待火而热月不待风而凉虽然志士苦日短愁人知夜长其退开原居隆祖塔所时有旨特赐佛性号侍者承宣以雪窦拈古请益师云出据欵结案耳今诸方以密庵传授岂祖师意得吾海印三昧又何疑者宣记所闻别为一编附语录宗门统要之书止于杨岐会禅师师在永福时续之凡十二卷其居保宁文宗亦潜邸金陵常延师谭玄要深契旨意造佛顶心经刻本特命叙其首入践大位遣使賷白金致褒问居开原时侍讲袁公伯长亦甞作偈以寄其为圣君贤臣所知如此将入灭众请留偈师云犹少这一解在乃援笔书云来亦不迟去亦不早打破虗空红日杲杲掷笔问云甚时众云戌时遂逝四明保福断江觉恩禅师慈溪顾氏形模脩瘠操履清峻依云门广孝寺落发从明之延庆闻法师受四教仪七日通之莫不惊讶时横川住育王师往入室机契命典内记德业日彰名振遐迩所制诗颂典雅高古甞有偈寄紫箨道公云茶塘茶与水井水此味由来属老饕铁鹞春风吹不起儿童争放纸鸢高若袁文清公赵文敏公邓康庄公皆相友善出世苏之太平迁开原明之保福而至越之天衣一日坐次扶杖而言曰老僧嵌空倚杖藜分明画出须菩提顾侍者曰会么曰不会即掷杖倚蒲团而逝四明开寿商隐予禅师上堂见闻觉知路绝一切诸法现前僧堂佛殿穿过汝髑髅四大海水灌注汝X心田汝等诸人还觉么若也觉去头上火起脚下烟生上堂诸兄弟且歇却狂心与你若能履践得纯熟心花发明照十方剎侍讲学士袁文清公伯长甞作数偈寄吴中诸山其寄开原古林茂公偈曰玉几峰头第一枝老禅吃吃我心知曾将铁杵敲氷骨自恠铅刀割蜜脾法外无心犹涉解句中有眼即成疑袈裟不展蒲团稳此是开原妙总持在朝与内翰虞文靖公伯生为同僚伯生每见其辩愽奇奥浩然莫穷其津涯意其所得非一学能名因询其所以伯长乃谓曰横川在吾郡说法时往咨决得其激发之益古林乃吾同参也伯生自是愈信佛学净慈石林巩禅师法嗣苏州虎丘东州寿永禅师上堂青萝夤缘直上寒松之顶白云淡泞出没太虗之中须菩提无说而显道天帝释绝听而雨花拍禅床一下云善财去后无消息楼阁门开竟日闲上堂昨日朔风生八极昨日篱头吹觱篥今朝起来看历日又是十一月初一天色严寒无事不须久立上堂频频唤汝不归家何处是家贫向门前弄土沙争怪得他每看年年二三月不寒不热满城开尽牡丹花佛手难遮拈拄杖画一画上堂经台劒石的的全彰古木寒泉重重显露南歌北唱时时闻解脱之音汉阮秦筝一一奏无生之曲声来耳边色到眼中不落见闻归家稳坐所以古X德道君若随缘得似风飞沙走石不乖空但于事上通无事见色闻声不用聋上堂一二三四五六七无角铁牛眠少室七六五四三二一波斯鼻孔黑如漆空中木马舞三台眼里瞳人吹觱篥千重关鎻一齐开万两黄金亦销得杭州灵隐东屿德海禅师台州临海陈氏子其母舅智益为苏州寒山寺僧挈与俱从蜀僧安石山落发及受大戒即谒石林于承天林问如何是汝自己师拟议林即推出师自是疑情莫决如仇同处一日为病僧市药路忘所向及归值林开室问曰尽大地是金刚正体何处着上座这皮袋拟对林便打师当下豁然即呈颂自通林迁净慈命师为侍者一日林问云国师三唤侍者意作么生师云不是失却猫儿即是失却狗子林云是孤负不是孤负师云瞒人自瞒林休去横川主育王师往见之川室中垂语云南山筀笋东海乌鲗师遽掩其口曰请师更道川托开云朝看东南暮看西北师拂袖便出川遂以藏钥留之开法天台寒巖迁姑苏寒山升崑山荐严武宗赐玺书金襕衣历居杭之中天竺净慈灵隐室中垂语曰手握利刃劒因甚猢狲子不死曰咬破铁酸豏因甚路上有饥人曰波斯去帽蔗咬甜头又曰鱼以水为命因甚死在水中僧问如何是佛师云牯牛背上立乌鸦僧云如何是祖师西来意师云真州望长芦僧云如何是法身师云德山卓牌僧云如何是法身X向上事师云噼来也好做柴烧僧问如何是衣线下事师云仙人礼枯骨僧云作么生是仙人礼枯骨师云六脚蜘蛛上板床僧问描貌不得处如何是无位真人师云不厌笋斜出岸悬花倒生僧云提掇不起处如何是吹毛劒师云早地千寻浪青天一阵雷僧问如何是宗门极则事师云眼里瞳人踢绣毬僧云学人不会师云人心似铁官法如炉上堂白玉阶前舞癞牛虗空背上看掦州眼中瞳子吹长笛纸𦘕仙姑踼气毬上堂古今佛法尽知古今机用尽会按下云头不如无事好释迦掩室不是无事净名杜口不是无事达磨面壁不是无事黄檗掩耳不是无事佛与祖师皆非无事底人觅箇无事底也是腊月莲花延祐四年九月初三日示灭寿七十二﨟五十七赐号明宗慧忍苏州穹窿独木林禅师初参石林于黄龙林问你曾参见什么人来师从实吐露林取坐具于师面前一拜云你作得我师便归方丈闭却门师便归堂坐不觉通身是汗自后每见便云还我一拜来师心热闷如是三年一日室中林举德山托钵话师复请问林将公案举一遍师便问讯而出林云末后句是有是无却来道次日师闻僧堂前钟声豁然省得密启处意便上方丈林一见便问如何是末后句卓上有一两瓜师便捧起云只这便是末后句林曰你四五日思量得这一句子师应声云莫相瞒好林曰密启X正是何意师曰贼见贼林曰贼在什么处师即指云即这是寻呈一偈曰不识巖头密启时有无之句几多疑风吹柳絮毛毬走雨打梨花蛱蝶飞林方许可后到鴈山能仁参横川和尚一见便问近来甚处师曰和尚试道看川曰道不得师曰道不得最亲川曰此是我语师曰切忌分别至明州报恩值觉庵入室提起竹篦云唤作竹篦则触不唤作竹篦则背师把住竹篦云和尚离却这箇别道庵竖起拳头师曰话作两橛庵打一下云诸方即得报恩门下喫棒有分师曰逢人但与么举庵有颂曰蒺䔧徧地火漫空峭壁悬崖路不通不是四明林侍者谁𢬵性命到其中先主苏城觉报次主穹窿上堂恁么则五龙池畔全彰古佛家风不恁么则花板台中突出衲僧巴鼻恁么不恁么阖庐城动地雨花然虽如是于少室门风一点也使不着何也风定尧天濶云开舜日明上堂举佛眼和尚示众云一日日一时时龙门老心自知山僧则不然一日日一时时要与空王为弟子莫教心病最难医上堂若了目前法便会西祖意目前法即且置如何是西祖意击拂子云晷运推移日南长至上堂二由一有一亦莫守窦八布衫穿风吹石臼走温州净光东石契禅师上堂脚绊草鞋肩横拄杖不历所司径登方丈你有伎俩我无伎俩侍者烧香行者点茶你无伎俩我有伎俩上堂一切静处有湛X然凝止之相一切閙处有视听言动之劳蚯蚓斩为两段两头俱动上堂灯笼拜露柱露柱拜灯笼与你发明过去尘沙劫边事蛇吞鳖鼻虎咬大虫与你显示现行三昧冬瓜直儱侗瓠子曲弯弯无你咬嚼处无你近傍处上堂歇得念念驰求心着衣喫饭疴屎送尿是脱生死法不歇得念念驰求心着衣喫饭疴屎送尿是生死无际轮转不息上堂自从胡乱后三十年不少盐酱舌是斩身之本嘉兴天宁竺云昙禅师初出世婺州治平迁松江北禅金山昭庆至天宁上堂俱胝竖指秘魔擎叉雪峰辊毬三平驾箭总唤作西来祖意三生六十劫卓拄杖下座上堂惟一坚密身一切尘中现塼头瓦砾孤逈逈地墻壁露柱硬紏紏地青山绿水净躶躶地草木丛林赤洒洒地覰着则瞎动着即错切忌认驴鞍桥作阿爷下颔上堂五五由来二十五余山不打禾山鼓等闲拈起金刚圈当阳坐断主中主明眼人莫莽卤发机须是千钧弩卓拄杖下座径山石溪月禅师法嗣福州西禅柏堂祖森禅师蜀重庆巴县人俗姓杨年十九其父见师种性绝俗俾事乡之崇因寺绍先越三年得度束包出崃如浙一时宗匠若痴绝无准石田北㵎参谒殆徧皆以法中龙象许之石溪由虎丘升灵径师皆依侍一日室中问云如何是父母未生前面目师答云棊盘石元在凌霄峰顶溪喝云更X须下这一着始得师密领其旨遂司藏钥溪归寂从灵叟源公于焦山国清皆为第一座出世口之般若迁杭庆远闽西禅雪峰神光晚复居西禅上堂客从远方来遗我径寸璧中有一箇字举世无人识大藏五千四十八卷是上头一点传灯千七百则是下面一人般若不敢私藏也要下箇音释卓拄杖云会么类格切上堂古人道即心即佛又道非心非佛又道不是心不是佛庭前种莴苣莴苣生火筯火筯生莲花莲花生木瓜木瓜攧落地撒出大油麻上堂举玄沙参次闻燕子声遂云深谭实相善说法要便下座寻有僧出云某甲不会沙云去谁信你师颂曰娇娥羞倚玉楼粧密把金针绣锦囊轻薄少年楼下过风前遥认绮罗香上堂佛佛禅禅一犁春雨万顷良田远近青秧漠漠往来白乌翩翩𦘕也𦘕不成举也举不全佛佛禅禅新妇骑驴阿家牵上堂蛊毒乡水莫甞皱眉喫橄榄吐唾嚼槟榔待得甘回齿颊更须着意隄防且隄防箇什么饭中沙石蜜里砒霜临终书偈巳跏趺而逝寿七十二﨟五十三江州东林明巖彻禅师上堂三日雨两日晴子规苦苦劝归人王孙醉眠芳草游子烂走江尘是汝诸人还勐省么𦘕角声前孚上座野桃花下老灵云苏州虎丘无机慧禅师上堂举同安察禅师因僧问新岁方来残年巳去莫有不受岁者么安曰有曰如何是不受岁者安曰作么生曰恁么则不受岁也X安曰城上巳吹新岁角窗前犹点旧年灯师颂曰楼上鸣咿角巳吹灯前蝴蝶梦犹迷如今要识不迁义日出东方夜落西福州皷山鼎翁鼐禅师上堂鼓声未动古佛显露堂堂及乎才动皷声便见释迦走入诸人鼻孔中弥勒跳入诸人眼睛里还觉顶门重么苏州万寿南州珍禅师初住常熟甘草能仁迁庐山开先升万寿上堂大道只在目前要且目前难覩欲识大道真体不离声色言语踏着底土埋塼头撞着底灯笼露柱毕竟大道真体在什么处良久下座上堂眼若不睡诸梦自除心若不异万法一如大众唤什么作不睡底眼唤什么作不异底心良久缲成白雪桑重绿割尽黄云稻正青上堂耕而食蚕而衣天地造化万物生于四时说甚无修无证无念无为山僧来年七十三岁谁知道乙酉生人不属鸡清凉南叟茂禅师上堂举赵州谂禅师因僧问道人相见时如何州云呈漆器师颂曰漱石冷冷石㵎阴乔松千尺带寒青多应只看昂霄操谁信根头有茯苓苏州虎丘云谷庆禅师题血书法华经偈曰眼里有筋皮有血自家针札自家知一毫头上能通变红菡萏花三四枝九江慧力圆中规禅师上堂一夜春风浩浩扫尽千花百草因忆临济向黄蘗喫六十拄杖遂拍膝云X知机良不早径山虗堂愚禅师法嗣苏州虎丘闲极云禅师上堂一茎草上明宗面壁老胡多虗少实三转语中定旨鹫峰聩祖暗展明收全身奉重底无一点佛法身心拨无因果底具无量殊胜妙义者里转得一步便见皇都城里人物骈阗管絃杂沓落星石畔山明水秀渔唱樵歌可谓羲皇上人成佛子住然虽如是犹堕功勋量外一机如何举唱击拂子彻底潮收青海尾好看月上长珊瑚上岂多岐亡羊多言丧道蓦札相逢何曾欠少岂不见天台桐柏宫卢道士年一百二十岁摄召行法极好若也不信问取洞庭山水仙太保上堂南薰凉薝卜香日长无事靠胡床干坤稊稗身世糟糠苍苔满地无人到付与蝉声送夕阳上堂举药山久不上堂院主白云大众久思和尚示诲公案师云当时若道得箇起动和尚管取药山归方丈不得四明定水宝业源禅师本郡人参虗堂于径山凡宗门话头未能透脱者必咨决老成一日问虗堂云德山末后句若谓有德山焉得不会若谓无巖头又道德山未会望和尚慈悲指示堂云我不会汝去问云首座师去问云适云游山归索水濯足师丞进水委身出手为摩捋之却仰首问云德山末后句某甲未识有无望首座开示云以两手掇濯足水浇泼云有什么末后句师不明其指明日见堂具道问云事X堂云他无别语师云他道有什么末后句堂云那那我向你道他会得师当下释然住后僧问记得僧问洞山如何是佛洞山云麻三斤意旨如何师云欵出囚口僧云又僧问赵州如何是佛赵州云殿里底又作么生师云贵买贱卖上堂见见之时见非是见见犹离见见不能及师拈云释迦老子四稜蹋地去也还有人救得么喝一喝上堂蒲团収足未有长住而不行拄杖横肩未有长行而不住舍彼就此从西过东了无佛法干怀亦无世谛留念粗饭淡羹随缘度日薰炉茗椀任意适时一句酧恩如何敲唱风定尧天濶云开舜日明上堂举赵州和尚因僧问如何是祖师西来意州云庭前柏树子僧云和尚莫将境示人州云我不将境示人僧云如何是祖师西来意州云庭前栢树子师拈云这僧未发问时巳自黛色参天二千尺赵州再答一遍岂止霜皮淄雨四十围上堂诸方谈禅浩浩崇福并无分晓土面灰头过时住持职事不子手臂长衫袖小直裰袈裟布觕皂将无作有接禅和笑倒保真泉大道上堂举古德道三世诸佛不知有狸奴白牯却知有师拈云知有是不知有是击拂子名利尽随骑马客是非不到钓鱼人杭州净慈灵石如芝禅师初住嘉禾兴圣迁台之涌泉嘉兴本觉上堂奔蜂不能化藿蠋鲁鸡不能伏鹄卵衲僧九十日中刚要蒸沙作饭者一半那一半噼腹剜心穷坑易满上堂六月不热五谷不结波斯X顶上罩晓镜金刚脑后添生铁岂不见云门大师道尽大地无纤毫过患犹是转句不见一色始是半提更须知有全提时节卓拄杖下座上堂结夏巳一月光阴迅如注水牯牛水草伤甘寒山子饭饱弄筯针膏肓起沉痼山僧有易简私方普施诸人去也击拂子若饭食时量彼来处灵巖竹窗喜禅师上堂诸人每日行住坐卧闻见觉知俯仰折旋攀附应接头头妙用圆融处处神光具足为甚闻钟声披衣闻鼓声上堂向这里见得明白许你七穿八穴不然万紫千红零落尽一年春事又成休四明雪窦禹溪予禅师上堂如何是佛即心是佛与么会便不是如何是佛即心是佛与么会方始是金不愽金水不洗水两三行鹰冷云边七八叶芦秋色里葛庐覃禅师颂傅大士讲经公案双林大士太无端又向梁朝露一斑经旨未分玄路绝一挥案上动龙颜径山虗舟度禅师法嗣杭州径山虎巖净伏禅师淮安人初由中天竺首座出世潭州石霜上堂廓落无依是何境界风不鸣条雨不破块以拂子击禅床云尧舜之君犹有化在上堂是句非句全提半提虗空剜孔窍节目上生枝似这般病朝打三千暮打八百有什么过上堂机先X领旨句下明宗云门拶得脚折百丈喝得耳聋落花三月雨残梦五更钟上堂拈香择火运水搬柴不是神通妙用着衣喫饭疴屎送尿不是神通妙用毕竟如何放旷长如痴兀人他家自有通人爱上堂点着便行脚跟下好与三十棒不拨自转顶门上犹欠一锥总不恁么几般云色出峰顶一样泉声落槛前上堂高山坠石至平地而势自休大海生波遇无风而波自息两头坐断一法不存那里有明暗色空那里有山河大地虽然不是僧繇手徒说会丹青上堂凌霄峰顶有一片碁盘石方不方圆不圆平不平仄不仄提掇不动穿凿不开莓苔薜茘褁之不交风雨烟云洒之不湿以满天星斗万象森罗为一局棊子白月则现黑月则隐自古自今无人下得一着衲子旁观有分山僧试为下者一着蓦拈拄杖卓一下云路从平处崄人向静中忙苏州承天庸叟时中禅师初参径山无准次于冷泉见虗舟其出世四明万寿开堂拈香有云此香于淳化年间凌霄峰顶瓦砾场中拾得便知道地次于乳窦峰前寒花亭畔皮肤脱尽惟在真实末后逗到飞来峰下直指堂前撞着箇不分不晓指南作北底老和尚被渠一嗅嗅着直得气息全无熏天灸地云云上堂无心则差用意则错良医之门如何发药抚膝一下云睦州担板普化摇铎上堂举僧问云门杀父杀母佛前忏悔杀佛杀祖向甚处忏悔云门云露X师颂云一般春色未甞偏白白红红各自妍路转溪回风景好五须弥顶浪滔天上堂释迦老子四十九年说要且说不到达磨大师九年冷坐要且覰不破说不到觑不破海神知贵不知价留与人间光照夜上堂举古德道君若无心得似风飞沙走石不乖空伹于事上通无事见色闻声不用聋大众古德与么说话早是压良为贱了也双峩则不然君若无心得似风东西南北路头通箇中声色非声色云自高飞水自东上堂举三分光阴二早过何曾动着灵台一点不揩磨争恠得他贪生逐日区区去也是寻常行履处唤不回头争奈何前无达者后无人承天与么批判诸人不得随语生解卓拄杖一下四明天童竺西妙坦禅师族金氏婺之浦江人母张梦莲花产于庭而生依同里慧香净月为师既得度下涛江登天竺从晦巖照公妍究三观一心之旨会虗舟唱道灵隐委身事焉一日室中舟问如何是良遂知处诸人不知师答曰冬瓜直儱侗瓠子曲弯弯舟咄曰如斯见解不离教乘师拟答舟以拳噼面便打师有省遽作礼趍出舟即命为侍者舟涖径山召掌书记西游见觉庵真于承天寻主无钖保宁迁慧山移华藏退处承天久之乃赴灵巖居数月复遯于虎丘祖塔大德戊戌被旨仍主华藏逾十年至大戊申迁天童上堂静处閙浩浩閙处静悄悄谨白参玄人莫向两头讨出门总是长安道上堂霜露既降X木叶尽脱古者道有寒暑兮促君寿有鬼神兮妬君福是你诸人还觉寒毛卓竖么忽若死灰里火发燎却面门便是参学事毕喝一喝示众五日风十日雨野老不知尧舜力今日三明日四悠悠空度少年时大众还知天童苦心处么昨夜三更月到窗杜䳌啼在深深树承天觉庵真禅师法嗣江州庐山东林泽山戒廾一咸禅师病起上堂寒一上热一上左之右之七颠八倒明头暗头千思万想大地长时动摇四至罔知所向待令冷汗通身顿觉神清气爽便解信口唿五作六信手抛三放两诸仁者要论衣单下工夫总不出这箇模样喝一喝上堂祖意教意全提半提翻风蝴蝶舞唿雨鹁鸠啼海上明公秀赵州东院西上堂行脚参寻等是不着便一切事闻如不闻一切事见如不见拍禅床西风一阵来落叶两三片上堂日迟迟风细细解脱门开不可思议土宿骑黄牛那咤伸八臂吽吽上堂少减多添将无作有此是通人分上事虎丘直下儿孙偏用省数须一是一二是二始得国清溪西泽禅师法嗣易首座字无象宋将家子夏氏膂力过人武技最精曾袭父职不乐弃官隷上虞奉国寺出家落发其师俾诵心经三日不记一字因大恶俄有僧曰妙峰者过其寺谓其师曰此人好危坐恐是禅定中来可X以与我其师忻然命与俱首抵雪窦挂搭孜孜参究脇不至席忽一日定去屹如枯株经七日徐徐出定似有庆快清夜徐步廊庑间有正首座者云且喜大事了毕师不答指所见钟楼肆口说偈云云即抵华顶见溪西往复勘辨悟旨踢倒香倚即行又往见天目高峰机语尤契合俾为首座至正初来明之海会机绝诸缘影不出户道具不离侧人咸仰之甲午正月忽谓侍僧曰吾俟来月二十四日暂游戏江东至期沐浴更衣趺坐告众曰吾前日岂不向汝道今日游戏乎言讫乃泊然而逝仰山雪巖钦禅师法嗣杭州天目高峰原妙禅师十五岁出家十六岁为僧十八习教二十更衣入净慈参断桥和尚习禅遂立三年死限用工虽切未有入处时雪巖闲居北㵎塔遂往请益方问讯即被打出次日复去始得相见巖问巳前参究处师一一答了巖令看无字话从头开发做工夫一遍日前所积之疑当下便得豁然巖又令日日上来一转要见用工处自后一入门巖便问阿谁为你拖者死尸来声未绝便打日日如此正被逼拶方有些涯际值巖赴南明请师遂上径山度夏忽一夜梦中忆着断桥和尚所举万法归一话自此工夫打成一片又一日至三塔阁上讽经忽覩五祖和尚真赞末后云百年三万六千朝返覆看来只这汉日前被巖问拖死尸句子蓦然打破虽然如此X日用中尚不得自由如欠人债相似后侍巖赴天宁途中巖诘问曰日用浩浩时还作得主么师答曰作得主曰睡梦时作得主么曰作得主曰正睡着时无梦无想无见无闻主在甚么处师无语巖却嘱云从今日去也不要你学佛学法也不要你穷古穷今但只饥来喫饭困来打眠才眠觉来却抖擞精神我者一觉主人公毕竟在甚处师遵守此语及五年偶寓一庵宿睡觉正疑此事忽同宿道友枕子堕地作声打破疑团如在网罗中跳出日前所疑佛祖誵讹公案古今差别因缘恰如泗州见大圣远客还故乡元是旧时人不改旧时行履处至元丁亥冬众请开堂师室中垂语曰大彻底人本脱生死因甚命根不断佛祖公案只是一箇道理因甚有明与不明大修行人当遵佛行因甚不守毗尼杲日当空无所不照因甚被片云遮却人人有箇影子寸步不离因甚踏不着尽大地是箇火坑得何三昧不被烧却示众有一物明历历佛祖覰不破大地无人识常在舌头尖尽力吐不出吐得出也是胡饼里呷汁示众海底泥牛㗸月走巖前石虎抱儿眠铁虵钻入金刚眼崑崙骑象鹭鸶牵此四句内有一句能杀能活能纵能夺若捡点得出许汝一生参学事毕上堂日正暄春巳暮花片片随流去拈拄杖云拄枝杖头一点红馨香徧界无人顾大众顾不顾即且止毕竟一归何处掷拄杖下座上堂举僧问长庆众手淘金谁是X得者庆云有伎俩者得僧云学人还得也无庆云大远在师拈云西峰不然今日忽有人问众手淘金谁是得者只向他道阿谁无分又云学人还得也无犹嫌少在将终书偈云来不入死关去不出死关铁蛇钻入海擡倒须弥山杭州径山虗谷希陵禅师婺州人上堂直指人心曲垂方便石巩张弓三平架箭上堂见处平常用处平常截鹤而短续凫而长有见恁么道便道我会了也西天胡子因甚没髭须湖州道场及菴宗信禅师婺之方氏僧问一念未兴时如何师云名不得僧云名不得后如何师云初八二十上三堂千说万说不如亲见一面东去西去无过只要到家竖拂召大众云见么见了击拂云到也到了且其中事作么生以拂子画一画云不是与人难共住大教缁素要分明上堂举巖头访仰山才跨门便提起坐具云和尚仰山拟取拂子巖头云不妨好手师云仲尼温伯雪目击而道存千古之下谁是知音顾视大众云不可谓秦无人上堂举杉堂长老问仰山和尚云学道人还假悟也无山云悟则不无争奈落在第二师颂云油煎石磉盘一口吞一箇不是不与人只缘噼不破上堂举僧问赵州万法归一一归何处州云我在青州作一颔布衫重七斤师颂曰万法归一一何归南海波斯舞柘枝青山只解磨今古流水何曾洗是非X酃县灵云铁牛持定禅师吉安大和王氏宋尚书贽九世孙也依雪巖于仰山服杜多行巖示众有云兄弟家做工夫若也七日夜一念无间眼不交睫无箇入处斫取老僧头作舀屎杓师闻遂励精奋发因为众持茅众患痢师委身事之未几亦有疾医谓不可治乃取一触桶于屏处危坐其上单持正念七日不动忽觉山河大地徧界如雪霁月明堂堂一身独露干坤之外久之似闻击木声徧体汗流其疾亦顿愈遂请陈于巖巖诘之酧对无滞复示以偈曰昭昭灵灵是什么眨得眼来巳蹉过厕边筹子放光明直下元来只是我寻为大僧一日巖上堂举亡僧死了烧了向什么处去自代云山河及大地全露法王身师于言下疑情荡然身如涌高丈许即造方丈曰适来和尚举扬般若惊得法堂前石狮子笑舞不巳巖云你试道看师云劫外春回万物枯山河大地一尘无法身超出如何举笑倒西天碧眼胡巖敲面前卓子云山河大地一尘无者箇是什么师作掀倒势巖笑曰一彩两赛巖巡堂次师以楮被褁身睡巖召至方丈励声云我巡堂汝打睡若道得即放过汝师答云铁牛无力懒耕田带索和犂就雪眠大地白银都盖覆德山无处下金鞭巖曰好箇铁牛也因以为号游方至衡阳酃县爱其桃源山幽深结屋而居酃人翕然从化寺成榜曰灵云大德七年癸卯正月十五日示寂函全身于陶具三年启视坐如生爪发俱长X乃建塔于其上高丽铁山琼禅师湘潭人年十三因一僧教导方知有佛法伹以诵经礼佛为事见经云种种供养非报佛恩惟发菩提心能报佛恩然不知菩提心作么生发又见法华经云新发意菩萨常于间处修摄其心自此乃学坐禅二十二为僧二十四受具往参雪巖于仰山值岁歉不纳迳到石霜讨住众中有庚首座他是有发明者师遂亲炙学坐禅偶见雪巖坐禅箴思量做处不曾从这里过乃复上仰山久之方得归堂一日巖上堂有云兄弟家终日在蒲团上瞌睡也须是下地后架头走一遭冷水灌漱洗开两眼却上蒲团上竖起嵴梁壁立万仞单单提一箇无字如关云长百万军中斩颜良头相似斩得头来百万军众总不知诚能如是用工七日七夜若不悟去斩取老僧头去作舀屎杓此是老僧四十年前巳用之工师闻如是说便咬定牙关依彼所说而坐至第四日夜忽觉如噼破髑髅相似又如万丈井底掇出在虗空中相似突出这一段光明露裸裸地在面前直是无着懽喜处次日见巖才入门巖便问什么人师云某甲巖云有什么事师云门前好五凤楼巖以拄杖连打二三十下却坐定问数转语师一一答了巖云未在更去做工夫师寻以纸求语巖示以偈曰一拶虗空粉碎时花开铁树散琼枝绍隆佛种向上事脑后依前欠一槌巳而至庐山东巖作夏一日东巖开X堂次举心不是佛智不是道师云抱赃呌屈又云不是心不是佛师云眉间放出辽天鹘巖命师掌藏教未几巖迁育王师送入院又请充后堂后到苏之休休见蒙山机契蒙山甚喜请居第一座冬节秉拂云冬在月头卖被买牛冬在月尾卖牛买被卓拄杖云者里无头无尾中道齐休行也休休坐也休休住也休休卧也休休睡眼豁开五云现瑞光风霁月无处不周梅绽枯枝古渡头风前时复暗香浮虽然到此向上一路万里崖州何以见得靠拄杖云休休蒙山谓人曰说禅还是铁山始得高丽国王钦师道德具礼币遣使专请师至彼国玄风大行得度者甚伙因洪宰相请普说有云蒙山和尚宗门旨要最亲最切前辈到处不到处悉捡点得出细大法门莫不精通从前承师友教导者多独蒙山胜他前辈所谓纵擒杀活掣电之机而得自在雪巖道如人入海轻入轻深蒙山道犹如剥珠愈剥愈光二老之言若合符节师终时甚多灵异净慈断桥伦禅师法嗣杭州净慈方山文宝禅师上堂三世诸佛六代祖师在你诸人脚跟下还有踏得着者么良久云若踏不着三世诸佛六代祖师在你诸人顶𩕳上疴上堂山僧一夏与诸人说底总是世谛之谈与那事略无干涉若要与那事相应直须向世谛中明取傥不如斯向后逢人切不得道在祇园过夏上堂一鸡二犬X三豕四羊新年佛法巳为举扬傥或观听尚留便见五马六牛七人八谷去也上堂百骸俱溃散一物镇长灵拈拄杖者箇是拄杖子那箇是长灵一物掷下拄杖何似南山𩦉鼻蛇上堂一夏以来东敲西击费尽手脚为汝诸人得彻困赖是恬然不顾设若一箇半箇眼睛定动老僧定入无间地狱臈八上堂北斗七南斗八夜夜光生人人眼活老瞿昙突然道箇奇哉是甚树栽竹栽鱼栽菜栽上堂禅和家气宇如王几肯放头低人半箬叶地为甚逗到今日各各不敢做一动子良久山中九十日云外一千年杭州净慈古田垕禅师初住扬州雍熈迁广德灵山安吉凤山吉州东山吴中虎丘台州慧因天宁杭州中天竺上堂举傅大士颂曰空手把锄头步行骑水牛人从桥上过桥流水不流师拈云乡谈满口也怪他大士不得灵山亦有一颂赤脚过干溪草鞋绊树生仰身喫一攧肚下污黄泥解夏上堂举古德一夏不与兄弟说话大开东合有僧自叹云只么空过不望说佛法得闻正因二字亦得把饭呌饥德闻云阇梨莫𧬊速若论正因二字也无这多口汉德复扣齿云适来不合与么道也是倒抽书邻壁老宿闻云好釜羹被两颗鼠粪污却拈却卦盘复云古人三寸咽喉被灵山一掐搯定了也顾视左右云莫有与伊出气底么便下座上堂此土清规画圈禁蚁西天古制缚囤关羊今日尽情革去别立条章击拂子云依X旧薰风殿阁凉上堂举世尊陞座大众集定迦叶白搥云世尊说法竟世尊便下座师拈云元首明哉股肱良哉虽然如是还知太平无象么上堂举古德道干坤之内宇宙之间中有一宝秘在形山又古德云挂在壁上师拈云好一宝无端被二大老韫椟而藏之凤山今日与诸人打开去也干坤之内宇宙之间中有一宝便下座上堂赵州倾鸩毒于茶瓯不能烂院主肠肚嬾安露霜刀于笑面未即断疎山命根若是吾乡我里之人决不敢轻易动着何故台州性一触便发上堂江南两浙春寒秋热一雨便凉莫言不说上堂拈拄杖卓一下云白大众众举首遂靠拄杖云且待别时开炉上堂南山自罹回禄之后不敢道着火字亦不敢动着死柴头今日开炉且拨冷灰看以拄杖拨云照顾燎却眉毛至元壬辰四月十四日终于净慈丈室温州能仁藏室珍禅师台州人初住大同上堂吾法二千年后不移毫发达磨大师预将后人田园界至高低作一白契籍没了也至若穷山深谷猿狖昼啼草木尘毛形影相杂处各住本位各演本法咸彰未兆之前共助无为之化新大同出来亦只作得箇证明而巳争敢妄通消息虽然如是台州管内近有七处开堂复举僧问大同济如何是祖师西来意济云庭前一丛竹经霜不自寒僧云毕竟如何济云只闻风击响知是几千竿师云如人善舞节拍相成只X是罕逢别者忽有问新大同如何是祖师西来意只向道拄杖开封毕竟如何卸下衲衣痛与一顿上堂大道通衢曾无傍径青天白日何用指迷新能仁惩时不轨努力出头来将从上古德间家泼具德山棒临济喝石巩弓秘魔叉一时籍没普请大地人归家稳坐乃拍手笑云且喜天下太平溪亭晚坐偈曰雨饱山田稻正香溪亭贫坐晚风凉今无监院鸣参鼓得听寒螀送夕阳西禅末宗本禅师听蛙偈曰头戴青苔咄咄鸣千山虗寂月初明一机顿发空诸有太雅松风无此声温州江心啸云庄禅师上堂世尊不居灵鹫老胡不涉流沙智者不来金地宿觉不在永嘉黄梅时节家家雨青草池塘处处蛙光孝雪矶纲禅师上堂我宗无语句亦无一法与人徧地刀鎗通身泥水光孝只知检点德山老汉自己不觉开眼尿床上堂眉毛眨上电影难留丝毫念起万里崖州休去歇去古庙香炉去冷湫湫地去债有主冤有头三世如来盌脱丘喝一喝上堂放开线路重重铁壁银山不动纤尘处处七花八裂恁么则释迦虗费口业净名徒然杜词有人会得钱唐江潮一日两度不是差异底事不然拄杖子用得恰好以拄杖卓一下上堂十方无影像三界绝行踪叶落千巖雨松号万壑风多有人到这里只么打住三十年后宁免换手搥胸X象山新安雪山昙禅师闽中人蚤从断桥得旨相依方山于瑞巖甚久甞着禅门宗要凤山一源灵称羡此书其中提掇古人不到处余不能及其首萹云我宗无语句亦无一法与人己是枝蔓了也后代而降口耳授受何左途哉或理于玄妙则曰风动尘起云行鸟飞动作施为无非是道去道远矣或堕于空寂则曰身如藁木心如死灰绝虑忘缘静观默照谓道在是去道远矣愚常考诸古如神光三拜依位而立有所传耶无所传耶鲁祖面壁有所说耶无所说耶起模𦘕样百丑千拙若谓之不立文字教外别传吾宗扫土而尽四明隆教绝象鉴禅师颂孚公勘鼓山赴大王请话洞天无壁月无遮朝斗先生叩齿牙风撼古坛松子脱打反头上帽檐斜归宗竹屋简禅师上堂举鼓山晏国师参雪峰峰搊住云是什么山释然了悟而忘其了唯举手摇曳而巳峰云子作道理耶山云何道理之有峰抚而印之师颂曰蓦被曾郎搊着胸平生途路忽然穷无端擡手轻摇曳笑倒南方大顶峰天童西巖惠禅师法嗣四明天童东巖净日禅师僧问三圣道我逢人则出出则不为人意旨如何师云车不横推理无曲断云兴化道我逢人即不出出则便为人又作么生师云梵音亭下月临泉上堂释迦掩室于摩竭净名杜X口于毗耶白昼讹言妖语不知閧动几家直得杨岐三脚驴走徧天涯海涯夜来依旧宿芦花上堂一日日一时时口如鼻眼如眉飜覆看渠渠是谁良久未明三八九难辨力围希上堂万法本闲唯人自閙喝一喝苦瓠连根苦甜瓜彻蔕甜临终垂诫云吾灭后但依常僧例三日后茶毗一切丧礼并免历观前辈遗嘱或令露骸松下或化骨藏之众塔或投于江去后往往为诸徒借此白占常住山地造塔建庵为温饱计岂为师弟子之道哉故述一偈以示二三子以天为盖地为函底用重营墖与庵煅骨焚躯言巳出勿违吾志重吾慙饶州荐福月㵎明禅师上堂五千四十八卷破故纸一千七百烂葛藤其间说长说短说玄说妙至于疏解笺注胡批乱判总是杜撰僻说带累后代儿孙剌头入烂泥中何有了日蓦拈拄杖画一画云山僧为诸人一时扫绝去也卓拄杖野色更无山隔断天光直与水相通洪州翠巖水庵讷禅师上堂日可冷月可热众魔不能坏真说三乘十二分教尽是妄谈且如何是真说拍禅床云山上鲤鱼吞石螺海底泥牛嚼生铁天宁月舟乘禅师作无参偈曰得罢休时便罢休南询着什么来由情知五十三知识门掩西风一样秋灵隐退耕宁禅师法嗣X金陵蒋山月庭忠禅师潭州人上堂入门便棒入门便喝临济德山现钱足陌诸人还知落处么六月不热五谷不结上堂离四句绝百非西来祖意觌面提持拟心凑泊隔云泥上堂松风凉秋夜长虫鸣古砌叶堕银床何事五湖云水客甘心流落在他乡杭州中竺旨堂宗禅师上堂隔山见烟便知是火隔墻见角便知是牛咄哉不快漆桶我更问你参学眼在什么处上堂诸德行亦禅坐亦禅未到曹溪时语到了曹溪时语若与么永嘉大师正好行脚上堂举僧问百丈如何是奇特事丈云独坐大雄峰师云老百丈与么道未为奇特或有问山僧如何是奇特事只向道中峰今日开堂上堂诸兄弟南来北往京三汴四行脚事未问你还知诸方老宿向上提持么良久路遥知马力岁久见人心上堂千了百当孤峰独宿七间僧堂甘心闲却中峰与么道也是按牛头喫草天童别山智禅师法嗣湖州西余大觉竹洲修禅师上堂有来由没已鼻一种春风万般花卉年年费尽巧精神见彻根源能有几直饶见得亲切也是玄沙道底上堂一叶坠林端山河珠走盘随流能转物世上独称尊离微不犯切忌垛根不见古人曾有言犹是王老师儿孙西林松巖秀禅师上堂举玄沙参次闻燕子声沙云深谈实相善说法要便下座时有僧请益示某甲X不会沙云去无人信汝师云深谈实相善说法要钵盂着柄虗空掘窖者僧请益利刃有蜜玄沙道去无人信汝甜瓜彻蔕甜苦瓠连根苦净慈愚极慧禅师法嗣福州雪峰樵隐悟逸禅师俗姓聂绝岸湘手度弟子上堂开口道着不在口皮边举足踏着不在脚跟底万物一马天地一指临济德山讨甚巴鼻上堂举僧问投子春雨霖霖百草为什么不抽芽投子云巴蕉只么长僧问法眼法眼云却是本色百草师云二大老与么答话如慈云密布甘雨普沾争奈不能活这僧焦芽败种山僧若见他与么问拈拄杖噼嵴梁便打也教他知道近水柳先绿向阳花易红上堂巧梓顺轮桶之用枉直无废材良御适险易之宜驽骥无失性喝下知归棒头取证临济德山未能尽令上堂子湖立牌于门下千金嫁蛊毒德山卓牌于閙市五綵缦毒缸钟山这里终不学他这些伎俩寒暄语话一切如常早是龟毛数丈长上堂举白云和尚云开口时末上一句正道着举足时末上一步正踏着为甚到底鼻孔不正只为寻常见他顽了所以不肯发心白云今日劝诸人发心去乃云一师云白云师翁与么说话大似自家心里急他人未肯忙钟山这里一箇箇总是发心底要且不用劝他何故青山碾为尘白日无闲人上堂拈拄杖一径直二周遮道吾舞笏秘魔擎义掷下拄杖云何似南山鳖鼻蛇X杭州灵隐竺田悟心禅师初住南康天宁迁庐山罗汉转栖贤至圆通后升灵隐僧问诸佛出世接物利生和尚出世有何方便师云一举四十九僧云还许学人领会也无师云三十年后僧云和尚眼空佛祖为什么不识某甲问头师云放汝三十棒上堂若约祖师门下直尔无你开口处无你措足处你若问佛佛是名句你若问法法无相状二六时中但回光返照不用别求穷劫至今一道神光初无间歇诸禅德祇如是见不用疑惑便是报佛祖之恩报国王之恩古者道歇即菩提各自努力上堂举夹山示众云百草头上荐取老僧閙市门头识取天子师云草鞋跟底认取达磨大师上堂不着佛求不着法求不着僧求蒲团上端坐针眼里穿线西风一阵来落叶两三片杭州灵隐千濑庆禅师上堂举玄沙因僧问尽大地是一颗明珠因甚学人不会沙云用会作么师颂曰白发渔翁理钓舟烟波万里思悠悠苹花冷照江天雪醉卧不知明月秋舜田满禅师送僧偈曰昔年曾入长蛇阵重整风前旧战袍春醉马蹄花影乱一鞭暗日上凌霄育王顽极弥禅师法嗣四明育王东生德明禅师上堂今日初一明日初二冻解寒巖春回大地江路野梅香漏泄西来意上堂目前无法六鳌头戴远峰青意在目前大海波澄X春水绿不得作境话会切忌佛法商量只如高提祖印丕赞皇猷又且如何举唱海国干坤阔蓬莱日月长颂临济参黄蘗话曰梅边春尽巳三分戏蝶游蜂总未闻恠底清香轻漏泄一枝斜亚竹篱根送僧见荐福泽山偈曰上人参礼何方去玉几难为指路头有箇长汀憨布袋如今出现在饶州龙翔笑隐䜣禅师法嗣应天府天界觉原慧昙禅师天台杨氏母贾梦吞明珠而有娠及生广颡丰颐平顶大耳相甚异焉长依越之法果大均学出世法迨冠薙染具戒习华严于高丽教公听止观于上竺澄公巳而皆弃去时广智在中天竺师造焉智问曰何处来师曰游山来智曰笠子下拶破洛浦徧参底作么生师曰未入门时呈似和尚了也智曰即今因甚不拈出师拟议智便喝师当下脱然有省一日智展两手示师曰八字打开了也因甚不肯承当师曰休来钝置智曰近前来为汝说师即掩耳而出智颔之及广智奉勑为龙翔开山住持师随至掌藏钥继分座至顺辛未行台檄师出世牛头山祖堂至正癸未升清凉道行闻于帝师授以净觉妙行之号乙未迁保宁丙甲太祖高皇帝定建邺师谒于辕门见师魁伟杰特叹曰真福慧僧也命主蒋山丁酉赐龙翔为大天界寺诏师住持御书天界第一禅林六大字揭于门以旌宗极师室中示僧曰二六时中无你㗖啄分无你趣向X分会么僧罔措师曰未明三八九难免自沉吟示众曰春风浩浩春日迟迟黄莺啼在百花枝箇中无限意毕竟许谁知语未既遽有僧问曰心意识遏捺不住时如何师厉声曰是谁不住上堂六月一日前万象森罗替说禅六月一日后八角磨盘空里走今朝正当六月一无位真人赤骨律金毛狮子解翻身无角铁牛眠少室十圣三贤总不知笑倒寒山并拾得上堂朝到西天暮归唐土鉴在机先未敢相许保宁八字打开了也莫有控勒不住者么下座上堂拥之不聚拨之不散类之不齐混之不滥绝照忘缘十方坐断隔江招手见誵讹尽力承当得一半蒋山与么提持驴年也未梦见上堂只箇现成公案众中领解者极多错会者不少所以金鍮不辨玉石不分龙河者里直要分辨去也张上座李上座一箇手臂长一箇眼睛大总似今日达磨一宗教甚么人担荷嘘一声下座上堂经有经师论有论师龙河放一线道分科列段去也拈拄杖卓一下云且道是何章句上堂威音王巳前弥勒佛巳后有箇现成公案未敢与汝说破何故心不负人面无惭色上堂恢杨岐宗风坐南泉钵位佛祖命根衲僧巴鼻卓拄杖云东头买贱西头卖贵示众文远当年侍赵州东司说法未轻酧回光一念分明处午夜霜清月满楼至大元年大内新成上将登宝位诏师引千二百僧披阅藏经用严清净觉地师陞座说法上亲帅羣臣座前X瞻听大悦出内帑帛以赐洪武元年戊申春开善世院诏师领院事脱紫衣及金襕方袍御制诰章其略曰自予肇业命汝匡宗德风振起于法门景运赞襄于家国特授演梵善世利国崇教大禅师时章缝之士以释子为世螙奏请除之上以疏章示师师对曰孔子以佛为大圣人以此知真儒必不非佛非佛必非真儒矣上亦以佛之教阴翊王度却不听庚戌夏六月廷议西域末臣伏上以彼域敦尚佛乘特命师往诏尚书赵某为之副师承命即日登途衣盂之资一无顾惜辛亥秋道憩僧伽罗国其王奉师于佛山精舍执弟子礼九月示微恙二十六日沐浴更衣亟命尚书至谓曰某幻缘终此不能复命矣仍诫谕左右屹然端坐夜过半问曰天明也未对曰未也少顷复问对曰日出矣遂恬然而逝世寿六十八僧臈五十三其王奉棺茶毗收舍利齿牙舌根祔葬彼国辟支佛塔甲寅冬尚书赵某还朝陈其事上闻而嗟啅勑天界住持宗泐以师遗衣藏于雨华台之左杭州灵隐用贞原良禅师别号介庵苏之吴县人范文正公第三子尚书右丞恭献公讳纯礼之九世孙父伯和母郑氏生二子长叔敔次师也年十五从里之迎福院受弥薙发依北禅泽法师学天台教观因天平住山士瞻打丁火公劝其从禅于是往见广智于龙翔智问汝自何来师曰苏州北禅来智曰三乘十X二分教即不问如何是行脚事师拟议智便喝师礼拜而退次日又见拟伸问智又喝师俛首智曰思而得之落在第二头去师遂有省乃执侍左右久之尽得其要旨复往谒石室瑛公于育王室俾掌藏教至正壬午行宣政院檄师出世嘉兴资圣迁越之天章移杭之中天竺陞灵隐示众曰夏末秋初衲僧家东去西去拄杖头拨着一箇会佛法底便是祸事三世诸佛搆不着历代祖师搆不着天下老和尚搆不着喝又曰百千法门无量妙义一毫头上识得根源万两黄金亦消得因甚云门道还我九十日饭钱来盖谓炉鞴之所多钝铁良医之门足病人向上更有事在其间别有商量达磨一宗扫土而尽洪武四年正月十六日化去先一日谓左右曰明日巳时行矣至时澡浴端坐侍僧请偈乃书曰今年五十五打破虗空鼓不涉死生关讨甚佛与祖须臾寂然而逝杭州净慈懒庵廷俊禅师用彰其字也世居饶之乐平姓董氏从里之大云辑公出家年二十薙发受具二十又五游方历庐山诸剎久之往浙中见月江印于吴兴何山印曰未入门来相见了也师曰凤栖不在梧桐树印曰不是不是师疑之执侍朞岁终不契时广智阐道杭之中天竺师往谒智展两手示之师即礼拜智曰见什么师曰骅骝堕地志在千里智叹曰子黄龙佛印流也善自护持灵隐东屿寻命掌记室天历初文宗即金陵潜邸建大龙翔集庆寺广X智为开山住持延师居第一座讲行清规号令广众遂致法席全盛至正二年行宣政院选师住苏之白马继迁吴兴资福作大殿山门僧堂厨库方丈仅五载而大完再迁绍兴能仁杭之中天竺净慈国朝洪武元年浙西僧道以赋役集金陵师在行寓钟山五月二十三日端坐如常寂然久之侍僧意师欲去膜拜请偈师瞠目曰缘未尽则住缘尽则去何偈为顷之则逝天界觉源昙公法门昆仲为力治丧事世寿七十僧腊五十四明育王约之崇裕禅师毗陵陈氏子事寿昌院东林晓公为师参径山寂照天目断崖俱不契见广智于中天竺及至龙翔始机凑俾充纲维掌藏教自是益励精于道三十年脇不沾席出世太平南禅迁九江圆通至育王上堂鸿蒙未剖巳前天地未位之际有一句子三世诸佛不知六代祖师不会老僧不惜眉毛今日当阳显示展两手云嗄上堂昔日简堂和尚拈出一箇死猫头向山中开张铺席辽天索价卖弄不行直至如今风吹日炙臭气熏天山僧不惜腕头之力重为上行去也莫有定价者么见义不为何勇之有上堂教中道清净本然云何忽生山河大地山僧道清净本然唤什么作山河大地若向教中语下悟去压沙取油若向山僧语下悟去画波求缝毕竟如何地倾东南天倾西北上堂诸禅德也无玄也无妙也无佛也无祖从朝至暮东廊上西廊下还X曾有物绊你脚跟么杭州净慈仲邠克岐禅师别号尚素台之临海人姓徐年十三依天台明巖太古熈得度闻无际本唱道江心遂往谒际问何处来师曰天台来际曰石桥昨夜作两截汝还知么师曰近离华顶际曰我问汝石桥师曰十日到此际乃喜久之往谒广智于龙翔掌内记礼寂照于径山典藏教自是丛林易观出世四明五峰迁大梅升净慈上堂问话且止未入门来巳为诸人相见了也皇恩佛恩一时报毕若也尚存观听未免重下註脚达磨云吾本来兹土传法救迷情一华开五叶结果自然成年来事久多变后代儿孙门风无限搅得身心一团麻线五峰今朝都为截断还会么一百五日近清明上元定是正月半上堂长天无极白日如飞人心不定白发催归物理昭然古今不易三条椽下七尺单前宜加省察上堂贪嗔痴戒定慧泥团土块作么生得十成去河里失钱河里摭上堂鹭池鹫岭海甸菴园曹溪路上少室峰前其平如掌其直如絃总在这里有耳者闻有眼者见闻见历然直下是箇什么良久依稀越国彷彿杨州洪武二十四年八月十七日示寂寿八十三臈六十九应天府天界李潭全室宗泐禅师台之临海人周姓父吉甫母葛氏师生始能坐即跏趺父母亲族咸异之八岁命从杭之中天竺广智学佛经书过目成X诵十四薙发二十受具智开山金陵龙翔集庆寺师与俱一日智问国师三唤侍者三应意旨如何师云何得剜内作疮智云将谓汝奇特原来只与么师喝智拟棒师拂袖而出自是日臻玄奥久之谒原叟于径山语合命掌记室未几出世宣之水西余二十祀众废毕举洪武戊申升杭之中天竺迁径山太祖高皇帝问鬼神事诏两浙有学行僧师居其首馆于天界对扬称旨既而建普度大会于钟山师奉命作赞佛乐章复对鬼神说法太祖临筵瞻听叹美命住天界宠荣之一时缁白向化法席鼎盛上堂苦乐逆顺道在其中无苦无乐无逆无顺道在什么处卓拄杖云满堂无限白苹风明明不在秋江起上堂一年十二月九箇月游州猎县翫水观山看来有甚了期安居三箇月正好休去歇去山僧恁么告报也是泥里洗土块遂击拂子薰风自南来殿阁生微凉冬至上堂一阳来复万彚昭苏鲁公台上书云汉女宫中添线若作世谛流布塞壑填沟更作佛法商量堕坑落壍何故车不横推理无曲断上堂仲冬严寒天寒人寒地炉频着火収足上蒲团现成有一句大雪满长安拍禅床下座上堂说心说性说妙说玄总是野狐涎唾行棒行喝擎叉舞笋亦是鬼家活计卓拄杖云毗婆尸佛早留心直至如今不得妙上堂今朝三月旦过去巳灭未来未至现在无住从无住本立一切法击拂子云大虫舌上打秋千蟭螟眼中X放夜市驾每临幸或召对内廷赐茶与饍复和师所作诗一帙以赐西天善世禅师板的达来朝见师叹曰真苦海慈航也甞患疾驾幸慰问使医诊视丁巳春奉诏同杭州普福如𤣱註心经楞伽金刚般若三经行世太祖以佛书有遗逸命师领徒三十人往西域求之得庄严宝王文殊等经洪武十五年三月还朝十六年开僧录司以右街善世授师或有教门事同官不敢言惟师力言之后因长官奏事获谴同往凤阳槎峰建寺三年讫工勑赐圆通之额十九年秋趣归天界引见赐诗有泐翁去此问谁禅朝夕常思在目前之句后二年旧寺灾师以兴复为巳任率住山春公奏重建于聚宝门外上曰可师于是力为无倦色落成师辟一室于三塔庵额曰松下居为佚老之所二十三年夏诏再住天界上曰一百二十岁永镇纲宗二十四年复领右街善世居无何以年老赐归槎峰诣阙拜辞上曰寂寞观明月逍遥对白云汝其往哉绝江至江浦石佛寺俄示疾召门人诫谕巳遂泊然而寂阇维设利无筭乃九月十日也世寿七十四夏六十余骼附葬于天界广智塔右应天府天界芳林宗鬯禅师别号幻梦台之临海毛氏子示众曰古德云是身寿命如驹过隙何暇间情妄为杂事大众汝十二时中着衣喫饭岂不是杂事烧香礼佛岂不是杂事看经坐禅岂不是杂事且X道那箇是本分底事良久云我不敢轻于汝等汝等皆当作佛台州九巖道纯雅禅师颂佛成道曰堂堂独露劫空前万里青天赫日悬夜覩明星方瞥地顶门合喫棒三千保宁仲方伦禅师法嗣勾容奉圣笑巖喜念禅师上堂非不非是不是差之毫𨤲失之千里赵州茶庐陵米玉筯撑开虎眼睛金鞭敲出凤凰髓阿呵呵谁识阎罗王是鬼上堂一口针三尺线金州布扬州绢赵州道我在青州做一领布衫重七斤闭门造车出门合辙寄同参偈曰沗为住山人甘自忍饥饿三条篾束腰四壁寒凝雾袈裟无一截纸被都碎破床上笑飜身门外车声过仰面看屋梁知心无一箇新开一片畬雨余萝卜大灵隐竹泉林禅师法嗣台州鸿福牧隐文谦禅师福州长乐方氏幼颕悟书过目能诵年十一从邵武安国寺自建得度游方抵蒋山时昙芳法席盛甚有首座所铁山者亦闽人号为宿德师咨以禅要所令参狗子无佛性话久之有省乃造所曰赵州被我捉败了也所曰无字聻师遂拳之所曰离此一拳落在甚么处师提起坐具摵之曰更少箇什么所曰放汝三十棒去谒金山即休了公休命掌记闻灵隐了幻道化往谒曰自远趍风乞师一接幻曰未入门来接心了也师曰因风吹火X用力不多幻曰书记近离甚处师曰金山幻曰金山与焦山鬪额是第几机师曰不辞向和尚道只恐不信幻颔之复令掌记行宣政院檄住台之觉慈迁鸿福洪武五年春太祖高皇帝有旨召高德僧十人于钟山法会演法师与其选召对武楼下赐饍次日驾幸钟山御崇禧寺对扬称旨天颜大悦巳而感微疾谓其徒曰吾今日去矣有问者曰和尚如何师曰谓吾昏耶问者曰昏得这箇昏不得那箇师厉声曰有甚这箇那箇众请留偈乃援笔大署曰有世可辞是众生见无世可辞是如来见踏倒须弥卢虗空无背面遂端坐而化天界金禅师因召入内具奏师告寂之故并诵其遗偈太祖为手书之嘉叹良久阇维舍利无筭寿五十七夏四十六苏州虎丘灭宗宗起禅师族出天台谢事万年隐居石桥庵长年禅坐不知有人世事暮年僧录司举住云巖仅一载师为人简淡拙于应世士庶待之寻常及化去光明伟异皆嗟叹不巳乃洪武廿三年也师终时以平昔法语藁自焚之惟记其甞送衡公住穹窿偈曰穹窿山顶铁船浮直接南湖万顷秋谩说国师遗旧业今逢开士继徽猷髻螺山好排檐拥法雨泉甘遶舍流莫谓西来无祖意未曾开口巳先酬苏州常熟慧日昙石德祺禅师嵬山太仓胡氏子兴福院出家初见湖州天池元翁信至杭中天竺了幻爱其笃志在道俾居侍司复升掌藏教及幻迁灵X隐又往参谒遂分第二座从游既久尽得其末后一着久之归大仓构庵而居曰净慧与数禅者同住朝钟暮鼓禅诵有常规邑之黎庶翕然归敬士大夫过门但与谭禅不及世故不能契机輙旁引圆觉楞严开喻凡聆其指教无不油然生信晚年四众劝勉开法慧日虽不遇其时能以法道自任凡丛林清规真举上堂从来大道出平常那用将心谩度量渴则饮泉饥则饭寒时向火热乘凉慧日寺里一众清晨上殿讽经粥了打板坐禅饭罢廊下东行西行且道是平常不是平常若是金毛狮子三千里外见誵讹上堂举真净和尚云二月仲春渐暄时来万物争妍莫待桃花悟道出门芳草芊芊师云恁么说话犹带廉纤在惠日则不然二月仲春渐暄日长正好打眠长连床上一觉团团月出山颠良久子期去后知音少往往徒劳奏七絃终于嘉定檀越顾长达所建圆觉庵师将终谓庵主賝石隐云有一顶袈裟无人堪受领不幸得罪于师门言毕泪下良久泊然而逝茶毗异香袭人莫不异之径山古鼎铭禅师法嗣杭州径山象原仁淑禅师台之临海陈氏年二十闻径山寂照道望往依之获薙染昙芳继席俾掌内记东还之鄞至育王雪窓命职书记妙明主杭中天竺师造焉明曰书记带得育王舍利来么师展两手云是什么明曰儱侗真如师曰当面蹉过明以竹篦X抶之曰不是不是师汗下如雨乃云这回识破这老子了也会明迁径山师再往参之命居第二座行院札符开法天目山大觉兄视妙明而师承之洪武元年善世院檄住嘉禾天宁五年诏天下高僧建法会于钟山师预其列入觐奉天殿赐坐与饍寻住径山上堂心不是佛智不是道恁么会者庆快平生不恁么会者庆快平生上乘菩萨信无疑中下闻之必相笑卓拄杖云莫相笑木马夜嘶风天明失却晓上堂举干峰示众云举一不得举二放过一着落在第二云门出众云昨日有人从天台来却往径山去峰顾侍者云明日不得普请师拈云干峰如项羽持兵四十万会汉高于鸿门若不是云门嗅土知机争见前徒倒戈卸甲顾侍者云明日不得普请败阙多少上堂有一句到你肉上抉疮无一句到你日中逃影总不恁么时如何良久横身当宇宙谁是出头人因县令梁公复庵勉师建佛殿材木巳具而工未就忽谓门人曰吾初住此山梦寂照授筯九双今越九载缘止是矣书偈而逝洪武庚申六月四日也阇维嵴梁骨寸余成佛像眉目分明观者惊异叹未曾有设利如珠粘缀遗骨塔于凌霄峰下曰归云其住径山翰林学士宋公濂赠以十偈其末章云寂照传灯到妙明如今正印属师兄好将东海为油点续焰联芳到化城应天府灵谷天渊清濬禅师别号随庵俗黄巖李X氏父益母应师幼学乡校颕悟特异然不甘处俗年十三依妙明于明之宝陀逾年薙发受具明迁中竺延师居侍司及升双径又处以记室师益奋励坐究行参弗忘向上事一日阅大慧语录至唤作竹篦则触不唤作竹篦则背忽有悟即白明明曰我手何似佛手作么生师曰合取臭口明呵呵大笑师复日阅楞严圆觉楞伽维摩等经皆深究义趣既而还四明留育王佛照祖庵五载爱东湖青山境致清绝往挂钖焉洪武改元始应郡守请出世万寿甫三载又卜二灵和庵主故山缚茅而居扁曰随庵四年太祖高皇帝有旨于钟山设普度大会驿召有道沙门十人师居一也事竣还山赐赉甚优十五年肇开僧录司召师职觉义十九年被旨即灵谷大斋会说法祥光发现照曜林谷万目咸覩叹未曾有适灵谷住持羲物先以疾辞退太祖命师补处亲制诗十二章以宠其行仍勑僧录司官弘道夷简守仁宗泐翰林学士刘三吾董伦咸属和以赠师寻和进太祖览之称善时天大雪太祖御几筵复为冐雪来朝诗以褒嘉之有佛日增辉万象开全身又入梦中来之句自是太祖侍遇益隆屡奉制赓和一日钦和思亲怀故诗进太祖嘉叹赐宝钞二千五百师不巳有就奏为万工池费而尤为诸亲王礼待赐予手书诗偈及珍异物道风远播四方参学之士云屯水汇师皆随其根器以加䇿励多所成就佛诞X上堂举世尊初生下一手指天一手指地周行七步目顾四方云天上天下唯我独尊云门云我当时若见一棒打杀与狗子喫贵图天下太平师颂云指天指地称第一万祸千殃从此出云门棒短没奈何殃及儿孙无了日结制并谢首座上堂举云门和尚有时云平地上死人无数过得荆棘林是好手时有僧出云与么则堂中第一座有长处也师云唤什么作荆棘林又何用要过殊不知荆棘林即是菩提座从旷大劫来未甞暂离行也在里许住也在里许坐也在里许卧也在里许卷舒出没纵横变化无不自在所以道随缘赴感靡不周而恒处此菩提座虽然只如世尊入因沙室与此时是同是别毕竟水须朝海去到头云定觅山归示全侍者偈曰破颜微笑显全机二十乌藤未放伊前路逢人休错举得便宜是落便宜洪武壬申五月三十日入灭其先五日斥服玩散交游诫诸徒别同僚书偈而化春秋六十五夏五十一阇维其徒収遗骨陪葬双径妙明塔左应天府天界白庵万金禅师吴郡姚氏子母苏生师时奇香馥郁满庭年临五六方颡圆颜白晢如玉琢郡大夫爱之时抱载车上归与妻妾瓌玩之欲索为子父母靳弗与逮七岁颕悟异常几书一览即记忆一日请于母儿患世相不常愿求出世间法母曰出家甚苦尔来幼弗堪曰儿心自乐之想无苦也自后请之不巳父母知志不可夺俾依吴县宝积寺道X原衍公为弟子祝发及受具衍主嘉禾德藏师为纲维俄弃去谒妙明于双径明一见以法器期之留侍左右一日谓曰德山见龙潭因甚向吹灭纸烛处方始瞥地师曰莫瞒某甲好又一日举如来有密语迦叶不覆藏声未绝师即抗声曰和尚惜取眉毛一日闻厓石堕地胸中廓然顿忘知解明俾掌记由后堂复升前堂自是声称籍甚至正乙未出世苏之瑞光迁嘉禾天宁帝师大宝法王闻师之道授以圆通普济禅师之号师自幼丧父惟有母存乃于城东筑孤云庵以奉养焉洪武改元肇开善世院以统释教院以疏币聘师补处杭之净慈不受巳而有旨起师住持天界师应诏至阙见太祖高皇帝于外朝慰劳优渥即令内宫送入院赐天厨之饍自后屡奏对多称旨上堂天地与我同根万物与我一体灯笼自灯笼露柱自露柱何曾得一体来南泉道时人见此一株花如梦相似又且如何休将支遁鹤唤作右军鹅上堂举黄蘗示众云汝等诸人尽是噇酒糟汉恁么行脚何处有今日还知大唐国里无禅师么时有僧出云只如诸方匡徒领众又作么生蘗云不是无禅只是无师师云潭州纸遗一状领过五年春诏三宗名僧十人及其徒二千建广荐法金于钟山命师总持斋事师能灵承上旨凡仪制规式皆堪传永久寻以母年耄举径山泐公自代复还喜禾侍母是年冬诏复建会钟山如初大驾临幸诏X师说法公侯庶僚靡不悦服上以师才智踔绝谕令罢道辅政师固辞而止一日示门弟子曰吾有宿因必酧之去饮食七日委顺而化实六年十二月二十四日也停龛六旬启而视之容貌如生爪发皆长阇维数珠顶骨齿牙不坏寿四十七腊三十六其徒奉灵骨及诸不坏墖于天宁苏州万寿本空昙相禅师谢檀越施法被上堂见则易识则难花根本艶虎体元斑识不难见不易干木随身逢场作戏钟山道林大士拈起杖头剪刀把虗空剪得七零八落有箇摩耶佛母忍俊不禁向金针锋上玉线蹊中恰好揍得还成一片青者自青白者自白红者自红绿者自绿莫不自然鬪角捉方攒花簇锦以致过现未来三世诸佛向杂华世界各坐一方同声赞叹奇哉奇哉希有希有因见诸人懡㦬不釆走入山僧拄杖里去也举起拄杖云若唤作三世诸佛又是拄杖子若唤作拄杖子又是三世诸佛三世诸佛穿过拄杖子拄杖子穿过三世诸佛正与么时若有具择法眼缁素得出许你一生参学事毕其或未然拄杖子为你说破卓拄杖云菩提妙华徧庄严随所住处常安乐锦绣丛中辊出来须弥顶上大张开看他妙用神通处鹘眼龙睛妙莫猜上堂举云门因僧问如何是学人自已门云游山翫水师云原来跛脚阿师说得行不得带累多多少少人向山水中着到若有问北山如何是学人自己X便与一喝岂不直截分明良久箇中若了元无事体用何妨分不分上堂遇八念诵遇五陞堂虽然旧事举起何妨云门干屎橛切忌错承当佛诞日上堂才出胞胎便会行多生习气不能忘西天五印都瞒尽最苦难瞒是大唐上堂三期果满在今朝大野风生暑气销脚下草鞋生两翼吴云楚水任游遨大众切忌踢破脚指头苏州万寿泽原慧禅师上堂举东印土国王请般若多罗尊者斋次王问诸人尽转经唯师为甚不转经者云贫道出息不随众缘入息不居阴界常转如是经百千万亿卷非但一卷两卷师云山僧道东印土国王只有供养心全无问难意见与么答便言请尊者经看若下得这一转语非惟檀波罗蜜具足圆满亦乃财法二施等无差别上堂举晏国师示众云皷山门下不得咳嗽时有僧咳嗽一声国师云作什么僧云伤风国师云伤风即得师云大小国师龙头蛇尾当时若见他道伤风便云伤风败教之徒偏门摈出非惟有放有收抑亦玄风独振上堂马祖陞堂百丈卷席劒出匣画人之头婴锋而摧矢离弦石虎之额没羽而裂正所谓毗岚倒山霹雳破柱时也未举先知尚为钝根伫思停机岂是灵利卓拄杖在途空尔念归家多勇何如多智慧上堂得之于心伊兰作栴檀之树去之于旨甘露乃蒺藜之园古德与么道品之教苑堪逞座主长材班之禅丛未见宗师手X段慧上座不惜眉毛为他去也拍禅床下座上堂临济云佛者心清净是法者心光明是道者处处无碍净光是良久云三段不同打归一处国清梦堂噩禅师法嗣杭州径山岱宗心泰禅师别号佛幻越之上虞人姓孙父子实母何氏产师时外向而出识者谓离俗之兆未髫即聪颕羣儿莫与敌甞书于闼曰一行白鹭非上天不识飞作非父母异之七岁入乡校读书过日能诵不烦捶责校师奇之然不乐处俗惟僧是乐年十五依等慈沃洲达公后礼其徒闻叟爱公薙染继往郡城开原受具志欲游方遂入杭初夏于西天竺寻上径山见古鼎铭鼎留为侍者弗就逾十载闻梦堂说法天台国清遂往见之堂曰汝从何来师曰上虞来曰来作甚么曰特来礼拜和尚曰礼拜我作么曰学佛法耳曰若是佛法我这里一毫也无曰和尚说底堂器之即令入室久之见用贞于灵隐命掌书记国朝洪武初天界白庵疏命董姚江龙泉继主上虞东山国庆十三年僧录司举住中天竺时浙江布政使司布政王公钝重师林而能文力为外护永乐元年陞住径山开炉上堂举此庵和尚云开炉今岁无柴炭潦倒情怀实不安寒气四山来得重大家收足上蒲团径山亦成一偈举似大众诸方无炭又无薪寒气如何不着人径坞有薪还有炭自然暖处好安身浴佛上堂母胎才出巳称尊不是兴家X便灭门莫谓云门无毒手棒头别有一干坤四年丙戌国家纂修永乐大典师承召赴京僧录司以师年耄舘于天界闲居以俟葛利麻上师至而迎接之丁亥得归山中戊子谢事居寂照庵辛卯受业诸孙请归永乐侍奉乙未冬十一月示微疾十四日作偈别众曰八十九年为僧到老末后一句不道不道掷笔而逝茶毗徒孙收遗骨塔于等慈天宁楚石琦禅师法嗣苏州万寿莹中景瓛禅师别号笑轩族出橹鱼李姚氏父桂卿母茆氏幼岐嶷与羣儿戏輙作呗匿声或调之曰明日有船来取你作壻去也师怒曰便是铁船来也打碎他底父母识其志送同郡兴福寺礼法云祝发犹壹郁不怿既具戒即更礼天宁西斋为师始惬素抱一日叩问曰父母未生巳前西斋遽曰那箇是你本来面目师遂有省径山竺远爱其英伟招为侍者升记室寻往宣之水西依法叔澹居于西堂日增智证国朝洪武元年肇开善世院总统昙公雅知师首举出世海盐天宁四年澹居出主虎丘师躬辅翼迨迁万寿犹从之若普化之于临济也偶与僧山塘行次僧举妙喜遣僧与张公紫巖书话至拖箇死尸路上走乃大笑曰先师用处我识得了也及澹居谢事郡守王公兴宗请师嗣居之时丁潦饥众多而食不给师分卫以赡上堂世尊无说说迦叶不闻闻一段奇特事分明举向君便下座上堂溪光山X色全彰清净法身柳巷花街廓尔涅槃正路良久竹杖化龙去痴人戽夜塘上堂夏日长薰风凉雨过满庭薝卜香莫作境物会却休为佛法商量良久达磨大师牙齿缺释迦老子面皮黄上堂妙明心印触处全彰在天是天在地是地在僧是僧在俗是俗即今坐立俨然何处是妙明心印喝一喝下座上堂如来禅祖师禅如水合水似空藏空有般汉闻恁么道便云我会也我会也且问你阿难因甚合掌迦叶因甚擎拳击拂子下座上堂百千法门同归方寸河沙妙德总在心源玄沙和尚云达磨不来东土二祖不往西天何处得恁么说话嗄口因踢破脚指头十一年诏天下僧徒习心经金刚般若楞伽三经昼则讲演夜则坐禅师为众讲说言简理豊靡不厌服十五年僧录司选住青州华严而终茶毗其嗣法弟子崑山荐严素蕴等奉遗骨塔于苏之西山佛日庵径山愚菴及禅师法嗣杭州灵隐空叟忻悟禅师苏之吴县人俗姓钮父本华母吴氏儿时简重寡默父母知其非处俗质甫九岁命入郡城龙兴依白云间公出家暨受具即欲参方时愚菴居净慈师往见庵诘之曰如何是永明旨师曰某甲新到只见一湖水不识永明旨庵可之遂容入室为侍者继命典藏教复居第二座既而中天竺懒庵请居第一座表率其众久之还乡里吴郡诸山以天平请弗徙时帝师闻师道誉钖以圆慈正X济之号皇明洪武元年戊申善世院命居感慈亦不赴三年庚戌京都宗剎疏住浙江万寿起废之余待云钖不懈迁住中天竺募施建天香阁既完陞住灵隐学者鳞萃上堂绝思惟断疑惑三际十方明历历放过德山扫除临济热则乘凉困则打睡山悠悠水悠悠更嫌何处不风流上堂诸佛不出世亦无有涅槃释迦世尊因甚向双林树下摩胸告众云汝等善观吾紫磨金色之身瞻仰取足毋令后悔今日则有明日则无世尊毕竟是涅槃耶不涅槃耶还委悉么䦨干虽共倚山色不同观新正上堂今朝正月一一岁从新起徧界动香风普天施法雨一生二二生三三生万物管取今年禾麦熟大家安坐乐昇平开炉上堂兼谢龙华和尚今朝十月旦天寒宜向火深山古寺兽炭少大家叠足团圝坐堪笑丹霞烧木佛却教院主眉须堕相识满天下知心能几人终时寿五十五臈四十四明天童用愚希颜禅师苏之长洲余氏觉林出家住后上堂登山须到顶入海须到底登山不到顶不知大虗之宽广入海不到底不知沧溟之浅深喝才有是非纷然失心上堂举东山演祖示众云祖师说不着佛眼看不见四面老婆心为君通一线便下座师云若教频下泪沧海也须干终于浙江万寿东堂北京顺天府庆寿独庵道衍禅师苏之长洲姚氏X幼依里之妙智庵出家入乡校读书不烦师谕义理自通寻礼宗传为师披削未及冠即能诗文为时所称从北禅虗白亮公习天台教阅四教仪图解剔其谬处问虗白白不能答遂弃之往杭之径山参愚庵机契命司记室自是往来十余年尽得旨要声誉洋洋聿起江海间初出世临安普庆迁住杭之天龙嘉定之留光洪武壬戌僧录司选举钦除庆寿住持皇上当潜龙时重师道学每召入内府必茗饍问辩屡钖楮镪黄白之物无虗月众集如云法席一振上堂举修山主云二破不成一一法镇长存若作一二会永劫受沉沦修山主尽力只道得八成普庆为他𦘕虎添斑去也二破不成一黄昏候日出一法镇长存面南看北辰若作一二会隔壁猜哑谜永劫受沉沦圆通解脱门喝禾黍不阳艶竞栽桃李春飜令力耕者半作卖花人上堂霜华扑户北风凉荒院萧萧夜愈长莫只拥衾间瞌睡火炉头话合商量上堂今朝三月十五庆寿陞堂打鼓山门厨库交参露柱灯笼起舞直得开山和尚向山僧拂子头上将木劒绵虵横拈倒弄踊跃懽喜而脱呪曰室利室利苏噜苏噜报禅流休莽卤蟭螟虫吞却虎大地山河无寸土永乐二年皇上命师罢道辅政特授资善大夫太子少师赐名广孝与府第享厚禄屡钖金帛虽胀冠带当富贵清修自如而淡薄禅诵比旧益加十六年三月二十五日往朝皇上于北京二十八日遂歛X衽趺坐而逝皇上哀悼辍视朝三日命有司为治丧葬追封荣国公谥恭清遣官赐祭以四月六日火化惟舌不坏坚如金石得舍利皆五色光彩煜然仍为卜地于西山砻石建塔寿八十四万寿行中仁禅师法嗣杭州径山南石文琇禅师苏之崑山李氏父福成母沉氏善清幼从邑之双江绍隆院智兴祝发初参兰江濋公于荐严一见器许然师意终未满洪武四年熈怡翁说法虎丘师谓闻其名既久必一见乃巳才觌面果契合遂俾居侍司升记室自是声誉霭然未几出世郡之普门迁灵严陞住万寿法席大振永乐四年奉召纂修永乐大典留京三年及书完僧录司公举师住杭之径山参徒云集上堂十方无异路为什么南寻天台北寻五台目前无异草为什么桃花红李花白良久打破祖师关总是自家底上堂情尘易遣理障难除尽十方世界空索索地有什么情尘可遣有什么理障可除虽然山门头佛殿里切忌撞着露柱上堂望州亭乌石岭相见了也发明空劫巳前事灯笼与露柱交参厨库对僧堂发笑显示现行三昧嘉州牛喫禾益州马腹胀天下覔医人炙猪左膊上三世诸佛搆不着历代祖师搆不着上堂但参活句莫参死句头头上显物物上明是死句举步踏着南辰转身触翻北斗是死句且作么生是活句苏州街雨过着绣鞋众拟议掷拂子下座上堂X森罗及万象一法之所印前面是钵盂峰后面是凌霄峰中间是佛殿唤什么作一法良久国一祖师原是崑山人上堂目前无法意在目前不是目前不是目前法非耳目之所到洗砚池头云冉冉埋鸡冢上草离离师室中垂语云道源不远在什么处祖师西来为什么事菩提无树谁为立名僧问昔有僧问巴陵祖意教意是同是别巴陵云鸡寒上树鸭寒下水此意如何师云你问我僧云祖意教意是同是别师云瓦钵破蒲扇僧云某甲不会望和尚慈悲指示师云钵好盛饭扇好取风师问侍者南阳三度唤侍者你还会么者云也只为老婆心切师云你恁么会国师汗臭气也未梦见在者云望和尚点破师云待钵盂峰点头向汝道师暮年还万寿松院纂成此录及脱藁次于永乐十六年九月二十四日入寂茶毗舍利累然其徒孙奉遗骨塔于永怀门弟子分墖于寂照塔之右世寿七十四僧腊六十七嗣法吴郡翠峰宗谧校对寿榟依世次而书入之崑山永怀无我普观禅师族出嘉定于邑之留光寺出家初参昙石于常熟慧日咨以出世之法石屡启之知有而不能发遂见熈怡于北山俾居座首一日熙怡问曰仰山梦昇兜率其意若何师曰白日青天休要说梦熈怡颔之师甞颂赵州无字话曰狗子无佛性一刀便断命若是懵懂流拟议即成病苏州虎丘性海善法禅师别号无说吴县徐墅顾X氏幼依宝寿信庵谨公学出世法礼其徒祖显为师见熈怡于万寿俾职纲维一日熈怡问曰兴化打克宾你还会么师曰太平不用将军令怡休去既而之杭徧游湖山时空叟悟主中夫竺挽居藏司师虽孜孜以向上事存心然终有疑碍偶访旧于江阴独行道中田家小儿唤耕夫喫饭来师闻不觉手舞足踏私自庆曰今日始知眉毛元在眼上洪武庚申出世秀峰壬申迁虎丘佛诞上堂举世尊初生话颂曰分手指上下颠狂似少神茫茫天地内将谓更无人灵巖南石至上堂拈拄杖竖起云灵巖拄杖子若不是云巖师兄到来决不肯容易拈出且拈出后如何遂以拄杖放旧处云明眼人前不敢妄通消息居四年退归受经辟一室日宴坐其中永乐七年正月旦示微疾初十日唿徒孙诫之曰吾世缘止于此矣汝辈当勤道业莫负出家之志言讫端坐泊然而逝茶毗收骨石附葬其祖信庵塔右常州天宁雪心明显禅师檇李陈氏母颜俱茹素事佛故师自幼即绝荤血稍长父母命礼海盐德藏荆翁珏法师为师年十有六始得度为大僧寻诣杭之昭庆受具戒忽自叹曰出家以明佛心宗为要若寻常碌碌者名字沙门耳何足取哉乃更衣往姑苏万寿参熈怡和尚怡问曰汝是驱乌沙弥应法沙弥师曰和尚年尊惜取眉毛好怡见师年少英伟异之遂俾为侍者亲炙既久遂臻壶奥去登径山见泉原X原闻自熈怡室中来即延居记室一时龙象皆敬而友之常之僧纲司稔师道誉以永庆久废特命师起之甫三载堂殿一新升主天宁法席尤盛室中垂语曰三世诸佛不知有狸奴白牯却知有且道知有什么又曰山门佛殿日夜为诸人说法还闻么上堂历代祖师天下善知识互相出兴各开方便盖得其本而然也所以道从无住本立一切法你诸人若得其本便能开大口说大话不得其本莫道着衣喫饭量家道便是土也消不得天宁恁么说话且道还有本么自云有归堂喫茶去上堂如来说一切法即非佛法唤什么作佛法昨日栽茄子今日种冬瓜巳而退居长洲庄溪福济菴日以禅诵自怡士庶归依者益众永乐十三年四月示微疾十五日澡浴更衣端坐而逝阇维设利无筭迨旬余有以灰土淘洗又悉满所欲其徒复初等收遗骨建塔福济之后苏州示光止庵普震禅师嘉定瞿氏参熈怡于万寿由内记而掌外记出住示光经一十年克苦精勤得住持之体募建大雄氏殿甫成诏修永乐大典至长于因疾而逝师学赡内外湖海咸期其起熈怡之家俄尔倾逝莫不痛惜多声偈以悼师甞题鱼篮观音云丰婆窈窕鬂髼松篮内鱼儿活似龙路转金沙晴日暖令人无处避腥风江阴光孝仲虗广益禅师号萍菴苏之吴县徐氏从古庭学公于光福究华严之宗趣侍熈怡于虎丘X了少林之别传一日侍次熈怡举南阳三唤侍者话未竟师遽说偈曰南阳三唤太无端六月无风彻骨寒一把柳丝收不得和烟搭在玉栏干住后上堂非不非是不是辩如悬河说不出力能扛鼎提不起阿呵呵啰啰哩三级浪高鱼化龙痴人犹戽夜塘水终时寓江阴广福径山复原报禅师法嗣抚州踈山天霖泽禅师初住智门后居天界第一座升踈山解夏上堂九旬禁足以大圆觉为我伽蓝身心安居平等性智释迦老子舌头拖地赵州云有佛处不得住无佛处急走过三千里外逢人不得错好犹较些子如今截断二途剖破藩篱去也须弥顶上走马大洋海底蹴毬人人鼻孔辽天一任随缘去留颂僧问巴陵话珊瑚枝枝撑着月三世如来同一舌共工触到不周山女娲鍊石补天缺终于踈山灵隐性原明禅师法嗣应天府碧峰无作慎行禅师别号卍庵族出台之临海毛氏幼聪敏稍长从四明雪窦寿松怀祝发及受具才思泉涌偈句操觚而成人因称为小高僧洪武戊午如杭冷泉参幻隐隐问何处来师曰四明隐曰如何是三佛出处师曰一尚不可得何况有三隐曰未在师曰和尚因甚自生退窟隐乃厉声云参堂去师当下豁然隐喜即俾侍香凡幻隐上堂小参赠送偈语诸徒争执笔记录师一经耳目绝无忘失丁X卯杭之僧纲司以大报国命出世丙子僧录司选举钦除青州府郡纲兼住持弥陀禅寺皇上登极召授僧录司左觉义兼碧峰住持恩赐隆厚师室中垂语曰郑州梨青州枣万物无过出处好你诸人还知出处么又云云门干屎橛洞山麻三斤不用举着父母未生前道将一句来永乐甲午正月十日示微疾十一日唿诸徒训诫讫端坐而逝茶毗其弟子虎丘宗南奉遗骨附葬杭之灵隐幻隐塔之右万寿佛初淳禅师法嗣常州天宁沧海智宝禅师绍兴人苏之嘉定普照出家礼铁壁通公为剃度师初住长洲月轮迁常之天宁上堂奔流度刃未是作家疾焰过风犹为钝汉德山见僧入门便棒笑杀旁观临济见僧入门便喝飜成剧戏指南一路智者知踈末后一机通人解会若是举一明三目机铢两底拨着便动撩起便行犹是外边打之遶离此之余不堪种草总不恁么又且如何良久将此深心奉尘剎是则名为报佛恩退归普照而终火后门人收骨附葬铁壁塔侧报恩无方普禅师法嗣懒牛勤禅师颂世尊成道夜半毛头星子现老胡才见便荒忙玉溪一觉鸡鸣丑谁管三更月到窗天童恠石奇禅师法嗣钱唐广化宗圣觉禅师黄巖蔡氏径山本源达手度弟子厉志讲学恠石在大慈时招居侍司未几往X从育王石室攻诗诗日臻其奥若赵公子昂𩃉公伯生张公仲举皆称之中岁知非取平日着作火之力空绝学之旨参仲谋猷无所入遂扣南堂于本觉堂曰你自是了事人但闻见太多隘塞胸次以致本地风光不能发现师随问如何是佛堂曰晨时有粥午时有饭拟进语堂以手揶揄曰不是不是师恨其不为明白说破次日又谒云和尚开大炉鞴镕锻圣凡我正如一块顽铜钝铁投人其中求锻鍊成就美器若不能者是和尚炉鞴欠热耳堂曰我此法门只贵直截承当不在世智辩聦若能一刀两段有甚么顽铜可锻有甚么美器可成去此二途向父母未生前道将一句来师无语后効古人顶弥勒像彻夜行道所生内院久之豁然彻见恠石用处年六十二得微疾与众诀别泊然而逝金陵汤水延祥绝海法舟禅师昌国人依恠石了达宗旨住延祥二十年得住持之体垂终将衣钵尽行遗嘱独留拄杖棕帽请方丈东堂至拈拄杖与方丈云与和尚撑天拄地去提起棕帽与东堂曰与和尚盖覆天下人去言讫端坐而化寿八十七古心仁藏主台州人参恠石得旨遂司是职居天童蒙堂足不出山门甞作二偈悼断江恩公其一曰知识一年无一年烹金炉冷火无烟布单从此不须卖留取三冬盖脚眠其二曰笑到断江膓欲裂数珠牙齿不关情破沙盆话无人举秋雨秋风撼祖庭X道场玉溪珉禅师法嗣四明天童寿巖智昌禅师台之黄巖陈氏谒枯木秀于大慈木激以究明巳事师因谢绝诸缘危坐蒲团足不越阃一日暑雨初霁绿阴凝寂蝉声乍歇忽然有省遂往霅之道场参玉溪溪与语契合留居择木寮一日举送僧偈云东观白雾蒙蒙西望青山岌岌唤作浑崙句子胡饼正好觅汁侍者会么师云鸡作鸡啼犬作犬吠溪咄云未在更道师拟开口溪便打师便礼拜孚中信唱道天童往见之乃为司藏久之出主四明大梅升昌国吉祥迁天童师室中问僧云生从何来死从何去僧云渠无生死师云渠是阿谁僧无对师便打云不快漆桶师又问僧云太白峰开口即不闲玲珑巖点头一句道得么僧无语师云伎死汉上堂似地擎山不知山之孤峻如石含玉不知玉之无瑕知之者不如好之者好之者不如乐之者且道乐箇甚么喝一喝上堂释迦老子在你脚底三世诸佛在你脚底六代祖师在你脚底拟议不来白云万里上堂举僧问投子一大藏教还有奇特事也无投子云演出一大藏教又有僧问黄龙一大藏教还有奇持事也无黄龙云演入一大藏教妙喜云演出演入则不无二大老若是奇特事三生六十劫也未梦见在师云妙喜恁么说话也是压良为贱唤作奇特事早是错下名言拍禅床下座颂赵州庭前柏树子话曰庭前柏树子直截为君举东土与西干X迢迢十万里杭州净慈愚溪弘智禅师别号藁室苏之吴江人初住广德圣感移广信兴福湖之法宝道场洪武初陞居净慈上堂举东山和尚示众云结夏无可供养大众作一家宴管顾诸人遂展两手云啰啰招啰啰摇啰啰送莫恠空踈伏惟珍重师云东山和尚与么设施也是黄叶止儿啼兴福则不然拈拄杖靠左边下座上堂举碧云和尚云跳出胞胎也只宁指天指地强惺惺碧云不用韶阳棒水拍银盘弄化生老碧云使福州肚膓用白拈手段言中蛊毒句里砒霜捡点将来只是腕头力弱不能用韶阳棒子法宝则不然有条扳条无条攀例輙成一偈举似诸人母胎出得便粗豪南北东西转一遭孝顺子孙心似铁年年恶水蓦头浇上堂举迦叶世尊偈云一切众生性清净从本无生无可灭即此身心是幻生幻化之中无罪福师云迦叶如来乃十号具足之尊位居七佛之内既出头来只合提持向上一段极则大事与大地众生解粘去缚拔楔抽钉便一箇箇不为罪福所惑一箇箇不为生死所抅一箇箇不为身心所役一箇箇不为净秽所碍无端说身说心说净说秽说生说死说罪说福带累后代儿孙箇箇拖泥带水头出头没无有出离且道作么生是向上极则大事骤步下座云切忌认驴鞍桥作阿爷下颔二十年任湖州府僧纲司都纲二十四年秋九月一日上僧录司书求X解印寻辞合郡官僚与诸道旧期以九日茶毗遂归法宝之东轩以衣服遗嘱诸山及分诸徒是日与客早饭且戏曰我上路人宜倍飡令人舁龛师乘舆语笑如平居至化所有以师像请赞师援笔疾题云西州大呆子东土哑羊僧静奏无絃曲间看没字经百般无出豁一味得人憎末后转身句浑崙付丙丁遂索火自焚苕溪驿丞三山陈德铭甞问道于师后至哀泣独甚师于火聚中掷数珠与之云勤修勿怠俨然不动龛之四维一舍许天华弥空好事者搏取置香合中信次乃消有九鹤盘旋空中火烬方去舍利无筭送者数千人于草木瓦砾中得之者甚众嗣法弟子法宝住持道慧等奉舍利骨石塔于道场山之归源庵天宁无能教禅师法嗣铙州妙果竺源永盛禅师饶之乐平人姓茫氏号无住年十七从沙门常公于萝山寺常使受学乡校而每躭禅寂一日剌血书金刚经常见之呵曰不读书早事此耶师徐对曰读书能免生死固不敢懈第不免尔常虽奇之终欲使卒其学既剃落谒月庭忠于蒋山时孤舟济为首座济以皖山凝示蒙山异公语示之师抚几曰于此巳见二公矣至东林悦堂誾命掌藏教过袁州见仁二幻牛和于治平寻抵无为见无能举前参请话征诘涣然氷释能俾头赵州无字话师冲口曰赵州道无勐虎当路狐兔潜踪佛祖罔措X又令颂有字话师曰狗子佛性有面南看北斗更拟问如何虗空开笑口能肯之海印如居饶州荐福延师居座首延祐四年南巢居民柳氏舍山成菴曰竺源请师居之天历己巳主西湖妙果垂三关语示学者一父母未生巳前向甚处安身立命二三千里外定誵讹因甚对面不相识三展手云此是第二句还我等一句来学者多不契其几上堂大众天地未分阴阳未判此心巳逼塞虗空天地既分三才既立此心亦逼塞虗空即今坐立俨然此心亦逼塞虗空所以道心同虗空故示等虗空法证得虗空时无是无非法上堂般若如大火聚拟之则燎却面门岂不见僧问五祖演和尚云一大藏教是箇切脚未审切箇甚么祖云钵啰娘师拈拄杖卓一下云野色更无山隔断天光直与水相连至正七年丁亥四月二十四日入寂弟子奉全身塔于珠峰世寿七十三僧夏五十三冶父金牛真禅师法嗣庐州大湖普明无用贤宽禅师庐之和州含山县周氏参金牛于冶父初入门金牛便喝师亦喝金牛曰那里学得这虗头来师曰大有人疑着金牛便打次日又见金牛引师入合中坐忽炉内汤瓶泻炉灰上冲师豁然大悟汗流浃背即呈偈有水底泥牛吼一声大千沙界一齐倾之句金牛颔之至正甲午于太湖创禅居曰普明又于西梁山及当涂各处建庵X师往来说法四方禅衲蚁慕夜则有天灯下照人皆惊叹师若无有常师特赐佛照圆悟之号佛成道示众曰六年雪山错忽见明星错走下山来错错错假使九州之铁也难铸这一错卓拄杖一下大地含生成等正觉泰定三年九月十五日召门弟子勉进德业巳书偈而逝龛留一月颜貌如生全身葬太湖之原真觉原翁信禅师法嗣杭州虎跑止巖普成禅师室中垂语云大鹏金翅鸟因甚在蟭螟眼里作窠又云南高峰因甚与北高峰鬪额嘉兴广德东海德涌禅师族出广东冯氏生十三岁便知有出世大事因缘十九岁僧于曹溪南华决志参方首谒赣州马祖巖彻庵见即器异之次见智者无涯际华顶无见覩皆有所启发然犹以为未了闻原翁喝道吴兴之天池不惮数千里之远直造其门适机缘相契向之所未明者一旦而廓然矣时虗谷主径山师为掌内记及元叟继席又掌外记悉有声称第孳孳以道为务世俗文笔随时应酬非其好也自是道风远扬四方参请之士随处麇至却之不能去廼结庐嘉禾之曹奥即广德也大开法席陶冶后昆逾五十年登其门者多获趣证上堂一向不恁么孤峰独宿目视云汉不顺人情一向恁么十字街头灰头土面世谛流布恁么中不恁么不恁么中却X恁么悬崖撒手从空放下随处自在是处安间本无生灭岂有去来放大光明高低普应到这里始知居一切时不起妄念于诸妄心亦不息灭住妄想境不加了知于无了知不辨真实与诸佛同一受用其或未然有寒暑兮促汝寿有鬼神兮妬汝福上堂寂光圆照周沙界体用如如绝古今直下不生凡圣解鹁鸠啼在绿杨阴上堂动则影现觉则氷生不动不觉死水平沉既动既觉未免伤锋犯手正恁么时如何举唱蓦拈拄杖卓一下云依稀苕菷柄彷彿赤斑虵洪武元年十二月初一日入寂湖州天池空海本源和尚苏之崇明人山居不出有高尚之节道俗归之着甚众甞赞达磨偈云竺国东风欠密藏十分春色媚晴粧一声雷过落花雨狼借满城流水香乌石山杰峰愚和尚室中垂语云三世诸佛因甚么披毛戴角在异类中行白日青天因甚开眼作梦一尘不立因甚么法法全彰增集续传灯录卷第五增集续传灯录X卍XXX增集续传灯录卷第六径山兴圣万寿禅寺前住持比丘吴郡文琇集X大鉴下第二十三世紫箨竺原道禅师法嗣四明天童了堂唯一禅师别号芥室台之宁海人宋丞相叶梦鼎之的裔从四明万寿雪崖庄公学出世法初住延庆迁台之紫箨四明天宁僧问金刚眼中着得什么师云着得什么则且置唤什么作金刚眼睛僧云学人不会师云问取灯笼僧云十二时中如何用力师云无汝用力处僧礼拜僧问如何是佛师云八角磨盘空里走僧云如何是法师云赤脚踏氷稜僧云如何是僧师云井底种林檎僧云如何是一体三宝师云骅骝将捕鼠不及跛猫儿僧问万法归真真归何所师云三脚虾蟆着锦裆上堂我此间也无禅也无道也无玄也无妙只有一口劒佛来也斩魔来也斩众中忽有人出来道借和尚劒看只向他道三年一闰五年再闰上堂举盘山积禅师示众云心月孤圆光吞万象光非照境境亦非存光境俱亡复是何物师云天台则有南岳则无赵州东壁挂葫庐上堂饮光论劫坐禅布袋终年落魄质库何曾典牛蚁子不食生铁占波国人语言难辨一二三四五虗空缺处补五四三二一黄昏候日出拍禅床下座上堂佛祖向上巴鼻诸人本地风光觑得破者银山铁壁觑不破者银山铁壁且道一大藏教是箇切脚毕竟唤什么作正文拈拄杖兴化棒头知落处笑看千嶂起风雷退院上堂百尺竿头抛铁网千峰顶X上棹金船行来此日难行事了得前生未了缘终时寿八十四台州瑞巖恕中无愠禅师台之临海人别号空室族姓陈七岁入乡校所读书不烦再授往径山依寂照薙落辞游方见净慈灵石芝资福一源灵源造诣深远师扣问细大事至详切既而归径山寂照令居择木寮东还见太白平石典藏教久之又偕聦木庵兴大宗参竺原于紫箨以看狗子话未破为问才开口被一喝即大悟因进一颂曰狗子佛性无春色满皇都赵州东院里壁上挂葫芦原乃笑曰恁么会又争得师拂袖便出开法明之灵巖台之瑞巖室中示众曰稳坐家堂因甚主人翁不识掀飜大海掴碎须弥平地上因甚擡脚不起眼光烁破四天下自家眉毛落尽因甚不见僧问如何是瑞巖境师云风吹不入僧云如何是境中人师云水洒不着僧问如何是函盖干坤句师云勐虎口里活雀儿僧云如何是截断众流句师云金刚手里八稜棒僧云如何是随波逐浪句师云李白捉月张骞乘槎上堂竖起拂子云世尊拈花达磨面壁乃至后来或行棒行喝或擎叉舞笏神头鬼面百种施呈总向这里出掷下云好事不如无上堂辞亲割爱剃发染衣入此门中合为何事若也知惭识愧是真出家一出俗尘恩爱家二出三界火宅家三出粗感烦恼家四出细惑无明家出得四家始称衲僧家且如何是衲僧家撞着冤家恶X口小家上堂情尘易遣理障难除十二时中放教虗豁豁地不取一法不舍一法情尘不遣而自遣理障不除而自除饥则喫饭寒则添衣又不可违时失候上堂若以语言名状心终不得心不以语言名状心亦不得心去此二途如何凑泊驴唇先生开口笑阿脩罗王打𨁝跳海神失却夜明珠擘破毗卢穿七窍学者景从俄谢事居松巖洪武七年夏日本国主遣使入贡就奏请师化其国以水晶数珠峩山石砚为贽上召师至阙师以老病辞上悯而不遣留处天界时金华宋公濂在翰林休沐日则访师剧谈道妙是年冬奉诏东还宋公为制语录序晚年因弟子居顶住翠山迎师奉养四方参扣者无虗日忽遘微疾索笔书偈曰七十八年无法可说末后一句露柱饶舌端坐而逝实洪武十九年丙寅七月十日也阇维奉骨窆翠山之唐岙宁波天童木菴司聦禅师台州临海谢氏宋宰相方叔之后父岳母黄氏年十五从鄞之灵峰汶公学出家法既祝发受具谒天童平石砥公居侍司登径山依原叟端禅师升典藏之职师自察所得不离见闻觉知岂为究竟有老宿言紫箨道公本色钳鎚时道公春秋高栈绝人事师至却之如是者三方纳之一日举圆照以庭前柏树子答僧问古帆未挂机缘师豁然开悟彻见从上诸祖用处至正辛卯来太白蒙堂闭一室禅诵日有常规久之行宣政院檄师出X世里之洪祐迁国清皇朝洪武二年陞天童法席出诸方上堂从缘有者终成败坏不从缘有者历劫常存举起拂子穿却德山鼻孔换却临济眼睛上堂百丈卷席秘魔擎叉南泉斩猫大随烧虵犀因翫月纹生角象被雷惊花入牙上堂一切法即诸佛法一切道即诸佛道一切语即诸佛语一切事即诸佛事南瞻部洲北郁单越西瞿耶尼东拂于逮家家门底透长安卓拄杖一下下座五年朝廷即钟山设无遮大会诏两浙高行僧校雠藏经仪袁法事师预焉屡获赐坐从容论道诏师说法开示幽显及东还寻退居东堂因自号东院十四年四月朔入灭寿七十杭州径山大宗法兴禅师别号松石台之黄巖阵氏幼岐巍在龆齓中重默如成人年十五投同邑瑞严寺明公出家依平石砥于天童命侍香逾浙见古鼎于径山延入藏司时归源藏老于仙居紫箨师与木庵聦等折节轮诚咨决法要有省出世永嘉太平迁乐清寿昌鹰山能仁上堂青海崖头双溪那畔烟波万顷渔市千家突出衲僧巴鼻显示第一义谛当头坐断百匝千重一句全提十方通畅所以道佛佛授手祖祖相传德山入门便棒临济入门便喝秘魔擎叉俱胝竖指检点将来总是三家村里卖草鞋底相识蓦拈拄杖须弥山上走马大洋海底横身天无私临日无私照山岳穹崇江河浩渺是故金轮御万国咸宁玉烛调四时式叙狸奴白牯齐歌至化露柱X灯笼共乐昇平卓拄杖洪钧妙力先天地五叶花开徧界春上堂举杨岐拈拄杖示众云一即一切一切即一以拄杖画一画云山河大地天下老和尚百杂碎作么生是诸人鼻孔良久劒为不平离宝匣药因救病出金瓶喝一喝卓拄杖一下师拈云大小杨岐巧尽拙出蓦拈拄杖云诸人鼻孔即且置作么生是山河大地天下老和尚百杂碎靠拄杖不因紫陌花开早争得黄鸬下柳条洪武丁卯僧录司选师补处径山衲子向风云合斋厨不给乃吴江望族葛德润乐为之赈与师若有宿契然明年遘微疾前住侍复原报禅师居寂照庵一日来问疾师危坐欵茶话而别忽顾待僧云吾行矣侍僧曰临行一句作么生道师云空手揑双拳开口落第二僧曰恁么则与和尚流通去也师云也不消得侍僧拟再进语师竖一拳示之即索笔书偈云生也如是死也如是如是如是咄咄掷笔而逝乃三月十一日也茶毗舌根牙齿不坏其徒塔于支陇东崦其营立之费则出义士山左者姓姚彦仁氏四明保福一菴如禅师温州人上堂昨日说凡夫法圣人不会今日说圣人法凡夫不知拈拄杖卓一下虾蟆跳上梵天蚯蚓蓦过东海上堂三德六味供佛供僧有情无情均沾利乐还有知恩报恩者么有水皆含月无山不带云上堂粥罢喫茶茶罢陞座摩诃衍法离四句绝百非便下座X黄巖灵石古帆新禅师初见东州永于虎丘俾典藏钥次见竺原于鸿福一夕上方丈请益云某甲看狗子无佛性话无入头处望和尚垂示原厉声云夜深下去师归堂中诟骂云不为我说则休何得见嗔有人说向竺原竺原云他向后自会去在师闻之当下廓然保宁古林茂禅师法嗣苏州灵巖了庵清欲禅师别号南堂遗老台之临海大雄山朱氏母黄九岁而孤仲父茂上人引登径山为童子依虎巖试经得度受具希白明藏主亦师之叔父自育王横川会中来一见以法器期之提诱辨诘无所不至谓曰子气锐甚非佛性不足为师今在苏之开原往见不可后师即谒佛性性问云近离何处师云径山性云船来陆来师云二俱不涉性云汝安得到此师便喝性云虽是后生却堪雕琢他日性又问汝岂不是径山来师云是性云山上有鲤鱼井底有蓬尘作么生师云和尚甚处得这消息来性云钦师因甚犹被马师惑师云也少和尚一分不得性云参禅须是些子始得师乃掩耳而出皇庆初佛性被旨复住开原师为入院侍者继掌藏教还径山虗谷陵选为后堂首座佛性迁建业保宁分第一座说法天历乙巳出世漂水开福元统癸酉迁嘉禾本觉帝师大宝法王有旨赐金襕衣并慈云普济禅师号居十年退居南堂至正乙酉应中吴灵巖请衲子X闻风而萃室中垂语云文殊普贤起佛见法见贬向二铁围山则固是且道释迦老子还有过也无良久云休上堂一大藏教束之高阁长期短期无绳自缚莫更纷纷纭纭直须洒洒落落杨岐一头驴只有三只脚潘阆倒骑归攧杀黄幡绰五味拈来饡枰鎚别有香风满寥廓喝一喝上堂前无释迦后无弥勒中无自巳钟楼上念赞床脚下种菜甜瓜彻蔕甜苦瓠连根苦阅五载复归南堂时江浙行省丞相遣使延请师坚卧不起作三偈答之有绿萝窗下垂垂老轩盖林中不得来之句癸卯秋八月十三日感微疾默而不言至二十五日索笔书偈云七十六年无后无先圣凡情尽明月中天适通守陈公元礼来候疾谓师曰和尚东南大法幢也时既至矣可无一言启迪我辈乎师瞪目大笑遂泊然而逝阇维火未盛有红白二圆光盘旋龛顶良久浮空而灭顶骨舌齿俱不坏舍利无筭姪僧祖灊等收而藏之南堂即千佛塔院台州龙华会翁清海禅师临海人年三十始入道投径山虎巖披剃至旃檀林巡按有见其举止山野窃讥诮之即发愤翼日往天目求中峰诲示昼夜弹力参究睡重难遣摘数珠撒暗地摸足数乃巳久之无所入时东州住虎丘古林住开原东岐住枫桥寒山师如苏州出入三大老之门渐臻阃奥出世龙华师室中垂语云举足下足无非道场因甚却踏不着X父母未生面目开眼便见因甚不识一日问僧云甚处来僧云天台师云还闻长觜鸟说禅么僧云闻师云摩斯咤因甚心挂树枝身沉海底僧拟议师即打出僧问如何是三乘教外别传底事师云汝若不问我即忘却僧云恁么则学人有赖也师云切忌错承当上堂木落四山空水肃潭石见霜气晓萧萧又是十月半堪笑衲僧家漏逗浑不筭若也筭两箇五伯原是壹贯喝一喝下座上堂诸佛时时降生诸佛时时成道诸佛时时灭度若言有过去未来现在大似无事生事毕竟如何饭箩里还着得屎么喝一喝下座上堂一释迦二原和三佛陀分明道了也献佛不在香多师谢事西游寓云间南禅是时蒙尚为驱乌受经师正宗兴山主迎师来双江绍隆有一居士行业极谨年七十余欲礼师剃度故也居士后名觉显号无外终时多灵异由是蒙得侍左右仅一岁师每举古德语示蒙蒙不能晓寒夜爱拥炉坐甞引声吟曰腊月寒深道者孤一堂禅侣守寒炉衲衣穿处氷侵骨坐到更深炭也无蒙遂扣问云古人毕竟意在于何师曰你他后自会去在年九十三抵育王守横川祖塔俄跌损左足不能良行每牀坐当清夜朗吟古人偈语其徒文涣问曰一生参禅到此不能受用却託吟咏自遣师曰不见大慧和尚因疾呻吟左右云平生呵佛骂祖今乃尔大慧云痴子呻吟便不是耶涣礼拜既寂火化异香袭人X温州仙巖仲谋猷禅师本郡人上堂明头来明头打着甚屎急暗头来暗头打着甚屎急四方八面来连架打着甚屎急总不与么来时明日大悲院里有斋又且如何踏破草鞋赤脚走好山犹在最高峰上堂举松源和尚示众云石巩张弓鲁祖面壁正令不行抝曲作直师云广教则不然石巩张弓鲁祖面壁绵褁秤鎚锦包特石上堂碧天杳杳红日团团空里无花眼中无翳成佛作祖正是这箇时节拖犂拽杷正是这箇时节谢藏主侍者至上堂一默酬僧雷轰电激三唤领旨玉转珠回七十三八十四筑着磕着碍塞杀人拈拄杖昨夜西风枕簟秋无限蝉声噪高树读正法眼藏偈曰竹榻夜长灯𦦨短萝窗昼永日光浮二千余载真消息五十平头病比丘日东建长竺仙梵仙禅师自号来来禅子见休居于保宁得心要泰定间日东遣使来聘既至其国道契其王臣度人不可胜纪熈怡和尚甞叙其语录有云惟古林诸子多贤而崭然绝出者二人其一南堂欲公道鸣中国其一竺仙化彻异邦可谓二甘露门矣是录称性而谈妙得家法纵横迅揵云兴泉注示用应机如矢中的宜乎东人感化得度者伙也南堂甞以三偈悼之其一曰五住招提尽大方座中冠盖拥朝行雷音远震扶桑国缮写归来作宝藏苏州定慧大方因禅师既谢事居灵巖老宿华公房至正壬戌九月八日郡守周义卿以事入山师忻X然出迎谓云某此月十四日即此日大化侯其为我证明周戏诺之别去至十三日师以偈寄侯曰昨日巖前拾得薪今朝幻质化为尘殷勤寄语贤佳道碧落云収月一痕是夜请于华以燥薪为高棚十四日晨起与众僧诀遂自秉火行陞柴棚薪得火烈焰炽然于火聚中祝香云灵苗不属阴阳种根本原从劫外来不是休居亲说破如何移向火中栽度数珠与华云聊当遗嘱火焰到处多得舍利侯闻之惊异为诗二章以挽之南堂欲公悼以四偈其首章云佛日西倾不柰何奋身挥起鲁阳戈向来入室操戈者火后争収设利罗四明清凉实庵茂禅师僧问石头和尚道言语动用没交涉意旨如何师云打铁不离火星僧云只如药山道非言语动用亦没交涉又且如何师云一对无孔铁鎚僧问德山棒临济喝是同是别师云悬羊头卖狗肉僧问朕兆未分人尽望及乎天晓意如何师云红日上山头清风吹木杪僧云恁么则尽大地是解脱门师云把手拽不入上堂直下便是大似眼里撒沙向上承当还如空中钉橛直饶上无攀仰下绝巳躬常光现前壁立万仞正是扶篱摸壁汉到这里纵有悬河之辩啮镞之机一点也用不着拈拄杖卓一下八十翁翁辊绣毬净慈东屿海禅师法嗣杭州径山悦堂希颜禅师四明人初住苏州崑山X东禅升万寿虎林之净慈行中书省左丞相达失公举主径山结制上堂今朝四月十五天下丛林结制东禅懒散过时光未免依时卫旧例普请同道高流切莫开眼瞌睡上堂举僧问投子春雨淋淋因甚百草不抽芽子云芭蕉只恁么长师云今日忽有人问万寿春雨淋淋百草因甚不抽芽只向他道春色无高下花枝自短长上堂十五日巳前水涨船高泥多佛大十五日巳后乌栖无影树花绽不萠枝正当十五日又作么生薰风自南来殿阁生微凉上堂山鸣谷响虎啸龙吟是汝诸人向什么处安身立命流止亭前新号令钵盂峰下旧家风上堂一不做二不休打爷须是铁拳头拈拄杖卓一下云有意气时添意气不风流处也风流四明育王雪窗悟光禅师姓杨氏成都新都人投天王寺了冲薙染出崃徧历禅林至杭谒东屿于净慈屿问三乘十二分教即不问如何是行脚句子师拟答屿亟以拄杖逐去师坚坐堂中夜半见飞蚁扑灯忽有省因叹曰若不遇善知识不几空过一生巳而开法苏之白马陞开原宣政院使纳麟高公举住育王师室中垂语云尽大地是沙门一只眼因甚不见自已透过荆棘林是好手因甚平地上死人无数手擡利刃劒因甚胡孙子不死僧问年穷岁尽时如何师云家家门首钉桃符问如何是金刚正体师云飜檐帽子秃袖布衫上堂大众道不用修但莫染污X禅不用学只贵明心心明则无菩提可求绝学则无烦恼可断自然虗而灵寂而妙头头显露法法全彰然虽如是要称本色衲僧且待三十年后上堂山僧这里不似诸方说影子里话分明向你道日东昇月西没饭是米做炭是柴烧汝若自生分别也恠老僧不得下座一日有僧来参师云何处来僧云天台师云将得钵来么僧云将得来师云何不呈似老僧僧云且过中有师云我不问这箇钵我问无底钵僧罔措师云俊快衲僧能有几箇去四明育王大千照禅师别号元虗初住温州明庆迁明之宝陀至育王师室中手握木虵问学者云唤作木蛇则触不唤作木蛇则背速道速道僧拟议师便打上堂世尊三昧迦叶不知迦叶三昧阿难不知阿难三昧商那和脩不知棒打石人头剥剥论实事上堂举法灯云无根兮得活离地兮不倒日用尚不会更于何处讨师云切忌唤钟作瓮有物先天地无形本寂寥唤作无根得么能为万象主不逐四时彫唤作离地得么日用尚不会会又会箇什么喝西风吹渭水落叶满长安上堂古德道结夏巳五日了也水牯牛作么生又有道结夏巳十日了也寒山子作么生聊成一偈举似大家一头水牯一寒山困则眠兮饥则飡终日拈香并择火不知身在𦘕图间下座苏州穹窿子原自厚禅师本郡人佛诞上堂有见则为垢此则未为见远离于诸见如是乃见佛毗蓝X园里示现受生九龙吐水灌沐金躯汝等诸人眼里还着得屑么喝一喝下座请藏主上堂诸佛出世说箇甚么祖师西来传箇甚么有眼如盲有口如哑一默酬僧柴瓣飏下五千四十八卷飜成黄叶止啼咄咄咄力围希禅子讶中眉垂苏州虎丘中行本复禅师本郡人上堂心生种种法生森罗万象乱纵横心灭种种法灭如净琉璃含宝月也无生也无灭雨后千山呈秀色正法眼藏破沙盆无位真人干屎橛蓦拈拄杖云大丈夫须勐烈贼来须打客来看五台问取三菩萨苏州芝塘明因天渊湛禅师天历改原师在凤山资福一源灵会中居前堂秉拂云翔凤山前行看白云乍舒乍卷禺泉亭上坐听流水或抑或扬眼处作耳处佛事耳处作眼处佛事便见非唯观世音我亦从中证巳而一源云有便见二字是与别人说话无此二字方是自家说话师不觉退席谓人曰还丹一粒点铁成金堂头之谓也台州万年横江浩禅师郡之仙邑东溪郑氏出世紫巖上堂曹溪路上水泄不通紫巖山前千郊两足所以道今年雨水非常足管取秋来田稻熟牧童齐唱太平歌笑倒东村王大叔好大众杨广山前草凭君待价炖异苗飜茂处深密固灵根击拂子将谓白云老祖却是大阳和尚上堂佛无众生不成佛良久一雨普施三草二木颂赵州柏树子话曰赵州禅在X口皮边方便垂慈为指南可笑死于言下者竞从庭柏树头参师室中甞垂语云抝折无星秤将什么称斤定两勐虎当路坐鹞子过新罗天台明巖太古熈禅师久依双清得心法愠恕中早岁甞参师问云藏主久参竺原和尚世尊初生下时做出许多神头鬼面还知落处么愠对云美食不中饱人喫师忽离位分手指上下乃至步武厉声云天上天下唯我独尊苏州吴县宝华枯林泽禅师本邑人余庆院受业早依双清于净慈掌记室出世郡之枫桥普门迁太平升宝华上堂拈拄杖示众云唤作拄杖子则触不唤作拄杖子则背卓拈杖云如我按指海印发光汝暂举心尘劳先起解制上堂卓拄杖云布袋头解了也又卓云铁弹子百杂碎了也衲僧家一任东去西去喝一喝逢人切忌错举岁旦上堂举僧问黄龙云旧岁巳去新岁未临不涉二途请师速道黄龙云东方甲乙木师颂云东方甲乙木言端语亦端晓来风色紧依旧孟春寒万寿南州珍禅师法嗣苏州万寿中峰宗海禅师上堂即心即佛舌头无骨非心非佛此地无金还识马大师用处么听雨寒更尽开门发华深慈净灵石芝禅师法嗣嘉兴法喜岳云一嵩禅师上堂灵机绝待妙应无X差南泉斩猫归宗斩虵星河秋一鹰砧杵夜千家上堂灵光独辉逈脱根尘左眼八两右眼半斤卓拄杖石牛䦨古路一马生三寅上堂大海干枯虗空突兀南岳磨甎作镜马祖坐禅成佛灵山会上无许多事少室峰前无许多事一日三人新到相看师问云识得一万事唤什么作一僧竖起一指师云你既不会第二近前僧云也知和尚惯用此机师云过那边着指第三僧云者箇僧却较些子僧罔措师云同坑无异土径山虎巖伏禅师法嗣四明育王月江正印禅师自号松月翁福之连江刘氏参虎巖于灵隐巖授以狗子话俾参究久之以偈呈露巖颔之令侍香复掌藏教自是声誉隆着育王横川慎许可与师语喜愕曰此后学甘露门元贞乙未开法常之碧云迁松江淀山南禅湖之何山道场至育王所至弘道树业厥功茂焉师室中垂示云钟楼上念赞床脚下种菜荆棘林中是什么人行履两箇泥牛鬪入海无位真人因甚额头汗出达磨不来东土二祖不往西天祖师鼻孔长多少上堂古德道菩提涅槃真如佛性名异体同真心妄心佛智世智名同体异镕瓶盘钗钏为一金搅酥酪醍醐为一味春色无高下花枝自短长上堂举僧问广德周和尚云阿逸多不断烦恼不修禅道佛说此人成佛无疑此理如何德云盐又尽炭又无僧云盐尽炭无时X如何德云愁人莫向愁人说说向愁人愁杀人师颂曰行看山兮坐看山春风花鸟自关关善财别后无人到楼阁门开尽日闲师居育王时帝师闻其道赐以金襕法衣号曰佛心普鉴将终索浴更衣书偈而逝阇维舍利不可胜数其徒塔于松江真净苏州万寿别岸若舟禅师嘉兴人姓朱氏礼华亭海慧寺觉源祝发参虎巖于径山即投以偈遂蒙印可住后上堂一叶落天下秋凉风暗度酷暑潜収一种可人描不得夜明帘外月如钩上堂道远乎哉触事而真如井觑驴如驴觑井圣远乎哉体之则神南山起云北山下雨一夏九十日过了也且道之与圣在什么处金风兮浙浙玉露兮瀼瀼耶舍塔中敲铁磬天台鴈宕绝人行上堂一切法是佛法一切心是佛心青萝夤缘直上寒松之顶白云淡泞出没大虗之中下座上堂十二时中无纤毫系念犹是阴界那里是汝放身命处栴檀丛林栴檀围遶荆棘丛林荆棘围绕赠延上人书华严偈曰杂华林里展戈矛笔阵堂堂巧运筹五十三人俱纳欵百城烟水一毫収杭州径山南楚师说禅师南昌邓氏初见一山万于开先侍次山顾谓曰马祖陞堂百丈卷席意作么生师抗声曰二俱不了山器之辞去谒虎巖于灵隐巖问从甚处来师曰庐山开先巖曰青玉崃吞却华藏世界五老峰走入藕丝窍里汝还知么师曰赖有和尚证明巖骇异未几巖移径山师与俱侍香久之X去掌天童东巖书记巖化去竺西继之复命分座出世番易妙果先有旨遭义学僧三十六人开讲席于诸郡名剎在饶州妙果师至以禅讲混杂别作一寺处之曰天寿万安教寺主庐山开先复一新之中吴承天既燬强师来居既至施者麇集大致坚良之林所征众工必极天下之选故楼殿巨丽像设严好东南无与俪踵昙芳居径山法席亦鼎盛僧问说法者当如法说作么生是如法而说师曰绵褁蒺藜锦包特石僧云专为流通去也师曰且莫诈明头上堂洪机在掌巨灵神擘开泰华之峰明镜当台演若多烁破迷妄之域诸禅人会不会虾蟆跳上梵天蚯蚓蓦过东海上堂举僧问赵州如何是毗卢圆相赵州云自小出家不曾眼花忽有问径山如何是毗卢圆相只向道桃花带日舒红锦草色连天屐展茵终于苏城法喜庵其徒奉全身归葬径山之东崦婺州宝林明极楚俊禅师四明昌国黄氏依虎巖于冷泉一日巖见问曰是什么师拱而前曰和尚莫瞒某甲好巖曰未在更道师曰某甲无侍者祇对和尚巖休去住后上堂好诸禅德一切智通无障碍五须弥山障碍你不得百亿剎土障碍你不得四大海水障碍你不得拈灯笼向佛殿里将山门来灯笼上上堂有时教伊扬眉瞬目白云万里有时不教伊扬眉瞬目白云万里有时教伊扬眉瞬目者是白云万里有时教伊扬眉瞬目者不是白云万里定林如此X批判还契得马大师么白云万里日本国王具书以国师礼聘至彼对掦称旨命住鉅福山建长寺示寂时年七十五岁杭州灵隐独孤淳朋禅师俗姓杨氏临海人上堂晃晃焉于色尘之内而相不可覩昭昭然于心目之间而理不可分古人垂示处不妨明白后人领解处多是颟顸天宁今日矢上加尖去也一夜落花雨满城流水香上堂因妄说真真无自相从真起妄妄体本空妄既归空空亦不立良久云荡荡一条官驿路晨昏曾不禁人行上堂会即事同一家不会万别千差不会则且置如何是事同一家鸡寒上树鸭寒下水上堂毕钵巖前风清月白曹溪路上浪静波平灵鹫山中从苗辨地三段不同収归上科上堂春风吹春雨滴落花满地春狼借云外青山青又青独立寥寥筐匚何极诸人要识朱顶王者汉从来头脑赤延祐甲寅住灵隐至元丙子秋入寂寿七十八全身葬普光庵后温州江心无际本禅师入院山门佛事云江心门户逈与诸方不同不设枢机昼夜开豁示徒偈曰大地撮来如粟粒九旬禁足诳婴孩杨岐种子无碑记时把龟毛眼里栽有岐上座者乃明巖太古熈公弟子一日持郁山主跨驴图请题师援笔疾书曰䇿蹇溪桥蹉脚时悞将豌豆作真珠儿曹不解藏家丑笑倒杨岐老古锥置笔乃问云你且道杨岐这一笑落X在什么处岐云无风荷叶动必定有鱼行师掌云归去师前分明举似岐即仲邠也天童竺西坦禅师法嗣金陵龙翔孚中怀信禅师明之奉化姜氏母刘礼里之鹿顶山法华院子思薙䰂徧扣浙西诸德之门平昔胸中凝滞淘汰殆尽会华藏竺西迁天童遂随以来于其言下悟旨领纲维职迨云外岫继席留掌藏教泰定三年出世四明观音迁宝陀元统二年朝廷降香营修功德庄严大士妙相使冋特旨赐广慧妙悟智宝弘教禅师号及金襕紫伽黎至正乙酉赴天童众废具举且营寿塔于中峰祖庭为终焉计未几应龙翔之辟不得巳也师不倦提唱随机示用出于自然德性真率和气霭然未甞以声色忤人至正丁酉八月二十四日晨起更衣趺坐而瞑如入禅定良久气尽停龛七日颜貌如生阇维设利不可筭贮以宝瓶光发于外塔牛首山东麓寿七十八﨟六十九四明雪窦华国子文禅师慈觉圆通者帝师大宝法王所赐之号也俗姓赵氏宋清献公之裔孙父讳烨愽学号纯儒故师于经史诗书皆自幼习出家里剎净慧从毕万一经公薙染公天台性具少林心要悉能淹贯师亲杖屦既久所获非常流可比辞游两浙参扣诸硕德求是正之耳时竺西在毗陵华藏一见契合及迁天童起师为记室雪豆横山钖又以第X一座招之寻开法奉慈迁万寿陞雪豆至正辛卯二月六日示微疾而卒龛留七七日颜无异于存日流汗被面阇维顶骨牙齿不坏寿八十三腊七十四明天童正宗法匡禅师定海人俗姓赵依竺西于太白入室次竺问曰取不得舍不得不可得中只么得师随答云寐语作么竺挥竹篦师拂袖退竺颔之命为侍者寻掌藏钥初住明之开寿迁龙兴上蓝陞蒋山江浙丞相赤怜真班入山作礼宝公问曰大士生鹰巢中是否师曰要且谩丞相不得又问大士十二面那箇是正面师以手打圆相云巍巍堂堂炜炜煌煌僧繇歛手有分梁皇窥觑无门相遂有省施𦶇段玉琖至正十三年行院请住天童上堂一雨火云尽千峰午吹凉幽栖无箇事高枕卧长床诸禅德知幻即离不作方便离幻即觉亦无渐次弹指圆成八万门一超直入如来地上堂举五祖云一抽三二添四黄牛角指天八脚垂过鼻乃云急急以手拍禅床云趂得老鼠打破油瓮四明佛陇行可直禅师佛涅槃上堂今朝二月十五天色半晴半雨桃花李花竞开柳条桑条正吐如何天下痴人却谓如来灭度不灭度拍禅床云晓来兀坐萝窗下听得竹鸡三两声上堂世尊拈花迦叶微笑一对铁槌全无孔窍谓之正法眼藏涅槃妙心有甚交涉拈拄杖云诸人不得妄生节目下座颂玄沙三种病话潦倒玄沙巧用功病源三种示宗风巨X灵擡手无多子分破华山千万重听雨偈曰檐前滴滴甚分明迷已众生唤作声我亦年来多逐物春宵一枕梦难成灵隐玉山珍禅师法嗣金陵龙翔昙芳守忠禅师南康都昌黄氏依云居玉山祝发游方至佛陀里官讲听法华入吴见蒙山于休休菴问乡里何方师曰江西都昌蒙山曰船来陆来师曰二途不涉蒙山展两手师瞠目视之往径山见虎巖伏巖命掌纲维又往育王见东巖日留典藏教及玉山居灵隐师往省山一日室中举僧问赵州如何是祖师西来意州云庭前柏树子师闻举豁然久之开法金陵保宁移蒋山泰定己丑太子梁王至金陵是夕寺灾明日王诣山问师兴复若何师曰赖有大檀越在王颔之王嘱师建寺于宝珠峰曰崇禧自是每至必留连问辨一日问曰如何谓之衲僧门下事师曰不离殿下所问王有契大悦致和元年王入登宝位改元天历遣使函香至蒋山谢宝公兼劳师赐金襕袈裟经一藏白银器五伯两黄金五十两纳失失幡一对明年遣使特授广慈圆悟大禅师住持大崇禧寺兼领蒋山至顺元年召师与大龙翔诉公乘驿入京既至礼部尚书王士弘引见于奎章阁赐坐温问礼赐优渥勑学士虞集撰重兴蒋山寺记至正二年行院使纳麟高公起师主径山五年正月特旨陞住龙翔虽经郁攸而旧观悉复上堂拈拄X杖云拄杖子有时象王回旋有时狮子嚬呻卓拄杖且道是象王回旋是狮子嚬呻靠拄杖云龙虵易辨衲子难瞒上堂坐深井者不知大虗之宽广忘偏见者方明至理之圆融临济掌黄蘗黄蘗掌百丈国清才子贵家富小儿骄上堂举南泉道我十八上便解作活计赵州道我十八上便解破家散宅师云诸禅德解作活计底便解破家散宅解破家散宅底便解做活计若到径山门下总与明窗下安排三十年后却不得道曾见径山来上堂举云门问僧甚处来僧云江西门云江西一队老汉寐语住也未僧无语师云者僧无语且置云门老汉面皮厚多少八年十月二十八日召诸弟子诫曰汝等宜勇勐精进绍隆先圣之道庶无负国家崇重吾教之心言讫翛然而逝世寿九十四僧腊五十六天目高峰妙禅师法嗣杭州天目山中峰明本禅师钱唐孙氏母娠时梦无门开道者持灯笼至其家而生师稍长即爱阅经教然指誓持尸罗困则首触柱以自警一日阅传灯录至庵提遮女问文殊明知生是不生之理为甚被生死流转有疑往参高峰叩心要诵金刚经至荷担如来阿耨菩提处恍然有省师自谓识量依通非悟也高峰为薙染于狮子院寻受具戒因观流泉乃大悟师亦閟而不闻于人自是说法纵横该贯辩愽无碍高峰将戢化权书真赞遗师曰我相不思议佛祖X莫能视独许不肖儿见得半边鼻延祐戊午仁宗特召不起赐金纹伽梨号曰佛慈圆照广慧禅师英宗御极亦封衣香即所居攸敬附马沈王请于朝亲诣山中礼谒构亭巖前曰真际表得法也翰林学士丞旨赵公孟頫每与师书必称弟子行宣政院使张闾诸达官尤加敬服屡以径山灵隐奉师固不受转运使瞿霆发以大觉寺请亦不受逾越渡淮至浮舟以居而隐避之所至结庵皆名幻住学徒从之者如云朔汉三韩西域南诏至于日本之僧靡不来参多望风信慕尊之曰大和尚绘像事焉南诏僧普福奉师像南归至重庆忽神光烛天其土感悦遂笃信禅宗师凡见学者輙问曰汝唤什么作生死或者茫然无所答或者谓生不知来处死不知去处师曰便饶知得去来所知亦是生死又或指一念忽起是生一念忽灭是死师曰离一念起灭亦生死也师之提唱辩愽机峻实由乘愿力而来为法檀度观时适宜随机应物多诸方便师曰真造实履以先之而不事空言故信之者众也示众云门话堕赵州勘婆唯之与阿相去几何焦尾锦鳞跃开地网摩空俊鹘透过天罗不动一尘知落处二十年事不争多还会么如或不然更为你重下注脚记得雪窦和尚颂为道日损曰三分光阴二早过灵台一点不揩磨贪生逐日区区去唤不回头争柰何折东篱补西障回地轴转天关在雪窦则不无争柰四句遭人捡点三分光阴二早X过向甚处去也灵台一点不揩磨无你下手处贪生逐日区区去何处不称尊唤不回头争奈何直得分踈不下高高峰顶行擡脚不起深深海底坐打衣不湿雪窦平地上把人埋没捻指二百余年今古之下乏人点捡幻住也有一喝还有捡点者么须早出来不然则就与拈出去也三尺黑虫尢眠暗室一双白鼠啮枯藤家山咫尺无行路有底间情逐爱憎至治癸亥八月十四日写偈辞众曰我有一句分付大众更问如何无本可据置笔安坐而逝全身塔于寺西寿六十一腊三十七天历乙巳文宗谥曰智觉禅师塔曰法云语录及楞严或问等总三十卷元统二年大庆寿住持善达密的理奏闻赐入大藏仍赐号普应国师天目山断崖了义禅师湖州德清杨氏父大宥母张氏师始能言便从其母诵法华经于人事懵无所知年十七有禅者过门诵高峰上堂语忽有感遂往见于天目山之左关为童子峰令提万法归一话他日峰为僧举牛过窗櫺话师闻遂大疑参究益精进一日告峰云上极天宫下穷水际尽大地一瑠璃瓶峰曰莫作圣解偶过钵盂塘见松上雪坠有悟即诣呈颂云不分南北与西东大地山河一片雪声未绝峰棒之不觉陨身崖下人意其必绝同学救之则巳出崖半无所苦也谓同学曰我往江西见雪巖去也同学曰汝孤负老和尚痛棒矣力挽之还师乃自誓X曰我七日不证则决去矣遂直坚壁忘废𥨊食夜则攀树露立达旦未及所期豁然大悟驰至死关唿曰大地山河一片雪太阳一照并无踪自此不疑诸佛祖更无南北与西东明日峰上堂云我布漫天大网打凤罗龙不曾遇得一虾一蟹今日蟭螟虫撞入三十年后向孤峰绝顶扬声大呌且道呌箇甚么举拂子曰大地山河一片雪自是与母入武康上栢山结茅以居越五年还山峰为剃落名了义元贞乙未峰示寂师亦韬晦然所至四众归重未甞受请立僧咸称之曰义首座泰定三年勉循众请归坐祖庭一载即师子正宗禅寺师室中垂语云除却语默动静道将一句来又曰一息不来向何处安身立命元统元年岁除日忽谓徒众曰有一件事大来大你还委悉么良久云明日是年朝正月六日至夜分乃曰老僧明日天台去也禅者曰某甲随和尚去师曰你走马也赶不着翌早跏趺而逝世寿七十二僧﨟四十九全身葬狮子巖之后云深庵杭州中天竺布衲祖雍禅师明州定海人题李源访圆泽图曰天竺山前相会时源公认得泽阇梨果然头角能奇特十二年前也似伊师甞赓永明寿禅师山居诗其意趣不相上下句法圆熟间有过之者临终书偈坐逝火余设利颇多处州白云山福林室中以假禅师衢州括苍人姓叶氏宋咸淳生早矢恃怙年十七入郡之岑峰出家X礼荣枯木为师越二年薙染受具首谒高峰于天目峰问汝名什么师曰以假峰曰汝性假否师曰性尚无真岂有假耶峰令参堂师然指自誓云不明此事不下此山因入室闻举狗子无佛性话有省呈颂曰赵州一箇无春暖花齐发直饶与么会眼里重添屑峰云未在师云这回不疑天下老和尚舌头峰便喝师拂袖而出峰深肯之服勤十载住后法化大行得其开发者颇众晚年退居一室渊默自怡一日唤弟子智光智度谓曰我将行矣书偈巳掷笔泊然而逝寿六十九﨟五十全身塔福林中麓径山虗谷陵禅师法嗣杭州径山竺远正源禅师族出卢陵欧阳氏从舅氏梅溪清公于里之甘竹寺清之徒师济为薙发一日善相者过之曰师五短人也异时必主大方为人天师延祐初上径山值佛鉴入室次举德山见龙潭因甚向吹灭纸烛处悟去师云焦塼打着连底冻鉴云打着后如何师云万古碧潭空界月再三捞漉始应知鉴云知箇甚么师拟对鉴便打师豁然有省遂俾执侍左右鉴示灭原叟继其席命师掌记泰定四年出世上海观音迁嘉禾兴圣帝师颁旨赐佛慧慈照普应之号至正二年主湖之道场十四年迁灵隐居三年径山以兵燬丞相达失公起师主之拂岁畚砾经营佛殿龙王堂未就绪而疾作将寂书偈别众复致书丞相毕而逝寿七十一﨟五十五X袁州仰山了堂圆照禅师南昌徐氏礼大云寺臞庵越公九世孙海公出家凡内外典籍无不该习至元庚辰试经得度初参翠巖讷公巖累䇿发之然未有证入谒佛鉴于仰山鉴举僧问赵州狗子还有佛性也无赵州云无古人意旨作么生师云某甲近离翠巖鉴云毕竟古人意作么生师云夜来宿山前接待鉴喜以藏钥留之未几去游两浙天童东巖命分座说法及佛鉴迁径山师再参又命分座出世旌忠还仰山法化大振示寂日䇿学者务勤修即怡然而逝龛奉七日颜貌如生时阇维烟成五色俄火光粲若白莲花既烬舍利如菽者无筭顶骨牙齿亦不坏建塔梅洲藏之嘉禾兴圣觉隐本诚禅师崇德人号道原师甞着性学指要十卷宛陵注叔志古汴段天祐吉甫皆序之于前段序有云是编发明心性至为详密又曰吾儒欲为极本穷源之学此书不可以不观也中有真性篇曰心性本一故曰真如真如者一真心源也故曰真如性又曰真如心性无形心有质心以性为体性以心为主是故体则俱体故曰性体又云心体用则俱用心为能用性为所用能用者智所用者理能用非所用则真智无以显所用非能用则实体无以彰所以心非性不立性无心不行故云理智交彻体用一源也又谓X之真如法界法界者一真之体万化之本真如凝然本之一也真如随缘化之万也一即万无不从此法界流万即一无不还归此法界理事交彻皆一心之妙用然心之与性其静则一其用则殊所以或一或异者以心之有生灭也故云心生则种种法生心灭则种种法灭心有真妄性体惟一妄心者心违性而动也故谓之无明心无明妄心倐起倐灭如天忽云如镜忽尘然云昏尘翳黯蔽其外天镜之体本无增损盖心能随物而转性则无有变迁心则可善可恶性则纯一无杂又谓之法性法以轨持为义至正无私方堪轨范略有偏颇则非法矣所以此真性体从无始来湛湛真如净无纤翳故云实际理地不受一尘是所谓大觉之真体生灵之大本也杭州中竺空海良念禅师贺净慈起千佛阁两牌门𦘕五十三参壁改路偈曰千佛束之高阁了百城烟水一毛吞纵饶别有通天路也落南山第二门宁州两峰千福木巖本植禅师中秋上堂灵山指月曹溪话月寒山比月马师翫月这一队汉总是弄光影底要见真月未得在且如何是真月以拂子打圆相云会么无物堪比伦教我如何说上堂若论此事如隔墻看马骑贬得眼来千里万里高亭见德山X隔江招手便乃横趍早迟八刻更待掦眉瞬目竖拂拈槌堪作何用灵利汉向这里拂袖便行西峰有棒也未到你喫在上堂鸡鸣丑愁见起来还漏逗裙子褊衫箇也无袈裟形相些些有裩无裆袴无口头上青灰三五斗指望修行利济人谁知变成不唧𠺕赵州老人大似积世故家富贵固是薰人只是不合风流太过西峰今日不是眼皮热他也只要后代儿孙太家知有道场及菴信禅师法嗣嘉兴福源石屋清琪禅师苏州常熟温氏依崇福永惟祝发一日有僧过门曰将登天目见高峰和尚师忻然偕行见峰峰授以万法归一话令参究三年无所入辞参诸方峰曰温有瞎驴淮有及菴宜参谒不可后师遂往见及庵于达阳西峰庵问何处来师答曰天目庵曰天目有何指示师曰万法归一庵曰此是死句什么害热病底教汝与么师恳求启发庵曰有佛处不得住无佛处急走过意旨如何师屡答不契庵曰这箇亦是死句师不觉汗下后因入室庵理前话征诘师曰上马见路庵呵曰在此六年犹作这箇见解师发愤弃去途中忽举首见风亭豁然有省即回语庵曰有佛处不得住也是死句无佛处急走过也是死句某甲今日会得活句了也庵曰汝作么生师曰清明时节雨初晴黄鹂枝上分明语庵颔之未几庵迁道场命师典藏教庵谓众曰此子乃透X网金鳞也巳而见悦堂誾于灵隐延居第二座寻卓庵湖之霞雾山天湖樵苏之役皆躬为之有古宿遗风禅暇喜作山居诗丛林盛传广教府请居当湖福源师坚不应或曰弘法为要何乃独善遂番然而起居七年法席大振名闻朝廷降香币以旌异皇后又钖以金襕衣上堂四月十五日巳前夜短睡不足四月十五日巳后日长饥有余正当四月十五日福源寺里禅和子饭亦足睡亦足游戏圆觉伽蓝安居平等性智敢问诸人因甚得到这般田地薰风入户自生凉湖水到门非有意临终书偈而逝阇维其徒收骨石塔于天湖弟子愚太古高丽人其王尊为国师遣使分舍利归国建塔杭州净慈平山处林禅师仁和王氏子母黄氏师既生比旦有僧过其家持木刻梵僧像仅尺许遗其父母曰此即汝所生儿也语讫不知僧所往父母异之曰此必佛种也因不茹荤肉以保护之年十二俾礼邑之广严院广修薙发既具戒告母曰儿欲参学四方母曰此汝分内事也为治衣履使行不数日复还见母母曰学佛当持不退心何趑趄若是师因痛自警省即往金华谒及庵于西峰庵一见器之命处侍室一夕侍次庵捻纸清膏以代烛因举示师曰龙潭吹灭汝作么生会师拟答庵遽以手掩其口忽有省未几庵迁湖之道场师从之典藏冬至师秉拂学者发百余问随问随答如矢中的众皆詟服庵还化X师往见虚谷于仰山偶因禅者乞作茶瓢颂谷见惊喜命居第二座出世大慈嘉禾当湖张某建寺曰福源请师开山迁中天竺行院选师居净慈学者坌集至万指施者亦向风而来殿堂像设皆一新之勘辨学者随机䇿励且营净居塔院为终老计一日师语左右曰吾世缘殆尽矣肩舆入城与丞相别还至净居索浴浴罢书偈巳泊然而化乃至正辛丑五月一日也世寿八十二僧﨟六十六灵云铁牛定禅师法嗣豫章般若绝学世诚禅师吉水镏氏年十七诸父迫使从商行寓兴国大冶三泉山有异僧无相者通宿命见师唿曰昔黄梅同参能记识乎师惘然无相勉学佛以还旧习师即弃货殖从修禅定又教以出神师曰神往形存被人舁致水火神返将何所寄知不足学弃去礼真颠肉身薙落久之入吴见蒙山异公及庵信公复归里见徙崖戒公戒卒见铁牛于湘南征诘数返始嚗然如释所滞铁牛遂留分座洪之凌景仁即灵鹫峰筑庵曰般若生釆市邓实齐亦舍所居为庵师往来居之学者坌集西域高丽云南日本诸师向风趍慕若公卿儒士黎庶老稚接踵于道家绘其像祀之每剪爪发或堕齿牙则争取持去皆获舍利至顺壬午十月二十三日化寿七十三腊四十二全身沙瘗三身出视之貌如生爪发俱长眉须亦皆长寸余饰以香泥迎置于堂砻密石为塔以奉X之净慈方山宝禅师法嗣天台华顶无见先覩禅师台州仙居叶氏子世业儒从郡之天宁古田垕公薙染既具戒遂参方山于瑞巖尽得其要领乃翩然上华顶寻高庵所居故址结茅而居久之道化大行咸谓高庵再来也四方学者争集人以为无田不可蓄众往往持田劵来施师皆却之冬夏一衲食惟充饥不分粗细示众曰风冷冷日杲杲薝卜花开满路香池塘一夜生春草堪悲堪笑老瞿昙四十九年谭不到阿呵呵拍禅床下座山居偈云一树青松一抹烟一轮明月一泓泉丹青若写归图𦘕添箇头陀坐石边又偶挑野菜过坑西嬾草齐腰路欲迷春雨弄晴春日淡杜鹃啼住竹鸡啼迁化火浴忽胸堂清水迸出如瓶之注得舍利大如菽光耀人目嘉兴天宁镜堂古禅师上堂举僧问云门和尚如何是诸佛出身处门云东山水上行师颂云东山水上行直截为敷扬静里干坤大闲中日月长上堂佛说一切法为度一切心我无一切心何用一切法六根门头空索索十方世界空索索山河大地日月星辰甚么得来喝一喝上堂一不成二不是闪电未成霹雳随至耳里着得须弥山眼里着得大海水击拂子万论千经只这是湖州资福一源灵禅师宁海人径山云峰手度弟X子参方山于台州瑞巖充维那以赵州勘台山婆子话扣问山云灵维那你下一转语看师随口便道尽大地人无奈这婆子何山云我则不然尽大地人无柰赵州何师当下如饥得食如病得汗住后上堂举世尊陞座文殊白槌公案师云世尊以是错说文殊以是错传凤山今日以是错举会么字经三写乌焉成马时竺原隐居六和塔闻之歆艶曰宣政院举许多长老惟凤山较些子愠恕中参师一日飰后遣困偶与朋友掷选佛图师闻之令净头送至一偈云百千诸佛及众生休向图中错较量心印堂阳轻掷出堂堂高坐寂光场怒中次日清朝问讯师乃数云古人无剪爪之工汝后生辈忍得唐丧光阴且掷选佛图到极合杀时掷得一箇印出便欢喜云我成佛了一切时一切处皆是汝成佛处汝却不知针工丁生天台人参方山于瑞巖曾蒙印可咏瑠璃偈云放下放下提起提起一点光明照破天地净慈古田垕禅师法嗣温州江心东㵎洵禅师台之仙居人出世三学上堂山僧生缘仙居如今把人杓柄又是仙居可谓熟处难忘况现前一众尽是旧时相识各各心眼相照且不用说佛法长短家太有无入院之初但只叙寒温而巳喝一喝云宾主历然上堂今朝解夏了也放得脚头阔无往而不可会么紫栗一寻青山万朵上堂山僧平生不曾将一法击缀人亦不曾将语言赚X悞人只据平等真实处说与诸人今朝冬至节鲁史验书云诸人也要知得分晓良久惟有黄色是丰年上堂双峰高耸东西塔一日平分早晚潮灯揭半空璇斗出日昇东海玉龙摇箇是我家一片天然境界千百亿生受用不尽既是千圣不传之妙任是真歇老人亦乃未曾踏着何故灵踪更在猿啼处月照须弥第一峰颂大通智胜佛话曰直节虗心不受污釆蔽甘隐首阳居警言不食姬周粟千古夷齐只饿夫天童东巖日禅师法嗣四明天童平石如砥禅师出世保福升定水至天童上堂举三角和尚因僧问如何是三宝角云禾麦豆师云三角与么道大似将常住物作自巳受用其奈傍观者哂忽有人问保福如何是三宝只向他道佛法僧何故千虗不如一实上堂僧问三圣道逢人则出出则不为人时如何师云有甚巴鼻僧云兴化道逢人则不出出则便为人又且如何师云却较些子僧云古今无异路达者自同途师便喝僧礼拜师云不快漆桶上堂鲁祖面壁雪峰辊毬动絃别曲叶落知秋便与么会时如何铜沙锣里满盛油上堂云门一曲﨟月二十五直下会得未敢相许何故射虎不真徒劳没羽上堂山僧夜来得一梦甚是奇特天明起来拟欲举似诸人子细寻思又成忘却便下座灵巖虗中满禅师台之黄巖人上堂千山竞秀万壑争流色不到耳声何触眼眼色耳声万法成辨衲X僧家语默动静不知落处将何以报佛祖垂荫之恩拈拄杖卓一下金刚脑后铁三斤示众十方三世一一周徧不属古今岂离闻见运水般柴着衣喫飰毫发无差种种成现击拂子急须着眼看仙人莫看仙人手中扇慧日昙石禧禅师法嗣守拙上座姓夏苏之嘉定人中年舍缘入道昙石在净慧时师往从之究心要石以狗子无佛性话授之寅夜参究至忘𥨊食寻得祝发披缁自是各寺院坐期必预预名双江绍隆庵坐期一夜五更闻鸡鸣豁然大悟素不识一丁乃说偈曰几年壁角坐堆堆阴极阳生走出来一夜五更鸡报晓天明红日上高台终后火化舌根不坏乌石杰峰愚和尚法嗣衢州福慧克庵和尚施主设斋上堂举临济与普化赴施主斋济云毛吞巨海芥纳须弥为复神通妙用为复法尔如然化踢倒飰床济云太麤生化云者里说什么麤细济休去明日又同赴一家斋济云今日供养何似昨日化又踢倒饭状济云得即得只是太觕生化云瞎汉佛法说什么觕细师云一人深深海底行一人高高山顶立我当时见化踢倒饭床便与震威一喝教他俱倒退三舍众中还有为二老出一口气底么千山势向岳边止万派声归海上消铁关枢禅师法嗣X杭州净慈逆川顺禅师上堂竖拄杖云拄杖竖山河大地一时竖横拄杖云拄杖横山河大地一时横卓拄杖云山河大地粉碎了也诸人向甚么处安身立命靠拄杖喝一喝下座上堂举僧问云门如何是云门曲云门云腊月二十五师云云门曲调和者应稀雅山冬病起来疎阔尊众未免効颦一曲少伸供养病来病去皮粘骨抖擞起来无一物行不成步语声低鼻孔依然高突兀将谓雅山曲又是东山颂击拂子下座上堂六桥杨柳十里荷花常在诸人眼睛里转大法轮拈拄杖一二三四五五四三二一渡水不穿云般若波罗蜜荐福月㵎明禅师法嗣饶州东山崇禅师上堂赵州无云门普雪峰毬禾山皷东山聻黑漆拄杖七尺五上堂泥牛吞却南山虎万象森罗齐起舞木人笑兮石女歌露柱灯笼齐唱和是何曲调万年欢上堂春风习习春日迟迟是处桃花破萼发明向上真机堪悲堪笑灵云老打失眼睛鼻孔刚道不疑大鉴下第二十四世天童了堂一禅师法嗣杭州径山敬中普庄禅师自号呆庵台州仙居袁氏初住抚州北禅选云居洪武甲戌奉旨居径山师一日问新到云我这里虎狼塞路荆棘参天上人到来有何忙事僧云特来礼拜和尚师云入门一句X则不问且道你脚下草鞋甚处得来僧拟议师便喝又问一僧云昨日离何处僧云庐山师云不劳再勘上堂或喜或嗔或动或静总是一相三昧切忌妄生分别蓦拈拄杖卓一下云云自帝乡去水从江汉流法华会上堂久默斯要不务速说今当说之各宜善听良久云我不敢轻于汝等皆当作佛因雪上堂大地雪漫漫山深分外寒断肱人不到面壁也无端大众且道是祖师无端山僧无端拈拄杖掷下云无端无端上堂鸟窠吹布毛通侍者便解悟去如虫御木偶尔成文云门飏下柴片一大藏教只这是为虵𦘕足取笑傍观径山与么批判譬如狮子王哮吼狮子儿闻之悉增勇勐若是野干之流自坏狂怖又争恠得喝一喝下座瑞巖恕中愠禅师法嗣应天府灵谷圆极居顶禅师别号圆庵生台之黄巖陈氏父颐道母叶氏师产时得吉梦因愿舍之出家年十五能诗文入乡之净安寺为沙弥依迪元瑀公讲授楞严圆觉会空室主瑞巖遂从得度继为侍者尽得心要空室退寓慈溪永乐师随侍之因得从庸庵宋先生妙尽作文之法巳而金华宋潜溪天台朱云巢见师着作皆共称赏蜀王殿下亦甞赐诗叹美有僧中班马是何人之句洪武十六年出世鄞之翠山延空室奉养至于送终塔葬克尽其礼江湖称孝焉二十五年蜀王召师主成都大慈力辞弗X就适金华双林虗席僧录司檄请补处二十八年太祖高皇帝召至京师明年正月勑补僧录司左讲经继住灵谷宠钖便蕃又升左阐教师有送远侍者偈云香林曾把纸衣书潦倒圆庵一字无有口惟能吞饭颗远来参侍恐相孤又送勇藏主还径山偈云一大藏教破故纸达磨西来无直指道人更欲问何如井底蓬尘山上鲤永乐二年二月初二日入寂阇维异香袭人门人收骨石葬翠山空寄塔右灵巖南堂欲禅师法嗣镇江金山穆庵文康禅师慈溪人僧问牛头未见四祖时如何师云头上着枷脚下着杻僧云见后如何师云要坐即坐要行即行师室中垂语云威音王巳前与你日用现行相去多少又云打破髑髅向什么处见释迦老子又云来时因甚无口上堂身心清净诸境清净诸境清净身心清净僧问云门如何是云门一曲门云﨟月二十五摩诃般若波罗蜜甚深般若波罗蜜卓拄杖下座上堂举僧问赵州狗子还有佛性也无州云无师云狗子无佛性头正尾亦正跳出向上关急急如律令苏州灵巖天彰文焕禅师别号本光温之林民依南堂于灵巖颇久智证日深甞分座说法精究楞严要旨极爱环师所注寻常不释手师貌与苏城东禅酒仙贤禅师相类或谓酒仙再来也师因礼其像有偈云人言我貌似仙翁况与仙翁姓又同是汝是吾X俱莫论笊篱捞取西北风又甞烧线香有偈云杂华香散一丝烟宝网云台悉现前但把寸心灰得尽熏闻不在鼻头边径山南楚悦禅师法嗣杭州灵隐见心来复禅师豫章人别号蒲庵上堂马颔驴腮一真妙相鸦鸣鹊噪一佛妙声竖拂子云且道这箇是甚么相击拂子云且道这箇是甚么声汝诸人若以有相有声即是常见若以无相无声即是断见直饶有无俱遣犹在半途更须透出向上一关始得且道向上一关作么生透良久自是不归归便得五潮风月有谁争上堂上不在天下不在地中不在人竖拂子且道这箇因甚在山僧手里以拂子击禅床一下百杂碎了也向这里莫有转得身吐得气底么夜短路长休把火大家吹灭暗中行上堂古人道一口吞三世诸佛一气转一大藏教点捡将来大似无事生事槎峰则不然有口且嚥唾有气且养神那得间肚肠吞三世诸佛那有闲工夫转一大藏教只图省事过时免见动劳心力何故了了了时无可了玄玄玄处亦须呵天童正宗匡禅师法嗣湖州道场竺芳慕联禅师别号朽庵四明定海人父钱幼依大白山彿龙寺行宣为沙弥逾年往五台寺受具游浙西首谒灵隐竹泉和尚泉问云汝何处人师云明州泉云我闻明州有三佛是否师答云一X尚不见何况有三泉云汝不是明州人师顾旁僧云这老汉又醉也泉云且坐喫茶继往蒋山见正宗一日宗问汝本师有听雨颂还记得么师云记得宗云试举看师举云檐前滴滴甚分明迷巳众生认作声宗以手约住云既不唤作声唤作什么师云终不唤作碗脱丘宗云见面不如闻名师云圆悟关踏倒了也和尚还知么宗便作掌势师退步云和尚巳后错打人去也久之行宣政院命出世石门迁宝陀普慈洪武十年朝命陞道场建佛殿众屋俱倍胜旧规十一年奉旨校雠新註三经十五年朝廷新开僧道衙门众推师为僧纲司都纲管内僧徒无不听命为善吴兴清规为之鲁变上堂一大藏教不是黄面老子说底直指人心不是达磨大师传底拈拄杖牛角长三寸兔角长八尺牧羊海畔女贞花拒马河边望夫石上堂古德道释迦不出世达磨不西来佛法徧天下谭玄口不开古德恁么道只见锥头利不见凿头方龙峰则不然释迦不出世达磨不西来落花二五片点破阶前苔上堂举保宁勇和尚示众云智不到处切忌道着道着则头角生大众头角生也是牛是马师云大小保宁牛马也不识既是头角生也有甚难辨虽然汝诸人也不得草草勿勿七十年六月一日示微疾十二日早发诸山书讫移顷而逝龙翔昙芳忠禅师法嗣崑山荐严兰江清濋禅师天台人姓镏初从集福X远公习天台教去依岳林水南湘公久之走谒金陵保宁仲方伦公以太随话诘之半载间犹不契一旦行护龙河上脱然有省遂自庆曰大随鼻孔令入我手矣仲方曰此固善矣未可以自足也师既辞去眼膺此言剎那不敢忘偶过湖州菁山市中俯仰之间顿忘移步始知无佛可成无众生可度呵呵大笑既而见广慈于蒋山俾居侍司复掌藏钥寻游吴兴灵巖欲公分座说法出世常之翠微迁湖之显慈天界净觉延居第一座复俾居崑山荐严僧问世尊拈华迦叶微笑意旨如何师云世尊手里一花红迦叶面门双眼碧僧云鼻祖面壁神光断臂又且如何师云当年用毒流支有今日安心慧可无僧云只如分皮分髓又作么生师云机先领旨犹成滞言下知归亦是迷僧拟议师遂喝上堂即心即佛非心非佛不是心不是佛不是物石女肝肠锦绣缠波斯鼻孔黄金突突出虗空蓦拶相逢上堂举百丈野狐话毕作野狐呌云号狐下座上堂感之所召越山河而非遥缘之所乖附耳目而有间当求于己莫让于人用黑豆法吞栗棘蓬上堂清净行者不入涅槃破戒比丘不入地狱十二阑干倚遍时海门一点远山绿师偶成偈曰略无世事可思量只恨人间夜不长一觉起来天大亮西风满院桂花香化渡船偈曰岸南岸北声相接活路不通千里賖全借箇中人着力船头拨转便归家不求人偈曰寻常柄杷在吾手二六时中受X用多痒处蓦然抓得着通身无奈喜懽何终于松江松隐唯庵禅师为竭力其后事天目中峰本禅师法嗣婺州伏龙山圣寿千巖元长禅师号无明越之萧山人姓董氏随诸父曰昙芳者学佛于富阳法门院诸书经目輙成诵十九薙染走武林习律于灵芝寺律师问曰八法往来片无乖角何谓也师曰何不问第九法乎律师曰问律而答以禅真大乘器也会丞相府饭僧师随众入中峰亦在座遥见师即唿谓汝日用如何师曰唯念佛耳峰曰佛今何在师拟议峰叱之师遂作礼求指示峰以狗子无佛性话授之继往习禅于灵隐山中雪庭传公召师掌内记俄归法门将十载一旦忽喟然叹曰生平气志充塞干坤乃今作瓮里醯鸡耶复造灵隐脇不沾席者三载因闻鸡声有省亟见中峰峰复叱之师愤然来归夜将寂忽鼠飜猫食器堕地有声恍然开悟觉身跃起数丈且复往质于峰峰曰赵州何故云无师曰老鼠食猫饭峰曰未在师曰椀子扑落地打破常住塼峰乃微笑祝曰善自护持既而师隐居天龙东菴有一虵日来座下师为说归戒蛇即矫首低昂作拜势而去自是声光日显行省丞相脱欢公遣使逼师出世诸山亦争相欢请师皆谢绝乃踰江之伏龙山卓钖巖际警曰山若有泉吾将止焉俄山泉溢出作白乳色遂依大树而止邑大姓楼君如浚等为构屋以居寻因X旧寺基号曰圣寿缁白向慕辐凑镇南王亲书寺额以赐并僧伽梨及普应弘辩妙智之号资政院又为咨于东朝命臣制佛慧圆明广照无边普利大禅师之号并金襕衣以赐僧问释迦弥勒犹是他奴未审他是阿谁师云粪扫堆头生苕菷僧云学人不会师云问取净头僧问云大悲千手眼那箇是正眼师云点宋公景濂甞访师师问曰闻汝阅尽大藏教有诸濂曰然师云汝用耳阅乎抑眼观也濂曰亦眼观耳师云眼之能观者汝谓谁耶濂掦眉向之于是相视一笑示众云转山河国土归自己则易转自己归山河国土则难拈了也父母未生前道将一句来上堂指香炉云大众香炉与诸人说法了也便下座上堂秋风凉秋夜长未归客思故乡大众如何是你故乡喝幸然家里在不用苦思量至正丁酉六月十四日书偈曰半生饶舌今日败阙一句轰天正法眼灭投笔而逝全身瘗青松菴苏州狮子林天如维则禅师庐陵人师在幻住室中偶一新到问大事未明如丧考妣大事巳明亦如丧考妣问声未绝幻便打师于侍傍疑情顿发既而屡呈己解皆不契一日忽自笑曰今日瞒我不可得了也幻勘之曰明与未明即不问且唤什么作大事师随口应曰露柱吞却狮子巖灯笼笑破半边口幻肯之且嘱曰汝须向孤绝处一坐坐断三十年后不相负也寻命师居板首师力辞幻遽下床一拜师急X闪身曰和尚这一拜却拜在虗空里幻曰你且不在虗空外遂鸣钟送师归寮自是幻每曰堂中有首座老幻可偷闲矣幻既寂师于苏城中结庵名曰师子林示众云如何是佛麻三斤如何是佛殿里底如何是佛干屎橛三文大光钱买得箇油糍喫向肚皮里当下便不饥示众山中何所有岭上多白云阿呵呵箇是众寮之物谁敢私而有之虽然如是只可自怡悦不堪持赠君师甞集楞严经诸家註释要语合为一书名曰会解板行于世净慈平山林禅师法嗣应天府天界止菴德祥禅师杭州人出世郡之龙华迁苏之天平移杭之报国升净慈径山至天界径山新方文成上堂阔一丈斩新日月深十尺别是干坤东来西来底南来北来底总在这里相见且道不来不去底向甚么处相见拈拄杖卓一下鹤飞千尺雪龙卧一潭氷大鉴下第二十五世圣寿千巖长禅师法嗣苏州邓尉山圣恩万峰和尚讳时蔚温州乐清金氏母郑梦儒释二人入其𥨊室逮旦产二子次即师也有光烛室众恠欲弃去姑育之在襁褓见僧輙微笑合掌年十一得度于越永庆礼昇讲主为师昇授法华诵至诸法从本来忽有省遂游方既受具即参止巖于虎跑巖示南泉三不是话俾参究寻往达蓬X山佛迹寺故基卓庵而居昼夜究竟所参话殆忘𥨊食久之往华顶礼无见不契闻千巖道化亟往见一日入室次巖问汝莫要受戒么师即掩耳而出明日普请斫松次师拈一圆石作献珠状云请和尚酬价巖云不直半分钱师云瞎巖云我也瞎你也瞎师云瞎瞎巖休去佛降诞日巖上堂云今日有种种好事一者世尊降诞二者天道晴明三者有大施主设斋诸入若向此识得老僧舌头落处日消万两黄金师从西过东一手指天一手指地云天中天天中天释迦弥勒谁后先巖喝云这温州子也胡做巳而请居后板自是蔚首座之名播于四方未几复还佛迹后巖寄以偈仍嘱云汝缘在浙西当往彼化导师至姑苏缁白蚁慕建四道场从受归戒者不可以数计闻名覩影靡不以手加额绘其像奉祀者甚众岂非与苏人宿有因缘将终沐浴更衣索笔书偈而逝全身塔于圣恩之右涅盘山寿七十九﨟五十九松江松隐唯庵德然禅师郡之张氏参千巖闻其提唱有悟继而踵其席示众德山棒临济喝拈放一边诸人脚跟下道将一句来以拄杖画一画云毗婆尸佛早留心直至如今不得妙上堂江月照松风吹永夜清宵何所为永嘉大师满口道了也大众还知落处么卓拄杖劫石有销日黄金无坏时暮年养间于松隐人因称为松隐和尚遐方异域宰官士庶缁流如水赴壑宋翰林景濂题其语录有曰语言峭拔X铜关铁壁利劒长矛岂惟不可凑泊亦无缝罅之可乘吁可畏哉翰林之言可不信夫增集续传灯录卷第六五灯会元补遗径山兴圣万寿禅寺前住持比丘吴郡文琇集大鉴下第十七世华藏明极祚禅师法嗣杭州灵隐东谷光禅师常之无钖人与侍读尤焴厚善初住嘉禾本觉迁苏之灵巖常州华藏而中吴万寿居之最久众盈七百法道为之一振勑授明之育王特旨移灵隐僧问借功明位时如何师云未问巳前僧云借位明功时如何师云遍地日头黑似漆僧云即今为复是借功明位借位明功师云大似不曾斋僧云学人到这里进之无路退之无门师云你是一枚草贼僧云今日亲遭捉败师云三十棒付在别时上堂性觉妙明本觉明妙霜林玉凤生雏月户金鸡唱晓从来只箇家风端的与谁同到到不到仰面不扬眉低头拍手笑上堂万籁吼松风千林飞败叶缺齿老躁胡一去无消息拈拄杖竖起云即今来也还见么复安旧处云诸人既是不领又入少林去也岁夜小参否极泰来梅萼香传春谷暖力X穷位转松风声度夜堂寒时节分明去来有准可谓当涂息耗叶路通宗正恁么时如何金锄不动土灵苗在处生宝祐元年腊月初五日示寂书偈辞众云东谷片云收月圆当古渡寒惊白鸟飞夜宿无影树雪窦足庵鉴禅师法嗣四明天童长翁如净禅师上堂举达磨见梁武帝因缘颂曰金乌飞上玉栏干黑漆崑崙对面看毕竟这些传不得落花流水太无端黄龙牧庵忠禅师法嗣袁州慈化普菴印肃禅师亘春县余氏子六岁梦一僧点其心曰汝他日当自省既觉以意白母视之当心一点红莹大似世之樱珠父母因此许从寿隆院贤和尚出家年二十七落发师容貌魁奇智性巧慧贤器之勉令诵经师曰甞闻诸佛原旨必贵了悟于心数墨脩行无益于事远游湖湘谒大沩牧庵因问万法归一一归何处忠竖起拂子师遂有省后归受业有邻寺慈化者众请住持寺无常住师布衾楮衣粥食禅定偶阅华严论乃大悟徧体污流喜曰我今亲到华严境界说偈曰揑不成团拨不开何须南岳又天台六根门首无人会惹得胡僧特地来平居有偈曰灵妙如如不异大虗造化万物不碍方隅慕道向风者日众师随宜而为说法有病患草为药与之即愈或有疫毒人迹不相往来者书颂与之咸得十全或问师修何行得此师乃当空画一画云会X么其人云不会师云止止不须说一日忽告众曰诸佛不出世亦无有涅槃入吾室者必能玄契善自护持无令退失索浴更衣跏趺而寂干道五年七月二十一日也寿五十五﨟二十八华藏民禅师法嗣杭州径山石桥可宣禅师蜀嘉定许氏子别峰印公橘洲昙公之师弟昙又其同气时人谓师禅与印诗与昙相颉顽嘉定丁亥获知亟相鲁国俾居径山上堂三九二十七篱头吹觱篥可怜明眼人对面不相识俱胝竖起指头鲁祖见人面壁会么今朝腊月一师念四方云衲重趼而来穷其日力食息无所于双溪之上筑室济其所不及宁宗钖化城二大字以宠之因创重阁以揭于上又赐师佛日之号眉山杨汝明撰化城寺记颇详及师终塔于寺之后径山大慧杲禅师法嗣杭州径山大禅了明禅师秀州陆氏形颀腹大道貌丰硕绍兴辛酉随妙喜谪衡阳州县防送甚严师为荷枷间关辛苦未甞少怠既至贬所衲子追随问道者率不下二三百人喜以斋粥不给且虑祸屡勉令去师輙不然每自肩栲栳行乞至晚即数十人为之荷米面薪蔬食用成列而归食指虽多无不具足如是十七年如一日喜法嗣之盛在贬所接者居其半师之力也癸亥辞往浙西持钵期明年上元回喜以偈送之曰藞苴明大禅孟浪绝方比识得玄中玄X作得主中主赤脚走长街一日数百里色力既勇勐殊不畏寒暑如是二三年日日只如此人皆谓渠狂渠只笑而巳秋阳方炽然忽来辞妙喜持铢入閙市普化乃知巳肩横楖栗杖其兴不可止临行赠汝言汝今须记取甲子上元前却要到这里仍求得妙喜像赞曰直饶𦘕得十分犹是真常流注普化倒飜筯斗爬着了明痒处有箇末后句当机难禁制咄且不要絮师志气豪迈机锋敏捷应酬施设必以法喜为乐故得丛林大禅之誉久之出世舒州投子适投子诸庄牛遭疫死毙几尽师化二百年以实之连岁大稔倍常迁住长芦衲子辐凑丛林改观隆兴元年奉诏住径山道经广德军开法院僧首宗俨求颂发挥其修造师援笔书曰这箇俨僧首灵机常在手𡎺着磕着处塞却娘生口言外领略得三三不成九僧首如是传大作狮子吼诸佛亦如是喝下须弥走做起参天大梵剎千年万岁摩星斗颂赵州勘婆话云干戈中有太平基不用干戈始得之若无举鼎拔山力千里乌骓不易骑先是扬和王梦一僧长大奇倚缓行言欲化苏州一庄觉而异之翌旦师忽杖屦徒步而至王见与梦中无异遽唿眷属出炷香作礼茶罢师首言大王庄田至多可施苏州一庄以为径山供佛斋僧无穷之利王未有可否师饭罢便出更无他语时内外闹然传言王以苏州庄施径山遂达孝宗圣听会王入朝上言闻卿以苏州一庄施径山朕当X为蠲免税赋王谢恩归次日以书抵径山而师以二日前巳迁化矣自是寤寐间见师在前语曰六度之中施度为先善始善终斯为美矣王即以庄隷径山此庄岁入二万斛师于缁素有大因缘所至施供云委江浙湖湘号之为布袋和尚再世杭州径山无等有才禅师富阳杨氏幼丧父依僧可评出家评善医欲授其业师曰出家为求出世间法岂可流于方术以自鬻耶于是一意禅学不惑他岐矣时道场慧东禅杲为丛林师范师由浙入闽于二师处服勤颇久虽有发明而非究竟弃去之江西百丈解后宗鉴侍者师之畏友也因夜话论诸方优劣鉴曰不探虎穴安得虎子子誓了大事不见妙喜将安之乎时喜谪衡阳居花药寺山堂往从之一日因入室喜问庵内人为什么不见庵外事师曰鲇鱼上竹竿喜以竹篦迅击一下师平生疑情涣然氷释喜每唿师为杭州子堂窄众多师乃结庐林中以居喜往见一榻萧然因索笔大书无庵二字于壁师取以为号喜徙梅阳师回浙右久之出世仪真北山迁资福绍兴辛巳继应庵居中吴万寿干道元年秋径山明大禅谢世参政钱公雅闻师名遂取旨以师住持明年春太上皇高宗车驾幸山命师陞座说法大悦赐度牒金帛师寻建御𥨊龙游二阁帝闻大书龙游阁三字赐之四年夏孝宗召师赴阙入对选德殿师首奏先师宗杲蒙陛下宠遇施及臣僧上曰素闻X汝师名恨不及见也师剧谈其道上嘉叹不巳五年六月感疾二十六日唿众告别书偈而逝寿五十四腊三十九其徒葬师于南塔之后上闻嗟啅久之赐谥无等禅师塔曰寂光杭州径山云庵祖庆禅师上堂举杨岐和尚因僧问如何是佛杨岐云三脚驴子弄蹄行僧云莫只这便是么岐云湖南长老师颂云杨岐一头驴眼光如电烁踏杀天下人说甚三只脚袁州仰山圆禅师盰江人禀戒后为道勇决闻妙喜居梅阳往依之服勤炊㸑精苦自励妙喜见其器识精敏异之因小参闻举修山主具足凡夫法凡夫不知具足圣人法圣人不会圣人若会即是凡夫凡夫若知即是圣人忽然有契后主衢之祥符迁袁之仰山视事阅七日讲云门告香之礼首座领众罗拜咨以生死事大无常迅速伏望慈悲开示因缘师徐曰若欲究明生死直须于行住坐卧处觑看生从何来死从何去毕竟生死作何面目良久不起于座泊然蝉蜕感山云卧晓莹禅师生缘洪州学愽而赡善为文章久亲妙喜所得叵量因闻同参遯菴分座径山以祇夜寄之曰径山突兀上云烟高遯山颠绝世缘握以竹篦分半座却将毒气喷人天师有云卧纪谭萝湖野录二书行世桐江大悲间禅师闲居福州闽县般若精舍绍兴X甲寅时年八十有四大慧居洋屿与般若一水之隔师虽老而尤笃参究日来随众入室大慧因问曰不与万法为侣者是什么人师曰扶不起慧曰扶不起底是什么人速道速道师拟对大慧以竹篦便打师忽契悟大慧说偈印之曰一棒打破生死窟当时凡圣绝行踪反笑赵州心不歇老来犹自走西东湘西鹿苑无言信禅师早以诗名于丛林徐公师川洪公玉父第其诗韵致高古出瘦权癞可一头地及参大慧于泉南小溪俱康南二道者事蔬供众因䦆地次南曰䦆头边道将一句来康以土块掷中柄上师忽有省甞有诗曰新庵小溪上英俊颇浩浩从渠作佛祖任渠会禅道荷锄向东园事蔬誓毕老乘月始抱瓮破午正杀草芥蓝被虫食秋茄亦旱藁斋盂从此去但愿蔓菁好士大夫游小溪好言诗者大慧必曰此间有箇园头能诗随侍之径山过衡阳放浪于衡岳栖迟道吾最久削木以蔽风雨于院之西偏牓以版菴禅燕自牧于湖居士张公师潭闻其高风力致之出世鹿苑赠之以诗曰诗卷随身四十年忹中参得竹篦禅而今投老湘西去卧看湘江水拍天句中有眼悟方知悟处还应痛着锥一箇身心无两用鸟窠拈起布毛吹师和一首曰竹篦子话选当年直下无私不是禅院遇状元真眼目敢拈沉水向人天泉州舟峰庵主讳庆老字龟年泉州北山之顶有X横石如舟世人以舟峰名师既结茅山麓遂号舟峰庵主蚤以道德文章为泉南缁素歆艶李参政汉老甞访之不值有诗略曰慧远过溪应送陆玉川入寺不逢羲于时大慧庵小溪之上百衲所栖师亦预焉因谓慧曰和尚竹篦话如民家被科胥产业巳籍没犹要其纳慧曰你只道得一半在若无得纳何不投河自缢放身舍命去也师自是于道日臻其奥慧迁径山遂与俱行为掌记室词章华赡殊增丛林光润甞自题其像曰捡点眉毛大逼真伏犀插脑见精神霜髭渐茁何妨老褛褐长披却耐贫一壑平生专畏影十方从此倦分身君看逐块纷无数孰与青原独角麟绍兴癸亥孟秋委顺怀玉山宣首座初于筠阳黄蘗闻祥和尚小参举一叶飘空大地秋法身须透闹啾啾忽有省寻造径山或有谓大慧曰明州宣来探宗旨大慧曰我禅如蚌蛤开则五脏皆露何用探焉师闻而骇异洎随侍过衡阳服勤久之有省甞颂竹篦话曰背触大乖张痴禅眼似羊贪他一粒米失却半年粮雪峰慧日闻公受怀玉命师与偕行相与建保社汪圣钖半剌宜春时以疏币致师住南源师曰我长作粥饭僧誓不愿出人间世矣王舍人泮登山谒之赠以诗曰纳帔腾腾粥飰师无人曾见下山时相逢只道无能解肯作红楼应制诗南闽修仰书记绍兴间掌记室于泐潭参大慧于X衡阳言下契旨未几随侍迁梅阳郡守谢朝议语僚属曰朝廷编置所谓长老者但一僧耳兵马司东偏隙地从其居止既而僧行日至几数百指施锹䦆而平基址运竹木而缚屋庐听其指唿无敢怠者守虽闻其服勤如此亦未知果何人也于是延见一二观其能为师适承命乃与从容弥日语论英发搉古啇今逢原左右守复征等伍更有蕴异能者否师遂告以负大经论者有之愽极书史者有之诗文高妙者有之翰墨飘逸者有之其所以未能明彻者则佛祖大事因缘而巳是以不惮艰险随侍而来得依仁政幸莫大焉守且骇异知其徒皆为法忘躯之士自是于大慧日益加敬遣其子纯粹求入道捷径大慧示以法语八篇师学富才优入道稳实故罹瘴毒卒于潮阳光孝寺关西尼真如早选入宫以才能为内夫人隷乔贵妃合乔氏崇佛容其剪䰂参道四方入闽与大慧小溪法会一日作偈曰平地偶然着攧起来都无可说若人更问如何笑指清风明月慧为小参说偈曰今日如师姑昔时王师父身居罗绮丛只着麤麻布开口便高谈嫌佛不肯做趒出是非坑截断生死路入虎穴魔宫心中无怕怖杜撰八阳经自有三千部爱吟落韵诗偏不勒字数行脚走天下参禅无所悟近日到云门一时都败露错认碓觜头唤作冬瓜瓠如是作师姑劝君少喫醋更有一处乖且道那一处嘉X州大像喫炙麸陜府铁牛撑破肚师之所得于此槩可见矣祖麟道者甞为太学上舍生名杨麟绍兴丁丑夏诣育王冠带拜大慧于无异堂垂泣云愿从和尚出家语子竟掷下巾帽袖中出剪刀自落其发慧亟唿左右问其故乃以实对因摄受之慧次日陞堂示众云巳着槽厂将错就错骑却圣僧不妨快乐龙象蹴踏非驴所作堪笑诸方妄生穿凿休穿凿祥麟只有一只角麟便膜拜曰谢师安名即名祖麟慧复以六祖示明上座不思善恶乃至密意在汝边之语使其于日用提撕自是除慧有问则答其士太夫衲子并不与交一词慧迁径山麟亦随侍于道既有彻证忽尔违和慧遣了德侍者往问之麟以片纸书偈曰衣冠不御发齐眉一室翛然自不知薄相等间聊示疾起他菩萨几多疑寻市香三瓣随爇而誓曰后世身为男子遇明眼宗师童真入道既爇罢泊然而化麟家世建阳乃文公裔无际道人乃张侍郎渊道之女初居家日有相者过之曰此宝座说法之人也后果为尼名慧照继其落发师资寿无着之席甞以渔家傲赞圆悟禅师曰七坐道场三奉诏空花水月何时了小玉声中曾悟道真堪笑从来谩得儿孙好辩涌海潮声浩浩明如皓月当空照飞钖西归云杳渺巴猿啸大家唱起还乡调坐逝后及剃发舍利无数时当伏暑留数日容X貌俨然超宗道人乃刘侍郎季高犹子之母与无际道人于大慧之门俱受记莂者无际甞诣径山扫塔有颂曰衣湿灵山泪炉焚少室香云山空满目不见法中王时宗不至无际遣人督之宗以偈答曰塔本无尘何用去扫扫即尘生所以不到灵隐瞎堂远禅师法嗣湖隐济颠昼记颂达磨见梁武帝话曰不契梁皇暗渡江一身无地避惭惶九年面壁成何事赚却平人入镬汤颂五祖生缘曰元是黄梅旧日僧事师年老气弥增飜身飏下栽松䦆转步来分照世灯皮袋假于溪畔女衣盂付与岭南能佳声籍籍能长久雨过淮山碧层层慈照纯禅师法嗣郑州洞林宝禅师僧问人天交接凡圣齐臻师资相见合谈何事师云饮光微笑处摩竭今行时僧云檀生檀枝时人知有青出于蓝请师速道师云鸦不乱啼鹊不乱噪僧云恁么则宗分临济灯传慈照也师云自到孤峰顶羣山势自高僧云可谓羣芳虽有异春力本无私师云适来话头道什么僧云斩新日月特地风光师云更嫌何处不分明上堂男儿当自强先捉六贼王掀飜黑山窟竖起光明幢入事见人心入理觉非常且道觉非常时如何镬汤炉炭真如地劒树刀山古道场横拄杖于膝上作按劒势便下X座上堂大用现前本非情解觌体全真应缘自在逈然孤显峭巍巍包括虗空非内外融通万有不隔丝头普照十方徧周沙界可谓离名离相绝毫绝釐妙出离微心光晃耀不居闻见处处闲居如斯话会巳涉闲辞才有形声便成句义名不相涉如何举唱以拂子画一圆相云三世诸如来本光瑞如此便下座五灯会元补遗未详承嗣附佛光道悟禅师陜右兰州人姓冠氏生而有齿年十六祝发后二年游方自临洮归夜宿弯子店梦梵僧唤觉适闻马嘶豁然开悟自吟唱云好也罗好也罗遍虗空界只一箇告其母云我夜来拾得一物母云你拾得何物答云自无始巳来打失底物一日欲参访知识里人覔偈于师师偈有水流须到海鹤出白云头之句及至熊耳谒白云海公契合先是有问公何不择法嗣者海不答徐云芝兰秀发独出西秦比师至公闻空中人语曰来日接郭相公盖海所住寺乃郭子仪建而师其后身也海公没师出世住郑州普照寺嗣其法既而退居竹阁庵浮沉洛川人莫之测甞谓人曰道我是凡我向圣位里去道我是圣我向凡位里去道我不是圣不是凡我向你眼睛鼻孔里七颠八倒去泰和五年五月十三日无疾而逝X适所居屋上有五色如盖中有红光圆如日者三寿五十五庆寿开山第一代玄冥顗禅师上堂先照后用勘过了打先用后照打了来勘照用同时不消一揑照用不同时诸人立老僧坐只如总不与么又且如何喝一喝云浩浩红尘里几人有脑门上堂今时参禅衲子欲得成佛成祖底如麻似粟要作驴作马底遍大金国中把火也覔箇不得赖得无设有庆寿门下岂有许多闲草闲料餵来茄去珍重下座上堂十字街头戏猢狲上剎竿虽然闲伎俩莫作等闲看举云门云干坤之内宇宙之间中有一宝秘在形山拈灯笼向佛殿里将山门来灯笼上颂曰平地怒涛千百尺旱天霹雳两三声可怜月下守株客凉免不逢春草生温州灵云省庵思禅师台之宁海人不知其氏兄弟四人师最长一时同发心出家将祖父遗业悉散与宗亲惟留所居屋一所族人互争不巳师与诸弟各执炬燎之而去师后参访具向上知见出世温之灵云结夏上堂以大圆觉牛角马角为我伽蓝瓜篮菜篮上堂举赵州狗子无佛性话颂曰狗子佛性无狗子佛性有猴愁楼搜头狗走抖擞口晚退止灵云寺前草舍中至正甲申愠恕中偕达此原明性原往谒时师年逾九十庞眉皓首颀然清耸曳履而出且行且问曰何处来恕中曰江心曰深几百丈曰谩老X和尚不得师揖云坐喫茶师性方介作诗颇类寒山子题骂僧诗于壁云五瘟不打头自髠黄布围身便是僧佛法世法都不会噇猪噇狗十分能恕中等请别不敢再犯其锋是夕宿灵云闻老宿举师言行数端皆可传温州寿昌绝照辉禅师坐夏净慈其东净寮蜃壁中有水墨观音像师每夜礼之祈恳至切忽见净瓶水从壁涌出通身懽悦从此造诣益深智鉴益明甞有偈云工夫未到方圆地几度凭栏独自愁今日是三明日四雪霜容易上人头江州庐山圆通思菴睿禅师辩才无碍凡禅者求偈师云道一句来一日有僧故欲难师遂道云西山走入滕王阁师乃书而续之曰尽大地人寻不着忽然突出拄杖头头峭五岳眼三角湖海盛传王文献公为一代儒宗而于佛理造诣深邃形诸翰墨虽不经意与古德提唱相脗合为僧题悬崖兰云袅袅春风一样吹託身高处拟何为从渠自作颠倒想要见悬崖撒手时题东坡像云五祖禅师世外人娑婆久矣断生因谁将描貌虗空手去覔他年身外身题山谷像云笑杀当年老晦堂相逢刚道桂花香披图面目浑依旧鼻孔何曾有短长丁安人讳觉真号竺心黄巖濠头人初参田绝耕于委羽山有省遂弃家属结庵自居见古愚于涌泉愚云良家女子东走西走作么对云特来见和尚愚X云我这里容你不得丁拍手一下云三十年用底今朝捉败愚休去见无际于鹰山春雨庵入门云春雨如膏行人恶其泥泞际云不是不是拟进语被喝出晚年就明因寺前开接待有僧提包直入卧内问曰你是什么僧云行脚僧问云你脚下草鞋𦄍断为甚不知僧无语即掷出其包云者里无你措足处又有僧才入门丁云达磨大师来也僧云我不是丁云是固是只是鼻孔不同一日与明因尼奎长老相见问云闻长老夜来生得儿子是否答曰且道是男是女丁云鸡㘅灯盏走鳖咬钓鱼竿增集续传灯录