新唐书钦定四库全书史部一唐书目録正史类宋翰林学士欧阳修撰本纪十志五十表十五列传一百五十唐书共二百二十五卷本纪唐书卷一本纪第一髙祖皇帝唐书卷二本纪第二太宗皇帝唐书卷三本纪第三髙宗皇帝唐书卷四本纪第四则天顺圣武皇后中宗皇帝唐书卷五本纪第五睿宗皇帝玄宗皇帝唐书卷六本纪第六肃宗皇帝代宗皇帝唐书卷七本纪第七徳宗皇帝顺宗皇帝宪宗皇帝唐书卷八本纪第八穆宗皇帝敬宗皇帝文宗皇帝武宗皇帝宣宗皇帝唐书卷九本纪第九懿宗皇帝僖宗皇帝唐书卷十本纪第十昭宗皇帝哀皇帝志唐书卷十一志第一礼乐一唐书卷十二志第二礼乐二唐书卷十三志第三礼乐三唐书卷十四志第四礼乐四唐书卷十五志第五礼乐五唐书卷十六志第六礼乐六唐书卷十七志第七礼乐七唐书卷十八志第八礼乐八唐书卷十九志第九礼乐九唐书卷二十志第十礼乐十唐书卷二十一志第十一礼乐十一唐书卷二十二志第十二礼乐十二唐书卷二十三上志第十三上仪卫上唐书卷二十三下志第十三下仪卫下唐书卷二十四志第十四车服唐书卷二十五志第十五歴一唐书卷二十六志第十六歴二唐书卷二十七上志第十七上歴三上唐书卷二十七下志第十七下歴三下唐书卷二十八上志第十八上歴四上唐书卷二十八下志第十八下歴四下唐书卷二十九志第十九歴五唐书卷三十上志第二十上歴六上唐书卷三十下志第二十下歴六下唐书卷三十一志第二十一天文一唐书卷三十二志第二十二天文二唐书卷三十三志第二十三天文三唐书卷三十四志第二十四五行一唐书卷三十五志第二十五五行二唐书卷三十六志第二十六五行三唐书卷三十七志第二十七地理一唐书卷三十八志第二十八地理二唐书卷三十九志第二十九地理三唐书卷四十志第三十地理四唐书卷四十一志第三十一地理五唐书卷四十二志第三十二地理六唐书卷四十三上志第三十三上地理七上唐书卷四十三下志第三十三下地理七下唐书卷四十四志第三十四选举上唐书卷四十五志第三十五选举下唐书卷四十六志第三十六百官一唐书卷四十七志第三十七百官二唐书卷四十八志第三十八百官三唐书卷四十九上志第三十九上百官四上唐书卷四十九下志第三十九下百官四下唐书卷五十志第四十兵唐书卷五十一志第四十一食货一唐书卷五十二志第四十二食货二唐书卷五十三志第四十三食货三唐书卷五十四志第四十四食货四唐书卷五十五志第四十五食货五唐书卷五十六志第四十六刑法唐书卷五十七志第四十七艺文一唐书卷五十八志第四十八艺文二唐书卷五十九志第四十九艺文三唐书卷六十志第五十艺文四表唐书卷六十一表第一宰相上唐书卷六十二表第二宰相中唐书卷六十三表第三宰相下唐书卷六十四表第四方镇一唐书卷六十五表第五方镇二唐书卷六十六表第六方镇三唐书卷六十七表第七方镇四唐书卷六十八表第八方镇五唐书卷六十九表第九方镇六唐书卷七十上表第十上宗室世系上唐书卷七十下表第十下宗室世系下唐书卷七十一上表第十一上宰相世系一上唐书卷七十一下表第十一下宰相世系一下唐书卷七十二上表第十二上宰相世系二上唐书卷七十二中表第十二中宰相世系二中唐书卷七十二下表第十二下宰相世系二下唐书卷七十三上表第十三上宰相世系三上唐书卷七十三下表第十三下宰相世系三下唐书卷七十四上表第十四上宰相世系四上唐书卷七十四下表第十四下宰相世系四下唐书卷七十五上表第十五上宰相世系五上唐书卷七十五下表第十五下宰相世系五下列传唐书卷七十六列传第一后妃上太穆窦皇后文徳长孙皇后徐贤妃王皇后则天武皇后和思赵皇后韦皇后肃明刘皇后昭成窦皇后王皇后贞顺武皇后元献杨皇后杨贵妃唐书卷七十七列传第二后妃下张皇后章敬吴皇后贞懿独孤皇后睿真沈皇后昭徳王皇后荘宪王皇后懿安郭太后孝明郑太后恭僖王太后贞献萧太后宣懿韦太后郭贵妃王贤妃元昭鼌太后恵安王太后郭淑妃恭宪王太后何皇后唐书卷七十八列传第三宗室江夏王道宗永安王孝基淮阳王道玄长平王叔良郇国公孝协长乐王幼良㐮武王琛河间王孝恭汉阳王瓌庐江王瑗淮安王神通胶东王道彦梁郡公孝逸説齐物复襄邑王神符陇西公博义渤海王奉慈唐书卷七十九列传第四髙祖二十二子隐太子建成卫王玄覇巢王元吉楚王智云荆王元景汉王元昌酆王元亨周王元方徐王元礼韩王元嘉彭王元则郑王元懿霍王元轨虢王鳯道王元庆邓王元裕舒王元名鲁王灵䕫江王元祥密王元晓滕王元婴唐书卷八十列传第五太宗九王常山王承干郁林王恪成王千里吴王琨嗣吴王祗嗣吴王巘濮王泰庶人祐蜀王愔蒋王恽越王贞琅琊王冲纪王慎曹王明嗣曹王臯唐书卷八十一列传第六三宗诸子燕王忠泽王上金许王素节孝敬皇帝弘章懐太子贤邠王守礼懿徳太子重润谯王重福节愍太子重俊譲皇帝宪汝阳王琎恵荘太子撝恵文太子范恵宣太子业唐书卷八十二列传第七十一宗诸子奉天皇帝琮太子瑛棣王琰鄂王瑶靖恭太子琬光王琚颍王璬永王璘寿王瑁延王玢盛王琦丰王珙汴王璥越王系承天皇帝倓彭王仅㐮王僙恭懿太子佋昭靖太子邈睦王述舒王谊通王谌虔王谅肃王详文敬太子謜郯王经恵昭太子寕澧王恽绛王悟建王恪懐懿太子凑安王溶悼懐太子普陈王成美荘恪太子永通王滋吉王保徳王𥙿唐书卷八十三列传第八诸帝公主世祖一女髙祖十九女太宗二十二女髙宗三女中宗八女睿宗十一女玄宗二十九女肃宗七女代宗十八女徳宗十一女顺宗十一女宪宗十八女穆宗八女敬宗三女文宗四女武宗七女宣宗十一女懿宗八女僖宗二女昭宗十一女唐书卷八十四列传第九李宻唐书卷八十五列传第十王世充窦建徳唐书卷八十六列传第十一薛举李轨刘武周髙开道刘黒闼唐书卷八十七列传第十二萧铣辅公祏沈法兴李子通朱粲梁思都唐书卷八十八列传第十三刘文静裴寂赵文恪李思行李髙迁刘师立刘义节钱九陇樊兴公孙武逹庞卿恽张长愻马三寳李孟尝元仲文秦行师唐书卷八十九列传第十四屈突通尉迟敬徳张公谨秦琼唐俭宪次彦谦叚志玄唐书卷九十列传第十五刘弘基殷开山刘政㑹竒崇鲁许绍圉师程知节柴绍任瓌丘和唐书卷九十一列传第十六温大雅彦博大有佶廷筠廷皓皇甫无逸李袭志姜謩行本晦崔善为李嗣真唐书卷九十二列传第十七杜伏威张士贵李子和苑君璋罗艺君廓唐书卷九十三列传第十八李靖客师李勣唐书卷九十四列传第十九君集张亮薛万均万彻万备盛彦师刘兰君羡唐书卷九十五列传第二十髙俭履行窦威轨琮抗琎徳玄唐书卷九十六列传第二十一房玄龄杜如晦楚客淹譲能唐书卷九十七列传第二十二魏徴唐书卷九十八列传第二十三王珪焘薛收元超伯阳马周载韦挺待价唐书卷九十九列传第二十四李纲李大亮戴胄至徳刘洎崔仁师湜唐书卷一百列传第二十五陈叔逹杨恭仁思训封伦裴矩宇文士及郑善果权万纪懐恩阎立徳蒋俨韦弘机姜师度张知謇唐书卷一百一列传第二十六萧瑀钓嗣业嵩华倣廪遘定唐书卷一百二列传第二十七岑文本羲虞世南李百药禇亮刘孝孙姚思廉令狐徳棻峘李延寿唐书卷一百三列传第二十八苏世长韦云起孙伏伽张玄素唐书卷一百四列传第二十九于志寕休烈庞严高季辅张行成唐书卷一百五列传第三十长孙无忌敞顺徳禇遂良韩瑗来济恒李义琰上官仪唐书卷一百六列传第三十一杜正伦崔知温高智周郭正一赵弘智崔敦礼杨弘礼弘武卢承庆刘祥道李敬玄刘徳威审礼延嗣孙处约邢文伟唐书卷一百七列传第三十二傅奕吕才陈子昻唐书卷一百八列传第三十三刘仁轨裴行俭光廷均娄师徳唐书卷一百九列传第三十四崔义玄神基杨再思窦懐贞兢宗楚客祝钦明王玙唐书卷一百一十列传第三十五诸夷蕃将史大奈冯盎阿史那社尒执失思力契苾何力黒齿常之李谨行泉男生李多祚李湛论弓仁尉迟胜尚可孤裴玢唐书卷一百一十一列传第三十六郭孝恪张俭王方翼蘓定方薛仁贵讷从程务挺王孝杰唐休璟张仁愿王晙唐书卷一百一十二列传第三十七王义方员半千韩思彦苏安恒薛登王求礼栁泽冯元常蒋钦绪唐书卷一百一十三列传第三十八唐临张文瓘文琮徐有功唐书卷一百一十四列传第三十九崔融从能彦曽徐彦伯苏味道豆卢钦望史务滋唐书卷一百一十五列传第四十狄仁杰郝处俊朱敬则唐书卷一百一十六列传第四十一王綝俌韦思谦承庆嗣立弘景陆元方象先景倩余庆璪王及善李日知杜景佺李懐逺唐书卷一百一十七列传第四十二裴炎伷先刘祎之魏玄同李昭徳吉顼唐书卷一百一十八列传第四十三张廷珪韦凑见谔顗绳虚心韩思复宋务光辛替否李渤裴潾张臯李中敏唐书卷一百一十九列传第四十四武平一李乂贾曽至白居易唐书卷一百二十列传第四十五桓彦范卢袭秀仲昌敬晖崔玄暐涣张柬之袁恕己唐书卷一百二十一列传第四十六刘幽求钟绍京崔日用王琚王毛仲唐书卷一百二十二列传第四十七魏元忠韦安石陟斌抗郭震唐书卷一百二十三列传第四十八李峤萧至忠卢藏用韦巨源赵彦昭唐书卷一百二十四列传第四十九姚崇奕宋璟唐书卷一百二十五列传第五十苏瓌颋干张説唐书卷一百二十六列传第五十一魏知古卢懐慎李元纮杜暹张九龄韩休洪洄唐书卷一百二十七列传第五十二张嘉贞延赏弘靖嘉祐源干曜裴耀卿唐书卷一百二十八列传第五十三苏珦尹思贞毕构李杰郑惟忠王志愔许景先潘好礼倪若水席豫齐澣唐书卷一百二十九列传第五十四裴守真崔沔卢从愿李朝隐王丘严挺之武唐书卷一百三十列传第五十五裴漼寛阳峤宋庆礼杨玚崔隐甫李尚隐解琬唐书卷一百三十一列传第五十六宗室宰相李适之李岘李勉李夷简李程廓李石李囬唐书卷一百三十二列传第五十七刘子玄贶滋敦儒迥秩迅吴兢韦述蒋乂系偕栁芳登沈既济唐书卷一百三十三列传第五十八郭虔瓘郭知运君张守珪献诚献甫王忠嗣牛仙客唐书卷一百三十四列传第五十九宇文融韦坚杨慎矜王鉷唐书卷一百三十五列传第六十哥舒翰髙仙芝封常清唐书卷一百三十六列传第六十一李光弼彚光进荔非元礼白孝徳张伯仪白元光陈利贞乌承玼唐书卷一百三十七列传第六十二郭子仪曜晞承嘏暧铦曙幼明昕唐书卷一百三十八列传第六十三李嗣业马璘李抱玉路嗣恭唐书卷一百三十九列传第六十四房琯孺复张镐李泌唐书卷一百四十列传第六十五崔圆苗晋卿裴冕裴遵庆吕諲唐书卷一百四十一列传第六十六崔光逺邓景山魏少游卫伯玉李澄韩全义卢从史髙霞寓唐书卷一百四十二列传第六十七李麟杨绾崔祐甫栁浑韦处厚路隋唐书卷一百四十三列传第六十八髙适元结李承韦伦薛珏崔汉衡戴叔伦王翃正雅徐申郗世美辛祕唐书卷一百四十四列传第六十九来瑱裴茂田神功侯希逸崔寕严砺唐书卷一百四十五列传第七十元载王缙杨炎严郢窦参唐书卷一百四十六列传第七十一李栖筠李鄘唐书卷一百四十七列传第七十二王思礼鲁炅王难得辛云京冯河清李芃李叔明曲环王虔休卢羣李元素卢士玫唐书卷一百四十八列传第七十三令狐彰张孝忠茂宗陈楚康日知李洧刘澭田弘正王承元牛元翼史孝章唐书卷一百四十九列传第七十四刘晏蒙暹潼卢征李若初于颀第五琦班宏王绍李巽唐书卷一百五十列传第七十五李揆常衮赵憬崔造齐映卢迈唐书卷一百五十一列传第七十六闗播李元平董晋溪袁滋赵宗儒窦易直唐书卷一百五十二列传第七十七张镒姜公辅武元衡儒衡李绛宋申钖唐书卷一百五十三列传第七十八叚秀实伯伦嶷刘海賔颜真卿唐书卷一百五十四列传第七十九李晟愿宪琢王佖唐书卷一百五十五列传第八十马燧浑瑊唐书卷一百五十六列传第八十一杨朝晟戴休颜阳恵元李元谅李观韩游瓌杜希全君牙唐书卷一百五十七列传第八十二陆贽唐书卷一百五十八列传第八十三韦臯聿张建封严震譔韩弘唐书卷一百五十九列传第八十四鲍防李自良萧昕薛播樊泽王纬吴凑郑权陆亘卢坦栁晟崔戎唐书卷一百六十列传第八十五徐浩吕渭孟简刘伯刍杨慿潘孟阳崔元畧铉沆崔龟从韦绶唐书卷一百六十一列传第八十六张荐读赵㳙李纾郑云逵徐岱王仲舒冯伉庾敬休唐书卷一百六十二列传第八十七姚南仲独孤及朗顾少连韦夏卿段平仲吕元膺许孟容季同薛存诚李逊方玄唐书卷一百六十三列传第八十八孔巢父戣纬温业穆寕赞崔邠郾栁公绰仲郢璞珪公权子华杨于陵马总唐书卷一百六十四列传第八十九归崇敬奚陟崔衍卢景亮薛苹膺卫次公薛戎胡証丁公着崔弘礼崔玄亮王质殷侑王彦威唐书卷一百六十五列传第九十郑余庆干郑珣瑜覃髙郢定郑絪权徳舆崔羣唐书卷一百六十六列传第九十一贾耽杜佑式方悰牧顗令狐楚绪定唐书卷一百六十七列传第九十二白志贞裴延龄崔损韦渠牟李齐运李实皇甫镈镛王播起唐书卷一百六十八列传第九十三韦执谊王叔文王伾韩曅韩泰陆质刘禹钖栁宗元程异唐书卷一百六十九列传第九十四杜黄裳裴垍李藩韦贯之唐书卷一百七十列传第九十五高崇文伊慎朱忠亮刘昌裔范希朝王锷孟元阳王栖曜刘昌赵昌李景畧任迪简张万福高固郝玭唐书卷一百七十一列传第九十六李光进光颜乌重胤王沛逢杨元卿曹华髙瑀刘沔石雄唐书卷一百七十二列传第九十七于頔季友王智兴杜兼杜亚范传正唐书卷一百七十三列传第九十八裴度唐书卷一百七十四列传第九十九李逢吉元稹牛僧孺蔚李宗闵杨嗣复授唐书卷一百七十五列传第一百窦羣刘栖楚张又新杨虞卿张宿熊望柏耆唐书卷一百七十六列传第一百一韩愈孟郊张籍贾岛刘乂唐书卷一百七十七列传第一百二钱徽崔咸韦表微髙钺湜湘冯宿李虞仲李翺卢简辞知猷汝弼高元裕封敖郑薰敬晦韦博李景譲唐书卷一百七十八列传第一百三刘蕡唐书卷一百七十九列传第一百四李训郑注王涯贾餗舒元舆王璠郭行余韩约颜师邕李贞素唐书卷一百八十列传第一百五李徳裕烨丁柔立唐书卷一百八十一列传第一百六陈夷行李绅李譲夷曹确刘瞻李蔚唐书卷一百八十二列传第一百七李固言李珏崔珙涓逺萧邺郑肃卢钧韦琮周墀裴休刘瑑赵隐裴坦郑延昌王溥卢光启唐书卷一百八十三列传第一百八毕諴崔彦昭刘邺陆扆郑綮朱朴韩偓唐书卷一百八十四列传第一百九马植杨收发路巖卢携唐书卷一百八十五列传第一百一十郑畋王铎王徽韦昭度张濬唐书卷一百八十六列传第一百一十一周寳王处存邓处讷陈儒刘巨容冯行袭赵徳諲杨守亮杨晟颜彦朗唐书卷一百八十七列传第一百一十二王重荣诸葛爽李罕之王敬武孟方立唐书卷一百八十八列传第一百一十三杨行宻时溥朱宣孙儒唐书卷一百八十九列传第一百一十四髙仁厚赵犫田頵朱延寿唐书卷一百九十列传第一百一十五刘建锋马殷成汭杜洪钟传刘汉宏张雄冯弘铎王潮审邽刘知谦唐书卷一百九十一列传第一百一十六忠义上夏侯端刘感常逹敬君弘冯立吕子臧马元规王行敏罗士信张道源李育徳髙叡安金藏王同皎吴保安李憕卢奕元辅张介然唐书卷一百九十二列传第一百一十七忠义中颜杲卿春卿贾循张廵许逺南霁云唐书卷一百九十三列传第一百一十八忠义下程千里袁光廷庞坚张兴蔡廷玉符令竒刘廼孟华张伾周曽张名振石演芬吴溆髙沐贾直言一辛谠黄碣一唐书卷一百九十四列传第一百一十九卓行元徳秀权臯甄济阳城司空图唐书卷一百九十五列传第一百二十孝友李知本张志寛君良王少玄任敬臣支叔才程袁师武弘度宋思礼郑潜曜元譲裴敬彝梁文贞沈季诠许伯㑹陈集原陆南金张琇侯知道许法慎林攒陈饶奴王博武万敬儒章全益唐书卷一百九十六列传第一百二十一隐逸王绩宋桃椎孙思逊田游巖孟诜王友贞王希夷李元恺卫大经武攸绪白履忠卢鸿吴筠潘师正贺知章秦系张志和孔述睿陆羽崔觐陆龟䝉唐书卷一百九十七列传第一百二十二循吏韦仁寿君賔张允济李桐客李素立至逺薛大鼎克构贾敦颐田仁㑹裴懐古韦景骏李恵登罗珦譲韦丹卢弘宣薛元赏何易于唐书卷一百九十八列传第一百二十三儒学上徐文逺陆徳明曹宪颜师古孔颍逹欧阳询朱子奢张士衡张后胤盖文逹谷那律从政萧徳言敬播刘伯荘罗道琮唐书卷一百九十九列传第一百二十四儒学中郎余令余庆徐齐聃沈伯仪路敬淳王元感王绍宗彭景直卢粲尹知章张齐贤栁冲马懐素殷践猷寅孔若思唐书卷二百列传第一百二十五儒学下禇无量元行冲陈贞节施敬本卢履冰王仲丘康子元侯行果赵冬曦尹愔卢僎啖助韦彤陈京畅当林藴韦公肃许康佐唐书卷二百一列传第一百二十六文艺上袁朗谊贺徳仁蔡允恭谢偃崔信明郑世翼刘延祐张昌龄崔行功杜审言王勃勮助骆賔王元黄顷正义方周思茂胡楚賔唐书卷二百二列传第一百二十七文艺中李适韦元旦刘允济阎朝隐尹元恺刘宪李邕吕向王翰逊逖李白王维郑虔萧颍士存皇甫冉苏源明唐书卷二百三列传第一百二十八文艺下李华孟浩然刘太真邵説于邵崔元翰于公异李益卢纶欧阳詹李贺吴武陵李商隐薛逢李频吴融唐书卷二百四列传第一百二十九方技李淳风甄权袁天纲客师张憬藏王逺知薛颐明崇俨尚献甫严善思杜生张果邢和璞姜抚桑道茂唐书卷二百五列传第一百三十烈女李徳武妻裴淑英杨庆妻王房玄龄妻卢独孤师仁姆王兰英杨三安妻李樊㑹仁母敬卫孝女无忌郑义宗妻卢刘寂妻夏侯碎金于敏直妻张楚王灵龟妃上官杨绍宗妻王贾孝女李氏妻王阿足樊彦琛妻魏李畬母汴女李崔绘妻卢坚贞节妇李符鳯妻玉英髙叡妻秦王綝妻韦卢惟清妻徐饶娥窦伯女仲女卢甫妻李邹待征妻薄金节妇髙愍女杨烈妇贾直言妻董李孝女妙法李湍妻董昌龄母杨王孝女和子段居贞妻谢杨含妻萧韦雍妻萧衡方厚妻程郑孝女李廷节妻崔殷保晦妻封绚窦烈妇李拯妻卢山阳女赵周迪妻朱延寿妻王唐书卷二百六列传第一百三十一外戚独孤懐恩武士彟士稜士逸懿宗攸暨韦温王仁皎杨国忠李翛郑光唐书卷二百七列传第一百三十二宦者上杨思朂髙力士程元振鱼朝恩窦文埸刘贞亮吐突承璀马存亮仇士良杨复光唐书卷二百八列传第一百三十三宦者下李辅国王守澄刘克明田令孜刘季述韩全诲唐书卷二百九列传第一百三十四酷吏索元礼来俊臣来子珣侯思止王弘义郭弘霸姚绍之周利贞王旭吉温崔器毛若虚敬羽唐书卷二百一十列传第一百三十五藩镇魏博田承嗣悦绪缙史宪诚何进滔弘敬全皥乐彦祯罗弘信唐书卷二百十一列传第一百三十六藩镇镇冀李寳臣王武俊王廷凑元逵绍鼎镕唐书卷二百十二列传第一百三十七藩镇卢龙李懐仙朱滔刘怦朱克融李载义张仲武张允伸张公素李茂勲李全忠刘仁恭唐书卷二百十三列传第一百三十八藩镇淄青横海李正己纳程日华懐直李全畧唐书卷二百十四列传第一百三十九藩镇宣武彰义泽潞刘玄佐邓惟恭吴少诚少阳刘悟从谏稹李丕唐书卷二百十五上列传第一百四十上突厥上唐书卷二百十五下列传第一百四十下突厥下唐书卷二百十六上列传第一百四十一上吐蕃上唐书卷二百十六下列传第一百四十一下吐蕃下唐书卷二百十七上列传第一百四十二上囬鹘上唐书卷二百十七下列传第一百四十二下囬鹘下唐书卷二百十八列传第一百四十三沙陀唐书卷二百十九列传第一百四十四北狄契丹奚室韦黒水靺鞨渤海唐书卷二百二十列传第一百四十五东夷髙丽百济新罗日本流鬼唐书卷二百二十一上列传第一百四十六上西域上泥婆罗党项东女高昌吐谷浑焉耆龟兹䟦禄迦疏勒朱俱波于阗天竺摩掲陀罽賔唐书卷二百二十一下列传第一百四十六下西域下康寕逺大勃律吐火罗谢䫻识匿箇失密骨咄蘓毗师子波斯拂菻大食唐书卷二百二十二上列传第一百四十七上南蛮上南诏上唐书卷二百二十二中列传第一百四十七中南蛮中南诏下蒙嶲诏越析诏施浪诏唐书卷二百二十二下列传第一百四十七下南蛮下环王盘盘扶南真腊诃陵投和瞻博室利佛逝名蔑单单骠两㸑蛮南平獠西原蛮唐书卷二百二十三上列传第一百四十八上姦臣上许敬宗李义府傅游艺李林甫陈希烈唐书卷二百二十三下列传第一百四十八下姦臣下卢杞崔胤崔昭纬栁璨蒋玄晖朱友恭唐书卷二百二十四上列传第一百四十九上叛臣上仆固懐恩周智光梁崇义李懐光陈少游李锜唐书卷二百二十四下列传第一百四十九下叛臣下李忠臣乔琳髙骈朱玫王行瑜陈敬瑄李巨川唐书卷二百二十五上列传第一百五十上逆臣上安禄山庆绪史思明唐书卷二百二十五中列传第一百五十中逆臣中朱希烈朱泚唐书卷二百二十五列传第一百五十下逆臣下黄巢秦宗权董昌唐书释音共二十五卷等谨案新唐书二百二十五卷宋欧阳修宋祁等奉勅撰其监修者则曽公亮故书首进表以公亮为首陈振孙书录解题曰旧例修书止着官髙一人名衔欧公曰宋公于我为前辈且于此书用力乆何可没也遂于纪传各着之宋公感其退逊故书中列传题祁名本纪表志题修名然考隋书诸志已有此例实不始于修与祁又宋史吕夏卿传称宰相世系表夏卿所撰而书中亦题修名则仍以官髙者为主特诸史多用一人此用二人为异耳是书本以补正刘昫之舛漏自称事増以前文省于旧刘安世元城语录则谓事増文省正新书之失而未明其所以然今即其说而推之史官记录具载旧书今必欲广所未备势必蒐及小説而至于猥襍唐代词章体皆详赡今必欲减其文句势必变为澁体而至于诘屈安世之言所谓中其病源者也若夫史汉本纪多载诏令古文简质至多不过数行耳唐代王言率崇缛丽骈四俪六累牍连篇宋敏求所辑唐大诏令多至一百三十卷使尽登纪传天下有是史体乎祁一例刋除事非得已过相訾议未见其然至于吕夏卿私撰兵志见晁氏读书志宋祁别撰纪志见王得臣麈史则同局且私心不满书甫颁行呉缜纠谬即踵之而出其所攻驳亦未尝不切中其失然一代史书网罗浩博门分类别端绪纷拏出一手则精力难周出衆手则体裁互异爰从三史以逮八书牴牾叅差均所不免不独此书为然吕宋之书未之优劣呉缜所纠存备考证则可因是以病新书则一隅之见矣干隆四十一年五月恭校上总纂官纪昀陆钖熊孙士毅总校官陆费墀钦定四库全书新唐书进表臣公亮言窃惟唐有天下几三百年其君臣行事之始终所以治乱兴衰之蹟与其典章制度之美宜其灿然着在简册而纪次无法详略失中文采不明事实零落盖又百有五十年然后得以发挥幽沬补缉阙亡黜正伪缪克备一家之史以为万世之传成之至难理若有待臣公亮诚惶诚恐顿首顿首伏惟体天法道钦文聪武圣神孝徳皇帝陛下有虞舜之智而好问躬大禹之圣而克勤天下和平民物安乐而犹垂心积精以求治要日与鸿生旧学讲诵六经考览前古以谓商周以来为国长乆惟汉与唐而不幸接乎五代衰世之士气力卑弱言浅意陋不足以起其文而使君贤臣隽功伟烈与夫昏虐贼乱祸根罪首皆不得暴其善恶以动人耳目诚不可以垂劝戒示乆逺甚可叹也乃因迩臣之有言适契上心之所闵于是刋修官翰林学士兼龙图阁学士给事中知制诰臣欧阳脩端明殿学士兼翰林侍读学士龙图阁学士尚书吏部侍郎臣宋祁与编脩官礼部郎中知制诰臣范镇刑部郎中知制诰臣王畴太博士集贤校理臣宋敏求秘书丞臣吕夏卿着作佐郎臣刘羲叟等并膺儒学之选悉发秘府之藏俾之讨论共加删定凡十有七年成二百二十五卷其事则增于前其文则省于旧至于名篇着目有革百因立传纪实或增或损义类凡例皆有据依纎悉纲条具载别録臣公亮典司事领徒费日月诚不足以成大典称明诏无任慙惧战汗屛营之至臣公亮诚惶诚惧顿首顿首谨言嘉祐五年六月︵无法显示臣曾公亮上表新唐书进表新唐书卷一钦定四库全书唐书卷一宋翰林学士欧阳修撰本纪第一髙祖神尧大圣大光孝皇帝讳渊字叔徳姓李氏陇西成纪人也其七世祖暠当晋末据秦凉以自王是为凉武昭王暠生歆歆为沮渠蒙逊所灭歆生重耳魏弘农太守重耳生熙金门镇将戍于武川因留家焉熙生天赐为幢主天赐生虎西魏时赐姓大野氏官至太尉与李弼等八人佐周代魏有功皆为柱国号八柱国家周闵帝受魏禅虎已卒乃追录其功封唐国公谥曰襄襄公生昞袭封唐公隋安州总管柱国大将军卒谥曰仁仁公生髙祖于长安体有三乳性寛仁袭封唐公隋文帝独孤皇后髙祖之从母也以故文帝与髙祖相亲爱文帝相周复髙祖姓李氏以为千牛备身事隋谯陇二州刺史大业中歴岐州刺史荥阳楼烦二郡太守召为殿内少监卫尉少卿炀帝征辽东遣髙祖督运粮于怀逺镇杨玄感将反其兄弟从征辽者皆逃归髙祖先觉以闻炀帝遽班师以髙祖为弘化留守以御玄感诏闗右诸郡兵皆受髙祖节度是时隋政荒天下大乱炀帝多以猜忌杀戮大臣尝以事召髙祖髙祖遇疾不时谒髙祖有甥王氏在后宫炀帝问之王氏对以疾炀帝曰可得死否髙祖闻之益惧因纵酒纳赂以自晦十一年拜山西河东慰抚大使击龙门贼毋端儿射七十发皆中贼败去而歛其尸以筑京观尽得其箭于其尸又击绛州贼柴保昌降其衆数万人突厥犯塞髙祖与马邑太守王仁恭击之隋兵少不敌髙祖选精骑二千为逰军居处饮食随水草如突厥而射猎驰骋示以闲暇别选善射者伏为奇兵虏见髙祖疑不敢战髙祖乘而击之突厥败走十三年拜太原留守击髙阳歴山飞贼甄翟儿于西河破之是时炀帝南游江都天下盗起髙祖子世民知隋必亡阴结豪杰招纳亡命与晋阳令刘文静谋举大事计已决而髙祖未之知欲以情告惧不见聴髙祖留守太原领晋阳宫监而所善客裴寂为副监世民阴与寂谋寂因选晋阳宫人私侍髙祖髙祖过寂饮酒酒酣从容寂具以大事告之髙祖大惊寂曰正为宫人奉公事发当诛为此尔世民因亦入白其事髙祖初阳不许欲执世民送官已而许之曰吾爱汝岂忍告汝邪然未有以发而所在盗贼益多突厥数犯边髙祖兵出无功炀帝遣使者执髙祖诣江都髙祖大惧世民曰事急矣可举事已而炀帝复驰使者赦止髙祖其事遂已是时刘武周起马邑林士弘起豫章刘元进起晋安皆称皇帝朱粲起南阳号楚帝李子通起海陵号楚王邵江海据岐州号新平王薛举起金城号西秦霸王郭子和起榆林号永乐王窦建徳起河间号长乐王王须拔起恒定号漫天王汪华起新安杜伏威起淮南皆号吴王李宻起巩号魏公王徳仁起邺号太公左才相起齐郡号博山公罗艺据幽州左难当据泾冯盎据髙罗皆号总管梁师都据朔方号大丞相孟海公据曹州号録事周文举据淮阳号栁叶军髙开道据北平张长愻据五原周洮据上洛杨士林据山南徐圆朗据兖州杨仲逹据豫州张善相据伊汝王要汉据汴州时徳叡据尉氏李义满据平陵綦公顺据青莱淳于难据文登徐师顺据任城蒋弘度据东海王薄据齐郡蒋善合据郓州田留安据章丘张青特据济北君相据海州殷恭邃据舒州周法明据永安苗海潮据永嘉梅知巖据宣城邓文进据广州俚酋杨世略据循潮冉安昌据巴东甯长真据郁林其别号诸盗往往屯聚山泽而刘武周攻汾阳宫髙祖乃集将吏告曰今吾为留守而贼据离宫纵贼不诛罪当死然出兵必待报今江都隔逺后期奈何将吏皆曰国家之利可専者公也髙祖曰善乃募兵旬日间得衆一万副留守虎贲郎将王威虎牙郎将髙君雅见兵大集疑有变谋因祷雨晋祠以图髙祖髙祖觉之乃隂为备五月甲子髙君雅视事开阳府司马刘政会告威君雅反即坐上执之丙寅突厥犯边髙祖令军中曰人告威君雅召突厥今其果然遂杀之以起兵遣刘文静使突厥约连和六月己夘传檄诸郡称义兵开大将军府置三军以子建成为陇西公左领军大都督左军隷焉世民为炖煌公右领军大都督右军隷焉元吉为姑臧公中军隷焉裴寂为长史刘文静为司马石艾县长殷开山为掾刘政会为属长孙顺徳王长谐刘弘基窦琮为统军开仓库赈穷乏七月壬子髙祖杖白旗誓衆于野有兵三万以元吉为太原留守癸丑发太原甲寅遣将张纶徇下离石龙泉文城三郡丙辰次灵石营于贾胡堡隋虎牙郎将宋老生屯于霍邑以拒义师丙寅隋鹰扬府司马李轨起武威号大凉王八月辛巳败宋老生于霍邑丙戌下临汾郡辛夘克綘郡癸巳次龙门突厥来助隋骁卫大将军屈突通守河东絶津梁壬寅冯翊贼孙华土门贼白玄度皆具舟以来逆九月戊午髙祖领太尉加置僚佐以少牢祀河乃济甲子次长春宫丙寅陇西公建成刘文静屯永丰仓守潼闗炖煌公世民自渭北徇三辅从父弟神通起兵于鄠柴氏妇髙祖女也亦起兵于司竹皆与世民会郿贼丘师利李仲文盩厔贼何潘仁向善思宜君贼刘炅等皆来降因略定鄠杜壬申髙祖次冯翊乙亥炖煌公世民屯阿城陇西公建成自新丰趋霸上丙子髙祖自下邽以西所经隋行宫苑籞悉罢之出宫女还其家十月辛巳次长乐宫有衆二十万隋留守卫文昇等奉代王侑守京城髙祖遣使谕之不报乃围城下令曰犯隋七庙及宗室者罪三族丙申隋罗山令萧铣自号梁公十一月丙辰克京城命主符郎宋公弼收图籍约法十二条杀人劫盗背军叛者死癸亥遥尊隋帝为太上皇立代王为皇帝大赦改元义宁甲子髙祖入京师至朝堂望阙而拜隋帝授髙祖假黄钺使持节大都督内外诸军事大丞相録尚书事进封唐王以武徳殿为丞相府下敎曰令视事于䖍化门十二月癸未隋帝赠唐襄公为景王仁公为夫人窦氏为唐国妃谥曰穆以建成为唐国世子世民为唐国内史徙封秦国公元吉为齐国公丞相府置长史司録以下官赵郡公孝恭徇山南甲辰云阳令詹俊徇巴蜀二年正月丁未隋帝诏唐王剑履上殿入朝不趋赞拜不名加前后羽葆鼓吹戊午周洮降戊辰世子建成为左元帅秦国公世民为右元帅徇地东都二月己夘太常卿郑元璹定樊邓使者马元规徇荆襄三月己酉齐国公元吉为太原道行军元帅乙夘世民徙封赵国公丙辰隋右屯卫将军宇文化及弑太上皇于江都立秦王浩为皇帝吴兴郡守沈法兴据丹阳自称江南道总管乐安人卢祖尚据光州自称刺史戊辰隋帝进唐王位相国总百揆备九钖唐国置丞相等官立四庙四月己夘张长愻降辛巳停竹使符班银菟符五月乙巳隋帝命唐王冕十有二旒建天子旌旗出警入跸甲寅王徳仁降戊午隋帝逊于位以刑部尚书萧造司农少卿裴之隐奉皇帝玺绂于唐王三让乃受武徳元年五月甲子即皇帝位于太极殿命萧造兼太尉告于南郊大赦改元赐百官庶人爵一级义师所过给复三年其余给复一年改郡为州太守为刺史庚午太白昼见隋东都留守元文都及左武卫大将军王世充立越王侗为皇帝六月甲戌赵国公世民为尚书令裴寂为尚书右仆射知政事刘文静为纳言隋民部尚书萧瑀丞相府司録参军窦威为内史令丙子太白昼见己夘追谥皇髙祖曰宣简公皇曾祖曰懿王皇祖曰景皇帝庙号太祖祖妣梁氏曰景烈皇后皇考曰元皇帝庙号世祖妣独孤氏曰元贞皇后妃窦氏曰穆皇后庚辰立世子建成为皇太子封世民为秦王元吉齐王癸未薛举宼泾州秦王世民为西讨元帅刘文静为司马太仆卿宇文明逹招慰山东乙酉奉隋帝为酅国公诏曰近世时运迁革前代亲族莫不夷絶歴数有归实惟天命兴亡之效岂伊人力前隋蔡王智积等子孙皆选用之癸巳禁言符瑞者辛丑窦威薨黄门侍郎陈叔逹判纳言将作大匠窦抗兼纳言七月壬子刘文静及薛举战于泾州败绩乙夘郭子和降庚申废隋离宫八月壬申刘文静除名戊寅约功臣恕死罪辛巳薛举卒壬午李轨降甲申巖州刺史王徳仁杀招慰使宇文明逹以反己丑秦王世民为西讨元帅以讨薛仁杲庚子赠隋太常卿髙颎上柱国郯国公上柱国贺若弼杞国公司隷大夫薛道衡上开府临河县公刑部尚书宇文㢸上开府平昌县公左翊卫将军董纯柱国狄道公右骁卫将军李金才上柱国申国公左光禄大夫李敏柱国观国公诸遭隋枉杀而子孙被流者皆还之九月乙巳虑囚始置军府癸丑改银菟符为铜鱼符甲寅秦州总管窦轨及薛仁杲战败绩辛未宇文化及杀秦王浩自称皇帝十月壬申朔日有食之己夘李密降壬午朱粲䧟邓州刺史吕子臧死之乙酉邵江海降己亥盗杀商州刺史泉彦宗辛丑大閲是月窦抗罢十一月窦建徳败王湏拔于幽州湏拔亡入于突厥乙巳凉王李轨反戊申禁献侏儒短节小马庳牛异兽竒禽者己酉秦王世民败薛仁杲执之癸丑行军总管赵慈景攻蒲州隋刺君素拒战执慈景癸亥秦王世民俘薛仁杲以献十二月壬申世民为太尉丙子蒲州人杀尧君素立其将王行本辛巳郑元璹及朱粲战于商州败之乙酉如周氏陂丁亥至自周氏陂庚子光禄卿李宻反伏诛是嵗髙开道䧟渔阳号燕王二年正月甲子陈叔逹兼纳言诏自今正月五月九月不行死刑禁屠杀丙寅张善相降己巳杨士林降二月乙酉初定租庸调法令文武官终丧丙戌州置宗师一人甲午赦幷浩介石四州贾胡堡以北系囚閠月窦建徳䧟邢州执总君宾辛丑窦建徳杀宇文化及于聊城朱粲降壬寅皇太子及秦王世民裴寂廵于畿县乙巳御史大夫段确劳朱粲于菊潭庚戌微行察风俗乙夘以谷贵禁闗内屠酤左屯卫将军何潘仁及山贼张子恵战于司竹死之丁巳虑囚庚申骁骑将军赵钦王娑罗及山贼战于盩厔死之丁夘王世充䧟殷州陟州刺史李育徳死之三月甲戌王薄降庚辰蒋弘度徐师顺降丁亥窦建徳䧟赵州丁酉李义满降四月綦公顺降庚子幷州总管齐主元吉及刘武周战于榆次败绩辛丑朱粲杀段确以反乙巳王世充废越王侗自称皇帝癸亥䧟伊州执总管张善相五月庚辰凉州将安脩仁执李轨以降癸未曲赦凉甘瓜鄯肃会兰河廓九州六月王世充杀越王侗戊戌立周公孔子庙于国子监庚子窦建徳䧟沧州丁未刘武周䧟介州癸亥裴寂为晋州道行军总管离石胡刘季贞叛䧟石州刺史王俭死之七月壬申徐圆朗降八月丁酉酅国公薨甲子窦建徳䧟洺州执总管袁子干九月辛未杀戸部尚书刘文静李子通自称皇帝沈法兴自称梁王丁丑杜伏威降裴寂及刘武周战于介州败绩右武卫大将军姜寳谊死之庚辰窦建徳䧟相州总管吕珉死之辛巳刘武周䧟幷州庚寅太白昼见窦建徳䧟赵州执总管张志昻乙未京师地震梁师都宼延州鄜州刺史梁礼死之十月己亥罗艺降乙夘如华阴赦募士背军者壬戌刘武周宼晋州永安王孝基及工部尚书独孤懐恩陜州总管于筠内史侍郎唐俭讨之甲子祠华山是月夏县人吕崇茂反秦王世民讨刘武周十一月丙子窦建徳䧟黎州执淮安王神通总管李世勣十二月丙申猎于华山永安王孝基及刘武周战于下邽败绩壬子大风拔木三年正月己巳猎于渭濵戊寅王行本降辛巳如蒲州癸巳至自蒲州二月丁酉京师西南地有声庚子如华阴甲寅独孤懐恩谋反伏诛辛酉检校隰州总管刘师善谋反伏诛三月庚午改纳言为侍中内史令为中书令甲戌中书侍郎封徳彝兼中书令乙酉刘季真降四月丙申祠华山壬寅至自华阴癸夘禁闗内诸州屠甲寅秦王世民及宋金刚战于雀鼠谷败之辛酉王世充䧟邓州总管雷四郎死之壬戌秦王世民及刘武周战于洺州败之武周亡入于突厥克幷州五月壬午秦王世民屠夏县六月丙申赦晋隰潞幷四州癸夘诏隋帝及其宗室柩在江都者为营窆置陵庙以故宫人守之丙午虑囚封子元景为赵王元昌鲁王元亨酆王己酉出宫女五百人赐东征将士有功者甲寅显州长史田瓒杀行台尚书令杨士林叛附于王世充乙夘瘗州县暴骨七月壬戌秦王世民讨王世充甲戌皇太子屯于蒲州以备突厥丙戌梁师都导突厥稽胡宼边行军总管段徳操败之八月庚子虑囚甲辰时徳叡降九月癸酉田瓒降己丑给复陜鼎熊谷四州二年十月戊申髙开道降己酉杨仲逹降己未有星陨于东都十二月己酉瓜州刺史贺拔行威反四年正月辛巳皇太子伐稽胡二月窦建徳䧟曹州执孟海公己丑车骑将军董阿兴反于陇州伏诛乙巳太常少卿李仲文谋反伏诛丙午虑囚丁巳赦代州总管府石岭之北三月进封宜都郡王泰为卫王庚申虑囚乙酉窦建徳䧟管州刺史郭志安死之四月壬寅齐王元吉及王世充战于东都败绩行军总君谔死之戊申突厥宼幷州执汉阳郡王瓌太常卿郑元璹左骁骑卫大将军长孙顺徳甲寅封子元方为周王元礼郑王元嘉宋王元则荆王元茂越王丁巳左武卫将军王君廓败张青特执之五月壬戌秦王世民败窦建徳于虎牢执之乙丑赦山东为建徳所诖误者戊辰王世充降庚午周法明降六月庚寅赦河南为王世充所诖误者戊戌蒋善合降庚子营州人石世则执其总管晋文衍叛附于靺鞨乙夘君相降七月甲子秦王世民俘王世充以献丙寅窦建徳伏诛丁夘大赦给复天下一年陜鼎函虢虞芮豳七州二年甲戌刘黑闼反于贝州辛巳戴州刺史孟噉鬼反伏诛八月丙戌朔日有食之丁亥皇太子安抚北境丁酉刘黒闼䧟鄃县魏州刺史权威贝州刺史戴元祥死之癸夘突厥宼代州执行军总管王孝基丁未刘黒闼䧟歴亭屯卫将军王行敏死之辛亥深州人崔元逊杀其刺史裴晞叛附于刘黒闼兖州总管徐圆朗反九月卢祖尚降乙夘淳于难降甲子汪华降是秋䕫州总管赵郡王孝恭率十二总管兵以讨萧铣十月己丑秦王世民为天策上将领司徒齐王元吉为司空庚寅刘黒闼䧟瀛州执刺史卢士叡又䧟观州癸夘毛州人董灯明杀其刺史赵元恺乙巳赵郡王孝恭败萧铣于荆州执之閠月乙夘如稷州己未幸旧墅壬戌猎于好畤乙丑猎于九嵏丁夘猎于仲山戊辰猎于清水谷遂幸三原辛未如周氏陂壬申至自周氏陂十一月甲申有事于南郊庚寅李子通降丙申子通谋反伏诛壬寅刘黑闼䧟定州总管李玄通死之庚戌杞州人周文举杀其刺史王孝矩叛附于黑闼十二月乙夘黒闼䧟冀州总管麴稜死之甲子左武候将军李世勣及黒闼战于宋州败绩丁夘秦王世民齐王元吉讨黒闼己巳黒闼䧟邢州庚午䧟魏州总管潘道毅死之辛未䧟业州壬申徙封元嘉为徐王五年正月乙酉刘黒闼䧟相州刺史房晃死之丙戌殷恭邃降丁亥济州别驾刘伯通执其刺史窦务本叛附于徐圆朗庚寅东盐州治中王才艺杀其刺史田华叛附于刘黒闼丙申相州人杀其刺史独孤彻以其州叛附于黑闼己酉杨世畧刘元进降二月王要汉降己巳秦王世民克邢州丁丑刘黑闼陷洺水总管罗士信死之戊寅汴州总管王要汉败徐圆朗于杞州执周文举三月戊戌谭州刺史李义满杀齐州都督王薄丁未秦王世民及刘黒闼战于洺水败之黒闼亡入于突厥蔚州总管髙开道反宼易州刺史慕容孝干死之四月梁州野蚕成茧冉安昌降己未甯长真降戊辰释流罪以下获麦壬申代州总管李大恩及突厥战死之戊寅邓文进降五月田留安降庚寅瓜州人王干杀贺拔行威以降乙巳赐荆州今嵗田租六月辛亥刘黒闼与突厥宼山东车骑将军元韶为瓜州道行军总管以备突厥癸丑吐谷浑宼洮旭叠三州岷州总管李长卿败之乙夘淮安郡王神通讨徐圆朗七月甲申作弘义宫甲午淮阳郡王道玄为河北道行军总管讨刘黒闼贝州人董该以定州叛附于黒闼丙申突厥杀刘武周于白道迁州人邓士政反执其刺史李敬昻丁酉冯盎降八月辛亥塟隋炀帝甲寅吐谷浑宼岷州益州道行台左仆射窦轨败之乙夘突厥宼边庚申皇太子出豳州道秦王世民出秦州道以御突厥己巳吐谷浑䧟洮州幷州总管襄邑郡王神符及突厥战于汾东败之戊寅突厥䧟大震闗九月癸巳灵州总管杨师道败之于三观山丙申洪州总管宇文歆又败之于崇冈壬寅定州总管双士洛骠骑将军魏道仁又败之于恒山之阳丙午领军将军安兴贵又败之于甘州刘黒闼䧟瀛州刺史马匡武死之东盐州人君徳以其州叛附于黑闼十月己酉齐王元吉讨黑闼癸丑贝州刺史许善䕶及黒闼战于鄃县死之甲寅观州刺君会叛附于黒闼乙丑淮阳郡王道玄及黒闼战于下博死之己巳林士弘降十一月庚辰刘黒闼䧟沧州甲申皇太子讨黒闼丙申如宜州癸夘猎于富平北原十二月丙辰猎于万夀原戊午刘黒闼䧟恒州刺史王公政死之庚申至自万夀原壬申皇太子及刘黒闼战于魏州败之甲戌又败之于毛州六年正月己夘黒闼将葛徳威执黒闼以降壬午巂州人王摩娑反骠骑将军魏彦讨之庚寅徐圆朗䧟泗州二月刘黒闼伏诛庚戌幸温汤壬子猎于骊山甲寅至自温汤丙寅行军总管李世勣败徐圆朗执之三月苗海潮梅知巖左难当降乙巳洪州总管张善安反四月己酉吐蕃䧟芳州己未以故第为通义宫祭元皇帝元贞皇后于旧寝赦京城赐从官帛辛酉张善安䧟孙州执总管王戎丁夘南州刺史龎孝泰反䧟南越州壬申封子元璹为蜀王元庆汉王癸酉裴寂为尚书左仆射萧瑀为右仆射封徳彞为中书令吏部尚书杨恭仁兼中书令检校凉州诸军事五月庚寅吐谷浑党项宼河州刺史卢士良败之癸夘髙开道以奚宼幽州长史王説败之六月丁夘突厥宼朔州总管髙满政败之曲赦朔州七月丙子沙州别驾窦伏明反杀其总管贺若懐廓己亥皇太子屯于北边秦王世民屯于幷州以备突厥八月壬子淮南道行台左仆射辅公祏反乙丑赵郡王孝恭讨之九月壬辰秦王世民为江州道行军元帅丙申渝州人张大智反十月丙午杀广州都督刘世让戊申降死罪流以下原之己未如华阴张大智降庚申猎于白鹿原壬戌右虞候率杜士逺杀髙满政以朔州反丁夘突厥请和十一月壬午张善安袭杀黄州总管周法明丁亥如华阴辛夘猎于沙苑丁酉猎于伏龙原十二月壬寅朔日有食之癸夘张善安降庚戌以奉义监为龙跃宫武功宅为庆善宫甲寅至自华阴七年正月庚寅邹州人邓同颖杀其刺史李士衡二月丁巳释奠于国学己未渔阳部将张金树杀髙开道以降三月戊戌赵郡王孝恭败辅公祏执之己亥孝恭杀越州都督阚稜四月庚子大赦班新律令给复江州道二年扬越一年五月丙戌作仁智宫六月辛丑如仁智宫壬戌庆州都督杨文干反七月己巳突厥宼朔州总管秦武通败之癸酉庆州人杀杨文干以降甲午至自仁智宫巂州地震山崩遏江水闰月己未秦王世民齐王元吉屯于豳州以备突厥八月己巳吐谷浑宼鄯州骠骑将军彭武杰死之戊寅突厥宼绥州刺史刘大俱败之壬辰突厥请和丁酉裴寂使于突厥十月丁夘如庆善宫辛未猎于鄠南癸酉幸终南山丙子谒楼观老子祠庚寅猎于围川十二月丁夘如龙跃宫戊辰猎于髙陵庚午至自髙陵太子詹事裴矩检校侍中八年二月癸未虑囚四月甲申如鄠猎于甘谷作太和宫丙戌至自鄠六月甲子如太和宫七月丙午至自太和宫丁巳秦王世民屯于蒲州以备突厥八月壬申幷州行军总管张瑾及突厥战于太谷败绩郓州都督张徳政死之执行军长史温彦博甲申任城郡王道宗及突厥战于灵州败之丁亥突厥请和十月辛巳如周氏陂猎于北原壬午如龙跃宫十一月辛夘如宜州猎于西原裴矩罢庚子讲武于同官天䇿府司马宇文士及权检校侍中辛丑徙封元璹为吴王元庆陈王癸夘秦王世民为中书令齐王元吉为侍中癸丑猎于华池北原十二月辛酉至自华池庚辰猎于鸣犊泉辛巳至自鸣犊泉九年正月甲寅裴寂为司空二月庚申齐王元吉为司徒壬午有星孛于胃昴丁亥孛于卷舌三月庚寅幸昆明池习水战壬辰至自昆明池丙午如周氏陂乙夘至自周氏陂丁巳突厥宼凉州都督长乐郡王幼良败之四月辛巳废浮屠老子法六月丁巳太白经天庚申秦王世民杀皇太子建成齐王元吉大赦复浮屠老子法癸亥立秦王世民为皇太子聼政赐为父后者袭勲爵赤牒官得为真免民逋租宿赋己夘太白昼见庚辰幽州都督庐江郡王瑗反伏诛癸未赦幽州管内为瑗所诖误者七月辛夘杨恭仁罢太子右庶子髙士㢘为侍中左庶子房玄龄为中书令萧瑀为尚书左仆射癸巳宇文士及为中书令封徳彝为尚书左仆射辛亥太白昼见甲寅太白昼见八月丙辰突厥请和丁巳太白昼见壬戌吐谷浑请和甲子皇太子即皇帝位贞观三年太上皇徙居大安宫九年五月崩于垂拱前殿年七十一谥曰太武庙号髙祖上元元年改谥神尧皇帝天寳八载谥神尧大圣皇帝十三载增谥神尧大圣大光孝皇帝赞曰自古受命之君非有徳不王自夏后氏以来始传以世而有贤有不肖故其为世数亦或短或长论者乃谓周自后稷至于文武积功累仁其来也逺故其为世尤长然考于世本夏商周皆出于黄帝夏自鲧以前商自契至于成汤其间寂寥无闻与周之兴异矣而汉亦起于亭长叛亡之徒及其兴也有天下皆数百年而后已由是言之天命岂易知哉然考其终始治乱顾其功徳有厚薄与其制度纪纲所以维持者何如而其后世或寖以隆昌或遽以壊乱或渐以陵迟或能振而复起或遂至于不可支持虽各因其势然有徳则兴无徳则絶岂非所谓天命者常不显其符而俾有国者兢兢以自勉耶唐在周隋之际世虽贵矣然乌有所谓积功累仁之渐而髙祖之兴亦何异因时而特起者欤虽其有治有乱或絶或㣲然其有天下年几三百可谓盛哉岂非人厌隋乱而䝉徳泽继以太宗之治制度纪纲之法后世有以凭借扶持而能永其天命欤唐书卷一唐书卷一考证髙祖纪元吉为姑臧公中军隷焉旧书无此句当以新书为正武徳二年闰月辛丑窦建徳杀宇文化及于聊城旧书在二月丁丑五年正月丙申相州人杀其刺史独孤彻以其州叛附于黒闼按上文乙酉刘黒闼已䧟相州矣此州名疑有误六年二月丙寅李世勣败徐圆朗执之按圆朗传云夜亡为野人所杀今云执之似误四月封子元璹为蜀王按髙祖诸王传汉王元轨是年封蜀王元璹当作元轨九年四月辛巳旧书作五月沈炳震曰按六月丁巳朔则五月不应有辛巳当从新书年七十一旧书作七十沈炳震曰自周天和元年丙戌至贞观九年乙未止七十当从旧书唐书卷一考证新唐书卷二钦定四库全书唐书卷二宋翰林学士欧阳修撰本纪第二太宗文武大圣大广孝皇帝讳世民髙祖次子也母曰太穆皇后窦氏生而不惊方四嵗有书生谒髙祖曰公在相法贵人也然必有贵子及见太宗曰龙凤之姿天日之表其年几冠必能济世安民书生已辞去髙祖惧其语泄使人追杀之而不知其所往因以为神乃採其语名之曰世民大业中突厥围炀帝鴈门炀帝从围中以朩系诏书投汾水而下募兵赴援太宗时年十六往应募隷将军云定兴谓定兴曰虏敢围吾天子者以为无援故也今宜先后吾军为数十里使其昼见旌旗夜闻钲皷以为大至则可不击而走之不然知我虚实则胜败未可知也定兴从之军至崞县突厥候骑见其军来不絶果驰告始毕可汗曰救兵大至矣遂引去髙祖击歴山飞䧟其围中太宗驰轻骑取之而出遂奋击大破之太宗为人聪明英武有大志而能屈节下士时天下已乱盗贼起知隋必亡乃推财养士结纳豪杰长孙顺徳刘弘基等皆因事亡命匿之又与晋阳令刘文静尤善文静坐李密事系狱太宗夜就狱中见之与图大事时百姓避贼多入城城中几万人文静为令乆知其豪杰因共部署计已定乃因裴寂告髙祖髙祖初不许已而许之髙祖已起兵建大将军府太宗率兵徇西河斩其郡丞髙徳儒拜右领军大都督封炖煌郡公唐兵西将至霍邑㑹天乆雨粮且尽髙祖谋欲还兵太原太宗谏曰义师为天下起也宜直入咸阳号令天下今还守一城是为贼尔髙祖不纳太宗哭于军门髙祖惊召问之对曰还则衆散于前而敌乘于后死亡须臾所以悲尔髙祖寤曰起事者汝也成败惟汝时左军已先返即与陇西公建成分追之夜半太宗失道入山谷弃其马步而及其兵与俱还髙祖乃将而前迟明至霍邑宋老生不出太宗从数骑傅其城举鞭指麾若将围之者老生怒出背城阵髙祖率建成居其东太宗及柴绍居其南老生兵薄东阵建成坠马老生乘之髙祖军却太宗自南原驰下坂分兵断其军为二而出其阵后老生兵败走遂斩之进次泾阳击胡贼刘鹞子破之唐兵攻长安太宗屯金城坊攻其西北遂克之义宁元年为光禄大夫唐国内史徙封秦国公食邑万户薛举攻扶风太宗击败之斩首万余级遂略地至陇右二年为右元帅徙封赵国公率兵十万攻东都不克而还设三伏于三王陵败隋将段达兵万人武徳元年为尚书令右翊卫大将军进封秦王薛举寇泾州太宗为西讨元帅进位雍州牧七月太宗有疾诸将为举所败八月太宗疾间复屯于髙墌城相持六十余日已而举死其子仁杲率其衆求战太宗按军不动乆之仁杲粮尽衆稍离叛太宗曰可矣乃遣行军总管梁实栅浅水原仁杲将宗罗㬋击实太宗遣将军龎玉救实玉军㡬败太宗率兵出其后罗睺败走太宗追之至其城下仁杲乃出降师还髙祖遣李密驰传劳之于豳州密见太宗不敢仰视退而叹曰真英主也献㨗太庙拜右武候大将军太尉使持节陕东道大行台尚书令诏蒲陕河北诸总管兵皆受其节度二年正月镇长春宫进拜左武候大将军凉州总管是时刘武周据幷州宋金刚陷沧州王行本据蒲州而夏县人吕崇茂杀县令以应武周髙祖惧诏诸将弃河东以守闗中太宗以为不可弃愿得兵三万可以破贼髙祖于是悉发闗中兵益之十一月出龙门闗屯于柏壁三年四月击败宋金刚于柏壁金刚走介州太宗追之一日夜驰二百里宿于雀鼠谷之西原军士皆饥太宗不食者二日行至浩州乃得食而金刚将尉迟敬徳寻相等皆来降刘武周惧奔于突厥其将杨伏念举并州降髙祖遣萧瑀即军中拜太宗益州道行台尚书令七月讨王世充败之于北邙四年二月窦建徳率兵十万以援世充太宗败建徳于虎牢执之世充乃降六月凯旋太宗被金甲陈铁骑一万介士三万前后鼓吹献俘于太庙髙祖以谓太宗功髙古官号不足以称乃加号天策上将领司徒陕东道大行台尚书令位在王公上増邑户至三万赐衮冕金辂䨇璧黄金六千斤前后鼓吹九部之乐班劔四十人五年正月讨刘黑闼于洺州败之黑闼既降已而复反髙祖怒命太子建成取山东男子十五以上悉阬之殴其小弱妇女以实闗中太宗切谏以为不可遂已加拜左右十二卫大将军七年突厥寇边太宗与遇于豳州从百骑与其可汗语乃盟而去八年进位中书令初髙祖起太原非其本意而事出太宗及取天下破宋金刚王世充窦建徳等太宗功益髙而髙祖屡许以为太子太子建成惧废与齐王元吉谋害太宗未发九年六月太宗以兵入玄武门杀太子建成及齐王元吉髙祖大惊乃以太宗为皇太子八月甲子即皇帝位于东宫显徳殿遣裴寂告于南郊大赦武徳流人还之赐文武官勲爵免闗内及蒲芮虞㤗陕鼎六州二嵗租给复天下一年民八十以上赐粟帛百嵗加版授废潼闗以东濒河诸闗癸酉放宫女三千余人丙子立妃长孙氏为皇后癸未突厥冦便桥乙酉及突厥颉利盟于便桥九月壬子禁私家妖神滛祀占卜非龟易五兆者十月丙辰朔日有食之癸亥立中山郡王承干为皇太子庚辰萧瑀陈叔达罢十一月庚寅降宗室郡王非有功者爵为县公十二月癸酉虑囚是嵗进封子长沙郡王恪为汉王宜阳郡王祐楚王贞观元年正月乙酉改元辛丑燕郡王李艺反于泾州伏诛二月丁巳诏民男二十女十五以上无夫家者州县以礼聘娶贫不能自行者郷里富人及亲戚资送之鳏夫六十寡妇五十妇人有子若守节者勿彊三月癸巳皇后亲蚕丙午诏齐仆射崔季舒黄门侍郎郭遵尚书右丞封孝琰以极言蒙难季舒子刚遵子云孝琰子君遵并及淫刑宜免内侍褒叙以官闰月癸丑朔日有食之四月癸巳凉州都督长乐郡王㓜良有罪伏诛五月癸丑敕中书令侍中朝堂受讼辞有陈事者悉上封六月辛丑封徳彜薨甲辰太子少师萧瑀为尚书左仆射是夏山东旱免今岁租七月壬子吏部尚书长孙无忌为尚书右仆射八月河南陇右边州霜宇文士及检校凉州都督戊戌贬髙士廉为安州大都督九月庚戌朔日有食之辛酉遣使诸州行损田赈问下户御史大夫杜淹检校吏部尚书参议朝政宇文士及罢辛未幽州君廓奔于突厥十月丁酉以嵗饥减膳十一月己未许子弟年十九以下随父兄之官所十二月壬午萧瑀罢戊申利州都督李孝常右武卫将军刘徳裕谋反伏诛二年正月辛亥长孙无忌罢兵部尚书杜如晦检校侍中总监东宫兵马事癸丑吐谷浑寇岷州都督李道彦败之丁巳徙封恪为蜀王泰越王祐燕王庚午刑部尚书李靖检校中书令二月戊戌外官上考者给禄三月戊申朔日有食之壬子命中书门下五品以上及尚书议决死罪壬戌李靖为闗内道行军大总管以备薛延陀己巳遣使廵闗内出金寳赎饥民鬻子者还之庚午以旱蝗责躬大赦癸酉雨四月己夘瘗隋人暴骸壬寅朔方人梁洛仁杀梁师都以降六月甲申诏出使官禀食其家庚寅以子治生赐是日生子者粟辛夘辰州刺史裴虔通以弑隋炀帝削爵流驩州七月戊申莱州刺史牛方裕绛州刺史薛世良广州长史唐奉仪虎牙郎将髙元礼以宇文化及之党皆除名徙于边八月甲戌省寃狱于朝堂辛丑立二王后庙置国官九月壬子以有年赐酺三日十月庚辰杜淹薨戊子杀瀛州刺史卢祖尚十一月辛酉有事于南郊十二月壬辰黄门侍郎王珪守侍中癸巳禁五品以上过市三年正月丙午以旱避正殿癸丑官得上下考者给禄一年戊午享于太庙癸亥耕籍田辛未裴寂罢二月戊寅房玄龄为尚书左仆射杜如晦为右仆射尚书右丞魏征为秘书监参预朝政三月己酉虑囚四月乙亥太上皇徙居于大安宫甲午始御太极殿戊戌赐孝义之家粟五斛八十以上二斛九十以上三斛百嵗加绢二匹妇人正月以来产子者粟一斗五月乙丑周王元方薨六月戊寅以旱虑囚己夘大风㧞木壬午诏文武官言事八月己巳朔日有食之丁亥李靖为定襄道行军大总管以伐突厥九月丁巳华州刺史柴绍为胜州道行军总管以伐突厥十一月庚申并州都督李世勣为通漠道行军总管华州刺史柴绍为金河道行军总管任城郡王道宗为大同道行军总管幽州都督卫孝节为恒安道行军总管营州都督薛万淑为畅武道行军总管以伐突厥十二月癸未杜如晦罢闰月癸丑为死兵者立浮屠祠辛酉虑囚是歳中国人归自塞外及开四夷为州县者百二十余万人四年正月丁夘朔日有食之癸巳武徳殿北院火二月己亥幸温汤甲辰李靖及突厥战于隂山败之丙午至自温汤甲寅大赦赐酺五日御史大夫温彦博为中书令王珪为侍中民部尚书戴胄检校吏部尚书参豫朝政太常卿萧瑀为御史大夫与宰臣参议朝政丁巳以旱诏公卿言事三月甲午李靖俘突厥颉利可汗以献四月戊戌西北君长请上号为天可汗六月乙夘发卒治洛阳宫七月甲子朔日有食之癸酉萧瑀罢甲戌太上皇不豫废朝辛夘疾愈赐都督刺史文武官及民年八十以上孝子表门闾者有差八月甲寅李靖为尚书右仆射九月庚午瘗长城南隋人暴骨己夘如陇州壬午禁刍牧于君贤臣烈士之墓者十月壬辰赦岐陇二州免今嵗租赋降咸阳始平武功死罪以下辛夘猎于贵泉谷甲辰猎于鱼龙川献获于大安宫乙夘免武功今嵗租赋十一月壬戌右卫大将军君集为兵部尚书参议朝政甲子至自陇州戊寅除鞭背刑十二月甲辰猎于鹿苑乙巳至自鹿苑是岁天下断死罪者二十九人五年正月癸酉猎于昆明池丙子至自昆明池献获于大安宫二月己酉封弟元裕为郐王元名谯王灵夔魏王元祥许王元晓密王庚戌封子愔为梁王贞汉王恽郯王治晋王慎申王嚣江王简代王四月壬辰代王简薨五月乙丑以金帛购隋人没于突厥者以还其家八月甲辰遣使髙丽祭隋人战亡者戊申杀大理丞张藴古十一月丙子有事于南郊十二月丁亥诏决死刑京师五覆奏诸州三覆奏其日尚食毋进酒肉壬寅幸温汤癸夘猎于骊山赐新丰髙年帛戊申至自温汤癸丑赦闗内六年正月乙夘朔日有食之癸酉静州山獠反右武卫将军李子和败之三月君集罢戊辰如九成宫丁丑降雍岐豳三州死罪以下赐民八十以上粟帛五月魏征检校侍中六月己亥酆王元亨薨辛亥江王嚣薨七月己巳诏天下行乡饮酒九月己酉幸庆善宫十月侯君集起复乙夘至自庆善宫十二月辛未虑囚纵死罪者归其家是岁诸羌内属者三十万人七年正月戊子斥宇文化及党人之子孙勿齿辛丑赐京城酺三日二月丁夘雨土三月戊子王珪罢庚寅魏征为侍中五月癸未如九成宫六月辛亥戴胄薨八月辛未东西洞獠寇边右屯卫大将军张士贵为龚州道行军总管以讨之九月纵囚来归皆赦之十月庚申至自九成宫乙丑京师地震十一月壬辰开府仪同三司长孙无忌为司空十二月甲寅幸芙蓉园丙辰猎于少陵原戊午至自少陵原八年正月辛丑张士贵及獠战败之壬寅遣使循省天下二月乙巳皇太子加元服丙午降死罪以下赐五品以上子为父后者爵一级民酺三日三月庚辰如九成宫五月辛未朔日有食之是夏吐谷浑寇凉州左骁卫大将军叚志玄为西海道行军总管左骁卫将军樊兴为赤水道行军总管以伐之七月陇右山崩八月甲子有星孛于虚危十月作永安宫甲子至自九成宫十一月辛未李靖罢己丑吐谷浑㓂凉州执行人鸿胪丞赵徳楷十二月辛丑特进李靖为西海道行军大总君集为积石道行军总管任城郡王道宗为鄯善道行军总管胶东郡公道彦为赤水道行军总管凉州都督李大亮为且末道行军总管利州刺史髙甑生为盐泽道行军总管以伐吐谷浑丁夘从太上皇閲武于城西九年正月党项羌叛二月长孙无忌罢三月庚辰洮州羌杀刺史孔长秀附于吐谷浑壬午大赦乙酉髙甑生及羌人战败之闰四月丙寅朔日有食之五月长孙无忌起复庚子太上皇崩皇太子聼政壬子李靖及吐谷浑战败之七月庚子盐泽道行军副总管刘徳敏及羌人战败之十月庚寅葬太武皇帝于献陵十一月壬戌特进萧瑀参豫朝政十年正月甲午复聼政癸丑徙封元景为荆王元昌汉王元礼徐王元嘉韩王元则彭王元懿郑王元轨霍王元鳯虢王元庆道王灵夔燕王恪吴王泰魏王祐齐王愔蜀王恽蒋王贞越王慎纪王三月癸丑出诸王为都督六月壬申温彦博为尚书右仆射太常卿杨师道为侍中魏征罢为特进知门下省事参议朝章国典己夘皇后崩十一月庚寅葬文徳皇后于昭陵十二月萧瑀罢庚辰虑囚十一年正月丁亥徙封元裕为邓王元名舒王庚子作飞仙宫乙夘免雍州今歳租赋二月丁巳营九嵕山为陵赐功臣密戚陪茔地及祕噐甲子如洛阳宫乙丑给民百嵗以上侍五人壬午猎于鹿台岭三月丙戌朔日有食之癸夘降洛州囚见徒免一岁租调辛亥猎于广成泽癸丑如洛阳宫六月甲寅温彦博薨丁巳幸明徳宫己未以诸王为世封刺史戊辰以功臣为世封刺史己巳徙封元祥为江王七月癸未大雨水谷洛溢乙未诏百官言事壬寅废明徳宫之玄圃院赐遭水家丙午给亳州老子庙兖州孔子庙戸各二十以奉享复凉武昭王近墓户二十以守卫九月丁亥河溢壊陕州河北县毁河阳中潭幸白司马坂观之赐濒河遭水家粟帛十月癸丑赐先朝谋臣武将及亲戚亡者茔陪献陵十一月辛夘如懐州乙未猎于济源麦山丙午如洛阳宫十二年正月乙未丛州地震癸夘松州地震二月癸亥如河北县观底柱甲子巫州獠反夔州都督齐善行败之乙丑如陕州丁夘观盐池庚午如蒲州甲戌如长春宫免朝邑今嵗租赋降囚罪乙亥猎于河濵闰月庚辰朔日有食之丙戌至自长春宫七月癸酉吏部尚书髙士㢘为尚书右仆射八月壬寅吐蕃君集为当弥道行军大总管率三总管兵以伐之九月辛亥阔水道行军总管牛进逹及吐蕃战于松州败之十月己夘猎于始平赐髙年粟帛乙未至自始平钧州山獠反桂州都督张寳徳败之十一月己巳明州山獠反交州都督李道彦败之十二月辛巳壁州山獠反右武候将军上官懐仁讨之是岁滁豪二州野蚕成茧十三年正月乙巳拜献陵赦三原及行从免县人今嵗租赋赐宿卫陵邑郎将三原令爵一级丁未至自献陵二月庚子停世封刺史三月乙丑有星孛于毕昴四月戊寅如九成宫甲申中郎将阿史那结社率反伏诛壬寅云阳石然五月甲寅以旱避正殿诏五品以上言事减膳罢役理囚赈乏乃雨六月丙申封弟元婴为滕王八月辛未朔日有食之十月甲申至自九成宫十一月辛亥杨师道为中书令戊辰尚书左丞刘洎为黄门侍郎参知政事十二月壬君集为交河道行军大总管以伐髙昌乙亥封子福为赵王壬辰猎于咸阳癸巳至自咸阳是嵗滁州野蚕成茧十四年正月庚子有司读时令甲寅幸魏王泰第赦雍州长安县免延康里今岁租赋二月丁丑观释奠于国学赦大理万年县赐学官髙第生帛壬午辛温汤辛夘至自温汤乙未求梁皇偘禇仲都周熊安生沈重陈沈文阿周弘正张讥隋何妥刘焯刘炫之后三月罗窦二州獠反广州总管党仁弘败之五月壬寅徙封灵夔为鲁王六月滁州野蚕成茧乙酉大风拔木八月庚午作襄城宫癸酉君集克髙昌九月癸夘赦髙昌部及士卒父子犯死朞犯流大功犯徒小功缌麻犯杖皆原之闰十月乙未如同州甲辰猎于尧山庚戌至自同州十一月甲子有事于南郊十二月君集俘髙昌王以献赐酺三日癸夘猎于樊川乙巳至自樊川十五年正月辛巳如洛阳宫次温汤卫士崔卿刁文懿谋反伏诛三月戊辰如襄城宫四月辛夘诏以来嵗二月有事于泰山乙未免洛州今嵗租还户故给复者加给一年赐民八十以上物惸独鳏寡疾病不能自存者米二斛虑囚六月己酉有星孛于太微丙辰停封泰山避正殿减膳七月丙寅宥周隋名臣及忠烈子孙贞观以后流配者十月辛夘猎于伊阙壬辰如洛阳宫十一月癸酉薛延陀寇边兵部尚书李世勣为朔州道行军总管右卫大将军李大亮为灵州道行军总管凉州都督李袭誉为凉州道行军总管以伐之十二月戊子至自洛阳宫庚子命三品以上嫡子事东宫辛丑虑囚甲辰李世勣及薛延陀战于诺真水败之乙巳赠战亡将士官三转十六年正月乙丑遣使安抚西州戊辰募戍西州者前犯流死亡匿聼自首以应募辛未徙天下死罪囚实西州中书舍人岑文夲为中书侍郎专典机密六月戊戌太白昼见七月戊午长孙无忌为司徒房玄龄为司空十一月丙辰猎于武功壬戌猎于岐山之阳甲子赐所过六县髙年孤疾氊衾粟帛遂幸庆善宫庚午至自庆善宫十二月癸夘幸温汤甲辰猎于骊山乙巳至自温汤十七年正月戊辰魏征薨代州都督刘兰谋反伏诛二月己亥虑囚戊申图功臣于凌烟阁三月壬子禁送终违令式者丙辰齐王祐反李世勣讨之甲子以旱遣使覆囚决狱乙丑齐王祐伏诛给复齐州一年四月乙酉废皇太子为庶人汉王君集等伏诛丙戌立晋王治为皇太子大赦赐文武官及五品以上子为父后者爵一级民八十以上粟帛酺三日丁亥杨师道罢己丑特进萧瑀为太子太保李世勣为太子詹事同中书门下三品庚寅谢承干之过于太庙癸巳降封魏王泰为东莱郡王六月己夘朔日有食之壬辰葬隋恭帝甲午以旱避正殿减膳诏京官五品以上言事丁酉髙士㢘同中书门下三品平章政事闰月丁巳诏皇太子典左右屯营兵丙子徙封泰为顺阳郡王七月丁酉房玄龄罢八月庚戌工部尚书张亮为刑部尚书参豫朝政十月丁未建诸州邸于京城丁巳房玄龄起复十一月己夘有事于南郊壬午赐酺三日以凉州获瑞石赦凉州十二月庚申幸温汤庚午至自温汤十八年正月乙未如钟官城庚子如鄠壬寅幸温汤二月己酉如零口乙夘至自零口丁巳给复突厥髙昌部人隷诸州者二年四月辛亥如九成宫七月甲午营州都督张俭率幽营兵及契丹奚以伐髙丽八月壬子安西都䕶郭孝恪为西州道行军总管以伐焉耆甲子至自九成宫丁夘刘洎为侍中岑文本为中书令中书侍郎马周守中书令九月黄门侍郎褚遂良参豫朝政辛夘郭孝恪及焉耆战败之十月辛丑朔日有食之癸夘宴雍州父老于上林苑赐粟帛甲寅如洛阳宫己巳猎于天池十一月戊寅虑囚庚辰遣使廵问郑汝懐泽四州髙年宴赐之甲午张亮为平壤道行军大总管李世勣马周为辽东道行军大总管率十六总管兵以伐髙丽十二月壬寅庶人承干卒戊午李思摩部落叛十九年二月庚戌如洛阳宫以伐髙丽癸丑射虎于武徳北山乙夘皇太子监国于定州丁巳赐所过髙年鳏寡粟帛赠比干太师谥忠烈三月壬辰长孙无忌摄侍中吏部尚书杨师道摄中书令四月癸夘誓师于幽州大飨军丁未岑文本薨癸亥李世勣克盖牟城五月己巳平壤道行军总管程名振克沙卑城庚午次辽泽瘗隋人战亡者乙亥辽东道行军总君乂有罪伏诛丁丑军至马首山甲申克辽东城六月丁酉克白巖城州赐髙年鳏寡粟帛丙戌踰陇山闗次瓦亭观牧马丁亥许陪陵者子孙从葬九月辛夘遣使廵察岭南甲辰铁勒诸部请上号为可汗辛亥灵州地震十月贬萧瑀为商州刺史丙戌至自灵州十一月己丑诏祭祀表疏藩客兵马宿卫行鱼契给驿授五品以上官及除解决死罪皆以闻余委皇太子二十一年正月壬辰髙士廉薨丁酉诏以来嵗二月有事于泰山甲寅以铁勒诸部为州县赐京师酺三日虑囚降死罪以下二月丁丑皇太子释菜于太学三月戊子左武卫大将军牛进逹为青丘道行军大总管李世勣为辽东道行军大总管率三总管兵以伐髙丽四月乙丑作翠㣲宫五月戊子幸翠㣲宫壬辰命百司决事于皇太子庚戌李世勣克南苏木底城六月丁丑遣使铁勒诸部购中国人陷没者七月乙未牛进逹克石城丙申作玉华宫庚戌至自翠㣲宫八月泉州海溢壬戌停封泰山九月丁酉封子明为曹王十月癸丑禇遂良罢十一月癸夘进封泰为濮王十二月戊寅左骁卫大将军契苾何力为崑丘道行军大总管率三总管兵以伐龟兹二十二年正月庚寅马周薨戊戌幸温汤己亥中书舍人崔仁师为中书侍郎参知机务丙午左武衞大将军薛万彻为青丘道行军大总管以伐髙丽长孙无忌检校中书令知尚书门下省事戊申至自温汤二月褚遂良起复乙夘见京城父老劳之蠲今嵗半租畿县三之一丁夘诏度辽水有功未酬勲而犯罪者与成官同乙亥幸玉华宫己夘猎于华原流崔仁师于连州三月丁亥赦宜君给复县人自玉华宫苑中迁者三年四月丁巳松州蛮叛右武候将军梁建方败之六月丙寅张行成存问河北从军者家令州县为营农丙子薛万彻及髙丽战于泊灼城败之七月甲申太白昼见壬辰杀华州刺君羡癸夘房玄龄薨八月己酉朔日有食之辛未执失思力伐薛延陀余部于金山九月庚辰崑丘道行军总管阿史那社尒及薛延陀余部处月处密战败之己亥禇遂良为中书令壬寅眉卭雅三州獠反茂州都督张士贵讨之十月癸丑至自玉华宫己巳阿史那社尒及龟兹战败之十二月辛未降长安万年徒罪以下闰月癸巳虑囚二十三年正月辛亥阿史那社尒俘龟兹王以献三月己未自冬旱至是雨辛酉大赦丁夘不豫命皇太子聼政于金液门四月己亥幸翠㣲宫五月戊午贬李世勣为疉州都督己巳皇帝崩于含风殿年五十三庚午奉大行御马舆还京师礼部尚书于志宁为侍中太子少詹事张行成兼侍中髙季辅兼中书令壬申发䘮谥曰文上元元年改谥文武圣皇帝天寳八载谥文武大圣皇帝十三载増谥文武大圣大广孝皇帝赞曰甚矣至治之君不世出也禹有天下传十有六王而少康有中兴之业汤有天下传二十八王而其甚盛者号称三宗武王有天下传三十六王而成康之治与宣之功其余无所称焉虽诗书所载时有阙略然三代千有七百余年传七十余君其卓然着见于后世者此六七君而已呜唿可谓难得也唐有天下传世二十其可称者三君玄宗宪宗皆不克其终盛哉太宗之烈也其除隋之乱比迹汤武致治之美庶几成康自古功徳兼隆由汉以来未之有也至其牵于多爱复立浮图好大喜功勤兵以逺此中材庸主之所常为然春秋之法常责偹于贤者是以君子之欲成人之美者莫不叹息于斯焉唐书卷二唐书卷二考证太宗纪年五十三旧书作五十二按太宗生于隋开皇十八年戊午至是年己酉乃五十二当从旧书唐书卷二考证新唐书卷三钦定四库全书唐书卷三宋翰林学士欧阳修撰本纪第三髙宗天皇大圣大弘孝皇帝讳治字为善太宗第九子也母曰文徳皇后长孙氏始封晋王贞观七年遥领并州都督十七年太子承干废而魏王泰次当立亦以罪黜乃立子治为皇太子太宗尝命皇太子游观习射太子辞以非所好愿得奉至尊居膝下太宗大喜乃营寝殿侧为别院使太子居之太宗每视朝皇太子常侍观决庶政二十三年太宗有疾诏皇太子听政于金液门四月从幸翠微宫太宗崩以羽檄发六府甲士四千卫皇太子入于京师六月甲戍卽皇帝位于柩前大赦赐文武官勲一转民八十以上粟帛给复雍州及比嵗供军所一年癸未长孙无忌为太尉癸巳检校洛州刺史李勣为开府仪同三司参掌机密八月癸酉河东地震乙亥又震庚辰遣使存问河东给复二年赐压死者人绢三匹庚寅葬文皇帝于昭陵九月甲寅荆王元景为司徒吴王恪为司空乙卯李勣为尚书左仆射同中书门下三品十一月乙丑晋州地震左翊衞郎将高偘伐突厥是冬无雪永徽元年正月辛丑改元丙午立妃王氏为皇后张行成为侍中二月辛卯封子孝为许王上金杞王素节雍王四月己巳晋州地震五月己未太白昼见六月高偘及突厥战于金山败之庚辰晋州地震诏五品以上言事七月辛酉以旱虑囚八月戊辰给五品以上解官充侍者半禄加赐帛庚午降死罪以下九月癸卯高偘俘突厥车鼻可汗以献十月戊辰李勣罢左仆射十一月己未贬禇遂良为同州刺史十二月庚午琰州獠冦边梓州都督谢万嵗死之二年正月戊戌开义仓以赈民乙巳黄门侍郎宇文节中书侍郎桞奭同中书门下三品乙卯瑶池都督阿史那贺鲁叛四月乙丑命有司毋进肉食讫于五月七月丁未贺鲁冦庭州左武衞大将军梁建方右骁衞大将军契苾何力为弓月道行军总管以伐之八月己巳高季辅为侍中于志宁为尚书左仆射张行成为右仆射同中书门下三品己卯白水蛮冦边左领军将军赵孝祖为郎州道行军总管以伐之九月癸卯以同州苦泉牧地赐贫民十月辛卯晋州地震十一月辛酉有事于南郊癸酉禁进犬马鹰鹘戊寅忻州地震甲申雨木氷是月窦州义州蛮冦边桂州都督刘伯英败之赵孝祖及白水蛮战于罗仵候山败之十二月乙未太白昼见壬子处月朱邪孤注杀招慰使单道惠叛附于贺鲁是冬无雪三年正月癸亥梁建方及处月战于牢山败之甲子以旱避正殿减膳降囚罪徒以下原之己巳禇遂良为吏部尚书同中书门下三品丙子享于太庙丁亥耕籍田三月辛巳雨土宇文节为侍中柳奭守中书令四月庚寅赵孝祖及白水蛮战败之甲午彭王元则薨是月兵部侍郎韩瑗为黄门侍郎同中书门下三品五月庚申求齐侍中崔季舒给事黄门侍郎裴泽隋仪同三司豆卢毓御史中丞游楚客子孙官之七月丁巳立陈王忠为皇太子大赦赐五品以上子为父后者勋一转民酺三日九月丙辰求周司沐大夫裴融尚书左丞封孝琰子孙官之是月中书侍郎来济同中书门下三品十二月癸巳濮王泰薨四年二月甲申驸马都尉房遗爱薛万彻柴令武高阳巴陵公主谋反伏诛杀荆王元景吴王恪乙酉流宇文节于桂州戊子废蜀王愔为庶人己亥徐王元礼为司徒李勣为司空四月壬寅以旱虑囚遣使决天下狱减殿中太仆马粟诏文武官言事甲辰避正殿减膳六月己丑太白昼见八月己亥陨石于冯翊十有八九月壬戍张行成薨甲戌禇遂良为尚书右仆射十月庚子幸温汤甲辰赦新豊乙巳至自温汤戊申睦州女子陈硕真反婺州刺史崔义玄讨之十一月庚戌陈硕真伏诛癸丑兵部尚书崔敦礼为侍中丁巳柳奭为中书令十二月庚子高季辅薨五年正月丙寅以旱诏文武官朝集使言事三月戊午如万年宫乙丑次凤泉汤辛未赦岐州及所过徒罪以下六月癸亥柳奭罢丙寅河北大水遣使虑囚八月己未诏免麟游岐阳今嵗课役岐州及供顿县半岁九月丁酉至自万年宫十月癸卯筑京师罗郭起观于九门六年正月壬申拜昭陵赦醴泉及行从免县今歳租调陵所宿衞进爵一级令丞加一阶癸酉以少牢祭陪葬者甲戊至自昭陵庚寅封子弘为代王贤潞王二月乙巳皇太子加元服降死罪以下赐酺三日五品以上为父后者勲一转乙丑营州都督程名振左衞中郎将苏定方伐高丽五月壬午及高丽战于贵端水败之癸未左屯衞大将军程知节为葱山道行军大总管以伐贺鲁壬辰韩瑗为侍中来济为中书令七月乙酉崔敦礼为中书令是月中书舍人李义府为中书侍郎参知政事九月庚午贬禇遂良为潭州都督乙酉洛水溢十月齐州黄河溢己酉废皇后为庶人乙卯立宸妃武氏为皇后丁巳大赦赐民八十以上粟帛十一月己巳皇后见于太庙戊子停诸州贡珠癸巳诏禁吏酷法及为隐名书者是冬皇后杀王庶人显庆元年正月辛未废皇太子为梁王立代王弘为皇太子壬申大赦改元赐五品以上子为父后者勲一转民酺三日八十以上粟帛丙戌禁胡人为幻戏者甲午放宫人三月辛巳皇后亲蚕丙戌户部侍郎杜正伦为黄门侍郎同中书门下三品四月壬寅诏五品以上老疾不以罪者同致仕壬子矩州人谢无零反伏诛七月癸未崔敦礼为太子少师同中书门下三品八月丙申崔敦礼薨辛丑程知节及贺鲁部歌逻禄处月战于榆慕谷败之九月庚辰括州海溢癸未程知节及贺鲁战于怛笃城败之十一月乙丑以子显生赐京官朝集使勋一转自八月霜且雨至于是月是嵗龟兹大将羯猎颠附于贺鲁左屯衞大将军杨胄伐之二年闰正月壬寅如洛阳宫庚戍右屯衞将军蘓定方为伊丽道行军总管以伐贺鲁二月癸亥降洛州囚罪徒以下原之免民一歳租调赐百歳以上毡衾粟帛庚午封子显为周王壬申徙封素节为郇王三月戊申禁舅姑拜公主父母拜王妃癸丑李义府兼中书令五月丙申幸明徳宫七月丁亥如洛阳宫八月丁卯贬韩瑗为振州刺史来济为台州刺史辛未衞尉卿许敬宗为侍中九月庚寅杜正伦兼中书令十一月戊戍如许州甲辰遣使虑所过州县囚乙巳猎于滍南壬子讲武于新郑赦郑州免一歳租赋赐八十以上粟帛其尝事高祖任佐史者以名闻十二月乙卯如洛阳宫丁巳苏定方败贺鲁于金牙山执之丁卯以洛阳宫为东都三年正月戊申杨胄及龟兹羯猎顚战于泥师城败之二月甲戍至自东都戊寅虑囚六月壬子程名振及髙丽战于赤烽镇败之十一月乙酉贬杜正伦为横州刺史李义府普州刺史戊子许敬宗权检校中书令甲午苏定方俘贺鲁以献戊戍许敬宗为中书令大理卿辛茂将兼侍中四年三月壬午崐陵都护阿史那弥射及西突厥真珠叶护战于双河败之四月丙辰于志宁为太子太师同中书门下三品乙丑黄门侍郎许圉师同中书门下三品戊辰流长孙无忌于黔州于志宁罢五月己卯许圉师为中书侍郎同中书门下三品丙申兵部尚书任雅相度支尚书卢承庆参知政事戊戍杀凉州都督长史赵持满七月己丑以旱避正殿壬辰虑囚八月壬子李义府为吏部尚书同中书门下三品十月丙午皇太子加元服大赦赐五品以上子孙为父祖后者勲一转民酺三日闰月戊寅如东都皇太子监国辛巳诏所过供顿免今歳租赋之半赐民八十以上毡衾粟帛十一月丙午许圉师为左散骑常侍检校侍中戊午辛茂将薨癸亥贺鲁部悉结阙俟斤都曼寇边左骁卫大将军苏定方为安抚大使以伐之卢承庆同中书门下三品五年正月癸卯苏定方俘都曼以献甲子如并州己巳次长平赐父老布帛二月丙戍赦并州及所过州县义旗初尝任五品以上葬并州者祭之加佐命功臣食别封者子孙二阶大将军府僚佐存者一阶民年八十以上版授刺史县令赐酺三日甲午祠旧宅三月丙午皇后宴亲族隣里于朝堂㑹命妇于内殿赐从官五品以上并州长史司马勋一转妇人八十以上版授郡君赐毡衾粟帛己酉讲武于城西辛亥左武卫大将军苏定方为神兵道行军大总管新罗王金春秋为嵎夷道行军总管率三将军及新罗兵以伐百济四月癸巳如东都五月辛丑作八关宫戊辰定襄都督阿史徳枢賔为沙砖道行军总管以伐契丹六月庚午朔日有食之七月乙巳废梁王忠为庶人丁卯卢承庆罢八月庚辰苏定方及百济战败之壬午左武卫大将军郑仁泰及悉结拔也固仆骨同罗战败之癸未赦神兵道大总管以下军士及其家赐民酺三日十一月戊戌苏定方俘百济王以献甲寅如许州十二月辛未猎于安乐川己卯如东都壬午左骁卫大将军契苾何力为浿江道行军大总管苏定方为辽东道行军大总管左骁卫将军刘伯英为平壌道行军大总管以伐髙丽阿史徳枢賔及奚契丹战败之龙朔元年正月戊午鸿胪卿萧嗣业为扶余道行军总管以伐髙丽二月乙未改元赦洛州四月庚辰任雅相为浿江道行军总管契苾何力为辽东道行军总管苏定方为平壌道行军总管萧嗣业为扶余道行军总管右骁卫将军程名振为镂方道行军总管左骁卫将军龎孝泰为沃沮道行军总管率三十五军以伐髙丽甲午晦日有食之六月辛巳太白经天八月甲戌苏定方及髙丽战于浿江败之九月癸卯及皇后幸李勣许圉师第壬子徙封贤为沛王十月丁卯猎于陆浑戊辰猎于非山癸酉如东都郑仁泰为鐡勒道行军大总管萧嗣业为仙㟧道行军大总管左骁卫大将军阿史那忠为长岑道行军大总管以伐鐡勒二年二月甲子大易官名甲戌任雅相薨戊寅龎孝泰及髙丽战于蛇水死之三月庚寅郑仁泰及铁勒战于天山败之乙巳如河北县辛亥如蒲州癸丑如同州四月庚申至自同州辛巳作蓬莱宫六月癸亥禁宗戚献纂组雕镂七月戊子以子旭轮生满月大赦赐酺三日右威卫将军孙仁师为熊津道行军总管以伐百济戊戌李义府罢八月壬寅许敬宗为太子少师同东西台三品九月丁丑李义府起复十月丁酉幸温汤皇太子监国丁未至自温汤庚戌西台侍郎上官仪同东西台三品十一月辛未贬许圉师为虔州刺史癸酉封子旭轮为殷王是嵗右卫将军苏海政为䫻海道行军总管以伐龟兹海政杀崑陵都督阿史那弥射三年正月乙丑李义府为右相二月减百官一月俸赋雍同等十五州民钱以作蓬莱宫乙亥杀驸马都尉韦正矩庚戌虑囚四月戊子流李义府于嶲州五月壬午柳州蛮叛冀州都督长史刘伯英以岭南兵伐之六月吐蕃攻吐谷浑凉州都督郑仁泰为青海道行军大总管以救之八月癸卯有彗星出于左摄提戊申诏百寮言事遣按察大使于十道九月戊午孙仁师及百济战于白江败之十月辛巳诏皇太子五日一至光顺门监诸司奏事小事决之十一月甲戍雨木冰十二月庚子改明年为麟徳元年降京师雍州诸县死罪以下壬寅安西都护髙贤为行军总管以伐弓月麟徳元年二月戊子如福昌宫癸卯如万年宫四月壬午道王元庆薨五月戊申许王孝薨丙寅以旱避正殿七月丁未诏以三年正月有事于泰山八月己卯幸旧第降万年县死罪以下壬午至自万年宫丁亥司列太常伯刘祥道兼右相大司宪窦徳玄为司元太常伯检校左相十二月丙戌杀上官仪戊子杀庶人忠刘祥道罢太子右中护乐彦玮西台侍郎孙处约同知军国政事是冬无雪二年二月壬午如东都三月甲寅司戎太常伯姜恪同东西台三品戊午遣使虑京师诸司及雍洛二州囚闰月癸酉日有食之是春疎勒弓月吐蕃攻于阗西州都督崔智辩左武卫将军曹继叔救之四月丙午赦桂广黔三都督府丙寅讲武于邙山之阳戊辰左侍极陆敦信检校右相孙处约乐彦玮罢七月己丑邓王元裕薨十月壬戍带方州刺史刘仁轨为大司宪兼知政事丁卯如泰山大有年干封元年正月戊辰封于泰山庚午禅于社首以皇后为亚献壬申大赦改元赐文武官阶勋爵民年八十以上版授下州刺史司马县令妇人郡县君七十以上至八十赐古爵一级民酺七日女子百户牛酒免所过今年租赋给复齐州一年半兖州二年辛卯幸曲阜祠孔子赠太师二月己未如亳州祠老子追号太上玄元皇帝县人宗姓给复一年四月甲辰至自亳州庚戍陆敦信罢六月壬寅髙丽泉男生请内附右骁卫大将军契苾何力为辽东安抚大使率兵援之左金吾卫将军龎同善营州都督髙偘为辽东道行军总管左武卫将军薛仁贵左监门卫将军李谨行为后援七月乙丑徙封旭轮为豫王庚午刘仁轨兼右相八月辛丑窦徳玄薨丁未杀始州刺史武惟良淄州刺史武怀运九月龎同善及髙丽战败之十二月己酉李勣为辽东道行台大总管率六总管兵以伐髙丽二年正月丁丑以旱避正殿减膳虑囚二月丁酉涪陵郡王愔薨辛丑禁工商乗马六月乙卯西台侍郎杨武戴至徳东台侍郎李安期司烈少常伯赵仁本同东西台三品东台舍人张文瓘参知政事七月己卯以旱避正殿减膳遣使虑囚八月己丑朔日有食之辛亥李安期罢九月庚申以饵药皇太子监国辛未李勣及高丽战于新城败之是嵗岭南洞獠陷琼州总章元年正月壬子刘仁轨为辽东道副大总管兼安抚大使浿江道行军总管二月丁巳皇太子释奠于国学戊寅如九成宫壬午李勣败髙丽克扶余南苏木底苍巖城三月庚寅大赦改元四月乙卯赠颜囘太子少师曽参太子少保丙辰有彗星出于五车避正殿减膳撤乐诏内外官言事庚申以太原元从西府功臣为二等第一功后官无五品者授其子若孙一人有至四品五品者加二阶有三品以上加爵三等第二功后官无五品者授其子若孙从六品一人有至五品者加一阶六品者二阶三品以上爵一等辛巳杨武薨八月癸酉至自九成宫九月癸巳李勣败髙丽王髙藏执之十二月丁巳俘髙藏以献丁卯有事于南郊甲戍姜恪检校左相司平太常伯阎立本守右相二年二月辛酉右肃机李敬玄为西台侍郎张文瓘为东台侍郎同东西台三品三月丙戌东台侍郎郝处俊同东西台三品癸巳皇后亲蚕四月己酉如九成宫六月戊申朔日有食之七月癸巳左卫大将军契苾何力为乌海道行军大总管以援吐谷浑九月庚寅括州海溢壬寅如岐州乙巳赦岐州赐髙年粟帛十月丁巳至自岐州十一月丁亥徙封旭轮为冀王改名轮十二月戊申李勣薨是冬无雪咸亨元年正月丁丑刘仁轨罢二月戊申虑囚丁巳东南有声若雷三月甲戍大赦改元壬辰许敬宗罢四月癸卯吐蕃陷龟兹拨换城废安西四镇己酉李敬玄罢辛亥右威卫大将军薛仁贵为逻娑道行军大总管以伐吐蕃庚午如九成宫雍州大雨雹高丽酋长钳牟岑叛冦边左监门卫大将军髙偘为东州道行军总管右领军卫大将军李谨行为燕山道行军总管以伐之六月壬寅朔日有食之七月甲戍以雍华蒲同四州旱遣使虑囚减中御诸厩马戊子李敬玄起复薛仁贵及吐蕃战于大非川败绩八月庚戍以谷贵禁酒丁巳至自九成宫甲子赵王福薨丙寅以旱避正殿减膳九月丁丑给复雍华同岐邠陇六州一年闰月癸卯皇后以旱请避位甲寅姜恪为凉州道行军大总管以伐吐蕃十月庚辰诏文武官言事乙未赵仁本罢十二月庚寅复官名是嵗大饥二年正月乙巳如东都皇太子监国二月辛未遣使存问诸州四月戊子大风雨雹六月癸巳以旱虑囚九月地震丙申徐王元礼薨十月丙子求明礼乐之士十一月甲午朔日有食之庚戍如许州遣使存问所过疾老鱞寡虑囚十二月癸酉猎于昆阳丙戍如东都是嵗姜恪为侍中阎立本为中书令三年正月辛丑姚州蛮寇边太子右卫副率梁积夀为姚州道行军总管以伐之二月己卯姜恪薨四月壬申校旗于洛水之隂九月癸卯徙封贤为雍王十月己未皇太子监国十一月戊子朔日有食之甲辰至自东都十二月金紫光禄大夫致仕刘仁轨为太子左庶子同中书门下三品四年正月丙辰郑王元懿薨四月丙子如九成宫闰五月丁卯禁作簺捕鱼营圈取兽者八月辛丑以不豫诏皇太子听诸司启事己酉大风落太庙鸱尾十月壬午阎立本薨乙未以皇太子纳妃赦岐州赐酺三日乙巳至自九成宫上元元年二月壬午刘仁轨为鸡林道行军大总管以伐新罗三月辛亥朔日有食之己巳皇后亲蚕八月壬辰皇帝称天皇皇后称天后追尊六代祖宣简公为宣皇帝妣张氏曰宣荘皇后五代祖懿王为光皇帝妣贾氏曰光懿皇后増髙祖太宗及后谥大赦改元赐酺三日十一月丙午如东都己酉猎于华山曲武原十二月癸未蒋王恽自杀二年正月己未给复雍同华岐陇五州一年辛未吐蕃请和二月刘仁轨及新罗战于七重城败之三月丁巳天后亲蚕四月辛巳天后杀周王显妃赵氏丙戍以旱避正殿减膳撤乐诏百官言事己亥天后杀皇太子五月戊申追号皇太子为孝敬皇帝六月戊寅立雍王贤为皇太子大赦七月辛亥𣏌王上金免官削封邑八月庚寅葬孝敬皇帝于恭陵丁酉诏妇人为宫官者歳一见其亲庚子张文瓘为侍中郝处俊为中书令刘仁轨为尚书左仆射戴至徳为右仆射十月庚辰雍州雨雹壬午有彗星出于角亢仪凤元年正月壬戍徙封轮为相王丁卯纳州獠冦边二月丁亥如汝州温汤遣使虑免汝州轻系三月癸卯黄门侍郎来恒中书侍郎薛元超同中书门下三品甲辰如东都免汝州今岁半租赐民八十以上帛闰月己巳吐蕃寇鄯廓河芳四州左监门卫中郎将令孤智通伐之乙酉周王显为洮河道行军元帅领左卫大将军刘审礼等十二总管相王轮为凉州道行军元帅领契苾何力等军以伐吐蕃四月戊申至自东都甲寅中书侍郎李义琰同中书门下三品戊午如九成宫六月癸亥黄门侍郎髙智周同中书门下三品七月丁亥有彗星出于东井乙未吐蕃寇叠州八月庚子避正殿减膳撤乐损食粟马虑囚诏文武官言事甲子停南北中尚梨园作坊减少府杂匠是月青州海溢十月乙未至自九成宫丙午降封郇王素节鄱阳郡王十一月壬申大赦改元庚寅李敬玄为中书令十二月戊午来恒薛元超为河南河北道大使二年正月乙亥耕籍田庚辰京师地震四月太子左庶子张大安同中书门下三品五月吐蕃寇扶州八月辛亥刘仁轨为洮河军镇守使十月壬辰徙封显为英王更名哲十二月乙卯募关内河东勐士以伐吐蕃是歳西突厥及吐蕃寇安西冬无雪三年正月丙子李敬玄为洮河道行军大总管以伐吐蕃癸未遣使募河南河北勐士以伐吐蕃四月丁亥以旱避正殿虑囚戊申大赦改明年为通干元年癸丑泾州民生子异体连心五月壬戌如九成宫大雨霖九月辛酉至自九成宫癸亥张文瓘薨丙寅李敬玄刘审礼及吐蕃战于青海败绩审礼死之十月丙申停劔南陇右嵗贡丙午密王元晓薨闰十一月丙申雨木冰壬子来恒薨十二月癸丑罢通干号调露元年正月戊子如东都庚戍戴至徳薨四月辛酉郝处俊为侍中五月丙戍皇太子监国戊戍作紫桂宫六月辛亥大赦改元吏部侍郎裴行俭伐西突厥九月壬午行俭败西突厥执其可汗都支十月突厥温传奉职二部寇边单于大都护府长史萧嗣业伐之十一月戊寅髙智周罢甲辰礼部尚书裴行俭为定襄道行军大总管以伐突厥永隆元年二月癸丑如汝州温汤丁巳如少室山乙丑如东都三月裴行俭及突厥战于黒山败之四月乙丑如紫桂宫戊辰黄门侍郎裴炎崔知温中书侍郎王徳真同中书门下三品五月丁酉太白经天七月己卯吐蕃寇河源辛巳李敬玄及吐蕃战于湟川败绩左武卫将军黑齿常之为河源军经略大使丙申江王元祥薨突厥寇云州都督窦怀哲败之八月丁未如东都丁巳贬李敬玄为衡州刺史甲子废皇太子为庶人乙丑立英王哲为皇太子大赦改元赐酺三日己巳贬张大安为普州刺史九月甲申王徳真罢十月壬寅降封曹王明为零陵郡王戊辰至自东都十一月壬申朔日有食之开耀元年正月乙亥突厥寇原庆二州辛巳赐京官九品以上酺三日癸巳裴行俭为定襄道行军大总管以伐突厥己亥减殿中太仆马省诸方贡献免雍岐华同四州二嵗税河南河北一年调二月丙午皇太子释奠于国学三月辛卯郝处俊罢五月乙酉常州人刘龙子谋反伏诛丙戍定襄道副总管曹怀舜及突厥战于横水败绩己丑黑齿常之及吐蕃战于良非川败之六月壬子永嘉郡王晫有罪伏诛七月己丑以太平公主下嫁赦京师甲午刘仁轨罢左仆射闰月丁未裴炎为侍中崔知温薛元超守中书令庚戍以饵药皇太子监国庚申裴行俭及突厥战败之八月丁卯以河南河北大水遣使赈乏絶室庐坏者给复一年溺死者赠物人三叚九月丙申有彗星出于天市壬戍裴行俭俘突厥温傅可汗阿史那伏念以献乙丑改元赦定襄军及诸道縁征官吏兵募十月丙寅朔日有食之十一月癸卯徙庶人贤于巴州永淳元年二月癸未以孙重照生满月大赦改元赐酺三日是月突厥车薄咽麪寇边三月戊午立重照为皇太孙四月甲子朔日有食之丙寅如东都皇太子监国辛未裴行俭为金牙道行军大总管率三总管兵以伐突厥安西副都护王方翼及车薄咽麪战于热海败之丁亥黄门侍郎郭待举兵部侍郎岑长倩祕书员外少监郭正一吏部侍郎魏玄同与中书门下同承受进止平章事五月乙卯洛水溢六月甲子突厥骨咄禄寇边岚州刺史王徳茂死之是月大蝗人相食七月作万泉宫己亥作奉天宫庚申零陵郡王明自杀九月吐蕃㓂柘州骁衞郎将李孝逸伐之十月甲子京师地震丙寅黄门侍郎刘齐贤同中书门下平章事弘道元年正月甲午幸奉天宫二月庚午突厥寇定州刺史霍王元轨败之三月庚寅突厥寇单于都护府司马张行师死之庚子李义琰罢丙午有彗星出于五车癸丑崔知温薨四月己未如东都壬申郭待举郭正一同中书门下平章事甲申绥州部落稽白鐡余寇边右武衞将军程务挺败之五月乙巳突厥寇蔚州刺史李思俭死之七月甲辰徙封轮为豫王改名旦薛元超罢八月乙丑皇太子朝于东都皇太孙留守京师丁卯滹沱溢己巳河溢坏河阳城九月乙丑以太平公主子生赦东都十月癸亥幸奉天宫十一月戊戍右武衞将军程务挺为单于道安抚大使以伐突厥辛丑皇太子监国丁未如东都戊申裴炎刘齐贤郭正一兼于东宫平章事十二月丁巳改元大赦是夕皇帝崩于贞观殿年五十六谥曰天皇大帝天寳八载改谥天皇大圣皇帝十三载増谥天皇大圣大弘孝皇帝赞曰小雅曰赫赫宗周襃姒灭之此周幽王之诗也是时幽王虽亡而太子宜臼立是为平王而诗人乃言灭之者以为文武之业于是荡尽东周虽在不能复兴矣其曰灭者甚疾之之辞也武氏之乱唐之宗室戕杀殆尽其贤士大夫不免者十八九以太宗之治其遗徳余烈在人者未远而几于遂絶其为恶岂一襃姒之比邪以太宗之明昧于知子废立之际不能自决卒用昏童髙宗溺爱袵席不戒履霜之渐而毒流天下贻祸邦家呜唿父子夫妇之间可谓难哉可不慎哉唐书卷三唐书卷三考证髙宗纪显庆二年三月癸丑李义府兼中书令旧书作甲子沈炳震曰按是月无甲子当从新书咸亨三年十月己未皇太子监国十一月甲辰至自东都按二年正月如东都皇太子监国至是月甲辰始书至自东都则自去年至此皆皇太子监国也此处例不应复书岂因旧书之譌未及删去耶唐书卷三考证新唐书卷四钦定四库全书唐书卷四宋翰林学士欧阳修撰本纪第四则天顺圣皇后武氏讳曌并州文水人也父士彟官至工部尚书荆州都督封应国公后年十四太宗闻其有色选为才人太宗崩后削发为比丘尼居于感业寺高宗幸感业寺见而悦之复召入宫乆之立为昭仪进号宸妃永徽六年高宗废皇后王氏立宸妃为皇后高宗自显庆后多苦风疾百司奏事时时令后决之常称㫖由是参豫国政后旣专宠与政乃数上书言天下利害务收人心而高宗春秋高苦疾后益用事遂不能制高宗悔隂欲废之而谋洩不果上元元年高宗号天皇皇后亦号天后天下之人谓之二圣弘道元年十二月高宗崩遗诏皇太子即皇帝位军国大务不决者兼取天后进止甲子皇太子即皇帝位尊后为皇太后临朝称制大赦赐九品以下勲官一级庚午韩王元嘉为太尉霍王元轨为司徒舒王元名为司空甲戌刘仁轨为尚书左仆射裴炎为中书令刘齐贤为侍中同中书门下三品戊寅郭待举魏玄同岑长倩同中书门下三品癸未郭正一罢光宅元年正月癸未改元嗣圣癸巳左散骑常侍韦弘敏为太府卿同中书门下三品二月戊午废皇帝为庐陵王幽之己未立豫王旦为皇帝妃刘氏为皇后立永平郡王成器为皇太子大赦改元为文明赐文武官五品以上爵一等九品以上勲两转老人版授官赐粟帛职官五品以上举所知一人皇太后仍临朝称制庚申废皇太孙重照为庻人杀庻人贤于巴州甲子皇帝率羣臣上尊号于武成殿丁卯册皇帝丁丑太常卿王德眞为侍中中书侍郎刘祎之同中书门下三品庚辰赠玉清观道士大中大夫王逺知金紫光禄大夫三月丁亥徙封上金为毕王素节葛王四月丁巳滕王元婴薨辛酉徙封上金为泽王素节许王癸酉迁庐陵王于房州丁丑又迁于均州五月癸巳以大丧禁射猎闰月甲子礼部尚书武承嗣为太常卿同中书门下三品七月戊午广州崑崙杀其都督路元叡乙丑突厥寇朔州左武卫大将军程务挺败之辛未有彗星出于西方八月庚寅葬天皇大帝于干陵丙午武承嗣罢九月甲寅大赦改元旗帜尚白易内外官服青者以碧大易官名改东都为神都追尊老子母为先天太后丙辰左威卫大将军程务挺为单于道安抚大使以备突厥己巳追尊武氏五代祖克己为鲁国公妣裴氏为夫人高祖居常为太尉北平郡王妣刘氏为王妃曾祖俭为太尉金城郡王妣宋氏为王妃祖华为太尉太原郡王妣赵氏为王妃考士彟为太师魏王妣杨氏为王妃丁丑柳州司马李敬业举兵于扬州以讨乱贬韦弘敏为汾州刺史十月癸未楚州司马李崇福以山阳安宜盐城三县归于敬业甲申左玉钤衞大将军梁郡公孝逸为扬州道行军大总管左金吾卫大将军李知十为副率兵三十万以拒李敬业丁亥左肃政台御史大夫骞味道检校内史同鳯阁鸾台三品鳯阁舍人李景谌同鳯阁鸾台平章事壬辰李敬业克润州丙申杀裴炎追谥五代祖鲁国公曰靖高祖北平郡王曰恭肃曾祖金城郡王曰义康祖太原郡王曰安成考魏王曰忠孝丁酉曲赦扬楚二州复敬业姓徐氏贬刘齐贤为辰州刺史李景谌罢右君谅着作郎崔詧为正谏大夫同凤阁鸾台平章事十一月辛亥左鹰扬卫大将军黑齿常之为江南道行军大总管庚申右监门卫将军苏孝祥及徐敬业战于阿谿死之乙丑徐敬业将王那相杀敬业降丁卯郭待举罢鸾台侍郎韦方质为凤阁侍郎同凤阁鸾台平章事十二月戊子遣御史察风俗癸卯杀程务挺垂拱元年正月丁未大赦改元庚戌骞味道守内史戊辰刘仁轨薨二月乙巳春官尚书武承嗣秋官尚书裴居道右肃政台御史大夫韦思谦同凤阁鸾台三品突厥寇边左玉钤卫中郎将淳于处平为阳曲道行军总管以击之君谅罢三月崔詧罢丙辰迁庐陵王于房州辛酉武承嗣罢辛未颁垂拱格四月丙子贬骞味道为青州刺史癸未淳于处平及突厥战于忻州败绩五月丙午裴居道为纳言丁未流王德眞于象州己酉冬官尚书苏良嗣守纳言封皇帝子成义为恒王壬戌以旱虑四壬申韦方质同凤阁鸾台三品六月天官尚书韦待价同凤阁鸾台三品九月丁卯扬州地生毛十一月癸卯韦待价为燕然道行军大总管以击突厥二年正月辛酉大赦赐酺三日内外官勋一转二月辛未朔日有食之三月戊申作铜匦四月庚辰岑长倩为内史五月丙午裴居道为内史六月辛未苏良嗣同凤阁鸾台三品己卯韦思谦守纳言十月己巳有山出于新丰县改新丰为庆山赦囚给复一年赐酺三日十二月免并州百姓庸调终其身是冬无雪三年闰正月丁卯封皇帝子隆基为楚王隆范衞王隆业赵王二月己亥以旱避正殿减膳丙辰突厥冦昌平黒齿常之击之三月乙丑韦思谦罢四月辛丑追号孝敬皇帝妃裴氏曰哀皇后葬于泰陵癸丑以旱虑囚命京官九品以上言事壬戌裴居道为纳言五月丙寅夏官侍郎张光辅为凤阁侍郎同鳯阁鸾台平章事庚午杀刘袆之七月丁卯冀州雌鸡化为雄乙亥京师地震雨金于广州八月壬子魏玄同兼检校纳言交趾人李嗣仙杀安南都䕶刘延祐据交州桂州司马曹玄静败之是月突厥寇朔州燕然道行军大总管黑齿常之败之九月己卯虢州人杨初成自称郎将募州人迎庐陵王于房州不果见杀十月庚子右监门卫中郎将爨寳璧及突厥战败绩十二月壬辰韦待价为安息道行军大总管安西大都䕶阎温古副之以击吐蕃是岁大饥四年正月甲子增七庙立高祖太宗高宗庙于神都庚午毁干元殿作明堂三月壬戌杀麟台少监周思茂四月戊戌杀太子通事舍人郝象贤五月庚申得寳图于洛水乙亥加尊号为圣母神皇六月丁亥朔日有食之得瑞石于氾水七月丁巳大赦改寳图为天授圣图洛水为永昌洛水封其神为显圣侯加特进禁渔钓改嵩山为神岳封其神为天中王太师使持节大都督赐酺五日戊午京师地震八月戊戌神都地震丙午博州刺史瑯邪郡王沖举兵以讨乱遣左金吾卫大将军丘神勣拒之戊申沖死之庚戌越王贞举兵于豫州以讨乱辛亥曲赦博州九月丙辰左豹韬卫大将军麴崇裕为中军大总管岑长倩为后军大总管以拒越王贞张光辅为诸军节度削越王贞及瑯邪郡王沖属籍改其姓为虺氏贞死之丙寅赦豫州杀韩王元嘉鲁王灵䕫范阳郡王霭黄国公譔东莞郡公融及常乐公主皆改其姓为虺氏丁卯左肃政台御史大夫骞味道夏官侍郎王本立同凤阁鸾台平章事十月辛亥大风拔木十一月辛酉杀济州刺史薛顗及其弟驸马都尉绍十二月乙酉杀霍王元轨江都郡王绪及殿中监裴承光大杀唐宗室流其㓜者于岭南己亥杀骞味道己酉拜洛受图辛亥改明堂为万象神宫大赦永昌元年正月乙卯享于万象神宫大赦改元赐酺七日丁巳舒王元名为司徒戊午布政于万象神宫颁九条以训百官己未朗州雌鸡化为雄二月丁酉尊考太师魏忠孝王曰周忠孝太皇置崇先府官戊戌追谥妣杨氏曰周忠孝太后太原郡王曰周安成王妣赵氏为王妃金城郡王曰魏义康王妃宋氏为王妃北平郡王曰赵肃恭王妃刘氏为王妃五代祖鲁国公曰太原靖夫人裴氏为王妃三月甲子张光辅守纳言癸酉天官尚书武承嗣为纳言张光辅守内史四月甲辰杀汝南郡王玮鄱阳郡公諲广汉郡公谧汶山郡公蓁零陵郡王俊广都郡公璹徙其家于嶲州己酉杀天官侍郎邓玄挺五月丙辰韦待价及吐蕃战于寅识迦河败绩己巳白马寺僧薛怀义为新平道行军大总管以击突厥七月丁巳流纪王慎于巴州改其姓为虺氏丙子流韦待价于绣州杀阎温古戊寅王本立同凤阁鸾台三品八月癸未薛怀义为新平道中军大总管以击突厥甲申杀张光辅洛州司马弓嗣业洛阳令弓嗣明陜州参军弓嗣古流人徐敬真乙未松州雌鸡化为雄辛丑杀陜州刺史郭正一丁未杀相州刺史弓志元蒲州刺史弓彭祖尚方监王令基九月庚戌杀恒山郡王承干之子厥闰月甲午杀魏玄同夏官侍郎崔詧戊申杀彭州长史刘易从十月癸丑杀梁州都督李光谊丁巳杀陜州刺史刘延景戊午杀右武威卫大将军黑齿常之右鹰扬卫将军赵怀节己未杀嗣郑王璥丁卯春官尚书范履冰凤阁侍郎邢文伟同凤阁鸾台平章事天授元年正月庚辰大赦改元曰载初以十一月为正月十二月为腊月来岁正月为一月以周汉之后为二王后封舜禹汤之裔为三恪周隋同列国封其嗣乙未除唐宗室属籍腊月丙寅杀刘齐贤一月戊子王本立罢邢文伟为内史岑长倩武承嗣同凤阁鸾台三品凤阁侍郎武攸宁为纳言甲午流韦方质于儋州二月丁卯杀地官尚书王本立三月乙酉以旱减膳丁亥苏良嗣薨五月戊子杀范履冰己亥杀梁郡公孝逸六月戊申杀汴州刺史柳明肃七月辛巳流舒王元名于和州颁大云经于天下壬武杀豫章郡王亶丁亥杀泽王上金许王素节甲午赦永昌县癸卯杀太常丞苏践言八月辛亥杀许王素节之子璟曾江县令白令言甲寅杀裴居道壬戌杀将军阿史那惠右司郎中乔知之癸亥杀尚书右丞张行亷泰州刺史杜儒童甲子杀流人张楚金戊辰杀流人元万顷苗神客辛未杀南安郡王颍鄅国公昭及诸宗室李直李敞李然李勋李䇿李越李黯李玄李英李志业李知言李玄贞九月乙亥杀鉅鹿郡公晃麟台郎裴望及其弟司膳丞琏壬午改国号周大赦改元赐酺七日乙酉加尊号曰圣神皇帝降皇帝为皇嗣赐姓武氏皇太子为皇孙丙戌立武氏七庙于神都追尊周文王曰始祖文皇帝妣姒氏曰文定皇后四十代祖平王少子武曰睿祖康皇帝妣姜氏曰康惠皇后太原靖王曰严祖成皇帝妣曰成庄皇后赵肃恭王曰肃祖章敬皇帝妣曰章敬皇后魏义康王曰烈祖昭安皇帝妣曰昭安皇后周安成王曰显祖文穆皇帝妣曰文穆皇后忠孝太皇曰太祖孝明高皇帝妣曰孝明高皇后追封伯父及兄弟之子为王堂兄为郡王诸姑姊为长公主堂姊妹为郡主司賔卿史务滋守纳言凤阁侍郎宗秦客检校内史给事中傅㳺艺为鸾台侍郎同凤阁鸾台平章事十月丁巳给复并州武兴县百姓子孙相承如汉丰沛甲午贬宗秦客为遵化尉丁卯杀流人韦方质己巳杀许王素节之子瑛琪琬瓒玚瑗琛唐臣辛未贬邢文伟为珍州刺史置大云寺封周公为襃德王孔子为隆道公改唐太庙为享德庙以武氏七庙为太庙二年正月甲戌改置社稷旗帜尚赤戊寅杀雅州刺史刘行实及其弟渠州刺史行瑜尚衣奉御行感兄子左鹰扬卫将军虔通戊子武承嗣为文昌左相庚寅赐酺乙未杀丘神勣左豹韬卫将军卫蒲山庚子杀史务滋腊月己未始用周腊四月壬寅朔日有食之丙午大赦五月丁亥大风折木岑长倩为武威道行军大总管以击吐蕃六月庚戌左肃政台御史大夫格辅元为地官尚书鸾台侍郎乐思晦凤阁侍郎任知古同凤阁鸾台平章事七月庚午徙关内七州尸以实神都八月戊申武攸宁罢夏官尚书欧阳通为司礼卿兼判纳言事庚申杀右玉钤卫大将军张虔朂九月乙亥杀岐州刺史云弘嗣壬辰杀傅游艺癸巳左羽林卫大将军武攸宁守纳言冬官侍郎裴行本洛州司马狄仁杰为地官侍郎同凤阁鸾台平章事十月己酉杀岑长倩欧阳通格辅元壬戌杀乐思晦左卫将军李安静长寿元年正月戊辰夏官尚书杨执柔同凤阁鸾台平章事庚午贬任知古为江夏令狄仁杰彭泽令流裴行本于岭南乙亥杀右卫大将军泉献诚庚辰司刑卿李游道为冬官尚书同凤阁鸾台平章事二月戊午秋官尚书袁智弘同凤阁鸾台平章事四月丙申朔日有食之大赦改元如意五月洛水溢七月又溢八月甲戌河溢壊河阳县戊寅武承嗣武攸宁杨执柔罢秋官侍郎崔元综为鸾台侍郎夏官侍郎李昭德为凤阁侍郎权检校天官侍郎姚璹为文昌左丞检校地官侍郎李元素为文昌右丞营缮大匠王璇为夏官尚书司賔卿崔神基同凤阁鸾台平章事九月戊戌大雾庚子大赦改元改用九月社赐酺七日癸卯以并州为北都癸丑流李游道袁智弘王璇崔神基李元素于岭南十月丙戌武威道行军总管王孝杰败吐蕃克四鎭二年腊月癸亥杀皇嗣妃刘氏德妃窦氏丁卯降封皇孙成器为寿春郡王恒王成义衡阳郡王楚王隆基临淄郡王卫王隆范巴陵郡王赵王隆业彭城郡王一月庚子夏官侍郎娄师德同凤阁鸾台平章事甲寅杀尚方监裴匪躬内常侍范云仙三月己卯杀左卫员外大将军阿史那元庆白润府果毅薛大信五月乙未杀冬官尚书苏干相州刺史来同敏癸丑河溢棣州九月丁亥朔日有食之乙未加号金轮圣神皇帝大赦赐酺七日作七寳庚子追尊烈祖昭安皇帝曰浑元昭安皇帝显祖文穆皇帝曰立极文穆皇帝太祖孝明高皇帝曰无上孝明高皇帝辛丑姚璹罢文昌右丞韦巨源同凤阁鸾台平章事秋官侍郎陆元方为鸾台侍郎同凤阁鸾台平章事司賔卿豆卢钦望守内史延载元年腊月甲戌突厥黙啜寇灵州右鹰扬卫大将军李多祚败之一月甲午娄师德为河源积石怀远等军营田大使二月庚午薛怀义为伐逆道行军大总管领十八将军以击黙啜乙亥以旱虑囚己卯武威道大总管王孝杰及吐蕃战于冷泉败之三月甲申凤阁舍人苏味道为鳯阁侍郎同凤阁鸾台平章事李昭德检校内史薛怀义为朔方道行军大总管撃黙啜昭德为朔方道行军长史味道为司马四月壬戌常州地震五月甲午加号越古金轮圣神皇帝大赦改元赐酺七日七月癸未嵩岳山人武什方为正谏大夫同凤阁鸾台平章事八月什方罢戊辰王孝杰为瀚海道行军总管己巳司賔少卿姚璹守纳言左肃政台御史大夫杨再思为鸾台侍郎洛州司马杜景佺检校凤阁侍郎同凤阁鸾台平章事戊寅流崔元综于振州九月壬午朔日有食之壬寅贬李昭德为南賔尉十月壬申文昌右丞李元素为凤阁侍郎右肃政台御史中丞周允元检校凤阁侍郎同凤阁鸾台平章事岭南獠寇边容州都督张玄遇为桂永等州经畧大使癸酉雨木冰天册万岁元年正月辛巳加号慈氏越古金轮圣神皇帝改元证圣大赦赐酺三日戊子贬豆卢钦望为赵州刺史韦巨源鄜州刺史杜景佺溱州刺史苏味道集州刺史陆元方绥州刺史丙申万象神宫火丙午王孝杰为朔方行军总管以击突厥二月己酉朔日有食之壬子杀薛怀义甲子罢慈氏越古号三月丙辰周允元薨四月戊寅建大周万国颂德天枢七月辛酉吐蕃寇临洮王孝杰为肃边道行军大总管以击之九月甲寅祀南郊加号天册金轮大圣皇帝大赦改元赐酺九日以崇先庙为崇尊庙万岁通天元年腊月甲戌如神岳甲申封于神岳改元曰万岁登封大赦免今岁租税赐酺十日丁亥禅于少室山己丑给复洛州二年登封告成县三年癸巳复于神都一月甲寅娄师德为肃边道行军副总管以击吐蕃己巳改崇尊庙为太庙二月辛巳尊神岳天中王为神岳天中黄帝天灵妃为天中黄后三月壬寅王孝杰娄师德及吐蕃战于素罗汗山败绩丁巳复作明堂改曰通天宫大赦改元赐酺七日四月癸酉检校夏官侍郎孙元亨同凤阁鸾台平章事庚子贬娄师德为原州都督府司马五月壬子契丹首领松漠都督李尽忠归诚州刺史孙万荣䧟营州杀都督赵文翙乙丑左鹰扬卫将军曹仁师右金吾卫大将军张玄遇左威卫大将军李多祚司农少卿麻仁节等击之七月辛亥春官尚书武三思为榆关道安抚大使纳言姚璹为副以备契丹八月丁酉张玄遇曹仁师麻仁节等及契丹战于黄麞谷败绩执玄遇仁节九月庚子同州刺史武攸宜为清边道行军大总管以击契丹丁巳吐蕃寇凉州都督许钦明死之庚申并州长史王方庆为鸾台侍郎殿中监李道广同鳯阁鸾台平章事十月辛卯契丹寇冀州刺史陆寳积死之甲午虑囚神功元年正月壬戌杀李元素孙元亨洛州录事参军綦连耀箕州刺史刘思礼知天官侍郎事石抱忠刘竒给事周譒凤阁舍人王勮前泾州刺史王勔太子司议郎路敬淳司门员外郎刘顺之右司员外郎宇文全志来庭县主簿柳璆癸亥突厥黙啜寇胜州平狄军副使安道买败之甲子娄师德守凤阁侍郎同凤阁鸾台平章事二月乙巳虑囚三月庚子王孝杰及孙万斩战于东硖石谷败绩孝杰死之戊申赦河南北四月戊辰置九鼎于通天宫癸酉前益州大都督府长史王及善为内史癸未右金吾卫大将军武懿宗为神兵道行军大总管及右豹韬卫将军何迦密以击契丹五月癸卯娄师德为清边道行军副大总管右武卫将军沙咤忠义为清边中道前军总管以击契丹六月丁卯杀监察御史李昭德司仆少卿来俊臣己卯尚方少监宗楚客同凤阁鸾台平章事戊子特进武承嗣春官尚书武三思同凤阁鸾台三品辛卯娄师德安抚河北七月丁酉武承嗣武三思罢八月丙戌姚璹罢九月壬寅大赦改元赐酺七日庚戌娄师德守纳言十月甲子给复徇忠立节二县一年闰月甲寅检校司刑卿幽州都督狄仁杰为鸾台侍郎司刑卿杜景佺为凤阁侍郎同凤阁鸾台平章事圣歴元年正月甲子大赦改元赐酺九日丙寅宗楚客罢丁亥李道广罢三月己巳召庐陵王于房州戊子庐陵王至自房州四月庚寅赦神都及河北辛丑娄师德为陇右诸军大使检校河西营田事五月庚午禁屠六月乙卯大风㧞木七月辛未杜景佺罢八月突厥寇边戊子左豹韬衞将军阎知微降于突厥寇边甲午王方庆罢庚子春官尚书武三思检校内史狄仁杰兼纳言司属卿武重规为天兵中道大总管沙咤忠义为天兵西道前军总管幽州都督张仁亶为天兵东道总管左羽林卫大将军李多祚右羽林卫大将军阎敬容为天兵西道后军总管以击突厥癸丑突厥寇蔚州乙卯寇定州刺史孙彦高死之九月甲子夏官尚书武攸宁同凤阁鸾台三品戊辰突厥寇赵州长史唐波若降于突厥刺史高璇死之突厥寇相州沙咤忠义为河北道前军总管将军阳基副之李多祚为后军总管大将军富福信为竒兵总管以御之壬申立庐陵王显为皇太子大赦赐酺五日甲戌皇太子为河北道行军元帅以击突厥戊寅狄仁杰为河北道行军副元帅检校纳言辛秋黄河溢十月丁亥吐蕃首领赞婆来久视元年正月戊午贬吉顼为琰川尉壬申武三思罢腊月辛巳封皇太子之子重润为邵王庚寅陆元方罢司礼卿阿史那斛瑟罗为平西军大总管丁酉狄仁杰为内史庚子文昌左相韦巨源为纳言乙巳如嵩山一月丁卯如汝州温汤戊寅复于神都作三阳宫二月乙未豆卢钦望罢三月癸丑夏官尚书唐奉一为天兵中军大总管以备突厥四月戊申如三阳宫五月己酉朔日有食之癸丑大赦改元罢天册金轮大圣号赐酺五日给复告成县一年闰七月戊寅复于神都己丑天官侍郎张钖为凤阁侍郎同凤阁鸾台平章事李峤罢丁酉吐蕃寇凉州陇右诸军州大使唐休璟败之于洪源谷八月庚戌魏元忠为陇右诸军州大总管以击吐蕃庚申歛天下僧钱作大像九月辛丑狄仁杰薨十月辛亥魏元忠为萧关道行军大总管以备突厥甲寅复唐正月大赦丁巳韦巨源罢文昌右丞韦安石为鸾台侍郎同凤阁鸾台平章事丁夘如新安陇涧山曲赦壬申复于神都十二月甲寅突厥寇陇右长安元年正月丁丑改元大足二月己酉鸾台侍郎李怀远同凤阁鸾台平章事三月丙申流张钖于循州四月丙午大赦癸丑姚元崇检校并州以北诸军州兵马五月乙亥如三阳宫丁丑魏元忠为灵武道行军大总管以备突厥丙申天官侍郎顾琮同凤阁鸾台平章事六月庚申夏官侍郎李迥秀同凤阁鸾台平章事辛未赦告成县七月甲戌复于神都乙亥扬楚常润苏五州地震壬午苏味道按察幽平等州兵马甲申李怀远罢九月壬申杀邵王重润及永泰郡主主壻武延基十月壬寅如京师辛酉大赦改元给复关内三年赐酺三日丙寅魏元忠同凤阁鸾台三品十一月壬申武三思罢戊寅改含元宫为大明宫二年正月突厥寇盐州三月丙戌李迥秀安置山东军马检校武骑兵庚寅突厥寇并州雍州长史薜季昶持节山东防御大使以备之七月甲午突厥寇代州八月辛亥劒南六州地震九月乙丑朔日有食之壬申突厥寇忻州己夘吐蕃请和十月甲辰顾琮薨戊申吐蕃寇悉州茂州都督陈大慈败之甲寅姚元崇同凤阁鸾台平章事苏味道韦安石李迥秀同凤阁鸾台三品十一月甲子相王旦为司徒戊子祀南郊大赦赐酺三日十二月甲午魏元忠为安东道安抚使三年三月壬戌朔日有食之四月庚子相王旦罢吐蕃来求婚乙巳以旱避正殿闰月庚午成均祭酒李峤同凤阁鸾台平章事己卯李峤知纳言事七月壬寅正谏大夫朱敬则同凤阁鸾台平章事庚戌检校凉州都督唐休璟为夏官尚书同凤阁鸾台平章事八月乙酉京师大雨雹九月庚寅朔日有食之丁酉贬魏元忠为高要尉十月丙寅如神都十二月丙戌天下置关三十四年正月丁未作兴泰宫壬子天官侍郎韦嗣立为凤阁侍郎同凤阁鸾台三品二月癸亥贬李迥秀为庐州刺史壬申朱敬则罢三月丁亥进封皇孙平恩郡王重福为谯王己亥夏官侍郎宗楚客同凤阁鸾台平章事贬苏味道为坊州刺史四月壬戌韦安石知纳言事李峤知内史事丙子如兴泰宫赦寿安县给复一年五月丁亥大风㧞木六月辛酉姚元之罢乙丑天官侍郎崔玄暐为鸾台侍郎同凤阁鸾台平章事丁丑李峤同凤阁鸾台三品壬午相王府长史姚元之兼知夏官尚书同凤阁鸾台三品七月丙戌左肃政台御史大夫杨再思守内史甲午复于神都贬宗楚客为原州都督八月庚申唐休璟兼幽营二州都督安东都䕶九月壬子姚元之为灵武道行军大总管十月辛酉元之为灵武道安抚大使甲戌判秋官侍郎张柬之同凤阁鸾台平章事壬午怀州长史房融为正谏大夫同凤阁鸾台平章事十一月丁亥天官侍郎韦承庆行凤阁侍郎同凤阁鸾台平章事李峤罢十二月丙辰韦嗣立罢五年正月壬午大赦庚寅禁屠癸卯张柬之崔玄暐及左羽林卫将军敬晖检校左羽林卫将军桓彦范司刑少卿袁恕已左羽林卫将军李湛薛思行赵承恩右羽林卫将军杨元琰左羽林卫大将军李多祚职方郎中崔泰之库部员外郎朱敬则司刑评事冀仲甫检校司农少卿兼知总监翟世言内直郎王同皎率左右羽林兵以讨乱麟台监张易之春官侍郎张昌宗汴州刺史张昌期司礼少卿张同休通事舍人张景雄伏诛丙午皇帝复于位丁未徙后于上阳宫戊申上后号曰则天大圣皇帝十一月崩谥曰大圣则天皇后唐隆元年改为天后景云元年改为大圣天后延和元年改为天后圣帝未几改为圣后开元四年改为则天皇后天寳八载加谥则天顺圣皇后中宗大和大圣大昭孝皇帝讳显高宗第七子也母曰则天顺圣皇后武氏高宗崩以皇太子即皇帝位而皇太后临朝称制嗣圣元年正月废居于均州又迁于房州圣歴二年复为皇太子太后老且病神龙元年正月张柬之等以羽林兵讨乱甲辰皇太子监国大赦改元丙午复于位大赦赐文武官阶爵民酺五日免今岁租赋给复房州三年放宫女三千人相王旦为安国相王太尉同凤阁鸾台三品庚戌张柬之袁恕己同凤阁鸾台三品崔玄暐守内史敬晖为纳言桓彦范守纳言二月甲寅复国号唐贬韦承庆为高要尉流房融于高州杨再思同中书门下三品姚元之罢甲子皇后韦氏复于位大赦赐酺三日复宗室死于周者官爵丙寅太子賔客武三思为司空同中书门下三品贬谯王重福为濮州刺史丁夘右散骑常侍驸马都尉武攸暨为司徒辛未安国相王旦罢甲戌太子少詹事祝钦明同尚书门下三品韦安石罢进封子义兴郡王重俊为卫王北海郡王重茂温王丁丑武三思武攸暨罢三月甲申诏文明后破家者昭洗之还其子孙䕃己丑袁恕己守中书令四月辛亥桓彦范为侍中袁恕己为中书令丁夘高要尉魏元忠为卫尉卿同中书门下平章事辛未敬晖为侍中甲戌魏元忠崔玄暐刑部尚书韦安石为吏部尚书太子右庶子李怀远为左散骑常侍凉州都督唐休璟为辅国大将军同中书门下三品乙亥张柬之为中书令五月壬午迁武氏神主于崇恩庙乙酉立太庙社稷于东都戊子复周隋二王后壬辰进封兄成纪郡王千里为成王甲午敬晖桓彦范张柬之袁恕己崔玄暐罢韦安石兼检校中书令魏元忠兼侍中甲辰唐休璟为尚书左仆射特进豆卢钦望为尚书右仆射同中书门下三品六月壬子左骁卫大将军裴思谅为灵武道行军大总管以备突厥癸亥韦安石为中书令魏元忠为侍中杨再思检校中书令豆卢钦望平章军国重事七月辛巳太子賔客韦巨源同中书门下三品甲辰洛水溢八月戊申给复河南洛阳二县一年壬戌追册妃赵氏为皇后乙亥祔孝敬皇帝于东都太庙皇后见于庙丁丑幸洛城南门观鬬象九月壬午祀天地于明堂大赦赐文武官勲爵民为父后者古爵一级酺三日癸巳韦巨源罢十月癸亥幸龙门乙丑猎于新安辛未魏元忠为中书令杨再思为侍中十一月戊寅上尊号曰应天皇帝皇后曰顺天皇后壬午及皇后享于太庙大赦赐文武官阶勲爵民酺三日己丑幸洛城南门观泼寒胡戏壬寅皇太后崩废崇恩庙二年正月戊戌吏部尚书李峤同中书门下三品中书侍郎于惟谦同中书门下平章事闰月丙午公主开府置官属二月乙未礼部尚书韦巨源为刑部尚书同中书门下三品丙申遣十道廵察使三月甲辰韦安石罢户部尚书苏瓌守侍中戊申唐休璟罢庚戌杀光禄卿驸马都尉王同皎是月置员外官四月己丑李怀逺罢己亥雨毛于鄮县辛丑洛水溢五月庚申葬则天大圣皇后六月戊寅贬敬晖为崖州司马桓彦范泷州司马袁恕己窦州司马崔玄暐白州司马张柬之新州司马七月戊申立卫王重俊为皇太子丙寅魏元忠为尚书右仆射兼中书令李峤守中书令辛未左散骑常侍致仕李懐远同中书门下三品流敬晖于嘉州桓彦范于瀼州袁恕己于环州崔玄暐于古州张柬之于泷州八月丙子贬祝钦明为申州刺史九月戊午李怀远薨十月癸巳苏瓌为侍中戊戌至自东都十一月乙巳大赦赐行从官勋一转十二月己夘灵武军大总管沙咤忠义及突厥战于鸣沙败绩丙戍以突厥寇边京师旱河北水减膳罢土木工苏瓌存抚河北丙申魏元忠为尚书左仆射景龙元年正月丙辰以旱虑囚二月丙戌复武氏庙陵置令丞守户如昭陵甲午襃德庙荣先陵置令丞四月庚寅赦雍州五月戊戌右屯卫大将军张仁亶为朔方道行军大总管以备突厥丙午假鸿胪卿臧思言使于突厥死之以旱避正殿减膳六月丁夘朔日有食之庚午雨土于陜州戊子吐蕃及姚州蛮寇边姚嶲道讨击使唐九征败之七月辛丑皇太子以羽林千骑兵诛武三思不克死之癸夘大赦壬戌李峤为中书令八月丙戌上尊号曰应天神龙皇帝皇后曰顺天翊圣皇后魏元忠罢九月丁酉吏部侍郎萧至忠为黄门侍郎兵部尚书宗楚客左卫将军兼太府卿纪处讷同中书门下三品于惟谦罢庚子大赦改元赐文武官阶勋爵辛亥杨再思为中书令韦巨源纪处讷为侍中苏瓌罢十月戊寅杀习艺舘内教苏安恒壬午有彗星出于西方十二月乙丑朔日有食之丁丑雨土二年二月癸未有星陨于西南庚寅大赦进五品以上母妻封号二等无妻者授其女妇人八十以上版授郡县乡君七月癸巳朔方道行军大总管张仁亶同中书门下三品丁酉有星孛于胃昴十一月庚申西突厥寇边御史中丞冯嘉賔使于突厥死之己夘大赦赐酺三日癸未安西都护牛师奨及西突厥战于火烧城死之是歳皇后妃主昭容卖官行墨勅斜封三年二月己丑及皇后幸玄武门观宫女拔河为宫市以嬉壬寅韦巨源为尚书左仆射杨再思为右仆射同中书门下三品壬子及皇后幸太常寺三月戊午宗楚客为中书令萧至忠守侍中太府卿韦嗣立守兵部尚书同中书门下三品中书侍郎兼检校吏部侍郎崔湜守兵部侍郎赵彦昭为中书侍郎同中书门下平章事戊寅礼部尚书韦温为太子少保同中书门下三品太常少卿郑愔守吏部侍郎同中书门下平章事五月丙戌贬崔湜为瀼州刺史郑愔江州司马六月癸巳太白画见庚子以旱避正殿减膳撤乐诏括天下图籍壬寅虑囚癸夘杨再思薨七月丙辰西突厥娑葛降辛酉许妇人非縁夫子封者荫其子孙癸亥虑囚庚辰澧水溢八月乙酉李峤同中书门下三品特进韦安石为侍中壬辰有星孛于紫宫九月戊辰吏部尚书苏瓌为尚书左仆射同中书门下三品十一月乙丑有事于南郊以皇后为亚献大赦赐文武官阶爵入品者减考免关内今岁赋赐酺三日甲戌豆卢钦望薨十二月壬辰前宋国公致仕唐休璟为太子少师同中书门下三品甲午如新丰温汤甲辰赦新丰给复一年赐从官勋一转乙巳至自新丰四年正月丙寅及皇后微行以观灯遂幸萧至忠第丁夘微行以观灯幸韦安石长宁公主第己夘如始平二月壬午赦咸阳始平给复一年癸未至自始平庚戌及后妃公主观三品以上拔河三月以河源九曲予吐蕃庚申雨木冰井溢五月辛酉封嗣虢王邕为汴王丁夘杀许州司兵参军燕钦融丁丑剡县地震六月皇后及安乐公主散骑常侍马秦客反壬午皇帝崩年五十五谥曰孝和皇帝天寳十三年加谥大和大圣大昭孝皇帝赞曰昔者孔子作春秋而乱臣贼子惧其于弑君簒国之主皆不黜絶之岂以其盗而有之者莫大之罪也不没其实所以着其大恶而不隐欤自司马迁班固皆作高后纪吕氏虽非簒汉而盗执其国政遂不敢没其实岂其得圣人之意欤抑亦偶合于春秋之法也唐之旧史因之列武后于本纪盖其所从来远矣夫吉凶之于人犹影响也而为善者得吉常多其不幸而罹于凶者有矣为恶者未始不及于凶其幸而免者亦时有焉而小人之虑遂以为天道难知为善未必福而为恶未必祸也武后之恶不及于大戮所谓幸免者也至中宗韦氏则祸不旋踵矣然其亲遭母后之难而躬自蹈之所谓下愚之不移者欤唐书卷四唐书卷四考证则天纪五代祖克己高祖居常旧书外戚传五代祖名居常高祖名克己久视元年正月戊午贬吉顼为琰川尉顼本传贬在是年十月按表久视元年三月甲戌吉顼加左控寉内供奉若正月已贬不应三月犹加官也当以本传为是长安元年十一月壬申武三思罢沈炳震曰按三思久视元年正月已罢矣此重出误唐书卷四考证新唐书卷五钦定四库全书唐书卷五宋翰林学士欧阳修撰本纪第五睿宗玄真大圣大兴孝皇帝讳旦髙宗第八子也始封殷王领冀州大都督单于大都护长而温恭好学通诂训工草隶书徙封豫王又封冀王累迁右金吾衞大将军洛州牧徙封相王复封豫王武后废中宗立为皇帝其改国号周以为皇嗣居于东宫中宗自房州还复为皇太子武后封皇嗣为相王授太子右衞率累迁右羽林衞大将军并州牧安北大都护诸道元帅中宗复位进号安国相王景云元年六月壬午韦皇后弑中宗矫诏立温王重茂为皇太子以刑部尚书裴炎工部尚书张钖同中书门下三品吏部尚书张嘉福中书侍郎岑羲吏部侍郎崔湜同中书门下平章事发诸府兵五万屯京师以韦温总知内外兵马甲申乃发丧又矫遗诏自立为皇太后皇太子即皇帝位以睿宗参谋政事大赦改元曰唐隆太后临朝摄政罢睿宗参谋政事以为太尉封嗣雍王守礼为邠王寿春郡王成器宋王丁亥温王妃陆氏为皇后壬辰纪䖏讷张嘉福岑羲持节巡抚关内河南北庚子临淄郡王隆基率万骑兵入北军讨乱诛韦氏安乐公主及韦巨源马秦客驸马都尉武延秀光禄少卿杨均辛丑睿宗奉皇帝御安福门大赦赐文武官阶勋爵免天下岁租之半进封隆基为平王朝邑尉刘幽求为中书舎人苑总监钟绍京为中书侍郎参知机务壬寅绍京及黄门侍郎李日知同中书门下三品纪䖏讷韦温宗楚客将作大匠宗晋卿司农卿赵履温伏诛贬汴王邕为沁州刺史萧至忠许州刺史韦嗣立宋州刺史赵彦昭绛州刺史崔湜华州刺史癸卯太白昼见平王隆基同中书门下三品钟绍京行中书令张嘉福伏诛甲辰安国相王即皇帝位于承天门大赦长流长任及流人未达者还之赐内外官阶爵复重茂为温王乙巳钟绍京罢丙午太常少卿薛稷为黄门侍郎参预机务丁未立平王隆基为皇太子复则天大圣皇后号曰天后戊申许州刺史姚元之为兵部尚书同中书门下三品韦嗣立萧至忠为中书令赵彦昭为中书侍郎崔湜为吏部侍郎同中书门下平章事七月庚戌进封衡阳郡王成义为申王巴陵郡王隆范岐王彭城郡王隆业薛王癸丑兵部尚书崔日用为黄门侍郎参预机务丁巳洛州长史宋璟检校吏部尚书同中书门下三品岑羲罢壬戌贬萧至忠为晋州刺史韦嗣立许州刺史赵彦昭宋州刺史张钖绛州刺史崔湜罢丙寅贬李峤为懐州刺史姚元之兼中书令蘓瓌为尚书左仆射丁卯唐休璟张仁亶罢己巳大赦改元赐内外官及子为父后者勋一转崔日用薛稷罢乙亥废崇恩庙昊陵顺陵追废皇后韦氏为庶人安乐公主为勃逆庶人八月庚寅谯王重福及汴州刺史郑愔反伏诛癸巳罢墨勑斜封官贬裴炎为蒲州刺史九月辛未太子少师致仕唐休璟为朔方道行军大总管以备突厥十月乙未追号天后曰大圣天后癸卯出义宗于太庙十一月戊申姚元之为中书令己酉葬孝和皇帝于定陵壬子苏瓌韦安石罢宋王成器为尚书左仆射丁卯赦灵驾所过己巳宋王成器为司徒二年正月己未太仆卿郭元振中书侍郎张说同中书门下平章事甲子徙封重茂为襄王乙丑追册妃刘氏窦氏为皇后二月丁丑皇太子监国甲申贬姚元之为申州刺史宋璟楚州刺史丙戌太子少保韦安石为侍中刘幽求罢复墨勑斜封官辛卯禁屠三月癸丑作金仙玉真观四月甲申韦安石为中书令宋王成器罢辛卯李日知为侍中壬寅大赦赐文武官阶勋爵民酺三日甲辰作玄元皇帝庙五月庚戌复昊陵顺陵置官属壬戌殿中监窦懐贞为左御史台大夫同中书门下平章事八月乙卯大赦赐酺三日丁巳皇太子释奠于国学庚午韦安石为尚书左仆射同中书门下三品九月乙亥窦懐贞为侍中十月甲辰吏部尚书刘幽求为侍中右散骑常侍魏知古太子詹事崔湜为中书侍郎同中书门下三品中书侍郎陆象先同中书门下平章事韦安石李日知郭元振窦懐贞张说罢十二月丁未作泼寒胡戏先天元年正月辛未享于太庙甲戌并汾绛三州地震辛巳有事于南郊戊子耕籍田己丑大赦改元曰太极赐内外官阶爵民酺五日版授九十以上下州刺史八十以上上州司马辛卯幸安福门观酺三日夜壬辰陆象先同中书门下三品乙未戸部尚书岑羲左御史台大夫窦懐贞同中书门下三品二月丁巳皇太子释奠于国学是春旱五月戊寅有事于北郊辛巳大赦改元曰延和赐内外官陪礼者勋一转民酺五日六月癸丑岑羲为侍中乙卯追号大圣天后为天后圣帝辛酉刑部尚书郭元振为朔方道行军大总管以伐突厥甲子幽州都督孙佺左武衞将军李楷洛左威衞将军周以悌及奚战于冷陉山败绩七月辛未有彗星入于太㣲兵部尚书李逈秀为朔方道后军大总管乙亥窦懐贞为尚书右仆射平章军国重事己卯幸安福门观乐三日而止丙戌以旱减膳八月庚子立皇太子为皇帝以听小事自尊为太上皇以听大事壬寅追号天后圣帝为圣后甲辰大赦改元赐内外官及五品以上子为父后者勋爵民酺五日丁未立皇太子妃王氏为皇后戊申封皇帝子嗣直为剡王嗣谦郢王己酉宋王成器为司徒庚戌窦懐贞为尚书左仆射刘幽求守尚书右仆射同中书门下三品魏知古为侍中崔湜检校中书令戊午流刘幽求于封州九月丁卯朔日有食之甲午封皇帝子嗣昇为陜王十月辛卯猎于骊山十一月丁亥诰遣皇帝巡邉甲午幽州都督宋璟为左军大总管并州长史薛讷为中军大总管兵部尚书郭元振为右军大总管二年正月乙亥吏部尚书萧至忠为中书令二月追作先天元年酺六日辛丑以雨霖避正殿减膳丙辰郭元振同中书门下三品七月甲子大赦乙丑诰归政于皇帝开元四年六月崩于百福殿年五十五谥曰天圣真皇帝天寳十三载増谥玄真大圣大兴孝皇帝玄宗至道大圣大明孝皇帝讳隆基睿宗第三子也母曰昭成皇后窦氏性英武善骑射通音律歴象之学始封楚王后为临淄郡王累迁衞尉少卿潞州别驾景龙四年朝于京师遂留不遣庶人韦氏已弑中宗矫诏称制玄宗乃与太平公主子薛崇简尚衣奉御王崇晔公主府典籖王师虔朝邑尉刘幽求苑总监钟绍京长上折冲麻嗣宗押万骑果毅葛福顺李仙凫道士冯䖏澄僧普润定策讨乱或请先启相王玄宗曰请而从是王与危事不从则吾计失矣乃夜率幽求等入苑中福顺仙凫以万骑兵攻玄武门斩左羽林将军韦播中郎将髙嵩以徇左万骑由左入右万骑由右入玄宗率总监羽林兵会两仪殿梓宫宿衞兵皆起应之遂诛韦氏黎明驰谒相王谢不先启相王泣曰頼汝以免不然吾且及难乃拜玄宗殿中监兼知内外闲廐检校陇右羣牧大使押左右万骑进封平王同中书门下三品睿宗即位立为皇太子景云二年监国听除六品以下官延和元年星官言帝坐前星有变睿宗曰传徳避灾吾意决矣七月壬辰制皇太子宜即皇帝位太子惶惧入请睿宗曰此吾所以答天戒也皇太子乃御武徳殿除三品以下官八月庚子即皇帝位先天元年十月庚子享于太庙大赦开元元年正月辛巳皇后亲蚕七月甲子太平公主及岑羲萧至忠窦懐贞谋反伏诛乙丑始聴政丁卯大赦赐文武官阶爵庚午流崔湜于窦州甲戌毁天枢乙亥尚书右丞张说检校中书令庚辰陆象先罢八月癸巳刘幽求为尚书右仆射知军国大事壬寅宋王成器为太尉申王成义为司徒邠王守礼为司空九月丙寅宋王成器罢庚午刘幽求同中书门下三品张说为中书令十月姚嶲蛮宼姚州都督李蒙死之己亥幸温汤癸卯讲武于骊山流郭元振于新州给事中唐绍伏诛免新豊来岁税赐从官帛甲辰猎于渭川同州刺史姚元之为兵部尚书同中书门下三品乙巳至自渭川十一月乙丑刘幽求兼侍中戊子羣臣上尊号曰开元神武皇帝十二月庚寅大赦改元赐内外官勲改中书省为紫㣲省门下省为黄门省侍中为监甲午吐蕃请和己亥禁泼寒胡戏壬寅姚崇兼紫㣲令癸丑刘幽求罢贬张说为相州刺史甲寅黄门侍郎卢懐慎同紫㣲黄门平章事二年正月壬午以关内旱求直谏停不急之务寛系囚祠名山大川葬暴骸甲申并州节度大使薛讷同紫㣲黄门三品以伐契丹二月壬辰避正殿减膳彻乐突厥宼北庭都护郭虔瓘败之己酉虑囚三月己亥碛西节度使阿史那献执西突厥都担四月辛未停诸陵供奉鹰犬五月辛亥魏知古罢六月京师大风抜木甲子以太上皇避暑徙御大明宫七月乙未焚锦绣珠玉于前殿戊戌禁采珠玉及为刻镂器玩珠绳帖縚服者废织锦坊庚子薛讷及奚契丹战于滦河败绩丁未襄王重茂薨追册为皇帝八月壬戌禁女乐乙亥吐蕃寇邉薛讷摄左羽林军将军为陇右防御大使右骁衞将军郭知运为副以伐之九月庚寅作兴庆宫丁酉宴京师侍老于含元殿庭赐九十以上几杖八十以上鸠杖妇人亦如之赐于其家戊申幸温汤十月戊午至自温汤甲子薛讷及吐蕃战于武阶败之十二月乙丑封子嗣真为鄫王嗣初鄂王嗣玄鄄王三年正月丁亥立郢王嗣谦为皇太子降死罪流以下原之赐酺三日癸卯卢懐慎检校黄门监二月辛酉赦囚非恶逆造伪者四月庚申突厥部三姓葛逻禄来附右羽林军大将军薛讷为源州镇军大总管凉州都督杨执一副之右衞大将军郭虔瓘为朔州镇军大总管并州长史王晙副之以备突厥五月丁未以旱録京师囚戊申避正殿减膳七月庚辰朔日有食之十月辛酉嶲州蛮寇边右骁卫将军李玄道伐之壬戌薛讷为朔方道行军大总管太仆卿吕延祚灵州刺史杜賔客副之癸亥如郿赦所过徒罪以下赐侍老九十以上及笃疾者物甲子如凤泉汤戊辰降大理系囚罪十一月己卯至自凤泉汤乙酉幸温汤丁亥相州人崔子嵒反伏诛甲午至自温汤乙未禁白衣长发㑹十二月乙丑降凤泉汤所过死罪以下四年正月戊寅朝太上皇于西宫二月丙辰幸温汤辛酉吐蕃寇松州廓州刺史盖思贵伐之丁卯至自温汤癸酉松州都督孙仁献及吐蕃战败之六月甲子太上皇崩辛未京师华陜二州大风㧞木癸酉大武军子将郝灵佺杀突厥默啜七月丁丑吐蕃请和丁酉洛水溢八月辛未奚契丹降十月庚午葬大圣眞皇帝于桥陵十一月己卯卢懐愼罢丁亥迁中宗于西庙丙申尚书左丞源干曜为黄门侍郎同紫微黄门平章事十二月乙卯定陵寝殿火丙辰幸温汤乙丑至自温汤閠月己亥姚崇源干曜罢刑部尚书宋璟为吏部尚书兼黄门监紫微侍郎苏颋同紫微黄门平章事五年正月癸卯太庙四室坏迁神主于太极殿素服避正殿辍视朝五日己酉享于太极殿辛亥如东都戊辰大雾二月甲戌大赦赐从官帛给复河南一年免河南北蝗水州今岁租三月丙寅吐蕃请和四月甲申毁拜洛受图坛己丑子嗣一卒五月丙辰诏公侯子孙袭封七月壬寅陇右节度使郭知运及吐蕃战败之九月壬寅复紫微省为中书省黄门省为门下省监为侍中十月戊寅祔神主于太庙甲申命史官月奏所行事六年正月辛丑突厥请和二月壬辰朔方道行军大总管王晙伐突厥六月甲申瀍水溢八月庚辰以旱虑囚十月癸亥赐河南府怀汝郑三州父老帛十一月辛卯至自东都丙申享于太庙元皇帝以上三柤枝孙失官者授五品京官皇祖妣家子孙在选者甄择之免知顿及旁州供承者一岁租税乙巳改传国玺曰宝是月突厥执单于副都护张知运七年五月己丑朔日有食之素服彻乐减膳中书门下虑囚六月戊辰吐蕃请和閠七月辛巳以旱避正殿彻乐减膳甲申虑囚八月丙戌虑囚九月甲戌徙封宋王宪为宁王十月作义宗庙于东都辛卯幸温汤癸卯至自温汤十一月乙亥皇太子入学齿胄赐陪位官及学生帛八年正月辛巳宋璟苏颋罢京兆尹源干曜为黄门侍郎幷州都督府长史张嘉贞为中书侍郎同中书门下平章事二月戊戌子敏卒三月甲子免水旱州逋负给复四镇行人家一年五月丁卯源干曜为侍中张嘉贞为中书令六月庚寅洛瀍谷水溢九月突厥寇甘源凉州都督杨敬述及突厥战败绩丙寅降京城囚罪杖以下原之壬申契丹寇边王晙检校幽州都督节度河北诸军大使黄门侍郎韦抗为朔方道行军大总管以伐之甲戌中书门下虑囚十月辛巳如长春宫壬午猎于下邽庚寅幸温汤十一月乙卯至自温汤九年正月括田丙寅幸温汤乙亥至自温汤二月丙戌突厥请和丁亥免天下七年以前逋负四月庚寅兰池胡康待賔寇边五月庚午原见囚死流罪随军効力徒以下未发者七月己酉王晙执康待賔八月兰池胡康愿子寇边九月乙巳朔日有食之癸亥天兵军节度大使张说为兵部尚书同中书门下三品十一月庚午大赦赐文武官阶爵唐隆先天实封功臣坐事免若死者加赠赐民酺三日十二月乙酉幸温汤壬辰至自温汤是冬无雪十年正月丁巳如东都二月丁丑次望春顿赐从官帛四月己亥张说持节朔方军节度大使五月戊午突厥请和辛酉伊汝水溢闰月壬申张说廵边六月丁巳河决博棣二州七月庚辰给复遭水州丙戌安南人梅叔鸾反伏诛九月张说败康愿子于木盘山执之己卯京兆人权梁山反伏诛癸未吐蕃攻小勃律北庭节度使张孝嵩败之十月甲寅如兴泰宫猎于上宜川庚申如东都十二月突厥请和十一年正月丁卯降东都囚罪杖以下原之己巳如幷州降囚罪徒以下原之赐侍老物庚辰次潞州赦囚给复五年以故第为飞龙宫辛卯次幷州改幷州为北都癸巳赦太原府给复一年下户三年元从家五年版授侍老八十以上上县令妇人县君九十以上上州长史妇人郡君百岁以上上州刺史妇人郡夫人二月乙酉贬张嘉贞为幽州刺史壬子如汾隂祠后土赐文武官阶勲爵帛癸亥张说兼中书令三月辛未至自汾隂免所过今岁税赦京城四月甲子张说为中书令吏部尚书王晙为兵部尚书同中书门下三品五月乙丑复中宗于太庙己丑王晙持节朔方军节度大使辛卯遣使分廵天下六月王晙巡边八月戊申追号宣皇帝曰献祖光皇帝曰懿祖十月丁酉幸温汤作温泉宫甲寅至自温汤十一月戊寅有事于南郊大赦赐奉祠官阶勲爵亲王公主一子官高年粟帛孝子顺孙终身勿事天下酺三日京城五日十二月甲午如凤泉汤戊申至自凤泉汤庚申贬王晙为蕲州刺史十二年四月壬寅诏傍继国王礼当废而属近者封郡王七月己卯废皇后王氏为庻人十月庶人王氏卒十一月庚午如东都庚辰溪州首领覃行章反伏诛辛巳申王撝薨闰十二月丙辰朔日有食之十三年正月戊子降死罪流以下原之遣使宣慰天下壬子葬朔方陇右河西战亡者三月甲午徙封郯王潭为庆王陜王浚忠王鄫王洽棣王甄王滉荣王封子涺为光王潍仪王澐颍王泽永王清寿王洄延王沐盛王溢济王九月丙戌罢奏祥瑞十月辛酉如兖州庚午次濮州赐河南北五百里内父老帛十一月庚寅封于泰山辛卯禅于社首壬辰大赦赐文武官阶勲爵致仕官一季禄公主嗣王郡县主一子官诸蕃酋长来㑹者一官免所过一岁兖州二岁租赐天下酺七日丙申幸孔子宅遣使以太牢祭其墓给复近墓五户丁酉赐徐曹亳许仙豫六州父老帛十二月己巳如东都十四年二月邕州獠梁大海反伏诛四月丁巳户部侍郎李元纮为中书侍郎同中书门下平章事庚申张说罢丁卯岐王范薨六月戊午东都大风㧞木壬戌诏州县长官言事七月癸未瀍水溢八月丙午河决魏州九月己丑碛西节度使杜暹检校黄门侍郎同中书门下平章事十月甲寅太白昼见庚申如广成汤己巳如东都十二月丁巳猎于方秀川十五年正月辛丑河西陇右节度使君及吐蕃战于青海败之七月甲戌震兴敎门观灾庚寅洛水溢己亥降都城囚罪徒以下原之八月涧谷溢毁渑池县己巳降天下死罪岭南边州流人徒以下原之九月丙子吐蕃寇瓜州执刺史田元献闰月庚子寇安西副大都护赵頥贞败之庚申回纥袭君死之十月己卯至自东都十一月丁卯猎于城南十二月乙亥幸温泉宫丙戌至自温泉宫十六年正月壬寅赵頥贞及吐蕃战于曲子城败之乙卯泷州首领陈行范反伏诛庚申许徒以下囚保任营农三月辛丑免营农囚罪七月吐蕃寇瓜州刺史张守珪败之乙巳陇右节度使张志亮河西节度使萧嵩克吐藩大莫门城八月辛卯及吐蕃战于祁连城败之九月丙午以久雨降囚罪徒以下原之十月己卯幸温泉宫己丑至自温泉宫十一月癸巳萧嵩为兵部尚书同中书门下平章事甲辰弛陂泽禁戊申幸宁王宪第庚戌至自宁王宪第十二月丁卯幸温泉宫丁丑至自温泉宫十七年二月丁卯嶲州都督张审素克云南昆明城盐城三月戊戌张守珪及吐蕃战于大同军败之四月癸亥降死罪流以下原之乙亥大风震蓝田山崩六月甲戌源干曜杜暹李元纮罢萧嵩兼中书令户部侍郎宇文融为黄门侍郎兵部侍郎裴光庭为中书侍郎同中书门下平章事九月壬子贬宇文融为汝州刺史十月戊午朔日有食之十一月庚寅享于太庙丙申拜桥陵赦奉先县戊戌拜定陵己亥拜献陵壬寅拜昭陵乙巳拜干陵戊申至自干陵大赦免今岁税之半赐文武官阶爵侍老帛旌表孝子顺孙义夫节妇终身勿事唐隆两营立功三品以上予一子官免供顿县今岁税赐诸军行人勲两转十二月辛酉幸温泉宫壬申至自温泉宫是冬无雪十八年正月辛卯裴光庭为侍中二月丙寅大雨雷震左飞龙廐灾辛未免囚罪杖以下四月乙卯筑京师外郭五月己酉奚契丹附于突厥六月甲子有彗星出于五车癸酉有星孛于毕昴乙亥瀍水溢丙子忠王浚为河北道行军元帅壬午洛水溢九月丁巳忠王浚兼河东道诸军元帅十月戊子吐蕃请和庚寅如凤泉汤癸卯至自凤泉汤十一月丁卯幸温泉宫丁丑至自温泉宫十九年正月杀瀼州别驾王毛仲丙子耕于兴庆宫己卯禁捕鲤鱼四月壬午降死罪以下丙申立太公庙六月乙酉大风㧞木七月癸丑吐蕃请和八月辛巳以千秋节降死罪流以下原之十月丙申如东都十一月乙卯次洛城南赐从官帛是岁扬州稆稻生二十年正月乙卯信安郡王祎为河东河北道行军副元帅以伐奚契丹二月甲戌朔日有食之壬午降囚罪徒以下原之三月己巳信安郡王祎及奚契丹战于蓟州败之五月戊申忠王浚俘奚契丹以献六月丁丑浚为司徒八月辛未朔日有食之九月乙巳渤海靺鞨寇登州刺史韦俊死之左领军卫将军盖福愼伐之戊辰以宋滑兖郓四州水免今岁税十月壬午如潞州丙戌中书门下虑巡幸所过囚辛卯赦潞州给复三年赐高年粟帛十一月辛丑如北都癸丑赦北都给复三年庚申如汾隂祠后土大赦免供顿州今岁税赐文武官阶勲爵诸州侍老帛武德以来功臣后及唐隆功臣三品以上一子官民酺三日十二月辛未至自汾隂二十一年正月丁巳幸温泉宫二月丁亥至自温泉宫三月乙巳裴光庭薨甲寅尚书右丞韩休为黄门侍郎同中书门下平章事闰月癸酉幽州副总管郭英杰及契丹战于都山英杰死之四月乙卯遣宣慰使黜陟官吏决系囚丁巳宁王宪为太尉薛王业为司徒五月戊子以皇太子纳妃降死罪流以下原之七月乙丑朔日有食之九月壬午封子沔为信王泚义王漼陈王澄丰王潓恒王漩凉王滔深王十月庚戌幸温泉宫己未至自温泉宫十二月丁巳萧嵩韩休罢京兆尹裴耀卿为黄门侍郎中书侍郎张九龄同中书门下平章事二十二年正月己巳如东都二月壬寅秦州地震给复压死者家一年三人者三年四月甲辰降死罪以下甲寅北庭都护刘涣谋反伏诛五月戊子裴耀卿为侍中张九龄为中书令黄门侍郎李林甫为礼部尚书同中书门下三品是日大风㧞木六月壬辰幽州节度使张守珪俘奚契丹以献七月己巳薛王业薨十一月甲戌免关内河南八等以下户田不百亩者今岁租十二月戊子朔日有食之乙巳张守珪及契丹战败之杀其王屈烈二十三年正月乙亥耕籍田大赦侍老百岁以上版授上州刺史九十以上中州刺史八十以上上州司马赐陪位官勲爵征防兵父母年七十者遣还民酺三日八月戊子免鳏寡惸独今岁税米十月戊申突骑施寇边闰十一月壬午朔日有食之是冬东都人刘普㑹反伏诛二十四年正月丙午北庭都护盖嘉运及突骑施战败之四月丁丑降死罪以下五月丙午醴泉人刘志诚反伏诛八月甲寅突骑施请和乙亥汴王璥薨十月戊申京师地震甲子次华州免供顿州今岁税赐刺史县令中上考降两京死罪流以下原之丁卯至自东都十一月辛丑东都地震壬寅裴耀卿张九龄罢李林甫兼中书令朔方军节度副大使牛仙客为工部尚书同中书门下三品十二月戊申庆王琮为司徒二十五年三月乙酉张守珪及契丹战于捺禄山败之辛卯河西节度副大使崔希逸及吐蕃战于青海败之四月辛酉杀监察御史周子谅乙丑废皇太子瑛及鄂王瑶光王琚为庶人皆杀之十一月壬申幸温泉宫乙酉至自温泉宫十二月丙午惠妃武氏薨丁巳追册为皇后二十六年正月甲戌潮州刺史陈思挺谋反伏诛乙亥牛仙客为侍中丁丑迎气于东郊降死罪流以下原之以京兆稻田给贫民禁王公献珍物赐文武官帛壬辰李林甫兼陇右节度副大使二月乙卯牛仙客兼河东节度副大使三月丙子有星孛于紫㣲癸巳京师地震吐蕃宼河西崔希逸败之鄯州都督杜希望克其新城四月己亥有司读时令降死罪流以下原之五月乙酉李林甫兼河西节度副大使六月庚子立忠王玙为皇太子七月己巳大赦赐文武九品以上及五品以上子为父后者勲一转侍老粟帛加版授免京畿下户今岁租之半赐民酺三日九月丙申朔日有食之庚子益州长史王昱及吐蕃战于安戎城败绩十月戊寅幸温泉宫壬辰至自温泉宫二十七年正月壬寅荣王琬廵按陇右二月己巳羣臣上尊号曰开元圣文神武皇帝大赦免今岁税赐文武阶官爵版授侍老百岁以上下州刺史妇人郡君九十以上上州司马妇人县君八十以上县令妇人乡君赐民酺五日八月乙亥碛西节度使盖嘉运败突骑施于贺逻岭执其可汗吐火仙壬午吐蕃寇边河西陇右节度使萧炅败之十月丙戌幸温泉宫十一月辛丑至自温泉宫二十八年正月癸巳幸温泉宫庚子至自温泉宫三月丁亥朔日有食之壬子益州司马章仇兼琼败吐蕃克安戎城五月癸卯吐蕃寇安戎城兼琼又败之十月甲子幸温泉宫以寿王妃杨氏为道士号太真戊辰以徐泗二州无蚕免今岁税辛巳至自温泉宫十一月牛仙客罢朔方河东节度副大使二十九年正月癸巳幸温泉宫丁酉立玄元皇帝庙禁厚葬庚子至自温泉宫五月庚戌求明道徳经及庄列文子者降死罪流以下原之七月乙亥伊洛溢九月丁卯大雨雪十月丙申幸温泉宫戊戌遣使黜陟官吏十一月庚戌邠王守礼薨辛酉至自温泉宫己巳雨木冰辛未宁王宪薨追册为皇帝及其妃元氏为皇后十二月癸未吐蕃陷石堡城天寳元年正月丁未大赦改元诏京文武官材堪刺史者自举赐侍老八十以上粟帛九品以上勲两转甲寅陈王府参军田同秀言玄元皇帝降于丹凤门通衢二月丁亥羣臣上尊号曰开元天宝圣文神武皇帝辛卯享玄元皇帝于新庙甲午享于太庙丙申合祭天地于南郊大赦侍老加版授赐文武官阶爵改侍中为左相中书令为右相东都为东京北都为北京州为郡刺史为太守七月癸卯朔日有食之辛未牛仙客薨八月丁丑刑部尚书李适之为左相十月丁酉幸温泉宫十一月己巳至自温泉宫十二月戊戌陇右节度使皇甫惟眀及吐蕃战于青海败之庚子河西节度使王倕克吐蕃渔海游奕军朔方军节度使王忠嗣及奚战于紫干河败之遂伐突厥是冬无氷二年正月乙卯作昇仙宫丙辰加号玄元皇帝曰大圣祖三月壬子享于玄元宫追号大圣祖父周上御大夫敬曰先天大皇咎繇曰德眀皇帝凉武昭王曰兴圣皇帝改西京玄元宫曰太清宫东宫曰太㣲宫四月己卯皇甫惟明克吐蕃洪济城六月甲戌震东京应天门观灾十月成寅幸温泉宫十一月乙卯至自温泉宫十二月壬午海贼吴令光寇永嘉郡是冬无雪三载正月丙申改年为载降死罪流以下原之辛丑幸温泉宫辛亥有星陨于东南二月庚午至自温泉宫丁丑河南尹裴敦复晋陵郡太守刘同昇南海郡太守刘巨鳞讨吴令光闰月令光伏诛三月壬申降死罪流以下原之八月丙午㧞悉蜜攻突厥杀乌苏米施可汗来献其首十月甲午幸温泉宫十一月丁卯至自温泉宫十二月癸丑祠九宫贵神于东郊大赦诏天下家藏孝经赐文武官阶爵侍老粟帛民酺三日四载正月丙戌王忠嗣及突厥战于萨河内山败之三月壬申以外孙独孤氏女为静乐公主嫁于契丹松漠都督李懐节杨氏女为宜芳公主嫁于奚饶乐都督李延宠八月壬寅立太真为贵妃九月契丹奚皆杀其公主以叛甲申皇甫惟明及吐蕃战于石堡城副将褚誗死之十月戊戌幸温泉宫十二月戊戌至自温泉宫五载正月乙亥停六品以下员外官三月丙子遣使黜陟官吏四月庚寅李适之罢丁酉门下侍郎陈希烈同中书门下平章事五月壬子朔日有食之七月杀括苍郡太守韦坚播川郡太守皇甫惟明十月戊戌幸温泉宫十一月乙巳至自温泉宫十二月甲戌杀赞善大夫杜有邻着作郎王鄫左骁卫兵曹参军栁勣左司御率府仓曹参军王脩己右武衞司戈卢宁左威衞参军徐征六载正月辛巳杀北海郡太守李邕淄川郡太守裴敦复丁亥享于太庙戊子有事于南郊大赦流人老者许致仕停立仗鋜赐文武官阶爵侍老粟帛民酺三日三月甲辰陈希烈为左相七月乙酉以旱降死罪流以下原之十月戊申幸华清宫十一月丁酉杀戸部侍郎杨慎矜及其弟少府少监慎余洛阳令慎名十二月癸丑至自华清宫是岁安西副都护髙仙芝及小勃律国战败之七载五月壬午羣臣上尊号曰开元天寳圣文神武应道皇帝大赦免来载租庸以魏周隋为三恪赐京城父老物人十叚七十以上版授本县令妇人县君六十以上县丞天下侍老百岁以上上郡太守妇人郡君九十以上上郡司马妇人县君八十以上县令妇人乡君赐文武官勲两转民酺三日十月庚戌幸华清宫十二月辛酉至自华清宫八载四月杀咸宁郡太守赵奉璋六月乙卯陇右节度使哥舒翰及吐蕃战于石堡城败之闰月丙寅谒太清宫加上玄元皇帝号曰圣祖大道玄元皇帝増祖宗帝后谥羣臣上尊号曰开元天地大寳圣文神武应道皇帝大赦男子七十妇人七十五以上皆给一子侍赐文武官阶爵民为戸者古爵酺三日十月乙丑幸华清宫是月特进何履光率十道兵以伐云南十一月丁巳幸御史中丞杨钊庄九载正月己亥至自华清宫丁巳诏以十一月封华岳三月辛亥华岳庙灾关内旱乃停封五月庚寅虑囚九月辛卯以商周汉为三恪十月庚申幸华清宫太白山人王玄翼言玄元皇帝降于寳仙洞十二月乙亥至自华清宫是歳云南蛮䧟云南郡都督张虔陀死之十载正月壬辰朝献于太清宫癸巳朝享于太庙甲午有事于南郊大赦赐侍老粟帛酺三日丁酉李林甫兼朔方军节度副大使安北副大都护己亥改传国寳为承天大寳戊申安西四镇节度使髙仙芝执突骑施可汗及石国王四月壬午劒南节度使鲜于仲通及云南蛮战于西洱河大败绩大将王天运死之陷云南都护府七月髙仙芝及大食战于怛逻斯城败绩八月范阳节度副大使安禄山及契丹战于吐护真河败绩乙卯广陵海溢丙辰武库灾十月壬子幸华清宫十一月乙未幸杨国忠第十一载正月丁亥至自华清宫二月庚午突厥部落阿布思宼邉三月乙巳改尚书省八部名四月乙酉戸部郎中王銲京兆人邢縡谋反伏诛丙戌杀御史大夫王鉷李林甫罢安北副大都护五月戊申庆王琮薨甲子东京大风㧞木六月壬午御史大夫兼劒南节度使杨国忠败吐蕃于云南克故洪城十月戊寅幸华清宫十一月乙卯李林甫薨庚申杨国忠为右相十二月丁亥至自华清宫十二载五月己酉复魏周隋为三恪六月阿布思部落降八月中书门下虑囚九月庚寅葛逻禄叶护执阿布思十月戊寅幸华清宫十三载正月丙午至自华清宫二月壬申朝献于太清宫加上玄元皇帝号曰大圣祖髙上大道金阙玄元天皇大帝癸酉朝享于太庙増祖宗谥甲戌羣臣上尊号曰开元天地大寳圣文神武证道孝徳皇帝大赦左降官遭父母丧者聴归赐孝义旌表者勋两转侍老百岁以上版授本郡太守妇人郡夫人九十以上郡长史妇人郡君八十以上县令妇人县君太守加赐爵一级县令勲两转民酺三日丁丑杨国忠为司空是日雨土三月陇右河西节度使哥舒翰败吐蕃复河源九曲辛酉大风㧞木五月壬戌观酺于勤政楼北庭都护程千里俘阿布思以献六月乙丑朔日有食之劔南节度留后李宓及云南蛮战于西洱河死之八月丙戌陈希烈罢文部侍郎韦见素为武部尚书同中书门下平章事是秋瀍洛水溢十月乙酉幸华清宫十二月戊午至自华清宫十四载三月壬午安禄山及契丹战于潢水败之五月天有声于浙西八月辛卯降死罪流以下原之免今载租庸半赐侍老米十月庚寅幸华清宫十一月安禄山反䧟河北诸郡范阳将何千年杀河东节度使杨光翙壬申伊西节度使封常清为范阳平卢节度使以讨安禄山丙子至自华清宫九原郡太守郭子仪为朔方军节度副大使右羽林军大将军王承业为太原尹衞尉卿张介然为河南节度採访使右金吾大将军程千里为上党郡长史以讨安禄山丁丑荣王琬为东讨元帅髙仙芝副之十二月丁亥安禄山䧟灵昌郡辛卯䧟陈留郡执太守郭纳张介然死之癸巳安禄山䧟荥阳郡太守崔无诐死之丙申封常清及安禄山战于甖子谷败绩丁酉䧟东京留守李憕御史中丞卢奕判官蒋清死之河南尹达奚珣叛降于安禄山己亥恒山郡太守颜杲卿败何千年执之克赵鉅鹿广平清河河间景城乐安博平博陵上谷文安信都魏邺十四郡癸卯封常清髙仙芝伏诛哥舒翰持节统领䖏置太子先锋兵马副元帅守潼关甲辰郭子仪及安禄山将髙秀巖战于河曲败之戊申荣王琬薨壬子济南郡太守李随单父尉贾贲濮阳人尚衡以兵讨安禄山是月平原郡太守颜真卿饶阳郡太守卢全诚司马李正以兵讨安禄山十五载正月乙卯东平郡太守嗣吴王袛以兵讨安禄山丙辰李随为河南节度使以讨安禄山壬戌禄山陷恒山郡执颜杲卿袁履谦陷邺广平鉅鹿赵上谷博陵文安魏信都九郡癸亥朔方军节度副使李光弼为河东节度副大使以讨禄山甲子南阳郡太守鲁炅为南阳节度使率岭南黔中山南东道兵屯于叶县乙丑安庆绪宼潼关哥舒翰败之丁丑真源令张巡以兵讨安禄山二月己亥嗣吴王祗及禄山将谢元同战于陈留败之李光弼克恒山郡郭子仪出井陉㑹光弼及安禄山将史思眀战败之庚子贾贲战于雍丘死之三月颜真卿克魏郡史思明寇饶阳平原乙卯张巡及安禄山将令狐潮战于雍丘败之丙辰杀户部尚书安思顺太仆卿安元贞乙丑李光弼克赵郡四月乙酉北海郡太守贺兰进明以兵救平原丙午太子左赞善大夫来瑱为颍川郡太守兼招讨使五月丁巳鲁炅及安禄山战于滍水败绩奔于南阳戊辰嗣虢王巨为河南节度使六月癸未颜真卿及安禄山将袁知泰战于堂邑败之贺兰进明克信都丙戌哥舒翰及安禄山战于灵寳西原败绩是日郭子仪李光弼及史思眀战于嘉山败之辛卯蕃将火㧞归仁执哥舒翰叛降于安禄山遂陷潼关上洛郡甲午诏亲征京兆尹崔光逺为西京留守招讨䖏置使丙申行在望贤宫丁酉次马嵬左龙武大将军陈玄礼杀杨国忠及御史大夫魏方进太常卿杨暄赐贵妃杨氏死是日张巡及安禄山将翟伯玉战于白沙埚败之己亥禄山陷京师辛丑次陈仓闲廐使任沙门叛降于禄山丙午次河池郡劔南节度使崔圆为中书侍郎同中书门下平章事七月甲子次普安郡宪部侍郎房琯为文部尚书同中书门下平章事丁卯皇太子为天下兵马元师都统朔方河东河北平卢节度使御史中丞裴冕陇西郡司马刘秩副之江陵大都督永王璘为山南东路黔中江南西路节度使盛王琦为广陵郡都督江南东路淮南道节度使丰王珙为武威郡都督河西陇右安西北庭节度使庚午次巴西郡以太守崔涣为门下侍郎同中书门下平章事韦见素为左相庚辰次蜀郡八月壬午大赦赐文武官阶爵为安禄山胁从能自归者原之癸巳皇太子卽皇帝位于灵武以闻庚子上皇天帝诰遣韦见素房琯崔涣奉皇帝册于灵武十一月甲寅宪部尚书李麟同中书门下平章事十二月甲辰永王璘反废为庶人至徳二载正月庚戌诰求天下孝悌可旌者甲子劔南健儿贾秀反伏诛三月庚午通化郡言玄元皇帝降五月庚申诰追册贵嫔杨氏为皇后七月庚戌行营健儿李季反伏诛庚午劒南健儿郭千仞反伏诛十月丁巳皇帝复京师以闻诰降劒南囚罪流以下原之十二月丁未至自蜀郡居于兴庆宫三载上号曰太上至道圣皇天帝上元元年徙居于西内甘露殿元年建巳月崩于神龙殿年七十八赞曰睿宗因其子之功而在位不乆固无可称者呜唿女子之祸于人者甚矣自髙祖至于中宗数十年间再罹女祸唐祚既絶而复续中宗不免其身韦氏遂以灭族玄宗亲平其乱可以鉴矣而又败以女子方其励精政事开元之际㡬致太平何其盛也及侈心一动穷天下之欲不足为其乐而溺其所甚爱忘其所可戒至于窜身失国而不悔考其始终之异性习之相逺也至于如此可不慎哉可不慎哉唐书卷五唐书卷五考证玄宗纪天寳三载正月辛亥有星陨于东南旧书作闰月辛亥天文志亦作闰月今作正月似误十五载三月丙辰杀戸部尚书安思顺旧书在二月按二月无丙辰当从新书唐书卷五考证新唐书卷六钦定四库全书唐书卷六宋翰林学士欧阳修撰本纪第六肃宗文明武德大圣大宣孝皇帝讳亨玄宗第三子也母曰元献皇后杨氏初名嗣昇封陕王开元四年爲安西大都护性仁孝好学玄宗尤爱之遣贺知章潘肃吕向皇甫彬郉璹等侍读左右十五年更名浚徙封忠王爲朔方节度大使单于大都护十八年奚契丹寇边乃以肃宗爲河北道行军元帅遣御史大夫李朝隐等八总管兵十万以伐之居二岁朝隐等败奚契丹于范阳北肃宗以统帅功迁司徒二十三年又更名玙二十五年皇太子瑛废死明年立爲皇太子有司行册礼其仪有中严外办其服绛纱太子曰此天子礼也乃下公卿议太师萧嵩左丞相裴耀卿请改外办爲外偹绛纱衣爲朱明服乃从之二十八年又更名绍天寳三载又更名亨安䘵山来朝太子识其有反相请以罪诛之玄宗不听禄山反十五载玄宗避贼行至马嵬父老遮道请留太子讨贼玄宗许之遣寿王瑁及内侍高力士谕太子太子乃还六月丁酉至渭北便桥桥絶募水濵居民得三千余人渉而济遇潼关散卒以爲贼与战多伤旣而觉之收其余以渉后军多没者夕次永寿县吏民稍持牛酒来献新平郡太守薛羽保定郡太守徐㲄闻贼且至皆弃城走己亥太子次保定捕得羽㲄斩之辛丑次平凉郡得牧马牛羊兵始振朔方留后支度副使杜鸿渐六城水陆运使魏少游节度判官崔漪支度判官崔简金关内盐池判官李涵河西行军司马裴冕迎太子治兵于朔方庚戌次丰宁见大河之险将保之会天大风回趋灵武七月辛酉至于灵武壬戌裴冕等请皇太子即皇帝位甲子即皇帝位于灵武尊皇帝曰上皇天帝大赦改元至德赐文武官阶勲爵版授侍老太守县令裴冕爲中书侍郞同中书门下平章事甲戌安禄山寇扶风太守薛景仙败之八月辛卯张廵及安禄山将李廷望战于雍邱败之十月辛巳朔日有食之癸未次彭原郡诏御史谏官论事勿先白大夫及宰相始鬻爵度僧尼房琯爲招讨西京防御蒲潼两关兵马元帅兵部尚书王思礼副之南军入于宜寿中军入于武功北军入于奉天辛卯河南节度副使张廵及令狐潮战于雍邱败之辛丑房琯以中军北军及安禄山之衆战于陈涛斜败绩癸卯琯又以南军战败绩是月遣永王璘朝上皇天帝于蜀郡璘反丹徒郡太守阎敬之及璘战于伊娄埭死之十一月辛卯河西地震戊午崔涣爲江南宣慰使郭子仪率回纥及安禄山战于河上败之史思明宼太原十二月安禄山陷鲁东平济隂三郡戊子给复平原郡二载安禄山陷颍川执太守薛愿及长史庞坚是歳吐蕃陷巂州岭南溪獠梁崇牵陷容州二载正月永王璘陷鄱阳郡乙卯安庆緖弑其父禄山丙寅河西兵马使孟庭伦杀其节度使周佖以武威郡反乙亥安庆緖将尹子奇寇睢阳郡张廵败之二月戊子次于凤翔李光弼及安庆緖之衆战于太原败之丁酉关西节度兵马使郭英乂及安庆緖战于武功败绩庆緖陷冯翊郡太守萧贲死之庆緖将蔡希德寇太原戊戌庶人璘伏诛庚子郭子仪及安庆緖战于潼关败之壬寅河西判官崔偁克武威郡孟庭伦伏诛甲辰郭子仪及安庆緖战于永丰仓败之大将李韶光王祚死之三月辛酉韦见素裴冕罢宪部尚书致仕苗晋卿爲左相四月戊寅郭子仪爲关内河东副元帅壬午瘗阵亡者庚寅郭子仪及安庆緖将李归仁战于刘运桥败之五月癸丑子仪及庆緖将安守忠战于清渠败绩丁巳房琯罢谏议大夫张镐爲中书侍郞同中书门下平章事六月癸未尹子奇寇睢阳丁酉南充郡民何滔执其太守杨齐曾以反劒南节度使卢元裕败之七月己酉太白经天丁巳安庆緖将安武臣䧟陜郡八月丁丑焚长春宫甲申崔涣罢张镐兼河南节度使都綂淮南诸军事灵昌郡太守许叔冀奔于彭城癸巳大閲闰月甲寅安庆緖寇好畤渭北节度使李光进败之丁卯广平郡王俶爲天下兵马元帅郭子仪副之以朔方安西回纥南蛮大食兵讨安庆緖辛未京畿採访宣慰使崔光远及庆緖战于骆谷败之行军司马王伯伦战于苑北死之九月丁丑庆绪陷上党郡执节度使程千里壬寅广平郡王俶及庆緖战于沣水败之癸卯复京师庆緖奔于陜郡尚书左仆射裴冕告太清宫郊庙社稷五陵宣慰百姓十月戊申广平郡王俶及安庆緖战于新店败之克陜郡壬子复东京庆緖奔于河北兴平军兵马使李奂及庆绪之衆战于武关败之克上洛郡吐蕃陷西平郡癸丑安庆绪陷睢阳太守许远及张廵郓州刺史姚誾左金吾卫将军南霁云皆死之癸亥给复凤翔五载版授父老官遣太子太师韦见素迎上皇天帝于蜀郡丁卯至自灵武飨于太庙哭三日己巳关内节度使王思礼及安庆緖战于绛郡败之十一月丙子张镐率四鎭伊西北庭行营兵马使李嗣业陜西节度使来瑱河南都知兵马使嗣吴王祗克河南郡县庚子作九庙神主告享于长乐殿十二月丙午上皇天帝至自蜀郡甲寅苗晋卿爲中书侍郞同中书门下平章事戊午大赦灵武元从蜀郡扈从官三品以上予一子官四品以下一子出身瘗阵亡者致祭之给复其家二载免天下租庸来岁三之一禁珠玉寳钿平脱金泥刺绣复诸州及官名以蜀郡爲南京凤翔郡爲西京西京爲中京给复潞州五载并邓许滑宋五州雍邱好畤奉先县二载益州三载赐文武官阶勲爵父老八十以上版授加绯衣银鱼民酺五日广平郡王俶爲太尉进爵楚王苗晋卿爲侍中崔圆爲中书令李麟同中书门下三品进封子南阳郡王系爲赵王新城郡王仅彭王颍川郡王僴兖王东阳郡王侹泾王封子僙爲襄王倕杞王偲召王佋兴王侗定王乙丑史思明降壬申达奚珣等伏诛干元元年正月戊寅上皇天帝御宣政殿授皇帝传国受命寳符册号曰光天文武大圣孝感皇帝乙酉出宫女三千人庚寅大閲二月癸卯安庆緖将能元皓以淄青降以元皓爲河北招讨使乙巳上上皇天帝册号曰圣皇天帝丁未大赦改元赠死事及拒伪命者官成都灵州扈从三品以上予一子官五品以上一子出身六品以下叙进之免䧟贼州三岁税赐文武官阶爵三月甲戌徙封俶爲成王戊寅立淑妃张氏爲皇后四月辛亥祔神主于太庙甲寅朝享于太庙有事于南郊乙卯大赦赐文武官阶勲爵天下非租庸毋辄役使有能赈贫穷宠以官爵京官九品以上言事二王三恪予一子官史思明杀范阳节度副使乌承恩以反五月戊子张镐罢乙未崔圆李麟罢太常少卿王玙爲中书侍郞同中书门下平章事七月党项羌寇边九月丙子招讨党项使王仲昇杀拓㧞戎德庚寅郭子仪率李光弼李嗣业王思礼淮西节度使鲁炅兴平军节度使李奂滑濮节度使许叔冀平卢兵马使董秦郑蔡节度使季广琛以讨安庆緖癸巳大食波斯寇广州十月甲辰立成王俶爲皇太子大赦赐文武官阶爵五品以上子爲父后者勋两转举忠正孝友堪东宫官者十一月壬申王思礼及安庆绪战于相州败之十二月庚戌戸部尚书李峘都綂淮南江东江西节度使丁卯史思明陷魏州二年正月己巳羣臣上尊号曰干元大圣光天文武孝感皇帝郭子仪及安庆绪战于愁思冈败之丁丑祠九宫贵神戊寅耕籍田二月壬戌中书门下虑囚三月己巳皇后亲蚕壬申九节度之师溃于滏水史思明杀安庆绪东京留守崔圆河南尹苏震汝州刺史贾至奔于襄邓郭子仪屯于东京丁亥以旱降死罪流以下原之流民还者给复三年甲午兵部侍郎吕諲同中书门下平章事乙未苗晋卿王玙罢京兆尹李岘爲吏部尚书中书舍人李揆爲中书侍郎户部侍郎第五琦同中书门下平章事丙申郭子仪爲东畿山南东河南等道诸节度防御兵马元帅四月庚子王思礼及史思明战于直千岭败之壬寅诏减常膳服御武德中尚作坊非赐蕃客戎祀所须者皆罢之五月辛巳贬李岘爲蜀州刺史七月辛巳赵王系爲天下兵马元帅李光弼副之辛卯吕諲罢八月乙巳襄州防御将康楚元张嘉延反逐其刺史王思政九月甲子张嘉延陷荆州丁亥太子少保崔光远爲荆襄招讨山南东道处置兵马使庚寅史思明陷东京及齐汝郑滑四州十月乙巳李光弼及史思明战于河阳败之壬戌吕諲起复十一月庚午贬第五琦爲忠州刺史十二月乙巳康楚元伏诛史思明寇陜州神䇿军将卫伯玉败之上元元年三月丙子降死罪流以下原之四月戊申山南东道将张维瑾反杀其节度使史翙丁巳有彗星出于娄胃己未来瑱爲山南东道节度使以讨张维瑾闰月辛酉有彗星出于西方甲戌徙封系爲越王己夘大赦改元赐文武官爵追封太公望爲武成王复死刑三覆奏是月大饥张维瑾降五月丙午太子太傅苗晋卿爲侍中壬子吕諲罢六月乙丑凤翔节度使崔光远及羌浑党项战于泾陇败之乙酉又败之于普润李光弼及史思明战于怀州败之七月丁未圣皇天帝迁于西内十一月甲午扬州长史刘展反陷润州丙申陷昇州壬子李峘淮南节度使邓景山及刘展战于淮上败绩是岁吐蕃陷廓州西原蛮寇边桂州经畧使邢济败之二年正月甲寅降死罪流以下原之乙卯刘展伏诛二月己未奴刺党项羌寇寳鸡焚大散关寇凤州刺史萧死之凤翔尹李鼎败之戊寅李光弼及史思明战于北邙败绩思明陷河阳癸未贬李揆爲袁州长史河中节度使萧华爲中书侍郎同中书门下平章事乙酉来瑱及史思明战于鲁山败之三月甲午史朝义宼陜州神䇿军节度使卫伯玉败之戊戌史朝义杀其父思明李光弼罢副元帅四月己未吏部侍郎裴遵庆爲黄门侍郎同中书门下平章事乙亥青密节度使尚衡及史朝义战败之丁丑兖郓节度使能元皓又败之壬午劒南东川节度兵马使叚子璋反陷绵州遂州刺史嗣虢王巨死之节度使李奂奔于成都五月甲午史朝义将令狐彰以滑州降戊戌平卢军节度使侯希逸及史朝义战于幽州败之庚子李光弼爲河南道副元帅劒南节度使崔光远克东川段子璋伏诛七月癸未朔日有食之八月辛巳殿中监李国贞都统朔方鎭西北庭兴平陈郑河中节度使九月壬寅大赦去干元大圣光天文武孝感号去上元号称元年以十一月爲岁首月以斗所建辰爲名赐文武官阶勲爵版授侍老官先授者叙进之停四京号元年建子月癸巳曹州刺史常休明及史朝义将薛㟧战败之己亥朝圣皇天帝于西内丙午卫伯玉及史朝义战于永宁败之己酉朝献于太清宫庚戌朝享于太庙及元献皇后庙建丑月辛亥有事于南郊己未来瑱及史朝义战于汝州败之乙亥侯希逸及朝义将李怀仙战于范阳败之寳应元年建寅月甲申追册靖德太子琮为皇帝妃窦氏为皇后乙酉葬王公妃主遇害者丙戌盗发敬陵惠陵甲辰李光弼克许州吐蕃请和戊申史朝义陷营州建卯月辛亥大赦赐文武官阶爵五品以上清望及郎官御史荐流人有行业情可矜者停贡鹰鹞狗豹以京兆府为上都河南府为东都凤翔府为西都江陵府为南都太原府为北都壬子羌浑奴刺寇梁州癸丑河东军乱杀其节度使邓景山都知兵马使辛云京自称节度使乙丑河中军乱杀李国贞及其节度使荔非元礼戊辰淮西节度使王仲昇及史朝义将谢钦让战于申州败绩庚午郭子仪知朔方河中北庭潞仪泽沁节度行营兴平定国军兵马副元帅壬申鄜州刺史成公意及党项战败之建辰月壬午大赦官吏听纳赃免罪左降官及流人罚鎭効力者还之甲午奴刺寇梁州戊申萧华罢户部侍郎元载同中书门下平章事建巳月庚戌史朝义寇泽州刺史李抱玉败之壬子楚州献定国寳玉十有寅圣皇天帝崩乙丑皇太子监国大赦改元年爲寳应元年复以正月为岁首建巳月为四月丙寅闲厩使李辅国飞龙厩副使程元振迁皇后于别殿杀越王系兖王僴是夜皇帝崩于长生殿年五十二代宗睿文孝武皇帝讳豫肃宗长子也母曰章敬皇后吴氏玄宗诸孙百余人代宗最长为嫡皇孙聪明寛厚喜愠不形于色而好学强记通易象初名俶封广平郡王安禄山反玄宗幸蜀肃宗留讨贼代宗常从于兵间肃宗已即位郭子仪等兵讨安庆緖未克肃宗在岐至德二载九月以广平郡王为天下兵马元帅率朔方安西回纥南蛮大食等兵二十万以进讨百官送于朝堂过阙而下歩出木马门然后复骑以安西北庭行营节度使李嗣业为前军朔方河西陇右节度使郭子仪为中军关内行营节度使王思礼为后军屯于香积寺败贼将安守忠斩首六万级贼将张通儒守长安闻守忠败弃城走遂克京城乃留思礼屯于苑中代宗率大军以东安庆緖遣其将严庄拒于陜州代宗及子仪嗣业战陜西大败之安庆緖奔于河北遂克东都肃宗还京师十二月进封楚王干元元年三月徙封成王四月立为皇太子初太子生之歳豫州献嘉禾于是以为祥乃更名豫肃宗去上元三年号止称元年月以斗所建辰爲名元年建巳月肃宗寝疾乃诏皇太子监国而楚州献定国寳十有三因曰楚者太子之所封今天降寳于楚宜以建元乃以元年为寳应元年肃宗张皇后恶李辅国欲图之召问太子太子不许乃与越王系谋之肃宗疾革四月丁卯皇后与系将召太子入宫飞龙副使程元振得其谋以告辅国辅国止太子无入率兵入杀系及兖王僴幽皇后于别殿是夕肃宗崩乃迎太子见羣臣于九仙门明日发丧己巳即皇帝位于柩前癸酉始听政甲戌奉节郡王适爲天下兵马元帅郭子仪罢副元帅乙亥进封适为鲁王五月壬午李辅国为司空庚寅追尊母为皇太后丙申李光弼及史朝义战于宋州败之丁酉大赦刺史予一子官赐文武官阶爵子为父后者勲一转免民逋租宿负进封子益昌郡王邈为郑王延庆郡王迥韩王追复庻人王氏为皇后瑛瑶琚皆复其封号六月辛亥追废皇后张氏越王系兖王僴皆为庻人七月乙酉杀山南东道节度使裴茂癸巳劒南西川兵马使徐知道反八月己未知道伏诛辛未台州人袁鼌反乙亥徙封适为雍王九月戊子凤州刺史吕日将及党项羌战于三嗟谷败之丙申回纥请助战壬寅大閲癸卯袁鼌陷信州十月乙卯䧟温明二州诏浙江水旱百姓重困州县勿輙科率民疫死不能葬者为瘗之辛酉雍王适讨史朝义壬戌盗杀李辅国癸酉雍王适克懐州甲戌败史朝义于横水克河阳东都史朝义将张献诚以汴州降十一月丁亥朝义将薛嵩以相卫洺邢四州降丁酉朝义将张忠志以赵定深恒易五州降己亥朔方行营节度使仆固怀恩为朔方河北副元帅十二月己酉太府左藏库火戊辰瘗京城内外㬥骨甲戌李光弼及袁鼌战于衢州败之是歳舒州人杨昭反杀其刺史刘秋子西原蛮叛吐蕃寇秦成渭三州广德元年正月癸未京兆尹刘晏为吏部尚书同中书门下平章事甲申史朝义自杀其将李怀仙以幽州降田承嗣以魏州降壬寅山陵使山南东道节度使来瑱有罪伏诛三月甲辰山南东道兵马使梁崇义自南阳入于襄州丁未李光弼及袁鼌战败之辛酉葬至道大圣大明孝皇帝于泰陵甲子党项羌寇同州郭子仪败之于黄堆山庚午葬文明武德大圣大宣孝皇帝于建陵六月同华节度使李怀让自杀七月壬寅羣臣上尊号曰寳应元圣文武孝皇帝壬子大赦改元免民逋负戸三丁免其一庸调给复河北三年回纥行营所经免今嵗租赐内外官阶勲爵给功臣铁劵藏名于太庙图形于凌烟阁吐蕃䧟陇右诸州八月仆固怀恩反九月壬寅裴遵庆宣慰仆固懐恩于汾州乙丑泾州刺史高晖叛附于吐蕃十月庚午吐蕃䧟邠州辛未寇奉天武功京师戒严壬申雍王适爲关内兵马元帅郭子仪副之癸酉渭北行营兵马使吕日将及吐蕃战于盩厔败之乙亥又战于盩厔败绩丙子如陜州丁丑次华隂丰王珙有罪伏诛戊寅吐蕃䧟京师立广武郡王承宏为皇帝辛巳次陜州癸巳吐蕃溃郭子仪复京师南山五谷人高玉反十一月壬寅广州市舶使吕太一反逐其节度使张休十二月辛未刘晏宣慰上都甲午至自陜州乙未苗晋卿裴遵庆罢检校礼部尚书李岘为黄门侍郎同中书门下平章事丙申放承宏于华州吐蕃䧟松维二州西原蛮䧟道州二年正月丙午诏举堪御史谏官刺史县令者乙卯立雍王适为皇太子癸亥刘晏李岘罢右散骑常侍王缙为黄门侍郎太常卿杜鸿渐为兵部侍郎同中书门下平章事郭子仪兼河东副元帅二月辛未仆固怀恩杀朔方军节度留后浑释之癸酉朝献于太清宫甲戌朝享于太庙乙亥有事于南郊己丑大赦赐内外官阶爵武德功臣子孙予一人官成都灵武元从三品以上加赐爵一级余加一阶寳应功臣三品以上官一子仍赐爵一级余加阶勲两转五品以上为父后者勲两转三月辛丑给复河南府二年甲子盛王琦薨四月甲午禁钿作珠翠五月洛水溢六月丁卯有星陨于汾州七月庚子初税青苗己酉李光弼薨八月丙寅王缙为侍中都綂河南淮南山南东道节度行营事壬申王缙罢侍中癸巳吐蕃寇邠州邠寕节度使白孝德败之于宜禄九月己未劒南节度使严武及吐蕃战于当狗城败之是秋有十月丙寅吐蕃寇邠州丁卯寇奉天京师戒严庚午严武克吐蕃盐川城辛未朔方兵马使郭晞及吐蕃战于邠西败之是月突厥寇丰州守将马望死之十一月乙未吐蕃军溃京师解严河西节度使杨志烈及仆固懐恩战于灵州败绩癸丑袁鼌伏诛免越州今岁田租之半给复温台明三州一年十二月乙丑高玉伏诛丙寅衆星陨是岁西原蛮䧟邵州永泰元年正月癸巳大赦改元是月歙州人杀其刺史庞濬二月戊寅党项羌寇富平庚辰仪王璲薨三月庚子雨木氷庚戌吐蕃请和辛亥大风㧞木四月己巳自春不雨至于是而雨是夏盩厔稆麦生七月辛卯平卢淄青兵马使李怀玉逐其节度使侯希逸八月庚辰王缙为河南副元帅仆固怀恩及吐蕃回纥党项羌浑奴刺寇边九月庚寅命百官观浮屠象于光顺门辛卯太白经天甲辰吐蕃寇醴泉奉天党项羌寇同州浑奴刺寇盩厔京师戒严己酉屯于苑郭子仪屯于泾阳丁巳同华节度使周智光及吐蕃战于澄城败之智光入于鄜州杀其刺史张麟遂焚坊州十月沙陀杀杨志烈己未吐蕃至邠州与回纥寇边辛酉寇奉天癸亥寇同州乙丑寇兴平丁卯回纥党项羌请降癸酉郭子仪及吐蕃战于灵台败之京师解严闰月辛卯朔方副将李怀光克灵州辛亥劒南西山兵马使崔旴反寇成都节度使郭英乂奔于灵池普州刺史韩澄杀之癸丑歛民赀作浮屠供大歴元年二月吐蕃遣使来朝壬子杜鸿渐为山南西道劒南东西川邛南西山等道副元帅三月癸未劒南东川节度使张献诚及崔旴战于梓州败绩七月癸酉洛水溢九月辛巳吐蕃䧟原州十一月甲子大赦改元给复流民归业者三年十二月己亥有彗星出于瓠瓜癸卯周智光反杀虢州刺史庞充是冬无雪郑王邈为天下兵马元帅二年正月丁巳郭子仪讨周智光己未同华将李汉惠以同州降甲子周智光伏诛淮西节度使李忠臣入于华州戌寅给复同华二州二年八月壬寅杀驸马都尉姜庆初九月甲寅吐蕃寇灵州乙卯寇邠州郭子仪屯于泾阳京师戒严乙丑昼有星流于南方是秋桂州山獠反十月戊寅朔方军节度使路嗣恭及吐蕃战于灵州败之京师解严十一月辛未雨木氷壬申京师地震三年二月癸巳商州兵马使刘洽杀其刺史殷仲卿三月乙巳朔日有食之五月乙卯追号齐王倓为皇帝兴信公主女张氏为皇后癸亥地震六月壬寅幽州兵马使朱希彩杀其节度使李怀仙自称留后闰月庚午王缙兼幽州卢龙军节度使七月壬申泸州刺史杨子琳反䧟成都劒南节度留后崔寛败之克成都子琳杀夔州别驾张忠戊寅吐蕃遣使来朝八月己酉吐蕃寇灵州丁卯寇邠州京师戒严戊辰邠宁节度使马璘及吐蕃战败之庚午王缙兼河东节度使九月丁丑济王环薨壬午吐蕃寇灵州朔方将白元光败之壬辰又败之于灵武戊辰京师解严十二月辛酉泾原兵马使王童之谋反伏诛四年正月甲戌杀颍州刺史李岵二月乙卯杜鸿渐罢副元帅丙辰京师地震三月遣御史税商钱甲戌免京兆今岁税五月丙戌京师地震六月戊申王缙罢副元帅都统七月癸未降死罪流以下原之十月丁巳大雾十一月辛未禁畿内弋猎壬申杜鸿渐罢癸酉元载权知门下省事甲戌吐蕃宼灵州朔方军节度留后常谦光败之丙子左仆射裴冕同中书门下平章事癸巳裴冕兼河南淮西山南东道副元帅十二月戊戌裴冕薨是岁广州人冯崇道桂州人朱济时反容管经略使王翃败之五年正月辛卯凤翔节度使李抱玉为河西陇右山南西道副元帅三月癸酉内侍监鱼朝恩有罪自杀丙戌以昭陵皇堂有光赦京兆关辅四月庚子湖南兵马使臧玠杀其团练使崔灌己未有彗星出于五车五月己卯有彗星出于北方六月己未以彗星灭降死罪流以下原之録魏征王珪李靖李勣房玄龄杜如晦之后是岁湖南将王国良反及西原蛮寇州县六年二月壬寅李抱玉罢山南西道副元帅三月王翃败梁崇牵克容州四月戊寅蓝田西原地䧟禁大竭凿六破锦及文纱吴绫为龙凤麒麟天马辟邪者五月戊申杀殿中侍御史陆珽成都府司録参军事李少良大理评事韦颂七年二月庚午江州江溢五月乙酉大雨雹大风拔木乙未以旱大赦减膳撤乐是秋幽州卢龙将李懐瑗杀其节度使朱希彩经略军副使朱泚自称留后十月乙亥以淮南旱免租庸三之二十一月庚辰免巴蓬渠集壁充通开八州二岁租庸十二月丙寅雨土有长星出于参八年正月甲辰诏京官三品以上及郎官御史岁举刺史县令一人五月辛卯郑王邈薨壬寅赦京师癸卯降死罪流以下原之八月己未吐蕃寇灵州郭子仪败之于七级渠甲子废华州屯田给贫民九月壬午循州刺史哥舒晃反杀岭南节度使吕崇贲戊子诏京官五品以上两省供奉官郎官御史言事十月庚申吐蕃宼泾邠丙寅朔方兵马使浑瑊及吐蕃战于宜禄败绩泾原节度使马璘及吐蕃战于潘原败之九年二月辛未徐州兵乱逐其刺史梁乗四月壬辰大赦十月壬申信王瑝薨乙亥凉王璇薨壬辰降京师死罪流以下原之十年正月丁酉昭义军兵马使裴志清逐其节度使薛㟧叛附于田承嗣壬寅寿王瑁薨戊申田承嗣反癸丑承嗣䧟洺州乙卯劒南西川节度使崔宁及吐蕃战于西山败之二月乙丑田承嗣䧟卫州刺史薛雄死之辛未封子述为睦王逾郴王连恩王遘鄜王造忻王暹韶王运嘉王遇端王遹循王通㳟王逵原王逸雅王丙子河阳军乱逐三城使常休明三月甲午陜州军乱逐其观察使李国清四月癸未河东节度使薛兼训等讨田承嗣给复昭义五州二年甲申大雨雹大风㧞木五月乙未魏博将霍荣国以礠州降甲寅大雨雹大风㧞木震阙门六月甲戌成德军节度使李寳臣及田承嗣战于冀州败之七月己未杭州海溢八月己丑田承嗣寇礠州九月壬寅降京师死罪流以下原之壬子吐蕃寇临泾癸丑寇陇州丙辰李抱玉败之于义宁丁巳马璘又败之于百里城十月辛酉朔日有食之甲子昭义军节度使李承昭及田承嗣战于清水败之丙寅贵妃独孤氏薨丁卯追册为皇后十一月丁酉魏博将吴希光以瀛州降丁未岭南节度使路嗣㳟克广州哥舒晃伏诛十一年正月庚寅田承嗣降辛亥崔宁及吐蕃战败之五月汴宋都虞候李灵耀反杀濮州刺史孟鉴七月庚寅田承嗣寇滑州永平军节度使李勉败绩八月甲申淮西节度使李忠臣河阳三城使马燧及李勉讨李灵耀闰月丁酉大白昼见九月乙丑李忠臣马燧及李灵耀战于郑州败绩十月乙酉战于中牟败之壬辰忠臣又败之于西梁固壬寅淮南节度使陈少游及李灵耀战于汴州败之丙子田承嗣以兵援灵耀李忠臣败之于匡城甲寅灵耀伏诛十二年三月庚午赦田承嗣辛巳元载有罪伏诛贬王缙为括州刺史四月壬午太常卿杨绾为中书侍郎礼部侍郎常衮为门下侍郎同中书门下平章事癸巳诏谏官献封事勿限时侧门论事者随状面奏六品以上官言事投匦者无勒副章丁酉吐蕃寇黎雅二州崔宁败之是月金州人卓英璘反六月乙巳英璘伏诛给复金州二年丁未以旱降京师死罪流以下原之七月己巳杨绾薨丙子诏尚书御史大夫左右丞侍郎举任刺史者九月庚午吐蕃寇坊州是秋河溢十一月壬子山南西道节度使张献㳟及吐蕃战于岷州败之十二月丁亥崔宁及吐蕃战于西山败之是岁恒定赵三州地震冬无雪十三年正月戊辰回纥寇并州癸酉河东节度留后鲍防及回纥战于阳曲败绩二月庚辰代州刺史张光晟及回纥战于羊虎谷败之四月甲辰吐蕃寇灵州常谦光败之十月己丑禁京畿持兵器捕猎是岁郴州黄芩山崩十四年二月癸未魏博节度使田承嗣卒其兄子悦自称留后三月丁未汴宋将李希烈逐其节度使李忠臣自称留后五月辛酉不豫诏皇太子监国是夕皇帝崩于紫宸内殿年五十三赞曰天寳之乱大盗遽起天子出奔方是时肃宗以皇太子治兵讨贼眞得其职矣然以僖宗之时唐之威德在人纪纲未坏孰与天寳之际而僖宗在蜀诸鎭之兵糺合勠力遂破黄巢而复京师由是言之肃宗虽不即尊位亦可以破贼矣葢自高祖以来三逊于位以授其子而独睿宗上畏天戒发于诚心若高祖玄宗岂其志哉代宗之时余孽犹在平乱守成盖亦中材之主也唐书卷六唐书卷六考证代宗纪干元元年八月乙亥徙封适爲雍王旧书作九月丁丑朔按德宗纪当从新书广德元年正月甲申史朝义自杀其将李怀仙以幽州降旧书在寳应元年十一月唐书卷六考证新唐书卷七钦定四库全书唐书卷七宋翰林学士欧阳修撰本纪第七徳宗神武圣文皇帝讳适代宗长子也母曰睿真皇太后沈氏初沈氏以开元末选入代宗宫安禄山之乱玄宗避贼于蜀诸王妃妾不及从者皆为贼所得拘之东都之掖廷代宗克东都得沈氏留之宫中史思明再陷东都遂失所在肃宗元年建丑月封德宗奉节郡王代宗即位史朝义据东都乃以徳宗为天下兵马元帅进封鲁王八月徙封雍王寳应元年十月屯于陜州诸将进击史朝义败之朝义走河北遂克东都十一月史朝义死幽州守将李懐仙斩其首来献河北平以功兼尚书令与功臣郭子仪李光弼等皆赐铁劵图形凌烟阁广德二年二月立为皇太子大厯十四年五月辛酉代宗崩癸亥即皇帝位于太极殿闰月甲戌贬常衮为河南少尹以河南少尹崔祐甫为门下侍郎同中书门下平章事丙子罢诸州府及新罗渤海贡鹰鹞戊寅罢山南贡枇杷江南甘橘非供宗庙者辛巳罢邕府岁贡奴婢癸未罢梨园乐工三百人劒南贡生春酒甲申郭子仪为尚父兼太尉中书令丙戌罢献祥瑞贡器以金银饰者还之丁亥出宫人放舞象三十有二于荆山之阳六月己亥大赦赐文武官阶爵民为户者古爵一级减乘舆服御士庶田宅车服踰制者有司为立法度禁百官置邸贩鬻武德至德将相有功者子孙予官庚子进封子宣城郡王诵为宣王封子谟为舒王谌通王谅虔王详肃王谦资王乙巳封弟迺为益王迅隋王遂蜀王丙午诏六品以上清望官日二人待制癸丑命皇族五等以上居四方者家一人赴山陵己未罢扬州贡镜幽州贡麝癸亥举可刺史京令者七月戊辰朔日有食之庚午弛邕州金坑禁辛卯罢榷酤八月甲辰道州司马杨炎为门下侍郎懐州刺史乔琳为御史大夫同中书门下平章事乙巳还吐蕃俘十月丁酉吐蕃云南蛮寇黎茂文扶四州凤翔节度使朱泚金吾衞大将军曲环败之于七盘城己酉葬睿文孝武皇帝于元陵戊午罢九成宫贡立兽炭襄州蔗蒻工辛酉以沙苑豢豕三千给贫民十一月壬午乔琳罢十二月乙卯立宣王诵为皇太子丙寅晦日有食之建中元年正月丁卯改元羣臣上尊号曰圣神文武皇帝己巳朝献于太清宫庚午朝享于太庙辛未有事于南郊大赦赐文武官阶勲爵遣黜陟使于天下赐子为父后者勲两转二月丙申初定两税四月乙未四镇北庭行军别驾刘文喜反于泾州伏诛己亥地震六月甲午崔祐甫薨七月丙寅王国良降己丑杀忠州刺史刘晏八月丁巳遥尊母沈氏为皇太后九月己卯雷庚寅睦王述为奉迎皇太后使是冬无雪黄河滹沱易水溢二年正月戊辰成徳军节度使李寳臣卒其子惟岳自称留后幽州卢龙军节度使朱滔讨之魏博节度使田悦反神䇿都虞候李晟河东节度使马燧昭义军节度使李抱真河阳节度副使李芃讨之永平军节度使李勉为汴滑陈懐郑汝陜河阳三城宋亳颍节度都统二月乙巳御史大夫卢杞为门下侍郎同中书门下平章事乙卯振武军乱杀其使彭令芳及监军刘惠光丁巳发兵屯关东誓师于望春楼山南东道节度使梁崇义反五月京师雨雹庚申置待诏官三十人六月荧惑太白鬬于东井癸巳淮宁军节度使李希烈为汉南汉北兵马招讨使以讨梁崇义辛丑郭子仪薨七月庚申杨炎罢检校尚书右仆射侯希逸为司空前永平军节度使张镒为中书侍郎同中书门下平章事侯希逸薨癸未马燧李抱真及田悦战于临洺败之八月劒南西川节度使张延赏东川节度使王叔邕山南东道节度使贾耽荆南节度使李昌巙陈少游讨梁崇义以李希烈为诸军都统辛卯平卢军节度使李正已卒其子纳自称留后壬子梁崇义伏诛九月李纳陷宋州李惟岳将张孝忠以易定二州降壬戌赐立功士卒帛禀死事家三岁十月戊申李纳将李洧以徐州降十一月辛酉纳寇徐州宣武军节度使刘洽败之于七里沟丁丑马燧及田悦战于双冈败之甲申李纳将王渉以海州降十二月丁酉马万通以密州降马燧为魏博招讨使是岁杀崖州司马杨炎三年正月丙寅朱滔成徳军节度使张孝忠及李惟岳战于束鹿败之辛未减常膳及太子诸王食物复榷酤癸未李纳陷海密二州闰月乙未李惟岳将康日知以赵州降甲辰惟岳伏诛其将杨荣国以深州降庚戌马燧及田悦战于洹水败之是月悦将李再春以博州降田昻以洺州降二月戊午李惟岳将杨政义以定州降甲戌给复易定深赵恒冀六州三年赦吏民为李惟岳迫胁者己卯震通化门四月戊午李纳将李士真以德棣二州降甲子借商钱甲戌昭义军节度副使卢玄卿为魏博澶相招讨使戊寅张镒罢壬午杀殿中侍御史郑詹是月朱滔反陷德棣二州五月辛卯朔方军节度使李懐光讨田悦六月甲子京师地震恒冀观察使王武俊反辛巳李懐光马燧李芃李抱真及朱滔王武俊田悦战于连箧山败绩七月壬辰殿中丞李云端谋反伏诛癸巳停借商钱令八月癸丑演州司马李孟秋峰州刺史皮岸反伏诛九月丁亥初税商钱茶漆竹木十月丙辰吏部侍郎关播为中书侍郎同中书门下平章事李希烈反丙子肃王详薨四年正月丁亥凤翔节度使张镒及吐蕃尚结赞盟于清水庚寅李希烈陷汝州执刺史李元平戊戌东都汝行营节度使哥舒曜讨李希烈二月丁卯克汝州三月辛卯李希烈寇鄂州刺史李兼败之丁酉荆南节度使张伯仪及李希烈战于安州败绩四月庚申李勉为淮西招讨䖏置使哥舒曜副之张伯仪为淮西应援招讨使贾耽江南西道节度使嗣曹王臯副之甲子京师地震生毛丙子哥舒曜及李希烈战于颍桥败之五月辛巳京师地震乙酉颍王璬薨乙未刘洽为淄靑兖郓招讨制置使六月庚戌税屋间架算除陌钱丁卯徙封逾为丹王遘简王七月马燧为魏博澶相节度招讨使壬辰卢杞关播李忠臣及吐蕃区颊赞盟于京师八月丁未李希烈宼襄城乙卯希烈将曹季昌以隋州降庚申有星陨于京师九月丙戌神策军行营兵马使刘德信及李希烈战于扈涧败绩庚子舒王谟为荆襄江西沔鄂节度诸军行营兵马都元帅徙封普王十月泾原节度使姚令言反犯京师戊申如奉天朱泚反庚戌泚杀司农卿段秀实及左骁衞将军刘海賔凤翔后营将李楚琳杀其节度使张镒自称留后癸丑李希烈陷襄城宣武军兵马使髙翼死之甲寅朱泚杀泾原节度都虞候何明礼乙卯杀尚书右仆射崔宁丁巳戸部尚书萧复为吏部尚书吏部郎中刘从一为刑部侍郎京兆府戸曹参军翰林学士姜公辅为谏议大夫同中书门下平章事朱泚犯奉天禁军败绩于城东辛酉灵盐节度留后杜希全鄜坊节度使李建徽及朱泚战于漠谷败绩癸亥刘德信及泚战于思子陵败之甲子行在都虞候浑瑊及泚战于城下败之左龙武军大将军吕希倩死之乙丑将军髙重杰死之是月商州军乱杀其刺史谢良辅十一月劒南西川兵马使张朏逐其节度使张延赏朏伏诛癸巳李懐光及朱泚战于鲁店败之懐光为中书令朔方邠宁同华陜虢河中晋绛慈隰行营兵马副元帅十二月朱泚陷华州壬戌贬卢杞为新州司马庚午李希烈陷汴郑二州兴元元年正月癸酉大赦改元去圣神文武号复李希烈田悦王武俊李纳官爵赴奉天収京城将士有罪减三等子孙减二等在行营者赐勲五转赐文武官阶勲爵罢间架竹木茶漆税及除陌钱给复奉天五年城中十年关播罢丙戌吏部侍郎卢翰为兵部侍郎同中书门下平章事戊子萧复为山南东西荆湖淮南江西鄂岳浙江东西福建岭南宣慰安抚使戊戌刘洽为汴滑宋亳都统副使二月甲子李懐光为太尉懐光反丁卯如梁州懐光将孟庭保以兵来追左衞大将军侯仲庄败之于驿店三月李懐光夺鄜坊京畿金商节度使李建徽神䇿军兵马使杨惠元兵惠元死之癸酉魏博兵马使田绪杀其节度使田悦自称留后甲戌李懐光杀左厢兵马使张名振右武锋兵马使石演芬丁亥李晟为京畿渭北鄜坊丹延节度招讨使神策行营兵马使尚可孤为神策京畿渭南商州节度招讨使壬辰次梁州丁酉刘洽权知汴滑宋亳都统兵马事己亥浑瑊为朔方邠宁振武永平奉天行营兵马副元帅四月李懐光陷坊州甲辰李晟为京畿渭北商华兵马副元帅甲寅姜公辅罢泾原兵马使田希鉴杀其节度使冯河清自称留后乙丑浑瑊及朱滔战于武亭川败之丁卯义王玼薨是月坊州刺史窦觎克坊州五月癸酉泾王侹薨丙子李抱真王武俊及朱滔战于京城败之壬辰尚可孤及朱泚战于蓝田之西败之乙未李晟又败之于苑北戊戌又败之于白华复京师六月癸卯姚令言伏诛甲辰朱泚伏诛己酉李晟为司徒中书令癸丑以梁州为兴元府给复一年耆老加版授甲寅浑瑊为侍中乙巳给复洋州一年加给兴元一年免凤州今岁税父老加版授七月丙子次凤翔免今岁秋税八十以上版授刺史余授上佐丁丑葬宗室遇害者壬午至自兴元丁亥李懐光杀宣慰使孔巢父辛卯大赦赐百官将士阶勲爵收京城者升八资给复京兆府一年是月嗣曹王臯及李希烈战于应山败之八月癸卯李晟为凤翔陇右诸军泾源四镇北庭行营兵马副元帅马燧为晋慈隰诸军行营兵马副元帅浑瑊为河中同綘陜虢诸军行营兵马副元帅丙午浑瑊兼朔方行营兵马副元帅己酉延王玢隋王迅薨十月辛丑李勉检校司徒同中书门下平章事闰月戊子李希烈将李澄以滑州降十一月癸卯刘洽邠陇行营节度使曲环及李希烈战于陈州败之戊午克汴州乙丑萧复罢十二月乙酉浑瑊及李懐光战于干坑败绩是岁陈王珪薨贞元元年正月丁酉大赦改元罢榷税三月李懐光杀歩军兵马使田仙浩都虞候吕鸣岳丁未李希烈陷邓州杀唐邓隋招讨使黄金岳是春旱四月乙丑徙封谊为舒王壬午浑瑊及李懐光战于长春宫败之丙戌马燧浑瑊为河中招抚使六月己丑幽州卢龙军节度使朱滔卒涿州刺史刘怦自称留后辛卯劒南西川节度使张延赏为中书侍郎同中书门下平章事戊子马燧及李懐光战于陶城败之七月灞浐竭庚子大风㧞木八月袭封配飨功臣子孙甲子以旱避正殿减膳甲戌李懐光伏诛己卯给复河中同绛二州一年马燧为侍中张延赏罢丙戌李希烈杀宣慰使颜真卿九月辛亥刘从一罢庚申幽州卢龙军节度使刘怦卒其子济自称留后是秋雨木冰十一月癸卯有事于南郊大赦赐奉天兴元扈从百官收京将士阶勲爵二年正月丙申诏减御膳之半赒贫乏者授以官壬寅卢翰罢吏部侍郎刘滋为左散骑常侍给事中崔造中书舍人齐映同中书门下平章事二月癸亥山南东道节度使樊泽及李希烈战于泌河败之四月丙寅希烈伏诛甲戌雨土甲申给复淮西二年五月李希烈将李惠登以随州降己酉地震六月癸未沧州刺史程日华卒其子懐直自称观察留后是月淮西兵马使吴少诚杀其节度使陈仙奇自称留后七月李希烈将薛翼以唐州降侯召以光州降八月丙子大雨雹丙戌吐蕃寇邠宁泾陇四州九月乙巳寇好畤李晟败之于汧阳十月癸酉邠宁节度使韩游瓌又败之于平川十一月甲午立淑妃王氏为皇后丁酉皇后崩辛丒吐蕃陷盐州十二月丁巳陷夏州马燧为绥银麟胜招讨使庚申崔造罢甲戌以吐蕃寇邉避正殿三年正月壬寅尚书左仆射张延赏同中书门下平章事壬子刘滋罢贬齐映为夔州刺史兵部侍郎栁浑同中书门下平章事二月己卯华州潼关节度使骆元光克盐夏二州甲申葬昭徳皇后于靖陵三月丁未李晟为太尉辛亥马燧罢副元帅五月扬州江溢吴少诚杀申州刺史张伯元殿中侍御史郑常闰月辛未浑瑊及吐蕃盟于平凉吐蕃执会盟副使兵部尚书崔汉衡杀判官殿中侍御史韩弇戊寅太白昼见六月吐蕃寇盐夏二州丙戌马燧为司徒前陜虢观察使李泌为中书侍郎同中书门下平章事七月甲子朔方节度使杜希全为朔方灵盐丰夏绥银节度都统壬申张延赏薨八月辛巳朔日有食之己丑栁浑罢戊申吐蕃寇青石岭陇州刺史苏清沔败之庚戌禁大马出蒲潼武关九月丁巳吐蕃寇汧阳丙寅陷华亭及连云堡十月甲申寇丰义韩游瓌败之乙酉寇长武城城使韩全义败之壬辰射生将韩钦绪谋反伏诛十一月己卯京师东都河中地震十二月庚辰猎于新店四年正月庚戌朔京师地震大赦刺史予一子官増户垦田者加阶县令减选九品以上官言事壬申刘玄佐为四镇北庭行营泾原节度副元帅是月金房二州地震江溢山裂雨木冰于陈留四月河南淮海地生毛己亥福建军乱逐其观察使吴诜大将郝诫溢自称留后五月吐蕃寇泾邠宁庆鄜五州六月己亥封子謜为邕王七月庚戌浑瑊为邠宁庆副元帅癸丑宁州军乱邠宁都虞候杨朝晟败之己未奚室韦寇振武是月河水黒八月灞水溢九月庚申吐蕃寇宁州邠宁节度使张献甫败之冬筑夹城是岁京师地震二十五年正月甲辰朔日有食之二月庚子大理卿董晋为门下侍郎御史大夫窦参为中书侍郎同中书门下平章事三月甲辰李泌薨夏吐蕃寇长武城韩全义败之于佛堂原九月丙午劒南西川节度使韦臯败吐蕃于台登北谷克巂州十月岭南节度使李复克琼州六年春旱闰四月乙卯诏常参官畿县令言事免京兆府夏税八月辛丑杀皇太子妃萧氏十一月戊辰朝献于太清宫己巳朝享于太庙庚午有事于南郊赐文武官阶爵降囚罪徒以下原之葬战亡暴骨者是岁吐蕃陷北庭都䕶府节度使杨袭古奔于西州七年正月己巳襄王僙薨四月安南首领杜英翰反伏诛五月甲申端王遇薨九月回鹘杀杨袭古十一月戊戌睦王述薨是冬无雪八年二月庚子雨土三月甲申宣武军节度使刘玄佐卒其子士宁自称留后四月吐蕃寇灵州丁亥杀左谏议大夫知制诰吴通玄乙未贬窦参为郴州别驾尚书左丞赵憬兵部侍郎陆贽为中书侍郎同中书门下平章事五月己未大风发太庙屋瓦癸酉平卢军节度使李纳卒其子师古自称留后六月淮水溢吐蕃冠连云堡大将王进用死之九月丁巳韦臯及吐蕃战于维州败之十一月壬子朔日有食之庚午山南西道节度使严震及吐蕃战于黒水堡败之是月幽州卢龙军节度使刘济及其弟瀛州刺史澭战于瀛州澭败奔于京师十二月甲辰猎于城东九年正月癸卯复税茶四月辛酉关辅河中地震五月甲辰义成军节度使贾耽为尚书右仆射尚书右丞卢迈同中书门下平章事丙午董晋罢八月庚戌李晟薨十一月癸未朝献于太清宫甲申朝享于太庙乙酉有事于南郊大赦十二月丙辰宣武军将李万荣逐其节度使刘士宁自称留后十年正月壬辰南诏蛮败吐蕃于神川来献捷四月癸卯朔赦京城戊申地震癸丑又震是月太白昼见六月丙寅韦臯败吐蕃克峨和城自春不雨至于是月辛未雨大风拔木七月西原蛮叛八月陷钦横浔贵四州十月昭义军节度留后王虔休及摄洺州刺史元谊战于鸡泽败之十二月丙辰猎于城南壬戌贬陆贽为太子宾客十一年四月丙寅奚寇平州刘济败之于青都山五月庚午中书门下虑囚八月辛亥马燧薨九月横海军兵马使程懐信逐其兄节度使懐直自称留后十月朗蜀二州江溢十二月戊辰猎于苑中十二年二月己卯吐蕃冠巂州刺史曹髙仕败之三月丙辰韶王暹薨四月庚午魏博节度使田绪卒其子季安自称留后六月己丑宣武军节度使李万荣卒其子迺自称兵马使伏诛七月戊戌韩王迥薨八月己未朔日有食之丙戌赵憬薨九月吐蕃宼庆州十月甲戌右谏议大夫崔损给事中赵宗儒同中书门下平章事十三年正月壬寅吐蕃请和四月辛酉以旱虑囚壬戌雩于兴庆宫五月壬寅吐蕃宼巂州曹髙仕败之庚戌义宁军乱杀其将常楚客七月乙未京师地震九月己丑卢迈罢十四年三月丙申凤翔监军使西门去奢杀其将夏侯衍五月己酉始雷闰月辛亥有星陨于西北辛酉长武城军乱逐其使韩全义六月丙申归化堡军乱逐其将张国诚泾原节度使刘昌败之七月壬申赵宗儒罢工部侍郎郑余庆为中书侍郎同中书门下平章事九月丁卯杞王倕薨十二月壬寅明州将栗锽杀其刺史卢云以反是冬无雪京师饥十五年正月甲寅雅王逸薨壬戌郴州蓝山崩二月乙酉宣武军乱杀节度行军司马陆长源宋州刺史刘逸淮自称留后三月甲寅彰义军节度使吴少诚反陷唐州守将张嘉瑜死之四月乙未栗锽伏诛九月乙巳陈许节度留后上官涗及吴少诚战于临颍败绩丙午少诚寇许州庚戌宣武军节度使刘全谅卒都知兵马使韩弘自称留后丙辰宣武河阳郑滑东都汝成徳幽州淄青魏博易定泽潞河东淮南徐泗山南东西鄂岳军讨吴少诚十月己丑邕王謜薨十一月丁未山南东道节度使于頔及吴少诚战于吴房败之陈许节度使上官涗又败之于柴篱辛亥安黄节度使伊慎又败之于钟山十二月庚午寿州刺史王宗又败之于秋栅辛未浑瑊薨乙未诸道兵溃于小溵河十六年正月乙巳易定兵及吴少诚战败绩二月乙酉盐夏绥银节度使韩全义为蔡州行营招讨䖏置使上官涗副之四月丁亥黔中宴设将傅近逐其观察使吴士宗五月庚戌韩全义及吴少诚战于广利城败绩壬子徐泗濠节度使张建封卒其子愔自称知军事七月丁巳伊慎及吴少诚战于申州败之己未韩臯克吐蕃末㳟城丙寅韩全义及吴少诚战于五楼败绩八月刘济及其弟涿州刺史源战于涿州源败执之己丑杀遂州别驾崔位韦臯克吐蕃颙城九月庚戌贬郑余庆为郴州司马庚申太常卿齐抗为中书侍郎同中书门下平章事十月辛未杀通州别驾崔河图是岁京师饥十七年二月丁酉大雨雹己亥霜乙巳韦臯及吐蕃战于鹿危山败之戊申大雨雹震电庚戌大雪雨雹五月壬戌朔日有食之六月丙申宁州军乱杀其刺史刘南金己亥浙西观察使李锜杀上封事人崔善贞丁巳成徳军节度使王武俊卒其子士真自称留后七月陨霜杀菽戊寅吐蕃寇盐州己丑陷麟州刺史郭锋死之九月乙亥韦臯败吐蕃于雅州克木波城是岁嘉王运薨十八年七月乙亥罢正衙奏事十二月环王陷驩爱二州十九年二月己亥安南将王季元逐其经畧使裴泰兵马使赵均败之三月壬子淮南节度使杜佑检校司空同中书门下平章事七月己未齐抗罢自正月不雨至于是月甲戌雨闰十月庚戌盐州将李庭俊反伏诛丁巳崔损薨十二月庚申太常卿髙郢为中书侍郎吏部侍郎郑珣瑜为门下侍郎同中书门下平章事二十年二月庚戌大雨雹七月癸酉大雨雹冬雨木冰二十一年正月癸巳皇帝崩于会宁殿年六十四顺宗至德弘道大圣大安孝皇帝讳诵德宗长子也母曰昭德皇后王氏始封宣城郡王大歴十四年六月进封宣王十二月乙卯立为皇太子为人寛仁喜学艺善隶书礼重师傅见輙先拜从德宗幸奉天常执弓矢居左右郜国公主以蛊事得罪太子妃其女也德宗疑之㡬废者屡矣赖李泌保护乃免后侍宴鱼藻宫张水嬉綵舰宫人为擢歌衆乐间发德宗驩甚顾太子曰今日何如太子诵诗好乐无荒以为对及裴延龄韦渠牟用事世皆畏其为相太子毎候颜色陈其不可故二人者卒不得用贞元二十年太子病风且瘖二十一年正月不能朝是时德宗不豫诸王皆侍左右惟太子卧病不能得见德宗悲伤涕泣疾有加癸巳德宗崩丙申即皇帝位于太极殿二月癸卯朝羣臣于紫宸门辛亥吏部侍郎韦执谊为尚书左丞同中书门下平章事甲子大赦罢宫市民百岁版授下州刺史妇人郡君九十以上上佐妇人县君乙丑罢盐铁使月进三月庚午放后宫三百人癸酉放后宫及教坊女妓六百人癸巳立广陵郡王纯为皇太子四月壬寅封弟谔为钦王諴珍王进封子建康郡王经郯王洋川郡王纬均王临淮郡王纵溆王弘农郡王纾莒王汉东郡王纲密王晋陵郡王总郇王髙平郡王约邵王云安郡王结宋王宣城郡王缃集王德阳郡王絿冀王河东郡王绮和王封子绚为衡王纁㑹王绾福王纮抚王绲岳王绅袁王纶桂王繟翼王戊申以册皇太子降死罪以下赐文武官子为父后者勲两转七月辛卯横海军节度使程懐信卒其子执恭自称留后乙未皇太子权句当军国政事太常卿杜黄裳为门下侍郎左金吾衞大将军袁滋为中书侍郎同中书门下平章事郑珣瑜髙郢罢永贞元年八月庚子立皇太子为皇帝自称曰太上皇辛丑改元降死罪以下立良娣王氏为太上皇后元和元年正月皇帝率羣臣上尊号曰应干圣寿太上皇是月崩于咸宁殿年四十六谥曰至德大圣大安孝皇帝大中三年増谥至徳弘道大圣大安孝皇帝宪宗昭文章武大圣至神孝皇帝讳纯顺宗长子也母曰庄宪皇太后王氏贞元四年六月己亥封广陵郡王二十一年三月立为皇太子永贞元年八月顺宗诏立为皇帝乙巳即皇帝位于太极殿丁未始听政庚戌罢献祥瑞癸丑劒南西川节度使韦臯卒行军司马刘辟自称留后戊午天有声于西北己未袁滋为劒南西川山南西道安抚大使癸亥尚书左丞郑余庆同中书门下平章事九月己巳罢教坊乐工正员官十月丁酉为曽太皇太后举哀贾耽薨戊戌舒王谊薨袁滋罢己酉葬神武圣文皇帝于崇陵十一月己巳袝睿真皇后于元陵寝宫壬申贬韦执谊为崖州司马夏绥银节度留后杨惠琳反十二月壬戌中书舎人郑絪为中书侍郎同中书门下平章事元和元年正月丁卯大赦改元赐文武官阶勲爵民髙年者米帛羊酒癸未长武城使髙崇文为左神策行营节度使率左右神策京西行营兵马使李元奕山南西道节度使严砺劒南东川节度使李康以讨刘辟甲申太上皇崩刘辟陷梓州执李康三月丙子髙崇文克梓州辛巳杨惠琳伏诛四月丁未杜佑为司徒壬戌邵王约薨初令尚书省六品诸司四品以上职事官太子师傅賔客詹事王府傅日二人待制五月辛卯尊母为皇太后六月癸巳降死罪以下赐百姓有父母祖父母八十以上者粟二斛物二段九十以上粟三斛物三段丙申大风㧞木丁酉髙崇文及刘辟战于鹿头栅败之癸卯严砺又败之于石碑谷闰月壬戌平卢军节度使李师古卒其弟师道自称留后七月壬寅葬至德大圣大安孝皇帝于丰陵癸丑髙崇文及刘辟战于玄武败之八月丁卯进封子平原郡王宁为邓王同安郡王寛澧王延安郡王宥遂王彭城郡王察深王髙密郡王寰洋王文安郡王寮綘王封子审为建王九月丙午严砺及刘辟战于神泉败之辛亥髙崇文克成都十月甲子减劒南东西川山南西道今岁赋释胁从将吏葬阵亡者廪其家五岁戊子刘辟伏诛十一月庚戌郑余庆罢是岁召王偲薨二年正月己丑朝献于太清宫庚寅朝享于太庙辛卯有事于南郊大赦赐文武官勲爵文宣公二王后三恪公主诸王一子官髙年米帛羊酒加版授乙巳杜黄裳罢己酉御史中丞武元衡为门下侍郎中书舎人李吉甫为中书侍郎同中书门下平章事二月己巳罢两省官次对癸酉邕管经略使路恕败黄洞蛮执其首领黄承庆九月乙酉密王绸薨十月镇海军节度使李锜反杀留后王澹乙丑淮南节度使王锷为诸道行营兵马招讨使以讨之丁卯武元衡罢癸酉镇海军兵马使张子良执李锜己卯免润州今岁税十一月甲申李锜伏诛十二月丙寅劒南西川节度使髙崇文为邠宁节度京西诸军都统三年正月癸巳羣臣上尊号曰睿圣文武皇帝大赦罢诸道受代进奉钱三月癸巳郇王总薨四月壬申大风坏含元殿西阙槛六月西原蛮首领黄少卿降七月辛巳朔日有食之九月庚寅山南东道节度使于頔为司空同中书门下平章事丙申戸部侍郎裴垍为中书侍郎同中书门下平章事戊戌李吉甫罢四年正月壬午免山南东道淮南江西浙东湖南荆南今岁税戊子简王遘薨二月丁卯郑絪罢给事中李藩为门下侍郎同中书门下平章事三月乙酉成德军节度使王士真卒其子承宗自称留后闰月己酉以旱降京师死罪非杀人者禁刺史境内榷率诸道㫖条外进献岭南黔中福建掠良民为奴婢者省飞龙廐马己未雨丁卯立邓王宁为皇太子七月癸亥吐蕃请和八月丙申环王寇安南都护张舟败之十月辛巳成德军节度使王承宗反执保信军节度使薛昌朝癸未左神策军护军中尉吐突承璀为左右神策河阳浙西宣歙镇州行营兵马招讨䖏置使以讨之戊子承璀为镇州招讨宣慰使癸巳降死罪以下赐文武官子为父后者勲两转十一月己巳彰义军节度使吴少诚卒其弟少阳自称留后五年正月己巳左神策军大将军郦定进及王承宗战死之三月甲子大风拔木四月丁亥河东节度使范希朝义武军节度使张茂昭及王承宗战于木刀沟败之七月丁未赦王承宗乙卯幽州卢龙军节度使刘济卒其子总自称留后九月丙寅太常卿权德舆为礼部尚书同中书门下平章事十月张茂昭以易定二州归于有司辛巳义武军都虞候杨伯玉反伏诛是月义武军兵马使张佐元反伏诛十一月甲辰㑹王纁薨庚申裴垍罢六年正月庚申淮南节度使李吉甫为中书侍郎同中书门下平章事二月壬申李藩罢己丑忻王造薨三月戊戌有星陨于郓州十二月己丑戸部侍郎李绛为中书侍郎同中书门下平章事闰月辛卯辰溆州首领张伯靖反寇播费二州辛亥皇太子薨七年正月癸酉振武河溢毁东受降城四月癸巳诏民田畮树桑二六月癸巳杜佑罢七月乙亥立遂王宥为皇太子八月戊戌魏博节度使田季安卒其子懐谏自称知军府事九月京师地震十月乙未魏博军以田季安之将田兴知军事庚戌降死罪以下赐文武官子为父后者勲两转是月魏博节度使田兴以六州归于有司十一月辛酉赦魏博贝衞澶相六州给复一年赐髙年孤独废疾粟帛赏军士八年正月辛未权德舆罢二月丁酉贬于頔为恩王傅三月甲子劒南西川节度使武元衡为门下侍郎同中书门下平章事四月己亥黔中经略使崔能讨张伯靖五月癸亥荆南节度使严绶讨伯靖丁丑大隗山崩六月辛卯渭水溢辛丑出宫人七月己巳劒南东川节度使潘孟阳讨张伯靖八月辛巳湖南观察使栁公绰讨伯靖丁未伯靖降十二月庚寅振武将杨遵宪反逐其节度使李进贤九年二月癸卯李綘罢三月丙辰巂州地震丁卯陨霜杀桑五月乙丑桂王纶薨癸酉以旱免京畿夏税六月壬寅河中节度使张弘靖为刑部尚书同中书门下平章事闰八月丙辰彰义军节度使吴少阳卒其子元济自称知军事九月丁亥山南东道节度使严绶忠武军都知兵马使李光颜寿州团练使李文通河阳节度使乌重胤讨之十月太白昼见丙午李吉甫薨甲子严绶为申光蔡招抚使十一月戊子罢京兆府猎献狐兎十二月诏刑部大理官朔望入对戊辰尚书右丞韦贯之同中书门下平章事十年正月乙酉宣武军节度使韩弘为司徒二月甲辰严绶及吴元济战于磁丘败绩自冬不雨至于是月丙午雪壬戌河东戍将刘辅杀丰州刺史燕重旰伏诛三月庚子忠武军节度使李光颜及吴元济战于临颍败之四月甲辰又败之于南顿五月丙申又败之于时曲六月癸卯盗杀武元衡戊申京师大索乙丑御史中丞裴度为中书侍郎同中书门下平章事七月甲戌王承宗有罪絶其朝贡八月己亥朔日有食之丁未李师道将訾嘉珍反于东都留守吕元膺败之乙丑李光颜及吴元济战于时曲败绩九月癸酉韩弘为淮西行营兵马都统十月地震十一月壬申李光颜乌重胤及吴元济战于小溵河败之丁丑李文通又败之于固始戊寅盗焚献陵寝宫十二月甲辰武宁军都押衙王智兴及李师道战于平隂败之是岁丹王逾薨十一年正月己巳张弘靖罢乙亥幽州卢龙军节度使刘总及王承宗战于武彊败之癸未免邻贼州二岁税甲申盗断建陵门㦸二月庚子王承宗焚蔚州乙巳中书舎人李逢吉为门下侍郎同中书门下平章事乙丑地震三月庚午皇太后崩四月庚子李光颜乌重胤及吴元济战于凌云栅败之乙卯刘总及王承宗战于深州败之己未免京畿二岁逋税五月丁卯宥州军乱逐其刺史骆怡夏绥银节度使田缙败之丁亥云南蛮寇安南六月密州海溢甲辰唐邓节度使髙霞寓及吴元济战于铁城败绩七月壬午韩弘及元济战于郾城败之丙戌免淮西邻贼州夏税八月甲午渭水溢壬寅韦贯之罢戊申西原蛮陷賔峦二州己未昭义军节度使郗士羙及王承宗战于栢乡败之庚申葬庄宪皇太后于丰陵十一月乙丑邕管经略使章悦克宾峦二州甲戌元陵火十二月丁未翰林学士工部侍郎王涯为中书侍郎同中书门下平章事己未西原蛮陷巖州是冬桃李华十二年正月丁丑地震戊子有彗星出于毕四月辛卯唐邓隋节度使李愬及吴元济战于嵖岈山败之乙未李光颜又败之于郾城五月辛酉李愬又败之于张柴七月丙辰裴度为淮西宣慰䖏置使戸部侍郎崔羣为中书侍郎同中书门下平章事八月癸亥乌重胤及吴元济战于贾店败绩九月丁未李逢吉罢甲寅李愬及吴元济战于吴房败之十月癸酉克蔡州甲戌淮南节度使李鄘为门下侍郎同中书门下平章事甲申给复淮西二年免旁州来歳夏税葬战士禀其家五年十一月丙戌吴元济伏诛甲午恩王连薨是岁容管经略使阳旻克钦横浔贵四州十三年正月乙酉大赦免元和二年以前逋负赐髙年米帛羊酒三月戊戌御史大夫李夷简为门下侍郎同中书门下平章事李鄘罢己酉横海军节度使程权以沧景二州归于有司权朝于京师四月甲寅王承宗献德棣二州庚辰赦承宗六月癸丑朔日有食之癸亥给复德棣沧景四州一年辛未淮水溢七月乙酉宣武魏博义成横海军讨李师道辛丑李夷简罢八月壬子王涯罢九月甲辰戸部侍郎皇甫镈诸道盐铁转运使程异为工部侍郎同中书门下平章事十月壬戌吐蕃寇宥州灵武节度使杜叔良败之于定逺城十一月丁亥命山人栁泌为台州刺史以求药十二月庚戌迎佛骨于凤翔十四年正月丙午田弘正及李师道战于阳谷败之二月戊午师道伏诛四月辛未程异薨丙子裴度罢七月戊寅韩弘以汴宋亳颍四州归于有司弘朝于京师己丑羣臣上尊号曰元和圣文神武法天应道皇帝大赦赐文武官阶勋爵遣黜陟使于天下辛卯沂海将王弁杀其观察使王遂自称留后丁酉河阳节度使令狐楚为中书侍郎同中书门下平章事八月己酉韩弘为中书令九月戊寅王弁伏诛十月壬戌安南将杨清杀其都护李象古以反癸酉吐蕃寇盐州十一月辛卯朔方将史敬奉及吐蕃战于瓠芦河败之十二月乙卯崔羣罢十五年正月宦者陈弘志等反庚子皇帝崩年四十三谥曰圣神章武孝皇帝大中三年加谥昭文章武大圣至神孝皇帝赞曰德宗猜忌刻薄以彊明自任耻见屈于正论而忘受欺于姦谀故其疑萧复之轻已谓姜公辅为卖直而不能容用卢杞赵赞则至于败乱而终不悔及奉天之难深自惩艾遂行姑息之政由是朝廷益弱而方镇愈彊至于唐亡其患以此宪宗刚明果断自初即位慨然发愤志平僭叛能用忠谋不惑羣议卒收成功自吴元济诛彊藩悍将皆欲悔过而効顺当此之时唐之威令㡬于复振则其为优劣不待较而可知也及其晚节信用非人不终其业而身罹不测之祸则尤甚于徳宗呜唿小人之能败国也不必愚君暗主虽聪眀圣智茍有惑焉未有不为患者也昔韩愈言顺宗在东宫二十年天下隂受其赐然享国日浅不幸疾病莫克有为亦可以悲夫唐书卷七唐书卷七考证德宗纪贞元元年八月丙戌李希烈杀宣慰使颜真卿按旧书在元年正月本传在兴元元年八月宪宗纪元和九年闰八月丙辰吴少阳卒其子元济自称知军事九月丁亥山南东道节度使严绶忠武军都知兵马使李光颜寿州团练使李文通河阳节度使乌重胤讨之按本传少阳之死亦在九月且讨淮西之诏在十月甲子不应九月先命将也新书少阳之死在闰八月及此丁亥命严绶之文疑皆误唐书卷七考证新唐书卷八钦定四库全书唐书卷八宋翰林学士欧阳修撰本纪第八穆宗睿圣文惠孝皇帝讳恒宪宗第三子也母曰懿安皇太后郭氏始封建安郡王进封遂王遥领彰义军节度使元和七年惠昭太子薨左神策军中尉吐突承璀欲立澧王恽而恽母贱不当立乃立遂王为皇太子十五年正月庚子宪宗崩陈弘志杀吐突承璀及澧王辛丑遗诏皇太子即皇帝位于柩前司空兼中书令韩弘摄冢宰闰月丙午皇太子即皇帝位于太极殿丁未贬皇甫镈为崖州司戸参军戊申始听政辛亥御史中丞萧俛中书舍人翰林学士段文昌为中书侍郎同中书门下平章事乙卯尊母为皇太后戊辰京师地震二月丁丑大赦赐文武官阶爵髙年粟帛二王后三恪文宣公嗣王公主县主武德配飨及第一等功臣家予一子官放没掖庭者幸丹凤门观俳优丁亥幸左神䇿军观角觝倡戏乙未吐蕃寇灵州丙申丹王逾薨三月乙巳杜叔良及吐蕃战败之戊辰大风雨雹辛未杨清伏诛五月庚申葬圣神章武孝皇帝于景陵六月丁丑韩弘罢七月丁卯令狐楚罢八月乙酉容管经略留后严公素及黄洞蛮战于神歩败之戊戌御史中丞崔植为中书侍郎同中书门下平章事九月辛丑观竞渡角觝于鱼藻宫用乐十月庚辰王承宗卒辛巳成徳军观察支使王承元以镇赵深冀四州归于有司癸未吐蕃寇泾州右神策军中尉梁守谦为左右神策京西京北行营都监以御之丙戌吐蕃遁十一月癸卯赦镇赵深冀四州死罪以下赐成徳军将士钱十二月庚辰猎于城南壬午击鞠于右神策军遂猎于城西甲申猎于苑北长庆元年正月己亥朝献于太清宫庚子朝享于太庙辛丑有事于南郊大赦改元赐文武官阶勋爵己未有星孛于翼壬戌萧俛罢丁卯有星孛于太㣲二月乙亥观乐于麟徳殿丙子观神策诸军杂伎己卯刘总以卢龙军八州归于有司壬午段文昌罢翰林学士戸部侍郎杜元颍同中书门下平章事辛卯击鞠于麟徳殿三月庚戌太白昼见丁巳赦幽涿檀顺瀛莫管平八州死罪以下给复一年赐卢龙军士钱戊午封弟憬为鄜王悦琼王恂沔王怿婺王愔茂王怡光王协淄王憺衢王㤝澶王子湛为鄂王涵江王凑漳王溶安王瀍颍王是月徙封湛为景王五月丙辰建王审薨六月有彗星出于昴辛未吐蕃寇青塞烽盐州刺史李文悦败之七月甲辰幽州卢龙军都知兵马使朱克融囚其节度使张弘靖以反壬子羣臣上尊号曰文武孝徳皇帝大赦赐文武官阶勋爵壬戌成徳军大将王廷凑杀其节度使田弘正以反八月壬申朱克融陷莫州癸酉王廷凑陷冀州刺史王进岌死之丙子瀛州军乱执其观察使卢士玫叛附于朱克融王廷凑寇深州丁丑魏博横海昭义河东义武兵讨王廷凑己丑裴度为幽镇招抚使九月乙巳相州军乱杀其刺史邢濋十月丙寅诸道盐铁转运使刑部尚书王播为中书侍郎同中书门下平章事裴度为镇州西面行营都招讨使左领军卫大将军杜叔良为深州诸道行营节度使戊寅王廷凑陷贝州己卯易州刺史栁公济及朱克融战于白石败之庚辰横海军节度使乌重胤及王廷凑战于饶阳败之辛卯灵武节度使李进诚及吐蕃战于大石山败之十一月甲午裴度及王廷凑战于会星败之丙申朱克融寇定州义武军节度使陈楚败之十二月庚午杜叔良及王廷凑战于博野败绩丁丑陈楚及朱克融战于望都败之乙酉赦朱克融己丑陈楚及克融战于清源败之二年正月庚子魏博军溃于南宫癸卯魏博节度使田布自杀兵马使史宪诚自称留后海州海冰二月甲子赦王廷凑辛巳崔植罢工部侍郎元稹同中书门下平章事戊子昭义军节度使刘悟囚其监军使刘承偕二月乙巳武宁军节度副使王智兴逐其节度使崔羣戊午守司徒淮南节度使裴度同中书门下平章事王播罢四月辛酉朔日有食之壬戌成徳军节度使牛元翼奔于京师王廷凑陷深州五月壬寅邕州刺史李元宗叛奔于黄洞蛮六月癸亥宣武军宿直将李臣则逐其节度使李愿衙门都将李㝏反甲子裴度元稹罢兵部尚书李逢吉为门下侍郎同中书门下平章事乙丑大风落太庙鸱尾癸酉吐蕃寇灵州盐州刺史赵旰败之七月丙申宋王结薨戊申李㝏陷宋州丙辰兖郓节度使曹华及李㝏战于宋州败之丁巳忠武军节度使李光颜又败之于尉氏八月壬申宣武军节度使韩充又败之于郭桥丙子李㝏伏诛癸未诏瘗汴宋郑三州战亡者禀其家三岁九月戊子镇海军将王国清谋反伏诛丙申徳州军乱杀其刺史王稷十月己卯猎于咸阳十一月庚午皇太后幸华清宫癸酉迎皇太后遂猎于骊山丙子集王湘薨十二月丁亥不豫放五坊鹰隼及供猎狐兎癸巳立景王湛为皇太子癸丑降死罪以下赐文武常参及州府长官子为父后者勋两转宗子诸亲一转是冬无冰草木萌三年三月壬戌御史中丞牛僧孺为戸部侍郎同中书门下平章事癸亥淮南浙东西江西宣歙旱遣使宣抚理系囚察官吏四月甲午陆州獠反五月壬申京师雨雹七月丙寅黄洞蛮陷钦州九月壬子朔日有食之十月己丑杜元颖罢辛卯黄洞蛮寇安南四年正月辛亥降死罪以下减流人一岁赐文武官及宗子贺正使阶勋爵诏百官言事辛未以皇太子权句当军国政事壬申皇帝崩于清思殿年三十敬宗睿武昭愍孝皇帝讳湛穆宗长子也母曰恭僖皇太后王氏始封鄂王徙封景王长庆二年十二月穆宗因击毬暴得疾不见羣臣者三日左仆射裴度三上疏请立皇太子而翰林学士两省官相次皆以为言居数日穆宗疾少间宰相李逢吉请立景王为皇太子四年正月穆宗崩癸酉门下侍郎平章事李逢吉摄冢宰丙子皇太子即皇帝位于太极殿二月辛巳始听政癸未尊母为皇太后皇太后为太皇太后辛卯放掖庭内园没入者丁未击鞠于中和殿戊申击鞠于飞龙院黄洞蛮降己酉击鞠用乐三月壬子大赦免京畿河南青苖税减宫禁经费乘舆服膳罢贡鹰犬元和以来两河藩镇归地者予一子官庚午太白经天四月丙申击鞠于清思殿染坊匠张韶反幸左神策军韶伏诛丁酉还宫五月乙卯吏部侍郎李程戸部侍郎判度支窦易直同中书门下平章事六月庚辰大风坏延喜景风门是夏汉水溢八月丁亥太白昼见丁酉中官李文徳谋反伏诛黄洞蛮寇安南十一月戊午环王反黄洞蛮陷陆州刺史葛维死之庚申葬睿圣文惠孝皇帝于光陵寳歴元年正月己酉朝献于太清宫庚戌朝享于太庙辛亥有事于南郊大赦改元乙卯牛僧孺罢四月癸巳羣臣上尊号曰文武大圣广孝皇帝大赦赐文武官阶爵五月庚戌观竞渡于鱼藻宫九月壬午昭义军节度使刘悟卒其子从谏自称留后十一月丙申封子普为晋王二年正月甲戌发神策六军穿池于禁中二月丁未山南西道节度使裴度守司空同中书门下平章事三月戊寅观竞渡于鱼藻宫四月戊戌横海军节度使李全略卒其子同㨗反五月戊寅观竞渡于鱼藻宫庚辰幽州卢龙军乱杀其节度使朱克融其子延嗣自称节度使六月辛酉观渔于临碧池甲子观驴鞠角觝于三殿七月癸未衡王绚薨以渼陂隶尚食禁民渔八月丙午观竞渡于新池九月甲戌观百戏于宣和殿三日而罢戊寅幽州卢龙军兵马使李载义杀朱延嗣自称留后壬午李程罢十一月甲申李逢吉罢己丑禁朝官方镇置私白身十二月中官刘克明反辛丑皇帝崩年十八文宗元圣昭献孝皇帝讳昻穆宗第二子也母曰贞献皇太后萧氏始封江王寳歴二年十二月敬宗崩刘克明等矫诏以绛王悟句当军国事壬寅内枢密使王守澄杨承和神策护军中尉魏从简梁守谦奉江王而立之率神策六军飞龙兵诛克明杀绛王乙巳江王即皇帝位于宣政殿戊申始听政尊母为皇太后庚戌兵部侍郎翰林学士韦䖏厚为中书侍郎同中书门下平章事庚申出宫人三千省敎坊乐工翰林伎术冗员千二百七十人纵五坊鹰犬停贡纂组雕镂金筐寳饰牀榻太和元年二月乙巳大赦改元免京兆今歳夏税半赐九庙陪位者子孙二阶立功将士阶爵始封诸王后予一子出身五月戊辰罢宰臣奏事监搜丙子横海军节度使乌重胤讨李同㨗六月癸巳淮南节度副大使王播为尚书左仆射同中书门下平章事乙卯以旱降京畿死罪以下七月癸酉葬睿武昭愍孝皇帝于庄陵十一月庚辰横海军节度使李寰讨李同㨗十二月庚戌王智兴为沧州行营招抚使二年正月壬申地震六月乙卯晋王普薨己巳大风拔木乙亥峰州刺史王昇朝反伏诛是夏河溢坏棣州城越州海溢七月辛丑魏博节度使史宪诚及同㨗战于平原败之甲辰有彗星出于右摄提八月己巳王廷凑反壬申义武军节度使栁公济及廷凑战于新乐败之己卯刘从谏又败之于临城辛巳史宪诚及李同㨗战于平原败之癸未刘从谏及王廷凑战于昭庆败之九月癸卯栁公济又败之于博野丁未岳王绲薨庚戌安南军乱逐其都护韩约十月庚申史宪诚及李同㨗战于平原败之丁卯洋王忻薨癸酉窦易直罢戊寅史宪诚及李同㨗战于平原败之壬午幽州卢龙军节度使李载义又败之于长芦十一月壬辰给复棣州一年禀战士创废者终身甲辰昭徳寺火十二月乙丑魏博行营兵马使丌志沼反壬申韦䖏厚薨戌寅兵部侍郎翰林学士路隋为中书侍郎同中书门下平章事三年正月丁亥宣武河阳兵讨丌志沼庚子志沼奔于镇州三月乙酉罢教坊日直乐工乙巳以太原兵马使傅毅为义武军节度使义武军不受命都知兵马使张璠自称节度使戊申以璠为义武军节度使四月戊辰沧景节度使李祐克徳州李同㨗降乙亥沧徳宣慰使栢耆以同㨗归于京师杀之于将陵五月辛卯给复沧景徳棣四州一年六月甲戌魏博军乱杀其节度使史宪诚都知兵马使何进滔自称留后八月辛亥以相卫澶三州隶相衞节度使进滔不受命辛酉以旱免京畿九县今歳租壬申赦王廷凑甲戌吏部侍郎李宗闵同中书门下平章事十月癸丑仗内火十一月壬辰朝献于太清宫癸巳朝享于太庙甲午有事于南郊大赦诏毋献难成非常之物焚丝布撩绫机杼是月云南蛮陷巂卭二州十二月丁未鄂岳襄邓忠武军伐云南蛮庚戌云南蛮寇成都右领军卫大将军董重质为左右神策及诸道行营西川都知兵马使以伐之己未云南蛮寇梓州壬戌寇蜀州四年正月戊子封子永为鲁王辛卯武昌军节度使牛僧孺为兵部尚书同中书门下平章事甲午王播薨二月乙卯兴元军乱杀其节度使李绛三月癸卯禁京畿弋猎四月丁未奚寇邉李载义败之六月丁未裴度平章军国重事是夏舒州江溢十月癸未尚书右丞宋申钖同中书门下平章事九月壬午裴度罢五年正月庚申幽州卢龙军乱逐其节度使李载义杀莫州刺史张庆初兵马使杨志诚自称留后三月庚子贬宋申钖为太子右庶子癸卯降封漳王凑为巢县公六月甲午梓州玄武江溢六年正月壬子降死罪以下二月蘓州地震生白毛五月庚申给民疫死者棺十岁以下不能自存者二月粮七月戊申原王逵薨十一月甲子立鲁王永为皇太子十二月乙丑牛僧孺罢己巳珍王諴薨七年正月壬辰罢吴蜀冬贡茶二月丙戌兵部尚书李徳裕同中书门下平章事三月辛卯幽州卢龙军节度使杨志诚执春衣使邉奉鸾送奚契丹使尹士恭辛丑和王绮薨六月甲戌地震乙亥李宗闵罢七月壬寅尚书右仆射诸道盐铁转运使王涯同中书门下平章事闰月乙卯以旱避正殿减膳彻乐出宫女千人纵五坊鹰犬八月庚寅降死罪以下赐文武及州府长官子为父后者勋两转十二月庚子不豫八年二月壬午朔日有食之庚寅以疾愈降死罪以下四月丙戌诏笞罪毋鞭背五月己巳飞龙神驹中廐火六月丙戌莒王纾薨七月辛酉震定陵寝宫癸亥郓王经薨九月辛亥有彗星出于太㣲十月辛巳幽州卢龙军大将史元忠逐其节度使杨志诚自称权句当节度兵马庚寅山南西道节度使李宗闵为中书侍郎同中书门下平章事甲午李徳裕罢十一月癸丑成徳军节度使王廷凑卒其子元逵自称权句当节度事丙子莫州军乱逐其刺史张惟汎十二月己卯降京畿死罪以下九年正月癸亥巢县公凑薨三月辛亥冀王絿薨乙卯京师地震四月丙申路隋罢戊戌浙江东道观察使贾餗为中书侍郎同中书门下平章事辛丑大风拔木落含元殿鸱尾坏门观五月辛未王涯为司空六月壬寅贬李宗闵为眀州刺史七月辛亥御史大夫李固言为门下侍郎同中书门下平章事九月癸亥杀陈弘志丁卯李固言罢己巳御史中丞舒元舆为刑部侍郎翰林学士兵部郎中李训为礼部侍郎同中书门下平章事十月辛巳杀观军容使王守澄十一月乙巳杀武宁军监军使王守涓壬戌李训及河东节度使王璠邠宁节度使郭行余御史中丞李孝本京兆少尹罗立言谋诛中官不克训奔于凤翔甲子尚书右仆射郑覃同中书门下平章事乙丑权知户部侍郎李石同中书门下平章事左神策军中尉仇士良杀王涯贾餗舒元舆李孝本罗立言王璠郭行余凤翔少尹魏逢戊辰昼晦凤翔监军使张仲清杀其节度使郑注己巳仇士良杀右金吾卫大将军韩约十二月壬申杀左金吾衞将军李贞素翰林学士顾师邕丁亥降京师死罪以下开成元年正月辛丑朔日有食之大赦改元免太和五年以前逋负京畿今岁税赐文武官阶爵二月乙亥停献鸷鸟畋犬三月京师地震四月辛卯淄王协薨甲午山南西道节度使李固言为门下侍郎同中书门下平章事七月滹沱溢乙亥雨土十二月己未溆王纵薨二年二月丙午有彗星出于东方己未均王纬薨三月丙寅以彗见减膳壬申素服避正殿彻乐降死罪流以下原之纵五坊鹰隼禁京畿採捕四月戊戌工部侍郎陈夷行同中书门下平章事乙卯以旱避正殿六月丙午河阳军乱逐其节度使李泳己未绵州獠反七月癸亥党项羌寇振武八月庚戌封兄子休复为梁王执中襄王言扬杞王成羙陈王癸丑封子宗俭为蒋王十月戊申李固言罢十一月乙丑京师地震丁丑有星陨于兴元三年正月甲子盗伤李石戊申大风拔木诸道盐铁转运使戸部尚书杨嗣复戸部侍郎李珏同中书门下平章事丙子李石罢夏汉水溢八月己亥嘉王运薨十月乙酉义武军节度使张璠卒其子元益自称留后庚子皇太子薨乙巳有彗星出于轸十一月壬戌降死罪以下四年正月癸酉有彗星出于羽林闰月丙午出于卷舌五月丙申郑覃陈夷行罢七月甲辰太常卿崔郸同中书门下平章事八月辛亥鄜王憬薨十月丙寅立陈王成美为皇太子甲戌地震十一月己亥降京畿死罪以下十二月乙卯干陵寝宫火五年正月戊寅不豫己卯左右神策军护军中尉鱼弘志仇士良立颍王瀍为皇太弟权句当军国事废皇太子成羙为陈王庚辰仇士良杀仙韶院副使尉迟璋辛巳皇帝崩于太和殿年三十三武宗至道昭肃孝皇帝讳炎穆宗第五子也母曰宣懿皇太后章氏始封颍王累加开府仪同三司检校吏部尚书开成五年正月文宗疾大渐神策军护军中尉仇士良鱼弘志矫诏废皇太子成羙复为陈王立颍王为皇太弟辛巳即皇帝位于柩前辛卯杀陈王成羙及安王溶贤妃杨氏甲午始聴政追尊母为皇太后二月乙卯大赦庚申有彗星出于室壁四月甲子大风拔木五月己卯杨嗣复罢诸道盐铁转运使刑部尚书崔珙同中书门下平章事壬寅大风拔木六月丙寅以旱避正殿理囚河北河南淮南浙东福建蝗疫州除其徭七月戊寅大风拔木八月甲寅雨壬戌葬元圣昭献孝皇帝于章陵内枢密使刘弘逸薛季稜以兵杀仇士良不克伏诛庚午李珏罢九月丁丑淮南节度副大使李徳裕为门下侍郎同中书门下平章事十月癸卯回鹘寇天徳军十一月戊寅有彗星出于东方魏博节度使何进滔卒其子重霸自称留后十二月封子峻为杞王㑹昌元年正月己卯朝献于太清宫庚辰朝享于太庙辛巳有事于南郊大赦改元三月御史大夫陈夷行为门下侍郎同中书门下平章事七月有彗星出于羽林士良鱼弘志矫诏废皇太子成羙复为陈王立颍王为皇太弟辛巳即皇帝位于柩前辛卯杀陈王成羙及安王溶贤妃杨氏甲午始聴政追尊母为皇太后二月乙卯大赦庚申有彗星出于室壁四月甲子大风拔木五月己卯杨嗣复罢诸道盐铁转运使刑部尚书崔珙同中书门下平章事壬寅大风拔木六月丙寅以旱避正殿理囚河北河南淮南浙东福建蝗疫州除其徭七月戊寅大风拔木八月甲寅雨壬戌葬元圣昭献孝皇帝于章陵内枢密使刘弘逸薛季稜以兵杀仇士良不克伏诛庚午李珏罢九月丁丑淮南节度副大使李徳裕为门下侍郎同中书门下平章事十月癸卯回鹘寇天徳军十一月戊寅有彗星出于东方魏博节度使何进滔卒其子重霸自称留后十二月封子峻为杞王㑹昌元年正月己卯朝献于太清宫庚辰朝享于太庙辛巳有事于南郊大赦改元三月御史大夫陈夷行为门下侍郎同中书门下平章事七月有彗星出于羽林封子岘为益王岐兖王十一月猎于白鹿原十二月封子峄为徳王嵯昌王癸未京师地震三年正月庚子天徳军行营副使石雄及回鹘战于杀胡山败之二月庚申朔日有食之辛未崔珙罢是春大雨雪四月乙丑昭义军节度使刘从谏卒其子稹自称留后五月甲午震东都广运楼灾辛丑成徳军节度使王元逵为北面招讨泽潞使魏博节度使何弘敬为东面招讨泽潞使及河中节度使陈夷行河阳节度使王茂元刘沔以讨刘稹戊申翰林学士承㫖中书舍人崔铉为中书侍郎同中书门下平章事武宁军节度使李彦佐为晋绛行营诸军节度招讨使六月西内神龙寺火辛酉李徳裕为司徒是夏作望仙观于禁中七月庚子免河东今歳秋税九月辛卯忠武军节度使王宰兼河阳行营攻讨使丁未以雨霖理囚免京兆府秋税十月己巳晋绛行营节度使石雄及刘稹战于乌岭败之壬午日中月食太白是月党项羌寇盐州十一月寇邠宁兖王岐为灵夏六道元帅安抚党项大使御史中丞李回副之安南军乱逐其经略使武浑十二月丁巳王宰克天井关四年正月乙酉河东将杨弁逐其节度使李石二月甲寅朔日有食之辛酉杨弁伏诛三月石雄兼冀氏行营攻讨使晋州刺史李丕副之六月己未中书门下御史台虑囚闰七月壬戌李绅罢淮南节度副大使杜悰为尚书右仆射兼中书侍郎同中书门下平章事丙子昭义军将裴问及邢州刺史崔嘏以城降是月洺州刺史王钊磁州刺史安玉以城降八月乙未昭义军将郭谊杀刘稹以降戊戌给复泽潞邢洺磁五州一岁免太原河阳及懐陜晋绛四州秋税戊申李徳裕为太尉十月猎于鄠县十二月猎于云阳五年正月己酉羣臣上尊号曰仁圣文武章天成功神徳明道大孝皇帝是日朝献于太清宫庚戌朝享于太庙辛亥有事于南郊大赦赐文武官阶勋爵文宣公二王三恪予一子出身作仙台于南郊庚申皇太后崩三月旱五月壬子葬恭僖皇太后于光陵壬戌杜悰崔铉罢乙丑戸部侍郎李回为中书侍郎同中书门下平章事六月甲申作望仙楼于神策军七月丙午朔日有食之是月山南东道节度使郑肃检校尚书右仆射同中书门下平章事八月壬午大毁佛寺复僧尼为民十月作昭武庙于虎牢关六年二月癸酉以旱降死罪以下免今岁夏税庚辰夏绥银节度使米暨为东北道招讨党项使三月壬戌不豫左神策军护军中尉马元贽立光王怡为皇太叔权句当军国政事甲子皇帝崩于大眀宫年三十三宣宗元圣至明成武献文睿智章仁神聪懿道大孝皇帝讳忱宪宗第十三子也母曰孝眀皇太后郑氏始封光王性严重寡言宫中或以为不惠㑹昌六年武宗疾大渐左神策军护军中尉马元贽立光王为皇太叔三月甲子即皇帝位于柩前四月乙亥始聴政尊母为皇太后丙子李徳裕罢辛卯李让夷为司空五月乙巳大赦翰林学士承㫖兵部侍郎白敏中同中书门下平章事辛酉封子温为郓王渼雍王泾雅王滋夔王沂庆王七月李让夷罢八月辛未大行宫火壬申葬至道昭肃孝皇帝于端陵九月郑肃罢兵部侍郎判度支卢商为中书侍郎同中书门下平章事云南蛮寇安南经略使裴元裕败之十二月戊辰朔日有食之大中元年正月壬子朝献于太清宫癸丑朝享于太庙甲寅有事于南郊大赦改元复左降官死者官爵赐文武官阶勋父老帛文宣王后及二王后三恪予一子官二月癸未以旱避正殿减膳理京师囚罢太常教坊习乐损百官食出宫女五百人放五坊鹰犬停飞龙马粟三月卢商罢刑部尚书判度支崔元式为门下侍郎翰林学士承㫖戸部侍郎韦琮为中书侍郎同中书门下平章事闰月大复佛寺四月己酉皇太后崩五月张仲武及奚北部落战败之吐蕃回鹘寇河西河东节度使王宰伐之八月丙申李回罢庚子葬贞献皇太后于光陵十二月戊午贬太子少保李徳裕为潮州司马二年正月甲子羣臣上尊号曰圣敬文思和武光孝皇帝大赦宗子房未仕者予一人出身赐文武官阶勋爵三月封子泽为濮王五月己未朔日有食之崔元式罢兵部侍郎判度支周墀刑部侍郎诸道盐铁转运使马植同中书门下平章事己卯太皇太后崩七月己巳续图功臣于凌烟阁十一月壬午葬懿安太皇太后于景陵贬韦琮为太子賔客分司东都三年二月吐蕃以秦原安乐三州石门驿藏木崃制胜六盘石崃萧七关归于有司三月诏待制官与刑法官谏官次对马植罢是春陨霜杀桑四月乙酉周墀罢御史大夫崔铉为中书侍郎兵部侍郎判戸部事魏扶同中书门下平章事癸巳幽州卢龙军节度使张仲武卒其子直方自称留后五月武宁军乱逐其节度使李廓十月辛巳京师地震是月振武及天徳灵武盐夏二州地震吐蕃以维州归于有司十一月己卯封弟惕为彭王十二月吐蕃以扶州归于有司四年正月庚辰大赦四月壬申以雨霖诏京师关辅理囚蠲度支盐铁戸部逋负六月戊申魏扶薨戸部尚书判度支崔龟从同中书门下平章事八月幽州卢龙军乱逐其节度使张直方衙将张允伸自称留后十月辛未翰林学士承㫖兵部侍郎令狐绹同中书门下平章事十一月党项羌寇邠宁十二月凤翔节度使李安业河东节度使李拭为招讨党项使五年三月白敏中为司空招讨南山平夏党项行营兵马都统四月赦平夏党项羌辛未给复灵盐夏三州邠宁鄜坊等道三岁六月封子润为鄂王八月乙巳赦南山党项羌十月沙州人张义潮以瓜沙伊肃鄯甘河西兰岷廓十一州归于有司白敏中罢戊辰戸部侍郎判戸部魏謩同中书门下平章事十一月崔龟从罢十二月盗斫景陵门㦸是岁湖南饥六年三月有彗星出于觜参七月雍王渼薨八月礼部尚书诸道盐鐡转运使裴休同中书门下平章事九月獠寇昌资二州十一月封弟惴为棣王是岁淮南饥七年正月丙午朝献于太清宫丁未朝享于太庙戊申有事于南郊大赦八年正月丙戌朔日有食之三月以旱理囚九月封子洽为懐王汭昭王汶康王九年正月甲申成徳军节度使王元逵卒其子绍鼎自称留后闰四月辛丑禁岭外民鬻男女者七月以旱遣使巡抚淮南减上供馈运蠲逋租发粟赈民丙辰崔铉罢庚申罢淮南宣歙浙西冬至元日常贡以代下戸租税是月浙西东道军乱逐其观察使李讷十年正月丁巳御史大夫郑朗为工部尚书同中书门下平章事九月封子灌为衞王十月戊子裴休罢十二月壬辰戸部侍郎判戸部崔慎由为工部尚书同中书门下平章事十一年二月辛巳魏謩罢五月容管军乱逐其经略使王球七月庚子兵部侍郎判度支萧邺同中书门下平章事成徳军节度副大使王绍鼎卒其弟绍懿自称留后八月封子澭为广王九月乙未有彗星出于房十月壬申郑朗罢十二年正月戊戌戸部侍郎判度支刘瑑同中书门下平章事二月废穆宗忌日停光陵朝拜及守陵宫人壬申崔慎由罢闰月自十月不雨至于是月雨三月盐州监军使杨玄价杀其刺史刘臯四月庚子岭南军乱逐其节度使杨发戊申兵部侍郎诸道盐铁转运使夏侯孜同中书门下平章事五月丙寅刘瑑薨庚辰湖南军乱逐其观察使韩琮六月丙申江西都将毛鹤逐其观察使郑宪辛亥南蛮寇邉七月容州将来正反伏诛八月宣歙将康全泰逐其观察使郑薰淮南节度使崔铉兼宣歙池观察䖏置使以讨之丁巳太原地震十月康全泰伏诛十二月毛鹤伏诛甲寅兵部侍郎判戸部蒋伸同中书门下平章事十三年正月戊午大赦蠲度支戸部逋负放宫人八月壬辰左神策军护军中尉王宗实立郓王温为皇太子权句当军国政事癸巳皇帝崩于咸宁殿年五十谥曰圣武献文孝皇帝咸通十三年加谥元圣至眀成武献文睿智章仁神聪懿道大孝皇帝赞曰春君弑而贼不讨则深责其国以为无臣子也宪宗之弑歴三世而贼犹在至于文宗不能眀弘志等罪恶以正国之典刑仅能杀之而已是可叹也穆敬昏童失徳以其在位不乆故天下未至于败乱而敬宗卒及其身是岂有讨贼之志哉文宗恭俭儒雅出于天性尝读太宗政要慨然慕之及即位锐意于治每延英对宰臣率漏下十一刻唐制天子以只日视朝乃命辍朝放朝皆用双日凡除吏必召见访问亲察其能否故太和之初政事脩饬号为清眀然其仁而少断承父兄之弊宦官挠权制之不得其术故其终困以此甘露之事祸及忠良不胜寃愤饮恨而已由是言之其能杀弘志亦足伸其志也昔武丁得一傅说为商髙宗武宗用一李徳裕遂成其功烈然其奋然除去浮图之法甚锐而躬受道家之箓服药以求长年以此见其非明智之不惑者持好恶有不同尔宣宗精于聴断而以察为明无复仁㤙之意呜唿自是而后唐衰矣唐书卷八唐书卷八考证宣宗纪大中九年七月浙西东道军乱逐观察使李讷按旧书十年正月始书李讷为浙东观察使未详孰是唐书卷八考证新唐书卷九钦定四库全书唐书卷九宋翰林学士欧阳修撰本纪第九懿宗昭圣㳟惠孝皇帝讳漼宣宗长子也母曰元昭皇太后鼌氏始封郓王宣宗爱䕫王滋欲立爲皇太子而郓王长故久不决大中十三年八月宣宗疾大渐以䕫王属内枢宻使王归长马公儒宣徽南院使王居方等而左神䇿䕶军中尉王宗实副使丌元实矫诏立郓王爲皇太子癸巳即皇帝位于柩前王宗实杀王归长马公儒王居方庚子始听政癸卯令狐绹为司空尊皇太后曰太皇太后九月庚申追尊母为皇太后十月辛卯大赦赐文武官阶勋爵耆老粟帛十一月戊午萧邺罢十二月甲申翰林学士承㫖兵部侍郎杜审权同中书门下平章事丁酉令狐绹罢荆南节度使白敏中为司徒兼门下侍郎同中书门下平章事是岁云南蛮䧟播州咸通元年正月浙东人仇甫反安南经畧使王式为浙江东道观察使以讨之二月丙申葬圣武献文孝皇帝于贞陵五月京师地震袁王绅薨七月封叔为信王八月卫王灌薨己卯仇甫伏诛九月戊申白敏中为中书令十月安南都䕶李鄠克播州己亥夏侯孜罢户部尚书判度支毕諴为礼部尚书同中书门下平章事闰月乙亥朝献于太清宫十一月丙子朝享于太庙丁丑有事于南郊大赦改元是月庆王沂薨十二月戊申云南蛮寇安南癸亥福王绾为司空二年二月白敏中罢尚书左仆射判度支杜悰兼门下侍郎同中书门下平章事福王绾薨六月盐州刺史王寛为安南经略招讨使八月云南蛮寇邕州九月寇巂州三年正月庚午羣臣上尊号曰睿文明圣孝德皇帝大赦是月蒋伸罢二月庚子杜悰为司空是月棣王惴薨湖南观察使蔡袭为安南经略招讨使三月戊寅归义军节度使张义潮克凉州七月武宁军乱逐其节度使温璋劒南西川节度使夏侯孜为尚书左仆射兼门下侍郎同中书门下平章事九月岭南西道军乱逐其节度使蔡京十月丙申封子佾为魏王侹凉王佶蜀王杜悰为司徒十一月封叔祖缉为蕲王叔㥽荣王云南蛮寇安南丙寅降囚罪免徐州秋税十二月翼王繟薨四年正月戊辰朝献于太清宫己巳朝享于太庙庚午有事于南郊大赦云南蛮䧟安南蔡袭死之庚辰抚王纮为司空二月拜十六陵秦州经略使高骈为安南经略招讨使四月毕諴罢五月己巳翰林学士承㫖兵部侍郎杨收同中书门下平章事戊子杜审权罢闰六月杜悰罢兵部侍郎判度支曹确同中书门下平章事七月辛卯朔日有食之免安南戸税丁钱二岁弛亷州珠池禁八月䕫王滋薨十二月乙酉昭义军乱杀其节度使沈询五年正月丙午云南蛮寇巂州三月寇邕州四月兵部侍郎判戸部萧寘同中书门下平章事五月丁酉瘗邕巂州死事者己亥有彗星出于娄八月丁卯夏侯孜为司空十月贞陵隧䧟十一月戊戌夏侯孜罢壬寅翰林学士承㫖兵部侍郎路巖同中书门下平章事六年三月萧寘薨四月劒南东川节度使高璩为兵部侍郎同中书门下平章事五月高骈及云南蛮战于邕州败之六月高璩薨御史大夫徐商为兵部侍郎同中书门下平章事七月封子侃为郢王十二月晋绛二州地震壬子太皇太后崩七年二月戊申免河南府同华陜虢四州一岁税湖南及桂邕容三管岳州夏秋税之半三月成德军节度使王绍懿卒其兄子景崇自称留后闰月吐蕃寇邠宁五月甲辰葬孝明太皇太后于景陵之园六月魏博节度使何弘敬卒其子全皥自称留后八月辛卯昼晦十月壬申杨收罢是月高骈克安南十一月辛亥大赦免咸通三年以前逋负赐文武官阶勋爵八年正月丁未河中府晋绛二州地震五月丙辰以不豫降囚罪出宫人五百纵神䇿五坊飞龙鹰鹞禁延庆端午节献女口七月雨汤于下邳壬寅蕲王缉薨乙巳怀州民乱逐其刺史刘仁规甲子兵部侍郎诸道盐铁转运使于琮同中书门下平章事十一月辛丑疾愈避正殿赐民年七十而痼疾及军士战伤者帛十二月信王薨九年正月彗星出于娄胃七月武宁军节度粮料判官庞勋反于桂州十月庚午䧟宿州丁丑䧟徐州观察使崔彦曾死之十一月䧟濠州刺史卢望回死之右金吾卫大将军康承训为徐泗行营兵马都招讨使神武大将军王晏权为北面招讨使羽林将军戴可师为南面招讨使十二月庞勋䧟和滁二州滁州刺史高钖望死之壬申戴可师及庞勋战于都梁山死之是月前天雄军节度使马举为南靣招讨使泰宁军节度使曹翔为北面招讨使十年二月杀驩州流人杨收三月徙封侃为威王四月杀镇南军节度使严譔康承训及庞勋战于柳子败之六月神䇿军将军宋威为西北面招讨使戊戌以蝗旱理囚癸卯徐商罢翰林学士承㫖户部侍郎刘瞻同中书门下平章事八月有彗星出于大陵九月癸酉庞勋伏诛十月戊戌免徐宿濠泗四州三岁税役十二月壬子云南蛮寇嘉州十一年正月甲寅羣臣上尊号曰睿文英武明德至仁大圣广孝皇帝大赦云南蛮寇黎雅二州及成都二月甲申劒南西川节度副使王建立及云南蛮战于城北死之甲午劒南东川节度使颜庆复及云南蛮战于新都败之三月曹确罢四月丙午翰林学士承㫖兵部侍郎韦保衡同中书门下平章事八月杀医待诏韩宗绍魏博军乱杀其节度使何全皥其将君雄自称留后九月丙辰刘瞻罢十一月辛亥礼部尚书判度支王铎同中书门下平章事十二年四月癸卯路巖罢五月庚申理囚十月兵部侍郎诸道盐铁转运使刘邺为礼部尚书同中书门下平章事十三年二月丁巳于琮罢刑部侍郎判戸部赵隐为戸部侍郎同中书门下平章事幽州卢龙军节度使张允伸卒其子简会自称留后三月癸酉平州刺史张公素逐简㑹自称留后四月庚子浙江东西道地震封子保为吉王杰寿王倚睦王五月乙亥杀国子司业韦殷裕十一月王铎为司徒韦保衡为司空十四年正月沙陀寇代北三月迎佛骨于凤翔癸巳雨土四月并州民产子二头四手壬寅大赦六月不豫王铎罢七月辛巳皇帝崩于咸宁殿年四十一僖宗惠圣㳟定孝皇帝讳儇懿宗第五子也母曰惠安皇太后王氏始封普王名俨咸通十四年七月懿宗疾大渐左右神䇿䕶军中尉刘行深韩文约立普王为皇太子辛巳即皇帝位于柩前八月癸巳始听政丁未追尊母为皇太后乙卯韦保衡为司徒九月贬保衡为贺州刺史十月乙未尚书左仆射萧倣为中书侍郎同中书门下平章事十二月震电癸卯大赦免水旱州县租赋罢贡鹰鹘云南蛮寇黎州干符元年二月甲午葬昭圣㳟惠孝皇帝于简陵癸丑降死罪以下赵隐罢华州刺史裴坦为中书侍郎同中书门下平章事四月辛卯以旱理囚五月乙未裴坦薨刑部尚书刘瞻为中书侍郎同中书门下平章事八月辛未瞻薨兵部侍郎判度支崔彦昭为中书侍郎同中书门下平章事十月刘邺罢吏部侍郎郑畋为兵部侍郎翰林学士承㫖戸部侍郎卢携同中书门下平章事十一月庚寅改元羣臣上尊号曰圣神聪睿仁哲明孝皇帝是月萧倣为司空魏博节度使韩允中卒其子简自称留后十二月党项回鹘寇天德军云南蛮寇黎雅二州河西河东山南东道东川兵伐云南二年正月己丑朝献于太清宫庚寅朝享于太庙辛卯有事于南郊大赦赐文武官阶勋爵文宣王及二王后三恪一子官云南蛮请和四月庚辰太白昼见浙西突阵将王郢反五月右龙武军大将军宋皓讨之萧倣薨六月濮州贼王仙芝君长䧟曹濮二州河南诸镇兵讨之吏部尚书李蔚为中书侍郎同中书门下平章事幽州将李茂勋逐其节度使张公素自称留后七月以蝗避正殿减膳十一月震电三年二月丙子以旱降死罪以下三月葬暴骸平卢军节度使宋威为指挥诸道招讨草贼使检校左散骑常侍曾元裕副之募能捕贼三百人者官以将军幽州卢龙军节度使李茂勋立其子可举为留后五月庚子以旱理囚免浙东西一歳税昭王汭薨六月乙丑雄州地震抚王纮为太尉七月辛巳雄州地震镇海军节度使裴璩及王郢战败之鄂王润薨九月乙亥朔日有食之避正殿丙子王仙芝䧟汝州执刺史王镣十一月䧟郢复三州十二月京师地震王仙芝䧟申光庐寿通舒六州忠武军节度使崔安潜为诸道行营都綂宫苑使李琢为诸军行营招讨草贼使右威卫上将军张自勉副之是冬无雪四年正月丁丑降死罪以下二等流人死者听牧葬崔彦昭为司空二月王仙芝䧟鄂州闰月崔彦昭罢昭义军乱逐其节度使高湜宣武军节度使王铎检校司徒兼门下侍郎同中书门下平章事三月宛句贼黄巢陷郓沂二州天平军节度使薛崇死之四月壬申朔日有食之是月陜州军乱逐其观察使崔碣江西贼栁彦璋䧟江州执其刺史陶祥高安制置使钟传䧟抚州五月有彗星避正殿减膳六月王铎为司徒庚寅雄州地震八月黄巢䧟隋州执刺史崔休征九月沙陀寇云朔二州盐州军乱逐其刺史王承颜十月河中军乱逐其节度使刘侔十一月君长降宋威杀之十二月安南戍兵乱逐桂管观察使李瓒江州刺史刘秉仁及柳彦璋战败之五年正月丁酉王仙芝䧟江陵外郛壬寅曾元裕及王仙芝战于申州败之元裕为诸道行营招讨草贼使张自勉副之宋威罢招讨使二月癸酉云中守捉使李克用杀大同军防御使叚文楚己卯克用寇遮虏军是月王仙芝伏诛其将王重隐䧟饶州刺史颜标死之江西贼徐唐莒䧟洪州三月黄巢䧟濮州寇河南崔安潜罢都綂张自勉为东西面行营招讨使湖南军乱逐其观察使崔瑾四月饶州将彭令璋克饶州自称刺史徐唐莒伏诛五月丁酉郑畋卢携罢翰林学士承㫖戸部侍郎豆卢瑑为兵部侍郎吏部侍郎崔沆为戸部侍郎同中书门下平章事是日雨雹大风㧞木八月大同军节度使李国昌䧟岢岚军黄巢䧟杭州九月李蔚罢吏部尚书郑从谠为中书侍郎同中书门下平章事黄巢䧟越州执观察使崔琢镇海军将张潾克越州十月昭义军节度使李钧幽州卢龙军节度使李可举讨李国昌十一月丁未河东宣慰使崔季康为河东节度代北行营招讨使十二月甲戌黄巢䧟福州庚辰崔季康李钧及李克用战于洪谷败绩是岁天平军节度使张裼卒衙将君裕自知州事六年正月鎭海军节度使高骈为诸道行营兵马都綂魏王佾薨二月京师地震蓝田山裂出水河东军乱杀其节度使崔季康四月庚申朔日有食之凉王侹薨王铎为荆南节度使南面行营招讨都綂五月泰宁军节度使李系为湖南观察使副之黄巢䧟广州执岭南东道节度使李迢䧟安南八月甲子东都留守李蔚为河东节度代北行营招讨使闰十月黄巢䧟潭澧二州澧州刺史李绚死之十一月丙辰两日并出而鬬戊午河东节度使康传圭爲代北行营招讨使辛酉黄巢䧟江陵杀李迢丁丑山南东道节度使刘巨容及黄巢战于荆门败之十二月壬辰克江陵是月贬王驿为太子賔客分司东都兵部尚书卢携为门下侍郎同中书门下平章事是歳淄州刺史曹全晸克郓州杀君裕黄巢䧟鄂宣歙池四州朗州贼周岳䧟衡州逐其刺史徐颢荆南将雷满䧟朗州刺史崔翥死之石门蛮向瓌䧟澧州权知州事吕自牧死之桂阳贼陈彦谦䧟郴州刺史董岳死之广明元年正月乙卯改元免岭南荆湖河中河东税赋十之四戊寅荆南监军杨复光泰宁军将叚彦謩杀其守将宋浩以常滋为节度留后淮南将张潾及黄巢战于大云仓败之二月丙戌李国昌寇忻代二州戊戍河东军乱杀其节度使康传圭壬子郑从谠罢为河东节度使代北行营招讨使三月辛未以旱避正殿减膳四月甲申京师东都汝州雨雹大风㧞木丁酉太府卿李琢为蔚朔招讨都綂壬寅张潾克饶州五月汝州防御使诸葛爽为蔚朔招讨副使泰宁军将刘汉宏反张潾及黄巢战于信州死之六月巢䧟睦婺宣三州江华贼蔡结䧟道州宿州贼鲁景仁䧟连州七月黄巢䧟滁和二州辛酉天平军节度使曹全晸爲东面副都綂辛未刘汉宏降李可举及李国昌战于药儿岭败之八月辛卯昭义军乱杀其节度使李钧癸卯荣王㥽为司空是月㥽薨九月忠武军将周岌杀其节度使薛能牙将秦宗权自称权知蔡州事十月黄巢䧟申州十一月河中都虞候王重荣逐其节度使李都黄巢䧟汝州壬戌幸左神䇿军閲武䕶军中尉田令孜为诸道兵马都指挥制置招讨使忠武军监军杨复光副之丁卯东都留守刘允章叛附于黄巢壬申巢䧟虢州田令孜为汝洛晋绛同华都綂十二月壬午黄巢䧟潼关甲申贬卢携为太子賔客分司东都翰林学士承㫖尚书左丞王徽为戸部侍郎翰林学士户部侍郎裴澈为工部侍郎同中书门下平章事行在咸阳丙戌左金吾卫大将军张直方率武官叛附于黄巢巢䧟京师辛卯次凤翔丙申河阳节度使诸葛爽叛附于黄巢丁酉次兴元庚子广德公主豆卢瑑崔沆尚书左仆射刘邺右仆射于琮太子少师裴谂御史中丞赵蒙刑部侍郎李溥京兆尹李汤死于黄巢是歳雨血于靖陵中和元年正月壬子如成都壬申兵部侍郎判度支萧遘为工部侍郎同中书门下平章事丁丑次成都二月己卯敕劒南三川太子少师王铎为司徒兼门下侍郎同中书门下平章事淮南节度使高骈为京城四面都统邠宁节度使李存礼讨黄巢凤翔节度使郑畋及巢战于龙尾坡败之邠宁将王玫䧟邠州戊戌清平鎭使陈晟执睦州刺史韦诸自称刺史三月辛亥黄巢䧟邓州执刺史赵戎辛酉郑畋为京城西面行营都綂甲子畋及泾原节度使程宗楚天雄军经畧使仇公遇盟于凤翔是月王徽罢诸葛爽以河阳降四月戊寅王玫伏诛程宗楚朔方军节度使唐弘夫及黄巢战于咸阳败之壬午巢遯于灞上丁亥复入京师弘夫宗楚死之是月赦李国昌及其子克用以讨黄巢五月丙辰克用寇太原振武军节度使契苾璋败之辛酉大风雨土是月刘巨容为南面行营招讨使杨复光克邓州六月鄮贼钟季文䧟明州辛卯邠宁节度副使朱玫及黄巢战于兴平败绩戊戌郑畋为司空兼门下侍郎同中书门下平章事京城四面行营都统丙午李克用䧟忻代二州七月丁巳大赦改元庚申翰林学士承㫖兵部侍郎韦昭度同中书门下平章事丙寅神䇿军将郭琪反伏诛辛未田令孜杀左拾遗孟昭图义武军节度使王处存为东南面行营招讨使八月感化军将时溥逐其节度使支详自称留后昭义军节度使高浔及黄巢战于石桥败绩其将成麟杀浔入于潞州己丑衆星陨于成都九月丙午鄜延节度使李孝章夏绥银节度使拓拔思㳟及黄巢战于东渭桥败绩临海贼杜雄䧟台州辛酉封子震为建王己巳昭义军戍将孟方立杀成麟自称留后永嘉贼朱襃䧟温州是秋河东霜杀禾十月凤翔行军司马李昌言逐其节度使郑畋十一月李昌言为凤翔节度行营招讨使郑畋裴澈罢遂昌贼卢约䧟处州十二月安南戍将闵顼逐湖南观察使李裕自称留后是岁霍丘鎭使王绪䧟寿光二州二年正月辛亥王铎为诸道行营都都綂承制封拜太子少师崔安潜副之高骈罢都统辛未王处存为京城东面都统李孝章为北面都统拓拔思㳟为南面都綂二月甲戌黄巢䧟同州己卯太子少傅分司东都郑畋为司空兼门下侍郎同中书门下平章事丙戌李昌言为京城西面都统邠宁节度使朱玫为河南都綂诸谷防遏使三月邛州蛮阡能叛西川部将杨行迁讨之李克用䧟蔚州六月朱玫为京城西北面行营都綂杨行迁及阡能战于干溪败绩己亥荆南监军朱敬玫杀其节度使叚彦謩少尹李燧自称留后七月保大军节度留后东方逵为京城东面行营招讨使抚州刺史钟传䧟洪州江西观察使高茂卿奔于江州八月丁巳东方逵为京城东北面行营都綂拓㧞思㳟为京城四面都綂魏博节度使韩简䧟孟州九月丙戌黄巢将朱温以同州降己亥温为右金吾卫大将军河中行营招讨副使是月太原桃李实岭南西道军乱逐其节度使张从训平卢军将王敬武逐其节度使安师儒自称留后十月岚州刺史汤羣以沙陀反韩简寇郓州天平军节度使曹全晸死之部将崔用自称留后诸葛爽䧟孟州十一月荆南军乱牙将陈儒自称留后丙子汤羣伏诛是岁关中大饥南城贼危全讽䧟抚州危仔倡䧟信州庐州将杨行密逐其刺史郎幼复和州刺史秦彦逐宣歙观察使窦潏三年正月鴈门节度使李克用为京城东北面行营都统乙亥王铎罢二月魏博军乱杀其节度使韩简其将乐彦祯自称留后己未建王震为太保三月天有声于浙西壬申李克用及黄巢战于零口败之四月甲辰又败之于渭桥丙午复京师五月郑畋为司徒东都留守检校司空郑从谠为司空同中书门下平章事淮南将张瓌䧟复州奉国军节度使秦宗权叛附于黄巢七月宣武军节度副大使朱全忠为东北面都招讨使郑畋罢兵部尚书判度支裴澈同中书门下平章事八月黄巢秦宗权寇陈州淮南将韩师德䧟岳州九月武宁军节度使时溥为东面兵马都綂是秋晋州地震十月全椒贼许勍䧟滁州李克用䧟潞州刺史李殷鋭死之十一月壬申劒南西川行军司马高仁厚及阡能战于卭州败之十二月忠武军将鹿晏弘逐兴元节度使牛朂自称留后是岁天平军将曹存实克郓州石镜鎭将董昌逐杭州刺史路审中四年正月婺州将王鎭执其刺史黄碣叛附于董昌二月鎭伏诛浦阳将蒋瓌䧟婺州舒州贼吴迥逐其刺史高澞三月甲子劒南东川节度副大使杨师立反西川节度使陈敬瑄为西川东川山南西道都指挥招讨使前杭州刺史路审中䧟鄂州五月辛酉朱全忠及黄巢战败之辛未河东节度使李克用及巢战于宛句败之癸酉高仁厚为劒南东川节度使以讨杨师立壬午福建团练副使陈巖逐其观察使郑镒自称观察使六月乙卯赦劒南三川瘗京畿骸骨七月辛酉杨师立伏诛壬午黄巢伏诛九月山南西道节度使鹿晏弘反十月萧遘为司空十一月鹿晏弘䧟许州杀节度使周岌自称留后十二月甲午荆南行军司马张瓌逐其节度使陈儒自称留后盗杀义昌军节度使王铎是岁关中大饥濮州刺史朱宣逐天平军节度使曹存实自称留后武昌军将杜洪䧟岳州光启元年正月庚辰荆南军将成汭䧟归州是月王绪䧟汀漳二州南康贼卢光稠䧟虔州三月丁卯至自成都己巳大赦改元时溥为蔡州四面行营兵马都綂萧遘为司徒韦昭度为司空四月吴迥伏诛秦宗权䧟襄州山南东道节度使刘巨容奔于成都武当贼冯行袭䧟均州逐其刺史吕烨五月羣臣上尊号曰至德光烈皇帝六月幽州卢龙军乱杀其节度使李可举其将李全忠自称留后壬戌秦宗权䧟东都七月义昌军乱逐其节度使杨全玫牙将卢彦威自称留后八月光州贼王潮执王绪甲寅杀右补阙常濬乐彦桢杀洺州刺史马爽九月河中节度使王重荣反邠宁节度使朱玫讨之十月癸丑朱全忠及秦宗权战于双丘败绩十一月河东节度使李克用叛附于王重荣重荣及克用寇同州刺史郭璋死之十二月癸酉朱玫及王重荣李克用战于沙苑败绩乙亥克用犯京师丙子如凤翔二年正月辛巳鎭海军将张郁陷常州戊子如兴元癸巳朱玫叛寇凤翔二月郑从谠为太傅三月壬午山南西道节度使君涉奔于凤翔遂州刺君雄䧟汉州丙申次兴元戊戌御史大夫孔纬翰林学士承㫖兵部尚书杜让能为兵部侍郎同中书门下平章事是春成都地震凤翔女子化为丈夫四月乙卯朱玫以嗣襄王熅入于京师五月丙戌有星孛于箕尾武宁军将丁从实䧟常州逐其刺史张郁六月淮西将黄皓杀钦化军节度使闵顼衡州刺史周岳䧟潭州自称节度使七月秦宗权䧟许州忠武军节度使鹿晏弘死之八月王潮䧟泉州刺史廖彦若死之幽州卢龙军节度使李全忠卒其子匡威自称留后九月有星陨于扬州戊寅静难军将王行瑜䧟兴鳯二州十月丙午嗣襄王熅自立为皇帝尊皇帝为太上元皇圣帝朱全忠䧟滑州执义成军节度使安师儒丙辰杭州刺史董昌攻越州浙东观察使刘汉宏奔于台州是月河阳节度使诸葛爽卒其子仲方自称留后神䇿行营先锋使满存克兴鳯二州感义军节度使杨晟䧟文州武宁军将张雄䧟苏州十一月庚子秦宗权䧟郑州十二月魏州地震丙子台州刺史杜雄执刘汉宏降于董昌昌自称浙东观察使丙辰朱玫伏诛丁巳熅伏诛秦宗权䧟孟州诸葛仲方奔于汴州是岁天平军将朱瑾逐泰宁军节度使齐克让自称留后湘隂贼邓进思䧟岳州杜洪䧟鄂州自称武昌军节度留后三年三月癸未萧遘裴澈兵部侍郎郑昌图有罪伏诛壬辰如凤翔郑从谠罢韦昭度为司徒癸巳鎭海军将刘浩逐其节度使周寳度支催勘使薛朗自称知府事四月甲辰六合鎭遏使徐约䧟苏州逐其刺史张雄甲子淮南兵马使毕师铎䧟扬州执其节度使高骈是月维州山崩五月甲戌宣歙观察使秦彦入于扬州癸未秦宗权䧟郑州六月䧟孟州河阳将李罕之入于孟州张全义入于东都己酉凤翔节度使李昌符反庚戌犯大安门不克奔于陇州壬子武定军节度使李茂贞为陇州招讨使丁巳䕶国军将常行儒杀其节度使王重荣其兄重盈自称留后壬戌亳州将谢殷逐其刺史宋衮七月丁亥降死罪以下贞观开元建中兴元功臣后予一子九品正员官减常膳三之一赐民九十以上粟帛七月李昌符伏诛八月韦昭度为太保壬寅谢殷伏诛朱全忠䧟亳州壬子䧟曹州刺史丘弘礼死之九月戸部侍郎判度支张濬为兵部侍郎同中书门下平章事秦彦杀高骈十月丁未朱全忠䧟濮州甲寅封子陞为益王杭州刺史钱镠陷常州丁卯镠杀周寳是月秦宗权将孙儒寇扬州十一月壬申庐州刺史杨行密䧟扬州秦彦毕师铎奔于孙儒十二月癸巳淮西将赵德諲䧟江陵荆南节度使张瓌死之朱全忠为东南面招讨使饶州刺史陈儒䧟衢州上蔡贼冯敬章䧟蕲州文德元年正月甲寅孙儒杀秦彦毕师铎癸亥朱全忠为蔡州四面行营都綂丙寅薛朗伏诛钱镠䧟润州二月乙亥不豫己丑至自凤翔庚寅谒于太庙大赦改元是月魏博军乱杀其节度使乐彦祯其将罗弘信自称权知留后三月戊戌朔日有食之既壬寅疾大渐立寿王杰为皇太弟知军国事癸卯皇帝崩于武德殿年二十七赞曰唐自穆宗以来八世而为宦官所立者七君然则唐之衰亡岂止方镇之患盖朝廷天下之本也人君者朝廷之本也始即位者人君之本也其本始不正欲以正天下其可得乎懿僖当唐政之始衰而以昏庸相继干符之际岁大旱蝗民愁盗起其乱遂不可复支盖亦天人之会欤唐书卷九唐书卷九考证懿宗纪咸通四年十二月乙酉昭义军乱杀其节度使沈询按旧书是年正月河东节度卢简求致仕以昭义节度刘潼代三月以李㡦为昭义节度是潼之后㡦㡦之后询矣而新书沈传师传乃云询遇害潼代为节度诛害询者岂潼本在询后耶当是年月传误耳七年六月何弘敬卒其子全皥自称留后旧书在十年十月按旧书十年正月书弘敬赴行营十二月书起复何全皥其前后记载歴歴不宜有譌或是新书传误耳十月壬申杨收罢旧书在八年按新书本传收相凡五年自四年入相至八年始为五年当以旧书为是僖宗纪广明元年八月辛卯昭义军乱杀其节度使李钧旧书干符五年钧与沙陀战于洪合王师大败钧中流矢而卒新书为下所杀旧书没于阵且相去二年未知孰是是岁雨血于靖陵沈炳震曰靖陵僖宗陵名靖字误按德宗纪贞元三年二月甲申葬昭德皇后于靖陵则唐时原有两靖陵此所记者乃昭德皇后之陵耳沈似失考中和元年正月壬子如成都旧书在七月乙未幸成都未知孰是唐书卷九考证新唐书卷十钦定四库全书唐书卷十宋翰林学士欧阳修撰本纪第十昭宗圣穆景文孝皇帝讳晔懿宗第七子也母曰恭宪皇太后王氏始封夀王干符三年领幽州卢龙军节度使僖宗遇乱再出奔夀王握兵侍左右尤见倚信文徳元年三月僖宗疾大渐羣臣以吉王长且欲立之观军容使杨复恭率兵迎夀王立为皇太弟改名敏乙巳即皇帝位于柩前四月戊辰孙儒陷扬州自称淮南节度使杨行宻奔于庐州庚午追尊母为皇太后韦昭度为中书令孔纬为司空乙亥张全义陷孟州李罕之奔于河东成汭陷江陵自称留后辛卯朱全忠及秦宗权战于蔡州败之五月壬寅赵徳諲以襄州降以徳諲为忠义军节度使蔡州四面行营副都统六月阆州防御使王建陷汉州执刺史张顼遂㓂成都韦昭度罢为剑南西川节度副大使兼两川招抚制置使十月陈敬瑄反辛卯葬恵圣恭定孝皇帝于靖陵十一月丙申秦宗权陷许州执忠武军节度使王緼辛酉奉国军将申丛执秦宗权十二月丁亥韦昭度为行营招讨使及永平军节度使王建讨陈敬瑄山南西道节度使杨守厚陷䕫州龙纪元年正月癸巳大赦改元翰林学士承旨兵部侍郎刘崇望同中书门下平章事壬子宣武军将郭璠杀奉国军留后申丛自称留后二月戊辰朱全忠俘秦宗权以献己丑宗权伏诛三月孔纬为司徒杜让能为司空丙申钱镠陷蘓州逐刺史徐约六月李克用宼邢州昭义军节度使孟方立卒其弟迁自称留后杨行宻䧟宣州宣歙观察使赵锽死之庐州刺史蔡俦叛附于孙儒八月甲戍孟迁叛附于李克用十月平庐军节度使王敬武卒其子师范自称留后陷棣州刺史张蟾死之宣歙观察使杨行宻陷常州刺史杜陵死之钱镠陷润州十一月丁未朝献于太清宫戊申朝享于太庙己酉有事于南郊大赦十二月孙儒陷常润二州戊午孔纬为太保杜让能为司徒壬申眉州刺史山行章叛附于王建大顺元年正月戊子羣臣上尊号曰圣文睿徳光武弘孝皇帝大赦改元壬寅简州将杜有迁执其刺史贠虔嵩叛附于王建二月己未资州将侯元绰执其刺史杨戡叛附于建三月戊申昭义军节度使李克修卒其弟克恭自称留后四月丙辰宿州将张筠逐其刺史张绍光丙寅嘉州刺史朱实叛附于王建丙子戎州将文武坚执其刺史谢承恩叛附于建五月张濬为河东行营都招讨宣慰使京兆尹孙揆副之幽州卢龙军节度使李匡威为北面招讨使云州防御使赫连铎副之朱全忠为南面招讨使王镕为东面招讨使以讨李克用壬寅昭义军将安居受杀其节度使李克恭叛附于朱全忠癸丑剑南东川节度使顾彦朗卒其弟彦晖自称留后六月辛酉雅州将谢従本杀其刺史张承简叛附于王建辛未朱全忠为河东东面行营招讨使是月河东将安知建以邢洺滋三州叛附于全忠七月杨行宻陷润州戊申李克用执昭义军节度使孙揆八月钱镠杀苏州刺史杜孺休杨行宻陷苏州淮南节度使孙儒陷润州庚午朱全忠为中书令九月李克用陷潞州杨行宻陷润常二州闰月孙儒陷常州壬戍卭州将任可知杀其刺史毛湘十月癸未蜀州刺史李行周叛附于王建李克用陷邢洺滋三州十一月丁卯李匡威陷蔚州是月张濬及李克用战于阴地败绩孙儒陷苏州十二月李克用陷晋州二年正月庚申孔纬张濬罢翰林学士承㫖兵部侍郎崔昭纬御史中丞徐彦若为戸部侍郎同中书门下平章事甘露镇使陈可言陷常州钱镠陷苏州二月乙巳赦陈敬瑄丁未诏王建罢兵不受命是春淮南大饥四月庚辰有彗星入于太微甲申大赦避正殿减膳彻乐赐两军金帛赎所畧男女还其家民年八十以上及疾不能自存者长吏存䘏访武徳功臣子孙癸卯王建宼成都五月孙儒䧟和滁二州六月杨行宻䧟和滁二州丙午封子祐为徳王七月李克用陷云州防御使赫连铎奔于退浑孙儒焚扬州以逃八月庚子王建陷成都执劔南西川节度使陈敬瑄自称留后十月壬午朱全忠䧟宿州十一月己未曹州将郭铢杀其刺史郭词叛附于全忠辛未全忠䧟夀州景福元年正月己未朱全忠陷孟州逐河阳节度使赵克裕丙寅大赦改元二月刘崇望罢钱镠陷苏州甲申朱全忠寇郓州天平军节度使朱宣败之三月户部尚书郑延昌为中书侍郎同中书门下平章事乙巳杨行宻陷楚州执刺史刘瓉又陷常州刺史陈可言死之丙辰武定军节度使杨守忠龙劒节度使杨守贞㑹杨守厚兵宼梓州丙寅福建观察使陈巖卒䕶闽都将范晖自称留后庚午泉州刺史王潮宼福州四月辛巳杜让能为太尉六月戊寅杨行宻陷扬州己巳凤翔陇右节度使李茂贞陷凤州感义军节度使满存奔于兴元遂陷兴洋二州八月壬申㓂兴元杨守亮满存奔于阆州丙戌降京畿关辅囚罪免淮南浙西宣州逋负十月蔡俦以庐州叛附于朱全忠河东将李存孝以邢州叛附于全忠十一月有星孛于斗牛辛丑武宁军将张燧张谏以濠泗二州叛附于朱全忠乙巳朱友裕陷濮州执刺史邵儒孙儒将王坛陷婺州刺史蒋瓌奔于越州是嵗眀州刺史钟文季卒其将黄晟自称刺史二年正月徐彦若罢为凤翔陇右节度使李茂贞为山南西道节度使茂贞不受命二月杨行宻陷常州三月辛酉幽州卢龙军兵马留后李匡筹逐其兄匡威自称节度留后四月乙亥王建杀陈敬瑄及剑南西川监军田令孜乙酉有彗星入于太微丁亥王镕杀李匡威戊子朱全忠陷徐州武宁军节度使时溥死之五月庚子王潮陷福州范晖死之潮自称留后七月杨行宻陷庐州蔡俦死之八月丙申嗣覃王嗣周为京西路招讨使神䇿大将军李鐬副之以讨李茂贞庚子昇州刺史张雄卒其将冯弘铎自称刺史是月杨行宻陷歙州九月壬午嗣覃王嗣周及李茂贞战于兴平败绩甲申茂贞犯京师乙酉茂贞杀观军容使西门重遂内枢宻使李周諥叚诩贬杜让能为梧州刺史壬辰东都留守检校司徒韦昭度为司徒御史中丞崔胤为户部侍郎同中书门下平章事是月昇州刺史冯弘铎叛附扵杨行宻十月乙未杀杜让能及户部侍郎杜弘徽杨行宻陷舒州十二月韦昭度为太傅邵州刺史邓䖏讷䧟潭州钦化军节度使周岳死之䖏讷自称留后是嵗建州刺史徐归范汀州刺史钟全慕叛附于王潮干宁元年正月有星孛于鹑首乙丑大赦改元李茂贞以兵来朝二月右㪚骑常侍郑綮为礼部侍郎同中书门下平章事彰义军节度使张钧卒其兄鐇自称留后三月甲申李克用宼邢州执李存孝杀之五月丙子王建陷彭州威戎军节度使杨晟死之是月郑延昌罢孙儒将刘建锋马殷陷潭州武安军节度使邓䖏讷死之建锋自称留后武冈指挥使蒋勋陷邵州六月大同军防御使赫连铎及李克用战于云州死之戊午翰林学士承㫖礼部尚书李磎同中书门下平章事庚申磎罢御史大夫徐彦若为中书侍郎同中书门下平章事七月以雨霖避正殿减膳郑綮罢李茂贞陷阆州八月杨守亮伏诛癸巳减京畿兴元洋金商州赋役九月庚申李克用陷潞州昭义军节度使君立死之十月丁酉封子祤为棣王禊虔王禋沂王祎遂王十一月李克用陷武州十二月陷新州甲寅幽州卢龙军节度使李匡筹奔于沧州义昌军节度使卢彦威杀之丙辰李克用陷幽州是冬杨行宻陷黄州执刺史吴讨二年正月己巳给事中陆希声为户部侍郎同中书门下平章事壬申䕶国军节度使王重盈卒其子珂自称留后二月乙未太子太傅李磎为戸部侍郎同中书门下平章事三月崔胤李磎罢户部侍郎判戸部王搏为中书侍郎同中书门下平章事杨行宻陷濠州执刺史张燧庚午河东地震四月苏州大雨雪陆希声韦昭度罢泰宁军节度使朱瑾及朱全忠战于髙梧败绩其将安福庆死之杨行宻陷夀州执刺史江从朂五月甲子静难军节度使王行瑜镇国军节度使韩建及李茂贞犯京师杀太保致仕韦昭度太子少师李磎是月李克用䧟绛州刺史王瑶死之六月庚寅镇海军节度使钱镠为浙江东道招讨使癸巳吏部尚书孔纬为司空兼门下侍郎同中书门下平章事七月丙辰李克用以兵屯于河中戊午匡国军节度使王行约奔于京师庚申左右神䇿军䕶军中尉骆全瓘刘景宣指挥使王行实李继鹏反行在莎城嗣薛王知柔权知中书事壬戌李克用陷同州甲子次石门前䕶国军节度使崔胤为中书侍郎同中书门下平章事八月戊戌李克用为邠宁四面行营招讨使保大军节度使李思孝为北面招讨使定难军节度使李思谏为东北面招讨使彰义军节度使张鐇为西面招讨使辛丑李克用为邠寕四面行营都统李继鹏伏诛赦李茂贞辛亥至自石门壬子崔昭纬罢九月丙辰徐彦若为司空癸亥孔纬薨前昭义军节度使李罕之为邠宁四面行营副都綂十月京兆尹孙偓为戸部侍郎同中书门下平章事丙戌李克用及王行瑜战于梨园败之庚寅王行约焚寕州以逃义武军节度使王䖏存卒其子郜自称留后十一月丁巳李克用及王行瑜战于龙泉败之辛酉衢州刺史陈儒卒其弟岌自称刺史丁卯王行瑜伏诛壬申齐州刺史朱琼叛附于朱全忠丁丑王建陷利州刺史李继颙死之十二月癸未赦京师复大顺以来削夺官爵非其罪者甲申阆州防御使李继雍蓬州刺史费存渠州刺史陈璠叛附于王建丙申建宼梓州戊辰通州刺史李彦昭叛附于建是嵗安州防御使宣晟陷桂州静江军节度使周元静部将刘士政死之晟自称知军府事三年正月癸丑王建陷龙州刺史田昉死之闰月丁亥果州刺史周雄叛附于建四月壬子武安军乱杀其节度使刘建锋其将马殷自称留后五月癸未杨行宻陷苏州执刺史成及陷光州刺史刘存死之庚寅成汭陷黔州武泰军节度使王建肇奔于成都乙未董昌伏诛是月蕲州刺史冯行章叛附于杨行宻六月庚戌李茂贞犯京师嗣延王戒丕御之丙寅及茂贞战于娄馆败绩七月癸巳行在渭北甲午韩建来朝次华州乙巳崔胤罢丙午翰林学士承㫖尚书左丞陆扆为戸部侍郎同中书门下平章事八月甲寅王搏罢乙丑国子毛诗博士朱朴为左谏议大夫同中书门下平章事九月乙未武安军节度使崔胤为中书侍郎翰林学士承㫖戸部侍郎崔逺同中书门下平章事丁酉贬陆扆为崃州刺史十月李克用及罗弘信战于白龙潭败之壬子孙偓持节凤翔四面行营节度诸军都统招讨䖏置使戊午威胜军节度使王搏为吏部尚书同中书门下平章事十一月戊子忠国军节度使李师悦卒其子继徽自称留后四年正月乙酉韩建以兵围行宫杀扈跸都将李筠丙申朱全忠陷郓州天平军节度使朱宣死之己亥孙偓罢都统二月朱全忠宼兖州泰宁军节度使朱瑾奔于淮南其子用贞以兖州叛附于全忠全忠陷沂海宻三州保义军节度使王珙宼河中韩建杀太子詹事马道殷将作监许巖士杨行宻为江南诸道行营都统癸丑王建陷泸州刺史马敬儒死之己未立徳王裕为皇太子大赦飨于行庙辛未王建陷渝州乙未孙偓朱朴罢五月壬午朱全忠陷黄州刺史矍璋死之六月贬王建为南州刺史以李茂贞为剑南西川节度使嗣覃王嗣周为凤翔陇右节度使茂贞不受命嗣周及茂贞战于奉天败绩八月韩建杀通王滋沂王禋韶王彭王嗣韩王嗣陈王嗣覃王嗣周嗣延王戒丕嗣丹王允九月钱镠陷湖州忠国军节度使李继徽奔于淮南彰义军节度使张琏为凤翔西北行营招讨使静难军节度使李思谏为凤翔四面行营副都统以讨李茂贞十月壬子遂州刺史侯绍叛附于王建乙卯合州刺史王仁威叛附于建庚申建陷梓州剑南东川莭度使顾彦晖死之甲子封子祕为景王祚辉王祺祁王十一月癸酉杨行宻及朱全忠战于清口败之丙子钱镠陷台州十二月丁未威武军节度使王潮卒其弟审知自称留后光化元年正月徐彦若为司徒二月赦李茂贞三月幽州卢龙军节度使刘仁恭之子守文陷沧州义昌军节度使卢彦威奔于汴州四月丙寅立淑妃何氏为皇后五月己巳大赦辛未朱全忠陷洺州刺史邢善益死之又陷邢州壬午陷磁州刺史袁奉韬死之是月马殷陷邵衡永三州刺史蒋勋杨师逺唐旻死之七月丙申朱全忠陷唐州又陷隋州执刺史赵匡璘八月戊午陷邓州执刺史国湘壬戌至自华州甲子大赦改元九月丙子有星陨于北方甲申钱镠陷苏州十月魏博节度使罗弘信卒其子绍威自称留后己亥朱全忠陷安州刺史武瑜死之十一月衢州刺史陈岌叛附于杨行宻甲寅封子禛为雅王祥琼王十二月癸未李罕之陷潞州自称节度留后李克用陷泽州二年正月乙未给复绵剑二州二年丁未崔胤罢兵部尚书陆扆同中书门下平章事是月李罕之陷沁州刘仁恭陷贝州二月甲子朱全忠陷蔡州奉国军节度使崔洪奔于淮南三月丁巳全忠陷泽州六月丁丑保义军乱杀其节度使王珙其将李璠叛附于全忠七月壬辰海州戍将陈汉賔以其州叛附于杨行宻马殷陷道州刺史蔡结死之八月李克用陷泽潞懐三州十一月徐彦若为太保王搏为司空马殷陷郴连二州刺史陈彦谦鲁景仁死之辛丑保义军将朱简杀其节度使李璠叛附于朱全忠三年四月辛未皇后及皇太子享于太庙六月丁卯清海军节度使崔胤为尚书左仆射兼门下侍郎同中书门下平章事王搏罢己巳杀之七月浙江溢八月庚辰李克用陷洺州执刺史朱绍宗九月朱全忠陷洺州钱镠陷婺州刺史王坛奔于宣州衢州刺史陈岌叛附于钱镠乙巳徐彦若罢丙午崔逺罢戊申刑部尚书裴贽为中书侍郎同中书门下平章事甲寅朱全忠陷瀛州十月丙辰陷景州执刺史刘仁覇辛酉陷莫州辛巳陷祁州刺史杨约死之甲申陷定州义武军节度使王郜奔于太原十一月己丑左右神䇿军中尉刘季述王仲先内枢宻使王彦范薛齐偓作乱皇帝居于少阳院辛夘季述以皇太子裕为皇帝丁未太白昼见十二月刘季述杀睦王倚是嵗马殷陷桂宜巖栁象五州睦州刺史陈晟卒其弟询自称刺史天复元年正月乙酉左神策军将孙徳昭董彦弼周承诲以兵讨乱皇帝复于位刘季述薛齐偓伏诛降封皇太子裕为徳王戊申朱全忠陷绛州壬子崔胤为司空朱全忠陷晋州二月甲寅以旱避正殿减膳戊辰朱全忠陷河中执䕶国军节度使王珂辛未封全忠为梁王是月翰林学士戸部侍郎王溥为中书侍郎吏部侍郎裴枢为戸部侍郎同中书门下平章事三月辛亥昭义军节度使孟迁叛附于朱全忠四月壬子全忠陷沁泽二州丁巳仪州刺史张鄂叛附于全忠甲戌享于太庙丙子大赦改元武徳贞观配飨功臣主祭子孙叙进之介公酅公后予一子九品正员官免光化以来畿内逋负五月李茂贞来朝六月李克用陷隰慈二州十月戊戌朱全忠犯京师十一月己酉陷同州壬子如凤翔丁巳朱全忠陷华州镇国军节度使韩建叛附于全忠辛酉兵部侍郎卢光启权句当中书事癸亥李茂贞及朱全忠战于武功败绩丁夘卢光启为左谏议大夫参知机务戊辰朱全忠犯凤翔辛未陷邠州静难军节度使李继徽叛附于全忠甲戌崔胤裴枢罢十二月钟傅陷吉州是嵗清海军节度使徐彦若卒行军司马刘隠自称留后武贞军节度使雷蒲卒其子彦威自称留后二年正月丁夘给事中韦贻范为工部侍郎同中书门下平章事丙子给事中严龟为汴岐和协使二月己亥盗发简陵王建陷利州昭武军节度使李继忠奔于凤翔三月庚戌昼晦癸丑朱全忠陷汾州乙夘浙西大雨雪戊午朱全忠陷慈隰二州丁夘李克用陷汾慈隰三州四月卢光启罢丙申温州刺史朱襃卒其兄敖自称刺史杨行宻陷昇州五月丙午李茂贞及朱全忠战于武功败绩庚午韦贻范罢六月丙子中书舎人苏检为工部侍郎同中书门下平章事丙戌朱全忠陷凤州七月甲辰陷成州乙巳陷陇州八月己亥韦贻范起复辛丑王建陷兴元山南西道节度使王万弘叛附于建九月戊申李茂贞及朱全忠战于槐林败绩武定军节度使拓拔思恭叛附于王建十月癸酉杨行宻为东面诸道行营都统及湖南节度使马殷讨朱全忠王建陷兴州十一月癸夘保大军节度使李茂勋以兵援凤翔丙辰韦贻范薨十二月癸巳温州将丁章逐其刺史朱敖己亥朱全忠陷鄜州保大军节度使李茂勲叛附于全忠是嵗卢光稠陷韶州岳州刺史邓进思卒其弟进忠自称刺史三年正月丙午平卢军节度使王师范取兖州戊申杀左右神䇿军䕶军中尉韩全诲张彦弘内枢宻使袁易简周敬容辛亥翰林学士姚洎为汴岐和恊使壬子工部尚书崔胤为司空兼门下侍郎同中书门下平章事甲子幸朱全忠军己巳至自凤翔哭于太庙大赦庚午崔胤及朱全忠杀中官七百余人辛未胤判六军十二卫事丁章伏诛二月雨土甲戌贬陆扆为沂王傅分司东都丙子王溥罢朱全忠杀苏检吏部侍郎卢光启戊寅降京畿河中凤翔兴徳府同邠鄜三州死罪以下己夘辉王祚为诸道兵马都元帅庚辰朱全忠为太尉中书令副之崔胤为司徒乙未清海军节度使裴枢为门下侍郎同中书门下平章事三月朱全忠陷青州杨行宻陷宻州刺史刘康乂死之四月己卯朱全忠判元帅府事五月壬子荆南节度使成汭及杨行宻战于君山死之武贞军节度使雷彦威之弟彦恭陷江陵六月乙亥朱全忠陷登州九月杨行宻杀奉国军节度使朱延寿辛亥朱全忠陷棣州刺史邵播死之陷宻州戊午平卢军节度使王师范叛附于全忠十月忠义军将赵匡眀陷江陵自称留后王建陷忠万施三州甲戌陷䕫州丁丑平卢军将刘鄩以兖州叛附于朱全忠十二月裴贽罢杨行宻陷宣州寕国军节度使田頵死之辛巳礼部尚书独孤损为兵部侍郎同中书门下平章事丙申朱全忠杀尚书左仆射致仕张濬天祐元年正月乙巳崔胤罢裴枢判左三军事独孤损判右三军事兵部尚书崔逺为中书侍郎翰林学士右拾遗栁璨为右谏议大夫同中书门下平章事己酉朱全忠杀太子少傅崔胤及京兆尹郑元规威逺军使陈班戊午全忠迁唐都于洛阳二月丙寅日中见北斗戊寅次陕州朱全忠来朝甲申封子祯为端王祁丰王福和王禧登王祐嘉王三月丁未朱全忠兼判左右神䇿及六军诸卫事闰四月壬寅次谷水朱全忠来朝甲辰至自西都享于太庙大风雨土乙巳大赦改元六月静难军节度使杨崇本㑹李克用王建兵以讨朱全忠七月乙丑全忠以兵屯于河中八月壬寅全忠以左右龙武统军朱友恭氏叔琮枢宻使蒋玄晖兵犯宫门是夕皇帝崩年三十八明年起居郎苏楷请更谥恭灵庄闵庙号襄宗至后唐同光初复故号谥云昭宣光烈孝皇帝讳祝昭宗第九子也母曰皇太后何氏始封辉王朱全忠已弑昭宗矫诏立为皇太子监军国事天祐元年八月丙午即皇帝位于柩前衢州刺史陈璋睦州刺史陈询叛附于杨行宻九月庚午尊皇后为皇太后十月辛夘朔日有食之癸巳朱全忠来朝甲午全忠杀朱友恭氏叔琮十一月全忠陷光州是嵗虔州刺史卢光稠卒衙将李图自称知州事二年正月卢约陷温州杨行宻杀平卢军节度使安仁义丁丑盗焚干陵下宫二月杨行宻陷鄂州武昌军节度使杜洪死之戊戌朱全忠杀徳王禔及棣王祤虔王禊遂王祎景王祕祁王祺琼王祥己酉葬圣穆景文孝皇帝于和陵三月甲子裴枢罢戊寅独孤损罢礼部侍郎张文蔚同中书门下平章事甲申崔逺罢吏部侍郎杨渉同中书门下平章事四月乙未以旱避正殿减膳庚子有彗星出于西北甲辰出于北河辛亥降京畿死罪以下给复山陵役者一年五月王建陷金州戎昭军节度使冯行袭奔于均州六月行袭克金州杨行宻陷婺州执刺史沈夏戊子朱全忠杀裴枢及静海军节度使独孤损左仆射崔逺吏部尚书陆扆工部尚书王溥司空致仕裴贽检校司空兼太子太保致仕赵崇兵部侍郎王賛七月卜郊岳州刺史邓进忠叛附于马殷九月甲子朱全忠陷㐮州忠义军节度使赵匡凝奔于淮南丙寅封弟裕为颕王祐蔡王朱全忠陷江陵留后赵匡眀奔于成都乙酉改卜郊十月丙戌朱全忠为诸道兵马元帅十一月庚午三卜郊庚辰淮南节度使杨行宻卒以其子渥为淮南节度副大使东面诸道行营都统辛巳朱全忠为相国总百揆封魏王十二月乙未全忠为天下兵马元帅杀蒋玄晖及丰徳库使应顼尚食使朱建武癸夘栁璨为司空戊申朱全忠弑皇太后辛亥罢郊癸丑贬栁璨为登州刺史甲寅杀璨及太常卿张廷范三年正月壬戌淮南将王茂章以宣歙二州叛附于钱镠二月杨渥陷岳州癸巳王建陷归州四月癸未朔日有食之镇南军节度使钟传卒其子匡时自称留后六月钱镠陷衢睦二州刺史陈璋陈询奔于淮南七月杨渥陷饶州八月癸未朱全忠陷相州九月杨渥陷洪州执钟匡时乙亥匡国军节度使刘知俊陷坊州执刺史刘彦晖十月辛巳杨崇本㑹凤翔泾原鄜延秦陇兵以讨朱全忠战于美原败绩十一月忠国军节度使高彦卒其子澧自称留后闰十二月戊辰李克用陷潞州昭义军节度使丁会叛附于克用乙亥震电雨雪四年三月刘守光囚其父仁恭自称幽州卢龙军节度使四月戊午钱镠陷温州甲子皇帝逊于位徙于曹州号济阴王梁开平二年二月遇弑年十七谥曰哀帝后唐眀宗追谥昭宣光烈孝皇帝陵曰温陵赞曰自古亡国未必皆愚庸君也其祸乱之来有渐积及其大势已去适丁斯时故虽有智勇有不能为者矣可谓真不幸也昭宗是已昭宗为人眀隽初亦有志于兴复而外患已成内无贤佐颇亦慨然思得非常之材而用匪其人徒以益乱自唐之亡也其遗毒余酷更五代五十余年至于天下分裂大坏极乱而后止迹其祸乱其渐积岂一朝一夕㢤唐书卷十唐书卷十考证昭宗纪干宁四年十月甲子封子祕为景王祚辉王祺祁王旧书与雅王琼王俱在是年二月封沈炳震曰是时韩建方囚八王请封皇子昭宗不得已封之耳若在十月始封则建巳害诸王不应更封皇子也疑当従旧纪天复元年二月王溥为中书侍郎旧书三年二月乙未拜唐书卷十考证新唐书卷十一钦定四库全书唐书卷十一宋翰林学士欧阳修撰礼乐志第一由三代而上治出于一而礼乐逹于天下由三代而下治出于二而礼乐为虚名古者宫室车舆以为居衣裳冕弁以为服尊爵爼豆以为器金石丝竹以为乐以适郊庙以临朝廷以事神而治民其嵗时聚会以为朝觐聘问懽欣交接以为射乡食飨合衆兴事以为师田学校下至里闾田畮吉凶哀乐凡民之事莫不一出于礼由之以教其民为孝慈友悌忠信仁义者常不出于居䖏动作衣服饮食之间盖其朝夕従事者无非乎此也此所谓治出于一而礼乐达天下使天下安习而行之不知所以迁善逺罪而成俗也及三代已亡遭秦变古后之有天下者自天子百官名号位序国家制度宫车服器一切用秦其间虽有欲治之主思所改作不能超然逺复三代之上而牵其时俗稍即以损益大抵安于茍简而已其朝夕従事则以簿书狱讼兵食为急曰此为政也所以治民至扵三代礼乐具其名物而藏扵有司时出而用之郊庙朝廷曰此为礼也所以教民此所谓治出扵二而礼乐为虚名故自汉以来史官所记事物名数降登揖譲拜俛伏兴之节皆有司之事尔所谓礼之末节也然用之郊庙朝廷自搢绅大夫従事其间者皆莫能晓习而天下之人至扵老死未尝见也况欲识礼乐之盛晓然谕其意而被其教化以成俗乎呜唿习其器而不知其意忘其本而存其末又不能备具所谓朝觐聘问射乡食飨师田学校冠婚䘮葬之礼在者㡬何自梁以来始以其当时所行傅扵周官五礼之名各立一家之学唐初即用隋礼至太宗时中书令房玄龄祕书监魏徴与礼官学士等因隋之礼增以天子上陵朝庙养老大射讲武读时令纳皇后皇太子入学太常行陵合朔陈兵太社等为吉礼六十一萹賔礼四萹军礼二十萹嘉礼四十二萹凶礼十一萹是为贞观礼髙宗又诏太尉长孙无忌中书令杜正伦李义府中书侍郎李友益黄门侍郎刘祥道许圉师太子賔客许敬宗太常卿韦琨等増之为一百三十卷是为显庆礼其文杂以式令而义府敬宗方得幸多希㫖傅㑹事既施行议者皆以为非上元三年诏复用贞观礼由是终髙宗世贞观显庆二礼兼行而有司临事逺引古义与二礼参考増损之无复定制武氏中宗继以乱败无可言者博士掌礼备官而已玄宗开元十年以国子司业韦縚为礼仪使以掌五礼十四年通事舎人王嵒上疏请删去礼记旧文而益以今事诏付集贤院议学士张说以为礼记不刋之书去圣久逺不可改易而唐贞观显庆礼仪注前后不同宜加折衷以为唐礼乃诏集贤院学士右㪚骑常侍徐坚左拾遗李锐及太博士施敬本撰述厯年未就而锐卒萧嵩代锐为学士奏起居舎人王仲丘撰定为一百五十卷是为大唐开元礼由是唐之五礼之文始备而后世用之虽时小有损益不能过也贞元中太常礼院修撰王泾考次厯代郊庙㳂革之制及其工歌祝号而图其坛屋陟降之序为郊祀録十卷元和十一年祕书郎修撰韦公肃又録开元已后礼文损益为礼阁新仪三十卷十三年太博士王彦威为曲台新礼三十卷又採元和以来王公士民昏祭䘮葬之礼为续曲台礼三十卷呜唿考其文记可谓备矣以之施扵贞观开元之间亦可谓盛矣而不能至三代之隆者具其文而意不在焉此所谓礼乐为虚名也㢤五礼一曰吉礼大祀天地宗庙五帝及追尊之帝后中祀社稷日月星辰岳镇海渎帝社先蚕七祀文宣武成王及古帝王赠太子小祀司中司命司人司禄风伯雨师灵星山林川泽司寒马祖先牧马社马歩州县之社稷释奠而天子亲祠者二十有四三嵗一祫五嵗一禘当其嵗则举其余二十有二一嵗之间不能徧举则有司摄事其非常祀者有时而行之而皇后皇太子嵗行事者各一其余皆有司行事凡嵗之常祀二十有二冬至正月上辛祈谷孟夏雩祀昊天上帝于圎丘季秋大享扵眀堂腊蜡百神于南郊春分朝日于东郊秋分夕月于西郊夏至祭地祗扵方丘孟冬祭神州地祗于北郊仲春仲秋上戊祭于太社立春立夏季夏之土王立秋立冬祀五帝于四郊孟春孟夏孟秋孟冬腊享于太庙孟春吉亥享先农遂以耕籍凡祭祀之节有六一曰卜日二曰斋戒三曰陈设四曰省牲器五曰奠玉帛宗庙之晨祼六曰进熟馈食一曰卜日凡大祀中祀无常日者卜小祀则筮皆于太庙卜日前祀四十有五日卜于庙南门之外布卜席闑西阈外太常卿立门东太卜正占者立门西卜正奠龟于席西首灼龟之具在龟北乃执龟立席东北向太卜令进受龟诣卿示髙卿受视已令受龟少退俟命卿曰皇帝以某日祗祀于某令曰诺遂还席西向坐命龟曰假尔太龟有常兴授卜正龟卜正负东扉坐作龟兴令进受龟示卿卿受反之令复位东向占之不释龟进告扵卿曰某日従乃以龟还卜正凡卜日必举初旬不吉即繇中及下如初仪若筮日则卜正启韇出策兼执之受命还席以韇击策述命曰假尔太筮有常乃释韇坐策执卦以示如卜仪小祀筮日则太卜令莅之日吉乃用遇废务皆勿避二曰斋戒其别有三曰㪚斋曰致斋曰清斋大祀㪚斋四日致斋三日中祀㪚斋三日致斋二日小祀㪚斋二日致斋一日大祀前期七日太尉誓百官扵尚书省曰某日祀某神祗于某所各扬其职不供其事国有常刑于是乃斋皇帝㪚斋于别殿致斋其二日于太极殿一日于行宫前致斋一日尚舎奉御设御幄于太极殿西序及室内皆东向尚舎直长张帷于前楹下致斋之日质眀诸卫勒所部屯门列仗昼漏上水一刻侍中版奏请中严诸卫之属各督其队入陈于殿庭通事舎人引文武五品以上袴褶陪位诸侍卫之官服其器服诸侍臣斋者结佩诣合奉迎二刻侍中版奏外办三刻皇帝服衮冕结佩乗舆出自西房曲直华盖警跸侍卫即御座东向侍臣夹侍一刻顷侍中前跪奏称侍中臣某言请就斋室皇帝降座入室文武侍臣还本司陪位者以次出凡豫祀之官㪚斋理事如旧唯不弔䘮问疾不作乐不判署刑杀文书不行刑罚不预秽恶致斋唯行祀事其祀官已斋而阙者摄其余清斋一日三曰陈设其别有五有侍事之次有即事之位有门外之位有牲器之位有席神之位前祀三日尚舎直长施大次于外壝东门之内道北南向卫尉设文武侍臣之次于其前左右相向设祀官次于东壝之外道南従祀文官九品于其东东方南方朝集使又于其东蕃客又于其东重行异位北向西上介公公于西壝之外道南武官九品于其西西方北方朝集使又于其西蕃客又于其西东上设陈馔幔于内壝东西门之外道北南向北门之外道东西向眀日奉礼郎设御位于坛之东南西向望燎位当柴坛之北南向祀官公卿位于内壝东门之内道南分献之官于公卿之南执事者又于其后异位重行西向北上御史位于坛下一在东南西向一在西南东向奉礼郎位于乐县东北赞者在南差退皆西向又设奉礼郎赞者位于燎坛东北西向皆北上协律郎位于坛上南陛之西东向太乐令位扵北县之间当坛北向従祀文官九品位于执事之南东方南方朝集使又于其南蕃客又于其南西向北上介公公位于中壝西门之内道南武官九品又于其南西方北方朝集使又于其南蕃客又于其南东向北上所以即而行事也又设祀官及従祀羣官位于东西壝门之外如设次所以省牲及祀之日将入而序立也设牲牓于东壝之外当门西向苍牲一居前又苍牲一又青牲一在北少退南上次赤牲一次黄牲一白牲一玄牲一又赤牲一白牲一在南少退北上廪牺令位于牲西南祝史陪其后皆北向诸太祝位于牲东各当牲后祝史陪其后西向太常卿位于牲前少北御史位于其西皆南向又设酒尊之位上帝太尊着尊牺尊山罍各二在坛上东南隅北向象尊壶尊山罍各二在坛下南陛之东北向俱西上配帝着尊牺尊象尊山罍各二在坛上于上帝酒尊之东北向西上五帝日月各太尊二在第一等内官每陛间各象尊二在第二䓁中官每陛间各壶尊二在第三等外官每道间各槩尊二于下坛下衆星每道间各㪚尊二于内壝之外凡尊设于神座之左而右向设御洗于午陛东南亚献终献同洗于卯陛之南皆北向罍水在洗东篚在洗西南肆分献罍洗篚羃各于其方陛道之左内向执尊罍篚羃者各立于其后玉币之篚于坛上下尊坫之所前祀一日晡后太史令郊社令各常服帅其属升设昊天上帝神座于坛上北方南向席以稾秸髙祖神尧皇帝神座于东方西向席以莞五方帝日月于坛第一等青帝于东陛之北赤帝于南陛之东黄帝于南陛之西白帝于西陛之南黒帝于北陛之西大明于东陛之南夜眀于西陛之北席皆以稾秸五星十二辰河汉及内官五十有五于第二等十有二陛之间各依其方席皆内向其内官有北辰座于东陛之北曜魄寳于北陛之西北斗于南陛之东天一太一皆在北斗之东五帝内座于曜魄宝之东皆差在前二十八宿及中官一百五十有九于第三䓁其二十八宿及帝座七公日星帝席大角摄提太微太子眀堂轩辕三台五车诸王月星织女建星天纪等一十有七皆差在前外官一百有五于内壝之内衆星三百六十于内壝之外各依方次十有二道之间席皆以莞若在宗庙则前享三日尚舎直长施大次于庙东门之外道北南向守宫设文武侍臣次于其后文左武右俱南向设诸享官九庙子孙于斋坊内道东近南西向北上文官九品又扵其南东方南方蕃客又于其南西向北上介公酅公于庙西门之外近南武官九品于其南西方北方蕃客又于其南东向北上前享一日奉礼郎设御位于庙东南西向设享官公卿位于东门之内道南执事者位于其后西向北上御史位于庙堂之下一在东南西向一在西南东向令史各陪其后奉礼郎位于乐县东北賛者二人在南差退俱西向协律郎位于庙堂上前楹之间近西东向太乐令位于北县之间北向设従享之官位九庙子孙于享官公卿之南昭穆异位文官九品以上又于其南东方南方蕃客又于其南西向北上介公公位于西门之内道南武官九品于其南少西西方北方蕃客又于其南东向北上设牲牓于东门之外如郊之位设尊彝之位于庙堂之上下每座斚彝一黄彞一牺尊象尊着尊山罍各二在堂上皆于神座之左献祖太祖高祖高宗尊彞在前楹间北向懿祖代祖太宗中宗睿宗尊彝在户外南向各有坫焉其壶尊二太尊二山罍四皆在堂下阶间北向西上簋钘笾豆在堂上俱东侧阶之北每座四簋居前四簠次之六登次之六钘次之笾豆为后皆以南为上屈陈而下御洗在东堦东南亚献又于东南俱北向罍水在洗东篚在洗西南肆享日未明五刻太庙令服其服布昭穆之座于户外自西序以东献祖太祖髙祖髙宗皆北厢南向懿祖代祖太宗中宗睿宗南厢北向每座黼扆莞席纷纯藻席画纯次席黼纯左右几四曰省牲器省牲之日午后十刻去坛二百歩所禁行人晡后二刻郊社令丞帅府史三人及斋郎以尊坫罍洗篚羃入设于位三刻谒者赞引各引祀官公卿及牲皆就位谒者引司空賛引引御史入诣坛东陛升行扫除于上降行乐县于下初司空将升谒者引太常卿賛引引御史入诣坛东陛升视涤濯降就省牲位南向立廪牺令少前曰请省牲太常卿省牲廪牺令北靣举手曰腯诸太祝各循牲一匝西向举手曰充诸太祝与廪牺令以次牵牲诣厨授太官谒者引光禄卿诣厨省鼎镬申视濯溉祀官御史省馔具乃还斋所祀日未眀十五刻太官令帅宰人以鸾刀割牲祝史以豆取毛血各置于馔所遂烹牲其于庙亦如之五曰奠玉帛祀日未眀三刻郊社令良醖令各帅其属入实尊罍太祝以玉币置于篚太官令帅进馔者实诸笾豆簋簠于馔幔未眀二刻奉礼郎帅赞者先入就位赞者引御史博士诸太祝及令史祝史与执事者入自东门坛南北向西上奉礼郎曰再拜賛者承传御史以下皆再拜执尊罍篚羃者各就位賛者引御史诸太祝升坛东陛御史一人太祝二人行扫除于上及第一䓁御史一人太祝七人行扫除于下未眀一刻谒者賛引各引羣臣就门外位太乐令帅工人二舞以次入文舞陈于县内武舞立于县南谒者引司空入奉礼郎曰再拜司空再拜升自东陛行扫除于上降行乐县于下谒者賛引各引羣臣入就位初未眀三刻诸卫列大驾仗卫侍中版奏请中严乗黄令进玉辂于行宫南门外南向未眀一刻侍中版奏外办皇帝服衮冕乗舆以出皇帝升辂如初黄门侍郎奏请进发至大次门外南向侍中请降辂皇帝降辂乗舆之次半刻顷太博士引太常卿立扵大次外当门北向侍中版奏外办质眀皇帝服大裘而冕博士引太常卿太常卿引皇帝至中壝门外殿中监进大珪尚衣奉御又以镇珪授殿中监以进皇帝搢大珪执镇珪礼部尚书与近侍者従皇帝至版位西向立太常卿前奏请再拜皇帝再拜奉礼郎曰衆官再拜在位者皆再拜太常卿前曰有司谨具请行事协律郎跪俛伏举麾乐舞六成偃麾戞敔乐止太常卿前奏请再拜皇帝再拜奉礼郎曰衆官再拜在位者皆再拜诸太祝跪取玉币于篚各立于尊所皇帝升坛自南陛北向立太祝以玉币授侍中东向以进皇帝搢镇珪受之跪奠于昊天上帝俛伏兴少退再拜立于西方东向太祝以币授侍中以进皇帝受币跪奠于髙祖神尧皇帝俛伏兴拜降自南陛复于位皇帝将奠配帝之币谒者七人分引献官奉玉币俱进跪奠于诸神之位祝史斋郎助奠初衆官再拜祝史各奉毛血之豆入各由其陛升诸太祝迎取于坛上奠之退立于尊所若宗庙曰晨祼享日未明四刻太庙令良醖令各帅其属入实尊罍太官令帅进馔者实诸笾豆簋簠未眀三刻奉礼郎帅赞者先入就位賛者引御博士宫闱令太祝及令史祝史与执事者入自东门当阶间北向西上奉礼郎曰再拜御史以下皆再拜执尊罍篚羃者各就位賛者引御史诸太祝升自东阶行扫除于堂上令史祝史行扫除于下太庙令帅其属陈瑞物太阶之西上瑞为前列次瑞次之下瑞为后又陈伐国寳器亦如之皆北向西上借以席未眀二刻陈腰舆于东阶之东每室各二皆西向北上賛者引太庙令太祝宫闱令帅内外执事者以腰舆升自东阶入献祖室开塪室太祝宫闱令奉神主各置于舆出置于座次出懿祖以下神主如献祖銮驾将至谒者賛者各引享官通事舎人分引从享羣臣九庙子孙诸方客使皆就门外位銮驾至大次门外囘辂南向将军降立于辂右侍中请降辂皇帝降辂乗舆之大次通事舎人引文武五品以上从享之官皆就门外位大乐令帅工人二舞入谒者引司空入就位奉礼郎曰再拜司空再拜升自东阶行扫除于堂上降行乐县于下初司空行乐县谒者賛引各引享官通事舎人分引九庙子孙従享羣官诸方客使入就位皇帝停大次半刻顷侍中版奏外办皇帝出太常卿引皇帝至庙门外殿中监进镇珪皇帝执镇珪近侍者従入皇帝至版位西向立太常卿前曰再拜皇帝再拜奉礼郎曰衆官再拜在位者皆再拜太常卿前曰有司谨具请行事协律郎举麾鼓柷乐舞九成偃麾戞敔乐止太常卿曰再拜皇帝再拜奉礼郎曰衆官再拜在位者皆再拜皇帝诣罍洗侍中跪取匜兴沃水又跪取兴承水皇帝搢珪盥手黄门侍郎跪取巾于篚兴以受巾跪奠于篚又取瓉于篚兴以进皇帝受瓉侍中酌水奉盘皇帝洗瓉黄门侍郎授巾如初皇帝拭瓉升自阼阶就献祖尊彞所执尊者举羃侍中賛酌欝酒进献祖神座前北向跪以鬯祼地奠之俛伏兴少退北向再拜又就懿祖尊彞所执尊者举羃侍中取瓉于坫以进皇帝受瓉侍中賛酌欝酒进懿祖神座前南向跪以鬯祼地奠之次祼太祖以下皆如懿祖皇帝降自阼阶复于版位初羣官已再拜祝史各奉毛血及肝膋之豆立于东门外斋郎奉炉炭萧稷黍各立于其后以次入自正门升自太阶诸太祝各迎取毛血肝膋于阶上进奠于神座前祝史退立于尊所斋郎奉炉炭置于神座之左其萧稷黍各置于其下降自阼阶以出诸太祝取肝膋燔于炉还尊所唐书卷十一新唐书卷十二钦定四库全书卷唐书卷十二宋翰林学士欧阳修撰礼乐志第二六曰进熟皇帝既升奠玉币太官令帅进馔者奉馔各陈于内壝门外谒者引司徒出诣馔所司徒奉昊天上帝之爼太官令引馔入门各至其陛祝史俱进跪彻毛血之豆降自东陛以出诸太祝迎馔于坛上司徒太官令俱降自东陛以出又进设外官衆星之馔皇帝诣罍洗盥手洗爵升坛自南陛司徒升自东陛立于尊所斋郎奉爼従升立于司徒后皇帝诣上帝尊所执尊者举羃侍中賛酌汛齐进昊天上帝前北向跪奠爵兴少退立太祝持版进于神右东向跪读祝文曰维某年嵗次月朔日嗣天子臣某敢昭告于昊天上帝皇帝再拜诣配帝酒尊所执尊者举羃侍中取爵于坫以进皇帝受爵侍中賛酌汎齐进髙祖神尧皇帝前东向跪奠兴少退立太祝持版进于左北向跪读祝文曰维某年嵗次月朔日曾孙开元神武皇帝臣某敢昭告于髙祖神尧皇帝皇帝再拜进昊天上帝前北向立太祝各以爵酌上尊福酒合置一爵太祝持爵授侍中以进皇帝再拜受爵跪祭酒啐酒奠爵俛伏兴太祝各帅斋郎进爼太祝减神前胙肉共置一爼授司徒以进皇帝受以授左右皇帝跪取爵遂饮卒爵侍中进受虚爵复于坫皇帝俛伏兴再拜降自南陛复于位文舞出武舞入初皇帝将复位谒者引太尉诣罍洗盥手洗匏爵自东陛升坛诣昊天上帝着尊所执尊者举羃太尉酌醴齐进昊天上帝前北向跪奠爵兴再拜诣配帝牺尊所取爵于坫酌醴齐进髙祖神尧皇帝前东向跪奠爵兴再拜进昊天上帝前北向立诸太祝各以爵酌福酒合置一爵进于右西向立太尉再拜受爵跪祭酒遂饮卒爵太祝进受虚爵复于坫太尉再拜降复位初太尉献将毕谒者引光禄卿诣罍洗盥手洗匏爵升酌盎齐终献如亚献太尉将升献谒者七人分引五方帝及大眀夜眀等献官诣罍洗盥手洗匏爵各由其陛升酌汛齐进跪奠于神前初第一等献官将升谒者五人次引献官各诣罍洗盥洗各由其陛升坛诣第二等内官酒尊所酌汛齐以献賛者四人次引献官诣罍洗盥洗诣外官酒尊所酌清酒以献賛者四人次引献官诣罍洗盥洗诣衆星酒尊所酌昔酒以献其祝史斋郎酌酒取奠皆如内官上下诸祝各进跪彻豆还尊所奉礼郎曰赐胙賛者曰衆官再拜在位者皆再拜太常卿前奏请再拜皇帝再拜奉礼郎曰衆官再拜在位者皆再拜乐作一成太常卿前奏请就望燎位皇帝就位南向立上下诸祝各执篚取玉币祝版礼物以上斋郎以爼载牲醴稷黍饭及爵酒各由其陛降坛诣柴坛自南陛登以币祝版馔物置于柴上戸内诸祝又以内官以下礼币皆従燎奉礼郎曰可燎东西靣各六人以炬燎火半柴太常卿前曰礼毕皇帝还大次出中壝门殿中监前受镇珪以授尚衣奉御殿中监又前受大珪皇帝入次谒者賛引各引祀官通事舎人分引従祀羣官诸方客使以次出賛者引御史太祝以下俱复执事位奉礼郎曰再拜御史以下皆再拜出工人二舞以次出若宗庙曰馈食皇帝既升祼太官令出帅进馔者奉馔陈于东门之外西向南上谒者引司徒出诣馔所司徒奉献祖之爼太官引馔入自正门至于太阶祝史俱进彻毛血之豆降自阼阶以出诸太祝迎馔于阶上设之乃取萧稷黍擩于脂燔于炉太常卿引皇帝诣罍洗盥手洗爵升自阼阶诣献祖尊彞所执尊者举羃侍中賛酌汎齐进献祖前北向跪奠爵又诣尊所侍中取爵于坫以进酌汎齐进神前北向跪奠爵退立太祝持版进于神右东靣跪读祝文曰维某年嵗次月朔日孝曽孙开元神武皇帝某敢昭告于献祖宣皇帝祖妣宣庄皇后张氏皇帝再拜又再拜奠诣懿祖尊彝所酌汎齐进神前南向跪奠爵少西俛伏兴又酌汎齐进神前南向跪爵少东退立祝史西面跪读祝文皇帝再拜又再拜次奠太祖代祖髙祖太宗髙宗中宗睿宗皆如懿祖乃诣东序西向立司徒升自阼阶立于前楹间北靣东上诸太祝各以爵酌上尊福酒合置一爵太祝持爵授侍中以进皇帝再拜受爵跪祭酒啐酒奠爵俛伏兴诸太祝各帅斋郎进爼太祝减神前三牲胙肉共置一爼上以黍稷饭共置一笾授司徒以进太祝又以胙肉授司徒以进皇帝每受以授左右乃跪取爵饮卒爵侍中进受虚爵以授太祝复于坫皇帝降自阼阶复于版位文舞出武舞入初皇帝将复位太尉诣罍洗盥手洗爵升自阼阶诣献祖尊彝所酌醴齐进神前北向跪奠爵少东兴再拜又取爵于坫酌醴齐进神前北向跪奠爵少西北向再拜次奠懿祖太祖代祖髙祖太宗髙宗中宗睿宗如献祖乃诣东序西向立诸太祝各以爵酌福酒合置一爵太祝持爵进于左北向立太尉再拜受爵跪祭酒遂饮卒爵太祝进受爵复于坫太尉兴再拜复于位初太尉献将毕谒者引光禄卿诣罍洗盥洗升酌盎齐终献如亚献诸太祝各进彻豆还尊所奉礼郎曰赐胙賛者曰衆官再拜在位者皆再拜太常卿前奏请再拜皇帝再拜奉礼郎曰衆官再拜在位者皆再拜乐一成止太常卿前曰礼毕皇帝出门殿中监前受镇珪通事舎人谒者賛引各引享官九庙子孙及従享羣官诸方客使以次出賛引引御史太祝以下俱复执事位奉礼郎曰再拜御史以下皆再拜以出工人二舞以次出太庙令与太祝宫闱令帅腰舆升纳神主其祝版燔于斋坊七祀各因其时享司命戸以春灶以夏中霤以季夏土王之日门厉以秋行以冬时享之日太庙令布神席于庙庭西门之内道南东向北上设酒尊于东南罍洗又于东南太庙令良醖令实尊篚太官丞引馔光禄卿升终献献官乃即事一献而止其配享功臣各位于其庙室大阶之东少南西向以北为上壶尊二于坐左设洗于终献洗东南北向以太官令奉馔庙享已亚献然后献官即事而助奠者分奠一献而止此冬至祀昊天上帝于圎丘孟冬祫于太庙之礼在乎坛壝宗庙之间礼盛而物备者莫过乎此也其坛堂之上下壝门之内外次位之尊卑与其向立之方出入降登之节大抵可推而见其盛且备者如此则其小且畧者又可推而知也至扵坛埳神位尊爵玉币笾豆簠簋牲牢册祝之数皆畧依古四成而成高八尺一寸下成广二十丈而五减之至于五丈而十有二陛者圎丘也八觚三成成髙四尺上广十有六歩设八陛上陛广八尺中陛一丈下陛丈有二尺者方丘也髙广皆四丈者神州之坛也其广皆四丈而髙八尺者青帝七尺者赤帝五尺者黄帝九尺者白帝六尺者黑帝之坛也广四丈髙八尺者朝日之坛也为坎深三尺縦广四丈坛于其中髙一尺方广四丈者夕月之坛也广五丈以五土为之者社稷之坛也髙尺广丈蜡坛也髙五尺周四十歩者先农先蚕之坛也其髙皆三尺广皆丈者小祀之坛也岳镇海渎祭于其庙无庙则为之坛于坎广一丈四向为陛者海渎之坛也广二丈五尺髙三尺四出陛者古帝王之坛也广一丈髙一丈二尺户方六尺者大祀之燎坛也广八尺髙一丈户方三尺者中祀之燎坛也广五尺户方二尺者小祀之燎坛也皆开上南出瘗坎皆在内壝之外壬地南出陛方深足容物此坛埳之制也冬至祀昊天上帝于圎丘以髙祖神尧皇帝配东方青帝灵威仰南方赤帝赤熛怒中央黄帝含枢纽西方白帝白招拒北方黑帝汁光纪及大明夜明在坛之第一等天皇大帝北辰北斗天一太一紫微五帝座竝差在行位前余内官诸座及五星十二辰河汉四十九座在第二等十有二陛之间中官市垣帝座七公日星帝席大角摄提太微五帝太子明堂轩辕三台五车诸王月星织女建星天纪十七座及二十八宿差在前列其余中官一百四十二座皆在第三等十二陛之间外官一百五在内壝之内衆星三百六十在内壝之外正月上辛祈谷祀昊天上帝以髙祖神尧皇帝配五帝在四方之陛孟夏雩祀昊天上帝以太宗文武圣皇帝配五方帝在第一等五帝在第二等五官在坛下之东南季秋祀昊天上帝以睿宗大圣真皇帝配五方帝在五室五帝各在其左右五官在庭各依其方立春祀青帝以太皥氏配嵗星三辰在坛下之东北七宿在西北句芒在东南立夏祀赤帝以神农氏配荧惑三辰七宿祝融氏之位如青帝季夏土王之日祀黄帝以轩辕氏配镇星后土氏之位如赤帝立秋祀白帝以少昊氏配太白三辰七宿蓐收之位如赤帝立冬祀黒帝以颛顼氏配辰星三辰七宿玄㝠氏之位如白帝蜡祭百神大眀夜眀在坛上神农伊耆各在其坛上后稷在坛东五官田畯各在其方五星十二次二十八宿五方之岳镇海渎山林川泽丘陵坟衍原隰井泉各在其方之坛龙鳞朱鸟驺虞玄武鳞羽臝毛介水墉坊邮表畷于菟猫各在其方坛之后夏至祭皇地祗以髙祖配五方之岳镇海渎原隰丘陵坟衍在内壝之内各居其方而中岳以下在西南孟冬祭神州地祗以太宗配社以后土稷以后稷配吉亥祭神农以后稷配而朝日夕月无配席尊者以槀秸卑者以莞此神位之序也以太尊实汎齐着尊实醴齐牺尊实盎齐山罍实酒皆二以象尊实醍齐壶尊实汎齐皆二山罍实酒四以祀昊天上帝皇地祗神州地祗以着尊实汎齐牺尊实醴齐象尊实盎齐山罍实酒皆二以祀配帝以着尊二实醴齐以祀内官以牺尊二实盎齐以祀中官以象尊二实醍齐以祀外官以壶尊二实昔酒以祀衆星日月以上皆有坫迎气五方帝五人帝以六尊惟山罍皆减上帝之半五方帝大享于眀堂太尊着尊牺尊山罍各二五方帝従祀于圎丘以太尊实汎齐皆二五人帝从享于眀堂以着尊实醴齐皆二日月以太尊实醴齐着尊实盎齐皆二以山罍实酒一后祀于圎丘以太尊二实汎齐神州地祗従祀于方丘以太尊二实汎齐五官五星三辰后稷以象尊实醍齐七宿以壶尊实沈齐皆二蜡祭神农伊耆氏以着尊皆二实盎齐田畯龙鳞朱鸟驺虞玄武以壶尊实沈齐鳞羽臝毛介丘陵墓衍原隰井泉水墉坊邮表畷虎猫昆虫以㪚尊实沈酒皆二岳镇海渎以山尊实醍齐山林川泽以蜃尊实沈齐皆二伊耆氏以上皆有坫太社以太罍实醍齐着尊实盎齐皆二山罍一太稷后稷氏亦如之其余中祀皆以牺尊实醍齐象尊实盎齐山罍实酒皆二小祀皆以象尊二实醍齐宗庙祫享室以斝彞实眀水黄彞实鬯皆一牺尊实汛齐象尊实醴齐着尊实盎齐山罍实酒皆二设堂上壶尊实醍齐太尊实沈齐山罍实酒皆二设堂下禘享鸡彞鸟彞一时享春夏室以鸡彞鸟彞一秋冬以斝彞黄彞一皆有坫七祀及功臣配享以壶尊二实醍齐别庙之享春夏以鸡彞实眀水鸟彞实鬯皆一牺尊实醴齐象尊实盎齐山罍实酒皆二秋冬以斝彞黄彞皆一着尊壶尊山罍皆二太子之庙以牺尊实醴齐象尊实盎齐山罍实酒皆二凡祀五齐之上尊必皆实眀水山罍之上尊必皆实眀酒小祀之上尊亦实眀水此尊爵之数也冬至祀昊天上帝以苍璧上辛眀堂以四圭有邸与配帝之币皆以苍内官以下币如方色皇地祗以黄琮与配帝之币皆以黄青帝以青圭赤帝以赤璋黄帝以黄琮白帝以白琥黒帝以黑璜币如其玉日以圭璧币以青月以圭璧币以白神州社稷以两圭有邸币以黑岳镇海渎以两圭有邸币如其方色神农之币以赤伊耆以黒五星以方色先农之币以青先蚕之币以黒配坐皆如之它祀币皆以白其长丈八尺此玉币之制也冬至祀圎丘昊天上帝配帝笾十二豆十二簋一簠一㽅一爼一五方上帝大眀夜眀笾八豆八簋一簠一㽅一爼一五星十二辰河汉及内官中官笾二豆二簋一簠一爼一外官衆星笾豆簠簋爼各一正月上辛祈谷圎丘昊天配帝五方帝如冬至孟夏雩祀圎丘昊天配帝五方帝如冬至五人帝笾四豆四簋一簠一爼一五官笾二豆二簋一簠一俎一季秋大享眀堂如雩祀立春祀青帝及太昊氏笾豆皆十二簋一簠一㽅一爼一嵗星三辰句芒七宿笾二豆二簋一簠一爼一其赤帝黄帝白帝黑帝皆如之蜡祭百神大眀夜眀笾十豆十簋一簠一㽅一爼一神农伊耆笾豆各四簋簠㽅各一五星十二辰后稷五方田畯岳镇海渎二十八宿五方山林川泽笾豆各二簋簠爼各一丘陵坟衍原隰龙鳞朱鸟白虎玄武鳞羽毛介于菟等笾豆各一簋簠爼各一又井泉笾豆各一簋簠爼各一春分朝日秋分夕月笾十豆十簋一簠一㽅一爼一四时祭风师雨师灵星司中司命司人司禄笾八豆八簋一簠一爼一夏至祭方丘皇地祗及配帝笾豆皆十二簋一簠一㽅一爼一神州笾四豆四簋一簠一㽅一爼一其五岳四镇四海四渎及五方山川林泽笾二豆二簋簠爼各一孟冬祭神州及配帝笾豆皆十二簋一簠一㽅一爼一春秋祭太社太稷及配坐笾豆皆十簋二簠二铏三爼三四时祭马祖马社先牧马歩笾豆皆八簋一簠一俎一时享太庙每室笾豆皆十二簋二簠二㽅三钘三俎三七祀笾二豆二簋二簠二爼二祫享功臣配享如七祀孟春祭帝社及配坐笾豆皆十簋二簠二㽅三钘三爼三季春祭先蚕笾豆皆十簋二簠二㽅三钘三俎三孟冬祭司寒笾豆皆八簋一簠一爼一春秋释奠于孔宣父先圣先师笾豆十簋二簠二㽅三钘三爼三若従祀笾豆皆二簋一簠一爼一春秋释奠于齐太公留侯笾豆皆十簋二簠二㽅三钘三俎三仲春祭五龙笾豆皆八簋一簠一俎一四时祭五岳四镇四海四渎各笾豆十簋二簠二俎三三年祭先代帝王及配坐笾豆皆十簋二簠二爼三州县祭社稷先圣释奠于先师笾豆皆八簋二簠二俎三笾以石盐稾鱼枣栗榛菱芡之实鹿脯白饼黑饼糗饵粉餈豆以韮葅䤈醢菁葅鹿醢芹葅兎醢笋葅鱼醢脾析葅豚胉食糁食中祀之笾无糗饵粉餈豆无食糁食小祀之笾无白饼黑饼豆无脾析葅豚胉凡用皆四者笾以石盐枣实栗黄鹿脯豆以芹葅兎醢菁葅鹿醢用皆二者笾以栗黄牛脯豆以葵葅鹿醢用皆一者笾以牛脯豆以鹿醢用牛脯者通以羊凡簠簋皆一者簋以稷簠以黍用皆二者簋以黍稷簠以稻粱实㽅以大羮钘以肉羮此笾豆簠簋㽅钘之实也昊天上帝苍犊五方帝方色犊大眀靑犊夜眀白犊神州地祗黑犊配帝之犊天以苍地以黄神州以黑皆一宗庙太社太稷帝社先蚕古帝王岳镇海渎皆太牢社稷之牲以黑五官五星三辰七宿皆少牢蜡祭神农氏伊耆氏少牢后稷及五方十二次五官五田畯五岳四镇海渎日月方以犊二星辰以降方皆少牢五井泉皆羊一非顺成之方则阙风师雨师灵星司中司命司人司禄马祖先牧马社马歩皆羊一司寒黑牲一凡牲在涤大祀九旬中祀三旬小祀一旬养而不卜无方色则用纯必有副焉省牲而犊鸣则免之而用副禁其捶拊死则瘗之创病者请代犊告祈之牲不养凡祀皆以其日未明十五刻太官令帅宰人以鸾刀割牲祝史以豆敛毛血置馔所祭则奉之以入遂亨之肉载以俎皆升右胖体十一前莭三肩臂臑后莭二肫胳正嵴一脡嵴一横嵴一正胁一短胁一代胁一皆竝骨别祭用太牢者酒二斗脯一叚醢四合用少牢者酒减半此牲牢之别也祝版其长一尺一分广八寸厚二分其木梓楸凡大祀中祀署版必拜皇帝亲祠至大次郊社令以祝版进署受以出奠于坫宗庙则太庙令进之若有司摄事则进而御署皇帝北向再拜侍臣奉版郊社令受以出皇后亲祠则郊社令预送内侍享前一日进署后北向再拜近侍奉以出授内侍送享所享日之平眀女祝奠于坫此册祝之制也唐书卷十二唐书卷十二考证礼乐志二古帝王岳镇海渎此句下通典有孔宣父齐太公诸太子庙十字今本缺唐书卷十二考证新唐书卷十三钦定四库全书唐书卷十三宋翰林学士欧阳修撰礼乐志第三自周衰礼乐坏于战国而废絶于秦汉兴六经在者皆错乱㪚亡杂伪而诸儒方共补缉以意解诂未得其真而䜟纬之书出以乱经矣自郑玄之徒号称大儒皆主其说学者由此牵惑没溺而君不能断决以为有其举之莫可废也由是郊丘眀堂之论至于纷然而莫知所止礼曰以禋祀祀昊天上帝此天也玄以为天皇大帝者北辰耀魄寳也又曰兆五帝于四郊此五行精气之神也玄以为青帝灵威仰赤帝赤熛怒黄帝含枢纽白帝白招拒黑帝汁光纪者五天也由是有六天之说后世莫能废焉唐初贞观礼冬至祀昊天上帝于圎丘正月辛日祀感生帝灵威仰于南郊以祈谷而孟夏雩于南郊季秋大享于眀堂皆祀五天帝至髙宗时礼官以谓太史圎丘祭昊天上帝在坛上而耀魄寳在坛第一等则昊天上帝非耀魄寳可知而祠令及显庆礼犹着六天之说显庆二年礼部尚书许敬宗与礼官等议曰六天出于纬书而南郊圎丘一也玄以为二物郊及眀堂本以祭天而玄皆以为祭太微五帝传曰凡祀启蛰而郊郊而后耕故郊祀后稷以祈农事而玄谓周祭感帝灵威仰配以后稷因而祈谷皆缪论也由是尽黜玄说而南郊祈谷孟夏雩眀堂大享皆祭昊天上帝干封元年诏祈谷复祀感帝二年又诏眀堂兼祀昊天上帝及五帝开元中起居舎人王仲丘议曰按贞观礼祈谷祀感帝而显庆礼祀昊天上帝传曰郊而后耕诗曰噫嘻春夏祈谷于上帝礼记亦曰上辛祈谷于上帝而郑玄乃云天之五帝迭王王者之兴必感其一因别祭尊之故夏正之月祭其所生之帝于南郊以其祖配之故周祭灵威仰以后稷配因以祈谷然则祈谷非祭之本意乃因后稷为配尔此非祈谷之本义也夫祈谷本以祭天也然五帝者五行之精所以生九谷也宜于祈谷祭昊天而兼祭五帝又曰月令大雩大享帝皆盛祭也而孟夏雩季秋大享贞观礼皆祭五方帝而显庆礼皆祭昊天上帝宜兼用之以合大雩大享之义既而萧嵩等譔定开元礼虽未能合古而天神之位别矣其配神之主武徳中冬至及孟夏雩祭皇地祗于方丘神州地祗于北郊以景帝配而上辛祈谷祀感帝于南郊季秋祀五方天帝于眀堂以元帝配贞观初圎丘眀堂北郊以髙祖配而元帝惟配感帝髙宗永徽二年以太宗配祀眀堂而有司乃以髙祖配五天帝太宗配五人帝太尉长孙无忌等与礼官议以谓自三代以来厯汉魏晋宋无父子同配于眀堂者祭法曰周人禘喾而郊稷祖文王而宗武王郑玄以祖宗合为一祭谓祭五帝五神于眀堂以文武共配而王肃駮曰古者祖功宗徳自是不毁之名非谓配食于眀堂春秋传曰禘郊祖宗报五者国之典祀也以此知祖宗非一祭于是以髙祖配于圎丘太宗配于眀堂干封二年诏圎丘五方眀堂感帝神州皆以髙祖太宗并配则天垂拱元年诏有司议而成均助教孔玄义太子右谕徳沈伯仪凤阁舎人元万顷范履冰议皆不同而卒用万顷履冰之说由是郊丘诸祠常以髙祖太宗髙宗并配开元十一年亲享圎丘中书令张说卫尉少卿韦縚为礼仪使乃以髙祖配而罢三祖并配至二十年萧嵩等定礼而祖宗之配定矣寳应元年太常卿杜鸿渐礼仪使判官薛颀归崇敬等言禘者冬至祭天于圎丘周人配以逺祖唐髙祖非始君不得为太祖以配天地而太祖景皇帝受封于唐即殷之契周之后稷也请以太祖郊配天地谏议大夫黎干以谓禘者宗庙之事非祭天而太祖非受命之君不宜作配为十诘十难以非之书奏不报乃罢髙祖以景皇帝配眀年旱言事者以为髙祖不得配之过也代宗疑之诏羣臣议太博士独孤及议曰受命于神宗禹也而夏后氏祖颛顼而郊鲧纉禹黜夏汤也而殷人郊冥而祖契革命作周武王也而周人郊稷而祖文王太祖景皇帝始封于唐天所命也由是配享不易呜唿礼之失也岂独纬书之罪㢤在于学者好为曲说而人君一切临时申其私意以増多为尽礼而不知烦数之为黩也古者祭天于圎丘在国之南祭地于泽中之方丘在国之北所以顺阴阳因髙下而事天地以其类也其方位既别而其燎坛瘗坎乐舞变数亦皆不同而后世有合祭之文则天天册万嵗元年亲享南郊始合祭天地睿宗即位将有事于南郊谏议大夫贾曾议曰祭法有虞氏禘黄帝而郊喾夏后氏禘黄帝而郊鲧郊之与庙皆有禘也禘于庙则祖宗合食于太祖禘于郊则地祗羣望皆合于圎丘以始祖配享盖有事之大祭非常祀也三辅故事祭于圎丘上帝后土位皆南靣则汉尝合祭矣国子祭酒禇无量司业郭山恽等皆以曾言为然是时睿宗将祭地于北郊故曾之议寝玄宗既已定开元礼天寳元年遂合祭天地于南郊是时神仙道家之说兴陈王府参军田同秀言玄元皇帝降丹凤门乃建玄元庙二月辛卯亲享玄元皇帝庙甲午亲享太庙丙申有事于南郊其后遂以为故事终唐之世莫能改也为礼者可不慎㢤夫男女之不相亵于内外也况郊庙乎中宗时将享南郊国子祭酒祝钦眀言皇后当助祭太博士唐绍蒋钦绪以为不可左仆射韦巨源独以钦眀说为是于是以皇后为亚献补大臣李峤等女为斋娘以执笾豆焉至徳宗真元六年又以皇太子为亚献亲王为终献孝经曰宗祀文王于眀堂以配上帝而三代有其名而无其制度故自汉以来诸儒之论不一至于莫知所従则一切临时增损而不能合言然推其本㫖要于布政交神于王者尊严之居而已其制作何必与古同然为之者至无所据依乃引天地四时风气干坤五行数象之类以为倣像而衆说亦不克成隋无眀堂而季秋大享常寓雩坛唐髙祖太宗时寓于圎丘贞观中礼部尚书豆卢寛国子助教刘伯庄议従崑崙道上层以祭天下层以布政而太子中允孔颕达以为非侍中魏征以谓五室重屋上圎下方上以祭天下以布政自前世儒者所言虽异而以为如此者多同至于髙下广狭丈尺之制可以因事制宜也秘书监颜师古曰周书叙眀堂有应门雉门之制以此知为王者之常居尔其青阳总章玄堂太庙左右个皆路寝之名也文王居眀堂之萹带弓韣礼髙禖九门磔禳国有酒以合三族推其事皆与月令合则皆在路寝也大戴礼曰在近郊又曰文王之庙也此奚足以取信哉且门有臯库岂得施于郊野谓宜近在宫中徴及师古等皆当世名儒其论止于如此髙宗时改元总章分万年置眀堂县示欲必立之而议者益纷然或以为五室或以为九室而髙宗依两议以帟幕为之与公卿临观而议益不一乃下诏率意班其制度至取象黄琮上设鸱尾其言益不经而眀堂亦不能立至则天始毁东都干元殿以其地立眀堂其制淫侈无复可观皆不足记其后火焚之既而又复立开元五年复以为干元殿而不毁初则天以木为瓦夹纻漆之二十五年玄宗遣将作大匠康䛒素毁之䛒素以为劳人乃去其上层易以真瓦而迄唐之世季秋大享皆寓圎丘书曰七世之庙可以观徳而礼家之说世数不同然自礼记王制祭法礼器大儒荀卿刘歆班固王肃之徒以为七庙者多盖自汉魏以来创业之君特起其上世微又无功徳以备祖宗故其初皆不能立七庙唐武徳元年始立四庙曰宣简公懿王景皇帝元皇帝贞观九年髙祖崩太宗诏有司定议谏议大夫朱子奢请立太庙虚太祖之室以待于是尚书八座议礼曰天子三昭三穆与太祖之庙而七晋宋齐梁皆立亲庙六此故事也制曰可于是祔弘君及髙祖为六室二十三年太宗崩弘君以世逺毁藏夹室遂祔太宗及髙宗崩宣皇帝迁于夹室而祔髙宗皆为六室武氏乱败中宗神龙元年已复京太庙又立太庙于东都议立始祖为七庙而议者欲以凉武昭王为始博士张齐贤议以为不可因曰古者有天下者事七世而始君谓之太祖太祖之庙百世不迁至祫祭则毁庙皆以昭穆合食于太祖商祖玄王周祖后稷其世数逺而迁庙之主皆出太祖后故合食之序尊卑不差汉以髙皇帝为太祖而太上皇不在合食之列为其尊于太祖故也魏以武帝为太祖晋以宣帝为太祖武宣而上庙室皆不合食于祫至隋亦然唐受天命景皇帝始君太祖也以其世近而在三昭三穆之内而光皇帝以上皆以属尊不列合食今宜以景皇帝为太祖复祔宣皇帝为七室而太祖以上四室皆不合食于祫博士刘承庆尹知章议曰三昭三穆与太祖为七庙者礼也而王迹有浅深太祖有逺近太祖以功建昭穆以亲崇有功者不迁亲尽者则毁今以太祖近而庙数不备乃欲于昭穆之外逺立当迁之主以足七庙而乖迭毁之义不可天子下其议大臣礼部尚书祝钦眀两用其言于是以景皇帝为始祖而不祔宣皇帝已而以孝敬皇帝为义宗祔于庙由是为七室而京太庙亦七室中宗崩中书令姚元之吏部尚书宋璟以谓义宗追尊之帝不宜列昭穆而其葬在洛州请立别庙于东都而有司时享其京庙神主藏于夹室由是祔中宗而光皇帝不迁遂为七室矣睿宗崩博士陈贞节苏献䓁议曰古者兄弟不相为后殷之盘庚不序于阳甲汉之光武不嗣于孝成而晋怀帝亦继世祖而不继恵帝盖兄弟相代昭穆位同至其当迁不可兼毁二庙荀卿子曰有天下者事七世谓従祢以上也若傍容兄弟上毁祖考则天子有不得事七世者矣孝和皇帝有中兴之功而无后宜如殷之阳甲出为别庙祔睿宗以继髙宗于是立中宗庙于太庙之西开元十年诏宣皇帝复祔于正室谥为献祖并谥光皇帝为懿祖又以中宗还祔太庙于是太庙为九室将亲祔之而遇雨不克行乃命有司行事寳应二年祧献祖懿祖祔玄宗肃宗自是之后常为九室矣代宗崩礼仪使颜真卿议太祖髙祖太宗皆不毁而代祖元皇帝当迁于是迁元皇帝而祔代宗徳宗崩礼仪使杜黄裳议高宗在三昭三穆外当迁于是迁高宗而祔徳宗盖以中睿为昭穆矣顺宗崩当迁中宗而有司疑之以谓则天革命中宗中兴之主也博士王泾史官蒋武皆以为中宗得失在己非汉光武晋元帝之比不得为中兴不迁之君由是迁中宗而祔顺宗自宪宗穆宗敬宗文宗四世祔庙睿玄肃代以次迁至武宗崩徳宗以次当迁而于世次为髙祖礼官始觉其非以谓兄弟不相为后不得为昭穆乃议复祔代宗而议者言已祧之主不得复入太庙礼官曰昔晋元眀之世已迁豫章颍川后皆复祔此故事也议者又言庙室有定数而无后之主当置别庙礼官曰晋武帝时景文同庙庙虽六代其实七主至元帝眀帝庙皆十室故贺循曰庙以容主为限而无常数也于是复祔代宗而以敬宗文宗武宗同为一代初玄宗之复祔献祖也诏曰使亲而不尽逺而不祧盖其率意而言尔非本于礼也而后之为说者乃迁就其事以谓三昭三穆与太祖祖功宗徳三庙不迁为九庙者周制也及敬文武三宗为一代故终唐之世常为九代十一室焉开元五年太庙四室坏奉其神主于太极殿天子素服避正殿辍朝三日时将行幸东都遂谒神主于太极殿而后行安禄山之乱宗庙为贼所焚肃宗复京师设次光顺门外向庙而哭辍朝三日其后黄巢陷京师焚毁宗庙而僖宗出奔神主法物従行皆为贼所掠巢败复京师素服哭于庙而后入初唐建东西二都而东都无庙则天皇后僭号称周立周七庙于东都以祀武氏改西京唐太庙为享徳庙神龙元年中宗复位迁武氏庙主于西京为崇尊庙而以东都武氏故庙为唐太庙祔光皇帝以下七室而亲享焉由是东西二都皆有庙嵗时并享其后安禄山陷两京宗庙皆焚毁肃宗即位西都建庙作主而东都太庙毁为军营九室神主亡失至大歴中始于人间得之寓于太微宫不复祔享自建中至于会昌议者不一或以为东西二京宜皆有庙而旧主当瘗虚其庙以俟廵幸则载主而行或谓宜藏其神主于夹室或曰周丰洛有庙者因迁都乃立庙尔今东都不因迁而立庙非也又曰古者载主以行者惟新迁一室之主尔未有载羣庙之主者也至武宗时悉废羣议诏有司择日修东都庙已而武宗崩宣宗竟以太微神主祔东都庙焉其追赠皇后追尊皇太后赠皇太子往往皆立别庙其近于礼者后世当求诸礼其不合于礼而出于私意者盖其制作与其论议皆不足取焉故不着也宣宗已复河湟三州七关归其功顺宗宪宗而加谥号博士李稠请改作神主易书新谥右司郎中杨发䓁议以谓古者已祔之主无改作加谥追尊非礼也始于则天然犹不改主易书宜以新谥寳册告于陵庙可也是时宰相以谓士族之庙皆就易书乃就旧主易书新谥焉禘祫大祭也祫以昭穆合食于太祖而禘以审谛其尊卑此祫禘之义而为礼者失之至扵年数不同祖宗失位而议者莫知所従礼曰三年一祫五年一禘传曰五年再殷祭髙宗上元三年十月当祫而有司疑其年数太学博士史玄璨䓁议以为新君䘮毕而祫眀年而禘自是之后五年而再祭盖后禘去前禘五年而祫常在禘后三年禘常在祫后二年鲁宣公八年禘僖公盖二年䘮毕而祫眀年而禘至八年而再禘昭公二十年禘至二十五年又禘此可知也议者以玄璨等言有经据遂従之睿宗崩开元六年䘮毕而祫眀年而禘自是之后祫禘各自以年不相通数凡七祫五禘至二十七年禘祫并在一嵗有司觉其非乃议以为一禘一祫五年再殷宜通数而禘后置祫嵗数逺近二说不同郑玄用髙堂隆先三而后二徐邈先二后三而邈以谓二禘相去为月六十中分三十置一祫焉此最为得遂用其说由是一禘一祫在五年之间合于再殷之义而置祫先后则不同焉礼禘祫太祖位于西而东向其子孙列为昭穆昭南向而穆北向虽已毁庙之主皆出而序于昭穆殷周之兴太祖世逺而羣庙之主皆出其后故其礼易眀汉魏以来其兴也暴又其上世㣲故创君为太祖而世近毁庙之主皆在太祖之上于是禘祫不得如古而汉魏之制太祖而上毁庙之主皆不合食唐兴以景皇帝为太祖而世近在三昭三穆之内至禘祫乃虚东向之位而太祖与羣庙列于昭穆代宗即位祔玄宗肃宗而迁献祖懿祖于夹室于是太祖居第一室禘祫得正其位而东向而献懿不合食建中二年太学博士陈京请为献祖懿祖立别庙至禘祫则享礼仪使颜真卿议曰太祖景皇帝居百代不迁之尊而禘祫之时暂居昭穆屈己以奉祖宗可也乃引晋蔡谟议以献祖居东向而懿祖太祖以下左右为昭穆由是议者纷然贞元十七年太常卿裴郁议以太祖百代不迁献懿二祖亲尽庙迁而居东向非是请下百寮议工部郎中张荐等议与真卿同太子左庶子李嵘等七人曰真卿所用晋蔡谟之议也谟为禹不先鲧之主皆出而序于昭穆殷周之兴太祖世逺而羣庙之主皆出其后故其礼易眀汉魏以来其兴也暴又其上世㣲故创君为太祖而世近毁庙之主皆在太祖之上于是禘祫不得如古而汉魏之制太祖而上毁庙之主皆不合食唐兴以景皇帝为太祖而世近在三昭三穆之内至禘祫乃虚东向之位而太祖与羣庙列于昭穆代宗即位祔玄宗肃宗而迁献祖懿祖于夹室于是太祖居第一室禘祫得正其位而东向而献懿不合食建中二年太学博士陈京请为献祖懿祖立别庙至禘祫则享礼仪使颜真卿议曰太祖景皇帝居百代不迁之尊而禘祫之时暂居昭穆屈己以奉祖宗可也乃引晋蔡谟议以献祖居东向而懿祖太祖以下左右为昭穆由是议者纷然贞元十七年太常卿裴郁议以太祖百代不迁献懿二祖亲尽庙迁而居东向非是请下百寮议工部郎中张荐等议与真卿同太子左庶子李嵘等七人曰真卿所用晋蔡谟之议也谟为禹不先鲧之付都省集议戸部尚书王绍等五十五人请迁懿祖祔兴圣庙议遂定由是太祖始复东向之位若诸臣之享其亲庙室服器之数视其品开元十二年着令一品二品四庙三品三庙五品二庙嫡士一庙庶人祭于寝及定礼二品以上四庙三品三庙三品以上不湏爵者亦四庙四庙有始封为五庙四品五品有兼爵亦三庙六品以下达于庶人祭于寝天寳十载京官正员四品清望及四品五品清官听立庙勿限兼爵虽品及而建庙未逮亦听寝祭庙之制三品以上九架厦两旁三庙者五间中为三室左右厦一间前后虚之无重栱藻井室皆为石室一于西墉二之一近南距地四尺容二主庙垣周之为南门东门门屋三室而上间以庙増建神厨于庙东之少南斋院于东门之外少北制勿逾于庙三品以上有神主五品以上有几筵牲以少牢羊豕一六品以下特豚不以祖祢贵贱皆子孙之牲牲阙代以野兽五品以上室异牲六品以下共牲二品以上室以笾豆十三品以八四品五品以六五品以上室皆簠二簋二㽅二钘二俎三尊二罍二勺二爵六盘一坫一篚一牙盘胙俎一祭服三品以上玄冕五品以上爵弁六品以下进贤冠各以其服凡祔皆给休五日时享皆四日㪚斋二日于正寝致斋一日于庙子孙陪者斋一宿于家始庙则署主而祔后䘮阕乃祔䘮二十八月上旬卜而祔始神事之矣王公之主载以辂夫人之主以翟车其余皆以舆天子以四孟腊享太庙诸臣避之祭仲而不腊三嵗一祫五嵗一禘若祔若常享若禘祫卜日斋戒省牲视涤濯鼎镬亨牲实馔三献饮福受胙进退之数大抵如宗庙之祀以国官亚终献无则以亲賔以子弟其后不卜日而筮用亥祭寝者春秋以分冬夏以至日若祭春分则废元日然元正嵗之始冬至阳之复二节最重祭不欲数乃废春分通为四祠器以乌漆差小常制祭服以进贤冠主妇花钗礼衣后或改衣冠从公服无则常服凡祭之在庙在寝既毕皆亲賔子孙慰主人以常服见若宗子有故庶子摄祭则祝曰孝子某使介子某执其常事通祭三代而宗子卑则以上牲祭宗子家祝曰孝子某为其介子某荐其常事庶子官尊而立庙其主祭则以支庶封官依大宗主祭兄陪于位以庙由弟立已不得延神也或兄弟分官则各祭考妣于正寝古殇及无后皆祔食于祖无祝而不拜设坐祖左而西向亚献者奠祝乃奠之一献而止其后庙制设幄当中南向祔坐无所施皆祭室戸外之东而西向亲伯叔之无后者祔曾祖亲昆弟及従父昆弟祔于祖亲子姪祔于祢寝祭之位西上祖东向而昭穆南北则伯叔之祔者居祢下之穆位北向昆弟従父昆弟居祖下之昭位南向子姪居伯叔之下穆位北向以序尊卑凡殇无后以周亲及大功为断古者庙于大门内秦出寝于陵侧故王公亦建庙于墓既庙与居异则宫中有䘮而祭三年之䘮齐衰大功皆废祭外䘮齐衰以下行之唐书卷十三新唐书卷十四钦定四库全书唐书卷十四宋翰林学士欧阳修撰礼乐志第四其非常祀天子有时而行之者曰封禅廵守视学耕借拜陵文中子曰封禅非古也其秦汉之侈心乎盖其旷世不常行而于礼无所本故自汉以来儒生学官论议不同而至于不能决则出于君率意而行之尔隋文帝尝令牛弘辛彦之等撰定仪注为坛泰山下设祭如南郊而已未尝升山也唐太宗已平突厥而年谷屡丰羣臣请封泰山太宗初颇非之已而遣中书侍郎杜正伦行太山上七十二君坛迹以是嵗两河大水而止其后羣臣言封禅者多乃命秘书少监颜师古諌议大夫朱子奢等集当博士杂议不能决于是左仆射房玄龄特进魏徴中书令杨师道博採衆议奏上之其议曰为坛于泰山下祀昊天上帝坛之广十二丈髙丈二尺玉牒长一尺三寸广厚五寸玉检如之厚减三寸其印齿如玺纒以金绳五周玉策四皆长一尺三寸广寸五分厚五分每策皆五简聨以金昊天上帝配以太祖皇地祗配以髙祖已祀而归格于庙盛以金匮匮高六寸广足容之制如表函纒以金绳封以金泥印以受命之玺而玉牒藏于山上以方石三枚为再累纒以金绳封以石泥印以受命之玺其山上之圎坛土以五色髙九尺广五丈四靣为一阶天子升自南阶而封玉牒已封而加以土筑为封高一丈二尺广二丈其禅社首亦如之其石检封以受命玺而玉检别制玺方一寸二分文如受命玺以石距非经不用又为告至坛方八十一尺髙三尺四出陛以燔柴告至望秩羣神遂着于礼其他降禅朝觐皆不着至十五年将东幸行至洛阳而彗星见乃止高宗干封元年封泰山为圎坛山南四里如圎丘三壝坛上饰以靑四方如其色号封祀坛玉策三以玉为简长一尺二寸广一寸二分厚三分刻而金文玉匮一长一尺三寸以藏上帝之册金匮二以藏配帝之册纒以金绳五周金泥玉玺玺方一寸二分文如受命玺石䃭以方石再累皆方五尺厚一尺刻方其中以容玉匮䃭旁施检刻深三寸三分阔一尺当绳刻深三分阔一寸五分石检十枚以检石䃭皆长三尺阔一尺厚七分印齿三道皆深四寸当玺方五寸当绳阔一寸五分检立于䃭旁南方北方皆三东方西方皆二去䃭隅皆一尺䃭纒以金绳五周封以石泥距石十二分距䃭隅皆再累皆阔二尺长一丈斜刻其首令与䃭隅相应又为坛于山上广五丈髙九尺四出陛一壝号登封坛玉牒玉检石䃭石距玉匮石检皆如之为降禅坛于社首山上八隅一成八陛如方丘三壝上饰以黄四方如其色其余皆如登封其议畧定而天子诏曰古今之制文质不同今封禅以玉牒金绳而瓦尊匏爵秸席宜改従文于是昊天上帝褥以苍地祗褥以黄配褥皆以紫而尊爵亦更焉是嵗正月天子祀昊天上帝于山下之封祀坛以髙祖太宗配如圎丘之礼亲封玉册置石䃭聚五色土封之径一丈二尺髙尺已事升山明日又封玉册于登封坛又明日祀皇地祗于社首山之降禅坛如方丘之礼以太穆皇后文徳皇后配而以皇后武氏为亚献越国太妃燕氏为终献率六宫以登其帷帟皆锦绣羣臣瞻望多窃笑之又眀日御朝觐坛以朝羣臣如元日之礼乃诏立登封降禅朝觐之碑名封祀坛曰舞鹤台登封坛曰万嵗台降禅坛曰景云台以纪瑞焉其后将封嵩岳以吐蕃突厥冦邉而止永淳元年又作奉天宫于嵩山南遂幸焉将以眀年十一月封禅诏诸儒国子司业李行伟考功员外郎贾大隠等草具其仪已而遇疾不克封至武后遂登封焉玄宗开元十二年四方治定嵗屡丰稔羣臣多言封禅中书令张说又固请乃下制以十三年有事泰山于是说与右散骑常侍徐坚大常少卿韦縚秘书少监康子博士侯行果刋定仪注立圎台于山上广五丈髙九尺土色各依其方又于圎台上起方坛广一丈二尺髙九尺其坛台四面为一阶又积柴为燎坛于圎台之东南量地之宜柴高一丈二尺方一丈开上南出户六尺又为圎坛于山下三成十二阶如圎丘之制又积柴于坛南为燎坛如山上又为玉册玉匮石䃭皆如髙宗之制玄宗初以谓升中于崇山精享也不可諠譁欲使亚献以下皆行礼山下坛召礼官讲议学士贺知章等言昊天上帝君也五方精帝臣也陛下享君于上羣臣祀臣于下可谓变礼之中然礼成于三亚终之献不可异也于是三献皆升山而五方帝及诸神皆祭山下坛玄宗问前世何为秘玉牒知章曰玉牒以通意于天前代或祈长年希神仙㫖尚㣲宻故外莫知帝曰朕今为民祈福无一秘请即出玉牒以示百寮乃祀昊天上帝于山上坛以髙祖配祀五帝以下诸神于山下其祀礼皆如圎丘而卜日告天及庙社大驾所经及告至问百年朝觐皆如廵狩之礼其登山也为大次于中道止休三刻而后升其已祭燔燎侍中前跪称具官臣某言请封玉册皇帝升自南陛北向立太尉进昊天上帝神座前跪取玉册置于案以进皇帝受玉册跪内之玉匮纒以金绳封以金泥侍中取受命寳跪以进皇帝取寳以印玉匮侍中受寳以授符寳郎太尉进皇帝跪捧玉匮授太尉太尉退复立太常卿前奏请再拜皇帝再拜退入于次太尉奉玉匮之案于石䃭南北向立执事者发石盖太尉奉玉匮跪藏于石䃭内执事者覆石盖检以石检纒以金绳封以石泥以玉寳遍印引降复位帅执事者以石距封固又以五色土圜封其配座玉牒封于金匮皆如封玉匮太尉奉金匮従降俱复位以金匮内太庙藏于髙祖神尧皇帝之石室其禅于社首皆如方丘之礼天子将廵狩告于其方之州曰皇帝以某月于某廵狩各修乃守考乃职事敢不敬戒国有常刑将发告于圎丘前一日皇帝斋如郊祀告昊天上帝又告于太庙社稷具大驾卤簿所过州县刺史令候于境通事舎人承制问髙年祭古帝王名臣烈士既至刺史令皆先奉见将作筑告至圎坛于岳下四出陛设昊天上帝配帝位天子至执事皆斋一日眀日望于岳镇海渎山川林泽丘陵坟衍原隰所司为坛设祭官次于东壝门外道南北向设馔幔内壝东门外道北南向设宫县登歌为瘗埳祭官执事皆斋一日岳镇海渎山川林泽丘陵坟衍原隰之尊在坛上南陛之东北向设玉篚及洗设神坐坛上北方献官奠玉币及爵于岳神祝史助奠镇海以下眀日乃肆觐将作于行宫南为壝三分壝间之二在南为坛于北广九丈六尺髙九尺四出陛设宫县坛南御坐坛上之北解剑席南陛之西文武官次门外东西刺史令次文官南蕃客次武官南列辇路坛南文官九品位坛东南武官西南相向刺史令位坛南三分庭一蕃客位于西又设门外位建牙旗于壝外黄麾大仗屯门钑㦸陈壝中吏部主客戸部赞羣官客使就门外位刺史令贽其土之实锦绮缯布葛越皆为束锦以黄帊常贡之物皆篚其属执列令后文武九品先入就位皇帝乗舆入北壝门繇北陛升坛即坐南向刺史蕃客皆入壝门至位再拜奠贽兴执贽侍中降于刺史东北皆拜宣已又拜蕃客以舎人称制如之戸部导贡物入刺史前龟首之金次之丹漆丝纩四海九州之美物重行陈执者退就东西文武前侧立通事舎人导刺史一人解剑脱舄执贽升前北向跪奏官封臣姓名等敢献壤奠遂奠贽舎人跪举以东授所司刺史剑舄复位初刺史升奠贽在庭者以次奠于位前皆再拜戸部尚书坛间北向跪请以贡物付所司侍中承制曰可所司受贽出东门中书侍郎以州镇表方一案俟于西门外给事中以瑞案俟于东门外乃就侍臣位初刺史将入乃各引案分进东西陛下刺史将升中书令黄门侍郎降立既升乃取表升尚书既请受贽中书令乃前跪读黄门侍郎给事中进跪奏瑞侍郎给事中导案退文武刺史国客皆再拜北向位者出就门外位皇帝降北陛以入东西位者出设会如正至刺史蕃客入门皆奏乐如上公会之眀日考制度太常卿採诗陈之以观风俗命市纳贾以观民之好恶典礼者考时定日同律礼乐制度衣服正之山川神祗有不举为不恭宗庙有不慎为不孝皆黜爵革制度衣服者为叛有讨有功徳于百姓者爵赏之皇帝视学设大次于学堂后皇太子次于大次东设御座堂上讲榻北向皇太子座御座东南西向文臣三品以上坐太子南少退武臣三品以上于讲榻西南执读座于前楹北向侍讲座执读者西北武官之前论义座于讲榻前北向执如意立于侍讲之东北向三馆学官座武官后设堂下版位脱履席西阶下皇太子位于东阶东南执经于西阶西南文武三品以上分位于南执如意者一人在执经者后学生位于文武后其日皇帝乗马祭酒帅监官学生迎于道左皇帝入次执经侍讲执如意者与文武学生皆就位堂下皇太子立于学堂门外西向侍中奏外办皇帝升北阶即坐皇太子乃入就位在位皆再拜侍中敕皇太子王公升皆再拜乃坐执读执经释义执如意者以授侍讲秉诣论义坐问所疑退以如意授执者还坐乃皆降若赐会则侍中宣制皇帝返次羣官既㑹皇帝还监官学生辞于道左皇帝孟春吉亥享先农遂以耕借前享一日奉礼设御坐于坛东西向望瘗位于坛西南北向従官位于内壝东门之内道南执事者居后奉礼位于乐县东北赞者在南又设御耕借位于外壝南门之外十歩所南向従耕三公诸王尚书卿位于御坐东南重行西向以其推数为列其三公诸王尚书卿等非耕者位于耕者之东重行西向北上介公公于御位西南东向北上尚舎设御耒席于三公之北少西南向奉礼又设司农卿之位于南少退诸执耒耜者位于公卿耕者之后非耕者之前西向皇帝已享乃以耕根车载耒耜于御者间皇帝乗车自行宫降大次乗黄令以耒耜授廪牺令横执之左耜寘于席遂守之皇帝将望瘗谒者引三公及従耕侍耕者司农卿与执耒耜者皆就位皇帝出就耕位南向立廪牺令进耒席南北向解韬出耒执以兴少退北向立司农卿进受之以授侍中奉以进皇帝受之耕三推侍中前受耒耜反之司农卿卿反之廪牺令令复耒于韬执以兴复位皇帝初耕执耒者皆以耒耜授侍耕者皇帝耕止三推公诸王耕五推尚书卿九推执耒者前受之皇帝还入自南门出内壝东门入大次享官従享者出太常卿帅其属耕于千亩皇帝还宫眀日班劳酒于太极殿如元会不贺不为寿借田之谷敛而钟之神仓以拟粢盛及五齐三酒穣槀以食牲借田槀先农唐初为帝社亦曰借田坛贞观三年太宗将亲耕给事中孔颖达议曰礼天子借田南郊诸侯东郊晋武帝犹东南今帝社乃东坛未合于古太宗曰书称平秩东作而靑辂黛耜顺春气也吾方位少阳田宜于东郊乃耕于东郊垂拱中武后借田坛曰先农坛神龙元年礼部尚书祝钦眀议曰周颂载芟春借田而祈社稷礼天子为借千亩诸侯百亩则縁田为社曰王社侯社今曰先农失王社之义宜正名为帝社太常少卿博士张齐贤等议曰祭法王者立太社然后立王社所置之地则无传也汉兴已有官社未立官稷乃立于官社之后以夏禹配官社以后稷配官稷臣瓒曰髙纪立汉社稷所谓太社也官社配以禹所谓王社也至光武乃不立官稷相承至今魏以官社为帝社故挚虞谓魏氏故事立太社是也晋或废或置皆无䖏所或曰二社并䖏而王社居西崔氏皇甫氏皆曰王社在借田按卫宏汉仪春始东耕于借田引诗先农则神农也又五经要义曰坛于田以祀先农如社魏秦静议风伯雨师灵星先农社稷为国六神晋太始四年耕于东郊以太牢祀先农周隋旧仪及国朝先农皆祭神农于帝社配以后稷则王社先农不可一也今宜于借田立帝社帝稷配以禹弃则先农帝社并祠叶于周之载芟之义钦眀又议曰借田之祭本王社古之祀先农句龙后稷也烈山之子亦谓之农而周弃继之皆祀为稷共工之子曰后土汤胜夏欲迁而不可故二神社稷主也黄帝以降不以羲农列常祀岂社稷而祭神农乎社稷之祭不取神农耒耜大功而専于共工烈山盖以三皇洪荒之迹无取为教彼秦静何人而知社稷先农为二而借田有二坛乎先农王社一也皆后稷句龙异名而分祭牲以四牢钦眀又言汉祀禹谬也今欲正王社先农之号而未决乃更加二祀不可叔夏齐贤等乃奏言经无先农礼曰王自为立社曰王社先儒以为在借田也永徽中犹曰借田垂拱后乃为先农然则先农与社一神今先农坛请改曰帝社坛以合古王社之义其祭准令以孟春吉亥祠后土以句龙氏配于是为帝社坛又立帝稷坛于西如太社太稷而坛不设方色以异于太社开元十九年停帝稷而祀神农氏于坛上以后稷配二十三年亲祀神农于东郊配以句芒遂躬耕尽壠止肃宗干元二年诏去耒耜雕刻命有司改造之天子出通化门释軷而入坛遂祭神农氏以后稷配冕而朱纮躬九推焉宪宗元和五年诏以来嵗正月借田太常修撰韦公肃言借田礼废久矣有司无可考乃据礼经参采开元干元故事为先农坛于借田皇帝夹侍二人正衣二人侍中一人奉耒耜中书令一人礼部尚书一人侍従司农卿一人授耒耜于侍中太仆卿一人执牛左右卫将军各一人侍衞三公以宰相摄九卿以左右仆射尚书御史大夫摄三诸侯以正贠一品官及嗣王摄推数一用古制礼仪使一人太常卿一人赞礼三公九卿诸侯执牛三十人用六品以下官皆服袴褶御耒耜二并韬皆以靑其制度取合农用不雕饰毕日收之籍耒耜丈席二先农坛髙五尺广五丈四出陛其色靑三公九卿诸侯耒十有五御耒之牛四其二副也并牛衣毎牛各一人绛衣介帻取闲农务者礼司以人赞导之执耒持耜以髙品中官二人不袴褶皇帝诣望耕位通事舎人分导文武就耕所太常帅其属用庶人二十八以郊社令一人押之太常少卿一人率庶人趋耕所博士六人分赞耕礼司农少卿一人督视庶人终千畮廪牺令二人间一人奉耒耜授司农卿以五品六品清官摄一人掌耒耜太常寺用本官三公九卿诸侯耕牛四十其十副也牛各一人庶人耕牛四十各二牛一人庶人耒耜二十具锸二具木为刃主借田县令一人具朝服当耕时立田侧毕乃退畿甸诸县令先期集以常服陪耕所耆艾二十人陪于庶人耕位南三公従者各三人九卿诸侯従者各一人以助耕皆绛服介帻用其本司隷是时虽草具其仪如此以水旱用兵而止皇帝谒陵行宫距陵十里设坐于斋室设小次于陵所道西南大次于寝西南侍臣次于大次西南陪位者次又于西南皆东向文官于北武官于南朝集使又于其南皆相地之宜前行二日遣太尉告于庙皇帝至行宫即斋室陵令以玉册进署设御位于陵东南隅西向有冈麓之阂则随地之宜又设位于寝宫之殿东陛之东南西向尊坫陈于堂戸东南百官行従宗室客使位神道左右寝宫则分方序立大次前其日未眀五刻陈黄麾大仗于陵寝三刻行事官及宗室亲五等诸亲三䒭以上并客使之当陪者就位皇帝素服乗马华盖繖扇侍臣骑従诣小次歩出次至位再拜又再拜在位皆再拜又再拜少选太常卿请辞皇帝再拜又再拜奉礼曰奉辞在位者再拜皇帝还小次乗马诣大次仗卫列立以俟行百官宗室诸亲客使序立次前皇帝歩至寝宫南门仗卫止乃入繇东序进殿陛东南位再拜升自东阶北向再拜又再拜入省服玩抆拭帐箦进太牢之馔加珍羞皇帝出尊所酌酒入三奠爵北向立太祝二人持玉册于戸外东向跪读皇帝再拜又再拜乃出户当前北向立太常卿请辞皇帝再拜出东门还大次宿行宫若太子诸王公主陪葬栢城者皆祭寝殿东庑功臣陪葬者祭东序为位奠馔以有司行事或皇后従谒则设大次寝宫东先朝妃嫔次于大次南大长公主诸亲命妇之次又于其南皆东向以行帷具障谒所内谒者设皇后位于寝宫东大次前少东先朝妃嫔位西南各于次东司赞位妃嫔东北皆东向皇帝既发行宫皇后乗四望车之大次改服假髻白练单衣内典引导妃嫔以下就位皇后再拜陪者皆拜少选遂辞又拜陪者皆拜皇后还寝东大次陪者退皇后钿钗礼衣乗舆诣寝宫先朝妃嫔大长公主以下従至北门降舆入大次诣寝殿前西阶之西妃嫔公主位于西司赞位妃嫔东北皆东向皇后再拜在位者皆拜皇后繇西阶入室诣先帝前再拜复诣先后前再拜进省先后服玩退西厢东向立进食皇帝出乃降西阶位辞再拜妃嫔皆拜诣大次更衣皇帝过乃出寝宫北门乗车还天子不躬谒则以太常卿行陵所司撰日车府令具轺车一马清道靑衣团扇曲盖繖列俟于太常寺门设次陵南百歩道东西向右校令具薙器以备汎扫太常卿公服乗车奉礼郎以下从至次设卿位兆门外之左陵官位卿东南执事又于其南皆西向奉礼郎位陵官之西赞引二人居南太常卿以下再拜在位皆拜谒者导卿赞引导衆官入奉行复位皆拜出乗车之它陵有芟治则命之凡国陵之制皇祖以上至太祖陵皆朔望上食元日冬至寒食伏腊社各一祭皇考陵朔望及节祭而日进食又荐新于诸陵其物五十有六品始将进御所司必先以送太常与尚食滋味荐之如宗庙贞观十三年太宗谒献陵帝至小次降舆纳履入阙门西向再拜恸哭俯伏殆不能兴礼毕改服入寝宫执馔以荐阅髙祖及太穆后服御悲感左右歩出司马北门泥行二百歩永徽二年有司言先帝时献陵既三年惟朔望冬至夏伏腊清眀社上食今昭陵䘮期毕请上食如献陵従之六年正月朔髙宗谒昭陵行哭就位再拜擗踊毕易服谒寝宫入寝哭踊进东阶西向拜号久乃荐太牢之馔加珍羞拜哭奠馔阅服御而后辞行哭出寝北门御小辇还显庆五年诏嵗春秋季一廵宜以三公行陵太常少卿贰之太常给卤簿仍着于令始贞观礼嵗以春秋仲月廵陵至武后时乃以四季月生日忌日遣使诣陵起居景龙二年右台侍御史唐绍上书曰礼不祭墓唐家之制春秋仲月以使具卤簿衣冠廵陵天授之后乃有起居遂为故事夫起居者参候动止事生之道非陵寝法请停四季及生日忌日节日起居准式二时廵陵手敕曰干陵嵗冬至寒食以外使二忌以内使朝奉它陵如绍奏至是又献昭干陵皆日祭太博士彭景直上疏曰礼无日祭陵惟宗庙月有祭故王者设庙祧坛墠为亲疎多少之数立七庙一坛一墠曰考庙曰王考庙曰皇考庙曰显考庙皆月祭之逺庙为祧享尝乃止去祧为坛去坛为墠有祷焉祭之无祷乃止又谯周祭志天子始祖髙祖曾祖祖考之庙皆月朔加荐以象平生朔食谓之月祭二祧之庙无月祭则古皆无日祭者今诸陵朔望食则近于古之殷事诸节日食近于古之荐新郑注礼记殷事月朔半荐新之奠也又既大祥即四时焉此其祭皆在庙近代始以朔望诸节祭陵寝唯四时及腊五享庙考经据礼固无日祭于陵唯汉七庙议京师自髙祖下至宣帝与太上皇悼皇考陵旁立庙园各有寝便殿故日祭于寝月祭于便殿元帝时贡禹以礼节烦数愿罢郡国庙丞相韦玄成等又议七庙外寝园皆无复议者亦以祭不欲数宜复古四时祭于庙后刘歆引春秋传日祭月祀时享嵗贡祖祢则日祭曾髙则月祀二祧则时享坛墠则嵗贡后汉陵寝之祭无传焉魏晋以降皆不祭墓国家诸陵日祭请停如礼疏奏天子以语侍臣曰礼官言诸陵不当日进食夫礼以人情㳂革何専古为干陵宜朝晡进奠如故昭献二陵日一进或所司苦于费可减朕常膳为之开元十五年敕宣皇帝光皇帝陵以县令检校州长官嵗一廵又敕嵗春秋廵陵公卿具仗出城至陵十里复十七年玄宗谒桥陵至壖垣西阙下马望陵涕泗行及神午门号恸再拜且以三府兵马供卫遂谒定陵献陵昭陵干陵乃还二十三年诏献昭干定桥五陵朔望上食嵗冬至寒食各日设一祭若节与朔望忌日合即准节祭料桥陵日进半羊食二十七年敕公卿廵陵乗辂其令太仆寺陵给辂二乗及仗眀年制以宣皇帝光皇帝景皇帝元皇帝追尊号谥有制而陵寝所奉未称建初启运陵如兴寕永康陵置署官陵戸春秋仲月分命公卿廵谒二十年诏建初启运兴寕永康陵嵗四时八节所司与陵署具食进天寳二年始以九月朔荐衣于诸陵又常以寒食荐饧粥鸡毬雷车五月五日荐衣扇陵司旧曰署十三载改献昭干定桥五陵署为台官为台令陞旧一阶是后诸陵署皆称台大歴十四年礼仪使颜真卿奏今元陵请朔望节祭日荐如故事泰陵惟朔望嵗冬至寒食伏腊社一祭而罢日食制曰可贞元四年国子祭酒包佶言嵗二月八月公卿朝拜诸陵陵台所由导至陵下礼畧无以尽恭于是太常约旧礼草定曰所司先撰吉日公卿辂车卤簿就太常寺发抵陵南道东设次西向北上公卿既至次奉礼郎设位北门外之左陵官位其东南执事官又于其南谒者导公卿典引导衆官就位皆拜公卿衆官以次奉行拜而还故事朝陵公卿发天子视事不废十六年拜陵官发会董晋卒废朝是后公卿发乃因之不视事元和元年礼仪使杜黄裳请如故事丰陵日祭崇陵唯祭朔望节日伏腊二年宰臣建言礼有着定后世狥一时之慕过于烦并故陵庙有荐新而节有遣使请嵗太庙以时享朔望上食诸陵以朔望奠亲陵以朝晡奠其余享及忌日告陵皆停唐书卷十四唐书卷十四考证礼乐志四阔二尺长一丈此句下通典有厚一尺三字唐书卷十四考证新唐书卷十五钦定四库全书唐书卷十五宋翰林学士欧阳修撰礼乐志第五皇后歳祀一季春吉已享先蚕遂以亲桑散斋三日于后殿致斋一日于正寝一日于正殿前一日尚舎设御幄于正殿西序及室中俱东向致斋之日昼漏上水一刻尚仪版奏请中严尚服帅司仗布侍卫司賔引内命妇陪位六尚以下各服其服诣后殿奉迎尚仪版奏外办上水二刻皇后服钿钗礼衣结佩乗舆出自西房华盖警跸皇后即御坐六尚以下侍卫一刻顷尚仪前跪奏称尚仪妾姓言请降就斋室皇后降坐乗舆入室散斋之日内侍帅内命妇之吉者使蚕于蚕室诸预享者皆斋前享三日尚舎直长设大次于外壝东门之内道北南向命妇及六尚以下次于其后俱南向守宫设外命妇次大长公主长公主公主以下于南壝之外道西三夫人以下在其南重行异位东向北上陈馔幔于内壝东门之外道南北向前享二日大乐令设宫县之乐于坛南内壝之内诸女工各位于县后右校为采桑坛于坛南二十歩所方三丈髙五尺四出陛尚舎量施帷障于外壝之外四面开门其东门足容厌翟车前享一日内谒者设御位于坛之东南西向望瘗位于西南当瘗塪西向亚献终献位于内壝东门之内道南执事者位于其后重行异位西向北上典正位于坛下一位于东南西向一位于西南东向女史各陪其后司赞位于乐县东北掌赞二人在南差退西面又设司赞掌赞位于埋塪西南东面南上典乐举麾位于坛上南陛之西东向司乐位于北县之间当坛北向内命妇位于终献之南絶位重行异位西向北上外命妇位于中壝南门之外大长公主以下于道东东西当内命妇差退太夫人以下于道西去道逺近如公主重行异位相向北上又设御采桑位于坛上东向内命妇采桑位于坛下当御位东南北向西上执御钩筐者位于内命妇之西少南西上内外命妇执钩筐者位各于其采桑位之后设门外位享官于东壝之外道南从享内命妇于享官之东北面西上从享外命妇于南壝之外道西如设次设酒尊之位于坛上东南隅北向西上御洗于坛南陛东南亚献之洗又于东南俱北向币筐于坛上尊坫之所晡后内谒者帅其属以尊坫罍洗篚羃入设于位升坛者自东陛享日未明十五刻太官令帅宰人以鸾刀割牲祝史以豆取毛血置于馔所遂烹牲五刻司设升设先蚕氏神座于坛上北方南向前享一日金吾奏请外命妇等应集坛所者听夜行其应采桑者四人各有女侍者进筐钩载之而行其日未明四刻搥一鼓为一严二刻搥二鼔为再严尚仪版奏请中严一刻搥三鼓为三严司賔引内命妇入立于庭重行西面北上六尚以下诣室奉迎尚服负寳内仆进厌翟车于合外尚仪版奏外办驭者执辔皇后服鞠衣乗舆以出华盖侍卫警跸内命妇从出门皇后升车尚功进钩司制进筐载之内命妇及六尚等乗车从诸翊驾之官皆乗马驾动警跸不鸣鼓角内命妇宫人以次从其日三刻尚仪及司醖帅其属入实尊罍及币太官令实诸笾豆簠簋俎等内谒者帅其属诣厨奉馔入设于馔幔内驾将至女相者引享官内典引引外命妇俱就门外位驾至大次门外廻车南向尚仪进车前跪奏称尚仪妾姓言请降车皇后降车乗舆之大次华盖繖扇尚仪以祝版进御署出奠于坫尚功司制进受钩筐以退典赞引亚献及从享内命妇俱就门外位司赞帅掌赞先入就位女相者引尚仪典正及女史祝史与女执尊罍筐羃者入自东门当坛南北向西上司赞曰再拜掌赞承传尚仪以下皆再拜就位司乐帅女工人入典赞引亚献终献女相者引执事者司賔引内命妇内典引引外命妇入就位皇后停大次半刻顷司言引尚宫立于大次门外当门北向尚仪版奏外办皇后出次入自东门至版位西向立尚宫曰再拜皇后再拜司赞曰衆官再拜在位者皆再拜尚宫曰有司谨具请行事乐三成尚宫曰再拜皇后再拜司赞曰衆官再拜在位者皆再拜坛上尚仪跪取币于篚兴立于尊所皇后自坛南陛升北面立尚仪奉币东向进皇后受币进北向跪奠于神座少退再拜降自南陛复于位初内外命妇拜讫女祝史奉毛血之豆立于内壝东门之外皇后已奠币乃奉毛血入升自南陛尚仪迎引于坛上进跪奠于神座前皇后既升奠币司膳出帅女进馔者奉馔陈于内壝东门之外皇后既降复位司膳引馔入至阶女祝史跪彻毛血之豆降自东陛以出馔升自南陛尚仪迎引于坛上设于神座前皇后诣罍洗尚仪跪取匜兴沃水司言跪取盘兴承水皇后盥司言跪取巾于篚进以受巾跪奠于篚乃取爵于篚兴进受爵尚仪酌罍水司言奉盘皇后洗爵司言授巾皆如初皇后升自坛南陛诣酒尊尚仪赞酌醴齐进先蚕氏神座前北向跪奠爵兴少退立尚仪持版进于神座之右东面跪读祝文皇后再拜尚仪以爵酌上尊福酒西向进皇后再拜受爵跪祭酒啐酒奠爵兴尚仪帅女进馔者持笾俎进神前三牲胙肉各置一俎又以笾取稷黍饭共置一笾尚仪以饭笾胙俎西向以次进皇后每受以授左右乃跪取爵遂饮卒爵兴再拜降自南陛复于位初皇后献将毕典赞引贵妃诣罍洗盥手洗爵自东陛升坛酌盎齐于象尊进神座前北向跪奠爵兴少退再拜尚仪以爵酌福酒进贵妃再拜受爵跪祭遂饮卒爵再拜降自东陛复位昭仪终献如亚献尚仪进神座前跪彻豆司赞曰赐胙掌唱曰衆官再拜在位者皆再拜尚宫曰再拜皇后再拜司赞曰衆官再拜在位者皆再拜尚宫请就望瘗位司赞帅掌赞就瘗塪西南位皇后至望瘗位西向立尚仪执篚进神座前取币自北陛降坛西行诣瘗塪以币置于塪司赞曰可瘗塪东西各四人实土半塪尚宫曰礼毕请就采桑位尚宫引皇后诣采桑坛升自西陛东向立初皇后将诣望瘗位司賔引内外命妇采桑者执钩筐者皆就位皇后既至尚功奉金钩自北陛升进典制奉筐从升皇后受钩采桑典制以筐受之皇后采三条止尚功前受钩典制以筐俱退皇后初采桑典制等各以钩授内外命妇皇后采桑讫内外命妇以次采女史执筐者受之内外命妇一品采五条二品采九条止典制等受钩与执筐者退复位司賔各引内外命妇采桑者以从至蚕室尚功以桑授蚕母蚕母切之以授婕妤食蚕洒一止尚仪曰礼毕尚宫引皇后还大次内外命妇各还其次尚仪典正以下俱复执事位司赞曰再拜尚仪以下皆再拜出女工人以次出其祝版燔于齐所车驾还宫之明日内外命妇设㑹于正殿如元㑹之仪命曰劳酒其有司嵗所常祀者十有三立春后丑日祀风师立夏后申日祀雨师立秋后辰日祀灵星立冬后亥日祀司中司命司人司禄季夏土王之日祭中霤孟冬祭司寒皆一献祝称天子谨遣其中春中秋释奠于文宣王武成王皆以上丁上戊国学以祭酒博士三献乐以轩县前享一日奉礼郎设三献位于东门之内道北执事位于道南皆西向北上学官馆官位于县东当执事西南西向学生位于馆官之后皆重行北上观者位于南门之内道之左右重行北面相对为首设三献门外位于东门之外道南执事位于其后每等异位北向西上馆官学官位于三献东南北向西上设先圣神座于庙室内西楹间东向先师于先圣东北南向其余弟子及二十一贤以次东陈南向西上其余皆如常祀皇子束修束帛一篚五匹酒一壶二斗脩一案五脡其日平明皇子服学生之服至学门外博士公服执事者引立学堂东阶上西面相者引皇子立于门东西面陈束帛篚壶酒脯案于皇子西南当门北向重行西上将命者出立门西东面曰敢请就事皇子少进曰某方受业于先生敢请见将命者入告博士曰某也不德请皇子无辱将命者出告皇子固请博士曰某也不德请皇子就位某敢见将命者出告皇子曰某不敢以视賔客请终赐见将命者入告博士曰某辞不得命敢不从将命者出告执篚者以篚东面授皇子皇子执篚博士降俟于东阶下西面相者引皇子执事者奉壶酒脩案以从皇子入门而左诣西阶之南东面奉酒脩者立于皇子西南东面北上皇子跪奠篚再拜博士答再拜皇子还避遂进跪取篚相者引皇子进博士前东面授币奉壶酒脩案者从奠于博士前博士受币执事者取酒脩币以东相者引皇子立于阶间近南北面奉酒脩者出皇子拜讫相者引皇子出其学生束帛酒脩以见如皇子武徳二年始诏国子学立周公孔子庙七年高祖释奠焉以周公为先圣孔子配九年封孔子之后为襃圣侯贞观二年左仆射房玄龄博士朱子奢建言周公尼父俱圣人然释奠扵学以夫子也大业以前皆孔子为先圣颜回为先师乃罢周公升孔子为先圣以颜回配四年诏州县学皆作孔子庙十一年诏尊孔子为宣父作庙于兖州给戸二十以奉之十四年太宗观释奠于国子学诏祭酒孔颕达讲孝经二十一年诏左邱明卜子夏公羊髙谷梁赤伏胜高堂生戴圣毛苌孔安国刘向郑衆贾逵杜子春马融卢植郑康成服虔何休王肃王弼杜预范寗二十二人皆以配享而尼父庙学官自祭之博士某昭告于先圣州县之释奠亦以博士祭中书侍郎许敬宗等奏礼学官释奠于其先师郑氏谓诗书礼乐之官也四时之学将习其道故释奠各以其师而不及先圣惟春秋合乐则天子视学有司总祭先圣先师秦汉释奠无文魏则以太常行事晋宋以学官主祭且国学乐以轩县尊俎湏于官非臣下所可専也请国学释奠以祭酒博士为三献辞称皇帝谨遣州学以刺史上佐博士三献县学以令丞主簿若尉三献如社祭给明衣㑹皇太子释奠自为初献以祭酒张后胤亚献光州刺史摄司业赵弘智终献永徽中复以周公为先圣孔子为先师颜回左邱明以降皆从祀显庆二年太尉长孙无忌等言礼释奠于其先师若礼有髙堂生乐有制氏诗有毛公书有伏生又礼始立学释奠于先圣郑氏註若周公孔子也故贞观以夫子为先圣衆儒为先师且周公作礼乐当同王者之祀乃以周公配武王而孔子为先圣总章元年太子弘释奠于学赠颜回为太子少师曽参少保咸亨元年诏州县皆营孔子庙武后天授元年封周公为襃徳王孔子为隆道公神龙元年以邹鲁百戸为隆道公采邑以奉歳祀子孙世袭襃圣侯睿宗太极元年以兖州隆道公近祠戸三十供洒扫加赠颜回太子太师曽参太子太保皆配享玄宗开元七年皇太子齿冑于学谒先圣诏宋璟亚献苏颋终献临享天子思齿胄义乃诏三献皆用胄子祀先圣如释奠右散骑常侍褚无量讲孝经礼记文王世子篇明年司业李元瓘奏先圣庙为十哲象以先师颜子配则配象当坐今乃立侍余弟子列象庙堂不豫享而范寗䓁皆从祀请释奠十哲享于上而图七十子于壁曽参以孝受经于夫子请享之如二十二贤乃诏十哲为坐象悉豫祀曽参特为之象坐亚之图七十子及二十二贤于庙壁二十七年诏夫子既称先圣可谥曰文宣王遣三公持节册命以其嗣为文宣公任州长史代代勿絶先时孔庙以周公南面而夫子坐西牖下贞观中废周公祭而夫子位未改至是二京国子监天下州县夫子始皆南向以颜渊配赠诸弟子爵公侯子渊兖公子骞费侯伯牛郓侯仲弓薛侯子有徐侯子路卫侯子我齐侯子贡黎侯子游呉侯子夏魏侯又赠曽参以降六十七人参成伯颛孙师陈伯澹台灭明江伯宓子贱单伯原宪原伯公冶长莒伯南官适郯伯公晳哀郳伯曽点宿伯颜路杞伯商瞿䝉伯髙柴共伯漆雕开滕伯公伯竂任伯司马牛向伯樊迟樊伯有若卞伯公西赤邵伯巫马期鄫伯梁鳣梁伯颜栁萧伯冉儒郜伯曹䘏丰伯伯虔邹伯公孙龙黄伯冉季产东平伯秦子南少梁伯漆雕敛武城伯颜子骄琅邪伯漆雕徒父湏句伯壤驷赤北徴伯商泽睢阳伯石作蜀郈邑伯任不齐任城伯公夏首亢父伯公良孺东牟伯后处营邱伯秦开彭衙伯奚容箴下邳伯公肩定新田伯颜襄临沂伯鄡单铜鞮伯句井疆淇阳伯罕父黒乗邱伯秦商上洛伯申党召陵伯公祖子之期思伯荣子旗雩娄伯县成鉅野伯左人郢临淄伯燕伋渔阳伯郑子徒荥阳伯秦非汧阳伯施常乗氏伯颜哙朱虚伯歩叔乗淳于伯颜之仆东武伯原亢籍莱芜伯乐欬昌平伯廉洁莒父伯颜何开阳伯叔仲㑹瑕邱伯狄黒临济伯邽巽平陆伯孔忠汶阳伯公西与如重邱伯公西蒧祝阿伯于是二京之祭牲太牢乐宫县舞六佾矣州县之牲以少牢而无乐二十八年诏春秋二仲上丁以三公摄事若㑹大祀则用中丁州县之祭上丁上元元年肃宗以嵗旱罢中小祀而文宣之祭至仲秋犹祠之于太学永泰二年八月修国学祠堂成祭酒萧昕始奏释奠宰相元载杜鸿渐李抱玉及常参官六军将军就观焉自复二京惟正㑹之乐用宫县郊庙之享登歌而已文武二舞亦不能具至是鱼朝㤙典监事乃奏宫县于论堂而杂以教坊工伎贞元九年季冬贡举人谒先师日与亲享庙同有司言上丁释奠与大祠同即用中丁乃更用日谒于学元和九年礼部奏贡举人谒先师自是不复行矣开元十九年始置太公尚父庙以留侯张良配中春中秋上戊祭之牲乐之制如文宣出师命将发日引辞于庙仍以古名将十人为十哲配享天寳六载诏诸州武举人上省先谒太公庙干元元年太常少卿于休烈奏秋享汉祖庙旁无侍臣而太公乃以张良配子房生汉初佐髙祖定天下时不与太公接古配食庙庭皆其佐命太公人臣也谊无配享请以张良配汉祖庙上元元年尊太公为武成王祭典与文宣王比以歴代良将为十哲象坐侍君白起汉淮隂侯韩信蜀丞相诸葛亮唐尚书右仆射卫国公李靖司空英国公李勣列于左汉太子少傅张良齐大司马田穰苴呉将军孙武魏西河守呉起君乐毅列于右以良为配后罢中祀遂不祭建中三年礼仪使颜真卿奏治武成庙请如月令春秋释奠其追封以王宜用诸侯之数乐奏轩县诏史馆考定可配享者列古今名将凡六十四人图形焉越相国范蠡齐将孙膑君亷颇秦将王翦汉相国平阳侯曹参左丞相绛侯周勃前将军北平太守李广大司马冠军侯霍去病后汉太傅髙宻侯邓禹左将军胶东侯贾复执金吾雍奴侯寇恂伏波将军新息侯马援太尉槐里侯皇甫嵩魏征东将军晋阳侯张辽蜀前将军汉夀亭侯关羽呉偏将军南郡太守周瑜丞相娄侯陆逊晋征南大将军南城侯羊祜抚军大将军襄阳侯王濬东晋车骑将军康乐公谢玄前燕太宰録尚书太原王慕容恪宋司空武陵公檀道济梁太尉永宁郡公王僧辩北齐尚书右仆射燕郡公慕容绍宗周大冢宰齐王宇文宪隋上柱国新义公韩擒虎柱国太平公史万歳唐右武候大将军鄂国公尉迟敬德右武卫大将军郉国公苏定方右武卫大将军同中书门下平章事韩国公张仁亶兵部尚书同中书门下三品中山公王晙夏官尚书同中书门下三品朔方大总管王孝杰齐相管君田君赵奢大将军君李牧汉梁王彭越太尉条侯周亚夫大将军长平侯卫青后将军营平侯赵充国后汉大司马广平侯吴汉征西大将军夏阳侯冯异建威大将军好畤侯耿弇太尉新丰侯叚颎魏太尉邓艾蜀车骑将军西乡侯张飞呉武威将军南郡太守孱陵侯吕蒙大司马荆州牧陆抗晋镇南大将军当阳侯杜预太尉长沙公陶侃前秦丞相王勐后魏太尉北平王长孙嵩宋征虏将军王镇恶陈司空南平公吴明彻北齐右丞相咸阳王斛律光周太傅大宗伯燕国公于谨右仆射郧国公韦孝寛隋司空尚书令越国公杨素右武侯大将军宋国公贺若弼唐司空河间郡王孝恭礼部尚书闻喜公裴行俭兵部尚书同中书门下三品代国公郭元振朔方节度使兼御史大夫张齐邱太尉中书令尚父汾阳郡王郭子仪贞元二年刑部尚书关播奏太公古称大贤下乃置亚圣义有未安而仲尼十哲皆当时弟子今以异时名将列之弟子非类也请但用古今名将配享去亚圣十哲之名自是唯享武成王及㽞侯而诸将不复祭矣四年兵部侍郎李纾言开元中太公庙以张良配以太常卿少卿三献祝文曰皇帝遣某敢昭告至上元元年赠太公以王爵祭典同文宣有司遂以太尉献祝版亲署夫太公周之太师张良汉之少傅今至尊屈礼于臣佐神何敢歆且文宣百世所宗故乐以宫县献以太尉尊师崇道也太公述作止六韬勲业着一代请祝辞不进署改昭告为敬祭㽞侯为致祭献官用太常卿以下百官议之多请如纾言左司郎中严涗䓁议曰按纾援典训尊卑之节当矣抑犹有未尽夫大名徽号不容虚羙而太公兵权竒计之人耳当殷之失德诸侯归周遂为佐命祀典不云乎法施于人则祀之如仲尼祖述尧舜宪章文武删诗书定礼君君臣臣父父子子皆宗之法施于人矣贞观中以太公兵家者流始令磻溪立庙开元渐着上戊释奠礼其进不薄矣上元之际执事者茍意于兵遂封王爵号拟文宣彼于圣人非伦也谓宜去武成王号复为太公庙奠享之制如纾请刑部员外郎陆淳等议曰武成王殷臣也纣暴不諌而佐周倾之夫尊道者师其人使天下之人入是庙登是堂稽其人思其道则立节死义之士安所奋乎圣人宗尧舜贤夷齐不法桓文不赞伊尹殆谓此也武成之名与文宣偶非不刋之典也臣愚谓罢上元追封立庙复磻溪祠有司以时享斯得矣左领军大将军令狐建等二十四人议曰兵革未靖宜右武以起忠烈今特贬损非劝也且追王爵以时祠为武教主文武竝宗典礼已乆改之非也乃诏以将军为献官余用纾奏自是以上将军大将军将军为三献其五岳四镇歳一祭各以五郊迎气日祭之东岳岱山于兖州东镇沂山于沂州南岳衡山于衡州南镇㑹稽于越州中岳嵩髙于河南西岳华山于华州西镇呉山于陇州北岳恒山于定州北镇医无闾于营州东海于莱州淮于唐州南海于广州江于益州西海及河于同州北海及济于河南唐书卷十五唐书卷十五考证礼乐志五内命妇采桑位于坛下此下通典有当御位东北南向西上外命妇采桑位于坛下十八字此系脱文唐书卷十五考证新唐书卷十六钦定四库全书唐书卷十六宋翰林学士欧阳修撰礼乐志第六二曰賔礼以待四夷之君长与其使者蕃国主来朝遣使者迎劳前一日守宫设次于馆门之外道右南向其日使者就次蕃主服其国服立于东阶下西面使者朝服出次立于门西东面从者执束帛立于其南有司出门西面曰敢请事使者曰奉制劳某主有司入告蕃主迎于门外之东西面再拜俱入使者先升立于西阶上执束帛者从升立于其北俱东向蕃主乃升立于东阶上西面使者执币曰有制蕃主将下拜使者曰有后制无下拜蕃主旋北面再拜稽首使者宣制蕃主进受命退复位以币授左右又再拜稽首使者降出立于门外之西东面蕃主送于门之外西面止使者揖以俱入让升蕃主先升东阶上西面使者升西阶上东面蕃主以主物傧使者使者再拜受蕃主再拜送物使者降出蕃主从出门外皆如初蕃主再拜送使者还蕃主入鸿胪迎引诣朝堂依方北面立所司奏闻舍人承敕出称有敕蕃主再拜宣劳又再拜乃就馆皇帝遣使戒蕃主见日如劳礼宣制曰某日某主见蕃主拜稽首使者降出蕃主送蕃主奉见前一日尚舍奉御设御幄于太极殿南向蕃主坐于西南东向守宫设次太乐令展宫县设举麾位于上下鼓吹令设十二案乗黄令陈车辂尚辇奉御陈舆辇典仪设蕃主立位于县南道西北面蕃国诸官之位于其后重行北面西上典仪位于县之东北赞者二人在南差退俱西面诸卫各勒部屯门列黄麾仗所司迎引蕃主至承天门外就次本司入奏钑㦸近仗皆入典仪帅赞者先入就位侍中版奏请中严诸侍卫之官及符寳郎诣阁奉迎蕃主及其属各立于阁外西厢东面侍中版奏外办皇帝服通天冠绛纱袍乗舆以出舍人引蕃主入门舒和之乐作典仪曰再拜蕃主再拜稽首侍中承制降诣蕃主西北东面曰有制蕃主再拜稽首乃宣制又再拜稽首侍中还奏承制降劳敕升座蕃主再拜稽首升坐侍中承制劳问蕃主俛伏避席将下拜侍中承制曰无下拜蕃主复位拜而对侍中还奏承制劳还馆蕃主降复县南位再拜稽首其官属劳以舍人与其主俱出侍中奏礼毕皇帝兴若蕃国遣使奉表币其劳及戒见皆如蕃国主庭实陈于客前中书侍郎受表置于案至西阶以表升有司各率其属受其币焉其宴蕃国主及其使皆如见礼皇帝已即御坐蕃主入其有献物陈于其前侍中承制降敕蕃主升坐蕃主再拜奉贽曰某国蕃臣某敢献壤奠侍中升奏承㫖曰朕其受之侍中降于蕃主东北西面称有制蕃主再拜乃宣制又再拜以贽授侍中以授有司有司受其余币俱以东舍人承㫖降敕就坐蕃国诸官俱再拜应升殿者自西阶其不升殿者分别立于廊下席后典仪曰就坐阶下赞者承传皆就坐太乐令引歌者及琴瑟至阶脱履升坐其笙管者就阶间北面立尚食奉御进酒至阶典仪曰酒至兴阶下赞者承传皆俛伏兴立殿中监及阶省酒尚食奉御进酒皇帝举酒良醖令行酒典仪曰再拜阶下赞者承传皆再拜受觯皇帝初举酒登歌作昭和三终尚食奉御受虚觯奠于坫酒三行尚食奉御进食典仪曰食至兴阶下赞者承传皆兴立殿中监及阶省案尚食奉御品尝食以次进太官令行蕃主以下食案典仪曰就坐阶下赞者承传皆就坐皇帝乃饭蕃主以下皆饭彻案又行酒遂设庶羞二舞以次入作食毕蕃主以下复位于县南皆再拜若有筐篚舍人前承㫖降宣敕蕃主以下又再拜乃出其三曰军礼皇帝亲征纂严前期一日有司设御幄于太极殿南向文武羣官次于殿庭东西每等异位重行北向乗黄令陈革辂以下车旗于庭其日未明诸卫勒所部列黄麾仗平明侍臣将帅从行之官皆平巾帻袴褶留守之官公服就次上水五刻侍中版奏请中严钑㦸近仗列于庭三刻羣官就位诸侍臣诣合奉迎侍中版奏外办皇帝服武弁御舆以出即御座典仪曰再拜在位者皆再拜中书令承㫖敕百寮羣官出侍中跪奏礼毕皇帝入自东房侍臣从至合乃禷于昊天上帝前一日皇帝清斋于太极殿诸豫告之官侍臣军将与在位者皆清斋一日其日皇帝服武升乗革辂备大驾至于坛所其牲二及玉币皆以苍尊以太尊山罍各二其献一皇帝已饮福诸军将升自东阶立于神座前北向西上饮福受胙将军之次在外壝南门之外道东西向北上其即事之位在县南北面每等异位重行西上其奠玉帛进熟饮福望燎皆如南郊其宜于社造于庙皆各如其礼而一献军将饮福于太稷庙则皇考之室其凯旋则陈俘馘于庙南门之外军实陈于其后其解严皇帝服通天冠绛纱袍羣臣再拜以退而无所诏其余皆如纂严若禡于所征之地则为壝再重以熊席祀轩辕氏兵部建两旗于外壝南门之外陈甲胄弓矢于神位之侧植矟于其后尊以牺象山罍各二馔以特牲皇帝服武弁羣臣戎服三献其接神者皆如常祀瘗而不燎其军将之位如禷其軷于国门右校委土于国门外为軷又为瘗塪于神位西北太祝布神位于軷前南向太官令帅宰人刳羊郊社之属设尊罍篚羃于神左俱右向置币于尊所皇帝将至太祝立于罍洗东南西向再拜取币进跪奠于神进馔者荐脯醢加羊于軷西首太祝盥手洗爵酌酒进跪奠于神兴少退北向立读祝太祝再拜少顷帅斋郎奉币爵酒馔宰人举羊肆解之太祝并载埋于塪执尊者彻罍篚席驾至权停太祝以爵酌酒授太仆卿左併辔右受酒祭两轵及轨前乃饮授爵驾轹軷而行其所过山川遣官告以一献若遣将出征则皆有司行事贼平而宣露布其日守宫量设羣官次露布至兵部侍郎奉以奏闻承制集文武羣官客使于东朝堂各服其服奉礼设版位于其前近南文东武西重行北向又设客使之位设中书令位于羣官之北南靣吏部兵部赞羣官客使谒者引就位中书令受露布置于案令史二人绛公服对举之以从中书令出就南面位持案者立于西南东面中书令取露布称有制羣官客使皆再拜遂宣之又再拜舞蹈又再拜兵部尚书进受露布退复位兵部侍郎前受之中书令入羣官客使各还次仲冬之月讲武于都外前期十有一日所司奏请讲武兵部承诏遂命将帅简军士除地为塲方一千二百歩四出为和门又为歩骑六军营域左右厢各为三军北上中间相去三百歩立五表表间五十步为二军进止之节别墠地于北厢南向前三日尚舍奉御设大次于墠前一日讲武将帅及士卒集于墠所建旗为和门如方色都墠之中及四角皆建五采牙旗旗鼓甲仗大将以下各有统帅大将被甲乗马教习士衆少者在前长者在后其还则反之长者持弓矢短者持戈矛力者持旌勇者持钲鼓刀楯为前行持矟者次之弓箭者为后使其习见旌旗金鼓之节旗卧则跪旗举则起讲武之日未明十刻而严五刻而甲步军为直阵以俟大将立旗鼓之下六军各鼔十二钲一大角四未明七刻鼔一严侍中奏开宫殿门及城门五刻再严侍中版奏请中严文武官应从者俱先至文武官皆公服所司为小驾二刻三严诸卫各督其队与钑㦸以次入陈于殿庭皇帝乗革辂至墠所兵部尚书介胄乗马奉引入自北门至两歩军之北南向黄门侍郎请降辂乃入大次兵部尚书停于束厢西向领军减小驾骑士立于都墠之西周侍臣左右立于大次之前北上九品以上皆公服东西在侍臣之外十步所重行北上诸州使人及蕃客先集于北门外东方南方立于道东西方北方立于道西北上驾将至奉礼曰可拜在位者皆再拜皇帝入次谒者引诸州使人鸿胪引蕃客东方南方立于大次东北西方北方立于西北观者立于都墠骑士仗外四周然后武吹大角三通中军将各以鞞令鼓二军俱击鼔三鼓有司偃旗步士皆跪诸帅果毅以上各集于其中军左厢中军大将立于旗鼓之东西面诸军将立于其南右厢中军大将立于旗鼓之西东面诸军将立于其南北面以聼大将誓左右三军各长史二人振铎分循诸果毅各以誓词告其所部遂击鼓有司举旗士衆皆起行及表击钲乃止又击三鼓有司偃旗士衆皆跪又击鼓有司举旗士衆皆起骤及表乃止东军一鼓举青旗为直阵西军亦鼓举白旗为方阵以应次西军鼔举赤旗为鋭阵东军亦鼓举黒旗为曲阵以应次东军鼓举黄旗为圜阵西军亦鼔举青旗为直阵以应次西军鼓举白旗为方阵东军亦鼓举赤旗为锐阵以应次东军鼓举黒旗为曲阵西军亦鼔举黄旗为圜阵以应凡阵先举者为客后举者为主每变阵二军各选刀楯五十人挑战第一第二挑战迭为勇怯之状第三挑战为敌均之势第四第五挑战为胜败之形每将变阵先鼓而直阵然后变从余阵之法既已两军俱为直阵又击三鼓有司偃旗士衆皆跪又声鼓举旗士衆皆起骑驰徒步左右军俱至中表相拟击而还每退至一行表跪起如前遂复其初侍中跪奏请观骑军承制曰可二军骑军皆如步军之法每阵各八骑挑战五阵毕大击鼓而前盘马相拟击而罢遂振旅侍中跪奏称侍中臣某言礼毕乃还皇帝狩田之礼亦以仲冬前期兵部集衆庻修田法虞部表所田之野建旗于其后前一日诸将帅士集于旗下质明弊旗后至者罚兵部申田令遂围田其两翼之将皆建旗及夜布围阙其南面驾至田所皇帝鼓行入围鼓吹令以鼓六十陈于皇帝东南西向六十陈于西南东向皆乗马各备箫角诸将皆鼓行围乃设驱逆之骑皇帝乗马南向有司敛大绥以从诸公王以下皆乗马带弓矢陈于前后所司之属又敛小绥以从乃驱兽出前初一驱过有司整饬弓矢以前再驱过有司奉进弓矢三驱过皇帝乃从禽左而射之每驱必三兽以上皇帝发抗大绥然后公王发抗小绥驱逆之骑止然后百姓猎凡射兽自左而射之逹于右腢为上射逹右耳本为次射左脾逹于右䯚为下射羣兽相从不尽杀己被射者不重射不射其面不翦其毛凡出表者不逐之田将毕虞部建旗于田内乃雷击驾鼓及诸将之鼓士从譟唿诸得禽兽旗下致其左耳大兽公之小兽私之其上者供宗庙次者供賔客下者充庖厨乃命有司馌兽于四郊以兽告至于庙社射前一日太乐令设宫县之乐鼔吹令设十二案于射殿之庭东面县在东阶东西面县在西阶西南北二县及登歌广开中央避射位张熊侯去殿九十步设之于侯西十步北十歩设五楅庭前少西布侍射者位于西阶前东面北上布司马位于侍射位之南东面布获者位之东东面布侍射者射位于殿阶下当前少西横布南面侍射者弓矢俟于西门外陈赏物于东阶下少东置罚丰于西阶下少西设罚尊于西阶南北以殿深设篚于尊西南肆实爵加羃其日质明皇帝服武弁文武官俱公服典谒引入见乐作如元会之仪酒二徧侍中一人奏称有司谨具请射侍中一人前承制退称制曰可王公以下皆降文官立于东阶下西面北上武官立于西阶下于射之后东面北上持钑队羣立于两邉千牛备身二人奉御弓及矢立于东阶上西面执弓者在北又设坫于执弓者之前又置御决拾笥于其上获者持旌自乏南行当侯东行至侯负侯北面立侍射者出西门外取弓矢两手奉弓搢乗矢带入立于殿下射位西东面司马奉弓自西阶升当西楹前南面挥弓命获者以旌去侯西行十步北行至乏止司马降自西阶复位千牛中郎一人奉决拾以笥千牛将军奉弓千牛郎将奉矢进立于御榻东少南西向郎将跪奠笥于御榻前少东遂拂以巾取决兴赞设决又跪取拾兴赞设拾以笥退奠于坫千牛将军北面张弓以袂顺左右隈上再下一西面左执弣右执箫以进千牛郎将以巾拂矢进一一供御欲射协律郎举麾先奏鼓吹及奏乐驺虞五节御及射第一矢与第六节相应第二矢与第七节相应以至九节协律郎偃麾乐止千牛将军以矢行奏中曰获下曰留上曰扬左曰左方右曰右方千牛将军于御座东西靣受弓退付千牛于东阶上千牛郎将以笥受决拾奠于坫侍射者进升射席北面立左旋东面张弓南面挟矢协律郎举麾乃作乐不作鼓吹乐奏貍首三节然后发矢若侍射者多则齐发第一发与第四节相应第二发与第五节相应以至七节协律郎偃麾乐止弓右旋东西弛弓如靣立乃退复西阶下立司马升自西阶自西楹前南面挥弓命取矢取矢者以御矢付千牛于东阶下侍射者释弓于位庭前北面东上有司奏请赏罚侍中称制曰可有司立楅之西东面监唱射矢取矢者各唱中者姓名中者立于东阶下西面北上不中者立于西阶下东面北上俱再拜有司于东阶下以付赏物酌者于罚尊西东面跪奠爵于丰上不中者进丰南北面跪取爵立饮卒爵奠丰下酌者北面跪取虚爵酌奠不中者以次继饮皆如初典谒引王公以下及侍射者皆庭前北面相对为首再拜讫引出持钑队复位皇帝入奏乐警跸有司以弓矢出中门外侍射者出若特射无侍射之人则不设楅不陈赏罚若燕游小射则常服不陈乐县不行㑹礼不合朔伐鼓其日前二刻郊社令及门仆赤帻绛衣守四门令廵门监察鼓吹令平巾帻袴褶帅工人以方色执麾旒分置四门屋下设龙蛇鼓于右东门者立于北塾南面南门者立于东塾西面西门者立于南塾北面北门者立于西塾东面队正一人平巾帻袴褶执刀帅卫士五人执五兵立于鼓外矛在东㦸在南斧钺在西矟在北郊社令立䂎于社坛四隅以朱丝䋲萦之太史一人赤帻赤衣立于社坛北向日观变黄麾次之龙鼔一次之在北弓一矢四次之诸兵鼔立侯变日有变史官曰祥有变工人举麾龙鼓发声如雷史官曰止乃止其日皇帝素服避正殿百官废务自府史以上皆素服各于其㕔事之前重行毎等异位向日立明复而止贞元三年八月日有食之有司将伐鼓徳宗不许太常卿董晋言伐鼓所以责阴而助阳也请聼有司依经伐鼔不报由是其礼遂废大傩之礼选人年十二以上十六以下为侲子假面赤布袴褶二十四人为一队六人为列执事十二人赤帻赤衣麻鞭工人二十二人其一人方相氏假面黄金四目蒙熊皮黒衣朱裳右执楯其一人为唱帅假面皮衣执棒鼓角各十合为一队队别鼔吹令一人太卜令一人各监所部巫师二人以逐恶鬼于禁中有司预备每门雄鸡及酒拟于宫城正门皇城诸门磔禳设祭太祝一人斋郎三人右校为瘗塪各于皇城中门外之右前一日之夕傩者赴集所具其噐服以待事其日未明诸卫依时刻勒所部屯门列仗近仗入陈于阶鼓吹令帅傩者各集于宫门外内侍诣皇帝所御殿前奏侲子备请逐疫出命寺伯六人分引傩者于长乐门永安门以入至左右上合鼓譟以进方相氏执戈扬楯唱侲子和曰甲作食胇胃食虎雄伯食魅腾简食不祥揽诸食咎伯奇食梦彊梁祖明共食磔死寄生委随食观错断食巨穷奇腾根共食蛊凡使一十二神追恶凶赫汝躯拉汝干节解汝肉抽汝肺肠汝不急去后者为粮周唿讫前后鼓譟而出诸队各趋顺天门以出分诣诸城门出郭而止傩者将出祝布神席当中门南向出讫宰手斋郎疈牲匈磔之神席之西借以席北首斋郎酌清酒太祝受奠之祝史持版于坐右跪读祝文曰维某年歳次月朔日天子遣太祝臣姓名昭告于太阴之神兴奠版于席乃举牲并酒瘗于塪唐书卷十六唐书卷十六考证礼乐志六蕃主入门舒和之乐作沈炳震曰按通典皇帝将出仗动大乐令撞黄钟之钟右五钟皆应协律举麾击柷奏太和之乐及姑洗之音皇帝即御座偃麾戞敔乐止皇帝出入奏乐新书虽发凡于乐志然于此节而存舒和之乐文则似皇帝即座不作乐而蕃主入门始作乐矣理似未长按此志賔礼所重在蕃主入门作乐至皇帝出入奏乐已发凡于乐志矣去彼存此史体乃合炳震之说未可从立楅之西东面通典作东西面唐书卷十六考证新唐书卷十七钦定四库全书唐书卷十七宋翰林学士欧阳修撰礼乐志第七四曰嘉礼皇帝加元服有司卜日告于天地宗庙前一日尚舍设席于太极殿中楹之间莞筵纷纯加藻席缁纯加次席黼纯有司设次展县设案陈车辇设文官五品以上位于县东武官于县西六品以下皆于横街之南北上朝集使分方于文武官当品之下诸亲位于四品五品之下皇宗亲在东异姓亲在西藩客分方各于朝集使六品之南诸州使人于朝集使九品之后又设太师太尉位于横街之南道东北面西上典仪于县东北赞者二人在南少退俱西向又设门外位于东西朝堂如元日其日侍中版奏请中严太乐令鼓吹令帅工人入就位有司设罍洗于阼阶东南设席于东房内近西张帷于东序外殿中监陈衮服于内席东领缁纚玉簮及栉三物同箱在服南又设莞筵一纷纯加藻席缁纯加次席黼纯在南尚食实醴尊于东序外帷内坫在尊北实角觯柶各一馔陈于尊西笾豆各十二俎三在笾豆之北设罍洗于尊东衮冕玉导置于箱太博士一人立于西阶下东面诸侍卫之官俱诣合奉迎典仪帅赞者及羣官以次入就位太博士引太常卿升西阶立于西房外当戸北向侍中版奏外办皇帝服空顶黒介帻绛纱袍出自西房即御座立太师太尉入就位典仪曰再拜赞者承传在位者皆再拜太师升自西阶立于东阶上东面太尉诣阼阶下罍洗盥手升自东阶诣东房取纚栉箱进跪奠于御座西端太师诣御座前跪奏曰坐皇帝坐太尉当前少左跪脱帻置于箱栉毕设纚兴少西东面立太师降盥受冕右执顶左执前升自西阶当前少左祝曰令月吉日始加元服夀考惟褀以介景福乃跪冠兴复西阶上位太尉前少左跪设簪结缨兴复位皇帝兴适东房殿中监彻栉纚箱以退皇帝衮服出即席南向坐大殿诣序外帷内盥手洗觯酌醴加柶覆之面叶立于序内南面太师进受醴面柄前北向祝曰甘醴唯厚嘉荐令芳承天之休夀考不忘退降立于西阶下东面将祝殿中监率进馔者奉馔设于前皇帝左执觯右取脯擩于醢祭于笾豆之间太尉取胏一以进皇帝奠觯于荐西受胏舒左执本右絶末以祭止左手哜之授太尉太尉加于俎降立于太师之南皇帝帨手取觯以柶祭醴啐醴建柶奠觯于荐东太师太尉复横街南位典仪曰再拜赞者承传在位者皆再拜太师太尉出侍中前跪奏礼毕皇帝兴入自东房在位者以次出皇太子加元服有司豫奏司徒一人为賔卿一人为赞冠吏部承以戒之前一日尚舍设御幄于太极殿有司设羣官之次位展县设案陈车舆皆如皇帝之冠设賔受命位于横街南道东赞冠位于其后少东皆北面又设文武官门外位于顺天门外道东西其日侍中奏请中严羣官有司皆就位賔赞入立于太极门外道东西面黄门侍郎引主节持幡节中书侍郎引制书案立于乐县东南西面北上侍中奏外办皇帝服通天冠绛纱袍乗舆出自西房即御座賔赞入就位典仪曰再拜在位皆再拜侍中及舍人前承制侍中降至賔前称有制公再拜侍中曰将加冠于某之首公其将事公少进北面再拜稽首辞曰臣不敏恐不能供事敢辞侍中升奏又承制降称制㫖公其将事无辞公再拜侍中舍人至卿前称敕㫖卿再拜侍中曰将加冠于某之首卿宜赞冠卿再拜黄门侍郎执节立于賔东北西面賔再拜受节付于主节又再拜中书侍郎取制书立賔东北西面賔再拜受制书又再拜典仪曰再拜赞者承传在位皆再拜賔赞出皇帝降坐入自东房在位者以次出初賔赞出门以制书置于案引以幡节威仪铙吹及九品以上皆诣东宫朝堂冠前一日衞尉设賔次于重明门外道西南向赞冠于其西南又设次于门内道西以待賔赞又设皇太子位于合外道东西向三师位于道西三少位于其南少退俱东向又设轩县于庭皇太子受制位于县北解劔席于东北皆北面冠日平明宫臣皆朝服其余公服集于重明门外朝堂宗正卿乗车侍从诣左春坊权停左右二率各勒所部屯门列仗左庶子版奏请中严羣官有司入就位设罍洗于东阶东南设冠席于殿上东壁下少南西向賔席于西阶上东向主人席于皇太子席西南西向三师席于冠席南张帷于东序内设褥席于帷中又张帷于序外具馔内直郎陈服于帷内东领北上衮冕金饰象笏逺游冠缁布冠服玄衣素裳素韠白纱中单青领褾襈裾履袜革带大带笏缁纚犀簪二物同箱在服南栉实于箱又在南莞筵四藻席四又在南良醖令实侧尊甒醴于序外帷内设罍洗于尊东实巾一角觯柶各一太官令实馔豆九笾九于尊西俎三在豆北衮冕逺游三梁冠黒介帻缁布冠青组缨属于冠冠冕各一箱奉礼郎三人各执立于西阶之西东面北上主人赞冠者升诣东序帷内少北戸东西立典谒引羣官以次入就位初賔赞入次左庻子版奏外办通事舍人引三师等入就合外道西位东面立皇太子空顶黒介帻双童髻綵衣紫袴褶织成褾领緑绅乌皮履乗舆以出洗马迎于合门外左庶子请降舆洗马引之道东位西向立左庻子请再拜三师三少答拜乃就阶东南位三师在前三少在后千牛二人夹左右其余仗卫列于师保之外皇太子乃出迎賔至阼阶东西面立宗正卿立于门东西面賔立于西东面宗正卿再拜賔不答拜賔入主人从入立于县东北西面賔入赞冠者从賔诣殿阶间南面赞冠者立于賔西南东面节在賔东少南西面制案在赞冠西南东面賔执制皇太子诣受制位北面立主节脱节衣賔称有制皇太子再拜宣诏曰有制皇太子某吉日元服率由旧章命太尉某就宫展礼皇太子再拜少傅进诣賔前受制书以受皇太子付于庻子皇太子升东阶入于东序帷内近北南面立賔升西阶及宗正卿各立席后初賔升赞冠者诣罍洗盥手升自东阶帷内于主人冠赞之南俱西面主人赞冠者引皇太子出立于席东西面賔赞冠者取纚栉二箱坐奠于筵皇太子进升筵西面坐賔之赞冠者东面坐脱帻置于箱栉毕设纚兴少北南面立冠缁布冠升賔降一等受之右执顶左执前进东向立祝曰令月吉日始加元服弃厥幼志慎其成徳夀考惟褀以介景福乃跪冠兴复位皇太子东面立賔揖皇太子赞冠者引适东序帷内服玄衣素裳之服以出立于席东西面賔揖皇太子升筵西向坐賔之赞冠者进跪脱缁布冠置于箱兴复位賔降二等受逺游冠右执顶左执前进祝曰吉月令辰乃申嘉服克敬威仪式昭厥徳眉夀万歳永夀胡福乃跪冠兴复位皇太子兴賔揖皇太子赞冠者引适东序帷内朝服以出立于席东西面賔揖皇太子升筵坐賔之赞冠者跪脱逺游冠兴复位賔降三等受冕右执顶左执前进祝曰以歳之正以月之令咸加其服以成厥徳万夀无彊承天之庆乃跪冠兴复位每冠皆赞冠者跪设簪结缨皇太子兴賔揖皇太子适东序服衮冕之服以出立于席东西面赞冠者彻纚栉箱以入又取筵入于帷内主人赞冠者又设醴皇太子席于室戸西南向下莞上藻賔之赞冠者于东序外帷内盥手洗觯典膳郎酌醴加柶覆之面柄授赞冠立于序内南面賔揖皇太子就筵西南面立賔进受醴加柶面柄进北向立祝曰甘醴唯厚嘉荐令芳拜受祭之以定厥祥承天之休夀考不忘皇太子拜受觯賔复位东面答拜赞冠者与进馔者奉馔设于筵前皇太子升筵坐左执觯右取脯擩于醢祭于笾豆之间赞冠者取韭葅遍擩于豆以授皇太子又祭于笾豆之间赞冠者取胏一以授皇太子皇太子奠觯于荐西兴受胏郄左手执本坐缭右手絶末以祭止左手哜之兴以授赞冠者加于俎皇太子坐帨手取觯以柶祭醴三始扱一祭又扱再祭加柶于觯面叶兴筵末坐啐醴建柶兴降筵西南面坐奠觯再拜执觯兴賔答拜皇太子降立于西阶之东南面賔降立于西阶之西少南赞冠随降立于賔西南皆东面賔少进字之祝曰礼仪既备令月吉日昭告厥字君子攸宜宜之于嘏永受保之奉敕字某皇太子再拜曰某虽不敏敢不祗奉及再拜洗马引太子降阼阶位三师在南北面三少在北南面立皇太子西面再拜三师等各再拜以出典仪曰再拜赞者承传在位者皆再拜左庶子前称礼毕皇太子乗舆以入侍臣从至合賔赞及宗正卿出就㑹皇子冠前三日本司帅其属筮日筮賔于聼事前二日主人至賔之门外次东面賔立于阼阶下西面傧者进于左北面受命出立于门东西面曰敢请事主人曰皇子某王将加冠请某公教之傧者入告賔出立于门左西面再拜主人答拜主人曰皇子某王将加冠愿某公教之賔曰某不敏恐不能共事敢辞主人曰某犹愿某公教之賔曰王重有命其敢不从主人再拜而还賔拜送命赞冠者亦如之冠之日夙兴设洗于阼阶东南席于东房内西牖下陈衣于席东领北上衮冕逺游冠缁布冠缁纚犀簪栉实于箱在服南莞筵藻席各三在南设尊于房戸之外西两甒玄酒在西加勺羃设坫于尊东置二爵于坫加羃豆十笾十在服北爼三在笾豆之北质明賔赞至于主人大门外之次逺游三梁缁布冠各一箱各一人执之侍于西阶之西东面北上设主人之席于阼阶上西面賔席于西阶上东面皇子席于室戸东房戸西南面俱下莞上藻主人立于阼阶下当东房西面诸亲立于罍洗东南西面北上傧者立于门内道南北面皇子双童髻空顶帻綵袴褶锦绅乌皮履立于房内南面主人赞冠者立于房内戸东西面賔及赞冠者出立于门西赞冠者少退俱东面北上傧者受命于主人出立于门东西面曰敢请事賔曰皇子某王将加冠某谨应命傧者入告主人出迎賔西面再拜賔答拜主人揖赞冠者赞冠者报揖主人又揖賔賔报主人入賔赞冠者以次入及内门主人揖賔賔入赞冠者从之至内霤将曲揖賔报揖至阶主人立于阶东西面賔立于阶西东面主人曰请公升賔曰某备将事敢辞主人曰固请公升賔曰某敢固辞主人曰终请公升賔曰某敢终辞主人升自阼阶立于席东西向賔升自西阶立于席西东向赞冠者及庭盥于洗升自西阶入于东房立于主人赞冠者之南俱西面主人赞冠者引皇子出立于房戸外西南面賔之赞冠者取纚栉簪箱跪奠于皇子筵东端兴席东少北南面立賔揖皇子賔主俱即坐皇子进升席南面坐賔之赞冠者进筵前北面跪脱双童髻置于箱栉毕设纚賔降盥主从降賔东面辞曰愿主不降主人曰公降辱敢不从降賔既盥诣西阶賔主一揖一让升主人立于席后西面賔立于西阶上东执缁布冠者升賔降一等受之右执顶左执前北面跪冠兴复西阶上席后东面立皇子兴賔揖皇子适房賔主俱坐皇子服青衣素裳之服出房戸西南面立賔揖皇子皇子进立于席从南面賔降盥主人从降辞对如初賔跪取爵于篚兴洗诣西阶賔主一揖一让升坐主人立于席后西面賔诣酒尊所酌酒进皇子筵前北向立祝曰㫖酒既清嘉荐亶时始加元服兄弟具来孝友时格永乃保之皇子筵西拜爵賔复西阶上东面答拜执馔者荐笾豆于皇子筵前皇子升座左执爵右执脯擩于醢祭于笾豆之间祭酒兴筵末坐啐酒执爵兴降筵奠爵再拜执爵兴賔答拜冠者升筵跪奠爵于荐东兴立于筵西南面执馔者彻荐爵賔揖皇子皇子进升筵南向坐賔之赞冠者跪脱缁布冠置于箱賔降二等受逺㳺冠冠之皇子兴賔揖皇子适房賔主俱坐皇子服朝服出房戸西南面立賔主俱兴賔揖皇子皇子进立于席后南面賔诣尊所取爵酌酒进皇子筵前北向立祝曰㫖酒既湑嘉荐伊脯乃申其服礼仪有序祭此嘉爵承天之祜皇子筵西拜受爵祭馔如初礼賔揖皇子进升席南面坐賔之赞冠者跪脱进贤冠賔降三等受冕冠之毎冠皆赞冠者设簪结缨皇子兴賔揖皇子适房服衮冕以出房戸西南面賔揖皇子进立于席后南面賔诣酒尊所取爵酌酒进皇子祝曰㫖酒令芳笾豆有楚咸加其服殽升折爼承天之庆受福无疆皇子筵西拜受爵执馔者荐笾豆设爼于其南皇子升筵坐执爵祭脯醢赞冠者取胏一以授皇子皇子奠爵于荐西兴受坐祭左手哜之兴加于爼皇子坐涗手执爵祭酒兴筵末坐啐酒降筵西南面坐奠爵再拜执爵兴賔答拜皇子升筵坐奠爵于荐东兴赞冠者引皇子降立于西阶之东南面初皇子降賔降自西阶直西序东面立主人降自东阶直东序西面立賔少进字之曰礼仪既备令月吉日昭告其字爰字孔嘉君子攸宜宜之于嘏永受保之曰孟某甫仲叔季唯其所当皇子曰某虽不敏夙夜祗奉賔出主人送于内门外主人西面请賔曰公辱执事请礼从者賔曰某既得将事敢辞主人曰敢固以请賔曰某辞不得命敢不从賔就次主人入初賔出皇子东面见诸亲拜之皇子答拜皇子入见内外诸尊于别所賔主既释服改设席讫賔赞俱出次立于门西主人出揖賔賔报揖主人先入賔赞从之至阶一揖一让升坐俱坐㑹讫賔立于西阶上赞冠者在北少退俱东面主人立于东阶上西面掌事者奉束帛之篚升授主人于序端主人执篚少进西面立又掌事者奉币篚升立于主人后币篚升牵马者牵两马入陈于门内三分庭一在南北首西上賔还西阶上北面再拜主人进立于楹间赞冠者立于賔左少退俱北面再拜主人南面賔赞进立于主人之右俱南面东上主人授币賔受之退复位于主人授币掌事者又以币篚授赞冠者主人还阼阶上北面拜送賔赞降自西阶从者讶受币賔当庭实东面揖出牵马者从出从者讶受马于门外賔降主人降送賔于大门西面再拜若诸臣之嫡子三加皆祝而冠又祝而酌又祝而字庻子三加既加然后酌而祝之又祝而字其始冠皆缁布再加皆进贤其三加一品之子以衮冕二品之子以鷩冕三品之子以毳冕四品之子以絺冕五品之子以玄冕六品至于九品之子以爵弁其服从之其即席而冠也嫡子西面庶子南靣其筮日筮宾赞遂戒之及其所以冠之礼皆如亲王唐书卷十七唐书卷十七考证礼乐志七加藻席缁纯缁通典作缋侍中此下通典有退字侍中曰沈炳震曰当作舍人曰卿再拜此句下通典有舍人退三字唐书卷十七考证新唐书卷十八钦定四库全书唐书卷十八宋翰林学士欧阳修撰礼乐志第八皇帝纳皇后制命太尉为使宗正卿为副吏部承以戒之前一日有司展县设桉陈车舆于太极殿廷如元日文武九品朝集蕃客之位皆如冠礼设使者受命位于大横街南道东西上副少退北面侍中请中严羣臣入就位使副入立于门外道东西面黄门侍郎引幡节中书侍郎引制书桉立于左延明门内道北西面北上乃奏外办皇帝衮冕御舆出自西房即御座使副入就位典仪曰再拜在位者皆再拜侍中前承制降诣使者东北西面曰有制使副再拜侍中宣制曰纳某官某氏女为皇后命公等持节行纳采等礼使副又拜主节立于使者东北西面以节授黄门侍郎侍郎以授使者付于主节立于后中书侍郎引制书桉立于使者东北以制书授使者置于桉典仪曰再拜在位者皆再拜使副出持节者前导持桉者次之侍中奏礼毕皇帝入在位者以次出初使副乘辂鼔吹备而不作从者乘车以从其制书以油络网犊车载之其日大昕使副至于次主人受于庙若寝布神席于室户外之西莞筵纷纯加藻席画纯南向右彫几使副立于门西北上持幡节者立于北少退制桉立于南执鴈者又在其南皆东面主人立于大门内西面傧者北面受命于左出立于门东西面曰敢请事使者曰某奉制纳采傧者入告主人曰臣某之女若如人既蒙制访臣某不敢辞傧者出告入引主人出迎使者于大门外之南北面再拜使者不答主人揖使副先入至于阶使副入导以幡节桉鴈从之幡节立西阶之西东面使者由阶升立于两楹间南面副在西南持桉及执鴈者又在西南皆东面主人升阼阶当使者前北面立持桉者以桉进授使者以制书节脱衣使者曰有制主人再拜宣制主人降诣阶间北面再拜稽首升进北面受制书以授左右使者授鴈主人再拜进受鴈以授左右傧者引答表桉进立于主人后少西以表授主人主人进授使者退复位再拜节加衣谒者引使副降自西阶以出制文以版长一尺二寸博四寸厚八分后家答版亦如之问名使者既出遂立于内门外之西东面主人立于内门内东厢西面傧者出请事使者曰将加卜筮奉制问名傧者入告主人曰臣某之子若如人既蒙制访臣某不敢辞傧者出告入引主人出迎使者以入授主人以制书答表皆如纳采使副降自西阶以出立于内门外之西东面主人立于东阶下西向傧者出请事使者曰礼毕傧者入告主人曰某公奉制至于某之室某有先人之礼请礼从者傧者出告使者曰某既得将事敢辞傧者入告主人曰先人之礼敢固以请傧者出告使者曰某辞不得命敢不从傧者入告遂引主人升立于序端掌事者彻几设二筵东上设甒醴于东房西牖下加杓羃坫在尊北实觯二角柶二笾豆各一实以脯醢在坫北又设洗于东南主人降迎使者西面揖先入使副入门而左主人入门而右至阶主人曰请某位升使者曰某敢辞主人又曰固请某位升使者曰某敢固辞主人又曰终请某位升使者曰敢终辞主人升自阼阶使副升自西阶北面立主人阼阶上北面再拜受几于序端掌事者内拂几三奉两端西北向以进主人东南向外拂几三振袂内执之掌事者一人又执几以从主人进西北向使者序进迎受于筵前东南向以俟主人还东阶上北面再拜送使者以几跪进北面跪各设于坐左退于西阶上北面东上答拜立于阶西东面南上賛者二人俱升取觯降盥手洗觯升实醴加柶于觯覆之面叶出房南面主人受醴面柄进使者筵前西北面立又賛者执觯以从使者西阶上北面各一拜序进筵前东南面主人又以次受醴使者受俱复西阶上位主人退复东阶上北面一拜送掌事者以次荐脯醢于筵前使者各进升筵皆坐左执觯右取脯擩于醢祭于笾豆之间各以柶祭醴三始扱一祭又扱再祭兴各以柶兼诸觯上躐降筵于西阶上俱北面坐啐醴建柶各奠觯于荐遂拜执觯兴主人答拜使者进升筵坐各奠觯于荐东降筵序立于西阶上东面南上掌事者牵马入陈于门内三分庭一在南北首西上又掌事者奉币篚升自东阶以授主人受于序端进西面位掌事者一人又奉币篚立于主人之后使者西阶上俱北面再拜主人进诣楹间南面立使者序进立于主人之西俱南面主人以币篚授使者使者受退立于西阶上东面执币者又以授主人主人受以授使副使副受之退立于使者之北俱东面主人还东阶上北面再拜送使者降自西阶从者讶受币篚使者当庭实揖马以出牵马者从出使者出大门外之西东面立从者讶受马主人出门东西面再拜送使者退主人入立于东阶下西面傧者告于主人曰賔不顾矣主人反于寝使者奉答表诣阙纳吉使者之辞曰加诸卜筮占曰日从制使某也入告主人之辞曰臣某之女若如人龟筮云吉臣预在焉臣某谨奉典制其余皆如纳采纳征其日使者至于主人之门外执事者入布幕于内门之外玄纁束陈于幕上六马陈于幕南北首西上执事者奉谷珪以匵俟于幕东西面谒者引使者及主人立于大门之内外傧者进受命出请事使者曰某奉制纳征傧者入告主人曰奉制赐臣以重礼臣某祇奉典制傧者出告入引主人出迎使者入执事者坐启匵取珪加于玄纁牵马者从入三分庭一在南北首西上执珪者在马西俱北面其余皆如纳采册后前一日守宫设使者次于后氏大门外之西尚舎设尚宫以下次于后氏阁外道西东向障以行帷其日临轩命使如纳采奉礼设使者位于大门外之西东向使副及内侍位于使者之南举册桉及寳绶者在南差退持节者在使者之北少退俱东向设主人位于大门外之南北面使者以下及主人位于内门外亦如之设内谒者监位于内门外主人之南西面司賛位于东阶东南掌賛二人在南差退俱西向又置一桉于阁外使副乘辂持节备仪仗鼔吹备而不作内仆进重翟以下于大门之外道西东向以北为上诸卫令其属布后仪仗使者出次就位主人朝服立于东阶下西面傧者受命出请事使者曰某奉制授皇后备物典册傧者入告主人出迎于大门外北面再拜使者不答拜使者入门而左持节者前导持桉者次之主人入门而右至内门外位奉册寳桉者进授使副册寳内侍进使者前西面受册寳东面授内谒者监持入立于合外之西东面跪置于桉尚宫以下入合奉后首饰袆衣傅姆賛出尚宫引降立于庭中北面尚宫跪取册尚服跪取寳绶立于后之右西向司言司寳各一人立于后左东向尚宫曰有制尚仪曰再拜皇后再拜宣册尚仪曰再拜皇后又再拜尚宫授皇后以册受以授司言尚服又授以寳绶受以授司寳皇后升坐内官以下俱降立于庭重行相向西上司賛曰再拜掌賛承传皆再拜诸应侍卫者各升立于侍位尚仪前跪奏曰礼毕皇后降坐以入使者复命其遣使者奉迎其日侍中版奏请中严皇帝服冕出升所御殿文武之官五品已上立于东西朝堂奉迎前一日守宫设使者次于大门之外道右设使副及内侍次于使者次西俱南向尚舎设宫人次于阁外道西奉礼设使副持桉执鴈者持节者及奉礼賛者位如册后又设内侍位于大门外道左西面又设宫人以下位于堂前使副朝服乘辂持节至大门外次宫人等各之次奉迎尚仪奏请皇后中严傅姆导皇后尚宫前引出升堂皇后将出主妇出于房外之西南向文武奉迎者皆陪立于大门之外文官在东武官在西皆北上谒者引使者诣大门外立主人立于内门外堂前东阶下西面傧者受命出请事使者曰某奉制以今吉辰率职奉迎傧者入告主人曰臣谨奉典制傧者出告入引主人出门南北面再拜谒者引入至内门外堂西阶使者先升位于两楹间南面副在西持桉执鴈者在西南俱东面主人升东阶诣使者前北面立使副授以制书曰有制主人再拜使者宣制主人降诣阶间北面再拜稽首升进北面受制书主人再拜北面立使副授以鴈主人再拜进受仍北面立傧者引二人对举答表桉进主人以表授使副再拜降自西阶以出复门外位奉礼曰再拜赞者承传使副俱再拜使者曰令月吉日臣某等承制率职奉迎内侍受以入传于司言司言受以奏闻尚仪奏请皇后再拜主人入升自东阶进西面诫之曰戒之敬之夙夜无违命主人退立于东阶上西面母诫于西阶上施衿结帨曰勉之敬之夙夜无违命皇后升舆以降升重翟以几姆加景内宫侍从及内侍导引应乘车从者如卤簿皇后车出大门外以次乘车马引从同牢之日内侍之属设皇后大次于皇帝所御殿门外之东南向将夕尚寝设皇帝御幄于室内之奥东向铺地席重菌施屏障初昬尚食设洗于东阶东西当东霤南北以堂深后洗于东房近北设馔于东房西牖下豆各二十四簠簋各二登各三俎三尊于室内北牖下玄酒在西又尊于房户外之东无玄酒坫在南加四爵合卺器皆乌漆卺以匏皇后入大门鸣钟鼔从永巷至大次前回车南向施歩障尚仪进当车前跪请降车皇后降入次尚宫引诣殿门之外西向立尚仪跪奏外办请降坐礼迎皇帝降坐尚宫前引诣门内之西东面揖后以入尚食酌玄酒三注于尊尚寝设席于室内之西东向皇帝导后升自西阶入室即席东向立皇后入立于尊西南面皇帝盥于西洗后盥于北洗馔入设酱于席前菹醢在其北俎三设于豆东豕俎特在北尚食设黍于酱东稷稻粱又在东设湆于酱南设后对酱于东当特俎葅在其南北上设黍于豕俎北其西稷稻粱设湆于酱北尚食启会郄于簠簋之南对簠簋于北加匕箸尚寝设对席于馔东尚食跪奏馔具皇帝揖皇后升对席西面皆坐尚食跪取韭菹擩醢授皇帝取菹擩醢授皇后俱受祭于豆间尚食又取黍实于左手遍取稷稻梁反于左手授皇帝又取黍稷稻粱授皇后俱受祭于豆间又各取胏絶末授帝后俱祭于豆间尚食各以胏加于俎司饰二人以巾授皇帝及皇后俱涗手尚食各跪品尝馔移黍置于席上以次授胏嵴帝后皆食三饭卒食尚食二人俱盥手洗爵于房入室酌于尊以授帝后俱受祭尚食各以肝从皆奠爵振祭哜之尚食皆受实于俎豆各取爵皆饭尚仪受虚爵奠于坫再酳如初三酳用卺如再酳尚食俱降东阶洗爵升酌于户外进北面奠爵兴再拜跪取爵祭酒遂饮卒爵奠遂拜执爵兴降奠于篚尚仪北面跪奏称礼毕兴帝后俱兴尚宫引皇帝入东房释冕服御常服尚宫引皇后入幄脱服尚宫引皇帝入尚食彻馔设于东房如初皇后从者馂皇帝之馔皇帝侍者馂皇后之馔皇太子纳妃皇帝遣使者至于主人之家不持节无制书其纳采问名纳吉纳征告期皆如后礼其册妃前一日主人设使者次大门之外道右南向又设宫人次于使者西南俱东向障以行帷奉礼设使者位于大门外之西副及内侍又于其南举册桉及玺绶命服者又南差退俱东向设主人位于门东北面又设位于内门外如之设典内位于内门外主人之南西面宫人位于门外使者之后重行东向以北为上障以行帷设赞者二人位于东阶东南西向典内预置一桉于合外使副朝服乘辂持节鼔吹备而不作至妃氏大门外次掌严奉褕翟衣及首饰内廐尉进厌翟于大门之外道西东向以北为上诸卫帅其属布仪仗使者出次持节前导及宫人典内皆就位主人朝服出迎于大门之外北面再拜使者入门而左持桉从之主人入门而右至内门外位奉册寳桉者进授使副册寳内侍西面受之东面授典内典内持入跪置于合内之桉奉衣服及侍卫者从入皆立于典内之南俱东面傅姆赞妃出立于庭中北面掌书跪取玉寳南向掌严奉首饰褕翟与诸宫官侍卫者以次入司则前赞妃再拜北面授册寳于掌书南向授妃妃以授司闺司则又赞再拜乃请妃升坐宫官以下皆降立于庭重行北面西上赞者曰再拜皆再拜司则前启礼毕妃降座入于室主人傧使者如礼賔之仪临轩醮戒前一日卫尉设次于东朝堂之北西向又设宫官次于重明门外其日皇太子服衮冕出升金辂至承天门降辂就次前一日有司设御座于太极殿阼阶上西向设羣官次于朝堂展县陈车辂其日尚舎设皇太子席位于户牖间南向莞席藻席尚食设酒尊于东序下又陈笾脯一豆醢一在尊西晡前三刻设羣官版位于内奉礼设版位于外如朝礼侍中版奏请中严前三刻诸侍卫之官侍中中书令以下俱诣合奉迎典仪帅赞者先入就位吏部兵部赞羣官出次就门外位侍中版奏外办皇帝服通天冠绛纱袍乘舆出自西房即御座西向羣官入就位典仪曰再拜赞者承传在位者皆再拜皇太子入县南典仪曰再拜赞者承传皇太子再拜诣阶脱舄升席西南面立尚食酌酒于序进诣皇太子西东面立皇太子再拜受爵尚食又荐脯醢于席前皇太子升席坐左执爵右取脯擩于醢祭于笾豆之间右祭酒兴降席西南面坐啐酒奠爵兴再拜执爵兴奉御受虚爵直长彻荐还于房皇太子进当御坐前东面立皇帝命之曰徃迎尔相承我宗事朂帅以敬皇太子曰臣谨奉制旨遂再拜降自西阶纳舄出门典仪曰再拜赞者承传在位者皆再拜以次出侍中前跪奏礼毕皇帝入皇太子既受命执烛前马鼔吹至于妃氏大门外道西之次回辂南向左庻子跪奏降辂之次主人设几筵妃服褕翟花钗立于东房主妇立于房户外之西南向主人公服出立于大门之内西向在庙则祭服左庻子跪奏请就位皇太子立于门西东面傧者受命出请事左庻子承传跪奏皇太子曰以兹初昏某奉制承命左庻子俛伏兴传于傧者入告主人曰某谨敬具以湏傧者出传于左庻子以奏傧者入引主人迎于门外之东西面再拜皇太子答再拜主人揖皇太子先入掌畜者以鴈授左庻子以授皇太子执鴈入及内门主人让曰请皇太子入皇太子曰某弗敢先主人又固请皇太子又曰某固弗敢先主人揖皇太子入门而左主人入门而右及内门主人揖入及内霤当曲揖当阶揖皇太子皆报揖至于阶主人曰请皇太子升皇太子曰某敢辞主人固请皇太子又曰某敢固辞主人终请皇太子又曰某终辞主人揖皇太子报揖主人升立于阼阶上西面皇太子升进当房户前北面跪奠鴈再拜降出主人不降送内厩尉进厌翟于内外傅姆导妃司则前引出于母左师姆在右保姆在左父少进西面戒之曰必有正焉若衣花命之曰戒之敬之夙夜无违命母戒之西阶上施衿结帨命之曰勉之敬之夙夜无违命庻母及门内施鞶申之以父母之命命之曰敬恭听宗父母之言夙夜无愆视诸衿鞶妃既出内门至辂后皇太子授绥姆辞不受曰未教不足与为礼妃升辂乘以几姆加景皇太子驭轮三周驭者代之皇太子出大门乘辂还宫妃次于后主人使其属送妃以族从同牢之日司闺设妃次于合内道东南向设皇太子御幄于内殿室内西厢东向设席重茵施屏障设同牢之席于室内皇太子之席西厢东向妃席东厢西向席闲量容牢馔设洗于东阶东南设妃洗于东房近北馔于东房西牖下豆各二十簠簋各二铏各三瓦豋一俎三尊在室内北牖下玄酒在西又设尊于房户外之东无玄酒篚在南实四爵合卺皇太子车至左合回辂南向左庻子跪奏请降辂入俟于内殿门外之东西面妃至左合外回辂南向司则请妃降辂前后扇烛就次立于内殿门西东面皇太子揖以入升自西阶妃从升执扇烛者陈于东西阶内皇太子即席东向立妃西向立司馔进诣阶间跪奏具牢馔司则承令曰诺遂设馔如皇后同牢之礼司馔跪奏馔具皇太子及妃俱坐司馔跪取脯取韭菹皆擩于醢授皇太子又取授妃俱受祭于笾豆之间司馔跪取黍实于左手遍取稷反于右手授皇太子又授妃各受祭于菹醢之间司馔各立取胏皆絶末跪授皇太子及妃俱受又祭于菹醢之闲司馔俱以胏加于俎掌严授皇太子妃巾涗手以柶扱上铏遍擩之祭于上豆之间司馔品尝妃馔移黍置于席上以次跪授胏嵴皇太子及妃皆食以湆酱三饭卒食司馔北面请进酒司则承令曰诺司馔二人俱盥手洗爵于房入室酌于尊北面立皇太子及妃俱兴再拜一人进授皇太子一人授妃皇太子及妃俱坐祭酒举酒司馔各以肝从司则进受虚爵奠于篚司馔又俱洗爵酌酒再酳皇太子及妃俱受爵饮三酳用卺如再酳皇太子及妃立于席后司则俱降东阶洗爵升酌于户外北面俱奠爵兴再拜皇太子及妃俱答拜司则坐取爵祭酒遂饮啐爵奠遂拜执爵兴降奠爵于篚司馔奏彻馔司则前跪奏称司则妾姓言请殿下入皇太子入于东房释冕服着袴褶司则启妃入帏幄皇太子乃入室媵馂皇太子之馔御馂妃之馔亲王纳妃其纳采问名纳吉纳征请期使者公服乘犊车至于妃氏之家主人受于庙若寝其賔主相见傧赞出入升降与其礼賔者大抵皆如皇太子之使而无副其聘以玄纁束乘马玉以璋册命之日使者持节有副亲迎王衮冕辂车至于妃氏之门外主人布席于室户外之西西上右几又席于户内南向设甒醴于东房东北隅篚在尊南实觯一角柶一脯醢又在其南妃于房内即席南向立姆立于右主人立于户外之东西面内赞者以觯酌醴加柶覆之面柄进筵前北面妃降席西南面再拜受觯内赞者荐脯醢妃升席跪左执觯右取脯擩于醢祭于笾豆之间遂以柶祭醴三始扱一祭又扱再祭兴筵末跪啐醴建柶奠觯降筵西南面再拜就席立主人乃迎賔其余皆如皇太子之迎初昏设洗于东阶东南又设妃洗于东房近北馔于东房障以帷豆十六簠簋各二豋各二俎三羊豕腊羊豕节折尊坫于室内北牖下玄酒在西又设尊于房户外之东无玄酒坫在南实以四爵合卺王至降车以俟妃至降车北面立王南面揖妃以入及寝门又揖以入赞者酌玄酒三注于尊妃从者设席于奥东向王导妃升自西阶入于室即席东面立妃入立于尊西南面王盥于南洗妃从者沃之妃盥于北洗王从者沃之俱复位立赞者设馔入西面告馔具王揖妃即对席西面皆坐其先祭而后饭乃酳祭至于烛入皆如太子纳妃之礼公主出降礼皆如王妃而纳采问名纳吉纳徴请期主人皆受于寝其賔之辞曰国恩贶室于某公之子某公有先人之礼使某也请主人命賔曰寡人有先皇之礼云其诸臣之子一品至于三品为一等玄纁束乘马玉以璋四品至于五品为一等玄纁束两马无璋六品至于九品为一等玄纁束俪皮二而无马其余纳采问名纳吉纳征请期大抵皆如亲王纳妃其亲迎之日大昕婿之父女之父告于祢庙若寝将行布席于东序西向又席于户牖之间南向父公服坐于东序西向子服其上服一品衮冕二品鷩冕三品毳冕四品絺冕五品玄冕六品爵弁庻人绛公服升自西阶进立于席西南向赞者酌酒进北面以授子子再拜受爵赞者荐脯醢于席前子升席跪左执爵右取脯擩于醢祭于笾豆之间右祭酒执爵兴降席西南面跪卒爵再拜执爵兴赞者受虚爵还尊所子进立于父席前东面父命之曰往迎尔相承我宗事朂率以敬先妣之嗣若则有常子再拜曰不敢忘命又再拜降出乃迎初昏设洗陈馔皆如亲王牲用少牢及腊三俎二笾二簠其豆数一品十六二品十四三品十二婿及妇共牢妇之簋簠及豆豋之数各视其夫尊于室中北牖下设尊于房户外之东加羃勺无玄酒夫妇酌于内尊四爵两卺凡六夫妇各三酳主人乘革辂至于妇氏大门外女准其夫服花钗翟衣入于房以觯酌醴如王妃主人迎賔以入遂同牢皆如亲王纳妃之礼质明布舅席于东序西向布姑席于房户外之西南向舅姑即席妇执笲枣栗入升自西阶东面再拜进跪奠于舅席前舅抚之妇退复位又再拜降自西阶受笲腶修升进北面再拜进跪奠于姑席前姑举之妇退复位又再拜妇席于姑西少北南向侧尊甒醴于房内东壁下笾豆一实以脯醢在尊北设洗于东房近北妇立于席西南面内赞者盥手洗觯酌醴加柶面柄北面立于妇前妇进东面拜受复位内赞者西阶上北面拜送乃荐脯醢妇升席坐左执觯右取脯擩于醢祭于笾豆之间以柶祭醢三始扱一祭又扱再祭加柶于觯面叶兴降席西东面坐啐醴建柶兴拜内赞者答拜妇进升席跪奠觯于豆东取脯降自西阶以出授氏从入于寝门外盥馈舅姑入于室妇盥馈布席于室之奥舅姑共席坐俱东面南上赞者设尊于室内北牖下馔于房内西牖下如同牢牲体皆节折右载之于舅俎左载之于姑俎妇入升自西阶入房以酱进其他馔从者设之皆加匕箸俎入设于豆东赞者各授箸舅姑各以篚菹擩于酱祭于笾豆之间又祭饭讫乃食三饭卒食妇入于房盥手洗爵入室酌酒酳舅进奠爵舅席前少东西面再拜舅取爵祭酒饮之妇受爵出户入房奠于右盥手洗爵酌酒酳姑设妇席于室内北牖下尊东面妇彻馔设于席前如初西上妇进西面再拜退升席南向坐将馂舅命易酱内赞者易之妇及馂姑馔妇祭内赞者助之既祭乃食三饭卒食内赞者洗爵酌酒酳妇降席西面再拜受爵升席坐祭酒饮执爵兴降席东南面立内赞者受爵奠于坫妇进西面再拜受爵升席坐祭酒饮讫执爵兴降席东南面立内赞者受奠于篚妇进西面再拜舅姑先降自西阶妇降自阼阶凡庻子妇舅不降而妇降自西阶以出唐书卷十八唐书卷十八考证礼乐志八豋各二通典作各一唐书卷十八考证新唐书卷十九钦定四库全书唐书卷十九宋翰林学士欧阳修撰礼乐志第九皇帝元正冬至受羣臣朝贺而会前一日尚舎设御幄于太极殿有司设羣官客使等次于东西朝堂展县置桉陈车舆又设解劒席于县西北横街之南文官三品以上位于横街之南道东襃圣侯位于三品之下介公酅公位于道西武官三品以上位于介公之西少南文官四品五品位于县东六品以下位于横街之南又设诸州朝集使位都督刺史三品以上位于文武官三品之东西四品以下分方位于文武官当品之下诸州使人又于朝集使之下诸亲于四品五品之南设诸蕃方客位三等以上东方南方在东方朝集使之东西方北方在西方朝集使之西每国异位重行北面四等以下分方位于朝集使六品之下又设门外位文官于东朝堂介公酅公在西朝堂之前武官在介公之南少退每等异位重行诸亲位于文武官四品五品之南诸州朝集使东方南方在宗亲之南使人分方于朝集使之下诸方客东方南方在东方朝集使之南西方北方在西方朝集使之南每国异位重行其日将士填诸街勒所部列黄麾大仗屯门及陈于殿庭羣官就次侍中版奏请中严诸侍卫之官诣合奉迎吏部兵部主客户部赞羣官客使俱出次通事舎人各引就朝堂前位引四品以下及诸亲客等应先置者入就位侍中版奏外办皇帝服衮冕冬至则服通天冠绛纱袍御舆出自西房即御座南向坐符寳郎奉寳置于前公王以下及诸客使等以次入就位典仪曰再拜赞者承传在位者皆再拜上公一人诣西阶席脱舄跪解劔置于席升当御座前北面跪贺称某官臣某言元正首祚景福维新伏惟开元神武皇帝陛下与天同休乃降阶诣席跪佩劔俛伏兴纳舄复位在位者皆再拜侍中前承诏降诣羣官东北西面称有制在位者皆再拜宣制曰履新之庆与公等同之在位者皆再拜舞蹈三称万嵗又再拜初羣官将朝中书侍郎以诸州镇表别为一桉俟于右延明门外给事中以祥瑞桉俟于左延明门外侍郎给事中俱就侍臣班初入户部以诸州贡物陈于太极门东东西廊礼部以诸蕃贡物可执者蕃客执入就位其余陈于朝堂前上公将入门中书侍郎给事中皆降各引其桉入诣东西阶下立上公将升贺中书令黄门侍郎俱降各立取所奏之文以次升上公已贺中书令前跪奏诸方表黄门侍郎又进跪奏祥瑞俱降置所奏之文于桉侍郎与给事中引桉退至东西阶前桉出初侍中已宣制朝集使及蕃客皆再拜户部尚书进诣阶间跪奏称户部尚书臣某言诸州贡物请付所司侍中前承制退称制曰可礼部尚书以次进诣阶间跪奏称礼部尚书臣某言诸蕃贡物请付所司侍中前承制退称制曰可太府帅其属受诸州及诸蕃贡物出归仁纳义门执物者随之典仪曰再拜通事舎人以次引北面位者出侍中前跪奏称侍中臣某言礼毕皇帝降坐御舆入自东房侍臣从至合引东西面位者以次出蕃客先出冬至不奏祥瑞无诸方表其会则太乐令设登歌于殿上二舞入立于县南尚舎设羣官升殿者座文官三品以上于御座东南西向介公酅公在御座西南东向武官三品以上又于其后朝集使都督刺史蕃客三等以上座如立位设不升殿者座各于其位又设羣官解劔席于县之西北横街之南尚食设夀尊于殿上东序之端西向设坫于尊南加爵一太官令设升殿者酒尊于东西厢近北设在庭羣官酒尊各于其座之南皆有坫羃俱障以帷吏部兵部户部主客赞羣官客使俱出次通事舎人引就朝堂前位又引非升殿者次入就位侍中版奏外办皇帝改服通天冠绛纱袍御舆出自西房即御座典仪一人升就东阶上通事舎人引公王以下及诸客使以次入就位侍中进当御座前北面跪奏称侍中臣某言请延诸公王等升又侍中称制曰可侍中诣东阶上西面称制延公王等升殿上典仪承传阶下赞者又承传在位者皆再拜应升殿者诣东西阶至解劔席脱舄解劔升上公一人升阶少东西面立于座后光禄卿进诣阶间跪奏称臣某言请赐羣臣上夀侍中称制曰可光禄卿退升诣酒尊所西向立上公诣酒尊所北面尚食酌酒一爵授上公上公受爵进前北面授殿中监殿中监受爵进置御前上公退北面跪称某官臣某等稽首言元正首祚臣某等不胜大庆谨上千秋万嵗夀再拜在位者皆再拜立于席后侍中前承制退称敬举公等之觞在位者又再拜殿中监取爵奉进皇帝举酒在位者皆舞蹈三称万嵗皇帝举酒讫殿中监进受虚爵以授尚食尚食受爵于坫初殿中监受虚爵殿中典仪唱再拜阶下赞者承传在位者皆再拜上公就座后立殿中典仪唱就座阶下赞者承传俱就座歌者琴瑟升座笙管立阶间尚食进酒至阶殿上典仪唱酒至兴阶下赞者承传坐者皆俛伏起立于席后殿中监到阶省酒尚食奉酒进皇帝举酒太官令又行羣官酒酒至殿上典仪唱再拜阶下赞者承传在位者皆再拜搢笏受觯殿上典仪唱就座阶下赞者承传皆就座皇帝举酒尚食进受虚爵复于坫觞行三周尚食进御食食至阶殿上典仪唱食至兴阶下赞者承传坐者皆起立座后殿中监到阶省桉尚食品尝食讫以次进置御前太官令又行羣官桉设食讫殿上典仪唱就座阶下赞者承传皆就座皇帝乃饭上下俱饭御食毕仍行酒遂设庻羞二舞作若赐酒侍中承诏诣东阶上西面称赐酒殿上典仪承传阶下赞者又承传坐者皆起再拜立受觯就席坐饮立授虚爵又再拜就座酒行十二遍会毕殿上典仪唱可起阶下赞者承传上下皆起降阶佩劔纳舄复位位于殿庭者仍立于席后典仪曰再拜赞者承传在位者皆再拜若有赐物侍中前承制降诣羣官东北西面称有制在位者皆再拜侍中宣制又再拜以次出侍中前跪奏称侍中臣某言礼毕皇帝兴御舆入自东房东西面位者以次出皇帝若服翼善冠袴褶则京官袴褶朝集使公服设九部乐则去乐县无警跸太乐令帅九部伎立于左右延明门外羣官初唱万嵗太乐令即引九部伎声作而入各就座以次作临轩册皇太子有司卜日告于天地宗庙前一日尚舎设御幄于太极殿有司设太子次于东朝堂之北西向又设版位于大横街之南展县设桉陈车舆及文武羣官朝集蕃客之次位皆如加元服之日其日前二刻宫官服其器服诸卫率各勒所部陈于庭左庻子奏请中严侍卫之官奉迎仆进金路内率一人执刀赞善奏发引令侍臣上马庻子承令其余略如皇帝出宫之礼皇太子逺游冠绛纱袍三师导三少从鸣铙而行降路入次亦如銮驾其日列黄麾大仗侍中请中严有司与羣官皆入就位三师三少导从皇太子立于殿门外之东西向黄门侍郎以册寳绶桉立于殿内道北西面中书侍郎立桉后侍中乃奏外办皇帝服衮冕出自西房即御座皇太子入就位典仪曰再拜皇太子再拜又曰再拜在位者皆再拜中书令降立于皇太子东北西向中书侍郎一人引册一人引寳绶桉立于其东西面以册授之中书令曰有制皇太子再拜中书令跪读册皇太子再拜受册左庻子受之侍郎以玺绶授中书令皇太子进受以授左庻子皇太子再拜在位者皆再拜侍中奏礼毕皇帝入自东房在位者以次出皇帝御明堂读时令孟春礼部尚书先读令三日奏读月令承以宣告前三日尚舎设大次于东门外道北南向守宫设文武侍臣次于其后之左右设羣官次于璧水东之门外文官在北武官在南俱西上前一日设御座于青阳左个东向三品以上及诸司长官座于堂上文官座于御座东北南向武官座于御座之东北向俱重行西上设刑部郎中读令座于御座东南北向有桉设文官解劔席于丑陛之左武官于夘陛之右皆内向太乐令展宫县于青阳左个之庭设举麾位于堂上寅阶之西北向其一位于乐县东北南向典仪设三品以上及应升座者位于县东文左武右俱重行西向非升座者文官四品五品位于县北六品以下于其东絶位俱南向武官四品五品于县南六品以下于其东俱北向皆重行西上设座仪位于县之西北赞者二人在东差退俱南向奉礼设门外位各于次前俱每等异位重行相向西上其日陈小驾皇帝服青纱袍佩苍玉乘金路出宫至于大次文武五品以上从驾之官皆就门外位太乐令工人协律郎典仪帅赞者皆先入羣官非升座者次入就位刑部郎中以月令置于桉覆以帊立于武官五品东南郎中立于桉后北面侍中版奏外办皇帝御舆入自青龙门升自寅阶即座符寳郎置寳于前典仪升立于左个东北南向公王以下入就西面位典仪曰再拜赞者承传在位者皆再拜侍中前跪奏称侍中臣某言请延公王等升又侍中称制曰可侍中诣左个东北南向称诏延公王等升典仪传赞者承传在位者皆再拜西面位者各诣其阶解劔脱舄升立于座后刑部郎中引桉进立于夘阶下侍中跪奏请读月令又侍中称制曰可刑部郎中再拜解劔俛脱舄取令升自夘阶诣席南北向跪置令于桉立于席后堂上典仪唱就座公王以下及刑部郎中并就座刑部郎中读令每句一絶使言声可了读讫堂上典仪唱可起王公以下皆起刑部郎中以令置于桉与羣官佩劔纳舄复于位典仪曰再拜在位者皆再拜西面位者出侍中跪奏称侍中臣某言礼毕皇帝降座御舆出之便次南北面位者以次出自仲春以后每月各居其位皆冠通天服玉之色如其时若四时之孟月及季夏土王读五时令于明堂亦如之皇帝亲养三老五更于太学所司先奏三师三公致仕者用其德行及年高者一人为三老次一人为五更五品以上致仕者为国老六品以下致仕者为庻老尚食具牢馔前三日尚舎设大次于学堂之后随地之宜设三老五更次于南门外之西羣老又于其后皆东向文官于门外之东武官在羣老之西重行东西向皆北上前一日设御座于堂上东序西向莞筵藻席三老座于西楹之东近北南向五更座于西阶上东向国老三人座于三老西阶不属焉皆莞筵藻席衆国老座于堂下西阶之西东面北上皆蒲筵缁布纯加莞席太乐令展宫县于庭设登歌于堂上如元会典仪设文武官五品以上位于县东西六品以下在其南皆重行西向北上蕃客位于其南诸州使人位于九品之后学生分位于文武官之后设门外位如设次又设尊于东楹之西北向左玄酒右坫以置爵其日銮驾将至先置之官就门外位学生俱青衿服入就位銮驾至太学门回辂南向侍中跪奏请降辂降入大次文武五品以上从驾之官皆就门外位太乐令工人二舞入羣官客使以次入初銮驾出宫量时刻遣使迎三老五更于其第三老五更俱服进贤冠乘安车前后导从其国老庻老则有司预戒之銮驾既至太学三老五更及羣老等俱赴集羣老各服其服太常少卿赞三老五更俱出次引立于学堂南门外之西东面北上奉礼赞羣老出次立于三老五更之博士引太常卿升立于学堂北户之内当户北面侍中版奏外办皇帝出户殿中监进大珪皇帝执大珪降迎三老于门内之东西面立侍臣从立于皇帝之后太博士退立于左三老五更皆杖各二人夹扶左右太常少卿引导敦史执笔以从三老五更于门西东面北上奉礼引羣老随入立于其后太常卿前奏请再拜皇帝再拜三老五更去杖摄齐答拜皇帝揖进三老在前五更从仍杖夹扶至阶皇帝揖升俱就坐后立皇帝西面再拜三老三老南面答拜皇帝又西向肃拜五更五更答肃拜俱坐三公授几九卿正履殿中监尚食奉御进珍羞及黍稷等皇帝省之遂设于三老前皇帝诣三老座前执爵而馈乃诣酒尊所取爵侍中赞酌酒皇帝进执爵而酳尚食奉御以次进珍羞酒食于五更前国老庶老等皆坐又设酒食于前皆食皇帝即座三老乃论五孝六顺典训大纲格言宣于上惠音被于下皇帝乃虚躬请受敦史执笔录善言善行礼毕三老以下降筵太常卿引皇帝从以降阶逡廵立于阶前三老五更出皇帝升立于阶上三老五更出门侍中前奏礼毕皇帝降还大次三老五更升安车导从而还羣官及学生等以次出明日三老诣阙表谢州贡明经秀才进士身孝悌旌表门闾者行乡饮酒之礼皆刺史为主人先召乡致仕有徳者谋之贤者为賔其次为介又其次为衆賔与之行礼而賔举之主人戒賔立于大门外之西东面賔立于东阶下西面将命者立于賔之左北面受命出立于门外之东西面曰敢请事主人曰某日行乡饮酒之礼请吾子临之将命者入告賔出立于门东西面拜辱主人答拜主人曰吾子学优行髙应兹观国某日展礼请吾子临之賔曰某固陋恐辱命敢辞主人曰某谋于父师莫若吾子贤敢固以请賔曰夫子申命之某敢不敬须主人再拜賔答拜主人退賔拜送其戒介亦如之辞曰某日行乡饮酒之礼请吾子贰之其日质明设賔席于楹间近北南向主人席于阼阶上西向介席于西阶上东向衆賔席三于賔席之西南向皆不属又设堂下衆賔席于西阶西南东面北上设两壶于賔席之东少北玄酒在西加勺羃置篚于壶南东肆实以爵觯设赞者位于东阶东西向北上賔介及衆賔至位于大门外之右东面北上主人迎賔于门外之左西面拜賔賔答拜又西南面拜介介答拜又西南面揖衆賔衆賔报揖主人又揖賔賔报揖主人先入门而右西面賔入门而左东面介及衆賔序入立于賔西南东面北上衆賔非三賔者皆北面东上主人将进揖当阶揖賔皆报揖及阶主人曰请吾子升賔曰某敢辞主人曰固请吾子升賔曰某敢固辞主人曰终请吾子升賔曰某敢终辞主人升自阼阶賔升自西阶当楣北面立执尊者彻羃主人适篚跪取爵兴适尊实之进賔席前西北面献賔賔西阶上北面拜主人少退賔进于席前受爵退复西阶上北面立主人退于阼阶上北面拜送爵賔少退赞者荐脯醢于賔席前賔自西方升席南面立赞者设折俎賔跪左执爵右取脯擩于醢祭于笾豆之间遂祭酒啐酒兴降席东适西阶上北面跪卒爵执爵兴适尊实之进主人席前东面酢主人主人于阼阶上北面拜賔少退主人进受爵退阼阶上北面立賔退复西阶上北面拜送爵赞者荐脯醢于主人席前主人由席东自北方升席赞者设折俎主人跪左执爵右祭脯擩于醢祭于笾豆之间遂祭酒啐酒兴自南方降席复阼阶上北面跪卒爵执爵兴跪奠爵于东序端兴适篚跪取觯实之以酬复阼阶上北面跪奠觯遂拜执觯兴賔西阶上答拜主人跪酒祭遂饮卒觯执觯兴适尊实之进賔席前北面賔拜主人少退賔既拜主人跪奠觯于荐西兴复阼阶上位賔遂进席前北面跪取觯兴复西阶上位主人北面拜送賔进席前北面跪奠觯于荐东兴复西阶上位主人北面揖降立阼阶下西面賔降立于阶西东面主人进延介揖之介报揖至阶一让升主人升阼阶介升西阶当楣北面立主人诣东序端跪取爵兴适尊实之进于介席前西南面献介介西阶上北面拜主人少退介进北面受爵退复位主人于介右北面拜送爵介少退主人立于西阶之东赞者荐脯醢于介席前介进自北方升席赞者设折俎介跪左执爵右祭脯醢遂祭酒执爵兴自南方降席北面跪卒爵执爵兴介授主人爵主人适尊实之酢于西阶上立于介右北面跪奠爵遂拜执爵兴介答拜主人跪祭遂饮卒爵执爵兴进跪奠爵于西楹南还阼阶上揖降介降立于賔南主人于阼阶前西南揖衆賔遂升适西楹南跪取爵兴适尊实之进于西阶上南面献衆賔之长升西阶上北面拜受爵主人于衆賔长之右北面拜送赞者荐脯醢于其席前衆賔之长升席跪左执爵右祭脯醢祭酒执爵兴退于西阶上立饮讫授主人爵降复位主人又适尊实之进于西阶上南面献衆賔之次者如献衆賔之长又次一人升饮亦如之主人适尊实酒进于西阶上南面献堂下衆賔每一人升受爵跪祭立饮赞者遍荐脯醢于其位主人受爵尊于篚主人与賔一揖一让升賔介衆賔序升即席设工人席于堂亷西之东北面东上工四人先二瑟后二歌工持瑟升自阶就位坐工鼓鹿鸣卒歌笙入立于堂下北面奏南陔乃间歌歌南有嘉鱼笙崇丘乃合乐周南关雎召南鹊巢司正升自西阶跪取觯于篚兴适尊实之降自西阶诣阶间左还北面跪奠觯拱手少跪取觯遂饮卒觯奠再拜賔降席跪取觯于篚适尊实之诣阼阶上北面酬主人主人降席进立于賔东賔跪奠觯遂拜执觯兴主人答拜賔立饮卒觯适尊实之阼阶上东南授主人主人再拜賔少退主人受觯賔于主人之西北面拜送賔揖复席主人进西阶上北面酬介介降席自南方进立于主人之西北面主人跪奠觯遂拜执觯兴介答拜主人立饮卒觯适尊实之进西阶上西面立介拜主人少退介受觯主人于介东北面拜送主人揖复席司正升自西阶近西北面立相旅曰某子受酬受酬者降席自西方进北面立于介右司正退立于序端东面避受酬者介跪奠觯遂拜执觯兴某子答拜介立饮卒觯适尊实之进西阶上西南面授某子某子受觯介立于某子之左北面揖复席司正曰某子受酬受酬者降席自西方立于某子之左北面某子跪尊觯遂拜执觯兴受酬者答拜某子立饮卒觯适尊实之进西阶上西南面授之受酬者受觯某子立于酬者之右揖复席次一人及堂下衆賔受酬亦如之卒受酬者以觯跪奠于篚兴复阶下位司正适阼阶上东面请命于主人主人曰请坐于宾司正回北面告于賔曰请賔坐賔曰唯命賔主各就席坐若賔主公服者则降脱履主人先左賔先右司正降复位乃羞肉胾醢賔主燕饮行无算爵无算乐主人之赞者皆兴焉已燕賔主俱兴賔以下降自西阶主人降自东阶賔以下出立于门外之西东面北上主人送于门外之东西面再拜賔介逡廵而退季冬之月正齿位则县令为主人乡之老人年六十以上有德望者一人为賔次一人为介又其次为三賔又其次为衆賔年六十者三豆七十者四豆八十者五豆九十者及主人皆六豆賔主燕饮则司正北面请賔坐賔主各就席立司正适篚跪取觯兴实之进立于楹间北面乃扬觯而戒之以忠孝之本賔主以下皆再拜司正跪奠觯再拜跪取觯饮卒觯兴賔主以下皆坐司正适篚跪奠觯兴降复位乃行无算爵其大抵皆如乡饮酒礼唐书卷十九新唐书卷二十钦定四库全书唐书卷二十宋翰林学士欧阳修撰礼乐志第十五曰凶礼周礼五礼二曰凶礼唐初徙其次第五而李义府许敬宗以为凶事非臣子所宜言遂去其国卹一篇由是天子凶礼阙焉至国有大故则皆临时采掇附比以从事事已则讳而不传故后世无考焉至开元制礼惟着天子赈䘏水旱遣使问疾弔死举哀除服临丧册赠之类若五服与诸臣之丧葬衰麻哭泣则颇详焉凡四方之水旱蝗天子遣使者持节至其州位于庭使者南面持节在其东南长官北面寮佐正长老人在其后再拜以授制书其问疾亦如之其主人迎使者于门外使者东面主人西面再拜而入其问妇人之疾则受劳问者北面若举哀之日为位于别殿文武三品以上入哭于庭四品以下哭于门外有司版奏中严外办皇帝已变服而哭然后百官内外在位者皆哭十五举音哭止而奉慰其除服如之皇帝服一品钖衰三品以上缌衰四品以下疑衰服期者三朝晡止大功朝晡止小功以下一哀止晡百官不集若为蕃君长之丧则设次于城外向其国而哭五举音止若临丧则设大次于其门西设素裀榻于堂上皇帝小驾卤簿乘四望车警跸鼔吹备而不作皇帝至大次易素服从官皆易服侍臣则不皇帝出次丧主人免绖释杖哭门外望见乘舆止哭而再拜先入门右西向皇帝至堂升自阼阶即哭位巫祝各一人先升巫执桃立于东南祝执茢立于西南戈者四人先后随升丧主人入庭再拜敕引乃升立户内之东西向皇帝出丧主人门外拜送皇帝变服于次乃还庐文武常服皇帝升车鼔吹不作而入其以敕使册赠则受册于朝堂载以犊车备卤簿至第妃主以内侍为使赠者以蜡印画绶册赠必因其启葬既葬则受于灵寝既除则受于庙主人公服而不哭或单衣而介帻受必有祭未庙受之寝五服之制斩衰三年正服子为父女子子在室与已嫁而反室为父加服嫡孙为后者为祖父为长子义服为人后者为所后父妻为夫妾为君君王公以下三月而葬葬而虞三虞而卒哭十三月小祥二十五月大祥二十七月禫祭齐衰三年正服子父在为母加服为祖后者祖卒则为祖母母为长子义服为继母慈母继母为长子妾为君之长子齐衰杖周降服父卒母嫁及出妻之子为母报服亦如之正服为祖后者祖在为祖母义服父卒继母嫁从为之服报夫为妻齐衰不杖周正服为祖父母为伯叔父为兄弟为衆子为兄弟之子及女子子在室与适人者为嫡孙为姑姊妹与无夫子报女子子与适人为祖父母妾为其子加服女子子适人者为兄弟之为父后者降服妾为其父母为人后者为其父母报女子子适人者为其父母义服为伯叔母为继父同居者妾为嫡妻妾为君之庻子妇为舅姑为夫之兄弟之子舅姑为嫡妇齐衰五月正服为曾祖父母女子子在室及嫁者亦如之齐衰三月正服为高祖父母女子子在室及嫁者亦如之义服为继父不同居者其父卒母嫁出妻之子为母及为祖后祖在为祖母虽周除仍心丧三年大功长殇九月中殇七月正服为子女子子之长殇中殇为叔父之长殇中殇为姑姊妹之长殇中殇为兄弟之长殇中殇为嫡孙之长殇中殇为兄弟之子女子之长殇中殇义服为夫之兄弟之子女子子之长殇中殇成人九月正服为从兄弟为庻孙降服为女子子适人者为姑姊妹适人者报出母为女子子适人者为兄弟之女适人者报为人后者为其兄弟与姑姊妹在室者报义服为夫之祖父母与伯叔父母报为夫之兄弟女适人者报夫为人后者其妻为本生舅姑为衆子之妇小功五月殇正服为子女子子之下殇为叔父之下殇为姑姊妹之下殇为兄弟之下殇为嫡孙之下殇为兄弟之子女子子之下殇为从兄弟姊妹之长殇为庻孙之长殇降服为人后者为其兄弟之长殇出嫁姑为姪之长殇为人后者为其姑姊妹之长殇义服为夫之兄弟之子女子子之下殇为夫之叔父之长殇成人正服为从祖祖父报为从祖父报为从祖姑姊妹在室者报为从祖兄弟报为从祖祖姑在室者报为外祖父母为舅及从母报降服为从父姊妹适人者报为孙女适人者为人后者为其姑姊妹适人者报义服为从祖祖母报为从祖母报为夫之姑姊妹在室及适人者报娣姒妇报为同母异父兄弟姊妹报为嫡母之父母兄弟从母为庻母报己者为嫡孙之妇母出为继母之父母兄弟从母嫂叔慈缌麻三月殇正服为从父兄弟姊妹之中殇下殇为庶孙之中殇下殇为从祖叔父之长殇为从祖兄弟之长殇为舅及从母之长殇为从父兄弟之子之长殇为兄弟之孙长殇为从祖姑姊妹之长殇降服为人后者为其兄弟之中殇下殇为姪之中殇下殇出嫁姑为之报为人后者为其姑姊妹之中殇下殇义服为人后者为从父兄弟之长殇为夫之叔父之中殇下殇为夫之姑姊妹之长殇成人正服为族兄弟为族曾祖父报为族祖父报为族父报为外孙为曾孙玄孙为从母兄弟姊妹为姑之子为舅之子为族曾祖姑在室者报为族祖姑在室者报为族姑在室者报降服为从祖姑姊妹适人者报女子子适人者为从祖父报庶子为父后者为其母为从祖姑适人者报为人后者为外祖父母为兄弟之孙女适人者报义服为族曾祖母报为族祖母报为族母报为庶孙之妇女子子适人者为从祖伯叔母为庶母为乳母为婿为妻之父母为夫之曾祖高祖父母为夫之从祖祖父母报为夫之从祖父母报为夫之外祖父母报为从祖兄弟之子为夫之从父兄弟之妻为夫之从父姊妹在室及适人者为夫之舅及从母报改葬子为父母妻妾为其夫其冠服杖屦皆依仪礼皇家所絶傍亲无服者皇弟皇子为之皆降一等初太宗尝以同㸑缌而嫂叔乃无服舅与从母亲等而异服诏侍中魏征礼部侍郎令狐德棻等议舅为母族姨乃外戚它姓舅固为重而服止一时姨丧乃五月古人未达者也于是服曾祖父母齐衰三月者增以齐衰五月适子妇大功增以期衆子妇小功增以大功嫂叔服以小功五月报其弟妻及夫兄亦以小功舅服缌请与从母增以小功然律疏舅报甥服犹缌显庆中长孙无忌以为甥为舅服同从母则舅宜进同从母报又古庶母缌今无服且庶母之子昆弟也为之杖齐是同气而吉凶异自是亦改缌服上元元年武后请父在服母三年开元五年右补阙卢履冰言礼父在为母期而服三年非也请如旧章乃诏并议舅及嫂叔服久而不能决二十年中书令萧嵩等改修五礼于是父在为母齐衰三年诸臣之丧有疾斋于正寝卧东首北牖下疾困去衣加新衣彻药清扫内外四人坐而持手足遗言则书之为属纩气絶则寝于地男子白布衣被发徒跣妇人女子青缣衣去首饰齐衰以下丈夫素冠主人坐于床东啼踊无数衆主人在其后兄弟之子以下又在其后皆西面南上哭妻坐于牀西妾及女子在其后哭踊无数兄弟之女以下又在其后皆东面南上借槀坐哭内外之际隔以行帷祖父以下为帷东北壁下南面西上祖母以下为帷西北壁南面东上外姻丈夫于户外东北面西上妇人于主妇西北南面东上诸内丧则尊行丈夫及外亲丈夫席位于前堂若户外之左右俱南面宗亲户东西上外亲户西东上凡丧皆以服精麤为序国官位于门内之东重行北面西上俱衺巾帕头舒荐坐参佐位于门内之西重行北面东上素服皆舒席坐哭斩衰三日不食齐衰二日不食大功三不食小功缌麻再不食复于正寝复者三人以死者之上服左荷之升自前东霤当屋履危北面西上左执领右执要招以左每招长声唿某复三唿止投衣于前承以箧升自阼阶入以覆尸乃设牀于室户内之西去脚簟枕施幄去裙迁尸于牀南首覆用歛衾去死衣楔齿以角柶缀足以燕几校在南其内外哭位如始死之仪乃奠以脯醢酒用吉器升自阼阶奠于尸东当腢内丧则赞者皆受于户外而设之沐浴掘埳于阶间近西南顺广尺长二尺深三尺南其壤为垼灶于西墻下东向以俟煑沐新盆瓶六鬲皆濯之陈于西阶下沐巾一浴巾二用絺若絺巾ㄙ实于筓节实于箱若簟浴衣实于箧皆具于西序下南上水淅稷米取汁煑之又汲为汤以俟浴以盆盛潘及沐盘升自西阶授沐者沐者执潘及盘入主人皆出于户东北面西上主妇以下户西北面东上俱立哭其尊行者丈夫于主人之东北面西上妇人于主妇之西北面东上俱坐哭妇人以帐乃沐栉束发用组挋用巾浴则四人抗衾二人浴拭用巾挋用浴衣设牀于尸东衽下莞上簟浴者举尸易牀设枕翦鬓断爪如生盛以小囊大歛内于棺中楔齿之柶浴巾皆埋于埳寘之衣以明衣裳以方巾覆面仍以大歛之衾覆之内外入就位哭乃袭袭衣三称西领南上明衣裳舄一帛巾一方尺八寸充耳白纩面衣玄方尺纁里组系握玄纁里长尺二寸广五寸削约于内旁寸着以绵组系庻襚继陈不用将袭具牀席于西堦西内外皆出哭如浴袭者以牀升入设于尸东布枕席陈袭于席祝去巾加面衣设充耳握手纳舄若履既袭覆以大歛之衾内外入哭乃唅赞者奉盘水及笲一品至于三品饭用粱唅用璧四品至于五品饭用稷唅用碧六品至于九品饭用粱唅用贝升堂唅者盥手于户外洗梁璧实于笲执以入祝从入北面彻枕去衾受笲奠于尸东唅者坐于牀东西面凿巾纳饭唅于尸口既唅主人复位乃为明旌以绛广充幅一品至于三品长九尺韬杠铭曰某官封之柩置于西阶上四品至于五品长八尺六品至于九品长六尺凿木为重一品至于三品长八尺横者半之三分庭一在南四品至于五品长七尺六品至于九品长六尺以沐之米为粥实于鬲盖以疎布系以竹藌悬于重木覆用苇席北面屈两端交后西端在上缀以竹藌祝取铭置于重殡堂前楹下夹以苇席小歛衣一十九称朝服一笏一陈于东序西领北设奠于东堂下甒二实以醴酒觯二角柶一少牢腊三笾豆俎各八设盆盥于馔东布巾赞者辟脯醢之奠于尸牀西南乃敛具牀席于堂西设盆盥西堦之西如东方敛者盥与执服者以敛衣入丧者东西皆少退内外哭已敛覆以夷衾设牀于堂上两楹间衽下莞上簟有枕卒敛开帷主人以下西面凭哭主妇以下东面凭哭退乃敛发而奠赞者盥手奉馔至阶升设于尸东醴酒奠于馔南西上其俎祝受巾巾之奠者彻袭奠自西阶降出下帷内外俱坐哭有国官僚佐者以官代哭无者以亲疎为之夜则为燎于庭厥明灭燎乃大敛衣三十称上服一称冕具簮导缨内丧则有花钗衾一西领南上设奠如小敛甒加勺篚在东南笾豆俎皆有羃用功布棺入内外皆止哭升棺于殡所乃哭熬八篚黍稷粱稻各二皆加鱼腊烛俟于馔东设盆盥于东阶东南祝盥讫升自阼阶彻巾执巾者以待于阼阶下祝盥赞者彻小歛之馔降自西阶设于序西南当西霤如设于堂上乃适于东阶下新馔所帷堂内外皆少退立哭御者敛加冠若花钗覆以衾开帷丧者东西凭哭如小敛诸亲凭哭敛者四人举牀男女从奉尸敛于棺乃加盖覆以夷衾内外皆复位如初设熬谷首足各一篚傍各三篚以木覆棺上乃涂之设帟于殡上祝取铭置于殡乃奠执巾几席者升自阼阶入设于室之西南隅东面又几巾已加赞者以馔升入室西面设于席前祝加巾于俎奠者降自西阶以出下帷内外皆就位哭既殡设灵座于下室西间东向施牀几按屏帐服饰以时上膳羞及汤沐如平生殷奠之日下馈于下室庐在殡堂东廊下近南设苫凷齐衰于其南为垩室俱北户翦蒲为席不缘大功又于其南张帷席以蒲小功缌麻又于其南设牀席以蒲妇人次于西房三日成服内外皆哭尽哀乃降就次服其服无服者仍素服相者引主人以下俱杖升立于殡内外皆哭诸子孙跪哭尊者之前祖父抚之女子子对立而哭唯诸父不抚尊者出主人以下降立阼阶朔望殷奠馔于东堂下瓦甒二实醴及酒角觯二木柶一少牢及腊三俎二簋二簠二铏六笾六豆其日不馈于下室葬有期前一日之夕除苇障设賔次于大门外之右南向启殡之日主人及诸子皆去冠以衺巾帕头就位哭祝衰服执功布升自东阶诣殡南北向内外止哭三声噫嘻乃曰谨以吉辰启殡既告内外哭祝取铭置于重掌事者升彻殡涂设席于柩东升柩于席又设席柩东祝以功布升拂柩覆用夷衾周设帷开户东向主人以下升哭于帷东西向俱南上诸祖父以下哭于帷东北壁下诸祖母以下哭于帷西北壁下外姻丈夫帷东上妇人帷西祝与进馔者各以奠升设于柩东席上祝酌醴奠之陈器用启之夕发引前五刻搥一鼔为一严陈布吉凶仪仗方相志石大棺车及明器以下陈于柩车之前一品引四披六铎左右各八黼翣二黻翣二画翣二二品三品引二披四铎左右各六黼翣二画翣二四品五品引二披二铎左右各四黼翣二画翣二六品至于九品披二铎二画翣二二刻顷搥二鼓为二严掌馔者彻启奠以出内外俱立哭执绋者皆入掌事者彻帷持翣者升以翣障柩执绋者升执铎者夹西阶立执纛者入当西阶南北面立掌事者取重出倚于门外之东执旌者立于纛南北面搥三鼔为三严灵车进于内门外南向祝以腰舆诣灵座前西向跪告腰舆降自西阶以诣灵车腰舆退执铎者振铎降就阶间南向持翣者障以翣执纛者却行而引輴止则北面立执旌者亦渐而南輴止北面主人以下以次从輴在庭輴至庭主人及诸子以下立哭于輴东北西向南上祖父以下立哭于輴东北南面西上异姓之丈夫立哭于主人东南西面北上妇人以次从降妻妾女子子以下立哭于輴西东面南上祖母以下立哭于輴西北南面东上异姓之妇人立哭于主妇西南东面北上内外之际障以行帷国官立哭于执绋者东北面西上僚佐立哭于执绋者西南北面东上祝帅执馔者设祖奠于輴东如大敛祝酌奠进馔北面跪曰永迁之礼灵辰不留谨奉旋车式遵祖道尚飨輴出升车执披者执前后披绋者引輴出旌先纛次主人以下从哭于輴后輴出到輀车执绋者解属于輀车设帷帐于輴后遂升柩祝与执馔者设遣奠于柩东如祖奠既奠掌事者以蒲苇苞牲体下节五以绳束之盛以盘载于舆前方相大棺车輴车明器舆下帐舆米舆酒脯醢舆苞牲舆食舆为六舆铭旌纛铎輀车以次行賔有赠者既祖奠賔立于大门外西厢东面从者以篚奉玄纁立于西南以马陈于賔东南北首西上相者入受命出西面曰敢请事賔曰某敢赗相者入告出曰孤某须矣执篚者奠取币以授賔牵马者先入陈于輴车南北首西上賔入由马西当輴车南北面立内外止哭賔曰某谥封若某位将归幽宅敢致赗乃哭内外皆哭主人拜稽颡賔进輴东西面奠币于车上西出主人拜稽颡送之丧至于墓所下柩进輴车于柩车之后张帷下柩于輴丈夫在西凭以哭卑者拜辞主人以下妇人皆障以行帷哭于羡道西东面北上入墓施行席于圹户内之西执绋者属绋于輴遂下柩于圹户内席上北首覆以夷衾輴出持翣入倚翣于圹内两厢遂以帐张于柩东南向米酒脯于东北食盘设于前醯醢设于盘南苞牲置于四隅明器设于右在圹掌事者以玄纁授主人主人授祝奉以入奠于灵座主入拜稽颡施铭旌志石于圹门之内掩户设关钥遂复土三主人以下稽颡哭退俱就灵所哭掌仪者祭后土于墓左反哭既下柩于圹搥一鼓为一严掩户搥二鼔为再严内外就灵所搥三鼓为三严彻酒脯之奠追灵车于帷外陈布仪仗如来仪腰舆入少顷出诣灵车后灵车发引内外从哭如来仪出墓门尊者乘去墓百歩卑者乘以哭灵车至于西阶下南向祝以腰舆诣灵车后少顷升入诣灵座前主人以下从升立于灵座东西面南上内外俱升诸祖父以下哭于帷东北壁下南面妻及女子子以下妇人哭于灵西东面诸祖母以下哭于帷西北壁下南面外姻哭于南厢丈夫帷东妇人帷西皆北面弔者哭于堂上西面主人以下出就次沐浴以俟虞斩衰者沐而不栉虞主用桑长尺方四寸孔径九分乌漆匮置于灵座在寝室内户西东向素几在右设洗于西阶西南瓦甒二设于北牖下醴酒在东丧者既沐升灵所主人及诸子倚杖于户外入哭于位如初馔入如殷奠升自东阶主人盥手洗爵酌醴西面跪奠哭止祝跪读祝主人哭拜内外应拜者皆哭拜乃出杖降西阶还次间日再虞后日三虞礼如初小祥毁庐为垩室设蒲席垩室者除之席地主人及诸子沐浴栉翦去首绖练冠妻妾女子去腰绖主用栗祭如虞礼大祥之祭如小祥间月而禫释祥服而禫祭如大祥既祥而还外寝妻妾女子还于寝食有醢酱既禫而饮醴酒食干肉祔庙筮日将祔掌事者为埳室于始祖庙室西壁主人及亚献以下散齐三日致齐一日前一日主人以酒脯告递迁之主乃迁置于幄坐又奠酒脯以安神掌馔者彻馔以出掌庙者以次匵神主纳于埳室又设考之祔坐于曾祖室内东壁下西向右几设主人位于东南西面设子孙位于南门内道东北面西上设亚献终献位于主人东南设掌事以下位于终献东南俱西面北上设赞唱者位于主人西南西面设酒奠于堂上室户之东南北向西上设洗于阼阶东南北向实爵三巾二加羃其日具少牢之馔二座各俎三簋二簠二铏二酒尊二其一实玄酒为上其一实清酒次之其笾豆一品者各十二二品三品者各八主人及行事者祭服掌事者具腰舆掌庙者阍寺入立于庙庭北面再拜升自东阶入开埳室出曾祖曾祖妣神主置于座降出执尊罍篚者入就位祝进座前西面告曰以今吉辰奉迁神主于庙执舆者以舆升入进舆于座前祝纳神主于匵升舆祝仍扶于左降自西阶子孙内外陪从于后至庙门诸妇人停于门外周以行帷俟祭讫而还神主入自南门升自西阶入于室诸子孙从升立于室户西重行东面以北为上行事者从入各就位舆诣室前廻舆西向祝启匵出神主置于坐舆降立于西阶下东向相者引主人以下降自东阶各就位祝立定赞唱者曰再拜在位者皆再拜掌馔者引馔入升自东阶入于室各设于神座前主人盥手洗爵升自东阶酌醴酒入室进北面跪奠爵于曾祖神座前主人出取爵酌酒入室进东面跪奠于祖座前出户北面立祝持版进于室户外之右东向跪读祝文主人再拜祝进入奠版于曾祖座主人出降还本位初主人出亚献盥手洗爵升酌酒入进北面跪奠于曾祖又酌酒入进东面跪奠于祖神座出户北面再拜讫又入室立于西壁下东面再拜出降复位亚献将毕终献入如亚献祝入彻豆赞者皆再拜主人及在位子孙以下出掌馔者入彻馔以出掌庙者纳曾祖神主于埳室出又以腰舆升诸考神座前纳主于匵置于舆诣考庙出神主置于座进酒脯之奠少顷彻之祝纳神主于埳室六品以下祔祭于正寝礼畧如之唐书卷二十唐书卷二十考证礼乐志十以蒲苇苞牲体下节五以绳束之通典五作七下有四品五品五苞六品以下二苞十二字此乃脱文主人以下此下通典有哭于羡道东西面北上九字此乃脱文设洗于阼阶东南北向此下通典有罍水在洗东篚在洗西南肆篚十二字此乃脱文唐书卷二十考证新唐书卷二十一钦定四库全书唐书卷二十一宋翰林学士欧阳修撰志第十一礼乐志声无形而乐有器古之作乐者知夫器之必有敝而声不可以言传惧夫器失而声遂亡也乃多为之法以着之故始求声者以律而造律者以黍自一黍之广积而为分寸一黍之多积而为龠合一黍之重积而为铢两此造律之本也故为之长短之法而着之于度为之多少之法而着之于量为之轻重之法而着之于权衡是三物者亦必有时而敝则又总其法而着之于数使其分寸龠合铢两皆起于黄钟然后律度量衡相用为表里使得律者可以制度量衡因度量衡亦可以制律不幸而皆亡则推其法数而制之用其长短多少轻重以相参考四者既同而声必至声至而后乐可作矣夫物用于有形而必敝声藏于无形而不竭以有数之法求无形之声其法具存无作则已茍有作者虽去圣人于千万嵗后无不得焉此君子知物之终始而忧世之虑深其多为之法而丁宁纎悉可谓至矣三代既亡礼乐失其夲至其声器有司之守亦以散亡自汉以来歴代莫不有乐作者各因其所学虽清浊髙下时有不同然不能出于法数至其所以用于郊庙朝廷以接人神之欢其金石之响歌舞之容则各因其功业治乱之所起而夲其风俗之所由自汉魏之乱晋迁江南中国遂没于夷狄至隋灭陈始得其乐器稍欲因而有作而君褊廹不足以堪其事也是时郑译牛弘辛彦之何妥蔡子元于普明之徒皆名知乐相与撰定依京房六十律因而六之为三百六十律以当一嵗之日又以一律为七音音为一调凡十二律为八十四调其说甚详而终隋之世所用者黄钟一宫五夏二舞登歌房中等十四调而已记曰功成作乐盖王者未作乐之时必因其旧而用之唐兴即用隋乐武德九年始诏太常少卿祖孝孙协律郎窦琎等定乐初隋用黄钟一宫惟击七钟其五钟设而不撃谓之哑钟唐协律郎张文收乃依古断竹为十二律髙祖命与孝孙吹调五钟叩之而应由是十二钟皆用孝孙又以十二月旋相为六十声八十四调其法因五音生二变因变徴为正徴因变宫为清宫七音起黄钟终南吕迭为纲纪黄钟之律管长九寸王于中宫土半之四寸五分与清宫合五音之首也加以二变循环无间故一宫二商三角四变徴五徴六羽七变宫其声繇浊至清为一均凡十二宫调皆正宫也正宫声之下无复浊音故五音以宫为尊十二商调调有下声一谓宫也十二角调调有下声二宫商也十二徴调调有下声三宫商角也十二羽调调有下声四宫商角徴也十二变徴调居角音之后正徴之前十二变宫调在羽音之后清宫之前雅乐成调无出七声夲宫递相用唯乐章则随律定均合以笙磬接以钟鼓乐既成奏之太宗谓侍臣曰古者圣人㳂情以作乐国之兴衰未必由此御史大夫杜淹曰陈将亡也有玉树后庭花齐将亡也有伴侣曲闻者悲泣所谓亡国之音哀以思以是观之亦乐之所起帝曰夫声之所感各因人之哀乐将亡之政其民苦故闻以悲今玉树伴侣之曲尚存为公奏之知必不悲尚书右丞魏徴进曰孔子称乐云乐云钟鼔云乎哉乐在人和不在音也十一年张文收复请重正余乐帝不许曰朕闻人和则乐和隋末丧乱虽改音律而乐不和若百姓安乐金石自谐矣文收既定乐复铸铜律三百六十铜斛二铜秤二铜瓯十四秤尺一斛左右耳与臋皆方积十而登以至于斛与古玉尺玉斗同皆藏于太乐署武后时太常卿武延秀以为竒玩乃献之及将考中宗庙乐有司奏请出之而秤尺已亡其迹犹存以常用度量校之尺当六之五量衡皆三之一至肃宗时山东人魏延陵得律一因中官李辅国献之云太常诸乐调皆下不合黄钟请悉更制诸钟磬帝以为然乃悉取太常诸乐器入于禁中更加磨剡凡二十五日而成御三殿观之以还太常然以汉律考之黄钟乃太蔟也当时议者以为非是其后黄巢之乱乐工逃散金奏皆亡昭宗即位将谒郊庙有司不知乐县制度太博士殷盈孙按周法以算数除镈钟轻重髙卭黄钟九寸五分倍应钟三寸三分半凡四十八等图上口项之量及径衡之围乃命铸镈钟十二编钟二百四十宰相张濬为修奉乐县使求知声者得处士萧承训等校石磬合而撃拊之音遂谐唐为国而作乐之制尤简髙祖太宗即用隋乐与孝孙文收所定而已其后世所更者乐章舞曲至于昭宗始得盈孙焉故其议论罕所发明若其乐歌庙舞用于当世者可以考也乐县之制宫县四面天子用之若祭祀则前祀二日太乐令设县于坛南内壝之外北向东方西方磬虡起北钟虡次之南方北方磬虡起西钟虡次之镈钟十有二在十二辰之位树雷鼔于北县之内道之左右植建鼓于四隅置柷敔于县内柷在右敔在左设歌钟歌磬于坛上南方北向磬虡在西钟虡在东琴瑟筝筑皆一当磬虡之次匏竹在下凡天神之类皆以雷鼓地祗之类皆以灵鼓人鬼之类皆以路鼓其设于庭则在南而登歌者在堂若朝㑹则加钟磬十二虡设鼓吹十二案于建鼓之外案设羽葆鼓一大鼓一金錞一歌箫笳皆二登歌钟磬各一虡节鼓一歌者四人琴瑟筝筑皆一在堂上笙和箫箎埙皆一在堂下若皇后享先蚕则设十二大磬以当辰位而无路鼔轩县三面皇太子用之若释奠于文宣王武成王亦用之其制去宫县之南面判县二面唐之旧礼祭风伯雨师五岳四渎用之其制去轩县之北面皆植建鼔于东北西北二隅特县去判县之西面或陈于阶间有其制而无所用凡植者为簨横者为虡虡以县钟磬皆十有六周人谓之一堵而唐人谓之一虡自隋以前宫县二十虡及隋平陈得梁故事用三十六虡遂用之唐初因隋旧用三十六虡髙宗蓬莱宫成增用七十二虡至武后时省之开元定礼始依古着为二十虡至昭宗时宰相张濬已修乐县乃言旧制太清宫南北郊社稷及诸殿廷用二十虡而太庙含元殿用三十六虡濬以为非古而庙廷狭隘不能容三十六乃复用二十虡而钟虡四以当甲丙庚壬磬虡四以当乙丁辛癸与开元礼异而不知其改制之时或说以钟磬应隂阳之位此礼经所不着凡乐八音自汉以来惟金以钟定律吕故其制度最详其余七者史官不记至唐独宫县与登歌鼔吹十二案乐器有数其余皆略而不着而其物名具在八音一曰金为镈钟为编钟为歌钟为錞为铙为镯为铎二曰石为大磬为编磬为歌磬三曰土为壎为嘂嘂大壎也四曰革为雷鼓为灵鼔为路鼔皆有鼗为建鼓为鼗鼔为县鼔为节鼔为拊为相五曰丝为琴为瑟为颂瑟颂瑟筝也为阮咸为筑六曰木为柷为敔为雅为应七曰瓠为笙为竽为巢巢大笙也为和和小笙也八曰竹为箫为管为虎为笛为舂牍此其乐器也初祖孝孙已定乐乃曰大乐与天地同和者也制十二和以法天之成数号大唐雅乐一曰豫和二曰顺和三曰永和四曰肃和五曰雍和六曰夀和七曰太和八月舒和九曰昭和十曰休和十一曰正和十二曰承和用于郊庙朝廷以和人神孝孙已卒张文收以为十二和之制未备乃诏有司釐定而文收考正律吕起居郎吕才叶其声音乐曲遂备自髙宗以后稍更其曲名开元定礼始复遵用孝孙十二和其着于礼者一曰豫和以降天神冬至祀圜丘上辛祈谷孟夏雩季秋享明堂朝日夕月廵狩告于圜丘燔柴告至封祀太山类于上帝皆以圜钟为宫三奏黄钟为角太蔟为征姑洗为羽各一奏文舞六成五郊迎气黄帝以黄钟为宫赤帝以函钟为徴白帝以太蔟为商黑帝以南吕为羽青帝以姑洗为角皆文舞六成二曰顺和以降地祗夏至祭方丘孟冬祭神州地祗春秋社廵狩告社宜于社禅社首皆以函钟为宫太蔟为角姑洗为征南吕为羽各三奏文舞八成望于山川以㽔賔为宫三奏三曰永和以降人鬼时享禘祫有事而告谒于庙皆以黄钟为宫三奏大吕为角太蔟为征应钟为羽各二奏文舞九成祀先农皇太子释奠皆以姑洗为宫文舞三成送神各以其曲一成蜡兼天地人以黄钟奏豫和㽔賔姑洗太蔟奏顺和无射夷则奏永和六均皆一成以降神而送神以豫和四曰肃和登歌以奠玉帛于天神以大吕为宫于地祗以应钟为宫于宗庙以圜钟为宫祀先农释奠以南吕为宫望于山川以函钟为宫五曰雍和凡祭祀以入俎天神之俎以黄钟为宫地祗之俎以太蔟为宫人鬼之俎以无射为宫又以彻豆凡祭祀俎入之后接神之曲亦如之六曰夀和以酌献饮福以黄钟为宫七曰太和以为行节亦以黄钟为宫凡祭祀天子入门而即位与其升降至于还次行则作止则止其在朝廷天子将自内出撞黄钟之钟右五钟应乃奏之其礼毕兴而入撞㽔賔之钟左五钟应乃奏之皆以黄钟为宫八曰舒和以出入二舞及皇太子王公羣后国老若皇后之妾御皇太子之宫臣出入门则奏之皆以太簇之商九曰昭和皇帝皇太子以举酒十曰休和皇帝以饭以肃拜三老皇太子亦以饭皆以其月之律均十一曰正和皇后受册以行十二曰承和皇太子在其宫有会以行若驾出则撞黄钟奏太和出太极门而奏采茨至于嘉德门而止其还也亦然初隋有文舞武舞至祖孝孙定乐更文舞曰治康武舞曰凯安舞者各六十四人文舞左籥右翟与执纛而引者二人皆委貌冠黑素绛领广褏白绔革带乌皮履武舞左干右戚执旌居前者二人执鼗执铎皆二人金錞二舆者四人奏者二人执铙二人执相在左执雅在右皆二人夹导服平冕余同文舞朝会则武弁平巾帻广褏金甲豹文绔乌皮鞾执干戚夹导皆同郊庙凡初献作文舞之舞亚献终献作武舞之舞太庙降神以文舞每室酌献各用其庙之舞禘祫迁庙之主合食则舞亦如之仪凤二年太常卿韦万石定凯安舞六变一变象龙兴参墟二变象克定闗中三变象东夏賔服四变象江淮平五变象猃狁伏从六变复位以崇象兵还振旅初太宗时诏祕书监颜师古等撰定弘君至髙祖太武皇帝六庙乐曲舞名其后变更不一而自献祖而下庙舞略可见也献祖曰光大之舞懿祖曰长发之舞大祖曰大政之舞世祖曰大成之舞髙祖曰大明之舞太宗曰崇德之舞髙宗曰钧天之舞中宗曰太和之舞睿宗曰景云之舞玄宗曰大运之舞肃宗曰惟新之舞代宗曰保大之舞德宗曰文明之舞顺宗曰大顺之舞宪宗曰象德之舞穆宗曰和宁之舞敬宗曰大钧之舞文宗曰文成之舞武宗曰大定之舞昭宗曰咸宁之舞其余阙而不着唐之自制乐凡三大舞一曰七德舞二曰九功舞三曰上元舞七德舞者本名秦王破阵乐太宗为秦王破刘武周军中相与作秦王破阵乐曲及即位宴会必奏之谓侍臣曰虽发扬蹈厉异乎文容然功业由之被于乐章示不忘夲也右仆射封德彜曰陛下以圣武戡难陈乐象德文容岂足道哉帝矍然曰朕虽以武功兴终以文德绥海内谓文容不如蹈厉斯过矣乃制舞图左圆右方先偏后伍交错屈伸以象鱼丽鹅鹳命吕才以图教乐工百二十八人被银甲执㦸而舞凡三变每变为四阵象撃刺徃来歌者和曰秦王破阵乐后令魏徴与员外散骑常侍褚亮员外散骑常侍虞世南太子右庻子李百药更制歌辞名曰七德舞舞初成观者皆扼腕踊跃诸将上夀羣臣称万嵗蛮夷在庭者请相率以舞太常卿萧瑀曰乐所以羙盛德形容而有所未尽陛下破刘武周薛举窦建德王世充愿图其状以识帝曰方四海未定攻伐以平祸乱制乐陈其梗槩而已若备写禽获今将相有尝为其臣者观之有所不忍我不为也自是元日冬至朝会庆贺与九功舞同奏舞人更以进贤冠虎文袴螣蛇带乌皮鞾二人执旌居前其后更号神功破阵乐九功舞者夲名功成庆善乐太宗生于庆善宫贞观六年幸之宴从臣赏赐闾里同汉沛宛帝欢甚赋诗起居郎吕才被之管絃名曰功成庆善乐以童儿六十四人冠进德冠紫袴褶长裳漆髻屣履而舞号九功舞进蹈安徐以象文德麟德二年诏郊庙享宴奏文舞用功成庆善乐曵履执绋服袴褶童子冠如故武舞用神功破阵乐衣甲持㦸执纛者被金甲八佾加箫笛歌鼔列坐县南若舞即与宫县合奏其宴乐二舞仍别设焉上元舞者髙宗所作也舞者百八十人衣画云五色衣以象元气其乐有上元二仪三才四时五行六律七政八风九宫十洲得一庆云之曲大祠享皆用之至上元三年诏惟圆丘方泽太庙乃用余皆罢又曰神功破阵乐不入雅乐功成庆善乐不可降神亦皆罢而郊庙用治康凯安如故仪凤二年太常卿韦万石奏请作上元舞兼奏破阵庆善二舞而破阵乐五十二徧着于雅乐者二徧庆善乐五十徧着于雅乐者一徧上元舞二十九徧皆着于雅乐又曰云门大咸大㲈大夏古文舞也大濩大武古武舞也为国家者揖让得天下则先奏文舞征伐得天下则先奏武舞神功破阵乐有武事之象功成庆善乐有文事之象用二舞请先奏神功破阵乐初朝会常奏破阵舞髙宗即位不忍观之乃不设后幸九成宫置酒韦万石曰破阵乐舞所以宣扬祖宗盛烈以示后世自陛下即位寝而不作者久矣礼天子亲揔干戚以舞先祖之乐今破阵乐久废羣下无所称述非所以发孝思也帝复令奏之舞毕叹曰不见此乐垂三十年追思王业勤劳若此朕安可忘武功邪羣臣皆称万嵗然遇飨燕奏二乐天子必避位坐者皆兴太博士裴守真以谓奏二舞时天子不宜起立诏从之及髙宗崩改治康舞曰化康以避讳武后毁唐太庙七德九功之舞皆亡唯其名存自后复用隋文舞武舞而已燕乐髙祖即位仍隋制设九部乐燕乐伎乐工舞人无变者清商伎者隋清乐也有编钟编磬独絃琴击琴瑟奏琵琶卧箜篌筑筝节鼓皆一笙笛箫箎方飨跋膝皆二歌二人吹叶一人舞者四人幷习巴渝舞西凉伎有编钟编磬皆一弹筝搊筝卧箜篌竖箜篌琵琶五絃笙箫觱篥小觱篥笛横笛腰鼓齐鼓檐鼔皆一铜钹二贝一白舞一人方舞四人天竺伎有铜鼔羯鼓都昙鼓毛员鼔觱篥横笛凤首箜篌琵琶五絃贝皆一铜钹二舞者二人髙丽伎有弹筝搊筝凤首箜篌卧箜篌竖箜篌琵琶以蛇皮为槽厚寸余有鳞甲楸木为面象牙为捍拨画国王形又有五絃义觜笛笙葫芦笙箫小觱篥桃皮觱篥腰鼔齐鼔檐鼔龟头鼔鐡版贝大觱篥胡旋舞舞者立毬上旋转如风龟兹伎有弹筝竖箜篌琵琶五絃横笛笙箫觱篥答腊鼔毛员鼔都昙鼔侯提鼔鸡娄鼔腰鼔齐鼔檐鼔贝皆一铜钹二舞者四人设五方师子高丈余饰以方色每师子有十二人画衣执红拂首加红袜谓之师子郎安国伎有竖箜篌琵琶五絃横笛箫觱篥正鼔和鼓铜钹皆一舞者二人疏勒伎有竖箜篌琵琶五絃箫横笛觱篥答腊鼔羯鼔侯提鼔腰鼓鸡娄鼓皆一舞者二人康国伎有正鼓和鼓皆一笛铜钹皆二舞者二人工人之服皆从其国隋乐每奏九部乐终輙奏文康乐一曰礼毕太宗时命削去之其后遂亡及平髙昌收其乐有竖箜篌铜角一琵琶五絃横笛箫觱篥答腊鼔腰鼔鸡娄鼔羯鼔皆二人工人布巾袷袍锦襟金铜带画袴舞者二人黄袍褏练襦五色绦带金铜耳珰赤鞾自是初有十部乐其后因内宴诏长孙无忌制倾盃曲魏徴制乐社乐曲虞世南制英雄乐曲帝之破窦建德也乗马名黄騘骠及征髙丽死于道颇哀惜之命乐工制黄騘叠曲四曲皆宫调也五絃如琵琶而小北国所出旧以木拨弹乐工裴神符初以手弹太宗悦甚后人习为搊琵琶髙宗即位景云见河水清张文收采古谊为景云河清歌亦名燕乐有玉磬方响搊筝筑卧箜篌大小箜篌大小琵琶大小五絃吹叶大小笙大小觱篥箫铜钹长笛尺八短笛皆一毛员鼔连鞉鼔桴鼔贝皆二每器工一人歌二人工人绛袍金带乌鞾舞者二十人分四部一景云舞二庆善舞三破阵舞四承天舞景云乐舞八人五色云冠锦袍五色袴金铜带庆善乐舞四人紫袍白袴破阵乐舞四人绫袍绛袴承天乐舞四人进德冠紫袍白袴景云舞元㑹第一奏之髙宗以琴曲寖絶虽有传者复失宫商令有司修习太常丞吕才上言舜弹五絃之琴歌南风之诗是知琴操曲弄皆合于歌今以御雪诗为白雪歌古今奏正曲复有送声君唱臣和之义以羣臣所和诗十六韵为送声十六节帝善之乃命太常着于乐府才复譔琴歌白雪等曲帝亦制歌词十六皆着乐府帝将伐髙丽燕洛阳城门观屯营教舞按新征用武之势名曰一戎大定乐武者百四十人被五采甲持槊而舞歌者和之曰八纮同轨乐象髙丽平而天下大定也及辽东平行军大揔管李勣作夷来賔之曲以献调露二年幸洛阳城南楼宴羣臣太常奏六合还淳之舞其容制不传髙宗自以李氏老子之后也于是命乐工制道调唐书卷二十一唐书卷二十一考证礼乐志十一有伴侣曲按通典云齐将亡也为伴侣行路难则行路难亦齐曲也而新书无之旧书又缺难字秤尺一按上文铜斛二铜秤二铜瓯十四则此常为铜尺一秤字必是铜字之讹但南北监本及阁本俱作秤未敢遽改唐书卷二十一考证新唐书卷二十二钦定四库全书唐书卷二十二宋翰林学士欧阳修撰志第十二礼乐志自周陈以上雅郑淆杂而无别隋文帝始分雅俗二部至唐更曰部当凡所谓俗乐者二十有八调正宫髙宫中吕宫道调宫南吕宫仙吕宫黄钟宫为七宫越调大食调髙大食调双调小食调歇指调林钟商为七商大食角髙大食角双角小食角歇指角林钟角越角为七角中吕调正平调髙平调仙吕调黄钟羽般渉调髙般渉为七羽皆从浊至清迭更其声下则益浊上则益清慢者过节急者流荡其后声器寖殊或有宫调之名或以倍四为度有与律吕同名而声不近雅者其宫调乃应夹钟之律燕设用之丝有琵琶五絃箜篌筝竹有觱篥箫笛匏有笙革有杖鼓第二鼓第三鼓腰鼓大鼓土则附革而为鞚木有拍板方响以体金应石而备八音倍四夲属清乐形类雅音而曲出于胡部复有银字之名中管之格皆前代应律之器也后人失其传而更以异名故俗部诸曲悉源于雅乐周隋管絃杂曲数百皆西凉乐也鼔舞曲皆龟兹乐也唯琴工犹传楚汉旧声及清调蔡邕五弄楚调四弄谓之九弄隋亡清乐散缺存者才六十三曲其后传者平调清调周房中乐遗声也白雪楚曲也公莫舞汉舞也巴渝汉髙帝命工人作也君汉元帝时作也君汉鞞舞曲也铎舞汉曲也白鸠呉拂舞曲也白纻呉舞也子夜晋曲也前溪晋车骑将军沈珫作也团扇晋王珉歌也懊侬晋隆安初谣也长史变晋司徒左长史王廞作也丁督䕶晋宋间曲也读曲宋人为彭城王义康作也乌夜啼宋临川王义庆作也石城宋臧质作也莫愁石城乐所出也襄阳宋隋王诞作也乌夜飞宋沈攸之作也估客乐齐武帝作也杨叛北齐歌也骁壶投壶乐也常林欢宋梁间曲也三洲商人歌也採桑三洲曲所出也玉树后庭花堂堂陈后主作也泛龙舟隋炀帝作也又有呉声四时歌雅歌上林鳯雏平折命啸等曲其声与其辞皆讹失十不传其一二盖唐自太宗髙宗作三大舞杂用于燕乐其他诸曲出于一时之作虽非絶雅尚不至于滛放武后之祸继以中宗昏乱固无足言者玄宗为平王有散乐一部定韦后之难颇有预谋者及即位命宁王主藩邸乐以亢太常分两朋以角优劣置内教坊于蓬莱宫侧居新声散乐倡优之伎有谐谑而赐金帛朱紫者酸枣县尉袁楚客上疏极谏初帝赐第隆庆坊坊南之地变为池中宗常泛舟以厌其祥帝即位作龙池乐舞者十有二人冠芙蓉冠蹑履备用雅乐唯无磬又作圣夀乐以女子衣五色绣襟而舞之又作小破阵乐舞者被甲胄又作光圣乐舞者鸟冠画衣以歌王迹所兴又分乐为二部堂下立奏谓之立部伎堂上坐奏谓之坐部伎太常閲坐部不可教者隷立部又不可教者乃习雅乐立部伎八一安舞二太平乐三破阵乐四庆善乐五大定乐六上元乐七圣夀乐八光圣乐安舞太平乐周隋遗音也破阵乐以下皆用大鼓杂以龟兹乐其声震厉大定乐又加金钲庆善舞颛用西凉乐声颇闲雅每享郊庙则破阵上元庆善三舞皆用之坐部伎六一燕乐二长夀乐三天授乐四鸟歌万嵗乐五龙池乐六小破阵乐天授鸟歌皆武后作也天授年名鸟歌者有鸟能人言万嵗因以制乐自长夀乐以下用龟兹舞唯龙池乐则否是时民间以帝自潞州还京师举兵夜半诛韦皇后制夜半乐还京乐二曲帝又作文成曲与小破阵乐更奏之其后河西节度使杨敬忠献霓裳羽衣曲十二遍凡曲终必遽唯霓裳羽衣曲将毕引声益缓帝方寖喜神仙之事诏道士司马承祯制玄真道曲茅山道士李会元制大罗天曲工部侍郎贺知章制紫清上圣道曲太清宫成太常卿韦縚制景云九真紫极小长夀承天顺天乐六曲又制商调君臣相遇乐曲初隋有法曲其音清而近雅其器有铙钹钟磬幢箫琵琶琵琶圆体修颈而小号曰秦汉子盖弦鼗之遗制出于胡中传为秦汉所作其声金石丝竹以次作隋炀帝厌其声澹曲终复加解音玄宗既知音律又酷爱法曲选坐部伎子弟三百教于棃园声有误者帝必觉而正之号皇帝棃园弟子宫女数百亦为棃园弟子居宜春北院棃园法部更置小部音声三十余人帝幸骊山杨贵妃生日命小部张乐长生殿因奏新曲未有名会南方进荔枝因名曰荔枝香帝又好羯鼓而宁王善吹横笛逹官大臣慕之皆喜言音律帝尝称羯鼓八音之领褏诸乐不可方也盖夲戎羯之乐其音太蔟一均龟兹髙昌疏勒天竺部皆用之其声焦杀特异衆乐开元二十四年升胡部于堂上而天寳乐曲皆以边地名若凉州伊州甘州之类后又诏道调法曲与胡部新声合作明年安禄山反凉州伊州甘州皆陷吐蕃唐之盛时凡乐人音声人太常杂户子弟隷太常及鼓吹署皆番上总号音声人至数万人玄宗又尝以马百匹盛饰分左右施三重榻舞倾盃数十曲壮士举榻马不动乐工少年姿秀者十数人衣黄衫文玉带立左右每千秋节舞于勤政楼下后赐宴设酺亦会勤政楼其日未明金吾引驾骑北衙四军陈仗列旗帜被金甲短后绣袍太常卿引雅乐每部数十人间以胡夷之技内闲厩使引戯马五坊使引象犀入场拜舞宫人数百衣锦绣衣出帷中撃雷鼓奏小破阵乐嵗以为常千秋节者玄宗以生因以其日名节而君臣共为荒乐当时流俗多传其事以为盛其后巨盗起陷两京自此天下用兵不息而离宫苑囿遂以荒堙独其余声遗曲传人间闻者为之悲凉感动盖其事适足为戒而不足考法故不复着其详自肃宗以后皆以生日为节而德宗不立节然止于羣臣称觞上夀而已代宗繇广平王复二京棃园供奉官刘日进制寳应长宁乐十八曲以献皆宫调也大歴元年又有广平太一乐凉州曲夲西凉所献也其声夲宫调有大遍小遍贞元初乐工康崑崙寓其声于琵琶奏于玉宸殿因号玉宸宫调合诸乐则用黄钟宫其后方镇多制乐舞以献河东节度使马燧献定难曲昭义军节度使王虔休以德宗诞辰未有大乐乃作继天诞圣乐以宫为调帝因作中和乐舞山南节度使于頔又献顺圣乐曲将半而行缀皆伏一人舞于中又令女伎为佾舞雄健壮妙号孙武顺圣乐文宗好雅乐诏太常卿冯定采开元雅乐制云韶法曲及霓裳羽衣舞曲云韶乐有玉磬四虡琴瑟筑箫篪籥跋膝笙竽皆一登歌四人分立堂上下童子五人绣衣执金莲花以导舞者三百人阶下设锦筵遇内宴乃奏谓大臣曰笙磬同音沈唫忘味不图为乐至于斯也自是臣下功髙者輙赐之乐成改法曲为仙韶曲会昌初宰相李德裕命乐工制万斯年曲以献大中初太常乐工五千余人俗乐一千五百余人宣宗每宴羣臣备百戯帝制新曲教女伶数千百人衣珠翠缇绣连袂而歌其乐有播皇猷之曲舞者髙冠方履褒衣博带趍走俯仰中于规矩又有葱岭西曲士女蹹歌为队其词言葱岭之民乐河湟故地归唐也咸通间诸王多习音声倡优杂戯天子幸其院则迎驾奏乐是时藩镇稍复舞破阵乐然舞者衣画甲执旗斾才十人而已盖唐之盛时乐曲所传至其末年徃徃亡缺周隋与北齐陈接壤故歌舞杂有四方之乐至唐东夷乐有髙丽百济北狄有鲜卑吐谷浑部落稽南蛮有扶南天竺南诏骠国西戎有髙昌龟兹疏勒康国安国凡十四国之乐而八国之伎列于十部乐中宗时百济乐工人亡散岐王为太常卿复奏置之然音伎多阙舞者二人紫大褎裙襦章甫冠衣履乐有筝笛桃皮觱篥箜篌歌而已北狄乐皆马上之声自汉后以为鼓吹亦军中乐马上奏之故隷鼓吹署后魏乐府初有北歌亦曰真人歌都代时命宫人朝夕歌之周隋始与西凉乐杂奏至唐存者五十三章而名可解者六章而已一曰慕容可汗二曰吐谷浑三曰部落稽四曰鉅鹿公主五曰白浄王六曰太子企喻也其余辞多可汗之称盖燕魏之际鲜卑歌也隋鼓吹有其曲而不同贞观中将军侯贵昌并州人世传北歌诏隷太乐然译者不能通嵗久不可辨矣金吾所掌有大角即魏之簸逻囘工人谓之角手以备鼓吹南蛮北狄俗断髪故舞者以绳围首约髪有新声自河西至者号胡音龟兹散乐皆为之少息扶南乐舞者二人以朝霞为衣赤皮鞋天竺伎能自断手足刺肠胃髙宗恶其惊俗诏不令入中国睿宗时婆罗门国献人倒行以足舞仰植铦刀俯身就锋歴脸下复植于背觱篥者立腹上终曲而不伤又伏伸其手二人蹑之周旋百转开元初其乐犹与四夷乐同列贞元中南诏异牟寻遣使诣劒南西川节度使韦臯言欲献夷中歌曲且令骠国进乐臯乃作南诏奉圣乐用黄钟之均舞六成工六十四人赞引二人序曲二十八叠执羽而舞南诏奉圣乐字曲将终雷鼓作于四隅舞者皆拜金声作而起执羽稽首以象朝觐每拜跪节以钲鼓又为五均一曰黄钟宫之宫二曰太蔟商之宫三曰姑洗角之宫四曰林钟征之宫五曰南吕羽之宫其文义繁杂不足复纪德宗閲于麟德殿以授太常工人自是殿庭宴则立奏宫中则坐奏十七年骠国王雍羗遣弟悉利移城主舒难陁献其国乐至成都韦臯复谱次其声又图其舞容乐器以献凡工器二十有二其音八金贝丝竹匏革牙角大抵皆夷狄之器其声曲不隷于有司故无足采云唐书卷二十二唐书卷二十二考证礼乐志十二及清调蔡邕五弄楚调四弄旧书作清调瑟调蔡邕杂弄唐书卷二十二考证新唐书卷二十三上钦定四库全书唐书卷二十三上宋翰林学士欧阳修撰志第十三上仪卫志唐制天子居曰衙行曰驾皆有卫有严羽葆华盖旌旗䍐毕车马之衆盛矣皆安徐而不譁其人君举动必以扇出入则撞钟庭设乐宫道路有卤簿鼔吹礼官百司必备物而后动盖所以为慎重也故慎重则尊严尊严则肃恭夫仪卫所以尊君而肃臣其声容文采虽非三代之制至其盛也有足取焉衙凡朝会之仗三卫番上分为五仗号衙内五卫一曰供奉仗以左右卫为之二曰亲仗以亲卫为之三曰勋仗以勋卫为之四曰翊仗以翊卫为之皆服鹖冠绯衫裌五曰散手仗以亲勋翊卫为之服绯絁裲裆绣野马皆带刀捉仗列坐于东西廊下每月以四十六人立内廊合外号曰内仗以左右金吾将军当上中郎将一人押之有押官有知队仗官朝堂置左右引驾三卫六十人以左右卫三卫年长彊直能纠劾者为之分五番有引驾佽飞六十六人以佽飞越骑歩射为之分六番每番皆有主帅一人坐曰引驾升殿金吾大将军各一人押之号曰押引驾官中郎将郎将各一人检校引驾事又有千牛仗以千牛备身备身左右为之千牛备身冠进德冠服袴褶备身左右服如三卫皆执御刀弓箭升殿列御座左右内外诸门以排道人带刀捉仗而立号曰立门仗宣政左右门仗内仗皆分三番而立号曰交番仗诸卫有挟门队长枪队承天门内则左右卫挟门队列东西廊下门外则左右骁卫挟门队列东西廊下长乐永安门内则左右威卫挟门队列东西廊下门外则左右领军卫挟门队列东西廊下嘉德门内则左右武卫挟门队列东西廊下车驾出皇城则挟门队皆从长枪队有漆枪木枪白檊枪朴头枪每夜第一冬冬诸队仗佩弓箭胡禄出舖立廊下按矟张弓捻箭彀弩第二冬冬后撃钟讫持更者举矟钟声絶则解仗一㸃持更人按矟持弓者稳箭唱号诸卫仗队皆分更行探宿卫门合仗队鍪甲蕞擐左襻余仗队唯持更人蕞一具供奉散手仗亦持更蕞甲每朝第一冬冬讫持更矟皆举张弓者摄箭收弩立门队及诸队仗皆立于廊下第二冬冬声絶按矟弛弓收舖诸门挟门队立于阶下复一刻立门仗皆复旧内外队仗立于阶下元日冬至大朝会宴见蕃国王则供奉仗散手仗立于殿上黄麾仗乐县五路五副路属车舆辇繖二翰一陈于庭扇一百五十有六三卫三百人执之陈于两厢黄麾仗左右厢各十二部十二行第一行长戟六色氅领军卫赤氅威卫青氅黑氅武卫鹜氅骁卫白氅左右卫黄氅黄地云花袄冒第二行仪锽五色幡赤地云花袄冒第三行大矟小孔雀氅黑地云花袄冒第四行小㦸刀楯白地云花袄冒第五行短㦸大五色鹦鹉毛氅青地云花袄冒第六行细射弓箭赤地四色云花袄冒第七行小矟小五色鹦鹉毛氅黄地云花袄冒第八行金花朱縢络楯刀赤地云花袄冒第九行戎鸡毛氅黑地云花袄冒第十行细射弓箭白地云花袄冒第十一行大鋋白毦青地云花袄冒第十二行金花绿縢络楯刀赤地四色云花袄冒十二行皆有行縢鞋韈前黄麾仗首左右厢各二部部十二行行十人左右领军卫折冲都尉各一人领主帅各十人师子𫀆冒次左右厢皆一部部十二行行十人左右威卫果毅都尉各一人领主帅各十人豹文袍冒次厢各一部部十二行行十人左右武卫折冲都尉各一人主帅各十人次厢各一部部十二行行十人左右卫折冲都尉各一人主帅各十人次当御厢各一部部十二行行十人左右卫果毅都尉各一人主帅各十人次后厢各一部部十二行行十人左右骁卫折冲都尉各一人主帅各十人次后厢各一部部十二行行十人左右武卫果毅都尉各一人主帅各十人次后左右厢各一部部十二行行十人左右威卫折冲都尉各一人主帅各十人次后左右厢各一部部十二行行十人左右威卫果毅都尉各一人主帅各十人次后左右厢各一部部十二行行十人左右领军卫果毅都尉各一人主帅各十人次尽后左右厢军卫主帅各十人䕶后被师子文袍冒左右领军卫黄麾仗首尾厢皆绛引旛二十引前十掩后十厢各独揭鼓十二重重二人赤地云花袄冒行縢鞋韈居黄麾仗外每黄麾仗一部鼓一左右卫左右骁卫左右武卫左右威卫将军各一人大将军各一人左右领军卫大将军各十人检校被绣袍次左右卫黄旗仗立于两阶之次鍪甲弓箭刀楯皆黄队有主帅以下四十人皆戎服被大袍二人引旗一人执二人夹二十人执矟余佩弩弓箭第一麟旗队第二角端旗队第三赤熊旗队折冲都尉各一人检校戎服被大袍佩弓箭横刀又有夹毂队厢各六队队三十人胡木鍪毦蜀铠悬铃覆膊锦臂鞴白行縢紫带鞋韈持䂎楯刀厢各折冲都尉一人果毅都尉二人检校冠进德冠被紫縚连甲绯绣葵花文袍第一队第四队朱质鍪铠绯袴第二队第五队白质鍪铠紫袴第三队第六队黑质鍪铠皁袴次左右骁卫赤旗仗坐于东西廊下鍪甲弓箭刀楯皆赤主帅以下如左右卫第一凤旗队第二飞黄旗队折冲都尉各一人检校第三吉利旗队第四兕旗队第五太平旗队果毅都尉各一人检校又有亲勋翊卫仗厢各三队压角队皆有旗一人执二人引二人夹校尉以下翊卫以上三十五人皆平巾帻绯裲裆大口绔带横刀执矟二十人带弩四人带弓箭十一人第一队凤旗大将军各一人主之第二队飞黄旗将军各一人主之第三队吉利旗郎将一人主之次左右武卫白旗仗居骁卫之次鍪甲弓箭刀楯皆白主帅以下如左右卫第一五牛旗队黄旗居内赤青居左白黑居右各八人执第二飞麟旗队第三駃騠旗队第四鸾旗队果毅都尉各一人检校第五犀牛旗队第六鵔鸃旗队第七骐驎旗队第八騼䮷旗队折冲都尉各一人检校持钑队果毅都尉各一人校尉二人检校前队执银装长刀紫黄绶纷绛引旛一金节十二分左右次䍐毕朱雀幢义青龙白虎幢道盖义各一自绛引旛以下执者服如黄麾执罕毕及幢者平陵冠朱衣革带左罕右毕左青龙右白虎称长一人出则告警服如黄麾钑㦸队各一百四十四人分左右三行应跸服如黄麾果毅执青龙等旗将军各一人检校旅帅二人执银装长刀紫黄绶纷检校后队次左右威卫黑旗仗立于阶下鍪甲弓箭楯矟皆黑主帅以下如左右卫第一黄龙负图旗队第二黄鹿旗队第三驺牙旗队第四苍乌旗队果毅都尉各一人检校次左右领军卫青旗仗居威卫之次鍪甲弓箭楯䂎皆青主帅以下如左右卫第一应龙旗队第二玉马旗队第三三角兽旗队果毅都尉各一人检校第四白狼旗队第五龙马旗队第六金牛旗队折冲都尉各一人检校又有殳仗歩甲队将军各一人检校殳仗左右厢千人厢别二百五十人执殳二百五十人执义皆赤地云花袄冒行縢鞋韈殳义以次相间左右领军卫各一百六十人左右武卫各一百人左右威卫左右骁卫左右卫各八十人左右厢有主帅三十八人平巾帻绯裲裆大口绔执仪刀厢有左右卫各三人左右骁卫左右武卫左右威卫左右领军卫各四人以主殳仗被豹文袍冒领军卫师子文袍歩甲队从左右厢各四十八前后皆二十四每队折冲都尉一人主之被绣袍每队一人戎服大袍带横刀执旗二人引二人夹皆戎服大袍带弓箭横刀队别三十人被甲臂鞴行縢鞋韈毎一队鍪甲覆膊执弓箭一队胡木鍪及毦蜀铠覆膊执刀楯䂎相间第一队赤质鍪甲赤弓箭折冲都尉各一人主之执鹖鸡旗第二队赤质鍪铠赤刀楯䂎果毅都尉各一人主之执豹旗第三队赤质鍪甲青弓箭折冲都尉各一人主之第四队青质鍪铠青刀楯䂎果毅都尉各一人主之第五队黑质鍪甲黑弓箭左右威卫折冲都尉各一人主之第六队黑质鍪铠黑刀楯䂎果毅都尉各一人主之第七队白质鍪甲白弓箭左右武卫折冲都尉各一人主之第八队白质鍪铠白刀楯䂎果毅都尉各一人主之第九队黄质鍪甲黄弓箭左右骁卫折冲都尉各一人主之第十队黄质鍪铠黄刀楯䂎果毅都尉各一人主之第十一队黄质鍪甲黄弓箭左右卫折冲都尉各一人主之第十二队黄质鍪铠黄刀楯䂎果毅都尉各一人主之次后第一队黄质鍪铠黄刀楯䂎左右卫折冲都尉各一人主之至第十二队与前同次左右金吾卫辟邪旗队折冲都尉各一人检校又有清游队朱雀队玄武队清游队建白泽旗二各一人执带横刀二人引二人夹皆带弓箭横刀左右金吾卫折冲都尉各一人带弓箭横刀各领四十人皆带横刀二十人持矟四人持弩十六人带弓箭朱雀队建朱雀旗一人执引夹皆二人金吾卫折冲都尉一人主之领四十人二十人持矟四人持弩十六人带弓箭又二人持䂍矟皆佩横刀䂍矟以黄金涂末龙旗十二执者戎服大袍副竿二各一人执戎服大袍分左右果毅都尉各一人主之大将军各一人检校二队玄武队建玄武旗一人执二人引二人夹平巾帻黑裲裆黑裌大口绔左右金吾卫折冲都尉各一人主之各领五十人持矟二十五人持弩五人带弓箭二十人又二人持䂍矟诸卫挟门队长枪队与诸队相间朝日殿上设黼扆蹑席熏炉香案御史大夫领属官至殿西庑从官朱衣传唿促百官就班文武列于两观监察御史二人立于东西朝堂甎道以涖之平明传㸃毕内门开监察御史领百官入夹阶监门校尉二人执门籍曰唱籍既视籍曰在入毕而止次门亦如之序班于通干观象门南武班居文班之次入宣政门文班自东门而入武班自西门而入至合门亦如之夹阶校尉十人同唱入毕而止宰相两省官对班于香案前百官班于殿庭左右廵使二人分涖于钟鼔楼下先一品班次二品班次三品班次四品班次五品班每班尚书省官为首武班供奉者立于横街之北次千牛中郎将次千牛将军次过状中郎将一人次接状中郎将一人次押柱中郎将一人次押柱中郎一人次排阶中郎将一人次押散手仗中郎将一人次左右金吾卫大将军凡殿中省监少监尚衣尚舍尚辇奉御分左右随繖扇而立东宫官居上台官之次王府官又次之唯三太三少賔客庻子王傅随夲品侍中奏外办皇帝歩出西序门索扇扇合皇帝升御坐扇开左右留扇各三左右金吾将军一人奏左右厢内外平安通事舍人赞宰相两省官再拜升殿内谒者承旨唤仗左右羽林军勘以木契自东西合而入内侍省五品以上一人引之左右卫大将军将军各一人押之二十人以下入则不带仗三十人入则左右厢监门各二人千牛备身各四人三卫各八人金吾一人百人入则左右厢监门各六人千牛备身各四人三卫三十三人金吾七人二百人则增以左右武卫威卫领军卫金吾卫翊卫等凡仗入则左右厢加一人监捉永巷御刀弓箭及三卫带刀入则曰仗入三卫不带刀而入则曰监引入朝罢皇帝歩入东序门然后放仗内外仗队七刻乃下常参辍朝日六刻即下宴蕃客日队下复立半仗于两廊朔望受朝及蕃客辞见加纛矟队仪仗减半凡千牛仗立则全仗立太阳亏昏尘大雾则内外诸门皆立仗泥雨则延三刻传㸃驾大驾卤簿天子将出前二日太乐令设宫县之乐于庭昼漏上五刻驾发前发七刻撃一鼓为一严前五刻撃二鼔为再严侍中版奏请中严有司陈卤簿前二刻撃三鼓为三严诸衞各督其队与钑㦸以次入陈殿庭通事舍人引羣官立朝堂侍中中书令以下奉迎于西阶侍中负寳乘黄令进路于太极殿西阶南向千牛将军一人执长刀立路前北向黄门侍郎一人立侍臣之前赞者二人既外办太仆卿摄衣而升正立执辔天子乘舆以出降自西阶曲直华盖警跸侍卫千牛将军前执辔天子升路太仆卿授绥侍中中书令以下夹侍黄门侍郎前奏请发銮驾动警跸鼓传音黄门侍郎与赞者夹引而出千牛将军夹路而趋驾出承天门侍郎乗马奏驾少留敕侍臣乗马侍中前承制退称制曰可黄门侍郎退称侍臣乗马赞者承传侍臣皆乗侍卫之官各督其属左右翊驾在黄麾内符寳郎奉六寳与殿中后部从在黄钺内侍中中书令以下夹侍路前赞者在供奉官内侍臣乗毕侍郎奏请车右升侍中前承制退称制曰可侍郎复位千牛将军幷侍郎奏请发万年县令先导次京兆牧太常卿司徒御史大夫兵部尚书皆乗路卤簿如夲品次清游队次左右金吾卫大将军各一人带刀箭横刀检校龙旗以前朱雀等队各二人持䂍矟骑夹次左右金吾卫果毅都尉各一人带刀箭横刀领夹道铁甲佽飞次虞候佽飞四十八骑平巾帻绯裲裆大口绔带弓箭横刀夹道分左右以属黄麾仗次外铁甲佽飞二十四人带弓箭横刀甲骑具装分左右厢皆六重以属歩甲队次朱雀队次指南车记里鼓车白鹭车鸾旗车辟恶车皮轩车皆四马有正道匠一人驾士十四人皆平巾帻大口绔绯衫太卜令一人居辟恶车服如佽飞执弓箭左金吾卫队正一人居皮轩车服平巾帻绯裲裆银装仪刀紫黄绶纷执弩次引驾十二重重二人皆骑带横刀自皮轩车后属于细仗前矟弓箭相间左右金吾卫果毅都尉各一人主之次鼓吹次黄麾仗一执者武弁朱衣革带二人夹次殿中侍御史二人导次太史监一人书令史一人骑引相风行漏轝次相风轝正道匠一人轝士八人服如正道匠次㧏鼓金钲司辰典事匠各一人刻漏生四人分左右次行漏生正道匠一人轝士十四人次持钑前队次御马二十四分左右各二人驭次尚乗奉御二人书令史二人骑从次左青龙右白虎旗执者一人服如正道匠引夹各二人皆骑次左右卫果毅都尉各一人各领二十五骑二十人执矟四人持弩一人带弓箭行仪刀仗前次通事舍人四人在左四人在右侍御史一人在左一人在右御史中丞一人在左一人在右左拾遗一人在左右拾遗一人在右左补阙一人在左右补阙一人在右起居郎一人在左起居舍人一人在右谏议大夫一人在左一人在右给事中二人在左中书舍人二人在右黄门侍郎二人在左中书侍郎二人在右左散骑常侍一人在左右散骑常侍一人在右侍中二人在左中书令二人在右通事舍人以下皆一人从次香蹬一有衣绣以黄龙执者四人服如折冲都尉次左右卫将军二人分左右领班劎仪刀各一人从次班劒仪刀左右厢各十二行第一左右卫亲卫各五十三人第二左右卫亲卫各五十五人第三左右卫勋卫各五十七人第四左右卫勲卫各五十九人各执金铜装班劒纁朱绶纷第五左右卫翊卫各六十一人第六左右卫翊卫各六十三人第七左右卫翊卫各六十五人第八左右骁卫各六十七人各执金铜装仪刀绿綟绶纷第九左右武卫翊卫各六十九人第十左右威卫翊卫各七十一人第十一左右领军卫翊卫各七十三人第十二左右金吾卫翊卫各七十五人各执银装仪刀紫黄绶纷自第一行有曲折三人陪后门每行加一人至第十二行曲折十四人次左右厢诸卫中郎将主之执班劒仪刀领亲勲翊卫次左右卫郎将各一人皆领散手翊卫三十人佩横刀骑居副仗矟翊卫内次左右骁卫郎将各一人各领翊卫二十八人甲骑具装执副仗矟居散手卫外次左右卫供奉中郎将郎将四人各领亲勋翊卫四十八人带横刀骑分左右居三卫仗内次玉辂驾六马太仆卿驭之驾士三十二人凡五路皆有副驾士皆平巾帻大口绔衫从路色玉路服青衫千牛卫将军一人陪乗执金装长刀左右卫大将军各一人骑夹皆一人从居供奉官后次千牛卫将军一人中郎将二人皆一人从次千牛备身备身左右二人骑居玉路后带横刀执御刀弓箭次御马二各一人驭次左右监门校尉二人骑执银装仪刀居后门内次衙门旗二人执四人夹皆骑赤綦袄黄冒黄袍次左右监门校尉各十二人骑执银装仪刀督后门十二行仗头皆一人次左右骁卫翊卫各三队居副仗矟外次左右卫夹毂厢各六队次大繖二执者骑横行居衙门后次雉尾障扇四执者骑夹繖次腰轝轝士八人次小团雉尾扇四方雉尾扇十二花盖二皆执者一人夹腰轝自大繖以下执者服皆如折冲都尉次掌辇四人引辇次大辇一主辇二百人平巾帻黄丝布衫大口袴紫诞带紫行縢鞋袜尚辇奉御二人主腰轝各书令史二人骑从次殿中少监一人督诸局供奉事一人从次诸司供奉官次御马二十四各二人驭分左右次尚乗直长二人平巾帻绯袴褶书令史二人骑从居御马后次持钑队次大繖二雉尾扇八夹繖左右横行次小雉尾扇朱画团扇皆十二左右横行次花盖二义二次睥睨十二左右横行次玄武幢一义一居绛麾内次绛麾二左右夹玄武幢次细矟十二孔雀为毦左右横行居绛麾后自钑㦸以下执者服如黄麾仗唯玄武幢执者服如罕毕次后黄麾执者一人夹二人皆骑次殿中侍御史二人分左右各令史二人骑从居黄麾后次大角次方辇一主辇二百人次小辇一主辇六十人次小舆一奉舆十二人服如主辇次尚辇直长二人分左右检校辇舆皆书令史二人骑从次左右武卫五牛旗舆五赤青居左黄居中白黑居右皆八人执之平巾帻大口绔衫从旗色左右威卫队正各一人主之骑执银装长刀次乗黄令一人丞一人分左右检校玉路皆府史二人骑从次金路象路革路木路皆驾六马驾士三十二人次五副路皆驾四马驾士三十八人次耕根车驾六马驾士三十二人次安车四望车皆驾四马驾士二十四人次羊车驾果下马一小史十四人次属车十二乗驾牛驾士各八人次门下中书袐书殿中四省局官各一人骑分左右夹属车各五人从唯符寳以十二人从次黄钺车上建黄钺驾二马左武卫队正一人在车驾士十二人次豹尾车驾二马右武卫队正一人在车驾士十二人次左右威卫折冲都尉各一人各领掩后二百人歩从五十人为行大戟五十人刀楯欑五十人弓箭五十人弩五十人皆黑鍪甲覆膊臂鞴横行次左右领军卫将军二人领歩甲队及殳仗各二人执䂍矟从次前后左右厢歩甲队次左右厢黄麾仗次左右厢殳仗次诸卫马队左右厢各二十四自十二旗后属于玄武队前后有主帅以下四十人皆戎服大袍二人引旗一人执二人夹二十人执矟余佩弩弓箭第一辟邪旗左右金吾卫折冲都尉各一人主之皆戎服大袍佩弓箭横刀骑第二应龙旗第三玉马旗第四三角兽旗左右领军卫果毅都尉各一人主之第五黄龙负图旗第六黄鹿旗左右威卫折冲都尉各一人主之第七飞麟旗第八駃騠旗第九鸾旗左右武卫果毅都尉各一人主之第十凤旗第十一飞黄旗左右骁卫折冲都尉各一人主之第十二麟旗第十三角端旗以当御第十四赤熊旗左右卫折冲都尉各一人主之第十五兕旗第十六太平旗左右骁卫果毅都尉各一人主之第十七犀牛旗第十八鵔鸃旗第十九騼䮷旗左右武卫折冲都尉各一人主之第二十驺牙旗第二十一苍乌旗左右威卫果毅都尉各一人主之第二十二白狼旗第二十三龙马旗第二十四金牛旗左右领军卫折冲都尉各一人主之其服皆如第一次玄武队次衙门一居玄武队前大㦸队后执者二人夹四人皆骑分左右赤綦袄黄袍黄冒次衙门左右厢厢有五门执夹人同上第一门居左右威卫黑质歩甲队之后白质歩甲队之前第二门居左右卫歩甲队之后左右领军卫黄麾仗之前第三门居左右武卫黄麾仗之后左右骁卫黄麾仗之前第四门居左右领军卫黄麾仗之后左右卫歩甲队之前第五门居左右武卫白质歩甲队之后黑质歩甲队之前五门别当歩甲队黄麾仗前马队后各六人分左右戎服大袍带弓箭横刀凡衙门皆监门校尉六人分左右执银装长刀骑左右监门卫大将军将军中郎将厢各廵行校尉一人徃来检校诸门中郎将各一人骑从左右金吾卫将军循仗检校各二人执䂍矟骑从左右金吾卫果毅都尉二人紏察仗内不法各一人骑从驾所至路南向将军降立于路右侍中前奏请降路天子降乗舆而入繖扇华盖侍卫驾还一刻撃一鼓为一严仗卫还于涂三刻撃二鼓为再严将士佈队仗侍中奏请中严五刻撃三鼓为三严黄门侍郎奏请驾发鼓传音发驾鼓吹振作入门太乐令命撃蕤賔之钟左五钟皆应鼓柷奏采茨之乐至太极门戞敔乐止既入鼓柷奏太和之乐囘路南向侍中请降路乗舆乃入繖扇侍御警跸如初至门戞敔乐止皇帝入侍中版奏请解严叩钲将士皆休唐书卷二十三上钦定四库全书唐书卷二十三下宋翰林学士欧阳修撰志第十三下仪卫太皇太后皇太后皇后出尚仪版奏请中严尚服率司仗布侍卫司賔列内命妇于庭西向北上六尚以下诣室奉迎尚服负寳内仆进车于合外尚仪版奏外办驭者执辔太皇太后乗舆以出华盖侍卫警跸内命妇从出门太皇太后升车从官皆乗马内命妇宫人以次从清游队旗一执者一人佩横刀引夹皆二人佩弓箭横刀骑次金吾卫折冲都尉一人佩横刀弓箭领骑四十亦佩横刀夹折冲执矟二十人持弩四人佩弓箭十六人持䂍矟刀二人次虞候佽飞二十八人骑佩弓箭横刀夹道分左右以属黄麾仗次内仆令一人在左丞一人在右各书令史二人骑从次黄麾一执者一人夹道二人皆骑次左右厢黄麾仗厢皆三行行百人第一短戟五色氅执者黄地白花綦袄冒第二戈五色氅执者赤地黄花綦袄冒第三锽五色旛执者青地赤花綦袄冒左右卫左右威卫左右武卫左右骁卫左右领军卫各三行行二十人每卫以主帅六人主之皆豹文袍冒执鍮石装长刀骑唯左右领军卫减三人每卫果毅都尉一人被绣袍各一人从左右领军卫有绛引幡引前者三掩后者三次内谒者监四人给事二人内常侍二人内侍少监二人骑分左右皆有内给使一人从次内给使百二十人平巾帻大口绔绯裲裆分左右属于宫人车次偏扇团扇方扇皆二十四宫人执之衣綵大褏裙襦綵衣革带履分左右次香蹬一内给使四人轝之居重翟车前次重翟车驾四马驾士二十四人次行障六次坐障三皆左右夹车宫人执之服同执扇次内寺伯二人领寺人六人执御刀服如内给使夹重翟车次腰轝一执者八人团雉尾扇二夹轝次大繖四次雉尾扇八左右横行为二重次锦花盖二单行次小雉尾扇朱画团扇皆十二横行次锦曲盖二十横行为二重次锦六柱八分左右自腰轝以下皆内给使执之次宫人车次绛麾二分左右次后黄麾一执者一人夹二人皆骑次供奉宫人在黄麾后次厌翟车翟车安车皆驾四马驾士各二十四人四望车驾士二十二人金根车驾牛驾士十二人次左右厢衙门各二每门二人执四人夹皆赤綦袄黄袍冒骑次左右领军卫厢皆一百五十人执殳赤地黄花綦袄冒前属于黄麾仗后尽卤簿厢各主帅四人主之皆黄袍冒执鍮石装长刀骑折冲都尉二人检校殳仗皆一人骑从次衙门一尽卤簿后殳仗内正道每门监门校尉二人主之执银装长刀厢各有校尉一人骑佩银横刀徃来检校御马减大驾之半太皇太后将还三严内典引引外命妇出次就位司賔引内命妇出次序立大次之前既外办驭者执辔太皇太后乘舆出次华盖警跸侍卫如初内命妇以下乘车以从车驾入内典引引外命妇退驾至正殿门外车驾南向尚仪前奏请降车将士还皇太子出则卤簿陈于重明门外其日三刻宫臣皆集于次左庻子版奏请中严典谒引宫臣就位侍卫官服其器服左庻子负玺诣合奉迎仆进车若辇于西合外南向内率一人执刀立车前北向中允一人立侍臣之前赞者二人立中允之前前二刻诸卫之官诣合奉迎宫臣应从者各出次立于门外文东武西重行北向北上左庻子版奏外办仆升正位执辔皇太子乗舆而出内率前执辔皇太子升车仆立授绥左庻子以下夹侍中允奏请发车动赞者夹引而出内率夹车而趋出重明门中允奏请停车侍臣上马左庻子前承令退称令曰诺中允退称侍臣上马赞者承传侍臣皆骑中允奏请车右升左庻子前承令退称令曰诺内率升讫中允奏请发车动鼓吹振作太傅乗车训导少傅乘车训从出延喜门家令先导次率更令詹事太保太傅太师皆轺车备卤簿次清游队旗一执者一人佩横刀引夹皆二人亦佩弓箭横刀骑次清道率府折冲都尉一人佩弓箭横刀领骑三十亦佩横刀十八人执矟九人挟弓箭三人持弩各二人骑从次左右清道率府率各一人骑佩横刀弓箭领清道直盪及检校清游队各二人执䂍矟骑从次外清道直盪二十四人骑佩弓箭横刀夹道次龙旗六各一人骑执佩横刀戎服大袍横行正道每旗前后二人骑为二重前引后䕶皆佩弓箭横刀戎服大袍次副竿二分左右各一人骑执次细引六重皆骑佩横刀每重二人自龙旗后属于细仗矟弓箭相间厢各果毅都尉一人主之次率更丞一人府史二人骑从领鼓吹次诞马十分左右执者各二人次廐牧令一人居左丞一人居右各府史二人骑从次左右翊府郎将二人主班劒次左右翊卫二十四人执班劒分左右次通事舍人四人司直二人文学四人洗马二人司议郎二人居左太子舍人二人居右中允二人居左中舍人二人居右左右谕德二人左右庶子四人骑分左右皆一人从次左右卫率府副率二人歩从次亲勲翊卫厢各中郎将郎将一人皆领仪刀六行第一亲卫二十三人第二亲卫二十五人皆执金铜装仪刀纁朱绶纷第三勋卫二十七人第四勋卫二十九人皆执银装仪刀绿綟纷第五翊卫三十一人第六翊卫三十三人皆执鍮石装仪刀紫黄绶纷自第一行有曲折三人陪后门每行加一人至第六行八人次三卫十八人骑分左右夹路次金路驾四马驾士二十三人仆寺仆驭左右率府率二人执仪刀陪乘次左右卫率府率二人夹路各一人从居供奉官后次左右内率府率二人副率二人领细刀弓箭皆一人从次千牛骑执细刀弓箭次三卫仪刀仗后开衙门次左右监门率府直长各六人执鍮石仪刀骑监后门次左右卫率府厢各翊卫二队皆骑在执仪刀行外压角队各三十人骑佩横刀一人执旗二人引二人夹十五人执矟二人佩弓箭三人佩弩队各郎将一人主之次繖二人执雉尾扇四夹繖次腰轝一执者八人团雉尾扇二小方雉尾扇八以夹腰轝内直郎二人主之各令史二人骑从次诞马十分左右驭者各二人次典乘二人各府史二人骑从次左右司御率府校尉二人骑从佩鍮石装仪刀领团扇曲盖次朱漆团扇六紫曲盖六各横行次诸司供奉次左右清道率府校尉二人骑佩鍮石装仪刀主大角次副路驾四马驾士二十二人轺车驾一马驾士十四人四望车驾一马驾士十人次左右厢歩队十六每队果毅都尉一人领骑二十八戎服大袍佩横刀一人执旗二人引二人夹二十五人佩弓箭前队持矟与佩弓箭队以次相间次左右司御率府副率各一人骑检校歩队二人执䂍矟骑从次仪仗左右厢各六色每色九行行六人赤綦袄冒行縢鞋韈第一戟赤氅六人第二弓箭六人第三仪鋋毦六人第四刀楯六人第五仪锽五色旛六人第六油戟六人次前仗首左右厢各六色每色三行行六人左右司御率府二人果毅都尉各一人主帅各六人主之次左右厢各六色每色三行行六人左右卫率府副率二人果毅都尉各一人主帅各六人主之左右司御率府主帅各六人骑䕶后率及副率各一人歩从厢有绛引旛十二引前者六引后者六厢各有独揭鼓六重重二人居仪仗外殳仗内皆赤綦袄冒行縢鞋韈左右司御率府四重左右卫率府二重次左右厢皆百五十人左右司御率府各八十六人左右卫率府各六十四人赤綦袄冒主殳分前后居歩队外马队内各司御率府果毅都尉一人主之各一人骑从厢各主帅七人左右司御率府各四人左右卫率府各三人骑分前后次左右厢马队厢各十队队有主帅以下三十一人戎服大袍佩横刀骑队有旗一执者一人引夹各二人皆佩弓箭十六人持矟七人佩弓箭三人佩弩第一左右清道率府果毅都尉二人主之第二第三第四左右司御率府果毅都尉二人主之第五第六第七左右卫率府果毅都尉主之第八第九第十左右司御率府果毅都尉二人主之皆戎服大𫀆佩弓箭横刀次后拒队旗一执者佩横刀引夹路各二人佩弓箭横刀次清道率府果毅都尉一人领四十骑佩横刀凡执矟二十人佩弓箭十六人佩弩四人骑从次后拒队前当正道殳仗内有衙门次左右厢各有衙门三第一当左右司御率府歩队后左右卫率府歩队前第二当左右卫率府歩队后左右司御率府仪仗前第三当左右司御率府仪仗后左右卫率府歩队前每门二人执四人夹皆骑赤綦袄黄袍冒门有监门率府直长二人检校左右监门率府副率各二人检校诸门各一人骑从次左右清道率府副率各二人检校仗内不法各一人骑从次少师少傅少保正道乘路备卤簿文武以次从皇太子所至囘车南向左庻子跪奏请降路还宫一严转仗卫于还涂再严左庻子版奏请中严三严仆进车左庻子版奏外办皇太子乘舆出门外降舆乘车左庻子请车右升侍臣皆骑车动至重明门宫官下马皇太子乘车而入太傅少傅还皇太子至殿前车南向左庻子奏请降皇太子乘舆而入侍臣从至合左庻子版奏解严若常行常朝无马队鼓吹金路四望车家令率更令詹事太保太师少保少师又减队仗三之一清道仪刀诞马皆减半乘轺车而已二傅乘犊车导从十人太傅加清道二人皇太子妃卤簿清道率府校尉六人骑分左右为三重佩横刀弓箭次青衣十人分左右次导客舍人四人内给使六十人皆分左右后属内人车次偏扇团扇方扇各十八分左右宫人执者间綵衣革带次行障四坐障二宫人执以夹车次典内二人骑分左右次厌翟车驾三马驾士十四人次合帅二人领内给使十八人夹车次六柱二内给使执之次供奉内人乘犊车次繖一雉尾扇二团扇四曲盖二皆分左右各内给使执之次戟九十执者绛綦袄冒分左右亲王卤簿有清道六人为三重武弁朱衣革带次幰弩一执者平巾帻绯袴褶骑次青衣十二人平巾青帻青布袴褶执青布仗袋分左右次车辐十二分左右车辐棒也夹车而行故曰车辐执者服如幰弩次戟九十执者绛綦袄冒分左右次绛引旛六分左右横行以引刀楯弓箭矟次内第一行厢执刀楯绛綦袄冒第二行厢执弓矢戎服第三行厢执矟戎服大袍厢各四十人次节一夹矟一各一人骑执平巾帻大口袴绯衫次告止旛四传教旛四信旛八凡旛皆绛为之署官号篆以黄饰以鸟翅取其疾也金涂钩竿长一丈一尺执者服如夹矟分左右次仪鋋二仪锽六油戟十八仪矟十细矟十执者皆绛綦袄冒次仪刀十八执者服如夹矟分左右次诞马八驭者服如夹矟分左右次府佐六人平巾帻大口袴绯裲裆骑持刀夹引次象路一驾四马佐二人立侍一人武弁朱衣革带居左一人绯裲裆大口袴持刀居右驾士十八人服如夹矟次繖一雉尾扇二次朱漆团扇四曲盖二执者皆绛綦袄冒分左右次僚佐本服陪从次麾幢各一左麾右幢次大角鼓吹一品卤簿有清道四人为二重幰弩一骑青衣十人车辐十人戟九十绛引旛六刀楯弓箭矟皆八十节二大矟二告止旛传教旛皆二信旛六诞马六仪刀十六府佐四人夹行革路一驾四马驾士十六人繖一朱漆团扇四曲盖二僚佐本服陪从麾幢大角铙吹皆备自二品至四品青衣车辐每品减二人二品刀楯弓箭戟矟各减二十三品以下每品减十而已二品信旛四诞马四仪刀十四革路驾士十四人三品亦如之仪刀十革路驾士十二人四品五品信旛二诞马二仪刀八木路驾士十人自二品至四品皆有清道二人朱漆团扇二曲盖一幰弩一骑旛竿长丈繖一节一夹矟二万年县令亦有清道二人幰弩一骑青衣车辐皆二人戟三十告止旛传教旛信旛皆二竿长九尺诞马二轺车一马驾士六人繖朱漆团扇曲盖皆一非导驾及余四等县初上者减幰弩车辐曲盖其戟亦减十内命妇夫人卤簿青衣六人偏扇团扇皆十六执者间綵裙襦綵裳革带行障三坐障二厌翟车驾二马驭人十内给使十六人夹车从车六乘繖雉尾扇皆一团扇二内给使执之戟六十外命妇一品亦如之厌翟车驭人减二有从人十六人非公主王妃则乘白铜饰犊车驾牛驭人四无雉尾扇嫔青衣四人偏扇团扇方扇十四行障二坐障一翟车驭人八内给使十四人夹车四乘㦸四十外命妇二品亦如之乘白铜饰犊车青通幰朱里从人十四人媫妤羙人才人青衣二人偏扇团扇方扇十行障二坐障一安车驾二马驭人八内给使十人从车二乘㦸二十太子良娣良媛承徽外命妇三品亦如之白铜饰犊车从人十人外命妇四品青衣二人偏扇团扇方扇皆八行障坐障皆一白铜饰犊车驭人四从人八余同三品唯无㦸自夫人以下皆清道二人繖一又有团扇二大驾卤簿鼓吹分前后二部鼓吹令二人府史二人骑从分左右前部㧏鼓十二夹金钲十二大鼓长鸣皆百二十铙鼓十二歌箫笳次之大横吹百二十节鼓二笛箫觱篥笳桃皮觱篥次之㧏鼓夹金钲皆十二小鼓中鸣皆百二十羽葆鼔十二歌箫笳次之至相风轝有㧏鼓一金钲一鼓左钲右至黄麾有左右金吾卫果毅都尉二人主大角百二十横行十重鼓吹丞二人典事二人骑从次后部鼓吹羽葆鼓十二歌箫笳次之铙鼓十二歌箫笳次之小横吹百二十笛箫觱篥笳桃皮觱篥次之凡歌箫笳工各二十四人主帅四人笛箫觱篥笳桃皮觱篥工各二十四人法驾减太常卿司徒兵部尚书白鹭车辟恶车大辇五副路安车四望车又减属车四清游队持钑队玄武队皆减四之一鼓吹减三之一小驾又减御史大夫指南车记里鼓车鸾旗车皮轩车象革木三路耕根车羊车黄钺车豹尾车属车小辇小舆诸队及鼓吹减大驾之半凡鼓吹五部一鼓吹二羽葆三铙吹四大横吹五小横吹总七十五曲鼓吹部有㧏鼓大鼓金钲小鼓长鸣中鸣㧏鼓十曲一警雷震二勐兽骇三鸷鸟撃四龙媒蹀五灵夔吼六鵰鹗争七壮士怒八熊罴吼九石坠崖十波荡壑大鼔十五曲严用三曲一元驎合逻二元驎他固夜三元驎跋至虑警用十二曲一元咳大至游二阿列干三破逹析利纯四贺羽真五鸣都路跋六他勃鸣路跋七相雷析追八元咳赤赖九赤咳赤赖十吐咳乞物真十一贪大讦十二贺粟胡真小鼓九曲一渔阳二鸡子三警鼔四三鸣五合节六覆参七歩鼓八南阳会星九单摇皆以为严警其一上马用之长鸣一曲三声一龙吟声二彪吼声三河声中鸣一曲三声一盪声二牙声三送声羽葆部十八曲一太和二休和三七德四驺虞五基王化六纂唐风七厌炎精八肇皇运九跃龙飞十殄马邑十一兴晋阳十二济渭险十三应圣期十四御宸极十五宁兆庻十六服遐荒十七龙池十八破阵乐铙吹部七曲一破阵乐二上车三行车四向城五平安六欢乐七太平大横吹部有节鼓二十四曲一悲风二游絃三间絃明君四呉明君五古明君六长乐声七五调声八乌夜啼九望乡十跨鞍十一间君十二瑟调十三止息十四天女怨十五楚客十六楚妃叹十七霜鸿引十八楚歌十九胡箶声二十辞汉二十一对月二十二胡笳明君二十三湘妃怨二十四沈湘小横吹部有角笛箫笳觱篥桃皮觱篥六种曲名失传伶工谓夜警为严凡大驾严夜警十二曲中警三曲五更严三遍天子谒郊庙夜五鼓过半奏四严车驾至桥复奏一严元和初礼仪使髙郢建议罢之歴代献捷必有凯歌太宗平东都破宋金刚执贺鲁克髙丽皆备军容凯歌入京都然其礼仪不传太和初有司奏命将征讨有大功献俘馘则神策兵卫于门外如献俘仪凯乐用铙吹二部笛觱篥箫笳铙鼔皆工二人歌工二十四人乘马执乐陈列如卤簿鼓吹令丞前导分行俘馘之前将入都门鼓吹振作奏破阵乐应圣期贺朝欢君臣同庆乐等四曲至太社太庙门外陈而不作吉献礼毕乐作至御楼前陈兵仗于旌门外二十歩乐工步行兵部尚书介胄执钺于旌门中路前导协律郎二人执麾门外分导太常卿跪请奏凯乐乐阕太常卿跪奏乐毕兵部尚书太常卿退乐工立于旌门外引俘馘入献及称贺俘囚出乃退唐书卷二十三下新唐书卷二十四钦定四库全书唐书卷二十四宋翰林学士欧阳修撰志第十四车服志唐初受命车服皆因隋旧武德四年始着车舆衣服之令上得兼下下不得儗上凡天子之车曰玉路者祭祀纳后所乘也青质玉饰末金路者飨射祀还饮至所乘也赤质金饰末象路者行道所乘也黄质象饰末革路者临兵巡守所乘也白质鞔以革木路者蒐田所乘也黑质漆之五路皆重舆左青龙右白虎金凤翅画苣文鸟兽黄屋左纛金凤一铃二在轼前鸾十二在衡龙辀前设鄣尘青盖三层绣饰上设博山方镜下圆镜树羽轮金根朱班重牙左建旂十有二旒画升龙其长曵地青绣绸杠右载闟戟长四尺广三尺黻文旂首金龙衔锦结绶及緌带垂铃金鍐方釳揷翟尾五焦镂钖鞶缨十二就旌旗盖鞶缨皆从路质唯盖里皆用黄五路皆有副耕根车者耕借所乘也青质三重盖余如玉路安车者临幸所乘也金饰重舆曲壁紫油纁朱里通幰朱丝络网朱鞶缨朱覆髪具络驾赤駵副路耕根车安车皆八鸾四望车者拜陵临弔所乘也制如安车青油纁朱里通幰朱丝络网又有属车十乘一曰指南车二曰记里鼔车三曰白鹭车四曰鸾旗车五曰辟恶车六曰皮轩车七曰羊车与耕根车四望车安车为十乘行幸陈于卤簿则分前后大朝会则分左右皇后之车六重翟车者受册从祀飨庙所乘也青质青油纁朱里通幰绣紫络带及帷八鸾镂钖鞶缨十二就金鍐方釳树翟羽朱緫厌翟车者亲桑所乘也赤质紫油纁朱里通幰红锦络带及帷翟车者归宁所乘也黄油纁黄里通幰白红锦络带及帷三车皆金饰末轮画朱牙箱饰翟羽朱丝络网鞶缨色皆从车质安车者临幸所乘也制金路紫油纁朱里通幰四望车者拜陵弔䘮所乘也青油纁朱里通幰金根车者常行所乘也紫油纁朱里通幰夫人乘厌翟车九嫔乘翟车媫妤以下乘安车外命妇公主王妃乘厌翟车一品乘白铜饰犊车青油纁朱里通幰朱丝络网二品以下去油纁络网四品有青偏幰皇太子之车三金路者从祀朝贺纳妃所乘也赤质金饰末重较箱画苣文鸟兽黄屋伏鹿轼龙辀金凤一在轼前设鄣尘朱黄盖里轮画朱牙左建旂九旒右载闟戟旂首金龙衔结绶及铃緌八鸾二铃金鍐方釳树翟尾五焦镂钖鞶缨九就轺车者五日常服朝飨宫臣出入行道所乘也四望车者临弔所乘也二车皆金饰末紫油纁朱里通幰亲王及武职一品有象路青油纁朱里通幰朱丝络网二品三品有革路朱里青通幰四品有木路五品有轺车皆碧里青偏幰象饰末班轮八鸾左建旗画升龙右载闟㦸革路木路左建轺车曲壁碧里青通幰诸路朱质朱盖朱旂朱班轮一品之九旒二品八旒三品七旒四品六旒鞶缨就亦如之三品以上珂九子四品七子五品五子六品以下去通幰及珂王公车路藏于太仆受制行册命巡陵昏葬则给之余皆以骑代车凡天子之服十四大裘冕者祀天地之服也广八寸长一尺二寸以板为之黑表纁里无旒金饰玉簮导组带为缨色如其绶黈纩充耳大裘缯表黒羔表为缘纁里黒领褾金缘朱裳白纱中单皂领青褾襈裾朱韈赤舄鹿卢玉具劔火珠镖首白玉䨇佩黒组大双绶黑质黑黄赤白缥绿为纯以备天地四方之色广一尺长二丈四尺五百首纷广二寸四分长六尺四寸色如绶又有小双绶长二尺六寸色如大绶而首半之间施三玉环革带以白皮为之以属佩绶印章鞶囊亦曰鞶带博三寸半加金镂玉钩䚢大带以素为之以朱为里在腰及垂皆有裨上以朱锦贵正色也下以绿锦贱间色也博四寸纽约贵贱皆用青组博三寸黻以缯为之随裳色上广一尺以象天数下广二尺以象地数长三尺朱质画龙火山三章以象三才其颈五寸两角有肩广二寸以属革带朝服谓之韠冕服谓之黻衮冕者践祚飨庙征还遣将饮至加元服纳后元日受朝贺临轩册拜王公之服也广一尺二寸长二尺四寸金饰玉簮导垂白珠十二旒朱丝组带为缨色如绶深青衣纁裳十二章日月星辰山龙华虫火宗彜八章在衣藻粉米黼黻四章在裳衣画裳绣以象天地之色也自山龙以下每章一行为等每行十二衣褾领画以升龙白纱中单黻领青褾襈裾韨绣龙山火三章舄加金饰鷩冕者有事逺主之服也八旒七章华虫火宗彜三章在衣藻粉米黼黻四章在裳毳冕者祭海岳之服也七旒五章宗彛藻粉米在衣黼黻在裳絺冕者祭社稷飨先农之服也六旒三章絺粉米在衣黼黻在裳玄冕者蜡祭百神朝日夕月之服也五旒裳刺黼一章自衮冕以下其制一也簮导劔佩绶皆同通天冠者冬至受朝贺祭还燕羣臣养老之服也二十四梁附蝉十二首施珠翠金博山黑介帻组缨翠緌玉犀簮导绛纱袍朱里红罗裳白纱中单朱领褾襈裾白裙襦绛纱蔽膝白罗方心曲领白韈黑舄白假带其制垂二绦帛以变祭服之大带天子未加元服以空顶黑介帻双童髻双玉导加寳饰三品以上亦加寳饰五品以上双玉导金饰六品以下无饰缁布冠者始冠之服也天子五梁三品以上三梁五品以上二梁九品以上一梁武弁者讲武出征蒐狩大射禡类冝社赏祖罚社纂严之服也有金附蝉平巾帻弁服者朔日受朝之服也以鹿皮为之有攀以持髪十有二玉簮导绛纱衣素裳白玉双佩革带之后有鞶囊以盛小双绶白韈乌皮履黑介帻者拜陵之服也无饰白纱单衣白裙襦革带素韈乌皮履白纱帽者视朝听讼宴见賔客之服也以乌纱为之白裙襦白韈乌皮履平巾帻者乘马之服也金饰玉簮导冠支以玉紫褶白袴玉具装珠寳钿带有鞾白帢者临䘮之服也白纱单衣乌皮履皇后之服三袆衣者受册助祭朝会大事之服也深青织成为之画翚赤质五色十曲领綘纱蔽膝白韈赤舄朔日入朝通服袴褶公服者五日常朝元日冬至受朝之服也逺逰冠綘纱单衣白裙襦革带金钩䚢假带瑜玉双佩方心纷金镂鞶囊纯长六尺四寸广二寸四分色如大绶乌纱帽者视事及燕见賔客之服也白裙襦乌皮履弁服者朔望视事之服也鹿皮为之犀簮导组缨九绛纱衣素裳革带鞶囊小绶双佩自具服以下皆白韈乌皮履平巾帻者乘马之服也金饰犀簮导紫褶白袴起梁珠寳钿带鞾进徳冠者亦乘马之服也九加金饰有袴褶常服则有白裙襦皇太子妃之服有三褕翟者受册助祭朝会大事之服也青织成文为摇翟青质五色九等素纱中单黼领朱罗縠褾襈蔽膝随裳色用緅为领缘以翟为章二等青衣革带大带随衣色不朱里青韈舄加金饰佩绶如皇太子鞠衣者从蚕之服也以黄罗为之制如褕翟无雉蔽膝大带随衣色钿钗襢衣者燕见賔客之服也九钿其服用杂色制如鞠衣加双佩小绶去舄加履一百四十首金饰劔水苍玉佩朱韈赤舄玄冕者五品之服也以罗为之五旒衣韨无章裳刺黻一章角簮导青衣纁裳其服用䌷大带及裨外黑内黄黑绶绀质青绀为纯长一丈二尺广六寸二百二十首象笏上圆下方六品以竹木上挫下方金饰劔水苍玉佩朱韈赤舄三品以下私祭皆服之平冕者郊庙武舞郎之服也黑衣绛裳革带乌皮履爵弁者六品以下九品以上从祀之服也以䌷为之无旒黑缨角簮导青衣纁裳白纱中单青领褾襈裾革带钩䚢大带及裨内外皆缁爵韠白韈赤履五品以上私祭皆服之武弁者武官朝参殿庭武舞郎堂下鼔人鼔吹桉工之服也有平巾帻武舞绯丝布大褏白练裆螣虵起梁带豹文大口袴乌皮鞾鼔人朱褠衣革带乌皮履鼔吹桉工加白练裆弁服者文官九品公事之服也以鹿皮为之通用乌纱牙簮导缨一品九二品八三品七四品六五品五犀簮导皆朱衣素裳革带鞶囊小绶双佩白韈乌皮履六品以下去及鞶囊绶佩六品七品绿衣八品九品青衣进贤冠者文武朝参三老五更之服也黑介帻青緌纷长六尺四寸广四寸色如其绶三品以上三梁五品以上两梁九品以上及国官一梁六品以下私祭皆服之侍中中书令左右散骑常侍有黄金珰附蝉貂尾侍左者左珥侍右者右珥诸州大中正一梁绛纱公服殿庭文舞郎黄纱袍黑领襈白练裆白布大口绔革带乌皮履逺逰冠者亲王之服也黑介帻三梁青緌金钩䚢大带金寳饰劔玉镖首纁朱绶朱质赤黄缥绀为纯长一丈八尺广九寸二百四十首黄金珰附蝉诸王则否法冠者御史大夫中丞御史之服也一名解冠髙山冠者内侍省内谒者亲王司合谒者之服也委貌冠者郊庙文舞郎之服也有黑丝布大褏白练领褾綘布大口绔革带乌皮履却非冠者亭长门仆之服也平巾帻者武官卫官公事之服也金饰五品以上兼用玉大口绔乌皮鞾白练裙襦起梁带陪大仗有裲裆螣虵朝集从事州县佐史岳渎祝史外州品子庻民任掌事者服之有绯褶大口袴紫附褠文武官骑马服之则去裲裆螣虵袴褶之制五品以上细绫及罗为之六品以下小绫为之三品以上紫五品以上绯七品以下绿九品以上碧裲裆之制一当胷一当背短褏覆膊螣蛇之制以锦为表长八尺中实以绵象虵形起梁带之制三品以上玉梁寳钿五品以上金梁寳钿六品以下金饰隐起而已黑介帻者国官视品府佐谒府国子太学四门生俊士参见之服也簮导白纱单衣青襟褾领革带乌皮履未冠者冠则空顶黑介帻双童髻去革带书算律学生州县学生朝参则服乌纱帽白裙襦青领未冠者童子髻介帻者流外官行署三品以下登歌工人之服也绛公服以缦绯为之制如绛纱单衣方心曲领革带钩䚢假带韈乌皮履九品以上则绛褠衣制如绛公服而狭褏形直如褠不垂绯褶大口袴紫附褠去方心曲领假带登歌工人朱连裳革带乌皮履殿庭加白练裆平巾绿帻者尚食局主膳典膳局典食大官署食官署供膳奉觯之服也青丝布绔褶羊车小史五辫髻紫碧腰襻青耳屩漏刻生漏童总角髻皆青丝布绔褶具服者五品以上陪祭朝飨拜表大事之服也亦曰朝服冠帻簮导绛纱单衣白纱中单黑领褏黑褾襈裾白裙襦革带金钩䚢假带曲领方心绛纱蔽膝白韈乌皮舄劔纷鞶囊双佩双绶六品以下去劔佩绶七品以上以白笔代簮八品九品去白笔白纱中单以履代舄从省服者五品以上公事朔望朝谒见东宫之服也亦曰公服冠帻缨簮导绛纱单衣白裾襦革带钩䚢假带方心韈履纷鞶囊双佩乌皮履六品以下去纷鞶囊双佩三品以上有公爵者嫡子之婚假絺冕五品以上子孙九品以上子爵弁庻人婚假绛公服命妇之服六翟衣者内命妇受册从蚕朝会外命妇嫁及受册从蚕大朝会之服也青质绣翟编次于衣及裳重为九等青纱中单黼领朱縠褾襈裾蔽膝随裳色以緅为领缘加文绣重雉为章二等大带随衣色以青衣革带青韈舄佩绶两博鬓饰以寳钿一品翟九等花钗九树二品翟八等花钗八树三品翟七等花钗七树四品翟六等花钗六树五品翟五等花钗五树寳钿视花树之数钿钗礼衣者内命妇常参外命妇朝参辞见礼会之服也制同翟衣加双佩小绶去舄加履一品九钿二品八钿三品七钿四品六钿五品五钿礼衣者六尚寳林御女采女女官七品以上大事之服也通用杂色制如钿钗礼衣唯无首饰佩绶公服者常供奉之服也去中单蔽膝大带九品以上大事常供奉亦如之半袖裙襦者东宫女史常供奉之服也公主王妃佩绶同诸王花钗礼衣者亲王纳妃所给之服也大褏连裳者六品以下妻九品以上女嫁服也青质素纱中单蔽膝大带革带韈履同裳色花钗履笄两博鬓以金银杂寳饰之庶人女嫁有花钗以金银琉璃涂饰之连裳青质青衣革带韈履同裳色妇人燕服视夫百官女嫁庙见摄母服五品以上媵降妻一等妾降媵一等六品以上妾降妻一等天子有传国玺及八玺皆玉为之神玺以镇中国藏而不用受命玺以封禅礼神皇帝行玺以报王公书皇帝之玺以劳王公皇帝信玺以召王公天子行玺以报四夷书天子之玺以劳四夷天子信玺以召兵四夷皆泥封大朝会则符玺郎进神玺受命玺于御座行幸则合八玺为五轝函封从于黄钺之内太皇太后皇太后皇后皇太子及妃玺皆金为之藏而不用太皇太后皇太后封令书以宫官印皇后以内侍省印皇太子以左春坊印妃以内坊印初太宗刻受命玄玺以白玉为螭首文曰皇天景命有徳者昌至武后改诸玺皆为寳中宗即位复为玺开元六年复为寳天寳初改玺书为寳书十载改传国寳为承天大寳初髙祖入长安罢隋竹使符班银莬符其后改为铜鱼符以起军旅易守长京都留守折冲府捉兵镇守之所及左右金吾宫苑总监牧监皆给之畿内则左三右一畿外则左五右一左者进内右者在外用始第一周而复始宫殿门城门给交鱼符廵鱼符左厢右厢给开门符闭门符亦左符进内右符监门掌之蕃国亦给之雄雌各十二铭以国名雄者进内雌者付其国朝贡使各赍其月鱼而至不合者劾奏传信符者以给邮驿通制命皇太子监国给双龙符左右皆十两京北都留守给麟符左二十右十九东方诸州给青龙符南方诸州朱雀符西方诸州驺虞符北方诸州玄武符皆左四右三左者进内右者付外行军所亦给之随身鱼符者以明贵贱应召命左二右一左者进内右者随身皇太子以玉契召勘合乃赴亲王以金庻官以铜皆题其位姓名官有贰者加左右皆盛以鱼袋三品以上饰以金五品以上饰以银刻姓名者去官纳之不刻者传佩相付有传符铜鱼符者给封符印发驿封符及封鱼函用之有铜鱼而无传符者给封函还符封函用之天子廵幸则京师东都留守给留守印诸司从行者给行从印木契符者以重镇守慎出纳畿内左右皆三畿外左右皆五皇帝廵幸太子监国有军旅之事则用之王公征讨皆给焉左右各十九太极殿前刻漏所亦以左契给之右以授承天门监门昼夜勘合然后鸣鼔玄武门苑内诸门有唤人木契左以进内右以授监门有勑召者用之鱼契所降皆有勑书尚书省符与左同乃用大将出赐旌以颛赏节以颛杀旌以綘帛五丈粉画虎有铜龙一首纒绯旛紫缣为袋油囊为表节悬画木盘三相去数寸隅垂赤麻余与旌同髙宗给五品以上随身鱼银袋以防召命之诈出内必合之三品以上金饰袋垂拱中都督刺史始赐鱼天授二年改佩鱼皆为龟其后三品以上龟袋饰以金四品以银五品以铜中宗初罢龟袋复给以鱼郡王嗣王亦佩金鱼袋景龙中令特进佩鱼散官佩鱼自此始也然员外试检校官犹不佩鱼景云中诏衣紫者鱼袋以金饰之衣绯者以银饰之开元初驸马都尉从五品者假紫金鱼袋都督刺史品卑者假绯鱼袋五品以上检校试判官皆佩鱼中书令张嘉贞奏致仕者佩鱼终身自是百官赏绯紫必兼鱼袋谓之章服当时服朱紫佩鱼者衆矣初隋文帝听朝之服以赭黄文绫袍乌纱帽折上巾六合鞾与贵臣通服唯天子之带有十三环文官又有平头小様巾百官常服同于庶人至唐髙祖以赭黄袍巾带为常服腰带者搢垂头以下名曰䤩尾取顺下之义一品二品銙以金六品以上以犀九品以上以银庶人以鐡既而天子袍衫稍用赤黄遂禁臣民服亲王及三品二王后服大科绫罗色用紫饰以玉五品以上服小科绫罗色用朱饰以金六品以上服丝布交梭双紃绫色用黄六品七品服用绿饰以银八品九品服用青饰以鍮石勋官之服随其品而加佩刀砺纷帨流外官庶人部曲奴婢则服䌷绢絁布色用黄白饰以鐡铜太宗时又命七品服龟甲双巨十花绫色用緑九品服丝布杂绫色用青是时士人以棠苎襕衫为上服贵女功之始也一命以黄再命以黑三命以纁四命以绿五命以紫士服短褐庶人以白中书令马周上议礼无服衫之文三代之制有深衣请加襕袖褾襈为士人上服开骻者名曰缺骻衫庶人服之又请裹头者左右各三襵以象三才重繋前脚以象二仪诏皆从之太尉长孙旡忌又议服袍者下加襕绯紫绿皆视其品庶人以白太宗尝以幞头起于后周便武事者也方天下偃兵採古制为翼善冠自服之又制进德冠以赐贵臣玉制如弁服以金饰梁花趺三品以上加金络五品以上附山云自是元日冬至朔望视朝服翼善冠衣白练裙襦常服则有袴褶与平巾帻通用翼善冠进德冠制如幞头皇太子乘马则服进德冠九加金饰犀簮导亦有绔褶燕服用紫其后朔望视朝仍用弁服显庆元年长孙旡忌等曰武德初撰衣服令天子祀天地服大裘冕按周郊被衮以象天戴冕藻十有二旒与大裘异月令孟冬天子始裘以御寒若启蛰祈谷冬至报天服裘可也季夏迎气龙见而雩如之何可服故歴代唯服衮章汉明帝始采周官礼记制祀天地之服天子备十二章后魏周隋皆如之伏请郊祀天地服衮冕罢大裘又新礼皇帝祭社稷服絺冕四旒三章祭日月服玄冕三旒衣无章按令文四品五品之服也三公亚献皆服衮孤卿服毳鷩是天子同于大夫君少臣多非礼之中且天子十二为节以法天乌有四旒三章之服若诸臣助祭冕与王同是贵贱无分也若降王一等则王服玄冕羣臣服爵弁既屈天子又贬公卿周礼此文久不用矣犹祭祀之有尸侑以君亲而拜臣子硩蔟蝈氏之职不通行者盖多故汉魏承用衮冕今新礼亲祭日月服五品之服请循歴代故事诸祭皆用衮冕制曰可无忌等又曰礼皇帝为诸臣及五服亲举哀素服今服白袷礼令乖舛且白袷出近代不可用乃改以素服自是鷩冕以下天子不复用而白袷废矣其后以紫为三品之服金玉带銙十三绯为四品之服金带銙十一浅绯为五品之服金带銙十深绿为六品之服浅绿为七品之服皆银带銙九深青为八品之服浅青为九品之服皆鍮石带銙八黄为流外官及庶人之服铜鐡带銙七武后擅政多赐羣臣巾子绣袍勒以回文之铭皆无法度不足纪至中宗又赐百官英王踣样巾其制髙而踣帝在藩时冠也其后文官以紫黑絁为巾赐供奉官及诸司长官则有罗巾圆头巾子后遂不改初职事官三品以上赐金装刀砺石一品以下则有手巾算袋佩刀砺石至睿宗时罢佩刀砺石而武官五品以上佩䪓韘七事佩刀刀子砺石契苾真哕厥钋筒火石是也时皇太子将释奠有司草仪注从臣皆乘马着衣冠左庶子刘子玄议曰古大夫乘车以马为騑服魏晋朝士驾牛车如李广北征解鞍憇息马援南伐据鞍顾眄则鞍马行于军旅戎服所便江左尚书郎乘马则御史治之颜延年罢官骑马出入世称放诞近古専车则衣朝服单马则衣亵服皇家廵谒陵庙册命王公则盛服冠履乘路车士庶有以衣冠亲迎者亦时服箱其余贵贱皆以骑代车比者法驾所幸侍臣朝服乘马今既舍车而冠履不易何者襃衣博带革履髙冠车中之服也韈而镫跣而乘非唯盭古亦自取惊蹶议者以祕阁梁南郊图有衣冠乘马者此图后人所为也古今图画多矣如画羣公祖二疏而有曵芒屩者画昭君入匈奴而妇人有施帷冒者夫芒屩出于水乡非京华所为帷冒创于隋代非汉宫所用岂可因二画以为故实乎谓乘马衣冠宜省太子从之编于令开元初将有事南郊中书令张说请遵古制用大裘乃命有司制二冕玄宗以大裘朴略不可通寒暑废而不服自是元正朝会用衮冕通天冠百官朔望朝参外官衙日则佩算袋余日则否玄宗谒五陵初用素服朔望朝颛用常服弁服翼善冠皆废唐初赏朱紫者服于军中其后军将亦赏以假绯紫有从戎缺骻之服不在军者服长袍或无官而冒衣绿有诏殿中侍御史紏察诸卫大将军中郎以下给袍者皆易其绣文千牛卫以瑞牛左右卫以瑞马骁卫以虎武卫以鹰威卫以豹领军卫以白泽金吾卫以辟邪行六品者冠去珠五品去鞶囊双佩幞头用罗縠妇人服从夫子五等以上亲及五品以上母妻服紫衣腰襻褾缘用锦绣九品以上母妻服朱衣流外及庶人不服绫罗縠五色线鞾履凡裥色衣不过十二破浑色衣不过六破二十五年御史大夫李适之建议冬至元日大礼朝参官及六品清官服朱衣六品以下通服绔褶天寳中御史中丞吉温建议京官朔望朝参衣朱绔褶五品以上有珂伞徳宗尝赐节度使时服以鵰衔绶带谓其行列有序牧人有威仪也元和十二年太子少师郑余庆言百官服朝服者多误自今唯职事官五品兼六品以上散官者则有佩剑绶其余皆省初妇人施羃䍦以蔽身永徽中始用帷冒施裙及颈坐檐以代乘车命妇朝谒则以駞驾车数下诏禁而不止武后时帷冒益盛中宗后乃无复羃䍦矣宫人从驾皆胡冒乘马海内俲之至露髻驰骋而帷冒亦废有衣男子衣而鞾如奚契丹之服武德间妇人曵履及线鞾开元中初有线鞋侍儿则着履奴婢服襕衫而士女衣胡服其后安禄山反当时以为服妖之应巴蜀妇人出入有兜笼干元初蕃将又以兜笼易负遂以代车文宗即位以四方车服僣奢下诏凖仪制令品秩勋劳为等级职事官服绿青碧勋官诸司则佩刀砺纷帨诸亲朝贺宴会之服一品二品服玉及通犀三品服花犀斑犀车马无饰金银衣曵地不过二寸袖不过一尺三寸妇人裙不过五幅曵地不过三寸襦袖不过一尺五寸袍袄之制三品以上服绫以鹘衔瑞草鴈衔绶带及双孔雀四品五品服绫以地黄交枝六品以下服绫小窠无文及隔织独织一品导从以七骑二品三品以五骑四品以三骑五品以二骑六品以一骑五品以上及节度使册拜婚会则车有幰外命妇一品二品三品乘金铜饰犊车檐舁以八人三品舁以六人四品五品乘白铜饰犊车檐舁以四人胥吏商贾之妻老者乘苇軬车兜笼舁以二人度支戸部盐鐡门官等服细葛布无纹绫绿闇银蓝铁带鞍辔衔镫以鍮石未有官者服麤葛布官絁绿铜铁带乘蜀马铁镫行官服紫麤布絁蓝铁带中官不衣纱縠绫罗诸司小儿不服大巾商贾庶人僧道士不乘马妇人衣青碧缬平头小花草履彩帛缦成履而禁髙髻险粧去眉开额及呉越髙头草履王公之居不施重栱藻井三品堂五间九架门三间五架五品堂五间七架门三间两架六品七品堂三间五架庶人四架而门皆一间两架常参官施悬鱼对凤瓦兽通栿乳梁诏下人多怨者京兆尹杜悰条易行者为寛限而事遂不行唯淮南观察使李徳裕令管内妇人衣襃四尺者阔一尺五寸裙曵地四五寸者减三寸开成末定制宰相三公师保尚书令仆射诸司长官及致仕官疾病许乘檐如汉魏载舆歩舆之制三品以上官及刺史有疾暂乘不得舎驿唐书卷二十四唐书卷二十四考证车服志朱覆髪具络旧书具作贝又髪上有鬉字皮轩车旧书无皮字唐书卷二十四考证新唐书卷二十五钦定四库全书唐书卷二十五宋翰林学士欧阳修撰志第十五歴志歴法尚矣自尧命羲和歴象日月星辰以闰月定四时成嵗其事略见于书而夏商周以三统改正朔为歴固已不同而其法不传至汉造歴始以八十一分为统母其数起于黄钟之龠盖其法一本于律矣其后刘歆又以春秋易象推合其数盖傅㑹之説也至唐一行始专用大衍之䇿则歴术又本于易矣盖歴起于数数者自然之用也其用无穷而无所不通以之于律于易皆可以合也然其要在于候天地之气以知四时寒暑而仰察天日月星之行运以相参合而已然四时寒暑无形而运于下天日月星有象而见于上二者常动而不息一有一无出入升降或迟或疾不相为谋其久而不能无差忒者势使之然也故为歴者其始未尝不精密而其后多疎而不合亦理之然也不合则屡变其法以求之自尧舜三代以来歴未尝同也唐终始二百九十余年而歴八改初曰戊寅元歴曰麟徳甲子元歴曰开元大衍歴曰寳应五纪歴曰建中正元歴曰元和观象歴曰长庆宣明歴曰景福崇玄歴而止矣髙祖受禅将治新歴东都道士傅仁均善推歩之学太史令庾俭丞傅奕荐之诏仁均与俭等参议合受命嵗名为戊寅元歴乃列其大要所可考验者有七曰唐以戊寅嵗甲子日登极歴元戊寅日起甲子如汉太初一也冬至五十余年輙差一度日短星昴合于尧典二也周幽王六年十月辛夘朔入蚀限合于诗三也鲁僖公五年壬子冬至合春秋命歴序四也月有三大三小则日蚀常在朔月蚀常在望五也命辰起子半命度起虚六符隂阳之始六也立迟疾定朔则月行晦不东见朔不西脁七也髙祖诏司歴起二年用之擢仁均员外散骑侍郎三年正月望及二月八月朔当蚀比不効六年诏吏部郎中祖孝孙考其得失孝孙使筭歴博士王孝通以甲辰歴法诘之曰日短星昴以正仲冬七宿毕见举中宿言耳举中宿则余星可知仁均专守昴中执文害意不亦谬乎又月令仲冬昏东壁中明昴中非为常准若尧时星昴昏中差至东壁然则尧前七千余嵗冬至昏翼中日应在东井井极非去人最近故暑斗极南去人最逺故寒寒暑易位必不然矣又平朔定朔旧有二家三大三小为定朔望一大一小为平朔望日月行有迟速相及谓之合㑹晦朔无定由时消息若定大小皆在朔者合㑹虽定而蔀元纪首三端竝失若上合履端之始下得归余于终合㑹有时则甲辰元歴为通术矣仁均对曰宋祖沖之立嵗差隋张胄玄等因而修之虽差数不同各明其意孝通未晓乃执南斗为冬至常星夫日躔宿度如邮传之过宿度既差黄道随而变矣书云季秋月朔辰弗集于房孔氏云集合也不合则日蚀可知又云先时者杀无赦不及时者杀无赦既有先后之差是知定朔矣诗云十月之交朔月辛卯又春秋传曰不书朔官失之也自后歴差莫能详正故秦汉以来多非朔蚀宋御史中丞何承天微欲见意不能详究乃为散骑侍郎皮延宗等所抑孝通之语乃延宗旧説治歴之本必推上元日月如合璧五星如连珠夜半甲子朔旦冬至自此七曜散行不复余分普尽总㑹如初唯朔分气分有可尽之理因其可尽即有三端此乃纪其日数之元尔或以为即夜半甲子朔冬至者非也冬至自有常数朔名由于月起月行迟疾匪常三端安得即合故必湏日月相合与至同日者乃为合朔冬至耳孝孙以为然但畧去尤疎濶者九年复诏大理卿崔善为与孝通等较定善为所改凡数十条初仁均以武徳元年为歴始而气朔迟疾交㑹及五星皆有加减至是复用上元积筭其周天度即古赤道也贞观初直太史李淳风又上疏论十有八事复诏善为课二家得失其七条改从淳风十四年太宗将亲祀南郊以十一月癸亥朔甲子冬至而淳风新术以甲子合朔冬至乃上言古歴分日起于子半十一月当甲子合朔冬至故太史令傅仁均以减余稍多子初为朔遂差三刻司歴南宫子明太史令薛颐等言子初及半日月未离淳风之法较春秋已来晷度薄蚀事皆符合国子祭酒孔颕达等及尚书八座参议请从淳风又以平朔推之则二歴皆以朔日冬至于事弥合且平朔行之自古故春秋传或失之前谓晦日也虽癸亥日月相及明日甲子为朔可也从之十八年淳风又上言仁均歴有三大三小云日月之蚀必在朔望十九年九月后四朔频大诏集诸解歴者详之不能定庚子诏用仁均平朔讫麟徳元年仁均歴法祖述冑玄稍以刘孝孙旧议参之其大最疎于淳风然更相出入其有所中淳风亦不能逾之今所记者善为所较也戊寅歴上元戊寅嵗至武徳九年丙戌积十六万四千三百四十八筭外章嵗六百七十六章闰二百四十九章月八千三百六十一月法三十八万四千七十五日法万三千六时法六千五百三度法气法九千四百六十四气时法千一百八十三嵗分三百四十五万六千六百七十五嵗余二千三百一十五周分三百四十五万六千八百四十五半斗分一千四百八十五半没分七万六千八百一十五没法千一百三歴日二十七歴余万六千六十四歴周七十九万八千二百歴法二万八千九百六十八余数四万九千六百三十五章月乗年如章嵗得一为积月以月法乗积月如日法得一为朔积日余为小余日满六十去之余为大余命甲子筭外得天正平朔加大余二十九小余六千九百一得次朔加平朔大余七小余四千九百七十六小分四之三为上弦又加得望又加得下弦余数乗年如气法得一为气积日命日如前得冬至加大余十五小余二千六十八小分八之一得次气日加四季之节大余十二小余千六百五十四小分四得土王凡节气小余三之以气时法而一命子半筭外各其加时置冬至小余八之减没分余满没法为日加冬至去朔日筭依月大小去之日不满月筭得没日余分尽为减加日六十九余七百八得次没以平朔弦望入气日筭乗损益率如十五得一以损益盈缩数为定盈缩分凡不尽半法已上亦从一以歴法乗朔积日满歴周去之余如歴法得一为日命日筭外得天正平朔夜半入歴日及余次日加一累而裁之若以万四千四百八十四乗平朔小余如六千五百三而一不尽为小分以加夜半入歴日加之满歴日及余去之得平朔加时所入加歴日七余万一千八十四小分三千九百九十五命如前得上弦又加得望下弦及后朔歴行分与次日相减为行差后多为进后少为退减去行分六百七十六为差法各置平朔弦望加时入歴日余乗所入日损益率以损益其下积分差法除为定盈缩积分置平朔弦望小余各以入气积分盈加缩减之以入歴积分盈减缩加之满若不足进退日法皆为定大小余命日甲子筭外以嵗分乗年为积分满周分去之余如度法得一为度命以虚六经斗去分得冬至日度及分以冬至去朔日筭及分减之得天正平朔前夜半日度及分累加一度得次日以行分法乗朔望定小余以九百二十九除为度分又以十四约为行分以加夜半度为朔望加时日度定朔加时日月同度望则因加日度百八十二行分四百二十六小分十太以夜半入歴日余乗行差满歴法得一以进加退减歴行分为行定分以朔定小余乗之满日法得一为行分以减加时月度为朔望夜半月度求次日加月行定分累之嵗星率三百七十七万五千二十三终日三百九十八行分五百九十六小分七平见入冬至初日减行分五千四百一十一自后日损所减百二十分立春初日増所加六十分春分均加四日清明毕谷雨均加五日立夏毕大暑均加六日立秋初日加四千八十分乃日损所加六十七分入寒露日増所减百一十七分入小雪毕大雪均减八日初见顺日行百七十一分日益迟一分百一十四日行十九度二百九分而留二十六日乃退日九十七分八十四日退十二度三十六分又留二十五日五百九十六分小分七乃顺初日行六十分日益疾一分百一十四日行十九度四百三十七分而伏荧惑率七百三十八万一千二百二十三终日七百七十九行分六百二十六小分三平见入冬至初日减万六千三百五十四分乃日损所减五百四十五分入大寒日増所加四百二十六分入雨水后均加二十九日立夏初日加万九千三百九十二分乃日损所加二百一十三分入立秋初依平入处暑日増所减百八十四分入小雪后均减二十五日初见入冬至初率二百四十一日行百六十三度自后二日损日度各一自百二十八日率百七十七日行九十九度毕百六十一日又三日损一尽百八十二日率百七十日行九十二度毕百八十八日乃三日益一尽二百二十七日率百八十三日行百五度又二日益一尽二百四十九日率百九十四日行百一十六度又每日益一尽二百一十日率二百五十五日行百七十七度毕三百三十七日乃二日损一尽大雪复初见入小雪后三日去日率一入雨水毕立夏均去日率二十自后三日减所去一日毕小暑依平为定日率若入处暑毕秋分皆去度率六各依冬至后日数而损益之又依所入之气以减之为前疾日度率若初行入大寒毕大暑皆差行日益迟一分其余皆平行若入白露毕秋分初迟日行半度四十日行二十度各尽其日度而迟初日行三百二十六分日益迟一分半六十日行二十五度五分而留十三日乃退日百九十二分六十日退十七度二十八分又留十二日六百二十六分小分三又顺后迟初日行二百三十八分日益疾一分半六十日行二十五度三十五分而后疾入冬至初率二百一十四日行百三十六度乃每日损一尽三十七日率百七十七日行九十九度又二日损一尽五十七日率百六十七日行八十九度毕七十九日又三日益一尽百三十日率百八十四日行百六度又二日益一尽百四十四日率百九十一日行百一十三度又每日益一尽百九十日率二百三十七日行百五十九度又每日益一尽二百日率二百五十七日行百七十九度又每日益一尽二百一十日率二百六十七日行百八十九度毕二百五十九日乃二日损一毕大雪复初后迟加六度者此后疾去度率六为定各依冬至后日数而损益之为后疾日度率若入立夏毕夏至日行半度尽六十日行三十度若入小暑毕大暑尽四十日行二十度各尽其日度而伏镇星率三百五十七万八千二百四十六终日三百七十八行分六十一平见入冬至初日减四千八百一十四分乃日増所减七十九分入小寒均减九日乃每气损所减一日入夏至初日均减二日自后十日损所减一日小暑五日外依平入大暑日増所加百八十一分入处暑均加九日入白露初日加六千二分乃日损所加百三十三分入霜降日増所减七十九分初见顺日行六十分八十三日行七度二百四十八分而留三十八日乃退日四十一分百日退六度四十四分又留三十七日六十一分乃顺日行六十分八十三日行七度二百四十八分而伏太白率五百五十二万六千二百终日五百八十三行分六百二十小分八晨见伏三百二十七日行分六百二十小分八夕见伏二百五十六日晨平见入冬至依平入小寒日増所加六十六分入立春毕立夏均加三日小满初日加千九百六十四分乃日损所加六十分入夏至依平入小暑日増所减六十分入立秋毕立冬均减三日小雪初日减千九百六十四分乃日损所减六十六分初见乃退日半度十日退五度而留九日乃顺迟差行日益疾八分四十日行三十度入大雪毕小满者依此入芒种十日减一度入小暑毕霜降均减三度入立冬十日损所减一度毕小雪皆为定度平行日一度十五日行十五度入小寒十日益日度各一入雨水后皆二十一日行二十一度入春分后十日减一毕立夏依平入小满后六日减一毕立秋日度皆尽无平行入霜降后四日加一毕大雪依平疾百七十日行二百四度而晨伏夕平见入冬至日増所减百分入唘蛰毕春分均减九日清明初日减五千九百八十六分乃日损所减百分入芒种依平入夏至日増所加百分入处暑毕秋分均加九日寒露初日加五千九百八十六分乃日损所减百分入大雪依平初见顺疾百七十日行二百四度入冬至毕立夏者依此入小满六日加一度入夏至毕小暑均加五度入大暑三日减一度入立秋毕大雪依平从白露毕春分皆差行日益疾一分半以一分半乗百六十九而半之以加平行为初日行分入清明毕于处暑皆平行乃平行日一度十五日行十五度入冬至后十日减日度各一入唘蛰毕芒种皆九日行九度入夏至后五日益一入大暑依平入立秋后六日加一毕秋分二十五日行二十五度入寒露六日减一入大雪依平顺迟日益迟八分四十日行三十度又留九日乃退日半度十日退五度而夕伏辰星率百九万六千六百八十三终日百一十五行分五百九十四小分七晨见伏六十三日行分五百九十四小分七夕见伏五十二日晨平见入冬至均减四日入小寒依平入立春后均减三日入雨水毕立夏应见不见入小满依平入霜降毕立冬均加一日入小雪至大雪十二日依平若在大雪十三日后日増所减一日初见留六日顺迟日行百六十九分入大寒毕唘蛰无此迟行乃平行日一度十日行十度入大寒后二日去日度各一毕于二十日日度俱尽无此平行疾日行一度六百九分十日行十九度六分分而晨伏夕平见入冬至后依平入谷雨毕芒种均减二日入夏至依平入立秋毕霜降应见不见入立冬毕大雪依平初见顺疾日行一度六百九分十日行十九度六分若入小暑毕处暑日减二百三分乃平行日一度十日行十度入大暑后二日去日及度各一毕于二十日日度俱尽无此平行迟日行百六十九分又留六日七分而夕伏各以星率去嵗积分余反以减其率余如度法得一为日得冬至后晨平见日及分以冬至去朔日筭及分加之起天正依月大小计之命日筭外得所在日月金水各以晨见伏日及分加之得夕平见各以其星初日所加减之分计后日损益之数以损益之讫乃以加减平见为定见其加减分皆满行分法为日以定见去朔日及分加其朔前夜半日度又以星初见去日度嵗星十四太白十一荧惑镇星辰星皆十七晨减夕加之得初见宿度求次日各加一日所行度及分荧惑太白有小分者各以日率为母留者因前退则依减伏不注度顺行出斗去其分退行入斗先加分讫皆以二十六约行分为度分交㑹法千二百七十四万一千二百五八分交分法六百三十七万六百二九分朔差百八万五千四百九十四二分望分六百九十一万三千三百五十交限五百八十二万七千八百五十五八分望差五十四万二千七百四十七一分外限六百七十六万七百八十二九分中限千二百三十五万一千二十五八分内限千二百一十九万一千四百五十八七分以朔差乗积月满交㑹法去之余得天正月朔入平交分求望以望分加之求次月以朔差加之其朔望入大雪毕冬至依平入小寒日加气差千六百五十分入惊蛰毕清明均加七万六千一百分自后日损所加千六百五十分入芒种毕夏至依平加之满法去之入小暑后日増所减千二百分入白露毕霜降均减九万五千八百二十五分立冬初日减六万三千三百分自后日损所减二千一百一十分减若不足加法乃减之余为定交分不满交分法者为在外道满去之余为在内道如望差已下为去先交分交限已上以减交分余为去后交分皆三日法约为时数望则月蚀朔在内道则日蚀置蚀望定小余入歴一日减二百八十若十五日即加之十四日加五百五十若二十八日即减之余日皆盈加缩减二百八十为月蚀定余十二乗之时法而一命子半筭外不尽得月蚀加时约定小余如夜漏半已下者退日筭上置蚀朔定小余入歴一日即减二百八十若十五日即加之十四日加五百五十若二十八日即减之为定后不入四时加减之限其内道春去交四时已上入歴盈加缩减二百八十夏盈加缩减二百八十秋去交十一时已下惟盈加二百八十已上者盈加五百五十缩加二百八十冬去交五时已下惟盈加二百八十皆为定余十二乗之时法而一命子半筭外不尽为时余副之仲辰半前以副减法为差率半后退半辰以法加余以副为差率季辰半前以法加副为差率半后退半辰以法加余倍法加副为差率孟辰半前三因其法以副减之余为差率半后退半辰以法加余又以法加副乃三因其法以副减之为差率又置去交时数三已下加三六已下加二九已下加一九已上依数十二已上从十二皆乗差率十四除为时差子午半后以加时余卯酉半后以减时余加之满若不足进退时法得日蚀加时望去交分冬先后交皆去二时春先交秋后交去半时春后交秋先交去二时夏则依定不足去者既乃以三万六千一百八十三为法而一以减十五余为月蚀分朔去交在内道五月朔加时在南方先交十三时外六月朔后交十三时外者不蚀唘蛰毕清明先交十三时外值缩加时在未西处暑毕寒露后交十三时外值盈加时在已东皆不蚀交在外道先后去交一时内者皆蚀若二时内及先交值盈后交值缩二时外者亦蚀夏去交二时内加时在南方者亦蚀若去分至十二时内去交六时内者亦蚀若去春分三日内后交二时秋分三日内先交二时内者亦蚀诸去交三时内有星伏土木去见十日外火去见四十日外金晨伏去见二十二日外有一星者不蚀各置去交分秋分后毕立春均减二十二万八百分唘蛰初日毕芒种日损所减千八百一十分夏至后毕白露日増所减二千四百分以减去交分余为不蚀分不足减反相减为不蚀分亦以减望差为定法后交值缩者直以望差为定法其不蚀分大寒毕立春后交五时外皆去一时时差值减者先交减之后交加之时差值加者先交加之后交减之不足减者皆既十五乗之定法而一以减十五余为日蚀分置日月蚀分四已下因増二五已下因増三六已上因増五各为刻率副之以乗所入歴损益率四千五十七为法而一值盈反其损益值缩依其损益皆损益其副为定用刻乃六乗之十而一以减蚀甚辰刻为亏初又四乗之十而一以加食甚辰刻为复满唐书卷二十五新唐书卷二十六钦定四库全书唐书卷二十六宋翰林学士欧阳修撰志第十六歴志髙宗时戊寅歴益疎淳风作甲子元歴以献诏太史起麟徳二年颁用谓之麟徳歴古歴有章蔀有元纪有日分度分参差不齐淳风为总法千三百四十以一之损益中晷术以考日至为木浑图以测黄道余因刘焯皇极歴法増损所宜当时以为密与太史令瞿昙罗所上经纬歴参行弘道元年十二月甲寅朔壬午晦八月诏二年元日用甲申故进以癸未晦焉永昌元年十一月改元载初用周正以十二月为腊月建寅月为一月神功二年司歴以腊为闰而前嵗之晦月见东方太后诏以正月为闰十月是嵗甲子南至改元圣歴命瞿昙罗作光宅歴将用之三年罢作光宅歴复行夏时终开元十六年麟徳歴麟徳元年甲子距上元积二十六万九千八百八十算总法千三百四十朞实四十八万九千四常朔实三万九千五百七十一辰率三百三十五以朞实乗积算为朞总如总法得一为日六十去之命甲子算外得冬至累加日十五小余二百九十二小分六之五得次气六乗小余辰率而一命子半算外各其加时以常朔实去朞总不满为闰余以闰余减朞总为总实如总法得一为日以减冬至得天正常朔又以常朔小余并闰余以减朞总为总实因常朔加日二十九小余七百一十一得次朔因朔加日七小余五百一十二太得上弦又加得望及下弦进纲十六秋分后退纪十七各以其气率并后气率而半之十二乗之纲纪除之为末率二率相减余以十二乗之纲纪除为总差又以十二乗总差纲纪除之为别差以总差前少以减末率前多以加末率为初率累以别差前少以加初率前多以减初率为每日躔差及先后率乃循积而损益之各得其日定气消息与盈朒积其后无同率因前末为初率前少者加总差前多者以总差减之为末率余依术入之各以气下消息积息减消加常气为定气各以定气大小余减所近朔望大小余十二通其日以辰率约其余相从为辰总其气前多以乗末率前少以乗初率十二而一为总率前多者以辰总减纲纪以乗十二纲纪而一以加总率辰总乗之一十四除之前少者辰总再乗别差二百八十八除之皆加总率乃以先加后减其气盈朒积为定以定积盈加朒减常朔弦望得盈朒大小余变周四十四万三千七十七变日二十七余七百四十三变竒一变竒法十二月程法六十七以竒法乗总实满变周去之不满者竒法而一为变分盈总法从日得天正常朔夜卒入变加常朔小余为经辰所入因朔加七日余五百一十二竒九得上弦转加得望下弦及次朔加之满变日及余去之又以所入盈朒定积盈加朒减之得朔弦望盈朒经辰所入以离程与次相减得进退差后多为进后少为退等为平各列朔弦望盈朒经辰所入日増减率并后率而半之为通率又二率相减为率差増者以入变歴日余减总法余乗率差总法而一并率差而半之减者半入余乗率差亦总法而一皆加通率以乗入余总法除为经辰变率半之以速减迟加入余为转余増者以减总法减者因余皆乗率差总法而一以加通率变法乗之总法除之以速减迟加变率为定率乃以定率増减迟速积为定其后无同率亦因前率应増者以通率为初数半率差而减之应损者即为通率其歴率损益入余进退日者分为二日随余初末如法求之所得并以加减变率为定七日初千一百九十一末百四十九十四日初千四十二末二百九十八二十一日初八百九十二末四百四十八二十八日初七百四十三末五百九十七各视入余初数已下为初已上以初数减之余为末各以入变迟速定数速减迟加朔弦望盈朒小余满若不足进退其日加其常日者为盈减其常日者为朒各为定大小余命日如前乃前朔后朔迭相推校盈朒之课据实为准损不侵朒益不过盈定朔日名与次朔同者大不同者小无中气者为闰月黄道南斗二十四度三百二十八分牛七度婺女十一度虚十度危十六度营室十八度东壁十度奎十七度娄十三度胃十五度昴十一度毕十六度觜觽二度参九度东井三十度舆鬼四度栁十四度七星七度张十七度翼十九度轸十八度角十三度亢十度氐十六度房五度心五度尾十八度箕十度冬至之初日躔定在南斗十二度每加十五度二百九十二分小分五依宿度去之各得定气加时日度各以初日躔差乗定气小余总法而一进加退减小余为分以减加时度为气初夜半度乃日加一度以躔差进加退减之得次日以定朔弦望小余副之以乗躔差总法而一进加退减其副各加夜半日躔为加时宿度合朔度即月离也上弦加度九十一度分四百一十七望加度百八十二度分八百三十四下弦加度二百七十三度分千二百五十一讫半其分降一等以同程法得加时月离因天正常朔夜半所入变日及余定朔有进退日者亦进退一日为定朔夜半所入累加一日得次日各以夜半入变余乗进退差总法而一进加退减离程为定程以定朔弦望小余乗之总法而一以减加时月离为夜半月离求次日程法约定程累加之若以定程乗夜刻二百除为晨分以减定程为昏分其夜半月离朔后加昏为昏度望后加晨为晨度其注歴五乗弦望小余程法而一为刻不满晨前刻者退命算上辰刻八分二十四刻分七十二定气晨前刻黄道去极度屈伸率发歛差置其气屈伸率各以发敛差损益之为每日屈伸率差满十从分分满十为率各累计其率为刻分百八十乗之十一乗纲纪除之为刻差各半之以伸减屈加晨前刻分为每日晨前定刻倍之为夜刻以减一百为昼刻以三十四约刻差为分分满十为度以伸减屈加气初黄道去极得每日以昼刻乗朞实二百乗总法除为昏中度以减三百六十五度三百二十八分余为旦中度各以加日躔得昏旦中星赤道计之其赤道同太初星距游交终率千九十三万九千三百一十三竒率三百约终三万六千四百六十四竒百十三交中万八千二百三十二竒五十六半交终日二十七余二百八十四竒百一十三交中日十三余八百一十二竒五十六半亏朔三千一百六竒百八十七实望万九千七百八十五竒百五十后准千五百五十三竒九十三半前准万六千六百七十八竒二百六十三置总实以竒率乗之满终率去之不满以竒率约为入交分加天正常朔小余得朔汎交分求次朔以亏朔加之因朔求望以实望加之各以朔望入气盈朒定积盈加朒减之又六十乗迟速定数七百七十七除为限数以速减迟加为定交分交中已下者为月在外道已上者去之余为月在内道其分如后准已下为交后分前准已上者反减交中余为交前分望则月蚀朔在内道则日蚀百一十二约前后分为去交时置定朔小余副之辰率约之以艮巽坤干为次命算外其余半法已下为初已上者去之为末初则因余末则减法各为差率月在内道者益去交时十而三除之以乗差率十四而一为差其朔在二分前后一气内即以差为定近冬至以去寒露雨水近夏至以去清明白露气数倍之又三除去交时増之近冬至艮巽以加坤干以减近夏至艮巽以减坤干以加其差为定差艮巽加副坤干减副月在外道者三除去交时数以乗差率十四而一为差艮坤以减副巽干以加副为食定小余望即因定望小余即所在辰近朝夕者以日出没刻校前后十二刻半内候之月在外道朔不应蚀夏至初日以二百四十八为初准去交前后分如初准已下加时在午正前后七刻内者蚀朔去夏至前后每一日损初准二分皆毕于九十四日为每日变准交分如变准已下加时如前者亦蚀又以末准六十减初准及变准余以十八约之为刻准以并午正前后七刻内数为时准加时准内交分如末准已下亦蚀又置末准每一刻加十八为差准加时刻去午前后如刻准已上交分如差准已下者亦蚀自秋分至春分去交如末准已下加时已午未者亦蚀月在内道朔应蚀若在夏至初日以千三百七十三为初准去交如初准已上加时在午正前后十八刻内者或不蚀夏至前后每日益初准一分半皆毕于九十四日为每日变准以初准减变准余十而一为刻准以减午正前后十八刻余为时准其去交在变准已上加时在准内或不蚀望去交前后定分冬减二百二十四夏减五十四春交后减百交前减二百秋交后减二百交前减百不足减者蚀既有余者以减后准百四而一得月蚀分朔交月在内道入冬至毕定雨水及秋分毕大雪皆以五百五十八为蚀差入春分日损六分毕芒种以蚀差减去交分不足减者反减蚀差为不蚀分其不蚀分自小满毕小暑加时在午正前后七刻外者皆减一时三刻内者加一时大寒毕立春交前五时外大暑毕立冬交后五时外者皆减一时五时内者加一时诸加时蚀差应减者交后减之交前加之应加者交后加之交前减之不足减者皆既加减入不蚀限者或不蚀月在外道冬至初日无蚀差自后日益六分毕于雨水入春分毕白露皆以五百二十二为差入秋分日损六分毕大雪以差加去交分为蚀分以减后准余为不蚀分十五约蚀差以百四为定法其不蚀分如定法得一以减十五余得日蚀分嵗星总率五十三万四千四百八十三竒四十五伏分二万四千三十一竒七十二半终日三百九十八余千一百六十三竒四十五平见入冬至毕小寒均减日入大寒日损六十七分入春分依平乃日加八十九分入立夏毕小满均加六日入芒种日损八十九分入夏至毕立秋均加四日入处暑日损百七十八分入白露依平自后日减五十二分入小雪毕大雪均减六日初顺百一十四日行十八度五百九分日益迟一分前留二十六日旋退四十二日退六度十二分日益疾二分又退四十二日退六度十二分日益迟二分后留二十五日后顺百一十四日行十八度五百九分日益疾一分日尽而夕伏荧惑总率百四万五千八十竒六十伏分九万七千九十竒三十终日七百七十九余千二百二十竒六十平见入冬至减二十七日自后日损六百三分入大寒日加四百二分入雨水毕谷雨均加二十七日入立夏日损百九十八分入立秋依平入处暑日减百九十八分入小雪毕大雪均减二十七日初顺入冬至率二百四十三日行百六十五度乃三日损日度各二小寒初日率二百三十三日行百五十五度乃二日损一入谷雨四日平毕小满九日率百七十八日行百度乃三日损一夏至初日平毕六日率百七十一日行九十三度乃三日益一入立秋初日百八十四日行百六度乃每日益一入白露初日率二百一十四日行百三十六度乃五日益六入秋分初日率二百三十二日行百五十四度又每日益一入寒露初日率二百四十七日行百六十九度乃五日益三入霜降五日平毕立冬十三日率二百五十九日行百八十一度乃二日损日一入冬至复初各依所入常气平者依率余皆计日损益为前疾日度定率其前迟及留退入气有损益日度者计日损益皆准此法疾行日率入大寒六日损一入春分毕立夏均减十日入小满三日损所减一毕芒种依平入立秋三日益一入白露毕秋分均加十日入寒露一日半损所加一毕气尽依平为变日率疾行度率入大寒毕启蛰立夏毕夏至大暑毕气尽霜降毕小雪皆加四度清明毕谷雨加二度为变度率初行入处暑减日率六十度率三十入白露毕秋分减日率四十四度率二十二皆为初迟半度之行尽此日度乃求所减之余日度率续之为疾初行入大寒毕大暑差行日益迟一分前迟入冬至率六十日行二十五度先疾日益迟二分入小寒三日损一大寒初日率五十五日行二十度乃三日益一立春初日平毕清明率六十日行二十五度入谷雨每气别减一度立夏初日平毕小满率六十日行二十二度入芒种每气别益一度夏至初日平毕处暑率六十日行二十五度入白露三日损一秋分初日率六十日行二十五度乃每日益日一三日益度二寒露初日率七十五日行三十度乃每日损日一三日损度一霜降初日率六十日行二十五度乃二日损一度入立冬一日平毕气尽率六十日行十七度入小雪五日益一度大雪初日率六十日行二十度乃三日益一度入冬至复初前留十三日旋退西行入冬至初日率六十三日退二十二度乃四日益度一小寒一日率六十三日退二十六度乃三日半损度一立春三日平毕惊蛰率六十三日退十七度乃二日益日度各一雨水八日平毕气尽率六十七日退二十一度入春分每气损日度各一大暑初日平毕气尽率五十八日退十二度立秋初日平毕气尽率五十七日退十一度乃二日益日一寒露九日平毕气尽率六十六日退二十度乃二日损一霜降六日平毕气尽率六十三日退十七度乃三日益一立冬十一日平毕气尽率六十七日退二十一度乃二日损一入冬至复初后留冬至初留十三日乃二日半益一大寒初日平毕气尽留二十五日乃二日半损一雨水初日留十三日乃三日益一清明初日留二十三日乃日损一清明十日平毕处暑留十三日乃二日损一秋分十一日无留乃每日益一霜降初日留十九日乃三日损一立冬毕大雪留十三日后迟顺六十日行二十五度日益疾二分后疾冬至初日率二百一十日行百三十二度乃每日损一大寒八日率百七十二日行九十四度乃二日损一启蛰平毕气尽率百六十一日行八十三度乃二日益一芒种十四日平毕夏至率二百三十三日行百五十五度乃每日益一大暑初日平毕处暑率二百六十三日行百八十五度乃二日损一秋分一日率二百五十五日行百七十七度乃一日半损一大雪初日率二百五日行百二十七度乃三日益一入冬至复初其入常气日度之率有损益者计日损益为后疾定日率度疾行日率其前迟定日朒六十及退行定日朒六十三者皆以所朒日数加疾行定日率前迟定日盈六十退行定日盈六十三后留定日盈十三者皆以所盈日数减此疾定日率各为变日率疾行度率其前迟定度朒二十五退行定度盈十七后迟入秋分到冬至减度者皆以所盈朒度数加此疾定率前迟定度盈二十五及退行定度朒十七者皆以所盈朒度数减此疾定度率各为变度率初行入春分毕谷雨差行日益疾一分初行入立夏毕夏至日行十度六十六日行三十三度小暑毕大暑五十日行二十五度立秋毕气尽二十日行十度减率续行竝同前尽日度而夕伏镇星总率五十万六千六百二十三竒二十九伏分二万二千八百三十一竒六十四半终日三百七十八余一百三竒二十九平见入冬至初减四日乃日益八十九分入大寒毕春分均减八日入清明日损五十九分入小暑初依平自后日加八十九分入白露初加八日自后日损百七十八分入秋分均加四日入寒露日损五十九分入小雪初日依平乃日减八十九分初顺八十三日行七度二百九十分日益迟半分前留三十七日旋退五十一日退二度四百九十一分日益疾少半又退五十一日退二度四百九十一分日益迟少半后留三十七日后顺八十三日行七度二百九十分日益疾半分日尽而夕伏太白总率七十八万四千四百四十九竒九伏分五万六千二百二十四竒五十四半终日五百八十三余千二百二十九竒九夕见伏日二百五十六晨见伏日三百二十七余千二百二十九竒九夕平见入冬至初依平乃日减百分入启蛰毕春分均减九日入清明日损百分入芒种依平入夏至日加百分入处暑毕秋分均加九日入寒露日损百分入大雪依平夕顺入冬至毕立夏入立秋毕大雪率百七十二日行二百六度入小满后十日益一度为定度入白露毕春分差行益迟二分自余平行夏至毕小暑率百七十二日行二百九度入大暑五日损一度毕气尽平行入冬至大暑毕气尽平十三日行十三度入冬至十日损一毕立春入立秋十日益一毕秋分启蛰毕芒种七日行七度入夏至后五日益一毕于小暑寒露初日率二十三日行二十二度乃六日损一毕小雪顺迟四十二日行三十度日益迟八分夕留七日夕退十日退五度日尽而夕伏晨平见入冬至依平入小寒日加六十七分入立春毕立夏均加三日入小满日损六十七分入夏至依平入小暑日减六十七分入立秋毕立冬均减三日入小雪日损六十七分晨退十日退五度晨留七日顺迟冬至毕立夏大雪毕气尽率四十二日行三十度日益疾八分入小满率十日损一度毕芒种夏至毕寒露率四十二日行二十七度入霜降每气益一度毕小雪平行冬至毕气尽立夏毕气尽十三日行十三度入小寒后六日益日度各一毕启蛰小满后七日损日度各一毕立秋雨水初日率二十三日行二十三度自后六日损日度各一毕谷雨处暑毕寒露无平行入霜降后五日益日度各一毕大雪疾行百七十二日行二百六度前迟行损度不满三十度者此疾依数益之处暑毕寒露差行日益疾一分自余平行日尽而晨伏辰星总率十五万五千二百七十八竒六十六伏分二万二千六百九十九竒三十三终日百一十五余千一百七十八竒六十六夕见伏日五十二晨见伏日六十三余千一百七十八竒六十六夕平见入冬至毕清明依平入谷雨毕芒种均减二日入夏至毕大暑依平入立秋毕霜降应见不见入立冬毕大雪依平顺疾十二日行二十一度六分日行一度五百三分大暑毕处暑十二日行十七度二分日行一度二百八十分平行七日行七度入大暑后二日损日度各一入立秋无此平行顺迟六日行二度四分日行二百二十四分前疾行十七度者无此迟行夕留五日日尽而夕伏晨平见入冬至均减四日入小寒毕大寒依平入立春毕启蛰均减三日入雨水毕立夏应见不见入小满毕寒露依平入霜降毕立冬均加一日入小雪毕大雪依平晨见留五日顺迟六日行二度四分日行二百二十四分入大寒毕惊蛰无此迟行平行七日行七度入大寒后二日损日度各一入立春无此平行顺疾行十二日行二十一度六分日行一度五百三分前无迟行者十二日行十七度一十分日行一度二百八十分日尽而晨伏各以伏分减总实以总率去之不尽反以减总率如总法为日天正定朔与常朔有进退者亦进减退加一日乃随次月大小去之命日算外得平见所在各半见余以同半总太白辰星以夕见伏日加之得晨平见各依所入常气加减日及应计日损益者以损益所加减讫余以加减平见为常见又以常见日消息定数之半息减消加常见为定见日及分置定见夜半日躔半其分以其日躔差乗定见余总法而一进加退减之乃以其星初见去日度嵗星十四太白十一荧惑镇星辰星十七晨减夕加得初见定辰所在宿度其初见消息定数亦半之以息加消减其星初见行留日率置定见余以减半总各以初日行分乗之半总而一顺加逆减星初见定辰所在度分得星见后夜半宿度以所行度分顺加逆减之其差行益疾益迟者副置初日行分各以其差迟损疾加之留者因前逆则依减以程法约行分为度分得每日所至求行分者皆以半总乗定度率有分者从之日率除为平行度分置定日率减一以所差分乗之二而一为差率以疾减迟加平行为初日所行度及分中宗反正太史丞南宫説以麟徳歴上元五星有入气加减非合璧连珠之正以神龙元年嵗次乙巳故治乙巳元歴推而上之积四十一万四千三百六十算得十一月甲子朔夜半冬至七曜起牵牛之初其术有黄道而无赤道推五星先歩定合加伏日以求定见佗与淳风术同所异者惟平合加减差既成而睿宗即位罢之唐书卷二十六新唐书卷二十七上钦定四库全书唐书卷二十七上宋翰林学士欧阳修撰志第十七上歴志开元九年麟徳歴署日蚀比不效诏僧一行作新歴推大衍数立术以应之较经史所书气朔日名宿度可考者皆合十五年草成而一行卒诏特进张説与歴官陈玄景等次为歴术七篇略例一篇歴议十篇玄宗顾访者则称制㫖明年説表上之起十七年颁于有司时善算瞿昙譔者怨不得预改歴事二十一年与玄景奏大衍写九执歴其术未尽太子右司御率南宫説亦非之诏侍御史李麟太史令桓执圭较灵台候簿太衍十得七八麟徳才三四九执一二焉乃罪説等而是否决自太初至麟徳歴有二十三家与天虽近而未密也至一行密矣其倚数立法固无以易也后世虽有改作者皆依倣而已故详録之略例所以明述作本㫖也歴议所以考古今得失也其説皆足以为将来折衷略其大要着于篇者十有二其一歴本议曰易天数五地数五五位相得而各有合所以成变化而行鬼神也天数始于一地数始于二合二始以位刚柔天数终于九地数终于十合二终以纪闰余天数中于五地数中于六合二中以通律歴天有五音所以司日也地有六律所以司辰也参伍相周究于六十圣人以此见天地之心也自五以降为五行生数自六以往为五材成数错而乗之以生数衍成位一六而退极五十而増极一六为爻位之统五十为大衍之母成数乗生数其算六百为天中之积生数乗成数其算亦六百为地中之积合千有二百以五十约之则四象周六爻也二十四约之则太极包四十九用也综成数约中积皆十五综生数约中积皆四十兼而为天地之数以五位取之复得二中之合矣蓍数之变九六各一干坤之象也七八各三六子之象也故爻数通乎六十䇿数行乎二百四十是以大衍为天地之枢如环之无端盖律歴之大纪也夫数象微于三四而章于七八卦有三微䇿有四象故二微之合在始中之际焉蓍以七备卦以八周故二章之合而在中终之际焉中极居五六间由辟阖之交而在章微之际者人神之极也天地中积千有二百揲之以四为爻率三百以十位乗之而二章之积三千以五材乗八象为二微之积四十兼章微之积则气朔之分母也以三极参之倍六位除之凡七百六十是谓辰法而齐于代轨以十位乗之倍大衍除之凡三百四是谓刻法而齐于徳运半气朔之母千五百二十得天地出符之数因而三之凡四千五百六十当七精返初之㑹也易始于三微而生一象四象成而后八卦章三变皆刚太阳之象三变皆柔太隂之象一刚二柔少阳之象一柔二刚少隂之象少阳之刚有始有壮有究少隂之柔有始有壮有究兼三才而两之神明动乎其中故四十九象而大衍之用周矣数之徳圆故纪之于三而变于七象之徳方故纪之以四而变于八人在天地中以閲盈虚之变则闰余之初而气朔所虚也以终合通大衍之母亏其地十凡九百四十为通数终合除之得中率四十九余十九分之九终嵗之弦而斗分复初之朔也地于终极之际亏十而从天所以逺疑阳之战也夫十九分之九盈九而虚十也干盈九隠乎龙战之中故不见其首坤虚十以导潜龙之气故不见其成周日之朔分周嵗之闰分与一章之弦一蔀之月皆合于九百四十盖取诸中率也一䇿之分十九而章法生一揲之分七十六而蔀法生一蔀之日二万七千七百五十七以通数约之凡二十九日余四百九十九而日月相交于朔此六爻之纪也以卦当嵗以爻当月以䇿当日凡三十二嵗而小终二百八十五小终而与卦运大终二百八十五则参伍二终之合也数象既合而遯行之变在乎其间矣所谓遯行者以爻率乗朔余为十四万九千七百以四十九用二十四象虚之复以爻率约之为四百九十八微分七十五太半则章微之中率也二十四象象有四十九蓍凡千一百七十六故虚遯之数七十三半气朔之母以三极乗参伍以两仪乗二十四变因而并之得千六百一十三为朔余四揲气朔之母以八气九精遯其十七得七百四十三为气余嵗八万九千七百七十三而气朔㑹是谓章率嵗二亿七千二百九十万九百二十而无小余合于夜半是谓蔀率嵗百六十三亿七千四百五十九万五千二百而大余与嵗建俱终是谓元率此不易之道也䇿以纪日象以纪月故干坤之䇿三百六十为日度之准干坤之用四十九象为月弦之检日之一度不盈全策月之一弦不盈全用故䇿余万五千九百四十三则十有二中所盈也用差万七千一百二十四则十有二朔所虚也综盈虚之数五嵗而再闰中节相距皆当三五弦望相距皆当二七升降之应发敛之候皆纪之以䇿而从日者也表里之行脁朒之变皆纪之以用而从月者也积算曰演纪日法曰通法月气曰中朔朔实曰揲法嵗分曰䇿实周天曰干实余分曰虚分气䇿曰三元一元之䇿则天一遯行也月䇿曰四象一象之䇿则朔弦望相距也五行用事曰发敛候䇿曰天中卦䇿曰地中半卦曰贞悔旬周曰爻数小分母曰象统日行曰躔其差曰盈缩积盈缩曰先后古者平朔月朝见曰朒夕见曰脁今以日之所盈缩月之所迟疾损益之或进退其日以为定朔舒亟之度乃数使然躔离相错偕以损益故同谓之脁朒月行曰离迟疾曰转度母曰转法迟疾有衰其变者势也月逶迤驯屈行不中道进退迟速不率其常过中则为速不及中则为迟积迟谓之屈积速谓之伸阳执中以出令故曰先后隂含章以徳命故曰屈伸日不及中则损之过则益之月不及中则益之过则损之尊卑之用睽而及中之志同观晷景之进退知轨道之升降轨与晷名舛而义合其差则水漏之所从也总名曰轨漏中晷长短谓之陟降景长则夜短景短则夜长积其陟降谓之消息游交曰交㑹交而周曰交终交终不及朔谓之朔差交终不及望谓之望差日道表曰阳歴其里曰隂歴五星见伏周谓之终率以分从日谓之终日其差为进退其二中气议曰歴气始于冬至稽其实盖取诸晷景春秋传僖公五年正月辛亥朔日南至以周歴推之入壬子蔀第四章以辛亥一分合朔冬至殷歴则壬子蔀首也昭公二十年二月己丑朔日南至鲁史失闰至不在正左氏记之以惩司歴之罪周歴得己丑二分殷歴得庚寅一分殷歴南至常在十月晦则中气后天也周歴蚀朔差经或二日则合朔先天也传所据者周歴也纬所据者殷歴也气合于传朔合于纬斯得之矣戊寅歴月气专合于纬麟徳歴专合于传偏取之故两失之又命歴序以为孔子修春秋用殷歴使其数可传于后考其蚀朔不与殷歴合及开元十二年朔差五日矣气差八日矣上不合于经下不足以传于后代盖哀平间治甲寅元歴者託之非古也又汉太史令张夀王説黄帝调歴以非太初有司劾官有黄帝调歴不与夀王同夀王所治乃殷歴也汉自中兴以来图䜟漏泄而考灵曜命歴序皆有甲寅元其所起在四分歴庚申元后百一十四嵗延光初中谒者亶诵灵帝时五官郎中冯光等皆请用之卒不施行纬所载壬子冬至则其遗术也鲁歴南至又先周歴四分日之三而朔后九百四十分日之五十一故僖公五年辛亥为十二月晦壬子为正月朔又推日蚀密于殷歴其以闰余一为章首亦取合于当时也开元十二年十一月阳城测景以癸未极长较其前后所差则夜半前尚有余分新歴大余十九加时九十九刻而皇极戊寅麟徳歴皆得甲申以玄始厯气分二千四百四十二为率推而上之则失春秋辛亥是减分太多也以皇极歴气分二千四百四十五为率推而上之虽合春秋而失元嘉十九年乙巳冬至及开皇五年甲戌冬至七年癸未夏至若用麟徳歴率二千四百四十七又失春秋己丑是减分太少也故新歴以二千四百四十四为率而旧所失者皆中矣汉㑹稽东部尉刘洪以四分疎阔由斗分多更以五百八十九为纪法百四十五为斗分减余太甚是以不及四十年而加时渐觉先天韩翊杨伟刘智等皆稍损益更造新术而皆依䜟纬三百嵗改宪之文考经之合朔多中较传之南至则否玄始歴以为十九年七闰皆有余分是以中气渐差据浑天二分为东西之中而晷景不等二至为南北之极而进退不齐此古人所未达也更因刘洪纪法増十一年以为章嵗而减闰余十九分之一春秋后五十四年嵗在甲寅直应钟章首与景初歴闰余皆尽虽减章闰然中气加时尚差故未合于春秋其斗分㡬得中矣后代歴象皆因循玄始而损益或过差大抵古歴未减斗分其率自二千五百以上干象至于元嘉歴未减闰余其率自二千四百六十以上玄始大明至麟徳歴皆减分破章其率自二千四百二十九以上较前代史官注记惟元嘉十三年十一月甲戍景长皇极麟徳开元歴皆得癸酉盖日度变常尔祖沖之既失甲戌冬至以为加时大早増小余以附㑹之而十二年戊辰景长得己巳十七年甲午景长得乙未十八年己亥景长得庚子合一失三其失愈多刘孝孙张胄玄因之小余益彊又以十六年己丑景长为庚寅矣治歴者纠合衆同以稽其所异茍独异焉则失行可知今曲就其一而少者失三多者失五是舍常数而从失行也周建徳六年以壬辰景长而麟徳开元歴皆得癸巳开皇七年以癸未景短而麟徳开元歴皆得壬午先后相戾不可叶也皆日行盈缩使然凡歴术在于常数而不在于变行既叶中行之率则可以两齐先后之变矣麟徳已前实録所记乃依时歴书之非候景所得又比年候景长短不均由加时有早晏行度有盈缩也自春秋以来至开元十二年冬夏至凡三十一事戊寅歴得十六麟徳歴得二十三开元歴得二十四其三合朔议曰日月合度谓之朔无所取之取之蚀也春秋日蚀有甲乙者三十四殷歴鲁歴先一日者十三后一日者三周歴先一日者二十二先二日者九其伪可知矣庄公三十年九月庚午朔襄公二十一年九月庚戌朔定公五年三月辛亥朔当以盈缩迟速为定朔殷歴虽合适然耳非正也僖公五年正月辛亥朔十二月丙子朔十四年三月己丑朔文公元年五月辛酉朔十一年三月甲申晦襄公十九年五月壬辰晦昭公元年十二月甲辰朔二十年二月己丑朔二十三年正月壬寅朔七月戊辰晦皆与周歴合其所记多周齐晋事盖周王所颁齐晋用之僖公十五年九月己夘晦十六年正月戊申朔成公十六年六月甲午晦襄公十八年十月丙寅晦十一月丁夘朔二十六年三月甲寅朔二十七年六月丁未朔与殷歴鲁歴合此非合蚀故仲尼因循时史而所记多宋鲁事与齐晋不同可知矣昭公十二年十月壬申朔原舆人逐原伯绞与鲁歴周歴皆差一日此丘明即其所闻书之也僖公二十二年十一月己巳朔宋楚战于泓周殷鲁歴皆先一日楚人所赴也昭公二十年六月丁巳晦卫侯与北宫喜盟七月戊午朔遂盟国人三歴皆先二日卫人所赴也此则列国之歴不可以一术齐矣而长歴日子不在其月则改易闰余欲以求合故闰月相距近则十余月逺或七十余月此杜预所甚缪也夫合朔先天则经书日蚀以紏之中气后天则传书南至以明之其在晦二日则原乎定朔以得之列国之歴或殊则稽于六家之术以知之此四者皆治歴之大端而预所未晓故也新歴本春秋日蚀古史交㑹加时及史官候簿所详稽其进退之中以立常率然后以日躔月离先后屈伸之变偕损益之故经朔虽得其中而躔离或失其正若躔离各得其度而经朔或失其中则参求累代必有差矣三者迭相为经若权衡相持使千有五百年间朔必在昼望必在夜其加时又合则三术之交自然各当其正此最微者也若干度盈虚与时消息告谴于经数之表变常于潜遯之中则圣人且犹不质非筹歴之所能及矣昔人考天事多不知定朔假蚀在二日而常朔之晨月见东方食在晦日则常朔之夕月见西方理数然也而或以为朓朒变行或以为歴术疎阔遇常朔朝见则增朔余夕见则减朔余此纪歴所以屡迁也汉编䜣李梵等又以晦犹月见欲令蔀首先大贾逵曰春秋书朔晦者朔必有朔晦必有晦晦朔必在其月前也先大则一月再朔后月无朔是朔不可必也䜣梵等欲谐偶十六日月朓昏晦当灭而已又晦与合朔同时不得异日考逵等所言盖知之矣晦朔之交始终相际则光尽明生之限度数宜均故合于子正则晦日之朝犹朔日之夕也是以月皆不见若合于午正则晦日之晨犹二日之昬也是以月或皆见若隂阳迟速轨漏加时不同举其中数率去日十三度以上而月见乃其常也且晦日之光未尽也如二日之明已生也一以为是一以为非又常朔进退则定朔之晦二也或以为变或以为常是未通于四三交质之论也综近代诸歴以百万为率齐之其所差少或一分多至十数失一分考春秋才差一刻而百数年间不足成朓朒之异施行未㡬旋复疎阔由未知躔离经朔相求耳李业兴甄鸾等欲求天验辄加减月分迁革不已朓朒相戾又未知昏明之限与定朔故也杨伟採干象为迟疾隂阳歴虽知加时后天蚀不在朔而未能有以更之也何承天欲以盈缩定朔望小余钱乐之以为推交㑹时刻虽审而月频三大二小日蚀不唯在朔亦有在晦二者皮延宗又以为纪首合朔大小余当尽若每月定之则纪首位盈当退一日便应以故嵗之晦为新纪之首立法之制如为不便承天乃止虞曰所谓朔在㑹合茍躔次既同何患于频大也日月相离何患于频小也春秋日蚀不书朔者八公羊曰二日也谷梁曰晦也左氏曰官失之也刘孝孙推俱得朔日以丘明为是乃与刘焯皆议定朔为有司所抑不得行傅仁均始为定朔而曰晦不东见朔不西脁以为昏晦当灭亦䜣梵之论淳风因循皇极皇极密于麟徳以朔余乗三千四十乃一万除之就全数得千六百一十三又以九百四十乗之以三千四十而一得四百九十八秒七十五太彊是为四分余率刘洪以古歴斗分太彊久当后天乃先正斗分而后求朔法故朔余之母烦矣韩翊以干象朔分太弱久当先天乃先考朔分而后覆求度法故度余之母烦矣何承天反覆相求使气朔之母合简易之率而星数不得同元矣李业兴宋景业甄鸾张賔欲使六甲之首衆术同元而气朔余分其细甚矣麟徳歴有总法开元歴有通法故积嵗如月分之数而后闰余皆尽考汉元光已来史官注记日蚀有加时者凡三十七事麟徳歴得五开元歴得二十二其四没灭畧例曰古者以中气所盈之日为没没分偕尽者为灭开元歴以中分所盈为没朔分所虚为灭综终嵗没分谓之䇿余终嵗灭分谓之用差皆归于揲易再朸而后挂也其五卦候议曰七十二候原于周公时训月令虽颇有増益其先后之次则同自后魏始载于歴乃依易轨所传不合经义今改从古其六卦议曰十二月卦出于孟氏章句其説易本于气而后以人事明之京氏又以卦爻配朞之日坎离震兑其用事自分至之首皆得八十分日之七十三颐晋井大畜皆五日十四分余皆六日七分止于占灾眚与吉凶善败之事至于观隂阳之变则错乱而不明自干象歴以降皆因京氏惟天保歴依易通统轨图自八十有二节五卦初爻相次用事及上爻而与中气偕终非京氏本㫖及七畧所传按郎顗所传卦皆六日七分不以初爻相次用事齐歴谬矣又京氏减七十三分为四正之候其説不经欲附㑹纬文七日来复而已夫阳精道消静而无迹不过极其正数至七而通矣七者阳之正也安在益其小余令七日而后雷动地中乎当据孟氏自冬至初中孚用事一月之䇿九六七八是为三十而卦以地六候以天五五六相乗消息一变十有二变而嵗复初坎震离兑二十四气次主一爻其初则二至二分也坎以隂包阳故自北正微阳动于下升而未达极于二月凝涸之气消坎运终焉春分出于震始据万物之元为主于内则羣隂化而从之极于南正而丰大之变穷震功究焉离以阳包隂故自南正微隂生于地下积而未章至于八月文明之质衰离运终焉仲秋隂形于兑始循万物之未为主于内羣阳降而承之极于北正而天泽之施穷兑功究焉故阳七之静始于坎阳九之动始于震隂八之静始于离隂六之动始于兑故四象之变皆兼六爻而中节之应备矣易爻当日十有二中直全卦之初十有二节直全卦之中齐歴又以节在贞气在悔非是其七日度议曰古歴日有常度天周为嵗终故系星度于节气其説似是而非故久而益差虞喜觉之使天为天嵗为嵗乃立差以追其变使五十年退一度何承天以为太过乃倍其年而反不及皇极取二家中数为七十五年盖近之矣考古史及日官候簿以通法之三十九分太为一嵗之差自帝尧演纪之端在虚一度及今开元甲子却三十六度而干䇿复初矣日在虚一则鸟火昴虚皆以仲月昏中合于尧典刘炫依大明歴四十五年差一度则冬至在虚危而夏至火已过中矣梁武帝据虞歴百八十六年差一度则唐虞之际日在斗牛间而冬至昴尚未中以为皆承闰后节前月却使然而此经终始一嵗之事不容顿有四闰故淳风因为之説曰若冬至昴中则夏至秋分星火星虚皆在未正之西若以夏至火中秋分虚中则冬至昴在已正之东互有盈缩不足以为嵗差证是又不然今以四象分天北正玄枵中虚九度东正大火中房二度南正鹑火中七星七度西正大梁中昴七度总昼夜刻以约周天命距中星则春分南正中天秋分北正中天冬至之昏西正在午东十八度夏至之昏东正在午西十八度轨漏使然也冬至日在虚一度则春分昏张一度中秋分虚九度中冬至胃二度中昴距星直午正之东十二度夏至尾十一度中心后星直午正之西十二度四序进退不逾午正间而淳风以为不叶非也又王孝通云如嵗差自昴至壁则尧前七千余载冬至日应在东井井极北故暑斗极南故寒寒暑易位必不然矣所谓嵗差者日与黄道俱差也假冬至日躔大火之中则春分黄道交于虚九而南至之轨更出房心外距赤道亦二十四度设在东井差亦如之若日在东井犹去极最近表景最短则是分至常居其所黄道不迁日行不退又安得谓之嵗差乎孝通及淳风以为冬至日在斗十三度昏东壁中昴在巽维之左向明之位非无星也水星昏正可以为仲冬之候何必援昴于始觌之际以惑民之视聼哉夏后氏四百三十二年日却差五度太康十二年戊子嵗冬至应在女十一度书曰乃季秋月朔辰弗集于房刘炫曰房所舎之次也集㑹也㑹合也不合则日蚀可知或以房为房星知不然者且日之所在正可推而知之君子慎疑宁当以日在之宿为文近代善歴者推仲康时九月合朔已在房星北矣按古文集与辑义同日月嘉㑹而隂阳辑睦则阳不疚乎位以常其明隂亦含章示沖以隠其形若变而相伤则不辑矣房者辰之所次星者所次之名其揆一也又春秋传辰在斗柄夭䇿焞焞降娄之初辰尾之末君子言之不以为缪何独慎疑于房星哉新歴仲康五年癸巳嵗九月庚戌朔日蚀在房二度炫以五子之歌仲康当是其一肇位四海复修大禹之典其五年羲和失职则王命徂征虞以为仲康元年非也国语单子曰辰角见而雨毕天根见而水涸本见而草木节解驷见而陨霜火见而清风戒寒韦昭以为夏后氏之令周人所因推夏后氏之初秋分后五日日在氐十三度龙角尽见时雨可以毕矣又先寒露三日天根朝觌时训爰始收潦而月令亦云水涸后寒露十日日在尾八度而本见又五日而驷见故陨霜则蛰虫墐户郑康成据当时所见谓天根朝见在季秋之末以月令为谬韦昭以仲秋水始涸天根见乃竭皆非是霜降六日日在尾末火星初见营室昏中于是始修城郭宫室故时儆曰营室之中土功其始火之初见期于司理麟徳歴霜降后五日火伏小雪后十日晨见至大雪而后定星中日旦南至氷壮地坼又非土功之始也夏歴十二次立春日在东壁三度于太初星距壁一度太也颛顼歴上元甲寅嵗正月甲寅晨初合朔立春七曜皆直艮维之首盖重黎受职于颛顼九黎乱徳二官咸废帝尧复其子孙命掌天地四时以及虞夏故本其所由生命曰颛顼其实夏歴也汤作殷歴更以十一月甲子合朔冬至为上元周人因之距羲和千祀昏明中星率差半次夏时直月节者皆当十有二中故因循夏令其后吕不韦得之以为秦法更考中星断取近距以乙夘嵗正月己巳合朔立春为上元洪范传曰歴记始于颛顼上元太始阏蒙摄提格之嵗毕陬之月朔日己巳立春七曜俱在营室五度是也秦颛顼歴元起乙夘汉太初歴元起丁丑推而上之皆不值甲寅犹以日月五纬复得上元本星度故命曰阏蒙摄提格之嵗而实非甲寅夏歴章蔀纪首皆在立春故其课中星揆斗建与闰余之所盈缩皆以十有二节为损益之中而殷周汉歴章蔀纪首皆直冬至故其名察发敛亦以中气为主此其异也夏小正虽颇疎简失传乃羲和遗迹何承天循大戴之説复用夏时更以正月甲子夜半合朔雨水为上元进乖夏歴退非周正故近代推月令小正者皆不与古合开元歴推夏时立春日在营室之末昏东井二度中古歴以参右肩为距方当南正故小正日正月初昏斗杓悬在下魁枕参首所以着参中也季春在昴十一度半去参距星十八度故曰三月参则伏立夏日在井四度昏角中南门右星入角距西五度其左星入角距东六度故曰四月初昏南门正昴则见五月节日在舆鬼一度半参去日道最逺以浑仪度之参体始见其肩股犹在浊中房星正中故曰五月参则见初昏大火中八月参中则曙失传也辰伏则参见非中也十月初昏南门见亦失传也定星方中则南门伏非昏见也商六百二十八年日却差八度太甲二年壬午嵗冬至应在女六度国语曰武王伐商嵗在鹑火月在天驷日在析木之津辰在斗柄星在天鼋旧説嵗在己卯推其胐魄廼文王崩武王成君之嵗也其明年武王即位新歴孟春定朔丙辰于商为二月故周书曰维王元祀二月丙辰朔武王访于周公竹书十一年庚寅周始伐商而管子及家语以为十二年盖通成君之嵗也先儒以文王受命九年而崩至十年武王观兵盟津十三年复伐商推元祀二月丙辰朔距伐商日月不为相距四年所説非是武王十年夏正十月戊子周师始起于嵗差日在箕十度则析木津也晨初月在房四度于易雷乗干曰大壮房心象焉心为干精而房升阳之驷也房与嵗星实相经纬以属灵威仰之神后稷感之以生故国语曰月之所在辰马农祥我祖后稷之所经纬也又三日得周正月庚寅朔日月㑹南斗一度故曰辰在斗柄壬辰辰星夕见在南斗二十度其明日武王自宗周次于师所凡月朔而未见曰死魄夕而成光则谓之朏朏或以二日或以三日故武成曰维一月壬辰旁死魄翌日癸巳王朝歩自周于征伐商是时辰星与周师俱进由建星之末歴牵牛湏女渉颛顼之虚戊午师渡盟津而辰星伏于天鼋辰星叶光纪之精所以告颛顼而终水行之运且木帝之所繇生也故国语曰星与日辰之位皆在北维颛顼之所建也帝喾受之我周氏出自天鼋及析木有建星牵牛焉则我皇妣太姜之姪伯陵之后逢公之所慿神也是嵗嵗星始及鹑火其明年周始革命嵗又退行旅于鹑首而后进及鸟帑所以返复其道经纶周室鹑火直轩辕之虚以爰稼穑稷星系焉而成周之大萃也鹑首当山河之右太王以兴后稷封焉而宗周之所宅也嵗星与房实相经纬而相距七舎木与水代终而相及七月故国语曰嵗之所在则我有周之分也自鹑及驷七列南北之揆七月其二月戊子朔哉生明王自克商还至于酆于周为四月新歴推定望甲辰而乙巳旁之故武成曰维四月既旁生魄粤六月庚戌武王燎于周庙麟徳歴周师始起嵗在降娄月宿天根日躔心而合辰左尾水星伏于星纪不及天鼋又周书革命六年而武王崩管子家语以为七年盖通克商之嵗也周公摄政七年二月甲戌朔己丑望后六日乙未三月定朔甲辰三日丙午故召诰曰惟二月既望越六日乙未王朝歩自周至于酆三月惟丙午朏越三日戊申太保朝至于洛其明年成王正位三十年四月己酉朔甲子哉生魄故书曰惟四月才生魄甲子作顾命康王十二年嵗在乙酉六月戊辰朔三日庚午故毕命曰惟十有二年六月庚午朏越三日壬申王以成周之衆命毕公自伐纣及此五十六年朏魄日名上下无不合而三统歴以己夘为克商之嵗非也夫有効于古者宜合于今三统歴自太初至开元朔后天三日推而上之以至周初先天失之盖益甚焉是以知合于歆者必非克商之嵗自宗周讫春秋之季日却差八度康王十一年甲申嵗冬至应在牵牛六度周歴十二次星纪初南斗十四度于太初星距斗十七度少也古歴分率简易嵗久辄差达歴数者随时迁革以合其变故三代之兴皆揆测天行考正星次为一代之制正朔既革而服色从之及继体守文畴人代嗣则谨循先王旧制焉国语曰农祥晨正日月底于天庙土乃脉发先时九日太史告稷曰自今至于初吉阳气俱蒸土膏其动弗震不渝脉其满眚谷乃不殖周初先立春九日日至营室古歴距中九十一度是日晨初大火正中故曰农祥晨正日月底于天庙也于易象升气究而临受之自冬至后七日干精始复及大寒地统之中阳洽于万物根柢而与萌芽俱升木在地中之象升气已达则当推而大之故受之以临于消息龙徳在田得地道之和泽而动于地中升阳愤盈土气震发故曰自今至于初吉阳气俱蒸土膏其动又先立春三日而小过用事阳好节止于内动作于外矫而过正然后返求中焉是以及于艮维则山泽通气阳精辟户甲拆之萌见而莩谷之际离故曰不震不渝脉其满眚谷乃不殖君子之道必拟之而后言岂亿度而已哉韦昭以为日及天庙在立春之初非也于麟徳歴则又后立春十五日矣春秋桓公五年秋大雩传曰书不时也凡祀启蛰而郊龙见而雩周歴立夏日在觜觿二度于轨漏昬角一度中苍龙毕见然则当在建巳之初周礼也至春秋时日已潜退五度节前月却犹在建辰月令以为五月者吕氏以颛顼歴芒种亢中则龙以立夏昏见不知有嵗差故雩祭失时然则唐礼当以建巳之初农祥始见而雩若据麟徳歴以小满后十三日则龙角过中为不时矣传曰凡土功龙见而毕务戒事火见而致用水昏正而栽日至而毕十六年冬城向十有二月卫侯朔出奔齐冬城向书时也以嵗差推之周初霜降日在心五度角亢晨见立冬火见营室中后七日水星昏正可以兴板干故祖沖之以为定之方中直营室八度是嵗九月六日霜降二十一日立冬十月之前水星昏正故传以为得时杜氏据晋歴小雪后定星乃中季秋城向似为大早因曰功役之事皆总指天象不与言歴数同引诗云定之方中乃未正中之辞非是麟徳歴立冬后二十五日火见至大雪后营室乃中而春秋九月书时不已早乎大雪周之孟春阳气静复以缮城隍治宫室是谓发天地之房方于立春断狱所失多矣然则唐制宜以玄枵中天兴土功僖公五年晋侯伐虢卜偃曰克之童谣云丙之辰龙尾伏辰袀服振振取虢之旂鹑之贲贲天策焞焞火中成军其九月十月之交乎丙子旦日在尾月在䇿鹑火中必是时䇿入尾十二度新歴是嵗十月丙子定朔日月合尾十四度于黄道古歴日在尾而月在䇿故曰龙尾伏辰于古距张中而曙直鹑火之末始将西降故曰贲贲昭公七年四月甲辰朔日蚀士文伯曰去卫地如鲁地于是有灾鲁实受之新歴是嵗二月甲辰朔入常雨水后七日在奎十度周度为降娄之始则鲁卫之交也自周初至是已退七度故入雨水七日方及降娄虽日度潜移而周礼未改其配神主祭之宿宜书于建国之初淳风駮戊寅歴曰汉志降娄初在奎五度今歴日蚀在降娄之中依无嵗差法食于两次之交是又不然议者晓十有二次之所由生然后可以明其得失且刘歆等所定辰次非能有以都隂阳之蹟而得于鬼神各据当时中节星度耳歆以太初歴冬至日在牵牛前五度故降娄直东壁八度李业兴正光歴冬至在牵牛前十二度故降娄退至东壁三度及祖沖之后以为日度渐差则当据列宿四正之中以定辰次不复系于中节淳风以冬至常在斗十三度则当以东壁二度为降娄之初安得守汉歴以駮仁均耶又三统歴昭公二十年己丑日南至与麟徳及开元歴同然则入雨水后七日亦入降娄七度非鲁卫之交也三十一年十二月辛亥朔日蚀史墨曰日月在辰尾庚午之日日始有讁开元歴是嵗十月辛亥朔入常立冬五日日在尾十三度于古距辰尾之初麟徳歴日在心三度于黄道退直于房矣哀公十二年冬十有二月螽开元歴推置闰当在十一年春至十二年冬失闰已久是嵗九月己亥朔先寒露三日于定气日在亢五度去心近一次火星明大尚未当伏至霜降五日始潜日下乃月令蛰虫咸俯则火辰未伏当在霜降前虽节气极晚不得十月昏见故仲尼曰丘闻之火伏而后蛰者毕今火犹西流司歴过也方夏后氏之初八月辰伏九月内火及霜降之后火已朝觌东方距春秋之季千五百余年乃云火伏而后蛰者毕向使冬至常居其所则仲尼不得以西流未伏明是九月之初也自春秋至今又千五百嵗麟徳歴以霜降后五日日在氐八度房心初伏定増二日以月蚀冲校之犹差三度闰余稍多则建亥之始火犹见西方向使宿度不移则仲尼不得以西流未伏明非十月之候也自羲和以来火辰见伏三覩厥变然则丘明之记欲令后之作者参求微象以探仲尼之㫖是嵗失闰寖久季秋中气后天三日比及明年仲冬又得一闰寤仲尼之言补正时歴而十二月犹可以螽至哀公十四年五月庚申朔日蚀以开元歴考之则日蚀前又増一闰鲁歴正矣长歴自哀公十年六月迄十四年二月才置一闰非是战国及秦日却退三度始皇十七年辛未嵗冬至应在斗二十二度秦歴上元正月己巳朔晨初立春日月五星俱起营室五度蔀首日名皆直四孟假朔退十五日则闰在正月前朔进十五日则闰在正月后是以十有二节皆在盈缩之中而晨昏宿度随之以颛顼歴依月令自十有二节推之与不韦所记合而颍子严之伦谓月令晨昏距宿当在中气致雩祭太晚自乖左氏之文而杜预又据春秋以月令为否皆非是梁大同歴夏后氏之初冬至日在牵牛初以为明堂月令乃夏时之记据中气推之不合更以中节之间为正廼稍相符不知进在节初自然契合自秦初及今又且千嵗节初之宿皆当中气淳风因为説曰今孟春中气日在营室昏明中星与月令不殊按秦歴立春日在营室五度麟徳歴以启蛰之日廼至营室其昏明中宿十有二建以为不差妄矣古歴冬至昏明中星去日九十二度春分秋分百度夏至百一十八度率一气差三度九日差一刻秦歴十二次立春在营室五度于太初星距危十六度少也昏毕八度中月令参中谓肩股也晨星八度中月令尾中于太初星距尾也仲春昏东井十四度中月令弧中弧星入东井十八度晨南斗二度中月令建星中于太初星距西建也甄耀度及鲁歴南方有狼弧无东井鬼北方有建星无南斗井斗度长弧建度短故以正昏明云古歴星度及汉洛下闳等所测其星距逺近不同然二十八宿之体不异古以牵牛上星为距太初改用中星入古歴牵牛太半度于气法当三十二分日之二十一故洪范传冬至日在牵牛一度减太初星距二十一分直南斗二十六度十九分也颛顼歴立春起营室五度冬至在牵牛一度少洪范传冬至所起无余分故立春在营室四度太祖沖之自营室五度以太初星距命之因云秦歴冬至日在牵牛六度虞等袭沖之之误为之説云夏时冬至日在斗末以嵗差考之牵牛六度乃颛顼之代汉时虽觉其差顿移五度故冬至还在牛初按洪范古今星距仅差四分之三皆起牵牛一度等所説亦非是鲁宣公十五年丁夘嵗颛顼歴第十三蔀首与麟徳歴俱以丁巳平旦立春至始皇三十三年丁亥凡三百八十嵗得颛顼歴壬申蔀首是嵗秦歴以壬申寅初立春而开元歴与麟徳厯俱以庚午平旦差二日日当在南斗二十二度古歴后天二日又増二度然则秦歴冬至定在午前二度气后天二日日不及天二度微而难觉故吕氏循用之及汉兴张苍等亦以为颛顼歴此五家疎阔中最近密今考月蚀冲则开元冬至上及牛初正差一次淳风以为古术疎舛虽弦望昏明差天十五度而犹不知又引吕氏春秋黄帝以仲春乙夘日在奎始奏十二钟命之曰咸池至今三千余年而春分亦在奎反谓秦歴与今不异按不韦所记以其月令孟春在奎谓黄帝之时亦在奎犹淳风歴冬至斗十三度因谓黄帝时亦在建星耳经籍所载合于嵗差者淳风皆不取而专取于吕氏春秋若谓十二纪可以为正则立春在营室五度固当不易安得顿移使当惊蛰之节此又其所不思也汉四百二十六年日却差五度景帝中元三年甲午嵗冬至应在斗二十一度太初元年三统歴及周歴皆以十一月夜半合朔冬至日月俱起牵牛一度古歴与近代密率相较三百年气差一日三百年朔差一日推而上之久益先天引而下之久益后天僖公五年周歴正月辛亥朔余四分之一南至以嵗差推之日在牵牛初至宣公十一年癸亥周歴与麟徳歴俱以庚戌日中冬至而月朔尚先麟徳歴十五辰至昭公二十年己夘周歴以正月己丑朔日中南至麟徳歴以己丑平旦冬至哀公十一年丁巳周歴入己酉蔀首麟徳歴以戊申禺中冬至惠王四十三年己丑周歴入丁夘蔀首麟徳歴以乙丑日昳冬至吕后八年辛酉周歴入乙酉蔀首麟徳歴以壬午黄昏冬至其十二月甲申人定合朔太初元年周歴以甲子夜半合朔冬至麟徳歴以辛酉禺中冬至十二月癸亥晡时合朔气差三十二辰朔差四辰此疎密之大较也僖公五年周歴汉歴唐歴皆以辛亥南至后五百五十余嵗至太初元年周歴汉歴皆得甲子夜半冬至唐歴皆以辛酉则汉歴后天三日矣祖沖之张胄玄促上章嵗至太初元年沖之以癸亥鸡鸣冬至而胄玄以癸亥日出欲令合于甲子而适与鲁歴相㑹自此推僖公五年鲁歴以庚戌冬至而二家皆以甲寅且僖公登观台以望而书云物出于表晷天验非时史亿度乖丘明正时之意以就刘歆之失今考麟徳元年甲子唐歴皆以甲子冬至而周歴汉歴皆以庚午然则自太初下至麟徳差四日自太初上及僖公差三日不足疑也以嵗差考太初元年辛酉冬至加时日在斗二十三度汉歴气后天三日而日先天三度所差尚少故洛下闳等虽候昏明中星歩日所在犹未觉其差然洪范太初所揆冬至昏奎八度中夏至昏氐十三度中依汉歴冬至日在牵牛初太半度以昏距中命之奎十一度中夏至房一度中此皆闳等所测自差三度则刘向等殆已知太初冬至不及天三度矣及永平中治歴者考行事史官注日常不及太初歴五度然诸儒守䜟纬以为当在牛初故贾逵等议石氏星距黄道规牵牛初直斗二十度于赤道二十一度也尚书考灵耀斗二十二度无余分冬至日在牵牛初无牵牛所起文编䜣等据今日所去牵牛中星五度于斗二十一度四分一与考灵耀相近遂更歴从斗二十一度起然古歴以斗魁首为距至牵牛为二十二度未闻移牵牛六度以就太初星距也逵等以末学僻于所传而昧天象故以权诬之而后听从他术以为日在牛初者由此遂黜今嵗差引而退之则辛酉冬至日在斗二十度合于密率而有验于今推而进之则甲子冬至日在斗二十四度昏奎八度中而有证于古其虚退之度又适及牵牛之初而沖之虽促减气分冀符汉歴犹差六度未及于天而麟徳歴冬至不移则昏中向差半次淳风以为太初元年得本星度日月合璧俱起建星贾逵考歴亦云古歴冬至皆起建星两汉冬至日皆后天故其宿度多在斗末今以仪测建星在斗十三四度间自古冬至无差审矣按古之六术竝同四分四分之法久则后天推古歴之作皆在汉初却较春秋朔竝先天则非三代之前明矣古歴南斗至牵牛上星二十一度入太初星距四度上直西建之初故六家或以南斗命度或以建星命度方周汉之交日已潜退其袭春秋旧歴者则以为在牵牛之首其考当时之验者则以为入建星度中然气朔前后不逾一日故汉歴冬至当在斗末以为建星上得太初本星度此其明据也四分法虽疎而先贤谨于天事其迁革之意俱有效于当时故太史公等观二十八宿疎密立晷仪下漏刻以稽晦朔分至躔离弦望其赤道遗法后世无以非之故杂候清台太初最密若当时日在建星已直斗十三度则夀王调歴宜允得其中岂容顿差一气而未知其谬不能观乎时变而欲厚诬古人也后百余嵗至永平十一年以麟徳歴较之气当后天二日半朔当后天半日是嵗四分歴得辛酉蔀首已减太初歴四分日之三定后天二日太半开元歴以戊午禺中冬至日在斗十八度半弱潜退至午前八度进至辛酉夜半日在斗二十一度半弱续汉志云元和二年冬至日在斗二十一度四分之一是也祖沖之曰四分歴立冬景长一丈立春九尺六寸冬至南极日晷最长二气去至日数既同则中景应等而相差四寸此冬至后天之验也二气中景日差九分半弱进退调均略无盈缩各退二日十二刻则景皆九尺八寸以此推冬至后天亦二日十二刻矣东汉晷漏定于永元十四年则四分法施行后十五嵗也二十四气加时进退不等其去午正极逺者四十九刻有余日中之晷颇有盈缩故治歴者皆就其中率以午正言之而开元歴所推气及日度皆直子半之始其未及日中尚五十刻因加二日十二刻正得二日太半与沖之所算及破章二百年间辄差一日之数皆合自汉时辛酉冬至以后天之数减之则合于今歴嵗差斗十八度自今歴戊午冬至以后天之数加之则合于贾逵所测斗二十一度反复佥同而淳风冬至常在斗十三度岂当时知不及牵牛五度而不知过建星八度耶晋武帝太始三年丁亥嵗冬至日当在斗十六度晋用魏景初歴其冬至亦在斗二十一度少太元九年姜岌更造三纪术退在斗十七度曰古歴斗分彊故不可施于今干象斗分细故不可通于古景初虽得其中而日之所在乃差四度合朔亏盈皆不及其次假月在东井一度蚀以日检之乃在参六度岌以月蚀冲知日度由是躔次遂正为后代治歴者宗宋文帝时何承天上元嘉歴曰四分景初歴冬至同在斗二十一度臣以月蚀检之则今应在斗十七度又土圭测二至晷差三日有余则天之南至日在斗十三四度矣事下大史考验如承天所上以开元歴考元嘉十年冬至日在斗十四度与承天所测令大明八年祖沖之上大明歴冬至在斗十一度开元歴应在斗十三度梁天监八年沖之子员外散骑侍郎暅之上其家术诏太史令将作大匠道秀等较之上距大明又五十年日度益差其明年闰月十六日月蚀在虚十度日应在张四度承天歴在张六度沖之歴在张二度大同九年虞等议姜岌何承天俱以月蚀冲歩日所在承天虽移及三度然其冬至亦上岌三日承天在斗十三四度而岌在斗十七度其实非移祖沖之谓为实差以推今冬至日在斗九度用求中星不合自岌至今将二百年而冬至在斗十二度然日之所在难知验以中星则漏刻不定汉世课昏明中星为法已浅今候夜半中星以求日冲近于得密而水有清浊壶有増减或积度所拥故漏有迟疾臣等频夜候中星而前后相差或至三度大畧冬至逺不过斗十四度近不出十度又以九年三月十五日夜半月在房四度蚀九月十五日夜半月在昴三度蚀以其冲计冬至皆在斗十二度自姜岌何承天所测下及大同日已却差二度而淳风以为晋宋以来三百余嵗以月蚀冲考之固在斗十三四度间非矣刘孝孙甲子元歴推太初冬至在牵牛初下及晋太元宋元嘉皆在斗十七度开皇十四年在斗十三度而刘焯歴仁夀四年冬至日在黄道斗十度于赤道斗十一度也其后孝孙改从焯法而仁夀四年冬至日亦在斗十度焯卒后胄玄以其前歴上元起虚五度推汉太初犹不及牵牛乃更起虚七度故太初在斗二十三度永平在斗二十一度竝与今歴合而仁寿四年冬至在斗十三度以验近事又不逮其前歴矣戊寅歴太初元年辛酉冬至进及甲子日在牵牛三度永平十一年得戊午冬至进及辛酉在斗二十六度至元嘉中气上景初三日而冬至犹在斗十七度欲以求合反更失之又曲循孝孙之论而不知孝孙已变从皇极故为淳风等所駮嵗差之术由此不行以太史注记月蚀冲考日度麟徳元年九月庚申月蚀在娄十度至开元四年六月庚申月蚀在牛六度较麟徳歴率差三度则今冬至定在赤道斗十度又皇极歴嵗差皆自黄道命之其每嵗周分常当南至之轨与赤道相较所减尤多计黄道差二十六度赤道差四十余度虽每嵗遯之不足为过然立法之体宜尽其原是以开元歴皆自赤道推之乃以今有术从变黄道唐书卷二十七上钦定四库全书唐书巻二十七下宋翰林学士欧阳修撰志第十七下歴志其八日躔盈缩略例曰北齐张子信积候合蚀加时觉日行有入气差然损益未得其正至刘焯立盈缩躔衰术与四象升降麟徳歴因之更名躔差凡隂阳徃来皆驯积而变日南至其行最急急而渐损至春分及中而后迟迨日北至其行最舒而渐益之以至秋分又及中而后益急急极而寒若舒极而燠若及中而雨旸之气交自然之数也焯术于春分前一日最急后一日最舒秋分前一日最舒后一日最急舒急同于二至而中间一日平行其説非是当以二十四气晷景考日躔盈缩而密于加时其九九道议曰洪范传云日有中道月有九行中道谓黄道也九行者青道二出黄道东朱道二出黄道南白道二出黄道西黒道二出黄道北立春春分月东从青道立夏夏至月南从朱道立秋秋分月西从白道立冬冬至月北从黒道汉史官旧事九道术废久刘洪颇採以着迟疾隂阳歴然本以消息为竒而术不传推隂阳歴交在冬至夏至则月行青道白道所交则同而出入之行异故青道至春分之宿及其所冲皆在黄道正东白道至秋分之宿及其所冲皆在黄道正西若隂阳歴交在立春立秋则月循朱道黒道所交则同而出入之行异故朱道至立夏之宿及其所冲皆在黄道西南黒道至立冬之宿及其所冲皆在黄道东北若隂阳歴交在春分秋分之宿则月行朱道黒道所交则同而出入之行异故朱道至夏至之宿及其所冲皆在黄道正南黒道至冬至之宿及其所冲皆在黄道正北若隂阳歴交在立夏立冬则月循青道白道所交则同而出入之行异故青道至立春之宿及其所冲皆在黄道东南白道至立秋之宿及其所冲皆在黄道西北其大纪皆兼二道而实分主八节合于四正四维按隂阳歴中终之所交则月行正当黄道去交七日其行九十一度齐于一象之率而得八行之中八行与中道而九是谓九道凡八行正于春秋其去黄道六度则交在冬夏正于冬夏其去黄道六度则交在春秋易九六七八迭为终始之象也干坤定位则八行各当其正及其寒暑相推晦朔相易则在南者变而居北在东者徙而为西屈伸消息之象也黄道之差始自春分秋分赤道所交前后各五度为限初黄道增多赤道二十四分之十二每限损一极九限数终于四率赤道四十五度而黄道四十八度至四立之际一度少彊依平复从四起初限五度赤道增多黄道二十四分之四每限益一极九限而止终于十二率赤道四十五度而黄道四十二度复得冬夏至之中矣月道之差始自交初交中黄道所交亦距交前后五度为限初限月道增多黄道四十八分之十二每限损一极九限而止数终于四率黄道四十五度而月道四十六度半乃一度彊依平复从四起初限五度月道差少黄道四十八分之四每限益一极九限而止终于十二率黄道四十五度而月道四十三度半至隂阳歴二交之半矣凡近交初限增十二分者至半交末限减十二分去交四十六度得损益之平率夫日行与嵗差偕迁月行随交限而变遯伏相消朓朒相补则九道之数可知矣其月道所交与二分同度则赤道黒道近交初限黄道增二十四分之十二月道增四十八分之十二至半交之末其减亦如之故于九限之际黄道差三度月道差一度半盖损益之数齐也若所交与四立同度则黄道在损益之中月道差四十八分之十二月道至损益之中黄道差二十四分之十二于九限之际黄道差三度月道差四分度之三皆朓朒相补也若所交与二至同度则青道白道近交初限黄道减二十四分之十二月道增四十八分之十二至半交之末黄道增二十四分之十二月道减四十八分之十二于九限之际黄道与月道差同盖遯伏相消也日出入赤道二十四度月出入黄道六度相距则四分之一故于九道之变以四立为中交在二分增四分之一而与黄道度相半在二至减四分之一而与黄道度正均故推极其数引而伸之每气移一候月道所差增损九分之一七十二候而九道究矣凡月交一终退前所交一度及余八万九千七百七十三分度之四万二千五百三少半积二百二十一月及分七千七百五十三而交道周天矣因而半之将九年而九道终以四象考之各据合朔所交入七十二候则其入道之行也以朔交为交初望交为交中若交初在冬至初候而入隂歴则行青道又十三日七十六分日之四十六至交中得所冲之宿变入阳歴亦行青道若交初入阳歴则白道也故考交初所入而周天之度可知若望交在冬至初候则减十三日四十六分视大雪初候隂阳歴而正其行也其十晷漏中星略例曰日行有南北晷漏有长短然二十四气晷差徐疾不同者句股使然也直规中则差迟与句股数齐则差急随辰极髙下所遇不同如黄道刻漏此乃数之浅者近代且犹未晓今推黄道去极与晷景漏刻昏距中星四术返覆相求消息同率旋相为中以合九服之变其十一日蚀议曰小雅十月之交朔日辛卯虞以歴推之在幽王六年开元歴定交分四万三千四百二十九入蚀限加时在昼交㑹而蚀数之常也诗云彼月而食则维其常此日而食云何不臧日君道也无朏魄之变月臣道也逺日益明近日益亏望与日轨相㑹则徙而浸逺逺极又徙而近交所以着臣人之象也望而正于黄道是谓臣干君明则阳斯蚀之矣朔而正于黄道是谓臣壅君明则阳为之蚀矣且十月之交于歴当蚀君子犹以为变诗人悼之然则古之太平日不蚀星不孛盖有之矣若过至未分月或变行而避之或五星濳在日下御侮而救之或渉交数浅或在阳歴阳盛隂㣲则不蚀或徳之休明而有小眚焉则天为之隐虽交而不蚀此四者皆徳教之所由生也四序之中分同道至相过交而有蚀则天道之常如刘歆贾逵皆近古大儒岂不知轨道所交朔望同术哉以日蚀非常故阙而不论黄初已来治歴者始课日蚀疎密及张子信而益详刘焯张胄玄之徒自负其术谓日月皆可以密率求是専于歴纪者也以戊寅麟徳歴推春秋日蚀大最皆入蚀限于歴应蚀而春秋不书者尚多则日蚀必在交限其入限者不必尽蚀开元十二年七月戊午朔于歴当蚀半彊自交趾至于朔方候之不蚀十三年十二月庚戌朔于歴当蚀大半时东封泰山还次梁宋间皇帝彻膳不举乐不盖素服日亦不蚀时羣臣与八荒君长之来助祭者降物以需不可胜数皆奉寿称庆肃然神服虽筭术乖舛不宜如此然后知徳之动天不俟终日矣右因开元二蚀曲变交限而从之则差者益多自开元治歴史官每嵗较节气中晷因检加时小余虽大数有常然亦与时推移每嵗不等晷变而长则日行黄道南晷变而短则日行黄道北行而南则隂歴之交也或失行而北则阳歴之交也或失日在黄道之中且犹有变况月行九道乎杜预云日月动物虽行度有大量不能不小有盈缩故有虽交㑹而不蚀者或有频交而蚀者是也故较歴必稽古史亏蚀深浅加时朓朒隂阳其数相叶者反覆相求由歴数之中以合辰象之变观辰象之变反求歴数之中类其所同而中可知矣辨其所异而变可知矣其循度则合于歴失行则合于占占道顺成常执中以追变歴道逆数常执中以俟变知此之説者天道如视诸掌略例曰旧歴考日蚀浅深皆自张子信所传云积候所得而末晓其然也以圆仪度日月之径乃以月径之半减入交初限一度半余为闇虚半径以月去黄道每度差数令一径相掩以验蚀分以所入日迟疾乗径为泛所用刻数大率去交不及三度即月行没在闇虚皆入既限又半日月之径减春分入交初限相去度数余为斜射所差乃考差数以立既限而优游进退于二度中间亦令二径相掩以知日蚀分数月径踰既限之南则虽在隂歴而所亏类同外道斜望使然也既限之外应向外蚀外道交分准用此例以较古今日蚀四十三事月蚀九十九事课皆第一使日蚀皆不可以常数求则无以稽歴数之踈密若皆可以常数求则无以知政教之休咎今更设考日蚀或限术得常则合于数又日月交㑹大小相若而月在日下自京师斜射而望之假中国食既则南方戴日之下所亏才半月外反观则交而不蚀歩九服日晷以定蚀分晨昏漏刻与地偕变则宇宙虽广可以一术齐之矣其十二五星议曰嵗星自商周迄春秋之季率百二十余年而超一次战国后其行寖急至汉尚微差及哀平间余势乃尽更八十四年而超一次因以为常比其与余星异也姬氏出自灵威仰之精受木行正气嵗星主农祥后稷凭焉故周人常閲其禨祥而观善败其始王也次于鹑火以逹天鼋及其衰也滛于玄枵以害鸟帑其后羣雄力争礼乐陨壊而从衡攻守之术兴故嵗星常赢行于上而侯王不宁于下则木纬失行之势宜极于火运之中理数然也开元十二年正月庚午嵗星在进贤东北尺三寸直轸十二度于麟徳歴在轸十五度推而上之至汉河平二年其十月下旬嵗星在轩辕南耑大星西北尺所麟徳歴在张二度直轩辕大星上下相距七百五十年考其行度犹未甚盈缩则哀平后不复每嵗渐差也又上百二十年至孝景中元三年五月岁在东井钺麟徳歴在参三度又上六十年得汉元年七月五星聚于东井从嵗星也于秦正嵗在乙未夏正当在甲午麟徳歴白露八日嵗星留觜觿一度明年立夏伏于参由差行未尽而以常数求之使然也又上二百七十一年至哀公十七年嵗在鹑火麟徳歴初见在舆鬼二度立冬九日留星三度明年启蛰十日退至栁五度犹不及鹑火又上百七十八年至僖公五年嵗星当在大火麟徳歴初见在张八度明年伏于翼十六度定在鹑火差三次矣哀公以后差行渐迟相去犹近哀公以前率常行迟而旧歴犹用急率不知合变故所差弥多武王革命嵗星亦在大火而麟徳歴在东壁三度则唐虞已上所差周天矣太初三统歴嵗星十二周天超一次推商周间事大抵皆合验开元注记差九十余度盖不知嵗星后率故也皇极麟徳歴七周天超一次以推汉魏间事尚未差上验春秋所载亦差九十余度盖不知嵗星前率故也天保天和歴得二率之中故上合于春秋下犹密于记注以推永平黄初间事逺者或差三十余度盖不知战国后嵗星变行故也自汉元始四年距开元十二年凡十二甲子上距隐公六年亦十二甲子而二歴相合于其中或差三次于古或差二次于今其两合于古今者中间亦乖欲一术以求之则不可得也开元歴嵗星前率三百九十八日余二千二百一十九秒九十三自哀公二十年丙寅后每加度余一分尽四百三十九合次合乃加秒十三而止凡三百九十八日余二千六百五十九秒六而与日合是为嵗星后率自此因以为常入汉元始六年也嵗星差合术曰置哀公二十年冬至合余加入差已来中积分以前率约之为入差合数不尽者如歴术入之反求冬至后合日乃副列入差合数增下位一算乗而半之盈大衍通法为日不尽为日余以加合日即差合所在也求嵗星差行径术以后终率约上元以来中积分亦得所求若积其实行当从元始六年置差歩之则前后相距间不容髪而上元之首无忽微空积矣成汤伐桀嵗在壬戍开元歴星与日合于角次于氐十度而后退行其明年汤始建国为元祀顺行与日合于房所以纪商人之命也后六百一算至纣六祀周文王初禴于毕十三祀嵗在己卯星在鹑火武王嗣位克商之年进及舆鬼而退守东井明年周始革命顺行与日合于栁进留于张考其分野则分陜之间与三监封域之际也成王三年嵗在丙午星在大火唐叔始封故国语曰晋之始封嵗在大火春秋传僖公五年嵗在大火晋公子重耳自蒲奔狄十六年嵗在寿星适齐过卫野人与之块子犯曰天赐也天事必象嵗及鹑火必有此乎复于寿星必获诸侯二十三年嵗星在胃昴秦伯纳晋文公董因曰嵗在大梁将集天行元年实沈之星晋人是居君之行也嵗在大火阏伯之星也是谓大辰辰以善成后稷是相唐叔以封且以辰出而以参入皆晋祥也二十七年嵗在鹑火晋侯伐卫取五鹿败楚师于城濮始获诸侯嵗适及寿星皆与开元歴合襄公十八年嵗星在陬訾之口开元歴大寒三日星与日合在危三度遂顺行至营室八度其明年郑子蟜卒将葬公孙子羽与禆灶晨㑹事焉过伯有氏其门上生莠子羽曰其莠犹在乎于是嵗在降娄中而曙禆灶指之曰犹可以终嵗嵗不及此次也开元歴嵗星在奎奎降娄也麟徳歴在危危玄枵也二十八年春无冰梓愼曰嵗在星纪而滛于玄枵禆灶曰嵗弃其次而旅于明年之次以害鸟帑周楚恶之开元歴嵗星在南斗十七度而退守西建间复顺行与日合于牛初应在星纪而盈行进及虚宿故曰滛留玄枵二年至三十年开元歴嵗星顺行至营室十度留距子峤之卒一终矣其年八月郑人杀良霄故曰及其亡也嵗在陬訾之口其明年乃降娄昭公八年十一月楚灭陈史赵曰未也陈颛顼之族也嵗在鹑火是以卒灭今在析木之津犹将复由开元歴在箕八度析木津也十年春进及婺女初在玄枵之维首传曰正月有星出于婺女禆灶曰今兹嵗在颛顼之墟是嵗与日合于危其明年进及营室复得豕韦之次景王问苌弘曰今兹诸侯何实吉何实凶对曰蔡凶此蔡侯般杀其君之嵗嵗在豕韦弗过此矣楚将有之嵗及大梁蔡复楚凶至十三年嵗星在昴毕而楚弑灵王陈蔡复封初昭公九年陈灾禆灶曰后五年陈将复封嵗五及鹑火而后陈卒亡自陈灾五年而嵗在大梁陈复建国哀公十七年五及鹑火而楚灭陈是年嵗星与日合在张六度昭公三十一年夏吴伐越始用师于越也史墨曰越得嵗而吴伐之必受其凶是嵗星与日合于南斗三度昔僖公六年嵗隂在卯星在析木昭公三十二年亦嵗隂在卯而星在星纪故三统歴因以为超次之率考其实犹百二十余年近代诸歴欲以八十四年齐之此其所惑也后三十八年而越灭吴星三及斗牛已入差合二年矣夫五事感于中而五行之祥应于下五纬之变彰于上若声发而响和形动而影随故王者失典刑之正则星辰为之乱行汨彛伦之叙则天事为之无象当其乱行无象又可以歴纪齐乎故襄公二十八年嵗在星纪滛于玄枵至三十年八月始见陬訾之口超次而前二年守之汉元鼎中太白入于天苑失行在黄道南三十余度间嵗武帝北廵守登单于台勒兵十八万骑及诛大宛马大死军中晋咸寕四年九月太白当见不见占曰是谓失舍不有破军必有亡国时将伐吴明年三月兵出太白始夕见西方而吴亡永宁元年正月至闰月五星经天纵横无常永兴二年四月丙子太白犯狼星失行在黄道南四十余度永嘉三年正月庚子荧惑犯紫微皆天数所未有也终以二帝蒙尘天下大乱后魏神瑞二年十二月荧惑在瓠瓜星中一夕忽亡不知所在崔浩以日辰推之曰庚午之夕辛未之朝天有隂云荧惑之亡在此二日庚午未皆主秦辛为西夷今姚兴据咸阳是荧惑入秦矣其后荧惑果出东井留守盘旋秦中大旱赤地昆明水竭明年姚兴死二子交兵三年国灭齐永明九年八月十四日火星应退在昴三度先歴在毕二十一日始逆行北转垂及立冬形色弥盛魏永平四年八月癸未荧惑在氐夕伏西方亦先期五十余日虽时歴疎阔不宜如此隋大业九年五月丁丑荧惑逆行入南斗色赤如血大如三斗器光芒震耀长七八尺于斗中句已而行亦天变所未有也后杨玄感反天下大乱故五星留逆伏见之效表里盈缩之行皆系之于时而象之于政政小失则小变事微而象微事章而象章已示吉凶之象则又变行袭其常度不然则皇天何以隂隲下民警悟人主哉近代算者昧于象占者迷于数覩五星失行皆谓之歴舛虽七曜循轨犹或谓之天灾终以数象相蒙两丧其实故较歴必稽古今注记入气均而行度齐上下相距反复相求茍独异于常则失行可知矣凡二星相近多为之失行三星以上失度弥甚天竺歴以九执之情皆有所好恶遇其所好之星则趣之行疾舍之行迟张子信歴辰星应见不见术晨夕去日前后四十六度内十八度外有木火土金一星者见无则不见张胄玄歴朔望在交限有星伏在日下木土去见十日外火去见四十日外金去见二十二日外者竝不加减差皆精气相感使然夫日月所以着尊卑不易之象五星所以示政教从时之义故日月之失行也微而少五星之失行也着而多今略考常数以课疎密略例曰其入气加减亦自张子信始后人莫不遵用之原始要终多有不叶今较麟徳歴荧惑太白见伏行度过与不及荧惑凡四十八事太白二十一事余星所差盖细不足考且盈缩之行宜与四象濳合而二十四气加减不均更推易数而正之又各立嵗差以究五精运周二十八舍之变较史官所记嵗星二十七事荧惑二十八事镇星二十一事太白二十二事辰星二十四事开元歴课皆第一云至肃宗时山人韩颕上言大衍歴或误帝疑之以颕为太子宫门郎直司天台又损益其术每节增二日更名至徳歴起干元元年用之讫上元三年唐书巻二十七下新唐书卷二十八上钦定四库全书唐书卷二十八上宋翰林学士欧阳修撰志第十八上歴志开元大衍歴演纪上元阏逢困敦之嵗距开元十二年甲子积九千六百九十六万一千七百四十算一曰歩中朔术通法三千四十䇿实百一十一万三百四十三揲法八万九千七百七十三减法九万一千二百策余万五千九百四十三用差万七千一百二十四挂限八万七千一十八三元之䇿十五余六百六十四秒七四象之䇿二十九余千六百一十三中盈分千三百二十八秒十四朔虚分千四百二十七象统二十四以䇿实乗积算曰中积分盈通法得一为积日爻数去之余起甲子算外得天正中气凡分为小余日为大余加三元之䇿得次气以揲法去中积分不尽日归余之挂以减中积分为朔积分如通法为日去命如前得天正经朔加一象之日七余千一百六十三少得上弦倍之得望参之得下弦四之是谓一揲得后月朔综中盈朔虚分累益归余之挂每其月闰衰凡常气小余不满通法如中盈分之半已下者以象统乗之内秒分参而伍之以减䇿实不尽如䇿余为日命常气初日算外得没日凡经朔小余不满朔虚分者以小余减通法余倍参伍乗之用减灭法不尽如朔虚分为日命经朔初日算外得灭日二曰发敛术天中之䇿五余二百二十一秒三十一秒法七十二地中之䇿六余二百六十五秒八十六秒法百二十贞悔之䇿三余百三十二秒百三辰法七百六十刻法三百四各因中节命之得初候如天中之䇿得次候又加得末候因中气命之得公卦用事以地中之䇿絫加之得次卦若以贞悔之䇿加侯卦得十有二节之初外卦用事因四立命之得春木夏火秋金冬水用事以贞悔之䇿减季月中气得土王用事各以通法约其月闰衰为日得中气去经朔日算求卦候者各以天地之䇿累加减之凡发敛加时各置其小余以六爻乗之如辰法而一为半辰之数不尽者三约为分命辰起子半算外三曰歩日躔术干实百一十一万三百七十九太周天度三百六十五虚分七百七十九太歳差三十六太以盈缩分盈减缩加三元之䇿为定气所有日及余乃十二乗日又三其小余辰法约而一从之为定气辰数不尽十之又约为分以所入气并后气盈缩分倍六爻乗之综两气辰数除之为末率又列二气盈缩分皆倍六爻乗之各如辰数而一以少减多余为气差至后以差加末率分后以差减末率为初率倍气差亦倍六爻乗之复综两气辰数除为日差半之以加减初末各为定率以日差至后以减分后以加气初定率为每日盈缩分乃驯积之随所入气日加减气下先后数各其日定数其求朓朒放此冬至夏至偕得天地之中无有盈缩余各以气下先后数先减后加常气小余满若不足进退其日得定大小余以减经朔弦望各其所入日算若大余不足减加爻数乃减之减所入定气日算一各以日差乗而半之前少以加前多以减气初定率以乗其所入定气日算及余秒所得以损益朓朒积各其入朓朒定数南斗二十六牛八婺女十二虚十危十七营室十六东壁九奎十六娄十二胃十四昴十一毕十七觜觽一参十东井三十三舆鬼三栁十五七星七张十八翼十八轸十七角十二亢九氐十五房五心五尾十八箕十一为赤道度其毕觜觽参舆鬼四宿度数与古不同依天以仪测定用为常数纮带天中仪极攸凭以格黄道推冬至嵗差所在每距冬至前后各五度为限初数十二毎限减一尽九限数终于四当二立之际一度少彊依平乃距春分前秋分后初限起四每限增一尽九限终于十二而黄道交复计春分后秋分前亦五度为限初数十二尽九限数终于四当二立之际一度少彊依平乃距夏至前后初限起四尽九限终于十二皆絫裁之以数乘限度百二十而一得度不满者十二除为分命曰黄赤道差数二至前后各九限以差减赤道度二分前后各九限以差加赤道度各为黄道度开元十二年南斗二十三半牛七半婺女十一少虚十危十七太营室十七少东壁九太奎十七半娄十二太胃十四太昴十一毕十六少觜觽一参九少东井三十舆鬼二太栁十四少七星六太张十八太翼十九少轸十八太角十三亢九半氐十五太房五心四太尾十七箕十少为黄道度以歩日行月与五星出入循此以干实去中积分不尽者盈通法为度命起赤道虚九宿次去之经虚去分至不满宿算外得冬至加时日度以度余减通法余以冬至日躔距度所入限数乗之为距前分置距度下黄赤道差以通法乗之减去距前分余满百二十除为定差不满者以象统乗之复除为秒分乃以定差减赤道宿度得冬至加时黄道日度又置嵗差以限数乗之满百二十除为秒分不尽为小分以加三元之策因絫裁之命以黄道宿次各得定气加时日度置其气定小余副之以乗其日盈缩分满通法而一盈加缩减其副用减其日加时度余得其夜半日度因絫加一策以其日盈缩分盈加缩减度余得每日夜半日度四曰歩月离术转终六百七十万一千二百七十九转终日二十七余千六百八十五秒七十九转法七十六转秒法八十以秒法乗朔积分盈转终去之余复以秒法约为入转分满通法为日命日筭外得天正经朔加时所入因加转差日一余二千九百六十七秒一得次朔以一象之各置朔弦望所入转日损益率并后率而半之为通率又二率相减为率差前多者以入余减通法余乗率差盈通法得一并率差而半之前少者半入余乗率差亦以通法除之为加时转率乃半之以损益加时所入余为转余其转余应益者减法应损者因余皆以乗率差盈通法得一加于通率转率乗之通法约之以朓减朒加转率为定率乃以定率损益朓朒积为定数七日十四日二十一日二十八日以四象约转终均得六日二千七百一分就全数约为九分日之八各以减法余为末数乃四象驯变相加各其所当之日初末数也视入转余如初数已下者加减损益因循前率如初数以上则反其衰归于后率云各置朔弦望大小余以入气入转朓朒定数朓减朒加之为定朔弦望大小余定朔日各与后朔同者月大不同者小无中气者为閠月定朔弦望夜半日度各随所直日度及余分命之乃列定朔望小余副之以乗其日盈缩分如通法而一盈加缩减其副以加夜半日度各得加时日度凡合朔所交冬在隂歴夏在阳歴月行青道冬在阳歴夏在隂歴月行白道春在阳歴秋在隂歴月行朱道春在隂歴秋在阳歴月行黒道四序离为八节至隂阳之所交行与黄道相㑹故月有九行各视月交所入七十二候距交初中黄道日度每五度为限亦初数十二每限减一数终于四乃一度彊依平更从四起每限增一终于十二而至半交其去黄道六度又自十二每限减一数终于四亦一度彊依平更从四起每限增一终于十二复与日轨相会各累计其数以乗限度二百四十而一得度不满者二十四除为分为月行与黄道差数距半交前后各九限以差数为减距正交前后各九限以差数为加计去冬至夏至以来候数乗黄道所差十八而一为月行与赤道差数凡日以赤道内为隂外为阳月以黄道内为隂外为阳故月行宿度入春分交后行隂歴秋分交后行阳歴皆为同名若入春分交后行阳歴秋分交后行隂歴皆为异名其在同名以差数为加者加之减者减之若在异名以差数为加者减之减者加之皆以增损黄道度为九道定度各以中气去经朔日算加其入交况乃以减交终得平交入中气日筭满三元之策去之余得入后节日算各以气初先后数先加后减之得平交入定气日算倍六爻乗之三其小余辰法除而从之以乗其气损益率如定气辰数而一所得以损益其气朓朒积为定数又置平交所入定气余加其日夜半入转余以乗其日损益率满通法而一以损益其日朓朒积交率乗之交数而一为定数乃以入气入转朓朒定数朓减朒加平交入气余满若不足进退日算为正交入定气日算其入定气余副之乗其日盈缩分满通法而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减汉之交日已潜退其袭春秋旧歴者则以为在牵牛之首其考当时之验者则以为入建星度中然气朔前后不逾一日故汉歴冬至当在斗末以为建星上得太初本星度此其明据也四分法虽疎而先贤谨于天事其迁革之意俱有效于当时故太史公等观二十八宿疎密立晷仪下漏刻以稽晦朔分至躔离弦望其赤道遗法后世无以非之故杂候清台太初最密若当时日在建星已直斗十三度则夀王调歴宜允得其中岂容顿差一气而未知其谬不能观乎时变而欲厚诬古人也后百余嵗至永平十一年以麟徳歴较之气当后天二日半朔当后天半日是嵗四分歴得辛酉蔀首已减太初歴四分日之三定后天二日太半开元歴以戊午禺中冬至日在斗十八度半弱潜退至午前八度进至辛酉夜半日在斗二十一度半弱续汉志云元和二年冬至日在斗二十一度四分之一是也祖沖之曰四分歴立冬景长一丈立春九尺六寸冬至南极日晷最长二气去至日数既同则中景应等而相差四寸此冬至后天之验也二气中景日差九分半弱进退调均略无盈缩各退二日十二刻则景皆九尺八寸以此推冬至后天亦二日十二刻矣东汉晷漏定于永元十四年则四分法施行后十五嵗也二十四气加时进退不等其去午正极逺者四十九刻有余日中之晷颇有盈缩故治歴者皆就其中率以午正言之而开元歴所推气及日度皆直子半之始其未及日中尚五十刻因加二日十二刻正得二日太半与沖之所算及破章二百年间辄差一日之数皆合自汉时辛酉冬至以后天之数减之则合于今歴嵗差斗十八度自今歴戊午冬至以后天之数加之则合于贾逵所测斗二十一度反复佥同而淳风冬至常在斗十三度岂当时知不及牵牛五度而不知过建星八度耶晋武帝太始三年丁亥嵗冬至日当在斗十六度晋用魏景初歴其冬至亦在斗二十一度少太元九年姜岌更造三纪术退在斗十七度曰古歴斗分彊故不可施于今干象斗分细故不可通于古景初虽得其中而日之所在乃差四度合朔亏盈皆不及其次假月在东井一度蚀以日检之乃在参六度岌以月蚀冲知日度由是躔次遂正为后代治歴者宗宋文帝时何承天上元嘉歴曰四分景初歴冬至同在斗二十一度臣以月蚀检之则今应在斗十七度又土圭测二至晷差三日有余则天之南至日在斗十三四度矣事下大史考验如承天所上以开元歴考元嘉十年冬至日在斗十四度与承天所测令大明八年祖沖之上大明歴冬至在斗十一度开元歴应在斗十三度梁天监八年沖之子员外散骑侍郎暅之上其家术诏太史令将作大匠道秀等较之上距大明又五十年日度益差其明年闰月十六日月蚀在虚十度日应在张四度承天歴在张六度沖之歴在张二度大同九年虞等议姜岌何承天俱以月蚀冲歩日所在承天虽移及三度然其冬至亦上岌三日承天在斗十三四度而岌在斗十七度其实非移祖沖之谓为实差以推今冬至日在斗九度用求中星不合自岌至今将二百年而冬至在斗十二度然日之所在难知验以中星则漏刻不定汉世课昏明中星为法已浅今候夜半中星以求日冲近于得密而水有清浊壶有増减或积度所拥故漏有迟疾臣等频夜候中星而前后相差或至三度大畧冬至逺不过斗十四度近不出十度又以九年三月十五日夜半月在房四度蚀九月十五日夜半月在昴三度蚀以其冲计冬至皆在斗十二度自姜岌何承天所测下及大同日已却差二度而淳风以为晋宋以来三百余嵗以月蚀冲考之固在斗十三四度间非矣刘孝孙甲子元歴推太初冬至在牵牛初下及晋太元宋元嘉皆在斗十七度开皇十四年在斗十三度而刘焯歴仁夀四年冬至日在黄道斗十度于赤道斗十一度也其后孝孙改从焯法而仁夀四年冬至日亦在斗十度焯卒后胄玄以其前歴上元起虚五度推汉太初犹不及牵牛乃更起虚七度故太初在斗二十三度永平在斗二十一度竝与今歴合而仁寿四年冬至在斗十三度以验近事又不逮其前歴矣戊寅歴太初元年辛酉冬至进及甲子日在牵牛三度永平十一年得戊午冬至进及辛酉在斗二十六度至元嘉中气上景初三日而冬至犹在斗十七度欲以求合反更失之又曲循孝孙之论而不知孝孙已变从皇极故为淳风等所駮嵗差之术由此不行以太史注记月蚀冲考日度麟徳元年九月庚申月蚀在娄十度至开元四年六月庚申月蚀在牛六度较麟徳歴率差三度则今冬至定在赤道斗十度又皇极歴嵗差皆自黄道命之其每嵗周分常当南至之轨与赤道相较所减尤多计黄道差二十六度赤道差四十余度虽每嵗遯之不足为过然立法之体宜尽其原是以开元歴皆自赤道推之乃以今有术从变黄道唐书卷二十七上钦定四库全书唐书巻二十七下宋翰林学士欧阳修撰志第十七下歴志其八日躔盈缩略例曰北齐张子信积候合蚀加时觉日行有入气差然损益未得其正至刘焯立盈缩躔衰术与四象升降麟徳歴因之更名躔差凡隂阳徃来皆驯积而变日南至其行最急急而渐损至春分及中而后迟迨日北至其行最舒而渐益之以至秋分又及中而后益急急极而寒若舒极而燠若及中而雨旸之气交自然之数也焯术于春分前一日最急后一日最舒秋分前一日最舒后一日最急舒急同于二至而中间一日平行其説非是当以二十四气晷景考日躔盈缩而密于加时其九九道议曰洪范传云日有中道月有九行中道谓黄道也九行者青道二出黄道东朱道二出黄道南白道二出黄道西黒道二出黄道北立春春分月东从青道立夏夏至月南从朱道立秋秋分月西从白道立冬冬至月北从黒道汉史官旧事九道术废久刘洪颇採以着迟疾隂阳歴然本以消息为竒而术不传推隂阳歴交在冬至夏至则月行青道白道所交则同而出入之行异故青道至春分之宿及其所冲皆在黄道正东白道至秋分之宿及其所冲皆在黄道正西若隂阳歴交在立春立秋则月循朱道黒道所交则同而出入之行异故朱道至立夏之宿及其所冲皆在黄道西南黒道至立冬之宿及其所冲皆在黄道东北若隂阳歴交在春分秋分之宿则月行朱道黒道所交则同而出入之行异故朱道至夏至之宿及其所冲皆在黄道正南黒道至冬至之宿及其所冲皆在黄道正北若隂阳歴交在立夏立冬则月循青道白道所交则同而出入之行异故青道至立春之宿及其所冲皆在黄道东南白道至立秋之宿及其所冲皆在黄道西北其大纪皆兼二道而实分主八节合于四正四维按隂阳歴中终之所交则月行正当黄道去交七日其行九十一度齐于一象之率而得八行之中八行与中道而九是谓九道凡八行正于春秋其去黄道六度则交在冬夏正于冬夏其去黄道六度则交在春秋易九六七八迭为终始之象也干坤定位则八行各当其正及其寒暑相推晦朔相易则在南者变而居北在东者徙而为西屈伸消息之象也黄道之差始自春分秋分赤道所交前后各五度为限初黄道增多赤道二十四分之十二每限损一极九限数终于四率赤道四十五度而黄道四十八度至四立之际一度少彊依平复从四起初限五度赤道增多黄道二十四分之四每限益一极九限而止终于十二率赤道四十五度而黄道四十二度复得冬夏至之中矣月道之差始自交初交中黄道所交亦距交前后五度为限初限月道增多黄道四十八分之十二每限损一极九限而止数终于四率黄道四十五度而月道四十六度半乃一度彊依平复从四起初限五度月道差少黄道四十八分之四每限益一极九限而止终于十二率黄道四十五度而月道四十三度半至隂阳歴二交之半矣凡近交初限增十二分者至半交末限减十二分去交四十六度得损益之平率夫日行与嵗差偕迁月行随交限而变遯伏相消朓朒相补则九道之数可知矣其月道所交与二分同度则赤道黒道近交初限黄道增二十四分之十二月道增四十八分之十二至半交之末其减亦如之故于九限之际黄道差三度月道差一度半盖损益之数齐也若所交与四立同度则黄道在损益之中月道差四十八分之十二月道至损益之中黄道差二十四分之十二于九限之际黄道差三度月道差四分度之三皆朓朒相补也若所交与二至同度则青道白道近交初限黄道减二十四分之十二月道增四十八分之十二至半交之末黄道增二十四分之十二月道减四十八分之十二于九限之际黄道与月道差同盖遯伏相消也日出入赤道二十四度月出入黄道六度相距则四分之一故于九道之变以四立为中交在二分增四分之一而与黄道度相半在二至减四分之一而与黄道度正均故推极其数引而伸之每气移一候月道所差增损九分之一七十二候而九道究矣凡月交一终退前所交一度及余八万九千七百七十三分度之四万二千五百三少半积二百二十一月及分七千七百五十三而交道周天矣因而半之将九年而九道终以四象考之各据合朔所交入七十二候则其入道之行也以朔交为交初望交为交中若交初在冬至初候而入隂歴则行青道又十三日七十六分日之四十六至交中得所冲之宿变入阳歴亦行青道若交初入阳歴则白道也故考交初所入而周天之度可知若望交在冬至初候则减十三日四十六分视大雪初候隂阳歴而正其行也其十晷漏中星略例曰日行有南北晷漏有长短然二十四气晷差徐疾不同者句股使然也直规中则差迟与句股数齐则差急随辰极髙下所遇不同如黄道刻漏此乃数之浅者近代且犹未晓今推黄道去极与晷景漏刻昏距中星四术返覆相求消息同率旋相为中以合九服之变其十一日蚀议曰小雅十月之交朔日辛卯虞以歴推之在幽王六年开元歴定交分四万三千四百二十九入蚀限加时在昼交㑹而蚀数之常也诗云彼月而食则维其常此日而食云何不臧日君道也无朏魄之变月臣道也逺日益明近日益亏望与日轨相㑹则徙而浸逺逺极又徙而近交所以着臣人之象也望而正于黄道是谓臣干君明则阳斯蚀之矣朔而正于黄道是谓臣壅君明则阳为之蚀矣且十月之交于歴当蚀君子犹以为变诗人悼之然则古之太平日不蚀星不孛盖有之矣若过至未分月或变行而避之或五星濳在日下御侮而救之或渉交数浅或在阳歴阳盛隂㣲则不蚀或徳之休明而有小眚焉则天为之隐虽交而不蚀此四者皆徳教之所由生也四序之中分同道至相过交而有蚀则天道之常如刘歆贾逵皆近古大儒岂不知轨道所交朔望同术哉以日蚀非常故阙而不论黄初已来治歴者始课日蚀疎密及张子信而益详刘焯张胄玄之徒自负其术谓日月皆可以密率求是専于歴纪者也以戊寅麟徳歴推春秋日蚀大最皆入蚀限于歴应蚀而春秋不书者尚多则日蚀必在交限其入限者不必尽蚀开元十二年七月戊午朔于歴当蚀半彊自交趾至于朔方候之不蚀十三年十二月庚戌朔于歴当蚀大半时东封泰山还次梁宋间皇帝彻膳不举乐不盖素服日亦不蚀时羣臣与八荒君长之来助祭者降物以需不可胜数皆奉寿称庆肃然神服虽筭术乖舛不宜如此然后知徳之动天不俟终日矣右因开元二蚀曲变交限而从之则差者益多自开元治歴史官每嵗较节气中晷因检加时小余虽大数有常然亦与时推移每嵗不等晷变而长则日行黄道南晷变而短则日行黄道北行而南则隂歴之交也或失行而北则阳歴之交也或失日在黄道之中且犹有变况月行九道乎杜预云日月动物虽行度有大量不能不小有盈缩故有虽交㑹而不蚀者或有频交而蚀者是也故较歴必稽古史亏蚀深浅加时朓朒隂阳其数相叶者反覆相求由歴数之中以合辰象之变观辰象之变反求歴数之中类其所同而中可知矣辨其所异而变可知矣其循度则合于歴失行则合于占占道顺成常执中以追变歴道逆数常执中以俟变知此之説者天道如视诸掌略例曰旧歴考日蚀浅深皆自张子信所传云积候所得而末晓其然也以圆仪度日月之径乃以月径之半减入交初限一度半余为闇虚半径以月去黄道每度差数令一径相掩以验蚀分以所入日迟疾乗径为泛所用刻数大率去交不及三度即月行没在闇虚皆入既限又半日月之径减春分入交初限相去度数余为斜射所差乃考差数以立既限而优游进退于二度中间亦令二径相掩以知日蚀分数月径踰既限之南则虽在隂歴而所亏类同外道斜望使然也既限之外应向外蚀外道交分准用此例以较古今日蚀四十三事月蚀九十九事课皆第一使日蚀皆不可以常数求则无以稽歴数之踈密若皆可以常数求则无以知政教之休咎今更设考日蚀或限术得常则合于数又日月交㑹大小相若而月在日下自京师斜射而望之假中国食既则南方戴日之下所亏才半月外反观则交而不蚀歩九服日晷以定蚀分晨昏漏刻与地偕变则宇宙虽广可以一术齐之矣其十二五星议曰嵗星自商周迄春秋之季率百二十余年而超一次战国后其行寖急至汉尚微差及哀平间余势乃尽更八十四年而超一次因以为常比其与余星异也姬氏出自灵威仰之精受木行正气嵗星主农祥后稷凭焉故周人常閲其禨祥而观善败其始王也次于鹑火以逹天鼋及其衰也滛于玄枵以害鸟帑其后羣雄力争礼乐陨壊而从衡攻守之术兴故嵗星常赢行于上而侯王不宁于下则木纬失行之势宜极于火运之中理数然也开元十二年正月庚午嵗星在进贤东北尺三寸直轸十二度于麟徳歴在轸十五度推而上之至汉河平二年其十月下旬嵗星在轩辕南耑大星西北尺所麟徳歴在张二度直轩辕大星上下相距七百五十年考其行度犹未甚盈缩则哀平后不复每嵗渐差也又上百二十年至孝景中元三年五月岁在东井钺麟徳歴在参三度又上六十年得汉元年七月五星聚于东井从嵗星也于秦正嵗在乙未夏正当在甲午麟徳歴白露八日嵗星留觜觿一度明年立夏伏于参由差行未尽而以常数求之使然也又上二百七十一年至哀公十七年嵗在鹑火麟徳歴初见在舆鬼二度立冬九日留星三度明年启蛰十日退至栁五度犹不及鹑火又上百七十八年至僖公五年嵗星当在大火麟徳歴初见在张八度明年伏于翼十六度定在鹑火差三次矣哀公以后差行渐迟相去犹近哀公以前率常行迟而旧歴犹用急率不知合变故所差弥多武王革命嵗星亦在大火而麟徳歴在东壁三度则唐虞已上所差周天矣太初三统歴嵗星十二周天超一次推商周间事大抵皆合验开元注记差九十余度盖不知嵗星后率故也皇极麟徳歴七周天超一次以推汉魏间事尚未差上验春秋所载亦差九十余度盖不知嵗星前率故也天保天和歴得二率之中故上合于春秋下犹密于记注以推永平黄初间事逺者或差三十余度盖不知战国后嵗星变行故也自汉元始四年距开元十二年凡十二甲子上距隐公六年亦十二甲子而二歴相合于其中或差三次于古或差二次于今其两合于古今者中间亦乖欲一术以求之则不可得也开元歴嵗星前率三百九十八日余二千二百一十九秒九十三自哀公二十年丙寅后每加度余一分尽四百三十九合次合乃加秒十三而止凡三百九十八日余二千六百五十九秒六而与日合是为嵗星后率自此因以为常入汉元始六年也嵗星差合术曰置哀公二十年冬至合余加入差已来中积分以前率约之为入差合数不尽者如歴术入之反求冬至后合日乃副列入差合数增下位一算乗而半之盈大衍通法为日不尽为日余以加合日即差合所在也求嵗星差行径术以后终率约上元以来中积分亦得所求若积其实行当从元始六年置差歩之则前后相距间不容髪而上元之首无忽微空积矣成汤伐桀嵗在壬戍开元歴星与日合于角次于氐十度而后退行其明年汤始建国为元祀顺行与日合于房所以纪商人之命也后六百一算至纣六祀周文王初禴于毕十三祀嵗在己卯星在鹑火武王嗣位克商之年进及舆鬼而退守东井明年周始革命顺行与日合于栁进留于张考其分野则分陜之间与三监封域之际也成王三年嵗在丙午星在大火唐叔始封故国语曰晋之始封嵗在大火春秋传僖公五年嵗在大火晋公子重耳自蒲奔狄十六年嵗在寿星适齐过卫野人与之块子犯曰天赐也天事必象嵗及鹑火必有此乎复于寿星必获诸侯二十三年嵗星在胃昴秦伯纳晋文公董因曰嵗在大梁将集天行元年实沈之星晋人是居君之行也嵗在大火阏伯之星也是谓大辰辰以善成后稷是相唐叔以封且以辰出而以参入皆晋祥也二十七年嵗在鹑火晋侯伐卫取五鹿败楚师于城濮始获诸侯嵗适及寿星皆与开元歴合襄公十八年嵗星在陬訾之口开元歴大寒三日星与日合在危三度遂顺行至营室八度其明年郑子蟜卒将葬公孙子羽与禆灶晨㑹事焉过伯有氏其门上生莠子羽曰其莠犹在乎于是嵗在降娄中而曙禆灶指之曰犹可以终嵗嵗不及此次也开元歴嵗星在奎奎降娄也麟徳歴在危危玄枵也二十八年春无冰梓愼曰嵗在星纪而滛于玄枵禆灶曰嵗弃其次而旅于明年之次以害鸟帑周楚恶之开元歴嵗星在南斗十七度而退守西建间复顺行与日合于牛初应在星纪而盈行进及虚宿故曰滛留玄枵二年至三十年开元歴嵗星顺行至营室十度留距子峤之卒一终矣其年八月郑人杀良霄故曰及其亡也嵗在陬訾之口其明年乃降娄昭公八年十一月楚灭陈史赵曰未也陈颛顼之族也嵗在鹑火是以卒灭今在析木之津犹将复由开元歴在箕八度析木津也十年春进及婺女初在玄枵之维首传曰正月有星出于婺女禆灶曰今兹嵗在颛顼之墟是嵗与日合于危其明年进及营室复得豕韦之次景王问苌弘曰今兹诸侯何实吉何实凶对曰蔡凶此蔡侯般杀其君之嵗嵗在豕韦弗过此矣楚将有之嵗及大梁蔡复楚凶至十三年嵗星在昴毕而楚弑灵王陈蔡复封初昭公九年陈灾禆灶曰后五年陈将复封嵗五及鹑火而后陈卒亡自陈灾五年而嵗在大梁陈复建国哀公十七年五及鹑火而楚灭陈是年嵗星与日合在张六度昭公三十一年夏吴伐越始用师于越也史墨曰越得嵗而吴伐之必受其凶是嵗星与日合于南斗三度昔僖公六年嵗隂在卯星在析木昭公三十二年亦嵗隂在卯而星在星纪故三统歴因以为超次之率考其实犹百二十余年近代诸歴欲以八十四年齐之此其所惑也后三十八年而越灭吴星三及斗牛已入差合二年矣夫五事感于中而五行之祥应于下五纬之变彰于上若声发而响和形动而影随故王者失典刑之正则星辰为之乱行汨彛伦之叙则天事为之无象当其乱行无象又可以歴纪齐乎故襄公二十八年嵗在星纪滛于玄枵至三十年八月始见陬訾之口超次而前二年守之汉元鼎中太白入于天苑失行在黄道南三十余度间嵗武帝北廵守登单于台勒兵十八万骑及诛大宛马大死军中晋咸寕四年九月太白当见不见占曰是谓失舍不有破军必有亡国时将伐吴明年三月兵出太白始夕见西方而吴亡永宁元年正月至闰月五星经天纵横无常永兴二年四月丙子太白犯狼星失行在黄道南四十余度永嘉三年正月庚子荧惑犯紫微皆天数所未有也终以二帝蒙尘天下大乱后魏神瑞二年十二月荧惑在瓠瓜星中一夕忽亡不知所在崔浩以日辰推之曰庚午之夕辛未之朝天有隂云荧惑之亡在此二日庚午未皆主秦辛为西夷今姚兴据咸阳是荧惑入秦矣其后荧惑果出东井留守盘旋秦中大旱赤地昆明水竭明年姚兴死二子交兵三年国灭齐永明九年八月十四日火星应退在昴三度先歴在毕二十一日始逆行北转垂及立冬形色弥盛魏永平四年八月癸未荧惑在氐夕伏西方亦先期五十余日虽时歴疎阔不宜如此隋大业九年五月丁丑荧惑逆行入南斗色赤如血大如三斗器光芒震耀长七八尺于斗中句已而行亦天变所未有也后杨玄感反天下大乱故五星留逆伏见之效表里盈缩之行皆系之于时而象之于政政小失则小变事微而象微事章而象章已示吉凶之象则又变行袭其常度不然则皇天何以隂隲下民警悟人主哉近代算者昧于象占者迷于数覩五星失行皆谓之歴舛虽七曜循轨犹或谓之天灾终以数象相蒙两丧其实故较歴必稽古今注记入气均而行度齐上下相距反复相求茍独异于常则失行可知矣凡二星相近多为之失行三星以上失度弥甚天竺歴以九执之情皆有所好恶遇其所好之星则趣之行疾舍之行迟张子信歴辰星应见不见术晨夕去日前后四十六度内十八度外有木火土金一星者见无则不见张胄玄歴朔望在交限有星伏在日下木土去见十日外火去见四十日外金去见二十二日外者竝不加减差皆精气相感使然夫日月所以着尊卑不易之象五星所以示政教从时之义故日月之失行也微而少五星之失行也着而多今略考常数以课疎密略例曰其入气加减亦自张子信始后人莫不遵用之原始要终多有不叶今较麟徳歴荧惑太白见伏行度过与不及荧惑凡四十八事太白二十一事余星所差盖细不足考且盈缩之行宜与四象濳合而二十四气加减不均更推易数而正之又各立嵗差以究五精运周二十八舍之变较史官所记嵗星二十七事荧惑二十八事镇星二十一事太白二十二事辰星二十四事开元歴课皆第一云至肃宗时山人韩颕上言大衍歴或误帝疑之以颕为太子宫门郎直司天台又损益其术每节增二日更名至徳歴起干元元年用之讫上元三年唐书巻二十七下钦定四库全书唐书卷二十八上宋翰林学士欧阳修撰志第十八上歴志开元大衍歴演纪上元阏逢困敦之嵗距开元十二年甲子积九千六百九十六万一千七百四十算一曰歩中朔术通法三千四十䇿实百一十一万三百四十三揲法八万九千七百七十三减法九万一千二百策余万五千九百四十三用差万七千一百二十四挂限八万七千一十八三元之䇿十五余六百六十四秒七四象之䇿二十九余千六百一十三中盈分千三百二十八秒十四朔虚分千四百二十七象统二十四以䇿实乗积算曰中积分盈通法得一为积日爻数去之余起甲子算外得天正中气凡分为小余日为大余加三元之䇿得次气以揲法去中积分不尽日归余之挂以减中积分为朔积分如通法为日去命如前得天正经朔加一象之日七余千一百六十三少得上弦倍之得望参之得下弦四之是谓一揲得后月朔综中盈朔虚分累益归余之挂每其月闰衰凡常气小余不满通法如中盈分之半已下者以象统乗之内秒分参而伍之以减䇿实不尽如䇿余为日命常气初日算外得没日凡经朔小余不满朔虚分者以小余减通法余倍参伍乗之用减灭法不尽如朔虚分为日命经朔初日算外得灭日二曰发敛术天中之䇿五余二百二十一秒三十一秒法七十二地中之䇿六余二百六十五秒八十六秒法百二十贞悔之䇿三余百三十二秒百三辰法七百六十刻法三百四各因中节命之得初候如天中之䇿得次候又加得末候因中气命之得公卦用事以地中之䇿絫加之得次卦若以贞悔之䇿加侯卦得十有二节之初外卦用事因四立命之得春木夏火秋金冬水用事以贞悔之䇿减季月中气得土王用事各以通法约其月闰衰为日得中气去经朔日算求卦候者各以天地之䇿累加减之凡发敛加时各置其小余以六爻乗之如辰法而一为半辰之数不尽者三约为分命辰起子半算外三曰歩日躔术干实百一十一万三百七十九太周天度三百六十五虚分七百七十九太歳差三十六太以盈缩分盈减缩加三元之䇿为定气所有日及余乃十二乗日又三其小余辰法约而一从之为定气辰数不尽十之又约为分以所入气并后气盈缩分倍六爻乗之综两气辰数除之为末率又列二气盈缩分皆倍六爻乗之各如辰数而一以少减多余为气差至后以差加末率分后以差减末率为初率倍气差亦倍六爻乗之复综两气辰数除为日差半之以加减初末各为定率以日差至后以减分后以加气初定率为每日盈缩分乃驯积之随所入气日加减气下先后数各其日定数其求朓朒放此冬至夏至偕得天地之中无有盈缩余各以气下先后数先减后加常气小余满若不足进退其日得定大小余以减经朔弦望各其所入日算若大余不足减加爻数乃减之减所入定气日算一各以日差乗而半之前少以加前多以减气初定率以乗其所入定气日算及余秒所得以损益朓朒积各其入朓朒定数南斗二十六牛八婺女十二虚十危十七营室十六东壁九奎十六娄十二胃十四昴十一毕十七觜觽一参十东井三十三舆鬼三栁十五七星七张十八翼十八轸十七角十二亢九氐十五房五心五尾十八箕十一为赤道度其毕觜觽参舆鬼四宿度数与古不同依天以仪测定用为常数纮带天中仪极攸凭以格黄道推冬至嵗差所在每距冬至前后各五度为限初数十二毎限减一尽九限数终于四当二立之际一度少彊依平乃距春分前秋分后初限起四每限增一尽九限终于十二而黄道交复计春分后秋分前亦五度为限初数十二尽九限数终于四当二立之际一度少彊依平乃距夏至前后初限起四尽九限终于十二皆絫裁之以数乘限度百二十而一得度不满者十二除为分命曰黄赤道差数二至前后各九限以差减赤道度二分前后各九限以差加赤道度各为黄道度开元十二年南斗二十三半牛七半婺女十一少虚十危十七太营室十七少东壁九太奎十七半娄十二太胃十四太昴十一毕十六少觜觽一参九少东井三十舆鬼二太栁十四少七星六太张十八太翼十九少轸十八太角十三亢九半氐十五太房五心四太尾十七箕十少为黄道度以歩日行月与五星出入循此以干实去中积分不尽者盈通法为度命起赤道虚九宿次去之经虚去分至不满宿算外得冬至加时日度以度余减通法余以冬至日躔距度所入限数乗之为距前分置距度下黄赤道差以通法乗之减去距前分余满百二十除为定差不满者以象统乗之复除为秒分乃以定差减赤道宿度得冬至加时黄道日度又置嵗差以限数乗之满百二十除为秒分不尽为小分以加三元之策因絫裁之命以黄道宿次各得定气加时日度置其气定小余副之以乗其日盈缩分满通法而一盈加缩减其副用减其日加时度余得其夜半日度因絫加一策以其日盈缩分盈加缩减度余得每日夜半日度四曰歩月离术转终六百七十万一千二百七十九转终日二十七余千六百八十五秒七十九转法七十六转秒法八十以秒法乗朔积分盈转终去之余复以秒法约为入转分满通法为日命日筭外得天正经朔加时所入因加转差日一余二千九百六十七秒一得次朔以一象之各置朔弦望所入转日损益率并后率而半之为通率又二率相减为率差前多者以入余减通法余乗率差盈通法得一并率差而半之前少者半入余乗率差亦以通法除之为加时转率乃半之以损益加时所入余为转余其转余应益者减法应损者因余皆以乗率差盈通法得一加于通率转率乗之通法约之以朓减朒加转率为定率乃以定率损益朓朒积为定数七日十四日二十一日二十八日以四象约转终均得六日二千七百一分就全数约为九分日之八各以减法余为末数乃四象驯变相加各其所当之日初末数也视入转余如初数已下者加减损益因循前率如初数以上则反其衰归于后率云各置朔弦望大小余以入气入转朓朒定数朓减朒加之为定朔弦望大小余定朔日各与后朔同者月大不同者小无中气者为閠月定朔弦望夜半日度各随所直日度及余分命之乃列定朔望小余副之以乗其日盈缩分如通法而一盈加缩减其副以加夜半日度各得加时日度凡合朔所交冬在隂歴夏在阳歴月行青道冬在阳歴夏在隂歴月行白道春在阳歴秋在隂歴月行朱道春在隂歴秋在阳歴月行黒道四序离为八节至隂阳之所交行与黄道相㑹故月有九行各视月交所入七十二候距交初中黄道日度每五度为限亦初数十二每限减一数终于四乃一度彊依平更从四起每限增一终于十二而至半交其去黄道六度又自十二每限减一数终于四亦一度彊依平更从四起每限增一终于十二复与日轨相会各累计其数以乗限度二百四十而一得度不满者二十四除为分为月行与黄道差数距半交前后各九限以差数为减距正交前后各九限以差数为加计去冬至夏至以来候数乗黄道所差十八而一为月行与赤道差数凡日以赤道内为隂外为阳月以黄道内为隂外为阳故月行宿度入春分交后行隂歴秋分交后行阳歴皆为同名若入春分交后行阳歴秋分交后行隂歴皆为异名其在同名以差数为加者加之减者减之若在异名以差数为加者减之减者加之皆以增损黄道度为九道定度各以中气去经朔日算加其入交况乃以减交终得平交入中气日筭满三元之策去之余得入后节日算各以气初先后数先加后减之得平交入定气日算倍六爻乗之三其小余辰法除而从之以乗其气损益率如定气辰数而一所得以损益其气朓朒积为定数又置平交所入定气余加其日夜半入转余以乗其日损益率满通法而一以损益其日朓朒积交率乗之交数而一为定数乃以入气入转朓朒定数朓减朒加平交入气余满若不足进退日算为正交入定气日算其入定气余副之乗其日盈缩分满通法而一以盈加缩减其副以加其日夜半日度得正交加时黄道日度以正交加时度余减通法余以正交之宿距度所入限数乗之为距前分置距度下月道与黄道差以通法乗之减去距前分余满二百四十除为定差不满者一退为秒以定差及秒加黄道度余仍计去冬至夏至已来候数乗定差十八而一所得依名同异而加减之满若不足进退其度得正交加时月离九道宿度各置定朔弦望加时日度从九道循次相加凡合朔加时月行濳在日下与太阳同度是谓离象以一象之度九十一余九百五十四秒二十二半为上弦兑象倍之而与日冲得望坎象参之得下弦震象各以加其所当九道宿度秒盈象统从余余满通法从度得其日加时月度视经朔夜半入转若定朔大余有进退者亦加减转日否则因经朔为定累加一日得次日各以夜半入转余乗列衰如通法而一所得以进加退减其日转分为月转定分满转法为度视定朔弦望夜半入转各半列衰以减转分退者定余乗衰以通法除并衰而半之进者半余乗衰亦以通法除皆加所减乃以定余乗之盈通法得一以减加时月度为夜半月度各以每日转定分累加之得次日若以入转定分乗其日夜漏倍百刻除为晨分以减转定分余为昏分望前以昏望后以晨加夜半度各得晨昏月各视每日夜半入隂阳歴交日数以其下屈伸积月道与黄道同名者加之异名者减之各以加减每日晨昏黄道月度为入宿定度及分五曰歩轨漏术爻统千五百二十象积四百八十辰八刻百六十分昏明二刻二百四十分各置其气消息衰依定气所有日每以陟降率陟减降加其分满百从衰各得每日消息定衰其距二分前后各一气之外陟降不等皆以三日为限雨水初日降七十八初限日损十二次限日损八次限日损三次限日损二次限日损一清明初日陟一初限日益一次限日益二次限日益三次限日益八末限日益十九处暑初日降九十九初限日损十九次限日损八次限日损三次限日损二末限日损一寒露初日陟一初限日益一次限日益二次限日益三次限日益八末限日益十二各置初日陟降率依限次损益之为每日率乃递以陟减降加气初消息衰各得每日定衰南方戴日之下正中无晷自戴日之北一度乃初数千三百七十九自此起差每度增一终于二十五度计增二十六分又每度增二终于四十度又每度增六终于四十四度增六十八又每度增二终于五十度又每度增七终于五十五度又每度增十九终于六十度增百六十又每度增三十三终于六十五度又每度增三十六终于七十度又每度增三十九终于七十二度增二百六十又度增四百四十又度增千六十又度增千八百六十又度增二千八百四十又度增四千又度增五千三百四十各为每度差因累其差以递加初数满百为分分十为寸各为每度晷差又累其晷差得戴日之北每度晷数各置其气去极度以极去戴日度五十六及分八十二半减之得戴日之北度数各以其消息定衰所直度之晷差满百为分分十为寸得每日晷差乃递以息减消加其气初晷数得每日中晷常数以其日所在气定小余爻统减之余为中后分不足减反相减为中前分以其晷差乗之如通法而一为变差以加减中晷常数得每日中晷定数又置消息定衰满象积为刻不满为分各递以息减消加其气初夜半漏得每日夜半漏定数其全刻以九千一百二十乗之十九乗刻分从之如三百而一为晨初余数各倍夜半漏为夜刻以减百刻余为昼刻减昼五刻以加夜即昼为见刻夜为没刻半没刻加半辰起子初算外得日出辰刻以见刻加而命之得日入又置消息定衰满百为度不满为分各递以息减消加气初去极度各得每日去极定数又置消息定衰以万二千三百八十六乗之如万六千二百七十七而一为度差差满百为度各递以息加消减其气初距中度得每日距中度定数倍之以减周天为距子度置其日赤道日度加距中度得昏中星倍距子度以加昏中星得晓中星命昏中星为甲夜中星加每更差度得五夜中星凡九服所在每气初日中晷常数不齐使每气去极度数相减各为其气消息定数因测其地二至日晷于其戴日之北每度晷数中较取长短同者以为其地戴日北度数及分每气各以消息定数加减之得每气戴日北度数各因所直度分之晷数为其地每定气初日中晷常数二至各于其地下水漏以定当处昼夜刻数乃相减为冬夏至差刻半之以加减二至昼夜刻数为定春秋分初日昼夜刻数乃置每气消息定数以当处差刻数乗之如二至去极差度四十七分八十而一所得依分前后加减初日昼夜漏刻各得余定气初昼夜漏刻置每日消息定衰亦以差刻乗之差度而一所得以息减消加其气初漏刻得次日若置其地春秋定日中晷常数与阳城每日晷数较其同者因其日夜半漏亦为其地定春秋分初日夜半漏求余定气初日亦以消息定数依分前后加减刻分满象积为刻求次日亦以消息定衰依阳城术求之唐书卷二十八上钦定四库全书唐书卷二十八下宋翰林学士欧阳修撰志第十八歴志六曰歩交㑹术终数八亿二千七百二十五万一千三百二十二交终日二十七余六百四十五秒千三百二十二中日十三余千八百四十二秒五千六百六十一朔差日二余九百六十七秒八千六百七十八望差日一余四百八十三秒九千三百三十九望数日十四余二千三百二十六秒五十交限日十二余千三百五十八秒六千三百二十三交率三百四十三交数四千三百六十九交秒法一万以交数去朔积分不尽以秒法乗之盈交数又去之余如秒法而一为入交分满通法为日命日算外得天正经朔加时入交汎日及余因加朔差得次朔以望数加朔得望若以经朔望小余减之各得夜半所入累加一日得次日加之满交终去之各以其日入气脁朒定数脁减朒加交汎为入交常日及余又以交率乗其日入转脁朒定数如交数而一以脁减朒加入交常日为入交定日及余各如中日已下者为月入阳歴已上者去之余为月入隂歴隂阳歴以其爻加减率与后爻加减率相减为前差又以后爻率与次后爻率相减为后差二差相减为中差置所在爻并后爻加减率半中差以加而半之十五而一为爻末率因为后爻初率每以本爻初末率相减为爻差十五而一为度差半之以加减初率为定初率每以度差累加减之各得每嵗加减定分廼循积其分满百二十为度各为月去黄道数及分各置夜半入转以夜半入交定日及余减之余为定交初日夜半入转乃以定交初日与其日夜半入余各乗其日转定分如通法而一为分满转法为度各以加其日转积度分乃相减所余为其日夜半月行入隂阳度数以一象之度九十除之所得以少阳老阳少隂老隂为次起少阳算外得所入象度数及分乃以一爻之度十五除之所得入爻度数及分凡入交定如望差以下交限以上为入蚀限望入蚀限则月蚀朔入蚀限月在隂歴则日蚀如望差以下为交后交限以上以减交中余为交前置交前后定日及余通之为去交前后定分十一乗之二千六百四十三除为去交度数不尽以通法乗之复除为余望去交分七百七十九以下者皆既以上者以定交分减望差余以百八十三约之命以十五为限得月蚀之大分月在隂歴初起东南甚于正南复于西南月在阳歴初起东北甚于正北复于西北其蚀十二分以上者起于正东复于正北凡月蚀之大分五已下因増二十已下因増四十以上因増五其去交定分五百二十已下又増半二百六十已下又増半各为汎用以所入气并后气增损差倍六爻乗之综两气辰数除之为气末率又列二气增损差皆倍六爻乘之各如辰数而一少减多余为气差加减末率为初率倍气差综两气辰数除为日差半之加减初末为定率以差累加减气初定率为每日增损差乃循积之随所入气日增损气下差积各其日定数隂歴蚀差千二百七十五蚀限三千五百二十四或限三千六百五十九阳歴蚀限百三十五或限九百七十四以蚀朔所入气日下差积隂歴减之阳歴加之各为朔定差及定限朔在隂歴去交定分满蚀定差已上者为隂歴蚀不满者虽在隂歴皆类同阳歴蚀其去交定分满定限已下者的蚀或限已下者或蚀隂歴蚀者置去交定分以蚀定差减之余百四已下者皆蚀既已下者以百四减之余以百四十三约之其入或限者以百五十二约之半以下为半弱半已上为半强以减十五余为日蚀之大分其同阳歴蚀者其去交定分少于蚀定差六十已下者皆蚀既已上者以阳歴蚀定限加去交分以九十约之其阳歴蚀者置去交定分亦以九十约之入或限者以百四十三约之皆半已下为半弱半已上为半强命之以十五为限得日蚀之大分月在隂歴初起西北甚于正北复于东北月在阳歴初起西南甚于正南复于东南其蚀十二分已上皆起于正西复于正东凡日蚀之大分皆因增二其隂歴去交定分多于蚀定差七十已下者又增三十五已下者又增半其同阳歴去交定分少于蚀定差二十已下者又增半四已下者又增少各为汎用刻率置去交定分以交率乘之二十乘交数除之其月道与黄道同名者以加朔望定小余异名者以减朔望定小余为蚀定余如求发歛如时术入之得蚀甚辰刻各置汎用刻率副之以乗其日入转损益率如通法而一所得应朒者依其损益应脁者损加益减其副为定用刻数半之以减蚀甚辰刻为亏初以加蚀甚辰刻为复末九服之地蚀差不同先测其地二至及定春秋中晷长短与阳城每日中晷常数较取同者各因其日蚀差为其地二至及定春秋分蚀差以夏至差减春分差以春分差减冬至各为率并二率半之六而一为夏率二率相减六而一为总差置总差六而一为气差半气差以加夏率又以总差减之为冬率每以气差加之各为每气定率乃循积其率以减冬至蚀差各得每气初日蚀差七曰歩五星术嵗星终率百二十一万二千五百七十九秒六终日三百九十八余二千六百五十九秒六变差三十四秒十四象算九十一余二百三十八秒五十七微分十二爻算十五余百六十六秒四十二微分八十二荧惑终率二百三十七万一千三秒八十六终日七百七十九余二千八百四十三秒八十六变差三十二秒二象算九十一余二百三十八秒四十三微分八十四爻算十五余百六十六秒四十微分六十二镇星终率百一十四万九千三百九十九秒九十八终日三百七十八余二百七十九秒九十八变差二十二秒九十二象算九十一余二百三十七秒八十七爻算十五余百六十六秒三十一微分十六太白终率百七十七万五千三十秒十二终日五百八十三余二千七百一十一秒十二中合日二百九十一余二千八百七十五秒六变差三十秒五十三象算九十一余二百三十八秒三十四微五十四爻算十五余百六十六秒三十九微分九辰星终率三十五万二千二百七十九秒七十二终日百一十五余二千六百七十九秒七十二中合日五十七余二千八百五十九秒八十六变差百三十六秒七十八象算九十一余二百四十四秒九十八微分六十爻算十五余百六十七秒四十九微分七十四辰法七百六十秒法一百微分法九十六置中积分以冬至小余减之各以其星终率去之不尽者返以减终率余满通法为日得冬至夜半后平合日算各以其星变差乗积算满干实去之余满通法为日以减平合日算得入歴算数皆四约其余同于辰法乃以一象之算除之以少阳老阳少隂老隂为次起少阳算外余以一爻之算除之所得命起其象初爻算外得所入爻算数五星爻象歴以所入爻与后爻损益率相减为前差又以后爻与次后爻损益率相减为后差二差相减为中差置所入爻并后爻损益率半中差以加之九之二百七十四而一为爻末率因为后爻初率初末之率相减为爻差倍爻差九之二百七十四而一为算差半之加减初末各为定率以算差累加减爻初定率为每算损益率循累其率随所入爻损益其下进退积各得其算定数各置其星平合所入爻之算差半之以减其入算损益率损者以所入余乗差辰法除并差而半之益者半入余乗差亦辰法除皆加所减之率乃以入余乗之辰法而一所得以损益其算下进退各为平合所入定数置进退定数各以合下乗数乗之除数除之所得满辰法为日以进加退减平合日算为常合日算置常合日先后定数四而一以先减后加常合日算得定合日算又四约盈缩分以定合余乗之满辰法而一所得以盈加缩减其定除加其日夜半日度为定合加时星度又置定合日算以冬至大小余加之天正经朔大小余减之余满四象之䇿除为月数不尽者为入朔日算命月起天正日起经朔算外得定合月日置常合及定合应加减定数同名相从异名相消乃以加减其平合入爻算满若不足进退爻算得定合所入乃以合后诸变歴度累加之去命如前得次变初日所入如平合求进退定数乃以乗数乗之除数除之各为进退变率五星变行日中率度中率差行损益率歴度嵗星合后伏十七日三百三十二分行三度三百三十二分先迟二日益疾九分歴一度三百五十七分前顺百一十二日行十八度六百五十六分先疾五日益迟六分歴九度三百三十七分前留二十七日歴二度二百二十分前退四十二日退五度三百六十九分先迟六日益疾十一分歴三度四百七十五分后退四十三日退五度三百六十九分先迟六日益迟十一分歴三度四百七十五分后留二十七日歴三度二百一十分后顺百一十二日行十八度六十五分先迟五日益疾六分歴九度三百三十七分合前伏十七日三百三十二分行三度三百三十二分先疾二日益迟九分歴一度三百五十八分荧惑合后伏七十一日七百三十五分行五十四度七百三十五分先疾五日益迟七分歴三十八度二百一分前疾二百一十四日行百三十六度先疾九日益迟四分歴百一十三度五百九十六分前迟六十日行二十五度先疾日益迟四分歴三十一度六百八十五分前留十三日歴六度六百九十三分前退三十一日退八度四百七十三分先迟六日益疾五分歴十六度三百六十七分后退三十一日退八度四百七十三分先疾六日益迟五分歴十六度三百六十七分后留十三日歴六度六百九十三度后迟六十日行二十五度先迟日益疾四分歴三十一度六百八十五分后疾二百一十四日行百三十六度先迟九日益疾四分歴百一十三度五百九十六分合前伏七十一日七百三十六分行五十四度七百三十六分先迟五日益疾七分歴三十八度二百一分镇星合后伏十八日四百一十五分行一度四百二十五分先迟二日益疾九分歴四百八十分前顺八十三日行七度二百四十一分先疾六日益迟五分歴二度六百二十三分前留三十七日三百八十分歴一度二百八分前退五十日退二度三百三十四分先迟七日益疾一分歴一度五百三十一分后退五十日退二度三百三十四分先疾七日益迟一分歴一度五百三十一分后留三十七日三百八十分歴一度二百八分后顺八十三日行七度二百四十一分先迟六日益疾五分歴二度六百二十三分合前伏十八日四百一十五分行一度四百一十五分先疾二日益迟九分歴四百八十分太白晨合后伏四十一日七百一十九分行五十二度七百一十九分先迟三日益疾十六分歴四十一度七百一十九分夕疾行百七十一日行二百六度先疾五日益迟九分歴百七十一度夕平行十二日行十二度歴十二度夕迟行四十二日行三十一度先疾益迟十分歴四十二度夕留八日歴八度夕退十日退五度先迟日益疾九分歴十度夕合前伏六日退五度先疾日益迟十五分歴六度夕合后伏六日退五度先迟日益疾十五分歴六度晨退十日退五度先疾日益迟九分歴十度晨留八日歴八度晨迟行四十二日行三十一度先迟日益疾十分歴四十二度晨平行十二日行十二度歴十二度晨疾行百七十一日行二百六度先迟五日益疾九分歴百七十一度晨合前伏四十一日七百一十九分行五十二度七百一十九分先疾三日益迟十六分歴四十一度七百一十九分辰星晨合后伏十六日七百一十五分行三十三度七百一十五分先迟日益疾二十二分歴十六度七百一十五分夕疾行十二日行十七度先疾日益迟五十分歴十二度夕平行九日行九度歴九度夕迟行六日行四度先疾日益迟七十六分歴六度夕留三日歴三度夕合前伏十一日退六度先迟日益疾三十一分歴十一度夕合后伏十一日退六度先疾日益迟三十一分歴十一度晨留三日歴三度晨迟行六日行四度先迟日益疾七十六分歴六度晨平行九日行九度歴九度晨疾行十二日行十七度先迟日益疾五十分歴十二度晨合前伏十六日七百一十五分行三十三度七百一十五分先疾日益迟二十二分歴十六度七百一十五分各置其本进退变率与后变率同名者相消为差在进前少在退前多各以差为加在进前多在退前少各以差为减异名者相从为并前退后进各以并为加前进后退各以并为减逆行度率则反之皆以差及并加减日度中率各为日度变率以定合日与前疾初日后疾初日与合前伏初日先后定数各以同名者相消为差异名者相从为并皆四而一所得满辰法各为日度乃以前日度盈加缩减其合后伏度之变率及合前伏前疾日之变率亦以后日度盈减缩加其后疾日之变率及合前伏前疾度之变率其二留日之变率若差于中率者即以所差之数为度各加减本迟度之变率退行度之变率若差于中率者即倍所差之数各加减本疾度之变率其水星疾行度之变率若差于中率者即以所差之数为日各加减留日变率各加减变率讫皆为日度定率其日定率有分者前后辈之置其星定合余以减辰法余以其星初日行分乗之辰法而一以加定合加时度得定合后夜半星度及余各以一日所行度分顺加退减之其行有小分者各满其法从行分伏不注度留者因前退则依减顺行出虚去六虚之差退行入虚先如此差讫皆以转法约行分为度分得每日所至置日定率减一以所差分乗之为实以所差日乗定日率为法实如法而一为行分得每日差以辰法通度定率从其分如日定率而一为平行度分减日定率一以所差分乗之二而一为差率以加减平行分得初末日所行度及分置初日行分益迟者以每日差累减之益疾者以每日差累加之得次日所行度分其先定日数而求度者减所求日一以每日差乗之二而一所得以加减初日行分以所求日乗之如辰法而一为度不尽者为行分得从初日至所求日积度及分若先定度数而返求日者以辰法乗所求行度有分者从之八之如每日差而一为积倍初日行分以每日差加减之如每日差而一为率令自乗以积加减之开方除之所得以率加减之乃半之得所求日数五星前变入阳爻为黄道北入隂爻为黄道南后变入阳爻为黄道南入隂爻为黄道北九执歴者出于西域开元六年诏太史监翟昙悉逹译之断取近距以开元二年二月朔为歴首度法六十月有二十九日余七百三分日之三百七十三歴首有朔虚分百二十六周天三百六十度无余分日去没分九百分度之十三二月为时六时为嵗三十度为相十二相而周天望前曰白博义望后曰黒博义其算皆以字书不用筹策其术繁碎或幸而中不可以为法名数诡异初莫之辩也陈玄景等持以惑当时谓一行写其术未尽妄矣唐书卷二十八下新唐书卷二十九钦定四库全书唐书卷二十九宋翰林学士欧阳修撰志第十九歴志宝应元年六月望戊夜月蚀三之一官歴加时在日出后有交不署蚀代宗以至徳歴不与天合诏司天台官属郭献之等复用麟德元纪更立嵗差增损迟疾交会及五星差数以写大衍旧术上元七曜起赤道虚四度帝为制序题曰五纪歴其与大衍小异者九事曰仲夏之朔若月行极疾合于亥正朔不进则朔之晨月见东方矣依大衍戍初进初朔则朔之夕月见西方矣当视定朔小余不满五纪通法如晨初余数减十刻已下者进以明日为朔一也以三万二千一百六十乗夜半定漏刻六十七乗刻分从之二千四百而一为晨初余数二也阳歴去交分交前加一辰交后减一辰余百八十三已下者日亦蚀三也月蚀有差以望日所入定数视月道同名者交前为加交后为减异名者交前为减交后为加各以加减去交分又交前减一辰交后加一辰余如三百三十八已下者既已上以减望差八十约之得蚀分四也日蚀有差以朔日所入定数十五而一以减百四余为定法以蚀差减去交分又交前减两辰余为隂歴蚀其不足减者反减蚀差在交后减两辰交前加三辰余为类同阳歴蚀又自小满毕小暑加时距午正八刻外者皆减一辰三刻内者皆加一辰自大寒毕立春交前五辰外自大暑毕立冬交后五辰外又减一辰不足减者既加减讫各如定法而一以减十五余为蚀分其阳歴蚀者置去交分以蚀差加之交前加一辰交后减一辰所得以减望差余如百四约之得为蚀分五也所蚀分日以十八乗之月以二十乗之皆十五而一为汎用刻不复因加六也日蚀定用刻在辰正前者以十分之四为亏初刻六为复末刻未正后者六为亏初刻四为复末刻不复相半七也五星乗数除数诸变皆通用之不复变行异数入进退歴皆用度中率八也以定合初日与前疾初日后疾初日与合前伏初日先后定初各同名者相消为差异名者相从为并皆四而一所得满辰法各为日乃以前日盈减缩加其合后伏日变率亦以后日盈加缩减合前伏日变率二退度变率若差于中率者倍所差之数曰伏差以加减前疾日度变率嵗星荧惑镇星前留日变率若差于中率者以所差之数为度加减前迟日变率后留日变率若差于中率者以所差之数为日以加减后迟日变率及加减二退度变率又以伏差加减后疾日度变率太白晨夕退行度变率若差于中率者亦倍所差之数为度加减本疾变度率二留日变率若差于中率者以所差之数为度加减本迟度变率皆多于中率之数加之少于中率减之其辰星二留日变率若差于中率者以所差之数为度各加减本迟度变率疾行度变率若差于中率者以其差之数为日各加减留变率加减讫皆为日度定率九也大衍以四象考五星进退或时弗叶献之加减颇异而偶与天合于是颁用讫建中四年宝应五纪歴演纪上元甲子距宝应元年壬寅积二十六万九千九百七十八算五纪通法千三百四十䇿实四十八万九千四百二十八揲法三万九千五百七十一策余七千二十八用差七千五百四十八挂限三万八千三百五十七三元之策十五余二百九十二秒五秒母六四象之策二十九余七百一十一一象之策七余五百一十二太天中之策五余九十七秒十一秒母十八地中之策六余百一十九秒四秒母三十贞悔之策三余五十八秒十七辰法三百三十五刻法百三十四干实四十八万九千四百四十二秒七十周天度三百六十五虚分三百四十二秒七十嵗差十四秒七十秒法百定气所有日及余以辰计之曰辰数与大衍同六虚之差七秒七十转终分百三十六万六千一百五十六转终日二十七余七百四十三秒五秒法三十七转法六十七半纪六百七十象积四百八十辰刻八刻分百六十昬明刻各二刻分二百四十交终三亿六千四百六十四万三千七百六十七交终日二十七余二百八十四秒三千七百六十七交中日十三余八百一十二秒千八百八十三半朔差日二余四百二十六秒六千二百三十三望差日一余二百一十三秒三千一百一十六半望数日十四余千二十五秒五十交限日十二余五百九十八秒八千七百六十七交率六十一交数七百七十七辰分百一十三秒法一万去交度乗数十一除数千一百六十五太隂损益差冬至夏至益十九积七十六小寒小暑益十七积九十五大寒大暑益十四积百一十一立春立秋益十二积百二十五雨水处暑益十积百三十七惊蛰白露益七积百四十七春分秋分损七积百五十四清明寒露损十积百四十七谷雨霜降损十二积百三十七立夏立冬损十四积百二十五小满小雪损十七积百一十一芒种大雪损十九积九十五依定气求脁朒术入之得其望日所入定数太阳每日蚀差月在隂歴自秋分后春分前皆以四百五十七为蚀差入春分后日损五分入夏至初日损不尽者七乃自后日益五分月在阳歴自春分后秋分前亦以四百五十七为蚀差入秋分后日损五分入冬至初日损不尽者七乃自后日益五分各得朔日所入定数嵗星终率五十三万四千四百八十二秒三十六终日三百九十八余千一百六十二秒三十六变差十四秒八十八象算九十一余百五秒十八爻算十五余七十三秒四十六微分三十二乗数五除数四荧惑终率百四万五千八十八秒八十三终日七百七十九余千二百二十八秒八十三变差三十二秒五十七象算九十一余百六秒二十八微分五十四爻算十五余七十三秒五十四微分七十三乗数百二十七除数三十镇星终率五十万六千六百二十三秒二十九终日三百七十八余百三秒二十九变差九秒八十七象算九十一余百四秒八十六微分六十六爻算十五余七十三秒三十一微分十一乗数十二除数十一太白终率七十八万二千四百四十九秒九终日五百八十三余千二百二十九秒九中合二百九十二余千二百八十四秒五十九微分七十二变差四十九秒七十二象算九十一余百七秒三十五微分七十二爻算十五余七十三秒七十二微分六十乗数十五除数二辰星终率十五万五千二百七十八秒六十六终日百一十五余千一百七十八秒六十六中合五十七余千二百五十九秒三十三变差五十秒八十五象算九十一余百七秒四十二微分七十八爻算十五余七十三秒七十三微分七十七秒法百微分法九十六星名爻目损益率进退积爻目损益率进退积德宗时五纪歴气朔加时稍后天推测星度与大衍差率颇异诏司天徐承嗣与夏官正杨景风等杂麟徳大衍之㫖治新歴上元七曜起赤道虚四度建中四年歴成名曰正元其气朔发歛日躔月离轨漏交会悉如五纪法惟发歛加时无辰法皆以象统乗小余通法而一为半辰数余五因之六法刻除之得刻不尽六而一为刻分其轨漏夜半刻分以刻法凖象积取其数用之以刻法通夜半定漏刻内分二十而一为晨初余数月蚀去交分如二百七十九已下者既已上以减望差六十六约之为蚀分日蚀差亦十五约之以减八十五余为定法又加减去交分讫以减望差八十五约之得蚀分日法不同也其五星写麟徳歴旧术因冬至后夜半平合日算加合后伏日及余即平见日算金水先得夕见其满晨见伏日及余秒去之余为晨平见求入常气以取定见而推之麟徳歴之启蛰正元歴之雨水麟徳歴之雨水正元歴之惊蛰也麟徳歴荧惑前后疾变度率初行入气差行日益迟疾一分正元歴则二分亦度母不同也诏起五年正月行新歴㑹朱泚之乱改元兴元自是颁用讫元和元年建中正元歴演纪上元甲子距建中五年甲子嵗积四十万二千九百算外正元通法千九十五策实三十九万九千九百四十三揲法三万三千三百三十六章闰万一千九百一十一策余五千七百四十三用差六千一百六十八挂限三万一千三百四十三三元之策十五余二百三十九秒七四象之策二十九余五百八十一一象之策七余四百一十九中盈分四百七十八秒一十四朔虚分五百一十四象统二十四象位六天中之策五余七十九秒五十五秒母七十二地中之策六余九十九秒四十三秒母六十贞悔之策三余四十七秒五十一半刻法二百一十九干实三十九万九千九百五十五秒二周天度三百六十五虚分二百八十秒二嵗差十二秒二秒母百定气辰数同太衍六虚之差六秒二十转终分三亿一百七十二万一百三十二转终日二十七余六百七秒百三十二入转秒法一万转法二百一十九辰刻八刻分七十三刻法二百一十九昏明刻各二刻分百九半交终分二亿九千七百九十七万三千八百一十五交终日二十七余二百三十二秒三千八百一十五交中日十三余六百六十三秒六千九百七半朔差日二余三百四十八秒六千一百八十五望差日一余百七十四秒三千九十二半望数日十四余八百三十八交限日十二余四百八十九秒三千八百一十五交率六十一交数七百七十七交辰法九十一少秒法一万去交度乗数十一除数九百四十五太隂损益差冬至夏至益十六积六十二小寒小暑益十三积七十八大寒大暑益十一积九十一立春立秋益十积百二雨水处暑益八积百一十二惊蛰白露益六积百二十春分秋分损六积百二十六清明寒露损八积百二十谷雨霜降损十积百一十二立夏立冬损十一积百二小满小雪损十三积九十一芒种大雪损十六积七十八以损益依入定气求脁朒术入之各得其望日所入定数太阳每日蚀差月在隂歴自秋分后春分前皆以三百七十三为蚀差入春分后日损四分入夏至初日损不尽者六乃自后日益四分月在阳歴自春分后秋分前亦以三百七十三为蚀差入秋分后日损四分入冬至初日损不尽者六乃自后日益四分各得朔日所入定数嵗星终率四十三万六千七百六十秒四终日三百九十八余九百五十秒四合后伏日十七余千二十三荧惑终率八十五万四十七秒七十九终日七百七十九余千二秒七十九合后伏日七十一余千四十九镇星终率四十一万三千九百九十四秒六十三终日三百七十八余八十四秒六十三合后伏日十八余五百九十太白终率六十三万九千三百八十九秒二十八晨合后伏日四十一余九百一十五夕见伏日二百五十六余五百二秒一十四晨见伏日三百二十七余五百二秒一十四辰星终率十二万六千八百八十八秒四半终日百一十五余九百六十二秒四半晨合后伏日十六余千四十夕见伏日五十二余四百八十一秒五十二少晨见伏日六十三余四百八十一秒五十二少秒法一百五星平见加减差嵗星初见去日十四度见入冬至毕小寒均减六日自入大寒后日损百九分半入春分初日依平自后日加百四十五分半入立夏毕小满均加六日自入芒种后日损百四十五分入夏至毕立秋均加四日自入处暑后日损二百九十一分半入白露初日依平自后日减八十七分入小雪毕大雪均减六日荧惑初见去日十七度见入冬至初日减二十七日自后日损九百八十五分半入大寒初日依平自后日加六百五十七分入惊蛰毕谷雨均加二十七日自入立夏后日损三百二十三分入立秋依平自入处暑后日减三百二十三分入小雪毕大雪均减二十七日镇星初见去日十七度见入冬至初日减四日自后日益百四十五分半入大寒毕春分均减八日自入清明后日损九十六分入小暑初日依平自后日加百四十五分半入白露初日加八日自后日损二百九十一分入秋分均加四日自入寒露后日损九十六分入小雪初日依平自后日减百四十五分半太白初见去日十一度夕见入冬至初日依平自后日减百六十三分入雨水毕春分均减九日自入清明后日减百六十三分入芒种依平自入夏至日加百六十三分入处暑毕秋分均加九日自入寒露后日损百六十三分入大雪依平晨见入冬至依平入小寒后日加百九分半入立春毕立夏均加三日入小满后日损百九分半入夏至依平入小暑后日减百九分半入立秋毕立冬均减三日入小雪后日损百九分半辰星初见去日十七度夕见入冬至毕清明依平入谷雨毕芒种均减二日入夏至毕大暑依平入立秋毕霜降应见不见入立冬毕大雪依平晨见入冬至均减四日入小寒毕雨水均减三日入惊蛰毕立夏应见不见入小满寒露依平入霜降毕立冬均加一日入小雪毕大雪依平五星变行加减差日度率嵗星前顺差行百一十四日行十八度九百七十一分先疾二日益迟三分前留二十六日前退差行四十二日退六度先迟日益疾二分后退差行四十二日退六度先疾日益迟二分后留二十五日后顺差行百一十四日行十八度九百七十一分先迟二日益疾三分日尽而夕伏荧惑前疾入冬至初日二百四十三日行百六十五度自后三日损日度各二小寒初日二百三十三日行百五十五度自后二日损日度各一谷雨四日依平毕小满九日百七十八日行百度自九日后三日损日度各一夏至初日依平毕六日百七十一日行九十三度自六日后每三日益日度各一立秋初日百八十四日行百六度自后每日益日度各一白露初日二百一十四日行百三十六度自后五日益日度各六秋分初日二百三十二日行百五十四度自后每日益日度各一寒露初日二百四十七日行百六十九度自后五日益日度各三霜降五日依平毕立冬十三日二百五十九日行百八十一度自入十三日后二日损日度各一前迟差行入冬至六十日行二十五度先疾日益迟三分自入小寒后三日损日度各一大寒初日五十五日行二十度自后三日益日度各一立春初日毕清明平六十日行二十五度自入谷雨每气损度一立夏初日毕小满平六十日行二十三度自入芒种后每气益一度夏至初日平毕处暑六十日行二十五度自入白露后三日损度一秋分初日六十日行二十度自后每日益日一三日益度二寒露初日七十五日行三十度自后每日损日一三日损度一霜降初日六十日行二十五度自后二日损度一立冬一日平毕气末六十日行十七度自小雪后五日益度一大雪初日六十日行二十度自后三日益度一前留十三日退行入冬至初日六十三日行二十二度自后四日益度一小寒一日六十三日行二十六度自入小寒一日后三日半损度一立春三日平毕雨水六十三日退十七度自入惊蛰后二日益日度各一惊蛰八日平毕气末六十七日退二十一度自入春分后一日损日度各一春分四日平毕芒种六十三日退十七度自入夏至后每六日损日度各一大暑初日平毕气末五十八日退十二度立秋初日平毕气末五十七日退十一度自入白露后二日益日度各一白露十二日平毕秋分六十三日退十七度自入寒露后三日益日度各一寒露九日平毕气末六十六日退二十度自入霜降后二日损日度各一霜降六日平毕气末六十三日退十七度自入立冬后三日益日度各一立冬十二日平毕气末六十七日退二十一度自入小雪后二日损日度各一小雪八日平毕气末六十三日退十七度自入大雪后三日益度一后留冬至初日十三日大寒初日平毕气末二十五日自入立春后二日半损日一惊蛰初日十三日自后三日益日一清明初日三十三日自后每日损日一清明十日平毕处暑十三日自入白露后二日损日一秋分十一日无留自入秋分十一日后日益日一霜降初日十九日立冬毕大雪十三日后迟差行六十日行二十五度后疾冬至初日二百一十日行百三十二度自后每日损日度各一大寒八日百七十二日行九十四度自入大寒八日后二日损日度各一雨水平毕气末百六十一日行八十三度自入惊蛰后三日益日度各一谷雨三日百七十七日行九十九度自三日后每日益日度各一芒种十四日平毕夏至十日二百三十三日行百五十五度自十日后每日益日度各一小暑五日二百五十三日行百七十五度自后每日益日度各一大暑初日平毕处暑二百六十三日行百八十五度自入白露后二日损日度各一秋分一日二百五十五日行百七十七度自一日后每三日损日度各一大雪初日二百五日行百二十七度自后三日益日度各一镇星前顺差行八十三日行七度四百七十四分先疾三日益迟二分前留三十七日前退差行五十一日退三度先迟二日益疾一分后退差行五十一日退三度先疾二日益迟一分后留三十六日后顺差行八十三日行七度四百七十四分先迟三日益迟二分太白夕见入冬至毕立夏立秋毕大雪百七十二日行二百六度自入小满后十日益度一为定初入白露毕春分差行先疾日益迟二分自余平行夏至毕小暑百七十二日行二百九度自入大暑后五日损一度毕气末夕平行冬至及大暑大雪各毕气末十三日行十三度自入冬至后十日损一毕立春入立秋六日益一毕秋分雨水毕芒种七日行七度自入夏至后五日益一毕小暑寒露初日二十三日行二十三度自后六日损一毕小雪夕迟差行四十二日行三十度先疾日益迟十三分前加度过二百六度者凖数损此度夕留七日夕退十日退五度日尽而夕伏晨退十日退五度晨留七日晨迟差行冬至毕立夏大雪毕气末四十二日行三十度先迟日益疾十三分自小满后率十日损一度毕芒种夏至毕寒露四十二日行二十七度差依前自入霜降后每气益一度毕小雪晨平行冬至毕气末立夏毕气末十三日行十三度自小寒后六日益日度各一毕雨水入小满后七日损日度各一毕立秋惊蛰初日二十三日行二十三度自后六日损日度各一毕谷雨处暑毕寒露无此平行自入霜降后五日益日度各一毕大雪晨疾百七十二日行二百六度处暑毕寒露差行先迟日益疾二分自余平行日尽而晨伏辰星夕见疾十二日行二十一度十分大暑毕处暑十二日行十七度十六分夕平七日行七度自入大暑后二日损度各一入立秋无此平行夕迟六日行二度七分前疾行十七度者无此迟行夕伏留五日日尽而夕伏晨见留五日晨迟六日行二度七分自入大寒毕雨水无此迟行晨平行七日行七度入大寒后二日损日度各一入立春无此平行晨疾十二日行二十一度十分前无迟行者十二日行十七度十六分日尽而晨伏唐书卷二十九新唐书卷三十上钦定四库全书唐书卷三十上宋翰林学士欧阳修撰志第二十歴志宪宗即位司天徐昻上新歴名曰观象起元和二年用之然无蔀章之数至于察歛启闭之候循用旧法测验不合至穆宗立以为累世缵绪必更歴纪乃诏日官改撰歴术名曰宣明上元七曜起赤道虚九度其气朔发歛日躔月离皆因大衍旧术晷漏交㑹则稍増损之更立新数以歩五星其大略谓通法曰统法䇿实曰章嵗揲法曰章月挂限曰闰限三元之䇿曰中节四象之䇿曰合䇿一象之䇿曰象准䇿余曰通余爻数曰纪法通纪法为分曰旬周章嵗乗年曰通积分地中之䇿曰候䇿天中之䇿曰卦䇿以贞悔之䇿减中节曰辰数以加季月之节即土用事日以小余满辰法为辰数满刻法为刻干实曰象数秒法三百以乘统法曰分统凡歩七曜入宿度皆以刻法为度母凡刻法乘盈缩分如定气而一曰气中率与后气中率相减为合差以定气乘合差併后定气以除为中差加减气率为初末率倍中差百乘之以定气除为日差半之以加减初末各为定率以日差累加减之为每日盈缩分凡百乘气下先后数先减后加常气为定气限数乘嵗差千四百四十为秒分以加中节因冬至黄道日度累而裁之得每定气初日度入转日厯凡入歴如歴中已下为进已下去之为退凡定朔小余秋分后四分之三已上进一日春分后昏明小余差春分初日者五而一以减四分之三定朔小余如此数已上者进一日或有交应见亏初则否定弦望小余不满昏明小余者退一日或有交应见亏初者亦如之凡正交以平交入歴朓朒定数朓减朒加平交入定气余满若不足进退日算为正交入定气不复以交率乘交数除及不加减平交入气脁朒也凡推月度以歴分乗夜半定全漏如刻法而一为晨分以减歴分为昏分又以定朔弦望小余乘歴分统法除之以减晨分除为前不足反相减余为后乃前加后减加时月度为晨昏月度以所入加时日度减后歴加时日度余加上弦之度及余以所入日前减后加又以后歴前加后减各为定程乃累计距后歴每日歴度及分以减定程为盈不足反相减为缩以距后歴日数均其差盈减缩加每日歴分为歴定分累以加朔弦望晨昏月度为每日晨昏月度不复加减屈伸也爻统曰中统象积曰刻法消息曰屈伸以屈伸准盈缩分求每日所入曰定衰五乘之二十四除之曰漏差屈加伸减气初夜半漏得每日夜半定漏刻法通为分曰昏明小余二十一乘屈伸定数二十五而一为黄道屈伸差乃屈减伸加气初去极度分得每日去极度分以万二千三百八十六乘黄道屈伸差万六千二百七十七而一为毎日度差屈减伸加气初距中度分得每日距中度数凡屈伸准消息于中晷曰定数于漏刻曰漏差于去极曰屈伸差于距中度曰度差交终曰终率朔差曰交朔望数曰交望交限曰前准望差曰后凖凡月行入四象隂阳度有分者十乘之七而一为度分不尽十五乘之七除为大分不尽又除为小分乃以一象之度九十除之兼除度差分百一十三大分七小分一少然后以次象除之凡日蚀以定朔日出入辰刻距午正刻数约百四十七为时差视定朔小余如半法已下以减半法为初率已上减去半法余为末率以乘时差如刻法而一初率以减末率倍之以加定朔小余为蚀定余月蚀以定望小余为蚀定余凡日蚀有气差有刻差有加差二至之初气差二千三百五十距二至前后毎日损二十六至二分而空以日出没辰刻距午正刻数约其朔日气差以乘食甚距午正刻数所得以减气差为定数春分后隂歴加之阳歴减之秋分后隂歴减之阳歴加之二至初日无刻差自后毎日益差分二小分十起立春至立夏起立秋至立冬皆以四十九分有半为刻差自后日损差分二小分十至二至之初损尽以朔日刻差乘食甚距午正刻数为刻差定数冬至后食甚在午正前夏至后食甚在午正后隂歴以减阳歴以加冬至后食甚在午正后夏至后食甚在午正前隂歴以加阳歴以减又立冬初日后毎气増差十七至冬至初日得五十一自后毎气损十七终于大寒损尽若蚀甚在午正后则毎刻累益其差隂歴以减阳歴以加应加减差同名相从异名相销各为蚀差以加减去交分为定分月在隂歴不足减反减蚀差交前减之余为阳歴交后定分交后减之余为阳歴交前定分皆不蚀阳歴不足减亦反减蚀差交前减之余为隂歴交后定分交后减之余为隂歴交前定分皆蚀凡去交定分如阳歴蚀限已下为阳歴蚀以阳歴定法约为蚀分已上者以阳歴蚀限减之余为隂歴蚀以隂歴定法约之以减十五余为蚀分凡月蚀去交分二千一百四十七已下皆既已上者以减后准余如定法五百六约为蚀分凡月蚀既汎用刻二十如去交分千四百三十五已下因増半刻七百一十二已下又増半刻凡日月带蚀出没各以定法通蚀分半定用刻约之以乘见刻多于半定用刻出为进没为退少于半定用刻出为退没为进各如定法而一为见蚀之大分朔昼望夜皆为见刻其九服蚀差则不复考详五星终率曰周率因平合加中伏得平见金水加夕得晨加晨得夕又以变差乘年满象数去之不尽为变交三百约为分统法而一以减平见余如交率已下星在阳歴已上去之为入隂歴各以变䇿除为变数命初变算外不尽为入其变度数及余自此百约余分母同刻法以所入变下数加减平见为常见金星晨见先计自夕见尽夕退应加减先后差同名相从异名相销与晨常见加减差异名相销同名相从依加减晨平见为常见凡常见计入定气求先后定数各以差率乘之差数而一为定差晨见先减后加夕见先加后减常见为定见以常见与定见加减数加减平见入变度数及余秒为定见初变所入以所行度顺加退减之即次变所入各以所入变下差数加减日度变率前变初日与后变末日先后数同名相销异名相从为先后定数各以差率乘之差数而一为日差金星数以先后定数减之为度差乃以日度差积盈者以减积缩者以加末变日度率又倍退行差差率乘之差数而一为日差以退差减之为度差以退行日度差应加者减末变日度率各加减变讫为日度定率佗亦皆准大衍歴法其分秒不同则各据本歴母法云起长庆二年用宣明歴自敬宗至于僖宗皆遵用之虽朝廷多故不暇讨论然大衍歴后法制简易合望密近无能出其右者讫景福元年观象歴今有司无传者长庆宣明歴演纪上元甲子至长庆二年壬寅积七百七万一百三十八算外宣明统法八千四百章嵗三百六万八千五十五章月二十四万八千五十七通余四万四千五十五章闰九万一千三百七十一闰限二十四万四百四十三秒六中节十五余千八百三十五秒五合䇿二十九余四千四百五十七象准七余三千二百一十四少中盈分三千六百七十一秒二朔虚分三千九百四十三旬周五十万四千纪法六十秒法八候数五余六百一十一秒七卦位六余七百三十四秒二辰数十二余千四百六十八秒四刻法八十四象数九亿二千四十四万六千一百九十九周天三百六十五度虚分二千一百五十三秒二百九十九嵗差二万九千六百九十九分统二百五十二万秒母三百二十四定气皆百乘其气盈缩分盈减缩加中节为守气所有日及余秒六虚之差五十三秒二百九十九歴周二十三万一千四百五十八秒十九歴周日二十七余四千六百五十八秒十九歴中日十三余六千五百二十九秒九半周差日一余八千一百九十八秒八十一秒母一百七日初数七千四百六十五末数九百三十五十四日初数六千五百二十九末数千八百七十一上弦九十一度余二千六百三十八秒百四十九太望百八十二度余五千二百七十六秒二百九十九半下弦二百七十三度余七千九百一十五秒百四十九半秒母三百中统四千二百辰刻八刻分二十八昏明刻各二刻分四十二刻法八十四距极度五十六余八十二分半北极出地三十四度余四十七分半终率二十二万八千五百八十二秒六千五百一十二终日二十七余千七百八十二秒六千五百一十二中日十三余五千九十一秒三千二百五十六交朔日二余二千六百七十四秒三千四百八十八交望日十四余六千四百二十八秒五千前准日十二余三千七百五十四秒千五百一十二后准日一余千三百三十七秒千七百四十四隂歴蚀限六千六十阳歴蚀限二千六百四十隂歴定法四百四阳歴定法百七十六交率二百二交数二千五百七十三秒法一万去交度乘数十一除数七千三百三嵗星周率三百三十五万五百四十秒八十三周䇿二百九十八余七千三百四十秒八十三中伏日十六余七千八百七十秒四十一半变差九十八秒三十二交率百八十二余五十二秒二十七变䇿十五余十八秒三十五差率五差数四荧惑周率六百五十五万一千三百九十五秒二十六周䇿七百七十九余七千七百九十五秒二十六中伏日七十余八千九十七秒六十二变差三千五秒一交率百八十二余五十二秒三十二变䇿十五余十八秒三十六差率三十九差数十镇星周率三百一十七万五千八百七十九秒七十九周䇿三百七十八余六百七十九秒七十九中伏日十八余四千五百三十九秒八十九半变差二百七十七秒九十二交率百八十二余五十二秒二十七变䇿十五余十八秒三十五差率十差数九太白周率四百九十万四千八百四十五秒八十五周䇿五百八十三余七千六百四十五秒八十五夕见伏日二百五十六夕见伏行二百四十四度晨见伏日三百二十七余七千六百四十五秒八十五晨见伏行三百四十九余七千六百四十五秒八十五中伏日四十一余八千二十二秒九十二半变差千二百三十六秒十二交率百八十二余五十二秒二十九变䇿十五余十八秒三十五夕见差率三十一差数十晨见差率二差数三辰星周率九十七万三千三百九十秒二十五周䇿百一十五余七千三百九十秒二十五夕见伏日五十二夕见伏行十八度晨见伏日六十三余七千三百九十秒二十五晨见伏行九十七度余七千三百九十秒二十五中伏日十八余七千八百九十五秒十二半变差三千二百一余十秒六十七交率百八十二余五十二秒三十二变䇿十五余十八秒三十六差率差数空秒法百小分法三千六百五星平见加减歴唐书卷三十上钦定四库全书唐书卷三十下宋翰林学士欧阳修撰志第二十厯志昭宗时宣明歴施行已久数亦渐差诏太子少詹事边冈与司天少监胡秀林均州司马王墀改治新歴然术一出于冈冈用算巧能驰骋反覆于乗除间由是简㨗超径等接之术兴而经制逺大衰序之法废矣虽筹䇿便易然皆冥于本原其上元七曜起赤道虚四度景福元年歴成赐名崇玄气朔发敛盈缩脁朒定朔弦望九道月度交㑹入蚀限去交前后皆大衍之旧余虽不同亦殊涂而至者大略谓䇿实曰嵗实揲法曰朔实三元之䇿曰气䇿四象之䇿曰平㑹一象之䇿曰弦䇿挂限曰闰限爻数曰纪法䇿余曰嵗余天中之䇿曰候䇿地中之䇿曰卦䇿贞悔之䇿曰土王䇿辰法半辰法也干实曰周天分盈缩脁朒皆用常气盈缩分曰升降先后曰盈缩凡升降损益皆进一等倍象统乗之除法而一为平行率与后率相减为差半之以加减平行率为初末率倍差进一等以象统乗之除法而一为日差以加减初末为定以日差累加减为毎日分凡小余皆万乗之通法除为约余则以万为法又以百约之为大分则以百为法凡冬至赤道日度及约余以减其宿全度乃累加次宿皆为距后积度满限九十一度三十一分三十七小分去之余半已下为初已上以减限为末皆百四十四乗之退一等以减千三百一十五所得以乗初末度分为差又通初末度分与四千五百六十六先相减后相乗千六百九十除之以减差为定差再退为分至后以减分后以加距后积度为黄道积度宿次相减即其度也以冬至赤道日度及约余依前求定差以减之为黄道日度凡嵗差十一乗之又以所求气数乗之三千八百八十八而一以加前气中积又以盈缩分盈加缩减之命以冬至宿度即其气初加时宿度其定朔小余如日法四十分之二十九已上以定朔小余减日法余如晨初余数已下进一日冈又作径术求黄道月度以蔀率去积年为蔀周不尽为蔀余以嵗余乗蔀余副之二因蔀周三十七除之以减副百一十九约蔀余以加副满周天去之余四因之为分度母而一为度即冬至加时平行月又以冬至约余距午前后分二百五十四乘之万约为分度母为度午前以加午后以减加时月为午中月自此计日平行十三度十九分度之七自冬至距定朔累以平行减之为定朔午中月求次朔及弦望各计日以平行加之其分以度母除为约分又四十七除蔀余为率差不尽以乗七日三分半副之九因率差退一等为分以减副又百约冬至加时距午分午前加之午后减之满转周去之即冬至午中入转以冬至距朔日减之即定朔午中入转求次朔及弦望计日加之各以所入日下损益率乗转余百而一以损益盈缩积为定差以盈加缩减午中月为定月以月行定分乘其日晨昏距午分万约为分满百为度以减午中定月为晨月加之为昏月以朔昏月减上弦昏月以上弦昏月减望昏月以望晨月减下弦晨月以下弦晨月减后朔晨月各为定程以相距日均为平行度分与次程相减为差以加减平行为初末日定行减相距日一均差为日差累损益初日为毎日定行因朔弦望晨昏月累加之得毎日晨昏月晷漏各计其日中入二至加时已来日数及余如初限已下为后已上以减二至限余为前副之各以乘数乘之用减初末差所得再乗其副满百万为尺不满为寸为分夏至后则退一等皆命曰晷差冬至前后以减冬至中晷夏至前后以加夏至中晷为毎日阳城中晷与次日相减后多曰息后少曰消以冬夏至午前后约分乘之万而一午前息减消加午后息加消减中晷为定数也凡冬至初日有减无加夏至初日有加无减又计二至加时已来至其日昏后夜半日数及余冬至后为息夏至后为消如一象已下为初已上反减二至限余为末令自相乘进二位以消息法除为分副之与五百分先相减后相乗千八百而一以加副为消息数以象积乗之百约为分再退为度春分后以加六十七度四十分秋分后以减百一十五度二十分即各其日黄道去极与一象相减则赤道内外也以消息数春分后加千七百五十二秋分后以减二千七百四十八即各其日晷漏母也以减五千为晨昏距子分置晷漏母千四百六十一乗而再半之百约为距午度以减半周天余为距中度百三十五乗晷漏母百约为分得晨初余数凡晷漏百为刻不满以象积乗之百约为分得夜半定漏九服中晷各于其地立表候之在阳城北冬至前候晷景与阳城冬至同者为差日之始在阳城南夏至前候晷景与阳城夏至同者为差日之始自差日之始至二至日为距差日数也在至前者计距前已来日数至后者计入至后已来日数反减距差日余为距后日准求初末限晷差各冬至前后以加夏至前后以减冬夏至阳城中晷得其地其日中晷若不足减减去夏至阳城中晷即其日南倒中晷也自余之日各计冬夏至后所求日数减去距冬夏至差日余准初末限入之又九服所在各于其地置水漏以定二至夜刻为漏率以漏率乗毎日晷漏母各以阳城二至晷漏母除之得其地毎日晷漏母交㑹以四百一乗朔望加时入交常日及约余三十除为度不满退除为分得定朔望入交定积度分以减周天命起朔望加时黄道日躔即交所在宿次凡入交定积度如半交已上为在阳歴已上减去半交余为入隂歴以定朔望约余乗转分万约为分满百为度以减入隂阳歴积度为定朔望夜半所入如一象已下为在少象已上者反减半交余为入老象皆七十三乗之退一等用减千三百二十四余以乗老少象度及余再退为分副之在少象三十度已下老象六十一度已上皆与九十一度先相减后相乗五十六除为差若少象三十度已上反减九十一度及老象六十度已下皆自相乘百五除为差皆以减副百约为度即朔望夜半月去黄道度分凡定朔约余距午前后分与五千先相减后相乗三万除之午前以减午后倍之以加约余为日蚀定余定望约余即为月蚀定余晨初余数已下者皆四百乗之以晨初余数除之所得以加定望约余为或蚀小余各以象统乗之万约为半辰之数余满二千四百为刻不尽退除为刻分即其辰刻日蚀有差置其朔距天正中气积度以减三百六十五度半余以千乗满三百六十五度半除为分日限心加二百五十分为限首减二百五十分为限尾满若不足加减一千退蚀定余一等与限首尾相近者相减余为限内外分其蚀定余多于限首少于限尾者为外少于限首多于限尾者为内在限内者令限内分自乗百七十九而一以减六百三十余为隂歴蚀差限外者置限外分与五百先相减后相乗四百四十六而一为隂歴蚀差又限内分亦与五百先相减后相乗三百一十三半而一为阳歴蚀差在限内者以阳歴蚀差加隂歴蚀差为既前法以减千四百八十余为既后法在限外者以六百一十分为既前法八百八十分为既后法其去交度分在限外隂歴者以隂歴差减之不足减者不蚀又限外无阳歴交在限内隂歴者以阳歴蚀差加之若在限内阳歴者以去交度分反减阳歴蚀差若不足反减者不蚀皆为去交定分如既前法已下者为既前分已上者以减千四百八十余为既后分皆进一位各以既前后法除为蚀分在既后者其亏复隂歴也既前者阳歴也凡朔望月行定分日以九百乗月以千乗如千三百三十七而一日以减千八百月以减二千余为汎用刻分凡月蚀汎用刻在阳歴以三十四乗在隂歴以四十一乗百约为月蚀既前以减千四百八十余为月蚀定法其去交度分如既限已下者既已上者以减千四百八十余进一位以定法约为蚀分其蚀五分已下者为或食已上为的蚀凡日月食分汎用刻乗之千而一为定用刻不尽退除以刻分既者以汎为定各以减蚀甚约余为亏初加之为复满凡蚀甚与晨昏分相近如定用刻已下者因相减余以乗蚀分满定用刻而一所得以减蚀分得带蚀分五星变差曰嵗差隂阳进退差曰盈缩爻算曰画度画有十二亦爻数也推冬至后加时平合日算曰平合中积副之曰平合中星嵗差减中星曰入歴有余者皆约之因平合以诸变常积日加中积常积度加中星入歴各其变中积中星入歴也凡入歴盈限已下为盈已上去之为缩各如画度分而一命画数算外不满以画下损益乗之画度分除之以损益盈缩积为定差盈加缩减中积为定积准求所入气及月日加冬至大余及约余为其变大小余以命日辰则变行所在也亦以盈加缩减中星应用躔差亲定积如半交已下为在盈已上去之为在缩所得令半交度先相减后相乗三千四百三十五除为度不尽退除为分者亦盈加缩减之其变异术者从其术各为定星命起冬至黄道日躔得其变行加时所在宿度也凡辰星依歴变置算乃视晨见晨顺在冬至后夕见夕顺在夏至后计中积去二至九十一日半已下令自乗已上以减百八十二日半亦自乗五百而一为日以加晨夕见中积中星减晨夕顺中积中星各为应见不见中积中星也凡盈缩定差荧惑晨见变六十一乗之五十四除之乃为定差太白辰星再合则半其差其在夕见晨疾二变则盈减缩加凡嵗镇荧惑留退皆用前迟入歴定差又各视前迟定星以变下减度减之余半交已下为盈已上去之为缩又视之七十三已下三因之已上减半交余二因之为差嵗镇二星退一等荧惑全用之在后退又倍其差后留三之皆满百为度以盈加缩减中积又以前迟定差盈加缩减乃为留退定积其前后退中星则以差缩加盈减又以前迟定差盈加缩减乃为退行定星凡诸变定星迭相减为日度率荧惑迟日盈六十度盈二十四者所盈日度加疾变日度为定率太白退日率百乗之二百一十二除之为留日以减退日率为定率辰星退顺日率一等为留日以减顺日率为定率以日均度为平行又与后变平行相减为差半之视后多少以加减平行为初末日行分以初日行分乗其变小余万而一顺减退加其变加时宿度为夜半宿度又减日率一均差为日差视后多少累损益初日为毎日行分因夜半宿度累加减之得毎日所至五星差行衰杀不伦皆以诸变类㑹消息署之起二年颁用至唐终景福崇玄歴演纪上元甲子距景福元年壬子嵗积五千三百九十四万七千三百八算外崇玄通法万三千五百嵗实四百九十三万八百一气策十五余二千九百五十秒一朔实三十九万八千六百六十三平㑹二十九余七千一百六十三望䇿十四余万三百三十一半弦䇿七余五千一百六十五太朔虚分六千三百三十七中盈分五千九百秒二嵗余七万八百一闰限三十八万六千四百二十五秒二十三象位六象统二十四候䇿五余九百八十三秒二十五秒母七十二卦䇿六余千一百八十秒一秒母六十土王䇿三余五百九十秒一秒母百二十辰数五百六十二半刻法百三十五周天分四百九十三万九百六十一秒二十四嵗差百六十秒二十四周天三百六十五度虚分三千四百六十一秒二十四约虚分二千五百六十三秒八十八除法七千三百五秒母一百二十四气中积自冬至每气以气䇿及约余累之转周分三十七万一千九百八十六秒九十七转终日二十七余七千四百八十六秒九十七朔差日一余万三千一百七十六秒三度母一百秒母一百七日初数万一千九百九十六太末数千五百三十四日初数万四百九十三半末数三千六半二十一日初数八千九百九十少末数四千五百九太二十八日初数七千四百八十七蔀率九千三十六嵗余六百三十九周天分千七百三十五周天三百六十五度五分度母十九月行定分同转分平行积度日累十三度七分转周二十七日五十五分半七日初八十八分小分八十七半末十一分小分十二半十四日初七十七分太末二十二分少二十一日初六十六分小分六十二半末三十三分小分三十七半二十八日初五十五分半入转日母一百二至限百八十二日六十二分小分二十二分半消息法千六百六十七半一象九十一度三千一百三十一分辰法八刻百六十分昏明二刻二百四十分象积四百八十冬至前后限五十九日差二千一百九十五分乗数十五夏至前后限百二十三日六十二分小分二十二半差四千八百八十分乗数四阳城冬至晷丈二尺七寸一分半夏至晷尺四寸七分小分八十交终分三十六万七千三百六十四秒九千六百七十三交终日二十七余二千八百六十四秒九千六百七十三约余二千一百二十二交中日十三余八千一百八十二秒四千八百三十六半约余六千六百十一朔差日二余四千二百九十八秒三百二十七约余三千一百八十四望䇿日十四余万二百三十一秒五千约余七千六百五十三交限日十二余六千三十三秒四千六百七十三约余四千四百六十九望差日一余二千一百四十九秒百六十三半约余千五百九十二交率二百六十二交数三千三百五十交终三百六十三度七十三分小分六十四转终三百七十四度二十八分半交百八十一度八十六分小分八十二一象九十度九十三分小分四十一去交度乗数十一除数八千六百三十二秒母一万嵗星终率五百三十八万四千九百六十二秒十一平合日三百九十八余万一千九百六十二秒十一约余八千八百六十一盈限二百五度盈画十七度八分秒三十三缩限百六十度二十五分秒六十三太缩画十三度二十五分秒四十七嵗差百三十三秒九十二半焚惑终率千五十二万八千九百一十六秒九十一平合日七百七十九余万二千四百一十六秒九十一约余九千一百九十八盈限百九十六度八十分盈画十六度四十分缩限百六十八度四十五分秒六十三太缩画十四度三分秒八十嵗差百三十三秒四十六镇星终率五百一十万四千八十四秒五十四平合日三百七十八余千八十四秒五十四约余八百三盈限百八十二度六十二分秒六十三太盈画十五度二十二分缩限百八十二度六十三分缩画十五度二十二分嵗差百三十二秒九十四太白终率七百八十八万二千六百四十八秒七十六平合日五百八十三余万二千一百四十八秒七十六约余八千九百九十九再合日二百九十一余万二千八百二十四秒三十八约余九千五百盈限百九十七度十六分盈画十六度四十三分缩限百六十八度九分秒六十三太缩画十四度秒八十嵗差百三十四秒三十六辰星终率百五十六万四千三百七十八秒九十七平合日百一十五余万一千八百七十八秒九十七约余八千八百再合日五十七余万二千六百八十九秒四十八半约余九千四百盈限百八十二度六十三分盈画十五度二十二分缩限百八十二度六十二分秒六十三太缩画十五度二十一分秒八十九嵗差百三十三秒六十四唐书卷三十下新唐书卷三十一钦定四库全书唐书卷三十一宋翰林学士欧阳修撰志第二十一天文志昔者尧命羲和出纳日月考星中以正四时至舜则曰在璇玑玉衡以齐七政而已虽二典质略存其大法亦由古者天人之际推候占测为术犹简至于后世其法渐宻者必积衆人之智然后能极其精㣲哉盖自三代以来详矣诗人所记婚礼土功必候天星而春秋书日食星变传载诸国所占次舎伏见逆顺至于周礼测景求中分星辨国妖祥察候皆可推考而独无所谓璇玑玉衡者岂其不用于三代耶抑其法制遂亡而不可复得耶不然二物者莫有知其为何器也至汉以后表测景晷以正地中分列境界上当星次皆畧依古而又作仪以候天地而浑天周髀宣夜之説至于星经歴法皆出于数术之学唐兴太史李淳风浮图一行尤称精博后世未能过也故採其要説以着于篇至于天象变见所以谴告人君者皆有司所宜谨记也贞观初淳风上言舜在璇玑玉衡以齐七政则浑天仪也周礼土圭正日景以求地中有以见日行黄道之验也暨于周末此器乃亡汉洛下闳作浑仪其后贾逵张衡等亦各有之而推验七曜竝循赤道按冬至极南夏至极北而赤道常定于中国无南北之异盖浑仪无黄道久矣太宗异其説因诏为之至七年仪成表里三重下据凖基状如十字末树鳌足以张四表一曰六合仪有天经双规金浑纬规金常规相结于四极之内列二十八宿十日十二辰经纬三百六十五度二曰三辰仪圆径八尺有璇玑规月游规列宿距度七曜所行转于六合之内三曰四游仪玄枢为轴以连结玉衡游筩而贯约矩规又玄枢北树北辰南矩地轴傍转于内玉衡在玄枢之间而南北游仰以观天之辰宿下以识器之晷度皆用铜帝称善置于凝晖阁用之测候阁在禁中其后遂亡开元九年一行受诏改治新歴欲知黄道进退而太史无黄道仪率府兵曹参军梁令瓒以木为游仪一行是之乃奏黄道游仪古有其术而无其器昔人潜思皆未能得今令瓒所为日道月交皆自然契合于推歩尤要请更铸以铜铁十一年仪成一行又曰灵䑓铁仪后魏斛兰所作规制朴畧度刻不均赤道不动乃如胶柱以考月行迟速多差多或至十七度少不减十度不足以稽天象授人时李淳风黄道仪以玉衡旋规别带日道傍列二百四十九交以携月游法颇难术遂寝废臣更造游仪使黄道运行以追列舎之变因二分之中以立黄道交于奎轸之间二至陟降各二十四度黄道内施白道月环用究隂阳脁朒动合天运简而易从可以制器垂象永传不朽于是玄宗嘉之自为之铭又诏一行与令瓒等更铸浑天铜仪圆天之象具列宿赤道及周天度数注水激轮令其自转一昼夜而天运周外络二轮缀以日月令得运行每天西旋一周日东行一度月行十三度十九分度之七二十九转有余而日月会三百六十五转而日周天以木柜为地平令仪半在地下晦明朔望迟速有准立木人二于地平上其一前置鼓以候刻至一刻则自击之其一前置钟以候辰至一辰亦自撞之皆于柜中各施轮轴钩键闗鏁交错相持置于武成殿前以示百官无㡬而铜铁渐涩不能自转遂藏于集贤院其黄道游仪以古尺四分为度旋枢双环其表一丈四尺六寸一分纵八分厚三分直径四尺五寸九分古所谓旋仪也南北科两极上下循规各三十四度表里画周天度其一靣加之银钉使东西运转如浑天游旋中旋枢轴至两极首内孔径大两度半长与旋环径齐玉衡望筩长四尺五寸八分广一寸二分厚一寸孔径六分衡旋于轴中旋运持正用窥七曜及列星之阔狭外方内圆孔径一度半周日轮也阳经双环表一丈七尺三寸里一丈四尺六寸四分广四寸厚四分直径五尺四寸四分置于子午左右用八柱八柱相固亦表里画周天度其一靣加之银钉半出地上半入地下双间使枢轴及玉衡望筩旋环于中也隂纬单环外内广厚周径皆凖阳经与阳经相衔各半内外俱齐靣平上为天下为地横周阳环谓之隂浑也平上为两界内外为周天百刻天顶单环表一丈七尺三寸纵广八尺厚三分直径五尺四寸四分直中国人顶之上东西当卯酉之中稍南使见日出入令与阳经隂纬相固如鸟殻之里黄南去赤道三十六度去黄道十二度去北极五十五度去南北平各九十一度强赤道单环表一丈四尺五寸九分横八分厚三分直径四尺五寸八分赤道者当天之中二十八宿之位也双规运动度穿一穴古者秋分日在角五度今在轸十三度冬至日在牵牛初今在斗十度随穴退交不复差谬傍在卯酉之南上去天顶三十六度而横置之黄道单环表一丈五尺四寸一分横八分厚四分直径四尺八寸四分日之所行故名黄道太阳陟降积嵗有差月及五星亦随日度出入古无其器规制不知准的斟酌为率踈阔尤甚今设此环置于赤道环内仍开合使运转出入四十八度而极画两方东西列周天度数南北列百刻可使见日知时上列三百六十策与用卦相准度穿一穴与赤道相交白道月环表一丈五尺一寸五分横八分厚三分直径四尺七寸六分月行有迂曲迟速与日行缓急相反古亦无其器今设于黄道环内使就黄道为交合出入六度以测每夜月离上画周天度数度穿一穴拟移交会皆用钢铁游仪四柱为龙其崇四尺七寸水槽及山崇一尺七寸半槽长六尺九寸髙广皆四寸池深一寸广一寸半龙能兴云雨故以饰柱柱在四维龙下有山云俱在水平槽上皆用铜其所测宿度与古异者旧经角距星去极九十一度亢八十九度氐九十四度房百八度心百八度尾百二十度箕百一十八度南斗百一十六度牵牛百六度湏女百度虚百四度危九十七度营室八十五度东壁八十六度奎七十六度娄八十度胃昴七十四度毕七十八度觜觽八十四度参九十四度东井七十度舆鬼六十八度柳七十七度七星九十一度张九十七度翼九十七度轸九十八度今测角九十三度半亢九十一度半氐九十八度房百一十度半心百一十度尾百二十四度箕百二十度南斗百一十九度牵牛百四度湏女百一度虚百一度危九十七度营室八十三度东壁八十四度奎七十三度娄七十七度胃昴七十二度毕七十六度觜觽八十二度参九十三度东井六十八度舆鬼六十八度柳八十度半七星九十三度半张百度翼百三度轸百度又旧经角距星正当赤道黄道在其南今测角在赤道南二度半则黄道复经角中与天象合虚北星旧图入虚今测在女须九度危北星旧图入危今测在虚六度半又奎误距以西大星故壁损二度奎增二度今复距西南大星即奎壁各得本度毕赤道十六度黄道亦十六度觜觽赤道二度黄道三度二宿俱当黄道斜虚毕尚与赤道度同觜觽总二度黄道损加一度盖其误也今测毕十七度半觜觽半度又柳误距以第四星今复用第四星张中央四星为朱鸟嗉外二星为翼北距以翼而不距以膺故张增二度半七星减二度半今复以膺为距则七星张各得本度其他星旧经文昌二星在舆鬼四星在东井北斗枢在七星一度琁在张二度机在翼二度权在翼八度衡在轸八度开阳在角七度杓在亢四度天闗在黄道南四度天尊天椁在黄道北天江天髙狗国外屏云雨虚梁在黄道外天囷土公吏在赤道外上台在东井中台在七星建星在黄道北半度天苑在昴毕王良在壁外屏在觜觽雷电在赤道外五度霹雳在赤道外四度八魁在营室长垣罗堰当黄道今测文昌四星在柳一星在舆鬼一星在东井北斗枢在张十三度琁在张十二度半机在翼十三度权在翼十七度太衡在轸十度半开阳在角四度少杓在角十二度少天闗天尊天椁天江天髙狗国外屏皆当黄道云雨在黄道内七度虚梁在黄道内四度天囷当赤道土公吏在赤道内六度上台在柳中台在张建星在黄道北四度半天苑在胃昴王良四星在奎一星在壁外屏在毕雷电在赤道内二度霹雳四星在赤道内一星在外八魁五星在壁四星在营室长垣在黄道北五度罗堰在黄道北黄道春分与赤道交于奎五度太秋分交于轸十四度少冬至在斗十度去赤道南二十四度夏至在井十三度少去赤道北二十四度其赤道带天之中以分列宿之度黄道斜运以明日月之行乃立八节九限校二道差数着之歴经盖天之説李淳风以为天地中髙而四隤日月相隐蔽以为昼夜遶北极常见者谓之上规南极常隐者谓之下规赤道横络者谓之中规及一行考月行出入黄道为图三十六究九道之增损而盖天之状见矣削篾为度径一分其厚半之长与图等穴其正中植鍼为枢令可环运自中枢之外均刻百四十七度全度之末旋为外规规外太半度再旋为重规以均赋周天度分又距极枢九十一度少半旋为赤道带天之纮距极三十五度旋为内规乃歩冬至日躔所在以正辰次之中以立宿距按浑仪所测甘石巫咸衆星明者皆以篾横考入宿距纵考去极度而后图之其赤道外衆星䟽密之状与仰视小殊者由浑仪去南极渐近其度益狭而盖圗渐逺其度益广使然若考其去极入宿度数移之于浑天则一也又赤道内外其广狭不均若就二至出入赤道二十四度以规度之则二分所交不得其正自二分黄赤道交以规度之则二至距极度数不得其正当求赤道分至之中均刻为七十二限据每黄道差数以篾度量而识之然后规为黄道则周天咸得其正矣又考黄道二分二至之中均刻为七十二候定隂阳歴二交所在依月去黄道度率差一候亦以篾度量而识之然后规为月道则周天咸得其正矣中晷之法初淳风造歴定二十四气中晷与祖沖之短长颇异然未知其孰是及一行作大衍歴诏太史测天下之晷求其土中以为定数其议曰周礼大司徒以土圭之法测土深日至之景尺有五寸谓之地中郑氏以为日景于地千里而差一寸尺有五寸者南戴日下万五千里地与星辰四游升降于三万里内是以半之得地中今颍川阳城是也宋元嘉中南征林邑五月立表望之日在表北交州影在表南三寸林邑九寸一分交州去洛水陆之路九千里盖山川回折使之然以表考其弦当五千乎开元十二年测交州夏至在表南三寸三分与元嘉所测畧同使者大相元太言交州望极才髙二十余度八月海中望老人星下列星粲然明大者甚衆古所未识廼浑天家以为常没地中者地大率去南极二十度已上之星则见又铁勒回纥在薛延陀之北去京师六千九百里其北又有骨利干居澣海之北北距大海昼长而夜短既夜天如曛不暝夕胹羊髀才熟而曙盖近日出没之所太史监南宫説择河南平地设水准䋲墨植表而以引度之自滑䑓始白马夏至之晷尺五寸七分又南百九十八里百七十九歩得浚仪岳䑓晷尺五寸三分又南百六十七里二百八十一歩得扶沟晷尺四寸四分又南百六十里百一十歩至上蔡武津晷尺三寸六分半大率五百二十六里二百七十歩晷差二寸余而旧説王畿千里影差一寸妄矣今以句股校阳城中晷夏至尺四寸七分八釐冬至丈二尺七寸一分半定春秋分五尺四寸三分以覆矩斜视极出地三十四度十分度之四自滑䑓表视之极髙三十五度三分冬至丈三尺定春秋分五尺五寸六分自浚仪表视之极髙三十四度八分冬至丈二尺八寸五分定春秋分五尺五寸自扶沟表视之极髙三十四度三分冬至丈二尺五寸五分定春秋分五尺三寸七分上蔡武津表视之极髙三十三度八分冬至丈二尺三寸八分定春秋分五尺二寸八分其北极去地虽秒分微有盈缩难以目校大率三百五十一里八十歩而极差一度极之远近异则黄道轨景固随而变矣自此为率推之比嵗武陵晷夏至七寸七分冬至丈五寸三分春秋分四尺三寸七分半以图测之定气四尺四寸七分按图斜视极髙二十九度半差阳城五度三分蔚州横野军夏至二尺二寸九分冬至丈五尺八寸九分春秋分六尺四寸四分半以图测之定气六尺六寸二分半按图斜视极髙四十度差阳城五度三分凡南北之差十度半其径三千六百八十八里九十歩自阳城至武陵千八百二十六里七十六歩自阳城至横野千八百六十一里二百十四歩夏至晷差尺五寸三分自阳城至武陵差七寸三分自阳城至横野差八寸冬至晷差五尺三寸六分自阳城至武陵差二尺一寸八分自阳城至横野差三尺一寸八分率夏至与南方差少冬至与北方差多又以圗校安南日在天顶北二度四分极髙二十度四分冬至晷七尺九寸四分定春秋分二尺九寸三分夏至在表南三寸三分差阳城十四度三分其径五千二十三里至林邑日在天顶北六度六分彊极髙十七度四分周圆三十五度常见不隐冬至晷六尺九寸定春秋分二尺八寸五分夏至在表南五寸七分其径六千一百一十二里若令距阳城而北至铁勒之地亦差十七度四分与林邑正等则五月日在天顶南二十七度四分极髙五十二度周圆百四度常见不隐北至晷四尺一寸三分南至晷二丈九尺二寸六分定春秋分晷五尺八寸七分其没地才十五余度夕没亥西晨出丑东校其里数已在回纥之北又南距洛阳九千八百一十五里则极长之昼其夕常明然则骨利干犹在其南矣吴中常侍王蕃考先儒所传以戴日下万五千里为句股斜射阳城考周径之率以揆天度当千四百六里二十四歩有余今测日晷距阳城五十里已在戴日之南则一度之广皆三分减二南北极相去八万里其径五万里宇宙之广岂若是乎然则蕃之术以蠡测海者也古人所以恃句股术谓其有证于近事顾未知目视不能及远远则微差其差不已遂与术错譬游于太湖广袤不盈百里见日月朝夕出入湖中及其浮于巨海不知㡬千万里犹见日月朝夕出入其中矣若于朝夕之际俱设重差而望之必将大小同术无以分矣横既有之纵亦宜然又若树两表南北相距十里其崇皆数十里置大炬于南表之端而植八尺之木于其下则当无影试从南表之下仰望北表之端必将积微分之差渐与南表参合表首参合则置炬于其上亦当无影矣又置大炬于北表之端而植八尺之木于其下则当无影试从北表之下仰望南表之端又将积微分之差渐与北表参合表首参合则置炬于其上亦当无影矣复于二表间更植八尺之木仰而望之则表首环屈相合若置火炬于两表之端皆当无影矣夫数十里之髙与十里之广然犹斜射之影与仰望不殊今欲凭晷差以指远近髙下尚不可知而况稽周天里歩于不测之中又可必乎十三年南至岱宗礼毕自上传唿万嵗声闻于下时山下夜漏未尽自日观东望日已渐髙据歴法晨初迨日出差二刻半然则山上所差凡三刻余其冬至夜刻同立春之后春分夜刻同立夏之后自岳趾升泰坛仅二十里而昼夜之差一节设使因二十里之崇以立句股术固不知其所以然况八尺之表乎原古人所以歩圭影之意将以节宣和气辅相物宜不在于辰次之周径其所以重歴数之意将欲恭授人时钦若干象不在于浑盖之是非若乃述无稽之法于视听之所不及则君子当阙疑而不议也而或者各守所传之器以术天体谓浑元可任数而测大象可运算而闚终以六家之説迭为矛楯诚以为盖天邪则南方之度渐狭果以为浑天邪则北方之极寖髙此二者又浑盖之家尽智毕议未能有以通其説也则王仲任葛稚川之徒区区于异同之辨何益人伦之化哉凡晷差冬夏不同南北亦异先儒一以里数齐之遂失其实今更为覆矩图南自丹穴北暨幽都每极移一度辄累其差可以稽日食之多少定昼夜之长短而天下之晷皆协其数矣昭宗时太子少詹事边冈修歴术服其精粹以为不刋之数也初贞观中淳风譔法象志因汉书十二次度数始以唐之州县配焉而一行以为天下山河之象存乎两戒北戒自三危积石负终南地络之隂东及太华逾河并雷首底柱王屋太行北抵常山之右乃东循塞垣至濊貊朝鲜是谓北纪所以限戎狄也南戒自岷山嶓冡负地络之阳东及太华连商山熊耳外方桐栢自上洛南逾江汉携武当荆山至于衡阳乃东循岭徼达东瓯闽中是谓南纪所以限蛮夷也故星传谓北戒为胡门南戒为越门河源自北纪之首循雍州北徼达华隂而与地络相㑹并行而东至太行之曲分而东流与泾渭济渎相为表里谓之北河江源自南纪之首循梁州南徼达华阳而与地络相会并行而东及荆山之阳分而东流与汉水淮渎相为表里谓之南河故于天象则弘农分陜为两河之会五服诸侯在焉自陜而西为秦凉北纪山河之曲为晋代南纪山河之曲为巴蜀皆负险用武之国也自陜而东三川中岳为成周西距外方大伾北至于济南至于淮东达鉅野为宋郑陈蔡河内及济水之阳为鄁卫汉东濵淮水之隂为申随皆四战用文之国也北纪之东至北河之北为邢赵南纪之东至南河之南为荆楚自北河下流南距岱山为三齐夹右碣石为北燕自南河下流北距岱山为邹鲁南渉江淮为吴越皆负海之国货殖之所阜也自河源循塞垣北东及海为戎狄自江源循岭徼南东及海为蛮越观两河之象与云汉之所始终而分野可知矣于易五月一隂生而云汉潜萌于天稷之下进及井钺间得坤维之气隂始达于地上而云汉上升始交于列宿七纬之气通矣东井据百川上流故鹑首为秦蜀墟得两戒山河之首云汉达坤维右而渐升始居列宿上觜觽参伐皆直天闗表而在河隂故实沈下流得大梁距河稍远渉隂亦深故其分野自漳濵郄负恒山居北纪衆山之东南外接髦头地皆河外隂国也十月隂气进踰干维始上达于天云汉至营室东壁间升气悉究与内规相接故自南正达于西正得云汉升气为山河上流自北正达于东正得云汉降气为山河下流陬訾在云汉升降中居水行正位故其分野当中州河济间且王良阁道由紫垣絶汉抵营室上帝离宫也内接成周河内皆豕韦分十一月一阳生而云汉渐降退及艮维始下接于地至斗建间复与列舎气通于易天地始交泰象也踰析木津隂气益降进及大辰升阳之气究而云汉沈潜于东正之中故易雷出地曰豫龙出泉为解皆房心象也星纪得云汉下流百川归焉析木为云汉末派山河极焉故其分野自南河下流穷南纪之曲东南负海为星纪自北河末派穷北纪之曲东北负海为析木负海者以其云汉之隂也唯陬訾内接紫宫在王畿河济间降娄玄枵与山河首尾相远隣颛顼之墟故为中州负海之国也其地当南河之北北河之南界以岱宗至于东海自鹑首踰河戒东曰鹑火得重离正位轩辕之祗在焉其分野自河华之交东接祝融之墟北负河南及汉盖寒燠之所均也自析木纪天汉而南曰大火得明堂升气天市之都在焉其分野自鉅野岱宗西至陈留北负河济南及淮皆和气之所布也阳气自明堂渐升逺于龙角曰夀星龙角谓之天闗于易气以阳决隂夬象也升阳进踰天闗得纯干之位故鹑尾直建巳之月内列太微为天庭其分野自南河以负海亦纯阳地也夀星在天闗内故其分野在商亳西南淮水之隂北连太室之东自阳城际之亦巽维地也夫云汉自坤抵艮为地纪北斗自干携巽为天纲其分野与帝车相直皆五帝墟也究咸池之政而在干维内者降娄也故为少昊之墟叶北宫之政而在干维外者陬訾也故为颛顼之墟成摄提之政而在巽维内者寿星也故为太昊之墟布太微之政而在巽维外者鹑尾也故为列山氏之墟得四海中承太阶之政者轩辕也故为有熊氏之墟木金得天地之微气其神治于季月水火得天地之章气其神治于孟月故章道存乎至微道存乎终皆隂阳变化之际也若㣲者沈潜而不及章者髙明而过亢皆非上帝之居也斗杓谓之外廷阳精之所布也斗魁谓之会府阳精之所复也杓以治外故鹑尾为南方负海之国魁以治内故陬訾为中州四战之国其余列舎在云汉之隂者八为负海之国在云汉之阳者四为四战之国降娄玄枵以负东海其神主于岱宗嵗星位焉星纪鹑尾以负南海其神主于衡山荧惑位焉鹑首实沈以负西海其神主于华山太白位焉大梁析木以负北海其神主于恒山辰星位焉鹑火大火寿星豕韦为中州其神主于嵩丘镇星位焉近代诸儒言星土者或以州或以国虞夏秦汉郡国废置不同周之兴也王畿千里及其衰也仅得河南七县今又天下一统而直以鹑火为周分则疆场舛矣七国之初天下地形雌韩而雄魏魏地西距髙陵尽河东河内北固漳邺东分梁宋至于汝南韩据全郑之地南尽颍川南阳西达虢畧距函谷固宜阳北连上地皆绵亘数州相错如绣考云汉山河之象多者或至十余宿其后魏徙大梁则西河合于东井秦拔宜阳而上党入于舆鬼方战国未灭时星家之言屡有明效今则同在畿甸之中矣而或者犹据汉书地理志推之是守甘石遗术而不知变通之数也又古之辰次与节气相系各据当时歴数与嵗差迁徙不同今更以七宿之中分四象中位自上元之首以度数纪之而着其分野其州县虽改隷不同但据山河以分尔湏女虚危玄枵也初湏女五度余二千三百七十四秒四少中虚九度终危十二度其分野自济北东踰济水渉平隂至于山茌循岱岳衆山之隂东南及髙密又东尽莱夷之地得汉北海千乗淄川济南齐郡及平原渤海九河故道之南濵于碣石古齐纪祝淳于莱谭寒及斟寻有过有鬲蒲姑氏之国其地得陬訾之下流自济东达于河外故其象着为天津絶云汉之阳凡司人之星与羣臣之録皆主虚危故岱宗为十二诸侯受命府又下流得婺女当九河末派比于星纪与吴越同占营室东壁陬訾也初危十三度余二千九百二十六秒一太中营室十二度终奎一度自王屋太行而东得汉河内至北纪之东隅北负漳邺东及馆陶聊城又自河济之交渉荥波濵济水而东得东郡之地古邶鄘卫凡胙䢴雍共微观南燕昆吾豕韦之国自阁道王良至东壁在豕韦为上流当河内及漳邺之南得山河之会为离宫又循河济而东接玄枵为营室之分奎娄降娄也初奎二度余千二百一十七秒十七少中娄一度终胃三度自蛇丘肥城南届鉅野东逹梁父循岱岳衆山之阳以负东海又濵泗水经方舆沛留彭城东至于吕梁乃东南抵淮竝淮水而东尽徐夷之地得汉东平鲁国琅邪东海泗水城阳古鲁薛邾莒小邾徐郯鄫鄅邳邿任宿湏句颛臾牟遂铸夷介根牟及大庭氏之国奎为大泽在陬訾下流当鉅野之东阳至于淮泗娄胃之墟东北负山盖中国膏腴地百谷之所阜也胃得马牧之气与冀之北土同占胃昴毕大梁也初胃四度余二千五百四十九秒八太中昴六度终毕九度自魏郡浊漳之北得汉赵国广平鉅鹿常山东及清河信都北据中山真定全赵之分又北逾衆山尽代郡鴈门云中定襄之地与北方羣狄之国北纪之东阳表里山河以蕃屏中国为毕分循北河之表西尽塞垣皆髦头故地为昴分冀之北土马牧之所蕃庶故天苑之象存焉觜觽参伐实沈也初毕十度余八百四十一秒四之一中参七度终东井十一度自汉之河东及上党太原尽西河之地古晋魏虞唐耿扬霍冀黎郇与西河戎狄之国西河之濵所以设险限秦晋故其地上应天阙其南曲之隂在晋地衆山之阳南曲之阳在秦地衆山之隂隂阳之气并故与东井通河东永乐芮城河北县及河曲丰胜夏州皆东井之分参伐为戎索为武政当河东尽大夏之墟上党次居下流与赵魏接为觜觽之分东井舆鬼鹑首也初东井十二度余二千一百七十二秒十五太中东井二十七度终柳六度自汉三辅及北地上郡安定西自陇坻至河右西南尽巴蜀汉中之地及西南夷犍为越嶲益州郡极南河之表东至牂牁古秦梁豳芮丰毕骀杠有扈密须庸蜀羌髳之国东井居两河之隂自山河上流当地络之西北舆鬼居两河之阳自汉中东尽华阳与鹑火相接当地络之东南鹑首之外云汉潜流而未达故狼星在江河上源之西弧矢犬鸡皆徼外之备也西羌吐蕃吐谷浑及西南徼外夷人皆占狼星柳七星张鹑火也初柳七度余四百六十四秒七少中七星七度终张十四度北自荥泽荥阳竝京索暨山南得新郑宻县至外方东隅斜至方城抵桐栢北自宛叶南暨汉东尽汉南阳之地又自雒邑负北河之南西及函谷逾南纪达武当汉水之隂尽弘农郡以淮源桐栢东阳为限而申州属夀星古成周虢郑管郐东虢宻滑焦唐随申邓及祝融氏之都新郑为轩辕祝融之墟其东鄙则入夀星柳在舆鬼东又接汉源当商洛之阳接南河上流七星系轩辕得土行正位中岳象也河南之分张直南阳汉东与鹑尾同占翼轸鹑尾也初张十五度余千七百九十五秒二十二太中翼十二度终轸九度自房陵白帝而东尽汉之南郡江夏东达庐江南郡濵彭蠡之西得长沙武陵又逾南纪尽郁林合浦之地自沅湘上流西达黔安之左皆全楚之分自富昭象龚绣容白亷州已西亦鹑尾之墟古荆楚郧鄀罗权巴䕫与南方蛮貊之国翼与咮张同象当南河之北轸在天闗之外当南河之南其中一星主长沙逾岭徼而南为东瓯青丘之分安南诸州在云汉上源之东阳宜属鹑火而柳七星张皆当中州不得连负海之地故丽于鹑尾角亢夀星也初轸十度余八十七秒十四少中角八度终氐一度自原武管城濵河济之南东至封丘陈留尽陈蔡汝南之地逾淮源至于弋阳西渉南阳郡至于桐栢又东北抵嵩之东阳中国地络在南北河之间首自西倾极于陪尾故随申光皆豫州之分宜属鹑火古陈蔡许息江黄道栢沈頼蓼须顿胡防弦厉之国氐渉夀星当洛邑衆山之东与亳土相接次南直颍水之间曰太昊之墟为亢分又南渉淮气连鹑尾在成周之东阳为角分氐房心大火也初氐二度余千四百一十九秒五太中房二度终尾六度自雍丘襄邑小黄而东循济隂界于齐鲁右泗水达于吕梁乃东南接太昊之墟尽汉济隂山阳楚国丰沛之地古宋曹郕滕茅郜萧葛向城偪阳申父之国商亳负北河阳气之所升也为心分丰沛负南河阳气之所布也为房分其下流与尾同占西接陈郑为氐分尾箕析木津也初尾七度余二千七百五十秒二十一少中箕五度终南斗八度自渤海九河之北得汉河间涿郡广阳及上谷渔阳右北平辽西辽东乐浪玄菟古北燕孤竹无终九夷之国尾得云汉之末派龟鱼丽焉当九河之下流濵于渤碣皆北纪之所穷也箕与南斗相近为辽水之阳尽朝鲜三韩之地在吴越东南斗牵牛星纪也初南斗九度余千四十二秒十二太中南斗二十四度终女四度自庐江九江负淮水南尽临淮广陵至于东海又逾南河得汉丹阳会稽豫章西濵彭蠡南渉越门讫苍梧南海逾岭表自韶广以西珠崖以东为星纪之分也古吴越羣舒庐桐六蓼及东南百越之国南斗在云汉下流当淮海间为吴分牵牛去南河濅远自豫章迄会稽南逾岭徼为越分岛夷蛮貊之人声敎所不暨皆系于狗国云唐书卷三十一新唐书卷三十二钦定四库全书唐书卷三十二宋翰林学士欧阳修撰志第二十二天文志日食武徳元年十月壬申朔日有食之在氐五度占曰诸侯专权则其应在所宿国诸侯附从则为王者事四年八月丙戌朔日有食之在翼四度楚分也六年十二月壬寅朔日有食之在南斗十九度吴分也九年十月丙辰朔日有食之在氐七度贞观元年闰三月癸丑朔日有食之在胃九度九月庚戌朔日有食之在亢五度胃为天仓亢为疏庙二年三月戊申朔日有食之在娄十一度占为大臣忧三年八月己巳朔日有食之在翼五度占曰旱四年闰正月丁卯朔日有食之在营室四度七月甲子朔日有食之在张十四度占为礼失六年正月乙卯朔日有食之在虚九度虚耗祥也八年五月辛未朔日有食之在参七度九年闰四月丙寅朔日有食之在毕十三度占为邉兵十一年三月丙戍朔日有食之在娄二度占为大臣忧十二年闰二月庚辰朔日有食之在奎九度奎武库也十三年八月辛未朔日有食之在翼十四度翼为逺夷十七年六月己卯朔日有食之在东井十六度京师分也十八年十月辛丑朔日有食之在房三度房将相位二十年闰三月癸巳朔日有食之在胃九度占曰主有疾二十二年八月己酉朔日有食之在翼五度占曰旱显庆五年六月庚午朔日有食之在栁五度龙朔元年五月甲子晦日有食之在东井二十七度皆京师分也麟徳三年闰三月癸酉朔日有食之在胃九度占曰主有疾干封二年八月己酉朔日有食之在翼六度縂章二年六月戊申朔日有食之在东井二十九度咸亨元年六月壬寅朔日有食之在东井十八度二年十一月甲午朔日有食之在箕九度三年十一月戊子朔日有食之在尾十度东井京师分箕为后妃之府尾为后宫五年三月辛亥朔日有食之在娄十三度占为大臣忧永隆九年十一月壬申朔日有食之在尾十六度开耀元年十月丙寅朔日有食之在尾四度永淳元年四月甲子朔日有食之在毕五度十月庚申朔日有食之在房三度垂拱二年二月辛未朔日有食之在营室十五度四年六月丁亥朔日有食之在东井二十七度京师分也天授二年四月壬寅朔日有食之在昴七度如意元年四月丙申朔日有食之在胃十一度皆正阳之月长夀二年九月丁亥朔日有食之在角十度角内为天廷延载元年九月壬午朔日有食之在轸十八度轸为车骑证圣元年二月己酉朔日有食之在营室五度圣歴三年五月己酉朔日有食之在毕十五度长安二年九月乙丑朔日有食之㡬既在角初度二年三月壬戌朔日有食之在奎十度占曰君不安九月庚寅朔日有食之在亢七度神龙三年六月丁卯朔日有食之在东井二十八度京师分也景龙元年十二月乙丑朔日有食之在南斗二十一度斗为丞相位先天元年九月丁卯朔日有食之在角十度开元三年七月庚辰朔日有食之在张四度七年五月己丑朔日有食之在毕十五度九年九月乙巳朔日有食之在轸十八度十二年闰十二月丙辰朔日有食之在虚初度十七年十月戊午朔日有食之不尽如钩在氐九度二十年二月甲戌朔日有食之在营室十度八月辛未朔日有食之在翼七度二十一年七月乙丑朔日有食之在张十五度二十二年十二月戊子朔日有食之在南斗二十三度二十三年闰十一月壬午朔日有食之在南斗十一度二十六年九月丙申朔日有食之在亢九度二十八年三月丁亥朔日有食之在娄三度天寳三年七月癸卯朔日有食之在张五度五载五月壬子朔日有食之在毕十六度十三载六月乙丑朔日有食之㡬既在东井十九度京师分也至徳元载十月辛巳朔日有食之既在氐十度上元二年七月癸未朔日有食之既大星皆见在张四度大歴三年三月乙巳朔日有食之在奎十一度十年十月辛酉朔日有食之在氐十一度宋分也十四年七月戊辰朔日有食之在张四度十二月丙寅晦日有食之在危十二度贞元二年八月辛巳朔日有食之在轸八度五年正月甲辰朔日有食之在营室六度八年十一月壬子朔日有食之在尾六度宋分也十二年八月己未朔日有食之在翼十八度占曰旱十七年五月壬戌朔日有食之在东井十度元和三年七月辛巳朔日有食之在七星三度十年八月己亥朔日有食之在翼十八度十三年六月癸丑朔日有食之在舆鬼一度京师分也长庆二年四月辛酉朔日有食之在胃十三度三年九月壬子朔日有食之在角十二度太和八年二月壬午朔日有食之在奎一度开成元年正月辛丑朔日有食之在虚三度会昌三年二月庚申朔日有食之在东壁一度并州分也四年二月甲寅朔日有食之在营室七度五年七月丙午朔日有食之在张七度六年十二月戊辰朔日有食之在南斗十四度大中二年五月己未朔日有食之在参九度八年正月丙戌朔日有食之在危一度危为玄枵亦耗祥也咸通四年七月辛卯朔日有食之在张十七度干符三年九月乙亥朔日有食之在轸十四度四年四月壬申朔日有食之在毕三度六年四月庚申朔日有食之既在胃八度文徳元年三月戊戍朔日有食之在胃一度天祐元年十月辛卯朔日有食之在心二度三年四月癸未朔日有食之在胃十二度凡唐着纪二百八十九年日食九十三朔九十一晦二日日变贞观初突厥有五日竝照二十三年三月日赤无光李淳风曰日变色有军急又曰其君无徳其臣乱国濮阳复曰日无光主病咸亨元年二月壬子日赤无光癸丑四方蒙蒙日有浊气色赤如赭上元二年三月丁未日赤如赭永淳元年三月日赤如赭文明元年二月辛巳日赤如赭长安四年正月壬子日赤如赭景龙二年二月庚申日色紫赤无光开元十四年十二月己未日赤如赭二十九年三月丙午风霾日无光近书昏也占为上刑急人不乐生天寳三载正月庚戌日晕五重占曰是谓弃光天下有兵肃宗上元二年二月乙酉白虹贯日大歴二年七月丙寅日旁有青赤气长四丈余壬申日上有赤气长二丈九月乙亥至于辛丑日旁有青赤气三年正月丁巳日有黄冠青赤珥辛丑亦如之凡气长而立者为直横者为格立于日上者为冠直为有自立者格为战鬭又曰赤气在日上君有佞臣黄为土功青赤为忧贞元二年闰五月壬戌日有黒晕六年正月甲子日赤如血十年三月乙亥黄雾四塞日无光元和二年十月壬午日傍有黒气如人形跪手捧盘向日盘中气如人头四年闰三月日傍有物如日五年四月辛未白虹贯日十年正月辛卯日外有物如乌十一年正月己夘日紫赤无光长庆元年六月己丑白虹贯日三年二月庚戌白虹贯日寳歴元年六月甲戌赤虹贯日九月甲申日赤无光二年三月甲午日中有黒气如柸辛亥日中有黒子四月甲寅白虹贯日太和二年二月癸亥日无光白雾昼昏十二月癸亥有黒祲与日如鬬五年二月辛丑白虹贯日六年三月有黒祲与日如鬬庚戌日中有黒子四月乙丑黒气蔽日七年正月庚戌白虹贯日八年七月甲戌白虹贯日日有交晕十月壬寅白虹贯日东西际天上有背玦九年二月辛卯日月赤如血壬辰亦如之开成元年正月辛丑朔白虹贯日二月己丑亦如之二年十一月辛巳日中有黑子大如鸡卵日赤如赭昼昏至于癸未五年正月己丑日晕白虹在东如玉环贯珥二月丙辰日有重晕有赤气夹日十二月癸卯朔日旁有黑气来触㑹昌元年十一月庚戍日中有黑子四年正月戊申日无光二月己巳白虹贯日如玉环大中十三年四月甲午日暗无光咸通六年正月白虹贯日中有黑气如鸡卵七年十二月癸酉白气贯日日有重晕甲戌亦如之白气兵象也十四年二月癸卯白虹贯日干符元年日中有黑子二年日中有若飞鷰者六年十一月丙辰朔有两日并出而鬬三日乃不见鬬者离而复合也广明元年日晕如虹黄气蔽日无光日不可以二虹百殃之本也中和三年三月丙午日有青黄晕四月丙辰亦如之丁巳戊午又如之光启三年十一月己亥下晡日上有黑气四年二月己丑日赤如血庚寅改元文徳是日风日赤无光景福元年五月日色散如黄金光化三年冬日有虹蜺背璚弥旬日有赤气自东北至于东南天复元年十月日色散如黄金十一月又如之三年二月丁丑日有赤气自东北至于东南天祐元年二月丙寅日中见北斗其占重十一月癸酉日中日有黄晕旁有青赤气二二年正月甲申日有黄白晕晕上有青赤背乙酉亦如之晕中生白虹渐东长百余丈二月己巳日有黄白晕如半环有苍黑云夹日长各六尺余既而云变状如人如马乃消旧占背者叛背之象日晕有虹者为大战半晕者相有谋苍黒祲祥也夹日者贼臣制君之象变而如人者为叛臣如马者为兵三年正月辛未日有黄白晕上有青赤背二月癸巳日有黄白晕如半环有青赤背庚戌日有黄白晕青赤背月变贞观初突厥有三月并见仪凤二年正月甲子朔月见西方是谓朓朓则侯王其舒武太后时月过望不亏者二天寳三载正月庚戌日有红气如垂带肃宗元年建子月癸巳乙夜月掩昴而晕色白有白气自北贯之昴胡也白气兵丧建辰月丙戌月有黄曰冠连晕围东井五诸侯两河及舆鬼东井京师分也大歴十年九月戊申月晕荧惑毕昴参东及五车晕中有黒气乍合乍散十二月丙子月出东方上有白气十余道如匹练贯五车及毕觜觿参东井舆鬼栁轩辕中夜散去占曰女主凶白气为兵丧五车主库兵轩辕为后宫其宿则晋分及京师也元和十一年己未旦日已出有虹贯月于营室开成四年闰正月甲申朔乙酉月在营室正偃魄质成早也占为臣下专恣之象五年正月戊寅朔甲申月昏而中未弦而中早也占同上景福二年十一月有白气如环贯月穿北斗连太㣲天复二年十二月甲申夜月有三晕里白中赤黄外绿天祐三年二月丙申月晕荧惑孛彗武徳九年二月壬午有星孛于胃昴间丁亥孛于卷舌孛与彗皆非常恶气所生而灾甚于彗贞观八年八月甲子有星孛于虚危歴玄枵乙亥不见十二年三月乙丑有星孛于毕昴十五年六月己酉有星孛于太微犯郎位七月甲戌不见龙朔三年八月癸卯有彗星于左摄提长二尺余乙巳不见摄提建时莭大臣象干封二年四月丙辰有彗星于东北在五车毕昴间乙亥不见上元二年十二月壬午有彗星于角亢南长五尺三年七月丁亥有彗星于东井指北河长三尺余东北行光芒益盛长三尺扫中台指文昌九月乙酉不见东井京师分中台文昌将相位两河天阙也开耀元年九月丙申有彗星于天市中长五丈渐小东行至河鼔癸丑不见市者货食之所聚以衣食生民者一曰帝将迁都河鼓将军象永淳二年三月丙午有彗星于五车北四月辛未不见光宅元年九月丁丑有星如半月见于西方月衆隂之长星如月者隂盛之极文明元年七月辛未夕有彗星于西方长丈余八月甲辰不见是谓天欃景龙元年十月壬午有彗星于西方十一月甲寅不见二年二月丁酉有星孛于胃昴间胡分也八月壬辰有星孛于紫宫延和元年六月有彗星自轩辕入太㣲至大角灭开元十八年六月甲子有彗星于五车癸酉有星孛于毕昴二十六年三月丙子有星孛于紫宫垣歴北斗魁旬余因云隂不见干元三年四月丁巳有彗星于东方在娄胃间色白长四尺东方疾行歴昴毕觜觿参东井舆鬼栁轩辕至右执法西凡五旬余不见闰月辛酉朔有彗星于西方长数丈至五月乃灭娄为鲁胃昴毕为赵觜觿参为唐东井舆鬼为京师分栁其半为周分二彗仍见者荐祸也又娄胃间天仓大歴元年十二月己亥有彗星于匏瓜长尺余经二旬不见犯宦者星五年四月己未有彗星于五车光芒蓬勃长三丈五月己夘彗星见于北方色白癸未东行近八谷中星六月癸卯近三公己未不见占曰色白者太白所生也七年十二月丙寅有长星于参下其长亘天长星彗属参唐星也元和十年三月有长星于太微尾至轩辕十二年正月戊子有彗星于毕长庆元年正月己未有星孛于翼二月丁卯孛于太㣲西上将六月有彗星于昴长一丈凡十日不见太和二年七月甲辰有彗星于右摄提南长二尺三年十月客星见于水位八年九月辛亥有彗星于太㣲长丈余西北行越郎位庚申不见开成二年二月丙午有彗星于危长七尺余西指南斗戊申在危西南芒耀愈盛癸丑在虚辛酉长丈余西行稍南指壬戌在婺女长二丈余广三尺癸亥愈长且阔三月甲子在南斗乙丑长五丈其末两岐一指氐一掩房丙寅长六丈无岐北指在亢七度丁卯西北行东指己巳长八丈余在张癸未长三尺在轩辕右不见凡彗星晨出则西指夕出则东指乃常也未有遍指四方凌犯如此之甚者甲申客星出于东井下戊子客星别出于端门内近屛星四月丙午东井下客星没五月癸酉端门内客星没壬午客星如孛在南斗天籥旁八月丁酉有彗星于虚危虚危为玄枵枵耗名也三年十月乙巳有彗星于轸魁长二丈余渐长西指十一月乙卯有彗星于东方在尾箕东西亘天十二月壬辰不见四年正月癸酉有彗星于羽林衞分也闰月丙午有彗星于卷舌西北二月己卯不见五年二月庚申有彗星于营室东壁间二十日灭十一月戊寅有彗星于东方燕分也会昌元年七月有彗星于羽林营室东壁间也十一月壬寅有彗星于北落师门在营室入紫宫十二月辛卯不见并州分也大中六年三月有彗星于觜参参唐星也十一年九月乙未有彗星于房长三尺咸通五年五月己亥夜漏未尽一刻有彗星出于东北色黄白长三尺在娄徐州分也九年正月有彗星于娄胃十年八月有彗星于太陵东北指占为外夷兵及水灾干符四年五月有彗星光启元年有彗星于积水积薪之间二年五月丙戌有星孛于尾箕歴北斗摄提占曰贵臣诛大顺二年四月庚辰有彗星于三台东行入太㣲扫大角天市长十丈余五月甲戌不见宦者陈匡知星奏曰当有乱臣入宫三台太一三阶也太㣲大角帝廷也天市都市也景福元年五月蚩尤旗见初出有白彗形如发长二尺许经数日乃従中天下如匹布至地如蛇六月孙儒攻杨行宻于宣州有黒云如山渐下坠于儒营上状如破屋占曰营头星也十一月有星孛于斗牛占曰越有自立者十二月丙子天欃出于西南己卯化为云而没二年三月天久隂至四月乙酉夜云稍开有彗星于上台长十余丈东行入太㣲扫大角入天市经三旬有七日益长至二十余丈因云隂不见干宁元年正月有星孛于鹑首秦分也又星陨于西南有声如雷七月妖星见非彗非孛不知其名时人谓之妖星或曰恶星三年十月有客星三一大二小在虚危间乍合乍离相随东行状如鬭经三日而二小星没其大星后没虚危齐分也光化三年正月客星出于中垣宦者旁大如桃光熖射宦者宦者不见天复元年五月有三赤星各有锋芒在南方既而西方北方东方亦如之顷之又各增一星凡十六星少时先从北灭占曰蒙星也见则诸侯兵相攻二年正月客星如桃在紫宫华盖下渐行至御女丁夘有流星起文昌抵客星客星不动己巳客星在杠守之至明年犹不去占曰将相出兵五月夕有星当箕下如炬火炎炎上冲人初以为烧火也髙丈余乃陨占曰机星也下有乱天祐元年四月有星状如人首赤身黑在北斗下紫㣲中占曰天冲也天冲抱极泣帝前血浊雾下天下寃后三日而黑风晦暝二年四月庚子夕西北隅有星类太白上有光似彗长三四丈色如赭辛丑夕色如缟或曰五车之水星也一曰昭明星也甲辰有彗星于北河贯文昌长三丈余陵中台下台五月乙丑夜自轩辕左角及天市西垣光芒勐怒其长亘天丙寅云隂至辛未少霁不见两河为天阙在东井间而北河中国所经也文昌天之六司天市都市也星变武徳三年十月己未有星陨于东都中隐隐有声贞观二年天狗陨于夏州城中十四年八月有星陨于髙昌城中十六年六月甲辰西方有流星如月西南行三丈乃灭占曰星甚大者为人主十八年五月流星出东壁有声如雷占曰声如雷者怒象十九年四月己酉有流星向北斗杓而灭永徽三年十月有流星贯北极四年十月睦州女子陈硕真反婺州刺史崔义玄讨之有星陨于贼营干封元年正月癸酉有星出太微东流有声如雷咸亨元年十一月西方有流星声如雷调露元年十一月戊寅流星入北斗魁中乙巳流星烛地有光使星也神龙三年三月丙辰有流星声如頺墙光烛天地景龙二年二月癸未有大星陨于西南声如雷野雉皆雊景云元年八月己未有流星出五车至上台灭九月甲申有流星出中台至相灭太极元年正月辛卯有流星出太㣲至相灭延和元年六月幽州都督孙佺讨奚契丹出师之夕有大星陨于营中开元二年五月乙卯晦有星西北流或如瓮或如斗贯北极小者不可胜数天星尽摇至曙乃止占曰星民象流者失其所也汉书曰星摇者民劳十二年十月壬辰流星大如桃色赤黄有光烛地占曰色赤为将军使天寳三载闰二月辛亥有星如月坠于东南坠后有声至徳二载贼将武令珣围南阳四月甲辰夜中有大星赤黄色长数十丈光烛地坠贼营中十一月壬戌有流星大如斗东北流长数丈蛇行屈曲有碎光迸出占曰是谓枉矢广徳二年六月丁卯有妖星陨于汾州十二月丙寅自乙夜至曙星流如雨大歴二年九月乙丑昼有星如一斗器色黄有尾长六丈余出南方没于东北东北于中国则幽州分也三年九月乙亥有星大如斗北流有光烛地占为贵使六年九月甲辰有星西流大如一斗器光烛地有尾迸光如珠长五丈出婺女入天市南垣灭八年六月戊辰有流星大如一升器有尾长三丈余入太微十二月壬申有流星大如一升器有尾长二丈余出紫微入浊十年三月戊戌有流星出于西方如器有尾长二丈入浊十二年二月辛亥有流星如桃尾长十丈出匏瓜入太微建中四年八月庚申有星陨于京师兴元元年六月戊午星或什或伍而陨贞元三年闰五月戊寅枉矢坠于虚危十四年闰五月辛亥有星坠于东北光烛如昼声如雷元和二年十二月己巳西北有流星亘天尾散如珠占曰有贵使四年八月丁丑西北有大星东南流声如雷鼓六年三月戊戌日晡天隂寒有流星大如一斛器坠于兖郓间声震数百里野雉皆雊所坠之上有赤气如立蛇长丈余至夕乃灭时占者以为日在戍鲁分也不及十年其野主杀而地分九年正月有大星如半席自下而升有光烛地羣小星随之四月辛巳有大流星尾迹长五丈余光烛地至右摄提西灭十二年九月己亥甲夜有流星起中天首如瓮尾如二百斛船长十余丈声如羣鸭飞明若火炬过月下西流须臾有声砻砻坠地有大声如坏屋者三在陈蔡间十四年五月己亥有大流星出北斗魁长二丈余南抵轩辕而灭占曰有赦赦视星之大小十五年七月癸亥有大星出钩陈南流至娄灭长庆元年正月丙辰有大星出狼星北色赤有尾迹长三丈余光烛地东北流至七星南灭四月有大星坠于吴声如飞羽七月乙巳有大流星出参西北色黄有尾迹长六七丈光烛地至羽林灭八月辛巳东北方有大星自云中出色白光烛地前鋭后大长二丈余西北流入云中灭二年四月辛亥有流星出天市光烛地隐隐有声至郎位灭市者小人所聚郎在天廷中主宿衞六月丁酉有小星陨于房心间戊戌亦如之己亥亦如之闰十月丙申有流星大如斗抵中台上星三年八月丁酉夜有大流星如数斗器起西北经奎娄东南流去月甚近迸光散落坠地有声四年四月紫㣲中星陨者衆十月乙卯有大流星出天船犯斗魁枢星而灭占曰有舟檝事丙子有大流星出天将军东北入浊寳歴元年正月乙卯有流星出北斗枢星光烛地入浊占曰有赦二年五月癸巳西北有流星长三丈余光烛地入天市中灭占为有诛七月丙戌日初入东南有流星向南灭以晷度推之在箕斗间八月丙申有大流星出王良长四丈余至北斗杓灭王良奉车御官也太和四年六月辛未自昏至戊夜流星或大或小观者不能数占曰民失其所王者失道纲纪废则然又曰星在野象物在朝象官七年六月戊子自昏及曙四方流星大小縦横百余八年六月辛巳夜中有流星出河鼔赤色有尾迹光烛地迸如散珠北行近天棓灭有声如雷河鼓为将军天棓者帝之武备九年六月丁酉自昏至丁夜流星二十余縦横出没多近天汉开成二年九月丁酉有星大如斗长五丈自室壁西北流入大角下没行类枉矢中天有声小星数百随之十一月丁丑有大星陨于兴元府署寝室之上光烛庭宇三年五月乙丑有大星出于桞张尾长五丈余再出再没四年二月己亥丁夜至戊夜四方中天流星小大凡二百余并西流有尾迹长二丈至五丈八月辛未流星出羽林有尾迹长八丈余有声如雷羽林天军也十二月壬申蚩尤旗见会昌元年六月戊辰自昏至戊夜小星数十縦横流散占曰小星民象七月庚午北方有星光烛地东北流经王良有声如雷十一月壬寅有大星东北流光烛地有声如雷四年八月丙午有大星如炬火光烛天地自奎娄扫西北七宿而陨六年二月辛丑夜中有流星赤色如桃光烛地有尾迹贯紫㣲入浊咸通六年七月乙酉甲夜有大流星长数丈光烁如电羣小星随之自南徂北其象南方有以衆叛而之北也九年十一月丁酉有星出如匹练亘空化为云而没在楚分是谓长庚见则兵起十三年春有二星从天际而上相从至中天状如旌旗乃陨九月蚩尤旗见干符二年冬有二星一赤一白大如斗相随东南流烛地如月渐大光芒勐怒三年昼有星如炬火大如器出东北徐行陨于西北四年七月有大流星如盂自虚危歴天市入羽林灭占为外兵中和元年有异星出于舆鬼占者以为恶星八月己丑夜星陨如雨或如柸椀者交流如织庚寅夜亦如之至丁酉止三年十一月夜星陨于西北如雨光启二年九月有大星陨于扬州府署延和阁前声如雷光炎烛地十月壬戍有星出于西方色白长一丈五尺屈曲而陨占曰长庚也下则流血三年五月秦宗权拥兵于汴州北郊昼有大星陨于其营声如雷是谓营头其下破军杀将干宁元年夏有星陨于越州后有光长丈余状如蛇或曰枉矢也三年六月天暴雷雨电有星大如椀起西南坠于东比色如鹤练声如羣鸭飞占为姦谋光化元年九月丙子有大星坠于北方三年三月丙午有星如二十斛船色黄前鋭后大西南行十一月中天有大星自东缓流如带屈曲光凝着天食顷乃灭是谓枉矢天复三年二月帝至自凤翔其明日有大星如月自东浊际西流有声如雷尾迹横贯中天三夕乃灭天祐元年五月戊寅乙夜雨晦暝有星长二十丈出东方西南向首黒尾赤中白枉矢也一曰长星二年三月乙丑夜中有大星出中天如五斗器流至西北去地十丈许而止上有星芒炎如火赤而黄长丈五许而蛇行小星皆动而东南其陨如雨少顷没后有苍白气如竹丛上冲天中色瞢瞢占曰亦枉矢也三年十二月昏东方有星如太白自地徐上行极缓至中天如上弦月乃曲行顷之分为二占曰有大孽唐书卷三十二新唐书卷三十三钦定四库全书唐书卷三十三宋翰林学士欧阳修撰志第二十三天文志月五星凌犯及星变隋大业十三年六月镇星赢而旅于参参唐星也李淳风曰镇星主福未当居而居所宿国吉义宁二年三月丙午荧惑入东井占曰大人忧武徳元年五月庚午太白昼见占曰兵起臣彊六月丙子荧惑犯右执法占曰执法大臣象二年七月戊寅月犯牵牛凡月与列宿相犯其宿地忧牵牛吴越分九月庚寅太白昼见冬荧惑守五诸侯六年七月癸卯荧惑犯舆鬼西南星占曰大臣有诛七年六月荧惑犯右执法七月戊寅嵗星犯毕占曰边有兵八年九月癸丑荧惑入太㣲太㣲天廷也冬太白入南斗斗主爵禄九年五月太白昼见六月丁巳经天己未乂经天在秦分丙寅月犯氐氐为天子宿宫己卯太白昼见七月辛亥昼见甲寅昼见八月丁巳昼见太白上公经天者隂乗阳也贞观三年三月丁丑嵗星逆行入氐占曰人君治宫室过度一曰饥五年五月庚申镇星犯键闭占为腹心喉舌臣九年四月丙午荧惑犯轩辕十年四月癸酉复犯之占曰荧惑主礼礼失而后罚出焉轩辕为后宫十一年二月癸未荧惑入舆鬼占曰贼在大人侧十二年六月辛卯荧惑入东井占曰旱十三年五月乙巳犯右执法六月太白犯东井北辕井京师分也十四年十一月壬午月入太㣲占曰君不安十五年二月荧惑逆行犯太微东上相十六年五月太白犯毕左股毕为边将六月戊戌昼见九月己未荧惑犯太微西上将十月丙戌入太微犯左执法十七年二月犯键闭三月丁巳守心前星癸酉逆行犯钩钤荧惑常以十月入太微受制而出伺其所守犯天子所诛也键闭为腹心喉舌臣钩钤以开阖天心皆贵臣象十八年十一月乙未月掩钩钤十九年七月壬午太白入太微是夜月掩南斗太白遂犯左执法光芒相及箕斗间汉津髙丽地也太白为兵亦罚星也二十年七月丁未嵗星守东壁占曰五谷以水伤二十一年四月戊寅月犯荧惑占曰贵臣死十二月丁丑月食昴占曰天子破匈奴二十二年五月丁亥犯右执法七月太白昼见乙巳镇星守东井占曰旱闰十二月辛巳太白犯建星占曰大臣相谮永徽元年二月己丑荧惑犯东井占曰旱四月己巳月犯五诸侯荧惑犯舆鬼占曰诸侯凶五月己未太白昼见二年六月己丑太白入太微犯右执法九月甲午犯心前星十二月乙未太白昼见三年正月壬戍犯牵牛牵牛为将军又吴越分也丁亥嵗星掩太微上将二月己丑荧惑犯五诸侯五月戊子掩右执法四年六月己丑太白昼见六年七月乙亥嵗星守尾占曰人主以嫔为后己丑荧惑入舆鬼八月丁卯入轩辕显庆元年四月丁酉太白犯东井北辕占曰秦有兵五年二月甲午荧惑入南斗六月戊申复犯之南斗天庙去复来者其事大且久也龙朔元年六月辛巳太白昼见经天九月癸卯犯左执法二年七月己丑荧惑守羽林羽林禁兵也三年正月己卯犯天街占曰政塞姦出六月乙酉太白入东井占曰君失政大臣有诛麟徳二年三月戊午荧惑犯东井四月壬寅入舆鬼犯质星干封元年八月乙巳荧惑入东井二年五月庚申入轩辕三年正月乙巳月犯轩辕大星咸亨元年四月癸卯月犯东井占曰人主忧七月壬申荧惑入东井占曰旱丙申月犯荧惑占曰贵人死十二月丙子荧惑入太㣲二年四月戊辰复犯太微垣将相位也五年六月壬寅太白入东井上元二年正月甲寅荧惑犯君有忧一曰有丧二年正月丁卯太白犯牵牛占曰将军凶仪凤二年八月辛亥太白犯轩辕左角左角贵相也三年十月戊寅荧惑犯钩钤四年四月戊午入羽林占曰军忧调露元年七月辛巳入天囷永隆元年五月癸未犯舆鬼丁酉太白昼见经天是谓隂乗君道也永淳元年五月丁巳辰星犯轩辕九月庚戍荧惑入舆鬼犯质星十一月乙未复犯舆鬼去而复来是谓句已垂拱元年四月癸未辰星犯东井北辕辰星为廷尉东井为法令失道则相犯也十二月戊子月掩轩辕大星一年三月丙辰复犯之万嵗通天元年十一月乙丑嵗星犯司怪占曰水旱不时圣歴元年五月庚午太白犯天关天闗主边事二年荧惑入舆鬼三年三月辛亥嵗星犯左执法久视元年十二月甲戌晦荧惑犯轩辕自干封二年后月及荧惑太白辰星凌犯轩辕者六长安二年荧惑犯五诸侯浑仪监尚献甫奏臣命在金五诸侯太史之位火克金臣将死矣武后曰朕为卿禳之以献甫为水衡都尉水生金又去太史之位卿无忧矣是秋献甫卒四年荧惑入月镇星犯天闗神龙元年三月癸巳荧惑犯天田占曰旱七月辛巳掩氐西南星占曰贼臣在内二年闰正月丁卯月掩轩辕后星九月壬子荧惑犯左执法己巳月犯轩辕后星十一月辛亥犯昴占曰胡王死戊午荧惑入氐十二月丁酉犯天江占曰旱三年五月戊戌太白入舆鬼中占曰大臣有诛景龙三年六月癸巳太白昼见在东井京师分也四年二月癸未荧惑犯天街五月甲子月犯五诸侯景云二年三月壬申太白入羽林八月己未嵗星犯执法三月壬申荧惑入东井先天元年八月甲子太白袭月占曰太白兵象月大臣体二年十一月丙子荧惑犯司怪开元二年七月己丑太白犯舆鬼东南星七年六月甲戌太白犯东井钺星占曰斧钺用八年三月庚午犯东井北辕五月甲子犯轩辕十一年十一月丁卯嵗星犯进贤十四年十月甲寅太白昼见二十五年六月壬戌荧惑犯房二十七年七月辛丑犯南斗占曰贵相凶天寳十三载五月荧惑守心五旬余占曰主去其宫十四载十二月月食嵗星在东井占曰其国亡东井京师分也至徳二载七月己酉太白昼见经天至于十一月戊午不见歴秦周楚郑宋燕之分十二月嵗星犯轩辕大星占曰女主谋君干元元年五月癸未月掩心前星占曰太子忧六月癸丑入南斗魁中占曰大人忧二年正月癸未嵗星蚀月在翼楚分也一曰饥二月丙辰月犯心中星占曰主命恶之上元元年五月癸丑月掩昴占曰胡王死八月己酉太白犯进贤十二月癸未嵗星掩房占曰将相忧三年建子月癸巳月掩昴出昴北八月丁卯又掩昴寳应二年四月己丑月掩嵗星占曰饥永泰元年九月辛卯太白昼见经天大歴二年七月癸亥荧惑入氐其色赤黄乙丑镇星犯水位占曰有水灾乙亥嵗星犯司怪八月壬午月入氐丙申犯毕九月戊申嵗星守东井占皆为有兵乙丑荧惑犯南斗在燕分十二月丁丑犯垒壁占曰兵起三年正月壬子月掩毕八月己未复掩毕辛酉入东井九月壬申嵗星入舆鬼占曰嵗星为贵臣舆鬼主死丧丁丑荧惑入太微二旬而出己卯太白犯左执法四年二月壬寅荧惑守房上相丙午有芒角三月壬午逆行入氐中是月镇星犯舆鬼七月戊辰荧惑犯次相九月丁卯犯建星占曰大臣相谮五年二月乙巳嵗星入轩辕六月丁酉月犯进贤庚子犯氐庚戌太白入东井六年七月乙巳月掩毕入毕中壬子月犯太微八月甲戌荧惑犯郑星庚辰月入太微九月壬辰荧惑犯哭星庚子犯泣星是夜月掩毕丁未入太微十月丁卯掩毕己巳荧惑犯垒壁甲戌月入轩辕占曰忧在后宫十一月壬寅入太微丙午掩氐十二月己巳入太微七年正月乙未犯轩辕二月戊午掩天闗占曰乱臣更天子法令己巳荧惑犯天街四月丁巳入东井辛未嵗星犯左角占曰天下之道不通壬申月入羽林五月丙戌入太微八年四月癸丑嵗星掩房占曰将相忧又宋分也甲寅荧惑入垒壁五月庚辰入羽林七月己卯太白入东井留七日非常度也占曰秦有兵乙未月入壁中癸未入羽林己丑太白入太微占曰兵入天廷八月昼见十月丁巳月掩毕壬戍入舆鬼掩质星庚午月及太白入氐中占曰君有哭泣事十一月己卯月入羽林癸未太白入房占曰白衣㑹不曰犯而曰入盖钩钤间癸丑月掩天闗甲寅入东井癸酉入羽林九年三月丁未荧惑入东井四月丁丑月入太微五月己未太白入轩辕占曰忧在后宫六月己卯月掩南斗庚辰入太微七月甲辰掩房辛亥入羽林壬戌入舆鬼九月辛丑太白入南斗占曰有反臣又曰有赦甲子荧惑入氐宋分也十月戊子嵗星入南斗占曰大臣有诛十二月戊辰月入羽林十年三月庚戌荧惑入垒壁四月甲子入羽林八月戊辰月入太微十一年闰八月丁酉太白昼见经天十二年正月乙丑月掩轩辕癸酉掩心前星宋分也丙子入南斗魁中二月乙未镇星入氐中占曰其分兵丧李正己地也三月壬戍月入太微四月乙未掩心前星五月丙辰入太微戊戌入羽林七月庚戌入南斗乙亥荧惑入东井十月壬辰月掩昴庚子入太微十一月乙卯入羽林十二月壬午复入羽林自六年至此月入太㣲者十有二入羽林者八荧惑三入东井再入羽林三入垒壁月太白嵗星皆入南斗魁中十四年春嵗星入东井建中元年十一月月食嵗星在秦分占曰其国亡是月嵗星入天尸天尸舆鬼中星占曰有妖言小人在位君王失枢死者大半三年七月月掩心中星贞元四年五月丁卯月犯嵗星在营室六月癸卯荧惑逆行入羽林占曰军有忧六年五月戊辰月犯太白间容一指占曰大将死十年四月太白书见十一年七月荧惑太白相继犯太㣲上将十三年二月戊辰太白入昴三月庚寅月犯太白十九年三月荧惑入南斗色如血斗吴越分色如血者旱祥也二十一年正月己酉太白犯昴赵分也永贞元年十二月丙午月犯毕己酉嵗星犯太微西垣将相位也元和元年十月太白入南斗十二月复犯之斗吴分也二年正月癸丑月犯太白于女虚二月壬申月掩嵗星占曰大臣死四月丙子太白犯东井北辕己卯月犯房上相三年三月乙未镇星蚀月在氐占曰其地主死四年九月癸亥太白犯南斗七年正月辛未月掩荧惑五月癸亥荧惑犯右执法六月己亥月犯南斗魁八年七月癸酉月犯五诸侯十月己丑荧惑犯太微西上将十二月掩左执法九年二月丁酉月犯心中星七月辛亥掩心中星占曰其宿地凶心豫州分壬辰月掩轩辕是月太白入南斗至十月出乃昼见荧惑入南斗中因留犯之南斗天庙又丞相位也十年八月丙午月入南斗魁中十一年二月丙辰月掩心是月荧惑入氐因逆行三月己丑月犯镇星在女齐分也四月丙辰太白犯舆鬼占曰有僇臣六月甲辰月掩心后星是月荧惑复入氐是谓句已十一月戊寅月犯嵗星十二月甲午犯镇星在危亦齐分也十二年三月丁丑月犯心十三年正月乙未嵗星逆行犯太微西上将三月荧惑入南斗因逆留至于七月在南斗中大如器色赤而怒乃东行非常也八月甲戌太白犯左执法乙巳荧惑犯哭星十月甲子月犯昴赵分也十四年正月癸卯月犯南斗魁占曰相凶五月丙戍月犯心中星七月乙酉掩心中星十五年正月丙申复犯中星四月太白犯昴七月庚申荧惑逆行入羽林八月己卯月掩牵牛吴越分也十一月壬子月犯东井北辕长庆元年正月丙午月掩东井钺遂犯南辕第一星二月乙亥太白犯昴赵分也丁亥月犯嵗星在尾占曰大臣死燕分也三月庚戍太白犯五车因昼见至于七月以歴度推之在唐及赵魏之分占曰兵起七月壬寅月掩房次相九月乙巳太白犯左执法二年九月太白昼见荧惑守天囷六旬余乃去占曰天囷上帝之藏耗祥也十月荧惑犯镇星于昴甲子月掩牵牛中星占曰吴越凶十一月丁丑掩左角十二月复掩之占曰将死甲寅月犯太白于南斗四年三月庚午太白犯东井北辕遂入井中书见经天七日而出因犯舆鬼京师分也五月乙亥月掩毕大星六月丙戍镇星依歴在觜觿赢行至参六度当居不居失行而前遂犯井钺占曰所居宿久国福厚易福薄又曰赢为王不寕钺主斩刈而又犯之其占重癸未荧惑犯东井丁亥入井中己丑太白犯轩辕右角因昼见至于九月占曰相凶十月辛巳月入毕口十一月荧惑逆行向参镇星守天闗十二月戊子月掩东井寳歴元年四月壬寅荧惑入舆鬼掩积尸七月癸卯犯执法甲辰镇星犯东井甲子月掩毕大星癸未太白犯南斗丙戌月犯毕十月辛亥犯天囷十一月庚辰镇星复犯东井癸未月犯东井二年正月甲申犯左执法戊子入于氐二月丙午犯毕五月甲午荧惑犯昴六月太白犯昴七月壬申月犯毕八月庚戌荧惑犯舆鬼太和元年正月庚午月掩毕三月癸丑入毕口掩大星月变于毕者自寳歴元年九月及兹而五五月月掩荧惑在太微西垣丙戌荧惑犯右执法太和二年正月庚午月掩镇星七月甲辰荧惑掩舆鬼质星十月丁卯月掩东井北辕三年二月乙卯太白犯昴壬申荧惑掩右执法七月入于氐十月入于南斗四年四月庚申月掩南斗杓次星十一月辛未荧惑犯右执法五年二月甲申月掩荧惑三月荧惑犯南斗杓次星六年四月辛未月掩镇星于端门己丑太白昼见七月戊戌月掩心大星辛丑掩南斗杓次星七年五月甲辰荧惑守心中星六月丙子月掩心中星遂犯荧惑七月甲午月掩心中星丙申掩南斗口第二星九月丁巳入于箕戊辰入于南斗癸酉太白入南斗冬镇星守角八年二月始去七月戊子月犯昴十月庚子荧惑镇星合于亢十二月丙戍月掩昴是嵗月入南斗者五占曰大人忧九月夏太白昼见自轩辕至于翼轸六月庚寅月掩嵗星在危而晕十月庚辰月复掩嵗星在危开成元年正月甲辰太白掩建星占曰大臣相谮六月丁未月掩心前星八月乙巳入南斗二年正月壬申月掩昴二月己亥月掩太白于昴中六月甲寅月掩昴而晕太白亦有晕六月己酉大星昼见庚申太白入于东井七月壬申月入南斗丁亥掩太白于栁八月壬子太白入太微遂犯左右执法九月丙子月掩昴三年二月己酉掩心前星二月戊午荧惑入东井三月乙酉入舆鬼五月辛酉太白犯舆鬼庚午月犯心中星甲寅太白犯右执法七月乙丑月掩心前星十月辛卯太白犯南斗四年二月丁卯月掩嵗星于毕十月辛酉掩东井七月乙未月犯荧惑占曰贵臣死八月壬申荧惑犯钺遂入东井十月戊午辰星入南斗魁中占曰大赦五年春木当王而嵗星小闇无光占曰有大丧二月壬申荧惑入舆鬼四月太白嵗星入舆鬼五月辰星见于七星色赤如火七月乙酉月掩镇星会昌元年闰八月丁酉荧惑入舆鬼中占曰有兵丧十二月庚午月犯太白于羽林二年正月壬戌掩太白于羽林六月丙寅太白犯东井十月丙戌月掩嵗星于角三年三月丙中又掩嵗星于角七月癸巳荧惑入东井色苍赤动摇井中八月丁丑犯舆鬼十月壬午昼月食太白于亢四年二月嵗星守房掩上相荧惑逆行守轩辕四旬乃去庚申月掩毕大星十月癸未太白与荧惑合遂入南斗五年二月壬午太白掩昴五月辛酉入毕口八月壬午犯轩辕大星九月癸巳荧惑犯太微上将六年二月丁丑犯毕大星丁亥月出无光犯荧惑于太微顷之乃稍有光遂犯左执法丙申掩牵牛南星遂犯嵗星牵牛掦州分大中十一年八月荧惑犯东井咸通十年春荧惑逆行守心干符二年四月庚辰太白昼见在昴三年七月常星昼见四年七月月犯房六年冬嵗星入南斗魁中占曰有反臣光启二年四月荧惑犯月角文徳元年七月丙午月入南斗八月荧惑守舆鬼占曰多战死龙纪元年七月甲辰月犯心干宁二年七月癸亥荧惑犯心光化二年镇星入南斗三年八月壬申太白应见在氐不见至九月丁亥乃见是谓当出不出十一月丁未太白犯月因昼见天复元年五月自丁酉至于己亥太白昼见经天在井度十月大角五色散摇煌煌如火占曰王者恶之二年五月甲子太白袭荧惑在轩辕后星上太白遂犯端门又犯长垣中星占曰贼臣谋乱京畿大战十月甲戌太白夕见在斗去地一丈而坠占曰兵聚其下又曰山摧石裂大水竭庚子辰星见氐中小而不明占曰负海之国大水是嵗镇星守虚三年二月始去虚十一月丙戌太白在南斗去地五尺许色小而黄至明年正月乃髙十丈光芒甚大是冬荧惑徘徊于东井间久而不去京师分也天祐元年二月辛卯太白夕见昴西色赤炎𦦨如火壬辰有三角如花而动摇占曰有反城有火灾胡兵起六月甲午太白在张芒角甚大癸丑句已犯水位自夏及秋大角五色散摇煌煌然占同天复初三年八月丙午嵗星在哭星上生黄白气如孛状五星聚合武徳元年七月丙午镇星太白辰星聚于东井闗中分也二年三月丙申镇星太白辰星复聚于东井九年六月己卯嵗星辰星合于东井占曰为变谋贞观十八年五月太白辰星合于东井占曰为兵谋十九年六月丙辰太宗征髙丽次安市城太白辰星合于东井史记曰太白为主辰星为客为蛮夷出相従而兵在野为战永徽元年七月辛酉嵗星太白合于柳在秦分占曰兵起景龙元年十月丙寅太白荧惑合于虚危占曰有丧景云二年七月镇星太白合于张占曰内兵太极元年四月荧惑太白合于东井天寳九载八月五星聚于尾箕荧惑先至而又先去尾箕燕分也占曰有徳则庆无徳则殃十四载二月荧惑太白鬬于毕昴井鬼间至四月乃伏十五载五月荧惑镇星同在虚危中天芒角大动摇占者以为北方之宿子午相冲灾在南方至徳二载四月壬寅嵗星荧惑太白辰星聚于鹑首从嵗星也罚星先去而嵗星留占曰嵗星荧惑为阳太白辰星为隂隂主外邦阳主中邦阳与隂合中外相连以兵八月太白芒怒掩嵗星于鹑火又昼见经天鹑火周分也干元元年四月荧惑镇星太白聚于营室太史南宫沛奏其地战不胜衞分也大歴三年七月壬申五星并出东方占曰中国利八年闰十一月壬寅太白辰星合于危齐分也十年正月甲寅嵗星荧惑合于南斗占曰饥旱吴越分也一曰不可用兵七月庚辰太白辰星合于柳京师分也建中二年六月荧惑太白鬬于东井四年六月荧惑太白复鬬于东井京师分也金火罚星鬬者战象也兴元元年春荧惑守嵗星在角亢占曰有反臣角亢郑也贞元四年五月乙亥嵗星荧惑镇星聚于营室占曰其国亡地在衞分六年闰三月庚申太白辰星合于东井占为兵忧戊寅荧惑犯镇星在奎鲁分也元和九年十月辛未荧惑犯镇星又与太白合于女在齐分十年六月辛未嵗星荧惑太白辰星合于东井占曰中外相连以兵十一年五月丁卯嵗星辰星合于东井六月己未复合于东井占曰为变谋而更事十一月戊子镇星荧惑合于虚危十二月镇星太白辰星聚于危皆齐分也十四年八月丁丑嵗星太白辰星聚于轸占曰兵丧在楚分与南方夷貊之国十五年三月镇星太白合于奎占曰内兵徐州分也十二月荧惑镇星合于奎占曰主忧长庆二年二月甲戌嵗星荧惑合于南斗占曰饥旱八月丙寅荧惑犯镇星在昴毕因留相守占曰主忧四年八月庚辰荧惑犯镇星于东井镇星既失行犯钺而荧惑复往犯之占曰内乱寳歴二年八月丁未荧惑镇星复合于东井舆鬼间太和二年九月嵗星荧惑镇星聚于七星三年四月壬申嵗星犯镇星占曰饥四年五月丙午嵗星太白合于东井六年正月太白荧惑合于羽林十月太白荧惑镇星聚于轸八年七月庚寅太白荧惑合相犯推歴度在翼近太微占曰兵起开成三年六月丁亥太白犯荧惑于张占曰有丧四年正月丁巳荧惑太白辰星聚于南斗推歴度在燕分占曰内外兵丧改立王公冬嵗星荧惑俱逆行失色合于东井京师分也会昌二年六月乙丑荧惑犯嵗星于翼占曰旱四年十月癸未太白荧惑合于南斗咸通中荧惑镇星太白辰星聚于毕昴在赵魏之分诏镇州王景崇被衮冕军府称臣以厌之文徳元年八月嵗星镇星太白聚于张周分也占曰内外有兵为河内河东地光化三年十月太白镇星合于南斗占曰吴越有兵唐书卷三十三新唐书卷三十四钦定四库全书唐书卷三十四宋翰林学士欧阳修撰志第二十四五行志万物盈于天地之间而其为物最大且多者有五一曰水二曰火三曰木四曰金五曰土其用于人也非此五物不能以为生而阙其一不可是以圣王重焉夫所谓五物者其见象于天也为五星分位于地也为五方行于四时也为五徳禀于人也为五常播于音律为五声发于文章为五色而縂其精气之用谓之五行自三代之后数术之士兴而为灾异之学者务极其説至举天地万物动植无大小皆推其类而附之于五物曰五行之属以谓人禀五行之全气以生故于物为最灵其余动植之类各得其气之偏者其发为英华美寔气臭滋味羽毛鳞介文采刚柔亦皆得其一气之盛至其为变怪非常失其本性则推以事类吉凶影响其説尤为委曲繁宻盖王者之有天下也顺天地以治人而取材于万物以足用若政得其道而取不过度则天地顺成万物茂盛而民以安乐谓之至治若政失其道用物伤夭民被其害而愁苦则天地之气沴三光错行隂阳寒暑失莭以为水旱蝗螟风雹雷火山崩水溢泉竭雪霜不时雨非其物或发为氛雾虹蜺光怪之类此天地灾异之大者皆生于乱政而考其所发验以人事往往近其所失而以类至然时有推之不能合者岂非天地之大固有不可知者邪若其诸物种类不可胜数下至细㣲家人里巷之占有考于人事而合者有漠然而无所应者皆不足道语曰迅雷风烈必变盖君子之畏天也见物有反常而为变者失其本性则思其有以致而为之戒惧虽微不敢忽而已至为灾异之学者不然莫不指事以为应及其难合则旁引曲取而迁就其説盖自汉儒董仲舒刘向与其子歆之徒皆以春秋洪范为学而失圣人之本意至其不通也父子之言自相戾可胜叹哉昔者箕子为周武王陈禹所有洪范之书条其事为九类别其説为九章谓之九畴考其説初不相附属而向为五行传乃取其五事皇极庶证附于五行以为人事皆属五行欤则至于八政五纪三徳稽疑福极之类又不能附至俾洪范之书失其伦理有以见所谓旁引曲取而迁就其説也然自汉以来未有非之者又其祥眚祸痾之説自其数术之学故畧存之庶㡬深识博闻之士有以考而择焉夫所谓灾者被于物而可知者也水旱螟蝗之类是已异者不可知其所以然者也日食星孛五石六鹢之类是已孔子于春秋记灾异而不着其事应盖慎之也以谓天道逺非谆谆以谕人而君子见其变则知天之所以谴告恐惧脩省而已若推其事应则有合有不合有同有不同至于不合不同则将使君子怠焉以为偶然而不惧此其深意也盖圣人慎而不言如此而后世犹为曲説以妄意天此其不可以传也故考次武徳以来畧依洪范五行传着其灾异而削其事应云五行传曰田猎不宿饮食不享出入不莭夺民农时及有姦谋则木不曲直谓生不畅茂多折藁及为变怪而失其性也又曰貌之不恭是谓不肃厥咎狂厥罚常雨厥极凶时则有服妖时则有龟孽时则有鸡祸时则有下体生上之痾时则有青眚青祥鼠妖惟金沴水木不曲直武徳四年亳州老子祠枯树复生枝叶老子唐祖也占曰枯木复生权臣执政睦孟以为有受命者九年三月顺天门楼东柱已倾毁而自起占曰木仆而自起国之灾永徽二年十一月甲申隂雾凝冻封树木数日不解刘向以为木少阳贵臣象此人将有害则隂气胁木先寒故得雨而氷也亦谓之树介介兵象也显庆四年八月有毛桃树生李李国姓也占曰木生异实国主殃麟徳元年十二月癸酉氛雾终日不解甲戍雨木氷仪凤三年十一月乙未昏雾四塞连夜不解丙申雨木氷埀拱四年三月雨桂子于台州旬余乃止占曰天雨草木人多死长寿二年十月万象神宫侧柽杉皆变为栢栢贯四时不改柯君子之操柽杉柔脆小人性也象小人君子之位延载元年十月癸酉白雾木氷景龙四年三月庚申雨木氷景云二年髙祖故第有柿树自天授中枯死至是复生开元二十一年蓬州枯杨生李枝有寔与显庆中毛桃生李同二十九年亳州老子祠枯树复荣是年十一月己巳寒甚雨水氷数日不解永泰元年三月庚子夜霜木有氷大歴二年十一月纷雾如雪草木氷九年晋州神山县庆唐观枯桧复生兴元元年春亳州真源县有李树植已十四年其长尺有八寸至是枝忽上耸髙六尺周廻如盖九尺余李国姓也占曰木生枝耸国有宼盗是嵗中书省枯栁复荣贞元元年十二月雨木氷四年正月雨木于陈留十里许大如指长寸余中空所下者立如植木生于下而自上陨者上下易位之象碎而中空者小人象如植者自立之象二十年冬雨木氷元和十五年九月己酉大雨树无风而摧者十五六近木自㧞也占曰木自㧞国将乱长庆三年十一月丁丑雨木冰成都栗树结寔食之如李寳歴元年十一月丙申雨木冰大和三年成都李树生木瓜空中不实七年十二月丙戍夜雾木冰开成四年九月辛丑雨雪木氷十月己巳亦如之会昌元年十二月丁丑雨木冰四年正月己酉雨木冰庚戌亦如之咸通十四年四月成都李寔变为木瓜时人以为李国姓也变者国夺于人之象广明二年春眉州有檀树已枯倒一夕复生常雨武徳六年秋关中久雨少阳曰旸少隂曰雨阳徳衰则隂气胜故常雨贞观十五年春霖雨永徽六年八月京城大雨显庆元年八月霖雨更九旬乃止开元二年五月壬子久雨禜京城门十六年九月闗中久雨害稼天寳五载秋大雨十二载八月久雨十三载秋大霖雨害稼六旬不止九月闭坊市北门盖井禁妇人入街市祭玄冥太社禜明徳门坏京城垣屋殆尽人亦乏食至徳二载三月癸亥大雨至甲戍乃止上元元年四月雨讫閠月乃止二年秋霖雨连月渠窦生鱼永泰元年九月丙午大雨至于丙寅大歴四年四月雨至于九月闭坊市北门置土䑓台上置坛立黄幡以祈晴六年八月连雨害秋稼贞元二年正月乙未大雨雪至于庚子平地数尺雪上黄黒如尘五月乙巳雨至于丙申时大饥至是麦将登复大雨霖衆心恐惧十年春雨至闰四月间止不过一二日十一年秋大雨十九年八月己未大霖雨元和四年四月册皇太子寕以雨霑服罢十月再择日册又以雨霑服罢近常雨也六年七月霖雨害稼十二年五月连雨八月壬申雨至于九月戊子十五年二月癸未大雨八月久雨闭坊市北门宋沧景等州大雨自六月癸酉至于丁亥庐舎漂没殆尽寳歴元年六月雨至于八月大和四年夏郓曹濮等州雨坏城郭庐舎殆尽五年正月庚子朔京城隂雪弥旬开成五年七月霖雨葬文宗龙輴䧟不能进大中十年四月雨至于九月咸通九年六月久雨禜明徳门干符五年秋大霖雨汾浍及河溢流害稼广明元年秋八月大霖雨天复元年八月久雨服妖唐初宫人乗马者依周旧仪着羃罗全身障蔽永徽后乃用帷帽施裙及颈颇为浅露至神龙末羃䍦始絶皆妇人预事之象太尉长孙无忌以乌羊毛为浑脱氊帽人多效之谓之赵公浑脱近服妖也髙宗尝内晏太平公主紫衫玉带皂罗折上巾具纷砺七事歌舞于帝前帝与武后笑曰女子不可为武官何为此装束近服妖也武后时嬖臣张易之为母臧作七寳帐有鱼龙鸾凤之形仍为象牀犀簟安乐公主使尚方合百鸟毛织二裙正视为一色傍视为一色日中为一色影中为一色而百鸟之状皆见以其一献韦后公主又以百兽毛为韀面韦后则集鸟毛为之皆具其鸟兽状工费巨万公主初出降益州献单丝碧罗笼裙缕金为花鸟细如丝发大如黍米眼鼻觜甲皆备了视者方见之皆服妖也自作毛裙贵臣富家多效之江岭竒禽异兽毛羽採之殆尽韦后妹尝为豹头枕以辟邪白泽枕以辟魅伏熊枕以宜男亦服妖也景龙三年十一月郊祀韦后为亚献以妇人为斋娘以祭祀之服执事近服妖也中宗赐宰臣宗楚客等巾子様其制髙而踣即帝在藩邸时冠也故时人号英王踣踣颠仆也开元二十五年正月道士尹愔为諌议大夫衣道士服视事亦服妖也天寳初贵族及士民好为胡服胡帽妇人则簮歩摇钗衿袖窄小杨贵妃常以假鬓为首饰而好服黄裙近服妖也时人为之语曰义髻抛河里黄裙逐水流元和末妇人为圎鬟椎髻不设鬓饰不施朱粉惟以乌膏注脣状似悲啼者圆鬟者上不自树也悲啼者忧恤象也文宗时吴越间织髙头草履织如绫縠前代所无履下物也织草为之又非正服而被以文饰盖隂斜阘茸泰侈之象干符五年雒阳人为帽皆冠军士所冠者又内臣有刻木象头以里幞头百官效之工门如市度木斫之曰此斫尚书头此斫将军头此斫军容头近服妖也僖宗时内人束发极急及在成都蜀妇人效之时谓为囚髻唐末京都妇人梳发以两鬓抱面状如椎髻时谓之抛家髻又世俗尚以琉璃为钗钏近服妖也抛家流离皆播迁之兆云昭宗时十六宅诸王以华侈相尚巾帻各自为制度都人效之则曰为我作某王头识者以为不祥龟孽大足初虔州获龟六眼一夕而失肃宗上元二年有鼍聚于掦州城门上莭度使邓景山以问族弟珽对曰鼍介物兵象也贞元三年润州鱼鼈蔽江而下皆无首大和三年魏博管内有虫状如龟其鸣昼夜不絶近龟孽也秦宗权在蔡州州中地忽裂有石出髙五六尺广袤丈余正如大龟鸡祸垂拱三年七月冀州雌鸡化为雄永昌元年正月明州雌鸡化为雄八月松州雌鸡化为雄景龙二年春滑州匡城县民家鸡有三足京房易妖占曰君用妇言则鸡生妖玄宗好鬬鸡贵臣外戚皆尚之贫者或弄木鸡识者以为鸡酉属帝生之嵗也鬬者兵象近鸡祸也大中八年九月考城县民家雄鸡化为雌伏子而雄鸣化为雌王室将卑之象反雌伏也汉宣帝时雌鸡化为雄至元帝而王氏始萌盖驯致其祸也咸通六年七月徐州彭城民家鸡生角角兵象鸡小畜犹贱类也下体生上之痾咸通十四年七月宋州襄邑有猎者得雉五足三足出背上足出于背者下干上之象五足者衆也青眚青祥贞观十七年四月立晋王为太子有青气绕东宫殿始册命而有祲不祥十八年六月壬戍有青黒气广六尺贯于辰戍其长亘天太和九年郑注箧中药化为蝇数万飞去注始以药术进化为蝇者败死之象近青眚也干元三年六月昏西北有青气三鼠妖武徳元年秋李宻王世充隔洛水相拒宻营中鼠一夕渡水尽去占曰鼠无故皆夜去邑有兵贞观十三年建州鼠害稼二十一年渝州鼠害稼显庆三年长孙无忌第有大鼠见于庭月余出入无常后忽然死龙朔元年十一月洛州猫鼠同处鼠隠伏象盗窃猫职捕啮而反与鼠同象司盗者废职容姦弘道初梁州仓有大鼠长二尺余为猫所啮数百鼠反啮猫少选聚万余鼠州遣人捕撃杀之余皆去景云中有蛇鼠鬬于右威衞营东街槐树蛇为鼠所伤鬬者兵象景龙元年基州鼠害稼开元二年韶州鼠害稼千万为羣天寳元年十月魏郡猫鼠同乳同乳者甚于同处大歴十三年六月陇右莭度使朱泚于兵家得猫鼠同乳以献太和三年成都猫鼠相乳开成四年江西鼠害稼咸通十二年正月汾州孝义县民家鼠多衔蒿刍巢树上鼠穴居去穴登木贱人将贵之象干符三年秋河东诸州多鼠穴屋坏衣三月止鼠盗也天戒若曰将有盗矣干宁末陕州有蛇鼠鬬于南门之内蛇死而鼠亡去金沴木武徳元年八月戊戌突厥始毕可汗衙帐无故自壊中宗即位金鸡竿折树鸡竿所以肆赦始发大号而鸡竿折不祥神龙中有羣狐入御史大夫李承嘉第其堂无故壊又秉笔而管直裂易之又裂开元五年正月癸卯太庙四室壊天寳十四载十二月哥舒翰帅师守潼闗前军启行牙门旗至坊门触落枪刃衆以为不祥永泰二年三月辛酉中书敇库壊贞元四年正月庚戌朔徳宗御含元殿受朝贺质明殿阶及栏槛三十余间自壊衞士死者十余人含元路寝大朝会之所御也正月朔一嵗之元王者之事天所以儆者重矣太和九年郑注为凤翔莭度使将之镇出开逺门旗竿折光启初掦州府署门屋自坏故隋之行䑓门也制度甚宏丽云五行传曰弃法律逐功臣杀太子以妾为妻则火不炎上谓火失其性而为灾也京房易传曰上不俭下不莭盛火数起燔宫室盖火主礼云又曰视之不明是谓不哲厥咎舒厥罚常燠厥极疾时则有草妖时则有羽虫之孽时则有羊祸时则有目痾时则有赤眚赤祥惟水沴火火不炎上贞观四年正月癸巳武徳殿北院火十三年三月壬寅云阳石燃方丈昼则如灰夜则有光投草木则焚歴年乃止火失其性而沴金也二十三年三月甲弩库火永徽五年十二月乙巳尚书司勲库火显庆元年九月戊辰恩州吉州火焚仓廪甲仗民居二百余家十一月己巳饶州火证圣元年正月丙申夜明堂火武太后欲避正殿彻乐宰相姚璹以为火因人非天灾也不宜贬损后乃御端门观酺引建章故事复作明堂以厌之是嵗内库灾燔二百余区万嵗登封元年三月壬寅抚州火久视元年八月壬子平州火燔千余家景龙四年二月东都凌空观灾开元五年十一月乙卯定陵寝殿火是嵗洪州潭州灾延烧州署州人见有物赤而飞来旋即火发十五年七月甲戌兴敎门楼柱灾是年衡州灾延烧三百余家州人见有物大如瓮赤如烛笼所至火即发十八年二月丙寅大雨雪俄而雷震左飞龙廐灾占曰天火烧廐兵大起十月乙丑东都宫佛光寺火天寳二年六月东都应天门观灾延烧左右延福门经日不灭京君不思道天火燔其宫室九载三月华岳庙灾时帝将封西岳以庙灾乃止十载八月丙辰武库灾燔兵器四十余万武库甲兵之本也寳应元年十二月己酉大府左藏库火广徳元年十二月辛卯夜鄂州大风火发江中焚舟三千䑹延及岸上民居二千余家死者数千人大歴十年二月庄严寺浮图灾初有疾风震电俄而火従浮图中出贞元元年江陵度支院火焚江东租赋百余万十三年正月东都尚书省火十九年四月家令寺火二年七月洪州火燔民舎万七千家元和七年六月镇州甲仗库灾主吏坐死者百余人八年江陵大火十一年十一月甲戌元陵火李师道起宫室于郓州将谋乱既成而火太和二年十一月甲辰禁中昭徳寺火延至宣政东垣及门下省宫人死者数百人三年十月癸丑仗内火四年三月陈州许州火烧万余家十月浙西火十一月扬州海陵火八年三月扬州火皆燔民舎千区五月己巳飞龙神驹中廐火十月扬州市火燔民舎数千区十二月禁中昭成寺火开成二年六月徐州火延烧民居三百余家四年十二月乙卯干陵火丁丑晦掦州市火燔民舎数千家会昌元年五月潞州市火三年六月西内神龙寺火万年县东市火焚庐舎甚衆六年八月塟武宗辛未灵驾次三原县夜大风行宫幔城火干符四年十月东都圣善寺火大顺二年六月乙酉幽州市楼灾延及数百歩七月癸丑甲夜汴州相国寺佛阁灾是日暮㣲雨震电或见有赤块转门谯藤网中周而火作顷之赤块北飞转佛阁藤网中亦周而火作既而大雨㬥至平地水深数尺火益甚延及民居三日不灭常燠天寳元年冬无冰先儒以为隂失莭也又曰知罪不诛其罚燠夏则暑杀人冬则物华实盖当寒反燠象宜刑而赏之也贞元十四年夏大燠元和九年六月大燠长庆二年冬少雪水不冰冻草木萌荑如正月广明元年十一月暖如仲春草妖武徳四年益州献芝草如人状占曰王徳将衰下人将起则有木生为人状草亦木类也景龙二年岐州郿县民王上賔家有苦荬莱髙三尺余上广尺余厚二分近草妖也三年内出蒜条上重生蒜蒜恶草也重生者其类衆也四年京畿蓝田山竹实如麦占曰大饥开元二年终南山竹有华寔如麦岭南亦然竹并枯死是嵗大饥民採食之占曰国中竹栢枯不出三年有丧十七年睦州竹寔天寳初临川郡人李嘉胤屋柱生芝草状如天尊像上元二年七月甲辰延英殿御座上生白芝一茎三花白丧象也太和九年冬郑注之金带有菌生近草妖也开成四年六月襄州山竹有寔成米民採食之光启元年七月河中解永乐生草叶自相樛结如旌旗之状时人以为旗子草二年七月凤翔麟㳺草生如旗状占曰其野有兵羽虫之孽武徳初隋将尧君素守蒲州有鹊巢其砲机贞观十七年春齐王祐为齐州刺史好畜鸭有貍啮鸭头断者四十余是嵗四月丙戌立晋王为太子雌雉集太极殿前雄雉集东宫显徳殿前太极三朝所会也永徽四年宋州人蔡道基舎傍有兽髙丈余头类羊一角鹿形马蹄牛尾五色有翅占曰鸟如畜形者有大兵五年七月辛巳万年宫有小鸟如雀生子大如鸤鸠调露元年鸣鵽羣飞入塞相继蔽野至二年正月还复北飞至灵夏北悉堕地而死视之皆无首文明后天下屡奏雌鸡化为雄或半化者景龙四年六月辛巳朔乌集太极殿梁驱之不去开元十二年十一月戊子雄雉驯飞泰山斋宫内封禅所以告成功祀事无重于此者而野鸟驯飞不忌禁卫不祥二十五年四月濮州两乌两鹊两鸜鹆同巢陇州鹊哺慈乌二十八年四月庚辰慈乌巢宣政殿栱辛巳又巢宣政殿栱天寳十三载叶县有鹊巢于车辙中不巢木而巢地失其所也至徳二载三月安禄山将武令珣围南阳有鹊巢于城中砲机者三雏成乃去大歴八年九月武功获大鸟肉翅狐首四足有爪长四尺余毛赤如蝙蝠羣鸟随而噪之近羽虫孽也十三年五月左羽林军有鸜鹆乳鹊二贞元四年三月中书省梧桐树有鹊以泥为巢鹊巢知嵗次于羽虫为有知今以泥露巢遇风雨坏矣是嵗夏郑汴境内乌皆羣飞集魏博田绪淄青李纳境内衔木为城髙二三尺方十里绪纳恶而焚之信宿又然乌口皆流血九年春许州鹊哺乌雏十年四月有大鸟飞集宫中食杂骨数日获之不食死六月辛未晦水鸟集左藏库十三年十月怀州鵊巢内有黄雀往来哺食十四年秋有异鸟色青类鸠鹊见于宋州郊外所止之处羣鸟翼卫朝夕嗛稻粱以哺之睢阳人适野聚观者旬日十八年六月乌集徐州之滕县嗛柴为城中有白乌一碧乌一元和元年常州鹊巢于平地四年十二月羣乌夜集于太行山上十三年春淄青府署及城中鸟鹊互取其雏各以哺子更相搏击不能禁寳歴元年十一月丙申羣乌夜鸣开成元年閠五月丙戌乌集唐安寺逾月散雀集玄法寺鷰集萧望之冡二年三月真兴门外鹊巢于古冡鹊巢知避嵗而古占又以髙下卜水旱今不巢于木而穴于冡不祥秋突厥乌自塞北羣飞入塞五年六月有秃鹙羣飞集禁苑鹙水鸟也会昌元年潞州长子有白颈乌与鹊鬬大中十年三月舒州吴塘堰有衆禽成巢阔七尺髙一尺水禽山鸟无不驯狎中有如人面緑毛绀爪觜者其声曰甘人谓之甘虫占曰有鸟非常来宿于邑中国有兵人相食咸通七年泾州灵䑓百里戍有雀生鷰至太俱飞去京房易传曰贼臣在国厥妖鷰生雀雀生鷰同説十一年夏雉集河内县署咸通中吴越有异鸟极大四目三足鸣山林其声曰罗平占曰国有兵人相食干符四年春庐江县北鹊巢于地六年夏鸱雉集于偃师南楼及县署刘向説野鸟入处宫室将空广明元年春绛州翼城县有鸺鹠鸟羣飞集县署衆鸟逐而噪之光启元年二月复如之鸺鹠一名训狐中和元年三月陈留有乌变为鹊二年有鹊变为乌古者以乌卜军之胜负乌变为鹊民従贼之象鹊复变为乌贼复为民之象三年新安县吏家捕得雉飬之与鸡驯月余相与鬬死四年临淮涟水民家鹰化为鹅而弗能游鹰以鸷而击武臣象也鹅虽毛羽清洁而飞不能逺无抟击之用充庖厨而已光启元年十二月陕州平陆集津山有雉二首向背而连颈者栖集津仓庑后数月羣雉数百来鬬杀之二年正月閺乡湖城野雉及鸢夜鸣七月中条山鹊焚其巢三年七月鹊复焚巢京房易传曰人君暴虐鸟焚其巢三年十月慈州仵城枭与鸱鬬相杀光化二年幽州莭度使刘仁恭屠贝州去夜有鸺鹠鸟十数飞入帐中逐去复来昭宗时有秃鹙鸟巢寝殿隅帝亲射杀之天复二年帝在凤翔十一月丁巳日南至夜骤风有鸟数千迄明飞噪数日不止自车驾在岐常有鸟数万栖殿前诸树岐人谓之神鸦三年宣州有鸟如雉而大尾有火光如散星集于㦸门明日大火曹局皆尽惟兵械存羊祸义寕二年三月丙辰麟游县有羔生而无尾是月乙丑太原献羖羊无头而不死开元二年正月原州献肉角羊二年三月富平县有肉角羊会昌二年春代州崞县羊生二首连颈两尾占曰二首上不一也咸通三年夏平陶民家羊生羔如犊干符三年洛阳建春门外因暴雨有物堕地如羖羊不食顷之入地中其迹月余不灭或以为雨工也占曰当旱赤眚赤祥武徳七年河间王孝恭征辅公袥宴羣帅于舟中孝恭以金盌酌江水将饮之则化为血孝恭曰盌中之血公袥授首之祥武徳初突厥国中雨血三日光宅初宗室岐州刺史崇真之子横杭等夜宴忽有气如血腥武后时来俊臣家井水变赤如血井中夜有吁嗟叹惋声俊臣以木栈之木忽自投十歩外长安中并州晋祠水赤如血中宗时成王千里家有血㸃地及奁箱上有血淋沥腥闻数歩又中郎将东夷人毛婆罗炊饭一夕化为血景龙二年七月癸巳赤气际天光烛地三日乃止赤气血祥也天寳六载少陵原杨慎矜父墓封域内草木皆流血慎矜令浮屠史敬思禳之退朝裸而桎梏于丛棘间如是数旬而流血不止十二载李林甫第东北隅每夜火光起或有如小儿持火出入者近赤祥也寳应元年八月庚午夜有赤光亘天贯紫㣲渐移东北弥漫半天大歴十三年二月太仆寺有泥像左臂上有黒汗滴下以纸承之血也贞元二年十一月壬午日没有赤气五出于黒云中亘天十二年九月癸卯夜有赤气如火见北方上至北斗十七年福州劒池水赤如血二十一年正月甲戌雨赤雪于京师元和十四年二月郓州従事院门前地有血方尺余色甚鲜赤不知所从来人以为自空而堕也长庆元年七月戊午河水赤三日止寳歴元年十二月乙酉夜西北有雾起须臾遍天雾止有赤气或浅或深久而乃散大和元年四月庚戌北方有赤气中有数白气间之六月乙卯夜西北有赤气八月癸卯京师见赤气满天二年闰三月乙卯北方有赤气如血咸通七年郑州永福湖水赤如凝血者三日干符六年中书政事堂忽旦有死人血汚满地不知主名又御井水色赤而腥渫之得一死女子腐烂近赤祥也中和二年七月丙午夜西北方赤气如绛际天光启元年正月润州江水赤凡数日水沴火幽州坊谷地常有火长庆三年夏遂积水为池近水沴火也唐书卷三十四新唐书卷三十五钦定四库全书唐书卷三十五宋翰林学士欧阳修撰志第二十五五行志五行传曰治宫室饰台榭内淫乱犯亲戚侮父兄则稼穑不成谓土失其性则有水旱之灾草木百谷不熟也又曰思心不睿是谓不圣厥咎雾厥罚常风厥极凶短折时则有脂夜之妖时则有华孽臝虫之孽时则有牛祸时则有心腹之痾时则有黄眚黄祥时则有木火金水沴土稼穑不成贞观元年闗内饥总章二年诸州四十余饥闗中尤甚仪凤四年春东都饥调露元年秋闗中饥永隆元年冬东都饥永淳元年闗中及山南州二十六饥京师人相食垂拱三年天下饥大足元年春河南诸州饥景龙二年春饥三年三月饥先天二年冬京师岐陇幽州饥开元十六年河北饥干元三年春饥米斗钱千五百广徳二年秋闗辅饥米斗千钱永泰元年饥京师米斗千钱贞元元年春大饥东都河南河北米斗千钱死者相枕二年五月麦将登而雨霖米斗千钱十四年京师及河南饥十九年秋闗辅饥元和七年春饥八年广州饥九年春闗内饥十一年东都陈许州饥长庆二年江淮饥太和四年河北及太原饥六年春劔南饥九年春饥河北尤甚开成四年温台明等州饥大中五年冬湖南饥六年夏淮南饥海陵髙邮民于官河中漉得异米号圣米九年秋淮南饥咸通三年夏淮南河南饥九年秋江左及闗内饥东都尤甚干符三年春京师饥中和二年闗内大饥四年闗内大饥人相食光启二年二月荆襄大饥米斗三千钱人相食三年扬州大饥米斗万钱大顺二年春淮南大饥天祐元年十月京师大饥常风武徳二年十二月壬子大风拔木易巽为风重巽以申命其及物也象人君诰命其鼓动于天地间有时飞沙扬尘怒也发屋拔木者怒甚也其占大臣专恣而气盛衆逆同志君行蒙暗施于事则皆伤害故常风又飘风入宫阙一日再三若风声如雷触地而起为兵将兴贞观十四年六月乙酉大风拔木咸亨四年八月己酉大风落太庙鸱尾永隆二年七月雍州大风害稼弘道元年十二月壬午晦宋州大风拔木嗣圣元年四月丁巳宁州大风拔木垂拱四年十月辛亥大风拔木永昌二年五月丁亥大风拔木神龙元年三月乙酉睦州大风拔木崔玄暐封博陵郡王也大风折其辂盖二年六月乙亥滑州大风拔木景龙元年七月郴州大风发屋拔木八月宋州大风拔木坏庐舎二年十月辛亥滑州暴风发屋三年三月辛未曹州大风拔木开元二年六月京师大风发屋大木拔者十七八四年六月辛未京师陜华大风拔木九年七月丙辰扬州润州暴风雨发屋拔木十四年六月戊午大风拔木发屋端门鸱尾尽落端门号令所从出也十九年六月乙酉大风拔木二十二年五月戊子大风拔木天寳十一载五月甲子东京大风拔木十三载三月辛酉大风拔木永泰元年三月辛亥大风拔木大歴七年五月乙酉大风拔木十年五月甲寅大风拔木贞元元年七月庚子大风拔木六年四月甲申大风雨八年五月己未暴风发太庙屋瓦毁门阙官署庐舎不可胜纪十年六月辛未大风拔木十四年八月癸未广州大风壊屋覆舟元和元年六月丙申大风拔木三年四月壬申大风毁含元殿栏槛二十七间占为兵起四年十月壬午天有气如烟臭如燔皮日昳大风而止五年三月丙子大风毁崇陵上宫衙殿鸱尾及神门㦸竿六坏行垣四十间八年六月庚寅京师大风雨毁屋飘瓦人多压死者丙申富平大风拔枣木千余株十二年春青州一夕暴风自西北天地晦㝠空中有若旌旗状屋瓦上如蹂跞声有日者占之曰不及五年兹地当大杀戮长庆二年正月己酉大风霾十月夏州大风飞沙为堆髙及城堞三年正月丁巳朔大风昏霾终日四年六月庚寅大风毁延喜门及景风门太和八年六月癸未暴风坏长安县署及经行寺塔九年四月辛丑大风拔木万株堕含元殿四鸱尾拔殿廷树三坏金吾仗舍发城门楼观内外三十余所光化门西城十数雉坏开成三年正月戊辰大风拔木五年四月甲子大风拔木五月壬寅亦如之七月戊寅亦如之会昌元年三月黔南大风飘瓦咸通六年正月绛州大风拔木有十围者十一月己卯晦潼闗夜中大风山如吼雷河喷石鸣羣乌乱飞重闗倾侧十二月大风拔木干符五年五月丁酉大风拔木广明元年四月甲申京师及东都汝州雨雹大风拔木四年六月乙巳太原大风雨拔木千株害稼百里光化三年七月乙丑洛州大风拔木发屋天复二年昇州大风发屋飞大木夜妖太和九年十一月戊辰昼晦咸通七年九月辛卯朔天闇干符二年二月宣武境内黒风雨土天祐元年闰四月乙未朔大风雨土华孽延载元年九月内出棃华一枝示宰相万木摇落而生华隂阳黩也传曰天反时为灾又近常燠也神龙二年十月陈州李有华鲜茂如春元和十一年十二月桃杏华太和二年九月徐州滑州李有华实可食会昌三年冬沁源桃李华广明元年冬桃李华山华皆发中和二年九月太原诸山桃杏华有实景福中沧州城壍中冰有文如尽大树华叶芬敷者时人以为其地当有兵难近华孽也臝虫之孽贞观二十一年八月莱州螟开元二十二年八月榆闗虸蚄虫害稼入平州界有羣雀来食之一日而尽二十六年榆闗虸蚄虫害稼羣雀来食之三载青州紫虫食田有鸟食之广徳元年秋虸蚄虫害稼闗中尤甚米斗千钱贞元十年四月江西溪涧鱼头皆戴蚯蚓长庆四年绛州虸蚄虫害稼太和元年秋河东同虢等州虸蚄虫害稼开成元年京城有蚁聚长五六十歩濶五尺至一丈厚五寸至一尺者四年河南黒虫食田牛祸调露元年春牛大疫京房易传曰牛少者谷不成又占曰金革动长安中有献牛无前膊三足而行者又有牛䏝上生数足蹄甲皆具者武太后従姊之子司农卿宗晋卿家牛生三角神龙元年春牛疫二年冬牛大疫先天初洛阳市有牛左脇有人手长一尺或牵之以乞丐开元十五年春河北牛大疫大歴八年武功栎阳民家牛生犊二首贞元二年牛疫四年二月郊牛生犊六足足多者下不一郊所以奉天七年闗辅牛大疫死者十五六咸通七年荆州民家牛生犊五足十五年夏渝州江阳有水牛生骡驹驹死光启元年河东有牛人言其家杀而食之二年延州肤施有牛死复生黄青黄祥贞观七年三月丁卯雨土二十年闰三月己酉有黄云阔一丈东西际天黄为土功永徽三年三月辛巳雨土景龙元年六月庚午陜州雨土十二月丁丑雨土天寳十三载二月丁丑雨黄土大歴七年十二月丙寅雨土贞元二年四月甲戌雨土八年二月庚子雨土太和八年十月甲子土雾昼昏至于十一月癸丑开成元年七月乙亥雨土咸通十四年三月癸巳雨黄土中和二年五月辛酉大风雨土天复三年二月雨土天地昏霾天祐元年闰四月甲辰大风雨土木火金水沴土武徳二年十月乙未京师地震阴盛而反常则地震故其占为臣彊为后妃专恣为夷犯华为小人道长为宼至为叛臣七年七月嶲州地震山摧壅江水噎流贞观七年十月乙丑京师地震十二年正月壬寅松丛二州地震坏庐舎二十年九月辛亥灵州地震有声如雷二十三年八月癸酉朔河东地震晋州尤甚压杀五十余人乙亥又震十一月乙丑又震永徽元年四月己巳朔晋州地震己卯又震六月庚辰又震有声如雷二年十月又震十一月戊寅定襄地震帝始封晋王初即位而地屡震天下将由帝而动摇象也仪凤二年正月庚辰京师地震永淳元年十月甲子京师地震埀拱三年七月乙亥京师地震四年七月戊午又震八月戊戌神都地震延载元年四月壬戍常州地震大足元年七月乙亥杨楚常润苏五州地震二年八月辛亥剑南六州地震景龙四年五月丁丑剡县地震景云三年正月甲戌并汾绛三州地震坏庐舎压死百余人开元二十二年二月壬寅秦州地震西北隐隐有声拆而复合经时不止坏庐舎殆尽压死四千余人二十六年三月癸巳京师地震至徳元载十一月辛亥朔河西地震裂有声䧟庐舎张掖酒泉尤甚至二载三月癸亥乃止大歴二年十一月壬申京师地震自东北来其声如雷者三年五月丙戍又震十二年恒定二州地大震三日乃止束鹿寕晋地裂数丈沙石随水流出平地坏庐舎压死者数百人建中元年四月己亥京师地震三年六月甲子又震四年四月甲子又震五月辛巳又震贞元二年五月己酉又震三年十一月丁丑夜京师东都蒲陕地震四年正月庚戍朔夜京师地震辛亥壬子丁卯戊辰庚午癸酉甲戍乙亥皆震金房二州尤甚江溢山裂屋宇多坏人皆露处二月壬午京师又震甲申乙酉丙申三月甲寅己未庚午辛未五月丙寅丁卯皆震八月甲午又震有声如雷甲辰又震九年四月辛酉又震有声如雷河中闗辅尤甚坏城壁庐舎地裂水涌十年四月戊申京师地震癸丑又震侍中浑瑊第有树涌出树枝皆戴蚯蚓十三年七月乙未又震元和七年八月京师地震草树皆摇九年三月丙辰嶲州地震昼夜八十压死百余人地䧟者三十里十年十月京师地震十一年二月丁丑又震十五年正月穆宗即位戊辰始朝羣臣于宣政殿是夜地震太和二年正月壬申地震七年六月甲戌又震九年三月乙卯京师地震屋瓦皆坠戸牖间有声开成元年二月乙亥又震二年十一月乙丑夜又震四年十一月甲戌又震会昌二年正月癸亥宋亳二州地震十二月癸未京师地震大中三年十月辛巳上都及振武河西天徳灵武盐夏等州地震坏庐舎压死数十人十二年八月丁巳太原地震咸通元年五月上都地震六年十二月晋绛二州地震坏庐舎地裂泉涌泥出青色八年正月丁未河中晋绛三州地大震坏庐舎人有死者十三年四月庚子朔浙东西地震干符三年六月乙丑雄州地震至七月辛巳止州城庐舎尽坏地䧟水涌伤死甚衆是月濮州地震十二月京师地震有声四年六月庚寅雄州地震六年二月京师地震有声如雷蓝田山裂水涌中和三年秋晋州地震有声如雷光启二年春成都地震月中数十占曰兵饥十二月魏州地震干寕二年三月庚午河东地震山摧贞观八年七月陇右山摧山者髙峻自上而陨之象也垂拱二年九月己巳雍州新丰县露䑓乡大风雨震电有山涌出髙二十丈有池周三百亩池中有龙凤之形米麦之异武后以为休应名曰庆山荆州人俞文俊上言天气不和而寒暑隔人气不和而赘疣生地气不和而堆阜出今陛下以女主居阳位反易刚柔故地气隔塞山变为灾陛下以为庆山臣以为非庆也宜侧身脩徳以答天谴不然恐灾祸至后怒流于岭南永昌中华州赤水南岸大山昼日忽风昏有声隐隐如雷顷之渐移东数百歩拥赤水压张村民三十余家山髙二百余丈水深三十丈坡上草木宛然金縢曰山徙者人君不用道禄去公室赏罚不由君佞人执政政在女主不出五年有走王开元十七年四月乙亥大风震电蓝田山摧裂百余歩畿内山也国主山川山摧川竭亡之证也占曰人君徳消政易则然大歴九年十一月戊戌同州夏阳有山徙于河上声如雷十三年郴州黄芩山摧压死者数百人建中二年霍山裂元和八年五月丁丑大隗山摧十五年七月丁未苑中土山摧压死二十人光启三年四月维州山崩累日不止尘坌亘天壅江水逆流占曰国破山鸣武徳二年三月太行山圣人崖有声占曰有宼至开元二十八年六月吐蕃围安戎城断水路城东山鸣石坼涌泉二土为变怪垂拱元年九月淮南地生毛或白或苍长者尺余遍居人牀下扬州尤甚大如马鬛焚之臭如燎毛占曰兵起民不安长夀中东都天宫寺泥像皆流汗霡霂天寳十一载六月虢州閺乡黄河中女娲墓因大雨晦冥失其所在至干元二年六月乙未夜濒河人闻有风雷声晓见其墓涌出下有巨石上有双柳各长丈余时号风陵堆占曰塜墓自移天下破十三载汝州叶县南有土块鬬中有血出数日不止大歴六年四月戊寅蓝田西原地陷建中初魏州魏县西四十里地数亩忽长崇数尺四年四月甲子京师地生毛或黄或白有长尺余者贞元四年四月淮南及河南地生毛元和十二年四月吴元济郾城守将邓怀金以城降城自坏五十余歩太和六年二月苏州地震生白毛长庆中新都大道观泥人生须数寸拔之复生咸通五年十月贞陵隧道摧䧟神䇿军有浮屠像懿宗尝跪礼之像没地四尺五行传曰好攻战轻百姓饰城郭侵边境则金不従革谓金失其性而为变怪也又曰言之不从是谓不乂厥咎僭厥罚常旸厥极忧时则有诗妖讹言时则有毛虫之孽时则有犬祸时则有口舌之痾时则有白眚白祥惟水沴金金不君素为隋守蒲州兵器夜皆有光如火火烁金金所畏也败亡之象刘武周据并州兵势甚盛城上矟刃夜每有火光贞观十七年八月凉州昌松县鸿池谷有石五青质白文成字曰髙星海出多子李元王八十年太平天子李世民千年太子李治书燕山人士乐大国主尚汪譂奖文仁迈千古大王五王六王七王十风毛才子七佛八菩萨及上界佛田天子文武贞观昌大圣延四方上不治示孝仙戈八为善太宗遣使祭之曰天有成命表瑞贞石文字昭然歴数惟永既旌高庙之业又钖眇身之祚迨于皇太子治亦降贞符具纪姓氏甫惟寡薄弥增寅惧昔魏以土徳代汉凉州石有文石金类以五胜推之故时人谓为魏氏之妖而晋室之瑞唐亦土徳王石有文事颇相类然其文初不可晓而后人因推已事以验之盖武氏革命自以为金徳王其佛菩萨者慈氏金轮之号也乐太国主则镇国太平公主安乐公主皆以女乱国其五王六王七王者唐世十八之数垂拱三年七月魏州地出鐡如船数十丈广州雨金金位正秋为刑为兵占曰人君多杀无辜一年兵灾于朝开元二十三年十二月乙巳龙池圣徳颂石自鸣其音清逺如钟磬石与金同类春秋传怨讟动于民则有非言之物言石鸣近石言也天寳十载六月乙亥大同殿前钟自鸣占曰庶雄为乱至徳二载昭陵石马汗出昔周武帝之克晋州也齐有石像汗流湿地此其类也干元二年七月乙亥昼浑天仪有液如汗下流上元二年楚州献寳玉十三曰玄黄天符形如笏长八寸有孔云辟兵疫曰玉鸡毛白玉也曰谷璧亦白玉也粟粒自然无雕镌迹曰西王母白环二曰如意寳珠大如鸡卵曰红靺鞨大如巨粟曰琅玕珠二形如玉环四分缺一曰玉印大如半手理如鹿陷入印中曰皇后採桑钩如箸屈其末曰雷公石斧无孔其一阙凡十三寘之日中白气连天元和中文水武士彟碑失其龟头翰林院有铃夜中文书入则引之以代传唿长庆中河北用兵夜辄自鸣与军中息耗相应声急则军事急声缓则军事缓资州有石方丈走行数亩大和三年南蛮围成都毁玉晨殿为礧有吼声三乃止四年五月己卯通化南北二门鏁不可开钥入如有持之者破其管门乃启又浙西观察使王璠治润州城隍中得方石有刻文曰山有石石有玉玉有瑕瑕即休广明元年华岳庙玄宗御制碑隐隐然有声闻数里间浃旬乃止近石言也光化三年冬武徳殿前钟声忽嘶嗄天复元年九月声又变小常旸武徳三年夏旱至于八月乃雨四年自春不雨至于七月雨少阴之气其气毁则不雨少隂者金也金为刑为兵刑不辜兵不戢则金气毁故常为旱火为盛阳阳气彊悍故圣人制礼以节之礼失则僭而骄炕以导盛阳火胜则金衰故亦旱于五行土实制水土功兴则水气壅阏又常为旱天官有东井主水事天汉天江亦水祥也水与火仇而受制于土土火謪见若曰蚀过分而未至与七曜循中道之南皆旱祥也七年秋闗内河东旱贞观元年夏山东大旱二年春旱三年春夏旱四年春旱自太上皇传位至此而比年水旱九年秋剑南闗东州二十四旱十二年吴楚巴蜀州二十六旱冬不雨至于明年五月十七年春夏旱二十一年秋陜绛蒲夔等州旱二十二年秋开万等州旱冬不雨至于明年三月永徽元年京畿雍同绛等州大旱二年九月不雨至于明年二月四年夏秋旱光婺滁颍等州尤甚显庆五年春河北州二十二旱縂章元年京师及山东江淮大旱二年七月剑南州十九旱冬无雪咸亨元年春旱秋复大旱仪凤二年夏河南河北旱三年四月旱永隆二年闗中旱霜大饥永淳元年闗中大旱饥二年夏河南河北旱永昌元年三月旱神功元年黄隋等州旱乆视元年夏闗内河东旱长安二年春不雨至于六月三年冬无雪至于明年二月神龙二年冬不雨至于明年五月京师山东河北河南旱饥太极元年春旱七月复旱开元二年春大旱十二年七月河东河北旱帝亲祷雨宫中设坛席暴立三日九月蒲同等州旱十四年秋诸道州十五旱十五年诸道州十七旱十六年东都河南宋亳等州旱二十四年夏旱永㤗元年春夏旱二年闗内大旱自三月不雨至于六月大歴六年春旱至于八月建中三年自五月不雨至于七月兴元元年冬大旱贞元元年春旱无麦苗至于八月旱甚㶚浐将竭井皆无水六年春闗辅大旱无麦苗夏淮南浙西福建等道大旱井泉竭人暍且疫死者甚衆七年杨楚滁夀澧等州旱十四年春旱无麦十五年夏旱十八年夏申光蔡州旱十九年正月不雨至七月甲戍乃雨永贞元年秋江浙淮南荆南湖南鄂岳陈许等州二十六旱元和三年淮南江南江西湖南广南山南东西皆旱四年春夏大旱秋淮南浙西江西江东旱七年夏扬润等州旱八年夏同华二州旱十五年夏旱寳歴元年秋荆南淮南浙西江西湖南及宣襄鄂等州旱太和元年夏京畿河中同州旱六年河东河南闗辅旱七年秋大旱八年夏江淮及陜华等州旱九年秋京兆河南河中陜华同等州旱开成二年春夏旱四年夏旱浙东尤甚会昌五年春旱六年春不雨冬又不雨至明年二月大中四年大旱咸通二年秋淮南河南不雨至于明年六月九年江淮旱十年夏旱十一年夏旱广明元年春夏大旱中和四年江南大旱饥人相食景福二年秋大旱光化三年冬京师旱至于四年春诗妖窦建徳未败时有谣曰豆入牛口势不得乆贞观十四年交河道行军大縂君集伐髙昌先是其国中有童谣曰髙昌兵马如霜雪汉家兵马如日月日月照霜雪回首自消灭永徽后民歌武媚娘曲调露初京城民谣有侧堂堂挠堂堂之言大常丞李嗣真曰侧者不正挠者不安自隋以来乐府有堂堂曲再言堂者唐再受命之象永淳九年七月东都大雨人多殍殕先是童谣曰新禾不入箱新麦不入场迨及八九月狗吠空垣墻髙宗自调露中欲封嵩山属突厥叛而止后又欲封以吐蕃入宼遂停时童谣曰嵩山凡㡬层不畏登不得但恐不得登三度徴兵马傍道打腾腾永徽末里歌有桑条韦也女时韦也乐龙朔中时人饮酒令曰子母相去离连䑓抝倒俗谓盃盘为子母又名盘为䑓又里歌有突厥盐永淳后民歌曰杨柳杨柳漫头驼垂拱后东都有契苾儿歌皆淫艳之词契苾张易之小字也如意初里歌曰黄麞黄麞草里藏弯弓射尔伤其后王孝杰败于黄麞谷神龙以后民谣曰山南乌鹊窠山北金骆驼䥥柯不凿孔斧子不施柯山南唐也乌鹊窠者人居寡也山北胡也金骆驼者虏获而重载也安乐公主于洛州造安乐寺童谣曰可怜安乐寺了了树头悬景龙中民谣曰黄牸犊子挽纼断两足踏地鞵断城南黄牸犊子韦又有阿纬娘歌时又谣曰可怜圣善寺身着绿毛衣牵来河里饮踏杀鲤鱼儿玄宗在潞州有童谣曰羊头山北作朝堂天寳中有术士李遐周于玄都观院庑间为诗曰燕市人皆去函闗马不归人逄山下鬼环上系罗衣而人皆不悟近诗妖也又禄山未反时童谣曰燕燕飞上天天上女儿铺白毡毡上有千钱时幽州又有谣曰旧来夸戴竿今日不堪看但看五月里清水河边见契丹德宗时或为诗曰此水连泾水双眸血满川青牛逐朱虎方号太平年近诗妖也朱泚未败前两月有童谣曰一只筯两头朱五六月化为䏣元和初童谣曰打麦打麦三三三乃转身曰舞了也天中末京师小儿叠布渍水纽之向日谓之曰拔晕咸通七年童谣曰草青青被严霜鹊始后看颠狂十四年成都童谣曰咸通癸巳出无所之蛇去马来道路稍开头无片瓦地有残灰是嵗嵗阴在已明年在午巳蛇也午马也僖宗时童谣曰金色虾蟆争努眼翻却曹州天下反干符六年童谣曰八月无霜寒草青将军骑马出空城汉家天子西巡狩犹向江东更索兵中和初童谣曰黄巢走泰山东死在翁家翁讹言贞观十七年七月民讹言官遣枨枨杀人以祭天狗云其来也身衣狗皮铁瓜每于闇中取人心肝而去于是更相震怖每夜惊扰皆引弓剑自防无兵器者剡竹为之郊外不敢独行太宗恶之令通夜开诸坊门宣㫖慰谕月余乃止武后时民饮酒讴歌曲终而不尽者谓之族盐开元二十七年十月改作东都明堂讹言官取小儿埋明堂下以为厌胜村野儿童藏于山谷都城骚然或言兵至玄宗恶之遣使慰谕乆之乃止天寳三载二月辛亥有星如月坠于东南坠后有声京师讹言官遣枨枨捕人取肝以祭天狗人颇恐惧畿内尤甚遣使安谕之与贞观十七年占同天寳后诗人多为忧苦流寓之思及寄兴于江湖僧寺而乐曲亦多以边地为名有伊州甘州凉州等至其曲遍繁声皆谓之入破又有胡旋舞本出康居以旋转便㨗为巧时又尚之破者盖破碎云建中三年秋江淮讹言有毛人食其心人情大恐朱泚既僭号名其旧第曰潜龙宫移内府珍货以实之占者以为易称潜龙勿用此败祥也太和九年京师讹言郑注为上合金丹生取小儿心肝宻㫖捕小儿无筭往往阴相告曰某处失㡬儿矣方士言金丹可致神仙盖诞妄不经之语或信而服之则发热多死如有所戒云小儿无辜者取其心肝将有杀戮象刘从諌未死时潞州有狂人折腰于市曰石雄七千人至矣从谏捕斩之咸通十四年秋成都讹言有㹫母鬼夜入人家民皆恐夜则聚坐或曰某家见鬼眼晃然如灯熖民益惧黄巢未入京师时都人以黄米及黒豆屑蒸食之谓之黄贼打黒贼僖宗时里巷鬬者激怒言任见右厢天子毛虫之孽永徽中河源军有狼三昼入军门射之毙永淳中岚胜州兎害稼千万为羣食苗尽兎亦不复见开元三年有熊昼入杨州城干元二年十月诏百官上勤政楼观安西兵赴陜州有狐出于楼上获之大歴四年八月己卯虎入京师长夀坊宰臣元载家庙射杀之虎西方之属威勐吞噬刑戮之象六年八月丁丑获白兎于太极殿之内廊占曰国有忧白䘮祥也建中三年九月己亥夜虎入宣阳里伤人二诘朝获之贞元二年二月乙丑有野鹿至于含元殿前获之壬申又有鹿至于含元殿前获之占曰有大䘮四年三月癸亥有鹿至京师西市门获之开成四年四月有麞出于太庙获之犬祸武徳三年突厥处罗可汗将入宼夜闻犬羣嘷而不见犬武后初酷吏丘神勣家狗生子皆无首当项有孔如口昼夜鸣吠俄失所在神功元年安国献两首犬首多者上不一也天寳十一载李林甫晨起盥饰将朝取书囊视之中有物如鼠跃于地即变为狗壮大雄目张牙视林甫林甫射之中杀然有声随箭没贞元七年赵州栢乡民李崇贞家黄犬乳犊会昌三年定州深泽令家狗生角大中初狗生角京房曰执政失将害之君子危䧟则狗生角咸通中会稽有狗生而不能吠击之无声狗职吠以守御其不能者象镇守者不能御宼之兆成汭为荆南节度使城中犬皆夜吠日者向隐以为城郭将丘墟中和二年秋丹徒狗与彘交占曰诸侯有谋害国者白眚白祥调露元年十一月壬午泰州神亭治北雾开如日初耀有白鹿白狼见近白祥也神龙二年四月己亥雨毛于越州之鄮县占曰邪人进贤人遁大歴二年七月甲戌日入时有白气亘天九月戊午夜白雾起西北亘天五年五月甲申西北有白气亘天贞元二十年九月庚辰甲夜有白气入东西际天太和三年八月西方有白气如柱七年十月己酉西方又有白气如柱者三光启二年四月有白气头黒如发自东南入于扬州灭光化二年三月乙巳日中有白气亘天自西南贯于东北天复元年八月己亥西方有白云如履底中出白气如匹练长五丈上冲天分为三彗头下垂占曰天下有兵白者战祥也木沴金神龙中东都白马寺鐡像头无故自落于殿门外天寳五载四月宰臣李适之常列鼎具膳羞中夜鼎跃出相鬬不解鼎耳及足皆折唐书卷三十五新唐书卷三十六钦定四库全书唐书卷三十六宋翰林学士欧阳修撰志第二十六五行志五行传曰简宗庙不祷祠废祭祀逆天时则水不润下谓水失其性百川逆溢壊乡邑溺人民而为灾也又曰听之不聪是谓不谋厥咎急厥罚常寒厥极贫时则有鼓妖时则有豕祸时则有耳痾时则有雷电霜雪雨雹黒眚黒祥惟火沴水水不润下贞观三年秋贝谯郓泗沂徐濠苏陇九州水水太隂之气也若臣道颛女谒行夷狄彊小人道长严刑以逞下民不堪其忧则隂类胜其气应而水至其谪见于天月及辰星与列星之司水者为之变若七曜循中道之北皆水祥也四年秋许戴集三州水七年八月山东河南州四十大水八年七月山东江淮大水十年闗东及淮海旁州二十八大水十一年七月癸未黄气际天大雨糓水溢入洛阳宫深四尺壊左掖门毁官寺十九洛水漂六百余家九月丁亥河溢壊陕州之河北县及太原仓毁河阳中潬十六年秋徐戴二州大水十八年秋糓襄豫荆徐梓忠緜宋亳十州大水十九年秋沁易二州水害稼二十一年八月河北大水泉州海溢驩州水二十二年夏泸越徐交渝等州水永徽元年六月新丰渭南大雨零口山水暴出漂庐舎宣歙饶常等州大雨水溺死者数百人秋齐定等州十六水二年秋汴定濮亳等州水四年杭夔果忠等州水五年五月丁丑夜大雨麟㳺县山水冲万年宫玄武门入寝殿卫士有溺死者六月河北大水滹沱溢损五千余家六年六月商州大水秋冀沂宻兖滑汴郑婺等州水害稼洛州大水毁天津桥十月齐州河溢显庆元年七月宣州泾县山水暴出平地四丈溺死者二千余人九月括州暴风雨海水溢壊安固永嘉二县四年七月连州山水暴出漂七百余家麟徳二年六月鄜州大水壊居人庐舎总章二年六月括州大风雨海溢壊永嘉安固二县溺死者九千七十人冀州大雨水平地深一丈壊民居万家咸亨元年五月丙戌大雨山水溢溺死五千余人二年八月徐州山水漂百余家四年七月婺州大雨山水暴涨溺死五千余人上元三年八月青州大风海溢漂居人五千余家齐淄等七州大水永隆元年九月河南河北大水溺死者甚衆二年八月河南河北大水壊民居十万余家永淳元年五月丙午东都连日澍雨乙卯洛水溢壊天津桥及中桥漂居民千余家六月乙亥京师大雨水平地深数尺秋山东大雨水大饥二年七月己巳河溢壊河阳桥八月恒州滹沱河及山水暴溢害稼文眀元年七月温州大水漂千余家括州溪水暴涨溺死百余人如意元年四月洛水溢壊永昌桥漂居民四百余家七月洛水溢漂居民五千余家八月河溢壊河阳县长夀二年五月棣州河溢壊居民二千余家是嵗河阳州十一水万嵗通天元年八月徐州大水害稼神功元年三月括州水壊民居七百余家是嵗河南州十九水圣歴二年七月丙辰神都大雨洛水壊天津桥秋水溢怀州漂千余家三年三月辛亥鸿州水漂千余家溺死四百余人乆视元年十月洛州水长安三年六月宁州大雨水漂二千余家溺死千余人四年八月瀛州水坏居民数千家神龙元年四月雍州同官县大雨水漂民居五百余家六月河北州十七大水七月甲辰洛水溢坏民居二千余家二年四月辛丑洛水坏天津桥溺死数百人八月魏州水景龙三年七月沣水溢害稼九月宻州水坏民居数百家开元三年河南河北水四年七月丁酉洛水溢沈舟数百䑹五年六月甲申瀍水溢溺死者千余人巩县大水坏城邑损居民数百家河南水害稼八年夏契丹寇营州发闗中卒援之宿渑池之阙门营谷水上夜半山水暴至万余人皆溺死六月庚寅夜谷洛溢入西上阳宫宫人死者十七八畿内诸县田稼庐舎荡尽掌闲衞兵溺死千余人京师兴道坊一夕䧟为池居民五百余家皆没不见是年邓州三鸦口大水塞谷或见二小儿以水相沃湏臾有蛇大十围张口仰天人或斫射之俄而暴雷雨漂溺数百家十年五月辛酉伊水溢毁东都城东南隅平地深六尺河南许仙豫陈汝唐邓等州大水害稼漂没民居溺死者甚衆六月博州棣州河决十二年六月豫州大水八月兖州大水十四年秋天下州五十水河南河北尤甚河及支川皆溢怀衞郑滑汴濮人或巢或舟以居死者千计润州大风自东北海涛没瓜歩十五年五月晋州大水七月邓州大水溺死数千人洛水溢入鄜城平地丈余死者无算坏同州城市及冯翊县漂居民二千余家八月涧谷溢毁渑池县是秋天下州六十三大水害稼及居人庐舎河北尤甚十七年八月丙寅越州大水坏州县城十八年六月壬午东都瀍水溺扬楚等州租船洛水坏天津永济二桥及民居千余家十九年秋河南水害稼二十年秋宋滑兖郓等州大水二十二年秋闗辅河南州十余水害稼二十七年三月澧袁江等州水二十八年十月河南郡十三水二十九年七月伊洛及支川皆溢害稼毁天津桥及东西漕上阳宫仗舎溺死千余人是秋河南河北郡二十四水害稼天寳四载九月河南淮阳睢阳谯四郡水十载广陵大风驾海潮沈江口船数千䑹十三载九月东都瀍洛溢坏十九坊广徳元年九月大雨水平地数尺时吐蕃寇京畿以水自溃去二年五月东都大雨洛水溢漂二十余坊河南诸州水大歴元年七月洛水溢二年秋湖南及河东河南淮南浙东西褔建等道州五十五水灾七年二月江州江溢十年七月杭州海溢十一年七月戊子夜澍雨京师平地水尺余沟渠涨溢坏民居千余家十二年秋京畿及宋亳滑三州大雨水害稼河南尤甚平地深五尺河溢建中元年幽镇魏博大雨易水滹沱横流自山而下转石折树水髙丈余苗稼荡尽贞元二年六月丁酉大风雨京城通衢水深数尺有溺死者东都河南荆南淮南江河溢三年三月东都河南江陵汴扬等州大水四年八月灞水暴溢杀百余人八年秋自江淮及荆襄陈宋至于河朔州四十余大水害稼溺死二万余人漂没城郭庐舎幽州平地水深二丈徐郑涿蓟檀平等州皆深丈余八年六月淮水溢平地七尺没泗州城十一年十月朗蜀二州江溢十二年四月福建二州大水岚州暴雨水深二丈十三年七月淮水溢于亳州十八年春申光蔡等州大水永贞元年夏朗州之熊武五溪溢秋武陵龙阳二县江水溢漂万余家京畿长安等九县山水害稼元和元年夏荆南及夀幽徐等州大水二年六月蔡州大雨水平地深数尺四年十月丁未渭南暴水漂民居二百余家六年十月鄜坊黔中水七年正月振武河溢毁东受降城五月饶抚䖍吉信五州暴水䖍州尤甚平地有深至四丈者八年五月陈州许州大雨大隗山摧水流出溺死者千余人六月庚寅大风毁屋扬瓦人多压死京师大水城南深丈余入明徳门犹渐车辐辛卯渭水涨絶济时所在百川发溢多不由故道沧州水潦浸盐山等四县九年秋淮南及岳安宣江抚袁等州大水害稼十一年五月京畿大雨水昭应尤甚衢州山水害稼深三丈毁州郭溺死百余人六月宻州大风雨海溢毁城郭饶州浮梁乐平二县暴雨水漂没四千余户润常朝陈许五州及京畿水害稼八月甲午渭水溢毁中桥十二年六月乙酉京师大雨水含元殿一柱倾市中水深三尺毁民居二千余家河南河北大水洺邢尤甚平地二丈河中江陵幽泽潞晋隰苏台越州水害稼十三年六月辛未淮水溢十五年秋洪吉信沧等州水长庆二年七月河南陈许蔡等州大水好畤山水漂民居三百余家处州大雨水平地深八尺坏城邑桑田大半四年夏苏湖二州大雨水太湖决溢睦州及夀州之霍山山水暴出郓曺濮三州雨水坏州城民居田稼畧尽襄均复郢四州汉水溢决秋河南及陈许二州水害稼寳歴元年秋鄜坊二州暴水兖海华三州及京畿奉天等六县水害稼太和二年夏京畿及陈滑二州水害稼河阳水平地五尺河决坏棣州城越州大风海溢河南郓曺濮淄青齐徳兖海等州并大水三年四月同官县暴水漂没二百余家宋亳徐等州大水害稼四年夏江水溢没舒州太湖宿松望江三县民田数百户鄜坊水漂三百余家浙西浙东宣歙江西鄜坊山南东道淮南京畿河南江南荆襄鄂岳湖南大水皆害稼五年六月玄武江涨髙二丈溢入梓州罗城淮西浙东浙西荆襄岳鄂东川大水害稼六年二月苏湖二州大水六月徐州大雨坏居民九百余家七年秋浙西及扬楚舒庐夀滁和宣等州大水害稼八年秋江西及襄州水害稼蕲州湖水溢滁州大水溺万余戸开成元年夏鳯翔麟逰县暴雨水毁九成宫坏民舎数百家死者百余人七月镇州滹沱河溢害稼三年夏河决浸郑滑外城陈许鄜坊鄂曺濮襄魏博等州大水江汉涨溢坏房均荆襄等州民居及田产殆尽苏湖处等州水溢入城处州平地八尺四年秋西川沧景淄青大雨水害稼及民庐舎徳州尤甚平地水深八尺五年七月镇州及江南水㑹昌元年七月江南大水汉水坏襄均等州民居甚衆大中十二年八月魏博幽镇兖郓滑汴宋舒夀和润等州水害稼徐泗等州水深五丈漂没数万家十三年夏大水咸通元年颍州大水四年闰六月东都暴水自龙门毁定鼎长夏等门漂溺居人七月东都许汝徐泗等州大水伤稼九月孝义山水深三丈破武牢闗金城门汜水桥六年六月东都大水漂坏十二坊溺死者甚衆七年夏江淮大水秋河南大水害稼十四年八月闗东河南大水干符三年闗东大水光化三年九月浙江溢坏民居甚衆干宁三年四月河圯于滑州朱全忠决其堤因为二河散漫千余里常寒显庆四年二月壬子大雨雪方春少阳用事而寒气胁之古占以为人君刑法暴滥之象近常寒也咸亨元年十月癸酉大雪平地三尺人多冻死仪鳯三年五月丙寅髙宗在九成宫霖雨大寒兵卫有冻死者开耀元年冬大寒久视元年三月大雪神龙元年三月乙酉睦州暴寒且冰开元二十九年九月丁卯大雨雪大木偃折大歴四年六月伏日寒贞元元年正月戊戌大风雪寒丙午又大风雪寒民饥多冻死者十二年十二月大雪甚寒竹栢柿树多死占曰有徳遭险厥灾暴寒十九年三月大雪二十年二月庚戍始雷大雨雹震电大雨雪既雷则不当雪隂胁阳也如鲁隠公之九年元和六年十二月大寒八年十月东都大寒霜厚数寸雀鼠多死十二年九月己丑雨雪人有冻死者十五年八月己卯同州雨雪害稼长庆元年二月海州海水冰南北二百里东望无际太和六年正月雨雪踰月寒甚九年十二月京师苦寒㑹昌三年春寒大雪江左尤甚民有冻死者咸通五年冬隰石汾等州大雨雪平地深三尺景福二年二月辛巳曺州大雪平地二尺天复三年三月浙西大雪平地三尺余其气如烟其味苦十二月又大雪江海冰天祐元年九月壬戌朔大风寒如仲冬是冬浙东浙西大雪吴越地气常燠而积雪近常寒也鼓妖武徳三年二月丁丑京师西南有声如崩山近鼓妖也说者以为人君不聦为衆所惑则有声无形不知所従生天授元年九月检校内史宗秦客拜日无云而雷震近鼓妖也贞元十三年六月丙寅天晦街鼓不鸣中和二年十月西北方无云而雷天复三年十月甲午有大声出于宣武莭度使㕔事近鼓妖也鱼孽如意中济源路敬淳家水碾柱将坏易之为薪中有鲇鱼长尺余犹生近鱼孽也开元四年安南都䕶府江中有大蛇首尾横出两岸经日而腐寸寸自断数日江鱼尽死蔽江而下十十五五相附着江水臭神龙中渭水有虾蟆大如鼎里人聚观数日而失是嵗大水元和十四年二月昼有鱼长尺余坠于郓州市良久乃死鱼失水而坠于市败灭象也开成二年三月壬申有大鱼长六丈自海入淮至濠州招义民杀之近鱼孽也干符六年汜水河鱼逆流而上至垣曲平陆界鱼民象逆流而上民不従君令也光启二年扬州雨鱼占如元和十四年蝗武徳六年夏州蝗蝗之残民若无功而禄者然皆贪挠之所生先儒以为人主失礼烦苛则旱鱼螺变为虫蝗故以属鱼孽贞观二年六月京畿旱蝗太宗在苑中掇蝗祝之曰人以谷为命百姓有过在予一人但当蚀我无害百姓将吞之侍臣惧帝致疾遽以为諌帝曰所冀移灾朕躬何疾之避遂吞之是嵗蝗不为灾三年五月徐州蝗秋徳戴廓等州蝗四年秋观兖辽等州蝗二十一年秋渠泉二州蝗永徽元年夔绛雍同等州蝗永淳元年三月京畿蝗无麦苗六月雍岐陇等州蝗长夀二年台建等州蝗开元三年七月河南河北蝗四年夏山东蝗蚀稼声如风雨二十五年贝州蝗有白鸟数千万羣飞食之一夕而尽禾稼不伤广徳二年秋蝗闗辅尤甚米斗千钱兴元元年秋螟蝗自山而东际于海晦天蔽野草木叶皆尽贞元元年夏蝗东自海西尽河陇羣飞蔽天旬日不息所至草木叶及畜毛靡有孑遗饿殣枕道民蒸蝗曝飏去翅足而食之永贞元年秋陈州蝗元和元年夏镇冀等州蝗长庆三年秋洪州螟蝗害稼八万顷开成元年夏镇州河中蝗害稼二年六月魏博昭义淄青沧州兖海河南蝗三年秋河南河北镇定等州蝗草木叶皆尽五年夏幽魏博郓曹濮沧齐徳淄青兖海河阳淮南虢陈许汝等州螟蝗害稼占曰国多邪人朝无忠臣居位食䘵如虫与民争食故比年虫蝗㑹昌元年七月闗东山南邓唐等州蝗大中八年七月劒南东川蝗咸通三年六月淮南河南蝗六年八月东都同华陕虢等州蝗七年夏东都同华陕虢及京畿蝗九年江淮闗内及东都蝗十年夏陕虢等州蝗不绌无徳虐取于民之罚干符二年蝗自东而西蔽天光启元年秋蝗自东方来羣飞蔽天二年荆襄蝗米斗钱三千人相食淮南蝗自西来行而不飞浮水縁城入扬州府署竹树幢莭一夕如翦幢帜画像皆啮去其首扑不能止旬日自相食尽豕祸贞观十七年六月司农寺豕生子一首八足自颈分为二贞元四年二月京师民家有豕生子两首四足首多者上不一也是嵗宣州大雨震雷有物堕地如猪手足各两指执赤班蛇食之顷之云合不复见近豕祸也元和八年四月长安西市有豕生子三耳八足自尾分为二足多者下不一也咸通七年徐州萧县民家豕出圂舞又牡豕多将隣里羣豕而行复自相噬啮干符六年越州山隂民家有豕入室内壊器用䘖按缶置于水次广明元年绛州稷山县民一豕生如人状无眉目耳发占为邑有乱雷电贞观十一年四月甲子震干元殿前槐树震耀天之威怒以象杀戮槐古者三公所树也证圣元年正月丁酉雷雷者阳声出非其君柄之象长安四年五月丁亥震雷大风㧞木人有震死者延和元年六月河南偃师县李材村有震电入民家地震裂阔丈余长十五里深不可测所裂处井厠相通或冲冢墓柩出平地无损李国姓也震电威刑之象地隂类也永泰元年二月甲子夜震霆自是无雷至六月甲申乃雷大歴十年四月甲申雷电暴风㧞木飘瓦人有震死者京畿害稼者七县建中元年九月己卯雷四年四月丙子东都畿汝莭度使哥舒曜攻李希烈进军至颕桥大雨震电人不䏻言者十三四马驴多死贞元十四年五月己酉夏至始雷元和十一年冬雷长庆二年六月乙丑大风震电落太庙鸱尾破御史台树大和八年三月辛酉定陵台大雨震庑下地裂二十有六歩占曰士庶分离大臣専恣不救大败㑹昌三年五月甲午始雷咸通四年十二月震雷干符二年十二月震雷雨雹干宁四年李茂贞遣将符道昭攻成都至广汉震雷有石陨于帐前霜贞观元年秋霜杀稼京房易传曰人君刑罚妄行则天应之以陨霜三年北邉霜杀稼永徽二年绥延等州霜杀稼调露元年八月邠泾宁庆原五州霜证圣元年六月睦州陨霜杀草吴越地燠而盛夏陨霜昔所未有四年四月延州霜杀草四月纯阳用事象人君当布恵于天下而反陨霜是无阳也开元十二年八月潞绥等州霜杀稼十五年天下州十七霜杀稼元和二年七月邠宁等州霜杀稼九年三月丁卯陨霜杀桑十四年四月淄青陨霜杀恶草及荆棘而不害嘉谷寳歴元年八月邠州霜杀稼太和三年秋京畿奉先等八县早霜杀稼大中三年春陨霜杀桑中和元年春霜秋河东早霜杀稼雹贞观四年秋丹延北永等州雹显庆二年五月沧州大雨雹中人有死者咸亨元年四月庚午雍州大雨雹二年四月戊子大雨雹震电大风折木落则天门鸱尾三先儒以为雹者阴胁阳也又曰人君恶闻其过抑贤用邪则雹与雨俱信谗杀无罪则雹下毁瓦破车杀牛马永淳元年五月壬寅定州大雨雹害麦禾及桑天授二年六月庚戌许州大雨雹证圣元年二月癸卯滑州大雨雹杀燕雀神功元年妫绥二州雹圣歴元年六月甲午曺州大雨雹乆视元年六月丁亥曺州大雨雹长安三年八月京师大雨雹人畜有冻死者神龙元年四月壬子雍州同官县大雨雹杀鸟兽景龙元年四月己巳曺州大雨雹二年正月己卯沧州雨雹如鸡卵开元八年十二月丁未滑州大雨雹二十二年五月戊辰京畿渭南等六县大风雹伤麦大歴七年五月乙酉雨雹贞元二年六月丙子大雨雹十七年二月丁酉雨雹己亥霜戊申夜震霆雨雹庚戍大雨雪而雹五月戊寅好畤县风雹害麦十八年七月癸酉大雨雹元和元年鄜坊等州雹十年秋鄜坊等州风雹害稼十二年夏河南雨雹中人有死者十五年三月京畿兴平醴泉等县雹伤麦长庆四年六月庚寅京师雨雹如弹丸大和四年秋鄜坊等州雹五年夏京畿奉先渭南等县雨雹开成二年秋河南雹害稼四年七月郑滑等州风雹五年六月濮州雨雹如拳杀人三十六牛马甚衆㑹昌元年秋登州雨雹文登尤甚破瓦害稼四年夏雨雹如弹丸干符六年五月丁酉宣授宰臣豆卢瑑崔沆制殿庭氛雾四塞及百官班贺于政事堂雨雹如凫卵大风雷雨㧞木广明元年四月甲申朔汝州大雨风㧞街衢树十二三东都有云起西北大风随之长夏门内表道古槐树自㧞者十五六宫殿䲭尾皆落雨雹大如杯鸟兽殪于川泽黒眚黒祥大歴二年十二月戊戍黒气如尘弥漫于北方黒气隂沴也贞元四年七月自陜至河隂河水黒流入汴至汴州城下一宿而复近黒祥也占曰法严刑酷伤水性也五行变节隂阳相干气色缪乱皆败乱之象十四年润州有黒气如隄自海门山横亘江中与北固山相峙又有白气如虹自金山出与黒气交将旦而没太和四年正月壬寅黒气如带东西际天咸通十四年七月僖宗即位是日黒气如盘自天属含元殿庭火沴水武徳九年二月蒲州河清襄楷以为河诸侯象清阳明之效也贞观十四年二月陕州泰州河清十六年正月怀州河清十七年十二月郑州滑州河清二十三年四月灵州河清永徽元年正月济州河清二年十二月卫州河清五年六月济州河清十六里调露二年夏丰州河清长安初醴泉坊太平公主第井水溢流又并州文水县猷水竭武氏井溢神龙二年二月壬子洛阳城东七里地色如水树木车马歴歴见影渐移至都月余乃灭长安街中往往见水影昔符坚之将死也长安尝有是景龙四年三月庚申京师井水溢占曰君凶又曰兵将起开元二十二年八月清夷军黄帝祠古井涌浪二十五年五月淄州棣州河清二十九年亳州老子祠九井涸复涌干元二年七月岚州合河闗河三十里清如井水四日而变寳应元年九月甲午太州至陕州二百余里河清澄澈见底大歴末深州束鹿县中有水影长七八尺遥望见人马徃来如在水中及至前则不见水建中四年五月乙巳滑州濮州河清十四年闰五月乙丑滑州河清贞元二十一年夏越州镜湖竭是嵗朗州熊武五溪水鬬占曰山崩川竭国必亡又曰方伯力政厥异水鬬开成二年夏旱扬州运河竭大中八年正月陕州河清咸通八年七月泗州下邳雨汤杀鸟雀水沸于火则可以伤物近火沴水也雨者自上而降鸟雀民象中和三年秋汴水入于淮水鬬坏船数䑹广明元年夏汝州岘阳峯龙池涸近川竭也五行传曰皇之不极是谓不建厥咎眊厥罚常隂厥极弱时则有射妖时则有龙蛇之孽时则有马祸时则有下人伐上之痾时则有日月乱行星辰逆行谓木金火水土沴天也常隂长安四年自九月霖雨隂晦至于神龙元年正月贞元二十一年秋连月隂霪元和十五年正月庚辰至于丙申昼常隂晦㣲雨雪夜则晴霁占曰昼雾夜晴臣志得申咸通十四年七月灵州隂晦干符六年秋多云雾晦冥自旦及禺中乃觧光启元年秋河东大云雾明年夏昼隂积六十日二年十一月淮南隂晦雨雪至明年二月不觧景福二年夏连隂四十余日雾长夀元年九月戊戌黄雾四塞雾者百邪之气为隂冐阳夲于地而应于天黄为土土为中宫神龙二年三月乙巳黄雾四塞景龙二年八月甲戌黄雾昬浊不雨三年正月丁卯黄雾四塞十一月甲寅日入后昬雾四塞经二日乃止占曰雾连日不觧其国昬乱开元五年正月戊辰昬雾四塞天寳十四载冬三月常雾起昬暗十歩外不见人是谓昼昬占曰有破国至徳二载四月贼将武令珣围南阳白雾四塞上元元年闰四月大雾占曰兵起贞元十年三月乙亥黄雾四塞日无光咸通九年十一月龎勋围徐州甲辰大雾昬塞至于丙午光化四年冬昭宗在东内武徳门内烟雾四塞门外日色皎然虹蜺武徳初隋将尧君素守蒲州有白虹下城中唐隆元年六月戊子虹蜺亘天蜺者斗之精占曰后妃隂胁王者又曰五色迭至照于宫殿有兵延和元年六月幽州都督孙佺帅兵袭奚将入贼境有白虹垂头于军门占曰其下流血至徳二载正月丙子南阳夜有白虹四上亘百余丈元和十三年十二月丙辰有白虹阔五尺东西亘天㑹昌四年正月己酉西方有白虹咸通元年七月己酉朔白虹横亘西方九年七月戊戌白虹横亘西方光启二年九月白虹见西方十月壬辰夜又如之天复三年三月朔日有曲虹在日东北龙蛇孽贞观八年七月陇右大蛇屡见蛇女子之祥大者有所象也又汾州青龙见吐物在空中光眀如火堕地地䧟掘之得玄金广尺长七寸显庆二年五月庚寅有五龙见于岐州之皇后泉先天二年六月京师朝堂塼下有大蛇出长丈余有大虾蟆如盘而目赤如火相与鬬俄而蛇入于大树虾蟆入于草蛇虾蟆皆隂类朝堂出非其所也开元四年六月郴州马岭山下有白蛇与黒蛇鬬白蛇长六七尺吞黒蛇至腹口眼血流黑蛇长丈余头穿白蛇腹出俱死天寳中洛阳有巨蛇髙丈余长百尺出芒山下胡僧无畏见之曰此欲决水潴洛城即以天竺法呪之数日蛇死十四载七月有二龙鬬于南阳城西易坤上六龙战于野文言曰隂疑于阳必战至徳元载八月朔成都丈人庙有肉角蛇见二载三月有蛇鬬于南阳门之外一蛇死一蛇上城建中二年夏赵州宁晋县沙河北有棠树甚茂民祠之为神有蛇数百千自东西来趋北岸者聚棠树下为二积留南岸者为一积俄有径寸龟三绕行积蛇尽死而后各登其积野人以告蛇腹皆有疮若矢所中刺史康日知图其事奉三龟来献四年九月戊寅有龙见于汝州城壕龙大人象其潜也渊其飞也矢城壕失其所也贞元末资州得龙丈余西川节度使韦臯匣而献之百姓纵观三日为烟所薰而死太和二年六月丁丑西北有龙鬬三年成都门外有龙与牛鬬开成元年宫中有衆蛇相与鬬光化三年九月杭州有龙鬬于浙江水溢坏民庐舎占同天寳十四载光启二年冬鄜州洛交有蛇见于县署复见于州署蛇冬则蛰易曰龙蛇之蛰以存身也马祸义宁二年五月戊申有马生角长二寸末有肉角者兵象武徳三年十月王世充伪左仆射韦霁马生角当顶永隆二年监牧马大死凡十八万匹马者国之武偹天去其备国将危亡文明初新丰有马生驹二首同项各有口鼻生而死又咸阳牡马生石大如升上㣲有绿毛皆马祸也开元十二年五月太原献异马驹两肋各十六肉尾无毛二十五年濮州有马生驹肉角二十九年三月滑州刺史李邕献马肉鬉鳞臆嘶不类马日行三百里建中四年五月滑州马生角大和九年八月易定马饮水因吐珠一以献开成元年六月扬州民明齐家马生角长一寸三分㑹昌元年四月桂州有马生驹三足能随羣于牧咸通三年郴州马生角十一年沁州绵上及和川牡马生子皆死京房易传曰方伯分威厥妖牡马生子干符二年河北马生人中和元年九月长安马生人京房易传曰诸侯相伐厥妖马生人一曰人流亡二年二月苏州嘉兴马生角光启二年夏四月僖宗在鳯翔马尾皆咤蓬如篲咤怒象文徳元年李充用献马二肘膝皆有鬛长五寸许蹄大如七寸瓯人痾武徳四年太原尼志觉死十日而苏贞观十九年卫州人刘道安头生肉角隠见不常因以惑衆伏诛角兵象肉不可以触者永徽六年淄州髙苑民吴威妻嘉州民辛道䕶妻皆一产四男凡物反常则为妖亦隂气盛则母道壮也显庆二年普州有人化为虎虎勐噬而不仁仪鳯三年四月泾州献二小儿连心异体初鹑觚县卫士胡万年妻吴生一男一女其胷相连余各异体乃析之则皆死又产复然俱男也遂育之至是四嵗以献于朝永隆元年长安获女魃长尺有二寸其状怪异诗曰旱魃为虐如惔如焚是嵗秋不雨至于眀年正月永隆二年九月万年县女子刘凝静衣白衣从者数人升太史令㕔问比有何灾异令执之以闻是夜彗星见太史司天文歴候王者所以奉若天道恭授民时者非女子所当问载初中涪州民范端化为虎神功元年二月庚子有人走入端门又入则天门至通天宫阍及仗卫不之觉时来俊臣婢产肉块如器剖之有赤虫湏臾化为蜂螫人而去久视二年正月成州有大人迹见长安中郴州佐史因病化为虎欲食其㛮擒之乃人也虽未全化而虎毛生矣太极元年狂人段万谦潜入承天门登太极殿升御牀自称天子且言我李安国也人相我年三十二当为天子开元二十三年四月冀州献长人李家宠八尺有五寸大歴十年二月昭应妇人张产一男二女贞元八年正月丁亥许州人李狗儿持杖上含元殿击栏槛伏诛十年四月恒州有巨人迹见十五年正月戊申狂人刘忠诣银台称白起令上表天下有火灾十七年十一月翰林待诏戴少平死十有六日而苏是嵗宣州南陵县丞李嶷死已殡三十日而苏元和二年商州洪崖冶役夫将化为虎衆以水沃之不果化长庆四年三月民徐忠信潜入浴堂门寳歴二年十二月延州人贺文妻一产四男太和二年十月狂人刘徳广入含元殿咸通七年渭州有人生角寸许占曰天下有兵十三年四月太原晋阳民家有婴儿两头异颈四手聨足此天下不一之妖是嵗民皇甫及年十四暴长七尺余长啜大嚼三倍如初嵗余死干符六年秋蜀郡妇人尹生子首如豕目在脽下占曰君失道光启元年隰州温泉民家有死者既葬且半月行人闻声唿地下其家发之则复生嵗余乃死二年春鳯翔郿县女子未齓化为丈夫旬日而死京房易传曰兹谓隂昌贼人为王大顺元年六月资州兵王全义妻如孕觉物渐下入股至足大拇痛甚折而生珠如弹丸渐长大如杯天祐二年五月颍州汝隂民彭文妻一产三男疫贞观十年闗内河东大疫十五年三月泽州疫十六年夏谷泾徐戴虢五州疫十七年夏泽濠庐三州疫十八年庐濠巴普郴五州疫二十二年卿州大疫永徽六年三月楚州大疫永淳元年冬大疫两京死者相枕于路占曰国将有恤则邪乱之气先被于民故疫景龙元年夏自京师至山东河北疫死者千数寳应元年江东大疫死者过半贞元六年夏淮南浙西福建道疫元和元年夏浙东大疫死者大半太和六年春自劒南至浙西大疫开成五年夏福建台眀四州疫咸通十年宣歙两浙疫大顺二年春淮南疫死者十三四天鸣天寳十四载五月天鸣声若雷占曰人君有忧贞元二十一年八月天鸣在西北中和三年三月浙西天鸣声如转磨无云而雨元和十二年正月乙酉星见而雨占曰无云而雨是谓天泣陨石永徽四年八月己亥陨石于同州冯翊十八光耀有声如雷近星陨而化也庶民惟星在上而陨民去其上之象一曰人君为诈妄所蔽则然唐书卷三十六新唐书卷三十七钦定四库全书唐书卷三十七宋翰林学士欧阳修撰志第二十七地理志自秦变古王制亡始郡县天下下更汉晋分裂为南北至隋灭陈天下始合为一乃改州为郡依汉制置太守以司隷刺史相统治为郡一百九十县一千二百五十五户八百九十万七千五百三十六口四千六百一万九千九百五十六其地东西九千三百里南北一万四千八百一十五里东南皆至海西至且末北至五原唐兴髙祖改郡为州太守为刺史又置都督府以治之然天下初定权置州郡颇多太宗元年始命併省又因山川形便分天下为十道一曰闗内二曰河南三曰河东四曰河北五曰山南六曰陇右七曰淮南八曰江南九曰劒南十曰岭南至十三年定簿凡州府三百五十八县一千五百五十一明年平髙昌又増州二县六其后北殄突厥颉利西平髙昌北踰隂山西抵大漠其地东极海西至焉耆南尽林州南境北接薛延陀界东西九千五百一十一里南北一万六千九百一十八里景云二年分天下郡县置二十四都督府以统之既而以其权重不便罢之开元二十一年又因十道分山南江南为东西道増置黔中道及京畿都畿置十五採访使检察如汉刺史之职天寳盗起中国用兵而河西陇右不守䧟于吐蕃至大中咸通始复陇右干符以后天下大乱至于唐亡然举唐之盛时开元天寳之际东至安东西至安西南至日南北至单于府盖南北如汉之盛东不及而西过之开元二十八年户部帐凡郡府三百二十有八县千五百七十三户八百四十一万二千八百七十一口四千八百一十四万三千六百九应受田一千四百四十万三千八百六十二顷考隋唐地理之广狭户口盈耗与其州县废置其盛衰治乱兴亡可以见矣盖自古为天下者务广徳而不务广地德不足矣地虽广莫能守也呜唿盛极必衰虽曰势使之然而殆忽骄满常因盛大可不戒㦲闗内道盖古雍州之域汉三辅北地安定上郡及弘农陇西五原西河云中之境京兆华同鳯翔邠陇泾原渭武宁庆鄜坊丹延灵威雄㑹盐绥宥为鹑首分麟丰胜银夏单于安北为实沈分商为鹑火分为府二都䕶府二州二十七县百三十五其名山太白九嵕吴岐梁华其大川泾渭灞浐厥赋绢绵布麻厥贡毛羽革角布席弓刀上都初曰京城天寳元年曰西京至徳二载曰中京上元二年复曰西京肃宗元年曰上都京兆府京兆郡本雍州开元元年为府厥贡水土稻麦麰紫秆粟隔纱粲席鞾氊蜡酸枣仁地骨皮樱桃藕粉天寳元年领户三十六万二千九百二十一口百九十六万一百八十八领县二十万年长安咸阳兴平云阳泾阳三原渭南昭应髙陵同官富平蓝田鄠奉天好畤武功醴泉华原美原华州华隂郡上辅义宁元年析京兆郡之郑华隂置垂拱二年避武氏讳曰太州神龙元年复故名上元二年又更名太州寳应元年复故名干宁四年曰兴徳府县次畿赤光化三年复为州土贡鹞乌鹘伏苓伏神细辛户三万三千一百八十七口二十二万三千六百一十三县四郑华隂下邽栎阳同州冯翊郡上辅土贡鞾鞹二物皱纹吉莫麝芑茨龙莎凝水石户六万九百二十八口四十万八千七百五县八冯翊朝邑韩城郃阳夏阳白水澄城奉先商州上洛郡望土贡麝香弓材有洛源监钱官贞元七年刺史李西华自蓝田至内乡开新道七百余里回山取涂人不病渉谓之偏路行旅便之户八千九百二十六口五万三千八十县六上洛丰阳洛南商洛上津干元凤翔府扶风郡赤上辅本岐州至徳元载更郡曰凤翔二载复郡故名号西京为府上元二年罢京元年曰西都未㡬复罢都土贡榛实龙须席蜡烛户五万八千四百八十六口三十八万四百六十三县九天兴岐山扶风麟游普润寳鸡虢郿盩厔邠州新平郡紧义宁二年析北地郡之新平三水置邠故作豳开元十三年以字类幽改土贡剪刀火筯荜豆澡豆白蜜地胆户二万二千九百七十七口十二万五千二百五十县四新平三水永夀宜禄右京畿採访使治京城内陇州汧阳郡上本陇东郡义宁二年析扶风郡之汧源汧阳南由安定郡之华亭置天寳元年更郡曰汧阳土贡榛实龙须席戸二万四千六百五十二口十万一百四十八县三汧源汧阳吴山泾州保定郡上本安定郡至徳元载更名土贡龙须席户三万一千三百六十五口十八万六千八百四十九县五保定灵台临泾良原潘原原州平凉郡中都督府望广徳元年没吐蕃节度使马璘表置行原州于灵台之百里城贞元十九年徙治平凉元和三年又徙治临泾大中三年收复闗陇归治平髙广明后复没吐蕃又侨治临泾土贡氊覆鞍氊龙须席戸七千三百四十九口三万三千一百四十六县二平髙百泉渭州元和四年以原州之平凉县置行渭州广明元年为吐蕃所破中和四年泾原节度使张钧表置凡干元后所置州皆无郡名及其季世所置州县又不列上中下之第县一平凉武州中大中五年以原州之萧闗置中和四年侨治潘原县一萧闗宁州彭原郡望本北地郡天寳元年更名土贡五色覆鞍氊龙须席芫青亭长菴䕡假苏户三万七千一百二十一口二十二万四千八百三十七县五定安真定襄乐彭原定平庆州顺化郡中都督府本弘化郡天寳元年曰安化至德元载更名土贡胡女布牛酥麝蜡户二万三千九百四十九口十二万四千二百三十六县十顺化合水乐蟠马岭华池同川洛源延庆方渠怀安鄜州洛交郡上本上郡天寳元年更名土贡龙须席戸二万三千四百八十四口十五万三千七百一十四县五洛交洛川三川直罗甘泉坊州中部郡上武德二年析鄜州之中部鄜城置土贡龙须席枲弦麻户二万二千四百五十八口十二万二百八县四中部宜君昇平鄜城丹州咸宁郡上本丹阳郡义宁元年析延安郡之义川汾川咸宁县置天寳元年更名土贡龙须席麝蜡烛户万五千一百五口八万七千六百二十五县四义川云巖汾川咸宁延州延安郡中都督府土贡桦皮麝蜡户万八千九百五十四口十万四十县十肤施延长临真金明丰林延川敷政延昌延水门山灵州灵武郡大都督府土贡红蓝甘草花苁蓉代赭白胶青虫鵰鹘白羽麝野马鹿革野猪黄吉莫鞾鞹氊库利赤柽马策印盐黄牛臆户万一千四百五十六口五万三千一百六十三县四廻乐灵武怀逺保静威州中夲安乐州初吐谷浑部落自凉州徙于鄯州不安其居又徙于灵州之境咸亨三年以灵州之故鸣沙县地置州以居之至德后没吐蕃大中三年收复更名光启三年徙治凉州镇为行州县二鸣沙温池䧺州在灵州西南百八十里中和元年徙治承天堡为行州警州本定逺城在灵州东北二百里先天二年朔方大总管郭元振置其后为上县隷灵州景福元年灵威节度使韩遵表为州㑹州㑹宁郡上夲西㑹州武德二年以平凉郡之㑹宁镇置贞观八年以足食故更名粟州是年又更名土贡驼毛褐野马革覆鞍氊鹿舌鹿尾户四千五百九十四口二万六千六百六十县二㑹宁乌兰盐州五原郡下都督府本盐川郡唐初没梁师都武德元年侨治灵州贞观元年州省以县隷灵州二年师都平复置州天寳元年更郡曰五原贞元三年没吐蕃九年复城之土贡盐山木瓜牛户二千九百二十九口万六千六百六十五县二五原白池夏州朔方郡中都督府土贡氊角弓酥拒霜荠户九千二百一十三口五万三千一十四县三朔方静德宁朔绥州上郡下夲雕隂郡地唐初没梁师都武德三年以归民于延州丰林县侨置六年徙治延川境七年徙治魏平贞观二年师都平归治上县天寳元年更郡名土贡胡女布蜡烛户万八百六十七口八万九千一百一十二县五龙泉延福绥德城平大斌银州银川郡下贞观二年析绥州之儒林真乡置土贡女稽布戸七千六百二口四万五千五百二十七县四儒林真乡开光抚宁宥州宁朔郡上调露元年于灵夏南境以降突厥置鲁州丽州含州塞州依州契州以唐人为刺史谓之六胡州长安四年併为匡长二州神龙三年置兰池都督府分六州为县开元十年复置鲁州丽州契州塞州十年平康待賔迁其人于河南及江淮十八年复置匡长二州二十六年还所迁胡戸置宥州及延恩等县其后侨治经畧军至德二载更郡曰怀德干元元年复故名寳应后废元和九年于经畧军复置距故州东北三百里十五年徙治长泽为吐蕃所破长庆四年节度使李祐复奏置土贡氊户七千八十三口三万二千六百五十二县二延恩长泽麟州新秦郡下都督府开元十二年析胜州之连谷银地置十四年废天寳元年复置土贡青他鹿角户二千四百二十八口万九百三县三新秦连谷银城胜州榆林郡下都督府武徳中没梁师都师都平复置土贡胡布青他鹿角芍药徐长卿户四千一百八十七口二万九百五十二县二榆林河濵丰州九原郡下都督府贞观四年以降突厥户置不领县十一年州废地入灵州二十三年复置土贡白麦印盐野马胯革驼毛褐氊户二千八百一十三口九千六百四十一县二九原永丰东受降城中受降城西受降城单于大都䕶府夲云中都䕶府龙朔三年置麟德元年更名土贡胡女布野马胯革戸二千一百五十五口六千八百七十七县一金河安北大都䕶府本燕然都䕶府龙朔三年曰瀚海都督府总章二年更名开元二年治中受降城十年徙治丰胜二州之境十二年徙治天德军土贡野马胯革户二千六口七千四百九十八县二隂山通济镇北大都䕶府土贡牦牛尾县二大同长宁右闗内採访使以京官领唐书卷三十七唐书卷三十七考证地理志一闗内道商州旧书属山南西道岐山注省上宜入岐山按上宜入岐阳山字误渭州旧书无又武州威州䧺州警州旧书亦无单于大都护府旧书属河南道唐书卷三十七考证新唐书卷三十八钦定四库全书唐书卷三十八宋翰林学士欧阳修撰志第二十八地理志河南道盖古豫兖青徐之域汉河南弘农颍川汝南陈留沛泰山济隂济南东莱齐山阳东海琅邪北海千乗东郡及梁楚鲁东平城阳淮阳葘川髙密泗水等国暨平原渤海九江之境洛陜负河而北为实沈分负河而南虢汝许及新郑之地为鹑火分郑汴陈蔡颍为夀星分宋亳徐宿郓曺濮为大火分兖海沂泗为降娄分青淄密登莱齐棣为玄枵分滑为娵訾分濠为星纪分为府一州二十九县百九十六其名山三崤少室砥柱蒙峄嵩髙泰岳其大川伊洛汝颍沂泗淮济厥赋绢絁绵布厥贡丝布葛席埏埴盎缶东都隋置武徳四年废贞观六年号洛阳宫显庆二年曰东都光宅元年曰神都神龙元年复曰东都天寳元年曰东京上元二年罢京肃宗元年复为东都河南府河南郡本洛州开元元年为府土贡文绫绘縠丝葛埏埴盎缶茍𣏌黄精美果华酸枣戸十九万四千七百四十六口百一十八万三千九十二县二十河南洛阳偃师巩缑氏阳城登封陆浑伊阙新安渑池福昌长水永宁夀安密河清颍阳伊阳王屋汝州临汝郡䧺夲伊州襄城郡贞观八年更州名天寳元年更郡名土贡絁戸六万九千三百七十四口二十七万三千七百五十六县七梁郏城鲁山叶襄城龙兴临汝右都畿採访使治东都城内陜州陜郡大都督府䧺夲弘农郡义宁元年置武德元年曰陜州三年兼置南韩州四年废南韩州天寳元年更郡名天祐元年为兴唐府县次畿赤哀帝初复故土贡麰麦栝蒌栢实户三万九百五十八口十七万二百三十八县六陜崃石灵寳夏平陆虢州弘农郡䧺本虢郡治卢氏义宁元年析隋弘农郡三县置贞观八年徙治弘农天寳元年更郡名土贡絁瓦砚麝地骨皮梨戸二万八千二百四十九口八万八千八百四十五县六弘农閺乡湖城朱阳玊城卢氏滑州灵昌郡望本东郡天寳元年更名土贡方纹绫纱绢藨席酸枣仁户七万一千九百八十三口四十二万二千七百九县七白马衞南匡城韦城胙城酸枣灵昌郑州荥阳郡䧺武徳四年置治虎牢城贞观七年徙治管城土贡绢龙莎戸七万六千六百九十四口三十六万七千八百八十一县七管城荥阳荥泽原武阳武新郑中牟颍州汝隂郡上夲信州武德四年置六年更名土贡絁绵糟白鱼戸三万七百七口二十万二千八百九十县四汝隂颍上下蔡沈丘许州颍川郡望土贡绢藨蓆柿户七万三千三百四十七口四十八万七千八百六十四县九长社长葛阳翟许昌鄢陵扶沟临颍舞阳郾城陈州淮阳郡上土贡绢戸六万六千四百四十二口四十万二千四百八十六县六宛丘太康项城溵水南顿西华蔡州汝南郡紧本豫州寳应元年更名土贡珉玉棊子四窠云花龟甲双距溪鷘等绫户八万七千六十一口四十六万二百五县十汝阳朗山遂平上蔡新蔡襃信新息真阳平舆西平汴州陈留郡䧺武徳四年以郑州之浚仪开封滑州之封丘置土贡绢戸十万九千八百七十六口五十七万七千五百七县六浚仪开封尉氏封丘雍丘陈留宋州睢阳郡望本梁郡天寳元年更名土贡绢户十二万四千二百六十八口八十九万七千四十一县十宋城襄邑宁陵下邑谷熟楚丘柘城砀山单父虞城亳州谯郡望本谯州贞观八年更名土贡绢户八万八千九百六十口六十七万五千一百二十一县七谯酇城父鹿邑眞源永城蒙城徐州彭城郡紧土贡双丝绫绢绵䌷布刀错紫石戸六万五千一百七十口四十七万八千六百七十六县七彭城萧丰沛滕宿迁下邳泗州临淮郡上本下邳郡治宿预开元二十三年徙治临淮天寳元年更郡名土贡锦赀布戸三万七千五百二十六口二十万五千九百五十九县四临淮涟水盱眙徐城濠州钟离郡上濠字初作豪元和三年改从濠土贡絁绵丝布云母戸二万一千八百六十四口十三万八千三百六十一县三钟离定逺招义宿州上元和四年析徐州之符离蕲泗州之虹置太和三年州废七年复置初治虹后徙治符离土贡绢县四符离虹蕲临涣郓州东平郡紧本治郓城贞观八年徙治湏昌土贡绢防风户八万三千四十八口五十万一千五百九县九湏昌夀张郓城鉅野卢平隂东阿阳谷中都齐州济南郡上本齐郡天寳元年更名临淄五载又更名土贡丝葛绢绵防风滑石云母户六万二千四百八十五口三十六万五千九百七十二县六歴城章丘临邑临济长清禹城曹州济隂郡上土贡绢绵大蛇粟葶苈戸十万三百五十二口七十一万六千八百四十八县六济隂考城宛句乗氏南华成武濮州濮阳郡上武德四年置土贡绢犬户五万七千七百八十二口四十万六百四十八县五鄄城濮阳范雷泽临濮青州北海郡望土贡仙纹绫丝枣红蓝紫草戸七万三千一百四十八口四十万二千七百四县七益都临淄千乗博昌夀光临朐北海淄州淄川郡上武徳元年析齐州之淄川置土贡防风理石户四万二千七百三十七口二十三万三千八百二十一县四淄川长山髙苑邹平登州东牟郡中都督府如意元年以莱州之牟平黄文登置神龙三年徙治蓬莱土贡赀布水葱席石器文蛤牛黄户二万二千二百九十八口十万八千九县四蓬莱牟平文登黄莱州东莱郡中土贡赀布水葱席石器文蛤牛黄户二万六千九百九十八口十七万一千五百一十六县四掖昌阳胶水即墨棣州乐安郡上武德四年析沧州之阳信滴河乐陵厌次置八年州废县还隷沧州贞观十七年复以沧州之厌次德州之滳河阳信置土贡绢戸三万九千一百五十口二十三万八千一百五十九县五厌次滳河阳信蒲台渤海兖州鲁郡上都督府土贡镜花绫双距绫绢云母防风紫石户八万七千九百八十七口五十八万六百八县十瑕丘曲阜干封泗水邹任城龚丘金乡鱼台莱芜海州东海郡上土贡绫楚布紫菜戸二万八千五百四十九口十八万四千九县四朐山东海沭阳怀仁沂州琅邪郡上土贡紫石钟乳户三万三千五百一十口十九万五千七百三十七县五临沂费氶沂水新泰密州髙密郡上土贡赀布海蛤牛黄户二万八千二百九十二口十四万六千五百二十四县四诸城辅唐髙密莒右河南採访使治汴州唐书卷三十八唐书卷三十八考证地理志二河南道濠州旧书属淮南道唐书卷三十八考证新唐书卷三十九钦定四库全书唐书卷三十九宋翰林学士欧阳修撰志第二十九地理志河东道盖古冀州之域汉河东太原上党西河鴈门代郡及鉅鹿常山赵国广平国之地河中绛晋慈隰石太原汾忻潞泽沁辽为实沈分代云朔蔚武新岚宪为大梁分为府二州十九县百一十其名山雷首介霍五台其大川汾沁丹潞厥赋布襺厥贡布席豹尾熊鞹鵰羽河中府河东郡赤本蒲州上辅义宁元年治桑泉武徳三年徙治河东开元八年置中都为府是年罢都复为州干元三年复为府土贡氊麰扇龙骨枣凤栖梨戸七万八百口四十六万九千二百一十三县十三河东河西临晋解猗氏虞乡永乐安邑寳鼎襄陵稷山万泉龙门晋州平阳郡望本临汾郡义宁二年更名土贡蜡烛有平阳院矾官户六万四千八百三十六口四十二万九千二百二十一县八临汾洪洞神山岳阳霍邑赵城汾西冀氏绛州绛郡䧺土贡白縠粱米梨墨蜡烛防风戸八万二千二百四口五十一万七千三百三十一县七正平太平曲沃翼城绛闻喜垣慈州文城郡下本汾州武德五年曰南汾州贞观八年更名土贡白蜜蜡烛户万一千六百一十六口六万二千四百八十六县五吉昌文城昌宁吕香仵城隰州大宁郡下本龙泉郡天寳元年更名土贡胡女布蜜蜡烛户万九千四百五十五口十二万四千四百二十县六隰川蒲大宁永和石楼温泉北都天授元年置神龙元年罢开元十一年复置天寳元年曰北京上元二年罢肃宗元年复为北都太原府太原郡本并州开元十一年为府土贡铜镜鐡镜马鞍梨蒲萄酒及煎玉粉屑龙骨柏实人黄石铆甘草人葠矾石礜石户十二万八千九百五口七十七万八千二百七十八县十三太原晋阳太谷祁文水榆次盂夀阳乐平广阳清源交城阳曲汾州西河郡望本浩州武德三年更名土贡鞍靣氊龙须席石膏消石户五万九千四百五十口三十二万二百三十县五西河孝义介休平遥灵石沁州阳城郡下夲义宁郡义宁元年置天寳元年更郡名土贡龙须席弦麻户六千三百八口三万四千九百六十三县三沁源和川绵上辽州乐平郡下武德三年析并州之乐平辽山平城石艾置六年徙治辽山八年曰箕州先天元年避玄宗名曰仪州中和三年复曰辽州土贡人葠蜡户九千八百八十二口五万四千五百八十县四辽山榆社平城和顺岚州楼烦郡下本东㑹州武徳六年更名土贡熊鞹麝香户万六千七百四十八口八万四千六县四宜芳静乐合河岚谷宪州下本楼烦监牧岚州刺史领之贞元十五年别置监牧使龙纪元年李克用表置州领县三楼烦玄池天池石州昌化郡下本离石郡天寳元年更名土贡胡女布龙须席蜜蜡烛莁荑户万四千二百九十四口六万六千九百三十五县五离石平夷定胡临泉方山忻州定襄郡下本新兴郡义宁元年以楼烦郡之秀容置土贡麝香豹尾户万四千八百六口八万二千三十二县二秀容定襄代州鴈门郡中都督府土贡蜜青碌彩麝香豹尾白鵰羽户二万一千二百八十口十万三百五十县五鴈门五台繁畤崞唐林云州云中郡下都督府贞观十四年自朔州北定襄城徙治定襄县永淳元年为黙啜所破徙其民于朔州开元十八年复置土贡牦牛尾鵰羽户三千一百六十九口七千九百三十县一云中朔州马邑郡下本治善阳建中中节度使马燧徙治马邑后复故治土贡白鵰羽豹尾甘草户五千四百九十三口二万四千五百三十三县二善阳马邑蔚州兴唐郡下夲安邉郡隋鴈门郡之灵丘上谷郡之飞狐县地唐初没突厥武德六年置州并置灵丘飞狐二县侨治阳曲七年侨治繁畤八年侨治秀容故北恒州城贞观五年破突厥复故地还治灵丘开元初徙治安邉至德二载更郡名复故治土贡熊鞹豹尾松实户五千五十二口二万九百五十八县三灵丘飞狐兴唐武州领县一文德新州领县四永兴矾山龙门怀安潞州上党郡大都督府土贡赀布人葠石蜜墨户六万八千三百九十一口三十八万八千六百六十一县十上党壶闗长子屯留潞城襄坦黎城渉铜鞮武乡泽州髙平郡上夲长平郡治濩泽武德八年徙治端氏贞观元年徙治晋城天寳元年更郡名土贡人葠石英野鸡户二万七千八百二十二口十五万七千九十县六晋城端氏陵川阳城沁水髙平右河东採访使治蒲州河北道盖古幽冀二州之境汉河内魏渤海清河平原常山上谷涿渔阳右北平辽西真定中山信都河间广阳等郡国又参有东郡河东上党鉅鹿之地孟怀澶卫及魏博相之南境为娵訾分邢洺惠贝冀深赵镇定及魏博相之北境为大梁分沧景德为玄枵分瀛莫幽易涿平妫檀蓟营安东为析木津分为州二十九都护府一县百七十四其名山林虑白鹿封龙井陉碣石常岳其大川漳淇唿陀厥赋丝绢绵厥贡罗绫䌷纱凤翮苇席孟州望建中二年以河南府之河阳河清济源温租赋入河阳三城使又以汜水租赋益之㑹昌三年遂以五县为州土贡黄鱼䱹县五河阳汜水河隂温济源怀州河内郡雄武德二年没王世充侨治济源之柏崖城四年世充平还旧治土贡平纱平䌷枳殻茶牛膝户五万五千三百四十九口三十一万八千一百二十六县五河内武德获嘉武陟修武魏州魏郡大都督府䧺本武阳郡龙朔二年更名冀州咸亨三年复曰魏州天寳元年更郡名土贡花䌷绵䌷平䌷絁绢紫草户十五万一千五百九十六口百一十万九千八百七十三县十四贵乡元城魏舘陶冠氏莘朝城昌乐临河洹水成安内黄宗城永济博州博平郡上武徳四年以魏州之聊城武水堂邑髙唐置土贡绫平䌷户五万二千六百三十一口四十万八千二百五十二县六聊城博平武水清平堂邑髙唐相州邺郡望本魏郡天寳元年更名土贡纱绢隔布凤翮席花口瓢知母胡粉户十万一千一百四十二口五十九万一百九十六县六安阳邺汤隂林虑尧城临漳衞州汲郡望本治衞贞观元年徙治汲土贡绫绢绵胡粉户四万八千五十六口二十八万四千六百三十县五汲卫共城新乡黎阳贝州清河郡望本治清河武德六年徙治歴亭八年复故治土贡绢氊覆鞍氊户十万一十五口八十三万四千七百五十七县八清河清阳武城经城临清漳南歴亭夏津澶州上武德四年析黎州之澶水魏州之顿丘观城置贞观元年州废县还故属大歴七年田承嗣表以魏州之顿丘临黄复置土贡角弓凤翮席胡粉县四顿丘清丰观城临黄邢州鉅鹿郡上本襄国郡天寳元年更名土贡丝布磁器刀文石户七万一百八十九口三十八万二千七百九十八县八龙冈沙河南河鉅鹿平乡任尧山内丘洺州广平郡望夲武安郡天寳元年更名土贡絁绵䌷油衣户九万一千六百六十六口六十八万三千二百八十县六永年平恩临洺鸡泽肥乡曲周惠州上夲磁州武徳元年以相州之滏阳临水成安置贞观元年州废滏阳成安还隷相州永泰元年昭义节度使薛嵩表复以相州之滏阳洺州之邯郸武安置天祐三年以磁慈声一更名土贡纱磁石县四滏阳邯郸武安昭义镇州常山郡大都督府夲恒州恒山郡治石邑义宁元年析隋髙阳郡置武徳四年徙治真定天寳元年更郡名十五载曰平山寻复为恒山元和十五年避穆宗名更土贡孔雀罗瓜子罗春罗梨戸五万四千六百三十三口三十四万二千一百三十四县十一真定稾城石邑九门行唐井陉平山获鹿灵夀鼓城栾城冀州信都郡上夲治信都武德六年徙治下博贞观元年复故治龙朔二年更名魏州咸亨三年复故名土贡绢绵户十一万三千八百八十五口八十三万五百二十县九信都南宫堂阳枣彊武邑衡水阜城蓚武彊深州饶阳郡上夲武德四年以定州之安平瀛之饶阳置寻徙治饶阳贞观十七年州废县还故属先天二年以瀛州之饶阳冀州之鹿城下博武彊定州之安平复置土贡绢户万八千八百二十五口三十四万六千四百七十二县七陆泽饶阳束鹿安平博野乐夀下博赵州赵郡望武德初治柏乡四年徙治平棘五年更名栾城贞观初复故名土贡绢户六万三千四百五十四口三十九万五千二百三十八县八平棘宁晋昭庆柏乡髙邑临城赞皇元氏沧州景城郡上夲渤海郡治清池武德元年徙治饶安六年徙治胡苏贞观元年复治清池土贡丝布栁箱苇簟糖蟹鳢鮬户十二万四千二十四口八十二万五千七百五县七清池盐山长芦乐陵饶安无棣干符景州上贞元三年析沧州之弓髙东光临津置长庆元年州废县还沧州二年复以弓髙东光临津南皮景城置太和四年州又废县还沧州景福元年复置土贡苇簟县四弓髙东光临津南皮德州平原郡上土贡绢绫户八万三千二百一十一口六十五万九千八百五十五县六安德长河平原平昌将陵安陵定州博陵郡上本髙阳郡天寳元年更名土贡罗䌷细绫瑞绫两窠绫独窠绫二包绫熟线绫户七万八千九十口四十九万六千六百七十六县十安喜义丰北平望都曲阳陉邑唐新乐无极深泽易州上谷郡上土贡䌷绵墨户四万四千二百三十口二十五万八千七百七十九县六易容城遂城涞水满城五回幽州范阳郡大都督府本涿郡天寳元年更名土贡绫绵绢角弓人葠栗户六万七千二百四十二口三十七万一千三百一十二县九蓟幽都广平潞武清永清安次良乡昌平涿州上大歴四年节度使朱希彩表析幽州之范阳归义固安置县五范阳归义固安新昌新城瀛州河间郡上土贡绢户九万八千一十八口六十六万三千一百七十一县五河间高阳平舒束城景城莫州文安郡上本郑州景云二年以瀛州之鄚任丘文安清苑唐兴幽州之归义置开元十三年以郑郑文相类更名土贡绢绵户五万三千四百九十三口三十三万九千九百七十二县六莫清苑文安任丘长丰唐兴平州北平郡下初治临渝武德元年徙治卢龙土贡熊鞹蔓荆实人葠户三千一百一十三口二万五千八十六县三卢龙石城马城妫州妫川郡上本北燕州武德七年平髙开道以幽州之怀戎置贞观八年更名土贡桦皮胡禄甲榆矢麝香户二千二百六十三口万一千五百八十四县一怀戎檀州密云郡本安乐郡天寳元年更名土贡人葠麝香户六千六十四口三万二百四十六县二密云燕乐蓟州渔阳郡下开元十八年析幽州置土贡白胶户五千三百一十七口万八千五百二十一县三渔阳三河玉田营州栁城郡上都督府本辽西郡万嵗通天元年为契丹所陷圣歴二年侨治渔阳开元五年又还治栁城天寳元年更名土贡人葠麝香豹尾皮骨戸九百九十七口三千七百八十九县一栁城安东上都护府总章元年李勣平髙丽国得城百七十六分其地为都督府九州四十二县一百置安东都护府于平壤城以统之用其酋渠为都督刺史县令上元三年徙辽东郡故城仪凤二年又徙新城圣歴元年更名安东都督府神龙元年复故名开元二年徙于平州天寳二年又徙于辽西故郡城至徳后废土贡人葠右河北採访使治魏州唐书卷三十九唐书卷三十九考证地理志三河东道绛州绛郡䧺按此郡不记何年置当是缺文武州新州旧书俱无河北道孟州旧书属河南道唐书卷三十九考证新唐书卷四十钦定四库全书唐书卷四十宋翰林学士欧阳修撰志第三十地理志山南道盖古荆梁二州之域汉南郡武陵巴郡汉中南阳及江夏弘农广汉武都郡地江陵崃归夔澧朗复郢襄房为鹑尾分邓隋沁均为鹑火分兴元金洋凤兴成文扶利集壁巴蓬通开忠万涪阆果渠为鹑首分为府二州三十三县百六十一其名山嶓冡熊耳铜梁巫荆岘其大川巴汉沮淯厥赋绢布绵䌷厥贡金丝纻漆江陵府江陵郡本荆州南郡天寳元年更郡名肃宗上元元年号南都为府二年罢都是年又号南都寻罢都土贡方纹绫赀布柑橙橘椑白鱼糖蟹栀子贝母覆盆乌梅石龙芮户三万三百九十二口十四万八千一百四十九县八江陵枝江当阳长林石首松滋公安荆门崃州夷陵郡中本治下牢戍贞观九年徙治歩阐垒土贡纻葛箭竹柑茶蜡芒硝五加杜若鬼臼户八千九十八口四万五千六百六县四夷陵宜都长阳逺安归州巴东郡下武徳二年析夔州之秭归巴东置土贡纻葛茶蜜蜡户四千六百四十五口二万三千四百一十七县三秭归巴东兴山夔州云安郡下都督府本信州巴东郡武德二年更州名天寳元年更郡名土贡纻钖布熊罴山鸡茶柑橘蜜蜡户万五千六百二十口七万五千县四奉节云安巫山大昌澧州澧阳郡上土贡纹绫纻綀縳巾犀角竹簟光粉柑橘恆山蜀漆户万九千六百二十口九万三千三百四十九县四澧阳安乡石门慈利朗州武陵郡下土贡葛纻綀簟柑犀角户九千三百六口四万三千七百六十县一武陵龙阳忠州南賔郡下夲临州义宁二年析巴东郡之临江置贞观八年更名土贡生金绵䌷苏薰席文刀户六千七百二十二口四万三千二十六县五临江丰都南賔垫江桂溪涪州涪陵郡下武徳元年以渝州之涪陵镇置土贡麸金文刀獠布蜡户九千四百口四万四千七百二十二县五涪陵賔化武龙乐温温山万州南浦郡下本南浦州武徳二年析信州置八年州废以南浦梁山隷夔州武宁隷临州九年复置曰浦州贞观八年更名土贡麸金药子户五千一百七十九口二万五千七百四十六县三南浦武宁梁山襄州襄阳郡望土贡纶巾漆器库路真二品十乗花文五乘碎石文柑蔗芋姜戸四万七千七百八十口二十五万二千一县七襄阳邓城谷城义清南漳乐乡宜城泌州淮安郡上本昌州舂陵郡治枣阳武德五年以唐城山更名唐州九年徙治比阳天寳元年更郡名天祐三年朱全忠徙治泌阳表更名土贡绢布户四万二千六百四十三口十八万二千三百六十四县七泌阳比阳慈丘桐柏平氏湖阳方城隋州汉东郡上土贡合罗绫葛覆盆户二万三千九百一十七口十万五千七百二十二县四隋光化枣阳唐城邓州南阳郡上土贡丝布茅菊户四万三千五十五口十六万五千二百五十七县六穰南阳向城临湍内乡菊潭均州武当郡下义宁二年析淅阳郡之武当均阳置贞观元年州废二县隷淅州八年以武当郧乡复置土贡山鸡尾麝香户九千六百九十八口五万八百九县三武当郧乡丰利房州房陵郡上武德元年析迁州之竹山上庸置贞观十年徙治房陵土贡蜡苍矾麝香钟乳雷丸石膏竹䶉户万四千四百二十二口七万一千七百八县四房陵永清竹山上庸复州竟陵郡上本沔阳郡治竟陵贞观七年徙治沔阳天寳元年更名寳应二年复故治土贡白纻白蜜户八千二百一十口四万四千八百八十五县三沔阳竟陵监利郢州富水郡上本竟陵郡治长夀贞观元年州废以长夀隷鄀州十七年复置治京山后还治长夀土贡纻布葛蕉春酒麴枣节米户万二千四十六口五万七千三百七十五县三长夀京山富水金州汉隂郡上本西城郡天寳元年曰安康郡至徳二载更名土贡麸金茶牙椒干漆实白胶香麝香杜仲雷丸枳殻枳实黄蘗有橘官户万四千九十一口五万七千九百二十九县六西城洵阳淯阳石泉汉隂平利右东道採访使治襄州兴元府汉中郡赤本梁州汉川郡开元十三年以梁凉声相近更名襃州二十年复曰梁州天寳元年更郡名兴元元年为府土贡縠蜡红蓝燕脂夏蒜冬笋糟瓜柑枇杷茶户三万七千四百七十口十五万三千七百一十七县五南郑襃城城固西三泉洋州洋川郡䧺武德元年析梁州之西乡黄金兴势置天寳十五载徙治兴道土贡白交梭火麻布野苎麻蜡白胶香麝香户二万三千八百四十九口八万八千三百二十七县四兴道西乡黄金真符利州益昌郡下都督府本义城郡天寳元年更名土贡金丝布粱米蜡烛鯄鱼天门冬芎䓖麝香户万三千九百一十口四万四千六百县六绵谷葭萌益昌嘉川胤山景谷凤州河池郡下土贡布蜡烛麝香户五千九百一十八口二万七千八百七十七县三梁泉两当河池兴州顺政郡下土贡蜡漆丹沙蜜笋户二千二百二十四口万一千四十六县二顺政长举成州同谷郡下本汉阳郡治上禄天寳元年更名寳应元年没吐蕃贞元五年于同谷之西境泥公山权置行州咸通七年复置徙治寳井堡后徙治同谷土贡蜡烛麝香鹿茸防葵狼毒户四千七百二十七口二万一千五百八县三同谷上禄汉源文州隂平郡下义宁二年析武都郡之曲水正西长松置土贡麸金䌷绵麝香白蜜蜡烛柑户千九百八口九千二百五县一曲水扶州同昌郡下干元后没吐蕃大中二年节度使郑涯收复土贡麝香当归芎䓖户二千四百一十八口万四千二百八十五县四同昌帖夷万全钳川集州符阳郡下武德元年析梁州之难江巴州之符阳长池白石置土贡蜡烛药子户四千三百五十三口二万五千七百二十六县三难江大牟嘉川壁州始宁郡下武德八年析巴州之始宁县地置土贡䌷绵马䇿户万三千三百六十八口五万四千七百五十七县五通江广纳符阳白石东巴巴州清化郡中土贡麸金绵䌷赀布花油橙石蜜户三万二百一十口九万一千五十七县九化城盘道清化曾口归仁始宁其章恩阳七盘蓬州蓬山郡下本咸安郡武德元年以巴州之安固伏虞隆州之仪陇大寅渠州之宕渠咸安置开元二十九年徙治大寅至徳二载更郡名土贡绵䌷户万五千五百七十六口五万三千三百五十三县七蓬池良山仪陇伏虞宕渠蓬山朗池通州通川郡上土贡䌷绵蜜蜡麝香枫香白药实户四万七百四十三口十一万八百四县九通川永穆三冈石鼓东乡宣汉新宁巴渠阆英开州盛山郡下夲万世郡义宁二年析巴东郡之盛山新浦通川郡之万世西流置天寳元年更名土贡白纻布柑芣苢实户五千六百六十口三万四百二十一县三开江新浦万嵗阆州阆中郡上本隆州巴西郡先天二年避玄宗名更州名天寳元年更郡名土贡莲绫绵绢䌷縠户二万九千五百八十八口十三万二千一百九十二县九阆中晋安南部苍溪西水奉国新井新政岐坪果州南充郡中武德四年析隆州之南充相如置大歴六年更名充州十年复故名土贡绢丝布戸三万三千六百四口八万九千二百二十五县五南充相如流溪西充岳池渠州潾山郡下本宕渠郡天寳元年更名土贡䌷绵药实买子本实户九千九百五十七口二万六千五百二十四县三流江渠江潾山右西道採访使治梁州陇右道盖古雍梁二州之境汉天水武都陇西金城武威张掖酒泉炖煌等郡总为鹑首分为州十九都护府二县六十其名山秦岭陇坻鸟鼠同穴朱圉西倾积石合黎崆峒三危其大川河洮弱羌休屠之泽厥赋布麻厥贡金屑砺石鸟兽革角自禄山之乱河右暨西平武都合川怀道等郡皆没于吐蕃寳应元年又陷秦渭洮临广徳元年复陷河兰岷廓贞元三年陷安西北廷陇右州县尽矣大中后吐蕃㣲弱秦武二州渐复故地置官守五年张义潮以瓜沙伊肃鄯甘河西兰岷廓十一州来归而宣懿德㣲不暇疆理惟名存有司而已秦州天水郡中都督府本治上邽开元二十二年以地震徙治成纪之敬亲川天寳元年还治上邽大中三年复徙治成纪土贡龙须席芎䓖戸二万四千八百二十七口十万九千七百四十县六成纪上邽伏羌陇城清水长道河州安昌郡下本枹罕郡天寳元年更名土贡麝香户五千七百八十二口三万六千八十六县三枹罕大夏凤林渭州陇西郡中都督府土贡龙须席麝香秦艽户六千四百二十五口二万四千五百二十县四襄武陇西鄣渭源鄯州西平郡下都督府土贡牸犀角戸五千三百八十九口二万七千一十九县三湟水龙支鄯城兰州金城郡下以臯兰山名州土贡麸金麝香鼥鼠户二千八百八十九口万四千二百二十六县二五泉金城临州狄道郡下都督府天寳三载析金城郡之狄道县置县二狄道长乐阶州武都郡下本武州因没吐蕃废大歴二年复置为行州咸通中始得故地龙纪初遣使招葺之景福元年更名治臯兰镇土贡麝香蜜蜡烛山鸡尾羚羊角户二千九百二十三口万五千三百一十三县三将利福津盘隄洮州临洮郡下本治羙相贞观八年徙治临潭开元十七年州废以县隷岷州二十年复置更名临州二十七年复故名土贡甘草麝香戸二千七百口万五千六十县一临潭岷州和政郡下义宁二年析临洮郡之临洮和政置土贡龙须席甘草户四千三百二十五口二万三千四百四十一县三溢乐祐川和政廓州宁塞郡下本浇河郡天寳元年更名土贡麸金酥大黄戎盐麝香户四千二百六十一口二万四千四百县三广威达化米川疉州合川郡下武德二年析洮州之合川乐川疉川置土贡麝香户千二百七十五口七千六百七十四县二合川常芬宕州怀道郡下本宕昌郡天寳元年更名土贡麸金散金麝香户千一百九十口七千一百九十九县二怀道良㳟凉州武威郡中都督府土贡白绫龙须席毯野马革芎䓖户二万二千四百六十二口十一万二百八十一县五姑臧神乌昌松天寳嘉麟沙州炖煌郡下都督府本瓜州武德五年曰西沙州贞观七年曰沙州土贡碁子黄矾石膏户四千二百六十五口万六千二百五十县二炖煌夀昌瓜州晋昌郡下都督府武德五年析沙州之常乐置土贡野马革紧鞓草豉黄矾绛矾胡桐律户四百七十七口四千九百八十七县二晋昌常乐甘州张掖郡下土贡麝香野马革冬柰茍𣏌实叶戸六千二百八十四口二万二千九十二县二张掖删丹肃州酒泉郡下武徳二年析甘州之福禄瓜州之玊门置土贡麸金野马革苁蓉柏脉根户二千二百三十口八千四百七十六县三酒泉福禄玊门伊州伊吾郡下本西伊州贞观六年更名土贡香枣隂牙角胡桐律户二千四百六十七口万一百五十七县三伊吾纳职柔逺西州交河郡中都督府贞观十四年平髙昌以其地置开元中曰金山都督府天寳元年为郡土贡丝布氊刺蜜蒲萄五物酒浆煎皱干户万九千一十六口四万九千四百七十六县五前庭栁中交河护蒲昌天山北庭大都护府本庭州贞观十四年平髙昌以西突厥泥伏沙钵罗叶护阿史那贺鲁部落置并置蒲昌县寻废显庆三年复置长安二年为北庭都护府土贡隂牙角速霍角阿魏截根戸二千二百二十六口九千九百六十四县四金满轮台后庭西海安西大都护府初治西州显庆二年平贺鲁析其地置蒙池崑陵二都护府分种落列置州县西尽波斯国皆隷安西又徙治髙昌故地三年徙治龟兹都督府而故府复为西州咸亨元年吐蕃陷都护府长夀二年收复安西四镇至徳元载更名镇西后复为安西土贡碙砂绯氊偏桃人吐蕃既侵河陇惟李元忠守北庭郭昕守安西与沙陀廻纥相依吐蕃攻之乆不下建中二年元忠昕遣使间道入奏诏各以为大都护并为节度贞元三年吐蕃攻沙陀廻纥北庭安西无援遂陷右陇右採访使治鄯州唐书卷四十唐书卷四十考证地理志四山南东道邲州比阳注武德四年曰显州领比阳慈丘平氏显冈桐柏五县二年省显冈九年州废县皆来属按旧书无桐柏只领四县又废唐州不废显州金州汉隂郡旧书属山南西道唐书卷四十考证新唐书卷四十一钦定四库全书唐书卷四十一宋翰林学士欧阳修撰志第三十一地理志淮南道盖古扬州之域汉九江庐江江夏等郡广陵六安国及南阳汝南临淮之境扬楚滁和庐夀舒为星纪分安黄申光蕲爲鹑尾分爲州十二县五十三其名山灊天柱罗涂八公其大川滁肥巣湖厥赋絁绢绵布厥贡丝布纻葛扬州广陵郡大都督府本南兖州江都郡武徳四年曰䢴州以䢴沟爲名九年更置扬州天寳元年更郡名土贡金银铜器青铜镜绵蕃客袍锦被锦半臂锦独窠绫殿额莞席水兕甲黄稑米乌节米鱼脐鱼鮬糖蟹蜜姜藕铁精空青白芒兔丝蛇粟括蒌粉有丹阳监广陵监钱官二户七万七千一百五口四十六万七千八百五十七县七江都江阳六合海陵高邮扬子天长楚州淮隂郡紧本江都郡之山阳安冝县地臧君相据之号东楚州武徳四年君相降因之八年更名土贡赀布纻布戸二万六千六十二口十五万三千县四山阳盐城寳应淮隂滁州永阳郡上武徳三年析扬州置土贡赀布丝布纻练麻有铜坑二户二万六千四百八十六口十五万二千三百七十四县三清流全椒永阳和州歴阳郡上土贡纻布戸二万四千七百九十四口十二万二千一十三县三歴阳乌江含山寿州寿春郡中都督府本淮南郡天寳元年更名土贡丝布絁茶生石斛戸三万五千五百八十一口十八万七千五百八十七县五夀春安丰盛唐霍丘霍山庐州庐江郡上土贡花纱交梭丝布茶蜡酥鹿脯生石斛戸四万三千三百二十三口二十万五千三百九十六县五合肥慎巢庐江舒城舒州同安郡上至徳二载更名盛唐郡后复故名土贡纻布酒器铁器石斛蜡戸三万五千三百五十三口十八万六千三百九十八县五懐宁宿松望江太湖桐城光州弋阳郡上本治光山太极元年徙治定城土贡葛布石斛戸三万一千四百七十三口十九万八千五百八十县五定城光山仙居殷城固始蕲州蕲春郡上土贡白纻簟鹿毛笔茶白花蛇乌蛇脯戸二万六千八百九口十八万六千八百四十九县四蕲春黄梅广济蕲水安州安陆郡中都督府土贡青纻布糟笋瓜戸二万二千二百二十一口十七万一千二百二县六安陆云梦孝昌应城吉阳应山黄州齐安郡下本永安郡天寳元年更名土贡白纻布赀布连翘松萝蝱虫戸万五千五百一十二口九万六千三百六十八县三黄冈黄陂麻城申州义阳郡中土贡绯葛纻布赀布茶蝱虫戸二万五千八百六十四口十四万七千七百五十六县三义阳钟山罗山右淮南採访使治扬州江南道盖古扬州南境汉丹阳㑹稽豫章庐江零陵桂阳等郡长沙国及牂柯江夏南郡地润昇常苏湖杭睦越明衢处婺温台宣歙池洪江饶䖍吉袁信抚福建泉汀漳爲星纪分岳鄂潭衡永道郴邵黔辰锦施叙奨夷播思费南溪溱爲鹑尾分爲州五十一县二百四十七其名山衡庐茅蒋天目天台㑹稽四明括苍缙云金华大庾武夷其大川湘灨沅澧浙江洞庭彭蠡太湖厥赋麻纻厥贡金银纱绫蕉葛绵綀鲛革藤纸丹沙润州丹阳郡望武徳三年以江都郡之延陵县地置取润浦为州名土贡衫罗水纹方纹鱼口绣叶花纹等绫火麻布竹根黄粟伏牛山铜器鲟鲊戸十万二千二十三口六十六万二千七百六县四丹徒丹阳金坛延陵昇州江宁郡至徳二载以润州之江宁县置上元二年废光启三年复以上元句容溧水溧阳四县置土贡笔甘棠县四上元句容溧水溧阳常州晋陵郡望夲毘陵郡天寳元年更名土贡䌷绢布纻红紫绵巾紧纱免褐皂布大小香秔龙凤席紫笋茶署预戸十万二千六百三十三口六十九万六百七十三县五晋陵武进江隂义兴无钖苏州吴郡雄土贡丝葛丝绵八蚕丝绯绫布白角簟草席鞵大小香秔柑橘藕鲻皮魬䱜鸭胞肚鱼鱼子白石脂蛇粟戸七万六千四百二十一口六十三万二千六百五十县七吴长洲嘉兴崑山常熟海盐华亭湖州吴兴郡上武徳四年以吴郡之乌程县置土贡御服乌眼绫折皁布绵䌷布纻糯米黄紫笋茶木瓜杭子乳柑蜜金沙泉戸七万三千三百六口四十七万七千六百九十八县五乌程武康长城安吉徳清杭州余杭郡上土贡白编绫绯绫藤纸木瓜橘蜜姜干姜芑牛膝有临平监新亭监盐官二户八万六千二百五十八口五十八万五千九百六十三县八钱塘盐官余杭富阳于潜临安新城唐山睦州新定郡上本遂安郡治雉山武徳七年曰东睦州八年复旧名万嵗通天二年徙治建徳天寳元年更郡名土贡文绫簟白石英银花细茶有铜坑二户五万四千九百六十一口三十八万二千五百六十三县六建徳青溪夀昌桐庐分水遂安越州㑹稽郡中都督府土贡寳花花纹等罗白编交梭十様花纹等绫轻容生縠花纱吴绢丹沙石蜜橘葛粉瓷器纸笔有兰亭监盐官户九万二百七十九口五十二万九千五百八十九县七㑹稽山隂诸暨余姚剡萧山上虞明州余姚郡上开元二十六年採访使齐澣奏以越州之鄮县置以境有四明山为名土贡吴绫交梭绫海味署预附子戸四万二千二百七口二十万七千三十二县四鄮奉化慈溪象山衢州信安郡上武徳四年析婺州之信安县置六年没辅公祏因废州垂拱二年析婺州之信安龙丘常山复置土贡绵纸竹扇户六万八千四百七十二口四十四万四百一十一县四西安龙丘须江常山处州缙云郡上本括州永嘉郡天寳元年更郡名大歴十四年更州名土贡绵蜡黄连戸四万二千九百三十六口二十五万八千二百四十八县六丽水松阳缙云青田遂昌龙泉婺州东阳郡上土贡绵葛纻布藤纸漆赤松涧米香秔葛粉黄连户十四万四千八十六口七十万七千一百五十二县七金华义乌永康东阳兰溪武成浦阳温州永嘉郡上髙宗上元元年析括州之永嘉安固置土贡布柑橘蔗蛟革有永嘉监盐官户四万二千八百一十四口一十四万一千六百九十县四永嘉安固横阳乐成台州临海郡上本海州武徳四年以永嘉郡之临海置土贡金漆乳柑干姜甲香蛟革飞生鸟户八万三千八百六十八口四十八万九千一十五县五临海唐兴黄巖乐安宁海福州长乐郡中都督府本泉州建安郡治武徳六年别置景云二年曰闽州开元十三年更州名天寳元年更郡名土贡蕉布海蛤文扇茶橄榄户三万四千八十四口七万五千八百七十六县十闽候官长乐福唐连江长溪古田梅溪永泰尤溪建州建安郡上武徳四年置土贡蕉花练竹綀户二万二千七百七十口十四万二千七百七十四县五建安邵武浦城建阳将乐泉州清源郡上夲武荣州圣歴二年析泉州之南安莆田龙溪置治南安后治晋江三年州废县还隷泉州乆视元年复置景云二年更名土贡绵丝蕉葛户二万三千八百六口十六万二百九十五县四晋江南安莆田仙游汀州临汀郡下开元二十四年开福抚二州山洞置治新罗大歴四年徙治白石皆长汀县地土贡蜡烛戸四千六百八十口万三千七百二县三长汀宁化沙漳州漳浦郡下垂拱二年析福州西南境置以南有漳水爲名并置漳浦懐恩二县初治漳浦开元四年徙治李澳川干元二年徙治龙溪土贡甲香鲛革户五千八百四十六口万七千九百四十县三龙溪龙巖漳浦右东道採访使治苏州宣州宣城郡望土贡银铜器绮白纻丝头红毯兎褐簟纸笔署预黄连碌青有铅坑一户十二万一千二百四口八十八万四千九百八十五县八宣城当涂泾广徳南陵太平宁国旌徳歙州新安郡上土贡白纻簟纸黄连户三万八千三百二十口二十四万九千一百九县六歙休宁黟绩溪婺源祈门池州上武徳四年以宣州之秋浦南陵二县置贞观元年州废县还隷宣州永泰元年复析宣州之秋浦青阳饶州之至徳置土贡纸鐡有鈆坑一县四秋浦青阳至徳石埭洪州豫章郡上都督府土贡葛丝布梅煎乳柑有铜坑一户五万五千五百三十口三十五万三千二百三十一县七南昌丰城髙安建昌新吴武宁分宁江州浔阳郡上夲九江郡天寳元年更名土贡葛纸碌生石斛户万九千二十五口十万五千七百四十四县三浔阳彭泽都昌鄂州江夏郡紧土贡银碌赀布有鳯山监钱官户万九千一百九十口八万四千五百六十三县七江夏永兴武昌蒲圻唐年汉阳汊川岳州巴陵郡中夲巴州武徳六年更名土贡纻布鼈甲户万一千七百四十口五万二百九十八县五巴陵华容桥江湘隂昌江饶州鄱阳郡上土贡麸金银簟茶有永平监钱官有铜坑三户四万八百九十九口二十四万四千三百五十县四鄱阳余干乐平浮梁䖍州南康郡上土贡丝布纻布竹綀石密梅桂子斑竹户三万七千六百四十七口二十七万五千四百一十县七灨䖍化南康雩都信丰大庾安逺吉州庐陵郡上土贡丝葛纻布陟釐斑竹户三万七千七百五十二口三十三万七千三十二县五庐陵太和安福新淦永新袁州宜春郡上土贡白纻有铜坑一户二万七千九十三口十四万四千九十六县三宜春革乡新喻信州上干元元年析饶州之弋阳衢州之常山玉山及建抚之地置土贡葛粉有玉山监钱官有铜坑一鈆坑一县四上饶弋阳贵溪玉山抚州临川郡上土贡金丝布葛竹箭朱橘戸三万六百一口十七万六千三百九十四县四临川南城崇仁南丰潭州长沙郡中都督府土贡丝葛丝布木瓜户三万二千二百七十二口十九万二千六百五十七县六长沙湘潭湘乡益阳醴陵浏阳衡州衡阳郡上本衡山郡天寳元年更名土贡麸金绵纸户三万三千六百八十八口十九万九千二百二十八县六衡阳衡山常宁攸茶陵耒阳永州零陵郡中土贡葛笴零陵香石密石鷰户二万七千四百九十四口十七万六千一百六十八县四零陵祁阳湘源灌阳道州江华郡中夲营州武徳四年以零陵郡之营道永阳二县置五年曰南营州贞观八年更名十七年州废入永州上元二年复置土贡白纻零陵香犀角户二万二千五百五十一口十三万九千六十三县五弘道延唐江华永明大歴郴州桂阳郡上土贡赤钱纻布丝布有桂阳监钱官户三万三千一百七十五县八郴义章平阳资兴髙亭义昌临武蓝山邵州邵阳郡下夲南梁州武徳四年析潭州之邵阳置并置邵陵建兴二县贞观十年更名土贡银犀角户万七千七十三口七万一千六百四十四县二邵阳武冈右西道採访使治洪州黔州黔中郡下都督府夲黔安郡天寳元年更名土贡犀角光明丹沙蜡户四千二百七十口二万四千二百四县六彭水黔江洪杜洋水信宁都濡辰州卢溪郡中都督府本沅陵郡天寳元年更名土贡光明丹沙犀角黄连黄牙户四千二百四十一口二万八千五百五十四县五沅陵卢溪溆浦麻阳长溪锦州卢阳郡下垂拱二年以辰州麻阳县地及开山洞置土贡光明丹沙犀角户二千八百七十二口万四千三百七十四县五卢阳招谕渭阳常丰洛浦施州清化郡下夲清江郡天寳元年更名土贡麸金犀角黄连蜡药实户三千七百二口万六千四百四十四县二清江建始叙州潭阳郡下夲巫州贞观八年以辰州之龙标县置天授二年曰沅州开元十三年以沅原声相近复爲巫州大歴五年更名土贡麸金犀角戸五千三百六十八口二万二千七百三十八县三龙标郎溪潭阳奖州龙溪郡下本舞州长安四年以沅州之夜郎渭溪二县置开元十三年以舞武声相近更名鹤州二十年曰业州大历五年又更名土贡麸金犀角蜡户千六百七十二口七千二百八十四县三峩山渭溪梓姜夷州义泉郡下本隋明阳郡地武徳四年以思州之宁夷县置贞观元年州废四年复以黔州之都上县开南蛮置十一年徙治绥阳土贡犀角蜡烛户千二百八十四口七千一十三县五绥阳都上义泉洋川宁夷播州播川郡下本郎州贞观九年以隋牂柯郡之牂柯县置十一年废十三年复置更名土贡斑竹户四百九十口二千一百六十八县三遵义芙蓉带水思州宁夷郡下本务州武徳四年以隋巴东郡之务川扶阳置贞观四年更名土贡蜡户千五百九十九口万二千二十一县三务川思王思卭费州涪川郡下贞观四年析思州之涪川扶阳开南蛮置土贡蜡戸四百二十九口二千六百九县四涪川扶阳多田城乐南州南川郡下武徳二年开南蛮置三年更名僰州四年复故名土贡斑布户四百四十三口二千四十三县二南川三溪溪州灵溪郡下天授二年析辰州置土贡丹沙犀角茶芽戸二千一百八十四口万五千二百八十二县二大乡三亭溱州溱溪郡下贞观十六年开山洞置土贡文龟斑布丹沙户八百七十九口五千四十五县五荣懿扶欢夜郎丽皋乐源右黔中採访使治黔州唐书卷四十一唐书卷四十一考证地理志五江南东道苏州华亭旧书无华亭县江南西道歙州旧书属江南东道唐书卷四十一考证新唐书卷四十二钦定四库全书唐书卷四十二宋翰林学士欧阳修撰志第三十二地理志劒南道盖古梁州之域汉蜀郡广汉犍为越嶲益州牂柯巴郡之地总为鹑首分为府一都护府一州二十八县百八十九其名山岷峨青城鹤鸣其大川江涪雒西汉厥赋绢绵葛纻厥贡金布丝葛罗绫绵䌷羚角牦尾成都府蜀郡赤至徳二载曰南京为府上元元年罢京土贡锦单丝罗髙杼布麻蔗糖梅煎生春酒戸十六万九百五十口九十二万八千一百九十九县十成都华阳新都犀浦新繁双流广都郫温江灵池彭州蒙阳郡紧垂拱二年析益州置土贡叚罗交梭戸五万五千九百二十二口三十五万七千三百八十七县四九陇导江唐昌蒙阳蜀州唐安郡紧垂拱二年析益州置土贡锦单丝罗花纱红蓝马䇿戸五万六千五百七十七口三十九万六百九十四县四晋原青城唐安新津汉州徳阳郡上垂拱二年析益州置土贡交梭双紃弥牟纻布衫叚绫红蓝蜀马户六万九千五口三十万八千二百三县五雒徳阳什邡緜竹金堂嘉州犍为郡中本眉山郡天寳元年更名土贡麸金紫葛麝香戸三万四千二百八十九口九万九千五百九十一县八龙游平羌峨眉夹江玉津绥山罗目犍为眉州通义郡上武徳二年析嘉州置土贡麸金柑石蜜葛粉戸四万三千五百二十九口十七万五千二百五十六县五通义彭山丹稜洪雅青神卭州临卭郡上武徳元年析雅州置显庆二年徙治临卭土贡葛丝布酒杓戸四万二千一百七口十九万三百二十七县七临卭依政安仁大邑蒲江临溪火井简州阳安郡下武徳三年析益州置土贡麸金葛緜䌷柑户二万三千六十六口十四万三千一百九县三阳安金水平泉资州资阳郡上本治盘石咸通六年徙治内江七年复治盘石土贡麸金柑戸二万九千六百三十五口十万四千七百七十五县八盘石资阳清溪内江月山龙水银山丹山嶲州越嶲郡中都督府本治越嶲至徳二载没吐蕃贞元十三年收复太和五年为蛮冦所破六年徙治台登土贡蜀马丝布花布麸金麝香刀靶戸四万七百二十一口十七万五千二百八十县九台登越嶲卭部苏祁西泸昆明和集昌明㑹川雅州卢山郡下都督府本临卭郡天寳元年更名土贡麸金茶石菖蒲落鴈木戸万八百九十二口五万四千一十九县五严道卢山名山百丈荣经黎州洪源郡下都督府大足元年以雅州之汉源飞越嶲州之阳山置神龙三年州废县还故属开元四年复置土贡升麻椒麝香牛黄戸千七百三十一口七千六百七十县三汉源飞越通望茂州通化郡下都督府本汶山郡武徳元年曰㑹州四年曰南㑹州贞观八年更州名天寳元年更郡名土贡麸金丹砂麝香狐尾羌活当归干酪戸二千五百一十口万五千二百四十二县四汶山汶川石泉通化翼州临翼郡下武徳元年析㑹州之左封翼针置咸亨三年侨治悉州之悉唐上元二年还治翼针土贡牦牛尾麝香白蜜戸七百一十一口三千六百一十八县三卫山翼水峨和维州维川郡下武徳七年以白狗羌户于姜维故城置并置金川定㢘二县贞观元年以羌叛州废县亦省二年复置麟徳二年自羁縻州为正州仪鳯二年以羌叛复降为羁縻州垂拱三年复为正州广徳元年没吐蕃太和五年收复寻弃其地大中三年首领以州内附土贡麝香牦牛尾羌活当归戸二千一百四十二口三千一百九十八县三薛城通化归化戎州南溪郡中都督府本犍为郡治南溪贞观中徙治僰道天寳元年更名长庆中复治南溪土贡葛纎荔枝煎户四千三百五十九口万六千三百七十五县五南溪僰道义宾开邉归顺姚州云南郡下武徳四年以汉云南县地置土贡麸金麝香戸三千七百县三姚城泸南长眀松州交川郡下都督府武徳元年以扶州之嘉诚㑹川之交川置以地产甘松名广徳元年没吐蕃其后松当悉静柘恭保真霸干维翼等为行州以部落首领世为刺史司马土贡蜡朴硝麝香狐尾当归羌活戸千七十六口五千七百四十二县四嘉城交川平康盐泉当州江源郡下贞观二十一年以羌首领董和那蓬固守松州功析松州之通轨县置以地产当归名土贡麸金酥麝香当归羌活戸二千一百四十六口六千七百一十三县三通轨利和谷和悉州归诚郡下显庆元年以当州之左封置并置悉唐识臼二县治悉唐咸亨元年徙治左封仪鳯二年羌叛侨治当州俄徙治左封土贡麸金麝香牦牛尾当归柑戸八百一十六口三千九百一十四县二左封归诚静州静川郡下本南和州仪鳯元年以悉州之悉唐置天授二年更名土贡麝香牦牛尾当归羌活戸千五百七十七口六千六百六十九县三悉唐静居清道柘州蓬山郡下显庆三年开置土贡麝香当归羌活戸四百九十五口二千二百二十县二柘乔珠恭州恭化郡下开元二十四年以静州之广平置土贡麝香当归升麻羌活户千一百八十九口六千二百二十三县三和集博恭烈山保州天保郡下夲奉州云山郡开元二十八年以维州之定㢘置天寳八年徙治天保军更郡名广徳元年没吐蕃干元元年嗣归诚王董嘉俊以郡来归更州名后又更名古州其后复为保州土贡麸金麝香牦牛尾户千二百四十五口四千五百三十六县四定㢘归顺云山安居真州昭徳郡下天寳五载析临翼郡置土贡麝香大黄戸六百七十六口三千一百四十七县四真符鸡川昭徳昭逺霸州静戎郡下天寳元年招附生羌置戸五百七十一口千八百六十一县四安信牙利保宁归化干州下大历三年开西山置县二招武宁逺梓州梓潼郡下夲新城郡天寳元年更名土贡红绫丝布柑蔗糖橘皮戸六万一千八百二十四口二十四万六千六百五十二县九郪射洪通泉玄武盐亭飞乌永㤗铜山涪城遂州遂宁郡中都督府土贡樗蒲绫丝布天门冬戸三万五千六百三十二口十万七千七百一十六县五方义长江蓬溪青石遂宁緜州巴西郡上夲金山郡天寳元年更名土贡镂金银器麸金轻容双紃绫锦白藕蔗有橘官戸六万五千六十六口二十六万三千三百五十二县八巴西昌眀魏城罗江神泉盐泉龙安西劒州普安郡上夲始州先天二年更名土贡麸金丝布苏薰席葛粉戸二万三千五百一十口十万四百五十县八普安普城永归梓潼隂平临津武连劒门合州巴川郡中夲涪陵郡天寳元年更名土贡麸金葛桃竹箸双陆子书筒橙牡丹药实戸六万六千八百一十四口七万七千二百二十县六石镜新明汉初赤水巴川铜梁龙州应灵郡中都督府夲平武郡西龙州义宁二年曰龙门郡又曰西龙门郡贞观元年曰龙门州初为羁縻属茂州垂拱中为正州天寳元年曰江油郡至徳二载更郡名干元元年更州名土贡麸金酥羚羊角葛粉厚朴附子天䧺侧子乌头戸二千九百九十二口四千二百二十八县二江油清川普州安岳郡中武徳二年析资州置土贡双紃葛布柑天门冬煎戸二万五千六百九十三口七万四千六百九十二县六安岳安居普慈乐至普康崇龛渝州南平郡下夲巴郡天寳元年更名土贡葛药实戸六千九百九十五口二万七千六百八十五县五巴江津万夀南平壁山陵州仁夀郡夲隆山郡天寳元年更名土贡麸金鹅溪绢细葛续髓苦药戸三万四千七百二十八口十万一百二十八县五仁夀贵平井研始建籍荣州和义郡中武徳元年析资州置治公井六年徙治大牢永徽二年徙治旭川土贡䌷班布葛利鐡柑戸五千六百三十丸口万八千二十四县六旭川应灵公井资官威逺和义昌州下都督府干元二年析资泸普合四州之地置治昌元大歴六年州县废其地各还故属十年复置光启元年徙治大足土贡麸金麝香县四大足静南昌元永川泸州泸川郡下都督府土贡麸金利鐡葛布斑布戸万六千五百九十四口六万五千七百一十一县五泸川富义江安合江緜水保宁都护府天寳八载以劒南之索磨川置领牂柯吐蕃右劒南採访使治益州唐书卷四十二唐书卷四十二考证地理志六劒南道黎州汉源注武徳元年以汉源阳山二县置登州九年州废二县来属沈炳震曰按武徳时无黎州不当云来属通望注贞观二年来属沈炳震曰按贞观时无黎州不当云来属翼州峨和旧书无峨和又维州之归化静州之清道旧书俱无保州安居旧书无安居又真州之昭逺霸州之牙利保宁归化旧书俱无干州旧书无渝州南平郡旧书属山南西道壁山旧书无昌州旧书无唐书卷四十二考证新唐书卷四十三上钦定四库全书唐书卷四十三上宋翰林学士欧阳脩撰志第三十三上地理志岭南道盖古扬州之南境汉南海鬰林苍梧珠崖儋耳交趾合浦九眞日南等郡韶广康端封梧藤罗雷崖以东为星纪分桂桞鬰林富昭蒙龚绣容白罗而西及安南为鹑尾分为州七十有三都护府一县三百一十四其名山黄岭灵洲其大川桂鬰厥赋蕉纻落麻厥贡金银孔翠犀象綵藤竹布广州南海郡中都督府土贡银藤簟竹席荔支鼊皮鼈甲蚺蛇胆石斛沈香甲香詹餹香戸四万二千二百三十五口二十二万一千五百县十三南海番禺増城四㑹化蒙懐集洊水东莞清远浛洭浈阳新㑹义宁韶州始兴郡下本番州武德四年析广州之曲江始兴乐昌翁源置寻更名东衡州贞观元年又更名土贡竹布钟乳石斛户三万一千口十六万八千九百四十八县六曲江始兴乐昌翁源仁化浈昌循州海丰郡下本龙川郡天寳元年更名土贡布五色藤盘镜匣蚺蛇胆甲煎鲛革荃台绶草户九千五百二十五县六归善博罗河源海丰兴宁雷乡潮州潮阳郡下本义安郡土贡蕉鲛革甲香蚺蛇胆龟石井银石水马戸四千四百二十口二万六千七百四十五县三海阳潮阳程乡康州晋康郡下本南康州武德六年析端州之端溪置九年州废贞观元年复置十一年又废十二年复置更名康州土贡金银戸万五百一十口万七千二百一十九县四端溪晋康悦城都城泷州开阳郡下本永熙郡天寳元年更名土贡银石斛戸三千六百二十七口九千四百三十九县四泷水开阳镇南建水端州髙要郡下本信安郡天寳元年更名土贡银柑戸九千五百口二万一千一百二十县二髙要平兴新州新兴郡下本新昌郡武德四年以端州之新兴置土贡金银蕉戸九千五百县二新兴永顺封州临封郡下本广信郡天寳元年更名土贡银鲛革石斛戸三千九百口万一千八百二十七县二封川开建潘州南潘郡下本南宕州南巴郡武德四年以合浦郡之南昌定川置本治南昌贞观元年徙治定川八年更名后徙治茂名后废地入髙州永徽元年复以茂名南巴毛山三县置土贡银戸四十三百口八千九百六十七县三茂名潘水南巴春州南陵郡下本阳春郡武德四年以髙凉郡之阳春置天寳元年更郡名土贡银钟乳石斛戸万一千二百一十八县二阳春罗水勤州云浮郡下本铜陵郡武德四年析春州置五年州废万嵗通天二年复置长安中复废开元十八年平春泷等州首领陈行范余党保铜陵北山广州都督耿仁忠奏复置州治富林洞因以为县干元元年徙治铜陵土贡金银石斛戸六百八十二口千九百三十三县二铜陵富林罗州招义郡下本石城郡武德五年以髙凉郡之石龙吴川置六年徙治石城土贡银孔雀鹦鹉戸五千四百六十口八千四十一县四亷江吴川干水零緑辩州陵水郡下本南石州石龙郡武德六年以罗州之石龙陵罗龙化罗辩慈亷罗肥置贞观九年更名天祐元年朱全忠以辩汴声近表更名勲州土贡银竹鞵戸四千八百五十八口万六千二百九县二石龙陵罗髙州髙凉郡下武德六年分广州之电白连江置本治髙凉贞观二十三年徙治良德大歴十一年徙治电白土贡银蚺蛇胆戸万二千四百县三电白良德保宁恩州恩平郡下本齐安郡贞观二十三年以髙州之西平齐安杜陵置大顺二年徙治恩平土贡金银戸九千县三恩平杜陵阳江雷州海康郡下本南合州徐闻郡武德四年以合浦郡之海康隋康铁杷置贞观元年更名东合州八年又更名土贡丝电斑竹孔雀戸四千三百二十口二万五百七十二县三海康遂溪徐闻崖州珠崖郡下土贡金银珠玳瑁髙良姜戸八百一十九县三舍城澄迈文昌琼州琼山郡下都督府贞观五年以崖州之琼山置自干封后没山洞蛮贞元五年岭南节度使李复讨复之土贡金戸六百四十九县五琼山临髙曾口乐㑹颜罗振州延德郡下本临振郡又曰宁逺郡天寳元年更名土贡金五色藤盘斑布食单戸八百一十九口二千八百二十一县五宁逺延德吉阳临川落屯儋州昌化郡下本儋耳郡隋珠崖郡治天寳元年更名土贡金餹香戸三千三百九县五义伦昌化感恩洛埸富罗万安州万安郡下龙朔二年以崖州之万安置开元九年徙治陵水至德二载更名万全郡贞元元年复治万全后复故名土贡金银戸二千九百九十七县四万安陵水富云博辽邕州朗陵郡下都督府本南晋州武德四年以隋郁林郡之宣化置贞观八年更名土贡金银有金坑戸二千八百九十三口七千三百二县七宣化武缘晋兴朗宁思笼如和封陵澄州贺水郡下本南方州武德四年以郁林郡之岭方地置贞观八年更名土贡金银戸千三百六十八口八千五百八十县四上林无虞止戈贺水宾州岭方郡下本安城郡贞观五年析南方州之岭方思干琅邪南尹州之安城置至德二载更名土贡藤噐戸千九百七十六口八千五百八十县三岭方琅邪保城横州宁浦郡下本简州武德四年以郁林郡之宁浦乐山置六年曰南简州贞观八年更名土贡金银戸千九百七十八口八千三百四十二县三宁浦从化乐山浔州浔江郡下贞观七年以鷰州之桂平大宾置十三年州废县隷龚州后复置土贡金银戸二千五百口六千八百三十六县三桂平皇化大宾峦州永定郡下本淳州武德四年以故秦桂林郡地置永贞元年更名土贡金银戸七百七十口三千八百三县三永定武罗灵竹钦州宁越郡土贡金银翠羽髙良姜戸二千七百口万一百四十六县五钦江保京内亭遵化灵山贵州懐泽郡下本南定州郁林郡武德四年曰南尹州贞观八年曰贵州天寳元年更郡名土贡金银铅噐纻布戸三千二十六口九千三百县四郁林懐泽潮水义山龚州临江郡下贞观七年以鷰州故治析浔州之武林鷰州之泰川置后徙治南平土贡银戸九千口二万一千县五平南武林隋建大同阳川象州象郡下本桂林郡武德四年以始安郡之阳夀桂林置以象山为州名贞观十三年徙治武化大歴十一年复治阳夀土贡银藤噐户五千五百口万八百九十县三阳夀武仙武化藤州感义郡下本永平郡天寳元年更名土贡银戸三千九百八十县四镡津感义义昌宁风巖州常乐郡下调露二年析横贵二州置以巖冈之北因为名天寳元年曰安乐郡至德二载更名土贡金戸千一百一十县四常乐恩封髙城石巖宜州龙水郡下唐开置本粤州干封中更名有银丹沙戸千二百二十口三千二百三十县四龙水崖山东玺天河邕管所领又有显州武州沈州后皆废省瀼州临潭郡下贞观十二年清平公李弘节开夷獠置戸千六百六十六县四瀼江波零鹄山弘远笼州扶南郡下贞观十二年李弘节招慰生蛮置戸三千六百六十七县七武勤武礼罗笼扶南龙额武观武江田州横山郡下开元中开蛮洞置贞元二十一年废后复置戸四千一百六十八县五都救惠佳武龙横山如赖环州整平郡下贞观十二年李弘节开拓生蛮置县八正平福零龙源饶勉思恩武石歌良都蒙桂州始安郡中都督府至德二载更郡曰建陵后复故名土贡银铜器麖皮鞾簟戸万七千五百口七万一千一十八县十一临桂理定灵川阳朔荔浦丰水脩仁恭化永福全义古梧州苍梧郡下武德四年以静州之苍梧豪静开江置土贡银白石英戸千二百九县三苍梧戎城孟陵贺州临贺郡下本绥越郡武德四年以始安郡之富川熙平郡之桂岭零陵郡之冯乘苍梧郡之封阳置土贡银戸四千五百五十二口二万五百七十县六临贺桂岭冯乘封阳富川荡山连州连山郡下本熙平郡天寳元年更名土贡赤钱竹纻练白纻细布钟乳水银丹沙白蜡戸三万二千二百一十口十四万三千五百二十三县三桂阳阳山连山桞州龙城郡下本昆州武德四年以始安郡之马平置是年更名南昆州贞观八年又以地当桞星更名土贡银蚺蛇胆戸二千二百三十二口万一千五百五十县五马平龙城象洛漕洛容富州开江郡下本静州龙平郡武德四年以始安郡之龙平豪静苍梧郡之苍梧置贞观八年更名土贡银斑布戸千四百六十口八千五百八十六县三龙平思勤马江昭州平乐郡下本乐州武德四年以始安郡之平乐置贞观八年更名土贡银戸四千九百一十八口万二千六百九十一县三平乐恭城永平蒙州蒙山郡下本南恭州武德五年析荔州之隋化置贞观八年更名土贡麸金银户千五十九口五千九百三十三县三立山东区正义严州循德郡下干封二年招致生獠以秦故桂林郡地置土贡银户千八百五十九口七千五十一县三来宾循德归化融州融水郡下武德四年析始安郡之义熙置土贡金桂心户千二百三十二县二融水武阳思唐州武郎郡下永隆二年析龚蒙象三州置开元二十四年为羁縻州建中元年为正州土贡银戸百四十一县二武郎思和古州乐兴郡下贞观十二年李弘节开夷獠置土贡蜡戸二百八十五县三乐山古书乐兴容州普宁郡下都督府本铜州武德四年以合浦郡之北流普宁置贞观八年更名元和中徙治普宁土贡银丹沙水银戸四千九百七十口万七千八十五县六普宁北流陵城渭龙欣道陆川牢州定川郡下本义州武德二年以巴蜀徼外蛮夷地置贞观十一年以东北有牢石因更名徙治南流后废干封三年将军王杲平蛮獠复置土贡布银戸千六百四十一口万一千七百五十六县三南流定川宕川白州南昌郡下本南州武德四年以合浦郡之合浦地置六年更名土贡金银珠戸二千五百七十四口九千四百九十八县四博白建宁周罗南昌顺州顺义郡下大歴八年容管经略使王翃析禺罗辩白四州置土贡银户五百九县四龙化温水南河龙豪绣州常林郡下本林州武德四年以郁林郡之阿林县及郁平县地置六年更名土贡金户九千七百七十三县三常林阿林罗绣郁林州郁林郡下本郁州麟德二年析贵州之石南兴德郁平置干封元年更名土贡布戸千九百一十八口九千六百九十九县四郁平兴业兴德潭栗党州宁仁郡下本郁林州地永淳元年开古党洞置土贡金银戸千一百四十九口七千四百四县八抚安善劳善文宁仁容山懐义福阳古符窦州懐德郡下本南扶州武德四年以永熙郡之懐德置以獠叛侨治泷州后徙治信义贞观元年州废以县隷泷州二年复置五年又废以县隷泷州六年复置八年更名土贡银戸千一十九口七千三百三十九县四信义懐德潭峩特亮禺州温水郡下本东峩州干封三年将军王杲奏析白辩窦容四州置总章二年更名土贡银戸三千一百八十县四峩石罗辩扶莱宕昌廉州合浦郡下本合州武德四年曰越州贞观八年更名以本大廉洞地土贡银戸三千三十二口万三千二十九县四合浦封山蔡龙亷义州连城郡下本南义州武德五年以永熙郡之永业县地置贞观元年州废以县隷南建州二年复置五年又废以县隷南建州六年复置后第名义州土贡银戸千一百一十口七千三百三县三岑溪永业连城安南中都护府本交趾郡武德五年曰交州治交趾调露元年曰安南都护府至德二载曰镇南都护府大歴三年复为安南寳歴元年徙治宋平土贡蕉㯽榔鲛革蚺蛇胆翠羽戸二万四千二百三十口九万九千六百五十二县八宋平南定太平交趾朱鸢龙编平道武平陆州玉山郡下本玉山州武德五年以宁越郡之安海玉山置贞观二年州废县隷钦州髙宗上元二年复置更名土贡银玳瑁鼊皮翠羽甲香尸四百九十四口二千六百七十四县三乌雷华清宁海峯州承化郡下都督府武德四年以交趾郡之嘉宁置土贡银藤噐白蜡蚺蛇胆豆蔻戸千九百二十县五嘉宁承化新昌髙山珠緑爱州九真郡下土贡纱絁孔雀尾户万四千七百县六九真安顺崇平军宁日南长林驩州日南郡下都督府本南德州武德八年曰德州贞观元年又更名土贡金金薄黄屑象齿犀角沉香斑竹戸九千六百一十九口五万八百一十八县四九德浦阳越裳懐驩长州文杨郡下唐置土贡金戸六百四十八县四文阳铜蔡长山其常福禄州唐林郡下本福禄郡总章二年智州刺史谢法成招慰生獠昆明北楼等七千余落以故唐林州地置大足元年更名安武州至德二载更郡曰唐林干元元年复州故名土贡白蜡紫铆戸二百一十七县三柔逺唐林福禄汤州汤泉郡下唐以故秦象郡地置土贡金县三汤泉緑水罗韶芝州忻城郡下唐置戸千二百口五千三百县七忻城富川平西乐光乐艳多云思龙武峩州武峩郡下唐置戸千八百五十口五千三百二十县七武峩如马武义武夷武縁武劳梁山演州龙池郡下本忠义郡又曰演水郡贞观中废广德二年析驩州复置土贡金戸千四百五十县七忠义懐驩龙池思农武郎武容武金武安州武曲郡下土贡金朝霞布戸四百五十县二武安临江开元中安南所领有庞州土贡孔雀尾紫铆又有南登州后皆废省右岭南採访使治广州唐书卷四十三上唐书卷四十三上考证地理志七上岭南道泷州开阳郡建水注本永宁天寳元年复更名按旧书永宁达水别为一县非永宁改建水故领县五新书合二县为一故领县四唐书卷四十三上考证钦定四库全书唐书卷四十三下宋翰林学士欧阳修撰第三十三下地理志羁縻州唐兴初未暇于四夷自太宗平突厥西北诸蕃及蛮夷稍稍内属即其部落列置州县其大者为都督府以其首领为都督刺史皆得世袭虽贡赋版籍多不上户部然声敎所暨皆邉州都督都护所领着于令式今録招降开置之自以见其盛其后或臣或叛经制不一不能详见突厥回纥党项吐谷浑隷闗内道者为府二十九州九十突厥之别部及奚契丹靺鞨降胡髙丽隷河北者为府十四州四十六突厥回纥党项吐谷浑之别部及龟兹于阗焉耆疏勒河西内属诸胡西域十六国隷陇右者为府五十一州百九十八羌蛮隷劔南者为州二百六十一蛮隷江南者为州五十一隷岭南者为州九十三又有党项州二十四不知其隷属大凡府州八百五十六号为羁縻云闗内道突厥州十九府五定襄都督府领州四阿德州执失州苏农州㧞延州右隷夏州都督府云中都督府领州五舎利州阿史那州绰州思壁州白登州桑干都督府领州四郁射州艺失州卑失州叱略州唿延都督府领州三贺鲁州葛逻州跌州右隷单于都护府新黎州浑河州狼山州坚毘都督府右隷安北都护府回纥州十八府九燕然州鸡鹿州鸡田州东臯兰州烛龙州燕山州右隷灵州都督府逹浑都督府领州五姑衍州歩讫若州嵠弹州鹘州低粟州安化州都督府宁朔州都督府仆固州都督府右隷夏州都督府榆溪州寘颜州居延州稽落州余吾州浚稽州仙蕚州瀚海都督府金微都督府幽陵都督府龟林都督府坚昆都督府右隷安北都护府党项州五十一府十五清塞州归德州兰池都督府芳池都督府相兴都督府永平都督府旭定都督府清宁都督府忠顺都督府宁保都督府静塞都督府万吉都督府乐容州都督府领州一东夏州静边州都督府领州二十五布州北夏州思义州思乐州昌塞州吴州朝州归州浮州祐州卑州西归州嶂州餝州开元州归顺州淳州乌笼州恤州嵯州盖州悦州廻乐州乌掌州诺州右隷灵州都督府芳池州都督府领州九宁静州种州玉州濮州林州尹州位州长州寳州宜定州都督府领州七党州桥州乌州西戎州野利州米州还州安化州都督府领州七永和州威州旭州莫州西沧州琮州儒州右隷庆州都督府吐谷浑州二宁朔州右隷夏州都督府浑州右隷延州都督府河北道突厥州二顺州顺义郡瑞州右初隷营州都督府及李尽忠陷营州以顺州隷幽州都督府徙瑞州于宋州之境神龙初北还亦隷幽州都督府奚州九府一鲜州崇州顺化州归义州归德郡奉诚都督府领州五弱水州祁黎州洛瓌州太鲁州渇野州契丹州十七府一玄州威州昌州师州带州归顺州归化郡沃州信州青山州松漠都督府领州八峭落州无逢州羽陵州白连州徒何州万丹州疋黎州赤山州归诚州靺鞨州三府三慎州夷宾州黎州黑水州都督府渤海都督府安静都督府右初皆隷营州都督李尽忠陷营州乃迁玄州于徐宋之境威州于幽州之境昌师带鲜信五州于青州之境崇慎二州于淄青之境夷宾州于徐州之境黎州于宋州之境在河南者十州神龙初乃使北还二年皆隷幽州都督府降胡州一凛州右隷幽州都督府髙丽降户州十四府九南苏州盖牟州代那州仓巖州磨米州积利州黎山州延津州木底州安市州诸北州识利州拂湼州拜汉州新城州都督府辽城州都督府哥勿州都督府卫乐州都督府舍利州都督府居素州都督府越喜州都督府去旦州都督府建安州都督府右隷安东都督府陇右道突厥州三府二十七臯兰州兴昔都督府右隷凉州都督府特伽州鸡洛州蒙池都护府毘陵都护府匐延都督府嗢鹿州都督府洁山都督府双河都督府鹰娑都督府盐泊州都督府隂山州都督府大漠州都督府玄池州都督府金附州都督府轮台州都督府金满州都督府咽麫州都督府盐禄州都督府哥系州都督府孤舒州都督府西盐州都督府东盐州都督府叱勒州都督府迦瑟州都督府凭洛州都督府沙陀州都督府答烂州都督府右隷北庭都护府回纥州三府一蹛林州金水州贺兰州卢山都督府右初隷燕然都护府总章元年隷凉州都督府党项州七十三府一县一马邑州右隷秦州都督府保塞州右隷临州都督府密恭县右隷洮州丛州崌州奉州巖州逺州麟州可州阔州彭州直州肆州序州静州轨州都督府以上有版研州探那州忋州毗州河州干州琼州犀州龛州陪州如州麻州覇州䃹州光州至凉州晔州思帝州统州谷卬州逹违州万卑州慈州融洮州执州答针州税河州吴洛州齐帝州苗州始目州悉多州质州兆州求易州託州志德州延避州略州索京州柘刚州明桑州白豆州瓒州酋和州和昔州祝州索川州抜掲州鼓州飞州索渠州目州寳劔州津州柘钟州纪州徽州以上无版右初隷松州都督府肃宗时懿盖嵯诺祐台桥浮寳玉位儒归恤及西戎西沧乐容归德等州皆内徙余皆没于吐蕃干封州归义州顺化州和宁州和义州保善州宁定州罗云州朝鳯州永定州宜芳州右吐谷浑州一合门州右隷凉州都督府四镇都督府州三十四龟兹都督府领州九毗沙都督府领州十焉耆都督府疏勒都督府领州十五河西内属诸胡州十二府二乌垒州和墨州温府州蔚头州遍城州耀建州寅度州猪抜州逹满州蒲顺州郢及满州乞乍州嬀塞都督府渠黎都督府西域府十六州七十二月支都督府领州二十五蓝氏州大夏州汉楼州弗敌州沙律州嬀水州盘越州忸密州伽倍州粟特州钵罗州双泉州杞惟州迟散州富楼州丁零州薄知州桃槐州大檀州伏卢州身毒州西戎州蔑颉州叠仗州苑汤州大汗都督府领州十五附墨州奄蔡州依耐州犂州榆令州安屋州罽陵州碣石州波知州乌丹州诺色州迷密州盻顿州宿利州贺那州条支都督府领州九细桞州虞泉州犂蕲州崦嵫州巨雀州遗州西海州镇西州干陀州天马都督府领州二洛那州束离州髙附都督府领州二五翎州休蜜州修鲜都督府领州十毗舍州隂米州波路州龙池州乌弋州罗罗州檀特州乌利州漠州悬度州写鳯都督府领州四嶰谷州泠沦州悉万州钳敦州悦般州都督府领双靡州竒沙州都督府领州二沛隷州大秦州姑墨州都督府领栗弋州旅獒州都督府崑墟州都督府至㧞州都督府鸟飞州都督府领钵和州王庭州都督府波斯都督府右隷安西都护府劔南道诸羌州百六十八西雅州蛾州拱州劔州右隷松州都督府涂州炎州彻州向州冉州穹州笮州蓬鲁州姜州恕州葛州勿州鞮州占州达州浪州邠州敛州补州頼州那州举州多州尔州射州铎州平祭州时州箭州婆州浩州质州居州可州宕州归化州柰州竺州卓州右隷茂州都督府思亮州杜州初汉州孚川州渠川州邱卢州祐州计州龙施州月乱州浪弥州月边州团州柜州威川州米羌州右隷嶲州都督府当马州林波州中川州林烧州钳矢州㑹野州当仁州金林州东嘉梁州西嘉梁州东石乳州西石乳州涉卭州汶东州费林州徐渠州彊鸡州长臂州杨常州罗巖州雉州椎梅州三井州束锋州名配州钳恭州斜恭州画重州罗林州笼羊州龙逢州敢川州惊川州楇眉州作烛州当品州严城州昌磊州钳并州木重州楇林州三恭州布岚州欠马州罗蓬州论川州让川州远南州卑庐州夔龙州耀川州金川州盐井州凉川州夏梁州甫和州橛查州右隷雅州都督府奉上州辄荣州剧川州合钦州蓬口州博卢州明川州胣䏢州蓬矢州大渡州米川州木属州河东州甫岚州昌明州归化州象川州丛夏州和良州和都州附树州东川州上贵州滑川州比川州吉川州雨蕚州北地州苍荣州野川州卭冻州贵林州牒珍州浪弥州郎郭州上钦州时蓬州俨马州卭川州护卭州脚川州开望州上蓬州比蓬州剥重州久护州瑶劔州明昌州护川州索古州诺柞州栢坡州右隷黎州都督府诸蛮州九十二南宁州昆州黎州匡州髳州尹州曾州钩州裒州宗州微州縻州望州謻罗州盘州麻州英州声州勤州傍州求州邱州览州咸州泸慈州归武州严州汤望州武徳州奏龙州武镇州南唐州连州南州德州为州洛州移州悦州镜州筠州志州盈州武昌州扶德州播朗州信州居州炎州驯州骋州浪川州协州靖州曲州播陵州钳州哥灵州滈州切骑州品州从州牱连州碾卫州右隷戎州都督府于州异州五陵州䄂州和往州舍利州范邓州野共州洪郎州日南州眉邓州澄备州洛诺州右隷姚州都督府纳州都宁郡萨州黄池郡晏州罗阳郡巩州因忠郡奉州浙州顺州思峩州淯州能州髙州宋州长宁州定州右隷泸州都督府江南道诸蛮州五十一牂州琰州庄州充州应州矩州明州蔿州劳州羲州福州揵州䢴州清州峩州蛮州州濡州琳州鸾州令州那州晖州都州总州敦州殷州候州晃州樊州稜州添州普宁州功州亮州茂龙州延州训州卿州双城州整州悬州抚水州思源州逸州南平州勲州袭州宝州姜州鸿州右隷黔州都督府岭南道诸蛮州九十二纡州归思州思顺州蕃州温泉州温泉郡述昆州格州右隷桂州都督府椳州归顺州思刚州侯州归诚州伦州石西州思恩州思同州思明州万形州万承州上思州谈州思琅州波州员州功饶州万德州左州思诚州州归乐州青州得州七源州右隷邕州都督府德化州郎茫州龙武州归化州郡州万泉州思农州为州西原州林西州思廓州武宁州新安州金廓州提上州甘棠州武定州都金州谅州武陆州平原州龙州武定州眞州信州思陵州禄州南平州西平州门州余州岿州金隣州暑州罗伏州儋陵州樊德州金龙州哥富州尚思州安德州右隷安南都护府蜀爨蛮州十八右隷峯州都护府唐置羁縻诸州皆傍塞外或寓名于夷落而四夷之与中国通者甚衆若将臣之所征讨勅使之所慰赐宜有以记其所从出天寳中玄宗问诸蕃国逺近鸿胪卿王忠嗣以西域图对才十数国其后贞元宰相贾耽考方域道里之数最详从邉州入四夷通译于鸿胪者莫不毕纪其入四夷之路与关戍走集最要者七一曰营州入安东道二曰登州海行入髙丽渤海道三曰夏州塞外通大同云中道四曰中受降城入回鹘道五曰安西入西域道六曰安南通天竺道七曰广州通海夷道其山川聚落封略逺近皆槩举其目州县有名而前所不录者或夷狄所自名云营州西北百里曰松陉岭其西奚其东契丹距营州北四百里至湟水营州东百八十里至燕郡城又经汝罗守捉渡辽水至安东都护府五百里府故汉襄平城也东南至平壤城八百里西南至都里海口六百里西至建安城三百里故中郭县也南至鸭渌江北泊汋城七百里故安平县也自都护府东北经古盖牟新城又经渤海长岭府十五百里至渤海王城城临忽汗海其西南三千里古肃慎城其北经德理镇至南黑水靺鞨千里登州东北海行过大谢岛龟歆岛淤岛乌湖岛三百里北渡乌湖海至马石山东之都里镇二百里东傍海壖过青泥浦桃花浦杏花浦石人汪橐驼湾乌骨江八百里乃南傍海壖过乌牧岛贝江口椒岛得新罗西北之长口镇又过秦王石桥麻田岛古寺岛得物岛千里至鸭渌江唐恩浦口乃东南陆行七百里至新罗王城自鸭渌江口舟行百余里乃小舫泝流东北三十里至泊汋口得渤海之境又泝流五百里至九都县城故髙丽王都又东北泝流二百里至神州又陆行四百里至显州天寳中王所都又正北如东六百里至渤海王城夏州北渡乌水经贺麟泽㧞利干泽过沙次内横刬沃野泊长泽白城百二十里至可朱浑水源又经故阳城泽横刬北门突纥利泊石子岭百余里至阿頽泉又经大非苦盐池六十六里至贺兰驿又经库也干泊弥鹅泊榆禄浑泊百余里至地頽泽又经歩拙泉故城八十八里渡乌那水经胡洛盐池纥伏干泉四十八里度库结沙一曰普纳沙二十八里过横水五十九里至十贲故城又十里至宁逺镇又渉屯根水五十里至安乐戍戍在河西壖其东壖有古大同城今大同城故永济栅也北经大泊十七里至金河又经故后魏沃野镇城傍金河过古长城九十二里至吐俱麟川傍水行经破落汗山贺悦泉百三十一里至歩越多山又东北二十里至缬特泉又东六十里至贺人山山西碛口有诘特犍泊吐俱麟川水西有城城东南经拔厥那山二百三十里至帝割逹城又东北至诺真水汊又东南百八十七里经古可汗城至咸泽又东南经乌咄谷二百七里至古云中城又西五十五里有绥逺城皆灵夏以北蕃落所居中受降城正北如东八十里有唿延谷谷南口有唿延栅谷北口有归唐栅车道也入回鹘使所经又五百里至䴙鹈泉又十里入碛经麚鹿山鹿耳山错甲山八百里至山鷰子井又西北经密粟山达旦泊野马泊可汗泉横岭绵泉镜泊七百里至回鹘衙帐又别道自䴙鹈泉北经公主城眉间城怛罗思山赤崖盐泊浑义河炉门山木烛岭千五百里亦至回鹘衙帐东有平野西据乌德鞬山南依嗢昆水北六七百里至仙娥河河北岸有富贵城又正北如东过雪山松桦林及诸泉泊千五百里至骨利干又西十三日行至都播部落又北六七日至坚昆部落有牢山劔水又自衙帐东北渡仙娥河二百里至室韦骨利干之东室韦之西有鞠部落亦曰祴部落其东十五日行有俞折国亦室韦部落又正北十日行有大汉国又北有骨师国骨利干都播二部落北有小海冰坚时马行八日可度海北多大山其民状貎甚伟风俗类骨利干昼长而夕短回鹘有延姪伽水一曰延特勒泊曰延特勒郍海乌德鞬山左右嗢昆河独逻河皆屈曲东北流至衙帐东北五百里合流泊东北千余里有俱轮泊泊之四面皆室韦安西西出柘厥闗渡白马河百八十里西入俱毗罗碛经苦井百二十里至俱毗罗城又六十里至阿悉言城又六十里至拨换城一曰威戎城曰姑墨州南临思浑河乃西北渡拨换河中河距思浑河北二十里至小石城又二十里至于阗境之胡芦河又六十里至大石城一曰于祝曰温肃州又西北三十里至粟楼烽又四十里度拔逹岭又五十里至顿多城乌孙所治赤山城也又三十里渡真珠河又西北渡乏驿岭五十里渡雪海又三十里至碎卜戍傍碎卜水五十里至热海又四十里至冻城又百一十里至贺猎城又三十里至叶支城出谷至碎叶川口八十里至裴罗将军城又西四十里至碎叶城城北有碎叶水水北四十里有羯丹山十姓可汗每立君长于此自碎叶西四十里至米国城又三十里至新城又六十里至顿建城又五十里至阿史不来城又七十里至俱兰城又十里至税建城又五十里至怛罗斯城自拨换碎叶西南渡浑河百八十里有济浊馆故和平舖也又经故达干城百二十里至谒者舘又六十里至据史德城龟兹境也一曰鬰头州在赤河北岸孤石山渡赤河经岐山三百四十里至葭芦舘又经达漫城百四十里至疏勒镇南北西三面皆有山城在水中城东又有汉城亦在滩上赤河来自疏勒西葛罗岭至城西分流合于城东北入据史德界自拨换南而东经崑岗渡赤河又西南经神山睢阳咸泊又南经疎树九百三十里至于阗镇城于阗西五十里有苇闗又西经渤海西北渡繄舘河六百二十里至郅支满城一曰碛南州又西北经苦井黄渠三百二十里至双渠故羯饭舘也又西北经半城百六十里至演渡州又北八十里至疏勒镇自疏勒西南入劔末谷青山岭青岭不忍岭六百里至葱岭守捉故羯盘陀国开元中置守捉安西极邉之戍有宁弥故城一曰达德力城曰汗弥国曰拘弥城于阗东三百九十里有建德力河东七百里有精絶国于阗西南三百八十里有皮山城北与姑墨接冻凌山在于阗东西南七百里又于阗东三百里有坎城镇东六百里有兰城镇南六百里有胡弩镇西二百里有固城镇西三百九十里有吉良镇于阗东距且末镇千六百里自焉耆西五十里过铁门闗又二十里至于术守捉城又二百里至榆林守捉又五十里至龙泉守捉又六十里至东夷僻守捉又七十里至西夷僻守捉又六十里至赤岸守捉又百二十里至安西都护府又一路自沙州夀昌县西十里至阳闗故城又西至蒲昌海南岸千里自蒲昌海南岸西经七屯城汉伊修城也又西八十里至石城镇汉楼兰国也亦名鄯善在蒲昌海南三百里康艳典为镇使以通西域者又西二百里至新城亦谓之弩支城艳典所筑又西经特勒井渡且末河五百里至播仙镇故且末城也髙宗上元中更名又西经悉利支井祅井勿遮水五百里于阗东兰城守捉又西经移杜堡彭懐堡次城守捉三百里至于阗安南经交趾太平百余里至峯州又经南田百三十里至恩楼县乃水行四十里至忠城州又二百里至多利州又三百里至朱贵州又四百里至丹棠州皆生獠也又四百五十里至古涌歩水路距安南凡千五百五十里又百八十里经浮动山天井山山上夹道皆天井间不容跬者三十里二日行至汤泉州又五十里至禄索州又十五里至龙武州皆爨蛮安南境也又八十三里至傥迟顿又经八平城八十里至洞澡水又经南亭百六十里至曲江劔南地也又经通海镇百六十里渡海河利水至绛县又八十里至晋宁驿戎州地也又八十里至柘东城八十里至安宁故城又四百八十里至灵南城又八十里至白崖城又七十里至蒙舍城又八十里至龙尾城又十里至太和城又二十五里至羊苴咩城自羊苴咩城西至永昌故郡三百里又西渡恕江至诸葛亮城二百里又南至乐城二百里又入骠国境经万公等八部落至悉利城七百里又经突旻城至骠国千里又自骠国西度黒山至东天竺迦摩波国千六百里又西北渡迦罗都河至奔那伐檀那国六百里又西南至中天竺国东境恒河南岸羯朱嗢罗国四百里又西至摩羯陀国六百里一路自诸葛亮城西去腾充城二百里又西至弥城百里又西过山二百里至丽水城乃西渡丽水龙泉水二百里至安西城乃西渡弥诺江水千里至大秦婆罗门国有西渡大岭三百里至东天竺北界箇没卢国又西南千二百里至中天竺国东北境之奔那伐檀那国与骠国往婆罗门路合一路自驩州东二日行至唐林州安逺县南行经古罗江二日行至环王国之檀洞江又四日至朱崖又经单补镇二日至环王国城故汉日南郡地也自驩州西南三日行度雾温岭又二日行至棠州日落县又经罗伦江及古朗洞之石密山三日行至棠州文阳县又经漦漦涧四日行至文单国之算台县又三日行至文单外城又一日行至内城一曰陆真腊其南水真腊又南至小海其南罗越国又南至大海广州东南海行二百里至屯门山乃帆风西行二日至九州石又南二日至象石又西南三日行至占不劳山山在环王国东二百里海中又南二日行至陵山又一日行至门毒国又一日行至古笪国又半日行至奔陀浪洲又两日行到军突弄山又五日行至海硖蕃人谓之质南北百里北岸则罗越国南岸则佛逝国佛逝国东水行四五日至诃陵国南中洲之最大者又西出硖三日至葛葛僧祗国在佛逝西北隅之别岛国人多钞暴乘舶者畏惮之其北岸则箇罗国箇罗西则哥谷罗国又从葛葛僧祗四五日行至胜邓洲又西五日行至婆露国又六日行至婆国伽篮洲又北四日行至师子国其北海岸距南天竺大岸百里又西四日行经没来国南天竺之最南境又西北经十余小国至婆罗门西境又西北二日行至拔䫻国又十日行经天竺西境小国五至提䫻国其国有弥兰大河一曰新头河自北渤崑国来西流至提䫻国北入于海又自提䫻国西二十日行经小国二十余至提罗卢和国一曰罗和异国国人于海中立华表夜则置炬其上使舶人夜行不迷又西一日行至乌刺国乃大食国之弗利刺河南入于海小舟泝流二日至末罗国大食重镇也又西北陆行千里至茂门王所都縳逹城自婆罗门南境从没来国至乌刺国皆縁海东岸行其西岸之西皆大食国其西最南谓之三兰国自三兰国正北二十日行经小国十余至设国又十日行经小国六七至萨伊瞿和竭国当海西岸又西六七日行经小国六七至没巽国又西北十日行经小国十余至拔离謌磨难国又一日行至乌刺国与东岸路合西域有陀拔恩单国在疏勒西南二万五千里东距勃达国西至湼满国皆一月行南至罗刹支国半月行北至海两月行罗刹支国东至都槃国半月行西至沙兰国南至大食国皆二十日行都槃国东至大食国半月行南至大食国二十五日行北至勃达国一月行勃达国东至大食国两月行西北至岐兰国二十日行北至大食国一月行河没国东南至陀拔国半月行西北至岐兰国二十日行南至沙兰国一月行北至海两月行岐兰国西至大食国两月行南至湼满国二十日行北至海五日行湼满国西至大食国两月行南至大食国一月行北至岐兰国二十日行沙兰国南至大食国二十五日行北至湼满国二十五日行石国东至拔汗那国百里西南至东米国五百里罽宾国在疏勒西南四千里东至俱兰城国七百里西至大食国千里南至婆罗门国五百里北至吐火罗国二百里东米国在安国西北二千里东至碎叶国五千里西南至石国千五百里南至拔汗那国千五百里史国在疏勒西二千里东至俱密国千里西至大食国二千里南至吐火罗国二百里西北至康国七百里唐书卷四十三下唐书卷四十三下考证地理志七下羁縻州闗内道云中都督府注析颉利右部置旧书党项部落置贺鲁州葛逻州跌州右隷单于都护府旧书皆属夏州都督府唐书卷四十三下考证新唐书卷四十四钦定四库全书唐书卷四十四宋翰林学士欧阳修撰志第三十四选举志唐制取士之科多因隋旧然其大要有三由学舘者曰生徒由州县者曰乡贡皆升于有司而进退之其科之目有秀才有明经有俊士有进士有明法有明字有明算有一史有三史有开元礼有道举有童子而明经之别有五经有三经有二经有学䆒一经有三礼有三传有史科此岁举之常选也其天子自诏者曰制举所以待非常之才焉凡学六皆隷于国子监国子学生三百人以文武三品以上子孙若从二品以上曾孙及勲官二品县公京官四品带三品勲封之子为之太学生五百人以五品以上子孙职事官五品朞亲若三品曾孙及勲官三品以上有封之子为之四门学生千三百人其五百人以勲官三品以上无封四品有封及文武七品以上子为之八百人以庶人之俊异者为之律学生五十人书学生三十人算学生三十人以八品以下子及庶人之通其学者为之京都学生八十人大都督中都督府上州各六十人下都督府中州各五十人下州四十人京县五十人上县四十人中县中下县各三十五人下县二十人国子监生尚书省补祭酒统焉州县学生州县长官补长史主焉凡舘二门下省有弘文馆生三十人东宫有崇文馆生二十人以皇缌麻以上亲皇太后皇后大功以上亲宰相及散官一品功臣身食实封者京官职事从三品中书黄门侍郎之子为之凡博士助教分经授诸生未终经者无易业凡生限年十四以上十九以下律学十八以上二十五以下凡礼记春秋左氏传为大经诗周礼仪礼为中经易尚书春秋公羊传谷梁传为小经通二经者大经小经各一若中经二通三经者大经中经小经各一通五经者大经皆通余经各一孝经论语皆兼通之凡治孝经论语共限一岁尚书公羊传谷梁传各一岁半易诗周礼仪礼各二岁礼记左氏传各三岁学书日纸一幅间习时务策读国语説文字林三苍尔雅凡书学石经三体限三岁説文二岁字林一岁凡算学孙子五曹共限一岁九章海岛共三岁张丘建夏侯阳各一岁周髀五经算共一岁缀术四岁缉古三岁记遗三等数皆兼习之旬给假一日前假博士考试读者千言试一帖帖三言讲者二千言问大义一条总三条通二为第不及者有罚岁终通一年之业口问大义十条通八为上六为中五为下併三下与在学九岁律生六岁不堪贡者罢归诸学生通二经俊士通三经已及第而愿留者四门学生补太学太学生补国子学每岁五月有田假九月有授衣假二百里外给程其不帅敎及岁中违程满三十日事故百日缘亲病二百日皆罢归既罢条其状下之属所五品以上子孙送兵部准䕃配色每岁仲冬州县馆监举其成者送之尚书省而举选不繇馆学者谓之乡贡皆怀牒自列于州县试已长吏以乡饮酒礼㑹属僚设賔主陈爼豆备管絃牲用少牢歌鹿鸣之诗因与耆艾叙长少焉既至省皆疏名列到结款通保及所居始由戸部集閲而关于考功员外郎试之凡秀才试方略策五道以文理通粗为上上上中上下中上凡四等为及第凡明经先帖文然后口试经问大义十条答时务策三道亦为四等凡开元礼通大义百条策三道者超资与官义通七十策通二者及第散试官能通者依正员凡三传科左氏传问大义五十条公羊谷梁传三十条䇿皆三道义通七以上策通二以上为第白身视五经有出身及前资官视学究一经凡史科每史问大义百条策三道义通七策通二以上为第能通一史者白身视五经三传有出身及前资官视学究一经三史皆通者奖擢之凡童子科十岁以下能通一经及孝经论语卷诵文十通者予官通七予出身凡进士试时务策五道帖一大经经策全通为甲第策通四帖过四以上为乙第凡明法试律七条令三条全通为甲第通八为乙第凡书学先口试通乃墨试説文字林二十条通十八为第凡算学录大义本条为问答明数造术详明术理然后为通试九章三条海岛孙子五曹张丘建夏侯阳周髀五经算各一条十通六记遗三等数帖读十得九为第试缀术缉古录大义为问答者明数造术详明术理无注者合数造术不失义理然后为通缀术七条辑古三条十通六记遗三等数帖读十得九为第落经者虽通六不第凡弘文崇文生试一大经一小经或二中经或史记前后汉书三国志各一或时务策五道经史皆试策十道经通六史及时务策通三皆帖孝经论语共十条通六为第凡贡举非其人者废举者校试不以实者皆有罚其敎人取士着于令者大略如此而士之进取之方与上之好恶所以育材养士招来奖进之意有司选士之法因时增损不同自高祖初入长安开大丞相府下令置生员自京师至于州县皆有数既即位又诏秘书外省别立小学以敎宗室子孙及功臣子弟其后又诏诸州明经秀才俊士进士明于理体为乡里称者县考试州长重覆岁随方物入贡吏民子弟学艺者皆送于京学为设考课之法州县乡皆置学焉及太宗即位益崇儒术乃于门下别置弘文馆又增置书律学进士加读经史一部十三年东宫置崇文馆自天下初定增筑学舍至千二百区虽七营飞骑亦置生遣博士为授经四夷若高丽百济新罗高昌吐蕃相继遣子弟入学遂至八千余人高宗永徽二年始停秀才科龙朔二年东都置国子监明年以书学隷兰台算学隷秘阁律学隷详刑上元二年加试贡士老子策明经二条进士三条国子监置大成二十人取已及第而聪明者为之试书日诵千言并日试策所业十通七然后补其禄俸同直官通四经业成上于尚书吏部试之登第者加一阶放选其不第则习业如初三岁而又试三试而不中第从常调永隆二年考功员外郎刘思立建言明经多抄义条进士唯诵旧䇿皆亡实才而有司以人数充第乃诏自今明经试帖麤十得六以上进士试杂文二篇通文律者然后试䇿武后之乱改易旧制颇多中宗反正诏宗室三等以下五等以上未出身愿宿衞及任国子生听之其家居业成而堪贡者宗正寺试送监举如常法三衞番下日愿入学者听附国子学太学及律馆习业蕃王及可汗子孙愿入学者附国子学读书玄宗开元五年始令乡贡明经进士见讫国子监谒先师学官开讲问义有司为具食清资五品以上官及朝集使皆往閲礼焉七年又令弘文崇文国子生季一朝叅及注老子道德经成诏天下家藏其书贡举人减尚书论语策而加试老子又敕州县学生年二十五以下八品子若庶人二十一以下通一经及未通经而聪悟有文辞史学者入四门学为俊士即诸州贡举省试不第愿入学者亦听二十四年考功员外郎李昂为举人诋诃帝以员外郎望轻遂移贡举于礼部以侍郎主之礼部选士自此始二十九年始置崇玄学习老子庄子文子列子亦曰道举其生京都各百人诸州无常员官秩䕃第同国子举送课试如明经天宝九载置广文馆于国学以领生徒为进士者举人旧重两监后世禄者以京兆同华为荣而不入学十二载乃敕天下罢乡贡举人不由国子及郡县学者勿举送是岁道举停老子加周易十四载复乡贡代宗广德二年诏曰古者设太学敎胄子虽年谷不登兵革或动而俎豆之事不废顷年戎车屡驾诸生辍讲宜追学生在馆习业度支给厨米是岁贾至为侍郎建言岁方囏歉举人赴省者两都试之两都试人自此始贞元二年诏习开元礼者举同一经例明经习律以代尔雅是时弘文崇文生未补者务取员阙以补速于登第而用䕃乖实至有假市门资变易昭穆及假人试艺者六年诏宜据式考试假代者论如法初礼部侍郎亲故移试考功谓之别头十六年中书舍人高郢奏罢议者是之元和二年置东都监生一百员然自天宝后学校益废生徒流散永泰中虽置西监生而馆无定员于是始定生员西京国子馆生八十人太学七十人四门三百人广文六十人律馆二十人书算馆各十人东都国子馆十人太学十五人四门五十人广文十人律馆十人书馆三人算馆二人而已明经停口义复试墨义十条五经取通五明经通六其尝坐法及为州县小史虽艺文可采勿举十三年权知礼部侍郎庾承宣奏复考功别头试初开元中礼部考试毕送中书门下详覆其后中废是岁侍郎钱徽所举送覆试多不中选由是贬官而举人杂文复送中书门下长庆三年侍郎王起言故事礼部已放牓而中书门下始详覆今请先详覆而后放牓议者以起虽避嫌然失贡职矣谏议大夫殷侑言三史为书劝善惩恶亚于六经比来史学都废至有身处班列而朝廷旧章莫能知者于是立史科及三传科太和三年高锴为考功员外郎取士有不当监察御史姚中立又奏停考功别头试六年侍郎贾餗又奏复之八年宰相王涯以为礼部取士乃先以牓示中书非至公之道自今一委有司以所试杂文乡贯三代名讳送中书门下大抵衆科之目进士尤为贵其得人亦最为盛焉方其取以辞章类若浮文而少实及其临事设施奋其事业隐然为国名臣者不可胜数遂使时君笃意以谓莫此之尚及其后世俗益婾薄上下交疑因以谓按其声病可以为有司之责舍是则汗漫而无所守遂不复能易呜唿乃知三代乡里德行之举非至治之隆莫能行也太宗时冀州进士张昌龄王公谨有名于当时考功员外郎王师旦不署以第太宗问其故对曰二人者皆文采浮华擢之将诱后生而敝风俗其后二人者卒不能有立宝应二年礼部侍郎杨绾上疏言进士科起于隋大业中是时犹试策高宗朝刘思立加进士杂文明经填帖故为进士者皆诵当代之文而不通经史明经者但记帖括又投牒自举非古先哲王侧席待贤之道请依古察孝亷其乡闾孝友信义亷耻而通经者县荐之州州试其所通之学送于省自县至省皆勿自投牒其到状保辨识牒皆停而所习经取大义听通诸家之学每问经十条对策三道皆通为上第吏部官之经义通八策通二为中第与出身下第罢归论语孝经孟子兼为一经其明经进士及道举竝停诏给事中李栖筠李廙尚书左丞贾至京兆尹兼御史大夫严武议栖筠等议曰夏之政忠商之政敬周之政文然则文与忠敬皆统人行且谥号述行莫美于文文兴则忠敬存焉故前代以文取士本文行也由辞观行则及辞焉宣父称颜子不迁怒不贰过谓之好学今试学者以帖字为精通不穷㫖义岂能知迁怒贰过之道乎考文者以声病为是非岂能知移风易俗化天下乎是以上失其源下袭其流先王之道莫能行也夫先王之道消则小人之道长乱臣贼子由是生焉今取士试之小道而不以远大是犹以蜗蚓之饵垂海而望吞舟之鱼不亦难乎所以食垂饵者皆小鱼就科目者皆小艺且夏有天下四百载禹之道丧而商始兴商有天下六百祀汤之法弃而周始兴周有天下八百年文武之政废而秦始并焉三代之选士任贤皆考实行是以风俗淳一运祚长远汉兴监其然尊儒术尚名节虽近戚窃位彊臣擅权弱主外立母后专政而亦能终彼四百岂非学行之効邪魏晋以来专尚浮侈德义不修故子孙速颠享国不永也今绾所请实为正论然自晋室之乱南北分裂人多侨处必欲复古乡举里选窃恐未尽请兼广学校以明训诱虽京师州县皆有小学兵革之后生徒流离儒臣师氏禄廪无向请増博士员厚其廪稍选通儒硕生间居其职十道大郡置太学馆遣博士出外兼领郡官以敎生徒保桑梓者乡里举焉在流寓者庠序推焉朝而行之夕见其利而大臣以为举人循习难于速变请自来岁始帝以问翰林学士对曰举进士久矣废之恐失其业乃诏明经进士与孝亷兼行先是进士试诗赋及时务策五道明经策三道建中二年中书舍人赵赞权知贡举乃以箴论表赞代诗赋而皆试策三道太和八年礼部复罢进士议论而试诗赋文宗从内出题以试进士谓侍臣曰吾患文格浮薄昨自出题所试差胜乃诏礼部岁取登第者三十人茍无其人不必充其数是时文宗好学嗜古郑覃以经术位宰相深嫉进士浮薄屡请罢之文宗曰敦厚浮薄色色有之进士科取人二百年矣不可遽废因得不罢武宗即位宰相李德裕尤恶进士初举人既及第缀行通名诣主司第谢其制序立西阶下北上东向主人席东阶下西向诸生拜主司答拜乃叙齿谢恩遂升阶与公卿观者皆坐酒数行乃赴期集又有曲江㑹题名席至是德裕奏国家设科取士而附党背公自为门生自今一见有司而止其期集参谒曲江题名皆罢德裕尝论公卿子弟艰于科举武宗曰向闻杨虞卿兄弟朋比贵势妨平进之路昨黜杨知至郑朴等抑其太甚耳有司不识朕意不放子弟即过矣但取实艺可也德裕曰郑肃封敖子弟皆有才不敢应举臣无名第不当非进士然臣祖天宝末以仕进无他岐勉彊随计一举登第自后家不置文选盖恶其不根艺实然朝廷选官须公卿子弟为之何者少习其业目熟朝廷事台阁之仪不敎而自成寒士纵有出人之才固不能闲习也则子弟未易可轻德裕之论偏异盖如此然进士科当唐之晚节尤为浮薄世所共患也所谓制举者其来远矣自汉以来天子常称制诏道其所欲问而亲策之唐兴世崇儒学虽其时君贤愚好恶不同而乐善求贤之意未始少怠故自京师外至州县有司常选之士以时而举而天子又自诏四方德行才能文学之士或高蹈幽隐与其不能自达者下至军谋将略翘关㧞山絶艺竒伎莫不兼取其为名目随其人主临时所欲而列为定科者如贤良方正直言极谏博通坟典达于敎化军谋宏远堪任将率详明政术可以理人之类其名最着而天子廵狩行幸封禅太山梁父往往㑹见行在其所以待之之礼甚优而宏材伟论非常之人亦时出于其间不为无得也其外又有武举盖其起于武后之时长安二年始置武举其制有长垜马射歩射平射筒射又有马枪翘关负重身材之选翘关长丈七尺径三寸半凡十举后手持关距出处无过一尺负重者负米五斛行二十歩皆为中第亦以乡饮酒礼送兵部其选用之法不足道故不复书唐书卷四十四新唐书卷四十五钦定四库全书唐书卷四十五宋翰林学士欧阳修撰志第三十五选举志凡选有文武文选吏部主之武选兵部主之皆为三铨尚书侍郎分主之凡官员有数而署置过者有罚知而听者有罚规取者有罚每岁五月颁格于州县选人应格则本属或故任取选解列其罢免善恶之状以十月㑹于省过其时者不叙其以时至者乃考其功过同流者五五为联京官五人保之一人识之刑家之子工贾异类及假名承伪隐冐升降者有罚文书粟错隐倖者駮放之非隐倖则不凡择人之法有四一曰身体貌丰伟二曰言言辞辩正三曰书楷法遒美四曰判文理优长四事皆可取则先德行德均以才才均以劳得者为留不得者为放五品以上不试上其名中书门下六品以下始集而试观其书判已试而铨察其身言已铨而注询其便利而拟已注而唱不厌者得反通其辞三唱而不厌听冬集厌者为甲上于仆射乃上门下省给事中读之黄门侍郎省之侍中审之然后以闻主者受㫖而奉行焉谓之奏受视品及流外则判补皆给以符谓之告身凡官已受成皆廷谢凡试判登科谓之入等甚拙者谓之蓝缕选未满而试文三篇谓之宏辞试判三条谓之抜萃中者即授官凡出身嗣王郡王从四品下亲王诸子封郡公者从五品上国公正六品上郡公正六品下县公从六品上侯正七品上伯正七品下子从七品上男从七品下皇帝缌麻以上亲皇太后期亲正六品上皇太后大功皇后期亲从六品上皇帝袒免皇太后小功缌麻皇后大功亲正七品上皇后小功缌麻皇太子妃期亲从七品上外戚皆以服属降二阶叙娶郡主者正六品上娶县主者正七品上郡主子从七品上县主子从八品上凡用䕃一品子正七品上二品子正七品下三品子从七品上从三品子从七品下正四品子正八品上从四品子正八品下正五品子从八品上从五品及国公子从八品下凡品子任杂掌及王公以下亲事帐内劳满而选者七品以上子从九品上叙其任流外而应入流内叙品卑者亦如之九品以上及勲官五品以上子从九品下叙三品以上䕃曽孙五品以上䕃孙孙降子一等曽孙降孙一等赠官降正官一等死事者与正官同郡县公子视从五品孙县男以上子降一等勲官二品子又降一等二王后孙视正三品凡秀才上上第正八品上上中第正八品下上下第从八品上中上第从八品下明经上上第从八品下上中第正九品上上下第正九品下中上第从九品下进士明法甲第从九品上乙第从九品下弘文崇文馆生及第亦如之应入五品者以闻书算学生从九品下叙凡弘文崇文生皇缌麻以上亲皇太后皇后大功以上亲一家听二人选职事二品以上散官一品中书门下正三品同三品六尚书等子孙并姪功臣身食实封者子孙一䕃听二人选京官职事正三品同中书门下平章事供奉官三品子孙京官职事从三品中书黄门侍郎并供奉三品官带四品五品散官子一䕃一人凡勲官选者上柱国正六品叙六品而下递降一阶骁骑尉武骑尉从九品上叙凡居官必四考四考中中进年劳一阶叙每一考中上进一阶上下二阶上中以上及计考应至五品以上奏而别叙六品以下迁改不更选及守五品以上官年劳岁一叙给记阶牒考多者准考累加凡医术不过尚药奉御隂阳卜筮图画工巧造食音声及天文不过本色局署令鸿胪译语不过典客署令凡千牛备身备身左右五考送兵部试有文者送吏部凡斋郎太庙以五品以上子孙及六品职事并清官子为之六考而满郊社以六品职事官子为之八考而满皆读两经粗通限年十五以上二十以下择仪状端正无疾者武选凡纳课品子岁取文武六品以下勲官三品以下五品以上子年十八以上每州为解上兵部纳课十三岁而试第一等送吏部第二等留本司第三等纳资二岁第四等纳资三岁纳已复试量文武授散官若考满不试免当年资遭䘮免资无故不输资及有犯者放还之凡捉钱品子无违负满二百日本属以簿附朝集使上于考功兵部满十岁量文武授散官其视品国官府佐应停者依品子纳课十岁而试凡一岁为一选自一选至十二选视官品高下以定其数因其功过而増损之初武德中天下兵革新定士不求禄官不充员有司移符州县课人赴调远方或赐衣续食犹辞不行至则授用无所点退不数年求者寖多亦颇加简汰贞观二年侍郎刘林甫言隋制以十一月为选始至春乃毕今选者衆请四时注拟十九年马周以四时选为劳乃复以十一月选至三月毕太宗尝谓摄吏部尚书杜如晦曰今专以言辞刀笔取人而不悉其行至后败职虽刑戮之而民已敝矣乃欲放古令诸州辟召㑹功臣行世封乃止它日复顾侍臣曰致治之术在于得贤今公等不知人朕又不能徧识日月其逝而人远矣吾将使人自举可乎而魏徴以为长浇竞又止初铨法简而任重高宗总章二年司列少常伯裴行俭始设长名榜引铨注法复定州县升降为八等其三京五府都护都督府悉有差次量官资授之其后李敬玄为少常伯委事于员外郎张仁祎仁祎又造姓歴改状様铨歴等程式而铨总之法密矣然是时仕者衆庸愚咸集有伪主符告而矫为官者有接承它名而参调者有远人无亲而置保者试之日冐名代进或旁坐假手或借人外助多非其实虽繁设等级递差选限増谴犯之科开纠告之令以遏之然犹不能禁大率十人竞一官余多委积不可遣有司患之谋为黜落之计以僻书隐学为判目无复求人之意而吏求货贿出入升降至武后时天官侍郎魏玄同深嫉之因请复古辟署之法不报初试选人皆煳名令学士考判武后以为非委任之方罢之而其务收人心士无贤不肖多所进奖长安二年举人授拾遗补阙御史着作佐郎大理评事衞佐凡百余人明年引见风俗使举人悉授试官高者至鳯阁舍人给事中次员外郎御史补阙拾遗校书郎试官之起自此始时李峤为尚书又置员外郎二千余员悉用势家亲戚给俸禄使釐务至与正官争事相殴者又有检校勅摄判知之官神龙二年峤复为中书令始悔之乃停员外郎官釐务中宗时韦后及太平安乐公主等用事于侧门降墨勅斜封授官号斜封官凡数千员内外盈溢无㕔事以居当时谓之三无坐处言宰相御史及员外郎也又以郑愔为侍郎大纳货赂选人留者甚衆至逆用三年员阙而纲纪大溃韦氏败始以宋璟为吏部尚书李乂卢从愿为侍郎姚元之为兵部尚书陆象先卢怀慎为侍郎悉奏罢斜封官量阙留人虽资高考深非才实者不取初尚书铨掌七品以上选侍郎铨掌八品以下选至是通其品而掌焉未几璟元之等罢殿中侍御史崔涖太子中允薛昭希太平公主意上言罢斜封官人失其所而怨积于下必有非常之变乃下诏尽复斜封别勅官玄宗即位厉精为治左拾遗内供奉张九龄上疏言县令刺史陛下所与共理尤亲于民者也今京官出外乃反以为斥逐非少重其选不可又曰古者或遥闻辟召或一见任之是以士脩名行而流品不杂今吏部始造簿书以备遗忘而反求精于案牍不急人才何异遗劒中流而刻舟以记于是下诏择京官有善政者补刺史岁十月按察使校殿最自第一至第五校考使及户部长官总覈之以为升降凡官不歴州县不拟台省已而悉集新除县令宣政殿亲临问以治人之策而擢其高第者又诏员外郎御史诸供奉官皆进名勅授而兵吏部各以员外郎一人判南曹由是铨司之任轻矣其后戸部侍郎宇文融又建议置十铨乃以礼部尚书苏颋等分主之太子左庻子呉兢諌曰易称君子思不出其位言不侵官也今以颋等分掌吏部选而天子亲临决之尚书侍郎皆不闻参议者以为万乘之君下行选事帝悟遂复以三铨还有司开元十八年侍中裴光庭兼吏部尚书始作循资格而贤愚一槩必与格合乃得铨授限年蹑级不得踰越于是久淹不收者皆便之谓之圣书及光庭卒中书令萧嵩以为非求材之方奏罢之乃下诏曰凡人年三十而出身四十乃得从事更造格以分寸为差若循新格则六十未离一尉自今选人才业优异有操行及远郡下寮名迹稍着者吏部随材甄擢之初诸司官兼知政事者至日午后乃还本司视事兵部吏部尚书侍郎知政事者亦还本司分阙注唱开元以来宰相位望渐崇虽尚书知政事亦于中书决本司事以自便而左右相兼兵部吏部尚书者不自铨总又故事必三铨三注三唱而后拟官季春始毕乃过门下省杨国忠以右相兼吏部尚书建议选人视官资书判状迹功优宜对衆定留放乃先遣吏密定员阙一日㑹左相及诸司长官于都堂注唱以夸神速由是门下过官三铨注官之制皆废侍郎主试判而已肃代以后兵兴天下多故官员益滥而铨法无可道者至德宗时试太常寺协律郎沈既济极言其敝曰近世爵禄失之者久其失非他四太而已入仕之门太多世胄之家太优禄利之资太厚督责之令太薄臣以为当轻其禄利重其督责夫古今选用之法九流常叙有三科而已曰德也才也劳也而今选曹皆不及焉且吏部甲令虽曰度德居任量才授职计劳升叙然考校之法皆在书判簿歴言辞俯仰之间侍郎非通神不可得而知则安行徐言非德也空文善书非才也累资积考非劳也茍执不失犹乖得人况衆流茫茫耳目有不足者乎盖非鉴之不明非择之不精法使然也王者观变以制法察时而立政按前代选用皆州府察举至于齐隋署置多由请託故当时议者以为与其率私不若自举与其外滥不若内收是以罢州府之权而归于吏部此矫时惩弊之权法非经国不刋之常典今吏部之法蹙矣不可以坐视刓弊臣请五品以上及羣司长官宰臣进叙吏部兵部得参议焉六品以下或僚佐之属听州府辟用则铨择之任委于四方结奏之成归于二部必先择牧守然后授其权高者先署而后闻卑者听版而不命其牧守将帅或选用非公则吏部兵部得察而举之圣主明目达聪逖听遐视罪其私冐不慎举者小加谴黜大正刑典责成授任谁敢不勉夫如是则接名伪命之徒菲才薄行之人贪叨贿货懦弱姦宄下诏之日随声而废通大数十去八九矣如是人少而员寛事覈而官审贤者不奖而自进不肖者不抑而自退或曰开元天宝中不易吏部之法而天下砥平何必外辟方臻于理臣以为不然夫选举者经邦之一端虽制之有美恶而行之由法令是以州郡察举在两汉则理在魏齐则乱吏部选集在神龙景龙则紊在开元天宝则理当其时久承升平御以法术庆赏不轶威刑必齐由是而理匪用吏部而臻此也况以此时用辟召之法则理不益久乎天子虽嘉其言而重于改作讫不能用初吏部岁常集人其后三数岁一集选人猥至文簿纷杂吏因得以为姦利士至蹉跌或十年不得官而阙员亦累岁不补陆贽为相乃惩其弊命吏部据内外员三分之计阙集人岁以为常是时河西陇右没于虏河南河北不上计吏员大率减天宝三之一而入流者加一故士人二年居官十年待选而考限迁除之法寖坏宪宗时宰相李吉甫定考迁之格诸州刺史次赤府少尹次赤令诸陵令五府司马上州以上上佐东宫官詹事谕德以下王府官四品以上皆五考侍御史十三月殿中侍御史十八月监察御史二十五月三省官诸道勅补检校五品以上及台省官皆三考余官四考文武官四品以下五考凡迁尚书省四品以上文武官三品以上皆先奏唐取人之路盖多矣方其盛时着于令者纳课品子万人诸馆及州县学六万三千七十人太史歴生三十六人天文生百五十人太医药童针呪诸生二百一十一人太卜卜筮三十人千牛备身八十人备身左右二百五十六人进马十六人斋郎八百六十二人诸衞三衞监门直长三万九千四百六十二人诸屯主副千九百八人诸折冲府録事府史一千七百八十二人校尉三千五百六十四人执仗执乘每府三十二人亲事帐内万人集贤院御书手百人史馆典书楷书四十一人尚药童三十人诸台省寺监军衞坊府之胥史六千余人凡此者皆入官之门户而诸司主禄已成官及州县佐史未叙者不在焉至于铨选其制不一凡流外兵部礼部举人郎官得自主之谓之小选太宗时以岁旱谷贵东人选者集于洛州谓之东选高宗上元二年以岭南五管黔中都督府得即任土人而官或非其才乃遣郎官御史为选补使谓之南选其后江南淮南福建大抵因岁水旱皆遣选补使即选其人而废置不常选法又不着故不复详焉唐书卷四十五新唐书卷四十六钦定四库全书唐书卷四十六宋翰林学士欧阳修撰志第三十六百官志唐之官制其名号禄秩虽因时増损而大抵皆沿隋故其官司之别曰省曰台曰寺曰监曰衞曰府各统其属以分职定位其辨贵贱叙劳能则有品有爵有勲有阶以时考覈而升降之所以任羣材治百事其为法则精而密其施于事则简而易行所以然者由职有常守而位有常员也方唐之盛时其制如此盖其始未尝不欲立制度明纪纲为万世法而常至于交侵纷乱者由其时君不能慎守而狥一切之茍且故其事愈繁而官益冗至失其职业而卒不能复初太宗省内外官定制为七百三十员曰吾以此待天下贤材足矣然是时已有员外置其后又有特置同正员至于检校兼守判知之类皆非本制又有置使之名或因事而置事已则罢或遂置而不废其名类繁多莫能徧举自中世以后盗起兵兴又有军功之官遂不胜其滥矣故採其纲目条理可为后法及事虽非正后世遵用因仍而不能改者着于篇宰相之职佐天子总百官治万事其任重矣然自汉以来位号不同而唐世宰相名尤不正初唐因隋制以三省之长中书令侍中尚书令共议国政此宰相职也其后以太宗尝为尚书令臣下避不敢居其职由是仆射为尚书省长官与侍中中书令号为宰相其品位既崇不欲轻以授人故常以他官居宰相职而假以他名自太宗时杜淹以吏部尚书参议朝政魏徴以祕书监参预朝政其后或曰参议得失参知政事之类其名非一皆宰相职也贞观八年仆射李靖以疾辞位诏疾小瘳三两日一至中书门下平章事而平章事之名盖起于此其后李勣以太子詹事同中书门下三品谓同侍中中书令也而同三品之名盖起于此然二名不专用而佗官居职者犹假佗名如故自高宗以后为宰相者必加同中书门下三品虽品高者亦然惟三公三师中书令则否其后改易官名而张文瓘以东台侍郎同东西台三品同三品入衔自文瓘始永淳元年以黄门侍郎郭待举兵部侍郎岑长倩等同中书门下平章事平章事入衔自待举等始自是以后终唐之世不能改初三省长官议事于门下省之政事堂其后裴炎自侍中迁中书令乃徙政事堂于中书省开元中张説为相又改政事堂号中书门下列五房于其后一曰吏房二曰枢机房三曰兵房四曰戸房五曰刑礼房分曹以主衆务焉宰相事无不统故不以一职名官自开元以后常以领他职实欲重其事而反轻宰相之体故时方用兵则为节度使时崇儒学则为大学士时急财用则为盐铁转运使又其甚则为延资库使至于国史太清宫之类其名颇多皆不足取法故不着其详学士之职本以文学言语被顾问出入侍从因得参谋议纳谏诤其礼尤宠而翰林院者待诏之所也唐制乘舆所在必有文词经学之士下至卜医伎术之流皆直于别院以备宴见而文书诏令则中书舍人掌之自太宗时名儒学士时时召以草制然犹未有名号干封以后始号北门学士玄宗初置翰林待诏以张説陆坚张九龄等为之掌四方表疏批答应和文章既而又以中书务剧文书多壅滞乃选文学之士号翰林供奉与集贤院学士分掌制诏书敕开元二十六年又改翰林供奉为学士别置学士院专掌内命凡拜免将相号令征伐皆用白麻其后选用益重而礼遇益亲至号为内相又以为天子私人凡充其职者无定员自诸曹尚书下至校书郎皆得与选入院一岁则迁知制诰未知制诰者不作文书班次各以其官内宴则居宰相之下一品之上宪宗时又置学士承㫖唐之学士弘文集贤分隷中书门下省而翰林学士独无所属故附列于此云三师三公太师太傅太保各一人是为三师太尉司徒司空各一人是为三公皆正一品三师天子所师法无所总职非其人则阙三公佐天子理隂阳平邦国无所不统亲王拜者不亲事祭祀阙则摄尚书省尚书令一人正二品掌典领百官其属有六尚书一曰吏部二曰戸部三曰礼部四曰兵部五曰刑部六曰工部庶务皆㑹决焉凡上之逮下其制有六一曰制二曰勑三曰册天子用之四曰令皇太子用之五曰教亲王公主用之六曰符省下于州州下于县县下于乡下之达上其制有六一曰表二曰状三曰牋四曰启五曰辞六曰牒诸司相质其制有三一曰关二曰刺三曰移凡授内外百司之事皆印其发日为程一曰受二曰报诸州计奏达京师以事大小多少为之节凡符移关牒必遣于都省乃下天下大事不决者皆上尚书省凡制勑计奏之数省符宣告之节以岁终为断左右仆射各一人从二品掌统理六官为令之贰令阙则总省事劾御史糺不当者左丞一人正四品上右丞一人正四品下掌辨六官之仪糺正省内劾御史举不当者吏部户部礼部左丞总焉兵部刑部工部右丞总焉郎中各一人从五品上员外郎各一人从六品上掌付诸司之务举稽违署符目知宿直为丞之贰以都事受事发辰察稽失监印给纸笔以主事令史书令史署覆文案出符目以亭长启闭传禁约以掌固守当仓库及陈设诸司皆如之都事各六人从七品上主事各六人从八品下吏部考功礼部主书皆如之诸司主事从九品上吏部尚书一人正三品侍郎二人正四品上郎中二人正五品上员外郎二人从六品上掌文选勲封考课之政以三铨之法官天下之材以身言书判德行才用劳效较其优劣而定其留放为之注拟五品以上以名上而听制授六品以下量资而任之其属有四一曰吏部二曰司封三曰司勲四曰考功吏部郎中掌文官阶品朝集禄赐给其告身假使一人掌选补流外官员外郎二人从六品上一人判南曹皆为尚书侍郎之贰凡文官九品有正有从自正四品以下有上下为三十等凡文散阶二十九从一品曰开府仪同三司正二品曰特进从二品曰光禄大夫正三品曰金紫光禄大夫从三品曰银青光禄大夫正四品上曰正议大夫正四品下曰通议大夫从四品上曰太中大夫从四品下曰中大夫正五品上曰中散大夫正五品下曰朝议大夫从五品上曰朝请大夫从五品下曰朝散大夫正六品上曰朝议郎正六品下曰承议郎从六品上曰奉议郎从六品下曰通直郎正七品上曰朝请郎正七品下曰宣德郎从七品上曰朝散郎从七品下曰宣义郎正八品上曰给事郎正八品下曰徴事郎从八品上曰承奉郎从八品下曰承务郎正九品上曰儒林郎正九品下曰登仕郎从九品上曰文林郎从九品下曰将仕郎自四品皆番上于吏部不上者岁输资钱三品以上六百六品以下一千水旱虫霜减半资有文艺乐京上者每州七人六十不乐简选者罢输勲官亦如之以征镇功得护军以上者纳资减三之一凡流外九品取其书计时务其校试铨注与流内略同谓之小选吏部主事四人司封主事二人司勲主事四人考功主事三人司封郎中一人从五品上员外郎一人从六品上诸郎中员外郎品皆如之掌封命朝㑹赐予之级凡爵九等一曰王食邑万户正一品二曰嗣王郡王食邑五千戸从一品三曰国公食邑三千户从一品四曰开国郡公食邑二千户正二品五曰开国县公食邑千五百户从二品六曰开国县侯食邑千户从三品七曰开国县伯食邑七百户正四品上八曰开国县子食邑五百户正五品上九曰开国县男食邑三百户从五品上皇兄弟皇子皆封国为亲王皇太子子为郡王亲王之子承嫡者为嗣王诸子为郡公以恩进者封郡王袭郡王嗣王者封国公皇姑为大长公主正一品姊为长公主女为公主皆视一品皇太子女为郡主从一品亲王女为县主从二品凡王公十五以上预朝集宗亲女妇诸王长女月二参内命妇一品母为正四品郡君二品母为从四品郡君三品四品母为正五品县君凡诸王公主外戚之家卜祝占相不入门王妃公主郡县主嫠居有子者不再嫁凡外命妇有六王嗣王郡王之母妻为妃文武官一品国公之母妻为国夫人三品以上母妻为郡夫人四品母妻为郡君五品母妻为县君勲官四品有封者母妻为乡君凡外命妇朝参视夫子之品诸蕃三品以上母妻授封以制流外技术官不封母妻亲王孺人二人视正五品媵十人视从六品二品媵八人视正七品国公及三品媵六人视从七品四品媵四人视正八品五品媵三人视从八品凡置媵上其数补以告身散官三品以上皆置媵凡封户三丁以上为率岁租三之一入于朝廷食实封者得真户分食诸州皇后诸王公主食邑皆有课户名山大川畿内之地皆不以封司勲郎中一人员外郎二人掌官吏勲级凡十有二转为上柱国视正二品十有一转为柱国视从二品十转为上护军视正三品九转为护军视从三品八转为上轻车都尉视正四品七转为轻车都尉视从四品六转为上骑都尉视正五品五转为骑都尉视从五品四转为骁骑尉视正六品三转为飞骑尉视从六品二转为云骑尉视正七品一转为武骑尉视从七品凡以功授者覆实然后奏拟战功则计杀获之数坚城苦战功第一者三转出少击多曰上阵兵数相当曰中阵出多击少曰下阵矢石未交䧟坚突衆敌因而败者曰跳盪杀获十之四曰上获十之二曰中获十之一曰下获凡酬功之等见任前资常选曰上资文武散官衞官勲官五品以上曰次资五品以上子孙上柱国柱国子勲官六品以下曰下资白丁衞士曰无资跳盪人上资加二阶次资下资无资以次降凡上阵上获五转中获四转下获三转第二第三等递降焉中阵之上获眡上阵之中获中获眡上阵之下获下获两转下阵之上获眡中阵之中获中获眡中阵之下获下获一转破蛮獠上阵上获比两番降二转凡勲官九百人无职任者番上于兵部眡远近为十二番以彊干者为番头留宿衞者为番月上外州分五番主城门仓库执刀上柱国以下番上四年骁骑尉以下番上五年简于兵部授散官不第者五品以上复番上四年六品以下五年简如初再不中者十二年则番上六年八年则番上四年勲至上柱国有余则授周以上亲无者赐物太常音声人得五品以上勲非征讨功不除簿诸州授勲人岁第勲之高下三月一报户部有蠲免必验考功郎中员外郎各一人掌文武百官功过善恶之考法及其行状若死而传于史官谥于太常则以其行状质其当否其欲铭于碑者则㑹百官议其宜述者以闻报其家其考法凡百司之长岁较其属功过差以九等大合衆而读之流内之官叙以四善一曰德义有闻二曰清慎明着三曰公平可称四曰恪勤匪懈善状之外有二十七最一曰献可替否拾遗补阙为近侍之最二曰铨衡人物擢尽才良为选司之最三曰扬清激浊襃贬必当为考校之最四曰礼制仪式动合经典为礼官之最五曰音律克谐不失节奏为乐官之最六曰决断不滞与夺合理为判事之最七曰部统有方警守无失为宿衞之最八曰兵士调习戎装充备为督领之最九曰推鞫得情处断平允为法官之最十曰讐校精审明于刋定为校正之最十一曰承㫖敷奏吐纳明敏为宣纳之最十二曰训导有方生徒克业为学官之最十三曰赏罚严明攻战必胜为军将之最十四曰礼义兴行肃清所部为政敎之最十五曰详録典正词理兼举为文史之最十六曰访察精审弹举必当为纠正之最十七曰明于勘覆稽失无隐为句检之最十八曰职事脩理供承彊济为监掌之最十九曰功课皆充丁匠无怨为役使之最二十曰耕耨以时收获成课为屯官之最二十一曰谨于盖藏明于出纳为仓库之最二十二曰推歩盈虚究理精密为歴官之最二十三曰占候医卜效验多着为方术之最二十四曰检察有方行旅无壅为关津之最二十五曰市廛弗扰姦滥不行为市司之最二十六曰牧养肥硕蕃息孳多为牧官之最二十七曰边境清肃城隍脩理为镇防之最一最四善为上上一最三善为上中一最二善为上下无最而有二善为中上无最而有一善为中中职事粗理善最不闻为中下爱憎任情处断乖理为下上背公向私职务废阙为下中居官饰诈贪浊有状为下下凡定考皆集于尚书省唱第然后奏亲王及中书门下京官三品以上都督刺史都护节度观察使则奏功过状以覈考行之上下每岁尚书省诸司具州牧刺史县令殊功异行灾蝗祥瑞户口赋役増减盗贼多少皆上于考司监领之官以能抚养役使者为功有耗亡者以十分为率一分为一殿博士助敎计讲授多少为差亲勲翊衞以行能功过为三等亲勲翊衞备身东宫亲勲翊衞备身王府执仗亲事执乗亲事及亲勲翊衞主帅校尉直长品子杂任飞骑皆上中下考有二上第者加阶番考别为簿以侍郎颛掌之流外官以行能功过为四等清谨勤公为上执事无私为中不勤其职为下贪浊有状为下下凡考中上以上每进一等加禄一季中中守本禄中下以下每退一等夺禄一季中品以下四考皆中中者进一阶一中上考复进一阶一上下考进二阶计当进而参有下考者以一中上覆一中下以一上下覆二中下上中以上虽有下考从上第有下下考者解任凡制勑不便有执奏者进其考贞观初岁定京官望高者二人分校京官外官考给事中中书舍人各一人涖之号监中外官考使考功郎中判京官考员外郎判外官考其后屡置监考校考知考使故事考簿朱书吏缘为姦咸通十四年始以墨戸部尚书一人正三品侍郎二人正四品下掌天下土地人民钱谷之政贡赋之差其属有四一曰户部二曰度支三曰金部四曰仓部户部郎中员外郎掌户口土田赋役贡献蠲免优复婣婚继嗣之事以男女之黄小中丁老为之帐籍以永业口分园宅均其土田以租庸调歛其物以九等定天下之户以为尚书侍郎之贰其后以诸行郎官判钱谷而户部度支郎官失其职矣㑹昌二年着令以本行郎官分判钱谷戸部廵官二人主事四人度支主事二人金部主事三人仓部主事三人度支郎中员外郎各一人掌天下租赋物产丰约之宜水陆道涂之利岁计所出而支调之以近及远与中书门下议定乃奏金部郎中员外郎各一人掌天下库藏出纳权衡度量之数两京市互市和市宫市交易之事百官军镇蕃客之赐及给宫人王妃官奴婢衣服仓部郎中员外郎各一人掌天下军储出纳租税禄粮仓廪之事以木契百合诸司出给之数以义仓常平仓备凶年平谷价礼部尚书一人正三品侍郎一人正四品下掌礼仪祭享贡举之政其属有四一曰礼部二曰祠部三曰膳部四曰主客礼部郎中员外郎掌礼乐学校衣冠符印表疏图书册命祥瑞铺设及百官宫人䘮葬赠赙之数为尚书侍郎之贰五礼之仪一曰吉礼二曰賔礼三曰军礼四曰嘉礼五曰凶礼凡齐衰心䘮以上夺情从职及周䘮未练大功未葬皆不预宴大功以䘮丧受册涖官鼓吹从而不作戎事则否凡朝晚入失仪御史录名夺俸三夺者奏弹凡出蕃册授弔赠者给衣冠皇帝廵幸两京文武官职事五品以上月朔以表参起居近州刺史遣使一参留守月遣使起居北都则四时遣使起居诸司奏大事者前期三日具状长官躬署对仗伏奏仗下中书门下涖读河南太原府父老每歳上表愿驾幸遣使以闻驾在都则京兆府亦如之凡景云庆云为大瑞其名物六十有四白狼赤为上瑞其名物三十有八苍乌朱鴈为中瑞其名物三十有二嘉禾芝草木连理为下瑞其名物十四大瑞则百官诣阙奉贺余瑞岁终员外郎以闻有司告庙凡䘮二品以上称薨五品以上称卒自六品达于庻人称死皇亲三等以上䘮举哀有司帐具给食诸蕃首领䘮则主客鸿胪月奏礼部主事二人祠部主事二人膳部主事二人主客主事二人祠部郎中员外郎各一人掌祠祀享祭天文漏刻国忌庙讳卜筮医药僧尼之事珠玉珍宝供祭者不求于市驾部比部岁㑹牲之死亡输皮于太府郊祭酒醴脯醢黍稷果实所司长官封署以供两京及碛西诸州火祅岁再祀而禁民祈祭凡廵幸路次名山大川圣帝明王名臣墓州县以官告祭二王后享庙则给牲牢祭器而完其帷帟几案主客以四时省问凡国忌废务日内敎太常停习乐两京文武五品以上及清官七品以上行香于寺观凡名医子弟试疗病长官涖覆三年有验者以名闻膳部郎中员外郎各一人掌陵庙之牲豆酒膳诸司供奉口味躬鐍其轝乃遣进胙亦如之非大礼大庆不献食不进口味凡羊至厨而乳者释之长生大斋日尚食进蔬食释所杀羊为长生供奉凡献食进口味不杀犊尚食有猝须别索必奏覆月终而㑹之凡尚食进食以种取而别尝之殿中省主膳上食于诸陵以番上下四时遣食医主食各一人涖之主客郎中员外郎各一人掌二王后诸蕃朝见之事二王后子孙视正三品酅公岁赐绢粟亦如之介公减三之一殊俗入朝者始至之州给牒覆其人数谓之边牒蕃州都督刺史朝集日视品给以衣冠袴褶乗传者日四驿乗驿者六驿供客食料以四时输鸿胪季终句㑹之客初至及辞设㑹第一等视三品第二等视四品第三等视五品蕃望非高者视散官而减半参日设食路由大海者给祈羊豕皆一西南蕃使还者给入海程粮西北诸蕃则给度碛程粮蕃客请宿衞者奏状貌年齿突厥使置市坊有贸易録奏为质其轻重太府丞一人涖之蕃王首领死子孙袭初授官兄弟子降一品兄弟子代摄者嫡年十五还以政使絶域者还上闻见及风俗之宜供馈赠贶之数兵部尚书一人正三品侍郎二人正四品下掌武选地图车马甲械之政其属有四一曰兵部二曰职方三曰驾部四曰库部凡将出征告庙授斧钺军不从令大将专决还日具上其罪凡发兵降勑书于尚书尚书下文符放十人发十马军器出十皆不待勑衞士番直发一人以上必覆奏诸蕃首领至则备威仪郊导凡俘馘酬以绢入钞之俘归于司农郎中一人判帐及武官阶品衞府衆寡校考给告身之事一人判簿及军戎调遣之名数朝集禄赐假告之常员外郎一人掌贡举杂请一人判南曹岁选解状则覈簿书资歴考课皆为尚书侍郎之贰武散阶四十有五从一品曰骠骑大将军正二品曰辅国大将军从二品曰镇军大将军正三品上曰冠军大将军怀化大将军正三品下曰怀化将军从三品上曰云麾将军归德大将军从三品下曰归德将军正四品上曰忠武将军正四品下曰壮武将军怀化中郎将从四品上曰宣威将军从四品下曰明威将军归德中郎将正五品上曰定远将军正五品下曰宁远将军怀化郎将从五品上曰游骑将军从五品下曰游击将军归德郎将正六品上曰昭武校尉正六品下曰昭武副尉怀化司阶从六品上曰振威校尉从六品下曰振威副尉归德司阶正七品上曰致果校尉正七品下曰致果副尉怀化中候从七品上曰翊麾校尉从七品下曰翊麾副尉归德中候正八品上曰宣节校尉正八品下曰宣节副尉怀化司戈从八品上曰御侮校尉从八品下曰御侮副尉归德司戈正九品上曰仁勇校尉正九品下曰仁勇副尉怀化执㦸长上从九品上曰陪戎校尉从九品下曰陪戎副尉归德执㦸长上自四品以上皆番上于兵部以远近为八番三月以上三千里外者免番输资如文散官唯追集乃上六品以下尚书省送符怀化大将军归德大将军配诸衞上下余直诸衞为十二番皆月上忠武将军以下游击将军以上每番閲彊毅者直诸衞番满有将略者以名闻兵部主事四人职方主事二人驾部主事二人库部主事二人职方郎中员外郎各一人掌地图城隍镇戍烽候防人道路之远近及四夷归化之事凡图经非州县増废五年乃脩岁与版籍偕上凡蕃客至鸿胪讯其国山川风土为图奏之副上于职方殊俗入朝者图其容状衣服以闻驾部郎中员外郎各一人掌舆辇车乗传驿廐牧马牛杂畜之籍凡给马者一品八匹二品六匹三品五匹四品五品四匹六品三匹七品以下二匹给传乗者一品十马二品九马三品八马四品五品四马六品七品二马八品九品一马三品以上勅召者给四马五品三马六品以下有差凡驿马给地四顷莳以苜蓿凡三十里有驿驿有长举天下四方之所达为驿千六百三十九阻险无水草镇戍者视路要隙置官马水驿有舟凡传驿马驴每岁上其死损肥瘠之数库部郎中员外郎各一人掌戎器卤簿仪仗元日冬至陈设祠祀䘮葬辨其名数而供焉凡戎器色别而异处以衞尉幕士暴凉之京衞旗画蹲兽立禽行幸则给飞走旗凡诸衞仪仗以御史涖其庋掌武库器仗则兵部长官涖其脩完京官五品以上征行者假甲纛旗幡矟诸衞给弓千牛给甲刑部尚书一人正三品侍郎一人正四品下掌律令刑法徒隷按覆谳禁之政其属有四一曰刑部二曰都官三曰比部四曰司门刑部郎中员外郎掌律法按覆大理及天下奏谳为尚书侍郎之贰凡刑法之书有四一曰律二曰令三曰格四曰式凡鞫大狱以尚书侍郎与御史中丞大理卿为三司使凡国有大赦集囚徒于阙下以听刑部主事四人都官主事二人比部主事四人司门主事二人都官郎中员外郎各一人掌俘隷簿录给衣粮医药而理其诉免凡反逆相坐没其家配官曹长役为官奴婢一免者一岁三番役再免为杂户亦曰官户二岁五番役每番皆一月三免为良人六十以上及废疾者为官户七十为良人每岁孟春上其籍自黄口以上印臂仲冬送于都官条其生息而按比之乐工兽医骗马调马羣头栽接之人皆取焉附贯州县者按比如平民不番上岁督丁资为钱一千五百丁婢中男五输其一侍丁残疾半输凡居作者差以三等四岁以上为小十一以上为中二十以上为丁丁奴三当二役中奴丁婢二当一役中婢三当一役比部郎中员外郎各一人掌句㑹内外赋歛经费俸禄公廨勲赐赃赎徒役课程逋欠之物及军资械器和籴屯收所入京师仓库三月一比诸司诸使京都四时句㑹于尚书省以后季句前季诸州则岁终总句焉司门郎中员外郎各一人掌门关出入之籍及阑遗之物凡着籍月一易之流内记官爵姓名流外记年齿貌状非迁解不除凡有名者降墨勑勘铜鱼木契然后入监门校尉廵日送平安凡奏事遣官送之昼题时刻夜题更筹命妇诸亲朝参者内侍监校尉涖索凡苇軬车不入宫门阑遗之物揭于门外牓以物色朞年没官天下关二十六有上中下之差度者本司给过所出塞踰月者给行牒猎手所过给长籍三月一易蕃客往来閲其装重入一关者余关不讥工部尚书一人正三品侍郎一人正四品下掌山泽屯田工匠诸司公廨纸笔墨之事其属有四一曰工部二曰屯田三曰虞部四曰水部工部郎中员外郎各一人掌城池土木之工役程式为尚书侍郎之贰凡京都营缮皆下少府将作共其用役千功者先奏凡工匠以州县为团五人为火五火置长一人四月至七月为长功二月三月八月九月为中功十月至正月为短功雇者日为绢三尺内中尚巧匠无作则纳资凡津梁道路治以九月工部主事三人屯田主事二人虞部主事二人水部主事二人屯田郎中员外郎各一人掌天下屯田及京文武职田诸司公廨田以品给焉虞部郎中员外郎各一人掌京都衢閧苑囿山泽草木及百官蕃客时蔬薪炭供顿畋猎之事每岁春以户小儿户婢仗内莳种溉灌冬则谨其蒙覆凡郊祠神坛五岳名山樵採刍牧皆有禁距壝三十歩外得耕种春夏不伐木京兆河南府三百里内正月五月九月禁弋猎山泽有宝可供用者以闻水部郎中员外郎各一人掌津济舩舻渠梁堤堰沟洫渔捕运漕碾硙之事凡坑陷井穴皆有标京畿有渠长斗门长诸州堤堰刺史县令以时检行而涖其决筑有埭则以下户分牵禁争利者唐书卷四十六唐书卷四十六考证百官志一兵部正三品下曰怀化将军旧书无都官六十以上及废疾者为官户旧书作蕃户唐书卷四十六考证新唐书卷四十七钦定四库全书唐书卷四十七宋翰林学士欧阳修撰志第三十七百官志门下省侍中二人正二品掌岀纳帝命相礼仪凡国家之务与中书令参总而颛判省事下之通上其制有六一曰奏钞以支度国用授六品以下官断流以下罪及除免官用之二曰奏弹三曰露布四曰议五曰表六曰状自露布以上乃审其余覆奏画制可而授尚书省行幸则负宝以从版奏中严外办还宫则请降辂解严皇帝斋则请就斋室将奠则奉玉币盥则奉匜取盘酌罍水赞洗酌泛齐受虚爵进福酒皆左右其仪飨宗庙进瓉而赞酌郁酒既祼赞酌醴齐籍田则奉耒四夷朝见则承诏劳问临轩命使册皇后皇太子则承诏降宣命慰问聘召则涖封题发驿遣使则给鱼符凡官爵废置刑政损益授之史官既书复涖其记注职事官六品以下进拟则审其称否而进退之门下侍郎二人正三品掌贰侍中之职大祭祀则从盥则奉巾既帨奠巾奉匏爵赞献元日冬至奏天下祥瑞侍中阙则涖封符劵给传驿左散骑常侍二人正三品下掌规讽过失侍从顾问左谏议大夫四人正四品下掌谏谕得失侍从赞相武后垂拱二年有鱼保宗者上书请置匦以受四方之书乃铸铜匦四涂以方色列于朝堂青匦曰延恩在东告养人劝农之事者投之丹匦曰招谏在南论时政得失者投之白匦曰伸寃在西陈抑屈者投之黒匦曰通玄在北告天文祕谋者投之以谏议大夫补阙拾遗一人充使知匦事御史中丞侍御史一人为理匦使其后同为一匦天宝九载玄宗以匦声近鬼改理匦使为献纳使至德元年复旧宝应元年命中书门下择正直清白官一人知匦以给事中中书舍人为理匦使建中二年以御史中丞为理匦使谏议大夫一人为知匦使投匦者使先验副本开成三年知匦使李中敏以为非所以广聪明而虑幽枉也乃奏罢验副封给事中四人正五品上掌侍左右分判省事察弘文舘缮写雠校之课凡百司奏抄侍中既审则駮正违失诏勅不便者涂窜而奏还谓之涂归季终奏駮正之目凡大事覆奏小事署而颁之三司详决失中则裁其轻重发驿遣使则与侍郎审其事宜六品以下奏拟则校功状殿最行艺非其人则白侍中而更焉与御史中书舍人听天下寃滞而申理之门下省有录事四人从七品上主事四人从八品下左补阙六人从七品上左拾遗六人从八品上掌供奉讽谏大事廷议小则上封事起居郎二人从六品上掌录天子起居法度天子御正殿则郎居左舍人居右有命俯陛以听退而书之季终以授史官贞观初以给事中谏议大夫兼知起居注或知起居事每仗下议政事起居郎一人执笔记录于前史官随之其后复置起居舍人分侍左右秉笔随宰相入殿若仗在紫宸内阁则夹香案分立殿下直第二螭首和墨濡笔皆即㘭处时号螭头高宗临朝不决事有所奏唯辞见而已许敬宗李义府为相奏请多畏人之知也命起居郎舍人对仗承㫖仗下与百官皆出不复闻机务矣长寿中宰相姚璹建议仗下后宰相一人录军国政要为时政纪月送史舘然率推美让善事非其实未几亦罢而起居郎犹因制勅稍稍笔削以广国史之阙起居舍人本记言之职唯编诏书不及它事开元初复诏修史官非供奉者皆随仗而入位于起居郎舍人之次及李林甫专权又废太和九年诏入阁日起居郎舍人具纸笔立螭头下复贞观故事典仪二人从九品下掌赞唱及殿中版位之次侍中版奏中严外办亦赞焉城门郎四人从六品上掌京城皇城宫殿诸门开阖之节奉管钥而出纳之开则先外后内阖则先内后外启闭有时不以时则诣阁覆奏符宝郎四人从六品上掌天子八宝及国之符节有事则请于内既事则奉而藏之大朝㑹则奉宝进于御座行幸则奉以从焉大事出符则藏其左而班其右以合中外之契兼以勅书小事则降符函封使合而行之凡命将遣使皆请旌节旌以颛赏节以颛杀弘文舘学士掌详正圗教授生徒朝廷制度㳂革礼仪轻重皆参议焉校书郎二人从九品上掌校理典籍刋正错谬凡学生教授考试如国子之制中书省中书令二人正二品掌佐天子执大政而总判省事凡王言之制有七一曰册书立皇后皇太子封诸王临轩册命则用之二曰制书大赏罚赦宥虑囚大除授则用之三曰慰劳制书襃勉赞劳则用之四曰发勅废置州县増减官吏发兵除免官爵授六品以上官则用之五曰勅㫖百官奏请施行则用之六曰论事勅书戒约臣下则用之七曰勅牒随事承制不易于旧则用之皆宣署申覆然后行焉大祭祀则相礼亲征纂严则戒饬百官临轩册命则读册若命于朝则宣授而已册太子则授玺绶凡制诏文章献纳以授记事之官侍郎二人正三品掌贰令之职朝廷大政参议焉临轩册命为使则持册书授之四夷来朝则受其表疏而奏之献贽币则受以付有司舍人六人正五品上掌侍进奏参议表章凡诏㫖制勅玺书册命皆起草进画既下则署行其禁有四一曰漏洩二曰稽缓三曰违失四曰忘误制勅既行有误则奏改之大朝㑹诸方起居则受其表状大㨗祥瑞百寮表贺亦如之册命大臣则使持节读册命将帅有功及大賔客则劳问与给事中及御史三司鞫寃滞百司奏议考课皆预裁焉以久次者一人为阁老判本省杂事又一人知制诰颛进画给食于政事堂其余分署制勅以六员分押尚书六曹佐宰相判案同署乃奏唯枢密迁授不预姚崇为紫微令奏大事舍人为商量状与本状皆下紫微令判二状之是否然后乃奏开元初以它官掌诏勅䇿命谓之兼知制诰肃宗即位又以它官知中书舍人事兵兴急于权便政去台阁决遣颛出宰相自是舍人不复押六曹之奏会昌末宰相李德裕建议台阁常务州县奏请复以舍人平处可否先是知制诰率用前行正郎宣宗时选尚书郎为之主书四人从七品上主事四人从八品下右散骑常侍二人右谏议大夫四人右补阙六人右拾遗六人掌如门下省起居舍人二人从六品上掌修记言之史录制诰德音如记事之制季终以授国史通事舍人十六人从六品上掌朝见引纳殿庭通奏凡近臣入侍文武就列则导其进退而赞其拜起出入之节蛮夷纳贡皆受而进之军出则受命劳遣既行则每月存问将士之家视其疾苦凯还则郊迓集贤殿书院学士直学士侍读学士修撰官掌刋缉经籍凡图书遗逸贤才隐滞则承㫖以求之谋虑可施于时着述可行于世者考其学术以闻凡承㫖撰集文章校理经籍月终则进课于内歳终则考最于外校书四人正九品下正字二人从九品上史舘修撰四人掌修国史祕书省监一人从三品少监二人从四品上丞一人从五品上监掌经籍图书之事领着作局少监为之贰祕书郎三人从六品上掌四部圗籍以甲乙丙丁为部皆有三本一曰正二曰副三曰贮凡课写功程皆分判校书郎十人正九品上正字四人正九品下掌雠校典籍刋正文章着作局郎二人从五品上着作佐郎二人从六品上校书郎二人正九品上正字二人正九品下着作郎掌撰碑志祝文祭文与佐郎分判局事司天台监一人正三品少监二人正四品上丞一人正六品上主簿二人正七品上主事一人正八品下监掌察天文稽歴数凡日月星辰风云气色之异率其属而占有通玄院以艺学召至京师者居之凡天文图书器物非其任不得与焉每季录祥眚送门下中书省纪于起居注歳终上送史舘歳颁歴于天下春官夏官秋官冬官中官正各一人正五品上副正各一人正六品上掌司四时各司其方之变异冠加一星珠以应五纬衣从其方色元日冬至朔望朝㑹及大礼各奏方事而服以朝见五官保章正二人从七品上五官监候三人正八品下五官司歴二人从八品上掌厯法及测景分至表准五官灵台郎各一人正七品下掌候天文之变五官挈壶正二人正八品上五官司辰八人正九品上漏刻博士六人从九品下掌知漏刻凡孔壶为漏浮箭为刻以考中星昏明更以击鼓为节点以击钟为节殿中省监一人从三品少监二人从四品上丞二人从五品上监掌天子服御之事其属有六局曰尚食尚药尚衣尚乘尚舍尚辇少监为之贰凡听朝率属执繖扇列于左右大朝㑹祭祀则进爵行幸则侍奉仗内骖乘百司皆纳印而藏之大事听焉有行从百司之印左右仗厩左曰奔星右曰内驹两仗内又有六厩一曰左飞二曰右飞三曰左万四曰右万五曰东南内六曰西南内园苑有官马坊每岁河陇羣牧进其良者以供御六闲马以殿中监及尚乘主之武后万岁通天元年置仗内六闲一曰飞龙二曰祥麟三曰鳯苑四曰鹓鸾五曰吉良六曰六羣亦号六厩以殿中丞检校仗内闲厩以中官为内飞龙使圣歴中置闲厩使以殿中监承恩遇者为之分领殿中太仆之事而专掌舆辇牛马自是宴游供奉殿中监皆不豫开元初闲厩马至万余匹骆駞巨象皆养焉以驼马隷闲厩而尚乘局名存而已闲厩使押五坊以供时狩一曰鵰坊二曰鹘坊三曰鹞坊四曰鹰坊五曰狗坊侍御尚医二人正六品上主事二人从九品上进马五人正七品上掌大陈设戎服执鞭居立仗马之左视马进退尚食局奉御二人正五品下直长五人正七品上诸奉御直长品皆如之食医八人正九品下奉御掌储供直长为之贰进御必辨时禁先尝之飨百官賔客则与光禄视品秩而供凡诸陵月享视膳乃献尚药局奉御二人直长二人掌和御药诊视凡药供御中书门下长官及诸衞上将军各一人与监奉御涖之药成医佐以上先尝疏本方具岁月日涖者署奏饵日奉御先尝殿中监次之皇太子又次之然后进御太常每季閲送上药而还其朽腐者左右羽林军给药飞骑万骑病者颁焉侍御医四人从六品上掌供奉诊候司医五人正八品下医佐十人正九品下掌分疗衆疾尚衣局奉御二人直长四人掌供冕服几案祭祀则奉镇圭于监而进于天子大朝㑹设案尚舍局奉御二人直长六人掌殿庭祭祀张设汤沐灯烛汎扫行幸则设三部帐幕有古帐大帐次帐小次帐小帐凡五等各三部其外则蔽以排城大朝㑹设黼扆施蹑席薰鑪朔望设幄而已尚乘局奉御二人直长十人掌内外闲厩之马左右六闲一曰飞黄二曰吉良三曰龙媒四曰騊駼五曰駃騠六曰天苑凡外牧岁进良马印以三花飞凤之字飞龙厩日以八马列宫门之外号南衙立仗马仗下乃退大陈设则居乐县之北与象相次司廪司库各一人正九品下掌六闲藁秸出纳奉乘十八人正九品下掌饲习御马尚辇局奉御二人直长三人尚辇二人正九品下掌舆辇繖扇大朝㑹则陈于庭大祭祀则陈于庙皆繖二翰一扇一百五十有六既事而藏之常朝则去扇左右留者三内侍省监二人从三品少监二人内侍四人皆从四品上监掌内侍奉宣制令其属六局曰掖庭宫闱奚官内仆内府内坊少监内侍为之贰皇后亲蚕则升坛执仪大驾出入为夹引内常侍六人正五品下通判省事内给事十人从五品下掌承㫖劳问分判省事凡元日冬至百官贺皇后则出入宣传宫人衣服费用则具品秩计其多少春秋宣送于中书主事二人从九品下内谒者监十人正六品下掌仪法宣奏承勅令及外命妇名帐凡诸亲命妇朝㑹者籍其数上内侍省命妇下车则导至朝堂奏闻内谒者十二人从八品下掌诸亲命妇朝集班位分涖诸门内侍伯六人正七品下掌糺察宫内不法岁傩则莅出入寺人六人从七品下掌皇后出入执御刀冗从掖庭局令二人从七品下丞三人从八品下掌宫人簿帐女工凡宫人名籍司其除附公桑养蚕㑹其课业供奉物皆取焉妇人以罪配没工缝巧者隷之无技能者隷司农诸司营作须女工者取于戸婢博士二人从九品下掌教习宫人书算衆艺监作四人从九品下掌监涖杂作典工役宫闱局令二人从七品下丞二人从八品下掌侍宫闱出入管籥凡享太庙皇后神主出入则帅其属舆之总小给使学生之籍给以粮禀奚官局令二人正八品下丞二人正九品下掌奚隷工役宫官之品宫人病则供医药死给衣服各视其品陪陵而葬者将作给匠户衞士营冡三品葬给百人四品八十人五品六十人六品七品十人八品九品七人无品者歛以松棺五钉葬以犊车给三人皆监门校尉直长涖之内命妇五品以上无亲戚者以近冡同姓中男一人主祭于墓无同姓者春秋祠以少牢内仆局令三人正八品下丞二人正九品下掌中宫车乘皇后出则令居左丞居右夹引内府局令二人正八品下丞二人正九品下掌中藏宝货给纳之数及供灯烛汤沐张设凡朝㑹五品已上及有功将士蕃酋辞还皆赐于庭太子内坊局令二人从五品下丞二人从七品下掌东宫阁内及宫人粮禀坊事五人从八品下典直四人正九品下掌宫内仪式导引通传劳问糺劾非违察出纳内官贵妃惠妃丽妃华妃各一人正一品掌佐皇后论妇礼于内无所不綂淑仪德仪贤仪顺仪婉仪芳仪各一人正二品掌教九御四德率其属以赞后礼美人四人正三品掌率女官修祭祀賔客之事才人七人正四品掌叙燕寝理丝枲以献岁功宫官尚宫局尚宫二人正五品六尚皆如之掌导引中宫总司记司言司簿司闱凡六尚事物出纳文籍皆涖其印署司记二人正六品二十四司皆如之掌宫内文簿入出录为抄目审付行焉牒状无违然后加印典记佐之典记二人正七品二十四典皆如之掌记二人正八品二十四掌皆如之司言典言各二人掌承勅宣付别钞以授司阍传外掌言二人掌宣传外司附奏受事者奏闻承勅处分则录所奏为案记司簿典簿掌簿各二人掌女史以上名簿禀赐则品别条录为等司闱六人掌诸合管钥典闱掌闱各六人掌分涖启闭尚仪局尚仪二人掌礼仪起居总司籍司乐司賔司赞司籍典籍掌籍各二人掌供御经籍分四部部别为目以时暴凉教学则簿记课业供奉几案纸笔皆预偫焉司乐典乐掌乐各四人掌宫县及诸乐陈布之仪涖其閲习司賔典賔掌賔各二人掌賔客朝见受名以闻宴㑹则具品数以授尚食有赐物与尚功涖给司赞典赞掌赞各二人掌賔客朝见宴食赞相导引㑹日引客立于殿庭司言宣勅坐然后引即席酒至起再拜食至亦起皆相其仪彤史二人正六品尚服局尚服二人掌供服用采章之数总司宝司衣司饰司仗司宝二人掌神宝受命宝六宝及符契皆识其行用记以文簿典宝掌宝各二人凡出付皆旬别案记还则朱书注入司衣典衣掌衣各二人掌宫内御服首饰整比以时进奉司饰典饰掌饰各二人掌汤沐巾栉凡供进识其寒温之节司仗典仗掌仗各二人掌仗衞之器凡立仪衞尚服率司仗等供其事尚食局尚食二人掌供膳羞品齐总司膳司醖司药司饎凡进食先尝司膳二人掌烹煎及膳羞米麫薪炭凡供奉口味皆种别封印典膳掌膳各四人掌调和御食温凉寒热以时供进则尝之司醖典醖掌醖各二人掌酒醴酏饮以时进御司药典药掌药各二人掌医方凡药外进者簿案种别司饎典饎掌饎各二人掌给宫人饩食薪炭皆有等级受付则旬别案记尚寝局尚寝二人掌燕见进御之次叙总司设司舆司苑司灯司设典设掌设各二人掌牀帷茵席铺设久故者以状闻凡汎扫之事典设以下分视司舆典舆掌舆各二人掌舆辇繖扇文物羽旄以时暴凉典舆以下分察司苑典苑掌苑各二人掌园苑莳植蔬果典苑以下分察之果熟进御司灯典灯掌灯各二人掌门合灯烛昼漏尽一刻典灯以下分察尚功局尚功二人掌女功之程总司制司珍司綵司计司制典制掌制各二人掌供御衣服裁缝司珍典珍掌珍各二人掌珠珍钱货司綵典綵掌綵各二人掌锦綵缣帛丝枲有赐用则旬别案记司计典计掌计各二人给衣服饮食薪炭宫正一人正五品司正二人正六品典正二人正七品宫正掌戒令糺禁讁罚之事宫人不供职者司正以牒取裁小事决罚大事奏闻太子内官良娣二人正三品良媛六人正四品承徽十人正五品昭训十六人正七品奉仪二十四人正九品司闺二人从六品三司皆如之掌导引妃及宫人名簿总掌正掌书掌筵掌正三人从八品九掌皆如之掌文书出入管钥糺察推罚掌书三人掌符契经籍宣传启奏教学禀赐纸笔掌筵三人掌幄帟牀褥几案舆繖汎扫铺设司则二人掌礼仪参见总掌严掌缝掌藏掌严三人掌首饰衣服巾栉膏沐服玩仗衞掌缝三人掌裁纫织绩掌藏三人掌财货珠宝缣綵司馔二人掌进食先尝总掌食掌医掌园掌食三人掌膳羞酒醴灯烛薪炭器皿掌医三人掌方药优乐掌园三人掌种植蔬果唐书卷四十七唐书卷四十七考证百官志二内侍省监二人从三品旧书作正三品唐书卷四十七考证新唐书卷四十八钦定四库全书唐书卷四十八宋翰林学士欧阳修撰志第三十八百官志御史台大夫一人正三品中丞三人正四品下大夫掌以刑法典章紏正百官之罪恶中丞为之贰其属有三院一曰台院侍御史隷焉二曰殿院殿中侍御史隷焉三曰察院监察御史隷焉凡寃而无告者三司诘之三司谓御史大夫中书门下也大事奏裁小事専逹凡有弹劾御史以白大夫大事以方幅小事署名而已有制覆囚则与刑部尚书平閲行幸乘辂车为导朝会则率其属正百官之班序迟明列于两观监察御史二人押班侍御史颛举不如法者文武官职事九品以上及二王后朝朔望文官五品以上及两省供奉官监察御史员外博士日参号常参官武官三品以上三日一朝号九参官五品以上及折冲当番者五日一朝号六参官弘文崇文馆国子监学生四时参凡诸王入朝及以恩追至者日参九品以上自十月至二月袴褶以朝五品以上有珂蕃官及四品非清官则否凡朝位以官职事同者先爵爵同以齿致仕官居上职事与散官勲官合班则文散官居职事之下武散官次之勲官又次之官同者异姓为后亲王嗣王任文武官者从其班官卑者从王品郡王任三品以下职事者居同阶品之上非任文武官者嗣王居太子太保之下郡王次之国公居三品之下郡公居从三品之下县公居四品之下侯居从四品之下伯居五品之下子居从五品之上男居从五品之下以前官召见者居本品见任之上以理解者居同品之下本司参集者以职事为上下文武三品非职事官者朝参名簿皆称曰诸公凡出不踰四面闗则不辞见都督刺史都护既辞候旨于侧门左右仆射侍中中书令初拜以表让中书门下五品以上及诸司长官谢于正衙复进状谢于侧门两班三品以朔望朝就食廊下殿中侍御史二人为使涖之侍御史六人从六品下掌紏举百寮及入合承诏知推弹杂事凡三司理事与给事中中书舍人更直朝堂若三司所按而非其长官则与刑部郎中员外郎大理司直评事往讯弹劾则大夫中丞押奏大事法冠朱衣纁裳白纱中单小事常服久次者一人知杂事谓之杂端殿中监察职掌进名迁改及令史考第台内事颛决亦号台端次一人知公廨次一人知弹分京城诸司及诸州为东西次一人知西推赃赎三司受事号副端次一人知东推理匦等有不紏举者罸之以殿中侍御史第一人同知东推莅太仓出纳第一人同知西推莅左藏出纳号四推御史只日台院受事䨇日殿院受事次侍御史一人分司东都台凡御史以下遇长官于路去戴下马长官敛辔止之出入行止殿中以下视以为法先后有罚入朝则与殿中侍御史随仗分入东则居侍中黄门侍郎给事中之次西则居中书令侍郎舍人之次各居中丞大夫下每一人东向承诏五日有旨召御史不唿名则承诏者出乐彦玮为大夫以尝召两御史乃加副承诏一人阙则殿中承乏监察御史分日直朝堂入自侧门非奏事不至殿庭正门无籍天授中诏侧门置籍得至殿庭开元七年又诏随仗入合分左右巡紏察违失左巡知京城内右巡知京城外尽雍洛二州之境月一代将晦即巡刑部大理东西徒方金吾县狱蒐狩则监围察断絶失禽者其后以殿中掌左右巡寻以务剧选用京畿县尉又置御史里行使侍御史里行使殿中里行使监察里行使以未为正官无员数唐法殿中侍御史迁拜及职事与侍御史钧开元以降权属侍御史而殿中兼知库藏宫门内事故事御史台不受讼有诉可闻者略其姓名託以风闻其后御史嫉恶者少通状壅絶十四年乃定授事御史一人知其日劾状题告事人姓名其后宰相以御史权重建议弹奏先白中丞大夫复通状中书门下然后得奏自是御史之任轻矣建中元年以侍御史分掌公廨推弹自是杂端之任轻矣元和八年命四推御史受事周而复始罢东西分日之限主簿一人从七品下掌印受事发辰覈台务主公廨及戸奴婢勲散官之职录事二人从九品下殿中侍御史九人从七品下掌殿庭供奉之仪京畿诸州兵皆隷焉正班列于合门之外紏离班语不肃者元日冬至朝会则乘马具服戴黑豸升殿巡幸则往来门旗之内检校文物亏失者一人同知东推监太仓出纳二人同知西推监左藏出纳二人为廊下食使二人分知左右巡三人内供奉监察御史十五人正八品下掌分察百寮巡按州县狱讼军戎祭祀营作太府出纳皆莅焉知朝堂左右厢及百司纲目凡十道巡按以判官二人为佐务繁则有支使其一察官人善恶其二察戸口流散籍帐隐没赋役不均其三察农桑不勤仓库减耗其四察妖猾盗贼不事生丛为私蠧害其五察徳行孝悌茂才异等藏器晦迹应时用者其六察黠吏豪宗兼并纵暴贫弱寃苦不能自申者凡战伐大克获则数俘馘审功赏然后奏之屯田铸钱岭南黔府选补亦视功过紏察决囚徒则与中书舍人金吾将军莅之国忌斋则与殿中侍御史分察寺观莅宴射习射及大祠中祠视不如仪者以闻初开元中兼巡传驿至二十五年以监察御史检校两京馆驿大歴十四年两京以御史一人知馆驿号馆驿使监察御史分察尚书省六司繇下第一人为始出使亦然兴元元年以第一人察吏部礼部兼监察使第二人察兵部工部兼馆驿使第三人察戸部刑部岁终议殿最元和中以新人不出使无以观能否乃命颛察尚书省号曰六察官开元十九年以监察御史二人莅太仓左藏库三院御史皆初领繁剧外府推事其后以殿中侍御史上一人为监太仓使第二人为监左藏库使凡诸使下三院御史内供奉其班居正台监察御史之上太常寺卿一人正三品少卿二人正四品上掌礼乐郊庙社稷之事总郊社太乐鼓吹太医太卜廪犠诸祠庙等署少卿为之贰凡大礼则赞引有司摄事则为亚献三公行园陵则为副大祭祀省牲器则谒者为之导小祀及公卿嘉礼命谒者赞相凡巡幸出师克获皆择日告太庙凡藏大享之器服有四院一曰天府院藏瑞应及伐国所获之宝禘祫则陈于庙庭二曰御衣院藏天子祭服三曰乐县院藏六乐之器四曰神㕑院藏御廪及诸器官奴婢丞二人从五品下掌判寺事凡享太庙则修七祀于西门之内主簿二人从七品上博士四人从七品上掌辨五礼按王公三品以上功过善恶为之谥大礼则赞卿导引大祝六人正九品上掌出纳神主祭祀则跪读祝文卿省牲则循牲告充牵以授太官奉礼郎二人从九品上掌君臣版位以奉朝会祭祀之礼宗庙则设皇帝位于庭九庙子孙列焉昭穆异位去爵从齿凡樽彛勺幂篚坫簠簋登銒笾豆皆辨其位凡祭祀朝会在位拜跪之节皆赞导之公卿巡行诸陵则主其威仪鼓吹而相其礼协律郎二人正八品上掌和律吕录事二人从九品上八寺录事品同两京郊社署令各一人从七品下丞各一人从八品上令掌五郊社稷明堂之位与奉礼郎设樽罍篚幂而太官令实之立燎坛积柴合朔有变则巡察四门以俟变过明则罢大乐署令二人从七品下丞一人从八品下乐正八人从九品下令掌调钟律以供祭飨凡习乐立师以教而岁考其师之课业为三等以上礼部十年大校未成则五年而校以番上下有故及不任供奉则输资钱以充伎衣乐器之用散乐闰月人出资钱百六十长上者复繇役音声人纳资者岁博士教之功多者为上第功少者为中第不勤者为下第礼部覆之十五年有五上考七中考者授散官直本司年满考少者不叙教长上弟子四考难色二人次难色二人业成者进考得难曲五十以上任供奉者为业成习难色大部伎三年而成次部二年而成易色小部伎一年而成皆入等第三为业成业成行脩谨者为助教博士缺以次补之长上及别教未得十曲给资三之一不成者隷鼓吹署习大小横吹难色四番而成易色三番而成不博士有讁内教博士及弟子长教者给资钱而留之武徳后置内教坊于禁中武后如意元年改曰云韶府以中官为使开元二年又置内教坊于蓬莱宫侧有音声博士第一博士第二博士京都置左右教坊掌俳优杂技自是不隷太常以中官为教坊使鼓吹署令二人从七品下丞二人从八品下乐正四人从九品下令掌鼓吹之节合朔有变则帅工人设五鼓于太社执麾旒于四门之塾置龙牀有变则举麾击鼓变复而止马射设㧏鼓金钲施龙牀大傩帅鼓角以助侲子之唱太医署令二人从七品下丞二人医监四人并从八品下医正八人从九品下令掌医疗之法其属有四一曰医师二曰针师三曰按摩师四曰呪禁师皆教以博士考试登用如医师医正医工疗病书其全之多少为考课岁给药以防民疾凡陵寝庙皆储以药尚药太常医各一人受之宫人患坊有药库监门莅出给医师医监医正番别一人莅坊凡课药之州置採药师一人京师以良田为园庶人十六以上为药园生业成者为师凡药辨其所出择其良者进焉医博士一人正八品上助教一人从九品上掌教授诸生以本草甲乙脉经分而为业一曰体疗二曰疮肿三曰少小四曰耳目口齿五曰角法针博士一人从八品上助教一人针师十人并从九品下掌教针生以经脉孔穴教如医生按摩博士一人按摩师四人并从九品下掌教导引之法以除疾损伤折跌者正之呪禁博士一人从九品下掌教呪禁袚除为厉者斋戒以受焉太卜署令一人从七品下丞二人从八品下博士各二人从八品下掌卜筮之法一曰龟二曰五兆三曰易四曰式祭祀大事率卜正卜日示髙于卿退而命龟既灼而占先上旬次中旬次下旬小祀小事者则卜正示髙命龟作而太卜令佐莅之季冬帅侲子堂赠大傩天子六队太子二队方相氏右执戈左执楯而导之唱十二神名以逐恶鬼傩者出磔雄鸡于宫门城门廪牺署令一人从八品下丞二人正九品下掌牺牲粢盛之事祀用太牢者三牲加酒脯醢与太祝牵牲就牓位卿省牲则北面告腯以授太官籍田则供耒于司农卿卿以授侍中籍田所收以供粢盛五齐三酒之用以余及稾饲犠牲汾祠署令一人从七品下丞一人从八品上掌享祭洒扫之制三皇五帝以前帝王三皇五帝周文王周武王汉髙祖两京武成王庙令一人从六品下丞一人正八品下掌开阖洒扫释奠之礼光禄寺卿一人从三品少卿二人从四品上丞二人从六品上主簿一人从七品上掌酒醴膳羞之政总大官珍羞良醖掌醢四署凡祭祀省牲镬濯溉三公摄祭则为终献朝会享则节其等差录事二人太官署令二人从七品下丞四人从八品下掌供祠宴朝会膳食祭日令白卿诣厨省牲镬取明水明火帅宰人割牲取毛血实豆遂烹又实簠簋设于馔幕之内珍羞署令一人正八品下丞二人正九品下掌供祭祀朝会賔客之庶羞榛栗脯脩鱼盐菱芡之名数良酝署令二人正八品下丞二人正九品下掌供五齐三酒享太庙则供郁鬯以实六彜进御则供春暴秋清酴醾桑落之酒掌醢署令一人正八品下丞二人正九品下掌供醢醯之物一曰鹿醢二曰兎醢三曰羊醢四曰鱼醢宗庙用葅以实豆賔客百官用醯酱以和羮卫尉寺卿一人从三品少卿二人从四品上丞二人从六品上掌器械文物总武库武器守宫三署兵器入者皆籍其名数祭祀朝会则供羽仪节钺金鼓帷帟茵席凡供宫卫者岁再阅有敝则脩于少府主簿二人从七品上录事一人丞掌判寺事辨器械出纳之数大事承制勅小事则听于尚书省两京武库署令各二人从六品下丞各二人从八品下掌藏兵械有赦建金鸡置鼓宫城门之右大理及府县囚徒至则击之监事各一人正九品上诸署监事品同武器署令一人正八品下丞二人正九品下掌外戎器祭祀巡幸则纳于武库给六品以上葬卤簿棨㦸凡㦸庙社宫殿之门二十有四东宫之门一十八一品之门十六二品及京兆河南太原尹大都督大都护之门十四三品及上都督中都督上都护上州之门十二下都督下都护中州下州之门各十衣幡壊者五岁一易之薨卒者既葬追还监事二人守宫署令一人正八品下丞二人正九品下掌供帐帟祭祀巡幸则设王公百官之位吏部兵部礼部试贡举人则供帷幕王公婚礼亦供帐具京诸司长上官以品给其牀罽供蕃客帷帟则题岁月席夀三年毡夀五年褥夀七年不及期而壊有罚监事二人宗正寺卿一人从三品少卿二人从四品上丞二人从六品上掌天子族亲属籍以别昭穆领陵台崇玄二署凡亲有五等先定于司封一曰皇帝周亲皇后父母视三品二曰皇帝大功亲小功尊属太皇太后皇太后皇后周亲视四品三曰皇帝小功亲缌麻尊属太皇太后皇太后皇后大功亲视五品四曰皇帝缌麻亲袒免尊属太皇太后皇太后皇后小功亲五曰皇帝袒免亲太皇太后小功卑属皇太后皇后缌麻亲视六品皇帝亲之夫妇男女降本亲二等余亲降三等尊属进一等降而过五等者不为亲诸王大长公主长公主亲本品嗣王郡王非三等亲者亦视五品驸马都尉视诸亲祭祀册命朝会陪位袭封者皆以簿书上司封主簿二人从七品上知图谱官一人修玉牒官一人知宗子表疏官一人录事二人诸陵台令各一人从五品上丞各一人从七品下建初启运兴宁永康陵令各一人从七品下丞各一人从八品下掌守衞山陵凡陪葬以文武分左右子孙从父祖者亦如之宫人陪葬则陵户成坟诸陵四至有封禁民葬唯故坟不毁诸太子庙令各一人从八品上丞各一人正九品下录事各一人令掌洒扫开阖之节四时享祭焉诸太子陵令各一人从八品下丞各一人从九品下录事各一人崇玄署令一人正八品下丞一人正九品下掌京都诸亲名数与道士帐籍斋醮之事新罗日本僧入朝学问九年不还者编诸籍道士女冠僧尼见天子必拜凡止民家不过三夜出踰宿者立案连署不过七日路逺者州县给程天下观一千六百八十七道士七百七十六女冠九百八十八寺五千三百五十八僧七万五千五百二十四尼五万五百七十六两京度僧尼道士女冠御史一人涖之每三岁州县为籍一以留县一以留州僧尼一以上祠部道士女冠一以上宗正一以上司封太仆寺卿一人从三品少卿二人从四品上丞四人从六品上主簿二人从七品上录事二人卿掌廐牧辇舆之政总乘黄典廐典牧车府四署及诸监牧行幸供五路属车凡监牧籍帐岁受而会之上驾部以议考课乘黄署令一人从七品下丞一人从八品下掌供车路及驯驭之法凡有事前期四十日率驾士调习尚乗随路色供马前期二十日调习于内侍省典廐署令二人从七品下丞四人从八品下掌饲马牛给养杂畜良马一丁中马二丁驽马三丁乳驹乳犊十给一丁典牧署令三人正八品上丞六人从九品上掌诸牧杂畜给纳及酥酪脯腊之事羣牧所送羊犊以供廪牺尚食监事八人车府署令一人正八品下丞一人正九品下掌王公以下车路及驯驭之法从官三品以上昏葬给驾士凡路车之马牛率驭士调习诸牧监上牧监监各一人从五品下副监各二人正六品下丞各二人正八品上主簿各一人正九品下中牧监监正六品下副监从六品下丞从八品上主簿从九品上下牧监监从六品下副监正七品下丞正九品上主簿从九品下中牧监副监丞减上牧监一员南使西使丞各三人从七品下录事各一人从九品下北使盐州使丞各二人从七品下掌羣牧孶课凡马五千为上监三千为中监不及为下监马牛之羣有牧长有尉马之驽良皆着籍良马称左驽马称右每岁孟秋羣牧使以诸监之籍合为一以仲秋上于寺送细马则有牵夫识马小儿兽医等凡马游牝以三月驹犊在牧者三岁别羣孳生过分有赏死耗亦以率除之岁终监牧使巡按以功过相除为考课东宫九牧监丞二人正八品上录事一人从九品下掌牧养马牛以供皇太子之用大理寺卿一人从三品少卿二人从五品下掌折狱详刑凡罪抵流死皆上刑部覆于中书门下系者五日一虑正二人从五品下掌议狱正科条凡丞断罪不当则以法正之五品以上论者莅决巡幸则留总持寺事丞六人从六品上掌分判寺事正刑之轻重徒以上囚则唿与家属告罪问其服否主簿二人从七品上掌印省署钞目句检稽失凡官吏抵罪及雪免皆立簿私罪赎铜一斤公罪二斤皆为一负十负为一殿每岁吏部兵部牒覆选人殿负录报焉狱丞二人从九品下掌率狱史知囚徒贵贱男女异狱五品以上月一沐暑则置浆禁纸笔金刃钱物杵梃入者囚病给医药重者脱械锁家人入侍司直六人从六品上评事八人从八品下掌出使推按凡承制推讯长吏当停务禁锢者请鱼书以往录事二人鸿胪寺卿一人从三品少卿二人从四品上丞一人从六品上掌賔客及凶仪之事领典客司仪二署凡四夷君长以蕃望髙下为簿朝见辨其等位第三等居武官三品之下第四等居五品之下第五等居六品之下有官者居本班御史察食料二王君长袭官爵者辨嫡庶诸蕃封命则受册而往海外诸蕃朝贺进贡使有下从留其半于境繇海路朝者广州择首领一人左右二人入朝所献之物先上其数于鸿胪凡客还鸿胪籍衣赍赐物多少以报主客给过所蕃客奏事具至日月及所奏之宜方别为状月一奏为簿以副藏鸿胪献马则殿中太仆寺涖閲良者入殿中驽病入太仆献药者鸿胪寺验覆少府监定价之髙下鹰鹘狗豹无估则鸿胪定所报轻重凡献物皆客执以见驼马则陈于朝堂不足进者州县留之皇帝皇太子为五服亲及大臣发哀临弔则卿赞相大臣一品葬以卿䕶二品以少卿三品以丞皆司仪示以礼制主簿一人从七品上录事二人典客署令一人从七品下丞三人从八品下掌二王后介公酅公之版籍及四夷归化在藩者朝贺宴享送迎皆预焉酋渠首领朝见者给禀食病则遣医给汤药丧则给以所须还蕃赐物则佐其受领敎拜谢之节掌客十五人正九品上掌送迎蕃客颛莅舘舍司仪署令一人正八品下丞一人正九品下掌凶礼丧葬之具京官职事三品以上散官二品以上祖父母父母丧职事散官五品以上都督刺吏卒于京师及五品死王事者将葬祭以少牢率斋郎执爼豆以往三品以上赠以束帛黒一纁二一品加乘马旣引遣使赠于郭门之外皆有束帛一品加璧五品以上葬给营墓夫司农寺卿一人从三品少卿二人从四品上掌仓储委积之事总上林太仓钩盾䆃官四署及诸仓司竹诸汤宫苑盐池诸屯等监凡京都百司官吏禄禀朝㑹祭祀所须皆供焉借田则进耒耜丞六人从六品上总判寺事凡租及藁秸至京都者閲而纳焉官户奴婢有技能者配诸司妇人入掖庭以类相偶行宫监牧及赐王公公主皆取之凡孳生鸡彘以户奴婢课养俘口则配轻使始至给禀食主簿二人从七品上录事二人上林署令二人从七品下丞四人从八品下掌苑囿园池植果蔬以供朝会祭祀及尚食诸司常料季冬藏氷千叚先立春三日纳之氷井以黒牡秬黍祭司寒仲春启氷亦如之监事十人太仓署令三人从七品下丞五人从八品下监事八人掌廪藏之事钩盾署令二人正八品上丞四人正九品上监事十人掌供薪炭鹅鸭蒲蔺陂池薮泽之物以给祭祀朝㑹飨燕賔客䆃官署令二人正八品下丞四人正九品上监事十人掌䆃择米麦凡九谷皆随精麤差其耗损而供焉太原永丰龙门等仓每仓监一人正七品下丞二人从八品上掌仓廪储积凡出纳帐籍嵗终上寺司竹监一人从六品下副监一人正七品下丞二人正八品上掌植竹苇供宫中百司帘篚之属嵗以笋供尚食庆善石门温泉汤等监每监监一人从六品下丞一人正七品下掌汤池宫禁防堰及偫粟刍脩调度以备供奉王公以下汤舘视贵贱为差凡近汤所润瓜蔬先时而熟者以荐陵庙京都诸宫苑总监监各一人从五品下副监各一人从六品下丞各二人从七品下主簿各二人从九品上掌苑内宫舘园池禽鱼果木凡官属人畜出入皆有籍京都诸园苑监苑四面监监各一人从六品下副监各一人从七品下丞各二人正八品下掌完葺苑面宫馆园池与种莳蕃养六畜之事九成宫总监监一人从五品下副监一人从六品下丞一人从七品下主簿一人从九品上掌脩完宫苑供进錬饵之事诸盐池监监一人正七品下掌盐功簿帐诸屯监一人从七品下丞一人从八品下掌营种屯田句会功课及畜产帐簿以水旱蝝蝗定课屯主劝率营农督敛地课太府寺卿一人从三品少卿二人从四品上掌财货廪藏贸易总京都四市左右藏常平七署凡四方贡赋百官俸秩谨其出纳赋物任土所出定精麤之差祭祀币帛皆供焉丞四人从六品上掌判寺事凡元日冬至以方物陈于庭者受而进之㑹赐及别勅六品以下赐者给于朝堂以一人主左右藏署帐凡在署为簿在寺为帐三月一报金部主簿二人从七品上掌印省钞目句检稽失平权衡度量岁以八月印署然后用之录事二人两京诸市署令一人从六品上丞二人正八品上掌财货交易度量器物辨其真伪轻重市肆皆建标筑土为候禁榷固及参市自殖者凡市日中击鼓三百以㑹衆日入前七刻击钲三百而散有果毅廵迣平货物为三等之直十日为簿车驾行幸则立市于顿侧互市有卫士五十人以察非常左藏署令三人从七品下丞五人从八品下监事八人掌钱帛杂綵天下赋调卿及御史监阅右藏署令二人正八品上丞三人正九品上监事四人掌金玉珠寳铜铁骨角齿毛綵画常平署令一人从七品上丞二人从八品下监事五人掌平籴仓储出纳国子监祭酒一人从三品司业二人从四品下掌儒学训导之政总国子太学广文四门律书算凡七学天子视学皇太子齿胄则讲义释奠执经论议奏京文武七品以上观礼凡授经以周易尚书周礼仪礼礼记毛诗春秋左氏传公羊传谷梁传各为一经兼习孝经论语老子岁终考学官训导多少为殿最丞一人从六品下掌判监事每岁七学生业成与司业祭酒莅试登第者上于礼部主簿一人从七品下掌印句督监事七学生不率教者举而免之录事一人从九品下博士五人正五品上掌教三品以上及国公子孙从二品以上曽孙为生者五分其经以为业周礼仪礼礼记毛诗春秋左氏传各六十人暇则习隷书国语説文字林三仓尔雅每岁通两经求仕者上于监秀才进士亦如之学生以长幼为序习正业之外教吉凶二礼公私有事则相仪助教五人从六品上掌佐博士分经教授直讲四人掌佐博士助教以经术讲授五经博士各二人正五品上掌以其经之学教国子周易尚书毛诗左氏春秋礼记为五经论语孝经尔雅不立学官附中经而已太学博士六人正六品上助教六人从七品上掌教五品以上及郡县公子孙从三品曽孙为生者五分其经以为业每经百人博士四人助教二人掌领国子学生业进士者四门馆博士六人正七品上助教六人从八品上直讲四人掌教七品以上侯伯子男子为生及庶人子为俊士生者律学博士三人从八品下助教一人从九品下掌教八品以上及庶人子为生者律令为颛业兼习格式法例书学博士二人从九品下助教一人掌教八品以下及庶人子为生者石经説文字林为颛业兼习余书算学博士二人从九品下助教一人掌教八品以下及庶人子为生者二分其经以为业九章海岛孙子五曹张丘建夏侯阳周髀五经算缀术缉古为颛业兼习记遗三等数凡六学束脩之礼督课试举皆如国子学助教以下所掌亦如之少府监一人从三品少监二人从四品下掌百工技巧之政总中尚左尚右尚织染掌冶五署及诸冶铸钱互市等监供天子器御后妃服餙及郊庙圭玉百官仪物凡武库袍𥜗皆识其轻重乃藏之冬至元日以给卫士诸州市牛皮角以供用牧畜角筋脑革悉输焉细镂之工教以四年车路乐器之工三年平漫刀矟之工二年矢镞竹漆屈柳之工半焉冠冕弁帻之工九月教作者传家技四季以令丞试之岁终以监试之皆物勒工名丞六人从六品下掌判监事给五署所须金石齿革羽毛竹木所入之物各以名数州土为籍工役衆寡难易有等差而均其劳逸主簿二人从七品下录事二人从九品上中尚署令一人从七品下丞二人从八品下掌供郊祀圭璧及天子器玩后妃服餙彫文错綵之制凡金木齿革羽毛任土以时而供赦日树金鸡于仗南竿长七丈有鸡髙四尺黄金餙首衔绛幡长七尺承以綵盘维以绛绳将作监供焉击㧏鼓千声集百官父老囚徒坊小儿得鸡首者官以钱购或取绛幡而已嵗二月献牙尺寒食献毬五月献绶带夏至献雷车七月献钿针腊日献口脂唯笔琴瑟絃月献金银曁纸非㫖不献制鱼袋以给百官蕃客赐寳钿带鱼袋则授鸿胪寺丞主簿监作四人从九品下凡监作皆同品左尚署令一人从七品下丞五人从八品下掌供翟扇葢繖五路五副七辇十二车及皇太后皇太子公主王妃内外命妇王公之车路凡画素刻镂与宫中蜡炬杂作皆领之监作六人右尚署令二人从七品下丞四人从八品下掌供十二闲马之辔每嵗取于京兆河南府加饰乃进凡五品三部之帐刀劒斧钺甲胄纸笔茵席履舄皆儗其用皮毛之工亦领焉监作六人织染署令一人正八品上丞二人正九品上掌供冠冕组绶及织纴色染锦罗纱縠绫䌷絁绢布皆广尺有八寸四丈为疋布五丈为端绵为屯丝为絇麻三斤为綟凡绫锦文织禁示于外髙品一人专莅之嵗奏用度及所织每掖庭经锦则给酒羊祭杼监作六人掌冶署令一人正八品上丞二人正九品上掌范镕金银铜铁及涂饰琉璃玉作铜铁人得採而官收以税唯镴官市边州不置铁冶器用所湏皆官供凡诸冶成器上数于少府监然后给之监作二人诸冶监令各一人正七品下丞各一人从八品上掌铸兵农之器给军士屯田居民唯兴农冶颛供陇右监牧监作四人诸铸钱监监各一人副监各二人丞各一人以所在都督刺史判焉副监上佐丞以判司监事以参军及县尉为之监事各一人互市监每监监一人从六品下丞一人正八品下掌蕃国交易之事将作监监二人从三品少监二人从四品下掌土木工匠之政总左校右校中校甄官等署百工等监大明兴庆上阳宫中书门下六军仗舎闲厩谓之内作郊庙城门省寺台监十六卫东宫王府诸廨谓之外作自十月距二月休冶功自冬至距九月休土功凡治宫庙太常择日以闻丞四人从六品下掌判监事凡外营缮大事则聼制勅小事则湏省符功有长短役有轻重自四月距七月为长功二月三月八月九月为中功自十月距正月为短功长上匠州率资钱以酬雇军器则勒嵗月与工姓名主簿二人从七品下掌官吏粮料俸食假使必由之诸司供署监物有阙举焉録事二人从九品上左校署令二人从八品下丞一人正九品下掌梓匠之事乐县簨簴兵械䘮葬仪物皆供焉宫室之制自天子至士庶有等差官脩者左校为之监作十人右校署令二人正八品下丞三人正九品下掌版筑涂泥丹垩匽厠之事有所湏则审其多少而市之监作十人中校署令一人从八品下丞三人正九品下掌供舟车兵械杂器行幸陈设则供竿柱闲廏系秣则供行槽祷祀则供棘葛内外营作所湏皆取焉监牧车牛有年支刍豆则受之以给车坊监事四人甄官署令一人从八品下丞二人正九品下掌琢石陶土之事供石磬人兽碑柱碾硙瓶缶之器勅葬则供明器监作四人百工就谷库谷斜谷太隂伊阳监监各一人正七品下副监一人从七品下丞一人正八品上掌采伐材木监作四人军器监监一人正四品上丞一人正七品上掌缮甲弩以时输武库总署二一曰弩坊二曰甲坊主簿一人正八品下録事一人从九品下弩坊署令一人正八品下丞一人正九品下掌出纳矛矟弓矢排弩刃镞杂作及工匠监作二人甲坊署令一人正八品下丞一人正九品下掌出纳甲胄綅绳筋角杂作及工匠监作二人都水监使者二人正五品上掌川泽津梁渠堰陂池之政总河渠诸津监署凡渔捕有禁溉田自逺始先稻后陆渠长斗门长节其多少而均焉府县以官督察丞二人从七品上掌判监事凡京畿诸水因灌溉盗费者有禁水入内之余则均王公百官主簿一人从八品下掌运漕渔捕程㑹而纠举之河渠署令一人正八品下丞一人正九品上掌河渠陂池隄堰鱼醢之事凡沟渠开塞渔捕时禁皆颛之飨宗庙则供鱼鲏祀昊天上帝有司摄事则供腥鱼日供尚食及给中书门下嵗供诸司及东宫之冬藏渭河三百里内渔钓者五坊捕治之供祠祀则自便桥至东渭桥禁民渔三元日非供祠不採鱼河隄谒者六人正八品下掌完隄堰利沟渎渔捕之事泾渭白渠以京兆少尹一人督视诸津令各一人正九品上丞二人从九品下掌天下津济舟梁灞桥永济桥以勲官散官一人莅之天津桥中桥则以卫士拚扫凡舟渠之备皆先儗其半袽塞竹所在供焉唐书卷四十八唐书卷四十八考证百官志三御史台大夫一人正三品旧书作从三品监察御史十五人正八品下旧书作正八品上唐书卷四十八考证新唐书卷四十九上钦定四库全书唐书卷四十九上宋翰林学士欧阳修撰志第三十九上百官志十六衞左右衞上将军各一人从二品大将军各一人正三品将军各二人从三品掌宫禁宿衞凡五府及外府皆总制焉凡五府三衞及折冲府骁骑番上者受其名簿而配以职皇帝御正殿则守诸门及内厢宿衞仗非上日亦将军一人押仗将军缺以中郎将代将军掌贰上将军之事左右骁骑左右武衞左右威衞左右领军左右金吾左右监门衞上将军以下品同长史各一人从六品上掌判诸曹五府外府禀禄卒伍军团之名数器械车马之多少小事得専达每岁秋赞大将军考课録事参军事各一人正八品上掌受诸曹及五府之外府事句稽抄目印给纸笔仓曹参军事各二人正八品下掌五府文官勲考假使禄俸公廨田园食料医药过所自仓曹以下同品兵曹参军事各二人掌五府武官宿衞番第受其名数而大将军配焉骑曹参军事各一人掌外府杂畜簿帐牧养凡府马承直以逺近分七番月一易之以勅出宫城者给马胄曹参军事各一人掌兵械公廨兴缮罚讁大朝会行从则受黄质甲铠弓矢于衞尉奉车都尉掌驭副车有其名而无其人大陈设则它官摄驸马都尉无定员与奉车都尉皆从五品下司阶各二人正六品上中候各三人正七品下司戈各五人正八品下执㦸各五人正九品下长上各二十五人从九品下亲衞之府一曰亲府勲衞之府二一曰勲一府二曰勲二府翊衞之府二一曰翊一府二曰翊二府凡五府每府中郎将一人正四品下左右郎将一人正五品上亲衞正七品上勲衞从七品上翊衞正八品上总四千九百六十三人兵曹参军事各一人正九品上校尉各五人正六品上每校尉有旅帅二人从六品上每旅帅各有队正二十人正七品上副队正二十人正七品下五府中郎将掌领校尉旅帅亲衞勲衞之属宿衞者而总其府事左右郎将贰焉番上者以名簿上于大将军而配以职武徳贞观世重资荫二品三品子补亲衞二品曾孙三品孙四品子职事官五品子若孙勲官三品以上有封及国公子补勲卫及率府亲衞四品孙五品及上柱国子补翊衞及率府勲衞勲官二品及县男以上散官五品以上子若孙补诸衞及率府翊衞王府执仗亲事执乘亲事每月番上者数千人宿衞内庑及城门给禀食执扇三衞三百人择少壮肩膊齐仪容整羙者本衞印臂送殿中省肄习仗下每番三衞一人为太仆寺引辂其后入官路艰三衞非权势子弟輙退番柱国子有白首不得进者流外虽鄙不数年给禄禀故三衞益贱人罕趋之左右骁衞上将军各一人大将军各一人将军各二人掌同左右衞凡翊府之翊衞外府豹骑番上者分配之凡分兵守诸门在皇城四面宫城内外则与左右衞分知助舖长史各一人录事参军事各一人仓曹参军事各二人兵曹参军事各二人骑曹参军事各一人胄曹参军事各一人左右司阶各二人左右中候各三人左右司戈各五人左右执㦸各五人左右翊中郎将府中郎将各一人左郎将各一人右郎将各一人兵曹参军事各一人校尉各五人旅帅各十人队正各二十人副队正各二十人左右武衞上将军各一人大将军各一人将军各二人掌同左右衞凡翊府之翊衞外府熊渠番上者分配之长史各一人録事参军事各一人仓曹参军事各二人兵曹参军事各二人骑曹参军事各一人胄曹参军事各一人左右司阶各二人左右中候各三人左右司戈各五人左右执㦸各五人长上各二十五人左右翊中郎将府官同骁骑左右威衞上将军各一人大将军各一人将军各二人掌同左右衞凡翊府之翊衞外府羽林番上者分配之凡分兵主守则知皇城东靣助舖长史各一人録事参军事各一人仓曹参军事各二人兵曹参军事各二人骑曹参军事各一人胄曹参军事各一人左右司阶各二人左右中候各三人左右司戈各五人左右执㦸各五人长上各二十五人左右翊中郎将府官同骁衞左右领军衞上将军各一人大将军各一人将军各二人掌同左右衞凡翊府之翊衞外府射声番上者分配之凡分兵主守则知皇城西靣助舖及京城苑城诸门长史各一人录事参军事各一人仓曹参军事各二人兵曹参军事各二人骑曹参军事各一人胄曹参军事各一人左右司阶各二人左右中候各三人左右司戈各五人左右执㦸各五人长上各二十五人左右翊中郎将府官同骁衞左右金吾衞上将军各一人大将军各一人将军各二人掌宫中京城巡警烽候道路水草之宜凡翊府之翊衞及外府佽飞番上皆属焉师田则执左右营之禁南衙宿衞官将军以下及千牛番上者皆配以职大功役则与御史循行凡敝幕故氊以给病坊兵曹参军事掌翊府外府武官兼掌猎师骑曹参军事掌外府杂畜簿帐牧养之事胄曹参军事掌同左右衞大朝㑹行从给青龙旗䂍矟于衞尉长史各一人録事参军事各一人仓曹参军事各二人兵曹参军事各二人骑曹参军事各一人胄曹参军事各一人左右司阶各二人左右中候各三人左右司戈各五人左右执㦸各五人左右街使各一人判官各二人左右翊中郎将府官如骁衞左右翊中郎将府中郎将掌领府属督京城左右六街舖巡警以果毅二人助巡探入合日中郎将一人升殿受状衞士六百为大角手六番閲习吹大角为昏明之节诸营垒候以进退左右街使掌分察六街徼巡凡城门坊角有武候铺衞士彍骑分守大城门百人大铺三十人小城门二十人小铺五人日暮鼓八百声而门闭乙夜街使以骑卒循行嚣謼武官暗探五更二点鼓自内发诸街鼓承振坊市门皆启鼓三千挝辨色而止左右监门衞上将军各一人大将军各一人将军各二人掌诸门禁衞及门籍文武官九品以上每月送籍于引驾仗及监门衞衞以帐报内门凡朝参奏事待诏官及繖扇仪仗出入者阅其数以物货器用入宫者有籍有傍左监门将军判入右监门将军判出月一易其籍行幸则率属于衙门监守长史掌判诸曹及禁门巡视出入而司其籍傍余同左右衞兵曹参军事兼掌仓曹胄曹兼掌骑曹左右翊中郎将府中郎将掌涖宫殿城门皆左入右出中郎将各四人长史各一人録事参军事各一人兵曹参军事各一人胄曹参军事各一人左右千牛衞上将军各一人大将军各一人将军各二人掌侍衞及供御兵仗以千牛备身左右执弓箭宿衞以主仗守戎器朝日领备身左右升殿列侍亲射则率属以从胄曹参军事掌甲仗凡御仗之物二百一十有九羽仪之物三百自千牛以下分掌之上日执御弓箭者亦自备以入宿主仗每月上则配以职行从则兼骑曹中郎将各二人长史各一人录事参军事各一人兵曹参军事各一人胄曹参军事各一人左右翊中郎将府中郎将掌供奉侍衞凡千牛及备身左右以御刀仗升殿供奉者皆上将军领之中郎将佐其职有口勅通事舍人承传声不下闻者中郎将宣告诸衞折冲都尉府每府折冲都尉一人上府正四品上中府从四品下下府正五品下左右果毅都尉各一人上府从五品下中府正六品上下府正六品下别将各一人上府正七品下中府从七品上下府从七品下长史各一人上府正七品下中府从七品上下府从七品下兵曹参军事各一人上府正八品下中府正九品下下府从九品上校尉五人从七品下旅帅十人从八品上队正二十人正九品下副队正二十人从九品下折冲都尉掌领属备宿衞师役则总戎具资粮点习以三百人为圑一校尉领之捉铺持更者晨夜有行人必问不应则弹弓而向之复不应则旁射又不应则射之昼以排门人逺望暮夜以持更人逺听有衆而嚣则告主帅左右果毅都尉掌贰都尉左右羽林军大将军各一人正三品将军各三人从三品掌统北衙禁兵督摄左右厢飞骑仪仗大朝㑹则周卫阶陛巡幸则夹驰道为内仗凡飞骑番上者配其职有勅上南衙者大将军承墨勅白移于金吾引驾仗官与监门奏覆降墨勅然后乃得入长史各一人从六品上录事参军事各一人正八品上仓曹参军事各一人兼总骑曹事兵曹参军事各一人胄曹参军事各一人自仓曹参军以下皆正八品下司阶各二人正六品上中候各三人正七品下司戈各五人正八品上执㦸各五人正九品下长上各十人左右翊衞中郎将府中郎将一人正四品下左右中郎一人左右郎将一人皆正五品上兵曹参军事一人正九品上校尉五人旅帅十人队正二十人副队正二十人左右龙武军大将军各一人正二品统军各一人正三品将军三人从三品掌同羽林长史录事参军事仓曹参军事兵曹参军事胄曹参军事各一人司阶各二人中候各三人司戈执㦸各五人长上各十人左右神武军大将军各一人正二品綂军各一人正三品将军三人从三品总衙前射生兵长史录事参军事仓曹参军事兵曹参军事胄曹参军事各一人司阶各二人中候各三人司戈执㦸各五人长上各十人左右神策军大将军各一人正二品綂军各二人正三品将军各四人从三品掌衞兵及内外八鎭兵护军中尉各一人中护军各一人判官各三人都句判官二人句覆官各一人表奏官各一人支计官各一人孔目官各二人驱使官各二人自长史以下员数如龙武军东宫官太子太师太傅太保各一人从一品掌辅导皇太子每见迎拜殿门三师答拜每门必让三师坐太子乃坐与三师书前名惶恐后名惶恐再拜太子出则乘路备卤簿以从少师少傅少保各一人从二品掌晓三师徳行以谕皇太子奉太子以观三师之道徳自太师以下唯其人不必备太子賔客四人正三品掌侍从规谏赞相礼仪宴㑹则上齿侍读无常员掌讲导经学詹事府太子詹事一人正三品少詹事一人正四品上掌綂三寺十率府之政少詹事为之贰皇太子书称令庶子以下署名奉行书案画日丞二人正六品上掌判府事知文武官簿假使凡勅令及尚书省二坊符牒下东宫诸司者皆发焉主簿一人从七品上录事二人正九品下司直一人正七品上掌紏劾宫寮及率府之兵皇太子朝则分知东西班监国则詹事庶子为三司使司直一人与司议郎舍人分日受理启状太子出则分察卤簿之内左春坊左庶子二人正四品上中允二人正五品下掌侍从赞相駮正启奏总司经典膳药藏内直典设宫门六局皇太子出则版奏外办中严入则解严凡令书下则与中允司议郎等画诺覆审留所画以为案更写印署注令诺送詹事府司议郎二人正六品上掌侍从规谏駮正启奏凡皇太子出入朝谒从祀释奠讲学监国之命可传于史册者录为记注宫坊祥眚官长除拜薨卒岁终则录送史馆左谕徳一人正四品下掌谕皇太子以道徳随事讽赞皇太子朝宫臣则列侍左阶出入骑从左赞善大夫五人正五品上掌传令讽过失赞礼仪以经教授诸郡王录事二人从八品下主事三人从九品下崇文馆学士二人掌经教授诸生课试举送如弘文馆校书郎二人从九品下掌校理书籍司经局洗马二人从五品下掌经籍出入侍从圗书上东宫者皆受而藏之文学三人正六品下分知经籍侍奉文章校书四人正九品下正字二人从九品上掌校刋经史典膳局典膳郎二人从六品下丞二人正八品上掌进膳尝食丞为之贰每夕更直于厨药藏局药藏郎二人从六品下丞二人正八品上掌和医药丞为之贰皇太子有疾侍医诊候议方药将进宫臣涖尝如尚药局之职内直局内直郎二人从六品下丞二人正八品下掌符玺衣服繖扇几案笔砚垣墻典设局典设郎四人从六品下丞二人正八品下掌汤沐灯烛汎扫铺设凡皇太子散斋别殿致斋正殿前一日设幄坐于东序及室内张帷前楹宫门局宫门郎二人从六品下丞二人正八品下掌宫门管籥凡夜漏尽击漏鼓而开夜漏上水一刻击漏鼓而闭岁终行傩则先一刻而启皇太子不在则阖正门还仗如常凡宫中唱时不鼓右春坊右庶子二人正四品下中舍人二人正五品下掌侍从献纳启奏中舍人为之贰皇太子监国下令书则画日至春坊则庶子宣传中舍人奉行太子舍人四人正六品上掌令书表启诸臣上皇太子大事以牋小事以启其封题皆上右春坊通事舍人以进通事舍人八人正七品下掌导宫臣辞见承令劳问右谕徳一人右赞善大夫五人录事一人主事二人品皆如左春坊家令寺家令一人从四品上掌饮膳仓储总食官典仓司藏三署皇太子出入则乘轺车为导祭祀賔客则供酒食赐予则奉金玉货币凡牀几茵席器物非取于将作少府者皆供焉丞二人从七品下掌判寺事凡三署出纳皆刺于詹事宅庄田园审肥瘠为收敛之数宫朝坊府土木营膳则下于司藏主簿一人正九品下食官署令一人从八品下丞二人从九品下掌饮膳酒醴凡四时供送设食皆颛焉供六品以下元日寒食冬至食于家令厨者典仓署令一人从八品下丞二人从九品下掌九谷䤈醢庶羞器皿灯烛凡园圃树艺皆受令焉每月籍出纳上于寺岁终上詹事府给戸奴婢番戸杂戸资粮衣服司藏署令一人从八品下丞二人从九品下掌库藏财货出纳营缮率更寺令一人从四品上掌宗族次序礼乐刑罚及漏刻之政太子释奠讲学齿胄则总其仪出入乘轺车为导居家令之次坊寺府有罪者论罚庶人杖以下皆送大理皇太子未立则断于大理丞一人从七品上掌贰令事宫臣有犯理于率更者躬问蔽罪而上于詹事主簿一人正九品下掌印局凡宗族不序礼仪不节音律不谐漏刻不审刑名不法皆举而正之决囚则与丞同涖仆寺仆一人从四品上掌车舆乘骑仪仗丧葬总厩牧署太子出则率厩牧令进路亲驭丞一人从七品上掌判寺事凡马畜刍粟岁以季夏上于詹事以时出入而节其数主簿一人正九品下掌厩牧畜养车骑驾驭仪仗厩牧署令一人从八品下丞二人从九品下掌车马闲厩牧畜皇太子出则率典乘先期习路马率驾士驭车乘既出进路式路车于西合外南向以俟凡羣牧隷东宫者皆受其职事典乘四人从九品下太子左右率府率各一人正四品上副率各二人从四品上掌兵仗仪衞凡诸曹及三府外府皆隷焉元日冬至皇太子朝宫臣诸方使则率衞府之属为衞每月三府三衞及五府超乘番上者配以职长史各一人正七品上掌判诸曹府季秋以属官功状上于率而为考课录事叅军事各一人从八品上仓曹叅军事兵曹叅军事胄曹叅军事骑曹叅军事各一人从八品下仓曹掌文官簿书兵曹掌武官簿书胄曹掌器械公廨营缮司皆各一人从六品上中候各二人从七品下司戈各二人从八品上执㦸各三人散长上各十人从九品下左右司御清道监门内率府自率以下品同亲府勲府翊府三府每府中郎将各一人从四品上左右郎将各一人正五品下中郎将郎将掌其府校尉旅帅及亲勲翊衞之属宿衞而总其事兵曹叅军事各一人从九品上掌判句大朝㑹及皇太子出则从卤簿而涖其仪亲衞从七品上勲位正八品上翊衞从八品上员皆亡校尉各五人从六品上旅帅各十人正七品下队正各二十人从八品上太子左右司御率府率各一人正四品上副率各二人从四品上掌同左右卫凡诸曹及外府旅贲番上者隷焉长史各一人正七品上录事叅军事各一人从八品上仓曹叅军事兵曹叅军事胄曹叅军事骑曹叅军事各一人从八品下司阶各一人中候各二人司戈各二人执㦸各三人亲衞勲衞翊衞三府中郎将以下如左右衞率府太子左右清道率府率各一人副率各二人掌昼夜巡警凡诸曹及外府直盪番上者隷焉皇太子出入则以清游队先导后拒队为殿长史各一人录事叅军事各一人从八品上仓曹叅军事兵曹叅军事胄曹叅军事各一人从八品下左右司阶各一人左右中候各二人左右司戈各一人左右执㦸各三人亲衞勲衞翊衞三府中郎将以下如左右衞率府太子左右监门率府率各一人副率各二人掌诸门禁衞凡财物器用出者有籍长史各一人录事叅军事各一人正九品上兵曹叅军事各一人正九品下兼领仓曹胄曹叅军事各一人正九品下监门直长七十八人从七品下太子左右内率府率各一人副率各一人掌千牛供奉之事皇太子坐日领千牛升殿射于射宫则千牛奉弓矢立东阶西面率奉弓副率奉矢决拾北面张弓左执弣右执箫以进副率以弓拂矢而进各退立于位既射左内率启其中否长史各一人录事叅军事各一人正九品上兵曹叅军事各一人正九品下兼领仓曹胄曹叅军事各一人正九品下千牛各四十四人从七品上唐书卷四十九上唐书卷四十九上考证百官志四上左右羽林军将军各三人旧书作二员左右龙武军大将军各一人正二品旧书作正三品唐书卷四十九上考证钦定四库全书唐书卷四十九下宋翰林学士欧阳修撰志第三十九下百官志王府官傅一人从三品掌辅正过失谘议参军事一人正五品上掌訏谋议事友一人从五品下掌侍游处规讽道义侍读无定员文学一人从六品上掌校典籍侍从文章东西阁祭酒各一人从七品上掌礼贤良导賔客长史一人从四品上司马一人从四品下皆掌统府僚纪纲职务掾一人掌通判功曹仓曹戸曹事属一人皆正六品上掌通判兵曹骑曹法曹士曹事主簿一人掌覆省书教记室参军事二人掌表启书疏录事参军事一人皆从六品上掌付事句稽省署钞目录事一人从九品下功曹参军事掌文官簿书考课陈设仓曹参军事掌禄廪㕑膳出纳市易畋渔刍稾戸曹参军事掌封戸僮仆弋猎过所兵曹参军事掌武官簿书考课仪衞假使骑曹参军事掌厩牧骑乘文物器械法曹参军事掌按讯决刑士曹参军事掌土功公廨自功曹以下各一人正七品上参军事二人正八品下行参军事四人从八品上皆掌出使杂检校典籖二人从八品下掌宣传书教亲事府典军二人正五品上副典军二人从五品上皆掌校尉以下守衞陪从兼知鞍马校尉五人从六品上旅帅从七品下队正从八品下队副从九品下皆掌领事帐内陪从自旅帅以下视亲事多少乃置帐内府典军二人正五品上副典军二人从五品上自校尉以下员如亲事府亲王国令一人从七品下大农一人从八品下掌判国司尉一人正九品下丞一人从九品下学官长丞各一人掌教授内人食官长丞各一人掌营膳食厩牧长丞各二人掌畜牧典府长丞各二人掌府内杂事长皆正九品下丞皆从九品下公主邑司令一人从七品下丞一人从八品下掌公主财货禀积田园主簿一人正九品下录事一人从九品下督封租主家财货出入外官天下兵马元帅副元帅都统副都统行军长史行军司马行军左司马行军右司马判官掌书记行军参谋前军兵马使中军兵马使后军兵马使中军都虞候各一人元帅都统招讨使掌征伐兵罢则省都统总诸道兵马不赐旌节行军司马掌弼戎政居则习蒐狩有役则申战守之法器械粮糒军籍赐予皆専焉掌书记掌朝觐聘问慰荐祭祀祈祝之文与号令升绌之事行军参谋闗豫军中机密节度使副大使知节度事行军司马副使判官支使掌书记推官巡官衙推各一人同节度副使十人馆驿巡官四人府院法直官要籍逐要亲事各一人随军四人节度使封郡王则有奏记一人兼观察使又有判官支使推官巡官衙推各一人又兼安抚使则有副使判官各一人兼支度营田招讨经略使则有副使判官各一人支度使复有遣运判官巡官各一人节度使掌总军旅颛诛杀初授具帑抹兵仗诣兵部辞见观察使亦如之辞日赐䨇旌䨇节行则建节树六纛中官祖送次一驿辄上闻入境州县筑节楼迎以鼓角衙仗居前旌幢居中大将鸣珂金钲鼓角居后州县赍印迎于道左视事之日设礼案髙尺有二寸方八尺判三案节度使判宰相观察使判节度使团练使判观察使三日洗印视其刓缺岁以八月考其治否销兵为上考足食为中考边功为下考观察使以丰稔为上考省刑为中考办税为下考团练使以安民为上考惩姦为中考得情为下考防御使以无虞为上考清苦为中考政成为下考经略使以计度为上考集事为中考脩造为下考罢秩则交厅以节度使印自随留观察使营田等印以郎官主之鏁节楼节堂以节院使主之祭奠以时入朝未见不入私第京兆河南牧大都督大都护皆亲王遥领两府之政以尹主之大都督府之政以长史主之大都护府之政以副大都护主之副大都护则兼王府长史其后有持节为节度副大使知节度事者正节度也诸王拜节度大使者皆留京师观察使副使支使判官掌书记推官巡官衙推随军要籍进奏官各一人团练使副使判官推官巡官衙推各一人防御使副使判官推官巡官各一人观察处置使掌察所部善恶举大纲凡奏请皆属于州西都东都北都牧各一人从二品西都东都北都鳯翔成都河中江陵兴元兴徳府尹各一人从三品掌宣徳化岁巡属县观风俗录囚恤鳏寡亲王典州则岁以上佐巡县少尹二人从四品下掌贰府州之事岁终则更次入计司录参军事二人正七品上录事四人从九品上功曹仓曹戸曹田曹兵曹法曹士曹参军事各二人皆正七品下参军事六人正八品下六府录事参军事以下减一人录事参军事掌正违失莅符印功曹司功参军事掌考课假使祭祀礼乐学校表疏书启禄食祥异医药卜筮陈设丧葬仓曹司仓参军事掌租调公廨庖厨仓库市肆戸曹司戸参军事掌戸籍计帐道路过所蠲符杂傜逋负良贱刍藳逆旅婚姻田讼旌别孝弟田曹司田参军事掌园宅口分永业及荫田兵曹司兵参军事掌武官选兵甲器仗门禁管钥军防烽候传驿畋猎法曹司法参军事掌鞫狱丽法督盗贼知赃贿没入士曹司士参军事掌津梁舟车舍宅工艺参军事掌出使赞导文学一人从八品上掌以五经授诸生县则州补州则授于吏部然无职事衣冠耻之医学博士一人从九品上掌疗民疾大都督府都督一人从二品长史一人从三品司马二人从四品下录事参军事一人正七品上录事二人从九品上功曹参军事仓曹参军事戸曹参军事田曹参军事兵曹参军事法曹参军事士曹参军事各一人正七品下参军事五人正八品下市令一人从九品上文学一人正八品下医学博士一人从八品上中都督府都督一人正三品别驾一人正四品下长史一人正五品上司马一人正五品下录事参军事一人正七品下录事二人从九品上功曹参军事仓曹参军事戸曹参军事田曹参军事兵曹参军事法曹参军事士曹参军事各一人从七品上参军事四人从八品上市令一人从九品上文学一人从八品上医学博士一人正九品上下都督府都督一人从三品别驾一人从四品下长史一人从五品上司马一人从五品下录事参军事一人从七品上录事二人从九品上功曹参军事仓曹参军事戸曹参军事田曹参军事兵曹参军事法曹参军事士曹参军事各一人从七品下参军事三人从八品下文学一人从八品下医学博士一人正九品上都督掌督诸州兵马甲械城隍鎭戍粮禀总判府事市令一人从九品上掌交易禁姦非通判市事大都护府大都护一人从二品副大都护二人从三品副都护二人正四品上长史一人正五品上司马一人正五品下录事参军事一人正七品上录事二人从九品上功曹参军事仓曹参军事戸曹参军事兵曹参军事法曹参军事各一人正七品下参军事三人正八品下上都护一人正三品副都护二人从四品上长史一人正五品上司马一人正五品下录事参军事一人正七品下功曹参军事仓曹参军事戸曹参军事兵曹参军事各一人从七品上参军事三人从八品上都护掌统诸蕃抚慰征讨叙功罚过总判府事上州刺史一人从三品职同牧尹别驾一人从四品下长史一人从五品上司马一人从五品下录事参军事一人从七品上录事一人从九品下司功参军事一人司仓参军事一人司戸参军事二人司田参军事一人司兵参军事一人司法参军事二人司士参军事一人皆从七品下参军事四人从八品下市令一人从九品上丞一人从九品下文学一人从八品下医学博士一人从九品下中州刺史一人正四品下录事参军事一人正八品上录事一人从九品上司功参军事司仓参军事司戸参军事司田参军事司兵参军事司法参军事司士参军事各一人正八品下参军事三人正九品下医学博士一人从九品下下州刺史一人正四品下别驾一人从五品上司马一人从六品上录事参军事一人从八品上录事一人从九品下司仓参军事司戸参军事司田参军事司法参军事各一人从八品下参军事二人从九品下医学博士一人从九品下诸军各置使一人五千人以上有副使一人万人以上有营田副使一人军皆有仓兵胄三曹参军事刺史领使则置副使推官衙官州衙推军衙推京县令各一人正五品上丞二人从七品上主簿二人从八品上录事二人从九品下尉六人从八品下畿县令各一人正六品上丞一人正八品下主簿一人正九品上尉二人正九品下上县令一人从六品上丞一人从八品下主簿一人正九品下尉二人从九品上中县令一人正七品上丞一人从八品下主簿一人从九品上尉一人从九品下中下县令一人从七品上丞一人正九品上主簿一人从九品上尉一人从九品下下县令一人从七品下丞一人正九品下主簿一人从九品上尉一人从九品下县令掌导风化察寃滞听狱讼凡民田收授县令给之每岁季冬行乡饮酒礼籍帐传驿仓库盗贼隄道虽有専官皆通知县丞为之贰县尉分判衆曹收率课调上鎭将一人正六品下鎭副二人正七品下仓曹参军事兵曹参军事各一人从八品下中鎭将一人正七品上鎭副一人从七品上兵曹参军事一人正九品下下鎭将一人正七品下鎭副一人从七品下兵曹参军事一人从九品下每鎭又有使一人副使一人凡军鎭三万人以上置司马一人正六品上增仓曹兵曹参军事各一人从七品下不及二万者司马从六品上仓曹兵曹参军事正八品上上戍主一人正八品下戍副一人从八品下中戍主一人从八品下下戍主一人正九品下鎭将鎭副戍主戍副掌捍防守御凡上鎭二十中鎭九十下鎭一百三十五上戌十一中戍八十六下戍二百四十五仓曹参军事掌仪式仓库饮膳医药付事句稽省署钞目监印给纸笔市易公廨中鎭则兵曹兼掌兵曹参军事掌防人名帐戎器管钥马驴土木讁罚之事五岳四渎令各一人正九品上掌祭祀上闗令一人从八品下丞二人正九品下中闗令一人正九品下丞一人从九品下下闗令一人亦从九品下掌禁末游察姦慝凡行人车马出入据过所为往来之节凡闗二十有六京四面闗有驿道者为上闗无驿道者为中闗余为下闗丞掌付事句稽监部省署钞目通判闗事唐书卷四十九下唐书卷四十九下考证百官志四下王府官文学一人旧书作二人外官大都督府参军事一人旧书作二人田曹参军事旧书无上州司田参军事一人旧书无唐书卷四十九下考证新唐书卷五十钦定四库全书唐书卷五十宋翰林学士欧阳修撰兵志第四十古之有天下国家者其兴亡治乱未始不以徳而自战国秦汉以来鲜不以兵夫兵岂非重事哉然其因时制变以茍利趋便至于无所不为而考其法制虽可用于一时而不足施于后世者多矣惟唐立府兵之制颇有足称焉盖古者兵法起于井田自周衰王制壊而不复至于府兵始一寓之于农其居处教养畜材待事动作休息皆有节目虽不能尽合古法盖得其大意焉此髙祖太宗之所以盛也至其后世子孙骄弱不能谨守屡变其制夫置兵所以止乱及其弊也适足为乱又其甚也至困天下以养乱而遂至于亡焉盖唐有天下二百余年而兵之大势三变其始盛时有府兵府兵后废而为彍骑彍骑又废而方鎭之兵盛矣及其末也彊臣悍将兵布天下而天子亦自置兵于京师曰禁军其后天子弱方鎭彊而唐遂以亡灭者措置之势使然也若乃将卒营阵车旗器械征防守卫凡兵之事不可以悉记记其废置得失终始治乱兴灭之迹以为后世戒云府兵之制起自西魏后周而备于隋唐兴因之隋制十二衞曰翊衞曰骁骑衞曰武衞曰屯衞曰御卫曰候衞为左右皆有将军以分统诸府之兵府有郎将副郎将坊主团主以相统治又有骠骑车骑二府皆有将军后更骠骑曰鹰扬郎将车骑曰副郎将别置折冲果毅自髙祖初起开大将军府以建成为左领大都督领左三军炖煌公为右领大都督领右三军元吉统中军发自太原有兵三万人及诸起义以相属与降羣盗得兵二十万武徳初始置军府以骠骑车骑两将军府领之析闗中为十二道曰万年道长安道富平道醴泉道同州道华州道宁州道岐州道豳州道西麟州道泾州道宜州道皆置府三年更以万年道为参旗军长安道为鼓旗军富平道为玄戈军醴泉道为井钺军同州道为羽林军华州道为骑官军宁州道为折威军岐州道为平道军豳州道为招摇军西麟州道为苑游军泾州道为天纪军宜州道为天节军军置将副各一人以督耕战以车骑府统之六年以天下既定遂废十二军改骠骑曰统军车骑曰别将居歳余十二军复而军置将军一人军有坊置主一人以检察戸口劝课农桑太宗贞观十年更号统军为折冲都尉别将为果毅都尉诸府总曰折冲府凡天下十道置府六百三十四皆有名号而闗内二百六十有一皆以隶诸卫凡府三等兵千二百人为上千人为中八百人为下府置折冲都尉一人左右果毅都尉各一人长史兵曹别将各一人校尉六人士以三百人为团团有校尉五十人为队队有正十人为火火有长火备六䭾马凡火具乌布幕鐡马盂布槽锸䦆凿碓筐斧钳锯皆牀二鎌二队具火钻一胷马绳一首羁足绊皆三人具弓一矢三十胡禄横刀砺石大觽毡帽毡装行縢皆一麦饭九斗米二斗皆自备并其介胄戎具藏于库有所征行则视其入而出给之其番上宿卫者惟给弓矢横刀而已凡民年二十为兵六十而免其能骑而射者为越骑其余为歩兵武骑排䂎手歩射每岁季冬折冲都尉率五校兵马之在府者置左右二校尉位相距百歩每校为歩队十骑队一皆卷矟幡展刃旗散立以俟角手吹大角一通诸校皆敛人骑为队二通偃旗矟解幡三通旗矟举左右校击鼓二校之人合譟而进右校击钲队少却左校进逐至右校立所左校击钲少却右校进逐至左校立所右校复击钲队还左校复薄战皆击钲队各还大角复鸣一通皆卷幡摄矢弛弓匣刃二通旗矟举队皆进三通左右校皆引还是日也因緃猎获各入其人其隷于卫也左右卫皆领六十府诸卫领五十至四十其余以隶东宫六率凡发府兵皆下符契州刺史与折冲勘契乃发若全府发则折冲都尉以下皆行不尽则果毅行少则别将行当给马者官予其直市之每匹予钱二万五千刺史折冲果毅岁阅不任战事者鬻之以其钱更市不足则一府共足之凡当宿卫者番上兵部以逺近给番五百里为五番千里七番一千五百里八番二千里十番外为十二番皆一月上若简留直卫者五百里为七番千里八番二千里十番外为十二番亦月上先天二年诏曰往者分建府卫计戸充兵裁足周事二十一入幕六十一出军多惮劳以规避匿今宜取年二十五以上五十而免屡征鎭者十年免之虽有其言而事不克行玄宗开元六年始诏折冲府兵每六岁一简自髙宗武后时天下久不用兵府兵之法寖壊番役更代多不以时衞士稍稍亡匿至是益耗散宿衞不能给宰相张说乃请一切募士宿衞十一年取京兆蒲同岐华府兵及白丁而益以潞州长从兵共十二万号长从宿卫岁二番命尚书左丞萧嵩与州吏共选之明年更号曰彍骑又诏诸州府马阙官私共补之今兵贫难致乃给以监牧马然自是诸府士益多不补折冲将又积岁不得迁士人皆耻为之十三年始以彍骑分隷十二衞总十二万为六番每卫万人京兆彍骑六万六千华州六千同州九千蒲州万二千三百绛州三千六百晋州千五百岐州六千河南府三千陜虢汝郑懐汴六州各六百内弩手六千其制皆择下戸白丁宗丁品子彊壮五尺七寸以上不足则兼以戸八等五尺以上皆免征镇赋役为四籍兵部及州县卫分掌之十人为火五火为团皆有首长又择材勇者为番头颇习弩射又有羽林军飞骑亦习弩凡伏逺弩自能施张纵矢三百歩四发而二中擘张弩二百三十歩四发而二中角弓弩二百歩四发而三中单弓弩百六十歩四发而二中皆为及第诸军皆近营为堋士有便习者教试之及第者有赏自天寳以后彍骑之法又稍变废士皆失拊循八载折冲诸府至无兵可交李林甫遂请停上下鱼书其后徒有兵额官吏而戎器䭾马锅幕糗粮并废矣故时府人目番上宿卫者曰侍官言侍卫天子至是卫佐悉以假人为童奴京师人耻之至相骂辱必曰侍官而六军宿衞皆市人富者贩缯綵食粱肉壮者为角觝拔河翘木扛铁之戏及禄山反皆不能受甲矣初府兵之置居无事时耕于野其番上者宿卫京师而已若四方有事则命将以出事解辄罢兵散于府将归于朝故士不失业而将帅无握兵之重所以防微渐絶祸乱之萌也及府兵法壊而方镇盛武夫悍将虽无事时据要险専方面既有其土地又有其人民又有其甲兵又有其财赋以布列天下然则方镇不得不彊京师不得不弱故曰措置之势使然者以此也夫所谓方镇者节度使之兵也原其始起于边将之屯防者唐初兵之戍边者大曰军小曰守捉曰城曰镇而总之者曰道若卢龙军一东军等守捉十一曰平卢道横海北平髙阳经略安塞纳降唐兴渤海懐柔威武镇逺静塞雄武镇安懐逺保定军十六曰范阳道天兵大同天安横野军四岢岚等守捉五曰河东道朔方经略丰安定逺新昌天柱宥州经略横塞天徳天安军九三受降丰宁保宁乌延等六城新泉守捉一曰闗内道赤水大斗白亭豆卢墨离建康宁宼玉门伊吾天山军十乌城等守捉十四曰河西道瀚海清海静塞军三沙钵等守捉十曰北庭道保大军一鹰娑都督一兰城等守捉八曰安西道镇西天成振威安人绥戎河源白水天威榆林临洮莫门神策宁边威胜金天武宁曜武积石军十八平夷绥和合川守捉三曰陇右道威戎安夷昆明宁逺洪源通化松当平戎天保威逺军十羊灌田等守捉十五新安等城三十二犍为等镇三十八曰劒南道岭南安南桂管邕管容管经略清海军六曰岭南道福州经略军一曰江南道平海军一东牟东莱守捉二蓬莱镇一曰河南道此自武徳至天寳以前边防之制其军城镇守捉皆有使而道有大将一人曰大总管已而更曰大都督至太宗时行军征讨曰大总管在其本道曰大都督自髙宗永徽以后都督带使持节者始谓之节度使然犹未以名官景云二年以贺拔延嗣为凉州都督河西节度使自此而后接乎开元朔方陇右河东河西诸镇皆置节度使及范阳节度使安禄山反犯京师天子之兵弱不能抗遂陷两京肃宗起灵武而诸镇之兵共起诛贼其后禄山子庆绪及史思明父子继起中国大乱肃宗命李光弼等讨之号九节度之师久之大盗既灭而武夫战卒以功起行阵列为侯王者皆除节度使由是方镇相望于内地大者连州十余小者犹兼三四故兵骄则逐帅帅彊则叛上或父死子握其兵而不肯代或取舍由于士卒往往自择将吏号为留后以邀命于朝天子顾力不能制则忍耻舍垢因而抚之谓之姑息之政盖姑息起于兵骄兵骄由于方镇姑息愈甚而兵将愈俱骄由是号令自出以相侵击虏其将帅并其土地天子熟视不知所为反为和解之莫肯听命始时为朝廷患者号河朔三镇及其末朱全忠以梁兵李克用以晋兵更犯京师而李茂贞韩建近据岐华妄一喜怒兵已至于国门天子为杀大臣罪已悔过然后去及昭宗用崔胤召梁兵以诛宦官而劫天子天子奔岐梁兵围之逾年当此之时天下之兵无复勤王者向之所谓三镇者徒能始祸而已其他大镇南则吴浙荆湖闽广西则岐蜀北则燕晋而梁盗据其中自国门以外皆分裂于方镇矣故兵之始重于外也土地民赋非天子有既其盛也号令征伐非其有又其甚也至无尺土而不能庇其妻子宗族遂以亡灭语曰兵犹火也弗戢将自焚夫恶危乱而欲安全者庸君常主之能知至于措置之失则所谓困天下以养乱也唐之置兵既外柄以授人而末大本小方区区自为捍卫之计可不哀哉夫所谓天子禁军者南北衙兵也南衙诸卫兵是也北衙者禁军也初髙祖以义兵起太原已定天下悉罢遣归其愿留宿卫者三万人髙祖以渭北白渠旁民弃腴田分给之号元从禁军后老不任事以其子弟代谓之父子军及贞观初太宗择善射者百人为二番于北门长上曰百骑以从田猎又置北衙七营选材力骁壮月以一营番上十二年始置左右屯营于玄武门领以诸卫将军号飞骑其法取戸二等以上长六尺阔壮者试弓马四次上翘关举五负米五斛行三十歩者复择马射为百骑衣五色袍乘六闲驳马虎皮鞯为游幸翊卫髙宗龙朔二年始取府兵越骑歩射置左右羽林军大朝会则执仗以卫阶陛行幸则夹驰道为内仗武后改百骑曰千骑睿宗又改千骑曰万骑分左右营及玄宗以万骑平韦氏改为左右龙武军皆用唐元功臣子弟制若宿卫兵是时良家子避征戍者亦皆纳资隷军分日更上如羽林开元十二年诏左右羽林军飞骑阙取京旁州府士以戸部印印其臂为二籍羽林兵部分掌之末年禁兵寖耗及禄山反天子西驾禁军从者裁千人肃宗赴灵武士不满百及即位稍复旧补北军至徳二载置左右神武军补元从扈从官子弟不足则取它色带品者同四军亦曰神武天骑制如羽林总曰北衙六军又择便骑射者置衙前射生手千人亦曰供奉射生官又曰殿前射生手分左右厢总号曰左右英武军干元元年李辅国用事请选羽林骑士五百人徼廵李揆曰汉以南北军相制故周勃以北军安刘氏朝廷置南北衙文武区列以相察伺今用羽林代金吾警忽有非常何以制之遂罢上元中以北衙军使卫伯玉为神策军节度使镇陜州中使鱼朝恩为观军容使监其军初哥舒翰破吐蕃临洮西之磨环川即其地置神策军以成如璆为军使及安禄山反如璆以伯玉将兵千人赴难伯玉与朝恩皆屯于陜时边土陷蹙神策故地沦没即诏伯玉所部兵号神策军以伯玉为节度使与陜州节度使郭英乂皆镇陜其后伯玉罢以英乂兼神策军节度英乂入为仆射军遂统于观军容使代宗即位以射生军入禁中清难皆赐名寳应功臣故射生军又号寳应军广徳元年代宗避吐蕃幸陜朝恩举在陜兵与神策军迎扈悉号神策军天子幸其营及京师平朝恩遂以军归禁中自将之然尚未与北军齿也永泰元年吐蕃复入寇朝恩又以神策军屯苑中自是寖盛分为左右厢势居北军右遂为天子禁军非它军比朝恩乃以观军容宣慰处置使知神策军兵马使大歴四年请以京兆之好畤鳯翔之麟游普润皆隷神策军明年复以兴平武功扶风天兴隷之朝廷不能遏又用爱将刘希暹为神策虞候主不法遂置北军狱募坊市不逞诬捕大姓没产为赏至有选举旅寓而挟厚赀多横死者朝恩得罪死以希暹代为神策军使是岁希暹复得罪以朝恩旧校王驾鹤代将十数岁徳宗即位以白志贞代之是时神策兵虽处内而多以禆将将兵征伐往往有功及李希烈反河北盗且起数出禁军征伐神策之士多鬭死者建中四年下诏募兵以志贞为使蒐补峻切郭子仪之壻端王傅吴仲孺殖赀累巨万以国家有急不自安请以子率奴马从军徳宗喜甚为官其子五品志贞乃请节度都圑练观察使与世尝任者家皆出子弟马奴装铠助征授官如仲孺子于是豪富者缘为幸而贫者若之神策兵既发殆尽志贞隂以市人补之名隷籍而身居市肆及泾卒溃变皆戢伏不出帝遂出奔初叚秀实见禁兵寡弱不足备非常上疏曰天子万乘诸侯千大夫百盖以大制小十制一也尊君卑臣彊榦弱枝之道今外有不廷之虏内有梗命之臣而禁兵不精其数削少后有猝故何以侍之勐虎所以百兽畏者爪牙也爪牙废则孤豚特犬悉能为敌愿少留意至是方以秀实言为然及志贞等流贬神策都虞候李晟与其军之他将皆自飞狐道西兵赴难遂为神策行营节度屯渭北军遂振贞元二年改神策左右厢为左右神策军特置监句当左右神策军以宠中官而益置大将军以下又改殿前射生左右厢曰殿前左右射生军亦置大将军以下三年诏射生神策六军将士府县以事办治先奏乃移军勿輙逮捕京兆尹郑叔则建言京剧轻猾所聚慝作不常俟奏报将失罪人请非昏田皆以时捕乃可之俄改殿前左右射生军曰左右神威军置监左右神威军使左右神策军皆加将军二员左右龙武军加将军一员以待诸道大将有功者自肃宗以后北军增置威武长兴等军名类颇多而废置不一惟羽林龙武神武神策神威最盛总曰左右十军矣其后京畿之西多以神策军镇之皆有屯营军司之人散处甸内皆恃势凌暴民间苦之自徳宗幸梁还以神策兵有劳皆号兴元元从奉天定难功臣恕死罪中书御史府兵部乃不能岁比其籍京兆又不敢总举名实三辅人假庇于军一牒至十数长安姦人多寓占两军身不宿卫以钱代行谓之纳课戸益肆为暴吏稍禁之輙先得罪故当时京尹赤令皆为之敛屈十年京兆尹杨于陵请置挟名敕五丁许二丁居军余差以条限繇是豪彊少畏十二年以监句当左神策军左监门卫大将军知内侍省事窦文场为左神策军护军中尉监句当右神策军右监门卫将军知内侍省事霍仙鸣为右神策军护军中尉监右神威军使内侍兼内谒者监张尚进为右神威军中护军监左神威军使内侍兼内谒者监焦希望为左神威军中护军护军中尉中护军皆古官帝既以禁卫假宦官又以此宠之十四年又诏左右神策置统军以崇亲卫如六军时边兵衣饟多不赡而戍卒屯防药茗蔬醤之给最厚诸将务为诡辞请遥隷神策军禀赐遂赢旧三倍繇是塞上往往称神策行营皆内统于中人矣其军乃至十五万故事京城诸司诸使府县皆季以御史廵囚后以北军地密未尝至十九年监察御史崔薳不知近事遂入右神策中尉奏之帝怒杖薳四十流崖州顺宗即位王叔文用事欲取神策兵柄乃用故将范希朝为左右神策京西诸城镇行营兵马节度使以夺宦者权而不克元和二年省神武军明年又废左右神威军合为一曰天威军八年废天威军以其兵骑分隷左右神策军及僖宗幸蜀田令孜募神策新军为五十四都离为十军令孜自为左右神策十军兼十二卫观军容使以左右神策大将军为左右神策诸都指挥使诸都又领以都将亦曰都头景福二年昭宗以藩臣跋扈天子孤弱议以宗室典禁兵及伐李茂贞乃用嗣覃王允为京西招讨使神策诸都指挥使李鐬副之悉发五十四军屯兴平已而兵自溃茂贞逼京师昭宗为斩神策中尉西门重遂李周乃引去干宁元年王行瑜韩建及茂贞连兵犯阙天子又杀宰相韦昭度李磎乃去太原李克用以其兵伐行瑜等同州节度使王行实入迫神策中尉骆全驩刘景宣请天子幸邠州全驩景宣及子继晟与行实纵火东市帝御承天门敇诸王率禁军扞之捧日都头李筠以其军卫楼下茂贞将阎圭攻筠矢及楼扉帝乃与亲王公主幸筠军扈跸君实亦以兵至侍帝出幸莎城石门诏嗣薛王知柔入长安收禁军清宫室月余乃还又诏诸王阅亲军收拾神策亡散得数万益置安圣捧宸保宁安化军曰殿后四军嗣覃王允与嗣延王戒丕将之三年茂贞再犯阙嗣覃王战败昭宗幸华州明年韩建畏诸王有兵请皆归十六宅留殿后兵三十人为控鹤排马官隷飞龙坊余悉散之且列甲围行宫于是四军二万余人皆罢又请诛都头李筠帝恐为斩于大云桥俄遂杀十一王及还长安左右神策军复稍置之以六千人为定是岁左右神策中尉刘季述王仲先以其兵千人废帝幽之季述等诛已而昭宗召朱全忠兵入诛宦官宦官觉劫天子幸鳯翔全忠围之岁余天子乃诛中尉韩全诲张弘彦等二十余人以解梁兵乃还长安于是悉诛宦官而神策左右军繇此废矣诸司悉归尚书省郎官两军兵皆隷六军而以崔胤判六军十二卫事六军者左右龙武神武羽林其名存而已自是军司以宰相领及全忠归留歩骑万人屯故两军以子友伦为左右军宿卫都指挥使禁卫皆汴卒崔胤乃奏六军名存而兵亡非所以壮京师军皆置步军四将骑军一将歩将皆兵二百五十人骑将皆百人总六千六百人番上如故事乃令六军诸卫副使京兆尹郑元规立格募兵于市而全忠隂以汴人应之胤死以宰相裴枢判左三军独孤损判右三军向所募士悉散去全忠亦兼判左右六军十二卫及东迁唯小黄门打毬供奉十数人内园小儿五百人从至谷水又尽屠之昜以汴人于是天子无一人之卫昭宗遇弑唐乃亡马者兵之用也监牧所以蕃马也其制起于近世唐之初起得突厥马二千匹又得隋马三千于赤岸泽徙之陇右监牧之制始于此其官领以太仆其属有牧监副监监有丞有主簿直司圑官牧尉排马牧长羣头有正有副凡羣置长一人十五长置尉一人岁课功进排马又有掌闲调马习上又以尚乘掌天子之御左右六闲一曰飞黄二曰吉良三曰龙媒四曰騊駼五曰駃騠六曰天苑总十有二闲为二厩一曰祥麟二曰鳯苑以系饲之其后禁中又增置飞龙厩初用太仆少卿张万岁领羣牧自贞观至麟徳四十年间马七十万六千置八坊岐豳泾宁间地广千里一曰保乐二曰甘露三曰南普闰四曰北普闰五曰岐阳六曰太平七曰宜禄八曰安定八坊之田千二百三十顷募民耕之以给刍秣八坊之马为四十八监而马多地狭不能容又析八监列布河西丰旷之野凡马五千为上监三千为中监余为下监监皆有左右因地为之名方其时天下以一缣易一马万岁掌马久恩信行于陇右后以太仆少卿鲜于匡俗检校陇右牧监仪鳯中以太仆少卿李思文检校陇右诸牧监使监牧有使自是始后又有羣牧都使有闲厩使使皆置副有判官又立四使南使十五西使十六北使七东使九诸坊若泾川亭川阙水洛赤城南使统之清泉温泉西使统之乌氏北使统之木硖万福东使统之它皆失传其后益置八监于盐州三监于岚州盐州使八统白马等坊岚州使三统楼烦玄池天池之监凡征伐而发牧马先尽彊壮不足则取其次录色岁肤第印记主名送军以帐䭾之数上于省自万岁失职马政颇废永隆中夏州牧马之死失者十八万四千九百九十景云二年诏羣牧岁出髙品御史按察之开元初国马益秏太常少卿姜诲乃请以空名告身市马于六胡州率三十匹雠一游击将军命王毛仲领内外闲厩九年又诏天下之有马者州县皆先以邮递军旅之役定戸复缘以升之百姓畏苦乃多不畜马故骑射之士减曩时自今诸州民勿限有无荫能家畜十马以下免帖驿邮递征行定戸无以马为赀毛仲既领闲厩马稍稍复始二十四万至十三年乃四十三万其后突厥欵塞玄宗厚抚之岁许朔方军西受降城为互市以金帛市马于河东朔方陇右牧之既杂胡种马乃益壮天寳后诸军战马动以万计王侯将相外戚牛驼羊马之牧布诸道百倍于县官皆以封邑号名为印自别将校亦备私马议谓秦汉以来唐马最盛天子又鋭志武事遂弱西北蕃十一载诏二京旁五百里勿置私牧十三载陇右羣牧都使奏马牛驼羊总六十万五千六百而马三十二万五千七百安禄山以内外闲廐都使兼知楼烦监隂选胜甲马归范阳故其兵力倾天下而卒反肃宗收兵至彭原率官吏马抵平凉蒐监牧及私羣得马数万军遂振至鳯翔又诏公卿百竂以后乘助军其后边无重兵吐蕃乘隙陷陇右苑牧畜马皆没矣干元后回纥恃功岁入马取缯马皆病弱不可用永泰元年代宗欲亲击虏鱼朝恩乃请大搜城中百官士庶马输官曰团练马下制禁马出城者已而复罢徳宗建中元年市闗辅马三万实内厩贞元三年吐蕃羌浑犯塞诏禁大马出潼蒲武闗者元和十一年伐蔡命中使以绢二万市马河曲其始置四十八监也据陇西金城平凉天水员广千里繇京度陇置八坊为会计都领其间善水草腴田皆隷之后监牧使与坊皆废故地存者一归闲廐旋以给贫民及军吏间又赐佛寺道馆几千顷十二年闲廐使张茂宗举故事尽收岐阳坊地民失业者甚衆十三年以蔡州牧地为龙陂监十四年置临汉监于襄州牧马三千二百费田四百顷穆宗即位岐人叩阙讼茂宗所夺田事下御史按治悉予民太和七年度支盐鐡使言银州水甘草丰请诏刺史刘源市马三千河西置银川监以源为使襄阳节度使裴度奏停临汉监开成二年刘源奏银川马已七千若水草乏则徙牧绥州境今绥南二百里四隅险絶宼路不能通以数十人守要畜牧无它患乃以隷银川监其后阙不复可纪唐书卷五十新唐书卷五十一钦定四库全书唐书卷五十一宋翰林学士欧阳修撰食货志第四十一古之善治其国而爱养斯民者必立经常简易之法使上爱物以养其下下勉力以事其上上足而下不困故量人之力而授之田量地之产而取以给公上量其入而出之以为用度之数是三者常相须以济而不可失失其一则不能守其二及君庸主纵其佚欲而茍且之吏从之变制合时以取宠于其上故用于上者无节而取于下者无限民竭其力而不能供由是上愈不足而下愈困则财利之説兴而聚敛之臣用记曰宁畜盗臣盗臣诚可恶然一人之害尔聚敛之臣用则经常之法壊而下不胜其弊焉唐之始时授人以口分世业田而取之以租庸调之法其用之也有节盖其畜兵以府衞之制故兵虽多而无所损设官有常员之数故官不滥而易禄虽不及三代之盛时然亦可以为经常之法也及其弊也兵冗官滥为之大蠧自天寳以来大盗屡起方鎭数叛兵革之兴累世不息而用度之数不能节矣加以骄君昏主姦吏邪臣取济一时屡更其制而经常之法荡然尽矣由是财利之説兴聚敛之臣进盖口分世业之田壊而为兼并租庸调之法壊而为两税至于盐铁转运屯田和籴铸钱括苗榷利借商进奉献助无所不为矣盖愈烦而愈弊以至于亡焉唐制度田以歩其阔一歩其长二百四十歩为亩百亩为顷凡民始生为黄四岁为小十六为中二十一为丁六十为老授田之制丁及男年十八以上者人一顷其八十亩为口分二十亩为永业老及笃疾废疾者人四十亩寡妻妾三十亩当戸者増二十亩皆以二十亩为永业其余为口分永业之田树以榆枣桑及所宜之木皆有数田多可以足其人者为寛乡少者为狭乡狭乡授田减寛乡之半其地有薄厚岁一易者倍授之寛乡三易者不倍授工商者寛乡减半狭乡不给凡庶人徙乡及贫无以葬者得卖世业田自狭乡而徙寛乡者得幷卖口分田已卖者不复授死者收之以授无田者凡收授皆以岁十月授田先贫及有课役者凡田乡有余以给比乡县有余以给比县州有余以给近州凡授田者丁岁输粟二斛稻三斛谓之租丁随乡所出岁输绢二匹绫絁二丈布加五之一绵麻三斤非蚕乡则输银谓之调用人之力岁二十日闰加二日不役者日为绢三尺谓之庸有事而加役二十五日者免调三十日者租调皆免通正役不过五十日自王公以下皆有永业田太皇太后皇太后皇后缌麻以上亲内命妇一品以上亲郡王及五品以上祖父兄弟职事勲官三品以上有封者若县男父子国子太学四门学生俊士孝子顺孙义夫节妇同籍者皆免课役凡主戸内有课口者为课戸若老及男废疾笃疾寡妻妾部曲客女奴婢及视九品以上官不课凡里有手实岁终具民之年与地阔陿为乡帐乡成于县县成于州州成于戸部又有计帐具来岁课役以报度支国有所须先奏而敛凡税敛之数书于县门村坊与衆知之水旱霜蝗耗十四者免其租桑麻尽者免其调田耗十之六者免租调耗七者诸役皆免凡新附之戸春以三月免役夏以六月免课秋以九月课役皆免徙寛乡者县覆于州出境则覆于戸部官以间月逹之自畿内徙畿外自京县徙余县皆有禁四夷降戸附以寛乡给复十年奴婢纵为良人给复三年没外蕃人一年还者给复三年二年者给复四年三年者给复五年浮民部曲客女奴婢纵为良者附寛乡贞观中初税草以给诸闲而驿马有牧田太宗方鋭意于治官吏考课以鳏寡少者进考如增戸法失劝导者以减戸论配租以敛获早晚险易逺近为差庸调输以八月发以九月同时输者先逺民皆自槩量州府岁市土所出为贡其价视绢之上下无过五十匹异物滋味口马鹰犬非有诏不献有加配则以代租赋其凶荒则有社仓赈给不足则徙民就食诸州尚书左丞戴胄建议自王公以下计垦田秋熟所在为义仓岁凶以给民太宗善之乃诏亩税粟麦秔稻随土地所宜寛乡敛以所种狭乡据青苗簿而督之田耗十四者免其半耗十七者皆免之商贾无田者以其戸为九等出粟自五石至于五斗为差下下戸及夷獠不取焉岁不登则以赈民或贷为种子则至秋而偿其后洛相幽徐齐并秦蒲州又置常平仓粟藏九年米藏五年下溼之地粟藏五年米藏三年皆着于令贞观初戸不及三百万绢一匹易米一斗至四年米斗四五钱外戸不闭者数月马牛被野人行数千里不赍粮民物蕃息四夷降附者百二十万人是岁天下断狱死罪者二十九人号称太平此髙祖太宗致治之大略及其成効如此髙宗承之海内乂安太尉长孙无忌等辅政天下未见失徳数引刺史入合问民疾苦即位之岁增戸十五万及中书令李义府侍中许敬宗既用事役费并起永淳以后给用亦不足加以武后之乱纪纲大壊民不胜其毒玄宗初立求治蠲徭役者给蠲符以流外及九品京官为蠲使岁再遣之开元八年颁庸调法于天下好不过精恶不至滥阔者一尺八寸长者四丈然是时天下戸未尝升降监察御史宇文融献策括籍外羡田逃戸自占者给复五年每丁税钱千五百以摄御史分行括实阳翟尉皇甫憬上书言其不可玄宗方任用融乃贬憬为盈川尉诸道所括得客戸八十余万田亦称是州县希旨张虚数以正田为羡编戸为客岁终籍钱数百万缗十六年乃诏每三岁以九等定籍而庸调折租所取华好州县长官劝织中书门下察滥恶以贬官吏精者褒赏之二十二年诏男十五女十三以上得嫁娶州县岁上戸口登耗採访使覆实之刺史县令以为课最初永徽中禁买卖世业口分田其后豪富兼并贫者失业于是诏买者还地而罚之先是扬州租调以钱岭南以米安南以丝益州以罗䌷绫绢供春綵因诏江南亦以布代租中书令李林甫以租庸丁防和籴春綵税草无定法岁为旨符遣使一告费纸五十余万条目既多覆问踰年乃与採访朝集使议革之为长行旨以授朝集使及送旨符使岁有所支进画附驿以逹每州不过二纸凡庸调租资课皆任土所宜州县长官涖定麤良具上中下三物之様输京都有滥恶督中物之直二十五年以江淮输运有河洛之艰而闗中蚕桑少菽粟常贱乃命庸调资课皆以米凶年乐输布绢者亦从之河南北不通运州租皆为绢代闗中庸课诏度支减转运明年又诏民三岁以下为黄十五以下为小二十以下为中又以民门戸髙丁多者率与父母别籍异居以避征戍乃诏十丁以上免二丁五丁以上免一丁侍丁孝者免傜役天寳三载更民十八以上为中男二十三以上成丁五载诏贫不能自济者每乡免三十丁租庸男子七十五以上妇人七十以上中男一人为侍八十以上以令式从事是时海内富实米斗之价钱十三青齐间斗才三钱绢一匹钱二百道路列肆具酒食以待行人店有驿驴行千里不持尺兵天下岁入之物租钱二百余万缗粟千九百八十余万斛庸调绢七百四十万匹绵百八十余万屯布千三十五万余端天子骄于佚乐而用不知节大抵用物之数常过其所入于是钱谷之臣始事朘刻太府卿杨崇礼句剥分铢有欠折渍损者州县督选歴年不止其子慎矜専知太府次子慎名知京仓亦以苛刻结主恩王鉷为戸口色役使岁进钱百亿万缗非租庸正额者积百寳大盈库以供天子燕私及安禄山反司空杨国忠以为正库物不可以给士遣侍御史崔衆至太原纳钱度僧尼道士旬日得百万缗而已自两京陷没民物耗弊天下萧然肃宗即位遣御史郑叔清等籍江淮蜀汉富商右族訾畜十收其二谓之率贷诸道亦税商贾以赡军钱一千者有税于是北海郡录事参军第五琦以钱谷得见请于江淮置租庸使吴盐蜀麻铜冶皆有税市轻货繇江陵襄阳上津路转至鳯翔明年郑叔清与宰相裴冕建议以天下用度不充诸道得召人纳钱给空名告身授官勲邑号度道士僧尼不可胜计纳钱百千赐明经出身商贾助军者给复及两京平又于闗辅诸州纳钱度道士僧尼万人而百姓残于兵盗米斗至钱七千鬻籺为粮民行乞食者属路乃诏能赈贫乏者宠以爵秩故事天下财赋归左藏而太府以时上其数尚书比部覆其出入是时京师豪将假取不能禁第五琦为度支盐铁使请皆归大盈库供天子给赐主以中官自是天下之财为人君私藏有司不得程其多少广徳元年诏一戸二丁者免一丁凡亩税男子二十五为成丁五十五为老以优民而彊宼未夷民耗歛重及吐蕃逼京师近甸屯兵数万百官进俸钱又率戸以给军粮至大歴元年诏流民还者给复二年田园尽则授以逃田天下苗一亩税钱十五市轻货给百官手力课以国用急不及秋方苗青即征之号青苗钱又有地头钱每亩二十通名为青苗钱又诏上都秋税分二等上等亩税一斗下等荒田亩税五年始定法夏上田亩税下田亩秋上田亩税下田亩荒田如故青苗钱亩加一倍而地头钱不在焉初转运使掌外度支使掌内永泰二年分天下财赋铸钱常平转运盐铁置二使东都畿内河南淮南江东西湖南荆南山南东道以转运使刘晏领之京畿闗内河南劒南山南西道以京兆尹判度支第五琦领之及琦贬以戸部侍郎判度支韩滉与晏分治时回纥有助收西京功代宗厚遇之与中国婚姻岁送马十万匹酬以缣帛百余万匹而中国财力屈竭岁负马价河湟六镇既陷岁发防秋兵三万戍京西资粮百五十余万缗而中官鱼朝恩方恃恩擅权代宗与宰相元载日夜图之及朝恩诛帝复与载贰君臣猜间不协边计兵食置而不议者几十年而诸镇擅地结为表里日治兵缮垒天子不能绳以法颛留意祠祷焚币玉写浮屠书度支禀赐僧巫岁以鉅万计然帝性俭约身所御衣必浣染至再三欲以先天下然生日端午四方贡献至数千万者加以恩泽而诸道尚侈丽以自媚朝多留事经岁不能遣置客省以居上封事不足采者蕃夷贡献未报及失职未叙者食度支数千百人徳宗即位用宰相崔祐甫拘客省者出之食度支者遣之岁省费万计唐书卷五十一唐书卷五十一考证食货志一绢二匹绫絁二丈旧书皆二丈唐书卷五十一考证新唐书卷五十二钦定四库全书唐书卷五十二宋翰林学士欧阳修撰食货志第四十二租庸调之法以人丁为本自开元以后天下户籍久不更造丁口转死田亩卖易贫富升降不实其后国家侈费无节而大盗起兵兴财用益屈而租庸调法弊坏自代宗时始以亩定税而歛以夏秋至徳宗相杨炎遂作两税法夏输无过六月秋输无过十一月置两税使以总之量出制入户无主客以居者为簿人无丁中以贫富为差商贾税三十之一与居者均役田税视大歴十四年垦田之数为定遣黜陟使按比诸道丁产等级免鳏寡惸独不济者敢有加敛以枉法论议者以租庸调高祖太宗之法也不可轻改而徳宗方信用炎不疑也旧户三百八十万五千使者按比得主户三百八十万客户三十万天下之民不土断而地着不更版籍而得其虚实岁敛钱二千五十余万缗米四百万斛以供外钱九百五十余万缗米千六百余万斛以供京师税法既行民力未及寛而朱滔王武俊田悦合从而叛用益不给而借商之令出初太博士韦都宾陈京请借富商钱徳宗以问度支杜佑以为军费裁支数月幸得商钱五百万缗可支半岁乃以户部侍郎赵赞判度支代佑行借钱令约罢兵乃偿之京兆少尹韦桢长安丞薛萃搜督甚峻民有不胜其寃自经者家若被盗然总京师豪人田宅奴婢之估裁得八十万缗又取僦柜纳质钱及粟麦粜于市者四取其一长安为罢市市民相率遮邀宰相哭诉卢杞疾驱而过韦桢惧乃请钱不及百缗粟麦不及五十斛者免而所获裁二百万缗淮南节度使陈少游増其本道税钱每缗二百因诏天下皆増之自太宗时置义仓及常平仓以备凶荒高宗以后稍假义仓以给他费至神龙中略尽玄宗即位复置之其后第五琦请天下常平仓皆置库以畜本钱至是赵赞又言自军兴常平仓废垂三十年凶荒溃散餧死相食不可胜纪陛下即位京城两市置常平官虽频年少雨米不腾贵可推而广之宜兼储布帛请于两都江陵成都扬汴苏洪置常平轻重本钱上至百万缗下至十万积米粟布帛丝麻贵则下价而出之贱则加估而收之诸道津㑹置吏閲商贾钱每缗税二十竹木茶漆税十之一以赡常平本钱徳宗纳其䇿属军用迫蹵亦随而耗竭不能备常平之积是时诸道讨贼兵在外者度支给出界粮每军以台省官一人为粮料使主供亿士卒出境则给酒肉一卒出境兼三人之费将士利之逾境而屯赵赞复请税间架算除陌其法屋二架为间上间钱二千中间一千下间五百匿一间杖六十告者赏钱五万除陌法公私贸易千钱旧算二十加为五十物两相易者约直为率而民益愁怨及泾源兵反大謼长安市中曰不夺尔商户僦质不税尔间架除陌矣于是间架除陌竹木茶漆铁之税皆罢朱泚平天下户口三耗其二贞元四年诏天下两税审等第高下三年一定户自初定两税货重钱轻乃计钱而输绫绢既而物价愈下所纳愈多绢匹为钱三千二百其后一匹为钱一千六百输一者过二虽赋不増旧而民愈困矣度支以税物颁诸司皆増本价为虚估给之而缪以滥恶督州县剥价谓之折纳复有进奉宣索之名改科役曰召雇率配曰和市以巧避微文比大歴之数再倍又疠疫水旱户口减秏刺史析户张虚数以寛责逃死阙税取于居者一室空而四邻亦尽户版不缉无浮游之禁州县行小惠以倾诱邻境新收者优假之唯安居不迁之民赋役日重帝以问宰相陆贽贽上疏请釐革其甚害者大略有六其一曰国家赋役之法曰租曰调曰庸其取法远其敛财均其域人固有田则有租有家则有调有身则有庸天下法制均壹虽转徙莫容其姦故人无摇心天寳之季海内波荡版图隳于避地赋法坏于奉军赋役旧法行之百年人以为便兵兴供亿不常诛求隳制此时弊非法弊也时有弊而未理法无弊而已更两税新制竭秏编甿日日滋甚陛下初即位宜损上益下啬用节财而摘郡邑验簿书州取大歴中一年科率多者为两税定法此总无名之暴赋而立常规也夫财之所生必因人力两税以资产为宗不以丁身为本资产少者税轻多者税重不知有藏于襟怀囊箧物贵而人莫窥者有场圃囷仓直轻而衆以为富者有流通蕃息之货数寡而日收其赢者有庐舍器用价高而终岁利寡者计估算缗失平长伪挟轻费转徙者脱傜税敦本业者困敛求此诱之为姦敺之避役也今傜赋轻重相百而以旧为准重处流亡益多轻处归附益衆有流亡则摊出已重者愈重有归附则散出已轻者愈轻人婴其弊愿诏有司与宰相量年支有不急者罢之广费者节之军兴加税诸道权宜所增皆可停税物估价宜视月平至京与色様符者不得虚称折估有滥恶罪官吏勿督百姓每道以知两税判官一人与度支参计户数量土地沃瘠物产多少为二等州等下者配钱少高者配钱多不变法而逋逃渐息矣其二曰播殖非力不成故先王定赋以布麻缯纩百谷勉人功也又惧物失贵贱之平交易难准乃定货泉以节轻重盖为国之利权守之在官不以任下然则谷帛人所为也钱货官所为也人所为者租税取焉官所为者赋敛舍焉国朝着令税出谷庸出绢调出缯纩布麻曷尝禁人铸钱而以钱为赋今两税効算缗之末法估资产为差以钱谷定税折供杂物岁目颇殊所供非所业所业非所供增价以市所无减价以货所有耕织之力有限而物价贵贱无常初定两税万钱为绢三匹价贵而数不多及给军装计数不计价此税少国用不充也近者万钱为绢六匹价贱而数加计口蚕织不殊而所输倍此供税多人力不及也宜令有司覆初定两税之岁绢布定估为布帛之数复庸调旧制随土所宜各修家技物甚贱所出不加物甚贵所入不减且经费所资在钱者独月俸资课以钱数多少给布广铸而禁用铜器则钱不乏有籴盐以入直榷酒以纳资何虑无所给哉其三曰亷使奏吏之能者有四科一曰户口增加二曰田野垦辟三曰税钱长数四曰率办先期夫贵户口增加诡情以诱姦浮苛法以析亲族所诱者将议薄征则遽散所析者不胜重税而亡有州县破伤之病贵田野垦辟率民殖荒田限年免租新亩虽辟旧畬芜矣人以免租年满复为汚莱有稼穑不增之病贵税钱长数重困疲羸捶骨沥髓茍媚聚敛之司有不恤人之病贵率办先期作威残人丝不容织粟不暇舂贫者奔迸有不恕物之病四病繇考覈不切事情之过验之以实则租赋所加固有受其损者此州若增客户彼郡必减居人增处邀赏而税数加减处惧罪而税数不降国家设考课之法非欲崇聚敛也宜命有司详考课绩州税有定傜役有等覆实然后报户部若人益阜实税额有余据户均减十三为上课减二次之减一又次之若流亡多加税见户者殿亦如之民纳租以去岁输数为常罢据额所率者增辟勿益租废耕不降数定户之际视杂产以校之田既有常租则不宜复入两税如此不督课而人人乐耕矣其四曰君不厚所资而害所飬故先人事而借其暇力家给然后敛余财今督收迫促蚕事方兴而输缣农功未艾而敛谷有者急卖而秏半直无者求假费倍定两税之初期约未详属征役多故率先限以收宜定税期随风俗时候务于纾人其五曰顷师旅亟兴官司所储唯给军食凶荒不遑赈救人小乏则取息利大乏则鬻田庐歛获始毕执契行贷饥歳室家相弃乞为奴仆犹莫之售或缢死道途天灾流行四方代有税茶钱积户部者宜计诸道户口均之谷麦熟则平籴亦以义仓为名主以廵院时稔伤农则优价广籴谷贵而止小歉则借贷循环敛散使聚谷幸灾者无以牟大利其六曰古者百亩地号一夫盖一夫授田不得过百亩欲使人不废业田无旷耕今富者万亩贫者无容足之居依託彊家为其私属终岁服劳常患不充有田之家坐食租税京畿田亩税而私家收租亩一石官取一私取十穑者安得足食宜为占田条限裁租价损有余优不足此安富恤穷之善经不可舍也贽言虽切以谗逐事无施行者十二年河南尹齐抗复论其弊以为军兴国用稍广随要而税吏扰人劳陛下变为两税督纳有时贪暴无容其姦二十年间府库充牣但定税之初钱轻货重故陛下以钱为税今钱重货轻若更为税名以就其轻其利有六吏絶其姦一也人用不扰二也静而获利三也用不乏钱四也不劳而易知五也农桑自劝六也百姓本出布帛而税反配钱至输时复取布帛更为三估计折州县升降成姦若直定布帛无估可折盖以钱为税则人力竭而有司不之觉今两税出于农人农人所有唯布帛而已用布帛处多用钱处少又有鼓铸以助国计何必取于农人哉疏入亦不报初徳宗居奉天储畜空窘尝遣卒视贼以苦寒乞襦袴帝不能致剔亲王带金而鬻之朱泚既平于是帝属意聚敛常赋之外进奉不息劒南西川节度使韦臯有日进江西观察使李兼有月进淮南节度使杜亚宣歙观察使刘赞镇海节度使王纬李锜皆徼射恩泽以常赋入贡名为羡余至代易又有进奉当是时户部钱物所在州府及廵院皆得擅留或矫密旨加敛谪官吏刻禄禀增税通津死人及蔬果凡代易进奉取于税入十献二三无敢问者常州刺史裴肃鬻薪炭案纸为进奉得迁浙东观察使刺史进奉自肃始也刘赞卒于宣州其判官严绶倾军府为进奉召为刑部员外郎判官进奉自绶始也自裴延龄用事益为天子积私财而生民重困延龄死而人相贺是时宫中取物于市以中官为宫市使两市置白望数十百人以盐估敝衣绢帛尺寸分裂酬其直又索进奉门户及脚价钱有赍物入市而空归者每中官出沽浆卖饼之家皆彻肆塞门谏官御史数上疏谏不听人不堪其弊户部侍郎苏弁言京师㳺手数千万家无生业者仰宫市以活奈何罢帝悦以为然京兆尹韦凑奏小人因宫市为姦眞伪难辨宜下府县供送帝许之中官言百姓頼宫市以养者也凑反得罪顺宗即位乃罢宫市使及盐铁使月进宪宗又罢除官受代进奉及诸道两税外榷率分天下之赋以为三一曰上供二曰送使三曰留州宰相裴垍又令诸道节度观察调费取于所治州不足则取于属州而属州送使之余与其上供者皆输度支是时因徳宗府库之积颇约费用天子身服澣濯及刘辟李锜既平訾藏皆入内库山南东道节度使于頔河东节度使王锷进献甚厚翰林学士李绛尝谏曰方镇进献因缘为姦以侵百姓非圣政所宜帝喟然曰诚知非至徳事然两河中夏贡赋之地朝觐久废河湟䧟没烽候列于郊甸方刷祖宗之耻不忍重敛于人也然独不知进献之取于人者重矣及讨淮西判度支杨于陵坐馈餫不继贬以司农卿皇甫镈代之由是益为刻剥司农卿王遂京兆尹李翛号能聚歛乃以为宣歙浙西观察使予之富饶之地以办财赋盐铁使王播言刘晏领使时自按租庸然后知州县钱谷利病虚实乃以副使程异廵江淮覈州府上供钱谷异至江淮得钱百八十五万贯其年遂代播为盐铁使是时河北兵讨王承宗于是募人入粟河北淮而者自千斛以上皆授以官度支盐铁与诸道贡献尤甚号助军钱及贼平则有贺礼及助赏设物羣臣上尊号又有献贺物穆宗即位一切罢之两税外加率一钱者以枉法赃论然自在藩邸时习见用兵之弊以谓戎臣武卒法当姑息及即位自神䇿诸军非时赏赐不可胜纪已而幽州兵囚张弘靖镇州杀田弘正两镇用兵置南北供军院而行营军十五万不能亢两镇万余之衆而馈运不能给帛粟未至而诸军或彊夺于道盖自建中定两税而物轻钱重民以为患至是四十年当时为绢二匹半者为八匹大率加三倍豪家大商积钱以逐轻重故农人日困末业日增帝亦以货轻钱重民困而用不充诏百官议革其弊而议者多请重挟铜之律户部尚书杨于陵曰王者制钱以权百货贸迁有无变通不倦使物无甚贵甚贱其术非他在上而已何则上之所重人必从之古者权之于上今索之于下昔散之四方今藏之公府昔广铸以资用今减鑪以废功昔行之于中原今洩之于边裔又有闾井送终之唅商贾贷举之积江湖压覆之耗则钱焉得不重货焉得不轻开元中天下铸钱七十余鑪岁盈百万今才十数鑪岁八十五万而已大歴以前淄青太原魏博杂鈆铁以通时用岭南杂以金银丹砂象齿今一用泉货故钱不足今宜使天下两税榷酒盐利上供及留州送使钱悉输以布帛谷粟则人寛于所求然后出内府之积收市廛之滞广山铸之数限边裔之出禁私家之积则货日重而钱日轻矣宰相善其议由是两税上供留州皆易以布帛丝纩租庸课调不计钱而纳布帛唯盐酒本以榷率计钱与两税异不可去钱文宗太和九年以天下回残钱置常平义仓本钱岁増市之非遇水旱不增者判官罚俸书下考州县假借以枉法论文宗尝召监仓御史崔虞问太仓粟数对曰有粟二百五十万石帝曰今岁费广而所畜寡奈何乃诏出使郎官御史督察州县壅遏钱谷者时豪民侵噬产业不移户州县不敢傜役而征税皆出下贫至于依富为奴客役罚峻于州县长吏岁輙遣吏廵覆田税民苦其扰武宗即位废浮屠法天下毁寺四千六百招提兰若四万籍僧尼为民二十六万五千人奴婢十五万人田数千万顷大秦穆护祅二千余人上都东都每街留寺二每寺僧三十人诸道留僧以三等不过二十人腴田鬻钱送户部中下田给寺家奴婢丁壮者为两税户人十亩以僧尼既尽两京悲田飬病坊给寺田十顷诸州七顷主以耆寿自会昌末置备边库收度支户部盐铁钱物宣宗更号延资库初以度支郎中判之至是以属宰相其任益重户部嵗送钱帛二十万度支盐铁送者三十万诸道进奉助军钱皆输焉懿宗时云南蛮数内冦徙兵戍岭南淮北大水征赋不能办人人思乱及龎勋反附者六七万自关东至海大旱冬蔬皆尽贫者以蓬子为麫槐叶为虀干符初大水山东饥中官田令孜为神䇿中军怙权用事督赋益急王仙芝黄巢等起天下遂乱公私困竭昭宗在鳯翔为梁兵所围城中人相食父食其子而天子食粥六宫及宗室多饥死其穷至于如此遂以亡初干元末天下上计百六十九州户百九十三万三千一百二十四不课者百一十七万四千五百九十二口千六百九十九万三百八十六不课者千四百六十一万九千五百八十七减天寳户五百九十八万二千五百八十四口三千五百九十二万八千七百二十三元和中供嵗赋者浙西浙东宣歙淮南江西鄂岳福建湖南八道户百四十四万比天寳才四之一兵入于官者八十三万加天寳三之一通以二户飬一兵京西北河北以屯兵广无上供至长庆户三百三十五万而兵九十九万率三户以奉一兵至武宗即位户二百一十一万四千九百六十㑹昌末户增至四百九十五万五千一百五十一宣宗既复河湟天下两税榷酒茶盐钱嵗入九百二十二万缗嵗之常费率少三百余万有司逺取后年乃济及羣盗起诸镇不复上计云唐书卷五十二新唐书卷五十三钦定四库全书唐书卷五十三宋翰林学士欧阳修撰食货志第四十三唐都长安而闗中号称沃野然其土地狭所出不足以给京师备水旱故常转漕东南之粟髙祖太宗之时用物有节而易赡水陆漕运嵗不过二十万石故漕事简自髙宗以后嵗益增多而功利繁兴民亦罹其弊矣初江淮漕租米至东都输含嘉仓以车或䭾陆运至陜而水行来逺多风波覆溺之患其失常十七八故其率一斛得八斗为成劳而陆运至陜才三百里率两斛计庸钱千民送租者皆有水陆之直而河有三门底柱之险显庆元年苑西监禇朗议凿三门山为梁可通陆运乃发卒六千凿之功不成其后将作大匠杨务廉又凿为栈以輓漕舟輓夫系二鈲于胷而绳多絶輓夫辄坠死则以逃亡报因系其父母妻子人以为苦开元十八年宣州刺史裴耀卿朝集京师玄宗访以漕事耀卿条上便宜曰江南戸口多而无征防之役然送租庸调物以嵗二月至扬州入斗门四月已后始度淮入汴常苦水浅六七月乃至河口而河水方涨湏八九月水落始得上河入洛而漕路多梗船樯阻隘江南之人不习河事转雇河师水手重为劳费其得行日少阻滞日多今汉隋漕路濒河仓廪遗迹可寻可于河口置武牢仓巩县置洛口仓使江南之舟不入黄河黄河之舟不入洛口而河阳栢崖太原永丰渭南诸仓节级转运水通则舟行水浅则寓于仓以待则舟无停留而物不耗失此甚利也玄宗初不省二十一年耀卿为京兆尹京师雨水谷踊贵玄宗将幸东都复问耀卿漕事耀卿因请罢陜陆运而置仓河口使江南漕舟至河口者输粟于仓而去县官雇舟以分入河洛置仓三门东西漕舟输其东仓而陆运以输西仓复以舟漕以避三门之水险玄宗以为然乃于河隂置河隂仓河西置栢崖仓三门东置集津仓西置盐仓凿山十八里以陆运自江淮漕者皆输河隂仓自河隂西至太原仓谓之北运自太原仓浮渭以实闗中玄宗大悦拜耀卿为黄门侍郎同中书门下平章事兼江淮都转运使以郑州刺史崔希逸河南少尹萧炅为副使益漕晋绛魏濮邢贝济博之租输诸仓转而入渭凡三嵗漕七百万石省陆运佣钱三十万缗是时民久不罹兵革物力丰富朝廷用度亦广不计道里之费而民之输送所出水陆之直增以函脚营窖之名民间传言用斗钱运斗米其糜耗如此及耀卿罢相北运颇艰米嵗至京师才百万石二十五年遂罢北运而崔希逸为河南陜运使嵗运百八十万石其后以太仓积粟有余嵗减漕数十万石二十九年陜郡太守李齐物凿砥柱为门以通漕开其山颠为輓路烧石沃醯而凿之然弃石入河激水益湍怒舟不能入新门候其水涨以人輓舟而上天子疑之遣宦者按视齐物厚赂使者还言便齐物入为鸿胪卿以长安令韦坚代之兼水陆运使坚治汉隋运渠起闗门抵长安通山东租赋乃絶灞浐并渭而东至永丰仓与渭合又于长乐坡濒苑墻凿潭于望春楼下以聚漕舟坚因使诸舟各揭其郡名陈其土地所产寳货诸竒物于栿上先时民间唱俚歌曰得体纥那邪其后得寳符于桃林于是陜县尉崔成甫更得体歌为得寳弘农野坚命舟人为吴楚服大笠广袖芒屩以歌之成甫又广之为歌辞十阕自衣阙后緑衣锦半臂红抹额立第一船为号头以唱集两县妇女百余人鲜服靓糚鸣鼓吹笛以和之衆艘以次辏楼下天子望见大悦赐其潭名曰广运潭是嵗漕山东粟四百万石自裴耀卿言漕事进用者常兼转运之职而韦坚为最初耀卿兴漕路请罢陆运而不果废自景云中陆运北路分八递雇民车牛以载开元初河南尹李杰为水陆运使运米嵗二百五十万石而八递用车千八百乘耀卿罢久之河南尹裴逈以八递伤牛乃为交埸两递濵水处为宿场分官总之自龙门东山抵天津桥为石堰以遏水其后大盗起而天下匮矣肃宗末年史朝义兵分出宋州淮运于是阻絶租庸盐铁泝汉江而上河南尹刘晏为戸部侍郎兼句当度支转运盐铁铸钱使江淮粟帛繇襄汉越商于以输京师及代宗出陜州闗中空窘于是盛转输以给用广徳二年废句当度支使以刘晏颛领东都河南淮西江南东西转运租庸铸钱盐铁转输至上都度支所领诸道租庸观察使凡漕事亦皆决于晏晏即盐利雇佣分吏督之随江汴河渭所宜故时转运船繇润州陆运至扬子斗米费钱十九晏命囊米而载以舟减钱十五繇扬州距河隂斗米费钱百二十晏为歇艎支江船二千艘每船受千斛十船为纲每纲三百人篙工五十人自扬州遣将部送至河隂上三门号上门填阙船米斗减钱九十调巴蜀襄汉麻枲竹篠为绹挽舟以朽索腐材代薪物无弃者未十年人人习河险江船不入汴汴船不入河河船不入渭江南之运积扬州汴河之运积河隂河船之运积渭口渭船之运入太仓嵗转粟百一十万石无升斗溺者轻货自扬子至汴州每䭾费钱二千二百减九百嵗省十余万缗又分官吏主丹阳湖禁引溉自是河漕不涸大歴八年以闗内丰穰减漕十万石度支和籴以优农晏自天寳末掌出纳监嵗运知左右藏主财谷三十余年矣及杨炎为相以旧恶罢晏转运使复归度支凡江淮漕米以库部郎中崔河图主之及田悦李惟岳李纳梁崇义拒命举天下兵讨之诸军仰给京师而李纳田悦兵守涡口梁崇义搤襄邓南北漕引皆絶京师大恐江淮水陆转运使杜佑以秦汉运路出浚仪十里入琵琶沟絶蔡河至陈州而合自隋凿汴河官漕不通若导流培岸功用甚寡疏鸡鸣冈首尾可以通舟陆行才四十里则江湖黔中岭南蜀汉之粟可方舟而下繇白沙趣东闗歴颍蔡渉汴抵东都无浊河泝淮之阻减故道二千余里会李纳将李洧以徐州归命淮路通而止戸部侍郎赵赞又以钱货出淮迂缓分置汴州东西水陆运两税盐铁使以度支总大纲贞元初闗辅宿兵米斗千钱太仓供天子六宫之膳不及十日禁中不能酿酒以飞龙驼负永丰仓米给禁军陆运牛死殆尽徳宗以给事中崔造敢言为能立事用为相造以江吴素嫉钱谷诸使颛利罔上乃奏诸道观察使刺史选官部送两税至京师废诸道水陆转运使及度支廵院江淮转运使以度支盐铁归尚书省宰相分判六尚书事以戸部侍郎元琇判诸道盐铁榷酒侍郎吉中孚判度支诸道两税增江淮之运浙江东西嵗运米七十五万石复以两税易米百万石江西湖南鄂岳福建岭南米亦百二十万石诏浙江东西节度使韩滉淮南节度使杜亚运至东西渭桥仓诸道有盐铁处复置廵院嵗终宰相计课最崔造厚元琇而韩滉方领转运奏国漕不可改帝亦雅器滉复以为江淮转运使元琇嫉其刚不可共事因有隙琇称疾罢而滉为度支诸道盐铁转运使于是崔造亦罢滉遂劾琇常餫米淄青河中而李纳懐光倚以构叛贬琇雷州司戸参军寻赐死是时汴宋节度使春夏遣官监汴水察盗灌溉者嵗漕经底柱覆者㡬半河中有山号米堆运舟入三门雇平陆人为门匠执标指麾一舟百日乃能上谚曰古无门匠墓谓皆溺死也陜虢观察使李泌益凿集津仓山西迳为运道属于三门仓治上路以回空车费钱五万缗下路减半又为入渭船方五板输东渭桥太仓米至凡百三十万石遂罢南路陆运其后诸道盐铁转运使张滂复置江淮廵院及浙西观察使李锜领使江淮堰埭隶浙西者增私路小堰之税以副使潘孟阳主上都留后李巽为诸道转运盐铁使以堰埭归盐铁使罢其增置者自刘晏后江淮米至渭桥寖减矣至巽乃复如晏之多初扬州疏太子港陈登塘凡三十四陂以益漕河輙复堙塞淮南节度使杜亚乃濬渠蜀冈疏句城湖爱敬陂起隄贯城以通大舟河益庳水下走淮夏则舟不得前节度使李吉甫筑平津堰以洩有余防不足漕流遂通然漕益少江淮米至渭桥者才二十万斛诸道盐铁转运使卢坦籴以备一嵗之费省冗职八十员自江以南补署皆剸属院监而漕米亡耗于路颇多刑部侍郎王播代坦建议米至渭桥五百石亡五十石者死其后判度支皇甫镈议万斛亡三百斛者偿之千七百斛者流塞下过者死盗十斛者流三十斛者死而覆船败輓至者不得十之四五部吏舟人相挟为姦榜笞号苦之声闻于道路禁锢连嵗赦下而狱死者不可胜数其后贷死刑流天徳五城人不畏法运米至者十亡七八盐铁转运使柳公绰请如王播议加重刑太和初嵗旱河涸掊沙而进米多耗抵死甚衆不待覆奏秦汉时故漕兴成堰东达永丰仓咸阳县令韩辽请疏之自咸阳抵潼闗三百里可以罢车輓之劳宰相李固言以为非时文宗曰茍利于人隂阳拘忌非朕所顾也议遂决堰成罢輓车之牛以供农耕闗中赖其利故事州县官充纲送轻货四万书上考开成初为长定纲州择清彊官送两税至十万迁一官往来十年者授县令江淮钱积河隂转输嵗费十七万余缗行纲多以盗抵死判度支王彦威置县递群畜万三千三百乘使路傍民养以取佣日役一驿省费甚博而宰相亦以长定纲命官不以材江淮大州嵗授官者十余人乃罢长定纲送五万者书上考七万者减一选五十万减三选而已及戸部侍郎裴休为使以河濒县令董漕事自江达渭运米四十万石居三嵗米至渭桥百二十万石凡漕达于京师而足国用者大畧如此其他州县方镇漕以自资或兵所征行转运以给一时之用者皆不足纪唐开军府以扞要冲因隙地置营田天下屯总九百九十二司农寺每屯三顷州镇诸军每屯五十顷水陆腴瘠播殖地宜与其功庸烦省收率之多少皆决于尚书省苑内屯以善农者为屯官屯副御史廵行莅输上地五十亩瘠地二十亩稻田八十亩则给牛一诸屯以地良薄与嵗之丰凶为三等其民田嵗获多少取中熟为率有警则以兵若夫千至十万迁一官往来十年者授县令江淮钱积河隂转输嵗费十七万余缗行纲多以盗抵死判度支王彦威置县递群畜万三千三百乘使路傍民养以取佣日役一驿省费甚博而宰相亦以长定纲命官不以材江淮大州嵗授官者十余人乃罢长定纲送五万者书上考七万者减一选五十万减三选而已及戸部侍郎裴休为使以河濒县令董漕事自江达渭运米四十万石居三嵗米至渭桥百二十万石凡漕达于京师而足国用者大畧如此其他州县方镇漕以自资或兵所征行转运以给一时之用者皆不足纪唐开军府以扞要冲因隙地置营田天下屯总九百九十二司农寺每屯三顷州镇诸军每屯五十顷水陆腴瘠播殖地宜与其功庸烦省收率之多少皆决于尚书省苑内屯以善农者为屯官屯副御史廵行莅输上地五十亩瘠地二十亩稻田八十亩则给牛一诸屯以地良薄与嵗之丰凶为三等其民田嵗获多少取中熟为率有警则以兵若夫千余人给以耒耜耕牛假种粮使偿所负粟二嵗大熟因募人为十五屯每屯百三十人人耕百亩就髙为堡东起振武西逾云州极于中受降城凡六百余里列栅二十垦田三千八百余里嵗收粟二十万石省度支钱二千余万缗重华入朝奏请益开田五千顷法用人七千可以尽给五城会李绛已罢后宰相持其议而止宪宗末天下营田皆雇民或借庸以耕又以瘠地易上地民间苦之穆宗即位诏还所易地而耕以官兵耕官地者给三之一以终身灵武邠宁土广肥而民不知耕太和末王起奏立营田后党项大扰河西邠宁节度使毕諴亦募士开营田嵗收三十万斛省度支钱数百万缗贞观开元后边土西举髙昌龟兹焉耆小勃律北抵薛延陀故地縁边数十州戌重兵营田及地租不足以供军于是初有和籴牛仙客为相有彭果者献䇿广闗辅之籴京师粮禀益羡自是玄宗不复幸东都天寳中嵗以钱六十万缗赋诸道和籴斗增三钱每嵗短递输京仓者百余万斛米贱则少府加估而籴贵则贱价而粜贞元初吐蕃劫盟召诸道兵十七万戍边闗中为吐蕃蹂躏者二十年矣北至河曲人戸无㡬诸道戌兵月给粟十七万斛皆籴于闗中宰相陆贽以闗中谷贱请和籴可至百余万斛计诸县船车至太仓谷价四十有余米价七十则一年和籴之数当转运之二年一斗转运之资当和籴之五斗减转运以实边存转运以备时要江淮米至河隂者罢八十万斛河隂米至太原仓者罢五十万太原米至东渭桥者罢二十万以所减米籴江淮水菑州县斗减时五十以救乏京城东渭桥之籴斗增时三十以利农以江淮粜米及减运直市绢帛送上都帝乃命度支増估籴粟三十三万斛然不能尽用贽议宪宗即位之初有司以嵗丰熟请畿内和籴当时府县配戸督限有稽违则廹蹙鞭挞甚于税赋号为和籴其实害民唐书卷五十三唐书卷五十三考证食货志三凡三嵗漕七百万石省陆运佣钱三十万缗三十旧书作四十唐书卷五十三考证新唐书卷五十四钦定四库全书唐书卷五十四宋翰林学士欧阳修撰食货志第四十四唐有盐池十八井六百四十皆隶度支蒲州安邑解县有池五总曰两池嵗得盐万斛以供京师盐州五原有乌池白池瓦池细项池灵州有温泉池两井池长尾池五泉池红桃池囘乐池弘静池会州有河池三州皆输米以代盐安北都䕶府有胡落池嵗得盐万四千斛以给振武天徳黔州有井四十一成州嶲州井各一果阆开通井百二十三山南西院领之卭眉嘉有井十三劒南西川院领之梓遂緜合昌渝泸资荣陵简有井四百六十劒南东川院领之皆随月督课幽州大同横野军有盐屯每屯有丁有兵嵗得盐二千八百斛下者千五百斛负海州嵗免租为盐二万斛以输司农青楚海沧棣杭苏等州以盐价市轻货亦输司农天寳至徳间盐每斗十钱干元元年盐铁铸钱使第五琦初变盐法就山海井灶近利之地置盐院游民业盐者为亭戸免杂傜盗鬻者论以法及琦为诸州榷盐铁使尽榷天下盐斗加时价百钱而出之为钱一百一十自兵起流庸未复税赋不足供费盐铁使刘晏以为因民所急而税之则国足用于是上盐法轻重之宜以盐吏多则州县扰出盐乡因旧监置吏亭戸粜商人纵其所之江岭去盐逺者有常平盐每商人不至则减价以粜民官收厚利而人不知贵晏又以盐生霖潦则卤薄暵旱则土熘坟乃随时为令遣吏晓导倍于劝农吴越扬楚盐廪至数千积盐二万余石有涟水湖州越州杭州四场嘉兴海陵盐城新亭临平兰亭永嘉太昌候官富都十监嵗得钱百余万缗以当百余州之赋自淮北置廵院十三曰扬州陈许汴州庐夀白沙淮西甬桥浙西宋州泗州岭南兖郓郑滑捕私盐者姦盗为之衰息然诸道加榷盐钱商人舟所过有税晏奏罢州县率税禁堰埭邀以利者晏之始至也盐利嵗才四十万缗至大歴末六百余万缗天下之赋盐利居半宫闱服御军饟百官禄俸皆仰给焉明年而晏罢贞元四年淮西节度使陈少游奏加民赋自此江淮盐每斗亦增二百为钱三百一十其后复增六十河中两池盐每斗为钱三百七十江淮豪贾射利或时倍之官收不能过半民始怨矣刘晏盐法既成商人纳绢以代盐利者每缗加钱二百以备将士春服包佶为汴东水陆运两税盐铁使许以漆器瑇瑁绫绮代盐价虽不可用者亦髙估而售之广虚数以罔上亭戸冒法私鬻不絶廵捕之卒遍于州县盐估益贵商人乘时射利逺乡贫民困髙估至有淡食者廵吏既多官冗伤财当时病之其后军费日增盐价贵有以谷数斗易盐私籴犯法未尝少息顺宗时始减江淮盐价每斗为钱二百五十河中两池盐斗钱三百增云安涣阳涂三监其后盐铁使李锜奏江淮盐斗减钱十以便民未㡬复旧方是时锜盛贡献以固宠朝廷大臣皆饵以厚货盐铁之利积于私室而国用耗屈榷盐法大壊多为虚估率千钱不满百三十而已兵部侍郎李巽为使以盐利皆归度支物无虚估天下粜盐税茶其赢六百六十五万缗初嵗之利如刘晏之季年其后则三倍晏时矣两池盐利嵗收百五十余万缗四方豪商猾贾杂处解县主以郎官其佐贰皆御史盐民田园籍于县而令不得以县民治之宪宗之讨淮西也度支使皇甫镈加劒南东西两川山南西道盐估以供军贞元中盗鬻两池盐一石者死至元和中减死流天徳五城镈奏论死如初一斗以上杖背没其车驴能捕斗盐者赏千钱节度观察使以判官州以司録録事参军察私盐漏一石以上罚课料鬻两池盐者坊市居邸主人市侩皆论坐盗刮鹻土一斗比盐州县团保相察比于贞元加酷矣自兵兴河北盐法羁縻而已至皇甫镈又奏置榷盐使如江淮榷法犯禁嵗多及田弘正举魏博归朝廷穆宗命河北罢榷盐戸部侍郎张平叔议榷盐法弊请粜盐可以富国诏公卿议其可否中书舎人韦处厚兵部侍郎韩愈条诘之以为不可平叔屈服是时奉天卤池生水柏以灰一斛得盐十二斤利倍鹻卤文宗时采灰一斗比盐一斤论罪开成末诏私盐月再犯者易县令罚刺史俸十犯则罚观察判官课料宣宗即位茶盐之法益密粜盐少私盗多者讁观察判官不计十犯戸部侍郎判度支卢弘正以两池盐法敝遣廵院官司空舆更立新法其课倍入迁榷盐使以壕篱者盐池之隄禁有盗壤与鬻鹻皆死盐盗持弓矢者亦皆死刑兵部侍郎判度支周墀又言两池盐盗贩者迹其居处保社按罪鬻五石市二石亭戸盗粜二石皆死是时江吴羣盗以所剽物易茶盐不受者焚其室庐吏不敢枝梧镇戌场舖堰埭以闗通致富宣宗乃择尝更两畿辅望县令者为监院官戸部侍郎裴休为盐铁使上盐法八事其法皆施行两池榷课大增其后兵遍天下诸镇擅利两池为河中节度使王重荣所有嵗贡盐三千车中官田令孜募新军五十四都餫转不足乃倡议两池复归盐铁使而重荣不奉诏至举兵反僖宗为再出然而卒不能夺唐初无酒禁干元元年京师酒贵肃宗以禀食方屈乃禁京城酤酒期以麦熟如初二年饥复禁酤非光禄祭祀燕蕃客不御酒广徳二年定天下酤戸以月收税建中元年罢之三年复禁民酤以佐军费置肆酿酒斛收直三千州县緫领醨薄私酿者论其罪寻以京师四方所凑罢榷贞元二年复禁京城畿县酒天下置肆以酤者斗钱百五十免其傜役独淮南忠武宣武河东榷麴而已元和六年罢京师酤肆以榷酒钱随两税青苗敛之太和八年遂罢京师榷酤凡天下榷酒为钱百五十六万余缗而酿费居三之一贫戸逃酤不在焉昭宗世以用度不足易京畿近镇麴法复榷酒以赡军鳯翔节度使李茂贞方颛其利按兵请入奏利害天子遽罢之初徳宗纳戸部侍郎赵赞议税天下茶漆竹木十取一以为常平本钱及出奉天乃悼悔下诏亟罢之及朱泚平佞臣希意兴利者益进贞元八年以水灾减税明年诸道盐铁使张滂奏出茶州县若山及商人要路以三等定估十税其一自是嵗得钱四十万缗然水旱亦未尝拯之也穆宗即位两镇用兵帑藏空虚禁中起百尺楼费不可胜计盐铁使王播图宠以自幸乃增天下茶税率百钱增五十江淮浙东西岭南福建荆襄茶播自领之两川以戸部领之天下茶加斤至播又奏加取焉又拾遗李珏上疏谏曰榷率起于养兵今边境无虞而厚敛伤民不可一也茗饮人之所资重税则价必增贫弱益困不可二也山泽之饶其出不赀论税以售多为利价腾踊则市者稀不可三也其后王涯判二使置榷茶使徙民茶树于官场焚其旧积者天下大怨令狐楚代为盐铁使兼榷茶使复令纳榷加价而已李石为相以茶税皆归盐铁复贞元之制武宗即位盐铁转运使崔珙又增江淮茶税是时茶商所过州县有重税或掠夺舟车露积雨中诸道置邸以收税谓之蹋地钱故私贩益起大中初盐铁转运使裴休着条约私鬻三犯皆三百斤乃论死长行羣旅茶虽少皆死雇载三犯至五百斤居舎侩保四犯至千斤者皆死园戸私鬻百斤以上杖背三犯加重傜伐园失业者刺史县令以纵私盐论庐夀淮南皆加半税私商给自首之帖天下税茶增倍贞元江淮茶为大摸一斤至诸道盐铁使于悰每斤增税钱五谓之剩茶钱自是斤两复旧凡银铜铁钖之冶一百六十八陜宣润饶衢信五州银冶五十八铜冶九十六铁山五钖山二鈆山四汾州矾山七麟徳二年废陜州铜冶四十八开元十五年初税伊阳五重山银钖徳宗时戸部侍郎韩洄建议山泽之利宜归王者自是皆隶盐铁使元和初天下银冶废者四十嵗采银万二千两铜二十六万六千斤铁二百七万斤钖五万斤鈆无常数开成元年复以山泽之利归州县刺史选吏主之其后诸州牟利以自殖举天下不过七万余缗不能当一县之茶税及宣宗增河湟戌兵衣绢五十二万余疋盐铁转运使裴休请复归盐铁使以供国用增银冶二铁山七十一废铜冶二十七铅山一天下嵗率银铜六十五万五千斤铅十一万四千斤钖万七千斤铁五十三万二千斤隋末行五铢白钱天下盗起私铸钱行千钱初重二斤其后愈轻不及一斤铁叶皮纸皆以为钱髙祖入长安民间行线环钱其制轻小凡八九万才满半斛武徳四年铸开元通寳径八分重二铢四参积十钱重一两得轻重大小之中其文以八分篆隶三体洛幷幽益桂等州皆置监赐秦王齐王三鑪右仆射裴寂一鑪以铸盗铸者论死没其家属其后盗铸渐起显庆五年以恶钱多官为市之以一善钱售五恶钱民间藏恶钱以待禁弛干封元年改铸干封泉寳钱径寸重二铢六分以一当旧钱之十踰年而旧钱多废明年以商贾不通米帛踊贵复行开元通寳钱天下皆铸之然私钱犯法日蕃有以舟筏铸江中者诏所在纳恶钱而姦亦不息仪鳯中濒江民多私铸钱为业诏廵江官督捕载铜钖镴过百斤者没官四年命东都粜米粟斗别纳恶钱百少府司农毁之是时铸多钱贱米粟踊贵乃罢少府铸寻复旧永淳元年私铸者抵死隣保里坊村正皆从坐武后时钱非穿穴及铁钖铜液皆得用之熟铜排斗沙涩之钱皆售自是盗铸蜂起江淮游民依大山陂海以铸吏莫能捕先天之际两京钱益滥郴衡钱才有轮郭铁钖五铢之属皆可用之或镕钖摸钱湏臾百十开元初宰相宋璟请禁恶钱行二铢四参钱毁旧钱不可用者江淮有官鑪钱偏鑪钱稜钱时钱遣监察御史萧隐之使江淮率戸出恶钱捕责甚峻上青钱皆输官小恶者沈江湖市井不通物价益贵隐之坐贬官宋璟又请出米十万斛収恶钱少府毁之十一年诏所在加铸禁卖铜钖及造铜器者二十年千钱以重六斤为率每钱重二铢四参禁缺顿沙涩盪染白彊黑彊之钱首者官为市之铜一斤为钱八千二十二年宰相张九龄建议古者以布帛菽粟不可尺寸抄勺而均乃为钱以通贸易官铸所入无㡬而工费多宜纵民铸议下百官宰相裴耀卿黄门侍郎李林甫河南少尹萧炅秘书监崔沔皆以为严断恶钱则人知禁税铜折役则官冶可成计估度庸则私钱以利薄而自息若许私铸则下皆弃农而竞利矣左监门衞録事参军事刘祑曰今之钱古之下币也若舍之任人则上无以御下下无以事上不可一也物贱伤农钱轻伤贾物重则钱轻钱轻由乎物多多则作法收之使少物少则作法布之使轻奈何假人不可二也铸钱不杂铅铁则无利杂则钱恶今塞私铸之路人犹冒死况设陷穽诱之不可三也铸钱无利则人不铸有利则去南亩者衆不可四也人富则不可以赏劝贫则不可以威禁法不行人不理繇贫富不齐若得铸钱贫者服役于富室富室乘而益恣不可五也夫钱重繇人日滋于前而鑪不加旧公钱与铜价颇等故破重钱为轻钱铜之不赡在採用者衆也铜之为兵不如鐡为器不如漆禁铜则人无所用盗铸者少公钱不破人不犯死钱又日增是一举而四美兼也是时公卿皆以纵民铸为不便于是下诏禁恶钱而已信安郡王袆复言国用不足请纵私铸议者皆畏袆帝弟之贵莫敢与抗独仓部郎中韦伯阳以为不可袆议亦格二十六年宣润等州初置钱监两京用钱稍善米粟价益下其后钱又渐恶诏出铜所在置监铸开元通寳钱京师库藏皆满天下盗铸益起广陵丹阳宣城尤甚京师权豪嵗嵗取之舟车相属江淮偏鑪钱数十种杂以铁钖轻漫无复钱形公铸者号官鑪钱一以当偏鑪钱七八富商往往藏之以易江淮私铸者两京钱有鹅眼古文线环之别每贯重不过三四斤至剪铁而缗之宰相李林甫请出绢布三百万匹平估收钱物价踊贵诉者日万人兵部侍郎杨国忠欲招权以市恩扬鞭市门曰行当复之明日诏复行旧钱天寳十一载又出钱三十万缗易两市恶钱出左藏库排斗钱许民易之国忠又言钱非铁钖铜沙穿穴古文皆得用之是时增调农人铸钱既非所习皆不聊生内作判官韦伦请厚价募工繇是役用减而鼓铸多天下鑪九十九绛州三十扬润宣鄂蔚皆十益郴皆五洋州三定州一每鑪嵗铸钱三千三百缗役丁匠三十费铜二万一千二百斤镴三千七百斤钖五百斤每千钱费钱七百五十天下嵗铸三十二万七千缗肃宗干元元年经费不给铸钱使第五琦铸干元重寳钱径一寸每缗重十斤与开元通寳参用以一当十亦号干元十当钱先是诸鑪铸钱窳薄镕破钱及佛像谓之盘陀皆铸为私钱犯者杖死第五琦为相复命绛州诸鑪铸重轮干元钱径一寸二分其文亦曰干元重寳背之外郭为重轮每缗重十二斤与开元通寳钱并行以一当五十是时民间行三钱大而重稜者亦号重稜钱法既屡易物价腾踊米斗钱至七千饿死者满道初有虚钱京师人人私铸併小钱壊钟像犯禁者愈衆郑叔清为京兆尹数月榜死者八百余人肃宗以新钱不便命百官集议不能改上元元年减重轮钱以一当三十开元旧钱与干元十当钱皆以一当十碾硙鬻受得为实钱虚钱交易皆用十当钱由是钱有虚实之名史思明据东都亦铸得一元寳钱径一寸四分以一当开元通寳之百既而恶得一非长祚之兆改其文曰顺天元寳代宗即位干元重寳钱以一当二重轮钱以一当三凡三日而大小钱皆以一当一自第五琦更铸犯法者日数百州县不能禁止至是人甚便之其后民间干元重稜二钱铸为器不复出矣当时议者以为自天寳至今戸九百余万王制上农夫食九人中农夫七人以中农夫计之为六千三百万人少壮相均人食米日费米百二十六万斛嵗费四万五千三百六十万斛而衣倍之吉凶之礼再倍余三年之储以备水旱凶灾当米十三万六千八十万斛以贵贱丰俭相当则米之直与钱均也田以髙下肥瘠丰耗为率一顷出米五十余斛当田二千七百二十一万六千顷而钱亦嵗毁于棺瓶埋藏焚溺其间铜贵钱贱有铸以为器者不出十年钱㡬尽不足周当世之用诸道盐铁转运使刘晏以江岭诸州任土所出皆重麤贱弱之货输京师不足以供道路之直于是积之江淮易铜铅薪炭广铸钱嵗得十余万缗输京师及荆扬二州自是钱日增矣大厯七年禁天下铸铜器建中初戸部侍郎韩洄以商州红崖冶铜多请复洛源废监起十鑪嵗铸钱七万二千缗每千钱费九百徳宗从之江淮多铅钖钱以铜盪外不盈斤两帛价益贵销千钱为铜六斤铸器则斤得钱六百故销铸者多而钱益耗判度支赵赞採连州白铜铸大钱一当十以权轻重贞元初骆谷散闗禁行人以一钱出者诸道盐铁使张滂奏禁江淮铸铜为器惟铸鑑而已十年诏天下铸铜器每器一斤其直不得过百六十销钱者以盗铸论然而民间钱益少缯帛价轻州县禁钱不出境商贾皆絶浙西观察使李若初请通钱往来而京师商贾赍钱四方贸易者不可胜计诏复禁之二十年命市井交易以绫罗绢布杂货与钱兼用宪宗以钱少复禁用铜器时商贾至京师委钱诸道进奏院及诸军诸使富家以轻装趋四方合券乃取之号飞钱京兆尹裴武请禁与商贾飞钱者廋索诸坊十人为保盐铁使李巽以郴州平阳铜坑二百八十余复置桂阳监以两鑪日铸钱二十万天下嵗铸钱十三万五千缗命商贾蓄钱者皆出以市货天下有银之山必有铜唯银无益于人五岭以北採银一两者流它州官吏论罪元和四年京师用钱缗少二十及有铅钖钱者捕之非交易而钱行衢路者不问复诏采五岭银坑禁钱出岭六年贸易钱十缗以上者参用布帛蔚州三河冶距飞狐故监二十里而近河东节度使王锷置鑪疏拒马河水铸钱工费尤省以刺史李聼为使以五鑪铸每鑪月铸钱三十万自是河东钖钱皆废自京师禁飞钱家有滞藏物价寖轻判度支卢坦兵部尚书判戸部事王绍盐铁使王播请许商人于戸部度支盐铁三司飞钱每千钱增给百钱然商人无至者复许与商人敌贯而易之然钱重帛轻如故宪宗为之出内库钱五十万缗市布帛每疋加旧估十之一会吴元济王承宗连衡拒命以七道兵讨之经费屈竭皇甫镈建议内外用钱每缗垫二十外复抽五十送度支以赡军十二年复给京兆府钱五十万缗市布帛而富家钱过五千贯者死王公重贬没入于官以五之一赏告者京师区肆所积皆方镇钱少亦五十万缗乃争市第宅然富贾倚左右神䇿军官钱为名府县不敢劾问民间垫陌有至七十者铅钖钱益多吏捕犯者多属诸军诸使謼集市人彊夺殴伤吏卒京兆尹崔元略请犯者本军本使涖决帝不能用诏送本军本使而京兆府遣人涖决穆宗即位京师鬻金银亦垫籴米盐百钱垫七八京兆尹柳公绰以严法禁止之寻以所在用钱垫陌不一诏从俗所宜内外给用每缗垫八十寳歴初河南尹王起请销钱为佛像者以盗铸钱论太和三年诏佛像以铅钖土木为之饰带以金银鍮石乌油蓝铁唯鑑磬钉镮钮得用铜余皆禁之盗铸者死是时峻铅钖钱之禁告千钱者赏以五千四年诏积钱以七千缗为率十万缗者期以一年出之二十万以二年凡交易百缗以上者匹帛米粟居半河南府扬州江陵府以都会之剧约束如京师未㡬皆罢八年河东钖钱复起盐铁使王涯置飞狐铸钱院于蔚州天下嵗铸钱不及十万缗文宗病币轻钱重诏方镇纵钱谷交易时虽禁铜为器而江淮岭南列肆鬻之铸千钱为器售利数倍宰相李珏请加鑪铸钱于是禁铜器官一切为市之天下铜坑五十嵗采铜二十六万六千斤及武宗废浮屠法永平监官李郁彦请以铜像钟磬鑪铎皆归廵院州县铜益多矣盐铁使以工有常力不足以加铸许诸道观察使皆得置钱坊淮南节度使李绅请天下以州名铸钱京师为京钱大小径寸如开元通寳交易禁用旧钱会宣宗即位尽黜会昌之政新钱以字可辨复铸为像昭宗末京师用钱八百五十为贯每百才八十五河南府以八十为百云唐书卷五十四唐书卷五十四考证食货志四每缗重十二斤旧书作二十斤唐书卷五十四考证新唐书卷五十五钦定四库全书唐书卷五十五宋翰林学士欧阳修撰食货志第四十五武徳元年文武官给禄颇减隋制一品七百石从一品六百石二品五百石从二品四百六十石三品四百石从三品三百六十石四品三百石从四品二百六十石五品二百石从五品百六十石六品百石从六品九十石七品八十石从七品七十石八品六十石从八品五十石九品四十石从九品三十石皆以歳给之外官则否一品有职分田十二顷二品十顷三品九顷四品七顷五品六顷六品四顷七品三顷五十亩八品二顷五十亩九品二顷皆给百里内之地诸州都督都䕶亲王府官二品十二顷三品十顷四品八顷五品七顷六品五顷七品四顷八品三顷九品二顷五十亩镇戍关津岳渎官五品五顷六品三顷五十亩七品三顷八品二顷九品一顷五十亩三卫中郎将上府折冲都尉六顷中府五顷五十亩下府及郎将五顷上府果毅都尉四顷中府三顷五十亩下府三顷上府长史别将三顷中府下府二顷五十亩亲王府典军五顷五十亩副典军四顷千牛备身左右太子千牛备身三顷折冲上府兵曹二顷中府下府一顷五十亩外军校尉一顷二十亩旅帅一顷队正副八十亩亲王以下又有永业田百顷职事官一品六十顷郡王职事官从一品五十顷国公职事官从二品三十五顷县公职事官三品二十五顷职事官从三品二十顷侯职事官四品十二顷子职事官五品八顷男职事官从五品五顷六品七品二顷五十亩八品九品二顷二品上柱国三十顷柱国二十五顷上䕶军二十顷䕶军十五顷上轻车都尉十顷轻车都尉七顷上骑都尉六顷骑都尉四顷骁骑飞骑尉八十亩云骑武骑尉六十亩散官五品以上给同职事官五品以上受田寛乡六品以下受于本乡觧免者追田除名者受口分之田袭爵者不别给流内九品以上口分田终其身六十以上停私乃收凡给田而无地者亩给粟二斗京师及州县皆有公廨田供公私之费其后以用度不足京官有俸赐而已诸司置公廨本钱以番官贸易取息计员多少爲月料贞观初百官得上考者给禄一季未㡬又诏得上下考给禄一年出使者禀其家新至官者计日给粮中书舍人高季辅言外官卑品贫匮宜给禄飬亲自后以地租春秋给京官歳凡五十万一千五百余斛外官降京官一䓁一品以五十石为一等二品三品以三十石为一等四品五品以二十石为一等六品七品以五石为一等八品九品以二石五斗为一等无粟则以盐为禄十一年以职田侵渔百姓诏给逃还贫戸视职田多少每亩给粟谓之地子是歳以水旱复罢之十二年罢诸司公廨本钱以天下上戸七千人为胥士视防合制而收其课计官多少而给之十五年复置公廨本钱以诸司令史主之号捉钱令史每司九人补于吏部所主才五万钱以下市肆贩易月纳息钱四千歳满受官谏议大夫褚遂良上䟽京七十余司更一二歳捉钱令史六百余人受职太学髙第诸州进士㧞十取五犹有犯禁罹法者况廛肆之人茍得无耻不可使其居职太宗乃罢捉钱令史复诏给百官俸十八年以京兆府岐同华邠坊州隙地陂泽可垦者复给京官职田二十二年置京诸司公廨本钱捉以令史府史胥士永徽元年废之以天下租脚直为京官俸料其后又薄歛一歳税以高戸主之月收息给俸寻颛以税钱给之歳总十五万二千七百三十缗一品月俸八千食料一千八百杂用一千二百二品月俸六千五百食料一千五百杂用一千三品月俸五千一百杂用九百四品月俸三千五百食料杂用七百五品月俸三千食料杂用六百六品月俸二千食料杂用四百七品月俸一千七百五十食料杂用三百五十八品月俸一千三百食料三百杂用二百五十九品月俸一千五十食料二百五十杂用二百行署月俸一百四十食料三十职事官又有防合庶仆一品防合九十六人二品七十二人三品四十八人四品三十二人五品二十四人六品庶仆十五人七品四人八品三人九品二人公主有邑士八十人郡主六十人县主四十人外官以州府县上下中爲差少尹长史司马及丞减长官之半参军博士减判司三之二主簿县尉减丞三之二录事市令以参军职田为轻重京县录事以县尉职田为轻重覊縻州官给以土物关监官给以年攴轻货折冲府官则有仗身上府折冲都尉六人果毅四人长史别将三人兵曹二人中下府各减一人皆十五日而代开府仪同三司特进光禄大夫同职事官公廨杂用不给员外官检校判试知给禄料食粮之半散官勲官卫官减四之一致仕五品以上给半禄觧官充侍亦如之四夷宿卫同京官天下置公廨本钱以典史主之收赢十之七以供佐史以下不赋粟者常食余为百官俸料京兆河南府钱三百八十万太原及四大都督府二百七十五万中都督府上州二百四十二万下都督中州一百五十四万下州八十八万京兆河南府京县一百四十三万太原府京县九十一万三千京兆河南府畿县八十二万五千太原府畿县诸州上县七十七万中县五十五万中下县下县二十八万五千折冲上府二十万中府减四之一下府十万麟徳二年给文官五品以上仗身以掌闲幕士为之咸亨元年与职事官皆罢干封元年京文武官视职事品给防合庻仆百官俸出于租调运送之费甚广公廨出举典史有彻垣墉鬻田宅以免责者又以杂职供薪炭纳直倍于正丁仪凤三年王公以下率口出钱以充百官俸食防合庻仆邑士仗身封戸调露元年职事五品以上复给仗身光宅元年以京官八品九品俸薄诏八品歳给庻仆三人九品二人文武职事三品以上给亲事帐内以六品七品子为亲事以八品九品子为帐内歳纳钱千五百谓之品子课钱三师三公开府仪同三司百三十人嗣王郡王百八人上柱国领二品以上职事九十五人领三品职事六十九人柱国领二品以上职事七十三人领三品职事五十五人䕶军领二品以上职事六十二人领三品职事三十六人二品以下又有白直执衣二品白直四十人三品三十二人四品二十四人五品十六人六品十人七品七人八品五人九品四人二品执衣十八人三品十五人四品十三人五品九人六品七品各六人八品九品各三人皆中男为之防合庻仆皆满歳而代外官五品以上亦有执衣都䕶府不治州事亦有仗身都䕶四人副都䕶长史司马三人诸曹参军事二人上镇将四人中下镇将上镇副三人中下镇副各二人镇仓曹关令丞戍主副各一人皆取于防人卫士十五日而代宿卫官三品以上仗身三人五品以上二人六品以下及散官五品以上各一人取于番上卫士役而不收课亲王出藩者府佐史典军副典军有事力人数如白直诸司诸使有守当及厅子以兵及勲官为之白直执衣以下分三番周歳而代供役不踰境后皆纳课仗身钱六百四十防合庶仆白直钱二千五百执衣钱一千其后亲事帐内亦纳课如品子之数州县典史捉公廨本钱者收利十之七富戸幸免徭役贫者破产甚衆祕书少监崔沔请计戸均出每丁加升尺所增盖少流亡渐复仓库充实然后取于正赋罢新加者开元十年中书舎人张嘉贞又陈其不便遂罢天下公廨本钱复税戸以给百官籍内外职田赋逃还戸及贫民罢职事五品以上仗身十八年复给京官职田州县籍一歳税钱为本以髙户捉之月收赢以给外官复置天下公廨本钱收赢十之六十九年初置职田顷亩簿租价无过六斗地不毛者亩给二斗二十四年令百官防合庶仆俸食杂用以月给之总称月俸一品钱三万一千二品二万四千三品万七千四品万一千五百六十七五品九千二百六品五千三百七品四千一百八品二千四百七十五九品千九百一十七禄米则歳再给之一品七百斛从一品六百斛二品五百斛从二品四百六十斛三品四百斛从三品三百六十斛四品三百斛从四品二百五十斛五品二百斛从五品百六十斛六品百斛自此十斛为率至从七品七十斛八品六十七斛自此五斛为率至从九品五十二斛外官降一䓁先是州县无防人者籍十八以上中男及残疾以守城门及仓库门谓之门夫番上不至者间月督课为钱百七十忙月二百至是以门夫资课给州县官二十九年以京畿地狭计丁给田犹不足于是分诸司官在都者给职田于都畿以京师地给贫民是时河南北职田兼税桑有诏公廨职田有桑者毋督丝课天寳初给员外即料天下白直歳役丁十万有诏罢之计数加税以供用人皆以为便自开元后置使甚衆每使各给杂钱宰相杨国忠身兼数官堂封外月给钱百万幽州平卢节度使安禄山陇右节度使哥舒翰兼使所给亦不下百万十二载国忠以两京百官职田送租劳民请五十里外输于县仓斗纳直二钱百里外纳直三钱使百官就请于县然县吏欺盗盖多而闲司有不能自直者十四载两京九品以上月给俸加十之二同正员加十之一兵兴权臣增领诸使月给厚俸比开元制禄数倍至徳初以用物不足内外官不给料钱郡府县官给半禄及白直品子课干元元年亦给外官半料及职田京官给手力课而已上元元年复令京官职田以时输送受加耗者以枉法赃论其后籍以为军粮矣永泰末取州县官及折冲府官职田苗子三之一市轻货以赈京官大歴元年敛天下青苗钱得钱四百九十万缗输大盈库封太府左右藏鐍而不发者累歳二年复给京兆府及畿县官职田以三之一供军饟增税青苗钱一亩至三十权臣月俸有至九十万者刺史亦至十万杨绾常衮为相增京官正员官及诸道观察使都团练使副使以下料钱初检校官同中书门下平章事者月给钱十二万至是戸部侍郎判度支韩滉请同正官从髙而给之文官一千八百五十四员武官九百四十二员月俸二十六万缗而增给者居三之一先是州县职田公廨田每歳六月以白簿上尚书省覆实至十月输送则有黄籍歳一易之后不复簿上唯授租清望要官而职卑者稽㽞不付黄籍亦不复更矣徳宗即位诏黄籍与白簿皆上有司建中三年复减百官料钱以助军李泌为相又增百官及畿内官月俸复置手力资课歳给钱六十一万六千余缗文官千八百九十二员武官八百九十六员左右卫上将军以下又有六杂给一曰粮米二曰盐三曰私马四曰手力五曰随身六曰春冬服私马则有刍豆手力则有资钱随身则有粮米盐春冬服则有布绢絁䌷绵射生神䇿军大将军以下增以鞋比大歴制禄又厚矣州县官有手力杂给钱然俸最薄者也李泌以度支有两税钱盐鐡使有筦榷钱可以拟经费中外给用每贯垫二十号戸部除陌钱复有阙官俸料职田钱积戸部号戸部别贮钱御史中丞专掌之皆以给京官歳费不及五十五万缗京兆和籴度支给诸军冬衣亦徃徃取之减王公以下永业田郡王职事官从一品田五十顷国公职事官正二品田四十顷郡公职事官从二品田三十顷县公职事官正四品田十四顷职事官从四品田十一顷尚郡主检校四品京官者月给料钱三十万禄百二十石尚县主检校五品京官者料钱二十万禄百石者自李泌增百官俸当时以为不可朘削矣然有名存而职废额去而俸在者宰相李吉甫建议减之遂为常法于时祠祭蕃夷赐宴别设皆长安万年人吏主办二县置夲钱配纳质积戸收息以供费诸使捉钱者给牒免徭役有罪府县不敢劾治民间有不取本钱立虚契子孙相承为之尝有殴人破首诣闲廐使纳利钱受牒贷罪御史中丞栁公绰奏诸使捉钱戸府县得捕役给牒者毁之自是不得钱者不纳利矣议者以两省尚书自御史台总枢机正百寮而倍称息利非驭官之体元和九年戸部除陌钱每缗增垫五钱四时给诸司诸使之餐置驱使官督之御史一人覈其侵渔起明年正月收息五之一号元和十年新收置公廨本钱初捉钱者私増公廨本以防耗失而富人乗以为姦可督者私之外以逋官钱廹蹙闾里民不堪其扰御史中丞崔从奏增钱者不得踰官本其后两省捉钱官给牒逐利江淮之民鬻茶盐以挠法十三年以职田多少不均每司收草粟以多少为差其后宰相李珏杨嗣复奏堂厨食利钱扰民烦碎于是罢堂厨捉钱官置库量入计费唐世百官俸钱会昌后不复増减今着其数太师太傅太保钱二百万太尉司徒司空百六十万侍中百五十万中书令门下中书侍郎左右仆射太子太师太保太傅百四十万尚书御史大夫太子少师少保少傅百万节度使三十万都防御使副使监军十五万观察使十万左右丞侍郎散骑常侍谏议大夫给事中中书舍人祕书殿中内侍监御史中丞太常宗正大理司农太府鸿胪太仆光禄卫尉卿国子祭酒将作少府监太子宾客詹事诸府尹大都督府长史都团练使副使上州刺史八万太常宗正少卿太子左右庶子节度副使刺史知军事七万六军统军诸府少尹少监少卿国子司业少詹事六万五千左右卫金吾卫上将军六军大将军六万左右骁卫武卫威卫领军卫监门卫千牛卫上将军上州别驾五万五千郎中司天监太子左右谕徳家令寺仆寺率更寺令亲王傅别勑判宫观察团练判官掌书记上州长史司马五万左右卫金吾卫大将军懐化大将军诸府大都督司録参军事鴘赤县令四万五千员外郎起居郎通事舍人起居舍人着作郎内常侍侍御史殿中侍御史太常宗正殿中祕书丞大理正博士京都宫苑总监监都水使者太子中舍中允王府长史归徳将军节度推官支使防御判官上州录事参军事畿县上县令四万懐化中郎将三万七千左右骁卫武卫威卫领军卫监门卫千牛卫殿前左右射生军神䇿军大将军左右卫金吾卫将军三万六千补阙殿中侍御史诸府大都督府判官赤县丞三万五千懐化郎将三万二千拾遗司天少监六局奉御内常侍监察御史御史台主簿太博士陵署令大理司直中书主书门下录事太子赞善典内洗马司议郎王府司马骁卫武卫威卫领军卫监门卫六军射生神䇿军将军归徳中郎将观察防御团练推官廵官鴘赤县丞两赤县主簿尉上州功曹参军以下上县丞三万城门郎祕书郎着作佐郎六局直长十六卫六军诸府十率府长史懐化司阶畿县丞鴘赤县主簿尉二万五千归徳司阶二万三千五官正太常寺协律郎陵署丞诸寺监主簿国子太学广文助教都水监丞詹事府司直太子通事舎人文学三寺丞五局郎正府谘议参军友畿县上县主簿尉二万懐化中候万八千十六卫六军十率府率副率中郎中郎将万七千三百五十归徳中候万七千四门助教十六卫佐祕书省崇文弘文馆校书郎正字太常寺奉礼郎太祝郊社太乐鼓吹署令四门助教京都宫苑总监副监九成宫总监监主事十六卫六军卫佐尚书省都事万六千十六卫六军中候太子内率府千牛六千一百七十四内寺伯懐化司戈诸府大都督府参军事博士录事上州参军事博士万五千归徳司戈万四千十六卫六军十率府左右郎将亲王府典军副典军万三千八百司戈内率府备身仆寺进马三千七百一十二符寳郎内谒者监九寺诸监詹事府丞太医署令太学博士中书门下主事太子文学侍医诸府都督府医博士法直两赤县录事上州录事市令万三千懐化执㦸长上万一千门下省典仪侍御医司天台丞都水监主簿率府卫佐诸司主事御史台主事万二千司医太医署丞归徳执戟长上一万医佐大理寺评事太常宗正寺詹事府主簿寺监内侍省司天台左右春坊詹事府录事主事八千司阶千牛备身左右七千九百九十京都园苑四面监监两京诸市中尚武库武成王庙署令王府掾属主簿记室录事参军事七千司天台主簿灵台郎保章正上局署令七品陵庙令京都宫苑总监丞司竹温泉监监太子内坊丞王府功曹以下参军事亲王国令公主邑司令六千奚官内仆内府局令司竹温泉副监五千书筭律学博士内谒者中局署令上局署丞五官挈壶正京都园苑四面监九成宫总监副监医针博士医监陵庙令司竹温泉监丞太子药藏局丞王府参军事王国大农公主邑司丞四千狱丞国子监直掌客司仪中局署丞监膳监作监事食医尚辇进马奉乗主乗典乗司库司廪十六卫十率府录事亲勲翊府兵曹参军事司天台司辰司厯监候内坊典直博士乐正医正卜正按摩呪禁博士针医卜书算助教陵庙太乐鼓吹署丞京都园苑四面监九成宫总监丞诸总监主簿太子典膳内直典设宫门局丞三寺主簿亲王国尉丞三千十六卫六军十率府执㦸长上左右中郎将二千八百五十唐书卷五十五唐书卷五十五考证食货志五四门助教此句己见前文疑重出唐书卷五十五考证新唐书卷五十六钦定四库全书唐书卷五十六宋翰林学士欧阳修撰刑法志第四十六古之为国者议事以制不为刑辟惧民之知争端也后世作为刑书惟恐不备俾民之知所避也其为法虽殊而用心则一盖皆欲民之无犯也然未知夫导之以徳齐之以礼而可使民迁善逺罪而不自知也唐之刑书有四曰律令格式令者尊卑贵贱之等数国家之制度也格者百官有司之所常行之事也式者其所常守之法也凡邦国之政必从事于此三者其有所违及人之为恶而入于罪戾者一断以律律之为书因隋之旧为十有二第一曰名例二曰卫禁三曰职制四曰戸婚五曰廐库六曰擅兴七曰贼盗八曰鬭讼九曰诈伪十曰杂律十一曰捕亡十二曰断狱其用刑有五一曰笞笞之为言耻也凡过之小者捶挞以耻之汉用竹后世更以楚书曰扑作教刑是也二曰杖杖者持也可持以撃也书曰鞭作官刑是也三曰徒徒者奴也盖奴辱之周礼曰其奴男子入于罪隷任之以事置之圜土而教之量其罪之轻重有年数而舍四曰流书云流宥五刑谓不忍刑杀宥之于远也五曰死乃古大辟之刑也自隋以前死刑有五曰罄绞斩枭裂而流徒之刑鞭笞兼用数皆踰百至隋始定为笞刑五自十至于五十杖刑五自六十至于百徒刑五自一年至于三年流刑三自一千里至于二千里死刑二绞斩除其鞭刑及枭首轘裂之酷又有议请减赎当免之法唐皆因之然隋文帝性刻深而炀帝昏乱民不胜其毒唐兴髙祖入京师约法十二条惟杀人刼盗背军叛逆者死及受禅命纳言刘文静等损益律令武徳二年颁新格五十三条唯吏受赇犯盗诈冐府库物赦不原凡断屠日及正月五月九月不行刑四年高祖躬录囚徒以人因乱冐法者衆盗非劫伤其主及征人逃亡官吏枉法皆原之已而又诏仆射裴寂等十五人更撰律令凡律五百丽以五十三条流罪三皆加千里居作三歳至二歳半者悉为一歳余无改焉太宗即位诏长孙无忌房玄龄等复定旧令议绞刑之属五十皆免死而断右趾既而又哀其断毁支体谓侍臣曰肉刑前代除之乆矣今复断人趾吾不忍也王珪萧瑀陈叔逹对曰受刑者当死而获生岂惮去一趾去趾所以使见者知惧今以死刑为断趾盖寛之也帝曰公等更思之其后蜀王法曹参军裴弘献駮律令四十余事乃诏房玄龄与弘献等重加删定玄龄等以为古者五刑刖居其一及肉刑既废今以笞杖徒流死为五刑而又刖足是六刑也于是除断趾法为加役流三千里居作二年太宗尝览明堂针灸图见人之五脏皆近背针灸失所则其害致死叹曰夫箠者五刑之轻死者人之所重安得犯至轻之刑而或致死遂诏罪人无得鞭背五年河内人李好徳坐妖言下狱大理丞张藴古以为好徳病狂瞀法不当坐治书侍御史权万纪劾藴古相州人好徳兄厚徳方为相州刺史故藴古奏不以实太宗怒遽斩藴古既而大悔因诏死刑虽令即决皆三覆奏乆之谓羣臣曰死者不可复生昔王世充杀郑颋而犹能悔近有府史取赇不多朕杀之是思之不审也决囚虽三覆奏而顷刻之间何暇思虑自今宜二日五覆奏决日尚食勿进酒肉教坊太常辍教习诸州死罪三覆奏其日亦蔬食务合礼撤乐减膳之意故时律兄弟分居荫不相及而连坐则俱死同州人房彊以弟谋反当从坐帝因录囚为之动容曰反逆有二兴师动衆一也恶言犯法二也轻重固异而钧谓之反连坐皆死岂定法耶玄龄䓁议曰礼孙为父尸故祖有䕃孙令是祖孙重而兄弟轻于是令反逆者祖孙与兄弟缘坐皆配没恶言犯法者兄弟配流而已玄龄䓁遂与法司増损隋律降大辟为流者九十二流为徒者七十一以为律定令一千五百四十六条以为令又删武徳以来敕三千余条为七百条以为格又取尚书省列曹及诸寺监十六卫计帐以为式凡州县皆有狱而京兆河南狱治京师其诸司有罪及金吾捕者又有大理狱京师之囚刑部月一奏御史廵行之每歳立春至秋及大祭祀致齐朔望上下弦二十四气雨及夜未眀假日断屠月皆停死刑京师决死涖以御史金吾在外则上佐余皆判官涖之五品以上罪论死乗车就刑大理正涖之或赐死于家凡囚已刑无亲属者将作给棺瘗于京城七里外圹有甎铭上掲以榜家人得取以葬诸狱之长官五日一虑囚夏置浆饮月一沐之疾病给医药重者释械其家一人入侍职事散官三品以上妇女子孙二人入侍天下疑狱谳大理寺不能决尚书省衆议之録可为法者送袐书省奏报不驰驿经覆而决者刑部歳以正月遣使廵覆所至閲狱囚杻校粮饷治不如法者杻校钳鎻皆有长短广狭之制量囚轻重用之囚二十日一讯三讯而止数不过二百凡杖皆长三尺五寸削去节目讯杖大头径三分二釐小头二分二釐常行杖大头二分七釐小头一分七釐笞杖大头二分小头一分有半死罪校而加杻官品勲阶第七者鎻禁之轻罪及十歳以下至八十以上者废疾侏儒懐姙皆颂繋以待断居作者着钳若校京师隷将作女子隷少府缝作旬给假一日腊寒食二日毋出役院病者释钳校给假疾差陪役谋反者男女奴婢没为官奴婢隶司农七十者免之凡役男子入于蔬圃女子入于厨饎流移人在道疾病妇人免乳祖父母父母丧男女奴婢死皆给假授程粮非反逆縁坐六歳纵之特流者三歳纵之有官者得复仕初太宗以古者断狱讯于三槐九棘乃诏死罪中书门下五品以上及尚书等平议之三品以上犯公罪流私罪徒皆不追身凡所以纤悉条目必夲于仁恕然自张藴古之死也法官以失出为诫有失入者又不加罪自是吏法稍密帝以问大理卿刘徳威对曰律失入减三等失出减五等今失入无辜而失出为大罪故吏皆深文帝矍然遂命失出入者皆如律自此吏亦持平十四年诏流罪无远近皆徙邉要州后犯者寖少十六年又徙死罪以实西州流者戍之以罪轻重为更限广州都督党仁弘常率乡兵二千助髙祖起封长沙郡公仁弘交通豪酋纳金宝没降獠为奴婢又擅赋夷人既还有舟七十或告其贜法当死帝哀其老且有功因贷为庻人乃召五品以上谓曰赏罚所以代天行法今朕寛仁弘死自是弄法以负天也人臣有过请罪于君君有过宜请罪于天其令有司设藁席于南郊三日朕将请罪房玄龄等曰寛仁弘不以私而以功何罪之请百僚顿首三请乃止太宗以英武定天下然其天姿仁恕初即位有劝以威刑肃天下者魏徴以为不可因为上言王政本于仁恩所以爱民厚俗之意太宗欣然纳之遂以寛仁治天下而于刑法尤慎四年天下断死罪二十九人六年亲録囚徒闵死罪者三百九十人纵之还家期以明年秋即刑及期囚皆诣朝堂无后者太宗嘉其诚信悉原之然尝谓羣臣曰吾闻语曰一歳再赦好人喑哑吾有天下未尝数赦者不欲诱民于幸免也自房玄龄等更定律令格式讫太宗世用之无所变改髙宗初即位诏律学之士撰律疏又诏长孙无忌等増损格敕其曹司常务曰留司格颁之天下曰散颁格龙朔仪凤中司刑太常伯李敬玄左仆射刘仁轨相继又加刋正武后时内史裴居道凤阁侍郎韦方质等又删武徳以后至于垂拱诏敕为新格藏于有司曰垂拱留司格神龙元年中书令韦安石又续其后至于神龙为散颁格睿宗即位戸部尚书岑羲等又着太极格玄宗开元三年黄门监卢懐慎䓁又着开元格至二十五年中书令李林甫又着新格凡所损益数千条明年吏部尚书宋璟又着后格皆以开元名书天宝四载又诏刑部尚书萧炅稍复增损之肃宗代宗无所改造至徳宗时诏中书门下选律学之士取至徳以来制敕奏谳掇其可为法者藏之而不名书宪宗时刑部侍郎许孟容等删天寳以后敕为开元格后敕文宗命尚书省郎官各删夲司敕而丞与侍郎覆视中书门下参其可否而奏之为太和格后敕开成三年刑部侍郎狄兼謩採开元二十六年以后至于开成制敕删其繁者为开成详定格宣宗时左卫率府仓曹参军张戣以刑律分类为门而附以格敕为大中刑律统类诏刑部颁行之此其当世所施行而着见者其余有其书而不常行者不足纪也书曰慎乃出令盖法令在简简则明行之在乆乆则信而中材之主庸愚之吏常莫克守之而喜为变革至其繁积则虽有精明之士不能徧习而吏得上下以为姦此刑书之弊也盖自髙宗以来其大节鲜可纪而格令之书不胜其繁也髙宗既昏懦而继以武氏之乱毒流天下几至于亡自永徽以后武氏已得志而刑滥矣当时大狱以尚书刑部御史台大理寺杂按谓之三司而法吏以惨酷为能至不释枷而笞箠以死者皆不禁律有杖百凡五十九条犯者或至死而杖未毕乃诏除其四十九条然无益也武后已称制惧天下不服欲制以威乃修后周告密之法诏官司受讯有言密事者驰驿奏之自徐敬业越王贞琅邪王冲等起兵讨乱武氏益恐乃引酷吏周兴来俊臣軰典大狱与侯思止王弘义郭弘霸李敬仁康暐卫遂忠等集告事数百人共为罗织构䧟无辜自唐之宗室与朝廷之士日被告捕不可胜数天下之人为之仄足如狄仁杰魏元忠等皆㡬不免左台御史周矩上疏曰比姦憸告讦习以为常推劾之吏以深刻为功凿空争能相矜以虐泥耳囊头折胁籖爪县髪燻耳卧隣秽溺刻害支体糜烂狱中号曰狱持闭絶食饮昼夜使不得眠号曰宿囚残贼威暴取快目前被诬者茍求得死何所不至为国者以仁为宗以刑为助周用仁而昌秦用刑而亡愿陛下缓刑用仁天下幸甚武后不纳麟台正字陈子昻亦上书切谏不省及周兴来俊臣等诛死后亦老其意少衰而狄仁杰姚崇宋璟王及善相与论垂拱以来酷滥之寃太后感寤由是不复杀戮然其毒虐所被自古未之有也大足元年乃诏法司及推事使敢多作辩状而加语者以故入论中宗韦后继以乱败玄宗自初即位励精政事常自选太守县令告戒以言而良吏布州县民获安乐二十年间号称治平衣食富足人罕犯法是歳刑部所断天下死罪五十八人徃时大理狱相传鸟雀不栖至是有鹊巢其庭树羣臣称贺以为㡬致刑错然而李林甫用事矣自来俊臣诛后至此始复起大狱以诬䧟所杀数十百人如韦坚李邕等皆一时名臣天下寃之而天子亦自喜邉功遣将分出以击蛮夷兵数大败士卒死伤以万计国用耗乏而转漕输送逺近烦费民力既弊盗贼起而狱讼繁矣天子方恻然诏曰徒非重刑而役者寒暑不释械系杖古以代肉刑也或犯非巨蠧而捶以至死其皆免以配诸军自效民年八十以上及重疾有罪皆勿坐侍丁犯法原之俾终飬以此施徳其民然巨盗起天下被其毒民莫蒙其赐也安史之乱伪官陆大钧等背贼来归及庆绪奔河北胁从者相率待罪阙下自大臣陈希烈等合数百人以御史大夫李岘中丞崔器等为三司使而肃宗方喜刑名器亦刻深乃以河南尹逹奚珣等三十九人为重罪斩于独栁树者十一人珣及韦恒腰斩陈希烈等赐自尽于狱中者七人其余决重杖死者二十一人以歳除日行刑集百官临视家属流窜初史思明髙秀巖等自㧞归命闻珣等被诛惧不自安乃复叛而三司用刑连年流贬相继及王屿为相请诏三司推覈未己者一切免之然河北叛人畏诛不降兵连不觧朝廷屡起大狱肃宗后亦悔叹曰朕为三司所悞临崩诏天下流人皆释之代宗性仁恕常以至徳以来用刑为戒及河洛平下诏河北河南吏民任伪官者一切不问得史朝义将士妻子四百余人皆赦之仆固懐恩反免其家不缘坐剧贼高玉聚徒南山啗人数千后擒获会赦代宗将贷其死公卿议请为葅醢帝不从卒杖杀之谏者常讽帝政寛故朝廷不肃帝笑曰艰难时无以逮下顾刑法峻急有威无恩朕不忍也即位五年府县寺狱无重囚故时别勑决人捶无数宝应元年诏曰凡制敕与一顿杖者其数止四十至到与一顿及重杖一顿痛杖一顿者皆止六十徳宗性猜忌少恩然用刑无大滥刑部侍郎班宏言谋反大逆及叛恶逆四者十恶之大也犯者宜如律其余当斩绞刑者决重杖一顿处死以代极法故时死罪皆先决杖其数或百或六十于是悉罢之宪宗英果明断自即位数诛方镇欲治僭叛一以法度然于用刑喜寛仁是时李吉甫李绛为相吉甫言治天下必任赏罚陛下频降赦令蠲逋负赈饥民恩徳至矣然典刑未举中外有懈怠心绛曰今天下虽未大治亦未甚乱乃古平国用中典之时自古欲治之君必先徳化至暴乱之世始专任刑法吉甫之言过矣宪宗以为然司空于頔亦讽帝用刑以收威柄帝谓宰相曰頔懐姦谋欲朕失人心也元和八年诏两京关内河东河北淮南山南东西道死罪十恶杀人铸钱造印若彊盗持杖劫京兆界中及它盗赃踰三匹者论如故其余死罪皆流天徳五城父祖子孙欲随者勿禁盖刑者政之辅也政得其道仁义兴行而礼让成俗然犹不敢废刑所以为民防也寛之而已今不隆其本顾风俗谓何而废常刑是弛民之禁启其姦由积水而决其防故自玄宗废徒杖刑至是又废死刑民未知徳而徒以为幸也穆宗童昏然颇知慎刑法每有司断大狱令中书舍人一人参酌而轻重之号参酌院大理少卿崔杞奏曰国家法度髙祖太宗制二百余年矣周礼正月布刑张之门闾及都鄙邦国所以屡丁宁使四方谨行之大理寺陛下守法之司也今别设参酌之官有司定罪乃议其出入是与夺系于人情而法官不得守其职昔子路问政孔子曰必也正名乎臣以为参酌之名不正宜废乃罢之太和六年兴平县民上官兴以醉杀人而逃闻械其父乃自归京兆尹杜悰御史中丞宇文鼎以其就刑免父请减死诏两省议以为杀人者死百王所守若许以生是诱之杀人也谏官亦以为言文宗以兴免父囚近于义杖流灵州君子以为失刑文宗好治躬自谨畏然阉宦肆孽不能制至诛杀大臣夷灭其族滥及者不可胜数心知其寃为之饮恨流涕而莫能救止盖仁者制乱而弱者纵之然则刚彊非不仁而柔弱者仁之贼也武宗用李徳裕诛刘稹等大刑举矣而性严刻故时窃盗无死所以原民情迫于饥寒也至是赃满千钱者死至宣宗乃罢之而宣宗亦自喜刑名常曰犯我法虽子弟不宥也然少仁恩唐徳自是衰矣盖自高祖太宗除隋虐乱治以寛平民乐其安重于犯法致治之羙几乎三代之盛时考其推心恻物其可谓仁矣自高宗武后以来毒流邦家唐祚絶而复续玄宗初励精为政二十年间刑狱减省歳断死罪才五十八人以此见致治虽难勉之则易未有为而不至者自此以后兵革遂兴国家多故而人主规规无复太宗之志其虽有心于治者亦不能讲考大法而性有寛勐凡所更革一切临时茍且或重或轻徒为繁文不足以示后世而高祖太宗之法仅守而存故自肃宗以来所可书者㡬希矣懿宗以后无所称焉唐书卷五十六唐书卷五十六考证刑法志定令一千五百四十六条旧书作一千五百九十条明年吏部尚书宋璟又着后格按上文云二十五年则此明年为二十六年宋璟卒于二十五年安得至此始着后格耶旧书作六年似得其实唐书卷五十六考证新唐书卷五十七钦定四库全书唐书卷五十七宋翰林学士欧阳修撰艺文志第四十七自六经焚于秦而复出于汉其师传之道中絶而简编脱乱讹阙学者莫得其本真于是诸儒章句之学兴焉其后传注笺觧义疏之流转相讲述而圣道麤明然其为说固已不胜其繁矣至于上古三皇五帝以来世次国家兴灭终始僭窃伪乱史官偹矣而传记小说外暨方言地理职官氏族皆出于史官之流也自孔子在时方修明圣经以绌缪异而老子着书论道徳接乎周衰战国游谈放荡之士田骈慎到列庄之徒各极其辩而孟轲荀卿始专修孔氏以折异端然诸子之论各成一家自前世皆存而不絶也夫王迹熄而诗亡离骚作而文辞之士兴歴代盛衰文章与时髙下然其变态百出不可穷极何其多也自汉以来史官列其名氏篇第以为六艺九种七略至唐始分为四类曰经史子集而藏书之盛莫盛于开元其着録者五万三千九百一十五卷而唐之学者自为之书者又二万八千四百六十九卷呜唿可谓盛矣六经之道简严易直而天人备故其愈乆而益明其余作者衆矣质之圣人或离或合然其精深闳博各尽其术而怪竒伟丽徃徃震发于其间此所以使好竒爱博者不能忘也然凋零磨灭亦不可胜数岂其华文少实不足以行远欤而俚言俗说猥有存者亦其有幸不幸者欤今着于篇有其名而亡其书者十盖五六也可不惜哉初隋嘉则殿书三十七万卷至武徳初有书八万卷重复相糅王世充平得隋旧书八千余卷太府卿宋遵贵监运东都浮舟泝河西致京师经砥柱舟覆尽亡其书贞观中魏徴虞世南颜师古继为祕书监请购天下书选五品以上子孙工书者为书手缮写藏于内库以宫人掌之玄宗命左散骑常侍昭文馆学士马懐素为修图书使与右散骑常侍崇文馆学士褚无量整比㑹幸东都乃就干元殿东序检校无量建议御书以宰相宋璟苏颋同署如贞观故事又借民间异本传録及还京师迁书东宫丽正殿置修书院于着作院其后大明宫光顺门外东都明福门外皆创集贤书院学士通籍出入既而太府月给蜀郡麻纸五千番季给上谷墨三百三十六丸歳给河间景城清河博平四郡兔千五百皮为笔材两都各聚书四部以甲乙丙丁为次列经史子集四库其本有正有副轴带帙籖皆异色以别之安禄山之乱尺简不藏元载为宰相奏以千钱购书一卷又命拾遗苗发䓁使江淮括访至文宗时郑覃侍讲进言经籍未偹因诏祕阁搜採于是四库之书复完分藏于十二库黄巢之乱存者盖尠昭宗播迁京城制置使孙惟晟敛书本军寓教坊于祕阁有诏还其书命监察御史韦昌范䓁诸道求购及徙洛阳荡然无遗矣甲部经録其类十一一曰易类二曰书类三曰诗类四曰礼类五曰乐类六曰春秋类七曰孝经类八曰论语类九曰䜟纬类十曰经觧类十一曰小学类凡着録四百四十家五百九十七部六千一百四十五卷不着録一百一十七家三千三百六十卷连山十卷司马膺注归藏十三卷周易卜商传二卷孟喜章句十卷京房章句十卷费直章句四卷马融章句十卷荀爽章句十卷郑元注周易十卷刘表注五卷董遇注十卷宋忠注十卷王肃注十卷王弼注七卷又大衍论三卷虞飜注九卷陆绩注十三卷姚信注十卷荀辉注十卷蜀才注十卷王廙注十卷干寳注十卷又爻义一卷黄颖注十卷崔浩注十卷崔觐注十三卷何胤注十卷卢氏注十卷傅氏注十四卷王又玄注十卷王凯沖注十卷荀氏九家集觧十卷马郑二王集觧十卷王弼韩康伯注十卷二王集觧十卷张璠集觧十卷又略论一卷谢万注繋辞二卷桓玄注繋辞二卷荀谚注繋辞二卷荀柔之注繋辞二卷宋褰注繋辞二卷宋明帝注义疏二十卷张该䓁羣臣讲易疏二十卷梁武帝大义二十卷又大义疑问二十卷萧伟发义一卷又㡬义一卷萧子政义疏十四卷又繋辞义二卷张讥疏三十卷何妥讲疏十三卷褚仲都讲疏十六卷梁蕃文句义疏二十卷又开题论序疏十卷释序义三卷刘瓛繋辞义疏二卷又干坤义疏一卷钟㑹周易论四卷范氏周易论四卷应吉甫明易论一卷邹湛统略论三卷阮长成阮仲容难荅论二卷宋处宗通易论一卷宣聘通易象论一卷栾肇通易象论一卷袁宏略谱一卷杨乂卦序论一卷沈熊周易谱一卷杂音三卷任希古注周易十卷周易正义十六卷陆徳明周易文句义疏二十四卷文外大义二卷隂弘道周易新传疏十卷薛仁贵周易新注夲义十四卷王勃周易发挥五卷玄宗周易大衍论三卷李鼎祚集注周易十七卷东乡助周易物象释疑一卷僧一行周易论又大衍玄图一卷义决一卷大衍论二十卷崔良佐易忘象元载集注周易一百卷李吉甫注一行易卫元嵩元包十卷高定周易外传二十二卷裴通易书一百五十卷卢行超易义五卷陆希声周易传二卷右易类七十六家八十八部六百六十五卷古文尚书孔安国传十三卷谢沈注十三卷王肃注十卷又释駮五卷范寗注十卷李颢集注十卷又新释二卷要略二卷姜道盛集注十卷徐邈注逸萹三卷伏胜注大传三卷又畅训一卷刘向洪范五行传论十一卷马融传十卷王肃孔安国问答三卷郑玄注古文尚书九卷又注释问四卷吕文优义注三卷伊说释义四卷顾欢百问一卷巢猗百释三卷又义疏十卷费甝义疏十卷任孝恭古文大义二十卷蔡大寳义疏三十卷刘焯义疏二十卷顾彪古文音义五卷又文外义五卷刘炫述义二十卷王俭音义四卷王玄度注尚书十三卷今文尚书十三卷尚书正义二十卷王元感尚书紏缪十卷穆元休洪范外注十卷陈正卿续尚书崔良佐尚书演范右书类二十五家三十三部三百六卷韩诗卜商序韩婴注二十二卷又外传十卷卜商集序二卷又翼要十卷毛苌传十卷郑玄笺毛诗诂训二十卷又谱三卷王肃注二十卷又杂义駮八卷问难二卷叶遵注二十卷崔灵恩集注二十四卷义注五卷刘桢义问十卷王基毛诗駮五卷毛诗杂荅问五卷杂义难十卷孙毓异同评十卷愓乂毛诗辩三卷陈统难孙氏诗评四卷又表隠二卷元延明谊府三卷张氏义疏五卷陆玑草木鸟兽鱼虫疏二卷谢沈释义十卷刘氏序义一卷刘炫述义三十卷鲁世逹音义二卷郑玄䓁诸家音十五卷王玄度注毛诗二十卷毛诗正义四十卷许叔牙毛诗纂义十卷成伯玙毛诗指说一卷又断章二卷毛诗草木虫鱼图二十卷右诗类二十五家三十一部三百二十二卷大戴徳礼记十三卷又䘮服变除一卷郑玄注小戴圣礼记二十卷又礼议二十卷礼记音三卷三礼目録一卷注周官十三卷音三卷注仪礼十七卷䘮服变除一卷注䘮服纪一卷卢植注小戴礼记二十卷马融周官传十二卷又注丧服记一卷王肃注小戴礼记三十卷又注周官十二卷注仪礼十七卷音二卷䘮服要记一卷注丧服纪一卷郑小同礼记义记四卷袁凖注仪礼一卷孔伦注一卷陈铨注一卷蔡超宗注二卷田僧绍注二卷傅玄周官论评十二卷杜预丧服要集议三卷贺循丧服谱一卷又丧服要记五卷干寳注周官十二卷又荅周官駮难五卷李轨小戴礼记音二卷尹毅音二卷徐邈音三卷徐爰音二卷司马伷周官宁朔新书八卷又礼记寕朔新书二十卷戴颙月令章句十二卷又中庸传二卷缑氏要钞六卷王逡之注䘮服五代行要记十卷徐广礼论问答九卷范寗礼问九卷又礼论荅问九卷射慈小戴礼记音二卷又丧服天子诸侯图一卷崔游䘮服图一卷蔡谟丧服谱一卷丧服要难一卷伊说注周官十卷孙炎注礼记三十卷叶遵注十二卷董勋问礼俗十卷刘隽礼记评十卷吴商杂礼义十一卷何承天礼论三百七卷颜延之礼逆降议三卷任预礼论条牒十卷又礼论帖三卷礼论钞六十六卷庾蔚之礼记略觧十卷又注丧服要记五卷礼论钞二十卷王俭礼仪荅问十卷又礼杂荅问十卷丧服古今集记三卷荀万秋礼杂钞略二卷傅隆礼议一卷梁武帝礼大义十卷周舍礼疑义五十卷何佟之礼记义十卷又礼荅问十卷戚夀杂礼义问荅四卷贺玚礼论要钞一百卷贺述礼统十二卷崔灵恩周官集注二十卷又三礼义宗三十卷元延明三礼宗略二十卷皇侃礼记疏一百卷又义疏五十卷丧服文句义十卷沈重周礼义疏四十卷又礼记义疏四十卷熊安生义疏四十卷刘芳义证十卷沈文阿丧服经传义疏四卷又丧服发题二卷夏侯伏朗三礼图十二卷礼记隠二十六卷礼类聚十卷礼仪杂记故事十一卷礼统郊祀六卷礼论要钞十三卷区分十卷礼论钞略十三卷礼记正义七十卷贾公彦礼记正义八十卷又周礼疏五十卷仪礼疏五十卷魏徴次礼记二十卷王玄度周礼义决三卷又注礼记二十卷元行冲类礼义疏五十卷御刋定礼记月令一卷成伯玙礼记外传四卷王元感礼记䋲愆三十卷王方庆礼经正义十卷礼杂问荅十卷李敬玄礼论六十卷张镒二礼图九卷陆质类礼二十卷韦彤五礼精义十卷丁公着礼志十卷礼记字例异同一卷丘敬伯五礼异同十卷孙玉汝五礼名义十卷杜肃礼略十卷张频礼粹二十卷右礼类六十九家九十六部一千八百二十七卷桓谭乐元起二卷又琴操二卷孔衍琴操一卷茍朂太乐杂歌辞三卷又太乐歌辞二卷乐府歌诗十卷谢灵运新録乐府集十一卷信都芳删注乐书九卷留进管絃记十二卷凌秀管絃志十卷公孙崇钟磬志二卷梁武帝乐社大义十卷又乐论三卷沈重钟律五卷释智匠古今乐録十三卷郑译乐府歌辞八卷又乐府声调六卷苏䕫乐府志十卷李玄楚乐经三十卷元慇乐略四卷又声律指归一卷翟子乐府歌诗十卷又三调相和歌辞五卷刘氏周氏琴谱四卷陈懐琴谱二十一卷汉魏吴晋鼓吹曲四卷琴集歴头拍簿一卷外国伎曲三卷又一卷论乐事二卷歴代曲名一卷推七音一卷十二律谱义一卷鼓吹乐章一卷李守真古今乐记八卷萧吉乐谱集觧二十卷武后乐书要録十卷赵邪利琴叙谱九卷张文收新乐书十二卷刘贶太学令壁记三卷徐景安歴代乐仪三十卷崔令钦教坊记一卷吴兢乐府古题要觧一卷郗昻乐府古今题觧三卷叚安莭乐府杂録一卷窦琎正声乐调一卷玄宗金风乐一卷萧祐无射商九调谱一卷赵惟暕琴书三卷陈拙大唐正声新址琴谱十卷吕渭广陵止息谱一卷李良辅广陵止息谱一卷李约东杓引谱一卷齐嵩琴雅略一卷王大力琴声律图一卷陈康士琴谱十三卷又琴调四卷琴谱一卷离骚谱一卷赵邪利琴手势谱一卷南卓羯鼓録一卷右乐类三十一家三十八部二百五十七卷左丘明春秋外传国语二十卷董仲舒春秋繁露十七卷春秋谷梁传十五卷春秋公羊传五卷贾逵春秋左氏长经章句二十卷又觧诂三十卷春秋三家训诂十二卷董遇左氏经传章句三十卷王肃注三十卷又国语章句二十二卷王朗注左氏十卷士爕注春秋经十一卷杜预左氏经传集觧三十卷又释例十五卷音三卷郑衆牒例章句九卷颍容释例七卷刘寔条例十卷方范经例六卷何休左氏膏盲十卷又公羊觧诂十三卷春秋汉议十卷公羊条传一卷墨守一卷谷梁废疾三卷服虔左氏觧谊三十卷又膏盲释痾五卷春秋成长说七卷塞难三卷音隠一卷駮何氏春秋汉议十一卷王玢逹长义一卷孙毓左氏传义注三十卷又贾服异同略五卷梁简文帝左氏传例苑十八卷干寳春秋函传十六卷序论一卷殷兴左氏释滞十卷何始真春秋左氏区别十二卷张冲春秋左氏义略三十卷严彭祖春秋图七卷吴略春秋经传诡例疑隠一卷京相璠春秋土地名三卷王延之㫖通十卷顾启期大夫谱十一卷李谧丛林十二卷崔灵恩立义十卷申先儒传例十卷沈宏经传觧六卷又文苑六卷嘉语六卷沈文阿义略二十七卷刘炫攻昧十二卷又规过三卷述议三十七卷髙贵乡公左氏音三卷曹耽荀讷音四卷李轨音三卷孙邈音三卷王元规音三卷孔氏公羊集觧十四卷王愆期注公羊十二卷又难荅论一卷髙袭传记十二卷荀爽徐钦荅问五卷刘寔左氏牒例二十卷又公羊违义三卷王俭音二卷春秋谷梁传叚肃注十三卷唐固注谷梁十二卷又注国语二十一卷糜信注谷梁十二卷又左氏传说要十卷张靖集觧十一卷程阐经传集注十六卷孔衍训注十三卷范寗集注十二卷徐干注十三卷徐邈注十二卷又传义十卷音一卷沈仲义集觧十卷萧邕问传义三卷刘兆三家集觧十一卷韩益三传论十卷胡讷集撰三传经觧十一卷又三传评十卷潘叔度春秋成集十卷又合三传通论十卷江熙公羊谷梁二传评三卷李铉春秋二传异同十二卷虞飜注国语二十一卷韦昭注二十一卷孔鼌觧二十一卷春秋辨证明经论六卷左氏音十二卷左氏钞十卷春秋辞苑五卷杂义难五卷左氏杜预评二卷春秋正义三十六卷杨士勋谷梁疏十二卷王玄度注春秋左氏传卢藏用春秋后语十卷髙重春秋纂要四十卷许康佐䓁集左氏传三十卷徐文逺左传义疏六十卷又左传音三卷隂弘道春秋左氏传序一卷李氏三传异同例十三卷冯伉三传异同三卷刘轲三传指要十五卷韦表㣲春秋三传总例二十卷王元感春秋振要二十卷韩滉春秋通一卷陆质集注春秋二十卷又集传春秋纂例十卷春秋㣲㫖二卷春秋辨疑七卷樊宗师春秋集传十五卷春秋加减一卷李瑾春秋指掌十五卷张杰春秋图五卷又春秋指元十卷裴安时左氏释疑七卷第五泰左传事类二十卷成玄谷梁总例十卷陆希声春秋通例三卷陈岳折衷春秋三十卷郭翔春秋义鑑三十卷栁宗元非国语二卷右春秋类六十六家一百部一千一百六十三卷古文孝经孔安国传一卷刘邵注一卷孝经王肃注一卷郑玄注一卷韦昭注一卷孙熙注一卷苏林注一卷谢万注一卷虞佐注一卷孔光注一卷殷仲文注一卷殷叔道注一卷徐整黙注二卷车胤孝经义四卷荀朂孝经集觧一卷皇侃义䟽三卷何约之大明中皇太子义疏一卷梁武帝疏十八卷太史叔明发题四卷刘炫述义五卷张士儒演孝经十二卷应瑞图一卷贾公彦孝经疏五卷魏克己注孝经一卷任希古越王孝经新义十卷今上孝经制㫖一卷元行冲御注孝经疏二卷尹知章注孝经一卷孔颖逹孝经义疏王元感注孝经一卷李嗣真孝经指要一卷平贞眘孝经议徐浩广孝经十卷右孝经类二十七家三十六部八十二卷论语郑玄注十卷又注论语释义一卷论语篇目弟子一卷王弼释疑二卷王肃注论语十卷又注孔子家语十卷李充注论语十卷梁顗注十卷孟釐注九卷袁乔注十卷尹毅注十卷张氏注十卷何晏集觧十卷孙绰集觧十卷盈氏集义十卷江熙集觧十卷徐氏古论语义注谱一卷虞喜賛郑玄论语注十卷畅恵明义注十卷宋明帝补卫瓘论语注十卷栾肇论语释十卷又駮二卷崔豹大义觧十卷缪播㫖序二卷郭象体略二卷戴诜述议二十卷刘炫章句二十卷皇侃疏十卷褚仲都讲疏十卷义注隠三卷杂义十三卷剔义十卷徐邈音二卷孔丛七卷王勃次论语十卷贾公彦论语疏十五卷韩愈注论语十卷张籍论语注辨二卷右论语类三十家三十七部三百二十七卷宋均注易纬九卷注诗纬十卷注礼纬三卷注乐纬三卷注春秋纬三十八卷注论语纬十卷注孝经纬五卷郑玄注书纬三卷注诗纬三卷右谶纬类二家九部八十四卷刘向五经杂义七卷又五经通义九卷五经要义五卷许慎五经异义十卷谯周五经然否论五卷杨方五经钩沈十卷杨思五经咨疑八卷元延明五经宗略四十卷刘炫五经正名十二卷沈文阿经典玄儒大义序録十卷班固䓁白虎通义六卷郑玄六艺论一卷郑志九卷郑记六卷王肃圣证论十一卷梁武帝孔子正言二十卷简文帝长春义记一百卷樊文深七经义纲略论三十卷又质疑五卷张讥游玄桂林二十卷谥法三卷沈约谥例十卷贺琛谥法三卷集天名称三卷陆徳明经典释文三十卷颜师古匡谬正俗八卷赵英五经对诀四卷刘迅六说五卷刘贶六经外传三十七卷张谧五经㣲㫖十四卷韦表㣲九经师授谱一卷裴侨卿㣲言注集二卷髙重经传要略十卷王彦威续古今谥法十四卷慕容宗夲五经类语十卷刘氏经典集音三十卷右经觧类十九家二十六部三百八十一卷尔雅李廵注三卷樊光注六卷孙炎注六卷沈璇集注十卷郭璞注一卷又图一卷音义一卷江灌图賛一卷又音六卷李轨觧小尔雅一卷扬雄别国方言十三卷刘熙释名八卷韦昭辩释名一卷李斯䓁三苍三卷杜林苍颉训诂二卷张益广雅四卷又埤苍三卷三苍训诂三卷杂字一卷古文字训二卷樊恭广苍一卷史游急就章一卷颜之推注一卷司马相如凡将篇一卷班固在昔萹一卷太甲篇一卷蔡邕圣草章一卷又劝学萹一卷今字石经论语二卷崔瑗飞龙萹篆草势合三卷许慎说文觧字十五卷吕忱字林七卷杨承庆字统二十卷冯干括字苑十三卷贾鲂字属篇一卷葛洪要用字苑一卷戴规辨字一卷僧寳志文字释训三十卷周成觧文字七卷王延杂文字音七卷王氏文字要说一卷阮孝绪文字集略一卷彭立文字辨嫌一卷王愔文字志三卷顾野王玉篇三十卷李登声类十卷吕静韵集五卷阳休之韵略一卷又辨嫌音二卷夏侯咏四声韵略十三卷张谅四声部三十卷赵氏韵篇十二卷陆慈切韵五卷郭训字㫖萹一卷古文竒字二卷卫宏诏定古文字书一卷虞龢法书目録六卷卫恒四体书势一卷萧子云五十二体书一卷庾肩吾书品一卷颜之推茟墨法一卷僧正度杂字书八卷何承天纂文三卷颜延之纂要六卷又诘幼文三卷张推证俗音三卷颜愍楚证俗音略一卷李虔续通俗文二卷李少通俗语难字一卷诸葛颖桂苑珠丛一百卷朱嗣卿幼学篇一卷项峻始学篇十二卷王羲之小学篇一卷杨方少学集十卷顾凯之启疑三卷萧子范千字文一卷周兴嗣次韵千字文一卷演千字文五卷黄初篇一卷吴章篇一卷音隠四卷难要字三卷览字知源三卷字书十卷叙同音三卷桂苑珠丛略要二十卷古今八体六文书法一卷古来篆隷诂训名録一卷茟墨法一卷鹿纸笔墨疏一卷篆书千字文一卷今字石经易篆三卷今字石经尚书本五卷今字石经郑玄尚书八卷三字石经尚书古篆三卷今字石经毛诗三卷今字石经仪礼四卷三字石经左传古篆书十二卷今字石经左传经十卷今字石经公羊传九卷蔡邕今字石经论语二卷曹宪尔雅音义二卷又博雅十卷文字指归四卷刘伯庄续尔雅一卷颜师古注急就章一卷武后字海一百卷李嗣真书后品一卷徐浩书谱一卷古迹记一卷张懐瓘书断三卷又评书药石论一卷张敬玄书则一卷褚长文书指论一卷张彦逺法书要録十卷裴行俭草书杂体荆浩茟法记一卷二王张芝张昶䓁书一千五百一十卷王方庆寳章集十卷又王氏八体书范四卷王氏工书状十五卷玄宗开元文字音义三十卷张参五经文字三卷唐玄庆九经字様一卷颜元孙干禄字书一卷欧阳融经典分毫正字一卷李腾说文字源一卷僧慧力像文玉篇三十卷萧钧韵音二十卷孙愐唐韵五卷武元之韵铨十五卷玄宗韵英五卷颜真卿韵海镜源三百六十卷李舟切韵十卷僧猷智辨体补修加字切韵五卷右小学类六十九家一百三部七百二十一卷唐书卷五十七唐书卷五十七考证艺文志部经録其类十一旧书作十二右礼类注二百九十五卷沈炳震曰按上止二百六十五卷作九十五卷误唐书卷五十七考证新唐书卷五十八钦定四库全书唐书卷五十八宋翰林学士欧阳修撰艺文志第四十八乙部史录其类十三一曰正史类二曰编年类三曰伪史类四曰杂史类五曰起居注类六曰故事类七曰职官类八曰杂传记类九曰仪注类十曰刑法类十一曰目录类十二曰谱牒类十三曰地理类凡着录五百七十一家八百五十七部一万六千八百七十四卷不着录三百五十八家一万二千二百二十七卷司马迁史记一百三十卷裴骃集解史记八十卷徐广史记音义十三卷邹诞生史记音三卷班固汉书一百一十五卷服虔汉书音训一卷应邵汉书集解音义二十四卷诸葛亮论前汉事一卷又音一卷孟康汉书音义九卷晋灼汉书集注十四卷又音义十七卷韦昭汉书音义七卷崔浩汉书音义二卷孔氏汉书音义钞二卷刘嗣等汉书音义二十六卷夏侯泳汉书音二卷包恺汉书音十二卷萧该汉书音十二卷隂景伦汉书律歴志音义一卷项岱汉书叙传八卷刘寳汉书駮义二卷陆澄汉书新注一卷韦稜汉书续训二卷姚察汉书训纂三十卷颜游秦汉书决疑十二卷僧务静汉书正义三十卷李喜汉书辨惑二十卷汉书正名氏义十二卷汉书英华八卷刘珍等东观汉记一百二十六卷又录一卷谢承后汉书一百三十三卷又录一卷薛莹后汉记一百卷司马彪续汉书八十三卷又录一卷刘义庆后汉书五十八卷华峤后汉书三十一卷谢沈后汉书一百二卷又外传十卷袁崧后汉书一百一卷又录一卷范晔后汉书九十二卷又论赞五卷刘昭补注后汉书五十八卷张莹汉南纪五十八卷刘熙注范晔后汉书一百二十二卷萧该后汉书音三卷刘芳后汉书音一卷臧兢后汉书音三卷王沈魏书四十七卷陈寿魏国志三十卷蜀国志十五卷吴国志二十一卷韦昭吴书五十五卷王隠晋书八十九卷虞预晋书五十八卷朱凤晋书十四卷谢灵运晋书三十五卷又录一卷臧荣绪晋书一百一十卷干寳晋书二十二卷萧子云晋书九卷何法盛晋中兴书八十卷徐爰宋书四十二卷孙严宋书五十八卷沈约宋书一百卷王智深宋书三十卷魏收后魏书一百三十卷魏澹后魏书一百七卷李徳林北齐末修书二十四卷王劭齐志十七卷又隋书八十卷萧子显齐书六十卷刘陟齐书十三卷谢昊姚察梁书三十四卷顾野王陈书三卷传縡陈书三卷许子儒注史记一百三十卷又音三卷刘伯荘史记音义二十卷御铨定汉书八十七卷顾胤汉书古今集义二十卷颜师古注汉书一百二十卷章懐太子贤注后汉书一百卷韦机后汉书音义二十七卷晋书一百二十卷姚思亷梁书五十六卷陈书三十六卷张大素后魏书一百卷又北齐书二十卷隋书三十二卷李百药北齐书五十卷令狐徳棻后周书五十卷隋书八十五卷志三十卷王元感注史记一百三十卷徐坚注史记一百三十卷李镇注史记一百三十卷又义林二十卷陈伯宣注史记一百三十卷韩琬续史记一百三十卷司马贞史记索隠三十卷刘伯荘又譔史记地名二十卷汉书音义二十卷张守节史记正义三十卷窦羣史记名臣疏三十四卷敬播注汉书四十卷又汉书音义十二卷元懐景汉书议苑姚庭汉书绍训四十卷沈遵汉书问答五卷李善汉书辨惑一十卷徐坚晋书一百一十卷髙希峤注晋书一百三十卷何超晋书音义三卷武徳贞观两朝史八十卷吴兢又齐史十卷梁史十卷陈史五卷周史十卷隋史二十卷唐书一百卷又一百三十卷国史一百六卷又一百一十三卷裴安时史记纂训二十卷又元魏书三十卷凡集史五家六部一千二百二十二卷梁武帝通史六百二卷李延寿南史八十卷又北史一百卷髙氏小史一百二十卷刘氏洞史二十卷姚康复统史二百卷右正史类七十家九十部四千八十五卷总七十三家六十九部纪年十四卷荀悦汉纪三十卷应邵等注荀悦汉纪三十卷崔浩汉纪音义三卷侯瑾汉皇徳纪三十卷张璠后汉纪三十卷袁宏后汉纪三十卷张缅后汉略二十七卷刘艾汉灵献二帝纪六卷袁晔汉献帝春秋十卷乐资山阳公载记十卷习凿齿汉晋春秋五十四卷魏武本纪四卷孙盛魏武春秋二十卷又晋阳秋二十二卷魏澹魏纪十二卷梁祚魏书国纪十卷环济吴纪十卷陆机晋帝纪四卷干宝晋纪二十二卷刘恊注干宝晋纪六十卷刘谦之晋纪二十卷曹嘉之晋纪十卷徐广晋纪四十五卷邓粲晋纪十一卷又晋阳秋三十二卷檀道鸾晋春秋二十卷萧景畅晋史草三十卷郭季产晋续纪五卷晋录五卷王智深宋纪三十卷裴子野宋略二十卷鲍衡卿宋春秋二十卷王琰宋春秋二十卷沈约齐纪二十卷吴均齐春秋三十卷谢昊梁典三十九卷刘璠梁典三十卷何之元梁典三十卷萧韶梁太清纪十卷皇帝纪七卷梁末代纪一卷臧严栖凤春秋五卷姚最梁昭后略十卷北齐纪二十卷王劭北齐志十七卷赵毅隋大业略纪二卷杜延业晋春秋略二十卷张大素隋后略十卷栁芳唐歴四十卷续唐歴二十二卷吴竞唐春秋三十卷韦述唐春秋三十卷陆长源唐春秋六十卷陈岳唐统纪一百卷焦璐唐朝年代纪十卷李仁实通歴七卷马总通歴十卷王氏五位图十卷广五运图苗台符古今通要四卷贾钦文古今年代歴一卷曹圭五通录十二卷张敦素建元歴二卷刘轲帝王歴数謌一卷封演古今年号录一卷韦美嘉号录一卷栁璨正闰位歴三卷李匡文两汉至唐年纪一卷右编年类四十一家四十八部九百四十七卷常璩华阳国志十三卷又汉之书十卷蜀李书九卷和包汉赵纪十四卷田融赵石纪二十卷又二石纪二十卷符朝杂记一卷王度随翙二石伪事六卷二石书十卷范亨燕书二十卷王景晖南燕录六卷张铨南燕书十卷髙闾燕志十卷叚龟龙凉记十卷西河记二卷张谘凉记十卷刘昞凉书十卷又炖煌实录二十卷裴景仁秦记十一卷拓拔凉录十卷桓玄伪事二卷邺洛鼎峙记十卷守节先生天启纪十卷崔鸿十六国春秋一百二十卷萧方三十国春秋三十卷李槩战国春秋二十卷蔡允恭后梁春秋十卷武敏之三十国春秋一百卷右伪史类一十七家二十七部五百四十二卷古文锁语四卷汲冡周书十卷子贡越絶书十六卷孔晁注周书八卷何承天春秋前传十卷又春秋前传杂语十卷乐资春秋后传三十卷孟仪注周载三十卷赵晔吴越春秋十二卷杨方吴越春秋削烦五卷吴越记六卷刘向战国䇿三十二卷髙诱注战国䇿三十二卷延笃战国䇿论一卷陆贾楚汉春秋九卷卫飒史记要传十卷张莹史记正传九卷谯周古史考二十五卷王粲汉书英雄记十卷葛洪史记钞十四卷又汉书钞三十卷后汉书钞三十卷张缅后汉书略二十五卷又晋书钞二十卷范晔后汉书缵十三卷孔衍春秋时国语十卷又春秋后国语十卷汉尚书十卷汉春秋十卷后汉尚书六卷后汉春秋六卷后魏尚书十四卷后魏春秋九卷王越客后汉文武释论二十卷袁希之汉表十卷张温三史要略三十卷阮孝绪正史削繁十四卷王廷秀史要二十八卷萧肃合史二十卷又录一卷王蔑史汉要集二卷司马彪九州春秋九卷后汉杂事十卷鱼豢魏略五十卷孙寿魏阳秋异同八卷魏武本纪年歴五卷王隠删补蜀记七卷张勃吴录三十卷李槩左史六卷胡冲吴朝人士品秩状八卷又吴歴六卷虞禹吴士人行状名品二卷虞溥江表传五卷徐衆三国评三卷王涛三国志序评三卷传畅晋诸公赞二十二卷晋歴二卷荀绰晋后略五卷贾匪之汉魏晋帝要纪三卷郭颁魏晋代说十卷谢绰宋拾遗录十卷孔思尚宋齐语录十卷隂僧仁梁撮要三十卷宋孝王关东风俗传六十三卷来奥帝王本纪十卷环济帝王略要十二卷刘滔先圣本纪十卷杨晔华夷帝王纪三十七卷张愔等帝系谱二卷韦昭洞纪四卷皇甫谧帝王代纪十卷又年歴六卷何茂林续帝王代纪十卷帝王代纪十六卷歴纪十卷姚恭年歴帝纪二十六卷吉文甫十五代略十卷代谱四十八卷诸葛眈帝录十卷庾和之歴代纪三十卷熊襄十代纪十卷卢元福帝王编年录五十一卷又共和以来甲乙纪年二卷赵弘礼三业歴二卷周树洞歴纪九卷徐整三五歴纪二卷又通歴二卷杂歴五卷孔衍国志歴五卷长歴十四卷千年歴二卷许氏千岁歴三卷陶弘景帝王年歴五卷羊瑗分王年歴五卷王嘉拾遗录三卷又拾遗记十卷周祗崇安记二卷王韶之崇安记十卷鲍衡卿乗舆飞龙记二卷萧大圆淮海乱离志四卷李仁实通歴七卷裴矩隋开业平陈记十二卷禇无量帝王纪録三卷皇甫遵吴越春秋传十卷卢彦卿后魏纪三十三卷刘允济鲁后春秋二十卷丘悦三国典略三十卷元行沖魏典三十卷员半千三国春秋二十卷李筌阃外春秋十卷李吉甫六代略三十卷张绚古五代新记二卷许嵩建康实录二十卷栁氏自备三十卷郑暐史隽十卷吕才隋记二十卷丘启期隋记十卷杜宝大业杂记十卷杜儒童隋季革命记五卷刘氏行年记二十卷崔良佐三国春秋裴遵度王政记杨岑皇王宝运录功臣录三十卷唐颕稽典一百三十卷王彦威唐典七十卷吴兢唐书备阙记十卷续皇王宝运录十卷韩祐续古今人表十卷张荐宰辅传略蒋乂大唐宰辅录七十卷又凌烟功臣秦府十八学士史臣等传四十卷凌璠唐录政要十二卷南卓唐朝纲领图一卷薛珰唐圣运图一卷刘肃大唐新语十三卷李肇国史补三卷林恩补国史十卷传载一卷史遗一卷温大雅今上王业记六卷李延寿太宗政典三十卷吴兢太宗勲史一卷又贞观政要十卷李康明皇政录十卷郑处诲明皇杂录二卷郑棨开天传信记一卷温畬天宝乱离西幸记一卷宋巨明皇幸蜀记一卷姚汝能安禄山事迹三卷包谞河洛春秋二卷徐岱奉天记一卷崔光庭徳宗幸奉天录一卷赵元一奉天录四卷张读建中西狩录十卷袁皓兴元圣功录三卷谷况燕南记三卷路隋平淮西记一卷杜信史略三十卷又闲居录三十卷郑澥凉国公平蔡录一卷薛图存河南记一卷李潜用乙夘记一卷太和摧兇记一卷野史甘露记二卷开成纪事二卷李石开成承诏录二卷李徳裕次栁氏旧闻一卷又文武两朝献替记三卷㑹昌伐叛记一卷上党纪叛一卷韩昱壶关录三卷裴庭裕东观奏记三卷令狐澄贞陵遗事二卷栁玭续贞陵遗事一卷郑言平剡录一卷张云咸通解围录一卷郑樵彭门纪乱三卷王坤惊听录一卷郭廷诲广陵妖乱志二卷干宁㑹稽录一卷韩偓金銮密记五卷王振汴水滔天录一卷公沙仲穆太和野史十卷右杂史类八十八家一百七部一千八百二十八卷郭璞穆天子传六卷汉献帝起居注五卷李轨晋泰始起居注二十卷又晋咸宁起居注二十二卷晋大康起居注二十二卷晋永平起居注八卷晋咸和起居注十八卷晋咸康起居注二十二卷刘道荟晋起居注三百二十卷晋建武大兴永昌起居注二十二卷晋建元起居注四卷晋永和起居注二十四卷晋升平起居注十卷晋隆和兴宁起居注五卷晋太和起居注六卷晋咸安起居注三卷晋宁康起居注六卷晋太元起居注五十二卷晋崇宁起居注十卷晋元兴起居注九卷晋义熙起居注三十四卷晋元熙起居注二卷何始真晋起居钞五十一卷晋起居注钞二十四卷宋永初起居注六卷宋景平起居注三卷宋元嘉起居注七十一卷宋孝建起居注十七卷宋大明起居注十五卷后魏起居注二百七十六卷齐永明起居注二十五卷梁大同七年起居注十卷陈起居注四十一卷隋开皇元年起居注六卷王逡之三代起居注钞十五卷流别起居注四十七卷温大雅大唐创业起居注三卷开元起居注二千六百八十二卷姚璹修时政记四十卷凡实录二十八部三百四十五卷周兴嗣梁皇帝实录二卷谢昊梁皇帝实录五卷梁太清实录十卷髙祖实绿二十卷今上实录二十卷长孙无忌贞观实录四十卷许敬宗皇帝实录三十卷髙宗后修实录三十卷韦述髙宗实录三十卷武后髙宗实录一百卷则天皇后实录二十卷宗秦客圣母神皇实录十八卷吴兢中宗实录二十卷刘知几太上皇实录十卷吴兢睿宗实录五卷张说今上实录二十卷开元实录四十七卷玄宗实录一百卷肃宗实录三十卷令狐峘代宗实录四十卷沈既济建中实录十卷徳宗实录五十卷顺宗实录五卷宪宗实录四十卷穆宗实录二十卷敬宗实录十卷文宗实录四十卷武宗实录三十卷凡诏令一家一十一部三百五卷晋杂诏书一百卷又二十八卷又六十六卷晋诏书黄素制五卷晋定品杂制八卷晋太元副诏二十一卷晋崇安元兴大亨副诏八卷晋义熙诏二十二卷宋永初诏六卷宋元嘉诏二十一卷宋干诏集区别二十七卷温彦博古今诏集三十卷李义府古今诏集一百卷薛克构圣朝诏集三十卷唐徳音录三十卷太平内制五卷明皇制诏录十卷元和制集十卷王起写宣十卷马文敏王言㑹最五卷唐旧制编录六卷拟状注制十卷右起居注类六家三十八部一千二百七十二卷总七家七十七部秦汉以来旧事八卷汉武帝故事二卷韦氏三辅旧事一卷葛洪西京杂记二卷建武故事三卷永平故事二卷应劭汉朝駮三十卷汉诸王奏事十卷汉魏吴蜀旧事八卷魏名臣奏事三十卷魏台访议三卷魏廷尉决事十卷南台奏事九卷晋太始太康故事八卷孔愉晋建武咸和咸康故事四卷晋建武以来故事三卷晋氏故事三卷晋朝杂事二卷晋故事四十三卷晋诸杂故事二十二卷晋杂议十卷晋要事三卷晋宋旧事一百三十卷车灌晋修复山陵故事五卷卢綝晋八王故事十二卷又晋四王起事四卷张敞晋东宫旧事十卷范汪尚书大事二十一卷华林故事名一卷刘道荟先朝故事二十卷交州杂故事九卷中兴伐逆事二卷温子昇魏永安故事三卷萧大圆梁魏旧事三十卷僧亡名天正旧事三卷应詹江南故事三卷大司马陶公故事三卷郗太尉为尚书令故事三卷王愆期救襄阳上都府事一卷春坊旧事三卷武后述圣纪一卷杜正伦春坊要录四卷王方庆南宫故事十二卷裴矩邺都故事十卷马总唐年小录八卷张齐贤孝和中兴故事三卷卢若虚南宫故事三十卷令狐徳棻凌烟阁功臣故事四卷敬播文贞公传事四卷刘祎之文贞公故事六卷张大业魏文贞故事八卷王方庆文贞公事录一卷李仁实卫公平突厥故事二卷谢偃英公故事四卷刘祎之英国贞武公故事四卷陈諌等彭城公故事一卷张九龄事迹一卷李渤事迹一卷杜悰事迹一卷吴湘事迹一卷丘据相国凉公录一卷右故事类十七家四十三部四百九十六卷王隆汉官解诂三卷应劭汉官五卷汉官仪十卷蔡质汉官典仪一卷丁孚汉官仪式选用一卷荀攸等魏官仪一卷传畅晋公卿礼秩故事九卷百官名十四卷干宝司徒仪注五卷陆机晋惠帝百官名三卷晋官属名四卷晋过江人士目一卷卫禹晋永嘉流士二卷登城三战簿三卷范晔百官阶次一卷荀钦明宋百官阶次三卷宋百官春秋六卷魏官品令一卷王珪之齐职官仪五十卷徐勉梁选簿三卷沈约梁新定官品十六卷梁百官人名十五卷陈将军簿一卷太建十一年百官簿状二卷郎楚之隋官序录十二卷王道秀百官春秋十三卷郭演职令古今百官注十卷陶彦藻职官要录三十六卷职员旧事三十卷王方庆宫卿旧事一卷六典三十卷王方庆又譔尚书考功簿五卷又尚书考功状绩簿十卷尚书科配簿五卷五省迁除二十卷裴行俭选谱十卷唐循资格一卷沈既济选举志十卷梁戴言具员故事十卷又具员事迹十卷杜英师职该二卷任戬官品纂要十卷温大雅大丞相唐王官属记二卷杜易简御史台杂注五卷韩琬御史台记十二卷韦述御史台记十卷又集贤注记三卷李构御史台故事三卷刘贶天官旧事一卷栁芳大唐宰相表三卷马宇凤池录五十卷贺兰正元辅佐记十卷又举选衡鑑三卷韦琯国相事状七卷张之绪文昌损益二卷李肇翰林志一卷李吉甫元和国计簿十卷又元和百司举要一卷王涯唐循资格五卷韦处厚太和国计二十卷王彦威占额图一卷孙结大唐国照图一卷大唐国要图五卷翰林内志一卷杨鉅翰林学士院旧规一卷右职官类十九家二十六部二百六十二卷赵岐三辅决录十卷魏文帝海内四品录三卷海内先贤传五卷李氏海内先贤行状三卷韦氏四海耆旧传一卷诸国先贤传一卷圈称陈留风俗传三卷苏林陈留耆旧传三卷刘昞炖煌实录二十卷陈英宗陈留先贤传像赞一卷江敞陈留人物志十五卷周斐汝南先贤传五卷陆胤志广州先贤传一卷刘芳广州先贤传七卷徐整豫章旧志八卷又豫章烈士传三卷华隔广陵烈士传一卷张胜桂阳先贤画赞五卷朱育㑹稽记四卷虞预㑹稽典录二十四卷谢承㑹稽先贤传七卷贺氏㑹稽先贤传像赞四卷钟离岫㑹稽后贤传三卷贺氏㑹稽太守像赞二卷陆凯吴国先贤传五卷吴国先贤像赞三卷陈夀益部耆旧传十四卷益州耆旧杂传记二卷白襃鲁国先贤传十四卷张方楚国先贤传十二卷髙范荆州先贤传一卷仲长统山阳先贤传一卷范瑗交州先贤传四卷习凿齿襄阳耆旧传五卷又逸人髙士传八卷王基东莱耆旧传一卷王羲度徐州先贤传九卷又一卷刘义庆徐州先贤传赞八卷刘彧长沙旧邦传赞四卷郭缘生武昌先贤传三卷虞溥江表传三卷崔蔚祖海岱志十卷吴均吴郡钱塘先贤传五卷阳休之幽州古今人物志三十卷刘叔先东阳朝堂书赞一卷济北先贤传一卷庐江七贤传一卷零陵先贤传一卷萧广济孝子传十五卷师觉授孝子传八卷王韶之孝子传十五卷又赞三卷宗躬孝子传二十卷又止足传十卷虞盘佐孝子传一卷又髙士传二卷徐广孝子传三卷梁武帝孝子传三十卷杂孝子传二卷郑缉之孝子传赞十卷申秀孝友传八卷元怿显忠录二十卷嵇康圣贤髙士传八卷皇甫谧髙士传十卷又逸士传一卷玄晏春秋二卷韦氏家传三卷周续之上古以来圣贤髙士传赞三卷刘昼髙才不遇传四卷周弘让续髙士传八卷张显逸人传三卷钟离儒逸人传十卷袁宏名士传三卷袁淑真隠传二卷阮孝绪髙隠传十卷刘向列士传二卷范晏隂徳传二卷齐竟陵文宣王子良止足传十卷钟岏良吏传十卷先儒传五卷殷系英藩可录事三卷郑忱文林馆记十卷张隲文士传五十卷梁元帝孝徳传三十卷又忠臣传三十卷全徳志一卷丹阳尹传十卷同姓名录一卷懐旧志九卷裴懐贵兄弟传三卷悼善列传四卷刘昭幼童传十卷卢思道知已传一卷孙敏春秋列国名臣传九卷孔子弟子传五卷东方朔传八卷李固别传七卷梁冀传二卷郭沖诸葛亮隠没五事一卷何颙传一卷曹瞒传一卷母丘俭记三卷管辰管辂传二卷戴逵竹林七贤论二卷孟仲晖七贤传七卷桓玄传二卷杂传六十九卷又四十卷又九卷任昉杂传一百二十卷荆扬二州迁代记四卷元晖等秘录二百七十卷王孝恭集记一百卷汉明帝画赞五十卷姚澹四科传赞四卷七国叙赞十卷益州文翁学堂图一卷荀伯子荀氏家传十卷又薛常侍传二卷明氏世录六卷汉南庾氏家传三卷禇氏家传一卷殷氏家传三卷崔氏世传七卷邵氏家传十卷王氏家传二十一卷江氏家传七卷暨氏家传一卷虞氏家传五卷裴氏家记三卷诸葛传五卷曹氏家传一卷诸王传一卷陆史十五卷王劭尔朱氏家传二卷何妥家传二卷裴若弼家传一卷令狐徳棻令狐家传一卷张大素炖煌张氏家传二十卷魏征自古诸侯王善恶录二卷章懐太子列藩正论三十卷郑世翼交游传二卷李袭誉忠孝图传赞二十卷许敬宗文馆词林文人传一百卷崔玄暐友义传十卷又义士传十五卷傅奕髙识传十卷郎余令孝子后传三十卷平贞眘养徳传徐坚大隠传三卷裴朏续文士传十卷李袭誉又譔江东记三十卷李义府宦游记七十卷王方庆友悌录十五卷又王氏训诫五卷王氏列传十五卷王氏尚书传五卷魏文贞故书十卷唐临㝠报记二卷李筌中台志十卷卢诜四公记一卷王瓘广轩辕本纪三卷李渤六贤图赞一卷陆龟䝉小名录五卷张昌宗古文纪年新传三卷王绪永宁公辅梁记十卷贾闰甫李密传三卷颜师古安兴贵家传陆氏英贤征记三卷李邕狄仁杰传三卷郭湜髙氏外传一卷李翰张巡姚誾传二卷陈翃郭公家传八卷殷亮颜氏家传一卷殷仲容颜氏行状一卷马宇叚公别传二卷李繁桐国邺侯家传十卷王起李赵公行状一卷张茂枢河东张氏家传三卷崔氏唐显庆登科记五卷姚康科第录十六卷李奕唐登科记二卷文场盛事一卷张鷟朝野佥载二十卷封氏闻见记五卷刘餗国朝传记三卷国朝旧事四十卷苏特唐代衣冠盛事录一卷李绰尚书故实一卷栁氏训序一卷武平一景龙文馆记十卷萧叔和天祚永归记一卷韦机西征记韩琬南征记十卷凌凖邠志二卷陆贽遣使录一卷裴肃平戎记五卷房千里投荒杂录一卷杜佑宾佐记一卷文宗朝备问一卷黄璞闽川名士传一卷魏征祥瑞录十卷徐景玉玺正录一卷国宝传一卷许康佐九鼎记四卷颜师古王㑹图李徳裕异域归忠传二卷西蕃㑹盟记三卷西戎记二卷英雄录一卷赵珫孝行志二十卷武谊自古忠臣传二十卷凡女训十七家二十四部三百八十三卷刘向列女传十五卷皇甫谧列女传六卷綦母邃列女传七卷刘熙列女传八卷赵母列女传七卷项宗列女后传十卷曹植列女传颂一卷夫人列女传序赞一卷杜预列女记十卷虞通之后妃记四卷又妬记二卷诸葛亮贞洁记一卷曹大家女诫一卷辛徳源王劭等内训二十卷徐湛之妇人训解集十卷女训集六卷长孙皇后女则要录十卷魏征列女传略七卷武后列女传一百卷又孝女传二十卷古今内范一百卷内范要略十卷保傅乳母传七卷凤楼新诫二十卷王方庆王氏女记十卷又王氏王嫔传五卷续妬记五卷尚宫朱氏女论语十篇薛䝉妻韦氏续曹大家女训十二章王抟妻杨氏女诫一卷右杂传记类一百二十五家一百四十六部一千六百五十六卷总一百四十七家一百五十一部卫宏汉旧仪四卷董巴大汉舆服志一卷徐广车服杂注一卷又晋尚书仪曹新定仪注四十一卷晋仪注三十九卷传瑗晋新定仪注四十卷晋尚书仪曹吉礼仪注三卷晋尚书仪曹事九卷晋杂仪注二十一卷宋尚书仪注三十六卷宋仪注二卷张镜宋东宫仪记二十三卷严植之南齐仪注二十八卷又梁皇帝崩凶仪十一卷梁皇太子丧礼五卷梁王侯以下凶礼九卷士丧礼仪注十四卷沈约梁仪注十卷又梁祭地祗隂阳仪注二卷鲍泉新仪三十卷明山賔等梁吉礼十八卷梁吉礼仪注四卷又十卷梁尚书仪曹仪注十八卷又二十卷梁天子丧礼七卷又五卷梁大行皇帝皇后崩仪注一卷梁太子妃薨凶仪注九卷梁诸侯世子卒凶仪注九卷梁陈大行皇帝崩仪注八卷贺玚等梁宾礼一卷梁宾礼仪注十三卷陆琏梁军礼四卷司马褧梁嘉礼三十五卷又嘉礼仪注四十五卷陈吉礼仪注五十卷陈杂吉仪注三十卷陈杂仪注六卷陈诸帝后崩仪注五卷陈杂仪注凶仪十三卷陈皇太后崩仪注四卷陈皇太子妃薨仪注五卷张彦陈宾礼仪注六卷常景后魏仪注五十卷赵彦深北齐吉礼七十二卷北齐皇太后丧礼十卷髙颎隋吉礼五十四卷牛弘潘徽隋江都集礼一百二十卷大驾卤簿一卷周迁古今舆服杂事十卷萧子云古今舆服杂事二十卷甲辰仪注五卷挚虞决疑要注一卷崔豹古今注一卷诸王国杂仪注十卷杂仪注一百卷范注杂府州郡仪十卷又祭典三卷何胤丧服治礼仪注九卷何点理礼仪注九卷冠婚仪四卷崔皓婚仪二卷何晏祭仪魏明帝谥议二卷魏氏郊丘二卷髙堂隆魏台杂访议三卷晋谥议八卷晋简文谥议四卷孔晁等晋明堂郊社议三卷蔡谟晋七庙议三卷干宝杂议五卷荀顗等晋杂议十卷王景之要典三十九卷王逸齐典四卷丘仲孚皇典五卷卢谌杂祭注六卷卢辩祀典五卷徐爰家仪一卷王俭吉仪二卷又弔答书仪十卷皇室书仪七卷鲍衡卿皇室书仪十三卷谢朏书笔仪二十卷谢允书仪二卷唐瑾妇人书仪八卷童悟十三卷纪僧真玉玺谱一卷姚察传国玺十卷徐令言玉玺正录一卷张大颐明堂仪一卷姚璠等明堂仪注三卷皇太子方岳亚献仪二卷萧子云东宫杂事二十卷陆开明宇文恺东宫典记七十卷令狐徳棻皇帝封禅仪六卷孟利贞封禅录十卷裴守真神岳封禅仪注十卷郭山恽大享明堂仪注二卷亲享太庙仪注三卷裴矩虞世南大唐书仪十卷窦维鍌吉凶礼要二十卷韦叔夏五礼要记三十卷王悫中礼仪注八卷杨烱家礼十卷大唐仪礼一百卷永徽五礼一百三十卷武后紫宸礼要十卷开元礼一百五十卷萧嵩开元礼义镜一百卷开元礼京兆义罗十卷开元礼类释二十卷开元礼百问二卷颜真卿礼乐集十卷韦渠牟贞元新集开元后礼二十卷栁逞唐礼纂要六卷韦公肃礼阁新仪二十卷王彦威元和曲台礼三十卷又续曲台礼三十卷李弘泽直礼一卷韦述东封记一卷李袭誉明堂序一卷员半千明堂新礼三卷李嗣真明堂新礼十卷王泾大唐郊祀录十卷裴瑾崇丰二陵集礼王方庆三品官祔庙礼二卷又古今仪集五十卷孟诜家祭礼一卷徐闰家祭仪一卷范传式寝堂时飨仪一卷郑正则祠享仪一卷周元阳祭录一卷贾顼家荐仪一卷卢弘宣家祭仪孙氏仲享仪一卷刘孝孙二仪实录一卷袁郊二仪实录衣服名义图一卷又服餙变古元录一卷王晋使范一卷戴至徳丧服变服一卷张戬丧仪纂要九卷孟诜丧服正要二卷商价丧礼极议一卷张荐五服图仲子陵五服图十卷裴茞内外亲族五服仪二卷又书仪三卷葬王播仪一卷郑氏书仪二卷裴度书仪二卷杜有晋书仪二卷右仪注类六十一家一百部一千四百六十七卷汉建武律令故事三卷汉名臣奏二十九卷廷尉决事二十卷廷尉駮事十一卷廷尉杂诏书二十六卷南台奏事二十二卷应劭汉朝议駮三十卷陈寿汉名臣奏事三十卷晋駮事四卷晋弹事九卷贾充杜预刑法律本二十一卷又晋令四十卷宗躬齐永明律八卷蔡法度梁律二十卷又梁令三十卷梁科二卷条钞晋宋齐梁律二十卷范泉等陈律九卷又陈令三十卷陈科三十卷赵郡王叡北齐律二十卷令八卷麟趾格四卷赵肃等周律二十五卷苏绰大统式三卷张斐律解二十卷刘邵律略论五卷髙颎等隋律十二卷牛弘等隋开皇令三十卷隋大业律十八卷武徳律十二卷又式十四卷令三十一卷贞观律十二卷又令二十七卷格十八卷留司格一卷式三十三卷永徽律十二卷又式十四卷式本四卷令三十卷散颁天下格七卷留本司行格十八卷律疏三十卷永徽留本司格后十一卷赵仁本法例二卷崔知悌法例二卷垂拱式二十卷又格十卷新格二卷散颁格三卷留司格六卷删垂拱式二十卷又散颁格七卷太极格十卷开元前格十卷开元后格十卷又三十卷式二十卷格后长行敕六卷开元新格十卷格式律令事类四十卷度支长行㫖五卷王行先律令手鑑二卷元泳式苑四卷裴光庭唐开元格令科要一卷元和格敕三十卷元和删定制敕三十卷太和格后敕四十卷格后敕五十卷狄兼謩开成详定格十卷大中刑法总要格后敕六十卷张戣大中刑律统类十二卷卢纾刑法要录十卷张伾判格三卷李崇法鑑八卷右刑法类二十八家六十一部一千四卷刘向七略别录二十卷刘歆七略七卷荀朂晋中经簿十四卷又新譔文章家集叙五卷丘深之晋义熙以来新集目录三卷王俭宋元徽元年四部书目录四卷令书七志七十卷阮孝绪七录十二卷丘宾卿梁天监四年书目四卷刘遵梁东宫四部书目四卷陈天嘉四部书目四卷牛弘隋开皇四年书目四卷王劭隋开皇二十年书目四卷殷淳四部书目序录三十九卷杨松珍史目三卷挚虞文章志四卷宋明帝晋江左文章志二卷沈约宋世文章志二卷傅亮续文章志二卷名手画录一卷虞龢法书目录六卷羣书四录二百卷母煚古今书录四十卷韦述集贤书目一卷李肇经史释题二卷宗谏注十三代史目十卷常宝鼎文选着作人名目三卷尹植文枢祕要目七卷唐书叙例目录一卷孙玉汝唐列圣贤录目二十五卷吴氏西斋书目一卷河南东斋史目三卷蒋彧新集书目一卷杜信东斋籍二十卷右目录类十九家二十二部四百六卷宋衷世本四卷世本别录一卷宋均注帝谱世本七卷王氏注世本谱二卷汉氏帝王谱二卷齐永元中表簿六卷梁大同四年表簿三卷齐梁宗簿三卷梁亲表谱五卷后魏皇帝宗族谱四卷元晖业后魏辨宗录二卷后魏谱二卷后魏方司格一卷齐髙氏谱六卷周宇文氏谱一卷贾冠国亲皇太子亲传四卷王俭百家集谱十卷王僧孺百家谱三十卷又十八州谱七百一十二卷徐勉百官谱二十卷贾执百家谱五卷又姓氏英贤谱一百卷何承天姓苑十卷贾希镜氏族要状十五卷官族传十五卷冀州姓族谱七卷洪州诸姓谱九卷袁州诸姓谱七卷司马氏世家二卷杨氏谱一卷苏氏谱一卷孙氏谱记十五卷韦氏谱十卷裴氏家牒二十卷大唐氏族志一百卷姓氏谱二百卷栁沖大唐姓族系录二百卷路敬淳衣冠谱六十卷又着姓略记二十卷王元感姓氏实论十卷崔日用姓苑略一卷岑羲氏族录王方庆王氏家牒十五卷又家谱二十卷王氏着录十卷韦述开元谱二十卷国朝宰相甲族一卷百家类例三卷唐新定诸家谱录一卷林寳元和姓纂十卷窦从一系纂七卷陈湘姓林五卷孔至姓氏杂录一卷李利渉唐官姓氏记五卷又编古命氏三卷栁璨姓氏韵略六卷萧颕士梁萧史谱二十卷栁芳永泰新谱二十卷栁璟续谱十卷皇唐玉牒一百一十卷唐皇室维城录一卷李匡文天潢源泒谱一卷又唐偕日谱一卷玉牒行楼一卷皇孙郡王谱一卷元和县主谱一卷家谱一卷李衢大唐皇室新谱一卷黄恭之孔子系叶传二卷谢氏家谱一卷东莱吕氏家谱一卷薛氏家谱一卷颜氏家谱一卷虞氏家谱一卷孙氏家谱一卷吴郡陆氏宗系谱一卷刘氏谱考三卷刘氏家史十五卷纪王慎家谱一卷蒋王恽家谱一卷李用休家谱二卷徐氏谱一卷徐义伦家谱一卷刘晏家谱一卷刘舆家谱一卷周长球家谱一卷施氏家谱二卷万氏家谱一卷荥阳郑氏家谱一卷窦氏家谱一卷鲜于氏家谱一卷赵郡东祖李氏家谱二卷李氏房从谱一卷韦氏诸房略一卷讳行录一卷右谱牒类十七家三十九部一千六百一十七卷三辅黄图一卷三辅旧事三卷汉宫阁簿三卷洛阳宫殿簿三卷葛洪西京杂记二卷薛冥西京记三卷潘岳关中记一卷陆机洛阳记一卷戴延之洛阳记一卷后魏洛阳记五卷杨佺期洛城图一卷邓基陆澄地理志一百五十卷任昉地记二百五十二卷虞茂区宇图一百二十八卷郎蔚之隋图经集记一百卷周地图一百三十卷杂记十二卷杂地志五卷地理志书钞十卷地域方丈图一卷地域方尺图一卷职方记十六卷晋太康土地记十卷太康州郡县名五卷后魏诸州记二十卷周处风土记十卷圈称陈留风俗传三卷扬雄蜀王本记一卷谯周三巴记一卷李克益州记三卷郭仲产荆州记二卷鲍坚南雍州记三卷阮叙之南兖州记一卷山谦之南徐州记二卷刘损之京口记二卷孙处玄润州图注二十卷雷次宗豫章记一卷郑缉之东阳记一卷张僧监浔阳记二卷李叔布齐州记四卷张勃吴地记一卷晏模齐地记二卷陆翙邺中记二卷刘芳徐地录一卷梁元帝职贡图一卷又荆南地志二卷王范交广二州记一卷樊文深中岳颍州志五卷秣陵记二卷湘州记四卷湘州图副记一卷京邦记二卷分吴㑹丹阳三郡记二卷西河旧事一卷阚骃十三州志十四卷顾野王舆地志三十卷又十国都城记十卷周明帝国都城记九卷郭璞注山海经二十三卷又山海经图赞二卷山海经音二卷桑钦水经三卷郦道元注水经四十卷僧道安四海百川水源记一卷又一卷江图二卷庾仲雍江记五卷又汉水记五卷寻江源记五卷刘澄之永初山川古今记二十卷李氏宜都山川记一卷沈莹临海水土异物志一卷杨孚交州异物志一卷陈祈畅异物志一卷万震南州异物志一卷朱应扶南异物志一卷京兆郡方物志二十卷诸郡土俗物产记十九卷凉州异物志二卷庙记一卷薛泰舆驾东幸记一卷诸葛颕巡总扬州记七卷戴祚西征记二卷郭缘生述征记二卷姚最述行记二卷沈懐文随王入沔记十卷魏聘使行记五卷李彤圣贤塜墓记一卷宋云魏国以西十一国事一卷沈懐远南越志五卷程士章西域道里记二卷常骏等赤土国记二卷王玄䇿中天竺国行记十卷僧智勐游行外国传一卷僧法盛歴国传二卷日南传一卷林邑国记一卷真腊国事一卷交州以来外国传一卷奉使髙丽记一卷西南蛮入朝首领记一卷裴矩髙丽风俗一卷邓行俨东都记三十卷括地志五百五十卷又序略五卷长安四年十道图十三卷开元三年十道图十卷劔南地图二卷李播方志图西域图志六十卷李吉甫元和郡县图志五十四卷又十道图十卷古今地名三卷删水经十卷梁载言十道志十六卷王方庆九嵕山志十卷贾耽地图十卷又皇华四逹记十卷古今郡国县道四夷述四十卷关中陇右山南九州别录六卷贞元十道录四卷吐蕃黄河录四卷韦澳诸道山河地名要略九卷刘之推文括九州要略三卷郡国志十卷马敬寔诸道行程血脉图一卷邓世隆东都记三十卷韦机东都记二十卷韦述两京新记五卷两京道里记三卷李仁实戎州记一卷卢鸺嵩山记一卷马温邺都故事二卷刘公锐邺城新记三卷张周封华阳风俗录一卷卢求成都记五卷郑暐益州理乱记三卷李璋太原事迹记十四卷张文规吴兴杂录七卷房千里南方异物志一卷孟琯岭南异物志一卷刘恂岭表录异三卷余知古渚宫故事十卷吴从政襄沔记三卷张氏燕吴行役记二卷韦宙零陵录一卷张密庐山杂记一卷张容九江新旧录三卷莫休符桂林风土记三卷叚公路北户杂录三卷林谞闽中记十卷裴矩又譔西域图记三卷顾愔新罗国记一卷张建章渤海国记三卷戴斗诸蕃记一卷逹奚通海南诸蕃行记一卷袁滋云南记五卷李繁北荒君长录三卷髙少逸四夷朝贡录十卷吕述黠戞斯朝贡图传一卷樊绰蛮书十卷窦滂云南别录一卷云南行记一卷徐云虔南诏录三卷右地理类六十三家一百六部一千二百九十二卷唐书卷五十八唐书卷五十八考证艺文志二乙部李喜汉书辨惑三十卷旧书作李善按李善本传着汉书辨惑三十卷当从旧书又此志后复载李善汉书辨惑一十卷乃重出卷数亦误右编年类注三百五十五卷沈炳震曰按上止三百四十五卷作五十五误任昉杂传一百二十卷沈炳震曰按隋书经籍志作三十六卷注云本百四十七卷亡此云一百二十卷既非原本又非缺本未详何据唐书卷五十八考证新唐书卷五十九钦定四库全书唐书卷五十九宋翰林学士欧阳修撰艺文志第四十九丙部子录其类十七一曰儒家类二曰道家类三曰法家类四曰名家类五曰墨家类六曰纵横家类七曰杂家类八曰农家类九曰小说类十曰天文类十一曰厯算类十二曰兵书类十三曰五行类十四曰杂艺术类十五曰类书类十六曰明堂经脉类十七曰医术类凡着录六百九家九百六十七部一万七千一百五十二卷不着录五百七家五千六百一十五卷晏子春秋七卷曾子二卷子思子七卷公孙尼子一卷赵岐注孟子十四卷刘熙注孟子七卷郑玄注孟子七卷綦母邃注孟子七卷荀卿子十二卷董子一卷鲁连子一卷陆贾新语二卷贾谊新书十卷桓寛盐铁论十卷刘向新序三十卷又说苑三十卷扬子法言六卷宋衷注法言十卷李轨注法言三卷陆绩注扬子太玄经十二卷虞翻注太玄经十四卷范望注太玄经十二卷宋仲孚注太玄经十二卷蔡文邵注太玄经十卷桓子新论十七卷王符潜夫论十卷仲长子昌言十卷荀悦申鉴五卷魏子三卷魏文帝典论五卷徐氏中论六卷王粲去代论集三卷王肃政论十卷杜氏体论四卷顾子新论五卷文礼通语十卷诸葛亮集诫二卷陆景典训十卷谯子法训八卷又五教五卷王婴古今通论三卷周生烈子五卷袁子正论二十卷又正书二十五卷孙氏成败志三卷夏侯湛新论十卷杨泉物理论十六卷又太玄经十四卷华谭新论十卷虞喜志林新书二十卷又后林新书十卷顾子义训十卷蔡洪清化经十卷干宝正言十卷又立言十卷蔡韶闳论二卷吕竦要覧五卷周舍正览六卷刘徽鲁史欹器图一卷綦母氏诫林三卷颜氏家训七卷李穆叔典言四卷王滂百里昌言二卷崔子至言六卷卢辩坟典三十卷王劭读书记三十二卷王通中说五卷辛徳源正训二十卷太宗序志一卷又帝范四卷髙宗天训四卷武后紫枢要录十卷又臣轨二卷百寮新诫五卷青宫纪要三十卷少阳正范三十卷列藩正论三十卷章懐太子春秋要录十卷又修身要览十卷君臣相起发事三卷魏征諌事五卷又自古诸侯王善恶录二卷张太玄平台百一寓言三卷君臣政理论三卷陆善经注孟子七卷张镒孟子音义三卷杨倞注荀子二十卷王涯注太玄经六卷员俶太玄幽赞十卷栁宗元注扬子法言十三卷李袭誉五经妙言四十卷郑澣经史要录二十卷刘贶续说苑十卷杜正伦百行章一卷宪宗前代君臣事迹十四篇武后训记杂载十卷维城典训二十卷褚无量翼善记裴光庭摇山徃则一卷又维城前轨一卷丁公着皇太子诸王训十卷六经法言二十卷崔郾诸经纂要十卷于志宁谏苑二十卷王方庆谏林二十卷杨浚圣典三卷张九龄千秋金镜录五卷唐次辨谤畧三卷元和辨谤畧十卷裴潾太和新修辨谤畧三卷李仁实格论三卷赵冬曦王政三卷冯中庸政录十卷贾子一卷储光羲正论十五卷牛希济理源二卷君臣图翼二十五卷李吉甫古今说苑十一卷李徳裕御臣要畧丘光庭康教论一卷元子十卷又浪说七篇漫说七篇杜信元和子二卷林慎思伸䝉子三卷冀子五卷崔悫儒玄论三卷右儒家类六十九家九十二部七百九十一卷鬻子一卷老子道徳经二卷又三卷河上公注老子道徳经二卷王弼注新记玄言道徳二卷又老子指例畧二卷蜀才注老子二卷钟㑹注二卷羊祜注二卷又解释四卷孙登注老子二卷王尚注二卷袁真注二卷张凭注二卷刘仲融注二卷陶弘景注四卷树钟山注二卷李允愿注二卷陈嗣古注二卷僧惠琳注二卷惠严注二卷鸠摩罗什注二卷义盈注二卷程韶集注二卷任真子集解四卷张道相集注四卷卢景裕梁旷等注二卷安丘望之老子章句二卷又道徳经指趣三卷王肃玄言新记道徳二卷梁旷道徳经品四卷严遵指归十四卷何晏讲疏四卷又道徳问二卷梁武帝讲疏四卷又讲疏六卷顾欢道徳经义疏四卷又义疏治纲一卷孟智周义疏五卷戴诜义疏六卷葛洪老子道徳经序诀二卷韩荘玄㫖八卷刘遗民玄谱一卷节解二卷章门一卷李轨老子音一卷鹖冠子三卷张湛注列子八卷郭象注荘子十卷向秀注二十卷崔譔注十卷司马彪注二十一卷又注音一卷李颐集解二十卷王玄古集解二十卷李充释荘子论二卷冯廓老子指归十三卷又荘子古今正义十卷梁简文帝讲疏三十卷王穆疏十卷又音一卷荘子疏七卷文子十二卷广成子十二卷唐子十卷苏子七卷宣子二卷陆子十卷抱朴子内篇十卷孙子十二卷符子三十卷贺子十卷牟子二卷传弈注老子二卷杨上善注老子道徳经二卷又注荘子十卷老子指畧论二卷辟闾仁谞注老子二卷贾大隐老子述义十卷陆徳明荘子文句义二十卷玄宗注道徳经一卷又疏八卷卢藏用注老子二卷又注荘子内外篇十二卷邢南和注老子冯朝隐注老子白履忠注老子李播注老子尹知章注老子传弈老子音义陆徳明老子疏十五卷逢行珪注鬻子一卷陈庭玉老子疏陆希声道徳经传四卷吴善经注道徳经二卷杨上善道徳经三畧论三卷道士成玄英注老子道徳经二卷又开题序诀议疏七卷注荘子三十卷疏十二卷张游朝南华象罔说十卷又冲虚白马非马证八卷孙思邈注老子又注荘子栁纵注荘子尹知章注荘子甘晖魏包注荘子元载南华通微十卷张志和太易十五卷又玄真子十二卷陈庭玉荘子疏道士李含光老子荘子周易学记三卷又义畧三卷张隐居荘子指要三十三篇帅夜光三玄异义三十卷徐灵府注文子十二卷李暹训注文子十二卷王士元亢仓子二卷无能子三卷凡神仙三十五家五十部三百四十一卷尹喜髙士老君内传三卷玄先生老子道徳简要义五卷梁简文帝老子私记十卷戴诜老子西升经义一卷韦处玄集解老子西升经二卷老子黄庭经一卷老子探真经一卷老君科律一卷老子宣时诫一卷老子入室经一卷老子华盖观天诀一卷老子消水经一卷老子神䇿百二十条经一卷鬼先生关令尹喜传一卷清虚真人君内传一卷王苌三天法君内传一卷君内传一卷先生太极左仙公葛君内传一卷华峤紫阳真人君传一卷赵昇等仙人君隂君内传一卷郑云千清虚真人君内传一卷范邈紫虚君南岳夫人内传一卷项宗紫虚君魏夫人内传一卷王羲之先生传一卷九华真妃内记一卷宋都能嵩髙少室宼天师传三卷王乔传一卷汉武帝传二卷刘向列仙传二卷葛洪神仙传十卷见素子洞仙传十卷东方朔神异经二卷又十洲记一卷君记一卷梁旷南华仙人荘子论三十卷南华真人道徳论三卷任子道论十卷任嘏顾道士论三卷姖威浑舆经一卷杜夷幽求子三十卷张讥玄书通义十卷陶弘景登真隠诀一十五卷又真诰十卷张湛养生要集十卷养性传二卷张太衡无名子一卷刘道人老子玄谱一卷刘无待同光子八卷灵人辛玄子自序一卷华阳子自序一卷无上祕要七十二卷道要三十卷马枢学道传十二卷郭宪汉武帝别国洞冥记四卷道藏音义目录一百一十三卷集注隂符经一卷李靖隂符机一卷道士李少卿十异九迷论一卷道士刘进喜老子通诸论一卷又显正论一卷张果隂符经太无传一卷又隂符经辨命论一卷气诀一卷神仙得道灵药经一卷罔象成名图一卷丹砂诀一卷韦弘隂符经正卷一卷李筌骊山母传隂符玄义一卷叶静能太上北帝灵文三卷李淳风注泰干秘要三卷杨上器注太上玄元皇帝圣纪十卷崔少元老子心镜一卷皇天原太上老君现迹记一卷吕氏老子昌言二卷王方庆神仙后传十卷玄晋苏元明太清石壁记三卷议化胡经状一卷宁州宁真观二十七宿真形图赞一卷道士令狐见尧正一真人二十四治图一卷孙思邈君内传一卷又太清眞人炼云母诀二卷摄生真录一卷养生要录一卷气诀一卷烧炼祕诀一卷龙虎通元诀一卷龙虎乱日篇一卷幽传福寿论一卷枕中素书一卷㑹三教论一卷龙虎篇一卷朱少阳道引录三卷张志和玄真子二卷戴简真教元符三卷杨嗣复九征心戒一卷裴煜延寿赤书一卷纥干臮序通解录一卷守真子秦鑑语一卷道士张仙庭三洞琼纲三卷叚世贵演正一旡化图三卷女子胡愔黄庭内景图一卷道士司马承祯坐忘论一卷又修生养气诀一卷洞元灵宝五岳名山朝仪经一卷贾参寥荘子通真论三卷白履忠注黄庭内景经又三玄精辨论一卷吴筠神仙可学论一卷又玄纲论三卷明真辨伪论二卷辅正除邪论一卷辨方正惑论一卷道释优劣论一卷心目论一卷复淳化论一卷着生论一卷形神可固论一卷李延章集郑绰录中元论一卷施肩吾辨疑论一卷道士令狐见尧玉笥山记一卷道士李冲昭南岳小录一卷沈汾续神仙传三卷道士胡慧超神仙内传一卷晋洪州西山十二真君内传一卷李渤真系传一卷李遵君内传一卷道士胡法超许逊修行传一卷张说先生传一卷冲虚子胡慧超传一卷潘尊师传一卷蔡尊师传一卷刘谷神叶法善传二卷正元师谪仙崔少元传二卷隂日用传仙宗行记一卷谢良嗣吴天师内传一卷温造瞿童述一卷李坚东极真人传一卷江积八仙传一卷王仲丘摄生纂录一卷髙福摄生录三卷郭霁摄生经一卷上宫翼养生经一卷康仲熊服内元气诀一卷气经新旧服法三卷康真人气诀一卷太无先生炁诀一卷菩提逹磨胎息诀一卷李林甫唐朝炼大丹感应颂一卷崔元真灵沙受气用药诀一卷又云母论二卷刘知古日月元枢一卷海蟾子元英还金篇一卷还阳子大还丹金虎白龙论一卷陈少微太洞錬真宝经修伏丹砂妙诀一卷严静大丹至论一卷凡释氏二十五家四十部三百九十五卷萧子良净注子二十卷僧僧祐法苑集十五卷又弘明集十四卷释迦谱十卷萨婆多师资传四卷虞孝敬髙僧传六卷又内典博要三十卷僧贤明真言要集十卷郭瑜修多罗法门二十卷骆子义经论纂要十卷顾欢夷夏论二卷甄鸾笑道论三卷卫元嵩齐三教论七卷杜乂甄正论三卷李思慎心镜论十卷裴子野名僧录十五卷僧宝昌名僧传三十卷又比丘尼传四卷僧惠皎髙僧传十四卷僧道宗续髙僧传三十二卷陶弘景草堂法师传一卷萧回理草堂法师传一卷稠禅师传一卷阳衒之洛阳伽蓝记五卷费长房歴代三宝记三卷僧彦琮崇正论六卷又集沙门不拜俗议六卷福田论二卷道宣统畧浄注子二卷又通惑决疑录二卷广弘明集三十卷集古今佛道议衡四卷续髙僧传二十卷后集续髙僧传十卷东夏三宝感通录三卷大唐贞观内典录十卷义净大唐西域求法髙僧传二卷法琳辩正论八卷又破邪论二卷复礼十门辨惑论二卷杨上善六趣论六卷又三教铨衡十卷僧玄琬佛教后代国王赏罸三寳法一卷又安养苍生论一卷三徳论一卷入道方便门二卷衆经目录五卷镜谕论一卷无碍縁起一卷十种读经仪一卷无尽藏仪一卷发戒縁起二卷法界僧图一卷十不论一卷懴悔罪法一卷礼佛仪式二卷李师政内徳论一卷僧法云辨量三教论三卷又十王正业论十卷道宣又譔注戒本二卷疏记四卷注羯磨二卷疏记四卷行事删补律仪三卷释门正行懴悔仪三卷释门亡物轻重仪二卷释门章服仪二卷释门归敬仪二卷释门䕶法仪二卷释氏谱畧二卷圣迹见在图赞二卷佛化东渐图赞二卷释迦方志二卷僧彦琮大唐京寺录传十卷又沙门不敬录六卷玄应大唐衆经音义二十五卷玄恽敬福论十卷又畧论二卷大小乗观门十卷法苑珠林集一百卷四分律僧尼讨要畧五卷金刚般若经集注三卷百愿文一卷玄范注金刚般若经一卷又注二帝三藏圣教序一卷慧觉华严十地维摩缵义章十三卷行友已知沙门传一卷道岳三藏本疏二十二卷道基杂心玄章并钞八卷又大乗章钞八卷智正华严疏十卷慧净杂心玄文三十卷又俱舍论文疏三十卷大荘严论文疏三十卷法华经缵述十卷那提大乗集议论四十卷释疑论一卷注金刚般若经一卷诸经讲序一卷玄㑹义源文本四卷又时文释钞四卷涅槃义章句四卷慧休杂心玄章钞疏灵润涅槃义疏十三卷又玄章三卷遍摄大乗论义钞十三卷玄章三卷辩相摄论疏五卷玄奘大唐西域记十二卷辩机西域记十二卷清彻金陵塔寺记三十六卷师哲前代国王修行记五卷大唐内典录十卷母煚开元内外经录十卷智矩寳林传十卷法常摄论义疏八卷又玄章五卷慧能金刚般若经口诀正义一卷僧灌顶私记天台智者词㫖一卷又义记一卷道绰净土论二卷道绰行图一卷智首五部区分钞二十一卷法砺四分疏十卷又羯磨疏三卷舍懴仪一卷轻重仪一卷慧满四分律疏二十卷慧旻十诵私记十三卷又僧尼行事三卷尼衆羯磨二卷菩萨戒义疏四卷空藏大乗要句三卷道宗续髙僧传三十二卷玄宗注金刚般若经一卷道氤御注金刚般若经疏宣演三卷髙僧嬾残传一卷元伟真门圣胄集五卷僧法海六祖法寳记一卷辛崇僧伽行状一卷神楷维摩经疏六卷灵湍摄山栖霞寺记一卷破胡集一卷法藏起信论疏二卷法琳别传二卷大唐京师寺录玄觉永嘉集十卷懐海禅门规式一卷希运传心法要一卷玄嶷甄正论三卷光瑶注僧肇论三卷李繁玄圣蘧庐一卷白居易八渐通真议一卷七科义状一卷栖贤法隽一卷禅关八问一卷僧一行释氏系录一卷宗宻禅源诸诠集一百一卷又起信论二卷起信论钞三卷原人论一卷圆觉经大小疏钞各一卷楚南般若经品颂偈一卷又破邪论一卷希还参同契一卷良伯大乗经要一卷又激励道俗颂偈一卷光仁四大颂一卷又畧华严长者论一卷无殷垂诫十卷神清参元语录十卷智月僧美三卷惠可逹摩血脉一卷靖迈古今译经图纪四卷智昇续古今译经图纪一卷又续大唐内典录一卷续古今佛道论衡一卷对寒山子诗七卷龎藴诗偈三卷智闲偈颂一卷李吉甫一行传一卷王彦威内典目录十二卷右道家类一百三十七家七十四部一千二百四十卷总一百三十七家一百七十四部管子十九卷商君书五卷慎子十卷申子三卷韩子二十卷晁氏新书七卷董仲舒春秋决狱十卷崔氏政论六卷刘氏政论五卷阮子政论五卷刘氏法论十卷桓氏世要论十二卷陈子要言十四卷李文博治道集十卷邯郸绰五经析疑三十卷尹知章注管子三十卷又注韩子杜佑管氏指畧二卷李敬玄正论三卷右法家类十五家十五部一百六十六卷邓析子一卷尹文子一卷公孙龙子三卷陈嗣古注公孙龙子一卷刘邵人物志三卷刘炳注人物志三卷姚信士纬十卷魏文帝士操一卷卢毓九州人士论一卷范谧辨名苑十卷僧远年兼名苑二十卷贾大隠注公孙龙子一卷赵武孟河西人物志十卷杜周士广人物志三卷宋璲吴兴人物志十卷右名家类十二家十二部五十五卷墨子十五卷随巢子一卷胡非子一卷右墨家类三家三部一十七卷鬼谷子二卷乐台注鬼谷子三卷梁元帝补阙子十卷尹知章注鬼谷子三卷右纵横家类四家四部一十五卷尉缭子六卷尸子二十卷吕氏春秋二十六卷许慎注淮南子二十一卷髙诱注淮南子二十一卷又淮南鸿烈音二卷严尤三将军论一卷王充论衡三十卷应邵风俗通义三十卷蒋子万机论十卷杜恕笃论四卷钟会刍荛论五卷傅子一百二十卷张俨黙记三卷又誓论三十卷裴玄新言五卷苏道立言十卷刘钦新义十八卷秦子三卷张明誓论二十卷古训十卷孔衍説林五卷抱朴子外篇二十卷杨伟时务论十二卷范泰古今善言三十卷徐益夀记闻三卷何子五卷刘子十卷梁元帝金楼子十卷朱澹远语丽十卷又语对十卷张公杂记一卷陆士衡要覧三卷郭义恭广志二卷崔豹古今注三卷伏侯古今注三卷江邃释文十卷卢辩称谓五卷谢昊物始十卷任昉文章始一卷姚察续文章始一卷庾肩吾採壁三卷韦道孙新畧十卷徐陵名数十卷沈约䄂中记二卷范谧典坟数集十卷侯亶祥瑞图八卷孟衆张掖郡玄石图一卷髙堂隆张掖郡玄石图一卷孙柔之瑞应图记三卷熊理瑞应图赞三卷顾野王符瑞图十卷又祥瑞图十卷王劭皇隋灵感志十卷许善心皇隋瑞文十四卷何望之谏林十卷虞通之善谏二卷孟仪子林二十卷沈约子钞三十卷庾仲容子钞三十卷殷仲堪论集九十六卷崔宏帝王集要三十卷陆澄述正论十三卷又阙文十卷徐陵文府七卷刘守敬四部言心十卷新旧传四卷古今辨作录三卷博覧十五卷部畧十五卷翰墨林十卷魏征羣书治要五十卷麟阁词英六十卷朱敬则十代兴亡论十卷卷朱澹远语丽十卷又语对十卷张公杂记一卷陆士衡要覧三卷郭义恭广志二卷崔豹古今注三卷伏侯古今注三卷江邃释文十卷卢辩称谓五卷谢昊物始十卷任昉文章始一卷姚察续文章始一卷庾肩吾採壁三卷韦道孙新畧十卷徐陵名数十卷沈约䄂中记二卷范谧典坟数集十卷侯亶祥瑞图八卷孟衆张掖郡玄石图一卷髙堂隆张掖郡玄石图一卷孙柔之瑞应图记三卷熊理瑞应图赞三卷顾野王符瑞图十卷又祥瑞图十卷王劭皇隋灵感志十卷许善心皇隋瑞文十四卷何望之谏林十卷虞通之善谏二卷孟仪子林二十卷沈约子钞三十卷庾仲容子钞三十卷殷仲堪论集九十六卷崔宏帝王集要三十卷陆澄述正论十三卷又阙文十卷徐陵文府七卷刘守敬四部言心十卷新旧传四卷古今辨作录三卷博覧十五卷部畧十五卷翰墨林十卷魏征羣书治要五十卷麟阁词英六十卷朱敬则十代兴亡论十卷李伉系䝉二卷卢景亮三足记二卷右杂家类六十四家七十五部一千一百三卷范子计然十五卷尹都尉书三卷氾胜之书二卷崔湜四人月令一卷贾思协齐民要术十卷宗懔荆楚岁时记一卷杜公赡荆楚岁时记二卷杜台卿玉烛寳典十二卷王氏四时录十二卷戴凯之竹谱一卷顾烜钱谱一卷浮丘公相鹤经一卷尧湏跋鸷击录二十卷相马经三卷伯乐相马经一卷徐成等相马经二卷诸葛颖种植法七十七卷又相马经六十卷寗戚相牛经一卷范蠡养鱼经一卷禁苑实录一卷鹰经一卷蚕经一卷又二卷相贝经一卷武后兆人本业三卷王方庆园庭草木疏二十一卷孙氏千金月令三卷李淳风演齐人要术李邕金谷园记一卷薛登四时记二十卷裴澄乘舆月令十二卷王涯月令图一轴李绰秦中岁时记一卷韦行规保生月录一卷韩鄂四时纂要五卷岁华纪丽二卷右农家类十九家二十六部二百三十五卷燕丹子一卷邯郸淳笑林三卷裴子野类林三卷张华博物志十卷又列异传一卷贾泉注郭子三卷刘义庆世説八卷又小説十卷刘孝标续世説十卷殷芸小説十卷刘齐释俗语八卷萧贲辨林二十卷刘炫酒孝经一卷庾元威坐右方三卷侯白启颜录十卷杂语五卷戴祚甄异传三卷袁王寿古异传三卷祖冲之述异记十卷刘质近异录二卷干寳搜神记三十卷刘之遴神录五卷梁元帝妍神记十卷祖台之志怪四卷孔氏志怪四卷荀氏灵鬼志三卷谢氏鬼神列传二卷刘义庆幽明录三十卷东阳无疑齐谐记七卷吴筠续齐谐记一卷王延秀感应传八卷陆果系应验记一卷王琰冥祥记十卷王曼颖续冥祥记十一卷刘泳因果记十卷颜之推寃魂志三卷又集灵记十卷徴应集二卷君素旌异记十五卷唐临冥报记二卷李恕诫子拾遗四卷开元御集诫子书一卷王方庆王氏神通记十卷狄仁杰家范一卷卢公家范一卷苏瓌中枢龟镜一卷姚元崇六诫一卷事始三卷刘睿续事始三卷元结猗犴子一卷赵自勔造化权舆六卷通微子十物志一卷吴筠两同书一卷李涪刋误二卷李匡文资暇三卷炙毂子杂录注解五卷苏鹗演义十卷又杜阳杂编三卷栁氏家学要录二卷卢光启初举子一卷刘讷言俳谐集十五卷陈翺卓异记一卷裴紫芝续卓异记一卷薛用弱集异记三卷李玫纂异记一卷李亢独异志十卷谷神子博异志三卷沈如筠异物志三卷古异记一卷刘餗传记三卷牛肃纪闻十卷陈鸿开元升平源一卷张荐灵怪集二卷陆长源辨疑志三卷李繁説纂四卷戴少平还魂记一卷牛僧孺玄怪录十卷李复言续玄怪录五卷陈翰异闻集十卷郑遂洽闻记一卷钟簵前定录一卷赵自勤定命论十卷吕道生定命录二卷温畬续定命录一卷胡璩谭宾录十卷韦絇刘公嘉话录一卷戎幕闲谈一卷赵璘因话录六卷袁郊甘泽謡一卷温廷筠干子三卷又採茶录一卷叚成式酉阳杂俎三十卷庐陵官下记二卷康軿剧谈录三卷髙彦休阙史三卷卢子史录又逸史三卷李隠大唐竒事记十卷陈邵通幽记一卷范摅云溪友议三卷李跃岚斋集二十五卷尉迟枢南楚新闻三卷张固幽闲鼓吹一卷常侍言㫖一卷卢氏杂説一卷桂苑丛谭一卷树萱录一卷㑹昌觧頣四卷松牕录一卷芝田录一卷玉泉子见闻真录五卷张读宣室志十卷栁祥潇湘录十卷皇甫松醉郷日月三卷何自然笑林三卷焦璐穷神祕苑十卷裴铏传竒三卷刘轲牛羊日暦一卷补江总白猿传一卷郭良辅武孝经一卷陆羽茶经三卷张又新煎茶水记一卷封演续钱谱一卷右小说家类三十九家四十一部三百八卷赵婴注周髀一卷甄鸾注周髀一卷张衡灵宪图一卷又浑天仪一卷王蕃浑天象注一卷姚信昕天论一卷石氏星经簿赞一卷虞喜安天论一卷甘氏四七法一卷刘表荆州星占二卷刘叡荆州星占二十卷天文集占三卷祖暅之天文录三十卷韩杨天文要集四十卷髙文洪天文横图一卷吴云天文杂占一卷陈卓四方星占一卷又五星占一卷天文集占七卷孙僧化等星占三十三卷史崇十二次二十八宿星占十二卷庾季才灵台祕苑一百二十卷逄行珪玄机内事七卷论二十八宿度数一卷五星兵法一卷黄道略星占一卷孝经内记星图一卷周易分野星图一卷李淳风释周髀二卷又乙巳占十二卷天文占一卷大象元文一卷干坤祕奥七卷法象志七卷太白会运逆兆通代记图一卷武宻古今通占镜三十卷大唐开元占经一百一十卷董和通干论十五卷长庆算五星所在宿度图一卷黄冠子李播天文大象赋一卷王希明丹元子歩天歌一卷右天文类二十家三十部三百六卷刘向九章重差一卷徐岳九章算术九卷又算经要用百法一卷数术记遗一卷张丘建算经一卷董泉三等数一卷夏侯阳算经一卷甄鸾九章算经九卷又五曹算经五卷七曜本起歴五卷七曜歴算二卷歴术一卷韩延夏侯阳算经一卷又五曹算经五卷宋泉之九经术疏九卷刘徽海岛算经一卷又九章重差图一卷刘祐九章杂算文二卷隂景愉七经算术通义七卷信都芳器凖三卷黄钟算法四十卷刘歆三统歴一卷四分歴一卷推汉书律歴志术一卷刘洪干象歴术三卷干象歴三卷杨伟魏景初歴二卷何承天宋元嘉歴二卷又刻漏经一卷虞梁大同歴一卷吴伯善陈七曜歴五卷孙僧化后魏永安歴一卷李业兴后魏甲子歴一卷后魏武定歴一卷宋景业北齐天保歴一卷北齐甲子元歴一卷王琛周天象歴二卷马显周甲寅元歴一卷周甲子元歴一卷刘孝孙隋开皇歴一卷又七曜杂术二卷李徳林隋开皇歴一卷张胄玄隋大业歴一卷又玄歴术一卷七曜歴疏三卷刘焯皇极歴一卷赵河西壬辰元歴一卷河西甲寅元歴一卷刘知正歴四卷姜氏歴术三卷崔浩律歴术一卷歴日义统一卷歴日吉凶注一卷朱史刻漏经一卷宋景刻漏经一卷李淳风注周髀算经二卷又注九章算术九卷注九章算经要畧一卷注五经算术二卷注张丘建算经三卷注海岛算经一卷注五曹孙子等算经二十卷注甄鸾孙子算经三卷释祖冲之缀术五卷皇极歴一卷傅仁均大唐戊寅歴一卷唐麟徳歴一卷麟徳歴出生记十卷王孝通缉古算术四卷算经表序一卷南宫説光宅歴草十卷瞿昙谦大唐甲子元辰歴一卷大唐刻漏经一卷王勃千岁歴谢察微算经三卷江本一位算法二卷陈从运得一算经七卷鲁靖新集五曹时要术三卷邢和璞颍阳书三卷僧一行开元大衍歴一卷又歴议十卷歴立成十二卷歴草二十四卷七政长歴三卷心机算术括一卷寳应五纪歴四十卷建中正元歴二十八卷曹士蒍七曜符天歴一卷七曜符天人元歴三卷龙受算法二卷长庆宣明歴三十四卷长庆宣明歴要畧一卷宣明歴超捷例要畧一卷边冈景福崇玄歴四十卷大衍通元鑑新歴二卷大唐长歴一卷都利聿斯经二卷陈辅聿斯四门经一卷右歴算类三十六家七十五部二百三十七卷黄帝问玄女法三卷黄帝用兵法诀一卷黄帝兵法孤虚推记一卷黄帝太一兵歴一卷黄帝太公三宫法要诀一卷太公隂谋三卷又隂谋三十六用一卷金匮二卷六韬六卷当敌一卷周书隂符九卷周吕书一卷田穰苴司马法三卷魏武帝注孙子三卷又续孙子兵法二卷兵书㨗要七卷孟氏解孙子二卷沈友注孙子二卷贾诩注吴子兵法一卷吴孙子三十二垒经一卷伍子胥兵法一卷黄石公三畧三卷又隂谋乘斗魁刚行军祕一卷成氏三畧训三卷张良经一卷张氏七篇七卷魏文帝兵书要畧十卷宋髙祖兵法要畧一卷司马彪兵记十二卷孔衍兵林六卷葛洪兵法孤虚月时祕要法一卷梁武帝兵法一卷梁元帝玉韬十卷刘祐金韬十卷萧吉金海四十七卷陶弘景真人水镜十卷握镜三卷王畧武林一卷许子新书军胜十卷乐产王佐祕书五卷后周齐王宪兵书要畧十卷隋髙祖新譔兵书三十卷解忠鲠龙武玄兵图二卷新兵法二十四卷用兵要术一卷太一兵法一卷兵法要诀一卷承神兵书八卷兵机十五卷兵书要畧十卷周兵撮要二卷兵春秋一卷兽鬬亭亭一卷玉帐经一卷三隂图一卷兵法云气推占一卷武徳图五兵八阵法要一卷李靖六军镜三卷员半千临戎孝经二卷李淳风县镜十卷李筌注孙子二卷又太白隂经十卷青囊括一卷杜牧注孙子三卷陈皥注孙子一卷贾林注孙子一卷孙鐈注吴子一卷裴行俭安置军营行阵等四十六诀一卷李峤军谋前鍳十卷郭元振定远安边䇿三卷吴兢兵家正史九卷李处祐兵法郑虔天寳军防录刘秩止戈记七卷至徳新议十二卷董承祖至徳元寳玉函经十卷李光弼统军灵辖祕䇿一卷裴守一军诫三卷裴子新令二卷韩滉天事序议一卷韦臯开复西南夷事状十七卷范传正西陲要畧三卷王公亮兵书十八卷行师类要七卷燕僧利正长庆人事军律三卷李渤御戎新录二十卷李徳裕西南备边录十三卷杜希全新集兵书要诀三卷张道古兵论一卷右兵书类二十三家六十部三百一十九卷史苏沈思经一卷焦氏周易林十六卷京氏周易四时候二卷又周易飞候六卷周易混沌四卷周易错卦八卷逆刺三卷费氏周易逆刺占灾异十二卷又周易林二卷崔氏周易林十六卷郑玄注九宫行碁经三卷管辂周易林四卷又鸟情逆占一卷张满周易林七卷许氏周易杂占七卷尚广周易杂占八卷武氏周易杂占八卷魏伯阳周易参同契二卷又周易五相类一卷徐氏周易筮占二十四卷伏曼容周易集林十二卷伏氏周易集林一卷杜氏新易林占三卷梁运周易杂占筮诀文二卷虞翻周易集林律厯一卷郭璞周易洞林解三卷梁元帝连山三十卷又洞林三卷郭氏易脑一卷周易立成占六卷易林十四卷周易新林一卷易律厯一卷周易服药法一卷易三备三卷又三卷易髓一卷周易问十卷周易杂图序一卷周易八卦斗内图一卷又三卷周易内卦神筮法二卷周易杂筮占四卷老子神符易一卷孝经元辰二卷椎元辰厄命一卷元辰章三卷元辰一卷杂元辰禄命二卷湴河禄命二卷孙僧化开天厯二卷翼奉风角要候一卷王琛风角六情诀一卷又推产妇何时产法一卷九宫行碁立成一卷禄命书二卷遁甲开山图一卷刘孝恭风角鸟情二卷又禄命书二十卷鸟情占一卷风角十卷九宫经解三卷婚嫁书二卷登坛经一卷太一太游歴二卷太游太一歴一卷曜灵经一卷七政歴一卷六壬歴一卷六壬择非经六卷灵寳登图一卷梁王荣光明符十二卷推二十四气歴一卷太一歴一卷曹氏黄帝式经三十六用一卷玄女式经要诀一卷董氏大龙首式经一卷桓公式经一卷宋琨式经一卷六壬式经杂占九卷雷公式经一卷太一式经一卷太一式经杂占十卷黄帝式用常阳经一卷黄帝龙首经二卷黄帝集灵三卷黄帝降国一卷黄帝斗歴一卷太史公万岁歴一卷万岁歴祠二卷任氏十岁歴祠二卷举百事要畧一卷张衡黄帝飞鸟歴一卷太一飞鸟歴一卷太一九宫杂占十卷九宫经三卷堪舆歴注二卷殷绍黄帝四序堪舆一卷地节堪舆二卷伍子胥遁甲文一卷信都芳遁甲经二卷葛洪三元遁甲图三卷许昉三元遁甲六卷杜仲三元遁甲一卷荣氏遁甲开山图二卷遁甲经十卷遁甲囊中经一卷遁甲推要一卷遁甲祕要一卷遁甲九星歴一卷遁甲万一诀三卷三元遁甲立成图二卷遁甲立成法三卷遁甲九宫八门图一卷遁甲三竒三卷阳遁甲九卷隂遁甲九卷遁甲三元立成一卷白泽图一卷武王湏臾二卷师旷占书一卷东方朔占书一卷淮南王万毕术一卷乐产神枢灵辖十卷栁彦询龟经三卷栁世隆龟经三卷刘寳真龟经一卷王弘礼龟经一卷荘道名龟经一卷萧吉五行记五卷又五姓宅经二十卷葬经二卷王璨新譔隂阳书三十卷青乌子三卷葬经八卷又十卷葬书地脉经一卷墓书五隂一卷杂墓图一卷墓图立成一卷冢名杂忌要诀二卷郭氏五姓墓图要诀五卷坛中伏尸一卷君玄女弹五音法相冢经一卷百怪书一卷祠灶经一卷解文一卷周宣占梦书三卷又二卷孙思邈龟经一卷又五兆算经一卷龟上五兆动摇经诀一卷福禄论三卷李淳风四民福禄论三卷又玄悟经三卷太一元鑑五卷占灯经一卷注郑玄九旗飞变一卷三元经一卷太一枢㑹赋一卷崔知悌产图一卷吕才隂阳书五十三卷广济隂阳百忌歴一卷大唐地理经十卷袁天纲相书七卷要诀三卷陈恭钊天寳歴二卷赵同珍坛经一卷黎干蓬瀛书三卷贾眈唐七圣歴一卷李远龙纪圣异歴一卷窦维鋈广古今五行记三十卷濮阳夏樵子五行志五卷禄命人元经三卷杨龙光推计禄命厄运诗一卷王希明太一金镜式经十卷僧一行天一太一经一卷又遁甲十八局一卷太一局遁甲经一卷五音地理经十五卷六壬明镜连珠歌一卷六壬髓经三卷马先天宝太一灵应式记五卷李鼎祚连珠明镜式经十卷君靖遁甲图司马骧遁甲符寳万岁经国歴一卷曹士蒍金匮经三卷马雄绛囊经一卷李靖玉帐经一卷李筌六壬大玉帐歌十卷王叔政推太岁行年吉凶厄一卷由吾公裕葬经三卷孙季邕葬范三卷卢重原梦书四卷栁璨梦隽一卷右五行类六十家一百六十部六百四十七卷郝沖虞谭法投壶经一卷魏文帝皇博经一卷大小博法二卷大博经行碁戏法二卷鲍宏小博经一卷博塞经一卷杂博戏五卷隋炀帝二仪簿经一卷范汪等注碁品五卷梁武帝碁评一卷碁势六卷围碁后九品序录一卷竹苑仙碁图一卷周武帝象经一卷何妥象经一卷王褒象经一卷王裕注象经一卷今古术艺十五卷名手画录一卷李嗣真画后品一卷礼图等杂画五十六卷汉王元昌画汉贤王图阎立徳画文成公主降蕃图玉华宫图鬬鸡图阎立本画秦府十八学士图凌烟阁功臣二十四人图范长寿画风俗图醉道士图王定画本草训戒图檀智敏画游春戏艺图殷韦无忝画皇朝九圣图髙祖及诸王图太宗自定辇上图开元十八学士图董蕚画盘车图曹元廓画后周北齐梁陈隋武徳贞观永徽等朝臣图髙祖太宗诸子图秦府学士图凌烟图杨昇画望贤宫图安禄山真张萱画伎女图乳母将婴儿图按羯鼓图秋千图谈皎画武惠妃舞图佳丽寒食图佳丽伎乐图韩干画龙朔功臣图姚宋及安禄山图相马图玄宗试马图宁王调马打毬图陈宏画安禄山图玄宗马射图上党十九瑞图王象画卤簿图田琦画洪崖子橘术图窦师纶画内库瑞锦对雉鬬羊翔凤游麟图韦鶠画天竺胡僧渡水放牧图周昉画扑蝶按筝杨真人降真五星等图各一卷张彦远歴代名画记十卷姚最续画品一卷裴孝源画品录一卷顾况画评一卷朱景玄唐画断三卷窦蒙画拾遗吴恬画山水录王琚射经一卷张守忠射记一卷任权弓箭论一卷上官仪投壶经一卷王积薪金谷园九局图一卷韦珽碁图一卷吕才大博经二卷董叔经博经一卷李郃骰子选格三卷右杂艺术类十一家二十部一百四十二卷何承天并合皇览一百二十二卷徐爰并合皇览八十四卷刘孝标类苑一百二十卷刘香寿光书苑二百卷徐勉华林遍畧六百卷祖孝征等修文殿御览三百六十卷虞绰等长洲玉镜二百三十八卷诸葛颕玄门寳海一百二十卷张氏书图泉海七十卷要录六十卷检事书一百六十卷帝王要览二十卷文思博要一千二百卷目十二卷许敬宗摇山玉彩五百卷累璧四百卷又目录四卷东殿新书二百卷欧阳询艺文类聚一百卷虞世南北堂书钞一百七十三卷张太素䇿府五百八十二卷武后玄览一百卷三教珠英一千三百卷目十三卷孟利贞碧玉芳林四百五十卷玉藻琼林一百卷王义方笔海十卷玄宗事类一百三十卷又初学记三十卷是光乂十九部书语类十卷刘秩政典三十五卷杜佑通典二百卷苏冕㑹要四十卷续㑹要四十卷陆贽备举文言二十卷刘绮荘集类一百卷髙丘词集类畧三十卷陆羽警年十卷张仲素词圃十卷元氏类集三百卷白氏经史事类三十卷王氏千门四十卷于立政类林十卷郭道规事鑑五十卷马㓜昌穿杨集四卷盛均十三家帖窦䝉青囊书十卷韦稔瀛类十卷应用类对十卷髙测韵对十卷温庭筠学海三十卷王博古修文海十七卷李途记室新书三十卷孙翰锦绣谷五卷张楚金翰苑七卷皮氏鹿门家钞九十卷刘扬名戚苑纂要十卷戚苑英华十卷右类书类十七家二十四部七千二百八十八卷皇甫谧黄帝三部鍼经十二卷张子存赤乌神鍼经一卷黄帝鍼灸经十二卷黄帝杂注鍼经一卷黄帝鍼经十卷玉匮鍼经十二卷龙衔素鍼经并孔穴虾蟇图三卷徐叔向鍼灸要钞一卷黄帝明堂经三卷黄帝明堂三卷杨玄注黄帝明堂经三卷黄帝内经明堂十三卷黄帝十二经脉明堂五脏图一卷曹氏黄帝十二经明堂偃侧人图十二卷秦承祖明堂图三卷明堂孔穴五卷秦越人黄帝八十一难经二卷全元起注黄帝素问九卷灵寳注黄帝九灵经十二卷黄帝甲乙经十二卷黄帝流注脉经一卷三部四时五脏辨候诊色脉经一卷脉经十卷又二卷徐氏脉经诀三卷王子颙脉经二卷岐伯灸经一卷雷氏灸经一卷五藏诀一卷五藏论一卷贾和光铃和子十卷王氷注黄帝素问二十四卷释文一卷杨上善注黄帝内经明堂类成十三卷又黄帝内经太素三十卷甄权脉经一卷鍼经钞三卷鍼方一卷明堂人形图一卷米遂明堂论一卷右明堂经脉类一十六家三十五部二百三十一卷神农本草三卷雷公集譔神农本草四卷吴氏本草因六卷李氏本草三卷原平仲灵秀本草图六卷殷子严本草音义二卷本草用药要妙九卷本草病源合药节度五卷本草要术三卷疗痈疽耳眼本草要妙五卷桐君药录三卷徐之才雷公药对二卷僧行智诸药异名十卷药类二卷药目要用二卷四时採取诸药合和四卷名医别录三卷吴景诸病源候论五十卷巢氏诸病源候论五十卷徐嗣伯杂病论一卷又徐氏落年方三卷彭祖养性经一卷张湛养生要集十卷延年祕录十二卷秦承祖药方四十卷吴普集华氏药方十卷葛洪肘后救卒方六卷梁武帝坐右方十卷如意方十卷陶弘景集注神农本草七卷又效验方十卷补肘后救卒备急方六卷太清玉石丹药要集三卷太清诸草木方集要三卷隋炀帝敕譔四海类聚单方十六卷王叔和张仲景药方十五卷又伤寒卒病论十卷阮河南方十六卷尹穆纂范东阳杂药方一百七十卷居士治百病要方三卷徐叔向杂疗方二十卷又体疗杂病方六卷脚弱方八卷解寒食方十五卷阮河南药方十七卷禇澄杂药方十二卷陈山提杂药方十卷谢泰黄素方二十五卷孝思杂汤丸散方五十七卷谢上太删繁方十二卷徐之才徐王八代效验方十卷又家祕方三卷范世英千金方三卷姚僧垣集验方十卷陈延之小品方十二卷苏游玄感传尸方一卷又太一铁胤神丹方三卷俞氏治小儿方四卷俞寳小女节疗方一卷僧僧深集方三十卷僧鸾调气方一卷龚庆宣刘涓子男方十卷甘濬之疗痈疽金疮要方十四卷甘伯齐疗痈疽金疮要方十二卷杂药方六卷杂丸方一卷名医集验方三卷百病膏方十卷杂汤方八卷疗目方五卷寒食散方并消息节度二卷妇人方十卷又二十卷少女方十卷少女杂方二十卷类聚方二千六百卷种芝经九卷芝草图一卷诸葛颖淮南王食经一百三十卷音十三卷食目十卷卢仁宗食经三卷崔浩食经九卷竺暄食经四卷又十卷赵武四时食法一卷太官食法一卷太官食方十九卷四时御食经一卷抱朴子太清神仙服食经五卷沖和子太清璇玑文七卷太清神丹中经三卷太清神仙服食经五卷太清诸丹药要录四卷京里先生金匮仙药录三卷神仙服食经十二卷神仙药食经一卷神仙服食方十卷神仙服食药方十卷服玉法并禁忌一卷寒食散论二卷葛仙公录狐子方金诀三卷狐子杂诀三卷明月公陵阳子祕诀一卷黄公神临药祕经一卷黄白祕法一卷又二十卷葛氏房中祕术一卷沖和子玉房祕诀十卷本草二十卷目录一卷药图二十卷图经七卷孔志约本草音义二十卷苏敬新修本草二十一卷又新修本草图二十六卷本草音三卷本草图经七卷甄立言本草音义七卷又本草药性三卷古今录验方五十卷孟诜食疗本草三卷又补养方三卷必効方十卷宋侠经心方十卷崔氏纂要方十卷崔知悌骨蒸病灸方一卷王方庆新本草四十一卷又药性要诀五卷袖中备急要方三卷岭南急要方二卷鍼炙服药禁忌五卷李含光本草音义二卷陈藏器本草拾遗十卷郑䖍胡本草七卷孙思邈千金方三十卷又千金髓方二十卷千金翼方三十卷神枕方一卷医家要妙五卷杨太仆医方一卷卫嵩医门金寳鑑三卷许咏六十四问一卷叚元亮病源手镜一卷伏氏医苑一卷甘伯宗名医传七卷王超仙人水镜图诀一卷吴兢五藏论应象一卷裴琎五藏论一卷刘清海五藏类合赋五卷裴王廷五色傍通五藏图一卷张文懿藏府通元赋一卷叚元亮五藏镜源四卷喻义纂疗痈疽要诀一卷疮肿论一卷沈泰之痈疽论二卷青溪子万病拾遗三卷又消渴论一卷脚气论三卷李暄岭南脚气论一卷又方一卷脚气论一卷郑景岫南中四时摄生论一卷苏游铁粉论一卷陈元北京要术一卷司空舆发焰录一卷青罗子道光通元祕要术三卷干宁先生制伏草石论六卷江承宗删繁药咏三卷玄宗开元广济方五卷刘贶真人肘后方三卷王焘外台祕要方四十卷又外台要畧十卷徳宗贞元集要广利方五卷陆氏集验方十五卷贾躭备急单方一卷薛弘庆兵部手集方三卷薛景晦古今集验方十卷刘禹钖传信方二卷崔玄亮海上集验方十卷杨氏产乳集验方三卷郑注药方一卷韦氏集验独行方十二卷张文仲随身备急方三卷苏越羣方祕要三卷李继臯南行方三卷白仁叙唐兴集验方五卷包㑹应验方一卷许孝宗箧中方三卷梅崇献方五卷姚和衆童子祕诀二卷又衆童延龄至宝方十卷孙㑹婴孺方十卷邵英俊口齿论一卷又排玉集二卷李昭明嵩台集三卷阳曅膳夫经手录四卷严龟食法十卷右医术类六十四家一百二十部四千四十六卷唐书卷五十九新唐书卷六十钦定四库全书唐书卷六十宋翰林学士欧阳修撰艺文志第五十丁部集録其类三一曰楚辞类二曰别集类三曰总集类凡着録八百一十八家八百五十六部一万一千九百二十三卷不着録四百八家五千八百二十五卷王逸注楚辞十六卷郭璞注楚辞十卷杨穆楚辞九悼一卷刘沓离骚草木虫鱼疏二卷孟奥楚辞音一卷徐邈楚辞音一卷僧道骞楚辞音一卷右楚辞类七家七部三十二卷赵荀况集二卷楚宋玉集二卷汉武帝集二卷淮南王安集二卷贾谊集二卷枚乘集一卷司马迁集二卷东方朔集二卷董仲舒集二卷李陵集二卷司马相如集二卷孔臧集二卷魏相集二卷张敞集二卷韦玄成集二卷刘向集五卷王襃集五卷谷永集五卷杜邺集五卷师丹集五卷息夫躬集五卷刘歆集五卷扬雄集五卷崔篆集一卷东平王苍集二卷桓谭集二卷史岑集二卷王文山集二卷朱勃集二卷梁鸿集二卷黄香集二卷冯衍集五卷班彪集三卷杜笃集五卷傅毅集五卷班固集十卷崔骃集十卷贾逵集二卷刘騊駼集二卷崔瑗集五卷苏顺集二卷窦章集二卷胡广集二卷髙彪集二卷王逸集二卷桓驎集二卷边韶集二卷皇甫规集五卷张奂集二卷朱穆集二卷赵壹集二卷张升集二卷侯瑾集二卷郦炎集二卷卢植集二卷刘珍集二卷杨厚集二卷张衡集十卷葛龚集五卷李固集十卷马融集五卷崔琦集二卷延笃集二卷刘白集二卷荀爽集二卷刘梁集二卷郑玄集二卷蔡邕集二十卷应劭集四卷士孙瑞集二卷张邵集五卷祢衡集二卷孔融集十卷潘朂集二卷阮瑀集五卷陈琳集十卷张纮集一卷繁钦集十卷杨修集二卷王粲集十卷魏武帝集三十卷文帝集十卷明帝集十卷髙贵乡公集二卷陈思王集二十卷又三十卷华歆集三十卷王朗集三十卷邯郸淳集二卷袁涣集五卷应玚集二卷徐干集五卷刘桢集二卷路粹集二卷丁仪集二卷丁廙集二卷刘廙集二卷呉质集五卷孟逵集三卷陈羣集三卷王修集三卷管宁集二卷刘邵集二卷麋元集五卷李康集二卷孙该集二卷卞兰集二卷傅巽集二卷髙堂隆集十卷缪袭集五卷殷襃集二卷韦诞集三卷曹羲集五卷傅嘏集二卷桓范集二卷夏侯霸集二卷钟毓集五卷江奉集二卷夏侯惠集二卷毌丘俭集二卷王弼集五卷吕安集二卷王昶集五卷王肃集五卷何晏集十卷应瑗集十卷杜挚集二卷夏侯玄集二卷程晓集二卷阮籍集五卷嵇康集十五卷钟㑹集十卷蜀许靖集二卷诸葛亮集二十四卷呉张温集五卷士爕集五卷虞翻集三卷骆綂集十卷曁艶集二卷谢承集四卷姚信集十卷陆觊集五卷华覈集五卷胡综集二卷薛莹集二卷薛综集三卷张俨集二卷韦昭集二卷纪骘集二卷晋宣帝集五卷文帝集二卷明帝集五卷简文帝集五卷齐王攸集二卷会稽王道子集八卷彭城王集八卷谯王集三卷王沈集五卷郑袤集二卷应贞集五卷嵇喜集二卷傅玄集五十卷成公绥集十卷裴秀集三卷何祯集五卷袁准集二卷山涛集五卷向秀集二卷阮沖集二卷阮偘集五卷羊祜集二卷贾充集二卷荀朂集二十卷杜预集二十卷王濬集二卷皇甫谧集二卷程咸集二卷刘毅集二卷庾峻集三卷郄正集一卷杨泉集二卷陶濬集二卷宣骋集三卷曹志集二卷邹湛集四卷孙毓集五卷王浑集五卷王深集四卷江伟集五卷闵鸿集二卷裴楷集二卷何劭集二卷刘寔集二卷裴頠集十卷许孟集二卷王祐集三卷王济集二卷华峤集二卷庾鯈集三卷谢衡集二卷傅咸集三十卷枣据集二卷刘寳集三卷孙楚集十卷王赞集二卷夏侯湛集十卷夏侯淳集十卷张敏集二卷刘许集二卷李黄集二卷乐广集二卷阮浑集二卷杨乂集三卷张华集十卷李虔集十卷石崇集五卷潘岳集十卷潘尼集十卷欧阳建集二卷嵇绍集二卷卫展集十四卷卢播集二卷栾肇集五卷应亨集二卷司马彪集三卷杜育集二卷挚虞集十卷缪徴集二卷左思集五卷夏侯靖集二卷郑丰集二卷陈略集二卷张翰集二卷陆机集十五卷陆云集十卷陆沖集二卷孙极集二卷张载集二卷张协集二卷束晳集五卷华谭集二卷曹摅集二卷江统集十卷胡济集五卷卞粹集二卷闾丘沖集二卷庾敳集二卷阮瞻集二卷阮修集二卷裴邈集二卷郭象集五卷嵇含集十卷孙惠集十卷蔡洪集二卷牵秀集五卷蔡克集二卷索靖集二卷阎纂集二卷张辅集二卷殷巨集二卷陶佐集五卷仲长敖集二卷虞浦集二卷呉啇集五卷刘弘集三卷山简集二卷宗岱集三卷王旷集五卷王峻集二卷枣腆集二卷枣嵩集二卷刘琨集十卷卢谌集十卷傅畅集五卷顾荣集五卷荀组集一卷周顗集二卷周嵩集三卷王导集十卷荀䆳集二卷王敦集五卷谢琨集二卷张抗集三卷贾霖集三卷刘隗集三卷应詹集五卷陶侃集二卷王洽集三卷张闿集三卷卞壶集二卷刘超集二卷杨方集二卷傅纯集二卷郗鉴集十卷温峤集十卷孔坦集五卷王涛集五卷王篾集五卷甄述集五卷王峤集二卷戴邈集五卷贺循集二十卷张峻集二卷应硕集二卷陆沈集二卷曾瓌集五卷熊远集五卷郭璞集十卷王鉴集五卷庾亮集二十卷虞预集十卷顾和集五卷范宣集十卷张虞集五卷庾冰集二十卷庾翼集二十卷何充集五卷诸葛恢集五卷祖台之集十五卷李充集十四卷蔡谟集十卷谢艾集八卷范汪集八卷范寗集十五卷阮放集五卷王廙集十卷王彪之集二十卷谢安集五卷谢万集十卷王羲之集五卷干寳集四卷殷融集十卷刘遐集五卷殷浩集五卷刘惔集二卷王蒙集五卷谢尚集五卷张凭集五卷张望集三卷韩康伯集五卷王胡之集五卷江霖集五卷范宣集五卷江惇集五卷王述集五卷郝黙集五卷黄整集十卷王浃集二卷王度集五卷刘系之集五卷刘恢集五卷范起集五卷殷康集五卷孙嗣集三卷王坦之集五卷桓温集二十卷郗超集十五卷谢朗集五卷谢玄集十卷王珣集十卷许询集三卷孙统集五卷孙绅集十五卷孔严集五卷江逌集五卷车灌集五卷丁纂集二卷曹毗集十五卷蔡系集二卷李颙集十卷顾夷集五卷袁乔集五卷谢沈集五卷庾阐集十卷王隠集十卷殷允集十卷徐邈集八卷殷仲堪集十卷殷叔献集三卷伏滔集五卷桓嗣集五卷习凿齿集五卷钮滔集五卷邵毅集五卷孙盛集十卷袁质集二卷袁宏集二十卷袁邵集三卷罗含集三卷孙放集十五卷辛昞集四卷庾统集二卷郭愔集五卷滕辅集五卷庾龢集二卷庾轨集二卷庾蒨集二卷庾肃之集十卷王脩集二卷戴逵集十卷桓玄集二十卷殷仲文集七卷卞湛集五卷苏彦集十卷袁豹集十卷王谧集十卷周祇集十卷梅陶集十卷湛方生集十卷刘瑾集八卷羊徽集一卷卞裕集十四卷王愆期集十卷孔璠之集二卷王茂略集四卷薄肃之集十卷滕演集一卷宋武帝集二十卷文帝集十卷长沙王义欣集十卷临川王义庆集八卷衡阳王义季集十卷江夏王义恭集十五卷南平王铄集五卷建平王宏集十卷又小集六卷新渝侯义宗集十二卷谢瞻集二卷孔琳之集十卷王叔之集十卷徐广集十五卷孔寗子集十五卷蔡廓集十卷傅亮集十卷孙康集十卷郑鲜之集二十卷陶潜集二十卷又集五卷范泰集二十卷王弘集二十卷谢惠连集五卷谢灵运集十五卷荀昶集十四卷孔欣集十卷卞伯玉集五卷王昙首集二卷谢弘㣲集二卷王韶之集二十卷沈林子集七卷姚涛之集二十卷贺道养集十卷衞令元集八卷褚诠之集八卷荀钦明集六卷殷淳集三卷刘瑀集十卷刘绲集五卷雷次宗集三十卷宗炳集十五卷伍缉之集十一卷荀雍集十卷袁淑集十卷颜延之集三十卷王㣲集十卷王僧逹集十卷张畅集十四卷何偃集八卷沈懐文集十三卷江智渊集十卷谢庄集十五卷殷琰集八卷颜竣集十三卷何承天集二十卷裴松之集三十卷卞瑾集十卷丘渊之集六卷颜测集十一卷汤惠休集三卷沈勃集十五卷徐爰集十卷鲍照集十卷庾蔚之集十一卷虞通之集五卷刘愔集十卷孙缅集十卷袁伯文集十卷袁粲集十卷齐竟陵王集三十卷褚渊集十五卷王俭集六十卷周颙集二十卷徐孝嗣集十二卷王融集十卷谢眺集十卷孔稚珪集十卷陆厥集十卷虞羲集十一卷宗躬集十二卷江奂集十一卷张融玉海集六十卷梁文帝集十八卷武帝集十卷简文帝集八十卷元帝集五十卷又小集十卷昭明太子集二十卷邵陵王纶集四卷武陵王纪集八卷范云集十二卷江淹前集十卷后集十卷任昉集三十四卷宗夬集十卷王暕集二十卷魏道㣲集三卷司马褧集九卷沈约集一百卷又集略三十卷傅昭集十卷袁昂集二十卷徐勉前集三十五卷后集十六卷陶弘景集三十卷周舍集二十卷何逊集八卷谢琛集五卷谢郁集五卷王僧孺集三十卷张率集三十卷杨眺集十卷鲍几集八卷周兴嗣集十卷萧洽集二卷裴子野集十四卷庾昙隆集十卷陆倕集二十卷刘之遴前集十一卷后集三十卷虞皭集六卷王冏集三卷刘孝绰集十二卷刘孝仪集二十卷刘孝威前集十卷后集十卷丘迟集十卷王钖集七卷萧子范集三卷萧子云集二十卷萧子晖集十一卷江革集十卷呉均集二十卷庾肩吾集十卷王筠洗马集十卷又中庶子集十卷左右集十卷临海集十卷中书集十卷尚书集十一卷鲍泉集一卷谢填集十卷任孝恭集十卷张缵集十卷陆云公集四卷张绾集十卷甄玄成集十卷萧欣集十卷君攸集十二卷后梁明帝集一卷后魏文帝集四十卷高允集二十卷宗钦集二卷李谐集十卷韩宗集五卷袁跃集九卷薛孝通集六卷温子昇集三十五卷卢元明集六卷阳固集三卷魏孝景集一卷北齐阳休之集三十卷邢邵集三十卷魏収集七十卷刘逖集四十卷后周明帝集五十卷赵平王集十卷滕简王集十二卷宗懔集十卷王襃集二十卷萧撝集十卷庾信集二十卷王衡集三卷陈后主集五十五卷沈烱前集六卷后集十三卷周弘正集二十卷周弘让集十八卷徐陵集三十卷张正见集四卷陆珍集五卷陆瑜集十卷沈不害集十卷张式集十三卷褚介集十卷顾越集二卷顾览集五卷姚察集二十卷隋炀帝集五十卷卢忠道集二十卷李元操集二十二卷辛徳源集三十卷李徳林集十卷牛弘集十二卷薛道衡集三十卷何妥集十卷桞顾言集十卷江总集二十卷殷英童集三十卷萧悫集九卷魏澹集四卷尹式集五卷诸葛颕集十四卷王胄集十卷虞茂世集五卷刘兴宗集三卷李播集三卷道士江旻集三十卷僧昙谛集六卷惠远集十五卷支遁集十卷惠琳集五卷昙瑗集六卷灵裕集二卷亡名集十卷曹大家集二卷夫人集二卷刘臻妻陈氏集五卷左九嫔集一卷临安公主集三卷范靖妻沈满愿集三卷徐悱妻刘氏集六卷太宗集四十卷高宗集八十六卷中宗集四十卷睿宗集十卷武后垂拱集一百卷又金轮集十卷陈叔逹集十五卷窦威集十卷褚亮集二十卷虞世南集三十卷萧瑀集一卷沈齐家集十卷薛収集十卷杨师道集十卷庾抱集十卷孔颕逹集五卷王绩集五卷郎楚之集三卷魏徴集二十卷许敬宗集八十卷于志寕集四十卷上官仪集二十卷李义府集四十卷颜师古集六十卷岑文夲集六十卷刘子翼集二十卷殷闻礼集一卷陆士季集十卷刘孝孙集三十卷郑世翼集八卷君实集十卷李百药集三十卷孔绍安集五十卷高季辅集二十卷温彦博集二十卷李玄道集十卷谢偃集十卷沈叔安集二十卷陆楷集十卷曹宪集三十卷萧徳言集二十卷潘求仁集三卷殷芊集三卷萧钧集三十卷袁朗集十四卷杨续集十卷王约集一卷任希古集十卷凌敬集十四卷王徳俭集十卷徐孝徳集十卷杜之松集十卷宋令文集十卷陈子良集十卷颜顗集十卷刘颕集十卷司马佥集十卷郑秀集十二卷耿义襃集七卷杨元亨集五卷刘纲集三卷王归一集十卷马周集十卷薛元超集三十卷高智周集五卷褚遂良集二十卷刘祎之集七十卷郝处俊集十卷崔知悌集五卷李安期集二十卷唐觐集五卷张太素集十五卷邓玄挺集十卷刘允济集二十卷骆宾王集十卷卢照邻集二十卷又幽忧子三卷杨烱盈川集三十卷王勃集三十卷狄仁杰集十卷李懐逺集八卷卢受采集二十卷苏味道集十五卷薛曜集二十卷郎余庆集十卷卢光容集二十卷崔融集六十卷阎镜机集十卷李峤集五十卷乔备集六卷陈子昻集十卷元希声集十卷李适集十卷沈佺期集十卷徐彦伯前集十卷后集十卷宋之问集十卷杜审言集十卷谷倚集十卷富嘉谟集十卷呉少㣲集十卷刘希夷集十卷张柬之集十卷桓彦范集三卷韦承庆集六十卷闾丘均集二十卷郭元振集二十卷魏知古集二十卷阎朝隐集五卷苏瓌集十卷员半千集十卷李乂集五卷姚崇集十卷丘悦集十卷刘子玄集三十卷卢藏用集三十卷玄宗集徳宗集濮王泰集二十卷上官昭容集二十卷令狐徳棻集三十卷褚亮集二十卷许彦伯集十卷刘洎集十卷来济集三十卷杜正伦集十卷李敬玄集三十卷裴行俭集二十卷崔行功集六十卷张文琮集二十卷麴崇裕集二十卷刘宪集三十卷薛稷集三十卷宋璟集十卷蒋集五卷赵弘智集二十卷贺徳仁集二十卷许子儒集十卷蔡允恭集二十卷张昌龄集二十卷杜易简集二十卷颜元孙集三十卷姚璹集七卷杜元志集十卷杨仲昌集十五卷崔液集十卷张説集三十卷徐坚集三十卷元海集十卷李邕集七十卷王澣集十卷张九龄集二十卷康国安集十卷孙逖集二十卷赵冬曦集苑咸集毛钦一集三卷王助雕虫集一卷王维集十卷康希铣集二十卷张均集二十卷权若讷集十卷白履忠集十卷鲜于向集十卷康玄辩集十卷严从集三卷陶翰集崔国辅集高适集二十卷贾至集二十卷别十五卷张孝嵩集十卷储光羲集七十卷苏源明前集三十卷李白草堂集二十卷杜甫集六十卷小集六卷岑参集十卷卢象集十二卷萧颖士游梁新集三卷文集十卷李华前集十卷中集二十卷李翰前集三十卷王昌龄集五卷元结文编十卷邵説集十卷裴倩集五卷又湓城集五卷刘彚集三卷樊泽集十卷崔良佐集十卷汤贲集十五卷刘逈集五卷武就集五卷王休烈集十卷元载集十卷张荐集三十卷刘长卿集十卷戎昱集五卷崔祐甫集三十卷常衮集十卷又诏集六十卷杨炎集十卷又制集十卷颜真卿呉兴集十卷又庐集十卷临川集十卷归崇敬集二十卷刘太真集三十卷于邵集四十卷梁肃集二十卷独孤及毗陵集二十卷窦叔向集七卷丘为集桞浑集十卷李泌集二十卷张建封集二百三十篇顾况集二十卷鲍溶集五卷齐抗集二十卷郑余庆集五十卷崔元翰集三十卷杨凝集二十卷欧阳詹集十卷李观集三卷吕温集十卷穆员集十卷窦常集十八卷郑絪集三十卷符载集十四卷郗纯集六十卷戴叔伦述藳十卷张登集六卷陆迅集十卷桞冕集姚南仲集十卷李吉甫集二十卷武元衡集十卷权徳舆童蒙集十卷又集五十卷制集五十卷韩愈集四十卷桞宗元集三十卷韦贯之集三十卷李绛集二十卷令狐楚漆匳集一百三十卷又梁苑文类三卷表奏集十卷韦武集十五卷皇甫镛集十八卷樊宗师集二百九十一卷武孺衡集二十五卷又制集二十卷李道古文舆三十卷董侹武陵集刘禹钖集四十卷元氏长庆集一百卷又小集十卷白氏长庆集七十五卷白行简集二十卷张仲方集三十卷郑澣集三十卷冯宿集四十卷刘伯刍集三十卷段文昌集三十卷又诏诰二十卷韦处厚集七十卷刘栖楚集二十卷李翺集十卷温造集八十卷滕珦集王起集一百二十卷崔咸集二十卷皇甫湜集三卷舒元舆集一卷李徳裕㑹昌一品集二十卷又姑臧集五卷穷愁志三卷杂赋二卷杜牧樊川集二十卷沈亚之集九卷罗让集三十卷王涯集十卷魏謩集十卷秣陵子集一卷栁仲郢集二十卷陈商集十七卷欧阳衮集二卷温庭筠握兰集三卷又金筌集十卷诗集五卷汉南真稾十卷陈陶文録十卷刘蜕文泉子十卷郑畋玉堂集五卷又凤池稾草三十卷续凤池稾草三十卷孙樵经纬集三卷周慎辞宁苏集五卷皮日休集十卷又胥台集七卷文薮十卷诗一卷陆龟蒙笠泽丛书三卷又诗编十卷赋六卷杨䕫集五卷又冗书十卷冗余集一卷沈栖远景台编十卷郑諴集司空图一鸣集三十卷陆扆集七卷秦韬玉投知小録三卷郑賨集十卷袁皓碧池书三十卷郑氏贻孙集四卷先生遗荣集三卷张玄晏集二卷齐夔集一卷黄璞雾居子十卷谭正夫集一卷丘光庭集三卷张安石涪江集一卷张友正杂编一卷沈光集五卷程晏集七卷沈颜声书十卷李善夷江南集十卷刘绮庄集十卷王秉集五卷孙子文纂四十卷又孙氏小集三卷陈黯集三卷罗衮集二卷李峤杂咏诗十二卷刘希夷诗集四卷崔颢诗一卷綦母潜诗一卷祖咏诗一卷李颀诗一卷孟浩然诗集三卷包融诗一卷皇甫冉诗集三卷严维诗一卷张继诗一卷李嘉祐诗一卷郎士元诗一卷张南史诗一卷畅当诗二卷郑常诗一卷苏涣诗一卷朱湾诗集四卷吉中孚诗一卷朱放诗一卷刘方平诗一卷常建诗一卷麴信陵诗一卷章八元诗一卷秦系诗一卷陈诩诗集十卷钱起诗一卷李端诗集三卷韩翃诗集五卷司空曙诗集二卷卢纶诗集十卷耿湋诗集二卷崔峒诗一卷韦应物诗集十卷许经邦诗集一卷韦渠牟诗集十卷刘商诗集十卷王建集十卷张碧謌行集二卷雍裕之诗一卷杨巨源诗一卷孟郊诗集十卷张籍诗集七卷李渉诗一卷李贺集五卷李绅追昔游诗三卷又批答一卷章孝标诗一卷殷尧藩诗一卷李敬方诗一卷玉川子诗一卷裴夷直诗一卷施肩吾诗集十卷姚合诗集十卷韩琮诗一卷李商隐樊南中集二十卷乙集二十卷玉溪生诗三卷又赋一卷文一卷贾岛长江集十卷又小集三卷张祐诗一卷许浑丁夘集二卷李远诗集一卷雍陶诗集十卷朱庆诗一卷喻凫诗一卷马戴诗一卷李羣玉诗三卷后集五卷崔橹无机集四卷郁浑百篇集一卷姚鹄诗一卷项斯诗一卷孟迟诗一卷顾非熊诗一卷章碣诗一卷赵嘏渭南集三卷又编年诗二卷薛逄诗集十卷又别纸十三卷赋集十四卷于武陵诗一卷李频诗一卷李郢诗一卷曹邺诗三卷刘沧诗一卷崔珏诗一卷刘得仁诗一卷高蟾诗一卷高骈诗一卷薛能诗集十卷又繁城集一卷陆希声颐山诗一卷郑嵎津阳门诗一卷于濆诗一卷许棠诗一卷公乘亿诗一卷聂夷中诗二卷于邺诗一卷于鹄诗一卷郑谷云台编三卷又宜阳集三卷朱朴诗四卷又杂表一卷玄英先生诗集十卷李洞诗一卷呉融诗集四卷又制诰一卷韩偓诗一卷又香匳集一卷曹唐诗三卷周贺诗一卷刘干诗一卷崔涂诗一卷唐彦谦诗集三卷张乔诗集二卷王驾诗集六卷呉仁璧诗一卷王贞白诗一卷张蠙诗集二卷翁承赞诗一卷禇载诗三卷王毂诗集三卷曹松诗集三卷罗邺诗一卷赵抟歌诗二卷周朴诗二卷朱景元诗一卷崔道融申唐诗三卷陈光诗一卷王徳舆诗一卷汤绪潜阳杂题诗三卷韦霭诗一卷张为诗一卷罗浩源诗一卷薛莹洞庭诗集一卷谢蟠隐杂感诗二卷谭藏用诗一卷刘言史謌诗六卷黄滔集十五卷郑良士白巖集十卷严郾诗二卷刘威诗一卷郑云臾诗集三卷来鹏诗一卷陆元皓咏刘子诗三卷任翻诗一卷李山甫诗一卷道士呉筠集十卷僧惠赜集八卷僧玄范集二十卷僧法琳集三十卷僧灵彻诗集十卷皎然诗集十卷卢献卿愍征赋一卷谢观赋八卷卢肇海潮赋一卷又通屈赋一卷注林绚大统赋二卷高迈赋一卷皇甫松大隐赋一卷崔葆数赋十卷宋言赋一卷陈汀赋一卷乐朋龟纶阁集十卷又德门集五卷赋一卷蒋凝赋三卷公乘亿赋集十二卷林嵩赋一卷王翃赋一卷贾嵩赋三卷李山甫赋二卷陆贽议论表疏集十二卷又翰苑集十卷王仲舒制集十卷李虞仲制集四卷封敖翰藳八卷崔嘏制诰集十卷独孤霖玉堂集二十卷刘崇望中和制集十卷李磎制集四卷钱珝舟中録二十卷薛延珪凤阁书词十卷郭元振九谏书一卷李绛论事集二卷李磎表疏一卷张濬表状一卷临淮尺题二卷李程表状一卷刘三复表状十卷问遗杂録三卷赵璘表状集一卷张次宗集六卷吕述东平小集三卷叚全纬集二十卷刘邺甘棠集三卷王虬集十卷崔致远四六一卷又桂苑笔耕二十卷顾氏编遗十卷苕川总载十卷纂新文苑十卷启事一卷赋二卷集遗具録十卷郑准渚宫集一卷李巨川四六集二卷胡曾安定集十卷陈蟠隠集五卷张泽饮河集十五卷黄台江西表状二卷太宗凌烟阁功臣赞一卷崔融寳图赞一卷卢铤武成王庙十哲赞一卷李靖覇国箴一卷魏徴时务䇿五卷郭元振安邦策一卷刘蕡策一卷王勃舟中纂序五卷才命论一卷杜元颖五题一卷李甘文一卷南卓文一卷刘轲文一卷陆鸾文一卷呉武陵书一卷夏侯韫大中年与凉州书一卷骆賔王百道判集一卷张文成龙筋凤髓十卷崔锐判一卷郑寛百道判一卷右别集类七百三十六家七百五十部七千六百六十八卷挚虞文章流别集三十卷杜预善文四十九卷谢沈名文集四十卷孔逭文苑一百卷梁昭明太子文选三十卷又古今诗苑英华二十卷萧该文选音十卷僧道淹文选音义十卷小辞林五十三卷集古今帝王正位文章九十卷萧圆文海集三十六卷康明贞辞苑丽则二十卷庾自直类文三百七十七卷宋明帝赋集四十卷皇帝瑞应颂集十卷五都赋五卷卞铄献赋集十卷司马相如上林赋一卷曹大家注班固幽通赋一卷项岱注幽通赋一卷张衡二京赋二卷薛综二京赋音二卷三都赋三卷左太冲齐都赋一卷李轨齐都赋音一卷褚令之百赋音一卷郭㣲之赋音二卷綦母䆳三京赋音一卷木连理颂二卷李暠靖恭堂颂一卷诸郡碑一百六十六卷杂碑文集二十卷殷仲堪杂论九十五卷刘楷设论集三卷谢灵运设论集五卷又连珠集五卷梁武帝制㫖连珠四卷陆缅注制㫖连珠十一卷谢庄赞集五卷张湛古今箴铭集十三卷衆贤诫集十五卷杂诫箴二十四卷李徳林覇朝杂集五卷王履书集八十卷夏赤松书林六卷山涛启事十卷梁中书表集二百五十卷荐文集七卷宋元嘉策五卷又元嘉宴㑹游山诗集五卷宋伯宜策集六卷卞氏七林集十二卷颜之推七悟集一卷袁淑俳谐文十五卷颜竣妇人诗集二卷殷淳妇人集三十卷江邃文释十卷干寳百志诗集五卷崔光百国诗集二十九卷应璩百一诗八卷李夔百一诗集二卷晋元正宴㑹诗集四卷颜延之元嘉西池宴㑹诗集三卷清溪集三十卷齐释奠㑹诗集二十卷徐伯阳文㑹诗集四卷文林诗府六卷萧淑西府新文十卷新文要集十卷宋明帝诗集新譔三十卷诗集二十卷谢灵运诗集五十卷又诗集钞十卷诗英十卷回文诗集一卷七集十卷刘和诗集二十卷颜峻诗集一百卷许凌六代诗集钞四卷诗林英选十一卷虞绰等类集一百一十三卷诗缵十二卷诗録二十卷文苑词英八卷徐陵六代诗集钞四卷又玉䑓新咏十卷谢混集苑六十卷宋临川王义庆集林二百卷丘迟集钞四十卷李善注文选六十卷公孙罗注文选六十卷又音义十卷刘允济金门待诏集十卷文馆辞林一千卷丽正文苑二十卷芳林要览三百卷僧惠净续古今诗苑英华集二十卷刘孝孙古今类聚诗苑三十卷郭瑜古今诗类聚七十九卷歌録集八卷李淳风注颜之推稽圣赋一卷张庭芳注庾信哀江南赋一卷崔令钦注一卷窦严东汉文类三十卷李善文选辨惑十卷五臣注文选三十卷曹宪文选音义康国安注駮文选异义二十卷许淹文选音十卷孟利贞续文选十三卷崔玄暐训注文馆辞林䇿二十卷康显辞苑丽则三十卷又海藏连珠三十卷卜长福续文选二十卷卜隠之拟文选三十卷朝英集三卷张楚金翰苑三十卷王方庆王氏神道铭二十卷徐坚文府二十卷裴潾太和通选三十卷李康玉台后集十卷元思敬诗人秀句二卷孙季良正声集三卷珠英学士集五卷搜玉集十卷曹恩起予集五卷元结箧中集一卷竒章集四卷刘明素丽文集五卷李吉甫古今文集略二十卷又国朝哀策文四卷梁大同古铭记一卷丽则集五卷类表五十卷桞宗直西汉文类四十卷栁玄司题集十卷窦常南薰集三卷殷璠丹阳集一卷又河岳英灵集二卷王起文场秀句一卷姚合极玄集一卷高仲武中兴问气集二卷李戡唐诗三卷顾陶唐诗类选二十卷刘餗乐府古题觧一卷李氏花萼集二十卷韦氏兄弟集二十卷窦氏聫珠集五卷集贤院壁记诗二卷翰林歌辞一卷大歴年浙东聫倡集二卷断金集一卷元白继和集一卷三州倡和集一卷刘白倡和集三卷汝洛集一卷洛中集七卷彭阳倡和集三卷呉蜀集一卷裴均寿阳倡咏集十卷又渚宫倡和集二十卷岘山倡咏集八卷荆潭倡和集一卷盛山倡和集一卷荆夔倡和集一卷僧广宣与令狐楚倡和一卷名公倡和集二十三卷汉上题襟集十卷袁皓集道林寺诗二卷松陵集十卷廖氏家集一卷卢瓌杼情集二卷孟启本事诗一卷刘松冝阳集六卷蔡省风瑶池新咏二卷僧灵彻酬倡集十卷呉兢唐名臣奏十卷马总奏议集三十卷臧嘉猷羽书三卷沈常总戎集三十卷唐禀贞观新书三十卷黄滔泉山秀句集三十卷周仁滔古今类聚策苑十四卷五子策林十卷元和制策三卷李太华掌记略十五卷新掌记略九卷林逄续掌记略十卷凡文史类四家四部十八卷李充翰林论三卷刘勰文心雕龙十卷颜竣诗例録二卷钟嵘诗评三卷刘子玄史通二十卷栁氏释史十卷刘餗史例三卷沂公史例十卷裴杰史汉异义二卷李嗣真诗品一卷元兢宋约诗格一卷王昌龄诗格二卷昼公诗式五卷诗评三卷王起大中新行诗格一卷姚合诗例一卷贾岛诗格一卷炙毂子诗格一卷元兢古今诗人秀句二卷李洞集贾岛句图一卷张仲素赋枢三卷范传正赋诀一卷浩虚舟赋门一卷倪宥文章龟鑑一卷刘蘧应求类二卷孙郃文格二卷右总集类七十五家九十九部四千二百二十三卷总七十九家一百七部唐书卷六十唐书卷六十考证艺文志四丁部后周明帝集五十卷旧书作十卷沈炳震曰按隋书作九卷唐书卷六十考证新唐书卷六十一钦定四库全书唐书卷六十一宋翰林学士欧阳修撰表第一宰相表上唐因隋旧以三省长官为宰相已而又以他官参议而称号不一出于临时最后乃有同品平章之名然其为职业则一也作宰相表唐书卷六十一唐书卷六十一考证宰相表上武徳元年八月戊申文静除名按旧书本纪作壬申八月无戊申表误四年四月癸酉寂为左仆射按通鑑六年四月癸酉寂左转盖六年萧瑀拜右故寂转左也四年四月无癸酉表误贞观九年七月辛巳恭仁罢为雍州牧沈炳震曰恭仁武徳九年七月辛夘巳罢矣此盖因九年之文而误也龙朔二年十一月辛未圉师贬为虔州刺史旧书本纪十一月下狱三年三月贬表误长寿元年九月辛丑璹罢本纪作二年九月辛丑沈炳震曰按是年九月无辛丑且据传当从纪神功元年八月庚子三思检校按旧书此即下圣歴元年八月庚子之拜重出钦望自太子宫尹为文昌右相按旧书此即下圣歴二年八月庚子之拜重出圣歴元年二月乙未钦望罢按旧书本纪此即下久视元年二月乙未之免重出三月甲戌师徳罢为纳言按罢字衍文盖师徳以神功元年九月守纳言至是而正拜为纳言也又按旧书本纪此即下二年三月甲戌之拜重出腊月沈炳震曰按自载初建子之后以十二月为腊月在春一月之前为次年文表属圣歴元年误唐书卷六十一考证新唐书卷六十二钦定四库全书唐书卷六十二宋翰林学士欧阳修撰表第二唐书卷六十二唐书卷六十二考证宰相表中开元二年正月己夘懐慎检校黄门监沈炳震曰按两书本纪懐慎皆以三年正月癸夘检校黄门监此表二年文重出贞元十九年闰十一月按是年闰十月非闰十一月也一字疑衍唐书卷六十二考证新唐书卷六十三钦定四库全书唐书卷六十三宋翰林学士欧阳修撰表第三宰相表下唐书卷六十三唐书卷六十三考证宰相表下长庆二年三月戊午度守司空旧书本纪作司徒咸通六年三月寘薨按旧书本纪是年四月寘犹转中书待郎表三月己卒未知孰是四月髙璩同中书门下平章事按旧书本纪四年十一月拜六年二月免覈之表则其罢免之月尚未入相也未知孰是干符二年五月倣薨旧书本纪三年正月免按传当从本纪中和元年六月郑畋同中书门下平章事按本纪畋为鳯翔节度加司空同平章事充亰城诸道行营都统耳非入相也并下十一月畋罢之文亦误唐书卷六十三考证新唐书卷六十四钦定四库全书唐书卷六十四宋翰林学士欧阳修撰表第四方镇表高祖太宗之制兵列府以居外将列卫以居内有事则将以征伐事已各觧而去兵者将之事也使得以用而不得以有之及其晩也土地之广人民之衆城池之固器甲之利举而予之何虑于其始地深而易于其后也忽如此之异哉岂其弊有渐驯而致之势有不得已而然哉方镇之患始也各专其地以自世既则廹于利害之谋故其喜则连衡而叛上怒则以力而相并及其甚则起而弱王室唐自中世以后收功弭乱虽常倚镇兵而其亡也亦终以此可不戒哉作方镇表唐书卷六十四唐书卷六十四考证方镇表一干宁二年升同州为匡国军节度沈炳震曰此条疑在元年光化三年罢镇国军节度及兴德尹旧书昭宗纪在天祐三年通鑑在天复三年唐书卷六十四考证新唐书卷六十五钦定四库全书唐书卷六十五宋翰林学士欧阳修撰表第五方镇表唐书卷六十五唐书卷六十五考证方镇表二贞元十年陈许节度赐号忠武军旧书本纪在二十年疑表误唐书卷六十五考证新唐书卷六十六钦定四库全书唐书卷六十六宋翰林学士欧阳修撰表第六方镇表唐书卷六十六唐书卷六十六考证方镇表三天祐元年赐魏博节度号天雄军通鑑在广德元年唐书卷六十六考证新唐书卷六十七钦定四库全书唐书卷六十七宋翰林学士欧阳修撰表第七方镇表唐书卷六十七唐书卷六十七考证方镇表四干元二年以䕫峡忠归万五州隷䕫州沈炳震曰疑当作隷澧州唐书卷六十七考证新唐书卷六十八钦定四库全书唐书卷六十八宋翰林学士欧阳修撰表第八方镇表唐书卷六十八唐书卷六十八考证方镇表五元和四年废浙江西道节度使复置观察使按旧书本纪二年韩臯已拜浙西观察使矣不应至四年始废节度也疑表误唐书卷六十八考证新唐书卷六十九钦定四库全书唐书卷六十九宋翰林学士欧阳修撰表第九方镇表唐书卷六十九唐书卷六十九考证方镇表六上元二年废韶连郴都团练使按韦伦传代宗初拜伦三州都团练使是代宗时此官尚未废也疑表误大歴八年罢桂管观察使以诸州隷邕管按是年李昌巙拜桂管观察使至建中二年始迁荆南此时桂管未尝罢也此疑废邕管以隷桂管耳唐书卷六十九考证新唐书卷七十上钦定四库全书唐书卷七十上宋翰林学士欧阳修撰表第十上宗室世系表昔者周有天下封国七十而同姓居五十三焉后世不以为私也盖所以隆本支崇屏衞虽其弊也以侵凌王室有末大之患然亦崇奖扶持犹四百余年而后亡盖其德与力皆不足矣而其势或然也至汉鉴秦务广宗室世其国地不幸世絶若罪除辄复续以存其祭祀与为长乆之计故自三代以来独汉为长世唐有天下三百年子孙蕃衍可谓盛矣其初皆有封爵至其世逺亲尽则各随其人贤愚遂与异姓之臣杂而仕宦至或流落于民间甚可叹也然其疏戚逺近源流所来可以考见作宗室世系表李氏出自嬴姓帝颛顼高阳氏生大业大业生女华女华生臯陶字庭坚为尧大理生益益生恩成歴虞夏商世为大理以官命族为理氏至纣之时理征字德灵为翼隷中吴伯以直道不容于纣得罪而死其妻陈国契和氏与子利贞逃难于伊侯之墟食木子得全遂改理为李氏利贞亦娶契和氏女生昌祖为陈大夫家于苦县生彤德彤德曾孙硕宗周康王赐采邑于苦县五世孙干字元果为周上御史大夫娶益寿氏女婴敷生耳字伯阳一字聃周平王时为太史其后有李宗字尊祖魏封于叚为干木大夫生同为赵大将军生兑为赵相生跻君二子曰云曰恪恪生洪字道弘秦太子太傅生兴族字育神一名汪秦将军生昙字贵逺赵柏人侯入秦为御史大夫葬柏人西生四子崇辨昭玑崇为陇西房玑为赵郡房崇字伯祐陇西守南郑公生二子长曰平燕次曰瑶字内德南郡守狄道侯生信字有成大将军陇西侯生超一名伉字仁高汉大将军渔阳太守生二子长曰元旷侍中次曰仲翔河东太守征西将军讨叛羌于素昌战没赠太尉葬陇西狄道东川因家焉生伯考陇西河东二郡太守生尚成纪令因居成纪弟向范阳房始祖也尚生广前将军二子长曰当户生陵字少卿骑都尉次曰敢字㓜卿郎中令关内侯生禹字子通弟忠顿丘房始祖也禹生丞公字丞公河南太守生先字敬宗蜀郡北平太守生长宗字伯礼渔阳丞生君况字叔干一字子期博士议郎太中大夫生本字上明郎中侍御史生次公字仲居巴郡太守西夷校尉弟恬渤海房始祖也次公生轨字文逸魏临淮太守司农卿弟潜申公房始祖也轨生隆字彦绪长安令积弩将军生艾字世绩晋骁骑将军魏郡太守生雍字儁熙济北东莞二郡太守生二子长曰伦丹阳房始祖也次曰柔字德远北地太守雍孙盖安邑房始祖也柔生弇字季子前凉张骏天水太守武衞将军安西亭侯生昶字仲坚凉太子侍讲生暠字玄盛西凉武昭王兴圣皇帝十子谭歆让愔恂翻豫宏眺亮愔镇远将军房始祖也其曽孙系平凉房始祖也翻孙三人曰丞姑臧房始祖也曰茂炖煌房始祖也曰沖仆射房始祖也曽孙曰成礼绛郡房始祖也豫玄孙曰刚武陵房始祖也歆字士业西凉后主八子勗绍重耳弘之崇明崇产崇庸崇祐重耳字景顺以国亡奔宋为汝南太守后魏克豫州以地归之拜恒农太守复为宋将薛安都所陷后魏安南将军豫州刺史生献祖宣皇帝熙字孟良后魏金门镇将生懿祖光皇帝讳天赐字徳真三子长曰起头长安侯生逹摩后周羽林监太子洗马长安县伯其后无闻次曰太祖次乞豆定州刺史房太祖景皇帝虎字文彬后周柱国大将军唐国襄公八子长曰延伯生于山东其后太祖入关延伯仕北齐为㪚骑常侍武德四年追封南阳伯附属籍贞观初罢之与姑臧绛郡武阳公三房号四公子房至开元二十三年复附属籍南阳公房谯王房蔡王房年复附属籍南阳公房谯王房蔡王房郇王房代祖元皇帝讳昺周安州总管柱国大将军唐国仁公四子长曰高祖次曰梁王澄次曰蜀王湛次曰汉王洪梁王房蜀王房后为渤海王房唐书卷七十上唐书卷七十上考证宗室世系表上大业生女华按史记秦本纪大业取少典之子曰女华女华生大费则女华乃大业之妻可以为子乎女华生臯陶按史记女华生大费注正义曰大业是臯陶大费是伯益则大业臯陶本是一人大费为伯益正是臯陶子今以臯陶为大业之孙可乎且据新书宰相世系表裴氏下云女华生大费大费生臯陶则臯陶又为伯益之子矣其自相矛盾如此其后有李宗字尊祖魏封于叚为干木大夫沈炳震曰北史序传子孙散在诸国在魏者为叚干大夫叚干木其后也据此则叚干为姓而木乃名表则李宗封于叚而干木乃大夫爵名也唐书卷七十上考证钦定四库全书唐书卷七十下宋翰林学士欧阳修撰表第十下宗室世系表高祖神尧大圣大光孝皇帝二十二子分十五房曰楚王智云曰荆王元景曰徐王元礼曰韩王元嘉曰彭王元则曰郑王元懿曰霍王元轨曰虢王凤曰道王元庆曰邓王元裕曰舒王元名曰鲁王灵夔曰江王元祥曰宻王元晓曰滕王元婴智云元景皆无后徐王房韩王房建中元年诏改为嗣郓王房懿宗即位复旧彭王房霍王房邓王房舒王房建中元年改为嗣郢王房鲁王房寳应元年改为嗣邹王房密王房太宗文武大圣大广孝皇帝十四子长曰恒山愍王承干次曰楚王寛出继次曰呉王恪次曰濮王泰次曰庶人祐附濮王谱次曰蜀王愔次曰蒋王恽次曰越王贞次曰高宗次曰纪王慎次曰江王嚣次曰代王简次曰赵王福次曰曹王明嚣简福皆附曹王谱恒山愍王谱纪王房高宗天皇大圣大弘孝皇帝八子燕王房泽王房许王房太邠章懐太子房中宗大和大圣大昭孝皇帝四子湖阳郡王房睿宗玄真大圣大兴孝皇帝六子让皇帝房亦曰宁王房惠荘太子房亦曰申王房惠文太子房亦曰岐王房惠宣太子房亦曰薛王房玄宗至道大圣大眀孝皇帝二十三子自玄宗以后诸王不出合不分房子孙阙而不见穆宗睿圣文惠孝皇帝五子敬宗睿武昭愍孝皇帝五子文宗元圣昭献孝皇帝二子武宗至道昭肃孝皇帝五子宣宗元圣至明成武献文睿知章仁神徳懿道大孝皇帝十一子懿宗昭圣恭惠孝皇帝八子僖宗圣神聪睿仁哲眀孝皇帝二子宗室四十一房一曰定州刺史二曰南阳公三曰谯王四曰蔡王五曰毕王六曰雍王七曰郇王八曰大郑王九曰蜀王十曰巢王十一曰大楚王十二曰荆王十三曰徐王十四曰韩王十五曰彭王十六曰小郑王十七曰霍王十八曰虢王十九曰道王二十曰邓王二十一曰舒王二十二曰鲁王二十三曰江王二十四曰密王二十五曰滕王二十六曰恒山王二十七曰呉王二十八曰濮王二十九曰蒋王三十曰越王三十一曰纪王三十二曰曹王三十三曰泽王三十四曰章懐太子三十五曰湖阳郡王三十六曰让皇帝三十七曰惠荘太子三十八曰惠文太子三十九曰惠宣太子蜀王房又有陇西渤海二房附见其谱定着三十九房终唐之世有宰相十一人唐书卷七十下唐书卷七十下考证宗室世系表下祭国公煜书皆作煌颍川郡公珣按珣无颍川封且珣出继惠荘太子列于申王房矣此重出唐书卷七十下考证新唐书卷七十一上钦定四库全书唐书卷七十二上宋翰林学士欧阳修撰表第十一上宰相世系表唐为国乆传世多而诸臣亦各修其家法务以门族相高其材贤子孙不殒其世德或父子相继居相位或累数世而屡显或终唐之世不絶呜唿其亦盛矣然其所以盛衰者虽由功德薄厚亦在其子孙作宰相世系表裴氏出自风姓颛顼裔孙大业生女华女华生大费大费生臯陶臯陶生伯益赐姓嬴氏生大亷大亷五世孙曰仲衍仲衍四世孙曰轩轩生潏潏生飞亷飞亷生恶来恶来生女防女防生旁臯旁臯生太几太几生大骆大骆生非子周孝王使飬马汧渭之间以马蕃息封之于秦为附庸使续嬴氏号曰秦嬴非子之支孙封郷因以为氏今闻喜城是也六世孙陵当周僖王之时封为觧邑君乃去邑从衣为裴裴衣长貎一云晋平公封颛顼之孙鍼于周川之裴中号君疑不可辨陵裔孙盖汉水衡都尉侍中九世孙炖煌太守遵自云中从光武平陇蜀徙居河东安邑安顺之际徙闻喜曽孙晔并州刺史度辽将军子茂字巨光灵帝时歴郡守尚书率诸将讨李傕有功封阳吉平侯三子潜徽辑西眷裴出自阳吉平侯茂长子徽字文秀魏冀州刺史兰陵武公以其子孙多仕西凉者故号西眷四子黎康楷绰黎字伯宗一名演游击将军祕书监二子粹苞粹晋武威太守二子诜暅诜太常卿避地凉州及苻坚克河西复还觧县生劭劭生和和生种种生景惠洗马裴出自粹子暅暅生慬自河西归桑梓居觧县洗马川号洗马裴仕前秦大鸿胪二子天恩天寿南来吴裴出自黎第二子苞苞三子轸丕彬轸生嗣嗣西凉武都太守三子邕奣策邕度江居襄阳生顺宗顺宗三子叔寳叔业令寳叔业齐南兖州刺史初归北号南来吴裴事后魏豫州刺史兰陵郡公谥忠武子蒨之芬之简之英之蔼之中眷裴氏出自嗣中子奣晋太尉宋公版谘议叅军并州别驾号中眷三子万虎双虎三虎苞第三子丕丕孙定宗定宗凉州刺史生讹后魏冠军将军生辽太原太守㪚骑常侍生纂纂正平太守鄜西公四子舒嗣秀询舒后周车骑将军元氏公生昻生玄运濮州刺史生季友司门郎中太子仆生武武曽孙䜣东眷裴出自茂第三子辑号东眷生颕颕司隷校尉生武字文应晋大将军玄莬太守永嘉末避地平州二子开湛开字景舒仕慕容氏太常卿祭酒三子原成范范字仁则河南太守四子韬冲湛绥冲字太宁后秦并州刺史夷陵子五子道子道护道大道㑹道赐道子字复恭本州别驾从刘裕入关事魏南梁州刺史义昌顺伯三子德欢恩立辅立德欢一名度豫郑广坊四州刺史谥曰康二子澄礼道护二子次爱祖念祖念生弘陁后魏闻喜公生鸿琳易郡太守生客儿裴氏定着五房一曰西眷裴二曰洗马裴三曰南来吴裴四曰中眷裴五曰东眷裴宰相十七人刘氏出自祁姓帝尧陶唐氏子孙生子有文在手曰刘累因以为名能扰龙事夏为御龙氏在商为豕韦氏在周封为杜伯亦称唐杜氏至宣王灭其国其子隰叔奔晋为士师生士蒍蒍生成伯缺缺生士会会适秦归晋有子留于秦自为刘氏生明明生逺逺生阳十世孙战国时获于魏遂为魏大夫秦灭魏徙大梁生清徙居沛生仁号丰公生煓字执嘉生四子伯仲邦交邦汉高祖也高祖七世孙宣帝生楚孝王嚣嚣生思王衍衍生纡纡生居巢侯般字伯兴般生恺字伯豫太尉司空生茂字叔盛司空太中大夫徙居丛亭里恺六世孙讷晋司隷校尉孙宪生羡羡二子敏该敏从子僧利京兆武功刘氏本出彭城后周有石州刺史懿彭城刘氏又有刘升尉氏刘氏出自汉章帝子河间孝王𨳩世居乐城十世孙通徙居尉氏临淮刘氏出自汉世祖光武皇帝子广陵思王荆子俞乡元侯平平生彪袭封事继母以孝闻世号仁义侯生玄玄生熈魏尚书郎熈生述东平太守述生建晋永城令世居临淮建生㑹歴琅邪内史从元帝度江居丹阳曽孙彦英宋给事中通直㪚骑常侍二子隐人逸人梁末又徙晋陵隐人五世孙子翼南阳刘氏出自长沙定王生安衆康侯丹袭封三世徙沮阳裔孙廙字恭嗣魏侍中关内侯无子以弟子阜嗣阜字伯陵陈留太守生乔字仲彦晋太傅军咨祭酒生挺颍川太守二子简耽耽字敬道为尚书令生栁字叔惠徐兖江三州刺史又徙江陵曽孙虬广平刘氏出自汉景帝子赵敬肃王彭祖彭祖生阴城思侯苍苍薨嗣子有罪不得立遂居广平肥乡苍十一世孙邵字孔才魏㪚骑常侍十一世孙藻曹州南华刘氏出自汉楚元王交之后自彭城避地徙南华筑堌以居世号刘堌隋有东莱令刘晋字进之三子郁多让多退刘氏定着七房一曰彭城二曰尉氏三曰临淮四曰南阳五曰广平六曰丹阳七曰南华宰相十二人河南刘氏本出匈奴之族汉高祖以宗女妻冐顿其俗贵者皆从母姓因改为刘氏左贤王去卑裔孙库仁字没根后魏南部大人凌江将军弟眷生罗辰定州刺史永安敬公其后又居辽东襄平徙河南罗辰五世孙环隽字仲贤北齐中书侍郎秀容懿公弟仕隽河南刘氏宰相一人唐书卷七十一上唐书卷七十一上考证宰相世系表一上沈炳震曰唐书宰相世系大端纰戾官爵谥号或书或否或丞尉而不遗或卿贰而反缺或误书其兄弟之官或备书其褒赠之职更或其生平所偶歴及曽未尝居是官者龎杂淆乱不可究诘以表序昭穆此非所重故不详载要之此书不足徴信适以滋谬举可废也裴氏行立按裴守眞传行立乃守眞曽孙表作守眞之六代孙误漼按裴兖本传漼乃兖之子表以兖为漼之子误宣明按北史裴延儁传宣明良从兄则庆孙之伯叔矣表作庆孙之曽孙误行俭本传仁基子表作思谅子误鸿智按表乃客儿之弟则父名鸿琳子不当名鸿智唐书卷七十一上考证钦定四库全书唐书卷七十二下宋翰林学士欧阳修撰表第十一下宰相世系表萧氏岀自姬姓帝喾之后商帝乙庶子微子周封为宋公弟仲衍八世孙戴公生子衎字乐父裔孙大心平南宫长万有功封于萧以为附庸今徐州萧县是也子孙因以为氏其后楚灭萧裔孙不疑为楚相春申君上客世居丰沛汉有丞相鄼文终侯何二子遗则则生彪字伯文諌议大夫侍中以事始徙兰陵县丞生章公府掾章生仰字恵髙生皓皓生望之御史大夫徙杜陵生育光禄大夫生绍御史中丞复还兰陵生闳光禄勲闳生阐济隂太守阐生冰吴郡太守冰生苞后汉中山相生周博士周生蟜虵丘长蟜生逵州从事逵生休孝㢘休生豹广陵郡丞豹生裔太中大夫生整字公齐晋淮南令过江居南兰陵武进之东城里三子儁鎋烈苞九世孙卓字子略洮阳令女为宋髙祖继母号皇舅房卓生源之字君流徐兖二州刺史袭封阳县侯生思话郢州都督封阳穆侯六子恵开恵眀恵基恵休恵朗恵蒨恵蒨齐左户尚书生介齐梁房整第二子鎋济隂太守生副子州治中从事生道赐宋南台治中侍御史三子尚之顺之崇之顺之字文纬齐丹阳尹临湘懿侯十子懿敷衍畅融宏伟秀憺恢衍梁髙祖武皇帝也号齐梁房懿字元达长沙宣武王七子业藻象猷朗轨眀眀字靖通梁贞阳侯曽孙文憬梁髙祖武皇帝八子统纲续绎综绩纶纪綂昭眀太子纲简文皇帝也綂五子欢誉詧譼萧氏定着二房一曰皇舅房二曰齐梁房宰相十人窦氏出自姒姓夏后氏帝相失国其妃有仍氏女方娠逃出自窦奔归有仍氏生子曰少康少康二子曰杼曰龙留居有仍遂为窦氏龙六十九世孙鸣犊为晋大夫葬常山及六卿分晋窦氏遂居平阳鸣犊生仲仲生临临生亶亶生阳阳生庚庚生诵二子世扈世生婴汉丞相魏其侯也扈二子经充经秦大将军生甫汉孝文皇后之兄也充避秦之难徙居清河汉赠安成侯葬观津二子长君广国广国字少君章武景侯二子定谊谊生赏袭章武侯宣帝时以吏二千石徙扶风平陵二子夀邕夀护羌校尉炖煌南窦祖也邕南阳太守生勐定安太守二子秀敷秀二子丞林林后汉武威太守太中大夫避难徙居武威为武威窦祖敷三子平年友融融字周公大司马安丰戴侯生穆城门校尉驸马都尉袭安丰侯五子勲宣褒覇嘉宣生尚以家难随母徙陇右为陇右窦祖嘉少府兼侍中安丰侯三子潜奉万全奉子武特进槐里侯晋赠文嘉贞侯万全袭安丰侯二子会宗章会宗子孙居武功扶风章大鸿胪卿三子陶唐统统字敬道雁门太守以窦武之难亡入鲜卑拓拔部使居南境代郡平城以闲窥中国号没鹿回部落大人后得匈奴旧境又徙居之生賔字力延袭部落大人二子异他他字建侯亦袭部落大人为后魏神元皇帝所杀倂其部落他生勤字羽徳穆帝复使领旧部落命为纥豆陵氏晋册穆帝为代王亦封勤忠义侯徙居五原生子真字玄道率衆入魏为征西大将军生朗字眀逺复领父衆二子㴞祐祐辽东公亦领部落三子提拓巖自拓不领部落为魏侍中辽东宣王巖安西大将军辽东穆公从孝武徙洛阳自是遂为河南洛阳人三子那敦略略字六头征北大将军建昌孝公孝文帝之世复为窦氏五子兴㧞岳善炽岳后周清河广平二郡太守神武郡公兴善炽子孙号为三祖岳二子甝毅善一名温西魏汾华陇三州刺史永富县男生荣定炽周太保邓公六子恭览深嶷谊威窦氏定着二房一曰三祖房二曰平陵房宰相六人陈氏出自妫姓虞帝舜之后夏禹封舜子商均于虞城三十二世孙遏父为周陶正武王妻以元女大姬生满封之于陈赐姓妫以奉舜祀是为胡公九世孙厉公他生敬仲完奔齐以国为姓既而食邑于田又为田氏十五世孙齐王建为秦所灭三子昇桓轸桓称王氏轸楚相封颍川侯因徙颍川称陈氏生婴秦东阳令史婴生成安君余余生轨轨生审审生安安生恒恒生愿愿四子清察齐尚齐生源源三子寔崱邃寔字仲弓后汉大将军掾属文范先生六子纪夔洽谌休光谌字季方献文先生生青州刺史忠二子佐和佐二子准徽准字道基晋太尉广陵元公生伯眕建兴中渡江居曲阿新丰湖生匡二子赤松世达世达长城令徙居长城下若里生丞相掾康康生盱眙太守英英生尚书郎公弼公弼生歩兵校尉鼎鼎生𣪚骑侍郎髙髙生懐安令咏咏生安成太守勐勐生太常卿道巨道巨生文讃文讃三子谈先覇先休先陈氏宰相三人封氏出自姜姓炎帝裔孙鉅为黄帝师胙土命氏至夏后氏之世封父列为诸侯其地汴州封丘有封父亭即封父所都至周失国子孙为齐大夫遂居渤海蓨县裔孙岌字仲山后汉侍中凉州刺史生咺咺四世孙仁仁孙释晋侍中东夷校尉二子悛悛二子放奕奕燕太尉二子蕲劝蕲孙鉴后魏沧水太守二子琳囘滑杨氏出自姬姓周宣王子尚父封为杨侯一云晋武公子伯侨生文文生突羊舌大夫也又云晋之公族食邑于羊舌凡三县一曰铜鞮二曰杨氏三曰平阳突生軄职五子赤肸鲋虎季夙赤字伯华为铜鞮大夫生子容肸字叔向亦曰叔誉鲋字叔鱼虎字叔罴号羊舌四族叔向晋太傅食采扬氏其地平阳扬氏县是也叔向生伯石字食我以邑为氏号曰杨石党于祁盈盈得罪于晋并灭羊舌氏叔向子孙逃于华山仙谷遂居华隂有杨章者生苞朗欵苞为韩襄王将守脩武子孙因居河内朗为秦将封临晋君子孙因居冯翊欵为秦上卿生硕字太初从沛公征伐为太史八子鷃奋甝儵熊喜鹯魋喜字幼罗汉赤泉严侯生敷字伯宗赤泉定侯生胤字母害胤生敞字君平丞相安平敬侯二子忠恽忠安平顷侯生谭属国安平侯二子寳并寳字稚渊二子震衡震字伯起太尉五子牧里秉譲奉牧字孟信荆州刺史富波侯二子綂馥十世孙孕孕六世孙渠渠生铉燕北平郡守生元夀后魏武川镇司马生恵嘏观王房本出渠孙兴后魏新平郡守生国国孙绍后周特赐姓屋吕引氏隋初复旧后以士雄封观王号观王房孕五世孙賛隋辅国将军河东公生初左光禄大夫华山郡公初裔孙播世居扶风太尉震子奉字季叔后汉城门校尉中书侍郎八世孙结仕慕容氏中山相二子珍继至顺徙居河中永乐岐徙居原武杨氏宰相十一人髙氏出自姜姓齐太公六世孙文公赤生公子髙孙傒为齐上卿与管仲合诸侯有功桓公命傒以王父字为氏食采于卢谥曰敬仲世为上卿敬仲生荘子虎虎生倾子倾子生宣子固固生厚厚生子丽子丽生止奔燕十世孙量为宋司城后入楚十世孙洪后汉渤海太守因居渤海蓨县洪四世孙襃字宣仁太子太傅襃孙承字文休国子祭酒东莞太守生延字庆夀汉中太守延生纳字孝才魏尚书郎东莞太守纳生达字式逺吏部郎中江夏太守四子约乂隐汉隐晋玄莬太守生庆北燕太子詹事司空三子展敬泰展后魏黄门侍郎三都大官二子谠颐谠冀青二州中正沧水康公二子祚祐祐字子集光禄大夫建康灵侯二子和璧振髙氏宰相四人房氏出自祁姓舜封尧子丹朱于房朱生陵以国为氏陵三十五世孙钟周昭王时食采灵夀生沈沈十二世孙汉常山太守雅徙清河绎幕十一世孙植后汉司空植八代孙谌随慕容徳南迁囙居济南四子裕坦邃熈号四祖裕孙后魏冀州刺史法夀孙翼仕至镇逺将军袭壮武伯二子熊豹熊字子彪本州主簿生彦谦河南房氏晋初有房干本出清河使北虏留而不遣虏俗谓房为屋引因改为屋引氏干子孙随魏南迁复为房氏而河南犹有屋引氏唐云麾将军弘江府统军渭源县公丰生即其后也房氏宰相三人宇文氏出自匈奴南单于之裔有葛乌兎为鲜卑君长世大人至普囬因猎得玉玺自以为天授也俗谓天子为宇文因号宇文氏或云神农氏为黄帝所灭子孙遁居北方鲜卑俗唿草为俟汾以神农有甞草之功因自号俟汾氏其后音讹遂为宇文氏普回子莫那自隂山徙居辽西至后周追谥曰献侯献侯生可地汗号莫何单于辟地西出玉门东踰辽水孙普拨普拨生丘不勤丘不勤生莫珪莫珪生逊昵延逊昵延生佚豆归自称大单于为慕容晃所灭生六子一曰拔拔陵陵二曰㧞拔瓌三曰纥阇四曰目原五曰纥阇俟直六曰目陈拔拔陵陵号阿若谚仕后魏都牧主开府仪同三司安定忠侯以豪杰徙居代州武川生系位至内阿干二子韬阿头韬三子肱颢泰泰后周太祖文皇帝阿头生仲赠大司徒虞公生兴虞公生洛目原孙䟦后魏羽真尚书居庸侯生直力勤比部尚书直力勤生贤宇文氏宰相三人唐书卷七十一下唐书卷七十一下考证宰相世系表一下萧氏出自姬姓按下文云萧为宋后则子姓非姬姓也戴公生子衎字乐父裔孙大心平南宫长万有功封于萧以为附庸沈炳震曰按乐氏世系云宋戴公子衎字乐父子孙以王父字为氏与此正同则此之裔孙乃乐大心非萧叔大心也按春秋宋万弑闵公在荘公十三年左传昭公七年乐大心见于传自荘公十三年至昭公七年相去一百四十五年无縁乐大心得与平万功封于萧也又按荘公十三年传萧叔大心及武宣穆荘之族以曹师杀南宫牛于师杜氏曰叔萧大夫名正义曰此是宋萧邑大夫以此年有功宋人以萧邑别封其人为附庸故二十三年萧叔朝公杜氏直曰萧附庸国据春秋传及杜注正义萧叔不详世系则萧固非子姓即姬姓亦未的也故以萧叔大心为萧氏之始祖则可若指乐父之裔孙大心为萧叔大心则谬之甚矣陈氏齐王建为秦所灭三子昇桓轸桓称王氏轸楚相封颍川侯按陈轸与张仪同事秦恵王后仪相秦而轸遂奔楚在秦灭齐前一百余年今反以轸相楚在秦灭齐之后纰谬甚矣婴生成安君余余生轨沈炳震曰史记陈余传不言余父婴祖轸诸家注亦无及之者观于轸为建子则余之祖父及子皆不足信矣自轨而下无论也杨氏牧字孟信荆州刺史沈炳震曰后汉书杨震传拜荆州刺史者髙舒也盖以与牧连文故以牧为荆州刺史误也二子统馥十世孙孕孕六世孙渠渠生铉隋书髙祖纪震八代孙铉按震当汉灵帝时前燕当晋成帝时相去一百七十余年不应遽传十七世也当従隋纪顺琛沈炳震曰魏书杨播传顺四子长辨次仲宣测稚卿而无琛隋书杨汪传曽祖顺父琛而不详其祖盖琛乃顺孙非顺子也表缺一世髙氏欢廓按北齐书武成十二王传廓乃武成子为欢之孙非欢之子也唐书卷七十一下考证新唐书卷七十二上钦定四库全书唐书卷七十二上宋翰林学士欧阳脩撰表第十二上宰相世系表长孙氏岀自拓拔郁律生二子长曰沙莫雄次曰什翼犍什翼犍即后魏道武皇帝祖也后魏法七分其国人以兄弟分统之沙莫雄为南部大人后改名仁号为拓拔氏生嵩太尉柱国大将军北平宣王道武以嵩宗室之长改为长孙氏至孝文以献帝长兄为纥骨氏次兄普氏为周氏又次兄为达奚氏又次兄为伊娄氏改为娄氏又次兄敦丘氏为丘氏又次兄俟氏为万俟氏叔父之后乙旃氏为叔孙氏疏属车焜氏改为车氏是为十姓太和中诏自代北而徙者皆为河南洛阳人嵩三子泰同敦泰征南将军都督中外诸军事生黄门侍郎大将军延年延年生陜州刺史鄫国公俭俭生相州刺史昌宁公平二子道生道开道生太尉上党靖王三子旃太一徳一旃司空上党康王生观观司徒上党定王生稚澄稚字幼卿西魏尚书令太师上党文宣王二子子裕子彦子裕右武卫将军平原公二子绍逺兕长孙氏宰相一人杜氏出自祁姓帝尧裔孙刘累之后在周为唐杜氏成王灭唐以封弟叔虞改封唐氏子孙于杜城京兆杜陵县是也杜伯入为宣王大夫无罪被杀子孙分适诸侯之国居杜城者为杜氏在鲁有杜洩避季平子之难奔于楚生大夫绰绰生段段生赫赫为秦大将军食采于南阳衍邑世称为杜衍赫少子秉上党太守生南阳太守札札生周御史大夫以豪族徙茂陵三子延夀延考延年延年字幼公御史大夫建平敬侯六子缓继他绍绪熊熊字少卿荆州刺史生后汉諌议大夫穰字子饶二子敦笃敦字仲信西河太守生邦字召伯中散大夫三子賔宏繁賔字叔达举有道不就二子翕崇崇字伯括司空掾生畿畿为伯侯魏河东太守丰乐戴侯三子恕理寛恕字伯务弘农太守幽州刺史生预字元凯晋荆州刺史征南大将军当阳侯四子钖跻耽尹钖字世嘏为尚书左丞曾孙悊二子楚秀秀二子果皎皎生徽徽字晔隋懐州长史丰乡侯生咤淹京兆杜氏汉建平侯延年二十世孙文瑶与义兴公同房襄阳杜氏出自当阳侯预少子尹字世甫晋弘农太守二子綝弼綝字弘固奉朝请生袭字祖嗣上洛太守袭生摽摽字文湛中书侍郎池阳侯生沖字方进中书侍郎袭池阳侯生洪泰字道廓南徐州刺史袭池阳侯二子祖悦颙洹水杜氏出自戴侯恕少子寛字务叔孝㢘郎中曾孙曼仕石赵从事中郎河东太守初居邺葬父洹水后亦徙居洹水五世孙君赐君赐生景宣眀景生子裕濮阳杜氏出自赫子威世居濮阳裔孙模后魏濮阳太守因家焉模中生亮杜氏宰相十一人李氏武阳房出自兴圣皇帝第七子豫其后为武阳房姑臧大房出自兴圣皇帝第八子飜字士举东晋祁连酒泉晋昌太守三子寳懐达抗抗东莱太守生思穆字叔仁后魏营州刺史乐平宣恵伯生奨字道休北齐魏尹广平侯生瓌黄门郎生斌散骑侍郎袭乐平伯寳七手承茂辅佐公业冲仁宗承号姑臧房丹阳李氏晋东筦太守雍长子曰伦五世孙文度西凉安定太守与族人寳入后魏因居京兆山北汉骑都尉陵䧏匈奴裔孙归魏见于丙殿赐氏曰丙后周有信州总管龙居县公眀眀生粲唐左监门大将军应国公髙祖与之有旧以避世祖名赐姓李氏陇西李氏定着四房其一曰武阳二曰姑臧三曰炖煌四曰丹阳宰相十人赵郡李氏出自秦司徒昙次子玑字伯衡秦太傅三子云牧齐牧为赵相封武安君始居赵郡赵纳顿弱之间杀牧齐为中山相亦家焉即中山始祖也牧三子汨弘鲜汨秦中大夫詹事生谅左车仲车左车赵广武君生常伯遐遐字伯友汉涿郡守生岳徳文班岳字长卿諌议大夫生秉义秉字世范颍川太守因徙家焉生翼协敏敏五大夫将军生谟道朗谟字道谋临淮太守生哆华旭哆字子让上党太守生护元护字鸿黙酒泉太守生武昭奋武字昭先东郡太守太常卿生赞脩奕就脩字伯游后汉太尉生谅叔训季谅字世益赵国相生膺字元礼河南尹生瓌瓒瑾瑾字叔瑜东平相避难复居赵生志恢宣恢字叔兴生定䑓奨硕定字文义魏水衡都尉渔阳太守生伯括机叔括季括机字仲括太学博士临江乐安二郡太守生羣瓌密楷越楷字雄方晋司农丞治书侍御史避赵王伦之难徙居常山五子辑晃芬劲叡叡子朂兄弟居巷东劲子盛兄弟居巷西故叡为东祖芬与弟劲共称西祖辑与弟晃共称南祖自楷徙居平棘南通号平棘李氏辑字护宗髙密太守子慎敦居柏仁子孙甚微与晃南徙故垒故辑晃皆称南祖晃字仲黄镇南府长史生义字敬仲燕司空长史生吉字彦同东宫舎人生聪字小时尚书郎二子真融南祖之后有善权后魏谯郡太守徙居谯生延观徐梁二州刺史生续东祖叡字幼黄髙平太守江陵宁公生朂字景贤顿丘太守太中正生颐字彦祖髙阳太守武安公四子勰系奉曾辽东李氏玑少子齐赵相初居中山十三世孙寳字君长后汉玄菟都尉徙襄平生雄车骑长史生亮字威眀原武令生敏河内太守生信生字宣伯晋司徒广陆成侯生固字万基散骑侍郎生志字彦道阳平太守嗣广陆侯弟沉沉孙根江夏李氏汉酒泉太守护次子昭昭少子就后汉㑹稽太守髙阳侯徙居江夏平春六世孙式字景则东晋侍中生嶷嶷生尚字茂仲生矩字茂约江州刺史生充字弘度中书侍郎生颙郡举孝㢘七世孙元哲汉中李氏汉东郡太守太常卿武孙颉后汉博士始居汉中南郑生郃字孟节司徒生固字子坚太尉生三子基字宪公慈字季公爕字徳公安平相十二世孙徳林赵郡李氏定着六房其一曰南祖二曰东祖三曰西祖四曰辽东五曰江夏六曰汉中宰相十七人唐书卷七十二上唐书卷七十二上考证宰相世系表二上长孙氏嵩三子泰同敦泰生延年延年生俭沈炳震曰据表则嵩俭之曽祖按周书长孙俭传五世祖嵩北史长孙嵩传俭曽祖地汾祖酌父戫则嵩非曽祖而俭之祖父非泰与延年矣俭生平二子道生道开沈炳震曰魏书长孙道生传道生嵩从子不详父祖与嵩同事道武帝据表则俭为道生之祖岂祖仕于周而其孙先魏两朝十五帝百七十年与八世祖同事魏开国之帝乎杜氏秀二子果皎按杜如晦传祖果曾祖皎则皎乃果之父而表以皎为果之弟误矣又旧书果作杲未详孰是元颍按本传元颍如晦五世孙非淹之后也表列于淹下误唐书卷七十二上考证钦定四库全书唐书卷七十二中宋翰林学士欧阳修撰表第十二中宰相世系表王氏出自姬姓周灵王太子晋以直谏废为庶人其子宗敬为司徒时人号曰王家因以为氏八世孙错为魏将军生贲为中大夫贲生渝为上将军渝生息为司㓂息生恢封伊阳君生元元生颐皆以中大夫召不就生翦秦大将军生贲字典武陵侯生离字明武城侯二子元威元避秦乱迁于琅邪后徙临沂四世孙吉字子阳汉谏大夫始家臯虞后徙临沂都乡南仁里生骏字伟山御史大夫二子崇游崇字徳礼大司空扶平侯生遵字伯业后汉中大夫义乡侯生二子旹音音字少玄大将军掾四子谊㪫典融融字巨伟二子祥览览字玄通晋宗正卿即丘贞子六子栽基㑹正彦琛栽字士初抚军长史袭即丘子三子导颖敞导字茂弘丞相始兴文献公六子悦恬劭洽协荟洽字敬和散骑侍郎二子珣珉珣字元琳尚书令前将军谥曰献穆五子弘虞栁孺昙首昙首宋侍中太子詹事豫宁文侯二子僧绰僧虔僧绰中书侍郎袭豫宁愍侯生俭字仲寳齐侍中尚书令南昌文宪公生骞字思寂梁给事中南昌安侯生规字威明左户尚书南昌章侯生襃襃字子渊后周光禄大夫石泉康侯生字玉铉隋安都通守石泉明威侯子弘让弘直正字士则晋尚书郎三子廙旷彬彬字世儒尚书右仆射肃侯二子彭之彪之彪之字叔武尚书令谥曰简二子越之临之临之生纳之皆御史中丞纳之生准之字元鲁宋丹阳尹生舆之征虏将军生进之梁左卫将军建宁公生清安南将军中卢公生勐太原王氏出自离次子威汉扬州刺史九世孙霸字儒仲居太原晋阳后汉连聘不至霸生咸咸十九世孙泽字季道鴈门太守生昶字文舒魏司空京陵穆侯二子浑济浑字玄沖晋録尚书事京陵元侯生湛字处沖汝南内史生承字安期镇东府从事中郎蓝田县侯生述字懐祖尚书令蓝田简侯生坦之字文度左卫将军蓝田献侯生愉字茂和江州刺史生缉散骑侍郎生慧龙后魏宁南将军长社穆侯生寳兴龙骧将军生琼字世珍镇东将军四子遵业广业延业季和号四房王氏大房王氏南内史生承字安期镇东府从事中郎蓝田县侯生述字懐祖尚书令蓝田简侯生坦之字文度左卫将军蓝田献侯生愉字茂和江州刺史生缉散骑侍郎生慧龙后魏宁南将军长社穆侯生寳兴龙骧将军生琼字世珍镇东将军四子遵业广业延业季和号四房王氏大房王氏乌丸王氏霸长子殷后汉中山太守食邑祁县四世孙实三子允隗懋懋后汉侍中幽州刺史六世孙光后魏并州刺史生冏度支尚书护乌丸校尉广阳侯因号乌丸王氏生神念北齐亡徙家万年中山王氏亦出晋阳永嘉之乱凉州参军王轨子孙因居武威姑臧五世孙桥字法生侍御史赠武威定王生叡封中山王号中山王氏后徙乐陵华隂王氏后徙京兆新丰京兆王氏出自姬姓周文王少子毕公髙之后封魏至昭王彤生公子无忌封信陵君无忌生间忧袭信陵君秦灭魏间忧子卑子逃难于太山汉髙祖召为中涓封兰陵侯时人以其故王族也谓之王家卑子生悼悼生贤济南太守宣帝徙豪杰居霸陵遂为京兆人贤七世孙党上郡太守卑子九世孙遵字子春后汉河南尹上乐荘侯遵生鲂鲂孙康康生谌谌生鹄鲂别孙景生均忠均八世孙罴至易从徙居汲郡王氏定着三房一曰琅邪王氏二曰太原王氏三曰京兆王氏宰相十三人魏氏出自姬姓周文王第十五子毕公髙受封于毕其后国絶裔孙万为晋献公大夫封于魏河中河西县是也因为魏氏万生芒季季生武子犫犫生悼子悼子生昭子绛绛生嬴嬴生献子舒舒生襄子曼多曼多生文子湏湏生桓子桓子孙文侯都都生武侯击击生惠王罃罃生襄王嗣嗣生哀王哀王生昭王昭王生公子无忌孙无知汉髙梁侯生均均生恢恢二子伯伦彦彦字叔纶张掖大守生歆字子胡鉅鹿太守初居下曲阳二子愉悦愉字彦长侍中生宙字恵开平原郡守生绍曽孙宣北海公孙紞二子俦植俦为东祖植为西祖俦孙薮三子儵意暨意裔孙生士廓馆陶魏氏本出汉兖州刺史衡会孙珉始居馆陶珉孙彦宋城魏氏鹿城魏氏又有魏盈之族魏氏宰相六人温氏出自姬姓唐叔虞之后以公族封于河内温因以命氏又郄至食采于温亦号温季汉有温疥封栒侯谥曰顺生仁仁子何始居太原祁县何六代孙序字次房后汉护羌校尉二子夀益夀邹平侯相益字伯起兖州刺史生恕孙恢魏扬州刺史生济南太守恭恭二子羡憺憺晋河东太守生峤字太真江州刺史始安忠武公从子楷随桓谧奔于后魏兄孙竒冯翊太守会孙裕太中大夫生君攸温氏宰相一人戴氏出自子姓宋戴公之孙以祖父谥为氏至汉信都大传戴徳世居魏郡斥丘裔孙景珍戴氏宰相二人侯氏出自姒姓夏后氏之裔封于侯子孙因以为氏一云本出姬姓晋侯缗为曲沃武公所灭子孙适于他国以侯为氏郑有侯宣多生晋汉末徙上谷裔孙恕为北地太守因家于北地三水四世孙植从魏孝武西迁赐姓侯伏氏又赐姓贺吐氏其后复旧侯氏宰相一人岑氏出自姬姓周文王异母弟耀子渠武王封为岺子其地梁国北岺亭是也子孙因以为氏世居南阳棘阳后汉有征南大将军舞阳壮侯岺彭字君然生屯骑校尉细阳侯遵遵会孙像南郡太守生晊字公孝党锢难起逃于江夏山中徙居吴郡生亮伯亮伯生轲吴㑹稽鄱阳太守六子宠昏安颂广晏后徙盐官十世孙善方唐书卷七十二中唐书卷七十二中考证宰相世系表二中王氏遵生二子旹音音四子谊叡典融融二子祥览沈炳震曰晋书王祥传祥祖仁非音也瓒按瓒与璆当为兄弟表以瓒为璆弟昌禹子恐误玙相肃宗按表玙为方庆六世孙方庆于万嵗通天元年入相玙肃宗干元元年入相相去仅六十三年恐别一王玙非方庆之六世孙也又按玙髙祖光辅开元中官璐州刺史而玙开元末为太常博士则是玙与髙祖同时而仕亦无此理岺氏羲沈炳震曰旧书岑文本传以羲作长倩子按传韦嗣立荐义曰恨其从兄长倩从逆为累则羲固非长倩子亦非文本孙矣当是文本之子唐书卷七十二中考证钦定四库全书唐书卷七十二下宋翰林学士欧阳修撰表第十二下宰相世系表张氏岀自姬姓黄帝子少昊青阳氏第五子挥为弓正始制弓矢子孙赐姓张氏周宣王时有卿士张仲其后裔事晋为大夫张侯生老老生趯趯生骼至三卿分晋张氏仕韩韩相张开地生平凡相五君平生良字子房汉留文成侯良生不疑不疑生典典生黙黙生大司马金金生阳陵公乘千秋字万雅千秋生嵩嵩五子壮赞彭睦述壮生胤胤生皓字叔明后汉司空世居武阳犍为皓生宇北平范阳太守避地居方城宇孙肥如侯孟成孟成生平魏渔阳郡守平生华字茂先晋司空壮武公二子袆韪袆字彦仲散骑侍郎生舆字公安太子舍人袭壮武公生次惠宋濮阳太守二子穆之安之安之河东张氏本岀晋司空华裔孙咤子隋河东郡丞自范阳徙居河东猗氏生长度始兴张氏亦出自晋司空华之后随晋南迁至君政因冯翊张氏本出后汉司空皓少子纲字文纪后汉广陵太守会孙翼字伯恭蜀冀州刺史子孙自犍为徙下邽吴郡张氏本出嵩第四子睦字选公后汉蜀郡太守始居吴郡裔孙显齐庐江太守生绍清河东武城张氏本出汉留侯良裔孙司徒歆歆弟协字季期卫尉生魏太山太守岱自河内徙清河曾孙幸后魏青州刺史平陆侯生凖东青州刺史袭侯生灵真生彛隋末徙魏州昌乐河间张氏汉常山景王耳之后世居郑县后周有司成中大夫虞乡定公张羡赐姓叱罗氏生照照字士鸿隋冀州刺史复为张氏三子惠寳惠瑶惠珍魏郡张氏世居繁水汲郡张氏世居平原郑州张氏张氏宰相十七人马氏出自嬴姓伯益之后赵王子赵奢为惠文王将封马服君生牧亦为赵将子孙因以为氏世居邯郸秦灭赵牧子兴徙咸阳秦封武安侯三子珪琛嵩嵩生述字贞惠汉太子大夫平通侯生权为宁东将军三子何罗通伦通字达黄门郎侍中重合侯坐何罗反徙扶风茂陵成懽里生賔议郎绣衣使者三子庆昌襄昌生仲玄武司马四子混余员援余字圣卿中垒校尉扬州牧二子严敷严字圣卿后汉将作大匠七子固伉歆鱄融留续歆十一世孙黙十二世孙岫马氏宰相三人褚氏出自子姓宋共公子段字子石食采于褚其徳可师号曰褚师生公孙肥子孙因为褚氏汉梁相褚大元成间有褚先生少孙裔孙重始居河南阳翟裔孙招安东将军扬州都督闗内侯孙䂮字武良晋安东将军始徙丹阳五子頠説洽裕祥洽武昌太守生征讨大都督都乡元穆侯裒字季野二子歆熙歆字㓜安祕书监生爽字义弘㑹稽王谘议参军爽五子秀之粹之陟之裕之淡之秀之字长倩宋太常四子儁之湛之贞之法显褚氏宰相一人崔氏出自姜姓齐丁公伋嫡子季子让国叔乙食采于崔遂为崔氏济南东朝阳县西北有崔氏城是也季子生穆伯穆伯生沃沃生野八世孙天生抒为齐正卿生子成子明子彊皆为庆封所杀子明奔鲁生良十五世孙意如为秦大夫封东莱侯二子业仲牟业字伯基汉东莱侯居清河东武城生太常信侯昱昱生襄国太守穆侯绍绍生光禄勲嗣侯雅雅生扬州刺史忠忠生散骑常侍泰泰字世荣始居歈县二子恪景恪丞相司直生郡功曹殷七子双邯㝢金虎蕃固双为东祖邯为西祖㝢为南祖亦号中祖㝢四世孙林字徳儒魏司空安阳孝侯曾孙悦前赵司徒左长史闗内侯三子浑潜湛湛生顗后魏平东府谘议参军生蔚自宋奔后魏居荥南祖崔氏泰少子景字子成淮阳太守生挺字子建挺生破虏将军权权生谏议大夫济字元先亦称南祖济生湫字道初湫生安定侯融字子长融生中书令温字道和温生魏常山太守就字伯玄就生上谷太守公安公安生晋大司徒闗内侯岳字元嵩岳生后赵尚书右仆射牧字伯兰牧生后赵征东大将军荫字道崇荫生聊城令怡字少业怡生宋乐陵太守旷随慕容徳渡河居齐郡乌水号乌水房生清河太守二子灵延灵茂灵茂宋库部郎中居全节生稚寳稚寳后魏祠部郎中生逵字景通北齐三公郎中生周司徒长史徳仁徳仁生君实琰字季珪魏尚书生谅字士文生遇遇生瑜瑜生逞字叔祖逞生袆袆四世孙溉清河大房逞少子諲宋青冀二州刺史生灵和宋员外散骑常侍生后魏赠清河太守宗伯生休寅休号大房清河小房寅子敬礼后魏太子舍人乐安郡守生长谦给事中青州刺史生子令公华清河青州房琰生钦钦生京京孙琼慕容垂车骑属生辑宋泰山太守徙居青州号青州房辑生修之目连博陵安平崔氏仲牟生融融生石石生廓字少通生寂寂生钦钦生朝汉侍御史生舒汉四郡太守二子发篆篆郡文学生毅毅生骃字亭伯长岺长二子盘实盘生烈后汉太尉城门校尉生均字州平西河太守十世孙昂大房崔氏骃少子实字子真后汉尚书生皓皓生质质生赞赞生洪字良夫晋大司农生廓廓生遄遄生懿字世茂五子连琨格邈殊又三子怡豹偘为一房号六房连字景遇鉅鹿令号大房生郡功曹绰二子标鉴标字洛祖行博陵太守生后魏镇南长史广字仲庆生元猷鉴子神具后魏东徐州刺史安平康侯三子含秉徳习秉徳骠骑大将军谥曰靖穆子忻君哲仲哲第二房崔氏琨字景龙饶阳令行本郡太守二子经郁经生辩字神通后魏武邑太守饶阳侯谥曰恭二子逸楷第三房崔氏格二子蕃颍蕃生天护颍八世孙不疑左补阙崔氏定着十房一曰郑州二曰鄢陵三曰南祖四曰清河大房五曰清河小房六曰清河青州房七曰博陵安平房八曰博陵大房九曰博陵第二房十曰博陵第三房宰相三十二人于氏出自姬姓周武王第二子邘叔子孙以国为氏其后去邑为于氏其后自东海郯县随拓抜隣徙代改为万纽于氏后魏孝文时复为于氏外都大官新安公栗磾生侍中尚书令洛抜洛抜六子烈敦果劲洎天恩天恩内行长辽西太守生太中大夫仁仁生髙平郡都将子安子安生陇西郡守建平郡公子提子提生谨字思敬从西魏孝武帝入闗遂为京兆长安人仕后周太师燕文公九子实翼义智绍弼简礼广于氏宰相三人唐书卷七十二下唐书卷七十二下考证宰相世系表二下张氏宰相十七人按柬之説嘉贞仁愿文瓘行成六人本传俱不详其祖父不知表何所据崔氏昌遐字贻休允字垂休沈炳震曰旧书崔慎由传允字昌遐则昌遐乃允之字非别为一人也表误于氏随拓抜邻徙代改为万纽于氏后魏孝文时复为于氏沈炳震曰按拓抜邻者魏之献皇帝也为始祖神元皇帝之祖神元即位在庚子当曹魏黄初元年则其祖拓拔邻当在东汉桓灵时何自而至中国而于氏随之徙代乎且是时尚居漠北并未居代也表误唐书卷七十二下考证新唐书卷七十三上钦定四库全书唐书卷七十三上宋翰林学士欧阳修撰表第十三上宰相世系表栁氏出自姬姓鲁孝公子夷伯展孙无骇生禽字季为鲁士师谥曰惠食采于栁下遂姓栁氏楚灭鲁仕楚秦并天下栁氏迁于河东秦末栁下恵裔孙安始居解县安孙隗汉齐相六世孙丰后汉光禄勲六世孙轨晋吏部尚书生景猷晋侍中二子耆纯耆太守号西眷耆二子恭璩恭后魏河东郡守南徙汝颍遂仕江表曾孙缉宋州别驾宋安郡守生僧习与豫州刺史裴叔业据州归于后魏为扬州大中正尚书右丞方舆公五子鷟庆虬桧鸑晋太常卿平阳太守纯六世孙懿后魏车骑大将军汾州刺史生敏字白泽隋上大将军武徳郡公从祖弟道茂平阳太守纯生卓晋永嘉中自本郡迁于襄阳官至汝南太守四子辅恬杰奋号东眷栁氏宰相三人韩氏出自姬姓晋穆侯㵒少子曲沃桓叔成师生武子万食采韩原生定伯定伯生子舆子舆生献子厥从封遂为韩氏十五世孙襄王仓为秦所灭少子虮虱生信汉封韩王生弓髙侯隤当隤当生孺孺生案道侯説説生长君长君生龙頟侯増増生河南尹骞避王莽乱居赭阳九世孙河东太守术生河东太守纯纯生魏司徒甫乡恭侯暨六世孙延之字显宗后魏鲁阳侯孙瓌平凉太守安定公生恒州刺史演演生襃弓髙侯頽当裔孙寻后汉陇西太守世居颍川生司空稜字伯师其后徙安定武安后魏有常山太守武安成侯耆字黄耉徙居九门生茂字元兴尚书令征南大将军安定桓王二子备均均字天徳定州刺史安定康公河东太守纯四世孙安之晋员外郎二子濳恬恬玄菟太守二子都偃偃临江令生后魏从事郎中颍颍生播字逺㳺徙昌黎棘城二子励绍绍字延宗扬州别驾二子弈胄韩氏宰相四人来氏出自子姓商之支孙食来于郲因以为氏其后避难去邑秦末徙新野汉有光禄大夫来汉从杨仆击南越孙仲谏议大夫生歙字君叔中郎将生稜稜生歴为执金吾生定中郎将孙艳司空生敏字敬达蜀执慎将军七世孙崱始徙江都来氏宰相二人许氏出自姜姓炎帝裔孙伯夷之后周武王封其裔孙文叔于许后以为太岳之嗣至元公结为楚所灭迁于容城子孙分散以国为氏自容城徙冀州髙阳北新城都乡乐善里秦末有许猗隠居不仕曾孙毗汉侍中太常生徳字伯饶安定汝南太守因居平舆四子据政邈劲据大司农生允字士崇魏中领军镇北将军三子殷动勐允孙式式二子贩迈贩字仲仁晋司徒掾四子茂询嶷雅询字玄度四子元之仲之季之珪珪宋给事着作郎桂阳太守生勇慧齐太子家令冗从仆射晋陵县侯二子懋胤懋梁天门太守中庶子生亨徳次子政字义先别居邵陵安陆许氏出自询五世孙君明梁楚州刺史生弘周许氏宰相二人辛氏出自姒姓夏后启封支子于莘莘辛声相近遂为辛氏周太史辛甲为文王臣封于长子秦有将军辛腾家于中山苦陉曾孙蒲汉初以豪族徙陇西狄道曾孙柔字长汎光禄大夫右扶风都尉冯翊太守四子临衆武贤登翁武贤破羌将军生庆忌左将军光禄大夫常乐公生子产豫章太守曾孙茂后汉成义将军酒泉太守侍中三子缄述孟孙孟孙生长水校尉伯真伯真二子孟兴叔兴孟兴二子恩殷恩生子焉子焉三子寅裕胥辛氏宰相一人任姓出自黄帝少子禹阳受封于任因以为姓十二世孙奚仲为夏车正更封于薛又十二世孙仲虺为汤左相太戊时有臣扈武丁时有祖已皆徙国于邳祖已七世孙成侯又迁于挚亦谓之挚国汉有御史大夫广阿侯任敖世居于沛其后徙居渭南任氏宰相一人卢氏出自姜姓齐文公子髙高孙傒为齐正卿谥曰敬仲食采于卢济北卢县是也其后因以为氏田和簒齐卢氏散居燕秦之间秦有博士敖子孙家于涿水之上遂为范阳涿人裔孙植字子干汉北中郎将生毓字子象魏司空容城成侯三子钦简班钦晋尚书仆射班字子笏晋侍中尚书广燕穆子三子浮皓志志字子道晋中书监卫尉卿三子谌谧诜谌字子谅晋侍中中书监五子勗凝融偃徴勗居巷南号南祖偃居北号北祖偃仕慕容氏营丘太守二子邈阐邈范阳太守生玄字子真后魏中书侍郎固安宣侯二子巡度世度世字子迁青州刺史固安惠侯四子阳乌敏昶尚之号四房卢氏卢氏宰相八人唐书卷七十三上唐书卷七十三上考证宰相世系表三上韩氏襄王仓为秦所灭按史记韩安王九年为秦所灭安王为襄王之曾孙相去尚六十余年襄王何尝为秦灭也表误辛氏庆忌生子产沈炳震曰按汉书辛庆忌长子通中子遵少子茂并无名子产者卢氏晋侍中尚书广燕穆子按广燕穆子四字疑有脱误唐书卷七十三上考证钦定四库全书唐书卷七十三下宋翰林学士欧阳修撰表第十三下宰相世系表上官氏岀自芈姓楚王子兰为上官大夫以族为氏汉徙大姓以寔关中上官氏徙陇西上邽汉有右将军安阳侯桀生安车骑将军桑乐侯以反伏诛遗腹子期裔孙胜蜀太尉二子曰茂曰先先徙东郡后徙陜郡五世孙囘至弘为江都总监又徙扬州上官氏宰相一人乐氏出自子姓宋戴公生公子衎字乐父生倾父泽泽生夷父湏子孙以王父字为氏湏生大司寇乐吕吕孙喜喜生司城子罕裔孙乐羊为魏文侯将封于灵夀其后子孙因家焉裔孙毅赵封望诸君毅孙臣叔汉封华成君子孙自赵徙长陵裔孙亲后汉本县吏生恢字伯奇尚书仆射生羽林监干徙南阳淯阳孙仁为武陵太守生清河太守平平生散骑常侍方生广字彦辅晋尚书令信陵公裔孙恂乐氏宰相二人孙氏出自姬姓卫康叔八世孙武公和生公子惠孙惠孙生耳为卫上卿食采于戚生武仲乙以王父字为氏乙生昭子炎炎生庄子纥纥生宣子䲡䲡生桓子良夫良夫生文子林父林父生嘉世居汲郡晋有孙登即其裔也又有出自芈姓楚蚡冒生王子蒍章字无钩生蒍叔伯吕臣孙蒍贾伯嬴生蒍艾猎即令尹叔敖亦为孙氏又有出自妫姓齐田完字敬仲四世孙桓子无宇无宇二子恒书书字子占齐大夫伐莒有功景公赐姓孙氏食采于乐安生凭字起宗齐卿凭生武字长卿以田鲍四族谋为乱奔吴为将军三子驰明敌明食采于富春自是世为富春人明生髌髌生胜字国辅秦将胜生葢字光道汉中守生知字万方封武信君知生念字甚然二子丰益益字玄器生卿字伯高汉侍中生凭字景纯将军二子届询询字㑹定安定太守二子鸾骐鸾生爰居爰居生福为太原太守遇赤眉之难遂居太原中都太原之族有岚州刺史昉生存进安定太守询次子骐字士龙安邑令二子通敻通子孙世居清河后魏有清河太守灵懐武徳中子孙因官徙汝州郏城灵懐曾孙茂道安邑令骐少子夐字子逺后汉天水太守徙居青州生厚字重殷大将军掾生瑶字良玉中郎将生䆳字伯渊清河太守生儵字士彦洛阳令生国字明元尚书郎生躭字玄志汉阳太守二子钟旃钟吴先主权即其裔也旃字子之太原太守二子炎歴炎字叔然魏秘书监生倰字仲觚太官令生道恭字雅逊晋长秋卿二子顗芳顗字士若芳中书令子烈避赵王伦之难徙居昌黎生岳前燕侍中子孙称昌黎孙氏歴幽州刺史右将军生旂字伯旗平南将军坐与孙秀合谋夷三族顗避地河朔居武邑武遂生辉字光休后赵射声校尉生纬字元文幽州都督生周字季治后燕高阳王文学生敬仁字士和北燕司隷功曹二子苑蔚蔚字伯华一字叔炳后魏祕书监枣彊戴男二子伯礼方嗣孙氏宰相二人姜姓本炎帝生于姜水因以为姓其后子孙变易他姓尧遭洪水共工之从孙佐禹治水为四岳之官以其主四岳之祭尊之故称曰大岳命为侯伯复赐以祖姓曰姜以绍炎帝之后裔孙太公望封齐为田和所灭子孙分散汉初姜氏以关东大族徙关中遂居天水蜀大将军平襄侯维裔孙明世居上邽九真姜氏本出天水姜氏宰相二人陆氏出自妫姓田完裔孙齐宣王少子通字季达封于平原般县陆鄊即陆终故地因以氏焉通谥曰元侯生恭侯发为齐上大夫发二子万臯臯生邕邕生汉大中大夫贾万生烈字伯元吴令豫章都尉既卒吴人思之迎其䘮葬扵胥屏亭子孙遂为吴郡吴县人二子衡盱盱字子光襄贲令生鸿字叔鸾本州从事鸿生建字公荣渤海太守建生晔字奉光本州从事生恭字彦祖御史中丞京兆尹恭生璜字公伯璜生文字孝平弘农都尉文生亲字公道成都令亲生衆字世业举秀才除郎中生赐字思祖丞相府主簿生闳字子春颍川太守尚书令三子卭温桓号颍川枝桓字叔文生续字知初扬州别驾三子稠逢襃号荆州枝稠荆州刺史二子肃谦肃丹徒令号丹徒枝十世孙镇之扬州别驾续中子逢汉尚书右仆射乐安侯五子渉表琼昊招号乐安枝表生汉海盐县令穰字子仁生恢晋谏议大夫恢生永兴县令弘号諌议枝扬州别驾续少子襃字叔明襃第三子纡字叔盘吴城门校尉五子党愔飒赟骏骏字季才九江都尉太学博士二子逊瑁瑁字子璋选曹尚书六子滂喜颖英伟颜颖第三子海隅县令濯生汉公汉公生洌洌生晋本郡从事元之隐居鱼圻号鱼圻枝生英字季子长沙太守高平相员外散骑常侍六子术举晔玩粹瓘玩字士瑶侍中司空赠太尉兴平康伯六子谧儒侧纳又始号太尉枝始字祖兴五兵尚书侍中二子俶万载万载临海太守祕书监侍中四子道玩叔元羣子真子真字同宗宋东阳太守四子惠晓惠恭惠彻惠逺惠彻字监齐司徒府左曹掾三子观闲引闲字遐业扬州别驾四子厥绛完襄长沙太守英次子瓘晋中书侍郎号侍郎枝五世孙文盛齐散骑常侍生宣勐字观明梁宣威将军宣勐生陈吏部侍郎浔浔九世孙齐望陆氏宰相六人赵氏出自嬴姓颛顼裔孙伯益帝舜赐以嬴姓十三世孙造父周穆王封于赵城因以为氏其地河东永安县是也六世孙奄父号公仲生叔带去周仕晋文侯五世孙夙晋献公赐采邑于耿河东皮氏县有耿鄊是也夙生共孟共孟生衰字子余谥曰成季成季十八世孙迁为秦所灭赵人立迁兄嘉为代王后降于秦秦使嘉子公辅主西戎西戎怀之号曰赵王世居陇西天水西县公辅十二世孙融字长后汉右扶风大鸿胪融七世孙瑶炖煌赵氏南阳赵氏亦世居宛县后徙平原赵氏宰相四人阎氏出自姬姓周武王封太伯曾孙仲奕于阎鄊因以为氏又云康王少子生而手文曰阎康王封于阎城又云唐叔虞之后晋成公子懿食采于阎邑晋灭子孙散处河洛前汉末居荥阳尚书阎章生畅侍中北宜春侯三子显景晏显车骑将军长社侯显生穆避难徙于巴西之安汉显孙甫魏武帝封为平乐乡侯复居河南新安生牂柯太守璞璞生晋殿中将军汉中太守赞赞生辽西太守亨亨生北平太守安成亭侯鼎字玉铉死刘聪之难子昌奔于代王猗卢遂居马邑孙满后魏诸曹大夫自马邑又徙河南孙善龙骧将军云中镇将因居云州盛乐生车骑将军炖煌镇都大将提提生盛乐郡守进进少子庆字仁度后周小司空上柱国石保成公赐姓大野氏至隋复旧生毗阎氏宰相一人郝氏出自郝省氏太昊之佐也商帝乙之世裔孙期封于太原之郝乡因以为氏裔孙晏秦上卿晏孙瑗太原守生䕫汉匈奴中郎将裔孙晋末因官徙润州丹阳七世孙㢠自丹阳徙安陆郝氏宰相一人薛氏出自任姓黄帝孙颛顼少子阳封于任十二世孙奚仲为夏车正禹封为薛侯其地鲁国薛县是也奚仲迁于邳十二世孙仲虺复居薛为汤左相臣扈祖己皆其胄裔也祖己七世孙曰成徙国于挚更号挚国女大任生周文王至武王克商复封为薛侯齐桓霸诸侯独薛侯不从黜为伯歴三代凡六十四世其可记者畛生初初生厉侯陵陵生宣武侯房房生哀侯襃襃生庄侯元元生平侯贵贵生昭侯直直生襄侯夷夷生桓侯辨辨生康侯安兴安兴生定公箱箱生恭侯尚尚生景侯魏魏生宣侯伯勤伯勤生简侯文欢文欢生惠侯夷黄夷黄生灵侯英英生文侯俱俱生隠侯清清生愍侯洪为椘所灭公子登仕椘怀王为沛公不仕隠于博徒因以国为氏所谓薛公也生云云生卭卭生倪为椘令尹倪生翁翁生鉴汉初献䇿灭黥布封千戸侯生瑑瑑生茂宣茂宣生怀则懐则生引孙引孙生广德字广徳御史大夫广徳生饶长沙太守饶生愿为洛阳太守因徙居焉生方丘字夫子方丘生汉字公子后汉千乗太守汉生彪字辅国司徒祭酒彪生侍御史安期安期生中山相脩脩生马邑都尉山涂山涂生山阳太守固固生龙丘令文伯文伯生东海相衍衍生兖州别驾兰为曹操所杀子永字茂长从蜀先主入蜀为蜀郡太守永生齐字夷甫巴蜀二郡太守蜀亡率戸五千降魏拜光禄大夫徙河东汾隂世号蜀薛二子懿始懿字元伯一名奉北地太守袭鄢陵侯三子恢雕兴恢一名𨳩河东太守号北祖雕号南祖兴西祖雕生徒徒六子堂晖推焕渠黄堂生广晋上党太守生安都西祖兴字季达晋河东太守安邑庄公三子纥清涛涛字伯略中书监袭安邑忠惠公与北祖南祖分统部衆世号三薛都统三子彊遗清彊字公伟秦大司徒冯翊宣公三子辩邕宠辩字元伯后魏雍州刺史汾阴武侯生谨字法慎内都坐大官涪陵元公五子洪祚洪隆瑚昻积善号五房亦为瀵上五门薛氏大房薛氏定着二房一曰南祖一曰西祖宰相三人唐书卷七十三下唐书卷七十三下考证宰相世系表三下乐氏喜生子罕按左传乐喜即子罕安得析为二人表误陆氏灞贽沈炳震曰按陆贽传父偘溧阳令非灞也阎氏讃生亨亨生鼎沈炳震曰晋书阎缵传赞作缵不言有孙鼎阎鼎传不言其祖即为缵且缵传子亨为辽西太守不能之官依青州刺史苟晞后为晞所害不言其子有鼎此段疑属牵附唐书卷七十三下考证新唐书卷七十四上钦定四库全书唐书卷七十四上宋翰林学士欧阳修撰表第十四上宰相世系表韦氏出自风姓颛顼孙大彭为夏诸侯少康之世封其别孙元哲于豕韦其地滑州韦城是也豕韦大彭迭为商伯周赧王时始失国徙居彭城以国为氏韦伯遐二十四世孙孟为汉楚王傅去位徙居鲁国邹县孟四世孙贤汉丞相扶阳节侯又徙京兆杜陵生玄成丞相生寛寛生育育生浚后汉尚书令生豹梓橦太守生着东海相孙胄魏詹事安城侯三子潜穆愔潜号西眷穆号东眷潜曾孙惠度后魏中书侍郎生千雄略阳太守生郑子字英代郡守兖州刺史生瑱字世珍后周侍中平齐惠公号平齐公房二子峻师东眷韦氏穆曾孙楷晋长乐清河二郡守生逵慕容垂大长秋卿生阆字友观避地蓟城后魏太武召为咸阳太守时关中大乱所部独安明元帝尝曰我欲有臣皆如阆当时以为美谈子孙因自别为阆公房二子范道珍道珍字秦宝后魏威逺将军扶风冯翊二郡太守生邕着作郎誎议大夫生鸿胄二子澄淹淹生云起封彭城公因号彭城公房逍遥公房出自阆弟子真嘉后魏侍中冯翊扶风二郡守二子旭祉旭南幽州刺史文惠公二子敻叔裕敻字敬逺后周逍遥公号逍遥公房八子世康洸瓘颐仁基艺冲约郧公房文惠公旭次子叔裕字孝寛隋尚书令郧襄公六子谌总夀齐津静号郧公房南皮公房安城侯胄次子愔愔七代孙景畧后周骠骑将军右光禄大夫青州刺史生瓒隋仓部侍郎尚书右丞司农卿南皮县伯四子叔谐季武叔谦季贞因号南皮公房瓒从子元逊从祖弟子述龙门公房安成侯胄次子愔愔生逵逵六世孙挺杰后周抚军将军平州刺史二子遵通遵骠骑大将军晋州大总管府长史龙门县公因号龙门公房通生善嗣又有京兆韦氏韦氏定着九房一曰西眷二曰东眷三曰逍遥公房四曰勋公房五曰南皮公房六曰驸马房七曰龙门公房八曰小逍遥公房九曰京兆韦氏宰相十四人郭氏出自姬姓周武王封文王弟虢叔于西虢封虢仲于东虢西虢地在虞郑之间平王东迁夺虢叔之地与郑武公楚荘王起陆浑之师伐周责王灭虢于是平王求虢叔裔孙序封于阳曲号曰郭公虢谓之郭声之转也因以为氏后汉末大司农郭全代居阳曲生藴藴生准配镇镇谒者仆射昌平侯裔孙徙颍川华隂郭氏亦出自太原汉有郭亭亭曾孙光禄大夫广智广智生冯翊太守孟孺子孙自太原徙冯翊后魏有同州司马徽徽弟进昌乐郭氏亦出自太原后汉郭泰字林宗世居介休司徒黄琼辟太常赵典举有道皆不应世称为郭有道裔孙居魏州昌乐唐有济州刺史善爱中山郭氏世居鼓城唐有正一相高宗生忠通事舍人郭氏宰相四人武氏出自姬姓周平王少子生而有文在手曰武遂以为氏汉有武臣为赵王梁邹孝侯臣生徳徳生东武亭侯最最生敬襄侯婴婴生中涓济隂侯山附后以酎金国除山附生陈留太守内黄侯都都生汝南太守宣字文达宣二子尚浮浮字元海司徒左长史生临漳令静字伯济静生烈字文照烈生光禄勲笃字猗伯笃生太常中垒校尉悌字周笃悌生九江太守临颍侯端端生魏侍中南昌侯周周三子陔韶茂陔字元夏晋左仆射薛定侯陔生太山太守嗣薛侯越越生威逺将军嗣薛侯铺铺生太子洗马嘏嘏生洛州长史归义侯念念生平北将军五兵尚书晋阳公洽别封大陵县赐田五十顷因居之生祭酒神龟龟生本州大中正司徒越王长史袭夀阳公克己巳生北齐镇逺将军袭夀阳公居常常生后周永昌王谘议参军俭生华武氏宰相五人骞氏出自孔子弟子闵损字子骞其孙文以王父字为氏后汉质帝时有骞宏字道伯避地允吾为金城别驾封金城侯子孙因家焉裔孙彄晋将军平阳郡太守二子白昊白四世孙敬字宗之后魏奉朝请金城郡守尚书库部郎中征南将军金城侯散骑常侍和州刺史一子成裔孙行本唐灵州都督长史彄五世孙威骞氏宰相一人沈氏出自姬姓周文王第十子𣆀叔季字子揖食采于沈汝南平舆沈亭即其地也春秋鲁成公八年为晋所灭沈子生逞字循之奔楚遂为沈氏生嘉嘉字惟良二子尹丙尹戊尹戊字仲逵奔楚隐于零山为楚左司马生诸梁诸梁字子髙亦为左司马食采于叶号叶公二子尹射尹文尹射字修文为楚令尹旬日亡去隐于华山二子尹朱尹赤尹赤字明禋生郢郢字文明召为丞相不就生平平字俊之封竹邑侯生遂遂字佐时秦博士生倧字文甫左庶长竹邑侯生遵遵字伯武汉齐王太傅敷徳侯徙居九江夀春二子盛逹逹字伯弘骠骑将军生干字仲元尚书令生泓泓字元良南阳太守彭城侯生朂朂字子衡扬武校尉镇军将军三子嵩奋奉奋字仲异御史中丞生格格字仲悌将作大匠生谦谦字文恭御史中丞生靖靖字文光济隂太守避王莾之难隐居桐栢山三子勲戎台戎字威卿后汉光禄勲以九江从事降剧贼尹良封为海昬侯辞不就徙居㑹稽之乌程灵帝分乌程为永安县孙皓分呉郡为呉兴郡晋改永安为武康即为郡人戎生四子鄷懿齐恭鄷字圣通零陵太守四子浒仲髙景景河间相生彦彦裔孙君谅沈氏宰相一人苏氏出自己姓颛顼裔孙呉囘为重黎生陆终生樊封于昆吾昆吾之子封于苏其地邺西蘓城是也苏忿生为周司寇世居河内后徙武功杜陵至汉代郡太守建徙扶风平陵封平陵侯三子嘉武贤嘉奉车都尉六世孙南阳太守中陵乡侯纯字桓公生章字孺文并州刺史五世孙魏东平相都亭刚侯则字文师四子恬愉遁援愉字休豫晋太常光禄大夫尚书七世孙彤二子雅振魏都亭刚侯则第三子遁八世孙绰周度支尚书邳公生威赵郡蘓氏出自汉并州刺史章之后因官居赵州苏氏宰相五人范氏出自祁姓帝尧裔孙刘累之后在周为唐杜氏周宣王灭杜杜伯之子隰叔奔晋为士师曽孙士㑹食采于范其地濮州范县也子孙遂为范氏至后汉博士滂世居河内唐有履冰范氏宰相一人邢氏出自姬姓周公第四子封于邢后为卫所灭子孙以国为氏世居滁州全椒唐有内史文伟相武后邢氏宰相一人傅氏出自姬姓黄帝裔孙大由封于傅邑因以为氏商时虞虢之界有傅氏居于巖旁号为傅巖盘庚得説于此命以为相裔孙汉义阳侯介子始居北地曽孙长复封义阳侯生章章生叡叡生后汉弘农太守允字固二子嘏松嘏字兰石魏尚书仆射阳都元侯十一世孙奕唐中散大夫太史令泥阳县男北齐有行台仆射傅伏武孙文杰唐杞王府典军清河傅氏出自后汉汉阳太守壮节侯爕字南容生干字彦林魏扶风太守生晋司隷校尉鹑觚刚侯玄字休奕生司隷校尉贞侯咸子孙自北地徙清河裔孙仕后魏为南阳太守生交益傅氏宰相一人史氏出自周太史佚之后子孙以官为氏汉有鲁国史恭三子髙曽玄髙大司马乐陵安侯二子术丹丹左将军武阳倾侯孙均均子崇自杜陵受封溧阳侯遂为郡人崇裔孙宋乐乡令瓌史氏宰相一人宗氏出自子姓宋襄公母弟敖仕晋孙伯宗为三卿所杀子州犂奔楚食采于钟离州犂少子连家于南阳以王父字为氏世居河东宗氏宰相二人格氏出自允格之后汉有御史班裔孙显格氏宰相一人唐书卷七十四上唐书卷七十四上考证宰相世系表四上韦氏峻贞按北史贞作瑱乃师子非峻子阆弟子真嘉按魏书韦阆传作兄子名真喜周书韦孝寛传作直喜北史韦孝寛传名直善皆以字形相似而误未知孰是郭氏平王东迁夺虢叔之地与郑武公楚庄王起陆浑之师伐周责王灭虢按楚庄岂问罪之师如表云云则曲在周矣且陆浑之师当周定王时上距平王东迁一百六十年安得以此责周耶此等皆谬妄不经沈氏出自姬姓周文王第十子𥅆叔季字子揖食采于沈沈炳震曰按宋书序传金天氏有裔子曰昧生子允格台骀颛顼封台骀于汾州其后四国沈姒蓐黄则沈非姬姓明矣又按左传成公八年晋侵沈获沈子揖则揖并不与子连文乃春秋沈子之名非𣆀叔季之字又金氏前编𣆀叔封于邥邥与沈亦不相通嘉字惟良二子尹丙尹戊按戊当作戌见左氏传即叶公诸梁父也沈氏有二一为沈子逞之后以国为氏一为楚公子贞之后以邑为氏贞即子囊其孙为诸梁父岂得与平舆之沈合为一耶唐书卷七十四上考证钦定四库全书唐书卷七十四下宋翰林学士欧阳修撰表第十四下宰相世系表欧阳氏岀自姒姓夏少康庶子封于会稽至越王无彊为楚所灭无彊子蹄更封于乌程欧余山之阳为欧阳亭侯遂以为氏后有为涿郡太守子孙或居渤海晋顿丘太守建为赵王所杀兄子质字纯之居长沙临湘七世族孙景达字敬逺齐本州治中生荔浦令僧宝字士章僧宝生梁阳山穆公頠字靖世頠二子纥约欧阳氏宰相一人狄氏出自姬姓周成王母弟孝伯封于狄城因以为氏孔子弟子狄黑裔孙汉博士山世居天水后秦乐平侯伯支裔孙恭居太原生湛东魏帐内正都督临邑子孙孝绪狄氏宰相一人袁氏出自妫姓陈胡公满生申公犀侯犀侯生靖伯庚庚生季子惛惛生仲牛甫甫生圣伯顺顺生伯他父他父生戴伯戴伯生郑叔郑叔生仲尔金父金父生庄伯庄伯生诸字伯爰孙宣仲涛涂赐邑阳夏以王父字为氏宣仲生选选生声子突突生惠子雅雅生颇奔郑秦末裔孙告辟难居于河洛之间少子政以袁为氏九世孙袁生生玄孙干封贵乡侯复居陈郡阳夏八世孙良二子昌璋昌成武令生汉司徒安字邵公三子赏京敞京蜀郡太守二子彭汤汤字仲河太尉安国康侯三子成逢隗成左中郎生绍绍中子熙其后世居乐陵东光熙裔孙令喜璋生司徒滂字公熙滂生涣字曜卿魏御史大夫四子侃寓奥准准字孝尼晋给事中生沖字景玄光禄勋生耽字彦道歴阳太守耽生质字道和东阳太守二子湛豹豹字士蔚丹阳尹二子洵湛洵宋吴郡太守谥曰贞二子顗觊顗字国章宋雍州都督二子戬昂河东袁氏本出陈郡袁氏宰相三人姚姓虞舜生于姚墟因以为姓陈胡公裔孙敬仲仕齐为田氏其后居鲁至田丰王莽封为代睦侯以奉舜后子恢避莽乱过江居吴郡改姓为妫五世孙敷复改姓姚居吴兴武康敷生信吴选曹尚书八世孙僧垣隋开府仪同三司北隆公二子察最陜郡姚氏亦出自武康梁有征东将军吴兴郡公宣业生安仁隋汾州刺史生祥姚氏宰相二人娄氏出自姒姓夏少康裔孙东楼公封于杞为楚所灭子孙食邑于娄因以为氏阳城诸县有娄鄊是也娄氏宰相一人豆卢氏本姓慕容氏燕王廆弟西平王运生尚书令临泽敬侯制制生右卫将军北地愍王精降后魏北人谓归义为豆卢因赐以为氏居昌黎棘城二子丑胜豆卢氏宰相一人周氏出自姬姓黄帝裔孙后稷后稷封于邰其地扶风乡是也后稷子不窋失其官窜于西戎曾孙庆节立国于豳其地新平漆县东北有豳亭是也七世孙古公亶父为狄所逼徙居岐下之周原改国号曰周其地扶风美阳南是也武王克商十一世平王迁都王城河南县是也平王少子烈食采汝坟烈生懋懋生文文生昇昇生兴兴生晏晏生安安生弘弘生明明生隠隠生夀夀生容容生休休生雄雄生晖晖生寛寛生员员生成成生邕秦灭周并其地遂为汝南着姓生秀秀生仁字季房汉兴续周之嗣复封为汝坟侯赐号正公以汝坟下湿徙于安成十子长曰球执金吾生平陵令应应生郎中孝廉道道生五官中郎约约生决曹掾燕燕裔孙表永安周氏亦出自决曹掾燕九世孙防防十三世孙灵超其先避西晋之乱南徙居永安黄冈吉氏出自姞姓黄帝裔孙伯儵封于南燕赐姓曰姞其地东郡燕县是也后改为吉吉氏宰相一人顾氏出自己姓顾伯夏商侯国也子孙以国为氏初居㑹稽吴丞相雍孙荣晋司空雍弟徽侍中又居盐官徽十世孙越陈黄门侍郎孙胤顾氏宰相一人朱氏出自曹姓颛顼之后有六终产六子其第五子曰安周武王克商封安苗裔侠于邾附庸于鲁其地鲁国邹县是也自安仪父十二世始见春秋齐桓行霸仪父附从进爵称子桓公以下春秋后八世而为楚所灭故子孙去邑为朱氏世居沛国相县前汉大司马长史诩生浮字公叔大司马大司空新息侯生下邳太守永永九世孙吏部尚书尚尚生质司徒质二子禹卓禹司隷校尉青州刺史坐党锢诛子孙避难丹阳丹阳朱氏之祖也卓生扶风太守翻翻生上洛太守越越字元胜越八世孙丞相行参军询二子济济生冲冲生威则散骑常侍给事中生腾字龙懐陈郡太守三子宪斌绰绰字祖明西阳太守二子龄石超石腾裔孙建后周太子洗马生僧寕隋脽阳太守生操朱氏宰相一人唐氏出自祁姓帝尧初封唐侯其地中山唐县是也舜封尧子丹朱为唐侯至夏时丹朱裔孙刘累迁于鲁县累孙犹守故地至商更号豖韦氏周复改为唐公成王灭唐以封弟叔虞其后更封刘累裔孙在鲁县者为唐侯以奉尧嗣其地唐州方城是也鲁定公五年楚灭唐子孙以国为氏分仕晋楚有唐睢为魏大夫孙厉居沛国汉封斥丘懿侯生朝朝生贤贤生遵遵生蒙中郎将生临卭令都都生伦伦生林林尚书令王莽封建德侯生蔚国除徙居颍川生武威长惠惠生侍御史贲贲生大司空珍珍生㑹稽太守瑁瑁生翔为丹阳太守因家焉二子固滂固吴尚书仆射生别部司马琼琼生宣宣生晋镇西校尉上庸襄侯彬字儒宗二子熙极熙太常丞娶凉州刺史张轨女永嘉末遂居凉州生辉字子产仕前凉陵江将军徙居晋昌七子伯廉威季贤幼贤孝逹季礼威为永世令生弘三子瑶偕谘号三祖唐书卷七十四下考证宰相世系表四下袁氏恕已本传不详其父祖豆卢氏制生右卫将军北地愍王精降后魏沈炳震曰后燕録慕容寳传精为慕容麟所杀未尝降后魏南燕録慕容钟传钟封北地王降后秦封归义侯是北地王之封归义侯者乃南燕之北地王钟非后燕之北地王精且降后秦非后魏也唐书卷七十四下考证新唐书卷七十五上钦定四库全书唐书卷七十五上宋翰林学士欧阳修撰表第十五上宰相世系表敬氏出自嬀姓陈厉公子完适齐谥曰敬仲子孙以谥为氏敬仲之后至秦有敬丕丕生教为河东太守子孙因官家焉裔孙韶汉末为扬州刺史生昌封猗氏侯昌生归敬氏宰相一人桓氏出自姜姓齐桓公之后以谥为氏又云出自子姓宋桓公之后向魋亦号桓氏后汉有太子少傅桓荣世居谯国龙亢荣八世孙彝晋宣城内史五子云温豁祕冲冲荆州刺史丰城公生嗣谦修修晋护军将军长社侯过江居丹阳生尹尹生崇之崇之七世孙法嗣桓氏宰相一人祝氏出自姬姓周武王克商封黄帝之后扵祝后为齐所并其封域至齐之间祝阿祝丘是也后汉有司徒恬孙羲生广广为始平太守子孙留家焉生魏太中大夫仍仍生谌晋骠骑府司马谌生偃散骑常侍以平闗中兵冦封始平县伯生瑜瑜生熙熙生宝三世袭封二子老归老后魏辅国将军中外都督二子猷俟祝氏宰相一人纪氏出自姜姓炎帝之后封扵纪侯爵为齐所灭因以国为氏隋有司农少卿和整世居天水上邽生士腾纪氏宰相一人郑氏出自姬姓周厉王少子友封扵郑是为桓公其地华州郑县是也生武公与晋文侯夹辅平王东迁扵洛徙溱洧之间谓之新郑其地河南新郑是也十三世孙幽公为韩所灭子孙播迁陈宋之间以国为氏幽公生公子鲁鲁六世君生当时汉大司农居荥阳开封生韬韬生江都守仲仲生房房生赵相季季生议郎竒竒生穉汉末自陈居河南开封晋置荥阳郡遂为郡人穉生御史中丞賔賔生兴字赣莲勺令兴生衆字仲师大司农衆生城门校尉安世安世生骑都尉綝綝生上计掾熙熙二子泰浑浑魏少府大匠浑生崇晋荆州刺史崇生遹遹生随扶风太守随生赵侍中略略六子翳豁渊静悦楚豁字君明燕太子少傅济南公生温温四子涛晔简恬涛居陇西晔后魏建威将军南阳公为北祖简为南祖恬为中祖晔生中书博士茂一名小白七子白麟胤伯叔夜洞林归藏连山幼麟因号七房郑氏大房白麟后絶第三房叔夜后无闻南祖郑氏荥阳郑氏又有郑少隣郑氏定着二房一曰北祖二曰南祖宰相九人钟氏出自子姓与宗氏皆晋伯宗之后也伯宗子州犂仕楚食采扵钟离因以为姓楚汉时有钟离昧为项羽将有二子长曰发居九江仍故姓次曰接居颍川长社为钟氏汉有西曹掾皓字季明二子迪敷迪郡主簿生繇演繇字元常魏太傅定陵侯生毓会毓字稚叔侍中廷尉生骏骏字伯道晋黄门侍郎生曅字叔光公府掾生雅字彦胄过江仕晋侍中生诞字世长中军参军生靖字道寂颍川太守生源字循本后魏永安太守生挺字法秀襄城太守颍川郡公生蹈字之义南齐中军二子屿嵘屿字秀望梁永嘉县丞生宠字元辅为临海令避侯景之难徙居南康赣县生寳慎钟氏宰相一人宋氏出自子姓殷王帝乙长子启周武王封之扵宋三十六世至君偃为楚所灭子孙以国为氏楚有上将军义义生昌汉中尉始居西河介休十二世孙晃晃三子恭畿洽徙广平利人又有广平宋氏宋氏宰相二人源氏出自后魏圣武帝诘汾长子疋孤七世孙秃髪傉檀据南凉子贺降后魏太武见之曰与卿同源可改为源氏位太尉陇西宣王生侍中冯翊恵公懐懐二子子邕子恭子恭字灵顺中书监临汝文献公周隋之际居邺郡安阳生彪字文宗隋莒州刺史临颍县公生师民源氏宰相一人