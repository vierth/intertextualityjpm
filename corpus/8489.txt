石溪心月禅师语录X卍XXX景定元年夏四月径山比丘正彬袖一编书过余而言曰吾师石溪佛海禅师之没且六年矣门弟子录其语锓梓而未有叙引无以传不朽惟公知吾师为深愿以为请余于是窃有感焉文公朱夫子初问道延平箧中所携惟孟子一册大慧语录一部公于异端辟之甚严顾独尊信其书如此是岂无所见而然哉方秦桧柄国自公卿大夫无敢违忤大慧藐然一衲子乃能援复雠大义抗言无讳至语桧云曹操挟天子以令天下今公挟夷狄以令天子虽身被南迁之祸而名震海内与张横浦胡忠简辈相颉颃盖尝窃窥其书其要言精义往往多与孟子合所谓贫贱不能移威武不能屈者大慧有焉文公之所取固在此而不在彼也石溪之在蒋山也有王氏子实介甫苗裔挟权贵势规取山中地为墓田石溪争之不得则鸣鼓说偈而去之以为是其先世以学术误天下者而吾徇其请独不为山灵笑乎乃往趋东淛徧游佳山水将终老焉自是名重一时不惟搢绅诸公知之圣天子亦知之主名山钖徽号宠灵赫奕视大慧所遭遇无间呜唿老桧之兇燄举世畏之而大慧能抗之介甫之遗孽当路主之而石溪能排之虽其用力X有难易而卓见伟识如出一人自非聪明才智有学问识道理畴克尔耶然则是编也与大慧语录并行于世可也若夫传松源祖衣绍杨岐正脉说八万四千偈谈三十二义法此袈裟下事非余所能知独取其超绝于流俗而有补于世教者表而出之冠于篇首是亦朱夫子之遗意也师眉山人名心月姓王氏家世业儒云是岁七月既望中奉大夫宗正少卿兼国史院编修官实录院检讨官渤海刘震孙序石溪和尚语录目次卷上序建康府报恩禅寺语录建康府能仁禅寺语录建康府蒋山太平兴国禅寺语录平江府虎丘山云巖禅寺语录临安府灵隐景德禅寺语录临安府径山兴圣万寿禅寺语录卷中秉拂小参普说法语卷下X题䟦偈颂赞佛祖自赞小佛事新添䟦石溪和尚语录目次石溪和尚语录卷上石溪佛海禅师初住建康府报恩禅寺语录侍者住显编入院指三门不立孤危不坐平实转身有路举步超方正在报恩门外且如何入得报恩门喝一喝佛殿前佛后佛一身多身总在这里插香云以此为验踞方丈百炼不变一槌便成还同顽钝炉鞴若为施工见解玄微机锋峭峻正是膏肓良医如何发药新报恩虽非炉鞴又非良医狭路相逢拍禅床云放过不可拈帖寰中天子勑塞外将军令佛祖出头也须乞命今日合作么生度帖与维那云将逐符行拈疏浑崙攧扑不破底句如风吹水自然成文虽然X切忌向口角澜翻处荐取拈法衣披牯牛皮辊瞎驴队带水拖泥东倒西仁二雷黄梅七百无人会指法座此座高广吾不能陞舍利弗败阙犹可若佛若祖天下老师高陞此座败阙愈甚今日不免为他拔本去也便陞座拈香云此一瓣香恭为今上皇帝祝延圣寿万岁万岁万万岁次拈香云此一瓣香奉为权府都运大卿洎诸司官僚资陪禄筭次拈香云此一瓣香奉为前住云居后住紫金掩室先师大和尚用酬法乳之恩遂就座乃云从前把定一切人性命在月上座手里今日放行月上座性命在一切人手里莫有放不过者么僧问暂辍钟山板首来登报恩道场四众咸臻愿闻法要师云石城东畔冶城西进云大众欣然去也师云今日不着便进云如何是最初句师云大地载不起进云如何是末后句师云倒腹倾肠说向谁进云此句在云居得云顶得师云浮生穿凿不相关僧礼拜师云过去巳过去未来则未至正当见在灵山单传之旨少林直指之宗还有分付处也无还有荷担分也无有则东土不传西祖印无则今日一会坐立俨然月上座虽则翻着戏衫入此戏场要且不打者皷笛莫有辨明得底么出来横身担荷和者场子一时掀翻要见佛法有所分付直饶与么也未与你点头在何故一百五十难放君复举首山和X尚示众云佛法付与国王大臣且道付箇什么须是迦叶师兄始得师云首山与么提唱大似重处偏坠殊不知付嘱国王大臣底五百年前被昇元阁与御街里人说了直得一四天下和气霭然且道说箇什么须是首山老人始得当晚小参问答不录师云有即是无无即是有捩转鼻孔眼睛才拟与么便不与么换尽心肝五脏咬断去住裂破古今自然花衢柳巷閙浩浩处古佛家风古寺闲房冷湫湫时道人活计同声相应同气相求剔起眉毛面目见在只如僧问曹山佛未出世时如何山云曹山不如出世后如何不如曹山且道出世未出世如与不如誵讹在什么处善能切磋底道一句子救取新长老有么良久云长因送人处忆得别家时复举宝公令人传语思大何不下山教化众生目视云汉作么思大云三世诸佛被我一口吞尽有甚众生教化师云思大向孤峰顶上自谓多少奇特被人于十字街头飞片瓦一击便乃和身掇转要知么不图打草也要惊蛇道旧至上堂遂举拂子云高山流水击节者稀石火电光交肩者少将拂子复安旧处云不得草堂诸故人洎合一场懡㦬腊八上堂先觉六年苦行于腊八明星现时成等正觉良久云八十翁翁辊绣毬不顾通身是泥水元朝上堂拈拄杖云元正启祚万物咸新山形主丈X子只么黑鳞皴时来也解笑翻身卓主丈云倒腹倾肠为君说唱歌须是帝乡人上堂正月又过半了也跛跛挈挈还得相应也未若谓开口道着信步踏着三岁孩儿也解恁么道且通途合辙一句作么生理能伏豹掩室和尚忌烧香云瓯峯一句声前密布伫思停机热喝出去于此见先师未识先师识先师未见先师而今要见先师识先师么插香云先师过去久矣上堂忌口自然诸病减多情未免有时劳贫居动便成违顺只得清闲一味高报恩今日事为什么被白云祖师道了也拍禅床云好日多同上堂十五日巳前知有道不得家居芳草渡身在杏花村十五日巳后道得不知有一家有事百家忙河里失钱河里摝正当十五日天朗气清惠风和畅首座大众各惟万福西家巳富忧不足东老虽贫乐有余无角铁牛眠得稳一生不用暗嗟吁上堂终日忙忙那事无妨如何是那事会得入地狱如箭若也不会终日忙忙那事无妨佛生日上堂连城之璧本无瑕何事生来便撒沙跛脚阿师知落处好冤家有恶冤家结夏上堂四月十五日建康府城西古寺某与见前徒属若圣若凡情与无情以拂子打圆相云同向者里禁足安居于一切时婬坊酒肆鱼市鸡行出没卷舒纵横自在苟或未然且向鬼窟里作梦X上堂过去底以手划一划云一划划断只今两眼对两眼唤作𥧌语得么更说未来底作么生还曾梦见也未试顶省看三十年后开眼尿床切莫钝置好上堂金乌飞玉兔走目前事看不透十日前五日后喝一喝云谁敢咳嗽上堂说得历历落落绝涓滴渗漏未必能行行得绵绵密密无丝毫间断未必能说说到行到咄悔不慎当初谢职事上堂长期百二十日九十日巳过此事得不得拈向一边虽曰閙市门头主丈子可曾动着道伴交肩语意俱足盐贵米贱寺主自知飜手云覆手雨且落在阿谁分上良久云赤心片片上堂无背面有孔窍转相亲转料掉凤台平石城小喝一喝云日下孤灯果然失照散夏上堂报恩住院方第一夏二时粥饭麤疎有甚气力管他二千年前灵鹫山头是非得失只见六月十六七月十二日大风吹雨从东北来驾起潮头伤损甚众惟城西地势稍高殊无霑湿遂高声云诸上座照顾脚下谢道旧上堂门内有君子门外君子至江西马大师却道六耳不同谋相逢不下马各自奔前程赵州又道道人呈漆器平常辩似悬河到此也难分雪何故坐中尽是江南客开炉上堂举僧问叶县自远趍风乞师一接县夹火X示之云会么僧云不会县云炉中添炭犹嫌冷路上行人只守寒师云好一炉宿火轻轻触着烈焰炽然今日香匙火筯一时分付了也夜深一拨燎却面门莫言不道寿庆节上堂威音巳前空劫那畔消息未兆正体全彰殊胜吉祥尽在于是以何为验九天瑞气晓盘礴四海同观奉母仪上堂横按主丈云便与么去如渴得浆如旱得雨喜从何来忧从何去卓主丈云野老不知尧舜力冬冬打皷祭江神上堂昨日同木上座游钟山回极目田畴栽插俱毕今秋得熟一饱可期何幸如之何喜如之更愿边城无皷鼙太平曲子大家吹举主丈云是何曲调上堂一人出没于寒暑之中寒暑不能及一人优游于寒暑之外寒暑不可禁且道二人中那箇有长处上堂不动步而行不动口而说少室巖前因什么伎俩俱尽良久云恩大难酬上堂竺土大僊心东西密相付拈主丈云者里知得来处噼嵴一棒我亦不惜若也踌躇谨白参玄人光阴莫虗度上堂九年少室悬皷待槌一宿曹溪如胶投漆若与么会三十年后满面惭惶喝谢金山法属上堂拈主丈云主丈子拈起也列列挈挈搅杨子江千丈之洪波放下也澄澄泠泠注中𤅷X泉一滴之止水且道拈起是放下是卓主丈一下上堂举拂子云此经为最上乘者说若人受持成就第一希有之法即名荷担阿耨菩提大众先圣立地相待还觉眼瞤耳热么以拂子击禅床下座元日上堂昨日送残年东村王老夜烧钱今朝贺新岁张翁喫酒李翁醉轻如泰华重若鸿毛佛法商量世谛流布一任一任只如能为万象主一句作么生看取令行时谢首座旧住上堂拈主丈云此是太白峰前交肩共用底句别来浙东西江南北浩浩地总未曾动着今幸水云再会未免风月平分卓一下云若非正菴大难委悉上堂与么则易不与么则难不与么则易与么则难金乌飞上玉栏干眨上眉毛子细看四月八上堂二千余年前迦毗罗园有则公案百亿四天下阿兰若地不改条章今朝为他翻欵去也便下座谢知事上堂上刀山攀劒树双暗双明裂开捻聚倒跨杨岐三脚驴踢断巖头末后句谁是其人目前荐取上堂尽大地是清净猊台极万象为广长舌相演说是法曾无间然正与么时谁是毗卢师谁为法身主喝一喝结夏上堂四月十五西天此土四七二三面面相覩X更相告曰自今结制之后坐卧经行循规蹈矩照顾水牯牛莫教犯人苗稼侵他水土中有一人拊掌两下云低声低声皇天无亲唯德是辅上堂一即三三即一剩则不足少则有余相续得去底道将一句来自代云七十三八十四青苗会上堂忆昔东山演祖有云每日起来驱沩山牛扶地藏犂拄临济棒担仰山锹耕白云田七八年来渐成家业是则是大似打独弄杂剧未免手忙脚乱不若使沩山驱牛地藏扶犂仰山担锹临济拄棒白云耕田岁岁年年坐収花利何故他家自有好儿孙祖父从来不出门上堂有巴鼻没消息匙挑不上针札不入少室九年看不出立雪断臂用尽心力也只懡懡㦬㦬三拜依位而立直至而今无处覔举手云屋力上堂开口道得着道不着总是第二句去却药忌还我第一句来谢陈知县施法皷上堂虗空为皷须弥为槌知音之士携手同归报恩今日也打一槌拈主丈卓一下云直得群聋皆耸诸梦自除又卓一下非唯观世音我亦从中证又卓一下上堂才拟恁么便不恁么不假一槌还同懡㦬只如玄沙未彻云门话堕又作么生拍禅床一下解夏上堂一叶落天下秋布袋今朝又解头古路不曾生寸草慈明何事过汾州X上堂虗空无边故世界无边世界无边故众生无边众生无边故心行差别亦复无边横按主丈云虗空世界众生心行在什么处划一划云若不得流水还应过别山上堂无头无尾无背无面知之则隔向之则远见之则瞎言之则謇隔则半合半开远则同出同处瞎则全体作用謇则一句提持乃顾视左右云会么劒去久矣上堂目前无法意在目前三平二满七穴八穿不是目前法非耳目之所到枯木龙吟髑髅虎啸要见夹山么风回京口潮未平月在华亭人巳老至日上堂南天台北五台牛头没马头回昨夜三更举手相贺且喜六阴俱剥一阳复来但愿荆棘林变为松栢栽拈主丈云水边林下人管什么来不来栽不栽卓一下只么聊闻勐提取纵饶碓觜也花开座主至上堂衲僧家横担主丈天下江山无处不到甚处是亮座主隐身处十经五论无一不知那里是良遂知处明暗色空无有不见如何是德山见处直饶知得亲见得到三十棒未到你在佛涅槃上堂花开世界春春归花自合释迦老子七十九年大似劳而无功有能着只眼于开谢之表则异色殊香不妨将错就错道旧至上堂到处筑着磕着为什么到处推寻不见终日寂寂寥寥为什么终日排遣不暇不因道伴来X相访欲剖斯心谁得知谢维那上堂巖头大师道却物为上逐物为下大似嚼饭餧婴儿性燥底一槌定当高登法战场中因甚不入者保社喝一喝结夏上堂百草颠微尘里圣与凡同居止示实相谈妙义九旬中不出是会也无莫过于此上堂结夏半月了也一句子全开全合全暗全明拈来分两破放下又浑崙若道只这便是昇元阁曾未点头喝一喝云又向甚处去也上堂举东山演祖示众云以四大海水为一枚砚以须弥为一管笔有人向虗空里书得祖师西来意五字老僧大展坐具礼他三拜若写不得佛法无灵验师云直是好笑东山年腊最高偏事褫笔砚又不破钱买纸却教人于空中描邈祖师西来意报恩虽是晚生今日看来这般老婆心也不消得何故文彩全彰上堂举别峯示众云不是风动不是幡动卢行者命若悬丝仁者心动讶郎当汉又恁么去或者易后语云救得一半果若如此鱼目乱明珠有屈无雪处大众不是风动不是幡动高声云不是心动莫有全身奉重者么上堂干坤之内宇宙之间中有一宝挂在壁上达磨九年不敢正眼觑着而今衲僧要见噼嵴便打雪窦大似词穷理尽腕头有余力者出来试扶持看X蒋山痴绝和尚至上堂昔在白云山中得一则因缘覔些缝罅了不可得今钟山尊叔光临未免借水献花贵图家声不坠上大人丘乙巳化三千七十士尔小生八九子佳作人恶忘却末后句了也良久云好语不可说尽便下座中秋上堂举玄沙示众云世尊云吾有正法眼藏付嘱摩诃大迦叶犹如话月曹溪竖拂犹如指月皷山出众云月吃乙小沙云这阿师就我覔月山不肯归众云道我问他覔月师云作家相见因甚有肯有一肯莫是玄沙搆不得他皷山么莫是皷山识不破玄沙么若与么未可称曹溪门下若解拨开细雾放出清光自然南瞻部洲北郁单越腊八上堂夜寒错认定盘星金屑霏霏翳眼睛教坏平人至今日惺惺刬地不惺惺且甚处不惺惺你诸人还曾点检么开眼也着闭眼也着上堂顾视左右云利刀剪却令人爱便下座元宵上堂教中道譬如一灯然百千灯灯灯无尽如何是最初一灯或道山河大地日月星辰此正是他影子向光未发巳前倒转舌头答我一问来掩室和尚忌烧香云者老冻身农无擒虎兕底爪牙无辨龙蛇底眼脑无奔流度刃底手脚无嗅土知机底巴鼻昔年狭路偶相逢只有一些不赌是如今冷地思量揭谛揭谛波罗揭谛借庵遗书至上堂叶落归根来时无口会得恁么说X话最初末后不离于今海角天涯总在这里石虎㳂江走泥牛入海眠踪迹既无消息亦绝阿呵呵见也么等闲拗折苍龙角移身𨁝跳过新罗大众借庵来也错上堂举赵州问僧曾到此间么僧云曾到州云喫茶去又问僧曾到此间么僧云不曾到州云喫茶去院主遂问云曾到喫茶去不曾到为什么也喫茶去州召院主主应喏州云喫茶去师云赵州如饿虎当途遇物即噬院主横身果遭一口而性命犹在艮巖首座至上堂频频唤汝不归家贪向门前撮土沙每到年年三月里满城开尽牡丹花箇是为未到家者说能冷眼一觑则东山老人隐身无路报恩今日为到家者举还知么遂府出钵盂结夏上堂九旬禁足三月护生护生须杀禁足须行云収天逈雨过山青出门句里入门句鼻直眼横眉亦横上堂一夏三箇月巳过两箇月子细好生观只余一箇月说与林下人莫空度岁月或云好箇颂子不合落韵只向道一任检责上堂一九二九百拙千丑昨日今朝地逈天寥少林门下客立处雪齐腰千载令人恨不消元宵上堂绍定癸巳上元佳节室内一盏灯寒光逈然别猎师神箭挑之不焰毗岚勐风吹之不灭诸佛众生在其光中出没舒卷日月星辰在其光中互相X灿发岂独建邺一城人观之不足亦使尽大地人见之欢悦忽有人道今年常住无収不应如是点照只向他道今佛放光明故作如是说掩室和尚忌烧香打圆相女人拜老杨岐偏揑恠依稀兔子喫牛嬭今日薰香瀹盏茶岂是贫人思旧债上堂空劫巳前绵绵密密既往莫追空劫巳后密密绵绵未来且置正当空劫绵绵处密密密密处绵绵以何为证挛卷枯树子春信在其中上堂一夜春风浩浩拂尽千花百草十二危楼一倚栏珊瑚枝头日杲杲上堂举云门示众云闻声悟道见色明心乃举手云观世音菩萨将钱买胡饼放下手云却是馒头师着语云方始瞥地东山云闻声悟道见色明心引手作打杖皷势云掤八啰扎师着语云熟处难忘复云此二老一人推倒见闻不离见闻一人扶起声色不堕声色乃举拂子云还免得么击禅床云不因紫陌花开早争得黄莺下柳条上堂拈主丈云主丈子无规绳有准则长不得短不得恰好亦不得毕竟如何作是观时为正观若他观者即邪观佛生日上堂释迦老子道天上天下唯吾独尊若能直下承当正好东泼西泼上堂结夏五日了也寒山子作么生眼倒生筋水牯牛又作么生昨夜今朝又明日主人翁聻诺笑杀傍X观蒋山和尚至上堂华藏世界有二十重外有浮幢王剎莫测涯涘此娑婆世界正在第十三重初祖泛巨舟自西天三周寒暑而至金陵举此一端余皆可见如今撮在主丈头上拈主丈云有时洪波浩渺有时一滴也无换了多少人眼睛嬴得北山尊叔不满一笑且笑箇什么一滩高百尺十滩高百丈斫额望成都成都在天上上堂新学用工犹如习射弯弓架箭时手眼俱亲久久自然破尘破的今日山僧试放一箭遂举手云看看众举目乃云中也开炉上堂得也与么未得也与么寒灰烧杀人冷地不可卧今与诸人拨红炉向活火去也丹霞烧木佛因甚院主眉须堕参上堂干峰示众云法身有三种病二种光一一透得始解归家稳坐饵不虗抛云门云菴内人为甚不见菴外事一钓便上后来僧问云门如何是透法身句门云北斗里藏身可谓头正尾正只如三种病二种光作么生喝一喝云又是从头起道旧至上堂昨日游山一夜困睡至五更三点有三客同至相见就坐因问近离甚处一人曰长芦问雅讳曰不识为甚不识曰达大道兮过量通佛心兮出度又问其次曰近离钟山问雅讳曰不知因甚不知曰内外中间覔总无境上施为浑大有又问其次曰X近离鄮峰问雅讳客便喝因甚便喝曰有节非干竹三星遶月宫山僧随声亦与一喝张观察在傍曰宾主相逢此何理也山僧不免向道自古上贤犹不识造次之流岂可明冬至上堂并谢道旧六阴剥一阳复寒谷交肩春容可掬少室山高难措足断絃须是鸾胶续上堂閙中静悄悄静中閙浩浩侧耳听不闻举步行不到没誵讹勿寻讨鵶作鵶鸣鹊作鹊噪上堂举云门问僧光明寂照徧河沙岂不是张拙秀才语僧云是门云话堕也师云将军费尽腕头力射中那知是石头天基节上堂至人无已言犹在耳万法作本根天地相终始毕竟以何为验一占帝与九龄梦三听山唿万岁声迁祖堂上堂九年面壁有理难伸三日耳聋无辞可措堪悲堪笑自昔自今尽道以心传心一向将错就错年代深远欵案难稽既然呷汁罪同合与一状领过上堂此一坐具地内无王税复无征徭巳曾和中心树子随契券一时交付毕竟那边一至与谁为邻浴佛上堂佛在母胎中一转语幸自可怜生出母胎来一向随娄溲打之遶辊一身泥水累及后人一年一度以一盆汤洗之则且置母胎中一转语作么生依依稀稀水三点曲曲弯弯月一钩X上堂髑髅前成团成块一唤便回脚跟下绝毫绝釐三拨不动且过在什么处上堂月不破五岁不满百窄处放教宽宽处捻教窄如冲天之俊鹞如当路之白额敢有近傍者么骼结夏上堂九十日安居二千年圣制念念三世十方步步十方三世何如閙市里保寿面目全露肉案头盘山自心密契喝一喝云使府近有指挥不许攀条援例青苗会上堂若论此事如人作田相似须知者一片田地祖翁活业努力深耕及时下种忽逢甘泽自然发生旱则浇灌涝则疎通滋养灵苗俟其秀实以南泉鎌子収刈将来普化连枷从头打过麤舂细刬既有卢公净淘熟炊宁无雪峤浑家一饱顿忘百饥报恩因斋庆赞也是家常毕竟所种底是谷是麦若道总在里许可煞瞒盰要端的么但愿有钱留客醉也胜骑马傍人门上堂机先领旨海晏河清句下明宗天回地转刬除在我建立非他阿呵呵竖拂子云见也么击禅床云鹞子过新罗上堂六月火边坐有眼无耳朵铁蛇钻不入铁牛冲不破毕竟如何有眼无耳朵六月火边坐上堂散夏余五日那事稳也未争似长汀子低头打觉睡不管你金乌东昇玉兔西坠生死到来甚处回避摇手云低声低声墻壁有耳X上堂古人底今人底道着道不着一场没巴鼻象王回旋师子游戏拍禅床云洎合扶不起上堂去年今年八月九月一树两树丹桂离披三枝四枝黄花漏泄于斯见面不相逢于斯相逢复相别老丰干心未歇骑箇无齿大虫只管见人饶舌阿呵呵南北东西一团生铁元正上堂元正启祚千门万户众物咸新山间水濵堂中首座千花包褁洎诸大众卷舒同用各各伏惟尊候万福镇海明珠崑山美玉岂不见摩醯首罗天人擘破面皮竖亚三目堪与人天为轨躅上堂一处是千处百处非而亦是一处非千处百处是而亦非是而亦非非而亦是此两句语以那句为主拍禅床云是非里荐取上堂古德道暂时不在如同死人且道不在却在什么处喝大好不在掩室和尚忌烧香瓯峰布铁连阵我曾长袖拂开瓯峰掷金刚圈我曾铁鞭击碎没仇雠处起仇雠无怨对中作怨对今日何以报之插香云报之以此为最上堂露柱灯笼为诸人说底是第二句国师良久是第二句真实第一句作么生拟将心意学玄宗大似西行却向东结夏上堂以大圆觉为我伽蓝过去诸佛罪不重科见在菩萨理无曲断未来学人咄切忌草里辊上堂举赵州访一菴主问云有么有么主竖起拳头X州云水浅不是泊船处又访一菴主问云有么有么主亦竖起拳头州云能纵能夺能杀能活遂礼拜师云能纵能夺能杀能活也是惯得其便上堂喝一喝云者里不许钻龟打瓦便下座上堂机先转步句下腾身与夫睡来合眼饭来开口底相去几何莫有善窥鞭影者么上堂直下犹难会寻言转更赊拈主丈云不得唤者箇作主丈子莫有转身吐气者么不得乱走解夏上堂去年七月十五去去留之不住今年七月十五住住推之不去去也师子翻身住也象王回顾且道去年底是今年底是若有道得分一半与之若道不得一时分付且分付箇什么一时分付与春风上堂举僧问曹山雪覆千山为什么孤峰不白山云须知有异中异僧云如何是异中异山云不堕众山色师云混不得类不齐六爻宛转见重离夜深下视千山白不是其中人不知山堂我有一言彻根彻源举之不全听之不圆拟问如何苍天苍天上堂我有一语通今贯古全主全宾全规全矩直下承当未敢相许上堂我有一机对面提持石火莫及电光罔追乃仄掌云咦上堂我有一要千差齐照未曾拈花不劳微笑拟问如何云横海峤X上堂我有一句非默非语日用见成一时分付拍禅床云依前罔措上堂举东山演祖道今夏诸庄旱损吾总不忧堂中一百禅人不会狗子无佛性话深以为忧师云荷担大法不得不然报恩诸庄旱损亦何足忧堂中五七兄弟尽会狗子无佛性话深以为忧何故镬汤无冷处辞报恩上堂跛跛挈挈列列造火造火跛跛挈挈处匙挑不上列列造火造火时炎天散雪十有二年来住此地杨岐家风未曾漏泄今漏泄秤鎚元是一团铁住建康府能仁禅寺语录侍者宗焕编入院踞方丈烹金之炉铸人之模净名一默国师三唿虽然如是你诸人又向甚么处摸索喝一喝拈帖云青山白云红尘閙市见成公案理当即行为什么不知有度帖与维那云公验分明陞座拈香祝圣罢遂就座僧问马祖陞堂百丈卷席意旨如何师云非父不生其子进云只如马祖归方丈又作么生师云还见马大师么进云雪窦道正令不行拗曲作直又且如何师云又得傍人证明进云能仁门下忽有箇汉出来卷却席和尚如何祗对师云落在第二僧礼拜师乃云掩关摩竭三七日思惟不能面壁少林一九年推穷不到如将折筯搅动沧溟只要鱼龙X知水为命知则知矣还曾梦见么新能仁因行掉臂将金弹子作泥弹子撒向诸人面前了也面赤不如语直眼亲曷若手亲莫有手眼俱亲者么良久云若无新能仁今日失利举五洩参石头云一言相契则住不契则去石头据坐五洩拂袖便行头召上座洩回首头云从生至老只是这箇回头转脑作什么五洩大悟遂拗折主丈师云五洩问头如勐虎出穴石头据坐似师子当门拂袖便行令人疑着末后因甚向三婆两嬭哆哆和和处方悟去还曾梦见么当晚小参山遥海阔古兰若月白风清老比丘万象森罗总宾客相逢莫不小低头乳峰道一花开大地春古佛为什么不着便你若透得也许伊是箇金毛狮子师云阿呵呵与么说话正是作贼人心虗山僧不是普州人断不入这保社因甚数日来泥里水里直得眼不见鼻孔与么不着便莫有出手相救底么良久云把梢把柂并摇橹分付同舟共济人复云出得尘来又入尘休论便重复便轻试看门外清溪水动静由来一样清开炉上堂一番风雨送寒来底事开炉炉未开寄语参玄诸上士冷湫湫处且相隈所以道休去歇去古庙香炉去冷湫湫地去古人与么道也是寒灰烧杀人喝一喝上堂冠盖骈阗巳为诸人说不可思议法门拈主丈X云今请木上座从头註破卓一下上堂张智慧弓发坚固箭重重铁壁叠叠银山那边更那边一透一切透忽被雄师百万劒客三千打一围遶时却如何转身咄眼若不睡诸梦自除上堂厨库对僧堂三门朝佛殿南来与北来一见一切见见后如何客是主人相师腊八上堂昼见日夜见星妙高山色青又青便与么去不惟打失鼻孔亦乃失却眼睛且过在于何黄河从源浊上堂举汾阳示众云识得主丈子一生参学事毕师云古人略露星儿可谓一了百了能仁今日别作箇商量举主丈云者箇是主丈子诸人那箇不识既巳识得了宜善护持上堂青萝夤缘直上寒松之顶白云淡泞出没太虗之中国师在诸人眼睛里出头来眉毛上翻身去若也见得分明始知万法本闲惟人自閙圣节上堂黄河清圣人生君临四海子育群情还会么从兹鼙皷卧边城永日寥寥贺太平上堂吾有大病非世所医茗溪老人言犹在耳是什么病攒簇不得底病扶持不起人人皆有莫谤他好正覔起处不得咄咄诸佛不病为伊惺惺惺惺正是病众生若病即非众生曾为宕子偏念客情曹山可谓识病者今日山僧也要与茗溪相见他道吾有大病非世所医只向道请归方丈歇去管取病者不病X者识病者瓦解氷消掩室和尚忌烧香瓯阜山头龙蛇阵上将头不勐累及三军自此江西湖南便与么去吴山蜀水纷纷纭纭重城夜月青山白云一度思君复恨君江东陈招捕制置为阵亡请陞座问答不录灵山举花饮光微笑少林面壁神光点头自尔四七单传二三直指不与物我为侣不与圣凡同廛寂尔忘缘超然自得曹溪之后江西巳来明大机显大用倒使司农印高提王库刀扫荡欃枪剪除寇贼肃清寰宇建立太平乃顾视大众云者里承当得去功不浪施苟或未然淮山雨过添新绿疑是将军破虏心复有一偈赤心报国丈夫儿进退存亡巳自知盖世英雄宁畏死一时忠勇更无谁冶城夜月将军墓蒋岳春云武帝祠从此龙光山下寺龟哥也着载丰碑佛涅槃上堂十五日巳前佛生佛未曾生你诸人在我这里不得起攀仰之心十五日巳后佛灭佛未曾灭你诸人在我这里不得起追思之想正当今日攀仰之心既无追思之想亦寂你诸人在我这里合作么生喝一喝上堂三月二十五芳春余几许一道平常心颠言及倒语谩道举手摘杨花那知漫空飞柳絮趂流光勐提取喫粥了也洗钵盂去上堂举世尊见文殊在门外立乃云文殊文殊何不入门来文殊云我不见一法在门外何得教我入门X来师云说得道理好颂云不见一法在门外平地无端自活埋若是金毛师子子急须移步入门来咦上堂禅禅万万千眉插𩯭耳垂肩千花影里百草头颠或时虗空里钉橛或时旱地上生莲引得寒山子笑掀天吟得新诗一两联足成三百篇喝一喝习气犹在谢庄主上堂青山为家白云作户稳密田园鸦飞不度皷腹台前一转头不觉四月二十五上堂长安甚閙我国晏然古人一期酬对不妨奇特未有出身之路唤什么作我国纵遇锋刀常坦坦假饶毒药也闲闲上堂九十日克期取证八十日巳过有预通箇消息底么良久云异兽藏头角灵禽惜羽毛解夏上堂举僧问风穴九夏赏劳请师言荐穴云出岫拂开龙洞雨汎波僧涌钵囊花师云论功惜赏总未作家若问能仁只向道好将一滴曹溪水散作人间三日霖上堂一句如铁橛子少室秤提不起曹溪摇撼不动有伎俩者一任左扶右持无伎俩者不妨全体受用喝一喝云巴蓬集壁去天一尺上堂敲床拊桉邪法炽然竖指擎拳正宗平坠忘言得旨滞悫迷封一句投机离宫失殿毕竟如何喝一喝上堂举僧问国师如何是本身卢舍那国师云与老X僧过净瓶来僧将净瓶至国师云却安旧处着僧将净瓶安旧处复问如何是本身卢舍那云古佛过去久矣云门道无朕迹雪窦道直得一手指天一手指地争得无还会么云在岭头闲不彻水流磵下太忙生师云古佛动地放光可怜只么蹉过云门千手掩之不能雪窦千眼观之不足若会去云在岭头若也不会水流磵下会么拍禅床下座上堂拈主丈云鳞皴主丈子非长亦非短东行西行处十分着力归家稳坐时一味不管着力处是我同流不管时吾之道伴且道伴同流是一是二靠主丈云见成公案上堂龙蟠虎踞今古嶷然楚水秦淮滔滔无间问着因甚么道不会上堂举僧问巖头和尚利劒斩天下谁是当头者巖头云暗僧拟进语巖头云钝汉师云者僧一劒拟取天下人头到巖头面前先折一命直至而今不再活上堂藏身处没踪迹没踪迹处莫藏身古人与么说话未出窠子如今钟山上把手御街里挨肩与么说话还出得窠子也无良久云缓缓上堂举马大师示众云凡有言句是提婆宗以此箇为主师颂云玉转珠回着眼看有相干处没相干只将此箇以为主喝一喝云一劒倚天星斗寒谢庄主上堂进一步退一步䦆头䦆底无回互以一机夺一机没便宜处讨便宜插锹叉手田中事是即X担泉带月归记取话头腊八上堂金轮殿上舍重从轻正觉山前弄真象假将无边虗空剜一孔笼于一孔笼显示无边虗空尽大地穷未来情与无情把作一状领过不受他瞒底同往大殿展坐具礼三拜看伊面皮厚多少上堂举云门云十五日巳前即不问十五日巳后道将一句来自代云日日是好日师云蜀山楚水江北江南步步稳密念念相谙前三三后三三眨上眉毛早不堪毕竟如何参上堂凛凛孤风藏不得倒骑角虎出山来大唐国里人无数噇酒噇糟唤不回唤得回笑容未动牙爪先开有捋虎须者么喝一喝掩室和尚忌烧香笑密庵巧喜松源拙扫临济喝折德山棒自谓不蹑前踪又道抛三放两自谓无法与人又道开口不在舌头上阿呵呵者老汉今日被我点捡了也还有不甘底么祸不入谨家之门遂插香上堂举僧问古德如何是佛古德云清谈对面非佛而谁师颂云偃蹇苍髯十万本参差翠玉数千竿风敲月户三秋冷雨打茅堂六月寒上堂德山一棒临济一喝家贫难办素事忙不及草三千里外见誵讹未免虾跳不出斗卓主丈一下喝一喝上堂是句亦刬非句亦刬辜恩负义汉闻与么道便与么去未免落在第八何故水云月色疑无地花柳X春风别是村上堂举僧问陈尊宿以一重去一重即不问不以一重去一重时如何宿云昨日㘽茄子今日种冬瓜师云笼中白鹤意在云霄网底游鱼龙门难度睦州老人赖遇者担板汉端午上堂今朝端午不欲効先作採药去只据见定用底亦能杀人亦能活人如何是见定用底喝一喝云只与么去和骨头换却也不定解夏上堂结夏解夏灵山旧制鹅以瓶拘鱼以网系拈主丈卓一下云风雷变化在今时霄汉振飞何更拟有么再卓主丈一下上堂举僧问五祖一大藏教是箇切脚未审切箇什么字祖云八啰娘师云东山老人虽则满口乡谈不妨奇特看来却是类格切何以见得别国却为亲住建康府蒋山太平兴国禅寺语录侍者祖定编师于嘉熈二年九月十九日在径山受请无准和尚引座云宝公宝山之宝非青黄赤白等色亦非大小方圆等相三贤莫辨十圣那知是故公亦祕惜若非其人未易分付今日石溪不涉安排计较突然在前无心而得既得之巳亦不以为奇特眩曜于人是则故是争奈我此千百衲子虗心久矣皆欲一见是以鸣皷集众慇懃䖍请愿陞此座于香烟起处放此宝光令X我一众因此宝光获见此宝同得受用尽未来际永无退失然虽恁么更有一事不得不疑或有箇没意智汉不识好恶犯众出来道蒋山蒋山不得将常住物作自已人情吾姪却须自作支遣莫教累及老叔恐人无凭先此奉白师拈帖云罗笼得住以此却不住唿唤不回以此却又回且誵讹在什么处度帖云恼乱春风卒未休指法座天下径山第一导师所踞之座千百衲子常共围遶尽大地人仰之不及因甚今日新蒋山却入一分快便难逢乃陞座僧问本自无心有所求无边宝藏自相投志公和尚遥招手人在凌霄暗点头学人上来愿闻法要师云五峰烟羃羃双㵎水泠泠进云记得宝公大士令人传语思大和尚何不下山教化众生目视云汉作什么此意如何师云三台须是大家催进云思大云三世诸佛被我一口吞尽何处有众生可度又作么生师云一拨便转进云当初若是和尚未审如何祗对师云劒去久矣僧礼拜师乃顾视大众云还知么五峯峭峙双径岧嶤非其人不可到亲到者乃方知我观此会千百龙象无一不是亲到者且二千年前灵鹫真规何异今日还辨明得么还透得过么若也辨明得透得过不妨江之南北浙之东西崄布危分恢疆拓土忽被径山不放过时如何相逢不下马各自奔前程叙语不录复云适来堂上尊叔指出宝公宝山之宝对众分付且令X放此宝光供养大众庶因此光获见此宝与么提掇照用齐显与夺双行一点瞒诸人不得诸人分上语默动静转辘辘地还瞒得堂头一点也无可谓此宝放光交相照映若教小姪头上安头不免犯将常住作自已人情之诫却有一事不容不疑径山门下忽有箇出来缓缓道与么放光总是说底毕竟宝在什么处却又如何支遣良久云洎乎错下註脚入院踞方丈顾视大众云山僧巳是一杓两杓泼你诸人了也有攒眉便回者脚跟下自领一顿苟或迟回待独龙岗点头为你说破拈帖衲僧家寻常鼻孔辽天去住自在为什么刚被这箇捩转度帖云却烦维那为我分雪陞座拈香祝圣罢遂就座僧问记得保寿开堂三圣推出一僧意旨如何师云金将火试进云保寿便打又作么生师云不可放过进云三圣道恁么为人非但瞎却这僧眼瞎却镇州一城人眼去在吃乙小师云为人须为彻进云保寿掷下主丈归方丈又且如何师云象王行处绝狐踪进云新蒋山今日开堂有何垂示师云主丈未到你喫在进云可谓今古应无坠分明在目前师云放过一着僧礼拜师乃云圆悟一关全无肯路把定则云横岳立斫额不容放行则地辟天开横身有分此犹是诸方共用底须知更有放行处把定通幽有径到者还迷把定处放行竹户松窻霭然和气所X以杖头刀尺裁剪临时袖里风云开遮在我新蒋山与么告报诸人不得与么流通何故太子巖高风月异一回亲到始应知复举适来禅客问保寿开堂三圣推出一僧保寿便打圣云恁么为人非但瞎却这僧眼瞎却镇州一城人眼去在寿掷下主丈归方丈师云江西顶髓济北眼睛非具通天作略底莫能担荷又非作略通天底莫能成褫虽然未免吾宗扫土而尽拈主丈云古人且置今日合作么生遂靠主丈云近见不如远闻当晚小参晓披北山云暮宿北山雨来为北山人须辨北山主举拂子云若已过圆悟关昇宝山堂入正传室底自然与山中主人面面相看春风和气敢问宝公大士未剖面门之前为甚描也描不成𦘕也𦘕不就要知落处么风行草偃凭谁委水滴冰生只自知复举宝公大士云大道只在目前要且目前难覩欲识大道真体不离声色言语乃竖一指云这箇是色拍禅床云者箇是声说底是言语大道真体在什么处急须着眼看仙人莫看仙人手中扇上堂檐头滴滴分明历历好片祖师心无端巳狼籍只如观世音菩萨将钱买胡饼放下手却是一块生䥫誵讹在什么处接雪峰痴绝和尚书上堂客从京都来手持福建信说道石门𡾟崄铁关牢何似蟠龙万仞高无角铁牛拦不住却登象骨鼓波涛大众雪峰毬子辊也退步X斫牌者谁上堂是不是非不非交肩过携手归南泉不出方丈为什么在庄喫油糍今兮昔兮同一时知音知后更谁知上堂举僧问投子定慧等学明见佛性此理如何投子云打水用桶舀粥用杓又南泉问黄蘗定慧等学明见佛性时如何蘗云十二时中不依倚一物始得师云问头一同答处各异参黄蘗底须是见投子见投子底须是参黄蘗若一穿穿过蒋山主丈子未点头在上堂道远乎哉触事而真圣远乎哉体之即神百丈遭喝三日耳聋水潦被踏起来大笑何似一指头禅一生受用不尽喝一喝云俱胝来也谢冬斋秉拂上堂香积世界以香饭作佛事娑婆世界以音声为道场我此一众不离本处历四十二恒河沙国土亲到上方饱饫众香顷刻之间经二千一百余年还至本处听演妙法忽被多口老净名道其施汝者不名福田供养汝者堕三恶道又作么生只向道惭愧惭愧上堂钟阜龙盘石城虎踞牛首横前方山傍住正传阁上一观不觉双眉𨺗聚何故秦淮一带西流去上堂举青原和尚僧问如何是佛法大意原云庐陵米作么价师颂云庐陵米价没高低直下承当巳是迟多少牙人并贩子却来升合较毫𨤲X上堂拈主丈卓一下云七佛巳前只与么又卓一下云七佛之后亦复然卓一下片云生晚谷孤鹤下辽天上堂心王如不动六国自安宁其或咬定牙关翻转面具利刀斫断大斧凿开又如何道得不涉功勋句圣节满散上堂仁王一卷经舒卷甚分明诸佛及众生无非受持者与么说话正是序分如何是正宗分良久云有星皆拱北无水不朝东上堂举僧问广德如何是佛德云𦘕戟门开见坠仙僧问悟空𦘕戟门开见坠仙意旨如何悟空云假饶亲见释迦文智者咸言不是佛德云悟空古佛岂止羊二十口师云二古佛一人斩新建立一人倒底掀翻且道建立底是掀翻底是若也定当得出岂止羊二十口上堂没誵讹处最誵讹美玉无瑕贵切磋几度浑崙提不起鼠肝虫臂总由他复云彩奔龊家上堂十一十二无处回避十四十五充塞寰宇者边那边或去或住一箭上红心黄金如粪土上堂事无一向智有千差有时丁一卓二有时放两抛三若向丁一卓二处见伊伊不在丁一卓二处若向放两抛三处见伊伊不在放两抛三处忽有箇出来道你口劳劳地底吃乙小只向他道莫错认定盘星上堂拈主丈云四七二三天下老和尚因甚么向这里纳败卓一下云不是标名虗事褫如来宝杖亲踪X迹浴佛上堂风磨湛湛真空体雨洗如如法界身大地山河并万象今朝与佛共生辰且道是那箇佛低声低声结夏上堂以大圆觉为我伽蓝漫天网子身心安居平等性智罩住了也还有透得出底么喝一喝上堂举睦州问僧什么处来僧云那边札州云老僧屈僧云和尚即得州云檐枷过状噼嵴便打师云这僧据虎头捋虎须竟莫逃虎口之厄云峯云睦州何用繁辞那边札噼嵴便打斩钉截铁不无云峯擒纵之机还睦州始得上堂说时默默时说处处投机门门合辙正是虗空里钉橛须信虗空便是橛时如何喝一喝上堂阿呵呵昨夜三更时鸡足嵓低头假𥧌惺惺石唿云主人翁惺惺着自倒还自起便乃举头只见西天数息系念东土危坐摇头被巖头奯公喝云何不噇眠去咄洎合瞌破钟楼谢两班上堂大厦非一木可支巨舟须众手可济众手既集亦复同心南北东西无往不利以手指右边云截流一句子更看把梢人复云谁上堂久晴不雨则旱旱固可忧久雨不晴则涝涝亦可忧不旱不涝尤为可忧既不旱涝忧箇什么不曾下得春时种空向田头望有秋上堂举盐官唤侍者将犀牛扇子来者云破也官云X扇子既破还我犀牛儿来侍者无对师云清风动地投子云不辞将出恐头角不全师云却与侍者出气雪窦云我要不全底头角师云重处偏坠石霜云若还和尚即无也师云何不早道雪窦云犀牛儿犹在师云犹欠蹄角在保福作牛相师云身似脚不似雪窦云适来何不将出师云恰是保福云和尚尊年别请人好师云𨁝跳作么雪窦云可惜劳而无功师云也好穿却复云盐官索一犀牛儿得一犀牛儿引得众角森然尾巴齐露其间皮毛同异骨骼高低总被雪窦无星秤尾缺画尺头分寸锱铢秤量俱定只有些子誵讹抑不得巳复说颂云犀牛扇子破多时全暗全明问着元来总不知最为亲切无限清风与头角成群作队尽同云雨去难追鼻绳在我手里大众若要清风再复头角重生何独雪窦门下彼一时此一时有能平展家风自然古今不坠扇子既破还我犀牛儿来莫有清风步步者么良久云云月溪山面面殊上堂我有一句子待秦淮流向东即向汝道便下座上堂举云门示众云人人尽有光明在看时不见暗昏昏作么生是诸人光明自代云厨库僧堂师云高举慧炬助佛光明却向厨库僧堂里着到上堂四月十五云龙风虎扫荡欃枪肃清寰宇五月十五松峦竹坞明月作龛白云闭户即今六月十五又作么生喝毒蛇横古路X山前行道上堂山前田地谁为主喜见灵苗战晚风将谓年年求岁稔由来岁岁愿年丰且年丰岁稔是同不同向田头田尾行一遭蓦然踏着也不定解制上堂四月十五日结却布袋头拈主丈云主丈子卷卷挛挛转仄无路今日解开主丈子作么生卓一下云旱天施雨泽平地鼓风涛上堂举干峰示众云法身有三种病二种光一一透得始解归家稳坐师云三种病二种光即不问且如何是法身不识庐山真面目只缘身在此山中开炉上堂密密绵绵细着工从来此室不通风庭前三尺齐腰雪身在霭然和气中为什么明招道箇里风头稍硬且归暖处商量喝一喝云不得瞌睡上堂雨从何来风作何色有人于此代一转语可谓饥馑劫中饮食焦枯境里云雷山僧作一头驴䭾米归来别甑炊香供养有分忽有人道下语即不辞䭾亦不无且米在什么处只向他道太无厌生谢冬斋秉拂上堂于食等者于法亦等于法等者于食亦等法食双运平等普熏解空因什么被净名所呵两彩一赛上堂举僧问香林如何是室内一盏灯林云三人证龟成鳖师颂云风前敲落珊瑚枝白玉鞭头直下垂要识香林家住处水晶宫殿草离离腊八上堂我佛入深山六载冷相守中夜一举头南辰对北斗于此眼皮穿一场成漏逗普观大地人此X事皆具有至今二千年公案宛如旧不见赵州曾有言修行变作不唧𠺕上堂直上觑直下觑七佛巳前闲家泼具喝一喝云少室铁牛黄梅石女元宵上堂百丈下堂句云门顾鉴咦进前叉手立端的许谁知若也知去譬如一灯传百千灯灯灯无尽若也未知切忌向灯影里走掩室和尚忌烧香这老子虎据瓯峯十有二年目光电卷啸韵风生有入其穴歛其目编其须収其尾骑之而不得下者过在阿谁悔不慎当初上堂举疎山垂语云老僧咸通年巳前会得法身边事咸通年巳后会得法身向上事云门问如何是法身边事山云枯桩如何是法身向上事山云非枯桩门云还许学人说道理也无山云许门云枯桩岂不是明法身边事非枯桩岂不是明法身向上事山云是门云法身还该一切也无山云作什么不该门遂指净瓶云法身还该这箇也无山云阇黎莫向净瓶边会门遂作礼师云山僧当时若见也只以手拍一拍云笑倒傍观复颂云法身向上法身边会得咸通无后先一箇矬来一箇跛担为一担更无偏上堂古古今今路朝朝暮暮行因甚者一搭子踏不着无边香水海百亿须弥卢撮来如粟粒大因甚见不到良久云只为分明极翻令所得迟便下座上堂立足于万仞悬崖之巅方有撒手之理分身于X三尺露刃之下方有断命之时有断命之时有撒手之理方言绝后再甦欺君不得而今莫有绝后再甦底么喝一喝上堂平怀常实事同风正在昏昏梦𥧌中扶起嵴梁重勐省莫教蹉过五更钟众中或有箇出来道巳蹉过了也只向他道一钓便上谢知事上堂一句子有时坐断干坤笼罩今古有时风高月冷海晏河清有时变化晦明兴云致雨今日总抛向面前切不得世谛流布上堂凭栏拭目旧山川叠叠峰峦带晓烟不是梦中论梦事今朝正是普通年竖起一指云以此为证上堂举赵州云苦沙盐大麦醋菽黍米饭虀莴苣又云裩无裆袴无口头上青灰三五斗师云赵州老人卖弄不少退院上堂白发垂垂一叶身今年贫似去年贫住山不与山为主水石烟云也笑人住平江府虎丘山云巖禅寺语录侍者宗茙光玉编入院踞方丈与么也在我不与么也在我明眼汉担主丈遶天下横行为什么透这些子不得喝拈府帖举帖云二千年前灵山付嘱品二千年后吴地流通分度帖云却烦维那普告大众陞座拈香祝圣罢遂就座垂语云一寻秋水逼人寒几度临崖着X眼看不动锋铓提得去早知伤手犯波澜莫有不犯波澜底么僧问昔日钟山顶上惯钓鲸鲵今朝海涌峰头大开炉鞴正恁么时祝圣一句作么生道师云祥光生六合瑞气遶干坤进云古人道据虎头収虎尾第一句下明宗旨如何是第一句师云虎头虎尾一时収僧礼拜师乃云佛未出世祖不西来一人人鼻孔辽天壁立千仞洎乎苏州有常州有是第二句江南无江北无是第八机直饶截断吴松拓开海涌正在虎丘门外只如跨虎丘门陞虎丘堂入虎丘室见虎丘人摩捋虎须雍容谈笑却又是阿谁分上事莫言深远无人到满目青山皆故人复举乳源和尚示众云西来的的意也不易举时有僧出源便打云而今是什么时节出头来师云尽道乳源恁么提唱如虫御木殊不知这僧未出头时巳落他陷穽了也当晚小参教中道见见之时见非是见见犹离见见不能及且道见箇什么古人道知而无知不是无知而说无知知箇什么与么则语默动静不堕见闻觉知见闻觉知不离语默动静所以圆悟禅师举拳问隆祖云见么隆祖云见圆悟打一拳云头上安头隆祖大悟且道那里是它头上安头处者里见得顿超知觉独脱见闻处处全彰头头显露千车共辙四海一家虎头虎尾一时収却又如何转侧江上青山殊未老屋头春色放教迟复举干峯示众云法身有X三种病二种光一一透得方解归家稳坐云门云庵内人为什么不见庵外事干峰呵呵大笑门云正是某甲疑处干云子是什么心行门云也要和尚委悉师云把手同归者琅琅笑语新移身藏北斗举步入南辰少室残冬雪武林三月春辘轳千万偈顽石两眉伸谢普门首座留两班上堂白云举雪窦颂云偶续灵峰照夜灯遽泛铁舡下沧海承天此日也随例泛一只铁舡文殊普贤招头把柂观音弥勒打篙摇橹山僧嬴得坐地看杨州师云白云祖师清白传家古今榜样虎丘喜有见成舟楫招头把柂打篙摇橹一一见成惟是谙水脉别波澜坐舡头者舍普门而谁山僧亦不敢端坐看杨州何故舡上无散工上堂知之而行见之而止对面白云千万里言中定旨语外明宗一重一重复一重良久云斯门寂寂无关鏁清坐不知谁与同上堂举石霜在沩山筛米次沩山云施主物不得抛撒石霜云不敢沩山乃拾起一粒你道不敢者箇是什么霜无语沩山云你莫轻者一粒千粒万粒从者一粒生霜云者一粒从什么处生沩山呵呵大笑遂告众云米里有虫师云沩山慈悲心安在非惟两度放过又且掘地深埋当时若是临济门下管取别有长处谢道旧上堂三十年前得一转语不在天台南岳便X在江西湖湘有时千思万思思之不来三十年后不复思矣却又在前且道是什么一转语清风来故人上堂摩竭陀国少室峰前尽力道不得底一时分付阿谁良久云塞壑填沟犹自可风吹日炙可怜生浴佛上堂举世尊初下生来一手指天一手指地云天上天下惟吾独尊后来云门云我当时若见一棒打杀与狗子喫贵图天下天平阿呵呵一场好笑且笑箇什么未出胞胎事巳蹉出胞胎后转誵讹韶阳主丈头边眼供佛烧香不在多谢两班上堂举道吾问云嵓大悲菩萨用许多手眼作么嵓云如人背手摸枕子又陆亘大夫问南泉大悲菩萨用许多手眼作什么泉云如国家用大夫作么师云二尊宿一人理上主持一人事上施设未免各有偏枯有问虎丘大悲菩萨用许多手眼作么即鞠躬云全火祗候上堂天高地迥海阔山遥秋风袭衣主丈𨁝跳只如万里无寸草处还有人道得么看脚下上堂初三十一上上大吉中九下七有口挂壁双林傅大士儒履道冠蒋山梁宝公剪刀曲尺笑倒生公台畔石上堂有句无句如藤倚树树倒藤枯毒蛇横路咄咄咄缩头去上堂举琅瑘云汾阳先师道汾阳门下有西河狮子当门踞坐伹有来者即便咬杀作何方便入得汾阳X门见得汾阳人琅瑘者里也有踞地狮子若有来者即自丧身失命作何方便入得琅瑘门见得琅瑘人师云二尊宿起模𦘕样只要控人入路山僧也有箇方便不用入其门见其人只消咤沙地哮吼一声壁立千仞便乃踞其窟穴拔其爪牙还有恁么者么拍禅床一下上堂十五日前处处逢渠问着为什么道不知十五日后拍拍是令问着为什么道不会正当十五日龙蛇易辨衲子难瞒举拳云且道山僧手内是什么参腊八上堂昨夜三更文殊普贤二人在善法堂前一云大觉世尊今日成等正觉一云世尊从旷劫巳来成等正觉如是二人分辨不巳被王老师各与二十主丈一时趂出虽然官不容针也有一问赵州道棒教谁喫喝只知问过不知正令巳行上堂拣择于是非句外呈露于啐啄机先总是草窠里辊莫有透关底么老僧罪过上堂诸佛机祖师意百草头双眉底不可得而一不可得而二赵州关即且置云门曲作么生一堂风冷淡千古意分明元朝上堂刘右司施法衣嘱云清惠公所制遇陞座说法一披大众座巳陞衣巳披法作么生说伹得雪消去自然春到来州府散圣节陞座五须弥卢之高未足为高以其高可穷四大海水之深未足为深以其深X可测虗空法界之量不足为广以虗空法界之量可量世界微尘之数不足为多以世界微尘之数可数遂举拂子云如是之法不可穷不可测不可量不可数如是之法既如是圣人之寿亦如是要会如是之法么以拂子击禅床云如是如是因雪上堂五九四十五太阳开门户一点微云何处来散作人间三日雨晓来忽推窻所见非常处白玉作楼台烂银为国土盐官王老师欢喜无着处拈起须弥槌击动虗空皷清音闻远近雅韵贯今古法眼和一通听之犹莽卤古人有言兮千年田八百主掩室和尚忌拈香最初机末后句有准绳没规矩岂可错承当岂可错分付遂举香云若道有分付辜负先师若道无分付亦是辜负先师有道得者么插香云寥寥此日一炉香铁作心肝也断肠上堂即心即佛黄叶作黄金非心非佛虾跳不出斗不是心不是佛不是物喝一喝云劒去久矣上堂初五初十铁蛇钻不入有也莫将去无也莫将来虽然南岳自南岳天台自天台那更峨嵋对五台抚禅床下座上堂斩关之用截铁之机若非作家不免伤锋犯手平高就下拆半裂三虽是作家亦未免拖泥带水只如春雷一震蛰户自开因甚却道龙无龙句上堂有所说野干鸣无所说狮子吼山僧恁么道正是野干鸣毕竟如何是狮子吼众中有么出来哮吼X一声看如无拈主丈云主丈子代一转语卓一下即翁首座相访上堂仰山梦往天宫说法虽则惺惺未免落在第二争似即翁在灵山与老僧交承第一座其所说之法诸人知么今古应无坠分明在目前上堂举大慧问无着古德不出方丈因甚到庄喫油糍师云探竿影草无着云和尚放某甲过却与和尚道师云兴波作浪大慧云我放你过师云骑贼马赶贼无着云某甲也放和尚过师云赃在贼在大慧云油糍聻师云穷教到底无着便喝师云鲸吞海水尽露出珊瑚枝浴佛上堂举药山浴佛次问遵布衲云只浴得者箇不浴得那箇遵云把将那箇来山休去师云药山休去直得三十二相八十种好一时现前然虽如是也好与一杓上堂举演祖云夫为善知识者驱耕夫之牛夺饥人之食驱耕夫之牛令他苗稼滋盛夺饥人之食令他永绝饥虗松源师翁云虽然逼到万仞崖头放身舍命须是你当人自肯始得既是驱耕夺食如何得苗稼滋盛永绝饥虗师云松源恁么道大似计穷力尽将诸人作死马医殊不知长空雨散云収后一段风光属当家上堂虎丘家风内空外空十分富贵十分贫穷有时扬声止响有时诈哑佯聋犹是平常小脱空且如何是大脱空良久云六耳不同谋X上堂闰月十五风生庭户三十二大人相啾啾唧唧饿吵穷煎千百亿随类身去去来来朝朝暮暮牛溲马浡十倍增光明月夜光分文不直井楼上辘轳幸自转辘辘地路傍试劒石分身两处看有恁么会滴水难消云谷藏主至上堂山僧四十年前収得时新一物而今道伴相访只得拈出且道是什么物青山门外白云飞杨柳溪边引客归莫恠坐来频劝酒自从别后见君稀咦上堂三条椽下七尺单前澒澒洞洞底而不知有寂寂寥寥寂寂寥蓼底而不知有澒澒洞洞忽若静閙两忘是非不及一句试道看盖法堂上堂大慈悲为室诸法空为座三世诸佛共尽法界众生同居此室同处此座各务本事转大法轮只如玉泉仰面数屋角德山背身着草鞋又作么生老矣难禁风雨夕聊将片瓦为遮头上堂千说万说不若亲面一见高声召大众众举首乃云有眼无耳朵六月火边坐淳祐丙午八月初一日在寺受灵隐请拈勑黄示众云诸人还知么黄金殿上轻招手佛地位人齐点头今日落在微僧手中却请对众说破陞座拈香云此一瓣香恭为今上皇帝祝延圣寿万岁万岁万万岁就座问答毕乃云此段风光无在不在天地以之覆载日月X以之照临佛祖以之流慈君王以之敷化故我圣天子皇图丕阐睿泽滂流山林枯藁之余亦预沾濡之数误蒙圣恩补灵山虗席自惭衰朽岂堪是任因思瞎堂叔祖松源师翁皆自此山而迁彼处方四十年今微僧得踵前躅一门三世如斯际遇岂偶然哉此生他生何以云报举拂子召大众云誓传西祖不传旨仰祝南山亿万春复举太宗皇帝问僧甚处来僧云庐山卧云庵帝曰卧云深处不朝天因甚到此僧无语雪窦代云难逃至化新灵隐快便难逢别一转语卧云深处不朝天因甚到此只奏云今日亲奉天颜便下座辞众上堂勑书来自九重天宝墨琳琅色尚鲜移取嵓间枯树子和根植向鹫峰巅须知心自无心岂堕去来之辙境不自境那形彼此之端海涌峰飞来峰携手同归生公台韬光庵交肩共语正恁么时还着得别之一字也无拍禅床一下云珍重云山不胜恋恋住临安府景德灵隐禅寺语录侍者仁安应俨等编入院指三门外息诸缘心行无路入得无门之门犹较昔日三步喝一喝灵踪不在猿啼处佛殿以香指佛云者老子有弥天之过累及平人卒无了日我侬虽不入你保社以不平报不平放过又争得便插香X拈勑黄髻中珠只者是如优昙花时一现尔顾视左右云要知端的么坐断意根方能侧耳拈疏云兴泉涌玉转珠回且道是随波逐浪句是截断众流句试请辨看拈松源和尚衣大庾岭头黄梅夜半争之不足让之有余而今公案见成不免将错就错捧起衣云敢问此衣白云传来松源留下明什么边事恼乱春风卒未休便披衣松源和尚住灵隐日欲付此衣垂三转语而无契者遂留塔所嘱云三十年后有我子孙来住此山当以此衣付之守塔小师宗礼藏主付衣后一日云衣有所付吾见先师无愧矣遂书偈而化陞座拈香此一瓣香恭为今上皇帝祝延圣寿万岁万岁万万岁皇帝陛下恭愿金轮统御华藏十三重世界尽入提封玉叶腾芳大椿八千岁春秋永严圣筭次拈香云此一瓣香奉为大丞相国公枢密相公大参相公洎合朝文武百官增崇禄筭伏愿高扶舜日共扇尧风舟檝斯民金汤佛氏次拈香云此一瓣香奉为判府安抚详定尚书洎合府官僚资陪禄筭伏愿高超元凯下视龚黄袭千载之雅风鎻万邦之春色又拈香云此一瓣香奉为前住天上云居次住紫金峰顶掩室先师大和尚用酬法乳之恩遂就座僧问昔年麻谷访南泉振钖三X回自遶旋只听声声言不是誵讹一句请师宣师云公案见成进云记得麻谷到章敬遶禅床三匝振钖一下卓然而立意在于何师云针札不入进云章敬云是是又作么生师云未是好心进云又到南泉遶禅床三匝振钖一下卓然而立时如何师云胡孙打筋斗进云南泉为什么道不是师云徐六担板进云麻谷云章敬道是和尚为什么道不是南泉云章敬则是是汝不是誵讹在甚处师云杀人刀活人劒进云又道此是风力所转终成败坏南泉具什么眼师云老老大大进云三十年后专为流通师云不得错举进云只如今日开堂祝圣一句如何话会师云万年松上一枝藤僧礼拜师乃云教中道我本无心有所希求今大法王宝自然而至月上座岂是有心今君王之宝自天而下大众要识大法王宝么左边击拂子云只这是要识君王之宝么右边击拂子云只者是灵利汉一见便见乃知大法王宝即君王之宝君王之宝即大法王宝所以松源师翁自虎丘持此宝登此山求此人两手分付今三十余年成不了公案山僧亦自虎丘来又付以法衣为信若然者今日不免为他了却举拂子云有心用处还应错无意求时却宛然复举本朝太宗皇帝有僧朝见云陛下还记得么帝曰甚处相见僧云灵山一别直至如今帝曰以何为验僧无语师云太宗高垂天鉴一拶当机者僧渊默雷声所供是实虽然如是未X能坐断天下人舌头微僧今日借水献花去也灵山一别直至如今以何为验遂起身鞠躬叉手云即日恭惟圣躬万岁当晚小参心同虗空界示等虗空法证得虗空时无是无非法为甚却道古交如精金百炼色不回今交如暴流倐忽生尘埃禅月大师只见锥头利不见凿头方且如山僧去春与诸公相别今复际遇可谓一会灵山犹俨然也若非松栢岁寒之操精金不变之交安能如是岂不见临济示众云我欲建立黄蘗宗旨谁为我成褫时普化克符二人出问讯下去次日上问昨日和尚道什么济便打二人便礼拜阿剌剌临济恁么建立二人恁么成褫也大远在山僧无一法可建立却要诸人大家成褫且道成褫箇什么八月秋何处热复举杨岐再参慈明便问幽鸟语喃喃辞云入乱峰时如何明云我行荒草里子又入深村岐云官不容针更借一问明便喝岐云好喝明又喝岐亦喝慈明连下两喝岐便礼拜师云一人跨三脚驴一人骑三角虎三家村里交肩万仞崖头移步虽然漆桶相揩争柰二俱话堕喝谢新旧两班上堂泛铁船下沧海甚易拈灯笼挂露柱即难以其难者土旷人稀相逢者少以其易者前梢后柂皆得其人且道行看东南坐观西北又作么生以主丈卓一下云众眼难瞒上堂于三七日中思惟如是事阿呵呵者老汉败阙X了也还有人点检得出么若点检得出不妨白日青天其忽未然切忌开眼作梦上堂一言道尽滴水难消千眼顿开堕坑落壍临危不悚未见其人既去复来置而莫录降兹巳往宜善知非如更云云利劒不斩更有一人聻且居门外拍禅床下座上堂昨夜三更文殊跨五台普贤骑峨嵋登天台入南岳与罗浮支提共会在你诸人眼里耳里话东家杓柄短长西家锅子大小只见诸人纸被蒙头都不釆览依旧各自散去蓦拈主丈卓一下云自觉年来身老大各宜安分过残生上堂云龙吟雾拥虎啸风生正落今时家常茶饭妙峰孤顶因甚七日不逢拟心追求巳在他山之上且道过在什么处拈主丈卓一下下座上堂举僧问雪窦如何是雪窦正主雪窦云何不问雪窦山中人僧云恁么则把定干坤去也雪窦云出门惟恐不先到当路有谁长待来师云问处有准的答不负来机召大众云还见雪窦正主么青山对面少人识徒看白云空卷舒天基节上堂微僧陞此宝座以虗空为口万象为舌讲一遍仁王寿量品又恐上下天竺讲师听得将谓搀行夺市不免且解箇题目以拂子击禅床云一弹少室无私曲尽是千秋万岁声元正上堂新年头佛法镜清道有明教道无二俱失X利须是决之于拄杖子始得遂拈拄杖云新年头佛法是有耶拄杖子不答是无耶拄杖子亦不答有无新旧一时拈却时如何卓拄杖一下云巡堂喫茶上堂簇簇上来却之不回簇簇下去留之不住于斯立片时瞬目不扬眉且如何是百丈下堂句有甚近傍处上堂横按拄杖召大众云莫有透得者里过底么朝三千暮八百翻手云覆手雨若透未过今不是古古不是今试𨁝跳看卓拄杖一下掩室和尚忌拈香巴陵三转语南源女人拜人贫智短马瘦毛长灵鹫峰头一炷香上堂二僧卷帘一得一失两堂下喝宾主历然毕竟谁是主谁是宾那箇得那箇失良久云野老从教不展眉且图家国立雄基上堂举黄鲁直太史参晦堂晦堂请鲁直讲二三子以我为隐乎吾无隐乎尔不契及游山闻木犀香却问鲁直云还闻么鲁直云闻堂云吾无隐乎尔鲁直忽然契悟师颂云渠侬家住白云乡南北东西路渺茫几度欲归归未得忽闻巖桂送幽香上堂眼中物物中眼雪峰辊三箇毬睦州担一片板恁么会去无事不办便下座上堂大僊心休莽卤三十三错分付细推穷在何处只知昨日雨今日晴而不知今日晴昨日雨灵云陌上桃花飞翻忆玄沙未彻语X谢秉拂斡斋上堂法不可说离语言文字故法不可求离见闻觉知故昨夜两堂首座不可说而说汝等诸人不可求而求是以四事供养争敢辞劳万两黄金亦合消得山僧恁么道莫有两指夹鼻者么自云谁敢承天和尚遗书至上堂设有一法过于此者我亦见之如梦如幻是故短蓬和尚觉斯梦境因之为出没之场知彼空花因之为修习玩具末后一句坐断千差还知落处么尊贵位中留不住肯为林下守株人上堂秋风袭衣兄弟东去西去山僧有一转语举似相送第一不得错听第二不得错会第三逢人不得错举三处无过犹是谤老僧莫有免得底么拈拄杖卓一下松源和尚忌拈香未见此老人巳前上是天下是地既见此老人之后山是山水是水一别五十年恩怨通身是恩则且置怨箇什么没量大人擡脚不起累了儿兮累了孙恼乱春风何日巳上堂常在途中久不归可怜庭户草离离青山门外忽相见问着刚然道不知且道知而道不知不知而道不知这里有三十棒若也未分山僧自领上堂举僧问多福如何是多福一丛竹福云一茎两茎斜僧云学人不会福云三茎四茎曲师颂云此君面目甚分明曲曲斜斜是几茎但得一回亲见后不随风雨听虗声X上堂日月照临不到天地覆载不着劫火坏处彼常安万法泯时全体现随流不变閙处常宁一道恩光阿谁无分古人以此为事贯带事既如此理作么生古人瞒山僧不得山僧也瞒诸人不得向官不容针处道将一句来便下座上堂作么生是什么狮子当门勐虎据坐千人万人一箇半箇石火电光中掣断黄金鏁拟议依然还蹉过送故旧归古渝上堂山苍苍水茫茫直下是非相当整三玄戈甲淬三要锋铓举意非他物回眸即故乡好将马祖旧游地题作渝州选佛场谢秉拂冬斋上堂举天亲菩萨升兜率内宫谒慈氏闻一座说法回巳经三年无着问云内宫慈氏说什么法天亲云只说这箇法惟是梵音清雅令人乐闻师云宛尔不同昨夜首座说底岂不是者箇法耶都寺设供岂不是这箇法耶忽有人问者箇是什么法只向道藕丝孔里骑大鹏等闲挨落天边月上堂一九二九相逢不出手今冬和气可人山僧出手与诸人相见去也若合掌太僧生若叉手太俗生毕竟作么生相见以手点空三下云一二三铸锅上堂若论此事如大冶烹金鼓扇烈火千煅万炼去尽顽鑛纯是真金然后入范模铸成大器岂不见百丈再参被马祖震威一喝三日耳聋黄蘗闻之不觉吐舌当恁么时不唤作大炉韛铸成则不可若X唤作大炉鞴铸成则压良为贱然虽如是即今莫有不受烹煅底么喝一喝下座上堂云门一曲腊月二十五惊起陜府铁牛撞倒石霜角虎时节既相当因缘难莽卤莫有善酬唱底么拈拂子云山僧自歌自唱去也以拂子击禅床下座上堂古人用底今人用今人为底古人为但一处誵讹不是川僧咬蛇定被浙僧扛皷我且问你誵讹在古人分上在今人分上相见无言情意足不愁别后见君稀元宵上堂尽大地是诸人自已总万象是自已光明因什么动转施为捞天摸地山僧今日因斋庆赞点盏孤灯助发光明去也南高峰对北高峰上堂临济道我有时夺人不夺境有时夺境不夺人此为中下之机若遇上上人来人境俱夺人境俱不夺全体作用只如中下之机与上上根仝到又如何相见良久云如王秉劒由王意似镜当台要绝观谢练塘和尚上堂德山入门便棒彻底老婆心临济入门便喝慈悲成古倒灵隐门下又作么生玉笛一吹云外曲知音知后更谁知上堂举僧问洞山寒暑到来如何回避山云何不向无寒暑处回避僧云如何是无寒暑处山云寒时寒杀阇黎热时热杀阇黎师云洞山门下正偏五位回互旁通正位虽正却偏偏位虽偏却正毕竟如何是无寒暑处喝一喝云莫瞌睡X上堂是目前机非目前法有时放两抛三有时斩钉截铁只如古人道登于九仞之上吾亦与之俱困于九渊之下吾亦与之俱明什么边事良久云不惟荒草里又更入深村谢后堂首座上堂举赵州会下二僧相推不肯作第一座院主白州州云总教伊作第二座主云教谁作第一座州云装香着院主装香了州云戒香定香慧香师云赵州老人寻常道诸方难见易识我者里易见难识点检将来也是和麸粜面当时待他道装香着只向他道正是第二座还有不甘底么青苗上堂举东山和尚云山前一片闲田地叉手叮咛问祖翁几度卖来还自买为怜松竹引清风灵源和尚下箇註脚云理得山前地安闲即祖翁干坤无外界松竹有清风师云二大老只知松竹清风之乐而不知稼穑之艰难山僧效颦去也人人有一坐具地占断犹来自祖翁四界打量量不尽及时耕种待秋风上堂峭峻门庭平白道路担板睦州面壁鲁祖不问南来北来东去西去须信长年不出户上堂才有是非纷然失心汝等诸人开眼则心念纷飞闭眼则梦魂扰扰且如何免得良久云无端无端上堂坐在千圣顶头行在三途底里不涉万缘不守自已直饶与么不与么犹是玄沙道底上堂举王常侍访临济同至僧堂前常侍云者一堂X僧还看经么济云不看经侍云还坐禅么济云不坐禅常侍云毕竟教伊作什么济云总教伊成佛作祖侍云金屑虽贵落眼成翳济云将谓是箇俗汉师云门内有君子门外君子至常侍现宰官身与临济激扬此事即不无点检将来犹欠一着且道在常侍分上临济分上具眼者试点检看上堂摩竭掩室分明戴角擎头毗耶杜词岂是卷旗収阵清机历掌明镜当台一句作么生赤脚踏霜雪方知彻骨寒上堂袖头打领腋下剜襟皆是寻常裁剪只如放下剪刀曲尺又向甚处摸索良久云南山云起北山云上堂昨夜冷泉亭会前后诸亭来谒见山堂以风和日暖跨东西磵昇南北峰观海门之潮掬西湖之月忽听三更三点不觉懡㦬而散为甚如此廻而更相涉不尔依位住上堂举东山演祖一日上堂作手势云閧弄閧弄是什么自云雷乃发声师云东山恁么道也是春行夏令佛涅槃上堂若以色见我以音声求我是人行邪道末后以手摩胸告众云汝善观吾紫磨金色之身今日即有明日即无者老子两处露影一处横身且道前头底是后头底是上堂春山青春水绿独立危亭看不足李花白桃花红一色同中又不同知音惟有寒山子拊掌歌笑临X春风上堂闰二月十有五灵山有语今分付心洞十方通今贯古途路未归人朝朝复暮暮不醉桃花村定入杏花坞何如相唤复相唿飞来峰下喫茶去上堂举大愚和尚云大家相聚喫茎虀唤作茎虀入地狱如箭射师云既是喫茎虀为什么不唤作一茎虀这里东咬西嚼忽然咬着入地狱如箭射上堂大众堂堂相貌鼻直眼横唤什么作无形段金刚大士饥飡渴饮困卧徤行又唤什么作无位真人众中有箇出来道长老且莫放憨只向道明日不得普请上堂不贪香饵味可谓碧潭龙举拂子云莫有跃浪冲波呈头角底么上堂举大通智胜佛十劫坐道场佛法不现前不得成佛道师颂云修行作佛人无数揑目无非是乱花十劫坐来还懡㦬不图打草要惊蛇上堂恁么恁么鼻直眼横不恁么不恁么三头八臂恁么也得不恁么也得钝鸟捿芦困鱼止泺恁么也不得不恁么也不得若教频下泪沧海也须干上堂拈拄杖示众云灵山布一箇漫天网子道得道不得总在这里只如罗笼不住唿唤不回底又作么生卓一下云一网打就上堂重关未辟百匝千重万户俱开七穿八穴只如万户未开时如何良久云将谓山河俱隔碍往来只X在一微尘因雪上堂六载青山少林半夜住明白里不在明白里示一色边不滞一色边塞壑填沟普天匝地只如片片不落别处庞翁便掌又作么生夜深各自知寒冷莫待齐腰三尺深上堂举沩山侍立百丈夜深丈云看炉中有火也无沩山云无百丈自去深深拨得少火夹起云你道无者箇妳女口次日游山次丈云将得火来么山云将得来遂拾一枝柴吹两吹度与百丈丈云如虫御木师云沩山老人自别灵山之后三为国王打失话头了也却向者里错认定盘星转见没交涉今日开炉火种有无不免自家点检遂举拂子吹云偶尔成文时节至且非依样𦘕葫芦谢后堂并化主上堂分第二座于兜率内宫公案见在取一钵饭于香积世界清规宛然众目所观若为证据良久云月色静中见泉声幽处闻上堂一非一二非二仰面不见天低头不见地恁么说话淈𣸩中有些分晓一即一二即二仰面见青天低头亦见地恁么说话分晓中有些淈𣸩大众且道淈𣸩底是分晓底是良久云収归上科淳祐十年六月廿一日在寺受径山请捧勑黄谢恩毕上堂云旃檀林里老檀树饱阅风霜不记春自谓摧颓巳无用又霑雨露一番新X辞众上堂缘会此山前后七载荷诸道旧相共扶持粗成保社会聚巾钵实倍于前如幻机缘幸成于后云楼峭峙月殿岧嶤二塔鼎新五亭复旧藏典缺而再备像设坏而重新是皆有所自来山怀岂忘知感自愧老不知止复有双径之行不容回互者天子之命也今则庚暑正炽专使促行不免与合山尊众湖海禅流暂尔相别各宜护持初无离合之殊岂有去来之相复云云楼月殿瑠璃地无住无依一片心莫谓相逢又相别他年再见只如今临安府径山兴圣万寿禅寺语录侍者永珍祖森等编入院据方丈与么来者以左手拍禅床云过者边立不与么来者以右手拍禅床云过者边立与么不与么又作么生花须连夜发莫待晓风吹陞座拈香祝圣罢遂就座僧问鹤书来自九重天象驾峥嵘别冷泉双径烟云俱改观请师一句祝尧年正与么时愿闻法要师云帝与九龄梦嵩唿万岁声进云记得僧问百丈如何是奇特事丈云独坐大雄峰此意如何师云谁敢䂨额进云者僧便礼拜又作么生师云也好胆大进云百丈便打此僧还甘也无师云放过不可进云古人且置今日若有人问如何是奇特事和尚作么生对师云你莫要捋虎须么僧礼拜师云放你三十棒师乃举拂子示众云我此法印为欲利益X世间故说山僧行脚五十年住持三十载未甞动着今日既到凌霄顶𩕳双径禅林与诸人把手同归正在此日以拂子击禅床云诸人如是见如是知如是信解如是护持则山僧入院一场佛事功不浪施堪报不报之恩以助无为之化又击拂子云且置是事复举佛照和尚住此山日孝宗皇帝诏问世尊入山修道六年而成所成者何事佛照奏云将为陛下忘却师云孝宗倒腹倾肠金汤佛氏佛照抱头撮脚觌面当机则不无毕竟所成者何事从前汗马无人识只要重论盖代功上堂召大众云山僧自灵隐来登此山得与诸人相见一无所有只提得一瓶东西磵水数片南北山云今日拈来平等供养或有箇道甚处青山无此物何须特地当人情只向道莫恠轻微久立上堂我有一语在在处处提起分开放下揑聚两手持来一手分付江西曾有言拍禅床云以此箇为主上堂举马祖一日令智藏驰书上径山山接书开见一圆相乃于中下一点封回国师闻得乃云钦师犹被马师惑后来雪窦云雪窦见处也要诸人共知祇者马师当时𦘕出早自惑也师云江西清平世界轻动干戈径山行阵久经不劳余力南阳忍俊不禁也入一分雪窦一代拈提宗师到者里却作初行脚时语也是杭州纸贵谢两班上堂观音大士一身有八万四千母陀罗臂X美则美矣若做箇偏衫子向甚处着许多袖口争似径山自有众务各出只手自然无事不办虽然富嫌千口少谢监収上堂八月初一好箇消息积雨报初晴新凉生八极禾稻满田畴催人早収拾一颗颗一粒粒宜爱惜莫教遍地成狼籍直待去年今年官租私租一时还毕不妨一饱忘百饥鼓腹讴歌度残日且道歌作么生讴快活快活山乡归上堂一月相抛不出门几经花县几烟村桑麻影里炊香早松竹阴中笑语温幽磬朝离迎白日疎钟晚泊送黄昏卷旗収阵归来也谁是知恩与报恩上堂十月十有五败叶堆云寒风推户明窻下东司头东行西行总是提持处参玄人须记取古人有言兮百岁光阴切莫虗度浴佛上堂黄面老爷自法界藏身流出正体智从正体智流出后得智从后得智流出大悲心上从兜率下降阎浮如河如汉如山如丘入生死海逆生死流以法为城以慈为舟惺惺寂寂优优悠悠半合半开双放双収被人唤作麻三斤干屎橛西天老比丘或折他殿宇或一棒打杀可谓恩大难酬多事皆因强出头今日诞辰不肖孙间说偈言空手把锄头步行骑水牛人从桥上过桥流水不流动地清风来未休咄下座佛殿别听因由X端午上堂月五日亦五那堪时正午採药药最灵问疾疾即愈因思七佛师曾被善财悞信手拈来瞒瞒盰盰随手发去莽莽卤卤何如审脉察色细切浓煎使其一服通身冷汗如雨自然佛病祖病法身病众生颠倒病都无栖泊处不然被李胡子张道婆呪土书符未免欺汝山僧别有一方普施大众令一箇箇安乐而去卓拄杖一下咄举干峰示众云举一不得举二放过一着落在第二云门出众云昨日有人从天台来却往径山去师云干峰举话云门着语不是觌面之机亦非隔身之句检点将来只解同生不能同死千载之下莫有同生同死底么试出头看启建天基节上堂贤明宰辅圣明君好语山中喜得闻愿饮淳风餐至化五香敬作一炉焚元正上堂拈拄杖云拄杖子我且问你如何是新年头佛法卓拄杖一下此外别有奇特事也无卓一下春煦发生无硬地假饶铁树也开花又卓一下满散圣节清净慈门剎尘数共生如来一妙相以大愿力出世间示梵玉身宣正法三十六旬有六日惟有此日最吉祥稽首慇懃一瓣香万岁千秋为寿考掩室和尚忌烧香闻名于紫云之前浑家富贵识面于瓯峰之后彻骨贫穷只知驱耕夺饥未许移厨换灶一回饮水积恨填胷如斯漏洩家私何啻减师半德便插香X上堂三十年来寻劒客甚生气宇几回叶落又抽枝讶郎当汉自从一见桃花后作么生直至如今更不疑可惜坐在者里我此一会七百余众心愤愤口悱悱还有见此不平者么拍禅床一下云各自顶省看御书传衣石谿四大字至上堂宸奎飞下九重天凤舞鸾翔墨色鲜水石山云最佳处慇懃一炷玉炉烟上堂祖师道山上有鲤鱼井底有蓬尘须信千年桃李核依然仁是旧时仁竖拂子云大众何似生便下座上堂举拂子云敲空作响以拂子击空云阿爷爷阿爷爷击木无声又击禅床云唤什么作声便恁么去犹较生公半月程明堂大礼天使降香祈晴陞座祝香所冀明堂大礼天色晴霁者伏愿性空智日佼舜日以长明觉地慈风仰皇风而永扇乃就座有僧出问诸佛说不到处说一句句句朝宗诸佛行不到处行一步步步踏着且如何是诸佛说不到处底一句师云文彩巳彰进云如何是诸佛行不到处底一步师云清风匝地进云记得僧问福昌和尚金乌未出时如何昌云众人皆仰望其意如何师云好箇话头进云出后如何福昌云万国尽观光又作么生师云公案见在进云正恁么时如何祝赞师云愿将清净教长奉圣明君僧礼拜师乃云举花微笑单传见性之宗面壁忘言X直指安心之要当机分付岂涉思惟觌面承当不容拟议是以一人应运千佛同源如优昙花时一出现尘尘显瑞剎剎歛氛譬如东方日轮腾空清净光明无幽不烛凡在区宇悉荷照临皆由一念感通自然万善同会正当恁么时如何举目碧空净如洗金乌飞上玉栏干輙有一颂尊临四海圣明君步步毗卢顶上行自己法身只者是巍然千古振佳声上堂入理深谈古人说了也门庭施设古人用了也鸟道玄路古人行了也针筒线袋古人弃了也且道今日又作么生钓竿斫尽重栽竹但得金鳞心便休上堂佛法世法拈向一边祖意教意靠在一壁只如久雨不晴毕竟衲僧皮革向甚处晒眼以拂子指云呜那里结制上堂五峰对峙双径迂盘去王舍城甫近百里有大藂林海上第一水云万指走使千人以宝祐改元四月既望遵灵山旧典同此安居息念熏修克期取证众中忽有箇不堕众数底出来抚掌呵呵大笑又且如何理论喝一喝只恐不是玉是玉也大奇中夏上堂大众九十日克期取证今巳中夏前四十五日昨日巳去后四十五日今日方来诸兄弟于其间所修所证所得所悟底是有是无是正因是邪解出来併却咽喉唇吻道一句离却见闻觉知发一机道一句使天回地转发一机使鬼哭神号山僧要知免得背地里埋冤有一夏空过之叹良久云有么不X许夜行投明须到上堂举崔相国问国一祖师云某甲欲出家参禅得否祖师云出家乃大丈夫事非将相之所能为师云发千钧之弩用七札之箭国一祖师又似倚势欺人犹幸崔相国度量恢洪谈笑自若后二百年石门举似李都尉尉不觉中此毒乃作颂曰参禅须是铁汉着手心头便判直趣无上菩提一切是非莫管径山今日不免土上加泥去也自家冷暖自家知莫管他人是与非说未到时行得到无端辜负两茎眉上堂举密庵和尚示众拈拄杖云迷时只迷者箇卓一下悟时只悟者箇迷悟两忘粪扫堆头重添𡏖𡒁师云密菴老人年老心孤不觉泥里水里引得后代儿孙说迷说悟末后虽然救得一半犹在门外上堂涅槃心差别智一非一二非二自古诸上贤曾未达斯理举拂子云直饶恁么会得也是乌龟行陆地击禅床下座上堂然灯之前六六三十六然灯之后九九八十一数目甚分明因甚数不出数得出弄到弥勒下生依旧杳无消息遂举拂子云者箇聻水乡归上堂溪山送别出门日云水相迎得路时七佛轨仪持钵去满船载得月明归上堂车辚辚马萧萧行人弓箭各在腰正与么龙骧虎踞雾拥云屯选甚偃月长蛇管取百战百胜安南拱手塞北归降且如何说箇功成竖赏一句清风生X五竺杲日丽真丹日本僧驰本国丞相问道书至上堂五髻峰头望海东烟重重又水重重同人相见论心事又得西来一信通且道西来意作么生通拈拄杖卓一下上堂举南阳国师三唤侍者侍者三应师云有是父有是子国师云将谓吾辜负汝却是汝辜负吾师云如在灵山亲闻此语雪窦云国师三唤点即不到师云云生岭上侍者三应到即不点师云月转波心将谓吾辜负汝却是汝辜负吾谩雪窦一点不得师云试道看云门云作么生是国师辜负侍者处会得也是无端师云结舌有分雪窦云元来不会师云来也来也门云作么生是侍者辜负国师处粉骨碎身未足酬师云又与么去雪窦云无端无端师云步步追随投子云抑逼人作么师云低声低声雪窦云垛根汉师云看脚下兴化云一盲引众盲师云以已妨人雪窦云端的瞎师云利动君子法眼云且去别时来师云败也败也雪窦云瞒我不得师云被瞒了也玄沙云却是侍者会师云那里是会处雪窦云停囚长智师云随邪逐恶赵州云如人暗中书字字虽不成文彩巳彰师云路转深村雪窦便喝师云好一喝有人问雪窦雪窦便打师云犹较些子复云山遥海阔月白风清一曲没絃琴几人相共赏山僧把不定山边水际打一遭满眼满耳总是希声要穷端的么年老心孤德不孤平常三诺对三唿声前将谓吾辜汝X句后那知汝负吾会也无斯文不在者之乎佛海禅师号至谢恩上堂祝圣罢乃云道出常情禅超数量禅超数量作么生参道出常情作么生学语默不及处文彩未彰时便领略得去如天普盖似地普擎如雨露之滋霑如日月之照烛九州四海悉禀威灵草木虫鱼咸承恩力臣僧生缘西蜀学慕南宗八十年渴饮饥飡一万里瞻风拨草滥叨巨剎皆荷国恩自惟林间枯藁之余获被天上徽猷之号如斯际遇实谓希逢只如知恩报恩一句又作么生道天高群象正海阔百川朝复举太宗皇帝因僧朝见僧云陛下还记得么帝曰甚处相见僧云灵山一别直至如今帝曰以何为验僧默然辄伸一颂灵山一别二千年圣世重逢岂偶然细掬清泉揩老眼豁开云雾见青天上堂宝劒出匣孰敢当锋圣箭离弦谁堪啮镞机先坐断不妨水滴氷生句下承当未免灰飞火乱以平报不平者岂无一箇半箇以不平报不平者直是罕逢抚禅床云几拟黄金铸子期上堂明头来咄暗头来咄四方八面来咄咄咄总不与么来时如何头枕天台脚踏南岳上堂云漫漫水漫漫往来一致高下同观炊无米饭饱不来人甚易喫粥了也洗钵盂去还难难难冬不寒腊后看X石溪和尚语录卷上石溪心月禅师语录X卍XXX石溪和尚语录卷中秉拂清凉冬节秉拂鹫岭未曾拈花少林何曾面壁巧尽拙露法出姦生黄梅半夜碓觜开花南岳庵前磨塼成镜至于胡挥乱喝瞎棒盲枷点检将来大似隔靴抓痒一错百错错到如今一家不管一家新官不理旧事况我清凉门下云深火冷水滴氷生从来纸捻无油秤鎚纯是生铁无提掇处逈不通风只与么放去也跛跛挈挈百丑千拙収来也拳拳挛挛如痴如聋山重重水重重烟蒙蒙雨蒙蒙自南自北自西自东风从虎兮云从龙又谁管你深三尺阔三尺今年冬去年冬冬至寒食一百五精金火里看通红喝一喝举僧问香林如何是室内一盏灯林云三人证龟成鳖颂云室内孤灯只自知入流须辨截流机辽天一镞三关外玉兔金乌不敢飞焦山冬节秉拂千佛祕印列祖玄关诸方爪牙衲僧巴鼻竖起拂子云总在者里喝一喝云一不得正眼觑着二不得放X过六耳不同谋只手都分付若也承当得起担荷得行驱将去用将去直使浮玉山头滔天白浪海门国里辊底蓬尘杨子魂惊石翁胆仄以拂子划一划云无端彻底老婆心掷地金声如瓦砾然虽如是且道君子道长一句作么生良久云祸不入谨家之门举沩山问仰山仲冬严寒年年事晷运推移事若何仰山进前叉手而立沩山云情知你答这话不得香严云某甲偏答得这话沩山如前问香严亦进前叉手而立沩山云赖遇寂子不会颂云一竿丝线两金鱼不犯清波意自殊斜拽簑衣遮盖后空余明月满江湖焦山结夏秉拂观大海者难为水游圣门者难为言既入海门国复陞海云堂无一滴可助其深无一言可资其辩与么与么且图顺水流舟不与么不与么又见逆风把柂与么中不与么断篷推月上杨州不与么中却与么等闲拨转还归那截流香象透网金鳞还瞒得他一点也无若是稍谙水脉底好于一沤未发巳前乘大愿船张坚密帆随清净流入无为海直得九江合派百谷朝宗水月齐观风云一致是谓踞菩萨乘修寂灭行九旬之内功不浪施子细点检将来何异煞瓜栖芦困鳞止泺引得跛脚阿师手中扇子忍俊不禁𨁝跳上三十三天筑着帝释鼻孔东海鲤鱼打一棒雨似盆倾阿呵呵六十甲子都乱了也德云走过别X峰善财忽移初步海云老冻身农把不定辊在千波万浪中眼不见鼻孔嘿自念言我住此国一十有二年观察思惟大海以为境界幸自可怜生今日无端一时打失时有同行木上座知其底蕴虽则邪法难扶只得出来合掌赞善蓦拈主丈卓一下云弄潮须是弄潮人举东山云狗子虽然无佛性也胜猫儿十万倍夜来堂头云老东山虽狡狯点检将来元不会谓言狗子无佛性何翅胜猫十万倍师云恁么说话大似肥处添瘦处减殊不知东山老人惯得其便蒋山冬节秉拂我此法印如涂毒当轩吹毛在匣拟者亡闻者丧在所游方未甞妄通消息一期狭路相逢讵可囊藏被盖良久云恶未动舌头早被独龙冈说了也圆悟关说了也宝山堂说了也圆悟关宝山堂则且置毕竟独龙冈说箇什么莫有听覧得分明底么还是拂子始得举拂子云客从西州来手持东州信报道仲冬严寒日南长至玉泉皓老一条布裩直至如今依旧赫赤赤地霜天月冷夜更寒江国春风吹不起阿呵呵好箇无孔铁鎚便恁么去平地上无数如何过得荆棘林灵利底善别端倪和座子不消轻轻一踏踏翻东西南北甚处得来佛及众生总须乞命然于衲僧门下远之远矣秉拂上座恁么提唱莫有傍不甘底么喝一喝云洎合停囚长智X举疎山问云门得力句道将来门云何不高声问山便高声问门云早间曾喫粥么山云如何不喫粥门云乱呌唤作么夜来堂头云大小云门向疎山面前失却一只眼秉拂上座今夜向鹰爪边夺兔去也大小疎山向云门面前失却一只眼蒋山结夏秉拂声前一路千圣莫窥面门一思千手莫掩二千年前先觉仰之不及向彷彷彿彿处做箇圈子唿为圆觉伽蓝大似开眼做梦使人于中踞菩萨乘修寂灭行也莫压良为贱好二千年间总是随氀㲣底西天禁足东土护生南洲经行北洲宴坐自谓无空阙处殊不知正是金屑翳目还出得他圈子也无二千年后列在钟山堂上将错就错依样𦘕将来且图寒山子水牯牛随队于九十日内渴饮饥飡谨初护末且与么过莫教昏昏瞌睡时被钟声咬破七条打一番转撞倒僧堂磕碎佛殿直得尽大地人眼横鼻直一布袋子盛将去则不无忽镜容大士擘破面皮呵呵大笑云好劳劳攘攘一场依然只在他圈子里喝一喝云𥧌语作么举南泉问黄蘗定慧等学明见佛性此理如何蘗云十二时中不依倚一物始得泉云莫是长老见处么蘗云不敢泉云浆水钱则且置草鞋钱教什么人还蘗休去师云二大老功高名着故当议论于朝堂之上因什么却作诸生几案间语洎乎倒转舌头便见X风行草偃黄蘗休去唤他作陷虎之机未梦见在蒋山解夏秉拂道得道不得圣谛廓然还不识金陵肯再来九年空面壁知有不知有一颗圆珠明巳久擘开老面皮一场还漏逗顾视大众云要见镜容碧眼二大老么一夏九十日渴饮饥飡徤行困卧枕天台踏南岳揖峨嵋凭五台风吹不入雨洒不着总不离这里因甚么擡脚不起喝一喝云放行了也天台自天台南岳自南岳峨嵋自峨嵋五台自五台溟鹏九万辽鹤三千亦不出这里因什么下脚不得喝一喝云总若透得放过不放过尽在蒋山手里何故客听主裁举僧问云峯西天以蜡人为验此土以何为验峰云铁弹子师云云峰一弹子直得五天蜡人悉皆消殒苟非浑钢打就底也莫麤心好灵隐冬节秉拂灵鹫一峰面目全露冷泉滴水公案现成有时恁么海阔山遥风清月白有时不恁么波翻浪涌电击雷轰千姿万态显晦随机然则多虗不愽少实近见绝胜远闻马师瞬目扬眉石霜咬牙囓齿敲床竖拂合水和泥于斯暗合明投总是暂时岐路直须群阴剥一阳生枯木寒藤自知冷热则且置只如方丈老人道德山棒头低临济喝声小意在于何良久云手执夜明符几箇知天晓举僧问石霜如何是祖师西来意霜咬齿示之僧后X问九峰先师咬齿意作么生峰云宁可截舌不犯国讳又问云盖盖云我与先师有甚怨雠师云石霜用处命若悬丝不得二子併力扶持未免一生有屈难雪小参石谿佛海禅师住建康府报恩禅寺小参侍者住显等编冬节小参欲识佛性义当观时节因缘且唤什么作佛性义以何为时节因缘又作么生观只么搆得去晷运推移何曾动着阴阳往复初无间然所以沩山问仰山仲冬严寒年年事晷运推移事若何仰山进前叉手香严叉手进前至于左提右挈暗合明投略露目前机且非目前法应时应节照古照今报恩与古人门户一同出入各异虽然跛跛挈挈且无一点虗弃底时节无一点落地底工夫长老即是诸人诸人即是长老成就梦中佛事显扬自已光明可谓时节既至其理自彰苟或不然山僧辜负诸人多矣举洞山冬夜与泰首座喫菓子次乃问有一物上拄天下拄地黑似漆常在动用中动用中収不得你道过在甚处首座云过在动用中山云侍者掇退菓卓师云新丰老人头正尾正千载之下威风凛然报恩不道无只是无侍者掇退菓卓若也未辨端倪却须烂嚼细嚥岁夜小参僧问年穷岁尽时如何师云眼横鼻直进X云开先道依旧孟春犹寒又且如何师云相随来也进云唤作田地稳密得么师云讶郎当汉进云东村王老夜烧钱又作么生师云箭过新罗僧礼拜师乃云新年头旧年尾尘劫事只如是东村王老夜烧钱张公喫酒李公醉觌面当机透顶透底要知被里穿须是同床睡光孝门户虽则东撑西拄寂寂寥寥较之以断薪续禅床何啻十万里阿呵呵是不是不是冤家不聚头动地清风来未巳举僧问雪窦如何是教外别传一句窦云看看腊月尽僧云恁么则流芳去也窦云哑子喫苦瓜师云把定处放行放行处把定乳峰老人经事多矣有问报恩如何是教外别传一句只向他道来日是元朝恁么则流芳去也种禾却生豆结制小参即心即佛无端带鎻担枷非佛非心还同避溺投火拈了也不落意思一见便见巳是二头三首轻轻踏步向前何啻新罗国里况是画窠书朱使人顺朱填墨错误了也还甘也无且从他旃檀藂林狮子窟宅五百七百长期短期震法雷击法皷布慈云洒甘露咄净地上不得狼籍举巖头参德山才跨门便问是凡是圣山便喝巖头便礼拜洞山闻云若不是豁公也大难承当巖头云洞山老汉不识好恶错下名言我当时一手擡一手搦师云久向周金刚一条白棒佛来祖来例不放过因甚今日一场懡㦬洞山大似眼热即且置那里是X一手擡一手搦处具超宗异目者试辨看解制小参映眼时若千日万象不能迯影质直下捻定眼不见鼻孔又作么生放过一着且图净尽打併勿令刬去又生切切提持莫使断而复续与么语话虽则乳气忽地眼里耳里回避无门正是暂时岐路放手放脚处那里洎在云门大师道直得山河大地无丝毫过患犹是转句不见一色始是半提须知更有全提时节全提则不敢莫有不见一色底么众生只是未曾观何得自轻而退屈举翠嵓示众云一夏与兄弟说话看翠嵓眉毛在么保福云作贼人心虗长庆云生也云门云关师云翠嵓把髻投衙抱赃自首能酬唱善抑扬则不无保福长庆门庭施设跛脚阿师较些子与么批判看报恩眉毛在么冬至小参尘尘尔剎剎尔筑着磕着无处回避因何普眼三度入定徧观三千大千世界而不见普贤莫是用时即有覔之总无么更有不识好恶底教他于静三昧中起一念便见普贤于空中乘六牙香象似此揑目还端的也无者里若无些子骨气未免抱赃呌屈报恩不曾泥里洗土使人向没依倚处转步推寻绝思量时起疑体究逐日量柴数米穷煎饿吵只与么过有甚掩处若是钱不露陌银不露白又谁管得何故来朝冬至一阳生举明招示众云者里风头稍硬归来暖处商量僧随X至招云才到暖处便乃瞌睡以拄杖一时赶散师颂云昭昭心目色尘里晃晃色尘心目间直下裂开犹是钝那堪随步万重山结制小参说法不应机总是非时语诸人面前若说三玄三要二主二宾五家十家千门万户刮磨把定干坤眼点发包罗今古心尽是残羮馊饭抑不获巳略露些子且非七佛灵踪列祖命脉屈指云一二三八九十十语九中不如一默无端两杓三杓了也若道低头不顾三十年后中箭还似射人管取好笑举僧问赵州某甲有疑时如何州云大疑小疑僧云大疑州云大疑东北角小疑僧堂后师云见之甚易识之甚难也是惯得其便结制小参浑崙一句古今共举四角六张三尖五露有时抛向人前逈绝毫釐有时摄入一尘充塞寰宇谓具三玄三要者觌体全真谓分五位君臣者宛转回互是则是可惜许争似咽喉窄不能为你吞板齿碍不能为你吐阿剌剌乐中苦三山点头回秦淮逆流去莫道当机不分付忽有人问九夏赏劳又作么生良久云分明记取举临济问僧甚处来僧云定州来济拈棒僧拟议济便打僧不肯济云后遇明眼人去在僧后参三圣举前话三圣拈棒僧拟议圣便打师云临济不得三圣一生无雪处毕竟者僧肯也未喝一喝除夜小参平常道快与快与看看腊月三十日到来X如老鼠上牛角胡孙入布袋伎俩尽岐路穷正恁么时露柱吞却虗空灯笼吞却露柱忽然打箇翻车筋斗从这边蓦过那边依旧孟春犹寒咄颠言倒语作么举赵州访茱萸上法堂从东过西萸乃问作什么州云探水萸云我者里一滴也无探箇什么州遂将拄杖靠壁而去师颂云善法堂前探浅深寒涛平地涌千寻探竿靠壁出门去也是贫儿拾得金解制小参堕身异类动必全机石火光中戴角擎头劒锋影里生风起草见之胆落拟之丧躯谁是当机请急着眼雪峯示众云南山有条鳖鼻蛇汝等诸人切须好看师云甞谓闽中尊宿明镜当台胡来汉现元来蛇入竹筒曲心犹在长庆云今日堂中大有人丧身失命也是头行尾随玄沙云用南山作么扶持不起云门撺拄杖向雪峯面前作怕势草里翻身可惜许一条鳖鼻浑家弄死了也逗到乳窦峰前欲令再活乃高声云看脚下自伤了也当初有箇向七寸上一搯搯定看他一火落作么生掷下拄杖云石城东畔冶城西也要诸人照顾莫有向毒蛇头上揩痒者么喝一喝举印宗会下二僧竞风幡一云风动一云幡动祖师云不是风动不是幡动仁者心动师颂云不是风兮不是幡堂堂摆手出重关可怜守待鸡鸣者犹在昏昏醉梦间结制小参痴痴兀兀莽莽卤卤朝游西天暮归东土X历历落落精精明明拈得鼻孔打失眼睛如是二人了无回互九十日中如是而住以圆觉为伽蓝以一乘为门户以寂灭为园苑以妙有为玩具正当此时谁为莽莽卤卤谁是精精明明水滴冰生草偃风行堪与丛林作典刑更有一人不受轨则眼观东南意在西北又向甚处安着良久云重关曾巨辟作者与同归举汾阳问首山百丈卷席意旨如何山云龙袖拂开全体现阳云师意如何山云象王行处绝狐踪阳云万古碧潭空界月再三捞摝始应知师云首山平地上扶持得起汾阳死水里捞摝将来以拂子划一划云古人且置莫有以不平报不平者么喝一喝解夏小参彻底放下了无一法可当情和座托开才有丝毫即是妄便与么去永绝诸缘内则了了常知外则泠泠自用只如九十日潜行密用明契显符免得免不得且置竖拂子云此是山僧平生受用不尽底诸人亦乃委知幸因布袋解开只得两手飏却掷拂子云青山忽忆便归去尘世要看还下来举定上座问临济如何是佛法的的大意济下禅床擒住与一掌便托开定伫立傍僧云定上座何不礼拜定方礼拜忽然大悟师云大寂门风四传而至临济到者里破家散宅定上座悟去且道得临济力傍僧力建康府能仁禅寺小参X冬至小参难难无处无从着眼看静夜谯楼更漏皷声声相唤不相瞒易易瞬目扬眉无不是是则依然又不然不然不然谁瞥地难非难易非易盘龙渴饮清溪水只知天寒人也寒不觉大家在这里既在这里毕竟是天寒人寒良久云果然在这里举临济会下二同参一云离却中下之机请师兄道一句子一云拟问即失云恁么则礼拜师兄去也云者贼师云宾中主主中宾在窟狮子互换嚬呻相识如今能几人除夜小参腊月三十日巳前竹户蓬窻滴水滴冻只宜高处高平低处低平腊月三十日巳后花衢柳陌和气春风不妨肥马碌碌瘦马碌碌正当腊月三十日旧岁巳去新岁未来坐断两头如何通信良久云太湖三万六千顷月在波心说向谁举僧问古德年穷岁尽时如何德云依旧孟春犹寒师云虽是寻常匹似闲语话不得作寻常匹似闲语话会然后作寻常匹似闲语话会会么孟春犹寒结夏小参一句语具三玄门一玄门有三要义浑崙擘破与人看眨眼白云千万里且道是什么一句语喝古人向官不容针处和泥合水私通车马时截铁斩钉彻底老婆心费尽元阳气辜恩负义汉就钵盂里一𢁈挑上一筯夹起咬得破嚼得烂恶将谓将谓元来元来更说什么一句两句语三玄三要门咄恁么见解滴水难消苟或未然九旬林下坐终有月明X时举南泉示众云文殊普贤昨夜三更相打每人与二十棒趂出院赵州出众云和尚棒教谁喫泉云王老师过在甚处州乃礼拜师云此是王老师十八上经验底药头和笼子分付了也倘能浓进一服管取换却顶骨解夏小参一畒之地三蛇九鼠揑定则水滴氷生裂开则云披月露德山小参不答话阵势堂堂擒纵在我赵州小参要答话马前厮扑拳踢自由能仁有问即答无问即休不敢蹑前人之踪趍近时之习盖一夏与二三友麦饭菜羮随分而过任他古佛与露柱交参狸奴对灯笼共语南山云北山雨人从浙东来却往江西去明暗机清浊句是正是偏是宾是主看来总是闲家具忽有箇道唤作闲家具得么乃举手云惭愧惭愧只是未敢相诈举马祖僧问如何是祖师西来意祖云近前来向你道僧近前祖打一掌云六耳不同谋黄龙南禅师云古人尚乃六耳不同谋如今诸方聚徒五百七百閙浩浩地祸事祸事师云郑州梨青州枣知道地识酸甜者宜指以示人其柰痴语夹姦转见难辨当初见他恁么拈提只向道某甲不会管取龙峰老人一场懡㦬冬节小参非风铃鸣我心鸣耳刺脑胶盆非风幡动仁者心动据欵结案奇哉祖师无上心印衲子微细命门流落藂林巳千百载既称参玄上客还曾子细X也无若唤作以机投机将错就错有什么交涉能向未形言语之前着眼一觑如印印空不露文彩若正兴问答之际掩耳不及如印印水波澜竞生或翻身拄定背手剔开阴极阳生氷消瓦解如印印泥不移丝发拈拄杖云这一印又作么生卓一下云好贷夜窗三十刻胡床孤坐究根源举招庆一日与皷山相会庆云家常山云太无厌生庆云且欵欵山云家常庆云今日又无火山云太鄙悋生庆云便将取去师云家常茶饭岂在安排皷山一招便来不合搀𢁈乱筯使招庆郎郎忙忙闭门拄户排遣不辨能仁至节谓是家常太鄙悋生谓非家常太无厌生毕竟如何解使不由家富贵风流岂在着衣多建康府蒋山太平兴国禅寺小参冬至小参皷声息韵灯烛交辉山僧与诸上座与么相见是第二头抛沙撒土黠儿落节不与么相见是第三首𩥇水𩥇泥垛生招箭平常日用不涉安排了了常知泠泠自用唤作妙峰孤顶巳是转脑回头离宫失殿何况别峯顶上徐步经行宝山堂前挨肩而立合一状领过诸上座要端的么天高一寸子地阔一鱼鳞大海一滴水干坤一箇人有闻与么说话直下肯去正好朝三千暮八百若也未然切不得动着举药山命十人禅客送庞居士士指空中雪云好雪片片不落别处师便喝全禅客云落在甚处士遂与X一掌全云居士也不得草草士云恁么称禅客阎罗老子未放你在全云居士作么生士又与一掌云眼见如盲口说如哑师云头上漫漫脚下漫漫拄定即易瞥转还难金刚宝劒逼人寒不堕机锋句外看结夏小参宴坐圆觉伽蓝住持平等性智胡蜂不恋旧窠蛟龙岂卧死水便与么去平地翻身竿头缓步稳实处不妨𡾟崄𡾟崄中自然稳实负出负入一任商量让祖作么生马师是什么德山木上座临济金刚王又如何话会喝一喝铁轮天子寰中勑草店家风亦自殊举庞居士颂云十方同聚会箇箇学无为此是选佛场心空及第归师云庞居士不妨抑已为人当初不与万法为侣底在什么处点检得出谁登选佛之场总若不然却许心空及第解夏小参身心一如身外无余似石含玉如渊藏珠若然者萧萧之翠竹迎风巧演陞堂之偈滴滴之芙蓉承露全彰入室之机是以一夏有口挂壁也是略得边事无有空过不空过者忽有箇出来道去年贫未是贫今年贫始是贫意到不若句到眼亲何似手亲未可生埋死水濵恶昔甞闻此语今喜见其人举思大和尚长夏坐禅巍然不动解夏日侍僧白云今日自恣也乃叹曰佛在世日证道者无数去圣时遥一无所获乃放身偃仰之间忽获眼根清净悉见三千大千世界如观掌中师颂云嗟叹声中偃仰时X三千世界草离离拈拄杖卓一下若教老汉明斯旨鼻孔从来向下垂除夜小参深固幽远到者方知觌露见前用无不是往往𥨊生死长夜曾无省觉腊月三十日作么生因记得子湖和尚夜半在僧堂内高声呌云有贼有贼师云蒿箭子大众惊起师云穿过了也遂扭住一僧云捉得也捉得也师云且待且待僧云不是某甲师云捧上不成龙湖云是则是只是不肯承当师云中九下七者老汉象席打令直得尽大地人至今眼子定动只是赃证不全被他当面讳却也好放过今正腊月三十日夜断不敢动着待伊梦熟不捉自败也好三十棒何故眨眼是明年举僧问赵州学人乍入丛林乞师指示州云喫粥了也未僧云喫粥了也州云洗钵盂去师云只与么举一遍供养大众更深夜阑时寂寞无依处试翻覆看忽然筑着磕着却请布施一转语结夏小参按拄杖云正与么觌露风规成险堕不与么背手持来重勘过总与么一句沤和同彼我总不与么出就锋铓孰敢挫阿呵呵谁担荷百炼精金逢烈火辟重关撤双鎻明暗同时俱裂破南北东西斫额时依稀角虎当门坐喝一喝举风穴到南院院便问入门须辨主穴云一句请师分院以左手拍膝穴便喝院以右手拍膝穴亦喝院举左手云者箇且从阇黎举右手云者箇作么生穴X云瞎院遂拈拄杖穴云作什么夺棒打却和尚莫言不道院掷下拄杖云今日被这黄面浙子钝置一上穴云大似持钵不得诈道不饥院云阇黎莫曾到此间么穴云是何言欤院云好好借问穴云也不得放过院云且坐喫茶师云风穴在廓侍者处窃得箇暗号子便入南院法战场中打一遭宾主不分一场败阙当时使南院具啐啄同时用设使风穴全机也须脑门着地解夏小参举仰山示众云我若举禅宗身边要一人相伴也无师云低声低声我若东说西说则五百七百争头向前採取空拳诳小儿都无实解师云低声低声又问第一座云不思善不思恶正当恁么时作么生座云是某甲放身命处山云何不问老僧座云正当恁么时不见有和尚山云你扶吾宗不起师云低声低声复云正当恁么时宗门爪牙劒刃上事崄崖之句啮镞之机又如何分付或有闻与么说出来道箇低声低声又作么生支遣良久云但有岁寒心两三竿也足举仰山夏末问讯沩山沩云子一夏不见上来在下面作何所务仰山云开得一片畬种得一箩粟沩云子一夏不虗过仰山却问和尚今夏作得箇什么沩山云日中一食夜后一𥨊仰山云和尚今夏亦不虗过道了乃吐舌沩山云寂子何得自伤已命师云互换之机是他父子家常茶饭末后弄得太活返成自X伤蒋山以古视今一夏可谓不空过何故空王殿上鸱𩾲剌破西边虗空成箇窟笼一夏只得剜东补西使其仍旧虽然争柰者一缝何平江府虎丘云巖禅寺小参结夏小参茎芦北渡明知饮恨吞声只履西归曾未扫踪灭迹一花五叶万卉千葩真丹觉苑日日皆春圆觉伽篮时时是夏安居禁足何殊网底游鳞更说长期护生未是抛笼俊翮相逢不相笑瞬目不扬眉暗号潜施明机双扣总不出这箇时节为什么有解有结拍禅床云湛卢才出水顽石也分开举雪峯示众云尽大地撮来如粟米粒大抛向面前漆桶不会打皷普请看云门云尽十方世界干坤大地色空明暗以拄杖划一划云百杂碎师云且道雪峰底是云门底是初机须要参雪峰久参须要见云门若见雪峯不见云门未免在影子里作活计只见云门不见雪峯未免一切处盲枷瞎棒若见雪峰又见云门时如何拍禅床喝云狮子咬人韩獹逐块解夏小参一夏以来诸人密密用工处山僧总知山僧用处诸人知否初三十日欲造箇无缝塔子千方百计请样于南阳国师师却持聋作亚复求之于耽源源又指东划西及观雪峰玄沙底又规模太奢别处间有之又被人先借去中三十日只得闭门自为至今夕方庄严毕备危层落落寒影团团到此未足以拟其高珊瑚玛瑙玛瑙珊瑚到此未足以拟其富X诸人必须亲面一见第一不得立在两边不得坐在中道不得依倚一物才与么便不与么利刀剪拂赤手扶持能如是说甚七日寻之不逢千年随之不见者些漏绽见未到㝡誵讹见得到事还蹉见也么时时背面烟霞遶夜夜檐楹星月过五须弥秤来二两四大海量起半蠡阿呵呵献佛不在香多举僧问云门如何是自已门云游山翫水师云朝西天暮东土翫水游山徐行欵步是则不动道场不是亦在里许谁为证明拍禅床云石霜角虎冬节小参一冬二冬叉手当胸是则银山叠叠非则铁壁重重正恁么时除是眉生稜眼生角底一筑筑住一挨挨过翻转得起驱驾得行拣甚是句非句明头暗头百匝千重不消一札直饶与么未可放过拈拄杖云住住不得唤作拄杖子卓一下云又落在什么处虎丘今日平地喫交了也还免得人检责么靠拄杖云千金骏骨无寻处且作寻常死马医举沩山问仰山天寒人寒仰山云大家在这里师云天寒人寒影草探竿总在里许振鬣摆尾水面依然平似砥大众者里好别一转语毕竟是天寒人寒除夜小参年穷岁尽火冷灰寒亦欲作箇家燕管顾诸人因思北禅烹一露地白牛只知闭门取乐不能与人同欢老东山逻罗招逻罗摇却能与人同欢不知礼薄致怨虎丘寂寥之濵未免拔贫作富拽转百千香水海满盛百亿须弥卢遂以拂子指云总在诸X人面前一任取性良久云者般滋味子不许外人知举白云端和尚见杨岐问云令师有悟道颂试举看端遂举云我有神珠一颗久被尘劳羁锁今朝尘净光生照破山河万朵岐大笑归方丈端罔措通夕不𥧌次日咨询是事岐云汝见昨日打夜狐者么端云见岐云汝一筹不及他端大骇云如何岐云渠爱人笑汝却怕人笑白云于是大悟师云杨岐谈笑之中换了白云心肝五脏而白云愤闷之际抉了杨岐鼻孔眼睛若在今时亦未可何故祸不入谨家之门临安府灵隐景德禅寺小参冬至小参召大众云山僧骑鹫峰走入江西去也莫有相随者么马大师道即心即佛倚天长劒逼人寒非心非佛踞地全威还返掷不是心不是佛不是物手握骊龙珠击碎骊龙窟恁么提唱还当得么只要引你一步两步东行西行庶几冬斋不致落寞刢利底眼角剔开出来道者般残羮馊饭莫拈出好只向道你甚处见古人忽然水底火发老僧只得放过何故行尽小溪路始见骑鹿人举僧问古德如何是实际理地德云南瞻部洲北郁单越恁么则事同一家云犹隔海在师云问处赤心片片答处不负来机今有问灵隐如何是实际理地天长地久海晏河清恁么则事同一家自天祐之吉无不利除夜小参问着不知世尊是有密语举起便会迦叶X何曾覆藏竖起拂子云诸人唤者箇作拂子不唯自瞒亦乃瞒老僧不唤作拂子不唯瞒老僧亦乃自瞒不犯风影直透青霄底闻与么道便乃掀倒禅床拂袖出去果能如是总合喫棒何故到江吴地尽隔岸越山多举赵州示众云老僧使得十二时诸人被十二时使师云多口阿师得箇自受用三昧便乃傍若无人自不知漏绽处拈拄杖云灵隐拄杖子长年只么黑鳞皴地说什么使十二时十二时使顾左右云诸人皮下还有血么结夏小参道无横径立者皆危法无定形状之则失拈槌竖拂瞬目扬眉邪法难扶丑恶俱露况是言中定旨句里明宗一放一収一问一答或出入于知见户牖或遨游于解会园林总是撮影摩光扪空追响所以德山道我宗无语句亦无一法与人狮子独行临济道一切处不失正见与释迦老子不别懒儿牵伴是以入门便棒入门便喝且落在什么处九旬禁足亲行到两浙江南自点头举云门示众云古佛与露柱相交是第几机自代云南山起云北山下雨东山云云门元来胆小若是白云只对他道是第八机师云白云可谓胆大还免得第八机么冬节小参道出常情不堕语默动静禅非意想离却见闻觉知离却见闻觉知禅作么生参不堕语默动X静道作么生学一般不识羞底便道描不成塑不就拥不聚拨不开真所谓猿猴探影伶利底一闻此语攒眉便回坐断千差闭门瓮里捞明月牢关一字是处寒嵓锁冻云直得六阴剥一阳复碓觜生花氷河发焰去年恁么今岁亦然且道来年又作么生喝一喝云来年说破举汾阳无业国师云若一毫头圣凡情念未尽未免堕驴胎马腹白云端和尚云设使圣凡情念净尽亦未免堕驴胎马腹师云既是圣凡情念净尽为什么也堕驴胎马腹拈拄杖云圣凡情念尽与未尽卓一下云尽向者里百杂碎除夜小参据虎头收虎尾岂是俊流骑贼马赶贼队素非作者超宗异目格外清规公案宛然若为甄别我观黄蘗和尚于大雄峯顶得见马师大机之用不觉吐舌俊哉殊使人疑着及乎东行西行却道达磨大师来中国惟说一性惟传一法以佛传佛不说余佛以法传法不说余法法即是不可说之法佛即是不可取之佛乃本源清净心也苦哉着甚来由后来义玄上座问佛法的的大意三度被打六十拄杖奇哉救得一半莫有隔山见烟隔墻见角不受人瞒底出来道长老你说也说了用也用了我见也见了只是不入者保社可谓高悬慧日大振玄风只是拄杖子未肯放过何故百炼精金火里看举德山一日饭迟乃托钵赴堂时雪峰作饭头见便X云者老汉钟未鸣皷未响托钵向什么处去德山便低头归方丈峰举似嵓头头云大小德山未会末后句山闻乃唤问云汝不肯老僧那嵓头密启其意至明日陞堂果与寻常不同嵓头至僧堂前拊掌大笑云且喜老汉会末后句虽然如是只得三年师云双明双暗同死同生则不无德山嵓头殊不知鼻孔落在雪峰之手末后句则且置且密启其意毕竟说箇什么参结夏小参是是江国春风吹不起不是不是宝劒寒光烛天地昨日与么道事不获巳今日与么道理固当然就上转得去如出窟狮子拟前跳掷早巳翻身哮吼一声壁立千仞有甚近傍处更说什么照用双行卷舒齐唱总不与么错认定盘星官不容针向第二第三别作箇程限顾视大众云莫有出窟狮子么举保福示众云塞却你眼教你觑不见塞却你耳教你听不闻坐断你意根教你分别不得地藏又道不塞却你眼见箇什么不塞却你耳闻箇什么不坐断你意根分别箇什么师云二大老一人把住一人放行放行则曲为久参把住则援手初学可谓打锁敲枷立地相待拈拄杖云且道山僧拄杖子又作么生卓一下云有时声色堆中坐一句问渠渠不知解夏小参直下便是一尘翳天撩起便行千车合辙有佛处不得住人从天台来无佛处急走过却往南岳去三千里外摘杨花又作么生挂劒眉间且道与X洞山万里无寸草石霜出门便是草相去几何总不得动着山是山水是水南北两峰屹屹争高东西双磵泠泠流注时清道泰野老讴歌蓦然狭路交肩且道回互不回互喝一喝举僧问云门初秋夏末前程忽有人问作么生祗对门云大众退后僧云未审过在甚处门云还我九十日饭钱来师云者僧身在韶石心走道途被人打筭饭钱便乃伏听处分过在什么处孟获当年战武侯临安府径山兴圣万寿禅寺小参结夏小参临济示众云今时学佛法者须要求真正见解若得真正见解生死不染去住自由在今天下学佛法者惟临济一家敢问如何是真正见解莫是无位真人面门出入么莫是随处作主立处皆真么莫是论劫在途中不离家舍常在家舍不离途中么莫是焚烧几案卷衣便行不是河南便是河北么如斯见解未出常流更说什么三玄三要二主二宾照用同时不同时人境俱夺俱不夺总是残羮馊饭今夏与七百兄弟同此安居譬如潜泉鱼皷波而自跃岂无一箇半箇闻与么说话负不平气咬定牙关出来掀倒禅床庶知后五百年临济真风不坠有么有么喝一喝举临济因灌溪来参济见便捅用住溪云领领济便托开师云窥鞭影而行巳非良马既登伯乐之门且与放过径山今夏七百众可中若有见义勇为底棒折X也未放在何故未必今人愧古人冬夜小参直指单传犹如瞌睡旁提正案又更噡言或时闭眼商量或时开眼失笑如忘忽忆道是还非虽然官不容针也要擘条缝罅乃举拂子云者箇从何而来击禅床云落在甚处挂拂子云如今置也覔得它踪迹也无于斯彻底惺惺正是梦中说梦不见僧问南院从上诸圣向什么处去戴角擎头院云不上天堂定入地狱天回地转僧云和尚作么生放过不可院云还知宝应老落处么十日并明僧拟议孤灯失照院便打不可放过院复唤僧近前云令合是汝行又打一拂子无面目汉当此时节唤作梦中作梦得么雪窦云令既自行且拂子不知来处雪窦道箇瞎且要雪上加霜两手扶不起妙喜云权衡临济三玄三要须是南院雪窦因甚道拂子不知来处妙喜也道箇瞎且图两得相见将身一处埋师复云南院竖亚临济一目二老同出只手当面点开径山不敢别立玄关也只道箇瞎且要古今无坠还见节文么火烧荆棘三千里銕铸浮图十万寻举古德僧问如何是冬来事德云京师出大黄师颂云京师出大黄浑崙不覆藏朝生金凤子平地快翱翔普说蒋山告香普说神光不昧万古徽猷入此门来莫存知解奇哉古人X做箇模子得如是显露如是明白如是简径如是亲切若一见便见何必特地成行成阵进前退后乍入藂林者固是不知端倪其久习者合作么生还知么山僧道箇明白巳是晦昧了也道箇显露巳是盖覆了也道箇简径巳是烦絮了也道箇亲切巳是迂疎了也如何免得此过我此法印徧一切处无有空缺徧一切时无有间断且道还晦昧得伊么还盖覆得伊么还迂疎得伊么若要亲切第一不得向肉团心上妄自分别妄自亲疎妄自人我妄自胜负才与么便不中才放下便荡荡地虗融淡泊寂寞安闲遇境逢缘恰恰自用到这里微有毫头即是染污况思量分别人我胜负巧伪之心希望佛祖妙道此辈诚为可怜悯者众中有一辈兄弟见长老陞堂入室一味採他口头所说乃信意指摘互相传扬以为实事苦哉何不销镕人我是非为般若今却转般若为人我是非所谓醍醐上味为世所珍遇斯等人翻成毒药而今着实论量但一念知非尽底放下略暂回光便同本得从前思量分别人我胜负同时寂灭还曾如此也未直饶如此只是未在何不火急上门上户求箇倒断岂不见昔有一比丘白佛我于世尊法中见处即是证处未是世尊当何所示佛召比丘某甲当何所示是汝问我世尊恁么道是指示伊不指示伊向曾着语云绵绵密密着工夫见处浑无证亦无就口一唿随应喏眼横鼻直觜卢都虽然犹未有倒断X须是和模子一击百杂碎始得又不见曹溪云不见一法存无见大似浮云遮日面不知一法守空知还同太虗生闪电此之知见瞥然生错会何曾解方便若能一念自知非自已灵光常显现这箇为存知见者说若浑未有见处合作么生晦堂初参大愚云峰次谒黄蘗往来久之殊无入作处因读传灯至多福一丛竹因缘忽然契悟顿见诸老相为处复诣黄蘗南公一见便云子入吾室矣晦堂云大事本来如是成见何得教人千方百计讨寻南笑云若不教汝讨究自悟去则成欺汝也只如僧问如何是多福一丛竹曰一茎两茎斜僧云不会曰三茎四茎曲晦堂于此悟去且道悟箇什么这里捉败古人许你陞吾堂未入吾室着些子眼力看得出鹞子何止过新罗久立垓藏主为父母请普说北山高处望乡关一度登临一解颜目力穷边无限意应难写向𦘕图间虽然也要大家描邈僧问父母非我亲谁是㝡亲者师云开口见胆进云诸佛非我道谁是㝡道者又作么生师云来也来也进云古人且置今人事作么生师云大斧从来斫不开进云便恁么去时如何师云斫额望西川僧礼拜师乃云山围水遶家山面目宛然地逈天高母氏音容无间赵州不愿再见回避无门洞山十种不归筑着磕着腾今迈古舍已从人冷湫湫地搆得完全閙閧閧处还X亏一半莫有知恩报恩者么广汉垓藏主江湖上客尊宿法社如灵隐钟阜皆以板首延之不就只要韬藏众底养道过时初与艮嵓沂首座偕行艮嵓亦屡却名山之招如是高尚足可以抑躁进之风今抽衣资斋僧命山僧普说以报四恩三有父母劬劳并无一言及已不似其他只了自家一箇浑身不辨更不有父母之怀往往引古人不愿再见十不归之语以借口此真可怜悯且道十不归不再见二古佛意在什么处行脚于此不可不谂十二时中果忧道业不办如二老说话可谓知恩方解报恩如三到九上或劝登瓯峰乃有青山易得知识难逢之语雪峰者里与十不归不愿再见语虽不同意却一般后于鳌山店上纳败缺云这里未稳在被人穷其底蕴随病发药方至大安乐田地当初死在古德棒下更不孜孜汲汲一直造前安有感发底时节学者做工夫欲了参扣大事到此见自已亦是冤家何况父母其他之念耶既如此专一又须要师友琢磨方成美器雪峰得豁公一时为伊刬去了更辟一条路令进此一步且那里是他辟底路与么说话总是一盲引众盲然涂毒一挝闻者皆丧诚哉斯言不我欺也后来得一备头陀参未透时每以饮食接气不舍昼夜光侍者激之云你参得禅我打铁船下海去由此愈愈奋发徧参诸方才上飞猿岭筑着脚指头于忍痛不禁处忽然摸着鼻孔复回有二祖不往西天之语雪峰深X肯之且渠得箇什么便生风起草其证悟处真箇亲见父母未生时面目便使人传语光侍者我参得禅了你铁船打了也未贫儿思旧债诸禅者出一丛林入一丛林寻师择友扣实参究亲面一见本来父母阔步古人之前再见不再见归与不归皆无可不可古人云尽大地是自家入理之门但泯志虗怀于经行坐卧时经行坐卧处着眼于语言问答时语言问答处着眼拈𢁈把筯时拈𢁈把筯处着眼阿屎送尿时阿屎送尿处着眼不得住着不得粘缀不得等待不得摆拨放令荡荡地闲闲地虗明自照不劳心力于此无间断久久自然纯熟如是用心亦可报劬劳万分之一适来禅客问父母非我亲谁是最亲者此是九祖伏䭾密多生五十年不行不语父母颇厌之忽见八祖来访遽起行数步云父母非我亲谁是㝡亲者诸佛非我道谁是㝡道者败也败也八祖云汝言与心亲父母非我比汝行与道合诸佛心即是外求有相佛与汝不相似欲识汝本心非合亦非离八祖将错就错即不无且九祖五十年不行不语却在甚处着到逗到师资投契父母爱念不割自断父母劬劳不报自足有般兄弟三二十年在众肚里黑漫漫地不知箇事是何宗旨若然者不敢望你识本来父母识得自已亦得恁么忉忉有不甘者出来尽情掀飜不独与前辈把手共行抑使今日垓藏主报父母难报之恩一时了毕复有一颂父母非亲亲是谁X双眸烱烱带双眉含元殿上不相识正是岷峨相见时天童西堂寮受牌普说某连蹇之迹归栖方丈尊叔大和尚席下得遂安闲曷胜万幸适蒙鸣皷集众令与兄弟提撕话头某自救不暇何暇及人尊命甚严辞不获免只得勉强为初机兄弟东敲西磕则可江湖龙象并不烦垂访恐临时追送不前返成得罪然此一段事谓难则不可谓不难则亦不可谓其难则人人本有之物不假他求谓其不难自拈花微笑以来至于曹溪甫千七百年以岁月言之则尽大地人普请作佛久矣何得人传一人不绝如线曹溪藩篱一剖宗说俱通江西革变通途机用双举密契显符具大眼目者不知其几今又五百年矣目前交丧一至如是若言此事上上根器方可堪任中下无分上上根器者果何人哉一见便见力行深造者是初非生而能知以般若种子熏炼纯熟故也中下无分者岂妙法有所不徧处耶盖不能力行中道懈退者是方今索寞之秋正法眼破沙盆幸得方丈尊叔力扶持之放大光明照曜天地有志兄弟正好决烈向前力行担荷若未有证据者宜以先觉先知为榜样方有入作分所谓外息诸缘内心无喘心如墻壁乃可入道此亦少林𦘕出底一箇模子不可不知曹溪使人善恶二法都莫思量自然得入清净心体此非模子里脱出底耶岩头大X师唿之为顶句为正位为得住初机新学不识此句难为话会适来老和尚云须借师友琢磨诚哉不见雪峰三到九上千辛万苦后到木上座手中桶底子打脱却向鳌山野店滞殻迷封误认岩头涂毒之声使从前盐官色空义洞山过水偈悉皆动地放光如是切磋琢磨欵案具在如雪峰真天下后世学此道者法岩头真天下后世为师友者法先辈示一机垂一境如按吹毛如击涂毒见而耳聋闻而吐舌举手摇拽抚掌大笑是皆丧于皷声中者若工夫不专念漏不绝妄想梦事交煎胸中似此之流纵有百涂毒声亦无如之何也须是虗心使方寸冷冷然了了然方可于宗师言下有受道分若计较安排要合他语且喜没交涉室中所举如金圈栗蓬饶你下得一转语乃平时学得底更有副箭亦是偶中第三句下有定乱之谋有出身之路正是万里望乡关果能剔起眉毛倍加精彩如毒蛇当道如勐虎出林除非不放出才放出一咬便断有甚共语处更须高高峰顶立深深海底行着眼于未具胞胎之前转步于日用现行之际如风吹水自然成文自已目前一箭俱透妙峰孤顶正在此时触目风光阿谁无分只如德山木上座临济金刚王且拈向一边不是风动不是幡动诸人甚处与祖师相见遇挂牌时试吐露看天童西堂寮结夏普说乃抚禅床一下云摩竭陀国亲行此令还搆得么放X过一着就方便品中借水献花去也释迦老子道止止不须说我法妙难思与么告报鼎鼎是说是不说若道不说収拾不上若道是说难思底法在什么处方丈老人云释迦老子全身在草窠里扶持不起恩大难酬只如百丈涅槃和尚问南泉从上佛祖还有不为人说底法么曰有如何是不为人说底法泉云不是心不是佛不是物丈云说了也泉云某甲只恁么和尚作么生丈云我又不是善知识争知有说不说底法千手莫能遮且道与释迦老子止止不须说是同是别岂不见适来方丈举璨祖云至道无难唯嫌拣择但莫憎爱洞然明白言端语端赵州云才有语言是拣择是明白老僧不在明白里是汝诸人还护惜也无彻底老婆心时有僧便问既不在明白里护惜箇甚么忍俊不禁州云我亦不知象王回旋僧云和尚既不知为什么道不在明白里险州云问话即得礼拜了退风行草偃参学人到此却须子细着眼麤飡易饱细嚼难饥赵州道才有语言是拣择是明白老僧不在明白里及乎者僧一问因甚道不知他十八上谒南泉值南泉卧次泉问近离甚处曰瑞像曰还见瑞像么曰瑞像即不见只见卧如来南泉乃起身勘破了也便问你是有主沙弥无主沙弥曰有主沙弥曰如何是你主州曲躬云即日恭惟和尚万福勘破了也此时不惟转辘辘地又能破家散宅到这里被这僧一问却道不知莫是言中有响么参X学人若未到明白处须是到洞然明白处既到洞然明白处须穷赵州才有语言是拣择是明白老僧不在明白里及护惜之语此公案极有好处雪窦以颂发明之后来圆悟为之击节凡在藂林兄弟那箇不知又不见初祖谒武帝帝问曰对朕者谁曰不识又僧问曹溪黄梅衣钵谁得曰会佛法人得和尚得否曰不得曰因甚不得曰我不会佛法初祖不识曹溪不会赵州不知是同不同所以堂头老人寻常苦口叮咛要诸人直下休去歇去忽然冷灰豆爆契此时节同报佛恩今早陞堂令某今夜对众普说自愧寸无所长加以老懒荒唐安足以副重命唯望兄弟各各具正知见仍以愿力扶持以悟为则一切时中如单鎗疋马与百万军阵对垒相似久久志气不败自然有箇倒断自然入魔入佛入善入恶以正知见故不被移换不失正念谓之随处作主立处皆真所以寻常室中举古人机缘千差万别隐显殊途初无实法系缀于人只要控你入路你未透得时似银山铁壁相似及乎透得自已便是铁壁银山初机兄弟是有是无是邪是正总是把髻投衙抱赃陈欵无有是处未免从头一一为你刬却待你伎俩尽岐路绝翻身一掷跃过太虗当此时止止不须说与不识不知不会底悉皆伏听处分何故理能伏豹灵隐首座寮结夏普说我有无絃曲临风试一弹弹时甚容易解听却还难X所以教中道止止不须说我法妙难思诸增上慢者闻必不敬信黄面老汉经事多矣又道汝既慇懃三请岂得不说又恁么去今夜不是有条攀条只缘病痛相似顾视大众云莫有拂袖下灵山底么且置是事某夙有深幸得与现前清众依栖方丈老人坐夏偶老人违和今幸向安适蒙尊旨令与初机兄弟说些细大法门当此时节只好布袋里盛锥子不出头是好手况此事细如米末冷似氷霜总在当人分上所以三千威仪八万细行不出坐卧经行于十二时语嘿动静绵绵密密无一毫空阙底道理始有少分相应如人学射久久自然中的所谓龙吞千载月脑有夜明珠僧无十年学不获圣法财诚哉是语凡出堂入户展钵开单疴屎送尿古人并有明戒一一要知初机兄弟目前病痛却容易医惟久参自是之病是为膏肓却㝡难医盖其未得谓得未证谓证一向高茆殊不知涅槃心差别智三玄三要隐显殊途皆上祖门风今时枢要饶你金鎻玄关一时透过了者里正是病此病易识而难见如善才谒文殊大智洞明一生参学事办何故又登妙高峰顶七日不见德云此参学人微细做工夫处那里是妙峯孤顶谁为德云及乎相见如何却在别峯之上参玄上士试指病源看岂不见保福长庆二老向游山翫水处泄此家风道即此便是妙峰孤顶一手分付长庆云是则是可惜许两手承当罗山云若不是孙公洎合髑髅X徧野将谓无人证明好大哥正好着眼看后来雪窦颂云妙峰孤顶草离离拈得分明付与谁不是孙公辨端的髑髅着地几人知雪窦颂了又恐人不能承当别画箇喻子譬如掷劒挥空莫论及之不及斯乃空轮无迹劒刃无亏心心无知即是妙峰孤顶说甚善财七日不逢直饶文殊亲来亦卒摸索不着大小雪窦错下名言这里见得去方知茗溪道吾有大病非世所医且道他是什么病后僧问曹山山云攒簇不得底病名邈不着在又问诸佛有此病否山云有僧云为什么不病山云为伊惺惺惺惺亦是病僧云众生有此病否山云有僧云为什么不病山云众生若病则非众生一回饮水一回噎僧云和尚有此病否山云正覔起处不得孤然不倚曹山若无起死回生之手识其所证与伊发药则未免儱儱侗侗打作一团且道茗溪之病与江西日面佛月面佛德山阿爷爷相去几何又如明招独眼龙谓深师叔有什么药相救相救深云只恐和尚不解忌口招云眼子乌律律地遂转面而卧且道深师叔过在什么处近有以堂头违和心甚不满者因为举玄沙和尚误服毒药通身红烂有问如何是清净法身沙云脓滴滴地天衣怀禅师亦有此病作颂发明之云滴滴通身是烂脓钓鱼船上显家风时人只看丝轮上不见芦花对蓼红天衣玄沙二古佛也且道是色身病耶法身病耶是佛病是祖病是禅病耶与前七日不见者是X同耶不同耶还攒簇得也无还覔得起处也无从朝至暮穷到药病相治正是誵讹处药病相忘至大安乐田地正在别峰之外亦未是放下时节何故黄面老汉为三界大医王犹有语病今夜因行掉臂略为点出教中道深固幽远无人能到既是无人能到争知深固幽远不知深固幽远惟我能知日用现前无人能到众中一人半人闻山僧与么道大不肯去时如何惭愧惭愧久立径山告香普说阿呵呵青天白日有迷路人子细看来是谁之过七百年前故纸堆中有箇永嘉大师一日于不可思议境界钻得头出径往曹溪求印证所解才跨门遶禅床一匝振钖一下卓然而立奇恠甚处学得这消息来曹溪曰夫沙门者具三千威仪八万细行大德自何方而来生大我慢这汉做许多伎俩祇唤他底作我慢不妨减人威光永嘉乃接口道生死事大无常迅速更不再勘祖曰何不体取无生了无速乎将错就错永嘉云体即无生达本无速未在祖曰如是如是冬瓜印子然后具威仪相见须臾告辤祖曰返太速乎永嘉云本自非动岂有速耶祖曰谁知非动永嘉云仁者自生分别洎不问过祖曰子甚得无生之意永嘉云无生岂有意耶飜身狮子大家看祖曰无生无意谁为分别永嘉云分别亦非意败阙至此祖曰善哉善哉少留一宿祖师可谓骑贼马赶贼老眼X拨开是则是可惜放过当时他道生死事大无常迅速这里和声便打管取别有生涯免他一生堕在醋缸里后作证道歌打头便道绝学无为闲道人不除妄想不求真果然坐在这里至今禅人相见便道生死事大无常迅速也是依样画猫儿中间祖师编辟诣实之欵甚是头正尾正今时才到结角罗纹处又却懡㦬是汝诸人果能造诣如永嘉老汉乎果能以生死为事大乎只要十二时中究明自已向声色头上坐声色头上行无纟系毫之念别处着到了取无量劫来未了底一段公案何患不与永嘉同参耶况此事三岁孩儿也知是本有之事在灵山谓之单传到少林谓之直指单传传自家本心直指指自已本性恁么说话且看山僧眉毛在么每见学般若兄弟有其名而无其实是皆根性未具气力未充不能以前辈为榜样不求师友琢磨一向麤心不觉蹉过其过在久抛家舍流浪他山岁久月深遂成胡越惜哉有能一念回光便同本得始知黄面老子道天上天下唯吾独尊恶此语元来不落在别人分上山僧庆元间在松源师翁室中见一兄弟才见举话便云合取狗口松源休去老僧退问一兄弟合取狗口其意如何云天上天下唯吾独尊彼时老僧便插得一脚虽未免错认定盘星然更不疑色见声求是行邪道之语敢问既不许色见声求如何明得自已去如何彻见本性去疎山本仁和尚云寻常不欲向声前句后X鼓弄人家男女何故要且声不是声色不是色意在钩头僧问如何是声不是声仁云唤作色得么穿却鼻孔如何是色不是色仁云唤作声得么换却眼睛僧礼拜仁云且道为你说答你话若检点得出许于佛法中有箇入处分疎不下后来雪窦云本仁也是奇恠要且贪观天上既非声前色后从什么处入应庵云雪窦尽其神力无插手处只如道既非声前色后从什么处入往往十箇有五双蹉过还知应庵落处么一箭落双鵰前辈恁么互相提唱不妨绵绵密密控你今人入路兄弟既名参学若不于此子细用心与古人相见将来生死岸头将何抵拟山僧却有方便不见僧问赵州学人乍入藂林乞师指示州云喫粥了也未僧云喫粥了也州云洗钵盂去僧于此有省云门云且道赵州有指示无指示若言有赵州向伊道什么若言无这僧为什么便礼拜真如哲禅师室中常举此话见学者拟下语便以手掩其口云歇去且道真如意作么生径山又不然有下语者一任下语只是不得动着何故如人上山各自努力法语示圆上人见成公案岂籍言诠伫立寄私垛生招箭若梦游区宇底未免荏苒彷徨抛家失业蓦忽恻然鼎省翻得起来却又不一顿刀刮水洗心头隐隐似记似忘败阙愈甚圆上人拖梦南来欲求一句以助其省发予X便欲举须弥槌击虗空皷又恐不能唿之盖睡未稔去去不能自巳于穿云渡水时平步失落则眼子自开也此时方可探南山虎穴透鳗井龙门先捏定他喉咙勿使转侧方可拔其爪牙戏其头角不尔遭他一口丧尽平生虽曰善因而招恶果示源侍者昔药山访道南岳始闻与么不与么㹅不得之语如蚊子上铁牛逗到一物不为闲坐则为又似箇水上胡芦子按也按不住只管皮肤脱尽不知真实犹存引得随波逐浪者道我在药山三十年单明此事种禾却生豆试点检他败阙在什么处九上三到桶底子打脱在木上座手里因何却向鳌山店上滞殻迷封中夜闻豁公挝涂毒之音返令盐官色空义洞山过水偈动地放光是曾郎久参事慢之过耶西竺初祖唿二祖谓曰倒却门前剎竿着八字打开两手分付何故涌泉道我四十年犹有走作香林道我四十年方打成一片不出飞猿岭目贯九天不下钓鱼山气吞四海备公回公异代殊方一状领过十八上破家散宅底因甚老不休歇无乃徒费草鞋钱耶若道百城烟水何往何来万里江山脚头脚底恐正是岐路说禅浩浩地还知栽田博饭喫底消息么栽田博饭喫底还知说禅浩浩地底道理么若不容易放行何X止一理二义濮江源侍者索语归乡遂将陈橘皮五片奉赠归到家山切忌咬嚼不惟无味又乃刮刷人胷中尔示圆阇梨百尺竿头溪桥那畔蹇驴失步已眼顿开乃说偈言我有明珠一颗久被尘劳关鎻而今尘尽光生照破青山万朵噫茶陵郁山主甚处去来寻常摇铃摆铎弹舌作梵时岂非明珠放光耶逗到手蹉脚跌阿地声中面目全露二头三首何其后时圆阇梨善能细细参详古之今之间不容发然于一切处以直心为道场直行作佛事直语真忏悔直用善加持否则妄自欺佛祖所不与别言有长处非我能知之知是忉忉复忉忉不免茶陵一笑耳示彻侍者吾教意如涂毒皷一挝远近闻者皆丧闻者丧则固是如聋人何雪峯问德山从上宗门中事如何传授山打一棒云道什么次日雪峯请益德山道我宗无语句亦无一法与人存公闻之胷次豁然如桶底子脱其他大眼目宗匠示一机垂一语有闻而耳聋见而吐舌或拊掌一笑或举手摇拽或横身而趍或双膝自屈是皆丧于皷声中者此无他盖志气等齐心念专一在在处处能全体放舍全体承当全体卷舒全体受用如立足于须弥顶𩕳头除是眼子不开眼子一开则左右前后四大神洲日月星辰山河大地X皆吾脚跟底一物耳若立处不高未免远近高下区区往来堕身岐路无有了底时节殊胜之士有正因具正信办殊胜身心亲殊胜师友以岁月崖将去何虑所作不办不与前辈大老同此事耶若三明两暗半前二后譗譗𧫡𧫡纷纷纭纭骨董袋里头出头没希一念相应虽百涂毒声亦无如之何也作是说者是第二头信是说者落第三首或闻之如风过树头如水浇顽石我信是人巳于空王佛所证是三昧岂易得也哉福城了彻侍者久在北山会中办此道访西城索语以为警助云示念禅人非风铃鸣我心鸣耳非风幡动仁者心动奇哉此华竺祖师打草惊蛇杖子也曾洗耳拭目于其间乎二千年前十万里外总在于今举足下足吾一家山也映耳夺目吾一自已也百千万亿吾一亲属也五十二三吾一知识也初无华竺彼此之殊曷有吴蜀去来之异乎稍若伫顾华自华矣竺自竺矣江山风物面面摐然市井楼台头头岳立微风淅历幡动铃鸣眼见耳闻千手莫掩当此之时还瞒得他一点也无先圣不云乎我今为汝保任此事终不虗也念禅人侍其亲教老子归乡想无拊背之劳喜书此以赠示深禅人吾乡深禅人北山会中衲子每访西城劳问孤寂一日浩然欲归遽尔来别适子登北山正传阁阅古大X隋盖龟于木禅庵老香林证龟于水晶宫有大千坏随他去腊月烧山等语声盖天地光照今昔而不可掩噫伎俩不如帐样是二老者挟南宗而西泝底样子也其后蹈二老覆辙者莫知几何或归隐家山不与世接人莫得而浅深之又不知其几何且古之今之或去或留在彼在此道之所在初无间然伹于去留彼此之时而无丝毫头许容于其中则朝东吴暮西蜀江山万态风月一家拄杖头边无空过者深禅人勉之示思禅人是法非思量分别之所能解参玄上客唤什么作是法这里着一转语坐断古今舌头使一切人不落思量分别悉皆能解稍若迟回且向思量分别里作梦不见沩山道以思无思之妙返思灵焰之无穷思尽还源性相平等理事不二真佛如如入理深谈即不无沩山鼎鼎唤什么作真佛佛有假耶这里又着得什么一转语免使性相理事思与无思缠作一块无出头处不然更看仰山葛藤思而知落第二头不思而知落第三首超宗异目即不无仰山且思而知知箇什么这里着得什么一转语免教落在二头三首官不容针报恩向葛藤上枝蔓去也思而知翳却眼不思而知瞎却眼翳却眼则平地青霄瞎却眼则牛行虎视这里虽则落草之谈要且麤飡易饱细嚼难饥思上人勉之X示照寂巖广汉照寂巖凛祖庭后彫之操而遽然言归余力挽之因为举竺土二十七祖般若多罗曰震旦虽阔无别路要假儿孙脚下行此偈是一重漫天网子于日未浴时将真丹世界四方八面一罩罩定凡古今悟宗之士皆透其网子不得何独一金鸡一马驹耶后之着身藂林者有毕世懵然不知有知而不行行而未诣者十之八九祖庭摇落宗社荒凉昔之旃檀藂林甘露园苑今则荆棘参天狐兔交道得非坐曲彔木牀任大法者之过耶非出一藂林入一藂林者之过耶昔江西鞭牛驾车之后引领西顾被邻舍婆婆举簸箕一筑筑回和八十四人善知识眼孔一时定动若其不尔则秤鎚沈井不复有震威一喝而至三日耳聋者寂巖以为何如寂巖不答拂衣而行余曰善为道路示达州惠禅人衲僧家拄杖头边眼正草鞋跟底风生出一藂林入一藂林一人所在半人所在因行掉臂看风使帆是则与之拓开非则与之刬去若也未闲弓矢却须行带耳轮蒲团禅板在在良朋栗棘金圈时时美味师友检责岁月揩磨失脚踏翻面目全露或拗折拄杖或拈起簸箕万古江山一朝风月步步踏着处处逢渠兀尔坐忘萧然自得电光石火眨眼犹迟青天怒雷掩耳不及诸方老宿各擅家风特立独行传家有X法杨岐之见慈明东山之见白云心迹皎然班班可攷行脚高士不以古圣为则不扣自身实参是谓盲无慧目随波弃源者思之示泉都庄黄梅八月负舂牛头逐日运米或畬田或扶犁或担锹或按䦆破柴供爨汲水浇蔬至于近代作磨头充直岁是皆古佛一日不作一日不食放光动地底样子余虽不才亦甞试之今住小院得吾泉兄二三执事一往直前不图使人感叹抑亦成就大丈夫合为底事业望始终勉旃使无愧于古人也至祷至祝复说偈以饯之云佛法徧在一切处一切处求不可求皷腹台前成现句牧童也解倒骑牛示涣侍者象骨老人有云出岭年登三十二入闽巳是四旬余攷其十余年间幽燕受具徧历禅会三到九上闻色空义于盐官句下同奯公䆳公久侍德山有不及见济北之叹至于中途顶笠堕水不顾而行未甞闻滞在一隅也因知展转南方历百十城参五十三知识垂范后学不吾欺也柰何去古未远风规颓甚虽曰南询实无其实诚哉可悲涣侍者既以青山易得知识难逢为怀舍一宝山而不登复何之焉去去勿滞于此空手去空手回之语洗耳以俟示清禅人学道如初成道有余若始勤终怠则前功弃矣常闻X径山无准在众时甞请益于掩室先师师谓之曰我学道别无长处只是志不败凡学此道者皆然何独先师也若是着身江湖其不败之志当愈久愈勤若是数十年程限归乡其不败之志吾莫能知之天彭德清禅人久依北山艰难之际处心泰然来清溪求一言为办道之助昔巖头为点发新学菩萨正眼擘破面皮竖亚一目巳曾见之不在言也苟或未见今双径场中有一导师坐大道场披戏衫挝涂毒以现是相宜往观之示宗侍者天上天下唯吾独尊黄面老子最初出胞胎时漏泄家风之语岂是自谓耶后来横身担荷者唿为传言送语或拆其屋云有我不用你或一棒打杀与狗子喫贵图天下太平总是贼过后张弓参玄上士于最初八箇字下横点头方具正知见前无去人后无来者动容周旋无落地底道理宗侍者索语登径山主宾相见时忽若被伊动拄杖子便与一喝使这老汉知道亲从蒋山来示心侍者昔李王为则监寺开堂有僧问云龙吟雾拥虎啸风生学人知是出世边事为什么不会则云会取好其僧拂袖归众时法眼唿而谓曰适来问话许汝具一只眼大王前何不礼拜盖覆教汝吐血去阿呵呵衲僧气宇高揖释迦不拜弥勒真正建立宗旨岂可曲X顺人情这僧较些子法眼怜儿不觉丑千古为藂林笑具今有抱是病者岂是不为人盖覆而然耶后生轻薄而然耶却当观罪福皆空何处安着是身梦幻病自何起我自不立受病者谁如是细思至思不及处眨上眉毛拊掌一笑则从前法眼之记其僧之问则监寺之答与自家今日之病皆一梦耳山僧擘老眼书此正是开眼作梦更好一笑也示彻首座横说竖说不知有向上一窍与么道曾梦见也未观其大雄峰顶再捋虎须黄蘗山头甘受是报与夫奯公以德山未会末后句玄沙以雪峰脚跟不点地临机着着不随准绳彻底老婆堪作何用衲僧巴鼻格外风规文彩班班照映今昔所谓金翅擘海玉象截流开勐焰芙蕖飞红炉瑞雪洒洒落落直下点头央央庠庠决定无分如是结录迅雷不及掩耳分付明巖急急祕却示喜长老出世祥符拈花示众以来单传密付的的相承东西三十三传而至曹溪打开门户宗说齐施南岳磨砖马师一喝逗到栽松䦆头边受吾宗大兴之记大觉棒下荐得先师三顿喫六十拄杖底道理至一人指南遇大风即止之谶悚惧中乃瞬青莲目不堕悄然机龙袖拂开象王行处微云四歛十日并明岂是光影中依语生解耶深村荒草把手共行金圈栗蓬普惠来学不X三世而檀郎出又三世而得破沙盆至我放聋师翁开口不在舌头上明机双扣暗号潜施我王库中无是刀也齐眉共躅宜细详之异目超宗不妨拊掌一笑别峰云得箇方丈子方是参禅时节喜长老赴三衢祥符临别书此以赠示南泉化主我此法门号无尽藏福德智惠神通门奇特中奇特殊胜中殊胜譬如大宝聚世间众妙之宝珍珠璎珞象犀珂贝无不具足有大长者端位其间四面八方来探宝者与之不禁于弹指顷经百千万亿劫空往实归莫知其几所谓大富长者即是如来凡根器勐利者不历化城直登宝所化城暂住之理盖其持正见护正念纯以质直无妄之心涉梦幻真实之境求无贪想施无厌心觌面相逢拊掌一笑自然头头合辙句句投机转正法轮现宝王剎此即化缘分上事若更拨开向上发明真光照自家父母未生时是什么面目于此荐得去非独世宝出世间底尽在乎是先圣谓阿难曰汝今持钵当依七佛仪式曰如何是七佛仪式世尊唿阿难阿难应喏世尊曰持钵去噫灵山一会千载俨然句下点头亦未为可绍卢都寺往泉南谒有缘檀那归与黄面老瞿昙作大佛事书此以饯行所谓投机句子尽在汝边满载归来为我说破示海上人X少林门下第一希有殊胜之士具决烈过量超宗异目方可堪任小智小德轻心慢心一脚进前一脚退后底决定无分观可祖甚生标格立雪断臂无可入作逗到覔心无心诸缘顿息八十翁翁入场屋岂小儿戏事后八传而至江西又十一传而至东山江西则全机大用革变通途东山则鲁语巴歌复回逸辙是二老者皆川客也东山又得一檀郎父子双暗双明网罗天下英俊者十之六七于中如密印如文殊如佛海与夫圆悟首见玉泉浩又皆眉之土产也绵绵至今有力荷担者天下共知之后之来者闻其风而不求其道虽同出同处而各亲其亲与么称少林门下吾不与也海禅人忽以师老告归余嘱之曰昔古灵拊背古佛放光若不示以百丈门风亦未足唿为报师恩德幸思勉之所谓少林门下超宗异目底消息俟玻璃江水逆流却来为你註破示宪藏主我宗无语句亦无一法与人恁么揭示如按太阿如挝涂毒俊衲闻之必然吐舌以其有此风骨具此体裁便能直下披襟何独一曾郎也耶近与一蜀客火炉头夜话拈一影草示之客倒转话头云佛法不渡普水者以普人不知有而不加信耶以普人日用现行一一天真而不假外料耶抑别有微意耶况佛法徧一切处穷一切劫天人群生皆承其力工巧伎艺见行此事何言不渡普水耶余熟视之良久客翻然X曰我得之矣佛法何独不渡普水亦不登德山之门不入鹤林之室不立洞山之前不上赵州之口不出云门之面语未终急和声止之曰住住此去归乡几程可到客愕然不觉吐舌余高声唿童添炭恰转二皷客乃东普宪藏主从武林南山社中来录此赠别示应禅人天彭应禅人辞金陵之北山往见武林之北山来此相别辄口占一偈赠之曰我曾误喫冷泉水苦毒伤心老未忘今日又非前日比宜探深浅不宜甞禅人不诺乞别转语为某做工夫道伴然参禅做工夫前辈大有纳败阙底样子往往闻得烂熟了略不以为紧要今又土上加泥彼此无利益宜自向前禅人又不退复为举备头陀有云达磨不来东土二祖不往西天若是眼脑稍乖底不犯风澜一见便见则胷次纷纭不待扫而自净但能勐省着精彩一切时一切处放下莫教断续久久自有倒断若一念断续即是落虗依草附木所谓暂时不在如同死人何待腊月三十日若以为不然问取飞来峰北高峰必然为你点破作是说巳录以与之示德侍者慧日侍者德禅人游金陵访石溪于清溪兰若东语西话一切皆见成三昧从作家炉鞴中来真所谓龙生龙子凤产凤儿也临别云岂无一语余告之曰所谓见成二字冷冷自然才知之是头上安头不知是X斩头覔活况加周由者也耶去去切不得漏泄此话北磵老人闻知唾骂石溪犹可忽若更把不定木上座用事宜自当抵重说偈以发老人一笑云北磵磵边才缓步石溪溪畔又移身俊哉龙凤亲生子何必南阳令斩新示元上人衲僧家脚头脚底这边那边如火烧氷不留眹迹也是平常行履久参新学入此门来身在梦乡成就梦事听人𥧌语或自噡言以谓惺惺点头自肯硬不信有眼子豁开底一解璨祖云眼若不睡诸梦自除心若不异万法一如岂欺我哉元上人来此一年余每每入室只与举庭前栢树子话未甞輙易之使其只就一处顶省被伊一向坐断山僧舌头更莫如之何也霜风吹面爱日可人忽思移床了知残梦故书此予之曰非双径更漏皷子无能为汝倒断示规知客三界扰扰六趣昏昏识心达本故号沙门先圣一闻此语便舍金轮万乘尊荣之宝逾城出家入山前后十二年忍饥受寒无他为成此道故也八十翁翁舞只为教儿孙末后拈花付授正法眼藏人传一人至二十八传达磨大师香至王幼子也辞其乡井十万里泛重溟来此求大乘根器无他为传此道故也贼无种相皷笼一花五叶之后儿孙满前继继绳绳而至今日于中诸大老弃衣冠富贵入此门来一生饮X食接气脇不沾床书名传中班班可考无他为学此道明自已脱生死轮回故也有志之士既已披削当从前辈大老求箇样子发大心秉慧劒将爱网亲罗一挥挥断寻师友以警发为期时中切宜着精彩如握弩机审然后动自然万不失一所谓高高峰顶立深深海底行转步于未具胞胎之前着眼于日用见行之际红炉飞雪烈火藏氷久久自当有证自规知客相会于独秀峰前甚有意参扣以时节未至疑情未能释然余谓曰我今为汝保任此事终不虗也示明讲主我宗无语句亦无一法与人志气相并之士入此门来如刀林劒刃上行不容拟住勐省着力向一句下转得去胸次自然虗豁如赵州青州布衫话便是样子等闲地遭人编辟将来不劳余力被他转去所谓我若向刀山刀山自摧折若也未能如此且观亮公参江西周金刚到龙潭良遂见麻谷此三尊宿如青天白日掣电光中聊露半面不是眼倒生筋安可一见便见胸中洒然从前知见者也周由瓦解氷销矣余甞扣一当仁云许多江山无一处不到那里是亮公隐身地明暗色空无一不见那里是德山见处十经五论无有不知那里是良遂知处此三箇老冻身农见已眼瞷日壬耳热英灵衲子请代一转语庶几抛下有学之学直入无门之门使吾蜀佛法废而复兴当立地以俟广安可明讲主南来行脚徧扣禅宗一日过X劒池乞语书此以赠示海禅人海禅人罢讲来南相处逾年略不顾西家米如圆珠饭若堆雪一味枯淡诚志与气齐之士何患不超然独脱无依受用自在田地临别为点破周金刚平生漏逗口欵数段奉饯宜高出他一头地作将来帐样云一毛吞海海性无亏一芥投针针锋不动唯我知之低声低声且南方破魔窟穴搂魔种类去穷诸玄辩若一尘置于太虗竭世枢机似一滴投于巨壑伎俩尽也且探大沩虎穴骑虎头収虎尾去汝伹于心无事无事于心自然虗而灵空而妙若丝毫许言其本末皆为自欺呵呵将谓到那里后三十年卓牌閙市据一白棒佛来也打祖来也打好箇当门老虎有甚近傍处中间亲到龙潭纸灯吹灭时一处誵讹两处败缺余通身是口亦不能拓开海禅人宜观之是何标格示秀上人余年三十方再南闻空叟有言三十行脚此事休也初得此语心甚不平过二圣座元几案间见穷谷语举云门话堕于光明寂照中便有歇泊地头及登瓯峰旬日间趂队入室先师举达磨葬在熊耳因甚只履西归余对以一点水墨两处成龙复一日龙袖拂开面目全露遂垛根四载然后江之南北浙之东西亲师友味甘苦动转施为未甞向背今又三十年尚X未能依稀彷彿信知此事大不容易休也二字真吾之一知识也秀上人天资纯粹西城两年寂寥道伴喜闻南山老石田迁北山予谓之曰青山易得知识难逢正抠衣之时也故书许多丑拙无他幸紧着手脚以悟为期不然坐在无事甲中后三十年不一弹指可不惜哉石溪和尚语录卷中石溪心月禅师语录X卍XXX石溪和尚语录卷下题䟦䟦龙王请佛十六应真图阿耨达池龙王请佛斋老僧亦预其数此宾头卢开士䇿眉示人之语能向伊䇿眉处荐得则龙宫一会至今俨然若向伊语下知归宜与𦘕工一状领过如曰不然则今日凡应人天供者决定别有长处䟦观音颂轴忠南圭禅人出示赞偈一卷余方阅半偈见善财谒观自在于海岩之间一鸎不啼风景悄如终阅之则相与理融境与神会曾不觉知如是之相是心手相亲之士以妙莲华六万余言缕而成之也奇哉诸禅X人覩是相而作是赞余读是赞而覩是相于一四句中了然无余矣甞谓得句不若得意得意不若得句使句意俱得难矣哉敢不加额顶戴扣齿赞善此今日大光明法幢也若夫得无所得于句意之外者又非笔舌所能形容尔䟦诸方拈古古今机缘千姿万态出没卷舒隐显莫测诸方宗师于其痛处针锥使英伟衲子知有向上巴鼻出狐兔藏伏之窟登龙象蹴踏之场非无益也若未具眼脑不免贻矮子看戏之诮嵓头曰若论战也箇箇力在转处以兵家擒纵杀活之手据欵结案学者于此尤宜谂之盖兵家用处惟世智奇谋者得吾宗中虽世智奇谋恐亦无分以其胜负得失未忘也有志之士凡阅此集宜融通胜负得失之心见诸老冻身农于机语未形之前则醯罗之目涂毒之音自当有证为承天真藏主跋诸老墨蹟先辈愈远声迹愈新或得其片言只字一展玩时面目见在此无他道德行解所致然也真藏主近获诸老墨蹟凡十数家字意各不同同宣此义就中深爱自得翁年巳高其字体如七八岁凭几案时所书学道守婴儿行翁得之矣近岁缓于道急于字学者宜审思之题遯庵与明首座书后遯庵一代伟人此书拳拳为乃翁妙喜老人辨末后X事有不敢坐视之语可为天下法令人一见三叹视今时师弟子之间犹路人者可不媿哉偈颂寄蒋山痴绝和尚急水上旗飜五色飞流中毬辊百花相逢相笑勿相笑人途在中未到家没絃琴三弄五弄无孔笛一声两声明月浮空天似水长安归梦恰三更和扫破庵塔白仁二藂中第一尊硬将明越作台温将头撞破虗空后又把金针锁细痕平林风静坞云轻一掬寒泉荐客情会与此山重有约何妨一日一经行送杨尚书万里江山图𦘕开锦帆归去记重来好于彷彿烟云里添箇翩翩驲使催送李国史父翁伯季忠清节凛凛同班立圣朝次第到孙孙又子老僧屈指日非遥示上元主簿单提一字赵州无三尺吹毛也不如万别千差齐斩断白云不敢犯清虗送赵凤台知府五月寒云湿不飞临辞无语思依依此心不许江山X隔时听除音来竹扉损翁明知为学日有益不知为道又如何伹觉家贫身渐老聦明不及旧时多送一默翁入浙有佛处不得住铁鞭击碎珊瑚树无佛处急走过澄潭不许苍龙卧三千里外莫错举剔起眉毛眼卓坚与么则不去也百城烟水难图𦘕摘杨花摘杨花未容眨眼早忘家赵州舌本悬千日石火电光追莫及纸灯吹灭便知归落在吾家第二机翻身倒握乌藤去千圣罗笼不肯住何时砥砫障颓波大扇真风满寰宇送寂照庵归蜀错向南来犹自可归乡一错更难追果然到底错将去三十六江流向西溪翁水落曾知杓柄长家风从此转凄凉有时浪起无风处冷看截流人自忙𠁼牛衲僧命脉顶门眼点着无端头角生犹幸家园田地稳得深耕处且深耕和偃溪谢郎无月夜撑船不觉平沈偃水边随手一篙盘得转浑家洗脚上床眠X送金州禅人磨砖大士眼𥊚瞇归去高声唤醒伊好箇打车消息子无端错付马驹儿送达州惠禅人见径山无准面门角眼倒生筋今佛谁为第一身此去炷香三拜起防他左语子扇人劒堂平常不露锋铓句凛凛风霜威自全脚未跨门先照顾那知已丧髑髅前无隐望州乌石未相见南岳天台几对谈引得庐山曾失笑至今满面是羞惭送僧过金山不见德云闲古锥淡烟寒日水涟漪风行雷动他山上也好低头问讯伊无照自怜一点不揩磨开眼还同合眼过莫道浑家全淈𣸩瞒他些子看如何清溪咫尺曹源有路通游鱼何事自迷踪有声为到不平处一点尘泥断不容送心非庵是是金鳞犹滞水非非狮子又翻身蜀山佳处是非外佛法凭谁作主人X月潭皎洁清光艶艶寒几回捞摝犯波澜凭谁说与寒山子莫把吾心一样看无象澹泊虗闲未动爻有何单拆与重交太平时代合如是卦子逢人莫乱抛送僧之浙东踏不着处一搭子烂如生铁硬如泥金陵寻徧无寻处定在鄮峰东岭西送僧过碧云见北磵老倒杨岐没脑门行藏驵刽许谁论碧云深处问端的他是他家九世孙雪牛露迥迥地趂不去时复深村荒草行一色皮毛都换了荷担须是者众生铁壁天地为炉烹不破不通风处却通风自从透得归来后方见一重还一重送寅乙上人归蜀南方展转扣西来口欲谈而擘不开乙马三寅领将去溪边婆子笑咍咍石门云鏁苔封势崄𡾟也曾敲击费轮槌只缘入作不得处忘却心行路绝时X送知无见百城烟水夜光寒巾子峰头曾细观转得身来天巳晓目前赢得黑漫漫送祥上人之道场虎钖高腾上虎嵓虎嵓老虎气耽耽袖藏济北爷儿手不捋其须心不甘璞翁隐密全真处浑崙未剖时从来只与么不用讨瑕疵送悟上人入广兼简涂提刑大地犹如一粒粟而今此语付何人时时撮向掌中看吴蜀江山一样新雪山昼漫漫地夜漫漫高下峰峦总一般身在洞然明白里勿于明白里头看彭检法号仍旧者汉本来无面目几年向外空驰逐蓦然忆着便归来六六依前三十六玉侍者出世鹿苑行海无风戒月孤新开鹿苑旧规模一千七百传灯上样子分明见也无石镜坚顽岂是铸成底雨洗风磨只自如勿谓全然不照烛山精破胆巳无余慵衲X寒涕垂颐懒不収肯将佛法挂心头针筒线袋也拈却古毳从教烂坏休送觉上人归隆兴八十四人善知识亮公把手不同归知君家住江西上休听滩声说是非南叜住在何方号阿谁默然不答笑熈怡知君不是北来者下载清风合自知善禅人登径山侍痴绝三年共住不相识眉目横分鼻脩直狭路逢渠何所之欲上凌霄峰顶立凌霄一峰插天高余峰起伏皆儿曹我曾眺目察秋毫三千剎海空劳劳峰顶老人八十二湛湛双眸映秋水戏笑怒骂謦欬声总是吾家第一义老人问汝来何从进前叉手宜当胷更看武步生清风何愁老人无笑容无诤拈花微笑争端起面壁安心閙铺开数到老卢明上座使人心识一时灰送日本合上人夜来归梦遶乡关沧海何曾碍往还有问大唐天子国为言覩史在人间镇汤头甜似黄连微带澁苦如甘草略含辛一回点过一回别只恐难瞒无舌人X方巖乌云屯了白云屯云歛稜层四面分平实崄𡾟都坐断且无花雨落纷纷送僧之双林去到双林见旧游眉弯新月眼横秋寒暄未举宜先问因甚桥流水不流无瑕本体温如又莹如拟心雕琢费工夫自家宝藏只这是切莫揩磨染污渠送镇知客海南一片旧田园松竹迎风幸可怜拂拭藤枝倚床畔隄防人问祖师禅寄日本国相模平将军径山収得江西信藏在山中五百年转送相模贤太守不烦点破任天然送丁高士霞服云冠游上苑芒鞋竹杖过幽扉故山青草累累冢羞见先生化鹤归剌血写法华矮窻岑寂中一字一点血血尽笔秃时止止不须说开诸方语収拾残花贴故枝游蜂舞蝶谩纷飞莫教嗅着无香处懡㦬还从旧路归净发X顶门些子娘生发刬了还生卒未休斜把金刀勾得着一毫头是一毫头行者德山改名德止吾宗一德山天下同仰企寥寥数百年清风来未巳汝名今与同初非犯其讳人前一唿唤不觉耸众耳易以艮为山辞以艮为止宜将止易山只移一画子吾当尊前贤不得不如此示天童干延寿化士家有良医病转多无栖泊处㝡誵讹水如蓝也花如锦依旧檐声滴旧窠再刊大慧语妙喜胸中流出底重华天子手亲书大千俱坏此不坏别板刊行亦听渠明鑑先生支干念二金钉子变态无穷无尽时尽大地人都钉定先生知后更谁知水茶磨机轮瞥转巳多时苦澁分明只自知辘辘放身随浪辊傍观赢得眼如眉甜瓜不惜浑崙次第佥把将来语太无厌而今一片落谁手管取甜时彻蒂甜见性堂髑髅沥尽眼头宽炯炯圆明一颗寒莫恠年来昏怛X甚钟声却被鼓声瞒立雪方丈少室门庭冷似氷可师曾此一沉吟夜阑各自知寒冷莫待齐腰三尺深菩提桥石头一路平如掌步步风波险处行渡马渡驴都莫问等闲夺得祖师名一苇亭长江一苇浪花开合国咸知不再来千古凭栏一惆怅岂知脚下滑如苔宝华法堂老蚌虗含素月胎庭前花雨自成堆吾将倒转风雷舌未必缤纷动地来见山亭柳陌花衢烂熳游不知日月去如流擡眸忽见家山在双手难遮满面羞赞佛祖出山相道无修证入山何为法无去来出山何之黄金屋宅草离离天上人间说向谁六载入山缘底事复缘底事出山来毒心毒行人难见但见春风笑脸开水月观音觉天无云性海无风玉轮蘸影金浪翻空非惟观世X音我亦游其中思惟相观音春禽昼啼秋虫夜吟有耳皆闻何独观音如是而知如是而觉面目现前超诸余学燕语鸎吟鸦鸣鹊噪声有差殊闻无颠倒闻性既寂声尘亦空一点悲心在处圆通开眼入定六用如如体不分耳能观色眼能声而今老大宜安分眼自观兮耳自听赵通判请赞观音轮数珠泛莲舟觉天云静性海风休以悲为心救众生苦以慈为眼观众生忧众生何忧忧忘内修众生何苦苦于外求故现宰官身所说宰官法不出乎尽忠孝守名节保禄位教子孙勿坠于箕裘夫如是普门一十九类楞严三十二应熈怡微笑唯唯点头公堂日永篆烟浮誓与慈容同去留鱼妇左提鱼篮右搴衣袂浩浩尘中一声活底倾国倾城眼豁开早巳白云千万里马郎妇镜里精神风前调度手执莲经换人肠肚锦鳞吞钓上钩来黄金骨巳腾空去草衣文殊草离离发垂垂神出鬼没佛眼难窥能坐毗耶之舌X而不能出女子之定能行法王之令而不能免迦叶之疑五台山势峭巍巍返掷还他狮子儿文殊狮子吼无畏说空处挨紧处捻彼上人缩却舌不二门都败阙五髻童真七佛师却证乌龟成白鳖维摩呵二乘弹十地以强词夺正理问疾人根到底语与默都不是金粟如来居士身尽大地人扶不起布袋儱侗十围腹婆娑三尺躯折拄杖搅无边香水海破布囊贮百亿须弥卢等箇人㗭哩㗭哩覔文钱苏噜苏噜天上无地下无四明山色开𦘕图放布袋而立携布袋而去他日下生来别道一转语补处之尊弄真像假抛却内宫来使奉化回观时髑髅眼睛沥未尽紧靠处布袋骨董放不下放得下未必遭人强描𦘕须菩提倚杖而立示真般若手中𠕋子云何抄写长老若不放下疑杀后生尊者常宴坐常危立一片虗凝万境空寂嵓前花雨巳狼籍丰干寒拾只解踞虎头不解収虎尾你若讦露人人也讦露你出没虎声中卷舒牛迹上半是小儿嬉半是大人相X执㸑灰满头扫地尘扑面嵓下细思量一场不着便道兮无贫德兮有邻五峰双磵谁主谁宾相靠而睡也象王回顾相唿而笑也狮子嚬呻噫不省这箇意修行徒苦辛双磵底五峰前块石上磨松烟多无一两字少有三百篇明明此意落谁边微风吹巖松鸣听愈好吟愈清浑崙一句子文彩甚分明笔下如何写得成左手执卷右手指示觌露不覆藏几人知此意回首台山锁寒翠对面抚掌两镜相照双磵与五峯冷地齐失笑唤作普贤还料掉达磨面壁而坐见成行货立雪求之还同蹉过须知罪犯弥天大来泛一杯千顷浪去携只履万重云自言传法传何法故我思君亦恨君万浪千波一苇横翩翩只影可怜生老萧若会截流句杨子江头放你行六代祖师竺干正眼震旦心宗一点水墨两处成龙至今匝地生清风诸缘息时伎俩尽矣了了常知不是不是莫被胡僧谩着你X无言说中广说信心洞然明白非去来今风病因兹转更深古佛无心知之者谁双峰点首石女攒眉错付黄梅箇小儿能与么去能与么回青松郁密白发摧颓岭南消息几时来字则不识宗说俱通如风吹水如日行空破荡箕裘是此翁宝公和尚鹰窠大士示现无方生于宋代老于齐梁杖头刀尺隐显全彰巍巍堂堂炜炜煌煌至今坐断独龙冈北宗菩提有树镜无尘玉兔怀胎入紫宸七百僧龙第一座信衣推与负舂人明上座大庾岭头提不起本来面目尚埃尘南枝不放春消息也是茫茫漏网人荷泽荷泽元来不姓高岭头一网竟难迯尔曹若不论知解知解无因到尔曹雪峰真觉禅师出岭超方九上三到一槌便成未是性燥诵过水偈闻色空义搅炒肝肠睡不成睡棒头领旨句下明宗夜半鳌山如鹤抛笼象骨岩高中有鳖鼻千五百人X中伤者几三毬并辊大用全提石火莫及电光罔追大地撮来如粟米粒今昔行人看之不出望州乌石日炙风吹万福曾郎眼戴双眉普化者风僧甚举止木铎一摇声在人耳邈吾真处点着便行咬生菜时触着便讳明头暗头拶着便转今日昨日扶着便醉或于道吾手里倒送鎗头或于临济面前满倾恶水如斯伎俩果能成褫人建立黄蘗宗旨者耶况其掣狂掣颠有头无尾是皆不迯大仰之谶盘山之记末后若不向东门南门西门北门覔箇走路定不免新妇子老婆禅小厮儿抚掌笑你邈得先师真鼻孔不相似大悲院里归驴鸣较些子蚬子师荒村古庙兮人绀宇莲宫师纸钱堆里兮人璎珞聚中师捞鰕摝蚬兮人打凤罗龙师鳣鲜枯藁兮人玉食雍容师与人隐显各异兮卷舒一同为华严之弟兮不入华严保社为洞山之子兮不绍洞山门风欲遯其迹迹愈着欲晦其名名愈崇夫能谨初护末不㳂他酒台盘兮人莫知师之所知师独乐其乐乐亦无穷果如是兮安有今日持短尺以量虗空磨淡墨以邈虗空者哉古庙炉灰冷长江烟水寒再三捞摝得难上酒台盘政黄牛湖水湖山面面奇烟云风月总新诗悠然句意不及X处也解将牛作马骑肩耸湖山瘦眼明湖水秋往来谁是伴白鹭与黄牛郁山主谿桥驴子失脚处百尺竿头进步时顶踵一时俱换了依前只是郁阇梨骑驴过溪桥一踏桥梁折桥边万朵山拊掌笑不歇言法华褰裳登九重走笔书十三两头俱不住临去又图南十六罗汉飞钖五天云冉冉泛杯南海浪悠悠一毫头上轻収拾不是冤家不聚头过河尊者前溪渌涨雨初晴浮笠波心掌样平伎俩由来只如此放教急急奔前程朝阳穿破衲檐前负日暖烘烘败坏重加补缀工尽大地人穷性命都卢札在一针锋待月了残经数黑豆子老和尚石上松根得意时自怜末后一句子只许天边明月知船子和尚机语相符句合头离钩三寸巳吞钩孤舟短棹都抛却直得朱泾水逆流亮座主X心与虗空讲未终一唿回首一开容勿言去后无消息云外西山翠扫空宗道者一双破草鞋无跟又无耳袈裟包不得拄杖挑不起只知赤脚下桐城不免桐城人笑你灵照女尽道家贫卖笟篱泼天富贵许谁知风前歛手一转语未必丹霞识得伊赞禅会图黄蘗掌沙弥大机之用谁担荷断际孤风不可追济北少年曾未委风光太子巳先知赵州不下禅床接二王折脚禅床接断薪犹堪伛坐揖高宾明知列土熏天富难鬪他家彻骨贫国一见代宗起立法地安然不动移振身而立亦相宜勿于起坐经行外别讨大唐天子师文宗嗜蛤蜊一点悲心擘不开镬汤衮处笑盈腮希奇之事朕深信是与君王说法来庄宗中原之宝搜索干坤宇宙间中原之宝祕形山若非呈似老兴化往往人将作等闲X李翱见药山千株松下谒癯仙冷淡烟霞别是天授与刀圭元不识却来携手水云边裴休捧佛请安名持来面目巳全彰出就呈机验当行千释迦文万弥勒都卢摄入一身光韩愈请益大颠去国迢迢路八千归心日夕九重天当机不领到家句且向途中快着鞭庞居士见马大师搅海狞龙头角露出林老虎爪牙张至今六合风云里浩浩来登选佛场灵照对丹霞觌露风猷第二机电光石火较迟迟丹霞去后无消息又见牢关把定时说无生话収拾山云海月情团栾鼻直眼眉横龟毛拂子兔角杖敲得虗空嚗嚗声灵照看日早晚明暗双双机夺机阿爷手里覔便宜果然老底能轻信输却日轮当午时庞大倚鉏而化老子先行行不到郎君末后太过生倚天衡岳㝡深处雨过寒光泼眼明X赞东山五祖和尚辊绣毬打瓦皷半巴音半鲁语心胆倾面目露不可描不可塑故天下称之曰东山演祖寂嵓忠和尚师之出处师之面颜云横楚甸雨过淮山阅其语录见其作用玉转珠回云兴泉涌寂嵓之道莫能形容我今赞之持尺量空北磵和尚调古风高神清气逸闻一唯陞素王之堂见微笑入空王之室恢恢绰绰兮以一而贯万寂寂寥寥兮会万而归一此岂非八十三住龙床角边南山之净慈佛照之真子北磵老贼者耶痴绝和尚破蛰之雷指南之龟斫圆玉斧刮膜金篦噫非师而谁广福聦长老𦘕无准顶相请赞这慈尊曾自赞煑不熟烧不烂有软顽没思筭秤须弥重四两量虗空阔丈半更有白仁二不是处付与无闻从公理断自赞东林彻长老请赞寒浦先零之姿古嵓后彫之操雪满颠一味寒酸云半肩十分枯藁任缘去住也随处有余信手拈来也用时恰好虽云理绝思惟其柰事关怀抱倚天长劒X用还磨分付明嵓彻长老虎丘惠长老请赞万里晴空一声霹雳尽大地人掩耳不及浩浩清风生八极祥符喜长老请赞三巖日煖经行地双径风清宴坐时昔不少年今不老如何描邈使人知圆通师孙福长老请赞虗空寥寥吾之体也万象纭纭吾之用也青山白云吾之宾朋也山色溪声吾之言论也作是说者𦘕师之所不能幻也夫𦘕师所不能幻者吾亦不知吾之为谁也故强名之曰石谿老冻身农也资寿溱长老请赞寒浦先零之姿古巖后凋之操雪满颠一味寒酸云拥肩十分枯藁任缘而住也触处有余随机而应也无适不可家法森严钳鎚糙暴承当者谁如溱长老西竺净长老请赞色见声求二俱不是离声色外转没巴鼻石火光中掣电影里要见石谿且莫瞌睡杨居士请赞水中之月镜里之形一顶春雪半肩秋云观而无观曰正观闻而无闻曰真闻𦘕工作汝汝即我居士识吾吾非君是兮非兮分不分赞之毁之徒云云小师正恭写松源掩室并师山行图请赞X父前行子后随不肖孙愚且痴三昧门各自知入深村草离离风前翻忆老杨岐清空片云古潭万象飘然何来湛然何往识则不识知而无知銕壁银山挨开者谁小佛事石田和尚入祖堂南北山中旧主人风光占尽便翻身故园理得闲田地别立风规斩斩新恭惟北山三十四世石田和尚大坐灵山分身宝寿正当此时去底是住底是与其去也㵎水留连山云把断与其住也难提招手土主点头毕竟如何一堂风冷淡千古意分明枯桩和尚入祖堂召大众云还知枯桩和尚落处么一生列列别别崖崖柴柴生铁为面具顽石作胸怀逢春不变有地难埋卜居杨子江心去恶毒声名巳上牌指牌云名牌在此枯桩安在若谓在在犹隔天涯不在不在大似未曾斋毕竟如何千古祖堂风凛凛莫言无位可安排无准和尚入塔浙东山浙西水折拄杖头无风浪起几回负清堕一笑同栖止今日与谁论此心万象森罗齐侧耳径山堂上佛鑑禅师大和尚剏万年正续为一代的传十有八年坐断五峰之顶百千三昧遨游幻剧之场暗号潜通真机密付双収双放半合半开方堪一义同X心未料兄弟十字藏身处没踪迹澄潭碧海卧泥牛没踪迹处勿藏身西岭东山蹲石虎炎天九夏氷雪满街白日晴空迅雷撼地正恁么时塔户一开入巳还闭一句作么生道时有白云都盖覆更无明月四山流痴绝和尚入祖堂召大众云山中前主人痴绝和尚归来也还见么良久云昔年离太白上灵山一片白云空往还去年辞鄮峰登法华高踪何处不吾家今朝双径相逢处古篆烟销日当午此时谁主复谁宾面面相看如是住如是住凤栖何待梧桐树逢庵源首座入塔一条嵴梁硬似铁七十余年拗不折落在钟山炉鞴中煅作炎天片片雪欲以无丝袱子歛而包之我恐包之不能欲向无缝塔中散而藏之我恐藏之不彻毕竟如何逢庵逢庵君宜自决昭觉土庵圭和尚起骨白刃搅蜀道日月晦冥而土庵无伤劫火燎蜀天虗空灰烬而土庵不热三十载一去一留而无去留之异八千里在彼在此而无彼此之别正恁么时如何分破北山西岭云夜深冷照峨嵋月智回首座锁龛智不到处全隐全露回互旁通还同染污尽力跳得出全身在里许一室寥寥竟日闲更须锁断奔驰路X淑副庄下火閙处番交静处插脚伟哉淑副庄举火云透过这一着这一着那一着开眼也着合眼也着清上座下火绝点纯清逈无边际如是病源流注未巳夜来彻底尽掀翻家家门前火把子吉州信上座下火具决定信信箇什么庐陵米价相应直下更无两箇信位既尔人位作么生掷下火把云不得唤作火坚庄主锁龛坚密身绝依怙一一尘中如是而住坚庄主一回把定牢关管取月圆当户荣上座起龛枯者任其枯荣者任其荣二边都不犯一劒自风生莫逐前时行处行荣上座却向甚处行上马见路觉上座下火不忧念起唯恐觉迟觉亦是病何药可医都放下莫思惟精金入火自光辉宗侍者下火我此一宗得之㝡难得之犹易传之为难难难城西白雪阳春曲今日分明为一弹掷火把云急着眼看理大师下火理既如是事作么生当机一喝拂袖便行如斯参到无参处正好全身入火坑X海维那下火心径绿苔生海门红焰起四十四五年只行到这里只这里犹未是胜热婆罗门火聚刀山看你海维那逢场作戏迳水头下火以火划一划云只者一迳踏着便是几回拨水求波几回拨波求水夜半三更洗面时无端摸着娘生鼻摸着后如何全身跳入火坑要你无风浪起源侍者下火攒簇不得底病㕮咀不及之药志源侍者惟巳自知举世良医不知落着源侍者自知底都拈却把火入牛栏一着高一着印上座下火去即印住剔起眉毛眼卓竖住即印破上下四维都属我去住还同印破时澄潭不许苍龙卧正恁么时如何天寒只宜向火选塔主下火塔中主谁委悉眼卓朔鼻脩直相共行不相识谩道今年七十七还见么根选圆通斯为第一石谿佛海禅师语录卷下X新添降魔图序佛出世之初魔外炽然有千子鬼母种类甚多噉人子女天上人间患之佛于是取其最爱之子以琉璃钵覆之母既失子啼哭徧寻佛唿其来指儿还之鬼母役所部诸兵将尽神力钵不能动佛问汝之爱子与人之爱子同耶异耶鬼母悔谢礼拜发愿自今巳往见人之子女犹我之子女或有求子女者我当副彼所祷才发心巳钵自揭开抱子而去法高一丈魔高一丈但邪正殊途耳传云微有念生即阴界所摄魔宫鬼窟杂处其中昏昏长夜合眼做梦靡所不至佛悲怜之以大智光明如日悬空破彼幽暗悉使开眼见明舍邪归正𦘕师笔端三昧幻出降魔图有深旨焉观此图者倘能顿见善恶邪正之念未形之前则孰为佛邪孰为魔耶苟或未然亦宜自警淳祐乙巳重阳后十日虎丘住山老僧石溪心月书于致爽书遯斋居士题后昔之高人达士如王逸少陶渊明未甞不入吾之保社本朝东坡山谷诸大老又出入游戏者也书楼遯斋居士豪放奇伟襟韵洒落莫年隐居飞来峯下四X海禅衲重迹户外心月以枌榆之旧复来冷泉始终相与厚甚居士戏笑怒骂皆成文章独所题海上人世系于身后始得快观思居士而不复见其绝尘之韵尚于此髣髴焉淳祐庚戌立夏日石溪心月书沧洲叟观于苕溪之渔湾精舍时淳祐辛亥中春丁巳开光明藏疏大光明藏橘洲昙少云秉史笔勾索佛祖机缘摭而为书使学者详其旨归于宗门非小补也然后人传写争宝之而真赝相半四明明禅人校定元本刊行须得同志之士与贤士大夫相助发挥之重说偈曰佛祖亲传真命脉橘洲笔底发渊源郁乎光𦦨十万丈只贵知音一印传宝祐乙卯自恣日径山石溪心月书示无象静照禅者过海访此未久动容瞬目吐露不凡因作颂见示可敬倘跂步前哲不患不与之把手同行也僧问赵州一物不将来时如何州云放下着僧云一物不将来放下箇什么州云放不下担取去僧大悟于言下且道那里是这僧悟处试着意看去切不必理会得与不得宜以悟为则所谓不患不与前哲把手同行当立地以待搆取照宜勉之乙卯孟冬径山老比丘心月X山偈奉饯九江纯禅者归东林受业灵隐石溪心月年来佛法带誵讹十卜干千不较多寄语东林略擡手看伊眼脑是如何淳酉中秋书于灵鹫一峰灵隐老石溪偈送纯禅者词语出人意表墨光辉耀今昔佛法誵讹处具眼脑者辨诸育王德明拜书石溪十卜千干后世千干十卜不是佛法誵讹祗是千干十卜鲁山德儒九拜溪声广长舌相昼夜时时流布不是眼里闻知谁识者箇章句天童云岫书御书传衣菴记径山兴圣万寿禅寺住持石溪师心月来见其里人前史臣杨栋于余杭普救寺出书袖中请曰心月蒙恩宣赐御书勒之翠珉乞文为记臣栋读其书曰心月师掩室掩室师松源嘉泰壬戌松源将亦寂于灵隐时掩室住云居千里而遥群弟子纷然拈所传X衣莫知所付乃问四众曰没量大汉为什么擡脚不起又曰开口不在舌头上有语即授衣南北山禅衲千数无一契者乃嘱徒弟宗礼曰留寘吾塔所三十年后当有的孙来住此山可以付之迨淳祐丙午心月自虎丘被旨继其席开堂之日宗礼慧渊从众中出捧衣宣言曰师翁密有悬记付嘱如是心月叹曰昔二十四祖师子尊者四世而传二十有二人然必以传衣定正嗣余皆傍出大阳延禅师老无的传一日谓浮山瑯瑘二师曰吾道非远即觉对曰吾二人皆有父母矣大阳垂涕乃以皮履布裰遗浮山曰汝为我择人付之后得青华严大振曹洞一宗彼颜面不觌尚尔吾甞依师于此闻举铁酸饀作么生咬吾拟对师云不是不是心疑之辞归乡再来而师巳矣今得此岂偶然哉受衣之翌日宗礼忽书偈别众曰吾事毕矣端坐而化事由是播传往往闻天上心月自迁径山即挈衣与俱结茆藏之以俟来者壬子七月菴成内臣宣上旨以御书传衣石溪四大字赐臣僧心月臣僧懽抃得未曾有兹欲纪述之以诒无穷臣栋曰此宸翰也敢不谨记昔夫子作春秋吴用夷礼则夷狄之而世传古篆呜唿吴延陵季子之墓者以为夫子之所书也夫季子所行岂尽合于圣门而圣人与之者亦曰吴之贤人云尔殿阁风清优游泮奂肆笔而遂及此与孔子之意宁有异哉虽然窃有感焉佛生于葱岭之西无羲黄尧舜X禹汤文武以为之君师无易书诗春秋以牖其知觉无五礼六乐庶政百度以节其情养其体乃能自用其智之所及谓宇宙之内四体之中有一事焉至贵至重名之曰宝于百千万众默付一人次第传授以入中国年岁浸久支分派别各有源委绵绵延延未甞断绝夫所谓一事者口不能道而得者心自知之不得者不敢与如月所叙无义语是其机指也其有弃民业而学之者痴坐饱餐而不知求此事则其徒相与非而咲之有劬身苦心尽老而不得则泣涕懊恨往往以身为膏无罪而节解彼岂不知爱其身哉以为吾学此事而不知此事虗枉此生其痛愤之心甚于然身截骨也未暇问所学之是否为人弟子不当如是邪易曰圣人以此洗心退藏于密曰此者必有其事曰密者必有其处也孔子曰逝者如斯夫又曰造次必于是曰斯曰是又必直指一事明矣孟子曰若孔子则闻而知之夫子五百年之间所闻者谓何而知何事乎韩昌黎亦曰尧以是传之舜以是者以何事也况乎吾圣人之言则又明白快截无有所隐非若无义语之善遁然而彼之一事其徒之传之也如彼此之一事则谁当求之谁当知之欤由是观之则夫云章之所以被乎此者其亦有以愧天下之为学者不能求其师之所传为何事而皆不以为非不能知其师之所传为何事而皆不以为耻书外之意不言之教是岂可以蠡测管窥哉吾君之赐大X矣又不可以不记也径山以游火中微石溪至卖衣钵买粮饱其众朞年偿山门逋六十万缗明年创大觉杰阁数斥余衣供役景象复振师俗姓王世居眉青神之濑姥母杨氏臣栋之族也宝祐三年四月壬午朝散大夫集英殿修撰提举江州太平兴国宫赐紫金鱼袋臣杨栋谨记并书中奉大夫试尚书工部侍郎兼同修国史实录院同修撰兼资善堂翊善建阳县开国男食邑三百户赐紫金鱼袋臣蔡抗篆额小师臣僧正知立石云顶演和尚送石谿出关见云居掩室和尚法语道人行处寸草不生眼观东南意在西北也是家常茶饭有般汉恰似杀人了及乎推勘硬不肯招认忽然业镜一照冤家见前当时口似匾担若也未能如此不免挑囊负钵拨草瞻风闭目藏睛三二十年向鬼窟里作梦不然被无知阿师教坏唤钟作瓮鼻孔辽天弟子与师俱陷王难月侍者相从既久一日谓予曰近闻衲子辐凑云居亦愿効瞎驴趂队可否予谓之曰仆虽在先师会中与渠友善但见其喫饭疴屎鼻直眼横而不知其为何人也汝若具眼行自辨之嘉定戊辰季秋紫云演老书X石谿未离云顶行脚未到处要须到既见云居开口不得处要须道执侍半年如矢在弦上知而不自发至于龙袖拂开如箭在的中发而不自知虽然早年见松源于北山下是此话巳行若谓开得口后方有此录脑后犹欠石溪一锥在宝午夏五住径山偃溪䟦