礼书纲目采辑羣书目钦定四库全书经部四礼书纲目采辑羣书目礼类五正经十三部仪礼周礼礼记易书诗春秋左氏传春秋公羊传春秋谷梁传论语孝经孟子尔雅附经四种大戴礼国语孔子家语伏生尚书大传杂书八种汲冡周书吕氏春秋贾谊新书刘向説苑刘向新序刘向列女传刘向世本班固白虎通子书五种管子庄子荀子淮南子孔丛子兵书五种握机经三略六韬司马法李靖对史书四种史记汉书后汉书资治通鑑类书一种杜氏通典字书算书各一种许慎説文解字九章算术宋儒集六种仪礼经传通解朱子文集朱子语类朱子易学启䝉陈祥道礼书蔡氏律吕新书凡四十八种目录钦定四库全书卷礼书纲目目录卷首上朱子乞修三礼札子朱子考定汉书艺文志孔颕达礼记正义序略贾公彦仪礼篇次説贾公彦序周礼废兴录略陈祥道礼书序略杨复序丧祭礼通解张宓刋丧祭二礼卷首中朱子论编礼书卷首下朱子论礼纲领朱子仪礼释宫卷一士冠礼嘉礼一筮日戒賔筮賔宿賔为期陈器服即位迎宾始加再加三加醴冠者冠者见母字冠者宾出就次冠者见兄弟賛者及姑姊奠挚于君及卿大夫乡先生醴宾醮杀牲醮孤子冠庶子冠母不在冠义嘉礼二卷二士昏礼嘉礼三纳采问名醴宾纳吉纳征请期陈器馔亲迎妇至妇见醴妇妇馈飨妇飨送者庙见壻见妇之父母昏义嘉礼四卷三冠昏礼记嘉礼五通论天子诸侯冠礼冠变礼女子笄嫁娶不娶同姓天子诸侯大夫昏礼庶人昏礼昏变礼不改嫁归宁出妻卷四乡饮酒礼嘉礼六篇目谋宾介戒宾介设席陈器速宾迎宾献宾宾酢主人主人酬宾主人献介介酢主人主人献衆宾一人举觯乐宾立司正司正举觯旅酬二人举觯彻爼燕宾出有遵者拜礼息司正乡饮酒义嘉礼七卷五燕礼嘉礼八戒群臣陈器馔即位命宾及执事者纳宾主人献宾宾酢主人主人献公主人受公酢主人酬宾媵爵于公公为宾举旅主人献孤卿再媵爵公为卿举旅主人献大夫乐賔升歌公为大夫举旅乐宾笙间合立司正彻俎燕主人献士射宾媵爵于公公为士举旅主人献庶子以下无算爵宾出燕义嘉礼九卷六公食大夫礼嘉礼十戒宾宾从陈器馔迎宾即位拜至举鼎载俎设正馔宾祭正馔设加馔宾祭加馔宾正食侑币卒食宾出拜赐食上大夫礼不亲食公食大夫义嘉礼十一卷七飨食燕记嘉礼十二卷八养老嘉礼十三通论歴代养老养老礼尚齿卷九乡射礼嘉礼十四篇目戒宾设席陈器张侯速宾迎宾献宾宾酢酬宾献衆宾一人举觯献大夫大夫酢乐宾立司正司正举觯请射诱射初射获而未释获取矢再请射再射释获宾主大夫衆宾射取矢视算饮不胜者献获者及释获者三请射三射用乐取矢视算饮不胜者三射毕旅酬二人举觯彻俎燕宾出拜赐息司正卷十大射仪嘉礼十五戒百官张侯设乐陈设器席即位讲立宾及执事者纳宾主人献宾宾酢主人主人献公主人受公酢主人酬宾媵爵于公公为宾举旅主人献孤卿再媵爵公为宾若孤卿举旅主人献大夫乐賔立司正请射诱射初射获而未释获取矢再请射公及诸公卿大夫射取矢视算饮不胜者献服不献释获者三请射三射用乐取矢视算饮不胜者三射毕公为大夫举旅彻俎燕主人献士及祝史等宾媵爵于公公为士举旅复射献庶子左右正内小臣无算爵宾出公入卷十一三射记嘉礼十六总要天子射仪诸侯以下射仪武射射义嘉礼十七卷十二投壶嘉礼十八请投就筵设壶中请宾及主人命奏乐投数算饮不胜者三投庆多马嘉事杂记嘉礼十九乡饮饮酎大饮燕食宗族饫飨食杂事归脤贺庆卷十三士相见礼宾礼一请见复见士见大夫尝为臣者见大夫相见言视请退长者请见士相见义宾礼二卷十四聘礼宾礼三篇目图事命使介具赍币授使币释币于祢及行受命于朝遂行过他国习仪及竟三展币郊劳至朝致馆设飱聘享聘享夫人有言礼宾私觌介私觌公送宾问劳卿大夫劳归饔饩问卿宾私面于卿介私面于卿宾问尝使者主国大夫有故夫人归礼大夫饩介宾食飨燕羞献大夫飨食宾介还玉贿礼主君就宾馆拜赐遂行赠送归反命礼门及祢遭主国丧聘君薨私丧宾介卒小聘聘义宾礼四卷十五王朝邦国遣使礼宾礼五邦国遣使于王朝王朝遣使于邦国诸侯相见礼宾礼六相朝㑹遇卷十六觐礼宾礼七篇目至郊郊劳赐舍戒日受舍释币于祢觐享请事王劳赐车服飨礼乃归朝事义宾礼八卷十七㑹同礼賔礼九总要戒令戒具起徒役从行仪卫祭告祷祠止舍诰戒㑹同盟约礼宾反行小㑹同廵守宾礼十卷十八丧服凶礼一篇目斩衰三年齐衰三年齐衰杖期齐衰不杖期齐衰三月殇大功九月七月大功正服九月繐衰既葬除之小功殇五月小功正服五月缌麻三月卷十九补服凶礼二补斩衰补齐衰三年补齐衰杖期补齐衰不杖期补齐衰三月补大功补小功补缌补五世袒免补心丧三年补弔服加麻补弔服卷二十丧服变除凶礼三疾病改服始死变服饭含变服小歛变服奉尸侇于堂变服大歛变服成服筮宅卜日变服启殡朝祖柩行变服𦵏及反哭变服虞变服既虞卒哭受服卒哭变服既葬除服不杖以下各以月数除服祔变服练筮日筮尸变服练受服除服大祥筮尸变服大祥除服禫易服既孤易服并有丧服久不葬服受弔变服税服杂记丧服之变卷二十一丧服制度凶礼四总要冠制首绖制弁绖制笄纚髻髪免髦之制妇人笄总髽制衰裳制妇人衰制要绖带制妇人要绖带制钖衰缌衰疑衰之制深衣麻衣长衣中衣之制杖制屦制丧车之制卷二十二丧服义凶礼五卷二十三士丧礼上凶礼六篇目始死复楔齿缀足始死奠帷堂命赴拜宾室中位君使人弔君使人禭亲友禭为铭陈沐浴袭饭含之具沐浴饭含袭设重置铭陈小敛衣绖带奠小歛奉尸侇于堂拜宾袭绖小歛奠有禭者设燎陈大歛衣奠及殡具彻小歛奠帷堂大歛殡大殓奠丧次君视歛成服拜君命及宾朝夕哭彻大歛奠朝夕奠朔月奠荐新筮宅井椁献明器卜葬日卷二十四士丧礼下凶礼七请启期陈朝祖奠具启朝祖荐车设奠荐马请祖期载饰柩陈器祖奠荐马请葬期公赗亲宾赗奠赙赠陈遣奠遣奠重出车马奠器从读赗柩行公使人赠至圹窆反哭卷二十五士虞礼凶礼八篇目陈馔具门外位门内位设馔飨神迎尸尸食主人酳尸尸醋主人主人献祝主人献佐食主妇亚献主妇献祝佐食宾长三献祝告利成尸出阳厌事毕卷二十六丧大记上凶礼九总要始死复始死奠戒臣民迁尸楔齿缀足帷堂命赴哭位受含禭币玉为铭陈沐浴袭饭含之具沐浴饭含袭受弔陈小歛衣奠小歛奉尸侇于堂拜宾彻始死奠袭带绖小歛奠代哭设燎陈大歛衣及殡奠具彻小歛奠大歛殡大歛奠成服殡后受弔陈寳器居庐朝夕哭彻大歛奠朝夕奠朔月月半殷奠卜宅井椁献明器卜𦵏日卷二十七丧大记下凶礼十陈朝祖奠启朝祖奠荐车马载饰棺陈明器祖奠谥诔大遣奠包奠读赗柩行至圹窆反哭虞祭作主卷二十八卒哭祔练祥禫记凶礼十一卒哭祔练大祥禫吉祭忌日卷二十九丧通礼凶礼十二主后祝相名位财用哀戚哭踊容貎拜拱言语饮食居处动作卷三十奔丧凶礼十三奔亲丧奔齐衰以下丧奔母丧妇人奔丧奔亲丧不及殡奔齐衰以下丧不及殡闻亲丧不得奔除丧后奔丧齐衰以下为位哭无服臣哭君哭诸侯丧变礼凶礼十四闻丧并有丧道有丧因吉而凶因凶而吉卷三十一弔礼凶礼十五弔赠丧执事㑹葬哀有丧卷三十二丧礼义凶礼十六卷三十三灾变礼凶礼十七总要天地大烖凶札水火兵宼亡邑失国子卯卷三十四祭法吉礼一卷三十五天神吉礼二祀天祀五帝及五人帝五人神祀日月祀星辰祀司中司命飌师雨师卷三十六地示吉礼三祭地祭社稷祭五祀祀四望祭山川卷三十七百神吉礼四总要六宗四方四类司民司禄先帝先圣先师有功无主后髙禖借田田祖蜡及百物时及寒暑司寒难侯爟㸑行及先卜贞卜牲马禜酺卷三十八宗庙吉礼五庙制妣庙祖宗庙主守藏卷三十九特牲馈食礼吉礼六篇目筮日筮尸宿尸宿宾视濯视牲告期视杀陈设即位设隂厌迎尸正祭主人酳尸尸醋主人主人献祝佐食主妇亚献尸尸醋主妇主妇献祝佐食宾三奠尸尸奠爵主妇致爵于主人主人致爵于主妇宾终三献主人献宾及衆宾主人酬宾主人献兄弟主人献内宾宗妇长兄弟为加爵衆宾长为加爵尸奠爵嗣举奠弟子举觯于长兄弟告祭设羞旅酬无算爵利献尸及祝告利成尸出籑彻俎阳厌事毕卷四十少牢馈食礼上吉礼七篇目筮日筮尸宿尸及宿诸官为期视杀视濯陈设举鼎载俎设隂厌迎尸正祭主人酳尸尸醋主人主人献祝佐食主妇亚献宾长三献告利成尸出庙彻肵俎行籑巻四十一少牢馈食礼下吉礼八将傧尸彻馔燅尸俎议侑主人迎尸鼎俎入主人授尸几主人献尸载俎尸卒爵主人献侑尸酢主人主妇献尸及侑主妇致爵于主人尸酢主妇宾长三献尸尸奠爵主人酬尸设羞主人献宾辩主人酬宾主人献兄弟主人献内宾主人献私人宾长终三献旅酬兄弟举觯于长兄弟衆宾长献更为旅酬无算爵送尸不宾尸正祭主人献主妇献宾长献主人献衆宾兄弟内宾私人次宾长献无算爵利献告利成尸出彻俎籑阳厌事毕巻四十二天子诸侯庙享吉礼九祭主禘祫时祫时享养牲卜日斋戒戒具修庙卜尸祭前夕涤濯陈设省眂祭日陈设入庙即位祝迎尸祼朝践馈献荐熟祝祭于祊朝献因祭䇿命再献献诸臣及加爵乐尸上嗣举奠旅酬无算爵礼毕送尸馂彻绎报祭月日之祭荐新告朔祭殇巻四十三诸侯迁庙吉礼十将迁斋殡宫告迁奉主入新庙祭告事毕诸侯衅庙吉礼十一巻四十四祭通礼吉礼十二总要神位尸巫祝卜筮择士戒具斋戒禁令为期省视出路临祭容貎事尸献数祝号受爵彻礼毕送尸守瘗致福不与祭废祭失礼巻四十五因祭吉礼十三立君建国巡守朝㑹行师田猎生子立嗣婚嫁祈穰天地大烖六沴凶旱疾病丧𦵏盟诅衅巻四十六祭物吉礼十四总要牺牲粢盛庶羞酒齐祭器祭服乐舞薪茅杂物杀礼卷四十七祭义吉礼十五巻四十八兵制军礼一民兵衞兵陈法卷四十九武备军礼二马兵器总要车甲兵弓矢金鼓旌旗财用守御巻五十征伐军礼三天子亲征总叙卜出军起师告祭授兵衅主器师行军中誓禁祈祷战陈告克赏戮师有功归师不功归命将出征诸侯伐国应敌巻五十一军通礼军礼四总要兵柄用兵军容赏罚巻五十二田役军礼五通言田役田役大均大封巻五十三歴数通礼一治歴占候壶漏卷五十四夏小正通礼二周月通礼三巻五十五月令通礼四卷五十六制国通礼五分土建国迁国卷五十七职官上通礼六上古官歴代官制之略周礼天官之属地官之属春官之属夏官之属秋官之属冬官卷五十八职官下通礼七侯国之官大夫之官爵禄任官巻五十九封建通礼八畿服之制分封之制牧伯之制封国之礼封帝王后治邦国之法黜陟寓公都邑卷六十内治通礼九通论王宫内事亲蚕命臣妻慎始后夫人侍君胎教生子立世子世子事君父齐家卷六十一朝廷礼通礼十通论师保朝仪出入仆从之仪号令复逆膳羞听朔耕借卷六十二政事上通礼十一总要通言民政居民民数乡邑之政农政工政卷六十三政事下通礼十二市政门闗之政道路之政怀逺之政凶札之政恤穷之政医药之政恤死之政坟墓之政火政氷政酒政草木禽兽之政杂禁令卷六十四井田通礼十三经畍授田卷六十五财赋通礼十四三代田税虞夏赋贡殷周赋法贡法财用泉币卷六十六学制通礼十五设学国学之教释奠释菜乡学之教选举卷六十七学记通礼十六大学通礼十七中庸通礼十八卷六十八教太子通礼十九书数通礼二十卷六十九五宗通礼二十一宗法宗支宗支服制宗支祭法事宗之礼亲亲姓氏亲属记通礼二十二宗族母党妻党婚姻巻七十名器上通礼二十三总要名号衣服巻七十一名器下通礼二十四宫室车旗玉器挚节杂器制度权衡卷七十二刑辟通礼二十五刑制听断赦宥八议顺时令约剂复讐卷七十三卜筮通礼二十六卜筮筮法占梦巻七十四礼记通礼二十七卷七十五礼乐记通礼二十八卷七十六曲礼曲礼一通言容节瞻视之容坐立拜揖步趋奉持之容居处斋洁之事言语之礼饮食之礼问道之礼乗车之礼仆御之礼从宜从俗杂记卷七十七内则曲礼二事亲事长男女之别夫妇之别御妻妾胎教生子教子卷七十八孝经曲礼三经一章传之首章传之二章传之三章传之四章传之五章传之六章传之七章传之八章传之九章传之十章传之十一章传之十二章传之十三章传之十四章论孝附巻七十九少仪曲礼四年齿差等品节洒埽应对进退侍食弟子职曲礼五内则蚤作受业对客馔馈乃食洒埽执烛请衽退习卷八十臣礼曲礼六通论始见朝君侍坐侍食献赐侍疾恭敬谏诤去国死节复讐卷八十一乐制乐一歴代乐制乐事卷八十二钟律乐二造律十二律长围径之数黄钟十一律之实黄钟生十一律十二律三分损益上下相生十二律正变倍半之法五声律生五声变声旋宫八十四声图六十调图候气审度嘉量谨权衡钟律义乐三卷八十三乐器乐四总要金之属石之属丝之属竹之属匏之属土之属革之属木之属乐县卷八十四歌舞乐五乐歌小雅六诗谱周南召南六诗谱乐舞卷八十五乐记乐六附录卷上论律吕卷中论律吕卷下深衣考误等谨案礼书纲目八十五卷国朝江永撰永字慎修休宁人其书大畧依经传通解为之而间有异同多能补所未及如士冠礼屦夏用葛以下五十字本在辞后记前而通解移置经文陈器服节末是书亦因之此其沿袭未改者他如士昬记父醮子命之辞曰以下三十一字通解列在陈器馔节下而是书改列在亲迎节下又通解以记文妇入三月然后祭行二句别为祭行一节在奠菜节之前而是书以此二句附于庙见节之末葢是书庙见即通解之所谓释奠也揆以礼意较通解为有伦次又通解割士冠记无大夫冠礼而有其婚礼以下四句谓当在家语冠颂内疑错简于此经颇涉臆断是书则仍记文之旧不从通解尤为详慎葢通解本朱子未定之书不免小有出入永引据羣经补其罅漏实于礼义有禆即实于朱子为有功视胡炳文辈务博笃信之名而实非朱子之志者识趣相去逺矣干隆四十三年七月恭校上总纂官纪昀陆钖熊孙士毅总校官陆费墀序礼书纲目序礼乐全经废缺久矣今其存者惟仪礼十七篇乃礼之本经所谓周监二代郁郁乎文者此其仪法度数之略也周礼为诸司职掌非经曲正篇又逸其冬官盖周公草创未就之书礼记四十九篇则羣儒所记录或杂以秦汉儒之言纯驳不一其冠昏等义则仪礼之义疏耳自三礼而外残编逸义亦或颇见于他经论语孟子尔雅春秋内外传大戴家语孔丛等书诸子则管子荀况汉儒则伏生贾谊刘向班固之徒亦能记其一二然皆纷纶散出无统纪至于声律器数则又絶无完篇乐记但能言其义已失其数矣夫礼乐之全虽不可复见然以周礼大宗伯攷之礼之大纲有五吉凶军宾嘉皆有其目其它通论制度之事与夫杂记威仪之细者尚不在此数乐则统于大司乐其律同度数铿锵鼓舞亦必别有一经与礼相辅窃意制作之初当如仪礼之例事别为篇纲以统目首尾伦贯条理秩然所谓经礼三百曲礼三千者此也散逸之余仪礼正篇犹存二戴之记者如投壶奔丧迁庙衅庙之类已不可多觏其他一篇之中杂录吉凶一事之文散见彼此又或殷周异制传闻互殊学者末由观其聚则亦不能㑹其通夫礼乐之全已病其阙略而存者又疾其纷繁此朱子仪礼经传通解所为作也朱子之书以仪礼为经以周官戴记及诸经史杂书补之其所自编者曰家礼曰乡礼曰学礼曰邦国礼曰王朝礼而丧祭二礼属之勉斋黄氏其编类之法因事而立篇目分章以附传记宏纲细目于是粲然秦汉而下未有此书也顾朱子之书修于晚岁前后体例亦颇不一王朝礼编自衆手节目阔疎且未入疏义黄氏之书丧礼固详宻亦间有漏落祭礼未及精专修改较丧礼疎宻不伦信斋杨氏有祭礼通解议论详赡而编类亦有未精者盖纂述若斯之难也永窃谓是书规模极大条理极宻别立门目以统之更为凡例以定之盖裒集经传欲其该偹而无遗釐析篇章欲其有条而不紊尊经之意当以朱子为宗排纂之法当以黄氏丧礼为式窃不自揆为之增损櫽括以成此编其门凡八曰嘉礼曰賔礼曰凶礼曰吉礼皆因仪礼所有者而附益之曰军礼曰通礼曰曲礼皆补仪礼之所不备乐一门居后总百有六篇八十有五卷凡三代以前礼乐制度散见经传杂书者蒐罗略备而篇章次第较通解尤详宻焉又采汉唐以来诸家序论与朱子所以欲编礼书论列纲领者别为首三卷以提其要深衣为古人法服先儒沿疏有误别为考误一巻律学精深有钟律正篇存古制复为律吕管见二卷皆附书末将俟当世君子论定焉屡易稿成书名曰礼书纲目盖八门为总纲而八篇则纲中之纲也篇分章叚为目而事之繁碎者又有细目则目中之目也依朱子例当入释文音疏与后儒论説依黄氏杨氏例当增丧服图式丧服古今沿革及宫庙器服儒节仪制等图其书甚鉅非私家所能就姑缮写本文及旧註弆藏之异日圣朝有制作命儒臣重加纂辑庶成大备完书是书或可为粉本耳夫礼乐精微广大所以安上治民移风易俗者在是先儒于煨烬亡轶之余勤勤补缀具有深指肤学何敢与知顾敢以其谫陋之识輙更已成之绪盖欲卒朱子晚年惓惓之志兼备他时採择虽僣妄有不辞也世之君子取通解正续三书参之是编攷其本末究其详略异同之故或亦谅永之心也夫婺源后学江永序礼书纲目卷首上钦定四库全书礼书纲目卷首上婺源江永撰朱子乞修三礼札子臣闻之六经之道同归而礼乐之用为急遭秦灭学礼乐先坏汉晋以来诸儒补缉竟无全书其颇存者三礼而已周官一书固为礼之纲领至其仪法度数则仪礼乃其本经而礼记郊特牲冠义等篇乃其义疏耳前此犹有三礼通礼学究诸科礼虽不行而士犹得以诵习而知其説熙宁以来王安石变乱旧制废罢仪礼而独存礼记之科弃经任传遗本宗末其失已甚而博士诸生又不过诵其虚文以供应举至于其间亦有因仪法度数之寔而立文者则咸幽㝠而莫知其源一有大议率用耳学臆断而已若乃乐之为教则又絶无师授律尺短长声音清浊学士大夫莫有知其説者而不知其为阙也故臣顷在山林尝与一二学者攷订其説欲以仪礼为经而取礼记及诸经史杂书所载有及于礼者皆以附于本经之下具列註疏诸儒之説略有端绪而私家无书检閲无人抄写久之未成㑹䝉除用学徒分散遂不能就而钟律之制则士友间亦有得其遗意者窃欲更加叅考别为一书以补六艺之阙而亦未能具也欲望圣明特诏有司许臣就秘书省关借礼乐诸书自行招致旧日学徒十余人踏逐空闲官屋数间与之居处令其编类虽有官人亦不系衔请俸但乞逐月量支钱米以给饮食纸札油烛之费其抄写人即乞下临安府差拨贴书二十余名候结局日量支犒设别无推恩则于公家无甚费用而可以兴起废坠垂之永久使士知寔学异时可为圣朝制作之助则斯文幸甚取进止朱子考定汉书艺文志汉书艺文志礼古经五十六卷经十七篇记百三十一篇明堂隂阳三十三篇王史氏二十一篇曲台后仓九篇明堂隂阳説五篇周官六篇传四篇刘歆曰易曰有夫妇父子君臣上下然后礼义有所错而帝王质文世有损益至周曲为之防事为之制故曰礼经三百威仪三千及周之衰诸侯将踰法度恶其害已皆灭去其籍自孔子时而不具至秦大坏汉兴鲁髙堂生传士礼十七篇讫孝宣世后仓最明戴德戴圣庆普皆其弟子三家立于学官礼古经者出于鲁淹中及孔氏与十七篇文相似多三十九篇及明堂隂阳王史氏记所见多天子诸侯卿大夫之制虽不能偹犹瘉仓等推士礼而致于天子之説孔颕达礼记正义序略夫礼者经天地理人伦本其所起在天地未分之前礼者理也其用以治则与天地俱兴但于时质畧物生则自然而有尊卑若羊羔跪乳鸿雁飞有行列岂由教之者哉是三才既判尊卑自然而有但天地初分之后即应有君臣治国但年代緜逺无文以言案谯周古史考云伏羲制嫁娶以俪皮为礼则嫁娶嘉礼始于伏羲也案帝王世纪云神农始教天下种谷故号曰神农案礼运云夫礼之初始诸饮食燔黍捭豚蒉桴土鼓又明堂位云土鼓苇籥伊祁氏之乐又郊特牲云伊耆氏始为蜡蜡即田祭与种谷相协土鼓苇籥又与蒉桴土鼓相当故熊氏云伊耆氏即神农也既云始诸钦食致敬鬼神则祭祀吉礼起于神农也又史记云黄帝与蚩尤战于涿鹿则有军礼也易系辞黄帝九事章云古者葬诸中野则有凶礼也又论语撰考云轩知地利九牧倡教既有九州之牧当有朝聘是賔礼也若然自伏羲以后至黄帝吉凶賔军嘉五礼始具其唐尧则舜典云修五礼其文亦见经类于上帝则吉礼也百姓如丧考妣则凶礼也羣后四朝则賔礼也舜征有苖则军礼也嫔于虞则嘉礼也虞夏商周各有当代之礼夏商亦有五礼但书篇散亡故据周礼有文者而言明堂位云周公摄政六年制礼作乐所制之礼则周官仪礼也仪礼今行于世者唯十七篇而已故汉书艺文志云汉初髙堂生传礼十七篇是也至武帝时河间献王得古礼五十六篇献之又郑康成六艺论云后得孔子壁中古文礼凡五十六篇其十七篇与髙堂生所传同而字多异其十七篇外则逸礼是也其周礼汉书説河间献王开献书之路得周官有五篇失其冬官一篇乃购千金不得取考工记以补其阙礼记出自孔氏但正礼残缺无复能明至孔子没后七十二之徒共撰所闻以为此记或录旧礼之义或录变礼所由或兼记体履或杂序得失中庸是子思伋所作缁衣公孙尼子所撰郑康成云月令吕不韦所修卢植云王制汉文时博士所录其余衆篇未能尽知所记之人也贾公彦仪礼篇次说戴德戴圣与刘向别录十七篇次第皆冠礼第一婚礼第二士相见第三自兹以下则异刘向别录即此十七篇之次是也皆尊卑吉凶次第伦叙故郑用之至大戴即以士丧第四既夕第五士虞第六特牲第七少牢第八有司第九乡欵第十乡射第十一燕礼第十二大射第十三聘礼第十四公食第十五觐礼第十六丧服第十七小戴于乡饮乡射燕大射四篇亦依别录次第而以士虞第八丧服第九特牲第十少牢第十一有司第十二士丧第十三既夕第十四聘礼第十五公食第十六觐礼第十七皆尊卑吉凶杂乱故郑皆不从之仪礼见行事之法贱者为先故以士冠为先无大夫冠礼诸侯冠礼次之天子冠又次之婚礼亦士为先大夫次之诸侯次之天子为后诸侯乡饮酒为先天子乡饮酒次之乡射燕礼以下皆然又以冠婚士相见为先后者以二十而冠三十而娶四十强而仕即有贽见乡大夫见己君之等又为乡大夫州长行乡饮乡射之事已下先吉后凶凶尽则行祭祀吉礼次序之法其义可知贾公彦序周礼废兴录略周公制礼之日礼教兴行后至幽王礼仪纷乱至于孔子更脩而定之时已不具孔子卒后复更散乱故艺文志云礼经三百威仪三千及周之衰诸侯将踰法度恶其害已灭去其籍自孔子时而不具至秦大坏汉兴至髙堂生博士传十七篇孝宣世后仓最明礼戴德戴圣庆普皆其弟子三家立于学官案儒林传汉兴髙堂生传礼十七篇而鲁徐生善为容孝文时徐生以容为礼官大夫而瑕丘萧奋以礼至淮阳太守孟卿东海人也事萧奋以授后仓后仓説礼数万言号曰后氏曲台记授戴德戴圣郑云五传弟子则髙堂生萧奋孟卿后仓戴德戴圣是为五也此所传者谓十七篇即仪礼也周官孝武时始出秘而不传周礼后出者以其始皇特恶之故也是以马融传云秦用商君之法其政酷烈与周官相反故始皇禁挟书搜求焚烧之独悉是以隠藏百年孝武时始除挟书之律开献书之路既出于山巖屋壁复入于秘府五家之儒莫得见焉至孝成皇帝达才通人刘向子歆校理秘书始得列序着于录略然亡其冬官一篇以考工记足之时衆儒并出共排以为非是唯歆独识其年尚幼末年乃知其周公致太平之迹迹具在斯遭天下兵革并起弟子死丧有里人河南缑氏杜子春年且九十能通其读郑衆贾逵往受业焉衆逵以经书记转相证明为解多所遗阙融年六十有六念前业未毕者唯周官自力补之郑𤣥序云大中大夫郑少赣名兴及子大司农仲师名衆故议郎卫次仲侍中贾君景伯南郡太守马季长皆作周礼解诂窃观二三君子之文章其所变易灼然如晦之见明其所弥缝奄然如合符复析然犹有参错同事相违则就其原文字之声类考训诂捃祕逸二郑同宗之大儒明理于典籍存古字发疑正读亦信多善今讃而辨之庶成此家世所训也然则周礼起于成帝刘歆而成于郑𤣥附离之者大半故林孝存以为武帝知周官末世凟乱不验之书作十论七难以排弃之何休亦以为六国隂谋之书唯有郑𤣥徧覧羣书知周礼乃周公致太平之迹故能答林硕之论难使周礼义得条通是以周礼大行陈祥道礼书序略先王之治以礼为本其宫室衣服车旗械用有等其冠婚丧祭朝聘射御有仪即器以观礼无非法象之所寓即文以观义无非道义之所藏使人思之而知所以教守之而知所以禁奢者不得逞无度之心俭者不得就苟难之节奇者不得以乱常衺者不得以害正此上下所以辨而民志所以定也晚周而下道散于异政之国法亡于殊俗之家君子不得以行礼小人得以行非礼故两观大辂朱干玉磬天子之礼在诸侯塞门反坫素衣朱襮诸侯之礼在大夫由是先王之制浸以埽地天下学者亦失其传故随武子不知殽烝孟僖子不知相礼范献子不知问讳曽子不知奠方鲁不知尚羔卫不知立市则时之知礼者盖亦鲜矣汉兴叔孙通制礼仪徒规当时之近功而其法失于太卑齐鲁二生之论礼乐必期百年然后兴其言失于太髙贾谊有修礼之志而困于绛灌曹褒有定礼之议而沮于酺畋傅咸极论于晋而诮于流俗刘蕡发䇿于唐而弃于一时由汉以来千有余载其间欲起礼法于上者非一君欲成礼法于下者非一臣有是君而下之人不足以副之则礼之道终不明有是臣而上之人不能任之则礼之事终不行此龎政薄俗所以继作而唐虞三代之治不复见也杨复序丧祭礼通解昔文公朱先生既修家乡邦国王朝礼以丧祭二礼属勉斋先生编之迨文公属纩之前所与手书尤拳拳以修正礼书为言先生服膺遗训不敢少忘然其书久未脱藁嘉定己夘先生归自建邺奉祠家居先取向来丧礼稿本精专修改至庚辰之夏而书成凡十有五卷复尝伏而读之大哉书乎秦汉而下未尝有也复何足以闚其阃奥然窃闻其略曰礼时为大要当以仪礼为本今仪礼唯有丧服士丧士虞仅存而王侯大夫之礼皆缺近世以来儒生诵习知有礼记而不知有仪礼士大夫好古者知有唐开元以后之礼而不知有仪礼昔之仅存者皆废矣今因其篇目之仅存者为之分章句附传记使条理明白而易攷后之言礼者有所依据不至于弃经而任传遗本而宗末故总包尊卑上下之服则有丧服明士礼之节文次序则有士丧礼上士丧礼下士虞礼王侯大夫之礼闗于纲常者为尤重仪礼既缺其书后世以来处此大变者咸幽㝠而莫知其原取具临时沿袭鄙陋不经特甚可为慨叹余因小戴丧大记一篇合周礼礼记诸书以补其缺而王侯大夫之礼于是粲然可考故有丧大记上丧大记下本经士丧士虞补经丧大记皆至虞礼而止而王侯大夫士卒哭附练祥禫之礼又无所稽决故有卒哭附练祥禫记本经丧服之外凡服之散见于传记註疏者莫得而推寻故有补服哀杀有渐则变除有节其文错出于经传者不可不表而出之故有丧服变除丧服当辨其名物衰与其不当物也宁无衰故有丧服制度圣人制服之意文理密察不可以不明故有丧服义丧礼之外三年通行之礼其目不一有丧通礼变礼非常情文尤密故有丧变礼賔吊主人之礼不可以无所考故有弔礼礼之数可陈也其义难知也故有丧礼义于是丧礼之本末经纬莫不悉偹既而又念礼条目散阔欲撰仪礼丧服图式一卷以提其要而附古今沿革于其后草具甫就而先生没矣呜唿此千古之遗憾也先生所修祭礼本经则特牲少牢有司彻大戴礼则迁庙衅庙所补者则自天神地祗百神宗庙以至因事而祭者如建国迁都廵狩师田行役祈禳及祭服祭器事序始终其纲目尤为详偹先生尝为复言祭礼用力甚久规模已定每取其书翻閲而推明之间一二条方欲加意修定而未遂也呜唿礼莫重于丧祭文公以二书属之先生其责任至不轻也先生于二书也推明文王周公之典辨正诸儒异同之论掊击后世蠧坏人心之邪説以示天下后世其正人心扶世教其功至逺也而丧服图式祭礼遗稿尚有未及订定之遗憾后之君子有能继先生之志者出而成之是先生之所望也抑复又闻之先生曰始余创二礼粗就奉而质之先师先师喜谓余曰君所立丧祭礼规模甚善他日取吾所编家乡邦国王朝礼其悉用此规模更定之呜唿又文公拳拳之意先生欲任斯责而卒不果也岂不痛哉同门之士以复预闻次辑之略不可以无言也复因敬识其始末如此以告来者丧礼十五卷前已缮写丧服图式今别为一卷附于正卷帖之外以俟君子亦先生平日之志云嘉定辛巳七月日门人三山杨复谨序张虙刋丧祭二礼序南康旧刋朱文公仪礼经传与集传集註而丧礼祭礼俄空焉盖以属门人勉斋黄干俾之类次而未成也虙来南康闻勉斋已下世深恨文公之志不终士友间有言勉斋固尝脱藁今在南剑陈史君处欲全此书索之南剑可也南剑知之果以其书来且併遣刻者数軰至于是锓木更一年而后毕是虽丧祭二门而卷帙多前书三之一以是刋造之日长㸃勘之功乡贡进士杨用为多又助以王镇圭童居钦黄嵩三君披閲精彊错简脱字往往无之虙生不为晚而不能一识文公文公不可得而见得见勉斋者斯可矣又复失之分符星渚乃文公遗爱之地髙山仰止惓惓兴怀兹又得全其所欲述之书以毕其平日传爱之志岂非幸欤苐闲习礼度不如式瞻仪刑讽咏遗言不如亲承音旨诚有如古人之论抚卷为之三叹也嘉定癸未孟秋上澣四明张虙识礼书纲目卷首上礼书纲目卷首中钦定四库全书礼书纲目卷首中婺源江永撰朱子论编礼书问吕伯恭三礼篇次仪礼附记上篇士冠礼士昏礼士相见礼乡饮酒礼乡射礼燕礼大射礼聘礼公食大夫礼觐礼仪礼附记下篇丧服士丧礼既夕礼士虞礼特牲馈食礼少牢馈食礼有司彻礼记篇次曲礼内则玉藻少仪投壶深衣王制月令祭法文王世子礼运礼器郊特牲明堂位大传乐记经解哀公问仲尼燕居孔子间居坊记儒行学记中庸表记缁衣大学以上恐有未妥幸更详之答吕子约闻子约教学者读礼甚善然此书无一纲领无下手处顷年欲作一功夫后觉精力向衰遂不敢下手近日潘恭叔讨去整顿未知做得如何但礼文今日只凭註疏不过郑氏一家之説此更合商量耳礼书已领但丧礼合在祭礼之前乃是只恐不欲改动本书卷帙则且如此亦不妨也但士庶人祭礼都无一字岂脱漏耶若其本无则亦太草草矣乡人欲者甚多便欲送书坊镂版以有此疑更俟一报幸早示及也答潘恭叔礼记须与仪礼相叅通修作一书乃可观中间伯恭欲令门人为之近见路德章编得两篇颇有次第然渠辈又若尽力于此反身都无自得处亦觉枉费工夫熹则精力已衰决不敢自下功夫矣恭叔暇日能为成之亦一叚有利益事但地逺不得相聚评订为恨如欲为之可见报当写样子去也今有篇目先录去此又是一例与德章者不同也礼记如此编甚好但去取太深文字虽少而功力实多恐难得就又有担负耳仪礼附记似合只依德章本子盖免得拆碎记文本篇如要逐段叅照即于章末结云右第几章仪礼即云记某篇第几章当附此礼记即云当附仪礼某篇第几章又如此大戴礼亦合收入可附仪礼者附之不可者分入五类如管子弟子职篇亦合附入曲礼内其他经传类书説礼文者并合编集别为一书周礼即以祭祀賔客师田丧记之属事别为门自为一书如此即礼书大备但功力不少须得数人分手乃可成耳若作集註即诸家説可附入或有己见亦可倣温公扬子法言太𤣥例也若只用注疏即不必然亦闷人耳分为五类先儒未有此説第一类皆上下大小通用之礼第二类即国家之大制度第三类乃礼乐之説第四类皆论学之精语第五类论学之粗者也卷数之説须俟都毕通计其多少而分之今未可定也其书则合为一书者为是但通以礼书名之而以仪礼附记为先礼记分类为后如附记初卷首即云礼书第一本行下写仪礼附记一次行云士冠礼第一本行下写仪礼一冠义第二本行下写礼记一分类初卷首第一行云礼书第几本行下写礼记分类一次行云曲礼上第一本行下写礼记几其大戴管子等书亦依此分题之答余正甫示喻编礼并示其目三复叹仰不能已前此思虑安排百端终觉未穏今如所定更无可疑虽有少倒置处然亦其势如此无可奈何也丧祭二礼别作两门居邦国王朝之后亦甚穏当前此疑于家邦更无安顿处也其间只有一二小小疑处所喻买书以备剪贴恐亦不济事盖尝试为之大小髙下既不齐等不免又写一番不如只就正本籖记起止直授笔吏写成之为快也又修书之式只可作草卷疏行大字每叚空纸一行只似公案折叠成沓逐卷各以纸索穿其腰背此其大略也始者唯患未有人可分付如来书所喻二人者其一初不相熟其一恐亦未免顾虑道学之累近忽得刘贵溪书欣然肯为承当此是大奇特事岂非天相此书之穷而欲大振发之乎今以此书託渠奉寄然渠亦只岁杪当代从人不可不早过彼也此间有詹元善大卿旧为周礼学今亦甚留意见礼目之书甚叹伏极欲一见而私居无力不能致甚以为恨也但渠亦好国语等书熹窃以为唯周礼为周道盛时圣贤制作之书若此类者皆衰周末流文字正子贡所谓不贤者识其小者其间又自杂有一时僭窃之礼益以秉笔者脂粉涂泽之谬词是所以使周道日以下衰不能振起之所由也至于小戴祭法首尾皆出鲁语以为禘郊祖宗皆以其有功于民而祝之展转支蔓殊无义理凡此之类弃之若可惜而存之又不足为训故小戴殊别其文不使相近读者犹不甚觉岂亦有所病于其言欤又如祭法所记庙制与王制亦小不同不知以何为正此类非一更望精择而审处之盖此虽止是纂述未敢决然去取然其间轻重予夺之微意亦不可全卤莽也窃意一种繁冗破碎假託不真今都且写入类将来别作一外书以收之庶几稍有甄别不至混乱或今写净本时此等可疑者便与别编却依正篇次序排次使足相照亦自省力更在雅意裁决也大学中庸等篇不必写注疏其它有度数者不可无也此间今夏整顿得数篇今虽多不入类然曲礼玉藻保傅等学礼一条最有功所釐析亦颇详细又小正月令校得颇详教法及它篇恐亦或有可取者今并附注又吕芸阁书及潘恭叔赵致道所编今亦并往恐亦可备採择又仪礼之记零卷恐可暂时粘缀今亦附去零卷已无用余者用毕可附来也其他所须文字建翁必能为转借如有阙者却即告示喻当悉力为办去若前书所要剪贴诸书必欲得之亦可致也今所定例传记之附注者低一字它书低二字礼记则以篇名别之记之可附经者则附于经不可附者则自仍旧以补经文之缺亦有已附于经而又不欲移动旧文者则两见之不知此例何如某昨谓礼经阙略不无待于后人不可谓古经定例一字不可増损来喻以为若遽増损恐启轻废礼经之弊熹昨来之意但谓今所编礼书内有古经阙略处须以注疏补之不可专任古经而直废传注耳其有未安则亦且当论其所疑别为一书以俟制作之君子非谓今日便欲笔削其书也然遂似为虑启废经之弊而不敢措一辞于其间则亦非通论矣礼书后来区别章句附以传记颇有条理王朝数篇亦颇该备只丧祭两门已令黄壻携去依例编纂次第非久寄来首尾便略具矣但其间微细尚有漏落传写讹舛未能尽正更须费少功夫而附入疏义一事用力尤多亦一面料理分付浙中朋友分手为之度须年岁间方得㫁手也不知老兄所续者又作如何规模异时得寄示参合考校早成定本为佳若彼此用功已多不可偏废即各为一书相辅而行亦不妨也答黄直卿丧服篇此篇已畧修定似有条理且其间有见上条见本条之类尚涉重复然去之又似太疎略可更裁之后有通例一条甚好恐更有可入者当补之丧服义此编都未编可更考之恐当以三年问一篇为首盖其言所以制服行丧出于人情之实最为明切又包三年期功以下皆尽其后乃取诸篇中论丧轻重意义者附之士丧礼上下两卷略定更详之士虞礼当以士卒哭祥禫之礼附其后而于篇目注云祔卒哭祥禫礼附丧大记上下自天子达于庶人者居丧之礼也若其送死之节礼文制数则贵贱之等固不同矣今以天子诸侯大夫之礼附于士礼之篇殊不相入自合採集别为一篇但以世俗拘忌不敢别立篇名故欲只因丧大记篇包举王侯士庶之礼而放士礼次第分其章叚凡言礼之法而似经者则依经例杂记与此篇相表里凡记事实有议论者则依记例似稍明白但恐其间尚有脱漏差舛可更详之其虞礼以下尚阙如天子九月而卒哭及九虞七虞等语当别为下篇依士礼次篇编集却于见编卒哭等礼篇内删出三传作主等説亦当附入其杜预邪説前軰已有掊击之者亦当载王侯大夫制度皆入此篇其书礼论语内説谅隂制度及左传説天子诸侯丧事亦皆依记例随事附于章目之后如谅隂及后世子皆为三年之类即附祥禫章后讥华元乐举及仲几对宋公楄柎借干语之属即附棺椁窆葬等章楚恭王能知其过之类即入诔谥章但顾命康王之诰恐尤不可遗然又不可分只于篇末附入如何奔丧道丧附此篇之目下依虞礼例并丧恐更有説此所取似疎略可更考之居丧记弔丧附此篇之目下依虞礼例丧议以檀弓哀戚之至一条为首其余有通説丧礼或治丧事如孔子蚤作子张庶几等语皆合附入又剪下碎叚一事恐亦可附以上共十篇重出例不须如来喻但于初见处注尾着圈而注其下曰后某章某章放此士虞礼记既封除之此一项不入例可更详之上大夫之虞此条当入大记下篇周礼丧车更详之若是上下通用即入丧服通例经中若是王礼即入大记初用车处凡已剪下重复碎叚恐有漏落或当载者可更详之所记数卷若前此旋次得之即可仔细㸔今并寄来又值事冗目痛只看得一两卷子细自既夕以后多不及详可略加功修此数卷也卒哭篇附虞礼后以本记补经始死三日而殡遂卒哭用刚日曰哀荐成事将旦而祔辞一也飨辞之飨右卒哭记明日以其班祔尚飨右祔记祔杖不升于堂朞而小祥曰荐此常事右小祥记又朞而大祥曰荐此祥事右大祥记中月而禫未配右禫记注中云见某篇云云者更契勘今所定本恐已删去随事改正礼书想已有次第吴伯丰已寄得祭礼来渠以职事无暇及此只是李寳之编集又不能尽依此中写去条例其甚者如祭法祭义等篇已送还令其重修特牲等篇亦有未入例处旦夕更取家乡礼参校今归一却附去烦看过王朝礼已送与子约令附音疏但恐渠亦难得人写不能得耳礼书缘迁徙扰扰又城中人事终日汨没不得功夫㸃对所编甚详想多费心力但以王侯之礼杂于士礼之中不相干涉此为大病又所分篇目颇多亦是一病今已拆去大夫以上别为丧大记一篇其间有未及填写处可一面令人补足更照别纸条目整顿诸篇务令简洁而无漏落乃为佳耳修定之后可旋寄来㸔遇仍一面附入音疏速于岁前了却亦是一事盖衰老疾病旦暮不可保而罪戾之踪又未知所税驾兼亦弄了多时人人知有此书若被此曺切害胡写两句取去烧了则前功俱废终为千载之恨矣明州书来亦説前数卷已一面附疏王朝礼初欲自整顿今无心力看得已送子约託其校定仍令一面附疏彼中更有祭礼工夫想亦不多若伯丰寳之能便下手亦只须数月可也但仪礼只有士大夫祭法不可更以王侯之礼杂于其中须如前来所定门目别作庙制九献及郊社诸篇乃为尽善幸亦时为促之并得岁前了当为佳仪礼疏义已附得冠义一篇令附去看家乡邦国四类已付明州诸人依此编入其丧祭礼可便依此抄节写入只觐礼一篇在此须自理㑹祭礼亦草编得数纸不知所编如何今并附去可更斟酌如已别有规模则亦不须用此也可早为之趁今年秋冬前了却从头㸃对并写得十数本分朋友藏在名山即此身便无事人不妨闭门静坐作粥饭僧过此残年也礼书如何此已了得王朝礼通前几三十卷矣但欲将冠礼一篇附疏以为诸篇之式分与四明永嘉并子约与刘用之诸人依式附之庶几易了适已报与子约或就令编此一篇或直卿自为编定此一篇并以见寄当择其精者用之此本已定即伯丰寳之辈皆可分委也病躯脚气未动但目益昏恐数月遂不复见物以此急欲了此书及未盲间读得一过粗偿平生心愿也得曽致虚书云江东漕司行下南康毁语孟版刘四哥却云被学官囬申不可遂已此其势决难久存只此礼书传者未广若被索去烧了便成枉费许多工夫亦不可多向人前説着也礼书便可下手抄写此中却得用之相助亦颇有益礼书附疏须节略为佳但勿太略礼书病起亦怕看礼书须直卿与二刘到此并手料理方有汗青之日老拙衰病日甚于前目前外事悉已弃置只此事未了为念向使只如余正甫所为则已絶笔久矣不知至后果能践言否予日望之也病日益衰甚望贤者之来了却礼书前书所説且从闽宰借人先送定本及诸书来如可用之岁前能上否渠送得冠礼来因得再看一过其间有合修处尚多已略改定及重编得冠义一篇颇穏当然病衰精力少又日短穷日之力只看得三五叚如此若非儧促功夫未能了絶也以此急欲直卿与用之上来庶可并力此外无他説也觉得岁月晚病痛深恐不了此一事梦寐为之不宁也近又得正父书目亦有好处其长处是词语简严近古其短处是粗率不精致无分别也祭礼庙制一特牲二少牢三有司四祭义五九献六郊社七祭统八或别立祭祀一篇凡统言祭礼如王制篇内一叚周礼大宗伯祀天神地示享人鬼之目及取礼记祭法篇凡似此类者冠于庙制之前不注而逐篇本文再出者乃附注疏如何王制乃通有夏商之法当为首周礼次之礼记燔柴以下又次之此为总括祭祀之礼而庙制以下各随事为篇明贱以及贵前数类皆然也偶读谩记礼书此书异时必有两本其据周礼分经传不多取国语杂书迂僻蔓衍之説吾书也其黜周礼使事无统纪合经传使书无间别多取国语杂説使传者疑而习者蔽非吾书也刘原父尝病何休以不修春秋百二十国寳书三礼春秋而予反病二书之不传不得深探圣人笔削之意也异时此书别本必将出于信饶之间石桥之野故箱败簏之间其亦足以为予笔削之助乎十月十八夜因读余正甫修礼而书语类礼经要须编成门类如冠昏丧祭及他杂碎礼数皆须分门类编出考其异同而订其当否方见得然今精力已不逮矣姑存与后人赵几道问礼合如何修曰礼非全书而礼记尤杂今合取仪礼为正然后取礼记诸书之説以类相从更取诸儒剖击之説各附其下庶便搜閲仪礼礼之根本而礼记乃记枝叶礼记乃秦汉上下诸儒解释仪礼之书又有他説附益于其间今欲定作一书先以仪礼篇目置于前而附礼记于后如射礼则附以射义似此类已得二十余篇若其余曲礼少仪又自作一项而以类相从若疏中有説制度处亦当采取以益之旧尝以此列授潘恭叔渠亦曽整理数篇来问礼书曰唯仪礼是古全书若曲礼玉藻诸篇皆战国士人及汉儒所裒集王制月令内则是成书要好自将説礼物处如内则王制月令诸篇附仪礼成一书如中间却将曲礼玉藻又附在末后不説礼物处如孔子闲居仲尼燕居表记缁衣儒行诸篇却自成一书周礼自是全书如今礼书欲编入又恐分拆了周礼殊未有所处问今礼书更附入后世变礼亦好曰有此意余正甫欲用国语而不用周礼然周礼岂可不入国语辞多理寡乃衰世之书支离蔓衍大不及左传因理㑹所编礼书分经分传而言曰经文精确峻洁传文则词语泛滥国语所载事迹多如此廖德明问编丧祭礼当依先生指授以仪礼为经戴记为传周礼作旁証曰和通典也须看就中却有议论更革处叶贺孙问祭礼附祭义如説孝许多如何来得曰便是祭礼难附兼祭义前所説多是天子礼若仪礼所存唯少牢馈食特牲馈食礼是诸侯大夫士礼兼又只是有馈食若天子祭便合有初间祭腥等事如所谓建设朝事燔燎羶芗若附仪礼此等皆无入头处意欲将周礼中天子祭礼逐项作一总脑却以礼记附如疏中有説天子处皆编出因云某已衰老其间合要理㑹文字皆起得箇头在及见其成与不见其成皆未可知万一不及见此书之成诸公千万勉力整理得成此书所系甚大礼编才到长沙即欲招诸公来同理㑹后见彼事丛且不为久留计遂止后至都下庶几事体稍定做个规模尽唤天下识礼者修书如余正甫诸人皆教来今日休矣问礼尽修得有次第否曰散在诸处收拾不聚最苦毎日应酬多工夫不得专一若得数月闲更一两朋友相助则可毕矣顷在朝欲奏乞专创一局召四方朋友习礼者数人编修俟书成将上然后乞朝廷命之以官以酬其劳亦以小助朝廷蒐用遗才之意事未及举而某去国矣李尧卿临行禀曰书解乞且放缓愿早成礼书以幸万世曰书解甚易只等蔡三哥来便了礼书大叚未也胡泳居丧尝编次丧礼自始死以至终丧各立门目尝以门目呈先生临归教以编礼亦不可中辍泳曰考礼无味故且放下先生曰横渠教人学礼吕与叔言如嚼木札今以半日看义理文字半日类礼书亦不妨后䝉赐书云所定礼编恨未之见此间所编丧礼一门福州尚未送来将来若得贤者持彼成书复来叅订庶几详审不至差互但恐相去之速难遂此期耳福州谓直卿也㸔礼书见古人精宻处事无细微各各有义理然又须自家工夫到方看得古人意思出若自家工夫未到只见得度数文为之末如此岂能识得深意若白地将自家所见揣摸他本来意思不如此也不济事兼自家工夫未到只去理㑹这箇下梢溺于器数一齐都昏倒了如今度未可尽晓其意且要识得大纲礼书纲目卷首中卷首下钦定四库全书礼书纲目卷首下婺源江永撰朱子论礼纲领语类古礼今不复存如周礼自是纪载许多事当时别自有箇礼书如云宗伯掌邦礼这分明自有礼书乐书今亦不可见礼乐多不可考盖其为书不全考来考去考得更没下梢故学礼者多迂濶一缘读书不广兼亦无书可读如周礼仲春教振旅如战之陈只此一句其间有多少事其陈如何安排皆无处可考究其他礼制皆然大抵存于今者只是箇题目在尔三代之礼今固难以尽见其略幸散见于他书如仪礼十七篇多是士礼邦国人君者仅存一二遭秦人焚灭之后至河间献王始得邦国礼五十八篇献之惜乎不行至唐此书尚在诸儒注疏犹有引为説者及后人无人説着则书亡矣岂不大可惜礼乐废坏二千余年若以大数观之亦未为逺然已都无稽考处后来须有一箇大大底人出来书数拆洗一番但未知逺近在几时今世变日下恐必有箇硕果不食之理古礼于今实难行尝谓后世有大圣人者作与他整理一番令人甦醒必不一一尽如古人之繁但倣古人之大意古礼繁缛后人于礼日益疎略然居今而欲行古礼亦恐情文不相称不若只就今人所行礼中删修令有节文度数等威足矣古乐亦难遽复且于今乐中去其噍杀促数之音并攷其律吕令得其正更令掌词命之官制撰乐章其间略述教化训戒及賔主相与之情及如人主待臣下恩意之类令人歌之亦足以飬人心之和平周礼岁时属民读法其当时所读者不知云何若将孝弟忠信等事撰一文字或半岁或三月一次或于城市或于乡村聚民而读之就为解説令其通晓及所在立粉壁书写亦须有益古礼难行后世苟有作者必须酌古今之宜若是古人如此繁缛如何教今人要行得古人上下习熟不待家至户晓皆如饥食而渴饮略不见其为难本朝陆农师之徒大抵説礼都要先求其义岂知古人所以讲明其义者盖缘其仪皆在其具并存耳闻目见无非是礼所谓三千三百者较然可知故于此论説其义皆有据依若是如今古礼散失百无一二存者如何悬空于上面説义是説得甚么义须是将散失诸礼错综参考令节文度数一一着实方可推明其义若错综得实其义亦不待説而自明矣礼时为大有圣人者作必将因今之礼而裁酌其中取其简易易晓而可行必不至复取古人繁缛之礼而施之于今也古礼如此零碎繁冗今岂可行亦且得随时裁损耳孔子从先进恐已有此意或曰礼之所以亡正以其太繁而难行耳曰然凶服古而吉服今不相抵接释奠惟三献法服其余皆今服百世以下有圣贤出必不踏旧本子必须斩新别做如周礼如此繁宻必不可行且以明堂位观之周人每事皆添四重虞韨不过是一水檐相似夏山殷火周龙章皆重添去若圣贤有作必须简易疏通使见之而易知推之而易行盖文质相生秦汉初已自趋于质了太史公董仲舒每欲改用夏之忠不知其初盖已是质也圣人有作古礼未必尽用须别有箇措置视许多𤨏细制度皆若具文且是要理㑹大本大原曽子临死丁宁説君子所贵乎道者三正是大本大原如今所理㑹许多正是笾豆之事天叙有典天秩有礼这箇典礼自是天礼之当然欠他一毫不得添他一毫不得唯是圣人之心与天合一故行出这礼无一不与天合其他曲折厚薄浅深莫不恰好这都不是圣人白撰出都是天理决定合着如此后之人此心未得似圣人之心只得将圣人已行底圣人所传于后世底依这様子做做得合时便是合天理之自然问所编礼书今可一一遵行否曰人不可不知此源流岂能一一尽行后世有圣人出亦须着变夏商周之礼已自不同今只得且把周之礼文行礼时为大使圣贤有作必不一切从古之礼疑只是以古礼减杀从今世俗之礼令稍有防范节文不至太简而已观孔子欲从先进又曰行夏之时乗殷之辂便是有意于损周之文从古之朴矣今所集礼书也只是略存古之制度使后人自去减杀求其可行者而已若必欲一一尽如古人衣服冠履之悉毕偹其势也行不得问温公所集礼如何曰早是详了又丧服一节也太详为人子者方遭丧祸使其一一欲纎悉尽如古人制度有甚么心情去理㑹古人此等衣服冠履每日接熟于耳目所以一旦丧祸不待讲究便可以如礼今却间时不曽理㑹一旦荒迷之际欲旋讲究势必难行必不得已且得从俗之礼而已若有识礼者相之可也问叶贺孙所编礼书曰某尝説使有圣王复兴为今日礼怕必不能悉如古制今且要得大纲是若其小处亦难尽用且如丧礼冠服斩衰如此而吉服全不相似却到遭丧时方做一副当如此着也是咤异贺孙问今齐衰尚存此意而齐衰期便太轻大功小功以下又轻且无降杀今若得斟酌古今之仪制为一式庶几行之无碍方始立得住曰上面既如此下面如何尽整顿得这须是一齐都整顿过方好未説其他𤨏细处且如冠便须于祭祀当用如何底于军旅当用如何底于平居当用如何底于见长上当用如何底于朝廷治事当用如何底天子之制当如何卿大夫之制当如何士当如何庻人当如何这是许多冠都定了更须理㑹衣服等差须用上衣下裳若佩玉之类只于大朝㑹大祭祀用之五服亦各有上衣下裳齐斩用粗布期功以下又各为降杀如上领衫一等纰缪鄙陋服色多除了如此便得大纲正今若只去零零碎碎理㑹些小不济事如今若考究礼经须是一一自着考究教定问前日承教喻以五服之制乃上有制作之君其等差如此今在下有志之士欲依古礼行之既不可若一向狥俗之鄙陋又觉太不经于心极不安如何曰非天子不议礼不制度这事要整顿便着从头整顿吉凶皆相称今吉服既不如古独于丧服欲如古也不可古礼也须一一考究着所在在这里却始酌今之宜而损益之若今便要理㑹一二项小小去处不济事须大着世间多得其宜方好问如今父母丧且如古服如齐衰期乃兄弟祖父母伯叔父母岂可从俗轻薄如此曰自圣贤不得位此事终无由正使郑康成之徒制作也须略成箇模様未説待周公出制作如今全然没理㑹奈何若有攷礼之人又须得上之人信得及这事行之天下亦不难且如冠制尊卑且以中梁为等差如今天子者用二十四如何安顿所以甚大而不宜要好天子以十二一品以九陞朝以七选人以五士以三庶人只用纱帛裹髻如今道人这自有些意思居父问期之服合如何用上领衫而加衰可乎曰上领衫已不是曰用深衣制而加衰可乎曰深衣于古便服朝𤣥端夕深衣是简便之衣吉服依𤣥端制却于凶服亦倣为之则宜矣后世若有圣贤出来如仪礼等书也不应便行得如乡饮酒之礼若要教天下之人都如此行也未必能只后世太无制度若有圣贤为之就中定其尊卑隆杀之数使人可以通行这便是礼为之去其哇滛鄙俚之辞使之不失中和欢悦之意这便是乐礼书如仪礼尚完备如他书仪礼不是古人预作一书如此初间只以义起渐渐相袭行得好只管巧至于情文极细宻极周致处圣人见得此意思好故录成书问丧祭之礼至周公然后备夏商而上想甚简略曰然亲亲长长贵贵尊贤夏商而上大槩只是亲亲长长之意到得周来则又添得许多贵贵底礼数如始封之君不臣诸父昆弟封君之子不臣诸父而臣昆弟期之丧天子诸侯絶大夫降然诸侯大夫尊同则亦不絶不降姊妹嫁诸侯者则亦不絶不降此皆贵贵之义上世想皆简略未有许多降杀贵贵底礼数凡此皆天下之大经前世所未备到得周公搜剔出来立为定制更不可易大抵説制度之书惟周礼仪礼可信礼记便不可深信周公毕竟出于一家谓是周公亲笔做成固不可然大纲却是周公意思某所疑者但恐周公立下此法却不曽行得尽周礼只疑有行未尽处㸔来周礼规模皆是周公做但其言语是他人做今时宰相提举敕令岂是宰相一一下笔有不是处周公须与改至小可处或未及改或是周公晚年作此周礼是一箇草本尚未曽行周礼未必是周公自作恐是当时如今日编修官之类为之又官名与他书所见多有不同恐是当时作此书成见设官太多遂不用亦如唐六典今存唐时元不曽用周礼一书好看广大精宻周家法度在里但未敢令学者㸔周礼一书也是做得缜宻真箇盛水不漏问周礼如何㸔曰也且循注疏㸔去第一要见得圣人是个公平底意思如陈君举説天官之职如膳羞衣服之官皆属之此是治人主之身此説自是到得中间有官属相错综处皆谓圣人有使之相防察之意这便不是天官是正人主之身兼统百官地官主教民之事大纲已具矣如太史等官属之宗伯盖以祝史之事用之祭祀之故职方氏等属之司马盖司马掌封疆之政最是大大行人等属之司寇难晓盖仪礼觐礼诸侯行礼既毕出乃右肉袒于庙门之东王曰伯父无事归宁乃邦然后再拜稽首出自屏此所谓怀诸侯则天下畏之是也所以属之司宼如此等处皆自合着如此初非圣人私意大纲要得如此看其间节目有不可晓处如职官之多与子由所疑三处之类只得且缺之问冬官司空掌何事曰次第是管土田之事盖司马职方氏存其疆域之定制至于申画井田创置纎悉必属于司空而今亡矣周礼一书圣人姑为一代之法尔到不可用法处圣人须别有通变之道后人皆以周礼非圣人书其细砕处虽可疑其大体直是非圣人做不得今人不信周官若据某言却不恁地盖古人立法无所不有天下有是事他便立此一官但只是要不失正耳且如女巫之职掌宫中巫祝之事凡宫中祈祝皆在此人如此则便无后世巫蛊之事矣五峰以周礼非周公致太平之书谓如冡宰却管宫阃之事其意只是见后世宰相请託宫闱交结近习以为不可殊不知此正人君治国平天下之本岂可以后世之弊而并废圣人之良法美意哉周礼亡国之社用刑官为尸一部周礼却是看得天理烂熟也礼记要兼仪礼读如冠礼丧礼乡饮酒礼之类仪礼皆载其事礼记只发明其理读礼记而不读仪礼许多理皆无安着处荆公废仪礼而取礼记舍本而取末也许顺之説人谓礼记是汉儒説恐不然汉儒最纯者莫如董仲舒仲舒之文最纯者莫如三䇿何尝有礼记中説话来如乐记所谓天髙地下万物散殊而礼制行矣流而不息合同而化而乐兴焉仲舒如何説得到这里想必是古来流传得此箇文字如此以是知礼记亦出于孔门之徒无疑顺之此言极是汉儒説制度有不合者多推从殷礼去大抵古人制度恐不便于今如乡饮酒礼节文甚繁今强行之毕竟无益不若取今之礼酌而行之钦夫云冠礼难行某荅之云古礼唯冠礼最易行只一家事如昬礼须两家皆好礼方行得丧礼临时哀痛中少有心力及之祭礼则终献之仪烦多长久皆是难行问冠婚丧祭礼曰今日行之正要简简则人易从如温公书仪人已以为难行其殽馔十五味亦难办舜功云随家丰俭曰然问冠婚之礼如欲行之当须使冠婚之人易晓其言乃为有益如三加之辞出门之戒若只以古语告之彼将谓何曰只以今之俗语告之使之易晓乃佳问丧礼制度节目曰恐怕仪礼也难行如朝夕奠与葬时事尚可未殡以前如何得一一恁子细须是有人相方得孔子曰行夏之时乗殷之辂已是厌周文之烦了怕圣人出来也只随今风俗立一箇限制须从寛简而今考得礼子细一一如古固是好如考不得也只得随俗不碍理底行去子升问今人平时既不用古服却独于丧礼服之恐亦非宜曰论来固是如此只如今因丧服尚存古制后世有愿治君臣或可因此举而行之若一向废了恐后来者愈不识矣问丧服用古制恐徒骇俗曰骇俗犹些小事但恐考之未必是耳若果考得是用之亦无害古礼今只是存他一箇大㮣令勿散失使人知其意义要之必不可尽行如治丧必欲尽行则必无哀戚哭泣之情况只依今世俗之礼亦未为失但使哀戚之情尽耳古人圹中置物甚多以某观之礼文之意太备则防患之意反不足要之只当防虑久逺毋使土亲肤而已其他礼文皆可畧也祭祀须是用宗子法方不乱不然前面必有不可处置者大宗法既立不得亦当立小宗法祭自髙祖以下亲尽则请出髙祖就伯叔位服未尽者祭之㛐则别处使其子私祭之今世礼全乱了问祭礼古今事体不同行之多窒碍如何曰有何难行但以诚敬为主其他仪则随家丰约如一羹一饭皆可自尽其诚据某看来苟有作者兴礼乐有简而易行之理古祭礼献神处少只祝酌奠卒祝迎尸以后都是人自食了交相劝酬甚繁且久所以季氏之祭至于继之以烛窃谓后世有大圣人者作与他整理一过令人苏醒必不一一如古人之繁但倣古人大意简而易行耳古者礼学是专门名家始终理㑹此事故学者有所传授终身守而行之凡欲行礼有疑者辄就质问所以上自宗庙朝廷下至士庶乡党各各分明汉唐时犹有此意如今直是无人如前者尝见刘昭信云礼之趋翔登降揖逊皆须习也是如此汉时如大射等礼虽不行却依旧令人习人自传得一般今虽是不能行亦须是立科令人习得也是一事今之士大夫问以五音十二律无能晓者要之当立一乐学使士大夫习之久后必有精通者出朱子仪礼释宫宫室之名制不尽见于经其可攷者宫必南乡庙在寝东皆有堂有门其外有大门周礼建国之神位右社稷左宗庙宫南而庙居左则庙在寝东也寝庙之大门一曰外门其北盖直寝故士丧礼注以寝门为内门中门凡既入外门其向庙也皆曲而东行又曲而北案士冠礼賔立于外门之外主人迎賔入毎曲揖至于庙门注曰入外门将东曲揖直庙将北曲又揖是也又案聘礼公迎賔于大门内每门每曲揖及庙门贾氏曰诸侯五庙太祖之庙居中二眧居东二穆居西每庙之前两旁有隔墻墻皆有合门诸侯受聘于太祖庙太祖庙以西隔墻有三大门东行至太祖庙凡经三合门故曰每门也大夫三庙其墻与门亦然故賔问大夫大夫迎賔入亦每门每曲揖乃及庙门其説当考大夫士之门唯外门内门而已诸侯则三天子则五庠序则唯有一门乡饮酒射礼主人迎賔于门外入门即三揖至阶是也堂之屋南北五架中嵴之架曰栋次栋之架曰楣乡射礼记曰序则物当栋堂则物当楣注曰是制五架之屋也正中曰栋次曰楣前曰庪贾氏曰中嵴为栋栋前一架为楣楣前接檐为庪今见于经者唯栋与楣而已栋一名阿案士婚礼賔升当阿致命注曰阿栋也又曰入堂深示亲亲贾氏曰凡賔升皆当楣此深入当栋故云入堂深也又按聘礼賔升亦当楣贾氏曰凡堂皆五架则五架之屋通乎上下而其广狭隆杀则异尔后楣以北为室与房后楣之下以南为堂以北为室与房室与房东西相连为之案少牢馈食礼主人室中献祝祝拜于席上坐受注曰室中廹狭贾氏曰栋南两架北亦两架栋北楣下为室南壁而开户以两架之间为室故云廹狭也婚礼賔当阿致命郑云入堂深明不入室是栋北乃有室也序之制则无室按乡射礼记曰序则物当栋堂则物当楣注曰序无室可以深也又礼席賔南面注曰不言于户牖之间者此射于序贾氏曰无室则无户牖故也释宫曰无室曰榭即序也人君左右房大夫士东房西室而已聘礼记若君不见使大夫受聘升受负右房而立大射仪荐脯醢由左房是人君之房有左右也公食大夫礼记筵出自东房注曰天子诸侯左右房贾氏曰言左对右言东对西大夫士唯东房西室故直云房而已然案聘礼賔馆于大夫士君使卿还玉于馆也賔亦退负右房则大夫亦有右房矣又乡饮酒礼记荐出自左房少牢馈食礼主妇荐自东房亦有左房东房之称当攷室中西南隅谓之奥邢昺曰室户不当中而近东西南隅最为深隐故谓之奥而祭祀及尊者常处焉东南隅谓之窔郭氏曰窔亦隐闇东北隅谓之䆠郭氏曰䆠见礼西北隅谓之屋漏诗所谓尚不愧于屋漏是也曽子问谓之当屋之白孙炎曰当室日光所漏入也郑氏谓当室之白西北隅得户明者经止曰西北隅室南其户户东而牖西説文曰戸半门也牖穿壁以木为交窗也月令正义曰古者窟居开其上取明雨因霤之是以后人户室为中霤开牖者象中霤之取明也牖一名乡其扇在内按士虞礼祝阖牖户如食间启户启牖乡注曰牖先阖后启扇在内也乡牖一名是也户牖之间谓之依郭氏曰窗东戸西也觐礼斧扆亦以设之于此而得扆名士婚礼注曰户西者尊处以尊者及賔客位于此故又曰客位戸东曰房户之间士冠礼注曰房西室户东也寝庙以室为主故室户专得户名凡言户者皆室户若房户则兼言房以别之大夫士房户之间于堂为东西之中按诗正义曰乡饮酒义曰尊于房户之间賔主共之由无西房故以房与室户之间为中也又乡饮酒礼席賔于户牖间而义曰坐賔于西北则大夫士之户牖间在西而房户间为正中明矣人君之制经无明证按释宫曰两阶间谓之乡郭氏曰人君南乡当阶间则人君之室正中其西为牖房而户牖间设扆处正中矣又按诗斯干曰筑室百堵西南其户笺曰天子之寝左右房异于一房者之室户也正义曰大夫唯有一东房故室户偏东与房相近天子诸侯既有右房则室当在其中其户正中比一房之室户为西当攷房户之西曰房外士㛰礼记母南面于房外女出于母左士冠礼尊于房户之间若庶子则冠于房外南面注曰谓尊东也是房户之西得房外之名也房之户于房南壁亦当近东士㛰礼注曰北堂在房中半以北南北直室东隅东西直房户与隅间隅间者盖房东西之中两隅间也房中之东其南为夹洗直房户而在房东西之中则房户在房南壁之东偏可见矣房中半以北曰北堂有北阶士婚礼记妇洗在北堂直室东隅注曰北堂房中半以北贾氏曰房与室相连谓之房无北壁故得北堂之名按特牲馈食礼记尊两壶于房中西牖下南上内賔立于其北东面南上宗妇北堂北上内賔在宗妇之北乃云北堂又妇洗在北堂而直室东隅是房中半以北为北堂也妇洗在北堂而士虞礼主妇洗足爵于房中则北堂亦通名房中矣大射仪工人士与梓人升下自北阶注曰位在北堂下则北堂有阶也堂之下东西有楹楹柱也古之筑室者以垣墉为基而屋其上唯堂上有两楹而已楹之设盖于前楣之下按乡射礼曰射自楹间注曰谓射于庠也又曰序则物当栋堂则物当楣物画地为物射时所立处也堂谓庠之堂也又曰豫则钩楹内堂则由楹外当物北面揖豫即序也钩楹绕楹也物当栋而升射者必钩楹内乃北面就物则栋在楹之内矣物当楣而升射者由楹之外北面就物又郑氏以为物在楹间则楣在楹之外也又按释宫曰梁上楹谓之梲侏儒柱也梁楣也侏儒柱在梁之上则楹在楣之下又可知矣堂东西之中曰两楹间公食大夫礼致豆实陈于楹外簠簋陈于楹内两楹间言楹内外矣又言两楹间知凡言两楹间者不必与楹相当谓堂东西之中尔南北之中曰中堂聘礼受玉于中堂与东楹之间注曰中堂南北之中也入堂深尊賔事也贾氏曰后楣以南为堂堂凡四架前楣与栋之间为南北堂之中公当楣拜讫更前北侵半架受玉故曰入堂深也按东楹之间侵近东楹非堂东西之中而曰中堂则中间为南北之中明矣又按士丧礼注曰中以南谓之堂贾氏曰堂上行事非专一所若近户即言户东户西近房即言房外房东近楹即言东楹西楹近序即言东序西序近阶即言东阶西阶其堂半以南无所继属者即以堂言之祝淅半于堂是也堂之东西墻谓之序郭氏曰所以序别内外序之外谓之夹室公食大夫礼大夫立于东夹南注曰东于堂贾氏曰序以西为正堂序东有夹室今立于堂下堂东夹是东于堂也又按公食礼宰东夹北西面贾氏曰位在此堂之南与夹室相当特牲馈食礼豆笾铏在东房注曰东房房中之东当夹北则东夹之北通为房中矣室中之西与右房之制无明文东夹之北为房中则西夹之北盖通为室中其有两房者则西夹之北通为右房也欤夹室之前曰箱亦曰东堂西堂觐礼记注曰东箱东夹之前相翔传事之处特牲馈食礼注曰西堂西夹之前近南尔贾氏曰即西箱也释宫曰室有东西箱曰庙郭氏曰夹室前堂是东箱亦曰东堂西箱亦曰西堂也释宫又曰无东西厢有室曰寝按书顾命疏寝有东夹西夹士丧礼死于适寝主人降袭绖于序东注曰序东东夹前则正寝亦有夹与箱矣释宫所谓无东西箱者或者谓庙之寝也欤凡无夹室者则序以外通谓之东堂西堂按乡射礼主人之弓矢在东序东大射仪君之弓矢适东堂大射之东堂即乡射之东序东也此东西堂堂各有阶按杂记夫人奔丧升自侧阶注曰侧阶旁阶奔丧曰妇人奔丧升自东阶注曰东阶东面阶东面阶则东堂之阶其西堂有西面阶也东堂下西堂下曰堂东堂西大射礼賔之弓矢止于西堂下其将射也賔降取弓矢于堂西堂西即西堂下也特牲馈食礼主妇视饎㸑于西堂下记曰饎㸑在西壁则自西壁以东皆谓之西堂下矣又按大射仪执幂者升自西阶注曰羞膳者从而东由堂东升自北阶立于房中则东堂下可以达北堂也堂角有坫士冠礼注曰坫在堂角贾氏释士丧礼曰堂隅有坫以土为之或谓堂隅为坫也堂之侧邉曰亷乡饮酒礼设席于堂亷注曰侧邉曰亷丧大记正义曰堂亷堂基南畔亷稜之上也又按乡射礼衆弓倚于堂西矢在其上注曰上堂西亷则堂之四周皆有亷也升堂两阶其东阶曰阼阶士冠礼注曰阼酢也东阶所以答酢賔客也每阶有东西两亷聘礼饔鼎设于西阶前当内亷此则西阶之东亷以其近堂之中故曰内亷也士之阶三等按士冠礼降三等受爵弁注曰下至地贾氏曰匠人云天子之堂九尺贾马以为阶九等诸侯堂宜七尺阶七等大夫宜五尺阶五等士宜三尺故阶三等也两阶各在楹之外而近序按乡射礼升阶者升自西阶绕楹而东燕礼媵爵者二人升自西阶序进东楹之西酌散交于楹北注曰楹北西楹之北则西阶在西楹之西矣士冠礼冠于东序之筵而记曰冠于阼丧礼櫕置于西序而檀弓曰周人殡于西阶之上故知阶近序也堂下至门谓之庭三分庭一在北设碑聘礼注曰宫必有碑所以识日景知隂阳也贾氏释士昏礼曰碑在堂下三分庭一在北按聘礼归饔饩醯醢夹碑米设于中庭注曰庭实固当中庭言中庭者南北之中庭也列当醯醢南列米在醯醢南而当南北之中则三分庭一在北可见矣聘礼注又曰设碑近如堂深堂深谓从堂亷北至房室之壁三分庭一在北设碑而碑如堂深则庭盖三堂之深也又按乡射之侯去堂三十丈大射之侯去堂五十四丈则庭之深可知而其降杀之庭从可推矣堂涂谓之陈郭氏曰堂下至门径也其北属阶其南接门内霤按凡入门之后皆三揖至阶昏礼注曰三揖者至内霤将曲揖既曲北面揖当碑入贾氏曰至内霤将曲者至门内霤主人将东賔将西賔主相背时也既曲北面者賔主各至堂涂北行向堂时也至内霤而东西行趋堂涂则堂涂接于霤矣既至堂涂北面至阶而不复有曲则堂涂直阶矣又按聘礼饔鼎设于西阶前陪鼎当内亷注曰辟堂涂也则堂涂在阶亷之内矣乡饮酒礼注三揖曰将进揖当陈揖当碑揖陈即堂涂也中门屋为门门之中有闑士冠礼曰席于门中闑西阈外注曰闑橛也玉藻正义曰闑门之中央所竖短木也释宫曰樴在地者谓之臬郭氏曰即门橛也然则闑者门中所竖短木在地者也其东曰闑东其西曰闑西门限谓之阈释宫曰柣谓之阈郭氏曰阈门限邢昺曰谓门下横木为内外之限也其门之两旁木则谓之枨枨闑之间则谓之中门见礼记阖谓之扉邢昺曰阖门扉也其东扉曰左扉门之广狭按士昏礼曰纳征俪皮记曰执皮左首随入注曰随入为门中阨狭贾氏曰皮皆横执之门中阨狭故随入也匠人云庙门容大扄七箇大扄牛鼎之扄长三尺七箇二丈一尺彼天子庙门此士之庙门降杀甚小故云阨狭也推此则自士以上宫室之制虽同而其广狭则异矣夹门之堂谓之塾释宫曰门侧之堂谓之塾郭氏曰夹门堂也门之内外其东西皆有塾一门而塾四其外塾南乡按士虞礼陈鼎门外之右匕爼在西塾之西注曰塾有西者是室南乡又按士冠礼摈者负东塾注曰东塾门内东堂负之北面则内塾北乡也凡门之内两塾之间谓之守按聘礼賔问卿大夫迎于外门外及庙门大夫揖入摈者请命賔入三揖并行注曰大夫揖入者省内事也既省俟于宁也凡至门内霤为三揖之始上言揖入下言三揖并行则俟于霤南门内两塾间可知矣李廵曰宁正门内两塾间义与郑同谓之宁者以人君门外有正朝视朝则于此宁立故耳周人门与堂脩广之数不着于经按匠人云夏后氏世室堂修二七广四脩一堂脩谓堂南北之深其广则益以四分脩之一也门堂三之二室三之一门堂通谓门与塾其广与脩取数于堂得其三之二室三之一者两室与门各居一分也以夏后氏之制推之则周人之门杀于堂之数亦可得而知矣门之内外东方曰东门西方曰西门特牲馈食礼注曰凡乡内以入为左右乡外以出为左右士冠礼注又曰出以东为左入以东为右以入为左右则门西为左门东为右乡饮酒礼賔入门左燕礼卿大夫皆入门右是也以出为左右则门东为左门西为右士冠礼主人迎賔出门左西面士虞礼侧亨于庙门之右是也闑东曰闑右亦自入者言之也天子诸侯门外之制其见于经者天子有屏诸侯有朝按觐礼侯氏入门右告聼事出自屏南适门西注曰天子外屏释宫曰屏谓之树郭氏曰小墻当门中曲礼正义曰天子外屏屏在路门之外诸侯内屏屏在路门之内此侯氏出门而隠于屏则天子外屏明矣释宫又曰门屏之门谓之宁在门之内屏之外此屏据诸侯内屏而言也诸侯路寝门外则有正朝大门外则有外朝按聘礼夕币于寝门外宰入告具于君君朝服出门左南乡注曰寝门外朝也入告入路门而告贾氏曰此路门外正朝之处也是正朝在寝门外也聘礼又曰賔死介复命柩止于门外若介死惟上介造于朝注曰门外大门外也必以柩造朝逹其中心又賔拜饔饩于朝注曰拜于大门外贾氏曰大门外诸侯之外朝也賔拜于朝无入门之文则诸侯外朝在大门外明矣是外朝在大门外也诸侯三朝其燕朝在寝燕礼是也正朝与外朝之制度不见于经盖不可得而考矣寝之后有下堂士丧礼记士处适庙又曰朔月若荐新则不馈于下室注曰下室如今之内堂正寝听事贾氏曰下室燕寝也然则士之下室于天子诸侯则为小寝也春秋传曰子太叔之庙在道南其寝在道北其寝庙之寝也庙寝在庙之北则下室在适寝之后可知矣又按丧服传曰有东宫有西宫有南宫有北宫异宫而同财内则曰由命士以上父子皆异宫贾氏释士昏礼曰异宫者别有寝若不命之士父子虽大院同居其中亦隔别各有门户则下室之外又有异宫也自门以北皆周以墻聘礼释币于行注曰丧礼毁宗躐行出于大门则行神之位在庙门外西方檀弓正义曰毁宗躐行毁庙门西邉墻以出柩也士丧礼为垼于西墻下注曰西墻中庭之西特牲馈食礼主妇视饎㸑于西堂下记曰饎㸑在西壁注曰西壁堂之西墻下按门之西有墻则墻属于门矣西墻在中庭之西则墻周乎庭矣西壁在西堂下则墻周乎堂矣墻者墉壁之总名室中谓之墉昏礼尊于室中北墉下是也房与夹亦谓之墉冠礼陈服于房中西墉下聘礼西夹六豆设于西墉下是也堂上谓之序室房与夹谓之墉堂下谓之壁谓之墻其寔一也随所在而异其名尔堂下之壁闱门在焉按士冠礼冠者降适东壁见于母注曰适东壁者出闱门也时母在闱门之外妇人入庙由闱门士虞礼賔出主人送主妇亦拜賔注曰女賔也不言出不言送拜之闱门之内闱门如今东西掖门释宫曰宫中之门谓之闱郭氏曰谓相通小门也是正门之外又有闱门而在旁壁也人君之堂屋为四注大夫士则南北两下而已士冠礼设洗直于东荣注曰荣屋翼也周制自卿大夫以下其室为夏屋燕礼设洗当东霤注曰人君为殿屋也按考工记殷四阿重屋注曰四阿若今之四注屋殷人始为四注屋则夏后氏之屋南北两下而已周制天子诸侯得为殿屋四注卿大夫以下但为夏屋两下四注则南北东西皆有霤两下则唯南北有霤而东西有荣是以燕礼言东霤而大夫士礼则言东荣也霤者説文曰屋水流也徐锴曰屋檐霤处荣者説文曰屋梠之两头起者为荣又曰屋齐谓之檐楚谓之梠郭璞注上林赋曰南荣屋南檐也义与説文同然则檐之东西起者曰荣谓之荣者为屋之荣饰谓之屋翼者言其轩张如翚斯飞耳士丧礼升自前东荣丧大记降自西北荣是屋有四荣也门之屋虽人君亦两下为之燕礼之门内霤则门屋之北霤也凡屋之檐亦谓之宇按士丧礼为铭置于宇西阶上注曰宇梠也説文曰宇屋邉也释宫曰檐谓之樀郭氏曰屋梠邢昺曰屋檐一名樀一名梠又名宇皆屋之四垂也宇西阶上者西阶之上上当宇也阶之上当宇则堂亷与坫亦当宇矣特牲馈食礼主妇视饎㸑于西堂下注曰南齐于坫其记又注曰南北直梠是也阶上当宇故阶当霤乡射礼记磬阶间缩霤是也霤以东西为从故曰缩霤此霤为堂之南霤也此其着于经而可考者也礼经虽亡缺然于觐见天子之礼于燕射聘食见诸侯之礼余则见大夫士之礼宫室之制则不见其有异特其广狭降杀不可考耳按书顾命成王崩于路寝其陈位也有设斧扆牖间南乡则户牖间也西序东向东序西向则东西序也西夹南向则夹室也东房西房则左右房也賔阶西阼阶面则两阶前也左塾之前右塾之前则门内之塾也毕门之内则路寝门也西堂戺则堂亷也东堂西堂则东西箱也东垂西垂则东西堂之宇阶上也侧阶则北阶也又曰诸侯出庙门俟则与士丧礼殡宫曰庙合也然则郑氏谓天子庙及路寝如明堂制者盖未必然明堂位与考工记所记明堂之制度者非出于旧典亦未敢必信也又按书多士传曰天子之堂广九雉三分其广以二为内五分内以一为髙东房西房北堂各三雉公侯七雉三分广以二为内五分内以一为髙东房西房北堂各一雉伯子男五雉三分广以二为内五分内以一为髙东房西房北堂各一雉士三雉三分广以二为内五分内以一为髙有室无房堂注曰广荣间相去也雉长三丈内堂东西序之内也髙穹髙也此传説房堂及室与经亦不合然必有所据姑存之以备参攷礼书纲目卷首下礼书纲目卷一钦定四库全书礼书纲目卷一婺源江永撰士冠礼嘉礼一经士冠礼筮于庙门主人𤣥冠朝服缁带素韠即位于门东西面有司如主人服即位于西方东面北上筮与席所卦者具馔于西塾布席于门中闑西阈外西面筮人执筴抽上韇兼执之进受命于主人宰自右少退賛命筮人许诺右还即席坐西面卦者在左卒筮书卦执以示主人主人受眡反之筮人还东面旅占卒进告吉若不吉则筮逺日如初仪彻筮席宗人告事毕右筮日记凡卜筮日旬之外曰逺某日旬之内曰近某日吉事先近日主人戒宾宾礼辞许主人再拜宾答拜主人退宾拜送右戒宾戒宾曰某有子某将加布于其首愿吾子之教之也宾对曰某不敏恐不能共事以病吾子敢辞主人曰某犹愿吾子之终教之也宾对曰吾子重有命某敢不从前期三日筮宾如求日之仪右筮宾乃宿宾宾如主人服出门左西靣再拜主人东靣答拜乃宿宾宾许主人再拜宾答拜主人退宾拜送宿賛冠者一人亦如之右宿宾宿曰某将加布于某之首吾子将莅之敢宿宾对曰某敢不夙兴厥明夕为期于庙门之外主人立于门东兄弟在其南少退西靣北上有司皆如宿服立于西方东靣北上摈者请期宰告曰质明行事告兄弟及有司告事毕摈者告期于宾之家右为期夙兴设洗直于东荣南北以堂深水在洗东陈服于房中西墉下东领北上爵弁服纁裳纯衣缁带韎韐皮弁服素积缁带素韠𤣥端𤣥裳黄裳杂裳可也缁带爵韠缁布冠缺项青组缨属于缺缁纚广终幅长六尺皮弁笄爵弁笄缁组纮纁邉同箧栉实于箪蒲筵二在南侧尊一甒醴在服北有篚实勺觯角柶脯醢南上爵弁皮弁缁布冠各一匴执以待于西坫南南靣东上宾升则东靣屦夏用葛𤣥端黒屦青絇繶纯纯博寸素积白屦以魁柎之缁絇繶纯纯博寸爵弁纁屦黒絇繶纯纯博寸冬皮屦可也屦繐屦右陈器服主人𤣥端爵韠立于阼阶下直东序西靣兄弟毕袗𤣥立于洗东西靣北上摈者𤣥端负东塾将冠者采衣紒在房中南靣右即位宾如主人服賛者𤣥端从之立于外门之外摈者告主人迎出门左西靣再拜宾答拜主人揖賛者与賔揖先入毎曲揖至于庙门揖入三揖至于阶三让主人升立于序端西靣宾西序东靣賛者盥于洗西升立于房中西靣南上右迎宾主人之賛者筵于东序少北西靣将冠者出房南靣賛者奠纚笄栉于筵南端宾揖将冠者将冠者即筵坐賛者坐栉设纚宾降主人降宾辞主人对宾盥卒壹揖壹让升主人升复初位宾筵前坐正纚兴降西阶一等执冠者升一等东靣受宾宾右手执项左手执前进容乃祝坐如初乃冠兴复位賛者卒冠者兴賔揖之适房服𤣥端爵韠出房南面右始加始加祝曰令月吉日始加元服弃尔㓜志顺尔成徳夀考惟祺介尔景福宾揖之即筵坐栉设笄宾盥正纚如初降二等受皮弁右执项左执前进祝加之如初复位賛者卒纮兴宾揖之适房服素积素韠容出房南靣右再加再加曰吉月令辰乃申尔服敬尔威仪淑慎尔徳眉寿万年永受胡福宾降三等受爵弁加之服纁裳韎韐其他如加皮弁之仪彻皮弁冠栉筵入于房右三加三加曰以嵗之正以月之令咸加尔服兄弟具在以成厥徳黄耉无疆受天之庆筵于户西南靣賛者洗于房中侧酌醴加柶覆之靣叶宾揖冠者就筵筵西南靣宾受醴于户东加柶靣枋筵前北靣冠者筵西拜受觯宾东靣答拜荐脯醢冠者即筵坐左执觯右祭脯醢以柶祭醴二兴筵末坐啐醴㨗柶兴降筵坐奠觯拜执觯兴宾答拜右醴冠者醴辞曰甘醴惟厚嘉荐令芳拜受祭之以定尔祥承天之休寿考不㤀冠者奠觯于荐东降筵北靣坐取脯降自西阶适东壁北靣见于母母拜受子拜送母又拜右冠者见母宾降直西序东靣主人降复初位冠者立于西阶东南靣宾字之冠者对右字冠者字辞曰礼仪既备令月吉日昭告尔字爰字孔嘉髦士攸宜宜之于假永受保之曰伯某甫仲叔季唯其所当记㓜名冠字五十以伯仲死谥周道也宾出主人送于庙门外请醴宾宾礼辞许宾就次右宾出就次冠者见于兄弟兄弟再拜冠者答拜见賛者西靣拜亦如之入见姑姊如见母右冠者见兄弟賛者及姑姊乃易服服𤣥冠𤣥端爵韠奠摰见于君遂以挚见于卿大夫乡先生右奠挚于君及卿大夫乡先生晋赵文子冠见栾武子武子曰美哉昔吾逮事庄主华则荣矣实之不知请务实乎见范文子文子曰而今可以戒矣夫贤者宠至而益戒不足者为宠骄故兴王赏谏臣逸王罚之先王疾是骄也见韩献子献子曰戒之此谓成人成人在始与善始与善善进善不善蔑由至矣始与不善不善进不善善亦蔑由至矣如草木之产也各以其物人之有冠犹宫室之有墙屋也粪除而已又何加焉见智武子武子曰吾子勉之成子之文宣子之忠其可㤀乎吾子勉之有宣子之忠而纳之以成子之文事君必济见张老而语之张老曰善矣从栾伯之言可以滋范叔之教可以大韩子之戒可以成物备矣志在子智子之道善矣是先主覆露子也乃醴宾以一献之礼主人酬宾束帛俪皮賛者皆与賛冠者为介賔出主人送于外门外再拜归賔爼右醴宾若不醴则醮用酒尊于房户之间两甒有禁𤣥酒在西加勺南枋洗有篚在西南顺始加醮用脯醢宾降取爵于篚辞降如初卒洗升酌冠者拜受宾答拜如初冠者升筵坐左执爵右祭脯醢祭酒兴筵末坐啐酒降筵拜宾答拜冠者奠爵于荐东立于筵西彻荐爵筵尊不彻加皮弁如初仪再醮摄酒其他皆如初加爵弁如初仪三醮有干肉折爼哜之其他如初北面取脯见于母右醮醮辞曰㫖酒既清嘉荐亶时始加元服兄弟具来孝友时格永乃保之再醮曰㫖酒既湑嘉荐伊脯廼申尔服礼仪有序祭此嘉爵承天之祜三醮曰㫖酒令芳笾豆有楚咸加尔服肴升折爼承天之庆受福无疆若杀则特豚载合升离肺实于鼎设扄鼏始醮如初再醮两豆葵菹蠃醢两笾栗脯三醮摄酒如再醮加爼哜之皆如初哜肺卒醮取笾脯以降如初右杀牲醮若孤子则父兄戒宿冠之日主人紒而迎宾拜揖让立于序端皆如冠主礼于阼凡拜北面于阼阶上宾亦北面于西阶上答拜若杀则举鼎陈于门外直东塾北面右孤子冠记父没而冠则已冠埽地而祭于祢已祭而见伯父叔父而后飨冠者若庶子则冠于房外南面遂醮焉右庶子冠冠者母不在则使人受脯于西阶下右母不在冠义嘉礼二礼之所尊尊其义也失其义陈其数祝史之事也故其数可陈也其义难知也知其义而敬守之天子之所以治天下也凡人之所以为人者礼义也礼义之始在于正容体齐颜色顺辞令容体正颜色齐辞令顺而后礼义备以正君臣亲父子和长㓜君臣正父子亲长㓜和而后礼义立故冠而后服备服备而后容体正颜色齐辞令顺故曰冠者礼之始也是故古者圣王重冠古者冠礼筮日筮宾所以敬冠事敬冠事所以重礼重礼所以为国本也故冠于阼以着代也醮于客位三加弥尊加有成也已冠而字之成人之道也见于母母拜之见于兄弟兄弟拜之成人而与为礼也𤣥冠𤣥端奠挚于君所遂以挚见于乡大夫乡先生以成人见也成人之者将责成人礼焉也将责为人子为人弟为人臣为人少者之礼行焉将责四者之行于人其礼可不重与故孝弟忠顺之行立而后可以为人可以为人而后可以治人也故圣王重礼故曰冠者礼之始也嘉事之重者也是故古者重冠重冠故行之于庙行之于庙者所以尊重事尊重事而不敢擅重事不敢擅重事所以自卑而尊先祖也冠义始冠之缁布之冠也大古冠布齐则缁之其緌也孔子曰吾未之闻也冠而敝之可也适子冠于阼以着代也醮于客位加有成也三加弥尊喻其志也冠而字之敬其名也委貎周道也章甫殷道也母追夏后氏之道也周弁殷冔夏收三王共皮弁素积无大夫冠礼而有其昬礼古者五十而后爵何大夫冠礼之有诸侯之有冠礼夏之末造也天子之元子士也天下无生而贵者也继世以立诸侯象贤也以官爵人徳之杀也死而谥今也古者生无爵死无谥礼书纲目卷一礼书纲目卷二钦定四库全书礼书纲目卷二婺源江永撰士昬礼嘉礼三经昬礼下逹纳采用鴈主人筵于戸西西上右几使者𤣥端至摈者出请事入告主人如宾服迎于门外再拜宾不答拜揖入至于庙门揖入三揖至于阶三让主人以宾升西面宾升西阶当阿东面致命主人阼阶上北面再拜授于楹间南面宾降出主人降授老鴈右纳采记士昬礼凡行事必用昬昕受诸祢庙宗子无父母命之亲皆没已躬命之支子则称其宗弟则称其兄辞无不腆无辱挚不用死昬辞曰吾子有惠贶室某也某有先人之礼使某也请纳采对曰某之子惷愚又弗能教吾子命之某不敢辞致命曰敢纳采摈者出请宾执鴈请问名主人许宾入授如初礼右问名记问名主人受鴈还西面对宾受命乃降问名曰某既受命将加诸卜敢请女为谁氏对曰吾子有命且以备数而择之某不敢辞摈者出请宾告事毕入告出请醴宾宾礼辞许主人彻几改筵东上侧尊甒醴于房中主人迎宾于庙门外揖让如初升主人北面再拜宾西阶上北面答拜主人拂几授挍拜送宾以几辟北面设于坐左之西阶上答拜賛者酌醴加角柶面叶出于房主人受醴面枋筵前西北面宾拜受醴复位主人阼阶上拜送賛者荐脯醢宾即筵坐左执觯祭脯醢以柶祭醴三西阶上北面坐啐醴建柶兴坐奠觯遂拜主人答拜賔即筵奠于荐左降筵北面坐取脯主人辞宾降授人脯出主人送于门外再拜右醴宾记醴曰子为事故至于某之室某有先人之礼请醴从者对曰某既得将事矣敢辞先人之礼敢固以请某辞不得命敢不从也祭醴始扱壹祭又扱再祭宾右取脯左奉之乃归执以反命凡使者归反命曰某既得将事矣敢以礼告主人曰闻命矣纳吉用鴈如纳采礼右纳吉记纳吉曰吾子有贶命某加诸卜占曰吉使某也敢告对曰某之子不教唯恐弗堪子有吉我与在某不敢辞纳徴𤣥纁束帛俪皮如纳吉礼右纳徴记纳徴执皮摄之内文兼执足左首随入西上参分庭一在南宾致命释外足见文主人受币士受皮者自东出于后自左受遂坐摄皮逆退适东壁皮帛必可制纳币一束束五两两五㝷纳徴曰吾子有嘉命贶室某也某有先人之礼俪皮束帛使某请纳徴致命曰某敢纳徴对曰吾子顺先典贶某重礼某不敢辞敢不承命女子许嫁笄而醴之称字祖庙未毁教于公宫三月若祖庙已毁则教于宗室女子许嫁缨教以妇徳妇言妇容妇功教成祭之牲用鱼芼之以苹藻请期用鴈主人辞宾许告期如纳徴礼右请期记请期曰吾子有赐命某既申受命矣惟是三族之不虞使某也请吉日对曰某既前受命矣唯命是听曰某命某听命于吾子对曰某固唯命听使者曰某使某受命吾子不许某敢不告期曰某日对曰某敢不敬湏期初昬陈三鼎于寝门外东方北面北上其实特豚合升去蹄举肺嵴二祭肺二鱼十有四腊一肫髀不升皆饪设扄鼏设洗于阼阶东南馔于房中醯醤二豆菹醢四豆兼巾之黍稷四敦皆盖大羮湇在㸑尊于室中北墉下有禁𤣥酒在西绤幂加勺皆南枋尊于房戸之东无𤣥酒篚在南实四爵合卺右陈器馔记腊必用鲜鱼用鲋必殽全主人爵弁纁裳缁袘从者毕𤣥端乗墨车从车二乗执烛前马妇车亦如之有裧至于门外主人筵于戸西西上右几女次纯衣纁袇立于房中南面姆纚笄宵衣在其右女从者毕袗𤣥纚笄被顈黼在其后主人𤣥端迎于门外西面再拜宾东面答拜主人揖入宾执鴈从至于庙门揖入三揖至于阶三让主人升西面宾升北面奠鴈再拜稽首降出妇从降自西阶主人不降送壻御妇车授绥姆辞不受妇乗以几姆加景乃驱御者代壻乗其车先俟于门外右亲迎记父醮子命之辞曰徃迎尔相承我宗事朂帅以敬先妣之嗣若则有常子曰诺唯恐弗堪不敢㤀命宾至摈者请对曰吾子命某以兹初昬使某将请承命对曰某固敬具以湏父醴女而俟迎者母南面于房外女出于母左父西面戒之必有正焉若衣若笄母戒诸西阶上不降父送女命之曰戒之敬之夙夜无违命母施衿结帨曰勉之敬之夙夜无违宫事庶母及门内施鞶申之以父母之命命之曰敬恭听宗尔父母之言夙夜无愆视诸衿鞶女子之嫁也母命之徃送之门戒之曰徃之女家必敬必戒无违夫子婿受绥姆辞曰未教不足与为礼也妇乗以几从者二人坐持几相对御妇车御轮三周妇至主人揖妇以入及寝门揖入升自西阶媵布席于奥夫入于室即席妇尊西南面媵御沃盥交賛者彻尊幂举者盥出除鼏举鼎入陈于阼阶南西面北上七爼从设北面载执而俟七者逆退复位于门东北面西上賛者设醤于席前菹醢在其北爼入设于豆东鱼次腊特于爼北賛设黍于醤东稷在其东设湇于醤南设对醤于东菹醢在其南北上设黍于腊北其西稷设湆于醤北御布对席賛启㑹却于敦南对敦于北賛告具揖妇即对筵皆坐皆祭荐黍稷肺賛尔黍授肺嵴皆食以湆醤皆祭举食举也三饭卒食賛洗爵酌酳主人主人拜受賛戸内北面答拜酳妇亦如之皆祭賛以肝从皆振祭哜肝皆实于菹豆卒爵皆拜賛答拜受爵再酳如初无从三酳用卺亦如之賛洗爵酌于户外尊入戸西北面奠爵拜皆答拜坐祭卒爵拜皆答拜兴主人出妇复位乃彻于房中如设于室尊否主人说服于房媵受妇说服于室御受姆授巾御衽于奥媵衽良席在东皆有枕北止主人入亲说妇之缨烛出媵馂主人之余御馂妇余賛酌外尊酳之媵侍于戸外唿则闻右妇至记妇入寝门賛者彻尊彻幂酌𤣥酒三属于尊弃余水于堂下阶间加勺夙兴妇沭浴纚笄宵衣以俟见质明賛见妇于舅姑席于阼阶舅即席席于房外南面姑即席妇执笄枣栗自门入升自西阶进拜奠于席舅坐抚之兴答拜妇还又拜降阶受笲腵脩升进北面拜奠于席姑坐举以兴拜授人右妇见记笲缁被纁里加于桥舅答拜宰彻笲妇见舅姑兄弟姑姊妹皆立于堂下西面北上是见己见诸父各就其寝賛醴妇席于戸牖间侧尊甒醴于房中妇疑立于席西賛者酌醴加柶面枋出房席前北面妇东面拜受賛西阶上北面拜送妇又拜荐脯醢妇升席左执觯右祭脯醢以柶祭醴三降席东面坐啐醴建柶兴拜賛答拜妇又拜奠于荐东北面坐取脯降出授人于门外右醴妇记妇席荐馔于房舅姑入于室妇盥馈特豚合升侧载无鱼腊无稷并南上其他如取女礼妇賛成祭卒食一酳无从席于北牖下妇彻设席前如初西上妇馂舅辞易醤妇馂姑之馔御賛祭豆黍肺举肺嵴乃食卒姑酳之妇拜受姑拜送坐祭卒爵姑受奠之妇彻于房中媵御馂姑酳之虽无娣媵先于是与始饭之错右妇馈舅姑共飨妇以一献之礼舅洗于南洗姑洗于北洗奠酬舅姑先降自西阶妇降自阼阶归妇俎于妇氏人右飨妇记妇席荐馔于房飨妇姑荐焉妇洗在北堂直室东隅篚在东北面盥妇酢舅更爵自荐不敢辞洗舅降则辟于房不敢拜洗凡妇人相飨无降庶妇则使人醮之妇不馈舅飨送者以一献之礼酬以束锦姑飨妇人送者酬以束锦若异邦则赠丈夫送者以束锦右飨送者若舅姑既没则妇入三月乃奠菜席于庙奥东靣右几席于北方南面祝盥妇盥于门外妇执笲菜祝帅妇以入祝告称妇之姓曰某氏来妇敢奠嘉菜于皇舅某子妇拜扱地坐奠菜于几东席上还又拜如初妇降堂取笲菜入祝曰某氏来妇敢告于皇姑某氏奠菜于席如初礼妇出祝阖牖戸老醴妇于房中南面如舅姑醴妇之礼壻飨妇送者丈夫妇人如舅姑飨礼右庙见记妇入三月然后祭行若不亲迎则入三月然后壻见曰某以得为外昬姻请觌主人对曰某以得为外昬姻之数某之子未得濯溉于祭祀是以未敢见今吾子辱请吾子之就宫某将走见对曰某以非他故不足以辱命请终赐见对曰某以得为昬姻之故不敢固辞敢不从主人出门左西面壻入门东面奠挚再拜出摈者以挚出请受壻礼辞许受挚入主人再拜受壻再拜送出见主妇主妇阖扉立于其内壻立于门外东面主妇一拜壻答再拜主妇又拜壻出主人请醴及揖让入醴以一献之礼主妇荐奠酬无币壻出主人送再拜右壻见妇之父母昬义嘉礼四昬礼者将合二姓之好上以事宗庙而下以继后世也故君子重之是以昬礼纳采问名纳吉纳徴请期皆主人筵几于庙而拜迎于门外入揖譲而升聼命于庙所以敬慎重正昬礼也父亲醮子而命之迎男先于女也子承命以迎主人筵几于庙而拜迎于门外壻执鴈入揖譲升堂再拜奠鴈盖亲受之于父母也降出御妇车而壻授绥御轮三周先俟于门外妇至壻揖妇以入共牢而食合卺而酳所以合体同尊卑以亲之也敬慎重正而后亲之礼之大体所以成男女之别而立夫妇之义也男女有别而后夫妇有义夫妇有义而后父子有亲父子有亲而后君臣有正故曰昬礼者礼之本也夙兴妇沭浴以俟见质明賛见妇于舅姑执笲枣栗腵脩以见賛醴妇妇祭脯醢祭醴成妇礼也舅姑入室妇以特豚馈明妇顺也厥明舅姑共飨妇以一献之礼奠酬舅姑先降自西阶妇降自阼阶以着代也成妇礼明妇顺又申之以着代所以重责妇顺焉也妇顺者顺于舅姑和于室人而后当于夫以成丝麻布帛之事以审守委积盖藏是故妇顺备而后内和理内和理而后家可长久也故圣王重之是以古者妇人先嫁三月祖庙未毁教于公宫祖庙既毁教于宗室教以妇徳妇言妇容妇功教成祭之牲用鱼芼之以苹藻所以成妇顺也天地合而后万物兴焉夫昬礼万世之始也取于异姓所以附远厚别也币必诚辞无不腆告之以直信信事人也信妇徳也壹与之齐终身不改故夫死不嫁男子亲迎男先于女刚柔之义也天先乎地君先乎臣其义一也执挚以相见敬章别也男女有别然后父子亲父子亲然后义生义生然后礼作礼作然后万物安无别无义禽兽之道也壻亲御授绥亲之也亲之也者亲之也敬而亲之先王之所以得天下也出乎大门而先男帅女女从男夫妇之义由此始也妇人从人者也㓜从父兄嫁从夫夫死从子夫也者夫也夫也者以智帅人者也𤣥冕齐戒鬼神隂阳也将以为社稷主为先祖后而可以不致敬乎共牢而食同尊卑也故妇人无爵从夫之爵坐以夫之齿器用陶匏尚礼然也三王作牢用陶匏厥明妇盥馈舅姑卒食妇馂余私之也舅姑降自西阶妇降自阼阶授之室也昬礼不用乐幽隂之义也乐阳气也昬礼不贺人之序也日月以告君齐戒以告鬼神为酒食以召乡党僚友以厚其别也孔子曰嫁女之家三夜不息烛思相离也取妇之家三日不举乐思嗣亲也三月而庙见称来妇也择日而祭于祢成妇之义也子云夫礼坊民所淫章民之别使民无嫌以为民纪者也故男女无媒不交无币不相见恐男女之无别也以此坊民民犹有自献其身昏礼壻亲迎见于舅姑舅姑承子以授壻恐事之违也以此坊民妇犹有不至者昏姻之礼所以明男女之别也昏姻之礼废则夫妇之道苦而淫辟之罪多矣孔子曰凡民滛乱者生于男女无别男女无别则夫妇失义昬礼聘飨者所以别男女明夫妇之义也男女既别夫妇既明故虽有滛乱之狱而无䧟刑之民其有犯滛乱之狱者则饬昬聘之礼子张曰女子必渐乎二十而后嫁何也孔子曰十五许嫁而从夫是阳动而隂应男唱而女随之义也以为缋组紃织絍者女子之所有事也黼黻文章之美妇人之所有大功也必十五以徃渐乎二十然后可以通乎此事通乎此事然后乃能孝于舅姑下以事夫飬子也哀公问于孔子曰礼男必三十而有室女必二十而有夫也岂不晚哉孔子对曰夫礼言其极也不是过也男子二十冠有为人父之端女子十五许嫁有适人之道于此而徃则为昬矣羣生闭藏乎隂而为化育之始故圣人因时以合偶男女穷天数也霜降而妇功成嫁娶者行焉氷泮而农桑起㛰礼而杀于此男子者任天道而长万物者也知可为知不可为知可言知不可言知可行知不可行者也是故审其伦而明其别谓之知所以効匹夫之聼也女子者顺男子之教而长其理者也是故无专制之义而有三从之道㓜从父兄既嫁从夫夫死从子言无再醮之端教令不出于闺门事在供饮食而已无阃外之非仪也不越境而奔䘮事无擅为行无独成参知而后动可騐而后言昼不游庭夜行以火所以効匹妇之徳也孔子遂言曰女有五不取逆家子者谓其逆徳也乱家子者谓其乱伦世有刑人者谓其弃于人也有恶疾子者谓其弃于天也䘮父长子谓其无受命也妇有七出三不去七出者不顺父母出者谓其逆徳也无子者谓其絶世也婬僻者谓其乱族嫉妬者谓其乱家恶疾者谓其不可供粢盛多口舌者谓其离亲窃盗者谓其反义三不去者谓其有所取无所归一也与共更三年之䘮二也先贫贱后富贵三也凡此圣人所以顺男女之际重昬姻之始也哀公曰敢问为政如之何孔子对曰夫妇别父子亲君臣严三者正则庶物从之矣古之为政爱人为大所以治爱人礼为大所以治礼敬为大敬之至矣大昬为大大昬至矣大昬既至冕而亲迎亲之也亲之也者亲之也是故君子兴敬为亲舍敬是遗亲也弗爱不亲弗敬不正爱与敬其政之本与公曰寡人愿有言然冕而亲迎不已重乎孔子愀然作色而对曰合二姓之好以继先圣之后以为天地宗庙社稷之主君何谓已重乎孔子曰天地不合万物不生大昬万世之嗣也君何谓已重焉孔子遂言曰内以治宗庙之礼足以配天地之神明出以治直言之礼足以立上下之敬物耻足以振之国耻足以兴之为政先礼礼其政之本与孔子遂言曰昔三代明王之政必敬其妻子也有道妻也者亲之主也敢不敬与子也者亲之后也敢不敬与君子无不敬也敬身为大身也者亲之枝也敢不敬与不能敬其身是伤其亲伤其亲是伤其本伤其本枝从而亡三者百姓之象也身以及身子以及子妃以及妃君行此三者则忾乎天下矣大王之道也如此国家顺矣既内自尽又外求助昬礼是也故国君取夫人之辞曰请君之玉女与寡人共有敝邑事宗庙社稷此求助之本也娶妻不先告庙者示不必安也昬礼请期不敢必也遣女于祢庙者重先人之遗支体也不敢自专故告祢也去不辞戒不诺者盖耻之重去也妇入三月然后祭行舅姑既没亦妇入三月奠菜于庙三月一时物有成者人之善恶可得知也然后可得事宗庙之礼未庙见而死归葬于女氏之党示未成妇也夫有恶行妻不得去者地无去天之义也天子诸侯一娶九女何重国家广继嗣也娶九女亦足以承君之施也九而无子百亦无益也王度记曰天子诸侯一娶九女娶一国则两国媵之皆以姪娣从也或曰天子娶十二女法天有十二月万物必生也必一娶何防淫佚也为其弃徳嗜色故一娶而已人君无再娶之义也备姪娣从者为其不相嫉妬也一人有子三人共之若已有之也不娶两娣何传异气也娶三国女何异类也恐一国血相似俱无子也姪娣年少犹从适人者明人君无再娶之义还待年于父母之国未任答君子也娶妻如之何卜女之徳知相宜否人君及宗子无父母自定娶者卑不主尊贱不主贵也大夫功成受封得备八妾者重国家广继嗣也不更聘大国者不㤀本适也天子诸侯之世子皆以诸侯礼娶与君同示无再娶之义也不娶同姓者重人伦防淫佚耻与禽兽同也外属小功以上亦不得娶也王者嫁女必使同姓诸侯主之何㛰礼贵和不可相答为伤君臣之义亦欲使女不以天子尊乗诸侯也必使同姓者以其同宗共祖可以主亲故使摄父事也卿大夫一妻二妾者何尊贤重继嗣也不备姪娣何北面之势不足尽人骨肉之亲士一妻一妾何下卿大夫也妇人所以有师何学事人之道也学一时足以成矣与君有缌麻之亲者教于公宫三月与君无亲者各教于宗庙宗妇之室国君取大夫之妾士之妻老无子而明于妇道者又禄之使教宗室五属之女大夫士皆有宗族自于宗子之室学事人也女必有傅姆何尊之也鲁师春姜曰夫妇人以顺从为务贞悫为首故妇人事夫有五平旦纚笄而朝则有君臣之严沃盥馈食则有父子之敬报反而行则有兄弟之道受期必诚则有朋友之信寝席之交而后有夫妇之际礼书纲目卷二礼书纲目卷三钦定四库全书礼书纲目卷三婺源江永撰冠昬记嘉礼五补大宗伯以嘉礼亲万民以昬冠之礼亲成男女党正凡其党之昬冠教其礼事掌其禁戒男子二十而冠冠而列丈夫三十而娶女子十五而许嫁二十而嫁五庙之孙祖庙未毁虽为庶人冠娶妻必告右通论二月绥多士女绥安也冠子娶妇之时也始冠缁布冠自诸侯下逹冠而敝之可也𤣥冠朱组缨天子之冠也缁布冠缋緌诸侯之冠也公冠自为主迎宾揖升自阼立于席既醴降自阼其余自为主者其降也自西阶以异其余皆公同也公𤣥端与皮弁皆韠朝服素韠公冠四加𤣥冕飨之以三献之礼无介无乐皆𤣥端其醻币朱锦采四马其庆也天子儗焉太子与庶子其冠皆自为主其礼与士同飨宾也皆同右天子诸侯冠礼邾隐公既即位将冠使大夫因孟懿子问礼于孔子孔子曰其礼如世子之冠虽天子之元子犹士也其礼无变天子无生而贵者故也懿子曰天子未冠即位长亦冠乎孔子曰古者王世子虽㓜其即位则尊为人君人君治成人之事者何冠之有懿子曰然则诸侯之冠异天子与孔子曰君薨而世子主䘮是亦冠也已人君无殊也懿子曰今邾君之冠非礼也孔子曰诸侯之有冠礼也夏之末造也有自来矣今无讥焉天子冠者武王崩成王年十有三而嗣立周公居冡宰摄政以治天下明年夏六月既葬冠成王而朝于祖以见诸侯示有君也周公命祝雍作颂曰逹而勿多也祝雍辞曰使王近于民逺于年啬于时惠于财亲贤而任能其颂曰令月吉日王始加元服去王㓜志心是衮职钦若昊天六合是式率尔祖考永永无极此周公之制也襄公九年十二月晋悼公以诸侯之师伐郑而还公送晋侯晋侯以公宴于河上问公年季武子对曰㑹于沙随之嵗寡君以生晋侯曰十二年矣是谓一终一星终也国君十五而生子冠而生子礼也君可以冠矣大夫盍为冠具武子对曰君冠必以祼享之礼行之以金石之乐节之以先君之祧处之今寡君在行未可具也请及兄弟之国而假备焉晋侯曰诺公还及卫冠于成公之庙假钟磬焉礼也曽子问曰将冠子冠者至揖譲而入闻齐衰大功之䘮如之何孔子曰内䘮则废外䘮则冠而不醴彻馔而埽即位而哭如冠者未至则废如将冠子而未及期日而有齐衰大功小功之丧则因䘮服而冠除䘮不改冠乎孔子曰天子赐诸侯大夫冕弁服于太庙归设奠服赐服于斯乎有冠醮无冠醴父没而冠则已冠埽地而祭于祢已祭而见伯父叔父而后飨冠者以䘮冠者虽三年之䘮可也既冠于次入哭踊三者三乃出大功之末可以冠子可以嫁子父小功之末可以冠子可以嫁子可以取妇已虽小功既卒哭可以冠取妻下殇之小功则不可右冠变礼女子十有五年而笄女子许嫁笄而字女子许嫁笄而醴之称字女虽未许嫁年二十而笄礼之妇人执其礼燕则鬈首右女子笄子三十而有室女子二十而嫁有故二十三年而嫁聘则为妻奔则为妾妇人谓嫁曰归右嫁娶繋之以姓而弗别缀之以食而弗殊虽百世而昬姻不通者周道然也取妻不取同姓故买妾不知其姓则卜之右不取同姓司空季子曰昔少典娶于有蟜氏生黄帝炎帝黄帝以姬水成炎帝以姜水成成而异徳故黄帝为姬炎帝为姜异姓则异类虽近男女相及以生民也同姓虽逺男女不相及畏黩敬也黩则生怨怨乱毓灾灾毓灭性是故娶妻避其同姓畏乱灾也卫公使其大夫求㛰于季氏桓子问礼于孔子孔子曰同姓为宗有合族之义故繋之以姓而弗别缀之以食而弗殊虽百世婚姻不得通周道然也桓子曰鲁卫之先虽寡兄弟今已絶逺矣可乎孔子曰固非礼也夫上治祖祢以尊尊也下治子孙以亲亲也旁治昆弟所以敦睦也此先王不易之教也晋侯有疾子产曰侨闻之内官不及同姓其生不殖美先尽矣则相生疾君子是以恶之故志曰买妾不知其姓则卜之男女辨姓礼之大司也今君内实有四姬焉其无乃是也乎取妻不取同姓以厚别也故买妾不知其姓则卜之以此坊民鲁春秋犹去夫人之姓曰吴其死曰孟子卒陈司败问昭公知礼乎孔子曰知礼孔子退揖巫马期而进之曰吾闻君子不党君子亦党乎君取于吴为同姓谓之吴孟子君而知礼孰不知礼巫马期以告子曰丘也幸苟有过人必知之天子有后有夫人有世妇有嫔有妻有妾公侯有夫人有世妇有妻有妾王御不参一族典瑞谷圭以聘女谷圭七寸天子以聘女邉璋七寸射四寸天子以廵守大璋亦如之诸侯以聘女国君取夫人之辞曰请君之玉女与寡人共有敝邑事宗庙社稷纳女于天子曰备百姓于国君曰备酒浆于大夫曰备埽洒大昬既至冕而亲迎亲迎其礼奈何曰诸侯以屦三两加琮大夫庶人以屦二两加束脩二曰某国寡小君使寡人奉不珍之琮不珍之履礼夫人贞女夫人曰有幽室数辱之产未谕于傅姆之教得承执衣裳之事敢不敬拜祝祝答拜夫人受琮取一两履以履女正笄衣裳而命之曰徃矣善事尔舅姑以顺为宫室无二尔心无敢回也女拜乃亲引其手授夫于户夫引手出户夫行女从拜辞父于堂拜诸母于大门夫先升舆执辔女乃升舆毂三转然后夫下先行大夫士庶人称其父曰某之父某之师友使某执不珍之屦不珍之束脩敢不敬礼某氏贞女母曰有草茅之产未习于织纴纺绩之事得奉箕帚之事敢不敬拜右天子诸侯大夫昬礼桓公八年冬祭公来遂逆王后于纪礼也祭公者何天子之三公也何以不称使婚礼不称主人遂者何生事也大夫无遂事此其言遂何成使乎我也其成使乎我奈何使我为媒可则因用是徃逆矣女在其国称女此其称王后何王者无外其辞成矣其不言使焉何也不正其以宗庙之大事即谋于我故弗与使也遂继事之辞也其曰遂逆王后故略之也或曰天子无外王命之则成矣九年春纪季姜归于京师为之中者归之也其辞成矣则其称纪季姜何自我言纪父母之于子虽为天王后犹曰吾季姜灵王求后于齐齐侯问对于晏桓子桓子对曰先王之礼有之天子求后于诸侯诸侯对曰夫妇所生若而人妾妇之子若而人无女而有姊妹及姑姊妹则曰先守某公之女若而人齐侯许昬王使隂里结之刘夏逆王后于齐官师从单靖公逆王后于齐卿不行非礼也岳曰有鳏在下曰虞舜帝曰我其试哉女于时观厥刑于二女釐降二女于妫汭嫔于虞帝曰钦哉何彼秾矣美王姬也虽则王姬亦下嫁于诸侯车服不繋其夫下王后一等犹执妇道以成肃雝之徳也荘公元年夏单伯逆王姬逆之者何使我主之也天子嫁女于诸侯必使诸侯同姓者主之诸侯嫁女于大夫必使大夫同姓者主之秋筑王姬之馆于外为外礼也筑之礼也于外非礼也其筑之何以礼主王姬者必为之改筑于路寝则不可于寝则嫌羣公子之舍则以卑矣其道必为之改筑者也主王姬者必自公门出于庙则已尊于寝则已卑为之筑莭矣筑之外变之正也筑之外变之为正何也仇讐之人非所以接昬姻也衰麻非所以接弁冕也文王初载天作之合在洽之阳在渭之涘文王嘉止大邦有子大邦有子俔天之妹文定厥祥亲迎于渭造舟为梁不显其光韩侯取妻汾王之甥蹶父之子韩侯迎止于蹶之里百两彭彭八鸾锵锵不显其光诸娣从之祁祁如云韩侯顾之烂其盈门隐公二年九月纪履緰来逆女纪履緰者何纪大夫也何以不称使婚礼不称主人然则曷称称诸父兄师友宋公使公孙夀来纳币则其称主人何辞穷也辞穷者何无母也然则纪有母乎曰有有则何以不称母母不通也外逆女不礼书此何以书讥何讥尔讥始不亲迎也始不亲迎昉于此乎前此矣前此则曷为始乎此託始焉尔曷为託始焉尔春秋之始也女曷为或称女或称妇或称夫人女在其国称女在涂称妇入国称夫人逆女亲者也使大夫非正也桓公三年秋公子翚如齐逆女脩先君之好故曰公子九月齐侯送姜氏于讙齐侯送姜氏非礼也凡公女嫁于敌国姊妹则上卿送之以礼于先君公子则下卿送之于大国虽公子亦上卿送之于天子则诸卿皆行公不自送于小国则上大夫送之诸侯越境送女非礼也礼送女父不下堂母不出祭门诸母兄弟不出阙门父戒之曰谨慎从尔舅之言母戒之曰谨慎从尔姑之言诸母般申之曰谨慎从尔父母之言送女踰竟非礼也公㑹齐侯于讙无讥乎曰为礼也齐侯来也公㑹逆而㑹之可也子贡曰冕而亲迎不已重乎孔子曰合二姓之好以继万世之后何谓已重乎冬齐仲年来聘致夫人也齐孝公夫人孟姬华氏长女也齐国称其贞孝公闻之修礼亲迎于华氏之室父母送之不下堂母醮之房中父戒之东阶之上诸母戒之两阶之间姑姊妹戒之门内可谓能行礼矣公子结媵陈人之妇于鄄媵者何诸侯娶一国则二国徃媵之以姪娣从姪者何兄之子也娣者何弟也诸侯一聘九女诸侯不再娶荘公二十二年冬公如齐纳币亲纳币非礼也纳币大夫之事也礼有纳采有问名有纳徴有告期四者偹而后娶礼也公之亲纳币非礼也故讥之二十四年夏公如齐逆女亲迎恒事也不志此其志何也不正其亲迎于齐也秋公至自齐迎者行见诸舍见诸先至非正也八月丁丑夫人姜氏入戊寅大夫宗妇觌用币哀姜至公使宗妇觌用币非礼也御孙曰男贽大者玉帛小者禽鸟以章物也女贽不过榛栗枣脩以告䖍也今男女同贽是无别也男女之别国之大莭也而由夫人乱之无乃不可乎用者不宜用也见用币非礼也然则曷云枣栗云乎腵脩云乎礼大夫不见夫人不言及不正其行妇道故列数之也男子之贽羔鴈雉腒妇人之贽枣栗腵脩用币非礼也文公二年冬公子遂如齐纳币礼也凡君即位好舅甥修昬姻娶元妃以奉粢盛孝也孝礼之始也纳币不书此何以书讥何讥尔讥䘮娶也娶在三年之外则何讥乎䘮娶三年之内不图㛰娶者大吉也以为有人心焉者则宜于此焉变矣四年夏迎妇姜于齐卿不行非礼也君子是以知出姜之不允于鲁也曰贵聘而贱逆之君而卑之立而废之不允宜哉成公八年春宋公使华元来聘聘共姬也夏宋公使公孙夀来纳币礼也冬卫人来媵卫人来媵共姬礼也凡诸侯嫁女同姓媵之异姓则否九年二月伯姬归于宋夏季孙行父如宋致女晋人来媵礼也晋韩湏如齐逆女齐陈无宇送女致少姜少姜有宠于晋侯晋侯谓之少齐谓陈无宇非卿执诸中都少姜为之请曰送从逆班畏大国也犹有所易是以乱作郑公子忽如陈逆妇妫陈鍼子送女先配而后祖鍼子曰是不为夫妇诬其祖矣非礼也何以能育荘公二十七年莒庆来逆叔姬大夫越竟逆女非礼也诸侯之嫁子于大夫主大夫以与之来者接内也不正其接纳故不与夫妇之称也宣公五年秋九月齐髙固来迎叔姬自为也冬齐髙固及子叔姬来反马也楚公子围聘于郑且娶于公孙段氏将以衆逆子产患之使子羽辞曰以敝邑褊小不足以容从者请墠聼命令尹命太宰伯州犁对曰君辱贶寡大夫围谓围将使丰氏抚有而室围布几筵告于荘共之庙而来若野赐之是委君贶于草莾也是寡大夫不得列于诸卿也不宁唯是又使围蒙其先君将不得为寡君老其蔑以复矣俟我于着乎而充耳以素乎而尚之以琼华乎而俟我于庭乎而充耳以青乎而尚之以琼莹乎而俟我于堂乎而充耳以黄乎而尚之以琼英乎而大司徒施十有二教三曰以隂礼教亲则民不怨媒氏掌万民之判凡男女自成名以上皆书年月日名焉令男三十而娶女二十而嫁凡娶判妻入子者皆书之仲春之月令㑹男女于是时也奔者不禁若无故而不用令者罚之司男女之无夫家者而㑹之凡嫁子娶妻入币纯帛无过五两党正凡其党之昬教其礼事掌其禁戒五庙之孙祖庙未毁虽为庶人娶妻必告大司徒荒政十有二聚万民十曰多昬右庶人昬礼雝雝鸣鴈旭日始旦士如归妻迨氷未泮仓庚于飞熠燿其羽之子于归皇驳其马亲结其缡九十其仪曽子问曰昬礼既纳币有吉日女之父母死则如之何孔子曰壻使人弔如壻之父母死则女之家亦使人弔父丧称父母丧称母父母不在则称伯父世母壻已葬壻之伯父致命女氏曰某之子有父母之䘮不得嗣为兄弟使某致命女氏许诺而弗敢嫁礼也壻免䘮女之父母使人请壻弗取而后嫁之礼也女之父母死壻亦如之曽子问曰亲迎女在涂而壻之父母死如之何孔子曰女改服布深衣缟縂以趋䘮女在涂而女之父母死则女反如壻亲迎女未至而有齐衰大功之䘮则如之何孔子曰男不入改服于外次女入改服于内次然后即位而哭曽子问曰除䘮则不复昬礼乎孔子曰祭过时不祭礼也又何反于初曽子问曰女未庙见而死则如之何孔子曰不迁于祖不祔于皇姑壻不杖不菲不次归葬于女氏之党示未成妇也曽子问曰取女有吉日而女死如之何孔子曰壻齐衰而弔既葬而除之夫死亦如之大功之末可以嫁子父小功之末可以嫁子可以取妇已虽小功既卒哭可以取妻下殇之小功则不可右昬变礼壹与之齐终身不改故夫死不嫁右不改嫁柏舟共姜自誓也卫世子共伯蚤死其妻守义父母欲夺而嫁之誓而弗许故作诗以絶之汎彼柏舟在彼中河髧彼两髦实维我仪之死矢靡他母也天只不谅人只汎彼柏舟在彼河侧髧彼两髦实维我特之死矢靡慝母也天只不谅人只鲁寡陶婴者鲁门之女也少寡飬㓜孤无强昆弟纺绩为产鲁人或闻其义将求焉婴闻之恐不得免作歌明已之不更二也其歌曰悲夫黄鹄之早寡兮七年不双宛颈独宿兮不与衆同夜半悲鸣兮想其故雄天命早寡兮独宿何伤寡妇念此兮泣下数行呜唿哀哉兮死者不可㤀飞鸟尚然兮况于贞良虽有贤雄兮终不重行鲁人闻之曰斯女不可得已遂不敢复求婴寡终身不改梁寡髙行者梁之寡妇也其为人荣于色而美于行夫死早寡不嫁梁贵人多争欲娶之者不能得梁王闻之使相聘焉髙行曰妾闻妇人之义壹徃而不改以全贞信之节今㤀死而趋生是不信也贪贵而㤀贱是不贞也弃义而从利无以为人乃援镜持刀以割其鼻曰妾已刑矣所以不死者不忍㓜弱之重孤也于是相以报王大其义而髙其行乃复其身尊其号曰髙行凡诸侯之女归宁曰来夫人归宁曰如某右归宁言告师氏言告言归薄汚我私薄澣我衣害澣害否归宁父母荘公二十七年冬杞伯姬来归宁也泉水卫女思归也嫁于诸侯父母终思归宁而不得故作诗以自见也秦嬴归于楚楚司马子庚聘于秦为夫人宁礼也妇有七出不顺父母无子婬僻嫉妬恶疾多口舌窃盗诸侯出夫人夫人比至于其国以夫人之礼行至以夫人入使者将命曰寡君不敏不能从而事社稷宗庙使使臣某敢告于执事主人对曰寡君固前辞不教矣寡君敢不敬须以俟命有司官陈器皿主人有司亦官受之妻出夫使人致之曰某不敏不能从而共粢盛使某也敢告于侍者主人对曰某之子不肖不敢辟诛敢不敬须以俟命使者退主人拜送之如舅在则称舅舅没则称兄无兄则称夫主人之辞曰某之子不肖如姑姊妹亦皆称之凡诸侯之女出曰来归夫人出曰归于某大归曰来归子甚宜其妻父母不説出妇有三不去有所取无所归一也与共更三年之䘮二也先贫贱后富贵三也右出妻曽参后母遇之无㤙而供飬不衰及其妻以蒸藜不熟因出之人曰非七出也参曰藜蒸小物耳吾欲使熟而不用吾命况大事乎遂出之终身不娶妻其子元请焉参告其子曰髙宗以后妻杀孝已尹吉甫以后妻放伯竒吾上不及髙宗中不比吉甫庸知其得免于非乎礼书纲目卷三礼书纲目卷四钦定四库全书礼书纲目卷四婺源江永撰乡饮酒礼嘉礼六经乡饮酒之礼右篇目周礼乡大夫三年则大比攷其徳行道艺而兴贤者能者乡老及乡大夫帅其吏与其衆寡以礼礼宾之主人就先生而谋宾介右谋賔介记乡朝服而谋宾介皆使能主人戒宾宾拜辱主人答拜乃请宾宾礼辞许主人再拜宾答拜主人退宾拜辱介亦如之右戒宾介记不宿戒乃席宾主人介衆宾之席皆不属焉尊两壶于房户间斯禁有𤣥酒在西设篚于禁南东肆加二勺于两壶设洗于阼阶东南南北以堂深东西当东荣水在洗东篚在洗西南肆右设席陈器记蒲筵缁布纯尊绤幂宾至彻之羮定主人速宾宾拜辱主人答拜还宾拜辱介亦如之宾及衆宾皆从之右速宾记其牲狗也亨于堂东北主人一相迎于门外再拜宾宾答拜拜介介答拜揖衆宾主人揖先入宾厌介入门左介厌衆宾入衆宾皆入门左北上主人与宾三揖至于阶三让主人升宾升主人阼阶上当楣北面再拜宾西阶上当楣北面答拜右迎宾记立者东面北上若有北面者则东上主人坐取爵于篚降洗宾降主人坐奠爵于阶前辞宾对主人坐取爵兴适洗南面坐奠爵于篚下盥洗宾进东北靣辞洗主人坐奠爵于篚兴对宾复位当西序东面主人坐取爵沃洗者西北面卒洗主人壹揖壹譲升宾拜洗主人坐奠爵遂拜降盥宾降主人辞宾对复位当西序卒盥揖譲升宾西阶上疑立主人坐取爵实之宾之席前西北面献宾宾西阶上拜主人少退宾进受爵以复位主人阼阶上拜送爵賔少退荐脯醢宾升席自西方乃设折爼主人阼阶东疑立宾坐左执爵祭脯醢奠爵于荐西兴右手取肺却左手执本坐弗缭右絶末以祭尚左手哜之兴加于爼坐挩手遂祭酒兴席末坐啐酒降席坐奠爵拜告㫖执爵兴主人阼阶上答拜宾西阶上北面坐卒爵兴坐奠爵遂拜执爵兴主人阼阶上答拜右献宾记献用爵其他用觯凡举爵三作而不徒爵荐脯五挺横祭于其上出自左房爼由东壁自西阶升宾爼嵴胁肩肺主人爼嵴胁臂肺介爼嵴胁胳肺肺皆离皆右体进腠以爵拜者不徒作坐卒爵者拜既爵立卒爵者不拜既爵宾降洗主人降宾坐奠爵兴辞主人对宾坐取爵适洗南北面主人阼阶东南面辞洗宾坐奠爵于篚兴对主人复阼阶东西面宾东北面盥坐取爵卒洗揖让如初升主人拜洗宾答拜兴降盥如主人礼宾实爵主人之席前东南面酢主人主人阼阶上拜宾少退主人进受爵复位宾西阶上拜送爵荐脯醢主人升席自北方设折爼祭如宾礼不告㫖自席前适阼阶上北面坐卒爵兴坐奠爵遂拜执爵兴宾西阶上答拜主人坐奠爵于序端阼阶上北面再拜崇酒宾西阶上答拜右宾酢主人记曰主人介凡升席自北方降自南方介爵酢爵僎爵皆居右主人坐取觯于篚降洗宾降主人辞降宾不辞洗立当西序东面卒洗揖让升宾西阶上疑立主人实觯酬宾阼阶上北面坐奠觯遂拜执觯兴宾西阶上答拜坐祭遂饮卒觯兴坐奠觯遂拜执觯兴宾西阶上答拜主人降洗宾降辞如献礼升不拜洗宾西阶上立主人实觯宾之席前北面宾西阶上拜主人少退卒拜进坐奠觯于荐西宾辞坐取觯复位主人阼阶上拜送宾北面坐奠觯于荐东复位右主人酬宾记凡奠者于左将举于右客爵居左其饮居右主人揖降宾降立于阶西当序东面主人以介揖让升拜如宾礼主人坐取爵于东序端降洗介降主人辞降介辞洗如宾礼升不拜洗介西阶上立主人实爵介之席前西南面献介介西阶上北面拜主人少退介进北面受爵复位主人介右北面拜送爵介少退主人立于西阶东荐脯醢介升席自北方设折爼祭如宾礼不哜肺不啐酒不告㫖自南方降席北面坐卒爵兴坐奠爵遂拜执爵兴主人介右答拜右主人献介介降洗主人复阼阶降辞如初卒洗主人盥介揖让升授主人爵于两楹之间介西阶上立主人实爵酢于西阶上介右坐奠爵遂拜执爵兴介答拜主人坐祭遂饮卒爵兴坐奠爵遂拜执爵兴介答拜主人坐奠爵于西楹南介右再拜崇酒介答拜主人复阼阶揖降介降立于宾南右介酢主人主人西南面三拜衆宾衆宾皆答壹拜主人揖升坐取爵于西楹下降洗升实爵于西阶上献衆宾衆宾之长升拜受者三人主人拜送坐祭立饮不拜既爵授主人爵降复位衆宾献则不拜受爵坐祭立饮每一人献则荐诸其席衆宾辩有脯醢主人以爵降奠于篚右主人献衆宾记衆宾之长一人辞洗如宾礼乐正与立者皆荐以齿主人之賛者西面北上不与无算爵然后与揖让升宾厌介升介厌衆宾升衆宾序升即席一人洗升举觯于宾实觯西阶上坐奠觯遂拜执觯兴宾席末答拜坐祭遂饮卒觯兴坐奠觯遂拜执觯兴宾答拜降洗升实觯立于西阶上宾拜进坐奠觯于荐西宾辞坐受以兴举觯者西阶上拜送宾坐奠觯于其所举觯者降右一人举觯记乐作大夫不入设席于堂亷东上工四人二瑟瑟先相者二人皆左何瑟后首挎越内弦右手相乐正先升立于西阶东工入升自西阶北面坐相者东面坐遂授瑟乃降工歌鹿鸣四牡皇皇者华卒歌主人献工工左瑟一人拜不兴受爵主人阼阶上拜送爵荐脯醢使人相祭工饮不拜既爵授主人爵衆工则不拜受爵祭饮辩有脯醢不祭大师则为之洗宾介降主人辞降工不辞洗笙入堂下磬南北面立乐南陔白华华黍主人献之于西阶上一人拜尽阶不升堂受爵主人拜送爵阶前坐祭立饮不拜既爵升授主人爵衆笙则不拜受爵坐祭立饮辩有脯醢不祭乃间歌鱼丽笙由庚歌南有嘉鱼笙崇丘歌南山有䑓笙由仪乃合乐周南闗雎葛覃卷耳召南鹊巢采繁采苹工告于乐正曰正歌偹乐正告于宾乃降右乐宾记献工与笙取爵于上篚既献奠于下篚其笙则献诸西阶上磬阶间缩霤北面鼓之主人降席自南方侧降作相为司正司正礼辞许诺主人拜司正答拜主人升复席右立司正司正洗觯升自西阶阼阶上北面受命于主人主人曰请安于宾司正告于宾宾礼辞许司正告于主人主人阼阶上再拜宾西阶上答拜司正立于楹间以相拜皆揖复席司正实觯降自西阶阶间北面坐奠觯退共少立坐取觯不祭遂饮卒觯兴坐奠觯遂拜执觯兴洗北面坐奠于其所退立于觯南右司正举觯记司正既举觯而荐诸其位宾北面坐取爼西之觯阼阶上北面酬主人主人降席立于宾东宾坐奠觯遂拜执觯兴主人答拜不祭立饮不拜卒觯不洗实觯东南面授主人主人阼阶上拜宾少退主人受觯宾拜送于主人之西宾揖复席主人西阶上酬介介降席自南方立于主人之西如宾酬主人之礼主人揖复席司正升相旅曰某子受酬受酬者降席司正退立于序端东面受酬者自介右衆受酬者受自左拜兴饮皆如宾酬主人之礼辩卒受者以觯降坐奠于篚司正降复位右旅酬记凡旅不洗不洗者不祭既旅士不入使二人举觯于宾介洗升实觯于西阶上皆坐奠觯遂拜执觯兴宾介席末答拜皆坐祭遂饮卒觯兴坐奠觯遂拜执觯兴宾介席末答拜逆降洗升实觯皆立于西阶上宾介皆拜皆进荐西奠之宾辞坐取觯以兴介则荐南奠之介坐受以兴退皆拜送降宾介奠于其所右二人举觯司正升自西阶受命于主人主人曰请坐于宾宾辞以爼主人请彻爼宾许司正降阶前命弟子俟彻爼司正升立于席端宾降席北面主人降席阼阶上北面介降席西阶上北面遵者降席东南面宾取爼还授司正司正以降宾从之主人取爼还授弟子弗子以降自西阶主人降自阼阶介取爼还授弟子弟子以降介从之若有诸公大夫则使人受爼如宾礼衆宾皆降右彻爼记彻爼宾介遵者之爼受者以降遂出授从者主人之爼以东説屦揖譲如初升坐乃羞无算爵无算乐右燕宾出奏陔主人送于门外再拜右宾出记乐正命奏陔宾出至于阶陔作宾若有遵者诸公大夫则既一人举觯乃入席于宾东公三重大夫再重公如大夫入主人降宾介降衆宾皆降复初位主人迎揖让升公升如宾礼辞一席使一人去之大夫则如介礼有诸公则辞加席委于席端主人不彻无诸公则大夫辞加席主人对不去加席右有遵者记若有诸公则大夫于主人之北西面明日宾乡服以拜赐主人如宾服以拜辱右拜礼主人释服乃息司正无介不杀荐脯醢羞唯所有徴唯所欲以告于先生君子可也宾介不与乡乐唯欲右息司正乡饮酒义嘉礼七乡饮酒之义主人拜迎宾于庠门之外入三揖而后至阶三让而后升所以致敬让也盥洗扬觯所以致絜也拜至拜洗拜受拜送拜既所以致敬也尊让絜敬也者君子之所以相接也君子尊让则不争絜敬则不慢不慢不争则逺于鬭辩矣不鬭辩则无暴乱之祸矣斯君子之所以免于人祸也故圣人制之以道乡人士君子尊于房戸之间宾主共之也尊有𤣥酒贵其质也羞出自东房主人共之也洗当东荣主人之所以自絜而以事宾也宾主象天地也介僎象隂阳也三宾象三光也让之三也象月之三日而成魄也四面之坐象四时也天地严凝之气始于西南而盛于西北此天地之尊严气也此天地之义气也天地温厚之气始于东北而盛于东南此天地之盛徳气也天地之仁气也主人者尊宾故坐宾于西北而坐介于西南以辅宾宾者接人以义者也故坐于西北主人者接人以仁以徳厚者也故坐于东南而坐僎于东北以辅主人也仁义接宾主有事爼豆有数曰圣圣立而将之以敬曰礼礼以体长㓜曰徳徳也者得于身也故曰古之学术道者将以得身也是故圣人务焉祭荐祭酒敬礼也哜肺尝礼也啐酒成礼也于席末言是席之正非专为饮食也为行礼也此所以贵礼而贱财也卒觯致实于西阶上言是席之上非专为饮食也此先礼而后财之义也先礼而后财则民作敬让而不争矣乡饮酒之礼六十者坐五十者立侍以聴政役所以明尊长也六十者三豆七十者四豆八十者五豆九十者六豆所以明飬老也民知尊长飬老而后乃能入孝弟民入孝弟出尊长飬老而后成教成教而后国可安也君子之所谓孝者非家至而日见之也合诸乡射教之乡饮酒之礼而孝弟之行立矣孔子曰吾观于乡而知王道之易易也主人亲速宾及介而衆宾自从之至于门外主人拜宾及介而衆宾自入贵贱之义别矣三揖至于阶三让以宾升拜至献酬辞让之莭繁及介省矣至于衆宾升受坐祭立饮不酢而降隆杀之义辨矣工入升歌三终主人献之笙入三终主人献之间歌三终合乐三终工告乐偹遂出一人扬觯乃主司正焉知其能和乐而不流也宾酬主人主人酬介介酬衆宾少长以齿终于沃洗者焉知其能弟长而无遗矣降説屦升坐修爵无数饮酒之莭朝不废朝莫不废夕宾出主人拜送莭文终遂焉知其能安燕而不乱也贵贱明隆杀辨和乐而不流弟长而无遗安燕而不乱此五行者足以正身安国矣彼国安而天下安故曰吾观于乡而知王道之易易也乡饮酒之义立宾以象天立主以象地设介僎以象日月立三宾以象三光古之制礼也经之以天地纪之以日月参之以三光政教之本也亨狗于东方祖阳气之发于东方也洗之在阼其水在洗东祖天地之左海也尊有𤣥酒教民不㤀本也宾必南乡东方者春春之为言蠢也产万物者圣也南方者夏夏之为言假也飬之长之假之仁也西方者秋秋之为言愁也愁之以时察守义者也北方者冬冬之为言中也中者藏也是以天子之立也左圣乡仁右义偝藏也介必东乡介宾主也主人必居东方东方者春春之为言蠢也产万物者也主人者造之产万物者也月者三日则成魄三月则成时是以礼有三让建国必立三卿三宾者政教之本礼之大参也射乡之礼所以仁乡党也乡饮酒之礼所以明长㓜之序也乡饮酒之礼废则长㓜之序失而争鬭之狱繁矣鬭变者生于相陵相陵者生于长㓜无序而遗敬让乡饮酒之礼者所以明长㓜之序而崇敬让也长㓜必序民怀敬让故虽有鬭变之狱而无陷刑之民其有犯鬭变之狱者则饬乡饮酒之礼所以十月行乡饮酒之礼何所以复尊卑长㓜之义春夏事急浚井次墙至有子使父弟使兄故以事闲暇复长㓜之序也礼书纲目卷四礼书纲目卷五钦定四库全书礼书纲目卷五婺源江永撰燕礼嘉礼八经燕礼小臣戒与者右戒羣臣膳宰具官馔于寝东乐人县设洗篚于阼阶东南当东霤罍水在东篚在洗西南肆设膳篚在其北西面司宫尊于东楹之西两方壶左𤣥酒南上公尊瓦大两有丰幂用绤若钖在尊南南上尊士旅食于门西两圜壶司宫筵宾于戸西东上无加席也右陈馔器记燕朝服于寝亨于门外东方唯君面尊射人告具小臣设公席于阼阶上西乡设加席公升即位于席西乡小臣纳卿大夫卿大夫皆入门右北面东上士立于西方东面北上祝史立于门东北面东上小臣师一人在东堂下南面士旅食者立于门西东上公降立于阼阶之东南南乡尔卿卿西面北上尔大夫大夫皆少进射人请宾公曰命某为宾射人命宾宾少进礼辞反命又命之宾再拜稽首许诺射人反命宾出立于门外东面公揖卿大夫乃升就席小臣自阼阶下北面请执幂者与羞膳者乃命执幂者执幂者升自西阶立于尊南北面东上膳宰请羞于诸公卿者右即位命宾及执事者记与卿燕则大夫为宾与大夫燕亦大夫为宾羞膳者与执幂者皆士也羞卿者小膳宰也凡荐与羞者小膳宰也射人纳宾宾入及庭公降一等揖之公升就席宾升自西阶主人亦升自西阶宾右北面至再拜宾答再拜右纳宾主人降洗洗南西北面宾降阶西东面主人辞降宾对主人北面盥坐取觚洗宾少进辞洗主人坐奠觚于篚兴对宾反位主人卒洗宾揖乃升主人升宾拜洗主人宾右奠觚答拜降盥宾降主人辞宾对卒盥宾揖升主人升坐取觚执幂者举幂主人酌膳执幂者反幂主人筵前献宾宾西阶上拜筵前受爵反位主人宾右拜送爵膳宰荐脯醢宾升筵膳宰设折爼宾坐左执爵右祭脯醢奠爵于荐右兴取肺坐絶祭哜之兴加于爼坐挩手执爵遂祭酒兴席末坐啐酒降席坐奠爵拜告㫖执爵兴主人答拜宾西阶上北面坐卒爵兴坐奠爵遂拜主人答拜右主人献宾记惟公与宾有爼宾以虚爵降主人降宾洗南坐奠觚少进辞降主人东面对宾坐取觚奠于篚下盥洗主人辞洗宾坐奠觚于篚兴对卒洗及阶揖升主人升拜洗如宾礼宾降盥主人降宾辞降卒盥揖升酌膳执幂如初以酢主人于西阶上主人北面拜受爵宾主人之左拜送爵主人坐祭不啐酒不拜酒不告㫖遂卒爵兴坐奠爵拜执爵兴宾答拜主人不崇酒以虚爵降奠于篚宾降立于西阶西射人升宾宾升立于序内东面右宾酢主人主人盥洗象觚升实之东北面献于公公拜受爵主人降自西阶阼阶下北面拜送爵士荐脯醢膳宰设折爼升自西阶公祭如宾礼膳宰賛授肺不拜酒立卒爵坐奠爵拜执爵兴主人答拜升受爵以降奠于膳篚右主人献公记献公曰臣敢奏爵以聴命更爵洗升酌膳酒以降酢于阼阶下北面坐奠爵再拜稽首公答再拜主人坐祭遂卒爵再拜稽首公答再拜主人奠爵于篚右主人受公酢主人盥洗升媵觚于宾酌散西阶上坐奠爵拜宾宾降筵北面答拜主人坐祭遂饮宾辞卒爵拜宾答拜主人降洗宾降主人辞降宾辞洗卒洗揖升不拜洗主人酌膳宾西阶上拜受爵于筵前反位主人拜送爵宾升席坐祭酒遂奠于荐东主人降复位宾降筵西东南面立右主人酬宾小臣自阼阶下请媵爵者公命长小臣作下大夫二人媵爵媵爵者阼阶下皆北面再拜稽首公答再拜媵爵者立于洗南西面北上序进盥洗角觯升自西阶序进酌散交于楹北降阼阶下皆奠觯再拜稽首执觯兴公答再拜媵爵者皆坐祭遂卒觯兴坐奠觯再拜稽首执觯兴公答再拜媵爵者执觯待于洗南小臣请致者若君命皆致则序进奠觯于篚阼阶下皆再拜稽首公答再拜媵爵者洗象觯升实之序进坐奠于荐南北上降阼阶下皆再拜稽首送觯公答再拜右媵爵于公公坐取大夫所媵觯兴以酬宾宾降西阶下再拜稽首公命小臣辞宾升成拜公坐奠觯答再拜执觯兴立卒觯宾下拜小臣辞宾升再拜稽首公坐奠觯答再拜执觯兴宾进受虚爵降奠于篚易觯洗公有命则不易不洗反升酌膳觯下拜小臣辞宾升再拜稽首公答再拜宾以旅酬于西阶上射人作大夫长升受旅宾大夫之右坐奠觯拜执觯兴大夫答拜宾坐祭立饮卒觯不拜若膳觯也则降更觯洗升实散大夫拜受宾拜送大夫辩受酬如受宾酬之礼不祭卒受者以虚觯降奠于篚右公为宾举旅记凡公所辞皆栗阶凡栗阶不过二等凡公所酬既拜请旅侍臣主人洗升实散献卿于西阶上司宫兼卷重席设于宾左东上卿升拜受觚主人拜送觚卿辞重席司宫彻之乃荐脯醢卿升席坐左执爵右祭脯醢遂祭酒不啐酒降席西阶上北面坐卒爵兴坐奠爵拜执爵兴主人答拜受爵卿降复位辩献卿主人以虗爵降奠于篚射人乃升卿卿皆升就席若有诸公则先卿献之如献卿之礼席于阼阶西北面东上无加席右主人献孤卿小臣又请媵爵者二大夫媵爵如初请致者若命长致则媵爵者奠觯于篚一人待于洗南长致致者阼阶下再拜稽首公答再拜洗象觯升实之坐奠于荐南降与立于洗南者二人皆再拜稽首送觯公答再拜右再媵爵公又行一爵若宾若长唯公所酬以旅于西阶上如初大夫卒受者以虗觯降奠于篚右公为卿举旅主人洗升献大夫于西阶上大夫升拜受觚主人拜送觚大夫坐祭立卒爵不拜既爵主人受爵大夫降复位胥荐主人于洗北西面脯醢无脀辩献大夫遂荐之继宾以西东上卒射人乃升大夫大夫皆就席右主人献大夫席工于西阶上少东乐正先升北面立于其西小臣纳工工四人二瑟小臣左何瑟面鼓执越内弦右手相入升自西阶北面东上坐小臣坐授瑟乃降工歌鹿鸣四牡皇皇者华卒歌主人洗升献工工不兴左瑟一人拜受爵主人西阶上拜送爵荐脯醢使人相祭卒爵不拜主人受爵衆工不拜受爵坐祭遂卒爵辩有脯醢不祭主人受爵降奠于篚右乐宾升歌公又举奠觯唯公所赐以旅于西阶上如初卒右公为大夫举旅笙入立于县中奏南陔白华华黍主人洗升献笙于西阶上一人拜尽阶不升堂受爵降主人拜送爵阶前坐祭立卒爵不拜既爵升授主人衆笙不拜受爵降坐祭立卒爵辩有脯醢不祭乃间歌鱼丽笙由庚歌南有嘉鱼笙崇丘歌南山有台笙由仪遂歌乡乐周南闗雎葛覃巻耳召南鹊巢采蘩采苹大师告乐正曰正歌偹乐正由楹内东楹之东告于君乃降复位右乐宾笙间合记若以乐纳宾则宾及庭奏肆夏宾拜酒主人答拜而乐阕公拜受爵而奏肆夏公卒爵主人升受爵以下而乐阕升歌鹿鸣下管新宫笙入三成遂合乡乐若舞则勺射人自阼阶下请立司正公许射人遂为司正司正洗角觯南面坐奠于中庭升东楹之东受命西阶上北面命卿大夫君曰以我安卿大夫皆对曰诺敢不安司正降自西阶南坐取觯升酌散降南面坐奠觯右还北面少立坐取觯兴坐不祭卒觯奠之兴再拜稽首左还南面坐取觯洗南面反奠于其所右立司正升自西阶东楹之东请彻爼降公许告于宾宾北面取爼以出膳宰彻公爼降自阼阶以东卿大夫皆降东面北上右彻爼宾反入及卿大夫皆説屦升就席公以宾及卿大夫皆坐乃安羞庶羞大夫祭荐司正升受命皆命君曰无不醉宾及卿大夫皆兴对曰诺敢不醉皆反坐右燕记有内羞主人洗升献士于西阶上士长升拜受觯主人拜送觯士坐祭立饮不拜既爵其他不拜坐祭立饮乃荐司正与射人一人司士一人执幂二人立于觯南东上辩献士士既献者立于东方西面北上乃荐士祝史小臣师亦就其位而荐之主人就旅食之尊而献之旅食不拜受爵坐祭立饮右主人献士若射则大射正为司射如乡射之礼右射记君与射则为下射袒朱襦乐作而后就物小臣以巾授矢稍属不以乐志既发则小臣受弓以授弓人上射退于物一笴既发则答君而俟若饮君燕则夹爵君在大夫射则肉袒君国中射则皮树中以翿旌获白羽与朱羽糅宾降洗升媵觚于公酌散下拜公降一等小臣辞宾升再拜稽首公答再拜宾坐祭卒爵再拜稽首公答再拜宾降洗象觯升酌膳坐奠于荐南降拜小臣辞宾升成拜公答再拜宾反位右宾媵爵于公公坐取宾所媵觯兴唯公所赐受者如初受酧之礼降更爵洗升酌膳下拜小臣辞升成拜公答拜乃就席坐行之有执爵者唯受于公者拜司正命执爵者受辩卒受者兴以酬士大夫卒受者以爵兴西阶上酬士士升大夫奠爵拜士答拜大夫立卒爵卒爵不拜实之士拜受大夫拜送士旅于西阶上辩士旅酌卒右公为士举旅主人洗升自西阶献庶子于阼阶上如献士之礼辩降洗遂献左右正与内小臣皆于阼阶上如献庶子之礼右主人献庶子以下无算爵士也有执膳爵者有执散爵者执膳爵者酌以进公公不拜受执散爵者酌以之公命所赐所赐者兴受爵降席下奠爵再拜稽首公答拜受赐爵者以爵就席坐公卒爵然后饮执膳爵者受公爵酌反奠之受赐爵者兴授执散爵执散爵者乃酌行之唯受爵于公者拜卒受爵者兴以酬士于西阶上士升大夫不拜乃饮实爵士不拜受爵大夫就席士旅酌亦如之公有命彻幂则卿大夫皆降西阶下北面东上再拜稽首公命小臣辞公答再拜大夫皆辟遂升反坐士终旅于上如初无算乐宵则庶子执烛于阼阶上司宫执烛于西阶上甸人执大烛于庭阍人为大烛于门外右无算爵宾醉北面坐取其荐脯以降奏陔宾所执脯以赐钟人于门内霤遂出卿大人皆出公不送右宾出燕义嘉礼九诸侯燕礼之义君立阼阶之东南南乡尔卿大夫皆少进定位也君席阼阶之上居主位也君独升立席上西面特立莫敢适之义也设宾主饮酒之礼也使宰夫为献主臣莫敢与君亢礼也不以公卿为宾而以大夫为宾为疑也明嫌之义也宾入中庭君降一等而揖之礼之也君举旅于宾及君所赐爵皆降再拜稽首升成拜明臣礼也君答拜之礼无不答明君上之礼也臣下竭力尽能以立功于国君必报之以爵禄故臣下皆务竭力尽能以立功是以国安而君宁礼无不答言上之不虗取扵下也上必明正道以道民民道之而有功然后取其什一故上用足而下不匮也是以上下和亲而不相怨也和宁礼之用也此君臣上下之大义也故曰燕礼者所以明君臣之义也席小卿次上卿大夫次小卿士庶子以次就位于下献君君举旅行酬而后献卿卿举旅行酬而后献大夫大夫举旅行酬而后献士士举旅行酬而后献庶子俎豆牲体荐羞皆有等差所以明贵贱也古者周天子之官有庶子官庶子官职诸侯卿大夫士之庶子之卒掌其戒令与其教治别其等正其位国有大事则率国子而致于大子唯所用之若有兵甲之事则受之以车甲合其卒伍置其有司以军法治之司马弗正凡国之政事国子存㳺卒使之修徳学道春合诸学秋合诸射以考其艺而进退之礼书纲目卷五礼书纲目卷六钦定四库全书礼书纲目卷六婺源江永撰公食大夫礼嘉礼十经公食大夫之礼使大夫戒各以其爵上介出请入告三辞宾出拜辱大夫不答拜将命宾再拜稽首大夫还宾不拜送遂从之宾朝服即位于大门外如聘右戒宾宾从记不宿戒戒不速宾之乗车在大门外西方北面立即位具羹定甸人陈鼎七当门南面西上设扄鼏鼏若束若编设洗如飨小臣具槃匜在东堂下宰夫设筵加席几无尊饮酒浆饮俟于东房凡宰夫之具馔于东房右陈器馔记不授几无阼席亨于门外东方司宫具几与蒲筵常缁布纯加萑席㝷𤣥帛纯皆卷自末宰夫筵出自东房公如宾服迎宾于大门内大夫纳宾宾入门左公再拜宾辟再拜稽首公揖入宾从及庙门公揖入宾入三揖至于阶三让公升二等宾升大夫立于东夹南西面北上士立于门东北靣西上小臣东堂下南面西上宰东夹北西面南上内官之士在宰东北西面南上介门西北面西上右迎宾即位公当楣北乡至再拜宾降也公再拜宾西阶东北面答拜摈者辞拜也公降一等辞曰寡君从子虽将拜兴也宾栗阶升不拜命之成拜阶上北面再拜稽首右拜至记卿摈由下士举鼎去鼏于外次入陈鼎于碑南南面西上右人抽扃坐奠于鼎西南顺出自鼎西左人待载雍人以爼入陈于鼎南旅人南面加七于鼎退大夫长盥洗东南西面北上序进盥退者与进者交于前卒盥序进南面七载者西面鱼腊饪载体进奏鱼七缩爼寝右肠胃七同爼伦肤七肠胃肤皆横诸爼垂之大夫既七七奠于鼎逆退复位右举鼎载爼公降盥宾降公辞卒盥公壹揖壹让公升宾升宰夫自东房授醯醤公设之宾辞北面坐还而东迁所公立于序内西乡宾立于阶西疑立宰夫自东房荐豆六设于醤东西上韭菹以东醓醢昌本昌本南麋臡以西菁菹鹿臡士设爼于豆南西上牛羊豖鱼在牛南腊肠胃亚之肤以为特旅人取七甸人举鼎顺出奠于其所宰夫设黍稷六簋于爼西二以并东北上黍当牛爼其西稷错以终南陈大羹湇不和实于镫宰右执镫左执盖由门入升自阼阶尽阶不升堂授公以盖降出入反位公设之于醤西宾辞坐迁之宰夫设铏四于豆西东上牛以西羊羊南豖豖以东牛饮酒实于觯加于丰宰夫右执觯左执丰进设于豆东宰夫东面坐启簋㑹各却于其西右设正馔记賛者盥从爼升上賛下大夫也铏芼牛藿羊苦豖薇皆有賛者负东房南面告具于公公再拜揖食宾降拜公辞宾升再拜稽首宾升席坐取韭菹以辩擩于醢上豆之间祭賛者东面坐取黍实于左手辩又取稷辩反于右手兴以授宾宾祭之三牲之肺不离賛者辩取之壹以授宾宾兴受坐祭挩手扱上铏以柶辩擩之上铏之间祭祭饮酒于上豆之间鱼腊醤湇不祭右宾祭正馔宰夫授公饭粱公设之于湇西宾北面辞坐迁之公与宾皆复初位宰夫膳稻于粱西士羞庶羞皆有大盖执豆如宰先者反之由门入升自西阶先者一人升设于稻南簋西间容人旁四列西北上膷以东臐膮牛炙炙南醢以西牛胾醢牛鮨鮨南羊炙以东羊胾醢豖炙炙南醢以西豕胾芥醤鱼脍衆人腾羞者尽阶不升堂授以盖降出右设加馔记簠有盖幂凡炙无醤賛者负东房告备于公賛升宾宾坐席末取粱即稻祭于醤湇间賛者北面坐辩取庶羞之大兴一以授宾宾受兼壹祭之右宾祭加馔宾降拜公辞宾升再拜稽首公答再拜宾北面自间坐左拥簠粱右执湇以降公辞宾西面坐奠于阶西东面对西面坐取之栗阶升北面反奠于其所降辞公公许宾升公揖退于箱摈者退负东塾而立宾坐遂卷加席公不辞宾三饭以湇醤宰夫执觯浆饮与其丰以进宾挩手兴受宰夫设其丰于稻西庭实设宾坐祭遂饮奠于丰上右宾正食公受宰夫束帛以侑西乡立宾降筵北面摈者进相币宾降辞币升聴命降拜公辞宾升再拜稽首受币当东楹北面退西楹西东面立公壹拜宾降也公再拜介逆出宾北面揖执庭实以出公降立上介受宾币从者讶受皮右侑币賔入门左设霤北面再拜稽首公辞揖让如初升宾再拜稽首公答再拜宾降辞公如初宾升公揖退于箱宾卒食㑹饭三饮不以浆湇挩手兴北面坐取粱与醤以降西面坐奠于阶西东面再拜稽首公降再拜右卒食介逆出宾出公送于大门内再拜宾不頋有司卷三牲之爼归于宾馆鱼腊不与右宾出明日宾朝服拜赐于朝拜食与侑币皆再拜稽首讶聴之右拜赐上大夫八豆八簋六铏九爼鱼腊皆二爼鱼肠胃伦肤若九若十有一下大夫则若七若九庶羞西东毋过四列上大夫庶羞二十加于下大夫以雉兎鹑鴽右食上大夫礼记上大夫蒲筵加萑蓆其纯皆如下大夫纯上大夫庶羞酒饮浆饮庶羞可也拜食与侑币皆再拜稽首若不亲食使大夫各以其爵朝服以侑币致之豆实实于罋陈于楹外二以并北陈簋实实于筐陈于楹内两楹间二以并南陈庶羞陈于碑内庭实陈于碑外牛羊豖陈于门内西方东上宾朝服以受如受饔礼无傧明日宾朝服以拜赐于朝讶聴命右不亲食公食大夫义嘉礼十一补记食礼公飬宾飬贤一也亲之故爱之爱之故飬之飬之故食之食而弗爱犹豢之也爱而弗敬犹畜之也飨礼敬之至也食礼爱之至也飨为爱弗胜其敬食为敬弗胜其爱文质之辨也公使大夫戒必以其爵恭也已轻则卑之已重则是以其贵临之也宾三辞聴命言是礼之贵弗敢当也弗敢当故难进也公迎宾于大门内非不能至于外也所以待人君之礼也臣之意欲尊其君子之意欲尊其父故迎宾于大门内所以顺其为尊君之意也三揖至于阶三让而升堂充其意谕其诚也于庙用祭器诚之尽也君子于所尊敬不敢狎不敢狎故神明之神明之故忠臣嘉宾乐尽其心也大夫立于东夹南西面北上士立于门东北面西上小臣东堂下南面西上宰东夹北西面南上内官之士在宰东北西面南上百官有司备以乐飬贤也设筵加席几致安厚之义也公设醤然后宰夫荐豆菹醢士设爼公设太羔然后宰夫设铏启簋言以身亲之也宾徧祭公设粱宰夫膳稻士膳庶羞为殷勤也宾三饭粱以湇浆以君子之厚已也宾必亲彻有报之道也庭实乗皮侑以束帛虽偹物犹欲其加厚焉也公拜送终之以敬也有司卷三牲之爼归于宾馆不敢䙝其余也上大夫八豆八簋六铏九爼庶羞二十其余衰见是徳之杀也君子言之曰爱人者使人爱之者也敬人者使人敬之者也亲人者使人亲之者也自卑者使人尊之者也是故公飬宾国飬贤其义一也未有爱之敬之亲之尊之而其位不安者也未有不爱不敬不尊不亲而能长有其国者也将由乎好徳之君则将怡焉唯恐其不足于礼将由乎骄慢之君则将曰是食于我而已矣故礼君子所不足小人所泰余也孔子食于少施氏将祭主人辞曰不足祭也将飱主人辞曰不足飱也孔子退曰吾食而饱少施氏有礼哉故君子难亲也将亲之舍礼何以哉礼书纲目卷六礼书纲目卷七钦定四库全书礼书纲目卷七婺源江永撰飨食燕记嘉礼十二𥙷大宗伯以嘉礼亲万民以飨燕之礼亲四方之賔客掌客凡诸侯之礼上公三飨三食三燕若弗酌则以币致之侯伯三飨再食再燕子男壹飨壹食壹燕大司乐凡乐事宿县遂以声展之典庸器祭祀帅其属而设笋虡陈庸器飨食亦如之笙师凡飨共其钟笙之乐职金旅于上帝则共其金版飨诸侯亦如之司几筵大飨王位设黼依依前南乡设莞筵纷纯加缫席画纯加次席黼纯左右玉几诸侯祭祀昨席莞筵纷纯加缫席画纯筵国賔于牖前亦如之左彤几小宗伯辨六尊之名物以待賔客宰夫凡賔客掌其饮食外饔掌外祭祀之割亨共其脯脩刑膴陈其鼎俎实之牲体鱼腊凡賔客之飱饔飨食之事亦如之牛人飨食共其膳羞之牛兽人賔客共其死兽生兽囿人賔客共其生兽死兽之物䲣人凡賔客共其鱼之鱻薧腊人賔客共其脯腊凡干肉之事亨人祭祀共大羮铏羮賔客亦如之川衡賔客共川奠泽虞賔客共其泽物之奠埸人賔客共其果蓏笾人賔客之事共其荐笾羞笾醢人凡祭祀共荐羞之豆实賔客亦如之醯人掌共五齐七菹凡醯物以共祭祀之齐菹凡醯酱之物賔客亦如之盐人賔客共其形盐散盐凌人賔客共冰舂人凡飨食共其食米饎人凡賔客共其簠簋之实飨食亦如之世妇賔客之事帅女宫而濯摡为齍盛寺人若有賔客之事则帅女宫而致于有司佐世妇治礼事世妇祭祀比其具帅六宫之人共齍盛大賔客之飨食亦如之舍人祭祀共簠簋实之陈之賔客亦如之司服飨则鷩冕凡大賔客共其衣服而奉之内司服王后之服展衣素沙賔客共后之衣服及九嫔世妇凡命妇共其衣服追师掌王后之首服为九嫔及外内命妇之首服以待賔客齐仆掌金路以賔朝觐宗遇飨食皆乘金路其灋仪各以其等为车送迎之节巾车王后之路厌翟勒面缋总士师诸侯爲賔则率其属而跸于王宫阍人大祭祀䘮纪之事设门燎跸宫门庙门凡賔客亦如之内竖若有賔客之事则为内人跸九嫔若有賔客则从后女史凡后之事以礼从大司乐祭祀王出入则令奏王夏尸出入则令奏肆夏牲出入则令奏昭夏大飨不入牲其他皆如祭祀大仆賔客诏王之服位诏灋仪小臣小賔客飨食掌事如大仆之灋内小臣若有賔客则摈诏后之礼事相九嫔之礼事正内人之礼事内宗掌宗庙之祭祀荐加豆笾及以乐彻则佐传豆笾賔客之飨食亦如之王后有事则从外宗小祭祀掌事賔客之事亦如之世妇祭祀诏王后之礼事相外内宗之礼事大賔客之飨食亦如之大飨尚腵脩而已矣肆师飨食授祭大司马飨食羞牲鱼授其祭小司马凡飨掌其事如大司马之灋量人飨賔制其从献脯燔之数量琥璜爵内宰凡賔客之献瑶爵皆赞上公之礼飨礼九献食礼九举侯伯之礼飨礼七献食礼七举子男之礼飨礼五献食礼五举乐师飨食诸侯序其乐事令奏钟鼓令相如祭之仪大师大祭祀帅瞽登歌令奏击拊下管播乐器令奏鼓朄大飨亦如之小师大祭祀登歌击拊下管击应鼓彻歌大飨亦如之钟师掌金奏凡乐事以钟鼓奏九夏飨食奏燕乐镈师凡祭祀鼓其金奏之乐飨食亦如之韎师掌教韎乐祭祀则帅其属而舞之大飨亦如之旄人賔客舞其燕乐籥师祭祀则鼓羽籥之舞賔客飨食则亦如之司干祭祀舞者既陈则授舞器既舞则受之賔飨亦如之膳夫凡王賔客食则彻王之胙俎大飨既飨卷三牲之俎归于賔馆掌客王合诸侯而飨礼则具十有二牢庶具百物备诸侯长十有再献酒正共賔客之礼酒酒人共賔客之礼酒饮酒而奉之肆师大朝觐共设匪罋之礼酒正凡王之燕饮酒共其计酒正奉之膳夫王燕饮酒则为献主大仆王燕饮则相其灋司仪合诸侯王燕则诸侯毛鞮鞻氏掌四夷之乐与其声歌祭祀则龡而歌之燕亦如之酒正共后之致饮于賔客之礼医酏糟皆使其士奉之浆人共夫人致饮于賔客之礼清醴医酏糟而奉之诸侯之席三重大夫再重大飨君三重席而酢焉三献之介君专席而酢焉五献之尊门外缶门内壶君尊瓦甒反坫出尊邦君为两君之好有反坫豆诸公十有六诸侯十有二上大夫八下大夫六诸公相为賔飨食如将币之仪賔之拜礼拜飨食公于賔壹食再飨燕无常数賔介皆明日拜于堂上介壹食壹飨其介爲介司仪诸公之臣相为国客飨食如将币之仪若不亲食使大夫各以其爵朝服致之以侑币如致饔无傧致飨以酬币亦如之凡致礼皆用其飨之加笾豆各以其爵朝服大夫来使无罪飨之过则饩之有大客后至则先客不飨食致之无饔者无飨礼公与客燕曰寡君有不腆之酒以请吾子之与寡君须臾焉使某也以请对曰寡君君之私也君无所辱赐于使臣臣敢辞寡君固曰不腆使某固以请寡君君之私也君无所辱赐于使臣臣敢固辞寡君固曰不腆使某固以请某固辞不得命敢不从致命曰寡君使某有不腆之酒以请吾子之与寡君须臾焉君贶寡君多矣又辱赐于使臣臣敢拜赐命燕则上介为賔賔为苟敬宰夫献若与四方之賔燕则公迎之于大门内揖让升賔爲苟敬席于阼阶之西北面有脀不哜肺不啐酒其介为賔无膳尊无膳爵若与四方之賔燕媵爵曰臣受赐矣臣请赞执爵者相者对曰吾子无自辱焉有房中之乐上公夫人致飨大牢食大牢侯伯夫人致飨大牢大夫于賔一飨一食上介若食若飨若不亲飨则公作大夫致之以酬币致食以侑币大夫相食亲戒速迎賔于门外拜至皆如飨拜降盥受酱湇侑币束锦也皆自阼阶降堂受授者升一等賔止也賔执粱与湇之西序端主人辞賔反之巷加席主人辞賔反之辞币降一等主人从受侑币再拜稽首主人送币亦然辞于主人降一等主人从卒食彻于西序端东面再拜降出其他皆如公食大夫之礼若不亲食则公作大夫朝服以侑币致之賔受于堂无傧诗小雅鱼丽南有嘉鱼南山有台蓼萧湛露彤弓菁菁者莪桑扈瓠叶虢公晋侯朝王王飨醴命之宥皆赐玉五瑴马三匹非礼也王命诸侯名位不同礼亦异数不以礼假人晋文公献楚俘于王郑伯傅王用平礼也王享醴命晋侯宥齐侯使管夷吾平戎于王王以上卿之礼飨管仲管仲辞曰臣贱有司也有天子之二守国高在若节春秋来承王命何以礼焉陪臣敢辞王曰舅氏余嘉乃勲应乃懿徳谓督不㤀徃践乃职无逆朕命管仲受下卿之礼而还君子曰管仲之世祀也宜哉譲不忘其上诗曰恺悌君子神所劳矣晋侯使士㑹平王室定王享之原襄公相礼殽烝武子私问其故王闻之召武子曰季氏而弗闻乎王享有体荐宴有折俎公当享卿当宴王室之礼也武子归而讲求典礼以修晋国之法晋侯使随㑹聘于周定王飨之殽烝原公相礼范子私于原公曰吾闻王室之礼无毁折今此何礼也王见其语也召原公而问之原公以告王召士季曰子弗闻乎禘郊之事则有全烝王公立饫则有房烝亲戚宴飨则有殽烝今女非他也而叔父使士季实来修旧德以奖王室唯是先王之宴礼欲以贻女余一人敢设饫禘焉忠非亲礼而干旧职以乱前好且夫唯戎翟则有体荐夫戎翟冒没轻儳贪而不譲其血气不治若禽兽焉其适来班贡不俟馨香嘉味也故坐诸门外而使舌人体委与之女今我王室之一二兄弟以时相见将龢协典礼以示民训则无亦择其柔嘉选其馨香洁其酒醴品其百笾修其簠簋奉其牺象出其尊彛陈其鼎俎静其巾幂敬其祓除体觧折节而共饮食之于是乎有折俎加豆酬币宴货以示容合好胡有孑然其效戎翟也夫王公诸侯之有饫也将以讲事成章建大德昭大物也故立成礼烝而已饫以显物宴以食好歳饫不倦时宴不滛月㑹旬修日完不忘服物昭庸采饰显明文章比象周旋序顺容貎有崇威仪有则五味实气五色精心五声昭徳五义纪宜饮食可飨和同可观财用可嘉则顺而建德古之善礼者将焉用全烝武子遂不敢对而退归乃讲聚三代之典礼于是乎修执秩以为晋法晋侯使巩朔献齐㨗于周王使委于三吏礼之如侯伯克敌使大夫告庆之礼降于卿礼一等王以巩伯宴而私贿之使相告之曰非礼也勿籍楚子入飨于郑九献庭实旅百加笾豆六品飨毕夜出宋成公如楚还入于郑郑伯将享之问礼于皇武子对曰宋先代之后也于周为客天子有事膰焉有䘮拜焉丰厚可也郑伯从之享宋公有加礼也晋公子重耳如楚楚成王以周礼享之九献庭实旅百公子欲辞子犯曰天命也君其飨之亡人而国荐之非敌而君设之非天谁启之心宋公享晋侯于楚丘请以桑林荀罃辞荀偃士匄曰诸侯宋鲁于是观礼鲁有禘乐賔祭用之宋以桑林享君不亦可乎舞师题以旌夏晋侯惧而退入于房去旌卒享而还定公㑹齐侯于夹谷孔丘相齐侯将享公孔丘谓梁丘据曰齐鲁之故吾子何不闻焉事既成矣而又享之是勤执事也且牺象不出门嘉乐不野合享而既具是弃礼也若其不具用秕稗也用秕稗君辱弃礼名恶子盍图之夫享所以昭德也不昭不如其已也乃不果享王使周公阅来聘飨有昌歜白黒形盐辞曰国君文足昭也武可畏也则有备物之飨以象其徳荐五味羞嘉谷盐虎形以献其功吾何以堪之卫甯武子来聘公与之宴爲赋湛露及彤弓不辞又不答赋使行人私焉对曰臣以为肄业及之也昔诸侯朝正于王王宴乐之于是乎赋湛露则天子当阳诸侯用命也诸侯敌王所忾而献其功王于是乎赐之彤弓一彤矢百玈弓矢千以觉报宴今陪臣来继旧好君辱贶之其敢干大礼以自取戾穆叔如晋报知武子之聘也晋侯享之金奏肆夏之三不拜工歌文王之三又不拜歌鹿鸣之三三拜韩献子使行人子员问之曰子以君命辱于敝邑先君之礼借之以乐以辱吾子吾子舍其大而重拜其细敢问何礼也对曰三夏天子所以享元侯也使臣弗敢与闻文王两君相见之乐也臣不敢及鹿鸣君所以嘉寡君也敢不拜嘉四牡君所以劳使臣也敢不重拜皇皇者华君教使臣曰必谘于周臣闻之访问于善为咨咨亲为询咨礼为度咨事为诹咨难为谋臣获五善敢不重拜叔孙穆子聘于晋晋悼公飨之乐及鹿鸣之三而后拜乐三晋侯使行人问焉曰子以君命镇抚敝邑不腆先君之礼以辱从者不腆之乐以节之吾子舍其大而加礼于其细敢问何礼也对曰寡君使豹来继先君之好君以诸侯之故贶使臣以大礼夫先乐金奏肆夏繁遏渠天子所以飨元侯也夫歌文王大明緜则两君相见之乐也皆昭令德以合好也皆非使臣之所敢闻也臣以为肄业及之故不敢拜今伶箫咏歌及鹿鸣之三君之所以贶使臣臣敢不拜贶夫鹿鸣君之所以嘉先君之好也敢不拜嘉四牡君之所以章使臣之勤也敢不拜章皇皇者华君教使臣曰毎懐靡及诹谋度询必咨于周敢不拜教臣闻之曰懐和为毎懐咨才为诹咨事为谋咨义为度咨亲为询忠信为周君贶使臣以大礼重之以六德敢不重拜晋郄至如楚聘楚子享之子反相为地室而县焉却至将登金奏作于下惊而走出子反曰日云莫矣寡君须矣吾子其入也賔曰君不忘先君之好施及下臣贶之以大礼重之以备乐如天之福两君相见何以代此下臣不敢子反曰如天之福两君相见无亦唯是一矢以相加遗焉用乐寡君须矣吾子其入也賔曰若譲之以一矢祸之大者其何福之为世之治也诸侯闲于天子之事则相朝也于是乎有享宴之礼享以训共俭宴以示慈惠共俭以行礼而慈惠以布政政以礼成民是以息百官承事朝而不夕此公侯之所以扞城其民也天下有道则公侯能为民干城而制其腹心乱则反之今吾子之言乱之道也不可以为法然吾子主也臣敢不从遂入卒事卫侯飨苦成叔寗惠子相苦成叔傲甯子曰苦成家其亡乎古之为享食也以观威仪省祸福也故诗曰兕觵其觩旨酒思柔彼交匪傲万福来求今夫子傲取祸之道也宋人享赵文子叔向为介司马置折俎礼也仲尼使举是礼也以为多文辞赵孟叔孙豹曹大夫入于郑郑伯兼享之子皮戒赵孟礼终赵孟赋瓠叶子皮遂戒穆叔且告之穆叔曰赵孟欲一献子其从之子皮曰敢乎穆叔曰夫人之所欲也又何不敢及享具五献之笾豆于幕下赵孟辞私于子产曰武请于冡宰矣乃用一献赵孟为客礼终乃宴季孙宿如晋晋侯享之有加笾武子退使行人告曰小国之事大国也苟免于讨不敢求贶得贶不过三献今豆有加下臣弗堪无乃戾也韩宣子曰寡君以为驩也对曰寡君犹未敢况下臣君之𨽻也敢闻加贶固请彻加而后卒事晋人以为知礼重其好货晋羊舌肸聘于周发币于大夫及单靖公靖公享之俭而敬賔礼赠饯视其上而从之燕无私送不过郊语説昊天有成命邦君为两君之好有反坫管氏亦有反坫管氏而知礼孰不知礼公父文伯饮南宫敬叔酒以露睹父为客羞鼈焉小睹父怒相延食鼈辞曰将使鼈长而后食之遂出文伯之母闻之怒曰吾闻之先子曰祭养尸飨养上賔鼈于何有而使夫人怒也射乡食飨所以正交接也食飨之礼所以仁賔客也仲尼燕居子张子贡言游侍纵言至于礼子曰慎听之女三人者吾语女礼犹有九焉大飨有四焉苟知此矣虽在畎亩之中事之圣人已两君相见揖让而入门入门而县兴揖让而升堂升堂而乐阕升歌清庙下管象武夏籥序兴陈其荐俎序其礼乐备其百官如此而后君子知仁焉行中规还中矩和鸾中采齐客出以雍彻以振羽是故君子无物而不在礼矣入门而金作示情也升歌清庙示德也下而管象示事也是故古之君子不必亲相与言也以礼乐相示而已賔入大门而奏肆夏示易以敬也卒爵而乐阕孔子屡叹之奠酬而工升歌发德也歌者在上匏竹在下贵人声也乐由阳来者也礼由隂作者也隂阳和而万物得大飨君三重席而酢焉三献之介君专席而酢焉此降尊以就卑也子云敬则用祭噐故君子不以菲废礼不以美没礼故食礼主人亲馈则客祭主人不亲馈则客不祭故君子苟无礼虽美不食焉诗云既醉以酒既饱以德以此示民民犹争利而忘义子云礼非祭男女不交爵以此坊民阳侯犹杀缪侯而窃其夫人故大飨废夫人之礼大夫而飨君非礼也礼书纲目巻七礼书纲目卷八钦定四库全书礼书纲目卷八婺源江永撰养老嘉礼十三补凡养老五帝宪三王有乞言五帝宪养气体而不乞言有善则记之为惇史三王亦宪既养老而后乞言亦㣲其礼皆有惇史有虞氏养国老于上庠养庶老于下庠夏后氏养国老于东序养庶老于西序殷人养国老于右学养庶老于左学周人养国老于东胶养庶老于虞庠虞庠在国之西郊有虞氏深衣而养老夏后氏燕衣而养老殷人缟衣而养老周人𤣥衣而养老凡养老有虞氏以燕礼夏后氏以飨礼殷人以食礼周人修而兼用之凡三王养老皆引年右通论厯代养老五十养于乡六十养于国七十养于学达于诸侯天子视学大昕鼔征衆至然后天子至乃命有司行事兴秩节祭先师先圣焉有司卒事反命始之养也适东序释奠于先老遂设三老五更羣老之席位焉适馔省醴养老之珍具遂发咏焉退修之反登歌清庙既歌而语下管象舞大武大合衆以事有司告以乐阕王乃命公侯伯子男及羣吏曰反养老幼于东序食三老五更于大学天子袒而割牲执酱而馈执爵而酳冕而总干凡养老乞言合语之礼皆小乐正诏之于东序语説命乞言皆大乐正授数凡大合乐必遂养老罗氏中春罗春鸟献鸠以养国老仲秋养衰老授几杖行糜粥饮食外饔邦飨耆老则掌其割亨之事酒正飨耆老共其酒无酌数槀人若飨耆老共其食遗人门闗之委积以养老孤司门以其财养死政之老与其孤右养老礼天子视学大昕鼓徴所以警衆也衆至然后天子至乃命有司行事兴秩节祭先师先圣焉有司卒事反命始之养也适东序释奠于先老遂设三老五更羣老之席位焉适馔省醴养老之珍具遂发咏焉退修之以孝养也反登歌清庙既歌而语以成之也言父子君臣长㓜之道合徳音之致礼之大者也下管象舞大武大合衆以事达有神兴有德也正君臣之位贵贱之等焉而上下之义行矣有司告以乐阕王乃命公侯伯子男及羣吏曰反养老㓜于东序终之以仁也是故圣人之记事也虑之以大爱之以敬行之以礼修之以孝飬纪之以义终之以仁是故古之人一举事而衆皆知其徳之备也古之君子举大事必愼其终始而衆安得不喻焉兑命曰念终始典于学食三老五更于大学天子袒而割牲执酱而馈执爵而酳冕而总干所以教诸侯之弟也是故乡里有齿而老穷不遗强不犯弱衆不暴寡此由大学来者也王者父事三老兄事五更者何欲陈孝悌之徳以示天下也故虽天子必有尊也言有父也必有先也言有兄也天子临辟雍亲袒割牲尊三老父象也竭忠奉几杖授安车濡轮恭绥执授兄事五更宠接礼交加客谦敬顺貎也飨禘有乐而食尝无乐隂阳之义也凡饮养阳气也凡食养隂气也故春禘而秋尝春飨孤子秋食耆老其义一也伊耆氏共王之齿杖八十拜君命一坐再至瞽亦如之九十使人受五十异粻六十宿肉七十贰膳八十常珍九十饮食不离寝膳饮从于游可也六十歳制七十时制八十月制九十日修唯绞紟衾冒死而后制五十始衰六十非肉不饱七十非帛不煖八十非人不煖九十虽得人不煖矣五十杖于家六十杖于乡七十杖于国八十杖于朝九十者天子欲有问焉则就其室以珍从七十不俟朝八十月告存九十日有秩五十不从力政六十不与服戎七十不与賔客之事八十齐丧之事弗及也五十而爵六十不亲学七十致政唯衰麻为䘮八十者一子不从政九十者其家不从政父之齿随行兄之齿鴈行朋友不相踰轻任并重任分斑白者不提挈君子耆老不徒行庶人耆老不徒食天子廵守诸侯待于竟天子先见百年者八十九十者东行西行者弗敢过西行东行者弗敢过欲言政者君就之可也壹命齿于乡里再命齿于族三命不齿族有七十者弗敢先七十者不有大故不入朝若有大故而入君必与之揖譲而后及爵者大夫七十而致事若不得谢则必赐之几杖行役以妇人适四方乘安车自称曰老夫于其国则称名越国而问焉必告之以其制右尚齿昔者有虞氏贵德而尚齿夏后氏贵爵而尚齿殷人贵富而尚齿周人贵亲而尚齿虞夏殷周天下之盛王也未有遗年者年之贵乎天下乆矣次乎事亲也是故朝廷同爵则尚齿七十杖于朝君问则席八十不俟朝君问则就之而弟达乎朝廷矣行肩而不併不错则随见老者则车徒辟斑白者不以其任行乎道路而弟达乎道路矣居乡以齿而老穷不遗强不犯弱衆不暴寡而弟达乎州巷矣古之道五十不为甸徒颁禽隆诸长者而弟达乎獀狩矣军旅什伍同爵则尚齿而弟达乎军旅矣孝弟发诸朝廷行乎道路至乎州巷放乎獀狩修乎军旅衆以义死之而弗敢犯也子云长民者朝廷敬老则民作孝齐宣王问于春子曰寡人欲行孝弟之义为之有道乎春子曰昔者卫闻之乐正子曰文王之治岐也五十者杖于家六十者杖于乡七十者杖于朝见君揖杖八十者杖于朝见君揖杖君曰趋见客无俟朝以朝乘车輲轮御为仆送至于家而孝弟之行义达于诸侯九十杖而朝见君建杖君曰趣见无俟朝以朝车送之舍天子重乡养卜筮巫医御于前祝咽祝哽以食乘车輲轮胥与就膳彻送至于家君如有欲问明日就其室以珍从而孝弟之义达于四海此文王之治岐也君如欲行孝弟之大义盍反文王之治岐臣年七十悬车致仕者臣以执事趋走为职七十阳道极耳目不聪明是以退去避贤者所以长亷耻也悬车示不用也卿大夫老有盛徳者留赐之几杖不备之以筋力之礼在家者三分其禄以一与之所以厚贤也礼书纲目卷八礼书纲目卷九钦定四库全书礼书纲目卷九婺源江永撰乡射礼嘉礼十四经乡射之礼右篇目周礼州长春秋以礼㑹民而射于州序乡大夫三年则大比考其德行道艺而兴贤者能者退而以乡射之礼五物询衆庶一曰和二曰容三曰主皮四曰和容五曰兴舞司徒命乡简不帅教者以告元日习射上功乡师正歳稽其乡器党共射器乡共吉凶礼乐之器主人戒賔賔出迎再拜主人答再拜乃请賔礼辞许主人再拜賔答再拜主人退賔送再拜无介右戒賔记大夫与则公士为賔使能不宿戒乃席賔南面东上衆賔之席继而西席主人于阼阶上西面尊于賔席之东两壶斯禁左𤣥酒皆加勺篚在其南东肆设洗于阼阶东南南北以堂深东西当东荣水在洗东篚在洗西南肆县于洗东北西面右设席陈器记尊绤幂賔至彻之蒲筵缁布纯西序之席北上乃张侯下纲不及地武不系左下纲中掩束之乏参侯道居侯党之一西五歩右张侯记乡侯上个五寻中十尺侯道五十弓弓二寸以为侯中倍中以为躬倍躬以为左右舌下舌半上舌羮定主人朝服乃速賔賔朝服出迎再拜主人答再拜退賔送再拜賔及衆賔遂从之右速賔记其牲狗也亨于堂东北及门主人一相出迎于门外再拜賔答再拜揖衆賔主人以賔揖先入賔厌衆賔衆賔皆入门左东靣北上賔少进主人以賔三揖皆行及阶三譲主人升一等賔升主人阼阶上当楣北面再拜賔西阶上当楣北面答再拜右迎賔记立者东靣北上主人取爵于上篚以降賔降主人阼阶前西面坐奠爵兴辞降賔对主人坐取爵兴适洗南面坐奠爵于篚下盥洗賔进东北靣辞洗主人坐奠爵于篚兴对賔反位主人卒洗壹揖壹譲以賔升賔西阶上北面拜洗主人阼阶上北面奠爵遂答拜乃降賔降主人辞降賔对主人卒盥壹揖壹譲升賔升西阶上疑立主人坐取爵实之賔席之前西北面献賔賔西阶上北面拜主人少退賔进受爵于席前复位主人阼阶上拜送爵賔少退荐脯醢宾升席自西方乃设折俎主人阼阶东疑立賔坐左执爵右祭脯醢奠爵于荐西兴取肺坐絶祭尚左手哜之兴加于俎坐捝手执爵遂祭酒兴席末坐啐酒降席坐奠爵拜告旨执爵兴主人阼阶上答拜賔西阶上北面坐卒爵兴坐奠爵遂拜执爵兴主人阼阶上答拜右献賔记献用爵其他用觯凡举爵三作而不徒爵荐脯用笾五膱祭半膱横于上醢以豆出自东房膱长尺二寸俎由东壁自西阶升賔俎嵴胁肩肺主人俎嵴胁臂肺肺皆离皆右体也进腠以爵拜者不徒作賔以虚爵降主人降賔西阶前东面坐奠爵兴辞降主人对賔坐取爵适洗北面坐奠爵于篚下兴盥洗主人阼阶之东南面辞洗賔坐奠爵于篚兴对主人反位賔卒洗揖譲如初升主人拜洗賔答拜兴降盥如主人之礼賔升賔爵主人之席前东南面酢主人主人阼阶上拜賔少退主人进受爵复位賔西阶上拜送爵荐脯醢主人升席自北方乃设折俎祭如賔礼不告旨自席前适阼阶上北面坐卒爵兴坐奠爵遂拜执爵兴賔西阶上北面答拜主人坐奠爵于序端阼阶上再拜崇酒賔西阶上答再拜右賔酢主人坐取觯于篚以降賔降主人奠觯辞降賔对东面立主人坐取觯洗賔不辞洗卒洗揖譲升賔西阶上疑立主人实觯酬之阼阶上北面坐奠觯遂拜执觯兴賔西阶上北面答拜主人坐祭遂饮卒觯兴坐奠觯遂拜执觯兴賔西阶上北面答拜主人降洗賔降辞如献礼升不拜洗賔西阶上立主人实觯賔之席前北面賔西阶上拜主人坐奠觯于荐西賔辞坐取觯以兴反位主人阼阶上拜送賔北靣坐奠觯于荐东反位主人揖降賔降东面立于西阶西当西序右酬賔记凡奠者于左将举者于右主人西南面三拜衆賔衆賔皆答壹拜主人揖升坐取爵于序端降洗升实爵西阶上献衆賔衆賔之长升拜受者三人主人拜送坐祭立饮不拜既爵授主人爵降复位衆賔皆不拜受爵坐祭立饮毎一人献则荐诸其席衆賔辩有脯醢主人以虚爵降奠于篚右献衆賔记衆賔之长一人辞洗如賔礼乐正与立者齿揖譲升賔厌衆賔升衆賔皆升就席一人洗举觯于賔升实觯西阶上坐奠觯拜执觯兴賔席末答拜举觯者坐祭遂饮卒觯兴坐奠觯拜执觯兴賔答拜降洗升实之西阶上北面賔拜举觯者进坐奠觯于荐西賔辞坐取以兴举觯者西阶上拜送賔反奠于其所举觯者降右一人举觯大夫若有遵者则入门左主人降賔及衆賔皆降复初位主人揖譲以大夫升拜至大夫答拜主人以爵降大夫降主人辞降大夫辞洗如賔礼席于尊东升不拜洗主人实爵席前献于大夫大夫西阶上拜进受爵反位主人大夫之右拜送大夫辞加席主人对不去加席乃荐脯醢大夫升席设折俎祭如賔礼不哜肺不啐酒不告旨西阶上卒爵拜主人答拜右献大夫记若有诸公则如賔礼大夫如介礼无诸公则大夫如賔礼乐作大夫不入大夫降洗主人复阼阶降辞如初卒洗主人盥揖譲升大夫授主人爵于两楹间复位主人实爵以酢于西阶上坐奠爵拜大夫答拜坐祭卒爵拜大夫答拜主人坐奠爵于西楹南再拜崇酒大夫答拜主人复阼阶揖降大夫降立于賔南主人揖譲以賔升大夫及衆賔皆升就席右大夫酢席工于西阶上少东乐正先升北面立于其西工四人二瑟瑟先相者皆左何瑟面鼓执越内弦右手相入升自西阶北面东上工坐相者坐授瑟乃降笙入立于县中西面乃合乐周南关雎葛覃卷耳召南鹊巢采蘩采苹工不兴告于乐正曰正歌备乐正告于賔乃降主人取爵于上篚献工大师则为之洗賔降主人辞降工不辞洗卒洗升实爵工不兴左瑟一人拜受爵主人阼阶上拜送爵荐脯醢使人相祭工饮不拜既爵授主人爵衆工不拜受爵祭饮辩有脯醢不祭不洗遂献笙于西阶上笙一人拜于下尽阶不升堂受爵主人拜送爵阶前坐祭立饮不拜既爵升授主人爵衆笙不拜受爵坐祭立饮辩有脯醢不祭主人以爵降奠于篚反升就席右乐賔记三笙一和而成声献工与笙取爵于上篚既献奠于下篚其笙则献诸西阶上主人降席自南方侧降作相为司正礼辞许诺主人再拜司正答拜主人升就席右立司正司正洗觯升自西阶由楹内适阼阶上北面受命于主人西阶上北面请安于賔賔礼辞许司正告于主人遂立于楹间以相拜主人阼阶上再拜賔西阶上答再拜皆揖就席司正实觯降自西阶中庭北面坐奠觯兴退少立进坐取觯兴反坐不祭遂卒觯兴坐奠觯拜执觯兴洗北面坐奠于其所兴少退北面立于觯南未旅右司正举觯记司正既举觯而荐诸其位三耦俟于堂西南面东上司射适堂西袒决遂取弓于阶西兼挟乘矢升自西阶阶上北面告于賔曰弓矢既具有司请射賔对曰某不能为二三子许诺司射适阼阶上东北面告于主人曰请射于賔賔许司射降自西阶阶前西面命弟子纳射器乃纳射器皆在堂西賔与大夫之弓倚于西序矢在弓下北括衆弓倚于堂西矢在其上主人之弓矢在东序东司射不释弓矢遂以比三耦于堂西三耦之南北面命上射曰某御于子命下射曰子与某子射司正为司马司马命张侯弟子説束遂系左下纲司马又命获者倚旌于侯中获者由西方坐取旌倚于侯中乃退乐正适西方命弟子赞工迁乐于下弟子相工如初入降自西阶阼阶下之东南堂前三笴西面北上坐乐正北面立于其南右请射记三耦者使弟子司射前戒之司射之弓矢与扑倚于西阶之西司射既袒决遂而升司马阶前命张侯遂命倚旌凡挟矢于二指之间横之司射在司马之北司马无事不执弓旌各以其物无物则以白羽与朱羽糅杠长三仞以鸿脰韬上二寻司射犹挟乘矢以命三耦各与其耦譲取弓矢拾三耦皆袒决遂有司左执弣右执弦而授弓遂授矢三耦皆执弓搢三而挟一个司射先立于所设中之西南东面三耦皆进由司射之西立于其西南东面北上而俟司射东靣立于三耦之北搢三而挟一个揖进当阶北面揖及阶揖升堂揖豫则钩楹内堂则由楹外当左物北面揖及物揖左足履物不方足还视侯中俯正足不去旌诱射将乘矢执弓不挟右执弦南面揖揖如升射降出于其位南适堂西改取一个挟之遂适阶西取扑搢之以反位右诱射记射自楹间物长如笴其间容弓距随长武序则物当栋堂则物当楣楚扑长如笴刋本尺射者有过则挞之司马命获者执旌以负侯获者适侯执旌负侯而俟司射还当上耦西面作上耦射司射反位上耦揖进上射在左竝行当阶北面揖及阶揖上射先升三等下射从之中等上射升堂少左下射升上射揖竝行皆当其物北面揖及物揖皆左足履物还视侯中合足而俟司马适堂西不决遂袒执弓出于司射之南升自西阶钩楹由上射之后西南面立于物间右执箫南扬弓命去侯获者执旌许诺声不絶以至于乏坐东面偃旌兴而俟司马出于下射之南还其后降自西阶反由司射之南适堂西释弓袭反位立于司射之南司射进与司马交于阶前相左由堂下西阶之东北面视上射命曰无射获无猎获上射揖司射退反位乃射上射既发挟弓矢而后下射射拾发以将乘矢获者坐而获举旌以宫偃旌以啇获而未释获卒射皆执弓不挟南面揖揖如升射上射降三等下射少右从之中等竝行上射于左与升射者相左交于阶前相揖由司马之南适堂西释弓説决拾袭而俟于堂西南面东上三耦卒射亦如之司射去扑倚于西阶之西升堂北面告于賔曰三耦卒射賔揖司射降搢扑反位右初射获而未释获记命负侯者由其位上射于右始射获而未释获复释获复用乐行之凡适堂西皆出入于司马之南唯賔与大夫降阶遂西取弓矢司马适堂西袒执弓由其位南进与司射交于阶前相左升自西阶钩楹自右物之后立于物间西南面揖弓命取矢获者执旌许诺声不絶以旌负侯而俟司马出于左物之南还其后降自西阶遂适堂前北面立于所设楅之南命弟子设楅乃设楅于中庭南当洗东肆司马由司射之南退释弓于堂西袭反位弟子取矢北面坐委于楅北括乃退司马袭进当楅南北面坐左右抚矢而乘之若矢不备则司马又袒执弓如初升命曰取矢不索弟子自西方应曰诺乃复求矢加于楅右取矢记楅长如笴博三寸厚寸有半龙首其中蛇交韦当楅髤横而奉之南面坐而奠之南北当洗司射倚扑于阶西升请射于賔如初賔许诺賔主人大夫若皆与射则遂告于賔适阼阶上告于主人主人与賔为耦遂告于大夫大夫虽衆皆与士为耦以耦告于大夫曰某御于子西阶上北面作衆賔射司射降搢扑由司马之南适堂西立比衆耦衆賔将与射者皆降由司马之南适堂西继三耦而立东上大夫之耦为上若有东面者则北上賔主人与大夫皆未降司射乃比衆耦辩遂命三耦拾取矢司射反位三耦拾取矢皆袒决遂执弓进立于司马之西南司射作上耦取矢司射反位上耦揖进当楅北面揖及楅揖上射东面下射西面上射揖进坐横弓却手自弓下取一个兼诸弣顺羽且兴执弦而左还退反位东面揖下射进坐横弓覆手自弓上取一个兴其他如上射既拾取乘矢揖皆左还南面揖皆少进当楅南皆左还北面搢三挟一个揖皆左还上射于右与进者相左相揖反位三耦拾取矢亦如之后者遂取诱射之矢兼乘矢而取之以授有司于西方而后反位衆賔未拾取矢皆袒决遂执弓搢三挟一个由堂西进继三耦之南而立东面北上大夫之耦为上右再请射记取诱射之矢者既拾取矢而后兼诱射之乘矢而取之司射作射如初一耦揖升如初司马命去侯获者许诺司马降释弓反位司射犹挟一个去扑与司马夹于阶前升请释获于賔賔许降搢扑西面立于所设中之东北面命释获者设中遂视之释获者执鹿中一人执算以从之释获者坐设中南当楅西当西序东面兴受算坐实八算于中横委其余于中西南末兴共而俟司射遂进由堂下北面命曰不贯不释上射揖司射退反位释获者坐取中之八算改实八算于中兴执而俟乃射若中则释获者坐而释获毎一个释一算上射于右下射于左若有余算则反委之又取中之八算改实八算于中兴执而俟三耦卒射右再射释获记鹿中髤前足跪凿背容八算释获者奉之先首箭筹八十长尺有握握素衆賔不与射者不降大夫降立于堂西以俟射賔主人大夫揖皆由其阶降揖主人堂东袒决遂执弓搢三挟一个賔于堂西亦如之皆由其阶阶下揖升堂揖主人为下射皆当其物北面揖及物揖乃射卒南面揖皆由其阶阶上揖降阶揖賔序西主人序东皆释弓説次拾袭反位升及阶揖升堂揖皆就席大夫袒决遂执弓搢三挟一个由堂西出于司射之西就其耦大夫为下射揖进耦少退揖如三耦及阶耦先升卒射揖如升射耦先降降阶耦少退皆释弓于堂西袭耦遂止于堂西大夫升就席衆賔继射释获皆如初司射所作唯上耦卒射释获者遂以所执余获升自西阶尽阶不升堂告于賔曰左右卒射降反位坐委余获于中西兴共而俟右賔主大夫衆賔射记賔主人射则司射摈升降卒射即席而反位卒事大夫与士射袒纁襦耦少退于物司马袒决执弓升命取矢如初获者许诺以旌负侯如初司马降释弓反位弟子委矢如初大夫之矢则兼束之以茅上握焉司马乘矢如初司射遂适西阶西释弓去扑袭进由中东立于中南北面视算释获者东面于中西坐先数右获二算为纯一纯以取实于左手十纯则缩而委之毎委异之有余纯则横于下一算为竒竒则又缩诸纯下兴自前适左东面坐兼敛算实于左手一纯以委十则异之其余如右获司射复位释获者遂进取贤获执以升自西阶尽阶不升堂告于賔若右胜则曰右贤于左若左胜则曰左贤于右以纯数告若有竒者亦曰竒若左右钧则左右皆执一算以告曰左右钧降复位坐兼敛算实八算于中委其余于中西兴共而俟右取矢视算记司射释弓矢视算与献释获者释弓矢司射适堂西命弟子设丰弟子奉丰升设于西楹之西乃降胜者之弟子洗觯升酌南面坐奠于丰上降袒执弓反位司射遂袒执弓挟一个搢扑北靣于三耦之南命三耦及衆賔胜者皆袒决遂执张弓不胜者皆袭説决拾郄左手右加弛弓于其上遂以执弣司射先反位三耦及衆射者皆与其耦进立于射位北上司射作升饮者如作射一耦进揖如升射及阶胜者先升堂少右不胜者进北面坐取丰上之觯兴少退立卒觯进坐奠于丰下兴揖不胜者先降与升饮者相左交于阶前相揖出于司马之南遂适堂西释弓袭而俟有执爵者执爵者坐取觯实之反奠于丰上升饮者如初三耦卒饮賔主人大夫不胜则不执弓执爵者取觯降洗升实之以授于席前受觯以适西阶上北面立饮卒觯授执爵者反就席大夫饮则耦不升若大夫之耦不胜则亦执弛弓特升饮衆賔继饮射爵者辩乃彻丰与觯右饮不胜者记主人亦饮于西阶上司马洗爵升实之以降献获者于侯荐脯醢设折俎俎与荐皆三祭获者负侯北面拜受爵司马西面拜送爵获者执爵使人执其荐与爼从之适右个设荐俎获者南面坐左执爵祭脯醢执爵兴取肺坐祭遂祭酒兴适左个中亦如之左个之西北三歩东面设荐俎获者荐右东面立饮不拜既爵司马受爵奠于篚复位获者执其荐使人执俎从之辟设于乏南获者负侯而俟司射适阶西释弓矢去扑説决拾袭适洗洗爵升实之以降献释获者于其位少南荐脯醢折俎有祭释获者荐右东面拜受爵司射北面拜送爵释获者就其荐坐左执爵祭脯醢兴取肺坐祭遂祭酒兴司射之西北面立饮不拜既爵司射受爵奠于篚释获者少西辟荐反位右献获者及释获者记获者之俎折嵴胁肺臑东方谓之右个释获者之俎折嵴胁肺皆有祭司射适堂西袒决遂取弓于阶西挟一个搢扑以反位司射去扑倚于阶西升请射于賔如初賔许司射降搢扑由司马之南适堂西命三耦及衆賔皆袒决遂执弓就位司射先反位三耦及衆賔皆袒决遂执弓各以其耦进反于射位司射作拾取矢三耦拾取矢如初反位賔主人大夫降揖如初主人堂东賔堂西皆袒决遂执弓皆进阶前揖及楅揖拾取矢如三耦卒北面搢三挟一个揖退賔堂西主人堂东皆释弓矢袭及阶揖升堂揖就席大夫袒决遂执弓就其耦揖皆进如三耦耦东面大夫西面大夫进坐説矢束兴反位而后耦揖进坐兼取乘矢顺羽而兴反位揖大夫进坐亦兼取乘矢如其耦北面搢三挟一个揖退耦反位大夫遂适序西释弓矢袭升即席衆賔继拾取矢皆如三耦以反位右三请射记大夫説矢束坐説之司射犹挟一个以进作上射如初一耦揖升如初司马升命去侯获者许诺司马降释弓反位司射与司马交于阶前去扑袭升请以乐乐于賔賔许诺司射降搢扑东面命乐正曰请以乐乐于賔宾许司射遂适阶间堂下北面命曰不鼓不释上射揖司射退反位乐正东面命大师曰奏驺虞间若一大师不兴许诺乐正退反位乃奏驺虞以射三耦卒射賔主人大夫衆賔继射释获如初卒射降释获者执余获升告左右卒射如初右三射用乐记歌驺虞若采苹皆五终射无算司马升命取矢获者许诺司马降释弓反位弟子委矢司马乘之皆如初司射释弓视算如初释获者以贤获与钧告如初降复位右取矢视算司射命设丰实觯如初遂命胜者执张弓不胜者执弛弓升饮如初右饮不胜者司射犹袒决遂左执弓右执一个兼诸弦面镞适堂西以命拾取矢如初司射反位三耦及賔主人大夫衆賔皆袒决遂拾取矢如初矢不挟兼诸弦弣以退不反位遂授有司于堂西辩拾取矢揖皆升就席司射乃适堂西释弓去扑説决拾袭反位司马命弟子説侯之左下纲而释之命获者以旌退命弟子退楅司射命释获者退中与算而俟右三射毕司马反为司正退复觯南而立乐正命弟子赞工即位弟子相工如其降也升自西阶反坐宾北面坐取俎西之觯兴阼阶上北面酬主人主人降席立于賔东賔坐奠觯拜执觯兴主人答拜賔不祭卒觯不拜不洗实之进东南靣主人阼阶上北面拜賔少退主人进受觯賔主人之西北面拜送賔揖就席主人以觯适西阶上酬大夫大夫降席立于主人之西如賔酬主人之礼主人揖就席若无大夫则长受酬亦如之司正升自西阶相旅作受酬者曰某酬某子受酬者降席司正退立于西序端东面衆受酬者拜兴饮皆如賔酬主人之礼辩遂酬在下者皆升受酬于西阶上卒受者以觯降奠于篚司正降复位右旅酬记古者于旅也语凡旅不洗不洗者不祭既旅士不入使二人举觯于賔与大夫举觯者皆洗觯升实之西阶上北面皆坐奠觯拜执觯兴賔与大夫皆席末答拜举觯者皆坐祭遂饮卒觯兴坐奠觯拜执觯兴賔与大夫皆答拜举觯者逆降洗升实觯皆立于西阶上北面东上賔与大夫拜举觯者皆进坐奠于荐右賔与大夫辞坐受觯以兴举觯者退反位皆拜送乃降賔与大夫反奠于其所兴若无大夫则唯宾右二人举觯孔子射于矍相之圃盖观者如堵墻射至于司马使子路执弓矢出延射曰贲军之将亡国之大夫与为人后者不入其余皆入盖去者半入者半又使公罔之裘序㸃扬觯而语公罔之裘扬觯而语曰幼壮孝弟耆耋好礼不从流俗修身以俟死者不在此位也盖去者半处者半序㸃又扬觯而语曰好学不倦好礼不变旄期称道不乱者不在此位也盖㢙有存者司正升自西阶阼阶上受命于主人适西阶上北面请坐于宾賔辞以俎反命于主人主人曰请彻俎賔许司正降自西阶阶前命弟子俟彻俎司正升立于序端賔降席北面主人降席自南方阼阶上北面大夫降席席东南面賔取俎还授司正司正以降自西阶賔从之降遂立于阶西东面司正以俎出授从者主人取俎还授弟子弟子受俎降自西阶以东主人降自阼阶西面立大夫取俎还授弟子弟子以降自西阶遂出授从者大夫从之降立于賔南衆賔皆降立于大夫之南少退北上右彻俎主人以宾揖让説屦乃升大夫及衆賔皆説屦升坐乃羞无算爵使二人举觯賔与大夫不兴取奠觯饮卒觯不拜执觯者受觯遂实之宾觯以之主人大夫之觯长受而错皆不拜辩卒受者兴以旅在下者于西阶上长受酬酬者不拜乃饮卒觯以实之受酬者不拜受辩旅皆不拜执觯者皆与旅卒受者以虚觯降奠于篚执觯者洗升实觯反奠于宾与大夫无算乐右燕宾兴乐正命奏陔宾降及阶陔作宾出衆宾皆出主人送于门外再拜右宾出记大夫后出主人送于门外再拜明日宾朝服以拜赐于门外主人不见如賔服遂从之拜辱于门外乃退右拜赐主人释服乃息司正无介不杀使人速迎于门外不拜入升不拜至不拜洗荐脯醢无俎賔酢主人主人不崇酒不拜衆賔既献衆賔一人举觯遂无算爵无司正賔不与徴唯所欲以告于乡先生君子可也羞唯所有乡乐唯欲右息司正礼书纲目卷九礼书纲目卷十钦定四库全书礼书纲目卷十婺源江永撰大射仪嘉礼十五经大射之仪君有命戒射宰戒百官有事于射者射人戒诸公卿大夫射司士戒士射与赞者前射三日宰夫戒宰及司马射人宿视涤右戒百官司马命量人量侯道与所设乏以貍歩大侯九十参七十干五十设乏各去其侯西十北十遂命量人巾车张三侯大侯之崇见鹄于参参见鹄于干干不及地武不系左下纲设乏西十北十凡乏用革右张侯乐人宿县于阼阶东笙磬西面其南笙钟其南鑮皆南陈建鼓在阼阶西南鼓应鼙在其东南鼓西阶之西颂磬东面其南钟其南鑮皆南陈一建鼓在其南东鼔朔鼙在其北一建鼓在西阶之东南面簜在建鼔之间鼗倚于颂磬西纮右设乐厥明司宫尊于东楹之西两方壶膳尊两甒在南有丰幂用钖若絺缀诸箭盖幂加勺又反之皆𤣥尊酒在北尊士旅食于西鑮之南北面两圜壶又尊于大侯之乏东北两壶献酒设洗于阼阶东南罍水在东篚在洗西南陈设膳篚在其北西面又设洗于获者之尊西北水在洗北篚在南东陈小臣设公席于阼阶上西乡司宫设賔席于户西南面有加席卿席賔东东上小卿賔西东上大夫继而东上若有东面者则北上席工于西阶之东东上诸公阼阶西北面东上官馔右陈设噐席羮定射人告具于公公升即位于席西乡小臣师纳诸公卿大夫诸公卿大夫皆入门右北面东上士西方东面北上大史在干侯之东北北面东上士旅食者在士南北面东上小臣师从者在东堂下南面西上公降立于阼阶之东南南乡小臣师诏揖诸公卿大夫诸公卿大夫西面北上揖大夫大夫皆少进大射正摈摈者请賔公曰命某为賔摈者命賔賔少进礼辞反命又命之宾再拜稽首受命摈者反命宾出立于门外北面公揖卿大夫升就席小臣自阼阶下北面请执幂者与羞膳者乃命执幂者执幂者升自西阶立于尊南北面东上膳宰请羞于诸公卿者右即位请立賔及执事者摈者纳宾宾及庭公降一等揖賔賔辟公升即席奏肆夏賔升自西阶主人从之賔右北面至再拜賔答再拜右纳宾主人降洗洗南西北面宾降阶西东面主人辞降賔对主人北面盥坐取觚洗宾少进辞洗主人坐奠觚于篚兴对宾反位主人卒洗宾揖乃升主人升宾拜洗主人宾右奠觚答拜降盥宾降主人辞降宾对卒盥宾揖升主人升坐取觚执幂者举幂主人酌膳执幂者盖幂酌者加勺又反之筵前献賔宾西阶上拜受爵于筵前反位主人宾右拜送爵宰胥荐脯醢宾升筵庶子设折俎宾坐左执觚右祭脯醢奠爵于荐右兴取肺坐絶祭哜之兴加于俎坐捝手执爵遂祭酒兴席末坐啐酒降席坐奠爵拜告旨执爵兴主人答拜乐阕宾西阶上北面坐卒爵兴坐奠爵拜执爵兴主人答拜右主人献宾賔以虚爵降主人降宾洗南西北面坐奠觚少进辞降主人西阶西东面少进对宾坐取觚奠于篚下盥洗主人辞洗宾坐奠觚于篚兴对卒洗及阶揖升主人升拜洗如宾礼宾降盥主人降宾辞降卒盥揖升酌膳执幂如初以酢主人于西阶上主人北面拜受爵宾主人之左拜送爵主人坐祭不啐酒不拜酒遂卒爵兴坐奠爵拜执爵兴宾答拜主人不崇酒以虚爵降奠于篚宾降立于西阶西东面摈者以命升宾宾升立于西序东面右賔酢主人主人盥洗象觚升酌膳东北面献于公公拜受爵乃奏肆夏主人降自西阶阼阶下北面拜送爵宰胥荐脯醢由左房庶子设折俎升自西阶公祭如賔礼庶子赞授肺不拜酒立卒爵坐奠爵拜执爵兴主人答拜乐阕升受爵降奠于篚右主人献公更爵洗升酌散以降酢于阼阶下北面坐奠爵再拜稽首公答拜主人坐祭遂卒爵兴坐奠爵再拜稽首公答拜主人奠爵于篚右主人受公酢主人盥洗升媵觚于宾酌散西阶上坐奠爵拜賔西阶上北面答拜主人坐祭遂饮宾辞卒爵兴坐奠爵拜执爵兴賔答拜主人降洗賔降主人辞降宾辞洗卒洗宾揖升不拜洗主人酌膳宾西阶上拜受爵于筵前反位主人拜送爵宾升席坐祭酒遂奠于荐东主人降复位宾降筵西东南面立右主人酬賔小臣自阼阶下请媵爵者公命长小臣作下大夫二人媵爵媵爵者阼阶下皆北面再拜稽首公答拜媵爵者立于洗南西面北上序进盥洗角觯升自西阶序进酌散交于楹北降适阼阶下皆奠觯再拜稽首执觯兴公答拜媵爵者皆坐祭遂卒觯兴坐奠觯再拜稽首执觯兴公答再拜媵爵者执觯待于洗南小臣请致者若命皆致则序进奠觯于篚阼阶下皆北面再拜稽首公答拜媵爵者洗象觯升实之序进坐奠于荐南北上降适阼阶下皆再拜稽首送觯公答拜媵爵者皆退反位右媵爵于公公坐取大夫所媵觯兴以酬賔宾降西阶下再拜稽首小臣正辞宾升成拜公坐奠觯答拜执觯兴公卒觯賔下拜小臣正辞宾升再拜稽首公坐奠觯答拜执觯兴宾进受虚觯降奠于篚易觯兴洗公有命则不易不洗反升酌膳下拜小臣正辞宾升再拜稽首公答拜宾告于摈者请旅诸臣摈者告于公公许宾以旅大夫于西阶上摈者作大夫长升受旅宾大夫之右坐奠觯拜执觯兴大夫答拜賔坐祭立卒觯不拜若膳觯也则降更觯洗升实散大夫拜受宾拜送遂就席大夫辩受酬如受宾酬之礼不祭酒卒受者以虚觯降奠于篚复位右公为宾举旅主人洗觚升实散献卿于西阶上司宫兼卷重席设于宾左东上卿升拜受觚主人拜送觚卿辞重席司宫彻之乃荐脯醢卿升席庶子设折俎卿坐左执爵右祭脯醢奠爵于荐右兴取肺坐絶祭不哜肺兴加于俎坐捝手取爵遂祭酒执爵兴降席西阶上北面坐卒爵兴坐奠爵拜执爵兴主人答拜受爵卿降复位辩献卿主人以虚爵降奠于篚摈者升卿卿皆升就席若有诸公则先卿献之如献卿之礼席于阼阶西北面东上无加席右主人献孤卿小臣又请媵爵者二大夫媵爵如初请致者若命长致则媵爵者奠觯于篚一人待于洗南长致者阼阶下再拜稽首公答拜洗象觯升实之坐奠于荐南降与立于洗南者二人皆再拜稽首送觯公答拜右再媵爵公又行一爵若宾若长唯公所赐以旅于西阶上如初大夫卒受者以虚觯降奠于篚右公为宾若孤卿举旅主人洗觚升献大夫于西阶上大夫升拜受觚主人拜送觚大夫坐祭立卒爵不拜既爵主人受爵大夫降复位胥荐主人于洗北西面脯醢无脀辩献大夫遂荐之继宾以西东上若有东面者则北上卒摈者升大夫大夫皆升就席右主人献大夫乃席工于西阶上少东小臣纳工工六人四瑟仆人正徒相大师仆人师相少师仆人士相上工相者皆左何瑟后首内弦挎越右手相后者徒相入小乐正从之升自西阶北面东上坐授瑟乃降小乐正立于西阶东乃歌鹿鸣三终主人洗升实爵献工工不兴左瑟一人拜受爵主人西阶上拜送爵荐脯醢使人相祭卒爵不拜主人受虚爵衆工不拜受爵坐祭遂卒爵辩有脯醢不祭主人受爵降奠于篚复位大师及少师上工皆降立于鼔北羣工陪于后乃管新宫三终卒管大师及少师上工皆东坫之东南西面北上坐右乐宾摈者自阼阶下请立司正公许摈者遂为司正司正适洗洗角觯南面坐奠于中庭升东楹之东受命于公西阶上北面命賔诸公卿大夫公曰以我安賔诸公卿大夫皆对曰诺敢不安司正降自西阶南面坐取觯升酌散降南面坐奠觯兴右还北面少立坐取觯兴坐不祭卒觯奠之兴再拜稽首左还南面坐取觯洗南面反奠于其所北面立右立司正司射适次袒决遂执弓挟乘矢于弓外见镞于弣右巨指钩弦自阼阶前曰为政请射遂告曰大夫与大夫士御于大夫遂适西阶前东面右顾命有司纳射器射器皆入君之弓矢适东堂賔之弓矢与中筹丰皆止于西堂下衆弓矢不挟总衆弓矢楅皆适次而俟工人士与梓人升自北阶两楹之间疏数容弓若丹若墨度尺而午射正莅之卒画自北阶下司宫埽所画物自北阶下大史俟于所设中之西东面以听正司射西面誓之曰公射大侯大夫射参士射干射者非其侯中之不获卑者与尊者为耦不异侯大史许诺遂比三耦三耦俟于次北西面北上司射命上射曰某御于子命下射曰子与某子射卒遂命三耦取弓矢于次右请射记君于郊则闾中以旌获司射入于次搢三挟一个出于次西面揖当阶北面揖及阶揖升堂揖当物北面揖及物揖由下物少退诱射射三侯将乘矢始射干又射参大侯再发卒射北面揖及阶揖降如升射之仪遂适堂西改取一个挟之遂取朴搢之以立于所设中之西南东面右诱射司马师命负侯者执旌以负侯负侯者皆适侯执旌负侯而俟司射适次作上耦射司射反位上耦出次西面揖进上射在左竝行当阶北面揖及阶揖上射先升三等下射从之中等上射升堂少左下射升上射揖竝行皆当其物北面揖及物揖皆左足履物还视侯中合足而俟司马正适次袒决遂执弓右挟之出升自西阶适下物立于物间左执弣右执箫南扬弓命去侯负侯皆许诺以宫趋直西及乏南又诺以商至乏声止授获者退立于西方获者兴共而俟司马正出于下射之南还其后降自西阶遂适次释弓説决拾袭反位司射进与司马正交于阶前相左由堂下西阶之东北面视上射命曰毋射获毋猎获上射揖司射退反位乃射上射既发挟矢而后下射射拾发以将乘矢获者坐而获举旌以宫偃旌以商获而未释获卒射右挟之北面揖揖如升射上射降二等下射少右从之中等竝行上射于左与升射者相左交于阶前相揖适次释弓说决拾袭反位三耦卒射亦如之右初射获而未释获司射去朴倚于阶西适阼阶下北面告于公曰三耦卒射反搢朴反位司马正袒决遂执弓右挟之出与司射交于阶前相左升自西阶自右物之后立于物间西南面揖弓命取矢负侯许诺如初去侯皆执旌以负其侯而俟司马正降自西阶北面命设楅小臣师设楅司马正东面以弓为毕既设楅司马正适次释弓説决拾袭反位小臣坐委矢于楅北括司马师坐乘之若矢不备则司马正又袒执弓升命取矢如初曰取矢不索乃复求矢加于楅卒司马正进坐左右抚之兴反位右取矢司射适西阶西倚朴升自西阶东面请射于公公许遂适西阶上命賔御于公诸公卿则以耦告于上大夫则降即位而后告司射自西阶上北面告于大夫曰请降司射先降搢朴反位大夫从之降适次立于三耦之南西面北上司射东面于大夫之西比耦大夫与大夫命上射曰某御于子命下射曰子与某子射卒遂比衆耦衆耦立于大夫之南西面北上若有士与大夫为耦则以大夫之耦为上命大夫之耦曰子与某子射告于大夫曰某御于子命衆耦如命三耦之辞诸公卿皆未降遂命三耦各与其耦拾取矢皆袒决遂执弓右挟之一耦出西面揖当楅北面揖及楅揖上射东面下射西面上射揖进坐横弓郄手自弓下取一个兼诸弣兴顺羽且左还毋周反面揖下射进坐横弓覆手自弓上取一个兼诸弣兴顺羽且左还毋周反面揖既拾取矢梱之兼挟乘矢皆内还南面揖适楅南皆左还北面揖搢三挟一个揖以耦左还上射于左退者与进者相左相揖还退释弓矢于次説决拾袭反位三耦拾取矢亦如之后者遂取诱射之矢兼乘矢而取之以授有司于次中皆袭反位右再请射司射作射如初一耦揖升如初司马命去侯负侯许诺如初司马降释弓反位司射犹挟一个去朴与司马交于阶前适阼阶下北面请释获于公公许反搢朴遂命释获者设中以弓为毕北面太史释获小臣师执中先首坐设之东面退太史实八算于中横委其余于中西兴共而俟司射西面命曰中离维纲扬触梱复公则释获衆则不与唯公所中中三侯皆获释获者命小史小史命获者司射遂进由堂下北面视上射命曰不贯不释上射揖司射退反位释获者坐取中之八算改实八算兴执而俟乃射若中则释获者毎一个释一算上射于右下射于左若有余算则反委之又取中之八算改释八算于中兴执而俟三耦卒射右再射释获宾降取弓矢于堂西诸公卿则适次继三耦以南公将射则司马师命负侯皆执其旌以负其侯而俟司马师反位隶仆人埽侯道司射去朴适阼阶下告射于公公许适西阶东告于宾遂搢扑反位小射正一人取公之决拾于东坫上一小射正授弓拂弓皆以俟于东堂公将射则賔降适堂西袒决遂执弓搢三挟一个升自西阶先待于物北北一笴东面立司马升命去侯如初还右乃降释弓反位公就物小射正奉决拾以笥大射正执弓皆以从于物小射正坐奠笥于物南遂拂以巾取决兴赞设决朱极三小臣正赞袒公袒朱𥜗卒袒小臣正退俟于东堂小射正又坐取拾兴赞设拾以笥退奠于坫上复位大射正执弓以袂顺左右隈上再下壹左执弣右执箫以授公公亲揉之小臣师以巾内拂矢而授矢于公稍属大射正立于公后以矢行告于公下曰留上曰扬左右曰方公既发大射正受弓而俟拾发以将乘矢公卒射小臣师以巾退反位大射正受弓小射正以笥受决拾退奠于坫上复位大射正退反司正之位小臣正赞袭公还而后賔降释弓于堂西反位于阶西东面公即席司正以命升賔賔升复筵而后卿大夫继射诸公卿取弓矢于次中袒决遂执弓搢三挟一个出西面揖揖如三耦升射卒射降如三耦适次释弓説决拾袭反位衆皆继射释获皆如初卒射释获者遂以所执余获适阼阶下北面告于公曰左右卒射反位坐委余获于中西兴共而俟右公及诸公卿大夫射记君射则为下射上射退于物一笴既发则答君而俟君乐作而后就物君袒朱襦以射小臣以巾执矢以授君在大夫射则肉袒司马袒执弓升命取矢如初负侯许诺以旌负侯如初司马降释弓如初小臣委矢于楅如初宾诸公卿大夫之矢皆异束之以茅卒正坐左右抚之进束反位宾之矢则以授矢人于西堂下司马释弓反位而后卿大夫升就席司射适阶西释弓去朴袭进由中东立于中南北面视算释获者东面于中西坐先数右获二算为纯一纯以取实于左手十纯则缩而委之毎委异之有余纯则横诸下一算为竒竒则又缩诸纯下兴自前适左东面坐坐兼敛算实于左手一纯以委十则异之其余如右获司射复位释获者遂进取贤获执之由阼阶下北面告于公若右胜则曰右贤于左若左胜则曰左贤于右以纯数告若有竒者亦曰竒若左右钧则左右各执一算以告曰左右钧还复位坐兼敛算实八算于中委其余于中西兴共而俟右取矢视算司射命设丰司宫士奉丰由西阶升北面坐设于西楹西降复位胜者之弟子洗觯升酌散南面坐奠于丰上降反位司射袒执弓挟一个搢朴东面于三耦之西命三耦及衆射者胜者皆袒决遂执张弓不胜者皆袭説决拾郄左手右加弛弓于其上遂以执弣司射先反位三耦及衆射者皆升饮射爵于西阶上小射正作升饮射爵者如作射一耦出揖如升射及阶胜者先升堂少右不胜者进北面坐取丰上之觯兴少退立卒觯进坐奠于丰下兴揖不胜者先降与升饮者相左交于阶前相揖适次释弓袭反位仆人师继酌射爵取觯实之反奠于丰上退俟于序端升饮者如初三耦卒饮若宾诸公卿大夫不胜则不降不执弓耦不升仆人师洗升实觯以授宾诸公卿大夫受觯于席以降适西阶上北面立饮卒觯授执爵者反就席若饮公则侍射者降洗角觯升酌散降拜公降一等小臣正辞宾升再拜稽首公答再拜宾坐祭卒爵再拜稽首公答再拜宾降洗象觯升酌膳以致下拜小臣正辞升再拜稽首公答再拜公卒觯宾进受觯降洗散觯升实散下拜小臣正辞升再拜稽首公答再拜宾坐不祭卒觯降奠于篚阶西东面立摈者以命升宾宾升就席若诸公卿大夫之耦不胜则亦执弛弓特升饮衆皆继饮射爵如三耦射爵辩乃彻丰与觯右饮不胜者记若饮君如燕则夹爵司宫尊侯于服不之东北两献酒东面南上皆加勺设洗于尊西北篚在南东肆实一散于篚司马正洗散遂实爵献服不服不侯西北三歩北面拜受爵司马正西面拜送爵反位宰夫有司荐庶子设折俎卒错获者适右个荐俎从之获者左执爵右祭荐俎二手祭酒适左个祭如右个中亦如之卒祭左个之西北三歩东面设荐俎立卒爵司马师受虚爵洗献隶仆人与巾车获者皆如大侯之礼卒司马师受虚爵奠于篚获者皆执其荐庶子执俎从之设于乏少南服不复负侯而俟右献服不司射适阶西去朴适堂西释弓説决拾袭适洗洗觚升实之降献释获者于其位少南荐脯醢折俎皆有祭释获者荐右东面拜受爵司射北面拜送爵释获者就其荐坐左执爵右祭脯醢兴取肺坐祭遂祭酒兴司射之西北面立卒爵不拜既爵司射受虚爵奠于篚释获者少西辟荐反位右献释获者司射适堂西袒决遂取弓挟一个适阶西搢朴以反位司射倚朴于阶西适阼阶下北面请射于公如初反搢朴适次命三耦皆袒决遂执弓序出取矢司射先反位三耦拾取矢如初小射正作取矢如初三耦既拾取矢诸公卿大夫皆降如初位与耦入于次皆袒决遂执弓皆进当楅进坐説矢束上射东面下射西面拾取矢如三耦若士与大夫为耦士东面大夫西面大夫进坐説矢束退反位耦揖进坐兼取乘矢兴顺羽且左还毋周反面揖大夫进坐亦兼取乘矢如其耦北面搢三挟一个揖进大夫与其耦皆适次释弓説决拾袭反位诸公卿升就席衆射者既拾取矢皆如三耦遂入于次释弓矢説决拾袭反位右三请射司射犹挟一个以作射如初一耦揖升如初司马升命去侯负侯许诺司马降释弓反位司射与司马交于阶前倚朴于阶西适阼阶下北面请以乐于公公许司射反搢朴东面命乐正曰命用乐乐正曰诺司射遂适堂下北面眂上射命曰不鼓不释上射揖司射退反位乐正命大师曰奏貍首间若一大师不兴许诺乐正反位奏貍首以射三耦卒射宾待于物如初公乐作而后就物稍属不以乐志其他如初仪卒射如初宾就席诸公卿大夫衆射者皆继射释获如初卒射降反位释获者执余获进告左右卒射如初右三射用乐司马升命取矢负侯许诺司马降释弓反位小臣委矢司马师乘之皆如初司射释弓视算如初释获者以贤获与钧告如初复位右取矢视算司射命设丰实觯如初遂命胜者执张弓不胜者执弛弓升饮如初卒退丰与觯如初右饮不胜者司射犹袒决遂左执弓右执一个兼诸弦面镞适次命拾取矢如初司射反位三耦及诸公卿大夫衆射者皆袒决遂以拾取矢如初矢不挟兼诸弦面镞退适次皆授有司弓矢袭反位卿大夫升就席司射适次释弓説决拾去朴袭反位司马正命退楅觧纲小臣师退楅巾车量人觧左下纲司马师命获者以旌与荐俎退司射命释获者退中与算而俟右三射毕公又举奠觯唯公所赐若宾若长以旅于西阶上如初大夫卒受者以虚觯降奠于篚反位右公为大夫举旅司马正升自西阶东楹之东北面告于公请彻俎公许遂适西阶上北面告于賔賔北面取俎以出诸公卿取俎如宾礼遂出授从者于门外大夫降复位庶子正彻公俎降自阼阶以东右彻俎宾诸公卿皆入门东面北上司正升宾賔诸公卿大夫皆説屦升就席公以宾及卿大夫皆坐乃安羞庶羞大夫祭荐司正升受命皆命公曰衆无不醉宾及诸公卿大夫皆兴对曰诺敢不醉皆反位坐右燕主人洗酌献士于西阶上士长升拜受觯主人拜送士坐祭立饮不拜既爵其他不拜坐祭立饮乃荐司正与射人于觯南北面东上司正为上辩献士士既献者立于东方西面北上乃荐士祝史小臣师亦就其位而荐之主人就士旅食之尊而献之旅食不拜受爵坐祭立饮主人执虚爵奠于篚复位右主人献士及祝史等宾降洗升媵觯于公酌散下拜公降一等小臣正辞宾升再拜稽首公答再拜宾坐祭卒爵再拜稽首公答再拜宾降洗象觚升酌膳坐奠于荐南降拜小臣正辞宾升成拜公答拜宾反位右宾媵爵于公公坐取宾所媵觚兴唯公所赐受者如初受酬之礼降更爵洗升酌膳下再拜稽首小臣正辞升成拜公答拜乃就席坐行之有执爵者唯受于公者拜司正命执爵者爵辩卒受者兴以酬士大夫卒受者以爵兴西阶上酬士士升大夫奠爵拜士答拜大夫立卒爵不拜实之士拜受大夫拜送士旅于西阶上辩士旅酌右公为士举旅若命曰复射则不献庶子司射命射唯欲卿大夫皆降再拜稽首公答拜壹发中三侯皆获右复射主人洗升自西阶献庶子于阼阶上如献士之礼辩献降洗遂献左右正与内小臣皆于阼阶上如献庶子之礼右献庶子左右正内小臣无算爵士也有执膳爵者有执散爵者执膳爵者酌以进公公不拜受执散爵者酌以之公命所赐所赐者兴受爵降席下奠爵再拜稽首公答再拜受赐爵者以爵就席坐公卒爵然后饮执膳爵者受公爵酌反奠之受赐者兴授执散爵者执散爵者乃酌行之唯受于公者拜卒爵者兴以酬士于西阶上士升大夫不拜乃饮实爵士不拜受爵大夫就席士旅酌亦如之公有命彻幂则宾及诸公卿大夫皆降西阶下北面东上再拜稽首公命小臣正辞公答拜大夫皆辟升反位士终旅于上如初无算乐宵则庶子执烛于阼阶上司宫执烛于西阶上甸人执大烛于庭阍人为烛于门外右无算爵宾醉北面坐取其荐脯以降奏陔宾所执脯以赐钟人于门内霤遂出卿大夫皆出公不送公入骜右宾岀公入礼书纲目卷十礼书纲目卷十一钦定四库全书礼书纲目卷十一婺源江永撰三射记嘉礼十六补梓人为侯广与崇方参分其广而鹄居一焉上两个与其身三下两个半之上纲与下纲出舌寻縜寸焉张皮侯而栖鹄则春以功张五采之侯则远国属张兽侯则王以息燕天子将祭必先习射于泽泽者所以择士也已射于泽而后射于射宫射中者得与于祭不中者不得与于祭古者天子之制诸侯歳献贡士于天子天子试之于射宫其容体比于礼其节比于乐而中多者得与于祭其容体不比于礼其节不比于乐而中少者不得与于祭司裘王大射则共虎侯熊侯豹侯设其鹄诸侯则共熊侯豹侯卿大夫则共麋侯皆设其鹄大宗伯以嘉礼亲万民以宾射之礼亲故旧朋友射人以射法治射仪王以六耦射三侯三获三容乐以驺虞九节五正诸侯以四耦射二侯二获二容乐以貍首七节三正孤卿大夫以三耦射一侯一获一容乐以采苹五节二正士以三耦射豻侯一获一容乐以采蘩五节二正凡侯天子熊侯白质诸侯麋侯赤质大夫布侯画以虎豹士布侯画以鹿豕凡画者丹质乐师凡射王以驺虞为节诸侯以貍首为节大夫以采苹为节士以采蘩为节钟师凡射王奏驺虞诸侯奏貍首卿大夫奏采苹士奏采蘩天子之弓合九而成规诸侯合七而成规大夫合五而成规士合三而成规君国中射则皮树中以翿旌获白羽与朱羽糅于郊则闾中以旌获于竟则虎中龙旜大夫兕中各以其物获士鹿中翿旌以获唯君有射于国中其余否右总要射人若王大射则以貍歩张三侯车仆大射共三乏司常凡射共获旌服不氏射则赞张侯以旌居乏而待获掌次射则张耦次笙师凡射共其钟笙之乐典庸器祭祀帅其属而设笋虡陈庸器宾射亦如之司几筵大射王位设黼依依前南乡设莞筵纷纯加缫席画纯加次席黼纯左右玉几牛人賔射共其膳羞之牛司服射则鷩冕大司乐大射王出入令奏王夏眂了賔射皆奏其钟鼓镈师祭祀鼔其金奏之乐宾射亦如之射人掌国之三公孤卿大夫之位三公北面孤东面卿大夫西面其挚三公执璧孤执皮帛卿执羔大夫雁诸侯在朝则皆北面诏相其灋司弓矢恒矢庳矢用诸散射大射燕射共弓矢如数并夹大司马若大射则合诸侯之六耦小司马凡射掌其事如大司马之灋大史凡射事饰中舍算执其礼事膳人掌王之用弓矢抉拾掌诏王射赞王弓矢之事大仆王射则赞弓矢小臣宾射掌事如大仆之法射人王射则令去侯立于后以矢行告卒令取矢祭侯则为位与大史数射中佐司马治射正射鸟氏射则取矢矢在侯高则以并夹取之祭侯之礼以酒脯醢其辞曰惟若寕侯毋或若女不寕侯不属于王所故抗而射女强饮强食诒女曾孙诸侯百福大司乐及射令奏驺虞诏诸侯以弓矢舞乐师燕射帅射夫以弓矢舞大师大射帅瞽而歌射节右天子射仪敦弓既坚四鍭既钧舍矢既均序賔以贤敦弓既句既挟四鍭四鍭如树序賔以不侮诸侯之射也必先行燕礼卿大夫士之射也必先行乡饮酒之礼君与射则为下射袒朱襦乐作而后就物小臣以巾授矢稍属不以乐志既发则小臣受弓以授弓人上射退于物一笴既发则答君而俟若饮君燕则夹爵君在大夫射则肉袒君使士射不能则辞以疾言曰某有负薪之忧右诸侯以下射仪宾之初筵左右秩秩笾豆有楚殽核维旅酒既和旨饮酒孔偕钟鼓既设举醻逸逸大侯既抗弓矢斯张射夫既同献尔发功发彼有的以祈尔爵范献子来聘公享之展庄叔执币射者三耦公臣不足取于家臣家臣展瑕展玉父为一耦公臣公巫召伯仲颜庄叔爲一耦鄫鼓父党叔为一耦司弓矢王弓弧弓以授射甲革椹质者泽共射椹质之弓矢圉师射则充椹质礼射不主皮主皮之射胜者又射不胜者降右武射战鬭不可不习故于獀狩闲之也闲之者贯之也贯之也者习之也已祭取余获陈于泽然后卿大夫相与射命中者虽不中取也命不中者虽中不取何以也所以贵揖譲之取而贱勇力之取也曏之取于国中勇力之取也今之取于泽揖譲之取也散军而郊射左射貍首右射驺虞而贯革之射息也射义嘉礼十七古者诸侯之射也必先行燕礼卿大夫士之射也必先行乡饮酒之礼故燕礼者所以明君臣之义也乡饮酒之礼者所以明长㓜之序也故射者进退周旋必中礼内志正外体直然后持弓失审固持弓矢审固然后可以言中此可以观德行矣其节天子以驺虞为节诸侯以貍首为节卿大夫以采苹为节士以采蘩为节驺虞者乐官备也貍首者乐㑹时也采苹者乐循法也采蘩者乐不失职也是故天子以备官为节诸侯以时㑹天子为节卿大夫以循法为节士以不失职为节故明乎其节之志以不失其事则功成而徳行立徳行立则无暴乱之祸矣功成则国安故曰射者所以观盛徳也是故古者天子以射选诸侯卿大夫士射者男子之事也因而饰之以礼乐也故事之尽礼乐而可数为以立德行者莫若射故圣王务焉是故古者天子之制诸侯嵗献贡士于天子天子试之于射宫其容体比于礼其节比于乐而中多者得与于祭其容体不比于礼其节不比于乐而中少者不得与于祭数与于祭而君有庆数不与于祭而君有譲数有庆而益地数有譲而削地故曰射者射为诸侯也是以诸侯君臣尽志于射以习礼乐夫君臣习礼乐而以流亡者未之有也故诗曰曽孙侯氏四正具举大夫君子凡以庶士小大莫处御于君所以燕以射则燕则誉言君臣相与尽志于射以习礼乐则安则誉也是以天子制之而诸侯务焉此天子之所以养诸侯而兵不用诸侯自为正之具也射之为言者绎也或曰舍也绎者各绎已之志也故心平体正持弓矢审固持弓矢审固则射中矣故曰为人父者以为父鹄为人子者以为子鹄为人君者以为君鹄为人臣者以为臣鹄故射者各射已之鹄故天子之大射谓之射侯射侯者射为诸侯也射中则得为诸侯射不中则不得为诸侯天子将祭必先习射于泽泽者所以择士也已射于泽而后射于射宫射中者得与于祭不中者不得与于祭不得与于祭者有譲削以地得与于祭者有庆益以地进爵绌地是也故男子生桑弧蓬矢六以射天地四方天地四方者男子之所有事也故必先有志于其所有事然后敢用谷也饭食之谓也射者仁之道也射求正诸巳已正而后发发而不中则不怨胜巳者反求诸已而已矣孔子曰君子无所争必也射乎揖譲而升下而饮其争也君子孔子曰射者何以射何以听循声而发发而不失正鹄者其唯贤者乎若夫不肖之人则彼将安能以中诗云发彼有的以祈尔爵祈求也求中以辞爵也酒者所以养老也所以养病也求中以辞爵者辞养也子曰射不主皮为力不同科古之道也子曰射有似乎君子失诸正鹄反求诸其身孔子曰士使之射不能则辞以疾县弧之义也天子所以亲射何助阳气逹万物也春气㣲弱恐物有窒塞不能自达者夫射自内发外贯坚入刚象物之生故以射达之也含文嘉曰天子射熊诸侯射麋大夫射虎豹士射鹿豕天子所以射熊何示服勐巧佞也熊为兽勐巧者非但当服勐也示当服天下巧佞之臣也诸侯射麋者示达迷惑人也麋之言迷也大夫射虎豹者示服勐也士射鹿豕者示除害也各取德所能服也大夫士两射者人臣示为君亲视事身劳苦也侯者以布为之何用人事之始也本正则末正矣所以名为侯何明诸侯有不朝者则射之所以不射正身何君子重同类不忍射之故画兽而射之射正何为乎曰射义非一也夫射者执弓坚固心平体正然后中也二人争胜乐以徳养也胜负俱降以崇礼譲可以选士故射选士大夫胜者发近而制远也其兵短而害长也故可以戒难也所以必因射助阳选士者所以扶助㣲弱而抑其强和调隂阳戒不虞也因射习礼乐射于堂上何示从上制下也天子射百二十歩诸侯九十歩大夫七十歩士五十歩明尊者所服逺卑者所服近也礼书纲目卷十一礼书纲目卷十二钦定四库全书礼书纲目卷十二婺源江永撰投壶嘉礼十八补经投壶之礼主人奉矢司射奉中使人执壶主人请曰某有枉矢哨壶请以乐宾宾曰子有旨酒嘉肴某既赐矣又重以乐敢辞主人曰枉矢哨壶不足辞也敢固以请宾曰某既赐矣又重以乐敢固辞主人曰枉矢哨壶不足辞也敢固以请宾曰某固辞不得命敢不敬从宾再拜受主人般还曰辟主人阼阶上拜送宾般还曰辟右请投记筹室中五扶堂上七扶庭中九扶壶颈脩七寸腹脩五寸口径二寸半容斗五升壶中实小豆焉为其矢之跃而出也壶去席二矢半矢以柘若棘毋去其皮已拜受矢进即两楹间退反位揖賔就筵右就筵司射进度壶间以二矢半反位设中东面执八算兴右设壶中记算多少视其坐算长尺二寸请宾曰顺投为入比投不释胜饮不胜者正爵既行请为胜者立马一马从二马三马既立请庆多马请主人亦如之右请宾及主人记鲁令弟子辞曰毋幠毋敖毋偝立毋踰言偝立踰言有常爵薛令弟子辞曰毋怃毋敖毋偝立毋踰言若是者浮命弦者曰请奏貍首间若一大师曰诺右命奏乐记鼔半鲁鼓半薛鼔取半以下为投壶礼尽用之为射礼鲁鼓半薛鼓半左右告矢具请拾投有入者则司射坐而释一算焉宾党于右主党于左右投记司射庭长及冠士立者皆属宾党乐人及使者童子皆属主党降揖其阼阶及乐事皆与射同节侍投则拥矢卒投司射执算曰左右卒投请数二算为纯一纯以取一算为竒遂以竒算告曰某贤于某若干纯竒则曰竒钧则曰左右钧右数算命酌曰请行酌者曰诺当饮者皆跪奉觞曰赐灌胜者跪曰敬养右饮不胜者记胜则洗而以请客亦如之不角正爵既行请立马马各直其算一马从二马以庆庆礼曰三马既备请庆多马宾主人皆曰诺正爵既行请彻马右三投庆多马记不擢马晋侯以齐侯宴中行穆子相投壶晋侯先穆子曰有酒如淮有肉如坻寡君中此为诸侯师中之齐侯举矢曰有酒如渑有肉如陵寡人中此与君代兴亦中之伯瑕谓穆子曰子失辞吾固师诸侯矣壶何为焉其以中儁也齐侯弱吾君归弗来矣公孙傁趋进曰日旰君勤可以出矣以齐侯出嘉事杂记补乡大夫三年则大比考其徳行道艺而兴贤者能者乡老及乡大夫帅其吏与其衆寡以礼礼賔之大司徒施十有二教二曰以阳礼教譲则民不争小司徒掌建邦之教灋与其饮食之禁令党正国索鬼神而祭祀则以礼属民而饮酒于序以正齿位壹命齿于乡里再命齿于父族三命而不齿凡其党之饮酒教其礼事掌其戒禁乡饮酒之礼六十者坐五十者立侍以听政役六十者三豆七十者四豆八十者五豆九十者六豆孟冬天子乃祈来年于天宗大割祠于公社及门闾腊先祖五祀劳农以休息之司徒命乡简不帅教者以告耆老皆朝于庠元日习射上功习乡尚齿大司徒帅国之俊士与执事焉乡师正歳稽其乡噐州共賔噐乡共吉凶礼乐之器酒正以式灋授酒材凡为公酒者亦如之卿大夫士之射也必先行乡饮酒之礼右乡饮子贡观于蜡孔子曰赐也乐乎对曰一国之人皆若狂赐未知其乐也子曰百日之蜡一日之泽非尔所知也张而不弛文武弗能也弛而不张文武弗为也一张一弛文武之道也乡人饮酒杖者出斯出矣孟夏天子饮酎用礼乐孟冬大饮烝右饮酎大饮大宗伯以嘉礼亲万民以饮食之礼亲宗族兄弟系之以姓而弗别缀之以食而弗殊燕以食好时宴不滛燕毛所以序齿也亲戚宴飨则有殽烝膳夫王燕饮酒则为献主季冬命乐师大合吹而罢公与族燕则异姓为賔膳宰为主人公与父兄齿族食世降一等右燕食宗族公与族燕则以齿而孝弟之道逹矣其族食世降一等亲亲之杀也因其酒肉聚其宗族以教民睦也宗室有事族人皆侍终日大宗巳侍于賔奠然后燕私燕私者何也祭已而与族人饮不醉而出是不亲也醉而不出是渫宗也出而不止是不忠也亲而甚敬忠而不倦若是则兄弟之道备备者成也成者成于宗室也故曰饮而醉者宗室之意也徳将无醉族人之志也是故祀礼有让徳族有复义之至也敦彼行苇牛羊勿践履方苞方体维叶泥泥戚戚兄弟莫逺具尔或肆之筵或授之几肆筵设席授几有缉御或献或酢洗爵奠斝醓醢以荐或燔或炙嘉殽脾臄或歌或咢敦弓既坚四鍭既钧舎矢既均序賔以贤敦弓既句既挟四鍭四鍭如树序賔以不侮曾孙维主酒醴维醹酌以大斗以祈黄耉黄耉台背以引以翼夀考维祺以介景福鼓钟送尸神保聿归诸宰君妇废彻不迟诸父兄弟备言燕私乐具入奏以绥后禄尔殽既将莫怨具庆既醉既饱小大稽首神嗜饮食使君夀考孔惠孔时维其尽之子子孙孙勿替引之小雅常棣伐木頍弁王公立饫则有房烝饫以显物歳饫不倦右饫定王曰夫王公诸侯之有饫也将以讲事成章建大徳昭大物也故立成礼烝而已卫彪徯曰周诗有之曰天之所支不可壊也其所壊亦不可支也昔武王克殷而作此诗也以为饫歌名之曰支以遗后之人使永监焉夫礼之立成者为饫昭明大节而已少曲与焉是以为之日惕其欲教民戒也然则夫支之所道者必尽知天地之为也不然不足以遗后之人公父文伯之母季康子之从祖叔母也祭悼子康子与焉绎不尽饫则退春飨孤子秋食耆老酒正凡飨士庶子飨耆老孤子皆共其酒无酌数外饔邦飨耆老孤子则掌其割亨之事飨士庶子亦如之槀人若飨耆老孤子士庶子共其食惟飨野人皆酒右飨食杂事大宗伯以嘉礼亲万民以脤膰之礼亲兄弟之国大行人归脤以交诸侯之福右归脤大宗伯以嘉礼亲万民以贺庆之礼亲异姓之国大行人贺庆以赞诸侯之喜小行人若国有福事则令庆贺之士于大夫不承贺下大夫于上大夫承贺有庆非君赐不贺贺取妻者曰某子使某闻子有客使某羞右贺庆礼书纲目卷十二礼书纲目卷十三钦定四库全书礼书纲目卷十三婺源江永撰士相见礼宾礼一经士相见之礼贽冬用雉夏用腒左头奉之曰某也愿见无由达某子以命命某见主人对曰某子命某见吾子有辱请吾子之就家也某将走见宾对曰某不足以辱命请终赐见主人对曰某不敢为仪固请吾子之就家也某将走见宾对曰某不敢为仪固以请主人对曰某也固辞不得命将走见闻吾子称贽敢辞贽宾对曰某不以贽不敢见主人对曰某不足以习礼敢固辞宾对曰某也不依于贽不敢见固以请主人对曰某也固辞不得命敢不敬从出迎于门外再拜宾答再拜主人揖入门右宾奉贽入门左主人再拜受宾再拜送贽出主人请见宾反见退主人送于门外再拜右请见记闻始见君子者辞曰某固愿闻名于将命者不得阶主敌者曰某固愿见罕见曰闻名亟见曰朝夕瞽曰闻名同国始相见主人拜其辱凡非弔丧非见国君无不答拜者凡与客入者每门让于客客至于寝门则主人请入为席然后出迎客客固辞主人肃客而入主人入门而右客入门而左主人就东阶客就西阶客若降等则就主人之阶主人固辞然后客复就西阶主人与客让登主人先登客从之拾级聚足连步以上上于东阶则先右足上于西阶则先左足席南乡北乡以西方为上东乡西乡以南方为上若非饮食之客则布席席间函丈主人跪正席客跪抚席而辞客彻重席主人固辞客践席乃坐主人不问客不先举始入而辞曰辞矣即席曰可矣氾埽曰埽埽席前曰拚拚席不以鬛执箕膺擖其未有烛而后至者则以在者告道瞽亦然请见不请退主人复见之以其贽曰曏者吾子辱使某见请还贽于将命者主人对曰某也既得见矣敢辞宾对曰某也非敢求见请还贽于将命者主人对曰某也既得见矣敢固辞宾对曰某不敢以闻固以请于将命者主人对曰某也固辞不得命敢不从宾奉贽入主人再拜受宾再拜送贽出主人送于门外再拜右复见士见于大夫终辞其贽于其入也一拜其辱也宾退送再拜右士见大夫记大夫士相见虽贵贱不敌主人敬客则先拜客客敬主人则先拜主人士见于大夫大夫拜其辱士于尊者先拜进面答之拜则走若尝为臣者则礼辞其贽曰某也辞不得命不敢固辞宾入奠贽再拜主人答壹拜宾出使摈者还其贽于门外曰某也使某还贽宾对曰某也既得见矣敢辞摈者对曰某也命某某非敢为仪也敢以请宾对曰某也夫子之贱私不足以践礼敢固辞摈者对曰某也使某不敢为仪也固以请宾对曰某固辞不得命敢不从再拜受右尝为臣者见记大夫于其臣虽贱必答拜之下大夫相见以鴈饰之以布维之以索如执雉上大夫相见以羔饰之以布四维之结于面左头如麛执之如士相见之礼右大夫相见凡言非对也妥而后传言与君言言使臣与大人言言事君与老者言言使弟子与幼者言言孝弟于父兄与衆言言忠信慈祥与居官者言言忠信右言凡与大夫言始视面中视抱卒视面毋改衆皆若是若父则游目毋上于面毋下于带若不言立则视足坐则视膝右视记凡进食之礼左殽右胾食居人之左羮居人之右脍炙处外醯酱处内葱㳿处末酒浆处右以脯脩置者左朐右末羞濡鱼者进尾冬右腴夏右鳍祭膴客若降等执食兴辞主人兴辞于客然后客坐主人延客祭祭食祭所先进殽之序徧祭之凡羞有俎者则于俎内祭唯水浆不祭若祭为已偞卑三饭主人延客食胾然后辩殽主人未辩客不虚口侍食于长者主人亲馈则拜而食主人不亲馈则不拜而食共食不饱共饭不泽手毋抟饭毋放饭毋流歠毋咤食毋啮骨毋反鱼肉毋投与狗骨毋固获毋扬饭饭黍毋以箸毋嚃羮毋絮羮毋刺齿毋歠醢客絮羮主人辞不能亨客歠醢主人辞以窭濡肉齿决干肉不齿决毋嘬炙卒食客自前跪彻饭齐以授相者主人兴辞于客然后客坐侍食于先生异爵者后祭先饭客祭主人辞曰不足祭也客飱主人辞以疏主人自置其酱则客自彻之客自彻辞焉则止凡侑食不尽食食于人不饱孔子食于季氏不辞不食肉而飱孔子曰吾食于少施氏而饱少施氏食我以礼吾祭作而辞曰疏食不足祭也吾飱作而辞曰疏食也不敢以伤吾子有盛馔必变色而作凡饮酒为献主者执烛抱燋客作而辞然后以授人执烛不让不辞不歌凡侍坐于君子君子欠伸问日之早晏以食具告改居则请退可也夜侍坐问夜膳荤请退可也右请退若先生异爵者请见之则辞辞不得命则曰某无以见辞不得命将走见先见之右长者请见记士于大夫不敢拜迎而拜送士相见义宾礼二补记自天子至于庶人皆有挚挚者致也所以致其志也天子之挚鬯诸侯玉卿羔大夫鴈士雉鬯也者言德之逺闻也玉也者言一度不易也羔也者言柔而有礼也鴈也者言进退知时也雉也者言死其节也故天子以远德为志诸侯以一度为志卿以有礼为志大夫以进退为志士以死节为志明乎志之义而天下治矣故执斯挚者致志者也君之挚以事神臣之挚以养人唯君受挚者唯君受养也非其君则辞挚不敢当养也古者非其君不仕非其师不学非其人不友非其大夫不见士相见之礼必依于介绍以言其不苟合者也必依于挚以言其道可亲也苟而合唯小人无耻者能之君子可见也不可屈也可亲也不可狎也可远也不可疎也宾至门主人三辞见宾称挚主人三辞挚所以致尊严也大夫以礼相接士以礼相谕庶人以礼相同然而争夺兴于末者未之有也人苟悦而相若者末必争苟简而相亲者末必怨是故士相见礼者人道之大也所以使人重其身而毋迩于辱也所以使人慎其交而毋迩于祸也唯仕于君者召而往未仕而见于君者冠而奠挚在邦曰市井之臣在野曰草莽之臣君虽召不往也是故虽有南面之贵千乘之富士之所以结者礼义而已矣利不足称焉刑罚行于国所诛者好利之人未有好利而其俗不乱者也无介而相见君子以为谄故诸侯大国九介次国七介小国五介子曰无辞不相接也无礼不相见也欲民之毋相䙝也子云礼之先币帛也欲民之先事而后禄也先财而后礼则民利无辞而行情则民争故君子于有馈者弗能见则不视其馈以此坊民民犹贵禄而贱行礼书纲目卷十三礼书纲目卷十四钦定四库全书礼书纲目卷十四婺源江永撰聘礼宾礼三经聘礼右篇目周礼大行人凡诸侯之邦交嵗相问也殷相聘也世相朝也记久无事则聘焉诸侯使大夫问于诸侯曰聘文公元年穆伯如齐始聘焉礼也凡君即位卿出竝聘践修旧好要结外援好事邻国以衞社稷忠信卑让之道也忠德之正也信德之固也卑让德之基也襄公元年衞子叔晋知武子来聘礼也凡诸侯即位小国朝之大国聘焉以继好结信谋事补阙礼之大者也昭公九年孟僖子如齐殷聘礼也君与卿图事遂命使者使者再拜稽首辞君不许乃退既图事戒上介亦如之宰命司马戒衆介衆介皆逆命不辞右图事命使介记大夫有所往必与公士为宾也宰书币命宰夫官具右具赍币司仪凡诸侯之交各称其邦而为之币以其币为之礼记多货则伤于德币美则没礼既受行出遂见宰问几月之资及期夕币使者朝服帅衆介夕管人布幕于寝门外官陈币皮北首西上加其奉于左皮上马则北面奠币于其前使者北面衆介立于其左东上卿大夫在幕东西面北上宰入告具于君君朝服出门左南乡史读书展币宰执书告备具于君授使者使者授书授上介公揖入官载其币舍于朝上介视载者所受书以行右授使币记使者既受行日朝同位厥明宾朝服释币于祢有司筵几于室中祝先入主人从入主人在右再拜祝告又再拜释币制𤣥纁束奠于几下出主人立于户东祝立于牖西又入取币降卷币实于笲埋于西阶东又释币于行遂受命上介释币亦如之右释币于祢及行上介及衆介俟于使者之门外使者载旜帅以受命于朝君朝服南乡卿大夫西面北上君使卿进使者使者入衆介随入北面东上君揖使者进之上介立于其左接闻命贾人西面坐启椟取圭垂缫不起而授宰宰执圭屈缫自公左授使者使者受圭同面垂缫以受命既述命同面授上介上介受圭屈缫出授贾人衆介不从受享束帛加璧受夫人之聘璋享𤣥纁束帛加琮皆如初右受命于朝记所以朝天子圭与缫皆九寸剡上寸半厚半寸博三寸缫三采六等朱白苍问诸侯朱緑缫八寸皆𤣥纁繋长尺绚组凡四器者唯其所宝以聘可也聘礼大夫受命不受辞出竟有可以安社稷利国家者则专之可也遂行舍于郊敛旜右遂行记凡为君使者已受命君言不宿于家出祖释軷祭酒脯乃饮酒于其侧问大夫之币俟于郊为肆又赍皮焉大夫使见日而行逮日而舍卿行旅从若过邦至于竟使次介假道束帛将命于朝曰请帅奠币下大夫取以入告出许遂受币饩之以其礼上宾大牢积唯刍禾介皆有饩士师没其竟誓于其竟宾南面上介西面衆介北面东上史读书司马执筴立于其后右过他国未入竟壹肄为壝坛画阶帷其北无宫朝服兴主无执也介皆与北面西上习享士执庭实习夫人之聘享亦如之习公事不习私事右习仪及竟张旜誓乃谒闗人闗人问从者几人以介对君使士请事遂以入竟右及竟入竟敛旜乃展布幕宾朝服立于幕东西面介皆北面东上贾人北面坐拭圭遂执展之上介北面视之退复位退圭陈皮北首西上又拭璧展之㑹诸其币加于左皮上上介视之退马则幕南北面奠币于其前展夫人之聘享亦如之贾人告于上介上介告于宾有司展羣币以告及郊又展如初及馆展币于贾人之馆如初右三展币诸公之臣相为国客则三积皆三辞拜受宾至于近郊张旜君使下大夫请行反君使卿朝服用束帛劳上介出请入告宾礼辞迎于舍门之外再拜劳者不答拜宾揖先入受于舍门内劳者奉币入东面致命宾北面聴命还少退再拜稽首受币劳者出授老币出迎劳者劳者礼辞宾揖先入劳者从之乘皮设宾用束锦傧劳者劳者再拜稽首受宾再拜稽首送币劳者揖皮出乃退宾送再拜夫人使下大夫劳以二竹簠方𤣥被纁里有葢其实枣蒸栗择兼执之以进宾受枣大夫二手授栗宾之受如初礼傧之如初下大夫劳者遂以宾入右郊劳诸公之臣相为国客及大夫郊劳旅摈三辞拜辱三让登聴命下拜登受宾使者如初之仪及退拜送记辞曰非礼也敢对曰非礼也敢叔弓聘于晋晋侯使郊劳辞曰寡君使弓来继旧好固曰女无敢为宾彻命于执事敝邑弦矣敢辱郊使请辞至于朝主人曰不腆先君之祧既拚以俟矣宾曰俟间右至朝大夫帅至于馆卿致馆宾迎再拜卿致命宾再拜稽首卿退宾送再拜右致馆诸公之臣相为国客致馆如初之仪记卿馆于大夫大夫馆于士士馆于工商管人为客三日具沐五日具浴自卿大夫士之家曰私馆公馆与公所为曰公馆叔弓聘于晋致馆辞曰寡君命下臣来继旧好好合使成臣之禄也敢辱大馆叔向曰子叔子知礼哉吾闻之曰忠信礼之器也卑让礼之宗也辞不忘国忠信也先国后已卑让也诗曰敬慎威仪以近有德夫子近德矣宰夫朝服设飱饪一牢在西鼎九羞鼎三腥一牢在东鼎七堂上之馔八西夹六门外米禾皆二十车薪刍倍禾上介饪一牢在西鼎七羞鼎三堂上之馔六门外米禾皆十车薪刍倍禾衆介皆少牢右设飱记飱不致宾不拜沐浴而食之凡诸侯之卿大夫士为国客则如其介之礼以待之凡侯伯子男之臣以其国之爵相为客而相礼厥明讶宾于馆宾皮弁聘至于朝宾入于次乃陈币卿为上摈大夫为承摈士为绍摈摈者出请事公皮弁迎宾于大门外大夫纳宾宾入门左公再拜宾辟不答拜公揖入每门每曲揖及庙门公揖入立于中庭宾立接西塾几筵既设摈者出请命贾人东面坐启椟取圭垂缫不起而授上介上介不袭执圭屈缫授宾宾袭执圭摈者入告出辞玊纳宾宾入门左介皆入门左北面西上三揖至于阶三让公升二等宾升西楹西东面摈者退中庭宾致命公左还北乡摈者进公当楣再拜宾三退负序公侧袭受玊于中堂与东楹之间摈者退负东塾而立宾降介逆出宾出公侧授宰玉裼降立右聘记卿大夫讶大夫士讶士皆有讶宗人授次次以帷少退于君之次诸公之臣相为国客及将币旅摈三辞拜逆客辟三揖每门止一相及庙唯君相入三让客登拜客三辟授币下出每事如初之仪凡侯伯子男之臣以其国之爵相为客而相礼其仪亦如之辞无常孙而説辞多则史少则不达辞苟足以达义之至也诸侯使人使于诸侯使者自称曰寡君之老上大夫曰下臣摈者曰寡君之老下大夫自名摈者曰寡大夫大夫私事使私人摈则称名公士摈则曰寡大夫寡君之老宾入不中门不履阈公事自闑西大夫见于国君国君拜其辱君若迎拜则还辟不敢答拜惟大聘有几筵凡执玊无借者袭执玊其有借者则裼无借者则袭上介执圭如重授宾宾入门皇升堂让将授志趋授如争承下如送君还而后退下阶发气怡焉再三举足又趋及门正焉执圭入门鞠躬焉如恐失之皇且行入门主敬升堂主慎凡执主器执轻如不克执主器操币圭璧则尚左手行不举足车轮曳踵执圭鞠躬如也如不胜上如揖下如授勃如战色足蹜蹜如有循曰子以君命在寡君寡君拜君命之辱楚子使越椒来聘执币傲叔仲惠伯曰是必灭若敖氏之宗傲其先君神弗福也秦伯使西乞术来聘襄仲辞玉曰君不忘先君之好照临鲁国镇抚其社稷重之以大器寡君敢辞玉对曰不腆敝器不足辞也主人三辞宾答曰寡君愿徼福于周公鲁公以事君不腆先君之敝器使下臣致诸执事以为瑞节要结好命所以借寡君之命结二国之好是以敢致之襄仲曰不有君子其能国乎国无陋矣厚贿之衞孙文子来聘公登亦登叔孙穆子相趋进曰诸侯之㑹寡君未甞后衞君今吾子不后寡君寡君未知所过吾子其少安孙子无辞亦无悛容穆叔曰孙子必亡为臣而君过而不悛亡之本也晏子聘鲁上堂则趋授玉则跪子贡怪之问孔子曰晏子知礼乎孔子曰其有方矣我将问焉俄而晏子至孔子问之晏子对曰夫上堂之礼君行一臣行二今君行疾臣敢不趋乎今君之受币也卑臣敢不跪乎孔子曰善礼中又有礼赐寡使也何足以识礼晋侯使荀庚来聘且寻盟衞侯使孙良夫来聘且寻盟公问诸臧宣叔曰中行伯之于晋也其位在三孙子之于衞也位为上卿将谁先对曰次国之上卿当大国之中中当其下下当其上大夫小国之上卿当大国之下卿中当其上大夫下当其下大夫上下如是古之制也衞在晋不得为次国晋为盟主其将先之丙午盟晋丁未盟衞礼也摈者出请宾裼奉束帛加璧享摈者入告出许庭实皮则摄之毛则内内摄之入设也宾入门左揖让如初升致命张皮公再拜受币士受皮者自后右容宾出当之坐摄之公侧授宰币皮如入右首而东右享记凡庭实随入左先皮马相闲可也宾之币唯马出其余皆东及享发气焉盈容衆介北面跄焉享礼有容色若君不见使大夫受自下听命自西阶升受负右房而立宾降亦降不礼聘于夫人用璋享用琮如初礼右聘享夫人记君以社稷故在寡小君拜若有言则以束帛如享礼右有言记若有故则卒聘束帛加书将命百名以上书于䇿不及百名书于方主人使人与客请诸门外摈者出请事宾告事毕宾奉束锦以请觌摈者入告出辞请礼宾宾礼辞聴命摈者入告宰夫彻几改筵公出迎宾以入揖让如初公升侧受几于序端宰夫内拂几三奉两端以进公东南乡外拂几三卒振𬒮中摄之进西乡摈者告宾进讶受几于筵前东面俟公壹拜送宾以几辟北面设几不降阶上答再拜稽首宰夫实觯以醴加柶于觯面枋公侧受醴宾不降壹拜进筵前授醴复位公拜送醴宰夫荐笾豆脯醢宾升筵摈者退负东塾宾祭脯醢以柶祭醴三庭实设降筵北面以柶兼诸觯尚擸坐啐醴公用束帛建柶北面奠于荐东摈者进相币宾降辞币公降一等辞栗阶升聴命降拜公辞升再拜稽首受币当东楹北面退东面俟公壹拜宾降也公再拜宾执左马以出上介受宾币从者讶受马右礼宾记礼不拜至醴尊于东箱瓦大一有豊荐脯五膱祭半膱横之祭醴再扱始扱一祭卒再祭诸公之臣相为国客及礼再拜稽首君答拜主人之庭实则主人遂以出宾之士讶受之宾觌奉束锦总乘马二人赞入门右北面奠币再拜稽首摈者辞宾出摈者坐取币出有司二人牵马以从出门西面于东塾南摈者请受宾礼辞聴命牵马右之入设宾奉币入门左介皆入门左西上公揖让如初升公北面再拜宾三退反还负序振币进授当东楹北面士受马者自前还牵者后适其右受牵马者自前西乃出宾降阶东拜送君辞拜也君降一等辞摈者曰寡君从子虽将拜起也栗阶升公西乡宾阶上再拜稽首公少退宾降出公侧授宰币马出公降立右私觌记私事自闑东私觌愉愉焉出如舒鴈私觌愉愉如也既觌宾若私献奉献将命摈者入告出礼辞宾东面坐奠献再拜稽首摈者东面坐取献举以入告出礼请受宾固辞公答再拜宾者立于阈外以相拜宾辟摈者授宰夫于中庭若兄弟之国则问夫人诸公之臣相为国客私面私献再拜稽首君答拜摈者出请上介奉束锦士介四人皆奉玊锦束请觌摈者入告出许上介奉币俪皮二人赞皆入门右东上奠币皆再拜稽首摈者辞介逆出摈者执上币士执衆币有司二人举皮从其币出请受委皮南面执币者西面北丄摈者请受介礼辞聴命皆进讶受其币上介奉币皮先入门左奠皮公再拜介振币自皮西进北面授币退复位再拜稽首送币介出宰自公左受币有司二人坐举皮以东摈者又纳士介士介入门右奠币再拜稽首摈者辞介逆出摈者执上币以出礼请受宾固辞公答再拜摈者出立于门中以相拜士介皆辟士三人东上坐取币立摈者进宰夫受币于中庭以东执币者序从之右介私觌记君于士不答拜也非其臣则答拜之摈者出请宾告事毕摈者入告公出送宾及大门内公问君宾对公再拜公问大夫宾对公劳宾宾再拜稽首公答拜公劳介介皆再拜稽首公答拜宾出公再拜送宾不顾宾请有事于大夫公礼辞许宾即馆右公送宾问劳诸公之臣相为国客出及中门之外问君客再拜对君拜客辟而对君问大夫客对君劳客客再拜稽首君答拜客趋辟记大夫士见于国君君若劳之则还辟再拜稽首宾即馆讶将公命又见之以其挚卿大夫劳宾宾不见上大夫奠鴈再拜上介受劳上介亦如之右卿大夫劳记币之所及皆劳不释服君使卿韦弁归饔饩五牢上介请事宾朝服礼辞有可入陈饔饪一牢鼎九设于西阶前陪鼎当内亷东面北上上当碑南陈牛羊豕鱼腊肠胃同鼎肤鲜鱼鲜腊设扃鼏膷臐膮葢陪牛羊豕腥二牢鼎二七无鲜鱼鲜腊设于阼阶前西面南陈如饪鼎二列堂上八豆设于户西西陈皆二以竝东上韭菹其南醓醢屈八簋继之黍其南稷错六铏继之牛以西羊豕豕南牛以东羊豕两簋继之粱在北八壶设于西序北上二以竝南陈西夹六豆设于西墉下北上韭菹其东醓醢屈六簋继之黍其东稷错四铏继之牛以南羊羊东豕豕以北牛两簠继之粱在西皆二以竝南陈六壶西上二以竝东陈馔于东方亦如之西北上壶东上西陈醯醢百罋夹碑十以为列醯在东饩二牢陈于门西北面东上牛以西羊豕豕西牛羊豕米百筥筥半斛设于中庭十以为列北上黍粱稻皆二行稷四行门外米三十车车秉有五籔设于门东为三列东陈禾三十车车三秅设于门西西陈薪刍倍禾宾皮弁迎大夫于外门外再拜大夫不答拜揖入及庙门宾揖入大夫奉束帛入三揖皆行至于阶让大夫先升一等宾从升堂北面聴命大夫东面致命宾降阶西再拜稽首拜饩亦如之大夫辞升成拜受币堂中西北面大夫降出宾降授老币出迎大夫大夫礼辞许入揖让如初宾升一等大夫从升堂庭实设马乘宾降堂受老束锦大夫止宾奉币西面大夫东面宾致币大夫对北面当摈再拜稽首受币于楹间南面退东面侯宾再拜稽首送币大夫降执左马以出宾送于外门外再拜明日宾拜于朝拜饔与饩皆再拜稽首上介饔饩三牢饪一牢在西鼎七羞鼎三腥一牢在东鼎七堂上之馔六西夹亦如之筥及罋如上宾饩一牢门外米禾视死牢牢十车薪刍倍禾凡其实与陈如上宾下大夫韦弁用束帛致之上介韦弁以受如宾礼傧之两马束锦士介四人皆饩大牢米百筥设于门外宰夫朝服牵牛以致之士介朝服北面再拜稽首受无傧右归饔饩记聘日致饔致饔饩如劳之礼十斗曰斛十六斗曰籔十籔曰秉二百四十斗四秉曰筥十筥曰稯十稯曰秅四百秉为一秅赐饔唯羮饪筮一尸若昭若穆仆为祝祝曰孝孙某孝子某荐嘉礼于皇祖某甫皇考某子如馈食之礼假器于大夫朌肉及廋车士无饔无饔者无傧凡宾拜于朝讶聴之归大礼之日既受饔饩请观讶帅之自下门入晋士鞅来聘叔孙为政季孙欲恶诸晋使有司以齐鲍国归费之礼为士鞅士鞅怒曰鲍国之位下而使鞅从其牢礼是卑敝邑也将复诸寡君鲁人恐加四牢焉为十一牢宾朝服问卿卿受于祖庙下大夫摈摈者出请事大夫朝服迎于外门外再拜宾不答拜揖大夫先入每门每曲揖及庙门大夫揖入摈者请命庭实设四皮实奉束帛入三揖皆行至于阶让宾升一等大夫从升堂北面聴命宾东面致命大夫降阶西再拜稽首宾辞升成拜受币堂中西北面宾降出大夫降授老币无傧右问卿记聘日致饔明日问大夫大夫不敢辞君初为之辞矣君贶寡君延及二三老拜摈者出请事宾面如觌币宾奉币庭实从入门右大夫辞宾遂左庭实设揖让如初大夫升一等宾从之大夫西面宾称面大夫对北面当楣再拜受币于楹间南面退西面立摈当楣再拜送币降出大夫降授老币右宾私面于卿摈出者请事上介特面币如觌介奉币皮二人赞入门右奠币再拜大夫辞摈者反币庭实设介奉币入大夫揖让如初介升大夫再拜受介降拜大夫降辞介升再拜送币摈者出请衆介面如觌币入门右奠币皆再拜大夫辞介逆出摈者执上币出礼请受宾辞大夫答再拜摈者执上币立于门中以相拜士介皆辟老受摈者币于中庭士三人坐取羣币以从之摈者出请事宾出大夫送于外门外再拜宾不顾摈者退大夫拜辱右介私面于卿下大夫尝使至者币及之上介朝服三介问下大夫下大夫如卿受币之礼其面如宾面于卿之礼右宾问尝使者大夫若不见君使大夫各以其爵为之受如主人受币礼不拜右主国大夫有故记既将公事宾请归宾既将公事复见讶以其挚夕夫人使下大夫韦弁归礼堂上笾豆六设于户东西上二以竝东陈壶设于东序北上二以竝南陈醙黍清皆两壶大夫以束帛致之宾如受饔之礼傧之乘马束锦上介四豆四笾四壶受之如宾礼傧之两马束锦明日宾拜礼于朝右夫人归礼记聘日致饔明日问大夫夕夫人归礼大夫饩宾大牢米八筐宾迎再拜老牵牛以致之宾再拜稽首受老退宾再拜送上介亦如之衆介皆少牢米六筐皆士牵羊以致之右大夫饩宾介记凡饩大夫黍粱稷筐五斛公于宾壹食再飨燕与羞俶献无常数宾介皆明日拜于朝上介壹食壹飨若不亲食使大夫各以其爵朝服致之以贿币如致饔无傧致飨以酬币亦如之右食饔燕羞献记其介为介凡致礼皆用其飨之加笾豆各以其爵朝服飨食如将币之仪大夫来使无罪飨之过则饩之有大客后至则先客不飨食致之无饔者无飨礼燕则上介为宾宾为苟敬宰夫献既致饔旬而稍宰夫始归乘禽日如其饔饩之数士中日则二双凡献执一双委其余于面禽羞俶献比大夫于宾壹飨壹食上介若食若飨若不亲飨则公作大夫致之以酬币致食以侑币右大夫飨食宾介君使卿皮弁还玊于馆宾皮弁袭迎于外门外不拜帅大夫以入大夫升自西阶钩楹宾自碑内聴命升自西阶自左南面受圭退负右房而立大夫降中庭宾降自碑内东面授上介于阼阶东上介出请宾迎大夫还璋如初入宾裼迎大夫贿用束纺礼玊束帛乘皮皆如还玉礼大夫出宾送不拜右还玉贿礼记贿在聘于贿无行则重贿反币还圭如将币之仪公馆宾宾辟上介聴命聘享夫人之聘事问大夫送宾公皆再拜公退宾从请命于朝公辞宾退右主君就宾馆记客将归使大夫以其束帛反命于馆明日君馆之又拜送君馆客客辟介受命遂送客从拜辱于朝明日客拜礼赐遂行如入之积宾三拜乘禽于朝讶聴之遂行舎于郊右拜赐遂行记宾于馆堂楹间释四皮束帛宾不致主人不拜公使卿赠如觌币受于舎门外如受劳礼无傧使下大夫赠上介亦如之使士赠衆介如其觌币大夫亲赠如其面币无傧赠上介亦如之使人赠衆介如其面币士送至于竟右赠送凡宾客送逆同礼齐国庄子来聘自郊劳至于赠贿礼成而加之以敏使者归及郊请反命朝服载旜禳乃入乃入陈币于朝西上上宾之公币私币皆陈上介公币陈他介皆否束帛各加其庭实皮左公南乡卿进使者使者执圭垂缫北面上介执璋屈缫立于其左反命曰以君命聘于某君某君受币于某宫某君再拜以享某君某君再拜宰自公左受玉受上介璋致命亦如之执贿币以告曰某君使某子贿授宰礼玉亦如之执礼币以尽言赐礼公曰然而不善乎授上介币再拜稽首公答再拜私币不告君劳之再拜稽首君答再拜若有献则曰某君之赐也君其以赐乎上介徒以公赐告如上宾之礼君劳之再拜稽首君答拜劳士介亦如之君使宰赐使者币使者再拜稽首赐介介皆再拜稽首乃退介皆送至于使者之门乃退揖使者拜其辱右归反命释币于门乃主于祢筵几于室荐脯醢觞酒陈席于阼荐脯醢三献一人举爵献从者行酬乃出上介至亦如之右礼门及祢聘遭丧入竟则遂也不郊劳不筵几不礼宾主人毕归礼宾唯飨饩之受不贿不礼玉不赠遭夫人世子之丧君不受使大夫受于庙其他如遭君丧遭丧将命于大夫主人长衣练冠以受右遭主国丧载季文子求遭丧之礼事记遭主国之丧不受飨食受牲礼聘君若薨于后入竟则遂赴者未至则哭于巷衰于馆受礼不受飨食赴者至则衰而出唯稍受之归执圭复命于殡升自西阶不升堂子即位不哭辩复命如聘子臣皆哭与介入北乡哭出袒括髪入门右即位踊右聘君薨记诸臣在他国为位而哭不敢拜宾公孙归父欲去三桓云云遂奔齐若有私丧则哭于馆衰而居不飨食归使衆介先衰而从之右私丧大夫以君命出闻丧徐行而不反宾客有丧唯刍稍之受宾入竟而死遂也主人为之具而殡介摄其命君弔介为主人主人归礼币必以用介受宾礼无辞也不飨食归介复命柩止于门外介卒复命出奉柩送之君弔卒殡若大夫介卒亦如之士介死为之棺敛之君不弔焉若宾死未将命则既敛于棺造于朝介将命若介死归复命唯上介造于朝若介死虽士介宾既复命往卒殡乃归右宾介卒记其为宾则公馆复私馆不复其在野则升其乘车之左毂而复凡宾客死致礼以丧用芋尹葢曰事死如事生礼也于是乎有朝聘而终以尸将事之礼又有朝聘而遭丧之礼小聘曰问不享有献不及夫人主人不筵几不礼面不升不郊劳其礼如为介三介右小聘聘义宾礼四聘礼上公七介侯伯五介子男三介所以明贵贱也介绍而传命君子于其所尊弗敢质敬之至也三让而后传命三让而后入庙门三揖而后至阶三让而后升所以致尊让也君使士迎于竟大夫郊劳君亲拜迎于大门之内而庙受北面拜贶拜君命之辱所以致敬也敬让也者君子之所以相接也故诸侯相接以敬让则不相侵陵卿为上摈大夫为承摈士为绍摈君亲礼宾宾私面私觌致饔饩还圭璋贿赠飨食燕所以明宾客君臣之义也故天子制诸侯比年小聘三年大聘相厉以礼使者聘而误主君弗亲飨食也所以愧厉之也诸侯相厉以礼则外不相侵内不相陵此天子之所以养诸侯兵不用而诸侯自为正之具也以圭璋聘重礼也已聘而还圭璋此轻财而重礼之义也诸侯相厉以轻财重礼则民作让矣主国待客出入三积饩客于舎五牢之具陈于内米三十车禾三十车刍薪倍禾皆陈于外乘禽日五双羣介皆有饩牢壹食再飨燕与时赐无数所以厚重礼也古之用财者不能均如此然而用财如此其厚者言尽之于礼也尽之于礼则内君臣不相陵而外不相侵故天子制之而诸侯务焉尔聘射之礼至大礼也质明而始行事日几中而后礼成非彊有力者弗能行也故彊有力者将以行礼也酒清人渴而不敢饮也肉干人饥而不敢食也日莫人倦齐庄正齐而不敢解惰以成礼节以正君臣以亲父子以和长幼此衆人之所难而君子行之故谓之有行有行之谓有义有义之谓勇敢故所贵于勇敢者贵其能以立义也所贵于立义者贵其有行也所贵于有行者贵其行礼也故所贵于勇敢者贵其敢行礼义也故勇敢彊有力者天下无事则用之于礼义天下有事则用之于战胜用之于战胜则无敌用之于礼义则顺治外无敌内顺治此之谓盛德故圣王之贵勇敢彊有力如此也勇敢彊有力而不用之于礼义战胜而用之于争鬭则谓之乱人刑罚行于国所诛者乱人也如此则民顺治而国安也聘问之礼所以使诸侯相尊敬也聘觐之礼废则君臣之位失诸侯之行恶而倍畔侵陵之败起矣礼书纲目卷十四礼书纲目卷十五钦定四库全书礼书纲目卷十五婺源江永撰王朝邦国遣使礼宾礼五补大宗伯以宾礼亲邦国时聘曰问殷頫曰视大行人掌大宾之礼及大客之仪以亲诸侯时聘以结诸侯之好殷頫以除邦国之慝诸侯之于天子也比年一小聘三年一大聘典瑞瑑圭璋璧琮缫皆二采一就以覜聘玉人瑑圭璋八寸璧琮八寸以覜聘案十有二寸枣㮚大夫纯五夫人以劳诸侯凡宾客卿有大夫讶大夫有士讶士皆有讶司几筵筵国宾于牖前莞筵纷纯加缫席画纯左彤几凡大国之孤执皮帛以继小国之君出入三积不问壹劳朝位当车前不交摈庙中无相以酒礼之其他皆眡小国之君凡诸侯之卿其礼各下其君二等以下及其大夫士皆如之凡诸侯之卿大夫士为国客则如其介之礼以待之小行人掌邦国宾客之礼籍以待四方之使者令诸侯春入贡秋献功王亲受之各以其国之籍礼之凡四方之使者大客则摈小客则受其币而聴其辞别国之大夫入天子之国曰某士自称曰陪臣某次国之上卿位当大国之中中当其下下当其上大夫小国之上卿位当大国之下卿中当其上大夫下当其下大夫其有中士下士者数各居其上之三分小司徒小宾客令野修道委积大行人若有四方之大事则受其币听其辞小臣小宾客掌事如太仆之灋候人若有方治则帅而致于朝及归送之于竟象胥掌蛮夷闽貉戎狄之国使掌传王之言而谕说焉以和亲之凡军旅㑹同受国客币而宾礼之言谥曰类右邦国遣使于王朝晋韩宣子聘于周王使请事对曰晋士起将归时事于宰旅无他事矣王闻之曰韩氏其昌阜于晋乎辞不失旧王使来征聘孟献子聘于周王以为有礼厚贿之晋羊舌肸聘于周发币于大夫及单靖公靖公享之俭而敬宾礼赠饯视其上而从之燕无私送不过郊语说昊天有成命大行人间问以谕诸侯之志归脤以交诸侯之福贺庆以赞诸侯之喜致禬以补诸侯之烖王之所以抚邦国诸侯者嵗徧存三嵗徧覜五嵗徧省七嵗属象胥谕言语协辞命九嵗属瞽史谕书名聴声音十有一嵗达瑞节同度量成牢礼同数器修灋则典瑞珍圭以征守以恤凶荒谷圭以和难琬圭以治德以结好琰圭以易行以除慝玉人琬圭九寸而缫以象德琰圭九寸判规以除慝以易行司士作士适四方使为介虎贲氏适四方使则从士大夫若道路不通有征事则奉书以使于四方内府凡适四方使者共其所受之物而奉之校人凡国之使者共其币马小行人使适四方协九仪宾客之礼朝觐宗遇㑹同君之礼也存覜省聘问臣之礼也达天下之六节成六瑞合六币若国札丧则令赙补之若国凶荒则令赒委之若国师役则令藁禬之若国有福事则令贺庆之若国有祸烖则令哀弔之凡此五物者治其事故及其万民之利害为一书其礼俗政事教治刑禁之逆顺为一书其悖逆暴乱作慝犹犯令者为一书其札丧凶荒厄贫为一书其康乐和亲安平为一书凡此五物者每国辨异之以反命于王以周知天下之故行夫掌邦国传遽之小事媺恶而无礼者凡其使也必以旌节虽道有难而不时必达居于其国则掌行人之劳辱事焉使则介之右王朝遣使于邦国定王使单襄公聘于宋遂假道于陈以聘于楚候不在疆司空不视涂膳宰不致饩司里不授馆国无寄寓县无施舎单子归告王曰陈侯不有大咎国必亡周之秩官有之曰敌国宾至闗尹以告行理以节逆之候人为导卿出郊劳门尹除门宗祝执祀司里授馆司徒具徒司空视涂司㓂诘姦虞人入材甸人积薪火师监燎水师监濯膳宰致饔廪人献饩司马陈刍上人展车百官官以物至宾入如归是故小大莫不懐爱其贵国之宾至则以班加一等益䖍至于王使则皆官正莅事上卿监之今虽朝也不才有分族于周承王命以为过宾于陈而司事莫至是蔑先王之官也诸侯相朝礼賔礼六补凡诸侯之邦交世相朝也诸侯相见必告于祢朝服而出视朝命祝史告于五庙所过山川亦命国家五官道而出反必亲告于祖祢乃命祝史告至于前所告者而后聴朝而入司仪凡诸公相为宾主国五积三问皆三辞拜受皆旅摈再劳三辞三揖登拜受拜送主君郊劳交摈三辞车逆拜辱三揖三辞拜受车送三还再拜致馆亦如之致飱如致积之礼及将币交摈三辞车逆拜辱宾车进答拜三揖三让每门止一相及庙唯上相入宾三揖三让登再拜授币宾拜送币每事如初宾亦如之及出车送三请三进再拜宾三还三辞告辟致饔饩还圭飨食致赠郊送皆如将币之仪宾之拜礼拜饔饩拜飨食宾继主君皆如主国之礼诸侯诸伯诸子诸男之相为宾也各以其礼相待也如诸公之仪掌客凡诸侯之礼上公五积皆眂飱牵三问皆修羣介行人牢宰皆有牢飱五牢食四十簠十豆四十铏四十有二壶四十鼎簋十有二牲三十有六皆陈饔饩九牢其死牢如飱之陈牵四牢米百有二十筥醯醢百有二十罋车皆陈车米眂生牢牢十车车秉有五籔车禾眂死牢牢十车车三秅刍薪倍禾皆陈秉禽日九十双殷膳大牢以及归三飨三食三燕若弗酌则以币致之凡介行人宰史皆有飱饔饩以其爵等为之牢礼之陈数唯上介有禽献夫人致礼八壶八豆八笾膳大牢致飨大牢食大牢卿皆见以羔膳大牢侯伯四积皆眂飱牵再问皆脩飱四牢食三十有二簠八豆三十有二铏二十有八壶三十有二鼎簋十有二腥二十有七皆陈饔饩七牢其死牢如飱之陈牵三牢米百筥醯醢百罋皆陈米三十车禾四十车刍薪倍禾皆陈乘禽日七十双殷膳大牢三飨再食再燕凡介行人宰史皆有飱饔饩以其爵等为之礼唯上介有禽献夫人致礼八壶八豆八笾膳大牢致飨大牢卿皆见以羔膳特牛子男三积皆眂飱牵壹问以脩飱三牢食二十有四簠六豆二十有四铏十有八壶二十有四鼎簋十有二牲十有八皆陈饔饩五牢其死牢如飱之陈牵二牢米八十筥醯醢八十罋皆陈米二十车禾三十车刍薪倍禾皆陈乘禽日五十双壹飨壹食壹燕凡介行人宰史皆有飱饔饩以其爵等为之礼唯上介有禽献夫人致礼六壶六豆六笾膳眂致飨亲见卿皆膳特牛君入门介拂闑大夫中枨与闑之闲士介拂枨公执桓圭侯执信圭伯执躬圭缫皆三采三就子执谷璧男执蒲璧缫皆二采再就以朝觐宗遇㑹同于王诸侯相见亦如之小行人合六币圭以马璋以皮璧以帛琮以锦琥以绣璜以黼此六物者以和诸侯之好故瑑琮八寸诸侯以享夫人诸侯之席三重诸侯相朝灌用郁鬯无笾豆之荐凡礼宾客国新杀礼凶荒杀礼札丧杀礼祸烖杀礼在野在外杀礼曽子问曰诸侯相见揖让入门不得终礼废者几孔子曰六请问之曰天子崩大庙火日食后夫人之丧雨霑服失容则废右相朝诸侯相朝之礼各执其圭瑞服其服乘其辂建其旌旂施其樊缨从其贰车委积之以其牢礼之数所以别义也介绍而相见君子于其所尊不敢质敬之至也君使大夫迎于境卿劳于道君亲郊劳致馆及将币拜迎于大门外而庙受北面拜贶所以致敬也三让而后升所以致尊让也敬让也者君子之所相接也诸侯相接以敬让则不相侵陵也此天子之所以养诸侯兵不用而诸侯自为正之具也君亲致饔既还圭飨食致赠郊送所以相与习礼乐也诸侯相与习礼乐则德行修而不流也故天子制之诸侯务焉君子之于礼也非作而致其情也此有由始也是故七介以相见也不然则已悫三辞三让而至不然则已蹙朝觐大夫之私觌非礼也大夫执圭而使所以申信也不敢私觌所以致敬也而庭实私觌何为乎诸侯之庭为人臣者无外交不敢贰君也庭燎之百由齐桓公始也子太叔曰昔文襄之霸也其务不烦诸侯令诸侯三嵗而聘五嵗而朝祭伯来来者来朝也其弗谓朝何也寰内诸侯非有天子之命不得出㑹诸侯不正其外交故弗与朝也聘弓鍭矢不出竟埸束脩之肉不行竟中有至尊者不贰之也隠公十一年春滕侯薛侯来朝天子无事诸侯相朝正也考礼修德所以尊天子也滕侯薛侯来朝争长薛侯曰我先封滕侯曰我周之卜正也薛庶姓也我不可以后之公使羽父请于薛侯曰君与滕君辱在寡人周谚有之曰山有木工则度之宾有礼主则择之周之宗盟异姓为后寡人若朝于薛不敢与诸任齿君若辱贶寡人则愿以滕君为请薛侯许之乃长滕侯曹大子来朝宾之以上卿礼也文公十五年曹伯来朝礼也诸侯五年再相朝以修王命古之制也介葛卢来朝舎于昌行之上公在㑹馈之刍米礼也子产相郑伯以如楚舎不为坛外仆言曰昔先大夫相先君适四国未尝不为坛自是至今亦皆循之今子草舎无乃不可乎子产曰大适小则为坛小适大苟舎而已焉用坛侨闻之大适小有五美宥其罪戾赦其过失救其菑患赏其德刑教其不及小国不困懐服如归是故作坛以昭其功宣告后人无怠于德小适大有五恶説其罪戾请其不足行其政事共其职贡从其时命不然则重其币帛以贺其福而弔其凶皆小国之祸也焉用作坛以昭其祸所以告子孙无昭祸焉可也襄公薨之月子产相郑伯以如晋晋侯以我丧故未之见也子产使尽坏其馆之垣而纳车马焉士文伯让之曰敝邑以政刑之不脩冦盗充斥无若诸侯之属辱在寡君者何是以令吏人完客所馆高其闬闳厚其墙垣以无忧客使今吾子壊之虽从者能戒其若异客何以敝邑之为盟主缮完葺墙以待宾客若皆毁之其何以共命寡君使匄请命对曰以敝邑𥚹小介于大国诛求无时是以不敢宁居悉索敝赋以来会时事逢执事之不闲而未得见又不获闻命未知见时不敢输币亦不敢暴露其输之则君之府实也非荐陈之不敢输也其暴露之则恐燥湿之不时而朽蠹以重敝邑之罪侨闻文公之为盟主也宫室卑庳无观台榭以崇大诸侯之馆馆如公寝车廏缮修司空以时平易道路圬人以时塓馆宫室诸侯宾至甸设庭燎仆人巡宫车马有所宾从有代巾车脂辖𨽻人牧圉各瞻其事百官之属各展其物公不留宾而亦无废事忧乐同之事则巡之教其不知而恤其不足宾至如归无宁菑患不畏冦盗而亦不患燥湿今铜鞮之宫数里而诸侯舎于隶人门不容车而不可踰越盗贼公行而夭疠不戒宾见无时命不可知若又勿坏是无所藏币以重罪也敢请执事将何所命之虽君之有鲁丧亦敝邑之忧也若获荐币修坦而行君之惠也敢惮勤劳文伯复命赵文子曰信我实不德而以隶人之垣以赢诸侯是吾罪也使士文伯谢不敏焉晋侯见郑伯有加礼厚其宴好而归之乃筑诸侯之馆郑伯如晋拜成子㳺相授玉于东楹之东士贞伯曰郑伯其死乎自弃也已视流而行速不安其位宜不能久定公十五年春邾隠公来朝子贡观焉邾子执玊高其容仰公受玊卑其容俯子贡曰以礼观之二君皆有死亡焉夫礼死生存亡之体也将左右周旋进退俯仰于是乎取之朝祀丧戎于是乎观之今正月相朝而皆不度心已亡矣嘉事不体何以能久高仰骄也卑俯替也骄近乱替近疾君为主其先亡乎诸侯未及期相见曰遇相见于郄地曰会右㑹遇春齐侯将平宋衞有㑹期宋公以币请于衞请先相见衞侯许之故遇于犬丘定公与齐侯㑹于夹谷至㑹所为坛位土阶三等以遇礼相见子太叔曰昔文襄之霸也令诸侯有事而㑹不协而盟楚子合诸侯于申椒举言于楚子曰夏启有钧台之享商汤有景亳之命周武有孟津之誓成有岐阳之蒐康有酆宫之朝穆有涂山之㑹齐桓有召陵之师晋文有践土之盟君其何用王曰吾用齐桓王使问礼于左师与子产左师曰小国习之大国用之敢不荐闻献公合诸侯之礼六子产曰小国共职敢不荐守献伯子男㑹公之礼六君子谓合左师善守先代子产善相小国公㑹吴于鄫吴来征百牢子服景伯对曰先王未之有也吴人曰宋百牢我鲁不可以后宋且鲁牢晋大夫过十吴王百牢不亦可乎景伯曰晋范鞅贪而弃礼以大国惧敝邑故敝邑十一牢之君若以礼命于诸侯则有数矣若有弃礼则有淫者矣周之王也制礼上物不过十二以为天之大数也今弃周礼而曰必百牢亦唯执事吴人弗聴乃与之哀公㑹晋侯及吴子于黄池吴人将以公见晋侯子服景伯对使者曰王合诸侯则伯帅侯牧以见于王伯合诸侯则侯帅子男以见于伯自王以下朝聘玉帛不同故敝邑之职贡于吴有丰于晋无不及焉以为伯也今诸侯㑹而君将以寡君见晋君则晋成为伯矣敝邑将改职贡鲁赋于吴八百乘若为子男则将半邾以属于吴而如邾以事晋且执事以伯召诸侯而以侯终之何利之有焉吴人乃止既而悔之僖公二十九年公㑹王子虎晋狐偃宋公孙固齐国归父陈辕涛涂秦小子憗盟于翟泉卿不书罪之也在礼卿不㑹公侯会伯子男可也礼书纲目巻十五礼书纲目卷十六钦定四库全书礼书纲目卷十六婺源江永撰觐礼宾礼七经觐礼右篇目舜典五载一巡狩羣后四朝敷奏以言明试以功车服以庸周官六年五服一朝周礼邦畿方千里其外方五百里谓之侯服嵗壹见其贡祀物又其外方五百里谓之甸服二嵗壹见其贡嫔物又其外方五百里谓之男服三嵗壹见其贡器物又其外方五百里谓之采服四嵗壹见其贡服物又其外方五百里谓之衞服五嵗壹见其贡财物又其外方五百里谓之要服六嵗壹见其贡货物九州之外谓之蕃国世壹见各以其所贵寳为贽记诸侯之于天子也比年一小聘三年一大聘五年一朝天子无事与诸侯相见曰朝考礼正刑一德以尊于天子大宗伯以宾礼亲邦国春见曰朝夏见曰宗秋见曰觐冬见曰遇大行人掌大宾之礼及大客之仪以亲诸侯春朝诸侯而图天下之事秋觐以比邦国之功夏宗以陈天下之谟冬遇以协诸侯之虑大宰以八统诏王驭万民八曰礼宾以九式均节财用二曰宾客之式六曰币帛之式小宰以官府之六联合邦治二曰宾客之联事以灋掌宾客之戒具令百官府共其财用宰夫凡礼事赞小宰比官府之具大府邦中之赋以待宾客大行人以九仪辨诸侯之命等诸臣之爵以同邦国之礼而待其宾客小行人掌邦国宾客之礼籍司仪凡四方之宾客礼仪辞命饩牢赐献以二等从其爵而上下之掌客掌四方宾客之牢礼饩献饮食之等数与其政治掌讶掌邦国之等籍以待宾客至于郊右至郊记孔子曰诸侯适天子必告于祖奠于祢冕而出视朝命祝史告于社稷宗庙山川乃命国家五官而后行道而出告者五日而徧过是非礼也凡告用牲币反亦如之诸侯将出宜乎社造乎祢诸侯将出必以币帛皮圭告于祖祢遂奉以出载于齐车以行每舎奠焉而后就舎诸侯朝天子见日而行逮日而舎奠司闗凡四方之宾客敂闗则为之告蜡氏凡国之大祭祀令州里除不蠲禁刑者任人及凶服者以及郊野大宾客亦如之小行人凡诸侯入王则逆劳于畿讶士邦有宾客则与行人送逆之入于国则为之前驱而辟野亦如之掌讶若将有国宾客至则告官修委积与士逆宾于疆为前驱而入及宿则令聚柝及委则致积环人掌送逆邦国之通宾客以路节达诸四方舎则授馆令聚柝有任器则令环之凡门闗无㡬送逆及疆野庐氏若有宾客则令守涂地之人聚柝之有相翔者诛之大司徒大宾客令野修道委积遂人凡宾客令修野道而委积遂师宾客则巡其道修庀其委积遗人郊里之委积以待宾客凡宾客掌其道路之委积凡国野之道十里有庐庐有饮食三十里有宿宿有路室路室有委五十里有市市有候馆候馆有积委人以稍聚待宾客宾客共其刍薪牛人凡宾客之事共其积膳之牛羊人宾客共其灋羊上公之礼出入五积三问三劳侯伯之礼出入四积再问再劳子男之礼出入三积壹问壹劳乡士大宾客则各掌其乡之禁令帅其属夹道而跸司门凡四方之宾客造焉则以告王使人皮弁用璧劳侯氏亦皮弁迎于帷门之外再拜使者不答拜遂执玉三揖至于阶使者不让先升侯氏升聴命降再拜稽首遂升受玊使者左还而立侯氏还璧使者受侯氏降再拜稽首使者乃出侯氏乃止使者使者乃入侯氏与之让升侯氏先升受几侯氏拜送几使者设几答拜侯氏用束帛乘马傧使者使者再拜受侯氏再拜送币使者降以左骖出侯氏送于门外再拜侯氏遂从之右郊劳小行人及郊劳为承而摈记案十有二寸枣㮚十有二列诸侯纯九大夫纯五夫人以劳诸侯天子赐舎曰伯父女顺命于王所赐伯父舎侯氏再拜稽首傧之束帛乘马右赐舎小行人眡馆为承而摈掌讶至于国宾入馆次于舎门外待事于客凡从者出则使人道之凡讶者宾客至而往诏相其事而掌其治令讶士居馆则帅其属而为之跸诛戮暴客者司隶邦有宾客之事则役其烦辱之事宰夫掌宾赐之飱牵与其陈数天子使大夫戒曰某日伯父帅乃初事侯氏再拜稽首右戒日诸侯前朝皆受舎于朝同姓西面北上异姓东面北上右受舎幕人凡朝觐共其帷幕幄帟绶掌次诸侯朝觐则张大次小次射人有大宾客则作卿大夫从戒大史及大夫介司士凡㑹同作士从宾客亦如之诸子宾客作羣子从大史朝觐以书协礼事小史大宾客佐大史凡国事之用礼法者掌其小事鸡人大祭祀夜唿旦以百官凡国之大宾客亦如之司烜氏凡邦之大事共坟烛庭燎侯氏禆冕释币于祢右释币于祢记诸侯禆冕以朝乘墨车载龙旂弧韣乃朝以瑞玊有缫天子设斧依于户牖之间左右几天子衮冕负斧依啬夫承命告于天子天子曰非他伯父实来予一人嘉之伯父其入予一人将受之侯氏入门右坐奠圭再拜稽首摈者谒侯氏坐取圭升致命王受之玉侯氏降阶东北面再拜稽首摈者延之曰升升成拜乃退右觐凡宾客诸侯有卿讶掌讶及将币为前驱至于朝诏其位入复记偏驾不入王门司常日月为常交龙为旂凡祭祀各建其旗宾客亦如之典瑞公执桓圭侯执信圭伯执躬圭缫皆三采三就子执谷璧男执蒲璧缫皆二采再就以朝觐宗遇于王所以朝天子圭与缫皆九寸剡上寸半厚半寸博三寸缫三采六等朱白苍𤣥纁系长尺绚组大行人辨诸侯之命以同邦国之礼上公之礼执桓圭九寸缫借九寸冕服九章建常九斿樊缨九就贰车九乘介九人其朝位宾主之间九十步立当车轵摈者五人诸侯之礼执信圭七寸缫借七寸冕服七章建常七斿樊缨七就贰车七乘介七人朝位宾主之间七十步立当前疾摈者四人诸伯执躬圭其他皆如诸侯之礼诸子执谷璧五寸缫借五寸冕服五章建常五斿樊缨五就贰车五乘介五人朝位宾主之间五十步立当车衡摈者三人诸男执蒲璧其他皆如诸子之礼凡诸侯之王事辨其位正其等协其礼宾而见之凡诸侯之适子誓于天子摄其君则下其君之礼一等未誓则以皮帛继子男司服大宾客共其衣服而奉之校人朝觐毛马而颁之典路大祭祀则出路赞驾説大宾客亦如之齐仆掌驭金路以宾齐右掌宾客前齐车大司㓂凡朝觐前王小司㓂大宾客前王而辟旅贲氏宾客则服而趋节服氏掌朝觐衮冕六人维王之大常司几筵凡大朝觐王位设黼依依前南乡设莞筵纷纯加缫席画纯加次席黼纯左右玊几几俟于东厢大仆宾客正王之服位诏法仪大宗伯朝觐则为上相小行人将币为承而摈司仪掌九仪之宾客摈相之礼以诏仪容辞令揖让之节凡行人之仪不朝不夕不正其主面亦不背客五官之长曰伯是职方其摈于天子也曰天子之吏天子同姓谓之伯父异姓谓之伯舅九州之长入天子之国曰牧天子同姓谓之叔父异姓谓之叔舅其在东夷北狄西戎南蛮虽大曰子庶方小侯入天子之国曰某人诸侯见天子曰臣某侯某君天下曰天子朝诸侯分职授政任功曰予一人凡自称天子曰予一人伯曰天子之力臣诸侯之于天子曰某土之守臣某其在边邑曰某屏之臣某讶士客出入则道之天子执冒四寸以朝诸侯天子当依而立诸侯北面而见天子曰觐天子当宁而立诸公东面诸侯西面曰朝奠圭于缫上掌讶及退亦如之象胥掌蛮夷闽貉戎狄之国使若以时入宾则协其礼与其辞言传之凡其出入送逆之礼节币帛辞令而宾相之曽子问曰诸侯礼见天子入门不得终礼废者㡬孔子曰四请问之曰太庙火日食后之丧雨霑服失容则废如诸侯皆在而日食则从天子救日各以其方色与其兵大庙火则从天子救火不以方色与兵舜典辑五瑞既月乃日觐四岳羣牧班瑞于羣后昔者周公朝诸侯于明堂之位天子负斧依南乡而立三公中阶之前北面东上诸侯之位阼阶之东西面北上诸伯之国西阶之西东面北上诸子之国门东北面东上诸男之国门西北面东上九夷之国东门之外西面北上八蛮之国南门之外北面东上六戎之国西门之外东面南上五狄之国北门之外南面东上九采之国应门之外北面东上四塞世告至此周公明堂之位也明堂也者明诸侯之尊卑也觐礼天子不下堂而见诸侯下堂而见诸侯天子之失礼也由夷王以下四享皆束帛加璧庭实唯国所有奉束帛匹马卓上九马随之中庭西上奠币再拜稽首摈者曰予一人将受之侯氏升致命王抚玊侯氏降自西阶东面授宰币西阶前再拜稽首以马出授人九马随之事毕右享璧琮九寸诸侯以享天子圭以马璋以皮璧以帛琮以锦小宗伯大宾客受其将币之赍服不氏宾客之事则抗皮校人凡宾客受其币马上公之礼庙中将币三享王礼再祼而酢侯伯之礼庙中将币三享王礼壹祼而酢子男之礼庙中将币三享王礼壹祼不酢典瑞祼圭有瓒以祼宾客郁人掌祼器凡宾客之祼事和郁鬯以实彛而陈之凡祼玊濯之陈之以赞祼事诏祼将之仪与其节凡祼事沃盥小臣朝觐沃王盥肆师大宾客涖筵几筑䰞赞果将大宗伯大宾客则摄而载果小宗伯宾客以时将瓒果小宰凡宾客赞祼凡受爵之事凡受币之事内宰凡宾客之祼皆赞乃右肉袒于庙门之东乃入门右北面立告聴事摈者谒诸天子天子辞于侯氏曰伯父无事归宁乃邦侯氏再拜稽首出自屏南适门西右请事掌讶凡宾客之治令讶讶治之讶士有治则赞之大宰待四方之宾客之小治遂入门左北面立王劳之再拜稽首摈者延之曰升升成拜降出右王劳天子赐侯氏以车服迎于外门外再拜路先设西上路下四亚之重赐无数在车南诸公奉箧服加命书于其上升自西阶东面大史是右侯氏升西面立太史述命侯氏降两阶之间北面再拜稽首升成拜大史加书于服上侯氏受使者出侯氏送再拜傧使者诸公赐服者束帛四马傧大史亦如之同姓大国则曰伯父其异姓则曰伯舅同姓小邦则曰叔父其异姓小邦则曰叔舅右赐车服内府掌受九贡九赋九功之货贿良兵良器以待邦之大用小宗伯掌衣服车旗宫室之赏赐校人饰币马执扑而从之圉人凡宾客牵马而入陈记所谓大辂者天子之车也龙旂九旒天子之旌也青黑縁者天子之宝龟也从之以牛羊之羣则所以赠诸侯也君子来朝何钖予之虽无予之路车乘马又何予之𤣥衮及黼韩侯入觐以其介圭入觐于王王钖韩侯淑旂绥章簟茀错衡𤣥衮赤舄钩膺镂钖鞹鞃浅幭鞗革金厄飨礼右飨礼宰夫凡朝觐宾客以牢礼之法掌其牢礼委积膳献饮食上公之礼礼九牢侯伯礼七牢子男礼五牢诸侯七介七牢宾客之牛角尺牛人凡宾客之事共其牢礼积膳之牛羊人宾客共其法羊外饔祭祀共其脯脩刑膴陈其鼎俎实之牲体鱼腊凡宾客之飱饔飨食之事亦如之亨人祭祀共铏羮宾客亦如之酒人凡祭祀共酒以往宾客之陈酒亦如之饎人凡宾客共其簠簋之实舎人凡祭祀共簠簋实之陈之宾客亦如之共其礼车米筥米刍禾舂人宾客共其牢礼之米醢人宾客之礼共醢五十罋醯人宾客之礼共醯五十罋典瑞璋邸射以造赠宾客玊人璋邸射素功以致稍饩庖人共宾客之禽献凡令禽兽以法授之其出入亦如之浆人共宾客之稍礼内宰致后之宾客之礼乃归右乃归诸侯执所受圭与璧朝于天子无过者复得其圭以归其有过者留其圭能正行者复还其圭三年圭不复少绌以爵讶人与行人送之掌讶及归送亦如之司仪凡宾客送逆同礼环人凡门闗无㡬送及疆反必告设奠卒敛币玉藏诸两阶之间乃出凡告用牲币反亦如之朝事仪賔礼八古者圣王明义以别贵贱以序尊卑以体上下然后民知尊君敬上而忠顺之行备矣是故古者天子之官有典命官掌诸侯之仪大行人掌诸侯之仪以等其爵故贵贱有别尊卑有序上下有差也典命诸侯之五仪诸臣之五等以定其爵故贵贱有别尊卑有序上下有差也故朝聘之礼各执其圭瑞服其服乘其辂建其旌旗施其樊缨从其贰车委积之以其牢礼之数所以明别义也然后天子冕而执镇圭尺有二寸藻借尺有二寸搢大圭乘大辂建大常十有二旒樊缨十有再就贰车十有二乘率诸侯而朝日东郊所以教尊尊也退而朝诸侯为坛三成宫旁一门天子南乡见诸侯土揖庶姓时揖异姓天揖同姓所以别亲疎外内也公侯伯子男各以其旂就其位诸公之国中阶之前北面东上诸侯之国东阶之东西面北上诸伯之国西阶之西东面北上诸男之国门西北面东上及其将币也公于上等所以别贵贱序尊卑也奠圭降拜升成拜明臣礼也奉国地所出重物而献之明臣职也肉袒入门而右以聴事也明臣礼职臣事所以教臣也率而祀天于南郊配以先祖所以教民报德不忘本也率而享祀于大庙所以教孝也与之大射以考其习礼乐而观其德行与之图事以观其能傧而礼之三飨三食三宴以与之习立礼乐是故一朝而近者三年远者六年有德焉礼乐为之益习德行为之益修天子之命为之益行然后使诸侯世相朝交嵗相问殷相聘以习礼考义正刑一德以崇天子故曰朝聘之礼者所以正君臣之义也诸侯附于德服于义则天下太平古者为诸侯不行礼义不修法度不附于德不服于义故使射人以射礼选其德行职方氏大行人以其治国选其能功诸侯之得失治乱定然后明九命之赏以劝之明九伐之法以震威之尚犹有不附于德不服于义者则使掌交説故诸侯莫不附于德服于义者此天子之所以养诸侯兵不用而诸侯自为政之法也诸侯朝于天子曰述职述职者述所职也一不朝则贬其爵再不朝则削其地三不朝则六师移之朝觐之礼所以明君臣之义也聘觐之礼废则君臣之位失诸侯之行恶而陪畔侵陵之败起矣杀上者生于不义义所以别贵贱明尊卑也贵贱有别尊卑有序则民莫不尊上而敬长朝聘之礼者所以明义也义必明则民不犯故虽有杀上之狱而无陷刑之民有犯杀上之狱者则饬朝觐之礼朝觐然后诸侯知所以臣朝聘以时厚往而薄来所以懐诸侯也曹刿曰夫礼所以正民也是故先王制诸侯使五年四王一相朝也终则讲于㑹以正班爵之义帅长幼之序训上下之则制财用之节其间无由荒怠薳启彊曰圣王务行礼朝聘有珪享頫有璋小有述职大有巡功设机而不倚爵盈而不饮宴有好货飱有陪鼎入有郊劳出有赠贿礼之至也国家之败失之道也则祸乱兴旅币无方所以别土地之宜而节远迩之期也龟为前列先知也以钟次之以和居参之也虎豹之皮示服勐也束帛加璧往德也王者不纯臣诸侯故朝则迎之于着觐则待之于阼阶升降自西郊为庭燎设九宾享礼而后归是异于衆臣也王者始立诸侯皆见何当受法禀政教也远近莫不至受命之君天之所兴四方莫敢违夷狄咸率服故也礼书纲目卷十六礼书纲目卷十七钦定四库全书礼书纲目卷十七婺源江永撰㑹同礼宾礼九补大宗伯以宾礼亲邦国时见曰㑹殷见曰同大行人掌大宾之礼时㑹以发四方之禁殷同以施天下之政十有二嵗王巡守殷国右总要㑹以训上下之则制财用之节职方氏王将巡守则戒于四方曰各修平乃守考乃职事无敢不敬戒国有大刑及王之所行先道帅其属而巡戒令王殷国亦如之右戒令小宰以法掌㑹同宾客之戒具令百官府共其财用治其施舎聴其治讼宰夫凡礼事赞小宰比官府之具外府凡㑹同共其财用之币赍赐予之财用廪人凡邦有㑹同之事则治其粮与其食遗人㑹同掌其道路之委积右戒具乡师大㑹同正治其徒役与其輂辇戮其犯命者县师若将有㑹同之戒则受法于司马以作其衆庶及马牛车辇㑹其车人之卒伍使皆备旗鼓兵器以帅而至稍人若有㑹同之事则以县师之法作其同徒輂辇帅而以至治其政令以聴于司马大司马及师大合军以行禁令以救无辜伐有罪右起徒役射人㑹同朝觐作大夫介凡有爵者司士凡㑹同作士从诸子㑹同作羣子从大司马大㑹同则帅士庶子而掌其政令司兵军事建车之五兵㑹同亦如之司戈盾㑹同授贰车戈盾建乘车之戈盾授旅贲及虎士戈盾司弓矢㑹同颁弓弩各以其物从授兵甲之仪校人㑹同毛马而颁之牛人㑹同共其兵车之牛与其牵徬以载公任器戎右㑹同充革车车仆凡师共革车各以其萃㑹同亦如之典路凡㑹同以路从司右㑹同合其车之卒伍而比其乘属其右齐右㑹同前齐车虎贲氏掌先后王而趋以卒伍㑹同亦如之旅贲氏㑹同则服而趋师氏㑹同王举则从保氏㑹同王举则从右从行仪㑹大祝大㑹同造于庙宜于社过大山川则用事焉小宗伯凡王之㑹同之祷祠肄仪为位右祭告祷掌舎掌王之㑹同之舎设梐枑再重设车宫辕门为坛壝宫棘门为帷宫设旌门无宫则共人门凡舎事则掌之司戈盾及舎设藩盾行则敛之虎贲氏舎则守王闲宫人凡寝中之事埽除执烛共鑪炭凡劳事四方之舎事亦如之右止舎士师以五戒先后刑罚二曰诰用之于㑹同右诰戒诸侯觐于天子为宫方三百步四门坛十有二寻深四尺加方明于其上方明者木也方四尺设六色东方青南方赤西方白北方黑上𤣥下黄设六玊上圭下璧南方璋西方琥北方璜东方圭上介皆奉其君之旂置于宫尚左公侯伯子男皆就其旂而立四传摈天子乘龙载大斾象日月升龙降龙出拜日于东门之外反祀方明礼日于南门外礼月与四渎于北门外礼山川丘陵于西门外幕人掌帷幕幄帟绶之事凡朝觐㑹同共其帷幕幄帟绶掌次朝日祀五帝则张大次小次设重帟重案合诸侯亦如之诸侯朝觐㑹同则张大次小次孤卿有邦事则张幕设案司几筵凡大朝觐王位设黼依依前南乡设莞筵纷纯加缫席画纯加次席黼纯左右玊几司常日月为常交龙为旂凡祭祀各建其旂㑹同宾客亦如之置旌门鸡人大祭祀夜唿旦以嘂百官㑹同亦如之射鸟氏祭祀以弓矢敺乌鸢凡宾客㑹同亦如之大司冦㑹同前王大史大㑹同朝觐以书协礼事及将币之日执书以诏王小史大㑹同佐大史大宗伯㑹同则为上相肆师大朝觐佐傧典瑞公执桓圭侯执信圭伯执躬圭缫皆三采三就子执谷璧男执蒲璧缫皆二采再就以㑹同于王司仪将合诸侯则令为坛三成宫旁一门诏王仪南乡见诸侯土揖庶姓时揖异姓天揖同姓及其摈之各以其礼公于上等侯伯于中等子男于下等其将币亦如之其礼亦如之大宰大朝觐㑹同赞玊币玉献玉凡玊爵㑹同主诩史载笔士载言诅祝掌盟诅之祝号作盟诅之载辞以叙国之信用以质邦国之剂信封人大盟则饰其牛牲玊府若合诸侯则共珠槃玊敦涖牲曰盟司盟掌盟载之灋凡邦国有疑㑹同则掌其盟约之载及其礼仪北面诏明神既盟则贰之戎右盟则以玉敦辟盟遂役之赞牛耳桃茢大司㓂凡邦之大盟约涖其盟书而登之于天府大史内史司㑹及六官皆受其貮而藏之右㑹同盟约禹合诸侯于涂山执玊帛者万国夏启有钧台之享商汤有景亳之命周武有孟津之誓成有岐阳之蒐康有酆宫之朝穆有涂山之㑹周室既宁八方㑹同各以其职来献欲垂法厥后作王㑹成周之㑹墠上张赤帟隂羽天子南面立絻无繁露朝服八十物搢挺唐叔荀叔周公在左太公望在右皆絻亦无繁露朝服七十物搢笏旁天子而立于堂上堂下之右唐公虞公南面立焉堂下之左殷公夏公立焉皆南面絻有繁露朝服五十物皆搢笏为诸侯之有疾病者阼阶之南祝淮氏荣氏次之圭瓒次之皆西面弥宗旁之为诸侯有疾病者之医药所居相者太史鱼大行人皆朝服有繁露堂下之东面郭叔掌为天子菉币焉絻有繁露内台西面者正北方应侯曹叔伯舅中舅比服次之要服次之荒服次之西方东面正北方伯父中子次之方千里之外为比服方千里之内为要服三千里之内为荒服是皆朝于内者堂后东北为赤帟焉浴盆作其中其西天子车立焉乘六青阴羽凫旌中台之外其右泰士台左弥士受贽者八人东面者四人陈币当外台天𤣥宗马十二玊𤣥缭璧綦十二参方𤣥缭璧豹虎皮十二四方𤣥缭璧琰十二外台之四隅张赤帟为诸侯欲息者皆息焉命之曰爻闾成王盟诸侯于岐阳楚为荆蛮置茅蕝设望表与鲜牟守燎车攻宣王复古也宣王修车马备器械复㑹诸侯于东都驾彼四牡四牡奕奕赤芾金舄㑹同有绎叔向曰明王之制使诸侯嵗聘以志业闲朝以讲礼再朝而㑹以示威再㑹而盟以显昭明志业于好讲礼于等示威于衆昭明于神自古以来未之或失也掌客王殷国则国君膳以牲犊令百官百牲皆具从者三公眂上公之礼卿眂侯伯之礼大夫眂子男之礼士眂诸侯之卿礼庶子壹眂其大夫之礼宰夫凡会同宾客以牢礼之灋掌其牢礼委积膳献饮食宾赐之飱牵与其陈数右礼宾大祝大会同反行舎奠右反行小祝小会同掌事焉小司马小㑹同掌其事如大司马之灋右小㑹同巡守宾礼十补嵗二月东巡守至于岱宗柴望秩于山川肆觐东后协时日正月同律度量衡修五礼五玊三帛二生一死贽如五器卒乃复五月南巡守至于南岳如岱礼八月西巡守至于西岳如初十有一月朔巡守至于北岳如西礼归格于艺祖用特五载一巡守羣后四朝天子五年一巡守嵗二月东巡守至于岱宗柴而望祀山川觐诸侯问百年者就见之命大师陈诗以观民风命市纳贾以观民之所好恶志淫好辟命典礼考时月定日同律礼乐制度衣服正之山川神祇有不举者为不敬不敬者君削以地宗庙有不顺者为不孝不孝者君绌以爵变礼易乐者为不从不从者君流革制度衣服者为畔畔者君讨有功德于民者加地进律五月南巡守至于南岳如东巡守之礼八月西巡守至于西岳如南巡守之礼十有一月北巡守至于北岳如西巡守之礼归假于祖祢用特六年五服一朝又六年王乃时巡考制度于四岳诸侯各朝于方岳大明黜陟十有二嵗王巡守职方氏王将巡守则戒于四方曰各修平乃守考乃职事无敢不敬戒国有大刑及王之所行先道帅其属而巡戒令戎仆掌驭戎车犯軷如玉路之仪凡巡守亦如之土训王巡守则夹王车诵训王巡守则夹王车土方氏王巡守则树王宫天子将出类乎上帝宜乎社造乎祢天子巡守以迁庙主行载于齐车玊人大璋中璋九寸边璋七寸射四寸厚寸黄金勺青金外朱中鼻寸衡四寸有缫天子以巡守宗祝以前马校人凡将事于四海山川则饰黄驹天子适四方先柴祭天燔柴祭山丘陵升祭川沈祭地瘗临诸侯畛于鬼神曰有天王某甫王巡守则君亲监之天子巡守诸侯待于竟天子先见百年者八十九十者东行西行者弗敢过西行东行者弗敢过欲言政者君就之可也大宰王眡治朝则赞聴治眡四方之聴朝亦如之天子适诸侯必舎其祖庙掌客王巡守则国君膳以牲犊令百官百牲皆具从者三公眂上公之礼卿眂侯伯之礼大夫眂子男之礼士眂诸侯之卿礼庶子壹眂其大夫之礼入其疆土地辟田野治养老尊贤俊杰在位则有庆庆以地入其疆土地荒芜遗老失贤掊克在位则有让古者天子将巡狩必先告于祖祢命史告羣庙及社稷圻内名山大川告者七日而徧亲告用牲史告用币申命冢宰而后清道而出或以迁庙之主行载于齐车每舎奠焉及所经五岳四渎皆有牲币归反舎于外次三日斋亲告于祖礼用特命有司告羣庙社稷及圻内名山大川而复入聴朝维元祀巡守四岳八伯坛四奥沈四海封十有二山兆十有二州濬川乐正定乐名元祀代泰山贡两伯之乐焉东岳阳伯之乐舞侏离其歌声比余謡名曰晳阳仪伯之乐舞鼚哉其歌声比大謡名曰南阳中祀大交霍山贡两伯之乐焉夏伯之乐舞谩彧其歌声比中謡名曰初虑羲伯之乐舞将阳其歌声比大謡名曰朱于秋祀栁谷华山贡两伯之乐焉秋伯之乐舞蔡俶其歌声比小謡名曰苓落和伯之乐舞𤣥鹤其歌声比中謡名曰归来幽都𢎞山祀贡两伯之乐焉冬伯之乐舞齐落歌曰缦缦并论八音四㑹归假于祢祖用特五载一巡守羣后德让贡正声而九族具成时迈巡守告祭柴望也般巡守而祀四岳河海也于皇时周陟其高山堕山乔岳允犹翕河敷天之下裒时之对时周之命惟周王抚万邦巡侯甸四征弗庭绥厥兆民六服羣辟罔不承德晏子曰天子适诸侯曰巡狩巡狩者巡所守也王者所以巡狩者何巡者循也狩牧也为天下循行守牧民也道德太平恐远近不同化幽隠有不得所考礼义正法度同律厯协时月皆为民也所以四时出何当承宗庙故不踰时也以夏之仲月者同律度当得其中也二月八月昼夜分五月十一月阴阳终所以五嵗巡狩何为太烦也过五年为太疎也因天道时有所生嵗有所成三嵗一闰天道小备五嵗再闰天道大备故五嵗一巡狩三年小备二伯出述职黜陟一年物有终始嵗有所成方伯行国时有所生诸侯行邑王者出一公以其属守二公以其属从也天子非展义不巡守郑石㚟曰先王卜征五年而嵗习其祥祥习则行不习则増修德而改卜天子无客礼莫敢为主焉君适其臣升自阼阶不敢有其室也天子四海之内无客礼莫敢为王焉故君适其臣升自阼阶即位于堂示民不敢有其室也天子适诸侯必舎其祖庙而不以礼籍入是谓天子壊法乱纪天子适诸侯诸侯膳用犊诸侯适天子天子赐之礼大牢贵诚之义也故天子牲孕弗食也有以少为贵者天子适诸侯诸侯膳以犊礼书纲目卷十七礼书纲目卷十八钦定四库全书礼书纲目卷十八婺源江永撰丧礼㓙礼一经子夏传丧服右篇目小宗伯辨吉㓙之服斩衰裳苴绖杖绞带冠绳缨菅屦者传曰斩者何不缉也苴绖者麻之有蕡者也苴绖大搹左本在下去五分一以为带齐衰之绖斩衰之带也去五分一以为带大功之绖齐衰之带也去五分一以为带小功之绖大功之带也去五分一以为带缌麻之绖小功之带也去五分一以为带苴杖竹也削杖桐也杖各齐其心皆下本杖者何爵也无爵而杖者何担主也非主而杖者何辅病也童子何以不杖不能病也妇人何以不杖亦不能病也绞带者绳带也冠绳缨条属右缝冠六升外毕鍜而勿灰衰三升菅屦者菅菲也外纳居倚庐寝苫枕块哭昼夜无时歠粥朝一溢米夕一溢米寝不脱绖带既虞剪屏拄楣寝有席疏食水饮朝一哭夕一哭而已既练舍外寝始食菜果饭素食哭无时三年之丧二十五月而毕三年之丧达乎天子父母之丧无贵贱一也父传曰为父何以斩衰父至尊也记事亲有隠而无犯左右就养无方服勤至死致丧三年父母之丧无贵贱一也大夫为其父母兄弟之未为大夫者之丧服如士服士为其父母兄弟之为大夫者之丧服如士服大夫之适子服大夫之服大夫之庶子为大夫则为其父母服大夫服其位与未为大夫者齿大夫降其庶子其孙不降其父齐晏桓子卒晏婴麤缞斩苴绖带杖菅屦食鬻居倚庐寝苫枕草其老曰非大夫之礼也曰唯卿为大夫诸侯为天子传曰天子至尊也记方丧三年君为天子三年夫人如外宗之为君也世子不为天子服司服凡丧为天王斩衰君传曰君至尊也事君有犯而无隠左右就养有方服勤至死方䘮三年公之䘮诸达官之长杖与诸侯为兄弟者服斩大夫之适子为君夫人大子如士服外宗为君夫人犹内宗也父为长子传曰何以三年也正体于上又乃将所传重也庶子不得为长子三年不继祖也记庶子不为长子斩不继祖与祢也为人后者传曰何以三年也受重者必以尊服服之何如而可为之后同宗则可为之后何如而可以为人后支子可也为所后者之祖父母妻妻之父母昆弟昆弟之子若子记于所为后之兄弟之子若子为人后者为之子为殇后者以其服服之孔子曰宗子为殇而死庶子弗为后也妻为夫传曰夫至尊也记妇人不为主而杖者姑在为夫杖妾为君传曰君至尊也女子子在室为父布总箭笄髽衰三年传曰总六升长六寸箭笄长尺吉笄尺二寸记女子子在室为父母其主䘮者不杖则子一人杖子嫁反在父之室为父三年记为父母䘮未练而出则三年既练而出则已未练而反则期既练而反则遂之公士大夫之衆臣为其君布带绳屦传曰公卿大夫室老士贵臣其余皆衆臣也君谓有地者也衆臣杖不以即位近臣君服斯服矣绳屦者绳菲也右斩衰三年疏衰裳齐牡麻绖冠布缨削杖布带疏屦三年者传曰齐者何缉也牡麻者枲麻也牡麻绖右本在上冠者沽功也疏屦者藨蒯之菲也齐衰之绖斩衰之带也去五分一以为带削杖桐也父卒则为母记穆公之母卒使人问于曽子曰如之何对曰申也闻诸申之父曰哭泣之哀齐斩之情饘粥之食自天子逹继母如母传曰继母何以如母继母之配父与因母同故孝子不敢殊也慈母如母传曰慈母者何也传曰妾之无子者妾子之无母者父命妾曰女以为子命子曰女以为母若是则生养之终其身慈母死则丧之三年如母贵父之命也记为慈母后者为庶母可也为祖庶母可也子㳺问曰丧慈母如母礼与孔子曰非礼也古者男子外有傅内有慈母君命所使教子也何服之有昔者鲁昭公少丧其母有慈母良及其死也公弗忍也欲丧之有司以闻曰古之礼慈母无服今也君为之服是逆古之礼而乱国法也若终行之则有司将书之以遗后世无乃不可乎公曰古者天子练冠以燕居公弗忍也遂练冠以丧慈母丧慈母自鲁昭公始也母为长子传曰何以三年也父之所不降母亦不敢降也记母为长子削杖妾为君之长子与女君同妾为女君君之长子恶笄有首布总妾从女君而出则不为女君之子服右齐衰三年疏衰裳齐牡麻绖冠布缨削杖布带疏屦期者传曰问者曰何冠也曰齐衰大功冠其受也缌麻小功冠其衰也带縁各视其冠父在为母传曰何以期也屈也至尊在不敢伸其私尊也父必三年然后娶达子之志也记公子为其母练冠麻麻衣縓縁为其妻縓冠葛绖带麻衣縓縁皆既葬除之传曰何以不在五服之中也君之所不服子亦不敢服也君之所为服子亦不敢不服也王子有其母死者其傅为之请数月之丧公孙丑曰若此者何如也曰是欲终之而不可得也虽加一日愈于已谓夫莫之禁而弗为者也妻传曰为妻何以期也妻至亲也记为妻父母在不杖世子不降妻之父母其为妻也与大夫之适子同公子为其妻縓冠葛绖带麻衣縓縁既葬除之出妻之子为母传曰出妻之子为母期则为外祖父母无服传曰絶族无施服亲者属出妻之子为父后者则为出母无服传曰与尊者为一体不敢服其私亲也记为父后者为出母无服孔氏之不丧出母自子思始也父卒继母嫁从为之服报传曰何以期也贵终也右齐衰杖期不杖麻屦者记期之丧达乎大夫祖父母传曰何以期也至尊也记父卒然后为祖父后者服斩祖父卒而后为祖母后者三年世父母叔父母传曰世父叔父何以期也与尊者一体也然则昆弟之子何以亦期也旁尊也不足以加尊焉故报之也父子一体也夫妻一体也昆弟一体也故父子首足也夫妻牉合也昆弟四体也故昆弟之义无分然而有分者则辟子之私也子不私其父则不成为子故有东宫有西宫有南宫有北宫异居而同财有余则归之宗不足则资之宗世母叔母何以亦期也以名服也为人后者为所后者之昆弟若子记县子琐曰吾闻之古者不降上下各以其亲滕伯文为孟虎齐衰其叔父也为孟皮齐衰其叔父也大夫之适子为妻传曰何以期也父之所不降子亦不敢降也何以不杖也父在则为妻不杖记世子不降妻之父母其为妻也与大夫之适子同昆弟记大夫为其兄弟之未为大夫者士为其兄弟之为大夫者如士服成人有其兄死而不为衰者闻子臯将为成宰遂为衰成人曰蚕则绩而蟹有匡范则冠而蝉有緌兄则死而子臯为之衰为衆子记大夫降其庶子昆弟之子传曰何以期也报之也记丧服兄弟之子犹子也古者不降滕伯文为孟皮齐衰其叔父也大夫之庶子为适昆弟传曰何以期也父之所不降子亦不敢降也适孙传曰何以期也不敢降其适也有适子者无适孙孙妇亦如之为人后者为其父母报传曰何以期也不贰斩也何以不贰斩也特重于大宗者降其小宗也为人后者孰后后大宗也曷为后大宗大宗者尊之统也禽兽知母而不知父野人曰父母何算焉都邑之士则知尊祢矣大夫及学士则知尊祖矣诸侯及其大祖天子及其始祖之所自出尊者尊统上卑者尊统下大宗者尊之统也大宗者收族者也不可以絶故族人以支子后大宗也适子不得后大宗记夫为人后者其妻为舅姑大功女子子适人者为其父母昆弟之为父后者传曰为父何以期也妇人不贰斩也妇人不贰斩者何也妇人有三从之义无专用之道故未嫁从父既嫁从夫夫死从子故父者子之天也夫者妻之天也妇人不贰斩者犹曰不贰天也妇人不能二尊也为昆弟之为父后者何以亦期也妇人虽在外必有归宗曰小宗故服期也记女子子适人者为其父母妇为舅姑恶笄有首以髽卒哭子折笄首以笄布总传曰笄有首者恶笄之有首也恶笄者栉笄也折笄首者折吉笄之首也吉笄者象笄也何以言子折笄首而不言妇终之也女君死则妾为女君之党服摄女君则不为先女君之党服继父同居者传曰何以期也传曰夫死妻穉子㓜子无大功之亲与之适人而所适者亦无大功之亲所适者以其货财为之筑宫庙嵗时使之祀焉妻不敢与焉若是则继父之道也同居则服齐衰期异居则服齐衰三月必尝同居然后为异居未尝同居则不为异居记继父不同居也者必尝同居皆无主后同财而祭其祖祢为同居有主后者为异居为夫之君传曰何以期也从服也姑姊妹女子子适人无主者姑姊妹报传曰无主者谓其无祭主者也何以期也为其无祭主故也为君之父母妻长子祖父母传曰何以期也从服也父母长子君报斩妻则小君也父卒然后为祖后者服斩司服凡丧为王后齐衰记大夫之适子为君夫人大子如士服外宗为夫人犹内宗也君之母非夫人则羣臣无服唯近臣及仆骖乗从服唯君所服服也妾为女君传曰何以期也妾之事女君与妇之事舅姑等记妾为女君恶笄有首布总妇为舅姑传曰何以期也从服也记妇为舅姑恶笄有首以髽妇当丧而出则除之叔仲皮学子桞叔仲皮死其妻鲁人也衣衰而缪绖叔仲衍以告请繐衰而环绖曰昔者吾丧姑姊妹亦如斯末吾禁也退使其妻繐衰而环绖夫为人后者其妻为舅姑大功有从轻而重公子之妻为其皇姑夫之昆弟之子传曰何以期也报之也公妾大夫之妾为其子传曰何以期也妾不得体君为其子得遂也女子子为祖父母传曰何以期也不敢降其祖也大夫之子为世父母叔父母子昆弟昆弟之子姑姊妹女子子无主者为大夫命妇者唯子不报传曰大夫者其男子之为大夫者也命妇者其妇人之为大夫妻者也无主者命妇之无祭主者也何以言唯子不报也女子子适人者为其父母期故言不报也言其余皆报也何以期也父之所不降子亦不敢降也大夫曷为不降命妇也夫尊于朝妻贵于室矣大夫为祖父母适孙为士者传曰何以期也大夫不敢降其祖与适也公妾以及士妾为其父母传曰何以期也妾不得体君得为其父母遂也右齐衰不杖期疏衰裳齐牡麻绖无受者记齐衰三月与大功同者绳屦寄公为所寓传曰寄公者何也失地之君也何以为所寓服齐衰三月也言与民同也丈夫妇人为宗子宗子之母妻传曰何以服齐衰三月也尊祖也尊祖故敬宗敬宗者尊祖之义也宗子之母在则不为宗子之妻服也记宗子孤为殇大功衰小功衰皆三月亲则月算如邦人为旧君君之母妻传曰为旧君者孰谓也仕焉而已者也何以服齐衰三月也言与民同也君之母妻则小君也庶人为国君大夫在外其妻长子为旧国君传曰何以服齐衰三月也妻言与民同也长子言未去也记违诸侯之大夫不反服违大夫之诸侯不反服仕而未有禄者违而君薨弗为服也孔子曰管仲遇盗取二人焉上以为公臣曰其所与逰辟也可人也管仲死桓公使为之服宦于大夫者之为之服也自管仲始也有君命焉尔也继父不同居者记异居则服齐衰三月必尝同居然后为异居未尝同居则不为异居有主后者为异居曽祖父母传曰何以齐衰三月也小功者兄弟之服也不敢以兄弟之服服至尊也为所后者之祖父母若子大夫为宗子传曰何以服齐衰三月也大夫不敢降其宗也旧君传曰大夫为旧君何以服齐衰三月也大夫去君归其宗庙故服齐衰三月也言与民同也何大夫之谓乎言其以道去君而犹未絶也曽祖父母为士者如衆人传曰何以齐衰三月也大夫不敢降其祖也女子子嫁者未嫁者为曽祖父母传曰嫁者其嫁于大夫者也未嫁者其成人而未嫁者也何以服齐衰三月不敢降其祖也右齐衰三月大功布衰裳牡麻绖无受者子女子子之长殇中殇传曰何以大功也未成人也何以无受也丧成人者其文缛丧未成人者其文不缛故殇之绖不樛垂盖未成人也年十九至十六为长殇十五至十二为中殇十一至八嵗为下殇不满八嵗以下为无服之殇无服之殇以日易月以日易月之殇殇而无服故子生三月父名之死则哭之未名则不哭也记丈夫冠而不为殇妇人笄而不为殇伯姬卒此未适人何以卒许嫁矣妇人许嫁字而笄之死则以成人之丧治之许嫁笄而字之死则以成人之丧治之战于郎公叔禺人遇负杖入保者息曰使之虽病也任之虽重也君子不能为谋也士弗能死也不可我则既言矣与其邻重汪踦徃皆死焉鲁人欲勿殇童汪踦问于仲尼仲尼曰能执干戈以卫社稷虽欲勿殇也不亦可乎叔父之长殇中殇姑姊妹之长殇中殇昆弟之长殇中殇夫之昆弟之子女子子之长殇中殇适孙之长殇中殇大夫之庶子为适昆弟之长殇中殇公为适子之长殇中殇大夫为适子之长殇中殇其长殇皆九月缨绖其中殇七月不缨绖右殇大功九月七月大功布衰裳牡麻绖缨布带三月受以小功衰即葛九月者传曰大功布九升小功布十一升司服卿大夫其凶服加以大功小功士其凶服亦如之姑姊妹女子子适人者传曰何以大功也出也记姑姊妹之薄也盖有受我而厚之者也从父昆弟记于所为后之兄弟之子若子为人后者为其昆弟传曰何以大功也为人后者降其昆弟也记为人后者于兄弟降一等报庶孙适妇传曰何以大功也不降其适也记适妇不为舅后者则姑为之小功女子子适人者为衆昆弟记凡妾为私兄弟如邦人姪丈夫妇人报传曰姪者何也谓吾姑者吾谓之姪夫之祖父母世父母叔父母传曰何以大功也从服也夫之昆弟何以无服也其夫属乎父道者妻皆母道也其夫属乎子道者妻皆妇道也谓弟之妻妇者是嫂亦可谓之母乎故名者人治之大者也可无慎乎大夫为世父母叔父母子昆弟昆弟之子为士者传曰何以大功也尊不同也尊同则得服其亲服记大夫降其庶子大夫公之昆弟大夫之子于兄弟降一等君之所为兄弟服室老降一等公之庶昆弟大夫之庶子为母妻昆弟传曰何以大功也先君余尊之所厌不得过大功也大夫之庶子则从乎大夫而降也父之所不降子亦不敢降也皆为其从父昆弟之为大夫者为夫之昆弟之妇人子适人者大夫之妾为君之庶子女子子嫁者未嫁者为世父母叔父母姑姊妹传曰嫁者其嫁于大夫者也未嫁者成人而未嫁者也何以大功也妾为君之党服得与女君同下言为世父母叔父母姑姊妹者谓妾自服其私亲也记妾从女君而出则不为女君之子服大夫大夫之妻大夫之子公之昆弟为姑姊妹女子子嫁于大夫者君为姑姊妹女子子嫁于国君者传曰何以大功也尊同也尊同则得服其亲服诸侯之子称公子公子不得祢先君公子之子称公孙公孙不得祖诸侯此自卑别于尊者也若公子之子孙有封为国君者则世世祖是人也不祖公子此自尊别于卑者也是故始封之君不臣诸父昆弟封君之子不臣诸父而臣昆弟封君之孙尽臣诸父昆弟故君之所为服子亦不敢不服也君之所不服子亦不敢服也右大功正服九月繐衰裳牡麻绖既葬除之者传曰繐衰者何以小功之繐也诸侯之大夫为天子传曰何以繐衰也诸侯之大夫以时接见乎天子右繐衰既葬除之小功布衰裳澡麻带绖五月者叔父之下殇适孙之下殇昆弟之下殇大夫庶子为适昆弟之下殇为姑姊妹女子子之下殇为人后者为其昆弟从父昆弟之长殇传曰问者曰中殇何以不见也大功之殇中从上小功之殇中从下为夫之叔父之长殇昆弟之子女子子夫之昆弟之子女子子之下殇为姪庶孙丈夫妇人之长殇大夫公之昆弟大夫之子为其昆弟庶子姑姊妹女子子之长殇大夫之妾为庶子之长殇右小功殇五月小功布衰裳牡麻绖即葛五月者司服卿大夫凶服加以大功小功士凶服亦如之从祖祖父母从祖父母报从祖昆弟记兄弟皆在他邦加一等不及知父母与兄弟居加一等传曰何如则可谓之兄弟传曰小功以下为兄弟从父姊妹孙适人者为人后者为其姊妹适人者为外祖父母传曰何以小功也以尊加也为所后者妻之父母若子记庶子为后者为其外祖父母从母舅无服不为后如邦人为母之君母母卒则不服传曰母出则为继母之党服母死则为其母之党服为其母之党服则不为继母之党服出妻之子为外祖父母无服为慈母之父母无服从母丈夫妇人报传曰何以小功也以名加也外亲之服皆缌也记庶子为后者为其从母无服不为后如邦人夫之所为兄弟服妻降一等夫之姑姊妹娣姒妇报传曰娣姒妇者弟长也何以小功也以为相与居室中则生小功之亲焉大夫大夫之子公之昆弟为从父昆弟庶孙姑姊妹女子子适士者记大夫公之昆弟大夫之子于兄弟降一等大夫之妾为庶子适人者庶妇记适妇不为舅后者则姑为之小功君母之父母从母传曰何以小功也君母在则不敢不从服君母不在则不服记为君母后者君母卒则不为君母之党服君子子为庶母慈已者传曰君子子者贵人之子也为庶母何以小功也以慈已加也右小功正服五月缌麻三月者传曰缌者十五升抽其半有事其缕无事其布曰缌记童子唯当室缌传曰不当室则无缌服也童子无缌服听事不麻童子不缌唯当室缌缌者其免也当室则免而杖矣族曽祖父母族祖父母族父母族昆弟庶孙之妇庶孙之中殇从祖姑姊妹适人者报从祖父从祖昆弟之殇外孙从父昆弟姪之下殇夫之叔父之中殇下殇从母之长殇报庶子为父后者为其母传曰何以缌也传曰与尊者为一体不敢服其私亲也然则何以服缌也有死于宫中者则为之三月不举祭因是以服缌也士为庶母传曰何以缌也以名服也大夫以上为庶母无服贵臣贵妾传曰何以缌也以其贵也记悼公之母死哀公为之齐衰有若曰为妾齐衰礼与公曰吾得已乎哉鲁人以妻我乳母传曰何以缌也以名服也从祖昆弟之子曽孙父之姑从母昆弟传曰何以缌也以名服也甥传曰甥者何也谓吾舅者吾谓之甥何以缌也报之也壻传曰何以缌报之也妻之父母传曰何以缌从服也记有从重而轻为妻之父母世子不降妻之父母有从有服而无服公子为其妻之父母姑之子传曰何以缌报之也舅传曰何以缌从服也为所后者之妻之昆弟若子记庶子为后者为其舅无服不为后如邦人舅之子传曰何以缌从服也为所后者妻之昆弟之子若子夫之姑姊妹之长殇夫之诸祖父母报君母之昆弟传曰何以缌从服也从父昆弟之子之长殇昆弟之孙之长殇为夫之从父昆弟之妻传曰何以缌也以为相与同室则生缌之亲焉长殇中殇降一等下殇降二等齐衰之殇中从上大功之殇中从下右缌麻三月礼书纲目卷十八礼书纲目卷十九钦定四库全书礼书纲目卷十九婺源江永撰补服凶礼二补父卒为祖后者服斩与诸侯为兄弟者服斩女为父丧未练而出则三年既练而出则已既练而反则遂之右补斩衰祖父卒而后为祖母后者三年为所后者之妻若子女为母丧未练而出则三年既练而出则已既练而反则遂之右补齐衰三年为所后者之妻若子右补齐衰杖期司服凡丧为王后齐衰君为天子三年夫人如外宗之为君也外宗为君夫人犹内宗也大夫之适子为君夫人大子如士服女未练而反则期世子为妻与大夫之适子同公子之妻为其皇姑右补齐衰不杖期宗子孤为殇大功衰小功衰皆三月亲则月算如邦人为所后者之祖父母若子右补齐衰三月夫为人后者其妻为舅姑大功公叔木有同母异父之昆弟死问于子㳺子㳺曰其大功乎狄仪有同母异父之昆弟死问于子夏子夏曰我未之前闻也鲁人则为之齐衰狄仪行齐衰今之齐衰狄仪之问也齐谷王姬之丧鲁荘公为之大功或曰由鲁嫁故为之服姊妹之服或曰外祖母也故为之服右补大功适妇不为舅后者则姑为之小功为所后者妻之父母若子右补小功公子之妻为公子之外兄弟为所后者之妻之昆弟若子为所后者之妻之昆弟之子若子从母之夫舅之妻二夫人相为服君子未之言也或曰同㸑缌士妾有子而为之缌无子则己改葬缌葬桓王改葬也改葬之礼缌举下缅也右补缌五世袒免族之相为也冝免不免有司罚之右补五世袒免事师服勤至死心丧三年师无当于五服五服弗得不亲孔子之丧门人疑所服子贡曰昔者夫子之丧颜渊若丧子而无服丧子路亦然请丧夫子若丧父而无服孔子之丧二三子皆绖而出羣居则绖出则否孔子没三年之外门人治任将归入揖于子贡相向而哭皆失声然后归子贡反筑室于场独居三年然后归孔子葬于鲁城北弟子皆家于墓行心丧之礼右补心丧三年无服而为位者唯嫂叔及妇人降而无服者麻传曰夫之昆弟何以无服也其夫属乎父道者妻皆母道也其夫属乎子道者妻皆妇道也谓弟之妻妇者是嫂亦可谓之母乎故名者人治之大者也可无慎乎嫂叔之无服也葢推而逺之也朋友麻秦荘子死孟武伯问于孔子曰古者同寮有服乎荅曰然同寮有相友之义贵贱殊等不为同官闻诸老聃昔者虢叔闳夭太颠散宜生南宫适五臣同寮比徳以賛文武虢叔死四人者为之服朋友之服古之达礼者行之也朋友皆在他邦袒免归则已右补弔服加麻司服凡弔事弁绖服弁师王之弁绖弁而加环绖诸侯及孤卿大夫之弁绖各以其等为之而掌其禁令凡弁绖其衰侈袂司服王为三公六卿钖衰为诸侯缌衰为大夫士疑衰其首服皆弁绖天子之哭诸侯也爵弁绖䊷衣公为卿大夫钖衰以居出亦如之当事则弁绖大夫相为亦然为其妻徃则服之出则否诸侯弔必皮弁钖衰所弔虽已葬主人必免主人未丧服则君亦不钖衰大夫有私丧之葛则于其兄弟之轻丧则弁绖大夫之哭大夫弁绖大夫与殡亦弁绖大夫弔于命妇钖衰命妇弔于大夫亦钖衰传曰钖者何也麻之有钖者也钖者十五升抽其半无事其缕有事其布曰钖羔裘𤣥冠不以弔季桓子死鲁大夫朝服而弔子㳺问于孔子曰礼乎夫子不荅他日又问夫子曰始死羔裘𤣥冠者易之而已汝何疑焉曽子袭裘而弔子㳺裼裘而弔曽子指子㳺而示人曰夫夫也为习于礼者如之何其裼裘而弔也主人既小敛袒括髪子㳺趋而出袭裘带绖而入曽子曰我过矣我过矣夫夫是也卫司徒敬子死子夏弔焉主人未小敛绖而徃子㳺弔焉主人既小敛子㳺出绖反哭子夏曰闻之也与曰闻诸夫子主人未改服则不绖鲁昭公夫人呉孟子已卒不赴于诸侯孔子既致仕而徃弔焉适于季氏季氏不绖孔子投绖而不拜子㳺问曰礼与孔子曰主人未成服则弔者不绖焉礼也鲁妇人之髽而弔也自败于台鲐始也右补弔服礼书纲目卷十九礼书纲目卷二十钦定四库全书礼书纲目巻二十婺源江永撰丧服变除凶礼三补疾病男女改服养有疾者不丧服遂以主其丧非养者入主人之丧则不易已之丧服养尊者必易服养卑者否右疾病改服亲始死鸡斯徒跣扱上衽交手哭夫子曰始死羔裘𤣥冠者易之而已曽子问曰亲近女在涂而壻之父母死如之何孔子曰女改服布深衣缟总以趋丧巾车王之丧车木车蒲蔽犬尾櫜疏饰小服皆疏右始死变服主人出南面左袒扱诸面之右实米唯盈主人袭反位右饭含变服小敛环绖公大夫士一也小敛卒敛主人冯之踊主妇亦如之主人袒説髦括发以麻妇人髽带麻于房中卒敛冯尸主人髺发袒衆主人免于房妇人髽于室既冯尸主人绞带衆主人布带动尸举柩袒而踊妇人不宜袒右小敛变服叔孙武叔之母死既小敛举者出尸出户袒且投其冠括发子㳺曰知礼男女奉尸夷于堂降拜賔主人即位袭带绖踊母之丧即位而免乃奠动尸举柩袒而踊大功以上散带士举男女奉尸侇于堂主人拜賔即位袭绖于序东乃奠右奉尸侇于堂变服君将大敛子弁绖即位于序端主人及亲者袒卒涂主人复位袭乃奠凡敛者袒迁尸者袭动尸举柩袒而踊君若视敛主人及衆主人袒卒涂卒奠君出门主人拜送袭入即位衆主人袭既殡主人説髦右大敛殡变服天子崩三日祝先服五日官长服七日国中男女服三月天下服三日授子杖五日授大夫杖七日授士杖君之丧三日子夫人杖五日既殡授大夫世妇杖大夫之丧三日之朝既殡主人主妇室老皆杖士之丧二日而殡三日之朝主人杖妇人皆杖三日成服杖三日绞垂右成服大夫卜宅与葬日有司麻衣布衰布带因丧屦缁布冠不㽔占者皮弁如筮则史练冠长衣以筮占者朝服筮宅主人皆徃兆南北面免绖卒筮主人绖聴卜有事于尸则去杖右筮宅卜日变服丈夫髽散带垂主人袒启迁于祖正柩主人袭主人袒乃载卒束袭袒商祝御柩乃祖袭公赗主人及衆主人袒賔出主人送于门外袭主人袒乃行出宫袭动尸举柩袒踊非从柩与反哭无免于堩右启殡朝祖柩行变服属引主人袒乃窆主人袭赠用制币𤣥纁卒袒拜賔袭为兄弟既除丧已及其葬也反服其服实土主人拜乡人袭如初非从柩与反哭无免于堩逺葬者比反哭者皆冠及郊而后免反哭右葬及反哭变服弁绖葛而葬周人弁而葬殷人冔而葬子墨衰绖败秦师于殽遂墨以葬文公晋于是始墨鲁庄公之䘮既葬而绖不入库门士大夫既卒哭麻不入葬晋悼公平公即位改服修官烝于曲沃王太子夀卒穆后崩既葬除丧以文伯宴叔向曰王一嵗而有三年之丧二焉于是乎以丧賔宴乐忧甚矣且非礼也三年之丧虽贵遂服礼也主人及兄弟如葬服賔执事者如弔服祝免澡葛绖带布席于室中主人倚杖入祝近尸一人衰绖奉篚哭从尸虞杖不入于室缌小功虞卒哭则免既葬而不报虞则虽主人皆冠及虞则皆免为兄弟既除丧已及其葬也反服其服报虞卒哭则免如不报虞则除之有事于尸则去杖右虞变服卒哭献毕乃饯賔出丈夫説绖带于庙门外妇人説首绖不説带斩衰三升既虞卒哭受以成布六升冠七升衰三升三升有半其冠六升以其冠为受受冠七升去麻服葛葛带三重妇人不葛带妇人葛绖而麻带斩衰绞带为母疏衰四升受以成布七升冠八升齐衰四升其冠七升以其冠为受受冠八升齐衰大功冠其受也带縁各视其冠女子子适人者为其父母卒哭子折笄首以笄布总传曰折笄首者折吉笄之首也吉笄者象笄也何以言子折笄首而不言妇终之也大功三月受以小功衰即葛九月者传曰大功布九升小功布十一升大功八升若九升小功十升若十一升小功即葛五月右既虞卒哭受服缌小功卒哭则免报虞卒哭则免大夫士既卒哭弁绖带金革之事无辟也巾车王之丧车素车棼蔽犬素饰小服皆素右卒哭变服繐衰既葬除之公子为其母麻衣为其妻麻衣皆既葬除之既葬各以其服除右既葬除服不杖麻屦疏衰无受大功无受传曰何以大功也未成人也何以无受也丧成人者其文缛丧未成人者其文不缛故殇之绖不樛垂盖未成人也其长殇皆九月其中殇皆七月大功即葛九月小功五月小功即葛五月缌麻三月九月七月之丧三时也五月之丧二时也三月之丧一时也除殇之丧者其祭也必𤣥除成丧者其祭也朝服缟冠虽诸父昆弟之丧如当父母之丧其除诸父昆弟之丧也皆服其除丧之服卒事反丧服兄弟之丧内除右不杖以下各以月数除服閠月葬齐景公閠不书此何以书丧以閠数也丧曷为以闰数丧数畧也祔杖不升于堂有父母之丧尚功衰而祔兄弟之殇则练冠附于殇右祔变服练筮日筮尸视濯皆要绖杖绳屦有司告具而后去杖筮日筮尸有司告事毕而后杖拜送賔右练筮日筮尸变服父母之丧十三月而练冠期之丧十一月而练练练衣黄里縓縁葛要绖绳屦无絇角瑱鹿裘衡长袪袪裼之可也期而小祥练冠縓縁要绖不除男子除乎首妇人除乎带男子何为除乎首也妇人何为除乎带也男子重首妇人重带除服者先重者易服者易轻者三年之练冠亦条属右缝布总箭笄髽衰三年齐衰带恶笄以终丧疏衰杖期再期之丧三年也期之丧二年也故期而祭礼也期而除丧道也祭不为除丧也缟冠𤣥武子姓之冠也巾车王之丧车薻车薻蔽鹿浅䄙革饰右练受服除服季桓子丧康子练而无衰子㳺问于孔子曰既服练服可以除衰乎孔子曰无衰衣者不以见賔何以除焉古者臣有大丧则君三年不唿其门已练可以弁冕服金革之事君使之非也臣行之礼也闵子要绖而服事既而曰若此乎古之道不即人心退而致事孔子盖善之也大祥吉服而筮尸右大祥筮尸变服父母之丧三年而祥期之丧十三月而祥祥主人之除也于夕为期朝服祥因其故服祥而缟缟冠素纰既祥之冠也又期而大祥素缟麻衣弃杖者断而弃之于隠者三年之丧二十五月而毕亲丧外除兄弟之丧内除有父之丧如未没丧而母死其除父之丧也服其除服卒事反丧服曽子问曰大夫士有私丧可以除之矣而有君服焉其除之也如之何孔子曰有君丧服于身不敢私服又何除焉于是乎有过时而弗除也君之丧服除而后殷祭礼也曽子问曰父母之丧弗除可乎孔子曰先王制礼过时弗举礼也非弗能勿除也患其过于制也故君子过时不祭礼也巾车王之丧车駹车雚蔽然髤饰右大祥除服素冠刺不能三年也庶见素冠兮棘人栾栾兮劳心慱慱兮庶见素衣兮我心伤悲兮聊与子同归兮庶见素韠兮我心藴结兮聊与子如一兮有子盖既祥而丝屦组缨中月而禫期之丧十五月而禫中月而禫禫而纎无所不佩巾车王之丧车车藩蔽豻雀饰右禫易服惟三祀十有二月朔伊尹以冕服奉嗣王归于亳孤子当室冠衣不纯采孤子衣纯以素右既孤易服曽子问曰父母之丧既引及涂闻君薨如之何孔子曰遂既封改服而徃父母之丧偕先葬者不虞袝待后事其葬服斩衰除服者先重者易服者易轻者斩衰之丧既虞卒哭遭齐衰之丧轻者包重者特既练遭大功之丧麻葛重齐衰之丧既虞卒哭遭大功之丧麻葛兼服之斩衰之葛与齐衰之麻同齐衰之葛与大功之麻同大功之葛与小功之麻同小功之葛与缌之麻同麻同则兼服之兼服之服重者则易轻者也除丧者先重者易服者易轻者斩衰之葛与齐衰之麻同齐衰之葛与大功之麻同麻葛皆兼服之麻之有本者变三年之葛殇长中变三年之葛终殇之月算而反三年之葛是非重麻为其无卒哭之税下殇则否大夫有私丧之葛则于其兄弟之轻丧则弁绖三年之丧虽功衰不弔自诸侯达诸士如有服而将徃哭之则服其服而徃有三年之练冠则以大功之麻易之唯杖屦不易既练遇麻断本者于免绖之既免去绖每可以绖必绖既绖则去之小功不易丧之练冠如免则绖其缌小功之绖因其初葛带缌之麻不变小功之葛小功之麻不变大功之葛以有本为税三年之丧既练矣有期之丧既葬矣则带其故葛带绖期之绖服其功衰有大功之丧亦如之小功无变也如三年之丧则既顈其练祥皆行有父母之丧尚功衰而附兄弟之殇则练冠附于殇右并有丧服久而不葬者唯主丧者不除其余以麻终月数者除丧则已三年而后葬者必再祭其祭之间不同时而除丧司徒文子曰丧服既除然后乃葬则其服何服子思荅曰三年之丧未葬服不变除何有焉期大功之丧服其所除之服以葬既葬而除之右久不葬服改葬缌右改葬服葬桓王改葬也改葬之礼缌举下缅也司徒文子改葬其叔父问服于子思子思曰礼父母改葬缌既葬而除不忍无服送至亲也非父母无服无服则弔而加麻君弔则复殡服君弔虽不当免时也主人必免不散麻虽异国之君免也亲者皆免诸侯弔所弔虽已葬主人必免凡丧服未毕有弔者则为位而哭拜踊主人未除丧有兄弟自他国至则主人不免而为主子㳺曰既祥虽不当缟者必缟然后反服右受弔变服晋侯彪卒既葬诸侯之大夫欲因见新君叔向辞之曰大夫之事毕矣而又命孤孤斩焉在衰绖之中其以嘉服见则丧礼未毕其以丧服见是重受弔也大夫将若之何皆无辞以见将军文子之丧既除丧而后越人来弔主人深衣练冠待于庙垂涕洟子㳺观之曰将军文氏之子其庶几乎亡于礼者之礼也其动也中生不及祖父母诸父昆弟而父税丧已则否为君之父母妻长子君已除丧而后闻丧则不税降而在缌小功则税之近臣君服期服矣其余从而服不从而税君虽未知丧臣服已曽子曰小功不税则是逺兄弟终无服也而可乎右税服席葢重素不入公门苞屦扱衽厌冠不入公门书方衰凶噐不以告不入公门三年之丧以衰裳入朝非礼也是谓君与臣同国凡见人无免绖虽朝于君无免绖唯公门有税齐衰季武子寝疾蟜固不説齐衰而入见曰斯道也将亡矣士唯公门説齐衰武子曰不亦善乎君子表微麻者不绅执玉不麻麻不加于采凡带必有佩玉唯丧否小功不説笏当事免则説之君之丧子大夫寝门之外杖寝门之内辑之夫人世妇在其次则杖即位则使人执之子有王命则去杖国君之命则辑杖聴卜有事于尸则去杖大夫于君所则辑杖于大夫所则杖大夫之丧大夫有君命则去杖大夫之命则辑杖内子为夫人之命去杖为世妇之命授人杖士之丧于君命夫人之命如大夫于大夫世妇之命如大夫子皆杖不以即位大夫士哭殡则杖哭柩则辑杖父在不敢杖矣尊者在故也堂上不杖辟尊者之处也传曰公卿大夫室老士贵臣其余皆衆臣也衆臣杖不以即位为长子杖则其子不以杖即位为妻父母在不杖不稽颡庶子不以杖即位父不主庶子之丧则孙以杖即位可也父在庶子为妻以杖即位可也女未庙见而死壻不杖不菲不次童子何以不杖不能病也妇人何以不杖亦不能病也童子不杖不菲古者贵贱皆杖叔孙武叔朝见轮人以其杖闗毂而輠轮者于是有爵而后杖也八十齐丧之事弗及也七十致政唯衰麻为丧五十不成丧七十唯衰麻在身五十不散送子㓜则以衰抱之人为之拜童子无缌服聴事不麻或问曰免者以何为也曰不冠者之所服也礼曰童子不缌唯当室缌缌者其免也当室则免而杖矣妇人不宜袒秃者不髽伛者不袒然则秃者不免伛者不袒跛者不踊非不悲也身有锢疾不可以备礼也右杂记丧服之变礼书纲目卷二十礼书纲目卷二十一钦定四库全书礼书纲目卷二十一丧服制度凶礼四补小宗伯王崩县衰冠之式于路门之外大仆县丧首服之法于宫门肆师禁外内命男女之衰不中法者且授之杖司服掌王之吉凶衣服辨其名物与其用事衰与其不当物也宁无衰右总要司服凡凶事服弁服斩衰冠六升受冠七升齐衰冠七升受冠八升齐衰大功冠其受也缌麻小功冠其衰也繐衰冠八升斩衰冠鍜而勿灰齐衰冠传曰冠者沽功也公子为其母练冠为其妻縓冠斩衰冠右缝外毕冠六升外縪三年之练冠亦右缝小功以下左古者冠缩缝今也衡缝故丧冠之反吉非古也斩衰冠绳缨疏衰冠布缨缌冠缲缨冠缨条属厌丧冠条属以别吉凶三年之练冠亦条属丧冠不緌委武𤣥缟而后蕤缟冠𤣥武子姓之冠也缟冠素纰既详之冠也右冠制斩衰苴绖传曰苴绖者麻之有蕡者也疏衰牡麻绖传曰牡麻者枲麻也疏衰期牡麻绖不杖者疏衰牡麻绖无受大功牡麻绖无受大功牡麻绖繐衰牡麻绖小功澡麻带绖小功牡麻绖公子为其母麻为其妻葛绖苴绖大搹去五分一以为带齐衰之绖斩衰之带也去五分一以为带大功之绖齐衰之带也去五分一以为带小功之绖大功之带也去五分一以为带缌麻之绖小功之带也去五分一以为带苴绖大搹左本在下牡麻绖右本在上苴绖大搹下本在左牡麻绖右本在上其长殇皆九月缨绖其中殇皆七月不缨绖大功牡麻绖缨右首绖制司服凡弔事弁绖服钖衰缌衰疑衰其首服皆弁绖弁师王之弁绖弁而加环绖诸侯及孤卿大夫之弁绖各以其等为之而掌其禁令右弁绖制亲始死鸡斯小敛卒敛主人括发以麻卒敛主人髺髪男子冠而妇人笄男子免而妇人髽斩衰括发以麻为母括髪以麻免而以布卒敛衆主人免于房卒敛主人説髦既殡主人説髦亲没不髦右笄纚髺髪免髦之制女改服布深衣缟总以趋丧布总箭笄髽传曰总六升长六寸箭笄长尺吉笄尺二寸齐衰带恶笄以终丧箭笄终丧三年女子子适人者为其父母妇为舅姑恶笄有首以髽传曰笄有首者恶笄之有首也恶笄者栉笄也妾为女君君之长子恶笄有首布总南宫縚之妻之姑之丧夫子诲之髽曰尔母从从尔尔母扈扈尔盖榛以为笄长尺而总八寸男子冠而妇人笄男子免而妇人髽右妇人笄总髽制司服掌王之吉凶衣服凡凶事服弁服衰三升三升有半其冠六升以其冠为受受冠七升齐衰四升其冠七升以其冠为受受冠八升繐衰四升有半其冠八升功八升若九升小功十升若十一升斩衰三升齐衰四升五升六升大功七升八升九升小功十升十一升十二升缌麻十五升去其半有事其缕无事其布曰缌斩衰裳传曰衰三升疏衰裳齐三年疏衰裳齐期不杖者疏衰裳齐无受者大功布衰裳无受者大功布衰裳繐衰裳传曰繐衰者何以小功之繐也小功布衰裳五月者小功布衰裳缌麻三月者传曰缌者十五升抽其半有事其缕无事其布曰缌朝服十五升去其半而缌加灰钖也公子为其母麻衣为其妻麻衣斩衰裳传曰斩者何不缉也疏衰裳齐传曰齐者缉也凡衰外削幅裳内削幅幅三袧若齐裳内衰外负广出于适寸适博四寸出于衰衰长六寸博四寸衣带下尺衽二尺有五寸袂属幅衣二尺有二寸袪尺二寸端衰丧车皆无等苴衰不补县子曰绤衰繐裳非古也练练衣黄里縓縁鹿裘衡长袪袪裼之可也右衰裳制女子子在室为父衰三年右妇人衰制斩衰苴绖传曰苴绖大搹去五分一以为带齐衰之绖斩衰之带也去五分一以为带大功之绖齐衰之带也去五分一以为带小功之绖大功之带也去五分一以为带缌麻之绖小功之带也去五分以为带疏衰牡麻绖小功澡麻带绖绖杀五分而去一公子为其母麻为其妻葛绖苴绖大鬲下本在左要绖小焉散带垂长三尺牡麻绖右本在上亦散带垂大功牡麻绖传曰殇之绖不樛垂葢未成人也大功以上散带下殇小功带澡麻不絶本诎而反以报之斩衰苴绞带传曰绞带者绳带也疏衰布带疏衰期传曰齐衰大功冠其受也缌麻小功冠其衰也带縁各视其冠公士大夫之衆臣为其君布带斩衰疏衰既虞卒哭去麻服葛葛带三重练葛要绖右要绖带制妇人之带牡麻结本妇人葛绖而麻带右妇人要绖带制司服王为三公六卿钖衰为诸侯缌衰为士大夫疑衰凡弁绖其衰侈袂钖者何也麻之有钖者也钖者十五升抽其半无事其缕有事其布曰钖布钖衰缌衰疑衰之制曽子问曰亲迎女在涂而壻之父母死则如之何曰女改服布深衣缟总以趋丧夫子曰始死羔裘𤣥冠者易之而已齐衰大功冠其受也缌麻小功冠其衰也带縁各视其冠公子为其母麻衣縓縁为其妻麻衣縓縁大祥素缟麻衣右深衣麻衣长衣中衣之制斩衰苴杖传曰苴杖竹也削杖桐也疏衰削杖母为长子削杖杖各齐其心皆下本杖下本竹桐一也绖杀五分而去一杖大如绖右杖制斩衰菅屦传曰菅屦者菅菲也外纳屦外纳疏衰疏屦三年传曰疏屦者藨蒯之菲也疏衰疏屦期不杖麻屦齐衰三月与大功同者绳屦小功公士大夫之衆臣为其君布带绳屦传曰绳屦者绳菲也练绳屦无絇屦人掌王及后之服屦素屦葛屦辨外内命夫命妇之散屦凡四时之祭祀以冝服之不屦繐屦右屦制巾车王之丧车五乗木车蒲蔽犬䄙尾疏饰小服皆疏素车棼蔽犬䄙素饰小服皆素薻车薻蔽鹿浅䄙革饰駹车雚蔽然髤饰漆车藩蔽豻雀饰主人乗恶车端衰丧车皆无等右丧车之制礼书纲目卷二十一礼书纲目卷二十二钦定四库全书礼书纲目卷二十二婺源江永撰丧服义凶礼五补凡礼之大体体天地法四时则隂阳顺人情故谓之礼訾之者是不知礼之所由生也夫礼吉凶异道不得相干取之隂阳也丧有四制变而从宜取之四时也有恩有理有节有权取之人情也恩者仁也理者义也节者礼也权者知也仁义礼知人道具矣其恩厚者其服重故为父斩衰三年以恩制者也门内之治恩揜义门外之治义断恩资于事父以事君而敬同贵贵尊尊义之大者也故为君亦斩衰三年以义制者也三日而食三月而沐期而练毁不灭性不以死伤生也丧不过三年苴衰不补坟墓不培祥之日鼓素琴告民有终也以节制者也资于事父以事母而爱同天无二日土无二王国无二君家无二尊以一治之也故父在为母齐衰期者见无二尊也杖者何也爵也三日授子杖五日授大夫杖七日授士杖或曰担主或曰辅病妇人童子不杖不能病也百官备百物具不言而事行者扶而起言而后事行者杖而起身自执事而后行者面垢而已秃者不髽伛者不袒跛者不踊老病不止酒肉凡此八者以权制者也始死三日不怠三月不解期悲哀三年忧恩之杀也圣人因杀以制节此丧之所以三年贤者不得过不肖者不得不及此丧之中庸也王者之所常行也书曰髙宗谅闇三年不言善之也王者莫不行此礼何以独善之也曰髙宗者武丁武丁者殷之贤王也继世即位而慈良于丧当此之时殷衰而复兴礼废而复起故善之善之故载之书中而髙之故谓之髙宗三年之丧君不言书云髙宗谅闇三年不言此之谓也然而曰言不文者谓臣下也礼斩衰之丧唯而不对齐衰之丧对而不言大功之丧言而不议缌小功之丧议而不及乐父母之丧衰冠绳缨菅屦三日而食粥三月而沐期十三月而练冠三年而祥比终兹三节者仁者可以观其爱焉知者可以观其理焉强者可以观其志焉礼以治之义以正之孝子弟弟贞妇皆可得而察焉再期之丧三年也期之丧二年也九月七日之丧三时也五月之丧二时也三月之丧一时也故期而祭礼也期而除丧道也祭不为除丧也三年之丧何也曰称情而立文因以饰羣别亲疏贵贱之节而弗可损益也故曰无易之道也创鉅者其日久痛深者其愈迟三年者称情而立文所以为至痛极也斩衰苴杖居倚庐食粥寝苫枕块所以为至痛饰也三年之丧二十五月而毕哀痛未尽思慕未忘然而服以是断之者岂不送死有已复生有节也哉凡生天地之间者有血气之属必有知有知之属莫不知爱其类今是大鸟兽则失丧其羣匹越月踰时焉则必反廵过其故乡翔回焉鸣号焉蹢䠱焉踟蹰焉然后乃能去之小者至于燕雀犹有啁噍之顷焉然后乃能去之故有血气之属者莫知于人故人于其亲也至死不穷将由夫患邪滛之人与则彼朝死而夕忘之然而从之则是曽鸟兽之不若也夫焉能相与羣居而不乱乎将由夫修饰之君子与则三年之丧二十五月而毕若驷之过隙然而遂之则是无穷也故先王焉为之立中制节壹使足以成文理则释之矣然则何以至期也曰至亲以期断是何也曰天地则已易矣四时则已变矣其在天地之中者莫不更始焉以是象之也然则何以三年也曰加隆焉尔也焉使倍之故再期也由九月以下何也曰焉使弗及也故三年以为隆缌小功以为杀期九月以为闲上取象于天下取法于地中取则于人人之所以羣居和壹之理尽矣故三年之丧人道之至文者也夫是之谓至隆是百王之所同古今之所壹也未有知其所由来者也孔子曰子生三年然后免于父母之懐夫三年之丧天下之逹丧也滕定公薨世子谓然友曰昔者孟子甞与我言于宋于心终不忘今也不幸至于大故吾欲使子问于孟子然后行事然友之邹问于孟子孟子曰不亦善乎亲丧固所自尽也曽子曰生事之以礼死葬之以礼祭之以礼可谓孝矣诸侯之礼吾未之学也虽然吾甞闻之矣三年之丧齐疏之服飦粥之食自天子逹于庶人三代共之然友反命定为三年之丧父兄百官皆不欲曰吾宗国鲁先君莫之行吾先君亦莫之行也至于子之身而反之不可且志曰丧祭从先祖曰吾有所受之也谓然友曰吾他日未甞学问好驰马试剑今也父兄百官不我足也恐其不能尽于大事子为我问孟子然友复之邹问孟子孟子曰然不可以他求者也孔子曰君薨聴于冢宰歠粥面深墨即位而哭百官有司莫敢不哀先之也上有好者下必有甚焉者矣君子之徳风也小人之徳草也草尚之风必偃是在世子然友反命世子曰然是诚在我五月居庐未有命戒百官族人可谓曰知及至葬四方来观之颜色之戚哭泣之哀弔者大悦宰我问三年之丧期已久矣君子三年不为礼礼必壊三年不为乐乐必崩旧谷既没新谷既升鑚燧改火期可已矣子曰食夫稻衣夫锦于女安乎曰安女安则为之夫君子之居丧食㫖不甘闻乐不乐居处不安故不为也今女安则为之宰我出子曰予之不仁也子生三年然后免于父母之懐夫三年之丧天下之通丧也予也有三年之爱于其父母乎齐宣王欲短丧公孙丑曰为朞之丧犹愈于已乎孟子曰是犹或紾其兄之臂子谓之姑徐徐云尔亦教之孝弟而已矣王子有其母死者其傅为之请数月之丧公孙丑曰若此者何如也曰是欲终之而不可得也虽加一日愈于已谓夫莫之禁而弗为者也丧父三年丧君三年示民不疑也天子之与后犹父之与母也故为天王服斩衰服父之义也后服资衰服母之义也君之丧所以取三年何也曰君者治辨之主也文理之原也情貌之尽也相率而致隆之不亦可乎诗曰恺悌君子民之父母彼君子者固有为民父母之説焉父能生之不能养之母能食之不能教诲之君者已能食之矣又善教诲之者也三年毕矣哉乳母饮食之者也而三月慈母衣被之者也而九月君曲备之者也三年毕乎哉得之则治失之则乱文之至也得之则安失之则危情之至也两至者俱积焉以三年事之犹未足也直无由进之耳穆公问于子思曰为旧君反服古与子思曰古之君子进人以礼退人以礼故有旧君反服之礼也今之君子进人若将加诸膝退人若将队诸渊母为戎首不亦善乎又何反服之礼之有子思居卫鲁穆公卒县子使乎卫谓子思曰子虽未臣鲁父母之国也先君宗庙在焉奈何不服子思曰吾岂爱乎礼不得也臣而去国君不归其宗庙则为之服寄公寓乎是国而为国服吾既无列于鲁而祭在卫吾何服哉是寄臣而服所寄之君则旧君无服明不二君之义也齐宣王曰礼为旧君有服何如斯可为服矣曰谏行言聴膏泽下于民有故而去则君使人导之出疆又先于其所徃去三年不反然后収其田里此之谓三有礼焉如此则为之服矣今也为臣谏则不行言则不听膏泽不下于民有故而去则君抟执之又极之于其所徃去之日遂収其田里此之谓冦雠冦雠何服之有亲亲尊尊长长男女之有别人道之大者也亲亲以三为五以五为九上杀下杀旁杀而亲毕矣𫝊曰罪多而刑五丧多而服五上附下附列也服术有六一曰亲亲二曰尊尊三曰名四曰出入五曰长㓜六曰从服从服有六有属从有徒从有从有服而无服有从无服而有服有从重而轻有从轻而重自仁率亲等而上之至于祖名曰轻自义率祖顺而下之至于祢名曰重一轻一重其义然也有从轻而重公子之妻为其皇姑有从重而轻为妻之父母有从无服而有服公子之妻为公子之外兄弟有从有服而无服公子为其妻之父母从服者所从亡则己属从者所从虽没也服妾从女君而出则不为女君之子服庶子不为长子斩不继祖与祢故也庶子不得为长子三年不继祖也为父后者为出母无服无服也者丧者不祭故也子上之母死而不丧门人问诸子思曰昔者子之先君子丧出母乎曰然子之不使白也丧之何也子思曰昔者吾先君子无所失道道隆则从而隆道汚则从而汚伋则安能为伋也妻者是为白也母不为伋也妻者是不为白也母故孔子之不丧出母自子思始也丧服兄弟之子犹子也盖引而进之也嫂叔之无服也盖推而逺之也姑姊妹之薄也盖有受我而厚之者也四世而缌服之穷也五世袒免杀同姓也六世亲属竭矣絶族无移服亲者属也丧纪以服之轻重为序不夺人亲也公族之罪刑于隠者不与国人虑兄弟也弗弔弗为服哭于异姓之庙为忝祖逺之也素服居外不听乐私丧之也骨肉之亲无絶也弟子为师服者弟子有君臣父子朋友之道也故生则尊敬而亲之死则哀痛之恩深义重故为之隆服入则绖出则否哀公问曰绅委章甫有益于仁乎孔子作色而对曰君胡然焉衰麻苴杖者志不存乎乐非耳弗闻服使然也斩衰三升齐衰四升五升六升大功七升八升九升小功十升十一升十二升缌麻十五升去其半有事其缕无事其布曰缌此哀之发于衣服者也斩衰何以服苴苴恶貌也所以首其肉而见诸外也绖也者实也或问曰冠者不肉袒何也曰冠至尊也不居肉袒之体也故为之免以代之也然则秃者不免伛者不袒跛者不踊非不悲也身有锢疾不可以备礼也故曰丧礼唯哀为主矣女子哭泣悲哀击胸伤心男子哭泣悲哀稽颡触地无容哀之至也或问曰免者以何为也曰不冠者之所服也礼曰童子不缌唯当室缌缌者其免也当室则免而杖矣男子冠而妇人笄男子免而妇人髽其义为男子则免为妇人则髽或问曰杖者何也曰竹桐一也故为父苴杖苴杖竹也为母削杖削杖桐也或问曰杖者以何为也曰孝子丧亲哭泣无数服勤三年身体病羸以杖扶病也则父在不敢杖矣尊者在故也堂上不杖辟尊者之处也堂上不趋示不遽也此孝子之志也人情之实也礼义之经也非从天降也非从地出也人情而已矣裘之裼也见美也弔则袭不尽饰也𤣥冠不以弔者不以吉服临人凶示助哀也凡见人无免绖虽朝于君无免绖唯公门有税齐衰传曰君子不夺人之丧亦不可夺丧也男子除乎首妇人除乎带男子何为除乎首也妇人何为除乎带也男子重首妇人重带不能三年之丧而缌小功之察此之谓不知务礼书纲目卷二十二礼书纲目卷二十三钦定四库全书礼书纲目卷二十三婺源江永撰士丧礼上凶礼六经士丧礼右篇目周礼党正凡其党之丧纪教其礼事掌其戒禁记恤由之䘮哀公使孺悲之孔子学士丧礼士丧礼于是乎书死于适室幠用歛衾右始死记士处适寝寝东首于北庸下有疾疾者齐飬者皆齐彻琴瑟疾病外内皆埽彻䙝衣加新衣御者四人皆坐持体男女改服属纩以俟絶气男子不絶于妇人之手妇人不絶于男子之手乃行祷于五祀疾病废牀御者持体体一人士疾君一问之乃卒主人啼兄弟哭妇人哭踊凡哭尸于室者主人二手承衾而哭亲始死鸡斯徒跣扱上祍交手哭始死充充如有穷始死皇皇如有求而弗得三日而食水浆不入于口者三日士之妻皆死于寝衾死而后制孔子蚤作负手曵杖消摇于门歌曰泰山其頽乎梁木其壊乎哲人其萎乎既歌而入当户而坐子贡闻之曰泰山其頽则吾将安仰梁木其壊哲人其萎则吾将安放夫子殆将病也遂趋而入夫子曰赐尔来何迟也夏后氏殡于东阶之上则犹在阼也殷人殡于两楹之间则与賔主夹之也周人殡于西阶之上则犹賔之也而丘也殷人也予畴昔之夜梦坐奠于两楹之间夫明王不兴而天下其孰能宗予予殆将死也盖寝疾七日而没曽子有疾召问弟子曰启予足启予手诗云战战兢兢如临深渊如履薄氷而今而后吾知免夫小子曽子有疾孟敬子问之曽子言曰鸟之将死其鸣也哀人之将死其言也善君子所贵乎道者三动容貌斯逺暴慢矣正颜色斯近信矣出辞气斯逺鄙倍矣笾豆之事则有司存曽子疾病曽元抑首曽华抱足曽子曰人之生也百嵗之中有疾病焉有老㓜焉故君子思其不可复者而先施焉亲戚既殁虽欲孝谁为孝年既耆艾虽欲弟谁为弟故孝有不及弟有不时其此之谓与曽子寝疾病乐正子春坐于牀下曽元曽申坐于足童子隅坐而执烛童子曰华而睆大夫之箦与子春曰止曽子闻之瞿然曰唿曰华而睆大夫之箦与曽子曰然斯季孙之赐也我未之能易也元起易箦曾元曰夫子之病革矣不可以变幸而至于旦请敬易之曽子曰尔之爱我也不如彼君子之爱人也以徳细人之爱人也以姑息吾何求乎哉吾得正而毙焉斯已矣举扶而易之反席未安而没子张病召申祥而语之曰君子曰终小人曰死吾今日其庶㡬乎复者一人以爵弁服簮裳于衣左何之扱领于带升自前东荣中屋北面招以衣曰臯某服三降衣于前受用篚升自阼阶以衣户复者降自后西荣右复记复者朝服左执领右执要招而左士以爵弁士妻以税衣皆升自东荣中屋履危北面三号卷衣投于前司服受之降自西北荣复衣不以衣尸不以歛妇人复不以袡凡复男子称名妇人称字唯哭先复复而后行死事复与书铭自天子逹于士其辞一也男子称名妇人书姓与伯仲不知姓则书氏邾娄复之以矢盖自战于升陉始也复楔齿缀足饭设饰帷堂并作楔齿用角柶缀足用燕几右楔齿缀足记设牀笫当牖衽下莞上簟设枕迁尸始死迁尸于牀幠用歛衾去死衣小臣楔齿用角柶缀足用燕几君大夫士一也楔貌如軶上两末缀足用燕几挍在南御者坐持之掘中霤而浴毁灶以缀足及葬毁宗躐行出于大门殷道也学者行之奠脯醢醴酒升自阼阶奠于尸东帷堂右始死奠帷堂记即牀而奠当腢用吉器若醴若酒无巾柶曽子曰始死之奠其余阁也与乃赴于君主人西阶东南面命赴者拜送有賔则拜之右命赴拜賔记赴曰君之臣某死赴母妻长子则曰君之臣某之某死士讣于同国大夫曰某死讣于士亦曰某死讣于他国之君曰君之外臣某死讣于大夫曰吾子之外私某死讣于士亦曰吾子之外私某死五庙之孙祖庙未毁虽为庶人死必赴练祥则告入坐于牀东衆主人在其后西面妇人侠牀东面亲者在室衆妇人户外北面衆兄弟堂下北面右室中位记室中唯主人主妇坐兄弟有命夫命妇在焉亦坐既正尸主人父兄子姓皆坐于东方主妇姑姊妹子姓皆坐于西方君使人弔彻帷主人迎于寝门外见賔不哭先入门右北面弔者入升自西阶东面主人进中庭弔者致命主人哭拜稽颡成踊賔出主人拜送于外门外右君使人弔记尸在室有君命衆主人不出凡主人之出也徒跣扱衽拊心降自西阶君使人禭彻帷主人如初禭者左执领右执要入升致命主人拜如初禭者入衣尸出主人拜送如初唯君命出升降自西阶遂拜賔有大夫则特拜之即位于西阶下东面不踊大夫虽不辞入也右君使人禭记士于大夫亲弔则与之哭不逆于门外亲者禭不将命以即陈庶兄弟禭使人以将命于室主人拜于位委衣于尸东牀上朋友禭亲以进主人拜委衣如初退哭不踊彻衣者执衣如禭以适房右亲友禭记禭者委衣于牀不坐其禭于室户西北面致命为铭各以其物亡则以缁长半幅䞓末长终幅广三寸书铭于末曰某氏某之柩竹杠长三尺置于宇西阶上右为铭记复与书铭自天子逹于士其辞一也甸人掘坎于阶间少西为垼于西墙下东乡新盆槃瓶废敦重鬲皆濯造于西阶下陈袭事于房中西领南上不綪明衣裳用布鬠䈂用桑长四寸纋中布巾环幅不凿掩练帛广终幅长五尺析其末瑱用白纩幎目用缁方尺二寸䞓里着组系握手用𤣥纁里长尺二寸广五寸牢中旁寸着组系决用正王棘若檡棘组系纩极二冐缁质长与手齐䞓杀掩足爵弁服纯衣皮弁服褖衣缁带韎韐竹笏夏葛屦冬白屦皆繶缁纯组綦系于踵庶禭继陈不用贝三实于笄稻米一豆实于筐沐巾一浴巾二皆用绤于笄栉于箪浴衣于箧皆馔于西序下南上右陈沐浴袭饭含之具记掘坎南顺广尺轮二尺深三尺南其壤垼用块明衣裳用幕布袂属幅长下膝有前后裳不辟长及觳縓綼緆缁纯掘中霤而浴殷道也士缁冐䞓杀缀旁三凡冐质长与手齐杀三尺冐死而后制袍必有表不禅衣必有裳谓之一称率带士二采士饭三贝士併瓦盘无冰设牀䄠笫有枕含一牀袭一牀迁尸于堂又一牀皆有枕席君大夫士一也管人汲不説繘屈之祝淅米于堂南面用盆管人尽阶不升堂受潘煑于垼用重鬲祝盛米于敦奠于贝北士有氷用夷槃可也外御受沐入主人皆出户外北面乃沐栉挋用巾浴用巾挋用浴衣渜濯弃于坎蚤揃如他日鬠用组乃笄设明衣裳右沐浴记夏祝淅米差盛之御者四人抗衾而浴䄠笫其母之丧则内御者浴鬠无笄设明衣妇人则设中带管人汲不説繘屈之尽阶不升堂授御者御者入浴小臣四人抗衾御者二人浴浴水用盆沃水用枓浴用絺巾挋用浴衣如他日小臣爪足浴余水弃于坎其母之丧则内御者抗衾而浴管人汲授御者御者差沐于堂上君沐粱大夫沐稷士沐粱甸人为垼于西墙下陶人出重鬲管人授沐乃煑之甸人取所彻庙西北厞薪用㸑之管人授御者沐乃沐沐用瓦盘挋用巾如他日小臣爪手翦须濡濯弃于坎曽子之丧浴于㸑室主人入即位商祝袭祭服褖衣次主人出南面左袒扱诸面之右盥于盆上洗贝执以入宰洗柶建于米执以从商祝执巾从入当牖北面彻枕设巾彻楔受贝奠于尸西主人由足西牀上坐东面祝又受米奠于贝北宰从立于牀西在右主人左扱米实于右三实于贝左中亦如之又实米唯盈主人袭反位商祝掩瑱设幎目乃屦綦结于跗连絇乃袭三称明衣不在算设韐带搢笏设决丽于掔自饭持之设幄乃连掔设冐櫜之抚用衾巾柶鬊蚤埋于坎右饭含袭记饭于牖下卒洗贝反于笲实贝柱右齻左齻夏祝彻余饭瑱塞耳设握里亲肤系钩中指结于掔甸人筑坅坎𨽻人湼厠鬊爪士埋之司士贲告于子㳺曰请袭于牀子㳺曰诺县子闻之曰汰哉叔氏専以礼许人凿巾以饭公羊贾为之也既袭宵为燎于中庭重木刋凿之甸人置重于中庭叁分庭一在南夏祝鬻余饭用二鬲于西墙下幂用疏布久之系用靲县于重幂用苇席北面左衽带用靲贺之结于后祝取铭置于重右设重置铭厥明陈衣于房南领西上綪绞横三缩一广终幅析其末缁衾赪里无紞祭服次散衣次凡十有九称陈衣继之不必尽用馔于东堂下脯醢醴酒幂奠用功布实于箪在馔东设盆盥于馔东有巾苴绖大鬲下本在左要绖小焉散带垂长三尺牡麻绖右本在上亦散带垂皆馔于东方妇人之带牡麻结本在房牀笫夷衾馔于西坫南西方盥如东方陈一鼎于寝门外当东塾少南西面其实特豚四鬄去蹄两胉嵴肺设扄鼏鼏西末素俎在鼎西西顺覆匕东柄右陈小歛衣绖带奠记小歛于户内大歛于阼士以苇席厥明灭燎陈衣凡绞紟用布伦如朝服小歛布绞缩者一横者三士缁衾一衣十有九称士陈衣于房中皆西领北上绞紟不在列小歛之衣祭服不倒君无禭大夫士毕主人之祭服亲戚之衣受之不以即陈君大夫士皆用复衣复衾袍必有表不禅衣必有裳谓之一称凡陈衣者实之箧取衣者亦以箧升降自西阶凡陈衣不诎非列采不入絺绤纻不入绞紟衾冒死而后制设棜于东堂下南顺齐于坫馔于其上两甒醴酒酒在南篚在东南顺实角觯四木柶二素勺二豆在甒北二以并笾亦如之凡笾豆实具设皆巾之觯俟时而酌柶覆加之面枋及错建之丧不剥奠也与祭肉也与丧服先散带批以桑长三尺或曰五尺毕用桑长三尺刋其柄与末奠以素噐士盥二人以并东面立于西阶下布席于户内下莞上簟商祝布绞衾散衣祭服祭服不倒美者在中士举迁尸反位设牀笫于两楹之间衽如初有枕卒歛彻帷主人西面冯尸踊无算主妇东面冯亦如之主人髺髪袒衆主人免于房妇人髽于室右小歛记夏后氏尚黒大事歛用昏殷人尚白大事敛用日中周人尚赤大事歛用日出小歛辟奠不出室小歛而彻帷无踊节既冯尸主人袒髺髪绞带衆主人布带小歛主人即位于户内主妇东面乃歛卒歛主人冯之踊主妇亦如之主人袒脱髦括髪以麻妇人髽带麻于房中凡歛者袒迁尸者袭士之丧胥为侍士是歛小歛大歛祭服不倒皆左衽结绞不纽歛者既歛必哭士与其执事则歛歛焉则为之壹不食凡歛者六人铺绞紟踊铺衾踊铺衣踊迁尸踊歛衣踊歛衾踊歛绞紟踊士冯父母妻长子庶子庶子有子则父母不冯其尸凡冯尸者父母先妻子后父母于子执之子于父母冯之妇于舅姑奉之舅姑于妇抚之妻于夫拘之夫于妻于昆弟执之冯尸不当君所凡冯尸兴必踊嫂不抚叔叔不抚嫂君不抚仆妾士举男女奉尸侇于堂幠用夷衾男女如室位踊无算主人出于足降自西阶衆主人东即位妇人阼阶上西面主人拜賔大夫特拜士旅之即位踊袭绖于序东复位右奉尸侇于堂拜賔袭绖记彻帷男女奉尸夷于堂降拜士拜卿大夫于位于士旁三拜士妻特拜命妇汜拜衆賔于堂上主人即位袭带绖踊母之丧即位而免哭尸于堂上主人在东方由外来者在西方诸妇南乡妇人迎客送客不下堂下堂不哭男子出寝门见人不哭其无女主则男主拜女賔于寝门内其无男主则女主拜男賔于阼阶下子㓜则以衰抱之人为之拜在竟内则俟之在竟外则殡葬可也丧有无后无无主大夫弔当事而至则辞焉士之丧于大夫不当歛则出士妻不当歛则为命妇出当袒大夫至虽当踊絶踊而拜之反改成踊乃袭于士既事成踊袭而后拜之不改成踊大夫弔之虽缌必稽颡小歛大歛启皆辩拜乃奠举者盥右执七却之左执俎横摄之入阼阶前西面错错俎北面右人左执匕抽扄予左手兼执之取鼏委于鼎北加扄不坐乃朼载两髀于两端两肩亚两胉亚嵴肺在于中皆覆进柢执而俟夏祝及执事盥执醴先酒脯醢俎从升自阼阶丈夫踊甸人彻鼎巾待于阼阶下奠于尸东执醴酒北面西上豆错俎错于豆东立于俎北西上醴酒错于豆南祝受巾巾之由足降自西阶妇人踊奠者由重南东丈夫踊賔出主人拜送于门外乃代哭不以官右小歛奠记小歛之奠子㳺曰于东方曾子曰于西方歛斯席矣小歛之奠在西方鲁礼之末失也士代哭不以官有襚者则将命摈者出请入告主人待于位摈者出告须以賔入賔入中庭北面致命主人拜稽颡賔升自西阶出于足西面委衣如于室礼降出主人出拜送朋友亲襚如初仪西阶东北面哭踊三降主人不踊襚者以褶则必有裳执衣如初彻衣者亦如之升降自西阶以东右有襚者宵为燎于中庭右设燎记士堂上一烛下一烛厥明灭燎陈衣于房南领西上綪绞紟衾二君襚祭服散衣庶襚凡三十称紟不在算不必尽用东方之馔两瓦甒其实醴酒角觯木柶毼豆两其实葵菹芋蠃醢两笾无縢布巾其实栗不择脯四脡奠席在馔北歛席在其东掘肂见衽棺入主人不哭升棺用轴盖在下熬黍稷各二筐有鱼腊馔于西坫南陈三鼎于门外北上豚合升鱼鱄鲋九腊左胖髀不升其他皆如初右陈大歛衣奠及殡具记生与来日死与徃日大歛于阼士以苇席大歛布绞缩者三横者五布紟二衾君大夫士一也士陈衣于序东三十称西领南上绞紟如朝服绞一幅为三不辟紟五幅无紞大歛君大夫士祭服无算君褶衣褶衾大夫士犹小歛也士棺六寸裹棺不緑盖不用緑二衽二束后木曰丧吾闻诸县子曰夫丧不可不深长思也买棺外内易我死则亦然有虞氏瓦棺夏后氏堲周殷人棺椁周人墙置翣周人以殷人之棺椁葬长殇以夏后氏之堲周葬中殇下殇以有虞氏之瓦棺葬无服之殇孔子初仕为中都宰制为飬生送死之节为四寸之棺五寸之椁因丘陵为坟不封不树行之一年而西方之诸侯则焉烛俟于馔东祝彻盥于门外入升自阼阶丈夫踊祝彻巾授执事者以待彻馔先取醴酒北面其余取先设者出于足降自西阶妇人踊设于序西南当西荣如设于堂醴酒位如初执事豆北南面东上乃适馔帷堂右彻小歛奠帷堂妇人尸西东面主人及亲者升自西阶出于足西面袒士盥位如初布席如初商祝布绞紟衾衣美者在外君禭不倒有大夫则告士举迁尸复位主人踊无算卒歛彻帷主人冯如初主妇亦如之右大歛记大歛于阼士之丧将大歛君不在其余礼犹大夫也大夫升自西阶阶东北面东上既冯尸大夫逆降复位主人奉尸歛于棺踊如初乃盖主人降拜大夫之后至此北面视肂衆主人复位妇人东复位设熬旁一筐乃涂踊无算卒涂祝取铭置于肂主人复位踊袭右殡记死三日而殡士庶人三日而殡士殡见衽涂上帷之熬二种四筐加鱼腊焉君于士有赐帟既殡主人说髦亲没不髦乃奠烛升自阼阶祝执巾席从设于奥东面祝反降及执事执馔士盥举鼎入西面北上如初载鱼左首进鬐三列腊进柢祝执醴如初酒豆笾俎从升自阼阶丈夫踊甸人彻鼎奠由楹内入于室醴酒北面设豆右菹菹南栗栗东脯豚当豆鱼次腊特于俎北醴酒在笾南巾如初既错者出立于户西西上祝后阖户先由楹西降自西阶妇人踊奠者由重南东丈夫踊賔出妇人踊主人拜送于门外入及兄弟北面哭殡兄弟出主人拜送于门外衆主人出门哭止皆西面于东方阖门右大歛奠记巾奠执烛者㓕烛出降自阼阶由主人之北东曽子问曰大功之丧可以与于馈奠之事乎孔子曰岂大功耳自斩衰以下皆可礼也曽子曰不以轻服而重相为乎孔子曰非此之谓也天子诸侯之丧斩衰者奠大夫齐衰者奠士则朋友奠不足则取大功以下者不足则反之主人揖就次右丧次记居倚庐寝苫枕块不说绖带哭昼夜无时非丧事不言歠粥朝一溢米夕一溢米不食菜果君有赐焉则视歛既布衣君至主人出迎于外门外见马首不哭还入门右北面及衆主人袒巫止于庙门外祝代之小臣二人执戈先二人后君释采入门主人辟君升自阼阶西乡祝负墉南面主人中庭君哭主人哭拜稽颡成踊出君命反行事主人复位君升主人主人西楹东北面升公卿大夫继主人东上乃歛卒公卿大夫逆降复位主人降出君反主人主人中庭君坐抚当心主人拜稽颡成踊出君反之复初位衆主人辟于东壁南面君降西乡命主人冯尸主人升自西阶由足西面冯尸不当君所踊主妇东面冯亦如之奉尸歛于棺乃盖主人降出君反之入门左视涂君升即位衆主人复位卒涂主人出君命之反奠入门右乃奠升自西阶君要节而踊主人从踊卒奠主人出哭者止君出门庙中哭主人不哭辟君式之二车毕乘主人哭拜送袭人即位衆主人袭拜大夫之后至者成踊賔出主人拜送右君视歛记君于士既殡而徃为之赐大歛焉君视歛若不待奠加盖而出不视歛则加盖而至卒事大夫士若君不戒而徃不具殷奠君退必奠三日成服杖右成服记生与来日三日绞垂冠六升外縪缨条属厌衰三升屦外纳杖下本竹桐一也拜君命及衆賔不拜棺中之赐右拜君命及賔记主人乗恶车白狗幦蒲蔽御以蒲菆犬服木錧约绥约辔木镳马不齐髦主妇之车亦如之疏布裧贰车白狗摄服其他皆如乘车端衰丧车皆无等丧公弔之必有拜者虽朋友州里舍人可也朝夕哭不辟子夘妇人即位于堂南上哭丈夫即位于门外西面北上外兄弟在其南南上賔继之北上门东北面西上门西北面东上西方东面北上主人即位辟门妇人拊心不哭主人拜賔旁三右还入门哭妇人踊主人堂下直东序西面兄弟皆即位如外位卿大夫在主人之南诸公门东少进他国之异爵者门西少进敌则先拜他国之賔凡异爵者拜诸其位右朝夕哭记朝夕哭不帷帷殡非古也自敬姜之哭穆伯始也彻者盥于门外烛先入升自阼阶丈夫踊祝取醴北面取酒立于其东取豆笾俎南面西上祝先出酒豆笾俎序从降自西阶妇人踊设于序西南直西荣醴酒北面西上豆西面错立于豆北南面笾俎既错立于执豆之西东上酒错复位醴错于西遂先由主人之北适馔右彻大歛奠乃奠醴酒脯醢升丈夫踊入如初设不巾错者出立于户西西上㓕烛出祝阖户先降自西阶妇人踊奠者由重南东丈夫踊賔出妇人踊主人拜送衆主人出妇人踊出门哭止皆复位阖门主人卒拜送賔揖衆主人乃就次右朝夕奠记朝奠日出夕奠逮日朔月奠用特豚鱼腊陈三鼎如初东方之馔亦如之无笾有黍稷用瓦敦有盖当笾位主人拜賔如朝夕哭卒彻举鼎入升皆如初奠之仪卒朼释匕于鼎俎行朼者逆出甸人彻鼎其序醴酒菹醢黍稷俎其设于室豆错俎错腊特黍稷当笾位敦启㑹郄诸其南醴酒位如初祝与执豆者巾乃出主人要节而踊皆如朝夕哭之仪月半不殷奠有荐新如朔奠彻朔奠先取醴酒其余取先设者敦启㑹面足序出如入其设于外如于室右朔月奠荐新记朔月童子执帚郄之左手奉之从彻者而入比奠举席埽室聚诸窔布席如初卒奠埽者执帚垂末内鬛从执烛者而东燕飬馈羞汤沐之馔如他日朔月若荐新则不馈于下室有荐新如朔奠筮宅冡人营之掘四隅外其壤掘中南其壤既朝哭主人皆徃兆南北面免绖命筮者在主人之右筮者东面抽上韇兼执之南面受命命曰哀子某为其父某甫筮宅度兹幽宅兆基无有后艰筮人许诺不述命右还北面指中封而筮卦者在左卒筮执卦以示命筮者命筮者受视反之东面旅占卒进告于命筮者与主人占之曰从主人绖哭不踊若不从筮择如初仪归殡前北面哭不踊右筮宅记筮宅冢人物土如筮则史练冠长衣以筮占者朝服祔葬者不筮宅大司徒以本俗六安万民二曰族坟墓墓地不请既井椁主人西面拜工左还椁反位哭不踊妇人哭于堂右井椁记既殡甸而布材与明噐士杂木椁棺椁之间容甒不虞筐有子问于曽子曰问丧于夫子乎曰闻之矣丧欲速贫死欲速朽有子曰是非君子之言也曾子曰参也闻诸夫子也有子又曰是非君子之言也曽子曰参也与子㳺闻之有子曰然然则夫子有为言之也曽子以斯言告于子游子游曰甚哉有子之言似夫子也昔者夫子居于宋见桓司马自为石椁三年而不成夫子曰若是其靡也死不如速朽之愈也死之欲速朽为桓司马言之也南宫敬叔反必载寳而朝夫子曰若是其货也丧不如速贫之愈也丧之欲速贫为敬叔言之也曽子以子游之言告于有子有子曰然吾固曰非夫子之言也曽子曰子何以知之有子曰夫子制于于中都四寸之棺五寸之椁以斯知不欲速朽也昔者夫子失鲁司冦将之荆盖先之以子夏又申之以冉有以斯知不欲速贫也颜渊死颜路请子之车以为之椁子曰才不才亦各言其子也鲤也死有棺而无椁吾不徒行以为之椁以吾从大夫之后不可徒行也献材于殡门外西面北上綪主人徧视之如哭椁献素献成亦如之右献明噐记既殡旬而布材与明器竹不成用瓦不成味木不成斵琴瑟张而不平竽笙备而不和有钟磬而无簨簴夏后氏用明噐殷人用祭器周人兼用之卜日既朝哭皆复外位卜人先奠龟于西塾上南首有席楚焞置于燋在龟东族长涖卜及宗人吉服立于门西东面南上占者三人在其南北上卜人及执燋席者在塾西阖东扉主妇立于其内席于闑西阈外宗人告事具主人北面免绖左拥之涖卜即位于门东西面卜人抱龟燋先奠龟西首燋在北宗人受卜人龟示髙涖卜受视反之宗人还少退受命命曰哀子某来日卜葬某父某甫考降无有近悔许诺不述命还即席西面坐命龟兴授卜人龟负东扉卜人坐作龟兴宗人受龟示涖卜涖卜受视反之宗人退东面乃旅占卒不释龟告于涖卜与主人占曰某日从授卜人龟告于主妇主妇哭告于异爵使人告于衆賔卜人彻龟宗人告事毕主人绖入哭如筮宅賔出拜送若不从卜择如初仪右卜葬日记大夫士庶人三月而葬凡卜筮日旬之外曰逺某日丧事先逺日祝称卜葬虞子孙曰哀夫曰乃兄弟曰某卜葬其兄弟曰伯子某卜日吉告从于主妇主妇哭主妇升堂哭者皆止礼书纲目卷二十三礼书纲目卷二十四钦定四库全书礼书纲目卷二十四婺源江永撰士丧礼下经既夕哭请启期告于賔右请启期夙兴设盥于祖庙门外陈鼎皆如殡东方之馔亦如之侇牀馔于阶间右陈朝祖奠具记夷牀輁轴馔于西阶东其二庙则馔于祢庙如小歛奠乃启二烛俟于殡门外丈夫髽散带垂即位如初妇人不哭主人拜賔入即位袒商祝免袒执功布入升自西阶尽阶不升堂声三启三命哭烛入祝降与夏祝交于阶下取铭置于重踊无算商祝拂柩用功布幠用夷衾右启记启之所外内不哭启辩拜迁于祖用轴重先奠从烛从柩从烛从主人从升自西阶奠俟于下东面北上主人从升妇人升东面衆人东即位正柩于两楹间用侇牀主人柩东西面置重如初席升设于柩西奠设如初巾之升降自西阶主人踊无算降拜賔即位踊袭主妇及亲者由足西面荐车直东荣北辀质明㓕烛彻者升自阼阶降自西阶乃奠如初升降自西阶主人要节而踊荐马缨三就入门北面交辔圉人夹牵之御者执筴立于马后哭成踊右还出賔出主人送于门外右朝祖庙车设奠荐马记朝于祢庙重止于门外之西东面柩入升自西阶正柩于两楹间奠止于西阶之下东西北上主人升柩东西面衆主人东即位妇人从升东面奠升设于柩西升降自西阶主人要节而踊烛先入者升堂东楹之南西面后入者西阶东北面在下主人降即位彻乃奠升自西阶主人踊如初祝及执事举奠巾席从而降柩从序从如初适祖既正柩賔出遂匠纳车于阶间荐乘车鹿浅幦干笮革靾载旜载皮弁服缨辔贝勒县于衡道车载朝服槀车载簑笠祥车旷左士葬用国车士丧有与天子同者三其终夜燎及乗人専道而行有司请祖期曰日侧右请祖期主人入袒乃载踊无算卒束袭降奠当前束右载记将载祝及执事举奠户西南面东上卒束前而降奠席于柩西君若载而后弔之则主人东面而拜门右北面而踊出待反而后奠商祝饰柩一池纽前䞓后缁齐三采无贝设披属引右饰柩记巾奠乃墙池视重霤饰棺士布帷布荒一池揄绞纁纽二缁纽二齐三采一贝画翣二皆戴绥士戴前纁后缁二披用纁周人墙置翣子张之䘮公明仪为志焉褚幕丹质蚁结于四隅殷士也陈明器于乗车之西折横覆之抗木横三缩二加抗席三加茵用疏布缁剪有幅亦缩二横三器西南上綪茵苞二筲三黍稷麦罋三醯醢屑幂用䟽布甒二醴酒幂用功布皆木桁久之用噐弓矢耒耜两敦两杅槃匜匜实于槃中南流无祭噐有燕乐噐可也役噐甲胄干笮燕器杖笠翣右陈噐记抗木刋茵着用荼实绥泽焉苇苞长三尺一编菅筲三其实皆瀹弓矢之新沽功有弭饰焉亦可张也有柲设衣挞焉有韣翭矢一乗骨镞短卫志矢一乗轩輖中亦短卫陈噐之道多陈之而省纳之可也省陈之而尽纳之可也彻奠巾席俟于西方主人要节而踊袒商祝御柩乃祖踊袭少南当前束妇人降即位于阶间祖还车不还噐祝取铭置于茵二人还重左还布席乃奠如初主人要节而踊荐马如初賔出主人送右祖奠荐马记祖于庭祖还车不易位执披者旁四人祝馔祖奠于主人之南当前辂北上巾之曽子弔于负夏主人既祖填池推柩而反之降而后行礼有司请葬期入复位右请葬期公赗𤣥纁束马两摈者出请入告主人释杖迎于庙门外不哭先入门右北面及衆主人袒马入设賔奉币由马西当前辂北面致命主人哭拜稽颡成踊賔奠币于栈左服出宰由主人之北举币以东士受马以出主人送于外门外拜袭入复位杖右公赗賔赗者将命摈者请入告出告湏马入设賔奉币摈者先入賔从致命如初主人拜于位不踊賔奠币如初举币受马如初摈者出请若奠入告出以賔入将命如初士受羊如受马又请若赙入告主人出门左西面賔东面将命主人拜賔坐委之宰由主人之北东面举之反位若无器则捂受之又请賔告事毕拜送入赠者将命摈者出请纳賔如初賔奠币如初若就噐则坐奠于陈凡将礼必请而后拜送兄弟赗奠可也所知则赗而不奠知死者赠知生者赙书赗于方若九若七若五书遣于䇿乃代哭如初宵为燎于门内之右右亲賔赗奠赙赠记凡赠币无常孟献子之丧司徒旅归四布夫子曰可也子硕欲以赙布之余具祭噐子栁曰不可君子不家于丧请班诸兄弟之贫者厥明陈鼎五于门外如初其实羊左胖髀不升肠五胃五离肺豕亦如之豚解无肠胃鱼腊鲜兽皆如初东方之馔四豆脾析蜱醢葵菹蠃醢四笾枣糗栗脯醴酒陈噐灭燎执烛侠辂北面賔入者拜之右陈遣奠记凡糗不煎彻者入丈夫踊设于西北妇人踊彻者东鼎入乃奠豆南上綪笾蠃醢南北上綪俎二以成南上不綪特鲜兽醴酒在笾西北上奠者出主人要节而踊右遣奠甸人抗重出自道道左倚之荐马马出自道车各从其马驾于门外西面而俟南上彻者入踊如初彻巾苞牲取下体不以鱼腊行噐茵苞噐序从车从彻者出踊如初右重出车马奠噐从记载粻有子曰非礼也丧奠脯醢而已主人之史请读赗执算从柩车当前束西面不命毋哭哭者相止也唯主人主妇哭烛在右南面读书释算则坐卒命哭㓕烛书与算执之以逆出公史自西方东面命毋哭主人主妇皆不哭读遣卒命哭灭烛出右读赗记读赗曽子曰非古也是再告也商祝执功布以御柩执披主人袒乃行踊无算出宫踊袭右柩行记士葬二綍无碑比出宫御棺用功布士丧有与天子同者乗人専道而行及葬毁宗躐行出于大门殷道也学者行之孔子在衞有送葬者而夫子观之曰善哉为丧乎足以为法矣小子识之子贡曰夫子何善尔也曰其徃也如慕其反也如疑子贡曰岂若速反而虞乎子曰小子识之我未之能行也曽子曰葬引至于堩日有食之则有变乎且不乎孔子曰昔者吾从老聃助葬于巷党及堩日有食之老聃曰丘止柩就道右止哭以聴变既明反而后行曰礼也反葬而丘问之曰夫柩不可以反者也日有食之不知其已之迟数则岂如行哉老聃曰诸侯朝天子见日而行逮日而舍奠大夫使见日而行逮日而舍夫柩不蚤出不莫宿见星而行者唯罪人与奔父母之丧者乎日有食之安知其不见星也且君子行礼不以人之亲痁患吾闻诸老聃云至于邦门公使宰夫赠𤣥纁束主人去杖不哭由左听命賔由右致命主人哭拜稽颡賔升实币于盖降主人拜送复位杖乃行右公使人赠记唯君命止柩于堩其余则否至于圹陈噐于道东西北上茵先入属引主人袒衆主人西面北上妇人东面皆不哭右至圹记车至道左北面立东上柩至于圹歛服载之衞司徒敬子之丧孔子相及墓男子西面妇人东面殷道也国昭子之母死问于子张曰葬及墓男子妇人安位子张曰司徒敬子之丧夫子相男子西乡妇人东乡曰噫毋曰我丧也斯沾尔専之賔为賔焉主为主焉妇人从男子皆西乡乃窆主人哭踊无算袭赠用制币𤣥纁束拜稽颡踊如初卒袒拜賔主妇亦拜賔即位拾踊三袭賔出则拜送藏噐于旁加见藏苞筲于旁加折却之加抗席覆之加抗木实土三主人拜郷人即位踊袭如初右窆记父为大夫子为士葬以大夫祭以士父为士子为大夫葬以士祭以大夫并有丧葬先轻而后重大司徒令四闾为族使之相葬族师四闾为族八闾为聨使之相保以相葬埋墓大夫掌凡邦墓之地域为之图令国民族葬而掌其禁令正其位掌其度数使皆有私地域凡争墓地者聴其狱讼帅其属而廵墓厉居其中之室以守之既封主人赠鲁人之赠也三𤣥二纁广尺长终幅疏布輤四面有章置于四隅醴者稻醴也罋甒筲衡实见间而后折入庶人县封葬不为两止不封不树孔子为中都宰制为飬生送死之节因丘陵为坟不封不树为宫室不斩于丘木易墓非古坟墓不培国子髙曰葬也者藏也欲人之弗得见也是故衣足以饰身棺周于衣椁周于棺土周于椁反壤树之哉舜葬于苍梧之野盖三妃未之从也季武子曰周公盖附孔子曰衞人之祔也离之鲁人之祔也合之善夫孔子少孤不知其墓殡于五父之衢人之见之者皆以为葬也其慎也盖殡也问于聊曼父之母然后得合葬于防孔子既得合葬于防曰吾闻之古也墓而不坟今丘也东西南北之人也不可以弗识也于是封之崇四尺孔子先反门人后雨甚至孔子问焉曰尔来何迟也曰防墓崩孔子不应三孔子泫然流涕曰吾闻之古不修墓孔子之丧有自燕来观者舍于子夏氏子夏曰圣人之葬人与人之葬圣人也子何观焉昔者夫子言之曰吾见封之若堂者矣见若防者矣见若覆夏屋者矣见若斧者矣从若斧者焉马鬛封之谓也今一日而三斩板而已封尚行夫子之志乎哉孔子葬于鲁城北泗水上藏入地不及泉而封乃为偃斧之形髙四尺树松栢为志焉季武子成寝杜氏之葬在西阶之下请合葬焉许之入宫而不敢哭武子曰合葬非古也自周公以来未之有改也吾许其大而不许其细何居命之哭曽子问曰下殇土周葬于园舆机而徃涂迩可也今墓逺则其葬也如之何孔子曰吾闻诸老聃曰昔者史佚有子而死下殇也墓逺召公谓之曰何以不棺歛于宫中史佚曰吾敢乎哉召公言于周公周公曰岂不可史佚行之下殇用棺衣棺自史佚始也延陵季子适齐于其反也其长子死葬于嬴博之间其坎深不至于泉其歛以时服既葬而封广轮掩坎其髙可隠也乃反哭入升自西阶东面衆主人堂下东面北上妇人入丈夫踊升自阼阶主妇入于室踊出即位及丈夫拾踊三賔弔者升自西阶曰如之何主人拜稽颡賔降出主人送于门外拜稽颡遂适殡宫皆如启位拾踊三兄弟出主人拜送衆主人出门哭止阖门主人揖衆主人乃就次犹朝夕哭不奠右反哭记卒窆而归不驱既封而归殷道也无柩者不帷反哭升堂主妇入于室升自客阶受弔于客位其反也如疑礼书纲目巻二十四礼书纲目卷二十五钦定四库全书礼书纲目卷二十五婺源江永撰士虞礼凶礼六经士虞礼右篇目记士三虞始虞用柔日再虞如初三虞卒哭他用刚日既封主人赠而祝宿虞尸既反哭主人与有司视虞牲有司以几筵舍奠于墓左反日中而虞葬日虞是日也以虞易奠妇之丧虞卒哭其夫若子主之祔则舅主之凡主兄弟之丧虽疏亦虞之士祭不足则取于兄弟大功以下者虞沐浴不栉凡丧小功以上非虞祔练祥无沐浴自天子逹于庶人丧从死者祭从生者报葬者报虞三月而后卒哭并有丧虞先重而后轻父母之丧偕先葬者不虞祔待后事其葬服斩衰父母之丧将祭而昆弟死既殡而祭如同宫则虽臣妾葬而后祭祭主人之升降散等执事者亦散等虽虞祔亦然朋友虞祔而已朋友虞祔而退特豕馈食侧亨于庙门外之右东面鱼腊㸑亚之北上饎㸑在东壁西面设洗于西阶西南水在洗西篚在东尊于室中北牖下当户两甒醴酒酒在东无禁幂用絺布加勺南枋素几苇席在西序下苴刌茅长五寸束之实于篚馔于西坫上馔两豆菹醢于西楹之东醢在西一铏亚之从献豆两亚之四笾亚之北上馔黍稷二敦于阶间西上借用苇席匜水错于盘中南流在西阶之南箪巾在其东陈三鼎于门外之右北面北上设扄鼏匕爼在西塾之西羞燔俎在内西塾上南顺右陈馔具记虞而立尸有几筵陈牲于庙门外北首西上寝右日中而行事杀于庙门西主人不视豚解羮饪升左肩臂臑肫骼嵴胁离肺肤祭三取诸左膉上肺祭一实于上鼎升鱼鱄鲋九实于中鼎升腊左胖髀不升实于下鼎皆设扄鼏陈之铏芼用苦若薇有滑夏用葵冬用荁有柶豆实葵菹菹以西蠃醢笾枣蒸栗择祝俎髀脰嵴胁离肺陈于阶间敦东主人及兄弟如葬服賔执事者如弔服皆即位于门外如朝夕临位妇人及内兄弟服即位于堂亦如之祝免澡葛绖带布席于室中东面右几降出及宗人即位于门西东面南上右门外位宗人告有司具遂请拜賔如临入门哭妇人哭主人即位于堂衆主人及兄弟賔即位于西方如反哭位祝入门左北面宗人西阶前北面右门内位祝盥升取苴降洗之升入设于几东席上东缩降洗觯升止哭主人倚杖入祝从在左西面賛荐菹醢醢在北佐食及执事盥出举长在左鼎入设于西阶前东面北上匕俎从设左人抽扄鼏匕佐食及右人载卒朼者逆退复位俎入设于豆东鱼亚之腊特賛设二敦于俎南黍其东稷设一铏于豆南佐食出立于户西賛者彻鼎祝酌醴命佐食启㑹佐食许诺启㑹郄于敦南复位祝奠觯于铏南复位右设馔记虞杖不入于室祔杖不升于室载犹进柢鱼进鬐主人在室则宗人升户外北面佐食无事则出户负依南面主人再拜稽首祝飨命佐食祭佐食许诺钩袒取黍稷祭于苴三取肤祭祭如初祝取奠觯祭亦如之不尽益反奠之主人再拜稽首祝祝卒主人拜如初哭出复位右飨神周礼丧祝掌丧祭祝号记始虞用柔日曰哀子某哀显相夙兴夜处不宁敢用絜牲刚鬛香合嘉荐普淖明齐溲酒哀荐祫事适尔皇祖某甫飨再虞皆如初曰哀荐虞事三虞卒哭他用刚日亦如初曰哀荐成事丧称哀子哀孙祝迎尸一人衰绖奉篚哭从尸尸入门丈夫踊妇人踊淳尸盥宗人授巾尸及阶祝延尸尸升宗人诏踊如初尸入户踊如初哭止妇人入于房主人及祝拜妥尸尸拜遂坐右迎尸记尸服卒者之上服男男尸女女尸必使异姓不使贱者尸入祝从尸尸坐不説屦淳尸盥执槃西面执匜东面执巾在其北东面宗人授巾南面祭成丧者必有尸尸必以孙孙㓜则使人抱之无孙则取于同姓可也从者错篚于尸左席上立于其北尸取奠左执之取菹擩于醢祭于豆间祝命佐食堕祭佐食取黍稷肺祭授尸尸祭之祭奠祝祝主人拜如初尸甞醴奠之佐食举肺嵴授尸尸受振祭哜之左手执之祝命佐食迩敦佐食举黍错于席上尸祭铏甞铏泰羮湇自门入设于铏南胾四豆设于左尸饭播余于篚三饭佐食举干尸受振祭哜之实于篚又三饭举胳祭如初佐食举鱼腊实于篚又三饭举肩祭如初举鱼腊俎俎释三个尸卒食佐食受肺嵴实于篚反黍如初设右尸食记飨辞曰哀子某圭为而哀荐之飨主人洗废爵酌酒酳尸尸拜受爵主人北面答拜尸祭酒尝之宾长以肝从实于俎缩右塩尸左执爵右取肝擩塩振祭哜之加于俎賔降反俎于西垫复位尸卒爵祝受不相爵主人拜尸答拜右主人酳尸祝酌授尸尸以醋主人主人拜受爵尸答拜主人坐祭卒爵拜尸答拜右尸醋主人筵祝南面主人献祝祝拜坐受爵主人答拜荐菹醢设俎祝左执爵祭荐奠爵兴取肺坐祭哜之兴加于俎祭酒甞之肝从祝取肝擩塩振祭哜之加于俎卒爵拜主人答拜祝坐授主人右主人献祝主人酌献佐食佐食北面拜坐受爵主人答拜佐食祭酒卒爵拜主人答拜受爵出实于篚升堂复位右主人献佐食主妇洗足爵于房中酌亚献尸如主人仪自反两笾枣栗设于㑹南枣在西尸祭笾祭酒如初賔以燔从如初尸祭燔卒爵如初右主妇亚献酌献祝笾燔从献佐食皆如初以虚爵入于房右主妇献祝佐食賔长洗繶爵三献燔从如初仪妇人复位右賔长三献祝出户西面告利成主人哭皆哭右祝告利成祝入尸谡从者奉篚哭如初祝前尸出户踊如初降堂踊如初出门亦如之右尸出记尸谡祝前乡尸还出户又乡户还过主人又乡尸还降阶又乡尸降阶还及门如出户祝反入彻设于西北隅如其设也几在南厞用席祝荐席彻入于房祝自执其俎出賛阖牖户右阳厌记尸出祝反入门左北面复位然后宗人诏降主人降賔出主人出门哭止皆复位宗人告事毕賔出主人送拜稽颡右事毕记无尸则礼及荐馔皆如初既飨祭于苴祝祝卒不绥祭无泰羮湆胾从献主人哭出复位祝阖牖户降复位于门西男女拾踊三如食间祝升止哭声三启户主人入祝从启牖乡如初主人哭出复位卒彻祝佐食降复位宗人诏降如初重既虞而埋之礼书纲目卷二十五礼书纲目卷二十六钦定四库全书礼书纲目卷二十六婺源江永撰丧大记上凶礼九补大宗伯以凶礼哀邦国之忧以丧礼哀死亡朝觐㑹同则为上相大丧亦如之小宗伯掌五礼之禁令与其用等肆师凡卿大夫之丧相其礼职丧掌诸侯之丧及卿大夫士凡有爵者之丧以国之丧礼涖其禁令序其事自天子达于庻人丧从死者祭从生者右总要疾病外内皆埽君大夫彻县士去琴瑟寝东首于北牖下废牀彻䙝衣加新衣体一人男女改服属纩以俟絶气男子不死于妇人之手妇人不死于男子之手扶君卜人师扶右射人师扶左君薨以是举君于大夫疾三问之士疾一问之卿大夫疾君问之无算士一问之君夫人卒于路寝大夫世妇卒于适寝内子未命则死于下室迁尸于寝士之妻皆死于寝始卒主人啼兄弟哭妇人哭踊凡哭尸于室者主人二手承衾而哭右始死二十有八载帝乃殂落百姓如丧考妣三载四海遏宻八音惟四月哉生魄王不怿甲子王乃洮颒水相被冕服凭玉几乃同召太保奭芮伯彤伯毕公卫侯毛公师氏虎臣百尹御事王曰呜唿疾大渐惟几病日臻既弥留恐不获誓言嗣兹予审训命汝昔君文王武王宣重光奠丽陈教则肄肄不违用克达殷集大命在后之侗敬迓天威嗣守文武大训无敢昏逾今天降疾殆弗兴弗悟尔尚明时朕言用敬保元子钊𢎞济于艰难柔逺能迩安劝小大庻邦思夫人自乱于威仪尔无以钊冐贡于非几兹既受命还出缀衣于庭越翼日乙丑王崩太保命仲桓南宫毛俾爰齐侯吕伋以二干戈虎贲百人逆子钊于南门之外延入翼室恤宅宗隐公十有一年冬十有一月壬辰公薨公薨不地故也隐之不忍地也庄公三十二年八月癸亥公薨于路寝路寝正寝也寝疾居正寝正也男子不絶于妇人之手以齐终也僖公三十有三年公薨于小寝公如齐反薨于小寝即安也小寝非正也文公十有八年二月丁丑公薨于台下台下非正也襄公三十有一年公薨于楚宫楚宫非正也定公十有五年公薨于髙寝髙寝非正也唯哭先复复而后行死事夏采掌大丧以冕服复于大祖以乗车建緌复于西郊祭仆大丧复于小庙隶仆大丧复于小寝大寝君复于小寝大寝小祖大祖库门四郊复有林麓则虞人设阶无林麓则狄人设阶小臣复复者朝服君以卷夫人以屈狄大夫以𤣥頳世妇以䄠衣士以爵弁士妻以税衣皆升自东荣中屋履危北靣三号卷衣投于前司服受之降自西北荣复西上玉府大丧共复衣裳司服大丧共其复衣服皆掌其陈序复诸侯以襃衣冕服爵弁服夫人税衣揄狄狄税素纱内子以鞠衣襃衣素纱下大夫以襢衣其余如士妇人复不以袡复衣不以衣尸不以敛复与书铭自天子达于士其辞一也男子称名妇人书姓与伯仲如不知姓则书氏凡复男子称名妇人称字天子崩复曰天子复矣诸侯复曰某甫复矣右复衞将军文子之内子死复者曰臯媚女复子思闻之曰此女氏之字非夫氏之名也妇人于夫氏以姓氏称礼也司士作士掌事右始死奠鼓人大丧则诏大仆鼓大仆大丧始崩戒鼓传达于四方小宰以官府之六聨合邦治三曰丧荒之联事大宗伯朝觐㑹同则为上相大丧亦如之大司㓂凡朝觐㑹同前王大丧亦如之师氏丧纪王举则从保氏丧纪王举则从大司马大丧平士大夫小司马小丧纪掌其事如大司马之法司士大丧作士掌事射人大丧作卿大夫掌事宰夫大丧小丧掌小官之戒令帅执事而治之小宰以法掌宾客之戒具丧亦如之鸡人大祭祀夜嘑旦以百官丧纪亦如之司隶邦有丧纪之事则役其烦辱之事宰夫三公六卿之丧与职丧帅官有司而治之凡诸大夫之丧使其旅帅有司而治之虎贲氏国有大故则守王门大丧亦如之旅贲氏丧纪则衰葛执戈盾司士国有故则致士而颁其守大司徒若国有大故则致万民于王门令无节者不行于天下司险国有故则籓塞阻路而止行者以其属守之唯有节者达之天子崩巷市七日诸侯薨巷市三日右戒臣民射人大丧与仆人迁尸玉府大丧共角枕角柶始死迁尸于牀幠用敛衾去死衣小臣楔齿用角柶缀足用燕几君大夫士一也幕人大丧共帷幕帟绶委人丧纪共其木材右迁尸楔齿缀足帷堂父兄命赴者天子崩告丧曰天王登假凡讣于其君曰君之臣某死父母妻长子曰君之臣某之某死君讣于他国之君曰寡君不禄敢告于执事夫人曰寡小君不禄大子之丧曰寡君之适子某死大夫讣于同国适者曰某不禄讣于士亦曰某不禄讣于他国之君曰君之外臣寡大夫某死讣于适者曰吾子之外私寡大夫某不禄使某实讣于士亦曰吾子之外私寡大夫某不禄使某实士讣于同国大夫曰某死讣于士亦曰某死讣于他国之君曰君之外臣某死讣于大夫曰吾子之外私某死讣于士亦曰吾子之外私某死右命赴君氏卒声子也不赴于诸侯不反哭于寝不祔于姑故不曰薨不称夫人故不言葬滕侯卒不书名未同盟也凡诸侯同盟于是称名故薨则赴以名告终称嗣也以继好息民谓之礼经葬蔡宣公卒何以名而葬不名卒从正而葬从主人卒何以日而葬不日卒赴而葬不告唯天子之丧有别姓而哭象胥凡国之大丧诏相国客之礼仪而正其位诸子大丧正羣子之服位肆师大丧令外内命妇序哭内宗大丧序哭者九嫔若有宾客则从后大丧帅叙哭者亦如之司士凡士之有守者令哭无去守既正尸子坐于东方卿大夫父兄子姓立于东方有司庶士哭于堂下北面夫人坐于西方内命妇姑姊妹子姓立于西方外命妇率外宗哭于堂上北面大夫之丧主人坐于东方主妇坐于西方其有命夫命妇则坐无则皆立士之丧主人父兄子姓皆坐于东方主妇姑姊妹子姓皆坐于西方右哭位小宰丧受其含襚币玉之事右受含襚币玉司常大丧共铭旌书铭自天子达于士其辞一也男子称名妇人书姓与伯仲如不知姓则书氏右为铭鬯人大丧之大渳设斗共其衅鬯郁人大丧之渳共其肆器肆师大丧大渳以鬯则筑䰞典丝丧纪共其丝纩组文之物内司服后之丧共其衣服凡内具之物公袭卷衣一𤣥端一朝服一素积一纁裳一爵弁二𤣥冕一襃衣一朱緑带申加大带于上君锦冒黼杀缀旁七大夫𤣥冒黼杀缀旁五士缁冒赪杀缀旁三凡冒质长与手齐杀三尺袍必有表不襌衣必有裳谓之一称率带诸侯大夫皆五采士二采复衣不以衣尸凌人大丧共夷槃冰君设大盘造冰焉大夫设夷盘造冰焉士併瓦盘无冰设牀襢笫有枕典瑞大丧共饭玉含玉玉府大丧共含玉舍人丧纪共饭米天子饭九贝诸侯七大夫五士三含一牀袭一牀迁尸于堂又一牀皆有枕席君大夫士一也右陈沐浴袭饭含之具申丰曰古者日在北陆而藏冰西陆朝觌而出之其出之也朝之禄位宾客丧祭于是乎用之小宗伯王崩大肆以秬鬯渳大祝大丧始崩以肆鬯渳尸小祝大丧赞渳女御大丧掌沐浴管人汲不说繘屈之尽阶不升堂授御者入浴小臣四人抗衾御者二人浴浴水用盆沃水用枓浴用絺巾挋用浴衣如它日小臣爪足浴余水弃于坎其母之丧则内御者抗衾而浴管人汲授御者御者差沐于堂上君沐粱大夫沐稷士沐粱甸人为垼于西墻下陶人出重鬲管人受沐乃煮之甸人取所彻庙之西北厞薪用爨之管人授御者沐乃沐沐用瓦盘挋用巾如它日小臣爪手翦须濡濯弃于坎右沐浴大祝大丧相饭大宰大丧赞含玉右饭含袭子羔之袭也茧衣裳与税衣纁袡为一素端一皮弁一爵弁一𤣥冕一曾子曰不袭妇服孔子之丧公西掌殡葬焉含以踈米二贝袭衣十有一称加朝服一冠章甫之冠珮象环径五寸而綨组绶君之丧未小敛为寄公国宾出大夫之丧未小敛为君命出士之丧于大夫不当敛则出凡主人之出也徒跣扱衽拊心降自西阶君拜寄公国賔于位大夫于君命迎于寝门外使者升堂致命主人拜于下士于大夫亲弔则与之哭不逆于门外世妇凡王后有拜事于妇人则诏相夫人为寄公夫人出命妇为夫人之命出士妻不当敛则为命妇出大夫之丧庶子不受弔右受弔郑皇武子曰宋先代之后也于周为客天子有事膰焉有丧拜焉小敛于戸内大敛于阼君以簟席大夫以蒲席士以苇席司服大丧共其敛衣服掌其陈序小敛布绞缩者一横者三君锦衾大夫缟衾士缁衾皆一衣十有九称君陈衣于序东大夫士陈衣于房中皆西领北上绞紟不在列君无襚大夫士毕主人之祭服亲戚之衣受之不以即陈敛君大夫士皆用复衣复衾凡陈衣者实之箧取衣者亦以箧升降自西阶凡陈衣不诎非列采不入絺绤纻不入复衣不以敛封人凡丧纪则饰其牛牲牛人丧事共其奠牛囿人丧纪共其生兽死兽之物兽人凡丧纪共其死兽生兽腊人丧纪共其脯腊凡干肉之事䲣人丧纪共其鱼之鱻薧醢人凡祭祀共其荐羞之豆实丧纪亦如之右陈小敛衣奠季康子之母死陈䙝衣敬姜曰妇人不饰不敢见舅姑将有四方之宾来䙝衣何为陈于斯命彻之小敛主人即位于戸内主妇东面乃敛小宗伯王崩及执事涖大敛小敛帅异族而佐大祝大丧赞敛丧祝凡卿大夫之丧掌事而敛饰棺焉君之丧大胥是敛衆胥佐之大夫丧大胥侍之衆胥是敛士之丧胥为侍士是敛凡敛者袒迁尸者袭士与其执事则敛敛焉则为之壹不食凡敛者六人小敛之衣祭服不倒小敛大敛祭服不倒皆左衽结绞不纽自小敛以徃用夷衾夷衾质杀之裁犹冐也铺绞紟踊铺衾踊铺衣踊迁尸踊敛衣踊敛衾踊敛绞紟踊敛者既敛必哭君抚大夫抚内命妇大夫抚室老抚姪娣君大夫冯父母妻长子不冯庶子士冯父母妻长子庶子有子则父母不冯其尸凡冯尸者父母先妻子后君于臣抚之父母于子执之子于父母冯之妇于舅姑奉之舅姑于妇抚之妻于夫拘之夫于妻于昆弟执之冯尸不当君所凡冯尸兴必踊君不抚仆妾君于大夫世妇为之赐则小敛焉夫人于世妇为之赐小敛焉卒敛主人冯之踊主妇亦如之主人袒说髦括髪以麻妇人髽带麻于房中右小敛彻帷男女奉尸夷于堂降拜君拜寄公国宾大夫士拜卿大夫于位于士旁三拜夫人亦拜寄公夫人于堂上大夫内子士妻特拜命妇汜拜衆宾于堂上哭尸于堂上主人在东方由外来者在西方诸妇南乡妇人迎客送客不下堂下堂不哭男子出寝门见人不哭其无女主则男主拜女宾于寝门内其无男主则女主拜男宾于阼阶下子㓜则以衰抱之人为之拜为后者不在则有爵者辞无爵者人为之拜在竟内则俟之在竟外则殡塟可也丧有无后无无主右奉尸夷于堂拜宾大祝大丧彻奠右彻始死奠主人即位袭带绖踊母之丧即位而免乃奠弔者袭裘加武带绖与主人拾踊宾出彻帷右袭带绖小敛奠挈壶氏凡丧县壶以代哭者皆以水火守之分以日夜君丧虞人出木角狄人出壶雍人出鼎司马县之乃官代哭大夫官代哭不县壶士代哭不以官右代哭委人丧纪共其薪蒸木材司烜氏凡邦之大事共坟烛庭燎君堂上二烛下二烛大夫堂上一烛下二烛士堂上一烛下一烛右设燎大敛于阼大敛布绞缩者三横者五布紟二衾君大夫士一也君陈衣于庭百称北领西上大夫陈衣于序东五十称西领南上士陈衣于序东三十称西领南上绞紟如朝服绞一幅为三不辟紟五幅无紞大敛君大夫士祭服无算君褶衣褶衾大夫士犹小敛也典瑞驵圭璋璧琮琥璜之渠睂疏璧琮以敛尸君即位而为椑岁壹漆之藏焉天子之棺四重水兕革棺被之其厚三寸杝棺一梓棺二四者皆周棺束缩二衡三衽每束一君大棺八寸属六寸椑四寸上大夫大棺八寸属六寸下大夫棺六寸属四寸士棺六寸君里棺用朱绿用杂金鐕大夫里棺用𤣥绿用牛骨鐕士不绿舍人丧纪共熬谷熬君四种八筐大夫三种六筐士二种四筐加鱼腊焉幕人大丧共帷帟绶三公及卿大夫之丧共其帟掌次凡丧王则张帟三重诸侯再重孤卿大夫不重司几筵凡丧事设苇席右素几其栢席用萑黼纯诸侯则分纯每敦一几凡凶事仍几右陈大敛衣及殡奠具凡诸侯薨于朝㑹加一等死王事加二等于是乎有以衮敛季平子卒将以君之玙璠敛赠以珠玉孔子初为中都宰闻之厯级而救焉曰送而以宝玉是犹曝尸于中原也其示民以姦利之端而有害于死者安用之且孝子不顺情以危亲忠臣不兆姦以陷君乃止宋文公卒棺有翰桧君子谓华元乐举于是乎不臣齐姜薨初穆姜使择美槚以自为榇与颂琴季文子取以葬君子曰非礼也礼无所逆妇养姑者也亏姑以成妇逆莫大焉定姒薨不殡于庙无榇不虞匠庆谓季文子曰子为正卿而小君之丧不成不终君也君长谁受其咎初季孙为已树六槚于蒲圃东门之外匠庆请木季孙曰略匠庆用蒲圃之槚季孙不御君子曰志所谓多行无礼必自及也其是之谓乎宋元公将如晋乃召六卿曰寡人不佞不能事父兄以为二三子忧若以羣子之灵获保首领以没唯是楄柎所以借干者请无及先君仲几对曰宋国之法死生之度先君有命矣羣臣以死守之弗敢失队臣之失职常刑不赦臣不忍其死君命祗辱宋公遂行已亥卒于曲棘葬宋元公如先君礼也孔子之丧公西赤掌殡葬焉桐棺四寸柏椁五寸大祝大丧彻奠右彻小敛奠君将大敛子弁绖即位于序端卿大夫即位于堂亷楹西北面东上父兄堂下北面夫人命妇尸西东面外宗房中南面小臣铺席商祝铺绞紟衾衣士盥于盘上士举迁尸于敛上卒敛宰告子冯之踊夫人东面亦如之大夫之丧将大敛既铺绞紟衾衣君至主人迎先入门右巫止于门外君释菜祝先入升堂君即位于序端卿大夫即位于堂亷楹西北面东上主人房外南面主妇尸西东面迁尸卒敛宰告主人降北面于堂下君抚之主人拜稽颡君降升主人冯之命主妇冯之士之丧将大敛君不在其余礼犹大夫也公视大敛公升商祝铺席乃敛君于大夫世妇大敛焉于士为之赐大敛焉夫人于世妇大敛焉于诸妻为之赐大敛焉右大敛天子七日而殡诸侯五日而殡大夫三日而殡君大夫鬊爪实子绿中士埋之君盖用漆三衽三束大夫盖用漆二衽二束士盖不用漆二衽二束天子之殡也菆涂龙輴以椁加斧于椁上毕涂屋天子之礼也君殡用輴欑至于上毕涂屋大夫殡以帱欑置于西序涂不暨于棺士殡见衽涂上帷之甸师丧事代王受眚烖大祝大丧言甸人读祷小祝设熬置铭右殡布幕卫也縿幕鲁也孺子䵍之丧哀公欲设拨问于有若有若曰其可也君之三臣犹设之颜栁曰天子龙輴而椁帱诸侯輴而设帱为榆沈故设拨三臣者废輴而设拨窃礼之不中者也而君何学焉帷殡非古也自敬姜之哭穆伯始也天子诸侯之丧斩衰者奠大夫齐衰者奠右大敛奠小宗伯辨吉凶之五服司服掌王之吉凶衣服大仆丧纪正王之服位诏法仪内司服凡祭祀宾客共后之衣服及九嫔世妇凡命妇共其衣服共丧衰亦如之追师掌王后之首服为九嫔及外内命妇之首服以待祭祀宾客丧纪共弁绖亦如之内宰凡丧事佐后使治外内命妇正其服位诸子大丧正羣子之服位肆师禁外内命男女之衰不中法者且授之杖天子崩三日祝先服五日官长服七日国中男女服三月天下服君之丧三日子夫人杖五日既殡授大夫世妇杖大夫之丧三日之朝既殡主人主妇室老皆杖士之丧二日而殡三日之朝主人杖妇人皆杖子皆杖不以即位公之丧诸达官之长杖右成服君于大夫世妇大敛焉为之赐则小敛焉于外命妇既加盖而君至于士既殡而徃为之赐大敛焉夫人于世妇大敛焉为之赐小敛焉于诸妻为之赐大敛焉于大夫外命妇既殡而徃大夫士既殡而君徃焉使人戒之主人具殷奠之礼俟于门外见马首先入门右巫止于门外祝代之先君释菜于门内祝先升自阼阶负墉南面君即位于阼小臣二人执戈立于前二人立于后摈者进主人拜稽颡若称言视祝而踊主人踊大夫则奠可也士则出俟于门外命之反奠乃反奠卒奠主人先俟于门外君退主人送于门外拜稽颡君于大夫疾三问之在殡三徃焉士疾一问之在殡一徃焉君弔则复殡服夫人弔于大夫士主人出迎于门外见马首先入门右夫人入升堂即位主妇降自西阶拜稽颡于下夫人视世子而踊奠如君至之礼夫人退主妇送于门内拜稽颡主人送于大门之外不拜大夫君不迎于门外入即位于堂下主人北面衆主人南面妇人即位于房中若有君命命夫命妇之命四邻宾客其君后主人而拜君弔见尸柩而后踊大夫士若君不戒而徃不具殷奠君退必奠右殡后受弔天府凡国之玉镇大宝器藏焉若有大祭大丧则出而陈之既事藏之典路若有大祭祀则出路赞驾説大丧亦如之右陈宝器乙丑王崩丁夘命作册度越七日癸酉伯相命士须材狄设黼扆缀衣牖间南向敷重篾席黼纯华玉仍几西序东向敷重底席缀纯文贝仍几东序西向敷重丰席画纯彫玉仍几西夹南向敷重笋席𤣥纷纯漆仍几越玉五重陈宝赤刀大训𢎞璧琬琰大玉夷玉天球河图在东序𦙍之舞衣大贝鼖鼔在西房兑之戈和之弓垂之竹矢在东房大辂在宾阶面缀辂在阼阶面先辂在左塾之前次辂在右塾之前二人雀弁执惠立于毕门之内四人綦弁执戈上刃夹两阶戺一人冕执刘立于东堂一人冕执钺立于西堂一人冕执戣立于东垂一人冕执瞿立于西垂一人冕执锐立于侧阶王麻冕黼裳由宾阶隮卿士邦君麻冕蚁裳入即位太保太史太宗皆麻冕彤裳太保承介圭上宗奉同瑁由阼阶隮太史秉书由宾阶隮御王册命曰皇后凭玉几道扬末命命汝嗣训临君周邦率循大卞燮和天下用答扬文武之光训王再拜兴答曰眇眇予末小子其能而乱四方以敬忌天威乃受同瑁王三宿三祭三咤上宗曰飨太保受同降盥以异同秉璋以酢授宗人同拜王答拜太保受同祭哜宅受宗人同拜王答拜太保降收诸侯出庙门俟王出在应门之内太保率西方诸侯入应门左毕公率东方诸侯入应门右皆布乘黄朱宾称奉圭兼币曰一二臣卫敢执壤奠皆再拜稽首王义嗣德答拜太保暨芮伯咸进相揖皆再拜稽首曰敢敬告天子皇天改大邦殷之命惟周文武诞受羑若克恤西土惟新陟王毕协赏罚戡定厥功用敷遗后人休今王敬之哉张皇六师无壊我髙祖寡命王若曰庶邦侯甸男卫惟予一人钊报诰昔君文武丕平富不务咎厎至齐信用昭明于天下则亦有熊罴之士不二心之臣保乂王家用端命于上帝皇天用训厥道付畀四方乃命建侯树屏在我后之人今予一二伯父尚胥暨顾绥尔先公之臣服于先王虽尔身在外乃心罔不在王室用奉恤厥若无遗鞠子羞羣公既皆听命相揖趋出王释冕反丧服惟元祀十有二月乙丑伊尹祠于先王奉嗣王祗见厥祖侯甸羣后咸在百官总已以听冢宰毛伯来求金何以不称使当丧未君也踰年矣何以谓之未君即位矣而未称王也未称王何以知其即位以诸侯之踰年即位亦知天子之踰年即位也以天子三年然后称王亦知诸侯于其封内三年称子也踰年称公矣则曷为于其封内三年称子縁民臣之心不可一日无君缘终始之义一年不二君不可旷年无君縁孝子之心则三年不忍当也文公元年春王正月公即位定公元年夏六月癸亥公之丧至自干侯戊辰公即位癸亥公之丧至自干侯则曷为以戊辰之日然后即位正棺于两楹之间然后即位正君乎国然后即位也沈子曰正棺乎两楹之间然后即位也内之大事日即位君之大事也其不日何也以年决者不以日决也此则其日何也踰年即位厉也于厉之中又有义焉未殡虽有天子之命犹不敢况临诸臣乎周人有丧鲁人有丧周人弔鲁人不弔周人曰固吾臣也使人可也鲁人曰吾君也亲之者也使大夫则不可也君至尊也去父之殡而徃弔犹不敢况未殡而临诸臣乎月正元日舜格于文祖惟三祀十有二月朔伊尹以冕服奉嗣王归于亳居倚庐不涂君为庐宫之大夫士䄠之射人大丧比其庐不敬者苛罚之右居庐髙宗居庐三年不言此之谓梁闇滕定公薨世子五月居庐未有命戒外宗大丧则叙外内朝莫哭者世妇大丧比外内命妇之朝莫哭不敬者而苛罚之朝夕哭不帷士备入而后朝夕踊右朝夕哭大祝彻奠右彻大敛奠司服大丧共其奠衣服右朝夕奠笾人丧事共其荐笾羞笾天子诸侯之丧斩衰者奠大夫齐衰者奠外饔凡小丧纪陈其鼎俎而实之右朔月月半殷奠小宗伯及执事眂葬献器遂哭之卜葬兆甫竁亦如之冢人掌公墓之地辨其兆域而为之图先王之葬居中以昭穆为左右凡诸侯居左右以前卿大夫士居后各以其族凡死于兵者不入兆域凡有功者居前以爵等为丘封之度与其树数大丧既有日请度甫竁遂为之尸及竁以度为丘隧凡诸侯及诸臣葬于墓者授之兆葬于北方北首龟人若有祭事则奉龟以徃丧亦如之大卜凡丧事命龟大夫卜宅与葬日有司麻衣布衰布带因丧屦缁布冠不蕤占者皮弁如筮则史练冠长衣以筮占者朝服大夫之丧大宗人相小宗人命龟卜人作龟右卜宅周公在丰将没欲葬成周公薨成王葬于毕大公封于营丘比及五世皆反葬于周成子髙寝疾庆遗入请曰子之病革矣如至乎大病则如之何子髙曰吾闻之也生有益于人死不害于人吾纵生无益于人吾可以死害于人乎哉我死则择不食之地而葬我焉公叔文子升于瑕丘蘧伯玉从文子曰乐哉斯丘也死则我欲葬焉蘧伯玉曰吾子乐之则瑗请前虞人致百祀之木可以为棺椁者斩之不至者废其祀刎其人柏椁以端长六尺君松椁大夫柏椁士杂木椁棺椁之间君容柷大夫容壶士容甒君里椁虞筐大夫不里椁士不虞筐右井椁顾命越七日癸酉伯相命士须材宋元公卒用蜃灰椁有四阿君子谓华元乐举于是乎不臣晋魏舒合诸侯之大夫于狄泉将以城成周魏献子属役于韩简子及原寿过而田于大陆焚焉还卒于寗范献子去其柏椁以其未复命而田也昔者夫子居于宋见桓司马自为石椁三年而不成夫子曰若是其靡也死不如速朽之愈也小宗伯王崩及执事眂葬献器遂哭之右献明器天子崩七月而葬诸侯五月而葬大夫三月而葬士三月而葬是月也卒哭大夫三月而葬五月而卒哭诸侯五月而葬七月而卒哭右卜葬日癸未葬宋缪公葬者曷为或日或不日不及时而日渇葬也不及时而不日慢葬也过时而日隐之也过时而不日谓之不能葬也当时而不日正也当时而日危不得葬也宣公八年葬敬嬴礼卜葬先逺日辟不懐也礼书纲目卷二十六礼书纲目卷二十七钦定四库全书礼书纲目卷二十七婺源江永撰丧大记下凶礼十补世妇掌丧纪之事帅女宫而濯摡为齍盛内竖若有丧纪之事则为内人跸右陈朝祖奠丧祝及辟令启小丧亦如之右启阍人丧纪之事设门燎跸宫门庙门士师诸侯为宾则帅其属而跸于王宫大丧亦如之内竖王后之丧迁于宫中则前跸大司冦前王大丧亦如之小司冦大宾客前王而辟后世子之丧亦如之闾胥凡丧纪之数聚衆庶大司徒大丧帅六乡之衆庶属其六引而治其政令遂人大丧帅六遂之役而致之及葬帅而属六綍及窆陈役小司徒大丧帅邦役治其政教乡师大丧用役则帅其民而至遂治之丧祝及朝御匶小丧亦如之升正柩诸侯执綍五百人四綍皆衔枚司马执铎左八人右八人匠人执羽葆御柩大夫之丧其升正柩也执引三百人执铎者左右各四人御柩以茅丧祝乃奠小丧亦如之天府凡吉凶之事祖庙之中沃盥执烛遂师大丧共蜃车之役稍人大丧帅蜃车与其役以至掌其政令以聼于司徒巾车小丧共匶路祥车旷左圉人凡丧纪牵马而入陈廞马亦如之士丧有与天子同者三其终夜燎其乗人専道而行右朝祖奠荐车马叔孙豹卒杜洩将以路葬且尽卿礼季孙使杜洩舍路不可曰夫子受命于朝而聘于王王思旧勲而赐之路复命而致之君君不敢逆王命而复赐之使三官书之吾子为司徒实书名夫子为司马与工正书服孟孙为司空以书勲今死而弗以是弃君命也书在公府而弗以是废三官也若命服生弗敢服死又不以将焉用之遂使以葬郑公孙虿卒赴于晋晋侯善于伐秦也六月晋侯请于王王追赐之大路使以行礼也丧礼及祖饰棺乃载小丧亦如之右载缝人丧缝棺饰焉衣翣柳之材饰棺君龙帷三池振容黼荒火三列黻三列素锦褚加伪荒纁纽六齐五采五贝黼翣二黻翣二画翣二皆戴圭鱼跃拂池君纁戴六纁披六大夫画帷二池不振容画荒火三列黻三列素锦褚纁纽二𤣥纽二齐三采三贝黻翣二画翣二皆戴绥鱼跃拂池大夫戴前纁后𤣥披亦如之士布帷布荒一池揄绞纁纽二缁纽二齐三采一贝画翣二皆戴绥士戴前纁后缁二披用纁大夫不揄绞属于池下天子七月而葬五重八翣诸侯五月而葬三重六翣大夫三月而葬再重四翣有虞氏之绥夏后氏之绸练殷之崇牙周之璧翣巾车小丧共匶路与其饰丧祝凡卿大夫之丧掌事而饰棺焉右饰棺孔子之丧公西赤为志焉饰棺墙置翣设披周也设崇殷也绸练设旐夏也司服大丧共其廞衣服司常大丧建廞车之旌及葬亦如之车仆大丧廞革车巾车大丧饰遣车遂廞之行之司裘大丧廞裘饰皮车校人大丧饰遣车之马及葬埋之圉人凡丧纪廞马遣车视牢具君之适长殇车三乗公之庻长殇车一乗大夫之适长殇车一乗天子五重诸侯三重大夫再重泽虞丧纪共其苇蒲之事掌荼掌以时聚荼以共丧事司兵大丧廞五兵司弓矢大丧共明弓矢司干大丧廞舞器乐司凡丧陈乐器则帅乐官大司乐大丧涖廞乐器眡了大丧廞乐器笙师大丧廞其乐器镈师大丧廞其乐器籥师大丧廞其乐器典庸器大丧廞笋虡右陈明器曽子曰晏子可谓知礼也已恭敬之有焉有若曰晏子一狐裘三十年遣车一乗及墓而反国君七个遣车七乗大夫五个遣车五乗晏子焉知礼曽子曰国无道君子耻盈礼焉国奢则示之以俭国俭则示之以礼宋襄公𦵏其夫人醯醢百瓮曽子曰既曰明器矣而又实之丧祝及祖饰棺遂御小丧亦如之右祖奠大师大丧帅瞽而廞作匶谥瞽蒙讽诵诗世奠系鼓琴瑟小师大丧与廞大祝作六辞以通上下亲疏逺近六曰诔大史大丧遣之日读诔凡丧事考焉小丧赐谥小史大丧佐大史卿大夫之丧赐谥读诔惟周公旦太公望开嗣王业建功于牧野及终将葬乃制谥遂叙谥法谥者行之迹号者功之表车服者位之章也是以大行受大名细行受细名行出于己名生于人民无能名曰神一徳不懈曰简靖民则法曰皇平易不訾曰简德象天地曰帝尊贤贵义曰恭仁义所往曰王敬事供上曰恭立志及衆曰公尊贤敬让曰恭执应八方曰侯既过能改曰恭赏庆刑威曰君执事坚固曰恭从之成羣曰君爱民悌长曰恭扬善赋简曰圣执礼御宾曰恭敬祀享礼曰圣芘亲之阙曰恭照临四方曰明尊贤让善曰恭譛愬不行曰明威仪悉备曰钦经纬天地曰文大虑慈民曰定道德博闻曰文纯行不差曰定勤学好问曰文安民大虑曰定慈恵爱民曰文安民法古曰定愍民恵礼曰文辟土有德曰襄赐民爵位曰文甲胄有劳曰襄绥柔士民曰德小心畏忌曰僖谏争不威曰德有伐而还曰釐刚强直理曰武质渊受谏曰僖威强敌徳曰武温柔贤善曰懿克定祸乱曰武心能制义曰度刑民克服曰成聪明睿哲曰献夸志多穷曰武智质有圣曰献安民立政曰成五宗安之曰孝渊源流通曰康慈恵爱亲曰孝温年好乐曰康协时肇享曰孝秉德不回曰孝安乐抚民曰康令民安乐曰康执心克荘曰齐布徳执义曰穆轻輶供就曰齐中情见貌曰穆甄心动惧曰顷容仪恭美曰昭敏以敬慎曰顷昭徳有劳曰昭柔徳考衆曰静圣善周闻曰宣恭己鲜言曰靖治而无青曰平寛乐令终曰靖执事有制曰平威徳刚武曰圉布纲治纪曰平弥年夀考曰胡由义而济曰景保民耆艾曰胡耆意大虑曰景彊毅果敢曰刚布义行刚曰景追补前过曰刚清白守节曰贞勐以刚果曰威大虑克就曰贞不隠无屏曰贞彊毅执正曰威辟土服逺曰桓治典不杀曰祈克敬勤民曰桓大虑行节曰孝辟土兼国曰桓治民克尽曰使能思辩衆曰元好和不争曰安行义说民曰元道徳纯一曰思始建国都曰元大省兆民曰思主义行徳曰元外内思索曰思圣善周闻曰宣追悔前过曰思兵革亟作曰壮行见中外曰悫睿圉克服曰壮状古述今曰誉胜敌克乱曰壮昭功宁民曰商死于原野曰壮克杀秉正曰夷屡征杀伐曰壮安民好静曰夷武而不遂曰壮执义扬善曰怀柔质慈民曰恵慈仁短折曰怀爱民好与曰恵述义不克曰丁夙夜敬戒曰敬述事不弟曰丁夙兴恭事曰敬有功安民曰烈象方益平曰敬秉徳尊业曰烈令善典法曰敬刚克为伐曰翼刚徳克就曰肃思虑深逺曰翼执心决㫁曰肃外内贞复曰白不生其国曰声不勤成名曰灵未家短折曰伤死而志成曰灵爱民好治曰戴死见神能曰灵典礼不倦曰戴乱治不损曰灵短折不成曰殇好祭鬼交曰灵隠拂不成曰隠极知鬼事曰灵不显尸国曰隠见美坚长曰隠杀戮无辜曰厉官人应实曰知愎很遂过曰刺肆行劳祀曰悼不思忘爱曰刺年中蚤夭曰悼早孤短折曰哀凶年无谷曰糠好变动民曰躁外内从乱曰荒不悔前过曰戾好乐怠政曰荒怙威肆行曰丑在国遭忧曰愍雍遏不通曰幽在国逢难曰愍早孤销位曰幽祸乱方作曰愍动祭乱常曰幽使民悲伤曰愍柔质受谏曰慧贞心大度曰匡名实不爽曰质德正应和曰莫温良好乐曰良施勤无私曰恵慈和徧服曰顺思虑果敢曰䟆博闻多能曰宪啬于施与曰爱满志多穷曰惑危身奉上曰忠思虑不爽曰原克威捷行曰魏好内逺礼曰炀克威顺礼曰魏好内怠政曰炀怠政外交曰携去礼逺衆曰炀教诲不倦曰长疏逺继位曰逺肇敏行成曰直彰义揜过曰坚内外宾服曰正华言无实曰夸好廉自克曰节逆天虐民曰炕好更改旧曰易名与实爽曰缪爱民在刑曰克择善而从曰比除害去虐曰汤乱而不损为灵隠哀之方也景武之方也施徳为文除恶为武辟地为襄服逺为桓刚克为发柔克为懿履正为庄有过为僖施而不私为宣乡恵无内德为献由义而济为景失志无辅则以其明余皆象也贱不诔贵幼不诔长礼也唯天子称天以诔之诸侯相诔非礼也幼名冠字五十以伯仲死谥周道也古者五十而后爵死而谥今也古者生无爵死无谥诸侯言谥曰类右谥诔庄公元年王使荣叔来钖桓公命卫侯恶卒告丧于周且请命王使成简公如卫弔且追命襄公曰叔父陟恪在我先王之左右以佐事上帝余敢㤀髙圉亚圉楚子疾告大夫曰不谷不徳少主社稷生十年而丧先君未及习师保之教训而应受多福是以不德而亡师于鄢以辱社稷为大夫忧其𢎞多矣若以大夫之灵获保首领以没于地唯是春秋窀穸之事所以从先君于祢庙者请为灵若厉大夫择焉莫对及五命乃许秋卒子囊谋谥大夫曰君有命矣子囊曰君命以共若之何毁之赫赫楚国而君临之抚有蛮夷奄征南海以属诸夏而知其过可不谓恭乎请谥之共大夫从之闵马甫曰周共王能庇昭穆之阙而为恭楚恭王能知其过而为恭公叔文子卒其子戍请谥于君曰日月有时将葬矣请所以易其名者君曰昔者卫国凶饥夫子为粥与国之饿者是不亦恵乎昔者卫国有难夫子以其死卫寡人不亦贞乎夫子听卫国之政脩其班制以与四邻交卫国之社稷不辱不亦文乎故谓夫子贞恵文子鲁哀公诔孔丘曰天不遗耆老莫相予位焉呜唿哀哉尼父孔丘卒公诔之曰旻天不弔不慭遗一老俾屏余一人以在位㷀㷀余在疚呜唿哀哉尼父无自律子贡曰夫子之言曰礼失则昏名失则愆失志为昏失所为愆生不能用死而诔之非礼也称一人非名也君两失之鲁庄公及宋人战于乗丘县贲父御卜国为右马惊败绩公队佐车授绥公曰末之卜也县贲父曰他日不败绩而今败绩是无勇也遂死之圉人浴马有流矢在白肉公曰非其罪也遂诔之士之有诔自此始也大司马丧祭奉诏马牲小司马小丧纪掌其事如大司马之法司尊彛大丧存奠彛郁人大丧及葬共其祼器遂貍之小祝大丧及葬设道赍之奠分祷五祀右大遣奠量人掌丧祭奠竁之俎实大夫之丧既荐马荐马者哭踊出乃包奠而读书右包奠读赗遂师大丧帅其属以幄帟先道野役乡士大丧纪各掌其乡之禁令帅其属夹道而跸方相氏大丧先匶丧祝及葬御匶出宫乃代小丧亦如之乡师及葬执纛以与匠师御匶而治役司士作六军之士执披丧祝掌大丧劝防之事小丧亦如之大史大丧执法以涖劝防巾车大丧及葬执盖从车持旌御仆大丧持翣女御后之丧持翣冡人大丧及葬言鸾车象人虎贲氏及葬从遣车而哭内竖王后之丧及葬执䙝器以从遣车君葬用輴四綍二碑御棺用羽葆大夫葬用輴二綍二碑御棺用茅士葬用国车二綍无碑比出宫用功布乡士三公若有邦事则为之前驱而辟其丧亦如之遂士六卿有邦事则为之前驱而辟其丧亦如之县士大夫有邦事则为之前驱而辟其丧亦如之士丧有与天子同者三其终夜燎及乗人専道而行右柩行郑简公卒将为葬除及游氏之庙将毁焉子大叔使其除徒执用以立而无庸毁曰子产过女而问何故不毁乃曰不忍庙也诺将毁矣既如是子产乃使辟之司墓之室有当道者毁之则朝而塴弗毁则日中而塴子太叔请毁之曰无若诸侯之宾何子产曰诸侯之宾能来㑹吾丧岂惮日中无损于宾而民不害何故不为遂弗毁日中而葬君子谓子产于是乎知礼礼无毁人以自成也葬敬嬴旱无麻始用葛茀叔孙豹卒公使杜洩葬叔孙叔仲子谓季孙曰带受命于子叔孙曰葬鲜者自西门季孙命杜洩杜洩曰卿丧自朝鲁礼也吾子为国政未改礼而又迁之羣臣惧死不敢自也既葬而行季子臯葬其妻犯人之禾申祥以告曰请庚之子臯曰孟氏不以是罪予朋友不以是弃予以吾为邑长于斯也买道而葬后难继也吴伐齐将战公孙夏命其徒歌虞殡巾车大丧及墓嘑启关陈车方相氏大丧及墓入圹以戈击四隅敺方良丧祝及圹说载除饰小丧亦如之掌蜃掌敛互物蜃物以共闉圹之蜃稻人丧纪共其苇事泽虞丧纪共其苇蒲之事右至圹冡人共丧之窆器凡封用綍去碑负引君封以衡大夫士以咸君命毋譁以鼓封大夫命毋哭士哭者相止也鼓人大丧诏大仆鼓大仆大丧始崩戒鼓窆亦如之遂师大丧及窆抱磨共丘笼及蜃车之役乡师及窆执斧以涖匠师冡人及窆执斧以涖遂入蔵凶器正墓位跸墓域守墓禁司常建廞车之旌及葬亦如之乐师凡丧陈乐器则帅乐官及序哭亦如之大司乐涖廞乐器及葬藏乐器亦如之笙师廞其乐器及葬奉而藏之镈师廞其乐器奉而藏之籥师廞其乐器奉而藏之司干廞舞器及葬奉而藏之校人饰遣车之马及葬埋之典瑞大丧共赠玉大宰大丧賛赠玉小宗伯成葬而祭墓为位冢人凡祭墓为尸凡诸侯及诸臣葬于墓者为之跸均其禁大夫废其事终身不仕死以士礼葬之右窆晋文公既定襄王于郏王劳之以地辞请隧焉王弗许曰昔我先王之有天下也亦惟是死生之服物采章以临长百姓而轻重布之王何异之有若不然叔父有地而隧焉余安能知之文公遂不敢请受地而还宣公八年冬十月己丑葬我小君敬嬴雨不克葬礼也礼卜葬先逺日辟不怀也葬既有日不为雨止礼也雨不克葬丧不以制也定公十有五年秋九月丁巳葬我君定公雨不克襄事礼也葬既有日不为雨止礼也雨不克葬丧不以制也戊午日下稷乃克葬乃急辞也不足乎日之辞也昭公之丧至自干侯季孙使役如阚公氏将沟焉荣驾鹅曰生不能事死又离之以自旌也乃止葬昭公于墓道南孔子之为司冦也沟而合诸墓许穆公卒于师葬之以侯礼也宋文公卒始厚葬用蜃炭益车马始用殉重器备椁有四阿棺用翰桧君子谓华元乐举于是乎不臣臣治烦去惑者也是以伏死而争今二子者君生则纵其惑死又益其侈是弃君扵恶也何臣之为臧僖伯卒公曰叔父有憾于寡人寡人弗敢忘葬之加一等季康子之母死公输若方小敛般请以机封将从之公肩假曰不可夫鲁有初公室视丰碑三家视桓楹般尔以人之毋尝巧则岂不得以其毋以尝巧者乎则病者乎噫弗果从陈干昔寝疾属其兄弟而命其子尊己曰如我死必大为我棺使吾二婢子夹我陈干昔死其子曰以殉葬非礼也况又同棺乎弗果杀陈子车死于卫其妻与其家大夫谋以殉葬定而后陈子亢至以告曰夫子疾莫养于下请以殉葬子亢曰以殉葬非礼也虽然则彼疾当养者孰若妻与宰得已则吾欲已不得已则吾欲以二子者之为之也于是弗果用秦伯任好卒以子车氏之三子奄息仲行鍼虎为殉皆秦之良也国人哀之为之赋黄鸟君子曰秦穆公之不为盟主也宜哉死而弃民先王违世犹诒之法而况夺之善人乎君子是以知秦之不复东征也周反哭而弔右反哭君氏卒不反哭于寝士三虞大夫五诸侯七小宗伯王崩既葬诏相丧祭之礼职丧掌诸侯之丧及卿大夫士凡有爵者之丧凡其丧祭诏其号治其礼凡公有司之所共职丧令之趣其事司巫祭祀则共蒩馆甸师祭祀共萧茅乡师大祭祀共茅蒩庖人共丧纪之庻羞上大夫之虞也少牢卒哭成事祔皆大牢下大夫之虞也犆牲卒哭成事祔皆少牢丧祝掌丧祭祝号右虞祭曽子问曰小功可以与于祭乎孔子曰何必小功耳自斩衰以下与祭礼也曽子曰不以轻丧而重祭乎孔子曰天子诸侯之丧祭也不斩衰者不与祭大夫齐衰者与祭士祭不足则取于兄弟大功以下者措之庙立之主曰帝右作主殷主缀重焉周主重彻焉文公元年夏四月丁巳葬僖公缓作主非礼也凡君薨卒哭而祔祔而作主特祀于主烝尝禘于庙二年二月丁丑作僖公主书不时也作僖公主者何为僖公作主也主者曷用虞主用桑练主用栗用栗者藏主也作僖公主何以书讥何讥尔不时也其不时奈何欲乆丧而后不能也立主丧主于虞吉主于练作僖公主讥其后也作主坏庙有时日于练焉坏庙坏庙之道易檐可也改涂可也礼书纲目卷二十七礼书纲目卷二十八钦定四库全书礼书纲目卷二十八婺源江永撰卒哭祔练祥禫记补死三日而殡三月而葬遂卒哭士三月而葬是月也卒哭大夫三月而葬五月而卒哭诸侯五月而葬七月而卒哭卒哭他用刚日将旦而祔则荐是日也以吉祭易丧祭妇之丧卒哭夫若子主之祭成丧者必有尸男男尸女女尸用嗣尸庖人共丧纪之庶羞囿人兽人共兽腊人共干肉鱼人共鱻薧醢人共豆笾人共笾自天子达扵庶人祭従生者子为士祭以士子为大夫葬以大夫上大夫之虞也少牢卒哭成事附皆大牢下大夫之虞也犆牲卒哭成事附皆少牢祭称孝子孝孙丧称哀子哀孙卒哭曰成事曰哀荐成事卒辞曰哀子某来日某隮附尔于皇祖某甫尚飨女子曰皇祖妣某氏妇曰孙妇于皇祖姑某氏其他辞一也飨辞曰哀子某圭为而哀荐之飨献毕未彻乃饯尊两甒于庙门外之右少南水尊在酒西勺北枋洗在尊东南水在洗东篚在西馔笾豆脯四脡有干肉折俎二尹缩祭半尹在西塾尸出执几从席从尸出门右南面席设于尊西北东面几在南宾出复位主人出即位于门东少南妇人出即位于主人之北皆西面哭不止尸即席坐唯主人不哭洗废爵酌献尸尸拜受主人拜送哭复位荐脯醢设俎于荐东朐在南尸在执爵取脯擩醢祭之佐食授哜尸受振祭哜反之祭酒卒爵奠于南方主人及兄弟踊妇人亦如之主妇洗足爵亚献如主人仪无从踊如初宾长洗繶爵三献如亚献踊如初佐食取俎实于篚尸谡从者奉篚哭从之祝前哭者皆从及大门内踊如初尸出门哭者止宾出主人送拜稽颡主妇亦拜宾丈夫说绖带于庙门外入彻主人不与妇人说首绖不说带无尸则不饯犹出几席设如初拾踊三哭止告事毕宾出脯曰尹祭父母之丧既虞卒哭疏食水饮不食菜果柱楣翦屏笇翦不纳天子崩国君薨则祝取羣庙之主而蔵诸祖庙礼也卒哭成事而后主各反其庙卒哭而讳生事毕而鬼事始已既卒哭宰夫执木铎以命于宫曰舍故而讳新自寝门至于库门卒哭而讳王父母兄弟世父叔父姑姊妹子与父同讳母之讳宫中讳妻之讳不举诸其侧与从祖昆弟同名则讳卒哭乃讳礼不讳嫌名二名不偏讳逮事父母则讳王父母不逮事父母则不讳王父母君所无私讳大夫之所有公讳诗书不讳临文不讳庙中不讳夫人之讳虽质君之前臣不讳也妇讳不出门大功小功不讳大夫士诸父兄弟之丧既卒哭而归公之丧大夫俟练士卒哭而归小功既卒哭可以冠取妻下殇之小功则不可丧者不遗人人遗之虽酒肉受也从父昆弟以下既卒哭遗人可也期之丧卒哭而从政君既卒哭而服王事大夫士既卒哭弁绖带金革之事无辟也右卒哭申繻曰周人以讳事神名终将讳之子夏曰三年之丧卒哭金革之事无辟者礼与孔子曰昔者鲁公伯禽有为为之也明日以其班祔明日祔于祖父其变而之吉祭也比至于祔必扵是日也接小宗伯既葬诏相丧祭之礼大祝付练详掌国事凡主兄弟之丧虽疏亦虞之妇之丧祔则舅主之主妾之丧则自祔至于练祥皆使其子主之其殡祭不于正室姑姊妹其夫死而夫党无兄弟使夫之族人主丧妻之党虽亲弗主夫若无族矣则前后家东西家无有则里尹主之或曰主之而附于夫之党沐浴栉搔翦凡丧小功以上非虞祔练祥无沐浴祔杖不升于堂卒哭而祔祔而作主特祀于主用専肤为折俎取诸脰膉其他如馈食外饔凡小丧纪陈其鼎俎而实之上大夫祔大牢下大夫祔少牢大夫附于士士不附于大夫附于大夫之昆弟无昆弟则从其昭穆虽王父母在亦然妇附于其夫之所附之妃则亦从其昭穆之妃妾附于妾祖姑无妾祖姑则亦从其昭穆之妾男子附于王父则配女子附于王母则不配公子附于公子士大夫不敢祔于诸侯祔于诸祖父之为士大夫者其妻祔于诸祖姑妾祔于妾祖姑亡则中一以上而祔祔必以其昭穆诸侯不得祔于天子天子诸侯大夫可以祔于士妇祔于祖姑祖姑有三人则祔于亲者其妻为大夫而卒而后其夫不为大夫而祔于其妻则不易牲妻卒而后夫为大夫而祔于其妻则以大夫牲士祔于大夫则易牲妾无妾祖姑者易牲而祔于女君可也王父死未练祥而孙又死犹是祔于王父也庶子不祭殇与无后者殇与无后者从祖祔食女未庙见而死不迁于祖不祔于皇姑有父母之丧尚功衰而附昆弟之殇则练冠附于殇称阳童某甫不名神也曰孝子某孝显相夙兴夜处小心畏忌不惰其身不宁用尹祭嘉荐普淖普荐溲酒适尔皇祖某甫以隮祔尔孙某甫尚飨父母之丧偕先葬者不虞祔待后事祔练曰告朋友虞祔而已朋友虞祔而退右祔殷练而祔周卒哭而附孔子善殷君氏卒不祔于姑姒氏卒不称夫人不赴且不祔也朞而小祥期而练十三月而练期之丧十一月而练十三月而祥十五月而禫凡卜筮日丧事先逺日练筮日筮尸视濯皆要绖杖绳屦有司告具而后去杖筮日筮尸有司告事毕而后杖拜送宾大祝练掌国事大功者主人之丧有三年则必为之再祭主妾之丧则练使其子主之五庙之孙祖庙未毁虽为庶人练则告凡丧小功以上非练无沐浴练而慨然练主用栗吉主于练作主坏庙有时日于练焉坏庙坏庙之道易檐可也改涂可也曰荐此常事自诸侯达诸士小祥之祭主人之酢也哜之衆宾兄弟则皆啐之大祥主人啐之衆宾兄弟皆饮之可也大夫士父母之丧既练而归朔月忌日则归哭于宗室妇人丧父母既练而归公之丧大夫俟练士卒哭而归既练舍外寝始食菜果饭素食哭无时既练居垩室不与人居君谋国政大夫士谋家事期而小祥居垩室寝有席三年之丧练不羣立不旅行三年之丧虽功衰不弔如三年之丧则既顈其练祥皆行父母之丧将祭而昆弟死既殡而祭如同宫则虽臣妾葬而后祭祭主人之升降散等执事亦散等虽虞祔亦然君之丧服除而后殷祭礼也三年而后葬者必再祭其祭之间不同时而除丧祔练曰告右练曽子问曰祭如之何则不行旅酬之事矣孔子曰闻之小祥者主人练祭而不旅奠酬于宾宾弗举礼也昔者鲁昭公练而举酬行旅非礼也孝公大祥奠酬弗举亦非礼也又朞而大祥父母之丧三年而祥三年之丧二十五月而毕期之丧十三月而祥大祝祥掌国事五庙之孙祖庙未毁虽为庶人祥必告主妾之丧则自祔至于祥皆使其子主之曰荐此祥事自诸侯达诸士大夫主人啐之衆宾兄弟皆饮之可也如三年之丧则既顈其练祥皆行祥而廓然既祥黝垩又期而大祥有醯醤居复寝素缟麻衣祥而外无哭者禫而内无哭者乐作矣故也祥之日鼔素瑟丧复常读乐章三年之丧祥而从政曽子曰废丧服可以与于馈奠之事乎孔子曰说衰与奠非礼也以摈相可也右大祥孝公大祥奠酬弗举亦非礼也孔子既祥五日弹琴而不成声十日而成笙歌子夏既除丧而见予之琴和之而不和弹之而不成声作而曰哀未㤀也先王制礼而弗敢过也子张既除丧而见予之琴和之而和弹之而成声作而曰先王制礼不敢不至焉鲁人有朝祥而莫歌者子路笑之夫子曰由尔责于人终无己夫三年之丧亦已久矣夫子路出夫子曰又多乎哉踰月则其善也颜渊之丧馈祥肉孔子出受之入弹琴而后食之中月而禫为父母妻长子禫庶子在父之室则为其母不禫宗子母在为妻禫期之丧十五月而禫月中而禫禫而饮醴酒始饮酒者先饮醴酒始食肉者先食干肉禫而牀禫而从御吉祭而复寝禫而内无哭者乐作矣故也是月禫徙月乐右禫孟献子禫县而不乐比御而不入夫子曰献子加于人一等矣是月也吉祭犹未配吉祭而复寝右吉祭僖公八年秋七月禘于大庙用致夫人禘而致哀姜焉非礼也凡夫人不薨于寝不殡于庙不赴于同不祔于姑则弗致也闵公二年夏五月乙酉吉禘于庄公速也其言吉何言吉者未可以吉也曷为未可以吉未三年也三年矣曷为谓之未三年三年之丧实以二十五月其言于庄公何未可以称宫庙也曷为未可以称宫庙在三年之中矣吉禘于庄公何以书讥何讥尔讥始不三年也吉禘者不吉者也丧事未毕而举吉祭故非之也襄公十五年冬十一月晋悼公卒十六年冬穆叔如晋聘且言齐故晋人曰以寡君之未禘祀不然不敢忘小史若有事则诏王之忌讳大夫士父母之丧既练而归忌日则归哭于宗室君子有终身之丧忌日之谓也忌日不用忌日不乐右忌日文王之祭也事死者如事生思死者如不欲生忌日必哀称讳如见亲礼书纲目卷二十八礼书纲目卷二十九钦定四库全书礼书纲目卷二十九婺源江永撰丧通礼凶礼十二补凡丧父在父为主父没兄弟同居各主其丧亲同长者主之不同亲者主之君所主夫人妻大子适妇诸侯弔于异国之臣则其君为主士之子为大夫则其父母弗能主也使其子主之无子则为之置后妇之丧虞卒哭其夫若子主之祔则舅主之主妾之丧则自祔至于练祥皆使其子主之其殡祭不于正室大功者主人之丧有三年者则必为之再祭朋友虞祔而已凡主兄弟之丧虽疏亦虞之男主必使同姓妇主必使异姓其无女主则男主拜女宾于寝门内其无男主则女主拜男宾于阼阶下子幼则以衰抱之人为之拜为后者不在则有爵者辞无爵者人为之拜在竟内则俟之在竟外则殡葬可也丧有无后无无主姑姊妹其夫死而夫党无兄弟使夫之族人主丧妻之党虽亲弗主夫若无族人则前后家东西家无有则里尹主之或曰主之而附于夫之党大夫不主士之丧士不摄大夫士摄大夫唯宗子大夫之丧庶子不受弔宗子为殇而死庶子弗为后也养有疾者不丧服遂以主其丧非养者入主人之丧则不易己之丧服右主后曽子问曰丧有二孤庙有二主礼与孔子曰天无二日土无二王尝禘郊社尊无二上未知其为礼也昔者齐桓公亟举兵作伪主以行及反藏诸祖庙庙有二主自桓公始也丧之二孤则昔者卫灵公适鲁遭季桓子之丧卫君请弔哀公辞不得命公为主客入弔康子立于门右北面公揖让升自东阶西乡客升自西阶弔公拜兴哭康子拜稽颡于位有司弗辨也今之二孤自季康子之过也公仪仲子之丧檀弓免焉仲子舍其孙而立其子檀弓曰何居我未之前闻也趋而就子服伯子于门右曰仲子舍其孙而立其子何也伯子曰仲子亦犹行古之道也昔者文王舍伯邑考而立武王微子舍其孙腯而立衍也夫仲子亦犹行古之道也子游问诸孔子孔子曰否立孙司冦恵子之丧子游为之麻衰牡麻绖文子辞曰子辱与弥牟之弟游又辱为之服敢辞子游曰礼也文子退反哭子游趋而就诸臣之位文子又辞曰子辱与弥牟之弟游又辱为之服又辱临其丧敢辞子游曰固以请文子退扶适子南面而立曰子辱与弥牟之弟游又辱为之服又辱临其丧虎也敢不复位子游趋而就客位石骀仲卒无适子有庶子六人卜所以为后者曰沐浴佩玉则兆五人者皆沐浴佩玉石祁子曰孰有执亲之丧而沐浴佩玉者乎不沐浴佩玉石祁子兆卫人以龟为有知也成公十有五年仲婴齐卒仲孙婴齐者何公孙婴齐也曷为谓之仲婴齐为兄后也为兄后则曷为谓之仲婴齐为人后者为之子也其称仲何孙以王父字为氏也婴齐孰后后归父也归父使于晋而未反何以后之叔仲恵伯傅子赤公子遂杀叔仲恵伯弑子赤而立宣公宣公死成公幼臧宣叔者相也君死不哭聚诸大夫而问焉曰昔者叔仲恵伯之事孰为之皆曰仲氏也于是遣归父之家然后哭归父使晋还至柽闻君薨家遣墠帷哭君成踊反命于介自是走之齐鲁人徐伤归父之无后也于是使婴齐后之也商祝辨乎丧礼故后主人大宗伯大丧则为上相小宗伯既丧诏相丧祭之礼世妇大丧凡王后有事于妇人则诏相大行人若有大丧则诏相诸侯之礼象胥凡国之大丧诏相国客之礼仪而正其位内小臣若有丧纪则摈诏后之礼事相九嫔之礼事正内人之礼事肆师凡卿大夫之丧相其礼右祝相有若之丧悼公弔焉子游摈由左泄柳之母死相者由左泄柳死其徒由右相由右相泄柳之徒为之也杜桥之母之丧宫中无相以为沽也孔子在卫司徒敬子卒夫子弔焉主人不哀夫子哭不尽声而退蘧伯玉请曰卫鄙俗不习丧礼烦吾子辱相焉孔子许之君天下曰天子崩曰天王崩复曰天子复矣告丧曰天王登假措之庙立之主曰帝天子未除丧曰予小子生名之死亦名之诸侯在凶服曰适子孤死曰薨复曰某甫复矣既葬见天子曰类见言谥曰类天子死曰崩诸侯曰薨大夫曰卒士曰不禄庻人曰死在牀曰尸在棺曰柩死冦曰兵生曰父曰母曰妻死曰考曰妣曰嫔寿考曰卒短折曰不禄髙曰崩厚曰崩尊曰崩天子之崩以尊也大凡生于天地之间皆曰命其万物死皆曰折人死曰鬼此五代之所不变也复与书铭自天子达于士其辞一也男子称名妇人书姓与伯仲如不知姓则书氏君存称世子君薨称子某既葬称子踰年称公君薨大子号称子待犹君也未没丧不称君示民不争也故鲁春秋记晋丧曰杀其君之子奚齐及其君卓春秋不称楚越之王丧礼君不称天大夫不称君恐民之惑也祭称孝子孝孙丧称哀子哀孙有父母之丧尚功衰而附兄弟之殇则练冠附于殇称阳童某甫不名神也祝称卜葬虞子孙曰哀夫曰乃兄弟曰某卜葬其兄弟曰伯子某既正尸子坐于东方卿大夫父兄子姓立于东方有司庶士哭于堂下北面夫人坐于西方内命妇姑姊妹子姓立于西方外命妇率外宗哭于堂上北面庶子之正于公族者其公大事则以其丧服之精麤为序虽于公族之丧亦如之以次主人丧纪以服之轻重为序不夺人亲也哭泣之位皆如其国之故谨脩其法而审行之大夫之庶子为大夫则为其父母服大夫服其位与未为大夫者齿凡妇人从其夫之爵位右名位宋桓公卒未葬而襄公㑹诸侯故曰子凡在丧王曰小童公侯曰子葬蔡平公葬大子朱失位位在卑大夫送葬者归见昭子昭子问蔡故以告昭子昭子叹曰蔡其亡乎若不亡是君也必不终诗曰不解于位民之攸塈今蔡侯始即位而适卑身将从之曽子曰小功不为位也者是委巷之礼也子思之哭嫂也为位妇人倡踊申祥之哭言思也亦然丧用三年之仂丧祭用不足曰暴有余曰浩大宰以九式均节财用三曰丧荒之式小宰以法掌祭祀朝觐㑹同宾客之戒具丧荒亦如之令百官府共其财用大府山泽之赋以待丧纪外府丧纪共其财用封人凡丧纪则饰其牛牲牛人丧事共其奠牛囿人丧纪共其生兽死兽之物兽人凡丧纪共其死兽生兽腊人丧纪共其脯腊凡干肉之事䲣人丧纪共其鱼之鱻槀醢人凡祭祀共荐羞之豆实丧纪亦如之笾人丧事共其荐笾羞笾外饔凡小丧纪陈其鼎俎而实之掌客凡礼宾客札丧杀礼凡宾客死致礼以丧用六十嵗制七十时制八十月制九十日脩唯绞紟衾冒死而后制丧具君子耻具一日二日而可为也者君子弗为也大司徒以荒政十有二聚万民八曰杀哀乡师正嵗稽其乡器比其吉凶二服族共丧器乡共吉凶礼乐之器闾师凡庶民不树者无椁不绩者不衰司市国凶荒札丧则市无征而作布泉府凡賖者丧纪无过三月鄼长以时校登其夫家比其衆寡以治其丧纪祭祀之事土均礼俗丧纪祭祀皆以其地媺恶为轻重之法而行之掌其禁令朝士若邦凶荒札丧则令邦国都家县鄙虑刑贬小行人若国札丧则令赙补之右财用武氏子来求赙丧事无求求赙非礼也毛伯来求金非礼也不书王命未葬也子思曰有其礼无其财君子弗行也有其礼有其财无其时君子弗行也孔子曰敛手足形还葬而无椁称其财斯之谓礼子柳之母死子硕请具子柳曰何以哉子硕曰请粥庶弟之母子柳曰如之何其粥人之母以葬其母也不可既葬子硕欲以赙布之余具祭器子柳曰不可吾闻之也君子不家于丧请班诸兄弟之贫者孟献子之丧司徒旅归四布夫子曰可也丧事主哀君子以丧过乎哀子曰丧与其易也宁戚曽子曰吾闻诸夫子人未有自致者也必也亲丧乎子游曰丧致乎哀而止子路曰吾闻诸夫子丧礼与其哀不足而礼有余也不若礼不足而哀有余也子曰临丧不哀吾何以观之哉始死充充如有穷既殡瞿瞿如有求而弗得既葬皇皇如有望而弗至练而慨然祥而廓然县子曰三年之丧如斩期之丧如剡子贡曰请问兄弟之丧子曰兄弟之丧则存乎书䇿矣君子不夺人之丧亦不可夺丧也居丧不言乐闻乐不乐孔子曰衰麻苴杖者志不存乎乐非耳弗闻服使然也父有服宫中子不与于乐母有服声闻焉不举乐妻有服不举乐于其侧大功将至辟琴瑟小功至不絶乐大司乐诸侯薨令去乐大臣死凡国之大忧令弛县天子哭诸侯为之不以乐食君于卿大夫比卒哭不举乐为士比殡不举乐节哀顺变也毁不灭性右哀戚孔子曰少连大连善居丧三日不怠三月不解期悲哀三年忧东夷之子也颜丁善居丧始死皇皇然如有求而弗得及殡望望然如有从而弗及既葬慨然如不及其反而息髙子臯之执亲之丧也泣血三年未尝见齿君子以为难孟献子禫县而不乐比御而不入夫子曰献子加于人一等矣孔子既祥五日弹琴而不成声十日而成笙歌卫定公卒夫人姜氏既哭而息见大子之不哀也不内酌饮叹曰是夫也将不唯卫国之败其必始于未亡人立公子裯穆叔不欲曰是人也居丧而不哀在戚而有嘉容是谓不度不度之人鲜不为患武子不听卒立之比及葬三易衰哀衽如故哀于是昭公十九年矣犹有童心君子是以知其不能终也九月葬齐归公不戚晋士之送葬者归以语史赵史赵曰不思亲祖不归也叔向曰鲁公室其卑矣君有大丧国不废蒐有三年之丧而无一日之慼国不恤丧不忌君也君无慼容不顾亲也国不忌君君不顾亲能无卑乎殆其失国卫石共子卒悼子不哀孔成子曰是谓蹷其本必不有其宗孔子之故人曰原壤其母死夫子助之沐椁原壤登木曰久矣予之不託于音也歌曰貍首之斑然执女手之卷然夫子为弗闻也者而过之从者曰子未可以己乎夫子曰丘闻之亲者毋失其为亲也故者毋失其为故也六月王大子夀卒秋八月王穆后崩晋荀跞如周葬穆后籍谈为介既葬除丧以文伯宴樽以鲁壶王曰伯氏诸侯皆有以镇抚王室晋独无有何也籍谈归以告叔向叔向曰王其不终乎王一嵗而有三年之丧二焉于是乎以丧宾宴又求彞器乐忧甚矣且非礼也三年之丧虽贵遂服礼也王虽弗遂宴乐以早亦非礼也呉公子札自卫如晋宿于戚闻钟声焉曰夫子获罪于君以在此惧犹不足而又何乐夫子之在此犹燕之巢于幕上君又在殡而可以乐乎遂去之文子闻之终身不听琴瑟知悼子卒未葬平公饮酒师旷李调侍鼓钟杜蒉自外来闻钟声曰安在曰在寝杜蒉入寝厯阶而升酌曰旷饮斯又酌曰调饮斯又酌堂上北面坐饮之降趋而出平公唿而进之曰尔饮旷何也曰子卯不乐知悼子在堂斯其为子卯也大矣旷也大师也不以诏是以饮之也尔饮调何也曰调也君之䙝臣也为一饮一食㤀君之疾是以饮之也尔饮何也曰蒉也宰夫也非刀七是共又敢与知防是以饮之也平公曰寡人亦有过焉酌而饮寡人杜蒉洗而扬觯公谓侍者曰如我死则必毋废斯爵也至于今既毕献斯扬觯谓之杜举昭公十五年二月癸酉有事于武宫籥入叔弓卒去乐卒事君在祭乐之中闻大夫之丧则去乐卒事礼也君在祭乐之中大夫有变以闻可乎大夫国体也古之人重死君命无所不通襄公三十一年公薨于楚宫立胡女敬归之子子野次于季氏秋九月癸巳卒毁也居倚庐哭昼夜无时既虞朝一哭夕一哭而已既练哭无时父母之丧哭无时使必知其反也斩衰之哭若往而不反齐衰之哭若往而反大功之丧三曲而偯小功缌麻哀容可也此哀之发于声音者也曽申问于曽子曰哭父母有常声乎曰中路婴儿失其母焉何常声之有无事不辟庙门哭皆于其次童子哭不偯不踊不杖不菲不庐祥而外无哭者禫而内无哭者国禁哭则止朝夕之奠即位自因也祭之日丧者不哭孔子恶野哭者公七踊大夫五踊妇人居间士三踊妇人皆居间士备入而后朝夕踊孔子曰伯母叔母疏衰踊不絶地姑姊妹之大功踊絶于地如知此者由文矣哉由文矣哉戚斯叹叹斯辟辟斯踊矣品节斯斯之谓礼跛者不踊右哭踊弁人有其母死而孺子泣者孔子曰哀则哀矣而难为继也夫礼为可传也为可继也故哭踊有节子蒲卒哭者唿灭子臯曰若是野哉哭者改之伯鱼之母死期而犹哭夫子闻之曰谁与哭者门人曰鲤也夫子曰嘻其甚也伯鱼闻之遂除之穆伯之丧敬姜昼哭文伯之丧昼夜哭孔子曰知礼矣文伯之丧敬姜据其牀而不哭曰昔者吾有斯子也吾以将为贤人也吾未尝以就公室今及其死也朋友诸臣未有出涕者而内人皆行哭失声斯子也必多旷于礼矣夫华周杞梁之妻善哭其夫而变国俗保氏养国子以道教六仪四曰丧纪之容斩衰貌若苴齐衰貌若枲大功貌若止小功缌麻容貌可也此哀之发于容声者也丧容累累色容颠颠视容瞿瞿梅梅言容茧茧君子衰绖则有哀色丧纪之志漻然忧以愀丧纪之容怮然慑然若不还丧纪之视下㳅垂纲丧事欲其纵纵尔吉事欲其折折尔故丧事虽遽不陵节吉事虽止不怠故骚骚尔则野鼎鼎尔则小人君子盖犹犹尔居丧之礼毁瘠不形视听不衰视不明听不聪行不正不知哀君子病之孔子曰身有疡则浴首有创则沐病则饮酒食肉毁瘠为病君子弗为也毁而死君子谓之无子子贡问丧子曰敬为上哀次之瘠为下颜色称其情戚容称其服毁不危身毁不㓕性五十不致毁六十不毁三月而沐凡丧小功以上非虞祔练祥无沐浴妻视叔父母姑姊妹视兄弟长中下殇视成人右容貌大祝辨九拜五曰吉拜六曰凶拜为父母长子稽颡大夫弔之虽缌必稽颡妇人为夫与长子稽颡其余则否为妻父母在不杖不稽颡母在不稽颡稽颡者其赠也拜妇人吉事虽有君赐肃拜为尸坐则不手拜肃拜为丧主则不手拜非为人丧问与赐与三年之丧以其丧拜非三年之丧以吉拜孔子曰拜而后稽颡頽乎其顺也稽颡而后拜颀乎其至也三年之丧吾从其至者右拜拱秦穆公使人弔公子重耳重耳稽颡而不拜穆公曰稽颡而不拜则未为后也故不成拜孔子与门人立拱而尚右二三子亦皆尚右孔子曰二三子之嗜学也我则有姊之丧故也二三子皆尚左斩衰唯而不对齐衰对而不言大功言而不议小功缌麻议而不及乐此哀之发于言语者也三年之丧言而不语对而不问父母之丧寝苫枕块非丧事不言既葬与人立君言王事不言国事大夫士言公事不言家事既练君谋国政大夫谋家事言容茧言若不足丧纪之言也居丧不言乐子张问曰书云髙宗三年不言言乃讙有诸仲尼曰胡为其不然也古者天子崩王世子听于冡宰三年三年之丧君不言书云髙宗谅闇三年不言此之谓也然而曰言不文者谓臣下也百官备百物具不言而事行者扶而起言而后事行者杖而起身自执事而后行者面垢而已子夏问于孔子曰居君之母与妻之丧如之何孔子曰居处言语饮食衎尔于丧所则称其服而已右言语斩衰蕳屦杖而歠粥者志不在于饮食歠粥朝一溢米夕一溢米既虞疏食水饮既练始食菜果饭素食斩衰三日不食齐衰二日不食大功三不食小功缌麻再不食士与敛焉则一不食故父母之丧既殡食粥朝一溢米莫一溢米齐衰之丧疏食水饮不食菜果大功之丧不食醯酱小功缌麻不饮醴酒此哀之发于饮食者也父母之丧既虞卒哭疏食水饮不食菜果期而小祥食菜果又期而大祥有醯醤中月而禫禫而饮醴酒始饮酒者先饮醴酒始食肉者先食干肉三日而食功衰食菜果饮水浆无盐酪不能食食盐酪可也膳夫王日一举大丧则不举君之丧子大夫公子衆士皆三日不食子大夫公子衆士食粥纳财朝一溢米莫一溢米食之无算士疏食水饮食之无算夫人世妇诸妻皆疏食水饮食之无算大夫之丧主人室老子姓皆食粥衆士疏食水饮妻妾疏食水饮士亦如之既葬主人疏食水饮不食菜果妇人亦如之君大夫士一也练而食菜果祥而食肉食粥于盛不盥食于篹者盥食菜以醯醤始食肉者先食干肉始饮酒者先饮醴酒期之丧三不食食疏食水饮不食菜果三月既葬食肉饮酒期终丧不食肉不饮酒父在为母为妻九月之丧食饮犹期之丧也食肉饮酒不与人乐之五月三月之丧壹不食再不食可也比葬食肉饮酒不与人乐之叔母世母故主宗子食肉饮酒不能食肉羮之以菜可也有疾食肉饮酒可也五十不成丧七十唯衰麻在身居丧之礼头有创则沐身有疡则浴有疾则饮酒食肉疾止复初不胜丧乃比于不慈不孝五十不致毁六十不毁七十唯衰麻在身饮酒食肉处于内丧食唯恶必充饥饥而废事非礼也饱而忘哀亦非礼也视不明听不聪行不正不知哀君子病之故有病饮酒食肉五十不致毁六十不毁七十饮酒食肉皆为疑死曽子曰丧有疾食肉饮酒必有草木之滋焉以为姜桂之谓也既葬若君食之则食之大夫父之友食之则食之矣不辟粱肉若有酒醴则辞有服人召之食不往大功以下既葬适人人食之其党也食之非其党弗食也三年之丧如或遗之酒肉则受之必三辞主人衰绖而受之如君命则不敢辞受而荐之丧者不遗人人遗之虽酒肉受也从父昆弟以下既卒哭遗人可也视君之母与妻比诸兄弟发诸颜色者亦不饮食也居君之母与妻之丧饮食衎尔君于卿大夫葬不食肉右饮食曽子谓子思曰伋吾执亲之丧也水浆不入于口者七日子思曰先王之制礼也过之者俯而就之不至焉者跂而及之故君子之执亲之丧也水浆不入于口者三日杖而后能起乐正子春之母死五日而不食曰吾悔之自吾母而不得吾情吾恶乎用吾情悼公之丧季昭子问于孟敬子曰为君何食敬子曰食粥天下之达礼也吾三臣者之不能居公室也四方莫不闻矣勉而为瘠则吾能毋乃使人疑夫不以情居瘠者乎哉我则食食三月郑简公卒夏齐侯卫侯郑伯如晋朝嗣君也晋侯享诸侯子产郑伯辞于享请免丧而后听命晋人许之礼也宫正大丧则授庐舍辨其亲疏贵贱之居射人比其庐不敬者苛罚之哭皆于其次居倚庐寝苫枕块既虞翦屏拄楣寝有席既练舍外寝童子不庐父母之丧居倚庐寝苫枕块不说绖带齐衰之丧居垩室芐剪不纳大功之丧寝有席小功缌麻牀可也此哀之发于居处者也父母之丧既虞卒哭拄楣翦屏芐剪不纳期而小祥居垩室寝有席又期而大祥居复寝中月而禫禫而牀三年之丧庐垩室之中不与人坐焉在垩室之中非时见乎母也不入门疏衰皆居垩室不庐庐严者也父母之丧居倚庐不涂寝苫枕凷非丧事不言君为庐宫之大夫士襢之既葬拄楣涂庐不于显者君大夫士皆宫之凡非适子者自未葬以于隠者为庐既练居垩室不与人居既祥黝垩禫而从御吉祭而复寝期居庐终丧不御于内者父在为母为妻齐衰期者大功布衰九月者皆三月不御于内妇人不居庐不寝苫丧父母既练而归期九月者既葬而归公之丧大夫俟练士卒哭而归大夫士父母之丧既练而归朔月忌日则归哭于宗室诸父兄弟之丧既卒哭而归父不次于子兄不次于弟父不为衆子次于外大夫次于公馆以终丧士练而归士次于公馆大夫居庐士居垩室有忧者侧席而坐有丧者専席而坐夫昼居于内问其疾可也夜居于外弔之可也是故君子非有大故不宿于外非致齐也非疾也不昼夜居于内居君之母与妻之丧居处衎尔右居处居丧之礼升降不由阼阶出入不当门隧齐衰不以邉坐大功不以服勤居丧未葬读丧礼既葬读祭礼丧复常读乐章大功废业或曰大功诵可也男女非祭非丧不相授器疏衰之丧既葬人请见之则见不请见人小功请见人可也大功不以执挚唯父母之丧不辟涕泣而见人既练君谋国政大夫士谋家事君既葬王政入于国既卒哭而服王事大夫士既葬公政入于家既卒哭弁绖带金革之事无辟也父母之丧使必知其反也庶人丧不贰事父母之丧三年不从政齐衰大功之丧三月不从政三年之丧祥而从政期之丧卒哭而从政九月之丧既葬而从政小功缌之丧既殡而从政右动作僖公九年公㑹齐侯宋子卫侯郑伯许男曹伯于葵丘宋其称子何也未葬之辞也礼柩在堂上孤无外事今背殡而出㑹以宋子为无哀矣文公十六年秋八月夫人姜氏薨毁泉台丧不貮事貮事缓丧也昭公十一年五月齐归薨大蒐于比蒲非礼也孟僖子㑹邾庄公盟于祲祥脩好礼也子夏曰金革之事无辟也者非与孔子曰吾闻诸老耼曰昔者鲁公伯禽有为为之也子墨衰绖败秦师于殽古者臣有大丧则君三年不唿其门已练可以弁冕服金革之事君使之非也臣行之礼也闵子要绖而服事既而曰若此乎古之道不即人心退而致仕孔子盖善之也礼书纲目卷二十九礼书纲目卷三十钦定四库全书礼书纲目卷三十婺源江永撰奔丧凶礼十三补经奔丧之礼始闻亲丧以哭答使者尽哀问故又哭尽哀遂行日行百里不以夜行唯父母之丧见星而行见星而舍若未得行则成服而后行过国至竟哭尽哀而止哭辟市朝望其国竟哭至于家入门左升自西阶殡东西面坐哭尽哀括发袒降堂东即位西乡哭成踊袭绖于序东绞带反位拜宾成踊送宾反位有宾后至者则拜之成踊送宾皆如初衆主人兄弟皆出门出门哭止阖门相者告就次于又哭括发袒成踊于三哭犹括发袒成踊三日成服拜宾送宾皆如初右奔亲丧记老耼曰见星而行者唯罪人与奔父母之丧者乎奔父之丧括发于堂上袒降踊袭绖于东方凡奔丧有大夫至袒拜之成踊而后袭于士袭而后拜之奔丧者非主人则主人为之拜宾送宾奔丧者自齐衰以下入门左中庭北面哭尽哀免麻于序东即位袒与主人哭成踊于又哭三哭皆免袒有宾则主人拜宾送宾丈夫妇人之待之也皆如朝夕哭位无变也右奔齐衰以下丧记凡丧父在父为主父没兄弟同居各主其丧亲同长者主之不同亲者主之齐衰望乡而哭大功望门而哭小功至门而哭缌麻即位而哭闻兄弟之丧大功以上见丧者之乡而哭凡异居始闻兄弟之丧唯以哭对可也其始麻散带绖未服麻而奔丧及主人之未成绖也疏者与主人皆成之亲者终其麻带绖之日数有殡闻逺兄弟之丧虽缌必往奔母之丧西面哭尽哀括发袒降堂东即位西乡哭成踊袭免绖于序东拜宾送宾皆如奔父之礼于又哭不括发右奔母丧记奔父之丧括发于堂上袒降踊袭绖于东方奔母之丧不括发袒于堂上降踊袭免于东方绖即位成踊出门哭止三日而五哭三袒妇人奔丧升自东阶殡东西面坐哭尽哀东髽即位与主人拾踊右妇人奔丧记妇人非三年之丧不踰封而弔如三年之丧则君夫人归夫人其归也以诸侯之弔礼其待之也若待诸侯然夫人至入自闱门升自侧阶君在阼其他如奔丧礼然奔丧者不及殡先之墓北面坐哭尽哀主人之待之也即位于墓左妇人墓右成踊尽哀括发东即主人位绖绞带哭成踊拜宾反位成踊相者告事毕遂冠归入门左北面哭尽哀括发袒成踊东即位拜宾成踊宾出主人拜送有宾后至则拜之成踊送宾如初衆主人兄弟皆出门出门哭止相者告就次于又哭括发成踊于三哭犹括发成归三日成服于五哭相者告事毕为母所以异于父者壹括发其余免以终事他如奔父之礼右奔丧不及殡齐衰以下不及殡先之墓西面哭尽哀免麻于东方即位与主人哭成踊袭有宾则主人拜宾送宾宾有后至者拜之如初相者告事毕遂冠归入门左北面哭尽哀免袒成踊东即位拜宾成踊宾出主人拜送于又哭免袒成踊于三哭犹免袒成踊三日成服于五哭相者告事毕右奔齐衰以下丧不及殡记奔兄弟之丧先之墓而后之家为位而哭所知之丧则哭于宫而后之墓闻丧不得奔丧哭尽哀问故又哭尽哀乃为位括髪袒成踊袭绖绞带即位拜宾反位成踊宾出主人拜送于门外反位若有宾后至者拜之成踊送宾如初于又哭括髪袒成踊于三哭犹括髪袒成踊三日成服于五哭拜宾送宾如初右闻亲丧不得奔记凡为位不奠晋献公之丧秦穆公使人弔公子重耳且曰寡人闻之亡国恒于斯得国恒于斯虽吾子俨然在忧服之中丧亦不可乆也时亦不可失也孺子其图之以告舅犯舅犯曰孺子其辞焉丧人无寳仁亲以为宝父死之谓何又因以为利而天下其孰能说之孺子其辞焉公子重耳对客曰君恵弔亡臣重耳身丧父死不得与于哭泣之哀以为君忧父死之谓何或敢有他志以辱君义稽颡而不拜哭而起起而不私子显以致命于穆公穆公曰仁夫公子重耳夫稽颡而不拜则未为后也故不成拜哭而起则爱父也起而不私则逺利也曽子与客立于门侧其徒趋而出曽子曰尔将何之曰吾父死将出哭于巷曰反哭于尔次曽子北面而弔焉若除丧而后归则之墓哭成踊东括发袒绖拜宾成踊送宾反位又哭尽哀遂除于家不哭主人之待之也无变于服与之哭不踊自齐衰以下所以异者免麻右除丧后奔丧凡为位非亲丧齐衰以下皆即位哭尽哀而东免绖即位袒成踊袭拜宾反位哭成踊送宾反位相者告就次三日五哭卒主人出送宾衆主人兄弟皆出门哭止相者告事毕成服拜宾若所为位家逺则成服而往右齐衰以下为位记凡为位者壹袒子思之母死于卫赴于子思子思哭于庙门人至曰庶氏之母死何为哭于孔氏之庙乎子思曰吾过矣吾过矣遂哭于他室曽子曰小功不为位也者是委巷之礼也有殡闻逺兄弟之丧哭于侧室无侧室哭于门内之右有殡门外丧哭之他室入奠卒奠出改服即位如始即位之礼闻逺兄弟之丧既除丧而后闻丧免袒成踊拜宾则尚左手哭父之党于庙母妻之党于寝师于庙门外朋友于寝门外所识于野张帷所识者弔先哭于家而后之墓皆为之成踊从主人北面而踊无服而为位者唯嫂叔及妇人降而无服者麻右哭无服记妻之昆弟为父后者死哭之适室子为主袒免哭踊夫入门右使人立于门外告来者狎则入哭父在哭于妻之室非为父后者哭诸异室曽子曰小功不为位也者是委巷之礼也子思之哭嫂也为位妇人倡踊申祥之哭言思也亦然哭朋友者于门外之右南面伯髙死于卫赴于孔子孔子曰吾恶乎哭诸兄弟吾哭诸庙父之友吾哭诸庙门之外师吾哭诸寝朋友吾哭诸寝门之外所知吾哭诸野于野则已疏于寝则已重夫由赐也见我吾哭诸赐氏遂命子贡为之主曰为尔哭也来者拜之知伯髙而来者勿拜也孔子哭子路于中庭有人弔者而夫子拜之既哭进使者而问故使者曰醢之矣遂命覆醢曽子曰朋友之墓有宿草而不哭焉陈荘子死赴于鲁鲁人欲勿哭缪公召县子而问焉县子曰古之大夫束脩之问不出竟虽欲哭之安得而哭之今之大夫交政于中国虽欲勿哭焉得而弗哭且臣闻之哭有二道有爱而哭之有畏而哭之公曰然然则如之何而可县子曰请哭诸异姓之庙扵是与哭诸县氏哭天子九诸侯七卿大夫五士三大夫哭诸侯不敢拜宾诸臣在他国为位而哭不敢拜賔右臣哭君与诸侯为兄弟亦为位而哭右哭诸侯周礼大宗伯朝觐㑹同则为上相哭诸侯亦如之记天子之哭诸侯也爵弁绖䊷衣或曰使有司哭之为之不以乐食吴子夀梦卒临于周庙礼也凡诸侯之丧异姓临于外同姓于宗庙同宗于祖庙同族于祢庙是故鲁为诸姬临于周庙为邢凡蒋茅胙祭临于周公之庙丧变礼补大夫闻君之丧摄主而往大夫闻大夫之丧尸事毕而往君在祭乐之中大夫有变以闻可乎大夫国体也古之人重死君命无所不通右闻丧曽子问曰并有丧如之何何先何后孔子曰葬先轻而后重其奠也先重而后轻礼也自启及𦵏不奠行葬不哀次反葬奠而后辞于殡遂修葬事其虞也先重而后轻礼也父母之丧偕先葬者不虞祔待后事其葬服斩衰有父之丧如未没丧而母死其除父之丧也服其除服卒事反丧服如三年之丧则既顈其练祥皆行曽子问曰君未殡而臣有父母之丧则如之何孔子曰归殡反于君所有殷事则归朝夕否大夫室老行事士则子孙行事大夫内子有殷事亦之君所朝夕否曽子问曰君薨既殡而臣有父母之丧则如之何孔子曰归居于家有殷事则之君所朝夕否君既启而臣有父母之丧则如之何孔子曰归哭而反送君曽子问曰君之丧既引闻父母之丧如之何孔子曰遂既封而归不俟子曽子问曰父母之丧既引及涂闻君薨如之何孔子曰遂既封改服而往曽子问曰犬夫士有私丧可以除之矣而有君服焉其除之也如之何孔子曰有君丧服于身不敢私服又何除焉扵是乎有过时而弗除也君之丧服除而后殷祭礼也曽子曰父母之丧弗除可乎孔子曰先王制礼过时弗举礼也非弗能勿除也患其过于制也故君子过时不祭礼也虽诸父昆弟之丧如当父母之丧其除诸父昆弟之丧也皆服其除丧之服卒事反丧服父母之丧将祭而昆弟死既殡而祭如同宫则虽臣妾葬而后祭祭主人之升降散等执事者亦散等虽虞祔亦然有殡闻外丧哭之他室入奠卒奠出改服即位如始即位之礼有殡闻逺兄弟之丧虽缌必往非兄弟虽邻不往王父死未练祥而孙又死犹是附于王父也右并有丧周人有丧鲁人有丧周人弔鲁人不弔诸侯行而死于馆则其复如于其国如于道则升其乗车之左毂以其绥复其輤有裧缁布裳帷素锦以为屋而行至扵庙门不毁墙遂入适所殡唯輤为说于庙门外大夫死于道则升其乗车之左毂以其绥复如于馆死则其复如于家大夫以布为輤而行至于家而说輤载以輲车入自门至扵阼阶下而说车举自阼阶升适所殡士輤苇席以为屋蒲席以为裳帷其为宾则公馆复私馆不复其在野则升其乗车之左毂而复为君使而死公馆复私馆不复公馆者公宫与公所为也私馆者自卿大夫以下之家也曽子问曰为君使而卒于舍礼曰公馆复私馆不复凡所使之国有司所授舍则公馆已何谓私馆不复也孔子曰善乎问之也自卿大夫士之家曰私馆公馆与公所为曰公馆公馆复此之谓也曽子问曰君出疆以三年之戒以椑从君薨其入如之何孔子曰共殡服则子麻弁绖疏衰菲杖入自阙升自西阶如小敛则子免而从柩入自门升自阼阶君大夫士一节也掌客凡宾客死致礼以丧用右道有丧许穆公卒于师葬之以侯礼也凡诸侯薨于朝㑹加一等死王事加二等扵是有以衮敛曽子问曰将冠子冠者至揖让而入闻齐衰大功之丧如之何孔子曰内丧则废外丧则冠而不醴彻馔而埽即位而哭如冠者未至则废如将冠子而未及期日而有齐衰大功之丧则因丧服而冠曽子曰除丧不改冠乎孔子曰天子赐诸侯大夫冕弁服于大庙归设奠服赐服于斯乎有冠醮无冠醴父没而冠则已冠埽地而祭于祢已祭而见伯父叔父而后飨冠者曽子问曰昏礼既纳币有吉日女之父母死则如之何孔子曰壻使人弔如壻之父母死则女之家亦使人弔父丧称父母丧称母父母不在则称伯父世母壻已葬壻之伯父致命女氏曰某之子有父母之丧不得嗣为兄弟使某致命女氏许诺而弗敢嫁礼也壻免丧女之父母使人请壻弗取而后嫁之礼也女之父母死壻亦如之曽子问曰亲迎女在涂而壻之父母死如之何孔子曰女改服布深衣缟総以趋丧女在涂而女之父母死则女反如壻亲迎女未至而有齐衰大功之丧则如之何孔子曰男不入改服于外次女入改服于内次然后即位而哭曽子问曰除丧则不复昏礼乎孔子曰祭过时不祭礼也又何反于初曽子问曰女未庙见而死则如之何孔子曰不迁于祖不祔于皇姑壻不杖不菲不次归葬于女氏之党示未成妇也曽子问曰取女有吉日而女死如之何孔子曰壻齐衰而弔既葬而除之夫死亦如之曽子问曰天子尝禘郊社五祀之祭簠簋既陈天子崩后之丧如之何孔子曰废曽子问曰诸侯之祭社稷爼豆既陈闻天子崩后之丧君薨夫人之丧如之何孔子曰废自薨比至于殡自启至于反哭奉帅天子曽子问曰大夫之祭鼎爼既陈笾豆既设不得成礼废者㡬孔子曰九请问之曰天子崩后之丧君薨夫人之丧君之大庙火日食三年之丧齐衰大功皆废外丧自齐衰以下行也其齐衰之祭也尸入三饭不侑酳不酢而已矣大功酢而已矣小功缌室中之事而已矣士之所以异者缌不祭所祭于死者无服则祭大夫士将与祭于公既视濯而父母死则犹是与祭也次于异宫既祭释服出公门外哭而归其他如奔丧之礼如未视濯则使人告告者反而后哭如诸父昆弟姑姊妹之丧则既宿则与祭卒事出公门释服而后归其他如奔丧之礼如同宫则次于异宫曽子问曰卿大夫将为尸于公受宿矣而有齐衰内丧则如之何孔子曰出舍于公馆以待事礼也曽子问曰诸侯旅见天子入门不得终礼废者㡬孔子曰四请问之曰太庙火日食后之丧雨霑服失容则废曽子问曰诸侯相见揖譲入门不得终礼废者几孔子曰六请问之曰天子崩大庙火日食后夫人之丧雨霑服失容则废聘君若薨于后入竟则遂赴者未至则哭于巷衰于馆受礼不受飨食赴者至则衰而出唯稍受之归执圭复命于殡升自西阶不升堂子即位不哭辩复命如聘子臣皆哭与介入北乡哭出袒括发入门右即位踊若有私䘮则哭于馆衰而居不飨食归使衆介先衰而从之掌客宾客有丧唯刍稍之受大夫以君命出闻丧徐行而不反聘遭丧入竟则遂也不郊劳不筵几不礼宾主人毕归礼宾唯饔饩之受不贿不礼玉不赠遭夫人世子之丧君不受使大夫受于庙其他如遭君䘮遭丧将命于大夫主人长衣练冠以受掌客遭主国之丧不受飨食受牲礼宾入竟而死遂也主人为之具而殡介摄其命君弔介为主人主人归礼币必以用介受宾礼无辞也不飨食归介复命柩止于门外介卒复命出奉柩送之君弔卒殡若大夫介卒亦如之士介死为之棺敛之君不弔焉若宾死未将命则既敛于棺造于朝介将命若介死归复命唯上介造于朝若介死虽士介宾既复命往卒殡乃归右因吉而凶仲遂卒于垂壬午犹绎万入去籥仲尼曰非礼也卿卒不绎季文子将聘于晋求遭丧之礼以行其人曰将焉用之文子曰备豫不虞古之善教也求而无之实难过求何害八月晋侯驩卒公孙归父欲去三桓以张公室与公谋而聘于晋欲以晋人去之冬公薨逐东门氏子家还及笙坛帷复命于介既复命袒括髪即位哭三踊而出遂奔齐楚子西子期伐吴陈侯使公孙贞子弔焉及良而卒将以尸入吴子使大宰嚭劳且辞曰以水潦之不时无乃廪然陨大夫之尸以重寡君之忧寡君敢辞上介芋尹盖对曰寡君闻椘为不道荐伐吴国寡君使弔君之下吏无禄使人逢天之慼大命陨队絶世于良废日共积一日迁次今君命逆使人曰无以尸造于门是我寡君之命委于草莽也且臣闻之曰事死如事生礼也于是乎有朝聘而终以尸将事之礼又有朝聘而遭丧之礼若不以尸将命是遭丧而还也无乃不可乎吴人内之以丧冠者虽三年之丧可也既冠于次入哭踊三者三乃出大功之末可以冠子可以嫁子父小功之末可以冠子可以嫁子可以取妇已虽小功既卒哭可以冠取妻下殇之小功则不可丧三年不祭唯祭天地社稷为越绋而行事天子崩未殡五祀之祭不行既殡而祭其祭也尸入三饭不侑酳不酢而已矣自启至于反哭五祀之祭不行已葬而祭祀毕献而已其齐衰之祭也尸入三饭不侑酳不酢而已矣大功酢而已矣小功缌室中之事而已矣士之所以异者缌不祭所祭于死者无服则祭曽子问曰相识有丧服可以与于祭乎孔子曰缌不祭又何助于人曽子问曰废丧服可以与于馈奠之事乎孔子曰说衰与奠非礼也以摈相可也曽子问曰君薨而世子生如之何孔子曰卿大夫士从摄主北面于西阶南大祝裨冕执束帛升自西阶尽等不升堂命毋哭祝声三告曰某之子生敢告升奠币于殡东几上哭降衆主人卿大夫士房中皆哭不踊尽一哀反位遂朝奠小宰升举币三日衆主人卿大夫士如初位北面大宰大宗大祝皆裨冕少师奉子以衰祝先子従宰宗人従入门哭者止子升自西阶殡前北面祝立于殡东南隅祝声三曰某之子某从执事敢见子拜稽颡哭祝宰宗人衆主人卿大夫士哭踊三者三降东反位皆袒子踊房中亦踊三者三袭衰杖奠出大宰命祝史以名徧告于五祀山川曽子问曰如已葬而世子生则如之何孔子曰大宰大宗从大祝而告于祢三月乃名于祢以名徧告及社稷宗庙山川右因凶而吉文公二年公子遂如齐纳币纳币不书此何以书讥何讥尔讥丧娶也娶在三年之外则何讥乎丧娶三年之内不图婚娶者大吉也以为有人心焉者则宜于此焉变矣礼书纲目卷三十礼书纲目卷三十一钦定四库全书礼书纲目巻三十一婺源江永撰弔礼凶礼十五补宰夫凡邦之弔事掌其戒令丧祝王弔则与巫前男巫王弔则与祝前典路凡弔于四方以路从大司马若师不功王弔劳士庻子则相大仆掌三公孤卿之弔劳小臣掌士大夫之弔劳御仆掌羣吏之逆及庻民之复与其弔劳女巫若王后弔则与祝前女御从世妇而弔于卿大夫之丧鬯人凡王弔临共介鬯内宗凡卿大夫之丧掌其弔临世妇掌弔临于卿大夫之丧寺人凡内人弔临于外则帅而徃立于其前而诏相之内宗大丧序哭者哭诸侯亦如之外宗大丧则叙外内朝莫哭者哭诸侯亦如之君临臣丧以巫祝桃茢执戈先王之制诸侯之丧士弔大夫送葬弔者即位于门西东面其介在其东南北靣西上西于门主孤西面上客临客立于门西介立于其左东上孤降自阼阶拜之君使人弔彻帷主人迎于寝门外见宾不哭大夫之丧将大敛既铺绞紟衾衣君至士之丧将大敛君不在其余礼犹大夫也君于大夫世妇大敛焉为之赐则小敛焉大夫士既殡而君徃焉君若有赐则视敛君弔见尸柩而后踊诸侯非问疾弔丧而入诸臣之家是谓君臣为谑丧公弔之曰寡君承事主人曰临诸侯弔于异国之臣则其君为主宾入竟而死遂也主人为之具而殡君弔介为主人君遇柩于路必使人弔之夫人弔于大夫士主人出迎于门外大夫君不迎于门外入即位于堂下五庙之孙祖庙未毁虽为庻人死必赴练祥则告族之相为也宜弔不弔宜免不免有司罚之至于赗赙承含皆有正焉敬弔临赙赗睦友之道也公族之罪刑于隠者弗弔弗为服哭于异姓之庙为忝祖逺之也知生者弔知死者伤知生而不知死弔而不伤知死而不知生伤而不弔弔于人是日不乐行弔之日不饮酒食肉焉弔生不及哀非礼也凡非弔丧非见国君无不答拜者入临不翔有殡闻逺兄弟之丧同国则徃哭之哭日不歌丧俟事不犆弔齐者不乐不弔三年之丧虽功衰不弔自诸侯达诸士如有服而将徃哭之则服其服而徃练则弔既葬大功弔哭而退不聼事焉期之丧未葬弔于乡人哭而退不聼事焉功衰弔待事不执事小功缌执事不与于礼曽子问曰三年之丧弔乎子曰三年之丧练不羣立不旅行君子礼以饰情三年之丧而弔哭不亦虚乎有殡闻逺兄弟之丧虽缌必徃非兄弟虽邻不徃所识其兄弟不同居者皆弔妇人不越疆而弔人妇人非三年之丧不踰封而弔五十无车者不越疆而弔人死而不弔者三畏压溺其国有君丧不敢受弔大夫之丧庻子不受弔右弔周人有丧鲁人有丧周人弔鲁人不弔周人曰固吾臣也使人可也鲁人曰吾君也亲之者也使大夫则不可也故周人弔鲁人不弔以其下成康为未乆也邾娄子来奔丧奔丧非礼也卒孝公卒有齐怨不废丧纪礼也文襄之覇也君薨大夫弔卿共葬事夫人士弔大夫送葬滕成公之丧使子叔敬叔弔进书子服惠伯为介及郊为懿伯之忌不入惠伯曰政也不可以叔父之私不将公事遂入卫穆公卒晋三子自役弔焉哭于大门之外卫人逆之妇人哭于门内送亦如之遂常以葬季康子卒公弔焉降礼季文子卒大夫入敛公在位公子益师卒公不与小敛故不书日季孙之母死哀公弔焉曾子与子贡弔焉阍人为君在弗内也曾子与子贡入于其厩而脩容焉子贡先入阍人曰郷者已告矣曾子后入阍人辟之渉内霤卿大夫皆辟位公降一等而揖之君子曰尽饰之道斯其行者逺矣公行子有子之丧右师徃弔入门有进而与右师言者有就右师之位而与右师言者孟子不与右师言右师不恱曰诸君子皆与驩言孟子独不与驩言是简驩也孟子闻之曰礼朝廷不厯位而相与言不踰阶而相揖也我欲行礼子敖以我为简不亦异乎颜回死鲁定公弔焉使人访于孔子孔子对曰凡在封内皆臣子也礼君弔其臣升自东阶向尸而哭其恩赐之施不有笇也卫灵公适鲁遭季桓子之丧卫君请弔哀公辞不得命公为主客入弔康子立于门右北面公揖让升自东阶西乡客升自西阶弔公拜兴哭康子拜稽颡于位有司弗辩也今之二孤自季康子之过也哀公使人弔蒉尚遇诸道辟于路画宫而受弔焉曾子曰蒉尚不如杞梁之妻之知礼也齐荘公袭莒于夺杞梁死焉其妻迎其柩于路而哭之哀庄公使人弔之对曰君之臣不免于罪则将肆诸市朝而妻妾执君之臣免于罪则有先人之敝庐在君无所辱命鲁人有同姓死而弗弔者人曰在礼当免不免当弔不弔有司罚之如之何子之无弔也答曰吾以其疏逺也子思闻之曰无恩之甚也昔者季孙问于夫子曰百世之宗有絶道乎子曰继之以姓义无絶也故同姓为宗合族为属虽国子之尊不废其亲所以崇爱也是以缀之以食序列昭穆万世婚姻不通忠笃之道然也颜渊死子曰噫天丧予天丧予颜渊死子哭之恸从者曰子恸矣曰有恸乎非夫人之为恸而谁为子张死曽子有母之丧齐衰而徃哭之或曰齐衰不以弔曽子曰我弔也与哉琴张闻宗鲁死将徃弔之仲尼曰齐豹之盗而孟絷之贼女何弔焉齐人归公孙敖之丧为孟氏且国故也襄仲欲勿哭惠伯曰丧亲之终也虽不能始善终可也史佚有言曰兄弟致美救乏贺善弔灾祭敬丧哀情虽不同毋絶其爱亲之道也襄仲说帅兄弟以哭之郑人杀良霄伯有死于羊肆子产襚之枕之股而哭之敛而殡诸伯有之臣在市侧者既而葬诸斗城子驷氏欲攻子产子皮怒之曰礼国之干也杀有礼祸莫大焉乃止阳门之介夫死司城子罕入而哭之哀晋人之觇宋者反报于晋侯曰阳门之介夫死而子罕哭之哀而民说殆不可伐也孔子闻之曰善哉觇国乎诗云凡民有疾扶服救之虽㣲晋而已天下其孰能当之小宰受其含禭币玉之事大宗伯以丧礼哀死亡宰夫凡邦之弔事掌其戒令与其币器财用凡所共者大府凡邦国之贡以待弔用职丧凡国有司以王命有事焉则诏賛主人凡公有司之所共职丧令之趣其事诸侯使人弔其次含禭赗临皆同日而毕事者也其次如此也弔者即位于门西东面其介在其东南北面西上西于门主孤西面相者受命曰孤某使某请事客曰寡君使某如何不淑相出入告出曰孤某须矣弔者入主人升堂西面弔者升自西阶东面致命曰寡君闻君之丧寡君使某如何不淑子拜稽颡弔者降反位含者执璧将命曰寡君使某含相者入告出曰孤某须矣含者入升堂致命子拜稽颡含者坐委于殡东南有苇席既葬蒲席降出反位宰夫朝服即丧屦升自西阶西面坐取璧降自西阶以东襚者曰寡君使某襚相者入告出曰孤某须矣襚者执冕服左执领右执要入升堂致命曰寡君使某襚子拜稽颡委衣于殡东襚者降受爵弁服于门内霤将命子拜稽颡如初受皮弁服于中庭自西阶受朝服自堂受𤣥端将命子拜稽颡皆如初襚者降出反位宰人五人举以东降自西阶其举亦西面上介赗执圭将命曰寡君使某赗相者入告反命曰孤某须矣陈乗黄大路于中庭北辀执圭将命客使自下由路西子拜稽颡坐委于殡东南隅宰举以东凡将命郷殡将命子拜稽颡西面而坐委之宰举璧与圭宰夫举襚升自西阶西面坐取之降自西阶赗者出反位于门外上客临曰寡君有宗庙之事不得承事使一介老某相执綍相者反命曰孤某须矣临者入门右介者皆从之立于其左东上宗人纳宾升受命于君降曰孤敢辞吾子之辱请吾子之复位客对曰寡君命某毋敢视宾客敢辞宗人反命曰孤敢固辞吾子之辱请吾子之复位客对曰寡君命某毋敢视宾客敢固辞宗人反命曰孤敢固辞吾子之辱请吾子之复位客对曰寡君命使臣某毋敢视宾客是以敢固辞固辞不获命敢不敬从客立于门西介立于其左东上孤降自阼阶拜之升哭与客拾踊三客出送于门外拜稽颡族之相为也赗赙承含皆有正焉敬弔临赗赙睦友之道也货财曰赙舆马曰赗衣服曰襚玩好曰赠玉贝曰含赙赗所以佐生也赠襚所以送死也送死不及柩尸弔生不及悲哀非礼也故赗赠及事礼之大也诸侯相襚以后路与冕服先路与襃衣不以襚臣致襚于君则曰致废衣于贾人敌者曰襚君无襚大夫士毕主人之祭服亲戚之衣受之不以即陈君使人襚彻帷主人如初襚者左执领右执要入升致命亲者襚不将命以即陈庶兄弟襚使人以将命于室主人拜于位委衣于尸东牀上朋友襚亲以进亲者兄弟不以襚进有禭者则将命摈者出请入告主人待于位朋友亲襚如初仪襚者以褶则必有裳执衣如初升降自西阶以东臣为君丧纳货贝于君则曰纳甸扵有司赗马入庙门赙马与其币大白兵车不入庙门赙者既致命坐委之摈者举之主人无亲受也若赙入告主人出门主西面宾东面将命主人拜宾坐委之知生者赙弔丧弗能赙不问其所费公赗𤣥纁束马两摈者出请入告主人释杖迎于庙门外不哭宾赗者将命摈者出请入告出告须马入设宾奉币兄弟赗奠可也所知则赗而不奠书赗于方若九若七若五主人之史请读赗若奠入告出以宾入将命如初士受羊如受马赠者将命摈者出请纳宾如初宾奠币如初若就器则坐奠于陈凡将礼必请而后拜送至于邦门公使宰夫赠𤣥纁束主人去杖不哭由左聴命宾由右致命知死者赠凡赠币无常右赠丧文公四年夫人风氏薨五年春王正月王使荣叔归含且赗礼也含者何口实也其言归含且赗何兼之兼之非礼也含一事也赗一事也兼归之非正也其曰且志兼也其不言来不周事之用也赗以早而含已晚诸侯伐秦曹桓公卒于㑹诸侯请含使之袭襄公朝于荆康王卒荆人曰必请袭鲁人曰非礼也荆人强之巫先拂柩荆人悔之邾娄考公之丧徐君使容居来弔曰寡君使容居坐含进侯玉其使容居以含有司曰诸侯之来辱敝邑者易则易于则于易于杂者未之有也王有姻丧晋使赵成如周弔且致襚秦人来归僖公成风之襚礼也诸侯相弔贺也虽不当事苟有礼焉书也以无忘旧好其言僖公成风何兼之兼之非礼也卫有大史曰栁庄寝疾献公曰若疾革虽当祭必告公再拜稽首请于尸曰有臣栁荘也者非寡人之臣社稷之臣也闻之死请徃不释服而徃遂以襚之齐侯伐晋夷仪敝无存先登求自门出死于霤下得其尸公三襚之与之犀轩与直盖而先归之坐引者以师哭之亲推之三武氏子来求赙丧事无求求赙非礼也盖通于下归死者曰赗归生者曰赙曰归之者正也求之者非正也周虽不求鲁不可以不归鲁虽不归周不可以求之求之为言得不得未可知之辞也交讥之伯髙之丧孔氏之使者未至冉子摄束帛乘马而将之孔子曰异哉徒使我不诚于伯髙孔子之卫遇旧馆人之丧入而哭之哀出使子贡说骖而赙之子贡曰扵门人之丧未有所说骖说骖于旧馆无乃已重乎夫子曰予乡者入而哭之遇于一哀而出涕予恶夫涕之无从也小子行之隠公元年秋七月天王使宰咺来归惠公仲子之赗赠死不及尸弔生不及哀豫凶事非礼也仲子者桓之母也丧事有赗赗者盖以马以乗马束帛车马曰赗货财曰赙衣被曰襚赗者何也乗马曰赗衣衾曰襚贝玉曰含钱财曰赙宋景曹卒季康子使冉有弔且送葬曰以肥之得备弥甥也有不腆先人之产焉使求荐夫人之宰其可以称旌繁乎天子诸侯之丧斩衰者奠大夫齐衰者奠士则朋友奠不足则取于大功以下者不足则反之曽子问曰废丧服可以与于馈奠之事乎孔子曰说衰与奠非礼也以摈相可也天子诸侯之丧祭也不斩衰者不与祭大夫齐衰者与祭士祭不足则取扵兄弟大功以下者卒哭献毕尸出门入彻主人不与宾执事者如弔服皆即位于门外如朝夕临位朋友虞祔而退曽子问曰相识有丧服可以与于祭乎孔子曰缌不祭又何助于人凡侍祭丧者告宾祭荐而不食宰夫三公六卿之丧与职丧帅官有司而治之凡诸大夫之丧使其旅帅有司而治之适有丧者曰比童子曰聴事适公卿之丧则曰聼役于司徒童子无缌服聴事不麻无事则立主人之北南面士之丧胥为侍士是敛助葬必执绋右执事孔子之故人曰原壤其母死夫子助之沐椁孔子之丧公西赤为志焉子张之丧公明仪为志焉送葬不由径送葬不辟涂潦㑹葬之礼于鄙上相趋也出宫而退相揖也哀次而退相问也既封而退相见也反哭而退朋友虞祔而退天子七月而葬同轨毕至诸侯五月同盟至大夫三月同位至士踰月外姻至君若载而后弔之则主人东面而拜门右北面而踊待反而后奠君于大夫将葬弔于宫及出命引之三歩则止如是者三君退朝亦如之哀次亦如之适兄弟之送葬者弗及遇主人于道则遂之扵墓望柩不歌弔于葬者必执引若从柩及圹皆执绋临丧则必有哀色执绋不笑助葬必执绋临丧不笑弔非从主人也四十者必执綍乡人五十者从反哭四十者待盈坎乃反哭宾弔自西阶曰如之何右㑹葬文公九年二月叔孙得臣如京师辛丑葬襄王王者不书葬此何以书不及时书过时书我有徃者则书天子志崩不志葬举天下而葬一人其道不疑也志葬危不得葬也文公四年冬夫人风氏薨五年王使荣叔归含且赗葬我小君成风王使召伯来㑹葬礼也襄公三十有一年滕子来㑹葬葬晋顷公郑㳺吉弔且送葬魏献子使士景伯诘之曰悼公之丧子西弔之蟜送葬今吾子无贰何故对曰先王之制诸侯之丧士弔大夫送葬唯嘉好聘享之事于是乎使卿晋之丧事敝邑之间先君有所助执绋矣若其不间虽士大夫有所不获数矣灵王之丧我先君简公在楚我先大夫印叚实徃敝邑之少卿也王吏不讨恤所无也今大夫曰女盍从旧旧有丰有省不知所从从其丰则寡君幼弱是以不共从其省则吉在此矣唯大夫图之晋人不能诘文襄之覇也其务不烦诸侯君薨大夫弔卿共葬事夫人士弔大夫送葬齐姜薨齐侯使诸姜宗妇来送葬葬楚康王公及陈侯郑伯许男送葬至于西门之外诸侯之大夫皆至于墓凡民有丧匍匐救之凡民有丧扶服救之无服之丧也亲始死三日不举火故邻里为之糜粥以饮食之邻有丧舂不相里有殡不巷歌有死于宫中者则为之三月不举祭适墓不登垄适墓不歌右哀有丧子食于有丧者之侧未尝饱也子于是日哭则不歌子见齐衰者虽狎必变凶服者式之子见齐衰者冕衣裳者与瞽者见之虽少必作过之必趋襄公十九年晋士匄帅师侵齐至谷闻齐侯卒乃还还者何善辞也何善尔大其不伐丧也此受命乎君而伐齐则何大乎其不伐丧大夫以君命出进退在大夫也杞孝公卒晋悼夫人丧之平公不彻乐非礼也礼为邻国阙季武子之丧曽㸃倚其门而歌礼书纲目卷三十一礼书纲目卷三十二钦定四库全书礼书纲目卷三十二婺源江永撰丧礼义凶礼十六补丧者亡人死谓之丧言其亡不可复得见也不直言丧何为孝子心不忍言尚书曰武王既丧知㩀死者称丧也生者哀痛之亦称丧孝经曰孝子之丧亲也是施生者也天子下至庶人俱言丧何欲言身体发肤俱受之父母其痛一也夫礼必本于天殽于地列于鬼神达于丧祭丧祭之礼所以明臣子之恩也丧祭之礼废则臣子之恩薄而倍死忘生者衆矣凡不孝生于不仁爱也不仁爱生于丧祭之礼不明丧祭之礼所以教仁爱也致爱故能致丧祭春秋祭祀之不絶致思慕之心也夫祭祀致馈飬之道也死且思慕馈飬况于生而孝乎故曰丧祭之礼明则民孝矣故有不孝之狱则饬丧祭之礼曽子曰慎终追逺民徳归厚矣先王有大事必有礼以哀之哀乐之分皆以礼终先王之制礼乐人为之节衰麻哭泣所以节丧纪也丧礼忠之至也备服器仁之至也賔客之用币义之至也孟子曰飬生者不足以当大事惟送死可以当大事子路曰吾闻诸夫子丧礼与其哀不足而礼有余也不若礼不足而哀有余也礼也者反本脩古不忘其初者也故凶事不诏亲始死鸡斯徒跣扱上祍交手哭恻怛之心痛疾之意伤肾干肝焦肺水浆不入口三日不举火故邻里为之糜粥以饮食之夫悲哀在中故形变于外也痛疾在心故口不甘味身不安美也三日而敛在牀曰尸在棺曰柩动尸举柩哭踊无数恻怛之心痛疾之意悲哀志惫气盛故袒而踊之所以动体安心下气也妇人不冝袒故发胷击心爵踊殷殷田田如坏墙然悲哀痛疾之至也故曰辟踊哭泣哀以送之送形而往迎精而反也其往送也望望然汲汲然如有追而弗及也其反哭也皇皇然若有求而弗得也故其往送也如慕其反也如疑求而无所得之也入门而弗见也上堂又弗见也入室又弗见也亡矣丧矣不可复见已矣故哭泣辟踊尽哀而止矣心怅焉怆焉惚焉忾焉心絶志悲而已矣祭之宗庙以鬼飨之徼幸复反也成圹而归不敢入䖏室居于倚庐哀亲之在外也寝苫枕块哀亲之在土也故哭泣无时服勤三年思慕之心孝子之志也人情之实也丧礼哀戚之至也节哀顺变也君子念始之者也复尽爱之道也有祷祠之心焉望反诸幽求诸鬼神之道也北面求诸幽之义也拜稽颡哀戚之至隐也稽颡隐之甚也饭用米贝弗忍虚也不以食道用美焉耳铭明旌也以死者为不可别已故以其旂识之爱之斯録之矣敬之斯尽其道焉耳重主道也殷主缀重焉周主重彻焉奠以素器以生者有哀素之心也唯祭祀之礼主人自尽焉尔岂知神之所飨亦以主人有齐敬之心也辟踊哀之至也有算为之节文也袒括髪变也愠哀之变也去餙去美也袒括发去餙之甚也有所袒有所袭哀之节也弁绖葛而葬与神交之道也有敬心焉周人弁而葬殷人冔而𦵏歠主人主妇室老为其病也君命食之也反哭升堂反诸其所作也主妇入于室反诸其所养也反哭之弔也哀之至也反而亡焉失之矣于是为甚殷既封而弔周反哭而弔孔子曰殷已悫吾从周𦵏于北方北首三代之达礼也之幽之故也既封主人赠而祝宿虞尸既反哭主人与有司视虞牲有司以几筵舎奠于墓左反日中而虞𦵏日虞弗忍一日离也是日也以虞易奠卒哭曰成事是日也以吉祭易丧祭明日祔于祖父其变而之吉祭也比至于祔必于是日也接不忍一日末有所归也殷练而祔周卒哭而祔孔子善殷子曰孝子之丧亲也哭不偯礼无容言不文服美不安闻乐不乐食㫖不甘此哀戚之情也三日而食教民无以死伤生毁不灭性此圣人之政也丧不过三年示民有终也为之棺椁衣衾而举之陈其簠簋而哀戚之擗踊哭泣哀以送之卜其宅兆而安厝之为之宗庙以鬼飨之春秋祭祀以时思之生事爱敬死事哀戚生民之本尽矣死生之义备矣孝子之事亲终矣礼者谨于治生死者也生人之始也死人之终也终始俱善人道毕矣故君子敬始而慎终终始如一是君子之道礼义之文也夫厚其生而薄其死是敬其有知而慢其无知也是姦人之道而倍叛之心也君子以倍叛之心接臧谷犹且羞之而况以事其所隆亲乎故死之为道也一而不可得再复也臣之所以致重其君子之所以致重其亲于是尽矣故事生不忠厚不敬文谓之野送死不忠厚不敬文谓之瘠君子贱野而羞瘠故天子棺椁十重诸侯五重大夫三重士再重然后皆有衣衾多少厚薄之数皆有翣菨文章之等以敬饰之使生死终始若一足以为人愿是先王之道忠臣孝子之极也天子之丧动四海属诸侯诸侯之丧动通国属大夫大夫之丧动一国属脩士脩士之丧动一乡属朋友庶人之丧合族党动州里刑余罪人之丧不得合族党独属妻子棺椁三寸衣衾三领不得饰棺不得书行以昏殣凡縁而徃埋之反无哭泣之节无衰麻之服无亲疎月数之等夫是之谓至辱礼者谨于吉凶不相厌者也紸纩聼息之时则夫忠臣孝子亦知其闵已然而殡敛之具未有求也垂涕恐惧然而幸生之心未已持生之事未辍也卒矣然后作具之故虽备家必踰日然后能殡三日而成服然后告逺者出矣备物者作矣故殡久不过七十日速不损五十日是何也曰逺者可以至矣百求可以得矣百事可以成矣其忠至矣其节大矣其文备矣然后月朝卜日月夕卜宅然后𦵏也当是时也其义止谁得行之其义行谁得止之故三月之𦵏其貌以生设饰死者也殆非直留死者以安生也是致隆思慕之义也丧礼者以生者饰死者也大象其生以送其死也故如死如生如存如亡终始一也始卒沐浴鬠体饮含象生执也不沐则濡栉三律而止不浴则濡巾三式而止充耳而设瑱饭以生稻含以藁骨反生术矣设䙝衣袭三称搢绅而无钩带矣设掩面儇目鬠而不冠笄矣书其名置于其重则名不见而柩独明矣荐器则冠有鍪而无纵瓮庑虚而不实有簟席而无牀笫木器不成斵陶器不成物薄器不成内竽笙具而不和琴瑟张而不均舆藏而马反告不用也具生器以适墓象徙之道也略而不尽貌而不功趋舆而藏之金革辔靷而不入明不用也象徙道又明不用也是皆所以重哀也故生器文而不功明器貌而不用凡礼事生饰欢也送死节哀也祭祀饰敬也师旅饰威也是百王之所同古今之所一也未有知其所由来者也故圹垄其貌象室屋也棺椁其貌象版盖斯象拂也无帾丝歶缕翣其貌以象菲帷帱尉也抗折其貌以象摱茨番阏也故丧礼者无他焉明死生之义送以哀敬而终周藏也故𦵏埋敬𦵏其形也祭祀敬事其神也其铭诔系世敬传其名也事生饰始也送死饰终也终始具而孝子之事毕圣人之道备矣刻死而附生谓之墨刻生而附死谓之惑杀生而送死谓之贼大象其生以送其死使死生终始莫不称冝而好善是礼之法式也儒者是矣丧礼之凡变而饰动而逺久而平故死之为道也不饰则恶恶则不哀尒则翫翫则厌厌则忘忘则不敬一朝而丧其严亲而所以送𦵏之者不哀不敬则嫌于禽兽矣君子耻之故变而饰所以㓕恶也动而逺所以遂敬也久而平所以优生也穆公之母卒使人问于曽子曰如之何对曰申也闻诸申之父曰哭泣之哀齐斩之情饘粥之食自天子逹布幕卫也縿幕鲁也君子行礼不求变俗祭祀之礼居丧之服哭泣之位皆如其国之故谨修其法而审行之孔子在卫司徒敬子卒夫子弔焉主人不哀夫子哭不尽声而退伯玉请曰卫鄙俗不习丧礼烦吾子辱相焉孔子许之掘中霤而浴毁灶而缀足袭于牀及𦵏毁宗而行也出于大门及墓男子西面妇人东面既封而归殷道也孔子行之子游问曰君子行礼不求变俗夫子变之矣孔子曰非此之谓也丧事则从其质而已矣人死必沐浴于中霤何示洁净反本也礼檀弓曰死于牖下沐浴于中霤饭唅于牖下小敛于戸内大敛于阼阶殡于客位祖于庭𦵏于墓所以即逺夺孝子之恩以渐也所以有饭含何縁生食今死不欲虚其口故含用珠寳物何也有益死者形体故天子饭以玉诸侯以珠大夫以米士以贝也冒者何也所以揜形也自袭以至小敛不设冒则形是以袭而后设冒也曾子曰尸未设饰故帷堂小敛而彻帷仲梁子曰夫妇方乱故帷堂小敛而彻帷子曰馈奠之礼所以仁死丧也贵本之谓文亲用之谓理始卒之未小敛也一也丧服之先散麻也一也三年之丧哭之不文也一也或问曰死三日而后敛者何也曰孝子亲死悲哀志惫故匍匐而哭之若将复生然安可夺而敛之也故曰三日而后敛者以俟其生也三日而不生亦不生矣孝子之心亦尽哀矣家室之计衣服之具亦可以成矣亲戚之逺者亦可以至矣是故圣人为之断决以三日为之礼制也崩薨三日乃小敛何夺孝子之恩以渐也一日之时属纩于口上以候气絶二日之时尚冀其生三日之时魂气不还终不可奈何故礼曰天子诸侯三日小敛大夫士二日小敛尸柩者何谓也尸之为言失也陈也失气亡神形体独陈柩之为言究也久也不复章也夏后氏殡于阼阶殷人殡于两楹之间周人殡于西阶之上何夏后氏教以忠忠者厚也曰生吾亲也死亦吾亲也主人冝在阼殷人教以敬曰死者将去又不敢容也故置之两楹之间宾主共夹而敬之周人教以文曰死者将去不可又得故宾客之也天子七日而殡诸侯五日而殡事有大小所供者不等所以必居倚庐何孝子哀不欲闻人之声又不欲居故处居中门之外倚木为庐质反古也不在门外何戒不虞故也王者崩臣下服之有先后何恩有深浅逺近故制有日月礼庶人国君服齐衰三月王者崩京师之民丧三月何民贱故思浅故三月而已礼不下庶人所以为民制何礼不下庶人者尊卑制度也服者恩从内发故为之制也丧礼必制衰麻何以副意也服以饰情情貌相配中外相应故吉凶不同服歌哭不同声所以表中诚也腰绖者以代绅带也所以结之何思慕肠若结也必再结之何明思慕无已所以必杖者孝子失亲悲哀哭泣三日不食身体羸病故杖以扶身明不以死伤生也以竹杖何取其名也竹者蹙也桐者痛也父以竹母以桐何竹者阳也桐者隂也竹何以为阳竹断而用之质故为阳桐削而用之加人功文故为隂也孔子曰拜而后稽颡頽乎其顺也稽颡而后拜颀乎其至也三年之丧吾从其至者有子与子游立见孺子慕者有子谓子游曰予岂不知夫丧之踊也予欲去之久矣情在于斯其是也夫子游曰礼有㣲情者有以故兴物者有直情而径行者戎狄之道也礼道则不然人喜则斯陶陶斯咏咏斯犹犹斯舞舞斯愠愠斯戚戚斯叹叹斯辟辟斯踊矣品节斯斯之谓礼人死斯恶之矣无能也斯倍之矣是故制绞衾设蒌翣为使人勿恶也始死脯醢之奠将行遣而行之既𦵏而食之未有见其飨之者也自上世以来未之有舍也为使人勿倍也故子之所刺于礼者亦非礼之訾也弁人有其母死而孺子泣者孔子曰哀则哀矣而难为继也夫礼为可传也为可继也故哭踊有节曽子谓子思曰伋吾执亲之丧也水浆不入于口者七日子思曰先王之制礼也过之者俯而就之不至焉者跂而及之故君子之执亲之丧也水浆不入于口者三日杖而后能起天子大敛之后称王者明臣不可一日无君也故尚书曰王麻冕黼裳此敛之后也何以知从后加王也以尚书言迎子钊不言迎王王者既殡而即继体之位何縁民臣之心不可一日无君故先君不可得见则后君继体矣尚书曰再拜兴对乃受同明为继体君也縁始终之义一年不可有二君也故尚书曰王释冕反丧服吉冕受同称王以接诸侯明已继体为君也释冕藏同反丧明未称王以统事也不旷年无君故逾年乃即位改元名元年年以纪事君统其事矣而未发号令也何以言逾年即位谓改元位春秋传曰以诸侯逾年即位亦知天子逾年即位也春秋曰元年春王正月公即位改元位也王者改元年即事天地诸侯改元即事社稷王制曰夫丧三年不祭唯祭天地社禝为越绋而行事春秋传曰天子三年而后称王者谓称王统事发号令也尚书高宗谅隂三年是也论语君薨百官总已听于冢宰三年縁孝子之心则三年不当也故三年除丧乃即位统事即位践祚为主南面朝臣下称王以发号令也故天子诸侯凡三年即位终始之义乃备子张曰书云高宗谅隂三年不言何谓也子曰何必高宗古之人皆然君薨百官总已以聴于冢宰三年书曰高宗梁闇三年不言何谓梁闇也传曰髙宗居凶庐三年不言百官总已以聴于冢宰而莫之违此之谓梁闇子张曰何谓也孔子曰古者君薨王世子聴于冢宰三年不敢服先王之服履先王之位而聴焉以民臣之义则不可一日无君矣不可一日无君犹不可一日无天也以孝子之隐乎则孝子三年弗居矣故曰义者彼也隠者此也逺彼而近此则孝子之道备矣丧礼不言者何思慕尽情也言不文者指谓士民不言而事成者国君卿大夫杖而谢宾财少恃力靣垢作身不言而事具者故号哭尽情春秋不称楚越之王丧礼君不称天大夫不称君恐民之惑也子云升自客阶受弔于宾位教民追孝也未没丧不称君示民不争也故鲁春秋记晋丧曰杀其君之子奚齐及其君卓臣死亦赴告于君何此君哀痛于臣子也欲闻之加赙赗之礼诸侯薨赴告邻国何縁邻国欲有礼也诸侯夫人薨告天子者不敢自废政事天子亦欲知之当有礼也诸侯薨使臣归瑞珪于天子何诸侯以瑞圭为信今死矣嗣子谅闇三年之后乃当更爵命故归之推让之义礼曰诸侯薨使臣归瑞圭于天子天子闻诸侯薨哭之何惨怛发中哀痛之至也使大夫弔之追逺重终之义也故礼檀弓曰天子哭诸侯爵弁纯衣又曰遣大夫弔词曰皇天降灾子遭离之难呜唿哀哉天王使臣某弔臣子死君往弔之何亲与之共治民恩深义重厚欲躬见之君临臣丧以巫祝桃茢执戈恶之也所以异于生也丧有死之道焉先王之所难言也三年之丧与新有昏者期不使以衰裳入朝非礼也是谓君与臣同国诸侯非问疾弔丧而入诸臣之家是谓君臣为谑郊之祭也丧者不敢哭凶服者不敢入国门敬之至也大夫使受命而出闻父母之丧非君命不反者盖重君也凶服不敢入公门者明尊朝廷吉凶不相干臣下有大丧不唿其门者使得终其孝道成其大礼货财曰赙舆马曰赗衣服曰襚玩好曰赠玉贝曰含赙赗所以佐生也赠襚所以送死也送死不及柩尸弔生不及悲哀非礼也故吉行五十犇丧百里赗赠及事礼之大也赠襚何谓也赠之为言称也玩好曰赠襚之为言遗也衣被曰襚知死者则赠襚所以助生送死追恩重终副至意也赠赗者助也所以相佐给不足也故弔辞曰知死则赙货财曰赙车马曰赗有不弔三何为人臣子常懐恐惧深思逺虑志在全身今乃畏厌溺死用为不义故不弔也檀弓曰不弔三畏厌溺也畏者兵死也礼曽子记曰大辱加于身皮体毁伤即君不臣士不交祭不得为昭穆之尸食不得昭穆之牲死不得𦵏昭穆之域也三月之殡何也曰大之也重之也所致隆也所致亲也将举错之迁徙之离宫室而归丘陵也先王恐其不文也是以繇其期足之日也故天子七月诸侯五月大夫士三月皆使其湏足以容事事足以容成成足以容文文足以容备曲容备物之谓道矣齐衰苴杖居庐食粥席薪枕块是君子之所以为愅诡其所哀痛之文也卜筮视日齐戒修涂几筵馈荐告祝如或飨之宾出主人拜送反易服即位而哭如或去之哀夫敬夫事死如事生事亡如事存状乎无形影然而成文子思曰丧三日而殡凡附于身者必诚必信勿之有悔焉耳矣三月而𦵏凡附于棺者必诚必信勿之有悔焉耳矣三年以为极亡则弗之忘矣故君子有终身之忧而无一朝之患故忌日不乐丧之朝也顺死者之孝心也其哀离其室也故至于祖考之庙而后行殷朝而殡于祖周朝而遂葬孔子谓为明器者知丧道矣备物而不可用也哀哉死者而用生者之器也不殆于用殉乎哉其曰明器神明之也涂车刍灵自古有之明器之道也孔子谓为刍灵者善谓为俑者不仁不殆于用人乎哉孔子曰之死而致死之不仁而不可为也之死而致生之不知而不可为也是故竹不成用瓦不成味木不成斵琴瑟张而不平竽笙备而不和有钟磬而无簨簴其曰明器神明之也仲宪言于曽子曰夏后氏用明器示民无知也殷人用祭器示民有知也周人兼用之示民疑也曽子曰其不然乎其不然乎夫明器鬼器也祭器人器也夫古之人胡为而死其亲乎或问于曽子曰夫既遣而包其余犹既食而裹其余与君子既食则裹其余乎曽子曰吾子不见大飨乎夫大飨既飨卷三牲之爼归于宾馆父母而宾客之所以为哀也子不见大飨乎曽子弔于负夏主人既祖填池推柩而反之降妇人而后行礼从者曰礼与曽子曰夫祖者且也且胡为其不可以反宿也从者又问诸子游曰礼与子游曰饭于牖下小敛于戸内大敛于阼殡于客位祖于庭𦵏于墓所以即逺也故丧事有进而无退曽子闻之曰多矣乎予出祖者子云丧礼毎加以逺浴于中霤饭于牖下小敛于戸大敛于阼殡于客位祖于庭𦵏于墓所以示逺也殷人弔于圹周人弔于家示民不偝也子云死民之卒事也吾从周以此坊民诸侯犹有薨而不𦵏者丧祭械用皆有等冝夫是之谓复古是王者之制也祖于庭何尽孝子之恩也祖者始也始载于庭也乘轴车辞祖祢故名为祖载也礼有以多为贵者天子崩七月而𦵏五重八翣诸侯五月而𦵏三重六翣大夫三月而𦵏再重四翣此以多为贵也有以大为贵者棺椁之厚丘封之大此以大为贵也死乃谥之何言人行终始不能若一故据其终始后可知也士冠经曰死而谥之今也所以临葬而谥之何因衆㑹欲显扬之也天子崩臣下至南郊谥之者何以为人臣之义莫不欲褒大其君掩恶扬善者也故之南郊明不得欺天也诸侯薨世子赴告天子天子遣大夫㑹其𦵏而谥之何幼不诔贵诸侯相诔非礼也臣当受谥于君也卿大夫老归死有谥何谥者别尊卑彰有徳也卿大夫归无过犹有禄位故有谥也夫人无谥者何无爵故无谥或曰夫人有谥夫人一国之母修闺门之内羣下亦化之故设谥以彰其善恶春秋传曰𦵏宋恭姬传曰其称谥何贤也传曰哀姜者何荘公夫人也卿大夫妻无谥何贱也八妾所以无谥何卑贱无所能务犹士卑小不得有谥也太子夫人无谥何本妇人随夫太子无谥其夫人不得有谥也天子太子元士也士无谥知太子亦无谥也附庸所以无谥何卑小无爵也王制曰爵禄凡五等附庸本非爵也后夫人于何所谥之以为于朝廷朝廷本所以治政之处臣子共审谥白之于君然后加之妇人天夫故但白君而已王者廵狩崩于道归𦵏何夫太子当为丧主天下皆来奔丧京师四方之中也即如是舜𦵏苍梧禹𦵏㑹稽于时尚质故死则止𦵏不重烦扰也古之𦵏者厚衣之以薪𦵏之中野不封不树丧期无数后世圣人易之以棺椁盖取之大过孟子自齐𦵏于鲁反于齐止于嬴充虞请曰前日不知虞之不肖使虞敦匠事严虞不敢请今愿窃有请也木若以美然曰古者棺椁无度中古棺七寸椁称之自天子达于庶人非直为观美也然后尽于人心不得不可以为恱无财不可以为恱得之为有财古之人皆用之吾何为独不然且比化者无使土亲肤于人心独无恔乎吾闻之也君子不以天下俭其亲鲁平公将见孟子嬖人臧仓曰孟子之后丧踰前丧君无见焉公曰诺乐正子入见曰君奚为不见孟轲也曰或告寡人曰孟子之后丧踰前丧是以不往见也曰何哉君所谓踰者前以士后以大夫前以三鼎而后以五鼎与曰否谓棺椁衣衾之美也曰非所谓踰也贫冨不同也丧不虑居毁不危身丧不虑居为无庙也毁不危身为无后也子游问丧具夫子曰称家之有无子游曰有无恶乎齐夫子曰有毋过礼苟无矣敛首足形还葬县棺而封人岂有非之者哉子思之母死于卫栁若谓子思曰子圣人之后也四方于子乎观礼子盖慎诸子思曰吾何慎哉吾闻之有其礼无其财君子弗行也有其礼有其财无其时君子弗行也吾何慎哉子路曰伤哉贫也生无以为养死无以为礼也孔子曰啜菽饮水尽其欢斯之谓孝敛首足形还葬而无椁称其财斯之谓礼墨者夷之因徐辟而求见孟子孟子曰吾闻夷子墨者墨之治丧也以薄为其道也夷子思以易天下岂以为非是而不贵也然而夷子𦵏其亲厚则是以所贱事亲也徐子以告夷子夷子曰儒者之道古之人若保赤子此言何谓也之则以为爱无差等施由亲始徐子以告孟子孟子曰夫夷子信以为人之亲其兄之子为若亲其邻之赤子乎彼有取尔也赤子匍匐将入井非赤子之罪也且天之生物也使之一本而夷子二本故也盖上世尝有不𦵏其亲者其亲死则举而委之于壑他日过之狐狸食之蝇蚋姑嘬之其颡有泚睨而不视夫泚也非为人泚中心达于面目盖归反虆梩而掩之掩之诚是也则孝子仁人之掩其亲亦必有道矣徐子以告夷子夷子怃然为间曰命之矣古之丧礼贵贱有仪上下有等天子棺椁七重诸侯五重大夫三重士再重今墨子独生不歌死不服桐棺三寸而无椁以为法式以此教人恐不爱人以此自行固不爱也未败墨子道虽然歌而非歌哭而非哭乐而非乐是果类乎其生也勤其死也薄其道大觳使人忧使人悲其行难为也恐其不可以为圣人之道反天下之心天下不堪墨子虽独能任奈天下何离于天下其去王逺矣世俗之为説者曰太古薄𦵏棺厚三寸衣衾三领𦵏田不妨田故不掘也乱今厚𦵏饰棺故掘也是不及知治道而不察于抇不抇者之所言也凡人之盗也必以有为圣王之生民也皆使厚优而不得有余过度故曰天下有道盗其先变乎夫乱今而后反是上以无法使下以无度行知者不得虑能者不得治贤者不得使于是桀纣羣居而盗贼击夺以危上矣若是则有何尤抇人之墓抉人之口而求利矣哉夫太古薄𦵏故不抇也乱今厚葬故抇也是特姦人之误于乱説以欺愚者夫是之谓大姦国子高曰𦵏也者藏也藏也者欲人之弗得见也是故衣足以饰身棺周于衣椁周于棺土周于椁反壤树之哉𦵏于城郭外何死生别处终始异居易曰𦵏之中野所以絶孝子之思慕也传曰作乐于庙不闻于墓哭泣于墓不闻于庙所以于北方何就隂也有虞氏瓦棺今以木何虞尚质故用瓦夏后氏益文故易之以堲周谓堲木相周无胶漆之用也殷人棺椁有胶漆之用周人浸文墙置翣加巧饰丧𦵏之礼縁生以事死生时无死亦不敢造太古之时穴居野处衣皮带革故死衣之以薪内藏不饰中古之时有宫室衣服故衣之币帛藏以棺椁封树识表体以象生夏殷弥文齐之以器械至周大文縁夫妇生时同室死同𦵏之合𦵏者所以固夫妇之道也大公封于营丘比及五世皆反𦵏于周君子曰乐乐其所自生礼不忘其本古之人有言曰狐死正丘首仁也延陵季子适齐于其反也其长子死葬于嬴博之间孔子曰延陵季子吴之习于礼者也往而观其𦵏焉其坎深不至于泉其敛以时服既𦵏而封广轮掩坎其高可隠也既封左袒右还其封且号者三曰骨肉归复于土命也若魂气则无不之也无不之也而遂行孔子曰延陵季子之于礼也其合矣乎子贡问于孔子曰殷人既定而弔于圹周人反哭而弔于家如之何孔子曰反哭之弔也丧之至也反而忘矣失之矣于斯为盛故弔之死人卒事也殷以悫吾从周殷人既练之明日而祔于祖周既卒哭之明日祔于祖祔祭神之始事也周以戚吾从殷子夏问曰三年之丧卒哭金革之事无辟也者礼与初有司与孔子曰夏后氏三年之丧既殡而致事殷人既𦵏而致事记曰君子不夺人之亲亦不可夺亲也此之谓乎子夏曰金革之事无辟也者非与孔子曰吾闻诸老聃曰昔者鲁公伯禽有为为之也今以三年之丧从其利者吾弗知也子夏问于夫子曰凡丧小功以上虞祔练祥之祭皆沐浴于三年之丧子则尽其情矣孔子曰岂徒祭而已哉三年之丧身有疡则浴首有疮则沭病则饮酒食肉毁瘠而病君子不为也毁则死者君子谓之无子且祭之沐浴为齐洁也非为饰也子路问于孔子曰鲁大夫练而牀礼邪孔子曰吾不知也子路出谓子贡曰吾以夫子为无所不知夫子徒有所不知子贡曰女何问哉子路曰由问鲁大夫练而牀礼邪夫子曰吾不知也子贡曰吾将为汝问之子贡问曰练而牀礼邪孔子曰非礼也子贡出谓子路曰女为夫子为有所不知乎夫子徒无所不知汝问非也礼居是邑不非其大夫免丧之外行于道路见似目瞿闻名心瞿弔死而问疾颜色戚容必有以异于人也如此而后可以服三年之丧其余则直道而行之是也子夏既除丧而见予之琴和之而不和弹之而不成声作而曰哀未忘也先王制礼而弗敢过也子张既除丧而见予之琴和之而和弹之而成声作而曰先王制礼不敢不至焉子路有姊之丧可以除之矣而弗除也孔子曰何弗除也子路曰吾寡兄弟而弗忍也孔子曰先王制礼行道之人皆弗忍也子路闻之遂除之子夏丧其子而丧其明曾子弔之曾子哭子夏亦哭曰天乎予之无罪也曽子怒曰商乎女何无罪也吾与女事夫子于洙泗之间退而老于西河之上使西河之民疑女于夫子尔罪一也丧尔亲使民未有闻焉尔罪二也丧尔子丧尔明尔罪三也而曰女何无罪与子夏投其杖而拜曰吾过矣吾过矣吾离羣而索居亦已久矣君子有终身之丧忌日之谓也忌日不用非不祥也言夫日志有所至而不敢尽其私也曽子曰父母既没慎行其身不遗父母恶名可谓能终矣又曰父母既没必求仁者之粟以祀之此之谓礼终礼书纲目卷三十二礼书纲目卷三十三钦定四库全书礼书纲目卷三十三婺源江永撰灾变礼凶礼十七补膳夫大丧则不举大荒则不举大札则不举天地有灾则不举邦有大故则不举司服大札大荒大灾素服大司乐凡日月食四镇五岳崩大傀异烖诸侯薨令去乐大札大凶大烖大臣死凡国之大忧令弛县右总要天反时为烖地反物为妖民反德为乱乱则妖烖生故文反正为乏小宗伯凡天地之大烖类社稷宗庙则为位鼓人救日月则诏王鼓大仆军旅甸役賛王鼓救日月亦如之日食则天子素服而脩六官之职荡天下之阳事月食则后素服而脩六宫之职荡天下之隂事诸侯旅见天子入门日食则废如诸侯皆在而日食则从天子救日各以其方色与其兵诸侯相见揖让入门日食则废当祭而日食接祭而已矣如牲至未杀则废大夫之祭鼎俎既陈笾豆既设日食废右天地大烖惟时羲和畔官离次俶扰天纪遐弃厥司乃季秋月朔辰弗集于房瞽奏鼓啬夫驰庶人走羲和尸厥官罔闻知昏迷于天象以干先王之诛庄公二十五年六月辛未朔日有食之鼓用牲于社非常也唯正月之朔慝未作日有食之于是乎用币于社伐鼔于朝日食则曷为鼓用牲于社求乎隂之道也以朱丝营社或曰胁之或曰为闇恐人犯之故营之言日言朔食正朔也鼓用牲于社鼓礼也用牲非礼也天子救日置五麾陈五兵五鼓诸侯置三麾陈三鼓三兵大夫击门士击柝言充其阳也文公十五年六月辛丑朔日有食之鼓用牲于社非礼也日有食之天子不举伐鼓于社诸侯用币于社伐鼓于朝以昭事神训民事君示有等威古之道也昭公十七年六月甲戌朔日有食之祝史请所用币昭子曰日有食之天子不举伐鼓于社诸侯用币于社伐鼓于朝礼也平子御之曰止也唯正月朔慝未作日有食之于是乎有伐鼓用币礼也其余则否大史曰在此月也日过分而未至三辰有灾于是乎百官降物君不举辟移时乐奏鼓祝用币史用辞故夏书曰辰不集于房瞽奏鼓啬夫驰庶人走此月朔之谓也当夏四月是谓孟夏平子弗从昭子退曰夫子将有异志不君君矣日食必救之何隂侵阳也故用牲于社社者衆隂之主以朱丝萦之鸣鼓攻之以阳责隂也所以必用牲者社地别神也尊之故不敢虚责也日食大水则鼓用牲于社大旱则雩祭水雨非苟虚也勅阳责下求隂道也月食救之者隂失明也救之者谓夫人击镜传人击杖庶人之妻楔搔梁山崩晋侯以传召伯宗绛人曰国主山川故山崩川竭君为之不举降服乗缦彻乐出次祝币史辞以礼焉其如此而已遂以告而从之年不顺成则天子素服乗素车食无乐至于八月不雨君不举年不顺成君衣布搢本关梁不租山泽列而不赋土功不兴大夫不得造车马五谷不升为大饥一谷不升谓之嗛二谷不升谓之饥三谷不升谓之馑四谷不升谓之康五谷不升谓之大侵大侵之礼君食不兼味台榭不涂弛侯廷道不除百官布而不制鬼神祷而不祀此大侵之礼也嵗凶年谷不登君膳不祭肺马不食谷驰道不除祭事不县大夫不食粱士饮酒不乐国家靡敝则车不雕几甲不组縢食器不刻镂君子不履丝屦马不常秣大宗伯以凶礼哀邦国之忧以荒礼哀凶札小行人若国札丧则令赙补之若国凶荒则令赒委之小宰荒受其币玉之事右凶札礼国有饥人人主不飧国有冻人人主不裘报囚之日人主不举乐嵗凶杀不登台扉榭彻于侯马不食谷驰道不除食减膳飨祭有阙故礼自行之义养民之道也孔子在齐齐大旱春饥景公问于孔子曰如之何孔子曰凶年则乗驽马力役不兴驰道不脩祈以币玉祭事不县祀以下牲此则贤君自贬以救民之礼也夏大旱公欲焚巫尩臧文仲曰非旱备也脩城郭贬食省用务穑劝分此其务也巫尩何为嵗旱穆公召县子而问然曰天乆不雨吾欲暴尩而奚若曰天则不雨而暴人之疾子虐毋乃不可与然则吾欲暴巫而奚若曰天则不雨而望之愚妇人于以求之毋乃已疏乎徙市则奚若曰天子崩巷市七日诸侯薨巷市三日为之徙市不亦可乎隠公六年冬京师来告饥公为之请籴于宋卫齐郑礼也有焚其先人之室则三日哭故曰新宫火亦三日哭诸侯旅见天子入门大庙火则废大庙火则从天子救火不以方色与兵诸侯相见揖让入门大庙火则废当祭而大庙火接祭而已矣如牲至未杀则废大夫之祭鼎俎既陈笾豆既设君之大庙火废大宗伯以凶礼哀邦国之忧以弔礼哀祸烖小行人若国有祸灾则令哀弔之大行人致禬以补诸侯之烖右水火成公三年二月甲子新宫灾三日哭宫公之宫也曷为谓之新宫不忍言也其言三日哭何庙灾三日哭礼也新宫者祢宫也三日哭哀也其哀礼也迫近不敢称谥恭也其辞恭且哀以成公为无讥矣哀公三年司铎火火踰公宫桓僖灾救火者皆曰顾府南宫敬叔至命周人出御书俟于宫曰庀女而不在死子服景伯至命宰人出礼书以待命命不共有常刑校人乗马巾车脂辖百官官备府库慎守官人肃给济濡帷幕郁攸从之蒙葺公屋自大庙始外内以悛助所不给有不用命则有常刑无赦公父文伯至命校人驾乗车季桓子至御公立于象魏之外命救火者伤人则止财可为也命藏象魏曰旧章不可亡也富父槐至曰无备而官办者犹拾沈也于是乎去表之槀道还公宫宋灾乐喜为司城以为政使伯氏司里火所未至彻小屋涂大屋陈畚挶具绠缶备水器量轻重蓄水潦积土涂巡丈城缮守备表火道使华臣具正徒令隧正纳郊保奔火所使华阅讨右官官庀其司向戌讨左亦如之使乐遄庀刑器亦如之使皇郧命校正出马工正出车备甲兵庀武守使西鉏吾庀府守令司宫巷伯儆宫二师令四乡正敬享祝宗用马于四墉祀盘庚于西门之外昭公十八年五月壬午宋卫陈郑灾火作子产辞晋公子公孙于东门使司冦出新客禁旧客勿出于宫使子寛子上巡羣屏摄至于大宫使公孙登徙大龟使祝史徙主祏于周庙告于先君使府人库人各敬其事商成公儆司宫出旧宫人寘诸火所不及司马司冦列居火道行火所焮城下之人伍列登城明日使野司冦各保其征郊人助祝史除于国北禳火于𤣥冥回禄祈于四墉书焚室而寛其征与之材三日哭国不市使行人告于诸侯宋卫皆如是陈不救火许不弔灾君子是以知陈许之先亡也七月郑子产为火故大为社祓禳于四方振除火灾礼也襄公三十年五月宋灾冬十月晋人齐人宋人卫人郑人曹人莒人邾人滕人薛人杞人小邾人㑹于澶渊宋灾故为宋灾故诸侯之大夫㑹以谋归宋财既而无归于宋故不书其人庄公十一年秋宋大水公使弔焉曰天作淫雨害于粢盛若之何不弔对曰孤实不敏天降之灾又以为君忧拜命之辱臧文仲曰宋其兴乎禹汤罪已其兴也悖焉桀纣罪人其亡也忽焉且列国有凶称孤礼也言惧而名礼其庶乎既而闻之曰公子御说之辞也臧孙达曰是宜为君有恤民之心厩焚孔子拜乡人为火来者拜之士壹大夫再亦相弔之道也小祝有冦戎之事则保郊祀于社都宗人若有冦戎之事则保羣神之壝大宗伯以凶礼哀邦国之忧以禬礼哀围败以恤礼哀冦乱大行人致禬以补诸侯之烖小行人若国有师役则令藁禬之右兵冦狄人灭卫卫立戴公以庐于曹齐侯使公子无亏帅车三百乗甲士三千人以戍曹归公乗马祭服五称牛羊豕鸡狗皆三百与门材归夫人鱼轩重锦三十两昭公六年冬叔弓如楚聘且弔败也定公五年夏归粟于蔡以周亟矜无资哀公二十年越围吴赵孟降于丧食楚隆曰三年之丧亲暱之极也主又降之无乃有故乎赵孟曰黄池之役先主与吴王有质曰好恶同之今越围吴嗣子不废旧业而敌之非晋之所能及也吾是以为降国亡大县邑公卿大夫士皆厌冠哭于大庙三日君不举或曰君举而哭于后土国君去其国止之曰柰何去社稷也大夫曰柰何去宗庙也士曰柰何去坟墓也国君死社稷大夫死衆士死制国有患君死社稷谓之义大夫死宗庙谓之变右亡邑失国楚人灭江秦伯为之降服出次不举过数大夫谏公曰同盟灭虽不能救敢不矜乎吾自惧也卫侯出奔齐公使厚成叔弔于卫曰寡君使瘠闻君不抚社稷而越在他竟若之何不弔以同盟之故使瘠敢私于执事曰有君不弔有臣不敏君不赦宥臣亦不帅职増淫发洩其若之何卫人使大叔仪对曰羣臣不佞得罪于寡君寡君不以即刑而悼弃之以为君忧君不忘先君之好辱弔羣臣又重恤之敢拜君命之辱重拜大贶盗杀卫侯之兄絷公如死鸟齐侯使公孙青聘于卫遂从诸死鸟请将事辞曰亡人不佞失守社稷越在草莽吾子无所辱君命宾曰寡君命下臣于朝曰阿下执事臣不敢贰主人曰君若恵顾先君之好照临敝邑镇抚其社稷则有宗祧在乃止卫侯固请见之不获命以其良马见为未致使故也宾将掫主人辞曰亡人之忧不可以及吾子草莽之中不足以辱从者敢辞宾曰寡君之下臣君之牧圉也若不获扞外役是不有寡君也臣惧不免于戾请以除死亲执铎终夕与于燎昭公走之齐齐侯唁公于野井曰柰何去鲁国之社稷昭公曰丧人不佞失守鲁国之社稷执事以羞再拜颡髙子执箪食与四脡脯国子执壶浆曰吾寡君闻君在外馂饔未就敢致糗于从者昭公曰君不㤀先君延及丧人钖之以大礼再拜稽首以衽受髙子曰有夫不祥君无所辱大礼昭公盖祭而不尝景公曰寡人有不腆先君之服未之敢服有不腆先君之器未之敢用敢以请昭公曰丧人不佞失守鲁国之社稷执事以羞敢辱大礼敢辞景公曰寡人有不腆先君之服未之敢服有不腆先君之器未之敢用敢固以请昭公曰以吾宗庙之在鲁也有先君之服未之能以服有先君之器未之能以出敢固辞景公曰寡人有不腆先君之服未之敢服有不腆先君之器未之敢用请以飨乎从者昭公曰丧人其何称景公曰孰君而无称昭公于是噭然而哭诸大夫皆哭既哭以人为菑以幦为席以鞌为几以遇礼相见孔子曰其礼与其辞足观矣大史典礼执简记奉讳恶诸侯子夘稷食菜羮子夘不乐辰在子夘谓之疾日君彻宴乐学人舍业为疾故也朝夕哭不辟子夘右子夘庄公二十有二年春王正月肆大省肆者何跌也大省者何灾省也肆大省何以书讥何讥尔讥始忌省也礼书纲目卷三十三礼书纲目卷三十四钦定四库全书礼书纲目卷三十四婺源江永撰祭法吉礼一补祭法有虞氏禘黄帝而郊喾祖颛顼而宗尧夏后氏亦禘黄帝而郊鲧祖颛顼而宗禹殷人禘喾而郊㝠祖契而宗汤周人禘喾而郊稷祖文王而宗武王燔柴于泰坛祭天也瘗埋于泰折祭地也用骍犊埋少牢于泰昭祭时也相近于坎坛祭寒暑也王宫祭日也夜明祭月也幽宗祭星也雩宗祭水旱也四坎坛祭四方也山林川谷丘陵能出云为风雨见怪物皆曰神有天下者祭百神诸侯在其地则祭之亡其地则不祭大凡生于天地之间者皆曰命其万物死皆曰折人死曰鬼此五代之所不变也七代之所更立者禘郊宗祖其余不变也大宗伯之职掌建邦之天神人鬼地示之礼以佐王建保邦国以吉礼事邦国之鬼神示以禋祀祀昊天上帝以实柴祀日月星辰以槱燎祀司中司命飌师雨师以血祭祭社稷五祀五岳以貍沈祭山林川泽以疈辜祭四方百物以肆献祼享先王以馈食享先王以祠春享先王以禴夏享先王以尝秋享先王以烝冬享先王天子祭天地祭四方祭山川祭五祀嵗徧诸侯方祀祭山川祭五祀嵗徧大夫祭五祀岁徧士祭其先天子祭天地诸侯祭社稷大夫祭五祀天子祭天下名山大川五岳视三公四渎视诸侯诸侯祭名山大川之在其地者天子诸侯祭因国之在其地而无主后者礼不王不禘王者禘其祖之所自出以其祖配之诸侯及其大祖大夫士有大事省于其君于祫及其髙祖天下有王分地建国置都立邑设庙祧坛墠而祭之乃为亲疏多少之数是故王立七庙一坛一墠曰考庙曰王考庙曰皇考庙曰显考庙曰祖考庙皆月祭之逺庙为祧有二祧享尝乃止去祧为坛去坛为墠坛墠有祷焉祭之无祷乃止去墠曰鬼诸侯立五庙一坛二墠曰考庙曰王考庙曰皇考庙皆月祭之显考庙祖考庙享尝乃止去祖为坛去坛为墠坛墠有祷焉祭之无祷乃止去墠为鬼大夫立三庙二坛曰考庙曰王考庙曰皇考庙享尝乃止显考祖考无庙有祷焉为坛祭之去坛为鬼适士二庙一坛曰考庙曰王考庙享尝乃止显考无庙有祷焉为坛祭之去坛为鬼官师一庙曰考庙王考无庙而祭之去王考为鬼庶士庶人无庙死曰鬼天子七庙三昭三穆与大祖之庙而七诸侯五庙二昭二穆与大祖之庙而五大夫三庙一昭一穆与大祖之庙而三士一庙庶人祭于寝天子犆礿祫禘祫尝祫烝诸侯礿则不禘禘则不尝尝则不烝烝则不礿诸侯礿犆禘一犆一祫尝祫烝祫武王末受命周公成文武之徳追王大王王季上祀先公以天子之礼斯礼也达乎诸侯大夫及士庶人父为大夫子为士葬以大夫祭以士父为士子为大夫葬以士祭以大夫父为士子为天子诸侯则祭以天子诸侯其尸服以士服父为天子诸侯子为士祭以士其尸服以士服自天子达于庶人丧从死者祭从生者支子不祭支子不祭祭必告于宗子庶子不祭祖庶子不祭祢庶子不祭殇与无后者殇与无后者从祖祔食若富则具二牲献其贤者于宗子夫妇皆齐而宗敬焉终事而后敢私祭曾子问曰宗子为士庶子为大夫其祭也如之何孔子曰以上牲祭于宗子之家祝曰孝子某为介子某荐其常事若宗子有罪居于他国庶子为大夫其祭也祝曰孝子某使介子某执其常事摄主不厌祭不旅不假不绥祭不配布奠于宾賔奠而不举不归肉其辞于賔曰宗兄宗弟宗子在他国使某辞曾子问曰宗子去在他国庶子无爵而居者可以祭乎孔子曰祭哉请问其祭如之何孔子曰望墓而为坛以时祭若宗子死告于墓而后祭于家宗子死称名不言孝身没而已子游之徒有庶子祭者以此若义也今之祭者不首其义故诬于祭也王下祭殇五适子适孙适曽孙适𤣥孙适来孙诸侯下祭三大夫下祭二适士及庶人祭子而止孔子曰有阴厌有阳厌曽子问曰殇不附祭何谓阴厌阳厌孔子曰宗子为殇而死庶子弗为后也其言祭特牲祭殇不举无肵爼无𤣥酒不告利成是谓阴厌凡殇与无后者祭于宗子之家当室之白尊于东房是谓阳厌慈母与妾母不世祭也王为羣姓立社曰大社王自为立社曰王社诸侯为百姓立社曰国社诸侯自为立社曰侯社大夫以下成羣立社曰置社王为羣姓立七祀曰司命曰中霤曰国门曰国行曰泰厉曰户曰灶王自为立七祀诸侯为国立五祀曰司命曰中霤曰国门曰国行曰公厉诸侯自为立五祀大夫立三祀曰族厉曰门曰行适士立二祀曰门曰行庶士庶人立一祀或立户或立灶夫圣王之制祭祀也法施于民则祀之以死勤事则祀之以劳定国则祀之能御大灾则祀之能捍大患则祀之是故厉山氏之有天下也其子曰农能殖百谷夏之衰也周弃继之故祀以为稷共工氏之霸九州也其子曰后土能平九州故祀以为社帝喾能序星辰以着衆尧能赏均刑法以义终舜勤衆事而野死鲧障鸿水而殛死禹能脩鲧之功黄帝正名百物以明民共财颛顼能脩之契为司徒而民成㝠勤其官而水死汤以寛治民而除其虐文王以文治武王以武功去民之菑此皆有功烈于民者也及夫日月星辰民所瞻仰也山陵川谷丘陵民所取财用也非此族也不在祀典凡祭有其废之莫敢举也有其举之莫敢废也非其所祭而祭之名曰淫祀淫祀无福海鸟曰爰居止于鲁东门之外二日臧文仲使国人祭之展禽曰越哉臧孙之为政也夫祀国之大节也而节政之所成也故慎制祀以为国典今无故而加典非政之宜也夫圣人之制祀也法施于民则祀之以死勤事则祀之以劳定国则祀之能御大灾则祀之能扞大患则祀之非是族也不在祀典昔烈山氏之有天下也其子曰柱能殖百谷百蔬夏之兴也周弃继之故祀以为稷共工氏之伯九有也其子曰后土能平九土故祀以为社黄帝能成命百物以明民共财颛顼能修之帝喾能序三辰以固民尧能单均刑法以仪民舜勤民事而野死鲧障洪水而殛死禹能以徳修鲧之功契为司徒而民辑㝠勤其官而水死汤以寛治民而除其邪稷勤百谷而山死文王以文昭武王去民之秽故有虞氏禘黄帝而祖颛顼郊尧而宗舜夏后氏禘黄帝而祖颛顼郊鲧而宗禹商人禘舜而祖契郊㝠而宗汤周人禘喾而郊稷祖文王而宗武王幕能帅颛顼者也有虞氏报焉杼能帅禹者也夏后氏报焉上甲微能帅契者也商人报焉髙圉大王能帅稷者也周人报焉凡禘郊宗祖报此五者国之典祀也加之以社稷山川之神皆有功烈于民者也及前哲令徳之人所以为明质也及天之三辰民所以瞻仰也及地之五行所以生殖也及九州名山川泽所以出财用也非是不在祀典今海鸟至已不知而祀之以为国典难以为仁且智矣夫仁者讲功而知者处物无功而祀之非仁也不知而不问非知也今兹海其有灾乎夫广川之鸟兽恒知而避其灾也是嵗也海多大风冬煗文仲闻栁下季之言曰信吾过也季子之言不可不法也使书以为三筴卫迁于帝丘卫成公梦康叔曰相夺予享公命祀相寗武子不可曰鬼神非其族类不歆其祀杞鄫何事相之不享于此乆矣非卫之罪也不可以间成王周公之命祀请改祀命九月考仲子之宫考者成之也成之为夫人也礼庶子为君为其母筑宫使公子主其祭也于子祭于孙止仲子者恵公之母隐孙而脩之非隐也礼书纲目卷三十四礼书纲目卷三十五钦定四库全书礼书纲目卷三十五婺源江永撰天神吉礼二补天子祭天地嵗徧大宗伯以禋祀祀昊天上帝郊之祭迎长至之日郊之祭大报天而主日配以月有虞氏郊喾夏后氏郊鲧殷人郊㝠周人郊稷周公郊祀后稷以配天大宗伯以玉作六器以礼天地四方以苍璧礼天牲币放其器之色季夏命四监大合百县之秩刍以养牺牲令民无不咸出其力以共皇天上帝以为民祈福仲秋命宰祝循行牺牲视全具案刍豢瞻肥瘠察物色必比类量小大视长短皆中度五者备当上帝其飨祭天特牲郊特牲牲孕祭帝弗用牲用骍用犊帝牛不吉以为稷牛帝牛必在涤三月稷牛唯具牧人凡阳祀用骍牲毛之用骍犊祭天地之牛角茧栗郊禘不过茧栗禘郊之事则有全脀酒人以法共五齐三酒以实八尊大祭三贰唯齐酒不贰幂人以疏布巾幂八尊牺尊疏布鼏樿杓鬯人掌共秬鬯而饰之天子亲耕粢盛秬鬯以事上帝天子亲舂禘郊之盛蒲越藁鞂之尚器用陶匏卬盛于豆于豆于登其香始升上帝居歆胡臭亶时鼎圣人亨以享上帝典瑞四圭有邸以祀天玉人四圭尺有二寸以祀天司裘掌为大裘以共王祀天之服司服王祀昊天上帝则服大裘而冕天子大裘以黼之王被衮戴冕璪十有二旒巾车玉路钖樊缨十有再就建大常十有二斿以祀大驭掌驭玉路以祀乗素车旂十有二旒龙章而设日月大路素大司乐乃奏黄钟歌大吕舞云门以祀天神凡乐圜钟为宫黄钟为角大簇为征姑洗为羽靁鼓靁鼗孤竹之管云和之琴瑟云门之舞冬日至于地上之圜丘奏之若乐六变则天神皆降可得而礼矣鼓人以靁鼔鼓神祀大宰祀五帝则掌百官之誓戒与其具脩前期十日帅执事而卜日遂戒及执事眂涤濯及纳亨赞王牲事及祀之日赞玉币爵之事祀大神示亦如之大宗伯凡祀大神帅执事而卜日宿眂涤濯位玉鬯省牲镬奉玉齍诏大号治其大礼诏相王之大礼郊用辛卜郊受命于祖庙作龟于祢宫卜之日王立于泽亲聴誓命献命库门之内戒百官大庙之命戒百姓祭之日王皮弁以听祭报䘮者不哭不敢凶服氾埽反道乡为田烛夏后氏祭其闇殷人祭其阳周人祭日以朝及闇祭之日王被衮戴冕璪十有二旒乗素车旂十有二旒龙章而设日月节服氏郊祀裘冕二人执戈送逆尸从车大宗伯以禋祀祀昊天上帝燔柴于泰坛祭天也祭天曰燔柴至敬不坛扫地而祭郊血大祝大禋祀隋衅逆牲逆尸令钟鼓右亦如之大祝辨六号一曰神号凡大禋祀则执明水火而号祝皇皇上天照临下土集地之灵降甘风雨庶物羣生各得其所靡今靡古维予一人某敬拜皇天之祜维某年某月上日大祝既祭令彻凡以神仕者以冬日至致天神人鬼凡祀启蛰而郊孟春天子乃以元日祈谷于上帝郊祀后稷以祈农事龙见而雩仲春命乐师脩鼗鞞鼔均琴瑟管箫执干戚戈羽调竽笙竾簧饬钟磬柷敔命有司为民祈祀山川百源大雩帝用盛乐乃命百县雩祀百辟卿士有益于民者以祈谷实季秋上丁命乐正入学习吹大飨帝尝牺牲告备于天子大飨不问卜不饶富周公宗祀文王于明堂以配上帝昔者周公旦有勲劳于天下周公既没成王康王追念周公之所以勲劳者而欲尊鲁故赐之以重祭外祭则郊社是也成王以周公为有勲劳于天下命鲁公世世祀周公以天子之礼乐是以鲁君孟春乗大路载弧韣旂十有二旒日月之章祀帝于郊配以后稷天子之礼也鲁人将有事于上帝必先有事于頖宫杞之郊也禹也宋之郊也契也右祀天郊者并百王于上天而祭之也因天事天因地事地因名山升中于天因吉土以飨帝于郊升中于天而凤凰降龟龙格飨帝于郊而风雨节寒暑时雷出地奋豫先王以作乐崇徳殷荐之上帝以配祖考维十有三祀帝乃称王而入唐郊犹以丹朱为尸于时百执事咸昭然乃知王世不絶爤然必自有继祖守宗庙之君噫嘻春夏祈谷于上帝也我将祀文王于明堂也僖公三十一年夏四月四卜郊不从乃免牲犹三望卜郊不从乃免牲非礼也犹三望亦非礼也礼不卜常祀而卜其牲日牛卜日曰牲牲成而卜郊上怠慢也望郊之细也不郊亦无望可也曷为或言三卜或言四卜三卜礼也四卜非礼也三卜何以礼四卜何以非礼求吉之道三禘尝不卜郊何以卜卜郊非礼也卜郊何以非礼鲁郊非礼也鲁郊何以非礼天子祭天诸侯祭土天子有方望之事无所不通诸侯山川有不在其封内者则不祭也曷为或言免牲或言免牛免牲礼也免牛非礼也免牛何以非礼伤者曰牛三望者何望祭也然则曷祭祭泰山河海曷为祭泰山河海山川有能润于百里者天子秩而祭之触石而出肤寸而合不崇朝而徧雨乎天下者唯泰山尔河海润于千里犹者何通可以已也何以书讥不郊而望祭也宣公三年春王正月郊牛之口伤改卜牛牛死乃不郊犹三望望郊之属也不郊亦无望可也其言之何缓也曷为不复卜养牲养二卜帝牲不吉则扳稷牲而卜之帝牲在于涤三月于稷者唯具是视郊则曷为必祭稷王者必以其祖配王者则曷为必以其祖配自内出者无匹不行自外至者无主不止之口缓辞也伤自牛作也改卜牛牛死乃不郊事之变也乃者亡乎人之辞也成公七年春王正月鼷䑕食郊牛角改卜牛鼷䑕又食其角乃免牛夏五月不郊犹三望不言日急辞也过有司也郊牛日展斛角而知伤展道尽矣其所以备灾之道不尽也改卜牛鼷䑕又食其角又有继之辞也其缓辞也曰亡乎人矣非人之所能也所以免有司之过也乃免牛乃者亡乎人之辞也免牲者为之缁衣纁裳有司𤣥端奉送至于南郊免牛亦然免牲不曰不郊免牛亦然成公十年夏四月五卜郊不从乃不郊夏四月不时也五卜强也成公十七年九月辛丑用郊用者不宜用也九月非所用郊也然则郊曷用郊用正月上辛或曰用然后郊夏之始可以承春以秋之末承春之始盖不可矣九月用郊用者不宜用也宫室不设不可以祭衣服不脩不可以祭车马器械不备不可以祭有司一人不备其职不可以祭祭者荐其时也荐其敬也荐其美也非享味也襄公七年夏四月三卜郊不从乃免牲孟献子曰吾乃今而后知有卜筮夫郊祀后稷以祈农事也是故启蛰而郊郊而后耕今既耕而卜郊宜其不从也襄公十一年夏四月四卜郊不从乃不郊夏四月不时也四卜郊非礼也定公十五年春王正月鼷䑕食郊牛牛死改卜牛曷为不书其所食漫也不敬莫大焉夏五月辛亥郊曷为以夏五月郊三卜之运也哀公元年春王正月鼷䑕食郊牛角改卜牛夏四月辛巳郊此该郊之变而道之也于变之中又有言焉鼷䑕食郊牛角改卜牛志不敬也郊牛日展斛角而知伤展道尽矣郊自正月至于三月郊之时也夏四月郊不时也五月郊不时也夏之始可以承春以秋之末承春之始盖不可矣九月用郊用者不宜用也郊三卜礼也四卜非礼也五卜强也卜免牲者吉则免之不吉则否牛伤不言伤之者伤自牛作也故其辞缓全曰牲伤曰牛未牲曰牛其牛一也其所以为牛者异有变而不郊故卜免牛也已牛矣其尚卜免之何也礼与其亡也宁有尝置之上帝矣故卜而后免之不敢専也卜之不吉则如之何不免安置之繋而待六月上甲始庀牲然后左右之子之所言者牲之变而曰我一该郊之变而道之何也我以六月上甲始庀牲十月上甲始繋牲十一月十二月牲虽有变不道也待正月然后言牲之变此乃所以该郊郊享道也贵其时大其礼其养牲虽小不备可也子不志三月卜郊何也郊自正月至于三月郊之时也我以十二月下辛卜正月上辛如不从则以正月下辛卜二月上辛如不从则以二月下辛卜三月上辛如不从则不郊矣哀公十三年公㑹吴晋盟吴人囚子服景伯景伯谓大宰曰鲁将以十月上辛有事于上帝先王季辛而毕何世有职焉孔子曰呜唿哀哉我观周道幽厉伤之吾舍鲁何适矣鲁之郊禘非礼也周公其衰矣杞之郊也禹也宋之郊也契也是天子之事守也故天子祭天地诸侯祭社稷桓公五年秋大雩书不时也凡祀龙见而雩过则书定公元年九月大雩雩月雩之正也秋大雩非正也冬大雩非正也秋大雩之为非正何也毛泽未尽人力未竭未可以雩也雩月雩之正也月之为雩之正何也其时穷人力尽然后雩雩之正也何谓其时穷人力尽是月不雨则无及矣是年不艾则无食矣是其时时穷人力尽也雩之必待其时穷人力尽何也雩者为旱求者也求者请也古之人重请何重乎请人之所以为人者让也请道去让也则是舍其所以为人也是以重之焉请哉请应乎上公古之神人有应上公者通乎阴阳君亲帅诸大夫道之而以请焉夫请者非可诒託而往也必亲之者也是以重之成公七年冬大雩雩不月而时非之也冬无为雩也小宗伯兆五帝于四郊因吉土以飨帝于郊春其帝大皥其神句芒夏其帝炎帝其神祝融中央土其帝黄帝其神后土秋其帝少皥其神蓐收冬其帝颛顼其神𤣥㝠大宗伯以玉作六器以礼天地四方以青圭礼东方以赤璋礼南方以白琥礼西方以𤣥璜礼北方皆有牲币各放其器之色充人掌繋祭祀之牲牷祀五帝则系于牢刍之三月司服王祀昊天上帝则服大裘而冕祀五帝亦如之掌次祀五帝则张大次小次设重㡩重案大司乐乃奏黄钟歌大吕舞云门以祀天神大宰祀五帝则掌百官之誓戒与其具脩前期十日帅执事而卜日遂戒及执事眂涤濯及纳亨赞王牲事及祀之日赞王币爵之事大司冦若禋祀五帝则戒之日涖誓百官戒于百族及纳亨前王祭之日亦如之奉其明水火小司冦凡禋祀五实镬水纳亨亦如之士师祀五帝则沃户及王盥洎镬水大司徒祀五帝奉牛牲羞其肆先立春三日大史谒之天子曰某日立春盛徳在木天子乃齐立春之日天子亲帅三公九卿诸侯大夫以迎春于东郊还反赏公卿诸侯大夫于朝命相布徳和令行庆施恵下及兆民庆赐遂行毋有不当先立夏三日大史谒之天子曰某日立夏盛徳在火天子乃齐立夏之日天子亲帅三公九卿大夫以迎夏于南郊还反行赏封诸侯庆赐遂行无不欣恱先立秋三日大史谒之天子曰某日立秋盛徳在金天子乃齐立秋之日天子亲帅三公九卿诸侯大夫以迎秋于西郊还反赏军帅武人于朝先立冬三日大史谒之天子曰某日立冬盛徳在水天子乃齐立冬之日天子亲帅三公九卿大夫以迎冬于北郊还反赏死事恤孤寡季冬乃毕祀帝之大臣天之神祇右祀五帝及五人帝五人神季康子问于孔子曰旧闻五帝之名而不知其实请问何谓五帝孔子曰昔丘也闻诸老耼曰天有五行水火金木土分时化育以成万物其神谓之五帝古之王者易代而改号取法五行五行更王终始相生亦象其义故其生为明王者而死配五行是以太皥配木炎帝配火黄帝配土少皥配金颛顼配水康子曰太皥氏其始之木何如孔子曰五行用事先起于木木东方万物之初皆出焉是故王者则之而君以木徳王天下其次则以所生之行转相承也康子曰吾闻句芒为木正祝融为火正蓐收为金正𤣥㝠为水正后土为土正此五行之主而不乱称曰帝者何也孔子曰凡五正者五行之官名五行佐成上帝而称五帝太皥之属配焉亦云帝从其号昔少皥氏之子有四叔曰重曰该曰脩曰熙实能金木及水使重为句芒该为蓐收脩及熙为𤣥㝠颛顼氏之子曰黎为祝融共工氏之子曰句龙为后土此五者各以其所能业为官职生为上公死为贵神别称五祀不得同帝康子曰陶唐有虞夏后殷周独不得配五帝意者徳不及上古耶将有限乎孔子曰古之平治水土及播殖百谷者衆矣唯句龙兼食于社而弃为稷神易代奉之无敢益者明不可与等故自太皥以降逮于颛顼其应五行而王数非徒五而配五帝是其徳不可以多也蔡墨曰有五行之官是谓五官实列受氏姓封为上公祀为贵神社稷五祀是尊是奉木正曰句芒火正曰祝融金正曰蓐收水正曰𤣥㝠土正曰后土献子曰社稷五祀谁氏之五官也对曰少皥氏有四叔曰重曰该曰脩曰熙实能金木及水使重为句芒该为蓐收脩及熙为𤣥㝠世不失职遂济穷桑此其三祀也颛顼氏有子曰犂为祝融共工氏有子曰句龙为后土此其二祀也王宫祭日也夜明祭月也祭日于坛祭月于坎祭日于东祭月于西掌次朝日则张大次小次设重㡩重案天子𤣥端而朝日于东门之外典瑞王晋大圭执镇圭缫借五采五就以朝日天子大采朝日与三公九卿祖识地徳少采夕月与大史司载紏䖍天刑大宗伯以实柴祀日月星辰羊人凡积共其羊牲典瑞圭璧以祀日月星辰圭璧五寸以祀日月星辰大司乐乃奏黄钟歌大吕舞云门以祀天神迎日之辞曰维某年月上日明光于上下勤施于四方旁作穆穆维予一人某敬拜迎日东郊郊之祭大报天而主日配以月诸侯觐于天子天子乗龙载大斾象日月升龙降龙出拜日于东门之外礼日于南门外礼月与四渎于北门外孟冬天子乃祈来年于天宗日月星辰之神则雪霜风雨之不时于是乎禜之右祀日月庄公十八年日有食之不言日不言朔夜食也何以知其夜食也曰王者朝日故虽为天子必有尊也贵为诸侯必有长也故天子朝日诸侯朝朔大宗伯以实柴祀星辰典瑞圭璧以祀日月星辰圭璧五寸以祀日月星辰祭星曰布大司乐乃奏黄钟歌大吕舞云门以祀天神孟冬天子乃祈来年于天宗幽宗祭星也日月星辰之神则雪霜风雨之不时于是乎禜之右祀星辰古之火正或食于心或食于咮以出内火是故咮为鹑火心为大火陶唐氏之火正阏伯居商丘祀大火而火纪时焉相土因之故商主大火迁阏伯于商丘主辰商人是因迁实沈于大夏主参唐人是因大宗伯以槱燎祀司中司命飌师雨师祭风曰磔季冬乃毕祀天之神祇右祀司中司命飌师雨师礼书纲目卷三十五礼书纲目卷三十六钦定四库全书礼书纲目卷三十六婺源江永撰地示吉礼三补天子祭天地嵗徧大宗伯以黄琮礼地牲币放其器之色牧人阴祀用黝牲毛之祭天地之牛角茧栗犬人祭祀共犬牲用牲物瘗亦如之典瑞两圭有邸以祀地玉人两圭五寸有邸以祀地大司乐乃奏大蔟歌应钟舞咸池以祭地示凡乐函钟为宫大蔟为角姑洗为征南吕为羽灵鼓灵鼗孙竹之管空桑之琴瑟咸池之舞夏日至于泽中之方丘奏之若乐八变则地示皆出可得而礼矣大宰祀五帝则掌百官之誓戒与其具脩前期十日帅执事而卜日遂戒及执事眡涤濯及纳亨赞王牲事及祀之日赞玉币爵之事祀大示亦如之大宗伯祭大示帅执事而卜日宿眡涤濯涖玉鬯省牲镬奉玉齍诏大号治其大礼诏相王之大礼瘗埋于泰折祭地也祭地曰瘗埋大祝辨六号三曰示号凡祭示则执明水火而号祝薄薄之土承天之神兴甘风雨庶卉百谷莫不茂者既安且宁维予一人某敬拜下土之灵维某年某月上日凡以神仕者以夏日至致地示物鬽右祭地王为羣姓立社曰大社王自为立社曰王社诸侯为百姓立社曰国社诸侯自为立社曰侯社大夫以下成羣立社曰置社小宗伯掌建国之神位右社稷左宗庙匠人营国左祉右社乃建大社于周中其壝东青土南赤土西白土北骊土中央亹以黄土封人掌设王之社壝天子大社必受霜露风雨小子掌珥于社稷内宰凡建国佐后立市祭之以阴礼诸侯祭社稷小司徒凡建邦国立其社稷封人凡封国设其社稷之壝大司徒设其社稷之壝而树之田主各以其野之所宜木遂以名其社与其野小宗伯若大师则帅有司而立军社奉主车厉山氏之有天下也其子曰农能殖百谷夏之衰也周弃继之故祀以为稷共工氏之霸九州也其子曰后土能平九州故祀以为社共工氏有子曰句龙为后土后土为社稷田正也有烈山氏之子曰柱为稷自夏以上祀之周弃亦为稷自商以来祀之季夏命四监大合百县之秩刍以养牺牲令民无不咸出其力以祠社稷之灵以为民祈福季冬乃命大史次诸侯之烈赋之牺牲以共社稷之飨凡在天下九州之民者无不咸献其力以共社稷之祀天子社稷皆大牢诸侯社稷皆少牢牧人阴祀用黝牲毛之大司马中春教振旅遂以蒐田献禽以祭社鬯人凡祭祀社壝用大垒司服祭社稷则希冕大司乐乃奏大蔟歌应钟舞咸池以祭地示鼓人以灵鼓鼓社祭舞师教帗舞帅而舞社稷之祭祀封人令社稷之职春社社祭土日用甲君南乡于北墉下大宗伯以血祭祭社稷三献文三献爓肆师社之日涖卜来嵗之稼䘮国之社屋之薄社北牖䘮祝掌胜国邑之社稷之祝号以祭祀祷祠焉士师若祭胜国之社稷则为之尸仲春择元日命民社州长若以嵗时祭祀州社则属其民而读法凡州之大祭祀涖其事闾胥凡春秋之祭祀聚衆庶既比则读法肆师若国有大故则令国人祭嵗时之祭祀亦如之唯为社事单出里唯为社田国人毕作唯社丘乗共粢盛右祭社稷汤既胜夏欲迁其社不可作夏社迺立冢土戎丑攸行哀公问社于宰我宰我对曰夏后氏以松殷人以柏周人以栗曰使民战栗子闻之曰成事不説遂事不谏既徃不咎尚书亡篇曰太社唯松东社唯柏南社唯梓西社唯栗北社唯槐春秋文义曰天子之社稷广五丈诸侯半之春秋传曰天子有大社焉东方青土南方赤土西方白土北方黑土上冒以黄土故将封东方诸侯青土苴以白茅春社天子之祭也载芟春借田而祈社稷也良耜秋报社稷也以我齐明与我牺羊以社以方曽子问曰诸侯之祭社稷俎豆既陈闻天子崩后之䘮君薨夫人之䘮如之何孔子曰废自薨比至于殡自启至于反哭奉帅天子孟子曰民为贵社稷次之君为轻诸侯危社稷则变置牺牲既成粢盛既洁祭祀以时然而旱干水溢则变置社稷郑子产伐陈入之陈侯免拥社哀公四年六月辛丑亳社灾亳社者亳之社也亳亡国也亡国之社以为庙屏戒也其屋亡国之社不得达上也蒲社灾蒲社者何亡国之社也社者封也其言灾何亡国之社盖揜之揜其上而柴其下蒲社灾何以书记灾也庄公如齐观社曹刿谏曰不可夫齐弃大公之法而观民于社君为是举而徃观之非故业也何以训民土𤼵而社助时也收攟而烝纳要也今齐社而徃观旅非先王之训也天子祀上帝诸侯㑹之受命焉诸侯祀先王先公卿大夫佐之受事焉臣不闻诸侯之相㑹祀也祀又不法王为羣姓立七祀曰司命曰中霤曰国门曰国行曰泰厉曰戸曰灶王自为立七祀诸侯为国立五祀曰司命曰中霤曰国门曰国行曰公厉诸侯自为立五祀大夫立三祀曰族厉曰门曰行适士立二祀曰门曰行庶士庶人立一祀或立户或立灶小子掌祈于五祀天子祭五祀嵗徧诸侯祭五祀嵗徧大夫祭五祀嵗徧大夫祭五祀春祀户祭先脾夏祀灶祭先肺中央祀中霤祭先心秋祀门祭先肝冬祀行祭先肾大宗伯以血祭祭五祀司服祭五祀则希冕三献文司门凡嵗时之门受其余孟冬腊五祀右祭五祀天子崩未殡五祀之祭不行既殡而祭其祭也尸入三饭不侑酳不酢而已矣自启至于反哭五祀之祭不行已葬而祭祝毕献而已小宗伯兆五帝于四郊四望亦如之牧人望祀各以其方之色牲毛之司服祀四望则毳冕典瑞两圭有邸旅四望玉人两圭五寸有邸旅四望大司乐乃奏姑洗歌南吕舞大㲈以祀四望大祝国将有事于四望则前祝五献察右祀四望三正记曰郊后必有望僖公三十一年夏四月四卜郊不从乃免牲犹三望犹三望亦非礼也望郊之细也不郊亦无望可也天子有方望之事无所不通诸侯山川有不在其封内者则不祭也三望者何望祭也然则曷祭祭泰山河海曷为祭泰山河海山川有能润于百里者天子秩而祭之触石而出肤寸而合不崇朝而徧雨乎天下者唯泰山尔河海润于千里犹者何通可以已也何以书讥不郊而望祭也楚昭王曰三代命祀祭不越望江汉睢章楚之望也小宗伯兆山川丘陵坟衍各因其方天子诸侯祭山川嵗徧天子祭天下名山大川五岳视三公四渎视诸侯诸侯祭名山大川之在其地者孟春命祀山林川泽牺牲毋用牝仲冬天子命有司祈祀四海大川名源渊泽井泉季冬乃毕山川之祀命宰厯卿大夫至于庶民土田之数而赋牺牲以共山林名川之祀羊人凡沈共其羊牲小子凡沈饰其牲犬人掌犬牲凡沈用駹可也司服祀山川则毳冕典瑞璋邸射以祀山川玉人璋邸射素功以祀山川鬯人凡山川用蜃大司乐乃奏蕤宾歌函钟舞大夏以祭山川舞师掌教兵舞帅而舞山川之祭祀山虞若祭山林则为主而脩除且跸大宗伯以血祭祭五岳以貍沈祭山川泽祭山曰庪县祭川曰浮沈三王之祭川也皆先河而后海五献察山川之神则水旱疠疫之灾于是乎禜之右祭山川周公祀泰山召公为尸晋人将有事于河必先有事于恶池齐人将有事于泰山必先有事于配林季氏旅于泰山子谓冉有曰女弗能救与对曰不能子曰呜乎曾谓泰山不如林放乎礼书纲目卷三十六礼书纲目卷三十七钦定四库全书礼书纲目卷三十七婺源江永撰百神吉礼四补有天下者祭百神凡以神仕者以冬日至致天神人鬼以夏日至致地示物鬽以禬国之凶荒民之札丧右总要埋少牢于泰昭祭时也相近于坎坛祭寒暑也王宫祭日也夜明祭月也幽宗祭星也雩宗祭水旱也右六宗禋于六宗宰我曰敢问禋于六宗何谓也孔子曰所宗者六皆洁祀之也埋少牢于太昭所以祭时也祖迎于坎坛所以祭寒暑也主于郊宫所以祭日也夜明所以祭月也幽禜所以祭星也雩禜所以祭水旱也禋于六宗此之谓也天子祭四方嵗徧诸侯方祀嵗徧四坎坛祭四方也大司马中春教治兵遂以狝田致禽以祀祊季秋天子乃厉饬执弓挟矢以猎命主祠祭禽于四方鬯人凡四方用蜃舞师教羽舞帅而舞四方之祭祀右四方以我齐眀与我牺羊以社以方来方禋祀以其骍黑与其黍稷方社不莫小宗伯兆五帝于四郊四类亦如之右四类司民三年大比以万民之数诏司冦司冦及孟冬祀司民之日献其数于王王拜受之登于天府小司冦孟冬祀司民献民数于王王拜受之天府若祭天之司民司禄而献民数谷数则受而藏之右司民司禄季春天子乃荐鞠衣于先帝右先帝凡始立学者必释奠于先圣先师及行事必以币凡释奠者必有合也有国故则否始立学者既兴器用币然后释菜不舞不授器乃退傧于东序一献无介语可也大司乐掌成均之法凡有道者有徳者使教焉死则以为乐祖祭于瞽宗祀先贤于西学凡学春官释奠于其先师秋冬亦如之大胥春入学舍菜合舞秋颁学合声孟春命乐正入学习舞仲春上丁命乐正习舞释菜天子乃帅三公九卿诸侯大夫亲往视之天子视学大昕鼓征衆至然后天子至乃命有司行事兴秩节祭先师先圣焉有司卒事反命始之养也适东序释奠于先老右先圣先师大学始教皮弁祭菜示敬道也司勲凡有功者铭书于王之大常祭于大烝司勲诏之右有功盘庚曰古我先王暨乃祖乃父胥及逸勤予敢动用非罚世选尔劳予不掩尔善兹予大享于先王尔祖其从与享之书曰兹予大享于先王尔祖其从与享之季桓子问曰此何谓也孔子曰古之王者臣有大功死则必祀之于庙所以殊有绩劝忠勤也盘庚举其事以厉其世臣故称焉桓子曰天子之臣有大功者则既然矣诸侯之臣有大功者可以如之乎孔子曰劳能定国功加于民大臣死难虽食之公庙可也桓子曰其位次如何孔子曰天子诸侯之臣生则有列于朝死则有位于庙其序一也周公曰今王即命曰记功宗以功作元祀天子诸侯祭因国之在其地而无主后者右无主后仲春𤣥鸟至至之日以大牢祠于髙禖天子亲徃后妃帅九嫔御乃礼天子所御带以弓韣授以弓矢于髙禖之前右髙禖厥初生民时维姜嫄生民如何克禋克祀以弗无子履帝武敏歆攸介攸止载震载夙载生载育时维后稷古者大史顺时覛土阳瘅愤盈土气震𤼵农祥晨正日月底于天庙土乃脉𤼵先时九日太史告稷曰自今至于初吉阳气俱烝土膏其动弗震弗渝麦其漏眚谷乃不殖稷以告王曰史帅阳官以命我司事曰距今九日土其俱动王其祗祓监农不易王乃使司徒咸戒公卿百吏庶民司空除坛于借命农大夫咸戒农用先时五日瞽告有协风至王即齐宫百官御事各即其齐三日王乃淳濯飨醴及期郁人荐鬯牺人荐醴王祼鬯飨礼乃行百吏庶民毕从及借后稷监之膳夫农正陈借礼太史赞王王敬从之王耕一墢班三之庶人终于千亩其后稷省功太史监之司徒省民太师监之右借田籥章凡国祈年于田祖龡豳雅击土鼓以乐田畯右田祖琴瑟击鼓以御田祖以祈甘雨天子大蜡八嵗十二月合聚万物而索飨之也主先啬而祭司啬也飨农及邮表畷禽兽迎猫迎虎祭坊与水庸曰土反其宅水归其壑昆虫无作草木归其泽皮弁素服葛带榛杖黄衣黄冠而祭八蜡以记四方四方年不顺成八蜡不通顺成之方其蜡乃通既蜡而收民息已孟冬天子乃祈来年于天宗大割祠于公社及门闾腊先祖五祀劳农以休息之籥章国祭蜡则龡豳颂击土鼓以息老物党正国索鬼神而祭祀则以礼属民而饮酒于序以正齿位大宗伯以疈辜祭四方百物大宗伯凡六乐者一变而致羽物及川泽之示再变而致臝物及山林之示三变而致鳞物及丘陵之示四变而致毛物及坟衍之示五变而致介物及土示六变而致象物及天神鼓人凡祭祀百物之神鼓兵舞帗舞者鬯人凡疈事用散右蜡及百物伊耆氏始为蜡秋省而遂大蜡天子之祭也昔者仲尼与于蜡宾子贡观于蜡埋少牢于泰昭祭时也相近于坎坛祭寒暑也籥章掌土鼔豳籥中春昼击土鼔龡豳诗以逆暑中秋夜迎寒亦如之右时及寒暑古者日在北陆而藏氷西陆朝觌而出之其藏氷也黑牡秬黍以享司寒其出之也桃弧棘矢以除其灾祭寒而藏之献羔而启之仲春天子乃鲜羔开冰先荐寝庙右司寒二之日凿冰沖沖三之日纳于凌阴四之日其蚤献羔祭韭方相氏狂夫四人掌蒙熊皮黄金四目𤣥衣朱裳执戈扬盾帅百𨽻而时难以索室敺疫占梦遂令始难敺疫季春命国难九门磔攘以毕春气仲秋天子乃难以达秋气季冬命有司大难旁磔出土牛以送寒气右难乡人傩朝服而立于阼阶乡人裼孔子朝服立于阼存室神也射人祭侯则为位梓人祭侯之礼以礼脯醢其辞曰惟若宁侯毋或若女不宁侯不属于王所故抗而射女强饮强食诒女曽孙诸侯百福司马正洗散遂实爵献服不服不侯西北三步北面拜受爵宰夫有司荐庶子设折俎卒错获者适右个荐俎从之获者左执爵右祭荐俎二手祭酒适左个祭如右个中亦如之卒祭左个之西北三步东面设荐俎立卒爵右侯司爟凡祭祀则祭爟尸卒食而祭饎爨雍爨右爟爨孔子曰臧文仲安知礼燔柴于奥夫奥者老妇之祭也盛于盆尊于瓶大驭掌驭玉路以祀及犯軷王自左驭驭下祝登受辔犯軷遂驱之及祭酌仆仆左执辔右祭两轵祭轨乃饮戎仆掌驭戎车犯軷如玉路之仪凡巡守及兵车之㑹亦如之聘礼又释币于行出祖释軷祭酒脯乃饮酒于其侧右行及軷取羝以軷仲山甫出祖韩侯出祖龟人上春衅龟祭祀先卜右先卜天府季冬陈玉以贞来嵗之媺恶右贞卜校人春祭马祖夏祭先牧秋祭马社冬祭马步廋人及祭马祖祭闲之先牧甸祝禂牲禂马皆掌其祝号右牲马吉日维戊既伯既祷既伯既祷马祭也掌正及四时之孟月吉日则属民而读邦法以纠戒之春秋祭禜亦如之凡其党之祭祀教其礼事掌其戒禁族师月吉则属民而读邦法春秋祭酺亦如之肆师若国有大故则令国人祭嵗时之祭祀亦如之右禜酺礼书纲目卷三十七礼书纲目卷三十八钦定四库全书礼书纲目卷三十八婺源江永撰宗庙吉礼五补君子将营宫室宗庙为先廏库为次居室为后匠人营国左祖右社夏后氏世室殷人重屋周人明堂小宗伯掌建国之神位右社稷左宗庙天子不卜处大庙小宗伯辨庙祧之昭穆天子七庙三昭三穆与大祖之庙而七诸侯五庙二昭二穆与大祖之庙而五大夫三庙一昭一穆与大祖之庙而三士一庙庶人祭于寝天下有王分地建国置都立邑设庙祧坛墠而祭之乃为亲疏多少之数是故王立七庙一坛一墠曰考庙曰王考庙曰皇考庙曰显考庙曰祖考庙皆月祭之逺庙为祧有二祧享尝乃止去祧为坛去坛为墠坛墠有祷焉祭之无祷乃止去墠曰鬼诸侯立五庙一坛一墠曰考庙曰王考庙曰皇考庙皆月祭之显考庙祖考庙享尝乃止去祖为坛去坛为墠坛墠有祷焉祭之无祷乃止去坛为鬼大夫立三庙二坛曰考庙曰王考庙曰皇考庙享尝乃止显考祖考无庙有祷焉为坛祭之去坛为鬼适士二庙一坛曰考庙曰王考庙享尝乃止显考无庙有祷焉为坛祭之去坛为鬼官师一庙曰考庙王考无庙而祭之去王考为鬼庶士庶人无庙死曰鬼山节藻棁复庙重檐刮楹达乡反坫出尊崇坫康圭疏屏天子之庙饰也庙门容大扃七个闱门容小扃参个閍谓之门庙中路谓之唐堂途谓之陈室有东西厢曰庙无东西厢有室曰寝寝不踰庙守祧奄八人掌守先王先公之庙祧若将祭祀其庙则有司脩除之其祧则守祧黝垩之隷仆掌五寝之扫除粪洒之事祭祀脩寝仲春寝庙毕备国君下齐牛式宗庙太子过庙则趋公若有出疆之政庶子以公族之无事者守于公宫正室守太庙诸父守贵宫贵室诸子诸孙守下宫下室有焚其先人之室则三日哭故曰新宫火亦三日哭右庙制周公作大邑成周于土中乃位五宫太庙宗宫考宫路寝明堂咸有四阿反坫重亢重郎常累复格升藻棁设移旅楹憃常画内阶𤣥阶堤唐山廧孔子适周厯郊社之所考明堂之则察庙朝之度于是喟然曰吾乃今知周公之圣与周之所以王也衞庄公改旧制变宗庙易朝市髙子睪问于孔子曰周礼绎祭于祊祊在庙门之西前朝而后市今衞君更之如之何孔子曰绎之于库门内祊之于东方市朝于西方失之矣大庙天子明堂子贡观于鲁庙之北堂出而问孔子曰乡者赐观于太庙之北堂吾亦未辍还复瞻被九盖皆继彼有説邪匠过絶邪孔子曰太庙之堂亦尝有説官致良工因丽节文非无良材也盖曰贵文也鲁公之庙文世室也武公之庙武世室也文公十三年大室屋坏书不共也世室屋坏世室鲁公之庙也周公称大庙鲁公称世室羣公称宫此鲁公之庙也曷为谓之世室世室犹世室也世世不毁也周公何以称大庙于鲁封鲁公以为周公也大室屋坏者有坏道也讥不脩也大室犹世室也周公曰大庙伯禽曰大室羣公曰宫礼宗庙之事君亲割夫人亲舂敬之至也为社稷之主而先君之庙坏极称之志不敬也庄公二十三年秋丹桓宫楹二十四年春王三月刻桓宫桷皆非礼也御孙谏曰臣闻之俭徳之共也侈恶之大也先君有共徳而君纳诸大恶无乃不可乎天子诸侯黝垩大夫苍士黈丹楹非礼也天子之桷斲之砻之加密石焉诸侯之桷斲之砻之大夫斲之士斲本刻桷非正也成公六年二月辛巳立武宫季文子以鞌之功立武宫非礼也武宫者何武公之宫也立者不宜立也立武宫非礼也立武宫立者不宜立也定公元年立炀宫昭公出故季平子祷于炀公九月立炀宫炀宫者何炀公之宫也立者不宜立也立炀宫非礼也立炀宫立者不宜立者也成公三年二月甲子新宫灾三日哭宣公之宫也曷为谓之新宫不忍言也其言三日哭何庙灾三日哭礼也新宫者祢宫也三日哭哀也其哀礼也迫近不敢称谥恭也其辞恭且哀以成公为无讥矣哀公三年桓宫僖宫灾孔子在陈闻火曰其桓僖乎此皆毁庙也其言灾何复立也曷为不言其复立春秋见者不复见也凡邑有宗庙先君之主曰都无曰邑诸侯不敢祖天子大夫不敢祖诸侯而公庙之设于私家非礼也由三桓始也衞将军文子将立三军之庙于其家使子羔访于孔子孔子曰公庙设于私家非古礼之所及吾弗知震夷伯之庙夷伯鲁大夫也因此以见天子至于士皆有庙天子七庙诸侯五大夫三士二故徳厚者流光徳薄者流卑是以贵始徳之本也始封必为祖子大叔之庙在道南其寝在道北大司乐乃奏夷则歌小吕舞大濩以享先妣右妣庙有虞氏祖颛顼而宗尧夏后氏祖颛顼而宗禹殷人祖契而宗汤周人祖文王而宗武王右祖宗正月上日受终于文祖正月朔旦受命于神宗伊尹曰七世之庙可以观徳子羔问曰祭典云昔者有虞氏祖颛顼而宗尧夏后氏亦祖颛顼而宗禹殷人祖契而宗汤周人祖文王而宗武王此四祖四宗或乃异代或其考祖之有功徳其庙可也若有虞宗尧夏祖颛顼皆异代之有功徳者也亦可以存其庙乎孔子曰善如汝所问也如殷周之祖宗其庙可以不毁其他祖宗者功徳不殊虽在殊代亦可以无疑矣诗云蔽芾甘棠勿翦勿伐召伯所憩周人之于召公也爱其人犹敬其所舍之树况祖宗其功徳而可以不尊奉其庙乎鲁公之庙文世室也武公之庙武世室也宋祖帝乙郑祖厉王犹上祖也措之庙立之主曰帝右庙主葬僖公缓作主非礼也凡君薨卒哭而祔祔而作主特祀于主烝尝禘于庙文公二年春王二月丁丑作僖公主书不时也作僖公主者何为僖公作主也主者曷用虞主用桑练主用栗用栗者藏主也作僖公主何以书讥不时也其不时奈何欲乆丧而后不能也立主丧主于虞吉主于练作僖公主讥其后也作主坏庙有时日于练焉坏庙坏庙之道易檐可也改涂可也曽子问曰丧有二孤庙有二主礼与孔子曰天无二日土无二王尝禘郊社尊无二上未知其为礼也昔者齐桓公亟举兵作伪主以行及反藏诸祖庙庙有二主自桓公始也曽子问曰古者师行必以迁庙主行乎孔子曰天子巡守以迁庙主行载于齐车言必有尊也今也取七庙之主以行则失之矣当七庙五庙无虚主虚主者唯天子崩诸侯薨与去其国与祫祭于祖为无主耳吾闻诸老耼曰天子崩国君薨则祝取羣庙之主而藏诸祖庙礼也卒哭成事而后主各反其庙君去其国大宰取羣庙之主以从祫祭于祖则祝迎四庙之主主出庙入庙必跸老耼云文公二年八月丁夘大事于大庙跻僖公逆祀也于是夏父弗忌为宗伯尊僖公且明见曰吾见新鬼大故鬼小先大后小顺也跻圣贤明也明顺礼也君子以为失礼礼无不顺祀国之大事也而逆之可谓礼乎子虽齐圣不先父食乆矣故禹不先鲧汤不先契文武不先不窋宋祖帝乙郑祖厉王犹上祖也是以鲁颂曰春秋匪懈享祀不忒皇皇后帝皇祖后稷君子曰礼谓其后稷亲而先帝也诗曰问我诸姑遂及伯姊君子曰礼谓其姊亲而先姑也仲尼曰臧文仲其不仁者三不知者三下展禽废六闗妾织蒲三不仁也作虚器纵逆祀祀爰居三不知也夏父弗忌为宗烝将跻僖公宗有司曰非昭穆曰我为宗伯明者为昭其次为穆何常之有有司曰夫宗庙之有昭穆也以次世之长幼而等胄之亲疎也夫祀昭孝也各致齐敬于其皇祖昭孝之至也故工史书世宗祝书昭穆犹恐其踰也今将先明而后祖自𤣥王以及主癸莫若汤自稷以至王季莫若文武商周之烝也未尝跻汤与文武为不踰也鲁未若商周而改其常无乃不可乎弗聴遂跻之展禽曰夏父弗忌必有殃夫宗有司之言顺矣僖又未有明焉犯顺不祥以逆训民亦不祥易神之班亦不祥不明而跻之亦不祥犯鬼道二犯人道二能无殃乎跻者何升也何言乎升僖公讥何讥尔逆祀也其逆祀奈何先祢而后祖也跻升也先亲而后祖也逆祀也逆祀则是无昭穆也无昭穆则是无祖也无祖则无天也故曰文无天无天者是无天而行也君子不以亲亲害尊尊此春秋之义也孔子曰臧文仲安知礼夏父弗綦逆祀而弗止也定公八年従祀先公阳虎欲去三桓冬十月顺祀先公而祈焉辛夘禘于僖公従祀者何顺祀也文公逆祀去者三人定公顺祀叛者五人従祀先公贵复正也僖公八年秋七月禘于大庙用致夫人禘而致哀姜焉非礼也凡夫人不薨于寝不殡于庙不赴于同不祔于姑则弗致也郑火使祝史徙主祏于周庙告于先君卫孔悝出奔宋使贰车反祏于西圃守祧掌守先王先公之庙祧其遗衣服藏焉若将祭祀则各以其服授尸既祭则藏其隋与其服天府掌祖庙之守藏与其禁令凡国之玉镇大寳器藏焉若有大祭大丧则出而陈之既事藏之上春衅寳镇及寳器若迁寳则奉之右守藏孔子适周观乎眀堂覩四门墉有尧舜之容桀纣之象而各有善恶之状兴废之诫焉又有周公相成王抱之负斧扆南面以朝诸侯之图焉遂入大祖后稷之庙庙堂右阶之前有金人焉三缄其口而铭其背曰古之慎言人也桓公二年三月公㑹齐侯陈侯郑伯于稷以成宋乱夏四月取郜大鼎于宋戊申纳于大庙非礼也臧哀伯谏曰君人者将昭徳塞违以临照百官犹惧或失之故昭令徳以示子孙今灭徳立违而寘其赂器于大庙以明示百官百官象之其又何诛焉国家之败由官邪也官之失徳宠赂章也郜鼎在庙章孰甚焉公不听桓内弑其君外成人之乱受赂而退以事其祖非礼也其道以周公为弗受也孔子观于鲁桓公之庙有欹器焉夫子问于守庙者曰此谓何器对曰此盖为宥坐之器孔子曰吾闻宥坐之器虚则欹中则正满则覆明君以为至诫故常置之于坐侧齐侯灭莱献莱宗器于襄宫礼书纲目卷三十八礼书纲目卷三十九钦定四库全书礼书纲目卷三十九婺源江永撰特牲馈食礼吉礼六经特牲馈食之礼右篇目记士祭其先适士二庙一坛曰考庙曰王考庙享尝乃止显考无庙有祷焉为坛祭之去坛为鬼官师一庙曰考庙王考无庙而祭之去王考为鬼庶士庶人无庙死曰鬼士一庙士以羊豕大夫士宗庙之祭有田则祭无田则荐惟士无田则亦不祭父为天子诸侯子为士祭以士其尸服以士服父为大夫子为士葬以大夫祭以士不诹日及筮日主人冠端𤣥即位于门外西面子姓兄弟如主人之服立于主人之南西面北上有司羣执事如兄弟服东面北上席于门中闑西阈外筮人取筮于西塾执之东面受命于主人宰自主人之左赞命命曰孝孙某筮来日某诹此某事适其皇祖某子尚飨筮者许诺还即席西面坐卦者在左卒筮写卦筮者执以示主人主人受视反之筮者还东面长占卒告于主人占曰吉若不吉则筮逺日如初仪宗人告事毕右筮日记凡卜筮日旬之外曰逺某日旬之内曰近某日吉事先近日前期三日之朝筮尸如求日之仪命筮曰孝孙某诹此某事适其皇祖某子筮某之某为尸尚飨右筮尸记祭成丧者必有尸尸必以孙孙幼则使人抱之无孙则取于同姓可也乃宿尸主人立于尸外门外子姓兄弟立于主人之后北面东上尸如主人服出门左西面主人辟皆东面北上主人再拜尸答拜宗人摈辞如初卒曰筮子为某尸占曰吉敢宿祝许诺致命尸许诺主人再拜稽首尸入主人退右宿尸宿宾宾如主人服出门左西面再拜主人东面答再拜宗人摈曰某荐嵗事吾子将涖之敢宿宾曰某敢不敬从主人再拜宾答拜主人退宾拜送右宿宾厥明夕陈鼎于门外北面北上有鼏棜在其南南顺实兽于其上东首牲在其西北首东足设洗于阼阶东南壶禁在东序豆笾铏在东房南上几席两敦在西堂主人及子姓兄弟即位于门东如初宾及衆宾即位于门西东面北上宗人祝立于宾西北东面南上主人再拜宾答再拜三拜衆宾衆宾答再拜主人揖入兄弟従宾及衆宾从即位于堂下如外位宗人升自西阶视壶濯及豆笾反降东北面告濯具宾出主人出皆复外位宗人视牲告充雍正作豕宗人举兽尾告备举鼎鼏告絜请期曰羮饪告事毕宾出主人拜送右视濯视牲告期记设洗南北以堂深东西当东荣水在洗东篚在洗西南顺实二爵二觚四觯一角一散壶棜禁馔于东序南顺覆两壶焉盖在南明日卒奠幂用绤即位而彻之加勺夙兴主人服如初立于门外东方南面视侧杀主妇视饎爨于西堂下亨于门外东方西面北上右视杀记特牲馈食其服皆朝服𤣥冠缁带缁韠唯尸祝佐食𤣥端𤣥裳黄裳杂裳可也皆爵韠牲爨在庙门外东南鱼腊爨在其南皆西面饎爨在西壁羮饪实鼎陈于门外如初尊于户东𤣥酒在西实豆笾铏陈于房中如初执事之俎陈于阶间二列北上盛两敦陈于西堂借用萑几席陈于西堂如初尸盥匜水实于槃中箪巾在门内之右祝筵几于室中东面主妇纚筓宵衣立于房中南面主人及宾兄弟羣执事即位于门外如初宗人告有司具主人拜宾如初揖入即位如初佐食北面立于中庭右陈设即位记笾巾以绤也纁裹枣烝栗择铏芼用苦若薇皆有滑夏葵冬荁佐食当事则户外南面无事则中庭北面主人及祝升祝先入主人従西面于户内主妇盥于房中荐两豆葵菹蜗醢醢在北宗人遣佐食及执事盥出主人降及宾盥出主人在右及佐食举牲鼎宾长在右及执事举鱼腊鼎除鼏宗人执毕先入当阼阶南面鼎西面错右人抽扃委于鼎北赞者错俎加匕乃朼佐食升肵俎鼏之设于阼阶西卒载加匕于鼎主人升入复位俎入设于豆东鱼次腊特于俎北主妇设两敦黍稷于俎南西上及两铏芼设于豆南南陈祝洗酌奠奠于铏南遂命佐食启㑹佐食启㑹却于敦南出立于西南面主人再拜稽首祝在左卒祝主人再拜稽首右设阴厌记棘心匕刻肵俎心舌皆去本末午割之实于牲鼎载心立舌缩俎凡祝唿佐食许诺祝迎尸于门外主人降立于阼阶东尸入门左北面盥宗人授巾尸至于阶祝延尸尸升入祝先主人従尸即席坐主人拜妥尸尸答拜执奠祝飨主人拜如初祝命挼祭尸左执觯右取菹㨎于醢祭于豆间佐食取黍稷肺祭授尸尸祭之祭酒啐酒告旨主人拜尸奠觯答拜祭铏尝之告旨主人拜尸答拜祝命尔敦佐食尔黍稷于席上设大羮湇于醢北举肺嵴以授尸尸受振祭哜之左执之乃食食举主人羞肵俎于腊北尸三饭告饱祝侑主人拜佐食举干尸受振祭哜之佐食受加于肵俎举兽干鱼一亦如之尸实举于菹豆佐食羞庶羞四豆设于左南上有醢尸又三饭告饱祝侑之如初举骼及兽鱼如初尸又三饭告饱祝侑之如初举肩及兽鱼如初佐食盛肵俎俎释三个举肺嵴加于肵俎反黍稷于其所右迎尸正祭记尸入主人及宾皆辟位沃尸盥者一人奉槃者东面执匜者西面淳沃执巾者在匜北宗人东面取巾振之三南面授尸卒执巾者受尸俎右肩臂臑肫胳正嵴二骨横嵴长胁二骨短胁肤三离肺一刌肺三鱼十有五腊如牲骨尸卒食而祭饎爨雍爨主人洗角升酌酳尸尸拜受主人拜送尸祭酒啐酒賔长以肝従尸左执角右取肝㨎于盐振祭哜之加于菹豆卒角祝受尸角曰送爵皇尸卒爵主人拜尸答拜右主人酳尸祝酌授尸尸以醋主人主人拜受角尸拜送主人退佐食授挼祭主人坐左执角受祭祭之祭酒啐酒进听嘏佐食抟黍授祝祝授尸尸受以菹豆执以亲嘏主人主人左执角再拜稽首受复位诗懐之实于左袂挂于季指卒角拜尸答拜主人出写啬于房祝以笾受右尸醋主人筵祝南面主人酌献祝祝拜受角主人拜送设菹醢俎祝左执角祭豆兴取肺坐祭哜之兴加于俎坐祭酒啐酒以肝従祝左执角右取肝㨎于盐振祭哜之加于俎卒角拜主人答拜受角酌献佐食佐食北面拜受角主人拜送佐食坐祭卒角拜主人答拜受角降反于篚升入复位右主人献祝佐食记祝俎髀脡嵴二骨胁二骨肤一离肺一佐食俎觳折嵴胁肤一离肺一主妇洗爵于房酌亚献尸尸拜受主妇北面拜送宗妇执两笾戸外坐主妇受设于敦南祝赞笾祭尸受祭之祭酒啐酒兄弟长以燔従尸受振祭哜之反之羞燔者受加于肵出尸卒爵祝受爵命送如初右主妇亚献尸记宗妇赞荐者执以坐于户外授主妇酢如主人仪主妇适房南面佐食挼祭主妇左执爵右抚祭祭酒啐酒入卒爵如主人仪右尸酢主妇献祝笾燔従如初仪及佐食如初卒以爵入于房右主妇献祝佐食宾三献如初燔従如初爵止右宾三献尸尸奠爵席于户内主妇洗爵酌致爵于主人主人拜受爵主妇拜送爵宗妇赞豆如初主妇受设两豆两笾俎入设主人左执爵祭荐宗人赞祭奠爵兴取肺坐絶祭哜之兴加于俎坐捝手祭酒啐酒肝従左执爵取肝㨎于盐坐振祭哜之宗人受加于俎燔亦如之兴席末坐卒爵拜主妇答拜受爵酌醋左执爵拜主人答拜坐祭立饮卒爵拜主人答拜右主妇致爵于主人记阼俎臂正嵴二骨横嵴长胁二骨短胁肤一离肺一主妇出反于房主人降洗酌致爵于主妇席于房中南面主妇拜受爵主人西面答拜宗妇荐豆俎従献皆如主人主人更爵酌醋卒爵降实爵于篚入复位右主人致爵于主妇记主妇俎觳折其余如阼俎三献作止爵尸卒爵酢酌献祝及佐食洗爵酌致于主人主妇燔従皆如初更爵酌于主人卒复位右宾终三献主人降阼阶西面拜宾如初洗宾辞洗卒洗揖让升酌西阶上献宾宾北面拜受爵主人在右答拜荐脯醢设折俎宾左执爵祭豆奠爵兴取肺坐絶祭哜之兴加于俎坐捝手祭酒卒爵拜主人答拜受爵酌酢奠爵拜宾答拜主人坐祭卒爵拜宾答拜揖执祭以降西面奠于其位位如初荐俎従设衆宾升拜受爵坐祭立饮荐俎设于其位辩主人备答拜焉降实爵于篚右主人献宾及衆宾记宾与长兄弟之荐自东房其余在东堂宾骼长兄弟及宗人折其余如佐食俎衆宾及衆兄弟内宾宗妇若有公有司私臣皆殽脀肤一离肺一宗人献与旅齿于衆宾公有司门西北面东上献次衆宾私臣门东北面西上献次兄弟升受降饮尊两壶于阼阶东加勺南枋西方亦如之主人洗觯酌于西方之尊西阶前北面酬宾宾在左主人奠觯拜宾答拜主人坐祭卒觯拜宾答拜主人洗觯宾辞主人对卒洗酌西面宾北面拜主人奠觯于荐北宾坐取觯还东面拜主人答拜卒奠觯于荐南揖复位右主人酬宾主人洗爵献长兄弟于阼阶上如宾仪洗献衆兄弟如衆宾仪右主人献兄弟记宾与长兄弟之荐自东房其余在东堂长兄弟折其余如佐食俎衆兄弟私臣皆殽脀肤一离肺一私臣门东北面西上献次兄弟洗献内兄弟于房中如献衆兄弟之仪主人西面答拜更爵酢卒爵降实爵于篚入复位右主人献内宾宗妇记内宾宗妇皆殽脀肤一离肺一长兄弟洗觚为加爵如初仪不及佐食洗致如初无従右长兄弟为加爵衆宾长为加爵如初爵止右衆宾长为加爵尸奠爵嗣举奠盥入北面再拜稽首尸执奠进受复位祭酒啐酒尸举肝举奠左执觯再拜稽首进受肝复位坐食肝卒觯拜尸备答拜焉举奠洗酌入尸拜受举奠答拜尸祭酒啐酒奠之举奠出复位右嗣举奠记嗣举奠佐食设豆盐兄弟弟子洗酌于东方之尊阼阶前北面举觯于长兄弟如主人酬宾仪右弟子举觯于长兄弟宗人告祭脀乃羞右告祭设羞宾坐取觯阼阶前北面酬长兄弟长兄弟在右宾奠觯拜长兄弟答拜宾立卒觯酌于其尊东面立长兄弟拜受觯宾北面答拜揖复位长兄弟西阶前北面衆宾长左受旅如初长兄弟卒觯酌于其尊西面立受旅者拜受长兄弟北面答拜揖复位衆宾及衆兄弟交错以辩皆如初仪为加爵者作止爵如长兄弟之仪长兄弟酬宾如宾酬兄弟之仪以辩卒受者实觯于篚宾弟子及兄弟弟子洗各酌于其尊中庭北面西上举觯于其长奠觯拜长皆答拜举觯者祭卒觯拜长皆答拜举觯者洗各酌于其尊复初位长皆拜举觯者皆奠觯于荐右长皆执以兴举觯者皆复位答拜长皆奠觯于其所皆揖其弟子弟子皆复其位爵皆无算右旅酬无算爵记宗人献与旅齿于衆宾佐食于旅齿于兄弟尊两壶于房中西墉下南上内宾立于其北东面南上宗妇北堂东面北上主妇及内宾宗妇亦旅西面利洗散献于尸酢及祝如初仪降实散于篚右利献尸及祝主人出立于户外西面祝东面告利成尸谡祝前主人降祝反及主人入复位命佐食彻尸俎俎出于庙门右告利成尸出记尸入主人及宾皆辟位出亦如之宾従尸俎出庙门乃反位彻庶羞设于西序下筵对席佐食分簋铏宗人遣举奠及长兄弟盥立于西阶下东面北上祝命尝食𧃊者举奠许诺升入东面长兄弟对之皆坐佐食授举各一肤主人西面再拜祝曰𧃊有以也两𧃊奠举于俎许诺皆答拜若是者三皆取举祭食祭举乃食祭铏食举卒食主人降洗爵宰赞一爵主人升酌酳上𧃊上𧃊拜受爵主人答拜酳下𧃊亦如之主人拜祝曰酳有与也如初仪两𧃊执爵拜祭酒卒爵拜主人答拜两𧃊皆降实爵于篚上𧃊洗爵升酌酢主人主人拜受爵上𧃊即位坐答拜主人坐祭卒爵拜上𧃊答拜受爵降实于篚主人出立于户外西面右𧃊祝命彻阼俎豆笾设于东序下祝执其俎以出东面于户西宗妇彻祝豆笾入于房彻主妇荐俎右彻俎佐食彻尸荐俎敦设于西北隅几在南厞用筵纳一尊佐食阖牖户降祝告利成降出主人降即位宗人告事毕宾出主人送于门外再拜佐食彻阼俎堂下俎毕出右阳厌事毕礼书纲目卷三十九礼书纲目卷四十钦定四库全书礼书纲目卷四十婺源江永撰少牢馈食礼上吉礼七经少牢馈食之礼右篇目记大夫三庙一昭一穆与大祖之庙而三大夫立三庙二坛曰考庙曰王考庙曰皇考庙享尝乃止显考祖考无庙有祷焉为坛祭之去坛为鬼大夫不敢祖诸侯大夫有大事省于其君干祫及其高祖大夫以索牛大夫士宗庙之祭有田则祭无田则荐父为士子为大夫葬以士祭以大夫曽子问曰宗子为士庶子为大夫其祭也如之何孔子曰以上牲祭于宗子之家祝曰孝子某为介子某荐其常事若宗子有罪居于他国庶子为大夫其祭也祝曰孝子某使介子某执其常事摄主不厌祭不旅不假不绥祭不配布奠于宾宾奠而不举不归肉其辞于宾曰宗兄宗弟宗子在他国使某辞日用丁巳筮旬有一日筮于庙门之外主人朝服西面于门东史朝服左执筮右抽上韇兼与筮执之东面受命于主人主人曰孝孙某来日丁亥用荐嵗事于皇祖伯某以某妃配某氏尚飨史曰诺西面于门西抽下韇左执筮右兼执韇以击筮遂述命曰假尔大筮有常孝孙某来日丁亥用荐嵗事于皇祖伯某以某妃配某氏尚飨乃释韇立筮卦者在左坐卦以木卒筮乃书卦于木示主人乃退占吉则史韇筮史兼执筮与卦以告于主人占曰従乃官戒宗人命涤宰命为酒乃退若不吉则及逺日又筮日如初右筮日宿前宿一日宿戒尸明日朝筮尸如筮日之礼命曰孝孙某来日丁亥用荐嵗事于皇祖伯某以某妃配某氏以某之某为尸尚飨筮卦占如初吉则乃遂宿尸祝摈主人再拜稽首祝告曰孝孙某来日丁亥用荐嵗事于皇祖伯某以某妃配某氏敢宿尸拜许诺主人又再拜稽首主人退尸送揖不拜若不吉则遂改筮尸右筮尸宿尸及宿诸官既宿尸反为期于庙门之外主人门东南面宗人朝服北面曰请祭期主人曰比于子宗人曰旦明行事主人曰诺乃退右为期明日主人朝服即位于庙门之外东方南面宰宗人西面北上牲北首东上司马刲羊司士击豕宗人告备乃退雍人摡鼎匕俎于雍爨雍爨在门东南面北上廪人摡甑甗匕与敦于廪爨廪爨在雍爨之北司宫摡豆笾勺爵觚觯几洗篚于东堂下勺爵觚觯实于篚卒摡馔豆笾与篚于房中放于西方设洗于阼阶东南当东荣右视杀视濯羮定雍人陈鼎五三鼎在羊镬之西二鼎在豕镬之西司马升羊右胖髀不升肩臂臑膊骼正嵴一脡嵴一横嵴一短胁一正胁一代胁一皆二骨以并肠三胃三举肺一祭肺三实于一鼎司士升豕右胖髀不升肩臂臑膊骼正嵴一脡嵴一横嵴一短胁一正胁一代胁一皆二骨以并举肺一祭肺三实于一鼎雍人伦肤九实于一鼎司士又升鱼腊鱼十有五而鼎腊一纯而鼎腊用麋卒脀皆设扃鼏乃举陈鼎于庙门之外东方北面北上司宫尊两甒于房户之间同棜皆有幂甒有𤣥酒司宫设罍水于洗东有枓设篚于洗西南肆改馔豆笾于房中南面如馈之设实豆笾之实小祝设槃匜与箪巾于西阶东右陈设主人朝服即位于阼阶东西面司宫筵于奥祝设几于筵上右之主人出迎鼎除鼏士盥举鼎主人先入司宫取二勺于篚洗之兼执以升乃启二尊之盖幂奠于棜上加二勺于尊覆之南柄鼎序入雍正执一匕以従雍府执四匕以従司士合执二俎以従司士赞者二人皆合执二俎以相従入陈鼎于东方当序南于洗西皆西面北上肤为下匕皆加于鼎东枋俎皆设于鼎西西肆肵俎在羊俎之北亦西肆宗人遣宾就主人皆盥于洗长朼佐食上利升牢心舌载于肵俎心皆安下切上午割勿没其载于肵俎末在上舌皆切本末亦午割勿没其载于肵横之皆如初为之于爨也佐食迁肵俎于阼阶西西缩乃反佐食二人上利升羊载右胖髀不升肩臂臑膊骼正嵴一脡嵴一横嵴一短胁一正胁一代胁一皆二骨以并肠三胃三长皆及俎拒举肺一长终肺祭肺三皆切肩臂臑膊骼在两端嵴胁肺肩在上下利升豕其载如羊无肠胃体其载于俎皆进下司士三人升鱼腊肤鱼用鲋十有五而俎缩载右首进膄腊一纯而俎亦进下肩在上肤九而俎亦横载革顺卒脀祝盥于洗升自西阶主人盥升自阼阶祝先入南面主人従户内西面主妇被钖衣侈袂荐自东房韭菹醓醢坐奠于筵前主妇赞者一人亦被钖衣侈袂执葵菹蠃醢以授主妇主妇不兴遂受陪设于东韭菹在南葵菹在北主妇兴入于房佐食上利执羊俎下利执豕俎司士三人执鱼腊肤俎序升自西阶相従入设俎羊在豆东豕亚其北鱼在羊东腊在豕东特肤当俎北端主妇自东房执一金敦黍有盖坐设于羊俎之南妇赞者执敦稷以授主妇主妇兴受坐设于鱼俎南又兴受赞者敦黍坐设于稷南又兴受赞者敦稷坐设于黍南敦皆南首主妇兴入于房祝酌奠遂命佐食启㑹佐食启㑹盖二以重设于敦南主人西面祝在左主人再拜稽首祝祝曰孝孙某敢用柔毛刚鬛嘉荐普淖用荐嵗事于皇祖伯某以某妃配某氏尚飨主人又再拜稽首右举鼎载俎设阴厌祝出迎尸于庙门之外主人降立于阼阶东西面祝先入门右尸入门左宗人奉槃东面于庭南一宗人奉匜水西面于槃东一宗人奉箪巾南面于槃北乃沃尸盥于槃上卒盥坐奠箪取巾兴振之三以授尸巾祝延尸尸升自西阶入祝従主人升自阼阶祝先入主人従尸升筵祝主人西面立于户内祝在左祝主人皆拜妥尸尸不言尸答拜遂坐祝反南面尸取韭菹辩㨎于三豆祭于豆间上佐食取黍稷于四敦下佐食取牢一切肺于俎以授上佐食上佐食兼与黍以授尸尸同受祭于豆祭上佐食举尸牢肺正嵴以授尸上佐食尔上敦黍于筵上右之主人羞肵俎升自阼阶置于肤北上佐食羞两铏取一羊铏于房中坐设于韭菹之南下佐食又取一豕铏于房中以従上佐食受坐设于羊铏之南皆芼皆有柶尸扱以柶祭羊铏遂以祭豕铏尝羊铏食举三饭上佐食举尸牢干尸受振祭哜之佐食受加于肵上佐食羞胾两瓦豆有醢亦用瓦豆设于荐豆之北尸又食食胾上佐食举尸一鱼尸受振祭哜之佐食受加于肵横之又食上佐食举尸腊肩尸受振祭哜之上佐食受加于肵又食上佐食举尸牢骼如初又食尸告饱祝西面于主人之南独侑不拜侑曰皇尸未实侑尸又食上佐食举尸牢肩尸受振祭哜之佐食受加于肵尸不饭告饱祝西面于主人之南主人不言拜侑尸又三饭上佐食受尸牢肺正嵴加于肵右迎尸正祭主人降洗爵升北面酌酒乃酳尸尸拜受主人拜送尸祭酒啐酒宾长羞牢肝用俎缩执俎肝亦缩进末盐在右尸左执爵右兼取肝㨎于俎盐振祭哜之加于菹豆卒爵主人拜祝受尸爵尸答拜右主人酳尸祝酌授尸尸醋主人主人拜受爵尸答拜主人西面奠爵又拜上佐食取四敦黍稷下佐食取牢一切肺以授上佐食上佐食以绥祭主人左执爵右受佐食坐祭之又祭酒不兴遂啐酒祝与二佐食皆出盥于洗入二佐食各取黍于一敦上佐食兼受抟之以授尸尸执以命祝卒命祝祝受以东北面于户西以嘏于主人曰皇尸命工祝承致多福无疆于女孝孙来女孝孙使女受禄于天宜稼于田眉夀万年勿替引之主人坐奠爵兴再拜稽首兴受黍坐振祭哜之诗怀之实于左袂挂于季指执爵以兴坐卒爵执爵以兴坐奠爵拜尸答拜执爵以兴出宰夫以笾受啬黍主人尝之纳诸内右尸醋主人主人献祝设席南面祝拜于席上坐受主人西面答拜荐两豆菹醢佐食设俎牢髀横嵴一短胁一肠一胃一肤三鱼一横之腊两髀属于尻祝取菹㨎于醢祭于豆间祝祭俎祭酒啐酒肝牢従祝取肝㨎于盐振祭哜之不兴加于俎卒爵兴主人酌献上佐食上佐食戸内牖东北面拜坐受爵主人西面答拜佐食祭酒卒爵拜坐授爵兴俎设于两阶之间其俎折一肤主人又献下佐食亦如之其脀亦设于阶间西上亦折一肤右主人献祝佐食有司赞者取爵于篚以升授主妇赞者于房中妇赞者受以授主妇主妇洗于房中出酌入户西面拜献尸尸拜受主妇主人之北西面拜送爵尸祭酒卒爵主妇拜祝受尸爵尸答拜易爵洗酌授尸主妇拜受爵尸答拜上佐食绥祭主妇西面于主人之北受祭祭之其绥祭如主人之礼不嘏卒爵拜尸答拜主妇以爵出赞者受易爵于篚以授主妇于房中主妇洗酌献祝祝拜坐受爵主妇答拜于主人之北卒爵不兴坐授主妇主妇受酌献上佐食于户内佐食北面拜坐受爵主妇西面答拜祭酒卒爵坐授主妇主妇献下佐食亦如之主妇受爵以入于房右主妇亚献宾长洗爵献于尸尸拜受爵宾户西北面拜送爵尸祭酒卒爵宾拜祝受尸爵尸答拜祝酌授尸宾拜受爵尸拜送爵宾坐奠爵遂拜执爵以兴坐祭遂饮卒爵执爵以兴坐奠爵拜尸答拜宾酌献祝祝拜坐受爵宾北面答拜祝祭酒啐酒奠爵于其筵前右宾长三献主人出立于阼阶上西面祝出立于西阶上东面祝告曰利成祝入尸谡主人降立于阼阶东西面祝先尸从遂出于庙门右告利成尸出庙祝反复位于室中主人亦入于室复位祝命佐食彻肵俎降设于堂下阼阶南司宫设对席乃四人𧃊上佐食盥升下佐食对之宾长二人备司士进一敦黍于上佐食又进一敦黍于下佐食皆右之于席上资黍于羊俎两端两下是馂司士乃辩举𧃊者皆祭黍祭举主人西面三拜𧃊者𧃊者奠举于俎皆答拜皆反取举司士进一铏于上𧃊又进一铏于次𧃊又进二豆湇于两下乃皆食食举卒食主人洗一爵升酌以授上𧃊赞者洗三爵酌主人受于户内以授次𧃊若是以辩皆不拜受爵主人西面三拜𧃊者𧃊者奠爵皆答拜皆祭酒卒爵奠爵皆拜主人答一拜𧃊者三人兴出上𧃊止主人受上𧃊爵酌以醋于户内西面坐奠爵拜上𧃊答拜坐祭酒啐酒上𧃊亲嘏曰主人受祭之福胡夀保建家室主人兴坐奠爵拜执爵以兴坐卒爵拜上𧃊答拜上𧃊兴出主人送乃退右彻肵俎行𧃊礼书纲目卷四十礼书纲目卷四十一钦定四库全书礼书纲目卷四十一婺源江永撰少牢馈食礼下吉礼八经有司彻埽堂司宫摄酒乃燅尸俎卒燅乃升羊豕鱼三鼎无腊与肤乃设扃鼏陈鼎于门外如初右将傧尸彻馔燅尸俎记三家者以雍彻乃议侑于宾以异姓宗人戒侑侑出俟于庙门之外右议侑司宫筵于户西南面又筵于西序东面尸与侑北面于庙门之外西上主人出迎尸宗人摈主人拜尸答拜主人又拜侑侑答拜主人揖先入门右尸入门左侑従亦左揖乃让主人先升自阼阶尸侑升自西阶西楹西北面东上主人东楹东北面拜至尸答拜主人又拜侑侑答拜右主人迎尸乃举司马举羊鼎司士举豕鼎举鱼鼎以入陈鼎如初雍正执一匕以従雍府执二匕以従司士合执二俎以従司士赞者亦合执二俎以従匕皆加于鼎东枋二俎设于羊鼎西西缩二俎皆设于二鼎西亦西缩雍人合执二俎陈于羊俎西并皆西缩覆二疏匕于其上皆缩俎西枋右鼎俎入主人降受宰几尸侑降主人辞尸对宰授几主人受二手横执几揖尸主人升尸侑升复位主人西面左手执几缩之以右袂推拂几三二手横执几进授尸于筵前尸进二手受于手间主人退尸还几缩之右手执外㢘北面奠于筵上左之南缩不坐主人东楹东北面拜尸复位尸与侑皆北面答拜右主人授尸几主人降洗尸侑降尸辞洗主人对卒洗揖主人升尸侑升尸西楹西北面拜洗主人东楹东北面奠爵答拜降盥尸侑降主人辞尸对卒盥主人揖升尸侑升主人坐取爵酌献尸尸北面拜受爵主人东楹东北面拜送爵主妇自东房荐韭菹醢坐奠于筵前菹在西方妇赞者执昌菹醢以授主妇主妇不兴受陪设于南昌在东方兴取笾于房麷蕡坐设于豆西当外列麷在东方妇赞者执白黒以授主妇主妇不兴受设于初笾之南白在西方兴退右主人献尸乃升司马朼羊亦司马载载右体肩臂肫骼臑正嵴一脡嵴一横嵴一短胁一正胁一代胁一肠一胃一祭肺一载于一俎羊肉湆臑折正嵴一正胁一肠一胃一哜肺一载于南俎司士朼豕亦司士载亦右体肩臂肫骼臑正嵴一脡嵴一横嵴一短胁一正胁一代胁一肤五哜肺一载于一俎侑俎羊左肩左肫正嵴一胁一肠一胃一切肺一载于一俎侑俎豕左肩折正嵴一胁一肤三切肺一载于一俎阼俎羊肺一祭肺一载于一俎羊肉湇臂一嵴一胁一肠一胃一哜肺一载于一俎豕脀臂一嵴一胁一肤三哜肺一载于一俎主妇俎羊左臑嵴一胁一肠一胃一肤一哜羊肺一载于一俎司士朼鱼亦司士载尸俎五鱼横载之侑主人皆一鱼亦横载之皆加膴祭于其上右载俎卒升宾长设羊俎于豆南宾降尸升筵自西方坐左执爵右取韭菹㨎于三豆祭于豆间尸取麷蕡宰夫赞者取白黑以授尸尸受兼祭于豆祭雍人授次宾疏匕与俎受于鼎西左手执俎左㢘缩之却右手执匕枋缩于俎上以东面受于羊鼎之西司马在羊鼎之东二手执挑匕枋以挹湇注于疏匕若是者三尸兴左执爵右取肺坐祭之祭酒兴左执爵次宾缩执匕俎以升若是以授尸尸却手受匕枋坐祭哜之兴覆手以授宾宾亦覆手以受缩匕于俎上以降尸席末坐啐酒兴坐奠爵拜告旨执爵以兴主人北面于东楹东答拜司马羞羊肉湇缩执俎尸坐奠爵兴取肺坐絶祭哜之兴反加于俎司马缩奠俎于羊湇俎南乃载于羊俎卒载俎缩执俎以降尸坐执爵以兴次宾羞羊燔缩执俎缩一燔于俎上盐在右尸左执爵受燔㨎于盐坐振祭哜之兴加于羊俎宾缩执俎以降尸降筵北面于西楹西坐卒爵执爵以兴坐奠爵拜执爵以兴主人北面于东楹东答拜主人受爵尸升筵立于筵末右尸卒爵主人酌献侑侑西楹西北面拜受爵主人在其右北面答拜主妇荐韭菹醢坐奠于筵前醢在南方妇赞者执二笾麷蕡以授主妇主妇不兴受之奠麷于醢南蕡在麷东主妇入于房侑升筵自北方司马横执羊俎以升设于豆东侑坐左执爵右取菹㨎于醢祭于豆间又取麷蕡同祭于豆祭兴左执爵右取肺坐祭之祭酒兴左执爵次宾羞羊燔如尸礼侑降筵自北方北面于西楹西坐卒爵执爵以兴坐奠爵拜主人答拜右主人献侑尸受侑爵降洗侑降立于西阶西东面主人降自阼阶辞洗尸坐奠爵于篚兴对卒洗主人升尸升自西阶主人拜洗尸北面于西楹西坐奠爵答拜降盥主人降尸辞主人对卒盥主人升尸升坐取爵酌司宫设席于东序西面主人东楹东北面拜受爵尸西楹西北面答拜主妇荐韭菹醢坐奠于筵前菹在北方妇赞者执二笾麷蕡主妇不兴受设麷于菹西北蕡在麷西主人升筵自北方主妇入于房长宾设羊俎于豆西主人坐左执爵祭豆笾如侑之祭兴左执爵右取肺坐祭之祭酒兴次宾羞匕湇如尸礼席末坐啐酒执爵以兴司马羞羊肉湇缩执俎主人坐奠爵于左兴受肺坐絶祭哜之兴反加于湇俎司马缩奠湇俎于羊俎西乃载之卒载缩执虚俎以降主人坐取爵以兴次宾羞燔主人受如尸礼主人降筵自北方北面于阼阶上坐卒爵执爵以兴坐奠爵拜执爵以兴尸西楹西答拜主人坐奠爵于东序南侑升尸侑皆北面于西楹西主人北面于东楹东再拜崇酒尸侑皆答再拜主人及尸侑皆升就筵右尸酢主人司宫取爵于篚以授妇赞者于房东以授主妇主妇洗爵于房中出实爵尊南西面拜献尸尸拜于筵上受主妇西面于主人之席北拜送爵入于房取一羊铏坐奠于韭菹西主妇赞者执豕铏以従主妇不兴受设于羊铏之西兴入于房取糗与腶脩执以出坐设之糗在蕡西脩在白西兴立于主人席北西面尸坐左执爵祭糗脩同祭于豆祭以羊铏之柶挹羊铏遂以挹豕铏祭于豆祭祭酒次宾羞豕匕湇如羊匕湇之礼尸坐啐酒左执爵尝上铏执爵以兴坐奠爵拜主妇答拜执爵以兴司士羞豕脀尸坐奠爵兴受如羊肉湇之礼坐取爵兴次宾羞豕燔尸左执爵受燔如羊燔之礼坐卒爵拜主妇答拜受爵酌献侑侑拜受爵主妇主人之北西面答拜主妇羞糗脩坐奠糗于麷南脩在蕡南侑坐左执爵取糗脩兼祭于豆祭司士缩执豕脀以升侑兴取肺坐祭之司士缩奠豕脀于羊俎之东载于羊俎卒乃缩执俎以降侑兴次宾羞豕燔侑受如尸礼坐卒爵拜主妇答拜右主妇献尸及侑受爵酌以致于主人主人筵上拜受爵主妇北面于阼阶上答拜主妇设二铏与糗脩如尸礼主人共祭糗脩祭铏祭酒受豕匕湇拜啐酒皆如尸礼尝铏不拜其受豕脀受豕燔亦如尸礼坐卒爵拜主妇北面答拜受爵右主妇致爵于主人尸降筵受主妇爵以降主人降侑降主妇入于房主人立于洗东北西面侑东面于西阶西南尸易爵于篚盥洗爵主人揖尸侑主人升尸升自西阶侑从主人北面立于东楹东侑西楹西北面立尸酌主妇出于房西面拜受爵尸北面于侑东答拜主妇入于房司宫设席于房中南面主妇立于席西妇赞者荐韭菹醢坐奠于筵前菹在西方妇人赞者执麷蕡以授妇赞者妇赞者不兴受设麷于菹西蕡在麷南主妇升筵司马设羊俎于豆南主妇坐左执爵右取菹㨎于醢祭于豆间又取麷蕡兼祭于豆祭主妇奠爵兴取肺坐絶祭哜之兴加于俎坐捝手祭酒啐酒次宾羞羊燔主妇兴受燔如主人之礼主妇执爵以出于房西面于主人席北立卒爵执爵拜尸西楹西北面答拜主妇入立于房尸主人及侑皆就筵右尸酢主妇上宾洗爵以升酌献尸尸拜受爵宾西楹西北面拜送爵尸奠爵于荐左宾降右宾长三献尸尸奠爵主人降洗爵尸侑降主人奠爵于篚辞尸对卒洗揖尸升侑不升主人实爵酬尸东楹东北面坐奠爵拜尸西楹西北面答拜坐祭遂饮卒爵拜尸答拜降洗尸降辞主人奠爵于篚对卒洗主人升尸升主人实爵尸拜受爵主人反位答拜尸北面坐奠爵于荐左右主人酬尸尸侑主人皆升筵乃羞宰夫羞房中之羞于尸侑主人主妇皆右之司士羞庶羞于尸侑主人主妇皆左之右设羞主人降南面拜衆宾于门东三拜衆宾门东北面皆答壹拜主人洗爵长宾辞主人奠爵于篚兴对卒洗升酌献宾于西阶上长宾升拜受爵主人在其右北面答拜宰夫自东房荐脯醢醢在西司士设俎于豆北羊骼一肠一胃一切肺一肤一宾坐左执爵右取肺㨎于醢祭之执爵兴取肺坐祭之祭酒遂饮卒爵执以兴坐奠爵拜执爵以兴主人答拜受爵宾坐取祭以降西面坐委于西阶西南宰夫执爵以従设于祭东司士执俎以从设于荐东衆宾长升拜受爵主人答拜坐祭立饮卒爵不拜既爵宰夫赞主人酌若是以辩辩受爵其荐脯醢与脀设于其位其位继上宾而南皆东面其脀体仪也乃升长宾主人酌酢于长宾西阶上北面宾在左主人坐奠爵拜执爵以兴宾答拜坐祭遂饮卒爵执爵以兴坐奠爵拜宾答拜宾降右主人献宾辩宰夫洗觯以升主人受酌降酬长宾于西阶南北面宾在左主人坐奠爵拜宾答拜坐祭遂饮卒爵拜宾答拜主人洗宾辞主人坐奠爵于篚对卒洗升酌降复位宾拜受爵主人拜送爵宾西面坐奠爵于荐左右主人酬宾主人洗升酌献兄弟于阼阶上兄弟之长升拜受爵主人在其右答拜坐祭立饮不拜既爵皆若是以辩辩受爵其位在洗东西面北上升受爵其荐脀设于其位其先生之脀折胁一肤一其衆仪也右主人献兄弟主人洗献内宾于房中南面拜受爵主人南面于其右答拜坐祭立饮不拜既爵若是以辩亦有荐脀右主人献内宾主人降洗升献私人于阼阶上拜于下升受主人答其长拜乃降坐祭立饮不拜既爵若是以辩宰夫赞主人酌主人于其羣私人不答拜其位继兄弟之南亦北上亦有荐脀主人就筵右主人献私人尸作三献之爵司士羞湇鱼缩执俎以升尸取膴祭祭之祭酒卒爵司士缩奠俎于羊俎南横载于羊俎卒乃缩执俎以降尸奠爵拜三献北面答拜受爵酌献侑侑拜受三献北面答拜司马羞湇鱼一如尸礼卒爵拜三献答拜受爵酌致主人主人拜受爵三献东楹东北面答拜司士羞一湇鱼如尸礼卒爵拜三献答拜受爵尸降筵受三献爵酌以酢之三献西楹西北面拜受爵尸在其右以授之尸升筵南面答拜坐祭遂饮卒爵拜尸答拜执爵以降实于篚右宾长终三献二人洗觯升实爵西楹西北面东上坐奠爵拜执爵以兴尸侑答拜坐祭遂饮卒爵执爵以兴坐奠爵拜尸侑答拜皆降洗升酌反位尸侑皆拜受爵举觯者皆拜送侑奠觯于右尸遂执觯以兴北面于阼阶上酬主人主人在右坐奠爵拜主人答拜不祭立饮卒爵不拜既爵酌就于阼阶上酬主人主人拜受爵尸拜送尸就筵主人以酬侑于西楹西侑在左坐奠爵拜执爵兴侑答拜不祭立饮卒爵不拜既爵酌复位侑拜受主人拜送主人复筵乃升长宾侑酬之如主人之礼至于衆宾遂及兄弟亦如之皆饮于上遂及私人拜受者升受下饮卒爵升酌以之其位相酬辩卒饮者实爵于篚乃羞庶羞于宾兄弟内宾及私人右旅酬兄弟之后生者举觯于其长洗升酌降北面立于阼阶南长在左坐奠爵拜执爵以兴长答拜坐祭遂饮卒爵执爵以兴坐奠爵拜执爵以兴长答拜洗升酌降长拜受于其位举爵者东面答拜爵止右兄弟举觯于长兄弟宾长献于尸如初无湇爵不止右衆宾长献宾一人举爵于尸如初亦遂之于下右更为旅酬宾及兄弟交错其酬皆遂及私人爵无算右无算爵尸出侑従主人送于庙门之外拜尸不顾拜侑与长宾亦如之衆宾従司士归尸侑之俎主人退有司彻右送尸若不宾尸则祝侑亦如之食盛俎臑臂肫脡嵴横嵴短胁代胁皆牢鱼七腊辩无髀卒盛乃举牢肩尸受振祭哜之佐食受加于肵佐食取一俎于堂下以入奠于羊俎东乃摭于鱼腊俎俎释三个其余皆取之实于一俎以出祝主人之鱼腊取于是尸不饭告饱主人拜侑不言尸又三饭佐食受牢举如傧右不宾尸正祭主人洗酌酳尸宾羞肝皆如傧礼卒爵主人拜祝受尸爵尸答拜祝酌授尸尸以醋主人亦如傧其绥祭其嘏亦如傧其献祝与二佐食其位其荐脀皆如傧右主人献主妇其洗献于尸亦如傧主妇反取笾于房中执枣糗坐设之枣在稷南糗在枣南妇赞者执栗脯主妇不兴受设之栗在糗东脯在枣东主妇兴反位尸左执爵取枣糗祝取栗脯以授尸尸兼祭于豆祭祭酒啐酒次宾羞牢燔用俎盐在右尸兼取燔㨎于盐振祭哜之祝受加于肵卒爵主妇拜祝受尸爵尸答拜祝易爵洗酌授尸尸以醋主妇主妇主人之北拜受爵尸答拜主妇反位又拜上佐食绥祭如傧卒爵拜尸答拜主妇献祝其酌如傧拜坐受爵主妇主人之北答拜宰夫荐枣糗坐设枣于菹西糗在枣南祝左执爵取枣糗祭于豆祭祭酒啐酒次宾羞燔如尸礼卒爵主人受爵酌献二佐食亦如傧主妇受爵以入于房右主妇献宾长洗爵献于尸尸拜受宾户西北面答拜爵止主妇洗于房中酌致于主人主人拜受主妇户西北面拜送爵司宫设席主妇荐韭菹醢坐设于席前菹在北方妇赞者执枣糗以従主妇不兴受设枣于菹北糗在枣西佐食设俎臂嵴胁肺皆牢肤三鱼一腊臂主人左执爵右取菹㨎于醢祭于豆间遂祭笾奠爵兴取牢肺坐絶祭哜之兴加于俎坐捝手祭酒执爵以兴坐卒爵拜主妇答拜受爵酌以醋戸内北面拜主人答拜卒爵拜主人答拜主妇以爵入于房尸作止爵祭酒卒爵宾拜祝受爵尸答拜祝酌授尸宾拜受爵尸拜送坐祭遂饮卒爵拜尸答拜献祝及二佐食洗致爵于主人主人席上拜受爵宾北面答拜坐祭遂饮卒爵拜宾答拜受爵酌致爵于主妇主妇北堂司宫设席东面主妇席北东面拜受爵宾西面答拜妇赞者荐韭菹醢菹在南方妇人赞者执枣糗授妇赞者妇赞者不兴受设枣于菹南糗在枣东佐食设俎于豆东羊臑豕折羊嵴胁祭肺一肤一鱼一腊臑主妇升筵坐左执爵右取菹㨎于醢祭之祭笾奠爵兴取肺坐絶祭哜之兴加于俎坐捝手祭酒执爵兴筵北东面立卒爵拜宾答拜賔受爵易爵于篚洗酌醋于主人户西北面拜主人答拜卒爵拜主人答拜宾以爵降奠于篚乃羞宰夫羞房中之羞司士羞庶羞于尸祝主人主妇内羞在右庶羞在左右宾长献主人降拜衆宾洗献衆宾其荐脀其位其酬醋皆如傧礼主人洗献兄弟与内宾与私人皆如傧礼其位其荐脀皆如傧礼卒乃羞于宾兄弟内宾及私人辩右主人献衆宾兄弟内宾私人宾长献于尸尸醋献祝致醋宾以爵降实于篚右次宾长献宾兄弟交错其醻无算爵右无算爵利洗爵献于尸尸醋献祝祝受祭酒啐酒奠之右利献主人出立于阼阶上西面祝出立于西阶上东面祝告于主人曰利成祝入主人降立于阼阶东西面尸谡祝前尸従遂出于庙门祝反复位于室中祝命佐食彻尸俎佐食乃出尸俎于庙门外有司受归之彻阼荐俎乃𧃊如傧右告利成尸出彻俎𧃊卒𧃊有司官彻馈馔于室中西北隅南面如馈之设右几厞用席纳一尊于室中司宫埽祭主人出立于阼阶上西面祝执其俎以出立于西阶上东面司宫阖牖户祝告利成乃执俎以出于庙门外有司受归之衆宾出主人拜送于庙门外乃反妇人乃彻彻室中之馔右阳厌事毕礼书纲目卷四十一礼书纲目卷四十二钦定四库全书礼书纲目卷四十二婺源江永撰天子诸侯庙吉礼九补自天子达于庶人祭従生者王者禘其祖之所自出以其祖配之而立四庙庶子王亦如之父为士子为天子诸侯则祭以天子诸侯其尸服以士服诸侯不敢祖天子有天疾者不得入乎宗庙右祭主武王末受命周公成文武之徳追王大王王季上祀先公以天子之礼斯礼也逹乎诸侯大夫及士庶人有虞氏禘黄帝夏后氏亦禘黄帝殷人禘喾周人禘喾礼不王不禘王者禘其祖之所自出以其祖配之诸侯及其大祖大夫士有大事省于其君干祫及其髙祖诸侯及其大祖天子及其始祖之所自出大宗伯以肆献祼享先王以馈食享先王司尊彝凡四时之间祀追享朝享祼用虎彛蜼彛皆有舟其朝践用两大尊其再献用两山尊皆有罍诸臣之所昨也郊禘不过茧栗天子禘郊之事必自射其牲王后必自舂其粢天子亲舂禘郊之盛王后亲缲其服禘郊之事则有全烝天府掌祖庙之守藏凡国之玉镇大寳器藏焉若有大祭则出而陈之既事藏之大司乐凡乐黄钟为宫大吕为角大蔟为徴应钟为羽路鼓路鼗阴竹之管龙门之琴瑟九徳之歌九㲈之舞于宗庙之中奏之若乐九变则人鬼可得而礼矣右禘禘大祭也昔者周公旦有勲劳于天下周公既没成王康王追念周公之所以勲劳者而欲尊鲁故赐之以重祭内祭则大尝禘是也夫大尝禘升歌清庙下而管象朱干玉戚以舞大武八佾以舞大夏此天子之乐也康周公故以赐鲁也成王以周公为有勲劳于天下命鲁公世世祀周公以天子之礼乐季夏六月以禘礼祀周公于大庙牲用白牡尊用牺象山罍郁尊用黄目灌用玉瓒大圭荐用玉豆雕篹爵用玉琖仍雕加以璧散璧角俎用梡嶡升歌清庙下管象朱干玉戚冕而舞大武皮弁素积裼而舞大夏昧东夷之乐也任南蛮之乐也纳夷蛮之乐于大庙言广鲁于天下也君卷冕立于阼夫人副袆立于房中君肉袒迎牲于门夫人荐豆笾卿大夫赞君命妇赞夫人各扬其职百官废职服大刑闵公二年夏五月乙酉吉禘于庄公速也言吉者未可以吉也曷为未可言吉未三年也吉禘者不吉者也丧事未毕而举吉祭故非之也僖公八年秋七月禘于大庙用致夫人定公八年冬十月顺祀先公而祈焉辛夘禘于僖公孟献子曰正月日至可以有事于上帝七月日至可以有事于祖七月而禘献子为之也孔子曰鲁之郊禘非礼也周公其衰矣子曰禘自既灌而往者吾不欲观之矣大祫毁庙之主陈于大祖未毁庙之主皆升合食于大祖五年而再殷祭大宗伯以肆献祼享先王以馈食享先王司尊彝凡四时之间祀朝享祼用虎彝蜼彝皆有舟其朝践用两大尊其再献用两山尊皆有罍诸臣之所昨也大飨腥大飨之礼尚𤣥酒而俎腥鱼大羮不和大享尚𤣥尊俎生鱼先大羮大享尚𤣥尊而用酒食先黍稷而饭稻粱祭哜大羮而饱乎庶羞大飨三牲鱼腊笾豆之荐内金束帛加璧龟为前列金次之丹漆丝纩竹箭其余无常货各以国之所有其出也肆夏而送之小史大祭祀读礼法史以书序昭穆之俎簋天子之席五重周旅酬六尸右祫周旅酬六尸曽子曰周礼其犹醵与文公二年八月丁夘大事于大庙大事者何大祫也大祫者何合祭也其合祭奈何毁庙之主陈于大祖未毁庙之主皆升合食于大祖五年而再殷祭大事者何大是事也着祫尝祫祭者毁庙之主陈于大祖未毁庙之主皆升合祭于大祖天子犆礿祫禘祫尝祫烝诸侯礿犆禘一犆一祫尝祫烝祫祫祭于祖则祝迎四庙之主主出庙入庙必跸右时祫天子诸侯宗庙之祭春曰礿夏曰禘秋曰尝冬曰烝诸侯礿则不禘禘则不尝尝则不烝烝则不礿大宗伯以祠春享先王以禴夏享先王以尝秋享先王以烝冬享先王春祭曰祠夏祭曰礿秋祭曰尝冬祭曰烝始杀而尝闭蛰而烝禘有乐而尝无乐古者于禘发爵赐服于尝出田邑发秋政尝之日发公室肆师尝之日涖卜来嵗之芟大司马中夏以苗田献禽以享礿中冬以狩田入献禽以享烝右时享戊辰王在新邑烝祭嵗文王骍牛一武王骍牛一王命作册逸祝册惟告周公其后王宾杀禋咸格王入太室祼王命周公后作册逸诰在十有二月夏礿秋尝冬烝天子之祭也桓公八年春正月己夘烝春曰祠夏曰禴秋曰尝冬曰烝常事不书此何以书讥亟也亟则黩黩则不敬君子之祭也敬而不黩疏则怠怠则忘士不及兹四者则冬不裘夏不葛烝冬事也春兴之志不时也夏五月丁丑烝烝冬事也春夏兴之黩祀也志不敬也古者天子诸侯必有养兽之官及嵗时齐戒沐浴而躬朝之牺牷祭牲必于是取之君召牛纳而视之择其毛而卜之吉然后养之君皮弁素积朔月月半君巡牲牧人凡阳祀用骍牲毛之宗庙之牛角握烝尝不过把握充人掌系祭祀之牲牷祀五帝则系于牢刍之三月享先王亦如之牛人凡祭祀共其享牛求牛以授职人而刍之右养牲大事有时日内事用柔日大宰祀五帝前期十日帅执事而卜日享先王亦如之大宗伯享大鬼帅执事而卜日右卜日大宰祀五帝前期十日帅执事而卜日遂戒享先王亦如之及时将祭君子乃齐散齐七日致齐三日致齐于内散齐于外齐之日思其居处思其笑语思其志意思其所乐思其所嗜齐三日乃见其所为齐者世妇掌女宫之宿戒先期旬有一日宫宰宿夫人夫人亦散齐七日致齐三日君致齐于外夫人致齐于内右齐戒大宰祀五帝掌百官之誓戒与其具脩享先王亦如之世妇及祭祀比其具帅六宫之人共齍盛寺人若有祭祀之事则帅女宫而致于有司诸侯宗庙之事夫人必自舂其盛春秋脩其祖庙掌蜃祭祀共白盛之蜃将祭祀其庙则有司脩除之其祧则守祧黝垩之隶仆祭祀脩寝右戒具脩庙孙为王父尸所使为尸者于祭者子行也为君尸者大夫士见之则下之君知所以为尸者则自下之尸必式乗必以几右卜尸齐尝于大公之庙麻婴为尸世妇掌祭祀之事帅女宫而濯摡为齍盛女御凡祭祀赞世妇寺人佐世妇治礼事封人凡祭祀饰其牛牲设其楅衡置其絼陈其牺牲备其鼎俎列其琴瑟管磬钟鼓典庸器祭祀帅其属而设笋簴大司乐大祭祀宿县遂以声展之大宰祀五帝及执事眂涤濯享先王亦如之大宗伯享大鬼宿眂涤濯小宗伯大祭祀省牲眂涤濯充人展牲则告牷右祭前夕涤濯陈设省眂鸡人大祭祀夜嘑旦以百官凡国事为期则告之时掌次凡祭祀张其旅幕张尸次小宗伯毛六牲辨其名物而颁之于五官使共奉之封人凡祭祀饰其牛牲设其楅衡置其絼共其水稾牛人凡祭祀共其牛牲之互与其盆簝以待事小宗伯辨六彝之名物以待果将辨六尊之名物以待祭祀肆师及果筑䰞郁人掌祼器凡祭祀之祼事和郁鬯以实彝而陈之凡灌玉濯之陈之司尊彝掌六尊六彝之位诏其酌辨其用与其实凡六彝六尊之酌郁齐献酌醴齐缩酌盎齐涗酌凡酒脩酌𤣥酒在室醴醆在户粢醍在堂澄酒在下庙堂之上罍尊在阼牺尊在西酒正凡祭祀以灋共五齐三酒以实八尊大祭三贰皆有酌数唯齐酒不贰幂人以画布巾幂六彝典庸器祭祀陈庸器陈其宗器世妇及祭之日涖陈女宫之具凡内羞之物内䜿若有祭祀之事则为内人跸大宗伯享大鬼涖玉鬯省牲镬奉玉齍小宗伯大祭祀祭之日逆齍小祝大祭祀逆齍盛舍人凡祭祀共簠簋实之陈之肆师祭之日表粢盛告絜展器陈告备铺筵设同几司几筵凡大朝觐王设莞筵纷纯加缫席画纯加次席黼纯左右玉几祀先王亦如之诸侯祭祀席蒲筵缋纯加莞席纷纯右雕几凡吉事变几大宰享先王赞玉几司巫祭祀则共匰主及道布及蒩馆小宗伯告时于王告备于王右祭日陈设司服王之吉服享先王则衮冕享先公则鷩冕追师掌王后之首服为副追衡笄内司服掌王后之服袆衣揄狄阙狄素纱阍人大祭祀之事设门燎跸宫门庙门宫正凡邦之事跸宫中庙中则执烛大司乐大祭祀王出入则令奏王夏大仆祭祀正王之服位诏灋仪内宰正后之服位君夫人㑹于大庙君纯冕立于阼夫人副袆立于东房君在阼夫人在房大史祭之日执书以次位常祭有昭穆有事于大庙则羣昭羣穆咸在而不失其伦公族其在外朝则以官其在宗庙之中则如外朝之位宗人授事以爵以官右入庙即位宗庙之礼所以序昭穆也序爵所以辨贵贱也序事所以辨贤也春秋设其裳衣守祧掌守先王先公之庙祧其遗衣服藏焉若将祭祀则各以其服授尸小祝大祭祀逆尸大司乐尸出入则令奏肆夏大祝凡肆享逆尸令钟鼓相尸礼小祝沃尸盥天府凡吉凶之事祖庙之中沃盥执烛右祝迎尸君迎牲而不迎尸春祠夏禴祼用鸡彝鸟彝皆有舟秋尝冬烝祼用斝彝黄彝皆有舟典瑞祼圭有瓒以肆先王祼圭尺有二寸有瓒以祀庙郁人凡祼玉濯之陈之以赞祼事诏祼将之仪与其节凡祼事沃盥小宰凡祭祀赞祼将之事小宗伯凡祭祀以时将瓒果内宰大祭祀后祼则赞君执圭瓒祼尸大宗执璋瓒亚祼诸侯赐圭瓒然后为鬯未赐圭瓒则资鬯于天子右祼有虞氏之祭也尚用气血腥爓殷人尚声臭味未成涤荡其声乐三阕然后出迎牲周人尚臭灌用鬯臭郁合鬯灌以圭璋既灌然后迎牲王度记曰天子鬯诸侯薫大夫芑兰庶人艾秬者黑黍一稃二米鬯者以百草之香郁金合而酿之成为鬯阳达于墙屋阴入于渊泉所以灌地降神也玉瓒者器名也所以灌鬯之器也以圭饰其柄灌鬯贵玉气也祭之属莫重于祼王在新邑烝祭嵗王入大室祼既灌然后迎牲坐尸于堂朝事之豆其实韭菹醓醢昌本麋臡菁菹鹿臡苑菹麋臡朝事之笾其实麷蕡白黑形盐膴鲍鱼鱐外宗掌宗庙之祭祀佐王后荐玉豆眂豆笾九嫔凡祭祀赞后荐豆笾内宰诏其礼乐之仪赞九嫔之礼事内小臣若有祭祀则摈诏后之礼事相九嫔之礼事正内人之礼事世妇诏王后之礼事相外内宗之礼事大宗伯凡大祭祀王后不与则摄而荐豆笾外宗王后不与则赞宗伯夫人荐豆执校执醴授之执镫大司乐牲出入则令奏昭夏大宰祀五帝及纳亨赞王牲事享先王亦如之大司徒奉牛牲乡师大祭祀羞牛牲大司冦大祭祀奉犬牲及迎牲君执纼卿大夫従士执刍君亲牵牲大夫赞币而従祭之日君牵牲穆答君卿大夫序従既入庙门丽于碑封人歌舞牲充人硕牲则赞纳牲诏于庭奉牲以告曰博硕肥腯司弓矢凡祭祀共射牲之弓矢射人祭祀则赞射牲大仆赞王牲事诸侯宗庙之事必自射其牛刲羊击豕用牲于庭荐其血毛血毛诏于室大祝凡肆享隋衅令钟鼓卿大夫袒而毛牛尚耳鸾刀以刲取膟膋乃退取膟膋燔燎建设朝事燔燎羶芗见以萧光诏祝于室君亲制祭卿大夫従君升首升首于室羊人祭祀割羊牲登其首腥其俎司士帅其属而割牲羞俎豆大司徒祀五帝奉牛牲羞其肆享先王亦如之小子掌祭祀羞羊肆设祭于堂祭腥小臣大祭祀沃王盥御仆大祭祀相盥春祠夏禴其朝践用两献尊大宰享先王赞玉爵小宰凡祭祀赞爵之事量人凡祭祀制其従献脯燔之数量内宰后献则赞外宗王后以乐羞齍则赞凡王后之献亦如之王后不与则赞宗伯醴醆以献荐其膰炙君与夫人交献君西酌牺象夫人东酌罍尊礼交动乎上乐交应乎下大司乐乃奏无射歌夹钟舞大武以享先祖鼓人以路鼓鼓鬼享宗妇执盎従夫人荐涚水夫人荐盎命妇従夫人右朝践祭以清酒従以骍牡享于祖考执其鸾刀以启其毛取其血膋秋而载尝夏而楅衡白牡骍刚牺尊将将毛炰胾羮笾豆大房万舞洋洋孝孙有庆声莫重于升歌舞莫重于武宿夜古者帝王升歌清庙大琴练弦达越大瑟朱弦达越以韦为鼓谓之搏拊何以也君子有大人声不以钟鼓竽瑟之声乱人声清庙升歌者歌先人之功烈徳泽也故欲其清也其歌之唿也曰于穆清庙于者叹之也穆者敬之也清者欲其在位者徧闻之也故周公升歌文王之功烈徳泽茍在庙中见文王者愀然如见文王故书曰搏拊琴瑟以咏祖考来假此之谓也诸侯三命者皆受天子之乐以祀其宗庙所以褒有功而章有徳之义也未命者不得用天子之乐祀其宗庙内饔凡宗庙之祭祀掌割亨之事小宗伯祭之日省镬孰其殽馈食之豆其实葵菹蠃醢脾析蠯醢蜃蚔醢豚拍鱼醢馈食之笾其实枣㮚桃干䕩榛实小子掌祭祀羞羊殽君执鸾刀羞哜夫人荐豆君亲割牲夫人荐酒卿大夫従君命妇従夫人秋尝冬烝其馈献用两壶尊爓祭而退右馈献然后退而合亨备其鼎俎大祝肆享逆牲令钟鼓御仆大祭祀相盥而登诸子大祭祀正六牲之体体其犬豕牛羊实其簠簋笾豆铏羮大司马大祭祀羞牲鱼小子祭祀赞羞羮定诏于堂春秋荐其时食九嫔凡祭祀赞玉齍外宗王后以乐羞齍则赞亨人祭祀共铏羮小祝赞奠萧合黍稷既奠然后焫萧合羶芗大祝辨六号二曰鬼号凡肆享则执明水火而号祝直祭祝于主祝以孝告天子践阼临祭祀内事曰孝王某诸侯临祭祀内事曰孝子某侯某举斝角诏妥尸小祝赞隋荐黍稷羞肝肺首心见间以侠甒祭黍稷加肺亨人祭祀共大羮小子羞肉豆大司马大祭祀羞牲鱼授其祭大祝逆尸令钟鼓右亦如之右荐熟索祭祝于祊右祝祭于祊秋尝冬烝其朝献用两着尊司几筵王设莞筵纷纯加缫席画纯加次席黼纯祀先王昨席亦如之诸侯昨席莞筵纷纯加缫席画纯嘏以慈告郁人大祭祀与量人受举斝之卒爵而饮之量人凡宰祭与郁人受斝歴而皆饮之右朝献祭之日一献君降立于阼阶之南南乡所命北面史右君右执策命之再拜稽首受书以归而舍奠于其庙右因祭策命赉大封于庙也加豆之实芹菹兔醢深蒲醓醢箈菹鴈醢笋菹鱼醢加笾之实菱芡㮚脯菱芡㮚脯内宗掌宗庙之祭祀荐加豆笾春祠夏禴其再献用两象尊内宰后祼献则赞瑶爵亦如之尸酢夫人执柄夫人受尸执足夫妇相授受不相袭处酢必易爵春祠夏禴皆有罍诸臣之所昨也秋尝冬烝皆有罍诸臣之所昨也羞笾之实糗饵粉餈羞豆之实酏食糁食右再献尸饮五君洗玉爵献卿尸饮七以瑶爵献大夫尸饮九以散爵献士及羣有司皆以齿宗庙之祭贵者献以爵贱者献以散右献诸臣及加爵凡为俎者以骨为主骨有贵贱殷人贵髀周人贵肩凡前贵于后贵者取贵骨贱者取贱骨贵者不重贱者不虚及入舞君执干戚就舞位君为东上冕而总干率其羣臣以乐皇尸右乐尸其登献受爵则以上嗣右上嗣举奠司士凡祭祀及赐爵唿昭穆而进之凡赐爵昭为一穆为一昭与昭齿穆与穆齿凡羣有司皆以齿旅酬下为上右旅酬无算爵肆师凡祭祀礼成则告事毕小祝送尸大司乐尸出入则令奏肆夏右礼毕送尸尸谡君与卿四人馂君起大夫六人馂大夫起士八人馂士起各执其具以出陈于堂下百官进彻之凡馂以四簋黍其登馂则以上嗣右馂大祝既祭令彻小祝赞彻乐师及彻帅学士而歌彻小师彻歌小子受彻焉九嫔赞后彻豆笾外宗佐王后荐王豆眡豆笾及以乐彻亦如之内宗及以乐彻则佐传豆笾大宗伯凡大祭祀王后不与则摄而彻膳夫凡王祭祀则彻王之胙俎内小臣彻后之俎右彻楚茨为祊乎外君牵牲夫人奠盎君献尸夫人荐豆卿大夫相君命妇相夫人牛人凡祭祀共其求牛右绎閍谓之门绎又祭也周曰绎商曰肜夏曰复胙凫鹥丝衣绎宾尸也诗曰明𤼵不寐有怀二人文王之诗也祭之明日明发不寐飨而致之又従而思之宣公八年六月辛巳有事于大庙仲遂卒于垂壬午犹绎绎者祭之旦日之享宾也绎者何祭之明日也孔子曰绎之于库门内祊之于东方失之矣幕能帅颛顼者也有虞氏报焉杼能帅禹者也夏后氏报焉上甲微能帅契者也商人报焉髙圉大王能帅稷者也周人报焉右报祭书曰惟髙宗报上甲微定公问曰此何谓也孔子对曰此谓亲尽庙毁有功而不及祖有徳而不及宗故于每嵗之大尝而报祭焉所以昭其功徳也公曰先君僖公功徳前行可以与于报乎孔子曰丘闻昔虞夏商周以帝王行此礼者则有矣自此以下未之知也王立七庙曰考庙曰王考庙曰皇考庙曰显考庙曰祖考庙皆月祭之诸侯立五庙曰考庙曰王考庙曰皇考庙皆月祭之古者先王日祭月享诸侯舍日甸服者祭侯服者祀日祭月祀右月告之祭文公六年闰月不告月犹朝于庙䲣人春献王鲔仲春天子乃鲜羔开氷先荐寝庙季春天子始乗舟荐鲔于寝庙孟夏农乃登麦天子乃以彘尝麦先荐寝庙仲夏农乃登黍天子乃以雏尝黍羞以含桃先荐寝庙孟秋农乃登谷天子尝新先荐寝庙仲秋以犬尝麻先荐寝庙季秋天子乃以犬尝稻先荐寝庙季冬命渔师始渔天子乃尝鱼先荐寝庙未尝不食新右荐新潜季冬荐鱼春献鲔也古者大寒降土蛰发水虞于是乎讲罛罟罶取名鱼登川禽而尝之寝庙行诸国人四之日其蚤献羔祭韭天子𤣥端聴朔于南门之外诸侯皮弁以听朔于大庙右告朔王下祭殇五适子适孙适曽孙适𤣥孙适来孙诸侯下祭三右祭礼书纲目卷四十二礼书纲目卷四十三钦定四库全书礼书纲目卷四十三婺源江永撰诸侯迁庙吉礼十补经成庙将迁之新庙君前徙三日齐祝宗人及従者皆齐右将迁齐记作王坏庙有时日于练焉坏庙坏庙之道易檐可也改涂可也徙之日君𤣥服従者皆𤣥服従至于庙羣臣如朝位君入立于阼阶下西向有司如朝位宗人摈举手曰有司其请升君升祝奉币従在左北面再拜兴祝声三曰孝嗣侯某敢以嘉币告于皇考某侯成庙将徙敢告君及祝再拜兴右殡宫告迁祝曰请导君降立于阶下奉衣服者皆奉以従祝奉衣服者降堂君及在位者皆辟也奉衣服者至碑君従有司皆以次従出庙门奉衣服者升车乃步君升车従者皆就车也凡出入门及大沟渠祝下摈至于新庙筵于户牖间樽于西序下脯醢陈于房中设洗当东荣南北以堂深有司皆先入如朝位祝导奉衣服者乃入君従奉衣服者入门左在位者皆辟也奉衣服者升堂皆反位君従升奠衣服于席上祝奠币于几东君北向祝在左右奉主入新庙赞者盥升适房荐脯醢君盥酌奠于荐西反位君及祝再拜兴祝声三曰孝嗣侯某敢用嘉币告于皇考某侯今月吉日可以徙于新庙敢告再拜君就东厢西面祝就西厢东面在位者皆反走辟如食间摈者举手曰请反位君反位祝従在左卿大夫及衆有司诸在位者皆反位祝声三曰孝嗣侯某洁为而明荐之享君及祝再拜君反位祝彻反位右祭告摈者曰迁庙事毕请就燕君出庙门卿大夫有司执事者皆出庙门告事毕乃曰择日而祭焉右事毕诸侯衅庙吉礼十一补经成庙衅之以羊君𤣥服立于寝门内南向祝宗人宰夫雍人皆𤣥服宗人曰请令以衅某庙君曰诺遂入雍人拭羊乃行入庙门碑南北面东上雍人举羊升屋自中中屋南面刲羊血流于前乃降门以鸡有司当门北面雍人割鸡屋下当门郏室割鸡于室中有司亦北面也既事宗人告事毕皆退反命于君君寝门中南向宗人曰衅某庙事毕君曰诺宗人请就宴君揖之乃退记成庙则衅之其礼祝宗人宰夫雍人皆爵弁纯衣雍人拭羊宗人祝宰夫北面于碑南东上雍人举羊升屋自中中屋南面刲羊血流于前乃降门夹室皆用鸡先门而后夹室其衈皆于屋下割鸡门当门夹室中室有司皆乡室而立门则有司当门北面既事宗人告事毕乃皆退反命于君曰衅某庙事毕反命于寝君南乡于门内朝服既反命乃退路寝成则考之而不衅衅屋者交神明之道也凡宗庙之器其名者成则衅之以豭豚礼书纲目卷四十三礼书纲目卷四十四钦定四库全书礼书纲目卷四十四婺源江永撰祭通礼补大宗伯之职掌建邦之天神人鬼地示之礼以佐王建保邦国以吉礼事邦国之鬼神示凡祀大神享大鬼祭大示诏大号治其大礼诏相王之大礼乃颁祀于邦国都家乡邑小宗伯掌四时祭祀之序事与其礼凡祭祀诏相祭祀之小礼凡大礼佐大宗伯小祭祀掌事如大宗伯之礼肆师之职掌立国祀之礼以佐大宗伯以祭时序其祭祀及其祈珥大祝建邦国禁督逆祝命者小祝掌小祭祀凡事佐大祝凡外内小祭祀掌事焉女祝掌王后之内祭祀凡内祷祠之事小宰以官府之六职辨邦治三曰礼职以事鬼神以官府之六联合邦治一曰祭祀之联事司隶邦有祭祀之事则役其烦辱之事大宰以八则治都鄙一曰祭祀以驭其神都宗人掌都祭祀之礼家宗人掌家祭祀之礼大司徒施十有二教一曰以祀礼教敬则民不苟小司徒掌建邦之教法与其祭祀之禁令土均和邦国都鄙之政令与其礼俗祭祀以地媺恶为轻重之法而行之掌其禁令孟春乃修祭典䘮祭从先祖君子行礼不求变俗祭祀之礼皆如其国之故谨修其法而审行之右总要小宗伯之职掌建国之神位右社稷左宗庙兆五帝于四郊四望四类亦如之兆山川丘陵坟衍各因其方辨庙祧之昭穆肆师掌兆中庙中之禁令典祀掌外祀之兆守皆有域掌其禁令若以时祭祀则帅其属而修除徴役于司隶而役之及祭帅其属而守其厉禁而跸之凡以神仕者掌三辰之法以犹鬼神示之居辨其名物小祝有冦戎之事则保郊祀于社都宗人若有冦戎之事则保羣神之壝过祀则下右神位男男尸女女尸必使异姓不使贱者礼曰君子抱孙不抱子此言孙可以为王父尸子不可以为父尸孙为王父尸所使为尸者于祭者子行也父北面而事之曾子问曰祭必有尸乎若厌祭亦可乎孔子曰祭成丧者必有尸尸必以孙孙幼则使人抱之无孙则取于同姓可也祭殇必厌盖弗成也祭成丧而无尸是殇之也无禄者稷馈稷馈者无尸无尸者厌也为人子者祭祀不为尸为君尸者大夫士见之则下之君知所以为尸者则自下之尸必式乘必以几孔子曰尸弁冕而出卿大夫士皆下之尸必式必有前驱酌尸之仆如君之仆其在车则左执辔右受爵祭左右轨范乃饮服之袭也充美也是故尸袭君迎牲而不迎尸当其为尸则弗臣也曽子问曰卿大夫将为尸于公受宿矣而有齐衰之内丧则如之何孔子曰出舍于公宫以待事礼也右尸维十有三祀帝乃称王而入唐郊丹朱为尸晋平公祀郊董伯为尸周公祀泰山召公为尸齐尝于太公之庙麻婴为尸司巫掌羣巫之政令大祝掌六祝之辞以事鬼神示掌六祈以同鬼神示作六辞以通上下亲疏逺近辨六号辨九祭辨九以享右祭祀凡大禋祀肆享祭示则执明水火而号祝隋衅逆牲逆尸令钟鼓右亦如之来瞽令臯舞相尸礼既祭令彻小祝掌小祭祀将事侯禳祷祠之祝号大祭祀逆齍盛送逆尸沃尸盥賛隋賛彻賛奠凡事佐大祝女祝掌王后之内祭祀凡内祷祠之事天子出户而巫觋有事出门而宗祝有事宗祝辨乎宗庙之礼故后尸右巫祝楚昭王问于观射父曰周书所谓重黎实使天地不通者何也若无然民将能登天乎对曰非此之谓也古者民神不杂民之精爽不携贰者而又能齐肃衷正其智能上下比义其圣能光逺宣朗其明能光照之其聪能听彻之如是则明神降之在男曰觋在女曰巫是以使制神之处位次主而为之牲器时服而后使先圣之后之有光烈而能知山川之号髙祖之主宗庙之事昭穆之世齐敬之勤礼节之宜威仪之则容貌之崇忠信之质禋洁之服而敬恭明神者以为之祝使名姓之后能知四时之生犠牲之物玉帛之类采服之仪彝器之量次主之度屏摄之位坛场之所上下之神氏姓之出而心率旧典者为之宗于是乎有天地神民类物之官谓之五官各司其序不相乱也民是以能有忠信神是以能有明徳民神异业敬而不渎故神降之嘉生民以物享祸灾不至求用不匮及少皥之衰也九黎乱德民神杂揉不可方物夫人作享家为巫史无有要质民匮乎祀而不知其福烝享无度民神同位民渎齐盟无有严威神伸民则不蠲其为嘉生不降无物以享祸灾荐臻莫尽其气颛顼受之乃命南正重司天以属神命火正黎司地以属民使复旧掌无相侵渎是谓絶地天通其后三苗复九黎之徳尧复育重黎之后不忘旧者使复典之以至于夏商故重黎氏世叙天地而别其分主者也其在周程伯休父其后也当宣王时失其官守而为司马氏宠神其祖以取威于民曰重实上天黎实下地遭世之乱而莫之能御也不然夫天地成而不变何比之有刘文公合诸侯于召陵将会卫灵公使祝佗从辞曰臣展四体以率旧职犹惧不给而烦刑书若又共二徼大罪也且夫祝社稷之常隶也社稷不动祝不出竟官之制也君以军行祓社衅鼓祝奉以从于是乎出竟若嘉好之事君行师从卿行旅从臣无事焉凡祀启蛰而郊龙见而雩始杀而尝闭蛰而烝过则书昔三代明王皆事天地之神明无非卜筮之用不敢以其私䙝事上帝是故不犯日月不违卜筮卜筮不相袭也大事有时日小事无时日有筮外事用刚日内事用柔日凡卜筮日旬之外曰逺某日旬之内曰近某日丧事先逺日吉事先近日曰为日假尔泰龟有常假尔泰筮有常卜筮不过三卜筮不相袭簭人凡国之大事先簭而后卜太宰祀五帝前期十日帅执事而卜日祀大神示亦如之享先王亦如之大宗伯凡祀大神享大鬼祭大示帅执事而卜日大史大祭祀与执事卜日肆筮凡祭祀之卜日宿为期诏相其礼龟人若有祭祀则奉龟以往旅亦如之大卜大祭祀则眂髙命龟右时日卜筮不违龟筮子曰牲牷礼乐齐盛是以无害乎鬼神无怨乎百姓天子将祭必先习射于泽泽者所以择士也已射于泽而后射于射宫射中者得与于祭不中者不得与于祭古者天子之制诸侯嵗献贡士于天子天子试之于射宫其容体比于礼其节比于乐而中多者得与于祭其容体不比于礼其节不比于乐而中少者不得与于祭右择士大宰祀五帝则掌百官之誓戒与其具脩祀大神示亦如之享先王亦如之小宰以法掌祭祀之戒具宰夫以式法掌祭祀之戒具与其荐羞射人诸侯在朝若有国事则掌其戒令诏相其事掌其治逹司士凡祭祀掌士之戒令诏相其法事大史大祭祀戒及宿之日与羣执事读礼书而恊事遂师凡国祭祀审其誓戒条狼氏凡誓执鞭以趋于前且命之誓大夫曰敢不闗鞭五百誓师曰三百誓邦之大史曰杀誓小史曰墨右戒具王即齐宫百官御事各即其齐三日王乃淳濯飨礼及期郁人荐鬯牺人荐醴王祼鬯飨醴乃行膳夫王齐日三举王府王齐则共食玉鬯人凡王之齐事共其秬鬯大宰祀五帝前期十日帅执事而卜日遂戒祀大神亦如之享先王亦如之齐必有明衣布必有寝衣长一身有半齐必变食居必迁坐𤣥冠丹组缨诸侯之齐冠也𤣥冠綦组缨士之齐冠也周弁殷冔夏收齐则綪结佩而爵韠司服士之服其齐服有𤣥端素端君羔幦虎犆大夫鹿幦豹犆朝车士之齐车鹿幦豹犆齐者不乐不弔君子非致齐也非疾也不昼夜居于内八十齐丧之事弗及也右齐戒齐之为言齐也齐不齐以致齐者也是故君子非有大事也非有恭敬也则不齐不齐则于物无防也嗜欲无止也及其将齐也防其邪物讫其嗜欲耳不听乐心不苟虑必依于道手足不苟动必依于礼专致其精明之徳也故散齐七日以定之致齐三日以齐之七日戒三日宿慎之至也虽有恶人齐戒沐浴则可以祀上帝不饮酒不茹荤此祭祀之齐也端衣𤣥裳絻而乘路志不在于食荤齐之𤣥也以隂幽思也故君子三日齐必见其所祭者大古冠布齐则缁之子之所慎齐季桓子将祭齐三日而二日钟鼔之音不絶冉有问于孔子曰孝子之祭也散齐七日慎思其事三日致齐而一用之犹恐其不敬也而二日伐鼓何居焉乡士大祭祀则各掌其乡之禁令帅其属夹道而跸野庐氏凡国之大事比脩除道路者蜡氏凡国之大祭祀令州里除不蠲禁刑者任人及凶服者以及郊野衔枚氏国之大祭祀令禁无嚣射鸟氏祭祀以弓矢敺鸟鸢右禁令夏后氏大事用昏殷人大事用日中周人大事用日出鸡人大祭祀夜嘑旦以百官凡国事为期则告之时巾车大祭祀鸣铃以应鸡人小宗伯祭之日告时于王告备于王右为期子路为季氏宰季氏祭逮闇而祭日不足继之以烛虽有强立之容肃敬之心皆倦怠矣有司跛倚以临祭其为不敬大矣他日祭子路与室事交乎户堂事交乎阶质明而始行事晏朝而退孔子闻之曰谁谓由也而不知礼乎大宗伯凡祀大神享大鬼祭大示宿眡涤濯涖玉鬯省牲镬小宗伯大祭祀省牲眡涤濯祭之日逆齍省镬大宰及执事眡涤濯宰夫从大宰而眡涤濯肆师眡涤濯诏相其礼祭之日表粢盛告洁展器陈告备右省眡巾车王之五路一曰王路钖樊缨十有再就建大常十有二斿以祀典路若有大祭祀则出路賛驾说校人凡大祭祀毛马而颁之司常日月为常交龙为旂通帛为旜杂帛为物王建大常诸侯建旂孤卿建旜大夫士建物凡祭祀各建其旗节服氏掌祭祀衮冕六人维王之大常诸侯则四人其服亦如之大驭掌驭玉路以祀及犯軷王自左驭驭下祝登受辔犯軷逐驱之及祭酌仆仆左执辔右祭两轵祭轨乃饮旅贲氏凡祭祀则服而趋齐右掌祭祀前齐车王乗则持马行则陪乗凡有牲事则前马师氏凡祭祀王举则从保氏凡祭祀王举则从右出路大仆祭祀正王之服位诏法仪王出入则自左驭而前驱小臣大祭祀沃王盥小祭祀掌事如大仆之法御仆大祭祀相盥而登大祝辨九一曰稽首二曰顿首三曰空首四曰振动五曰吉六曰凶七曰竒八曰褒九曰肃以享右祭祀凡祭于室中堂上无跣大史大祭祀祭之日执书以次位常辨事者攷焉不信者诛之大宗伯凡祀大神享大鬼祭大示涖玉鬯奉玉齍治其大礼诏相王之大礼大宰祀五帝及纳亨賛玉牲事及祀之日賛玉币爵之事祀大神示亦如之享先王亦如之賛玉几玉爵小宰凡祭祀賛玉币爵之事射人祭祀相孤卿大夫之法仪司士凡祭祀掌士之戒令诏相其法事肆师祭之日相治小礼诛其慢怠者大祝凡大禋祀肆享祭示隋衅逆牲逆尸令钟鼔右亦如之来瞽令皋舞封人歌舞牲反毛炮之豚充人展牲则告牷硕牲则賛射人祭祀则賛射牲大仆賛王牲事司士帅其属而割牲羞俎豆乡师大祭祀羞牛牲大司徒祀五帝奉牛牲羞其肆享先王亦如之小司徒凡小祭祀奉牛牲羞其肆羊人祭祀割羊牲登其首小子掌祭祀羞羊肆羊殽肉豆大司冦大祭祀奉犬牲小司冦小祭祀奉犬牲诸子大祭祀正六牲之体大司马大祭祀羞牲鱼授其祭小司马小祭祀掌其事如大司马之法小子祭祀賛羞量人凡祭祀制其从献脯膰之数量小宗伯祭之日逆齍省镬小祝大祭祀逆齍盛賛奠右临祭保氏教国子六仪一曰祭祀之容祭祀之美齐齐皇皇祭祀之志谕然思以和祭祀之容遂遂然粥粥然敬以婉祭祀之视视如有将祭祀之言文言有序凡祭容貌颜色如见所祭者临祭不惰祭事不言凶堂上观乎室堂下观乎上右容貌祭如在祭神如神在仲尼尝奉荐而进其亲也悫其行也趋趋以数季氏祭有司跛倚以临祭大祝相尸礼小祝大祭祀逆尸沃尸盥賛隋举斝角诏妥尸其有折俎者取祭反之不坐燔亦如之尸则坐大祝辨九祭一曰命祭二曰衍祭三曰炮祭四曰周祭五曰振祭六曰擩祭七曰絶祭八曰缭祭九曰共祭君与尸行接武大夫继武徐趋皆用是右事尸古者尸无事则立有事而后坐也三代之礼一也民共由之周坐尸诏侑武方其礼亦然其道一也夏立尸而卒祭殷坐尸周旅酬六尸曾子曰周礼其犹醵与有虞氏祭首夏后氏祭心殷祭肝周祭肺郊血大飨腥三献爓一献孰一献质三献文五献察七献神尸饮五君洗玉爵献卿尸饮七以瑶爵献大夫尸饮九以散爵献士及羣有司皆以齿右献数大祝掌六祝之辞以事鬼神示祈福祥求永贞一曰顺祝二曰年祝三曰吉祝四曰化祝五曰瑞祝六曰筴祝辨六号一曰神号二曰鬼号三曰示号四曰牲号五曰齍号六曰币号凡大禋祀肆享祭示则执明水火而号祝建邦国颁祭号于邦国都鄙践阼临祭祀内事曰孝王某外事曰嗣王某诸侯临祭祀内事曰孝子某侯某外事曰曽孙某侯某祭称孝子孝孙祭王父曰皇祖考王母曰皇祖妣父曰皇考母曰皇妣夫曰皇辟凡祭宗庙之礼牛曰一元大武豕曰刚鬛豚曰腯肥羊曰柔毛鸡曰翰音犬曰羮献雉曰疏趾兔曰明视脯曰尹祭槀鱼曰商祭鲜鱼曰脡祭水曰清涤酒曰清酌黍曰芗合粱曰香萁稷曰明粢稲曰嘉蔬韭曰丰本盐曰咸鹾玉曰嘉玉币曰量币凡祭不讳庙中不讳大宗伯凡祀大神享大鬼祭大示诏大号右祝号后稷之祀易富也其辞恭其欲俭其禄及子孙诗曰后稷兆祀庶无罪悔以迄于今祝嘏辞说藏于宗祝巫史非礼也是谓幽国随季梁曰祝史正辞信也今祝史矫举以祭臣不知其可也公曰吾牲牷肥腯粢盛丰备何则不信对曰夫民神之主也是以圣王先成民而后致力于神故奉牲以告曰博硕肥腯谓民力之普存也谓其畜之硕大蕃滋也谓其不疾瘯蠡也谓其备腯咸有也奉盛以告曰洁粢丰盛谓其三时不害而民和年丰也奉酒醴以告曰嘉栗㫖酒谓其上下皆有嘉徳而无违心也所谓馨香无谗慝也郁人大祭祀与量人受举斝之卒爵而饮之量人凡宰祭与郁人受斝歴而皆饮之右受爵膳夫凡王祭祀则彻王之胙俎大祝既祭令彻小祝大祭祀賛彻小子祭祀受彻焉凡祭于公者必自彻其俎右彻肆师先祭祀礼成则告事毕小祝大祭祀逆尸右礼毕送尸司巫凡祭事守瘗右守瘗大宗伯以脤膰之礼亲兄弟之国大行人归脤以交诸侯之福都宗人掌都祭祀之礼凡都祭祀致福于国家宗人掌家祭祀之礼凡祭祀致福为人祭曰致福为已祭而致膳于君子曰膳祔练曰告凡膳告于君子主人展之以授使者于阼阶之南南面再拜稽首送反命主人又再拜稽首其礼大牢则以牛左肩臂臑折九箇少牢则以羊左肩七箇犆豕则以豕左肩五箇祭仆凡祭祀致福者展而受之膳夫凡祭祀之致福者受而膳之右致福定公十四年天王使石尚来脤脤者何也俎实也祭肉也生曰脤熟曰膰其辞石尚士也何以知其士也天子之大夫不名石尚欲书春秋谏曰乆矣周之不行礼于鲁也请行脤贵复正也僖公九年夏㑹于葵丘王使宰孔赐齐侯胙曰天子有事于文武使孔赐伯舅胙齐侯将下拜孔曰且有后命天子使孔曰以伯舅耋老加劳赐一级无下拜对曰天威不违颜咫尺小白余敢贪天子之命无下拜恐陨越于下以遗天子羞敢不下拜下拜登受宋先代之后也于周为客天子有事膰焉子产曰孔张君之昆孙子孔之嗣也丧祭有职受脤归脤孔子为鲁司冦不用从而祭燔肉不至不脱冕而行不知者以为为肉也其知者以为为无礼也祭于公不宿肉祭肉不出三日出三日不食之矣朋友之馈虽车马非祭肉不拜大宗伯若王不与祭祀则摄位凡大祭祀王后不与则摄而荐豆笾彻祭仆掌受命于王以眂祭祀而警戒祭祀有司纠百官之戒具既祭帅羣有司而反命以王命劳之诛其不敬者凡祭祀王之所不与则赐之禽都家亦如之右不与祭君子之祭也必身亲涖之有故则使人可也孔子曰吾不与祭如不祭祭过时不祭曾子问曰天子尝禘郊社五祀之祭簠簋既陈天子崩后之丧如之何孔子曰废曾子问曰当祭而日食大庙火其祭也如之何孔子曰接祭而已矣如牲至未杀则废天子崩未殡五祀之祭不行既殡而祭其祭也尸入三饭不侑酳不酢而已矣自启至于反哭五祀之祭不行已𦵏而祭祝献毕而已丧三年不祭惟祭天地社稷为越绋而行事曾子问曰诸侯之祭社稷俎豆既陈闻天子崩后之丧君薨夫人之丧如之何孔子曰废自薨比至于殡自启至于反哭奉帅天子曾子问曰大夫之祭鼎俎既陈笾豆既设不得成礼废者几孔子曰九请问之曰天子崩后之丧君薨夫人之丧君之大庙火日食三年之丧齐衰大功皆废外丧自齐以下行也其齐衰之祭也尸入三饭不侑酳不酢而已矣大功酢而已矣小功缌室中之事而已矣士之所以异者缌不祭所祭于死者无服则祭大夫士将与祭于公既视濯而父母死则犹是与祭也次于异宫既祭释服出公门外哭而归其他如奔丧之礼如未视濯则使人告告者反而后哭如诸父昆弟姑姊妹之丧则既宿则与祭卒事出公门释服而后归其他如奔丧之礼如同宫则次于异宫右废祭宣公八年夏六月辛巳有事于大庙仲遂卒于垂壬午犹绎万入去籥有事于大庙襄仲卒而绎非礼也仲尼曰非礼也卿卒不绎万者何干舞也籥者何籥舞也其言万入去籥何去其有声者废其无声者存其心焉尔存其心焉尔者何知其不可而为之也犹者何通可以已也闻大夫之丧则去乐卒事壬午犹绎犹者何可以已之辞也绎者祭之旦日之享宾也万入去籥以其为之变讥之也昭公十五年二月癸酉有事于武宫籥入叔弓卒去乐卒事禘叔弓涖事籥入而卒去乐卒事礼也其言去乐卒事何礼也君有事于庙闻大夫之丧去乐卒事大夫闻君之丧摄主而往大夫闻大夫之丧尸事毕而往君在祭乐之中闻大夫之丧则去乐卒事礼也君在祭乐之中大夫有变以闻可乎大夫国体也古之人重死君命无所不通卫有大史曰栁荘寝疾公曰若疾革虽当祭必告公再拜稽首请于尸曰有臣栁荘也者非寡人之臣社稷之臣也闻之死请往不释服而往遂以襚之与之邑裘氏与县潘氏书而纳诸棺曰世世万子孙毋变也诸侯之宫县而祭以白牡击玉磬朱干设钖冕而舞大武乗大路诸侯之僭礼也大夫具官祭器不假声乐皆具非礼也是谓乱国祝嘏辞说藏于宗祝巫史非礼也是谓幽国醆斝及尸君非礼也是谓僭君右失礼髙宗肜日越有雊雉祖已曰惟先格王正厥事乃训于王曰惟天监下民典厥义降年有永有不永非天夭民民中絶命民有不若徳不听罪天既孚命正厥徳乃曰其如台呜唿王司敬民罔非天𦙍典祀无丰于昵初平王之东迁也辛有适伊川见被发而祭于野者曰不及百年此其戎乎其礼先亡矣春秦晋迁陆浑之戎于伊川孔子曰昔臧文仲安知礼夏父弗綦逆祀而不止燔柴于灶以祀焉夫灶者老妇之所祭盛于瓮尊于瓶非所祭也孔子曰晏平仲祀其先人豚肩不揜豆贤大夫也而难为下也礼书纲目卷四十四礼书纲目卷四十五钦定四库全书礼书纲目卷四十五婺源江永撰因祭补小宗伯国大贞则奉玉帛以诏号大祝建邦国先告后土用牲币大宗伯王大封则先告后土内宰凡建国佐后立市祭之以隂礼右立君建国正月上日受终于文祖肆类于上帝禋于六宗望于山川徧于羣神正月朔旦受命于神宗率百官若帝之初惟一月癸巳王朝步自周于征伐商厥四月哉生明王来自商至于丰丁未祀于周庙邦甸侯卫骏奔走执豆笾越三日庚戌柴望大告武成惟二月既望越六日乙未王朝步自周则至于丰惟太保先周公相宅越若来三月惟丙午朏越三日戊申太保朝至于洛卜宅厥既得卜则经营越三日庚戌太保乃以庶殷攻位于洛汭越五日甲寅位成若翼日乙夘周公朝至于洛则逹观于新邑营越三日丁巳用牲于郊牛二越翼日戊午乃社于新邑牛一豕一羊一周公曰王肇称殷礼祀于新邑咸秩无文岁二月东廵守至于岱宗柴而望祀山川五月南巡守至于南岳如东巡守之礼八月西巡守至于西岳如南巡守之礼十有一月北巡守至于北岳如西巡守之礼归假于祖祢用特天子将出类乎上帝宜乎社造乎祢天子适四方先柴祭山丘陵升祭川沈祭地瘗校人凡将事于四海山川则饰黄驹玉人大璋中璋九寸边璋七寸射四寸厚寸黄金勺青金外朱中鼻寸衡四寸有缫天子以巡守宗祝以前马临诸侯畛于鬼神曰有天王某甫天子游不出封圻不告祖庙右巡守维元祀巡守四岳八伯坛四奥沈四海封十有二山兆十有二州元祀代泰山贡两伯之乐焉中祀大交霍山贡两伯之乐焉秋祀桺谷华山贡两伯之乐焉幽都𢎞山祀贡两伯之乐焉归假于祢祖用特时迈巡守告祭柴望也般巡守而祀四岳河海也隠公八年郑伯请释泰山之祀而祀周公以泰山之祊易许田三月郑伯使宛来归祊不祀泰山也邴者何郑汤沐之邑也天子有事于泰山诸侯皆从泰山之下诸侯皆有汤沐之邑焉许田者鲁朝宿之邑也邴者郑伯之所受命而祭泰山之邑也用见鲁之不朝于周而郑之不祭泰山也大祝大㑹同造于庙宜于社过大山川则用事焉反行舍奠小宗伯凡王之会同之祷祠肄仪为位诸侯将出宜乎社造乎祢孔子曰诸侯适天子必告于祖奠于祢冕而出视朝命祝史告于社稷宗庙山川乃命国家五官而后行道而出告者五日而徧过是非礼也凡告用牲币反亦如之诸侯相见必告于祢朝服而出视朝命祝史告于五庙所过山川亦命国家五官道而出反必亲告于祖祢乃命祝史告至于前所告者而后听朝而入诸侯将出必以币帛皮圭告于祖祢遂奉以出载于齐车以行毎舍奠焉而后就舍反必告设奠卒敛币玉藏诸两阶之间乃出盖贵命也觐礼侯氏禆冕释币于祢诸侯觐于天子为宫方三百歩四门坛十有二㝷深四尺加方明于其上方明者木也方四尺设六色东方青南方赤西方白北方黒上𤣥下黄设六玉上圭下璧南方璋西方琥北方璜东方圭天子乗龙载大斾象日月升龙降龙出拜日于东门之外反祀方明礼日于南门外礼月与四渎于北门外礼山川丘陵于西门外聘礼宾朝服释币于祢有司筵几于室中祝先入主人从入主人在右再拜祝告又再拜释币制𤣥纁束奠于几下出主人立于户东祝立于牖西又入取币降卷币实于笲埋于西阶东又释币于行上介释币亦如之赐饔唯羮饪筮一尸若昭若穆仆为祝祝曰孝孙某孝子某荐嘉礼于皇祖某甫皇考某子如馈食之礼假器于大夫朌肉及廋车使者归及郊请反命禳乃入释币于门乃至于祢筵几于室荐脯醢觞酒陈席于阼荐脯醢三献一人举爵献从者行酬乃出上介至亦如之右朝㑹桓公二年冬公至自唐告于庙也凡公行告于宗庙反行饮至舍爵䇿勲焉礼也襄公十三年公至自晋孟献子书劳于庙礼也天子将出征类乎上帝宜乎社造乎祢禡于所征之地受命于祖受成于学出征执有罪反释奠于学以讯馘告大祝大师宜于社造于祖设军社类上帝国将有事于四望及军归献于社则前祝小宗伯若大师则帅有司而立军社奉主车若将军有事则与祭有司将军于四望凡王之军旅之祷祀肄仪为位大司马若师有功则左执律右秉钺以先恺乐献于社若师不功则厌而奉主车肆师凡师用牲于社宗则为位类造上帝封于大神祭兵于山川亦如之凡师不功则助牵主车小祝大师掌衅祈号祝有寇戎之事则保郊祀于社曾子问曰古者师行必以迁庙主行乎孔子曰天子巡狩以迁庙主行载于齐车言必有尊也今也取七庙之主以行则失之矣曾子问曰古者师行无迁主则何主孔子曰主命问曰何谓也孔子曰天子诸侯将出必以币帛皮圭告于祖祢遂奉以出载于齐车以行每舍奠焉而后就舍反必告设奠卒歛币玉藏诸两阶之间乃出盖贵命也兴兵以讨不义乃告于皇天上帝日月星辰祷于后土四海神祇山川冡社乃造于先王先期五日大史誓于祖庙择吉日齐戒告于郊社稷宗庙既筮则献兆于天子使有司以特牲告社告以所征之事而受命焉舍奠于帝学以受成然后乃类上帝柴于郊以出以齐车载迁庙之主及社主行大司马职奉之无迁庙主则以币帛皮圭告于祖祢谓之主命亦载齐车凡行主皮圭币帛皆每舍奠焉而后就馆主车止于中门之外外门之内庙主居于道左社主居于道右其所经名山大川皆告祭焉战日有司读诰誓既卒遂祷战祈克于上帝然后即敌己克敌史择吉日复禡于所征之地柴于上帝祭社奠祖以告克者不顿兵伤士也战不克则不告也凡类禡皆用甲丙戊庚壬之刚日鸣金振旅有司徧告捷于时所有事之山川既至舍于国外三日齐以特牛亲格于祖祢然后入设奠以反主若主命则卒歛玉埋之于庙两阶间反社主如初迎之礼舍奠于帝学以讯馘告大享于羣吏用备乐享有功于祖庙舍爵䇿勲焉谓之饮至此天子亲征之礼也天子命将出征亲絜齐盛服设奠于祖以诏之然后告大社冡宰执蜃宜于社之右南面授大将大将北面稽首再拜而受承所颁赐于军吏其出不类其克不禡战之所在有大山川则祈焉祷克于五帝捷则报之振旅复命简异功勤亲告庙告社而后适朝祈胜之礼命勇谋之将以御敌先使迎于适所从来之方为坛祈克于上帝衣服随其方色服事人数从其方之数牲则用其方之牲祝史告于社稷宗庙邦域之内名山大川君亲素服誓衆于大庙既誓将帅勤士卒陈于庙之右君立大庙之庭祝史立于社百官各警其事御于君以待命乃大鼓于庙门诏将帅命卒习射三发击刺三行告庙用兵于敌也五兵备効乃鼓而出以即敌此诸侯应敌之礼也帅师者受命于庙受脤于社公族其在军则守于公祢是类是禡师祭也右行师敢用𤣥牡敢昭告于上天神后请罪有夏王曰予小子夙夜祇惧受命文考类于上帝宜于冡土以尔有衆㡳天之罚㡳商之罪告于皇天后土所过名山大川曰惟有道曾孙周王发将有大正于商今商王受无道暴殄天物害虐烝民为天下逋逃主萃渊薮予小子既获仁人敢祇承上帝以遏乱略华夏蛮貊罔不率俾惟尔有神尚克相予以济兆民无作神羞王升舟入水钟鼓亚观台亚将舟亚宗庙亚牧之野武王之大事也既事而退柴于上帝祈于社设奠于牧室遂率天下诸侯执豆笾逡奔走追王大王亶父王季厯文王昌不以卑临尊也桓讲武类禡也庄公八年春王正月甲午治兵治兵于庙礼也诸侯从刘康公成肃公会晋侯伐秦成子受脤于社不敬刘子曰国之大事在祀与戎祀有执膰戎有受脤神之大节也今成子惰弃其命矣其不反乎秦伯伐晋以璧祈战于河晋侯伐齐将济河献子以朱丝系玉二㲄而祷曰齐环怙恃其衆负其衆庶弃好背盟陵虐神主曾臣彪将率诸侯以讨焉其官臣偃实先后之苟㨗有功无作神羞官臣偃无敢复济唯尔有神裁之沈玉而济晋伐郑楚子救郑遇于鄢陵楚子登巢车以望晋军大宰伯州犂侍于王后王曰乘而左右皆下矣曰战祷也晋赵鞅帅师及郑罕达帅师战于铁将战卫太子祷曰曽孙蒯聩敢昭告皇祖文王烈祖康叔文祖襄公郑胜乱从晋午在难不能治乱使鞅讨之蒯聩不敢自佚备持矛焉敢告无絶筋无折骨无面伤以集大事无作三祖羞大命不敢请佩玉不敢爱楚子败晋师于邲祀于河作先君宫告成事而还大司马中春教振旅遂以蒐田有司表貉献禽以祭社中夏教茇舍遂以苗田献禽以享礿中秋教治兵遂以狝田致禽以祀祊中冬教大閲遂以狩田有司表貉于陈前致禽馌兽于郊入献禽以享烝肆师凡四时之大甸猎祭表貉则为位凡甸用牲于社宗则为位司几筵甸役则设熊席右漆几甸祝掌四时之田表貉之祝号舍奠于祖庙祢亦如之师甸致禽于虞中乃属禽及郊馌兽舍奠于祖祢乃敛禽禂牲禂马皆掌其祝号小宗伯若大甸则帅有司而馌兽于郊遂颁禽凡王之甸役之祷祠肄仪为位季秋天子乃教于田猎命主祠祭禽于四方右田猎吉日维戊既伯既祷太子生有司齐肃端冕见之南郊见于天也立世子太史以告太祝太祝以告太祖太宗与社稷右生子立嗣妇人先嫁三月祖庙未毁教于公宫祖庙既毁教于宗室教成祭之牲用鱼芼之以苹藻士昏礼凡行事受诸祢庙齐戒以告鬼神以厚其别也遣女于祢庙者重先人之遗支体也不敢自専故告祢也三月而庙见称来妇也择日而祭于祢成妇之义也右婚嫁郑公子忽如陈逆妇妫陈鍼子送女先配而后祖鍼子曰是不为夫妇诬其祖矣非礼也何以能育楚公子围聘于郑且妻于公孙叚氏伯州犂曰君辱贶寡大夫围谓围将使丰氏抚有而室围布几筵告于庄公之庙而来大祝掌六祈以同鬼神示一曰类二曰造三曰禬四曰禜五曰攻六曰说作六辞五曰祷小祝掌小祭祀将事侯禳祷祠之祝号以祈福祥顺丰年逆时雨宁风旱弥烖兵逺辠疾诅祝掌盟诅类造攻说禬禜之祝号大宗伯国有大故则旅上帝及四望典瑞四圭有邸以旅上帝两圭有邸以旅四望玉人两圭五寸有邸以旅四望职金旅于上帝则共其金版掌次王大旅上帝则张毡案设皇邸典瑞大旅共其玉器而奉之司尊彛大丧存奠彜大旅亦如之眡了大丧廞乐器大旅亦如之笙师大丧廞其乐器大旅则陈之龟人若有祭事则奉龟以往旅亦如之大卜凡旅陈龟小宗伯大烖及执事祷祠于上下神示大祝国有大故天烖弥祀社稷祷祠丧祝掌胜国邑之社稷之祝号以祭祀祷祠焉小宗伯凡王之㑹同军旅甸役之祷祠肄仪为位有祸烖亦如之肆师与祝侯禳于畺及郊若国有大故则令国人祭都宗人国有大故则令祷祠反命祭亦如之小子凡侯禳饰其牲羊人凡侯禳共其羊牲牧人凡毁事用尨可也鸡人凡面禳共其鸡牲男巫掌望祀望衍授号旁招以茅冬堂赠无方无算女巫掌歳时祓除衅浴占梦季冬乃舍萌于四方以赠恶梦眡祲掌安宅叙降正歳则行事庶氏掌除毒蛊以攻说禬之翦氏掌除蠧物以攻禜攻之右祈禳梁州蔡蒙旅平雍州荆岐既旅九州攸同九山刋旅昭公十八年夏五月郑火子产使祝史徙主祏于周庙告于先君明日使郊人助祝史除于国北禳火于𤣥冥回禄祈于四鄘七月子产为火故大为社祓禳于四方振除火灾礼也宋灾二师令四乡正敬享祝宗用马于四墉祝盘庚于西门之外惠王十五年有神降于莘王问于内史过曰是何故固有之乎对曰有之国之将兴明神降之观其政徳而均布福焉国之将亡神亦往焉观其苛慝而降之祸是以或见神以兴亦或以亡昔夏之兴也融降于崇山其亡也回禄信于聆遂商之兴也梼杌次于丕山其亡也夷羊在牧周之兴也鸑鷟鸣于岐山其衰也杜伯射王于鄗是皆明神之志者也王曰今是何神也对曰昔昭王娶于房曰房后实有爽徳恊于丹朱丹朱冯身以仪之生穆王焉若由是观之其丹朱之神乎王曰其谁受之对曰在虢土王曰吾其若之何对曰使大宰以祝史帅狸姓奉牺牲粢盛玉帛往献焉无有祈也王使大宰忌父帅傅氏及祝史奉牺牲玉鬯往献焉内史过从至虢虢公亦使祝史请事焉内史过归告王曰虢必亡矣不禋于神而求福焉神必祸之十九年晋取虢楚共王无冢适有宠子五人无适立焉乃大有事于羣望而祈曰请神择于五人者使主社稷乃徧以璧见于羣望曰当璧而拜者神所立也谁敢违之既乃与巴姬宻埋璧于大室之庭小宗伯凡天地之大烖类社稷宗庙则为位鼓人救日月则诏王鼓大仆军旅旬役赞王鼔救日月亦如之右天地大烖庄公二十五年六月辛未朔日有食之鼓用牲于社非常也唯正月之朔慝未作日有食之于是乎用币于社伐鼓于朝日食则曷为鼓用牲于社求乎隂之道也以朱丝营社或曰胁之或曰为闇恐人犯之故营之言日言朔食正朔也鼓用牲于社鼓礼也用牲非礼也天子救日置五麾陈五兵五鼓诸侯置三麾陈三鼓三兵大夫击门士击柝言充其阳也文公十五年六月辛丑朔日有食之鼓用牲于社非礼也日有食之天子不举伐鼓于社诸侯用币于社伐鼓于朝以昭事神训民事君示有等威古之道也昭公十七年六月甲戌朔日有食之祝史请所用币昭子曰日有食之天子不举伐鼓于社诸侯用币于社伐鼓于朝礼也平子御之曰止也唯正月朔慝未作日有食之于是乎有伐鼓用币礼也其余则否大史曰在此月也日过分而未至三辰有灾于是乎百官降物君不举辟移时乐奏鼓祝用币史用辞故夏书曰辰不集于房瞽奏鼓啬夫驰庶人走此月朔之谓也当夏四月是谓孟夏平子弗从昭子退曰夫子将有异志不君君矣昭公十七年冬有星孛于大辰西及汉郑禆灶言于子产曰宋卫陈郑将同日火若我用瓘斝玉瓒郑必不火子产弗与十八年夏五月火始昏见壬午宋卫陈郑皆火禆灶曰不用吾言郑又将火郑人请用之子产曰天道逺人道迩非所及也何以知之灶焉知天道是亦多言矣岂不或信遂不与亦不复火哀公六年有云如衆赤鸟夹日以飞三日楚子使问诸周大史周大史曰其当王身乎若禜之可移于令尹司马王曰除腹心之疾而寘诸股肱何益不糓不有大过天其夭诸有罪受罚又焉移之遂弗禜昭公二十六年齐有彗星齐侯使禳之晏子曰无益也祗取诬焉天道不謟不贰其命若之何禳之且天之有彗也以除秽也若无秽徳又何禳焉若徳之秽禳之何损公说乃止梁山崩以传召伯宗绛人曰夫国主山川故川涸山崩君为之降服出次乘缦不举䇿于上帝国三日哭以礼焉虽伯宗亦然如是而已伯宗及绛以告君从之维王后元祀帝命大禹步于上帝维时洪祀六沴用咎于下是用知不畏而神之怒若六沴作见若是共御帝用不差神则不怒五福乃降用章于下若六沴作见若不共御六伐既侵六极其下禹乃共辟厥德受命休令爰用五事建用王极长事一曰貎貎之不恭是为不肃厥咎狂厥罚恒雨厥咎恶时则有服妖时则有龟孽时则有鸡祸时则有下体生于上之痾时则有青𤯝青祥唯金沴水二曰言言之不从是谓不又厥咎僭厥罚恒晹厥极忧时则有诗妖时则有介虫之孽时则有大祸时则有口舌之痾时则有白𤯝白祥唯木沴金三曰视视之不明是谓不哲厥咎舒厥罚恒燠厥极疾时则有草妖时则有臝虫之孽时则有羊祸时则有目痾时则有赤𤯝赤祥唯水沴火四曰听听之不聪是谓不谋厥咎急厥罚恒寒厥极贫时则有鼓妖时则有鱼孽时则有豕祸时则有耳痾时则有黑𤯝黑祥唯火殄水五曰思思之不睿是谓不圣厥咎霿厥罚恒风厥极凶短折时则有脂夜之妖时则有华孽时则有牛祸时则有心腹之痾时则有黄𤯝黄祥维金木水火沴土六月王极王之不极是谓不建厥咎眊厥罚恒隂厥极弱时则有射妖时则有龙蛇之孽时则有马祸时则有下人伐上之痾时则有日月乱行星辰逆行维五位复建辟厥沴曰二月三月维貎是司四月五月维视是司六月七月维言是司八月九月维听是司十月十一月维思心是司十二月与正月维王极是司凡六沴之作岁之朝月之朝日之朝则后王受之岁之中月之中日之中则公卿受之岁之夕月之夕日之夕则庶民受之其二辰以次相将其次受星辰莫同是离逄非沴维鲜之功御貎于乔忿以其月从其礼祭之参乃从御言于讫衆以其月从其礼祭之参乃从御视于忽似以其月从其礼祭之叁乃从御听于憷攸以其月从其礼祭之叁乃从御思心于有尤以其月从其礼祭之叁乃从御王极于宗始以其月从其礼祭之叁乃从六沴之礼散齐七日致齐新器絜祀用赤黍三日之朝于中庭祀四方从东方始卒于北方其祀礼曰格祀曰某也方祀曰播国率相行祀其祀也曰若尔神灵洪祀六沴是作无差无倾无有不正若民有不敬事则㑹批之六沴六事之机以县示我我民人无敢不敬事上下王祀右六沴大司徒荒政十有二聚万民十有一曰索鬼神司巫若国有大旱则帅巫而舞雩国有大烖则帅巫而造巫恒女巫旱暵则舞雩凡邦之大烖歌哭而请舞师教皇舞帅而舞旱暵之事稻人旱暵共其雩敛右凶旱汤之时大旱七年雒坼川竭煎沙烂石于是使人以三足鼎祝山川教之祝曰政不节耶使人疾耶苞苴行耶谋夫昌耶宫室营耶女谒盛耶何不雨之极也盖言未巳而天大雨夫天之应人如影之随形响之効声者也倬彼云汉昭囘于天王曰于乎何辜今之人天降丧乱饥馑荐臻靡神不举靡爱斯牲圭璧既卒宁莫我听旱既大甚藴隆虫虫不殄禋祀自郊徂宫上下奠瘗靡神不宗后稷不克上帝不临耗斁下土宁丁我躬齐大旱景公召羣臣问曰天不雨久矣吾使人卜之祟在高山广水寡人欲少赋敛以祠灵山可乎晏子曰不可夫灵山以石为身以草木为发天久不雨发将焦身将热彼独不欲雨乎祠之无益景公曰吾欲祠河伯可乎晏子曰不可夫河伯以水为国以鱼鼈为民天久不雨水泉将下百川竭国将亡民将灭矣彼独不用雨乎祠之何益景公曰今为之奈何晏子曰君诚避宫殿暴露与灵山河伯共忧其幸而雨乎于是景公出野暴露三日天果大雨卫大旱卜有事于山川不吉甯荘子曰昔周饥克殷而年丰今郉方无道诸侯无伯天其或者欲使卫讨郉乎从之师兴而雨郑大旱使屠击祝款竖柎有事于桑山斩其木不雨子产曰有事于山蓺山林也而斩其木其罪大矣夺之官邑岁旱穆公召县子而问然曰天久不雨吾欲暴尩而奚若曰天则不雨而暴人之疾子虐毋乃不可与然则吾欲暴巫而奚若曰天则不雨而望之愚妇人于以求之毋乃已疏乎徙市则奚若曰天子崩巷市七日诸侯薨巷市三日为之徙市不亦可乎荘公二十五年秋大水鼔用牲于社于门亦非常也凡天灾有币无牲非日月之眚不鼓高下有水灾曰大水既戒鼓而骇衆用牲可以已矣救日以鼓兵救水以鼓衆于社礼也于门非礼也郑大水龙鬭于时门之外洧渊国人请为禜焉子产弗许曰我鬭龙不我觌也龙鬭我独何觌焉禳之则被其室也吾无求于龙龙亦无求于我乃止也女祝掌王后之内祭祀凡内祷祠之事掌以时招梗禬禳之事以除疾殃男巫春招弭以除疾病疾病乃行祷五祀右疾病既克商二年王有疾弗豫二公曰我其为王穆卜周公曰未可以戚我先王公乃自以为功为三坛同墠为坛于南方北面周公立焉植璧秉珪乃告太王王季文王史乃册祝曰惟尔元孙某遘厉虐疾若尔三王是有丕子之责于天以旦代某之身予仁若考能多材多艺能事鬼神乃元孙不若旦多材多艺不能事鬼神今我即命于元龟尔之许我我其以璧与珪归俟尔命尔不许我我乃屏璧与珪乃卜三龟一习吉启籥见书乃并是吉公曰体王其罔害公归乃纳册于金縢之匮中王翼日乃瘳夷王愆于厥身诸侯莫不竝走其望以祈王身宋公享晋侯于楚丘请以桑林荀罃辞荀偃士㑹曰诸侯宋鲁于是观礼鲁有禘乐宾祭用之宋以桑林享君不亦可乎舞师题以旌夏晋侯惧而退入于房去旌卒享而还及着雍疾卜桑林见荀偃士匄欲奔请祷焉荀罃不可曰我辞礼矣彼则以之犹有鬼神于彼加之晋侯有间郑简公使公孙成子来聘平公有疾韩宣子赞授客馆客问君疾对曰寡君之疾久矣上下神祗无不徧谕也而无除今梦黄熊入于寝门不知人杀乎抑厉鬼邪子产曰以君之明子为大政其何厉之有侨闻之昔者鲧违帝命殛之于羽山化为黄熊以入于羽渊实为夏郊三代举之夫鬼神之所及非其族类则绍其同位是故天子祀上帝公侯祀百辟自卿以下不过其族今周室少卑晋实继之其或者未与夏郊邪宣子以告祀夏郊董伯为尸晋侯有疾郑伯使公孙侨如晋聘且问疾叔向问焉曰寡君之疾病卜人曰实沈台骀为祟史莫之知敢问此何神也子产曰昔高辛氏有二子伯曰阏伯季曰实沈居于旷林不相能也日寻干戈以相征讨后帝不臧迁阏伯于商丘主辰商人是因故辰为商星迁实沈于大夏主参唐人是因以服事夏商其季世曰唐叔虞当武王邑姜方震大叔梦帝谓己余命而子曰虞将与之唐属诸参而蕃育其子孙及生有文在其手曰虞遂以命之及成王灭唐而封大叔焉故参为晋星由是观之则实沈参神也昔金天氏有裔子曰昧为𤣥冥师生允格台骀台骀能业其官宣汾洮障大泽以处大原帝用嘉之封诸汾川沈姒蓐黄实守其祀今晋主汾而灭之矣由是观之则台骀汾神也抑此二者不及君身山川之神则水旱厉疫之灾于是乎禜之日月星辰之神则雪霜风雨之不时于是乎禜之若君身则亦出入饮食哀乐之事也山川星辰之神又何为焉齐侯疥遂痁期而不瘳诸侯之賔问疾者多在梁丘据与裔款言于公曰吾事鬼神丰于先君有加矣今君疾病为诸侯忧是祝史之罪也诸侯不知其谓我不敬君盍诛于祝固史嚚以辞賔公説告晏子晏子曰若有德之君外内不废上下无怨动无违事其祝史荐信无愧心矣是以鬼神用飨国受其福祝史与焉其所以蕃祉老寿者为信君使也其言忠信于鬼神其适遇淫君外内颇邪上下怨疾动作辟违从欲厌私高台深池撞钟舞女斩刈民力输掠其聚以成其违不思谤讟不惮鬼神神怒民痛无悛于心其祝史荐信是言罪也其盖失数美是矫诬也进退无辞则虚以求媚是以鬼神不飨其国以祸之祝史与焉所以夭昏孤疾者为暴君使也其言僭嫚于鬼神公曰然则若之何对曰不可为也民人苦病夫妇皆诅祝有益也诅亦有损聊摄以东姑尤以西其为人也多矣虽其善祝岂能胜亿兆人之诅君若欲诛于祝史脩德而后可公説使有司寛政毁闗去禁薄歛已责十二月齐侯田于沛楚昭王有疾卜曰河为祟王弗祭大夫请祭诸郊王曰三代命祀祭不越望江汉睢漳楚之望也祸福之至不是过也不谷虽不徳河非所获罪也遂弗祭子疾病子路请祷子曰有诸子路对曰有之诔曰祷尔于上下神祇子曰丘之祷久矣小祝大丧及葬设道赍之奠分祷五祀右丧祭诅祝作盟诅类造攻説禬禜之祝号作盟诅之载辞以叙国之信用以质邦国之剂信司盟掌盟载之灋凡邦国有疑㑹同则掌其盟约之载及其礼仪北面诏明神既盟则贰之盟万民之犯命者诅其不信者亦如之凡民之有约齐者其贰在司盟有狱讼者则使之盟诅凡盟诅各以其地域之衆庶共其牲而致焉既盟则为司盟共祈酒脯封人大盟则饰其牛牲戎右盟则以玉敦辟盟遂役之赞牛耳桃茢右盟诅涖牲曰盟成王盟诸侯于岐阳楚为荆蛮置茅蕝设望表与鲜卑守燎隠公八年秋七月庚午宋公齐侯卫侯盟于瓦屋外盟不日此其日何也诸侯之参盟于是始故谨而日之也诰誓不及五帝盟诅不及三王交质子不及二伯五伯桓公为盛葵丘之㑹诸侯束牲载书而不歃血初命曰诛不孝无易树子无以妾为妻再命曰尊贤育才以彰有德三命曰敬老慈幼无忘賔旅四命曰士无世官官事无摄取士必得无专杀大夫五命曰无曲防无遏籴无有封而不告曰凡我同盟之人既盟之后言归于好晋文公伐卫楚师救卫战于城濮楚师败绩晋师还至于衡雍作王宫于践土王子虎盟于王庭要言曰皆奨王室无相害也有渝此盟明神殛之俾队其师无克祚国及而𤣥孙无有老幼诸侯伐郑郑人恐乃行成同盟于戏将盟郑六卿公子騑公子发公子嘉公孙辄公孙虿公孙舍之及其大夫门子皆从郑伯晋士庄子为载书曰自今日既盟之后郑国而不唯晋命是听而或有异志者有如此盟公子騑趋进曰天祸郑国使介居二大国之间大国不加德音而乱以要之使其鬼神不获歆其禋祀其民人不获享其土利夫妇辛苦垫隘无所底告自今日既盟之后郑国而不唯有礼与彊可以庇民者是从而敢有异志者亦如之荀偃曰改载书公孙舍之曰昭大神要言焉若可改也大国亦可叛也知武子谓献子曰我实不德而要人以盟岂礼也哉非礼何以主盟姑盟而退脩德息师而来终必获郑何必今日乃盟而还楚子伐郑子驷将及楚平子孔子蟜曰与大国盟口血未干而背之可乎子驷子展曰吾盟固云唯彊是从今楚师至晋不我救则楚彊矣盟誓之言岂敢背之且要盟无质神弗临也所临唯信信者言之瑞也善之主也是故临之明神不蠲要盟背之可也乃及楚平诸侯伐郑郑人惧乃行成同盟于亳载书曰凡我同盟毋藴年毋壅利毋保姦毋留慝救灾患恤祸乱同好恶奨王室或间兹命司慎司盟名山名川羣臣羣祀先王先公七姓十二国之祖明神殛之俾失其民队命亡氏踣其国家宋华元克合晋楚之成晋士燮㑹楚公子罢许偃盟于宋西门之外曰凡晋楚无相加戎好恶同之同恤菑危备救凶患若有害楚则晋伐之在晋楚亦如之交贽徃来道路无壅谋其不协而讨不庭有渝此盟明神殛之俾队其师无克胙国崔杼弑齐君立景公而相之庆封为左相盟国人于大宫曰所不与崔庆者晏子仰天叹曰婴所不唯忠于君利社稷者是与有如上帝乃歃晋师将盟卫侯于鄟泽卫人请执牛耳成何曰卫吾温原也焉得视诸侯公㑹齐侯于夹谷孔丘相将盟齐人加于载书曰齐师出竟而不以兵车三百乗从我者有如此盟孔丘使兹无还揖对曰而不反我汶阳之田吾以共命者亦如之齐人来归郓讙龟隂之田哀公㑹呉于橐臯呉子使大宰嚭请寻盟公不欲使子贡对曰盟所以周信也故心以制之玉帛以奉之言以结之明神以要之寡君以为苟有盟焉弗可改也己若犹可改日盟何益今吾子曰必寻盟若可寻也亦可寒也乃不寻盟哀公㑹齐侯盟于䝉武伯问于髙柴曰诸侯盟谁执牛耳季羔曰鄫衍之役呉公子姑曹发阳之役卫石魋武伯曰然则彘也郑伯将伐许授兵于大宫公孙阏与颍考叔争车颍考叔挟辀以走子都拔棘以逐之及大逵弗及子都怒傅于许颍考叔取郑伯之旗蝥弧以先登子都自下射之颠郑伯使卒出豭行出犬鸡以诅射颍考叔者君子谓郑庄公失政刑矣政以治民刑以正邪既无德政又无威刑是以及邪邪而诅之将何益矣季武子将作三军盟诸僖闳诅诸五父之衢成庙则衅之以羊门夹室皆用鸡宗庙之器其名者成则衅之以豭豚肆师以岁时序其祭祀及其祈珥小子掌珥于社稷祈于五祀衅邦器及军器圉师春除蓐衅廐始立学者既兴器用币天府上春衅寳镇及寳器龟人上春衅龟孟冬命大史衅龟筴占兆审卦吉凶大司马若大师帅执事涖衅主及军器君以军行故社衅鼓祝奉以从小祝大师掌衅祈号祝司约若有讼者则珥而辟藏羊人凡祈珥衅积共其羊牲士师凡刉珥则奉大牲犬人凡几珥用駹可也鸡人凡衅共其鸡牲右衅齐宣王坐于堂上有牵牛而过堂下者王见之曰牛何之对曰将以衅钟王曰舍之吾不忍其觳觫若无罪而就死地对曰然则废衅钟与曰何可废也以羊易之邾人执鄫子用之用之者叩其鼻以衈社也礼书纲目卷四十五礼书纲目卷四十六钦定四库全书礼书纲目卷四十六婺源江永撰祭物吉礼十四补冡宰制国用必于岁之杪祭用数之仂丧祭用不足曰暴有余曰浩祭丰年不奢凶年不俭太宰以九式均节财用一曰祭祀之式以九贡致邦国之用一曰祀贡大行人侯服岁壹见其贡祀物男服三岁壹见其贡器物采服四岁壹见其贡服物季冬凡在天下九州之民者无不咸献其力以共皇天上帝社稷寝庙山林名川之祀大府邦都之赋以待祭祀小宰以法掌祭祀之戒具令百官府共其财用宰夫凡礼事賛小宰比官府之具外府凡祭祀共其财用肆师之职掌立国祀之礼以佐大宗伯立大祀用玉帛牲牷立次祀用牲币立小祀用牲小宗伯掌五礼之禁令与其用等泉府凡賖者祭祀无过旬日右总要孟子曰礼曰诸侯耕助以供粢盛夫人蚕缫以为衣服牺牲不成粢盛不㓗衣服不备不敢以祭惟士无田则亦不祭牲杀器皿衣服不备不敢以祭则不敢以宴祭公谋父曰甸服者祭侯服者祀賔服者享要服者贡荒服者王日祭月祀时享岁贡终王先王之训也天子以牺牛诸侯以肥牛大夫以索牛士以羊豕天子社稷皆大牢诸侯社稷皆少牢大夫士宗庙之祭有田则祭无田则荐庶人春荐韭夏荐麦秋荐黍冬荐稲韭以卵麦以鱼黍以豚稲以鴈祭天地之牛角茧栗宗庙之牛角握诸侯无故不杀牛大夫无故不杀羊士无故不杀犬豕庻人无故不食珍夏后氏尚黑牲用𤣥殷人尚白牲用白周人尚赤牲用骍夏后氏牲尚黒殷白牡周骍刚季夏命四监大合百县之秩刍以养牺牲令民无不咸出其力以共皇天上帝名山大川四方之神以祠宗庙社稷之灵以为民祈福季冬乃命大史次诸侯之列赋之牺牲以共皇天上帝社稷之飨乃命同姓之邦共寝庙之刍豢命宰歴卿大夫至于庶民土田之数而赋牺牲以共山林名川之祀凡在天下九州之民者无不咸献其力以共皇天上帝社稷寝庙山林名川之祀仲秋乃命宰祝循行牺牲视全具案刍豢瞻肥瘠察物色必比类量小大视长短皆中度五者备当上帝其飨孟春命祀山林川泽牺牲毋用牝仲春祀不用牺牲用圭璧更皮币宗庙之事脂者膏者以为牲牲不及肥大遂人凡国祭祀共野牲遂师凡国祭祀共其野牲牧人掌牧六牲而阜蕃其物以共祭祀之牲牷凡阳祀用骍牲毛之隂祀用黝牲毛之望祀各以其方之色牲毛之凡时祀之牲必用牷物凡外祭毁事用尨可也凡祭祀共其牺牲以授充人系之凡牲不系者共奉之羊人若牧人无牲则受布于司马使其贾买牲而共之牛人掌养国之公牛以待国之政令凡祭祀共其享牛求牛以授职人而刍之凡祭祀共其牛牲之互与其盆簝以待事肆师大祭祀展牺牲系于牢颁于职人充人掌系祭祀之牲牷祀五帝则系于牢刍之三月享先王亦如之凡散祭祀之牲系于国门使养之展牲则告牷硕牲则赞司门祭祀之牛牲系焉监门养之稾人掌豢祭祀之犬犬人掌犬牲凡祭祀共犬牲用牷物伏瘗亦如之凡几珥沈辜用駹可也鸡人掌共鸡牲辨其物凡祭祀面禳衅共其鸡牲小宗伯毛六牲辨其名物而颁之于五官使共奉之大祭祀省牲祭之日省镬封人凡祭祀餙其牛牲设其楅衡置其絼共其水稾歌舞牲及毛炮之豚羊人掌羔牲凡祭祀饰羔司弓矢凡祭祀共射牲之弓矢古者天子诸侯必有养牲之官及岁时齐戒沐浴而躬朝之牺牷祭牲必于是取之君召牛纳而视之择其毛而卜之吉然后养之君皮弁素积朔月月半君巡牲牺牲不粥于市牲死则埋之右牺牲圣人为天地主为山川主为鬼神主为宗庙主序五牲之先后贵贱诸侯之祭牛曰太牢大夫之祭牲羊曰少牢士之祭牲特豕曰馈食无禄者稷馈稷馈者无尸无尸者厌也宗庙曰刍豢山川曰牺牷割列禳瘗于是有五牲上牲损则用下牲下牲损则祭不备物以其舛之为不乐也子期祀平王祭以牛俎于王王问于观射父曰祀牲何及对曰祀加于举天子举以大牢祀以㑹诸侯举以特牛祀以大牢卿举以少牢祀以特牛大夫举以特牲祀以少牢士食鱼炙祀以特牲庶人食菜祀以鱼上下有序则民不慢王曰其小大何如对曰郊禘不过茧栗烝尝不过把握王曰刍豢几何对曰逺不过三月近不过浃日鲁祭周公何以为牲周公用白牡鲁公用骍犅羣公不毛鲁公索氏将祭而亡其牲孔子闻之曰公索氏不及二年必亡今过朞而亡夫子何以知其然孔子曰夫祭者孝子所以自尽于其亲将祭而亡其牲则其余所亡者多矣若此而不亡者未之有也晏平仲祀其先人豚肩不揜豆君子以为隘矣宋公使邾文公用鄫子于次睢之社欲以属东夷司马子鱼曰古者六畜不相为用小事不用大牲而况敢用人乎祭祀以为人也民神之主也用人其谁飨之天子为借千畆冕而朱纮躬秉耒诸侯为借百畆冕而青纮躬秉耒以事天地山川社稷先古以为醴酪齐盛于是乎取之天子亲耕于南郊以共齐盛诸侯耕于东郊亦以共齐盛甸师掌帅其属而耕耨王借以时入之以共齍盛季秋藏帝借之收于神仓祗敬必饬小宗伯辨六齍之名物与其用使六宫之人共奉之天子禘郊之事王后必自舂其粢诸侯宗庙之事夫人必自舂其盛天子亲舂禘郊之盛廪人大祭祀则共其接盛舂人祭祀共其齍盛之米饎人掌凡祭祀共盛舍人凡祭祀共簠簋实之陈之肆师祭之日表齍盛告絜右粢盛米廪有虞氏之庠也鲁祭周公何以为盛周公盛鲁公焘羣公廪桓公十四年秋八月壬申御廪灾乙亥尝书不害也御廪之灾不志此其志何也以为唯未易灾之余而尝可也志不敬也天子亲耕以共粢盛王后亲蚕以共祭服国非无良农女工也以为人之所尽事其祖祢不若以己所自亲者也何用见其未易灾之余而尝也曰甸粟而内之三宫三宫米而藏之御廪夫尝必有兼甸之事焉壬申御廪灾乙亥尝以为未易灾之余而尝也御廪粢盛委之所藏也御廪灾不如勿尝而已矣敬姜曰天子日入监九御使洁奉禘郊之粢盛而后即安天子诸侯无事则岁三田一为干豆服不氏凡祭祀共勐兽囿人祭祀共其生兽死兽之物兽人凡祭祀共其死兽生兽掌畜祭祀共卵鸟䲣人凡祭祀共其鱼之鱻薧鼈人祭祀共蠯蠃蚳以授醢人川衡祭祀共川奠泽虞凡祭祀共泽物之奠庖人共祭祀之好羞场人凡祭祀共其果蓏享亦如之甸师共野果蓏之荐笾人掌四笾之实朝事之笾其实䵄蕡白黑形塩膴鲍鱼鱐馈食之笾其实枣㮚桃干䕩榛实加笾之实蔆芡㮚脯蔆芡㮚脯羞笾之实糗饵粉餈凡祭祀共其笾荐羞之实醢人掌四豆之实朝事之豆其实韭菹醓醢昌本麋臡菁菹鹿臡茒菹麇臡馈食之豆其实葵菹蠃醢脾析蠯醢蜃蚳醢豚拍鱼醢加豆之实芹菹免醢深蒲醓醢箈菹鴈醢笋菹鱼醢羞豆之实酏食糁食凡祭祀共荐羞之豆实醯人掌共五齐七菹凡醯物以共祭祀之齐菹凡醯醤之物塩人祭祀共其苦塩散塩宰夫以式法掌祭祀之戒具与其荐羞腊人凡祭祀共豆脯荐脯膴胖凡腊物量人凡祭祀制其从献脯燔之数量外饔掌外祭祀之割亨共其膴脩刑膴陈其鼎俎实之牲体鱼腊亨人祭祀共大羮铏羮庶羞不踰牲右庶差鸟兽之肉不登于俎则公不射水草之菹陆产之醢小物备矣三牲之俎八簋之实美物备矣昆虫之异草木之实隂阳之物备矣荐不美多品苟有明信涧谿沼沚之毛苹蘩蕰藻之菜筐筥锜釡之器潢污行潦之水可荐于鬼神里革曰古者大寒降土蛰发水虞于是乎讲罛罶取名鱼登川禽而尝之寝庙鸟兽成水虫孕水虞于是乎禁罝䍡设穽鄂以实庙庖屈到嗜芰有疾召其宗老而属之曰祭我必以芰及祥宗老将荐芰屈建命去之宗老曰夫子属之子木曰不然夫子承楚国之政其法刑在民心而藏在王府上之可以比先王下之可以训后世虽微楚国诸侯莫不誉其祭典有之曰国君有牛享大夫有羊馈士有豚犬之馈庶人有鱼炙之荐笾豆脯醢则上下共之不羞珍异不陈庶侈夫子不以其私欲干国之典遂不用豊卷将祭请田焉子产弗许曰唯君用鲜衆给而已夏后氏尚明水殷尚醴周尚酒司烜氏掌以夫遂取明火于日以鍳取明水于月以共祭祀之明齍明烛共明水酒人掌为五齐三酒祭祀则共奉之以役世妇凡祭祀共酒以徃酒正辨五齐之名一曰泛齐二曰醴齐三曰盎齐四曰缇齐五曰沈齐辨三酒之物一曰事酒二曰昔酒三曰清酒凡祭祀以法共五齐三酒以实八尊大祭三贰中祭再贰小祭壹贰皆有酌数唯齐酒不贰皆有器量司尊彛掌六尊六彛之位诏其酌辨其用与其实凡六彛六尊之酌鬰齐献酌醴齐缩酌盎齐涗酌凡酒脩酌祭齐加明水明水涗齐缩酌用茅明酌也醆酒涗于清汁献涗于醆酒犹明清与醆酒于旧泽之酒也右酒齐典瑞大祭祀共其玉器而奉之泰有虞氏之尊也山罍夏后氏之尊也着殷尊也牺象周尊也爵夏后氏以琖殷以斚周以爵灌尊夏后氏以鸡夷殷以周以黄目其勺夏后氏以龙勺殷以疏勺周以蒲勺小宗伯辨六彛之名物以待果将辨六尊之名物以待祭祀司尊彛春祠夏禴祼用鸡彛鸟彛皆有舟其朝践用两献尊其再献用两象尊皆有罍诸臣之所昨也秋尝冬烝祼用斝彛黄彛皆有舟其朝献用两着尊其馈献用两壶尊皆有罍诸臣之所昨也凡四时之间祀追享朝享祼用虎彛蜼彛皆有舟其朝践用两大尊其再献用两山尊皆有罍诸臣之所昨也鬯人掌共秬鬯而饰之凡祭祀社壝用大罍禜门用瓢赍庙用脩凡山川四方用蜃凡祼事用概凡疈事用散宗庙之祭贵者献以爵贱者献以散尊者举觯卑者举角有虞氏之两敦夏后氏之四琏殷之六瑚周之八簋俎有虞氏以梡夏后氏以嶡殷以椇周以房俎夏后氏以楬豆殷玉豆周献豆司巫祭祀则共匰主及道布及蒩馆畅臼以掬杵以梧掌蜃祭祀共蜃器之蜃凌人祭祀共氷鑑司几筵掌五几五席之名物辨其用与其位凡大朝觐大飨射凡封国命诸侯王位设黼依依前南乡设莞筵纷纯加缫席黼纯左右玉几祀先王昨席亦如之诸侯祭祀席蒲筵缋纯加莞席纷纯右彫几昨席莞筵纷纯加缫席画纯甸役则设熊席右漆几鬼神之祭单席幂人掌共巾幂祭祀以疏布巾幂八尊以画布巾幂六彛伊耆氏掌国之大祭祀共其杖咸乡师正岁稽其乡器闾共祭器乡共吉凶礼礼乐之器孟冬命工师效功陈祭器案度程凡家造祭器为先牺赋为次养器为后无田禄者不设祭器有田禄者先为祭服君子虽贫不粥祭器虽寒不衣祭服四命受器大夫祭器不假祭器未成不造燕器大夫士去国祭器不踰竟大夫寓祭器于大夫士寓祭器于士宗庙之器不粥于市君子敬则用祭器祭服敝则焚之祭器敝则埋之右祭器大夫祭器不假非礼也内牢中春诏后帅外内命妇始蚕于北郊以为祭服王后蚕于北郊以共纯服夫人蚕于北郊以共冕服季夏命妇官染采黼黻文章必以法故无或差贷以给郊庙祭祀之服典丝凡祭祀共黼画组就之物弁师掌王之五冕司服掌王之吉凶衣服辨其名物与其用事王之吉服祀昊天上帝则服大裘而冕祀五帝亦如之享先王则衮冕享先公飨射则鷩冕祀四望山川则毳冕祭社稷五祀则希冕祭羣小祀则𤣥冕公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自希冕而下如子男之服卿大夫之服自𤣥冕而下如孤之服士之服自皮弁而下如大夫之服其齐服有𤣥端素端凡大祭祀共其衣服而奉之追师掌王后之首服为副编次追衡笄为九嫔及外内命妇之首服以待祭祀内司服掌王后之六服祎衣揄狄阙狄鞠衣展衣缘衣素沙辨外内命妇之服鞠衣展衣缘衣素纱凡祭祀共后之衣服及九嫔世妇凡命妇共其衣服王后祎衣夫人揄狄君命屈狄再命祎衣一命䄠衣士褖衣屦人掌王及后之服屦为赤舄黒舄赤繶黄繶青句素屦葛屦辨外内命夫命妇之命屦功屦散屦凡四时之祭祀以宜服之天子玉藻十有二旒前后邃延龙卷以祭𤣥端而朝日于东门之外听朔于南门之外诸侯𤣥端以祭皮弁以听朔于太庙大夫冕而祭于公弁而祭于已士弁而祭于公冠而祭于己士弁而亲迎然则士弁而祭于己可也少牢馈食之礼主人朝服主妇被钖衣侈袂主妇賛者亦被钖衣侈袂特牲馈食之礼主人冠端𤣥子姓兄弟如主人之服有司羣执事如兄弟服特牲馈食其服皆朝服𤣥冠缁带缁韠唯尸祝佐食𤣥端𤣥裳黄裳杂裳可也皆爵韠主妇纚笄宵衣有虞氏皇而祭夏后氏收而祭殷人冔而祭周人冕而祭𤣥冠丹组缨诸侯之齐冠也𤣥冠綦组缨士之齐冠也周弁殷冔夏收有虞氏服韨夏后氏山殷火周龙章一命緼韨幽衡再命赤韨幽衡三命赤韨葱衡乡师比共吉凶二服有田禄者先为祭服君子虽寒不衣祭服祭服敝则焚之燕衣不踰祭服右祭服大司乐以六律六同五声八音六舞大合乐以致鬼神示乃分乐而序之以祭以享以祀乃奏黄钟歌大吕舞云门以祀天神乃奏大簇歌应钟舞咸池以祭地示乃奏姑洗歌南宫舞大磬以祀四望乃奏蕤賔歌函钟舞大夏以祭山川乃奏夷则歌小吕舞大濩以享先妣乃奏无射歌夹钟舞大武以享先袓凡六乐者文之以五声播之以八音凡六乐者一变而致羽物及川泽之示再变而致羸物及山林之示三变而致鳞物及丘陵之示四变而致毛物及坟衍之示五变而致介物及土示六变而致象物及天神凡乐圜钟为宫黄钟为角太簇为征姑洗为羽靁鼓靁鼗孤竹之管云和之琴瑟云门之舞冬日至于地上之圜丘奏之若乐六变则天神皆降可得而礼矣凡乐函钟为宫太簇为角姑洗为征南宫为羽灵鼓灵鼗孙竹之管空桑之琴瑟咸池之舞夏日至于泽中之方丘奏之若乐八变则地示皆出可得而礼矣凡乐黄钟为宫大吕为角大簇为征应钟为羽路鼓路鼗隂竹之管龙门之琴瑟九德之歌九磬之舞于宗庙之中奏之若乐九变则人鬼可得而礼矣凡乐事大祭祀宿县遂以声展之王出入则令奏王夏尸出入则令奏肆夏牲出入则令奏昭夏帅国子而舞典庸器掌藏乐器及祭祀则帅其属而设笋虡钟师凡祭祀奏燕乐镈师凡祭祀鼓其金奏之乐笙师凡祭祀共其钟声之乐磬师凡祭祀奏缦乐大师大祭祀帅瞽登歌令奏击拊下管播乐器令奏鼓朄小师大祭祀登歌击拊下管击应鼓彻歌凡小祭祀小乐事鼓朄乐师凡国之小事用乐者令奏钟鼓凡乐成则告备诏来瞽臯舞及彻帅学士而歌彻令相鼓人以靁鼓鼓神祀以灵鼓鼓社祭以路鼓鼓鬼享大胥凡祭祀之用乐者以鼓征学士籥师祭祀则鼓羽籥之舞司干掌舞器祭祀舞者既陈则授舞器既舞则受之司兵祭祀授舞者兵司戈盾祭祀授旅贲殳故士戈盾授舞者兵亦如之舞师掌教兵舞帅而舞山川之祭祀教帗舞帅而舞社稷之祭祀教羽舞帅而舞四方之祭祀教皇舞帅而舞旱暵之事凡野舞则皆教之凡小祭祀则不兴舞旄人掌教舞散乐舞夷乐凡四方之以舞仕者属焉凡祭祀舞其燕器韎师掌教韎乐祭祀则帅其属而舞之鞮鞻氏掌四夷之乐与其声歌祭祀则龡而歌之右乐舞昔者周公旦有勲劳于天下周公既没成王康王追念周公之所以勲劳者而欲尊鲁故赐之以重祭外祭则郊社是也内祭则大尝禘是也大夫尝禘升歌清庙下而管象朱干玉戚以舞大武八佾以舞大夏此天子之乐也康周公故以赐鲁也子孙纂之至于今不废所以明周公之德而又以重其国也季夏六月以禘礼祀周公于太庙升歌清庙下管象朱干玉戚冕而舞大武皮弁素积裼而舞大夏昧东夷之乐也任南蛮之乐也纳夷蛮之乐于大庙言广鲁于天下也荀偃士匄曰鲁有禘乐賔祭用之隠公五年考仲子之宫将万焉公问羽数于衆仲对曰天子用八诸侯用六大夫四士二夫舞所以节八音而行八风故自八以下公从之于是初献六羽始用六佾也昭公将禘于襄公万者二人其衆万于季氏臧孙曰此之谓不能庸先君之庙孔子谓季氏八佾舞于庭是可忍也孰不可忍也三家者以雍彻子曰相维辟公天子穆穆奚取于三家之堂季冬乃命四监收秩薪柴共郊庙及百祀之薪燎遂人凡国祭祀令野职委人以式法共祭祀之薪蒸木材司烜氏掌以夫遂取明火于日共祭祀之明烛凡邦之大事共坟烛庭燎甸师祭祀共萧茅乡师大祭祀共茅蒩掌蜃祭祀共白盛之蜃幕人凡祭祀共其帷幕幄帟绶掌次凡祭祀张其旅幕张尸次右薪茅杂物齐桓公伐楚曰尔贡包茅不入王祭不共无以缩酒寡人是征五谷不升谓之大侵大侵之礼祷而不祀凶年则乘驽马祀以下牲闾师凡庶人不畜者祭无牲不耕者祭无盛右杀礼孔子在齐齐大旱春饥景公问于孔子曰如之何孔子曰凶年则乗驽马力役不兴驰道不修祈以币玉祭祀不县祀以下牲此贤君自贬以救民之礼也郑公孙黒肱有疾归邑于公召室老宗人立叚而使黜官薄祭祭以特羊殷以少牢足以供祀礼书纲目巻四十六礼书纲目卷四十七钦定四库全书礼书纲目卷四十七婺源江永撰祭义夫礼必本于天殽于地列于鬼神达于丧祭夫政必本于天殽以降下命降于社之谓殽地降于祖庙之谓仁义降于山川之谓兴作降于五祀之谓制度先王患礼之不达于下也故祭帝于郊所以定天位也祀社于国所以列地利也祖庙所以本仁也山川所以傧鬼神也五祀所以本事也故礼行于郊而百神受职焉礼行于社而百货可极焉礼行于祖庙而孝慈服焉礼行于五祀而正法则焉故自郊社祖庙山川五祀义之脩而礼之藏也天地之祭宗庙之事伦也社稷山川之事鬼神之祭体也祀帝于郊敬之至也宗庙之祭仁之至也子曰郊社之义所以仁鬼神也尝禘之礼所以仁昭穆也明乎郊社之义尝禘之礼治国其如指诸掌而已乎昔先王之制礼也因其财物而致其义焉尔故作大事必顺天时为朝夕必放于日月为高必因丘陵为下必因川泽是故天时雨泽君子达亹亹焉是故昔先王尚有德尊有道任有能举贤而置之聚衆而誓之是故因天事天因地事地因名山升中于天因吉土以享帝于郊升中于天而鳯凰降龟龙假飨帝于郊而风雨节寒暑时是故圣人南面而立而天下大治郊之祭也迎长日之至也大报天而主日也兆于南郊就阳位也扫地而祭于其质也器用陶匏以象天地之性也于郊故谓之郊牲用骍尚赤也用犊贵诚也郊之用辛也周之始郊日以至卜郊受命于祖庙作龟于祢宫尊祖亲考之义也卜之日王立于泽亲听誓命受教谏之义也献命库门之内戒百官也大庙之命戒百姓也祭之日王皮弁以听祭报示民严上也丧者不哭不敢凶服氾埽反道乡为田烛弗命而民听上祭之日王被衮以象天戴冕璪十有二旒则天数也乗素车贵其质也旂十有二旒龙章而设日月以象天也天垂象圣人则之郊所以明天道也帝牛不吉以为稷牛帝牛必在涤三月稷牛唯具所以别事天神与人鬼也万物本乎天人本乎祖此所以配上帝也郊之祭也大报本反始也有以下为贵者至敬不坛埽地而祭有以素为贵者至敬无文大路素而越席牺尊疏布鼏椫杓礼不盛服不充故大裘不裼乗路车不式郊之祭也丧者不敢哭凶服者不敢入国门敬之至也子曰孝莫大于严父严父莫大于配天则周公其人也昔者周公郊祀后稷以配天宗祀文王于明堂以配上帝是以四海之内各以其职来祭郊则曷为必祭稷王者必以其祖配王者则曷为必以其祖配自内出者无匹不行自外至者无主不止祀乎明堂所以教诸侯之孝也古者先王既有天下又崇立于上帝明神而敬事之于是乎有朝日夕月以教民事君古者帝王躬率有司百执事而以正月朝迎日于东郊所以为万物先而尊事天也祀上帝于南郊所以报天德三代之礼天子春朝朝日秋暮夕月所以明有别也祭日于坛祭月于坎以别幽明以制上下祭日于东祭月于西以别外内以端其位日出于东月生于西隂阳长短终始相巡以致天下之和虽为天子必有尊也贵为诸侯必有长也故天子朝日诸侯朝朔天子冕而执镇圭率诸侯而朝日东郊所以教尊尊也社祭土而主隂气也君南乡于北墉下答隂之义也日用甲日之始也天子大社必受霜露风雨以达天地之气也是故丧国之社屋之不受天阳也薄社北墉使隂明也社所以神地之道也地载万物天垂象取财于地取法于天是以尊天而亲地也故教民美报焉家主中霤而国主社宗本也唯为社事单出里唯为社田国人毕作唯社丘乗共粢盛所以报本反始也季春出火为焚也然后简其车赋而厯其卒伍而君亲誓社以习军旅左之右之坐之起之以观其习变也而流示之禽而塩诸利以观其不犯命也求服其志不贪其得故以战则克以祭则受福王者所以有社稷何为天下求福报功人非土不立非谷不食土地广博不可徧敬也五谷衆多不可一一而祭也故封土立社示有土尊稷五谷之长故封稷而祭之也王者诸侯俱两社何俱有土之君太社为天下报功王社为京师报功大夫有民其有社稷者亦为报功也社稷在中门之外外门之内何尊而亲之与先祖同也不置中门内何敬之示不䙝渎也社稷所以有树何尊而识之使民人望见师敬之又所以表功也尚书亡篇曰太社唯松东社唯柏南社唯梓西社唯栗北社唯槐王者自亲祭社稷何社者土地之神也土生万物天下之所主也尊重之故自祭也其坛大何如春秋文义曰天子之社稷广五丈诸侯半之其色如何春秋传曰天子有太社焉东方青色南方赤色西方白色北方黑色上冐以黄土故将封东方诸侯青土苴以白茅谨敬洁清也王者诸侯必有诫社何示有存亡也明为善者得之恶者失之礼曰亡国之社稷必以为宗庙之屏示赋之也五祀者何谓也谓门户井灶中霤也所以祭何人之所处出入所饮食故为神而祭之祭五祀所以岁一徧何顺五行也故春祭户户者人所出入春亦万物始触户而出也夏祭灶者火之生人所以自养也夏亦火王长养万物秋祭门门以闭藏自固也秋亦万物成熟内备自守也冬祭井井者水之生藏在地中冬亦水王万物伏藏六月祭中霤中霤者象土在中央也六月亦土王也天子诸侯以牛卿大夫以羊因四时牲也一説户以羊灶以雉中霤以豚门以犬井以豕或曰中霤用牛其余不得用豚井以鱼王孙贾问曰与其媚于奥宁媚于灶何谓也子曰不然获罪于天无所祷也五岳者何谓也泰山东岳也霍山南岳也华山西岳也常山北岳也嵩髙山中岳也五岳何以视三公能大布云雨也能大歛云雨也云触石而出肤寸而合不崇朝而雨天下施德博大故视三公也四渎者何谓也江河淮济也四渎何以视诸侯能荡涤垢浊焉能遹百川于海焉能出云雨千里焉为施甚大故视诸侯也山川何以视子男也能出物焉能润泽物焉能生云雨为恩多然品类以百数故视子男也天子大蜡八伊耆氏始为蜡蜡也者索也岁十二月合聚万物而索飨之也蜡之祭也主先啬而祭司啬也祭百种以报啬也飨农及邮表畷禽兽仁之至义之尽也古之君子使之必报之迎猫为其食田䑕也迎虎为其食田豕也迎而祭之也祭坊与水庸事也曰土反其宅水归其壑昆虫毋作草木归其泽皮弁素服而祭素服以送终也葛带榛杖丧杀也蜡之祭仁之至义之尽也黄衣黄冠而祭息田夫也野夫黄冠黄冠草服也大罗氏天子之掌鸟兽者也诸侯贡属焉草笠而至尊野服也罗氏致鹿与女而诏客告也以戒诸侯曰好田好女者亡其国天子树𤓰华不歛藏之种也八蜡以记四方四方年不顺成八蜡不通以谨民财也顺成之方其蜡乃通以移民也既蜡而收民息已故既蜡君子不兴功祀先贤于西学所以教诸侯之德也祭有祈焉有报焉有由辟焉君子曰礼之近人情者非其至者也郊血大飨腥三献爓一献孰郊血大飨腥三献爓一献孰至敬不飨而贵气臭也孔子曰诵诗三百不足以一献一献之礼不足以大飨大飨之礼不足以大旅大旅具矣不足以飨帝母轻议礼礼有以多为贵者天子七庙诸侯五大夫三士一此以多为贵也王者天太祖诸侯不敢怀大夫士有常宗所以别贵始德之本也郊止天子社止诸侯道及士大夫所以别尊卑尊者事尊卑者事卑宜鉅者鉅宜小者小也故有天下者事七世有国者事五世有五乗之地者事三世有三乗之地者事二世待年而食者不得立宗庙所以别积厚积厚者流泽光也积薄者流泽卑也清庙茅屋昭其俭也王者所以立宗庙何缘生以事死敬亡若存故以宗庙而事之此孝子之心也宗者尊也庙者貎也象先祖之尊貎也子羔问曰祭典云昔者有虞氏祖颛顼而宗尧夏后氏亦祖颛顼而宗禹殷人祖契而宗汤周人祖文王而宗武王此四祖四宗或乃异代或其考祖之有功德其庙可也若有虞宗尧夏祖颛顼皆异代之有功德者也亦可以存其庙乎孔子曰善如汝所问也如殷周之祖宗其庙可以不毁其他祖宗者功德不殊虽在殊代亦可以无疑矣诗云蔽芾甘棠勿剪勿伐召伯所憇周人之于召公也爱其人犹敬所舍之树况祖宗其功德而可以不尊奉其庙乎亲亲故尊祖尊祖故敬宗敬宗故收族收族故宗庙严宗庙严故重社稷庶子不祭明其宗也庶子不祭祖者明其宗也庶子不祭祢者明其宗也或问禘之説子曰不知也知其説者之于天下也其如示诸斯乎指其掌禽兽知母而不知父野人曰父母何算焉都邑之士则知尊祢矣大夫及学士则知尊祖矣诸侯及其大祖天子及其始祖之所自出尊者尊统上卑者尊统下三岁一祫五岁一禘祫者合也禘者谛也祫者大合祭于祖庙也禘者谛昭穆而差优劣也大飨其王事与三牲鱼腊四海九州之美味也笾豆之荐四时之和气也内金示和也束帛加璧尊德也龟为前列先知也金次之见情也丹漆丝纩竹箭与衆共财也其余无常货各以其国之所有则致逺物也其出也肆夏而送之盖重礼也大飨之礼尚𤣥酒而俎腥鱼大羹不和有遗味者矣大享尚𤣥尊俎生鱼先大羹贵饮食之本也大享尚𤣥尊而用酒食先黍稷而饭稻粱祭哜大羹而饱乎庶羞贵本而亲用也凡祭有四时春祭曰礿夏祭曰禘秋祭曰尝冬祭曰烝礿禘阳义也尝烝隂义也禘者阳之盛也尝者隂之盛也故曰莫重于禘尝古者于禘也祭爵赐服顺阳义也于尝也出田邑发秋政顺隂义也故记曰尝之日发公室示赏也草艾则墨未发秋政则民弗敢草也故曰禘尝之义大矣治国之本也不可不知也明其义者君也能其事者臣也不明其义君人不全不能其事为臣不全夫义者所以济志也诸德之发也是故其德盛者其志厚其志厚者其义章其义章者其祭也敬祭敬则竟内之子孙莫敢不敬矣是故君子之祭也必身亲涖之有故则使人可也虽使人也君不失其义者君明其义故也其德薄者其志轻疑于其义而求祭使之必敬也弗可得已祭而不敬何以为民父母矣享禘有乐而食尝无乐隂阳之义也凡饮养阳气也凡食养隂气也故春禘而秋尝春享孤子秋食耆老其义一也而食尝无乐饮养阳气也故有乐食养隂气也故无声凡声阳也祭不欲数数则烦烦则不敬祭不欲疏疏则怠怠则忘是故君子合诸天道春禘秋尝霜露既降君子履之必有悽怆之心非其寒之谓也春雨露既濡君子履之必有憷愓之心如将见之乐以迎来哀以送徃故禘有乐而尝无乐宰我曰吾闻鬼神之名不知其所谓子曰气也者神之盛也魄也者鬼之盛也合鬼与神教之至也衆生必死死必归土此之谓鬼骨肉毙于下隂为野土其气发扬于上为昭明焄蒿悽怆此百物之精也神之着也因物之精制为之极明命鬼神以为黔首则百衆以畏万民以服圣人以是为未足也筑为宫室设为宗祧以别亲疏逺迩教民反古复始不忘其所由生也衆之服自此故听且速也二端既立报以二礼建设朝事燔燎羶芗见以萧光以报气也此教衆反始也荐黍稷羞肝肺首心见间以侠甒加以鬰鬯以报魄也教民相爱上下用情礼之至也君子反古复始不忘其所由生也是以致其敬发其情竭力从事以报其亲不敢勿尽也是故昔者天子为借千亩冕而朱纮躬秉耒诸侯为借百亩冕而青纮躬秉耒以事天地山川社稷先古以为醴酪齐盛于是乎取之敬之至也古者天子诸侯必有养兽之官及岁时齐戒沐浴而躬朝之犠牲祭牲必于是取之敬之至也君召牛纳而视之择其毛而卜之吉然后养之君皮弁素积朔月月半君廵牲所以致力孝之至也古者天子诸侯必有公桑蚕室近川而为之筑宫仞有三尺棘墻而外闭之及大昕之朝君皮弁素积卜三宫之夫人世妇之吉者使入蚕于蚕室奉种浴于川桑于公桑风戾以食之岁既单矣世妇卒蚕奉茧以示于君遂献茧于夫人夫人曰此所以为君服与遂副祎而受之因少牢以礼之古之献茧者其率用此与及良日夫人缫三盆手遂布于三宫夫人世妇之吉者使缫遂朱绿之𤣥黄之以为黼黻文章服既成君服以祀先王先公敬之至也凡治人之道莫急于礼礼有五经莫重于祭夫祭者非物自外至者也自中出生于心也心憷而奉之以礼是故唯贤者能尽祭之义贤者之祭也必受其福非世所谓福也福者备也备者百顺之名也无所不顺者之谓备言内尽于已而外顺于道也忠臣以事其君孝子以事其亲其本一也上则顺于鬼神外则顺于君长内则以孝于亲如此之谓备唯贤者能备能备然后能祭是故贤者之祭也致其诚信与其忠敬奉之以物道之以礼安之以乐参之以时明荐之而已矣不求其为此孝子之心也祭者所以追养继孝也孝者畜也顺于道不逆于伦是之谓畜是故孝子之事亲也有三道焉生则养没则丧丧毕则祭养则观其顺也丧则观其哀也祭则观其敬而时也尽此三道者孝子之行也既内自尽又外求助昏礼是也故国君取夫人之辞曰请君之玉女与寡人共有敝邑事宗庙社稷此求助之本也夫祭也者必夫妇亲之所以备内外之官也官备则具备水草之菹陆产之醢小物备矣三牲之俎八簋之实美物备矣昆虫之异草木之实隂阳之物备矣凡天之所生地之所长苟可荐者莫不咸在示尽物也外则尽物内则尽志此祭之心也是故天子亲耕于南郊以共齐盛王后蚕于北郊以共纯服诸侯耕于东郊亦以共齐盛夫人蚕于北郊以共冕服天子诸侯非莫耕也王后夫人非莫蚕也身致其诚信诚信之谓尽尽之谓敬敬尽然后可以事神明此祭之道也天子亲耕以共粢盛王后亲蚕以共祭服国非无良农工女也以为人之所尽事其祖祢不若以己所自亲者也三月系七日戒三日宿慎之至也齐之𤣥也以隂幽思也故君子三日齐必见其所祭者及时将祭君子乃齐齐之为言齐也齐不齐以致齐者也是故君子非有大事也非有恭敬也则不齐不齐则于物无防也嗜欲无止也及其将齐也防其邪物讫其嗜欲耳不听乐故记曰齐者不乐言不敢散其志也心不苟虑必依于道手足不苟动必依于礼是故君子之齐也专致其精明之德也故散齐七日以定之致齐三日以齐之定之之谓齐齐者精明之至也然后可以交于神明也是故先期旬有一日宫宰宿夫人夫人亦散齐七日致齐三日君致齐于外夫人致齐于内然后㑹于太庙君纯冕立于阼夫人副祎立于东房君执圭瓉祼尸大宗报璋瓉亚祼及迎牲君执纼卿大夫从士执刍宗妇执盎从夫人荐涗水君执鸾刀羞哜夫人荐豆此之谓夫妇亲之致齐于内散齐于外齐之日思其居处思其笑语思其志意思其所乐思其所嗜齐三日乃见其所为齐者祭之日入室僾然必有见乎其位周还出户肃然必有闻乎其容声出户而听忾然必有闻乎其叹息之声是故先王之孝也色不忘乎目声不絶乎耳心志嗜欲不忘乎心致爱则存致悫则着着存不忘乎心夫安得不敬乎君子生则敬养死则敬享思终身弗辱也唯圣人为能享帝孝子为能享亲享者乡也乡之然后能享焉是故孝子临尸而不怍君牵牲夫人奠盎君献尸夫人荐豆卿大夫相君命妇相夫人齐齐乎其敬也愉愉乎其忠也勿勿诸其欲其飨之也文王之祭也事死者如事生思死者如不欲生忌日必哀称讳如见亲祀之忠也如见亲之所爱如欲色然其文王与诗云明发不寐有怀二人文王之诗也祭之明日明发不寐享而致之又从而思之祭之日乐与哀半飨之必乐已至必哀仲尼尝奉荐而进其亲也悫其行也趋趋以数已祭子贡问曰子之言祭济济漆漆然今子之祭无济济漆漆何也子曰济济者容也逺也漆漆者容也自反也容以逺若容以自反也夫何神明之及交夫何济济漆漆之有乎反馈乐成荐其荐俎序其礼乐备其百官君子致其济济漆漆夫何慌惚之有乎夫言岂一端而已夫各有所当也孝子将祭虑事不可以不豫比时具物不可以不备虚中以治之宫室既脩墙屋既设百物既备夫妇齐戒沐浴盛服奉承而进之洞洞乎属属乎如弗胜如将失之其孝敬之心至也与荐其荐俎序其礼乐备其百官奉承而进之于是谕其志意以其慌惚以与神明交庶或飨之庶或飨之孝子之志也孝子之祭也尽其悫而悫焉尽其信而信焉尽其敬而敬焉尽其礼而不过失焉进退必敬如亲听命则或使之也孝子之祭可知也其立之也敬以诎其进之也敬以愉其荐之也敬以欲退而立如将受命已彻而退敬齐之色不絶于面孝子之祭也立而不诎固也进而不愉疏也荐而不欲不爱也退立而不如受命敖也已彻而退无敬齐之色而忘本也如是而祭失之矣孝子之有深爱者必有和气有和气者必有愉色有愉色者必有婉容孝子如执玉如奉盈洞洞属属然如弗胜如将失之严威俨恪非所以事亲也成人之道也孝子将祭祀必有齐荘之心以虑事以具服物以脩宫室以治百事及祭之日颜色必温行必恐如惧不及爱然其奠之也容貎必温身必诎如语焉而未之然宿者皆出其立卑静以正如将弗见然及祭之后陶陶遂遂如将复入然是故悫善不违身耳目不违心思虑不违亲结诸心形诸色而术省之孝子之志也圣主将祭必洁齐精思若亲之在方兴未登㥥㥥憧憧专一想亲之容貎仿佛此孝子之诚也四方之助祭空而来者满而反虚而至者实而还皆取法则焉祭之为言察也察者至也至者人事至也人事至然后察祭者荐者也荐之为言在也在也者在其道也祭者志意思慕之情也愅诡唈僾而不能无时至焉故人之欢欣和合之时则夫忠臣孝子亦愅诡而有所至矣彼其所至者甚大动也案屈然已则其于志意之情者惆然不嗛其于礼节者阙然不具故先王案为之立文尊尊亲亲之义至矣故曰祭者志意思慕之情也忠信爱敬之至矣礼节文貎之盛矣苟非圣人莫之能知也圣人明之士君子安行之官人以为守百姓以成俗其在君子以为人道也其在百姓以为鬼事也故钟鼓管磬琴瑟竽笙韶夏濩武汋桓箾简象是君子之所以为愅诡其所喜乐之文也齐衰苴杖居庐食粥席薪枕块是君子之所以为愅诡其所哀痛之文也师旅有制刑法有等莫不称罪是君子之所以为愅诡其所敦恶之文也卜筮视日齐戒脩涂几筵馈荐告祝如或飨之物取而皆祭之如或尝之母利举爵主人有尊如或觞之賔出主人拜送反易服即位而哭如或去之哀夫敬夫事死如事生事亡如事存状乎无形影然而成文夫礼之初始诸饮食其燔黍捭豚污尊而抔饮蒉桴而土鼓犹若可以致其敬于鬼神及其死也升屋而号告曰臯某复然后饭腥而苴孰故天望而地藏也体魄则降和气在上故死者北首生者南乡皆从其初昔者先王未有宫室冬则居营窟夏则居橧巢未有火化食草木之实鸟兽之肉饮其血茹其毛未有麻丝衣其羽皮后圣有作然后脩火之利范金合土以为台榭宫室牖户以炮以燔以亨以炙以为醴酪治其麻丝以为布帛以养生送死以事鬼神上帝皆从其朔故𤣥酒在室醴醆在户粢醍在堂澄酒在下陈其牺牲备其鼎俎列其琴瑟管磬钟鼓脩其祝嘏以降上神与其先祖以正君臣以笃父子以睦兄弟以齐上下夫妇有所是谓承天之祐作其祝号𤣥酒以祭荐其血毛腥其俎孰其殽与其越席疏布以幂衣其澣帛醴醆以献荐其燔炙君与夫人交献以嘉魂魄是谓合莫然后退而合亨体其犬豕牛羊实其簠簋笾豆铏羹祝以孝告嘏以慈告是谓大祥此礼之大成也祭之日君牵牲穆答君卿大夫序从既入庙门丽于碑卿大夫袒而毛牛尚耳鸾刀以刲取膟膋乃退爓祭祭腥而退敬之至也大庙之内敬矣君亲牵牲大夫賛币而从君亲致祭夫人荐盎君亲割牲夫人荐酒卿大夫从君命妇从夫人洞洞乎其敬也属属乎其忠也勿勿乎其欲其飨之也纳牲诏于庭血毛诏于室羹定诏于堂三诏皆不同位盖道求而未之得也设祭于堂为祊乎外故曰于彼乎于此乎有虞氏之祭也尚用气血腥爓祭用气也殷人尚声臭味未成涤荡其声乐三阕然后出迎牲声音之号所以诏告于天地之间也周人尚臭灌用鬯臭鬰合鬯臭隂达于渊泉灌以圭璋用玉气也既灌然后迎牲致隂气也萧合黍稷臭阳达于墙屋故既奠然后焫萧合羶芗凡祭慎诸此魂气归于天形魄归于地故祭求诸隂阳之义也殷人先求诸阳周人先求诸隂诏祝于室坐尸于堂用牲于庭升首于室直祭祝于主索祭祝于祊不知神之所在于彼乎于此乎或诸逺人乎祭于祊尚曰求诸逺者与祊之为言倞也肵之为言敬也富也者福也首也者直也相飨之也嘏长也大也尸陈也毛血告幽全之物也告幽全之物者贵纯之道也血祭盛气也祭肺肝心贵气主也祭黍稷加肺祭齐加明水报隂也取膟膋燔燎升首报阳也明水涗齐贵新也凡涗新之也其谓之明水也由主人之洁着此水也君再拜稽首肉袒亲割敬之至也敬之至也服也拜服也稽首服之甚也肉袒服之尽也祭称孝孙孝子以其义称也称曾孙某谓国家也祭祀之相主人自致其敬尽其嘉而无与让也腥肆爓腍祭岂知神之所飨也主人自尽其敬而已矣举斚角诏妥尸古者尸无事则立有事而后坐也尸神象也祝将命也缩酌用茅明酌也醆酒涗于清汁献涗于醆酒犹明清与醆酒于旧泽之酒也天道至教圣人至德庙堂之上罍尊在阼牺尊在西庙堂之下县鼓在西应鼓在东君在阼夫人在房大明生于东月生于西此隂阳之分夫妇之位也君西酌牺象夫人东酌罍尊礼交动乎上乐交动乎下和之至也夫祭有十伦焉见事鬼神之道焉见君臣之义焉见父子之伦焉见贵贱之等焉见亲疏之杀焉见爵赏之施焉见夫妇之别焉见政事之均焉见长幼之序焉见上下之际焉此之谓十伦铺筵设同几为依神也诏祝于室而出于祊此交神明之道也君迎牲而不迎尸别嫌也尸在庙门外则疑于臣在庙中则全于君君在庙门外则疑于君入庙门则全于臣全于子是故不出者明君臣之义也夫祭之道孙为王父尸所使为尸者于祭者子行也父北面而事之所以明子事父之道也此父子之伦也尸饮五君洗玉爵献卿尸饮七以瑶爵献大夫尸饮九以散爵献士及羣有司皆以齿明尊卑之等也夫祭有昭穆昭穆者所以别父子逺近长幼亲疏之序而无乱也是故有事于大庙则羣昭羣穆咸在而不失其伦此之谓亲疏之杀也古者明君爵有德而禄有功必赐爵禄于大庙示不敢专也故祭之日一献君降立于阼阶之南南乡所命北面史由君右执䇿命之再拜稽首受书以归而舍奠于其庙此爵赏之施也君卷冕立于阼夫人副祎立于东房夫人荐豆执校执醴授之执镫尸酢夫人执柄夫人受尸执足夫妇相授受不相袭处酢必易爵明夫妇之别也凡为俎者以骨为主骨有贵贱殷人贵髀周人贵肩凡前贵于后俎者所以明祭之必有惠也是故贵者取贵骨贱者取贱骨贵者不重贱者不虚示均也惠均则政行政行则事成事成则功立功之所以立者不可不知也俎者所以明惠之必均也善为政者如此故曰见政事之均焉凡赐爵昭为一穆为一昭与昭齿穆与穆齿凡羣有司皆以齿此之谓长幼有序夫祭有畀煇胞翟阍者惠下之道也唯有德之君为能行此明足以见之仁足以与之畀之为言与也能以其余畀其下者也煇者甲吏之贱者也胞者肉吏之贱者也翟者衆吏之贱者也阍者守门之贱者也古者不使刑人守门此四守者吏之至贱者也尸又至尊以至尊既祭之末而不忘至贱而以其余畀之是故明君在上则竟内之民无冻馁者矣此之谓上下之际祭祀之有尸也宗庙之有主也示民有事也脩宗庙敬祀事教民追孝也以此坊民民犹忘其亲尸饮三衆賔饮一示民有上下也七日戒三日齐承一人焉以为尸过之者趋走以教敬也醴酒在室醍酒在堂澄酒在下示民不淫也因其酒肉聚其宗族以教民睦也宗庙之中以爵为位崇德也宗人授事以官尊贤也登馂受爵以上嗣尊祖之道也天子有善让德于天诸侯有善归诸天子卿大夫有善荐于诸侯士庶人有善本诸父母存诸长老禄爵庆赏成诸宗庙所以示顺也及入舞君执干戚就舞位君为东上冕而总干率其羣臣以乐皇尸是故天子之祭也与天下乐之诸侯之祭也与竟内乐之冕而总干率其羣臣以乐皇尸此与竟内乐之之义也夫祭有三重焉献之属莫重于祼声莫重于升歌舞莫重于武宿夜此周道也凡三道者所以假于外而以増君子之志也故与志进退志轻则亦轻志重则亦重轻其志而求外之重也虽圣人弗能得也是故君子之祭也必身自尽也所以明重也道之以礼以奉三重而荐诸皇尸此圣人之道也夫祭有馂馂者祭之末也不可不知也是故古之人有言曰善终者如始馂其是已是故古之君子曰尸亦馂鬼神之余也惠术也可以观政矣是故尸谡君与卿四人馂君起大夫六人馂臣馂君之余也大夫起士八人馂贱馂贵之余也士起各执其具以出陈于堂下百官进彻之下馂上之余也凡馂之道毎变以衆所以别贵贱之等而兴施惠之象也是故以四簋黍见其脩于庙中也庙中者竟内之象也祭者泽之大者也是故上有大泽则惠必及下顾上先下后耳非上积重而下有冻馁之民也是故上有大泽则民夫人待于下流知惠之必将至也由馂见之矣故曰可以观政矣子曰武王周公其逹孝矣乎夫孝者善继人之志善述人之事者也春秋脩其祖庙陈其宗器设其裳衣荐其时食宗庙之礼所以序昭穆也序爵所以辨贵贱也序事所以辨贤也旅酬下为上所以逮贱也燕毛所以序齿也践其位行其礼奏其乐敬其所尊爱其所亲事死如事生事亡如事存孝之至也郊社之礼所以事上帝也宗庙之礼所以祀乎其先也明乎郊社之礼禘尝之义治国其如示诸掌乎书曰乃女其悉自学功悉尽也学効也传曰当其効功也于卜洛邑营成周改正朔立宗庙序祭祀易牺牲制礼乐一统天下合和四海而致诸侯皆莫不依绅端冕以奉祭祀者其下莫不自悉以奉其上者莫不自悉其祭祀者此之谓也尽其天下诸侯之志而効天下诸侯之功也庙者貎也其以貎言之也宫室中度衣服中制牺牲中辟杀者中死割者中理搙弁者为文㸑灶者有容㭬杙者有数大庙之中缤乎其犹模绣也天下诸侯之悉来进受命于周公而退见文武之尸者千七百七十三诸侯皆莫不磬折玉音金声玉色然后周公与升歌而弦文武侯在庙中者伋然渊其志和其情愀然若复见文武之身然后曰嗟子乎此盖吾先君文武之风也乎及执俎抗鼎执刀执匕者负廧而歌愤于其情发于中而乐节文故周人追祖文王而宗武王也君子曰祭祀不祈不麾蚤不乐葆大不善嘉事牲不及肥大荐不美多品郊特牲而社稷大牢天子适诸侯诸侯膳用犊诸侯适天子天子赐之礼大牢贵诚之义也故天子牲孕弗食也祭帝弗用也羔豚而祭百官皆足大牢而祭不必有余此之谓称也君子大牢而祭谓之礼匹士大牢而祭谓之攘已有三牲必田狩者孝子之意以为己之所养不如天地自然之牲逸豫肥美子期祀平王祭以牛俎于王王问于观射父曰祀牲何及对曰祀加于举天子举以太牢祀以㑹诸侯举以特牛祀以太牢卿举以少牢祀以特牛大夫举以特牲祀以少牢士食鱼炙祀以特牲庶人食菜祀以鱼上下有序民则不慢王曰其小大何如对曰郊禘不过茧栗烝尝不过把握王曰何其小也对曰夫神以精明临民者也故求备物不求丰大是以先王之祀也以一纯二精三牲四时五色六律七事八种九祭十日十二辰以致之百姓千品万官亿丑兆民经入畡数以奉之明德以昭之和声以听之以告徧至则无不受休毛以示物血以告杀接诚㧞取以献具为齐敬也敬不可久民力不堪故齐肃以承之王曰刍豢几何对曰逺不过三月近不过浃日王曰祀不可以己乎对曰祀所以昭孝息民抚国家定百姓也不可以已夫民气纵则底底则滞滞久不震生乃不殖是用不从其生不殖不可以封是以古者先王日祭月享时类岁祀诸侯舍日卿大夫舍月士庶人舍时天子徧祀羣神品物诸侯祀天地三辰及其土之山川卿大夫祀其礼士庶人不过其祖日月㑹于龙土气含收天明昌作百嘉备舍群神频行国于是乎烝尝家于是乎尝祀百姓夫妇择其令辰奉其牺牲敬其齍盛洁其粪除慎其采服禋其酒醴帅其子姓从其时享䖍其宗祀道其顺辞以昭祀其先祖肃肃济济如或临之于是乎合其州乡朋友婚姻比尔兄弟亲戚于是乎弭其百苛妎其䜛慝合其嘉好结其亲暱亿其上下以申固其姓上所以教民䖍也下所以昭事上也天子䄘郊之事必自射其牲王后必自舂其粢诸侯宗庙之事必自射其牛刲羊系豕夫人自舂其盛况其下之人其谁敢不战战兢兢以事百神天子亲舂禘郊之盛王后亲缲其服自公以下至于庶人其谁敢不齐肃恭敬致力于神民所以摄固者也若之何其舍之也随季梁曰夫民神之主也是以圣王先成民而后致力于神故奉牲以告曰博硕肥腯谓民力之普存也谓其畜之硕大蕃滋也谓其不疾瘯蠡也谓其备腯咸有也奉盛以告曰絜粢丰盛谓其三时不害而民和年丰也奉酒醴以告曰嘉栗旨酒谓其上下皆有嘉德而无违心也所谓馨香无䜛慝也故务其三时脩其五教亲其九族以致其禋祀于是乎民和而神降之福恒豆之菹水草之和气也其醢陆产之物也加豆陆产也其醢水物也笾豆之荐水土之品也不敢用常䙝味而贵多品所以交于神明之义也非食味之道也先王之荐可食也而不可耆也卷冕路车可陈也而不可好也武壮而不可乐也宗庙之威而不可安也宗庙之器可用也而不可便其利也所以交于神明者不可以同于所安乐之义也酒醴之美𤣥酒明水之尚贵五味之本也黼黻文绣之美疏布之尚反女功之始也莞簟之安而蒲越槀鞂之尚明之也大羮不和贵其质也大圭不琢美其质也丹漆雕几之美素车之乗尊其朴也贵其质而己矣所以交于神明者不可同于所安䙝之甚也如是而后宜鼎俎奇而笾豆偶隂阳之义也黄目鬰气之上尊也黄者中也目者气之清明者也言酌于中而清明于外也祭天扫地而祭焉于其质而已矣醯醢之美而煎塩之尚贵天产也割刀之用而鸾刀之贵贵其义也声和而后㫁也鼎俎奇而笾豆偶隂阳之义也笾豆之实水土之品也不敢用䙝味而贵多品所以交于旦明之义也王制曰赐圭瓉然后为鬯未赐鬯者资于天子圭瓉秬鬯宗庙之盛礼故孝道备而赐之秬鬯所以极着孝道孝道纯备故内和外荣玉以象德金以配情芬香条鬯以通神灵玉饰其本君子之性金饰其中君子之道君子有黄中通理之道美素之徳金者精和之至也玉者美德之至也鬯者芬香之至也君子有玉瓉秬鬯者以配道德也其至矣合天下之极美以通其志也其为玉瓉秬鬯乎有以小为贵者宗庙之祭贵者献以爵贱者献以散尊者举觯卑者举角此以小为贵也夫鼎有铭铭者自名也自名以称扬其先祖之美而明着之后世者也为先祖者莫不有美焉莫不有恶焉铭之义称美而不称恶此孝子孝孙之心也唯贤者能之铭者论譔其先祖之有德善功烈勲劳庆赏声名列于天下而酌之祭器自成其名焉以祀其先祖者也显扬先祖所以崇孝也身比焉顺也明示后世教也夫铭者壹称而上下皆得焉耳矣是故君子之观于铭也既美其所称又美其所为为之者明足以见之仁足以与之知足以利之可谓贤矣贤而勿伐可谓恭矣故衞孔悝之鼎铭曰六月丁亥公假于大庙公曰叔舅乃祖荘叔左右成公成公乃命荘叔随难于汉阳即宫于宗周奔走无射启右献公献公乃命成叔纂乃祖服乃考文叔兴旧耆欲作率庆士躬恤衞国其勤公家夙夜不解民咸曰休哉公曰叔舅予女铭若纂乃考服悝拜稽首曰对扬以辟之勤大命施于烝彛鼎此衞孔悝之鼎铭也古之君子论譔其先祖之美而明着之后世者也以比其身以重其国家如此子孙之守宗庙社稷者其先祖无美而称之是诬也有善而弗知不明也知而弗传不仁也此三者君子之所耻也昔者周公旦有勲劳于天下周公既没成王康王追念周公之所以勲劳者而欲尊鲁故赐之以重祭外祭则郊社是也内祭则大尝禘是也夫大尝禘升歌清庙下而管象朱干玉戚以舞大武八佾以舞大夏此天子之乐也康周公故以赐鲁也子孙纂之至于今不废所以明周公之德而又以重其国也傅説曰黩于祭祀时谓弗钦礼烦则乱事神则难子曰非其鬼而祭之谄也季路问事鬼神子曰未能事人焉能事鬼子路曰吾闻诸夫子祭礼与其敬不足而礼有余也不若礼不足而敬有余也礼书纲目卷四十七礼书纲目卷四十八钦定四库全书礼书纲目巻四十八婺源江永撰兵制军礼一补黄帝始立丘井之法因以制兵殷周以兵定天下天下既定戢蔵干戈教以文徳而犹立司马之官设六军之衆因井田而制军赋地方一里为井井十为通通十为成成方十里成十为终终十为同同方百里同十为封封十为畿畿方千里有税有赋税以足食赋以足兵故四井为邑四邑为丘丘十六井也有戎马一匹牛三头四丘为甸六十四井也有戎马四匹兵车一乗牛十二头甲士三人歩卒七十二人干戈备具是谓乗马之法一同百里提封万井除山川沈斥城池邑居园囿术路三千六百井定出赋六千四百井戎马四百匹兵车百乗此卿大夫采地之大者也是谓百乗之家一封三百一十六里提封十万井定出赋六万四千井戎马四千匹兵车千乗此诸侯之大者也是谓千乗之国天子畿方千里提封百万井定出赋六十四万井戎马四万匹兵车万乗故称万乗之主戎马车徒干戈素具五国为属属有长十国为连连有帅三十国为卒卒有正二百一十国为州州有牧连帅比年简车卒正三年简徒羣牧五载大简车徒此先王为国立武足兵之大略也小司徒乃㑹万民之卒伍而用之五人为伍五伍为两四两为卒五卒为旅五旅为师五师为军以起军旅以作田役以比追胥以令贡赋乃均土地以稽其人民而周知其数上地家七人可任也者家三人中地家六人可任也者二家五人下地家五人可任也者家二人凡起徒役毋过家一人以其余为羡惟田与追胥竭作乃经土地而井牧其田野九夫为井四井为邑四邑为丘四丘为甸四甸为县四县为都以任地事而令贡赋大司马凡令赋以地与民制之上地食者参之二其民可用者家三人中地食者半其民可用者二家五人下地食者参之一其民可用者家二人凡制军万有二千五百人为军王六军大国三军次国二军小国一军军将皆命卿二千有五百人为师师帅皆中大夫五百人为旅旅帅皆下大夫百人为卒卒长皆上士二十五人为两两司马皆中士五人为伍伍皆有长六十不与服戎右民兵笃公刘其军三单五伍二十五曰元卒一卒居前曰开一卒居后曰敦左右一卒曰闾四卒成衞曰伯三伯一长曰佐三佐一长曰右三右一长曰正三正一长曰卿三卿一长曰辟司徒司马司空成王以周公为有勲劳于天下是以封周公于曲阜地方七百里革车千乗鲁人三郊三遂公车千乗朱英绿縢二矛重弓公徒三万贝胄朱綅烝徒増増成公元年三月作丘甲为齐难故作丘甲襄公十一年春王正月作三军季武子将作三军告叔孙穆子曰请为三军各征其军穆子曰政将及子子必不能武子固请之穆子曰然则盟诸乃盟诸僖闳诅诸五父之衢正月作三军三分公室而各有其一三子各毁其乗季氏使其乗之人以其役邑入者无征不入者倍征孟氏使半为臣若子若弟叔孙氏使尽为臣不然不舍季武子为三军叔孙穆子曰不可天子作师公帅之以征不徳元侯作师卿帅之以承天子诸侯有卿无军帅教衞以赞元侯自伯子男有大夫无卿帅赋以从诸侯是以上能征下下无姦慝今我小侯也处大国之间缮贡赋以共从者犹惧有讨若为元侯之所以怒大国无乃不可乎弗从遂作中军自是齐楚代讨于鲁襄昭皆如楚作三军非正也昭公五年春王正月舍中军卑公室也毁中军于施氏成诸臧氏初作中军三分公室而各有其一季氏尽征之叔孙氏臣其子弟孟氏取其半焉及其舍之也四分公室季氏择二二子各一皆尽征之而贡于公舍中军贵复正也八年秋大蒐于红自根牟至于商衞革车千乗哀公十二年春用田赋齐桓公曰定民之居若何管子对曰制国以为二十一乡桓公曰善管子于是制国以为二十一乡工商之乡六士乡十五公帅五乡焉国子帅五乡焉高子帅五乡焉桓公曰吾欲从事于诸侯其可乎管子对曰未可君若正卒伍脩甲兵则大国亦将正卒伍脩甲兵则难以速得志矣君有攻伐之器小国诸侯有守御之备则难以速得志矣君若欲速得志于天下诸侯则事可以隠令可以寄政桓公曰为之若何管子曰作内政而寄军令焉桓公曰善管子于是制国五家为轨轨为之长十轨为里里有司四里为连连为之长十连为乡乡有良人焉以为军令五家为轨故五人为伍轨长帅之十轨为里故五十人为小戎里有司帅之四里为连故二百人为卒连长帅之十连为乡故二千人为旅乡良人帅之五乡一帅故万人为一军五乡之帅帅之三军故有中军之鼓有国子之鼓有高子之鼓春以獀振旅秋以狝治兵是故卒伍整于里军旅整于郊内教既成令勿使迁徙伍之人祭祀同福死丧同恤祸灾共之人与人相畴家与家相畴世同居少同游故夜战声相闻足以不乖昼战目相视足以相识其欢欣足以相死居同乐行同和死同哀是以守则同固战则同彊君有此士也三万人以方行于天下以诛无道以屛周室天下大国之君莫之能御也齐有革车八百乗齐侯伐衞先驱谷荣御王孙挥召扬为右申驱成秩御莒恒申鲜虞之傅挚为右曹开御戎晏父戎为右贰广上之登御邢公卢蒲癸为右启牢成御襄罢师狼遽疏为右胠商子车御侯朝桓跳为右大殿商子游御夏之御㓂崔如为右烛庸之越驷乗王使虢公命曲沃伯以一军为晋侯晋献公十六年公作二军公将上军大子将下军士蒍言于公曰夫大子君之贰也而帅下军无乃不可乎公曰下军上军之贰也寡人在上申生在下不亦可乎士蒍对曰下不可以贰上故古之为军也军有左右阙从补之成而不知是以寡败若以下贰上阙而不变败弗能补也变非声章弗能移也声章过数则有衅有衅则敌入敌入而凶救败不暇谁能退敌敌之如志国之忧也可以陵小难以征大秦获晋惠公吕甥曰征缮以辅孺子庶有益乎衆説晋于是乎作州兵晋文公蒐于被庐作三军使郄谷将中军郄溱佐之使狐偃将上军让于狐毛而佐之使栾枝将下军先轸佐之战于城濮晋军七百乗韅靷鞅靽晋侯作三行以御狄荀林父将中行屠击将右行先蔑将左行晋蒐于清原作五军以御狄晋蒐于夷舍二军晋作六军韩厥赵括巩朔韩穿荀骓赵旃皆为卿战于鄢陵郄至佐新军晋侯蒐于緜上以治兵新军无帅晋侯难其人使其什吏率其卒乗官属以从于下军礼也晋师归自伐秦晋侯舍新军礼也成国不过半天子之军周为六军诸侯之大者三军可也于是新军无帅故舍之楚蒍启彊曰韩赋七邑皆成县也羊舌四族皆彊家也十家九县长毂九百其余四十县遗守四千晋治兵于邾南甲车四千乗遂合诸侯于平楚武王荆尸授师孑焉以伐随楚子使子玉去宋曰无从晋师子玉请战王怒少与之师唯西广东宫与若敖之六卒实从之子玉以若敖之六卒将中军子西将左子上将右战于城濮楚师败绩随武子曰楚蒍敖为宰择楚国之令典军行右辕左追蓐前茅虑无中权后劲百官象物而动军政不戒而备栾武子曰其君之戎分为二广广有一卒卒偏之两右广初驾数及日中左则受之以至于昏楚子为乗广三十乗分为左右右广鸡鸣而驾日中而説左则受之日入而説邲之战王乗左广遂出陈工尹齐将右拒卒以逐下军使潘党率游阙四十乗从唐侯以为左拒以从上军王见右广将从之乗屈荡尸之曰君以此始亦必以终自是楚之乗广先左楚蒍掩为司马子木使庀赋数甲兵蒍掩书土田度山林鸠薮泽辨京陵表淳卤数疆潦规偃猪町原防牧隰臯井衍沃量入脩赋赋车籍马赋车兵徒兵甲楯之数既成以授子木礼也楚子使然丹简上国之兵于宗丘且抚其民分贫振穷长孤㓜养老疾収介特救灾患宥孤寡赦罪戾诘姦慝举淹滞礼新叙旧禄勲合亲任良物官使屈罢简东国之兵于召陵亦如之王以诸侯伐郑郑伯御之郑子元请为左拒以当蔡人衞人为右拒以当陈人曼伯为右拒祭仲足为左拒原繁高渠弥以中军奉公为鱼丽之陈先偏后伍伍承弥缝战于繻葛命二拒曰旝动而鼓王卒大败郑子产作丘赋国人谤之子产曰苟利社稷死生以之浑罕曰国氏其先亡乎君子作法于凉其敝犹贪作法于贪敝将若之何楚申公巫臣适晋请使于吴吴子夀梦説之乃通吴于晋以两之一卒适吴舍偏两之一焉与其射御教吴乘车教之战陈教之叛楚吴是以始大通吴于上国吴王夫差㑹晋公午于黄池昬乃戒令秣马食士夜中乃令服兵擐甲系马舌出火灶陈士卒百人以为彻行百行行头皆官帅铎拱稽建肥胡奉文犀之渠十行一嬖大夫建旌提鼓挟经秉枹十旌一将军载常建鼓挟经秉枹为万人以为方陈皆白常白旂素甲白羽之矰望之如荼王亲秉钺载白旗以中陈而立左军亦如之皆赤常赤旟丹甲朱羽之矰望之如火右军亦如之皆𤣥常𤣥旗黒甲乌羽之矰望之如墨为带甲三万以势攻鸡鸣乃定越王勾践伐吴中分其师以为左右军以其私卒君子六千人为中军王法年二十受兵何重不絶人嗣也师行不必胜故须其有世嗣年六十归兵者何不忍并鬭人父子也宫正掌王宫之戒令纠禁以时比宫中之官府次舎之衆寡为之版以待夕击柝而比之国有故则令宿其比亦如之㑹其什伍而教之道艺凡邦之大事令于王宫之官府次舎无去守而听政令宫伯掌王宫之士庶子凡在版者掌其政令行其秩叙作其徒役之事授八次八舎之职事若邦有大事作宫衆则令之月终则均秩岁终则均叙以时颁其衣裘掌其诛赏小司徒大故致余子虎贲氏掌先后王而趋以卒伍军旅㑹同亦如之舎则守王闲王在国则守王宫国有大故则守王门大丧亦如之适四方使则则从士大夫若道路不通有徴事则奉书以使于四方旅贲氏掌执戈盾夹王车而趋左八人右八人车止则持轮凡祭祀㑹同賔客则服而趋丧纪则衰葛执戈盾军旅则介而趋天子有虎贲习武训诸侯有旅贲御灾害师氏使其属帅四夷之𨽻各以其兵服守王之门外且跸朝在野外则守内列保氏使其属守王闱司𨽻掌五𨽻之法辨其物而掌其政令掌帅四翟之𨽻使之皆服其邦之服执其邦之兵守王宫与野舎之厉禁罪𨽻其守王宫与其厉禁者如蛮𨽻之事蛮𨽻其在王宫者执其国之兵以守王宫在野外则守厉禁闽𨽻夷𨽻其守王宫者与其守厉禁者如蛮𨽻之事貉𨽻其守王宫者与其守厉禁者如蛮𨽻之事右卫兵武王戎车三百乘虎贲三百人与受战于牧野裨冕搢笏而虎贲之士説劔也周公戒于王曰王左右常伯常任准人缀衣虎贲周公曰呜唿休兹知恤鲜哉文王武王虎贲缀衣庶常吉士成王不怿乃同召太保奭芮伯彤伯毕公卫侯毛公师氏虎臣百尹御事王崩太保命仲桓南宫毛俾爰齐侯吕伋以二干戈虎贲百人逆子钊于南门之外延入翼室恤宅宗二人雀弁执惠立于毕门之内四人綦弁执戈上刃夹两阶戺一人冕执刘立于东堂一人冕执钺立于西堂一人冕执戣立于东垂一人冕执瞿立于西垂一人冕执鋭立于侧阶晋文公献楚俘于王王策命晋侯为侯伯赐之虎贲三百人秦伯送衞于晋三千人实纪纲之仆楚穆王立潘崇为大师且掌环列之尹大司马中春教振旅平列陈如战之陈若大师及战廵陈眂事而赏罚右陈法风后握机文曰天陈地陈风陈云陈虎翼陈蛇蟠陈飞龙陈鸟翔陈八陈四为正四为竒余竒为握竒或总称之先出游军定两端天有冲圆地有轴前后有冲风附于天云附于地冲有重列各四队前后之冲各二队风居四维故有圆轴单列各三队前后之冲各三队云居四角故有方天居两端地居中间总为八陈陈讫游军从后蹑敌或惊其左或惊其右听音望麾以出四竒天地之前冲为虎翼风为蛇蟠围绕之义也虎居于中张翼以进蛇居两端向敌而蟠以应之天地之后冲为飞龙云为鸟翔突击之义也龙居于中张翼以进鸟掖两端向敌而翔以应之虚实二垒皆逐天文气候向背山川利害随时而行以正合以竒胜金鼓旌旗数角音二初警衆末收衆革音五一持兵二结陈三行四趋走五急鬭金音五一缓鬭二止鬭三退四背五急背麾法五一𤣥二黄三白四青五赤旗法八一天𤣥二地黄三风青四云白五天前六天后七地前八地后二革二金为天三革三金为地二革三金为风三革二金为云四革三金为龙三革四金为虎四革五金为鸟五革四金为蛇此八陈各用金鼓之制其金革之间加一角音者在天为兼风在地为兼云在龙为兼鸟在虎为兼蛇加二角音者全师进东加三角音者全师进南加四角音者全师进西加五角音者全师进北鞉音不止者行伍不整金革既息而角音不止者师并旋三十二队天冲八队天前冲八队天后冲十六队风二十四队地轴十二队地前冲十二队地后冲十六队云以天地前冲为虎翼天地后冲为飞龙风为蛇蟠云为翔鸟天地以下八重以列或曰握机望敌即引其后以掎角前列不动或合而为一因离而为八各随师之多少触类而长天或圆布不动前为右后为左天地四望之属是也天居两端其次风其次云左右相向是也地方布风云各在前后冲之前天居两端其次地居中间两地为北是也纵布天一天二次之纵布地四次于天后纵布四风挟天地之左右天地前冲居其右后冲居其左云居两端虚实二垒则此是也王以诸侯伐郑郑伯御之为鱼丽之陈先偏后伍伍承弥缝楚子田孟诸宋公为右盂郑伯为左盂期思公复遂为右司马子朱及文之无畏为左司马晋中行穆子败无终及羣狄于大原崇卒也将战魏舒曰彼徒我车所遇又阨以什共车必克困诸阨又克请皆卒自我始乃毁车以为行五乗为三伍荀吴之嬖人不肯即卒斩以徇为五陈以相离两于前伍于后专为右角参为左角偏为前拒以诱之翟人笑之未陈而薄之大败之公子城以晋师救宋与华氏战于赭兵郑翩愿为鹳其御愿为鵞礼书纲目巻四十八礼书纲目卷四十九钦定四库全书礼书纲目巻四十九婺源江永撰武备军礼二补夏后氏尚黒戎事乗骊殷人尚白戎事乗翰周人尚赤戎事乗騵夏小正四月执陟攻驹五月颁马校人掌王马之政辨六马之属种马一物戎马一物齐马一物道马一物田马一物驽马一物凡颁良马而养乗之乗马一师四圉三乗为皁皁一趣马三皁为系系一驭夫六系为廏廏一仆夫六廏成校校有左右驽马三良马之数丽马一圉八丽一师八师一趣马八趣马一驭夫天子十有二闲马六种邦国六闲马四种家四闲马二种凡马特居四之一春祭马祖执驹夏祭先牧颁马攻特秋祭马社臧仆冬祭马歩献马讲驭夫凡大祭祀朝觐㑹同毛马而颁之凡军事物马而颁之等驭夫之禄宫中之稍食趣马掌赞正良马而齐其饮食简其六节掌驾説之颁辨四时之居治以听驭夫巫马掌养疾马而乗治之相医而药攻马疾受财于校人马死则使其贾粥之入其布于校人牧师掌牧地皆有厉禁而颁之孟春焚牧中春通淫掌其政令廋人掌十有二闲之政教以阜马佚特教駣攻驹及祭马祖祭闲之先牧及执驹散马耳正校人员选马八尺以上为龙七尺以上为騋六尺以上为马圉师掌教圉人养马春除蓐衅廏始牧夏庌马冬献马茨墙则翦阖圉人掌养马刍牧之事以役圉师蛮𨽻掌役校人养马驭夫掌驭贰车从车使车分公马而驾治之马质掌质马马量三物一曰戎马二曰田马三曰驽马皆有物贾纲恶马凡受马于有司者书其齿毛与其贾马死则旬之内更旬之外入马耳以其物更其外否马及行则以任齐其行若有马讼则听之禁原蚕者季春乃合累牛腾马游牝于牧牺牲驹犊举书其数仲夏游牝别羣则絷腾驹班马政大宰以九式均节财用七曰刍秣之式四郊之赋以待稍秣右马王来自商至于丰乃偃武脩文归马于华山之阳放牛于桃林之野示天下弗服秦之先有造父以善御得幸于周穆王得骥温骊骅駵騄耳之驷西廵狩乐而忘归其后又有非子居犬好马及畜善养息之犬人言之周孝王孝王召使主马于汧渭之间马犬蕃息于是孝王曰昔伯医为舜主畜畜多息故有土赐姓嬴今其后世亦为朕息朕其分土为附庸邑之秦使复续嬴氏之祀鲁庄公二十九年春新作延廏书不时也凡马日中而出日中而入延廏者法廏也其言新有故也定之方中羙卫文公也匪直也人秉心塞渊騋牝三千晋惠公与秦战于韩乗小驷郑入也庆郑曰古者大事必乗其产生其水土而知其人心安其教训而服习其道唯所纳之无不如志今乗异产以从戎事及惧而变将与人易乱气狡愤隂血周作张脉偾兴外彊中干进退不可周旋不能君必悔之弗听及战晋戎马还泞而止秦获晋侯以归晋程郑为乗马御六驺属焉使训羣驺知礼鬭且曰古者聚马不害民之财用国马足以行军公马足以称赋不是过也玉府掌王之兵器凡王之献兵器受而藏之内府掌受良兵良器凡四方之币献之兵器入焉职金入其金钖于为兵器之府掌受士之金罚入于司兵戎器不粥于市兵车不中度不粥于市右兵器总要萃君子以除戎器戒不虞密须之鼓与其大路文所以大蒐也阙巩之甲武所以克商也唐叔受之越棘大弓天子之戎器也车有六等之数车珍四尺谓之一等戈柲六尺有六寸既建而迆崇于轸四尺谓之二等人长八尺崇于戈四尺谓之三等殳长寻有四尺崇于人四尺谓之四等车㦸常崇于殳四尺谓之五等酋矛常有四尺崇于㦸四尺谓之六等车谓之六等之数革路龙勒条缨五就建大白以即戎车仆掌戎路之萃广车之萃阙车之萃苹车之萃轻车之萃凡师共革车各以其萃戎仆掌驭戎车掌王倅车之政右车夏后氏曰钩车先正也殷曰寅车先疾也周曰元戎先良也以尔钩援与尔临冲以伐崇墉武王戎车三百两武贲三百人与受战于牧野元戎十乗以先启行戎车既安如轾如轩小戎俴收五楘梁辀游环胁驱隂靷鋈续文茵畅毂又曰龙盾之合鋈以觼軜潘党率游阙四十乗楚子登巢车以望晋军车者军之羽翼也所以䧟坚陈要强敌遮北走也易战之法一车当歩卒八十人八十人当一车一车当六骑六骑当一车十乗败千人百乗败万人此其大数也置车之吏数五车而一长十车而一吏五十车而一卒百乗而一将易战之法五车为列前后相去四十歩左右十歩险战之法车必循道十里为聚二十车为屯前后相去二十歩左右六歩队闲三十六歩五车一长纵横相去一里各返故道选车士之法取年四十以下长七尺五寸已上走能逐马及驰而乗之前后左右上下周旋能超乗旌旗力彀八石弩射前后皆便习者武车之士不可不厚也函人为甲犀甲七属兕甲六属合甲五属犀甲寿百年兕甲寿二百年合甲寿三百年凡为甲必先为容然后制革权其上旅与其下旅而重若一以其长为之围凡甲鍜不挚则不坚已敝则桡凡察革之道眂其钻空欲其惌也眂其里欲其易也眂其朕欲其直也櫜之欲其约也举而眂之欲其丰也衣之欲其无齘也眂其钻空而惌则革坚也眂其里而易则材更也眂其朕而直则制善也櫜之而约则周也举之而丰则明也衣之无齘则变也司甲右甲成公元年作丘甲作为也丘为甲也甲国之大事也作甲非正也古者立国家百工具农工皆有职以事上古者有四民有士民有商民有农民有工民夫甲非人人之所能为也丘作甲非正也五分其金而钖居一谓之斧斤之齐四分其金而钖居一谓之戈戟之齐参分其金而钖居一谓之大刃之齐冶氏戈广二寸内倍之胡三之援四之已倨则不入己句则不决长内则折前短内则不疾是故倨句外博重三锊㦸广寸有半寸内三之胡四之援五之倨句中矩与刺重三锊庐人为庐器戈柲六尺有六寸殳长寻有四尺车㦸常酋矛常有四尺夷矛三寻凡兵无过三其身过三其身弗能用也而无已又以害人故攻国之兵欲短守国之兵欲长攻国之人衆行地逺食饮饥且渉山林之阻是故兵欲短守国之人寡食饮饱行地不逺且不渉山林之阻是故兵欲长凡兵句兵欲无弹刺兵欲无蜎是故句兵椑刺兵抟兵同强举围欲细细则校刺兵同强举围欲重重欲傅人傅人则宻是故侵之凡为殳五分其长以其一为之被而围之参分其围去一以为晋围五分其晋围去一以为首围凡为酋矛参分其长二在前一在后而围之五分其围去一以为晋围参分其晋围去一以为刺围凡试庐事置而揺之以眂其蜎也炙诸墙以眂其桡之均也横而揺之以眂其劲也六建既备车不反覆谓之国工桃氏为劒腊广二寸有半寸两从半之以其腊广为之茎围长倍之中其茎设其后参分其腊广去一以为首广而围之身长五其茎长重九锊谓之上制上士服之身长四其茎长重七锊谓之中制中士服之身长三其茎长重五锊谓之下制下士服之司兵掌五兵五盾各辨其物与其等以待军事及授兵从司马之法以颁之及其受兵输亦如之及其用兵亦如之军事建车之五兵㑹同亦如之司戈盾掌戈盾之物而颁之军旅㑹同授贰车戈盾建乗车之戈盾授旅贲及虎士戈盾及舎设藩盾行则歛之右兵二矛重英又曰二矛重乔龙盾之合又曰厹矛鋈錞蒙伐有苑吴建肥胡奉文犀之渠兵革藏于私家非礼也是谓胁君槀人掌受财于职金以赍其工弓六物为三等弩四物亦如之矢八物皆三等箙亦如之春献素秋献成书其等以飨工乗其事试其弓弩以下上其食而诛赏乃入功于司弓矢及缮人凡赍财与其出入皆在槀人以待㑹而攷之亡者阙之弓人为弓取六材必以其时六材既聚巧者和之干也者以为逺也角也者以为疾也筋也者以为深也胶也者以为和也丝也者以为固也漆也者为以受霜露也凡取干之道七柘为上檍次之檿桑次之橘次之木𤓰次之荆次之竹为下凡相干欲赤黒而阳声赤黒则乡心阳声则逺根凡析干射逺者用埶射深者用直居干之道菑栗不迆则弓不发凡相角秋閷者厚春閷者薄穉牛之角直而泽老牛之角紾而昔疢疾险中瘠牛之角无泽角欲青白而丰末夫角之本蹙于而休于气是故柔柔故欲其埶也白也者埶之徴也夫角之中恒当弓之畏畏也者必桡桡故欲其坚也青也者坚之徴也夫角之末逺于而不休于气是故脃脃故欲其柔也丰末也者柔之徴也角长二尺有五寸三色不失理谓之牛戴牛凡相胶欲朱色而昔昔也者深瑕而泽紾而抟㢘鹿胶青白马胶赤白牛胶火赤䑕胶黒鱼胶饵犀胶黄凡昵之类不能方凡相筋欲小简而长大结而泽小简而长大结而泽则其为兽必剽以为弓则岂异于其兽筋欲敝之敝漆欲测丝欲沈得此六材之全然后可以为良凡为弓冬析干而春液角夏治筋秋合三材寒奠体冰析灂冬析干则易春液角则合夏治筋则不烦秋合三材则合寒奠体则张不流冰析灂则审环春被弦则一年之事析干必伦析角无邪斲目必荼斲目不荼则及其大修也筋代之受病夫目也者必强强者在内而摩其筋夫筋之所由幨恒由此作故角三液而干再液厚其帤则木坚薄其帤则需是故厚其液而节其帤约之不皆约疏数必侔斲挚必中胶之必均斲挚不中胶之不均则及其大脩也角代之受病夫懐胶于内而摩其角夫角之所由挫恒由此作凡居角长者以次需恒角而短是谓逆桡引之则纵释之则不校恒角而逹辟如终绁非弓之利也今夫茭觧中有变焉故校于挺臂中有柎焉故剽恒角而逹引如终绁非弓之利挢干欲孰于火而无赢挢角欲孰于火而无燂引筋欲尽而无伤其力䰞胶欲孰而水火相得然则居旱亦不动居溼亦不动苟有贱工必因角干之溼以为之柔善者在外动者在内虽善于外必动于内虽善亦弗可以为良矣凡为弓方其峻而高其柎长其畏而薄其敝宛之无已应下柎之弓末应将兴为柎而发必动于閷弓而羽閷末应将发弓有六材焉维干强之张如流水维体防之引之中参维角䟫之欲宛而无负弦引之如环释之无失体如环材羙工巧为之时谓之参均角不胜干干不胜筋谓之参均量其力有三均均者三谓之九和九和之弓角与干权筋三侔胶三锊丝三邸漆三斞上工以有余下工以不足为天子之弓合九而成规为诸侯之弓合七而成规大夫之弓合五而成规士之弓合三而成规弓长六尺有六寸谓之上制上士服之弓长六尺有三寸谓之中制中士服之弓长六尺谓之下制下士服之凡为弓各因其君之躬志虑血气丰肉而短寛缓以荼若是者为之危弓危弓为之安矢骨直以立忿疾以奔若是者为之安弓安弓为之危矢其人安其弓安其矢安则莫能以速中且不深其人危其弓危其矢危则莫能以愿中往体多来体寡谓之夹臾之属利射侯与弋往体寡来体多谓之王弓之属利射革与质往体来体若一谓之唐弓之属利射深大和无灂其次筋角皆有灂而深其次有灂而疏其次角无灂合灂若背手文角环灂牛筋蕡灂麋筋斥蠖灂和弓摩覆之而角至谓之句弓覆之而干至谓之侯弓覆之而筋至谓之深弓五分其金而钖居二谓之削杀矢之齐冶氏为杀矢刃长寸围寸铤十之重三垸矢人为矢鍭矢参分茀矢参分一在前二在后兵矢田矢五分二在前三在后杀矢七分三在前四在后参分其长而杀其一五分其长而羽其一以其笴厚为之羽深水之以辨其隂阳夹其隂阳以设其比夹其比以设其羽参分其羽以设其刃则虽有疾风亦弗之能惮矣刃长寸围寸铤十之重三垸前弱则俛后弱则翔中弱则纡中强则扬羽丰则迟羽杀则趮是故夹而摇之以眡其丰杀之节也桡之以眡其鸿杀之称也凡相笴欲生而抟同抟欲重同重节欲疏同疏欲㮚司弓矢掌六弓四弩八矢之灋辨其名物而掌其守藏与其出入中春献弓弩中秋献矢箙及其颁之王弓弧弓以授射甲革椹质者夹弓庾弓以授射豻侯鸟兽者唐弓大弓以授学射者使者劳者其矢箙皆从其弓凡弩夹庾利攻守唐大利车战野战凡矢枉矢絜矢利火射用诸守城车战杀矢鍭矢用诸近射田猎矰矢茀矢用诸弋射恒矢痺矢用诸散射天子之弓合九而成规诸侯合七而成规大夫合五而成规士合三而成规句者谓之弊弓凡师役㑹同颁弓弩各以其物从授兵甲之仪凡亡矢者弗用则更缮人掌王之用弓弩矢箙矰弋抉拾凡乗车充其笼箙载其弓弩既射则歛之无㑹计右弓矢虎韔镂膺交韔二弓竹闭绲縢象弭鱼服鼓人以鼖鼓鼓军事以金錞和鼔以金镯节鼓以金铙止鼓以金铎通鼓大司马中春教振旅辨鼓铎镯铙之用王执路鼓诸侯执贲鼓军将执晋鼓师帅执提旅帅执鼙卒长执铙两司马执铎公司马执镯司常掌九旗之物名各有属以待国事日月为常交龙为旂通帛为旜杂帛为物熊虎为旗鸟隼为旟龟蛇为旐全羽为旞析羽为旌及国之大閲赞司马颁旗物王建大常诸侯建旂孤卿建旜大夫士建物师都建旗州里建旟县鄙建旐道车载旞斿车载旌皆画其象焉官府各象其事州里各象其名家各象其号大司马中秋教治兵辨旗物之用王载大常诸侯载旂军吏载旗师都载旜乡遂载物郊野载旐百官载旟各书其事与其号焉巾车革路建大白以即戎右金鼓旌旗宣子曰伐备钟鼓声其罪也战以錞于丁宁儆其民也㑹于黄池吴王秉枹亲就鸣钟鼓丁宁錞于振铎旂夏后氏𤣥首人之埶也殷白天之义也周黄地之道也章夏后氏以日月尚明也殷以虎尚威也周以龙尚文也小宰军旅令百官府共其财用外府军旅共其财用之币赍赐予之财用遗人师役掌其道路之委积凡国野之道十里有庐庐有饮食三十里有宿宿有路室路室有委五十里有市市有候馆候馆有积委人军旅共其委积薪刍凡疏财共野委兵器与其野囿财用凡军旅之賔客馆焉廪人凡邦有师役之事则治其粮与其食仓人凡国之大事共道路之谷积食饮之具牛人军事共其犒牛外饔师役则掌共其献赐脯肉之事右财用掌固掌修城郭沟池树渠之固颁其士庶子及其衆庶之守设其饰器分其财用均其稍食任其万民用其财器凡守者受法焉以通守政有移甲与其役财用唯是得通与国有司帅之以赞其不足者昼三巡之夜亦如之夜三鼜以号戒若造都邑则治其固与其守法凡国都之竟有沟树之固郊亦如之民皆有职焉若有山川则因之司险掌九州之图以周知其山林川泽之阻而逹其道路设国之五沟五涂而树之林以为阻固皆有守禁而逹其道路国有故则藩塞阻路而上行者以其属守之唯有节者逹之掌疆镈师凡军之夜三鼜皆鼓之守鼜亦如之典瑞牙璋以治兵守司士国有故则致士而颁其守大司徒国有大故则致万民于王门令无节者不行于天下小司徒大故致余子乡大夫国有大故则令民各守其闾以待政令以旌节辅令则逹之脩闾氏邦有故则令守其闾互唯执节者不几职金凡国有大故而用金石则掌其令孟冬坏城郭戒门闾修键闭慎管籥固封疆备边境完要塞谨关梁塞徯径公若有出疆之政庶子以公族之无事者守于公宫正室守太庙诸父守贵宫贵室诸子诸孙守下宫下室右守御天险不可升也地险山川丘陵也王公设险以守其国险之时用大矣哉栾武子曰楚军内官序当其夜以待不虞不可谓无备晋侯使申公巫臣如吴假道于莒与渠丘公立于池上曰城已恶莒子曰辟陋在夷其孰以我为虞对曰夫狡焉思启封疆以利社稷者何国蔑有唯然故多大国矣唯或思或纵也勇夫重闭况国乎十一月楚子重伐莒围渠渠城恶衆溃奔莒戊申楚入渠楚师围莒莒城亦恶庚申莒溃楚遂入郓莒无备故也君子曰恃陋而不备罪之大者也备豫不虞善之大者也莒恃其陋而不修城郭浃辰之间而楚克其三都无备也夫诗曰虽有丝麻无弃菅蒯虽有姬姜无弃蕉萃凡百君子莫不代匮言备之不可以已也楚囊瓦为令尹城郢沈尹戌曰子常必亡郢苟不能卫城无益也古者天子守在四夷天子卑守在诸侯诸侯守在四邻诸侯卑守在四竟慎其四竟结其四援民狎其野三务成功民无内忧而又无外惧国焉用城今吴是惧而城于郢守已小矣卑之不获能无亡乎昔梁伯沟其公宫而民溃民弃其上不亡何待夫正其疆埸修其土田险其走集亲其民人明其伍候信其邻国慎其官守守其交礼不僭不贪不懦不耆完其守备以待不虞又何畏矣诗曰无念尔祖聿修厥徳无亦监乎若敖蚡冒至于武文土不过同慎其四竟犹不城郢今土数圻而郢是城不亦难乎诸侯之大夫盟于宋是行也以蕃为军攀辇即利而舍候遮扞卫不行礼书纲目巻四十九礼书纲目卷五十钦定四库全书礼书纲目卷五十婺源江永撰征伐军礼三补大宗伯以军礼同邦国大师之礼用衆也一不朝则贬其爵再不朝则削其地三不朝则六师移之是故天子讨而不伐先王之治顺天之道设地之宜官民之徳而正名治物立国辨职以爵分禄诸侯説懐海外来服狱弭而兵寝圣徳之至也其次贤王制礼乐法度乃作五刑兴甲兵以讨不义巡狩省方㑹诸侯考不同其有失命乱常背徳逆天之时而危有功之君徧告于诸侯彰明有罪乃告于皇天上帝日月星辰祷于后土四海神祗山川塜社乃造于先王然后冢宰徴师于诸侯曰某国为不道征之以某年月日师至于某国㑹天子正刑冢宰与百官布令于军曰入罪人之地无暴神祇无行田猎无毁土功无燔墙屋无伐林木无取六畜禾黍器械见其老㓜奉归勿伤虽遇壮者不校勿敌敌若伤之医药归之既诛有罪王及诸侯修正其国举贤立明正复厥职天下有道礼乐征伐自天子出必以岁之孟秋赏军帅武人于朝简练杰俊任用有功命将选士以诛不义于是孟冬以级授军司徒搢扑北面而誓之誓于社以习其事先期五日大史誓于祖庙择吉日斋戒告于郊社稷宗庙既筮则献兆于天子天子使有司以特牲告社告以所征之事而受命焉舍奠于帝学以受成然后乃类上帝柴于郊以出以齐车迁庙之主及社主行大司马职奉之无迁庙主则以币帛皮圭告于祖祢谓之主命亦载齐车凡行主皮圭币帛皆每舍奠焉而后就馆主车止于中门之外外门之内庙主居于道左社主居于道右其所经名山大川皆祭告焉及至敌所将战太史卜战日卜右御先期三日有司明以敌人罪状告之史史定誓命战日将帅陈列车甲卒伍于军门之前有司读诰誓使周定三令五申既毕遂祷战祈克于上帝然后即敌将士战全已克敌史择吉日复禡于所征之地柴于上帝祭社奠祖以告克者不顿兵伤士也战不克则不告也凡类禡皆用甲丙戊庚壬之刚日有司简功行赏不稽于时其用命者则加爵受赐于祖奠之前其奔北犯令者则加刑罸戮于社主之前然后鸣金振旅有司徧告㨗于时所有事之山川既至舍于国外三日齐以特牛亲格于祖祢然后入设奠以反主若主命则卒奠歛玉埋之于庙两阶间反社主如初迎之礼舍奠于帝学以讯馘告大享于羣吏用备乐飨有功于祖庙舍爵策勲焉谓之饮至此天子亲征之礼也右天子亲征总叙大卜大师则贞龟大司马若大师则掌其戒令涖大卜右卜出军典瑞牙璋以起军旅玉人牙璋中璋七寸射二寸厚寸以起军旅大司徒大军旅以旗致万民而治其徒庶之政令小司徒凡国之大事致民大军旅帅其衆庶乡师大军旅正治其徒役与其輂辇戮其犯命者州长若国作民而师田行役之事则帅而致之掌其戒令与其赏罸党正凡作民而师田行役则以其法治其政事族师若作民而师田行役则合其卒伍简其兵器以鼓铎旗物帅而至掌其治令戒禁刑罚县师若将有军旅之戒则受法于司马以作其衆庶及牛马车辇㑹其车人之卒伍使皆备旗鼓兵器以帅而至遂人若起野役则令各帅其所治之民而至以遂之大旗致之其不用命者诛之凡事致野役而师田作野民帅而至掌其政治禁令遂师军旅平野民掌其禁令比叙其事而赏罚县正若将用野民师田行役则帅而至治其政令鄙师凡作民则掌其戒令酇长若作其民而用之则以旗鼓兵革帅而至稍人若有师田行役之事则以县师之法作其同徒輂辇帅而以至治其政令以听于司马大司马及致建大常比军衆诛后至者司常凡军事建旌旗及致民置旗弊之都司马掌都之士庶子及其衆庶车马兵甲之戒令以听国司马家司马亦如之宫伯掌王宫之士庶子若邦有大事作宫衆则令之诸子掌国子之倅国有大事则帅国子而致于大子唯所用之若有兵甲之事则授之车甲合其卒伍置其有司以军法治之司马弗正凡国正弗及有发则命大司徒教士以车甲右起师天子将出征类乎上帝宜乎社造乎祢禡于所征之地受命于祖受成于学大祝大师宜于社造于祖设军社类上帝则前祝起大事动大衆必先有事乎社而后出谓之宜右告祭敢用𤣥牡敢昭告于上天神后请罪有夏司兵掌五兵五盾及授兵从司马之法以颁之司戈盾掌戈盾之物而颁之军旅授贰车戈盾建乗车之戈盾授旅贲及虎士戈盾司弓矢凡师役颁弓弩各以其物从授兵至之仪大司马帅执事涖衅主及军器小祝大师掌衅祈号祝右授兵衅主器野庐氏凡国之大事比修除道路者邦之大师则令埽道路且以几禁行作不时者不物者蜡氏凡国之大祭祀令州里除不蠲禁刑者任人及凶服者以及郊野大师亦如之牛人军旅行役共其兵车之牛与其牵徬以载公任器校人凡军事物马而颁之车仆掌戎路之萃广车之萃阙车之萃革车之萃轻车之萃凡师共革车各以其萃司兵军事建车之五兵鸡人大祭祀夜嘑旦以百官军旅亦如之伊耆氏军旅授有爵杖小宗伯若大师则帅有司而立军社奉主车大师大师执同律以听军声而诏吉凶大史大师抱天时与大师同车司服凡兵事韦弁服巾车革路龙勒条缨五就建大白以即戎前有水则载青旌前有尘埃则载鸣鸢前有车骑则载飞鸿前有士师则载虎皮前有挚兽则载貔貅行前朱鸟而后𤣥武左青龙而右白虎招揺在上急缮其怒戎仆掌驭戎车掌王倅车之政正其服犯軷如王路之仪掌凡戎车之仪射人大师令有爵者乗王之倅车虎贲氏掌先后王而趋以卒伍军旅亦如之旅贲氏军旅则介而趋典路凡军旅以路从司右掌羣右之政令凡军旅合其车之卒伍而比其乗属其右凡国之勇力之士能用五兵者属焉掌其政令师氏军旅王举则从保氏军旅王举则从乡士大军旅则各掌其乡之禁令帅其属夹道而跸遂士若邦有大事聚衆庶则各掌其遂之禁令帅其属而跸右师行曽子问曰古者师行必以迁庙主行乎孔子曰天子巡守以迁庙主行载于齐车言必有尊也今也取七庙之主以行则失之矣曽子问曰古者师行无迁主则何主孔子曰主命问曰何谓也孔子曰天子诸侯将出必以币帛皮圭告于祖祢遂奉以出载于齐车以行每舍奠焉而后就舍反必告设奠卒歛币玉藏诸两阶之间乃出盖贵命也武王载木主号为文王东伐纣王升舟入水钟鼓亚观台亚将舟亚宗庙亚王者征伐所以必皮弁素积何伐者凶事素服示有悽怆也伐者质故依古服大祝大师国将有事于四望则前祝右祭告山川厎商之罪告于皇天后土所过名山大川曰惟有道曽孙周王发将有大正于商今商王受无道暴殄天物害虐烝民为天下逋逃主萃渊薮予小子既获仁人敢祗承上帝以遏乱略华夏蛮貊罔不率俾惟尔有神尚克相予以济兆民无作神羞量人营军之垒舍量其市朝州涂军社之所里鼓人凡军旅夜鼓鼜镈师凡军之夜三鼜皆鼓之挈壶氏掌挈壶以令军井挈辔以令舍挈畚以令粮凡军事县壶以序聚柝环人察军慝环四方之故巡邦国搏谍贼司烜氏军旅修火禁右军中士师五禁五曰军禁大宰作大事则戒于百官赞王命士师五戒一曰誓用之于军旅幕人军旅共其帷幕幄帟绶掌次师田则张幕设重帟重案诸侯师田则张幕设案孤卿有邦事则张幕设案讶士凡邦之大事聚衆庶则读其誓禁布宪凡邦之大事合衆庶则以刑禁号令条狼氏凡誓执鞭以趋于前且命之誓仆右曰杀誓驭曰车轘誓大夫曰敢不关鞭五百誓师曰三百誓邦之大史曰杀誓小史曰墨乡士大军旅则各掌其乡之禁令遂士若邦有大事聚衆庶则各掌其遂之禁令县士若邦有大役聚衆庶则各掌其县之禁令方士凡都家之大事聚衆庶则各掌其方之禁令右誓禁有虞氏戒于国中欲民体其命也夏后氏誓于军中欲民先成其虑也殷誓于军门之外欲民先意以待事也周将交刃而誓之致以民志也夏后氏正其徳也未用兵之刃故其兵不杂殷义也始用兵之刃矣周力也尽用兵之刃矣帝曰咨禹惟时有苗弗率汝徂征禹乃㑹羣后誓于师曰济济有衆咸听朕命蠢兹有苗昏迷不恭侮慢自贤反道败徳君子在野小人在位民弃不保天降之咎肆予以尔衆士奉辞伐罪尔尚一乃心力其克有勲大战于甘乃召六卿王曰嗟六事之人予誓告汝有扈氏威侮五行怠弃三正天用𠞰絶其命今予惟恭行天之罚左不攻于左汝不恭命右不攻于右汝不恭命御非其马之正汝不恭命用命赏于祖不用命戮于社予则孥戮汝王曰格尔衆庶悉听朕言非台小子敢行称乱有夏多罪天命殛之今尔有衆汝曰我后不恤我衆舍我穑事而割正夏予惟闻汝衆言夏氏有罪予畏上帝不敢不正今汝其曰夏罪其如台夏王率遏衆力率割夏邑有衆率怠弗协曰时日曷丧予及汝皆亡夏徳若兹今朕必往尔尚辅予一人致天之罚予其大赉汝尔无不信朕不食言尔不从誓言予则孥戮汝罔有攸赦惟十有三年春大㑹于孟津惟戊午王次于河朔羣后以师毕㑹王乃狥师而誓时厥明王乃大巡六师明誓衆士时甲子昧爽王朝至于商郊牧野乃誓王左杖黄钺右秉白旄以麾曰逖矣西土之人王曰嗟我友邦冢君御事司徒司马司空亚旅师氏千夫长百夫长及庸蜀羌髳㣲卢彭濮人称尔戈比尔干立尔矛予其誓王曰古人有言曰牝鸡无晨牝鸡之晨惟家之索今商王受惟妇言是用昬弃厥肆祀弗答昬弃厥遗王父母弟不迪乃惟四方之多罪逋逃是崇是长是信是使是以为大夫卿士俾暴虐于百姓以姦宄于商邑今予发惟恭行天之罚今日之事不愆于六歩七歩乃止齐焉夫子朂哉不愆于四伐五伐六伐七伐乃止齐焉朂哉夫子尚桓桓如虎如貔如熊如罴于商郊弗迓克奔以役西土朂哉夫子尔所弗朂其于尔躬有戮小宗伯若军将有事则与祭有司将事于四望凡王之军旅之祷祠肄仪为位封人凡军旅则饰其牛牲肆师凡师用牲于社宗则为位禡于所征之地小祝掌衅祈号祝右祈祷环人掌致师讼敌国扬军旅降围邑戎右掌戎车之兵革使诏赞王鼓传王命于陈中大仆凡军旅赞王鼓鼓人以鼖鼓鼓军事以金錞和鼓以金镯节鼓以金铙止鼓以金铎通鼓军动则鼓其衆衔枚氏军旅令衔枚小子凡师斩牲以左右徇陈大司马及战巡陈眂事而赏罚进退有度左右有局各司其局右战陈肆师凡师用牲于社宗则为位类造上帝封于大神祭兵于山川亦如之右告克牧之野武王之大事也既事而退柴于上帝祈于社设奠于牧室遂率天下诸侯执豆笾逡奔走丁未祀于周庙邦甸侯衞骏奔走执豆笾越三日庚戌柴望大告武成司勲掌六乡赏地之法以等其功战功曰多大司冦大军旅涖戮于社士师大师帅其属而禁逆军旅者与犯师禁者而戮之乡士凡国有大事则戮其犯命者遂士凡郊有大事则戮其犯命者县士凡野有大事则戮其犯命者掌戮掌斩杀凡军旅斩杀刑戮亦如之禁暴氏凡国聚衆庶则戮其犯禁者以徇右赏戮大司马若师有功则左执律右秉钺以先恺乐献于社大祝及军归献于社则前祝大司乐王师大献则令奏恺乐乐师凡军大献教恺歌遂倡之眂了賔射皆奏其钟鼓鼜恺献亦如之镈师军大献则鼓其恺乐出征执有罪反释奠于学以讯馘告右师有功归常武大司马若师不功则厌而奉主车王弔劳士庶子则相肆师凡师不功则助牵主车军有忧则素服哭于库门之外赴车不载櫜韔右师不功归天子命将出征亲絜齐盛服设奠于祖以诏之大将先入军吏毕从皆北面再拜稽首而受天子当阶南面命授之节钺大将受天子乃东向西面而揖之示弗御也然后告太社冢宰执蜃宜于社之右南面授大将大将北面稽首再拜而受之承所颁赐于军吏其出不类其克不禡战之所在有大山川则祈焉祷克于五帝捷则报之振旅复命简异功勤亲告庙告社而后适朝师帅者受命于庙受脤于社小司徒小军旅巡役治其政令小祝小军旅掌事焉小司马小师掌其事如大司马之法小司冦小师涖戮将居军中之礼介胄在身执锐在列虽君父不拜若不幸军败则驲骑赴告不载櫜韔天子素服哭于库门之外三日大夫素服哭于社亦如之亡将失城则皆哭七日天子使使迎于军命将帅无请罪然后将帅结草自缚袒右肩而入盖丧礼也右命将出征大夫将兵出必不御者欲盛其威使士卒一意系心也故但闻将军令不闻君命也明进退在大夫也春秋传曰此受命于君如伐齐则还何大其不伐丧也何大其不伐丧大夫以君命出进退在大夫也天子遣将军必于庙何示不敢自专也独于祖庙何制法度者祖也惟仲康肇位四海𦙍侯命掌六师羲和废厥职酒荒于厥邑𦙍侯承王命徂征六月采芑江汉诸侯赐弓矢然后征诸侯赐弓矢者得专征不得专征者以兵属于得专征之国诸侯得专征者邻国有臣弑其君孽伐其宗虽有请于天子而征之可也征而归其地于天子祈胜之礼命勇谋之将以御敌先使之迎于适所从来之方为坛祈克于五帝衣服随其方色执事人数从其方之数牲则用其方之牲祝史告于社稷宗庙邦域之内名山大川君亲素服誓衆于太庙曰某人不道侵犯大国二三子尚皆同心比力死而守将帅稽首再拜受命既誓将帅勒士卒陈于庙之右君立太庙之庭祝史立于社百官各警其事御于君以待命乃大鼓于庙门诏将帅命卒习射三发击刺三行告庙用兵于敌也五兵备效乃鼓而出以即敌此诸侯应敌之礼也君以军行祓社衅鼓礼奉以从公族其在军则守于公祢凡侯伯救患分灾讨罪礼也右诸侯伐国应敌公曰嗟人无譁听命徂兹淮夷徐戎并兴善糓乃甲胄敿乃干无敢不弔备乃弓矢锻乃戈矛砺乃锋刃无敢不善今惟淫舍牿牛马杜乃擭敜乃穽无敢伤牿牿之伤汝则有常刑马牛其风臣妾逋逃无敢越逐祗复之我商赉汝乃越逐不复汝则有常刑无敢冦攘踰垣墙窃马牛诱臣妾汝则有常刑甲戌我惟征徐戎峙乃糗粮无敢不逮汝则有大刑鲁人三郊三遂峙乃桢榦甲戌我惟筑无敢不供汝则有无余刑非杀鲁人三郊三遂峙乃刍茭无敢不多汝则有大刑郑伯将伐许五月甲辰授兵于大宫宋人弑昭公赵宣子请师于灵公以伐宋发令于太庙召军吏而戒乐正令三军之钟鼓必备赵同曰国有大役不镇抚民而备钟鼓何也宣子曰大罪伐之小罪惮之袭侵之事陵也是故备钟鼓声其罪也战以錞于丁宁儆其民也袭侵宻声为蹔事也今宋人弑其君罪莫大焉明声之犹恐其不闻也吾备钟鼓为君故也乃使旁告于诸侯治兵振旅鸣钟鼓以至于宋齐侯来献戎捷非礼也凡诸侯有四夷之功则献于王王以警于夷中国则否诸侯不相遗俘晋侯及楚人战于城濮楚师败绩献楚俘于王驷介百乗徒兵千晋侯使巩朔献齐捷于周王弗见使单襄公辞焉曰蛮夷戎狄不式王命淫湎毁常王命伐之则有献捷王亲受而劳之所以惩不敬劝有功也兄弟甥舅侵败王略王命伐之告事而已不献其功所以敬亲暱禁淫慝也今叔父克遂有功于齐而不使命卿镇抚王室所使来抚余一人而巩伯实来未有职司于王室又奸先王之礼余虽欲于巩伯其敢废旧典以忝叔父夫齐甥舅之国也而大师之后也宁不亦淫从其欲以怒叔父抑岂不可谏诲士庄伯不能对战于邲晋师败绩楚潘党曰君盍筑武军而收晋尸以为京观楚子曰古者明王伐不敬取其鲸鲵而封之以为大戮于是乎有京观以惩淫慝今罪无所而民皆尽忠以死君命又可以为京观乎祀于河作先君宫告成事而还礼书纲目卷五十礼书纲目卷五十一钦定四库全书礼书纲目卷五十一婺源江永撰军通礼军礼四补大宗伯以军礼同邦国小宰以官府之六聨合邦治四曰军旅之聨事以法掌军旅之戒具令百官府共其财用治其施舍听其治讼班朝治军涖官行法非礼威严不行以之军旅有礼故武功成也若无礼军旅武功失其制右总要帝曰臯陶蛮夷猾夏冦贼姦宄汝作士大战于甘乃召六卿惟仲康肇位四海𦙍侯命掌六师司马掌邦政统六师平邦国乃立夏官司马使帅其属而掌邦政以佐王平邦国大司马卿一人小司马中大夫二人军司马上士八人行司马中士十有六人万有二千五百人为军军将皆命卿二千有五百人为师师帅皆中大夫五百人为旅旅帅皆下大夫大司马以九伐之法正邦国冯弱犯寡则眚之贼贤害民则伐之暴内陵外则坛之野荒民散则削之负固不服则侵之贼杀其亲则正之放杀其君则残之犯令陵政则杜之外内乱鸟兽行则灭之小司马之职掌军司马舆司马行司马都司马掌都之士庶子及其衆庶车马兵甲之戒令家司马亦如之右兵柄孔子曰天下有道则礼乐征伐自天子出天下无道则礼乐征伐自诸侯出孟子曰天下讨而不伐诸侯伐而不讨五覇者搂诸侯以伐诸侯者也故曰五覇者三王之罪人也孟春不可以称兵称兵必天殃兵戎不起不可从我始毋变天之道毋絶地之理毋乱人之纪仲春毋作大事以妨农之事季夏不可以起兵动衆孟秋立秋之日天子亲帅三公九卿诸侯大夫以迎秋于西郊还反赏军帅武人于朝天子乃命将帅选士厉兵简练桀俊专任有功以征不义诘诛暴慢以明好恶顺彼逺方仲秋凡举大事毋逆大数必顺其时慎因其类伐不踰时战不逐奔诛不填服苞人民敺牛马曰侵斩树木壊宫室曰伐凡师有钟鼓曰伐无曰侵轻曰袭师出不正反战不正胜善为国者不师善师者不陈善陈者不战善战者不死善死者不亡戎昭果毅以听之之谓礼杀敌为果致果为毅易之戮也见可而进知难而退军之善政也兼弱攻昧武之善经也仁人之兵聚则成卒散则成列延则若莫邪之长刃婴之者断兑则若莫邪之利锋当之者溃圜居而方正则若盘石然触之者角摧王者之军制将死鼓御死辔百吏死职士大夫死行列闻鼓声而进闻金声而退顺命为上有功次之令不进而进犹令不退而退也其罪惟均不杀老弱不猎禾稼服者不禽格者不舍犇命者不获凡诛非诛其百姓也诛其乱百姓者也百姓有扞其贼则是亦贼也以故顺刃者生苏刃者死犇命者贡王者有诛而无战城守不攻兵革不击上下相喜则庆之不屠城不潜军不留衆师不越时故乱者乐其政不安其上欲其至也古者戍军三年不兴覩民之劳也上下相报若此和之至也得意则恺歌示喜也偃伯灵台答民之劳示休也古者以仁为本以义治之之谓正正不获意则权权出于战不出于中人是故杀人安人杀之可也攻其国爱其民攻之可也以战止战虽战可也故仁见亲义见説智见恃勇见方信见信内得爱焉所以守也外得威焉所以战也战道不违时不歴民病所以爱吾民也不加丧不困凶所以爱夫其民也冬夏不兴师所以兼爱民也故国虽大好战必亡天下虽安亡战必危天下既平天子大恺春蒐秋狝诸侯春振旅秋治兵所以不忘战也古者逐奔不过百歩纵绥不过三舍是以明其礼也不穷不能而哀怜伤病是以明其仁也成列而鼓是以明其信也争义不争利是以明其义也又能舍服是以明其勇也知终知始是以明其智也六德以时合教以为民纪之道也自古之政也天子之义必纯取法天地而观于先圣士庶之义必奉于父母而正于君长故虽有明君士不先教不可用也古之教民必立贵贱之伦经使不相陵徳义不相踰材技不相掩勇力不相犯故力同而意和也古者国容不入军军容不入国故徳义不相踰上贵不伐之士不伐之士上之器也苟不伐则无求无求则不争国中之听必得其情军旅之听必得其宜故材技不相掩从命为士上赏犯命为士上戮故勇力不相犯既致教其民然后谨选而使之事极修则百官给矣教极省则民兴良矣习贯成则民体俗矣教化之至也古者逐奔不逺纵绥不及不逺则难诱不及则难陷以礼为固以仁为胜既胜之后其教可复是以君子贵之也古者师出不踰时者为怨思也王者有三年之丧夷狄有内侵伐之者重天诛为宗庙社稷也诛不避亲戚何所以明善善恶恶之义也诸侯有三年之丧有罪且不诛何君子恕己哀孝子之思慕不忍加刑罚也右用兵穆王将征犬戎祭公谋父谏曰先王耀徳不观兵夫兵戢而时动动则威观则玩玩则无震夫先王之制邦内甸服邦外侯服侯衞賔服蛮夷要服戎翟荒服甸服者祭侯服者祀賔服者享要服者贡荒服者王日祭月祀时享岁贡终王先王之训也有不祭则修意有不祀则修言有不享则修文有不贡则修名有不王则修徳序成而有不至则修刑于是乎有刑不祭伐不祀征不享让不贡告不王于是乎有刑罚之辟有攻伐之兵有征讨之备有威让之令有文告之辞布令陈辞而又不至则又増修于徳无勤民于逺是以近无不听逺无不服今自大毕伯仕之终也犬戎氏以其职来王天子曰予必以不享征之且观之兵其无乃废先王之训而王几顿乎王不听遂征之得四白狼四白鹿以归自是荒服者不至宋襄公及楚人战于泓宋人既成列楚人未既济司马曰彼衆我寡及其未既济也请击之公曰不可既济而未成列又以告公曰未可既陈而后击之宋师败绩公伤股门官殱焉国人皆咎公公曰君子不重伤不禽二毛古之为军也不以阻隘也寡人虽亡国之余不鼓不成列子鱼曰君未知战勍敌之人隘而不列天赞我也阻而鼓之不亦可乎犹有惧焉且今之勍者皆吾敌也虽及胡耉获则取之何有于二毛明耻教战求杀敌也伤未及死如何勿重若爱重伤则如勿伤爱其二毛则如服焉三军以利用也金鼓以声气也利而用之阻隘可也声盛致志鼓儳可也吴侵陈斩祀杀厉师还出竟陈太宰嚭使于师夫差谓行人仪曰是夫也多言盍尝问焉师必有名人之称斯师也者则谓之何大宰嚭曰古之侵伐者不斩祀不杀厉不获二毛今斯师也杀厉与其不谓之杀厉之师与曰反尔地归尔子则谓之何曰君王讨敝邑之罪又矜而赦之师与有无名乎工尹商阳与陈弃疾追吴师及之陈弃疾谓工尹商阳曰王事也子手弓而可手弓子射诸射之毙一人韔弓又及谓之又毙二人每毙一人揜其目止其御曰朝不坐燕不与杀三人亦足以反命矣孔子曰杀人之中又有礼焉子路拂然进曰人臣之节当君大事唯力所及死而后已夫子何善此子曰然如汝言也吾取其有不忍杀人之心而已晋士匄帅师侵齐至糓闻齐侯卒乃还闻丧而还礼也还者何善辞也何善尔大其不伐丧也此受命乎君而伐齐则何大乎其不伐丧大夫以君命出进退在大夫也受命而诛生死无所加其怒不伐丧善之也保氏养国子以道教六仪五曰军旅之容戎容暨暨言容詻詻色容厉肃视容清明军旅之志怫然愠然精以厉军旅之容湢然肃然固以勐军旅之视固植虎张屏气折声军旅之言也介胄则有不可犯之色勃然充满者兵革之色介者不拜为其拜而蓌拜乗兵车出先刃入后刃军尚左卒尚右兵车不式武车绥旌礼介者不拜兵车不式不顾不言反抑式以应武容也兵车之容也野外军中无挚以缨拾矢可也军旅什伍同爵则尚齿而弟逹乎军旅矣军旅思险隠情以虞古者国容不入军军容不入国军容入国则民徳废国容入军则民徳弱故在国言文而语温在朝恭以逊修己以待人不召不至不问不言难进易退在军抗而立在行遂而果介者不拜兵车不式城上不趋危事不齿故礼与法表里也文与武左右也右军容却至三遇楚子之卒见楚子必下免胄而趋风楚子使工尹襄问之以弓曰方事之殷也有韎韦之跗注君子也识见不糓而趋无乃伤乎却至见客免胄承命曰君之外臣至从寡君之戎事以君之灵闲䝉甲胄不敢拜命敢告不宁君命之辱为事之故敢肃使者三肃使者而退用命赏于祖不用命戮于社司勲掌六卿赏地之法以等其功战功曰多古者贤王明民之徳尽民之善故无废徳无简民赏无所生罚无所试有虞不赏不罚而民可用至徳也夏赏而不罚至教也殷罚而不赏至威也周以赏罚徳衰也赏不踰时欲民速得为善之利也罚不迁列欲民速覩为不善之害也大捷不赏上下皆不伐善上苟不伐善则不骄矣下苟不伐善必亡等矣上下不伐善若此让之至也大败不诛上下皆以不善在已上苟以不善在已必悔其过下苟以不善在已必逺其罪上下分恶若此让之至也右赏罚桓公二年冬公至自唐告于庙也凡公行告于宗庙反行饮至舍爵策勲焉礼也晋侯入曹令无入僖负羁之宫而免其族魏犫颠颉爇僖负羁氏杀颠颉以徇于师立舟之侨以为戎石城濮之战晋中军风于泽亡大旆之左旃祁瞒奸命司马杀之以徇于诸侯师还济河舟之侨先归秋七月丙申振旅恺以入于晋献俘授馘饮至大赏杀舟之侨以徇于国民于是大服君子谓文公其能刑矣三罪而民服诗云惠此中国以绥四方不失刑赏之谓也晋侯之弟扬干乱行于曲梁魏绛戮其仆晋侯怒魏绛至授仆人书将伏劒公读其书曰日君乏使使臣斯司马臣闻师衆以顺为武军士有死无犯为敬君合诸侯臣敢不敬君师不武执事不敬罪莫大焉臣惧其死以及扬干无所逃罪不能致训至于用钺臣之罪重敢有不从以怒君心请归死于司冦公跣而出曰寡人之言亲爱也吾子之讨军礼也寡人有弟弗能教训使干大命寡人之过也子毋重寡人之过敢以为请晋侯以魏绛为能以刑佐民矣反役与之礼食使佐新军子路问于孔子曰臧武仲率师与邾人战于狐鲐遇败焉师人多丧而无罚古之道然与孔子曰凡谋人之军师败则死之谋人之国邑危则亡之古之正也其君在焉者有诏则无讨古之为军也军有左右阙从补之成而不知是以寡败若以下贰上阙而不变败弗补也变非声章弗能移也声章过数则有衅有衅则敌入敌入而凶救败不暇谁能退敌敌之如志国之忧也可以陵小难以征大郑伯赏入陈之功享子展赐之先路三命之服先八邑赐子产次路再命之服先六邑子产辞邑曰自上以下隆杀以两礼也臣之位在四且子展之功也臣不敢及赏礼请辞邑公固予之乃受三邑晋赵鞅帅师及郑罕逹帅师战于铁简子誓曰克敌者上大夫受县下大夫受郡士田十万庶人工商遂人臣𨽻圉免志父无罪君实图之若其有罪绞缢以戮桐棺三寸不设属辟素车朴马无入于兆下卿之罚也礼书纲目卷五十一礼书纲目卷五十二钦定四库全书礼书纲目卷五十二婺源江永撰田役军礼五补大宗伯以军礼同邦国大田之礼简衆也大役之礼任衆也小宰以官府之六聨合邦治五曰田役之聨事以法掌祭祀之戒具田役亦如之令百官府共其财用治其施舍听其治讼宰夫凡礼事赞小宰比官府之具士师以五戒先后刑罚三曰禁用诸田役右通言田役春猎为蒐夏猎为苗秋猎为狝冬猎为狩宵田为獠火田为狩大司马中春教振旅司马以旗致民平列陈如战之陈辨鼓铎镯铙之用王执路鼓诸侯执贲鼓军将执晋鼓师帅执提旅帅执鼙卒长执铙两司马执铎公司马执镯以教坐作进退疾徐疏数之节遂以蒐田有司表貉誓民鼔遂围禁火弊献禽以祭社中夏教茇舍如振旅之陈羣吏撰车徒读书契辨号名之用帅以门名县鄙各以其名家以号名乡以州名野以邑名百官各象其事以辨军之夜事其他皆如振旅遂以苗田如蒐之法车弊献禽以享礿中秋教治兵如振旅之陈辨旗物之用王载大常诸侯载旂军吏载旗师都载旜乡遂载物郊野载旐百官载旟各书其事与其号焉其他皆如振旅遂以狝田如蒐田之法罗弊致禽以祀祊中冬教大閲前期羣吏戒衆庶脩战法虞人莱所田之野为表百歩则一为三表又五十歩为一表田之日司马建旗于后表之中羣吏以旗物鼓铎镯铙各帅其民而致质明弊旗诛后至者乃陈车徒如战之陈皆坐羣吏听誓于陈前斩牲以左右徇陈曰不用命者斩之中军以鼙令鼓鼓人皆三鼓司马振铎羣吏作旗车徒皆作鼓行鸣镯车徒皆行及表乃止三鼓摝铎羣吏弊旗车徒皆坐又三鼓振铎作旗车徒皆作鼓进鸣镯车骤徒趋及表乃止坐作如初乃鼓车驰徒走及表乃止鼓戒三阕车三发徒三刺乃鼓退鸣铙且郄及表乃止坐作如初遂以狩田以旌为左右和之门羣吏各帅其车徒以叙和出左右陈车徒有司平之旗居卒闲以分地前后有屯百歩有司廵其前后险野人为主易野车为主既陈乃设驱逆之车有司表貉于陈前中军以鼙令鼓鼓人皆三鼓羣司马振铎车徒皆作遂鼓行徒衔枚而进大兽公之小禽私之获者取左耳及所弊鼓皆駴车徒皆譟徒乃弊致禽馌兽于郊入献禽以享蒸乡师凡四时之田前期出田法于州里简其鼓铎旗物兵器脩其卒伍及期以司徒之大旗致衆庶而陈之以旗物辨乡邑而治其政令刑禁巡其前后之屯而戮其犯命者断其争禽之讼山虞若大田猎则莱山田之野及弊田植虞旗于中致禽而珥焉泽虞若大田猎则莱泽野及弊田植虞旌以属禽牧师凡田事赞焚莱大司徒火田役以旗致万民而治其徒庶之政令小司徒惟田与追胥竭作州长若国作民而师田行役之事则帅而致之掌其戒令与其赏罚党正凡作民而师田行役则以其法治其政事族师若作民而师田行役则合其卒伍简其兵器以鼔铎旗物帅而至掌其治令戒禁刑罚县师若将有田役之戒则受法于司马以作其衆庶及牛马车辇㑹其车人之卒伍使皆备旗鼓兵器以帅而至遂人若起野役则令各帅其所治之民而至以遂之大旗至之其不用令者诛之师田作野民帅而至掌其政治禁令遂师田猎平野民掌其禁令比叙其事而赏罚县正若将用野民师田行役则帅而至治其政令鄙师凡作民则掌其戒令酇长若作其民而用之则以旗鼓兵革帅而至稍人若有师田行役之事则以县师之法作其同徒輂辇帅而以至治其政令以听于司马司常凡军事建旌旗及致民置旗弊之甸亦如之幕人凡田役共其帷幕幄帟绶掌次师田则张幕设重帟重案诸侯师田则张幕设案孤卿有邦事则张幕设案司弓矢田弋充笼箙矢兵矰矢司常及国之大閲赞司马颁旗物王建大常诸侯建旗孤卿建旜大夫士建物师都建旗州里建旟县鄙建旐道车载旞斿车载旗皆画其象焉官府各象其事州里各象其名家各象其号巾车木路前樊鹄缨建大麾以田司服凡甸冠弁服小子凡师田斩牲以左右徇陈乡士凡国有大事则戮其犯命者遂士凡郊有大事则戮其犯命者县士凡野有大事则戮其犯命者掌戮掌斩杀凡田役斩杀刑戮亦如之禁暴氏凡国聚衆庶则戮其犯禁者以徇校人田猎则帅驱逆之车田仆掌驭田路以田以鄙掌佐车之政设驱逆之车令获者植旌及献比禽凡田王提马而走诸侯晋大夫驰甸祝掌四时之田表貉之祝号舍奠于祖庙祢亦如之师甸致禽于虞中乃属禽及郊馌兽舍奠于祖祢乃歛禽禂马皆掌其祝号肆师凡四时之大甸猎祭表貉则为位司几筵甸役则设熊席右漆几小宗伯凡王之甸役之祷祠肄仪为位肆师凡甸用牲于社宗则为位大仆田役赞王鼓鼓人军动则鼓其衆田役亦如之衔枚氏田役令衔枚兽人时田则守罟及弊田令禽注于虞中小宗伯若大甸则帅有司而馌兽于郊遂颁禽肆师狝之日涖卜来岁之戒迹人掌邦田之地政为之厉禁而守之凡田猎者受令焉禁麛卵者与其毒矢射者天子诸侯无事则岁三田一为干豆二为賔客三为充君之庖无事而不田曰不敬田不以礼曰暴天物天子不合围诸侯不掩羣天子杀则下大绥诸侯杀则下小绥大夫杀则止佐车佐车止则百姓田猎豺祭兽然后田猎昆虫未蛰不以火田不麛不卵不杀胎不殀夭王田不取羣国君春田不围泽大夫不掩羣士不取麛卵孟夏毋大田猎季秋天子乃教于田猎以习五戎班马政命仆及七驺咸驾载旐授车以级整设于屏外司徒搢扑北面誓之天子乃厉饰执弓挟矢以猎命主祠祭禽于四方孟冬天子乃命将帅讲武习射御角力十一月王狩陈筋革啬人不从大宰以八则治都鄙八曰田役以驭其衆唯为社田国人毕作右田以之田猎有礼故戎事闲也若无礼田猎戎事失其策季春出火为焚也然后简其车赋而歴其卒伍而君亲誓社以习军旅左之右之坐之起之以观其习变也而流示之禽而盐诸利以观其不犯命也求服其志不贪其得故以战则克以祭则受福因蒐狩以习用武事礼之大者也艾兰以为防置旃以为辕门以葛覆质以为𣙗流旁握御轚者不得入车轨尘马候蹄揜禽旅御者不失其驰然后射者能中过防弗逐不从奔之道也面伤不献不成禽不献禽虽多天子取三十焉其余与十衆以习射于射宫射而中田不得禽则得禽田得禽而射不中则不得禽是以知古之贵仁义而贱勇力也田者大艾草以为防或舍其中褐纒旃以为门裘纒质以为闲容握驱而入击则不得入左者之左右者之右然后焚而射焉天子发然后诸侯发诸侯发然后大夫士发天子发抗大绥诸侯发抗小绥献禽于其下故战不出顷田不出防不逐奔走古之道也古之道五十不为甸徒颁禽隆诸长者而弟逹乎獀狩矣臧僖伯曰凡物不足以讲大事其材不足以备器用则君不举焉君将纳民于轨物者也故讲事以度轨量谓之轨取材以章物采谓之物不轨不物谓之乱政乱政亟行所以败也故春蒐夏苗秋狝冬狩皆于农隙以讲事也三年而治兵入而振旅归而饮至以数军实昭文章明贵贱辨等列顺少长习威仪也鸟兽之肉不登于爼皮革齿牙骨角毛羽不登于器则君不射古之制也若夫山林川泽之实器用之资皁𨽻之事官司之守非君所及也出为治兵尚威武也入为振旅反尊卑也已有三牲必田狩者孝子之意以为巳之所养不如天地自然之牲逸豫肥羙禽兽多则伤五谷因习兵事又不空设故因以捕禽兽所以共承宗庙示不忘武备又因以为田除害鲜者何也秋取尝也秋取尝何以也习鬭也习鬭也者男子之事也然而战鬭不可不习故于搜狩闲之也闲之者贯之也贯之也者习之也已祭取余获陈于泽然后卿大夫相与射命中者虽不中取也命不中者虽中不取何以也所以贵揖让之取而贱勇力之取也曏之取于囿中勇力之取也今之取于泽揖让之取也春曰蒐夏曰苗秋曰狝冬曰狩苗者谓何曰苗者毛也取之不围泽不揜羣取大禽不麛不卵不杀孕重者春蒐者不杀小麛及孕重者冬狩皆取之百姓皆出不失其时不扺禽不诡遇逐不出防此苗狝蒐狩之义也故苗狝蒐狩之礼简其戎事也故苗者毛取之蒐者搜索之狩者守留之夏不田何也曰天地隂阳盛长之时勐兽不攫鸷鸟不搏蝮虿不螫鸟兽虫虵且知应天而况人乎哉是以古者必有豢牢其谓之畋何圣人举事必反本五谷者以奉宗庙养万民也去禽兽害稼穑者故以田言之圣人作名号而事义可知也汤见祝网者置四面其祝曰从天坠者从地出者从四方来者皆离吾网汤曰嘻尽之矣非桀其孰为此汤乃解其三面置其一面更教之祝曰昔蛛蝥作网今之人循序欲左者左欲右者右欲高者高欲下者下吾取其犯命者其惮害物也如是汉南之国闻之曰汤之徳及禽兽矣四十国归之昔周辛甲之为大史也命百官官箴王阙于虞人之箴曰芒芒禹迹画为九州经启九道民有寝庙兽有茂草各有攸处徳用不扰在帝夷羿冒于原兽亡其国恤而思其麀牡武不可重用不恢于夏家兽臣司原敢告仆夫虢文公谏宣王曰三时务农而一时讲武故征则有威守则有财车攻宣王复古也宣王能内修政事外攘夷狄复文武之竟土修车马备器械复㑹诸侯于东都因田猎而选车徒焉我车既攻我马既同四牡庞庞驾言徂东田车既好四牡孔阜东有甫草驾言行狩之子于苗选徒嚣嚣建旐设旄搏兽于敖驾彼四牡四牡奕奕赤芾金舄㑹同有绎决拾既佽弓矢既调射夫既同助我举柴四黄既驾两骖不猗不失其驰舍矢如破萧萧马鸣悠悠旆旌徒御不惊大庖不盈之子于征有闻无声允矣君子展也大成吉日羙宣王田也吉日维戊既伯既祷田车既好四牡孔阜升彼大阜从其羣丑吉日庚午既差我马兽之所同麀鹿麌麌漆沮之从天子之所瞻彼中原其祁孔有儦儦俟俟或羣或友悉率左右以燕天子既张我弓既挟我矢发彼小豝殪此大兕以御賔客且以酌醴桓公四年春正月公狩于郎书时礼也狩者何田狩也春曰苗秋曰蒐冬曰狩常事不书此何以书讥何讥尔逺也诸侯曷为必田狩一曰干豆二曰賔客三曰充君之庖四时之田皆为宗庙之事也春曰田夏曰苖秋曰蒐冬曰狩四时之田用三焉唯其所先得一为干豆二为賔客三为充君之庖桓公六年秋八月壬午大閲简车马也大閲者何简车徒也何以书盖以罕书也大閲者何简兵车也修教明谕国道也平而修戎事非正也庄公八年春王正月甲午治兵治兵于庙礼也出曰祠兵入曰振旅其礼一也皆习战也晋侯始入而教其民二年欲用之子犯曰民未知礼未生其共于是乎大蒐以示之礼昭公八年秋蒐于红大蒐于红自根牟至于商卫革车千乗蒐者何简车徒也秋蒐于红正也昭公十一年五月齐归薨大蒐于北蒲非礼也叔向曰鲁公室其卑乎君有大丧国不废蒐不忌君也二十二年大蒐于昌闲秋而曰蒐此春也其曰蒐何也以蒐事也小司徒稽国中及四郊都鄙之夫家九比之数以辨其贵践老㓜废疾凡征役之施舍乃均土地以稽其人民而周知其数上地家七人可任也者家三人中地家六人可任也者二家五人下地家五人可任也者家二人凡起徒役毋过家一人以其余为羡惟田与追胥竭作凡用衆庶则掌其政教与其戒禁听其辞讼施其赏罚诛其犯命者乡师以国比之法以时稽其夫家衆寡辨其老㓜贵贱废疾马牛之物辨其可任者与其施舍者大役则帅民徒而至治其政令既役则受州里之役要以攷司空之辟以逆其役事凡邦事令作秩叙乡大夫以岁时登其夫家之衆寡辨其可任者国中自七尺以及六十野自六尺以及六十有五皆征之其舍者国中贵者贤者能者服公事者老者疾者皆舍以岁时入其书族师以邦比之法帅四闾之吏以时属民而校登其族之夫家衆寡辨其贵贱老㓜废疾可任者及其六畜车辇均人均人民牛马车辇之力政凡均力政以岁上下丰年则公旬用三日焉中年则公旬用二日焉无年则公旬用一日焉凶札则无力政三年大比则大均遂人凡治野以下剂致甿以岁时登其夫家之衆寡及其六畜车辇辨其老㓜废疾与其施舍者以起政役若起野役则令各帅其所治之民而至以遂之大旗致之其不用命者诛之凡事致野役帅而至掌其政治禁令遂师以时登其夫家之衆寡六畜车辇辨其施舍与其可任者作役事则听其治讼遂大夫以岁时稽其夫家之衆寡六畜田野辨其可任者与其可施舍者县正若将用野民移执事则帅而至治其政令既役则稽功㑹事而诛赏载师凡民无职事者出夫家之征鼓人以鼛鼓鼓役事大司马大役与虑事属其植受其要以待攷而赏诛用民之力岁不过三日凡使民任老者之事食壮者之食五十不从力政八十者一子不从政九十者其家不从政废疾非人不养者一人不从政父母之丧三年不从政齐衰大功之丧三月不从政将徙于诸侯三月不从政自诸侯来徙家期不从政旅师凡新甿使无征役孟夏毋起土功毋发大衆季夏不可以兴土功毋举大事以揺养气毋发令而待以妨神农之事也水潦盛昌神农将持功举大事则有天殃孟秋脩宫室坏墙垣补城郭仲秋可以筑城郭建都邑穿窦窖脩囷仓季秋命有司曰寒气总至民力不堪其家入室季冬岁且更始专而农民毋有所使右役单子曰夫辰角见而雨毕天根见而水涸火见而清风戒寒故先王之教曰雨毕而除道水涸而成梁清风至而修城郭宫室故夏令曰九月除道十月成梁其时儆曰收而场功偫而畚挶营室之中土功其始火之初见期于司里隠公七年夏城中丘书不时也庄公二十九年春新延廏古之君人者必时视民之所勤民勤于力则功筑罕民勤于财则贡赋少民勤于食则百事废矣冬筑㣲春新延廏以其用民力为已悉矣冬十有二月城诸及防书时也凡土功龙见而毕务戒事也火见而致用水昏正而栽日至而毕僖公二十年春新作南门书不时也凡启塞从时襄公十三年冬城防书事时也于是将早城臧武仲请俟毕农事礼也宋皇国父为大宰为平公筑台妨于农收子罕请俟农功之毕公弗许筑者讴曰泽门之晳实兴我役邑中之黔实慰我心子罕闻之亲执扑以行筑者而抶其不勉者曰吾侪小人皆有阖庐以辟燥湿寒暑今君为一台而不速成何以为役讴者乃止或问其故子罕曰宋国区区而有诅有祝祸之本也昭公九年冬筑郎囿书时也季平子欲其速成也叔孙昭子曰诗曰经始勿亟庶民子来焉用速成其以勦民也无囿犹可无民其可乎士弥牟营成周计丈数揣高卑度厚薄仭沟洫物土方议逺迩量事期计徒庸虑材用书糇粮以命役于诸侯属役赋丈书以授帅而效诸刘子韩简子临之以为成命楚令尹蒍艾猎城沂使封人虑事以授司徒量功命日分财用平板榦称畚筑程土物议逺迩略基趾具糇粮度有司事三旬而成不愆于素时使薄敛所以劝百姓也孔子曰择可劳而劳之又谁怨子夏曰君子信而后劳其民未信则以为厉巳也大宗伯以军礼同邦国大均之礼恤衆也大封之礼合衆也均人三年大比则大均右大均大封礼书纲目巻五十二礼书纲目卷五十三钦定四库全书礼书纲目卷五十三婺源江永撰歴数通礼一补黄帝迎日推䇿顺天地之纪幽明之占旁罗日月星辰少皥氏以鸟名官凤鸟氏歴正也𤣥鸟氏司分者也伯赵氏司至者也青鸟氏司启者也丹鸟氏司闭者也帝颛顼载时以象天帝喾厯日月而迎送之帝喾能序星辰以着衆尧乃命羲和钦若昊天歴象日月星辰敬授人时分命羲仲宅嵎夷曰旸谷寅賔出日平秩东作日中星鸟以殷仲春厥民析鸟兽孳尾申命羲叔宅南交平秩南讹敬致日永星火以正仲夏厥民因鸟兽希革分命和仲宅西曰昧谷寅饯纳日平秩西成宵中星虚以殷仲秋厥民夷鸟兽毛毨申命和叔宅朔方曰幽都平在朔易日短星昴以正仲冬厥民隩鸟兽氄毛帝曰咨汝羲暨和朞三百有六旬有六日以闰月定四时成嵗允釐百工庶绩咸熈舜在璇玑玉衡以齐七政廵守协时月正日洪范次四曰协用五纪四五纪一曰嵗二曰月三曰日四曰星辰五曰歴数太史正嵗年以序事颁之于官府及都鄙颁告朔于邦国冯相氏掌十有二嵗十有二月十有二辰十日二十有八星之位辨其叙事以㑹天位冬夏致日春秋致月以辨四时之序土圭尺有五寸以致日典瑞土圭以致四时日月孟春乃命太史守典奉法司天日月星辰之行宿离不贷毋失经纪以初为常右治歴泽中有火革君子以治歴明时圣人慎守日月之数以察星辰之行以序四时之顺逆谓之厯截十二管以宗八音之上下清浊谓之律也律居隂而治阳歴居阳而治隂律歴迭相治也其间不容髪桓公十七年冬十月朔日有食之不书日官失之也天子有日官诸侯有日御日官居卿以底日礼也日御不失日以授百官于朝文公元年于是闰三月非礼也先王之正时也履端于始举正于中归余于终履端于始序则不愆举正于中民则不惑归余于终事则不悖六年闰月不告朔非礼也闰以正时时以作事事以厚生生民之道于是乎在矣不告闰朔弃时政也何以为民㐮公二十七年十一月乙亥朔日有食之辰在申司歴过也再失闰矣哀公十二年冬十有二月螽季孙问诸仲尼仲尼曰丘闻之火伏而后蛰者毕今火犹西流司厯过也洪范次八曰念用庶徴八庶徴曰雨曰旸曰燠曰寒曰风曰时五者来备各以其叙庶草蕃庑一极备凶一极无凶曰休徴曰肃时雨若曰乂时旸若曰哲时燠若曰谋时寒若曰圣时风若曰咎徴曰狂恒雨若曰僭恒旸若曰豫恒燠若曰急恒寒若曰䝉恒风若曰王省惟嵗卿士惟月师尹惟日嵗月日时无易百谷用成乂用明俊民用章家用平康日月嵗时既易百谷用不成乂用昏不明俊民用㣲家用不寕庶民惟星星有好风星有好雨日月之行则有冬有夏月之从星则以风雨保章氏掌天星以志星辰日月之变动以观天下之迁辨其吉凶以星土辨九州之地所封封域皆有分星以观妖祥以十有二嵗之相观天下之妖祥以五云之物辨吉凶水旱降丰荒之祲象以十有二风察天地之和命乖别之妖祥凡此五物者以诏救政访序事眂祲掌十煇之法以观妖祥辨吉凶一曰祲二曰象三曰䥴四曰监五曰闇六曰瞢七曰弥八曰叙九曰隮十曰想掌安宅叙降正嵗则行事嵗终则弊其事右占候僖公五年春王正月辛亥朔日南至公既视朔遂登观台以望而书礼也凡分至启闭必书云物为备故也十六年王正月戊申朔陨石于宋五是月六鹢退飞过宋都陨石于宋五陨星也六鹢退飞过宋都风也周内史叔兴聘于宋宋㐮公问焉曰是何祥也吉凶焉在对曰今兹鲁多大丧明年齐有乱君将得诸侯而不终退而告人曰君失问是隂阳之事非吉凶所生也吉凶由人吾不致逆君故也晋公子重耳适齐齐侯妻之姜氏言于公子曰吾闻晋之始封也嵗在大火阏伯之星也实纪商人商之飨国三十一王瞽史之记曰唐叔之世将如商数今未半也子必有晋若何懐安秦伯纳公子董因迎公于河公问焉曰吾其济乎对曰嵗在大梁将集天行元年始受实沈之星也实沈之墟晋人是居所以兴也今君当之无不济矣君之行也嵗在大火大火阏伯之星也是谓大辰辰以成善后稷是相唐叔以封瞽史记曰嗣续其祖如谷之滋必有晋国且以辰出而以参入皆晋祥也而天之大纪也济且秉成必霸诸侯子孙頼之文公十四年秋七月有星孛入于北斗周内史叔服曰不出七年宋齐晋之君皆将死乱㐮公九年春宋灾晋侯问于士弱曰吾闻之宋灾于是乎知有天道何故对曰古之火正或食于心或食于味以出内火是故咮为鹑火心为大火陶唐氏之火正阏伯居商丘祀大火而火纪时焉相土因之故商主大火商人閲其祸败之衅必始于火是以日知其有天道也公曰可必乎对曰在道国乱无象不可知也十八年冬十月诸侯同伐齐十二月楚师伐郑信于城下而还楚师多冻役徒几尽晋人闻有楚师师旷曰不害吾骤歌北风又歌南风南风不竞多死声楚必无功董叔曰天道多在西北南师不时必无功叔向曰在其君之德也二十八年春无冰梓慎曰今兹宋郑其饥乎嵗在星纪而淫于𤣥枵以有时菑隂不堪阳蛇乘龙龙宋郑之星也宋郑必饥𤣥枵虚中也枵耗名也土虚而民耗不饥何为禆灶曰今兹周王及楚子皆将死嵗弃其次而旅于明年之次以害鸟帑周楚恶之十一月癸已天王崩十二月楚康王卒昭公六年三月郑人铸刑书士文伯曰火见郑其火乎火未出而作火以铸刑器藏争辟焉火如象之不火何为六月丙戌郑灾七年夏四月甲辰朔日有食之晋侯问于士文伯曰谁将当日食对曰鲁卫恶之卫大鲁小公曰何故对曰去卫地如鲁地于是有灾鲁实受之其大咎其卫君乎鲁将上卿公曰诗所谓彼日而食于何不臧者何也对曰不善政之谓也国无政不用善则自取谪于日月之灾故政不可不慎也八月卫㐮公卒十一月季武子卒晋侯谓伯瑕曰吾所问日食从矣可常乎对曰不可六物不同民心不壹事序不类官职不则同始异终胡可常也公曰何谓六物对曰嵗时日月星辰是谓也公曰多语寡人辰而莫同何谓辰对曰日月之㑹是谓辰故以配日八年冬十月壬午楚师灭陈晋侯问于史赵曰陈其遂亡乎对曰未也公曰何故对曰陈颛顼之族也嵗在鹑火是以卒灭陈将如之今在析木之津犹将复由且陈氏得政于齐而后陈卒亡自幕至于瞽瞍无违命舜重之以明徳寘徳于遂遂世守之及胡公不淫故周赐之姓使祀虞帝臣闻盛徳必百世祀虞之世数未也继守将在齐其兆既存矣九年夏四月陈灾郑禆灶曰五年陈将复封封五十二年而遂亡子产问其故对曰陈水属也火水妃也而楚所相也今火出而火陈逐楚而建陈也妃以五成故曰五年嵗五及鹑火而后陈卒亡楚克有之天之道也故曰五十二年十年春王正月有星出于婺女郑禆灶言于子产曰七月戊子晋君将死今兹嵗在颛顼之虗姜氏任氏实守其地居其维首而有妖星焉告邑姜也邑姜晋之妣也天以七纪戊子逢公以登星斯于是乎出吾是以讥之秋七月戊子晋平公卒十一年春景王问于苌𢎞曰今兹诸侯何实吉何实凶对曰蔡凶此蔡侯般弑其君之嵗也嵗在豕韦弗过此矣楚将有之然壅也嵗及大梁蔡复楚凶天之道也楚子召蔡灵侯杀之十一月楚子灭蔡十五年春将禘于武公戒百官梓慎曰禘之日其有咎乎吾见赤黑之祲非祭祥也䘮氛也其在涖事乎二月癸酉禘叔弓涖事籥入而卒十七年冬有星孛于大辰西及汉申胥曰彗所以除旧布新也天事恆象今除于火火出必布焉诸侯其有火灾乎梓慎曰徃年吾见之是其徴也火出而见今兹火出而章必火入而伏其居火也久矣其与不然乎火出于夏为三月于商为四月于周为五月夏数得天若火作其四国当之在宋卫陈郑乎宋大辰之虚也陈太皥之虚也郑祝融之虚也皆火房也星孛及汉汉水祥也卫颛顼之虚也故为帝丘其星为大水水火之牡也其以丙子若壬午作乎水火所以合也若火入而伏必以壬午不过其见之月郑禆灶言于子产曰宋卫陈郑将同日火若我用瓘斝玉瓒郑必不火子产弗与十八年夏五月火始昏见丙子风梓慎曰是谓融风火之始也七日其火作乎戊寅风甚壬午火甚宋卫陈郑皆火梓慎登大庭氏之库以望之曰宋卫陈郑也数日皆来告火禆灶曰不用吾言郑又将火郑人请用之子产不可曰天道逺人道迩非所及也何以知之灶焉知天道是亦多言矣岂不或信遂不与亦不复火郑之未灾也里析告子产曰将有大祥民震动国几亡吾身泯焉弗良及也国迁其可乎子产曰虽可吾不足以定迁矣及火里析死矣二十年春王二月己丑日南至梓慎望氛曰今兹宋有乱国几亡三年而后弭蔡有大丧叔孙昭子曰然则戴桓也汰侈无礼巳甚乱所在也二十一年秋七月壬午朔日有食之公问于梓慎曰是何物也祸福何为对曰二至二分日有食之不为灾日月之行也分同道也至相过也其他月则为灾阳不克也故常为水于是叔輙哭日食昭子曰子叔将死非所哭也八月叔輙卒二十四年夏五月乙未朔日有食之梓慎曰将水昭子曰旱也日过分而阳犹不克克必甚能无旱乎阳不克莫将积聚也秋八月大雩旱也三十一年十二月辛亥朔日有食之是夜也赵简子梦童子臝而转以歌旦占诸史墨曰吾梦如是今而日食何也对曰六年及此月也呉其入郢乎终亦弗克入郢必以庚辰日月在辰尾庚午之日日始有谪火胜金故弗克三十二年夏呉伐越始用师于越也史墨曰不及四十年越其有呉乎越得嵗而吴伐之必受其凶哀公六年楚昭王卒是嵗也有云如衆赤鸟夹日以飞三日楚子使问诸周大史周大史曰其当王身乎若禜之可移于令尹司马王曰除腹心之疾而寘诸股肱何益不谷不有大过天其夭诸有罪受罚又焉移之遂弗禜孔子曰楚昭王知大道矣其不失国也宜哉挈壶氏凡军事县壶以序聚柝凡丧县壶以代哭者皆以水火守之分以日夜及冬则以火爨鼎水而沸之而沃之鸡人凡国事为期则告之时右壶漏东方未明刺无节也朝廷兴居无节号令不时挈壶氏不能掌其职焉礼书纲目卷五十三礼书纲目卷五十四钦定四库全书礼书纲目卷五十四婺源江永撰夏小正通礼二补传曰何以谓之小正以小着名也夏以十三月为正平旦为朔殷以十二月为正鸡鸣为朔周以十一月为正夜半为朔王者受命必改朔何明易姓示不相袭也明受之于天不受之于人所以变易民心革其耳目以助化也故丧服大传曰王始起改正朔易服色殊徽号异器械别衣服也是以舜禹虽继太平犹宜改以应天正朔有三何本天有三统谓三㣲之月也明王者当奉顺而成之故受命各统一正也礼三正记曰正朔三而改文质再而复也三微者何谓也阳气始于黄泉万物动微而未着也十一月之时阳气始养根株黄泉之下万物皆赤赤者盛阳之气也故周为天正色尚赤也十二月之时万物始芽而白白者隂气故殷为地正色尚白也十三月之时万物始逹孚甲而出皆黑人得加功故夏为人正色尚黒不以二月后为正者万物不齐莫适所统故必以三㣲之月也有扈氏威侮五行怠弃三正颜渊问为邦子曰行夏之时县子问子思曰颜回问为邦夫子曰行夏之时若时殷周异正为非乎子思曰夏数得天尧舜之所同也殷周王征伐革命以应乎天因改正朔若云天时之改尔故不相因也夫受禅于人者则袭其统受命于天者则革之所以神其事如天道之变然也三统之义夏得其正是以夫子云孔子曰我欲观夏道是故之杞而不足徴也吾得夏时焉正月启蛰鴈北乡雉震呴鱼陟负冰农纬厥耒初歳祭耒始用畅时有俊风寒日涤冻涂田䑕出农率均田獭祭鱼鹰则为鸠农及雪泽初服于公田采芸鞠则见初昏参中斗柄县在下栁稊梅杏杝桃则华缇缟鸡桴粥传曰正月启蛰言始发蛰也鴈北乡先言鴈而后言乡者何也见鴈而后数其乡也乡者何也乡其居也鴈以北方为居何以谓之为居生且长焉尔九月遰鸿鴈先言遰而后言鸿鴈何也见遰而后数之则鸿鴈也何不谓南乡也曰非其居也故不谓南乡记鸿鴈之遰也如不记其乡何也曰鸿不必当小正之遰者也雉震呴震也者鸣也呴也者鼓其翼也正月必雷雷不必闻唯雉为必闻之何以谓之雷则雉震呴相识以雷鱼陟负氷陟升也负氷云者言解蛰也农纬厥耒纬束也束其耒云尔者用是见君之亦有耒也初嵗祭耒始用畅也畅也者终歳之用祭也其曰初云尔也者言是月之始用之也初者始也或曰祭韭也囿有见韭囿也者园之燕者也时有俊风俊者大也大风南风也何大于南风也曰合冰必于南风解冰必于南风生必于南风收必于南风故大之也寒日涤冻涂涤也者变也变而煖也冻涂者冻下而泽上多也田䑕出田䑕者嗛䑕也记时也农率均田率者循也均田者始除田也言农夫急除田也獭祭鱼其必与之献何也曰非其类也祭也者得多也善其祭而后食之十月豺祭兽谓之祭獭祭鱼谓之献何也豺祭其类獭祭非其类故谓之献大之也鹰则为鸠鹰也者其杀之时也鸠也者非其杀之时也善变而之仁也故具言之也曰则尽其辞也鸠为鹰变而之不仁也故不尽其辞也农及雪泽言雪泽之无高下也初服于公田古者有公田焉者古言先服公田而后服其田也采芸为庙采也鞠则见鞠也者何也星名也鞠则见者歳再见尔初昏参中盖记时也云斗柄县在下言斗柄者所以着参之中也柳稊稊也者发孚也梅杏杝桃则华杝桃山桃也缇缟缇也者莎随也缟也者其实也先言缇而后言缟者何也缇先见者也鸡桴粥粥也者相粥之时也或曰桴妪伏也粥养也二月徃耰黍禅初俊羔助厥毋粥绥多女士丁亥万用入学祭鲔荣堇采蘩昆小虫抵蚳来降燕乃睇剥鱓有鸣仓庚荣芸时有见稊始收传曰二月徃耰黍禅禅单也初俊羔助厥毋粥俊也者大也粥也者养也言大羔能食草木而不食其毋也羊羔非其子而后养之善养而继之也或曰夏有煑祭祭者用羔是时也不足喜乐喜羔之为生也而记之与牛羊腹时也绥多女士绥安也冠子娶妇之时也丁亥万用入学丁亥者吉日也万也者干戚舞也入学也者太学也谓今时大舍采也祭鲔祭不必记记鲔何也鲔之至有时美物也鲔者鱼之先至者也而其至有时谨记其时荣堇采蘩堇采也蘩由胡由胡由者蘩毋也蘩旁勃也皆豆实也故记之昆小虫抵蚳昆者衆也由魂魂也者动也小虫动也其先言动而后言虫者何也万物至是动而后着抵犹推也蚳螘卵也为祭醢也取之则必推之推之不必取取必推而不言取来降燕乃睇燕乙也降者下也言来者何也莫能见其始出也故曰来降言乃睇何也睇者眄也眄者视可为室者也百鸟皆曰巢穴取与之室何也掺泥而就家入人内也剥鱓以为鼓也有鸣仓庚仓庚者商庚也商庚者长股也荣芸时有见稊始收有见稊而后始收是小正序也小正之序时也皆若是也稊者所为豆实三月参则伏摄桑委杨䍷羊则鸣颁冰采识妾子始蚕执养宫事祈麦实越有小旱田䑕化为鴽拂桐芭鸣鸠传曰三月参则伏伏者非亡之辞也星无时而不见我有不见之时故曰伏云摄桑摄而记之急桑也委杨杨则花而后记之䍷羊羊有相还之时其类䍷䍷然记变尔或曰䍷羝也则鸣天蝼也颁冰颁冰者分冰以授大夫也采识识草也妾子始蚕先妾而后子何也曰事有渐也言自卑事者始也执养宫事执操也养长也祈麦实麦实者五谷之先见者故急祈而记之也越有小旱越于也记是时恒有小旱田䑕化为鴽鴽鹌也变而之善故尽其辞也鴽为䑕变而之不善故不尽其辞也拂桐芭拂也者拂也桐芭之时也或曰言桐芭始生貌拂拂然也鸣鸠言始相命也先鸣而后鸠何也鸠者鸣而后知其鸠也四月昴则见初昏南门正鸣札囿有见杏鸣蜮王萯莠取荼莠幽越有大旱执陟攻驹传曰四月昴则见初昬南门正南门者星也歳再见壹正盖大正所取法也鸣札札者宁县也鸣而后知之故先鸣而后札囿有见杏囿者山之燕者也鸣蜮蜮也者或曰屈造之属也王萯莠取荼荼也者以为君荐蒋也莠幽越有大旱记时尔执陟攻驹执也者始执驹也始执驹也者离之去母也执而升之君也攻驹也者教之服车数舍之也五月参则见浮游有殷鴂则鸣时有养日乃𤓰良蜩鸣匽之兴五日翕望乃伏启灌蓝蓼鸠为鹰唐蜩鸣初昏大火中煑梅蓄兰菽糜颁马传曰五月参则见参也者伐星也故尽其辞也浮游有殷殷衆也浮游者渠略也朝生而暮死称有何也有见也鴂则鸣鴂者百鹩也鸣者相命也其不辜之时也是善之故尽其辞也时有养日养长也一则在本一则在末故其记曰时养日云也乃𤓰乃者急𤓰之辞也𤓰也者始食𤓰也良蜩鸣良蜩也者五采具匽之兴五日翕望乃伏其不言生而称兴何也不知其生之时故曰兴以其兴也故言之兴五日翕也望也者月之望也而伏云者不知其死也故谓之伏五日也者十五日也翕也者合也伏也者入而不见也启灌蓝蓼启者别也陶而疏之也灌者聚生者也记时也鸠为鹰唐蜩鸣唐蜩鸣者匽也初昏大火中大火者心也心中种黍菽穈时也煑梅为豆实也蓄兰为沐浴也菽糜以在经中矣又言之时何也是食短关而记之颁马分夫妇之驹也将间诸则或取离驹纳之则法也六月初昏斗柄正在上煑桃鹰始挚传曰六月初昏斗柄正在上五月大火中六月斗柄正在上用此见斗柄之不在当心也盖当依依尾也煑桃桃也者杝桃也杝桃也者山桃也煑以为豆实也鹰始挚始挚而言之何也讳煞之辞也挚云七月莠雚苇梩子肇肆湟潦生苹爽死苹莠汉案户寒蝉鸣初昏织女正东乡时有霖雨灌荼斗柄县在下则旦传曰七月莠雚苇未莠则不为雚苇莠然后为雚苇故先言莠梩子肇肆肇始也肆遂也言其始遂也其或曰肆杀也湟潦生苹湟下处也有湟然后有潦有潦而后有苹草也爽死爽也者犹疏也苹莠苹也者有马帚也汉案户汉也者河也案户也者直户也言正南北也寒蝉鸣蝉也者蝭也初昏织女正东乡时有霖雨灌荼灌聚也荼灌苇之莠为蒋楮之也雚未秀为菼苇未秀为芦斗柄县在下则旦八月剥𤓰𤣥校剥枣桌日零丹鸟羞白鸟辰则伏鹿人从鴽为䑕参中则旦传曰八月剥𤓰剥𤓰也者畜𤓰之时也𤣥校𤣥也者黑也校也者若緑色然妇人未嫁者衣之剥枣剥也者取也桌日零零也者降也零而后取之故不言剥也丹鸟羞白鸟丹鸟者谓丹良也白鸟者谓蚊蚋也其谓之鸟也重其养者也有翼者为鸟羞也者进也不尽食也辰则伏辰也者谓星也伏也者入而不见也鹿人从鹿人从者从羣也鹿之养也离羣而善而之离而生非所知时也故记从不记离君子之居幽也不言或曰人从人从也者大者于外小者于内率之也鴽为䑕参中则旦九月内火遰鸿鴈主夫出火陟𤣥鸟蛰熊罢貃貉鼬鼪则穴荣鞠树麦王始裘辰系于日雀入于海为蛤传曰九月内火内火也者大火也大火也者心也遰鸿雁遰徃也主夫出火主夫也者主以时纵火也陟𤣥鸟蛰陟升也𤣥鸟者鷰也先言陟而后言蛰何也陟而后蛰也熊罴貃貉鼬鼪则穴若蛰而荣鞠树麦鞠草也鞠荣而树麦时之急也王始裘王始裘者何也衣裘之时也辰系于日雀入于海为蛤盖有矣非常入也十月豺祭兽初昏南门见黒鸟浴时有养夜𤣥雉入于淮为蜄织女正北乡则旦传曰十月豺祭兽善其祭而后食之也初昏南门见南门者星名也及此再见矣黒鸟浴黒鸟者何也乌也浴也者飞乍高乍下也时有养夜时有养夜者养长也若日之长也𤣥雉入于淮为蜄蜄者蒲芦也织女正北乡则旦织女星名也十有一月王狩陈筋革啬人不从陨麋角传曰十有一月王狩狩者言王之时田冬猎为狩陈筋革陈筋革者省甲兵也啬人不从不从者弗行于时月也万物不通陨麋角陨坠也日冬至阳气至始动诸向生皆䝉䝉符矣故麋角陨记时焉尔十有二月鸣弋𤣥驹贲纳卵蒜虞人入梁陨麋角传曰十有二月鸣弋弋也者禽也先言鸣而后言弋者何也鸣而后知其弋也𤣥驹贲𤣥驹也者螘也贲者何也走于地中也纳卵蒜卵蒜也者本如卵者也纳者何也纳之君也虞人入梁虞人官也梁者主设罔罟者也陨麋角盖阳气旦睹也故记之也单子曰夫辰角见而雨毕天根见而水涸本见而草木节觧驷见而陨霜火见而清风戒寒故先王之教曰雨毕而除道水涸而成梁草木节觧而备藏陨霜而冬裘具清风至而修城郭宫室故夏令曰九月除道十月成梁其时儆曰收而场功偫而畚挶营室之中土功其始火之初见期于司里此先王所以不用财贿而广施德于天下者也周月通礼三补周月维一月既南至昏昴毕见日短极基践长㣲阳动于黄泉隂降惨于万物是月斗柄建子始昏北指阳气亏草木萌荡日月俱起于牵牛之初右回而行月周天起一次而与日合宿日行月一次而周天歴舍于十有二辰终则复始是谓日月权舆与周正嵗道数起于时一而成于十次一为首其义则然凡四时成歳歳有春夏秋冬各有孟仲季以名十有二月中气以着时应春三中气雨水春分谷雨夏三中气小满夏至大暑秋三中气处暑秋分霜降冬三中气小雪冬至大寒闰无中气斗指两辰之间万物春生夏长秋收冬藏天地正四时之极不易之道夏数得天百王所同其在商汤用师于夏除民之灾顺天革命改正朔变服殊号一文一质示不相沿以建丑为正易民之眂若天时大变亦一代之时亦越我周王致伐于商改正异械以垂三统至于敬授民时廵狩祭享犹自夏焉是谓周月以纪于政大史正嵗年以序事颁之于官府及都鄙乡师凡四时之徴令有常者以木铎徇于市朝族师月吉则属民而读邦法书其孝弟睦婣有学者小宰月终则以官府之叙受羣吏之要宰夫月终则令正月要宫正月终则㑹其稍食宫伯月终则均秩酒正酒正之出日入其成月入其要小宰听之党正及四时之孟月吉日则属民而读邦去以纠戒之宫正春以木铎修火禁庖人凡用禽献春行羔豚膳膏香兽人春献兽物人春献王鲔鼈人春献鼈蜃凌人掌冰春始治鑑掌皮春献之遂以式法颁皮革于百工州长春以礼㑹民而射于州序党正春祭禜读邦法族师春祭酺读邦法大宗伯以祠春享先王大胥春入学舍采合舞男巫春招弭以除疾病稾人春献素校人春祭马祖执驹圉师春除蓐衅厩始牧雍氏春令为阱擭沟渎之利于民者薙氏掌杀草春始生而萌之大行人春朝诸侯而图天下之事小行人令诸侯春入贡小宰正歳帅治官之属而观治象之法徇以木铎曰不用法者国有常刑乃退以宫刑宪禁于王宫令于百官府曰各修乃职攷乃法待乃事以听王命其有不共则国有大刑宰夫正歳则以法警戒羣吏令修宫中之职事内宰正歳均其稍食施其功事宪禁令于王之北宫而纠其守大司徒正嵗令于教官曰各共尔职修乃事以聴王命其有不正则国有常刑小司徒正嵗则帅其属而观教象之法徇以木铎曰不用法者国有常刑令羣吏宪禁令修法纠职以待邦治乡师正嵗稽其乡器乡大夫正嵗命羣吏攷法于司徒以退各宪之于其所治州长正嵗则读教法如初党正正嵗属民读法而书其徳行道艺遂大夫正嵗简稼器修稼政眂祲正嵗则行事训方氏正嵗则布而训四方小司寇正嵗帅其属而观刑象令以木铎曰不用法者国有常刑令羣士乃宣布于四方宪刑禁乃命其属入㑹乃致事士师正嵗帅其属而宪禁令于国及郊野内宰上春诏王后帅六宫之人而生穜稑之种而献之于王天府上春衅寳镇及寳器龟人上春衅龟祭祀先卜簭人上春相簭牧师孟春焚牧内宰中春诏后帅外内命妇治蚕于北郊以为祭服媒氏中春之月令㑹男女于是时也奔者不禁若无故而不用令者罚之籥章中春昼击土鼓龡豳诗以逆暑冯相氏春致月大司马中春教振旅遂以蒐田罗氏中春罗春鸟献鸠以养国老行羽物司弓矢中春献弓弩牧师中春通淫司烜氏中春以木铎修火禁于国中司爟季春出火民咸従之庖人夏行腒鱐膳膏臊兽人夏献麋凌人夏颁冰掌事稻人凡稼泽夏以水殄草而芟荑之大宗伯以禴夏享先王校人夏祭先牧颁马攻特圉师夏庌马大行人夏宗以陈天下之谟大司马中夏教茇舎遂以苗田冯相氏夏致日大司乐函钟为宫夏日至于泽中之方丘奏之凡以神士者以夏日至致地示物鬽山虞中夏斩隂木柞氏夏日至令刋阳木而火之薙氏夏日至而夷之宫正秋以木铎修火禁庖人秋行犊麛膳膏腥兽人秋献兽物鼈人秋献龟鱼凌人秋刷掌皮掌秋敛皮典妇功凡授嫔妇功及秋献功辨其苦良比其小大而贾之物书而楬之州长秋以礼㑹民而射于州序党正秋祭禜读邦法族师秋祭酺读邦法大宗伯以尝秋享先王大胥秋颁学合声槀人秋献成校人秋祭马社臧仆雍氏秋令塞阱杜擭薙氏秋绳而芟之大行人秋觐以比邦国之功小行人令诸侯秋献功司裘中秋献良裘王乃行羽物籥章中秋夜迎寒亦如之冯相氏秋致月大司马中秋教治兵遂以狝田司弓矢中秋献矢箙司裘季秋献功裘以待颁赐司爟季秋内火民亦如之庖人冬行鱻羽膳膏羶兽人冬献狼掌皮冬敛革染人春㬥练夏纁𤣥秋染夏冬献功大宗伯以烝冬享先王男巫冬堂赠无方无算校人冬祭马歩献马讲驭夫圉师冬献马大行人冬遇以协诸侯之虑小司冦孟冬祀司民献民数于王王拜受之以图国用而进退之司民以万民之数诏司寇司冦及孟冬祀司民之日献其数于王王拜受之登于天府内史司㑹冡宰贰之以赞王治籥章国祭蜡则龡豳颂击土鼓以息老物罗氏蜡则作罗襦大宰正月之吉始和布治于邦国都鄙乃县治象之法于象魏使万民观治象挟日而敛之大司徒正月之吉始和布教于邦国都鄙乃县教象之法于象魏使万民观教象挟日而敛之乡大夫正月之吉受教法于司徒退而颁之于其乡吏使各以教其所治以攷其德行察其道艺州长正月之吉各属其州之民而读法以攷其德行道艺而劝之以纠其过恶而戒之大司马正月之吉始和布政于邦国都鄙乃县政象之法于象魏使万民观政象挟日而歛之大司冦正月之吉始和布刑于邦国都鄙乃县刑象之法于象魏使万民观刑象挟日而敛之布宪正月之吉执旌节以宣布于四方而宪邦之刑禁以诘四方邦国及其都鄙达于四海大司马中冬教大閲遂以狩田冯相氏冬致日大司乐圜钟为宫冬日至于地上之圜丘奏之凡以神士者以冬日至致天神人鬼山虞中冬斩阳木柞氏冬日至令剥隂木而水之薙氏冬日至而耜之凌人正歳十有二月令斩冰三其凌天府季冬陈玉以贞来歳之恶占梦季冬聘王梦献吉梦于王王拜而受之乃舍萌于四方以赠恶梦遂令始难敺疫太宰歳终则令百官府各正其治受其㑹听其致事而诏王废置小宰歳终则令羣吏致事宰夫歳终则令羣吏正歳㑹宫正歳终则㑹其行事宫伯歳终则均叙膳夫歳终则㑹庖人歳终则㑹医师歳终则稽其医事以制其食酒正歳终则㑹以酒式诛赏大府歳终则以货贿之入出㑹之外府歳终则㑹职币歳终则㑹其出司裘歳终则㑹掌皮歳终则㑹其财赍内宰歳终则㑹内人之稍食稽其功事典丝歳终则各以其物㑹之典枲歳终则各以其物㑹之大司徒歳终则令教官正治而致事小司徒歳终则攷其属官之治成而诛赏令羣吏正要㑹而致事乡师歳终则攷六乡之治以诏废置乡大夫歳终则令六乡之吏皆㑹政致事州长歳终则㑹其州之政令党正歳终则㑹其党政帅其吏而致事族师歳终则㑹政致事泉府歳终则㑹其出入而纳其余遂大夫令为邑者歳终则㑹政致事鄙师歳终则㑹其鄙之政而致事眂祲歳终则弊其事小司寇歳终则令羣士计狱弊讼登中于天府士师歳终则令正要㑹太史闰月诏王居门终月礼书纲目巻五十四礼书纲目卷五十五钦定四库全书礼书纲目巻五十五婺源江永撰月令通礼四补孟春之月日在营室昏参中旦尾中其日甲乙其帝大皥其神句芒其虫鳞其音角律中大蔟其数八其味酸其臭羶其祀户祭先脾东风解冻蛰虫始振鱼上冰獭祭鱼鸿鴈来天子居青阳左个乘鸾路驾仓龙载青旂衣青衣服仓玉食麦与羊其器疏以达是月也以立春先立春三日太史谒之天子曰某日立春盛德在木天子乃齐立春之日天子亲帅三公九卿诸侯大夫以迎春于东郊还反赏公卿诸侯大夫于朝命相布德和令行庆施惠下及兆民庆赐遂行毋有不当乃命太史守典奉法司天日月星辰之行宿离不贷毋失经纪以初为常是月也天子乃以元日祈谷于上帝乃择元辰天子亲载耒耜措之于参保介之御间帅三公九卿诸侯大夫躬耕帝籍天子三推三公五推卿诸侯九推反执爵于大寝三公九卿诸侯大夫皆御命曰劳酒是月也天气下降地气上腾天地和同草木萌动王命布农事命田舍东郊皆修封疆审端径术善相丘陵坂险原隰土地所宜五谷所殖以教道民必躬亲之田事既饬先定准直农乃不惑是月也命乐正入学习舞乃修祭典命祀山林川泽牺牲毋用牝禁止伐木毋覆巢毋杀孩虫胎天飞鸟毋麛毋卵毋聚大衆毋置城郭掩骼埋胔是月也不可以称兵称兵必天殃兵戎不起不可从我始毋变天之道毋絶地之理毋乱人之纪孟春行夏令则雨水不时草木蚤落国时有恐行秋令则其民大疫猋风暴雨揔至藜莠蓬蒿竝兴行冬令则水潦为败雪霜大挚首种不入仲春之月日在奎昏弧中旦建星中律中夹钟始雨水桃始华仓庚鸣鹰化为鸠天子居青阳大庙是月也安萌芽养幼少存诸孤择元日命民社命有司省囹圄去桎梏毋肆掠止狱讼是月也𤣥鸟至至之日以大牢祠于高禖天子亲徃后妃帅九嫔御乃礼天子所御带以弓韣授以弓矢于高禖之前是月也日夜分雷乃发声始电蛰虫咸动启户始出先雷三日奋木铎以命兆民曰雷将发声有不戒其容止者生子不备必有凶灾日夜分则同度量钧衡石角斗甬正权概是月也耕者少舍乃修阖扇寝庙毕备毋作大事以妨农之事是月也毋竭川泽毋漉陂池毋焚山林天子乃鲜羔开冰先荐寝庙上丁命乐正习舞释菜天子乃帅三公九卿诸侯大夫亲徃视之仲丁又命乐正入学习乐是月也祀不用牺牲用圭璧更皮币仲春行秋令则其国大水寒气揔至宼戎来征行冬令则阳气不胜麦乃不孰民多相掠行夏令则国乃大旱煖气早来虫螟为害季春之月日在胃昏七星中旦牵牛中律中姑洗桐始华田鼠化为鴽虹始见萍始生天子居青阳右个是月也天子乃荐鞠衣于先帝命舟牧覆舟五覆五反乃告舟备具于天子焉天子始乘舟荐鲔于寝庙乃为麦祈实是月也生气方盛阳气发泄句者毕出萌者尽达不可以内天子布德行惠命有司发仓廪赐贫穷振乏絶开府库出币帛周天下勉诸侯聘名士礼贤者是月也命司空曰时雨将降下水上腾循行国邑周视原野修利隄防道达沟渎开通道路毋有障塞田猎置罘罗罔毕翳餧兽之药毋出九门是月也命野虞毋伐桑柘鸣鸠拂其羽戴胜降于桑具曲植籧筐后妃齐戒亲东乡躬桑禁妇女毋观省妇使以劝蚕事蚕事既登分茧称丝効功以共郊庙之服无有敢惰是月也命工师令百工审五库之量金铁皮革筋角齿羽箭干脂胶丹漆毋或不良百工咸理监工日号毋悖于时毋或作为滛巧以荡上心是月之末择吉日大合乐天子乃率三公九卿诸侯大夫亲徃视之是月也乃合累牛腾马游牝于牧牺牲驹犊举书其数命国难九门磔攘以毕春气季春行冬令则寒气时发草木皆肃国有大恐行夏令则民多疾疫时雨不降山陵不收行秋令则天多沈隂滛雨蚤降兵革竝起孟夏之月日在毕昏翼中旦婺女中其日丙丁其帝炎帝其神祝融其虫羽其音徴律中中吕其数七其味苦其臭焦其祀灶祭先肺蝼蝈鸣蚯蚓出王𤓰生苦菜秀天子居明堂左个乘朱路驾赤駵载赤旂衣朱衣服赤玉食菽与鸡其器高以粗是月也以立夏先立夏三日大史谒之天子曰某日立夏盛德在火天子乃齐立夏之日天子亲帅三公九卿大夫以迎夏于南郊还反行赏封诸侯庆赐遂行无不欣説乃命乐师习合礼乐命太尉赞桀俊遂贤良举长大行爵出禄必当其位是月也继长增高毋有壊堕毋起土功毋发大衆毋伐大树是月也天子始絺命野虞出行田原为天子劳农劝民毋或失时命司徒廵行县鄙命农勉作毋休于都是月也驱兽毋害五谷毋大田猎农乃登麦天子乃以彘尝麦先荐寝庙是月也聚畜百药靡草死麦秋至断薄刑决小罪出轻系蚕事毕后妃献茧乃收茧税以桑为均贵贱长幼如一以给郊庙之服是月也天子饮酎用礼乐孟夏行秋令则苦雨数来五谷不滋四鄙入保行冬令则草木蚤枯后乃大水败其城郭行春令则蝗虫为灾暴风来格秀草不实仲夏之月日在东井昏亢中旦危中律中蕤賔小暑至螳蜋生鵙始鸣反舌无声天子居明堂大庙养壮佼是月也命乐师修鼗鞞鼓均琴瑟管箫执干戚戈羽调竽笙竾簧饬钟磬柷敔命有司为民祈祀山川百源大雩帝用盛乐乃命百县雩祀百辟卿士有益于民者以祈谷实农乃登黍是月也天子乃以雏尝黍羞以含桃先荐寝庙令民毋艾蓝以染毋烧灰毋暴布门闾毋闭关市毋索挺重囚益其食游牝别羣则絷腾驹班马政是月也日长至隂阳争死生分君子齐戒处必掩身毋躁止声色毋或进薄滋味毋致和节耆欲定心气百官静事毋刑以定晏隂之所成鹿角觧蝉始鸣半夏生木堇荣是月也毋用火南方可以居高明可以逺眺望可以升山陵可以处台榭仲夏行冬令则雹冻伤谷道路不通暴兵来至行春令则五谷晚孰百螣时起其国乃饥行秋令则草木零落果实早成民殃于疫季夏之月日在柳昏火中旦奎中律中林钟温风始至蟋蟀居壁鹰乃学习腐草为萤天子居明堂右个命渔师伐蛟取鼍登龟取鼋命泽人纳材苇是月也命四监大合百县之秩刍以养牺牲令民无不咸出其力以共皇天上帝名山大川四方之神以祠宗庙社稷之灵以为民祈福是月也命妇官染采黼黻文章必以法故无或差贷黑黄仓赤莫不质良无敢诈伪以给郊庙祭祀之服以为旗章以别贵贱等给之度是月也树木方盛乃命虞人入山行木毋有斩伐不可以兴土功不可以合诸侯不可以起兵动衆毋举大事以摇养气毋发令而待以妨神农之事也水潦盛昌神农将持功举大事则有天殃是月也土润辱暑大雨时行烧薙行水利以杀草如以热汤可以粪田畴可以美土疆季夏行春令则谷实鲜落国多风欬民乃迁徙行秋令则丘隰水潦禾稼不孰乃多女灾行冬令则风寒不时鹰隼蚤四鄙入保中央土其日戊巳其帝黄帝其神后土其虫倮其音宫律中黄钟之宫其数五其味甘其臭香其祀中霤祭先心天子居大庙大室乘大路驾黄駵载黄旂衣黄衣服黄玉食稷与牛其器圜以闳孟秋之月日在翼昏建星中旦毕中其日庚辛其帝少皥其神蓐收其虫毛其音商律中夷则其数九其味辛其臭腥其祀门祭先肝凉风至白露降寒蝉鸣鹰乃祭鸟用始行戮天子居总章左个乘戎路驾白骆载白旂衣白衣服白玉食麻与犬其器亷以深是月也以立秋先立秋三日太史谒之天子曰某日立秋盛德在金天子乃齐立秋之日天子亲帅三公九卿诸侯大夫以迎秋于西郊还反赏军帅武人于朝天子乃命将帅选士厉兵简练桀俊专任有功以征不义诘诛暴慢以明好恶顺彼远方是月也命有司修法制缮囹圄具桎棤禁止姦愼罪邪务抟执命理瞻伤察创视折审㫁决狱讼必端平戮有罪严断刑天地始肃不可以赢是月也农乃登谷天子尝新先荐寝庙命百官始收敛完隄防谨壅塞以备水潦修宫室坏墻垣补城郭是月也毋以封诸侯立大官毋以割地行大使出大币孟秋行冬令则隂气大胜介虫败谷戎兵乃来行春令则其国乃旱阳气复还五谷无实行夏令则国多火灾寒热不节民多疟疾仲秋之月日在角昏牵牛中旦觜觽中律中南吕盲风至鸿鴈来𤣥鸟归羣鸟养羞天子居总章大庙是月也养衰老授几杖行糜粥饮食乃命司服饬衣裳文绣有恒制有大小度有长短衣服有量必循其故冠带有常乃命有司申严百刑斩杀必当毋或枉挠枉挠不当反受其殃是月也乃命宰祝循行牺牲视全具案刍豢瞻肥瘠察物色必比类量大小视长短皆中度五者备当上帝其飨天子乃难以达秋气以犬尝麻先荐寝朝是月也可以筑城郭建都邑穿窦窖修囷仓乃命有司趣民收歛务畜莱多积聚乃劝种麦毋或失时其有失时行罪无疑是月也日夜分雷始收声蛰虫坏户杀气浸盛阳气日衰水始涸日夜分则同度量平权衡正钧石角斗甬是月也易关市来商旅纳货贿以便民事四方来集逺乡皆至则财不匮上无乏用百事乃遂凡举大事毋逆大数必顺其时慎因其类仲秋行春令则秋雨不降草木生荣国乃有恐行夏令则其国乃旱蛰虫不藏五谷复生行冬令则风灾数起收雷先行草木蚤死季秋之月日在房昏虚中旦柳中律中无射鸿鴈来賔爵入大水为蛤鞠有黄华豺乃祭兽戮禽天子居总章右个是月也申严号令命百官贵贱无不务内以㑹天地之藏无有宣出乃命冡宰农事备收举五谷之要藏帝籍之收于神仓祗敬必饬是月也霜始降则百工休乃命有司曰寒气緫至民力不堪其皆入室上丁命乐正入学习吹是月也大飨帝尝牺牲告备于天子合诸侯制百县为来歳受朔日与诸侯所税于民轻重之法贡职之数以逺近土地所宜为度以给郊庙之事无有所私是月也天子乃教于田猎以习五戎班马政命仆及七驺咸驾载旌旐授车以级整设于屛外司徒搢扑北面誓之天子乃厉饰执弓挟矢以猎命主祠祭禽于四方是月也草木黄落乃伐薪为炭蛰虫咸俯在内皆墐其戸乃趣狱刑毋留有罪收禄秩之不当供养之不宜者是月也天子乃以犬尝稲先荐寝庙季秋行夏命则其国大水冬藏殃败民多鼽嚏行冬令则国多盗贼邉境不宁土地分裂行春令则煖风来至民气解惰师兴不居孟冬之月日在尾昏危中旦七星中其日壬癸其帝颛顼其神𤣥㝠其虫介其音羽律中应钟其数六其味咸其臭朽其祀行祭先肾水始冰地始冻雉入大水为蜃虹藏不见天子居𤣥堂左个乘𤣥路驾铁骊载𤣥旂衣黒衣服𤣥玉食黍与彘其器闳以奄是月也以立冬先立冬三日大史谒之天子曰某日立冬盛徳在水天子乃齐立冬之日天子亲帅三公九卿大夫以迎冬于北郊还反赏死事恤孤寡是月也命大史衅龟筴占兆审卦吉凶是察阿党则罪无有掩蔽是月也天子始裘命有司曰天气上腾地气下降天地不通闭塞而成冬命百官谨盖藏命司徒循行积聚无有不敛坏城郭戒门闾修键闭慎管籥固封疆备邉境完要塞谨闗梁塞徯径饬䘮纪辨衣裳审棺椁之薄厚茔丘垄之小大高卑厚薄之度贵贱之等级是月也命工师効功陈祭器案度程毋或作为滛巧以荡上心必功致为上物勒工名以考其诚功有不当必行其罪以穷其情是月也大饮烝天子乃祈来年于天宗大割祠于公社及门闾腊先祖五祀劳农以休息之天子乃命将帅讲武习射御角力是月也乃命水虞渔师收水泉池泽之赋毋或敢侵削衆庶兆民以为天子取怨于下其有若此者行罪无赦孟冬行春令则冻闭不宻地气上泄民多流亡行夏令则国多暴风方冬不寒蛰虫复出行秋令则雪霜不时小兵时起土地侵削仲冬之月日在斗昏东辟中旦轸中律中黄钟冰益壮地始坼鹖旦不鸣虎始交天子居𤣥堂大庙饬死事命有司曰土事毋作慎毋发盖毋发室屋及起大衆以固而闭地气沮泄是谓发天地之房诸蛰则死民必疾疫又随以䘮命之曰畅月是月也命奄尹申宫令审门闾谨房室必重闭省妇事毋得滛虽有贵戚近习毋有不禁乃命大酋秫稲必齐麹蘖必时湛炽必絜水泉必香陶器必良火齐必得兼用六物大酋监之毋有差贷天子命有司祈祀四海大川名源渊泽井泉是月也农有不收藏积聚者马牛畜兽有放佚者取之不诘山林薮泽有能取蔬食田猎禽兽者野虞敎道之其有相侵夺者罪之不赦是月也日短至隂阳争诸生荡君子齐戒处必掩身身欲寕去声色禁耆欲安形性事欲静以待隂阳之所定芸始生荔挺出蚯蚓结麋角觧水泉动日短至则伐木取竹箭是月也可以罢官之无事去器之无用者涂阙庭门闾筑囹圄此以助天地之闭藏也仲冬行夏令则其国乃旱氛雾㝠㝠雷乃发声行秋令则天时雨汁𤓰瓠不成国有大兵行春令则蝗虫为败水泉咸竭民多疥疠季冬之月日在婺女昏娄中旦氐中律中大吕鴈北向鹊始巢雉雊鸡乳天子居𤣥堂右个命有司大难旁磔出土牛以送寒气征鸟厉疾乃毕山川之祀及帝之大臣天之神祇是月也命渔师始渔天子亲徃乃尝鱼先荐寝庙冰方盛水泽腹坚命取冰冰以入命告民出五种命农计耦耕事修耒耜具田器命乐师大合吹而罢乃命四监收秩薪柴以共郊庙及百祀之薪燎是月也日穷于次月穷于纪星回于天数将几终嵗且更始专而农民毋有所使天子乃与公卿大夫共饬国典论时令以待来嵗之宜乃命大史次诸侯之列赋之牺牲以共皇天上帝社稷之飨乃命同姓之邦共寝庙之刍豢命宰歴卿大夫至于庻民土田之数而赋牺牲以共山林名川之祀凡在天下九州之民者无不咸献其力以共皇天上帝社稷寝庙山林名川之祀季冬行秋令则白露早降介虫为妖四鄙入保行春令则胎夭多伤国多固疾命之曰逆行夏令则水潦败国时雪不降冰冻稍释礼书纲目卷五十五礼书纲目卷五十六钦定四库全书礼书纲目卷五十六婺源江永撰制国通礼五补昔黄帝方制天下立为万国及少皥氏之衰其后制度无闻若颛顼之所建帝喾受之创制九州雍荆豫梁徐冀青兖扬统领万国至尧遭洪水而天下分絶使禹平水土还为九州如旧制禹敷土随山刋木奠高山大川冀州济河惟兖州海岱惟青州海岱及淮惟徐州淮海惟扬州荆及衡阳惟荆州荆河惟豫州华阳黒水惟梁州黒水西河惟雍州肇十有二州封十有二山濬川两河间曰冀州河南曰豫州河西曰雍州汉南曰荆州江南曰扬州济河间曰兖州济东曰徐州燕曰幽州齐曰营州自恒山至于南河千里而近自南河至于江千里而近自江至于衡山千里而遥自东河至于东海千里而遥自东河至于西河千里而近自西河至于流沙千里而遥西不尽流沙南不尽衡山东不尽东海北不尽恒山凡四海之内断长补短方三千里职方氏掌天下之图以掌天下之地辨其邦国都鄙四夷八蛮七闽九貉五戎六狄之人民与其财用九谷六畜之数要周知其利害乃辨九州之国使同贯利东南曰扬州其山鎭曰㑹稽其泽薮曰具区其川三江其浸五湖其利金钖竹箭其民二男五女其畜宜鸟兽其谷宜稲正南曰荆州其山镇曰衡山其泽薮曰云瞢其川江汉其浸颍湛其利丹银齿革其民一男二女其畜宜鸟兽其谷宜稲河南曰豫州其山鎭曰华山其泽薮曰圃田其川荥雒其浸波溠其利林漆丝枲其民二男三女其畜宜六扰其谷宜五种正东曰青州其山鎭曰沂山其泽薮曰望诸其川淮泗其浸沂沭其利蒲鱼其民二男二女其畜宜鸡狗其谷宜稲麦河东曰兖州其山鎭曰岱山其泽薮曰大野其川河泲其浸庐维其利蒲鱼其民二男三女其畜宜六扰其谷宜四种正西曰雍州其山镇曰岳山其泽薮曰弦蒲其川泾汭其浸渭洛其利玉石其民三男二女其畜宜牛马其谷宜黍稷东北曰幽州其山镇曰医无闾其泽薮曰貕养其川河泲其浸菑时其利鱼塩其民一男三女其畜宜四扰其谷宜三种河内曰冀州其山镇曰霍山其泽薮曰扬纡其川漳其浸汾潞其利松栢其民五男三女其畜宜牛羊其谷宜黍稷正北曰并州其山镇曰恒山其泽薮曰昭余祁其川虖池呕夷其浸涞易其利布帛其民二男三女其畜宜五扰其谷宜五种大司徒之职掌建邦之土地之图与其人民之数以佐王安扰邦国以天下土地之图周知九州之地域广轮之数辨其山林川泽丘陵坟衍原隰之名物而辨其邦国都鄙之数制其畿疆而沟封之以土㑹之法辨五地之物生一曰山林其动物宜毛物其植物宜皁物其民毛而方二曰川泽其动物宜鳞物其植物宜膏物其民黒而津三曰丘陵其动物宜羽物其植物宜覈物其民专而长四曰坟衍其动物宜介物其植物宜荚物其民晳而瘠五曰原隰其动物宜臝物其植物宜丛物其民豊肉而庳量人邦国之地与天下之涂数皆书而藏之山师掌山林之名辨其物与其利害而颁之于邦国使致其珍异之物川师掌川泽之名辨其物与其利害而颁之于邦国使致其珍异之物邍师掌四方之地名辨其丘陵坟衍邍隰之名物之可以封邑者土训掌道地图以诏地事道地慝以辨地物而原其生以诏地求诵训掌道方志以诏观事掌道方慝以诏辟忌以知地俗右分土惟王建国辨方正位体国经野设官分职以为民极大司徒以土圭之法测土深正日景以求地中日南则景短多暑日北则景长多寒日东则景夕多风日西则景朝多隂日至之景尺有五寸谓之地中天地之所合也四时之所交也风雨之所㑹也隂阳之所和也然则百物阜安乃建王国焉制其畿方千里而封树之封人为畿封而树之匠人建国水地以县置𣙗以县眂以景为规识日出之景与日入之景昼参诸日中之景夜考之极星以正朝夕匠人营国方九里旁三门国中九经九纬经涂九轨左祖右社靣朝后市市朝一夫夏后氏世室殷人重屋周人明堂室中度以几堂上度以筵宫中度以寻野度以歩涂度以轨王宫门阿之制五雉宫隅之制七雉城隅之制九雉经涂九轨环涂七轨野涂五轨量人掌建国之法以分国为九州营国城郭营后宫量市朝道巷门渠内宰凡建国佐后立市邑外谓之郊郊外谓之牧牧外谓之野野外谓之林林外谓之垧右建国武王既克商曰我南望三涂北望岳鄙顾詹有河粤詹洛伊毋逺天室营周居于洛邑而后去惟二月既望越六日乙未王朝歩自周则至于豊惟太保先周公相宅越若来三月惟丙午朏越三日戊申太保朝至于洛卜宅厥既得卜则经营越三日庚戌太保乃以庶殷攻位于洛汭越五日甲寅位成若翼日乙卯周公朝至于洛则达观于新邑营越三日丁巳用牲于郊牛二越翼日戊午乃社于新邑牛一羊一豕一越七日甲子周公乃朝用书命庶殷侯甸男邦伯厥既命殷庶庻殷丕作周公将致政乃作大邑成周于土中城方千七百二十丈郛方七十里南系于洛水北因于郏山以为天下之大凑制郊甸方六百里国西土为方千里分以百县县有四郡郡有四鄙大县城方王城三之一小县立城方王城九之一都鄙不过百室以便野事农居鄙得以庻士士居国家得以诸公大夫凡工贾胥市臣仆州里俾无交为乃设丘兆于南郊诸侯受命于周乃建大社于周中乃位五宫太庙宗宫考宫路寝明堂咸有四阿反坫重亢重郎常累复格升藻梲设移旅楹惷常畵内阶𤣥阶堤唐山廧应门库台𤣥阃惟三月哉生魄周公初基作新大邑于东国洛四方民大和㑹侯甸男邦采卫百工播民和见士于周周公咸勤乃洪大诰治周公拜手稽首曰朕复子明辟王如弗敢及天基命定命予乃𦙍保大相东土其基作民明辟予惟乙夘朝至于洛师我卜河朔黎水我乃卜涧水东瀍水西惟洛食我又卜瀍水东亦惟洛食伻来以图及献卜王拜手稽首曰公不敢不敬天之休来相宅其作周匹休公既定宅伻来视予卜休恒吉我二人共贞公其以予万亿年敬天之休拜手稽首诲言王来绍上帝自服于土中旦曰其作大邑其自时配皇天毖祀于上下其自时中乂王厥有成命治民今休王使富辛与石张如晋请城成周天子曰昔成王合诸侯城成周以为东都崇文德焉今我欲徼福假灵于成王修成周之城俾戍人无勤诸侯用宁蝥贼逺屏晋之力也范献子谓魏献子曰与其戍周不如城之魏献子曰善使伯音对曰天子有命敢不奉承以奔告于诸侯迟速衰序于是焉在冬十一月晋魏舒韩不信如京师合诸侯之大夫于狄泉寻盟且令城成周己丑士弥牟营成周计丈数揣高卑度厚薄仞沟洫物土方议逺迩量事期计徒庸虑材用书糇粮以令役于诸侯属役赋丈书以授帅而效诸刘子韩简子临之以为成命定公元年春王正月庚寅栽城三旬而毕乃归诸侯之戍小司寇掌外朝之政以致万民而询焉二曰询国迁大卜国大迁则贞龟大史大迁国抱法以前天府若迁寳则奉之右迁国盘庚既迁奠厥攸居乃正厥位绥爰有衆笃公刘匪居匪康廼埸廼疆廼积廼仓廼裹糇粮于槖于嚢思戢用光弓矢斯张干戈戚扬爰方启行笃公刘于胥斯原既庶既繁既顺廼宣而无永叹陟则在巘复降在原何以舟之维玉及瑶鞞琫容刀笃公刘逝彼百泉瞻彼溥原廼陟南冈乃觏于京京师之野于时处处于时庐旅于时言言于时语语笃公刘于京斯依跄跄济济俾筵俾几既登乃依乃造其曹执豕于牢酌之用匏食之饮之君之宗之笃公刘既溥既长既景廼冈相其隂阳观其流泉其军三单度其隰原彻田爲粮度其夕阳豳居允荒笃公刘于豳斯馆渉渭为乱取厉取鍜止基乃理爰衆爰有夹其皇涧遡其过涧止旅廼密芮鞠之即古公亶父来朝走马率西水浒至于岐下爰及姜女聿来胥宇周原膴膴堇荼如饴爰始爰谋爰契我龟曰止曰时筑室于兹廼慰廼止廼左廼右廼疆廼理廼宣廼亩自西徂东周爰执事乃召司空乃召司徒俾立室家其绳则直缩版以载作庙翼翼捄之陾陾度之薨薨筑之登登削屡冯冯百堵皆兴鼛鼓弗胜廼立臯门皋门有伉廼立应门应门将将廼立冢土戎丑攸行文王受命有此武功既伐于崇作邑于丰文王烝哉筑城伊淢作丰伊匹匪棘其欲遹追来孝王后烝哉镐京辟廱自西自东自南自北无思不服皇王烝哉考卜维王宅是镐京维龟正之武王成之武王烝哉周之东迁晋郑焉依邾文公卜迁于绎史曰利于民而不利于君邾子曰苟利于民孤之利也天生民而树之君以利之也民既利矣孤必与焉左右曰命可长也君何弗为邾子曰命在养民死之短长时也民苟利矣迁也吉莫如之遂迁于绎五月邾文公卒君子曰知命晋人谋去故绛诸大夫皆曰必居郇瑕氏之地沃饶而近盬国利君乐不可失也韩献子曰不可郇瑕氏土薄水浅其恶易觏易觏则民愁民愁则垫隘于是乎有沈溺重膇之疾不如新田土厚水深居之不疾有汾浍以流其恶且民从教十世之利也夫山泽林盬国之寳也国饶则民骄佚近寳公室乃贫不可谓乐公说从之迁于新田礼书纲目卷五十六礼书纲目卷五十七钦定四库全书礼书纲目卷五十七婺源江永编职官上通礼六补郯子来朝叔孙昭子问焉曰少皥氏鸟名官何故也郯子曰吾祖也我知之昔者黄帝氏以云纪故为云师而云名炎帝氏以火纪故为火师而火名共工氏以水纪故为水师而水名大皥氏以龙纪故为龙师而龙名我髙祖少皥氏之立也鳯鸟适至故纪于鸟为鸟师而鸟名鳯鸟氏厯正也𤣥鸟氏司分者也伯赵氏司至者也青鸟氏司启者也丹鸟氏司闭者也祝鸠氏司徒也鴡鸠氏司马也鸤鸠氏司空也爽鸠氏司寇也鹘鸠氏司事也五鸠鸠民者也五雉为五工正利器用正度量夷民者也九扈为九农正扈民无滛者也自颛顼以来不能纪逺乃纪于近为民师而命以民事则不能故也蔡墨曰有五行之官是谓五官实列受氏姓封为上公祀为贵神社稷五祀是尊是奉木正曰句芒火正曰祝融金正曰蓐收水正曰𤣥冥土正曰后土右上古官仲尼闻之见于郯子而学之既而告人曰吾闻之天子失官学在四夷犹信蔡墨曰少皥氏有四叔曰重曰该曰修曰熈实能金木及水使重为句芒该为蓐收修及熈为𤣥㝠世不失职遂济穷桑颛顼氏有子曰犂为祝融共工氏有子曰句龙为后土稷田正也有烈山氏之子曰柱为稷周弃亦为稷观射父曰古者民神不杂民之精爽不贰者而又能齐肃𠂻正其知能上下比义其圣能光逺宣朗其明能光昭之其聪能聴彻之如是则神明降之在男曰觋在女曰巫是使制神之处位次主而为之牲器时服而后使先圣之后之有光烈而能知山川之号高祖之主宗庙之事昭穆之世齐敬之勤礼节之宜威仪之则容貌之崇忠信之质禋服之服而敬恭明神者以为之祝使名姓之后能知四时之生牺牲之物玊帛之类采服之仪彝器之量次主之度屛摄之位坛场之所上下之神氏姓之出而心率旧典者为之宗于是乎有天地神民类物之官谓之五官各司其序不相乱也及少皥之衰也九黎乱徳民神杂糅不可方物颛顼受之乃命南正重司天以属神命火正黎司地以属民其后三苗复九黎之徳尧复育重黎之后不忘旧者使复典之以至于夏商故重黎氏世叙天地而别其分主者也其在周程伯休父其后也当宣王时失其官守而为司马氏古者大挠作甲子黔如作虑首容成作厯羲和作占日尚仪作占月后益作占嵗胡曹作衣夷羿作弓祝融作市狄仪作酒高元作室虞姁作舟伯益作井赤冀作臼乘雅作驾寒衰作御王冰作服牛史皇作图巫彭作医巫咸作筮此二十官者圣王之所以治天下也圣王不能二十官之事然而使二十官尽其巧毕其能圣王在上故也圣王之所不能也所以能之也其不知也所以知之也养其神修其徳而已矣岂必劳形愁弊耳目哉唐虞稽古建官惟百内有百揆四岳外有州牧侯伯庶政惟和万国咸宁夏商官倍亦克用乂有虞氏官五十夏后氏官百殷二百周三百记曰虞夏商周有师保有疑丞设四辅及三公不必备唯其人语使能也古者天子必有四邻前曰疑后曰丞左曰辅右曰弼天子有问无以对责之疑可志而不志责之丞可正而不正责之辅可扬而不扬责之弼其爵视卿其禄视次国之君也天子三公九卿二十七大夫八十一元士古者天子后立六宫三夫人九殡二十七世妇八十一御妻以聴天下之内治天子立六官三公九卿二十七大夫八十一元士以聴天下之外治天子建天官先六大曰大宰大宗大史大祝大士大卜典司六典天子之五官曰司徒司马司空司士司㓂典司五衆天子之六府曰司土司木司水司草司器司货典司六职天子之六工曰土工金土石工木工兽工草工典制六材五官之长曰伯是职方千里之外设方伯八伯各以其属属于天子之老二人分天下以为左右曰二伯天子使其大夫为三监监于方伯之国国三人立太师太傅太保兹惟三公论道经邦燮理隂阳官不必备惟其人少师少傅少保曰三孤贰公𢎞化寅亮天地弼予一人冡宰掌邦治统百官均四海司徒掌邦治敷五典扰兆民宗伯掌邦礼治神人和上下司马掌邦政统六师平邦国司宼掌邦禁诘姦慝刑暴乱司空掌邦土居四民时地利六卿分职各率其属以倡九牧阜成兆民内有九室九嫔居之外有九室九卿朝焉九分其国以为九分九卿治之大宰乃施法于官府而建其正立其贰设其攷陈其殷置其辅右厯代官制之略尧命羲和钦若昊天命舜以位慎徽五典纳于百揆宾于四门舜咨十有二牧咨四岳有能奋庸熈帝之载使宅百揆亮采恵畴佥曰伯禹作司空帝曰俞咨禹汝平水土惟时懋哉弃汝后稷契汝作司徒臯陶汝作士咨垂汝共工咨益汝作朕虞咨伯汝作秩宗䕫命汝典乐教胄子龙命汝作纳言大战于甘乃召六卿实维阿衡实左右商王薛之皇祖奚仲居薛以为夏车正仲虺居薛以为汤左相成王幼在襁褓之中召公为大保周公为大傅大公为大师保保其身体傅傅之徳义师道之教训所谓三公也于是为置三少皆上大夫也曰少保少傅少师是与大子宴也天子三公称公王者之后称公天子三公者何天子之相也天子之相则何以三自陜而东者周公主之自陜而西者召公主之一相处乎内古者天子三公毎一公三卿佐之毎一卿三大夫佐之毎一大夫三士佐之故天子三公九卿二十七大夫八十一元士所与为天下者若此而已王者所以立三公九卿何曰天虽至神必因日月之光地虽至灵必有山川之化圣人虽有万人之徳必须俊贤三公九卿二十七大夫八十一元士以顺天成其道司马主兵司徒主人司空主地王者受命为天地人之职故分职以置三公各主其一以効其功一公置三卿故九卿也天道莫不成于三三公九卿二十七大夫八十一元士凡百二十官下应十二子襄王曰内官不过九御外官不过九品足以供给神祇而已观射父曰民之彻官百王公之子弟之质能言能聴彻其官者而物赐之姓以监其官是为百姓姓有彻品十于王谓之千品五物之官陪属万为万官官有十丑为亿丑天子之田九畡以食兆民王取经入焉以食万官芋尹无宇曰天有十日人有十等下所以事上上所以共神也故王臣公公臣大夫大夫臣士士臣皁皁臣舆舆臣隶隶臣僚僚臣仆仆臣台马有圉牛有牧以待百事惟王建国辨方正位体国经野设官分职以为民极乃立天官冡宰使帅其属而掌邦治以佐王均邦国治官之属大宰卿一人小宰中大夫二人宰夫下大夫四人上士八人中士十有六人旅下士三十有二人府六人史十有二人胥十有二人徒百有二十人宫正上士二人中士四人下士八人府二人史四人胥四人徒四十人宫伯中士二人下士四人府一人史二人胥二人徒二十人膳夫上士二人中士四人下士八人府二人史四人胥十有二人徒百有二十人庖人中士四人下士八人府二人史四人贾八人胥四人徒四十人内饔中士四人下士八人府二人史四人胥十人徒百人外饔中士四人下士八人府二人史四人胥十人徒百人亨人下士四人府一人史二人胥五人徒五十人甸师下士二人府一人史二人胥三十人徒三百人兽人中士四人下士八人府二人史四人胥四人徒四十人䲣人中士二人下士四人府二人史四人胥三十人徒三百人鼈人下士四人府二人史二人徒十有六人腊人下士四人府二人史二人徒二十人医师上士二人下士四人府二人史二人徒二十人食医中士二人疾医中士八人疡医下士四人兽医下士四人酒正中士四人下士八人府二人史八人胥八人徒八十人酒人奄十人女酒三十人奚三百浆人奄五人女浆十有五人奚百五十人凌人下士二人府二人史二人胥八人徒八十人笾人奄一人女笾十人奚二十人醢人奄一人女醢二十人奚四十人醯人奄二人女醯二十人奚四十人盐人奄二人女盐二十人奚四十人幂人奄一人女幂十人奚二十人宫人中士四人下士八人府二人史四人胥八人徒八十人掌舎下士四人府二人史四人徒四十人幕人下士一人府二人史二人徒四十人掌次下士四人府四人史二人徒八十人大府下大夫二人上士四人下士八人府四人史八人贾十有六人胥八人徒八十人玉府上士二人中士四人府二人史二人工八人贾八人胥四人徒四十有八人内府中士二人府一人史二人徒十人外府中士二人府一人史二人徒十人司㑹中大夫二人下大夫四人上士八人中士十有六人府四人史八人胥五人徒五十人司书上士二人中士四人府二人史四人徒八人职内上士二人中士四人府二人史四人徒二十人职嵗上士四人中士八人府四人史八人徒二十人职币上士二人中士四人府二人史四人贾四人胥二人徒二十人司裘中士二人下士四人府二人史四人徒四十人掌皮下士四人府二人史四人徒四十人内宰下大夫二人上士四人中士八人府四人史八人胥八人徒八十人内小臣奄上士四人史二人徒八人阍人王宫每门四人囿游亦如之寺人王之正内五人内竖倍寺人之数九嫔世妇女御女祝四人奚八人女史八人奚十有六人典妇功中士二人下士四人府二人史四人工四人贾四人徒二十人典丝下士二人府二人史二人贾四人徒十有二人典枲下士二人府二人史二人徒二十人内司服奄一人女御二人奚八人缝人奄二人女御八人女工八十人奚三十人染人下士二人府二人史二人徒二十人追师下士二人府一人史二人工二人徒四人屦人下士二人府一人史一人工八人徒四人夏采下士四人史一人徒四人右周礼天官之属惟王建国辨方正位体国经野设官分职以为民极乃立地官司徒使师其属而掌邦教以佐王安扰邦国教官之属大司徒卿一人小司徒中大夫二人乡师下大夫四人上士八人中士十有六人旅下士三十有二人府六人史十有二人胥十有二人徒百有二十人乡老二乡则公一人乡大夫每乡卿一人州长每州中大夫一人党正每党下大夫一人族师每族上士一人闾胥每闾中士一人比长五家下士一人封人中士四人下士八人府二人史四人胥六人徒六十人鼔人中士六人府二人史二人徒二十人舞师下士二人胥四人舞徒四十人牧人下士六人府一人史二人徒六十人牛人中士二人下士四人府二人史四人胥二十人徒二百人充人下士二人史二人胥四人徒四十人载师上士二人中士四人府二人史四人胥六人徒六十人闾师中士二人史二人徒二十人县师上士二人中士四人府二人史四人胥八人徒八十人遗人中士二人下士四人府二人史四人胥四人徒四十人均人中士二人下士四人府二人史四人胥四人徒四十人师氏中大夫一人府二人史二人胥十有二人徒百有二十人保氏下大夫一人中士二人府二人史二人胥六人徒六十人司谏中士二人史二人徒二十人司救中士二人史二人徒二十人调人下士二人史二人徒十人媒氏下士二人史二人徒十人司市下大夫二人上士四人中士八人下士十有六人府四人史八人胥十有二人徒百有二十人质人中士二人下士四人府二人史四人胥二人徒二十人廛人中士二人下士四人府二人史四人胥二人徒二十人胥师二十肆则一人皆二史贾师二十肆则一人皆二史司虣十肆则一人司稽五肆则一人胥二肆则一人肆长每肆则一人泉府上士四人中士八人下士十有六人府四人史八人贾八人徒八十人司门下大夫二人上士四人中士八人下士十有六人府二人史四人胥四人徒四十人每门下士二人府一人史二人徒四人司关上士二人中士四人府二人史四人胥八人徒八十人每关下士二人府一人史二人徒四人掌节上士二人中士四人府二人史四人胥二人徒二十人遂人中大夫二人遂师下大夫四人上士八人中士十有六人旅下士三十有二人府四人史十有二人胥十有二人徒百有二十人遂大夫毎遂中大夫一人县正每县下大夫一人鄙师每鄙上士一人酇长每酇中士一人里宰每里下士一人邻长五家则一人旅师中士四人下士八人府二人史四人胥八人徒八十人稍人下士四人史二人徒十有二人委人中士二人下士四人府二人史四人徒四十人土均上士二人中士四人下士八人府二人史四人胥四人徒四十人草人下士四人史二人徒十有二人稻人上士二人中士四人下士八人府二人史四人胥十人徒百人土训中士二人下士四人史二人徒八人诵训中士二人下士四人史二人徒八人山虞毎大山中士四人下士八人府二人史四人胥八人徒八十人中山下士六人史二人胥六人徒六十人小山下士二人史一人徒二十人林衡毎大林麓下士十有二人史四人胥十有二人徒百有二十人中林麓如中山之虞小林麓如小山之虞川衡每大川下士十有二人史四人胥十有二人徒百有二十人中川下士六人史二人胥六人徒六十人小川下士二人史一人徒二十人泽虞每大泽大薮中士四人下士八人府二人史四人胥八人徒八十人中泽小薮如中川之衡小泽小薮如小川之衡迹人中士四人下士八人史二人徒四十人人中士二人下士四人府二人史二人胥四人徒四十人角人下士二人府一人徒八人羽人下士二人府一人徒八人掌葛下士二人府一人史一人胥二人徒二十人掌染草下士二人府一人史二人徒掌炭下士二人史二人徒二十人掌荼下士二人府一人史一人徒二十人掌蜃下士二人府一人史一人徒八人囿人中士四人下士八人府二人胥八人徒八十人场人每场下士二人府一人史一人徒二十人廪人下大夫二人上士四人中士八人下士十有六人府八人史十有六人胥三十人徒三百人舎人上士二人中士四人府二人史四人胥四人徒四十人仓人中士四人下士八人府二人史四人胥四人徒四十人司禄中士四人下士八人府二人史四人徒四十人司稼下士八人史四人徒四十人舂人奄二人女舂抌二人奚五人饎人奄二人女饎八人奚四十人槀人奄八人女槀毎奄二人奚五人右地官之属惟王建国辨方正位体国经野设官分职以为民极乃立春官宗伯使帅其属而掌邦礼以佐王和邦国礼官之属大宗伯卿一人小宗伯中大夫二人肆师下大夫四人上士八人中士十有六人旅下士三十有二人府六人史十有二人徒百有二十人鬰人下士二人府二人史一人徒八人鬯人下士二人府二人史一人徒八人鸡人下士一人史一人徒四人司尊彝下士二人府四人史二人胥二人徒二十人司几筵下士二人府二人史一人徒八人天府上士一人中士二人府四人史二人胥二人徒二十人典瑞中士二人府二人史二人胥一人徒十人典命中士二人府二人史二人胥一人徒十人司服中士二人府二人史一人胥一人徒十人典祀中士二人下士四人府二人史二人胥四人徒四十人守祧奄八人女祧毎庙二人奚四人世妇毎宫卿二人下大夫四人中士八人女府二人女史二人奚十有六人内宗凡内女之有爵者外宗凡外女之爵者冡人下大夫二人中士四人府二人史四人胥十有二人徒百有二十人墓大夫下大夫二人中士八人府二人史四人胥二十人徒二百人职丧上士二人中士四人下士八人府二人史四人胥四人徒四十人大司乐中大夫二人乐师下大夫四人上士八人下士十有六人府四人史八人胥八人徒八十人大胥中士四人小胥下士八人府二人史四人徒四十人大师下大夫二人小师上士四人瞽蒙上瞽四十人中瞽百人下瞽百有六十人眡了三百人府四人史八人胥十有二人徒百有二十人典同中士二人府一人史一胥二人徒二十人磬师中士四人下士八人府四人史二人胥四人徒四十人钟师中士四人下士八人府二人史二胥六人徒六十人笙师中士二人下士四人府二人史二人胥一人徒十人镈人中士二人下士四人府二人史二人胥二人徒二十人韎师下士二人府一人史一人舞者十有六人旄人下士四人舞者衆寡无数府二人史二人胥二人徒二十人籥师中士四人府二人史二人胥二人徒二十人籥章中士二人下士四人府一人史一人胥二人徒二十人鞮鞻氏下士四人府一人史一人胥二人徒二十人典庸器下士四人府四人史二人胥八人徒八十人司干下士二人府二人史二人徒二十人大卜下大夫二人卜师上士四人卜人中士八人下士十有六人府二人史二人胥四人徒四十人龟人中士二人府二人史二人工四人胥四人徒四十人菙氏下士二人史一人徒八人占人下士八人府一人史二人徒八人簭人中士二人府一人史二人徒四人占梦中士二人史二人徒四人眂祲中士二人史二人徒四人大祝下大夫二人上士四人小祝中士八人下士十有六人府二人史四人胥四人徒四十人丧祝上士二人中士四人下士八人府二人史二人胥四人徒四十人甸祝下士二人府一人史一人徒四人诅祝下士二人府一人史一人徒四人司巫中士二人府一人史一人胥一人徒十人男巫无数女巫无数其师中士四人府二人史四人胥四人徒四十人大史下大夫二人上士四人小史中士八人下士十有六人府四人史八人胥四人徒四十人冯相氏中士二人下士四人府二人史四人徒八人保章氏中士二人下士四人府二人史四人徒八人内史中大夫一人下大夫二人上士四人中士八人下士十有六人府四人史八人胥四人徒四十人外史上士四人中士八人下士十有六人胥二人徒二十人御史中士八人下士十有六人其史百有二十人府四人胥四人徒四十人巾车下大夫二人上士四人中士八人下士十有六人府四人史八人工百人胥五人徒五十人典路中士二人下士四人府二人史二人胥二人徒二十人车仆中士二人下士四人府二人史二人胥二人徒二十人司常中士二人下士四人府二人史二人胥四人徒四十人都宗人上士二人中士四人府二人史四人胥四人徒四十人家宗人如都宗人之数凡以神士者无数以其艺为之贵贱之等右春官之属惟王建国辨方正位体国经野设官分职以为民极乃立夏官司马使帅其属而掌邦政以佐王平邦国政官之属大司马卿一人小司马中大夫二人军司马下大夫四人舆司马上士八人行司马中士十有六人旅下士三十有二人府六人史十有六人胥三十有二人徒三百有二十人凡制军万有二千五百人为军王六军大国三军次国二军小国一军军将皆命卿二千有五百人为师师帅皆中大夫五百人为旅旅帅皆下大夫百人为卒卒长皆上士二十五人为两两司马皆中士五人为伍伍皆有长一军则二府六史胥十人徒百人司勲上士二人下士四人府二人史四人胥二人徒二十人马质中士二人府一人史二人贾四人徒八人量人下士二人府一人史四人徒八人小子下士二人史一人徒八人羊人下士二人史一人贾二人徒八人司爟下士二人徒六人掌固上士二人下士八人府二人史四人胥四人徒四十人司险中士二人下士四人史二人徒四十人掌疆中士八人史四人胥十有六人徒百有六十人侯人上士六人下士十有二人史六人徒百有二十人环人下士六人史二人徒十二人挈壶氏下士六人史二人徒十有二人射人下大夫二人上士四人下士八人府二人史四人胥二人徒二十人服不氏下士一人徒四人射鸟氏下士一人徒四人罗氏下士一人徒八人掌畜下士二人史二人胥二人徒二十人司士下大夫二人中士六人下士十有二人府二人史四人胥四人徒四十人诸子下大夫二人中士四人府二人史二人胥二人徒二十人司右上士二人下士四人府四人史四人胥八人徒八十人虎贲氏下大夫二人中士十有二人府二人史八人胥八十人虎士八百人旅贲氏申士二人下士十有六人史二人徒八人节服氏下士八人徒四人方相氏狂夫四人大仆下大夫二人小臣上士四人祭仆中士六人御仆下士十有二人府二人史四人胥二人徒二十人隶仆下士二人府一人史二人胥四人徒四十人弁师下士二人工四人史二人徒四人司甲下大夫二人中士八人府四人史八人胥八人徒八十人司兵中士四人府二人史四人胥二人徒二十人司戈盾下士二人府一人史二人徒四人司弓矢下大夫二人中士八人府四人史八人胥八人徒八十人缮人上士二人下士四人府一人史二人胥二人徒二十人槀人中士四人府二人史四人胥二人徒二十人戎右中大夫二人上士二人齐右下大夫二人道右上士二人大驭中大夫二人戎仆中大夫二人齐仆下大夫二人道仆上士十有二人田仆上士十有二人驭夫中士二十人下士四十人校人中大夫二人上士四人下士十有六人府四人史八人胥八人徒八十人趣马下士皂一人徒四人巫马下士二人医四人府一人史二人贾二人徒二十人牧师下士四人胥四人徒四十人廋人下士闲二人史二人徒二十人圉师乗一人徒二人圉人良马匹一人驽马丽一人职方氏中大夫四人下大夫八人中士十有六人府四人史十有六人胥十有六人徒百有六十人土方氏上士五人下士十人府二人史五人胥五人徒五十人怀方氏中士八人府四人史四人胥四人徒四十人合方氏中士八人府四人史四人胥四人徒四十人训方氏中士四人府四人史四人胥四人徒四十人形方氏府六人史十有二人胥十有二人徒百有二十人遂士中士十有二人府六人史十有二人胥十有二人徒百有二十人县士中士三十有二人府八人史十有六人胥十有六人徒百有六十人方士中士十有六人府八人史十有六人胥十有六人徒百有六十人讶士中士八人府四人史八人胥八人徒八十人朝士中士六人府三人史六人胥六人徒六十人司民中士六人府三人史六人胥三人徒三十人司刑中士二人府一人史二人胥二人徒二十人司刺下士二人府一人史二人徒四人司约下士二人府一人史二人徒四人司盟下士二人府一人史二人徒四人职金上士二人下士四人府二人史四人胥八人徒八十人司厉下士二人史一人徒十有二人犬人下士二人府一人史二人贾四人徒十六人司圜中士六人下士十有二人府三人史六人胥十有六人徒百有六十人掌囚下士十有二人府六人史十有二人徒百有二十人掌戮下士二人史一人徒十有二人司隶中士二人下士十有二人府五人史十人胥二十人徒二百人罪隶百有二十人蛮隶百有二十人闽隶百有二十人夷隶百有二十人貉隶百有二十人布宪中士二人下士四人府二人史四人胥四人徒四十人禁杀戮下士二人史一人徒十有二人禁暴氏下士六人史三人胥六人徒六十人野庐氏下士六人胥十有二人徒百有二十人蜡氏下士四人徒四十人雍氏下士二人徒八人萍氏下士二人徒八人司寤氏下士二人徒八人司烜氏下士六人徒十有六人条狼氏下士六人胥六人徒六十人修闾氏下士二人史一人徒十有二人冥氏下士二人徒八人庶氏下士一人徒四人穴氏下士一人徒四人翨氏下士二人徒八人柞氏下士二人徒八人薙氏下士二人徒二十人硩蔟氏下士一人徒二人剪氏下士一人徒二人赤叐氏下士一人徒二人蝈氏下士一人徒二人壶涿氏下士一人徒二人庭氏下士一人徒二人衔枚氏下士二人徒八人伊耆氏下士一人徒二人大行人中大夫二人小行人下大夫四人司仪上士八人中士十有六人行夫下士三十有二人府四人史八人胥八人徒八十人环人中士四人史四人胥四人徒四十人象胥毎翟上士一人中士二人下士八人徒二十人掌客上士二人下士四人府一人史二人胥二人徒二十人掌讶中士八人府二人史四人胥四人徒四十人掌交中士八人府二人史四人徒三十有二人掌察四方中士八人史四人徒十有六人掌货贿下士十有六人史四人徒三十有二人朝大夫每国上士二人下士四人府一人史二人庶子八人徒二十人都则中士一人下士二人府一人史二人庶子四人徒八十人都士中士二人下士四人府二人史四人胥四人徒四十人家士亦如之右秋官之属冬官其属六十掌邦事右冬官攻木之工轮舆弓庐匠车梓攻金之工筑冶凫㮚段桃攻皮之工函鲍韗韦裘设色之工画缋钟筐㡛刮摩之工玉楖雕矢磬搏埴之工陶旊礼书纲目卷五十七礼书纲目卷五十八钦定四库全书礼书纲目卷五十八婺源江永撰职官下通礼七补大宰乃施典于邦国而建其牧立其监设其参傅其伍陈其殷置其辅大国三卿皆命于天子下大夫五人上士二十七人次国三卿二卿命于天子一卿命于其君下大夫五人上士二十七人小国二卿皆命于其君下大夫五人上士二十七人次国之上卿位当大国之中中当其下下当其上大夫小国之上卿位当大国之下卿中当其上大夫下当其下大夫其有中士下士者数各居其上之三分右侯国之官司徒司马司空亚旅六命赐官大宰乃施则于都鄙而建其长立其两设其伍陈其殷置其辅仕于家者出乡不与士齿右大夫之官大夫具官非礼也是谓乱国仕于公曰臣仕于家曰仆与家仆杂居齐齿非礼也是谓君与臣同国管仲官事不摄焉得俭王者之制禄爵公侯伯子男凡五等诸侯之上大夫卿下大夫上士中士下士凡五等制三公一命卷若有加则赐也不过九命次国之君不过七命小国之君不过五命大国之卿不过三命下卿再命小国之卿与下大夫一命大宗伯以九仪之命正邦国之位壹命受职再命受服三命受位四命受器五命赐则六命赐官七命赐国八命作收九命作伯典命掌诸侯之五仪诸臣之五等之命上公九命为伯其国家宫室车旗衣服礼仪皆以九为节侯伯七命其国家宫室车旗衣服礼仪皆以七为节子男五命其国家宫室车旗衣服礼仪皆以五为节王之三公八命其卿六命其大夫四命及其出封皆加一等其国家宫室车旗衣服礼仪亦如之凡诸侯之适子誓于天子摄其君则下其君之礼一等未誓则以皮帛继子男公之孤四命以皮帛眡小国之君其卿三命其大夫再命其士壹命其宫室车旗衣服礼仪各眡其命之数侯伯之卿大夫士亦如之子男之卿再命其大夫壹命其士不命其宫室车旗衣服礼仪各眡其命之数大宗伯王命诸侯则傧内史凡命诸侯及孤卿大夫则䇿命之小宗伯赐卿大夫士爵则傧五十而爵五十命为大夫服官政天子之田方千里公侯田方百里伯七十里子男五十里不能五十里者不合于天子附于诸侯曰附庸天子之三公之田视公侯天子之卿视伯天子之大夫视子男天子之元士视附庸制农田百亩百亩之分上农夫食九人其次食八人其次食七人其次食六人下农夫食五人庶人在官者其禄以是为差也诸侯之下士视上农夫禄足以代其耕也中士倍下士上士倍中士下大夫倍上士卿四大夫禄君十卿禄次国之卿三大夫禄君十卿禄小国之卿倍大夫禄君十卿禄诸侯之下士禄食九人中士食十八人上士食三十六人下大夫食七十二人卿食二百八十八人君食二千八百八十人次国之卿食二百一十六人君食二千一百六十人小国之卿食一百四十四人君食一千四百四十人次国之卿命于其君者如小国之卿天子之大夫为三监监于诸侯之国者其禄视诸侯之卿其爵视次国之君其禄取之于方伯之地方伯为朝天子皆有汤沐之邑于天子之县内视元士诸侯世子世国大夫不世爵使以徳爵以功未赐爵视天子之元士以君其国诸侯之大夫不世爵禄内史王制禄则赞为之以方出之赏赐亦如之司禄季秋收禄秩之不当者大宰以八柄诏王驭羣臣一曰爵以驭其贵二曰禄以驭其富司士以徳诏爵以功诏禄以能诏事以久奠食凡邦国三嵗则稽士任而进退其爵禄任官然后爵之位定然后禄之右爵禄北宫锜问曰周室班爵禄也如之何孟子曰其详不可得闻也诸侯恶其害已也而皆去其籍然而轲也尝闻其略也天子一位公一位侯一位伯一位子男同一位凡五等也君一位卿一位大夫一位上士一位中士一位下士一位凡六等天子之制地方千里公侯皆方百里伯七十里子男五十里凡四等不能五十里不达于天子附于诸侯曰附庸天子之卿受地视侯大夫受地视伯元士受地视子男大国地方百里君十卿禄卿禄四大夫大夫倍上士上士倍中士中士倍下士下士与庶人在官者同禄禄足以代其耕也次国地方七十里君十卿禄卿禄三大夫大夫倍上士上士倍中士中士倍下士下士与庶人在官者同禄禄足以代其耕也小国地方五十里君十卿禄卿禄二大夫大夫倍上士上士倍中士中士倍下士下士与庶人在官者同禄禄足以代其耕也耕者之所获一夫百畆百畆之粪上农夫食九人上次食八人中食七人中次食六人下食五人庶人在官者其禄以是差爵人于朝与士共之古者于禘也发爵赐服顺阳气也古者明君爵有德而禄有功必赐爵禄于大庙示不敢专也故祭之日一献君降立于阼阶之南南乡所命北面史由君右执䇿命之再拜稽首受书以归而舍奠于其庙此爵赏之施也禄爵庆赏成诸宗庙所以示顺也天子者爵称也爵所以称天子何王者父天母地为天之子也帝王之徳有优劣所以俱称天子者何以其俱命于天而主治五千里内也所以名之为公侯者何公者通也公正无私之意也侯者候也候逆顺也春秋传曰王者之后称公其余大国称侯小国称伯子男也伯者百也子者孳也孳孳无己也男者任也公卿大夫者何谓也公之为言公正无私也卿之为言章善明理也大夫之为言扶进人者也故传曰进贤达能谓之大夫也士者事也任事之称也故传曰通古今辨然否谓之事天子之士独称元士何士贱不得体君之尊故加元以别诸侯之士也王者太子亦称士何举从下升以为人无生得贵者莫不由士起礼士冠经天子之元子士也爵人于朝者示不私人以官与衆共之也大夫功成未封而死不得追爵赐之者以其未当股肱也春秋谷梁传曰追赐死者非礼也世子三年丧毕必上受爵命于天子何明爵土者天子之有也臣无自爵之义童子当受父爵命使大夫就其国命之明王者不与童子为礼也文王之治岐也仕者世禄武王克殷庶士倍禄秦后子来仕其车千乗楚公子干来仕其车五乗叔向为太傅实赋禄韩宣子问二公子之禄焉对曰大国之卿一旅之田上大夫一卒之田夫二公子者上大夫也皆一卒可也宣子曰秦公子富若之何其钧之也对曰夫爵以建事禄以食爵徳以赋之功庸以称之若何其以富赋禄也夫绛之富商韦藩木楗以过于朝唯其功庸少也而能金玉其车文错其服能行诸侯之贿而无寻尺之禄无大绩于民故也乃均其禄三载考绩三考黜陟幽明庶绩咸熙建官惟贤位事惟能大宰以八灋治官府一曰官属以举邦治二曰官职以辨邦治三曰官联以㑹官治四曰官常以聴官治五曰官成以经邦治六曰官灋以正邦治七曰官刑以纠邦治八曰官计以弊邦治以八则治都鄙二曰灋则以驭其官三曰废置以驭其吏四曰禄位以驭其士以八柄诏王驭羣臣一曰爵以驭其贵二曰禄以驭其富三曰予以驭其幸四曰置以驭其行五曰生以驭其福六曰夺以驭其贫七曰废以驭其罪八曰诛以驭其过小宰以官府之六叙正羣吏一曰以叙正其位二曰以叙进其治三曰以叙作其事四曰以叙制其食五曰以叙受其㑹六曰以叙聴其情以官府之六属举邦治一曰天官其属六十掌邦治大事则从其长小事则专达二曰地官其属六十掌邦教大事则从其长小事则专达三曰春官其属六十掌邦礼大事则从其长小事则专达四曰夏官其属六十掌邦政大事则从其长小事则专达五曰秋官其属六十掌邦刑大事则从其长小事则专达六曰冬官其属六十掌邦事大事则从其长小事则专达以官府之六职辨邦治一曰治职以平邦国以均万民以节财用二曰教职以安邦国以宁万民以懐賔客三曰礼职以和邦国以谐万民以事鬼神四曰政职以服邦国以正万民以聚百物五曰刑职以诘邦国以纠万民以除盗贼六曰事职以富邦国以养万民以生百物以官府之六联合邦治一曰祭祀之联事二曰賔客之联事三曰丧荒之联事四曰军旅之联事五曰田役之联事六曰歛弛之联事凡小事皆有联以聴官府之六计弊羣吏之治一曰亷善二曰亷能三曰廉敬四曰廉正五曰廉灋六曰廉辨以灋掌祭祀朝觐㑹同宾客之戒具军旅田役丧荒亦如之七事者令百官府共其财用治其施舍聴其治讼宰夫掌百官府之徴令辨其八职一曰正掌官灋以治要二曰师掌官成以治凡三曰司掌官灋以治目四曰旅掌官常以治数五曰府掌官契以治藏六曰史掌官书以赞治七曰胥掌官叙以治叙八曰徒掌官命以徴令内史掌王之八枋之灋以诏王治一曰爵二曰禄三曰废四曰置五曰杀六曰生七曰予八曰夺御史凡数从政者司士掌羣臣之版以治其政令嵗登下其损益之数辨其年嵗与其贵贱周知邦国都家县鄙之数卿大夫士庶子之数以诏王治以徳诏爵以功诏禄以能诏事以久奠食惟赐无常掌国中之士治凡其戒令凡邦国三嵗则稽士任而进退其爵禄凡官民材必先论之论辨然后使之任事然后爵之位定然后禄之司马辨论官材论进士之贤者以告于王而定其论论定然后官之任官然后爵之位定然后禄之大夫废其事终身不仕死以士礼葬之凡执技论力适四方臝股肱决射御凡执技以事上者祝史射御医卜及百工凡执技以事上者不贰事不移官出乡不与士齿仕于家者出乡不与士齿五官致贡曰享司㑹以嵗之成质于天子冢宰齐戒受质大乐正大司宼市三官以其成从质于天子大司徒大司马大司空齐戒受质百官各以其成质于三官大司徒大司马大司空以百官之成质于天子百官齐戒受质然后休老劳农成嵗事制国用大宰嵗终则令百官府各正其治受其㑹听其致事而诏王废置三嵗则大计羣吏之治而诛赏之小宰月终则以官府之叙受羣吏之要赞冢宰受嵗㑹嵗终则令羣吏致事正嵗帅治官之属而观治象之灋徇以木铎曰不用灋者国有常刑乃退以宫刑宪禁于王宫令于百官府曰各修乃职考乃灋待乃事以听王命其有不共则国有大刑宰夫嵗终则令羣吏正嵗㑹月终则令正月要旬终则令正日成而以攷其治治不以时举者以告而诛之正嵗则以灋警戒羣吏令修宫中之职事书其能者与其良者而以告于上司㑹掌邦之六典八灋八则之贰以逆邦国都鄙官府之治掌国之官府郊野县都之百物财用凡在书契版图者之贰以逆羣吏之治而听其㑹计以参互考日成以月要考月成以嵗㑹攷嵗成以周知四国之治以诏王及冢宰废置大司徒嵗终则令教官正治而致事正嵗今于教官曰各共尔职修乃事以听王命其有不正则国有常刑小司徒嵗终则考其属官之治成而诛赏令羣吏正要会而致事正嵗则帅其属而观教象之灋徇以木铎曰不用灋者国有常刑令羣吏宪禁令修灋纠职以侍邦治乡师嵗终则考六乡之治以诏废置若国大比则考教察辞稽器展事以诏诛赏乡大夫嵗终则命六乡之吏皆㑹政致事州长嵗终则㑹其州之政令党正嵗终则㑹其党政帅其吏而致事族师嵗终则㑹政致事遂大夫令为邑者嵗终则㑹政致事三嵗大比则帅其吏而兴甿明其有功者属其地治者凡为邑者以四达戒其功事而诛赏废兴之鄙师嵗终则㑹其鄙之政而致事天府凡官府乡州及都鄙之治中受而藏之以诏王察羣吏之治内史执国灋及国令之贰以考政事以逆㑹计小司宼乃命其属入㑹乃致事士师嵗终则令正要㑹仲冬可以罢官之无事右任官帝曰咨汝二十有二人钦哉惟时亮天功昔高阳氏有才子八人苍舒隤敳梼戭大临尨降庭坚仲容叔达齐圣广渊明允笃诚天下之民谓之八恺高辛氏有才子八人伯奋仲堪叔献季仲伯虎仲熊叔豹季貍忠肃共懿宣慈恵和天下之民谓之八元此十六族也世济其美不陨其名以至于尧尧不能举舜臣尧举八恺使主后土以揆百事莫不时序地平天成举八元使布五教于四方父义母慈兄友弟共子孝内平外成臯陶曰都亦行有九德亦言其人有德乃言曰载采采禹曰何臯陶曰寛而栗柔而立愿而恭乱而敬扰而毅直而温简而廉刚而塞彊而义彰厥有常吉哉日宣三徳夙夜浚明有家日严祇敬六德亮采有邦翕受敷施九徳咸事俊乂在官百僚师师百工惟时抚于五辰庶绩其凝周公若曰拜手稽首告嗣天子王矣用咸告于王曰王左右常伯常任准人缀衣虎贲周公曰呜唿休兹知恤鲜哉古之人廸惟有夏乃有室大竞吁俊尊上帝迪知忱恂于九徳之行乃敢教厥后曰拜手稽首后矣曰宅乃事宅乃牧宅乃准兹惟后矣谋面用丕训徳则乃宅人兹乃三宅无义民桀徳惟乃弗作往任是惟暴徳罔后亦越成汤陟丕釐上帝之耿命乃用三有宅克即宅曰三有俊克即俊严惟丕式克用三宅三俊其在商邑用协于厥邑其在四方用丕式见德亦越文王武王克知三有宅心灼见三有俊心以敬事上帝立民长伯立政任人准夫牧作三事虎贲缀衣趣马小尹左右携仆百司庶府大都小伯艺人表臣百司太史尹伯庶常吉士司徒司马司空亚旅夷㣲卢烝三亳坂尹文王惟克厥宅心乃克立兹常事司牧人以克俊有徳文王罔攸兼于庶言庶狱庶慎惟有司之牧夫是训用违庶狱庶慎文王罔敢知于兹亦越武王率惟敉功不敢替厥义徳率惟谋从容徳以并受此丕丕基呜唿孺子王矣继自今我其立政立事准人牧夫我其克灼知厥若丕乃俾乱相我受民和我庶狱庶愼时则勿有间之惟周王抚万邦巡侯甸四征弗庭绥厥兆民六服羣辟罔不承徳归于宗周董正治官王曰若昔大猷制治于未乱保邦于未危曰唐虞稽古建官惟百内有百揆四岳外有州牧侯伯庶政惟和万国咸宁夏商官倍亦克用又明王立政不惟其官惟其人今予小子祗勤于徳夙夜不逮仰惟前代时若训迪厥官立太师太傅太保兹惟三公论道经邦燮理隂阳官不必备惟其人少师少傅少保曰三孤贰公𢎞化寅亮天地弼予一人冢宰掌邦治统百官均四海司徒掌邦教敷五典扰兆民宗伯掌邦礼治神人和上下司马掌邦政统六师平邦国司宼掌邦禁诘姦慝刑暴乱司空掌邦土居四民时地利六卿分职各率其属以倡九牧阜成兆民六年五服一朝又六年王乃时巡考制度于四岳诸侯各朝于方岳大明黜陟王曰呜唿凡我有官君子钦乃攸司慎乃出令令出惟行弗惟反以公灭私民其允怀学古入官议事以制政乃不迷其尔典常作之师无以利口乱厥官蓄疑败谋怠忽荒政不学墙靣莅事惟烦戒尔卿士功崇惟志业广惟勤惟克果断乃罔后艰位不期骄禄不期侈恭俭惟徳无载尔伪作徳心逸日休作伪心劳日拙居宠思危罔不惟畏弗畏入畏推贤让能庶官乃和不和政龎举能其官惟尔之能称匪其人惟尔不任王曰呜唿三事暨大夫敬尔百官乱尔有政以佑乃辟永康兆民万邦惟无斁王若曰伯冏惟予弗克于徳嗣先人宅丕后憷惕惟厉中夜以兴思免厥愆昔在文武聪明齐圣小大之臣克怀忠良其侍御仆从罔匪正人以旦夕承弼厥辟出入起居罔有不钦发号施令罔有不臧下民祗若万邦咸休惟予一人无良实頼左右前后有位之士匡其不及绳愆纠谬格其非心俾克绍先烈今予命汝作大正正于羣仆侍御之臣懋乃后徳交修不逮愼简乃僚无以巧言令色便辟侧媚其惟吉士仆臣正厥后克正仆臣谀厥后自圣后徳惟臣不徳惟臣尔无昵于憸人充耳目之官迪上以非先王之典非人其吉惟货其吉若时瘝厥官惟尔大弗克祗厥辟惟予汝辜王曰呜唿钦哉永弼乃后于彜宪官盛任使所以劝大臣也忠信重禄所以劝士也葵丘之㑹四命曰士无世官官事无摄取士必得无专杀大夫尹氏卒尹氏者何天子之大夫也其称尹氏何贬曷为贬讥世卿世卿非礼也齐崔氏出奔衞称崔氏讥世卿世卿非礼也晋悼公即位使魏相士鲂魏颉赵武为卿荀家荀㑹栾黡韩无忌为公族大夫使训卿之子弟共俭孝弟使士渥浊为大傅使修范武子之法右行辛为司空使修士蒍之法弁纠御戎校正属马使训诸御知义荀宾为右司士属焉使训勇力之士时使卿无共御立军尉以摄之祁奚为中军尉羊舌职佐之魏绛为司马张老为候奄铎遏宼为上军尉籍偃为之司马使训卒乗亲以聴命程郑为乗马御六驺属焉使训羣驺知礼凡六官之长皆民誉也举不失职官不易方爵不踰徳师不陵正旅不偪帅民无谤言所以复覇也楚公子午为令尹公子罢戎为右尹蒍子冯为大司马公子囊师为右司马公子成为左司马屈到为莫敖公子追舒为箴尹屈荡为连尹养由基为宫廏尹以靖国人君子谓楚于是乎能官人官人国之急也能官人则民无觎心诗云嗟我怀人寘彼周行能官人也王及公侯伯子男甸采卫大夫各居其列所谓周行也礼书纲目卷五十八礼书纲目卷五十九钦定四库全书礼书纲目卷五十九婺源江永撰封建通礼八补五百里甸服百里赋纳总二百里纳铚三百里纳秸服四百里粟五百里米五百里侯服百里采二百里男邦三百里诸侯五百里绥服三百里揆文教二百里奋武卫五百里要服三百里夷二百里蔡五百里荒服三百里蛮二百里流东渐于海西被于流沙朔南曁声教讫于四海千里之内曰甸千里之外曰采曰流方千里之内为比服方二千里之内为要服方三千里之内为荒服大司马以九畿之籍施邦国之政职方千里曰国畿其外方五百里曰侯畿又其外方五百里曰甸畿又其外方五百里曰男畿又其外方五百里曰采畿又其外方五百里曰卫畿又其外方五百里曰蛮畿又其外方五百里曰夷畿又其外方五百里曰镇畿又其外方五百里曰蕃畿职方氏乃辨九服之邦国方千里曰王畿其外方五百里曰侯服又其外方五百里曰甸服又其外方五百里曰男服又其外方五百里曰采服又其外方五百里曰卫服又其外方五百里曰蛮服又其外方五百里曰夷服又其外方五百里曰镇服又其外方五百里曰藩服邦畿方千里其外方五百里谓之侯服又其外方五百里谓之甸服又其外方五百里谓之男服又其外方五百里谓之采服又其外方五百里谓之卫服又其外方五百里谓之要服九州之外谓之蕃国右畿服之制祭公谋父曰先王之制邦内甸服邦外侯服侯卫賔服蛮夷要服戎狄荒服甸服者祭侯服者祀賔服者享要服者贡荒服者王襄王曰昔我先王之有天下也规方千里以为甸服以供上帝山川百神之祀以备百姓兆民之用以待不庭不虞之患其余以均分公侯伯子男使各有宁宇天子之田方千里公侯田方百里伯七十里子男五十里不能五十里者不合于天子附于诸侯曰附庸天子之三公之田视公侯天子之卿视伯天子之大夫视子男天子之元士视附庸凡四海之内九州州方千里州建百里之国三十七十里之国六十五十里之国百有二十凡二百一十国名山大泽不以封其余以为附庸闲田八州州二百一十国天子之县内方百里之国九七十里之国二十有一五十里之国六十有三凡九十三国名山大泽不以朌其余以禄士以为闲田凡九州千七百七十三国天子之元士诸侯之附庸不与方千里者为方百里者百封方百里者三十国其余方百里者七十又封方七十里者六十为方百里者二十九方十里者四十其余方百里者四十方十里者六十又封方五十里者百二十为方百里者三十其余方百里者十方十里者六十名山大泽不以封其余以为附庸闲田诸侯之有功者取于闲田以禄之其有削地者归之闲田天子之县内方千里者为方百里者百封方百里者九其余方百里者九十一又封方七十里者二十一为方百里者十方十里者二十九其余方百里者八十方十里者七十一又封方五十里者六十三为方百里者十五方十里者七十五其余方百里者六十四方十里者九十六列爵惟五分土惟三大司徒凡建邦国以土圭土其地而制其域诸公之地封疆方五百里其食者半诸侯之地封疆方四百里其食者参之一诸伯之地封疆方三百里其食者参之一诸子之地封疆方二百里其食者四之一诸男之地封疆方百里其食者四之一凡邦国千里封公以方五百里则四公方四百里则六侯方三百里则七伯方二百里则二十五子方百里则百男以周知天下右分封之制禹合诸侯于涂山执玉帛者万国子产曰昔天子之地一圻列国一同自是以衰今大国多数圻矣孟子曰天子之地方千里不千里不足以待诸侯诸侯之地方百里不百里不足以守宗庙之典籍周公之封于鲁为方百里也地非不足而俭于百里太公之封于齐也亦为方百里也地非不足也而俭于百里王者立三公九卿二十七大夫足以教道照幽隠必复封诸侯何重民之至也善恶比而易知故择贤而封之使治其民以着其徳极其才上以尊天子僃藩辅下以子养百姓施行其道开贤者之路谦不自专故裂土封贤因而象之象贤重民也诸侯封不过百里象雷震百里所润雨同也七十里五十里差功徳也天子所治方千里此平土三千并数邑居山川至五十里名山大泽不以封者与百姓共之不使一国独专也山木之饶水泉之利千里相通所均有无赡其不足制土三等何因土地有高下中王者即位先封贤者忧人之急也故列土为疆非为诸侯张官设府非为卿大夫皆为民也天下太平乃封亲属者示不私也即不私封之何普天之下莫非王土率土之濵莫非王臣海内之衆已尽得使之不忍使亲属无短足之居一人使封之亲亲之义也唐虞建官外有州牧侯伯弼成五服至于五千州十有二师外薄四海咸建五长千里之外设方伯五国以为属属有长十国以为连连有帅三十国以为卒卒有正二百一十国以为州州有伯八州八伯五十六正百六十八帅三百三十六长八伯各以其属属于天子之老二人分天下以为左右曰二伯天子使其大夫为三监监于方伯之国国三人天子之大夫为三监监于诸侯之国者其禄视诸侯之卿其爵视次国之君其禄取之于方伯之地方伯为朝天子皆有汤沐之邑于天子之县内视元士五官之长曰伯是职方其摈于天子也曰天子之吏天子同姓谓之伯父异姓谓之伯舅自称于诸侯曰天子之老于外曰公于其国曰君九州之长入天子之国曰牧天子同姓谓之叔父异姓谓之叔舅于外曰侯于其国曰君大宰施典于邦国而建其牧立其监大司马建牧立监以维邦国八命作牧九命作伯右牧伯之制王者必立牧方三人使窥逺牧衆也逺方之民有饥寒而不得衣食有狱讼而不平其寃失贤而不举者入告乎天子天子于其君之朝也揖而进之曰意朕之政教有不得尔者邪何如乃有饥寒而不得衣食有狱讼而不平其寃失贤而不举然后其君退而与其卿大夫谋之逺方之民闻之皆曰诚天子也夫我居之僻见我之近也我居之幽见我之明也可欺乎哉故牧者所以明四目达四聪也州伯者何谓也伯长也选择贤良使长一州故谓之伯也唐虞谓之牧何尚质使大夫往来牧诸侯故谓之牧方立三人凡十二人王者所以有二伯者分职而授政欲其亟成也春秋公羊传曰自陜以东周公主之自陜以西召公主之不分南北何东方被圣人化日少西方被圣人化日久故分东西使圣人主其难者贤者主其易者乃俱致太平也又欲令同有隂阳寒暑之节共法度也舜咨十有二牧曰食哉惟时柔逺能迩惇徳允元而难任人蛮夷率服羊客问子思曰周自后稷封为王者后子孙据国至大王王季文王此固世为诸侯矣焉得为西伯乎子思曰吾闻诸子夏古之帝王中分天下使二公治之谓之二伯殷王帝乙之时王季以功九命作伯受圭瓒鬯之赐故文王因之得专征伐此以诸侯为伯犹周召之君为伯也管仲曰昔召康公命我先君大公曰五侯九伯女实征之以夹辅周室赐我先君履东至于海西至于河南至于穆陵北至于无棣自陜而东者周公主之自陜而西者召公主之襄王命尹氏及王子虎内史叔兴父策命晋侯为侯伯典瑞土圭封国则以土地土方氏掌土圭之灋以土地相宅而建邦国小司徒凡建邦国立其社稷正其畿疆之封封人凡封国设其社稷之壝封其四疆量人掌建国之灋营国城郭营后宫量市朝道巷门渠古者百里之国三十里之遂二十里之郊九里之城三里之宫七十里之国二十里之遂九里之郊三里之城一里之宫五十里之国九里之遂三里之郊一里之城以城为宫遂郊之门执禁以讥异服讥异言匠人王宫隅之制七雉环涂七轨宫隅之制以为诸侯之城制环涂以为诸侯经涂大宗伯王大封则先告后土大祝建邦国先告后土用牲币司几筵凡封国命诸侯王位设黼依依前南乡设莞筵纷纯加缫席画纯加次席黼纯左右玉几大宗伯王命诸侯则傧内史凡命诸侯则策命之巾车金路钩樊缨九就建大旂同姓以封象路朱樊缨七就建大赤异姓以封革路龙勒条缨五就建大白以封四卫木路前樊鹄缨建大麾以封蕃国罪隷凡封国若家牛助为牵徬右封国之礼古者于尝出田邑顺隂义也诸侯受命于周乃建大社于周中其壝东青土南赤土西白土北骊土中央亹以黄土将建诸侯凿取其方一面之土苞以黄土苴以白茅以为土封故曰受则土于周室乃命鲁公俾侯于东钖之山川土田附庸周公何以称大庙于鲁封鲁公以为周公也周公拜乎前鲁公拜乎后曰生以养周公死以为周公主鲁人三郊三遂卫子鱼曰武王克商成王定之选建明徳以蕃屏周故周公相王室以尹天下于周为睦分鲁公以大路大旂夏后氏之璜封父之繁弱殷民六族条氏徐氏萧氏索氏长勺氏尾勺氏使帅其宗氏辑其分族将其类丑以法则周公用即命于周是使之职事于鲁以昭周公之明徳分之土田陪敦祝宗卜史备物典策官司彝器因商奄之民命以伯禽而封于少皥之虚分康叔以大路少帛綪茷旃旌大吕殷民七族陶氏施氏繁氏锜氏樊氏饥氏终葵氏封畛土略自武父以南及圃田之北竟取于有阎之土以共王职取于相土之东都以会王之东蒐聃季授土陶叔授民命以康诰而封于殷虚皆启以商政疆以周索分唐叔以大路密须之鼓阙巩姑洗怀姓九宗职官五正命以唐诰而封于夏虚启以夏政疆以戎索三者皆叔也而有令徳故昭之以分物不然文武成康之伯犹多而不获是分也唯不尚年也肃慎氏贡楛矢石砮其长尺有咫先王欲昭其令徳之致逺也以示后人使永监焉故铭其栝曰肃慎氏之贡矢以分大姬配虞胡公而封诸陈古者分同姓以珍玉展亲也分异姓以逺方之职贡使无忘服也故分陈以肃慎氏之贡天子存二代之后犹尊贤也尊贤不过二代右封帝王后虞舜以尧子丹朱为賔曰虞賔而不臣之夏禹封丹朱于唐舜子商均于虞皆有疆土以奉先祀服其服礼乐如之以客礼不臣也武王克殷反商未及下车而封黄帝之后于蓟封帝尧之后于祝封帝舜之后于陈下车而封夏后氏之后于杞投殷之后于宋子产曰昔虞阏父为周陶正以服事我先王我先王赖其利器用也与其神明之后也庸以元女大姬配胡公而封诸陈以备三恪王者所以存二王之后何也所以尊先王通天下之三统也明天下非一家之有谨敬谦让之至也故封之百里使得服其正色用其礼乐永事先祖诗曰厥作祼将常服黼冔言微子服殷之冠助祭于周也周颂曰有客有客亦白其马此微子朝周也大宰掌建邦之六典以佐王治邦国乃施典于邦国凡治以典待邦国之治以九贡致邦国之用以九两系邦国之民典命掌诸侯之五仪大宗伯以九仪之命正邦国之位以玉作六瑞以等邦国以凶礼哀邦国之忧以賔礼亲邦国以军礼同邦国以赈膰之礼亲兄弟之国以贺庆之礼亲异姓之国乃颁祀于邦国大祝禁督逆祀命者颁祭号于邦国大史颁告朔于邦国大司乐凡建国禁其淫声过声凶声慢声大司马之职掌建邦国之九法以佐王平邦国制畿封国以正邦国设仪辨位以等邦国进贤兴功以作邦国建牧立监以维邦国制军诘禁以纠邦国施贡分职以任邦国简稽乡民以用邦国均守平则以安邦国比小事大以和邦国职方氏凡邦国小大相维王设其牧制其职各以其所能制其贡各以其所有合方氏掌达天下之道路通其财利同其数器壹其度量除其怨恶同其好善形方氏掌制邦国之地域而正其封疆无有华离之地使小国事大国大国比小国匡人掌达灋则匡邦国而观其慝使无敢反侧以听王命撢人掌诵王志道国之政事以巡天下之邦国而语之使万民和説而正王面大行人王之所以抚邦国诸侯者岁徧存三岁徧覜五岁徧省七岁属象胥谕言语协辞命九岁属瞽史谕书名聴声音十有一岁达瑞节同度量成牢礼同数器修灋则十有二岁王巡守殷国小行人若国札丧则令赙补之若国凶荒则令赒委之若国师役则令藁禬之若国有福事则令庆贺之若国有祸烖则令哀弔之凡此五物者治其事故及其万民之利害为一书其礼俗政事教治刑禁之逆顺为一书其悖逆暴乱作慝犹犯令者为一书其札丧凶荒厄贫为一书其康乐和亲安平为一书凡此五物者毎国辨异之以反命于王以周知天下之故掌交掌以节与币巡邦国之诸侯及其万民之所聚者道王之徳意志虑使咸知王之好恶辟行之使和诸侯之好达万民之説掌邦国之通事而结其交好以谕九税之利九礼之亲九牧之维九禁之难九戎之威大司冦掌建邦之三典以佐王刑邦国诘四方一曰刑新国用轻典二曰刑平国用中典三曰刑乱国用重典天子之县内诸侯禄也外诸侯嗣也继絶世举废国治乱持危朝聘以时厚往而薄来所以怀诸侯也右治邦国之法祭公谋父曰甸服者祭侯服者祀賔服者享要服者贡荒服者王日祭月祀时享岁贡终王先王之训也有不祭则修意有不祀则修言有不享则修文有不贡则修名有不王则修徳序成而有不至则修刑于是乎有刑不祭伐不祀征不享让不贡告不王于是乎有刑罚之辟有攻伐之兵有征讨之备有威让之令有文告之辞布令陈辞而又不至则又增修于徳无勤民于逺是以近无不听逺无不服芋尹无宇曰天子经畧诸侯正封古之制也继世以立诸侯象贤也始封诸侯无子死不得与兄弟者何古者象贤也弟非贤者子孙至继体诸侯无子得及亲属者以其俱贤者子孙也重其先祖之功故得及之礼服传曰大宗不可絶同宗则可以为后继世诸侯无子又无弟但有诸父庶兄当推与庶兄推亲之序也王者受命而作兴灭国继絶世何为先王无道妄杀无辜及嗣子幼弱为强臣所夺子孙皆无罪因而絶重其先人之功故复立之诛君之子不立者义无所继也诸侯世位象贤也今亲被诛絶也春秋传曰诛君之子不立君见弑其子得立何以尊君防篡弑也郑伯以璧假许田非假而曰假讳易地也礼天子在上诸侯不得以地相与也书曰三载考绩三考黜陟幽明其训曰三岁而小考者正职而行事也九岁而大考者黜无职而赏有功也其赏有功也诸侯赐弓矢者得专征赐鈇钺者得专杀赐圭瓒者得为鬯以祭不得专征者以兵属于得専征之国不得专杀者以狱属于专杀之国不得赐圭瓒者资鬯于天子之国然后祭天子赐诸侯乐则以柷将之赐伯子男乐则以鼗将之诸侯赐弓矢然后征赐鈇钺然后杀赐圭瓒然后为鬯未赐圭瓒则资鬯于天子小宗伯掌衣服车旗宫室之赏赐内史王制禄则赞为之以方出之赏赐亦如之司勲掌六乡赏地之灋以等其功王功曰勲国功曰功民功曰庸事功曰劳治功曰力战功曰多凡有功者铭书于王之大常祭于大烝司勲诏之大功司勲藏其贰掌赏地之政令凡赏无常轻重眂功凡颁赏地参之一食惟加田无国正䕫始制乐以赏诸侯徳盛而教尊五谷时孰然后赏之以乐诸侯敌王所忾而献其功王于是乎赐之彤弓一彤矢百玈弓矢千以觉报宴大司马以九伐之灋正邦国冯弱犯寡则𤯝之贼贤害民则伐之暴内陵外则坛之野荒民散则削之负固不服则侵之贼杀其亲则正之放弑其君则残之犯令陵政则杜之外内乱鸟兽行则灭之一不朝则贬其爵再不朝则削其地三不朝则六师移之诸侯得专征者邻国有臣弑其君孽伐其宗者弗请于天子征之而归其地于天子可也诸侯之有不率正者天子绌之一绌少绌以爵再绌少绌以地三绌而爵地毕诸侯之有功者取于闲田以禄之其有削地者归之闲田古者天子之制诸侯嵗献贡士于天子天子试之于射宫其容体比于礼其节比于乐而中多者得与于祭其容体不比于礼其节不比于乐而中少者不得与于祭数与于祭而君有庆数不与于祭而君有让数有庆而益地数有让则削地右黜陟诸侯所以考黜何王者所以勉贤抑恶重民之至也礼记九钖车马衣服乐朱户纳陛虎贲鈇钺弓矢秬鬯皆随其徳可行而赐车马能安民者赐衣服能使民和乐者赐以乐民衆多者赐以朱户能进善者赐以纳陛能退恶者赐以虎贲能诛有罪者赐以鈇钺能征不义者赐以弓矢孝道备者赐以秬鬯能安民故赐车马以着其功徳安其身能使人富足衣食仓廪实故赐衣服以彰其体能使民和乐故赐之乐以事其先也礼曰未赐乐者不得以时王之乐事其宗庙也朱盛色户所以纪民数故民衆多赐朱戸也古者人君下贤降阶一等而礼之故进贤赐之纳陛以优之也旣能进善当能戒恶故赐虎贲虎贲者所以戒不虞而距恶距恶当断刑故赐之鈇钺所以断大刑刑罚旣中则能征不义故赐弓矢弓矢所以征不义伐无道也圭瓒秬鬯宗庙之盛礼故孝道备而赐之秬鬯所以极着孝道孝道纯备故内和外荣玉以象徳金以配情芬香条鬯以通神灵玉饰其本君子之性金饰其中君子之道也所以三岁一考绩何三年有成故于是赏有功黜不肖何以知始考辄黜之尚书曰三年一考少黜以地书所言三考黜陟者谓爵土异也小国考之有功增土进爵后考无功削黜后考有功正而赐之矣五十里不过五赐而进爵土七十里不过七赐而进爵土能有小大行有进退也一説盛徳始封百里者赐三等得征伐专杀断狱七十里伯始封赐二等至虎贲百人后有功赐弓矢复有功赐秬鬯增爵为侯益土百里复有功入为三公五十里子男始封赐一等至乐复有功稍赐至虎贲増爵为伯复有功稍赐至秬鬯增爵为侯未赐鈇钺者从大国连帅方伯而断狱受命之王致太平之主美羣臣上下之功故尽封之及中兴征伐大功皆封所以着大功盛徳之士亦封之所以尊有徳也以徳封者必试之必附庸三年有功因而封五十里元士有功者亦为附庸世其位大夫功成封五十里卿功成封七十里公功成封百里士有功徳迁为大夫大夫有功徳迁为卿卿有功徳迁为公故爵主有徳封主有功也三公功成当封而死得立其子为附庸贤者之体能否一也百里公一削为七十里侯再削为七十里伯三削为寄公七十里伯一削为五十里伯二削为五十里子三削地尽五十里子一削为三十里子再削为三十里男三削地尽五十里男一削为三十里男再削为三十里附庸三削爵尽所以至三削何礼成于三三而不改虽反无益也先削地后黜爵者何爵者尊号也地者人所任也今不能治广土衆民故先削其土地也君幼稚唯考不黜者何君子不偹责童子也二王后不贬黜者何尊賔客重先王也以其当公也罪恶足以絶之即絶更立其次周公诛禄甫立微子诸侯喑聋跛躄恶疾不免黜者何尊人君也世子有恶疾废者何以其不可承先祖也平王曰父义和用赉尔秬鬯一卣彤弓一彤矢百卢弓一卢矢百马四匹齐桓公会诸侯于葵丘王使宰孔赐齐侯胙赏服大路龙旂九旒渠门赤旂晋文公以诸侯之师及楚人战于城濮楚师败绩献楚俘于王驷介百乘徒兵千人王命尹氏及王子虎内史叔兴父䇿命晋侯为侯伯赐之大辂之服戎辂之服彤弓一彤矢百玈弓矢千秬鬯一卣虎贲三百人曰王谓叔父敬服王命以绥四国纠逖王慝晋侯三辞从命曰重耳敢再拜稽首奉扬天子之丕显休命受䇿以出出入三觐文公元年天王使毛伯来钖公命钖者何赐也命者何加我服也礼有受命无来钖命钖命非正也襄王使大宰文公及内史兴赐晋文公命上卿逆于境晋侯郊劳馆诸宗庙馈九牢设庭燎及期命于武宫设桑主布几筵大宰涖之晋侯端委以入大宰以王命命冕服内史赞之三命而后即冕服旣毕賔飨赠饯如公命侯伯之礼而加之以宴好内史兴归以告王曰晋不可不善也其君必霸逆王命敬奉礼义成诸侯失国而后託于诸侯礼也诸侯不臣寓公故古者寓公不继世右寓公土方氏掌土圭之灋以土地相宅而建都鄙大司徒凡造都鄙制其地域而封沟之县师凡造都邑量其地辨其物而制其域封人凡封国封其四疆造都邑之封域者亦如之量人营国城郭营后宫量市朝道巷门渠造都邑亦如之匠人王宫门阿之制五雉野涂五轨门阿之制以为都城之制野涂以为都经涂掌固若造都邑则治其固与其守灋小司徒乃经土地而井牧其田野载师以公邑之田任甸地以家邑之田任稍地以小都之田任县地以大都之田任畺地凡任地甸稍县都皆无过十二大宰以八则治都鄙一曰祭祀以驭其神二曰灋则以驭其官三曰废置以驭其吏四曰禄位以驭其士五曰赋贡以驭其用六曰礼俗以驭其民七曰刑赏以驭其威八曰田役以驭其衆乃施则于都鄙凡治以则待都鄙之治都宗人掌都宗祀之礼凡都祭祀致福于国正都礼与其服若有寇戎之事则保羣神之壝国有大故则令祷祠旣祭反命于国家宗人掌家祭祀之礼凡祭祀致福国有大故则令祷祠反命祭亦如之掌家礼与其衣服宫室车旗之禁令都司马掌都之士庶子及其衆庶车马兵甲之戒令以国灋掌其政学以聴国司马家司马亦如之方士掌都家聴其狱讼之辞凡都家之大事聚衆庶则各掌其方之禁令以时修其县灋若岁终则省之而诛赏焉凡都家之士所上治则主之朝大夫掌都家之国治日朝以聴国事故以告其君长国有政令则令其朝大夫凡都家之治于国者必因其朝大夫然后聴之唯大事弗因凡都家之治有不及者则诛其朝大夫在军旅则诛其有司都则都士家士右都邑天子有田以处其子孙诸侯有国以处其子孙大夫有采以处其子孙是谓制度子云贫而好乐富而好礼衆而以宁者天下其几矣故制国不过千乘都城不过百雉家富不过百乘以此坊民诸侯犹有畔者大夫功成未封子得封者善善及子孙也诸侯入为公卿大夫得食两家采不曰有能然后居其位徳加于人然后食其禄所以尊贤重有徳也今以盛徳入辅佐两食之何王制曰天子之县内诸侯禄也外诸侯嗣也天子太子食采者储君嗣主也当有土以尊之也太子食百里与诸侯封同故礼曰公士大夫子子也无爵而在大夫上故知百里也公卿大夫皆食采者示与民同有无也郑武公取武姜生庄公及共叔段姜氏爱段庄公即位为之请京使居之谓之京城大叔祭仲曰都城过百雉国之害也先王之制大都不过三国之一中五之一小九之一今京不度非制也君将不堪其后大叔完聚缮甲兵具卒乘将袭郑公伐之大叔出奔共鲁惠公之二十四年晋始乱故封桓叔于曲沃师服曰吾闻国家之立也本大而末小是以能固故天子建国诸侯立家卿置侧室大夫有贰宗士有隷子弟庶人工商各有分亲皆有等衰是以民服事其上而下无觊觎今晋甸侯也而建国本旣弱矣其能久乎辛伯谂周桓公云大都耦国乱之本也楚灵王城陈蔡不羮使弃疾为蔡公王问于申无宇曰弃疾在蔡何如对曰择子莫如父择臣莫如君郑庄公城栎而寘子元焉使昭公不立齐桓公城谷而寘管仲焉至于今赖之臣闻五大不在边五细不在庭亲不在外羁不在内今弃疾在外郑丹在内君其少戒王曰国有大城何如对曰郑京栎实杀曼伯宋萧亳实杀子游齐渠丘实杀无知卫蒲戚实出献公若由是观之则害于国末大必折尾大不掉君所知也孔子言于定公曰家不藏甲邑无百雉之城古之制也今三家过制请皆损之乃使季氏宰仲由隳三都仲由为季氏宰将堕三都于是叔孙氏堕郈季氏将堕费公山不狃叔孙辄帅费人以袭鲁仲尼命申句须乐颀下伐之费人北二子奔齐遂堕费将堕成公敛处父谓孟孙堕成齐人必至于北门且成孟氏之保障也无成是无孟氏也子伪不知我将不堕公围成弗克礼书纲目卷五十九礼书纲目卷六十钦定四库全书礼书纲目卷六十婺源江永撰内治通礼九补古者天子后立六宫三夫人九嫔二十七世妇八十一御妻以听天下之内治以眀章妇顺故天下内和而家理天子立六官三公九卿二十七大夫八十一元士以听天下之外治以明章天下之男教故外和而国治故曰天子听男教后听女顺天子理阳道后治阴德天子听外治后听内治教顺成俗外内和顺国家理治此之谓盛徳是故男教不修阳事不得适见于天曰为之食妇顺不修阴事不得适见于天月为之食是故日食则天子素服而修六官之职荡天下之阳事月食则后素服而修六宫之职荡天下之阴事故天子之与后犹日之与月阴之与阳相须而后成者也天子修男教父道也后修女顺母道也故曰天子之与后犹父之与母也故为天王服斩衰服父之义也为后服资衰服母之义也右通论小宰之职掌建邦之宫刑以治王宫之政令凡宫之纠禁正岁以宫刑宪禁于王宫宰夫正嵗则以灋警戒羣吏令修宫中之职事宫正掌王宫之戒令纠禁以时比宫中之官府次舍之衆寡为之版以待夕击柝而比之国有故则令宿其比亦如之辨外内而时禁稽其功绪纠其徳行几其出入均其稍食丢其淫怠与其奇衺之民㑹其什伍而教之道艺月终则㑹其稍食嵗终则㑹其行事宫伯掌王宫之士庶子凡在版者士师掌国之五禁之灋一曰宫禁阍人掌守王宫之中门之禁丧服凶器不入宫潜服贼器不入宫竒服怪民不入宫凡内人公器宾客无帅则几其出入以时启闭凡外内命夫命妇出入则为之辟掌埽门庭宫人掌王之六寝之修为其井匽除其不蠲去其恶臭共王之沐浴凡寝中之事埽除执烛共鑪炭凡劳事四方之舍事亦如之玉府掌王之燕衣服衽席牀笫凡䙝器隶仆掌跸宫中之事右王宫内宰掌书版图之灋以治王内之政令均其稍食分其人民以居之以阴礼教六宫以阴礼教九嫔以妇职之灋教九御使各有属以作二事正其服禁其竒衺展其功绪歳终则㑹内人之稍食稽其功事佐后而受献功者比其小大与其麤良而赏罚之㑹内宫之财用正嵗均其稍食施其功事宪禁令于王之北宫而纠其守内小臣掌王后之命正其服位后出入则前驱后有好事于四方则使往有好令于卿大夫则亦如之掌王之阴令寺人掌王之内人及女宫之戒令相道其出入之事而纠之内竖掌内外之通令凡小事九嫔掌妇学之灋以教九御妇德妇言妇容妇功女御以嵗时献功事女史掌王后之礼职掌内治之贰以诏后治内政逆内宫书内令凡后之事以礼从凡内事有达于外官者世妇掌之内宗王后有事则从典妇功掌妇式之灋以授嫔妇及内人女功之事赍凡授嫔妇功及秋献功辨其苦良比其小大而贾之物书而楬之以共王及后之用颁之于内府缝人掌王宫之缝线之事以役女御以缝王及后之衣服掌凡内之缝事染人掌凡染事仲冬命奄尹申宫令审门闾谨房室必重闭省妇事毋得滛虽有贵戚近习毋有不禁右内事公父文伯朝其母其母方绩文伯曰以独之家而主犹绩惧干季孙之怒也其母曰王后亲织𤣥紞公侯之夫人加之以纮綖卿之内子为大带命妇成祭服列士之妻加之以朝服自庶士以下皆衣其夫社而赋事烝而献功男女効绩愆则有辟古之制也内宰中春诏后帅外内命妇始蚕于北郊以为祭服季春鸣鸠拂其羽戴胜降于桑具曲植籧筐后妃齐戒亲东乡躬桑禁妇女母观省妇使以劝蚕事蚕事既登分茧称丝効功以共郊庙之服无有敢惰孟夏蚕事毕后妃献茧乃収茧税以桑为均贵贱长㓜如一以给郊庙之服王后蚕于北郊以共纯服夫人蚕于北郊以共冕服古者天子诸侯必有公桑蚕室近川而为之筑宫仞有三尺棘墙而外闭之及大昕之朝君皮弁素积卜三宫之夫人世妇之吉者使入蚕于蚕室奉种浴于川桑于公桑风戾以食之嵗既单矣世妇卒蚕奉茧以示于君遂献茧于夫人夫人曰此所以为君服与遂副袆而受之因少牢以礼之古之献茧者其率用此与及良日夫人缫三盆手遂布于三宫夫人世妇之吉者使缫遂朱緑之𤣥黄之以为黼黻文章服既成君服以祀先王先公敬之至也右亲蚕君命屈狄再命袆衣一命襢衣士褖衣唯世妇命于奠茧右命臣妻夫人之不命于天子自鲁昭公始也易曰正其本万物理失之毫釐差之千里故君子慎始也春秋之元诗之闗雎礼之冠㛰易之干巛皆愼始敬终云尔素诚繁成谨为子孙娶妇必择孝悌世世有行义者如是则其子孙慈孝不敢婬暴党无不善三族辅之故曰鳯皇生而有仁义之意虎狼生而有贪戾之心两者不等各以其母呜唿戒之哉无养乳虎将伤天下故曰素成胎教之道书之玉板藏之金匮置之宗庙以为后世戒右愼始周襄王将以翟女为后富辰諌曰不可夫㛰姻祸福之阶也利内则福由之利外则取祸今王外利矣其无乃阶祸乎昔挚畴之国也由大任杞缯由大姒齐许申吕由大姜陈由大姬是皆能内利亲亲者也昔鄢之亡也由仲任密湏由伯姞郐由叔妘聃由郑姬息由陈妫邓由楚曼罗由季姬庐由荆妫是皆外利离亲者也夫翟隗姓也无列于王室豺狼之德不可厌也礼新不闻旧王以翟女间姜任非礼且弃旧也其无乃祸阶乎王弗听古者后夫人将侍君前息烛后举烛至于房中释朝服袭燕服然后入御于君鸡鸣大师奏鸡鸣于陛下然后夫人鸣佩玉于房中告去也然后应门击柝告辟也然后少师奏质明于陛下然后夫人入庭立君出朝庭内小臣掌王之阴事九嫔各帅其属而以时御叙于王所女御掌御叙于王之燕寝右后夫人侍君刘向曰自古圣王必正妃匹妃匹正则兴不正则乱昔夏之兴也以涂山其亡也以末喜殷之兴也以有㜪其亡也以妲己周之兴也以大姒其亡也以褒姒此其着者也诗云闗闗雎鸠在河之洲窈窕淑女君子好逑言后妃説乐君子之德无不和谐又不淫其色愼固幽湥若雎鸠之有别焉然后可以风化天下也夫雎鸠之鸟犹未尝见其乘居而匹处也鸟兽尚然而况于人乎故夫妇有别则父子亲父子亲则君臣敬君臣敬则朝廷正朝廷正则王化成君臣父子夫妇三者天下之大纲纪也三者治则治三者乱则乱此闗雎以为诗首重人道之始于此也匡衡曰妃匹之际生民之始万福之原㛰姻之礼正然后品物遂而天命全孔子论诗以闗雎为始言太上者民之父母后夫人之行不侔乎天地则无以奉神灵之统而理万物之宜故诗曰窈窕淑女君子好仇言能致其贞淑不贰其操情欲之感无介乎容仪宴私之意不形乎动静夫然后可以配至尊而为宗庙主此纲纪之首王教之端也自上世以来三代兴废未有不由此者也周宣姜后贤而有德事非礼不言行非礼不动宣王尝早卧而晏起后夫人不出于房姜后既出乃脱簮珥待罪于永巷使其傅母通言于王曰妾不才妾之淫心见矣至使君王失礼而晏朝以见君王之乐色而忘徳也夫苟乐色必好奢好奢必穷乐穷乐者乱之所兴也原乱之兴从婢子起婢子生乱当服其辜敢请婢子之罪唯君王之命王曰寡人不德寔自生过从寡人起非夫人之罪也遂复姜后而勤于政事早朝晏退继文武之迹兴周室之业卒成中兴之名为周世宗鸡既鸣矣朝既盈矣匪鸡则鸣苍蝇之声东方明矣朝既昌矣匪东方则明月出之光虫飞薨薨甘与子同梦㑹且归矣无庶于子憎宋伯姬者鲁宣公之女成公之妹也既嫁于恭公十年恭公卒伯姬寡三十五年至景公时伯姬之宫夜失火左右曰夫人少避火伯姬曰妇人之义保傅不俱夜不下堂待保傅来也保母至矣傅母未至也左右又曰夫人少避火伯姬曰妇人之义傅母不至夜不可下堂越义求生不如守义而死遂逮于火而死楚昭贞姜者齐侯之女楚昭王之夫人也王出游畱夫人于渐台之上而去王闻江水大至使使者迎夫人曰王与宫人约令召宫人必以符今使者不持符妾不敢行使者曰水方大至还而取符则恐后矣夫人曰妾闻之贞女之义不犯约勇者不畏死守一节而已妾知从使者必生畱必死也然弃约越义而求生不若畱而死耳于是使者反取符未还则水大至䑓崩夫人流而死齐孝孟姬者华氏之长女齐孝公之夫人也公游于琅邪华孟姬从车奔姬堕车碎孝公使驷马立车载姬以归姬使侍御者舒帷以自障蔽而使傅母应使者曰妾闻妃后踰阈必乘安车辎軿下堂必从傅母保阿进退则鸣玉环珮内饰则结纽绸缪野处则帐裳壅蔽所以正心壹意自敛制也今立车无軿非所敢受命也野处无衞非所敢久居也二者失礼多矣夫无礼而生不若早死使者驰以告公更安车及则已自经矣青史氏之记曰古者胎教王后腹之七月而就宴室太师持铜而御户左大宰持升而御户右比及三月者王后所求声音非礼乐则太师緼瑟而称不习所求滋味者非正味则太宰倚升而言曰不敢以待王太子右胎教太子生而泣太师吹铜曰声中其律太宰曰滋味上某太卜曰命云某然后为王太子悬弧之礼东方之弧以梧其牲以鸡南方之弧以柳其牲以狗中央之弧以桑其牲以牛西方之弧以棘其牲以羊北方之弧以枣其牲以彘五弧五分矢东方射东方南方射南方中央射中央西方射西方北方射北方皆三射其四弧具其余各二分矢悬诸国四通门之左中央之弧亦具余二分矢悬诸社稷门之左然后卜王太子名上毋取于天下毋取于地中毋取于名山通谷毋悖于乡俗国君世子生告于君接以大牢宰掌具三日卜士负之吉者宿齐朝服寝门外诗负之射人以桑弧蓬矢六射天地四方保受乃负之宰醴负子赐之束帛卜士之妻大夫之妾使食子凡接子择日冢子则大牢国君世子大牢其非冢子则皆降一等异为孺子室于宫中择于诸母与可者必求其寛裕慈惠温良恭敬慎而寡言者使为子师其次为慈母其次为保母皆居子室他人无事不往三月之末择日翦髪为鬌男角女羁否则男左女右世子生则君沐浴朝服夫人亦如之皆立于阼阶西乡世妇抱子升自西阶君名之乃降适子庶子见于外寝抚其首咳而名之礼帅初无辞公庶子生就侧室三月之末其母沐浴朝服见于君摈者以其子见君所有赐君名之衆子则使有司名之冢子未食而见必执其右手适子庶子已食而见必循其首食子者三年而出见于公宫则劬养公者必以其子入养右生子天子太子使士负子于南郊以桑弧蓬矢六射者何也此男子之事也故先表其事然后食其禄保傅曰太子生举之以礼使士负之有司齐肃绥之南郊见于天韩诗内传曰太子生以桑弧蓬矢六射上下四方明当有事天地四方也周太姜者王季之母有邰氏之女也太王娶以为妃生太伯仲雍王季至于成童靡有过失太王谋事必于太姜迁徙必与太姜君子谓太姜广于德教太任者文王之母挚任氏之中女也王季娶以为妃太任之性敦一诚庄惟德之行及其有娠目不视恶色耳不听淫声口不出敖言生文王而明圣太任教之以一而识百卒为周宗君子谓太任能胎教太姒者武王之母禹后有莘姒氏之女也在郃之阳在渭之涘仁而明道文王嘉之亲迎于渭造舟为梁及入太姒思媚太姜太任旦夕勤劳以进妇道太姒号曰文母文王治外文母治内太姒生十男长曰伯邑考次曰武王发次周公旦次管叔鲜次蔡叔度次曹叔振铎次霍叔武次成叔处次康叔封次珃季载太姒之所以教诲扶持十子者自少及长未尝见邪僻之事常以正道检押之及其长文王继而教之卒成武王周公之德武王后曰邑姜太公之女也妊成王于身立而不跛坐而不差笑而不諠独处而不倨虽怒而不詈胎教之谓也桓公六年九月丁卯子同生以大子生之礼举之接以大牢卜士负之士妻食之公与文姜宗妇命之公问名于申繻对曰名有五有信有义有象有假有类以名生为信以德命为义以类命为象取于物为假取于父为类不以国不以官不以山川不以隐疾不以畜牲不以器币周人以讳事神名终将讳之故以国则废名以官则废职以山川则废主以畜牲则废祀以器币则废礼晋以僖侯废司徒宋以武公废司空先君献武废二山是以大物不可以命公曰是其生也与吾同物命之曰同古之圣帝将立世子则帝自朝服升自阼阶上西乡妃抱世子自房出东乡太史奉书而上堂当两阶之间北面立曰世子名曰某者三帝执礼称辞命世子曰授太祖太宗与社稷于子者三其命也妃曰不敢者再于三命曰谨受命拜而退太史以告太祝太祝以告太祖太宗与社稷太史出以告太宰太宰以告州伯州伯命藏之州府凡诸贵以下至于百姓男女无敢与世子同者右立世子势明则民定而出于一道故人皆争为宰相而不姦为世子非宰相尊而世子卑也不可以智求不可以力争也今以为知子莫如父故疾死置后者恣父之所以比使亲戚不相亲兄弟不相爱乱天下之纪使天下之俗失闻尊敬而不让其道莫经于此疾死置后复以适长子如此则亲戚相爱也兄弟不争此天下之至义也以此防民百姓犹有争为君者君在立太子者防簒煞压臣子之乱也君薨嫡夫人无子有育遗腹必待其产立之何专适重正也曽子问曰立适以长不以贤何以言为贤不肖不可知也立子以贵不以长防爱憎也王子朝曰昔先王之命曰王后无适则择立长年钧以德德钧以卜王不立爱公卿无私古之制也穆公问于子思曰立太子有常乎答曰有之在周公之典公曰昔文王舍适而立其次微子舍孙而立其弟是何法也子思曰殷人质而尊其尊故立弟周人文而亲其亲故立子亦各其礼也文质不同其礼则异文王舍适立次权也公曰苟得行权岂唯圣人唯贤与爱立也子思曰圣人不以权教故立制埀法顺之为贵若必欲犯何有于异公曰舍贤立圣舍愚立贤何如子思曰唯圣立圣其文王乎不及文王者则各贤其所爱不殊于适何以限之必不能审贤愚之分请父兄羣臣卜于祖庙亦权之可也子野卒立敬归之娣齐归之子公子裯穆叔不欲曰大子死有母弟则立之无则立长年钧择贤义钧则卜古之道也非适嗣何必娣之子世子之记曰朝夕至于大寝之门外问于内竖曰今日安否何如内竖曰今日安世子乃有喜色其有不安节则内竖以告世子世子色忧不满容内竖言复初然后亦复初朝夕之食上世子必在视寒煖之节食下问所膳羞必知所进以命膳宰然后退若内竖言疾则世子亲齐𤣥而养膳宰之馔必敬视之疾之药必亲尝之尝馔善则世子亦能食尝馔寡世子亦不能饱以至于复初然后亦复初右世子事君父文王之为世子朝于王季日三鸡初鸣而衣服至于寝门外问内竖之御者曰今日安否何如内竖曰安文王乃喜及日中又至亦如之及莫又至亦如之其有不安节则内竖以告文王文王色忧行不能正履王季复膳然后亦复初食上必在视寒暖之节食下问所膳命膳宰曰末有原应曰诺然后退武王帅而行之不敢有加焉文王有疾武王不説冠带而养文王一饭亦一饭文王再饭亦再饭旬有二日乃间晋里克曰大子奉冢祀社稷之粢盛以朝夕视君膳者也故曰冢子君行则守有守则从从曰抚军守曰监国古之制也许悼公疟饮大子止之药卒大子奔晋书曰弑其君君子曰尽心力以事君舍药物可也子云孝以事君弟以事长示民不贰也故君子有君不谋仕唯卜之日称二君齐桓公葵丘之㑹诸侯初命曰诛不孝母易树子毋以妾为妻右齐家周公欲弑庄王而立王子克辛伯告王遂与王杀周公黒肩王子克奔燕初子仪有宠于桓王桓王属诸周公辛伯諌曰竝后匹嫡两政耦国乱之本也周公弗从故及晋献公欲以骊姬为夫人卜之不吉弗听立之生奚齐其娣生卓子及将立奚齐既与中大夫成谋姬谓大子曰君梦齐姜必速祭之大子祭于曲沃归胙于公公田姬寘诸宫六日公至毒而献之公祭之地地坟与犬犬毙与小臣小臣亦毙姬泣曰贼由大子大子奔新城公子重耳谓之曰子盍言子之志于公乎世子曰不可君安骊姬是我伤公之心也曰然则盍行乎世子曰不可君谓我欲弑君也天下岂有无父之国哉吾何行如之使人辞于狐突曰申生有罪不念伯氏之言也以至于死申生不敢爱其死虽然吾君老矣子少国家多难伯氏不出而图吾君伯氏苟出而图吾君申生受赐而死再拜稽首乃卒是以为恭世子也鲁公子荆之毋嬖将以为夫人使宗人衅夏献其礼对曰无之公怒曰女为宗司立夫人国之大礼也何故无之对曰周公及武公娶于薛孝惠娶于商自桓以下娶于齐此礼也则有若以妾为夫人则固无其礼也公卒立之而以荆为大子国人始恶之僖公八年秋七月禘于大庙用致夫人用者不宜用者也致者不宜致者也言夫人必以其氏姓言夫人而不以氏姓非夫人也立妾之辞也非正也一则以宗庙临之而后贬焉一则以外之弗夫人而见正焉礼书纲目卷六十礼书纲目卷六十一钦定四库全书礼书纲目卷六十一婺源江永撰朝廷礼通礼十补天子者与天地参故徳配天地兼利万物与日月竝明明照四海而不遗微小其在朝廷则道仁圣礼义之序燕处则听雅颂之音行歩则有环佩之声升车则有鸾和之音居处有礼进退有度百官得其宜万事得其序诗云淑人君子其仪不忒其仪不忒正是四国此之谓也发号出令而民説谓之和上下相亲谓之仁民不求其所欲而得之谓之信除去天地之害谓之义义与信和与仁霸王之器也有治民之意而无其器则不成三代之礼天子春朝朝日秋暮夕月所以明有别也春秋入学坐国老执酱而亲馈之所以明有孝也行中鸾和步中采齐趋中肆夏所以明有度也于禽兽见其生不食其死闻其声不尝其肉故逺庖厨所以长恩且明有仁也食以礼彻以乐失度则史书之工诵之三公进而读之宰夫减其膳是天子不得为非也右通论师氏掌以媺诏王保氏掌谏王恶君之所不臣于其臣者二当其为尸则弗臣也当其为师则弗臣也大学之礼虽诏于天子无北面所以尊师也天子不论先圣王之徳不知国君畜民之道不见礼义之正不察应事之理不博古之典传不闲于威仪之数诗书礼乐无经学业不法凡是其属太师之任也天子无恩于父母不惠于庶民无礼于大臣不中于制狱无经于百官不哀于丧不敬于祭不信于诸侯不诫于戎事不诚于赏罚不厚于徳不强于行赐与侈于近臣邻爱于疏逺卑贱不能惩忿窒慾不从太师之言凡是之属太傅之任也天子处位不端受业不敬言语不序声音不中律进退节度无礼升降揖让无容周旋俯仰视瞻无仪安顾咳唾趋行不得色不比顺隐琴瑟凡此其属太保之任也天子宴譬废其学左右之习反其师答逺方诸侯不知文雅之辞应对羣臣左右不知已诺之正简闻小诵不传不习凡此其属少师之任也天子居处出入不以礼冠带衣服不以制御器在侧不以度纵上下杂采不以章忿怒説喜不以义赋与集让不以节凡此其属少傅之任也天子宴私安如易乐而湛饮酒而醉食肉而馂饱而强饥而惏暑而暍寒而𠻳寝而莫宥坐而莫侍行而莫先莫后天子自为开门户取玩好自执器皿亟顾环面御器之不举不藏凡此之属少保之任也号唿歌謡声音不中律宴乐雅诵迭乐序不知日月之时节不知先王之讳与大国之忌不知风雨雷电之𤯝凡此其属太史之任也古者天子必有四邻前曰疑后曰丞左曰辅右曰弼天子有问无以对责之疑可志而不志责之丞可正而不正责之辅可扬而不扬责之弼每岁孟春遒人以木铎徇于路官师相规工执艺事以谏其或不恭邦有常刑天子听政使公卿至于列士献诗瞽献典史献书师箴赋蒙诵百工谏庶人传语近臣尽规亲戚补察瞽史教诲耆艾修之而后王斟酌焉是以事行而不悖古之王者政徳既成又聴于民于是乎使工诵谏于朝在列者献诗使勿兠风聴胪言于市辨妖祥于謡考百事于朝问谤誉于路有邪而正之尽戒之术也有君而为之贰使师保之勿使过度是故天子有公诸侯有卿卿置侧室大夫有贰宗士有朋友庶人工商皁𨽻牧圉皆有亲暱以相辅佐也善则赏之过则匡之患则救之失则革之自王以下各有父子兄弟以补察其政史为书瞽为诗工诵箴谏大夫规诲士传言庶人谤商旅于市百工献艺故夏书曰遒人以木铎徇于路官师相规工执艺事以谏正月孟春于是乎有之谏失常也天子有争臣七人虽无道不失其天下诸侯有争臣五人虽无道不失其国卒食𤣥端而居动则左史书之言则右史书之御瞽几声之上下太史典礼执简记奉讳恶天子斋戒受谏小史掌邦国之志奠系世辨昭穆若有事则诏王之忌讳宗祝在庙三公在朝三老在学王前巫而后史卜筮瞽侑皆在左右王中心无为也以守至正天子出户而巫觋有事出门而宗祝有事太仆掌正王之服位小臣正王之燕服位训方氏掌道四方之政事与其上下之志诵四方之传道右师保鲁哀公问于子夏曰必学而后可以安国保民乎子夏曰不学而能安国保民者未之有也哀公曰然则五帝有师乎子夏曰有臣闻神农学乎悉老黄帝学乎大真颛顼学乎緑帝喾学乎赤松子尧学乎尹寿舜学乎务成跗禹学乎西王国汤学乎威子伯文王学乎铰时武王学乎郭叔周公学乎太公仲尼学乎老聃此十一圣人未遭此师则功业不着于天下名号不传乎千世夫不学不明古道而能安国家者未之有也武王践阼三日召士大夫而问焉曰恶有藏之约行之行万世可以为子孙恒者乎诸大夫对曰未得闻也然后召师尚父而问焉曰黄帝颛顼之道存乎意亦忽不可得见与师尚父曰在丹书王欲闻之则齐矣三日王端冕师尚父亦端冕奉书而入负屏而立王下堂南面而立师尚父曰先王之道不北面王行西折而南东面而立师尚父西面道书之言曰敬胜怠者吉怠胜敬者灭义胜欲者从欲胜义者凶凡事不强则枉弗敬则不正枉者灭废敬者万世藏之约行之行可以为子孙恆者此言之谓也王闻书之言惕若恐惧而为戒书于席之四端为铭焉于几为铭焉于鑑为铭焉于盥槃为铭焉于楹为铭焉于杖为铭焉于带为铭焉于履屦为铭焉于觞豆为铭焉于户为铭焉于牖为铭焉于劒为铭焉于弓为铭焉于矛为铭焉席前左端之铭曰安乐必敬前右端之铭曰无行可悔后左端之铭曰一反一侧亦不可以忘后右端之铭曰所监不逺视迩所代几之铭曰皇皇惟敬口生㖃口戕口鑑之铭曰见尔前虑尔后盥槃之铭曰与其溺于人也宁溺于渊溺于渊犹可游也溺于人不可救也楹之铭曰毋曰胡残其祸将然毋曰胡害其祸将大毋曰胡伤其祸将长杖之铭曰恶乎危于忿㚄恶乎失道于嗜慾恶乎相忘于富贵带之铭曰火灭修容慎戒必恭恭则寿履屦之铭曰慎之劳劳则富觞豆之铭曰食自杖食自杖戒之憍憍则逃户之铭曰夫名难得而易失无懃弗志而曰我知之乎无懃弗及而曰我杖之乎扰阻以泥之若风将至必先摇摇虽有圣人不能为谋也牖之铭曰随天之时以地之财敬祀皇天敬以先时劒之铭曰带之以为服动必行徳行徳则兴倍徳则崩弓之铭曰屈伸之义废兴之行无忘自过矛之铭曰造矛造矛少间弗忍终身之羞予一人所闻以戒后世子孙昔周辛甲之为大史也命百官官箴王阙明堂之位曰笃仁而好学多闻而道慎天子疑则问应而不穷者谓之道道者𨗳天子以道者也常立于前是周公也诚立而敢断辅善而相义者谓之充充者充天子之志也常立于左是太公也絜廉而切直匡过而谏邪者谓之弼弼者拂天子之过者也常立于右是召公也博闻强记接给而善对者谓之承承者承天子之遗忘者也常立于后是史佚也故成王中立而聴朝则四圣维之是以虑无失计而举无过事殷周之前以长久者其辅翼天子有此具也卫武公年数九十有五矣犹箴儆于国曰自卿以下至于师长士苟在朝者无谓我老耄而舍我必恭恪于朝朝夕以交戒我闻一二之言必诵志而纳之以训道我在舆有旅贲之规位宁有官师之典倚几有诵训之谏居寝有御之箴临事有瞽史之道宴居有师工之诵史不失书蒙不失诵以训御之于是乎作懿戒以自儆也及其没也谓之叡圣武公荀子曰国将兴必贵师而重傅贵师而重傅则法度存国将衰必贱师而轻傅贱师而轻傅则人有快人有快则法度壊天子皮弁以日视朝眡朝则皮弁服象路朱樊缨七就建大赤以朝司士正朝仪之位辨其贵贱之等王南乡三公北面东上孤东面北上卿大夫西面北上王族故士虎士在路门之之右南面东上大仆大右大仆从者在路门之左南面西上司士摈特揖大夫以其等旅揖士旁三揖王还揖门左揖门右大仆前王入内朝皆退宰夫之职掌治朝之法以正王及三公六卿大夫羣吏之位掌其禁令大仆王眡朝则前正位而退入亦如之诸子掌国子之倅辨其等正其位大宰王眡治朝则赞听治师氏居虎门之左司王朝诸侯朝服以日视朝于内朝朝辨色始入君日出而视之退适路寝聴政使人视大夫大夫退然后适小寝释服公族其在外朝则以官司士为之诸侯视朝大夫特士旅之大仆王眡燕朝则正位掌摈相王不眡朝则辞于三公及孤卿公族其朝于公内朝则东面北上臣有贵者以齿庶子治之虽有三命不踰父兄朝士掌建邦外朝之法左九棘孤卿大夫位焉羣士在其后右九棘公侯伯子男位焉羣吏在其后面三槐三公位焉州长衆庶在其后左嘉石平罢民焉右肺石达穷民焉帅其属而以鞭唿趋且辟禁慢朝错立族谈者小司冦之职掌外朝之政以致万民而询焉一曰询国危二曰询国迁三曰询立君其位王南乡三公及州长百姓北面羣臣西面羣吏东面小司冦摈以叙进而问焉以衆辅志而弊谋乡大夫大询于衆庶则各帅其乡之衆寡而致于朝大宰王眡朝则赞聴治眡四方之聴朝亦如之师氏王举则从聴治亦如之保氏王举则从聴治亦如之朝𤣥端夕深衣右朝仪离也者明也万物皆相见南方之卦也圣人南面而聴天下向明而治盖取诸此也君之南乡答阳之义也臣之北面答君也公父文伯之母如季氏康子在其朝与之言弗应从之及寝门弗应而入康子辞于朝而入见曰肥也不得闻命无乃罪乎曰子弗闻乎天子及诸侯合民事于外朝合神事于内朝自卿以下合官职于外朝合家事于内朝寝门之内妇人治其业焉上下同之夫外朝子将业君之官职焉内朝子将庀季氏之政焉皆非吾所敢言也天子左五钟右五钟天子将出则撞黄钟右五钟皆应马鸣中律步者皆有容驾者皆有文御者皆有数步者中规折还中矩立则磬折拱则抱鼓然后太师奏登车告出也入则撞蕤宾左五钟皆应以治容貌在内者皆玉色在外者皆金声然后少师奏登堂就席告入也乐师敎乐仪行以肆夏趋以采齐车亦如之环拜以钟鼓为节大驭掌驭玉路以祀凡驭路行以肆夏趋以采齐凡驭路仪以鸾和为节齐仆掌驭金路以宾道仆掌驭象路以朝夕燕出入其法仪如齐车掌贰车之政令齐右掌祭祀㑹同宾客前齐车王乘则持马行则陪乘凡有牲事则前马道右掌前道车王出入则持马陪乘如齐车之仪自车上谕命于从车诏王之车仪王式则下前马王下则以盖从隶仆王行洗乘石大仆王出入则自左驭而前驱小臣诏相王之小法仪王之燕出入则前驱虎贲氏掌先后王而趋以卒伍旅贲氏掌执戈盾夹王车而趋左八人右八人车止则持轮节服氏掌祭祀朝觐衮冕六人维王之大常诸侯则四人其服亦如之条狼氏掌执鞭以趋辟王出入则八人夹道公则六人侯伯则四人子男则二人大司冦凡邦之大事使其属跸小司冦大宾客前王而辟凡国之大事使其属跸士师王燕出入则前驱而辟乡士大祭祀大丧纪大军旅大宾客则各掌其乡之禁令帅其属夹道而跸三公若有邦事则为之前驱而辟遂士若邦有大事聚衆庶则各掌其遂之禁令帅其属而跸六卿若有邦事则为之前驱而辟县士若大夫有邦事则为之前驱而辟右出入仆从之仪穆王曰昔在文武侍御仆从罔非正人出入起居罔有不钦虢之㑹楚公子围二人执戈先焉叔孙穆子曰天子有虎贲习武训也诸侯有旅贲御灾害也大夫有贰车僃承事也士有陪乘告奔走也今大夫而设诸侯之服有其心矣帝曰龙朕堲谗説殄行震惊朕师命汝作纳言夙夜出纳朕命惟允宰夫叙羣吏之治以待宾客之令诸臣之复万民之逆内史掌叙事之法受纳访以诏王聴治凡命诸侯及孤卿大夫则䇿命之凡四方之事书内史读之王制禄则赞为之以方出之赏赐亦如之内史掌书王命遂贰之外史掌书外令若以书使于四方则书其令御史掌赞书大仆出入王之大命掌诸侯之复逆建路鼓于大寝之门外而掌其政以待达穷者与遽令闻鼓声则速逆御仆与御庶子小臣掌王之小命掌三公及孤卿之复逆御仆掌羣吏之逆及庶民之复掌王之燕令以序守路鼓振木铎于朝天子之政也右号令复逆天下有风姤后以施命诰四方王言如丝其出如纶王言如纶其出如綍故大人不倡游言穆王曰昔在文武发号施令罔有不臧成王与弟叔虞戯削桐叶为珪以与叔虞曰以此封若史佚因请择日立叔虞成王曰吾与之戏耳史佚曰天子无戯言言则史书之礼成之乐歌之于是遂封叔虞于唐王命仲山甫式是百辟缵戎祖考王躬是保出纳王命王之喉舌赋政于外四方爰发大宰以九式均节财用四曰羞服之式大府辟市之赋以待王之膳服膳夫掌王之食饮膳羞以养王及后世子凡王之馈食用六谷膳用六牲饮用六清羞用百二十品珍用八物酱用百有二十罋王日一举鼎十有二物皆有俎以乐侑食膳夫授祭品尝食王乃食卒食以乐彻于造王齐日三举大丧则不举王燕食则奉膳赞祭凡王之稍事设荐脯醢掌后及世子之膳羞凡肉脩之颁赐皆掌之凡祭祀之致福者受而膳之以挚见者亦如之岁终则会唯王及后世子之膳不㑹食医掌和王之六食六饮六膳百羞百酱八珍之齐凡食齐眂春时羮齐眂夏时酱齐眂秋时饮齐眂冬时凡和春多酸夏多苦秋多辛冬多咸调以滑甘凡会膳食之宜牛宜稌羊宜黍豕宜稷犬宜梁鴈宜麦鱼宜苽凡君子之食恒放焉饎人共王及后之六食春天子食麦与羊夏食菽与鸡中央土食稷与牛秋食麻与犬冬食黍与彘酒正掌酒之政令以式灋授酒材辨三酒之物一曰事酒二曰昔酒三曰清酒辨四饮之物一曰清二曰医三曰浆四曰酏掌其厚薄之齐以共王之四饮三酒之馔及后世子之饮与其酒掌酒之赐颁皆有法以行之唯王及后之饮酒不㑹以酒式诛赏酒人凡事共酒而入于酒府浆人掌共王之六饮水浆醴凉医酏入于酒府仲冬乃命大酋秫稻必齐麴蘖必时湛炽必絜水泉必香陶器必良火齐必得兼用六物大酋监之毋有差贷庖人掌共六畜六兽六禽辨其名物凡其死生鱻薧之物以共王之膳与其荐羞之物及后世子之膳羞凡用禽献春行羔豚膳膏香夏行腒鱐膳膏臊秋行犊麛膳膏腥冬行鱻羽膳膏羶岁终则㑹唯王及后之膳禽不㑹内饔掌王及后世子膳羞之割亨煎和之事辨体名肉物辨百品味之物王举则陈其鼎俎以牲体实之选百羞酱物珍物以俟馈共后及世子之膳羞辨腥臊羶香之不可食者牛夜鸣则庮羊冷毛而毳羶犬赤股而躁臊鸟皫色而沙鸣貍豕盲眂而交睫腥马黑嵴而般臂蝼凡宗庙之祭祀掌割亨之事凡燕饮食亦如之凡掌共羞脩刑膴胖骨鱐以待共膳凡王之好赐肉脩则饔入共之亨人掌共鼎镬以给水火之齐职外内饔之爨亨煮辨膳羞之物兽人掌罟田兽辨其名物冬献狼夏献麋春秋献兽物䲣人掌以时䲣为梁辨鱼物为鱻薧以共王膳羞腊人掌干肉凡田兽之脯腊膴胖之事掌畜共膳献之鸟司士掌摈士者膳其挚㕓人凡珍异之有滞者歛而入于膳府笾人为王及后世子共其内羞醢人为王及后世子共其内羞王举则共醢六十罋以五齐七醢七菹三臡实之醯人王举则共齐菹醯物六十罋共后及世子之酱齐菹天子之豆二十有六盐人掌盐之政令以共百事之盐王之膳羞共饴盐后及世子亦如之凡齐事鬻监以待戒令凌人掌冰春始治鑑凡外内饔之膳羞鑑焉凡酒浆之酒醴亦如之幂人掌共巾幂凡王巾皆黼大司乐王大食三宥皆令奏钟鼓天子皮弁以日视朝遂以食日中而馂奏而食日少牢朔月大牢五饮上水浆酒醴酏卒食𤣥端而居年不顺成天子食无乐诸侯又朝服以食特牲三俎祭肺夕深衣祭牢肉朔月少牢五俎四簋子夘稷食菜羮夫人与君同庖君无故不杀牛大夫无故不杀羊士无故不杀犬豕君子逺庖厨凡有血气之类弗身践也至于八月不雨君不举岁凶年谷不登君膳不祭肺大夫不食粱士饮酒不乐大侵之礼君食不兼味司冦行戮君为之不举天子一食诸侯再大夫士三食力无数大夫燕食有脍无脯有脯无脍士不贰羮胾庶人耆老不徒食羮食自诸侯以下至于庶人无等大夫无秩膳大夫七十而有阁天子之阁左达五右达五公侯伯于房中五大夫于阁三士于坫一饭桼稷稻粱白黍黄粱稰穛膳膷臐膮醢牛炙醢牛胾醢牛脍羊炙羊胾醢豕炙醢豕胾芥酱鱼脍雉兔鹑鷃饮重醴稻醴清糟黍醴清糟梁醴清糟或以酏为醴黍酏浆水醷滥酒清白羞糗饵粉酏食蜗醢而苽食雉羮麦食脯羮鸡羮折稌犬羮兔羮和糁不蓼濡豚包苦实蓼濡鸡醢酱实蓼濡鱼卵酱实蓼濡鼈醢酱实蓼腵脩蚳醢脯羮免醢麋肤鱼醢鱼脍芥酱麋腥醢酱桃诸梅诸卵监凡食齐视春时羮齐视夏时酱齐视秋时饮齐视冬时凡和春多酸夏多苦秋多辛冬多醎调以滑甘牛宜稌羊宜麦豕宜稷犬宜梁雁宜麦鱼宜苽春宜羔豚膳膏芗夏宜腒鱐膳膏臊秋宜犊麛膳膏腥冬宜鲜羽膳膏羶牛脩鹿脯田豕脯麋脯麕脯麋鹿田豕麕皆有轩雉兔皆有芼爵鷃蜩范芝栭蓤椇枣栗榛柿𤓰桃李梅杏椇梨姜桂脍春用葱秋用芥豚春用韭秋用蓼脂用葱膏用䪥三牲用藙和用醯兽用梅鹑羮鸡羮鴽酿之蓼鲂鱮烝雏烧雉芗无蓼不食雏鼈狼去肠狗去肾貍去正嵴兔去尻狐去首豚去脑鱼去乙鼈去丑肉曰脱之鱼曰作之枣曰新之栗曰撰之桃曰胆之椇棃曰攒之牛夜鸣则庮羊冷毛而毳羶狗赤股而躁臊鸟皫色而沙鸣鬰豕望视而交睫腥马黒嵴而般臂漏雏尾不盈握弗食舒雁翠鹄鸮胖舒凫翠鸡肝雁肾鸨奥鹿胃肉腥细者为脍大者为轩或曰麋鹿鱼为菹麕为辟鸡野豕为轩兔为宛脾切葱若䪥实诸醯以柔之淳熬煎醢加于陆稻上沃之以膏曰淳熬淳毋煎醢加于黍食上沃之以膏曰淳毋炮取豚若将刲之刳之实枣于其腹中编萑以苴之涂之以谨涂炮之涂皆干擘之濯手以摩之去其皽为稻粉糔溲之以为酏以付豚煎诸膏膏必灭之鉅镬汤以小鼎芗脯于其中使其汤毋灭鼎三日三夜毋絶火而后调之以醯醢擣珍取牛羊麋鹿麕之肉必脄毎物与牛若一捶反侧之去其饵孰出之去其皽柔其肉渍取牛肉必新杀者薄切之必絶其理湛诸美酒期朝而食之以醢若醯醷为熬捶之去其皽编萑布牛肉焉屑桂与姜以洒诸上而盐之干而食之施羊亦如之施麋施鹿施麕皆如牛羊欲濡肉则释而煎之以醢欲干肉则捶而食之糁取牛羊豕之肉三如一小切之与稻米稻米二肉一合以为饵煎之肝膋取狗肝一幪之以其膋濡炙之举燋其膋不蓼取稻米举糔溲之小切狼臅膏以与稻米为酏右膳羞王者所以日食何明有四方之物食四时之功也四方不平四时不顺有彻乐之法焉所以鸣至尊着法戒也王平居中央制御四方平旦食少阳之始也昼食太阳之始也晡食少阴之始也暮食太阴之始也论语曰亚饭干适楚三饭缭适蔡四饭缺适秦诸侯三饭卿大夫再饭尊卑之羞也礼保传曰王失度宰夫彻其膳宰所以彻膳何阴阳不调五谷不熟故王者为不尽味而食之礼曰一谷不升不僃鸡鷃二谷不升不备三牲天子𤣥端聴朔于南门之外闰月则阖门左扉立于其中孟春天子居青阳左个仲春天子居青阳大庙季春天子居青阳右个孟夏天子居明堂左个仲夏天子居明堂大庙季夏天子居明堂右个中央土天子居大庙大室孟秋天子居总章左个仲秋天子居总章大庙季秋天子居总章右个孟冬天子居𤣥堂左个仲冬天子居𤣥堂大庙季冬天子居𤣥堂右个太史颁告朔于邦国闰月诏王居门终月诸侯皮弁以聴朔于大庙右聴朔文公六年闰月不告月犹朝于庙闰月不告朔非礼也闰以正时时以作事事以厚生生民之道于是乎在矣不告闰朔弃时政也何以为民曷为不告朔天无是月也何以谓之天无是月非常月也犹者何通可以已也不告月者不告朔也不告朔则何为不言朔也闰月者附月之余日也积分而成于月者也天子不以告朔而丧事不数也犹之为言可以已也文公十六年夏五月公四不视朔疾也公曷为四不视朔公有疾也何言乎公有疾不视朔自是公无疾不视朔也然则曷为不言公无疾不视朔有疾犹可言也无疾不可言也天子告朔于诸侯诸侯受乎祢庙礼也公四不视朔公不臣也以公为厌政已甚矣襄公二十九年春王正月公在楚释不朝正于庙也子贡欲去告朔之牺羊子曰赐也尔爱其羊我爱其礼舍人以岁时县穜稑之种以供王后之春献礼内宰上春诏王后帅六宫之人而生穜稑之种而献之于王孟春乃择元辰天子亲载耒耜措之于参保介之御间帅三公九卿诸侯大夫躬耕帝借天子三推三公五推卿诸侯九推反执爵于大寝三公九卿诸侯大夫皆御命曰劳酒甸师掌帅其属而耕耨王借以时入之以共齍盛季秋乃命冡宰农事备收举五谷之要藏帝借之收于神仓祗敬必饬天子亲耕以共粢盛甸粟而内之三宫三宫米而藏之御廪天子为借千亩冕而朱纮躬秉耒诸侯为借百亩冕而青纮躬秉耒以事天地山川社稷先古以为醴酪齐盛于是乎取之天子亲耕于南郊以共齐盛诸侯耕于东郊亦以共齐盛右耕借耕借然后诸侯知所以敬耕借所以教诸侯之养也王者所以亲耕后亲桑何所以率天下农蚕也耕于东郊何东方少阳农事始起桑于西郊西方少阴女功所成故曾子问曰天子耕东田而三反之天子诸侯非莫耕也王后夫人非莫蚕也身致其诚信诚信之谓尽尽之谓敬敬尽然后可以事神明此祭之道也宣王即位不借千亩虢文公谏曰不可夫民之大事在农上帝之粢盛于是乎出民之蕃庶于是乎生事之共给于是乎在和协辑睦于是乎兴财用蕃殖于是乎始敦厖纯固于是乎成是故稷为大官古者大史顺时覛土阳瘅愤盈土气震发农祥晨正日月底于天庙土乃脉登先时九日太史告稷曰自今至于初吉阳气俱烝土膏其动弗震弗渝脉其满眚谷乃不殖稷以告王曰史帅阳官以命我司事曰距今九日土其俱动王其祗祓监农不易王乃使司徒咸戒公卿百吏庶民司空除坛于借命农大夫咸戒农用先时五日瞽告有协风至王即斋宫百官御事各即其斋三日王乃淳濯飨醴及期鬰人荐鬯牺人荐醴王裸鬯飨醴乃行百吏庶民毕从及借后稷监之膳夫农正陈借礼太史赞王王敬从之王耕一墢班三之庶人终于千亩其后稷省功大史监之司徒省民大师监之毕宰夫陈飨膳宰监之膳夫赞王王歆大牢班尝之庶人终食是日也瞽帅音官以省风土廪于借东南钟而藏之而时布之于农稷则徧戒百姓纪农协功曰阴阳分布震雷出滞土不备垦辟在司冦乃命其旅曰徇农师一之农正再之后稷三之司空四之司徒五之大保六之大师七之大史八之宗伯九之王则大徇耨获亦如之民用莫不震动恪恭于农修其疆畔日服其镈不解于时财用不乏民用和同是时也王事唯农是务无有求利于其官以干农功三时务农而一时讲武故征则有威守则有财若是乃能媚于神而和于民矣则享祀时至而布施优裕也今天子欲修先王之绪而弃其大功匮神之祀而困民之财将何以求福用民王弗聴三十九年战于千亩王师败绩于姜氏之戎仲山甫曰王治农于借耨获亦于借是皆习民数者也礼书纲目卷六十一礼书纲目卷六十二钦定四库全书礼书纲目卷六十二婺源江永撰政事上通礼十一补洪范九畴次三曰农用八政三八政一曰食二曰货三曰祀四曰司空五曰司徒六曰司寇七曰宾八曰师司徒齐八政以防淫八政饮食衣服事为异别度量数制乃立天官冡宰使帅其属而掌邦治以佐王均邦国大宰之职掌建邦之六典以佐王治邦国一曰治典以经邦国以治官府以纪万民二曰教典以安邦国以教官府以扰万民三曰礼典以和邦国以统百官以谐万民四曰政典以平邦国以正百官以均万民五曰刑典以诘邦国以刑百官以紏万民六曰事典以富邦国以任百官以生万民以八法治官府一曰官属以举邦治二曰官职以辨邦治三曰官聫以㑹官治四曰官常以聴官治五曰官成以经邦治六曰官法以正邦治七曰官刑以纠邦治八曰官计以弊邦治以八则治都鄙一曰祭祀以驭其神二曰法则以驭其官三曰废置以驭其吏四曰禄位以驭其士五曰赋贡以驭其用六曰礼俗以驭其民七曰刑赏以驭其威八曰田役以驭其衆正月之吉始和布治于邦国都鄙乃县治象之法于象魏使万民观治象挟日而敛之乃施典于邦国施则于都鄙施灋于官府凡治以典待邦国之治以则待都鄙之治以法待官府之治以官成待万民之治以礼待宾客之治凡邦之小治则冡宰聴之小宰掌邦之六典八法八则之贰以逆邦国都鄙官府之治司㑹掌邦之六典八法八则之贰以逆邦国都鄙官府之治司书掌邦之六典八法八则九职九正九事大史掌建邦之六典以逆邦国之治掌法以逆官府之治掌则以逆都鄙之治凡辨法者考焉不信者刑之内史执国法及国令之贰以考政事以逆㑹计御史掌邦国都鄙及万民之治令以賛冡宰凡治者受法令焉匡人掌达法则匡邦国大行人十有一嵗修法则凡为天下国家有九经曰脩身也尊贤也亲亲也敬大臣也体羣臣也子庶民也来百工也柔逺人也懐诸侯也右总要圣人南面而聴天下所宜先者五民不与焉一曰治亲二曰报功三曰举贤四曰使能五曰存爱五者一得于天下民无不足无不赡者五者一物纰缪民莫得其死圣人南面而治天下必自人道始矣孔子侍坐于哀公哀公曰敢问人道谁为大孔子对曰人道政为大公曰敢问何谓为政孔子对曰政者正也君为政则百姓从政矣君之所为百姓之所从也君所不为百姓何从公曰敢问为政如之何孔子对曰夫妇别父子亲君臣严三者正则庶物从之矣公曰寡人虽无似也愿闻所以行三言之道可得闻乎孔子对曰古之为政爱人为大所以治爱人礼为大所以治礼敬为大敬之至矣大昏为大大昏至矣大昏既至冕而亲迎亲之也亲之也者亲之也是故君子兴敬为亲舎敬是遗亲也弗爱不亲弗敬不正爱与敬其政之本与孔子遂言曰昔三代明王之政必敬其妻子也有道妻也者亲之主也敢不敬与子也者亲之后也敢不敬与君子无不敬也敬身为大身也者亲之枝也敢不敬与不能敬其身是伤其亲伤其亲是伤其本伤其本枝从而亡三者百姓之象也身以及身子以及子妃以及妃君行此三者则忾乎天下矣大王之道也如此则国家顺矣公曰敢问何谓敬身孔子对曰君子过言则民作辞过动则民作则君子言不过辞动不过则百姓不命而敬恭如是则能敬其身能敬其身则能成其亲矣公曰敢问何谓成亲孔子对曰君子也者人之成名也百姓归之名谓之君子之子是使其亲为君子也是为成其亲之名也已孔子遂言曰古之为政爱人为大不能爱人不能有其身不能有其身不能安土不能安土不能乐天不能乐天不能成其身公曰敢问何谓成身孔子对曰不过乎物仁人不过乎物孝子不过乎物是故仁人之事亲也如事天事天如事亲是故孝子成身衞文公大布之衣大帛之冠务财训农通商恵工敬教劝学授方任能元年革车三十乘季年乃三百乘晋文公属百官赋职任功弃责薄敛施舎分寡救乏振滞匡困资无轻关易道通商寛农茂穑劝分省用足财利器明徳以厚民性举善授能官方定物正名育类昭旧族爱亲戚眀贤良尊贵宠赏功劳事耉老礼宾旅友故旧胥籍狐箕栾郄伯先羊舌董韩实掌近官诸姬之良掌其中官异姓之能掌其逺官公食贡大夫食邑士食田庻人食力工商食官皁𨽻食职官宰食加政平民阜财用不匮赵宣子为国政制事典正法罪辟刑狱董逋逃由质要治旧洿本秩礼续常职出滞淹既成以授大傅阳子与大饰贾佗使行诸晋国以为常法晋悼公即位于朝始命百官施舎已责逮鳏寡振废滞匡乏困救灾患禁滛慝薄赋敛宥罪戾节器用时用民欲无犯时举不失职官不易方爵不踰徳师不陵正旅不偪师民无谤言所以复霸也子产为政使都鄙有章上下有服田有封洫庐井有伍大人之忠俭者从而与之汰侈者因而毙之从政一年舆人诵之曰取我衣冠而褚之取我田畴而伍之孰杀子产吾其与之及三年又诵之曰我有子弟子产诲之我有田畴子产殖之子产而死谁其嗣之孔子初仕为中都宰制为养生送死之节长幼异食强弱异任男女别涂路无拾遗器不雕伪为四寸之棺五寸之椁因丘陵为坟不封不树行之一年而四方诸侯则焉定公谓孔子曰学子此法以治鲁国何如孔子对曰虽天下可也何但鲁国而已哉大宰以八统诏王驭万民一曰亲亲二曰敬故三曰进贤四曰使能五曰保庸六曰尊贵七曰达吏八曰礼宾以九职任万民一曰三农生九谷二曰园圃毓草木三曰虞衡作山泽之材四曰薮牧养蕃鸟兽五曰百工饬化八材六曰商贾阜通货贿七曰嫔妇化治丝枲八曰臣妾聚敛疏材九曰闲民无常职转移执事以九两系邦国之民一曰牧以地得民二曰长以贵得民三曰师以贤得民四曰儒以道得民五曰宗以族得民六曰主以利得民七曰吏以治得民八曰友以任得民九曰薮以富得民大司徒以保息六养万民一曰慈幼二曰养老三曰振穷四曰恤贫五曰寛疾六曰安富以本俗六安万民一曰宫室二曰族坟墓三曰聫兄弟四曰聫师儒五曰聫朋友六曰同衣服颁职事十有二于邦国都鄙使以登万民一曰稼穑二曰树蓺三曰作材四曰阜蕃五曰饬材六曰通财七曰化材八曰敛材九曰生材十曰学艺十有一曰世事十有二曰服事土均掌平土地之政以均地守以均地事以均地贡以和邦国都鄙之政令刑禁与其施舍礼俗丧纪祭祀皆以地恶为轻重之法而行之掌其禁令右通言民政禹曰徳惟善政政在养民水火金木土谷惟脩正德利用厚生惟和九功惟叙九叙惟歌戒之用休董之用威劝之以九歌俾勿壊大司徒以土宜之灋辨十有二土之名物以相民宅而知其利害以阜人民以蕃鸟兽以毓草木以任土事司空掌邦土居四民时地利司空执度度地居民山川沮泽时四时量地逺近兴事任力凡居民材必因天地寒煖燥湿广谷大川异制民生其间者异俗刚柔轻重迟速异齐五味异和器械异制衣服异宜脩其教不易其俗齐其政不易其宜凡居民量地以制邑度地以居民地邑民居必参相得也无旷土无游民食节事时民咸安其居乐事劝功尊君亲上然后兴学右居民昔圣王之处民也择瘠土而处之劳其民而用之故长王天下夫民劳则思思则善心生逸则淫淫则忘善忘善则恶心生沃土之民不材淫也瘠土之民莫不向义劳也圣王所以顺山者不使居川不使渚者居中原而弗敝也管仲曰昔者圣王之治天下也参其国而伍其鄙定民之居成民之事陵为之终而慎用其六柄焉桓公曰成民之事若何对曰四民者勿使杂处杂处则其言哤其事易公曰处士农工商若何对曰昔圣王之处士也使就闲燕处工就官府处商就市井处农就田野今夫士羣萃而州处闲燕则父与父言义子与子言孝其事君者言敬其幼者言悌少而习焉其心安焉不见异物而迁焉是故其父兄之教不肃而成其子弟之学不劳而能夫是故士之子恒为士今夫工羣萃而州处审其四时辨其功苦权节其用论比协材旦莫从事施于四方以饬其子弟相语以事相示以巧相陈以功少而习焉其心安焉不见异物而迁焉是故其父兄之教不肃而成其子弟之学不劳而能夫是故工之子恒为工今夫商羣萃而州处察其四时而监其乡之资以知其市之贾负任担荷服牛轺马以周四方以其所有易其所无市贱鬻贵旦莫从事于此以饬其子弟相语以利相示以赖相陈以知贾少而习焉其心安焉不见异物而迁焉是故其父兄之教不肃而成其子弟之学不劳而能夫是故商之子恒为商今夫农羣萃而州处察其四时权节其用耒耜枷芟及寒击菒除田以待时耕及耕深耕而疾耰之以待时雨时雨既至挟其枪刈耨镈以旦莫从事于田野脱衣就功首戴茅蒲身衣袯襫霑体涂足暴其发肤尽其四支之敏以从事于田野少而习焉其心安焉不见异物而迁焉是故其父兄之教不肃而成其子弟之学不劳而能是故农之子恒为农野处而不暱其秀民之能为士者必足赖也有司见而不以告其罪五有司已于事而竣桓公曰定民之居若何对曰制国以为二十一乡桓公曰善管子于是制国以为二十一乡工商之乡六士乡十五公帅五乡焉国子帅五乡焉髙子帅五乡焉参国起按以为三官臣立三宰工立三族市立三乡泽立三虞山立三衡桓公曰伍鄙若何管子对曰制鄙三十家为邑邑有司十邑为卒卒有卒帅十卒为乡乡有乡帅三乡为县县有县帅十县为属属有大夫五属故立五大夫各使治一属焉立五正各使聴一属焉是故正之政聴属牧政聴县下政聴乡桓公曰各保治尔所无或淫怠而不聴治者司民掌登万民之数自生齿以上皆书于版辨其国中与其都鄙及其郊野异其男女嵗登下其死生及三年大比以万民之数诏司冦司冦及孟冬祀司民之日献其数于王王拜受之登于天府内史司㑹冡宰贰之以賛王治小司寇及大比登民数自生齿以上登于天府内史司㑹冡宰贰之以制国用孟冬祀司民献民数于王王拜受之以图国用而进退之天府若祭天之司民司禄而献民数谷数则受而藏之右民数受计之礼主所亲拜者二闻生民之数则拜之闻登谷则拜之宣王既丧南国之师乃料民于大原仲山甫谏曰民不可料也夫古者不料民而知其少多司民协孤终司商协名姓司徒协旅司㓂协姦牧协职工协革场协入廪协出是则少多死生出入往来者皆可知也于是乎又审之以事王治农于借摉于农隙耨获亦于借狝于既蒸狩于毕时是皆习民数者也又何料焉不谓其少而大料之是示少而恶事也临政示少诸侯避之治民恶事无以赋令且无故而料民天之所恶也害于政而妨于后嗣王卒料之及幽王乃废灭赵简子使尹铎为晋阳请曰以为茧丝乎抑为保障乎简子曰保障哉尹铎损其户数大司徒令五家为比使之相保五比为闾使之相受四闾为族使之相𦵏五族为党使之相救五党为州使之相赒五州为乡使之相宾小司徒之职掌建邦之教法以稽国中及四郊都鄙之夫家九比之数以辨其贵贱老幼废疾凡征役之施舎与其祭祀饮食丧纪之禁令乃颁比法于六乡之大夫使各登其夫家衆寡六畜车辇辨其物以嵗时入其数以施政教行徴令及三年则大比大比则受邦国之比要嵗终则考其属官之治成而诛赏令羣吏正要㑹而致事正嵗则帅其属而观教象之法徇以木铎曰不用法者国有常刑令羣吏宪禁令修法纠职以待邦治及大比六乡四郊之吏平教治正政事考夫屋及其衆寡六畜兵器以待政令乡师之职各掌其所治乡之教而聴其治以国比之法以时稽其夫家衆寡辨其老幼贵贱废疾马牛之物辨其可任者与其施舎者掌其戒令纠禁聴其狱讼嵗终则考六乡之治以诏废置正嵗稽其乡器比共吉凶二服闾共祭器族共丧器党共射器州共宾器乡共吉凶礼乐之器若国大比则考教察辞稽器展事以诏诛赏乡大夫之职各掌其乡之政教禁令正月之吉受教法于司徒退而颁之于其乡吏使各以教其所治以嵗时登其夫家之衆寡辨其可任者嵗终则令六乡之吏皆㑹政致事正嵗令羣吏考法于司徒以退各宪之于其所治州长各掌其州之教治政令之法凡州之大祭祀大丧皆涖其事嵗终则㑹其州之政令三年大比则大考州里以賛乡大夫废兴党正各掌其党之政令教治凡其党之祭祀丧纪昏冠饮酒教其礼事掌其禁戒嵗终则㑹其党政帅其吏而致事以嵗时涖校比及大比亦如之族师各掌其族之戒令政事以邦比之法帅四闾之吏以时属民而校登其族之夫家衆寡辨其贵贱老幼废疾可任者及其六畜车辇五家为比十家为聫五人为伍十人为聫四闾为族八闾为聫使之相保相受刑罚庆赏相及相共以受邦以役国事以相𦵏埋嵗终则㑹政致事闾胥各掌其闾之徴令以嵗时各数其闾之衆寡辨其施舍比长各掌其比之治五家相受相和亲有辠奇衺相及徙于国中及郊则从而授之若徙于他则为之旌节而行之若无授无节则唯圜土内之闾师掌国中及四郊之人民六畜之数县师掌邦国都鄙稍甸郊里之地域而辨其夫家人民田莱之数及其六畜车辇之稽三年大比则以考羣吏而以诏废置遂人掌邦之野以土地之图经田野造县鄙形体之法五家为邻五邻为里四里为鄼五鄼为鄙五鄙为县五县为遂皆有地域沟树之使各掌其政令刑禁以嵗时稽其人民而授之田野简其兵器教之稼穯凡治野以下剂致甿以田里安甿以乐昏扰甿以土宜教甿稼穑以兴耡利甿以时器劝甿以彊予任甿以土均平政以嵗时登其夫家之衆寡及其六畜车辇辨其老幼废疾与其施舍者以颁职作事以令贡赋以令师田以起政役遂师各掌其遂之政令戒禁以时登其夫家之衆寡六畜车辇辨其施舎与其可任者经牧其田野辨其可食者周知其数而任之以徴财征遂大夫各掌其遂之政令以嵗时稽其夫家之衆寡六畜田野辨其可任者与其可施舎者以教稼穑以稽功事掌其政令戒禁聴其治讼令为邑者嵗终则㑹政致事三嵗大比则帅其吏而兴甿明其有功者属其地治者凡为邑者以四达戒其功事而诛赏废兴之县正各掌其县之政令徴比以颁田里以分职事掌其治讼趋其稼事而赏罚之鄙师各掌其鄙之政令祭祀以时数其衆庻而察其媺恶而诛赏嵗终则㑹其鄙之政而致事鄼长各掌其鄼之政令以时校登其夫家比其衆寡以治其丧纪祭祀之事若嵗时简器与有司数之凡嵗时之戒令皆聴之里宰掌比其邑之衆寡与其六畜兵器治其政令以嵗时合耦于耡以治稼穑趋其耕耨行其秩叙以待有司之政令而徴敛其财赋邻长掌相纠相受凡邑中之政相賛徙于他邑则从而授之士师掌乡合州党族闾比之聫与其人民之什伍使之相安相受以比追胥之事以施刑罚庆赏乡士掌国中各掌其乡之民数而纠戒之遂士掌四郊各掌其遂之民数而纠其戒令县士掌野各掌其县之民数纠其戒令方士掌都家凡都家之大事聚衆庻则各掌其方之禁令以时修其县法若嵗终则省之而诛赏焉右乡邑之政神农氏作斵木为耜揉木为耒耒耨之利以教天下盖取诸益少皥氏以鸟名官九扈为九农正扈民无淫者也帝曰弃黎民阻饥汝后稷播时百谷大宰以九职任万民一曰三农生九谷七曰嫔妇化治丝枲大司徒辨十有二壤之物而知其种以教稼穑树蓺土方氏以辨土宜土化之法而授任地者草人掌土化之法以物地相其宜而为之种凡粪种骍刚用牛赤缇用羊坟壤用麋渇泽用鹿咸潟用貆勃壤用狐埴垆用豕彊㯺用蕡轻爂用犬稻人掌稼下地以潴畜水以防止水以沟荡水以列舍水以浍冩水以渉扬其芟作田凡稼泽夏以水殄草而芟夷之泽草所生种之芒种司稼掌巡邦野之稼而辨穜稑之种周知其名与其所宜地以为法而县于邑闾遂人以嵗时稽其人民而授之田野教之稼穑遂师巡其稼穑而移用其民以救其时事遂大夫以嵗时稽其夫家之衆寡以教稼穑以稽功事正嵗简稼器修稼政县正趋其稼事而赏罚之鄼长趋其耕耨稽其女功里宰以嵗时合耦于耡以治稼穑趋其耕耨行其秩叙车人为耒庛长尺有一寸中直者三尺有三寸上句者二尺有二寸自其庛縁其外以至于首以弦其内六尺有六寸与歩相中也坚地欲直庛柔地欲句庛直庛则利推句庛则利发倨句磬折谓之中地段氏为镈器雍氏掌沟渎浍池之禁凡害于国稼者春令为阱擭沟渎之利于民者秋令塞阱杜擭载师凡宅不毛者有里布凡田不耕者出屋粟凡民无职事者出夫家之征闾师凡庶民不畜者祭无牲不耕者祭无盛不树者无椁不蚕者不帛不绩者不衰旅师凡用粟春颁而秋敛之春省耕而补不足秋省敛而助不给孟春天气下降地气上腾天地和同草木萌动王命布农事命田舎东郊皆修封疆审端径术善相丘陵坂险原隰土地所宜五谷所殖以教道民必躬亲之田事既饬先定准直农乃不惑毋聚大衆毋置城郭仲春耕者少舎乃脩阖扇毋作大事以妨农之事季春命司空曰时雨将降下水上腾循行国邑周视原野脩利隄防道达沟渎开通道路毋有障塞孟夏毋起土功毋发大衆命野虞出行田原为天子劳农劝民毋或失时命司徒巡行县鄙命农勉作毋休于都驱兽毋害五谷毋大田猎农乃登麦仲夏农乃登黍季夏毋发令而待以妨神农之事是月也土润溽暑大雨时行烧薙行水利以杀草如以热汤可以粪田畴可以美土疆孟秋农乃登谷命百官始収敛完隄防谨壅塞以备水潦仲秋乃命有司趣民収敛务畜菜多积聚乃劝种麦毋或失时其有失时行罪无疑季秋乃命冡宰农事备収举五谷之要仲冬农有不収藏积聚者马牛畜兽有放佚者取之不诘季冬氷以入令告民出五种命农计耦耕事修耒耜具田器右农政神农之法曰丈夫丁壮而不耕天下有受其饥者妇人当年而不织天下有受其寒者故身自耕妻亲织以为天下先五亩之宅树墻下以桑匹妇蚕之则老者足以衣帛矣五母鸡二母彘毋失其时老者足以无失肉矣百亩之田匹夫耕之八口之家可以无饥矣所谓西伯善养老者制其田里教之树畜导其妻子使养其老五十非帛不煖七十非肉不饱不煖不饱谓之冻馁文王之民无冻馁之老者此之谓也嗟嗟臣工敬尔在公王釐尔成来咨来茹嗟嗟保介维莫之春亦又何求如何新畬于皇来牟将受厥明明昭上帝迄用康年命我衆人痔乃钱镈奄观铚艾噫嘻成王既昭假尔率时农夫播厥百谷骏发尔私终三十里亦服尔耕十千维耦宣王即位不借千亩虢文公諌曰不可王事唯农是务无有求利于其官以干农功三时务农而一时讲武故征则有威守则有则单襄公假道于陈以聘于楚归告定王曰陈侯不有大咎国必亡周制有之曰民无县耜野无奥草不夺民时不蔑民功有优无匮有逸无罢国有班事县有序民今陈国道路不可知田在草间功成而不収民罢于逸乐是弃先王之法制者也少皥氏以鸟名官五雉为五工正利器用正度量夷民者也帝曰畴若予工佥曰垂哉帝曰俞咨垂汝共工垂拜稽首让于殳斨暨伯与帝曰俞往哉汝谐有虞氏上陶夏后氏上匠殷人上梓周人上舆天子之六工曰土工金工石工木工兽工草工典制六材大宰以九职任万民五曰百工饬化八材凡攻木之工七攻金之工六攻皮之工五设色之工五刮摩之工五抟埴之工二攻木之工轮舆弓庐匠车梓攻金之工筑冶凫㮚段桃攻皮之工函鲍韗韦裘设色之工画缋钟筐㡛刮摩之工玉楖雕矢磬抟埴之工陶旊攻金之工筑氏执下齐冶氏执上齐凫氏为声㮚氏为量段氏为镈器桃氏为刃金有六齐六分其金而钖居一谓之钟鼎之齐五分其金而钖居一谓之斧斤之齐四分其金而钖居一谓之戈㦸之齐参分其金而钖居一谓之削杀矢之齐金钖半谓之鉴燧之齐凡铸金之状金与钖黒浊之气竭黄白次之黄白之气竭青白次之青白之气竭青气次之然后可铸也季春命工师令百工审五库之量金铁皮革筋角齿羽箭干脂胶丹漆毋或不良百工咸理监工日号毋悖于时毋或作为滛巧以荡上心季秋霜始降则令百工休孟冬命工师效功陈祭器案度程毋或作为淫巧以荡上心必功致为上物勒工名以考其诚功有不当必行其罪以穷其情来百工则财用足日省月试既禀称事所以劝百工也右工政国有六职百工与居一焉或坐而论道或作而行之或审曲面埶以饬五材以辨民器或通四方之珍异以资之或饬力以长地财或治丝麻以成之坐而论道谓之王公作而行之谓之士大夫审曲面埶以饬五材以辨民器谓之百工通四方之珍异以资之谓之商旅饬力以长地财谓之农夫治丝麻以成之谓之妇功粤无镈燕无函秦无庐胡无弓车粤之无镈也非无镈也夫人而能为镈也燕之无函也非无函也夫人而能为函也秦之无庐也非无庐也夫人而能为庐也胡之无弓车也非无弓车也夫人而能为弓车也知者创物巧者述之守之世谓之工百工之事皆圣人之作也烁金以为刃凝土以为器作车以行陆作舟以行水此皆圣人之所作也天有时地有气材有美工有巧合此四者然后可以为良材美工巧然而不良则不时不得地气也橘踰淮而北为枳鸜鹆不踰济貉踰汶则死此地气然也郑之刀宋之斤鲁之削吴粤之劒迁乎其地而弗能为良地气然也燕之角荆之干妢胡之笴吴粤之金钖此材之美者也天有时以生有时以杀草木有时以生有时以死石有时以泐水有时以凝有时以泽此天时也礼书纲目卷六十二礼书纲目卷六十三钦定四库全书礼书纲目卷六十三婺源江永撰政事下通礼十二补神农氏日中为市致天下之民聚天下之货交易而退各得其所盖取诸噬嗑古者市廛而不税匠人营国面朝后市市朝一夫内宰凡建国佐后立市设其次置其叙正其肆陈其货贿出其度量淳制祭之以隂礼大宰以九职任万民六曰商贾阜通货贿司市掌市之治教政刑量度禁令以次叙分地而经市以陈肆辨物而平市以政令禁物靡而均市以商贾阜货而行布以量度成贾而徴儥以质剂结信而止讼以贾民禁伪而除诈以刑罚禁虣而去盗以泉府同货而敛賖大市日昃而市百族为主朝市朝时而市商贾为主夕市夕时而市贩夫贩妇为主凡市入则胥执鞭度守门市之羣吏平肆展成奠贾上旌于思次以令市市师涖焉而聴大治大讼胥师贾师涖于介次而聴小治小讼凡万民之期于市者辟布者量度者刑戮者各于其地之叙凡得货贿六畜者亦如之三日而举之凡治市之货贿六畜珍异亡者使有利者使阜害者使亡靡者使㣲凡通货贿以玺节出入之国凶荒札丧则市无征而作布凡市伪饰之禁在民者十有二在商者十有二在贾者十有二在工者十有二市刑小刑宪罚中刑徇罚大刑扑罚其附于刑者归于士国君过市则刑人赦夫人过市罚一幕世子过市罚一帟命夫过市罚一盖命妇过市罚一帷凡㑹同师役市司帅贾师而从治其市政掌其卖儥之事质人掌成市之货贿人民牛马兵器珍异凡卖儥者质剂焉大市以质小市以剂掌稽市之书契同其度量壹其淳制巡而考之犯禁者举而罚之凡治质剂者国中一旬郊二旬野三旬都三月邦国朞期内聴期外不聴廛人掌敛市絘布总布质布罚布而入于廛府凡屠者敛其皮角筋骨入于玉府凡珍异之有滞者敛而入于膳府胥师各掌其次之政令而平其货贿宪刑禁焉察其诈伪饰行儥慝者而诛罚之聴其小治小讼而断之贾师各掌其次之货贿之治辨其物而均平之展其成而奠其贾然后令市凡天患禁贵儥者使有恒贾四时之珍异亦如之凡国之卖儥各帅其属而嗣掌其月凡师役㑹同亦如之司虣掌宪市之禁令禁其鬭嚻者与其虣乱者出入相陵犯者以属游饮食于市者若不可禁则搏而戮之司稽掌巡市而察其犯禁者与其不物者而搏之掌执市之盗贼以徇且刑之胥各掌其所治之政执鞭度而巡其前掌其坐作出入之禁令袭其不正者凡有罪者挞戮而罚之肆长各掌其肆之政令陈其货贿名相近者相逺也实相近者相迩也而平正之敛其总布掌其戒禁泉府掌以市之征布敛市之不售货之滞于民用者以其贾买之物楬而书之以待待不时而买者买者各从其抵都鄙从其主国人郊人从其有司然后予之凡賖者祭祀无过旬日丧纪无过三月凡民之贷者与其有司辨而授之以国服为之息凡国之财用取具焉嵗终则㑹其出入而纳其余遗人凡国野之道三十里有市市有侯馆侯馆有积有圭璧金璋不粥于市命服命车不粥于市牺牲不粥于市戎器不粥于市用器不中度不粥于市兵车不中度不粥于市布帛精麤不中数幅广狭不中量不粥于市姦色乱正色不粥于市锦文珠玉成器不粥于市衣服饮食不粥于市五谷不时果实未孰不粥于市木不中伐不粥于市禽兽鱼鼈不中杀不粥于市右布政衞庄公改旧制易朝市髙子睪问于孔子曰周礼前朝而后市今衞君更之如何孔子曰朝市于西方失之矣孟子曰市廛而不征法而不廛则天下之商皆悦而愿藏于其市矣古者关讥而不征关执禁以讥禁异服识异言司门掌授管键以启闭国门几出入不物者正其货贿凡财物犯禁者举之以其财养死政之老与其孤司关掌国货之节以聫门市司货贿之出入者掌其治禁与其征廛凡货不出于闗者与其货罚其人凡所达货贿者则以节传出之国凶札则无闗门之征犹几有外内之送令则以节传出内之掌节门闗用符节仲夏门闾毋闭闗市无索仲秋易闗市来商旅纳货贿以便民事四方来集逺乡皆至则财不匮上无乏用百事乃遂孟冬戒门闾脩键闭慎管籥谨闗梁右门闗之政文王之治岐也闗市讥而不征仲尼曰臧文仲不仁者三废六闗不仁也孟子曰闗讥而不征则天下之旅皆悦而愿出于其路矣又曰古之为闗也将以御暴今之为闗也将以为暴刳木为舟剡木为楫舟楫之利以济不通致逺以利天下盖取诸涣天子造舟诸侯维舟大夫方舟士特舟庶人乗泭匠人营国经涂九轨环涂七轨野涂五轨环涂以为诸侯经涂野涂以为都经涂司险掌九州之图以周知其山林川泽之阻而达其道路设国之五沟五涂而树之林以为阻固皆有守禁而达其道路合方氏掌达天下之道路野庐氏掌达国道路至于四畿比国郊及野之道路宿息井树若有宾客则令守涂地之人聚柝之有相翔者诛之凡道路之舟车轚互者序而行之凡有节者及有爵者至则为之辟禁野之横行径踰者凡国之大事比脩除道路者掌凡道禁掌节道路用旌节凡通达于天下者必有节以传辅之无节者有几则不达候人各掌其方之道治与其禁令以设候人若有方治则帅而致于朝及归送之于竟遗人野鄙之委积以待羁旅凡国野之十里有庐庐有饮食三十里有宿宿有路室路室有委五十里有市市有候馆候馆有积委人以甸聚待羁旅季春命司空曰时雨将降下水上腾循行国邑周视原野脩利隄防道达沟渎开通道路毋有障塞柔逺人则四方归之送往迎来嘉善而矜不能所以柔逺人也右道路之政单襄公假道于陈以聘于楚火朝觌矣道茀不可行也候不在疆司空不视涂泽不陂川不梁野有庾积场功未毕道无列树垦田若蓺膳宰不致饩司里不授馆国无寄寓县无施舍单子归告王曰陈侯不有大咎国必亡夫辰角见而雨毕天根见而水涸本见而草木节解驷见而陨霜火见而清风戒寒故先王之教曰雨毕而除道水涸而成梁草木节解而备藏陨霜而冬裘具清风至而脩城郭宫室故夏令曰九月除道十月成梁其时儆曰收而场功偫而畚挶营室之中土功其始火之初见期于司里此先王之所以不用财贿而广施徳于天下者也今陈国火朝觌矣而道路若塞野场若弃泽不陂障川无舟梁是废先王之教也周制有之曰列树以表道立鄙食以守路国有郊牧疆有寓望薮有圃草囿有林池所以御灾也今陈国道路不可知是弃先王之法制者也子产聴郑国之政以其乗舆济人于凑洧孟子曰恵而不知为政嵗十一月徒杠成十二月舆梁成民未病涉也君子平其政行辟人可也焉得人人而济之故为政者毎人而悦之日亦不足矣葵丘之㑹三命曰无忘宾旅懐方氏掌来逺方之民致方贡致逺物而送逆之达之以节治其委积馆舍饮食中国戎夷五方之民皆有性也不可推移东方曰夷被髪文身有不火食者矣南方曰蛮雕题交趾有不火食者矣西方曰戎被髪衣皮有不粒食者矣北方曰狄衣羽毛穴居有不粒食者矣中国夷蛮戎狄皆有安居和味宜服利用备器五方之民言语不通嗜欲不同达其志通其欲东方曰寄南方曰象西方曰狄鞮北方曰译右懐逺之政三旬苗民逆命班师振旅帝乃诞敷文徳舞干羽于两阶七旬有苗格大司徒以荒政十有二聚万民一曰散利二曰薄征三曰缓刑四曰弛力五曰舍禁六曰去几七曰眚礼八曰杀哀九曰蕃乐十曰多昏十有一曰索鬼神十有二曰除盗贼大荒大札则令邦国移民通财舍禁弛力薄征缓刑遗人县都之委积以待凶荒均人凶札则无力政无财赋不收地守地职不均地政司救凡嵗时有天患民病则以节巡国中及郊野而以王命施恵司市国凶荒札丧则市无征而作布贾师凡天患禁贵儥者使有恒贾司关国凶札则无门关之征犹几廪人若食不能人二鬴则令邦移民就谷诏王杀邦用仓人若谷不足则止余法用有余则藏之以待凶而颁之士师若邦凶荒则以荒辩之灋治之令移民通财纠守缓刑朝士若邦凶荒札丧寇戎之故则令邦国都家县鄙虑刑贬古者有灾者谓之厉君一时素服使有司弔死问疾忧以巫毉匍匐以捄之汤粥以方之善者先乎矜寡孤独及疾不能相养死无以𦵏埋者𦵏埋之右凶札之政庄公二十八年冬大无麦禾臧孙辰告籴于齐鲁饥臧文仲言于严公曰夫为四隣之援结诸侯之信重之以婚姻申之以盟誓固国之艰急是为铸名器藏寳财固民之殄病是待今国病矣君盍以名器请籴于齐公曰谁使对曰国有饥馑卿出告籴古之制也辰也备卿辰诸如齐文仲以鬯圭与玉磬如齐告籴曰天灾流行戾于敝邑饥馑荐降民羸㡬卒大惧殄周公太公之命祀职贡业事之不共而获戾不腆先君之敝器敢告滞积以纾执事以救敝邑使能共职岂唯寡君与二三臣实受君赐其周公太公及百辟神祗实永飨而赖之齐人归其玉而予之籴国无三年之畜曰国非其国也一年不升告籴诸侯告请也不正故举臧孙辰以为私行也国无九年之畜曰不足无六年之畜曰急无三年之畜曰国非其国也诸侯无粟诸侯相归粟正也臧孙辰告籴于齐告然后与之言内之无外交也古者税什一丰年补败不外求而上下皆足也虽累凶年民弗病也一年不艾而百姓饥君子非之僖公二十一年夏大旱公欲焚巫尩臧文仲曰非旱备也脩城郭贬食省用务穑劝分此其务也巫尩何为天欲杀之则如勿生若能为旱焚之滋甚公从之是嵗也饥而不害大司徒以保息六养万民三曰赈穷四曰恤贫五曰寛疾朝士掌建邦外朝之法右肺石达穷民焉大司寇以肺石达穷民凡逺近惸独老幼之欲有复于上而其长弗达者立于肺石三日士聴其辞以告于王而罪其长大仆建路鼓于大寝之门外而掌其政以待达穷者与遽令闻鼓声则速逆仆与御庶子少而无父者谓之孤老而无子者谓之独老而无妻者谓之矜老而无夫者谓之寡此四者天民之穷而无告者也皆有常饩瘖聋跛躃㫁者侏儒百工各以其器食之乡师以嵗时巡国及野而赒万民之囏阨以王命施恵遗人乡里之委积以恤民之囏阨门闗之委积以养老孤旅师掌聚野之耡粟屋粟间粟而用之以质剂致民平颁其兴积施其恵散其利而均其政令凡用粟春颁而秋敛之司稼掌均万民之食而赒其急而平其兴季春天子布徳行恵命有司发仓廪赐贫穷振乏絶右恤穷之政老而无妻曰鳏老而无夫曰寡老而无子曰独幼而无父曰孤此四者天下之穷民而无告者也文王发政施仁必先斯四者诗云哿矣富人哀此茕独文公曰柰夫八疾何胥臣曰官师之所材也戚施直镈籧篨蒙璆侏儒扶卢蒙瞍修声聋聩司火僮昏嚚瘖僬侥官师所不材也以实裔土齐师将兴陈成子属孤子三日朝晏子曰春省耕而补不足秋省敛而助不给景公説大戒于国出舍于郊于是始兴发补不足医师掌医之政令聚毒药以共医事凡邦之有疾病者疕疡者造焉则使医分而治之嵗终则稽其医事以制其食十全为上十失一次之十失二次之十失三次之十失四为下疾医掌养万民之疾病四时皆有疠疾春时有痟首疾夏时有痒疥疾秋时有疟寒疾冬时有𠻳上气疾以五味五谷五药养其病以五气五声五色眂其死生两之以九窍之变参之以九藏之动凡民之有疾病者分而治之死终则各书其所以而入于医师疡医掌肿疡溃疡金疡折疡之祝药劀杀之齐凡疗疡以五毒攻之以五气养之以五药疗之以五味节之凡药以酸养骨以辛养筋以醎养脉以苦养气以甘养肉以滑养窍凡有疡者受其药焉孟夏聚畜百药右医药之政蜡氏掌除骴若有死于道路者则令埋而置楬焉书其日月焉县其衣服任器于有地之官以待其人掌凡国之骴禁孟春掩骼埋胔右恤死之政墓地不请大司徒以本俗六安万民二曰族坟墓五族为党使之相𦵏墓大夫掌凡邦墓之地域为之图令国民族𦵏而掌其禁令正其位掌其度数使皆有私地域凡争墓地者聴其狱讼帅其属而巡墓厉居其中之室以守之孟冬饬丧纪辨衣裳审棺椁之厚薄茔丘垄之大小髙卑厚薄之度贵贱之等级右坟墓之政管仲曰圣王治天下定民之居成民之事陵为之终孔子初仕为中都宰制为养生送死之节为四寸之棺五寸之椁因丘陵为坟不封不树夏小正九月内火主夫出火司爟掌行火之政令四时变国火以救时疾季春出火民咸从之季秋内火民亦如之时则施火令凡国失心野焚莱则有刑罚焉司烜氏中春以木铎修火禁于国中宫正春秋以木铎修火禁右火政火正曰祝融颛顼氏有子曰犁为祝融宋灾晋侯问于士弱曰吾闻之宋灾于是乎知有天道何故对曰古之火正或食于心或食于咮以出内火是故咮为鹑火心为大火陶唐氏之火正阏伯居商丘祀大火而火纪时焉相土因之故商主大火商人閲其祸败之衅必始于火是以日知其有天道也三月郑人铸刑书士文伯曰火见郑其火乎火未出而作火以铸刑器藏争辟焉火如象之不火何为六月丙戌郑灾凌人掌冰正嵗十有二月令斩冰三其凌春始治鑑凡外内饔之膳羞鑑焉凡酒浆之酒醴亦如之祭祀共冰鑑宾客共冰大丧共夷盘冰夏颁冰掌事秋刷季冬冰方盛水泽腹坚命取冰冰以入仲春天子乃鲜羔开冰右冰政二之日凿冰冲冲三之日纳于凌隂四之日其蚤献羔祭韭昭公四年大雨雹季武子问于申丰曰雹可御乎对曰圣人在上无雹虽有不为灾古者日在北陆而藏冰西陆朝觌而出之其藏冰也深山穷谷固隂沍寒于是乎取之其出之也朝之禄位宾食丧祭于是乎用之其藏之也黒牡秬黍以享司寒其出之也桃弧棘矢以除其灾其出入也时食肉之禄冰皆与焉大夫命妇丧浴用冰祭寒而藏之献羔而启之公始用之火出而毕赋自命夫命妇至于老疾无不受冰山人取之县人传之舆人纳之隶人藏之夫冰以风壮而以风出其藏之也周其用之也徧则冬无愆阳夏无伏隂春无凄风秋无苦雨雷出不震无灾霜雹疠疾不降民不夭札今藏川池之冰弃而不用风不越而杀雷不发而震雹之为灾谁能御之七月之卒章藏冰之道也萍氏几酒谨酒右酒政王若曰明大命于妹邦乃穆考文王肇国在西土厥诰毖庻邦庻士越少正御事朝夕曰祀兹酒惟天降命肇我民惟元祀天降威我民用大乱丧徳亦罔非酒惟行越小大邦用丧亦罔非酒惟辜文王诰教小子有正有事无彛酒越庶国饮惟祀徳将无醉惟曰我民迪小子惟土物爱厥心臧聪聴祖考之彛训越小大徳小子惟一妹土嗣尔股肱纯其艺黍稷奔走事厥考厥长肇牵车牛逺服贾用孝养厥父母厥父母庆自洗腆致用酒庻士有正越庻伯君子其尔典聴朕教尔大克羞耉惟君尔乃饮食醉饱丕惟曰尔克永观省作稽中徳尔尚克羞馈祀尔乃自介用逸兹乃永惟王正事之臣兹亦惟天若元徳永不忘在王家王曰封我西土棐徂邦君御事小子尚克用文王教不腆于酒故我至于今克受殷之命王曰封我闻惟曰在昔殷先哲王迪畏天显小民经徳秉哲自成汤咸至于帝乙成王畏相惟御事厥棐有㳟不敢自暇自逸矧曰其敢崇饮越在外服侯甸男衞邦伯越在内服百僚庶尹惟亚惟服宗工越百姓里居罔敢湎于酒不惟不敢亦不暇惟助成王徳显越尹人祗辟我闻亦惟曰在今后嗣王酣身厥命罔显于民祗保越怨不易诞惟厥纵淫佚于非彝用燕丧威仪民罔不䀌伤心惟荒腆于酒不惟自息乃逸厥心疾很不克畏死辜在商邑越殷国灭无罹弗惟徳馨香祀登闻于天诞惟民怨庻羣自酒腥闻在上故天降丧于殷罔爱于殷惟逸天非虐惟民自速辜王曰封予不惟若兹多诰古人有言曰人无于水监当于民监今惟殷坠厥命我其可不大监抚于时予惟曰汝劼毖殷献臣侯甸男衞矧太史友内史友越献臣百宗工矧惟尔事服休服采矧惟若畴圻父薄违农父若保宏父定辟矧汝刚制于酒厥或诰曰羣饮汝勿佚尽执拘以归于周予其杀又惟殷之迪诸臣惟工乃湎于酒勿庸杀之姑惟教之有斯眀享乃不用我教辞惟我一人弗恤弗蠲乃事时同于杀王曰封汝典听朕毖勿辩乃司民湎于酒帝曰畴若予上下草木鸟兽佥曰益哉帝曰俞咨益汝作朕虞益拜稽首让于朱虎熊罴帝曰俞往哉汝谐大宰以九职任万民二曰园圃毓草木三曰虞衡作山泽之材四曰薮牧养蕃鸟兽山虞掌山林之政令物为之厉而为之守禁仲冬斩阳木仲夏斩隂木凡服耜斩季材以时入之令万民时斩材有期日凡邦工入山林而抡材不禁春秋之斩木不入禁凡窃木者有刑罚林衡掌巡林麓之禁令而平其守以时计林麓而赏罚之若斩木材则受法于山虞而掌其政令川衡掌巡川泽之禁令而平其守以时舍其守犯禁者执而诛罚之泽虞掌国泽之政令为之厉禁使其地之人守其财物以时入之于玉府颁其余于万民兽人掌罟田兽辨其名物冬献狼夏献麋春秋献兽物凡兽入于腊人皮毛筋角入于玉府凡田兽者掌其政令人掌以时为梁春献王鲔凢䲣者掌其政令凢䲣征入于玉府鼈人掌取互物以时簎鱼鼈龟蜃凢貍物春献鼈蜃秋献龟鱼掌凡邦之簎事兽医掌疗兽病疗兽疡凡疗兽病灌而行之以莭之以动其气观其所发而养之凡疗兽疡灌而劀之以发其恶然后药之养之食之凡兽之有病者有疡者使疗之死则计其数以进退之迹人禁麛卵者与其毒矢射者囿人掌囿㳺之兽禁牧百兽埸人掌国之埸圃而树之果蓏珍异之物以时敛而藏之服不氏掌养勐兽而教扰之射鸟氏掌射鸟罗氏掌罗乌鸟蜡则作罗襦中春罗春鸟献鸠以养国老行羽物掌畜掌养鸟而阜蕃教扰之嵗时贡鸟物闽隶掌役畜养鸟而阜蕃教扰之掌子则取隶焉夷隶掌役牧人养牛马与鸟言貉隶掌役服不氏而养兽而教扰之掌与兽言雍氏禁山之为苑泽之沈者萍氏掌国之水禁冥氏掌设弧张为阱擭以攻勐兽以灵鼓敺之若得其兽则献其皮革齿须备庻氏掌除毒蛊以攻説禬之嘉草攻之凡敺蛊则令之比之穴氏掌攻蛰兽各以其物火之以时献其珍异皮革翨氏掌攻勐鸟各以其物为媒而掎之以时献其羽翮柞氏掌攻草木及林麓夏日至令刋阳木而火之冬日至令剥隂木而水之若欲其化也则春秋变其水火凡攻木者掌其政令薙氏掌杀草春始生而萌之夏日至而夷之秋绳而芟之冬日至而耜之若欲其化也则以水火变之掌凡杀草之政令哲蔟氏掌覆夭鸟之巢以方书十日之号十有二辰之号十有二月之号十有二嵗之号二十有八星之号县其巢上则去之翦氏掌除蠧物以攻禜攻之以莽草熏之凡庶蛊之事赤叐氏掌除墻屋以蜃炭攻之灰洒毒之凡隙屋除其貍虫蝈氏掌去鼃黾焚牡蘜以灰洒之则死以其烟被之则凡水虫无声壶涿氏掌除水虫以炮土之鼓敺之以焚石投之若欲杀其神则以牡橭午贯象齿而沈之则其神死渊为陵庭氏掌射国中之夭鸟若不见其鸟兽则以救日之弓与救月之矢射之若神也则以大隂之弓与枉矢射之獭祭鱼然后虞人入泽梁豺祭兽然后田猎鸠化为鹰然后设罻罗草木零落然后入山林昆虫未蛰不以火田不麛不卵不杀胎不殀夭不覆巢孟春命祀山林川泽牺牲毋用牝禁止伐木毋覆巢毋杀孩虫胎夭飞鸟毋麛毋卵仲春安萌芽养幼少存诸孤毋竭川泽毋漉波池毋焚山林季春生气方盛阳气发泄句者毕出萌者尽达不可以内田猎罝罘罗网毕翳餧兽之药毋出九门孟夏毋伐大树毋大田猎季夏命渔师伐蛟取鼍登龟取鼋树木方盛命虞人入山行木毋有斩伐季秋草木黄落乃伐薪为炭仲冬山林薮泽有能取蔬食田猎禽兽者野虞教道之其有相侵夺者罪之不赦季冬命渔师始渔路马死埋之以帷右草木禽兽之政文王之治岐也泽梁无禁荘公二十八年冬筑㣲山林薮泽之利所以与民共也虞之非正也宣公夏滥于泗渊里革㫁其罟而弃之曰古者大寒降土蛰发水虞于是乎讲罛罶取名鱼登川禽而尝之寝庙行诸国人助宣气也鸟兽孕水虫成兽虞于是乎禁罝罗矠鱼鼈以为夏藁助生阜也鸟兽成水虫孕水虞于是乎禁罝䍡设穽鄂以实庙庖畜功用也且夫山不槎蘖泽不伐夭鱼禁鲲鲕兽长麑䴠鸟翼鷇卵虫舍蚳蝝蕃庶物也古之训也今鱼方别孕不教鱼长又行网罟贪无蓺也定公以孔子为司空乃别五土之性而物各得其所生之宜咸得厥所晏子曰山林之木衡鹿守之泽之萑蒲舟鲛守之薮之薪蒸虞侯守之海之盐蜃祈望守之孟子曰不违农时谷不可胜食也数罟不入洿池鱼鼈不可胜食也斧斤以时入山林材木不可胜用也谷与鱼鼈不可胜食材木不可胜用是使民养生丧死无憾也养生丧死无憾王道之始也礼圣主之于禽兽也见其生不食其死闻其声不尝其肉𨼆弗忍也故逺庖厨仁之至也不合围不掩羣不射宿不涸泽豺不祭兽不田猎獭不祭鱼不设网罟鹰隼不鸷睦而不逮不出颍罗草木不零落斧斤不入山林昆虫不蛰不以火田不麛不卵不刳胎不夭鱼肉不入庙门鸟兽不成毫毛不登庖厨取之有时用之有节则物莫不多诗曰王在灵囿麀鹿攸伏麀鹿濯濯白鸟皜皜王在灵沼于仞鱼跃言徳志也圣主所以在鱼鼈禽兽犹得其心况于人民乎故仁人行其礼则天下安而万理得矣逮至徳渥泽洽调和大畅则天清澈地富煴物时熟民心不挟诈贼气脉淳化攫啮搏系之兽鲜毒蠚勐虭之虫宻毒山不蕃草木少薄矣铄乎大仁之化也重门击柝以待暴客盖取诸豫司寤氏掌夜时以星分夜以诏夜士夜禁御晨行者禁宵行者夜游者脩闾氏掌比国中宿互柝者与其国粥而比其追胥者而赏罚之禁径逾者与以兵革趋行者与驰骋于国中者衔枚氏掌司嚻禁唿叹鸣于国中者行歌哭于国中之道者野庐氏禁野之横行径踰者萍氏禁川游者媒氏禁迁𦵏者与嫁殇者马质禁原𧖟者朝士凡得获货贿人民六畜者委于朝告于士旬而举之大者公之小者庶民私之凡民同货财者令以国灋行之犯令者刑罚之右杂禁令礼书纲目卷六十三礼书纲目卷六十四钦定四库全书礼书纲目卷六十四婺源江永撰井田通礼十三补昔黄帝始经土设井以塞争端立步制𤱔以防不足使八家为井井开四道而分八宅凿井于中一则不洩地气二则无费一家三则同风俗四则齐巧拙五则通财货六则存亡更守七则出入相司八则嫁娶相媒九则无有相贷十则疾病相救是以性情可得而亲生产可得而均均则欺陵之路塞亲则鬭讼之心弭既牧之于邑故井一为邻邻三为朋朋三为里里五为邑邑十为都都十为师师七为州夫始分于井则地着计之于州则数详及乎夏殷不易其制禹曰予决九川距四海濬畎浍距川周文王在岐用平土之法以为治人之道地着为本故建司马法六尺为步步百为𤱔𤱔百为夫夫三为屋屋三为井井十为通通十为成成十为终终十为同同方百里同十为封封十为畿畿方千里小司徒乃经土地而牧其田野九夫为井四井为邑四邑为丘四丘为甸四甸为县四县为都以任地事而令贡赋凡税敛之事遂人凡治野夫间有遂遂上有径十夫有沟沟上有畛百夫有洫洫上有涂千夫有浍浍上有道万夫有川川上有路以达于畿匠人为沟洫耜广五寸二耜为耦一耦之伐广尺深尺谓之田首倍之广二尺深二尺谓之遂九夫为井井间广四尺深四尺谓之沟方十里为成成间广八尺深八尺谓之洫方百里为同同间广二㝷深二仞谓之浍専达于川各载其名凡天下之地埶两山之间必有川焉大川之上必有涂焉凡沟逆地阞谓之不行水属不理孙谓之不行稍沟三十里而广倍凡行奠水磬折以参伍欲为渊则句于矩凡沟必因水埶防必因地埶善沟者水潄之善防者水淫之凡为防广与崇方其閷参分去一大防外閷凡沟防必一日先深之以为式里为式然后可以傅衆力凡任索约大汲其版谓之无任稍人掌令丘乗之政令方一里者为田九百畆方十里者为方一里者百为田九万畆方百里者为方十里者百为田九十亿畆方千里者为方百里者百为田九万亿畆凡四海之内断长补短方三千里为田八十万亿一万亿畆方百里者为田九十亿畆山陵林麓川泽沟渎城郭宫室涂巷三分去一其余六十亿畆古者以周尺八尺为步今以周尺六尺四寸为步古者百畆当今东田百四十六畆三十步古者百里当今百二十一里六十步四尺二寸二分右经界禹卑宫室而尽力乎沟洫少康逃奔有虞而邑诸纶有田一成有衆一旅畇畇原隰曽孙田之我疆我理南东其畆晋人欲使齐之封内尽东其畆对曰先王疆理天下物土之宜而布其利故诗曰我疆我理南东其畆今吾子疆理诸侯而曰尽东其畆而已唯吾子戎车是利无顾土宜其无乃非先王之命也乎楚蒍掩书土田度山林鸠薮泽辨京陵表淳卤数疆潦规偃猪町原防牧隰皐井衍沃郑子驷为田洫司氏堵氏侯氏子师氏皆丧田焉子产为政田有封洫庐井有伍滕文公使毕战问井地孟子曰夫仁政必自经界始经界不正井地不均谷禄不平是故暴君污吏必慢其经界经界既正分田制禄可坐而定也请野九一而助国中什一使自赋卿以下必有圭田圭田五十畆余夫二十五畆死徙无出乡乡田同井出入相友守望相助疾病相扶持则百姓亲睦方里而井井九百畆其中为公田八家皆私百畆同养公田公事毕然后敢治私事所以别野人也秦孝公用商鞅废井田开阡陌夏后氏五十而贡殷人七十而助周人百畆而彻大司徒凡造都鄙制其地域而封沟之以其室数制之不易之地家百畮一易之地家二百畮再易之地家三百畮乃分地职奠地守制地贡而颁职事焉以为地法而待政令小司徒上地家七人中地家六人下地家五人遂人掌邦之野以土地之图经田野以嵗时稽其人民而授之田野辨其野之土上地中地下地以颁田里上地夫一廛田百畮莱五十畮余夫亦如之中地夫一廛田百畮莱百畮余夫亦如之下地夫一廛田百畮莱二百畮余夫亦如之大司马上地食者参之二中地食者半下地食者参之一制农田百畆百畆之分上农夫食九人其次食八人其次食七人其次食六人下农夫食五人耕者之所获一夫百畆百畆之粪上农夫食九人上次食八人中食七人中次食六人下食五人民受田上田夫百畮中田夫二百畮下田夫三百畮嵗耕种者为不易上田休一嵗者为一易中田休二嵗者为再易下田三嵗更耕之自爰其处农民户人已受田其家衆男为余夫亦以口受田如比士农商家受田五口乃当农夫一人此谓平土可以为法者也若山林薮泽原陵淳卤之地各以肥硗多少为差民年二十受田六十归田七十以上上所养也十嵗以下上所长也十一以上上所强也载师以廛里任国中之地以场圃任园地以宅田士田贾田任近郊之地以官田牛田赏田牧田任逺郊之地以公邑之田任甸地以家邑之田任稍地以小都之田任县地以大都之田任畺地旅师凡新甿之治皆聴之使无征役以地之恶为之等夫圭田无征司勲唯加田无国正田里不粥右授田礼书纲目卷六十四礼书纲目卷六十五钦定四库全书礼书纲目卷六十五婺源江永撰财赋通礼十四𥙷夏后氏五十而贡殷人七十而助周人百畆而彻其实皆什一也古者公田借而不税右三代田税龙子曰治地莫善于助莫不善于贡贡者校数嵗之中以为常乐嵗粒米狼戾多取之而不为虐则寡取之凶年粪其田而不足则必取盈焉为民父母使民盻盻然将终嵗勤动不得以养其父母又称贷而益之使老稚转乎沟壑恶在其为民父母也孟子曰彻者彻也助者借也诗云雨我公田遂及我私惟助为有公田由此观之虽周亦助也笃公刘度其隰原彻田为粮文王之治岐也耕者九一倬彼甫田嵗取十千秦许晋平晋于是乎作爰田宣公十五年初税畆非礼也谷出不过借以丰财也讥始履畆而税也古者什一而借什一者天下之中正也多乎什一大桀小桀寡乎什一大貉小貉什一者天下之中正也什一行而颂声作矣古者什一借而不税初税畆非正也古者三百步为里名曰井田井田九百畆公田居一私田稼不善则非吏公田稼不善则非民初税畆者非公之去公田而履畆十取一也以公之与民为已悉矣古者公田为居井灶葱韭尽取焉季康子欲以田赋使冉有访于仲尼仲尼曰丘不识也三发卒曰子为国老待子而行若之何子之不言也仲尼不对而私于冉有曰求来汝不闻乎先王制土借田以力而砥其逺迩赋里以入而量其有无任力以夫而议其老幼于是乎有鳏寡孤疾有军旅之出则徴之无则已其嵗收田一井出稯米秉刍缶米不是过也先王以为足君子之行也施取其厚事举其中敛从其薄如是则以丘亦足矣若不度于礼而贪冒无厌则虽以田赋将又不足且子季孙若欲行而法则周公之典在若欲苟而行又何访焉哀公十有二年春用田赋讥始用田赋也古者公田什一用田赋非正也哀公问于有若曰年饥用不足如之何有若对曰盍彻乎曰二吾犹不足如之何其彻也对曰百姓足君孰与不足百姓不足君孰与足孟子曰耕者助而不税则天下之农皆悦而愿耕于其野矣白圭曰吾欲二十而取一何如孟子曰子之道貉道也万室之国一人陶则可乎曰不可器不足用也曰夫貉五谷不生惟黍生之无城郭宫室宗庙祭祀之礼无诸侯币帛饔飱无百官有司故二十取一而足也今居中国去人伦无君子如之何其可也陶以寡且不可以为国况无君子乎欲轻之于尧舜之道者大貉小貉也欲重之于尧舜之道者大桀小桀也禹别九州随山濬川任土作贡冀州厥土惟白壤厥赋惟上上错厥田惟中中兖州厥土黒坟厥田惟中下厥赋贞作十有三载乃同青州厥土白坟海滨广斥厥田惟上下厥赋中上徐州厥土赤埴坟厥田惟上中厥赋中中扬州厥土惟涂泥厥田惟下下厥赋下上上错荆州厥土惟涂泥厥田惟下中厥赋上下豫州厥土惟壤下土坟垆厥田惟中上厥赋错上中梁州厥土青黎厥田惟下上厥赋下中三错雍州厥土惟黄壤厥田惟上上厥赋中下六府孔修庶土交正底慎财赋咸则三壤成赋中邦五百里甸服百里赋纳总二百里纳铚三百里纳秸服四百里粟五百里米冀州岛夷皮服夹右碣石入于河兖州厥贡漆丝厥篚织文浮于济漯达于河青州厥贡盐絺海物惟错岱畎丝枲铅松怪石莱夷作牧厥篚檿丝浮于汶达于济徐州厥贡惟土五色羽畎夏翟峄阳孤桐泗滨浮磬淮夷蠙珠暨鱼厥篚𤣥纎缟浮于淮泗达于河扬州厥贡惟金三品瑶琨篠簜齿革羽毛惟木岛夷卉服厥篚织贝厥包橘柚钖贡沿于江海达于淮泗荆州厥贡羽毛齿革惟金三品杶榦栝栢砺砥砮丹惟箘簵楛三邦㡳贡厥名包匦菁茅厥篚𤣥纁玑组九江纳钖大龟浮于江沱潜汉逾于洛至于南河豫州厥贡漆枲絺纻厥篚纎纩钖贡磬错浮于洛达于河梁州厥贡璆鐡银镂砮磬熊罴狐貍织皮西倾因桓是来浮于潜逾于沔入于渭乱于河雍州厥贡惟球琳琅玕浮于积石至于龙门西河㑹于渭汭织皮崐崘析支渠搜西戎即叙右虞夏赋贡古者市廛而不税关讥而不征林麓川泽以时入而不禁大司徒以土均之法辨五物九等制天下之地征以作民职以令地贡以敛财赋以均齐天下之政土均掌平土地之政以均地守以均地事大宰以九赋敛财贿一曰邦中之赋二曰四郊之赋三曰邦甸之赋四曰家削之赋五曰邦县之赋六曰邦都之赋七曰闗市之赋八曰山泽之赋九曰币余之赋载师掌任土之法以物地事授地职而待其政令以廛里任国中之地以埸圃任园地以宅田士田贾田任近郊之地以官田牛田赏田牧田任逺郊之地以公邑之田任甸地以家邑之田任稍地以小都之田任县地以大都之田任畺地凡任地国宅无征园廛二十而一近郊十一逺郊二十而三甸稍县都皆无过十二惟其漆林之征二十而五闾师凡任民任农以耕事贡九谷任圃以树事贡草木任工以饬材事贡器物任商以市事贡货贿任牧以畜事贡鸟兽任嫔以女事贡布帛任衡以山事贡其物任虞以泽事贡其物凡无职者出夫布小司徒乃分地域而辨其守施其职而平其政闾师掌国中及四郊之人民六畜之数以任其力以待其政令以时徴其赋县师以嵗时徴野之赋贡遂师入野职野赋于玉府里宰待有司之政令而徴敛其财赋旅师掌聚野之耡粟屋粟间粟载师凡宅不毛者有里布凡田不耕者出屋粟凡民无职事者出夫家之征以时徴其赋司稼巡野观稼以年之上下出敛法司书凢税敛掌事者受法焉及事成则入要贰焉大宰以八则治都鄙五曰赋贡以驭其用大司徒以荒政十有二聚万民二曰薄征六曰去几均人掌均地政均地守均地职凶札则无财赋不收地守地职不均地政年不顺成闗梁不租山泽列而不赋廛人掌敛市絘布总布质布罚布廛布而入于泉府凡屠者敛其皮角筋骨入于玉府肆长敛其总布司市国凶荒札丧则市无征而作布司闗司货贿之出入者掌其治禁与其征廛凢货不出于闗者举其货罚其人国凶札则无闗门之征委人掌敛野之赋敛薪刍凡疏材木材凡畜聚之物山虞掌山林之政令物为之厉而为之守禁令万民时斩材有期日春秋之斩木不入禁凡窃木者有刑罚林衡掌巡林麓之禁令而平其守以时计林麓而赏罚之若斩木材则受灋于山虞而掌其政令川衡掌巡川泽之禁令而平其守以时舍其守犯禁者执而诛罚之泽虞掌国泽之政令为之厉禁使其地之人守其财物以时入之于玉府颁其余于万民䲣人凡䲣者掌其政令凡䲣征入于玉府卝人掌金玉钖石之地而为之厉禁以守之若以时取之则物其地图而授之巡其禁令职金掌凡金玉钖石丹青之戒令受其入征者辨其物之恶与其数量楬而玺之入其金钖于为兵器之府入其要角人掌以时徴齿角凡骨物于山泽之农以当邦赋之政令以度量受之以共财用羽人掌以时徴羽翮之政于山泽之农以当邦赋之政令凡受羽十羽为审百羽为抟十抟为縳掌葛掌以时徴絺绤之材于山农凡葛征徴草贡之材于泽农以当邦赋之政令以权度受之掌染草掌以春秋敛染草之物以权量受之以待时而颁之掌炭掌灰物炭物之徴令以时入之以权量受之以共邦之用凡炭灰之事掌荼掌以时聚荼以共丧事徴野疏材之物以待邦事凡畜聚之物掌蜃掌敛互物蜃物孟冬乃命水虞渔师收水泉池泽之赋毋或敢侵削衆庶兆民以为天子取怨于下其有若此者行罪无赦右殷周赋法古之为市者以其所有易其所无者有司者治之耳有贱丈夫焉必求龙㫁而登之以左右望而罔市利人皆以为贱故从而征之征商自此贱丈夫始矣文王之治岐也关市讥而不征泽梁无禁周公曰继自今嗣王以万民惟正之供叔向曰齐其何如晏子曰此季世也民参其力二入于公而衣食其一齐侯疾不瘳欲诛祝史晏子曰不可为也山林之木衡鹿守之泽之萑蒲舟鲛守之薮之薪蒸虞候守之海之盐蜃祈望守之县鄙之人入从其政偪介之闗暴征其私承嗣大夫强易其贿布常无艺徴敛无度宫室日更淫乐不违内宠之妾肆夺于市外宠之臣僣令于鄙私欲养求不给则应民人苦病夫妇皆诅祝有益也诅亦有损聊摄以东姑尤以西其为人也多矣虽其善祝岂能胜亿兆人之诅君若欲诛于祝史修德而后可公説使有司寛政毁闗去禁薄敛已责孟子曰有布缕之征粟米之征力役之征君子用其一缓其二用其二而民有殍用其三而父子离又曰市廛而不征法而不廛则天下之商皆悦而愿藏于其市矣闗讥而不征则天下之旅皆悦而愿出于其路矣廛无夫里之布则天下之民皆悦而愿为之氓矣戴盈之曰什一去闗市之征今兹未能请轻之以待来年然后已何如孟子曰如知其非义斯速已矣何待来年大宰以九贡致邦国之用一曰祀贡二曰嫔贡三曰器贡四曰币贡五曰材贡六曰货贡七曰服贡八曰斿贡九曰物贡大行人邦畿方千里其外方五百里谓之侯服嵗壹见其贡祀物又其外方五百里谓之甸服二嵗壹见其贡嫔物又其外方五百里谓之男服三嵗壹见其贡器物又其外方五百里谓之采服四嵗壹见其贡服物又其外方五百里谓之衞服五嵗壹见其贡材物又其外方五百里谓之要服六嵗壹见其贡货物九州之外谓之蕃国世壹见各以其所贵寳为挚小行人令诸侯春入贡大司马施贡分职以任邦国职方氏凢邦国制其贡各以其所有土均掌平土地之政以均地贡掌货贿内府凢四方之币献之金玉齿革兵器凢良货贿入焉山师掌山林之名辨其物与其利害而颁之于邦国使致其珍异之物川师掌川泽之名辨其物与其利害而颁之于邦国使致其珍异之物懐方氏致方贡致逺物右贡法文王不敢盘于游田以庶邦惟正之供祭公谋父曰先王之制邦内甸服邦外侯服侯衞宾服蛮夷要服戎狄荒服甸服者祭侯服者祀宾服者享要服者贡荒服者王日祭月祀时享嵗贡终王先王之训也惟克商遂通道于九夷八蛮西旅底贡厥獒大保乃作旅獒用训于王曰明王慎徳四夷咸宾无有逺迩毕献方物惟服食器用王乃昭徳之致于异姓之邦无替厥服分寳玉于伯叔之国时庸展亲人不易物惟徳其物昔武王克商通道于九夷百蛮使各以其方贿来贡使无忘职业于是肃慎氏贡楛矢石砮其长尺有咫先王欲昭其令德之致逺也以示后之人使永监焉故铭其栝曰肃慎氏之贡矢齐桓公以诸侯之师伐楚管仲曰尔贡包茅不入王祭不供无以缩酒寡人是徴对曰贡之不入寡君之罪也敢不共给齐侯脩礼于诸侯诸侯官受方物同盟于平丘子产争承曰昔天子班贡轻重以列列尊贡重周之制也卑而贡重者甸服也郑伯男也而使从公侯之贡惧弗给也敢以为请诸侯靖兵好以为事行理之命无月不至贡之无艺小国有阙所以得罪也诸侯脩盟存小国也贡献无极亡可待也存亡之制将在今矣自日中以争至于昏晋人许之天子之六府曰司土司木司水司草司器司货典司六职冡宰制国用必于嵗之杪五谷皆入然后制国用用地小大视年之丰耗以三十年之通制国用量入以为出祭用数之仂丧用三年之仂丧祭用不足曰暴有余曰浩祭丰年不奢凶年不俭国无九年之蓄曰不足无六年之蓄曰急无三年之蓄曰国非其国也三年耕必有一年之食九年耕必有三年之食以三十年之通虽有凶旱水溢民无菜色然后天子食日举以乐大宰以九职任万民一曰三农生九谷二曰园圃毓草木三曰虞衡作山泽之材四曰薮牧养蕃鸟兽五曰百工饬化八材六曰商贾阜通货贿七曰嫔妇化治丝枲八曰臣妾聚敛疏材九曰闲民无常职转移职事以九赋敛财贿以九式均节财用一曰祭祀之式二曰宾客之式三曰丧荒之式四曰羞服之式五曰工事之式六曰币帛之式七曰刍秣之式八曰匪颁之式九曰好用之式以九贡致邦国之用小宰执邦之九贡九赋九式之贰以均财节邦用以灋掌祭祀朝觐㑹同宾客之戒具军旅田役丧荒亦如之七事者令百官府共其财用治其施舍聴其治讼宰夫掌治灋以攷百官府羣都县鄙之治乗其财用之出入凢失财用物辟名者以官刑诏冡宰而诛之其足用长财善物者赏之大府掌九贡九赋九功之贰以受其货贿之入颁其货于受藏之府颁其贿于受用之府凡官府都鄙之吏及执事者受财用焉凡颁财以式法授之闗市之赋以待王之膳服邦中之赋以待宾客四郊之赋以待稍秣家削之赋以待匪颁邦甸之赋以待工事邦县之赋以待币帛邦都之赋以待祭祀山泽之赋以待丧纪币余之赋以待赐予凢邦国之贡以待弔用凢万民之贡以充府库凢式贡之余财以共玩好之用凢邦之赋用取具焉嵗终则以货贿之入出㑹之玉府掌王之金玉玩好兵器凢良货贿之藏凢王之献金玉兵器文织良货贿之物受而藏之凡王之好赐共其货贿内府掌受九贡九赋九功之货贿良兵良器以待邦之大用凡四方之币献之金玉齿革兵器凡良货贿入焉凡适四方使者共其所受之物而奉之凡王及冢宰之好赐予则共之外府掌邦布之入出以共百物而待邦之用凡有法者共王及后世子之衣服之用凡祭祀賔客丧纪㑹同军旅共其财用之币赍赐予之财用凡邦之小用皆受焉嵗终则㑹唯王及后之服不㑹司㑹掌邦之六典八法八则之贰以逆邦国都鄙官府之治以九贡之法致邦国之财用以九赋之法令田野之财用以九功之法令民职之财用以九式之法均节邦之财用掌国之官府郊野县都之百物财用凡在书契版图者之贰以逆羣吏之治而聴其㑹计以参互考日成以月要考月成以嵗㑹考嵗成以周知四国之治以诏王及冡宰废置司书掌邦之六典八法八则九职九正九事邦中之版土地之图以周知入出百物以叙其财受其币使入于职币凡上之用财用必考于司㑹三嵗则大计羣吏之治以知民之财器械之数以知田野夫家六畜之数以知山林川泽之数以逆羣吏之徴令凡税敛掌事者受法焉及事成则入要贰焉凡邦治考焉职内掌邦之赋入辨其财用之物而执其总以贰官府都鄙之财入之数以逆邦国之赋用凡受财者受其贰令而书之及㑹以逆职嵗与官府财用之出而叙其财以待邦之移用职嵗掌邦之赋出以贰官府都鄙之财出赐之数以待㑹计而考之凡官府都鄙羣吏之出财用受式法于职嵗凡上之赐予以叙与职币授之及㑹以式法賛逆㑹职币掌式法以敛官府都鄙与凡用邦财者之币振掌事者之余财皆辨其物而奠其録以书楬之以诏上之小用赐予嵗终则㑹其出凡邦之㑹事以式法賛之遗人掌邦之委积以待施恵乡里之委积以恤民之囏阨门闗之委积以养老孤郊里之委积以待宾客野鄙之委积以待羇旅县都之委积以待凶荒凡委积之事巡而比之以时颁之委人以稍聚待宾客以甸聚待羇旅凡其余聚以待颁赐廪人掌九谷之数以待国之匪颁赒赐稍食以嵗之上下数邦用以知足否以诏谷用以治年之凶丰凡万民之食食者人四鬴上也人三鬴中也人二鬴下也若食不能人二鬴则令邦移民就谷诏王杀邦用舍人掌平宫中之政分其财守以法掌其出入掌米粟之出入辨其物嵗终则㑹计其政仓人掌粟入之藏辨九谷之物以待邦用若谷不足则止余法用有余则藏之以待凶而颁之舂人掌共米物掌凡米事稾人掌共外内朝冗食者之食酒正掌酒之赐颁皆有法以行之凡有秩酒者以书契授之酒正之出日入其成月入其要小宰聴之嵗终则㑹唯王及后之饮酒不㑹司裘凡邦之皮事掌之嵗终则㑹唯王之裘与其皮事不㑹掌皮掌秋敛皮冬敛革春献之遂以式法颁皮革于百工共其毳毛为氊以待邦事嵗终则㑹其财赍内宰嵗终则㑹内人之稍食㑹内宫之财用典丝掌丝入而辨其物以其贾楬之掌其藏与其出以待兴功之时颁丝于外内工皆以物授之凡上之赐予亦如之及献功则受良功而藏之辨其物而书其数以待有司之政令上之赐予凡饰邦器者受文织丝组焉嵗终则各以其物㑹之典枲掌布缌缕纻之麻草之物以待时颁功而授赍及献功受苦功以其贾楬而藏之以待时颁颁衣服授之赐予亦如之嵗终则各以其物㑹之天子百里之内以共官千里之内以为御右财用厉王説荣夷公芮良夫曰王室其将卑乎夫荣公好専利而不知大难夫利百物之所生也天地之所载也而或専之其害多矣天地百物皆将取焉胡可専也夫王人者将𨗳利而布之上下者也使神人百物无不得其极犹日憷惕惧怨之来也今王学専利其可乎子云君子不尽利以遗民故君子仕则不稼田则不渔食时不力珍大夫不坐羊士不坐犬以此坊民民犹忘义而争利以亡其身君子先慎乎德有德此有人有人此有土有土此有财有财此有用徳者本也财者末也外本内末争民施夺是故财聚则民散财散则民聚是故言悖而出者亦悖而入货悖而入者亦悖而出生财有大道生之者衆食之者寡为之者疾用之者舒则财恒足矣仁者以财𤼵身不仁者以身𤼵财未有上好仁而下不好义者也未有好义其事不终者也未有府库财非其财者也孟献子曰畜马乗不察于鸡豚伐冰之家不畜牛羊百乗之家不畜聚敛之臣与其有聚敛之臣寕有盗臣此谓国不以利为利以义为利也长国家而务财用者必自小人矣彼为善之小人之使为国家菑害并至虽有善者亦无如之何矣此谓国不以利为利以义为利也孟子曰无政事则财用不足鬭且曰古者聚货不妨民衣食之利聚马不害民之财用国马足以行军公马足以称赋不是过也公货足以宾献家货足以共用不是过也古者税什一丰年补败不外求而上下皆足也虽累凶年民弗病也天子不言多少诸侯不言利害大夫不言得丧士不通货财有国之君不息牛羊错质之臣不息鸡豚冢卿不脩币大夫不为埸园从士以上皆羞利而不与民争业乐分施而耻积藏然后民不困财贫窭者有所窜其手多积财而羞无有重民任而诛不能此邪行之所以起刑罚之所以多也上好羞则民闇饰矣上好富则民死利矣二者乱之衢也民语曰欲富乎忍耻矣倾絶矣絶故旧矣与义分背矣上好富则人民之行如此安得不乱司市国凶荒札丧则市无征而作布外府掌邦布之入出以共百物而待邦之用凡有法者廛人掌敛市絘布总布质布罚布廛布而入于泉府泉府掌以市之征布敛市之不售货之滞于民用者右泉币汤七年旱禹五年水人之无有卖子者汤以荘山之金铸币而赎人之无卖子者禹以歴山之金铸币以救人之困夫玉起于禺氏金起于汝汉珠起于赤墅东西南北去周七八千里水絶壤断舟车不能通为其途之逺其至之难故託用于其重以珠玉为上币以黄金为中币以刀布为下币三币握之则非有补于暖也食之则非有补于饱也先王以守财物以御人事而平天下也是以命之曰衡衡者使物一髙一下不得有调也太公为周立九府圜法黄金方寸而重一斤钱圜函方轻重以铢布帛广二尺二寸为幅长四丈为匹故货寳于金利于刀流于泉布于布束于帛太公退又行之于齐景王二十一年将铸大钱单穆公曰不可古者天灾降戾于是乎量资币权轻重以振救民民患轻则为之作重币以行之于是乎有母权子而行民皆得焉若不堪重则多作轻以行之亦不废重于是乎有子权母而行小大利之今王废轻而作重民失其资能无匮乎若匮王用将有所乏乏则将厚取于民民不给将有逺志是离民也且絶民用以实王府犹塞川原而为潢汚也其竭也无日矣王其图之王弗聴卒铸大钱礼书纲目卷六十五礼书纲目卷六十六钦定四库全书礼书纲目卷六十六婺源江永撰学制通礼十五补有虞氏养国老于上庠养庶老于下庠夏后氏养国老于东序养庶老于西序殷人养国老于右学养庶老于左学周人养国老于东胶养庶老于虞庠虞庠在国之西郊天子设四学夏曰校殷曰序周曰庠学则三代共之天子命之教然后为学小学在公宫南之左大学在郊天子曰辟廱诸侯曰頖宫米廪有虞氏之庠也序夏后氏之序也瞽宗殷学也頖宫周学也古之教者家有塾党有庠术有序国有学右设学学礼曰帝入东学上亲而贵仁则亲疏有序而恩相及矣帝入南学上齿而贵信则长㓜有差而民不诬矣帝入西学上贤而贵徳则圣智在位而功不匮矣帝入北学上贵而尊爵则贵贱有等而下不踰矣帝入太学承师问道退习而考于太傅太傅罚其不则而逹其不及则徳智长而治道得矣此五学者既成于上则百姓黎民化辑于下矣于论鼓钟于乐辟廱镐京辟廱自西自东自南自北无思不服思乐泮水薄采其芹鲁侯戾止言观其旂既作泮宫淮夷攸服矫矫虎臣在泮献馘淑问如臯陶在泮献囚天子立辟雍何所以行礼乐宣徳化也辟者璧也象璧圆又以法天于雍水侧象教化流行也诸侯曰泮宫者半于天子宫也明尊卑有差所以少也半者象璜也独南面礼仪之方有水耳明不得化四方也乡曰庠里曰序庠者庠礼义也序者序长㓜也郑人游于乡校以论执政然明谓子产曰毁乡校如何子产曰何为夫人朝夕退而游焉以议执政之善否其所善者吾则行之其所恶者吾则改之是吾师也若之何毁之帝曰䕫命汝典乐教胄子直而温寛而栗刚而无虐简而无傲诗言志歌永言声依永律和声八音克谐无相夺伦神人以和朴作教刑使公卿之大子大夫元士之适子十有三年始入小学见小节焉践小义焉二十入大学见大节焉践大义焉故入小学知父子之道长㓜之序入大学知君臣之义上下之位故为君则君为臣则臣为父则父为子则子师氏以三徳教国子一曰至徳以为道本二曰敏徳以为行本三曰孝徳以知逆恶教三行一曰孝行以亲父母二曰友行以尊贤良三曰顺行以事师长居虎门之左司王朝掌国中失之事以教国子弟凡国之贵游子弟学焉保氏养国子以道乃教之六艺一曰五礼二曰六乐三曰五射四曰五驭五曰六书六曰九数乃教之六仪一曰祭祀之容二曰賔客之容三曰朝廷之容四曰丧纪之容五曰军旅之容六曰车马之容大司乐掌成均之法以治建国之学政而合国之子弟焉凡有道者有徳者使教焉死则以为乐祖祭于瞽宗以乐徳教国子中和祗庸孝友以乐语教国子兴道讽诵言语以乐舞教国子舞云门大卷大咸大㲈大夏大濩大武乐师掌国学之政以教国子小舞大胥掌学士之版以待致诸子春入学合采合舞秋颁乐合声小胥掌学士之徴令而比之觵其不敬者巡舞列而挞其怠慢者扑籥师掌教国子舞羽龡籥凡学世子及学士必时春夏学干戈秋冬学羽籥皆于东序小乐正学干大胥赞之籥师学戈籥师丞赞之胥鼓南春诵夏弦大师诏之瞽宗秋学礼执礼者诏之冬读书典书者诏之礼在瞽宗书在上庠凡祭与养老乞言合语之礼皆小乐正诏之于东序大乐正学舞干戚语説命乞言皆大乐正授数大司成论説在东序凡侍坐于大司成者逺近间三席可以问终则负墙列事未尽不问乐正崇四术立四教顺先王诗书礼乐以造士春秋教以礼乐冬夏教以诗书王大子王子羣后之大子卿大夫元士之适子国之俊选皆造焉凡入学以齿诸子掌国子之倅掌其禁令与其教治凡国之政事国子在游倅使之修徳学道春合诸学秋合诸射以攷其艺而进退之庶子之正于公族者教之以孝弟睦友子爱明父子之义长㓜之序都司马掌都之士庶子以国法掌其政学比年入学中年考校一年视离经辨志三年视敬业乐羣五年视博习亲师七年视论学取友谓之小成九年知类通逹强立而不反谓之大成将出学小胥大胥小乐正简不帅教者以告于大乐正大乐正以告于王王命三公九卿大夫元士皆入学不变王亲视学不变王三日不举屏之逺方西方曰棘东方曰寄终身不齿右国学之教凡始立学者必释奠于先圣先师及行事必以币凡释奠者必有合也有国故则不始立学者既兴器用币然后释菜不舞不授器乃退傧于东序一献无介语可也大学始教皮弁祭菜凡学春官释奠于其先师秋冬亦如之大胥春入学舍采合舞孟春命乐正入学习舞仲春上丁命乐正习舞释菜天子乃帅三公九卿诸侯大夫亲往视之天子视学大昕鼓徴衆至然后天子至乃命有司行事兴秩节祭先师先圣焉有司卒事反命始之养也适东序释奠于先老出征执有罪反释奠于学以讯馘告大司乐凡有道者有徳者使教焉死则以为乐祖祭于瞽宗祀先贤于西学右释奠释菜放勲曰劳之来之匡之直之辅之翼之使自得之又从而振徳之帝曰契百姓不亲五品不逊汝作司徒敬敷五教在寛大宰以九两系邦国之民三曰师以贤得民四曰儒以道得民大夫七十而致仕老其乡里大夫为父师士为少师耰鉏已藏祈乐已入岁事已毕余子皆入学年十五始入小学见小节践小义焉年十八始入大学见大节践大义焉距冬至四十五日始出学傅农事上老平明坐于右塾庶老坐于左塾余子毕出然后皆归夕亦如之余子皆入父之齿随行兄之齿雁行朋友不相踰轻任并重任分颁白者不提擕出入皆如之乃立地官司徒使帅其属而掌邦教以佐王安扰邦国大司徒辨五地之物生山林川泽丘陵坟衍原隰因此五物者民之常而施十有二教焉一曰以祀礼教敬则民不苟二曰以阳礼教让则民不争三曰以隂礼教亲则民不怨四曰以乐礼教和则民不乖五曰以仪辨等则民不越六曰以俗教安则民不偷七曰以刑教中则民不虣八曰以誓教恤则民不怠九曰以度教节则民知足十曰以世事教能则民不失职十有一曰以贤制爵则民慎徳十有二曰以庸制禄则民兴功正月之吉始和布教于邦国都鄙乃县教象之法于象魏使万民观教象挟日而歛之乃施教法于邦国都鄙使之各以教其所治民令五家为比使之相保五比为闾使之相受四闾为族使之相𦵏五族为党使之相救五党为州使之相赒五州为乡使之相賔以乡三物教万民而賔兴之一曰六徳知仁圣义忠和二曰六行孝友睦婣任恤三曰六艺礼乐射御书数以乡八刑纠万民一曰不孝之刑二曰不睦之刑三曰不婣之刑四曰不弟之刑五曰不任之刑六曰不恤之刑七曰造言之刑八曰乱民之刑以五礼防万民之伪而教之中以六乐防万民之情而教之和小司徒之职掌建邦之教法与其祭祀饮食丧纪之禁令乡师之职各掌其所治乡之教而听其治乡大夫之职各掌其乡之政教禁令正月之吉受教法于司徒退而颁之于其乡吏使各以教其所治以攷其徳行察其道艺州长各掌其州之教治政令之法正月之吉各属其州之民而读法以攷其徳行道艺而劝之以纠其过恶而戒之若以岁时祭祀州社则属其民而读法亦如之春秋以礼会民而射于州序正岁则读教法如初党正各掌其党之政令教治及四时之孟月吉日则属民而读邦法以纠戒之春秋祭禜亦如之国索鬼神而祭祀则以礼属民而饮酒于序以正齿位壹命齿于乡里再命齿于父族三命而不齿凡其党之祭祀丧纪昏冠饮酒教其礼事掌其禁戒正岁属民读法而书其徳行道艺族师各掌其族之戒令政事月吉则属民而读邦法书其孝弟睦婣有学者春秋祭酺亦如之闾胥凡春秋之祭祀役政丧纪之数聚衆庶既比则读法书其敬敏任恤者凡事掌其比觵挞罚之事比长各掌其比之治五家相受相和亲有辠竒衺则相及司谏掌纠万民之徳而劝之朋友正其行而强之道艺巡问而观察之以时书其徳行道艺司救掌万民之衺恶过失而诛让之以礼防禁而救之司徒修六礼以节民性明七教以兴民徳齐八政以防淫一道徳以同俗养耆老以致孝恤孤独以逮不足上贤以崇徳简不肖以绌恶六礼冠昏丧祭乡相见七教父子兄弟夫妇君臣长㓜朋友賔客八政饮食衣服事为异别度量数制命乡简不帅教者以告耆老皆朝于庠元日习射上宫习乡上齿大司徒帅国之俊士与执事焉不变命国之右乡简不帅教者移之左命国之左乡简不帅教者移之右如初礼不变移之郊如初礼不变移之遂如初礼不变屏之逺方终身不齿右乡学之教敷纳以言明庶以功车服以庸乡大夫三年则大比攷其徳行道艺而兴贤者能者乡老及乡大夫帅其吏与其衆寡以礼礼賔之厥明乡老及乡大夫羣吏献贤能之书于王王再拜受之登于天府内史贰之退而以乡射之礼五物询衆庶一曰和二曰容三曰主皮四曰和容五曰兴舞此谓使民兴贤出使长之使民兴能入使治之州长三年大比则大攷州里以赞乡大夫废兴遂大夫三岁大比则帅其吏而兴甿司谏辨其能而可任于国事者命乡论秀士升之司徒曰选士司徒论选士之秀者而升之学曰俊士升于司徒者不征于乡升于学者不征于司徒曰造士大乐正论造士之秀者以告于王而升诸司马曰进士司马辨论官材论进士之贤者以告于王而定其论论定然后官之任官然后爵之位定然后禄之大宰以八则治都鄙四曰禄位以驭其士礼诸侯三年一贡士于天子命与诸侯辅助为政所以通贤共治示不独专重民之至大国举三人次国举二人小国举一人一适谓之好徳再适谓之贤贤三适谓之有功一不适谓之过再不适谓之傲三不适谓之诬古者天子之制诸侯岁献贡士于天子天子试之于射宫其容体比于礼其节比于乐而中多者得与于祭其容体不比于礼其节不比于乐而中少者不得与于祭数与于祭而君有庆数不与于祭而君有让数有庆而益地数有让则削地司士凡邦国三岁则稽士任而进退其爵禄季春聘名士礼贤者孟春命大尉赞杰俊遂贤良举长大行爵出禄必当其位凡语于郊者必取贤歛才焉或以徳进或以事举或以言扬曲艺皆誓之以待又语三而一有焉乃进其等以其序谓之郊人逺之于成均以及取爵于上尊也右选举正月之朝乡长复事君亲问焉曰于子之乡有居处好学慈孝于父母聪慧质仁发闻于乡里者有则以告有而不以告谓之蔽明其罪五有司已于事而竣公又问焉曰于子之乡有拳勇股肱之力秀出于衆者有则以告有而不以告谓之蔽贤其罪五有司已于事而竣桓公又问曰于子之乡有不慈孝于父母不长弟于乡里骄躁淫暴不用上令者有则以告有而不以告谓之下比其罪五有司已于事而竣是故乡长退而修徳进贤桓公亲见之遂使役官令官长期而书伐以告且选其官之贤者而复用之公召而与之语訾相其质足以比成事升以为上卿之赞谓之三选国子高子退而修乡乡退而修连连退而修里里退而修轨轨退而修伍伍退而修家及五属大夫复事公问之如初五属大夫于是退而修属属退而修县县退而修乡乡退而修卒卒退而修邑邑退而修家是故匹夫有善可得而举也匹夫有不善可得而诛也礼书纲目卷六十六礼书纲目卷六十七钦定四库全书礼书纲目卷六十七婺源江永撰学记通礼十六补发虑宪求善良足以謏闻不足以动衆就贤体逺足以动衆未足以化民君子如欲化民成俗其必由学乎玉不琢不成器人不学不知道是故古之王者建国君民教学为先兑命曰念终始典于学其此之谓乎虽有嘉肴弗食不知其㫖也虽有至道弗学不知其善也是故学然后知不足教然后知困知不足然后能自反也知困然后能自强也故曰教学相长也兑命曰学学半其此之谓乎古之教者家有塾党有庠术有序国有学比年入学中年考校一年视离经辨志三年视敬业乐羣五年视博习亲师七年视论学取友谓之小成九年知类通逹强立而不反谓之大成夫然后足以化民易俗近者説服而逺者懐之此大学之道也记曰蛾子时术之其此之谓乎大学始教皮弁祭菜示敬道也宵雅肄三官其始也入学鼓箧孙其业也夏楚二物收其威也未卜禘不视学游其志也时观而弗语存其心也㓜者听而弗问学不躐等也此七者教之大伦也记曰凡学官先事士先志其此之谓乎大学之教也时教必有正业退息必有居学不学操缦不能安弦不学博依不能安诗不学杂服不能安礼不兴其艺不能乐学故君子之于学也藏焉修焉息焉游焉夫然故安其学而亲其师乐其友而信其道是以虽离师辅而不反也兑命曰敬孙务时敏厥修乃来其此之谓乎今之教者呻其佔毕多其讯言及于数进而不顾其安使人不由其诚教人不尽其材其施之也悖其求之也佛夫然故隠其学而疾其师苦其难而不知其益也虽终其业其去之必速教之不刑其此之由乎大学之法禁于未发之谓豫当其可之谓时不陵节而施之谓孙相观而善之谓摩此四者教之所由兴也发然后禁则扞格而不胜时过然后学则勤苦而难成杂施而不孙则壊乱而不修独学无友则孤陋而寡闻燕朋逆其师燕辟废其学此六者教之所由废也君子既知教之所由兴又知教之所由废然后可以为人师也故君子之教喻也道而弗牵强而弗抑开而弗逹道而弗牵则和强而弗抑则易开而弗逹则思和易以思可谓善喻矣学者有四失教者必知之人之学也或失则多或失则寡或失则易或失则止此四者心之莫同也知其心然后能救其失也教也者长善而救其失也善歌者使人继其声善教者使人继其志其言也约而逹㣲而臧罕譬而喻可谓继志矣君子知至学之难易而知其美恶然后能博喻能博喻然后能为师能为师然后能为长能为长然后能为君故师也者所以学为君也是故择师不可不慎也记曰三王四代唯其师此之谓乎凡学之道严师为难师严然后道尊道尊然后民知敬学是故君之所不臣于其臣者二当其为尸则弗臣也当其为师则弗臣也大学之礼虽诏于天子无北面所以尊师也善学者师逸而功倍又从而庸之不善学者师勤而功半又从而怨之善问者如攻坚木先其易者后其节目及其久也相説以解不善问者反此善待问者如撞钟叩之以小者则小鸣叩之以大者则大鸣待其从容然后尽其声不善答问者反此此皆进学之道也记问之学不足以为人师必也其听语乎力不能问然后语之语之而不知虽舍之可也良冶之子必学为裘良弓之子必学为箕始驾马者反之车在马前君子察于此三者可以有志于学矣古之学者比物丑类鼓无当于五声五声弗得不和水无当于五色五色弗得不章学无当于五官五官弗得不治师无当于五服五服弗得不亲君子曰大徳不官大道不器大信不约大时不齐察于此四者可以有志于本矣三王之祭川也皆先河而后海或源也或委也此之谓务本孟子曰人之有道也饱食煖衣逸居而无教则近于禽兽圣人有忧之使契为司徒教以人伦父子有亲君臣有义夫妇有别长㓜有序朋友有信又曰设为庠序学校以教之庠者养也校者教也序者射也夏曰校殷曰序周曰庠学则三代共之皆所以明人伦也人伦明于上小民亲于下又曰谨庠序之教申之以孝悌之义颁白者不负戴于道路矣孔子曰兴于诗立于礼成于乐子思曰夫子之教必始于诗书而终于礼乐杂説不与焉葬曹平公往者见周原伯鲁焉与之语不説学归以语闵子马闵子马曰周其乱乎夫必多有是説而后及其大人大人患失而惑又曰可以无学无学不害不害而不学则苟而可于是乎下陵上朁能无乱乎夫学殖也不学将落原氏其亡乎大学通礼十七补中庸通礼十八补礼书纲目卷六十七礼书纲目卷六十八钦定四库全书礼书纲目卷六十八婺源江永撰教太子通礼十九补帝曰䕫命汝典乐教胄子古者王子年八岁而出就外舍学小艺焉履小节焉束髪而就大学学大艺焉履大节焉居则习礼文行则鸣佩玉升车则闻和鸾之声是以非僻之心无自入也天子设四学当入学而太子齿凡学世子及学士必时凡三王教世子必以礼乐乐所以修内也礼所以修外也礼乐交错于中发形于外是故其成也怿恭敬而温文立大傅少傅以养之欲其知父子君臣之道也大傅审父子君臣之道以示之少傅奉世子以观大傅之徳行而审喻之大傅在前少傅在后入则有保出则有师是以教谕而徳成也师也者教之以事而喻诸徳者也保也者慎其身以辅翼之而归诸道者也记曰虞夏商周有师保有疑丞设四辅及三公不必备唯其人语使能也君子曰徳徳成而教尊教尊而官正官正而国治君之谓也周文王使太公望傅太子发嗜鲍鱼而太公弗与曰礼鲍鱼不登于俎岂有非礼而可以养太子哉成王㓜不能涖阼周公相践阼而治抗世子法于伯禽欲令成王之知父子君臣长㓜之道也成王有过则挞伯禽所以示成王世子之道也仲尼曰昔者周公摄政践阼而治抗世子法于伯禽所以善成王也闻之曰为人臣者杀其身有益于君则为之况于其身以善其君乎周公优为之是故知为人子然后可以为人父知为人臣然后可以为人君知事人然后能使人成王㓜不能涖阼以为世子则无为也是故抗世子法于伯禽使之与成王居欲令成王之知父子君臣长㓜之义也君之于世子也亲则父也尊则君也有父之亲有君之尊然后兼天下而有之是故养世子不可不慎也行一物而三善皆得者唯世子而已其齿于学之谓也故世子齿于学国人观之曰将君我而与我齿让何也曰有父在则礼然然而衆知父子之道矣其二曰将君我而与我齿让何也曰有君在则礼然然而衆着于君臣之义也其三曰将君我而与我齿让何也曰长长也然而衆知长㓜之节矣故父在斯为子君在斯谓之臣居子与臣之节所以尊君亲亲也故学之为父子焉学之为君臣焉学之为长㓜焉父子君臣长㓜之道得而国治语曰乐正司业父师司成一有元良万国以贞世子之谓也贾谊曰古之王者太子迺生固举以礼使士负之有司齐肃端冕见之南郊见于天也过阙则下过庙则趋孝子之道也故自为赤子而教固己行矣昔者成王㓜在襁褓之中召公为太保周公为太傅太公为太师保保其身体傅傅之徳义师导之教训此三公之职也于是为置三少皆上大夫也曰少保少傅少师是与太子宴者也故迺孩提有识三公三少固明孝仁礼义以导习之逐去邪人不使见恶行于是皆选天下之端士孝悌博闻有道徳者以衞翼之使与太子居处出入故太子乃生而见正事闻正言行正道左右前后皆正人也夫习与正人居之不能毋正犹生长于齐不能不齐言也习与不正人居之不能毋不正犹生长于楚不能不楚言也故择其所耆必先受业迺得尝之择其所乐必先有习迺得为之孔子曰少成若天性习贯如自然及太子少长知妃色则入于学及太子既冠成人免于保傅之严则有记过之史彻膳之宰进善之旌诽谤之木敢谏之鼓瞽史诵诗工诵箴谏大夫进谋士传民语习与智长故切而不媿化与心成故中道若性夫三代之所以长久者以其辅翼太子有此具也天下之命悬于太子太子之善在于早谕教与选左右开于道术知义理之指则教之力也若其服习积贯则左右而已胡粤之人生而同声嗜欲不异及其长而成俗累数译而不能相通行者有虽死而不能相为者则教习然也故曰选左右早谕教最急夫教得而左右正则太子正矣太子正而天下定矣书曰一人有庆兆民赖之此之谓也楚庄王使士亹傅太子箴问于申叔时叔时曰教之春秋而为之耸善而抑恶焉以戒劝其心教之世而为之昭明徳而废幽昬焉以休惧其动教之诗而为之导广显徳以耀明其志教之礼使知上下之则教之乐以疏其秽而镇其浮教之令使访物官教之语使明其徳而知先王之务用明徳于民也教之故志使知废兴者而戒惧焉垂之训典使知族类行比义焉若是而不从动而不悛则文咏物以行之求贤良以翼之悛而不摄则身勤之多训典刑以纳之务慎惇笃以固之摄而不彻则明施舍以导之忠明久长以导之信明度量以导之义明等级以导之礼明恭俭以导之孝明敬戒以导之事明慈爱以导之仁明昭利以导之文明除害以导之武明精意以导之罚明正徳以导之赏明齐肃以耀之临若是而不济不可为也司马侯对晋悼公曰诸侯之为日在君侧以其善行以其恶戒可谓徳义矣公曰孰能对曰羊舌肸习于春秋乃召叔向使傅太子彪书数通礼二十补大司徒以乡三物教万民而賔兴之三曰六艺礼乐射御书数保氏养国子以道乃教之六艺五曰六书六曰九数八年出就外傅居宿于外学书计上古结绳而治后世圣人易之以书契百官以治万民以察盖取诸夬黄帝之史苍颉见鸟兽蹏迒之迹知分理之可相别异也初造书契百工以乂万品以察苍颉之初作书盖依类象形故谓之文其后形声相益即谓之字字者言孶乳而浸多也着于竹帛谓之书书者如也以迄五帝三王之世改易殊体封于泰山者七十有二代靡有同焉周礼八岁入小学保氏教国子先以六书一曰指事指事者视而可识察而可见上下是也二曰象形象形者画成其物随体诘诎日月是也三曰形声形声者以事为名取譬相成江河是也四曰㑹意㑹意者比类合意以见指撝武信是也五曰转註转註者建类一首同意相受考老是也六曰假借假借者本无其字依声託事令长是也及宣王太史籀着大篆十五篇与古文或异至孔子书六经左丘明述春秋传皆以古文厥意可得而説其后诸侯力政不统于王恶礼乐之害己而皆去其典籍分为七国田畴异畴车涂异轨律令异法衣冠异制言语异声文字异形秦始皇帝初兼天下丞相李斯乃奏同之罢其不与秦文合者斯作苍颉篇中车府令赵高作爰歴篇太史令胡毋敬作博学篇皆取史籀大篆或颇省改所谓小篆者也是时秦烧灭诗书涤除旧典大发𨽻卒兴役戍官狱职务繁初有𨽻书以趣约易而古文由此絶矣小史掌邦国之志外史掌四方之志掌三王五帝之书掌逹书名于四方大行人王之所以抚邦国诸侯者九岁属瞽史谕书名非天子不考文今天下书同文韩宣子来聘观书于太史氏见易象与鲁春秋曰周礼尽在鲁矣吾乃今知周公之徳与周之所以王也楚左史倚相是良史也是能读三坟五典八索九㐀九数一方田以御田畴界域二粟布以御交质变易三衰分以御贵贱禀税四少广以御积羃方圆五商功以御功程积实六均输以御逺近劳费七盈朒以御隠杂互见八方程以御杂糅正负九勾股以御高深广逺礼书纲目卷六十八礼书纲目卷六十九钦定四库全书礼书纲目卷六十九婺源江永撰五宗通礼二十一补别子为祖继别为宗继祢者为小宗有百世不迁之宗有百世则迁之宗右宗法百世不迁者别子之后也宗其继别子之所自出也百世不迁者也宗其继高祖者五世则迁者也尊祖故敬宗敬宗尊祖之义也有五世而迁之宗其继高祖者也是故祖迁于上宗易于下尊祖故敬宗敬宗所以尊祖祢也有小宗而无大宗者有大宗而无小宗者有无宗亦莫之宗者公子是也公子有宗道公子之公为其士大夫之庶者宗其士大夫之适者公子之宗道也宗者何谓也宗尊也为先祖主也宗人之所尊也古者所以必有宗何也所以长和睦也大宗能率小宗小宗能率羣弟通其有无所以统理族人者也宗其为始祖后者为大宗此百世不迁之宗也宗其为高祖后者五世而迁者也高祖迁于上宗则易于下宗其为曾祖后者为曾祖宗宗其为祖后者为祖宗宗其为父后者为父宗以上至高祖宗皆为小宗以其转迁别于大宗也别子者自与其子孙为祖继别者各自为宗小宗有四大宗有一凡有五宗人之亲所以备矣诸侯夺宗明尊者宜之大夫不得夺宗何曰诸侯世世传子孙故夺宗大夫不传子孙故不夺宗也丈夫妇人为宗子宗子之母妻宗子孤为殇大功衰小功衰皆三月亲则月算如邦人大夫为宗子女子子适人者为其昆弟之为父后者为人后者为殇后者以其服服之为人后者为其父母报为人后者为其昆弟为人后者于兄弟降一等报庶子不为长子斩右宗支服制丈夫妇人为宗子宗子之母妻传曰何以服齐衰三月也尊祖也尊祖故敬宗敬宗者尊祖之义也宗子之母在则不为宗子之妻服也大夫为宗子何以服齐衰三月也大夫不敢降其宗也女子子适人者为昆弟之为父后者何以亦期也妇人虽在外必有归宗曰小宗故服期也为人后者何以三年也受重者必以尊服服之何如而可为之后同宗则可为之后何如而可以为人后支子可也为所后者之祖父母妻妻之父母昆弟昆弟之子若子为人后者为其父母报何以期也不贰斩也何以不贰斩也特重于大宗者降其小宗也为人后者孰后后大宗也曷为后大宗大宗者尊之统也禽兽知母而不知父野人曰父母何算焉都邑之士则知尊祢矣大夫及学士则知尊祖矣诸侯及其大祖天子及其始祖之所自出尊者尊统上卑者尊统下大宗者尊之统也大宗者收族者也不可以絶故族人以支子后大宗也适子不得后大宗为人后者为其昆弟何以大功也为人后者降其昆弟也庶人不为长子斩不继祖与祢故也庶人不得为长子三年不继祖也支子不祭祭必告于宗子庶人不祭殇与无后者殇与无后者从祖祔食右宗支祭法庶子不祭明其宗也庶子不祭祖者明其宗也庶子不祭祢者明其宗也曾子问曰宗子为士庶子为大夫其祭也如之何孔子曰以上牲祭于宗子之家祝曰孝子某为介子某荐其常事若宗子有罪居于他国庶子为大夫其祭也祝曰孝子某使介子某执其常事摄主不厌祭不旅不假不绥祭不配布奠于賔賔奠而不举不归肉其辞于賔曰宗兄宗弟宗子在他国使某辞曾子问曰宗子去在他国庶子无爵而居者可以祭乎孔子曰祭哉请问其祭如何孔子曰望墓而为坛以时祭若宗子死告于墓而后祭于家宗子死称名不言孝身没而已子游之徒有庶子祭者以此若义也今之祭者不首其义故诬于祭也孔子曰有隂厌有阳厌曾子问曰殇不祔祭何谓隂厌阳厌孔子曰宗子为殇而死庶子弗为后也其吉祭特牲祭殇不举肺无肵俎无𤣥酒不告利成是谓隂厌凡殇与无后者祭于宗子之家当室之白尊于东房是谓阳厌适子庶子祗事宗子宗妇虽贵富不敢以贵富入宗子之家虽衆车徒舍于外以寡约入子弟犹归器衣服裘衾车马则必献其上而后敢服用其次也若非所献则不敢以入于宗子之门不敢以贵富加于父兄宗族若富则具二牲献其贤者于宗子夫妇皆齐而宗敬焉终事而后敢私祭右事宗之礼孔子曰宗子虽七十无无主妇非宗子虽无主妇可也传曰子不私其父则不成为子故有东宫有西宫有南宫有北宫异居而同财有余则归之宗不足则资之宗宗室有事族人皆待终日大宗已待于賔奠然后燕私燕私者何也祭已而与族人饮不醉而出是不亲也醉而不出是渫宗也出而不止是不忠也亲而甚敬忠而不倦若是则兄弟之道备备者成也成者成于宗室也故曰饮而醉者宗室之意也徳将无醉族人之志也是故祀礼有让徳施有复义之至也大宰以八统诏王驭万民一曰亲亲以九两系邦国之民五曰宗以族得民大宗伯以嘉礼亲万民以饮食之礼亲宗族兄弟小宗伯掌三族之别以辨亲踈其正室皆谓之门子掌其政令大司徒以本俗六安万民二曰族坟墓三曰聨兄弟小司冦以八辟丽邦灋附刑罚一曰议亲之辟凡王之同族有罪不即市庶子之正于公族者教之以孝弟睦友子爱明父子之义长㓜之序其朝于公内朝则东面北上臣有贵者以齿其在外朝则以官司士为之其在宗庙之中则如外朝之位宗人授事以爵以官其登馂献受爵则以上嗣庶子治之虽有三命不踰父兄其公大事则以其丧服之精麤为序虽于公族之丧亦如之以次主人若公与族燕则异姓为賔膳宰为主人公与父兄齿族食世降一等其在军则守于公祢公若有出疆之政庶子以公族之无事者守于公宫正室守大庙诸父守贵宫贵室诸子诸孙守下宫下室五庙之孙祖庙未毁虽为庶人冠取妻必告死必赴练祥则告族之相为也宜弔不弔宜免不免有司罚之至于赗赙承含皆有正焉公族其有死罪则磬于甸人其刑罪则纤剸亦告于甸人公族无宫刑狱成有司谳于公其死罪则曰某之罪在大辟其刑罪则曰某之罪在小辟公曰宥之有司又曰在辟公又曰宥之有司又曰在辟及三宥不对走出致刑于甸人公又使人追之曰虽然必赦之有司对曰无及也反命于公公素服不举为之变如其伦之丧无服亲哭之君有合族之道族人不得以其戚戚君位也诸侯之尊兄弟不得以属通右亲亲帝尧克明峻徳以亲九族九族既睦凡为天下国家有九经曰亲亲也亲亲则诸父昆弟不怨尊其位重其禄同其好恶所以劝亲亲也上治祖祢尊尊也下治子孙亲亲也旁治昆弟合族以食序以昭缪别之以礼义人道竭矣立权度量考文章改正朔易服色殊徽号异器械别衣服此其所得与民变革者也其不可得变革者则有矣亲亲也尊尊也长长也男女有别此其不可得与民变革者也四世而缌服之穷也五世袒免杀同姓也六世亲属竭矣其庶姓别于上而戚单于下昏姻可以通乎系之以姓而弗别缀之以食而弗殊虽百世而昏姻不通者周道然也亲亲以三为五以五为九上杀下杀旁杀而亲毕矣自仁率亲等而上之至于祖自义率祖顺而下之至于祢是故人道亲亲也亲亲故尊祖尊祖故敬宗敬宗故收族收族故宗庙严宗庙严故重社稷重社稷故爱百姓爱百姓故刑罚中刑罚中故庶民安庶民安故财用足财用足故百志成百志成故礼俗刑礼俗刑然后乐诗云不显不承无斁于人斯此之谓也诸侯之子称公子公子不得祢先君公子之子称公孙公孙不得祖诸侯此自卑别于尊者也若公子之子孙有封为国君者别世世祖是人也不祖公子此自尊别于卑者也是故始封之君不臣诸父昆弟封君之子不臣诸父而臣昆弟封君之孙尽臣诸父昆弟公族朝于内朝内亲也虽有贵者以齿明父子也外朝以官体异姓也宗庙之中以爵为位崇徳也宗人授事以官尊贤也登馂受爵以上嗣尊祖之道也丧纪以服之轻重为序不夺人亲也公与族燕则以齿而孝弟之道逹矣其族食世降一等亲亲之杀也战则守于公祢孝爱之深也正室守太庙尊宗室而君臣之道着矣诸父诸兄守贵室子弟守下室而让道逹矣五庙之孙祖庙未毁虽及庶人冠取妻必告死必赴不忘亲也亲未絶而列于庶人贱无能也敬弔临赙赗睦友之道也古者庶子之官治而邦国有伦邦国有伦而衆乡方矣公族之罪虽亲不以犯有司正术也所以体百姓也刑于隠者不与国人虑兄弟也弗弔弗为服哭于异姓之庙为忝祖逺之也素服居外不听乐私丧之也骨肉之亲无絶也公族无宫刑不翦其类也鲁人有同姓死而弗弔者人曰在礼当免不免当弔不弔有司罚之如之何子之无弔也答曰吾以其疏逺也子思闻之曰无恩之甚也昔者季孙问于夫子曰百世之宗有絶道乎子曰继之以姓义无絶也故同姓为宗合族为属虽国子之尊不废其亲所以崇爱也是以缀之以食序列昭穆万世婚姻不通忠笃之道然也有若问于孔子曰国君之于同姓如之何孔子曰皆有宗道焉故虽国君之尊犹百世不废其亲所以崇爱也虽于族人之亲而不敢戚君所以谦也宣王欲得国子之能导训诸侯者樊穆仲曰鲁侯孝王曰何以知之对曰肃恭明神而敬事耉老赋事行刑必问于遗训而咨于故实不干所问不犯所咨王曰然则能训治其民矣乃命鲁孝公于夷宫周襄王将以狄伐郑富辰谏曰不可大上以徳抚民其次亲亲以相及也昔周公弔二叔之不咸故封建亲戚以藩屏周管蔡郕霍鲁衞毛耼郜雍曹滕毕原酆郇文之昭也邘晋应韩武之穆也凡蒋邢茅胙祭周公之𦙍也召穆公思周徳之不类故纠合宗族于成周而作诗曰常棣之华鄂不韡韡凡今之人莫如兄弟其四章曰兄弟阋于墻外御其侮如是则兄弟虽有小忿不废懿亲今天子不忍小忿以弃郑亲其若之何庸勲亲亲暱近尊贤徳之大者也即聋从昧与顽用嚚姦之大者也弃徳崇姦祸之大者也郑有平惠之勲又有厉宣之亲弃嬖宠而用三良于诸姬为近四徳具矣耳不听五声之和为聋目不别五色之章为昧心不则徳义之经为顽口不道忠信之言为嚚狄皆则之四姦具矣周之有懿徳也犹曰莫如兄弟故封建之其懐柔天下也犹惧有外侮扞御侮者莫如亲亲故以亲屏周召穆公亦云今周徳既衰于是乎又渝周召以从诸姦无乃不可乎民未忘祸王又兴之其若文武何王弗听晋丽姬之乱诅无畜羣公子自是晋无公族及成公即位乃宦卿之适而为之田以为公族又宦其余子亦为余子其庶子为公行晋于是有公族余子公行栾伯请公族大夫公曰荀家惇惠荀㑹文敏黡也果敢无忌镇静使兹四人者为之夫膏粱之性难正也故使惇惠者教之使文敏者导之使果敢者谂之使镇静者修之惇惠者教之则徧而不倦文敏者导之则婉而入果敢者谂之则过不隠镇静者修之则壹使兹四人者为公族大夫宋昭公将去羣公子乐豫曰不可公族公室之枝叶也若去之则本根无所庇䕃矣葛藟犹能庇其本根故君子以为比况国君乎此谚所谓庇焉而纵寻斧焉者也必不可君其图之亲之以徳皆股肱也谁敢擕贰若之何去之不听穆襄之族率国人以攻公钖土姓天子建徳因生以赐姓胙之土而命之氏诸侯以字为谥因以为族官有世功则有官族邑亦如之右姓氏仲山父曰古者司商协名姓司空季子曰黄帝之子二十五人其同姓者二人而已唯青阳与夷鼓皆为己姓青阳方雷氏之甥也夷鼓彤鱼氏之甥也其同生而异姓者四母之子别为十二姓凡黄帝之子二十五宗其得姓者十四人为十二姓姬酉祁已滕葴任荀僖姞儇依是也唯青阳与仓林氏同于黄帝故皆为姬姓同徳之难也如是昔少典取于有蟜氏生黄帝炎帝黄帝以姬水成炎帝以姜水成成而异徳故黄帝为姬炎帝为姜二帝用师以相济也异徳之故也异姓则异徳异徳则异类虽近男女相及以生民也同姓则同徳同徳则同心同心则同志同志虽逺男女不相及畏黩敬也无骇卒羽父请谥与族公问族于衆仲衆仲对曰天子建徳因生以赐姓胙之土而命之氏诸侯以字为谥因以为族官有世功则有官族邑亦如之公命以字为展氏人所以有姓者何所以崇恩爱厚亲亲逺禽兽别婚姻也故世别类使生相爱死相哀同姓不得相娶者皆为重人伦也姓生也人所禀天气以生者也尚书曰平章百姓姓所以百何以为古者圣人吹律定姓以记其族人含五常而生身有五音宫商角徴羽转而相杂五五二十五转生四时故百而异也所以有氏者何所以贵功徳贱伎力或氏其官或氏其事问其氏则可知其徳所以勉人为善也或氏王父字何所以别诸侯之后为兴灭国继絶世也诸侯之子称公子公子之子称公孙公孙之子各以其王父字为氏故鲁有仲孙季孙叔孙楚有昭屈景齐有高国崔也人必有名何所以吐情自纪尊事人者也子生三月则父名之于祖庙于祖庙者谓子之亲庙也明当为宗庙主也一説名之于燕寝名者㓜少卑贱之亲也寡畧故于燕寝人所以有字何冠徳明功敬成人也所以五十乃称伯仲者长㓜之序也称号所以有四何法四时用事先后长㓜兄弟之象也故以时长㓜号曰伯仲叔季也适长称伯伯禽是也庶长称孟鲁大夫孟氏是也男女异长各自有伯仲法隂阳各自有终始也妇姓以配字何明不娶同姓也亲属记通礼二十二补父为考母为妣父之考为王父父之妣为王母王父之考为曽祖王父王父之妣为曽祖王母曽祖王父之考为高祖王父曽祖王父之妣为高祖王母父之世父叔父为从祖祖父父之世母叔母为从祖祖母父之晜弟先生为世父后生为叔父男子先生为兄后生为弟男子谓女子先生为姊后生为妹父之姊妹为姑父之从父晜弟为从祖父父之从祖晜弟为族父从祖父之子相谓为从祖晜弟族父之子相谓为族晜弟族兄弟之子相谓为亲同姓兄之子弟之子相谓为从父晜弟子之子为孙孙之子为曽孙曽孙之子为元孙元孙之子为来孙来孙之子为晜孙晜孙之子为仍孙仍孙之子为云孙王父之姊妹为王姑曽祖王父之姊妹为曽祖王姑高祖王父之姊妹为高祖王姑父之从父姊妹为从祖姑父之从祖姊妹为族祖姑父之从父晜弟之母为从祖王母父之从祖晜弟之母为族祖王母父之兄妻为世母父之弟妻为叔母父之从父晜弟之妻为从祖母父之从祖晜弟之妻为族祖母父之从祖祖父为族曽王父父之从祖祖母为族曽王母父之妾为庶母祖王父也晜弟也右宗族母之考为外王父母之妣为外王母母之王考为外曽王父母之王妣为外曽王母母之晜弟为舅母之从父晜弟为从舅母之姊妹为从母从母之男子为从母晜弟其女子子为从母姊妹右母党妻之父为外舅妻之母为外姑姑之子为甥舅之子为甥妻之晜弟为甥姊妹之夫为甥妻之姊妹同出为姨女子谓姊妹之夫为私男子谓姊妹之子为出女子谓晜弟之子为姪谓出之子为离孙谓姪之子为归孙女子子之子为外孙女子同出谓先生为姒后生为娣女子谓兄之妻为嫂弟之妻为妇长妇谓稚妇为娣妇娣妇谓长为姒妇右妻党妇称夫之父曰舅称夫之母曰姑姑舅在则曰君舅君姑没则曰先舅先姑谓夫之庶母为少姑夫之兄为兄弟夫之弟为叔夫之姊为女公夫之女弟为女妹子之妻为妇长妇为嫡妇衆妇为庶妇女子子之夫为壻壻之父为姻妇之父为婚父之党为宗族母与妻之党为兄弟妇之父母壻之父母相谓为婚姻两壻相谓为亚妇之党为婚兄弟壻之党为姻兄弟嫔妇也谓我舅者吾谓之甥也右婚姻同姓从宗合族属异姓主名治际㑹名着而男女有别其夫属乎父道者妻皆母道也其夫属乎子道者妻皆妇道也谓弟之妻妇者是嫂亦可谓之母乎名者人治之大者也可无慎乎族者何也族者凑也聚也谓恩爱相流凑也生相亲爱死相哀痛有㑹聚之道故谓之族族所以九何九之为言究也亲踈恩爱究竟也谓父族四母族三妻族二父族四者谓父之姓一族也父女昆弟适人有子为二族也身女昆弟适人有子为三族也身女子适人有子为四族也母族三者母之父母一族也母之昆弟二族也母昆弟子三族也妻族二者妻之父为一族妻之母为二族妻之亲畧故父母各一族礼曰惟是三族之不虞尚书曰以亲九族义同也三纲者何谓也谓君臣父子夫妇也六纪者何谓也谓诸父兄弟族人诸舅师长朋友也故君为臣纲父为子纲夫为妻纲敬诸父兄六纪道行诸舅有义族人有序昆弟有亲师长有尊朋友有旧何谓纲纪纲者张也纪者理也大者为纲小者为纪所以张理上下整齐人道也人皆懐五常之性有亲爱之心是以纲纪为化若罗网之有纲纪而万目张也君臣父子夫妇六人也所以称三纲何一隂一阳谓之道阳得隂而成隂得阳而序刚柔相配故六人为三纲六纪者为三纲之纪者也师长君臣之纪也以其皆成己也诸父兄弟父子之纪也以其有亲恩连也诸舅朋友夫妇之纪也以其皆有同志为纪助也君臣者何谓也君羣也下之所归心臣者繵坚也属志自坚固父子者何谓也父者矩也以法度教子子者孶孶无已也夫妇者何谓也夫者扶也以道扶接也妇者服也以礼屈服朋友者何谓也朋者党也友者有也同门曰朋同志曰友谓之舅姑何舅者旧也姑者故也旧故之者老人之称也谓之姊妹何姊者恣也妹者末也谓之兄弟何兄者况也况父法也弟者悌也心顺行笃也称夫之父母谓之舅姑何尊如父而非父者舅也亲如母而非母者姑也故称夫之父母为舅姑也礼书纲目卷六十九礼书纲目卷七十钦定四库全书礼书纲目卷七十婺源江永撰名器上通礼二十三补小宗伯掌五礼之禁令与其用等辨吉凶之五服车旗宫室之禁掌衣服车旗宫室之赏赐典命上公九命为伯其国家宫室车旗衣服礼仪皆以九为节侯伯七命其国家宫室车旗衣服礼仪皆以七为节子男五命其国家宫室车旗衣服礼仪皆以五为节王之三公八命其卿六命其大夫四命及其出封皆加一等其国家宫室车旗衣服礼仪亦如之公之孤四命其卿三命其大夫再命其士一命其宫室车旗衣服礼仪各眂其命之数大夫士亦如之子男之卿再命其大夫一命其士不命其宫室车旗衣服礼仪各眂其命之数都宗人正都礼与其服家宗人掌家礼与其衣服宫室车旗之禁令右总要臧哀伯曰清庙茅屋大路越席大羹不致粢食不凿昭其俭也衮冕黻珽带裳幅舄衡紞纮綖昭其度也藻率鞞鞛鞶厉游缨昭其数也火龙黼黻昭其文也五色比象昭其物也钖鸾和铃昭其声也三辰旂旗昭其明也夫德俭而有度登降有数文物以纪之声明以发之以临照百官百官于是乎戒惧而不敢易纪律诸侯之宫县而祭以白牡击玊磬朱干设钖冕而舞大武乘大路诸侯之僭礼也台门而旅树反坫绣黼丹朱中衣大夫之僭礼也故天子微诸侯僭大夫强诸侯胁于此相贵以等相觌以货相赂以利而天下之礼乱矣子云君不与同姓同车与异姓同车不同服示民不嫌也以此坊民民犹得同姓以弑其君昭公将弑季氏告子家驹曰季氏为无道僭于公室久矣吾欲弑之何如子家驹曰诸侯僭于天子大夫僭于诸侯久矣昭公曰吾何僭矣哉子家驹曰设两观乘大路朱干玊戚以舞大夏八佾以舞大武此皆天子之礼也衞孙良夫帅师及齐师战于新筑衞师败绩新筑人仲叔于奚救孙桓子桓子是以免既衞人赏之以邑辞请曲县繁缨以朝许之仲尼闻之曰惜也不如多与之邑唯器与名不可以假人君之所司也名以出信信以守器器以藏礼礼以行义义以生利利以平民政之大节也若以假人与人政也政亡则国家从之弗可止也已君天下曰天子朝诸侯分职授政任功曰予一人践阼临祭祀内事曰孝王某外事曰嗣王某临诸侯畛于鬼神曰有天王某甫崩曰天王崩复曰天子复矣告丧曰天王登假措之庙立之主曰帝天子未除丧曰予小子生名之死亦名之五官之长曰伯是职方其摈于天子也曰天子之吏天子同姓谓之伯父异姓谓之伯舅自称于诸侯曰天子之老于外曰公于其国曰君九州之长入天子之国曰牧天子同姓谓之叔父异姓谓之叔舅于外曰侯于其国曰君其在东夷北狄西戎南蛮虽大曰子于内自称曰不谷谦于外自称曰王老庶方小侯入天子之国曰某人于外曰子自称曰孤诸侯见天子曰臣某侯某其与民言自称曰寡人其在凶服曰适子孤临祭祀内事曰孝子某侯某外事曰曽孙某侯某死曰薨复曰某甫复矣凡自称天子曰予一人伯曰天子之力臣诸侯之于天子曰某土之守臣某其在边邑曰某屏之臣某其于敌以下曰寡人小国之君曰孤摈者亦曰孤君存称世子君薨称子某既葬称子踰年称公天子不言出诸侯不生名君子不亲恶诸侯失地名灭同姓名诸侯使人使于诸侯使者自称曰寡君之老列国之大夫入天子之国曰某士自称曰陪臣某于外曰子于其国曰寡君之老使者自称曰某上大夫曰下臣摈者曰寡君之老下大夫自名摈者曰寡大夫世子自名摈者曰寡君之适公子曰臣孽士曰传遽之臣于大夫曰外私大夫私事使私人摈则称名公士摈则曰寡大夫寡君之老非以君命使则不称寡大夫士则曰寡君之老国君不名卿老世妇大夫不名世臣姪娣士不名家相长妾君大夫之子不敢自称曰余小子大夫士之子不敢自称曰嗣子某不敢与世子同名天子之妃曰后诸侯曰夫人大夫曰孺人士曰妇人庶人曰妻夫人自称于天子曰老妇自称于诸侯曰寡小君自称于其君曰小童自世妇以下自称曰婢子邦君之妻君称之曰夫人夫人自称曰小童邦人称之曰君夫人称诸异邦曰寡小君异邦人称之亦曰君夫人右名号子云天无二日土无二王家无二主尊无二上示民有君臣之别也春秋不称楚越之王丧礼君不称天大夫不称君恐民之惑也孔丘卒公诔之曰旻天不弔不憗遗一老俾屏余一人以在位茕茕余在疚呜唿哀哉尼父无自律子赣曰君其不殁于鲁乎夫子之言曰礼失则昏名失则愆失志为昏失所为愆生不能用死而诔之非礼也称一人非名也君两失之黄帝尧舜垂衣裳而天下治盖取诸干坤帝曰予欲观古人之象日月星辰山龙华虫作㑹宗彞藻火粉米黼黻絺绣以五采彰施于五色作服汝明臯陶曰天命有德五服五章哉禹恶衣服而致美乎黻冕有虞氏皇而祭深衣而养老夏后氏收而祭燕衣而养老殷人冔而祭缟衣而养老周人冕而祭𤣥衣而养老委貌周道也章甫殷道也毋追夏后氏之道也周弁殷冔夏收三王共皮弁素积颜渊问为邦子曰服周之冕弁师掌王之五冕皆𤣥冕朱里延纽五采缫十有二就皆五采玊十有二玊笄朱纮诸侯之缫斿九就珉玊三采其余如王之事缫斿皆就玊填玊笄王之皮弁㑹五采玊璂象邸玊笄诸侯及孤卿大夫之冕韦弁皮弁各以其等为之而掌其禁令天子玊藻十有二旒前后邃延天子之冕朱緑藻十有二旒诸侯九上大夫七下大夫五士三天子冕而朱纮诸侯冕而青纮王后亲织𤣥紞公侯之夫人加之以纮綖子曰麻冕礼也今也纯俭吾从衆有匪君子充耳琇莹㑹弁如星充耳以素乎而尚之以琼华乎而充耳以青乎而尚之以琼莹乎而充耳以黄乎而尚之以琼英乎而其弁伊骐皮弁笄爵弁笄缁组纮纁边𤣥冠朱组缨天子之冠也缁布冠缋緌诸侯之冠𤣥冠丹组缨诸侯之齐冠也𤣥冠綦组缨士之齐冠也缟冠𤣥武子姓之冠也缟冠素纰既祥之冠也垂緌五寸惰游之士也𤣥冠缟武不齿之服也居冠属武自天子下达有事然后緌大帛不緌大白冠缁布之冠皆不蕤委武𤣥缟而后蕤始冠缁布冠自诸侯下达冠而敝之可也始冠之缁布之冠也大古冠布齐则缁之其緌也孔子曰吾未之闻也冠而敝之可也古者冠缩缝今也衡缝缁布冠缺项青组缨属于缺缁纚广终幅长六尺彼都人士台笠缁撮黄衣黄冠而祭息田夫也野夫黄冠黄冠草服也追师掌王后之首服为副编次追衡笄为九嫔及外内命妇之首服以待祭祀宾客君子偕老副笄六珈玊之瑱也象之揥也丧服布总箭笄传曰箭笄长尺吉笄尺二寸女子子适人者为其父母卒哭子折笄首以笄传曰折笄首者折吉笄之首也吉笄者象笄也司服掌王之吉凶衣服辨其名物与其用事王之吉服祀昊天上帝则服大裘而冕祀五帝亦如之享先王则衮冕享先公飨射则鷩冕祀四望山川则毳冕祭社稷五祀则希冕祭羣小祀则𤣥冕凡兵事韦弁服眂朝则皮弁服凡甸冠弁服公之服自衮冕而下如王之服侯伯之服自鷩冕而下如公之服子男之服自毳冕而下如侯伯之服孤之服自希冕而下如子男之服卿大夫之服自𤣥冕而下如孤之服士之服自皮弁而下如大夫之服其齐服有𤣥端素端天子玊藻十有二旒前后邃延龙卷以祭𤣥端而朝日听朔皮弁以日视朝遂以食卒食𤣥端而居诸侯𤣥端以祭禆冕以朝皮弁以听朔于大庙朝服以日视朝于内朝退适路寝听政大夫退然后适小寝释服又朝服以食夕深衣祭牢肉制三公一命巻若有加则赐也不过九命再命受服大夫冕而祭于公弁而祭于已士弁而祭于公冠而祭于已士弁而亲迎然则士弁而祭于已可也少牢馈食之礼主人朝服特牲馈食之礼主人冠端𤣥朝𤣥端夕深衣衣正色裳间色画绘之事杂五色东方谓之青南方谓之赤西方谓之白北方谓之黑天谓之𤣥地谓之黄青与白相次也赤与黑相次也𤣥与黄相次也青与赤谓之文赤与白谓之章白与黑谓之黼黑与青谓之黻五采备谓之绣土以黄其象方天时变火以圜山以章水以龙鸟兽蛇杂四时五色之位以章之谓之巧凡画绘之事后素功礼有以文为贵者天子龙衮诸侯黼大夫黻士𤣥衣纁裳上公冕服九章侯伯冕服七章子男冕服五章觐礼侯氏禆冕士冠礼爵弁服纁裳纯衣缁带韎韐皮弁服素积缁带素韠𤣥端𤣥裳黄裳杂裳可也缁带爵跸朝服十五升士冠礼筮于庿门主人𤣥冠朝服缁带素韠深衣三祛缝齐倍要祍当旁𬒮可以囘肘长中继揜尺祫二寸祛尺二寸缘广寸半古者深衣盖有制度以应规矩绳权衡短毋见肤长毋被土续祍钩边要缝半下袼之高下可以运肘袂之长短反诎之及肘带下毋厌髀上毋厌胁当无骨者制十有二幅以应十有二月𬒮圜以应规曲祫如矩以应方负绳及踝以应直下齐如权衡以应平故规者行举手以为容负绳抱方者以直其政方其义也故易曰坤六二之动直以方也下齐如权衡者以安志而平心也五法已施故圣人服之故规矩取其无私绳取其直权衡取其平故先王贵之故可以为文可以为武可以摈相可以治军旅完且弗费善衣之次也具父母大父母衣纯以缋具父母衣纯以青如孤子衣纯以素纯𬒮縁纯边广各寸半非帷裳必杀之以帛里布非礼也素衣朱襮从子于沃素衣朱绣从子于鹄绣黼丹朱中衣大夫之僭礼也司裘掌为大裘以供王祀天之服中秋献良裘季秋献功裘以待颁赐嵗终则㑹唯王之裘不㑹唯君有黼裘以誓省大裘非古也君衣狐白裘锦衣以裼之君之右虎裘厥左狼裘士不衣狐白君子狐青裘豹褎𤣥绡衣以裼之麛裘青豻褎绞衣以裼之羔裘豹饰缁衣以裼之狐裘黄衣以裼之锦衣狐裘诸侯之服也羔裘逍遥狐裘以朝羔羊之皮素丝五紽羔羊之革素丝五緎羔羊之缝素丝五总羔裘豹饰孔武有力羔裘晏兮三英粲兮缁衣羔裘素衣麑裘黄衣狐裘䙝裘长短右𬒮狐貉之厚以居犬羊之裘不裼不文饰也不裼裘之裼也见美也弔则袭不尽饰也君在则裼尽饰也服之袭也充美也是故尸袭执玊龟袭无事则裼弗敢充也礼不盛服不充故大裘不裼表裘不入公门袭裘不入公门执玊其有借者则裼无借者则袭子曰裼袭之不相因也欲民之毋相渎也天子素带朱里终辟而素带终辟大夫素带辟垂士练带率下辟居士锦带弟子缟带并纽约用组三寸长齐于带绅长至士三尺有司二尺有五寸子游曰参分带下绅居一焉绅韠结三齐大夫大带四寸杂带君朱绿大夫𤣥华士缁辟二寸再缭四寸凡带有率无箴功肆束及带勤者有事则收之走则拥之革带博二寸有虞氏服韨夏后氏山殷火周龙章朱芾斯皇室家君王赤芾金舄㑹同有绎一命緼韨再命赤韨三命赤韨韎韐有奭以作六师韠君朱大夫素士爵韦圜杀直天子直公侯前后方大夫前方后挫角士前后正韠下广二尺上广一尺长三尺其颈五寸肩革带博二寸韠长三尺下广二尺上广一尺㑹去上五寸纰以爵韦六寸不至下五寸纯以素紃以五采齐则綪结佩而爵跸笏天子以球玊诸侯以象大夫以鱼须文竹士竹本象可也天子御珽诸侯御荼大夫服笏天子搢珽方正于天下也诸侯荼前诎后直让于天子也大夫前诎后诎无所不让也笏度二尺有六寸其中博三寸其杀六分而去一大圭长三尺杼上终葵首天子服之王大圭执镇圭以朝日天子执玊笏以朝日年不顺成君衣布缙本将适公所史进象笏书思对命见于天子与射无説笏入大庙説笏非礼也小功不説笏当事免则説之既搢必盥虽有执于朝弗有盥矣凡有指画于君前用笏造受命于君前则书于笏笏毕用也因饰焉古之君子必佩玊右征角左宫羽趋以采齐行以肆夏周还中规折还中矩进则揖之退则扬之然后玊锵鸣也故君子在车则闻鸾和之声行则鸣佩玊是以非辟之心无自入也上车以和鸾为节下车以佩玊为度上有葱衡下有双璜冲牙玭珠以纳其闲琚瑀以杂之行以采茨趋以肆夏步环中规折还中矩进则揖之退则扬之然后玊锵鸣也玉府共王之服玉佩玉珠玉君无故玊不去身凡带必有佩玊唯丧否佩玉有冲牙君子无故玊不去身君子于玉比德焉天子佩白玉而𤣥组绶公侯佩山𤣥玊而朱组绶大夫佩水苍玊而纯组绶世子佩瑜玊而綦组绶士佩瓀玫而緼组绶孔子佩象环五寸而綦组绶君在不佩玊左结佩右设佩居则设佩朝则结佩齐则綪结佩一命緼韨幽衡再命赤韨幽衡三命赤韨葱衡去丧无所不佩何以舟之维玊及瑶鞞琫容刀君子至止鞞琫有珌内司服掌王后之六服祎衣揄狄阙狄鞠衣展衣缘衣素沙辨外内命妇之服鞠衣展衣缘衣素沙凡祭祀宾客共后之衣服及九嫔世妇凡命妇共其衣服王后祎衣夫人揄狄君命屈狄再命祎衣一命䄠衣士禒衣唯世妇命于奠茧其他则皆从男子少牢馈食之礼主妇被钖衣侈𬒮特牲馈食之礼主妇纚笄宵衣士昬礼女次纯衣纁袇姆纚笄宵衣女从者毕袗𤣥纚笄被顈黼妇乘以几姆加景屦人掌王及后之服屦为赤舄黑舄赤繶黄繶青句素屦葛屦辨外内命夫命妇之命屦功屦散屦凡四时之祭祀以宜服之屦夏用葛𤣥端黑屦青絇繶纯纯博寸素积白屦以魁柎之缁絇繶纯纯博寸爵弁纁屦黑絇繶纯纯博寸冬皮屦可也不屦繐屦偪屦着綦赤芾在股邪幅在下五色六章十二衣还相为质也春天子衣青衣服仓玊夏衣朱衣服赤玊中央土衣黄衣服黄玊秋衣白衣服白玊冬衣黑衣服𤣥玊士不衣织无君者不贰采非列采不入公门振絺绤不入公门表裘不入公门袭裘不入公门纩为茧緼为𫀆禅为絅帛为褶黼领谓之襮缘谓之纯袕谓之褮衣眦谓之襟衱谓之𥚑衿谓之袸佩衿谓之禐衣蔽前谓之襜妇人之祎谓之缡缡緌也裳削幅谓之纀衣锦褧衣裳锦褧裳玊府掌王之燕衣服君子不以绀緅饰红紫不以为䙝服当暑袗絺绤必表而出之羔裘𤣥冠不以弔齐必有明衣布必有寝衣长一身有半士丧礼陈袭事縁衣浴衣于箧明衣裳用幕布𬒮属幅长下膝有前后裳不辟长及觳縓綼緆缁纯设明衣妇衣则设中带父母存冠衣不纯素孤子当室冠衣不纯采麻者不绅执玊不麻麻不加于采童子不衣裘裳童子不裘不帛不缕絇十年衣不帛𥜗袴二十而冠可以衣裘帛童子之节也缁布衣锦縁锦绅并纽锦束发皆朱锦也士冠礼将冠者采衣紒司服大札大荒大烖素服年不顺成天子素服君衣布搢本大夫士去国素衣素裳素冠彻缘鞮屦素簚三月而复服大司徒以本俗六安万民六曰同衣服仲秋乃命司服具饬衣裳文绣有恒制有大小度有长短衣服有量必循其故冠带有常天子五年一巡守制度衣服正之革制度衣服者为畔畔者君讨作异服以疑衆杀命服不入于市布帛精麤不中数幅广狭不中量不粥于市姦色乱正色不粥于市锦文珠玊成器不粥于市衣服不粥于市关执禁以讥禁异服子曰长民者衣服不贰从容有常以齐其民则民德壹曰国家未道则不充其服焉君赐衣服服以拜赐君未有命弗敢即服也冕弁藏于私家非礼也是谓胁君不学杂服不能安礼衣服在躬而不知其名为罔㡛氏涷丝以涚水沤其丝七日去地尺暴之昼暴诸日夜宿诸井七日七夜是谓水涷涷帛以栏为灰渥淳其帛实诸泽器淫之以蜃清其灰而盝之而挥之而沃之而盝之而涂之而宿之明日沃而盝之昼暴诸日夜宿诸井七日七夜是谓水湅染人掌染丝帛凡染春暴练夏纁𤣥秋染夏冬献功掌凡染事钟氏染羽以朱湛丹秫三月而炽之淳而渍之三入为纁五入为緅七入为缁一染谓之縓再染谓之頳三染谓之纁青谓之葱黑谓之黝斧谓之黼季夏命妇官染采黼黻文章必以法故无或差贷黑黄仓赤莫不质良无敢诈伪以给郊庙祭祀之服以为旗章以别贵贱等级之度右衣服皮弁者所以法古至质冠名也以鹿皮者取其文章也三王共皮弁素积裳也腰中辟积至质不易之服反古不忘本也麻冕者周宗庙之冠也前俛而后仰故谓之冕所以用麻为之者女功之始亦不忘本也垂旒者示不视邪纩塞耳示不听谗也委貌周朝廷理政事行道德之冠委貎者有曲有貎也爵弁者周人宗庙之冠也周之冠色所以爵何为周尚赤所以不纯赤但如爵头何以本制冠者法天天色𤣥者不失其质故周加赤殷加白夏之冠色纯𤣥圣人所以制衣服何以为絺絺巾ㄙ蔽形表德劝善别尊卑也以狐羔为裘何取轻暖因狐死首丘明君子不忘本也羔者取跪乳逊顺也天子狐白诸侯狐黄大夫仓士羔裘亦因别尊卑也所以必有绅带示敬谨自约整也绋者蔽也行以蔽前天子朱绋诸侯赤绋以韦为之者反古不忘本也上广一尺下广二尺天一地二也长三尺法天地人也狐突曰衣身之章也佩衷之旗也故服其身则衣之纯用其衷则佩之度孔子曰生乎今之世志古之道居今之俗服古之服舎此而为非者不亦鲜乎哀公曰然则今夫章甫句屦绅带而搢笏者此皆贤乎孔子曰否不必然今夫端衣𤣥裳冕而乘路者志不在于食荤斩衰简屦杖而歠粥者志不在于饮食故生乎今之世志古之道居今之俗服古之服舎此而为非者虽有不亦鲜乎哀公问于孔子曰夫子之服其儒服与孔子对曰丘少居鲁衣逢掖之衣长居宋冠章甫之冠丘闻之也君子之学也博其服也乡丘不知儒服𤣥冠紫绥自鲁桓公始也管仲镂簋朱纮君子以为滥矣晏平仲澣衣濯冠以朝君子以为隘矣朝服之以缟也自季康子始也孔子曰朝服而朝卒朔然后服之季康子朝服以缟曾子问于孔子曰礼乎孔子曰诸侯皮弁以告朔然后服之以视朝若此者礼也郑子华之弟子臧出奔宋好聚鹬冠郑伯闻而恶之使盗诱之盗杀之于陈宋之间君子曰服之不衷身之灾也诗曰彼其之子不称其服子臧之服不称也夫子产为政上下有服礼书纲目卷七十礼书纲目卷七十一钦定四库全书礼书纲目卷七十一婺源江永撰名器下通礼二十四补夏后氏世室堂修二七广四修一五室三四步四三尺九阶四旁两夹窻白盛门堂三之二室三之一殷人重屋堂修七寻堂崇三尺四阿重屋周人明堂度九尺之筵东西九筵南北七筵堂崇一筵五室凡室二筵室中度以几堂上度以筵宫中度以寻庙门容大扃七个闱门容小扃参个路门不容乘车之五个应门二彻参个内有九室九嫔居之外有九室九卿朝焉王宫门阿之制五雉宫隅之制七雉城隅之制九雉门阿之制以为都城之制宫隅之制以为诸侯之城制天子之堂九尺诸侯七尺大夫五尺士三尺天子诸侯台门家不台门台门而旅树反坫大夫之僭礼也宫谓之室室谓之宫牖户之间谓之扆其内谓之家东西墙谓之序西南隅谓之奥西北隅谓之屋漏东北隅谓之宧东南隅谓之窔柣谓之阈枨谓之楔楣谓之梁枢谓之椳枢达北方谓之落时落时谓之垝谓之坫墙谓之墉镘谓之杇地谓之黝墙谓之垩阇谓之台有木者谓之榭杗廇谓之梁其上楹谓之棁閞谓之槉栭谓之楶栋谓之桴桷谓之榱桷直而遂谓之閲直不受檐谓之交檐谓之樀屋上薄谓之筄两阶间谓之乡中庭之左右谓之位门屏之间谓之宁屏谓之树閍谓之门正门谓之应门观谓之阙宫中之门谓之闱其小者谓之闺小闺谓之合衖门谓之闳门侧之堂谓之塾橛谓之闑阖谓之扉所以止扉谓之闳瓴甋谓之甓宫中衖谓之壶庙中路谓之唐堂途谓之陈路旅途也一达谓之道路二达谓之岐旁三达谓之剧旁四达谓之衢五达谓之康六达谓之庄七达谓之剧骖八达谓之崇期九达谓之逵室中谓之时堂上谓之行堂下谓之步门外谓之趋中庭谓之走大路谓之奔室有东西厢曰庙无东西厢有室曰寝无室曰榭四方而高曰台陜而脩曲曰楼葺屋参分瓦屋四分囷窌仓城逆墙六分堂涂十有二分窦其崇三尺墙厚三尺崇三之大司徒以本俗六安万民一曰媺宫室右宫室上古穴居而野处后世圣人易之以宫室上栋下宇以待风雨葢取诸大壮昔者先王未有宫室冬则居营窟夏则居橧巢后圣有作然后修火之利范金合土以为台榭宫室牖户禹卑宫室明堂者古有之也凡九室一室而有四户八牖凡三十六户七十二牖以茅盖屋上圆下方明堂者所以明诸侯尊卑外水曰辟雍南蛮东夷北狄西戎明堂月令赤缀户也白缀牖也二九四七五三六一八堂高三尺东西九筵南北七筵上圆下方九室十二堂室四户户二牖其宫方三百歩在近郊近郊三十里此天子之路寝也不齐不居其室待朝在南宫揖朝出其南门迺立臯门臯门有伉迺立应门应门将将大庙天子明堂库门天子臯门雉门天子应门僖公二十年春新作南门何以书讥何讥尔门有古常也作为也有加其度也言新有故也非作也南门者法门也西宫灾西宫者何小寝也小寝则曷为谓之西宫有西宫则有东宫矣鲁子曰以有西宫亦知诸侯之有三宫也定公二年夏五月壬辰雉门及两观灾其言雉门及两观灾何两观微也何以书记灾也冬十月新作雉门及两观其言新作之何脩大也脩旧不书此何以书讥何讥尔不务乎公室也楚灵王为章华之台与伍举升焉曰台美夫对曰先君庄王为匏居之台高不过望国氛大不过容宴豆木不妨守备用不烦官府民不废时务官不易朝常今君为此台也国民罢焉财用尽焉年谷败焉百官烦焉举国留之数年乃成臣不知其美也先王之为台榭也榭不过讲军实台不过望氛祥故榭度于大卒之居台度于临观之高其所不夺穑地其为不匮财用其事不烦官业其日不废时务瘠硗之地于是乎为之城守之末于是乎用之官寮之暇于是乎临之四时之隙于是乎成之故周诗曰经始灵台经之营之庶民攻之不日成之经始勿亟庶民子来夫为台榭将以教民利也不知其以匮之也管仲山节而藻棁君子以为滥矣邦君树塞门管氏亦树塞门赵文子为室斲其椽而砻之张老夕焉而见之不谒而归文子闻之驾而往曰吾不善子亦告我何其速也对曰天子之室斲其椽而砻之加密石焉诸侯砻之大夫斲之士首之备其物义也从其等礼也今子贵而忘义富而忘礼吾惧不免何敢以告文子归令之勿砻也匠人请皆斲之文子曰止为后世之见之也其斲者仁者之为也其砻者不仁者之为也鸾车有虞氏之路也钩车夏后氏之路也大路殷路也乘路周路也夏后氏骆马黑鬛殷人白马黑首周人黄马蕃鬛颜渊问为邦子曰乘殷之辂周人尚舆故一器而工聚焉者车为多凡察车之道必自载于地者始也是故察车自轮始凡察车之道欲其朴属而微至不朴属无以为完久也不微至无以为戚速也轮已崇则人不能登也轮已庳则于马终古登陁也故兵车之轮六尺有六寸田车之轮六尺有三寸乘车之轮六尺有六寸六尺有六寸之轮轵崇三尺有三寸也加轸与轐焉四尺也人长八尺登下以为节轮人为轮斩三材必以其时三材既具巧者和之毂也者以为利转也辐也者以为直指也牙也者以为固抱也轮敝三材不失职谓之完望而眂其轮欲其幎尔而下迆也进而眂之欲其微至也无所取之取诸圜也望其辐欲其揱尔而纤也进而眂之欲其肉称也无所取之取诸易直也望其毂欲其眼也进而眂之欲其帱之亷也无所取之取诸急也眂其绠欲其蚤之正也察其菑蚤不齵则轮虽敝不匡凡斩毂之道必矩其阴阳阳也者稹理而坚阴也者疏理而柔是故以火养其阴而齐诸其阳则毂虽敝不藃毂小而长则柞大而短则挚是故六分其轮崇以其一为之牙围参分其牙围而漆其二椁其漆内而中诎之以为之毂长以其长为之围以其围之阞捎其薮五分其毂之长去一以为贤去三以为轵容毂必直陈篆必正施胶必厚施筋必数帱必负干既摩革色青白谓之毂之善参分其毂长二在外一在内以置其辐凡辐量其凿深以为辐广辐广而凿浅则是以大扤虽有良工莫之能固凿深而辐小则是固有余而强不足也故竑其辐广以为之弱则虽有重任毂不折参分其辐之长而杀其一则虽有深泥亦弗之溓也参分其股围去一以为骹围揉辐必齐平沈必均直以指牙牙得则无𣙗而固不得则有𣙗必足见也六尺有六寸之轮绠参分寸之二谓之轮之固凡为轮行泽者欲杼行山者欲侔杼以行泽则是刀以割涂也是故涂不附侔以行山则是搏以行石也是故轮虽敝不甐于凿凡揉牙外不㢘而内不挫旁不肿谓之用火之善是故规之以眂其圜也萭之以眂其匡也县之以眂其辐之直也水之以眂其平沈之均也量其薮以黍以眂其同也权之以眂其轻重之侔也故可规可萭可水可县可量可权也谓之国工轮人为盖达常围三寸桯围倍之六寸信其桯围以为部广部广六寸部长二尺桯长倍之四尺者二十分寸之一谓之枚部尊一枚弓凿广四枚凿上二枚凿下四枚凿深二寸有半下直二枚凿端一枚弓长六尺谓之庇轵五尺谓之庇轮四尺谓之庇轸参分弓长而揉其一参分其股围去一以为蚤围参分弓长以其一为之尊上欲尊而宇欲卑上尊而宇卑则吐水疾而霤远盖已崇则难为门也盖已卑是蔽目也是故盖崇十尺良盖弗冐弗纮殷亩而驰不队谓之国工舆人为车轮崇车广衡长参如一谓之参称参分车广去一以为隧参分其隧一在前二在后以操其式以其广之半为之式崇以其隧之半为之较崇六分其广以一为之轸围参分轸围去一以为式围参分式围去一以为较围参分较围去一以为轵围参分轵围去一以为轛围圜者中规方者中矩立者中县衡者中水直者如生焉继者如附焉凡居材大与小无并大倚小则摧引之则絶栈车欲弇饰车欲侈辀人为辀辀有三度轴有三理国马之辀深四尺有七寸田马之辀深四尺驽马之辀深三尺有三寸轴有三理一者以为媺也二者以为久也三者以为利也䡄前十尺而䇿半之凡任木任正者十分其辀之长以其一为之围衡任者五分其长以其一为之围小于度谓之无任五分其轸间以其一为之轴围十分其辀之长以其一为之当兔之围参分其兔围去一以为颈围五分其颈围去一以为踵围凡揉辀欲其孙而无弧深今夫大车之辕挚其登又难既克其登其覆车也必易此无故唯辕直且无桡也是故大车平地既节轩挚之任及其登阤不伏其辕必缢其牛此无故唯辕直且无桡也故登阤者倍任者也犹能以登及其下阤也不援其邸必緧其牛后此无故唯辕直且无桡也是故辀欲颀典辀深则折浅则负辀注则利准利准则久和则安辀欲弧而无折经而无絶进则与马谋退则与人谋终日驰骋左不楗行数千里马不契需终歳御衣祍不敝此唯辀之和也劝登马力马力既竭辀犹能一取焉良辀环灂自伏兔不至䡄七寸䡄中有灂谓之国辀车人之事半矩谓之宣一宣有半谓之欘一欘有半谓之柯一柯有半谓之磬折车人为车柯长三尺博三寸厚一寸有半五分其长以其一为之首毂长半柯其围一柯有半辐长一柯有半其博三寸厚三之一渠三柯者三行泽者欲短毂行山者欲长毂短毂则利长毂则安行泽者反輮行山者仄輮反輮则易仄輮则完六分其轮崇以其一为之牙围柏车毂长一柯其围二柯其幅一柯其渠二柯者三五分其轮崇以其一为之牙围大车崇三柯绠寸牝服二柯有参分柯之二羊车二柯有参分柯之一柏车二柯凡为辕三其轮崇参分其长二在前一在后以凿其钩彻广六尺鬲长六尺巾车掌公车之政令辨其用与其旗物而等叙之以治其出入王之五路一曰玊路钖樊缨十有再就建大常十有二斿以祀金路钩樊缨九就建大旂以宾同姓以封象路朱樊缨七就建大赤以朝异姓以封革路龙勒条缨五就建大白以即戎以封四衞木路前樊鹄缨建大麾以田以封蕃国王后之五路重翟钖面朱总厌翟勒面缋总安车彫面鹥总皆有容盖翟车贝面组总有握辇车组輓有翣羽盖服车五乘孤乘夏篆卿乘夏缦大夫乘黑车士乘栈车庶人乘役车凡良车散车不在等者其用无常凡车之出入歳终则㑹之凡赐阙之毁折入赍于职币歳时更续共其弊车典路掌王及后之五路辨其名物与其用説有以少为贵者大路繁缨一就次路繁缨七就大路繁缨一就先路三就次路五就大路素大辂在宾阶面缀辂在阼阶面先路在左塾之前次辂在右塾之前乘大路诸侯之僭礼也上公樊缨九就贰车九乘侯伯樊缨七就贰车七乘子男樊缨五就贰车五乘贰车者诸侯七乘上大夫五乘下大夫三乘君羔幦虎犆大夫齐车鹿幦豹犆朝车士齐车鹿幦豹犆君赐车马乘以拜赐君未有命弗敢即乘也为人子者三赐不及车马年不顺成天子乘素车大夫不得造车马国家靡敝则车不雕㡬有虞氏之旂夏后氏之绥殷之大白周之大赤素锦绸杠纁帛縿素陛龙于縿练旒九饰以组维以缕缁广充幅长寻曰旐继旐曰斾注旄首曰旌有铃曰旂错革鸟曰旟因章曰㫋司常掌九旗之物名各有属以待国事日月为常交龙为旂通帛为旜杂帛为物熊虎为旗鸟隼为旟龟蛇为旐全羽为旞析羽为旌及国之大閲赞司马颁旗物王建大常诸侯建旂孤卿建旜大夫士建物师都建旗州里建旟县鄙建旐道车载旞斿车载旌皆画其象焉官府各象其事州里各象其名家各象其号歳时共更旌上公建常九斿侯伯建常七斿子男建常五斿武车绥旌德车结旌轸之方也以象地也盖之圜也以象天也轮辐三十以象日月也盖弓二十有八以象星也龙旂九斿以象大火也鸟旟七斿以象鹑火也熊旗六斿以象伐也龟蛇四斿以象营室也弧旌枉矢以象弧也春天子乘鸾路驾苍龙载青旂夏天子乘朱路驾赤駵载赤旂中央天子乘大路驾黄駵载黄旂秋天子乘戎路驾白骆载白旂冬天子乘𤣥路驾铁骊载𤣥旂右车旗分鲁公以大路大旂分康叔以大路少帛綪茷旃旌鲁君孟春乘大路载弧韣旂十有二旒日月之章祀帝于郊配以后稷天子之礼也衞新筑人仲叔于奚救孙桓子请繁缨以朝许之郑公孙虿卒范宣子言于晋侯以其善于伐秦也晋侯请于王王追赐之大路使以行礼也穆叔如周聘王嘉其有礼也赐之大路昭公四年叔孙卒杜洩将以路葬且尽卿礼南遗谓季孙曰叔孙未乘路葬焉用之且冢卿无路介卿以葬不亦左乎季孙曰然使杜洩舎路不可曰夫子受命于朝而聘于王王思旧勲而赐之路复命而致之君君不敢逆王命而复赐之使三官书之吾子为司徒实书名夫子为司马与工正书服孟孙为司空以书勲今死而弗以是弃君命也书在公府而弗以是废三官也若命服生弗敢服死又不以将焉用之乃使以葬公㑹晋师于上鄍赐三帅先路三命之服司马司空舆师候正亚旅皆受一命之服绛之富商韦藩木楗以过于朝唯其功庸少也孟子曰齐景公田招虞人以旌不至将杀之志士不忘在沟壑勇士不忘丧其元孔子奚取焉取非其招不往也万章曰敢问招虞人何以曰以皮冠庶人以旃士以旂大夫以旌楚子之为令尹也为王旌以田芋尹无宇断之曰一国两君其谁堪之齐栾高氏伐虎门公卜使王黑以灵姑銔率吉请断三尺焉而用之范宣子假羽毛于齐而弗归齐人始贰召陵之㑹晋人假羽旄于郑郑人与之明日或斾以㑹晋于是乎失诸侯舜辑五瑞既月乃日觐四岳羣牧班瑞于羣后大宗伯以玊作六瑞以等邦国王执镇圭公执桓圭侯执信圭伯执躬圭子执谷璧男执蒲璧以玊作六器以礼天地四方以苍璧礼天以黄琮礼地以青圭礼东方以赤璋礼南方以白琥礼西方以𤣥璜礼北方典瑞掌玊瑞玊器之藏辨其名物与其用事设其服饰王晋大圭执镇圭缫借五采五就以朝日公执桓圭侯执信圭伯执躬圭缫皆三采三就子执谷璧男执蒲璧缫皆二采再就以朝觐宗遇㑹同于王诸侯相见亦如之瑑圭璋璧琮缫皆二采一就以頫聘四圭有邸以祀天旅上帝两圭有邸以祀地旅四望祼圭有瓒以肆先王以祼宾客圭璧以祀日月星辰璋邸射以祀山川以造赠宾客土圭以致四时日月封国则以土地珍圭以徴守以恤凶荒牙璋以起军旅以治兵守璧羡以起度谷圭以和难以聘女琬圭以治德以结好琰圭以易行以除慝大祭祀大旅凡宾客之事共其玊器而奉之凡玊器出则共奉之玊人之事镇圭尺有二寸天子守之命圭九寸谓之桓圭公守之命圭七寸谓之信圭侯守之命圭七寸谓之躬圭伯守之天子执冒四寸以朝诸侯天子用全上公用龙侯用瓒伯用将继子男执皮帛天子圭中必四圭尺有二寸以祀天大圭长二尺杼上终葵首天子服之土圭尺有五寸以致日以土地祼圭尺有二寸有瓒以祀庙琬圭九寸而缫以象德琰圭九寸判规以除慝以易行璧羡度尺好三寸以为度圭璧五寸以祀日月星辰璧琮九寸诸侯以享天子谷圭七寸天子以聘女大璋中璋九寸边璋七寸射四寸厚寸黄金勺青金外朱中鼻寸衡四寸有缫天子以巡守宗祝以前马大璋亦如之诸侯以聘女瑑圭璋八寸璧琮八寸以覜聘牙璋中璋七寸射二寸厚寸以起军旅以治兵守驵琮五寸宗后以为权大琮十有二寸射四寸厚寸是谓内镇宗后守之驵琮七寸鼻寸有半寸天子以为权两圭有邸以祀地以旅四望瑑琮八寸诸侯以享夫人案十有二寸枣㮚十有二列诸侯纯九大夫纯五夫人以劳诸侯璋邸射素功以祀山川以致稍饩小行人成六瑞王用瑱圭公用桓圭侯用信圭伯用躬圭子用谷璧男用蒲璧赞大行曰圭公九寸侯伯七寸子男五寸博三寸厚半寸剡上左右各寸半玊也藻三采六等所以朝天子圭与缫皆九寸剡上寸半厚半寸博三寸缫三采六等朱白苍问诸侯朱緑缫八寸皆𤣥纁系长尺绚组诸侯以圭为瑞家不藏圭聘人以珪问事以璧召人以瑗絶人以玦反絶以环璲瑞也玊十谓之区珪大尺二寸谓之玠璋大八寸谓之琡璧大六寸谓之宣肉倍好谓之璧好倍肉谓之瑗肉好若一谓之环繸绶也右玊器子贡问于孔子曰敢问君子贵王而贱碈者何也为玊之寡而碈之多与孔子曰非为䃉之多故贱之也玊之寡故贵之也夫昔者君子比德于玊焉温润而泽仁也缜密以栗知也亷而不刿义也垂之如队礼也叩之其声清越以长其终诎然乐也瑕不揜瑜瑜不揜瑕忠也孚尹旁达信也气如白虹天也精神见于山川地也圭璋特达德也天下莫不贵者道也诗云言念君子温其如玊故君子贵之也何谓五瑞谓珪璧琮璜璋也礼王度记曰玊者有象君之德燥不轻湿不重薄不浇亷不伤疵不揜是以人君宝之天子之纯玊尺有二寸公侯九寸四玊一石也伯子男俱三玊一石也五玊各何施盖以为璜以徴召璧以聘问璋以发兵珪以信质琮以起土功之事也珪以为信者何珪者兑上象物皆生见于上也信莫着于作见故以珪为信而见万物之始莫不自洁珪之为言洁也上兑阳也下方隂也阳尊故其礼顺备也在位东方阳见义于上也璧以聘问何璧者方中圆外象地地道安宁而出财物故以璧聘问也位在中央璧之为言积也中央故有天地之象所以据用也璜所以徴召何璜者半璧位在北方北方隂极而阳始起故象半隂阳气始施徴召万物故以徴召也璜之为言光也阳光所及万物不动也象君之威命所加莫敢不从璋以发兵何璋半珪位在南方南方阳极而隂始起兵亦隂也故以发兵也璋之为言明也赏罚之道使臣当章明也南方之时万物莫不章故谓之璋琮以起土功发聚衆何琮之为言聚也象万物之宗聚圣也功之所成故以起土功发衆也位西方西方阳收功于内隂出域于外内圆象阳外直为隂外牙而内凑象聚㑹也故谓之琮后夫人之财也五玊所施非一不可胜条略举其大者也歳二月东巡守肆觐东后五玊三帛二生一死贽大宗伯以禽作六挚以等诸臣孤执皮帛卿执羔大夫执鴈士执雉庶人执鹜工商执鸡凡挚天子鬯诸侯圭卿羔大夫鴈士雉庶人之挚匹童子委挚而退野外军中无挚以缨拾矢可也饰羔鴈者以缋妇人之挚椇榛脯脩枣栗右挚臣见君所以有贽何贽者质己之诚致己之悃愊也王者縁臣子之心以为之制差其尊卑以副其意公侯以玊为贽者玊取其燥不轻湿不重公之德全卿以羔者取其羣不党卿职在尽忠率下不阿党也大夫以鴈为贽者取其飞成行列大夫职在以奉命之适四方动作当能自正以事君也士以雉为贽者取其不可诱之以食摄之以威必死不可生畜士行威守节死义不当移转也卿大夫贽古以麑鹿今以羔鴈何以为古者质取其内谓得美草鸣相唿今文取其外谓羔跪乳鴈有行列也私相见亦有贽何所以相尊敬长和睦也朋友之际五常之道有通财之义赈穷告急之意中心好之欲饮食之故财币者所以副至意也妇人之贽以枣栗腶脩者妇人无专制之义御衆之任交接辞让之礼职在供养馈食之间其义一也故后夫人以枣栗腵脩者凡肉脩隂也枣取其朝早起栗战慄自正也齐伐鲁晋士鞅赵鞅荀寅救鲁公㑹晋师于瓦范献子执羔赵简子中行文子皆执鴈鲁公于是始尚羔掌节掌守邦节而辨其用以辅王命守邦国者用玊节守都鄙者用角节凡邦国之使节山国用虎节土国用人节泽国用龙节皆金也以英荡为之门闗用符节货贿用玺节道路用旌节皆有期以反节凡通达于天下者必有节以传辅之无节者有㡬则不达小行人达天下之六节山国用虎节土国用人节泽国用龙节皆以金为之道路用旌节门闗用符节都鄙用管节皆以竹为之右节崇鼎贯鼎大璜封父龟天子之器也越棘大弓天子之戎器也礼有以下为贵者天子诸侯之尊废禁大夫士棜禁大夫侧尊用棜士侧尊用禁梓人为饮器勺一升爵一升觚三升献以爵而酬以觚一献而三酬则一豆矣食一豆肉余一豆酒中人之食也凡试梓饮器乡衡而实不尽梓师罪之陶人为甗实二鬴厚半寸脣寸盆实二鬴厚半寸脣寸甑实二鬴厚半寸脣寸七穿鬲实五觳厚半寸脣寸庾实二觳厚半寸脣寸瓬人为簋实一觳崇尺厚半寸脣寸豆实三而成觳崇尺凡陶瓬之事髺垦薜㬥不入市器中䏝豆中县䏝崇四尺方四寸鼎絶大谓之鼐圜弇上谓之鼒附耳外谓之釴款足者谓之鬲䰝谓之鬵右杂器定公八年盗窃宝玉大弓宝者何璋判白弓绣质龟青纯巡守同律度量衡谨权量审法度典瑞璧羡以起度玊人璧羡度尺好三寸以为度㮚氏为量改煎金钖则不秏不秏然后权之权之然后准之准之然后量之量之以为鬴深尺内方尺而圜其外其实一鬴其臋一升其实一豆其耳三寸其实一升重一钧其声中黄钟之宫㮣而不税其铭曰时文思索允臻其极嘉量既成以观四国永启厥后兹器维则驵骔五寸宗后以为权驵骔七寸鼻寸有半寸天子以为权内宰凡建国佐后立市出其度量淳制质人同其度量壹其淳制巡而考之犯禁者举而罚之合方氏同其数器壹其度量大行人王之所以抚邦国诸侯者十有一歳同度量同数器仲春日夜分则同度量钧衡石角斗甬正权概仲秋日夜分则同度量平权衡正钧石角斗甬权与物均而生衡衡运生规规圜生矩矩方生绳绳直生准准正则平衡而钧权矣是谓五则百工繇焉以定法式辅弼执玊以翼天子以隂阳言之冬权夏衡秋矩春规中央为绳五则揆物有轻重圜方平直隂阳之义四方四时之体五常五行之象厥法有品各顺其方而应其行右度量权衡明明我祖万邦之君有典有则贻厥子孙闗石和钧王府则有晏子曰齐旧四量豆区釜钟四升为豆各自其四以登于釜釜十则钟陈氏三量皆登一焉钟乃大矣以家量贷而以公量收之礼书纲目卷七十一礼书纲目卷七十二钦定四库全书礼书纲目卷七十二婺源江永撰刑辟通礼二十五补象以典刑流宥五刑鞭作官刑扑作教刑金作赎刑眚灾肆赦怙终贼刑钦哉钦哉惟刑之恤哉帝曰臯陶蛮夷猾夏冦贼姦宄汝作士五刑有服五服三就五流有宅五宅三居惟明克允夏有乱政而作禹刑商有乱政而作汤刑周有乱政而作九刑汤制官刑而儆于有位曰敢有恒舞于宫酣歌于室时谓巫风敢有徇于货殖恒于游畋时谓淫风敢有侮圣言逆忠直远耆德比顽童时谓乱风惟兹三风十愆卿士有一于身家必丧邦君有一于身国必亡臣下不匡其刑墨具训于䝉士周公作誓命曰毁则为贼掩则为藏窃贿为盗盗器为姦主藏之名赖姦之用为大凶德有常无赦在九刑不忘太宰掌建邦之六典五曰刑典以诘邦国以刑百官以纠万民乃立秋官司冦使帅其属而掌邦禁以佐王刑邦国大司㓂之职掌建邦之三典以佐王刑邦国诘四方一曰刑新国用轻典二曰刑平国用中典三曰刑乱国用重典以五刑纠万民一曰野刑上功纠力二曰军刑上命纠守三曰乡刑上德纠孝四曰官刑上能纠职五曰国刑上愿纠暴正月之吉始和布刑于邦国都鄙乃县刑象之灋于象魏使万民观刑象挟日而歛之小司冦正嵗帅其属而观刑象令以木铎曰不用灋者国有常刑令羣士乃宣布于四方宪刑禁士师之职掌国之五禁之灋以左右刑罚一曰宫禁二曰官禁三曰国禁四曰野禁五曰军禁皆以木铎徇之于朝书而县于门闾以五戒先后刑罚毋使罪丽于民一曰誓用之于军旅二曰诰用之于㑹同三曰禁用诸田役四曰纠用诸国中五曰宪用诸都鄙掌官中之政令掌士之八成一曰邦汋二曰邦贼三曰邦谍四曰犯邦令五曰挢邦令六曰为邦盗七曰为邦朋八曰为邦诬正歳帅其属而宪禁令于国及郊野司刑掌五刑之灋以丽万民之罪墨罪五百劓罪五百宫罪五百刖罪五百杀罪五百布宪掌宪邦之刑禁正月之吉执旌节以宣布于四方而宪邦之刑禁以诘四方邦国及其都鄙达于四海凡邦之大事合衆庶则以刑禁号令小宰之职掌建邦之宫刑以治王宫之政令凡宫之纠禁大宰以八灋治官府七曰官刑以纠邦治以八则治都鄙七曰刑赏以驭其威以八柄诏王驭羣臣六曰夺以驭其贫七曰废以驭其罪八曰诛以驭其过大司徒以乡八刑纠万民一曰不孝之刑二曰不睦之刑三曰不婣之刑四曰不弟之刑五曰不任之刑六曰不恤之刑七曰造言之刑八曰乱民之刑析言破律乱名改作执左道以乱政杀作淫声异服奇技奇器以疑衆杀行伪而坚言伪而辩学非而博顺非而泽以疑衆杀假于鬼神时日卜筮以疑衆杀此四诛者不以聴禁杀戮掌司斩杀戮者凡伤人见血而不以告者攘狱者遏讼者以告而诛之禁暴氏掌禁庶民之乱暴力正者挢诬犯禁者作言语而不信者以告而诛之凡奚隶聚而出入者则司牧之戮其犯禁者掌戮掌斩杀贼谍而搏之凡杀其亲者焚之杀王之亲者辜之凡杀人者踣诸市肆之三日刑盗于市凡罪之丽于灋者亦如之凡军旅田役斩杀刑戮亦如之墨者使守门劓者使守关宫者使守内刖者使守囿髡者使守积掌囚掌守盗贼凡囚者上罪梏拲而桎中罪桎梏下罪梏王之同族拲有爵者桎以待弊罪凡盗贼军乡邑及家人杀之无罪调人凡过而杀伤人者以民成之鸟兽亦如之凡有鬭怒者成之不可成者则书之先动者诛之司市以刑罚禁虣而去盗市刑小刑宪罚中刑徇罚大刑扑罚司稽掌执市之盗贼以徇且刑之胥凡有罪者挞戮而罚之司厉掌盗贼之任器货贿辨其物皆有数量贾而楬之入于司兵其奴男子入于罪隶女子入于舂槀凡有爵者与七十者与未齓者皆不为奴司隶掌五隶之灋辨其物而掌其政令帅其民而搏盗贼役国中之辱事为百官积任器凡囚执人之事邦有祭祀宾客丧纪之事则役其烦辱之事罪隶掌役百官府与凡有守者掌使令之小事大司冦以圜土聚教罢民凡害人者窴之圜土而施职事焉以明刑耻之其能改者反于中国不齿三年其不能改而出圜土者杀以嘉石平罢民凡万民之有罪过而未丽于法而害于州里者桎梏而坐诸嘉石役诸司空重罪旬有三日坐朞役其次九日坐九月役其次七日坐七月役其次五日坐五月役其下罪三日坐三月役使州里任之则宥而舎之司圜掌收教罢民凡害人者弗使冠饰而加明刑焉任之以事而収教之能改者上罪三年而舎中罪二年而舎下罪一年而舎其不能改而出圜土者杀虽出三年不齿凡圜土之刑人也不亏体其罚人也不亏财司救凡民之有衺恶者三让而罚三罚而士加明刑耻诸嘉石役诸司空其有过失者三让而罚三罚而归于圜土职金掌受士之金罚货罚入于司兵右刑制臯陶曰天讨有罪五刑五用哉惟吕命王享国百年耄荒度作刑以诘四方王曰若古有训蚩尤惟始作乱延及于平民罔不冦贼鸱义姦宄夺攘矫䖍苖民弗用灵制以刑惟作五虐之刑曰法杀戮无辜爰始淫为劓刵椓黥越兹丽刑并制罔差有辞民兴胥渐泯泯棼棼罔中于信以覆诅盟虐威庶戮方告无辜于上上帝监民罔有馨香德刑发闻惟腥皇帝哀矜庶戮之不辜报虐以威遏絶苗民无世在下乃命重黎絶地天通罔有降格羣后之逮在下明明棐常鳏寡无葢皇帝清问下民鳏寡有辞于苗德威惟畏德明惟明乃命三后恤功于民伯夷降典折民为刑禹平水土主名山川稷降播种农殖嘉谷三后成功惟殷于民士制百姓于刑之中以教祗德穆穆在上明明在下灼于四方罔不惟德之勤故乃明于刑之中率乂于民棐彝典狱非讫于威惟讫于富敬忌罔有择言在身惟克天德自作元命配享在下商王受罪人以族焚炙忠良刳剔孕妇纣为炮烙之刑醢九侯脯鄂侯周西伯献洛西之地以请除炮烙之刑纣许之文王治岐罪人不孥臧文仲言于僖公曰刑五而已无有隐者隐巧讳也大刑用甲兵其次用斧钺中刑用刀锯其次用钻笮薄刑用鞭扑以威民也故大者陈之原野小者致之市朝五刑三次是无隐也妇人无刑虽有刑不在市朝郑人铸刑书叔向使诏子产书曰始吾有虞于子今则已矣昔先王议事以制不为刑辟惧民之有争心也犹不可禁御是故闲之以义纠之以政行之以礼守之以信奉之以仁制为禄位以劝其从严断刑罚以威其淫惧其未也故诲之以忠耸之以行教之以务使之以和临之以敬涖之以彊断之以刚犹求圣哲之上明察之官忠信之长慈惠之师民于是乎可任使也而不生祸乱民知有辟则不忌于上竝有争心以徴于书而徼幸以成之弗可为矣夏有乱政而作禹刑商有乱政而作汤刑周有乱政而作九刑三碎之兴皆叔世也今吾子相郑国作封洫立谤政制参辟铸刑书将以靖民不亦难乎诗曰仪式型文王之德日靖四方又曰仪型文王万邦作孚如是何辟之有民知争端矣将弃礼而徴于书锥刀之末将尽争之乱狱滋丰贿赂并行终子之世郑其败乎肸闻之国将亡必多制其此之谓乎复书曰若吾子之言侨不才不能及子孙吾以救世也既不承命敢忘大惠子产有疾谓子大叔曰我死子必为政唯有德者能以寛服民其次莫如勐夫火烈民望而畏之故鲜死焉水懦弱民狎而翫之则多死焉故寛难疾数月而卒大叔为政不忍勐而寛郑国多盗取人于萑符之泽大叔悔之曰吾早从夫子不及此兴徒兵以攻萑符之盗尽杀之盗少止仲尼曰善哉政寛则民慢慢则纠之以勐勐则民残残则施之以寛寛以济勐勐以济寛政是以和诗曰民亦劳止汔可小康惠此中国以绥四方施之以寛也毋从诡随以谨无良式遏冦虐惨不畏明纠之以勐也柔逺能迩以定我王平之以和也又曰不竞不絿不刚不柔布政优优百禄是遒和之至也及子产卒仲尼闻之出涕曰古之遗爱也郑驷歂嗣子大叔为政杀郑析而用其竹刑晋赵鞅荀寅帅师城汝滨遂赋晋国一鼔铁以铸刑鼎着范宣子所为刑书焉仲尼曰晋其亡乎失其度矣夫晋国将守唐叔之所受法度以经纬其民卿大夫以序守之民是以能尊其贵贵是以能守其业贵贱不愆所谓度也文公是以作执秩之官为被庐之法以为盟主今弃是度也而为刑鼎民在鼎矣何以尊贵贵何业之守贵贱无序何以为国且夫宣子之刑夷之蒐也晋国之乱制也若之何以为法蔡史墨曰范氏中行氏其亡乎中行寅为下卿而干上令擅作刑器以为国法是法姦也又加范氏焉易之亡也其及赵氏赵孟与焉然不得已若德可以免楚无宇曰周文王之法曰有亡荒閲所以得天下也吾先君文王作仆区之法曰盗所隐器与盗同罪所以封汝也冉有问于孔子曰古者三皇五帝不用五刑信乎孔子曰圣人之设防贵其不犯也制五刑而不用所以为至治也凡民之所以为姦邪窃盗靡法妄行者生于不足不足生于无度无度则小者偷惰大者侈靡各不知节是以上有制度则民知所止民知所止则不犯故虽有奸邪贼盗靡法妄行之狱而无陷刑之民不孝者生于不仁不仁者生于丧祭之礼也明丧祭之礼所以教仁爱也能致仁爱则服丧思慕祭祀不懈人子馈养之道丧祭之礼明则民孝矣故虽有不孝之狱而无陷刑之民杀上者生于不义义所以别贵贱明尊卑也贵贱有别尊卑有序则民莫不尊上而敬长朝聘之礼者所以明义也义必明则民不犯故虽有杀上之狱而无陷刑之民鬭变者生于相陵相陵者生于长幼无序而遗敬让乡饮酒之礼者所以明长幼之序而崇敬让也长幼必序民懐敬让故虽有鬭变之狱而无陷刑之民淫乱者生于男女无别男女无别则夫妇失义婚礼聘享者所以别男女明夫妇之义也男女既别夫妇既明故虽有淫乱之狱而无陷刑之民此五者刑狱之所从生各有源焉不豫塞其源而辄绳之以刑是谓为民设穽而陷之也刑罸之源生于嗜慾不节夫礼度者所以御民之嗜慾而明好恶顺天道礼度既陈五敎毕修而民犹或未化尚必明其法典以申固之其犯姦邪靡法妄行之狱者则饬制量之度有犯不孝之狱者则饬丧祭之礼有犯杀上之狱者则饬朝觐之礼有犯鬭变之狱者则饬乡饮酒之礼有犯淫乱之狱者则饬婚聘之礼三皇五帝之所以化民者如此虽有五刑不用不亦可乎子曰道之以政齐之以刑民免而无耻道之以德齐之以礼有耻且格仲弓问于孔子曰雍闻至刑无所用政至政无所用刑至刑无所用政桀纣之世是也至政无所用刑成康之世是也信乎孔子曰圣人之治化也必政刑相参焉太上以德化民而以礼齐之其次以政言导民以刑禁之刑不刑也化之弗变导之弗从伤义以败俗于是乎用刑矣仲弓问古之刑教与今之刑教孔子曰古之刑省今之刑繁其为教古有礼然后有刑是以刑省今无礼以教而齐之以刑刑是以繁书曰伯夷降典折民惟刑谓下礼以教之然后维以刑折之也夫无礼则民无耻而正之以刑故民苟免孔子适衞衞将军文子问曰吾闻鲁公父氏不能听狱信乎孔子答曰不知其不能也夫公父氏之听狱有罪者惧无罪者耻文子曰有罪者惧是聴之察刑之当也无罪者耻何乎孔子曰齐之以礼则民耻矣刑以止刑则民惧矣文子曰今齐之以刑刑犹弗胜何礼之齐孔子曰以礼齐民譬之于御则辔也以刑齐民譬之于御则鞭也执辔于此而动于彼御之良也无辔而用䇿则马失道矣文子曰以御言之左手执辔右手运䇿不亦速乎若徒辔无䇿马何惧哉孔子曰吾闻古之善御者执辔如组两骖如舞非䇿之助也是以先王盛于礼而薄于刑故民从命今也废礼而尚刑故民弥暴文子曰吴越之俗无礼而亦治何也孔子曰夫吴越之俗男女无别同川而浴民轻相犯故其刑重而不胜由无礼也中国之教为外内以别男女异器服以殊等类故其民笃而法其刑轻而胜由有礼也孔子曰大罪有五而杀人为下逆天地者罪及五世诬文武者罪及四世逆人伦者罪及三世诬鬼神者罪及二世杀人者罪止其身故曰大罪有五而杀人为下矣孔子曰五刑之属三千而罪莫大于大孝要君者无上非圣人者无法非孝者无亲此大乱之道也传曰罪多而刑五丧多而服五上附下附列也小宰以官府之八成经邦治一曰听政役以比居二曰听师田以简稽三曰听闾里以版图四曰听称责以傅别五曰听禄位以礼命六曰听取予以书契七曰听卖买以质剂八曰听出入以要㑹小司徒凡民讼以地比正之地讼以图正之大史凡辨灋者考焉不信者刑之大司冦以两造禁民讼入束矢于朝然后听之以两剂禁民狱入钧金三日乃致于朝然后听之凡诸侯之狱讼以邦典定之凡卿大夫之狱讼以邦灋断之凡庶民之狱讼以邦成弊之小司冦以五刑听万民之狱讼附于刑用情讯之至于旬乃弊之读书则用灋以五声听狱讼求民情一曰辞听二曰色听三曰气听四曰耳听五曰目听以三刺断庶民狱讼之中一曰讯羣臣二曰讯羣吏三曰讯万民听民之所刺宥以施上服下服之刑嵗终则令羣士计狱弊讼登中于天府乃命其属入㑹乃致事士师察狱讼之辞以诏司冦断狱弊讼致邦令凡以财狱讼者正之以傅别约剂嵗终则令正要㑹乡士掌国中各掌其乡之民数而纠戒之听其狱讼察其辞辨其狱讼异其死刑之罪而要之旬而职听于朝司冦听之断其狱弊其讼于朝羣士司刑皆在各丽其灋以议狱讼狱讼成士师受中协日刑杀肆之三日若欲免之则王㑹其期遂士掌四郊各掌其遂之民数而纠其戒令听其狱讼察其辞辨其狱讼异其死刑之罪而要之二旬而职听于朝司冦听之断其狱弊其讼于朝羣士司刑皆在各丽其灋以议狱讼狱讼成士师受中恊日就郊而刑杀各于其遂肆之三日若欲免之则王令三公㑹其期县士掌野各掌其县之民数纠其戒令而听其狱讼察其辞辨其狱讼异其死刑之罪而要之三旬而职听于朝司冦听之断其狱弊其讼于朝羣士司刑皆在各丽其法以议狱讼狱讼成士师受中恊日刑杀各就其县肆之三日若欲免之则王命六卿㑹其期方士掌都家听其狱讼之辞辨其死刑之罪而要之三月而上狱讼于国司冦听其成于朝羣士司刑皆在各丽其灋以议狱讼狱讼成士师受中书其刑杀之成与其听狱讼者凡都家之士所上治则主之讶士掌四方之狱讼谕罪刑于邦国凡四方之有治于士者造焉四方有乱狱则往而成之朝士凡士之治有期日国中一旬郊二旬野三旬都三月邦国朞期内之治听期外不听凡有责者有判书以治则听凡属责者以其地傅而听其辞司刑若司冦断狱弊讼则以五刑之灋诏刑罚而以辨罪之轻重大司徒凡万民之不服教而有狱讼者与有地治者听而断之其附于刑者归于士媒氏凡男女之阴讼听之于胜国之社其附于刑者归之于士司市上旌于思次以令市市师涖焉而听大治大讼胥师贾师涖于介次而听小治小讼其附于刑者归于士质人凡治质剂者国中一旬郊二旬野三旬都三月邦国朞期内听期外不听掌囚及刑杀告刑于王奉而适朝士加明梏以适市而刑杀之司冦正刑明辟以听狱讼必三刺有旨无简不听附从轻赦从重凡制五刑必即天论邮罚丽于事凡听五刑之讼必原父子之亲立君臣之义以权之意论轻重之序慎测浅深之量以别之悉其聪明致其忠爱以尽之疑狱氾与衆共之衆疑赦之必察小大之比以成之成狱辞史以狱成告于正正听之正以狱成告于大司冦大司冦听之棘木之下大司冦以狱之成告于王王命三公参听之三公以狱之成告于王王三又然后制刑右听断舜流共工于幽州放驩兜于崇山窜三苗于三危殛鲧于羽山四罪而天下咸服昔帝鸿氏有不才子掩义隐贼好行凶德丑类恶物顽嚚不友是与比周天下之民谓之浑敦少皥氏有不才子毁信废忠崇饰恶言靖谮庸回服谗蒐慝以诬盛德天下之民谓之穷奇颛顼氏有不才子不可教训不知话言告之则顽舍之则嚚傲狠明德以乱天常天下之民谓之梼杌此三族也世济其凶增其恶名以至于尧尧不能去缙云氏有不才子贪于饮食冒于货贿侵欲崇侈不可盈厌聚歛积实不知纪极不分孤寡不恤穷匮天下之民以比三凶谓之饕餮舜臣尧宾于四门流四凶族浑敦穷奇梼杌饕餮投诸四裔以御魑魅帝曰臯陶惟兹臣庶罔或干予正汝作士明于五刑以弼五教期于予治刑期于无刑民协于中时乃功懋哉臯陶曰帝德罔愆临下以简御衆以寛罚弗及嗣赏延于世有过无大刑故无小罪疑惟轻功疑惟重与其杀不辜宁失不经好生之德洽于民心兹用不犯于有司王曰呜唿封敬明乃罚人有小罪非𤯝乃惟终自作不典式尔有厥罪小乃不可不杀乃有大罪非终乃惟眚灾适尔既道极厥辜时乃不可杀王曰呜唿封有叙时乃大明服惟民其勑懋和若有疾惟民其毕弃咎若保赤子惟民其康乂非汝封刑人杀人无或刑人杀人非汝封又曰劓刵人无或劓刵人王曰外事汝陈时臬司师兹殷罚有伦又曰要囚服念五六日至于旬时丕蔽要囚王曰汝陈时臬事罚蔽殷彝用其义刑义杀勿庸以次汝封乃汝尽逊曰时叙惟曰未有逊事已汝惟小子未其有若汝封之心朕心朕德惟乃知凡民自得罪冦攘姦宄杀越人于货暋不畏死罔弗憝王曰封元恶大憝矧惟不孝不友子弗祇服厥父事大伤厥考心于父不能字厥子乃疾厥子于弟弗念天显乃弗克恭厥兄兄亦不念鞠子哀大不友于弟惟弔兹不于我政人得罪天惟与我民彝大泯乱曰乃其速由文王作罚刑兹无赦不率大戛矧惟外庶子训人惟厥正人越小臣诸节乃别播敷造民大誉弗念弗庸瘝厥君时乃引恶惟朕憝已汝乃其速由兹义率杀乃惟成汤以至于帝乙罔不明德慎罚亦克用劝要囚殄戮多罪亦克用劝开释无辜亦克用劝周公曰今文子文孙孺子王矣其勿误于庶狱惟有司之牧夫又曰太史司寇苏公式敬尔由狱以长我王国兹式有慎以列用中罚王曰君陈殷民在辟予曰辟尔惟勿辟予曰宥尔惟勿宥惟厥中有弗若于汝政弗化于汝训辟以止辟乃辟狃于姦宄败常乱俗三细不宥王曰嗟四方司政典狱非尔惟作天牧今尔何监非时伯夷播刑之迪其今尔何惩惟时苗民匪察于狱之丽罔择吉人观于五刑之中惟时庶威夺货断制五刑以乱无辜上帝不蠲降咎于苗苗民无辞于罚乃絶厥世王曰呜唿念之哉伯父伯兄仲叔季弟幼子童孙皆听朕言庶有格命今尔罔不由慰日勤尔罔或戒不勤天齐于民俾我一日非终惟终在人尔尚敬逆天命以奉我一人虽畏勿畏虽休勿休惟敬五刑以成三德一人有庆兆民赖之其宁惟永王曰吁来有邦有土告尔祥刑在今尔安百姓何择非人何敬非刑何度非及两造具备师听五辞五辞简孚正于五刑五刑不简正于五罚五罚不服正于五过五过之疵惟官惟反惟内惟货惟来其罪惟均其审克之五刑之疑有赦五罚之疑有赦其审克之简孚有衆惟貌有稽无简不听具严天威墨辟疑赦其罚百锾閲实其罪劓辟疑赦其罚惟倍閲实其罪剕辟疑赦其罚倍差閲实其罪宫辟疑赦其罚六百锾閲实其罪大辟疑赦其罚千锾閲实其罪墨罚之属千劓罚之属千剕罚之属五百宫罚之属三百大辟之罚其属二百五刑之属三千上下比罪无僭乱辞勿用不行惟察惟法其审克之上刑适轻下服下刑适重上服轻重诸罚有权刑罚世轻世重惟齐非齐有伦有要罚惩非死人殛于病非佞折狱惟良折狱罔非在中察辞于差非从惟从哀敬折狱明启刑书胥占咸庶中正其刑其罚其审克之狱成而孚输而孚其刑上备有并两刑王曰呜唿敬之哉官伯族姓朕言多惧朕敬于刑有德惟刑今天相民作配在下明清于单辞民之乱罔不中听狱之两辞无或私家于狱之两辞狱货非宝惟府辜功报以庶尤永畏惟罚非天不中惟人在命天罚不极庶民罔有令政在于天下王曰呜唿嗣孙今往何监非德于民之中尚明听之哉哲人惟刑无疆之辞属于五极咸中有庆受王嘉师监于兹祥刑温之㑹晋人执衞成公归之于周晋侯请杀之王言不可夫政自上下者也上作政而下行之不逆故上下无怨今叔父作政而不行无乃不可乎夫君臣无狱今元咺虽直而不可听也君臣皆狱父子将狱是无上下也而叔父听之一逆矣又为臣杀其君其安庸刑布刑而不庸再逆矣一合诸侯而有再逆政余惧其无后不然余何私于衞侯晋人乃归衞侯晋邢侯与雍子争鄐田久而无成士景伯如楚叔鱼摄理韩宣子命断旧狱罪在雍子雍子纳其女于叔鱼叔鱼蔽罪邢侯邢侯怒杀叔鱼与雍子于朝宣子问其罪于叔向叔向曰三人同罪施生戮死可也雍子自知其罪而赂以买直鲋也鬻狱邢侯尃杀其罪一也己恶而掠美为昏贪以败官为墨杀人不忌为贼夏书曰昏墨贼杀臯陶之刑也请从之乃施邢侯而尸雍子与叔鱼于市仲尼曰叔向古之遗直也治国制刑不隐于亲三数叔鱼之恶不为末减曰义也夫可谓直矣平丘之㑹数其贿也以寛衞国晋不为暴归鲁季孙称其诈也以寛鲁国晋不为虐邢侯之狱言其贪也以正刑书晋不为颇三言而除三恶加三利杀亲益荣犹义也夫邾娄定公之时有弑其父者有司以告公瞿然失席曰是寡人之罪也曰寡人尝学断斯狱矣臣弑君凡在官者杀无赦子弑父凡在宫者杀无赦杀其人坏其室洿其宫而猪焉盖君踰月而后举爵孔子为鲁司冦朝政七日而诛乱政大夫少正卯戮之于两观之下尸于朝三日子贡进曰夫少正卯鲁之闻人也今夫子为政而始诛之或者为失乎孔子曰天下有大恶者五而窃盗不与焉一曰心逆而险二曰行僻而坚三曰言伪而辨四曰记丑而博五曰顺非而泽此五者有一于人则不免君子之诛而少正卯皆兼有之其居处足以撮徒成党其谈説足以饰褒荣衆其强御足以反是独立此乃人之姦雄者也不可以不除夫殷汤诛尹谐文王诛潘正周公诛管蔡太公诛华士管仲诛付乙子产诛史何是此七子皆异世而同诛者以七子异世而同恶故不可赦也孔子为鲁司冦有父子讼者孔子同狴执之三月不别其父请止孔子赦之季孙闻之不説曰司冦欺予曩告余曰国家必先以孝余今戮一不孝以敎民孝不亦可乎而又赦何哉冉子以告孔子慨然叹曰呜唿上失其道而杀其下非理也不敎其民而听其讼杀不辜也三军大败不可斩也狱犴不治不可刑也何者上敎之不行罪不在民故也夫慢令谨诛贼也徴敛无时暴也不敎而责成功虐也政无此三者然后刑可即也书云义刑义杀勿庸以即汝心惟曰未有顺事言必敎而后刑也既陈道德以先服之而犹不可尚贤以劝之又不可即废之又不可而后以威惮之若是三年而百姓正矣邪民不从然后俟之以刑则民知罪矣诗云天子是毗俾民不迷是以威厉而不试刑错而不用今世则不然乱其敎烦其刑使民迷惑而陷焉又从而制之故刑弥烦而盗不胜也夫三尺之限空车不能登者何哉峻故也百仞之山重载陟焉何哉陵迟故也合世俗之陵迟久矣虽有刑法民能勿踰乎孔子为鲁司冦断狱讼皆进衆议者而问之曰子以为奚若某以为何若皆曰云云如是然后夫子曰尝从某子几是孟氏之臣叛武伯问孔子曰如之何答曰臣人而叛天下所不容也其将自反子姑待之三旬果自归孟氏武伯将执之访于夫子夫子曰无也子之于臣礼意不至是以去子今其自反罪以反除又何执焉子脩礼以待之则臣去子将安往武伯乃止孔子曰民之所以生者衣食也上不敎民民匮其生饥寒切于身而不为非者寡矣故古之于盗恶之而不杀也今不先其敎而一杀之是以罚行而善不反刑张而罪不省夫赤子知慕其父母由审故也况为政夺其贤者而与其不贤以化民乎知审此二者则上盗先息书曰兹殷罚有伦子张问曰何谓也孔子曰不失其理之谓也今诸侯不同德每君异法折狱无伦以意为限是故知法之难也子张曰古之知法者与今之知法者异乎孔子曰古之知法能逺今之知法者不失有罪不失有罪其于恕寡矣能远则于狱其防深矣寡恕近乎滥防深治乎本书曰惟敬五刑以成三德言敬刑所以为德矣书曰非从惟从孔子曰君子之于人也有不语也无不听也况听讼乎必尽其辞矣夫听讼者或从其情或从其辞辞不可从必断以情书曰人有小罪非眚乃惟终自作不典式尔有厥罪小乃不可不杀乃有大罪非终乃惟眚灾适尔既道极厥辜时乃不可杀曽子问听狱之术孔子曰其大法有三焉治必以寛寛之之术归于察察之之术妇于义是故听而不寛是乱也寛而不察是慢也察而不中义是私也私则民怨故善听者虽不越辞辞不越情情不越义书曰上下比罚无僭乱辞书曰若保赤子子张问曰听讼可以若此乎孔子曰可哉古之听讼者恶其意不恶其人求所以生之不得其所以生乃刑之君必与衆共焉爱民而重弃之也今之听讼者不恶其意而恶其人求所以杀是反古之道也雷电皆至丰君子以折狱致刑山上有火旅君子以明愼用刑而不留狱泽上有风中孚君子以议狱缓死刑者侀也侀者成也一成而不可变故君子尽心焉子曰听讼吾犹人也必也使无讼乎无情者不得尽其辞大畏民志此谓知本子曰片言可以折狱者其由也与子路无宿诺孟氏使阳肤为士师问于曽子曽子曰上失其道民散久矣如得其情则哀矜而勿喜蔡声子曰善为国者赏不僭而刑不滥赏僭则惧及淫人刑滥则惧及善人若不幸而过宁僭无滥与其失善宁其利淫无善人则国从之诗曰人之云亡邦国殄瘁无善人之谓也故夏书曰与其杀不辜宁失不经惧失善也商颂有之曰不僭不乱不敢怠遑命于下国封建厥福此汤所以获天福也古之治民者劝赏而畏刑恤民不倦赏以春夏刑以秋冬是以将赏为之加膳加膳则饫赐此以知其劝赏也将刑为之不举不举则彻乐此以知其畏刑也夙兴夜寐朝夕临政此以知其恤民也三者礼之大节也孟子谓齐宣王曰左右皆曰可杀勿听诸大夫皆曰可杀勿听国人皆曰可杀然后察之见可杀焉然后杀之故曰国人杀之也刑人于市与衆弃之是故公家不畜刑人大夫弗养士遇之涂弗与言也屏之四方唯其所之不及以政示弗故生也𤯝灾肆赦宥过无大凡作刑罚轻无赦凡执禁以齐衆不赦过司刺掌三刺三宥三赦之灋以赞司冦听狱讼壹刺曰讯羣臣再刺曰讯羣吏三刺曰讯万民壹宥曰不识再宥曰过失三宥曰遗忘壹赦曰幼弱再赦曰老旄三赦曰憃愚以此三灋者求民情断民中而施上服下服之罪然后刑杀八十九十曰耄七年曰悼悼与耄虽有罪不加刑焉小司冦以八辟丽邦灋附刑罚一曰议亲之辟二曰议故之辟三曰议贤之辟四曰议能之辟五曰议功之辟六曰议贵之辟七曰议勤之辟八曰议宾之辟凡命夫命妇不躬坐狱讼凡王之同族有罪不即市掌囚凡有爵者与王之同族奉而适甸师氏以待刑杀掌戮唯王之同族与有爵者杀之于甸师氏甸师王之同姓有辠则死刑焉司烜氏邦若屋诛则为明竁焉公族其有死罪则磬于甸人其刑罪则纤剸亦告于甸人公族无宫刑狱成有司谳于公其死罪则曰某之罪在大辟其刑罪则曰某之罪在小辟公曰宥之有司又曰在辟公又曰宥之有司又曰在辟及三宥不对走出致刑于甸人公又使人追之曰虽然必赦之有司对曰无及也反命于公公素服不举为之变如其伦之丧无服亲哭之刑不上大夫右赦宥八议雷雨作解君子以赦过宥罪书曰哀敬折狱仲弓问曰何谓也孔子曰古之听讼者察贫哀穷孤独及鳏寡老弱不肖而无告者虽得其情必哀矜之死者不可生断者不可属若老而刑之谓之悖弱而刑之谓之克不赦过谓之逆率过以小罪谓之枳故宥过赦小罪老弱不受刑先王之道也书曰大辟疑赦又曰与其杀不辜宁失不经公族之罪虽亲不以犯有司正术也所以体百姓也刑于隠者不与国人虑兄弟也公族无宫刑不翦其类也冉有问于孔子曰先王制法使刑不上于大夫然则大夫犯罪不可以加刑乎孔子曰不然凡治君子以礼御其心所以厉之以亷耻之节也故古之大夫其有坐不亷污秽而退放之者不谓之不亷污秽而退放则曰簠簋不饬有坐淫乱男女无别者不谓之淫乱男女无别则曰帷薄不修也有坐罔上不忠者不谓之罔上不忠则曰臣节未着有坐罢软不胜任者不谓之罢软不胜任则曰下官不职有坐干国之纪者不谓之干国之纪则曰行事不请此五者大夫既自定有罪名矣而犹不忍斥然正以唿之也既而为之讳所以媿耻之是故大夫之罪其在五刑之域者闻而谴发则白冠釐缨盘水如劒造乎阙而自请罪君不使有司执縳牵制而加之也其有大罪者闻命则北面再拜跪而自裁君不使人捽引而刑杀之也曰子大夫自取之耳吾遇子有礼矣以刑不上大夫而大夫亦不失其罪者敎使然也春王正月肆大𤯝肆失也𤯝灾也晋栾盈出奔楚宣子杀羊舌虎囚叔向于是祁奚老矣闻之乘驲而见宣子曰诗曰惠我无彊子孙保之书曰圣有謩勲明徴定保夫谋而鲜过惠训不倦者叔向有焉社稷之固也犹将十世宥之以劝能者今壹不免其身以弃社稷不亦惑乎鲧殛而禹与伊尹放大甲而相之卒无怨色管蔡为戮周公右王若之何其以虎也弃社稷宣子説与之乘以言诸公而免之仲春命有司省囹圄去桎梏毋肆掠止狱讼孟夏断薄刑决小罪出轻繋仲夏挺重囚益其食百官静事毋刑以定晏隂之所成孟秋命有司修法制缮囹圄具桎梏禁止姦愼罪邪务抟执命理瞻伤察创视折审断决狱讼必端平戮有罪严断刑仲秋命有司申严百刑斩杀必当毋或枉挠枉桡不当反受其殃季秋乃趣狱刑毋留有罪孟冬是察阿党则罪无有掩彻仲冬筑囹圄草艾则墨右顺时令司约掌邦国及万民之约剂治神之约为上治民之约次之治地之约次之治功之约次之治器之约次之治挚之约次之凡大约剂书于宗彛小约剂书于丹图若有讼者则珥而辟藏其不信者服墨刑若大乱则六官辟藏其不信者杀大史凡邦国都鄙及万民之有约剂者藏焉以贰六官六官之所登若约剂乱则辟灋其不信者刑之司盟凡民之有约剂者其贰在司盟有狱讼者则使之盟诅右约剂调人掌司万民之难而谐和之凡和难父之讐辟诸海外兄弟之讐辟诸千里之外从父兄弟之讐不同国君之讐眂父师长之讐眂兄弟主友之讐眂从父兄弟弗辟则与之瑞节而以执之凡杀人有反杀者使邦国交讐之凡杀人而义者不同国令勿讐讐之则死朝士凡报仇讐者书于士杀之无罪父之雠弗与共戴天兄弟之讐不反兵交游之仇不同国右复雠子夏问于孔子曰居父母之仇如之何夫子曰寝苫枕干不仕弗与共天下也遇诸市朝不反兵而鬬曰请问居昆弟之仇如之何曰仕弗与共国衔君命而使虽遇之不鬬曰请问居从父昆弟之仇如之何曰不为魁主人能则执兵而陪其后父不受诛子复雠可也父受诛子复雠推刃之道也复雠不除害朋友相衞而不相迿古之道也子得为父报雠者臣子于君父其义一也忠臣孝子所不能已以恩义不可夺也故曰父之雠不与共天下兄弟之雠不与共国朋友之雠不与同朝族人之雠不共隣故春秋传曰子不复雠非子父母以义见杀子不复雠者为往来不止也纪侯大去其国不言齐灭之为襄公讳也春秋为贤者讳何贤乎襄公复雠也何雠尔远祖也哀公亨乎周纪侯谮之襄公将复雠乎纪卜之曰师丧分焉寡人死之不为不吉也逺祖者㡬世乎九世矣九世犹可以复雠乎虽百世可也家亦可乎曰不可国何以可国君一体也先君之耻犹今君之耻也今君之耻犹先君之耻也今纪无罪此非怒与曰非也古者有明天子则纪侯必诛必无纪者纪侯之不诛至今有纪者犹无明天子也古者诸侯必有㑹聚之事相朝聘之道号辞必称先君以相接然则齐纪无説焉不可以并立乎天下故将去纪侯者不得不去纪也有明天子则襄公得为若行乎曰不得也不得则襄公曷为为之上无天子下无方伯缘恩疾者可也礼书纲目卷七十二礼书纲目卷七十三钦定四库全书礼书纲目卷七十三婺源江永撰卜筮通礼二十六补洪范九畴次七曰明用稽疑七稽疑择建立卜筮人乃命卜筮曰雨曰霁曰䝉曰驿曰克曰贞曰悔凡七卜五占用二衍忒立时人作卜筮三人占则从二人之言汝则有大疑谋及乃心谋及卿士谋及庶人谋及卜筮汝则从龟从筮从卿士从庶民从是之谓大同身其康彊子孙其逢吉汝则从龟从筮从卿士逆庶民逆吉卿士从龟从筮从汝则逆庶民逆吉庶民从龟从筮从汝则逆卿士逆吉汝则从龟从筮逆卿士逆庶民逆作内吉作外凶龟筮共违于人用静吉用作凶大卜掌三兆之灋一曰玊兆二曰瓦兆三曰原兆其经兆之体皆百有二十其颂皆千有二百掌三易之灋一曰连山二曰归藏三曰周易其经卦皆八其别皆六十有四以邦事作龟之八命一曰征二曰象三曰与四曰谋五曰果六曰至七曰雨八曰瘳以八命者赞三兆三易三梦之占以观国家之吉凶以诏救政凡国大贞卜立君卜大封则眂高作龟大祭祀则眂高命龟凡小事涖卜国大迁大师则贞龟凡旅陈龟凡丧事命龟卜师掌开龟之四兆一曰方兆二曰功兆三曰义兆四曰弓兆凡卜事眂高扬火以作龟致其墨凡卜辨龟之上下左右隂阳以授命龟者而诏相之龟人掌六龟之属各有名物天龟曰灵属地龟曰绎属东龟曰果属西龟曰靁属南龟曰猎属北龟曰若属各以其方之色与其体辨之凡取龟用秋时攻龟用春时各以其物入于龟室上春衅龟祭祀先卜若有祭事则奉龟以往旅亦如之丧亦如之菙氏掌共燋契以待卜事凡卜以明火爇燋遂龡其焌契以授卜师遂役之占人掌占龟以八簭占八颂以八卦占簭之八故以眂吉凶凡卜簭君占体大夫占色史占墨卜人占坼凡卜簭既事则繋币以比其命歳终则计其占之中否簭人掌三易以辨九簭之名一曰连山二曰归藏三曰周易九簭之名一曰巫更二曰巫咸三曰巫式四曰巫目五曰巫易六曰巫比七曰巫祠八曰巫参九曰巫环以辨吉凶凡国之大事先簭而后卜上春相簭凡国事共簭卜人定龟史定墨君定体小宗伯若国大贞则奉玊帛以诏号天府季冬陈玉以贞来歳之媺恶孟冬命大史衅龟筴占兆审卦吉凶外事以刚日内事以柔日凡卜筮日旬之外曰逺某日旬之内曰近某日丧事先逺日吉事先近日曰为日假尔㤗龟有常假尔㤗筮有常卜筮不过三卜筮不相袭天子无筮诸侯有守筮天子道以筮诸侯非其国不以筮卜宅寝室天子不卜处大庙不贰问问卜筮曰义与志与义则可问志则否诸侯以龟为宝家不宝龟龟筴敝则埋之右卜筮龟为卜筴为筮卜筮者先圣王之所以使民信时日敬鬼神畏法令也所以使民决嫌疑定犹与也故曰疑而筮之则弗非也日而行事则必践之子言之昔三代明王皆事天地之神明无非卜筮之用不敢以其私䙝事上帝是故不犯日月不违卜筮卜筮不相袭也大事有时日小事无时日有筮外事用刚日内事用柔日不违龟筮子曰牲牷礼乐齐盛是以无害乎鬼神无怨乎百姓昔者圣人建隂阳天地之情立以为易易抱龟南面天子卷冕北面虽有明知之心必进断其志焉示不敢专以尊天也天子下至士皆有蓍龟者重事决疑示不自专也礼三正记曰天子龟长一尺二寸诸侯一尺大夫八寸士六寸龟隂故数偶也天子蓍长九尺诸侯七尺大夫五尺士三尺蓍阳故数奇也所以先谋及卿士何先尽人事念而不能得思而不能知然后问于蓍龟圣人独见先睹必问蓍龟何示不自专也或曰清微无端绪非圣人所及圣人亦疑之干草枯骨衆多非一独以蓍龟何此天地之间寿考之物故问之也龟之为言久也蓍之为言耆也久长意也不见吉凶于蓍复以卜何蓍者阳道多变变乃成也懿氏卜妻敬仲其妻占之曰吉是谓鳯皇于飞和鸣锵锵有妫之后将育于姜五世其昌并于正乡八世之后莫之与京陈厉公生敬仲其少也周史有以周易见陈侯者陈侯使筮之遇观䷓之否䷋曰是谓观国之光利用宾于王此其代陈有国乎不在此其在异国非此其身在其子孙光逺而自他有耀者也坤土也巽风也干天也风为天于土上山也有山之材而照之以天光于是乎居土上故曰观国之光利用宾于王庭实旅百奉之以玊帛天地之美具焉故曰利用宾于王犹有观焉故曰其在后乎风行而着于土故曰其在异国乎若在异国必姜姓也姜大岳之后也山岳则配天物莫能两大陈衰此其昌乎及陈之初亡也陈桓子始大于齐其后亡也成子得政成季之之将生也桓公使卜楚丘之父卜之曰男也其名曰友在公之右间于两社为公室辅季氏亡则鲁不昌又筮之遇大有䷍之干䷀曰同复于父敬如君所及生有文在其手曰友遂以命之晋献公欲以骊姬为夫人卜之不吉筮之吉公曰从筮卜人曰筮短龟长不如从长且其繇曰专之渝攘公之羭一薰一莸十年尚犹有臭必不可弗听狐偃言于晋侯曰求诸侯莫如勤王使卜偃卜之曰吉遇黄帝战于坂泉之兆公曰吾不堪也对曰周礼未改今之王古之帝也公曰筮之筮之遇大有䷍之暌䷥曰吉遇公用享于天子之卦战克而王飨吉孰大焉且是卦也天为泽以当日天子降心以逆公不亦可乎大有去暌而复亦其所也晋赵鞅卜救郑遇水适火占诸史赵史墨史龟史龟曰是谓沈阳可以兴兵利以伐姜不利子商伐齐则可敌宋不吉史墨曰盈水名也子水位也名位敌不可干也炎帝为火师姜姓其后也水胜火伐姜则可史赵曰是谓知川之满不可游也郑方有罪不可救也救郑则不吉不知其他阳虎以周易筮之遇泰䷊之需䷄曰宋方吉不可与也微子启帝乙之元子也宋郑甥舅也祉禄也若帝乙之元子归妹而有吉禄我安得吉焉乃止献公卜伐骊戎史苏占之曰胜而不吉公曰何谓也对曰遇兆挟以衔骨齿牙为猾戎夏交捽交捽是交胜也臣故云且惧有口懏民国移焉公不听遂伐骊戎克之获骊姬以归有宠立以为夫人史苏告大夫曰夫有男戎必有女戎且其兆云挟以衔骨齿牙为猾我卜伐骊龟往离散以应我夫若是贼之兆也非吾宅也离则有之不跨其国可谓挟乎不得其君能衔骨乎若跨其国而得其君虽逢齿牙以猾其中其谁云弗从诸夏从戎非败而何从政者不可以不戒郑皇耳帅师侵衞孙文子卜追之献兆于定姜姜氏问繇曰兆如山陵有夫出征而丧其雄姜氏曰征者丧雄御冦之利也衞人追之获郑皇耳臧昭伯如晋臧㑹窃其宝龟偻句以卜为信与僭僭吉臧氏老将如晋问㑹诸往昭伯问家故尽对及内子与母弟叔孙则不对再三问不对归及郊㑹逆问又如初至次于外而察之皆无之执而戮之逸奔郈郈鲂假使为贾正焉计于季氏臧氏使五人以戈楯伏诸桐汝之门㑹出逐之反奔执诸季氏中门之外平子怒曰何故以兵入吾门拘藏氏老季臧有恶及昭伯从公平子立臧㑹㑹曰偻句不余欺也衞侯贞卜其繇曰如鱼竀尾衡流而方羊裔焉大国灭之将亡阖门塞窦乃自后踰晋复伐衞衞人出庄公而与晋平衞侯入欲逐石圃未及而难作公闭门而请弗许踰于北方而队折股楚右司马子国之卜也观瞻曰如志故命之及巴师至将卜帅王曰宁如志何卜焉使帅师而行败巴师君子曰惠王知志夏书曰官占惟能蔽志昆命于元龟其是之谓乎志曰圣人不烦卜筮惠王其有焉毕万筮仕于晋遇屯䷂之比䷇辛廖占之曰吉屯固比入吉孰大焉其必蕃昌震为土率从马足居之兄长之母覆之衆归之六体不易合而能固安而能杀公侯之卦也公侯之子孙必复其始秦伯伐晋卜徒父筮之吉渉河侯车败诘之对曰乃大吉也三败必获晋君其卦遇蛊䷑曰千乘三去三去之余获其雄狐夫狐蛊必其君也蛊之贞风也其悔山也歳云秋矣我落其实而取其材所以克也实落材亡不败何待初晋献公筮嫁伯姬于秦遇归妹䷵之暌䷥史苏占之曰不吉其繇曰士刲羊亦无衁也女承筐亦无贶也西邻责言不可偿也归妹之暌犹无相也震之离亦离之震为雷为火为嬴败姬车説其輹火焚其旗不利行师败于宗丘归妹暌孤冦张之弧姪其从姑六年其逋逃归其国而弃其家明年其死于高梁之墟及惠公在秦曰先君若从史苏之占吾不及此夫韩简侍曰龟象也筮数也物生而后有象象而后有滋滋而后有数先君之败德及可数乎史苏是占勿从何益公子重耳亲筮之曰尚有晋国得贞屯悔豫皆八也筮史占之皆曰不吉闭而不通爻无为也司空季子曰吉是在易皆利建侯不有晋国以辅王室安能建侯我命筮曰尚有晋国筮告我曰利建侯得国之务也吉孰大焉震车也坎水也坤土也屯厚也豫乐也车班外内顺以训之泉原以资之土厚而乐其实不有晋国何以当之震雷也车也坎劳也水也衆也主雷与车而尚水与衆车有震武也衆而顺文也文武具厚之至也故曰屯其繇曰元亨利贞勿用有攸往利建侯主震雷长也故曰元衆而顺嘉也故曰亨内有震雷故利贞车上水下必伯小事不济壅也故曰勿用有攸往一夫之行也衆顺而有武威故曰利建侯坤母也震长男也母老子彊故曰豫其繇曰利建侯行师居乐出威之谓也是二者得国之卦也董因迎公于河公问焉曰吾其济乎对之臣筮之得㤗之八曰是谓天地配享小往大来今及之矣何不济之有晋成公之归也晋筮之遇干之否曰配而不终君三出焉晋楚遇于鄢陵公筮之史曰吉其卦遇复䷗曰南国䠞射其元王中厥目国䠞王伤不败何待穆姜薨于东宫始往而筮之遇艮之八䷳史曰是谓艮之随䷐随其出也君必速出姜曰亡是于周易曰随元亨利贞无咎元体之长也亨嘉之㑹也利义之和也贞事之干也体仁足以长人嘉德足以合礼利物足以和义贞固足以干事然固不可诬也是以虽随无咎今我妇人而与于乱固在下位而有不仁不可谓元不靖国家不可谓亨作而害身不可谓利弃位而姣不可谓贞有四德者随而无咎我皆无之岂随也哉我则取恶能无咎乎必死于此弗得出矣齐棠公之妻东郭偃之姊也棠公死崔武子弔焉见棠姜而美之使偃取之武子筮之遇困䷮之大过䷛史皆曰吉示陈文子文子曰夫从风风陨妻不可娶也且其繇曰困于石据于蒺藜入于其宫不见其妻凶困于石往不济也据于蒺藜所恃伤也入于其宫不见其妻凶无所归也崔子曰嫠也何害先夫当之矣遂取之穆子之生也庄叔以周易筮之遇明夷䷣之谦䷎以示卜楚丘曰是将行而归为子祀以谗人入其名曰牛卒以馁死明夷日也日之数十故有十时亦当十位自王已下其二为公其三为卿日上其中食日为二旦日为三明夷之谦明而未融其当旦乎故曰为子祀日之谦当鸟故曰明夷于飞明而未融故曰垂其翼象日之动故曰君子于行当三在旦故曰三日不食离火也艮山也离为火火焚山山败于人为言败言为谗故曰有攸往主人有言言必谗也纯离为牛世乱谗胜胜将适离故曰其名曰牛谦不足飞不翔垂不峻翼不广故曰其为子后乎吾子亚卿也抑少不终卫襄公夫人姜氏无子嬖人婤姶生孟絷孔成子梦康叔谓已立元余使羁之孙圉与史苟相之史朝亦梦康叔谓已余将命而子苟与孔烝鉏之曽孙圉相元史朝见成子告之梦梦协婤姶生子曰元孟絷之足不良弱行孔成子以周易筮之曰元尚享卫国主其社稷遇屯䷂又曰余尚立絷尚克嘉之遇屯䷂之比䷇以示史朝史朝曰元亨又何疑焉成子曰非长之谓乎对曰康叔名之可谓长矣孟非人也将不列于宗不可谓长且其繇曰利建侯嗣吉何建建非嗣也二卦皆云子其建之康叔命之二卦告之筮袭于梦武王所用也弗从何为弱足者居侯主社稷临祭祀奉民人事鬼神从㑹朝又焉得居各以所利不亦可乎故孔成子立灵公南蒯将叛枚筮之遇坤䷁之比䷇曰黄裳元吉以为大吉也示子服惠伯曰即欲有事何如惠伯曰吾甞学此矣忠信之事则可不然必败外彊内温忠也和以率贞信也故曰黄裳元吉黄中之色也裳下之饰也元善之长也中不忠不得其色下不共不得其饰事不善不得其极外内倡和为忠率事以信为共供养三德为善非此三者弗当且夫易不可以占险将何事也且可饰乎中美能黄上姜为元下美则裳参成可筮犹有阙也筮虽吉未也大衍之数五十其用四十有九分而为二以象两挂一以象三揲之以四以象四时归奇于扐以象闰故再扐而后挂四营而成易十有八变而成卦八卦而小成右筮法天一地二天三地四天五地六天七地八天九地十天数五地数五五位相得而各有合天数二十有五地数三十凡天地之数五十有五此所以成变化而行鬼神也大衍之数五十其用四十有九分而为二以象两挂一以象三揲之以四以象四时归奇于扐以象闰五嵗再闰故再扐而后挂干之策二百一十有六坤之策百四十有四凡三百有六十当期之日二篇之策万有一千五百二十当万物之数也是故四营而成易十有八变而成卦八卦而小成引而伸之触类而长之天下之能事毕矣显道神德行是故可与酬酢可与佑神矣子曰知变化之道者其知神之所为手朱子曰大衍之数五十而蓍一根百茎可当大衍之数者二故揲蓍之法取五十茎为一握置其一不用以象大极而其当用之策凡四十有九葢两仪体具而未分之象也四十有九蓍信手中分各置一手以象两仪而挂右手一策于左手小指之间以象三才遂以四揲左手之策以象四时而归其余数于左手第四指间以象闰又以四揲右手之策而再归其余数于左手第三指间以象再闰是谓一变其挂扐之数不五则九得五者三所谓奇也得九者一所谓偶也一变之后除前余数复合其见存之策或四十或四十四分挂揲归如前法是谓再变其挂扐者不四则八得四者二所谓奇也得八者二所谓偶也再变之后除前两次余数复合其见存之策或四十或三十六或三十二分挂揲归如前法是谓三变其挂扐者如再变例三变既毕乃合三变视其挂扐之奇偶以分所遇隂阳老少是为一爻三奇为老阳者十有二挂扐之数十有三除初挂之一为十有二以四约而三分之为一者三一奇象圆而围三故三一之中各复有三而积三三之数则为九过揲之数三十有六以四约之亦得九焉即四象太阳居一含九之数也两奇一偶以偶为主为少隂者凡二十有八挂扐之数十有七除初挂之一为十有六以四约而三分之为一者二为二者一一奇象圆而用其全故二一之中各复有三一偶象方而用其半故一二之中复有二焉而积二三一二之数则为八过揲之数三十有二以四约之亦得八焉即四象少隂居二含八之数也两偶一奇以奇为主为少阳者凡二十挂扐之数二十有一除初挂之一为二十以四约而三分之为二者二为一者一二偶象方而用其半故二二之中各复有二一奇象圆而用其全故一一一之中复有三焉而积二二一三之数则为七过揲之数二十有八以四约之亦得七焉即四象少阳居三含七之数也三偶为老隂者四挂扐之数二十有五除初挂之一为二十有四以四约而三分之为二者三二偶象方而用其半故三二之中各复有二而积三二之数则为六过揲之数亦二十有四以四约之亦得六焉即四象大隂居四含六之数也一爻已成再合四十九策复分挂揲归以成一变每三变而成一爻并如前法凡卦六爻皆不变则占本卦彖辞而以内卦为贞外卦为悔一爻变则以本卦变爻辞占二爻变则以本卦二变爻辞占仍以上爻为主三爻变则占本卦及之卦之彖辞而以本卦为贞之卦为悔前十卦主贞后十卦主悔四爻变则以之卦二不变爻占仍以下爻为主五爻变则以之卦不变爻占六爻变则干坤占二用余卦占之卦彖辞于是一卦可变六十四卦而四千九十六卦在其中矣大卜掌三梦之法一曰致梦二曰觭梦三曰咸陟其经运十其别九十以八命者赞三兆三易三梦之占占梦掌其歳时观天地之㑹辨隂阳之气以日月星辰占六梦之吉凶一曰正梦二曰噩梦三曰思梦四曰寤梦五曰喜梦六曰惧梦季冬聘王梦献吉梦于王王拜而受之乃舎萌于四方以赠恶梦右占梦王曰朕梦协朕卜袭于休祥戎商必克乃寝乃兴乃占我梦吉梦维何维熊维罴维虺维蛇大人占之维熊维罴男子之祥维虺维蛇女子之祥牧人乃梦衆维鱼矣旐维旟矣大人占之衆维鱼矣实维丰年旐维旟矣室家溱溱礼书纲目卷七十三礼书纲目卷七十四钦定四库全书礼书纲目卷七十四婺源江永撰礼记通礼二十七补五载一巡守修五礼帝曰咨四岳有能典朕三礼佥曰伯夷帝曰俞咨伯汝作秩宗夙夜惟寅直哉惟清伯拜稽首让于䕫龙帝曰俞往钦哉臯陶曰天叙有典勅我五典五惇哉天秩有礼自我五礼有庸哉同寅协恭和衷哉宗伯掌邦礼治神人和上下乃立春官宗伯使帅其属而掌邦礼以佐王和邦国大宗伯之职掌建邦之天神人鬼地示之礼以佐王建保邦国以吉礼事邦国之鬼神示以禋祀祀昊天上帝以实柴祀日月星辰以槱燎祀司中司命飌师雨师以血祭祭社稷五祀五岳以貍沈祭山林川泽以疈辜祭四方百物以肆献祼享先王以馈食享先王以祠春享先王以禴夏享先王以尝秋享先王以烝冬享先王以凶礼哀邦国之忧以丧礼哀死亡以荒礼哀凶札以弔礼哀祸烖以禬礼哀围败以恤礼哀冦乱以宾礼亲邦国春见曰朝夏见曰宗秋见曰觐冬见曰遇时见曰㑹殷见曰同时聘曰问殷頫曰视以军礼同邦国大师之礼用衆也大均之礼恤衆也大田之礼简衆也大役之礼任衆也大封之礼合衆也以嘉礼亲万民以饮食之礼亲宗族兄弟以冠昏之礼亲成男女以宾射之礼亲故旧朋友以飨燕之礼亲四方之宾客以脤膰之礼亲兄弟之国以贺庆之礼亲异姓之国小宗伯掌五礼之禁令与其用等凡国之大礼佐大宗伯凡小礼掌事如大宗伯之仪肆师凡国之大事治其礼仪以佐宗伯凡国之小事治其礼仪而掌其事如宗伯之礼小史凡国事之用礼法者掌其小事大宰掌建邦之六典三曰礼典以和邦国以统百官以谐万民小宰以官府之六职辨邦治三曰礼职以和邦国以谐万民以事鬼神司徒修六礼以节民性六礼冠昏丧祭乡相见大宰以八则治都鄙五曰礼俗以驭其民土均礼俗丧纪祭祀皆以地媺恶为轻重之法而行之掌其禁令夫礼始于冠本于昏重于丧祭尊于朝聘和于射乡此礼之大体也夫礼者所以定亲疎决嫌疑别同异明是非也道德仁义非礼不成教训正俗非礼不备分争辨讼非礼不决君臣上下父子兄弟非礼不定宦学事师非礼不亲班朝治军涖官行法非礼威严不行祷祠祭祀供给鬼神非礼不诚不庄是以君子恭敬撙节退让以明礼鹦鹉能言不离飞鸟猩猩能言不离禽兽今人而无礼虽能言不亦禽兽之心乎夫惟禽兽无礼故父子聚麀是故圣人作为礼以教人使人以有礼知自别于禽兽人有礼则安无礼则危故曰礼者不可不学也夫礼者自卑而尊人虽负贩者必有尊也而况富贵乎富贵而知好礼则不骄不淫贫贱而知好礼则志不慑孔子曰夫礼先王以承天之道以治人之情故失之者死得之者生是故夫礼必本于天殽于地列于鬼神达于丧祭射御冠昏朝聘故圣人以礼示之故天下国家可得而正也礼者君之大柄也所以别嫌明微傧鬼神考制度别仁义所以治政安君也故政不正则君位危君位危则大臣倍小臣窃刑肃而俗敝则法无常法无常而礼无列礼无列则士不事也刑肃而俗敝则民弗归也是谓疵国故政者君之所以藏身也是故夫政必本于天殽以降命命降于社之谓殽地降于祖庙之谓仁义降于山川之谓兴作降于五祀之谓制度此圣人所以藏身之固也故圣人参于天地并于鬼神以治政也处其所存礼之序也玩其所乐民之治也故天生时而地生财人其父生而师教之四者君以正用之故君者立于无过之地也故君者所明也非明人者也君者所养也非养人者也君者所事也非事人者也故君明人则有过养人则不足事人则失位故百姓则君以自治也养君以自安也事君以自显也故礼达而分定故人皆爱其死而患其生圣人耐以天下为一家以中国为一人者非意之也必知其情辟于其义明于其利达于其患然后能为之何谓人情喜怒哀惧爱恶欲七者弗学而能何谓人义父慈子孝兄良弟弟夫义妇听长惠幼顺君仁臣忠十者谓之人义讲信修睦谓之人利争夺相杀谓之人患故圣人之所以治人七情修十义讲信修睦尚辞让去争夺舎礼何以治之饮食男女人之大欲存焉死亡贫苦人之大恶存焉故欲恶者心之大端也人藏其心不可测度也美恶皆在其心不见其色也欲一以穷之舎礼何以哉故人者其天地之德隂阳之交鬼神之㑹五行之秀气也故天秉阳垂日星地秉隂窍于山川播五行于四时和而后月生也是以三五而盈三五而阙五行之动迭相竭也五行四时十二月还相为本也五声六律十二管还相为宫也五味六和十二食还相为质也五色六章十二衣还相为质也故人者天地之心也五行之端也食味别声被色而生者也故圣人作则必以天地为本以隂阳为端以四时为柄以日星为纪月以为量鬼神以为徒五行以为质礼义以为器人情以为田四灵以为畜以天地为本故物可举也以隂阳为端故情可睹也以四时为柄故事可劝也以日星为纪故事可列也月以为量故功有艺也鬼神以为徒故事可守也五行以为质故事可复也礼义以为器故事行有考也人情以为田故人以为奥也四灵以为畜故饮食有由也先王患礼之不达于下也故祭帝于郊所以定天位也祀社于国所以列地利也祖庙所以本仁也山川所以傧鬼神也五祀所以本事也故宗祝在庙三公在朝三老在学王前巫而后史卜筮瞽侑皆在左右王中心无为也以守至正故礼行于郊而百神受职焉礼行于社而百货可极焉礼行于祖庙而孝慈服焉礼行于五祀而正法则焉故自郊社祖庙山川五祀义之修而礼之藏也是故夫礼必本于大一分而为天地转而为隂阳变而为四时列而为鬼神其降曰命其官于天也夫礼必本于天动而之地列而之事变而从时协于分艺其居人也曰养其行之以货力辞让饮食冠昏丧祭射御朝聘故礼义也者人之大端也所以讲信修睦而固人之肌肤之㑹筋骸之束也所以养生送死事鬼神之大端也所以达天道顺人情之大窦也故唯圣人为知礼之不可以已也故坏国丧家亡人必先去其礼故礼之于人也犹酒之有蘖也君子以厚小人以薄故圣王修义之柄礼之序以治人情故人情者圣王之田也修礼以耕之陈义以种之讲学以耨之本仁以聚之播乐以安之故礼也者义之实也协诸义而协则礼虽先王未之有可以义起也义者艺之分仁之节也协于艺讲于仁得之者强仁者义之本也顺之体也得之者尊故治国不以礼犹无耜而耕也为礼不本于义犹耕而弗种也为义而不讲之以学犹种而弗耨也讲之以学而不合之以仁犹耨而弗获也合之以仁而不安之以乐犹获而弗食也安之以乐而不达于顺犹食而弗肥也四体既正肤革充盈人之肥也父子笃兄弟睦夫妇和家之肥也大臣法小臣亷官职相序君臣相正国之肥也天子以德为车以乐为御诸侯以礼相与大夫以法相序士以信相考百姓以睦相守天下之肥也是谓大顺大顺者所以养生送死事鬼神之常也故事大积焉而不苑并行而不谬细行而不失深而通茂而有间连而不相及也动而不相害也此顺之至也故明于顺然后能守危也故礼之不同也不丰也不杀也所以持情而合危也故圣王所以顺山者不使居川不使渚者居中原而弗敝也用水火金木饮食必时合男女颁爵位必当年德用民必顺故无水旱昆虫之灾民无凶饥妖孽之疾故天不爱其道地不爱其宝人不爱其情故天降膏露地出醴泉山出器车河出马图鳯凰麒麟皆在郊棷龟龙在宫沼其余鸟兽之卵胎皆可俯而闚也则是无故先王能修礼以达义体信以达顺故此顺之实也礼器是故大备大备盛德也礼释回増美质措则正施则行其在人也如竹箭之有筠也如松柏之有心也二者居天下之大端矣故贯四时而不改柯易叶故君子有礼则外谐而内无怨故物无不懐仁鬼神飨德先王之立礼也有本有文忠信礼之本也义理礼之文也无本不立无文不行礼也者合于天时设于地财顺于鬼神合于人心理万物者也是故天时有生也地理有宜也人官有能也物曲有利也故天不生地不养君子不以为礼鬼神弗飨居山以鱼鼈为礼居泽以鹿豕为礼君子谓之不知礼故必举其定国之数以为礼之大经礼之大伦以地广狭礼之薄厚与年之上下是故年虽大杀衆不匡惧则上之制礼也节矣礼时为大顺次之体次之宜次之称次之尧授舜舜授禹汤放桀武王伐纣时也天地之祭宗庙之事父子之道君臣之义伦也社稷山川之事鬼神之祭体也丧祭之用宾客之交义也羔豚而祭百官皆足大牢而祭不必有余此之谓称也诸侯以龟为宝以圭为瑞家不宝龟不藏圭不台门言有称也礼有以多为贵者天子七庙诸侯五大夫三士一天子之豆二十有六诸公十有六诸侯十有二上大夫八下大夫六诸侯七介七牢大夫五介五牢天子之席五重诸侯之席三重大夫再重天子崩七月而葬五重八翣诸侯五月而葬三重六翣大夫三月而葬再重四翣此以多为贵也有以少为贵者天子无介祭天特牲天子适诸侯诸侯膳以犊诸侯相朝灌用郁鬯无笾豆之荐大夫聘礼以脯醢天子一食诸侯再大夫士三食力无数大路繁缨一就次路繁缨七就圭璋特琥璜爵鬼神之祭单席诸侯视朝大夫特士旅之此以少为贵也有以大为贵者宫室之量器皿之度棺椁之厚丘封之大此以大为贵也有以小为贵者宗庙之祭贵者献以爵贱者献以散尊者举觯卑者举角五献之尊门外缶门内壶君尊瓦甒此以小为贵也有以高为贵者天子之堂九尺诸侯七尺大夫五尺士三尺天子诸侯台门此以高为贵也有以下为贵者至敬不坛埽地而祭天子诸侯之尊废禁大夫士棜禁此以下为贵也礼有以文为贵者天子龙衮诸侯黼大夫黻士𤣥衣纁裳天子之冕朱绿藻十有二旒诸侯九上大夫七下大夫五士三此以文为贵也有以素为贵者至敬无文父党无容大圭不琢大羮不和大路素而越席牺尊疏布鼏樿杓此以素为贵也孔子曰礼不可不省也礼不同不丰不杀此之谓也盖言称也礼之以多为贵者以其外心者也德发扬诩万物大理物博如此则得不以多为贵乎故君子乐其发也礼之以少为贵者以其内心者也德产之致也精微观天下之物无可以称其德者如此则得不以少为贵乎是故君子愼其独也古之圣人内之为尊外之为乐少之为贵多之为美是故先王之制礼也不可多也不可寡也唯其称也是故君子大牢而祭谓之礼匹士大牢而祭谓之攘管仲镂簋朱纮山节藻棁君子以为滥矣晏平仲祀其先人豚肩不掩豆澣衣濯冠以朝君子以为隘矣是故君子之行礼也不可不慎也衆之纪也纪散而衆乱礼也者犹体也体不备君子谓之不成人设之不当犹不备也礼有大有小有显有微大者不可损小者不可益显者不可揜微者不可大也故经礼三百曲礼三千其致一也未有入室而不由户者君子之于礼也有所竭情尽愼致其敬而诚若有美而文而诚若君子之于礼也有直而行也有曲而杀也有经而等也有顺而讨也有摲而播也有推而进也有放而文也有放而不致也有顺而摭也三代之礼一也民共由之或素或青夏造殷因周坐尸诏侑武方其礼亦然其道一也君子曰礼之近人情者非其至者也郊血大飨腥三献爓一献孰是故君子之于礼也非作而致其情也此有由始也是故七介以相见也不然则已悫三辞三让而至不然则已蹙故鲁人将有事于上帝必先有事于頖宫晋人将有事于河必先有事于恶池齐人将有事于泰山必先有事于配林三月繋七日戒三日宿愼之至也故礼有摈诏乐有相步温之至也礼也者反本修古不忘其初者也故凶事不诏朝事以乐醴酒之用𤣥酒之尚割刀之用鸾刀之贵莞簟之安而槀鞂之设是故先王之制礼也必有主也故可述而多学也君子曰无节于内者观物弗之察矣欲察物而不由礼弗之得矣故作事不以礼弗之敬矣出言不以礼弗之信矣故曰礼也者物之致也祀事于郊敬之至也宗庙之祭仁之至也丧礼忠之至也备服器仁之至也宾客之用币义之至也故君子欲观仁义之道礼其本也君子曰甘受和白受采忠信之人可以学礼苟无忠信之人则礼不虚道是以得其人之为贵也贫者不以货财为礼老者不以筋力为礼天下之礼致反始也致鬼神也致和用也致义也致让也故反始以厚其本也致鬼神以尊上也致物用以立民纪也致义则上下不悖逆矣致让以去争也合此五者以治天下之礼也虽有奇邪而不治者则微矣㳟俭庄敬礼教也礼之失烦其为人也恭俭庄敬而不烦则深于礼者也礼之于正国也犹衡之于轻重也绳墨之于曲直也规矩之于方圜也故衡诚县不可欺以轻重绳墨诚陈不可欺以曲直规矩诚设不可欺以方圜君子审礼不可诬以姦诈是故隆礼由礼谓之有方之士不隆礼不由礼谓之无方之民敬让之道也故以奉宗庙则敬以入朝廷则贵贱有位以处室家则父子亲兄弟和以处乡里则长幼有序孔子曰安上治民莫善于礼此之谓也故朝觐之礼所以明君臣之义也聘问之礼所以使诸侯相尊敬也丧祭之礼所以明臣子之恩也乡饮酒之礼所以明长幼之序也昏姻之礼所以明男女之别也夫礼禁乱之所由生犹坊止水之所自来也故以旧坊为无所用而坏之者必有水败以旧礼为无所用而去之者必有乱患故昏姻之礼废则夫妇之道苦而淫辟之罪多矣乡饮酒之礼废则长幼之序失而争鬬之狱繁矣丧祭之礼废则臣子之恩薄而倍死忘生者衆矣聘觐之礼废则君臣之位失诸侯之行恶而倍畔侵陵之败起矣故礼之教化也微其止邪也于未形使人日徙善逺罪而不自知也是以先王隆之也易曰君子慎始差若毫釐缪以千里此之谓也哀公问于孔子曰大礼何如君子之言礼何其尊也孔子曰丘也小人不足以知礼君曰否吾子言之也孔子曰丘闻之民之所由生礼为大非礼无以节事天地之神也非礼无以辨君臣上下长幼之位也非礼无以别男女父子兄弟之亲昏姻疏数之交也君子以此之为尊敬然然后以其所能教百姓不废其㑹节有成事然后治其雕镂文章黼黻以嗣其顺之然后言其丧算备其鼎俎设其豕腊修其宗庙嵗时以敬祭祀以序宗族即安其居节丑其衣服卑其宫室车不雕几器不刻镂食不贰味以与民同利昔之君子之行礼者如此公曰今之君子胡莫之行也孔子曰今之君子好实无厌淫德不倦荒怠敖慢固民是尽午其衆以伐有道求得当欲不以其所昔之用民者由前今之用民者由后今之君子莫为礼也仲尼燕居子张子贡言游侍纵言至于礼子曰居女三人者吾语女礼使女以礼周流无不徧也子贡越席而对曰敢问何如子曰敬而不中礼谓之野恭而不中礼谓之给勇而不中礼谓之逆子曰给夺慈仁子曰师尔过而商也不及子产犹衆人之母也能食之不能教也子贡越席而对曰敢问将何以为此中者也子曰礼乎礼夫礼所以制中也子贡退言偃进曰敢问礼也者领恶而全好者与子曰然然则何如子曰郊社之义所以仁鬼神也尝禘之礼所以仁昭穆也馈奠之礼所以仁死丧也射乡之礼所以仁乡党也食飨之礼所以仁宾客也子曰明乎郊社之义尝禘之礼治国其如指诸掌而已乎是故以之居处有礼故长幼辨也以之闺门之内有礼故三族和也以之朝廷有礼故官爵序也以之田猎有礼故戎事闲也以之军旅有礼故武功成也是故宫室得其度量鼎得其象味得其时乐得其节车得其式鬼神得其飨丧纪得其哀辩説得其党官得其体政事得其施加于身而错于前凡衆之动得其宜子曰礼者何也即事之治也君子有其事必有其治治国而无礼譬犹瞽之无相与伥伥乎其何之譬如终夜有求于幽室之中非烛何见若无礼则手足无所错耳目无所加进退揖让无所制是故以之居处长幼失其别闺门三族失其和朝廷官爵失其序田猎戎事失其策军旅武功失其制宫室失其度量鼎失其象味失其时乐失其节车失其式鬼神失其飨丧纪失其哀辨説失其党官失其体政事失其施加于身而错于前凡衆之动失其宜如此则无以祖洽于衆也子曰制度在礼文为在礼行之其在人乎子贡越席而对曰敢问夔其穷与子曰古之人与古之人也达于礼而不达于乐谓之素达于乐而不达于礼谓之偏夫夔达于乐而不达于礼是以传于此名也古之人也子云小人穷斯约富斯骄约斯盗骄斯乱礼者因人之情而为之节文以为民坊者也故圣人之制富贵也使民富不足以骄贫不至于约贵不慊于上故乱益亡子云夫礼者所以章疑别微以为民坊者也故贵贱有等衣服有别朝廷有位则民有所让子云觞酒豆肉让而受恶民犹犯齿祍席之上让而坐下民犹犯贵朝廷之位让而就贱民犹犯君子曰夏道尊命事鬼敬神而远之近人而忠焉先禄而后威先赏而后罚亲而不尊其民之敝惷而愚乔而野朴而不文殷人尊神率民以事神先鬼而后礼先罚而后赏尊而不亲其民之敝荡而不静胜而无耻周人尊礼尚施事鬼敬神而逺之近人而忠焉其赏罚用爵列亲而不尊其民之敝利而巧文而不慙贼而蔽子曰夏道未渎辞不求备不大望于民民未厌其亲殷人未渎礼而求备于民周人强民未渎神而赏爵刑罚穷矣子曰虞夏之道寡怨于民殷周之道不胜其敝子曰虞夏之质殷周之文至矣虞夏之文不胜其质殷周之质不胜其文子张问十世可知也子曰殷因于夏礼所损益可知也周因于殷礼所损益可知也其或继周者虽百世可知也子曰夏礼吾能言之杞不足徴也殷礼吾能言之宋不足徴也文献不足故也足则吾能徴之矣子曰周监于二代郁郁乎文哉吾从周子曰吾説夏礼杞不足徴也吾学殷礼有宋存焉吾学周礼今用之吾从周林放问礼之本子曰大哉问礼与其奢也宁俭丧与其易也宁戚子曰能以礼让为国乎何有不能以礼让为国如礼何有子曰礼之用和为贵先王之道斯为美小大由之有所不行知和而和不以礼节之亦不可行也棘子成曰君子质而已矣何以文为子贡曰惜乎夫子之説君子也驷不及舌文犹质也质犹文也虎豹之鞹犹犬羊之鞹子路曰吾闻诸夫子丧礼与其哀不足而礼有余也不若礼不足而哀有余也祭礼与其敬不足而礼有余也不若礼不足而敬有余也曽子曰晏子可谓知礼也已恭敬之有焉有若曰晏子一狐裘三十年遣车一乘及墓而反国君七个遣车七乘大夫五个遣车五乘晏子焉知礼曽子曰国无道君子耻盈礼焉国奢则示之以俭国俭则示之以礼冉有问于孔子曰先王制法礼不下庶人然则庶人行事不可以治于礼乎孔子曰所谓礼不下庶人者以庶人遽其事而不能充礼故不责之以备礼也子大叔见赵简子简子问揖让周旋之礼焉对曰是仪也非礼也简子曰敢问何谓礼对曰吉也闻诸先大夫子产曰夫礼天之经也地之义也民之行也天地之经而民实则之则天之明因地之性生其六气用其五行气为五味发为五色章为五声淫则昏乱民失其性是故为礼以奉之为六畜五牲三牺以奉五味为九文六采五章以奉五色为九歌八风七音六律以奉五声为君臣上下以则地义为夫妇外内以经二物为父子兄弟姑姊甥舅昏媾姻亚以象天明为政事庸力行务以从四时为刑罚威狱使民畏忌以类其震曜杀戮为温慈惠和以效天之生殖长育民有好恶喜怒哀乐生于六气是故审则宜类以制六志哀有哭泣乐有歌舞喜有施舎怒有战鬬喜生于好怒生于恶是故审行信令祸福赏罚以制死生生好物也死恶物也好物乐也恶物哀也哀乐不失乃能协于天地之性是以长久简子曰甚哉礼之大也对曰礼上下之纪天地之经纬也民之所以生也是以先王尚之故人之能自曲直以赴礼者谓之成人大不亦宜乎景公曰吾今而后知礼之可以为国也晏子对曰礼之可以为国也久矣与天地并君令臣共父慈子孝兄爱弟敬夫和妻柔姑慈妇听礼也君令而不违臣共而不贰父慈而教子孝而箴兄爱而友弟敬而顺夫和而义妻柔而正姑慈而从妇听而婉礼之善物也公曰善哉寡人今而后闻此礼之上也对曰先王所禀于天地以为其民也是以先王上之公如晋自郊劳至于赠贿无失礼晋侯谓女叔齐曰鲁侯不亦善于礼乎对曰是仪也不可谓礼礼所以守其国行其政令无失其民者也今政令在家不能取也有子家羁弗能用也奸大国之盟陵虐小国利人之难不知其私公室四分民食于他思莫在公不图其终为国君难将及身不恤其所礼之本末将于此乎在而屑屑焉习仪以亟言善于礼不亦远乎君子谓叔孙于是乎知礼任人有问屋庐子曰礼与食孰重曰礼重色与礼孰重曰礼重曰以礼食则饥而死不以礼食则得食必以礼乎亲迎则不得妻不亲迎则得妻必亲迎乎屋庐子不能对明日之邹以告孟子孟子曰于答是也何有不揣其本而齐其末方寸之木可使高于岑楼金重于羽者岂谓一钩金与一舆羽之谓哉取食之重者与礼之轻者而比之奚翅食重取色之重者与礼之轻者而比之奚翅色重往应之曰紾兄之臂而夺之食则得食不紾则不得食则将紾之乎踰东家墙而搂其处子则得妻不搂则不得妻则将搂之乎礼起于何也曰人生而有欲欲而不得则不能无求忿而无度量分界则不能不争争则乱先王恶其乱故制礼义以分之以养人之欲给人之求使欲必不穷乎物物必不屈乎欲两者相持而长是礼之所起也故礼者养也刍豢稻粱五味调香所以养口也椒兰芬苾所以养鼻也雕琢刻镂黼黻文章所以养目也钟鼓管絃琴瑟竽笙所以养耳也疏房檖䫉越席牀笫几筵所以养体也故礼者养也君子既得其养又好其别曷谓别曰贵贱有等长幼有差贫富轻重皆有称者也故天子大路越席所以养体也侧载睪芷所以养鼻也前有错衡所以养目也和鸾之声步中武象骤中韶濩所以养耳也龙旂九旒所以养信也寝兕持虎鲛丝末弥龙所以养威也故大路之马必倍至教顺然后乘之所以养安也熟知夫出死要节之所以养生也熟知夫出费用之所养养财也熟知夫恭敬辞让之所以养安也熟知夫礼义文理之所以养情也故人苟生之为见若者必死苟利之为见若者必害苟怠惰偷懦之为安若者必危苟情説之为乐若者必灭故人一之于礼义则两得之矣一之于情性则两丧之矣故儒者将使人两得之者也墨者将使人两丧之者也是儒墨之分也礼有三本天地者生之本也先祖者类之本也君师者治之本也无天地恶生无先祖恶出无君师恶治三者偏亡焉无安人故礼上事天下事地尊先祖而隆君师是礼之三本也故王者天太祖诸侯不敢坏大夫士有常宗所以别贵始贵始得之本也郊止乎天子而社至于诸侯道及士大夫所以别尊者事尊卑者事卑宜大者巨宜小者小故有天下者事十世有一国者事五世有五乘之地者事三世有三乘之地者事二世持手而食者不得立宗庙所以表积厚积厚者流泽广积薄者流泽狭也大飨尚𤣥尊俎腥鱼先大羹贵食饮之本也飨尚𤣥尊而用酒醴先黍稷而饭稻粱祭齐大羮而饱庶羞贵本而亲用也贵本之谓文亲用之谓理两者合而成文以归太一夫是谓大隆故尊之尚𤣥酒也俎之尚腥鱼也豆之先大羮也一也利爵之不醮也成事之俎不甞也三臭之不食也大昏之未发齐也大庙之未入尸也始卒之未小敛也一也大路之素未集也郊之麻絻也丧服之先散麻也一也三年之丧哭之不文也清庙之歌一唱而三叹也县一钟尚拊之膈朱弦而通越也一也凡礼始乎脱成乎文终乎悦故至备情文俱尽其次情文代胜其下复情以归大一也天地以合日月以明四时以序星辰以行江河以流万物以昌好恶以节喜怒以当以为下则顺以为上则明万物变而不乱贰之则丧也礼岂不至矣哉立隆以为极而天下莫之能损益也本末相顺终始相应至文以有别至察以有説天下从之者治不从者乱从之者安不从者危小人不能测也礼之理诚深矣坚白同异之察入焉而溺其理诚大矣擅作典制僻陋之説入焉而丧其貌诚高矣暴慢恣睢轻俗之属入焉而队故绳墨诚陈矣则不可欺以曲直衡诚县矣则不可欺以轻重规矩诚施矣则不可欺以方圆君子审于礼则不可欺以诈伪故绳者直之至也衡者平之至规矩者方圆之至礼者人道之极也然而不法礼不足礼谓之无方之民法礼足礼谓之有方之士礼之中焉能思索谓之能虑礼之中焉能勿易谓之能固能虑能固加好者焉斯圣人矣故天者高之极也地者下之极也无穷者广之极也圣人者道之极也礼者以财物为用以贵贱为文以多少为异以隆杀为要文理繁情用省是礼之隆也文理省情用繁是礼之杀也文理情欲相为内外表里并行而杂是礼之中流也故君子上致其隆下尽其杀而中处其中步骤驰骋厉骛不外是矣是君子之坛宇宫庭也人有是士君子也外是民也于是其中也方皇周挟曲得其次序是圣人也故厚者礼之积也大者礼之广也高者礼之隆也明者礼之尽也大史公曰洋洋美德乎宰制万物役使羣衆岂人力也哉余至大行礼官观三代损益乃知縁人情而制礼依人性而作仪其所由来尚矣人道经纬万端规矩无所不贯诱进以仁义束缚以刑罚故德厚者位尊禄重者宠荣所以总一海内而整齐万民也人体安驾乘为之金舆错衡以繁其饰目好五色为之黼黻文章以表其能耳乐钟磬为之调谐八音以荡其心口甘五味为之庶羞酸咸以致其美情好珍善为之琢磨圭璧以通其意故大路越席皮弁布裳朱絃洞达大羮𤣥酒所以防其淫侈救其彫敝是以君臣朝廷尊卑贵贱之序下及黎庶车舆衣服宫室饮食嫁娶丧祭之分事有适宜物有节文礼书纲目卷七十四礼书纲目卷七十五钦定四库全书礼书纲目卷七十五婺源江永撰礼乐记通礼二十八补大宗伯以天产作隂德以中礼防之以地产作阳德以和乐防之以礼乐合天地之化百物之产以事鬼神以谐万民以致百物大司徒以五礼防万民之伪而教之中以六乐防万民之情而教之和人生而静天之性也感于物而动性之欲也物至知知然后好恶形焉好恶无节于内知诱于外不能反躬天理灭矣夫物之感人无穷而人之好恶无节则是物至而人化物也人化物也者灭天理而穷人欲者也于是有悖逆诈伪之心有淫泆作乱之事是故强者胁弱衆者暴寡知者诈愚勇者苦怯疾病不养老幼孤独不得其所此大乱之道也是故先王之制礼乐人为之节衰麻哭泣所以节丧纪也钟鼓干戚所以和安乐也昏姻冠笄所以别男女也射乡食飨所以正交接也礼节民心乐和民声政以行之刑以防之礼乐刑政四达而不悖则王道备矣乐者为同礼者为异同则相亲异则相敬乐胜则流礼胜则离合情饰貌者礼乐之事也礼义立则贵贱等矣乐文同则上下和矣好恶着则贤不肖别矣刑禁暴爵举贤则政均矣仁以爱之义以正之如此则民治行矣乐由中出礼自外作乐由中出故静礼自外作故文大乐必易大礼必简乐至则无怨礼至则不争揖让而治天下者礼乐之谓也暴民不作诸侯宾服兵革不试五刑不用百姓无患天子不怒如此则乐达矣合父子之亲明长幼之序以敬四海之内天子如此则礼行矣大乐与天地同和大礼与天地同节和故百物不失节故祀天祭地明则有礼乐幽则有鬼神如此则四海之内合敬同爱矣礼者殊事合敬者也乐者异文合爱者也礼乐之情同故明王以相沿也故事与时并名与功偕故钟鼓管磬羽籥干戚乐之器也屈伸俯仰缀兆舒疾乐之文也簠簋俎豆制度文章礼之器也升降上下周还裼袭礼之文也故知礼乐之情者能作识礼乐之文者能述作者之谓圣述者之谓明明圣者述作之谓也乐者天地之和也礼者天地之序也和故百物皆化序故羣物皆别乐由天作礼以地制过制则乱过作则暴明于天地然后能兴礼乐也论伦无患乐之情也欣喜劝爱乐之官也中正无邪礼之质也庄敬恭顺礼之制也若夫礼乐之施于金石越于声音用于宗庙社稷事乎山川鬼神则此所与民同也王者功成作乐治定制礼其功大者其乐备其治辩者其礼具干戚之舞非备乐也孰亨而祀非达礼也五帝殊时不相沿乐三王异世不相袭礼乐极则忧礼粗则偏矣及夫敦乐而无忧礼备而不偏者其唯大圣乎天高地下万物散殊而礼制行矣流而不息合同而化而乐兴焉春作夏长仁也秋歛冬藏义也仁近于乐义近于礼乐者敦和率神而从天礼者别宜居鬼而从地故圣人作乐以应天制礼以配地礼乐明备天地官矣天尊地卑君臣定矣卑高已陈贵贱位矣动静有常小大殊矣方以类聚物以羣分则性命不同矣在天成象在地成形如此则礼者天地之别也地气上齐天气下降隂阳相摩天地相荡鼓之以雷霆奋之以风雨动之以四时煖之以日月而百化兴焉如此则乐者天地之和也化不时则不生男女无辨则乱升天地之情也及夫礼乐之极乎天而蟠乎地行乎隂阳而通乎鬼神穷高极远而测深厚乐着大始而礼居成物着不息者天也着不动者地也一动一静者天地之间也故圣人曰礼乐云是故乐之隆非极音也食飨之礼非致味也清庙之瑟朱絃而疏越壹唱而三叹有遗音者矣大飨之礼尚𤣥酒而俎腥鱼太羮不和有遗味者矣是故先王之制礼乐也非以极口腹耳目之欲也将以教民平好恶而反人道之正也夫豢豕为酒非以为祸也而狱讼益繁则酒之流生祸也是故先王因为酒礼壹献之礼宾主百拜终日饮酒而不得醉焉此先王之所以备酒祸也故酒食者所以合欢也乐者所以象德也礼者所以缀淫也是故先王有大事必有礼以哀之有大福必有礼以乐之哀乐之分皆以礼终乐也者圣人之所乐也而可以善民心其感人深其移风易俗故先王着其教焉乐也者施也礼也者报也乐乐其所自生而礼反其所自始乐章德礼报情反始也乐也者情之不可变者也礼也者理之不可易者也乐统同礼辨异礼乐之説管乎人情矣穷本知变乐之情也着诚去伪礼之经也礼乐偩天地之情达神明之德降兴上下之神而凝是精粗之体领父子君臣之节是故大人举礼乐则天地将为昭焉天地䜣合隂阳相得煦妪覆育万物然后草木茂区萌达羽翼奋角觡生蛰虫昭蘓羽者妪伏毛者孕鬻胎生者不殰而卵生者不殈则乐之道归焉耳乐者非谓黄钟大吕弦歌干扬也乐之末节也故童者舞之铺筵席陈尊俎列笾豆以升降为礼者礼之末节也故有司掌之乐师辨乎声诗故北面而弦宗祝辨乎宗庙之礼故后尸商祝辨乎丧礼故后主人是故德成而上艺成而下行成而先事成而后是故先王有上有下有先有后然后可以有制于天下也君子曰礼乐不可斯须去身致乐以治心则易直子谅之心油然生矣易直子谅之心生则乐乐则安安则久久则天天则神天则不言而信神则不怒而威致乐以治心者也致礼以治躬则庄敬庄敬则严威心中斯须不和不乐而鄙诈之心入之矣外貌斯须不庄不敬而易慢之心入之矣故乐也者动于内者也礼也者动于外者也乐极和礼极顺内和而外顺则民瞻其颜色而弗与争也望其容貌而民不生易慢焉故德辉动于内而民莫不承听理发诸外而民莫不承顺故曰致礼乐之道举而错之天下无难矣乐也者动于内者也礼也者动于外者也故礼主其减乐主其盈礼减而进以进为文乐盈而反以反为文礼减而不进则销乐盈而不反则放故礼有报而乐有反礼得其报则乐乐得其反则安礼之报乐之反其义一也礼也者反其所自生乐也者乐其所自成是故先王之制礼也以节事修乐以道志故观其礼乐而治乱可知也蘧伯玊曰君子之人达故观其器而知其工之巧观其发而知其人之知故曰君子慎其所以与人者孔子曰移风易俗莫善于乐安上治民莫善于礼子曰先进于礼乐野人也后进于礼乐君子也如用之则吾从先进子曰礼云礼云玊帛云乎哉乐云乐云钟鼔云乎哉子曰人而不仁如礼何人而不仁如乐何子曰礼也者理也乐也者节也君子无理不动无节不作不能诗于礼缪不能乐于礼素薄于德于礼虚子张问政子曰君子明于礼乐举而错之而已子张复问子曰师尔以为必铺几筵升降酌献酬酢然后谓之礼乎尔以为必行缀兆兴羽籥作钟鼓然后谓之乐乎言而履之礼也行而乐之乐也君子力此二者以南面而立夫是以天下太平也诸侯朝万物服体而百官莫敢不承事矣礼之所兴衆之所治也礼之所废衆之所乱也目巧之室则有奥阼席则有上下车则有左右行则有随立则有序古之义也室而无奥阼则乱于堂室也席而无上下则乱于席上也车而无左右则乱于车也行而无随则乱于涂也立而无序则乱于位也昔圣帝明王诸侯辨贵贱长幼远近男女外内莫敢相踰越皆由此涂出也大史公曰夫礼由外入乐自内出故君子不可须臾离礼须臾离礼则暴慢之行穷外不可须臾离乐须臾离乐则姦邪之行穷内礼书纲目卷七十五礼书纲目卷七十六钦定四库全书礼书纲目卷七十六婺源江永撰曲礼曲礼一曲礼曰毋不敬俨若思安定辞安民哉敖不可长欲不可从志不可满乐不可极贤者狎而敬之畏而爱之爱而知其恶憎而知其善积而能㪚安安而能迁临财毋苟得临难毋苟免狠毋求胜分毋求多礼不妄説人不辞费礼不踰节不侵侮不好狎修身践言谓之善行行修言道礼之质也礼闻取于人不闻取人礼闻来学不闻徃教大上贵德其次务施报礼尚徃来徃而不来非礼也来而不徃亦非礼也疑事毋质直而勿有不疑在躬不度民械不愿于大家不訾重器不窥密不旁狎不道旧故不戏色毋拔来毋报徃毋渎神毋循枉毋测未至毋訾衣服成器毋身质言语博闻强识而让敦善行而不怠谓之君子君子不尽人之欢不竭人之忠以全交也右通言夫礼者所以定亲踈决嫌疑别同异明是非也道德仁义非礼不成教训正俗非礼不备分争辨讼非礼不决君臣上下父子兄弟非礼不定宦学事师非礼不亲班朝治军涖官行法非礼威严不行祷祠祭祀供给鬼神非礼不诚不荘是以君子恭敬撙节退让以明礼鹦鹉能言不离飞鸟猩猩能言不离禽兽今人而无礼虽能言不亦禽兽之心乎夫惟禽兽无礼故父子聚麀是故圣人作为礼以教人使人以有礼知自别于禽兽人有礼则安无礼则危故曰礼者不可不学也夫礼者自卑而尊人虽负贩者必有尊也而况富贵乎富贵而知好礼则不骄不淫贫贱而知好礼则志不慑君子之容舒迟见所尊者齐遫足容重手容恭目容端口容止声容静头容直气容肃立容德色容荘坐如尸立如齐燕居告温温凡祭容貌颜色如见所祭者丧容累累色容顚顚视容瞿瞿梅梅言容茧茧戎容曁曁言容詻詻色容厉厉视容清明立容辨卑毋讇头颈必中山立时行盛气顚实扬休玉色宾客主恭祭祀主敬丧事主哀㑹同主诩丧事欲其纵纵尔吉事欲其折折尔故丧事虽遽不陵节吉事虽止不怠故骚骚尔则野鼎鼎尔则小人君子盖犹犹尔欣然喜乐者钟鼓之色愀然清静者缞绖之色漻然丰满者兵甲之色君子衰绖则有哀色端冕则有敬色甲胄则有不可辱之色当食不叹临丧则必有哀色临乐不叹介胄则有不可犯之色故君子戒愼不失色于人祭极敬不继之以乐朝极辨不继之以倦言语之美穆穆皇皇朝廷之美济济翔翔祭祀之美齐齐皇皇车马之美匪匪翼翼鸾和之美肃肃雍雍志有四兴朝廷之志渊然清以严祭祀之志谕然思以和军旅之志怫然愠然精以厉丧纪之志漻然忧以湫四志形中四色𤼵外维如志色之经也容有四起朝廷之容师师然翼翼然整以敬祭祀之容遂遂然粥粥然敬以婉军旅之容湢然肃然固以勐丧纪之容怮然慑然若不还容经也若夫立而跛坐而蹁体怠懈志骄慠䟃视数顾容色不比动静不以度咳唾疾言嗟气不顺皆禁也右容节子曰君子荘敬日强安肆日偷君子不以一日使其躬儳焉如不终日正考父佐戴武宣三命兹益共故其鼎铭云一命而偻再命而伛三命而俯循墙而走亦莫余敢侮饘于是鬻于是以餬余口其共也如是诸侯从刘康公成肃公㑹晋侯伐秦成子受脤于社不敬刘子曰吾闻之民受天地之中以生所谓命也是以有动作礼义威仪之则以定命也能者养之以福不能者败以取祸是故君子勤礼小人尽力勤礼莫如致敬尽力莫如敦笃敬在养神笃在守业国之大事在祀与戎祀有执膰戎有受脤神之大节也今成子惰弃其命矣其不反乎旣行成肃公卒于瑕柯陵之㑹晋厉公视逺步髙单襄公曰夫君子目以定体足以从之是以观其容而知其心矣目以处义足以步目今晋侯视逺而足高目不在体而足不步目其心必异矣目体不相从何以能久夫合诸侯民之大事也于是乎观存亡故国将无咎其君在㑹步言视听必皆无谪则可以知德矣明年晋弑厉公晋孙谈之子周适周事单襄公立无跛视无还听无耸言无逺晋国有忧未尝不戚有庆未尝不怡襄公有疾召顷公而告之曰必善晋周将得晋国其行也文能文则得天地天地所胙小而后国且夫立无跛正也视无还端也听无耸成也言无逺慎也为晋休戚不背本也被文相德非国何取及晋弑厉公迎而立之是为悼公晋以复霸卫侯在楚北宫文子见令尹围之威仪言于卫侯曰令尹似君矣将有他志虽获其志不能终也公曰子何以知之对曰诗云敬慎威仪惟民之则令尹无威仪民无则焉民所不则以在民上不可以终公曰善哉何谓威仪对曰有威而可畏谓之威有仪而可象谓之仪君有君之威仪其臣畏而爱之则而象之故能有其国家令闻长世臣有臣之威仪其下畏而爱之故能守其官职保族宜家顺是以下皆如是是以上下能相固也卫诗曰威仪棣棣不可选也言君臣上下父子兄弟内外大小皆有威仪也周诗曰朋友攸摄摄以威仪言朋友之道必相教训以威仪也故君子在位可畏施舍可爱进退可度周旋可则容止可观作事可法德行可象声气可乐动作有文言语有章以临其下谓之有威仪也单子会韩宣子于周视下言徐叔向曰单子其将死乎朝有着定会有表衣有襘带有结会朝之言必闻于表着之位所以昭事序也视不过结襘之中所以道容貌也言以命之容貌以眀之失则有阙今单子为王官伯而命事于会视不登𢃄言不过步貌不道容而言不昭矣不道不共不昭不从无守气矣十二月单成公卒子赣由其家来谒于孔子孔子正颜举杖磬折而立曰子之大亲毋乃不宁乎放杖而立曰子之兄弟亦得无恙乎曵杖倍而行曰妻子家中得母病乎故身之倨佝手之高下颜色声气各有宜称所以眀尊卑别疎戚也天子视不上于袷不下于𢃄国君绥视大夫衡视士视五步凡视上于面则敖下于带则忧倾则姦凡与大人言始视面中视抱卒视面毋改衆皆若是若父则游目毋上于面毋下于𢃄若不言立则视足坐则视膝坐视膝立视足应对言语视面立视前六尺而大之视有四则朝廷之视端㳅平衡祭祀之视视如有将军旅之视固植虎张丧纪之视下㳅垂纲视经也右瞻视之容并坐不横肱授立不跪授坐不立受立授立不坐性之直者则有之矣大祝辨九一曰稽首二曰顿首三曰空首四曰振动五曰吉六曰凶七曰竒八曰褒九曰肃以享右祭祀凡男拜尚左手凡女拜尚右手妇人吉事虽有君赐肃拜为尸坐则不手拜肃拜为丧主则不手拜介者不拜为其拜而蓌拜揖人必违其位步中武象趋中韶濩趋以采齐行以肆夏周还中规折还中矩进则揖之退则扬之然后玉锵鸣也天子穆穆诸侯皇皇大夫济济士跄跄庶人僬僬君与尸行接武大夫继武士中武徐趋皆用是疾趋则欲𤼵而手足毋移圈豚行不举足齐如流席上亦然端行頥霤如矢弁行剡剡起屦执龟玉举前曵踵蹜蹜如也凡行容惕惕庙中齐齐朝廷济济翔翔帷薄之外不趋堂上不趋执玉不趋堂上接武堂下布武室中不翔执玉执龟筴不趋堂上不趋城上不趋凡奉者当心提者当带执天子之器则上衡国君则平衡大夫则绥之士则提之凡执主器执轻如不克执主器操币圭璧则尚左手行不举足车轮曳踵凡执币者不趋容弥蹙以为仪执玉者则唯舒武举前曳踵固頥正视平肩正背臂如抱鼓足间二寸端面摄缨端股整足体不摇肘曰经立因以㣲磬曰共立因以磬折曰肃立因以垂佩曰卑立立容也坐以经立之容肘不差而足不跌视平衡曰经坐微俯视尊者之膝曰共坐仰首视不出寻常之内曰肃坐废首低肘曰卑坐坐容也行以微磬之容臂不摇掉肩不下上身似不则从然而任行容也趋以微磬之容飘然翼然肩状若㳅足如射箭趋容也旋以微磬之容其始动也穆如惊其固复也旄如濯丝跘旋之容也跪以微磬之容揄右而下进左而起手有抑扬各尊其纪跪容也拜以磬折之容吉事上左凶事上右随前以举项衡以下宁速无迟背项之状如屋之𤣥拜容也拜而未起伏容也右坐立拜揖步趋奉持之容襄公如晋孟献子相公稽首知武子曰天子在而君辱稽首寡君惧矣孟献子曰以敝邑介在东表密迩仇雠寡君将君是望敢不稽首哀公㑹齐侯盟于䝉孟武伯相齐侯稽首公拜齐人怒武伯曰非天子寡君无所稽首公及齐侯邾子盟于顾齐人责稽首因歌之曰鲁人之皋数年不觉使我高蹈唯其儒书以为二国忧大夫之臣不稽首非尊家臣以辟君也孔子与门人立拱而尚右二三子亦皆尚右孔子曰二三子之嗜学也我则有姊之丧故也二三子皆尚左君子之居恒当卢寝恒东首若有疾风迅雷甚雨则必变虽夜必兴衣服冠而坐日五盥沐稷而靧梁栉用樿栉髪晞用象栉进禨进羞工乃升歌浴用二巾上絺下绤出杆履蒯席连用汤履蒲席衣晞身乃屦进饮仲夏之月君子齐戒处必掩身毋躁止声色毋或进薄滋味毋致和节耆欲定心气仲冬之月君子齐戒处必掩身身欲宁去声色禁耆慾安形性事欲静以待隂阳之所定右居处齐洁之事子之燕居申申如也夭夭如也齐必有眀衣布必有寝衣长一身有半齐必变食居必迁坐席不正不坐寝不尸居不容迅雷风烈必变言有四术言敬以国朝廷之言也文言有序祭祀之言也屏气折声军旅之言也言若不足丧纪之言也言经也君命大夫与士肄在官言官在府言府在库言库在朝言朝朝言不及犬马在朝言礼问礼对以礼居丧不言乐祭事不言凶公庭不言妇女公事不私议朝廷曰退燕游曰归师役曰罢凡言非对也妥而后传言与君言言使臣与大人言言事君与老者言言使弟子与㓜者言言孝弟于父兄与衆言言忠信慈祥与居官者言言忠信儗人必于其伦问天子之年对曰闻之始服衣若干尺矣问国君之年长曰能从宗庙社稷之事矣㓜曰未能从宗庙社稷之事也问大夫之子长曰能御矣㓜曰未能御也问士之子长曰能典谒矣㓜曰未能典谒也问庶人之子长曰能负薪矣㓜曰未能负薪也问国君之子长㓜长则曰能从社稷之事矣㓜则曰能御未能御问大夫之子长㓜长则曰能从乐人之事矣㓜则曰能正于乐人未能正于乐人问士之子长㓜长则曰能耕矣㓜则曰能负薪未能负薪问国君之富数地以对山泽之所出问大夫之富曰有宰食力祭器衣服不假问士之富以车数对问庶人之富数畜以对弔丧弗能赗不问其所费问疾弗能遗不问其所欲见人弗能馆不问其所舍赐人者不曰来取与人者不问其所欲问品味曰子亟食于某乎问道艺曰子习于某乎子善于某乎入竟而问禁入国而问俗入门而问讳礼不讳嫌名二名不偏讳君所无私讳大夫之所有公讳诗书不讳临文不讳庙中不讳夫人之讳虽质君之前臣不讳也妇讳不出门大功小功不讳士于君所言大夫没矣则称谥若字名士与大夫言名士字大夫父前子名君前臣名君使士射不能则辞以疾言曰某有负薪之忧礼居是邑不非其大夫国君去其国止之曰奈何去社稷也大夫曰奈何去宗庙也士曰奈何去坟墓也右言语之礼孔子于乡党恂恂如也似不能言者其在宗庙朝廷便便言唯谨尔朝与下夫言侃侃如也与上大夫言誾誾如也食不语寝不言子入大庙毎事问或曰孰谓鄹人之子知礼乎入大庙每事问子闻之曰是礼也孔子曰侍于君子有三愆言未及之而言谓之躁言及之而不言谓之隐未见颜色而言谓之瞽魏中山舍人仓唐使文侯召仓唐而见之曰击无恙仓唐曰唯唯如是者三乃曰君出太子而封之国君名之非礼也文侯憷然为之变容问曰子之君无恙乎仓唐曰臣来时拜送书于庭文侯指顾左右曰子之君长孰与是仓唐曰礼儗人必于其伦诸侯无偶无所儗之曰长大孰与寡人仓唐曰君赐之外府之裘则能胜之赐之弁𢃄则不更其造君子不以辞尽人故天下有道则行有枝叶天下无道则辞有枝叶是故君子于有丧者之侧不能赗焉则不问其所费于有病者之侧不能馈焉则不问其所欲有客不能馆则不问其所舍二名不偏讳夫子之母名徴在言在不称徴言徴不称在范献子聘于鲁问具山敖山鲁人以其乡对献子曰不为具敖乎对曰先君献武之讳也献子归徧告其所知曰人不可以不学吾适鲁而名其二讳为笑焉唯不学也人之有学也如木之有枝叶也木有枝叶犹庇䕃人而况君子之学乎晋献文子成室晋大夫𤼵焉张老曰羙哉轮焉羙哉奂焉歌于斯哭于斯聚国族于斯文子曰武也得歌于斯哭于斯聚国族于斯是全要领以从先大夫于九京也北面再拜稽首君子谓之善颂善祷凡尊必尚𤣥酒唯君面尊唯飨野人皆酒尊者以酌者之左为上尊尊壶者面其鼻凡洗必盥饮玉爵者弗挥饮酒者禨者醮者有折俎不坐取俎进俎不坐其有折俎者取祭反之不坐燔亦如之尸则坐诸侯无故不杀牛大夫无故不杀羊士无故不杀犬豕庶人无故不食珍牛羊之肺离而不提心君子不食圂腴羞首者进喙祭耳大祝辨九祭一曰命祭二曰衍祭三曰炮祭四曰周祭五曰振祭六曰擩祭七曰絶祭八曰缭祭九曰共祭凡齐执之以右居之于左凡羞有湆者不以齐羮之有菜者用梜其无菜者不用梜未步爵不尝羞为天子削𤓰者副之巾以絺为国君者华之巾以绤为大夫累之士疐之庶人龁之食枣桃李弗致于核𤓰祭上环食中弃所操为君子择葱薤则絶其本末一室之人非宾客一人彻壹食之人一人彻凡燕食妇人不彻馂余不祭父不祭子夫不祭妻右饮食之礼有虞氏祭首夏后氏祭心殷祭肝周祭肺食不厌精脍不厌细食饐而餲鱼馁而肉败不食色恶不食臭恶不食失饪不食不时不食割不正不食不得其酱不食肉虽多不使胜食气惟酒无量不及乱沽酒市脯不食不撤姜食不多食祭于公不宿肉祭肉不出三日出三日不食之矣食不语寝不言虽疏食菜羮𤓰祭必齐如也齐大饥黔敖为食于路以待饥者而食之有饿者蒙袂辑屦贸贸然来黔敖左奉食右执饮曰嗟来食扬其目而视之曰予唯不食嗟来之食以至于斯也从而谢焉终不食而死曽子闻之曰微与其嗟也可去其谢也可食为人祭曰致福为已祭而致膳于君子曰膳祔练曰告凡膳告于君子主人展之以授使者于阼阶之南南面再拜稽首送反命主人又再拜稽首其礼大牢则以牛左肩臂臑折九箇少牢则以羊左肩七箇犆豕则以豕左肩五箇其以乗壶酒束脩一犬赐人若献人则陈酒执脩以将命亦曰乗壶酒束脩一犬其以鼎肉则执以将命其禽加于一双则执一双以将命委其余犬则执緤守犬田犬则授摈者既受乃问犬名牛则执纼马则执靮皆右之臣则左之车则説绥执以将命甲若有以前之则执以将命无以前之则袒櫜奉胄器则执盖弓则以左手屈韣执拊剑则启椟盖袭之加夫襓与剑焉笏书脩苞苴弓茵席枕凡颖杖琴瑟戈有刃者椟筴籥其执之皆尚左手刀却刃授颖削授拊凡有刺刃者以授人则辟刃水潦降不献鱼鼈献鸟者佛其首畜鸟者则勿佛也献车马者执䇿绥献甲者执胄献杖者执末献民虏者操右袂献粟者执右契献米者操量鼓献孰食者操酱齐献田宅者操书致凡遗人弓者张弓尚筋弛弓尚角右手执箫左手承弣尊卑垂帨若主人拜则客还辟辟拜主人自受由客之左接下承弣乡与客并然后受进剑者左首进戈者前其鐏后其刃进矛㦸者前其镦进几杖者拂之效马效羊者右牵之效犬者左牵之执禽者左首饰羔鴈者以缋受珠玉者以掬受弓剑者以𬒮凡以弓劒苞苴箪笥问人者操以受命如使之容君将适他臣如致金玉货贝于君则曰致马资于有司敌者曰赠从者凡于尊者有献而弗敢以闻凡献于君大夫使宰士亲皆再拜稽首送之膳于君有荤桃茢于大夫去茢于士去荤皆造于膳宰凡赐君子与小人不同日大夫亲赐士士拜受又拜于其室衣服弗服以拜敌者不在拜于其室酒肉之赐弗再拜君子于有馈者弗能见则不视其馈右问遗之礼问人于他邦再拜而受之康子馈药拜而受之曰丘未达不敢尝朋友之馈虽车马非祭肉不拜阳货欲见孔子而恶无礼大夫有赐于士不得受于其家则徃拜其门阳货矙孔子之亡也而馈孔子蒸豚孔子亦矙其亡也而徃拜之当是时阳货先岂得不见呉公子札聘于郑见子产如旧相识与之缟带子产献纻衣焉子思在鲁使以书如卫问子上子上北面再拜受书伏读然后与使者宴遂为复书返中庭北面再拜以授使者既受书然后退使者还鲁问子思曰吾子堂上南面立授臣书事毕送臣子上中庭拜授臣书而不送何也子思曰拜而不送敬也使而送之宾也陈臻问曰前日于齐王餽兼金一百而不受于宋餽七十镒而受于薛餽五十镒而受前日之不受是则今日之受非也今日之受是则前日之不受非也夫子必居一于此矣孟子曰皆是也当在宋也予将有逺行行者必以赆辞曰餽赆予何为不受当在薛也子有戒心辞曰闻戒故为兵餽之予何为不受若于齐则未有处也无处而餽之是货之也焉有君子而可以货取乎国君不乗竒车车上不广欬不妄指立视五巂式视马尾顾不过毂国中以䇿彗䘏勿驱尘不出轨鸾设于镳和设于轼马动而鸾鸣鸾鸣而和应行之节也坐乗以经坐之容手抚式视五旅欲无顾顾不过毂小礼动中礼式大礼下坐车之容也立乗以经立之容右持绥而左臂诎存剑之纬欲无顾顾不过毂小礼据中礼式大礼下立车之容也礼介者不拜兵车不式不顾不言反抑式以应武容也兵车之容也国君下齐牛式宗庙大夫士下公门式路马君子式黄髪下卿位入国不驰入里必式公行下衆国君抚式大夫下之大夫抚式士下之乘贰车则式佐车则否妇人不立乗右乗车之容升车必正立执绥车中不内顾不疾言不亲指凶服者式之式负版者君车将驾则仆执䇿立于马前已驾仆展軨效驾奋衣由右上取贰绥跪乗执䇿分辔驱之五步而立君出就车则仆并辔授绥左右攘辟车驱而驺至于大门君抚仆之手而顾命车右就车门闾沟渠必步凡仆人之礼必授人绥若仆者降等则受不然则否若仆者降等则抚仆之手不然则自下拘之仆御妇人则进左手后右手御国君则进右手后左手而俯执君之乗车则坐仆者右带剑负良绥申之面拖诸幦以散绥升执辔然后步仆于君子君子升下则授绥始乗则式君子下行然后还立酌尸之仆如君之仆其在车则左执辔右受爵祭左右轨范乃饮右仆御之礼礼从宜使从俗君子行礼不求变俗祭祀之礼居丧之服哭泣之位皆如其国之故谨修其法而审行之去国三世爵禄有列于朝出入有诏于国若兄弟宗族犹存则反告于宗后去国三世爵禄无列于朝出入无诏于国唯兴之日从新国之法贫者不以货财为礼老者不以筋力为礼右从宜从俗将适舍求母固将上堂声必扬户外有二屦言闻则入言不闻则不入将入户视必下入户奉扃视瞻母囬户开亦开户阖亦阖有后入者阖而勿遂离坐离立毋徃参焉离立者不出中闲登席不由前为躐席徒坐不尽席尺读书食则齐豆去席尺执虚如执盈入虚如有人凡祭于室中堂上无跣燕则有之登城不指城上不唿当食不叹临乐不叹客车不入大门犬马不上于堂右杂记孟子既娶将入私室其妇袒而在内孟子不悦遂去不入妇辞孟母而求去曰妾闻夫妇之道私室不与焉今者妾窃堕在室而夫子见妾勃然不悦是客妾也妇人之义盖不客宿请归父母孟母召孟子而谓之曰夫礼将入门问孰存所以致敬也将上堂声必扬所以戒人也将入户视必下恐见人过也今子不察于礼而责礼于人不亦逺乎孟子谢遂留其妇君子谓孟母知礼而明于姑母之道礼书纲目卷七十六礼书纲目卷七十七钦定四库全书礼书纲目卷七十七楘源江永撰内则曲礼二补后王命冢宰降德于衆兆民子事父母鸡初鸣咸盥潄栉縰笄总拂髦冠緌缨端韠绅搢笏左右佩用左佩纷帨刀砺小觽金燧右佩玦捍管遰大觽木燧偪屦着綦妇事舅姑如事父母鸡初鸣咸盥潄栉縰笄总衣绅左佩纷帨刀砺小觽金燧右佩箴管线纩施縏袠大觽木燧衿缨綦屦以适父母舅姑之所及所下气怡声问衣燠寒疾痛疴痒而敬抑搔之出入则或先或后而敬扶持之进盥少者奉槃长者奉水请沃盥盥卒受巾问所欲而敬进之柔色以温之饘酏酒醴芼羮菽麦蕡稲黍梁秫唯所欲枣栗饴蜜以甘之堇荁枌榆免薧滫瀡以滑之脂膏以膏之父母舅姑必尝之而后退男女未冠笄者鸡𥘉鸣咸盥潄栉縰拂髦总角衿缨皆佩容臭昧爽而朝问何食饮矣若已食则退若未食则佐长者视具凡内外鸡𥘉鸣咸盥潄衣服歛枕簟洒埽室堂及庭布席各从其事孺子蚤寝晏起唯所欲食无时由命士以上父子皆异宫昧爽而朝慈以㫖甘日出而退各从其事日入而夕慈以旨甘父母舅姑将坐奉席请何乡将衽长者奉席请何趾少者执牀与坐御者举几歛席与簟县衾箧枕敛簟而襡之父母舅姑之衣衾簟席枕几不传杖屦祗敬之勿敢近敦牟巵匜非馂莫敢用与恒饮食非馂莫之敢饮食父母在朝夕恒食子妇佐馂既食恒馂父没母存冡子御食羣子妇佐馂如初旨甘柔滑孺子馂父母在子虽老不坐在父母舅姑之所有命之应唯敬对进退周旋慎齐升降出入揖游不敢哕噫嚏咳欠伸跛倚睇视不敢唾洟寒不敢袭痒不敢搔不有敬事不敢袒裼不涉不撅䙝衣衾不见里父母唾洟不见冠带垢和灰请潄衣裳垢和灰请澣衣裳绽裂纫箴请𥙷缀五日则燂汤请浴三日具沐其间面垢燂潘请靧足垢燂汤请洗少事长贱事贵共帅时子妇孝者敬者父母舅姑之命勿逆勿怠若饮食之虽不嗜必尝而待加之衣服虽不欲必服而待加之事人代之已虽弗欲姑与之而姑使之而后复之子妇有勤劳之事虽甚爱之姑纵之而宁数休之子妇未孝未敬勿庸疾怨姑教之若不可教而后怒之不可怒子放妇出而不表礼焉父母有过下气怡色柔声以諌諌若不入起敬起孝説则复諌不説与其得罪于乡党州闾宁熟谏父母怒不説而挞之流血不敢疾怨起敬起孝父母有婢子若庶子庶孙甚爱之虽父母没没身敬之不衰子有二妾父母爱一人焉子爱一人焉由衣服饮食由执事毋敢视父母所爱虽父母没不衰子甚宜其妻父母不説出子不宜其妻父母曰是善事我子行夫妇之礼焉没身不衰父母虽没将为善思贻父母令名必果将为不善思贻父母羞辱必不果舅没则姑老冢妇所祭祀宾客每事必请于姑介妇请于冢妇舅姑使冢妇毋怠不友无礼于介妇舅姑若使介妇毋敢敌耦于冢妇不敢并行不敢并命不敢并坐凡妇不命适私室不敢退妇将有事大小必请于舅姑子妇无私货无私畜无私器不敢私假不敢私与妇或赐之饮食衣服布帛佩帨茝兰则受而献诸舅姑舅姑受之则喜如新受赐若反赐之则辞不得命如更受赐藏以待乏妇若有私亲兄弟将与之则必复请其故赐而后与之凡为人子之礼冬温而夏凊昏定而晨省在丑夷不争夫为人子者三赐不及车马故州闾乡党称其孝也兄弟亲戚称其慈也僚友称其弟也执友称其仁也交逰称其信也夫为人子者出必告反必面所游必有常所习必有业恒言不称老为人子者居不主奥坐不中席行不中道立不中门食飨不为概祭祀不为尸听于无声视于无形不登髙不临深不苟訾不苟笑孝子不服闇不登危惧辱亲也父母存不许友以死不有私财未仕者不敢税人如税人则以父兄之命亲在行礼于人称父人或赐之则称父拜之父子不同席父前子名子于父母则自名也子之事亲也三谏而不听则号泣而随之父命唿唯而不诺手执业则投之食在口则吐之走而不趋亲老出不易方复不过时亲癠色容不盛此孝子之疏节也父母有疾冠者不栉行不翔言不惰琴瑟不御食肉不至变味饮酒不至变貌笑不至矧怒不至詈疾止复故亲有疾饮药子先尝之医不三世不服其药事亲有隐而无犯左右就养无方服勤至死致丧三年父没而不能读父之书手泽存焉耳母没而杯圈不能饮焉口泽之气存焉尔为人子者父母存冠衣不纯素孤子当室冠衣不纯采君子已孤不更名已孤暴贵不为父作谥右事亲事长礼始于谨夫妇为宫室辨外内男子居外女子居内深宫固门阍寺守之男不入女不出男不言内女不言外非祭非丧不相授器其相授则女受以篚其无篚则皆坐奠之而后取之外内不共井不共湢浴不通寝席不通乞假男女不通衣裳内言不出外言不入男子入内不啸不指夜行以烛无烛则止女子出门必拥蔽其面夜行以烛无烛则止道路男子由右女子由左男女不杂坐不同椸枷不同巾栉不亲授嫂叔不通问诸母不潄裳外言不入于梱内言不出于梱女子许嫁缨非有大故不入其门姑姊妹女子子已嫁而反兄弟弗与同席而坐弗与同器而食男女异长男女非有行媒不相知名非受币不交不亲寡妇之子非有见焉弗与为友道路男子由右女子由左车从中央男女相答拜也右男女之别男女无媒不交无币不相见恐男女之无别也以此坊民民犹有自献其身礼非祭男女不交爵以此坊民阳侯犹杀缪侯而窃其夫人故大飨废夫人之礼寡妇之子不有见焉则弗友也君子以辟逺也故朋友之交主人不在不有大故则不入其门以此坊民民犹以色厚于德子云好德如好色诸侯不下渔色故君子逺色以为民纪故男女授受不亲御妇人则进左手姑姊妹女子子已嫁而反兄弟弗与同席而坐寡妇不夜哭妇人疾问之不以其疾以此坊民民犹淫泆而乱于族淳于髠曰男女授受不亲礼与孟子曰礼也曰嫂溺则援之以手乎曰嫂溺不援是豺狼也男女授受不亲礼也嫂溺援之以手者权也公将有行遂与姜氏如齐申繻曰女有家男有室无相渎也谓之有礼易此必败郑文夫人芊氏姜氏劳楚子于柯泽楚子使师缙示之俘馘君子曰非礼也妇人送迎不出门见兄弟不踰阈戎事不迩女器孔子适季氏康子昼居内寝孔子问其所疾康子出见之言终孔子退子贡问曰季孙不疾而问诸疾礼与孔子曰夫礼君子不有大故则不宿于外非致齐也非疾也则不昼夜处于内是故夜居于外虽弔之可也昼居于内虽问其疾可也公父文伯之母敬姜者季康子之从祖叔母也康子徃焉䦱门而与之言皆不踰阈祭悼子康子与焉酢不受彻俎不宴宗不具不绎绎不尽饫则退孔子闻之曰男女之别礼之大经公父氏之妇动中礼趣度于礼矣男女不同椸枷不敢悬于夫之楎椸不敢藏于夫之箧笥不敢共湢浴夫不在歛枕箧簟席襡器而藏之少事长贱事贵咸如之右夫妇之别臼季使过冀见冀缺耨其妻馌之敬相待如宾与之归言诸文公曰敬德之聚也能敬必有德德以治民请用之臣闻之出门如宾承事如祭仁之则也夫妇之礼唯及七十同藏无间故妾虽老年未满五十必与五日之御将御者齐潄澣慎衣服栉縰笄縂角拂髦衿缨綦屦虽婢妾衣服饮食必后长者妻不在妾御莫敢当夕右御妻妾荀子曰霜降逆女氷泮杀内十日一御晋平公有疾叔向问于子产子产曰侨闻之君子有四时朝以听政昼以访问夕以脩令夜以安身于是乎节宣其气勿使有所壅蔽湫底以露其体兹心不爽而昬乱百度今无乃壹之则生疾矣叔向曰善哉肸未之闻也此皆然矣晋侯求医于秦秦伯使医和视之曰疾不可为也是谓近女室疾如蛊非鬼非食惑以丧志良臣将死天命不祐公曰女不可近乎对曰节之先王之乐所以节百事也故有五节迟速本末以相及中声以降五降之后不容弹矣于是有烦手淫声慆堙心耳乃㤀平和君子弗听也物亦如之至于烦乃舍也已无以生疾君子之近琴瑟以仪节也非以慆心也天有六气降生五味𤼵为五色徴为五声淫生六疾六气曰隂阳风雨晦明也分为四时序为五节过则为菑隂淫寒疾阳淫热疾风淫末疾雨淫腹疾晦淫惑疾明淫心疾女阳物而晦时淫则生内热惑蛊之疾今君不节不时能无及此乎出告赵孟赵孟曰谁当良臣对曰主是谓矣主相晋国于今八年晋国无乱诸侯无阙可谓良矣和闻之国之大臣荣其宠禄任其大节有菑祸兴而无改焉必受其咎今君至于淫以生疾将不能图恤社稷祸孰大焉主不能御吾是以云也赵孟曰何谓蛊对曰淫溺惑乱之所生也于文皿虫为蛊谷之飞亦为蛊在周易女惑男风落山谓之蛊䷑皆同物也赵孟曰良医也厚其礼而归之姙子者寝不侧坐不邉立不跸不食邪味割不正不食席不正不坐目不视邪色耳不听淫声夜则令瞽诵诗道政事右胎教姙子之时必谨所感心感于物则其子形音肖之故姙者能谨于此则生子形容端正才识必过人矣此之谓胎教妻将生子及月辰居侧室夫使人日再问之作而自问之妻不敢见使姆衣服而对至于子生夫复使人日再问之夫齐则不入侧室之门子生男子设弧于门左女子设帨于门右三日始负子男射女否凡接子择日冢子则大牢庶人特豚士特豕大夫少牢国君世子大牢其非冡子则皆降一等异为孺子室于宫中择于诸母与可者必求其寛裕慈惠温良恭敬慎而寡言者使为子师其次为慈母其次为保母皆居子室他人无事不徃大夫之子有食母士之丧自飬其子三月之末择日剪髪为鬌男角女羁否则男左女右是日也妻以子见于父贵人则为衣服由命士以下皆潄澣男女夙兴沐浴衣服具视朔食夫入门升自阼阶立于阼西乡妻抱子出自房当楣立东面姆先相曰母某敢用时日祗见孺子夫对曰钦有师父执子之右手咳而名之妻对曰记有成遂左还授师子师辩告诸妇诸母名妻遂适寝夫告宰名宰辩告诸男名书曰某年某月某日某生而藏之宰告闾史闾史书为二其一藏诸闾府其一献诸州史州史献诸州伯州伯命藏诸州府夫入食如飬礼凡名子不以国不以日月不以隐疾不以山川大夫士之子不敢与世子同名妾将生子及月辰夫使人日一问之子生三月之末潄澣夙齐见于内寝礼之如始入室君已食彻焉使之特馂遂入御庶人无侧室者及月辰夫出居羣室其问之也与子见父之礼无以异也凡父在孙见于祖祖亦名之礼如子见父无辞由命士以上及大夫之子旬而见冢子未食而见必执其右手适子庶子已食而见必循其首右生子㓜子常视母诳子能食食教以右手能言男唯女俞男鞶革女鞶丝六年教之数与方名七年男女不同席不共食八年出入门户及即席饮食必后长者始教之譲九年教之数日十年出就外傅居宿于外学书记衣不帛𥜗袴礼帅初朝夕学㓜仪请肄简谅十有三年学乐诵诗舞勺成童舞象学射御二十而冠始学礼可以衣裘帛舞大夏惇行孝弟博学不教内而不出三十而有室始理男事博学无方孙友视志四十始仕方物出谋𤼵虑道合则服从不可则去五十命为大夫服官政七十致事凡男拜尚左手女子十年不出姆教婉娩聴从执麻枲治丝茧织纴组紃学女事以共衣服观于祭祀纳酒浆笾豆菹醢礼相助奠十有五年而笄二十而嫁有故二十三年而嫁聘则为妻奔则为妾凡女拜尚右手右教子孟轲之母其舍近墓孟子之少也嬉戏为墓间之事踊跃筑埋孟母曰此非所以居子也乃去舍市其嬉戏为贾衒孟母曰此非所以居子也乃徙舍学宫之旁其嬉戏乃设爼豆揖让进退孟母曰此真可以居子矣遂居之孟子㓜时问东家杀猪何为母曰欲啖汝既而悔曰吾闻古者胎教今适有知而欺之是教之不信乃买猪肉以食之既长就学遂成大儒礼书纲目卷七十七礼书纲目卷七十八钦定四库全书礼书纲目卷七十八婺源江永撰孝经曲礼三补仲尼居曽子侍子曰先王有至德要道以顺天下民用和睦上下无怨汝知之乎曽子避席曰参不敏何足以知之子曰夫孝德之本也教之所由生也复坐吾语女身体髪肤受之父母不敢毁伤孝之始也立身行道扬名于后世以显父母孝之终也夫孝始于事亲中于事君终于立身爱亲者不敢恶于人敬亲者不敢慢于人爱敬尽于事亲而德教加于百姓刑于四海盖天子之孝也在上不骄高而不危制节谨度满而不溢高而不危所以长守贵也满而不溢所以长守富也富贵不离其身然后能保其社稷而和其民人盖诸侯之孝也非先王之法服不敢服非先王之法言不敢道非先王之德行不敢行是故非法不言非道不行口无择言身无择行言满天下无口过行满天下无怨恶三者备矣然后能守其宗庙盖卿大夫之孝也资于事父以事母而爱同资于事父以事君而敬同故母取其爱而君取其敬兼之者父也故以孝事君则忠以敬事长则顺忠顺不失以事其上然后能保其禄位而守其祭祀盖士之孝也用天之道分地之利谨身节用以养父母此庶人之孝也故自天子至于庶人孝无终始而患不及者未之有也右经一章子曰君子之教以孝也非家至而日见之也教以孝所以敬天下之为人父者也教以悌所以敬天下之为人兄者也教以臣所以敬天下之为人君者也诗云恺悌君子民之父母非至德其孰能顺民如此其大者乎右传之首章子曰教民亲爱莫善于孝教民礼顺莫善于悌移风易俗莫善于乐安上治民莫善于礼礼者敬而已矣故敬其父则子恱敬其兄则弟恱敬其君则臣恱敬一人则千万人恱所敬者寡而恱者衆此之谓要道右传之二章曽子曰甚哉孝之大也子曰夫孝天之经也地之义也民之行也天地之经而民是则之则天之明因地之利以顺天下是以其教不肃而成其政不严而治右传之三章子曰昔者明王之以孝治天下也不敢遗小国之臣而况于公侯伯子男乎故得万国之懽心以事其先王治国者不敢侮于鳏寡而况于士民乎故得百姓之懽心以事其先君治家者不敢失于臣妾而况于妻子乎故得人之懽心以事其亲夫然故生则亲安之祭则鬼享之是以天下和平灾害不生祸乱不作故明王之以孝治天下也如此诗云有觉德行四国顺之右传之四章曽子曰敢问圣人之德无以加于孝乎子曰天地之性人为贵人之行莫大于孝孝莫大于严父严父莫大于配天则周公其人也昔者周公郊祀后稷以配天宗祀文王于明堂以配上帝是以四海之内各以其职来祭夫圣人之德又何以加于孝乎故亲生之膝下以飬父母日严圣人因严以教敬因亲以教爱圣人之教不肃而成其政不严而治其所因者本也右传之五章子曰父子之道天性也君臣之义也父母生之续莫大焉君亲临之厚莫重焉故不爱其亲而爱他人者谓之悖德不敬其亲而敬他人者谓之悖礼右传之六章子曰孝子之事亲也居则致其敬养则致其乐病则致其忧丧则致其哀祭则致其严五者备矣然后能事视事亲者居上不骄为下不乱在丑不争居上而骄则亡为下而乱则刑在丑而争则兵三者不除虽日用三牲之养犹为不孝也右传之七章子曰五刑之属三千而罪莫大于不孝要君者无上非圣人者无法非孝者无亲此大乱之道也右传之八章子曰君子之事上也进思尽忠退思补过将顺其美匡救其恶故上下能相亲也诗云心乎爱矣遐不谓矣中心藏之何日忘之右传之九章子曰昔者明王事父孝故事天明事母孝故事地察长㓜顺故上下治天地明察神明彰矣故虽天子必有尊也言有父也必有先也言有兄也宗庙致敬不忘亲也脩身慎行恐辱先也宗庙致敬鬼神着矣孝悌之至通于神明光于四海无所不通诗云自西自东自南自北无思不服右传之十章子曰君子之事亲孝故忠可移于君事兄悌故顺可移于长居家理故治可移于官是以行成于内而名立于后世矣右传之十一章子曰闺门之内具礼矣乎严父严兄妻子臣妾犹百姓徒役也右传之十二章曽子曰若夫慈爱恭敬安亲扬名则闻命矣敢问子从父之令可谓孝乎子曰是何言与是何言与昔者天子有争臣七人虽无道不失其天下诸侯有争臣五人虽无道不失其国大夫有争臣三人虽无道不失其家士有争友则身不离于令名父有争子则身不䧟于不义故当不义则子不可以不争于父臣不可以不争于君故当不义则争之从父之令又焉得为孝乎右传之十三章子曰孝子之丧亲也哭不偯礼无容言不文服美不安闻乐不乐食㫖不甘此哀戚之情也三日而食教民无以死伤生毁不灭性此圣人之政也丧不过三年示民有终也为之棺椁衣衾而举之陈其簠簋而哀慼之擗踊哭泣哀以送之卜其宅兆而安措之为之宗庙以鬼享之春秋祭祀以时思之生事爱敬死事哀慼生民之本尽矣死生之义备矣孝子之事亲终矣右传之十四章子曰父在观其志父没观其行三年无改于父之道可谓孝矣子曰事父母㡬谏见志不从又敬不违劳而不怨子曰父母在不逺游游必有方子曰父母之年不可不知也一则以喜一则以惧孟懿子问孝子曰无违樊迟御子告之曰孟孙问孝于我我对曰无违樊迟曰何谓也子曰生事之以礼死葬之以礼祭之以礼孟武伯问孝子曰父母惟其疾之忧子游问孝子曰今之孝者是谓能养至于犬马皆能有养不敬何以别乎子夏问孝子曰色难有事弟子服其劳有酒食先生馔曽是以为孝乎子曰立爱自亲始教民睦也立敬自长始教民顺也教以慈睦而民贵有亲教以敬长而民贵用命孝以事亲顺以听命错诸天下无所不行子云善则称亲过则称已则民作孝子云君子弛其亲之过而敬其美子云从命不忿㣲谏不倦劳而不怨可谓孝矣子云睦于父母之党可谓孝矣故君子因睦以合族子云于父之执可以乗其车不可以衣其衣君子以广孝也子云父母在不称老言孝不言慈闺门之内戯而不叹君子以此坊民民犹薄于孝而厚于慈父母在不敢有其身不敢私其财示民有上下也父母在馈献不及车马示民不敢专也曽子曰孝子之养老也乐其心不违其志乐其耳目安其寝处以其饮食忠养之孝子之身终终身也者非终父母之身终其身也是故父母之所爱亦爱之父母之所敬亦敬之至于犬马尽然而况于人乎曽子曰孝有三大孝尊亲其次弗辱其下能养公明仪问于曽子曰夫子可以为孝乎曽子曰是何言与是何言与君子之所为孝者先意承志谕父母于道参直养者也安能为孝乎曽子曰身也者父母之遗体也行父母之遗体敢不敬乎居处不荘非孝也事君不忠非孝也涖官不敬非孝也朋友不信非孝也战陈无勇非孝也五者不遂烖及于亲敢不敬乎亨孰羶芗尝而荐之非孝也养也君子之所谓孝也者国人称愿然曰幸哉有子如此所谓孝也已衆之本教曰孝其行曰养养可能也敬为难敬可能也安为难安可能也卒为难父母既没慎行其身不遗父母恶名可谓能终矣仁者仁此者也礼者履此者也义者宜此者也信者信此者也强者强此者也乐自顺此生刑自反此作曽子曰夫孝置之而塞乎天地溥之而横乎四海施诸后世而无朝夕推而放诸东海而准推而放诸西海而准推而放诸南海而准推而放诸北海而准曽子曰树木以时伐焉禽兽以时杀焉夫子曰断一树杀一兽不以其时非孝也孝有三小孝用力中孝用劳大孝不匮思慈爱忘劳可谓用力矣尊仁安义可谓用劳矣博施备物可谓不匮矣父母爱之喜而弗忘父母恶之惧而无怨父母有过谏而不逆父母既没必求仁者之粟以祀之此之谓礼终乐正子春下堂而伤其足数月不出犹有忧色门弔子曰夫子之足瘳矣数月不出犹有忧色何也乐正子春曰善如尔之问也善如尔之问也吾闻诸曽子曽子闻诸夫子曰天之所生地之所养无人为大父母全而生之子全而归之可谓孝矣不亏其体不辱其身可谓全矣故君子顷歩而弗敢忘孝也今予忘孝之道予是以有忧色也壹举足而不敢忘父母壹出言而不敢忘父母壹举足而不敢忘父母是故道而不径舟而不游不敢以先父母之遗体行殆壹出言而不敢忘父母是故恶言不出于口忿言不反于身不辱其身不羞其亲可谓全矣单离居问于曽子曰事父母有道乎曽子曰有爱而敬父母之行若中道则从若不中道则谏谏而不用行之如由已从而不谏非孝也谏而不从亦非孝也孝子之谏达善而不敢争辨争辨者作乱之所由兴也由已为无咎则宁由己为贤人则乱孝子无私乐父母所忧忧之父母所乐乐之孝子唯巧变故父母安之若夫坐如尸立如齐弗讯不言言必齐色此成人之善者也未得为人子之道也单离居问曰事兄有道乎曽子曰有尊视之以为己望也兄事之不遗其言兄之行若中道则兄事之兄之行若不中道则养之养之内不养于外则是越之也养之外不养于内则是疏之也是故君子内外养之也单离居问曰使弟有道乎曽子曰有嘉事不失时也弟之行若中道则正以使之弟之行若不中道则兄事之诎事兄之道若不可然后舍之矣曽子曰夫礼大之由也不与小之自也饮食以齿力事不让辱事不齿执觞觚杯豆而不醉和歌而不哀夫弟者不衡坐不苟越不干逆色趋翔周旋俛仰从命不见于颜色未成于弟也右论孝附礼书纲目巻七十八礼书纲目卷七十九钦定四库全书礼书纲目巻七十九婺源江永撰少仪曲礼四补人生十年曰幼学二十曰弱冠三十曰壮有室四十曰强而仕五十曰艾服官政六十曰耆指使七十曰老而传八十九十曰耄七年曰悼悼与耄虽有罪不加刑焉百年曰期颐幼名冠字五十以伯仲死谥周道也年长以倍则父事之十年以长则兄事之五年以长则肩随之羣居五人则长者必异席右年齿差等幼子常视毋诳童子不衣裘裳立必正方不倾聴长者与之提携则两手奉长者之手负劒辟咡诏之则掩口而对童子之节也缁布衣锦縁锦绅并纽锦束发皆朱锦也童子不裘不帛不屦絇无缌服聴事不麻无事则立主人之北南面见先生从人而入小子走而不趋举爵则坐祭立饮尊长于己踰等不敢问其年燕见不将命遇于道见则面不请所之丧俟事不犆弔侍坐弗使不执琴瑟不画地手无容不翣也寝则坐而将命侍射则约矢侍投则拥矢胜则洗而以请客亦如之不角不擢马童子委挚而退适有丧者童子曰听事右品节汜埽曰埽埽席前曰拚拚席不以鬛执箕膺擖凡为长者粪之礼必加帚于箕上以袂拘而退其尘不及长者以箕自乡而扱之奉席如桥衡请席何乡请衽何趾席南乡北乡以西方为上东乡西乡以南方为上见父之执不谓之进不敢进不谓之退不敢退不问不敢对此孝子之行也谋于长者必操几杖以从之长者问不辞让而对非礼也从于先生不越路而与人言遭先生于道趋而进正立拱手先生与之言则对不与之言则趋而退从长者而上丘陵则必乡长者所视将即席容毋怍两手抠衣去齐尺衣毋拨足毋蹶先生书䇿琴瑟在前坐而迁之戒勿越虚坐尽后食坐尽前坐必安执尔颜长者不及毋儳言正尔容聴必恭毋勦説毋雷同必则古昔称先王毋践屦毋踖席抠衣趋隅必慎唯诺侍坐于先生先生问焉终则对请业则起请益则起父召无诺先生召无诺唯而起侍坐于所尊敬毋余席见同等不起烛至起食至起上客起烛不见跋尊客之前不叱狗让食不唾洗盥执食饮者勿气有问焉则辟咡而对侍坐于君子君子问更端则起而对侍于君子不顾望而对非礼也长者赐少者贱者不敢辞侍坐于君子若有告者曰少间愿有复也则左右屏而待毋侧聴毋噭应毋淫视毋怠荒游毋倨立毋跛坐毋箕寝毋伏歛发毋髢冠毋免劳毋袒暑毋褰裳侍坐于长者屦不上于堂解屦不敢当阶就屦跪而举之屏于侧乡长者而屦跪而迁屦俯而纳屦排阖説屦于户内者一人而已矣有尊长在则否凡侍坐于君子君子欠伸问日之早晏以食具告改居则请退可也夜侍坐问夜膳荤请退可也侍坐于君子君子欠伸撰杖屦视日蚤莫侍坐者请出矣侍坐于君子君子欠伸运笏泽劒首还屦问日之蚤莫虽请退可也请见不请退右洒埽应对进退燕侍食于君子则先饭而后已毋放饭毋流歠小饭而亟之数噍毋为口容侍食于先生异爵者后祭先饭侍食于长者主人亲馈则拜而食主人不亲馈则不拜而食凡食果食者后君子火食者先君子食枣桃李弗致于核𤓰祭上环食中弃所操侍饮于长者酒进则起拜受于尊所长者辞少者反席而饮长者举未釂少者不敢饮御同于长者虽贰不辞偶坐不辞右侍食弟子职曲礼五补先生施敎弟子是则温恭自虚所受是极见善从之闻义则服温柔孝弟毋骄恃力志无虚邪行必正直游居有常必就有德颜色整齐中心必式夙兴夜寐衣带必饬朝益暮习小心翼翼一此不懈是谓学则右学则少者之事夜寐蚤作既拚盥潄执事有恪摄衣共盥先生乃作沃盥彻盥汛拚正席先生乃坐出入恭敬如见宾客危坐乡师颜色毋怍右蚤作受业之纪必由长始一周则然其余则否始诵必作其次则已凡言与行思中以为纪古之将兴者必由此始后至就席狭坐则起若有宾客弟子骏作对客无让应且遂行趋进受命所求虽不得必以反命反坐复业若有所疑捧手问之师出皆起至于食时右受业对客先生将食弟子馔馈摄衽盥潄跪坐而馈置酱醋食陈膳毋悖凡置彼食鸟兽鱼鼈必先菜羹羹胾中别胾在酱前其设要方饭是为卒左酒右酱告具而退捧手而立三饭二斗左执虚豆右执挟匕周还而贰唯嗛之视同嗛以齿周则有始柄尺不跪是谓贰纪先生已食弟子乃彻趋走进潄拚前敛祭右馔馈先生有命弟子乃食以齿相要坐必尽席饭必捧擥羹不以手亦有据膝无有𨼆肘既食乃饱循咡覆手振衽埽席已食者作抠衣而降旋而乡席各彻其餽如于宾客既彻并器乃还而立右乃食凡拚之道实水于盘攘臂袂及肘堂上则播洒室中握手执箕膺揲厥中有帚入户而立其仪不贷执帚下箕倚于户侧凡拚之纪必由奥始俯仰磬折拚毋有彻拚前而退聚于户内坐板排之以叶适已实帚于箕先生若作乃兴而辞坐执而立遂出弃之既拚反立是协是稽右洒埽暮食复礼昬将举火执烛隅坐错总之法横于坐所栉之逺近乃承厥火居句如矩蒸闲容蒸然者处下捧椀以为绪右手执烛左手正栉有堕代烛交坐无倍尊者乃取厥栉遂出是去右执烛先生将息弟子皆起敬奉枕席问所欲趾俶衽则请有常则否右请祍先生既息各就其友相切相磋各长其仪周则复始是谓弟子之纪右退习事师无犯无𨼆左右就养无方服勤至死心丧三年宦学事师非礼不亲礼书纲目卷七十九礼书纲目卷八十钦定四库全书礼书纲目卷八十婺源江永撰臣礼曲礼六补事君有犯而无𨼆左右就养有方服勤至死方丧三年事君者量而后入不入而后量凡乞假于人为人从事者亦然然故上无怨而下远罪也为人臣下者有谏而无讪有亡而无疾颂而无讇谏而无骄怠则张而相之废则埽而更之谓之社稷之役四郊多垒此卿大夫之辱也地广大荒而不治此亦士之辱也右通论子言之事君先资其言拜自献其身以成其信是故君有责于其臣臣有死于其言故其受禄不诬其受罪益寡子曰事君大言入则望大利小言入则望小利故君子不以小言受大禄不以大言受小禄子曰事君不下达不尚辞非其人弗自子曰迩臣守和宰正百官大臣虑四方子曰事君难进而易退则位有序易进而难退则乱也故君子三揖而进一辞而退以远乱也子曰事君三违而不出竟则利禄也人虽曰不要吾弗信也子曰事君慎始而敬终子曰事君可贵可贱可富可贫可生可杀而不可使为乱子曰事君军旅不辟难朝廷不辞贱处其位而不履其事则乱也故君使其臣得志则慎虑而从之否则孰虑而从之终事而退臣之厚也子曰下难知则君长劳臣仪行不重辞不援其所不及不烦其所不知则君不劳矣子云善则称君过则称已则民作忠子路问事君子曰勿欺也而犯之子曰事君敬其事而后其食责难于君谓之恭陈善闭邪谓之敬吾君不能谓之贼史黯曰事君者谏过而赏善荐可而替否献能而进贤择才而荐之朝夕诵善败而纳之道之以文行之以顺勤之以力致之以死聴则进否则退召公曰夫事君者险而不怼怨而不怒况事王乎司士掌摈士者膳其挚始见于君执挚至下容弥蹙庶人见于君不为容进退走士大夫则奠挚再拜稽首君答壹拜若他邦之人则使摈者还其挚曰寡君使某还挚宾对曰君不有其外臣臣不敢辞再拜稽首受右始见子曰择日月以见君恐民之不敬也臣见君所以有贽何贽者质也质己之诚致己之悃愊也王者因臣之心以为之制差其尊卑以副其意子见父无贽何至亲也见无时故无贽臣之事君以义合也得亲供养故质己之诚副己之意故有贽也孟子曰在国曰市井之臣在野曰草莽之臣皆谓庶人庶人不传质为臣不敢见于诸侯礼也将适公所宿斋戒居外寝沐浴史进象笏书思对命既服习容观玊声乃出揖私朝煇如也登车则有光矣大夫士出入君门由闑右不践阈凡有指画于君前用笏造受命于君前则书于笏辍朝而顾不有异事必有异虑故辍朝而顾君子谓之固君命召虽贱人大夫士必自御之凡君召以三节二节以走一节以趋在官不俟屦在外不俟车右朝君朝与下大夫言侃侃如也与上大夫言誾誾如也君在踧踖如也与与如也入公门鞠躬如也如不容立不中门行不履阈过位色勃如也足躩如也其言似不足者摄齐升堂鞠躬如也屏气似不息者出降一等逞颜色怡怡如也没阶趋翼如也复其位踧踖如也吉月必朝服而朝君命召不俟驾行矣子曰拜下礼也今拜乎上泰也虽违衆吾从下子曰事君尽礼人以为谄也晋灵公不君赵宣子骤谏公患之使鉏麑贼之晨往寝门辟矣盛服将朝尚早坐而假寐麑退叹而言曰不忘恭敬民之主也贼民之主不忠弃君之命不信有一于此不如死也触槐而死凡侍于君绅垂足如履齐颐霤垂拱视下而聴上视带以及祫聴乡任左赞币自左诏辞自右凡燕见于君必辨君之南面若不得则正方不疑君君在堂升见无方阶辩君所在侍坐则必退席不退则必引而去君之党君命大夫与士肄在官言官在府言府在库言库在朝言朝朝言不及犬马在朝言礼问礼对以礼君前臣名士于君所言大夫没矣则称谥若字名士君所无私讳过而举君之讳则起与君之讳同则称字若赐之食而君客之则命之祭然后祭先饭辩甞羞饮而俟若有甞羞者则俟君之食然后食饭饮而俟君命之羞羞近者命之品甞之然后惟所欲凡甞逺食必顺近食君未覆手不敢飱君既食又饭飱饭飱者三饭也君既彻执饭与醤乃出授从者君若赐之爵则越席再拜稽首受登席祭之饮卒爵而俟君卒爵然后授虚爵君子之饮酒也受一爵而色洒如也二爵而言言斯礼已三爵而油油以退退则坐取屦𨼆辟而后屦坐左纳右坐右纳左若君赐之食则君祭先饭徧尝膳饮而俟君命之食然后食若有将食者则俟君之食然后食若君赐之爵则下席再拜稽首受爵升席祭卒爵而俟君卒爵然后授虚爵退坐取屦𨼆辟而后屦君为之兴则曰君无为兴臣不敢辞君若降送之则不敢顾辞遂出大夫则辞退下比及门三辞赐果于君前其有核者懐其核御食于君君赐余器之溉者不写其余皆写凡献于君大夫使宰士亲皆再拜稽首送之膳于君有荤桃茢于大夫去茢于士去荤皆造于膳宰大夫不亲拜为君之答已也凡于尊者有献而弗敢以闻君将适他臣如致金玊货贝于君则曰致马资于有司士有献于国君他日君问之曰安取彼再拜稽首而后对君赐车马乘以拜赐衣服服以拜赐君未有命弗敢即乘服也君赐稽首据掌致诸地酒肉之赐弗再拜大夫拜赐而退士待诺而退又拜弗答拜大夫有献弗亲君有赐不面拜为君之答已也有庆非君赐不贺君有疾饮药臣先尝之右侍坐侍食献赐侍疾君赐食必正席先尝之君赐腥必熟而荐之君赐生必畜之侍食于君君祭先饭孔子侍坐于哀公赐之桃与黍焉哀公曰请用孔子先食黍而后食桃左右皆掩口而笑公曰黍者所以雪夫桃非为食之也孔子对曰丘知之矣然夫黍者五谷之长郊礼宗庙以为上盛果属有六而桃为下祭祀不用不登郊庙丘闻之君子以贱雪贵不闻以贵雪贱今以五谷之长雪果之下者是从上雪下臣以为妨于教害于义故不敢晏子聘于楚楚王进橘置削晏子不削而并食之楚王曰橘当去剖晏子对曰臣闻之赐人主前者𤓰桃不削橘柚不剖今臣无教臣不敢剖臣非不知也凡为君使者已受命君言不宿于家君言至则主人出拜君言之辱使者归则必拜送于门外若使人于君所则必朝服而命之使者反则必下堂而受命凡自称于君士大夫则曰下臣宅者在邦则曰市井之臣在野则曰草茅之臣庶人则曰刺草之臣他国之人则曰外臣振书端书于君前有诛倒筴侧龟于君前有诛龟筴几杖席葢重素袗絺绤不入公门苞屦扱祍厌冠不入公门书方衰凶器不以告不入公门大夫私行出疆必请反必有献士私行出疆必请反必告君劳之则拜问其行拜而后对执天子之器则上衡国君则平衡大夫则绥之士则提之执主器执轻如不克执主器操币圭璧则尚左手行不举足车轮曳踵立则磬折垂佩主佩倚则臣佩垂主佩垂则臣佩委大夫士下公门式路马乘路马必朝服载鞭䇿不敢授绥左必式步路马必中道以足蹙路马刍有诛齿路马有诛祥车旷左乘君之乘车不敢旷左左必式乘贰车则式佐车则否有贰车者之乘马服车不齿观君子之衣服服劒乘马弗贾卿非君命不越竟为人臣者无外交不敢贰君也右恭敬君召使摈色勃如也足躩如也揖所与立左右手衣前后䄡如也趋进翼如也宾退必复命曰宾不顾矣疾君视之东首加朝服拖绅衞灵公与夫人夜坐闻车声辚辚至阙而止过阙复有声公问夫人曰知此为谁夫人曰此蘧伯玊也公曰何以知之夫人曰妾闻礼下公门式路马所以广敬也夫忠臣与孝子不为昭昭信节不为冥㝠惰行蘧伯玉衞之贤大夫也仁而有智敬于事上此其人必不以闇昧废礼是以知之公使人视之果伯玊也聘弓鍭矢不出竟场束脩之肉不行竟中有至尊者不贰之也为人臣之礼不显谏三谏而不聴则逃之事君有犯而无𨼆右谏诤子曰事君远而谏则讇也近而不谏则尸利也子曰事君欲谏不欲陈孔子曰忠臣之谏君有五义焉一曰谲谏二曰戆谏三曰降谏四曰直谏五曰讽谏唯度主以行之吾从其讽谏乎齐宣王问卿孟子曰王何卿之问也王曰卿不同乎曰不同有贵戚之卿有异姓之卿王曰请问贵戚之卿曰君有大过则谏反覆之而不聴则易位请问异姓之卿曰君有过则谏反覆之而不聴则去臣所以有谏君之义何尽忠纳诚也诤不从得去何以屈尊申卑孤恶君也去曰某质性顽钝言愚不任用请退避贤如是君待之以礼臣待放如不以礼待遂去君待之以礼奈何曰予熟思夫子言未得其道今子不且留圣王之制无塞贤之路夫子欲何之则遣大夫送至于郊必三谏者何以为得君臣之义必待于郊者忠厚之至冀君觉悟能用之所以必三年何古者臣下有大丧君三年不唿其门所以复君恩如以言放者臣为君讳若言有罪放之也臣待于郊君不絶其禄者示不欲去也道不合耳禄参二与之一留与其妻长子使终祭宗庙赐之环则反赐之玦则去明君子重耻也箕子者纣亲戚也纣始为象箸箕子叹曰彼为象箸必为玉桮为玊桮则必思远方珍怪之物而御之矣舆马宫室之渐自此始不可振也纣为淫泆箕子谏纣不聴而囚之人或曰可以去矣箕子曰为人臣谏不聴而去是彰君之恶而自説于民吾不忍为也乃被髪佯狂而为奴遂𨼆而鼓琴以自悲故传之曰箕子操王子比干者亦纣之亲戚也见箕子谏不聴而为奴则曰君有过而不以死争则百姓何辜乃直言谏纣纣怒曰吾闻圣人之心有七窍信有诸乎乃遂杀王子比干刳视其心微子曰父子有骨肉而臣主以义属故父有过子三谏不聴则随而号之人臣三谏不聴则其义可以去矣于是遂行孔子曰殷有三仁焉晏子曰君所谓可而有否焉臣献其否以成其可君所谓否而有可焉臣献其可以去其否是以政平而不干民无争心大夫士去国祭器不踰竟大夫寓祭器于大夫士寓祭器于士大夫士去国踰竟为坛位乡国而哭素衣素裳素冠彻縁鞮屦素簚乘髦马不蚤鬋不祭食不説人以无罪妇人不当御三月而复服君子行礼不求变俗祭祀之礼居丧之服哭泣之位皆如其国之故谨修其法而审行之去国三世爵禄有列于朝出入有诏于国若兄弟宗族犹存则反告于宗后去国三世爵禄无列于朝出入无诏于国唯兴之日从新国之法右去国孔子之去齐接淅而行去鲁曰迟迟吾行也去父母国之道也子路去鲁谓颜渊曰何以赠我曰吾闻之也去国则哭于墓而后行反其国不哭展墓而入谓子路曰何以处我子路曰吾闻之也过墓则式过祀则下子产曰卿违从大夫之位罪人以其罪降古之制也晋放其大夫胥甲父于衞放之者何犹曰无去是云尔然则何言尔近正也此其为近正奈何大夫已去三年待放君放之非也大夫待放正也国君去其国止之曰奈何去社稷也大夫曰奈何去宗庙也士曰奈何去坟墓也国君死社稷大夫死衆士死制君子曰谋人之军师败则死之谋人之邦邑危则亡之内乱不与焉外患弗辟也右死节武公伐翼杀哀侯止栾共子曰苟无死吾以子见天子令子为上卿制晋国之政辞曰臣闻之民生于三事之如一父生之师教之君食之非父不生非食不长非教不知生之族也故壹事之唯其所在则致死焉报生以死报赐以力人之道也臣敢以私利废人之道君何以训矣且君知成之从也未知其待于曲沃也从君而贰君焉用之遂鬬而死宋督将弑殇公孔父生而存则殇公不可得而弑也于是先攻孔父之家殇公知孔父死已必死趋而救之皆死焉孔父正色而立于朝则人莫敢过而致难于其君者孔父可谓义形于色矣宋万搏闵公绝其脰仇牧闻君弑趋而至遇之于门手劒而叱之万臂榝仇牧碎其首齿着于门阖仇牧可谓不畏彊御矣晋献公卒里克丕郑以三公子之徒作乱初献公使荀息傅奚齐公疾召之曰以是藐诸孤辱在大夫其若之何稽首而对曰臣竭其股肱之力加之以忠贞其济君之灵也不济则以死继之公曰何谓忠贞对曰公家之利知无不为忠也送往事居耦俱无猜贞也及里克将杀奚齐先告荀息曰三怨将作秦晋辅之子将何如荀息曰将死之里克曰无益也荀叔曰吾与先君言矣不可以贰能欲复言而爱身乎虽无益也将焉辟之且人之欲善谁不如我我欲无贰而能谓人已乎里克杀奚齐于次荀息将死之人曰不如立卓子而辅之荀息立公子卓以葬里克杀公子卓于朝荀息死之荀息可谓不食其言矣晋懐公命无从亡人期期而不至无赦狐突之子毛及偃从重耳在秦弗召懐公执狐突曰子来则免对曰子之能仕父教之忠古之制也䇿名委贽贰乃辟也今臣之子名在重耳有年数矣若又召之教之贰也父教子贰何以事君刑之不滥君之明也臣之愿也淫刑以逞谁则无罪臣闻命矣乃杀之楚子围宋晋使解扬如宋使无降楚曰晋师悉起将至矣郑人囚而献诸楚楚子厚赂之使反其言不许三而许之登诸楼车使唿宋人而告之遂致其君命楚子将杀之使与之言曰尔既许不谷而反之何故非我无信汝则弃之速即尔刑对曰臣闻之君能制命为义臣能承命为信信载义而行之为利谋不失利以衞社稷民之主也义无二信信无二命君之赂臣不知命也受命以出有死无霣又可赂乎臣之许君以成命也死而成命臣之禄也寡君有信臣下臣获考死又何求楚子舎之以归衞懿公有臣曰宏演远使未还翟人攻衞及懿公于荥泽杀之尽食其肉独舍其肝宏演至报使于肝毕唿天而啼尽哀而止曰臣请为襮因自杀先出其腹内懿公之肝桓公闻之曰衞之亡也以为无道也今有臣若此不可不存于是复立衞于楚丘宏演可谓忠矣杀身出生以徇其君非徒徇其君也又令衞之宗庙复立祭祀不絶可谓有功矣乐毅破齐闻画邑人王蠋贤令军中环画邑三十里无入使人请蠋蠋谢不往燕人曰不来吾且屠画邑蠋曰忠臣不事二君烈女不更二夫齐王不用吾谏故退而耕于野国破君亡吾不能存而又欲刼之以兵吾与其不义而生不若死遂经其颈于树枝自奋絶脰而死齐崔杼弑其君光晏子立于崔氏之门外其人曰死乎曰独吾君也乎哉吾死也曰行乎曰吾罪也乎哉吾亡也曰归乎曰君死安归君民者岂以陵民社稷是主臣君者岂为其口实社稷是养故君为社稷死则死之为社稷亡则亡之若为已死而为已亡非其私暱谁敢任之且人有君而弑之吾焉得死之而焉得亡之将庸何归门启而入枕尸股而哭兴三踊而出父之雠弗与共戴天父之雠辟诸海外君之雠眂父右复雠韩魏赵氏杀智伯分其田赵襄子漆智伯之头以为饮器智伯之臣豫让欲为之报仇乃诈为刑人挟匕首入襄子宫中涂厠襄子如厠心动索之获豫让左右欲杀之襄子曰智伯死无后而此人欲为报仇真义士也吾谨避之耳乃舎之豫让又漆身为癞吞炭为哑行乞于市其妻不识也行见其友其友识之为之泣曰以子之才臣事赵孟必得近幸子乃为所欲为顾不易邪何乃自苦如此求以报仇不亦愚乎豫让笑而应之曰不可既已委质为臣而又求杀之是二心也且为先知报后知为故君贼新君大乱君臣之义吾弗为之矣凡吾所以为此者所以明君臣之义虽难不避也襄子出豫让伏于桥下襄子至桥马惊索之得豫让遂杀之王孙贾事齐闵王王出走贾失王之处其母曰女朝去而晚来则吾倚门而望女莫出不还则吾倚闾而望女今欲王王出走女不知其处女尚何归王孙贾乃入市中曰淖齿乱齐国杀闵王欲与我诛齿者袒右市人从之者四百人与诛淖齿刺而杀之礼书纲目卷八十礼书纲目卷八十一钦定四库全书礼书纲目卷八十一婺源江永撰乐制乐一补伏羲乐名扶来亦曰立本神农乐名扶持亦曰下谋黄帝作咸池少皥作大渊颛顼作六茎帝喾作六英唐尧作大章虞舜作大韶夏禹作大夏商汤作大濩周武王作大武周公作勺又有房中之乐以歌后妃之徳土鼓蒉桴苇籥伊耆氏之乐也舜作五弦之琴以歌南风䕫始制乐以赏诸侯䕫曰戛击鸣球搏拊琴瑟以咏祖考来格虞賔在位羣后徳让下管鼗鼓合止柷敔笙镛以间鸟兽跄跄箫韶九成凤凰来仪䕫曰于予击石拊石百兽率舞庶尹允谐右厯代乐制乐所由来者尚也必不可废有节有侈有正有淫矣贤者以昌不肖以亡昔古朱㐮氏之治天下也多风而阳气蓄积万物散解果实不成故士逹作为五絃瑟以来隂气以定羣生昔葛天氏之乐三人掺牛尾投足以歌八阕一曰载民二曰𤣥鸟三曰遂草木四曰奋五谷五曰敬天常六曰达帝功七曰依地徳八曰总万物之极昔陶唐氏之始隂多滞伏而湛积水道壅塞不行其原民气郁阏而滞着筋骨瑟缩不达故作为舞以宣导之昔黄帝令伶伦作为律伶伦自大夏之西乃之阮隃之隂取竹于嶰谿之谷以生空窍厚钧者断两节间其长三寸九分而吹之以为黄钟之宫吹曰舍少次制十二筒以之阮隃之下听凤凰之鸣以别十二律其雄鸣为六雌鸣亦六以此黄钟之宫适合黄钟之宫皆可以生之故曰黄钟之宫律吕之本黄帝又命伶伦与荣猨铸十二钟以和五音以仲春之月乙卯之日日在奎始奏之命之曰咸池帝颛顼生自若水实处空桑乃登为帝惟天之合正风乃行其音若熈熈凄凄锵锵帝颛顼好其音乃令飞龙作效八风之音命之曰承云以祭上帝乃令鱓先为乐倡鱓乃偃浸以其尾鼓其腹其音英帝喾命咸黒作为声歌九招六列六英倕作为鼙鼓钟磬吹苓管壎篪因令凤鸟天翟舞之帝喾大喜乃以康帝徳帝尧立乃命质为乐质乃效山林谿谷之音以歌乃以麋置缶而鼓之乃拊石击石以象上帝玉磬之音以致舞百兽瞽叟乃拌五絃之瑟作以为十五絃之瑟命之曰大章以祭上帝舜立仰延乃拌瞽叟之所为瑟益之八絃以为二十三絃之瑟帝舜乃令质修九招六列六英以明帝徳禹立勤劳天下日夜不懈通大川决壅塞凿龙门降通漻水以导河疏三江五湖注之东海以利黔首于是命臯陶作为夏籥九成以昭其功殷汤即位夏为无道暴虐万民侵削诸侯不用轨度天下患之汤于是变六州以讨桀之罪功名大成黔首安宁汤乃命伊尹作为大濩歌晨露修九招六列以见其善周文王处岐诸侯去殷三淫而翼文王散宜生曰殷可伐也文王弗许周公旦乃作诗曰文王在上于昭于天周虽旧邦其命维新以绳文王之徳武王即位以六师伐殷六师未至以鋭兵克之于牧野归乃荐俘馘于京大室乃命周公为作大武成王立殷民反王命周公践伐之商人服象为虐于东夷周公遂以师逐之至于江南乃为三象以嘉其徳故乐之所由来者尚矣非独为一世之所造乐者所以象徳表功殊名黄帝曰咸池者言大施天下之道而行之天之所生地之所载咸蒙徳施也颛顼曰六茎者言和律厯以调隂阳茎者着万物也帝喾曰五英者言能调和五声以养万物调其英华也尧曰大章者大明天地人之道也舜曰箫韶者言能继尧之道也禹曰大夏者言禹能顺二圣之道而行之故曰大夏也汤曰大濩者言汤承尧能䕶民之急也周公曰酌合者言周公辅成王能斟酌文武之道而成之也武王曰象者象太平而作乐示已太平也合曰大武者天下始乐周之征伐行武故诗人歌之王赫斯怒爰整其旅当此之时天下乐文王之怒以安天下故乐其武也颜渊问为邦子曰乐则韶舞子在齐闻韶三月不知肉味曰不圗为乐之至于斯也孔子至齐郭门之外遇一婴儿挈一壶相与俱行其视精其心正其行端孔子谓御曰趣驱之趣驱之韶乐方作于是至而闻韶学之三月不知肉味曰不圗为乐之至于此也故乐非独以自乐也又以乐人非独以自正也又以正人至矣哉子谓韶尽美矣又尽善也谓武尽美矣未尽善也賔牟贾侍坐于孔子孔子与之言及乐曰夫武之备戒之已久何也对曰病不得其衆也咏叹之淫液之何也对曰恐不逮事也发扬蹈厉之已蚤何也对曰及时事也武坐致右宪左何也对曰非武坐也声淫及商何也对曰非武音也子曰若非武音则何音也对曰有司失其传也若非有司失其传则武王之志荒矣子曰唯丘之闻诸苌𢎞亦若吾子之言是也賔牟贾起免席而请曰夫武之备戒之已久则既闻命矣敢问迟之迟而又久何也子曰居吾语女夫乐者象成者也揔干而山立武王之事也发扬蹈厉大公之志也武乱皆坐周召之治也且夫武始而北出再成而㓕商三成而南四成而南国是疆五成而分周公左召公右六成复缀以崇天子夹振之而驷伐盛威于中国也分夹而进事蚤济也久立于缀以待诸侯之至也且女独未闻牧野之语乎武王克殷反商未及下车而封黄帝之后于蓟封帝尧之后于祝封帝舜之后于陈下车而封夏后氏之后于杞投殷之后于宋封王子比干之墓释箕子之囚使之行商容而复其位庶民弛政庶士倍禄济河而西马散之华山之阳而弗复乗牛散之桃林之野而弗复服车甲衅而藏之府库而弗复用倒载干戈包之以虎皮将帅之士使为诸侯名之曰建櫜然后天下知武王之不复用兵也散军而郊射左射貍首右射驺虞而贯革之射息也禆冕搢笏而虎贲之士説劒也祀乎明堂而民知孝朝觐然后诸侯知所以臣耕借然后诸侯知所以敬五者天下之大教也食三老五更于大学天子袒而割牲执酱而馈执爵而酳冕而揔干所以教诸侯之弟也若此则周道四达礼乐交通则夫武之迟久不亦宜乎武奏大武也酌告成大武也帝曰予欲闻六律五声八音在治忽以出纳五言汝听帝曰䕫命汝典乐教胄子直而温寛而栗刚而无虐简而无傲诗言志歌永言声依永律和声八音克谐无相夺伦神人以和大司乐以乐徳教国子中和祗庸孝友以乐语教国子兴道讽诵言语以乐舞教国子舞云门大卷大咸大㲈大夏大濩大武乐师掌国学之政以教国子小舞大胥掌学士之版以待致诸子春入学舍采合舞秋颁学合声籥师掌教国子舞羽龡籥凡学世子及学士必时春夏学干戈秋冬学羽籥皆于东序小乐正学干大胥赞之籥师学戈籥师丞赞之胥鼓南春诵夏弦大师诏之瞽宗大乐正学舞干戚大司乐以六律六同五声八音六舞大合乐以致鬼神示以和邦国以谐万民以安賔客以説逺人以作动物乃分乐而序之以祭以享以祀乃奏黄钟歌大吕舞云门以祀天神乃奏大簇歌应钟舞咸池以祭地示乃奏姑洗歌南吕舞大㲈以祀四望乃奏蕤賔歌函钟舞大夏以祭山川乃奏夷则歌小吕舞大濩以享先妣乃奏无射歌夹钟舞大武以享先祖凡六乐者文之以五声播之以八音凡六乐者一变而致羽物及川泽之示再变而致臝物及山林之示三变而致鳞物及丘陵之示四变而致毛物及坟衍之示五变而致介物及土示六变而致象物及天神凡乐圜钟为宫黄钟为角大蔟为征姑洗为羽靁鼓靁鼗孤竹之管云和之琴瑟云门之舞冬日至于地上之圜丘奏之若乐六变则天神皆降可得而礼矣凡乐函钟为宫大簇为角姑洗为征南吕为羽灵鼓灵鼗孙竹之管空桑之琴瑟咸池之舞夏日至于泽中之方丘奏之若乐八变则地示皆出可得而礼矣凡乐黄钟为宫大吕为角大蔟为徴应钟为羽路鼔路鼗隂竹之管龙门之琴瑟九徳之歌九㲈之舞于宗庙之中奏之若乐九变则人鬼可得而礼矣凡乐事大祭祀宿县遂以声展之王出入则令奏王夏尸出入则令奏肆夏牲出入则令奏昭夏帅国子而舞大飨不入牲其他皆如祭祀大射王出入令奏王夏及射令驺虞王大食三侑皆令奏钟鼓王师大献则令奏恺乐凡建国禁其淫声过声凶声慢声乐师凡乐掌其序事治其乐政凡国之小事用乐者令奏钟鼓凡乐成则告备诏来瞽臯舞及彻帅学士而歌彻令相飨食诸侯序其乐事令奏钟鼓令相如祭之仪乐出入令奏钟鼓凡乐官掌其政令聴其治讼大胥比乐官展乐器凡祭祀之用乐者以鼓征学士大师大祭祀帅瞽登歌令奏击拊下管播乐器令奏鼔朄大飨亦如之大射帅瞽而歌射节凡国之瞽蒙正焉小师大祭祀登歌击拊下管击应鼓彻歌大飨亦如之凡小祭祀小乐事鼓朄掌六乐声音之节与其和眡了掌凡乐事播鼗击颂磬笙磬掌大师之县凡乐事相瞽賔射皆奏其钟鼔磬师教缦乐燕乐之钟磬凡祭祀奏缦乐钟师掌金奏凡乐事以钟鼓奏九夏王夏肆夏昭夏纳夏章夏齐夏族夏祴夏骜夏凡祭祀飨食奏燕乐掌鼙鼓缦乐笙师凡祭祀飨射共其钟笙之乐燕乐亦如之镈师掌金奏之鼓凡祭祀鼓其金奏之乐飨食賔射亦如之韎师掌教韎乐祭祀则帅其属而舞之大飨亦如之旄人掌教舞散乐舞夷乐凡四方之以舞仕者属焉凡祭祀賔客舞其燕乐鞮鞻氏掌四夷之乐与其声歌祭祀则龡而歌之燕亦如之天子赐诸侯乐则以柷将之赐伯子男乐则以鼗将之右乐事雷出地奋豫先王以作乐崇徳殷荐之上帝以配祖考有瞽始作乐而合乎祖也有瞽有瞽在周之庭设业设虡崇牙树羽应田县鼓鞉磬柷圉既备乃奏箫管备举喤喤厥声肃雝和鸣先祖是听我客戾止永观厥成歌者在堂上舞者在堂下何歌者象徳儛者象功君子上徳而下功降神之乐在上何为鬼神举故书曰戛击鸣球搏拊琴瑟以咏祖考来格所以用鸣球搏拊者何鬼神清虚贵净贱铿锵也王者食所以有乐何乐食天下之太平富积之饶也明天子至尊非功不食非徳不饱乐元语曰受命而六乐乐先王之乐明有法也与其所自作明有制典四夷之乐明徳广及之也故南夷之乐曰任西夷之乐曰禁北夷之乐曰昧东夷之乐曰离合观之乐儛于堂四夷之乐陈于右以文得之持羽毛儛以武得之持干戚儛也乐元语曰东夷之乐持矛舞助时生也南夷之乐持羽舞助时养也西夷之乐持㦸舞助时煞也北夷之乐持干儛助时藏也先王推行道徳和调隂阳覆被夷狄故夷狄安乐来朝中国于是作乐乐之制夷狄乐不制夷狄礼何以为礼者身当履而行也夷狄之人不能行礼乐者圣人作为以乐之耳故有夷狄乐也昧东夷之乐也任南蛮之乐也纳夷蛮之乐于大庙言广鲁于天下也晋悼公十二年公伐郑郑伯嘉来纳女工妾三十人女乐二八歌钟二肆及寳鏄公赐魏绛女乐一八歌钟一肆曰子教寡人和戎翟而正诸华于今八年七合诸侯寡人无不得志请与子共乐之魏绛于是乎始有金石之乐礼也太师挚适齐亚饭干适楚三饭缭适蔡四饭缺适秦鼓方叔入于河播鼗武入于汉少师阳击磬㐮入于海礼书纲目卷八十一礼书纲目卷八十二钦定四库全书礼书纲目卷八十二婺源江永撰钟律乐二补伏羲氏作易纪阳气之初以为律法黄帝使伶伦自大夏之西昆仑之隂取竹于嶰谿之谷以生而空窍厚薄均者断两节间而吹之以为黄钟之宫制十二筩以聴凤皇之鸣其雄鸣为六雌鸣亦六以比黄钟之宫而皆可以生之故曰黄钟律吕之本大师掌六律六同以合隂阳之声阳声黄钟大蔟姑洗蕤賔夷则无射隂声大吕应钟南吕函钟小吕夹钟皆文之以五声宫商角征羽皆播之以八音金石土革丝木匏竹右造律郑康成曰黄钟长九寸大吕长八寸二百四十三分寸之一百四大蔟长八寸夹钟长七寸二千一百八十七分寸之千七十五姑洗长七寸九分寸之一中吕长六寸万九千六百八十三分寸之万二千九百七十四蕤賔长六寸八十一分寸之二十六林钟长六寸夷则长五寸七百二十七分寸之四百五十一南吕长五寸三分寸之一无射长四寸六千五百六十一分寸之六千五百二十四应钟长四寸二十七分寸之二十司马迁曰黄钟长八寸七分一大吕七寸五分三分一大蔟七寸七分二夹钟六寸一分三分一姑洗六寸七分四仲吕五寸九分三分二蕤賔五寸六分三分一林钟五寸七分四夷则五寸四分三分二南吕四寸七分八无射四寸四分三分二应钟四寸二分三分二朱子曰今依史记生钟法约定分釐毫丝忽皆以十为九而止黄钟九寸林钟六寸太蔟八寸南吕五寸三分姑洗七寸一分应钟四寸六分六釐蕤賔六寸二分八釐大吕八寸三分七釐六毫夷则五寸五分五釐一毫夹钟七寸四分三釐七毫三丝无射四寸八分八釐四毫八丝中吕六寸五分八釐三毫四丝六忽郑康成曰凡律空围九分朱子曰黄钟之管长九寸围九分径三分四釐六毫蔡元定曰黄钟长九寸空围九分积八百一十分右十二律长围径之数班固曰太极元气函三为一行于十二辰始动于子参之于丑得三又参之于寅得九又参之于夘得二十七又参之于辰得八十一又参之于已得二百四十三又参之于午得七百二十九又参之于未得二千一百八十七又参之于申得六千五百六十一又参之于酉得万九千六百八十三又参之于戌得五万九千四十九又参之于亥得十七万七千一百四十七司马迁生黄钟术曰置一而九三之以为法实如法得长一寸凡得九寸命曰黄钟之宫蔡元定曰子一黄钟之律丑三为丝法寅九为寸数夘二十七为毫法辰八十一为分数巳二百四十三为釐法午七百二十九为釐数未二千一百八十七为分法申六千五百六十一为毫数酉一万九千六百八十三为寸法戌五万九千四十九为丝数亥一十七万七千一百四十七黄钟之实又曰十二律之实子黄钟十七万七千一百四十七丑林钟十一万八千九十八寅太蔟十五万七千四百六十四夘南吕十万四千九百七十六辰姑洗十三万九千九百六十八巳应钟九万三千三百一十二午蕤賔十二万四千四百一十六未大吕十六万五千八百八十八申夷则十一万五百九十二酉夹钟十四万七千四百五十六戌无射九万八千三百四亥仲吕十三万一千七十二右黄钟十一律之实司马迁曰生钟分子一分丑三分二寅九分八夘二十七分十六辰八十一分六十四巳二百四十三分一百二十八午七百二十九分五百一十二未二千一百八十七分一千二十四申六千五百六十一分四千九十六酉一万九千六百八十三分八千一百九十二戌五万九千四十九分三万二千七百六十八亥十七万七千一百四十七分六万五千五百三十六右黄钟生十一律司马迁生黄钟术曰以下生者倍其实三其法上生者四其实三其法班固曰黄钟三分损一下生林钟三分林钟益一上生太蔟三分太蔟损一下生南吕三分南吕益一上生姑洗三分姑洗损一下生应钟三分应钟益一上生蕤賔三分蕤賔损一下生大吕三分大吕益一上生夷则三分夷则损一下生夹钟三分夹钟益一上生无射三分无射损一下生仲吕隂阳相生自黄钟始而左旋八八为五郑康成曰十二律相生以隂阳六体为之黄钟初九也下生林钟之初六林钟又上生太蔟之九二太簇又下生南吕之六二南吕又上生姑洗之九三姑洗又下生应钟之六三应钟又上生蕤賔之九四蕤賔又上生大吕之六四大吕又下生夷则之九五夷则又上生夹钟之六五夹钟又下生无射之上九无射又上生中吕之上六同位者象夫妻异位者象子母所谓律取妻而吕生子也黄钟长九寸其实一籥下生者三分去一上生者三分益一五下六上乃一终矣右十二律三分损益上下相生黄钟正律十七万七千一百四十七全九寸半无变律十七万四千七百六十二全八寸七分八釐一毫六丝二忽不用半四寸三分八釐五毫三丝一忽林钟正律十一万八千九十八全六寸半三寸不用变律十一万六千五百八全五寸八分二釐四毫一丝一忽三初半二寸八分五釐六毫五丝六初太蔟正律十五万七千四百六十四全八寸半四寸变律十五万五千三百四十四全七寸八分二毫四丝四忽七初不用半三寸八分四釐五毫六丝六忽八初南吕正律十万四千九百七十六全五寸三分半二寸六分不用变律十万三千五百六十三全五寸二分三釐一毫六丝一初六秒半二寸五分六釐七丝四忽五初三秒姑洗正律十三万九千九百六十八全七寸一分半三寸五分变律十三万八千八十四全七寸一釐二毫二丝二初二秒不用半三寸四分五釐一毫一丝一初一秒应钟正律九万三千三百一十二全四寸六分六釐半二寸三分三釐不用变律九万二千五十六全四寸六分七毫四丝三忽一初四秒半二寸三分三毫六丝六忽六秒强不用蕤賔正律全六寸二分八釐半三寸一分四釐大吕正律全八寸三分七釐六毫半四寸一分八釐三毫夷则正律全五寸五分五釐一毫半二寸七分二釐五毫夹钟正律全七寸四分三釐七毫三丝半三寸六分六釐三毫六丝无射正律全四寸八分八釐四毫八丝半二寸四分四釐二毫四丝仲吕正律全六寸五分八釐三毫四丝六忽半三寸二分八釐六毫二丝三忽右十二律正变倍半之法杜佑曰十二律长短相生一终于仲吕又制十二钟以凖十二律之正声又凫氏为钟以律计自倍半以子声比正声则正声为倍以正声比子声则子声为半如黄钟之管正声九寸子声则四寸半也又上下相生之法者以仲吕之管长六寸一万九千六百八十三分寸之万二千九百七十四上生黄钟三分益一得八寸五万九千四十九分寸之五万一千八百九十六半之得四寸五万九千四十九分寸之二万五千九百四十八以为黄钟又上下相生以至仲吕皆以相生所得之律寸数半之以为子声之律宫为土为君最下最浊商为金为臣次下次浊角为木为民髙下清浊之间徴为火为事次髙次清羽为水为物最髙最清右五声月令春其音角夏其音徴中央土其音宫秋其音商冬其音羽宫为君商为臣角为民徴为事羽为物五者不乱则无怗懘之音矣伶州鸠曰大不踰宫细不过羽夫宫音之主也第以及羽司马迁曰律数九九八十一以为宫三分去一五十四以为徴三分益一七十二以为商三分去一四十八以为羽三分益一六十四以为角右律生五声管子曰凡将起五音凡首先主一而三之四开以合九九以是生黄钟小素之首以成宫三分而益之以一为百有八为徴有三分而去其乗适足以是生商有三分而复于其所以是成羽有三分而去其乗适足以是成角杜佑曰古之神瞽考律均声必先立黄钟之均黄钟之管以九寸为法故用九自乗为管絃之数其増减之法又以三为度以上生者皆三分益一以下生者皆三分去一宫生徴徴生商商生羽羽生角此五声大小之次也是黄钟为均用五声之法以下十一辰辰各有五声其为宫商之法亦如之故辰各有五声合为六十声是十二律之正声也变宫声四十二变徴声五十六右变声汉志引舜曰予欲闻六律五声八音七始咏晏子曰五声六律七音八风九歌以相成也韦昭曰周有七音黄钟为宫太蔟为商姑洗为角林钟为徴南吕为羽应钟为变宫蕤賔为变徴杜佑曰殷已前但有五音自周以来加文武二声谓之为七音五声为正二声为变者是也淮南子曰姑洗生应钟比于正音故为和应钟生蕤賔不比于正音故为缪宫商角变徴徴羽变宫第一宫黄太姑蕤林南应第二宫林南应大太姑蕤第三宫太姑蕤夷南应大第四宫南应大夹姑蕤夷第五宫姑蕤夷无应大夹第六宫应大夹仲蕤夷无第七宫蕤夷无黄大夹仲第八宫大夹仲林夷无黄第九宫夷无黄太夹仲林第十宫夹仲林南无黄太第十一宫无黄太姑仲林南第十二宫仲林南应黄太姑右旋宫八十四声圗舜典曰律和声五声六律十二管还相为宫也黄钟为宫则太蔟姑洗林钟南吕皆以正声应无有忽㣲不复与他律为役者同心一统之义也非黄钟而他律虽当其月自宫者则其和应之律有空积忽微不得其正此黄钟至尊无与竝也为宫为商为角为徴为羽黄于本律于无于夷于中于夹大本律应南蕤姑太本律黄无林中夹本律大应夷蕤姑本律太黄南林中本律夹大无夷蕤本律姑太应南林本律中夹黄无夷本律蕤姑大应南本律林中太黄无本律夷蕤夹大应本律南林姑太右六十调圗候气之法为室三重户闭涂衅必周宻布缇缦室中以木为案每律各一律卑外髙从其方位加律其上以葭莩灰抑其内端按厯而候之气至者灰去其为气所动者其灰散人及风所动者其灰聚其升阳之数在冬至则黄钟九寸大寒则大吕八寸三分七釐六毫雨水则太蔟八寸春分则夹钟七寸四分三釐七毫三丝谷雨则姑洗七寸一分小满则仲吕六寸五分八釐三毫四丝六忽夏至则蕤賔六寸二分八釐大暑则林钟六寸处暑则夷则五寸五分五釐五毫秋分则南吕五寸三分霜降则无射四寸八分八釐四毫八丝小雪则应钟四寸六分六釐右候气度者分寸尺丈引也所以度长短也本起黄钟之长以子谷秬黍中者一黍之广度之九十分黄钟之长一为一分十分为寸十寸为尺十尺为丈十丈为引而五度审矣右审度量者龠合升斗斛也所以量多少也本起于黄钟之龠用度数审其容以子谷秬黍中者千有二百实其龠以井水凖其概合龠为合十合为升十升为斗十斗为斛而五量嘉矣其法用铜方尺而圜其外旁有庣焉其上为斛其下为斗左耳为升右耳为合龠其状似爵上三下二参天两地圜而函方左一右二隂阳之象也其圜象规其重二钧声中黄钟之宫右嘉量衡权者衡平也权重也衡所以任权而均物平轻重也本起于黄钟之重一龠容千二百黍重十二铢两之为两二十四铢为两十六两为斤三十斤为钧四钧为石五权之制以义起之以物钧之其余小大之差以轻重为冝圜而环之令之肉倍好者周旋无端终而复始无穷已而五权谨矣右谨权衡钟律义乐三补管子曰凡聴徴如负猪豕觉而骇凡聴羽如鸣马在树凡聴宫如牛鸣窌中凡聴商如离羣羊凡聴角如雉登木以鸣音疾以清司马迁曰音乐者所以动盪血脉通流精神而和正心也故宫动脾而和正圣商动肺而和正义角动肝而和正仁徴动心而和正礼羽动肾而和正智故闻宫音使人温舒而广大闻商音使人方正而好义闻角音使人恻隠而爱人闻徴音使人乐善而好施闻羽音使人整齐而好礼汉志曰商之为言章也物成孰可章度也角触也物触地而出载芒角也宫中也居中央畅四方唱始施生为四声纲也徴祉也物盛大而緐祉也羽宇也物聚藏宇覆之也夫声者中于宫触于角祉于徴章于商宇于羽故四声为宫纪也协之五行则角为木五常为仁五事为貌商为金为义为言徴为火为礼为视羽为水为智为聴宫为土为信为思以君臣民事物言之则宫为君商为臣角为民徴为事羽为物唱和有象故言君臣位事之体也五声之本生于黄钟之律九寸为宫或损或益以㝎商角徴羽九六相生隂阳之应也王将铸无射问律于伶州鸠对曰律所以立均出度也古之神瞽考中声而量之以制度律均钟百官轨仪纪之以三平之以六成于十二天之道也夫六中之色也故名之曰黄钟所以宣养六气九徳也由是第之二曰太蔟所以金奏赞阳出滞也三曰姑洗所以修洁百物考神纳賔也四曰蕤賔所以安靖神人献酬交酢也五曰夷则所以咏歌九则平民无贰也六曰无射所以宣布哲人之令徳示民轨仪也为之六间以扬沈伏而黜散越也元闲大吕助宣物也二闲夹钟出四隙之细也三间中吕宣中气也四间林钟和展百事俾莫不任肃纯恪也五间南吕賛阳秀也六间应钟均利噐用俾应复也律吕不易无姦物也细钧有钟无鏄昭其大也大钧有鏄无钟甚大无鏄鸣其细也大昭小鸣和之道也龢平则久久固则纯纯明则终终复则乐所以成政也故先王贵之王曰七律者何对曰昔武王伐殷嵗在鹑火月在天驷日在析木之津辰在斗柄星在天鼋星与日辰之位皆在北维颛顼之所建也帝喾受之我姬氏出自天鼋及析木者有建星及牵牛焉则我皇妣大姜之姪伯陵之后逢公之所冯神也嵗之所在则我有周之分野也月之所在辰马农祥也我太祖后稷之所经纬也王欲合是五位三所而用之自鹑及驷七列也南北之揆七同也凡神人以数合之以声昭之数合声龢然后可同也故以七同其数而以律龢其声于是乎有七律王以二月癸亥夜陈未毕而雨以夷则之上宫毕之当辰辰在戌上故长夷则之上宫名之曰羽所以藩屏民则也王以黄钟之下宫布戎于牧之野故谓之厉所以厉六师也以大蔟之下宫布令于商昭显文徳底纣之多辠故谓之宣所以宣三王之徳也反及嬴内以无射之上宫布宪施舍于百姓故谓之嬴乱所以优柔容民也汉志曰律十有二阳六为律隂六为吕律以统气类物吕以旅阳宣气黄钟黄者中之色君之服也钟者种也天之中数五五为声声上宫五声莫大焉地之中数六六为律律有形有色色上黄五色莫盛焉故阳气施种于黄泉孳萌万物为六气元也以黄色名元气律者着宫声也宫以九唱六变动不居周流六虚始于子在十一月大吕吕旅也言隂大吕助黄钟宣气而牙物也位于丑在十二月大蔟族奏也言阳气大奏地而达物也位于寅在正月夹钟言隂夹助大族宣四方之气而出种物也位于夘在二月姑洗洗洁也言阳气洗物辜絜之也位于辰在三月中吕言微隂始起未成着于其中旅助姑洗宣气齐物也位于已在四月蕤賔蕤继也賔导也言阳始导隂气使继养物也位于午在五月林钟林君也言隂气受任助蕤賔君主种物使长大楙盛也位于未在六月夷则则法也言阳气正法度而使隂气夷当伤之物也位于申在七月南吕南任也言隂气旅助夷则任成万物也位于酉在八月无射射厌也言阳气究物而使隂气毕剥落之终而复始亡厌已也位于戌在九月应钟言隂气应亡射该臧万物而杂阳阂种也位于亥在十月孟子曰师旷之聪不以六律不能正五音圣人既竭耳力焉继之以六律正五音不可胜用也司马迁曰细若气微若声圣人因神而存之虽妙必効班固曰至治之世天地之气合以生风天地之风气正十二律定刘昭曰截管为律吹以攷声列以候气道之本也汉志曰易曰参天两地而倚数天之数始于一终于二十五其义纪之以三故置一得三又二十五分之六凡二十五置终天之数得八十一以天地五位之合终于十者乗之为八百一十分应歴一统千五百三十九嵗之章数黄钟之实也由此之义起十二律之周径地之数始于二终于三十其义纪之以两故置一得二凡三十置终地之数得六十以地中六数乗之为三百六十分当期之日林钟之实也人者继天顺地序气成物统八卦调八风理八政正八节谐八音舞八佾监八方被八荒以终天地之功故八八六十四其义极天地之变以天地五位之合终于十者乗之为六百四十分以应六十四卦太蔟之实也淮南子曰规始于一一不生故分而为隂阳隂阳合和而万物生故曰一生二二生三三生万物天地三月而为一时三参物三三如九黄钟之九寸而宫音调因而九之九九八十一故黄钟之数立焉律之数六分为雌雄故曰十二钟以副十二月十二各以三成故置一而十一三之为积分十七万七千一百四十七黄钟大数立焉后汉志术曰阳以圆为形其性动隂以方为节其性静动者数三静者数二以阳生隂倍之以隂生阳四之皆三而一阳生隂曰下生隂生阳曰上生上生不得过黄钟之清浊下生不得及黄钟之数实皆参天两地圆盖方覆六耦承竒之道也礼书纲目卷八十二礼书纲目卷八十三钦定四库全书礼书纲目卷八十三婺源江永撰乐器乐四补大师掌六律六同以合隂阳之声皆文之以五声宫商角徴羽皆播之以八音金石土革丝木匏竹典同掌六律六同之和以辨天地四方隂阳之声以为乐器凡声髙声䃂正声缓下声肆陂声散险声歛逹声赢㣲声韽回声衍侈声筰弇声郁薄声甄厚声石凡为乐器以十有二律为之数度以十有二声为之齐量凡和乐亦如之小师掌教鼓鼗柷敔埙箫管弦歌瞽蒙掌播鼗柷敔埙箫管弦歌眂了掌凡乐事播鼗击颂磬笙磬磬师掌教击磬击编钟笙师掌教龡竽笙埙籥箫箎管舂牍应雅以教祴乐典庸器掌藏乐器仲夏命乐师脩鼗鞞鼓均琴瑟管箫执干戚戈羽调竽笙竾簧饬钟磬柷敔右总要八音者何谓也土曰埙竹曰管皮曰鼓匏曰笙丝曰絃石曰磬金曰钟木曰柷敔此谓八音也法易八卦也乐记曰壎坎音也管艮音也鼓震音也絃离音也钟兑音也柷敔干音也一説笙柷鼓箫琴埙钟磬也如其次笙在北方柷在东北方鼓在东方箫在东南方琴在南方埙在西南方钟在西方磬在西北方也声五音八何声为本出于五行音为末象八风也声乐之象鼓大丽钟统实磬㢘制竽笙箫和管籥发勐埙篪博瑟易良琴妇好歌清尽舞意天道兼鼔其乐之君耶故鼓似天钟似地磬似水竽箫管籥似星辰日月鞉柷拊椌楬似万物曷以知舞之意曰目不自见耳不自闻也然而治俯仰诎信进退迟速莫不㢘制尽筋骨之力以要钟鼓拊㑹之节而靡有悖逆者衆积謘謘乎垂作钟黄帝令伶伦与荣猨铸十二钟和五音垂之和钟天子左五钟右五钟出撞黄钟左五钟皆应告出也入撞蕤賔右五钟皆应告入也笙镛以问大钟谓之镛其中谓之剽小者谓之栈六分其金而钖居一谓之钟鼎之齐凫氏为钟两栾谓之铣铣间谓之于于上谓之鼓鼓上谓之钲钲上谓之舞舞上谓之甬甬上谓之衡钟县谓之旋旋虫谓之干钟带谓之篆篆间谓之枚枚谓之景于上之攠谓之隧十分其铣去二以为钲以其钲为之铣间去二分以为之鼓间以其鼓间为之舞脩去二分以为舞广以其钲之长为之甬长以其甬长为之围参分其围去一以为衡围参分其甬长二在上一在下以设其旋薄厚之所震动清浊之所由出侈弇之所由兴有説钟已厚则石已薄则播侈则柞弇则郁长甬则震是故大钟十分其鼓间以其一为之厚小钟十分其钲间以其一为之厚钟大而短则其声疾而短闻钟小而长则其声舒而逺闻为遂六分其厚以其一为之深而圜之钟师掌金奏镈师掌金奏之鼓磬师掌教击编钟细钧有钟无镈昭其大也大钧有镈无钟甚大无镈鸣其细也徒鼓钟谓之修鼓人掌教六鼓四金之音声以金錞和鼓以金镯节鼓以金铙止鼓以金铎通鼓小师掌六乐声音之节与其和天子夹振之而驷伐大司马教振旅卒长执铙两司马执铎公司马执镯教大马振铎鼓行鸣镯三鼓摝铎鼓退鸣铙且却右金之属钟之为言动也阴气用事万物动成钟为气用金声也镈者时之气声也节度之所生也君臣有节度则万物昌无节度则万物亡亡与昌正相迫故谓之镈子夏曰钟声铿铿以立号号以立横横以立武君子聴钟声则思武臣景王二十三年王将铸无射问律于伶州鸠对曰律所以立均出度也古之神瞽考中声而量之以制度律均钟百官轨仪纪之以三平之以六成于十二天之道也王将铸无射而为之大林单穆公曰不可夫钟不过以动声若无射有林耳不及也夫钟声以为耳也耳所不及非钟声也犹目所不见不可以为目也夫目之察度也不过步武尺寸之间其察色也不过墨丈寻常之间耳之察龢也在清浊之间其察清浊也不过一人之所胜是故先王之制钟也大不出钧重不过石律度量衡于是乎生小大器用于是乎出故圣人慎之今王作钟也听之弗及比之不度钟声不可以知和制度不可以出节无益于乐而鲜民财将焉用之夫乐不过以听耳而美不过以观目若听乐而震观美而眩患莫甚焉夫耳目心之枢机也故必聴和而视正听和则聪视正则眀聪则言听明则徳昭聴言昭徳则能思虑纯固以言徳于民民歆而徳之则归心焉是以作无不济求无不获然后能乐若视聴不和而有震眩则味入不精不精则气佚气佚则不和于是乎有狂悖之言有眩惑之明有转易之名有过慝之度出令不信刑政放纷动不顺时民无据依不知所力各有离心上失其民作则不济求则不获其何以能乐王弗聴问之伶州鸠对曰臣闻之琴瑟尚宫钟尚羽石尚角匏竹利制大不踰宫细不过羽夫宫音之主也第以及羽故乐器重者从细轻者从大是以金尚羽石尚角瓦丝尚宫匏竹尚议革木一声夫政象乐乐从和和从平声以和乐律以平声金石以动之丝竹以行之诗以道之歌以咏之匏以宣之瓦以賛之革木以节之物得其常曰乐极极之所集曰声声应相保曰和细大不踰曰平如是而铸之金磨之石繋之丝木越之匏竹节之鼓而行之以遂八风于是乎气无滞隂亦无散阳隂阳序次风雨时至嘉生繁祉人民和利物备而乐成上下不罢故曰乐正今细过其主妨于正用物过度妨于财正害财匮妨于乐细抑大陵不容于耳非和也听声越逺非平也夫有和平之声则有蕃殖之财于是乎道之以中徳咏之以中音徳音不愆以合神人神是以宁民是以聴若夫匮财用罢民力以逞淫心聴之不龢比之不度无益于教而离民怒神非臣之所闻也王不聴卒铸大钟王将铸无射伶州鸠曰王其以心疾死乎夫乐天子之职也夫音乐之舆也而钟音之器也天子省风以作乐器以钟之舆以行之小者不窕大者不摦则和于物物和则嘉成故和声入于耳而藏于心心亿则乐窕则不咸摦则不容心是以感感实生疾今钟摦矣王心弗堪其能乆乎二十四年钟成伶人告和二十五年王崩钟不和郑人赂晋侯歌钟二肆及其镈磬无句作磬叔之离尧命质为乐乃拊石击石以象上帝玉磬之音以致舞百兽夔曰戛击鸣球又曰于予击石拊石百兽率舞庶尹允谐徐州厥贡泗濵浮磬豫州钖贡磬错梁州厥贡璆磬大磬谓之毊磬氏为磬倨句一矩有半其博为一股为二鼓为三参分其股博去一以为鼓博参分其鼓博以其一为之厚已上则摩其旁已下则摩其耑磬师掌教击磬眡了击颂磬笙磬大射乐人宿县于阼阶东笙磬西面西阶之西颂磬东面天球在东序玉磬四代之乐器也诸侯击玉磬诸侯之僭礼也集大成也者金声而玉振之也徒鼓磬谓之寋右石之属磬者夷则之气也象万物之盛也其气磬故曰磬有贵贱焉有亲疎焉有长幼焉朝廷之礼贵不让贱所以有尊卑也乡党之礼长不让幼所以眀有年也宗庙之礼亲不让疎所以眀有亲也此三者行然后王道得王道得然后万物成天下乐用磬也子夏曰石声磬磬以立辨辨以致死君子聴磬声则思死封疆之臣伏羲作琴朱襄氏使士逹作五弦瑟尧时鼓乃柈五弦之瑟作以为十五弦之瑟舜立仰延乃拌瞽叟之所为瑟益之八絃以为二十三絃之瑟舜作五絃之琴以歌南风琴瑟以咏大琴大瑟中琴小瑟四代之乐器也大瑟谓之洒大琴谓之离大琴练弦逹越大瑟朱絃逹越清庙之瑟朱弦而疎越大司乐云和之琴瑟冬日至于地上之圜丘奏之空桑之琴瑟夏日至于泽中之方丘奏之龙门之琴瑟于宗庙之中奏之小师掌教弦歌瞽蒙掌弦歌徒鼓瑟谓之步士无故不彻琴瑟右丝之属瑟者啬也闲也所以惩忿宫商角则宜君父有节臣子有义然后四时和四时和然后万物生故谓之瑟也琴者禁也所以禁止淫邪正人心也琴长八尺一寸正度也弦大者为宫而居中央君也商张右傍其余大小相次不失其次序则君臣之位正矣子夏曰丝声哀哀以立㢘㢘以立志君子听琴瑟之声则思志义之臣君子之近琴瑟以仪节也非以慆心也孔子学琴于师襄子师襄子曰吾虽以击磬为官然能于琴今子于琴已习可以益矣孔子曰丘未得其数也有间曰已习其数可以益矣孔子曰丘未得其志也有间曰已习其志可以益矣孔子曰丘未得其为人也有间孔子有所缪然思焉有所睪然髙望而逺眺焉曰丘迨得其为人矣黮而黒颀然长旷如望羊奄有四方非文王其孰能为此师襄子避席叶拱而对曰君子圣人也其传曰文王操子路鼓琴孔子闻之谓冉有曰甚矣由之不才也夫先王之制音也奏中声以为节流入于南不归于北夫南者生育之乡北者杀伐之域故君子之音温柔居中以养生育之气忧愁之感不加于心也暴厉之动不在于体也夫然者乃所谓治安之风也小人之音则不然亢丽微末以象杀伐之气中和之感不载于心温和之动不存于体夫然者乃所以为乱之风昔者舜弹五絃之琴造南风之诗其诗曰南风之熏兮可以解吾民之愠兮南风之时兮可以阜吾民之财兮唯脩此化故其兴也勃焉徳如泉流至于今王公大人述而弗忘殷纣好为北鄙之声其废也忽然至于今王公大人举以为诫夫舜起布衣积徳含和而终以帝纣为天子荒淫为乱而终以亡非各所修之致乎由今也匹夫之徒曽无意于先王之制而习亡国之声岂能保其六七尺之体哉冉有以告子路子路惧而自悔静思不食以至骨立夫子曰过而能改其进矣乎舜作箫大箫谓之言小者谓之筊大管谓之簥其中谓之篞小者谓之篎大司乐孤竹之管冬日至于地上之圜丘奏之孙竹之管夏日至于泽中之方丘奏之隂竹之管于宗庙之中奏之大射簜在建鼓之间圣人作壎篪此徳音之音也大篪谓之沂小师掌教箫管瞽蒙掌播箫管笙师掌教龡籥箫篪篴管苇籥伊耆氏之乐也大籥谓之产其中谓之仲小者谓之箹徒吹谓之和籥师掌教国子舞羽龡籥籥章掌土鼓豳籥中春昼击土鼓龡豳诗以逆暑中秋夜逆寒亦如之凡国祈年于田祖龡豳雅击土鼓以乐田畯国祭蜡则龡豳颂击土鼓以息老物笙师春牍应雅以教祴乐古乐讯疾以雅右竹之属箫者中吕之气万物生于无声见于无形僇也肃也故谓之箫箫者以禄为本言承天继物为民本人力加地道化然后万物戮也故谓之箫也子夏曰竹声滥滥以立㑹㑹以聚衆君子聴竽笙箫管之声则思畜聚之臣随作笙女娲作笙簧女娲之笙簧大笙谓之巢小者谓之和笙师掌教龡竽笙凡祭祀享射共其钟笙之乐三笙一和而成声右匏之属匏之言施也在十二月万物始生而劳笙者太簇之气象万物之生故曰笙有七政之节焉有六合之和焉天下乐之故谓之笙圣人作为壎篪此徳音之音也大埙谓之器小师掌教埙瞽蒙掌埙笙师掌教龡埙尧命质为乐乃以麋置缶而鼓之坎其击缶礼之初蒉桴而土鼓犹若可以致其敬于鬼神土鼓蒉桴伊耆氏之乐也籥章掌土鼓中春昼击土鼓以逆暑中秋夜逆寒亦如之凡国祈年于田祖击土鼓以乐田畯国祭蜡击土鼓以息老物壶涿氏掌除水虫以炮土之鼓敺之右土之属壎在十一月壎之为言勲也阳气于黄泉之下勲蒸而萌夷作鼓帝喾命垂作鼗鞞圣人作为鞉鼓此徳音之音也夏后氏之鼓足殷楹鼓周县鼓下管鼗鼓置我鼗鼓应田县鼓大鼓谓之鼖小鼓谓之应徒击鼓谓之咢大鼗谓之麻小者谓之料鼓人掌教六鼓四金之音声以节声乐以和军旅以正田役教为鼓而辨其声用以靁鼓鼓神祀以灵鼓鼓社祭以路鼓鼓鬼享以鼖鼓鼓军事以鼛鼓鼓役事以晋鼓鼓金奏韗人为臯陶长六尺有六寸左右端广六寸中尺厚三寸穹者三之一上三正鼓长八尺鼓四尺中围加三之一之鼖鼓鼓长寻有四尺鼓四尺倨句磬折凡冐鼓必以启蛰之日良鼓瑕如积环鼓大而短则其声疾而短闻鼓小而长则其声舒而逺闻大司乐靁鼓靁鼗冬日至于地上之圜丘奏之灵鼓灵鼗夏日至于泽中之方丘奏之路鼓路鼗于宗庙之中奏之大师下管播乐器令奏鼓朄小师掌教鼓鼗大祭祀大飨下管击应鼓凡小祭祀小乐事鼓朄瞽蒙掌播鼗眡了掌凡乐事播鼗賔射皆奏其钟鼓鼜恺献亦如之钟师掌鼙鼓缦乐镈师掌金奏之鼓庙堂之下县鼓在西应鼓在东大射建鼓在阼阶西南鼓应鼙在其西南鼓西阶一建鼓在其南东鼓朔鼙在其北一建鼓在西阶之东南面鼖鼓在西房大仆建路鼓于大寝之门外以待逹穷者与遽令大司马教振旅王执路鼓诸侯执贲鼓军将执晋鼓师帅执提旅帅执鼙镈师凡军之夜三鼜皆鼓之守鼜亦如之掌固夜三鼜以戒号冥氏攻勐兽以灵鼓敺之鼍鼓逢逢蒙瞍奏公天子赐伯子男乐则以鼗将之搏拊拊搏四代之乐器也以韦为鼓谓之搏拊架一钟而尚拊架一磬而尚拊大师帅瞽登歌令奏击拊小师登歌击拊右乐㑹守拊鼓治乱以相右革之属鼓无当于五声五声弗得不和鼓震音烦气也万物愤懑震动而生雷以动之温以煖之风以散之雨以濡之奋至徳之声感和平之气也同声相应同气相求神眀报应天地祐之其本乃在万物之始耶故谓鼓也鼗者震之气也上应昴星以通王道故谓之鼗也子夏曰鼓鼙之声讙讙以立动动以进衆君子听鼓鼙之声则思将帅之臣圣人作为椌楬此德音之音也揩击四代之乐器也戞击合止柷敔所以鼓柷谓之止所以鼓敔谓之籈小师掌教柷敔瞽蒙掌柷敔天子赐诸侯乐则以柷将之右木之属柷敔者终始之声万物之所生也隂阳顺而复故曰柷承顺天地序迎万物天下乐之故乐用柷柷始也敔终也夏后氏之龙簨虡殷之崇牙周之璧翣梓人为笋虡天下之大兽五脂者膏者臝者羽者鳞者宗庙之事脂者膏者以为牲臝者羽者鳞者以为笋虡外骨内骨却行仄行连行纡行以脰鸣者以注鸣者以旁鸣者以翼鸣者以股鸣者以胸鸣者谓之小虫之属以为雕琢厚脣弇口出目短耳大胸燿后大体短脰若是者谓之臝属恒有力而不能走其声大而宏有力而不能走则于任重宜声大而宏则于钟宜若是者以为钟虡是故击其所县而由其虡鸣锐喙决吻数目顅脰小体骞腹若是者谓之羽属恒无力而轻其声清阳而逺闻无力而轻则于任轻宜其声清阳而逺闻于磬宜若是者以为磬虡故击其所县而由是虡鸣小首而长搏身而鸿若是者谓之鳞属以为笋凡攫閷援簭之类必深其爪出其目作其鳞之而深其爪出其目作其鳞之而则于眂必拨尔而怒苟拨尔而怒则于任重宜且其匪色必似鸣矣爪不深目不出鳞之而不作则必頽尔如委矣苟頽而如委则加任焉则必如将废措其匪色必似不鸣矣虡业维枞设业设虡崇牙树羽典庸器祭祀飨食賔射帅其属而设笋虡天子左五钟右五钟天子将出则撞黄钟右五钟皆应然后大师奏登车告出也入则撞蕤賔左五钟皆应然后少师奏登堂就席告入也大司乐大祭祀宿县遂以声展之小胥正乐县之位王宫县诸侯轩县卿大夫判县士特县辨其声凡县钟磬半为堵全为肆大射乐人宿县于阼阶东笙磬西面其南笙钟其南鑮皆南陈建鼓在阼阶西南鼓应鼙在其东南鼓西阶之西颂磬东面其南钟其南鑮皆南陈一建鼓在其南东鼓朔鼙在其北一建鼓在西阶之东南面簜在建鼓之间鼗倚于颂磬西纮诸侯之宫县诸侯之僭礼也大司乐大札大凶大烖大臣死凡国之大忧令弛县疾病君大夫彻县大夫无故不彻县右乐县战于新筑新筑人仲叔于奚救孙桓子卫人赏之以邑辞请曲县许之仲尼闻之曰惜也不如多与之邑唯器与名不可以假人礼书纲目卷八十三礼书纲目卷八十四钦定四库全书礼书纲目卷八十四婺源江永撰歌舞乐五补诗言志歌永言声依永律和声戛击鸣球搏拊琴瑟以咏下管鼗鼓合止柷敔笙镛以间大司乐九徳之歌于宗庙之中奏之大师教六诗曰风曰赋曰比曰兴曰雅曰颂以六徳为之本以六律为之音小师掌教弦歌瞽蒙掌播弦歌掌九徳六诗之歌以役大师钟师凡乐事以钟鼓奏九夏籥章中春龡豳诗以逆暑中秋夜逆寒亦如之凡国祈年于田祖龡豳雅国祭蜡则龡豳颂徒歌谓之謡右乐歌昔葛天氏之乐三人掺牛尾投足以歌八阕一曰载民二曰𤣥鸟三曰遂草木四曰奋五谷五曰敬天常六曰逹帝功七曰依地徳八曰总万物之极禹曰徳惟善政政在养民水火金木土谷惟修正徳利用厚生惟和九功惟叙九叙惟歌戒之用休董之用威劝之以九歌俾勿壊九功之徳皆可歌也谓之九歌六府三事谓之九功水火金木土谷谓之六府正徳利用厚生谓之三事舜作五絃之琴歌南风之诗诗曰南风之薰兮可以解吾民之愠兮南风之时兮可以阜吾民之财兮诗者志之所之也在心为志发言为诗情动于中而形于言言之不足故嗟叹之嗟叹之不足故永歌之永歌之不足不知手之舞之足之蹈之也情发于声声成文谓之音治世之音安以乐其政和乱世之音怨以怒其政乖亡国之音哀以思其民困故正得失动天地感鬼神莫近于诗先王以是经夫妇成孝敬厚人伦美教化移风俗故诗有六义焉一曰风二曰赋三曰比四曰兴五曰雅六曰颂上以风化下下以风刺上主文而谲諌言之者无罪闻之者足以戒故曰风至于王道衰礼义废政教失国异政家殊俗而变风变雅作矣国史眀乎得失之迹伤人伦之废哀刑政之苛吟咏情性以风其上逹于事变而懐其旧俗者也故变风发乎情止乎礼义发乎情民之正也止乎礼义先王之泽也是以一国之事系一人之本谓之风言天下之事形四方之风谓之雅雅者正也言王政之所由废兴也政有小大故有小雅焉有大雅焉颂者美盛徳之形容以其成功告于神眀者也是谓四始诗之至也吴公子札来聘请观于周乐使工为之歌周南召南曰美哉始基之矣犹未也然勤而不怨矣为之歌邶鄘衞曰美哉渊乎忧而不困者也吾闻卫康叔武公之徳如是是其卫风乎为之歌王曰美哉思而不惧其周之东乎为之歌郑曰美哉其细已甚民弗堪也是其先亡乎为之歌齐曰美哉泱泱乎大风也哉表东海者其大公乎国未可量也为之歌豳曰美哉荡乎乐而不滛其周公之东乎为之歌秦曰此之谓夏声夫能夏则大大之至也其周之旧乎为之歌魏曰美哉沨沨乎大而婉险而易行以徳辅此则眀主也为之歌唐曰思深哉其有陶唐氏之遗民乎不然何忧之逺也非令徳之后谁能若是为之歌陈曰国无主其能久乎自郐以下无讥焉为之歌小雅曰美哉思而不贰怨而不言其周徳之衰乎犹有先王之遗民焉为之歌大雅曰广哉熈熈乎曲而有直体其文王之徳乎为之歌颂曰至矣哉直而不倨曲而不屈迩而不偪逺而不携迁而不滛复而不厌哀而不愁乐而不荒用而不匮广而不宣施而不费取而不贪处而不底行而不流五声和八风平节有度守有序盛徳之所同也子赣见师乙而问焉曰赐闻声歌各有宜也如赐者宜何歌也师乙曰乙贱工也何足以问所宜请诵其所闻而吾子自执焉寛而静柔而正者宜歌颂广大而静疏逹而信者宜歌大雅恭俭而好礼者宜歌小雅正直而静㢘而谦者宜歌风肆直而慈爱者宜歌商温良而能断者宜歌齐夫歌者直已而陈徳也动已而天地应焉四时和焉星辰理焉万物育焉故商者五帝之遗声也商人识之故谓之商齐者三代之遗声也齐人识之故谓之齐明乎商之音者临事而屡㫁眀乎齐之音者见利而让临事而屡㫁勇也见利而让义也有勇有义非歌孰能保此故歌者上如抗下如队曲如折止如槀木倨中矩句中钩累累乎端如贯珠故歌之为言也长言之也说之故言之言之不足故长言之长言之不足故嗟叹之嗟叹之不足故不知手之舞之足之蹈之也卫甯武子来聘公与之宴为赋湛露及彤弓不辞又不答赋使行人私焉对曰臣以为肄业及之也昔诸侯朝正于王王宴乐之于是乎赋湛露则天子当阳诸侯用命也诸侯敌王所忾而献其功王于是乎赐之彤弓一彤矢百玈弓矢千以觉报宴今陪臣来继旧好君辱贶之其敢干大礼以自取戾叔孙穆子聘于晋晋悼公飨之乐及鹿鸣之三而后拜乐三晋侯使行人问焉曰子以君命镇抚敝邑不腆先君之礼以辱从者不腆之乐以节之吾子舍其大而加礼于其细敢问何礼也对曰寡君使豹来继先君之好君以诸侯之故贶使臣以大礼夫先乐金奏肆夏繁遏渠天子所以飨元侯也夫歌文王大眀緜则两君相见之乐也皆昭令徳以合好也皆非使臣之所敢闻也臣以为肄业及之故不敢拜今伶箫咏歌及鹿鸣之三君之所以贶使臣臣敢不拜贶夫鹿鸣君之所以嘉先君之好也敢不拜嘉四牡君之所以章使臣之勤也敢不拜章皇皇者华君教使臣曰每懐靡及诹谋度询必咨于周敢不拜教臣闻之曰懐和为每懐咨才为诹咨事为谋咨义为度咨亲为询忠信为周君贶使臣以大礼重之以六徳敢不重拜大夫之奏肆夏也由赵文子始也三家者以雍彻子曰相维辟公天子穆穆奚取于三家之堂子曰吾自卫反鲁然后乐正雅颂各得其所子曰师挚之始闗雎之乱洋洋乎盈耳哉呦呦鹿鸣食野之苹我有嘉賔鼓瑟吹笙吹笙鼓簧承筐是将人之好我示我周行呦呦鹿鸣食野之蒿我有嘉賔徳音孔昭视民不恌君子是则是傚我有旨酒嘉賔式燕以敖呦呦鹿鸣食野之芩我有嘉賔鼓瑟鼓琴鼓瑟鼓琴和乐且湛我有旨酒以燕乐嘉賔之心鹿鸣三章章八句黄钟清宫四牡騑騑周道倭迟岂不懐归王事靡盬我心伤悲四牡騑騑啴啴骆马岂不懐归王事靡盬不遑启处翩翩者鵻载飞载下集于苞栩王事靡盬不遑将父翩翩者鵻载飞载止集于苞杞王事靡盬不遑将母驾彼四骆载骤骎骎岂不懐归是用作歌将母来谂四牡五章章五句黄钟清宫皇皇者华于彼原隰駪駪征夫每懐靡及我马维驹六辔如濡载驰载驱周爰咨诹我马维骐六辔如丝载驰载驱周爰咨谋我马维骆六辔沃若载驰载驱周爰咨度我马维骃六辔既均载驰载驱周爰咨询皇皇者华五章章四句黄钟清宫鱼丽于罶鲿鲨君子有酒旨且多鱼丽于罶鲂鲤君子有酒多且旨鱼丽于罶鰋鲤君子有酒旨且有物其多矣维其嘉矣物其旨矣维其偕矣物其有矣维其时矣鱼丽六章三章章四句三章章二句黄钟清宫南有嘉鱼烝然罩罩君子有酒嘉賔式燕以乐南有嘉鱼烝然汕汕君子有酒嘉賔式燕以衎南有樛木甘瓠累之君子有酒嘉賔式燕绥之翩翩者鵻烝然来思君子有酒嘉賔式燕又思南有嘉鱼四章章四句黄钟清宫南山有台北山有莱乐只君子邦家之基乐只君子万夀无期南山有桑北山有杨乐只君子邦家之光乐只君子万夀无疆南山有把北山有李乐只君子民之父母乐只君子徳音不已南山有栲北山有杻乐只君子遐不眉夀乐只君子徳音是茂南山有枸北山有楰乐只君子遐不黄耉乐只君子保艾尔后南山有台五章章六句黄钟清宫右小雅六诗谱大学始教宵雅肄三官其始也闗闗雎鸠在河之洲窈窕淑女君子好逑叅差荇菜左右流之窈窕淑女寤寐求之求之不得寤寐思服悠哉悠哉辗转反侧叅差荇菜左右采之窈窕淑女琴瑟友之叅差荇菜左右芼之窈窕淑女钟鼓乐之闗雎三章一章章四句二章章八句无射清商葛之覃兮施于中谷维叶萋萋黄鸟于飞集于灌木其鸣喈喈葛之覃兮施于中谷维叶莫莫是刈是濩为絺为绤服之无斁言告师氏言告言归薄汚我私薄澣我衣害澣害否归宁父母葛覃三章章六句无射清商采采卷耳不盈顷筐嗟我懐人寘彼周行陟彼崔嵬我马虺隤我姑酌彼金罍维以不永懐陟彼髙冈我马𤣥黄我姑酌彼兕觥维以不永伤陟彼砠矣我马瘏矣我仆痡矣云何吁矣卷耳四章章四句无射清商维鹊有巢维鸠居之之子于归百两御之维鹊有巢维鸠方之之子于归百两将之维鹊有巢维鸠盈之之子于归百两成之鹊巢三章章四句无射清商于以采繁于沼于沚于以用之公侯之事于以采繁于涧之中于以用之公侯之宫被之僮僮夙夜在公被之祁祁薄言还归采繁三章章四句无射清商于以采苹南涧之濵于以采藻于彼行潦于以盛之维筐及筥于以湘之维锜及釜于以奠之宗室牖下谁其尸之有齐季女采苹三章章四句无射清商右周南召南六诗谱周南召南正始之道王化之基故用之乡人焉用之邦国焉箫韶九成凤凰来仪舞干羽于两阶七旬有苗格大司乐以乐舞教国子舞云门大卷大咸大磬大夏大濩大武乃分乐而序之舞云门以祀天神舞咸池以祭地示舞大磬以祀四望舞大夏以祭山川舞大濩以享先妣舞大武以享先祖云门之舞冬日至于地上之圜丘奏之咸池之舞夏日至于泽中之方丘奏之九磬之舞于宗庙之中奏之乐师掌国学之政以教国子小舞凡舞有帗舞有羽舞有皇舞有旄舞有干舞有人舞诏来瞽臯舞大胥掌学士之版以待致诸子以六乐之会正其位以序出入舞者凡祭祀之用乐者以鼓徴学士小胥掌学士之徴令而比之觵其不敬者廵舞列而挞其怠慢者籥师掌教国子舞羽龡籥祭祀则鼓羽籥之舞司干掌舞器祭祀舞者既陈则授舞器既舞则受之司兵祭祀授舞者兵司戈盾祭祀授舞者兵诸子凡乐事正舞位授舞器鼓人凡祭祀百物之神鼓兵舞帗舞者舞师掌教兵舞帅而舞山川之祭祀教帗舞帅而舞社稷之祭祀教羽舞帅而舞四方之祭祀教皇舞帅而舞旱暵之事凡野舞则皆教之凡小祭祀则不兴舞凡学世子及学士必时春夏学干戈秋冬学羽籥皆于东序小乐正学干大胥賛之籥师学戈籥师丞赞之大乐正学舞干戚十有三年舞勺成童舞象二十舞大夏右乐舞吴公子札来聘请观于周乐见舞象箾南籥者曰美哉犹有憾见舞大武者曰美哉周之盛也其若此乎见舞韶濩者曰圣人之宏也而犹有慙德圣人之难也见舞大夏者曰美哉勤而不徳非禹其谁能脩之见舞韶箾者曰徳至矣哉大矣如天之无不帱也如地之无不载也虽甚盛徳其蔑以加于此矣观止矣若有他乐吾不敢请矣舞莫重于武宿夜先鼓以警戒三步以见方再始以着往复乱以饬归诸侯徳盛而教尊五谷时熟然后赏之以乐故其治民劳者其舞行缀逺其治民逸者其舞行缀短故观其舞知其徳诸侯朱干设钖冕而舞大武诸侯之僭礼也王子頽享五大夫乐及徧舞郑伯享王于阙西辟乐备宋公享晋侯于楚丘请以桑林荀罃辞荀偃士匄曰诸侯宋鲁于是观礼鲁有禘乐賔祭用之宋以桑林享君不亦可乎舞师题以旌夏晋侯惧而退入于房去旌卒享而还鲁以禘礼祀周公于大庙朱干玉戚冕而舞大武皮弁素积裼而舞大夏夫大尝禘升歌清庙下而管象朱干玉戚以舞大武八佾以舞大夏此天子之乐也康周公故以赐鲁也隠公五年考仲子之宫初献六羽考仲子之宫将万焉公问羽数于衆仲对曰天子用八诸侯用六大夫四士二夫舞所以节八音而行八风故自八以下公从之于是初献六羽始用六佾也讥始僭诸公也六羽之为僭奈何天子八佾诸公六诸侯四始僭诸公昉于此乎前此矣前此则曷为始乎此僭诸公犹可言也僭天子不可言也舞夏天子八佾诸公六佾诸侯四佾初献六羽始僭乐矣万者何干舞也籥者何籥舞也将禘于襄公万者二人其衆万于季氏臧孙曰此之谓不能庸先君之庙子家驹曰诸侯僭于天子大夫僭于诸侯久矣设两观乘大路朱干玉戚以舞大夏八佾以舞大武此皆天子之礼也孔子谓季氏八佾舞于庭是可忍也孰不可忍也礼书纲目卷八十四礼书纲目卷八十五钦定四库全书卷礼书纲目卷八十五婺源江永撰乐记乐六凡音之起由人心生也人心之动物使之然也感于物而动故形于声声相应故生变变成方谓之音比音而乐之及干戚羽旄谓之乐乐者音之所由生也其本在人心之感于物也是故其哀心感者其声噍以杀其乐心感者其声啴以缓其喜心感者其声𤼵以散其怒心感者其声粗以厉其敬心感者其声直以㢘其爱心感者其声和以柔六者非性也感于物而后动是故先王慎所以感之者故礼以道其志乐以和其声政以一其行刑以防其姦礼乐刑政其极一也所以同民心而出治道也凡音者生人心者也情动于中故形于声声成文谓之音是故治世之音安以乐其政和乱世之音怨以怒其政乖亡国之音哀以思其民困声音之道与政通矣宫为君商为臣角为民徴为事羽为物五者不乱则无怗懘之音矣宫乱则荒其君骄商乱则陂其臣壊角乱则忧其民怨徴乱则哀其事勤羽乱则危其财匮五者皆乱迭相陵谓之慢如此则国之灭亡无日矣郑卫之音乱世之音也比于慢矣桑间濮上之音亡国之音也其政散其民流诬上行私而不可止也凡音者生于人心者也乐者通伦理者也是故知声而不知音者禽兽是也知音而不知乐者衆庶是也唯君子为能知乐是故审声以知音审音以知乐审乐以知政而治通备矣是故不知声者不可与言音不知音者不可与言乐知乐则㡬于礼矣礼乐皆得谓之有徳徳者得也是故乐之隆非极音也食飨之礼非致味也清庙之瑟朱弦而疏越壹倡而三叹有遗音者矣大飨之礼尚𤣥酒而俎腥鱼大羮不和有遗味者矣是故先王之制礼乐也非以极口腹耳目之欲也将以教民平好恶而反人道之正也昔者舜作五弦之琴以歌南风䕫始制乐以赏诸侯故天子之为乐也以赏诸侯之有徳者也徳盛而教尊五谷时熟然后赏之以乐故其治民劳者其舞行缀逺其治民逸者其舞行缀短故观其舞知其徳闻其谥知其行也大章章之也咸池备矣韶继也夏大也殷周之乐尽矣天地之道寒暑不时则疾风雨不节则饥教者民之寒暑也教不时则伤世事者民之风雨也事不节则无功然则先王之为乐也以法治也善则行象徳矣夫民有血气心知之性而无哀乐喜怒之常应感起物而动然后心术形焉是故志微噍杀之音作而民思忧啴谐慢易繁文简节之音作而民康乐粗厉勐起奋末广贲之音作而民刚毅㢘直劲正荘诚之音作而民肃敬寛裕肉好顺成和动之音作而民慈爱流辟邪散狄成涤滥之音作而民淫乱是故先王本之情性稽之度数制之礼义合生气之和道五常之行使之阳而不散隂而不宻刚气不怒柔气不慑四畅交于中而发作于外皆安其位而不相夺也然后立之学等广其节奏省其文采以绳徳厚律小大之称比终始之序以象事行使亲踈贵贱长㓜男女之理皆形见于乐故曰乐观其深矣土敝则草木不长水烦则鱼鼈不大气衰则生物不遂世乱则礼慝而乐淫是故其声哀而不荘乐而不安慢易以犯节流湎以忘本广则容姦狭则思欲感条畅之气而灭平和之德是以君子贱之也凡姦声感人而逆气应之逆气成象而淫乐兴焉正声感人而顺气应之顺气成象而和乐兴焉倡和有应回邪曲直各归其分而万物之理各以类相动也是故君子反情以和其志比类以成其行姦声乱色不留聪明淫乐慝礼不接心术惰慢邪辟之气不设于身体使耳目鼻口心知百体皆由顺正以行其义然后𤼵以声音而文以琴瑟动以干戚饰以羽旄从以箫管奋至徳之光动四气之和以着万物之理是故清明象天广大象地终始象四时周旋象风雨五色成文而不乱八风从律而不姦百度得数而有常小大相成终始相生倡和清浊迭相为经故乐行而伦清耳目聪明血气和平移风易俗天下皆宁故曰乐者乐也君子乐得其道小人乐得其欲以道制欲则乐而不乱以欲忘道则惑而不乐是故君子反情以和其志广乐以成其教乐行而民乡方可以观徳矣徳者性之端也乐者徳之华也金石丝竹乐之器也诗言其志也歌咏其声也舞动其容也三者本于心然后乐气从之是故情深而文明气盛而化神和顺积中而英华𤼵外唯乐不可以为伪乐者心之动也声者乐之象也文采节奏声之饰也君子动其本乐其象然后治其饰是故先鼓以警戒三歩以见方再始以着徃复乱以饬归奋疾而不㧞极幽而不隠独乐其志不厌其道备举其道不私其欲是故情见而义立乐终而徳尊君子以好善小人以聴过故曰生民之道乐为大焉夫乐者乐也人情之所不能免也乐必发于声音形于动静人之道也声音动静性术之变尽于此矣故人不耐无乐乐不耐无形形而不为道不耐无乱先王耻其乱故制雅颂之声以道之使其声足乐而不流使其文足论而不息使其曲直繁瘠㢘肉节奏足以感动人之善心而已矣不使放心邪气得接焉先王立乐之方也是故乐在宗庙之中君臣上下同聴之则莫不和敬在族长乡里之中长㓜同聴之则莫不和顺在闺门之内父子兄弟同聴之则莫不和亲故乐者审一以定和比物以饰节节奏合以成文所以合和父子君臣附亲万民也是先王立乐之方也故聴其雅颂之声志意得广焉执其干戚习其俯仰诎伸容貌得荘焉行其缀兆要其节奏行列得正焉进退得齐焉故乐者天地之命中和之纪人情之所不能免也夫乐者先王之所以饰喜也军旅鈇銊者先王之所以饰怒也故先王之喜怒皆得其侪焉喜则天下和之怒则暴乱者畏之先王之道礼乐可谓盛矣雅颂之声皆发于辞本于情故君臣以睦父子以亲故韶夏之乐也声浸乎金石润乎草木今取怨思之声施之于弦管闻其音者不淫则悲淫则乱男女之辨悲则感怨思之气岂所谓乐哉故事不本于道徳者不可以为仪言不合乎先王者不可以为道音不调乎雅颂者不可以为乐贤人之政降人以体圣人之政降人以心体降可以图治心降可以保终降体以礼降心以乐所谓乐者非金石丝竹也谓人乐其家谓人乐其族谓人乐其业谓人乐其都邑谓人乐其政令谓人乐其道徳如此君人者乃作乐以节之使不失其和故有徳之君以乐乐人无徳之君以乐乐身乐人者乆乐身者不久而亡先王之乐所以节百事也故有五节迟速本末以相及中声以降五降之后不容弹矣于是有烦手淫声慆堙心耳乃忘平和君子弗聴也物亦如之至于烦乃舍也已无以生疾君子之近琴瑟以仪节也非以慆心也广博易良乐教也乐之失奢其为人也广慱易良而不奢则深于乐者也六律者何黄钟蕤賔无射太蔟夷则姑洗是也故天子左五钟右五钟天子将出则撞黄钟右五钟皆应马鸣中律歩者皆有容驾者皆有文御者皆有数歩者周还中规折还中矩立则磬折拱则抱鼓然后大师奏登车告出也入则撞蕤賔左五钟皆应以治容貌容貌得则气得气得则肌肤安肌肤安则色齐矣蕤賔声狗吠彘鸣及倮介之虫皆莫不延颈以聴蕤賔在内者皆玉色在外者皆金声然后少师奏登堂就席告入也此言至乐相知物动相生同声相应之义也古者帝王升歌清庙大琴练絃达越大瑟朱絃达越以韦为鼓谓之搏拊何以也君子有大人声不以钟鼓竽瑟之声乱人声清庙升歌者歌先人之功烈徳泽也故欲其清也其歌之唿也曰于穆清庙于者叹之也穆者敬之也清者欲其在位者徧闻之也故周公升歌文王之功烈徳泽苟在庙中尝见文王者愀然如复见文王故书曰搏拊琴瑟以咏祖考来假此之谓也子语鲁大师乐曰乐其可知也始作翕如也从之纯如也皦如也绎如也以成子曰师挚之始闗雎之乱洋洋乎盈耳哉魏文侯问于子夏曰吾端冕而聴古乐则唯恐卧聴郑卫之音则不知倦敢问古乐之如彼何也新乐之如此何也子夏对曰今夫古乐进旅退旅和正以广弦匏笙簧㑹守拊鼓始奏以文复乱以武治乱以相讯疾以雅君子于是语于是道古修身及家平均天下此古乐之发也今夫新乐进俯退俯姦声以滥溺而不止及优侏儒獶杂子女不知父子乐终不可以语不可以道古此新乐之𤼵也今君之所问者乐也所好者音也夫乐者与音相近而不同文侯曰敢问何如子夏对曰夫古者天地顺而四时当民有徳而五谷昌疾疢不作而无妖祥此之谓大当然后圣人作为父子君臣以为纪纲纪纲既正天下大定天下大定然后正六律和五声弦歌诗颂此之谓徳音徳音之谓乐诗云莫其徳音其徳克明克明克类克长克君王此大邦克顺克俾俾于文王其徳靡悔既受帝祉施于孙子此之谓也今君之所好者其溺音乎文侯曰敢问溺音何从出也子夏对曰郑音好滥淫志宋音燕女溺志卫音趋数烦志齐音敖辟乔志此四者皆淫于色而害于徳是以祭祀弗用也诗曰肃雍和鸣先祖是聴夫肃肃敬也雍雍和也夫敬以和何事不行为人君者谨其所好恶而已矣君好之则臣为之上行之则民从之诗云诱民孔易此之谓也然后圣人作为鞉鼓椌楬壎篪此六者徳音之音也然后钟磬竽瑟以和之干戚旄狄以舞之此所以祭先王之庙也所以献酬酳酢也所以官序贵贱各得其宜也所以示后世有尊卑长㓜之序也钟声铿铿以立号号以立横横以立武君子聴钟声则思武臣石声磬磬以立辨辨以致死君子聴磬声则思死封疆之臣丝声哀哀以立㢘㢘以立志君子聴琴瑟之声则思志义之臣竹声滥滥以立㑹㑹以聚衆君子聴竽笙箫管之声则思畜聚之臣鼓鼙之声讙讙以立动动以进衆君子聴鼓鼙之声则思将帅之臣君子之聴音非聴其铿锵而已矣彼亦有所合之也平公説新声师旷曰公室其将卑乎君之明兆于衰矣夫乐以开山川之风以耀徳于广逺也风徳以广之风山川以逺之风物以聴之修诗以咏之修礼以节之夫徳广逺而有时节是以逺服而迩不迁太史公曰余每读虞书至于君臣相敕维是㡬安而股肱不良万事堕壊未尝不流涕也成王作颂推已惩艾悲彼家难可不谓战战恐惧善守善终哉君子不为约则修徳满则弃礼佚能思初安能惟始沐浴膏泽而歌咏勤苦非大徳谁能如斯传曰治定功成礼乐乃兴海内人道益深其徳益至所乐者亦异满而不损则溢盈而不持则倾凡作乐者所以节乐君子以谦退为礼以损减为乐乐其如此也以为州异国殊情习不同故博采风俗协比声律以布短移化助流政教天子躬于明堂临观而万民咸荡涤邪秽斟酌饱满以饰厥性故云雅颂之音理而民正嘄噭之声兴而士奋郑卫之曲动而心淫及其调和谐合鸟兽尽感而况懐五常含好恶自然之势也又曰夫上古明王举乐者非以娯心自乐快意恣欲将欲为治也正教者皆始于音音正而行至故音乐者所以动盪血脉流通精神而和正心也故宫动脾而和正圣商动肺而和正义角动肝而和正仁徴动心而和正礼羽动肾而和正智故乐所以内辅正心而外异贵贱也上以事宗庙下以变化黎庶也夫礼由外入乐自内出故君子不可须臾离礼须臾离礼则暴慢之行穷外不可须臾离乐须臾离乐则奸邪之行穷内故乐音者君子之所养义也夫古者天子诸侯聴钟磬未尝离于庭卿大夫聴琴瑟之音未尝离于前所以养行义而防淫泆也夫淫泆生于无礼故圣王使人耳闻雅颂之音目视威仪之礼足行恭敬之容口言仁义之道故君子终日言而邪辟无由入也礼书纲目卷八十五礼书纲目附録卷上钦定四库全书礼书纲目附録卷上婺源江永撰论蔡氏律书论蔡氏律书未尽善理之在天下至无穷也智者研之而亦有未精愚者思之而或有一得古人发之已谓详宻无可加后人观之犹谓罅隙有可议虽曲艺小道莫不皆然而况幽深难知如律吕一事乎古之通于音律者别有暗悟神解此诚不可思议若夫荟萃古人成説为之梳栉其条理阐发其窔奥曲畅旁通自成一家之言如蔡西山先生律吕本原证辩二篇固为朱子所极取然而理不厌精学不厌辩诚能于古人成説之外别辟一解别创一法似新竒而实为平易似臆説而又有据依此亦先儒之所不禁也永于律吕一事殚思有年窃疑西山先生之书犹有未尽善者自以管见为书二卷非敢必以为是也将俟当世君子论定焉耳又论永少读蔡氏之书沈潜反覆不能赞一辞中年因读朱子琴律説见其言管絃同理又谓琴有两角声此律吕性情自然之变非人之所能为縁此忽有疑焉使蔡氏之书而至当也宜其证之琴家若合符节胡为律书有二变而琴皆正声律书唯一角而琴有两角意蔡氏之书犹有不适于用者乎后观朱子语有云季通不能琴弹出便不可行乃知蔡氏着书未尝与琴参证也又因读前汉律厯志见刘歆有推厯生律一语窃疑律管短长必有与厯㝠符者当求管中积分以合于厯日不当执定古人三分损益成法也既而考之益详思之益宻算周鬴以求黄钟之积分推琴徽以求声律之数度考古人转絃换调之法访俗乐工尺上四之粗乃知音律别有精微亦别有法度执蔡氏之律书而求合于管絃无异按图而索马刻舟而求劔也蓄之于心二十余年衆证皆备衆疑尽豁乃敢笔之于书若理未经深思事未加详考仅据片言譌字便欲尽翻前人窠臼如李文利律吕元声者则永尝窃笑之又何敢效焉又论从来天下事是非当否当以理为断不当以人为㫁当以目前有据者为定不当以古説乆逺者为定如律吕一事欲求至是之归将以人为断乎则若西山先生者书无不读学无不窥人之所难彼之所易朱子称为老友不敢谓在弟子之列者其所着述尚有考之不详思之不精贻后人之辩驳者乎且其书实与朱子商确而成蔡氏之书即朱子之书也犹谓不足据信乎如谓以古为定也则蔡氏之书悉本古人成説淮南太史刘歆班固司马贞孔颕达杜佑皆着述通人其言前后一揆岂尚有遗议乎若破此拘挛之见以理为衡当别有至是之归理亦虚而难凭唯以目前有据之物如琴者以决之则此理之是非当否亦不难论定矣蔡氏别有厯书未行于世欲以邵子一元之数为日分恐亦不能与天宻合使其书今存岂能舍目前之有据者而唯皇极经世厯是从乎论五声论五声之体本于河图天地之间气而已矣气动而声发焉或两气相轧而声出于虚或两形相轧而声出于实或形轧气气轧形而声出于虚实之间大小髙下皆有数存焉稽之于物金石之属小而薄者声浊大而厚者声清丝絃之属粗而长张之而缓者声浊细而短张之而急者声清声皆禀于器竹管之属长而寛吹之而缓者声浊短而窄吹之而急者声清声皆禀于器而器之大小短长粗细寛窄莫不有数存焉品其清浊髙下之次第有五最浊为宫次浊为商清浊间为角次清为徴最清为羽太清则噍杀太浊则盎缓五声者天地之中声也先王文之而成乐焉月令曰春其音角其数八夏其音徴其数七中央土其音宫其数五秋其音商其数九冬其音羽其数六此即河图五行之数也五行生出之序一水二火三木四金五土而土又为五行之主四行皆頼之而成故一得五成六二得五成七三得五成八四得五成九五复得五成十而天地之数全矣宫属土五与十之数也商属金四与九之数也角属木三与八之数也徴属火二与七之数也羽属水一与六之数也五行根于无形之理故以徴着为次而曰水火木金土五声禀于有形之器故以大小为次而曰土金木火水试累十数命为宫损一则为九为商又损一则为八为角又损一则为七为徴又损一则为六为羽又损一则为五为少宫于律为黄钟之宫于琴为中徽然则河图之数实五声之原知夫五声之原根于自然之数则其序唯曰宫商角徴羽而已古法宫生徴徴生商商生羽羽生角意其出于人为而非数之自然者乎论五声之用本于琴徽五声既以均齐者为体又以参差者为用体者其界限也用者其发声之处也发声之处何以验之当验之于琴徽琴徽者声之出于自然者也造化之理有均齐必有参差如人之耳目手足左右相对均齐者也手之五指则有参差矣天之二十八宿四维各七均齐者也井斗度多鬼觜度少则有参差矣琴徽左右相对亦均齐也自龙龈至十三徽四寸五分十三徽至十二徽一寸五分十二徽至十一徽一寸三分十一徽至十徽一寸七分十徽至九徽三寸九徽至八徽二寸六分八徽至七徽三寸四分此参差者也以均齐者布之一声三寸六分商界在十三徽外九分角界在十一徽外一分徴界在九徽外一寸二分羽界在八徽外二分而用数则发声于诸徽用亦不离乎体之外此造化自然之妙也旧法宫数八十一三分损益以相生商七十二角六十四徴五十四羽四十八以此较今法宫商徴合而角羽则差矣论黄钟之宫辩前汉志误删吕氏春秋古人造律所以审音制器为作乐之本律必始于黄钟黄钟之声又不易定于是先为黄钟之宫其管四寸五分其空径三分寸之一以审定其清声而后倍之以为黄钟之全律盖古之四寸五分当今之二寸八分有竒其管甚短自此以下则太清而不可吹古人能以耳齐声以此定为黄钟之宫乃倍为之九寸以生大吕以下十一律焉故律必以黄钟之宫为本吕氏春秋古乐篇述黄帝命伶伦造律其文甚明但字有譌舛耳其云伶伦取竹嶰谿之谷空窍厚薄均者断两节间而吹之其长三寸九分以为黄钟之宫吹曰舍少此即黄钟半律也半律当言四寸五分而云三寸九分者古四字叠积四画因误为三九字亦与五畧相似而譌也唯其黄钟之宫异于全律是以下文别云次制十二筒以听凤凰之鸣云云明其非十二筒中之黄钟也班孟坚作志时吕览本三九字已误疑其三寸九分无当于律遂删去此句又删去吹曰舍少句颜师古遂解黄钟之宫为最长之律既先为最长之律矣复言制十二筒又有最长之黄钟岂不为重复乎月令亦吕氏之书也季夏中央土律中黄钟之宫而仲冬之月又曰律中黄钟明仲冬所中者全律而中央所中者其半律半律居全律之中如琴之七徽有中央之象故季夏未当之其适音篇又云黄钟之宫声之本也清浊之衷也此如琴四徽为清全絃为浊七徽则其清浊之衷也合此三处考之其为黄钟半声无疑矣班氏采吕览当存其本文而于寸分之误加拟议可也率尔删之岂不大失古人之意乎郑康成註月令亦误唯蔡邕月令章句独以黄钟之宫为少宫为四寸五分之律管最为得之疏家熊氏亦従此但不当言以此候气耳今犹见于正义可考也由此言之黄钟清声伶伦之所首重后世虽俗乐正宫越调皆必以此起调毕曲譬之人事黄钟全律人君之象也中央黄钟之宫帝座之象也尊帝座即所以尊君也皇祐元丰间李照范镇制乐皆去四清声则首去此黄钟之宫矣此声之最贵者而可去乎蔡氏蔽于通典变律子声之説谓无黄钟四寸半之律使其果无伶伦何为首造此耶亦由班氏不能订吕氏寸分之误辄删其文故令后人不复致思耳论黄钟之长辨蔡邕黄钟长尺之非黄钟长九寸凡声属阳阳究于九故不盈十至用以量须用全数故加一寸为尺蔡邕铜龠铭曰黄钟之宫长九寸空围九分其月令章句又云管者形长尺围寸是黄钟之长与空围有两説谓约黄钟之九寸为十寸可也谓古之尺如黄钟之长恐不然古之黄钟九寸大约当今工人尺五寸六分有竒使约九为十则寸狭而分亦狭空围十分恐管径太狭吹之不成声又以此算周鬴汉斛所容皆不应矣且古者以八尺为中人之长大约今之五尺也若以九约之仅如今之四尺五寸则今时中人亦不止如此故蔡邕之説未确邢云路信之谓古法十其寸为尺九其寸为律考之不详耳论黄钟之积论律生于厯声无形者从阳而法天其数五倍之为十半为清而半为浊律有体者从阴而效地其数六倍之为十二律居阳而吕居阴夫六律六吕之应十二月説者以为埋管于密室随月气应而灰飞其事虽未有确验要之天有十二月律有十二管律厯自然相应则其显然者矣古人有言曰推厯生律夫律何以生于厯哉盖黄钟之积分㝠符厯日之数也天以日为主右行一日一度积之一嵗而有三百六十五日四分日之几一黄钟之半管积分应之全管则有圆分七百三十分又半分稍弱适符两嵗之期实此律厯所以相通虽未必有气应灰飞之事而自有黙相契合之理犹之人身血脉周流悉应天运而经络空穴亦有三百六十五数以应天度焉此岂人之所能为哉古今之言律厯相通者皆未思及此汉志虽言推厯生律而以律之八十一分为日法则是因律生厯以数强合并厯亦失之矣邢云路谓冬至景长测景以定黄钟不知景随地异将以何者为准且夏至景短何以蕤宾之律不最短乎考周鬴定黄钟积分应再朞黄钟积分应再朞之日此説千古所未发其数甚𣺌茫难信幸有因律生量之法见于前汉志又有㮚氏之鬴尺度浅深之数见于周礼以周鬴之容受求黄钟空围内之容分两嵗朞实不约而合夫谓容分应再朞非谓十分为寸之分又非以平方分起算以立方分计积也盖声音属阳故黄钟之寸必九而管体之空必圜寸既以九则分亦当用九而不用十管空既圜则分亦当用圜而不用方此自然之理也按考工记㮚氏为量量之以为鬴深尺内方尺而圜其外其实一鬴其臋一寸其实一豆此鬴即十斗之斛出于黄钟之龠内方尺而圜其外既不言有庣旁则内方四隅皆抵围以勾股求弦法推之其径一尺四寸一分四釐二毫一秒三忽五微六纎有竒今始以算家十分为寸平方立方法算之凡圆率径一者周三一四一五九三六以半径乗半周而得面幂七八五三九八四径十寸者自乗百寸其圜内之幂七十八寸五三九八四今此鬴之径自乗二百寸则幂亦当倍之为一百五十七寸七分九十六釐八十毫一寸有平方百分凡一万五千七百七分九十六釐八十毫深一寸有立方一十五万七千七十九分六八深一尺有立方一百五十七万七百九十六分八十釐此鬴之容方分也因鬴以求黄钟一鬴之实容黄钟二千龠以二千归立方得黄钟之积七百八十五分三九八四黄钟九寸当以九十归之得面幂八分七二六六四九以面幂求周径得周一十分四釐七毫一九八径三分三釐三分釐之一此古黄钟围径积幂以十起算之数也较之蔡氏九平方分积八百一十分者不侔矣再以九分为寸并圜分之法推之即前之径约十为九得一百二十七分二七九二二零六约十为九者以九自乗得八一亦如前法倍之得一六二即为径幂求圜内之圜分者径幂即为圜分得一万六千二百为平圜分深一尺者九十分有立圜一百四十五万八千以二千归之得黄钟之积七百二十九个立圜分以八十一归之空围有九平圜分径九分寸之三由此观之则黄钟之积岂不适合两嵗之日乎虽两嵗有七百三十零半日弱此积不及一分有竒然此一分有竒者甚微空径稍寛毫发即盈其数黄钟稍寛则鬴径亦当稍寛内方尺之四隅不及抵围亦当微有庣旁然其数甚微不言亦可且量器取其整齐足以垂法不妨少减庣处以就内方初不必计其毫釐也若王莽之斛虽亦出于黄钟然其造律或围径稍寛于是积分稍多以二千龠登于斛遂有一千六百二十寸其径一尺四寸三分六釐一毫九秒二忽于是内方四隅不抵圜周不得不有庣旁刘歆谓庣旁九釐五毫而祖沖之以宻率计之庣旁一分九毫有竒则汉斛大于周鬴矣蔡氏以汉斛定黄钟空围九分积八百一十分岂知黄钟之积本应再朞合周鬴而且用九用圜布算者乎论宋儒算术之误算术亦律学之一事当讲于勾股少广开方诸法有宋诸儒言律者如胡安定范蜀公蔡西山皆不精于算术其求周径也不考祖沖之宻率但用围三径一之法其求积幂也不以宻率实算但用圆田简约之法今所算皆用宻率唯数位之后竒零甚微者乃弃之论十一律论律当匀截应节气黄钟半律之容分既当一嵗之日则其生大吕以下十一律也亦以四寸有半均匀截之以应月之中气每律截去三分七釐五毫其中容分三十分有竒犹之自冬至至大寒太阳平行三十度有竒在厯则积而渐多在律则减而渐少至应钟又截去三分七釐五毫则为黄钟清声此天地之气循环无端之象也旧法以三分损益隔八相生之法生十一律其所生之律忽短忽长无闗于厯日之数至于仲吕不能反生黄钟遂往而不反岂自然之数法哉又论今厯节气亦有短长此因太阳行本轮有髙下故视行小有盈缩节气微有短长在天本皆平行律分应日亦当稍有参差然其数甚微律管不过毫釐之间即谓均匀截之以应太阳平行之平气亦可也今律较旧律今律大吕八寸六分二釐五毫太簇八寸二分五釐夹钟七寸八分七釐五毫姑洗七寸五分仲吕七寸一分二釐五毫蕤宾六寸七分五釐林钟六寸三分七釐五毫夷则六寸南吕五寸六分二釐五毫无射五寸二分五釐应钟四寸八分七釐五毫黄钟清四寸五分旧律大吕八寸四分一釐七毫有竒少二分七毫有竒太簇八寸少二分五釐夹钟七寸四分九釐有竒少三分八釐有竒姑洗七寸一分一釐有竒少三分八釐有竒仲吕六寸六分五釐有竒少四分六釐有竒蕤宾六寸三分一釐少四分三釐有竒林钟六寸少三分七釐五毫夷则五寸六分一釐有竒少三分八釐有竒南吕五寸三分三釐有竒少二分九釐有竒无射四寸九分七釐有竒少二分七釐有竒应钟四寸七分四釐有竒少一分三釐有竒变黄钟半律四寸四分三釐有竒少黄钟清六釐有竒观旧律皆短于今律夹钟近姑洗姑洗近仲吕仲吕近蕤宾蕤宾近林钟林钟夷则差一律夷则近南吕南吕近无射以厯日较之差多者一月矣其两律相减大吕减黄钟五分八釐有竒夹钟减太簇五分有竒何其疎南吕减夷则二分八釐应钟减无射二分三釐又何其宻岂天地之气果如是疎宻不均乎或曰五声之用亦有参差而律独皆均齐何也曰五声之有参差也验于琴徽之泛声而律管之无参差也应乎黄道之宫度各有攸当不可以彼例此也使谓十二律不应十二月则已如其应十二月也安得舍太阳行度一月三十之截然者而从夫三分损益忽疎忽宻之数乎论律吕应日躔斗建阳律阴吕之相合也有自然之理焉亦有自然之数焉周礼大司乐奏黄钟歌大吕以祀天神子与丑合也奏太簇歌应钟以祭地示寅与亥合也奏姑洗歌南吕以祀四望辰与酉合也奏蕤宾歌函钟以祭山川午与未合也奏夷则歌小吕以享先妣申与已合也奏无射歌夹钟以享先祖戌与夘合也此十二辰之六合説者以为本于日躔与斗建如日躔星纪则斗建元枵日躔析木则斗建娵訾是也以今律黄钟清四寸半合大吕八寸六分二釐五毫得十三寸一分二釐五毫太簇合应钟姑洗合南吕蕤宾合林钟夷则合仲吕无射合夹钟皆得十三寸一分二釐五毫与大司乐之文及日躔斗建之説不约而合岂非自然之理数不假丝毫智力者乎黄钟全律独不与吕合而所合者乃其清声又隠然有尊君之理寓于律数之间云论三分损益辨三分损益上下相生之非三分损益上下相生之説始于管子至史记律书而加详班氏律厯志又因史记推演其数后之言律者皆固守其説不知此法果天为之乎凡数之出于自然如河图洛书如先天八卦如纳音五行如揲蓍如算家勾股乗除诸法是诚非人之所能为若夫声律之用三分损益窃谓其出于人而非天也律管本应十二月如云黄钟三分损一下生林钟安见六月之积日由十一月下生而来如云林钟三分益一上生太簇安见正月之积日又必由六月上生而至乎明者观之不待其生至仲吕不能反生黄钟固已疑其法之非真矣五声三分损益隔四而相生亦得其近似而非其本然古人见其数之近似也遂立为成法不知小有不合则法已非真如古之算家但知径一围三不知有宻率古之厯家但知一嵗小余四分日之一不知有嵗差其事亦正相类后人于厯算二事已精益精初不必守古人之定法至言律吕独相沿不改何其胶柱不知变乎又论律之三分损益算之径一围三厯之十九嵗气朔分齐皆近似不精之法及细考之厯算二法皆不然律法岂得独是厯则分明有景可测算则分明有器可量律则分明有琴可考三者皆不可诬虽有羲和之厯隷首之算伶伦之律相传至今亦当以有据者为断不当法古法为定如云太史公之説必有所传则史迁専司星厯其厯书法度当精宻不可易矣今太初之法一步不可行又何疑于律乎又论细考之古法三分损益其源亦自琴来故谓宫声为八十一丝商声为七十二丝皆以琴絃言之琴絃取应声之法亦畧有三分损益之意如初絃第九徽应四絃散声九徽当絃三分之二似宫声三分损一而生征四絃九徽应七絃散声似征声三分损一而生少商益一即是上生商五絃九徽为清角三分益一又似羽声上生角然太簇八寸不当十三徽则徴生商三分损一而有余姑洗七寸一分亦不正当十一徽则羽生角三分益一而不足商生羽从十三徽外半寸起算则三分损一得八徽若自十三徽起算则三分损一又有余以此观之唯有宫生徴合三分损益之数其余三声非太过即不及故三分损一近似而非真徴之于宫也偶合三分损一耳诸声不可以此为例琴又有时以十徽为角三分损一则复生宫而五声循环矣然就三分损益之法自前生来终不能使十徽为角也又论又以嵗日验之黄钟当两嵗为四十八气三分损一为三十二气除一嵗二十四气余八气以八气减二十四余十六气自冬至数之是处暑七月中也而云黄钟下生林钟林钟六月之律已差一月矣又以三十二气分为九十六候三分益一百二十八候除一嵗七十二候余五十六候以减七十二余十六候自冬至初候数之是惊蛰二月节后第二候也而云林钟上生太簇太簇正月之律又差四候矣以此观之月之三分损一已是隔九及其三分益一亦不正得隔八故嵗日总无三分损益之数而律之隔八下生其源已失之于林钟又论或疑声律三分损益上下相生至其末也复以三分之则有不尽之算而数不行故声止于五律止于十二此似出于自然曰此亦出于人为也盖其初先知声之当五故置一而五三之得八十一为宫之数相生至角六十四三分之不尽一算而数不行设使其初不知声之当五或置一而四三之以二十七为宫则相生至四位即有三分不尽之算矣或六三之以二百四十三为宫则至六位而后有不尽之算五位犹可分也律亦犹是其初先知律之当有十二故自子至亥以三厯十二辰得十七万七千一百四十七为黄钟之实相生至仲吕十三万一千七十二三分之不尽二算而数不行设使其初不知律之当十二不以三厯十二辰则不尽之算又不如此矣然则此数与法岂果出于自然哉论古时未有三分损益之説周礼典同曰凡为乐器以十有二律为之数度乐器之长短小大皆以律计其倍半而为之律诚有数有度矣但不知周公以前造律者果如管子史迁之説乎抑别有活法乎伶州鸠曰古之神瞽考中声而量之以制度律均钟神瞽目废而耳聪声之大小髙下自能以耳齐之非専求之度数也即谓度数有成法亦当先为简径而后渐为烦曲如今法递减黄钟黄均匀截管其法至简易径㨗而三分损益一律分之至于千万其数极为迂曲烦难安知古人造律不即如今日简径之法至后人加以巧曲始有管子以下诸説乎管子盖春秋战国间人撰自此以前未有三分损益之説唯国语伶州鸠之言有纪之以三一语朱子疑其谓三分损益然韦昭解此以三为天地人则亦未必其果如朱子之説也论后人尝破三分损益之説刘宋时何承天尝増林钟以下分数使至仲吕反生复得黄钟谓三分损益者其大畧犹厯言斗分四之一此説最为有见然以意増之而涉于牵强则亦难凭明郑世子谓长律下生短律左旋隔八短律上生长律右旋隔六以勾股算术布之周而复始不用三分损益其云左旋隔八右旋隔六犹是旧法如朝四暮三实无异也勾股算术与此难通亦牵强布算耳岂出于自然乎总之律应十二月随月迭减而非隔八相生后人虽有议及三分损益者未尝思其所以失之之由虽有欲破三分损益者亦不知所以破之之道牵强立法徒劳无当邢云路既知三分损益犹厯言斗分四之一为大畧之数矣又云后人苟有得不当诋古人立论之非此又不然易大传谓蓍策三百六十当期之日此谓揲法已成其过揲之策犹有一嵗常数之象故大畧言之不必正与嵗实相当若律之三分损益乃是以此立法苟可増损毫釐则此法数非真与蓍策之大槩言相当者不同不可以彼例此也后人果是则古人为非但当论后人所得者果是与否耳不必犹为古人囬䕶也如是言以厯比律厯家谓斗分四之一即汉厯太初四分之术也邢氏何不为之回䕶而深诋汉人为不知厯乎若曰律分法由来已乆不始于汉则殷周之厯不为不乆其失与太初四分等亦将谓乆者即不当诋乎论仲吕不能反生黄钟天地之运昼夜寒暑终则有始独于律吕之数往而不反仲吕再生不及黄钟之九寸此由黄钟三分损一下生林钟即已失之六寸当为夷则而林钟以进而干其位安能使仲吕反生复于其所京房创为六十律之説仲吕再生别名执始转生四十八律终于南吕殊为穿凿何承天刘焯讥房之失増林钟已下十一律之分使仲吕反生还得黄钟之实又涉牵强总之拘于三分损益其本已失岂能齐其末今法迭减黄钟顺序而生不曰黄钟生林钟而曰黄钟生大吕不曰仲吕生黄钟而曰应钟生半黄钟岂有不能循环者乎蔡氏亦讥房之失而取通典变律子声之説仲吕生变黄钟以下有六变律则亦四十八律中执始去灭时息结躬变虞遟内之异名耳论二变声论二变不合于琴古法五声之余于羽宫之间近宫收一声为变宫角徴之间近徴收一声为变徴淮南子云姑洗生应钟比于正音故为和应钟生蕤宾不比于正音故为谬二变之説其来乆矣然以琴考之殊不然琴絃皆正声六七絃为宫商之清声非二变也十三徽至十徽一律一徽是角商各二声皆非如二变之説也论声律者当以琴为主琴徽出于天然不従三分损益来者也论七音非古周景王问伶州鸠七律对以武王伐殷之初嵗月日星辰所在自鹑及驷为七列南北之揆为七同神人以七同其数而以律和其声故谓之七律此但言所以用七之故而不言七律为何律后又言武王作四乐曰羽曰厉曰宣曰嬴乱用夷则上宫黄钟下宫太簇下宫无射上宫又只有四律而不言七此皆不甚分明韦昭註七律云黄钟为宫太簇为商姑洗为角林钟为徴南吕为羽应钟为变宫蕤宾为变徴武王所用七律果如是乎左传昭公二十年七音杜预但引国语之文而不用五声二变之説岂亦有疑于此者乎杜佑则云古有五声至周以来加文武二声谓之七音此则琴絃少宫少商之説也窃疑此説得之变宫变徴恐周初未尝有此京房谓伏羲时已有此七音太无稽矣尚书大传云予欲闻六律五声八音七始咏説者谓七始即七音然今文尚书作在治忽史记又作来始滑一文而三处不同始治字相近滑忽音相近七在古音亦相近以文义言之皆不若今文尚书之安则尚书其本文而史记书传皆误文也以七始为七音郢书燕説岂足信乎论变律辨变律半律之非古法十二律之外但有四清声而已至唐杜佑通典始有变律子声之説仲吕再生变黄钟转生十二律各半之为子声其律皆短于正律蔡氏取黄太姑林南应六变律各有半声有用有不用似非自然之理如当用此律则宜用其正律不能用全律则宜用正律之半声而已何为舍其正者不用必用其近似不正者乎其所以然者但拘于三分损益之説谓従正律生来不得本律故辗转相生皆杀于本律不知三分损益之法人为之耳岂声音中果有如是之数黙寓其间当用变律时必不宜从正律取声耶论范马未检通典朱子甚取通典之説谓他书所不及又谓范蜀公司马温公不知检通典以今观之二公之论乐其大者未必得元声次则十一律之损益未必得本律之正耳至若通典之説尚有可疑用与不用恐于乐皆无加损也礼书纲目附録卷上礼书纲目附録卷中钦定四库全书礼书纲目附録卷中婺源江永撰论琴以琴证论古今法三分损益之法其来尚矣今以为不然而别为之法得无无徴而不信乎曰是非无徴也古之乐器流传于今其最古雅而自然者莫如琴以琴证之则古今二法之离合判然于絃徽之间矣蔡氏之书证之于琴而不合其大者有六按旧法羽宫角徴之间为二变以补其缺始无辽濶之虞使古之为琴者诚虑此宜以二变间于正声之间胡为舍此不用而命第六絃曰少宫第七絃曰少商此果何説乎其不合者一也旧法姑洗为黄钟之角不可稍移易者琴家宫调却按初絃十徽应三絃散声十徽位近仲吕而非姑洗其不合者二也中徽当琴体之半初絃为黄钟清声古人所谓黄钟之宫清浊之衷律吕之本者此也黄钟正宫调于此起调毕曲泛声发于此者音独洪大与他徽异声以中为贵也蔡氏之书于黄钟四寸半之下註曰无谓九分之寸竒零不尽仲吕反生所不及而旋宫所不用也使其果无而不用则初絃中徽为虚设矣胡为以泛声扣之音独隆隆然乎其不合者三也三分损益所生之律参差不齐以絃比管而计其尺寸初絃唯林钟当九徽南吕当八徽若太簇则在十三徽之外姑洗则在十一徽之内十三徽则无律二变律则无徽胡为徽律相龃龉乎其不合者四也旧法旋宫一均止用七声施之编钟编磬犹可也用之于琴则不然琴每絃皆有三十六声除太清者不用其余各因曲调随宜取声何尝限之以七若依蔡氏之法则按徽取声皆不得出本均之外声之可用者无几且黄钟一均有浊而无清应钟一均有清而无浊只须弹一两絃即可成曲调而诸絃诸徽皆无用有是理乎其不合者五也琴以声律为体以徽为用弹者按徽取声音调自谐次絃以后律渐长而位渐疎至六七絃则半律亦如正律之长故按徽之声有正当律者有当律之前半后半与中间者如蔡氏之法必须用正用半与夫变律变半律按图似有条理施之于琴则烦而难用且古琴曲之传于今者其声甚美何尝拘拘蔡氏旋宫之法乎其不合者六也若如今法则五声用其均齐者以为体取其应徽者以为用诸律则计尺寸而匀布之中徽既为黄钟清声矣十徽为四分絃之三于声之位当角之中于律正当蕤宾犹一嵗之夏至也十三徽为八分絃之七于声之位当商之近前于律正当夹钟犹一嵗之春分也十二徽为六分絃之五于声之位当商之近后于律则当姑洗九徽为三分絃之二于声之位为徽之近前于律则当夷则此皆徽律正相当者也十一徽为角之近初仲吕当之而稍上八徽为羽之近前无射近之而在右此二徽律不正相当者别有其故后论泛声中详之七徽与律相当者五微差者二相当者其常微差者其变亦可知今律脗合于琴者多矣又因徽之自然者以为五声之用次絃以下随其调之髙下而进退焉此琴家之本法较之拘于三分损益泥于变声变律者果孰离而孰合乎后之言律吕者当于古雅自然之器精宻考之一洗千余年沿袭之説可也论琴徽泛声应先天八卦横图琴有十三徽説者但以为象闰而已然以泛声弹之当徽则泠泠有清音不当徽则哑然无声则其位置不可分毫移动此必有所以然之理古今未尝发明永深思之而得四説其一则应先天八卦横图也盖琴絃四倍黄钟三尺六寸自龙龈至临岳七徽为中界自临岳至七徽以四徽为中界七徽至龙龈以十徽为中界又自临岳至四徽以一徽为中界十徽至龙龈以十三徽为中界自一徽至四徽四寸半为上准象黄钟子声四徽至中徽九寸为中准象黄钟中声中徽至龙龈一尺八寸为下准象黄钟浊声重按之取木声则自尾至首为三段徽按之取泛声则自首至尾为四段一至四一段也四至七二段也七至十三段也十至十三四段也中两段倍于前后段又併一徽内十三徽外凡为四寸半者有八俨然有先天八卦横图之象焉一徽内无声之处干也一至四兑也四至七离与震也七至十巽与坎也十至十三艮也十三至龙龈无声之处坤也干坤老而不用故首尾无声六子代父母用事故十三徽有声也首尾虽无声而声实出于首尾则干坤为不用之用犹一家父母虽老毕竟以父母为主也细推之第一徽兑之下画也二徽兑之中画也三徽兑之上画也四徽为兑离之间少女中女相接之处也五徽离之中画也六徽震之初画也七徽为震巽之间两仪大分界之处也七徽内阳主进画自下而上七徽外阴主退画自上而下八徽巽之下画也九徽坎之中画也十徽为坎艮之间中男少男相接之处也十一徽艮之上画也十二徽艮之中画也十三徽艮之下画也三男三女皆用事发声而少男少女血气方充为人道生育之始尤用事故兑艮一画各发一声而离震巽坎一卦止发一声也且其中尤有微妙者焉二五九与十二徽皆居本段三分之一三徽却后二分六徽却后四分八徽却前四分十一徽却前二分不与诸徽均列按之卦画皆有至理盖四徽十徽居两卦之间三徽当兑之上画一阴为兑之主稍却而后不欲近乎离十一徽当艮之上画一阳为艮之主稍却而前不欲近乎坎少女中女同居而志不同行少男中男并处而性不相合也且兑金也性畏火之铄艮土也性恶水之湿故各却少许以避之造化自然之理也五徽正当离之中画九徽正当坎之中画若均布之六徽宜当震之中画八徽宜当巽之中画然离以中画之阴为主震以下画之阳为主故六徽当稍却而后乃得其本位坎以中画之阳为主巽以下画之阴为主故八徽当稍却而前乃得其本位也且火以木为体木以水为母故震木稍却而后以就火之炎巽木稍却而前以就水之润也伏羲八卦横图为作易之始其自然之理数乃见之于琴徽吁妙矣哉论泛声应六十四卦横图泛声既应先天八卦横图矣由三画之卦积至六画为六十四卦横图又有自然之应者焉一徽内十三徽外皆无声干坤二宫不用也一徽则承干宫末之地天泰而接乎兑宫之天泽履也二徽当火泽暌三徽当水泽节四徽则承地泽临之后而接乎离宫之天火同人也五徽当水火既济六徽当火雷噬嗑七徽当地雷复与天风姤之间阴阳之大交界也八徽当水风井九徽当火水未济十徽则承地水师之后而接乎艮宫之天山遯也十一徽当火山旅十二徽当水山蹇十三徽终于地山谦而接乎坤宫之天地否也凡此诸徽当两宫交界之间者则有干坤之卦不当交界之间者必有坎离之卦干坤坎离为四正故当此有声也始承泰天地交也终接否天地不交也中于复姤阳始长阴始生也界于同人与师火之始水之终也少女少男之宫血气并充水火皆当之中女少男之宫当其水火之交不交而不当其纯卦纯则不相为用也长男长女之宫火近震水近巽当其近不当其逺逺者先衰也天地之道阳有余而阴不足长男犹可生育故六徽当火雷噬嗑泛声犹有清音长女天癸先絶故八徽当水风井泛声全浊似无声也又以卦爻细推之二徽当暌之六五三徽若均布之当节之六三退二位当初九也五徽当既济之六二六徽若均布之当噬嗑之九四退四位当初九也七徽后爻自上而下八徽若均布之当井之六四却后四位当初六也九徽当未济之九二也十一徽若均布之当旅之九三却二位当初六也十二徽当蹇之九五也兑巽阴宫遇离而止遇坎而却震艮阳宫遇坎而止遇离而却男女异类宜相避也坎离二宫水火相遇则各止其所矣此又以卦象人事推之皆有自然之妙焉论泛声应节气泛声应卦画既有自然之理矣抑又有微妙者焉全絃犹一嵗也三尺六寸二十四分之每分一寸有半当一气临岳际则冬至也一徽内四寸半之地有三气为冬至小寒大寒以其当冬令阳微之时故无声一徽当立春阳气出地故有声二徽雨水也三徽惊蛰也四徽春分也五徽谷雨也六徽小满也七徽夏至也八徽大暑也九徽处暑也十徽秋分也十一徽寒露也十二徽霜降也十三徽立冬也阳气将入地故声终于此自此至龙龈四寸半之地为小雪大雪冬至皆闭藏之时故无声也自春分至秋分一月而一徽自立春至春分秋分至立冬皆一月而两徽者春初为万物之始生秋末为万物之已成故声独多也四立之节唯立春立冬有徽而立夏立秋无徽者立春立冬为阳气出入之限春夏与夏秋之间阳气皆在地上非阴阳之大界故无声也冬至虽无声而声皆出于首尾则十三徽之声皆其声犹干元之统天也惊蛰一徽稍却而后寒露一徽稍却而前者惊蛰为木气之动寒露为金气之藏阳性常速故未至其地而先有声阴性常缓故已过其地而后有声也小满一徽又却而后大暑一徽又却而前者凡声音属金四月金始生畏午火之铄故却而后六月火气盛金正伏故却而前皆金之避火也诸徽泛声亦有不同中徽最洪大其声隆隆然夏至阳极也诸徽稍不当徽即无声独中徽过一指犹有声阳盛有余也九徽十徽最清亮其声空空然金气正肃清也一二徽声细阳方长也十二十三徽声不甚发阳欲藏也八徽声最不扬似无声然大暑火盛而金伏也吁造化之理微矣哉抑妙矣哉论泛声应纳音泛声之理以卦画节气推之既如此矣又不止是也六十甲子以数定为五行名曰纳音其理与声音相闗以琴徽推之亦有黙契者焉盖十三徽分为四段一段中有甲子一周细推其徽位之相当一为甲子二为甲寅三为壬寅四为甲子五为甲申六为壬寅七复为甲子七徽后左右相对八为壬寅九为甲申十为甲子十一为壬寅十二为甲申十三为甲子纳音五行甲子壬寅为金甲申为水当金水则有声也五行成质者金为清木土则浊矣有气而未成质者水为清火则浊矣故独当清者而鸣六十甲子三分之为甲子甲申甲辰若当甲辰则为火其音浊故三徽六徽八徽十一徽皆却至壬寅之位而鸣不与诸徽均列也此泛声唯金水有声若于七徽外取本声则又五行皆全龙龈起甲子十三徽为已夘土十二徽甲申水十一徽戊子火十徽甲午金九徽甲辰火八徽癸丑木七徽甲子金凡二金二火一土一水一木五行之音皆备第八徽若匀布则当甲寅水五行缺一故退一位至癸丑木而五行全造化自然之妙如此总论泛声琴必当徽乃有泛声一絃十三声七絃九十一声正如人身动脉头手足各三部左右十八处当其部切之乃应手否则不应也古今未有言泛声所以然者今推之乃有四説八卦也六十四卦也节气也纳音也四者殊途而皆可通朱子所谓万物各具一理万理同出一原故推而无不通也既得琴徽之所以然而声律有确据矣以下乃论取声布律调絃换调之法论按徽取五声五声之体虽有定界而五声之用取诸琴徽初絃十三徽为商十二徽为清商次絃之声随调髙下而应之下则应十三徽髙则应十二徽第十一徽为慢角十徽为正角三絃亦随调髙下而应之下则应十一徽髙则应十徽九徽为徴四絃应之八徽为羽五絃应之中徽为少宫六絃应之次絃中徽为少商七絃应之诸徽泛声本无五声之序而按徽取本声则絃于此取应诸调于此转换有自然之理焉又论旧以太簇八寸为商于琴絃三尺二寸在十三徽外半寸然泛声至十三徽三尺一寸五分而始发声则当以十三徽为商盖十三徽外其声太浊虽三尺二寸四分之地已交商界必更进九分而后有徽旧法三分徽益一上生商其如此处无徽何又旧法以姑洗为角其位在十一徽之内然角声一发于十一徽一发于十徽弹慢角调商以十一徽为角弹宫调者却以十徽为角犹清商调以十二徽为商也旧法唯有姑洗为角故角徴间相去逺不得不有变徴以补其缺角不能再生宫故有变宫以续其断证之于琴则不合矣诸絃布律法诸絃之律各以今律布之布至少少声而止法如左一絃全律半律黄大太夹姑仲蕤林夷南无应黄清仲清夷清黄清清二絃全律半律夹姑仲蕤林夷南无应黄清大清太清夹清林清无清黄清清二絃全律半律姑仲蕤林夷南无应黄清大清太清夹清姑清夷清黄清清三絃全律半律仲蕤林夷南无应黄清大清太清夹清姑清仲清南清黄清清三絃全律半律蕤林夷南无应黄清大清太清夹清姑清仲清蕤清南清黄清清四絃全律半律夷南无应黄清大清太清夹清姑清仲清蕤清林清夷清应清黄清清五絃全律半律无应黄清大清太清夹清姑清仲清蕤清林清夷清南清无清黄清清五絃全律半律无应之间应黄清大清太清夹清姑清仲清蕤清林清夷清南清无清应清黄清清六絃黄清与一絃诸律位同六絃半律初絃全律位与此同应钟黄清之间黄清大清太清夹清姑清仲清蕤清林清夷清南清无清应清黄清清七絃夹清与二絃诸律位同七絃姑清与清商调二絃诸律位同论布律用六十甲子纪分数诸絃布律大畧如前法若欲加宻当以六十甲子纪其分数初絃龙龈起甲子之半十三徽当乙夘十二徽当甲申十一徽当乙丑之近前十徽当甲午九徽当甲辰八徽当癸丑之近前七徽复当甲子以后又以六十位布至四徽复当甲子自七徽外一位得三分七徽内一位得一分半次絃以下各以本徽本位起龙龈亦各如其絃而伸之位渐疎分数渐多如此则分数皆可考此未及详布第言其大略云论隔絃取声音诸絃散而扣之间一絃则应于第十徽而随调转絃必有一絃当退一徽至十一徽然后应皆理势自然如此如宫调五絃十徽应七絃散声四絃十徽应六絃散声二絃十徽应四絃散声初絃十徽应三絃散声唯三絃独退一徽于十一徽应五絃散声朱子琴律説及答吴元士书皆深疑此事详为之説似谓独退一徽常在三絃不知此唯宫调调絃则如此若更一调则退徽又在他絃不常在三絃也宋中兴志姜䕫乐议其图説甚明朱子盖亦考之不详耳又蔡西山先生谓琴唯黄钟一均但絣定七絃以弹十一宫朱子谓季通之説不可行考之姜䕫图説琴须转絃合调蔡氏絣定七絃之説诚误矣朱子又谓古人随月调絃若调至应钟则絃急恐絶此亦不然古法转絃合调一调但转两三絃非尽取七絃而更之也调之髙下絃之紧慢上下不过一律非谓由黄钟而渐紧以至于应钟也姜䕫图説言简而明今因其説推之如左慢角调调絃法姜䕫曰黄钟大吕并用慢角调故于大絃十一徽应三絃散声古大吕比今律短按慢角调者角絃慢张也此调宫絃退一位取十一徽仲吕角应三絃散声三絃仲吕角取十徽内无射羽应五絃散声五絃近无射羽取十徽内夹钟清商应七絃散声二絃夹钟商取十徽外夷则徴应四絃散声四絃夷则征取十徽黄钟清应六絃散声此调诸絃如常唯角絃慢故名清商调调絃法姜曰太簇夹钟竝用清商调故于二絃十一徽应四絃散声古太簇今在太夹之间古夹钟今在夹姑之间按清商调者商絃髙一律也此调宫絃取十徽蕤宾角应三絃散声三絃蕤宾角取十徽无射应钟之间应五絃散声五絃无应间羽取十徽内姑洗清商应七絃散声三絃姑洗商取十一徽夷则徴应四絃散声四絃夷则徴取十徽黄钟清应六絃散声此调商絃紧而五絃七絃亦随之宫调调絃法姜曰姑洗仲吕蕤宾竝用宫调故于三絃十一徽应五絃散声古姑洗今近仲吕古仲吕今近蕤宾古蕤宾今近林钟按宫调者以初絃为主也宫絃取十徽蕤宾角应三絃散声三絃蕤宾角取十一徽内无射羽应五絃散声五絃近无射羽取十徽内夹钟清商应七絃散声二絃夹钟商取十徽外夷则徴应四絃散声四絃夷则徴取十徽黄钟清应六絃散声慢宫调调絃法姜曰林钟夷则并用慢宫调故于四絃十一徽应六絃散声古林钟今为夷则古夷则今近南吕按慢宫调者大絃与第六絃慢张下半律也宫絃取十徽仲吕角应三絃三声三絃仲吕角取十徽内无射羽应五絃散声五絃近无射羽取十徽内夹钟清商应七絃散声二絃夹钟商取十徽外夷则徴应四絃散声四絃夷则徴取十一徽应钟与黄钟清间慢宫应六絃散声此调宫絃慢角絃亦如之而六絃亦慢蕤宾调调絃法姜曰南吕无射应钟竝用蕤宾故于五絃十一徽应七絃散声古南吕今在南无间古无射今在无应间古应钟今在广黄间按蕤宾调者角絃紧当蕤宾位而第五絃亦随之也此调宫絃取十徽蕤宾角应三絃散声三絃蕤宾角取十徽无射应钟之间应五絃散声五絃无应间羽取十一徽内夹钟清商应七絃散声二絃夹钟商取十徽外夷则徴应四絃散声四絃夷则徴取十徽黄钟清应六絃散声古蕤宾近今林钟若三絃散声取今律林钟则絃太紧恐不可张且二絃夹钟商太逺而四絃夷则徴太促又于三絃十徽应五絃散声五絃羽为应钟则羽宫之间亦太促矣故三絃取角声当今律之蕤宾更不可移而上古名此调为蕤宾与今法若暗合焉又按宫调三絃亦是蕤宾但取十一徽应五絃散声五絃如其位此以十徽应五絃则五絃随之而紧与宫调异五调中慢宫调最下慢角调次之宫调为中声蕤宾调稍髙清商调最髙论四清声论四清声不可去乐有黄钟大吕太簇夹钟四清声尚矣古者编钟编磬皆十六枚是十二律如四声也琴之六七絃虽只少宫少商而诸律清声皆偹且复有少少声焉又不止四清而已瑟有二十五絃亦诸清声皆备也四清者宋乐志以为为夷则以下四律为宫使商角不陵僭宫声然只有四清而角以后不妨用全律沈括冯元以为唯臣民不可陵君事物则不必避也黄钟宫调虽以清黄起调其间仍用黄钟全律为君故姑洗角虽用全律亦不为民陵君也古用四清极有调理原不始于王朴李照范镇乐皆去四清不知何以成乐编钟磬可去四枚管絃则清声自具虽欲去之安得而去之乎论陈𤾉乐书之疎率陈氏乐书其主意大约以为先王之乐唯有五声十二律后世乃有二变四清此皆郑卫之音凡八音之器皆当去二变四清以复古此耳食之学粗率之见未尝深思细考其故者也二变诚非自然之理然欲去二变当先去三分损益之説如琴絃之用正声则二变不待去而自去若不考其所以用二变之由而仍泥三分损益之説则角徴与羽宫之间安得不用二变以补其缺乎至欲去四清尤为不思之甚无论旋宫避陵犯四清不当去即欲去之而势亦不可得而去如琴初絃中徽内皆是清声次絃中徽外已有清声五絃则十三徽以内皆是清声试问弹琴者唯取全律浊声乎陈氏谓七絃琴为害理必去二絃以复舜之五絃试问五絃果无清声乎不唯五絃即一絃至中徽已是清声矣如其説虽孙登之一絃琴尚多一半为无用宁有是理乎宋太宗加二絃有九絃琴清声皆具陈氏谓当益一絃取其倍五声独不思五声加倍清声不已居半乎竹声中箫管箎笛之属凡七孔九孔者陈氏皆恶之五孔六孔八孔者陈氏皆取之谓五孔合五声六孔合六律八孔合八音此但欲以数目比拟无异儿童之见不知管笛之属黄钟宫声皆出中管五孔者四孔为商角徴羽余一孔即是半宫声六孔者五孔具十一律上一孔必是黄钟清非五孔即为五声六孔即为六律也八孔则四清皆具矣乃以应八音取之试问一器与八音有何交涉乎陈氏徒啧啧于四清其粗率不思如此彼所据以为説者但以周礼有凡为乐器以十有二律为之数度一语耳不知半律清声亦是本律之半未尝出于十二律之外也善乎翰林学士冯元之驳李照曰前圣制乐取法非一故有十三管之和十九管之巢三十六簧之竽二十五絃之瑟十二絃之筝九絃七絃之琴十六枚之钟磬各自取义宁有一之于律吕専为十二之数也四清声之説正为臣民相避以为尊卑今若止用十二数旋相考击至夷则以下四管为宫之时臣民相越则陈犯之音作此甚不可者也杨徐之破范镇曰编钟编磬十六其来逺矣不独见于周礼小胥之説汉成帝时犍为郡于水滨得古磬十六枚帝因是陈礼乐雅颂之声以风化天下其事载于礼乐志汉承秦秦未尝制礼作乐其称古磬十六者乃二帝三王之遗法也王朴乐内编钟编磬以其声律太髙歌者难逐故四清声置而不用及神宗朝下二律则四清皆用而谐协矣今镇所制匏竹之器箫必十六管是四清在其间矣自古无十二管之箫岂箫韶九成之乐已有郑卫之声乎此皆説之不可易者李范二家已属谬见陈氏徒悦乎去郑复雅之名而不察其实以二家之识为髙其未之深思乎论旋宫论旋宫有活法十二律旋相为宫古有是言后人论律讲于此者详矣一均七声有用正律者有用半律者有用变律与变半律者以此布为八十四声六十调甚易及其被之管絃施之金石常龃龉而难行窃意旋宫当别有活法或一均不必限以七声或徴羽二声之律不必短于本宫此当与知音者参定未可执一定之图説胶柱而鼓瑟也论乐调辩黄钟全律起调毕曲之非乐之有调其理甚微其势皆出于自然如初一声为某声其尾亦是此声其中曲折皆随初一声之髙下而抑扬焉调平者衆声皆随之而平调髙者衆声皆随之而髙调下者衆声皆随之而下大约太浊太清之声不可以起调如初一声太下则其后遇当下之声更不能抑而管无可吹絃无可弹歌者亦无其声矣或初一声太髙则其后遇当髙之声更不能扬而管无可吹絃无可弹歌者亦不能及此声矣故起调之声必在清浊之间其前更有下于此者其后更有髙于此者然后可以抑扬曲折而成曲调焉儒家论乐不知此理谓黄钟一均皆用正律更无清声变律杂其间为最纯粹是谓初一声即用黄钟全律起调如此则太簇以下六律皆短声皆髙但有扬而无抑岂能成曲调乎试以管絃騐之笛家曽有以中管之合字为调首琴家曽有以初絃之散声为调首者乎凡雅乐所谓黄钟清宫俗乐所谓正宫者皆以半黄钟清声起调而非以全律浊声起调也黄钟清声起调其后更有清声可以扬其前皆下于调首可以抑是以能成调也以今笛家俗乐騐之有所谓上字调者其调平下五孔皆开更髙焉则为六字调字谱皆移上二声或一声更下焉则为尺字调字谱皆移下一声若过乎六字尺字则太髙太下不能成调矣雅乐亦相似也宋时雅乐俗乐皆无徴角调但有宫商羽三调而已宫者清宫商者清商皆不用黄钟大吕太簇夹钟四浊声也徽宗使人强为徴调但能以徴声起而不以徴声终此不知何故或由风气使然乎由此观之雅乐起调之声未甚下者即不能为焉有黄钟最浊之声而可为者乎再论乐调或问黄钟全律既不可起调徴角二声又不能为调然则十二律之能为调者鲜矣不知隋之万寳常唐之祖孝孙何以皆能为八十四调乎且周礼三大祭乐但无商调而有宫角徴羽齐景公时有徴招角招郢中曲有流徴髙渐离易水击筑有变徴此又何以説乎曰乐声有流变而为乐有活法考古者当以意㑹可也凡乐皆气也人亦气也同在鸿蒙一气之中不得不随气运而迁流如诗文为人声亦乐之类古之诗文后人不能作则后世不能为此乐调古人能为之又何足怪乎且古人为乐当有活法未必如后人之律书一均定用七声而徴羽皆不可过宫商也齐之徴招角招未知其声何如若郢中之流徴易水之变徴亦俗乐之类后世宴乐固自有徴调亦不为异也若万寳常史言其撰乐谱论八音旋宫之法为八十四调百四十四律其声淡雅不为时所好何妥易之今不可考祖孝孙作唐雅乐为四十八曲八十四调亦不知其果皆应律否大约古人之能为诸调者当必有活法若如儒家之説即一琴已不能易一均而况八音皆能旋宫乎论龟兹琵琶七调隋史言龟兹人苏祗婆善琵琶调有七种以其七调勘校七音宜若符契一曰婆陁力华言平声即宫声也二曰鸡识华言长声即商声也三曰沙识华言质直声即角声也四曰沙侯加滥华言应声即变徴声也五曰沙腊华言应声即徴声也六曰般瞻华言五声即羽声也七曰侯利华言斛牛声即变宫声也郑译因习而弹之始得七声之正按此则西域亦有七音然其语与华异未必果合于五声二变也琴家却只有五调慢宫慢角之类张琴有𦂳慢何以不能为七调乎慢宫调有似于变宫蕤宾调却是角声之髙者不得谓之变徴然则西域之七调未必果合七音其所谓沙侯加滥调安知非角声之髙者乎论造律论造律以声和为主制律求声气之元事之最难者也黄钟之管㝠符天道若不可以毫釐差然其分数甚微非人所能察使有天生自然之律管则可若出于人为安能使其无毫釐之差窃谓造律必须善审音者听之声和为主声既和矣虽有小差于乐亦无大害譬如工人制琴制笙制箫笛者其分寸岂能画一哉吹之弹之而声和焉斯为善器矣邢云路论之最当特载之论人身取律寸法古之尺寸虽出于律而制字之意则皆本于人身人身中指第二节其内两纹相距为寸医家鍼炙量人穴道所谓同身寸者取诸此也今人伸大指与食指为五寸张两手为五尺古法以张两手为一寻然则今之五尺当古之八尺今之五寸当古之八寸而古之一尺当今工人尺六寸二分五釐也以中指第二节内纹为一寸者度之自中指端至掌后第二节横纹而九寸至第三节横纹而一尺然则古之黄钟九寸即今人中指端至掌后第二节横纹之度也虽人有髙下手指有长短以中人量之相去盖不甚逺是则一伸掌而黄钟之广了然如在目前矣夫律寸天生也人身之寸亦天生也二者当不约而同与其求之于古尺古器求之于纵黍横黍荒逺者无稽纷纭者难信曷若求之中人之手腕指节为最近而可据者乎夫律数精微虽未可执此一途以求合唯以人身之寸为主而更以古器古法参互而审定之虽不中或亦不逺乎论人声合管声人声之有宫商角徴羽也其别有四有一韵具五声者字音出于喉为宫出于舌为商出于牙为角出于齿为徴出于唇为羽即切韵三十六字母之分属喉舌牙齿唇与半舌半齿是也有一韵属一声者其韵合口唿之为宫开口唿之为商张牙唿之为角齐齿唿之为徴聚吻唿之为羽如公韵属宫冈韵属商是也又一韵之中重浊之字为宫商轻清之字为角徴羽如弹琴操者遇重浊之字则弹重浊之声以应之遇轻清之字则弹轻清之声以应之是也又有同是一字随其曲调之髙下而歌之遇髙调则此字声髙遇平调则此字声平遇低调则此字声低则一字皆可为宫商角徴羽也乐以人声为主人声出于喉犹管声出于管中造律者欲求声气之元既酌乎分寸之度空围之量更以人声参定之可也论候气论候气不可信律管固有冥符天道之理然欲埋之于地以候气恐不可信天气一而地气殊虽使律之长短广狭皆如法其能一一气应灰飞耶事未经目验不敢臆断也邢云路亦深疑此事云録袁黄候气法明袁黄号了凡通律厯之学所着有厯法新书闗中李世达为之作序中间有与张江陵论候气五不合之説颇有理此事史不载又不见于他书仅见此序而已永恐久而失坠特録之以备言律学者考覈其言依法候之而飞灰皆应未知果有此否也律吕余论声音自有流变凡声气也人亦气也同在一气之中其势自有流变非人之所能御古乐之变为新声亦犹古礼之易为俗习其势不得不然今人行古礼有不安于心者则聴古乐亦岂能谐于耳乎耳不谐则神不洽神不洽则气不和不洽和亦何贵于乐若曰乐者所以事神非徒以悦人则亦不然凡神依人而行人之所不欣畅者神听亦未必其和平也故古乐难复亦无庸强复但当于今乐中去其粗厉髙急繁促淫荡诸声节奏纡徐曲调和雅稍近乎周子之所谓淡者焉则所以欢畅神人移风易俗者在此矣若不察乎流变之理而欲髙言复古是犹以人心不安之礼强人以必行也岂所谓知时识势者哉俗乐可求雅乐俗乐以合四一上勾尺工凡五六十字为谱十二律与四清声皆在其中随其调之髙下而进退焉所谓雅乐亦当不出乎此为雅乐者必深明乎俗乐之理而后可求雅乐即不能肄及于此者亦必与俗乐工之稍知义理者参合而图之未有徒考器数虚谈声律而能成乐者也宋世制乐诸贤帷刘几知俗乐常与伶人善笛者游其余诸君子既未尝肄其事又鄙伶工为贱技不足与谋则亦安能深知乐中之曲折哉判雅俗为二途学士大夫不与伶工相习此亦从来作乐者之通患也乐器不必泥古声寓于器器不古雅则声亦随之然天下事今不如古者固多古不如今者亦不少古之笙用匏今之笙用木匏音劣于木则何必拘于用匏而谓八音不可缺一乎古之木声用柷敔后世节乐用拍板而雅乐犹用柷敔柷敔之音粗厉拍板之音清越则亦何必不用拍板乎后世诸部乐器中择其善者用之可也度量权衡不必泥古古法度量权衡皆受法于黄钟天下皆欲其齐同古之度量权衡相去不甚远故齐之犹易后世度长量大权重与古悬殊民间用之既乆势难改易千里之内三者必不能同而民俗便之逺方之懋迁者正因度量衡之同而计其锱铢以收赢余之利则不同不足为病正所以为利也宋政和间作大晟乐以律尺及斗斛枰新式颁行天下限以月日令天下尽毁旧器不从令者许民首告其扰民不已甚乎后之作乐者律成而制三器藏之内府以备他日之校勘可也若民间所用固当听从民便毋斤斤于法古似亦事势之宜焉已礼书纲目附録卷中礼书纲目附録卷下钦定四库全书礼书纲目附録卷下婺源江永撰深衣考误深衣郑氏曰深衣连衣裳而纯之以采者孔氏正义曰所以称深衣者以余服则上衣下裳不相连此深衣衣裳相连被体深邃故谓之深衣按深衣之义郑注孔疏皆得之独其裳衽之制裁布之法与续衽钩边之文郑氏本不误而疏家皇氏熊氏孔氏皆不能细绎郑説遂失其制度后儒承譌袭舛或以臆为之考辩愈详而误愈甚其失自玉藻疏始今为考订如左玉藻曰深衣三袪缝齐倍要郑氏曰三袪者谓要中之数也袪尺二寸围之为二尺四寸三之七尺二寸缝紩也紩下齐倍要中齐丈四尺四寸疏曰袪谓袂末言深衣之广三倍于袂末齐谓裳之下畔要谓裳之上畔言缝下畔之广倍于要中之广谓齐广一丈四尺四寸要广七尺二寸又曰云三之七尺二寸者按深衣云幅十有二以计之幅广二尺二寸一幅破为二四边各去一寸余有一尺八寸每幅交解之濶头广尺二寸狭头广六寸此寛头向下狭头向上要中十二幅广各六寸故为七尺二寸下齐十二幅各广尺二寸故为一丈四尺四寸按深衣者圣贤之法服衣用正幅裳之中幅亦以正裁惟衽在裳旁始用斜裁古者布幅濶二尺四寸深衣裳用布六幅裁为十二幅其当裳之前后正处者以布四幅正裁为八幅上下皆广一尺一寸各边去一寸为缝一幅上下皆正得九寸八幅七尺二寸其在上者既足要中之数矣下齐当倍于要又以布二幅斜裁为四幅狭头二寸寛头二尺各去一寸为缝狭头成角寛头得一尺八寸皆以成角者向上以广一尺八寸者向下则四幅下广亦得七尺二寸合于齐得一丈四尺四寸此四幅连属于裳之两旁别名为衽下文衽当旁是也深衣裳裁缝之法本如此玩下文郑注可见疏家不得其説妄谓六幅皆用交解狭头去边缝广六寸濶头去边缝广一尺二寸于是裳之前后惟中缝正直其余皆成竒衺不正之缝可谓服之不衷曽谓圣贤法服而有是哉下文衽当旁疏及续衽钩边诸説之纷挐皆由六幅皆交解之説误之耳衽当旁郑氏曰衽谓裳幅所交裂也凡衽者或杀而下或杀而上是以小要取名焉衽属衣则垂而放之属裳则缝之以合前后上下相变按衽者斜杀以掩裳际之名深衣裳前后当中者不名衽唯当旁而斜杀者名衽故经云衽当旁明其不当中也当中则前襟而后裾是也郑云衽谓裳幅所交裂也玩所之一字明其唯在裳旁而名衽者交裂其余幅不交裂也交裂者以布二幅交解为四幅狭头二寸去边缝成角寛头二尺去边缝一尺八寸也又云凡衽者或杀而下或杀而上此广解凡裳之衽也衽有二朝服祭服丧服皆用帷裳前三幅后四幅裳际不连有衽掩之用布交解寛头在上合缝之狭头在下如燕尾之形即丧服篇衽二尺有五寸是也此衽之杀而下者也深衣之衽当裳旁亦交解而以狭头向上寛头向下此衽之杀而上者也云是以小要取名焉者谓棺上合缝之木亦名为衽也丧大记曰君盖用漆三衽三束郑注云衽小要也盖小要之形上下广而中狭以掩棺盖合缝之际上半则杀而下下半则杀而上似衣衽之上杀下杀以掩裳际是以有衽之名此借衣衽名小要故郑连及之也云衽属于衣则垂而放之谓朝祭丧服之衽云属于裳则缝之以合前后即此深衣之衽也其缝之以合前后者唯左旁为然若右旁则不能缝合别有钩边见深衣篇郑亦畧言之耳此经与郑注甚明又以他文证之问丧云扱上衽谓裳之两角揷于带间也论语云左衽谓夷俗衽掩于左其缝合者在右也皆衽当旁之证也而疏家忽之并失小要之义疏曰衽谓裳幅所交裂也者裳幅下广尺二寸上濶六寸狭头向上交裂一幅而为之云凡衽者或杀而下或杀而上者皇氏云言凡衽非一之辞非独深衣也或杀而下谓丧服之衽广头在上狭头在下或杀而上谓深衣之衽寛头在下狭头在上云是以小要取名焉者谓深衣与丧服相对为小要两旁皆有此衽熊氏大意与皇氏同或杀而下谓朝祭之服耳云衽属衣则垂而放之者谓丧服及熊氏朝祭之衽云属裳则缝之以合前后者谓深衣之衽云上下相变者上体是阳阳体舒散故垂而下下体是阴阴主收敛故缝而合之今删定深衣之上独得衽名不应假他余服相对为衽何以知之深衣衣下属幅而下裳下属幅而上相对为衽郑注深衣钩边今之曲裾则宜两边而有也但此等无文言之且从先儒之业深衣云续衽钩边郑氏曰续犹属也衽在裳旁者也属连之不殊裳前后也钩读如乌喙喙必钩之钩钩边若今曲裾也按续衽谓裳之左旁缝合其衽也钩边谓裳之右旁别用一幅布斜裁之缀于右后衽之上使钩而前也汉时谓之曲裾盖裳后为裾缀于裾曲而前故名曲裾也所以必用钩边去裳之右畔前后衽不合若无钩边则其行步之际露则后衽之里有钩邉而后可揜裳际也郑氏特引引孝经援神契乌喙必钩之钩读如之明其为钩曲之义使非别缀一幅曲而前不得谓之钩也裳十二幅象十二月又有钩边其以象闰欤郑氏不言左续衽右钩边者衣裳自左揜右左可连右不可连其事易明故不必言左右也续衽钩边之义郑注分明疏家汨之后儒之説并钩边失之详见后疏曰衽为深衣之裳以下濶上狭谓之为衽接续此衽而钩其旁边即今之朝服有曲裾而在旁者是也又曰衽当旁者凡深衣之裳十二幅皆寛头在下狭头在上皆似小要之衽是前后左右皆有衽也今云衽当旁者谓所续之衽当身之一旁非谓余衽悉当旁也云属连之不殊裳前后也若丧服其裳前三幅后四幅各自为之不相连也今深衣裳一旁则连之相着一旁则有曲裾掩之与相连无异故云属连之不殊裳前后也云若今曲裾也郑以后汉之时裳有曲裾故以续衽钩边似汉时曲裾今时朱衣朝服从后汉时帝所为则郑云今曲裾者是今朝服之曲裾也家礼深衣制度云衣全四幅其长过脇下属于裳註云用布云幅中屈下垂前后共为四幅如今之直领衫但不裁破腋下其下过脇而属于裳处约围七尺二寸每幅属裳三幅按深衣之领自左而掩于右前襟亦自左掩右右襟有表有里则前后当有五幅如后世之袍制而家礼谓衣前后四幅如今之直领衫恐误矣家礼深衣图亦是两襟相掩既相掩则领不直而衣不止四幅岂朱子未定之説乎又云每幅属裳三幅亦沿旧説之误前后四幅每幅属裳二幅而衽之四幅在两旁衽之上头但有角属于衣前襟之里一幅则有曲裾属之耳裳交解十二幅上属于衣其长及踝註云用布六幅每幅裁为二幅一头广一头狭狭头当广头之半以狭头向上而连其缝以属于衣其属衣处约围七尺二寸每三幅属衣一幅其下边及踝处约围丈四尺四寸按孔氏误释玉藻裳幅皆交解家礼遂承其误当以玉藻衽当旁郑注为正又按深衣篇制十有二幅以应十有二月郑注云裳六幅幅分之以为上下之杀此注亦略言裳以六幅分为十二幅下齐广于要中耳其为上下之杀者在当旁之衽非谓十二幅皆杀也又云方领註云两襟相掩衽在腋下则两领之㑹自方按深衣云曲袷如矩以应方注袷交领也古者方领如今小儿衣领孔疏云郑以汉时领皆向下交垂方领似今拥咽故云若小儿衣领但方折之也司马温公引后汉马援传朱勃衣方领能矩步註谓颈下别施一衿映所交领使之方正又引后汉儒林传服方领註方领直领也左传衣有襘註襘领㑹也曲礼註袷交领也谓领之交㑹处自方即谓袷疑更无他物朱子此説盖従温公后説也郑氏谓如今小儿衣领岂汉时小儿衣领亦但曲之而自方非如孔氏拥咽之説乎但领既交㑹则不直而在右之前襟必有表里前谓布四幅不知何以制之也曲裾註云用布一幅如裳之长交解裁之如裳之制但以广头向上布边向外左掩其右交映垂之如燕尾状又稍裁其内旁大半之下令渐如鱼腹而末为乌喙内向缀于裳之右旁礼记深衣续衽钩边郑註钩边若今曲裾按曲裾别用一幅布裁之缀于裳之右旁是已然谓交解裁之广头向上左右交映垂之如燕尾状则似朝服祭服丧服之衽非钩边之制也郑注读如乌喙必钩之钩此引孝经纬文明钩字之义非谓末为乌喙也此条朱子后自有説蔡氏渊曰司马所载方领与续衽钩边之制引证虽详而不得古意先生病之常以理玩经文与身服之宜而得其説谓方领者只是衣领既交自有如矩之象谓续衽钩边者只是连续裳旁无前后幅之缝左右交钩即为钩边非有别布一幅裁之如钩而缀于裳旁也方领之説先生已修之家礼矣而续衽钩边则未及修焉按续衽钩边朱子前后有三説谓别布一幅裁之如钩缀于裳之右旁此家礼之説也谓左边既合缝了再覆缝以合缝者为续衽覆缝为钩边此衣图之説也谓是连续裳旁无前后幅之缝左右交钩即为钩边此蔡氏所闻之説也三説似皆未确其源皆由孔氏释玉藻误之使其不谓六幅皆交解则当旁之衽左边连属之右边必湏有别布一幅为曲裾以掩之非如合缝覆缝左右交钩之説矣其有别布一幅也亦但缀于裳之后裾钩曲而前非如交裁为燕尾之説矣杨氏复曰深衣制度唯续衽钩边一节难考按玉藻深衣疏皇氏熊氏孔氏三説皆不同皇氏以丧服之衽广头在上深衣之衽广头在下丧服与深衣二者相对为衽孔氏以衣下属幅而下裳上属而上衣裳二者相对为衽此其不同者一也皇氏以衽为裳之两旁皆有孔氏以衽为裳之一边所有此其不同者二也皇氏所谓广头在上为丧服之衽者熊氏又以此为朝祭服之衽一以为吉服之衽一以为凶服之衽此其不同者三也家礼以深衣续衽之制两广头向上似与皇氏丧服之衽熊氏朝祭服之衽相类此为可疑是以先生晚嵗所服深衣去家礼旧説曲裾之制而不用盖有深意恨未得闻其説之详也及得蔡渊所闻始知先师所以去旧説曲裾之意后又取礼记深衣篇熟读之始知郑注续衽二字文义甚明特疏家乱之耳按郑注曰续犹属也衽在裳旁者也属连之不殊裳前后也郑註之意盖谓凡裳前三幅后四幅夫既分前后则其旁两幅分开而不相属唯深衣裳十二幅交裂裁之皆名为衽见玉藻衽当旁註所谓续衽者指在裳旁两幅言之谓属连裳旁两幅不殊裳前后也疏家不详考其文义但见衽在裳旁一句意谓别用布一幅裁之如钩而垂于裳旁妄生穿凿纷纷异同愈多愈乱自汉至今二千余年读者皆求之于别用一幅布之中而註之本义为其掩盖而不可见夫疏所以释註也今推寻郑註本文其义如此而皇氏熊氏等所释其谬如彼皆可以一扫而去之矣先师晚嵗知疏家之失而未及修定愚故着郑註于家礼深衣曲裾之下以破疏家之谬且以见先师晚嵗已定之説云按杨氏之説虽谓以郑註破疏家之谬而玉藻衽当旁之经文及郑註衽谓裳幅所交裂也所字之意未尝细玩又引深衣续衽钩边之註但及其释续衽者而遗其曲裾之説于是疏説本不误者以为误而其真误如孔氏所谓裳幅皆交解者反忽之甚矣註疏亦未易读也深衣裳之误已乆以圣贤法而反类于竒衺不正是以详为之考俟当世君子论定焉礼书纲目附录卷下