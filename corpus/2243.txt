元氏长庆集元氏长庆集序元氏长庆集序建安刘麟应礼新唐书艺文志载其当时君臣所撰着文集篇目甚多太宗集四十卷至武后垂拱集一百卷今皆弗传其余名公鉅人之文所传盖十一二尔如梁苑文类会昌一品凤池槀草笠泽丛书经纬穴余遗荣雾居见于集录所称道者母虑数百家今之所见者仅十数家而巳以是知唐人之文亡逸者多矣呜唿樵夫牧叟诡异怪诞之说鬼神幻惑不根之言时时萃爲一书以诒好事者观览至于士君子道德仁义之文经国济时之论乃或沉没无闻岂不惜哉元微之有盛名于元和长庆间观其所论奏莫不切当时务诏诰歌词自成一家非大手笔曷臻是哉其文虽盛传一时厥后浸亦不显唯嗜书者时时传录不亦甚可惜乎仆之先子尤爱其文甞手自抄写晓夕玩味称叹不巳盖惜其文之工而传之不久且逺也廼者因阅手泽悲不自胜谨募工刋行庶几元氏之文因先子复传于世斯文旧亡其序第冠以新唐书微之本传则微之之于文其所造之浅深可槩见矣宣和甲辰仲夏晦日序元氏长庆集目録元氏长庆集目録第一卷古诗思归乐春鸠春蝉兔丝古社松树芳树桐花雉媒箭镞赛神大觜乌分水岭四皓庙第二卷古诗青云驿阳城驿苦雨种竹和乐天赠樊着作和乐天感鹤谕寳说劒书异和乐天折劒头第三卷古诗松鹤竞渡寺院新竹训别致用竹部赛神竞舟茅舍后湖八骏图画松遣兴野节鞭第四卷古诗旱灾自咎虫豸巴虵蛒蜂蜘蛛蚁子蟆子浮尘子蝱楚歌襄阳道赋得鱼登龙门贞元历塞马鹿角鎭感事翰林东合小松第五卷古诗清都夜境春晚寄杨十二永寿寺看牡丹春余遣兴忆云之别李三秋夕逺怀东西道分流水西还含风夕秋堂夕酬乐天杨子华画西州院台中鞫狱忆旧事韦氏馆泛舟刘氏馆集隐客寄隐客投吴端公崔院长第六卷古诗寄吴士矩宿层峯馆寄乐天酬乐天书怀酬乐天登乐游园酬乐天早夏酬乐天劝醉和乐天初授户曹和乐天赠吴舟和乐天秋题曲江和乐天月夜作和乐天秋题牡丹春月月临花红芍药送王十一南行三叹遣昼冬夜怀李侍御西斋小松周先生第七卷古诗遣春表夏解秋遣病玉泉道中寒续遣病感梦和李相公慈竹第八卷古诗酬李相公酬独孤二十六送归通州酬刘勐见送酬乐天江州见寄邮竹落月高荷和裴校书鹭鸶夜池酬杨司业见寄代杭民作一朝使君去长庆历顺宗挽歌词宪宗挽歌词恭王大妃挽词哭吕衡州僧如展逺安寺水亭寒食日示姪别孙村老人刘家花襃城驿和乐天梦亡友酬乐天见忆与乐天葬杓直第九卷伤悼诗夜闲感小株夜合醉醒追昔逰空屋题初寒夜寄卢子蒙谢子蒙见谕谕子蒙遣悲懹旅眠除夜感梦合衣寝竹簟听弹乌夜啼梦井江陵三梦张旧蚊帱独夜六年春遣怀荅友封梦成之哭小女降眞哭女樊又哭女樊哭子感逝妻满月相唁第十卷律诗代曲江老人开元观酬吴侍御春期白二十二不至黄明府诗酬白学士第十一卷律诗纪怀赠李户曹荅胡灵之五十韵酬许康佐送人之岭南酬叚丞酬窦校书泛江翫月病闻幕中徴乐酬友封话旧送王协律游杭越送马侍御回第十二卷律诗酬卢秘书戏赠韩舍人和权相公行次临阙酬乐天东南百韵和乐天送客献荥阳公第十三卷律诗酬乐天江楼夜吟酬乐天待漏入合酬乐天游西湖江邉春月神麴酒感石榴度门寺大云寺和友封题开善寺第十四卷律诗牡丹象人松石春雪映早梅玉巵无当数蓂九月尽雨后花早归晚秋送林复梦赴辟忆杨十二夜合新竹秋相望春病山竹杖悟禅东台去戴光弓刘颇诗夜饮裦城驿闲欲曙寄胡灵之夜雨酬李六醉后归田縁路诮卢戡遣春岁日临湘楼晚宴湘亭酒醒第十五卷律诗独游洞庭湖雪天赠熊士登别熊判官水上寄乐天夏阳亭日高睡辋川天坛归雨后晴日直台行宫醉行指巡胡饮新酒香毬景申秋遣行生春嘉陵水漫天岭百牢关酬王全素寄献荥阳公酬乐天寄蕲簟酬李浙西酬周从事代杭民荅乐天第十六卷律诗杳园菊花寄哥舒少府幽栖清都春霁华岳寺天坛上境寻西明寺僧春游晚春先醉独醉宿醉惧醉羡醉忆醉病醉拟醉劝醉任醉同醉狂醉伴僧行古寺定僧观心处智度师牡丹忆杨十二送复梦送刘太白奉诚园华岳寺望山野狐泉柳林酬胡三问牡丹酬乐天秋兴第十七卷律诗雪后宿同轨店赠韦氏兄弟永贞二年赦大濦洞饯李十二题李十一居壁靖安穷居赠乐天骆口驿清明日亚枝红梁州梦南秦雪江楼月慙问囚江上行汉江笛邮亭月嘉陵驿百牢关江花落嘉陵江西县驿望喜驿好时节夜深行望驿台赠咸阳少府赠吕校书封书李着作花园灯影江陵途中寄乐天渡汉江哀病骢送崔侍御酬乐天翫月酬乐天寄通中散第十八卷律诗陪诸公游通德湖送友封放言酬刘二十八赠石枕和严司空重阳日送王十一游剡中重送友封送致用静胜寺书乐天𥿄酬孝甫和乐天招蔚章折花赠行寄刘颇过王十一馆送孙胜游三寺逺望㝷李校书襄阳楼游碧涧寺和窦容州卢头陀醉别第十九卷律诗宴望岳楼岳阳楼寄庾敬休花栽宿石机遭风赠崔元儒严涧宅送杜元颕病马寄李尚书李中丞卢评事张校书韦兵曹赠童子郎桐花诗西归絶句留呈梦得小碎和乐天高相宅仇家酒赠云寂澧西别乐天寄昙上人题智师兰若苍溪县赠吴渠州梦李绅第二十卷律诗新政县南昌滩见乐天诗夜坐闻乐天授江州司马岁月赠拒非送卢戡雨声离筵作嘉陵水阆州开元寺寄乐天书得乐天书又寄乐天酬知退通州酬乐天书后相忆泪喜李十一到与李十一夜饮赠李十一寒食日三兄遗白角中别李十一酬乐天醉别酬乐天雨后和乐天过秘阁赠杨秘书王家亭子酬乐天见梦琵琶春词第二十一卷律诗酬乐天春见寄酬乐天武关南酬乐天舟泊夜酬乐天见寄酬乐天得稹所寄和乐天㝷郭道士酬乐天寄生衣酬乐天得予诗酬乐天见贺酬乐天叹穷愁酬乐天三月三日酬乐天叹损伤瘴塞红荆黄草崃听琴书劒内状诗别毅郎自责送公度喜五兄至杏花咏春风赠别杨巨源寄乐天听妻弹别鹤操和王侍郎放牓后第二十二卷律诗酬乐天喜邻郡再酬赠乐天重赠西陵晚眺以州宅夸乐天重夸州宅景色酬乐天寄乐天戏赠乐天重酬乐天再酬复言整比旧诗寄乐天酬乐天余思寄乐天酬乐天雪中和乐天早春郡斋感怀代郡斋神荅乐天酬乐天寄别和乐天东楼余杭周从事寄浙西李大夫初除浙东爲乐天勘诗长庆历尾第二十三卷乐府乐府古题序梦上天冬白纻将进酒採珠行董逃行忆逺曲夫逺征织妇词田家词侠客行君莫非田野狐兔行当来日大难行人道短苦乐相倚曲出门行捉捕歌古筑城曲估客乐第二十四卷乐府连昌宫词望云骓马歌上阳白髪人华原磬五絃弹西凉伎法曲驯犀立部伎骠国乐胡旋女蛮子朝缚戎人隂山道第二十五卷乐府有鸟有酒华之巫庙之神第二十六卷乐府村花晚紫踯躅山枇杷树上乌琵琶歌小胡笳去杭州南家桃志坚师荅子蒙辛夷花㕔前栢夜别筵三泉驿河满子丁溪馆望海亭第二十七卷赋乐爲御善歌如贯珠镇圭观兵部马射郊天日五色祥云第二十八卷策才识兼茂明于体用第二十九卷书论教本书与史馆韩侍郎书第三十卷书叙诗寄乐天书诲姪等书第三十一卷书代谕淮西书上门下裴相公书第三十二卷表奏叙奏献事表第三十三卷表论追制表论谏职表论讨贼表论西戎表同州刺史谢表贺诛李㝏表第三十四卷表贺圣体平复御紫宸殿受朝贺表代李中丞谢官表爲严司空谢招讨使表贺诛吴元济表爲萧相让官表爲萧相谢追赠祖父祖妣亡父表状迁庙议状钱货议状两省供奉官谏状驾幸温汤状第三十五卷状辨日㫄瑞气状谢准朱书撰田弘正碑文状谢赐告身衣服并马状谢赐设状论御札状进田弘正碑文状进诗状进西北邉图经状进西北邉图状进双鸡等状第三十六卷状进马状爲萧相谢吿身状爲令狐相公谢赐金石凌红雪状爲萧相国谢太夫人国号告身状爲令狐相国谢回一子官与弟状贺降诞日德音状中书省议赋税及铸钱状中书省议举县令状第三十七卷状弹奏劒南东川节度使状弹奏山南西道两税外草状第三十八卷状论浙西观察使封杖决杀县令状论转牒事状爲河南府百姓诉车状同州奏均田状第三十九卷状论当州朝邑等三县代纳夏阳韩城两县率钱状浙东论罢进海味状第四十卷制诰制诰序册文武孝德皇帝赦文处分幽州德音戒励风俗德音第四十一卷制诰招讨鎭州制批宰臣请上尊号第二表批宰臣请上尊号第三表批宰臣请上尊号第四表批刘悟谢上表批王播谢官表幽州平告太庙祝文秋分日祭百神文第四十二卷制诰授王播中书侍郎平章事兼盐铁使制加裴度幽鎭两道招抚使制加裴度鎭州四面招讨使制授刘总守司徒兼侍中制许刘总出家制加乌重胤检校司徒制第四十三卷制诰授李愿检校司空宣武军节度使制授刘悟检校司空幽州节度使制授刘悟昭义军节度使制加陈楚检校左仆射制授马摠检校刑部尚书制授田布魏博节度使制第四十四卷制诰授杨元卿泾原节度使制授牛元翼深冀等州节度使制授牛元翼成德军节度使制授韩臯吏部尚书制授赵宗儒太常卿制授韩臯尚书左仆射制授李绛检校右仆射兼兵部尚书制第四十五卷制诰授王播刑部尚书诸道盐铁转运等使制授杜元颕戸部侍郎依前翰林学士沈传师授中书舍人崔稜授尚书戸部侍郎裴向授左散骑常侍崔郾授谏议大夫白居易授主客郎中知制诰李拭授宗正卿裴武授司农卿第四十六卷制诰卢士玫权知京兆尹刘士泾授太仆卿裴堪授工部尚书致仕于季友授右羽林将军邵同授太府少卿充入蕃使元宗简授京兆少尹刘师老授右司郎中杨嗣复授兵部郎中郑涵授尚书考功郎中高允恭授戸部郎中判度支案高允恭授侍御史知杂事栢耆授兵部贠外郎第四十七卷制诰高釴授起居郎班肃授尚书司封贠外郎独狐朗授尚书都官贠外郎范季睦授尚书仓部贠外郎杨汝士授右𥙷阙唐庆授万年县令裴注授侍御史李珝授监察御史王永太常博士李从易宗正寺丞卢均等三人授通事舍人颜岘右賛善大夫荆浦左清道率府率王惠超左清道率府率第四十八卷制诰崔弘礼郑州刺史元佑洋州刺史袁重光雅州刺史齐煚饶州刺史元藇杭州刺史韩察明州刺史韦行立处州刺史王进岌冀州刺史论倚忻州刺史王元琬银州刺史陈谏循州刺史万憬皓端州刺史赵眞长户部郎中兼侍御史王忻河南府永宁县令吉旼京兆府渭南县令骆恪寿州长史裴温兼监察御史里行充清海军节度叅谋韩克从太子通事舍人崔方实试太子詹事李归仙镇州右司马齐煦华州定县令韦珩京兆府美原县令裴誗检校尚书库部郎中充河南节度判官蔡少卿兼监察御史李立则检校虞部贠外郎知盐铁东都留后常亮元权知桥陵台令杜载监察御史崔蔇都官贠外郎兼侍御史第四十九卷制诰范传式河南府寿安县令王炅兼侍御史高端婺州长史李昆滑州司马刘颇河中府河西县令王迪贬永州司马王恱昭武校尉行左千牛备身崔适翊麾校尉守左千牛备身姚文寿右监门卫将军知内侍省徐智岌右监门卫将军邵常政内侍省内谒者监宋常春内仆局令青州道渤海授金吾将军等放还蕃青州道渤海等授诸卫将军放还蕃令狐楚等加阶萧俛等加勲萧俛等加封爵李逢吉等加阶李光颜加阶王仲舒等加阶郭钊等转勲武儒衡等加阶崔元略等加阶胡証授定逺将军诸使收淄青叙録将士等授官爵勲劒南西川节度使下将士叙勲郑氏封才人七女封公主王承宗毋吴氏封齐国太夫人第五十卷制诰李愬妻韦氏封魏国夫人赠田弘正父庭玠等赠乌重胤父承玭等韩愈父仲卿赠吏部侍郎韦审规父渐赠官田弘正母郑氏追赠孔戣母韦氏追封李逢吉母王氏追封李逊母崔氏追封博陵郡太君王潜母齐国大长公主追封王播母李氏追封郑余庆赠太保王承宗赠侍中裴行立赠左散骑常侍陈宪忠赠衡州刺史赠卫弘本等赠于頔谥追封宋若华入朝奚大首领梅落悟孤等二十五人授官阶入朝契丹首领逹于只枕等二十九人果毅别将刘惠通授谒者监第五十一卷序白氏长庆集序记永福寺石壁法华经记翰林承㫖学士记第五十二卷碑沂国公魏博德政碑唐故开府仪同三司南阳郡王张公碑文第五十三卷碑唐故越州刺史兼御史中丞河东薛公神道碑墓志故中书令赠太尉沂国公墓志铭唐故京兆府盩屋县尉元君墓志铭第五十四卷墓志有唐赠太子少保崔公墓志铭唐故中大夫赠工部尚书李公墓志铭第五十五卷墓志唐故福建等州观察处置等使赠左散骑常侍裴公墓志铭行状故金紫光禄大夫检校司徒赠太保郑国公严公行状第五十六卷墓志唐故万州刺史刘君墓志铭唐故工部员外郎杜子美墓系铭第五十七卷墓志唐故朝议郎侍御史河隂留后元君墓志铭唐故建州浦城县尉元君墓志铭第五十八卷墓志夏阳县令陆翰妻河南元氏墓志铭唐左千牛韦珮母叚氏墓志铭葬安氏志第五十九卷告赠文告赠皇考右散骑常侍皇妣荥阳郡太君郑氏文告赠皇祖尚书兵部员外郎祖妣晋昌县太君唐氏文告祀曾祖岐州叅军府君文吿畬三阳神文吿畬竹山神文报三阳神文祈雨九龙神文报雨九龙神文第六十卷祭文祭淮渎文祭翰林白学士太夫人文祭礼部庾侍郎太夫人文祭亡妻韦氏文祭亡友文元氏长庆集目録元氏长庆集元氏长庆集卷第一元氏长庆集卷第一古诗思归乐春鸠春蝉兔丝古社松树芳树桐花雉媒箭镞赛神大觜乌分水岭四皓庙思归乐我作思归乐尽作思归鸣尔是此山鸟安得失鄕名应縁此寄迹自古离人征隂愁感和气俾尔从此生我虽失鄕去我不失鄕情惨舒在方寸宠辱将何惊浮生居大块寻丈可寄身身安即形乐岂独乐咸京命者道之本死者天之平安问逺与近何言殇与彭君看赵工部八十支体轻交州二十载始对长安城长安不须臾复作交州行交州又累岁移鎭值江陵归朝新天子济济爲上卿肌肤无瘴色饮食康且宁人生如昼夜死者如霣星丧车四门出何关炎瘴萦况我三十余年来未半程江陵道途近楚俗云水清遐想玉泉寺久欲登斯亭此去尽绵歴岂无心赏并红飱日充腹碧涧朝析醒酿酒待賔客寄书安弟兄闲穷四声韵闷阅九部经身外无所求眼前随所营此意久巳定谁能苟求荣所以官甚小朝野巳势倾倾心岂不易巧诈神之刑万物有本性况复人至灵金埋无土色玉坠无瓦声劒折有寸利镜破有片明我可我可刃爲兵我心终不死金石贯以诚此诚患不立虽困道亦亨微哉满山鸟叫噪何足听春鸠春鸠与百舌音响讵同年如何一时语俱得春风怜犹知造物意当春不生蝉免教争叫噪沸渭桃花前春蝉我自东归日猒苦春鸠声作诗怜化工不遣春蝉生及来商山道山深气不平春秋两相似虫豸百种鸣风松不成韵蜩螗沸如羹岂无朝阳凤羞与微物争安得天上雨奔浑河海倾荡涤反时气然后好晴明兔丝人生莫依倚依倚事不成君看兔丝蔓依倚榛与荆荆榛易蒙密百鸟撩乱鸣下有狐兔穴奔走亦纵横樵童破将去柔蔓与之并翳荟生可耻束缚死无名桂树月中出珊瑚石上生俊鹘度海食应龙升天行灵物本特逹不复相缠萦纒萦竟何者荆棘与飞茎古社古社基阯在人散社不神唯有空心树妖狐藏魅人狐惑意顚倒臊腥不复闻丘坟变城郭花草仍荆榛良田千万顷占作天荒田主人议芟斫怪见不敢前那言空山烧夜随风长奔壮声鼓鼙震高熖旗帜飜逡巡荆棘尽狐兔无子孙狐死魅人醒烟消坛墠存绕坛旧田地给授有等伦农收村社树新团圎社公千万岁永保村中民松树华山高憧憧上有高高松株株遥各各叶叶相重重槐树夹道植枝叶俱冥蒙旣无贞直干复有罥挂虫何不种松树种之揺清风秦时巳曾种顦顇种不供可怜孤松意不与槐树同闲在高山顶樛盘虬与龙屈爲大厦栋庇廕侯与公不肯作行伍俱在尘土中芳树芳树巳寥落孤英尤可嘉可怜团圎叶盖覆深深花游蜂竞鑚刺鬭雀亦纷拏天生细碎物不爱好光华非无殱殄法念尔有生涯春雷一声发惊燕亦惊虵清池养神蔡巳复长虾蟆雨露贵平施吾其春草芽桐花胧月上山馆紫桐垂好隂可怜暗澹色无人知此心舜没苍梧野凤归丹穴岑遗落在人世光华那复深年年怨春意不竞桃杏林唯占清明后牡丹还复侵况此空馆闭云谁恣幽寻徒烦鸟噪集不语山嵚岑满院青苔地一树莲花簮自开还自落暗芳终暗沉尔生不得所我愿裁爲琴安置君王侧调和元首音安问宫征角先辨雅郑淫宫絃春以君君若春日临商絃廉以臣臣作旱天霖人安角声畅人困鬭不任羽以类万物祅物神不歆征以节百事奉事罔不钦五者苟不乱天命乃可忱君若问孝理弹作梁山吟君若事宗庙拊以和球琳君若不好谏愿献触䟽箴君若不罢猎请听荒于禽君若侈台殿雍门可霑襟君若傲贤隽鹿鸣有食芩君闻祈招什车马勿骎骎君若欲败度中有式如金君闻薫风操志气在愔愔中有阜财语勿受来献賝北里当絶听祸莫大于媱南风苟不竞无徃遗之擒姦声不入耳巧言宁孔壬枭音亦云革安得沴与祲天子旣穆穆群材亦森森劒士还农野丝人归织絍丹凤巢阿阁文鱼游碧浔和气浃寰海易若漑蹄涔改张乃可鼔此语无古今非琴独能尔事有谕因针感尔桐花意闲怨杳难禁待我持斤斧置君爲大琛雉媒双雉在野时可怜同嗜欲毛衣前后成一种文章足一雉独先飞冲开芳草緑网罗幽草中暗被濳羁束剪刀摧六翮丝线缝双目啖养能几时依然巳驯熟都无旧性灵返与他心腹置在芳草中飜令诱同族前时相失者思君意弥笃朝朝旧处飞徃徃巢邉哭今朝树上啼哀音断还续逺见尔文章知君草中伏和鸣忽相召鼓趐遥相瞩畏我未肯来又啄翳前粟歛翮逺投君飞驰势奔蹙罥挂在君前向君声促促信君决无疑不道君相覆自恨飞太高踈罗偶然触看看架上鹰拟食无罪肉君意定何如依旧彫笼宿箭镞箭镞本求利淬砺良甚难砺将何所用砺以射凶残不砺射不入不射人不安爲盗即当射宁问私与官夜射官中盗中之血阑干带箭君前䜣君王悄不欢顷曾爲盗者百箭中心櫕竞将儿女泪滴沥助辛酸君王责良师此祸谁爲端帅言发硎罪不使刃稍刓君王不忍杀逐之如迸丸仍令后来箭尽可头团团发硎去虽逺砺镞心不阑㑹射蛟螭尽舟行无恶澜赛神村落事妖神林木大如村事来三十载巫觋传子孙村中四时祭杀尽鸡与豚主人不堪命积燎曾欲燔旋风天地转急雨江河飜採薪持斧者弃斧纵横奔山深多掩映仅免鲸鲵吞主人集邻里各各持酒罇庙中再三拜愿得禾稼存去年大巫死小觋又妖言邑中神明宰有意効西门焚除计未决伺者迭乗轩庙深荆棘厚但见狐兔罇巫言小神变可验牛马蕃邑吏齐进说幸勿祸鄕原踰年计不定县听良亦烦渉夏祭时至因令修四垣忧虞神愤恨玉帛意弥敦我来神庙下箫鼓正喧喧因言遣妖术灭絶由本根主人中罢舞许我重叠论蜉蝣生湿处鸱鸮集黄昏主人邪心起气熖日夜繁狐狸得蹊径潜穴主人园腥臊袭左右然后託丘樊岁深树成就曲直可轮辕幽妖尽依倚万恠之所屯主人一心好四面无篱藩命樵执斤斧恠木宁遽髠主人且倾听再爲谕清浑阿胶在末派罔象游上源灵药逡巡尽黑波朝夕喷神龙猒流浊先伐鼍与鼋鼋鼍在龙穴妖气常郁温主人恶淫祀先去邪与惛惛邪中人意蛊祸蚀精魂德胜妖不作势强威亦尊计穷然后赛后赛复何恩大觜乌阳乌有二类觜白者名慈求食哺慈母因以此名之饮啄颇廉俭音响亦柔雌百巢同一树栖宿不复疑得食先返哺一身长苦羸縁知五常性飜被衆禽欺其一觜大者攫搏性贪痴有力强如鹘有爪利如锥音声甚㕭嗗潜通妖恠词受日余光庇终天无死期翶翔富人屋栖息屋前枝巫言此乌至财产日丰宜主人一心惑诱引不知疲转见乌来集自言家转孳白鹤门外养花鹰架上维专听乌喜怒信受若神龟举家同此意弹射不复施徃徃清池侧却令鹓鹭随群乌饱梁肉毛羽色泽滋逺近恣所徃贪残无不爲巢禽攫雏卵廏马啄疮痍渗沥脂膏尽凤皇那得知主人一朝病争向屋檐窥鷕唿群鵩翩翻集恠鸱主人偏养者啸聚最奔驰夜半仍惊噪鸺鹠逐老狸主人病心怯灯火夜深移左右虽无语奄然皆泪垂平明天出日隂魅走参差乌来屋檐上又惑主人儿儿即富家业翫好方爱奇占募能言鸟置者许高赀陇树巢鹦鹉言语好光仪美人倾心献彫笼身自持求者临轩坐置在白玉墀先问鸟中苦便言乌若斯衆乌齐搏铄翠羽几离披逺掷千余里美人情亦衰举家惩此患事乌踰昔时向言池上鹭啄肉寝其皮夜漏天终晓隂云风定吹况尔乌何者数极不知危㑹结弥天网尽取一无遗常令阿阁上宛宛宿长离分水岭崔嵬分水岭高下与云平上有分流水东西随势倾朝同一源出暮隔千里情风雨各自异波澜相背惊势高竞奔注势曲巳回萦偶值当途石蹙缩又纵横有时遭孔穴变作呜咽声褊浅无所用奔波奚所营团团井中水不复东西征上应美人意中涵孤月明旋风四面起井深波不生坚冰一时合井深冻不成终年汲引绝不耗复不盈五月金石铄旣寒亦旣清易时不易性改邑不改名定如拱北极莹若烧玉英君门客如水日夜随势行君看守心者井水爲君盟四皓庙巢由昔避世尧舜不得臣伊吕虽急病汤武乃可君四贤胡爲者千载名氛氲显晦有遗迹前后疑不伦秦政虐天下黩武穷生民诸侯战必死壮士眉亦嚬张良韩孺子推碎属车轮遂令英雄意日夜思报秦先生相将去不复婴世尘云卷在孤岫龙潜爲小鳞秦皇转无道谏者鼎镬亲茅焦脱衣諌先生无一言赵高杀二世先生如不闻刘项取天下先生游白云海内八年战先生全一身汉业日已定先生名亦振不得爲济世宜哉爲隐沦如何一朝起屈作储贰賔安存孝惠帝摧顇戚夫人舍大以谋细虬盘而蠖伸惠帝竞不嗣吕氏祸有因虽怀安刘志未若周与陈皆落子房术先生道何屯出处贵明白故吾今有云元氏长庆集卷第一元氏长庆集元氏长庆集卷第二元氏长庆集卷第二古诗青云驿阳城驿苦雨种竹和乐天赠樊着作和乐天感鹤谕寳说劒书异和乐天折劒头青云驿岧嶤青云岭下有千仞谿徘徊不可上人倦马亦嘶愿登青云路若望丹霞梯谓言青云驿绣户芙蓉闺谓言青云骑玉勒黄金蹄谓言青云具瑚琏并象犀谓言青云吏的的颜如珪怀此青云望安能复久栖路途信不易风雨正凄凄巳恠杜䳌鸟先来山下啼归家尘雾黯忽遇蓬篙妻延我开荜户凿窦宛如圭逡巡来叙别头白颜色黧馈食频叫噪假器仍乞醯向时延我者共拾藿与梨乗我䍧牱马蒙茸大如羝悔爲青云意此意良噬脐昔游蜀关下有驿名青泥闻名意惨怆若坠牢与狴云泥异所称人物一以齐复闻阊阖上下视日月低银城蘂珠殿玉版金字题大帝直南北群仙侍东西龙虎俨队仗雷霆轰鼔鼙元君理庭内左右桃花蹊丹霞烂成绮素云轻若绨天池光灎灎瑶草緑萋萋衆眞千万辈柔颜尽如荑手持凤尾扇头戴翠羽笄云韶互铿戞霞服相提携双双发皓齿各各扬轻袿天祚乐未极溟波浩无隄秽贱灵所恶安肯问黔黎桑田变成海㝢县烹爲韲虚皇不愿见云雾重重翳大帝安可梦阊阖何由跻灵物可见者愿以谕端倪虫虵吐云气妖氛变虹蜺获麟书诸册豢龙醢爲臡凤皇占梧桐丛杂百鸟栖野鹤啄腥虫贪饕不如鸡山鹿藏窟穴虎豹吞其麛灵物比灵境冠履宁甚睽道胜即爲乐何惭居稗稊金张好车马于陵亲灌畦在梁或在火不变玉与鹈上天勿行行潜穴勿悽悽吟此青云谕逹观终不迷阳城驿商有阳城驿名同阳道州阳公没已久感我泪交流昔公孝父母行与曾闵俦旣孤善兄弟兄弟和且柔一夕不相见若怀三岁忧遂誓不婚娶没齿同衾裯妹夫死他县遗骨无人收公令季弟徃公与仲弟留相别竟不得三人同逺游共负他郷骨归来藏故丘栖遟居夏邑邑人无苟媮里中竞长短来问劣与优官刑一朝耻公短终身羞公亦不遗布人自不盗牛问公何听尔忠信先自修发言当道理不顾党与讐声香渐翕习冠盖若云浮少者从公学老者从公游徃来相告报县尹与公侯名落公卿口涌如数万舟天子得闻之书下再三求书中愿一见天异呈天虬何以持爲聘束帛借琳球何以持爲御驷马驾安辀公云自挺操事殷不事周我实唐士庶食唐之田畴我闻天子忆安敢专自由来爲谏大夫朝夕侍冕旒希夷惇薄俗密勿献良筹神医不言术人瘼曾暗瘳月请諌官俸诸弟相对谋皆曰亲戚外酒散目前愁公云不有尔安得此嘉猷施余尽沽酒客来相献酬日旰不谋食春深仍弊裘人心良戚戚我乐独油油贞元岁云暮朝有曲如钩风波势奔蹙日月光绸缪齿牙属爲猾禾黍暗生蟊岂无司言者肉食吞其喉岂无司搏者利柄扼如鞴鼻复势气塞不得辩薫莸公虽未显谏惴惴如患瘤飞章八九上皆若珠暗投炎炎日将炽积燎无人抽公乃帅其属决谏同报仇延英殿门外叩合仍叩头且曰事不止臣谏誓不休上知不可遏命以美语酬降官司成署俾之爲赘疣姦心不快活撃刺砺戈矛终爲道州去天道竟悠悠遂令不言者反以言爲訧喉舌坐成木鹰鹯化爲鸠避权如避虎冠豸如冠猴平生附我者诗人称好逑私来一执手恐若坠诸沟送我不岀户决我不回眸唯有太学生各具粮与糇咸言公去矣我亦去荒陬公与诸生别歩歩驻行驺有生不可诀行行过闽瓯爲师得如此得爲贤者不道州闻公来鼓舞歌且讴昔公居夏邑狎人如狎鸥况自爲刺史岂复援鼓桴滋章一时罢教化天下遒炎瘴不得老英华忽巳秋有鸟哭杨震无儿悲邓攸唯余门弟子列树松与楸今来过此驿若弔汨罗洲祠曹讳羊祜此驿何不侔我愿避公讳名爲避贤邮此名有深意蔽贤天所尤吾闻玄元教日月㝠九幽幽隂蔽翳者永爲幽隂囚苦雨江瘴气候恶庭空田地芜烦昏一日内隂暗三四殊巢燕汚牀席苍蝇点肌肤不足生诟怒但苦寡懽娱夜来稍清晏放体阶前唿未饱风月思巳爲蚊蚋图我受簮组身我生天地炉炎蒸安敢勌虫豸何时无凌晨坐堂庑努力泥中趋官家事不了尤悔亦可虞门外竹桥折马惊不敢踰回头命僮御向我色踟蹰自顾方濩落安能相诘诛隐忍心愤恨飜爲声喣愉逡巡崔嵬日杲曜东南隅巳复云蔽翳不使及泥涂良农尽蒲苇厚地积潢汚三光不得照万物何由苏安得飞廉车磔裂云将躯又提精阳劒蛟螭支节屠隂沴皆电扫幽妖亦雷驱煌煌启阊阖轧轧掉干枢东西生日月昼夜如转珠百川朝巨海六龙踏亨衢此意倍寥廓时来本须臾今也泥鸿洞鼋鼍眞得途种竹昔乐天赠予诗云无波古井水有节秋竹竿予秋来种竹㕔下因而有怀聊书十韵昔公怜有直比之秋竹竿秋来苦相忆种竹㕔前看失地颜色改伤根枝叶残清风犹淅淅高节空团团鸣蝉聒暮景跳蛙集幽栏尘土复昼夜梢云良独难丹丘信云逺安得临仙坛瘴江冬草緑何人惊岁寒可怜亭亭干一一青琅玕孤凤竟不至坐伤时节阑和乐天赠樊着作君爲着作诗志激词且温璨然光扬者皆以义烈闻千虑竟一失氷玉不断㾗谬予顽不肖列在数子间因君讥史氏我亦能具陈羲黄眇云逺载籍无遗文煌煌二帝道铺设在典坟尧心唯舜㑹因着爲话言臯夔益稷禹粗得无间然缅然千载后后圣曰孔宣逈知皇王意缀书爲百篇是时游夏辈不敢措舌端信哉作遗训职在圣与贤如何至近古史氏爲闲官但令识字者窃弄刀笔权由心书曲直不使当世观贻之千万代疑言相并传人人异所见各各私所偏以是曰裦贬不如都无焉况乃丈夫志用舍贵当年愿予有微尚愿以出处论岀非利吾巳其岀贵道全全道岂虚设道全当及人全则富与寿亏则饥与寒遂我一身逸不如万物安解悬不泽手拯溺无折旋神哉伊尹心可以冠古先其次有独善善已不善民天地爲一物死生爲一源合杂分万变忽若风中尘抗哉巢由志尧舜不可迁舍此二者外安用名爲賔持谢着书郎愚不愿有云和乐天感鹤我有所爱鹤毛羽霜雪妍秋望一滴露声洞林外天自随卫侯去遂入大夫轩云貌乆巳隔玉音无复传吟君感鹤操不觉心惕然无乃予所爱误爲微物迁因兹谕直质未免柔细牵君看孤松树左右萝茑纒旣可习爲饱亦可薫爲筌期君常善救勿令终弃捐谕寳沉玉在弱泥泥弱玉易沉扶桑寒日薄不照万丈心安得潜渊虬㧞壑超邓林泥封泰山阯水散旱天霖洗此泥下玉照曜台殿深刻爲传国寳神器人不侵冰置白玉壷始见清皎洁珠穿殷红缕始见明洞澈镆铘无人淬两刃幽壤铁秦镜无人拭一片埋雾月骥跼环堵中骨附筋入节虬蟠尺泽内鱼衆哇同穴艅艎无巨海浮浮矜瀎潏栋梁无广厦顚倒卧霜雪大鹏无长空举翮受羁绁豫樟无厚地危柢眞卼臲圭璧无卞和甘与顽石列舜禹无陶尧名随腐草灭神功伏神物神物神乃别人神不世出所以神功絶神物岂徒然用之乃施设禹功九州理舜德天下恱璧国充传玺圭用祈太折木㝷豫樟干九万大鹏歇栋梁庇生民艅艎济来哲虬腾旱天雨骥骋流电掣镜悬姦胆露劒拂妖虵裂珠生照乗光冰莹环坐热此物比在泥斯言爲谁发于今尽凡耳不爲君陈说说劒吾友有寳劒密之如密友我实胶漆交中堂共盃酒酒酣肝胆露恨不眠前剖高唱荆卿歌乱撃相如缶更击复更唱更舞亦更寿白虹坐上飞青虵匣中吼我闻音响毕疑是十将鬭爲君再拜言神物可见不君言我所重我自爲君取迎箧巳焚香近鞘先泽手徐抽寸寸刃渐屈弯弯肘杀杀霜在锋团团月临纽逡巡潜虬跃鬰律惊左右霆电满室光蛟龙逐奋走何人爲铸之干将别来久铸时近山破藏在松桂朽幽质狱中埋神人水心守本是泥稽淬果非雷焕有我欲评劒功愿君良听受劒可剸犀兕劒可切琼玖劒决天外云劒冲日中斗劒隳妖虵腹劒拂佞臣首太古初断鳌武王亲撃纣燕丹卷地图陈平绾花绶曾被桂树枝寒光射林薮曾经铸农器利用剪稂莠神物终变化复爲龙牝牡晋末武库烧脱然排戸牖爲欲扫群胡散作弥天帚自兹失所徃豪英共爲诟今复谁人铸挺然千载后旣非古风壷无乃近鵶九自我与君游平生益自负况擎寳劒岀重以雄心扣此劒何太奇此心何太厚劝君愼所寳所用无或茍潜将辟魑魅勿但惊妾妇留斩泓下蛟莫试街中狗古今困泥滓我亦坌尘垢俗耳惊大言逢人少开口书异孟冬初寒月渚泽蒲尚青飘萧北风起皓雪纷满庭行过冬至后冻闭万物零奔浑驰暴雨骤鼓轰雷霆传云不终日通宵曾莫停瘴云愁拂地急霤疑注瓶汹涌潢潦浊喷薄鲸鲵腥跳趫井哇喜突兀水恠形飞蚋奔不死脩虵蛰再醒应龙非时出无乃岁不宁吾闻隂阳户启闭各有扄后时无肃杀废职乃玄冥座配五天帝荐用百品珍权爲祝融夺神其焉得灵春秋雷电异则必书诸经仲冬雷雨苦愿省蒙蔽刑和乐天折劒头闻君得折劒一片雄心起讵忆铁蛟龙潜在延津水风云劒一合唿吸期万里雷震山岳碎电斩鲸鲵死莫但寳劒头头头非此比元氏长庆集卷第二元氏长庆集元氏长庆集卷第三元氏长庆集卷第三古诗松鹤竞渡寺院新竹训别致用竹部赛神竞舟茅舍后湖八骏图画松遣兴野节鞭松鹤渚宫本坳下佛庙有台阁台下三四松低昂势前却是时晴景丽松梢残雪薄日色相玲珑纎云映罗幕逡巡九霄外似振风中铎渐见尺帛光孤飞唳空鹤徘徊耀霜雪顾慕下寥廓踏动樛盘枝龙虵互跳跃俯瞰九江水旁瞻万里壑无心盻鸟鸢有字悲城郭清角巳沉绝虞韶亦冥寞骞飜勿重留幸及钧天作竞渡吾观竞舟子因测大竞源天地昔将竞蓬勃昼夜昏龙虵相嗔薄海岱俱崩奔群动皆搅挠化作流浑浑数极鬭心息大和蒸混元一气忽爲二矗然画干坤日月复照曜春秋递寒温八荒坦以旷万物罗以繁圣人中间立理世了不烦延绵复几岁逮及羲与轩炎皇炽如炭蚩尤扇其燔有熊竞心起驱兽出林樊一战波委熖再战火燎原战讫天下定号之爲轩辕自是岂无竞琐细不复言其次有龙竞竞渡龙之门龙门浚如泻漴射不可援赤鳞化时至唐突鳍鬛掀乗风瞥然去万里黄河飜接瞬电烻出微吟霹雳喧傍瞻旷宇宙俯瞰卑崑崙庶类咸在下九霄行易扪倐辞蛙黾穴遽排天帝阍回悲曝鳃者未免鲸鲵吞帝命泽诸夏不弃虫与昆随时布膏露称物施厚恩草木霑我润豚鱼望我蕃向来同竞辈岂料由我存壮哉龙竞渡一竞身独尊舍此皆蚁鬭竞舟何足论寺院新竹寳地琉璃坼紫苞琅玕踊亭亭巧于削一一大如拱冰碧林外寒峯峦眼前耸槎枒矛㦸合屹仡龙虵动烟泛翠光流岁余霜彩重风朝竽籁过雨夜鬼神恐佳色有鲜妍修茎无拥肿节高迷玉镞箨缀疑花捧讵必太山根本自仙坛种谁令植幽壤复此依闲冗居然霄汉姿坐受藩篱壅噪集勌鸱乌炎昏繁蠛蠓未遭伶伦听非安子猷宠威凤来有时虗心岂无奉训别致用风行自委顺云合非有期神哉心相见无眹安得离我有恳愤志三十无人知修身不言命谋道不择时逹则济亿兆穷亦济毫氂济人无大小誓不空济私研机未淳熟与世忽参差意气一爲累猜仍良巳随昨来窜荆蛮分与平生隳那言返爲遇获见心所竒一见肺肝尽坦然无滞疑感念交契定泪流如断縻此交定生死非爲论盛衰此契宗㑹极非谓同路岐君今虎在匣我亦鹰就羁驯养保性命安能奋殊姿玉色深不变井水挠不移相看各年少未敢深自悲竹部竹部竹山近岁伐竹山竹伐竹岁亦深深林隔深谷朝朝冰雪行夜夜豺狼宿科首霜断蓬枮形烧余木一束十余茎千钱百余束得钱盈千百得粟盈斗斛归来不买食父子分半菽持此欲何爲官家岁输促我来荆门掾寓食公堂肉岂唯遍妻孥亦以及僮仆分尔有限资饱我无端腹媿尔不复言尔生何太蹙赛神楚俗不事事巫风事妖神事妖结妖社不问踈与亲年年十月暮珠稻欲垂新家家不歛获赛妖无富贫杀牛贳官酒椎鼓集顽民喧阗里闾隘兇酗日夜频岁暮雪霜至稻珠随陇湮吏来官税迫求质倍称緍贫者日消铄富亦无仓囷不谓事神苦自言诚不眞岳阳贤刺史念此爲俗屯未可一朝去俾之爲等伦粗许存习俗不得唿党人但许一日泽不得月与旬吾闻国侨理三年名乃振巫风燎原久未必怜徙薪我来歌此事非独歌政仁此事四邻有亦欲闻四邻竞舟楚俗不爱力费力爲竞舟买舟俟一竞竞歛贫者赇年年四五月蠒实麦小秋积水堰堤壊㧞秧蒲稗稠此时集丁壮习竞南畒头朝饮村社酒暮椎邻舍牛祭舩如祭祖习竞如习雠连延数十日作业不复忧君侯馔良吉㑹客陈膳羞画鹢四来合大竞长江流建标明取舍胜负死生求一时讙唿罢三月农事休岳阳贤刺史念此爲俗疣习俗难尽去聊用去其尤百舩不留一一竞不滞留自爲里中戏我亦不寓游吾闻管仲教沐树惩堕游节此淫竞俗得爲良政不我来歌此事非独歌此州此事数州有亦欲闻数州茅舍楚俗不理居居人尽茅舍茅苫竹梁栋茅踈竹仍罅边縁隄岸斜诘屈檐楹亚篱落不蔽肩街衢不容驾南风五月盛时雨不来下竹蠧茅亦干迎风自焚灺防虞集邻里巡警劳昼先矢谟人人傥自爲我亦不庀徒下俚得闻之各各相俞俞提携翁及孙捧戴妇与姑壮者负砾石老亦捽茅蒭斤磨片片雪椎隐连连珠朝飱布庭落夜宿完户枢邻里近相告亲戚逺相唿鬻者自爲鬻酤者自爲酤鸡犬丰中市人民岐下都百年废滞所一旦奥浩区我实司水土得爲官事无人言贱事贵贵直不贵谀此实公所小安用歌袴襦荅云潭及广以至鄂与吴万里尽泽国居人皆垫濡富者不容盖贫者不庇躯得不歌此事以我爲楷模八骏图诗良马无世无之然而终不得与八骏并名何也吾闻八骏日行三万里夫车行三万里而无毁轮壊辕之患盖神车者行三万里而无䘮精禠魄之患亦神之人也无是三神而得是八马乃破车掣御踬人之乗也世焉用之今夫画古者画马而不画车驭不画所以乗马者是不知夫古者也予因作诗以辨之穆满志空阔将行九州野神驭四来归天与八骏马龙种无凡性龙行无暂舍朝辞扶桑底暮宿崑崙下鼻息吼春雷蹄声裂寒瓦尾掉沧波黒汗染白云赭华辀本脩密翠盖尚妍冶御者腕不移乗者寐不假车无轮扁斲辔无王良把虽有万骏来谁是敢骑者画松张璪画古松徃徃得神骨翠帚扫春风枯龙戞寒月流传画师辈奇态尽埋没纎枝无萧洒顽干空突兀乃悟埃尘心难状烟霄质我去淅阳山深山看真物遣兴十首始见梨花房坐对梨花白行看梨叶青已复梨叶赤严霜九月半危蔕几时客况有高高原秋风四来迫莫猒夏日长莫悲冬日短欲识短复长君看寒又暖城中百万家冤哀杂丝管草没奉诚园轩车昔曾满孤竹迸荒园误与蓬麻列久拥萧萧风空长高高节严霜荡群秽蓬断麻亦折独立转亭亭心期凤皇别艳艳剪红英团团削翠茎託根在褊浅因依泥滓生中有合欢蘃池枯难遽呈凉宵露华重低徊当月明晚荷犹展卷早蝉遽萧嘹露叶行巳重况乃江风揺炎夏火再伏清商暗廻飊寄言抱志士日月东西跳买马买锯牙买犊买破车养禽当养鹘种树先种花人生负俊健天意与光华莫学蚯蚓辈食泥近土涯爱直莫爱夸爱疾莫爱斜爱谟莫爱诈爱施莫爱奢择才不求备任物不过涯用人如用己理国如理家㸌㸌刀刃光弯弯弓面张入水斩犀兕入山椎虎狼里中无老少唤作癫儿郎一日风雨㑹横金归故郷团团规内星未必明如月託迹近北辰周天无沦没老人在南极地逺光不发见则寿圣明愿照高高阙河清谅嘉瑞吾帝眞圣人时哉不我梦此时爲废民光隂本跳踯功业劳苦辛一到江陵郡三年成去尘野节鞭神鞭鞭宇宙玉鞭鞭骐骥紧綛野节鞭本用鞭赑屃使君鞭甚长使君马亦利司马并马行司马马顦顇短鞭不可施疾歩无由致使君驻马言愿以长鞭遗此遗不㝷常此鞭不容易金坚无缴遶玉滑无尘腻青虵坼生石不刺山阿地乌龟旋眼班不染江头涙长看雷雨㾗未忍驽骀试持用换所持无今等闲弃荅云君何奇赠我君所贵我用亦不凡终身保明义誓以鞭姦顽不以鞭蹇踬指撝狡兔踪决挞恠龙睡惜令寸寸折节节不虗坠因作换鞭诗诗成谓同志而我得闻之笑君年少意安用换长鞭鞭长亦奚爲我有鞭尺余泥抛风雨渍不拟闲赠行唯将烂夸醉春来信马头𣢾缓花前辔愿我迟似挛饶君疾如趐元氏长庆集卷第三元氏长庆集元氏长庆集卷第四元氏长庆集卷第四古诗旱灾自咎贻七县宰虫豸巴虵蛒蜂蜘蛛蚁子蟆子浮尘子蝱楚歌襄阳道赋得鱼登龙门贞元历塞马鹿角鎭感事题翰林东合前小松旱灾自咎贻七县宰吾闻上帝心降命明且仁臣稹苟有罪胡不灾我身胡爲旱一州祸此千万人一旱犹可忍其旱亦巳频腊雪不满地膏雨不降春恻恻诏书下半减麦与緍半租岂不薄尚竭力与筋竭力不敢惮惭戴天子恩累累妇拜姑呐呐翁语孙禾黍日夜长足得盈我困还塡折粟税酬偿贳麦邻茍无公私责饮水不爲贫欢言未盈口旱气巳再振六月天不雨秋孟亦旣旬区区昧陋积祷祝非不勤日驰衰白颜再拜泥甲鳞归来重思忖愿吿诸邑君以彼天道逺岂如人事亲团团囹圄中无乃冤不申扰扰食廪内无乃姦有因轧轧输送车无乃使不伦遥遥负檐卒无乃役不均今年无大麦计与珠玉濵村胥与里吏无乃求取繁符下歛钱急值官因酒嗔诛求与挞罚无乃不逡巡生小下俚住不曾州县门诉词千万恨无乃不得闻强豪富酒肉穷独无蒭薪俱由案牍吏无乃移祸屯官分市井户迭配水陆珍未蒙所偿直无乃不敢言有一于此事安可尤苍旻借使漏刑宪得不虞鬼神自顾顽滞牧坐贻灾沴臻上羞朝廷寄下媿闾里民岂无神明宰爲我同苦辛共布慈惠语慰此衢客尘虫豸诗天之居物于地也有兽宜山宜穴鱼宜水宜泥鸟宜木宜洲虫宜草宜腐秽风雨㑹而寒暑时山川正而原野平衍然后郛闬屋室以州之人之宜人不得其宜而之鸟兽虫鱼之所宜非虫鱼兽鸟之罪也然而自非圣贤人失所宜未甞无不得宜之叹云始辛卯年予掾荆州之地洲渚湿垫其动物宜介其毛物宜翅羽予所舍又荆州树木洲渚处昼夜常有翅羽百族閙心不得闲静因爲有鸟二十章以自逹又数年司马通州郡通之地丛秽卑褊烝瘴隂郁熖爲虫虵备有辛螫虵之毒百而鼻褰者尤之虫之辈亦百而蝱蟆浮尘蜘蛛蚁子蛒蜂之类最甚害人其土民具能攻其所毒亦徃徃合于方籍不知者遭輙死予因赋其七虫爲二十一章别爲序以备琐细之形状而尽药石之所宜庶亦叔敖之意焉巴虵巴之虵百类其大蟒其毒褰鼻蟒人常不见褰鼻常遭之毒人则毛发皆竖起饮溪涧而泥沙尽沸验方云攻巨蟒用雄黄烟被其脑则裂而鷣鸟能食其小者巴无是物其民常用禁术制之尤効巴虵千种毒其最鼻褰虵掉舌飜红熖盘身蹙白花喷人竖毛髪饮浪沸泥沙欲学叔敖瘗其如多似麻越岭南濵海武都西䧟戎雄黄假名石鷣鸟逺难笼讵有隳肠计应无破脑功巴山昼昏黑妖雾毒蒙蒙汉帝斩虵劒晋时烧上天自兹繁巨蟒徃徃寿千年白昼遮长道青溪蒸毒烟战龙苍海外平地血浮舩蛒蜂蛒蜂类而大巢在褰鼻虵穴下故毒螫倍诸蜂虿中手足辄断落及心胷则圯裂用它蜂中人之方疗之不能愈巴人徃徃持禁以制之则差巴虵蟠窟穴穴下有巢蜂近树禽垂翅依原兽绝踪微遭断手足厚毒破心胷昔甚招魂句那知眼自逢梨笑清都月蜂游紫殿春构脾分部伍嚼蘃奉君亲翅羽颇同类心神固异伦安知人世里不有噬人人兰蕙本同畹蜂虵亦杂居害心俱毒螫妖熖两吹嘘雷蛰吞噬止枯焚巢穴除可怜相济恶勿谓祸无余蜘蛛巴蜘蛛大而毒其甚者身边数寸而踦长数倍其身网罗竹栢尽死中人疮痏潗湿且痛痒倍常用雄黄苦酒涂所囓仍用䑕妇虫食其丝尽輙愈疗不速丝及心而疗不及矣蜘蛛天下足巴蜀就中多缝隙容长踦虗空织横罗萦纒伤竹栢吞噬及虫蛾爲送佳人喜珠栊无柰何网密将求食丝斜误着人因依方託绪挂骨遂容身截道蝉冠碍漫天玉露频儿童怜小巧渐欲及车轮稚子怜圆网佳人祝喜丝那知縁暗隙忽复囓柔肌毒腠攻犹易焚心疗恐迟看看长妖绪和扁欲涟洏蚁子巴蚁衆而善攻栋徃徃木容完具而心节朽坏屋居者不省其微而祸成倾压蚁子生无处偏因湿处生隂霪烦扰攘拾粒苦鸎牀上主人病耳中虗藏鸣雷霆飜不省闻汝作牛声时术功虽细年深祸亦成攻穿漏江海噆食困蛟鲸敢惮榱蠹深藏柱石倾寄言持重者微物莫全轻攘攘终朝见悠悠卒岁疑讵能分牝牡焉得有蝝蚳徙市竟何意生涯都几时巢由或逢我应似我相期蟆子蟆蚊类也其实黑而小不碍纱縠夜伏而昼飞闻柏烟与麝香輙去蚊蟆与浮尘皆巴蛇鳞中之细虫耳故囓人成疮秋夏不愈膏楸叶而傅之则差蟆子微于蚋朝繁夜则无毫端生羽翼针喙噆肌肤暗毒应难免羸形日渐枯将身逺相就不敢恨非辜晦景权藏毒明时敢噬人不劳生姤怒祗足助酸辛隼眦看无物虵躯庇有鳞天方刍狗我甘与尔相亲有口深堪异趋时讵可量谁令通鼻息何故辨馨香沉水来沧海崇兰泛露光那能枉焚爇尔衆我微茫浮尘子浮尘蟆类也其实微不可见与尘相浮而上下人苦之徃徃蒙絮衣自蔽而浮尘輙能通透及人肌肤亦巢巴虵鳞中故攻之用前术可叹浮尘子纎埃喻此微宁论隔纱幌并解透绵衣有毒能成痏无声不见飞病来双眼暗何计辨雰霏乍可巢蛟睫胡爲附蟒鳞巳微于蠢蠢仍害及仁人动植皆分命毫芒亦是身哀哉此幽物生死敌浮尘但觉皮肤安知琐细来因风吹薄雾向日误轻埃暗囓堪销骨潜飞有祸胎然无防备处留待雪霜摧蝱巴山谷间春秋常雨自五六月至八九月雨则多蝱道路群飞噬马牛血及蹄角旦暮尤极繁多人常用日中时趣程逮雪霜而后尽其囓人痛剧浮蟆而不能毒留肌故无疗术隂深山有瘴湿垫草多蝱衆噬锥刀毒群飞风雨声汗粘疮痏痛日曝苦辛行饱尔蛆残腹安知天地情千山溪沸石六月火烧云自顾生无类那堪毒有群博牛皮若截噬马血成文蹄角尚如此肌肤安可云辛螫终非久炎凉本递兴秋风自天落夏孽与霜澄一镜开潭面千锋露石稜气平虫豸死云路好攀登楚歌十首楚人千万户生死系时君当璧便爲嗣贤愚安可分干戈长浩浩篡乱亦纷纷纵有明在下区区何足云陶虞事巳逺尼父独将明潜穴龙无位幽林兰自生楚王谋授邑此意复中倾未别子西语纵来何所成平生渐昏惑无极转承恩子建犹相贰伍奢安得存生居宫雉閟死葬寝园尊岂料奔吴士鞭尸郢市门惧盈因邓曼罢猎爲樊姬盛德留金石清风鉴薄帷襄王忽妖梦宋玉复淫词万事捐宫馆空山云雨期宜僚南市住未省食人恩临难忽相感解纷宁用言何如晋夷甫坐占紫微垣看着五胡乱清谈空自专谁恃王深宠谁爲楚上卿包胥心独许连夜哭秦兵千乗徒虗尔一夫安可轻殷勤聘名士莫但倚方城梁业雄图尽遗孙世运消宣明徒有号江汉不相朝碑碣高临路松枝半作樵唯余开圣寺犹学武皇妖江陵南北道长有逺人来死别登舟去生心上马廻荣枯诚异日今古尽同灰巫崃朝云起荆王安在哉三崃连天水奔波万里来风涛各自急前后苦相推倒入黄牛漩惊冲灎滪堆古今流不尽流去不曾回八荒同日月万古共山川生死旣由命兴衰还付天栖栖王粲赋愤愤屈平篇各自埋幽恨江流终宛然襄阳道羊公名渐逺唯有岘山碑近日称难继曹王任马彞椒兰俱下世城郭到今时汉水清如玉流来本爲谁赋得鱼登龙门鱼贯终何益龙门在苦登有成当作雨无用耻爲鹏激浪诚难泝雄心亦自凭风云潜㑹合鬐鬛忽腾凌泥滓辞河浊烟霄见海澄廻瞻顺流辈谁敢望同升贞元历象魏才颁暦龙镳巳御天犹看后元暦新署永贞年半岁光隂在三朝礼数迁无因书简册空得咏诗篇塞马塞马倦江渚今朝神彩生晓风寒猎猎乍得草头行夷狄寝烽候关河无战声何由当阵面从尔四蹄轻鹿角鎭去年湖水满此地覆行舟万恠吹高浪千人死乱流谁能问帝子何事宠阳侯渐恐鲸鲵大波涛及九州感事三首爲国谋羊舌从来不爲身此心长自保终不学张陈自笑心何劣区区辨所冤伯仁虽到死终不向人言富贵年皆长风尘旧转稀白头方见绝遥爲一霑衣题翰林东合前小松檐碍脩鳞亚霜侵簇翠黄唯余入琴韵终待舜絃张元氏长庆集卷第四元氏长庆集元氏长庆集卷第五元氏长庆集卷第五古体诗清都夜境春晚寄杨十二永寿寺看牡丹春余遣兴忆云之别李三秋夕逺怀东西道分流水西还含风夕秋堂夕酬乐天杨子华画西州院台中鞫狱忆旧事韦氏馆泛舟刘氏馆集隐客寄隐客投吴端公崔院长清都夜境夜久连观静斜月何晶荧寥天如碧玉历历缀华星楼榭自隂映云牖深㝠㝠纎埃悄不起玉砌寒光清栖鹤露微影枯松多恠形南厢俨容卫音响如可聆启圣发空洞朝真趋广庭闲开蘂珠殿暗阅金字经屏气动方息凝神心自灵悠悠车上马浩思安得宁春晚寄杨十二兼呈赵八蒙蒙竹树深帘牖多清隂避日坐林影余花委芳襟倾樽就残酌舒卷续微吟空际飏高蝶风中聆素琴广庭备幽趣复对商山岑独此爱时景旷怀云外心迁鸎恋嘉木求友多好音自无琅玕实安得莲花簮寄之二君子希见只南金与杨十二李三早入永寿寺看牡丹晓入白莲宫琉璃花界净开敷多喻草凌乱被幽径压砌锦地铺当霞日轮映蝶舞香暂飘蜂牵蘂难正笼处綵云合露夭芟髪君巳衰冠岁予非小娱乐不及时暮年壮心少感此幽念绵遂爲长悄悄中庭草木春历乱递相扰奇树花冥冥竹竿凤袅袅幽芳被兰径安得寄天抄万里潇湘魂夜夜南枝鸟别李三阶蓂附瑶砌藂兰偶芳藿高位良有依幽姿亦相託鲍叔知我贫烹葵不爲薄半面契始终千金比然诺人生繋时命安得无苦乐但感游子颜又值余英落苍苍秦树云去去缑山鹤日暮分手归杨花满城郭秋夕逺怀旦夕天气爽风飘叶渐轻星繁河汉白露逼金枕清丹鸟月中灭莎鸡牀下鸣悠悠此怀抱况复多逺情东西道天皇开四极便有东西道万古阅行人行人几人老顾我倦行者息隂何不早少壮尘事多那言壮年好分流水古时愁别泪滴作分流水日夜东西流分流几千里通塞两不见波澜各自起与君相背飞去去心如此西还悠悠洛阳梦郁郁㶚陵树落日正西归逢君又东去含风夕炎昏勌烦久逮此含风夕夏服稍轻清秋堂已岑寂载欣凉宇旷复念佳辰掷络纬惊岁功顾我何成绩青荧微月钩幽晖洞隂魄水镜涵玉轮若见渊泉璧参差帘牖重次第笼虗白树影满空牀萤光缀深壁怅望牛斗星复爲经年隔露网袅风珠轻河泛遥碧讵无深稠景感此年流易亦有迟暮年壮年良自惜循环切中感感今追徃昔接瞬无停隂何言问陈积馨香推蕙兰坚贞谕松栢生物固有涯安能比金石况兹百龄内扰扰纷衆役日月东西驱飞车无留迹来者良未穷去矣定奚适委顺在物爲营营复何益秋堂夕炎凉正廻互金火郁相乗云雷暗交构川泽方蒸腾清风一朝胜白露忽已凝草木凡气尽始见天地澄况此秋堂夕幽怀旷无朋萧条帘外雨倐闪案前灯书卷满牀席蟰蛸悬复升啼儿屡哑咽勌僮时寝兴泛览昏夜目咏謡畅烦膺况吟获麟章欲罢久不能尧舜事巳逺丘道安可胜蜉蝣不信鹤蜩鷃肯窥鹏当年且不偶殁世何必称胡爲掲闻见裦贬贻爱憎焉用汨其泥岂在清如冰非白又非黑谁能点青蝇处世苟无闷佯狂道非弘无言被人觉予亦笑孙登酬乐天放鹤在深水置鱼在高枝升沉或异势同谓非所宜君爲邑中吏皎皎鸾凤姿顾我何爲者翻侍白玉墀昔作芸香侣三载不暂离逮兹忽相失旦夕梦梦思崔巍骊山顶宫树遥参差秪得两相望不得长相随多君岁寒意裁作秋兴诗上有风尘苦下言时节移官家事拘束安得携手期愿爲云与雨㑹合天之垂杨子华画杨画逺于展何言今在兹依然古䊋服但感时节移念君一朝意遗我千载思子亦几时客安能长苦悲皓腕卷红袖锦鞴臂苍鹗故人断絃心稚齿从禽乐当年惜贵游遗形寄丹艧骨象或依稀铅华巳寥落似对古人民无复昔城郭子亦观病身色空俱寂寞顚倒世人心纷纷乏公是眞赏画不成画赏眞相似丹青各所尚工拙何足恃求此妄中精哀哉子华子西州院自入西州院唯见东川城今夜城头月非暗又非明文案牀席满卷舒赃罪名惨悽且烦勌弃之阶下行怅望天回转动揺万里情参辰次弟出牛女顚倒倾况此风中柳枝条千万茎到来篱下笋亦巳长短生感怆正多绪鵶鵶相唤惊墻上杜䳌鸟又作思归鸣以彼撩乱思吟爲幽怨声吟罢终不寝冬冬复铛铛台中鞫狱忆开元观旧事呈损之兼赠周兄四十韵忆在开元观食栢练玉颜踈慵日高卧自谓轻人寰李生隔墻住隔墻如隔山怪我久不识先来问骄顽十过乃一徃遂成相徃还以我文章卷文章甚斒斓因言辛庾辈亦愿放羸孱旣回数子顾展转相连攀驱令选科目若在阓与阛学随尘土坠漫数公卿关唯恐壊情性安能惧谤讪还招辛庾李静处盃廵环进取果由命不由趋险艰穿杨二三子弓矢次第弯推我亦上道再聮朝士班二月除御史三月使巴蛮蛮民詀諵诉啮指明痛癏怜蛮不解语爲发昏师姦归来五六月旱色天地殷分司别兄弟各各泪澘澘哀哉剧部职唯数赃罪锾死欵依稀取鬭辞方便删道心常自愧柔髪难久黫折支望车乗支痛谁置患竒哉乳臭儿绯紫䙀被间渐大官渐贵渐富心渐悭閙装辔头静拭腰带斑鹞子绣线㺃儿金油镮香汤洗骢马翠篾笼白鷴月请公主封冰受天子颁开筵试歌舞别宅宠妖娴坐卧摩绵褥捧拥綟丝鬟旦夕不相离比翼若飞鸾而我亦何苦三十身巳鳏愁吟心骨颤寒卧支体居处虽幽静尤悔少愉㦨不如周道士鹤岭临钟湾绕院松瑟瑟通畦水潺潺阳坡自㝷蕨村沼看沤菅穷通两未遂营营眞老闲韦氏馆与周隐客杜归和泛舟天色低澹澹池光漫油油轻舟闲缴绕不逺池上楼时物欣外奖眞元随内修神恬津藏满气委支节柔衆处岂自异旷怀谁我俦风车笼野马八荒安足游开颜陆浑社握手灵都周持君寳珠赠顶戴头上头刘氏馆集隐客归和子元及之子蒙晦之湿垫縁竹径寥落护岸冰偶然沽市酒不越四五升诗客爱时景道人话升驣笑言各有趣悠哉古孙登寄隐客我年三十二鬓有八九丝非无官次第其如身早衰今人夸贵富肉食与妖姬而我俱不乐贵富亦何爲况逢多士朝贤俊若布棊班行次第立朱紫相参差谟猷密勿进羽檄纵横驰监察官甚小发言无所裨小官仍不了谴夺亦巳随时成不之弃得不自弃之陶君喜不遇顾我复何疑潜书周隐士白云今有期元和五年予官不了罚俸西归三月六日至陜府与吴十一兄端公崔二十二院长思怆曩游因投五十韵小年闲爱春认得春风意未有花草时先醲晓窓睡霞朝澹云色霁景牵诗思渐到柳枝头川光始明媚长安车马客倾心奉权贵昼夜尘土中那言早春至此时我独游我游有伦次闲行曲江岸便宿慈恩寺扣林引寒龟䟽丛出幽翠凌晨过杏园晓露凝芳气初旸好明净嫰树怜低庳排房似缀珠欲啼红脸泪新鸎语娇小浅水光流利冷饮空腹杯因成日高醉酒醒闻饭钟随僧受遗施餐罢还复游过从上文记行逢二月半始足游春骑是时春巳老我游亦云旣藤开九华观草结三条隧新笋踊犀株落梅飜蝶翅名倡绣毂车公子青丝辔朝士遇旬休豪家得春赐提携好音乐剪铲空田地同占杏花园喧阗各丛萃顾予烦寝兴复徃散憔悴倦仆色肌羸蹇驴行跛痺春衫未成就冬服渐尘腻倾盖吟短章书空忆难字遥闻公主笑近被王孙戏邀我上华筵横头坐賔位那知我年少深解酒中事能唱犯声歌偏精变筹义含词待残拍促舞递繁吹叫噪掷投盘生狞摄觥使逡巡光景晏散乱东西异古观闭闲门依然复幽閟无端矫情性漫学求科试薄艺何足云虗名偶频遂拾遗天子前密奏升平议召见不须臾憸庸巳猜忌朝陪香案班暮作风尘尉去岁又登朝登爲栢台吏台官相束缚不许放情志寓直劳送迎上堂烦避讳分司在东洛所职尤不易罚俸得西归心知受朝庇常山攻小㓂淮右择良帅国难身不行劳生欲何爲吾兄谙性灵崔子同臭味投此挂冠词一生还自恣元氏长庆集卷第五元氏长庆集元氏长庆集卷第六元氏长庆集卷第六古体寄吴士矩宿层峯馆寄乐天酬乐天书怀酬乐天登乐游园酬乐天早夏酬乐天劝醉和乐天初授户曹和乐天赠吴丹和乐天秋题曲江和乐天月夜作和乐天秋题牡丹春月月临花红芍药送王十一南行三叹遣昼冬夜怀李侍御西斋小松周先生寄吴士矩端公五十韵昔在凤翔日十岁即相识未有好文章逢人赏颜色可怜何郎面二十才冠饰短发予近梳罗衫紫蝉翼伯舅各骄纵仁兄未摧抑事业若盃盘诗书甚徽纆西州戎马地贤豪事雄特百万时可十千良易借寒食桐隂下春风柳林侧借草送逺游列筵酬博塞萎蕤云幕翠璨烂红茵赩鲙缕轻似丝香醅腻如织将军频下城佳人尽倾国媚语娇不闻纎腰软无力歌词妙宛转舞态能剜刻筝弦玉指调粉汗红绡拭予时最年少专务酒中职未能媿生狞偏矜任狂直曲庇桃根盏横讲捎云式乱布鬭分朋惟新间谗慝耻作最先吐羞言未朝食醉眼渐纷纷酒声频䬵䬵扣节参差乱飞觥徃来织强起相维持飜成两匍匐邉霜飒然降战马鸣不息但喜秋光丽谁忧塞云黒常随猎骑走多在豪家匿夜饮天旣明朝歌日还吴荒狂岁云久名利心潜逼时軰多得途亲朋屡相敕闲因适农野忽复爱稼穑平生中圣人翻然腐肠贼亦从酒仙去便被书魔惑脱迹壮士场甘心竖儒域矜持翠筠管𫾣断黄金勒屡益兰膏灯犹研兔枝墨崎岖来掉荡矫枉事沉黙隐笑甚艰难歛容还屴崱与君始分散勉我劳修饰歧路各营营别离长恻恻行看二十载万事丝何极相值或须臾安能洞胷臆昨来陜郊㑹悲欢两难克问我新相知但报长相忆岂无新知者不及小相得亦有生岁游同年不同德爲别讵几时伊予坠沟洫大江鼓风浪逺道参荆棘徃事返无期前途浩难测一旦得自由相求北山北三月二十四日宿曾峯馆夜对桐花寄乐天微月照桐花月微花漠漠怨澹不胜情低徊拂帘幕叶新隂影细露重枝条弱夜久春恨多风清暗香薄是夕逺思君思君痩如削但感事睽违非言官好恶奏书金銮殿歩屣青龙阁我在山馆中满地桐花落酬乐天书怀见寄新昌北门外与君从此分街衢走车马尘土不见君君爲分手归我行行不息我上秦岭南君直枢星北秦岭高崔嵬商山好颜色月照山馆花裁诗寄相忆天明作诗罢草草从所如凭人寄将去三月无报书荆州白日晚城上鼓冬冬行逢贺州牧致书三四封封题乐天字未坼巳霑裳坼书八九读泪落千万行中有酬我诗句句截我肠仍云得诗夜梦我魂悽凉终言作书处上直金銮东诗书费一夕万恨缄其中中宵宫中出复见宫月斜书罢月亦落晓灯垂暗花想君书罢时南望劳所思况我江上立吟君怀我诗怀我浩无极江水秋正深清见万丈底照我平生心感君求友什因报壮士吟持谢衆人口销尽犹是金酬乐天登乐游园见忆昔君乐游园怅望天欲曛今我大江上快意波翻云秋空压澶漫澒洞无垢氛四顾皆豁逹我眉今日伸长安隘朝市百道走埃尘轩车随对列骨肉非本亲夸游丞相第偷入常侍门爱君直如髪勿念江湖人酬乐天早夏见怀庭柚有垂实鷰巢无宿雏我亦辞社鷰茫茫焉所如君诗夏方早我叹秋巳徂食物风土异衾禂时节殊荒草满田地近移江上居八日复切九月明侵半除酬乐天劝醉神麴清浊酒牡丹深浅花少年欲相饮此乐何可涯沉机造神境不必悟楞加颜返童貌安用成丹砂刘伶称酒德所称良未多愿君听此曲我爲尽称嗟一杯颜色好十盏胆气加半酣得自恣酩酊归太和共醉眞可乐飞觥撩乱歌独醉亦有趣兀然无与他美人醉灯下左右流横波王孙醉牀上顚倒眠绮罗君今劝我醉劝醉意如何和乐天初授户曹喜而言志王爵无细大得请即爲恩君求户曹掾贵以禄奉亲闻君得所请感我欲霑巾今人重轩冕所重华与纷矜夸仕台阁奔走无朝昏君衣不盈箧君食不满囷君言养旣薄何以荣我门披诚再三请天子怜俭贫词曹直文苑捧诏荣且忻归来高堂上兄弟罗酒罇各称千万寿共饮三四巡我实知君者千里能具陈感君求禄意求禄殊衆人上以奉颜色余以及亲賔弃名不弃实谋养不谋身可怜白华士永愿凌青云和乐天赠吴丹不识吴生面久知吴生道迹虽染世名心本奉天老雌一守命门廻九塡血脑委气荣卫和咽津颜色好传闻共甲子衰隤尽枯藁独有冰雪容纎华夺鲜缟问人何能尔吴实旷怀抱弁冕徒挂身身外非所寳伊予固童昧希真亦云早石坛玉晨尊昼夜长自扫密印视丹田游神梦三岛万过黄庭经一食青精稻冥搜方朔桃结念安期枣緑髪幸未改丹诚自能保行当摆尘缨吴门事探讨君爲先此词终期搴瑶草和乐天秋题曲江十载定交契七年鎭相随长安最多处多是曲江池梅杏春尚小芰荷秋已衰共爱寥落境相将偏此时绵绵红蓼水飏飏白鹭鸶诗句偶未得酒盃聊久持今来云雨旷旧赏魂梦知况乃江枫夕和君秋兴诗和乐天别弟后月夜作闻君别爱弟明天照夜寒秋鴈拂檐影晓琴当砌弹怅望天澹澹因思路漫漫吟爲别弟操闻者爲辛酸况我兄弟逺一身形影单江波浩无极但见时岁䦨和乐天秋题牡丹丛弊宅艳山卉别来长叹息吟君晚丛咏似见摧隤色欲识别后容勤过晚丛侧春月春月虽至明终有霭霭光不似秋冬色逼人寒带霜纎粉澹虗壁轻烟笼半牀分晖间林影余照上虹梁病久尘事隔夜闲清兴长拥𫀆顚倒领歩屣东西厢风柳结柔援露梅飘暗香雪含樱绽蘂珠蹙桃缀房杳杳有余思行行安可忘四邻非旧识无以话中肠南有居士俨黙坐调心王欵关一问讯爲我披衣裳延我入深竹煖我于小堂视身琉璃莹谕指芭蕉黄复有比丘溢早传龙树方口中祕丹诀肘后悬青囊钖杖虽独振刀圭期共甞未知仙近逺已觉神轻翔夜久魂耿耿月明露苍苍悲哉沉眠士宁见兹夕良月临花凌风飏飏花透影胧胧月巫崃隔波云姑峯漏霞雪镜匀娇面粉灯泛高笼缬夜久清露多蹄珠坠还结红芍药芍药绽红绡巴篱织青琐繁丝蹙金蘂高熖当罏火剪刻彤云片开张赤霜褁烟轻琉璃叶风亚珊瑚朶受露色低迷向人娇婀娜颜醉后并小女梉成坐艳艳锦不如夭夭桃未可晴霞畏欲散晚日愁将堕结植本爲谁赏心期在我採之谅多思幽赠何由果送王十一南行夏水漾天末晚旸映遥村风翻乌尾劲眷恋余芳罇解袂方瞬息征帆巳翩飜江豚涌高浪槐树揺去魂逺戍宗侣泊暮烟洲渚昏离心讵几许归苦复寒温此别信非久胡爲坐忧烦我留石难转君泛云无根万里湖南月三声山上猿从兹耿幽梦夜夜湘与沅三叹孤劒锋刃澁犹能神彩生有时雷雨过暗吼阗阗声主人閟灵寳畏作升天行淬砺当阳鐡刻爲干镆名逺求䴙鹈莹同用玉匣盛颜色纵相类利钝颇相倾雄爲光电烻雌但深泓澄龙怒有奇变青虵终不惊仙凤翠皇死葳㽔光彩低非无鸳鸾侣誓不同树栖飞驰岁云暮感念雏在泥顾影不自暖寄尔蟠桃鸡驯养岂无媿类族安得齐愿言成羽翼奋翅凌丹梯天骥失龙偶三年常夜嘶哀縁喷风断渇且含霜啼长恐绝遗类不复蹑云霓非无駉駉者鹤意不在鸡春来筋骨瘦弔影心亦迷自此渥洼种应生浊水泥遣昼密竹有清隂旷怀无尘滓况乃秋日光玲珑晓窻里旬休聊自适今辰日高起栉沐坐前轩风轻镜如水开卷恣咏謡望云闲徙倚新菊媚鲜妍短萍怜靃靡扫除田地静摘掇园蔬美幽翫惬诗流空堂称居士客来伤寂寞我念遗烦鄙心迹两相忘谁能验行止冬夜怀李侍御王太祝叚丞浩露烟壒尽月光闲有余松篁细隂影重以帘牖踈泛览星粲粲轻河悠碧虗纎云不成叶脉脉风丝舒丹灶炽东序烧香罗玉书飘飘魂神举若骖鸾鹤舆感念夙昔意华尚簮与裾簮𥚑讵几许累创吞钩鱼今闻馨香道一以悟臭帤悟觉誓不惑永抱胎仙居昼夜欣所适安知岁云除行行二三友君怀复何如西斋小松松树短于我清风亦巳多况乃枝上雪动揺微月波幽姿得闲地讵感岁蹉跎但恐厦终构借君当柰何簇簇枝新黄纎纎攅素指柔苙渐依条短莎还半委清风日夜高凌云竟何巳千岁盘老龙修鳞自兹始周先生寥寥空山岑冷冷风松林流月垂鳞光悬泉扬高音希夷周先生烧香调琴心神功盈三千谁能还黄金元氏长庆集卷第六元氏长庆集元氏长庆集卷第七元氏长庆集卷第七古体诗遣春十首表夏十首解秋十首遣病十首寒玉泉道中续遣病感梦和李相公慈竹十二韵遣春十首暁月笼云影鸎深余雾中暗芳飘露气轻寒生柳风冉冉一趋府未爲劳我躬因兹得晨起但觉情兴隆久雨怜霁景偶来隄上行空蒙天色嫰杳淼江面平百草短长出衆禽高下鸣春阳各有分予亦澹无情镜皎碧潭水微波粗成文烟光垂碧草琼脉散纎云岸柳好隂影风裾遗垢氛悠然送春目八荒谁与群低迷笼树烟明净羃霞日阳熖波春空平湖漫凝溢雪鹭逺近飞渚牙浅深出江流复浩荡相爲坐纡郁暄寒深浅春红日前后花颜色讵相让生成良有涯梅芳勿自早菊秀勿自賖各将一时意终年无再华高屋童稚少春来归鷰多葺旧良易就新院亦巳罗俯怜鶵化卵仰愧鹏无窠巢栋与巢幕秋风俱柰何撩乱扑树蜂摧残恋房蘂风吹雨又频安得繁于绮酒盃沉易过世事纷何巳莫倚颜似花君看岁如水绕郭高高冡半是荆王墓后嗣炽阳台前贤甘荜路善恶徒自分波流尽东注胡然不饮酒坐落桐花树花隂莎草长借莎闲自酌坐看鸎鬭枝轻花满尊杓葛巾竹梢挂书卷琴上阁沽酒过此生狂歌眼前乐梨叶巳成隂柳条纷起絮波渌紫屏风螺红碧筹筋三盃面上热万事心中去我意风散云何劳问行处表夏十首夏风多暖暖树木有繁隂新笋紫长短早樱红浅深烟花云幕重榴艳朝景侵华实各自好讵云芳意沉初日满堦前轻风动帘影旬时得休浣高卧阅清景僮儿拂巾箱鵶轧深林井心到物自闲何劳逺箕颕江瘴炎夏早蒸腾信难度今宵好风月独此荒庭趣露叶倾暗光流星委余素但恐清夜徂讵悲朝景暮孟月夏犹浅奇云未成峯度霞红漠漠压浪白溶溶玉委有余润飊驰无去踪何如捧云雨喷毒随蛟龙流芳递炎景繁英尽寥落公署香满庭晴霞覆栏药裁红起高熖缀緑排新蕚凭此遣幽怀非言念将谑红丝散芳树旋转光风急烟泛被笼香露浓䊋面湿佳人不在此怅望堦前立忽厌夏景长今春行巳及百舌渐吞声黄鸎正娇小云鸿方警夜笼鸡巳鸣晓当时客自适运去谁能矫莫厌夏虫多蜩螗定相扰翩翩帘外鷰戢戢巢内雏啖食筋力尽毛衣成紫襦朝来各飞去雄雌梁上唿养子将备老恶儿那胜无西山夏雪消江势东南泻风波高若天灎滪低于马正被黄牛旋难期白帝下我在平地行飜忧济川者灵均死波后是节常浴兰綵楼碧筠糭香秔白玉团逝者良自苦今人反爲欢哀哉狥名士没命求所难解秋十首清晨颒寒水动揺襟袖轻翳翳林上叶不知秋暗生回悲镜中发华白三四茎岂无满头黑念此衰巳萌微霜才结露翔鸠初变鹰无乃天地意使之行小惩鸱鸮诚可恶蔽日有高鹏舍大以擒细我心终不能徃岁学仙侣各在无何郷同时骛名者次第鹓鹭行而我两不遂三十鬂添霜日暮江上立蝉鸣枫树黄后伏火犹在先秋蝉巳多云色日夜白骄阳能几何壤隙漏江海忽微成网罗勿言时不至但恐岁蹉跎新月才到地轻河如泛云萤飞高下火树影参差文露簟有微润清香时暗焚夜闲心寂黙洞庭无垢氛霁丽牀前影飘萧帘外竹簟凉朝睡重梦觉茶香熟亲烹园内葵凭买家家麴酿酒并毓𬞞人来有棊局寒竹秋雨重凌霄晚花落低徊翠玉梢散乱栀黄蕚颜色有殊异风霜无好恶年年百草芳毕意同萧索春非我独春秋非我独秋岂念百草死但念霜满头头白古所同胡爲坐烦忧茫茫百年内处身良未休西风冷衾簟展转布华茵来者承玉体去者流芳尘适意丑爲好及时踈亦亲衰周仲尼出无乃爲妖人漠漠江面烧微微风树烟今日复今夕秋怀方浩然况我头上髪衰白不待年我怀有时极此意何由诠遣病十首服药备江瘴四年方一疠岂是药无功伊予久留滞滞留人固薄瘴久药难制去日良巳甘归途奈无际弃置何所任郑公怜我病三十九万钱资予养顽瞑身贱杀何益恩深报难罄公其千万年世有天之郑忆作孩稚初健羡成人列倦学厌日长嬉逰念佳节今来渐讳年顿与前心别白日速如飞佳晨亦骚屑昔在痛饮场憎人病辞醉病来身怕酒始悟他人意怕酒岂不闲悲无少年气传语少年儿盃盘莫廻避忆初头始白昼夜惊一缕渐及鬓与须多来不能数壮年等闲过过壮年巳五华髪不再青劳生竟何𥙷在家非不病有病心亦安起居甥姪扶药饵兄嫂看今病兄逺路道遥书信难寄言娇小弟莫作官家官鷰巢官舍内我尔俱爲客岁晚我独留秋深尔安适风高翅羽垂路逺烟波隔去去玉山岑人间网罗窄檐宇夜来旷暗知秋巳生卧悲衾簟冷病觉肢体轻炎昏岂不勌时去聊自惊浩叹终一夕空堂天欲明秋依静处多况乃凌晨趣深竹蝉昼风翠茸衫晓露庭莎病看长林果闲知数何以强健时公门日劳骛朝结故郷念暮作空堂寝梦别泪亦流啼㾗暗横枕昔愁凭酒遣今病安能饮落尽秋槿花离人疾犹甚寒江瘴节候煖腊初梅巳残夜来北风至喜见今日寒扣氷浅塘水拥雪深竹栏复此满樽醁但嗟谁与欢玉泉道中作楚俗物候晚孟冬才有霜早农半华实夕水含风凉遐想云外寺峯峦眇相望松门接官路泉脉连僧房微露上弦月暗焚初夜香谷深烟壒净山虗钟磬长念此清境逺复忧尘事妨行行即前路勿滞分寸光遣病自古谁不死不复记其名今年京城内死者老少并独孤才四十仕宦方荣荣李三三十九登朝有清声赵昌八十余三拥大将旌爲生信异异之死同㝠㝠其家哭泣爱一一无异情其类嗟叹惜各各无重轻万龄龟菌等一死天地平以此方我病我病何足惊借如今日死亦足了一生借使到百年不知何所成况我早师佛屋宅此身形舍彼复就此去留何所萦前身爲过迹来世即前程但念行不息岂忧无路行蜕骨龙不死蜕皮蝉自鸣胡爲神蜕体此道人不明持谢爱朋友寄之仁弟兄吟此可逹观世言何足听感梦十月初二日我行蓬州西三十里有馆有馆名芳溪荒邮屋舍壊新雨田地泥我病百日余肌体顾若刲气塡暮不食早早掩窦圭隂寒筋骨病夜久灯火低忽然寝成梦宛见颜如珪似叹久离别嗟嗟复悽悽问我何病痛又叹何栖栖荅云痰滞久与世复相睽重云痰小疾良药固易挤前时奉橘丸攻疾有神功何不善和疗岂独头有风殷勤平生事𣢾曲无不终悲欢两相极以是半日中言罢相与行行行古城里同行复一人不识谁氏子逡巡急吏来唤唿愿且止驰至相君前再拜复再起启云吏有奉奉命传所旨事有大惊忙非君不能理荅云久就闲不愿见劳使多谢致勤勤未敢相唯唯我因前献言此事愚可料乱热由静消理䌓在知要君如冬月阳奔走不必召君如铜镜明万物自可照愿君许苍生勿复高体调相君不我言顾我再三笑行行及城户黯黥余日辉相君不我言命我从此归不省别时语但省涕淋漓觉来身体汗坐卧心骨悲闪闪灯背壁胶胶鸡去埘倦童顚倒寝我泪纵横垂泪垂啼不止不止啼且声啼声觉僮仆僮仆撩乱惊问我何所苦问我何所思我亦不能语惨惨即路岐前经新政县今夕复明辰窴窴满心气不得说向人奇哉赵明府恠我眉不伸云有北来僧住此月与旬自言辨贵骨谓若识天眞谈游费闷景何不与逡巡僧来爲予语语及昔所知自言有奇中裴相未相时读书灵山寺住处接园篱指言他日贵晷刻似不移我闻僧此语不觉泪欷因言前夕梦无人一相谓无乃裴相君念我胷中气遣师及此言使我尽前事僧云彼何亲言下涕不巳我云知我深不幸先我死僧云裴相君如君恩有几我云滔滔衆好直者皆是唯我与白生感遇同所以官学不同时生小异郷里拔我尘土中使我名字美美名何足多深分从此始吹嘘莫我先顽陋不我鄙徃徃裴相门终年不曾履相门多衆流多誉亦多毁如闻风过尘不动井中水前时予掾荆公在期复起自从裴公无吾道甘巳矣白生道亦孤谗谤销骨髓司马九江城无人一言理爲师陈苦言挥涕满十指未死终报恩师听此男子和东川李相公慈竹十二韵慈竹不外长密比青瑶华矛櫕有森束玉立无蹉跎纎粉妍腻质细琼交翠柯亭亭霄汉近霭霭雨露多冰碧寒夜耸箫韶风昼罗烟含胧胧影月泛鲜鲜波鸾凤一巳顾燕雀永不过幽姿媚庭实颢气爽天涯峻节高转露贞筠寒更佳託身仙坛上灵物神所何时与天籁合日闻阳春歌应怜孤生者摧折成病痾元氏长庆集卷第七元氏长庆集元氏长庆集卷第八元氏长庆集卷第八古体诗酬李相公酬独孤二十六酬刘勐见送酬乐天江州见寄邮竹落月高荷和裴校书鹭鸶夜池酬杨司业见寄代杭民作一朝使君去长庆暦顺宗挽歌词宪宗挽歌词恭王太妃挽词哭吕衡州悼僧如展逺安寺水亭寒食日示姪别孙村老人刘家花裦城驿和乐天梦亡友酬乐天见忆与乐天同葬杓直酬东川李相公十六韵次用本韵并启稹启今月十二日州吏廻伏受相公书示知小生所献和慈竹等诗关逹鉴览不蒙罪退而又赐诗一十韵并首序一百二十三言废名位之常数比朋友以字之饰扬㳙埃投掷珠玉幸甚幸甚至于庙议末学江花陋词无不记在雅章以备光宠不胜惶骇惊惭之至昔楚人始交必有乗车戴笠不忘相揖之誓诚以爲贵富不相忘之难也况贵贱之隔不啻于车笠之相悬而相公投贶珍重又岂唯一揖之容易哉稹独何人享是嘉惠輙复牵课拙劣酬献所赐是犹百兽与凤凰同舞于箫韶之中各极其欢心耳又何暇自审其形容之不类哉庆岁专人封用上献死罪死罪谨启昔附赤霄羽葳蕤游紫垣鬪班香案上奏语玉晨尊戆直撩忌讳科仪惩傲顽自从眞籍除弃置勿复论前时共游者日夕黄金轩请帝下巫觋八荒求我䰟鸾凤屡鸣顾燕雀尚篱藩徒令霄汉外徃徃尘念存存念岂虚设併投琼与璠弹珠古所讶此用何太敦邹律寒气变郑琴祥景奔灵芝绕身出左右光彩繁碾玉无俗色蘂珠非世言重惭前日句陋若莸并荪腊月巴地雨瘴江愁浪翻因持骇鸡寳一照浊水昬酬独孤二十六送归通州再拜捧兄赠拜兄珍重言我有平生志临别将具论十岁慕倜傥爱白不爱昬宁爱寒切烈不爱旸温暾二十走猎骑三十游海门增兔跳趯趯恶鹏黑飜飜鳌钓气方壮鹘拳心颇尊下观鬇鬡辈一扫冀不存名冠壮士籍功酬明主恩不然合身弃何况身上㾗金石有销烁胏腑无寒温分画久已定波涛何足烦甞希苏门啸讵厌巴树猿瘴水徒浩浩浮云亦轩轩长歌莫长叹饮斛莫饮樽生爲醉郷客死作逹士魂酬刘勐见送种花有颜色异色即爲妖养鸟恶羽翮剪翮不待高非无剪伤者物性难自逃百足虽捷捷商羊亦翘翘伊余狷然质谬入多士朝任气有愎戆容身寡朋曹愚狂偶似直静僻非敢骄一爲毫发忤十载山川遥烁鐡不在火割肌不在刀险心露山岳流语翻波涛六尺安敢主方寸由自调神劒土不蚀异布火不燋虽无二物姿庶欲効一毫未能深蹙蹙多谢相劳劳去去我移马迟迟君过桥云势正横壑江流初满槽持此慰逺道此之爲旧交酬乐天赴江州路上见寄三首昔在京城心今在吴楚末千山道路险万里音尘阔天上参与商地上胡与越终天升沉异满地网罗设心有无联环肠有无绳结有结解不开有环寻不歇山岳移可尽江海塞可绝离恨若空虗穷年思不彻生莫强相同相同㑹相别襄阳大隄绕我向隄前住烛随花艳来骑送朝云去万竿高庙竹三月徐亭树我昔忆君时君今怀我处有身有离别无地无岐路风尘同古今人世劳新故人亦有相爱我尔殊衆人朝朝宁不食日日愿见君一日不得见愁肠坐氛氲如何逺相失各作万里云云高风苦多㑹合难遽因天上犹有碍何况地上身邮竹庭有萧萧竹门有阗阗骑嚣静本殊途因依偶同寄亭亭乍干云袅袅亦垂地人有异我心我无异人意落月落月沉余影隂渠流暗光蚊声霭窻户萤火绕屋梁飞幌翠云薄新荷清露香不吟复不寐竟夕池水傍高荷种藕百余根高荷才四叶飐闪碧云扇团圎青玉叠亭亭自擡举鼎鼎难藏擪不学着水荃一生长怗怗和裴校书鹭鸶飞鹭鸶鹭鸶何遽飞鵶惊雀噪难久依清江见底草堂在一点白光终不归夜池荷叶团圎茎削削緑萍面上红衣落满地明月思啼螀高屋无人风张幕酬杨司业十二兄早秋述情见寄白发故人少相逢意弥逺徃事共销沉前期各衰晚昨来弥遇苦巳复云离巘秋草古胶庠寒沙废宫苑知心岂忘鲍咏懹难和阮壮志日萧条那能竞朝代杭民作使君一朝去二首使君一朝去遗爱在民口惠化境内春才名天下首爲问龚黄辈兼能作诗否使君一朝去断肠如剉蘗无复见冰壷唯应镂金石自此一州民生男尽名白长庆暦年历复年历卷尽悲且惜历日何足悲但悲年运易年年岂无叹此叹何唧唧所叹别此年永无长庆历挽歌伤悼诗顺宗至德大圣大安孝皇帝挽歌词三首千两桥声马万蹄共嗟封石检不爲报功泥恭王故太妃挽歌词二首燕姞贻天梦梁王尽孝思虽从魏诏葬得用汉藩仪曙月残光歛寒箫度曲迟平生奉恩地哀挽欲何之文卫罗新圹仙娥掩暝山雪云埋陇合箫鼓望城还寒树风难静霜郊夜更闲哀荣深孝嗣仪表在河间哭吕衡州六首气敌三人杰交深一𥿄书我投冰莹眼君报水怜鱼髀股惟夸痩膏肓岂暇除伤心死诸葛忧道不忧余望有经纶钓虔收宰相刀江文驾风逺云貌接天高国待球琳器家藏虎豹韬尽将千载寳埋入五原蒿白马双旌队青山八阵图请缨期系虏枕草誓捐躯势激三千壮年应四十无遥闻不瞑目非是不怜吴鵰鹗生难敌沉檀死更香儿童喧巷市羸老哭碑堂鴈起沙汀暗云连海气黄祝融峯上月几照北人丧廻鴈峯前鴈春廻尽却回聮行四人去同葬一人来铙吹临江返城池隔雾开满船深夜哭风棹楚猿哀杜预春秋癖杨雄着述精在时兼不语终古定归名耒水波文细湘江竹叶轻平生思风月潜寐若爲情僧如展及韦载同游碧涧寺各赋予落句云他生莫忘灵山座满壁人名后复稀展共吟他生之句因话释氏縁㑹所以莫不悽然久之不十日而展公长逝惊悼返覆则他生岂有兆耶其问展公仍赋黄字五十韵飞札相示予方属和未毕自此不复撰成徒以四韵爲识重吟前日他生句岂料踰旬便隔生㑹拟一来身塔下无因共绕寺廊行紫毫飞札看犹湿黄字新诗和未成纵使得如羊叔子不闻兼记旧交情公安县逺安寺水序见展公题壁漂然泪流因书四韵碧涧去年㑹与师三两人今来见题壁师巳是前身芰叶迎僧夏杨花度俗春空将数行泪洒遍塔中尘寒食日毛空路示姪晦及从简我昔孩提从我兄我今衰白尔初成分明寄取原头路百世长须此路行别孙村老人年年渐觉老人稀欲别孙翁泪满衣未死不知何处去此身终向此原归和乐天刘家花闲坊静曲同消日泪草伤花不爲春遍问旧交零落尽十人才有两三人襃城驿二首容州诗句在裦城几度经过眼暂明今日重看满衫泪可怜名字巳前生忆昔万株棃映竹遇逢黄令醉残春棃枯竹尽黄令死今日再来衰病身和乐天梦亡友刘太白同游二首君诗昨日到通州万里知君一梦刘闲坐思量小来事秪应元是梦中游老来东郡复西州行处生尘爲䘮刘纵使刘君魂魄在也应至死不同游酬乐天见忆兼伤仲逺死别重泉閟生离万里賖瘴侵新病骨梦到故人家遥泪陈根草闲收落地花庾公楼怅望巴子国生涯河任天然曲江随崃势斜与君皆直戆须分老泥沙与乐天同葬杓直元伯来相葬山涛誓抚孤不知他日事兼得似君无元氏长庆集卷第八元氏长庆集元氏长庆集卷第九元氏长庆集卷第九伤悼诗夜闲感小株夜合醉醒追昔游空屋题初寒夜寄卢子蒙谢子蒙见谕谕子蒙遣悲怀三首旅眠除夜感梦合衣寝竹簟听弹乌夜啼梦井江陵三梦张旧蚊帱独夜六年春遣怀八首荅友封梦成之哭小女降眞哭女樊又哭女樊四十韵哭子十首感逝妻满月相唁夜闲感极都无梦魂销转易惊风帘半钩落秋月满床明怅望临堦坐沉吟遶树行孤琴在幽匣时迸断絃声感小株夜合纎干未盈把高条才过眉不禁风苦动偏受露先萎不分秋同尽深嗟小便衰伤心落残叶犹识合昏期醉醒积善坊中前度饮谢家诸婢笑扶行今宵还似当时醉半夜觉来闻哭声追昔游谢傅堂前音乐和狗儿吹笛胆娘歌花园欲盛千塲饮水阁初成百度过醉摘樱桃投小玉嬾梳丛鬓舞曹婆再来门馆唯相弔风落秋池红叶多空屋题朝从空屋里骑马入空台尽日推闲事还归空屋来月明穿暗隙灯烬落残灰更想咸阳道魂车昨夜回初寒夜寄卢子蒙月是隂秋镜寒爲寂寞资轻寒酒醒后斜月枕前时倚壁思闲事回灯检旧诗闻君亦同病终夜逺相悲城外回谢子蒙见谕十里抚稚别一身骑马回寒烟半堂影烬火满庭灰稚女凭人问病夫空自哀潘安寄新咏仍是夜深来谕子蒙抚稚君休感无儿我不伤片云离岫逺双鷰念巢忙大壑谁非水华星各自光但令长有酒何必谢家庄三遣悲怀谢公最小偏怜女自嫁黔娄百事乖顾我无衣搜荩箧泥他沽酒拔金钗野蔬充膳甘长藿落叶添薪仰古愧今日俸钱过十万与君营奠复营斋昔日戏言身后意今朝皆到眼前来衣裳巳施行看尽针线犹存未忍开尚想旧情怜婢仆也曾因梦送钱财诚知此恨人人有贫贱夫妻百事哀闲坐悲君亦自悲百年都是几多时邓攸无子㝷知命潘岳悼亡犹费词同穴窅冥何所望他生縁会更难期唯将终夜长开眼报荅平生未展眉旅眠内外都无隔帷幈不复张夜眠兼客坐同在火炉牀除夜忆昔岁除夜见君花烛前今宵祝文上重叠叙新年闲处低声哭空堂背月眠伤心小男女撩乱火堆邉感梦行吟坐叹知何极影绝魂销动隔年今夜商山馆中梦分明同在后堂前合衣寝良夕背灯坐方成合衣寝酒醉夜未阑几回顚倒枕竹簟竹簟衬重茵未忍都令卷忆昨初来日看君自施展听庾及之弹乌夜啼引君弹乌夜啼我传乐府解古题良人在狱妻在闺宫家欲赦乌报妻乌前再拜涙如雨乌作哀声妻暗语后人写出乌啼引吴调哀絃声楚楚四五年前作拾遗谏书不密丞相知谪官诏下吏驱遣身作囚拘妻在逺归来相见泪如珠唯说闲宵长拜乌君来到舍是乌力䊋点乌盘邀女巫今君爲我千万弹乌啼啄啄泪澜澜感君此曲有深意昨日乌啼桐叶坠当时爲我赛乌人死葬咸阳原上地梦井梦上高高原原上有深井登高意枯渴愿见深泉冷徘徊遶井顾自照泉中影沉浮落井瓶井上无悬绠念此瓶欲沉荒忙爲求请遍入原上村村空犬仍勐还来遶井哭哭声通复哽哽噎梦忽惊觉来房舍静灯熖碧胧胧泪光凝囧囧钟声夜方半坐卧心难整忽忆咸阳原荒田万余顷土厚圹亦深埋魂在深埂埂深安可越魂通有时逞今宵泉下人化作瓶相誓感此涕汍澜汍澜涕霑领所伤觉梦间便觉死生境岂无同穴期生期谅绵永又恐前后魂安能两知省㝷环意无极坐见天将昞吟此梦井诗春朝好光景江陵三梦平生毎相梦不省两相知况乃幽明隔梦魂徒尔爲情知梦无益非梦见何期今夕亦何夕梦君相见时依稀旧䊋服晻淡昔容仪不道间生死但言将别离分张碎针线襵叠故幈帏抚稚再三嘱泪珠千万垂嘱云唯此女自叹总无儿尚念娇且騃未禁寒与饥君复不憘事奉身犹脱遗况有官缚束安能长顾私他人生间别婢仆多谩欺君在或有託出门当付谁言罢泣幽噎我亦涕淋漓惊悲忽然寤坐卧若狂痴月影牛牀黑虫声幽草移心魂生次第觉梦久自疑寂黙深想像泪下如流澌百年永巳诀一梦何太悲悲君所娇女弃置不我随长安逺于日山川云间之纵我生羽翼网罗生絷维今宵涙零落半爲生别滋感君下泉魄动我临川思一水不可越黄泉况无涯此怀何由极此梦何由追坐见天欲曙江风吟树枝古原三丈穴深葬一枝琼崩剥山门壊烟绵坟草生久依荒陇坐却望逺村行惊觉满牀月风波江上声君骨久爲土我心长似灰百年何处尽三夜梦中来逝水良巳矣行云安在哉坐看朝日出衆鸟双徘徊张旧蚊帱踰年间生死千里旷南北家居无见期况乃异郷国破尽裁缝衣忘收遗翰墨独有缬纱帱凭人逺携得施张合欢榻展卷双鸳翼巳矣长空虗依然旧颜色徘徊将就寝徙倚情何极昔透香田田今无魂恻恻隙穿斜月照灯背空牀黑逹理强开怀梦啼还过臆平生贫寡欢夭枉劳苦忆我亦讵几时胡爲自摧逼烛蛾熖中舞蠒蚕丛上织燋烂各自求他人顾何力多离因苟合恶影当务息徃事勿复言将来幸前识独夜伤怀赠呈张侍御烬火孤星灭残灯寸熖明竹风吹面冷檐雪坠堦声寡鹤连天叫寒雏彻夜惊秪应张侍御潜会我心情六年春遣怀八首伤禽我是笼中鹤沉劒君爲泉下龙重纩犹存孤枕在春衫无复旧裁缝检得旧书三四𥿄高低阔狭粗成行自言併食㝷高事唯念山深驿路长公无渡河音响绝巳隔前春复去秋今日闲䆫拂尘土残絃犹迸细箜篌婢仆晒君余服用娇痴稚女遶牀行玉梳钿朶香胶解尽日风吹瑇瑁筝伴客销愁长日饮偶然乗兴便醺醺恠来醒后傍人泣醉里时时错问君我随楚泽波中水君作咸阳泉下泥百事无心值寒食身将稚女帐前啼童稚痴狂撩乱走绣毬花仗满堂前病身一到繐帷下还向临堦背日眠小于潘岳头先白学取庄周泪莫多止竟悲君须自省川流前后各风波荅友封见赠荀令香销潘箪空悼亡诗满旧屏风扶牀小女君先识应爲些些似外翁梦成之烛暗船风独梦惊梦君频问向南行觉来不语到明坐一夜洞庭湖水声哭小女降眞雨点轻沤风复惊偶来何事去何情浮生未到无生地暂到人间又一生哭女樊秋天净緑月分明何事巴猿不賸鸣应是一声肠断去不容啼到第三声哭女樊四十韵逝者何由见中人未逹情马无生角望猿有断肠鸣去伴投遐徼来随梦险程四年巴养育万里硖回萦病是他郷染魂应逺处惊山魈邪乱逼沙虱毒潜婴母约看宁辨余慵疗不精欲㝷方次第俄值疾充盈灯火徒相守香花抵浪擎莲初开月𣑽蕣巳落朝荣魄散魂将尽形全玉尚莹空垂两行血深送一枝琼祕祝休巫觋安眠放使令旧衣和箧施残药满瓯倾乳媪闲于社医僧婗似酲悯渠身觉賸讶佛力难争骑竹痴犹子牵车小外甥等闲迷过影遥戏误啼声涴𥿄伤余画扶牀念试行独留呵面镜谁弄倚墙筝忆昨工言语怜初妙长成撩风妬鹦舌凌露触兰英翠凤与眞女红蕖捧化生秪忧嫌五浊终恐向三清宿恶诸荤味悬知衆物名环从枯树得经认寳函盛愠怒偏憎数分张雅爱平最怜贪栗妹频救嬾书兄爲占娇饶分良多眷恋诚别常回面泣归定出门迎解恠还家晚长将逺信呈说人偷罪过要我抱纵横腾踏游江舫攀縁看乐棚和蛮歌字抝学妓舞腰轻迢遰离荒服持携到近京未容诱伎俩唯恨枉聪明徃绪心千结新丝鬓百茎暗䆫风报晓秋幌雨闻更败槿萧踈馆衰杨破坏城此中临老泪仍自哭孩婴哭子十首维鹈受刺因吾过得马生灾念尔冤独在中庭倚闲树乱蝉嘶噪欲黄昏才能辨别东西位未解分明管带身自食自眠犹未得九重泉路託何人尔毋溺情连夜哭我身因事有时悲钟声欲绝东方动便是㝷常上学时莲花上品生眞界兠率天中离世途彼此业縁多障碍不知还得见儿无节量棃栗愁生疾教示诗书望早成鞭朴校多怜校少又縁遗恨哭三声深嗟尔更无兄弟自叹予应绝子孙寂寞讲堂基址在何人车马入高门徃年鬓已同潘岳垂老年教作邓攸烦恼数中除一事自兹无复子孙忧长年苦境知何限岂得因儿独䘮明消遣又来縁尔毋夜深和泪有经声乌生八子今无七猿呌三声月正孤寂寞空堂天欲曙拂帘双鷰引新雏频频子落长江水夜夜巢邉旧处栖若是愁肠终不断一年添得一声啼感逝头白夫妻分无子谁令兰梦感衰翁三声啼妇卧牀上一寸断肠埋土中蜩甲暗枯秋叶坠鷰雏新去夜巢空情知此恨人皆有应与暮年心不同妻满月日相唁十月辛勤一月悲今朝相见泪淋漓狂花落尽莫惆怅犹胜因花压折枝元氏长庆集卷第九元氏长庆集元氏长庆集卷第十元氏长庆集卷第十律诗代曲江老人开元观酬吴侍御春期白二十三不至黄明府诗酬白学士代曲江老人百韵何事花前泣曾逢旧日春先皇初在镐贱子正游秦拨乱干戈后经文礼乐辰徽章悬象魏貔虎画骐驎光武休言战唐尧念睦姻琳琅销柱础葛藟茂河漘尚齿惇耆艾搜材拔积薪裴王持藻镜姚宋斡陶钧内史称张敞苍生借冦恂名卿唯讲德命士耻忧贫𣏌梓无遭用蒭荛不忘询悬金收逸骥鼓瑟荐嘉賔羽翼皆随凤瑜琏肯称珉班行容济济文质道彬彬百度依皇极千门辟紫宸理刑非苟简稽古蹈因循书谬偏求伏诗亡逺听申继黜三彪贾群擢八龙荀海外恩方洽淹中教不泯儒林一同异冠屦尽清淳天净三光丽时和四序均卑官休力役贱职少艰辛蛮貊同车轨郷原尽里仁帝途高荡荡风俗厚谆谆秋日耕耘足丰年雨露频戍烟生不见村竖老犹纯耒勤千畆牲牢奉六禋南郊礼天地东野辟原畇校猎求初吉先农卜上寅万方来合杂五色瑞轮囷池御呈朱鴈坛场得白鳞酎金光照耀奠璧綵璘玢掉荡云门发蹁跹鹭羽振集灵撞玉磬和鼓奏金錞建簴崇牙盛衔钟兽目嗔总干形屹崪戞敔背嶙峋文物千官㑹夷音九部陈鱼龙华外戏歌舞洛中嫔佳节修酺礼非时宴侍臣棃园明月夜花蕚艳阳晨李杜诗篇敌苏张笔力匀乐章轻鲍照碑板笑颜竣泰岳陪封禅汾隂颂鬼神星移逐西顾风暖助东巡浴德留汤谷蒐畎过渭濵沸天雷殷殷匝地毂辚辚沃土心逾炽豪家礼渐湮老农羞荷贪贾学垂绅曲艺争工巧彫机变组紃青凫连不解红粟朽相因山泽长孳货梯航竞献珍翠毛开越嶲龙眼敞瓯闽玉馔薪然蜡椒房烛用银铜山供横赐金屋贮宜嚬班女恩移赵思王赋感甄辉光随顾歩生死属揺脣世族功勲久王姬宠爱亲街衢连甲第冠盖拥朱轮大道垂珠箔当炉踏锦茵轩车隘南陌钟磬满西邻出入张公子娇奢石季伦鸡塲潜介羽马埒并扬尘韬䄂夸狐腋弓弦尚鹿紫绦牵白犬锦鞯覆花骃箭倒南山虎鹰擒东郭㕙飜身迎过雁坐射取回鹑竟蓄朱公产争藏邴氏缗桥桃矜马骛倚顿数金银𬞞阙冬中韭羮怜逺处莼万钱才下筯五未称醇曲水流觞日倡优醉度旬探丸依郭解投辖伴陈遵共谓长安泰那知遽构屯奸心兴桀黠凶丑比顽嚚斗柄侵妖彗天泉化逆鳞贷恩叹乃祖连祸及吾民䝟貐当前路鲸鲵得要津王师方业业暴卒已䖜䖜杂虏同谋夏宗周蹔去豳陵园深暮景霜露下秋旻凤阙悲巢鵩鹓行乱野麏华林荒茂草寒竹碎贞筠村落空垣壊城隍旧井堙破船沉古渡战鬼聚隂怜振臂谁相应攅眉独不伸毁容怀赤绂混迹戴黄巾木梗随波荡桃源斆隐沦弟兄书信断鸥鹭徃来驯忽遇山光澈遥瞻海气眞祕图推废主后圣合经纶野杏浑休植幽兰不复纫但惊心愤愤谁恋水𥻘𥻘尽室离深洞轻桡盪小䑳殷勤题白石怅望出青苹梦寐平生在经过处所新阮郎迷里巷辽鹤记城闉虗过休明代旋爲朽病身劳生常矻矻语旧苦谆谆晚岁多衰柳先秋媿大椿眼前年少客无复昔时人开元观闲居酬吴士矩侍御四十韵静习狂心尽幽居道气添神编启黄简祕箓捧朱籖烂熳烟霞驻优游岁序淹登坛拥旄节趋殿礼胡髯醮起彤庭烛香开白玉匳结盟金劒重斩魅寳刀铦禹歩星纲动焚符灶鬼詹冥搜唿直使章奏役飞廉仙籍聊凭检浮名复爲占赤诚祈皓鹤緑髪代责缣虗室常怀素玄关属引枮貂蝉徒自宠鸥鹭不相嫌始悟身爲患唯欣禄未恬龟龙恋淮海鸡犬傍闾阎松笠新偏翠山峯逺更尖箫声吟茂竹虹影逗虗檐𥘉日先通牖轻飔毎透帘露盘朝滴滴钩月夜纎纎巳得飱霞味应嗤食蓼甜上琴闲度昼躭酒醉销炎几案随宜设诗书逐便拈灌园多抱瓮刈藿乍腰鎌野鸟终难絷鹪鹩本易厌风高云逺逝波骇鲤深潜邸第过从隔蓬壷梦寐瞻所希颜颇练谁恨突无黔思拙慙圭璧词烦杂米塩谕锥言太小求药意何谦语黙君休问行藏我讵兼狂歌终此曲情尽口长箝病减逢春期白二十二辛大不至十韵病与穷隂退春从血气生寒肤渐舒展阳脉乍虗盈就日临阶坐扶牀履地行问人知面瘦祝鸟愿身轻风暖牵诗兴时新变卖声饥馋看药忌闲闷点书名旧雪依深竹微和动早萌推迁悲徃事踈数辩交情琴待嵇中散杯思阮歩兵世间除却病何者不营营黄明府诗小年曾于解县连月饮酒予常爲觥録事曾于窦少府㕔中有一人后至频犯语令连飞十二觥不胜其困逃席而去醒后问人前虞郷黄丞也此后绝不复知元和四年三月予奉使东川十六日至襃城东数里遥望驿亭前有大池楼榭甚盛逡巡有黄明府见迎瞻其形容髣髴似识问其前衔则固曩时之逃席黄丞也说向前事黄生悯然而寤因馈酒一樽舣舟请予同载予不免其意与之尽懽徧问座隅山川则曰又襃次其右感今怀古作黄明府诗云少年曾痛饮黄令困飞觥席上当时走马前今日迎依稀迷姓氏积渐识平生故友身皆逺他郷眼暂明便连榻坐兼共摘船行酒思临风乱霜稜扫地平不看深浅酌贪怆古今情逦迤七盘路坡陁数丈城花凝褏女笑栈想武侯征一种埋幽石老闲千载名酬翰林白学士代书一百韵玄元氏之下元日㑹予家居至枉乐天代书诗一百韵鸿洞卓荦令人兴起心情且置书美予前和七章章次用本韵韵同意殊谓爲工巧前书可谓寔难之今复次排百韵以荅怀思之贶云昔岁俱充赋同年遇有司八人称逈㧞两郡滥相知逸骥𥘉飜歩鞲鹰暂脱羁逺途忧地窄高视觉天卑并入红兰署偏亲白玉规近朱怜冉冉伐木愿偲偲鱼鲁非难识鈆黄自懒持心轻马融帐谋夺子房帷秀发幽巖电清澄溢岸陂九霄排直上万里整前期勇赠栖鸾句惭当古井诗多闻全受益择善颇相师脱俗殊常调潜工大有爲还醇凭酎酒运智託围棊情㑹招车胤闲行覔戴逵僧餐月灯阁醵宴刼灰池胜槩争先到篇章竞出奇输论破的点窜肯容丝山岫当街翠墻花拂面枝鸎声爱娇小鷰翼翫逶迤辔爲逢车缓鞭縁趂伴施密携长上乐偷宿静坊姬僻性慵朝起新晴助晩嬉相欢常满目别处鲜开眉翰墨题名尽光隂听话移绿袍因醉典乌帽逆风遗暗撞轻筹筯仍题小屈巵本絃才一举下口已三遟逃席冲门出归倡借马骑狂歌繁节乱醉舞半衫垂散漫纷长簿邀遮守隘岐㡬遭朝士笑兼任巷童随苟务形骸逹浑将性命推何曽爱官序不省计家资忽悟成虚掷飜然叹未冝使回耽乐事坚赴策贤时寝食都忘倦园庐遂絶窥劳神甘慼慼攻短过孜孜叶怯穿杨箭囊蔵透颕锥超遥望云雨摆落占泉坻略削荒凉宛搜求激直词那能作牛后更拟助鸿基唱第聴鸡集趍朝忘马疲内人舆御案朝景丽神旗首𬒳唿名姓多蔵冠等衰千官容眷盻五色照离披鹓侣従兹洽鸥情转自縻分张殊品命中外却駈驰出入称金籍东西侍碧墀闘班云汹涌関扇雉参差切媿㝷常质亲瞻咫尺姿日轮光照耀龙服瑞葳蕤誓欲通愚謇生憎効喔咿侫存真妾妇谏死是男免便殿承偏召权臣惧挠私庙堂虽稷契城社有狐狸似锦言应巧如絃数易欺敢嗟身蹔黜所恨政无毗谬辱良由此昇腾亦在斯再令陪宪禁依旧履阽危使蜀尝緜远分台更崄巇匿姦劳发掘破党悪持疑斧刃迎皆碎盘牙老未萎乍能还帝笏讵忍折吾支虎尾元来险圭文却类疪浮荣齐壤芥闲气咏江篱阙下殷勤拜樽前啸傲辞飘沉萎蓬梗忠信敌蛮夷戏诮青云驿讥题皓发祠贪过谷隐寺留读岘山碑草没章台阯隄横楚泽湄野莲侵稻陇亚栁猒城陂遇物伤凋换登楼思漫弥金攅嫩橙子瑿泛远鸬鹚仰竹籐缠屋苫茅荻补篱面梨通蔕朽火米带芒炊苇笋针筒束鯾鱼箭羽鬐芋羹真底可鲈绘漫劳思北渚销魂望南风着骨吹度梅衣色渍食粺马蹄羸院攉和泥硷官酤小麹醨讹音烦缴绕轻俗丑威仪树罕贞心栢畦豊卫足葵拗洼饶尰矮㳺惰猒庸缁病赛乌称鬼巫占瓦代龟连隂蛙张王瘴疟雪治毉我正穷于是君宁念及兹一篇从日下双鲤送天涯坐捧迷前席行吟忘结綦匡牀铺错绣几案踊灵芝形影同初合参商喻此离扇因秋弃置镜异月盈亏壮志诚难夺良辰岂复追甯牛终夜永潘鬓去年衰溟渤深那测穹苍意在谁驭方轻騕褭车肯重辛夷卧辙希濡沫低颜受颔頥世情焉足怪自省固堪悲溷䑕虚求洁笼禽方讶饥犹胜忆黄犬幸得早图之元氏长庆集卷第十元氏长庆集元氏长庆集卷第十一元氏长庆集卷第十一律诗纪怀赠李戸曹荅胡灵之酬许康佐送人之岭南酬叚丞酬窦校书泛江翫月病闻幕中徴乐酬支封话旧送王协律游杭越送马侍御回纪怀赠李六户曹崔二十功曹五十韵昔冠诸生首𥘉因三道征公卿碧鸡㑹名姓白麻称日月光遥射烟霄志渐弘荣班张锦绣谏路赐牋藤便欲呈肝胆何言犯股肱椎埋冲斗劒清彻莹壷冰赤县才分务青骢巳逈乗因骑度海鹘拟杀蔽天鹏缚虎声空壮连鳌力未胜风飜波竟蹙山压势逾崩僇辱徒相困苍黄性不能酣歌离岘顶负气入江陵华表当蟾魄高楼挂玉绳角声悲掉荡城影暗稜层军幕威容盛官曹礼数兢心虽出云鹤身尚触笼鹰踈足良甘分排衙苦未曾通名叅将校抵掌见亲朋喣沫求㳙滴沧波怯斗升荒居邻鬼魅羸马歩殑㱥白草堂檐短黄梅雨气蒸霑黏经汗席飐闪尽油灯夜怯飱肤蚋朝烦拂面蝇过从愁厌贱专静畏猜仍旅寓谁堪託官聮自可凭甲科崔并骛杜史李齐昇共展排空翼俱遭激逺矰他乡元易感同病转相矜投分多然诺忘言少爱憎誓将探胏腑耻更辨淄渑㑹宿形骸逹论交意气增一心吞渤澥戮力拔嵩恒语到磨圭角疑消破弩症吹嘘期指掌患难许檐簦铩翮鸾栖棘藏锋箭在弸雪中方覩桂木上莫施罾且泛夤㳂水兼过被病僧有时鞭欵叚尽日醉儚僜蹑屐看秧稻敲船和採菱义鱼江火合唤客谷神应啸傲虽开口幽忧复满膺望云鳍拨刺透匣色腾凌毎想潢池宼犹稽赤族惩夔龙劳筭画貔虎带威稜逐鸟忠潜奋悬旌意逺凝弢弓思彻札绊骥闷牵縆运甓调辛苦闻鸡屡寝兴闲随人兀兀梦听鼓鼟鼟班笔行看掷黄陂莫漫澄骐驎高阁上须及壮时登荅姨兄胡灵之见寄五十韵九岁解赋诗饮酒至斗余乃醉时方依倚舅族舅怜不以礼数检故得与姨兄胡灵之之辈十数人爲昼夜游日月跳掷于今余二十年矣其间悲欢合散可胜道哉昨枉是篇感彻肌骨适白翰林又以百韵见赠余因次酬本韵以荅贯珠之赠焉于吾兄不敢变例复自城至生凡次五十一字灵之本题兼呈李六侍御是以篇末有云忆昔凤翔城龆年是事荣理家烦伯舅相宅尽吾兄诗律蒙亲授朋游忝自迎题头筠管缦教射角弓骍矮马駞䪜牦牛兽面缨对谈依赳赳送客歩盈盈米椀诸贤让蠡柸大戸倾一船席外语三榼拍心精传盏加分数横波掷目成华奴歌淅淅媚子舞卿卿闘设狂爲好谁忧饮败名屠过隐朱亥楼梦古秦嬴环坐唯便草投盘暂废觥春郊才烂熳夕鼓巳砰轰荏苒移灰琯喧阗勌塞兵糟浆闻渐足书劒讶无成抵璧慙虗弃弹珠觉用轻遂笼云际鹤来狎谷中鸎学问攻方苦篇章兴太清囊踈萤易透锥钝股多坑笔阵戈矛合文房栋桷撑豆萁才敏儁羽猎正峥嵘岐下㝷时别京师触处行醉眠街北庙闲遶宅南营柳爱凌寒软梅怜上番惊观松青黛笠栏药紫霞英尽日听僧讲通宵咏月明正躭幽趋乐旋𬒳宦途萦吏晋资材枉留秦岁序更我髽黳数寸君髪白千茎芸阁怀鈆暇姑峯带雪晴何由身倚玉空睹翰飞琼世道难于劒谗言巧似笙但憎心可转不解跽如擎始効神羊触俄随旅鴈征孤芳安可驻立鼎几时烹潦倒沉泥滓欹危践矫衡登楼王粲望落帽孟家情巫崃连天水章台塞路荆雨摧渔火熖风引竹枝声分作屯之蹇那知困亦亨官曹三语掾国器万寻桢逸杰雄姿逈皇王雅论评蕙依潜可习云合定谁令原燎逢冰井鸿流值木罃智囊推有在勇爵敢徒争迅拔看鹏举高音侍鹤鸣所期人拭目焉肯自佯盲鈆钝丁宁淬芜荒展转耕穷通须豹变撄搏笑狼狞媿捧芝兰赠还披胏腑呈此生如未死未拟变平生酬许五康佐奋迅君何晚羁离我讵俦鹤笼闲警露鹰缚闷牵鞴蓬阁深沉省荆门逺慢州课书同吏职旅宦各郷愁白日伤心过沧江满眼流嘶风悲代马喘月伴吴牛枯涸方穷辙生涯不系舟猿啼三崃雨蝉报两京秋珠玉慙新赠芝兰忝旧游他年问狂客须向老农求送侍御之岭南二十韵古朋友别皆赠以言况南方物候饮食与北土异其甚者夷民喜聚蛊祕方云以舍银变黑爲验攻之重雄黄海物多肥腥啖之好呕泄验方云备之在咸食岭外饶野菌视之虫蠧者无毒罗浮生异果察其鸟啄者可餐大抵珠玑瑇瑁之所聚贵洁廉湮郁暑湿之所蒸避溢慾其余道途所慎离怆之怀尽之二百言矣叙不复云汉法戎施幕秦官郡置监萧何归旧印鲍永授新衔币聘虽盈箧泥章未破缄蛛悬丝缭绕鹊报语詀諵再砺神羊角重开宪简函鞶缨骢赳赳緌珮绣縿縿逸翮怜鸿翥离心觉刃劖聮游亏片玉洞照失明鉴遥想车登岭那无泪满衫茅蒸连蟒气衣渍度梅黬象鬭縁谿竹猿鸣带雨杉飓风狂浩浩韶石峻嶃嶃宿浦宜深泊祈泷在至諴瘴江乗早度毒草莫亲芟试蛊看银黑排腥贵食咸菌须虫巳蠧菓重鸟先冰莹怀贪水霜清顾痛巖珠玑当尽掷薏苡讵能谗荆俗欺王粲吾生问季咸逺书多不逹勤爲枉㩥㩥酬叚丞与诸棊流㑹宿弊居见赠二十四韵鸣局宁虚日闲䆫任废时琴书甘尽弃园井讵能窥运石疑塡海争筹忆坐帷赤心芳苦鬭红烛以先施蛇势萦山合鸿聮度岭迟堂堂排直阵衮衮逼羸师悬刼偏深勐回征特险巇旁攻百道进死战万般爲异日玄黄队今宵黒白棊斫营看逈点对垒重相持善败虽称怯骄盈最易欺狼牙当必碎虎口祸难移乗胜同三捷扶顚望一词希因送目便敢待指纵奇退引防邉策雄吟斩将诗眠牀都浪置通夕共忘疲晓雉风传角寒藂雪压枝繁星收玉版残月耀冰池僧请闻钟粥賔催下药巵兽炎余炭在蜡泪短光衰俛仰嗟陈迹殷勤卜后期公私牵去住车马各支离分作终身癖兼从是事隳此中无限兴唯怕俗人知酬窦校书二十韵鸥鹭元相得柸觞毎共传芳游春烂熳晴望月团圎调笑风流剧论文属对全赏花珠并缀看雪璧常连竹寺荒唯好松栽小更怜潜投孟公辖狂乞莫愁钱尘土抛书卷枪筹弄酒权令夸齐箭道力鬭抹弓弦但喜添樽满谁忧泛桂然渐轻身外役浑证飮中禅及我辞云陛逢君仕圃田音徽千里断魂梦两情偏足听猿啼雨深藏马腹鞭官醪半清浊夷馔杂腥膻顾影无依倚甘心守静专那知暮江上俱㑹落英前𣢾曲生平在悲凉岁序迁鹤方同北渚鸿又过南天丽句慙虗掷沉机嬾强牵粗酬珍重意工拙定相县泛江翫月十二韵予以元和五年自监察御史贬授江陵士曹掾六月十四日张季友李景俭二侍御王文仲同录王衆仲判官两昆季爲予载酒炙选声音自府城之南淮攀月泛舟穷竟一夕予赋诗以纪之楚塞分形势羊公压大邦朋侪多士子叅量尽敦厖岳璧闲相对荀龙自有双共将船系泊况是月临江逺树悬金镜深潭倒玉幢委波添浄练洞照灭凝釭阗咽沙头市玲珑竹岸牎巴童唱巫崃海客话神龙巳困连飞盏犹催未倒缸饮荒情烂熳风棹药峥摐胜事他年尽雄心此夜降知君皆逸韵须爲应筳撞痁卧闻幕中诸公徴乐会饮因有戏呈三十韵濩落因寒甚沉隂与病偕药囊堆小案书卷塞空斋胀腹看成鼓羸形渐比柴道情忧易适温瘴气难排治尰扶轻杖开门立静街耳鸣疑暮角眠暗助昬霾野竹连荒草平陂接断崖坐隅甘对鵩当路恐遭豺蛇蛊迷弓影鵰翎落箭靫晚篱喧鬭雀残菊半枯荄怅望悲回鴈依迟傍古槐一生长苦节三省讵行怪奔北翻成勇司南却是呙穹苍眞漠漠风雨漫喈喈彼美犹谿女其谁占馆娃诚知通有日太极浩无涯布卦求无妄祈天愿孔皆藏衰谋计拙地僻徃还乖况羡莲花侣方欣绮席谐钿车迎妓乐银翰屈朋侪白纻颦歌黛同蹄坠舞钗纎身霞出海艶脸月临淮筹筯随宣放投盘止罚啀红娘留醉打觥使及醒差顾我潜孤愤何人想独怀夜灯燃檞叶冻雪堕塼堦坏壁虗缸倚深炉小火埋䑕骄衔笔砚𬒳冷束筋骸毕竟图斟酌先须遣疠痎枪旗如在手那复敢岁㠢酬友封话旧叙怀十二韵风波千里别书信二年稀乍见悲兼喜犹惊是与非身名判作梦盃盏莫相违草馆同牀宿沙头待月归春深鄕路逺老去宦情微魏阙何由到荆州且共依人欺翻省事官冷易藏威但拟驯鸥鸟无因用弩机开张图卷轴顚倒醉衫衣莼菜银丝嫰鲈鱼雪片肥怜君诗似涌踏马笔如飞会遣诸伶倡篇篇入禁围送王协律游杭越十韵去去莫悽悽余杭接㑹稽松门天竺寺花洞若耶溪浣渚逢新艳兰亭识旧题山经秦帝葬垒辨越王栖江树春常早城楼月易低镜澄湖面嵽云叠海潮齐章甫官人戴丝姹女提长干迎客閙小市隔烟迷𥿄乱红蓝压瓯凝碧玉泥荆南无抵物来日爲侬携送东川马逢侍御使回十韵风水荆门阔文章蜀地豪眠青賔礼重眉白衆情高思勇曾吞笔投虚惯用刀词锋倚天劒学海驾云涛南郡传纱帐东方让锦袍旋吟新乐府便续古离骚雪岸犹封草春江欲满槽饯筵君置醴随俗我餔糟莫叹巴三崃休惊鬓二毛流年等头过人世各劳劳元氏长庆集卷第十一元氏长庆集元氏长庆集卷第十二元氏长庆集卷第十二律诗酬卢祕书戏赠韩舍人和权相公行次临阙酬乐天东南行诗和乐天送客献荥阳公酬虑祕书予自唐归京之岁祕书郎卢拱作喜遇白賛善学士诗二十韵兼以见贻白时酬和先出予草蹙末暇皇频有致师之挑故篇末不无愤辞其次用本韵习然也偶有冲天气都无处世才未容荣路稳先踏祸机开分久沉荆掾慙经厮栢台理推愁易惑郷思病难裁夜伴吴牛喘春惊朔鴈回北人肠断送西日眠穿隤唯望魂归去那知诏下来涸鱼千丈水殭鷰一声雷幽匣提青镜衰颜拂故埃梦云期紫阁厌雨别黄梅亲戚迎时到班行见处陪文工犹畏忌朝士绝嫌猜新识蓬山杰深交翰苑材连投珠作贯独和玉成堆剧敌徒相轧羸师亦自媒磨砻刮骨刃翻掷委心灰恐被神明哭忧爲造化灾私调破叶箭定饮搴旗盃金寳潜砂砾芝兰似草莱凭君毫髪鉴莫遣翳莓苔见人咏韩舍人新律诗因有戯赠喜闻韩古调兼爱近诗篇玉磬声声彻金铃箇箇圎高踈明月下细腻早春前花态繁于绮闺情软似绵轻新便妓唱凝妙入僧禅欲得人人伏能教面面全延之苦拘检摩诘好因縁七字排居敬千词敌乐天殷勤闲太祝好去老通川莫漫裁章句须饶紫禁仙奉和权相公行次临阙驿逢郑仆射相公归朝俄顷分途因以奉赠诗十四韵帝下赤霄符搜求造化炉中台归内座太一直南都黄覇乗轺入王尊叱驭趋万人东道送六纛北风驱栈阁才倾盖关门巳合繻贯鱼行逦迤交马语踟蹰去速熊罴兆来驰虎豹夫昔怜三易地今讶两分途别路环山雪离章运寸珠锋铓断犀兕波浪没蓬壷区宇声虽动淮河孽未诛将军遥䇿画师氏密訏谟汉上坛仍筑裦西阵再图公方先二虏何暇进愚儒酬乐天东南行诗一百韵元和十年三月二十五日予司马通州二十九日与乐天于鄠东蒲池村别各赋一绝到通州后予又寄一篇㝷而乐天贶予八首予时疟病将死一见外不复记忆十三年予以赦当迁简省书籍得是八篇吟叹方极适崔果州使至爲予致乐天去年十二月二日书书中寄予百韵至两韵凡二十四章属李景信校书自忠州访予连牀递饮之间悲咤使酒不三两日尽和去年巳来三十二章皆异李生视草而去四月十三日予手写爲上下卷仍依次重用本韵亦不知何时得见乐天因人或寄去通之人莫可与言诗者唯妻淑在旁知状我病方吟越君行巳过湖去应縁直道哭不爲穷途亚竹寒惊牖空堂夜向隅暗魂思背烛危梦怯乗桴坐痛筋骸旁嗟物候殊雨蒸重沸渭浪涌恠睢盱索绠飘蚊蚋蓬麻甃舳舻短檐苫稻草微俸封渔租泥浦喧捞蛤荒郊险鬭貙鲸吞近溟涨猿閙接黔巫芒屩泅牛妇丫头荡浆夫酢醅荷褁卖醨酒水淋沽舞态飜鸜鹆歌词咽鹧鸪夷音啼似笑蛮语谜相唿江郭船添店山城水竖郛吠声沙市犬争食墓林乌犷俗诚堪惮妖神甚可虞欲令仁渐及巳𬒳疟潜图膳减思调鼎行稀恐蠹枢杂莼多剖鳝和黍半蒸菰緑糭新菱实金九小木奴芋羮真蹔淡䶉炙漫涂苏炰鼈那胜羜烹鯄只似鲈楚风轻似蜀巴地湿如吴气浊星难见州斜日易晡通宵但云雾未酉即桑榆瘴窟蛇休蛰炎溪暑不徂伥魂隂叫啸鵩貌昼踟蹰郷里家藏蛊官曹世乏儒歛缗偷印信传箭作符繻椎䯻抛巾帼镩刀代辘轳当心鞙铜皷背弝射桑弧岂复民甿料须将鸟兽驱是非浑并词讼敢研朱陋室鸮窥伺衰形蟒觊觎鬓毛霜点合襟泪血㾗濡倍忆京华伴偏忘我尔躯谪居今共逺荣路惜同趋科试铨衡局衙叅典校厨月中分桂树天上识昌蒲应召逢鸿泽陪游值赐酺心唯撞卫磬耳不乱齐竽海岱词锋截皇王笔阵敺疾奔凌騕䮍高唱轨吴歈点检张仪舌提携传说图摆囊看利颕开颔出明珠并取千人特皆非十上徒白麻云色腻墨诏电光粗衆口贪归美何颜敢妬姝秦台纳红旭鄷匣洗黄垆谏猎宁规避弹豪讵嗫嚅胏肝憎巧曲蹊径绝萦迂誓遣朝纲振忠饶翰苑输骥调方汗血蝇点忽成卢遂谪栖遑掾还飞送别盂痛嗟亲爱隔顚望友朋扶狸病翻随䑕騘羸返作驹物情良狥俗时论太诬吾瓶罄罍偏耻松摧栢自枯虎虽遭䧟穽龙不怕泥涂重喜登贤苑方日佐伍符判身入矛㦸轻敌比锱铢驲骑来千里天书下九衢因教罢飞檄便许到皇都舟败罂浮汉骖疲杖过邘邮亭一萧索烽候各䗁岖餽饷人推辂谁何吏执殳跋家逃力役连鏁责逋诛防戌兄兼弟收田妇与姑缣缃工女竭青紫使臣纡望国叅云树归家满地芜破窓尘𡋯𡋯幽院鸟呜呜祖竹藂新笋孙枝压旧梧晚花狂蛱蝶残蔕宿茱茰始悟摧林秀因衘避缴芦文房长遣闭经肆未曾铺鹓鹭方求侣鸱鸢巳吓雏徴还何郑重斥去亦须臾迢逓投遐徼苍黄出奥区通川诚有咎湓口定无辜利器从头匣刚肠到底刳薫莸任盛贮稊稗莫超踰公干经时卧钟仪几岁拘光隂流似水蒸瘴热于鑪薄命知然也深交有矣夫救焚期骨肉投分刻肌肤二妙驰轩陛三英咏袴𥜗李多嘲蝘蜓窦数集蜘蛛数子皆竒货唯予独朽株邯郸笑匍匐燕蒯受椰榆嬾学三闾愤甘齐百里愚耽眠稀醒素慿醉少嗟吁学问徒爲尔书题尽已于别犹多梦寐情尚感凋枯近喜司戎健㝷伤掌诰徂士元名位屈伯道子孙无旧好飞琼翰新诗灌玉壶几催闲处泣终作苦中娱廉蔺声相让燕秦势岂俱此篇应绝倒休漫捋髭须和乐天送客游岭南二十韵我自离乡久君那度岭频一杯魂惨澹万里路艰辛江馆连沙市泷船泊水濵骑田廻北顾桐柱指南邻大壑浮三岛周天过五均波心踊楼阁规外布星辰狒狒穿筒格猩猩置屐驯贡兼蛟女绢俗重语儿巾舶主腰藏宝黄家砦起尘歌钟排象背炊㸑上鱼身电白雷山接旗红贼舰新岛夷徐市种庙觋赵佗神鸢跕方知瘴蛇苏不待春曙潮云斩斩夜海火燐怜冠冕中华客梯航异域臣果然皮胜锦吉了舌如人风黙秋茅叶烟埋晓月轮定应玄髪变焉用翠毛珍句漏沙湏买贪泉货莫亲能传稚子术何患隐之贫献荥阳公诗五十韵启今月十七日公㑹儒于便庑稹亦谬容末席公出棠树之首章且识其目曰客有前进士韦张在宋来㑹学由我而下聮爲五言以美之诸生怗怗竦竦各尽词以献公公则举其摧敌推案析理次至数聮应若前定诸儒有不安者随爲刮削变嫫爲妍不废暮而珠贯成就瑕不可掩者稹六聮耳退而自咎且盛公之所爲因而次用所聮翩贤等五十一字合爲一诗止咏公之词业力翰洎生徒学校之事而巳也其于勲位崇懿在国籍族地清甲编世家政事德美播讴謡俭仁爱𬒳亲戚非小儒造次之所尽大凡受𥚹狭者不可以语大持杯桊而承澍雨自满而止又安能测其霶霈之所至哉惶恐无任俯伏待罪谨以启陈不宣谨启郑驿骑翩翩丘门子弟贤文翁开学日正礼骋途年骏骨黄金买英髦绛帐延趋风皆蹀足侍坐各差肩解榻招徐稚登楼引仲宣凤櫕题字扇鱼落讲经筵盛气河包济贞姿岳柱天臯䕫当五百邹鲁重三千科斗翻腾取关雎教授先篆垂朝露滴诗缀夜珠聮逸礼多心匠焚书旧口传陈遵修尺牍阮瑀让飞牋中的颜初启抽毫踵未旋森罗万木合属对百花全词海跳波涌文星拂坐悬戴冯遥避席祖逖后施鞭西蜀凌云赋东阳咏月篇劲芟鳌足断精贯虱心穿浩汗神弥王飖飏兴欲仙冰壶通皓雪绮树眇晴烟驱驾雷霆走铺陈锦绣鲜清机登突奥流韵溢山川墨客膺潜服谈賔膝误前张鳞定摧败折角反矜怜句句推琼玉声声播管絃纎新撩造化澒洞斡陶甄卫磬琤鍧极齐竽僣滥偏空虚慙炙輠点窜许怀鈆惫色秋来草哀吟雨后蝉自伤魂惨沮何暇思幽玄喜到樽罍侧愁亲几案边菁华知竭矣胏腑尚求旃抵滞浑成醉徘徊转慕膻老叹才渐少闲苦病相煎瓦砾难追琢刍荛分弃捐漫劳成恳恳那得美姢姢拙劣仍非速迂愚且异专移时停笔砚挥景乏戈鋋仪舌忻犹在舒帷誓不褰㑹将连献楚深耻谬游燕蒲有临书叶韦充读易编沙湏披见宝经拟带耕田入雾长期閠持朱本望研轮辕呈曲直凿枘取方圆唿吸宁徒尔霑濡岂浪然过箫资响亮随水涨沦涟惜日㸔圭短偷光恨壁坚勤勤彫朽木细细导蒙泉传癖今应甚头风昨巳痊丹青公旧物一爲变蚩妍元氏长庆集卷第十二元氏长庆集元氏长庆集卷第十三元氏长庆集卷第十三律诗酬乐天江楼夜吟酬乐天待漏入阁酬乐天游西湖江边春月神麴酒感石榴度门寺大云寺和友封题开善寺酬乐天江楼夜吟稹诗因成三十韵忽见君新句君吟我旧篇见当巴徼外吟在楚江前思鄙宁通律声清遂扣玄三都时觉重一顾世称妍排韵曾遥荅分题㡬共聮昔慿银翰写今頼玉音宣布鼓随椎响坯泥仰匠圆铃因风断续珠与调牵绵阮籍惊长啸商陵怨别絃猿羞啼月崃鹤让警秋天志士濳兴感高僧暂废禅兴飘沧海动气合碧云连点缀工微者吹嘘势特然休文徒倚槛彦伯浪廻船妓乐当筵唱儿童满巷传改张思妇锦腾跃贾人牋魏拙虚教出曹风敢望痊定遭才子笑恐赚学生癫裁什情何厚飞书信不专隼猜鸿蓄缩虎横犬迍邅水墨㸔虽久琼瑶喜尚全才从鱼里得便向市头悬夜置堂东序朝铺座右边手㝷韦欲绝泪滴𥿄浑穿甘蔗销残醉醍醐醒早眠深藏那遽灭同咏苦无縁雅羡诗能圣终嗟药未仙五千诚逺道四十巳中年暗魄多相梦衰容毎自怜卒章还恸哭蚊蚋溢山川酬乐天待漏入合见赠未勘银台契先排浴殿关沃心因特召丞㫖绝常班飐闪才人䄂呕鵶软举镮宫花低作帐云从积成山密视枢机草偷瞻咫尺颜恩垂天语近对久漏声闲丹陛曾同立金銮恨独攀笔无鸿业润𫀆媿紫文殷河水通天上瀛州接世间谪仙名籍在何不重来还酬乐天早春闲游西湖颇多野趣恨不得与微之同赏因思在越官重事殷镜湖之游或恐未暇因成十八韵见寄乐天前篇到时适会予亦宴镜湖南亭因述目前所睹以成酬答末章亦示暇诚则势使之然亦欲粗爲恬飬之赠耳鳫思欲廻賔风声乍变新各携红粉妓俱伴紫垣人水靣波疑縠山腰虹似巾柳条黄大带茭葑緑文茵雪尽才通屐汀寒未有苹向阳偏晒羽依岸小游鳞浦屿崎岖到林园次第廵墨池怜嗜学丹井羡登真雅叹游方盛聊非意所亲白头辞北阙沧海是东邻问俗烦江界蒐畋想渭津故交音讯少归梦徃来频独喜同门旧皆爲列郡臣三刀连地轴一苇碍车轮尚阻青天雾空瞻白玉尘龙因雕字识犬爲送书驯胜事无穷境流年有限身嬾将闲气力争闘野塘春江邉四十韵官借江边宅天生地势拗欹危饶坏构迢遰接长郊怪鵩频栖息跳蛙颇溷殽总无篱缴绕尤怕虎咆哮停潦鱼招獭空仓䑕敌猫土虚烦穴蚁柱朽畏藏蛟蛇虺吞檐雀豺狼逐野麃犬惊狂浩浩鸡乱响嘐嘐濩落贫甘守荒凉秽尽包断帘飞熠燿当戸网蟏蛸曲突翻成沼行廊却代庖桥横老顚枿马病裛刍茭一一牀头点连连砌下泡辱泥疑在绛避雨想经崤相顾忧爲鼈谁能复繋匏誓心来利徃卜食过安爻何计逃昬垫移文报旧交栋梁存伐木苫盖愧分茅金琯排黄荻琅玕衰翠梢花塼水面闘鸳瓦玉声𫾣方础荆山採脩掾郢匠鉋隐椎雷震蛰破竹箭鸣骹正寝𥘉停午频眠欲转胞囷圆故薄禄厨敝备嘉肴各各人宁宇双双鷰贺巢高门受车辙华廐称蒲稍尺寸皆随用毫釐敢浪抛篾余笼白鹤賸架青䴔制榻容筐在施关拒斗梢栏干防汲井密室待持胶庭草佣工䕌园𬞞稚子培本图闲种植那要择肥硗緑柚勤勤数红榴箇箇抄池清漉螃蠏瓜蠧拾搬蝥晒篆看沙鸟磨刀绽海鲛罗灰脩药灶筑垜阅弓弰散诞都由习童蒙剰懒教最便陶静饮还作解愁嘲近浦闻归楫遥城罢晓铙王孙如有问湏爲併挥鞘春六十韵节应寒灰下春生返照中未能消积雪巳渐少回风迎气邦经重斋诚帝念隆龙骧紫宸北天压翠坛东仙仗揺佳彩荣光答圣衷便从威仰座随入大罗宫先到璇渊底偷穿瑇瑁栊舘娃朝镜晚太液暁冰融撩摘芳情遍搜求好处终九霄浑可可万姓尚忡忡昼漏频加箭宵晖欲半弓驱令三殿出乞与百蛮同直自方壶岛斜临绝漠戎南廵暧珠树西转丽崆峒度岭梅甘圻濳泉脉暗洪悠悠铺塞草冉冉着江枫𧖟役投筐妾耘催荷篠翁旣蒸难发地仍送嬾归鸿约畧环区宇殷勤绮镐酆华山青黛扑渭水碧沙蒙宿露清余霭晴烟塞逈空鷰巢才点缀鸎舌最惺惚腻粉梨园白烟脂桃径红郁金垂嫩柳罯昼委高笼地甲门阑大天开禁掖崇层台张舞凤阁道架飞虹麴蘖调神鹓鸾竭志忠歌声齐钖宴车服奖庸功俊造兴时用闾阎贺岁丰倡楼歌细细农野麦芃芃贵主骄矜盛豪家恃頼雄偏霑打毬彩频得铸钱铜专杀擒杨若殊恩郝邓通女孙新在内婴稚近封公游衍关心乐诗书对面聋盘筵饶异味音乐斥庸工酒爱油衣浅盃夸玛瑙烘挑鬟玉钗䯻刺绣寳装拢启齿呈编贝弹丝动削葱醉圆双媚靥波溢两明曈但赏欢无极那知恨亦充洞房闲窈窕庭院独葱笼谢砌荣残絮班䆫网曙䖝望夫身化石爲伯首如蓬顾我沉忧士骑他老病騘静街乘旷荡初日接曈昽饮败胏常渴魂惊耳更聦虚逢好阳艶其那苦昏懜僶俛还移歩持疑又省躬慵将疲顇质漫走倦羸僮季月行当暮良辰坐叹穷晋悲焚介子鲁愿浴沂公燧改鲜妍火隂繁晻澹桐瑞云低香雨润蒙蒙药漑分窠数篱裁备㓜冲种莎怜见叶护笋冀成筒有梦多爲蝶因蒐定作熊漂沉随坏芥荣茂委苍穹震动风千变晴和鹤一冲丁宁搴芳侣湏识未开丛月三十韵蓂叶标新朔霜豪引细辉白眉惊半隐虹势讶全微凉魄潭空洞虚弓鴈畏威上弦何汲汲佳色转依依绮幕残灯歛粧楼破镜飞玲珑穿竹树岑寂思幈帏坐爱规将合行看望巳几绛河冰鑑朗黄道玉轮巍逈照偏琼砌余光借粉闱泛池相皎洁压桂共芳菲的的当歌扇姢姢透舞衣殷勤入怀什恳欵堕云圻素液传烘盏鸣琴荐碧徽椒房深肃肃兰路霭霏霏翡翠通帘影琉璃莹殿扉西园筵瑇瑁东壁射蛜蝛老将占天阵幽人钓石矶荷锄元亮息廻棹子猷归迢逓同千里孤高净九围从星作风雨配日丽旌旗麟鬪宁徒设蝇声岂浪讥司存委鄕士新拜岀郊畿今古虽云极亏盈不易违珠胎方夜满清露忍朝晞渐减嫦娥面徐收楚练机卞疑雕壁碎潘感竟牀稀捐箧辞班女濳波蔽宓妃氛埃谁定㓕蟾兎杳难希湏遣圆明尽良嗟造化非如能付刀尺别爲创璇玑饮致用神麴酒三十韵七月调神麴三春酿緑醽雕镌荆玉盏烘透内丘瓶试滴盘心露疑添案上萤满尊凝止水祝地落繁星飜陋琼浆浊唯闻石髓馨冰壶通角簟金镜彻云屏雪暎烟光薄霜涵霁色泠蚌珠悬皎皛桂魄倒瀴溟昼洒蝉将饮宵挥鹤误聆琉璃惊太白钟乳讶微青讵敢辞濡首并怜可鉴形行当遣俗累便得造禅扃何惮说千日甘从过百龄但令长泛蚁无复恨漂萍胆壮还增气机忘反自冥瓮眠思毕卓糟籍忆刘伶髣髴中圣日希夷夹大庭眼前湏底物座右任他铭刮骨都无痛如泥未拟停残觞犹漠漠华烛巳荧荧真性临时见狂歌半睡听喧阗争意气调笑学娉婷酩酊焉知极羁离忽暂宁鸡声催欲曙蟾影照𥘉醒咽绝䳌啼竹萧撩鴈去汀遥城传漏箭鄕寺响风铃楚泽一爲梗尧阶屡变蓂醉荒非独此愁梦几曾经毎耻穷途哭今那客泪零感君澄醴酒不遣渭和泾感石榴二十韵何年安石国万里贡榴花迢逓河源道因依汉使槎酸辛犯葱岭憔悴渉龙沙𥘉到摽珍木多来比乱麻深抛故园里少种贵人家唯我荆州见怜君胡地賖从教当路长兼恣入檐斜緑叶裁烟翠红英动日华新帘裙透影踈牗烛笼纱委作金炉熖飘成玉砌瑕乍惊珠缀密终误绣帏奢琥珀烘梳碎燕支嬾颊涂风翻一树火电转五云车绛帐迎宵日芙蕖绽早牙浅深俱隐映前后各分葩宿露低莲脸朝光借绮霞暗虹徒缴绕濯锦莫周遮俗态能嫌旧芳姿尚可嘉非专爱颜色同恨阻幽遐满眼思鄕泪相嗟亦自嗟度门寺北祖三禅地西山万树松门临溪一带桥映竹千重剪凿基阶正包藏景气浓诸巖分院宇双岭抱垣墉舎利开层塔香炉占小峯道场居士置经藏大师封太子知裁植神王守要冲由旬排讲座丈六写真容佛语迦陵说僧行勐虎从脩罗擡日拒楼至㧞霜锋画井垂枯杇穿池救噞喁蕉非难败坏槿喻暂丰茸宝界留遗事金棺灭去踪钵传烘码碯石长翠芙蓉影帐纱全落绳牀土半壅荒林迷醉象危壁亚盘龙行色怜𥘉月归程待晓钟心源虽了了尘世苦憧憧宿䕃高声䜟斋粮併力舂佗生再来此还愿总相逢大云寺二十韵地胜宜台殿山晴离垢氛现身千佛国护世四王军碧耀高楼瓦頳飞半壁文鹤林萦古道鴈塔没归云幡影中天飏钟声下界闻攀萝极峯顶游目到江濆驯鸽闲依缀调猿静守群虎行风捷猎龙睡气氛氲获稻禅衣卷烧畬刼火焚新英蜂采掇荒草象耕耘钵付灵童洗香教善女薫果枝低罯罯花雨泽雰雰示化维摩疾降魔力士勲听经神变见说偈鸟纷纭上境光犹在深谿暗不分竹笼烟欲暝松带日余曛真谛成知别迷心尚有云多生沉五藴宿习乐三坟谕鹿车虽设如𧖟绪正棼且将平等义还奉圣明君和友封题开善寺十韵梁王开佛庙云构岁时遥珠缀飞闲鸽红泥落碎椒灯笼青熖短香印白灰销古匣收遗施行廊画本朝藏经霑雨烂魔女捧花娇亚树牵藤阁横查压石桥竹荒新笋细池浅小鱼跳匠正琉璃瓦僧锄芍药苗旋蒸茶嫩叶偏把柳长条便欲忘归路方知隐易招元氏长庆集卷第十三元氏长庆集元氏长庆集卷第十四元氏长庆集卷第十四律诗牡丹象人松石春雪映早梅玉巵无当数蓂九月尽雨后花早归晚秋送林复梦赴辟忆杨十二夜合新竹秋相望春病山竹枝悟禅东台去戴光弓刘颇诗夜饮襃城驿闲欲曙寄胡灵之夜雨酬李六醉后归田縁路诮卢戡遣春岁日临湘楼晚宴湘亭酒醒牡丹二首簇蘂风频坏裁红雨更新眼㸔吹落地便别一年春繁緑隂全合衰红展渐难风光一擡举犹得暂时㸔象人被色空成象观空色异真自悲人是假那复假爲人与杨十二巨源卢十九经济同游大安亭各赋二物合爲五韵探得松石片石与孤松曾经物外逢月临栖鹤影云抱老人峯蜀客君当问秦官我旧封积膏当琥珀新刧长芙蓉待𥙷苍苍去樛柯早变龙赋得春雪映早梅飞舞先春雪因依上番梅一枝方渐秀六岀巳同开积素光逾密真花节暗催抟风飘不散见睍忽偏摧郢曲琴空奏羗音笛自哀今朝两成咏翻挟昔人才赋得玉巵无当共惜连城寳飜成无当巵讵惭君子贵深讶巧工隳泛蚁功全少如虹色不移可怜殊砾石何计辨糟醨江海诚难满盘筵莫忘施纵乖斟酌意犹得对光仪赋得数蓂将课司天历先观近砌蓂一旬开应月五日数从星桂满丛𥘉合蟾亏影渐零辨时长有素数閠或余青坠叶推前事新芽察未形尧年始今岁方欲瑞千龄赋得九月尽霜降三旬后蓂余一叶秋玄隂迎落日凉魄尽残钩半夜灰移琯明朝帝御裘潘安过今夕休咏赋中愁赋得雨后花红芳怜静色深与雨相冝余滴下纎蘂残珠堕细枝浣花江上思啼粉镜中窥念此低徊久风光幸一吹早归春静晓风微凌晨带酒归逺山笼宿雾高树影朝晖饮马鱼惊水穿花露滴衣娇莺似相恼含啭傍人飞晚秋竹露滳寒声离人暁思惊酒醒秋簟冷风急夏衣轻寝倦解幽梦虑闲添逺情谁怜独欹枕斜月透窓明送林复梦赴韦令辟蜀路危于劒怜君自坦途㡬囘曾啖炙千里逺衘珠野性便荒饮时风忌酒徒相门多礼让前后莫相踰忆杨十二杨子爱言诗春天好咏时恋花从马滞聮句放杯迟日映含烟竹风牵卧柳丝南山更多兴湏作白云期夜合绮树满朝阳融融有露光雨多疑濯锦风散似分粧叶密烟蒙火枝低绣拂墻更怜当暑见留咏日偏长新竹新篁才解箨寒色巳青葱冉冉偏凝粉萧萧渐引风扶踈多百年都几日何事苦嚣然晚岁倦爲学闲心易到禅病宜多宴坐贫似少攀縁自笑无名字因名自在天近见新章句因知见在心春游晋祠水晴上霍山岑问法僧当偈还丹客赠金莫惊头欲白禅观老弥深东台去陶君喜不遇予毎爲君言今日东台去澄心在陆浑旋抽随日俸併买近山园千万崔兼白殷勤承主恩戴光弓潞府筋角劲戴光因合成因君怀胆气赠我定交情不拟闲穿叶那能枉始生唯调一只箭飞入破聊城刘颇诗昌平人刘颇其上三世有义烈颇少落行阵二十解属文举进士科试不就负气侠路间病甖车蔽柩尽碎之罄囊酬直而去南归唐州爲吏所轧势不支气屈自火其居出契书投火中繇是以气闻予闻风四五年而后见因以诗许之一言感激士三世义忠臣破瓮嫌妨路烧庄耻属人逈分辽海气闲踏洛阳尘傥使权由我还君白马津夜饮灯火隔帘明竹梢风雨声诗篇随意赠杯酒越廵行漫唱江朝曲闲徴药草名莫辞终夜饮朝起又营营襃城驿严秦修此驿兼涨驿前池巳种千竿竹又栽千树棃四年三月半新笋晚花时怅望东川去等闲题作诗闲二首晻淡洲烟白篱筛日脚红江喧过云雨船泊打头风艇子收鱼市鸦儿噪荻丛不堪堤上立满眼是蚊虫青衫经夏黕白髪望乡稠雨冷新秋簟星稀欲曙楼连鸿尽南去双鲤本东流北信无人寄蝉声满树头欲曙江隄阅暗流漏鼓急残筹片月低城堞稀星转角楼鹤媒华表上鵊柳枝头不爲来趋府何因欲曙游寄胡灵之早岁㒹狂伴城中共几年有时濳歩出连夜小亭眠月影侵牀上花丛在眼前今宵正风雨空宅楚江边夜雨水恠濳幽草江云拥废居雷惊空屋柱电照满牀书竹瓦风频裂茅檐雨渐踈平生沧海意此去怯爲鱼酬李六醉后见寄口号顿愈头风疾因吟口号诗文章纷似绣珠玉布如棊健羡觥飞酒苍黄日映篱命童寒色倦抚稚晚啼饥潦倒慙相识平生颇自奇明公将有问林下是灵龟归田陶君三十七挂绶出都门我亦今年去商山淅岸村冬修方丈室春种桔橰园千万人间事从兹不复言縁路总是玲珑竹兼藏浅漫溪沙平深见底石乱不成泥烟火遥村落桑麻隔稻畦此中如有问甘𬒳到头迷诮卢戡与予数约游三寺戡独沉醉而不行乘兴无羁束闲行信马蹄路幽穿竹逺野逈望云低素帚茅花乱圆珠稻实齐如何卢进士空恋醉如泥遣春三首杨公三不惑我惑两般全逢酒判身病拈花尽意怜水生低岸没梅蹙小珠连千万红颜辈湏惊又一年柳眼开浑尽梅心动巳䦨风光好时少杯酒病中难学问慵都废声名老更判唯余㸔花伴未免忆长安失却游花伴因风浪引将柳堤遥认马梅径误㝷香晚景行㸔谢春心渐欲狂园林都不到何处枉风光岁日一日今年始一年前事空凄凉百年事应与一年同湘南登临湘楼高处望潇湘花时万井香雨余怜日嫩岁閠觉春长霞刹分危牓烟波透逺光情知楼上好不是仲宣鄕晚宴湘亭晚日宴清湘晴空走艶阳花低愁露醉絮起觉春狂舞旋红裙急歌垂碧䄂长甘心出童羖湏一尽时荒酒醒饮醉日将尽醒时夜已阑暗灯风熖晓春席水牎寒未解萦身带犹倾坠枕冠唿儿问狼籍疑是梦中驩元氏长庆集卷第十四元氏长庆集元氏长庆集卷第十五元氏长庆集卷第十五律诗独游洞庭湖雪天赠熊士登别熊判官水上寄乐天夏阳亭日高睡辋川天坛归雨后晴日直台行宫醉行指廵胡饮新酒香毬景申秋遣行生春嘉陵水漫天岭百牢关酬王全素寄献荥阳公酬乐天寄蕲簟酬李浙西酬周从事代杭民荅乐天独游逺地难逢侣闲人且独行上山随老鹤接酒待残鸎花当西施靣泉胜卫玠清鹈鹕满春野无限好同声洞庭湖人生除泛海便到洞庭波驾浪沉西日吞空接曙河虞廵竟安在轩乐讵曾过唯有君山下狂风万古多雪天故乡千里梦徃事万重悲小雪沉隂夜闲牎老病时独闻归去鴈偏咏别来诗慙愧红粧女频惊两鬓丝赠熊士登平生本多思况复老逢春今日梅花下佗鄕值故人别岭南熊判官十年常逺道不忍别离声况复三巴外仍逢万里行桐花新雨气棃叶晚春晴到海知何日风波从此生水上寄乐天眼前明月水先入汉江流汉水流江海西江过庾楼庾楼今夜月君岂在楼头万一楼头望还应望我愁夏阳亭临望寄河阳侍御尧望逺音书绝临川意绪长殷勤眼前水千里到河阳日高睡隔是身如梦频来不爲名怜君近南住时得到山行辋川世累爲身累闲忙不自由殷勤辋川水何事出山流天坛归爲结区中累因辞洞里花还来旧城郭烟火万人家雨后倦寝数残更孤灯暗又明竹梢余雨重时复拂帘惊晴日多病苦虚羸晴明强展眉读书心绪少闲卧日长时直台麋入神羊队乌惊海鹭眠仍教百余日迎送直㕔前行宫寥落古行宫宫花寂寞红白头宫女在闲坐说玄宗醉行秋风方索漠霜貌足睽携今日骑騘马街中醉踏泥指廵胡遣闷多慿酒公心只仰胡挺身唯直指无意独欺愚饮新酒闻君新酒熟况值菊花秋莫怪平生志图销尽日愁香毬顺俗唯团转居中莫动揺爱君心不恻犹讶火长烧景申秋八首年年秋意绪多向雨中生渐欲烟火近稍怜衣服轻咏诗闲处立忆事夜深行濩落㝷常惯凄凉别爲情蚊幌雨来卷烛蛾灯上稀啼儿冷秋簟思妇问寒衣帘断萤火入窓明蝙蝠飞良辰日夜去渐与壮心违嗢嗢檐霤凝丁丁窓雨繁枕倾筒箪滑幔飐案灯飜唤魇儿难觉吟诗婢苦烦强眠终不着闲卧暗消魂瓶㵼高檐雨窓来激箭风病憎灯火暗寒觉薄帏空婢报樵苏竭妻愁院落通老夫慵计数教想蔡城东风头难着枕病眼厌㸔书无酒销长夜囘灯照小余三元推废王九曜入乘除廊庙应多筭参差斡太虗经雨篱落坏入秋田地荒竹垂哀折节莲败惜空房小片慈菇白低丛柚子黄眼前撩乱辈无不是同鄕雨柳枝枝弱风光片片斜蜻蜓怜晓露蛱蝶恋秋花饥啅空篱雀寒栖满树鸦荒凉池舘内不似有人家病苦十年后连隂十日余人方教作䑕天岂遣爲鱼鲛绽酆城劒虫凋鬼火书出闻泥泞尽何地不摧车遣行十首惨切风雨多沉吟离别情鷰辞前日社𧖟是毎年声暗涙深相感危心亦自惊不如元不识俱作路人行十五年前事恓惶无限情病僮更借出羸马共驰声射叶杨才破闻弓鴈巳惊小年辛苦学求得苦辛行徙倚檐宇下思量去住情暗萤穿竹见斜雨隔窓声就枕囘转数闻鸡撩乱惊一家同草草排比送君行巳怆朋交别复怀儿女情相兄亦相旧同病又同声白髪年年剰秋蓬处处惊不堪身渐老频送异鄕行塞上风雨思城中兄弟情北随鹓立位南送鴈来声遇适尤兼限闻书喜复惊唯应遥料得知我伴君行暮欲歌吹乐暗冲泥水情稻花秋雨气江石夜滩声犬吠穿篱出鸥眠起水惊愁君明日夜独自入山行七过襃城驿囘囘各爲情八年身世梦一种水风声㝷覔诗章在思量岁月惊更悲西塞别终夜遶池行襃县驿前境曲江池上情南堤衰柳意西寺晚钟声云水兴方逺风波心巳惊可怜皆老大不得自由行见说巴风俗都无汉性情猿声芦管调羗笛竹鸡声迎候人应少平安火莫惊毎逢危栈处湏作贯鱼行闻道隂平郡翛然古戍情桥兼麋鹿踏山应鼓鼙声羗妇梳头紧蕃牛护尾惊怜君闲闷极只傍白江行生春何处生春早春生云色中笼葱闲着水晻淡欲随风度晓分霞态余光庇雪融晚来低漠漠浑欲泥幽丛何处生春早春生漫雪中浑无到底片唯逐入楼风屋上些些薄池心旋旋融自悲销散尽谁假入兰丛何处生春早春生霁色中逺林横反照高树亚东风水冻霜威庇泥新地气融渐知残雪薄杪近最怜丛何处生春早春生曙火中星围分暗陌烟气满晴风宫树栖鵶乱城楼带雪融竞排阊阖侧珂伞自相丛何处生春早春生晓禁中殿堦龙斾日漏阁宝筝风药树香烟重天颜瑞气融柳梅浑未觉青紫巳丛丛何处生春早春生江路中雨移临浦市晴候过湖风芦笋锥犹短凌澌玉渐融数宗船载足商妇两眉丛何处生春早春生野墅中病翁闲向日征妇懒成风斫筤天虽暖穿区冻未融鞭牛县门外争土盖𧖟丛何处生春早春生冰岸中尚怜扶腊雪渐觉受东风织女云桥断波神玉貌融便成呜咽去流恨与莲丛何处生春早春生柳眼中芽新才绽日茸短未含风緑误眉心重黄惊蜡泪融碧条殊未合愁绪巳先丛何处生春早春生梅援中蘂排难犯雪香乞拟来风陇逈羗声怨江遥客思融年年最相恼縁未有诸丛何处生春早春生鸟思中鹊巢移旧岁䳒羽旋高风鸿鴈惊沙暖鸳鸯爱水融最怜双翡翠飞入小梅丛何处生春早春生池榭中镂琼冰䧟日文谷水廻风柳爱和身动梅愁合树融草芽犹未岀挑得小萱丛何处生春早春生稚戯中乱骑残爆竹争唾小旋风骂雨愁妨走呵冰喜旋融女儿针线尽偷学五辛丛何处生春早春生人意中晓粧虽近火晴戏渐怜风暗入心情嬾先添酒思融预知花好恶偏在最深丛何处生春早春生半睡中见灯如见雾闻雨似闻风开眼犹残梦擡身便恐融却成双翅蝶还遶庳花丛何处生春早春生晓镜中手寒匀面粉鬟动倚帘风宿雾梅心滴朝光幕上融思牵梳洗嬾空㧞緑丝丛何处生春早春生绮戸中玉栊穿细日罗幔张轻风柳软腰支嫩梅香密气融独眠傍妬物偷铲合欢丛何处生春早春生老病中土膏蒸足肿天暖痒头风似觉肌肤展濳知血气融又添新一岁衰白转成丛何处生春早春生客思中旅魂惊北鴈鄕信是东风纵有心灰动无由鬓雪融未知开眼日空遶未开丛何处生春早春生𪷟雨中裛尘微有气拂面细如风柳误啼珠密梅惊粉汗融满空愁淡淡应豫忆芳丛嘉陵水尔是无心水东流有恨无我心无说处也共尔何殊漫天岭赠僧五上两漫天因师懴业縁漫天无尽日浮世有穷年百牢关天上无穷路生期七十间那堪九年内五度百牢关二月十九日酬王十八全素君念世上川嗟予老瘴天那堪十日内又长白头年荥阳郑公以稹寓居严茅有池塘之胜寄诗四首因有意献激射分流阔湾环此地多暂停随梗浪犹阅败霜荷恨阻还江势思深到海波自伤才畎浍其柰赠珠何酬乐天寄蕲州簟蕲簟未经春君先拭翠筠知爲热时物预与瘴中人碾玉连心润编牙小片珍霜凝青汗简冰透碧游鳞水魄轻涵黛琉璃薄带尘梦成伤冷滑惊卧老龙身酬李浙西先因从事见寄之作近日金銮直亲于汉珥貂内人传帝命丞相让吾僚浙郡悬旌逺长安谕日遥因君蘂珠赠还一梦烟霄酬周从事望海亭见寄年老无流辈行稀足薜萝热时怜水近高处见山多衣䄂长堪舞喉咙转解歌不辞狂复醉人世有风波代杭民答乐天翠幕笼斜日朱衣俨别筵管絃凄欲罢城郭望依然路溢新城市农开旧废田春坊幸无事何惜借三年元氏长庆集卷第十五元氏长庆集元氏长庆集卷第十六元氏长庆集卷第十六律诗杏园菊花酬哥舒少府幽栖清都春霁华岳寺天坛上境㝷西明寺僧春游晚春先醉独醉宿醉惧醉羡醉忆醉病醉拟醉劝醉任醉同醉狂醉伴僧行古寺定僧观心处智度师牡丹忆杨十二送复梦送刘太白奉诚园华岳寺望山野狐泉柳林酬胡三问牡丹酬乐天秋典杏园浩浩长安车马尘狂风吹送毎年春门前本是虚空界何事栽花误世人菊花秋丛遶舎似陶家遍遶篱邉日渐斜不是花中偏爱菊此花开尽更无花酬哥舒大少府寄同年科第前年科第偏年少未解知羞最爱狂九陌争驰好鞍马八人同㸔綵衣裳自言行乐朝朝是岂料浮生渐渐忙頼得官闲且踈散到君花下忆诸郎幽栖野人自爱幽栖所近对长松逺是山尽日望云心不系有时㸔月夜方闲壶中天地干坤外梦里身名旦暮间辽海若思千岁鹤且留城市㑹飞还清都春霁寄胡三吴十一蘂珠宫殿经微雨草树无尘耀眼光白日当空天气暖好风飘树柳隂凉蜂怜宿露攅芳乆鷰得新泥拂戸忙时节催年春不住武陵花谢忆诸郎华岳寺山前古寺临长道来徃淹留爲爱山双鷰营巢始西别百花成子又东还暝驱羸马频㸔堠暁听鸣鸡欲度关羞见窦师无外役竹窓依旧老身闲天坛上境野人性僻穷深僻芸署官闲不似官万里洞中朝玉帝九光霞外宿天坛洪涟浩渺东溟曙白日低囘上境寒因爲南昌检仙籍马君家世奉还丹寻西明寺僧不在春来日日到西林飞钖经行不可寻莲池旧是无波水莫逐狂风起浪心与吴侍御春游苍龙阙下陪騘马紫阁峯头见白云满眼流光随日度今朝花落更纷纷晚春昼静檐踈鷰语频双双鬪雀动堦尘柴扉日暮随风掩落尽闲花不见人先醉今日樽前败饮名三杯未尽不能倾怪来花下长先醉半是春风荡酒情独醉一树芳菲也当春漫随车马拥行尘桃花解笑鸎能语自醉自眠那借人宿醉风引春心不自由等闲冲席饮多筹朝来始向花前觉度却醒时一夜愁惧醉闻道秋来怯夜寒不辞泥水爲杯盘殷勤惧醉有深意愁到醒时灯火阑羡醉绮陌高楼竞醉眠共期顦顇不相怜也应自有㝷春日虚度而今正少年忆醉自叹旅人行意速毎嫌杯酒缓归期今朝偏偶醒时别泪落风前忆醉时病醉醉伴见侬因酒病道侬无酒不相窥那知下药还沽底人去人来剰一巵拟醉九月闲宵𥘉向火一樽清酒始行盃怜君城外遥相忆冐雨冲泥黒地来劝醉窦家能酿销愁酒但是愁人便与销愿我共君俱寂寞只应连夜复连朝任醉本怕酒醒浑不饮因君相劝觉情来殷勤满酌从听醉乍可欲醒还一盃同醉柏树台中推事人杏花坛上鍊真形心源一种闲如水同醉樱桃林下春狂醉一自柏台爲御史二年辜负两京春岘亭今日㒹狂醉舞引红娘乱打人伴僧行春来求事百无成因向愁中识道情花满杏园千万树几人能伴老僧行古寺古寺春余日半斜竹风萧爽胜人家花时不到有花院意在㝷僧不在花定僧落魄闲行不着家徧㝷春寺赏年华野僧偶向花前定满树狂风满树花观心处满坐喧喧笑语频独怜方丈了无尘灯前便是观心处要似观心有几人智度师二首四十年前马上飞功名藏尽拥禅衣石榴园下擒生处独自闲行独自归三䧟思明三突围鐡衣抛尽纳禅衣天津桥上无人识闲凭栏竿望落晖西明寺牡丹花向琉璃地上生光风炫转紫云英自从天女盘中见直至今朝眼更明忆杨十二去时芍药才堪赠㸔却残花巳度春只爲情深偏怆别等闲相见莫相亲送复梦赴韦令幕世上如今重检身吾徒耽酒作狂人西曹旧事多持法慎莫吐佗丞相茵送刘太白洛阳大底居人少从善坊西最寂寥想得刘君独骑马古提愁树隔中桥奉诚园萧相深诚奉至尊旧居求作奉诚园秋来古巷无人扫树满空墻闭㦸门与太白同之东洛至栎阳太白染疾驻行予九月二十五日至华岳寺雪后望山共作洛阳千里伴老刘因疾驻行轩今朝独自山前立雪满三峯倚寺门野狐泉柳林去日野狐泉上柳紫牙𥘉绽拂眉低秋来寥落惊风雨叶满空林踏作泥酬胡三慿人问牡丹窃见胡三问牡丹爲言依旧满西栏花时何处偏相忆寥落衰红雨后㸔酬乐天秋兴见赠本句云莫怪独吟秋兴苦比君校近二毛年劝君休作悲秋赋白髪如星也任垂毕竟百年同是梦长年何异少何爲元氏长庆集卷第十六元氏长庆集元氏长庆集卷第十七元氏长庆集卷第十七律诗雪后宿同轨店赠韦氏兄弟永贞二年赦大隐洞饯李十二题李十一居壁靖安穷居赠乐天使东川骆口驿清明日亚枝红梁州梦南秦雪江楼月慙问囚江上行汉江笛邮亭月嘉陵驿百牢关江花落嘉陵江西县驿望喜驿好时节夜深行望驿台赠咸阳少府赠吕校书封书李着作花园灯影江陵途中寄乐天渡汉江哀病骢送崔侍御酬乐天翫月酬乐天寄通中散雪后宿同轨店上法护寺钟楼望月满山残雪满山风野寺无门院院空烟火渐稀孤店静月明深夜古楼中陪韦尚书丈归履信宅因赠韦氏兄弟紫垣驺骑入华居公子文衣护锦舆眠阁书生复何事也骑羸马从尚书永贞二年正月二日上御丹凤楼赦天下予与李公垂庾顺之闲行曲江不及盛观春来饶梦慵朝起不看千官拥御楼却着闲行是忙事数人同傍曲江头韦居守晚岁常言退休之志因署其居曰大隐洞命予赋诗因赠絶句谢公潜有东山意巳向朱门启洞门大隐犹疑恋朝市不如名作罢归园赠李十二牡丹花片因以饯行鸎澁余声絮堕风牡丹花尽叶成可怜颜色经年别收取朱栏一片红题李十一修行里居壁云阙朝回尘骑合杏花春尽曲江闲怜君虽在城中住不隔人家便是山靖安穷居喧静不由居逺近大都车马就权门野人住处无名利草满空堦树满园赠乐天等闲相见销长日也有闲时更学琴不是眼前无外物不关心事不经心使东川元和四年三月七日予以监察御史使川徃来鞍马间赋诗凡三十二章秘书省校书郎白行简爲予手写爲东川卷今所録者但七言絶句长句耳起骆口驿尽望驿台二十二首云骆口驿二首邮亭壁上数行字崔李题名王白诗尽日无人共言语不离墻下至行时二星徼外通蛮服五夜灯前草御文我到东川恰相半向南看月北看云清明日当年寒食好风轻触处相随取次行今日清明汉江上一身骑马县官迎亚枝红平阳池上亚枝红怅望山邮是事同还向万竿深竹里一枝浑卧碧流中梁州梦梦君同遶曲江头也向慈恩院院游亭吏唿人排去马忽惊身在古梁州南秦雪帝城寒尽临寒食骆谷春深未有春才见岭头云似盖巳惊巖下雪如尘千峯笋石千株玉万树松萝万朶银飞鸟不飞猿不动青骢御史上南秦江楼月嘉陵江岸驿楼中江在楼前月在空月色满牀兼满地江声如鼔复如风诚知逺近皆三五但恐隂晴有异同万一帝郷还洁白几人潜傍杏园东慙问囚司马子微坛上头与君深结白云俦尚平村落拟连卖王屋山泉爲别游各待陆浑求一尉共资三迳便同休那知今日蜀门路带月夜行縁问囚江上行闷见汉江流不息悠悠漫漫竟何成江流不语意相问何事逺来江上行汉江上笛小年爲写游梁赋最说汉江闻笛愁今夜听时在何处月明西县驿南楼邮亭月君多务实我多情大抵偏嗔歩月明今夜山邮与蛮嶂君应坚卧我还行嘉陵驿二首嘉陵驿上空牀客一夜嘉陵江水声仍对墻南满山树野花撩乱月胧明墻外花枝压短墻月明还照半张牀无人㑹得此时意一夜独眠西畔廊百牢关嘉陵江上万重山何事临江一破颜自笑只縁任敬仲等闲身度百牢关江花落日暮嘉陵江水东梨花万片逐江风江花何处最肠断半落江流半在空嘉陵江二首秦人惟识秦中水长想吴江与蜀江今日嘉川驿楼下可怜如练遶明窻千里嘉陵江水声何年重遶此江行只应添得清宵梦时见满江流月明西县驿去时楼上清明夜月照楼前撩乱花今日成隂复成子可怜春尽未还家望喜驿满眼文书堆案邉眼昬偷得暂时眠子规惊觉灯又灭一道月光横枕前好时节身骑騘马峨眉下面带霜威卓氏前虚度东川好时节酒楼元被蜀儿眠夜深行夜深犹自遶江行震地江声似鼔声渐见戍楼疑近驿百牢关吏火前迎望驿台可怜三月三旬足怅望江边望驿台料得孟光今日语不曾春尽不归来赠咸阳少府萧郎莫怪逢君泪毎盈仲由多感有深情陆家㓜女託良壻阮氏诸房无外生顾我自伤爲弟拙念渠能继事姑名别时何处最肠断日暮渭阳驱马行赠吕三校书同年同拜校书郎触处潜行烂熳狂共占花园争赵辟竞添钱贯定秋娘七年浮世皆经眼八月闲宵忽并牀语到欲明欢又泣傍人相笑两相伤封书鹤台南望白云关城市犹存暂一还书出歩虚三百韵蘂珠文字在人间仁风李着作园醉后寄李十胧明春月照花枝花下音声是管儿却笑西京李贠外五更骑马趂朝时灯影洛阳昼夜无车马漫挂红纱满树头见说平时灯影里玄宗潜伴太眞游贬江陵途中寄乐天杓直以贠外郎判盐铁乐天以拾遗在翰林想到江陵无一事酒杯书卷缀新文紫芽嫰茗和枝採朱橘香苞数瓣分暇日上山狂逐鹿凌晨过寺饱看云筭缗草诏终须解不敢将心逺羡君渡汉江去年春奉使东川经嶓冡山下嶓冡去年㝷漾水襄阳今日渡江濆山遥逺树才成点浦静沉碑欲辨文万里朝宗诚可羡百川流入渺难分鲵鲸归穴东𬈑溢又作波涛随伍贠哀病騘呈致用枥上病騘啼袅袅江边废宅路迢迢自经梅雨长垂耳乍食菰蒋欲折腰金络头衔光未灭玉花衫色瘦来燋曾听禁漏惊衙鼔惯踏康衢怕小桥半夜雄嘶心不死日高饥饿尾还摇龙媒薄地天池逺何事牵牛在碧霄送岭南崔侍御我是北人长北望毎嗟南鴈更南飞君今又作岭南别南鴈北归君未归洞主叅承惊豸角岛夷安集慕霜威黄家贼用镩刀利白水郎行旱地稀蜃吐朝光楼隐隐鳌吹细浪雨霏霏毒龙蜕骨轰雷鼔野象埋牙斸石矶火布垢尘须火浣木绵温软当绵衣桄榔面碜㯽榔澁海气常昬海日微蛟老变爲妖妇女舶来多卖假珠玑此中无限相忧事请爲殷勤事事依酬乐天八月十五夜禁中独直翫月见寄一年秋半月偏深况就烟霄极赏心金凤台前波漾漾玉钩帘下影沉沉宴移明处清兰路歌待新词促翰林何意枚臯正承诏瞥然尘念到江隂予病瘴乐天寄通中散碧腴垂云膏仍题四韵以慰逺怀开拆之间因有酬荅紫河变鍊红霞散翠液煎研碧玉英金籍眞人天上合盐车病骥轭前惊愁肠欲转蛟龙吼醉眼𥘉开日月明唯有思君治不得膏销雪尽意还生元氏长庆集卷第十七元氏长庆集元氏长庆集卷第十八元氏长庆集卷第十八律诗陪诸公游通德湖送友封放言酬刘二十八赠石枕和严司空重阳日送王十一游剡中重送友封送致用静胜寺书乐天𥿄酬孝甫和乐天招蔚章折花赠行寄刘颇过王十一馆送孙胜游三寺逺望㝷李校书襄阳楼游碧涧寺和窦容州卢头陁醉别陪诸公游故江西韦大夫通德湖旧居有感题四韵兼呈李六侍御即韦大夫旧寮也高墉行马接通湖巨壑藏舟感大夫尘壁暗埋悲旧札风帘吹断落残珠烟波漾日侵隤岸狐兎奔丛拂坐隅唯有满园桃李下膺门偏拜阮元瑜送友封二首桃叶成隂鷰引雏南风吹浪飐樯乌瘴云拂地黄梅雨明月满帆青草湖迢递旅魂归去逺顚狂酒兴病来孤知君兄弟怜诗句遍爲姑将恼大巫惠和坊里当时别岂料江陵送上船鹏翼张风期万里马头无角巳三年甘将泥尾随龟后尚有云心在鹤前若见中丞忽相问爲言腰折气冲天放言五首近来逢酒便高歌醉舞诗狂渐欲魔五斗解酲犹恨少十分飞盏未嫌多眼前讐敌都休问身外功名一任他死是老闲生也得拟将何事柰吾何莫将心事厌长沙云到何方不是家酒熟餔糟学渔父饭来开口似神鵶竹枝待凤千茎直柳树迎风一向斜总被天公霑雨露等头成长尽生涯霆轰电烻数声频不柰狂夫不借身纵使被雷烧作烬宁殊埋骨飏爲尘得成胡蝶㝷花树傥化江鱼棹锦鳞必若乖龙在诸处何须惊动自来人安得心源处处安何劳终日望林峦玉英惟向火中冷莲叶元来水上干寗戚饭牛图底事陆通歌凤也无端孙登不语启期乐各自当情各自欢三十年来世上行也曾狂走趂浮名两回左降须知命数度登朝何处荣乞我杯中松叶满遮渠肘上柳枝生他时定葬烧缸地卖与人家得酒盛刘二十八以文石枕见赠仍题絶句以将厚意因持壁州鞭酬谢兼广爲四韵枕截文琼珠缀篇野人酬赠壁州鞭用长时节君须策泥醉风云我要眠歌眄彩霞临药灶执陪仙仗引鑪烟张骞却上知何日随㑹归期在此年奉和严司空重阳日同崔常侍崔郎中及诸公登龙山落㡌台佳宴谢公秋思眇天涯蜡屐登高爲菊花贵重近臣光绮席笑怜从事落乌纱茰房暗绽红珠朶茗授寒供白露芽咏碎龙山归去号马奔流电妓奔车送王十一郎游剡中越州都在浙河湾尘土消沉景象闲百里油盆镜湖水干峯钿朶会稽山军城楼阁随高下禹庙烟霞自徃还想得玉郎乗画舸几回明月坠云间送友封轻风略略柳欣欣晴色空蒙逺似尘斗柄未回犹带闰江㾗潜上巳生春兰成宅里㝷枯树宋玉亭前别故人心断洛阳三两处窈娘提抱古天津送致用泪霑双袖血成文不爲悲身爲别君望鹤眼穿期海外待乌头白老江濆遥看逆浪愁飜雪渐失征帆错认云欲识九回肠断处浔阳流水九条分早春登龙山静胜寺时非休澣司空特许是行因赠幕中诸公谢傅知怜景气新许㝷高寺望江春龙文逺水吞平岸羊角轻风旋细尘山茗粉含鹰觜嫰海榴红绽锦窠匀归来笑问诸从事占得闲行有几人书乐天𥿄金銮殿里书残𥿄乞与荆州元判司不忍拈将等闲用半封京信半题诗酬孝甫见赠十首宋玉秋来续楚词隂铿官漫足闲诗亲情书札相安慰多道萧何作判司杜甫天材颇绝伦毎㝷诗卷似情亲怜渠直道当时语不着心源傍古人十岁荒狂任博徒挼莎五木掷枭卢野诗良辅偏怜假长借金鞍迓酒胡曾经绰立侍丹墀绽蘂宫花拂面枝雉尾扇开朝日出柘黄衫对碧霄垂一自低心翰墨场箭靫抛尽负书囊近来兼爱休粮药栢叶纱罗杂豆黄莫笑风尘满病颜此生元在有无间卷舒莲叶终难湿去住云心一种闲无事抛棊侵虎口几时开眼复聮行终须杀尽縁邉敌四面通同掩太荒原宪甘贫毎自开子春伤足少人哀巷南唯有陈居士时学文殊一问来毎识闲人如未识与君相识便相怜经旬不解来过宿忍见空牀夜夜眠开拆新诗展大璆明珠炫转玉音浮酬君十首三更坐减却常时半夜愁和乐天招钱蔚章看山绝句碧落招邀闲旷望黄金城外玉方壷人间还有大江海万里烟波天上无折枝花赠行樱桃花下送君时一寸春心逐折枝别后相思最多处千株万片遶林垂寄刘颇二首平生嗜酒顚狂甚不许诸公占丈夫唯爱刘君一片胆近来还敢似人无前年碣石烟尘起共看官军过洛城无限公卿因战得与君依旧緑衫行晨起送使病不行因过王十一馆居二首自笑今朝误夙兴逢他御史疟相仍过君末起房门掩深映寒䆫一盏灯密宇深房小火炉饭香鱼熟近中厨野人爱静仍耽寝自问黄昬肯去无送孙胜桐花暗淡柳惺愡池带轻波柳带风今日与君临水别可怜春尽宋亭中游三寺回呈上府主严司空时因㝷寺道出当阳县奉命覆视县囚牵于游衍不暇详究故以诗自诮尔谢公恣纵顚狂掾触处闲行许自由举板支頥对山色当筵吹帽落台头贪縁稽首他方佛无暇精心满县囚莫责㝷常吐茵吏书囊赤白报君侯逺望满眼伤心冬景和一山红树寺边多仲宣无限思郷泪漳水东流碧玉波早春㝷李校书𣢾𣢾春风澹澹云柳枝低作翠栊裙梅含鸡舌兼红气江弄琼花散緑纹带雾山鸎啼尚小穿沙芦笋叶才分今朝何事偏相覔撩乱芳情最是君过襄阳楼呈上府主严司空楼在江陵节度使宅北隅襄阳楼下树隂成荷叶如钱水面平拂水柳花千万点隔林鸎舌两三声有时水畔看云立毎日楼前信马行早晚暂教王粲上庾公应待月分明八月六日与僧如展前松滋主簿韦戴同游碧涧寺赋得扉字韵寺临蜀江内有碧涧穿注两廊又有龙女洞能兴云雨诗中喷字以平声韵空阔长江碍鐡围高低行树倚巖扉穿廊玉涧喷红旭踊塔金轮拆翠微草引风轻驯虎睡洞驱云入毒龙归佗生莫忘灵山别满壁人名后㑹稀奉和窦容州明公莫讶容州逺一路潇湘景气浓班竹初成二妃庙碧莲遥耸九疑峯禁林闻道长倾凤池水那能久滞龙自叹风波去无极不知何日又相逢卢头陁诗道泉头陁字源一姓卢氏本名士衍弟曰起郎士玟则官阀可知也少力学善记忆戡解职仕不三十余历八诸侯府皆掌剧事性强迈不録幽琐爲吏所搆摘官建州无何有异人密授心契冥失所在卢氏旣爲大门族兄弟且贤豪惶骇求索无所得胤子某积岁穷尽荒僻一夕于衡山佛舍衆头陁中灯下识之号叫泣血无所顾然而先是衆以爲姜头陁自是知其爲卢头陁矣迩后徃来湘潭间不常次舍秪以衡山爲诣极元和九年张中丞领潭之岁予拜张公于潭适上人在焉即日诣所舍东寺一见蒙念不碍小劣尽得本末其事列而序之仍以四韵七言爲赠尔卢师深话出家由剃尽心花始剃头马哭青山别车匿鹊飞螺髻见罗睺还来旧日经过处似隔前身梦寐游爲向八龙兄弟说他生縁㑹此生休醉别卢头陁醉迷狂象别吾师梦觉观空始自悲尽日笙歌人散后满江风雨独醒时心超几地行无处云到何天住有期顿见佛光身上出巳蒙衣内缀摩尼元氏长庆集卷第十八元氏长庆集元氏长庆集卷第十九元氏长庆集卷第十九律诗宴望岳楼岳阳楼宴庾敬休花栽宿石矶遭风赠崔元儒严涧宅送杜元颕贻蜀五首病马寄李尚书李中丞卢评事张校书韦兵曹赠童子郎桐花诗西归絶句留呈梦得小碎和乐天高相宅仇家酒赠云寂澧西别乐天寄昙上人题智师兰若苍溪县赠吴渠州梦李绅陪张湖南宴望岳楼稹爲监察御史张中丞知杂事观象楼前奉末班绛峯只似殿庭间今日高楼重陪宴雨笼衡岳是南山岳阳楼岳阳楼上日衔䆫影到深潭赤玉幢怅望残春万般意满櫺湖水入西江寄庾敬休小来同在曲江头不省春时不共游今日江风好暄暖可怜春尽古湘州花栽二首买得山花一两栽离郷别土易摧隤欲知北客居南意看取南花北地来南花北地种应难且向船中尽日看纵使将来眼前死犹胜抛掷在空栏宿石石矶江水夜潺湲半夜江风引杜䳌灯暗酒醒顚倒枕五更斜月入空船遭风二十韵洞庭弥漫接天廻一点君山似措杯暝色巳笼秋竹树夕阳犹带旧楼台湘南贾伴乗风信夏口篙工厄泝洄后侣逢滩方拽前宗到浦巳眠桅俄惊四面云屏合坐见千峯雪浪堆罔象睢盱频逞怪石尤飜动忽成灾腾凌岂但河宫溢坱轧浑忧地轴摧疑是隂兵致昏黑果闻灵皷借喧豗龙归窟穴深潭漩蜃作波涛古岸隤水客暗游烧野火枫人夜长吼春雷浸滛沙市儿童乱汨没汀洲鴈鹜哀自叹生涯看转烛更悲商旅哭沉财墻乌㪷折头仓掉水狗斜倾尾缆开在昔讵慙横海志此时甘乏济川才历阳旧事曾爲鼈鮌穴相传有化能闭目唯愁满空电㝠心眞类不然灰那知否极休徴至渐觉宵分曙气催恠族潜收湖黯湛幽妖尽走日崔嵬紫衣将校临船问白马君侯傍柳来唤上驿亭还酩酊两行红袖拂樽罍赠崔元儒殷勤夏口阮元瑜二十年前旧饮徒最爱轻欺杏园客也曾辜负酒家胡些些风景闲犹在事事顚狂老渐无今日头盘三两掷翠娥潜笑白髭须鄂州寓馆严涧宅凤有高梧鹤有松偶来江外寄行踪花枝满院空啼舄尘榻无人忆卧龙心想夜闲唯足梦眼看春尽不相逢何时最是思君处月入斜牎晓寺钟送杜元颍江上五年同送客与君长羡北归人今朝又送君先去千里洛阳城里尘贻蜀五首元和九年蜀从事韦臧文告别蜀多朋旧稹性懒爲寒温书因赋代怀五章而赠行亦在其数病马诗寄上李尚书万里长鸣望蜀门病身犹带旧疮㾗遥看云路心空在久服盐车力渐烦尚有高县双镜眼何由并驾两朱轓唯应夜识深山道忽遇君侯一报恩李中丞表臣韦门同是旧亲賔独恨潘牀簟有尘十里花谿锦城丽五年沙尾白头新倅戎何事劳专席老掾甘心逐衆人却待文星上天去少分光影照沉沦卢评事子蒙爲我殷勤卢子蒙近来无复昔时同懒成积疹推难动禅尽狂心錬到空老爱早眠虗夜月病妨盃酒负春风唯公两弟闲相访徃徃澘然一望公张校书元夫未面西川张校书书来稠叠颇相于我闻声价金应敌衆道风姿玉不如逺处从人须谨愼少年爲事要舒徐劝君便是酬君爱莫比寻常赠鲤鱼韦兵曹臧文处处侯门可曳裾人人争事蜀尚书摩天气直山曾拔澈底心清水共虗鹏翼巳翻君好去乌头未变我何如殷勤爲话深相感不学冯谖待食鱼赠童子郎卫瓘诸孙卫玠珍可怜雏凤好青春解拈玉叶排新句认得金环识旧身十岁佩觽娇稚子八行飞札老成人杨公莫讶清无业家有骊珠不复贫桐花诗元和五年予贬掾江陵三月二十四日宿曾峯馆山月晓时见桐花满地因有八韵寄白翰林诗当时草蹙未睱纪题及今六年诏许西归去时桐树上孙枝巳拱矣予亦白须两茎而苍然班鬓感念前事因题旧诗仍赋桐孙诗一绝又不知几何年复来商山道中元和十年正月题去日桐花半桐叶别来桐树老桐孙城中过尽无穷事白髪满头归故园西归絶句十二首双堠频频减去程渐知身得近京城春来爱有归郷梦一半犹疑梦里行五年江上损容颜今日春风到武关两𥿄京书临水读小桃花树满商山同归諌院韦丞相共贬河南亚大夫今日还郷独憔悴几人怜见白髭须只去长安六日期多应及得杏花时春明门外谁相待不梦闲人梦酒巵白头归舍意如何贺处无穷弔亦多左降去时裴相宅旧来车马几人过还郷何用泪沾襟一半云霄一半沉世事渐多饶怅望旧曾行处便伤心闲游寺观从容到遍问亲知次第㝷肠断裴家光德宅无人扫地戟门深一世营营死是休生前无事定无由不知山下东流水何事长须日夜流今朝西渡丹河水心寄丹河无限愁若到庄前竹园下殷勤爲遶故山流寒䆫风雪拥深炉彼此相伤指白须一夜思量十年事几人强徤几人无云覆蓝桥雪满溪须臾便与碧峯齐风回面市连天合冻压花枝着水低寒花带雪满山腰着柳冰珠满碧条天色渐明回一望玉尘随马度蓝桥留呈梦得子厚致用泉熘才通疑夜磬烧烟余暖有春泥千层玉帐铺松盖五出银区印虎蹄暗落金乌山渐黒深埋粉堠路浑迷心知魏阙无多地十二琼楼百里西小碎小碎诗篇取次书等闲题柱意何如诸郎到处应相问留取三行代鲤鱼和乐天高相宅莫愁巳去无穷事漫苦如今有限身二百年来城里宅一家知换几多人和乐天仇家酒病嗟酒户年年减老觉尘机渐渐深饮罢醒余更惆怅不如闲事不经心和乐天赠云寂僧欲离烦恼三千界不在禅门八万条心火自生还自灭云师无路与君销澧西别乐天博载樊宗宪李景信两秀才姪谷三月三十日相饯送今朝相送自同游酒语诗情替别愁忽到沣西揔回去一身骑马向通州寄昙嵩寂三上人长学对治思苦处偏将死苦教人间今因爲说无生死无可对治心更闲题漫天岭智藏师兰若僧云住此二十八年僧临大道阅浮生来徃憧憧利与名二十八年何限客不曾闲见一人行苍溪县寄扬州兄弟苍溪县下嘉陵水入崃穿江到海流凭仗鲤鱼将逺信鴈回时节到杨州赠吴渠州从姨兄士则忆惜分襟童子郎白头抛掷又他郷三千里外巴南恨二十年前城里狂寗氏舅甥俱寂寞荀家兄弟半沦亡泪因生别兼怀旧廻首江山欲万行长滩梦李绅孤吟独寝意千般合眼逢君一夜欢慙愧梦魂无逺近不辞风雨到长滩元氏长庆集卷第十九元氏长庆集元氏长庆集卷第二十元氏长庆集卷第二十律诗新政县南昌滩见乐天诗夜坐闻乐天授江州司马岁日赠拒非送卢戡雨声离筵作嘉陵水阆州开元寺寄乐天书得乐天书寄乐天酬知退通州酬乐天书后相忆泪喜李十一到与李十一夜饮赠李十一寒食日三兄遗白角巾别李十一酬乐天醉别酬乐天雨后和乐天过祕阁赠杨祕书王家亭子酬乐天见梦琵琶春词新政县新政县前逢月夜嘉陵江底看星辰巳闻城上三更皷不见心中一箇人须鬓暗添巴路雪衣裳无复帝郷尘曾沾几许名兼利劳动生涯渉苦辛南昌滩渠江明净崃逶迤舡到明滩拽迟橹窡动揺妨作梦巴童指点笑吟诗畬余宿麦黄山腹日背残花白水湄物色可怜心莫恨此行都是独行时见乐天诗通州到日日平西江馆无人虎印泥忽向破檐残漏处见君诗在柱心题夜坐雨滞更愁南瘴毒月明兼喜北风凉古城楼影横空馆湿地虫声遶暗廊萤火乱飞秋巳近星辰早没夜初长孩提万里何时见狼籍家书卧满牀闻乐天授江州司马残灯无熖影憧憧此夕闻君谪九江垂死病中仍怅望暗风吹雨入寒牎岁日赠拒非思君曲水嗟身老我望通州感道穷同入新年两行泪白头翁坐说城中送卢戡红树蝉声满夕阳白头相送倍相伤老嗟去日光隂促病觉今年昼夜长顾我亲情皆逺道念君兄弟欲他郷红旗满眼襄州路此别泪流千万行雨声风吹竹叶休还动雨点荷心暗复鸣曾向西江船上宿惯闻寒夜滴蓬声奉和荥阳公离筵作南郡生徒辞绛帐东山妓乐拥油旌钧天排比箫韶待犹顾人间有别情嘉陵水古时应是山头水自古流来江路深若使江流㑹人意也应知我逺来心阆州开元寺壁题乐天诗忆君无计写君诗写尽千行说向谁题在阆州东寺壁几时知是见君时凭李忠州寄书乐天万里寄书将上崃却凭崃寄江州伤心最是江头月莫把书将上庾楼得乐天书逺信入门先有泪妻惊女哭问何如寻常不省曾如此应是江州司马书寄乐天无身尚拟魂相就身在那无梦徃还直到他身亦相覔不能空记树中环酬知退终须修到无修处闻尽声闻始不闻莫着妄心销彼我我心无我亦无君通州平生欲得山中住天与通州遶郡山睡到日西无一事月储三万买教闲酬乐天书后三韵今日庐峯霞遶寺昔时鸾殿凤廻书两封相去八年后一种俱云五夜初渐觉此生都是梦不能将泪滴双鱼相忆泪西江流水到江州闻道分成九道流我滴两行相忆泪遣君何处遣人求除非入海无由住纵使逢滩未拟休会向伍员潮上见气充顽石报心雠喜李十一景信到何事相逢飜有泪念君縁我到通州留君剰住君须住我不自由君自由与李十一夜饮寒夜灯前頼酒壷与君相对兴犹孤忠州刺史应闲卧江水猿声睡得无赠李十一淮水连年起战尘油旌三换一何频共君前后俱从事羞见功名与别人寒食日今年寒食好风流此日一家同出游碧水青山无限思莫将心道是涪州三兄以白角巾寄遗髪不胜冠因有感叹病瘴年深浑秃尽那能胜置角头巾暗梳蓬髪羞临镜私戴莲花耻见人白髪过于冠色白银钉少校颔中银我身四十犹如此何况吾兄六十身别李十一五绝巴南分与亲情别不料与君牀并头爲我逺来休怅望折君灾难是通州京城毎与闲人别犹自伤心与白头今日别君心更苦别君縁是在通州万里尚能来逺道一程那忍便分头鸟笼猿槛君应㑹十歩向前非我州来时见我江南岸今日送君江上头别后料添新梦寐虎惊虵伏是通州闻君欲去潜销骨一夜暗添新白头明朝别后应膓断独棹破船归到州酬乐天醉别前回一去五年别此别又知何日回好住乐天休怅望匹如元不到京来酬乐天雨后见忆雨滑危梁性命愁差池一歩一生休黄泉便是通州郡渐入深泥渐到州和乐天过祕阁书省旧㕔闻君西省重徘徊祕阁书房次第开壁记欲题三漏合吏人惊问十年来经排蠧简怜初校芸长陈根识旧栽司马见诗心最苦满身蛟蚋哭烟埃和乐天赠扬祕书旧与杨郎在帝城搜天斡地覔诗情曾因并句甘称小不爲论年便唤兄刮骨直穿由苦鬭梦肠翻出暂闲行因君投赠还相和老去那能竞底名和乐天题王家亭子风吹笋箨飘红砌雨打桐花盖緑莎都大资人无暇日泛池全少买池多酬乐天频梦微之山水万重书断绝念君怜我梦相闻我今因病魂顚倒唯梦闲人不梦君琵琶学语胡儿撼玉玲甘州破里最星星使君自恨常多事不得功夫夜夜听春词山翠湖光似欲流蜂声鸟思却堪愁西施颜色今何在但看春风百草头元氏长庆集卷第二十元氏长庆集元氏长庆集卷第二十一元氏长庆集卷第二十一律诗酬乐天春见寄酬乐天舟泊夜酬乐天武关南酬乐天见寄酬乐天得稹所寄和乐天㝷郭道士酬乐天寄生衣酬乐天得予诗酬乐天见贺酬乐天叹穷愁酬乐天三月三日酬乐天叹损伤瘴塞红荆黄草崃听琴书劒内状诗别毅郎自责送公度喜五兄至杏花咏春风赠别杨巨源寄乐天听妻弹别鹤操和王侍郎放牓后酬乐天春寄微之鹦心明黠雀幽蒙何事相将尽入笼君避海鲸惊浪里我随巴蟒瘴烟中千山塞路音书绝两地知春历日同一树梅花数升酒醉㝷江岸哭东风酬乐天舟泊夜读微之诗知君暗泊西江岸读我闲诗欲到明今夜通州还不睡满山风雨杜䳌声酬乐天武关南见微之题山石榴花诗比因酬赠爲花时不爲君行不复知又更几年还共到满墻尘土两篇诗酬乐天见寄三千里外巴虵穴四十年来司马官瘴色满身治不尽疮㾗刮骨洗应难常甘人向衰容薄独讶君将旧眼看前日诗中高盖字至今唇舌遍长安酬乐天得稹所寄纻丝布白轻庸制成衣服以诗报之湓城万里隔巴庸纻薄绨轻共一封腰带定知今瘦小衣衫难作逺裁缝唯愁书到炎凉变忽见诗来意绪浓春草緑茸云色白想君骑马好仪容和乐天㝷郭道士不遇昔年我见柸中渡今日人言鹤上逢两虎定随千岁鹿双林添作几株松方瞳应是新烧药短脚知縁旧施春欲请僧繇逺相画苦愁频变本形容酬乐天寄生衣秋茅处处流痎疟夜鸟声声哭瘴云羸骨不胜纎细物欲将文服却还君酬乐天得微之诗知通州事因成四首茅檐屋舎竹篱州虎怕偏蹄虵两头暗蛊有时迷酒影浮尘向日似波流沙含水弩多伤骨田仰畬刀少用牛知得共君相见否近来魂梦转悠悠平地才应一顷余阁栏都大似巢居入衙官吏声疑鸟下崃舟船腹似鱼市井无钱论尺丈田畴付火罢耘锄此中愁杀须甘分惟惜平生旧着书哭鸟昼飞人少见伥魂夜啸虎行多满身沙虱无防处独脚山魈不奈何甘受鬼神侵骨髓常忧岐路处风波南歌未有东西分敢唱沧浪一字歌荒芜满院不能锄甑有尘埃圃乏蔬定觉身将囚一种未知生共死何如饥摇困尾䘮家狗热暴枯鳞失水鱼苦境万般君莫问自怜方寸本来虗酬乐天闻李尚书拜相以诗见贺初因弹劾死东川又爲亲情弄化权百口共经三崃水一时重上两漫天尚书入用虽旬月司马衔冤巳十年若待更遭秋瘴后便愁平地有重泉酬乐天叹穷愁见寄病煎愁绪转纷纷百里何由说向君老去心情随日减逺来书信隔年闻三冬有电连春雨九月无霜尽火云併与巴南终岁热四时谁道各平分酬乐天三月三日见寄常年此日花前醉今日花前病里销独倚破帘闲怅望可怜虗度好春朝酬乐天叹损伤见寄前途何在转忙忙渐老那能不自伤病爲怕风多睡月起因花药暂扶牀函关气索迷眞侣崃水波翻碍故郷唯有秋来两行泪对君新赠逺诗章瘴塞瘴塞巴山哭鸟悲红䊋少妇歛啼眉殷勤奉药来相劝云是前年欲病时红荆庭中栽得红荆树十月花开不待春直到孩提尽惊怪一家同是北来人黄草崃听柔之琴二首胡笳夜奏塞声寒是我郷音听渐难料得小来辛苦学又应知向崃中弹别鹤凄清觉露寒离声渐咽命雏难怜君伴我涪州宿犹有心情彻夜弹书劒渝工劒刃皆欧冶巴吏书踪尽子云唯我心知有来处泊船黄草夜思君内状诗寄杨白二贠外天门暗辟玉琤鍧昼送中枢晓禁清彤管内人书细腻金奁御印篆分明冲街不避将军令跋勑兼题宰相名南省郎官谁待诏与君将向世间行别毅郎尔爷只爲一杯酒此别那知死与生儿有何辜才七岁亦教儿作瘴江行爱惜尔爷唯有我我今顦顇望何人伤心自比笼中鹤翦尽翅翎愁到身自责犀带金鱼束紫袍不能将命报分毫他时得见牛常侍爲尔君前捧佩刀送公度之福建棠隂犹在建溪矶此去那论是与非若见白头须尽敬恐曾江岸识胡威喜五兄自泗州至眼中三十年来泪一望南云一度垂慙愧临淮李常侍逺教形影暂相随杏花常年岀入右银台毎怪春光例早回慙愧杏园行在景同州园里也先开第三岁日咏春风慿杨贠外寄长安栁三日春风巳有情拂人头面稍怜轻殷勤爲报长安栁莫惜枝条动软声赠别杨贠外巨源忆昔西河县下时青衫顦顇宦名卑揄扬陶令縁求酒结託萧娘只在诗朱紫衣裳浮世重苍黄岁序长年悲白头后㑹知何日一盏烦君不用辞寄乐天二首荣辱升沉影与身世情谁是旧雷陈唯应鲍叔犹怜我自保曾参不杀人山入白楼沙苑暮潮生沧海野塘春老逢佳景唯惆怅两地各伤何限神论才赋命不相干凤有文章雉有冠羸骨欲销犹被刻疮㾗未没又遭弹劒头巳折藏须盖丁字虽刚屈莫难休学州前罗刹石一生身敌海波澜听妻弹别鹤操别鹤声声怨夜絃闻君此奏欲澘然啇瞿五十知无子便付琴书与仲宣和王侍郎酬广宣上人观放牓后相贺渥洼徒自有权竒伯乐书名世始知竟走墻前稀得隽高县日下表无私都中𥿄贵流传后海外金填姓字时珍重刘繇因首荐爲君送和碧云诗元氏长庆集卷第二十一元氏长庆集元氏长庆集卷第二十二元氏长庆集卷第二十二律诗酬乐天喜邻郡再酬赠乐天重赠西陵晚眺以州宅夸乐天重夸州宅景色酬乐天寄乐天戏赠乐天重酬乐天再酬复言整比旧诗寄乐天酬乐天余思寄乐天酬乐天雪中和乐天早春郡斋感怀代郡斋神荅乐天酬乐天寄别和乐天东楼余杭周从事寄浙西李大夫初除浙东爲乐天勘诗长庆历尾酬乐天喜邻郡蹇驴瘦马尘中伴紫绶朱衣梦里身符竹偶因成对岸文章虗被配爲邻湖飜白浪常看雪火照红䊋不待春老大那能更争竞任君投募醉郷人再酬复言和前篇经过二郡逢贤牧聚集诸郎宴老身清夜漫劳红烛㑹白头非是翠娥邻曾携酒伴无端宿自入朝行便别春潦倒微之从不占未知公议道何人赠乐天莫言邻境易经过彼此分符欲柰何垂老相逢渐难别白头期限各无多重赠休遣玲珑唱我诗我诗多是别君词明朝又向江头别月落潮平是去时别后西陵晚眺晚日未抛诗笔砚夕阳空望郡楼台与君后㑹知何日不似潮头暮却廻以州宅夸于乐天州城逈遶拂云堆镜水稽山满眼来四面常时对屏障一家终日在楼台星河似向檐前落皷角惊从地底廻我是玉皇香按吏谪居犹得住蓬莱重夸州宅旦暮景色兼酬前篇末句仙都难尽亦难书暂合登临不合居绕郭烟岚新雨后满山楼阁上灯初人声晓动千门辟湖色宵涵万象虚爲问西州西刹岸涛头冲突近何如酬乐天吟张贠外诗见寄因思上京毎与乐天于居敬兄升平里咏张新诗乐天书内重封到居敬堂前共读时四友一爲泉路客三人两咏浙江诗别无逺近皆难见老减心情自各知盃酒与它年少隔不相酬赠欲何之寄乐天闲夜思君坐到明追寻徃事倍伤情同登科后心相合初得官时髭未生二十年来谙世路三千里外老江城犹应更有前途在知向人间何处行戏赠乐天复言乐事难逢岁易徂白头光景莫令孤弄涛船更曾观否望市楼还有会无眼力少将㝷按牍心情且强掷枭卢孙园虎寺随宜看不必遥遥羡镜湖重酬乐天红尘扰扰日西徂我兴云心两共孤暂出已遭千骑拥故交求见一人无百篇书判从饶白八采诗章未伏卢最笑近来黄叔度自投名刺占陂湖再酬复言绕郭笙歌夜景徂稽山逈带月轮孤休文欲咏心应破道子虽来画得无顾我小才同培塿知君险鬭敌都卢不然岂有姑苏郡拟着陂塘比镜湖郡务稍简因得整比旧诗并连缀焚削封章繁委箧笥仅逾百轴偶成自叹因寄乐天近来章奏小年诗一种成空尽可悲书得眼昏朱似碧用来心破髪如丝催身易老縁多事报主深恩在几时天遣两家无嗣子欲将文集与它谁酬乐天余思不尽加爲六韵之作律吕同声我尔身文章君是一伶伦衆推贾谊爲才子帝喜相如作侍臣次韵千言曾报荅直词三道共经纶元诗駮杂眞难辨白朴流传用转新蔡女图书虽在口于公门户岂生尘商瞿未老犹希冀莫把籝金便付人寄乐天莫嗟虗老海壖西天下风光数㑹稽灵汜桥前百里镜石帆山山弇五云溪冰销田地芦锥短春入枝条柳眼低安得故人生羽翼飞来相伴醉如泥酬乐天雪中见寄知君夜听风萧索晓望林亭雪半煳撼落不教封柳眼扫来偏尽附梅株𫾣扶密竹枝犹亚煦暖寒禽气渐苏坐觉湖声迷逺浪回惊云路在常途钱塘湖上苹先合梳洗楼前粉暗铺石立玉童披鹤氅台施瑶席换龙须满空飞舞应爲瑞寡和高歌只自娱莫遣拥帘伤思妇且将盈尺慰农夫称觞彼此情何异对景东西事有殊镜水遶山山尽白琉璃云毋世间无和乐天早春见寄雨香云澹觉微和谁送春声入棹歌萱近北堂穿土早柳偏东面受风多湖添水剂消残雪江送潮头涌漫波同受新年不同赏无由缩地欲如何酬复言长庆四年元日郡斋感怀见寄腊尽残销春又归逢新别故欲沾衣自惊身上添年几休系心中小是非富贵祝来何所遂聦明鞭得转无机羞看稚子先拈酒怅望平生旧採薇去日渐加余日少贺人虽閙故人稀椒花丽句闲重检艾髪衰容惜寸辉苦思正旦酬白雪闲观风色动青旂千官仗下炉烟里东海西头意独违代郡斋神荅乐天虗白堂神传好语二年长伴独吟时夜怜星月多离烛日滉波涛一下帷爲报何人偿酒债引看墻上使君诗酬乐天重寄别却报君侯听苦辞老头抛我欲何之武牢关外虽分手不似如今衰白时和乐天重题别东楼山容水态使君知楼上从容万状移日映文章霞细丽风驱鳞甲浪参差皷催潮户凌晨击笛赛婆官彻夜吹唤客潜挥逺红袖卖垆高挂小青旗賸铺床席春眠处高卷帘帷月上时光景无因将得去爲郞抄在和郎诗余杭周从事以十章见寄词调清婉难于遍酬聊和诗首篇以荅来贶扰扰纷纷旦暮间经营闲事不曾闲多縁老病推辞酒少有功夫久羡山清夜笙歌喧四郭黄昏钟漏下重关何由得似周从事醉入人家醒始还寄浙西李大夫四首柳眼梅心渐欲春白头西望忆何人金陵太守曾相伴共踏银台一路尘蘂珠深处少人知网索西临太液池浴殿晓闻天语后歩廊骑马笑相随禁林同直话交情无夜无曾不到明最忆西楼人静后玉晨钟磬两三声由来鹏化便图南浙右虽雄我未甘早渡西江好归去莫抛舟楫滞春潭初除浙东妻有阻色因以四韵晓之嫁时五月归巴地今日双旌上越州兴庆首行千命妇会稽旁带六诸侯海楼翡翠闲相逐镜水鸳鸯暖共游我有主恩羞未报君于此外更何求爲乐天自勘诗集因思顷年城南醉归马上递唱艶曲十余里不絶长庆初俱以制诰侍宿南郊斋宫夜后偶吟数十篇两掖诸公洎翰林学士三十余人惊起就听逮至卒吏莫不衆观群公直至侍从行礼之时不复聚寐予与乐天吟哦竟亦不絶因书于乐天卷后越中冬夜风雨不觉将晓诸门互启关鏁即事成篇春野醉吟十里程斋宫潜咏万人惊今宵不寐到明读风雨暁闻开鏁声题长庆四年历日尾残历半张余十四灰心雪鬓两悽然定知新岁御楼后从此不名长庆年元氏长庆集卷第二十二元氏长庆集元氏长庆集卷第二十三元氏长庆集卷第二十三乐府乐府古题序梦上天冬白纻将进酒採珠行董逃行忆逺曲夫逺征织妇词田家词侠客行君莫非田野狐兎行当来日大难行人道短苦乐相倚曲出门行捉捕歌古筑城曲五解估客乐乐府古题序诗讫于周离骚讫于楚是后诗之流爲二十四名赋颂铭賛文诔箴诗行咏吟题怨叹章篇操引謡讴歌曲词调皆诗人六义之余而作者之旨由操而下八名皆起于郊祭军賔吉凶苦乐之际在音声者因声以度词审调以节唱句度短长之数声韵平上之差莫不由之准度而又别其在琴瑟者爲操引採民甿者爲讴謡备曲度者揔得谓之歌曲词调斯皆由乐以定词非选调以配乐也由诗而下九名皆属事而作虽题号不同而悉谓之爲诗可也后之审乐者徃徃采取其词度爲歌曲盖选词以配乐非由乐以定词也而纂撰者由诗而下十七名尽编爲乐録乐府等题除铙吹横吹郊祀清商等词在乐志者其余木兰仲卿四愁七哀之辈亦未必尽播于管絃明矣后之文人逹乐者少不复如是配别但遇兴纪题徃徃兼以句读短长爲歌诗之异刘补阙之乐府肇于汉魏按仲尼学文王操伯牙作流波水仙等操齐牍沐作雉朝飞卫女作思归引则不于汉魏而后始亦以明矣况自风雅至于乐流莫非讽兴当时之事以贻后代之人㳂袭古题唱和重复于文或有短长于义咸爲赘賸尚不如寓意古题刺美见事犹有诗人引古以讽之义焉曹刘沈鲍之徒时得如此亦复稀少近代唯诗人杜甫悲陈陶哀江头兵车丽人等凡所歌行率皆即事名篇无复倚旁予少时与友人乐天李公垂辈谓是爲当遂不复拟赋古题昨梁州见进士刘勐李余各赋古乐府诗数十首其中一二十章咸有新意予因选而和之其有虽用古题全无古义者若出门行不言离别将进酒特书列女之类是也其或颇同古义全创新词者则田家止述军输捉捕词先蝼蚁之类是也刘李二子方将极意于斯文因爲粗明古今歌诗同异之音焉梦上天梦上高高天高高苍苍高不极下视五岳块累累仰天依旧苍苍色踏云耸身身更上攀天上天攀未得西瞻若水兔轮低东望蟠桃海波黒日月之光不到此非暗非明烟塞塞天悠地逺身跨风下无阶梯上无力来时畏有他人上截断龙胡斩鹏翼茫茫漫漫方自悲哭向青云椎素臆哭声厌咽旁人恶唤起惊悲泪飘露千慙万谢唤厌人向使无君终不寤冬白纻吴宫夜长宫漏𣢾帘幕四垂灯熖暖西施自舞王自管雪纻飜飜鹤翎散促节牵繁舞腰嬾舞腰嬾王罢饮盖覆西施凤花锦身作匡牀臂爲枕朝珮枞玉王晏寝寝醒阍报门无事子胥死后言爲讳近王之臣谕王意共笑越王穷惴惴夜夜抱冰寒不睡将进酒将进酒将进酒酒中有毒酖主父言之主父伤主毋毋爲妾地父妾天仰天俯地不忍言阳爲僵踣主父前主父不知加妾鞭旁人知妾爲主说主将泪洗鞭头血推椎主毋牵下堂扶妾遣升堂上牀将进酒酒中无毒令主寿愿主廻恩归主毋遣妾如此由主父妾爲此事人偶知自慙不密方自悲主今顚倒安置妾贪天僣地谁不爲採珠行海波无底珠沉海採珠之人判死採万人判死一得珠斛量买婢人何在年年採珠珠避人今年採珠由海神海神採珠珠尽死死尽明珠空海水珠爲海物海属神神今自採何况人董逃行董逃董逃董卓逃揩铿戈甲声劳嘈剜剜深脐脂熖熖人皆叹曰尔独不忆年年取我身上膏膏销骨尽烟火死长安城中贼毛起城门四走公卿士走劝刘虞作天子刘虞不敢作天子曹瞒簒乱从此始董逃董逃人莫喜胜负相环相枕倚缝缀难成裁破易何况曲针不能伸巧指欲学裁缝须凖拟忆逺曲忆逺曲郎身不逺郎心逺沙随郎饭俱在匙郎意看沙那比饭水中书字无字㾗君心暗画谁㑹君况妾事姑姑进止身去门前同万里一家尽是郎腹心妾似生来无两耳妾身何足言听妾私劝君君今夜夜醉何处姑来伴妾自闭门嫁夫恨不早养儿将备老妾自嫁郎身骨立老姑爲郎求娶妾妾不忍见姑郎忍见爲郞忍耐看姑面夫逺征赵卒四十万尽爲坑中鬼赵王未信赵毋言犹点新兵更塡死塡死之兵兵气索秦强赵破括敌起括虽专命起尚轻何况牵肘之人牵不巳坑中之鬼妻在营髽麻戴绖鵞鴈鸣送夫之妇又行哭哭声送死非送行夫逺征逺征不必戍长城出门便不知死生织妇词织夫何太忙𧖟经三卧行欲老𧖟神女圣早成丝今年丝税抽徴早早徴非是官人恶去岁官家事戎索征人战苦束刀疮主将勲高换罗幕缲丝织帛犹努力变缉撩机苦难织东家头白双女儿爲解挑纹嫁不得檐前袅袅游丝上上有蜘蛛巧来徃羡他虫豸解縁天能向虗空织罗网田家词牛㕰㕰田确确旱块𫾣牛蹄趵趵种得官仓珠颗谷六十年来兵蔟蔟月月食粮车辘辘一日官军收海服驱牛驾车食牛肉归来攸得牛两角重铸楼犁作斤斸姑春妇檐去输官输官不足归卖屋愿官早胜雠早覆农死有儿牛有犊誓不遣官军粮不足侠客行侠客不怕死怕在事不成事成不肯藏姓名我非窃贼谁夜行白日堂堂杀袁盎九衢草草人面青此客此心师海鲸海鲸露背横沧溟海波分作两处生分海减海力侠客有谋人不识测三尺铁虵延二国君莫非鸟不解走兽不解飞两不相解那得相讥犬不饮露蝉不啖肥以蝉易犬蝉死犬饥燕在梁栋䑕在堦基各自窠窟人不能移妇好针缕夫读书诗男翁女嫁卒不相知惧聋摘耳効痛嚬眉我不非尔尔无我非田野狐兔行种豆耘锄种禾沟甽禾苗豆甲狐榾兔剪割鹄餧鹰烹麟啖犬鹰怕兔毫犬被狐引狐兔相须鹰犬相尽日暗天寒禾稀豆损鹰犬就烹狐兔俱哂当来日大难行当来日大难行前有坂后有坑大梁侧小梁倾两轴相绞两轮相撑大牛竖小牛横乌啄牛背足趺力儜当来日大难行太行虽险险可使平轮轴自挠牵制不停泥潦渐久荆棘旋生行必不得不如不行人道短古道天道长人道短我道天道短人道长天道昼夜廻转不曾住春秋冬夏忙顚风暴雨电雷狂晴被隂暗月夺日光徃徃星宿日亦堂堂天旣职性命道德人自强尧舜有圣德天下能遣夀命永昌泥金刻玉与秦始皇周公傅说何不长宰相老聃仲尼何事栖遑莽卓恭显皆数十年富贵梁冀夫妇车马煌煌若此顚倒事岂非天道短岂非天道长尧舜留得神圣事百代天子有典章仲尼留得孝顺语千年万岁父子不敢相灭亡没后千余载唐家天子封作文宣王老君留得五千字子孙万万圣唐谥作玄元帝魂魄坐天堂周公周礼二十卷有能行者知纪纲傅说说命三四𥿄有能师者称祖宗天能天人命人使道无穷若此神圣事谁道人道短岂非人道长天能种百草莸得十年有气息舜才一日芳人能拣得丁沉兰蕙料理百和香天解飬禽兽餧虎豹豺狼人解和麴蘗充礿祀烝甞杜䳌无百作天遣百鸟哺雏不遣哺鳯皇巨蟒寿千岁天遣食牛吞象充腹肠蛟螭与变化鬼怪与隐藏蚊蚋与利觜枳棘与锋铓赖得人道有拣别信任天道真茫茫若此撩乱事岂非天道短頼得人道长苦乐相倚曲古来苦乐之相倚近于掌上之十指君心半夜猜恨生荆棘满怀天未明汉成眼瞥飞燕时可怜班女恩巳衰未有因由相决絶犹得半年佯暖热转将深意谕旁人缉缀疵瑕遣潜说一朝诏下辞金屋班姬自痛何仓卒唿天俯地将自明不悟寻时巳销骨白首官人前再拜愿将日月相辉解苦乐相寻昼夜间灯光那得天明在主今被夺心应苦妾夺深恩初爲主欲知妾意恨主时主今爲妾思量取班姬收泪抱妾身我曾排摈无限人出门行兄弟同出门同行不同志悽悽分𡵨路各各营所爲兄上荆山巅飜石辨虹气弟沉沧海底偷珠待龙睡岀门不数年同归亦同遂俱用私所珍升沉自兹异献珠龙王宫值龙覔珠次但喜复得珠不求珠所自酬客双龙女授客六龙辔遣充行雨神雨泽随客意雩夏钟鼓繁禜秋玉帛积彩色画廊庙奴僮被珠翠骥騄千万双鸳鸯七十二言者未揺舌无人敢轻议其兄因献璞再刖不履地门户亲戚踈匡牀妻妾弃铭心有所待视足无所媿持璞自枕头泪㾗双血渍一朝龙醒寤本问偷珠事因知行雨偏妻子五刑备仁兄捧尸哭势友掉头讳丧车黔首葬弔客青蝇至楚有望气人王前忽长跪贺生得贵寳不逺王所莅求之果如言剖岀浮筠腻白珩无颜色垂棘有瑕累在楚裂地封入赵连城贵秦遣李斯书书爲传国瑞秦亡汉魏传传者得神器卞和名永永与寳不相坠劝尔出门行行难莫行易易得还易失难同亦难离善贾识贪廉良田无稙穉磨劒莫磨锥磨锥成小利捉捕歌捉捕复捉捕莫捉狐与兔狐免藏窟穴豺狼妨道路道路非不妨最忧蝼蚁聚豺狼不䧟穽蝼蚁潜幽蠹切切主人䆫主人轻细故延縁蚀栌渐入栋梁柱梁栋尽空虚攻穿㾗不露主人坦然意昼夜安寝寤网罗布参差鹰犬走廻互尽力穷窟穴无心自还顾客来歌捉捕歌竟泪如雨岂是惜狐兔畏君先后误愿君扫梁栋莫遣蝼蚁附次及清道途尽灭豺狼歩主人堂上坐行客门前度然后巡野田遍张畋猎具外无枭镜援内有熊罢驱狡兔掘荒榛妖狐薫古墓用力不足多得禽自无数畏君听未详听客有明喻虮虱谁不轻鲸鲵谁不恶在海尚犹遐在懹交秽汚歌此劝主人主人那不悟不悟还更歌谁能恐违忤古筑城曲五解年年塞下丁长作出塞兵自从冒顿强官筑遮虏城筑城须努力城高遮得贼但恐贼路多有城遮不得丁口传父口莫问城坚不平城被虏围汉斸城墻走因兹请休和虏徃骑来过半疑兼半信筑城犹差峩筑城安敢烦愿听丁一言请筑鸿胪寺兼愁虏出关估客乐估客无住着有利身则行出门求火伴入户辞父兄父兄相教示求利莫求名求名莫所避求利无不营火伴相勒缚卖假莫卖诚交关但交假本生得失轻自兹相将去誓死意不更亦解市头语便无郷里情鍮石打臂钏糯米吹项璎归来村中卖敲作金玉声村中田舎娘贵贱不敢争所费百必本已得十倍赢颜色转光静饮食亦甘馨子本频蕃息货贩日兼并求珠驾沧海採珠上荆衡北买党项马西擒吐蕃鹦炎洲布火浣蜀地锦织成越婢脂肉滑奚僮眉眼明通筭衣食费不计逺近程经游天下徧却到长安城城中东西市闻客次第迎迎客兼说客多财爲势倾客心本明黠闻语心巳惊先问十常侍次求百公卿侯家与主第点缀无不精归来始安坐富与王者勍市卒醉肉臭县胥家舍成岂唯絶言语奔走极使令大儿贩材木巧识梁栋形小儿贩盐卤不入州县征一身偃市利突若截海鲸钩距不敢下下则牙齿横生爲估客乐判尔乐一生尔又生两子钱刀何岁平元氏长庆集卷第二十三元氏长庆集元氏长庆集卷第二十四元氏长庆集卷第二十四乐府连昌宫词望云骓马歌和李校书新题乐府十二首序上阳白髪人华原磬五絃弹西凉伎法曲驯犀立部伎骠国乐胡旋女蛮子朝缚戎人隂山道连昌宫词连昌宫中满宫竹岁久无人森似束又有墻头千叶桃风动落花红蔌蔌宫边老人爲予泣小年进食曾因入上皇正在望仙楼太眞同凭栏干立楼上楼前尽珠翠炫转荧煌照天地归来如梦复如痴何暇备言宫里事初过寒食一百六店舎无烟宫树緑夜半月高絃索鸣贺老琵琶定场屋力士传唿覔念奴念奴潜伴诸郎宿须臾覔得又连催特勑街中许燃烛春娇满眼睡红绡掠削云鬟旋装束飞上九天歌一声二十五郎吹管逐逡巡大遍凉州彻色色龟兹轰録续李暮压笛傍宫墻偷得新翻数般曲平明大驾发行宫万人鼔舞途路中百官队仗避𡵨薛杨氏诸姨车鬬风明年十月东都破御路犹存禄山过驱令供顿不敢藏万姓无声泪潜堕两京定后六七年却寻家舍行宫前庄园烧尽有枯井行宫门闭树苑然尔后相传六皇帝不到离宫门久闭徃来年少说长安玄武楼成花蕚废去年勑使因斫竹偶值门开暂相逐荆榛栉比塞池塘狐兔骄痴縁树木舞榭欹倾基尚在文䆫窈窕纱犹緑尘埋粉壁旧花钿乌啄风筝碎珠玉上皇偏爱临砌花依然御榻临堦斜虵出燕巢盘鬭拱菌生香案正当衙寝殿相连端正楼太眞梳洗楼上头晨光未出帘影黒至今反挂珊瑚钩指似傍人因恸哭却出宫门泪相续自从此后还闭门夜夜狐狸上门屋我闻此语心骨悲太平谁致乱者谁翁言野父何分别耳闻眼见爲君说姚崇宋璟作相公劝諌上皇言语切爕理隂阳禾黍丰调和中外无兵戎长官清平太守好拣选皆言由相公开元之末姚宋死朝廷渐渐由妃子禄山宫里养作儿虢国门前閙如市弄权宰相不记名依稀忆得杨与李庙谟顚倒四海揺五十年来作疮痏今皇神圣丞相明诏书才下吴蜀平官军又取淮西贼此贼亦除天下宁年年耕种宫前道今年不遣子孙耕老翁此意深望幸努力庙谋休用兵望云骓马歌德宗皇帝以八马幸蜀七马道毙唯望云骓来徃不顿贞元中老死天廏臣稹作歌以记之忆昔先皇幸蜀时八马入谷七马疲肉绽筋挛四蹄脱七马死尽无马骑天子蒙尘天雨泣巉嵒道路淋漓湿峥嵘白草眇难期洞黄泉安可入朱泚围兵抽未尽怀光㓂骑追行及嫔娥相顾倚树啼鹓鹭无声仰天立圉人初进望云骓形色顦顇衆马欺上前喷吼如有意耳进望云骓性强歩阔无方便分騣凶摆杖头太高擘肘回头项难转人人共恶难回䟦潜遣飞龙减刍秣银鞍绣韂不复施空尽天年御槽活当时邹谚巳有言莫倚功高浪开阔登山纵似望云骓平地须饶红叱拨长安三月花垂草果下翩翩紫骝好千官暖热李今闲百马生狞望云老望云骓尔之种类世世竒当时项王乗尔祖分配英豪称覇主尔身今日逢圣人从幸巴渝归入秦功成事遂身退天之道何必随群逐队到死踏红尘望云骓用与不用各有时尔勿悲和李校书新题乐府十二首予友李公垂贶予乐府新题二十首雅有所谓不虗爲文予取其病时之尤急者列而和之盖十二而已昔三代之盛也士议而庶人谤又曰世理则词直世忌则词隐予遭理世而君盛圣故直其词以示后使夫后之人谓今日爲不忌之时焉上阳白髪人天寳年中花鸟使撩花狎鸟含春思满怀墨诏求嫔御走上高楼半酣醉醉酣直入卿士家闺闱不得偷廻避良人顾妾心死别小女唿爷血垂泪十中有一得更衣永配深宫作宫婢御马南奔胡马蹙宫女三千合宫弃宫门一闭不复开上阳花草青苔地月夜闲闻洛水声秋池暗度风荷气日日长看提象门终身不见门前事近年又送数人来自言兴庆南宫至我悲此曲将彻骨更想深冤复酸鼻此辈贱嫔何足言帝子天孙古称贵诸王在合四十年七宅六宫门户閟随炀枝条袭封邑肃宗血㣧无官位王无妃媵主无壻阳亢隂淫结灾累何如决壅顺衆流女遣从夫男作吏华原磬泗濵浮石栽爲磬古乐踈音少人听工师小贱牙旷稀不辨邪声嫌雅正正声不屈古调高钟律参差管絃病铿金戞瑟徒相杂投玉敲冰杳然震华原软石易追琢高下随人无雅郑弃旧美新由乐胥自此黄钟不能竞玄宗爱乐爱新乐棃园弟子承恩横霓裳才彻胡骑来云门未得蒙亲定我藏古磬藏在心有时激作南风咏伯䕫曾抚野兽驯仲尼暂和春雷盛何时得向笋簴悬爲君一吼君心醒愿君毎听念封疆不遣豺狼勦人命五絃弹赵壁五絃弹征调微声巉绝何清峭辞雄皓鹤警露啼失子哀猿绕林啸风入春松正凌乱鸎含晓舌怜娇妙呜呜暗熘咽冰泉杀杀霜刀澁寒鞘促节频催渐繁拨珠幢斗絶金铃掉干靫鸣镝发胡弓万片清球击虞庙衆乐虽同第一部德宗皇帝常偏召旬休节假暂归来一声狂杀长安少主第侯家最难见挼歌按曲皆承诏水精帘外教贵嫔瑇瑁筵心伴中要臣有五贤非此絃或在拘囚或屠钓一贤得进胜累百两贤得进同周邵三贤事汉灭暴强四贤镇岳宁边徼五贤并用调五常五常旣序三光曜赵壁五絃非此贤九九何劳设庭燎西凉伎吾闻昔日西凉州人烟扑地桑柘稠蒲萄酒熟恣行乐红艳青旗朱粉楼楼下当垆称卓女楼头伴客名莫愁郷人不识离别苦更卒多爲沉滞游哥舒开府设高宴八珍九醖当前头前头百戏竞撩乱丸劒跳踯霜雪浮师子揺光毛彩竖胡姬醉舞筋骨柔大宛来献赤汗马賛普亦奉翠茸裘一朝燕贼乱中国河湟忽尽空遗丘开逺门前万里堠今来蹙到行原州去京五百而近何其逼天子县内半没爲荒陬西京之道尔阻修连城边将但高㑹毎说此曲能不羞法曲吾闻黄帝鼓清角弭伏熊罴舞玄鹤舜持干羽苗革心尧用咸池凤巢阁大夏护武皆象功功多巳讶玄功薄汉祖歌沛亦有歌秦王破阵非无作作之宗庙见艰难作之军旅传糟粕明皇度曲多新态宛转侵淫易沉着赤白桃李取花名霓裳羽衣号天落雅弄虽云巳变乱夷音未得相叅错自从胡骑起烟尘毛毳腥羶满咸洛女爲胡妇学胡粧伎进胡音务胡乐火凤声沉多咽絶春鸎啭罢长萧索胡骑与胡粧五十年来竞纷泊驯犀建中之初放驯象逺归林邑近交广兽返深山鸟构巢鹰鵰鹞鹘无羁鞅贞元之岁贡驯犀上林置圈官司养玉盆金栈非不珍虎啖狴牢鱼食网渡江之橘踰汶貉反时易性安能长腊月北风霜雪深踡跼鳞身遂长徃行地无疆费传驿通天异物罹幽枉乃知飬兽如养人不必人人自敦奖不扰则得之于理不夺有以多于赏脱衣推食衣食之不若男耕女令纺尧民不自知有尧但见安闲聊击壤前观驯象后观犀理国其如指诸掌立部伎胡部新声锦筵坐中庭汉振高音播太宗庙乐传子孙取类群凶阵初破戢戢攅枪霜雪耀腾腾击鼓风雷磨初疑遇敌身启行终象由文士宪左昔日高宗常立听曲终然后临玉座如今节将一掉头电卷风收尽摧挫宋晋郑友歌声发满堂会客齐喧㰤珊瑚佩玉动腰身一一贯珠随咳唾顷向圎丘见郊祀亦曾正旦亲朝贺太常雅乐备宫悬九奏未终百寮惰惉懘难令季札辨迟回但恐文侯卧工师尽取聋昧人岂是先王作之过宋沇甞传天寳季法曲胡音忽相和明年十月燕㓂来元庙千门虏尘涴我闻此语叹复泣古来邪正将谁柰姧声入耳佞人心侏儒饱饭夷齐饿骠国乐骠之乐器头象駞音声不舎十二和从舞跳趫筋节硬繁词变乱名字讹千弹万唱皆咽咽左旋右转空傞傞俯地唿天终不会曲成调变当如何德宗深意在柔逺笙镛不御停嫔娥史馆书爲朝贡传太常编入鞮靺科古时陶尧作天子逊遁亲听康衢歌又遣遒人持木铎遍採讴謡天下过万人有意皆洞逹四岳不敢施烦苛尽令区中撃壤块燕及海外覃恩波秦覇周衰古官废下堙上塞王道颇共矜异俗同声教不念齐民方荐瘥传称鱼鼈亦咸若苟能効此诚足多借如牛马未蒙泽岂在抱瓮滋鼋鼍教化从来有源委必将泳海先泳河非是倒置自中古骠兮骠兮谁尔诃胡旋女天寳欲末胡欲乱胡人献女能胡旋旋得明王不觉迷妖胡奄到长生殿胡旋之义世莫知胡旋之容我能传蓬断霜根羊角疾竿戴朱盘火轮炫骊珠迸珥逐龙星虹晕轻巾掣流电潜鲸暗噏笡海波回风乱舞当空霰万过其谁辨终始四座安能分背面才人观者相爲言承奉君恩在圎变是非好恶随君口南北东西逐君盻柔软依身看珮带徘徊绕指同环钏佞臣闻此心计回惑乱君心君眼眩君言似曲屈如钩君言好直舒爲箭巧随清影触处行妙学春鸎百般啭倾天侧地用君力抑塞周遮恐君见翠华南幸万里桥玄宗始悟坤维转寄言旋目与旋心有国有家当共谴蛮子朝西南六诏有遗种僻在荒陬路寻壅部落支离君长贱比诸夷狄爲幽冗犬戎强盛频侵削降有愤心战无勇夜防钞盗保深山朝望烟尘上高冡鸟道绳桥来欵附非因慕化因爲悚清平官撃金呿嵯求天叩地持双珙益州大将韦令公顷实遭时定汧陇自居剧鎭无他绩幸得蛮来固恩宠爲蛮开道引蛮朝接蛮送蛮常继踵天子临轩四方贺朝廷无事唯端拱漏天走马春雨寒泸水飞虵瘴烟重椎头丑类除忧患瘇足役夫劳汹涌匈奴互市岁不供云蛮通好辔长駷戎王养马渐多年南人耗顇西人恐缚戎人边头大将差健卒入抄擒生快于鹘但逢頳面即捉来半是蕃人半戎羯大将论功重多级捷书飞奏何超忽圣朝不杀谐至仁逺送炎方示微罚万里虚劳肉食费连头尽被氊裘暍华茵重席卧腥臊病犬愁鸪声咽嗢中有一人能汉语自言家本长安窟小年随父戍安西河渭瓜沙眼看没天寳未乱家数载狼星四角光蓬勃中原祸作边防危果有豺狼四来伐蕃马臕成正翘健蕃兵肉饱争唐突烟尘乱起无亭燧主帅惊跳弃旄钺半夜城摧鹅鴈鸣妻啼子叫曾不歇隂森神庙未敢依脆薄河冰安可越荆棘深处共潜身前困蒺䔧后臲卼平明蕃骑四面走古墓深林尽株榾少壮爲俘头被髡老翁留居足多刖乌鸢满野尸狼借楼榭成灰墻突兀暗水溅溅入旧池平沙漫漫铺明月戎王遣将来安慰口不敢言心咄咄供进腋腋御叱般岂料穹庐拣肥腯五六十年消息絶中间盟会又猖獗眼穿东日望尧云肠断正朝梳汉髪近来如此思汉者半爲老病半埋骨尚教孙子学郷音犹话平时好城阙老者傥尽少者壮生长蕃中似蕃悖不知祖父皆汉民便恐爲蕃心矻矻縁邉饱餧十万衆何不齐驱一时发年年但捉两三人精卫衔芦塞溟渤隂山道年年买马隂山道马死隂山帛空㧌元和天子念女工内出金银代酬犒臣有一言昧死进死生甘分荅恩焘费财爲马不独生耗帛伤工有他盗臣闻平时七十万匹马关中不省闻嘶譟四十八监选龙媒时贡天庭付良造如今垧野十无一尽在飞龙相践暴万束蒭茭供旦暮千钟菽粟长牵漕屯军郡国百余鎭缣缃岁奉春冬劳税户逋逃例摊配官司折纳仍贪冒挑纹变䌰力倍费弃旧从新人所好越縠撩绫织一端十疋素缣功未到豪家富贵踰常制令族亲班无雅操从骑爱奴丝布衫臂鹰小儿云锦韬群臣利巳要差僣天子深衷空闵悼绰立花㙛鹓凤行雨露恩波几时报元氏长庆集卷第二十四元氏长庆集元氏长庆集卷第二十五元氏长庆集卷第二十五乐府有鸟有酒华之巫庙之神有鸟二十章有鸟有鸟名老鸱鸱张贪很老不衰似鹰指爪唯攫肉戾天羽翮徒翰飞朝偷暮窃恣昏饱后顾前瞻高树枝珠丸弹射死不去意在护巢兼护儿有鸟有鸟毛似鹤行歩虽迟性灵恶主人但见闲慢容许占蓬莱最高阁弱羽长忧俊鹘拳疽肠暗着鹓雏啄千年不死伴灵龟枭心鹤貌何人觉有鸟有鸟如鹳雀食虵抱礐天姿恶行经水浒爲毒流羽拂酒杯爲死药汉后忍渇天岂知骊姬坟池君宁觉呜唿爲有白色毛亦得乘轩谬称鹤有鸟有鸟名爲鸠毛衣软毳心性柔鹘縁暖足怜不喫鹞爲同科曾共游飞飞渐上高高阁百鸟不猜称好逑佳人许伴鹓鶵食望尔化爲张氏钩有鸟有鸟名野鸡天姿耿介行歩齐主人偏飬怜整顿玉粟充肠瑶树栖池塘潜狎不鸣鴈津梁暗引无用鹈秋鹰迸逐霜鹘逺鵩鸟护巢当昼啼主人频问遣妖术力尽计穷音响悽当时何不早量分莫遣辉光深照泥有鸟有鸟群翠碧毛羽短长心并窄皆曾偷食渌池鱼前去后来更逼迫食鱼满腹各自飞池上见人长似客飞飞竞占嘉树林百鸟不争縁凤惜有鸟有鸟群𥿄鸢因风假势童子牵去地渐高人眼乱世人爲尔羽毛全风吹绳断童子走余势尚存犹在天愁尔一朝还到地落在深泥谁复怜有鸟有鸟名啄木木中求食常不足偏啄邓林求一虫虫孔未穿长觜秃木皮已穴虫在心虫蚀木心根柢覆可怜树上百鸟儿有时飞向新林宿有鸟有鸟衆蝙蝠长伴佳人占华屋妖䑕多年羽翮生不辨雌雄无本族穿墉伺隙善潜身昼伏宵飞恶明烛大厦虽存柱石倾暗囓楝梁成蠧木有鸟有鸟名爲鸮深藏孔穴难动揺鹰鹯遶树探不得随珠弹尽声转娇主人烦惑罢擒取许占神林爲物妖当时幸有燎原火何不鼓风连夜烧有鸟有鸟名燕子口中未省无泥滓春风吹送廊庑间秋社驱将嵌孔里雷惊雨洒一时苏云压霜摧半年死驱去驱来长信风暂託栋梁何用喜有鸟有鸟名体乌贪痴突誖天下无田中攫肉吞不足偏入诸巢探衆鶵归来仍占主人树腹饱巢高声响麤山鵶野鹊闲受肉凤皇不得闻罪辜秋鹰掣断架上索利爪一挥毛血落可怜鵶鹊慕腥膻犹向巢边竞纷泊有鸟有鸟谓白鷴雪毛皓白红觜殷贵人妾妇爱光彩行提坐臂怡朱颜妖姬谢宠辞金屋彫笼又伴新人宿无心爲主拟衔花空长白毛映红肉有鸟有鸟群雀儿中庭啄粟篱上飞秋鹰欺小嫌不食凤皇容衆从尔随大鹏忽起遮白日余风簸荡山岳移翩翾百万徒惊噪扶揺势逺何由知古来妄说衔花报纵解衔花何所爲可惜官仓无限粟伯夷饿死黄口肥有鸟有鸟皆百舌舌端百啭声咄㗌先春尽学百鸟啼眞伪不分听者恱伶伦凤律乱宫商蟠木天鸡误时节朝朝暮暮主人耳桃李无言管絃咽五月炎光朱火盛阳熖烧隂幽响絶安知不是卷舌星化作刚刀一时截有鸟有鸟毛羽黄雄者爲鸳雌者鸯主人併养七十二罗列彫笼开洞房雄鸣一声雌鼓翼夜不得栖朝不食气息榻然双翅垂犹入笼中就颜色有鸟有鸟名鹞鶵铃子眼精苍锦𥜗贵人腕软怜易臂奋肘一挥前后唿俊鹘无由拳狡兔金鵰不得擒魅狐文王长在苑中猎何日非熊休卖屠有鸟有鸟名鹦鹉养在雕笼解人语主人曾问私所闻因说妖姬暗欺主主人方惑飜见疑趂归陇底双翅垂山鵶野雀恠鹦语竞噪争窥无巳时君不见隋朝陇头姥娇养双鹦嘱新妇一鹦曾说妇无仪悍妇杀鹦欺主母一鹦闭口不复言母问不言何太久鹦言悍妇杀鹦由母爲逐之郷里丑当时主毋信尔言顾尔微禽命何有今之主人飜尔疑何事笼中漫开口有鸟有鸟名俊鹘鸡小鵰痴俊无匹鶵鸭拂鹞血迸天狡兔中拳头粉骨平明度海朝未食挟上秋空云影没瞥然飞下人不知搅碎荒城魅狐窟有鸟有鸟眞白鹤飞上九霄云漠漠司晨守夜悲鸡犬啄腐吞腥笑鵰鹗尧年值雪度关山晋室闻琴下寥廓辽东尽尔千岁人怅望桥邉旧城郭有酒十章有酒有酒鸡𥘉鸣夜长睡足神虑清悄然危坐心不平浩思一气𥘉彭亨澒洞浩汗眞无名胡不终浑成胡爲沉浊以升清矗然分画高下程天蒸地鬰群动萌毛鳞躶介如鬇鬡呜唿万物纷巳生我可柰何兮杯一倾有酒有酒东方明一杯旣进吞元精尚思天地之始名一元旣二分浊清地居方直天体明胡不八荒圢圢如砥平胡山高屹崪海泓澄胡不日车杲杲昼夜行胡爲月轮灭缺星盯呜唿不得眞宰情我可柰何兮杯再倾有酒有酒兮湛渌波饮将愉兮气弥和念万古之纷罗我独慨然而浩歌歌曰天耶地耶肇万物耶储胥大庭之君耶恍耶忽耶有耶传而信耶久而谬耶文字生而羲农作耶仁义别而圣贤出耶炎始暴耶蚩尤炽那轩辕战耶不得巳耶仁耶圣耶愍人之毒耶天荡荡耶尧穆穆耶岂其让耶归有德耶舜其贪耶德能嗣耶岂其让耶授有功耶禹功大耶人戴之耶益不逮耶启能德耶家天下耶荣后嗣耶于后嗣之荣则可耶于天下之荣其可耶呜唿逺尧舜之日耶何弃舜之速耶辛癸虐耶汤武革耶顺天意耶公天下耶踵夏荣嗣私其公耶并建万国均其私耶专征递伐鬭海内耶秦扫其类威定之耶二代而殒守不仁耶汉魏而降乗其机耶短长理乱繋其术耶尧耶舜耶终不可逮耶将德之者不位位者不逮其德耶时耶时耶时其可耶我可柰何兮一杯又进歌且歌有酒有酒兮黯兮溟仰天大唿兮天漫漫兮高兮青高兮漫兮吾孰知天否与灵取人之仰者无乃在乎昭昭乎曰与夫日星何三光之并照兮奄云雨之冥冥幽妖倐忽兮水恠族形鼋鼍岸走兮海若鬭鲸河溃溃兮愈浊济翻翻兮不宁虵喷云而出穴虎啸风兮屡鸣污高巢而凤去兮溺厚地而芝兰以之不生葵心倾兮何向松影直而孰明人惧愁兮戴荣天寂黙兮无声呜唿天在云之上兮人在云之下兮又安能决云而上征呜唿旣上征之不可兮我柰何兮杯复倾有酒有酒香满尊君宁不饮开君颜岂不知君饮此心恨君人独醒谁与言君宁不见飓风飜海火燎原巨鳌唐突高熖延精卫衔芦塞海枯鱼喷沬救池燔筋疲力竭波更大鳍燋甲裂身巳干有翼劝尔升九天有鳞劝尔登龙门九天下视日月转龙门上激雷雨奔螗蜋虽怒谁尔惧鹖旦虽啼谁尔怜搏空意逺风来壮我可柰何兮一杯又进消我烦有酒有酒歌且哀江春例早多早梅樱桃桃李相续开间以木兰之秀香徘徊东风吹尽南风来鸎声渐澁花摧隤四月清和艳残卉芍药飜红蒲映水夏龙痡毒雷雨多蒲叶离披艳红死红艳犹存榴树花紫苞欲绽高笋牙笋牙成竹冒霜雪榴花落地还销歇万古盈亏相逐行君看夜夜当䆫月荣落亏盈可柰何生成未遍霜霰过霜霰过兮无柰何灵芝夐絶荆棘多荆棘多兮可柰何可柰何兮终柰何秦皇尧舜俱腐骨我可柰何兮又进一杯歌复歌有酒有酒方烂漫饮酣抜劒心眼乱声若雷砰目流电醉舞飜环身眩转乹纲倒轧坤维旋白日横空星宿见一夫心醉万物变何况蚩尤之蹴踏安得不以熊罢战呜唿风后力牧得亲见我可柰何兮又进一杯除健羡有酒有酒兮告临江风漫漫兮波长渺渺兮注海海苍苍兮路茫茫彼万流之混入兮又安能分若畎浍淮河与夫岷呉之巨江味作咸而若一虽甘淡兮谁谓尔爲良济㳙㳙而缕贯将柰何兮万里之浑黄鲸归穴兮渤溢鳌载山兮低昂隂火然兮衆族沸渭飓风作兮昼夜猖狂顾千珍与万恠兮皆委润而深藏信天地之潴蓄兮我可柰何兮一杯又进兮包大荒有酒有酒兮日将落余光委照在林薄阳乌撩乱兮屋上栖隂恠跳趫兮水中跃月争光兮星又繁烧横空兮熖仍烁我可柰何兮时旣昏一杯又进兮聊处廓有酒有酒兮再祝祝予心兮何欲欲天泰而地宁欲人康而岁熟欲凤翥而鹓随兮欲龙亨而骥逐欲日盛而星微兮欲滋兰而殱毒欲人欲而天从苟天未从兮我可柰何兮一杯又进聊自足华之巫有一人兮神之侧庙森森兮神黙黙神黙黙兮可柰何愿一见神兮何可得女巫索我何所有神之开闭予之手我能进若神之前神不自言寄予口尔欲见神安尔身买我神钱沽我酒我家又有神之盘尔进此盘神尔安此盘不进行路难陆有摧车舟有澜我闻此语长太息岂有神明欺正直尔居大道谁南北恣矫神言假神力假神力兮神未悟行道之人不得度我欲见神诛尔巫岂是因巫假神祜尔巫尔巫尔独不闻乎与其媚于奥不若媚于灶使我倾心事尔巫吾宁驱车守吾道尔巫尔巫且相保吾心自有丘之祷庙之神我马烦兮释我车神之庙兮山之阿予一拜而一祝祝予心之无涯涕汍澜而零落神寂黙而无譁神兮神兮柰神之寂黙而不言何复再拜而再祝鼓吾腹兮歌吾歌歌曰今耶古耶有耶无耶福不自神耶神不福人耶巫尔惑耶稔而诛耶谒不得耶终不可谒耶返吾驾而遵吾道庙之木兮山之花元氏长庆集卷第二十五元氏长庆集元氏长庆集卷第二十六元氏长庆集卷第二十六乐府村花晚紫踯躅山枇杷树上乌琵琶歌小胡笳引去杭州南家桃志坚师荅子蒙辛夷花㕔前栢夜别筵三泉驿何满子歌丁溪馆别李景信酬郑从事宴望海亭村花晚三春巳暮桃李伤棠梨花白蔓菁黄村中女儿争摘将挿刺头鬓相夸张田翁𧖟老迷臭香晒暴㪑薫衣裳非无后秀与孤芳柰尔千株万顷之茫茫天公此意何可量长教尔辈时节长紫踯躅紫踯躅灭紫拢裙倚山腹文君新寡乍归来羞怨春风不能哭我从相识便相怜但是花丛不回目去年春别湘水头今年夏见青山曲迢迢逺在青山上山高水阔难容足愿爲朝日早相愿作轻风暗相触尔踯躅我向通川尔幽独可怜今夜宿青山何年却向青山宿山花渐暗月渐明月照空山满山緑山空月午夜无人何处知我颜如玉山枇杷山枇杷花似牡丹殷泼血徃年乗传过青山正值山花好时节压枝凝艳巳全开映叶香苞才半裂紧搏红袖欲支頥慢解绛囊初破结金线丛飘䌓蘂乱珊瑚朶重纎茎折因风旋落裙片飞带日斜看目精热亚水依巖半倾侧笼云隐雾多愁絶緑珠语尽身欲投汉武眼穿神渐灭秾姿秀色人皆爱怨媚羞容我偏别说向闲人人不听曾向乐天时一说昨来谷口先相问及到山前巳消歇左降通州十日迟又与幽花一年别山枇杷尔託深山何太拙天高万里看不精帝在九重声不彻园中杏树良人醉陌上柳枝年少折因尔幽芳喻昔贤磻溪冷坐权门咽树上乌树上乌洲中有树巢若铺百巢一树知几乌一乌不下三四雏雏又生雏知几雏老乌未死雏巳乌散向人间何处无攫麑啄卵方可食男女群强最多力灵虵万古唯一珠岂可抨弹千万亿吾不会天教尔辈多子孙告诉天公天不言琵琶歌琵琶宫调八十一旋宫三调弹不出玄宗偏许贺怀智叚师此艺还相匹自后流传指拨衰崑崙善才徒尔爲澒声少得似雷吼纒絃不敢弹羊皮人间竒事㑹相续但有卞和无有玉叚师弟子数十人李家管儿称上足管儿不作供奉儿抛在东都双鬓丝逢人便请送盃盏着尽功夫人不知李家兄弟皆爱酒我是酒徒爲宻友着作曾邀连夜宿中碾春溪华新緑平明舩载管儿行尽日听弹无限曲曲名无限知者鲜霓裳羽衣偏宛转凉州大遍最豪嘈六么散序多笼捻我闻此曲深赏竒赏着竒处惊管儿管儿爲我双泪垂自弹此曲长自悲泪垂捍拨朱絃湿冰泉呜咽流鸎澁因兹弹作雨霖铃风雨萧条鬼神泣一弹旣罢又一弹珠幢夜静风珊珊低徊慢弄关山思坐对燕然秋月寒月寒一声深殿磬骤弹曲破音繁併百万金铃旋玉盘醉客满舩皆暂醒自兹听后六七年管儿在洛我朝天游想兹恩杏园里梦寐仁风花树前去年御史留东台公私蹙促颜不开今春制狱正撩乱昼夜推囚心似灰暂辍归时㝷着作着作南园花拆蕚烟脂耀眼桃正红雪片满溪梅巳落是夕青春值三五花枝向月云含吐着作施罇命管儿管儿久别今方覩管儿还爲弹六么六么依旧声迢迢猿鸣雪岫来三崃鹤唳睛空闻九霄逡廵弹得六么彻霜刀破竹无残节幽关鵶轧胡鴈悲断絃砉騞层冰裂我爲含凄叹竒绝许作长歌始终说艺竒思寡尘事多许来寒暑又经过如今左降在闲处始爲管儿歌此歌歌此歌寄管儿管儿管儿忧尔衰尔衰之后继者谁继之无乃在鐡山鐡山巳近曹穆间性灵甚好功犹浅急处未得臻幽闲努力鐡山勤学取莫遣后来无所祖小胡笳引雷氏金徽琴王君寳重轻千金三崃流中将得来明䆫拂席幽匣开朱絃宛转盘凤足骤击数声风雨回哀笳慢指董家本姜生得之妙思忖泛徽胡鴈咽萧萧绕指辘轳圎衮衮呑恨缄情乍轻激故国关山心历历潺湲疑是鴈䴙鹈砉騞如闻发鸣镝流宫变徴渐幽咽别鹤欲飞猿欲绝秋霜满树叶辞风寒雏坠地乌啼血哀絃巳罢春恨长恨长何恨怀我郷我郷安在长城窟闻君虏奏心飘忽何时窄䄂短貂裘烟脂山下弯明月去杭州房杜王魏之子孙虽及百代爲清门骏骨凤毛眞可贵岗头泽底何足论去年江上识君面爱君风貌情巳敦与君言语见君性灵府坦荡消尘烦自兹心洽迹亦洽居常并榻游并轩柳隂覆岸郑监水李花压树韦公园毎出新诗共聮缀闲因醉舞相牵援时寻沙尾枫林夕夜摘兰丛衣露繁令君别我欲何去自言逺结迢迢婚简书五府巳再至波涛万里酬一言爲君再拜赠君语愿君静听君勿喧君名师范欲何范君之烈祖遗范存永宁昔在抡鉴表沙汰沉浊澄浚源君今取友由取士得不别白清与浑昔公事主尽忠谠虽及死谏誓不谖今君佐藩如佐主得不陈露詶所恩昔公爲善日不足假寐待旦朝至尊今君三十朝未与得不寸晷倍玙璠昔公令子尚贵主公执舅礼妇执笲返拜之仪自此绝关雎之化皎不昏君今逺娉奉明祀得不齐励亲苹繁斯言皆爲书佩带然后别𬒮乃可扪别𬒮可扪不可解解𬒮开帆悽别魂魂揺江树鸟飞没帆挂樯竿鸟尾飜飜风驾浪拍何处直指杭州由上元上元萧寺基址在杭州潮水霜雪屯潮户迎潮击潮鼓潮平潮退有潮痕得得爲题罗刹石古来非独伍贠冤南家桃南家桃树深红色日照露光看不得树小花狂风易吹一夜风吹满墻北离人自有经时别眼前落花心叹息更待明年花满枝一年迢递空相忆志坚师嵩山老僧披破衲七十八年三十腊灵武朝天辽海征宇宙曾行三四匝𥘉因怏怏剃却头便绕嵩山寂师塔淮西未返半年前巳见淮西阵云合荅子蒙报卢君门外雪纷纷纷纷门外雪城中鼓声绝强梁御史人覻歩安得夜开沽酒户辛夷花问君辛夷花君言巳班驳不畏辛夷不烂开顾我筋骸官束缚缚遣推囚名御史狼籍囚徒满田地明日不推縁国忌依前不得花前醉韩贠外家好辛夷开时乞取三两枝折枝爲赠君莫惜纵君不折风亦吹㕔前栢㕔前栢知君曾对罗希奭我本癫狂耽酒人何事与君爲对敌爲对敌洛阳城中花赤白花赤白囚渐多花之赤白柰尔何夜别筵夜长酒阑灯花长灯花落地复落牀似我别泪三四行滴君满坐之衣裳与君别后泪㾗在年年着衣心莫改三泉驿三泉驿内逢上巳新叶趋尘花落地劝君满盏君莫辞别后无人共君醉洛阳城中无限人贵人自贵贫自贫何满子歌何满能歌能宛转天寳年中世称罕婴刑繋在囹圄间下调哀音歌愤懑棃园弟子奏玄宗一唱承恩羁网缓便将何满爲曲名御谱亲题乐府纂鱼家入内本领绝叶氏有年声气短自外徒烦记得词点拍才成巳夸诞我来湖外拜君侯正值灰飞仲春琯广宴江亭爲我开红䊋逼坐花枝暖此时有熊踏华筵未吐芳词貌夷坦翠蛾转盻揺雀钗碧袖歌垂飜鹤卵定面凝眸一声发云停尘下何劳筭迢迢击磬逺玲玲一一贯珠匀𣢾𣢾犯羽含商移调态留情度意抛絃管湘妃寳瑟水上来秦女玉箫空外满纒绵叠破最慇懃整顿衣裳颇闲散冰含远熘咽还通鸎泥晚花啼渐嬾歛黛吞声若自冤郑袖见捐西子浣隂山鸣鴈晓断行巫崃哀猿夜唿伴古者诸侯飨外賔鹿呜三奏陈圭瓉何如有熊一曲终牙筹记令红螺盌通州丁溪馆夜别李景信月蒙蒙兮山掩掩束束别䰟眉歛歛蠡琖覆时天欲明碧幌青灯风灎灎泪消语尽还暂眠唯梦千山万山险水环环兮山簇簇啼鸟声声妇人哭离牀别脸睡还开灯灺暗飘珠蔌蔌山深虎横馆无门夜集巴儿扣空木雨潇潇兮䳌咽咽倾冠倒枕灯临灭倦僮唿唤譍复眠啼鸡拍翅三声絶握手相看其柰何柰何其柰天明别酬郑从事四年九月宴望海亭次用旧韵海亭树木何笼葱寒光透坼秋玲珑湖山四面争气色旷望不与人间同一拳墺伏东武小两山鬭搆秦望雄嵌空古墓失文种骨兀恠石疑防风舟舩骈比有宗侣水云滃泱无始终雪花布遍稻陇白日脚挿入秋波红兴余望剧酒四坐歌声舞艳烟霞中酒酣从事歌送我歌云此乐难再逢良时年少犹健羡使君况是头白翁我闻此曲深叹息唧唧不异秋草虫忆年十五学构厦有意盖覆天下穷安知四十虗富贵朱紫束缚心志空䊋梳妓女上楼榭止欲欢乐微茫躬虽无趣尚慕贤圣幸有心目知西东欲将滑甘柔藏府巳被郁噎冲喉咙君今劝我酒太醉醉语不复能冲融劝君莫学虗富贵不是贤人难变通元氏长庆集卷第二十六元氏长庆集元氏长庆集卷第二十七元氏长庆集卷第二十七赋乐爲御善歌如贯珠鎭圭观兵部马射郊天日五色祥云秦制试乐爲御赋臣伏奉庚寅之诏曰天子以乐爲御其义则那臣以爲引重任者无御不可播盛德者非乐而何蟠乎地而极乎天周流旣超于马力发乎迩而应乎逺驰声亦倍于銮和喻之爲至此实居多大道旣移则舞行象成于倒载小戎或驾则琴音决胜于驺歌故圣王取彼驩然方诸沃若制其节奏戒乎行作听祈招之什冀絶迹于覆车赋盘游之词俾虑危于朽索是以南薫驰而虞德盛北里骋而殷道恶控海内当并骛于勋华执人柄岂争功于良乐斯御也动无险阻发自和平周旋罔害欢爱则行止之而优游灵府推之而浃洽寰瀛非劳辕轭但布茎英陋乎足迹运以精诚尔或驰驱难期于无灾无害我之歩骤乃在于大鸣小鸣故曰得禽而诡遇不如率兽以仁声且䟦渉者疲于山川条畅者格乎穹昊慕入律而百蛮麏至钖有功而诸侯轨道岂出户庭非专撃考乗六气之辨哂六辔之徒施皷八风而行知八骏之非寳于是屏造父命后夔或无声而至矣或先进以道之岂独周域中而利其衔策亦将肥天下而沦乎骨肌若此则宇宙盖由乎一马牵制尽在于四维虽质文更变而公共操持莫不得之者昌失之者损俗化清而鞭朴废和顺积而车书混故臣稹前此而言曰引重任者御爲之先播盛德者乐爲之本伏惟皇帝陛下推是心而居其奥臣徒欲贡所闻而安敢窥其阃善歌如贯珠赋珠以编次歌有继声美绵绵而不绝状累累以相成偏佳朗畅屡此圎明度彫梁而暗绕误风缀之频惊响象而然非谓结之以绳约气至则尔故可贯之以精诚原夫以节爲珠以声爲纬渐杳杳而无极以多多而益贵悠扬緑水讶合浦之同归缭绕青霄环五星之一气望明月而宛转感潜鲛之欷若非象照乗之珍安能忘在齐之味其始也长言逦迤度曲纒绵吟断章而离离若间引妙啭而一一皆圎小大虽抡离朱视之而不见唱和相续师乙美之而谓连当其拂树弥长凌风乍直意出弹者与高音而臻极及夫属思渐䌓因声屡有想无胫者随促节而奔走以洞彻爲精英比庛瑕于能否次第其韵且殷勤于士衡之文上下其音谓低昂于游女之手窈窕逺矣徘徊绎如髣髴成象玲珑构虚频寄词于章句之末愿连光于咳唾之余清而且圎直而不散方同累丸之重叠岂比沉泉之撩乱惧而知者初悯黙于暗投善则返之乃因循于旧贯美清泠而发越忆辉光之璀璨始终虽异细大靡殊中规矩于圆折成条贯以萦纡似是而非赋湛露则方惊缀冕有声无实歌芳树而空想垂珠美恶难掩前后不踰亦比抡材而至者岂独善歌之谓乎鎭圭赋天子之鎭圭十有二寸其长义在抚十有二州之域而爲亿兆之王圭比德焉所以美特逹之美鎭大名也有以示弹压之强以之徴守则有土之臣至以之恤患则受灾之地康当宁乃无爲于南面朝日乃有事于东方㑹百辟而执之班五瑞于来者作山龙之端表我则清光皎然杂蒲谷以成行尔则鞠躬如也想夫彤闱乍晓碧砌生寒当玉座而高居状中峯之冠瑶岫透炉烟而逈出意秋月之压云端是以圣后矜持庶寮瞻重安八荒于术内故捧必当心握万务于掌中故天不盈拱映冕旒则璇枢星缀间黼黻而琼枝花拥岂独使威仪可观亦以明社稷有奉美哉圣人之制器也靡不有类锐上以象天方下而法地备采章以尽饰瑑崇高而定位夫衆色不可杂施依方面之正者惟五群山不可以咸写选域中之大者有四尽举凡而得一故相传而莫二义存敬愼道在底绥详观组约足辨操持俾经制之不乱若缲借之相维况国家备物继周垂衣体舜自天有命非因桐叶而封唐提象握机故配土行而执鎭岂惟传历代之瑞寳抑亦彰受命之符信者也重曰圭锐也睿作思而百志灵鎭安也安于道而万物宁亦尝三复斯名矣所以表道德之维馨若此则君爲道之本器乃道之形苟能据于道而依于德亦可以执无名之璞而逍遥乎大庭观兵部马射赋大司马以驰射而选才衆君子皆注目而观艺至张侯之所乃执弓而誓誓曰今皇帝制羽舞以敷文德择材官而奋武卫兼以超乗者爲雄不惟中鹄者得祭用先才捷志亦和平以多马爲能故以马爲试以得禄爲美故以鹿爲正岂独武人之利实唯君子之争射者皆曰诺虽五善之末习庶一举而有成于是马逸骙骄士勇伾伾蓄锐气候歌诗𥘉听采苹之章共调白羽次逞穿杨之妙忽纵靑丝旁瞻突过咸惧发遟曾骥足之展矣翻猿臂而射之挥弓电掣激矢风追方当耦象决裂丽龟砉尔摧班示偏工于小者安然飞鞚故无忧于殆而信候蹄之不爽则舍㧞之无遗故司射举旌以効胜曰尔能克备我爵可期贾余勇者宜乗破竹之势善量力者当引负薪之辞由是靡不争先莫肯爲后皆曰措柸于肘十得其九忝明试者亦何尝而不有破的之术万不失一凡献艺者岂自疑于无必冲冠髪怒扬鞭气逸引满雷碎腾凌飊疾皆穷百中之妙尽由一札而出乃知来者之艺盖亦前人之匹若此则蹲甲壮基场觯观孔信一场之独擅终六辔之未揔岂比乎浮云逈度开月影而弯环骤雨横飞挟星精而摇动虽当至理不忘庸功天子垂衣俨鹓行于北阙夏官司马阅骑从于南宫贡士之程职司其举会欵塞五方之俗观校埒百夫之御得隽爲雄唯能是与星郞草奏上献拱辰之防天骄解颜喜见射鵰之侣客独订之而笑曰此盖有司之拔萃固非吾君之右汝我有笔阵与词锋可以偃干戈而息戎旅司文者闻之而惊曰尔其自砺于尔躬吾将献尔于王所郊天日五色祥云赋臣奉某日诏书曰惟元祀月正之三日将有事于南郊直端门而未出天钖予以云瑞是何祥而何吉臣拜稽首敢言其实陛下乗五位而出震迎五帝以郊天五方腾其粹气故云五色以相宣控坛乍直捧日初圎兽蹲而龙鳞焻熠鸟跋而凤翼翩翩羽盖凝而轩皇暂驻风马驾而王母欲前影带旂常疑错绣之遥动昭章文物皆摛锦之相连观之者无小无大谓之曰若烟非烟昔者卿云作歌于虞舜白云着词于汉武皆跋望而爲言非仰观而遂覩今陛下德至天地恩覃草莽当翠辇黄屋之方行见金枝玉叶之可数陋泰山之触石方出鄙高唐之举𬒮如舞昭布于公侯卿士莫不称万岁者三并美于麟凤龟龙可以与四灵而爲五于是载笔氏书百辟之词曰郁郁纷纷庆霄之云古有尧舜幸得以爲君象胥氏译四夷之歌曰炜炜煌煌天子之祥唐有神圣莫敢不来王帝用愀然曰予何力泽未周于四海云胡爲而五色来尔群后举尔衆职因五行以修五事由五常以厚五德正五刑以去五虐繁五稼而除五贼苟顺夫人理之父子君臣安知夫云物之赤黄苍黑进我辇路就我陶匏虽有光华之万状不若丰穰于四郊凡百庶寮相趋而顾稍疑江上之绮果异封中之素补天者虽欲抑之而不岀吞笔者安可寝之而无赋越明日臣稹咏霈泽于鸡竿之前竚斯云散之爲五采之湛露元氏长庆集卷第二十七元氏长庆集元氏长庆集卷第二十八元氏长庆集卷第二十八策才识兼茂明于体用策一道才识兼茂明于体用策一道皇帝若曰朕观古之王者授命君人兢兢业业承天顺地靡不思贤能以济其理求谠直以闻其过故禹拜昌言而嘉猷罔伏汉徴极谏而文学稍进匡时济俗罔不率繇厥后𣏌循有名无实而又设以科条增求茂异舍斥己之至谏进无用之虗文指切着明罕称于代兹朕所以叹息郁悼思索其眞是用发恳恻之诚咨体用之要庶乎言之可行行之不倦上获其益下输其情君臣之间驩然相与子大夫得不勉思朕言而发明之我国家光宅四海年将二百十圣弘化万邦怀仁三王之礼靡不讲六代之乐罔不举浸泽于下升中于天周汉巳还莫斯爲盛自祸阶漏坏兵宿中原生人困竭耗其太半农战非古衣食罕储念兹疲氓遂乖富贵督耕植之业而人无恋本之心峻榷酤之科而下有重歛之困举何方而可以复其盛用何道而可以济其艰旣徃之失何者宜惩将来之虞何者当戒昔主父惩患于晁错而用推恩夷吾致霸于齐桓而行寓令精求古人之意启廸来哲之怀眷兹合闻固所详究又执契之道垂衣不言委之于下则人用其私专之于上则下无其効汉元忧游于儒学盛业竟衰光武责课于公卿峻政非美二途取舍未获所从予心浩然益所疑惑子大夫熟究其旨属之于篇兴自朕躬无悼后害对臣方病近古之䇿不行而陛下幸及之是天下人人之福也微臣其敢忍意而不言乎且臣闻之古者以言赋纳岂虗美哉盖用之也是以益賛禹而班师说复王而作命斯皆用言之大略也洎汉文帝羞不若尧舜始以策求士乃天下郡国有贤良之贡入焉塞诏者眺错而巳至武帝然后董仲舒出然而卒不能选用条对施之天下夫用其策不弃其人以其利于时也得其人而弃其策又何爲乎若此则徒设试言之科而不得用言之实矣降及魏晋朝成而暮败之不暇又恶足言其策哉我唐列圣君临策天下之士者多矣异时莫不光扬其名声宠绥其爵禄然而曾不闻天下之人曰某日天子降某问得某士行某策济某功抑不知直言之诏屡下而直言之士不出耶亦不知直言之士屡出而直言之䇿不用耶今陛下肇临海内务切黎元求斥巳之至言责着明之确论实命说代言之盛意也微臣何足以奉承之然臣所以上愚对皆以指病陈术爲典要不以举凡体论而饰词事苟便人虽繁必献言苟诣理虽鄙必书固不足以副陛下恳恻之诚庶可尽微臣体用之目伏愿陛下以臣此策委之有司苟或可观施之天下使天下之人曰惜哉汉文虽以策求士迨我明天子然后能以策济人则臣始终之愿毕矣如或言不适用策不便时则臣有瞽圣欺天之罪将寘于典刑陛下固不得而宥之矣亦臣之所甘心焉臣伏读圣策乃见陛下念礼乐之寖微恤黎民之重困责复盛济艰之术酌推恩寓令之宜斯皆当今之急病也微臣敢不别白而书之昔我高祖武皇帝拨去乱政我太宗文皇帝鞬櫜干戈𬒳之以仁风润之以膏露戢天下之役而天下之人安省天下之刑而天下之人寿通天下之志而天下之气和揔天下之贤而天下之衆理理故敬让之节着和故懽爱之教行是以革三王之所因兼六代之尽美称至德者举文皇以代尧舜岂异事哉有诚信以将之也明皇帝即位实号中兴方其任姚宋而右贤能也虽禹汤文武之俗不能举焉四十年间刑罚不试人用滋植四海大和于是奉升中告禅之仪则封泰山而秩嵩华念岁巡时迈之典则去咸镐而朝洛阳礼既毕行物亦随耗天寳之后徭戍作兴气盛而微理固然也曩时之乳哺而有之者一朝爲兵殱之兵兴以来至今爲梗兵兴则戸减戸减则地荒地荒则赋重赋重则人贫人贫则逋役逃征之罪多而权宜之法用矣今陛下躬亲本务首问群儒念礼乐之不兴叹昇平之未复斯诚天下之人将絶复完之日也微臣何幸而对扬之微臣以爲将欲兴礼乐在先富黎人将欲富黎人在先息兵革息兵革之术臣请畧言之夫古所谓销兵革者非谓幅裂其旗章销铄其锋刃而已也葢诚信着于上则忠孝行于下敬让立于内则夷狄和于外夷狄和则边鄙之兵息敬让立则争夺之患销争夺之患销则和顺之心作和顺之心作而礼乐之道兴矣此先王修政辑兵兴礼乐富黎人之大畧也陛下必欲责臣以详究之术臣又请指事以明之夫食力之不克虽神农设教天下不能无馁殍之人矣是以古之不农而食之者四而巳矣吏有断狱之明则食之军有临敌之勇则食之工有便人之巧则食之商有通物之智则食之是四者率皆明者巧者勇者智者之事也百天下之人无一二焉苟不能于此者不农则不得食不织则不得衣人之情衣食迫于中则作业兴于外是以游食者恒寡而务本者恒多岂强之哉彼易图而此难及也今之事则不然吏理无考课之明卒伍废简稽之实百货极淫巧之工列肆尽兼并之贾加以依浮图者无去华絶俗之贞而有抗役逃刑之宠戎服者无超乘挽彊之勇而有横击诟吏之骄是以十天下之人九爲㳺食惷朴愚谨不能自迁者而后依于农此又非他彼逸而易安此劳而难处也以惰㳺之戸藏富而耕桑之赋愈重曩时之十室共耕而犹不给者今且聚之于一夫矣虽有慈惠之长仁隐之吏尚不能存若㦧断击搏之则将转移于沟壑矣今之课吏者以赋敛无逋负爲上以臣观之足陛下之赋者诚所以害陛下之人耳若然则农桑之赋旣如彼惰游之衆又如此耕桑之赋重则恋本之心薄惰游之戸衆则富庶之道废此必然之理也今陛下诚能明考课之法减冗食之徒絶雕虫不急之功罢商贾兼并之业洁浮图之行峻简稽之书薄农桑之謡兴耕战之术则惰㳺之户尽归而恋本之心固矣恋本之心固则富庶之教兴矣而贞观开元之盛复矣若此则旣往之失由前将来之虞由后在陛下悠悠惩之戒之愼之久之而已至于主父偃乘七国并吞之后将分裂而矫推恩管夷吾当诸侯争夺之时先诈力而行寓令皆一时之权术也岂可谓明白四达与日月齐明于圣朝哉臣虽贱庸尚不敢陈王道于帝皇之日况权术乎此臣之所甚羞也故不及详究言之臣伏读圣䇿又见陛下以爲执契则群下用情躬亲则庶官无党以汉文尚学而衰盛业谓光武课吏职而昧通方以臣思之皆不然也夫委之扵下而用其情葢考绩之科废而清浊之流滥也尚儒术而衰盛业葢章句之学兴而经纬之文丧也课吏职而昧通方葢苛察之法行而会计之期速也臣请条列而言之夫神农之斵耒耜教耕耨所以垦良田而殖嘉谷也然而不能遏稂莠之滋焉其所以待之者芟夷钱镈之而已唐尧之辟朝廷宅百揆亦所以植禹舜而种臯陶也又不能遏共工驩兠之逆焉其所以辨之者放弃殛诛之而巳神农不以稂莠滋而废耒耜之用故能存用器之方唐尧不以四罪进而夺舜禹之任故能终任贤之道若此则陛下之所顾如何耳岂可谓任之必不可哉至于考绩之科废章句之学兴经纬之道衰㑹计之期速皆当今之极弊也幸陛下反汉元之事臣请据数以终之今国家之所谓兴儒术者岂不以有通经文字之科乎其所谓通经者不过于覆射数字明义者才至于辨析章条是以中第者岁盈百数而通经之士蔑然以是爲通经通经固若是乎哉至于工文自试者又不过于雕词镂句之才搜摘絶离之学苟或出于此者则公卿可坐至郎署可俯求崇树风声不由殿最连科者进速累捷者位高摈嘿因循者爲清流行法莅官爲俗吏以是爲儒术儒术又若是乎哉其所谓课吏职者岂不以朝廷有迁次进拔之用乎臣切观今之备朝选而不由文字者百无一二焉夫施衆网以加一禽尚不能得况张一目以罗万品而望其飞者走者大者小者尽出乎其间其可得乎哉以此察群吏群吏又可察乎哉苟或不可察又可任之而绝其私乎哉此所以陛下将执契而叹用情念垂衣而惧不理盖臣所谓课察之道不明也陛下诚能使礼部以两科求士凡自唐礼六典律令凡国之制度之书者用至于九经历代史能专其一者悉得谓之学士以镮贯大义与道合符者爲上第口习文理者次之其诗赋判论以文自试者皆得谓之文士以经纬今古理中是非者爲上第藻缋雅丽者次之凡自布衣逹于末隷在朝者悉得以两科求仕礼部第其高下归之吏部而宠秩之若此则儒术之道兴而经纬之文盛矣吏部罢书判身言之选设三式以任人一曰校能之式毎岁以朝右崇重者一人与吏部郎校天下群吏之理最在第一至第三者校定日据其功状而登进之牧宰字人之官籍之爲理者则上赏行焉若此则迁次之道明而迟速之分定矣二曰记功之式每岁群吏之理最在第四者籍而书之满岁吏部㑹集而授署之若此者殿最之道存而清浊之流异矣三曰任贤之式毎岁内自仆射至于群有司之正长外至于廉问节制者各举备朝选者一人外自牧守内至于百执事之立于朝者各举吏郡县者一人因其所举而授任之辨其考绩而赏罚之不举贤爲不精不精与不察之罪同若此则保任之法行而贤不肖之位殊矣四曰叙常之式其有业不通干学才不应于文政不登于最行不加于人则限以停年课资之格而役任之若此则叙用之式恒而尺寸之才无所弃矣两科立则群才遂四式行则庶官当陛下又执左契以御之楃枢以正之委庶官如心目之运支体岂支体运而无効于心目乎察群才如明镜之形美恶岂美恶形而逃隐于明鑑乎然后陛下辟四门使可言之路通明四目以天下之目视逹四聦以天下之耳听不私其心以百姓心爲心端拱巖廊高居深视以冕旒自蔽而秋毫必察以黈纩塞耳而芥动必闻则彼汉元章句之儒光武督责之术又恶足繁爲陛下言之哉且臣闻之圣人在上人不夭札若臣者生未及壮戴陛下爲君仁寿欢康未始有极何忽自苦隳肝胆而言天下之事乎诚以国家兵兴以来天下之人怛悲愁五十年矣自陛下陟位之后戴白之老莫不泣血而话开元之政臣恐此辈不及见陛下功成理定之化而先没恨于穷泉此臣之所以汲汲于私心也陛下能不怜察其意乎谨对元氏长庆集卷第二十八元氏长庆集元氏长庆集卷第二十九元氏长庆集卷第二十九书论教本书与史馆韩侍郎书论教本书臣伏见陛下降明诏修废学增胄子选司成大哉尧之爲君伯夷典礼夔教胄子之深旨也然而事有万万急于此者敢冒昧殊死而言之臣闻诸贾生曰三代之君仁且久者教之然也诚哉是言且夫周成王人之中才也近管蔡则谗入有周邵则义闻岂可谓天聪明哉然而克终于道者得不谓教之然耶始其爲太子也未生胎教旣生保教太公爲之师周公爲之傅邵公爲之保伯禽唐叔与之游礼乐诗书爲之习目不得阅淫艳妖诱之色耳不得闻优笑凌乱之声口不得习操断击搏之书居不得近容顺隂邢之党游不得恣追禽逐兽之乐玩不得有遐异僻绝之珍凡此数者非谓备之于前而不爲也亦将不得见而爲之矣及其长而爲君也血气旣定游习旣成虽有放心快巳之事日陈于前固不能夺巳成之习巳定之心矣则彼忠直道德之言固吾之所习闻也陈之者有以谕焉回佞庸违之说固吾之所积惧也謟之者有以辨焉人之情莫不欲耀其所能而党其所近苟将得志则必快其所藴矣物之性亦然是以鱼得水而游马逸驾而走鸟乗风而翔火得薪而炽此皆物之快其所藴也今夫成王所藴道德也所近圣贤也是以举其近则周公左而邵公右伯禽鲁而太公齐快其藴则兴礼乐而朝诸侯措刑罚而美教化教之至也可不谓信然哉及夫秦则不然灭先王之学曰将以愚天下黜师保之位曰将以明君臣胡亥之生也诗书不得闻圣贤不得近彼赵高者诈宦之戮人也而傅之以残忍戕贼之术且日恣睢盱天下以爲贵莫见其面以爲尊是以天下之人未尽愚而胡亥固巳不能分兽畜矣赵高之威慑天下而胡亥巳自幽于深宫矣李斯者秦之宠丞相也困谗冤死无以自明而况于踈逺之臣庶乎若此则秦之亡有以致之也汉高承之以兵革汉文守之以廉谨卒不能苏复大训是以景武昭宣天资甚美才可以免祸乱哀平之间则不能虞簒弑矣然而惠帝废易之际犹赖羽翼以胜其邪心是后有国之君议教化者莫不以兴廉举孝设学崇儒爲意曾不知教化之不行自贵者始略其贵者教其贱者无乃邻于倒置乎洎我太宗文皇帝之在藩邸以至于爲太子也选知道德者十八人与之游习即位之后虽宴游饮食之间若十八人者实在其中上失无不言下情无不逹不四三年而名高盛古岂一日二日而致是乎游习之渐也贞观巳还师傅之官皆宰相兼领其余宫僚选亦甚重马周以官高恨不得爲司议郎此其验也文皇之后渐踈贱之至于武后临朝剪弃王族当中睿二圣危难之际虽有骨鲠敢言之士旣不得在调护保安之职终不能措扶卫之一词而令近胡安金藏剖腹以明之岂不大哀哉兵兴以来兹弊尤甚师资保傅之官非疾废毦聩不任事者爲之即休戎罢帅不知书者处之至于友谕賛议之徒踈冗散贱之甚者搢绅耻由之夫以匹夫之爱其子者犹求明哲慈惠之师以教之直谅多闻之友以成之岂天下之元子而可以疾废毦聩不知书者爲之师踈冗散贱不适用者爲之友乎此何足反居上之甚也近制宫僚之外徃徃以沉滞僻老之儒充侍书侍读之选而又踈弃斥逺之越月踰时不得召见彼又安能傅成道德而保养其躬哉臣以爲积此弊者岂不以皇天眷祐祚我唐德以舜继舜以尧继尧传陛下十一圣矣莫不生而神明长而仁圣以是爲屑屑习仪者故不之省耳臣独以爲于列圣之谋则可也计无穷传后嗣则不可脱或万代之后有若周成王中才者而又生于深官优笑之间无周邵保助之教则将不能知喜怒哀乐之所自矣况稼穑之艰难乎今陛下以上圣之资肇临海内是天下之人倾耳注目之日也特愿陛下思成王训导之功念文皇游习之渐选重师保慎简宫寮皆用博厚弘深之儒而又练逹机务者爲之更进迭见日就月将因令皇太子洎诸王定齿胄讲业之仪行严师问道之礼至德要道以成之撤膳记过以警之血气未定则辍禽色之娱以就学圣质旣备则资游习之善以弘德此所谓一有元良万国以贞之化也岂直修废学选司成而足伦匹其盛哉而又俾则百王莫不㓜同师长同术识君道之素定知天伦之自然然后选用贤良树爲藩屏出则有晋郑鲁卫之盛入则有东牟朱虚之强盖所谓宗子维城犬牙盘石之势又岂与夫魏晋以降囚贼其兄弟而自剪其本枝者同年而语乎微臣窃不自揆思爲陛下建永永无穷之长筭輙敢冒眛殊死而言之与史馆韩侍郎书侍郎退之足下稹与前襄州文学掾甄逢游善逢即故刑部贠外郎济之子济天寳中隐于卫之青巖山採访使苗公等五人皆以状荐凡十徴不起末以左拾遗就拜之适值禄山朝奏京师恳于上前求爲賔介玄宗可其奏禄山还至卫县遣太守郑遵意诣山致命辍行信宿以俟之甄生惧及其难俛首从事至天寳十二载禄山反状潜兆虑不得脱乃伪瘖其口复隐青巖踰年而禄山叛即日遣伪节度使蔡希德缄刃逼召且曰或不可强斩首来徇旣而甄生噤闭无言延颈承刃气和色定若甘心然希德义而舍之禄山亦终不能致庆绪继逆虏而囚之于东都安国观代宗复洛甄生卧匡牀诣元帅府至则号摽自治代宗爲之动色遂命传置长安肃宗高其行因授馆于三司治所令从贼官囚慙拜之受汚者莫不俯伏仰叹恨不即死于其地且夫辨所从于居易之时坚直操于利仁之世而犹𥚹浅选懦者之所不爲盖怫人之心难而害巳之避深也况乎天下乱矣王泽竭矣夫死忠者不必显从乱者不必诛而眷眷本朝甘心白刃难矣哉是以理平则爲公爲卿爲鹓爲鹭世变爲虵爲豕爲镜爲枭者十恒八九焉若甄生冕弁不加于其身禄食不进于其口于天寳盖青巖之一男子耳及乱则延颈受刃分死不回不以不必显而废忠不以不必诛而从乱叅合古今之士盖百一焉稹常读注记缺而未书谨备所闻盖欲执事者编此义烈以永永于来世耳子逢始生之岁颜太师崔太傅皆爲歌诗以美贤者之有后且序甄生之本末云及逢旣长耕先人旧田于襄之宜城读书爲文不诣州里岁馑则力穑节用以给足亲族岁穰则施余于其邻里郷党之不能自持者前后斥家财排患难于朋友者数四由是以义闻襄之守状爲文学始就羁于吏职稹闻风旣久因与之游逢毎冤其父之名不在于史将欲抱所冤诣京师告诉于司史氏盖行有日矣以愚料之甄子仆短马痩言简行孤得不爲骄阍之所排诃则权力者疑诞以临之固无自而入矣因晓甄生以无自入之势且告以执事者辱与稹游愿得所冤之状告甄生厚相信待由是辍行旣而自思滓贱之中犹愿贡所闻于执事得非愚且僣耶然而诮笑之暇幸垂察焉元氏长庆集卷第二十九元氏长庆集元氏长庆集卷第三十元氏长庆集卷第三十书叙诗寄乐天书诲姪等书叙诗寄乐天书稹九岁学赋诗长者徃徃惊其可教年十五六粗识声病时贞元十年已后德宗皇帝春秋高理务因人最不欲文法吏生天下罪过外阃节将动十余年不许朝觐死于其地不易者十八九而又将豪卒愎之处因丧负衆横相贼杀告变骆驿使者迭窥旋以状闻天子曰某色将某能遏乱乱衆宁附愿爲帅名爲衆情其实逼诈因而可之者又十八九前置介倅因縁交授者亦十四五由是诸侯敢自爲旨意有罗列儿孩以自固者有开导蛮夷以自重者省寺符篆固几阁甚者碍诏旨视一境如一室刑杀其下不啻仆畜厚加剥夺名爲进奉其实贡入之数百一焉京城之中亭第邸店以曲巷断侯甸之内水陆腴沃以郷里计其余奴婢资财生生之备称之朝廷大臣以谨慎不言爲朴雅以时进见者不过一二亲信直臣义士徃徃抑塞禁省之间时或缮完隤坠豪家大帅乗声相扇延及老佛土木妖炽习俗不恠上不欲令有司备宫闼中小碎须求徃徃持币帛以易饼饵吏縁其端剽夺百货势不可禁仆时孩騃不惯闻见独于书传中初习理乱萌渐心体悸震若不可活思欲发之久矣适有人以陈子昂感遇诗相示吟翫激烈即日爲寄思玄子诗二十首故郑京兆于仆爲外诸翁深赐怜奖因以所赋呈献京兆翁深相骇异祕书少监王表在座顾谓表曰使此儿五十不死其志义何如哉惜吾辈不见其成就因召诸子训责泣下仆亦窃不自得由是勇于爲文又久之得杜甫诗数百首爱其浩荡津涯处处臻到始病沈宋之不存寄兴而讶子昂之未暇旁备矣不数年与诗人杨巨源友善日课爲诗性复僻嬾人事常有闲暇间则有作识足下时有诗数百篇矣习惯性灵遂成病蔽毎公私感愤道义激扬朋友切磨古今成败日月迁逝光景惨舒山川胜势风云景色当花对酒乐罢哀余通滞屈伸悲欢合散至于疾恙躬身悼怀惜逝凡所对遇异于常者则欲赋诗又不幸年三十二时有罪谴弃今三十七矣五六年之间是丈夫心力壮时常在闲处无所役用性不近道未能淡然忘怀又复嬾于他欲全盛之气注射语言杂糅精祖遂成多大然亦未尝缮写适值河东李明府景俭在江陵时僻好仆诗章谓爲能解欲得尽取观览仆因撰成卷轴其中有旨意可观而词近古徃者爲古讽意亦可观而流在乐府者爲乐讽词虽近古而止于吟写性情者爲古体词实乐流而止于模象物色者爲新题乐府声势㳂顺属对稳切者爲律诗仍以七言五言爲两体其中有稍存寄兴与讽爲流者爲律讽不幸少有伉俪之悲抚存感徃成数十诗取潘子悼亡爲题又有以干教化者近世妇人晕淡眉目绾约头鬓衣服脩广之度及匹配色泽尤剧恠艳因爲艳诗百余首词有今古又两体自十六时至是元和七年矣有诗八百余首色类相从共成十体凡二十卷自笑冗乱亦不复置之于行李昨来京师偶在筐箧及通行尽置足下仅亦有说仆闻上士立德其次立事不遇立言凡人急位其次急利下急食仆天与不厚旣乏全然之德命与不遇未遭可爲之事性与不惠复无垂范之言兀兀狂痴行近四十徼名取位不过于第八品而冒宪巳六七年授通之初有习通之孰者曰通之地湿垫卑𥚹人士稀少近荒札死亡过半邑无吏市无货百姓茹草木刺史以下计粒而食大有虎貘虵虺之患小有蟆蚋浮尘蜘蛛蛒蜂之类皆能鑚囓肌肤使人疮痏夏多隂霪秋爲痢疟地无医巫药石万里病者有百死一生之虑夫何以仆之命不厚也如此智不足也又如此其所诣之忧险也又复如此则安能保持万全与足下必复京辇以须他日立言事之验耶但恐一旦与急食相扶而终使足下受天下友不如巳之诮是用悉所爲文留秽箱笥比夫格弈樗塞之戏犹曰愈于饱食仆所爲不又愈于格弈樗塞之戏乎昨行巴南道中又有诗五十一首文书中得七年巳后所爲向二百篇䌓乱冗杂不复置之执事前所爲寄思玄子者小岁云爲文不能自足其意贵其起予之始且志京兆翁见遇之由今亦写爲古讽之一移诸左右仆少时授吹嘘之术于郑先生病嬾不就今在闲处思欲怡神保和以求其病异日亦不复费词于无用之文矣省视之烦庶亦巳于是乎诲姪等书告崙等吾谪窜方始见汝未期粗以所怀贻诲于汝汝等心志未立冠岁行登古人讥十九童心能不自惧吾不能逺谕他人汝独不见吾兄之奉家法乎吾家世俭贫先人遗训常恐置产怠子孙故家无樵苏之地尔所详也吾窃见吾兄自二十年来以下士之禄持窘絶之家其间半是乞丏羇游以相给足然而吾生三十二年矣知衣食之所自始东都爲御史时吾常自思尚不省受吾兄正色之训而况于鞭笞诘责乎呜唿吾所以幸而爲兄者则汝所以得而爲父矣有父如此尚不足爲汝师乎吾尚有血诚将告于汝吾㓜乏𡵨嶷十岁知方严毅之训不闻师友之资尽废忆得初读书时感慈旨一言之叹遂志于学是时尚在凤翔毎借书于齐仓曹家徒歩执卷就陆姊夫师授栖栖勤勤其始也若此至年十五得明经及第因捧先人旧书于西䆫下鑚仰沉吟仅于不窥园井矣如是者十年然后粗霑一命粗成一名及今思之上不能及乌鸟之报复下未能减亲戚之饥寒抱舋终身偷活今日故李密云生愿爲人兄得奉养之日长吾毎念此言无不雨涕汝等又见吾自爲御史来効职无避祸之心临事有致命之志尚知之乎吾此意虽吾弟兄未忍及此盖以徃岁忝职谏官不忍小见妄干朝听谪弃河南泣血西归生死无告不幸余命不殒重戴冠缨常誓効死君前扬名后代殁有以谢先人于地下耳呜唿及其时而不思旣思之而不及尚何言哉今汝等父母天地兄弟成行不于此时佩服诗书以求荣逹其爲人耶其曰人耶吾又以吾兄所职易渉悔尤汝等出入游从亦宜切慎吾诚不宜言及于此吾生长京城朋从不少然而未尝识倡优之门不曾于喧譁纵观汝信之乎吾终鲜姊妹陆氏诸生念之倍汝小婢子等旣抱吾殁身之恨未有吾克巳之诚日夜思之若忘生次汝因便録吾此书寄之庶其自发千万努力无弃斯须稹付崙郑等元氏长庆集卷第三十元氏长庆集元氏长庆集卷第三十一元氏长庆集卷第三十一书代谕淮西书上门下裴相公书代谕淮西书某月日山南东道节度兼申光蔡等州招抚使检校司空严某致书前彰义军兵马使吴侍御及淮西将士官吏申光蔡等州百姓等奉十月十九日诏书以某充申光蔡招抚使某月日遣使赍勑送付界首布告讫某顷镇太原与吴侍御伯父相国公同受恩寄交问岁时欢好不絶仅十余年可谓至矣及吴侍御先尚书继当宠命某又领镇荆南前好复修欵密如旧弔丧问疾礼无不时亦可谓勤矣某于吴侍御伯父先父旣等夷于吴侍御实丈人行固巳私矣况朝廷以吴侍御因丧扰惑迷误诏旨欲思致训未忍加兵仍以某爲招抚之使是吴尚书之嗣旣绝而由某有复聮之望捧诏以来夙夜忧叹不任怜痛之怀某欲上徴古类恐引谕不明切爲诸公以近事灼然在耳目者言之今吴侍御弃丧背礼舍父干君诱聚师徒希求爵位者岂不以贞元末年天下方鎭物故徃徃依凭衆请而得者十恒二三以此爲自偷之证耶甚不然也德宗皇帝御天下日久春秋高理务便安不欲生事或谋及卒伍而置师长盖一时之权也今天子二十八即皇帝位控一海内臣妾夷狄赫然皇威熏灼白日𥘉杨惠琳刘辟李锜犹守故态谓朝廷未即诛擒曾不知逾月之间皆头悬藁街腰斩都市此诸公之所闻见也自是蛮夷慑窜戎臣震惕相与奔走朝阙之不暇今庙堂之上命将择帅容易于卿长即吴侍御希求非望之志安得复行于今日哉此衆可慿位不可取之明验也今吴侍御蓄聚糗粮缮完城垒偷侵县邑不自危亡者岂不以贞元中吴相国爲谗邪所鬪错误朝章韩太保率衆奉词而吴相国终以宥免又以此爲自偷之证耶又不然也日者谋议之臣筭画不审韩太保行阵之将耳总统非所长而又徴天下乌合之衆以授之是以迁延进退不时成功然犹吴相国悔过乞降深自咎责朝廷多之仅乃全活且吴相国躬服节俭衣食与士卒同蓄货力耕向三十载然后粗能支一战耳今吴尚书驭衆日浅吴侍御年位俱卑诸将之在下者皆怏怏苟容非有威怀信服之志百姓日蹙赋歛月加天兵四临耕织尽废窃闻壮者劫而爲兵老弱妻孥吞声于道路而欲以吴相国三十年拊循积聚之力爲自比甚相悬矣况国家命全军之将用不竭之资乌尚书董怀汝之师李尚书举陈许之衆柳中丞以鄂之全军军于安陆令狐中丞以淮南之锐旅屯于寿春某以襄阳之劲卒数万集于唐而又益之以魏博之骁骑江陵之强弩以攻则彼有压卵之危以守则我无出疆之费用三州之赋敌天下四海之饶以一旅之师抗天下无穷之衆虽妾妇騃孩犹知笑之而况于义夫壮士哉若圣天子推含垢之化图不战之功使环而守之塞其飞走则男不得耕女不得织盐茗之路絶仓廪之积空不三数月求诸公于枯鱼之肆矣傥或神筭风驱天威电激使齐攻四面各裂一隅彼若聚而待之则自穷分而应之则不足东抗则西入南备则北侵腹背受攻首尾皆畏赤族之刑旣迫舆榇之计方施则固难期于曩时之宥免矣此又力不可支势不可久之明验也今吴侍御厚利买交严刑刼质谓王师可敌谓巳衆不离者岂不以大将李义等言甘约重许与死生之爲耶又不然也夫李锜据吴楚之雄兼榷管之利选才养士向十五年独以张子良爲腹心不贰之将故授以锐徤先锋之兵又以裴行立爲骨肉不欺之亲故授以敢死酬恩之卒然而一朝迁延王命称疾不朝子良朝倒戈以攻于外而行立夕纵火以应于内锜则戮死而张裴甚荣此又诸公之所闻见也刘辟乗韦令饶衍之后廪藏谷帛以亿万计啖养士卒凭恃阻固以仇良辅有朴厚不揺之心是以成其要害而授之兵然而天兵一麾因垒来下席卷余孽巴蜀大定辟则戮死而良辅甚荣此又诸公之所闻见也卢从史内藴私邪外张威武荧惑天听逗留王师以乌尚书有委用亲信之恩故授之以爪牙卫巳之衆然而睿略潜施元凶就执乌尚书清垒整旅以俟命从史放死而尚书甚荣此又诸公之所见闻也此数君子者岂受利不厚而誓约不明哉盖逆顺之理殊而子孙之祸大也且田太保季安借累伐继袭之势身没之后胤子不肖将卒聚谋而请之天子天子嘉其忠而与之赉百万之财以赡军复三年之赋以励俗辍郎署之英以荣其賔介而坐专席操郡国者又相继彼魏博三军之士岂独不受恩于田氏父子耶盖苦其束缚禁闭终日以城门爲战场思复泰然游泳于王泽耳今国家用乌尚书爲重鎭所以警诸将囚缚受赏之功用仇大夫爲先驱所以警城堡降下宠荣之利使田大夫统魏博向义之旅所以励三军去邪附正之机柰何吴侍御碎六尺之躯爲李义辈求福之费絶公侯之嗣爲淮西军受赏之资其爲人谋也则厚矣自谋何薄哉此又将不可恃而兵不可保之明验也今天子垂恻隐之诏建招抚之名吴侍御若束身归朝将吏等继踵向阙纵不得与乌尚书张金吾分封并位受立功之赏独不得与田怀谏命服趋朝奉先人之家嗣耶且张伯靖五溪之蛮隷耳聚徒杀人爲恶甚大圣上怜其愚诏某招致之而犹据戎行之右职忝佐郡之清贠岂独于吴侍御洎淮西之将吏而阻其自新之路哉谚曰天不可违又曰时不可失书至之日善自图之如或违天失时寝而不报则王师进击于外义士潜谋于中身首之戮指期肘腋之危坐见异日爲天下戮笑而李义等伐封侯之利岂不大哀哉戎事方殷未获周尽感念平昔兴然动懐上门下裴相公书昔者相公之掾洛也积获陪侍道途不以妄庸语及章句则固窃闻合下以文皇𥘉起居郎书居安思危四字于笏上爲至戒矣今陛下当晋武乎吴之后合下即周公东征而还安孰甚焉思岂可废况今四邸并开扫门之賔竞至碣石余沴束身之𣢾未坚则合下推食握髪之意可遽移之于髙枕击钟之逸乎且夫得人则理之谈实老生之常语至于切近犹饥者欲食不可恶熟俗而不言也若稹之末学浅见又安敢引喻古昔于合下独忆得近日故裴兵部之爲人也坚辨清净号爲名流及其爲相也构致群材使栋梁榱桷咸适其用人颇隘之至于激浊扬清亦无所爱吝是以秉政不累月合下自外寮爲起居郎韦相自巴州知制诰张河南自邕幕爲御史李西川自饶州爲杂端密勿建梁之地半得其人如故韦简州勲及稹等技于疑碍置之朝行者又十数然后排异巳之巨敌引协心之至交当时一二年间几至于姦无蹊隧而政有根本矣及山东沴作上以兵事咨之则对以禁暴息人之外不能有以佐震耀是以罇俎之谋不专于廊庙盖兼善精微之士素熟于心胷而泛驾乗桴之才未甞校量于左右也比于合下今日之雄材大略爲短矣然而即世之后虽无李严廖立之思而十年之内备将相号名卿者多其引㧞呜唿方鲍叔之功斯不细矣昨者合下方事淮蔡独当鑪锤内藴深谋外排群议始以追韩信抜吕蒙爲急务固非叔孙通荐儒之日也今殊勲旣建王化方行亦常念魏郑公守成之难而三复文皇帝思危之诏乎以愚思之欲人之不怨莫若迁授之有常欲人之竭诚莫若援拯于焚溺何谓有常而不怨以省言之由后行爲前行以台言之自察院转殿院苟不如是则怨矣苟能如是何恩哉何谓援拯而竭诚某又不敢移之于他人借如小生之庸且昧也固不及班行之中辈又敢自让于郎吏之末者乎向使元和之一年爲拾遗二年爲𥙷阙不三四年爲员外又三四年爲正郎则宰物者虽朝许之以纶诰暮许之以专席厚则厚矣遽责其隳肝沥胆同厮养之用力亦难哉及夫爲计不良困于沟渎者十年矣苟有舒其胝挛置之趋走者又安敢爱气力吝心髓于和扁耶是犹龟鼍之有泉乌鸟之有林何尝媿于水木苟或絷而笼之鏁而槛之其或放之投之者则必啁啾顾慕以报之报其免于难也今天下病沟渎困笼槛思合下药之养之投之放之者岂特小生而巳哉且曩时之窒合下及小生者岂不以合下䟽有居安思危之字爲抵忌对上以河南县尉非贬官爲说乎向非裴兵部一二明之则某终老于穷贱固其宜也傥合下复三二年迟廻于外任则少阳邀望之际固未得奉煌煌之命以周知其巢穴矣当元济讨除之始又安能定巳成之策于上前排未亡之疑于衆口哉今天下能不有万一于合下之才略而犹跼足帖胁私自怜爱其志力哉况当今陛下在宥四海与人爲天特降舍垢弃瑕之书且授随才任能之柄于合下合下若能荡涤痕累洞开嫌疑弃仇如振尘爱士如救馁使恃才薄行者自赎于烦辱以能见忌者骋力于通衢上以副陛下咸与惟新之怀次有以广合下常善救人之道从使千百年外谓合下与裴兵部爲交相短长亦足爲贤相矣未尽善也且夫当陛下肇临宇宙之初与得天久照之后愈光明矣安有裴兵部拔群材于前则尽行合下拔群材于后则尽废以合下沐浴恩波之始与徽猷克壮之秋愈汪洋矣又安有救裴寰之罪换禹钖之官则尽易振天下之穷滞行涣汗之条目则尽难某虽至愚未敢然也某自十年遭罹多故毎欲发书朋旧尚不敢陈尽其情岂不知干宰相有不测之罪耶熟自计之与其瘴死蛮夷自题不遇之牓比夫尘秽尊重伏危言之刑无异也聊因所善缄献鄙诚翘企刑书不敢逃让元氏长庆集卷第三十一元氏长庆集元氏长庆集卷第三十二元氏长庆集卷第三十二表奏叙奏献事表叙奏刘秩云奏不可削予以爲有可得而削之者有不可得而削之者贡谋猷持嗜慾君有之则誉归于上臣专之则誉归于下苟而存之其让也非道也经制度明利害区邪正辨嫌惑存之则事分着去之则是非泯苟而削之其过也非道也元和初章武皇帝新即位臣下未有以言刮视听者予始以对诏在拾遗中供奉由是献教本书谏职论事等表十数通仍爲裴度李正辞韦纁讼所言当行而宰相曲道上语上颇悟召见问状宰相大恶之不一月出爲河南尉后累岁𥙷侍御史使东川谨以元和赦书劾节度使严砺籍涂山甫等八十八家过赋梓遂之民数百万朝廷异之夺七刺史料悉以所籍归于人㑹潘孟阳代砺爲节度使贪墨过砺且有所承迎虽不敢尽废诏因命当得所籍者皆入资资过其称榷薪盗赋无不爲仍爲砺密状不当得丑谥予自东川而还朋砺者潜切齿矣无何外莅东都台天子久不在都都下多不法百司皆牢狱有栽接吏械人逾岁而台府不得而知之者予因飞奏絶百司专禁锢河南尉判官予劾之忤宰相㫖监徐帅死于军徐帅邮传其柩柩至洛其下欧诟主邮吏予命吏徙柩于外不得复乗传浙西观察使封杖决安吉令至死河南尹诬奏书生尹太阶请死之飞龙使诱赵寔家逃奴爲养子田季安盗娶洛阳衣冠女汴州没入死啇钱且千万滑州赋于民以千授于人以八百朝廷馈东师主计者误命牛车四千三十乗飞蒭越太行类是数十事或移或奏皆止之贞元以来不惯用文法内外宠臣皆喑呜㑹河南尹房式诈谖事发奏摄之前所喑呜者皆叫噪宰相素以劾判官事相衔乗是黜予江陵掾后十年始爲膳部贠外郎穆宗初宰相更用事丞相叚公一日独得对因请亟用兵部郎中薛存庆考功贠外郎牛僧孺予亦在请中上然之不十数日次用爲给舍他相忿恨者日夜构飞语予惧罪比上书自明上怜之三召与语语及兵赋洎西北邉因命经纪之是后书奏及进见皆言天下事外间不知多臆度陛下益怜其不漏省中语召入禁司且欲亟任爲宰相是时裴太原亦有宰相望巧者谋欲俱废之乃以予所无构于裴裴奏至验之皆失实上以裴方拥兵不欲校曲直出予爲工部侍郎而相裴之期亦衰矣不累月上尽得所构者虽不能暴扬之遂果初意卒命予与裴俱宰相复有购狂民告予借客刺裴者鞫之复无状然而裴与予以故俱罢相始元和十五年八月得见上至是未二岁僣忝恩宠无是之速者遭罹谤咎亦无是之甚者是以心腹肾膓糜费于扶卫危亡之不暇又恶暇经纪陛下之所付哉然而造次顚沛之中前后列上兵赋邉防之状可得而存者一百一十有五苟而削之是伤先帝之器使也至于陈情辨志之章去之则无以自明于朋友也其余郡县之请奏贺庆之常礼因亦附之于件目始教本书至爲人杂奏二十有七轴凡二百七十有七奏终殁吾世贻之子孙式所以明经制之难行而销毁之易至也献事表臣闻理乱之始各有萌象二者无门在君上启之而巳所谓萌象岂有他哉容直言广视听躬勤庶务委信大臣使左右近习者不敢蔽踈逺之臣庶此理之象也此而不理万无一焉大臣不亲直言不进抵忌讳者杀犯左右者刑与一二近习者决事于深宫之中群臣莫得叅筹画此乱之萌也此而不乱亦万无一焉是以古者人君即位之始萌象未见之时必有狂直敢言之士抵忌讳献危言在上者苟或宥而容之激而进之则天下之君子望风而恱曰彼之狂而犹容于上上之人其欲来天下之士乎吾之道可以行矣其小人竦利而言曰彼之直可以得幸于上吾将直言以徼利可也由是天下之贤不肖各以所忠贡言于上上下之志霈然而通得失之情幽逺必逹合天下之智理万物之心人人乐得其所戴其上如赤子之亲慈母也虽欲诱之爲乱其可得乎臣故曰容直言广视听而不理者万无一焉及夫进计者入而不出直言者戮而不容则天下之君子自谋于心曰与其言且不用而身爲戮吾宁危行言逊以保其终乎其小人择利而言曰君之所恶者拂心逆耳之言也吾将苟顺是非以事之可也由是进见者革而不内言事者寝而不闻若此则十歩之事不得见也朝廷之情不得闻也而况于天下之大四方之逺乎故曰聋瞽之君非无耳目也盖左右前后者屏蔽之不使视听尔此而不乱其可得哉昔太宗文皇帝𥘉即位时天下之人莫有谏者唯孙伏伽甞以小事持谏于上文皇帝大恱厚赐田宅以勉之自是言事者惟惧乎言不直谏不极不能激文皇之盛意曾不以触龙鳞犯忌讳爲不可矣于是房杜王魏之徒议可否于前天下四方之人言得失于外不四三年而天下大理岂文皇独运聦明于上哉盖亦群下各尽其言以宣扬发畅于天下也且夫乐全安而恶戮辱古今之情一也岂独贞观之人轻犯忌讳而好戮辱哉盖文皇激而进之之功也喜顺从而怒謇犯亦古今之情一也岂独文皇甘逆耳而怒从心哉盖以顺从之利轻而危亡之祸大无穷之业重而奉巳之事微思爲子孙垂不朽建永安之计也爲后嗣者其可顺一朝之意而轻用文皇之天下乎累圣传序于今垂二百年矣莫不率由斯道致俗和平况陛下以上圣之资绍复前统即位之日天下惟新罪叔文之徒而凶邪之党散悬惠琳之首而悖乱之气消发承光之诈而假威之孽除反焦陂之田而蒸庶之情感其余涤瑕缓死薄赋恤人赐帛耆年旌闾孝悌脩废学建义仓莫不曲𬒳殊私覃于有截斯皆陛下上法尧舜近法太宗致理之萌形见者数十岂臣庸劣一二能明然而下臣窃复孜孜咄咄有所未决者独以陛下即位巳来旣周岁矣百辟卿士至于天下四方之人曾未有献一计进一言受陛下伏伽之赏者左右前后拾遗𥙷阙亦未有奏一封执一谏受陛下激而进之之劝者设谏鼓置匦函曾未闻雪一冤决一事明陛下无幽不察之意者若臣等备位谏列名爲供奉官矌日弥年不得召见毎就列位屏气鞠躬不敢仰视又安暇议得失献可否哉供奉官尚尔又况于踈逺之臣庶虽有特逹不群之智思欲自効其路何阶遂使凡今之人以谏鼔匦函爲虗器谓拾遗𥙷阙爲冗贠臣窃思之以陛下之睿博弘深励精求理岂或入而不出言而不用哉盖群下因循不能有所发明之罪也且臣思之今之备召承顾问者独一二执政而巳毎一对敡不及俄顷问议天下之事臣窃料之恭承圣问仰谢宠光之暇又安暇陈理乱议教化哉其余琐琐有司或时一召见言簿书之出入计钱谷之登降不暇又安足置牙齿间臣窃惟陛下以景命惟新之𥘉何如贞观致理之后当贞观致理之后以房杜王魏匡辅之智而犹上封进计者荐至献可替否者日闻今陛下当致理之初在四方多虞之日然而言事进计者终岁无一人岂非群下因循窃位之罪乎若臣稹者禀性驽钝昧然无识然以当陛下临御之始首陛下策贤之科擢授諌司恩万常品若复黙黙与在位者处则臣莫大之罪亦万于常品矣輙敢冒昧殊死件奏十事于后一曰教太子以崇邦本二曰任诸王以固磐石三曰出宫人以消水旱四曰嫁诸女以遂人伦五曰无时召宰相以讲庶政六曰序次对百辟以广聦明七曰复正衙奏事以示躬亲八曰许方幅纠弹以慑姦佞九曰禁非时贡献以絶诛求十曰省出入畋游以防衔蹶凡此十者设使言之而是是而见用非臣之福也天下之福也苟或言之而非非而见罪乃臣之分也亦臣之愿也元氏长庆集卷第三十二元氏长庆集元氏长庆集卷第三十三元氏长庆集卷第三十三表论追制表论谏职表论讨贼表论西戎表同州刺史谢上表贺汴州诛李岕表论追制表臣闻令之必行于下者信也令苟不信患莫大焉今陛下𥘉临㝢内务切黎元至于牧守字人之官所宜详择苟未得人不当虗授苟或任使不可屡迁臣窃见近除宁州刺史论傪䖍州刺史高弘本通州刺史豆卢靖曾不渉旬并巳追制又以杜兼爲苏州刺史行未半途复改郎署臣不知谁请于陛下而授之谁请于陛下而追之追之是则授之非授之是则追之非以非爲是者罚必加然后人不敢轻其举以是爲非者罪必及然后下不敢用其私此先王所以不令而人从不言而人信岂异事哉率是道也今陛下如纶之令朝降反汗之诏夕施纷纷纭纭无所归咎臣窃恐陛下之令未能取信于朝廷而况于取信天下乎臣伏愿陛下徴举者之词察追者之请若举者之词直则请而追之者不得无过若追之者理胜则举而授之者不得无辜赏罚是非所宜明当况陛下肇临黎庶教化惟新诰令之间四方所仰小有得失天下必闻臣实庸愚谬居谏列职当言责不敢偷安苟有所禆万死无恨无任愚迫恳𣢾之至论谏职表臣闻先王之制禄也居其位而不行其职者诛是以上无虗授下不隐情臣窃观今之备位素餐不行其职者莫过于臣辈臣闻太宗文皇帝时王珪魏徴爲谏官文皇虽宴游寝食之间王魏实在其所用至于文皇发一言则王魏善之而后出举一事则王魏虑之而后行以文皇之明合王魏之智是以举无遗事言有典常文皇犹以爲视听之未广也因命三品已上入议军国大政必遣谏官一贠随入以叅验之当是之时司股肱耳目之任者有君臣之义焉有父子之恩焉有朋友之欢焉是以否无不替可无不行不四三年而天下大理蛮夷君长带刀入侍者不可胜计岂干戈征伐之所致乎盖拥蔽之患销而幽逺之情逹也若此然后可以称天子之诤臣矣近之司谏诤者则不然大不得备召见次不得叅时政排行就列累累而已且臣闻之谏官之职曰左右前后拾遗𥙷阙大则廷议小则上封近年巳来正衙不奏事庶官罢廵对若此则不见遗阙𥙷拾何阶不得敷陈廷议安设其所谓举谏职者唯独诰令有不便除授有不当则奏一封执一见而巳以臣思之君臣之际论列是非讽谕于未形筹画于至密尚不能回至尊之盛意备谗慝之巧言而况于旣行之诰令巳命之除授然后奏一对执一见思欲收丝纶之诏回日月之光信无禆于万一矣至使凡今之人以上封进计爲妄动拾遗𥙷阙爲冗贠以此称供奉官与王珪魏徴爲等列臣虽至愚能不自媿且陛下若以爲臣等无所禆𥙷不足叅侍从固不当假以名器立之于朝苟以爲务广聦明稍关理道又不当屏弃踈贱之使至于此伏愿陛下许臣于延英候对召臣一见赐以温颜使臣得尽愚恳之诚备陈谏官之职苟或言有可採得禆陛下万分之一是臣千载之一时也如或言不诣理尘黩圣聦则臣自寘刑书以谢谬官之罪亦臣之所以甘心也无任恳𣢾发愤効职忘躯之至谨诣东上合门奉表以闻论讨贼表臣伏见贼辟有不庭之罪陛下尚覆露以待之此诚陛下罪巳泣事之仁也微臣何足以识之哉然臣闻之天之所以爲天者以其能化物也物之性不一故天之道有和煦震曜之异焉始其生也动之以幽伏𬒳之以春阳扇之以仁风润之以膏雨则百果草木之柔者顺者油然而生矣及夫勾曲角觡坚本顽心凝者滞者幽者蛰者扇之以和煦而不出润之以膏雨而不滋则必迅之以雷霆曜之以威赫然后顽滞之心改幽蛰之气宣岂天之道仁于彼而厉于此乎化与不化之异也是以蚩尤之乱作黄帝铸五兵以杀絶之共工之行恶虞舜掲五刑以放死之岂不欲梦华胥舞干羽而跻之于仁寿哉盖不可化也及夫舞干而适至因垒而来归此又物之可化者也岂黄帝虞舜文王之德有优劣哉盖蚩尤共工苗人崇人罪有深浅也今陛下法天之德与物爲春凡在生成孰不柔茂而蕞尔微丑天将弃之寘蟊贼于其心假蝼蚁以爲聚忠臣孝子思得食其肉而快其心久矣陛下犹耸之以名爵导之以训诰崇之以宠章而不至假之以旄钺而益骄戕贼我忠贞损汚我仁义人人不胜其愤有司不忍其威是以违陛下匿瑕含垢之仁顺皇天震曜杀戮之用此诚天下人人快愤激忠之日也陛下犹思因垒以降之舞干以化之善则善矣其如天下之愤何其如天下之愤何臣愿陛下可有司之奏法皇天之威与公卿大臣议斩叛弔人之师以快天下人人之愤实天下幸甚微臣无任恳悃嫉恶之至论西戎表蒙恩顾问窃见陛下患戎之意深矣自贞元以来国家所以甘亿兆之费于塞下盖以犬戎有侵䡍之患而邉人思守御之利也然而河湟之地日削田莱之业日空塞下之人日亡戎狄之心日炽若此非他不得备之之术也且臣闻之君之命帅帅之命将将之使卒犹心之使臂臂之使指然后敌可擒而军可制也今之屯戎者则不然衆其城堡异其师长获一马则图功虏一戎则告捷至于屠县道掠万人则曰力弱不足以应敌援寡不足以摧凶苟谨闲缮完不失其守者则朝廷议赏之不给又孰肯摧锋刃冒殊死而出入于系虏哉此又非他衆分力散而责师之刑无所加也而又加之以爲农者不教战屯聚者不兼农㓂至则卒伍𬒳甲而乗城野人空拳以应敌此又耕战之术不修而屯聚之方太逸也今夫邠岐汧陇之地皆后稷公刘之所理也士宜植物人务稼穑陛下诚能使本道节制广于荒隙大建屯田塞下诸军除使令守防之外一切出之于野限人名田复其租入然后因其阡陌制之闾井因其卒伍树之师长固其塍堑以备不虞犬戎适至则有连阡接畛之兵戎骑才归则复耰锄获耨之事若此则曩时之聚食者尽归之于服勤之农矣前此之系虏者尽化爲守御之兵矣三五年间塞下有相因之粟邉人无侵䡍之虞陛下又蕫之以良师威之以必刑则彼琐琐之戎陛下将署其君长征其牛羊奴虏以擒之可也蝼蚁以攘之可也又何必询王恢使苏武用眺错访娄敬而后复河湟称即叙哉此备戎之大略也方今犹有急于此者臣敢冒昧殊死而言之臣闻善奕棊者将刧其棊必固其羸是以敌可杀而地不危今庸蜀有大吠之惊南蛮絶贡诚之路陛下又辍邉将以统问罪之师脱或蜂虿相完尚稽天讨兵连不解绵夏渉秋则大戎乗舋启心之日也陛下其图之臣无任恳欵忧邉之至同州刺史谢上表臣罪重责轻忧惶失据虑爲台府迫逐不敢徘徊阙庭便自朝堂匍匐进发谨以今月九日到州上讫臣某辜负圣朝辱累恩奖便合自求死所岂宜尚忝官荣诚恐诚慙死罪死罪臣八嵗丧父家贫无业母兄乞丏以供资养衣不布体食不充肠㓜学之年不蒙师训因感隣里儿稚有父兄爲开学校涕咽发愤愿知诗书慈母哀臣亲爲教授年十有五得明经出身自是苦心爲文夙夜强学年二十四登乙科授校书郎年二十八蒙制举首选授左拾遗始自爲学至于升朝无朋友爲臣吹嘘无亲党爲臣援庇莫非苦巳实不因人独立成性遂无交结任拾遗日屡陈时政蒙先皇帝召问延英旋爲宰相所憎贬臣河南县尉及爲监察御史又不敢规避专心纠绳复爲宰相怒臣不庇亲党因以他事贬臣江陵判司废弃十年分死沟渎元和十四年宪宗皇帝开释有罪始授臣膳部贠外郎与臣同省署者多是臣初登朝时举人任卿相者半是臣同谏院时遗阙愚臣旣不能低心曲就辈流亦以望风怒臣不料陛下天听过卑知臣薄艺朱书授臣制诰延英召臣赐绯宰相恶臣不出其门由是百计侵毁陛下察臣无罪宠奖逾深召臣面授舍人遣充承㫖学士金章紫服光饰陋躯生人之荣臣亦至矣然臣益遭诽谤日夜忧危唯陛下圣鉴照临弥加保任竟排群议擢备台司臣忝有肺肝岂并寻常宰相况当行营退散之后牛元翼未出之间毎闻陛下轸念之言微臣恨不身先士卒所以问计䇿遣干友朋等救解深州盖欲上副圣情岂是别懐他意不料姦人疑臣杀害裴度妄有告论尘黩圣聦愧羞天地臣本待辨明亦了便拟杀身谢责岂料圣慈尚在薄贬同州虽违咫尺之颜不逺郊畿之境伏料必是宸衷独断乞臣此官若遣他人商量乍可与臣逺处藩鎭岂肯遣臣俯近阙庭臣所恨今月三日尚蒙召对延英此时不解泣血仰辞天颜便至今日窜逐臣自离京国目断魂销毎至五更朝谒之时臣实制泪不得若余生未死他时万一归还不敢更望得见天颜但得再闻京城钟鼓之音臣虽黄土覆面无恨九原臣某无任自恨自慙攀恋圣慈之至然臣一日未死亦合有所陈论或闻党项小有动揺臣今谨具手䟽陈奏伏望恕臣死罪特留圣览臣此表并臣手䟽并请留中不出谨遣某官某乙奉表谢罪以闻贺汴州诛李岕表臣某言伏见逆贼李岕巳就诛夷韩充入汴州讫一方旣定率土无虞凡在臣僚实增欣抃臣某伏以汴州抱吴楚之津梁据咽喉之要地将骄卒悍易动难安急攻则越逸是忧缓取则迁延易变自非陛下尽排群议独断宸衷外委将臣内敷睿筭风行号令天助机谋则何以斩此鲸鲵破兹枭镜臣摧凶志切授国恩深仰荷威灵倍万常品限以符守不敢称庆阙庭无任踊跃屏营之至元氏长庆集卷第三十三元氏长庆集元氏长庆集卷第三十四元氏长庆集卷第三十四表状贺圣体平复御紫宸殿受朝贺表代李中丞谢官表爲严司空谢招讨使表贺诛吴元济表爲萧相让官表爲萧相谢追赠祖父祖妣亡父表迁庙议状钱货议状两省供奉官谏驾幸温汤状贺圣体平复御紫宸殿受朝贺表臣闻两耀有晦明所以成其不巳四渎有盈缩所以成其不竭不有燎火无以辨玉质不有霜霰无以见松心是以轩辕神倦然后梦华胥之游秦穆疾寐然后享钧天之乐尧以癯瘠而爲圣禹以胼胝而称功斯皆因疾成妍以劳逢福非臣臆度敢进瞽言昨者圣体不安才经累日穆卜罔害勿药有瘳此所以表北极之长尊配南山而永固者也况日临黄道万物皆荣帝御紫宸千官毕贺臣以守符外郡不获称庆明庭空怀鼓舞之心有阻赓歌之末无任跳跃懽忻瞻望徘徊之至代李中丞谢官表臣某言伏奉今月二十九日制授臣御史中丞宠秩踰涯心魂战越臣某臣生值圣时䕃分天属虽牵丝入仕或因琐碎之文而执简当朝实由睦族而致顷以材驽气直屡弃遐荒陛下擢自逺藩任兼台阁夙夜循省効报无阶谁谓天眷曲临过蒙奖拔坐令专席位忝中司固当陈乞于天安敢叨荣于巳如或纶言旣降丹慊莫从则当破柱求姦碎首请事死而后巳义不苟然增日月之末光荅天地之殊造无任爲严司空谢招讨使表臣某言中使某乙至伏奉今月十九日勑以臣兼充申光蔡等州招抚使并赐臣手诏两道天光下济圣泽逾深捧诏慙惶心魂战越臣某伏以陛下威加四海德𬒳万方下蜀无束马之劳平吴但斩鲸而巳百蛮述职九有怀仁凡在生成孰不柔茂而蕞尔元济天将勦除寘蟊贼于其心假蝼蚁以爲聚父死不葬王命未临擅胁师徒偷侵县道此诚仁人孝子决愤激忠之日也陛下尚先含垢未忍加诛曲示绥怀俾臣招抚臣诚虽恳倒性本孱愚任重忧深惊惶失据然以苗心可化舜舞方兴仰荷威灵冀其柔服臣即日与邻道计㑹奉宣诏旨诱谕顽凶威爱并施使之来格如或尚驱枭镜不袭椒兰臣则誓死剪除俾无遗孽其归投百姓等臣并准诏别加优䘏置在安全仰副圣情不令惊扰臣先奉恩诏令臣发赴唐州不获奔走伏谢阙庭无任恐惧之至贺诛吴元济表臣闻拯遗甿于沟渎非圣不能扫余沴以雪霜非天不可日者神弃申蔡蓄爲汗潴五十年间三后贻顾眇尔元济继爲凶妖谓君命可逃谓父死爲利陛下凝兹睿筭取彼凶残不越殷宗之期遂勦淮夷之命威动区宇道光祖宗凡在生成孰不懽忭臣忝官藩翰率舞阙庭瞻望徘徊无任踊跃屏营之至爲萧相让官表臣某言伏奉今日制授臣某官恩加望外宠过忧深魂魄惊翔手足失坠臣某臣猥以凡才谬居重任当陛下惟新之始辱陛下爰立之恩有累枢衡无禆衮职外致匈奴之哂内失苍生之心推换炎凉因循圣泽妨塞贤路尘忝台阶自顾疲骖方求息驾岂谓陛下特迃宸鉴曲用朽才再提腹背之毛重委股肱之地大孤人望独简帝心虽君父恩深莫知其恶而驽骀力竭何以自安岂敢退而生全实愿求其死所伏望再移天眷重选时英特回加膝之恩别受沃心之相全陛下始终之道成微臣生死之荣无任恳迫慙惶之至爲萧相谢追赠祖父祖妣亡父表恩波下济泽𬒳穷泉天眷旁临日闻幽穸臣某臣祖臣父或勲或贤义着族姻名书国借逮臣不肖有累前人妄继玄成之官实媿仲弓之德自陛下遣臣待罪宰相不能有以匡逮圣明龌龊知慙屏营失据常恐孔传铭鼎折足可期于启闾门构堂无所岂谓偶逢昌运幸沐殊私赦臣致冦之辜念臣积善之本追崇祖祢钖命官封子道有光升卿之言果验孙谋表庆令伯之报方申海岳恩深㳙埃効浅彷徨自顾跼蹐何安无任感德忘躯之至迁庙议状谨案礼官以顺宗至德大圣大安孝皇帝神主升祔则中宗太和大圣大昭孝皇帝神主爲代数当迁之庙议者云中宗复辟中兴当爲百代不迁之庙台省官等又议云则天爲居摄则中宗非中兴不得爲不迁之庙以愚所裁皆非得礼之中案礼官与台省官等议但以爲中宗非中兴故不得爲不迁之宗曾不知虽实爲中兴亦不得爲不迁之庙何则祖有功而宗有德盖谓始有功者爲祖始有德者爲宗非谓后代有功有德者尽爲祖宗也礼纬云唐虞立二昭二穆与太祖之庙爲五夏不立太祖之庙四庙而巳至后代以禹爲宗亦立五庙其余仲康复厥位少康代寒浞岂非嗣夏中兴哉并无祖宗之号至殷以契爲始祖初立五庙后代以汤爲宗遂立六庙太戊武丁之徒虽有中宗高宗之名盖子孙加之懿号而巳亦无不祧之说周人以后稷爲始祖后代又祖文王爲宗武王遂立七庙唐虞夏殷周虽立庙之数不同其实亲亲之庙皆以四爲准礼记王制云天子七庙三昭三穆与太祖之庙七盖后稷文武三庙爲不迁其余成康巳降尽爲祧庙故周礼守祧注云先公之祧祔于后稷之庙先王之祧祔于文武之庙若以爲后代有功有德者尽爲不迁之庙则成康刑措宣王中兴平王东周之始王并无不祧之说岂非有功有德哉盖以爲七庙之数旣定若亲尽之庙不毁则亲亲之昭穆无所设矣故不得不祧耳至汉承秦灭学之后诸儒不通大义匡衡贡禹之徒遂建议云高帝爲太祖孝文爲太宗孝武爲代宗孝宣爲中宗惠景巳下爲迁庙适值汉祚不永昭成巳降德不逮于四君向若汉有八百之祚继德之君有若孝文孝武者七人尽爲不迁之庙岂可后代遂不祀其祖祢哉不经之言孰甚于此又有以七庙之外别立祖宗之庙爲说者以理推之尤爲不可假如圣朝以景皇帝爲太祖神尧大圣大光孝皇帝爲高祖文武大圣大广孝皇帝爲太宗别立昭穆之庙六合不迁之庙爲九盖以爲积厚者流泽广故以增亲亲之庙六矣夫传无穷者爲万代计国家以圣生圣以明继明无非有德之宗尽爲有功之祖则百祖千宗尽居别庙于礼又可乎必若俟其褒贬然后定祧迁则是臣子有轻议之非万代无可传之法考殷周则无据言情礼则两乖考古宜今孰云可者曷若削汉朝不经之说徴殷周可久之文从亲尽则迁之常规爲万代不朽之定制不易亲亲之祀终无惑惑之疑诚一王之盛典也谨议钱货议状奉进止当今百姓之困衆情所知减税则国用不充欲依旧则人困转甚皆由货轻钱重徴税暗加宜令百寮各陈意见以革其弊右闰正月十七日宰相奉宣进止如前者臣以爲当今百姓之困其弊数十不独在于钱货徴税之谓也旣圣问言之又以爲黎庶之重困不在于赋税之闇加患在于剥夺之不巳钱货之轻重不在于议论之不当患在于号令之不行今天下赋税一法也厚薄一槩也然而廉能莅之则生息贪愚莅之则败伤盖得人则理之明验也岂徴税暗加之谓乎自岭巳南以金银爲货币自巴巳外以盐帛爲交易黔巫溪崃大抵用水银朱砂缯綵巾帽以相市然而前人以之理后人以之扰东郡以之耗西郡以之赢又得人则理之明验也岂钱重货轻之谓乎自国家置两税已来天下之财限爲三品一曰上供二曰留使三曰留州皆量出以爲入定额以给资然而节将有进献以市国恩者有赂遗以买私名者有藏镪滞帛以贻子孙者有高楼广榭以炽第宅者彼之俸入有常也公私有分也此何从而得之又国家置度支转运已来一则管盐以易货一则受财以经费近制有年进月进之名有正至三节之献彼之管盐有常也受财有数也此又何从而得之且百姓国家之百姓也货财国家之货财也不足则取之有余则舍之在我而巳又何必授之重柄假之利权徇彼之徼恩成我之怨府哉今陛下𥘉临亿兆首问群寮诚能禁藩鎭大臣不时之献罢度支转运别进之名絶赂遗之私节侈靡之俗峻风宪之举深赃罪之刑精覈考课之条愼选字人之长若此则不减税而人安不改法而人理矣至于古今言钱币之轻重者熟矣或更大钱或放私铸或龟或贝或皮或刀或禁埋藏或禁销毁或禁器用或禁滞积皆可以救一时之弊也然而或损或益者盖法有行不行之谓也臣不敢逺徴古证窃见元和以来𥘉有公私器用禁铜之令次有交易钱帛兼行之法近有积钱不得过数之限毎更守尹则必有用钱不得加除之牓然而铜器备列于公私钱帛不兼于卖鬻积钱不出于墻垣欺滥遍行于市井亦未闻鞭一夫黜一吏赏一告讦坏一蓄藏岂法不便于时耶盖行之不至也陛下诚能採古今救弊之方施赏罚必行之令则圣祖神宗之法制何限前贤后智之议论何穷岂待愚臣盗窃古人之见自称革弊之术哉谨録奏闻伏听勑㫖两省供奉官谏驾幸温汤状今月二十一日车驾欲幸温汤右臣等伏以驾幸温汤始自玄宗皇帝乗开元致理之后当天寳盈羡之秋葺殿宇于骊山置官曹于昭应警跸于缭垣之内周行于驰道之中万乗齐驱有司尽去无妨朝㑹不废戒严而犹物议喧嚻财力耗顇数年之外天下萧然累圣巳来深惩覆辙骊宫圮毁永絶修营官曹尽复于田菜殿宇半埋于巖谷深林有逸才之兽环山无匡卫之庐陛下若骑从轻驰则道途无拱辰之备若乗舆稍具则邑县有驾肩之忧若怅殿宿张则原野非徼巡之所若銮车夕入则门禁失启闭之时六军守卫于空宫百吏宴安于私室忝爲臣子谁不惕然况陛下新御寳图将行大典郊天之仪方设谒陵之礼未遑遽有温泉之行恐失人神之望臣等谬居荣近冒死上言㐲乞特罢宸游曲面天眷稍待昇平之后别卜游幸之期则云亭之禅可登崆峒之驾非逺岂必驱驰一徃竦骇群情胜境未周圣躬徒倦臣等无任恳迫忘躯之至谨诣东上合门奏状以闻伏候勑㫖元氏长庆集卷第三十四元氏长庆集元氏长庆集卷第三十五元氏长庆集卷第三十五状辨日旁瑞气状谢准朱书撰田弘正碑文状谢恩赐告身衣服并借马状谢赐设状谢御札状进田弘正碑文状进诗状进西北边图经状进西北边图状进双鸡等状辨日旁瑞气状今月二日日旁瑞气右奉宣其日日上有横赤气五色鲜明黄润日两边各有嘉气内赤外青宰臣称贺云是五色云见不知是否者谨按乙巳占有赤气横在日上谓之戴其分当有益土进爵推戴人君之象又人君当立王侯封建亲戚以爲福祐之徴窃见其日除王潜郭钊田布等官则陛下凡有举措尽合天心微臣所引占书悉皆期验伏请以戴气宣付史官不可误书五色云见又云青赤短小在日旁谓之珥微曲向日谓之抱珥者缨珥之象天子有喜并有和亲之事又当拜将抱者扶抱向就之象邻国臣佐来降天子有喜贺之事子孙之庆臣下忠诚辅主国中欢喜和合今北狄和亲西戎通好昨者承元请命其日三将同升万姓欢唿四方来贺亦可谓陛下凡有举措尽合天心微臣所引占书悉皆明验伏请亦以抱珥宣付史官不可误书五色云见以前谨具图籍所载如右伏以五色庆云盖是小瑞戴气抱珥所谓殊祥宰臣怱遽之间未暇精究其事此皆陛下礼行郊庙诚逹神祗展百拜而忘疲入九室而流涕近臣兴感上帝垂休克呈捧日之祥以表动天之德微臣同霑侍从别感恩慈方当鼓舞之时恨不叫唿而贺然臣以爲陛下特宜手勑宰臣云今月二日卿等所言日旁五色云见叅验图书盖是戴珥之象此皆祖宗积庆特尔子孙之祥岂冲昧微诚能致昊穹之贶宜令有司择日告庙上以奉高祖无穷之祐次以报宪宗有截之功诞告华夷并令知悉若此则陛下感通之德巳见九霄推让之风将光万叶烂然宸翰手勑以示于宰臣焕乎天文撰诏自生于圣㫖事超万古道冠百王伏惟天恩宻赐裁察谢准朱书撰田弘正碑文状魏博节度使李愬请与田弘正立德政碑右臣伏奉今月二十四日勑令臣撰前件碑文者伏以田弘正首变魏俗彰先帝之睿谋近入鎭州宣陛下之神武积成忠恳大有勲劳人怀去思愿刻金石陛下所宜外诏台席内委翰林妙选雄文式扬丕绩岂谓天光曲照御札特书猥付㣲臣实非常例臣顷以特恩抜擢便欲効死仰酬遂竭愚诚累蒙召对自去年九月已后横遭谤毁无因再覩天颜分随枯朽而凋永絶恩波之望岂料圣慈长在记忆姓名无人奏请撰碑便自宸衷宣付微臣忝非木石粗有肺肝空怀感涕之心未获杀身之所无任感恩思报镂骨铭肌之至谢恩赐告身衣服并借马状忽降天书乍乗云骥颁衣焕目贲帛盈庭皆非朽陋之才冝受光扬之赐微臣无任抃跃慙惶之至况臣性本踈愚素无朋党去年陛下擢自郎吏命掌书词非因宰相奏论特是圣慈超授感恩深切频献封章遂遭分外侵诬不敢保全躯命岂谓恩光转至渥泽逾深出自宸衷选居近地便令入院当日召见天颜口勑授官面赐章服拔令承㫖不顾班资近日宠荣无臣此例发言感泣指日誓心苟无死节之诚愿受鬼诛之祸伏奉恩㫖令臣明日本司赴上旧例更合中谢伏縁先有䟽论边事及幽州事宜兼李愿入朝并要面自论奏伏料二十日入假巳后南衙机务稍闲特乞恩许臣中谢谨録奏闻伏候勑㫖谢赐设状臣闻推食之赐用劝勲劳置醴之恩以待贤彦微臣猥承天眷擢自内庭雨露频施㳙埃莫効陛下载分美禄特降珍羞空怀满腹之慙未有沃心之便旣充肤革誓竭胏肝窃位素飡实非诚愿微臣无任感激恩私之至谢御札状御札二十三字右泰伦重晏至赐臣前件御札其中圣㫖云鎭州逆乱枉害忠良若与元翼鎭州节度使即是舍贼之门者㐲以睿筭若神圣慈犹父视凶狡之构乱义在克清念台辅之衔冤期于必报此盖仁深天地勇过雷霆臣实庸愚难议窥测况臣谋猷失次罪戾是忧宸翰忽临天章焕发舞凤回翔于怀袖飞龙顾眄于缣缃岂独传之子孙便可镂于肌骨微臣无任踊跃光荣之至进田弘正碑文状田弘正魏博德政碑文右前件碑文伏蒙御笔朱书遣臣撰述恩生望外事出宸衷铭镂骨肌难酬雨露然臣伏以陛下所以令臣与弘正立碑盖欲遣魏博及鎭州将吏等并知弘正首怀忠义以致功勲臣若茍务文章广徴经典非唯将吏不㑹亦恐弘正未详虽临四逹之衢难记万人之口臣所以効马迁史体叙事直书约李斯碑文勒铭称制使弘正见铭而戒逸将吏观叙而爱忠不隐实功不爲溢美文虽朴野事颇彰明伏乞天慈特留宸鉴其碑文谨随状封进谨具奏闻伏候勑㫖进诗状臣某杂诗十卷右臣面奉圣㫖令臣写録杂诗进来者伏惟皇帝陛下学深江海文动星辰乙夜观书秋风咏赋微臣入院之始学士等盛传陛下亲批贺雨一章体备鸾凰思含珠玉臣虽不得目覩宸翰臣实窃得心念圣言旣仰烛龙之光难逞聚萤之照欲爲陈献益自慙惶况臣九岁学诗少经贫贱十年谪宦备极恓惶凡所爲文多因感激故自古风诗至古今乐府稍存寄兴颇近讴謡虽无作者之风粗中遒人之採自律诗百韵至于两韵七言或因朋友戏投或以悲欢自遣旣无六义皆出一时词㫖繁芜倍增慙恐今谨随状进呈无任战汗屏营之至进西北边图经状京西京北图经四卷右臣今月二日进京西京北图一面山川险易细大无遗犹虑幅尺高低阅览有烦于睿鉴屋壁施设俯仰颇劳于圣躬寻于古今图籍之中纂撰京西京北图经共成四卷所兾袵席之上欹枕而郡邑可观游幸之时倚马而山川尽在又太和公主下嫁伏恐圣虑念其道途臣今具録天德城巳北到回鹘衙帐巳来食宿井泉附于图经之内并别写一本与图经序谨同封进其图四卷随状进呈进西北边图状京西京北州鎭烽戍道路等图一面右臣先画圣唐西极图三面草本并毕伏候面自奏论方拟呈进前月十一日于思政殿面奉圣㫖云诸家所进河陇图勘验皆有差异并检寻近日烽鎭城堡不得令臣所画稍须精详伏縁臣先画西极图疆界阔逺郡国繁多若烽鎭馆驿尽言即山川牓帖太宻恐烦圣览不甚分明愚臣数日之间别画一京西京北州鎭烽戍道路等图巳毕繊毫必载尺寸无遗若边上奏报烟尘陛下便可坐观处所若欲验臣此图与诸家所进何如伏乞圣明于南衙及北军中召取一久任边将者或于中使内有经过边上校熟者宣示其遣辨别精粗即知愚臣一一皆有依慿不敢妄加增减其圣唐西极图三本伏縁经略意大事须面自陈伏恐次及降诞务繁未敢进状候对其京西京北鎭烽戍道路等图并序谨随状进呈进双鸡等状同州防御使供进乌鹘并双鸡共四聮右臣当州元和十五年奉宣令採双鸡五聮各重四斤频年採取一聮不获自臣到州询问採捕人等皆云二十年採得一聮鸡尔后更不曾採得昨旬日之内併获两聮斤两轻重稍符诏㫖况浚郊初启旣以大剪豺狼鸷鸟自来可以助清枭镜臣所恨身无羽翼不获陪奉属车擒狐免之根源破妖狐之群党臣某无任忘躯思奋覩物感恩之至谨遣某官某乙随状奉进谨进元氏长庆集卷第三十五元氏长庆集元氏长庆集卷第三十六元氏长庆集卷第三十六状进马状爲萧相谢告身状爲令狐相谢赐金石凌红雪状爲萧相国谢太夫人国号告身状爲令狐相谢回一子官与弟状贺降诞日德音状中书省议赋税及铸钱等状中书省议举县令状进马状同州防御乌马一疋八岁堪打毬及猎右臣窃闻道路相传车驾欲蹔游幸温汤未知虗实者臣职居守土侍从无因羡魏阙之埃尘犹随日御恨新丰之鸡犬亦听车音目断魂销形留神徃又得进奏官状知河中华州京兆府并于昭应排比进献臣当州素乏所出无以粗展丹诚臣旣别受恩私又不合独无壤奠伏以前件马北方正色东道竒踪调习多时备谙林力解击毬者毎嘉其环廻斗转动必惬心善猎射者皆叹其度堑踰沟走不换足欲随正至献贺窃虑群衆混同徘徊顾瞻蓄锐斯久今者宸游近甸帝降灵泉施展是时戢藏何益伏望陛下扬鞭顿辔取验驯良结尾络头试观神彩臣某深恩未报愚志空存自慙驽钝之姿莫展驱驰之効扪心恋主因马谕身轻冒天威无任战汗其马谨随状进谨进爲萧相谢告身状恩赐臣俛告身一通右中使某乙至奉宣进止赐臣某官告身一通凤衔眞诰虬捧天书锦帙金牋霞明日照臣闻高宗命说乃申纳诲之词大舜相龙爰有堲谗之训空闻简䇿未焕缣缃如臣宠荣岂足爲谕慙惶踊跃进退难安拜受恩光战汗交集无任感戴殊私之至爲令狐相国谢赐金石凌红雪状恩赐金石凌红雪各一合右中使某乙至奉宣进止以臣将赴山陵时属炎暑赐前件红雪等并合臣职司复土恋切攀髯方当匍匐而前敢有赫曦之惧岂谓天光下济灵药旁沾念臣有丹赤之愚故赐臣以洗心之物察臣有木讷之性故赐臣以苦口之滋就日疑不治之清冰在合若遇圆之绛雪恩加望外感极愚衷无任跼蹐屏营之至爲萧相国谢太夫人国号诰身状恩赐臣母国号告身一通右某月日某乙奉宣恩㫖赐臣母前件告身恩光灼燿捧戴兢惶对扬天休无任战越臣家传儒素毋实劬劳每织屦以资臣宦游尝断织以勉臣师学念臣庸昧本望非高所希捧檄之荣敢思开国之庆陛下恩加望外简自宸衷石窌封疆巳光于万叶蘂珠文字重降于九霄朝野谓之殊私宗族以爲荣观臣及臣母以抃以欢誓将斋戒洗心永奉眞人之诰缄膝在笥深藏太常之符寳过金籯瑞同鹊印蓼萧知感雨露难醻无任抃跃戴恩之至爲令狐相国谢回一子官与弟状臣弟定蒙恩授京兆府蓝田县尉右臣伏奉某月日勑以所赐臣一子官廻授臣弟定京兆府蓝田县尉宠过忧来恩殊感极彷徨自顾悚惕难居臣本凡才猥当重任虽星辰轨道幸属圣时而岁月环周实妨贤路未蒙罪退益自慙惶岂谓天慈仍加渥泽特降推恩之命曲成友爱之私九族生光百年何报况蓝田美邑黄绶清流旋观冉冉之趋倍庆怡怡之乐手足交抃形影相辉空镂肝心难醻雨露无任抃跃感恩之至贺降诞日德音状降诞日德音右臣等伏奉今月日勑书以降诞之辰奉迎皇太后宫中上寿获申欢慰宜集百寮及外命妇进名贺皇太后仍御光顺门内殿与百寮相见便爲常式者伏以诞圣嘉辰承天令节新恩肇降品彚咸休皇太后念枢星之祥重游甲观群执事排阊阖而入尽唱赓歌同沾就日之荣实庆溥天之乐况百寮承式万岁传声永爲利见之规弥荷无穷之泽臣等谬叅枢务亲奉德音庆抃之诚倍万常品无任鼓舞欢唿之至中书省议赋税及铸钱等状中书门下奏据杨于陵等议状请天下两税榷酒盐利等悉以布帛丝绵等物充税一切不征见钱者右据中书门下状称应徴两税起元和十六年巳后并配端匹斤两之物以爲税额不用计钱令其折纳仍约元和十五年徴纳布帛等估回计者伏以两税不纳见钱百姓诚爲稳便或虑土宜不等恐须更有商量请令天下州县有山野溪洞无布帛丝绵之处得以九谷百货一物巳上但堪本处交易用度者并许折纳便充留州留使钱数仍令依当处堪纳两税匹叚及杂货估价计折输纳给用之时并不得令有加擡臣等又见比来州县縁不纳见钱抑令小戸数人并合共成端匹期㑹来徃费扰倍多令请天下州县有贫下戸两税数少情愿输纳见钱者亦任稳便若此则上无抑配之名下有乐输之利以兹折中实谓得宜又据中书门下状称盐利酒利本以榷率计钱有殊两税之名不可除去钱额但合纳见钱者亦请令折纳时估匹叚者伏以粜盐价钱自有本使收管不要州县条流至于榷酒利钱虽则名目不同其实出于百姓今天下十分州府九分是随两税均配其中一分置店沽酒盖是分外诛求一则厚取疲人二则严刑检下上供旣有定数余利并入使司事实烦苛法非画一今请天下州府榷酒钱一切据贯配入两税仍取两贯巳上戸均配两贯巳下戸不在配限先有置店沽酒处并请勒停若此则赋歛无名额之烦贫富有等差之异人知定准吏絶因縁臣等商量以此爲便右据中书门下状欲令诸道公私铜器各纳节度团练等使令本处军人镕铸其铸本请以留州留使钱年支未用物充待一年后铸铜器尽勒停其州府有出铜鈆可以广铸处每年与本充铸者臣等约计天下百姓有铜器用度者分数无多散纳诸使斤两盖寡创置鑪冶器具颇繁一年勒停并是废物军人旣未素习镕铸亦恐甚难又每年留州留使钱额本约一年用度支留若待铸得新钱然遣当州给用必恐百事久阙不应时须臣等商量请令诸使诸州一切在所许百姓以铜器折纳税钱并度支给价收市每年每季随便近有监冶处据数送纳所冀鑪冶无创置之劳工匠有素习之便不烦铸本自有利宜其州府出铜鈆可广铸处请委诸道有铜鈆处长吏各言利害具状申陈叅酌衆情然议可否以前据中书门下奏请令中书门下两省重议可否奏闻者臣等谨议如前谨録奏闻伏候勑旨元和十五年八月日中书舍人臣武儒衡等奏驾部郎中知制诰臣李宗闵中书舍人臣王起库部郎中知制诰臣牛僧孺祠部郎中知制诰臣元稹中书省议举县令状吏部重奏举荐县令节文右吏部以停年课资之格取宰邑字人之官公干强白者拘以考浅疾废耄聩者得在选中倒置是非无甚于此朝廷将欲渐去其弊所以特设举荐之科明诏旣行起请寻下有司再议釐革何以取信于人据吏部云增加新戸开垦荒田巳是考课旧条狱絶系囚冤人申雪亦是政途常事举寮吏不法恐生告讦之风有利益公家又未指陈其目选授者例无异绩尚得四考守常举荐者纵未殊尤岂可二年便罢今请但行连坐举主之文不必更依吏部分外条件又云见任官及处士散试官并请停集且起家散试固有才能见任他官何妨抚字若皆限其资历即与常选何殊今请除见任县令其余并令赴集又云检勘牓様剥放程式及试书判并请准平选人例处分若此则案牍之吏得肆姦欺书判虽工何关政术有同减选赴集岂是特举与官今请应举荐人量纳文状便令注拟亦不在駮放及试书判之限又云并请注破碎之县责其効实本举良能冀蒙优奖皆居破碎之处恐同贬降之条以前数件并恐不可施行伏请但依起请节文处分仍请据今年县令贠阙先尽举荐人数留阙有余然后许注拟平选人等冀将允当同前五舍人同署元氏长庆集卷第三十六元氏长庆集元氏长庆集卷第三十七元氏长庆集卷第三十七状弹奏劒南东川节度使状弹奏山南西道两税外草状弹奏劒南东川节度使状劒南东川详覆使故劒南东川节度观察处置等使严砺在任日擅没管内将士官吏及百姓前资寄住等庄宅奴婢今于两税外加配钱米及草等谨件如后严砺擅籍没管内将士官吏百姓及前资寄住涂山甫等八十八戸庄宅共一百二十二所奴婢共二十七人并在诸州项内分析右臣伏准前后制勑令出使御史所在访察不法具状奏闻臣昨奉三月一日敕令徃劒南东川详覆泸川监官任敬仲赃犯于彼访闻严砺在任日擅没前件庄宅奴婢等至今月十七日详覆事毕追得所没庄宅奴婢文案及执行案典耿琚马元亮等检勘得实据严砺元和二年正月十八日举牒称管内诸州应经逆贼刘辟重围内并贼军到处所有应接及投事西川军将州县官所由典正前资寄住等所犯虽经霈泽庄田须有所归其有庄宅奴婢桑柘钱物斛㪷邸店碾硙等悉皆搜检得涂山甫等八十八戸案内并不经验问虗实亦不具事职名便收家产没官其时都不闻奏所收资财奴婢悉皆货卖破用及配充作坊驱使其庄宅桑田元和二年三年租课严砺并已征收支用讫臣伏准元和元年十月五日制西川诸州诸鎭刺史大将及参佐官吏将徤百姓等应𬒳胁从𥙷署职掌一切不问又准元和二年正月三日赦文自今日巳前反逆縁坐并与洗涤况前件人等悉是东川将吏百姓及寄住衣冠与逆党素无管属贼军奄至暂𬒳胁从狂冦旣平再蒙恩荡严砺公违诏命茍利资财擅破八十余家曾无一字闻奏岂惟剥下实谓欺天其庄宅等至今𬒳使司收管臣访闻本主并在侧近控告无路渐至流亡伏乞圣慈勒本道长吏及诸州刺史招缉疲人一切却还产业庶使孤穷有托编戸再安其本判官及所管刺史仍乞重加贬责以絶姦欺严砺又于管内诸州元和二年两税钱外加配百姓草共四十一万四千八百六十七束每束重一十一斤右臣伏准前后制敕及每岁旨条两税留州留使钱外加率一钱一物州府长吏并同枉法计赃仍令出使御史访察闻奏又准元和三年赦文大辟罪已下蒙恩涤荡惟官典犯赃不在此限臣访闻严砺加配前件草准前日月追得文案及执行案典姚孚检勘得实据严砺元和二年七月二十一日举牒称管内邮驿要草于诸州秋税钱上每贯加配一束至三年秋税又准前加配计当上件草臣伏准每年㫖条馆驿自有正料不合于两税钱外擅有加徴况严砺元和三年举牒巳云准二年旧例徴收必恐自此相承永使疲人重困伏乞勒本道长吏严加禁断本判官及刺史等伏乞准前科责以息诛求严砺又于梓遂两州元和二年两税外加徴钱共七千贯文米共五千石右臣准前月日追得文案及执行案典赵明之检勘得实据严砺元和二年六月举牒称绵劒两州供元和元年北军顿递费用倍多量于梓遂两州秋税外加配上件钱米添顿绵劒两州顿递费用者臣又牒勘绵州得报称元和二年军资钱米悉准旧额徴收尽送使讫并不曾交领得梓遂等州钱米添塡顿递亦无尅折当州钱米处者臣又牒勘劒州得报称元和元年所供顿递侵用百姓腹内两年夏税钱四千二十三贯三文使司令于其年军资钱内尅下讫其米即用元和元年米充并不侵用二年军资米数使司亦不曾支梓遂州钱米充塡者臣伏念绵劒两州供顿自合准敕优矜梓遂百姓何辜擅令倍出租赋况所徴钱米数内惟尅下劒州军资钱四千二十三贯三文其余钱米并是严砺加徴别有支用其本判官及遂州刺史悉合科处以例将来擅收没涂山甫等庄宅奴婢及于两税外加配钱米草等本判官及诸州刺史名衔并所收色目谨具如后擅收没奴婢庄宅等元举牒判官度支副使检校尚书刑部贠外郎兼侍御史赐绯鱼袋崔廷都计诸州擅没庄共六十三所宅四十八所奴一十人婢一十七人于管内诸州元和二年三年秋税钱外随贯加配草元举牒判官观察判官殿中侍御史内供奉卢诩都计诸州共加配草四十一万四千八百六十七束加徴梓遂两州元和二年秋税外钱及米元举牒判官摄节度判官监察御史里行裴誗计两州加徴钱共七千贯文米共五千石梓州刺史检校尚书左仆射兼御史大夫严砺元和四年三月八日身亡擅收涂山甫等庄二十九所宅四十一所奴九人婢一十七人加徴三千贯文米二千石草七万五千九百五十三束遂州刺史柳蒙擅收没李简等庄八所宅四所奴一人加徴钱四千贯文米三千石草四万九千五百三十五束绵州刺史陶锽擅收没文怀进等庄二十所宅十三所加徴草八万八千六百八十八束劒州刺史崔实成擅收没邓琮等庄六所加徴草二万一千八百七十七束普州刺史李怤元和二年加徴钱草六千束三年加徴草九千四百五十束合州刺史张平元和二年加配草三千四百六十二束三年加徴草五千六百五束荣州刺史陈当元和二年加徴草九千四百三束三年加徴草五千四百二十七束渝州刺史邵膺元和二年加徴草二千六百一十四束三年加徴草三千七百二十七束泸州刺史兼御史刘文翼元和二年加徴草三千八百五十三束三年加徴草三千八百五十一束资州元和二年加徴草一万五千七百九十八束三年一万六千二百二十五束简州元和二年加徴草二万四千一百四束三年二万三千一百一十八束陵州元和二年加徴草二万四千六百六束三年二万三千八百六十一束龙州元和二年加徴草八百九十一束三年八百一十一束右巳上本判官及刺史等名衔并所徴收色目谨具如前其资州等四州刺史或縁割属西川或縁停㬱迁授伏乞委本道长吏各据徴收年月具勘名衔闻奏以前件状如前伏以圣慈轸念切在苍生临御五年三布赦令殷勤晓谕优惠困穷似渉扰人频加禁断况严砺本是梓州百姓素无才行可称乆在兵间过蒙奖拔陛下録其微効移鎭东川杖节还郷宠光无比固合抚绥黎庶上副天心蠲减征徭内荣郷里而乃横徴暴赋不奉典常擅破人家自丰私室访闻管内产业阡陌相连童仆资财动以万计虽即没身谢咎而犹遗患在人谓宜谥以丑名削其襃赠用惩不法以警将来其本判官及诸州刺史等或苟务容躯竞谋侵削或分忧列郡莫顾诏条但受节将指撝不惧朝廷典宪共爲蒙蔽皆合痛绳臣职在触邪不胜其愤谨録奏闻伏候勑㫖中书门下牒御史台牒奉勑籍没资财不明罪犯税外科配岂顾章程致使衔冤无由仰诉不有察视孰当举明所没庄宅奴婢一物巳上并委观察使据元没数一一分付本主纵有巳货卖破除者亦收赎却还其加徴钱米草等亦委观察使严加禁断仍牓示村郷使百姓知委判官崔廷等名叨参佐非道容身刺史柳蒙等任窃藩条无心守职成此弊政害及平人抚事论情岂宜免戾但以罪非首坐法合㑹恩亦有恩后加徴又巳去官停职俾从寛宥重此典常其恩后加徴草及柳蒙陶锽李怤张平邵膺陈当刘文翼等宜各罚两月俸料仍书下考余并释放牒至准敕故牒弹奏山南西道两税外草状山南西道管内州府每年两税外配率供驿禾草共四万六千四百七十七围每围重二十斤兴元府二万围内五千围每年折徴价钱充使司杂用每围一百二十文据元和三年使牒减免不徴余一万五围见徴率洋州一万五千围利州一万一千四百七十七围右访闻前件州府每年两税外加配驿草遂于路次州县检勘文案据谕后使牒并称准旧例于两税外科配又牒山南西道观察处置等使裴玢勘得报称自建中元年巳后每年随税据贯配率前件禾草将供驿用者伏准元和元年巳后三度赦文每年㫖条两税留州留使钱外加率一钱一物州府长吏并以枉法赃论又准今年二月三日制节文诸道两税外摧率比来制敕处分非不丁宁如闻或未遵行尚有欺弊永言奉法事理当然申敕长吏明加禁断如刺史承使牒于界内搉率明加惩责仍委御史台及出使郎中官御史访察闻奏者伏以前件草并是两税外徴率准制合勒本道明州府长吏仍令节级科处分勘责得实以前劒南东川详覆使监察御史元稹奏谨具如前中书门下牒御史台牒奉勑积习多年成此乖越然在长吏合寻根由循失政之规置无名之税虽原情可恕而在法宜惩观察使宜罚一月俸刺史各罚一季俸仍令自元和四年巳后禁断牒至准敕故牒元氏长庆集卷第三十七元氏长庆集元氏长庆集卷第三十八元氏长庆集卷第三十八状论浙西观察使封杖决杀县令事论转牒事爲河南百姓诉车同州奏均田当州两税地论浙西观察使封杖决杀县令事浙西观察使润州刺史韩臯去年七月封杖决湖州安吉县令孙澥四日致死右御史台奏得东台状访闻有前件事先牒湖州勘得报称孙澥先准使牒差摄乌程县令日判状追村正沈朏不出正帖不用印奉观察使七月十六日牒决孙澥臋杖十下仍差衙前虞候安士文监决第三等杖二十二日安士文到科决孙澥官忝字人一邑父母白状追摄过犯絶轻科罚所施合是本州刺史且观察使职在六条访察事有不法即合具状奏闻封杖决人不知何典数日致死又託以痢疾爲念冤魂有伤和气其湖州刺史受命专城过于畏懦受使司军将科决县今致死寝而不言并请准科以明典宪其诸道观察使輙封杖决廵内官吏典法无文伏望严加禁断庶使遐方士子免有衔冤敕封杖决人殊非文法因此致死有足矜嗟韩臯备历中外合遵典宪有此乖越良所怃然罚一月俸料据决孙澥月日是旧刺史辛祕离任之后新刺史范传正未到之时俱无愆尤不可议罚余依论传牒事据武德军节度使王绍六月二十七日违敕擅牒路次州县馆驿供给当道故监军孟昇进丧柩赴上都句当部送军将官健驴马等转牒白一道谨具如前又得东都都亭驿状报前件丧柩人马等准武宁军节度转牒祗供今月二十三日未时到驿宿者伏准前后制敕入驿须给正劵并无转牒供拟之例况丧柩私行不合擅入馆驿停止及给递乗人夫等当时追得都句当押衙赵伾到责状称孟监军去六月十四日身亡至七月五日蒙本使差押领神柩到上都领得转牒累路州县并是馆驿供熟食草料人夫牛等又状称其监军只是亡日闻奏更不别奏只是本使仆射发遣亦别无敕追者谨检兴元元年闰十月十四日敕应縁公事乗驿一切合给正劵比来或闻诸州诸使妄出食牒烦扰馆驿自今巳后除门下省东都留守及诸州府给劵外余并不得輙入馆驿宜委诸道观察使及所在州县切加促捕如违犯请资官所在勒留具名闻奏余并量事科决仍具给牒所由牒中书门下者又准元和二年四月十五日敕节文诸道差使赴上都奏事及押领进奉官并部领诸军防秋军资钱物官及边军合于度支请受军资粮料等官并在给劵余并不得给如违本道专知判官録事叅军并准兴元元年十二月十七日敕处分者谨详前后敕文并不令䘮柩入驒入转牒州县祗供今月二十四日已牒河南府并不令供给人牛及熟食草料等仍牒都亭驿画时发遣出驿并追得本道牒到在台收纳讫右件谨具如前伏以凶柩入驿秽触典常转牒祗供违越制敕正仆射位崇端揆合守朝章徇苟且之请紊经制之法给长行人畜甚衆劳传递牛夫颇多弊縁路之疲人奉一朝之私惠恐须明罚以励将来伏准前后敕文给劵违越并合申牒中书门下不敢别状弹奏伏乞特有科绳其本判官等准敕并合节级科附谨具事由如前伏听处分具状上中书门下谨録状上爲河南府百姓诉车河南府应供行营般粮草等车准敕粮料使牒共顾四千三十五乗每乗每里脚钱三十五文约计从东都至行营所八百余里钱二千八文共给盐利虗估匹段绢一匹约估四千巳上时估七百文细一匹约估五千时估八百文约计二十八千得细绢共六匹折当实钱四千五百五百乗准敕供懐州巳来载草右件草准元敕令于河次收贮待河开般运送至行营续准度支奏令差河南郑滑河阳等道车共一千乗般载今据每车彊弱相兼用牛四头每头日食草各三束计一十二束从武德界至行营约六百里车行一十二日程徃来二十四日井停住约三十余日计每车须食草三百六十束料及人粮在外若自赍持每车更须四乗车别载縁路粮草若于累路旋买计一千车每顿须买草六千余束州县店肆必无祗供得办况今年河路元不甚冻及至装车般载至发时巳是来年正月上旬巳后即水路自然去得只校旬日之间实恐虚成其敝三千五百三十五乗准粮料使及东都河隂两院牒般载军粮右件军粮伏据中书门下奏称若併籴贮恐事平之后无支用处且令收籴来年春季粮料今据邢洺魏博等州和籴巳合支得累月即前件粮亦合得春水路般载以前两件车准敕并令和雇今据度支河隂匹叚十乗估价召雇一乗不得今府司还是据户科配况河南府耕牛素少昨因军过宰杀及充递车巳无太半今若更发四千余车约计用牛一万二千头假令估价并得实钱百姓悉皆愿去亦须草木尽化爲牛然可充给头数今假令府司排戸差遣十分发得一二即来岁春农必当尽废百姓见坐流亡河南府旣然即郑滑河阳亦是小处假使凶竖即擒伏恐饥荒荐至万一尚稽天讨不知何以供求稹忝在官司备知利害伏以事非职任不敢上言仰荷陶甄冀禆万一无任冒昧狂愚之至伏听详察处分谨録状上同州奏均田当州自于七县田地数内均配两税元额顷畒便请分给诸色职田州使田官田与百姓其草粟脚钱等便请于万戸上均率又均摊左神策郃阳鎭军田粟及特放百姓税麻及除去斛斗钱草零数等利宜分析如后当州两税地右件地并是贞元四年检责至今巳是三十六年其间人戸逃移田地荒废又近河诸县每年河路吞侵沙苑侧近日有沙砾塡掩百姓税额巳定皆是虚额徴率其间亦有豪富兼并广占阡陌十分田地才税二三致使穷独逋亡赋税不办州县转破实在于斯臣自到州便欲差官检量又虑疲人烦扰昨因农务稍暇臣遂设法各令百姓自通手实状又令里正书手等傍爲稳审并不遣官吏擅到村郷百姓等皆知臣欲一例均平所通田地略无欺隐臣便据所通悉与除去逃戸荒地及河侵沙掩等地其余见定顷畒然取两税元额地数通计七县沃瘠一例作分抽税自此贫富彊弱一切均平徴歛赋租庶无逋欠三二年外此州实冀稍校完全当州京官及州县官职田公廨田并州使官田驿田等右臣当州百姓田地每畒只税粟九升五合草四分地头㩁酒钱共出二十一文巳下其诸色职田每畒约税粟三斗草三束脚钱一百二十文若是京官上司职田又须百姓变米雇车般送比量正税近于四倍加徴旣縁差税至重州县遂逐年抑配百姓租佃或有隔越郷村被配一畆二畆之者或有身居市井亦令虗额出税之者其公廨田官田驿田等所税轻重约与职田相似亦是抑配百姓租佃疲人患苦无过于斯伏准长庆元年七月赦文京兆府职田令于万戸上均配与臣当州事宜相类臣今因重配元额税地便请尽将此色田地一切给与百姓任爲永业一依正税粟草及地头榷酒钱数纳税其余所欠职田斛斗钱草等只于夏税地上每畒加一合秋税地上每畒各加六合草一分其余脚钱只收地头榷酒钱上分釐充数便足百姓元不加配其上司职田合变米送城者比縁百姓自出车牛及零碎春碾动逾春夏送纳不得到城臣今便于当州近城县纳粟官爲变碾取本色脚钱州司和雇情愿车牛般载差纲送纳计万户所加至少使四倍之税永除上司职禄及时公私俱受其利当州供左神策郃阳鎭军田粟二千石右自置军鎭日伏准敕令取百姓蒿荒田地一百顷给充军田并縁田地零碎军司佃用不得遂令县司每畒出粟二斗其粟并是一县百姓税上加配偏当重歛事实不均臣今巳于七县应税地上量事配率自此亦冀均平元氏长庆集卷第三十八元氏长庆集元氏长庆集卷第三十九元氏长庆集卷第三十九状论当州朝邑等三县代纳夏阳韩城两县率钱状浙东论罢进海味状论当州朝邑等三县代纳夏阳韩城两县率钱状右准元和十三年敕縁夏阳韩城两县残破量减逃戸率税每年摊配朝邑澄城郃阳三县代纳钱六百七十九贯九百二十一文斛斗三千一百五十二硕一斗三升三合草九千九束零并不计臣今因令百姓自通田地落下两县蒿荒之外并据见定顷畆一例徴率自然两县巳减元额税地请更不令三县代纳差科当州税麻右当州从前税麻地七十五顷六十七畒四垄每年计麻一万一千八百七十四两充州司诸色公用臣昨因均配地税寻检三数十年两税文案只见逐年配率麻地并不言两税数内爲复数外旣无条敕可凭臣今一切放免不税当州所徴斛斗草及地头等钱畸零分数右从前所徴斛斗升合之外又有抄勺圭撮钱草即有分釐毫铢案牍交加不可勘筭人戸输纳元无畸零蹙数所成尽是姦吏欺没臣今所徴斛斗并请成合草并请成分钱并请成文在百姓纳数元无所加于官司簿书永絶姦诈其蹙数粟麦草等便充塡所欠职田等数其钱当州每畆元税二十文三分六釐人戸元纳二十一文整数臣今只收纳二十一文内分釐零数将充职田脚钱二千六百余贯便足更不分外摊徴回姦吏隐欺之赃除百姓重歛之困如此处置庶有利宜以前件谨具利宜如前逐县两税元额顷畒并摊配职田分数及蹙成文分合等钱草斛斗数谨具分析在前件状如前伏以当州田地咸卤瘠薄兼带山原通计十畆不敌京畿一二加以检责年深贫富偏倂税额巳定徴率转难臣昨所奏累年逋悬其敝实由于此臣今并巳均融抽税又免配佃职田闾里之间稍合苏息伏縁请配职田地充百姓永业事须奉敕处分然冀永有遵凭伏望圣慈允臣所奏谨録奏闻伏听敕㫖浙东论罢进海味状浙江东道都团练观察处置等使当管明州每年进淡菜一石五斗海蚶一石五斗右件海味等起自元和四年每年每色令进五斗至元和九年因一县令献表上论准诏停进仍令所在勒回人夫当处放散至元和十五年伏奉圣㫖却令供进至今每年每色各进一石五斗臣昨之任行至泗州巳见排比递夫及到鎭询问至十一月二十日方合起进每十里置递夫二十四人明州去京四千余里约计排夫九千六百余人假如州县只先期十日追集犹计用夫九万六千余功方得前件海味到京臣伏见元和十四年先皇帝特诏荆南令贡荔枝陛下即位后以其逺物劳人只令一度进送充献景灵自此停进当时书之史䇿以爲美谈去年江淮旱俭陛下又降德音令有司于旨条之内减省常贡斯皆陛下逺法尧舜近法太宗减膳䘏灾爱人惜费之大德也况淡菜等味不登于俎豆名不载于方书海物咸腥增痰损肺俗称补益盖是方言每年常役九万余人窃恐有乖陛下罢荔枝减常贡之盛意盖守土之臣不敢备论之过也臣别受恩私合尽愚恳此事又是臣当道所进不敢不言如蒙圣慈特赐允许伏乞赐臣等手诏勒停仍乞准元和九年敕旨宣下度支盐铁所在勒回实冀海隅苍生同霑圣泽谨録奏闻伏候敕旨中书门下牒牒浙东观察使当道每年供进淡菜一石五斗海蚶一石五斗牒奉敕如闻浙东所进淡菜海蚶等道途稍逺劳役至多起今巳后并宜停进其今年合进者如巳发在路亦宜所在勒回牒至准敕故牒元氏长庆集卷第三十九元氏长庆集元氏长庆集卷第四十元氏长庆集卷第四十制诰册文武孝德皇帝赦文处分幽州德音戒励风俗德音制诰序制诰本于书书之诰命训誓皆一时之约束也自非训导职业则必指言美恶以明诛赏之意焉是以读说命则知辅相之不易读胤征则知废怠之可诛秦汉巳来未之或改近世以科试取士文章司言者茍务刓饰不根事实升之者美溢于词而不知所以美之之谓黜之者罪溢于𥿄而不知所以罪之之来而又拘以属对跼以圎方类之于赋判者流先王之约束盖扫地矣元和十五年余始以祠部郎中知制诰𥘉约束不暇及后累月辄以古道于丞相丞相信然之又明年召入禁林专掌内命上好文一日从容议及此上曰通事舍人不知书便其宜宣賛之外无不可自是司言之臣皆得追用古道不从中覆然而余所宣行者文不能自足其意率皆浅近无以变例追而序之盖所以表明天子之复古而张后来者之趣尚耳册文武孝德皇帝赦文门下昔我高祖太宗化隋爲唐奄宅区夏包举四海全付子孙其事何哉彼昏盈而我劳劬也明皇承之能大其业六戎八蛮罔不贡奉由是庶尹㢮政庶吏㢮刑视人不勤视盗不谨燕冦勃起洞无藩篱六十有七年兵革大试其事何哉据逸安而易萌渐也逮我圣父勤身披攘斩断诛除天下略定曾是幽冀赐予怀来荷頼景灵丕训不坠环岁之内二方平宁粤余何功时帝之力而卿大夫猥以大号加予眇身让于四三益甚其请皇太后始闻其事欢然慰心慈旨下临臣诚上迫柢受典礼懔乎予怀尚念昔者七十二君莫不升中庆成自以爲尧舜莫巳若也然而不爲尧舜之行者来代无传焉朕尝推是爲心不欲名浮于实今卿大夫谓我爲文武孝德矣其将何道以匡予予其业业兢兢日慎一日慕陶尧虞舜之行以自勉思文祖宪考之道以自勗予茍不思无忘纳诲于戏溢美之名旣不克让及物之泽又何爱焉可大赦天下处分幽州德音勑昔我玄宗明皇帝得姚元崇宋璟使之铺陈大法以和人神而又益之以张说苏颋嘉贞九龄之徒皆能始终弥缝不失纪律四十年间海内滋殖风俗谨朴君臣平宁人无争端而卿大夫羞以赃罪鞫人于圣代矣况伺察乎由是网漏吞舟视盗不谨冦羯乗衅勃爲妖氛天下持兵垂七十载朕因眇末获承祖宗分不得见四方无姑息之臣而九有复升平之境矣上帝念我赉予忠贤尽献提封恢纉旧服使辽阳八州之衆重覩开元之仪者则予侍中总之力也名藩厚位予何爱焉刘总已极上台仍移重镇兄弟子姪各授官荣大将賔寮亦皆超擢管内州县官吏肃存古等二百余人悉是刘緫选任材能乆令假摄并与正授用奖勤劳尚念幽州将士夙着勲庸易帅之初谅宜优钖共赐钱一百万贯以内库及戸部见在匹叚支送充赏给幽州卢龙并瀛莫等州将士又念八州之内九赋用殷庆泽旁流所宜霑贷其管内八州百姓并宜给复一年仍令给事中薛存庆徃彼宣慰亲谕朕怀州县之中或有残破偏甚者委弘靖量事便宜优䘏务令存立刘总素以清静理人固当开释尚恐自罹禁网亦念哀矜管内见禁囚徒罪无轻重并宜赦免大将及判官等虽巳颁官爵而或虑阙遗宜委弘靖具名衔闻奏如有父母在者别具上闻当加优䘏朕以刘总父子频立战功永言将吏之中虑有没于王事当道从前巳来官吏将士等或忠义可嘉身巳沦没者委弘靖条録闻奏当加追赠平时旧老始见胡尘复覩朝仪得无悽抃遐想抚其儿稚自此免于兵锋言念及兹用加优给管内有高年独或疾瘵不能自存者委弘靖差官就问量给粟帛管内州县官吏有奉职清强惠及百姓者委弘靖具事迹奏闻当与量加进改燕赵之间古多竒士隗台如在代岂乏贤如有隐于山谷退在丘园行义素高名节可尚或才兼文武卓然可奖者亦委弘靖具名荐闻于戏古人云安不忘危魏徴对太宗以守成之不易兹朕小子抑又何知而镇兾克和幽燕复古慄慄夙夜不遑安宁实惟祖宗之休尚頼股肱之力咨尔辅弼至于方岳尔当勉于姚宋之功予亦无忘于天寳之戒宣示中外宜体朕怀戒励风俗德音勑朕闻昔者卿大夫相与让于朝士庶人相与让于列周成王措刑不用汉文帝耻言人过真理古也朕甚慕焉中代以还争端斯起掩抑其言则专蔽诱掖其说则侵诬自非责实循名不能彰善瘅恶故孝宣必有敢告乃下光武不能单辞遽行语称讪上之非律有慝名之禁皆所以防三至之毁重两造之明是以爵人于朝则皆劝刑人于市则皆惧罪有归而赏有事也末俗偷巧内荏外刚卿大夫无进思尽忠之诚多退有后言之谤士庶人无切磋琢磨之益多销铄浸润之谗进则谀言謟笑以相求退则群居杂处以相议留中不出之请盖发其隂私公论不容之词实生于朋党擢一官则曰恩皆自我黜一职则曰事出他门比周之迹已彰尚矜介特由径之踪尽露自谓贞方居省寺者不能以勤恪莅官而曰务从简易提纪纲者不能以准绳检下而曰宻奏风闻献章䟽者更相是非备顾问者互有憎爱苟非泰镜照胆尧羊触邪时君听之安可不惑叅断一谬俗化益讹祸发齿牙言生枝叶率是道也朕甚悯焉我国家贞观开元同符三代风俗归厚礼让偕行兵兴巳来人散久矣始欲导之以德不欲驱之以刑然而信有未孚理有未至曾无耻格益用凋刓小则综覈之权见侵于下辈大则枢机之重旁挠于薄徒尚念因而化之亦旣去其尢者而宰臣等惧其浸染未克澄清备列祖宗之书愿垂戒励之诏遂申诰教颇用殷勤各当自省厥躬与我同底于道凡百多士宜体朕怀元氏长庆集卷第四十元氏长庆集元氏长庆集卷第四十一元氏长庆集卷第四十一制诰招讨鎭州制批宰臣请上尊号第二表批宰臣请上尊号第三表批宰臣请上尊号第四表批刘悟谢上表批王播谢官表幽州平告太庙祝文秋分日祭百神文招讨鎭州制门下朕甞读玄元书至于佳兵者是乐杀人因念自孩名之逮于羁丱十三年不能爲成人岂忍一朝之忿驱而杀之然而田弘正首以六州之衆归于朝廷开先帝之雄图变河朔之旧俗除去苛暴昭宣惠和爱人如身养士如子拊循教训必以忠孝爲先是以魏之师徒一年而知恩二年而知礼三年而知相与让于道矣故南征淮蔡东伐青齐北定赵地元勲茂绩皆自魏师肆我宪宗付之心膂入则辅弼出则藩宣推诚不疑近实无比顾朕小子获受丕图嗣守不遑何暇恢复而承元请觐冀部择才茍非勲贤不敢轻授是用咨我元老临于是邦而又宠诸将以懋官加三军以厚赏复其租入惠彼蒸黎于此一方之人可谓无有不至而枭音未革狼顾犹存忍害忠良恣爲残贼临轩震悼抚几惊嗟天乎不仁一至于此朕下爲君父上奉祖宗肆舟楫于鲸鲵㗖股肱于虵豕尚欲因循忍耻僶俛偷安非唯伤心于田氏之子孙亦将何颜谒先帝之陵庙人神共愤卿士叶谋咸愿诛夷用申冤痛便合兴师进讨以翦姧凶尚念一军之中岂无义勇仓卒变动必非衆谋茍得罪人其余何过宜令魏博横海昭义河东义武等军各出全军以临界首仍各飞书檄具谕朝㫖如王廷凑能执首谋爲乱扇动三军者送付邻道或就镇州处置然后束身归朝必当超奖三品正贠官并与实封二百戸其余三军将士一切不问其中大将等或有能相劝谕飜然改图者各随事迹当加宠擢如王廷凑遂迷不窹诸道宜便进军以时翦灭苟不得巳至于用师其有效忠则宜悬赏如有能斩凶渠者先是六品已下官宜与三品正贠官先是五品巳上官节级升进仍与实封三百戸庄宅各一区钱二万贯以一州归顺者便与当州刺史仍赐实封二百戸如先是刺史以州归顺者超三资与官仍赐实封二百戸以一县归顺者超两资与官赐实封一百戸如有能率所管兵马及以城镇来降者并超三资与官仍赐实封一百戸钱一万贯以身降者亦与转改仍赐钱帛应赴行营将士如有能枭斩凶渠者亦准前例处分其有城镇将士百姓等守节拒贼身死王事者各委长吏优给其家仍具事迹闻奏当加襃赠其有潜谋诛斩渠魁𬒳其屠戮者宜优加追赠并赐钱帛仍与一子官诸军所至不得妄加杀戮及焚烧庐舎掠夺资产并有拘执以爲俘馘其管内州县有能自置义营堡栅王师所至能相率来归各加酬奖时当秋候务切农功边界之人惧废耕织应縁军务所须并不得干扰百姓如要车牛夫役及工匠之类并宜和雇情愿仍优给价钱贼平之后应立功将士并与超资改官节级赐物其长行官吏归降者亦当优厚襃赏幽陵变扰诚谓乱常以其旁及賔寮有异上加台铉校其轻重示以招携尚开迷复之门用广自新之路昔者尧舜之俗比屋可封虞芮之人让畔可感仁义则水火可蹈忠信则蛮貊可行由是言之亦在化之而已逮我长理何其逺哉岂朕之满假荒宁自圣而不可教耶将朝之魁梧骨鲠自持而莫我念也二者之来皆朕不敏内省终夕其心洗然于戯封域之中干戈作矣廊庙罇爼无忘弭宁布告朕懐以须良画主者施行批宰臣请上尊号第二表朕闻天职生植圣职教化天职举则四时行圣职修则万方理然而天不以行四时而爲德故荡荡无名圣不以理万方而爲功故谦谦不宰顾朕小子获承丕图上頼祖宗之灵下託股肱之力先定镇冀次来幽燕皆吾日月之所照临车书之所辙迹失之则有以自愧得之则何足自多况今四海虽清物力方困六戎虽伏边备尚劳百吏虽存官业多旷万目虽设纪律未张有此四者不遑荒宁思与卿士夙夜俾乂卿宜爲我提振大法修明政经慑窜戎夷阜康黎庻四者旣理名焉用之朕方以臯䕫之务委卿卿宜以尧舜之事教我骤加徽号深耻近名循省表章难遂来请批宰臣请上尊号第三表昔齐桓议封禅管仲骤諌其未宜晋武平江东何曽深惟于逺驭彼二臣者居安思危之志明而有犯无隐之诚切也况朕寡德谬应昌期頼先帝削平之威蒙列圣渍之泽聿来燕冀甫靖华夷旣无德而有成实以祥而爲惧卿等所宜朝夕纳诲警予荒宁虽休勿休日慎一日而乃过爲溢美频上鸿名谅多忠赤之诚殊非药石之爱汝爲予砺爲朕揣摩汝爲予舟爲朕康济强我懿号不若使我爲有道之君加我虚尊不若使我居无过之地宜罢来请用副廼懐批宰臣请上尊号第四表朕以月正元日祗见于九庙对越于上玄千官在前万乗居后覩声明文物之盛望城社宫阙之尊尚念髙祖太宗艰难于经营德宗宪考殷忧于纉复惧不克荷以羞前人夤畏严恭式冀无过而燕赵底定戎獯和宁实惟列圣之休焉敢自大其意左右辅弼庻尹师长猥以鸿名愿加薄德三诏执事抑而不行物议愈坚予衷未信四陈章表备列古今且曰告䖍之时宁忘继志问安之下胡不慰心有窃于显荣难从于封执于戯允恭克让旣见夺于群情克巳爲仁庻自勤于三省勉依来请深用媿懐批刘悟谢上表朕闻上党亦天下之劲兵昔者李抱真用之一举破朱㴞再举蹙田悦训养十万威声殷然人到于今号爲良将夫以卿之勇义才畧犹将逺慕韩彭区区抱真夫岂难继况以克融廷凑之狂脆小贱比朱滔田悦之炽大结连是犹以孩婴而校贲育也蜂蚁相聚其能久乎卿宜宻运谟猷明宣号令避强击惰取暴抚羸勿争虵豕之锋宜得鲸鲵之首再图麟阁永焕缣缃无爲他人所先当使功居第一䇿勲在近勿复爲劳所谢知批王播谢官表朕闻有衆不言弱有地不言贫是以管夷吾用区区之齐而诸侯九合今朕四海之大亿兆之衆独不能擒廷凑克融而曰物力先困朕甚惑焉况髙祖太宗之法令具存德宗宪考之旧章犹在制诰比下选拔日闻较量重轻勤䘏仁隐而室闾益耗县道益贫职业壊隳程品差戾议论讲贯殊无古风岂朕听之不聦而股肱耳目莫得宣其効也先皇帝以卿有廊庙之画倚以爲相眇朕小子得而用之卿宜勉竭诚怀副兹嘉属无爲龊龊以伤先帝之明所谢知幽州平告太庙祝文维长庆元年岁次辛丑五月景申朔十四日巳酉孝曾孙嗣皇帝臣讳敢昭告于太祖景皇帝天革隋暴付唐养理髙祖太宗奉顺天纪玄宗平宁六合同轨物盛而㣲墉崇则毁网漏鲸鲵隟开蝼蚁幽燕狼顾齐赵虎视割㨿封壤传序孙子不贡不觐自卒自始圣父披攘霆骇波委擒灭斩除如运支指冀方独迷再伐再巳碣石是徴承诏唯唯逮臣寡昧䖍奉先㫖洞开诚明涤濯痕耻承元云奔緫亦风靡悉率赋舆尽献州里不命一将不戮一士不费一金不亡一矢五纪逆命一朝如砥实天垂休实圣垂祉敢荐成功以永千祀尚飨顺宗室宪宗一室余并同秋分日祭百神文维长庆元年岁次辛丑八月甲子朔十八日辛巳皇帝遣通议大夫行内侍省常侍赐紫金鱼袋李某祭于百神之灵朕奄宅万有亭毒品类日月所照永思和宁上极于天下蟠于地包山絶海穷冥入玄至于毛鳞躶羽之神咸秩无文以祛不若秋序始肃时将顺成且报且祈用举常祀罔害嘉谷以贻神羞元氏长庆集卷第四十一元氏长庆集元氏长庆集卷第四十二元氏长庆集卷第四十二制诰授王播中书侍郎平章事兼盐鐡使制加裴度幽镇两道招抚使制加裴度镇州四面招讨使制授刘緫守司徒兼侍中天平军节度使制许刘緫出家制加乌重㣧检校司徒制授王播中书侍郎平章事兼盐鐡使制门下昔萧何用新造之汉而能调发子弟完𥙷败亡使关东粮馈不絶者以其尽得秦之图籍而周知其衆寡也我国家乗十一圣之区寓提亿兆人之生齿而曰不能足食足兵朕甚懵焉得非调隂阳抚夷夏者不欲侵货泉之任而主㑹计校盈虚者不得叅邦国之重乎子将兼之允在能者诸道盐鐡转运等使太中大夫守刑部尚书王播在德宗时以对诏入仕践更䑓阁由御史中丞大京兆尹掌县官盐鐡爲春官尚书乃长巴髳以控蛮蜑尽称厥职逹于予闻洎诏徴还便殿与语得所未得闻所未闻昭然发蒙几至前席重委操剸铓刃益精国有羡财而人不加赋东师在野物力萧然不有主张孰能戡济是用命尔作相仍以旧务因之尔其西备戎羗东定燕冀内实九府外丰万人百度群伦罔不在尔于戯典谟训诰行之具存邪正是非知之孔易予唯以不敏不明兹故用尔爲股肱耳目又安能一二戒诲垂之空言尔其自励于尔心无令观听者论尔于郷校可依前件加裴度幽镇两道招抚使制门下夫以区区秦伯而犹念晋国曰其君是恶其人何罪况朕均飬亿兆爲之君亲燕人冀人皆吾乳哺而育之安忍以豺狼驱胁之故絶其飞走尽致网罗止行犯命之诛是用开其一面河东节度观察处置等使金紫光禄大夫守司空兼门下侍郎同中书门下平章事太原尹北都留守上柱国晋国公食邑三千戸裴度昔者区域之中蜂蚁巢聚蔡有逆孽齐有狡童厥𥘉图征疑议满野不惧不惑挺然披攘苟无司南允罔能济佑我宪考爲唐神宗实惟股肱运用忠力肆朕小子蒙受景灵冀服于前燕平于后而抚御失理盘牙复生求思弭宁中夜有得国有元老夫何患焉用是亟宣恳恻之诚就加招抚之命于戯顷者师道元济乘累代袭授之资借山东结连之势以丞相布画于千里之外使诸将持重于四封之中而犹刘悟裂虵豕之躯李祐溃鲸鲵之腹盖逆顺之情异而忠孝之道明也况幽镇无名暴狂以丞相进观其宜以诸将齐奋其力斧锧之刑坐迫椒兰之气外薫谁不自爱其生焉能与乱同死度宜开懐缓带以待其归可依前守司空兼门下侍郎同中书门下平章事河东节度使充幽镇两道招抚使余如故加裴度镇州四靣招讨使制门下传云死者不复生刑者不复属是以先王斩一支指杀一犬彘莫不伏念隐悼至于旬时决而行者盖不得巳也予于镇人亦然伏念俟其悛革讵止旬时前命相臣招怀抚谕矜其诖误示以生门期于尽脱网罗岂欲驱之䧟穽而豺狼当道荆棘牵衣虽欲归之于仁厥路无由而至况王师压境义勇争先朕每抑其锋铓未忍覆其巢穴是犹爱稂莠而伤稼穑飬痈疽以溃肌肤独懐児女之仁虑失祖宗之典今上台居鎭筭画无遗操晋阳之利兵驱屈产之良马举河东义成之衆合沧景泽潞之师当元翼授命之𥘉乗田布雪冤之忿举毛拾芥其易可知兼用恩威尚存招致宜令河东节度使裴度充镇州四靣招讨使于戯以一城之卒敌天下之师徇猖蹶之徒抗君父之命吾哀尔軰死实无名茍能自新亦兾容汝主者施行授刘緫守司徒兼侍中天平军节度使制门下百谷所以朝巨海海不疑其贰于我也五岳所以镇厚地地不畏其轧于已也故山泽之气上腾天应之则爲云爲雨台辅之精下降君得之则称帝称皇是以採群疑者终不能成大功推至信者必有以来大顺况朕志先定臣诚素通偃七十年之干戈垂千万代之竹帛非我独断安能遽行某官某生知礼乐神授机符移孝资忠本仁祖义学弄之始画地而壁垒势成言兵之时聚米而山川形具象贤秉哲脱俗遗荣慕清净以爲宗㑹富贵之来逼自居剧镇亟立殊勲威定两藩化行八郡日者除㐫淮甸易帅常山张吾掎角之雄頼尔股肱之力加以深衷早逹宻款屡闻求奉浮图之真愿弃全燕之重诚嘉素尚难遂过中纵妻子之可捐岂君父之能舍朕惟邹鲁之地郓实居多俗尚师儒人推朴厚施之美化岂无衆善之因革其非心宁失大雄之㫖是用正名台座重委藩方尔其张我四维敷我五教握龙节以率下露蝉冕以行春宜体䕫龙之令图勿徇巢由之独行可守司徒兼侍中使持节郓州诸军事守郓州刺史充天平军节度郓曹濮等州观察处置等使散官勲封如故主者施行许刘緫出家制门下朕闻西方有金仙子自着书云昔我于无量刼中舍国城妻子以求法要朕甞闻其语未见其人安知股肱之间目验兹事脱身羁网诚乐所从舍我絷维能无永叹遂其高尚良用怃然具官刘緫五岳孕灵三台降瑞位兼将相代袭勲庸视轩冕若浮云弃妻孥犹脱屣屡陈章表貇愿舍家勉喻再三终然不夺朕又移之重镇宠以上公莫顾中人之情遂超开士之迹于戯张良却粒尚想高纵范蠡登舟空瞻遗象功留鼎鼐誓着山河长存鱼水之欢勿忘香火之愿宜赐法号大觉仍赐僧腊五十夏主者施行加乌重㣧检校司徒制门下古之命将莫不登诸斋坛告于郊庙分其阃限推其车毂非所以宠异崇大而姑息之盖先王之懋典授之专柄然后迁延者必罪选懦者必惩式所以使恩威并流而人人无辞于赏罚也横海军节度沧德棣等州观察处置等使银青光禄大夫检校司空使持节沧州诸军事兼沧州刺史御史大夫上柱国邠国公食邑三千戸乌重㣧甞以怀汝之师南伐叛蔡博大持重不要竒胜不用鉄钺不严刁斗举必示信战必尅期寇雠知其仁士卒怀其惠枭镜就执第其勲庸虽坐树不言而圗功甚大先皇帝分命水土换其旌旄俾廉于沧以长撗海幽镇旣乱人心或揺师衆无譁而汤池自固者重㣧盖有之矣而又明于斥候善揣敌情动静以闻兹实頼汝是用升其秩序以大威声进位上公式光戎律此所以慰荐尔之忠力也尔其勉之于戏甘之誓曰用命赏于祖不用命戮于社朕奉祖宗而守社稷也其能私赏罚于天下乎赏旣不俟于成功罚固难期于后効矣若惊之宠无忘戒之可检校司徒依前充撗海军节度使元氏长庆集卷第四十二元氏长庆集元氏长庆集卷第四十三元氏长庆集卷第四十三制诰授李愿检校司空宣武军节度使制授刘悟检校司空幽州节度使制授刘悟昭义军节度使制加陈楚检校左仆射制授马緫检校刑部尚书天平军节度使制授田布魏博节度使制授李愿检校司空宣武军节度使制门下昔者鲁侯伯禽徒以周公之故遂荒大东重耳以定倾之劳子孙不絶于晋昔我太师西平王在德宗时能复京邑书于鼎彛每怀宫庙之安实念山河之永而又继其英哲克生令人惟弟惟兄莫非颇牧尚想德施于十代何吝恩积于一门鳯翔节度使李愿生长绮纨之中而素风自得藴郁骁雄之气而性与温恭怡怡于季孟之间翼翼于班行之内始爲夏帅遂着能名蹄角齿毛之良一无取于夷落而不贪之寳大布朔陲洎领徐方㑹征淮右邻寇隂狡将助鸱张来犯东郊䔬延晷刻尔乃提持戈㦸淬砺卒徒一战而蜂虿尽殱不时而枭镜就戮聿来岐下号令益明缮完甲兵爲我保障朕以浚郊重地尤借长材俾爲司空以表东夏持我邦宪用清尔人夫四海九州非不广也然而灵武魏博至于大梁㫁长𥙷短方数千里皆尔伯仲又何加焉于戯睢阳在尔之东张廵效忠之诚尚在夷门在尔之境侯赢报恩之迹犹存又安知憧憧往来之徒不有以仁义匡于尔者勉服休命其戒之可检校司空兼汴州刺史宣武军节度使散官勲如故授刘悟检校司空幽州节度使制门下朕闻将星明则英豪用灵旗指则氛梫销劲草可以受疾风盘根然后见利器苟非处剧何以用长况幽并少年燕赵竒士居常以紫骝自聘失意则白刃相雠将领司难是先才杰昭义军节度副大使知节度事泽潞磁邢洺等州观察制置使金紫光禄大夫检校尚书右仆射兼潞州大都督府长史御史大夫上柱国彭城郡王食邑三百戸刘悟天与忠诚人推敬让藴孟贲之勇不以力闻避㢘颇之强使之心伏是以居危邦以智免临大节以功高尝见委于先朝屡作藩于右地朕以辽阳巨镇自我康寕姑欲抚之以仁然后示之以礼而守臣婴疾幕吏擅权挠政行私亏恩剥下过爲箠楚妄作威稜不均飨士之羊徒飬乗轩之鹤致兹扰变职此之由不有将才孰惩児戏敷求朕志深谓汝谐是用抜竒式兾宣力帖以亚相宠之上公俾光十乗之行以壮三军之气可检校司空兼幽州大都督府长史御史大夫充幽州卢龙军节度副大使知节度事观察处置押奚契丹两蕃经略卢龙等使散官勲封如故授刘悟昭义军节度使制门下昔潢池骤变则龚遂亟行河内去思而寇恂来复所以顺人情而急时病也况鸡泽衡漳附于上党控带河洛扼束燕赵其土塉其人劲飬理训习尤所重难而幽州卢龙军节度使检校司空刘悟前临是邦其政方睦甲兵完利师徒具严刑当罪而人不冤赏当功而财不费军政威而非虐吏道察而不苛州里行信让之风鄕曲除武㫁之患方将乆次以惠斯人而难起幽陵救深焚溺辍于旣理与彼惟新乗轩才及于邢郊妖彗忽生于兾分空沉台座未辩魁渠予怀震惊物听倾骇校其逺迩当有后先遂驻腹心之雄以供臂指之用复还龙节再息棠隂勉受新恩无移旧贯可依前检校司空兼潞州大都督府长史兼御史大夫昭义军节度副大使知节度事泽潞磁邢洺等州观察使勲封如故加陈楚检校左仆射制门下昔楚师多寒楚子廵而抚之士皆如挟纩明号令之可以动人也由是天以雷霆苏蛰气兵以鼓鼙作战力高官重秩其爲号令也不亦多乎我无爱焉加以戎师亦所以作万之气増一鼓之雄也义成军节度使检校工部尚书陈楚茂昭之甥酷似其舅緫齐义武于今六年以两郡之赋舆备三军之供费民不劳耗而兵能缮完政有经矣今辽阳兾分纷乱交虐楚实间居于此其勤可知自非国之干城緫之利器安能爲我堡障芟夷寇雠欲将激其壮心夫何悋于好爵加之左揆以盛中权苟有庸功岂无后命于戏书云功懋懋赏言其当也传曰舍爵策勲言其速也今则寇未平而进律馘方献而先恩吾于将臣可谓无所负也苟不自効其如法何可检校左仆射使持节定州诸军事兼定州刺史充义武军节度使散官勲封如故主者施行授马緫检校刑部尚书天平军节度使制门下吏乆其职人安其业此前代所以称理古也况夺三军慈爱之师换百姓仁惠之长有迎新送故之困朝令夕改之烦自非有爲而爲曷若且仍其旧前天平军节度使检校礼部尚书马緫始以檄奏翩翩早从军府儒学之外自此知兵践歴他官所至皆理处驭南海仁声甚遥还珠之祥前事复出先皇帝以淮夷未殄命相出征緫虽元僚亦佐叅画大憝旣剪台衡复归遂以丞相度旌旗授之于緫緫果善于其职蔡人宜之㑹郓寇底平复换麾棨丕变污俗大苏惸婺不时成功周月报政朕饱其声绩渇见仪形如闻就路之𥘉颇有拥辕之恋由是罢徴黄霸复借寇恂诚阻急贤之心姑务从人之欲仍加宪部以壮戎藩勉服新恩用彰前効可检校刑部尚书余如故授田布魏博节度使制门下经曰父母之仇不同天虽及匹夫而犹寝苫枕干以期必报是以子胥不徇伍奢之死卒能发旣葬之墓鞭不义之尸取贵春秋垂名万古而况于身登将坛父死人手家雠国耻併在一门当怀甞胆之心岂竢絶浆之礼金革无避其在兹乎前四镇北庭行军兼泾原节度使检校右散骑常侍御史大夫田布咨尔先臣惟国元老首自河朔来朝帝庭而又东取青齐北讨深赵提挈义旅勤劳王家冐白刃而不疑推赤心而自信属冀方求帅余所重难辍自大名付兹巨镇而中台暗拆上将妖侵蟊贼潜寘于腹心犲狼勃兴于肘腋人神愤痛朝野惊嗟深轸予怀誓擒悪以尔布诗书并习忠孝两全甞用魏师克征淮孽素行恩信共着勲庸岂无奋激之徒爲报寇雠之党且魏之诸将由尔父之崇高魏之三军蒙尔父之仁爱昔旣同其美利今岂忘其深冤尔其淬砺勇夫敬恭义士一饭之饱必同于卒伍一毫之费必用其干矛非算画勿萌于心非军旅勿宣于口居则席藁寒则抱冰以䘮礼处之若哀心感着必有爲横身刎颈感智捐躯下报营魂旁清丑类于戏至诚可託稔恶难逃矧彼凶狂去将安徃墨纕居体玄纛在前题鼓执金无忘哀敬可起复宁逺将军守右金吾卫大将军贠外同正贠检校工部尚书兼魏州大都督府长史御史大夫充魏博等州节度观察处置等使勲赐如故主者施行元氏长庆集卷第四十三元氏长庆集元氏长庆集卷第四十四元氏长庆集卷第四十四制诰授杨元卿泾原节度使制授牛元翼深冀等州节度使制授牛元翼成德军节度使制授韩臯吏部尚书赵宗儒太常卿制授赵宗儒尚书左仆射制授韩皐尚书左仆射制授李绛检校右仆射兼兵部尚书制授杨元卿泾原节度使制门下士之捐妻子冐白刃勇于爲国轻于爲身贡先见之明于群疑之际者大则书竹帛以示后次则建麾棨以临戎功不见圗则劳者何劝忠不见赏则勃者何诛聿求其人用激尔类守右金吾卫将军权句当左街事杨元卿衣冠贵胄文武长材甞求三略之师耻学一夫之敌是以䧟犲狼之穴履尾甚危蓄鹰鹘之心卑飞待击请分金以间楚愿奉璧以伐虞身以智全家因义䘮诛蔡之始实有力焉及典方州尤彰绩効自居环尹益茂勲勤西旅未平寔资良帅拔于不次式伫竒功尔其辟我土疆谨我封守视我士卒如尔子攘我夷狄如尔仇勉竭乃诚以敷朕意珥貂持简用示兼荣可朝散大夫检校左常侍使持节泾州诸军事兼泾州刺史御史大夫充四镇北庭行军兼泾原等州节度观察处置等使勲赐如故主者施行授牛元翼深冀州节度使制门下鹰隼击则妖鸟除弧弓张则矢狼灭汤沐具而虮虱相弔针石炽而痈疽立溃茍得韩卢而示之狡兔则可备爼豆而俟于脯醢矣复何忧于越逸乎夫将者亦虮聚之汤沐而渠魁之韩卢也我得之矣又何患焉检校右散骑常侍深州刺史牛元翼挺生河朔之间逈钟海岳之秀㓜爲儿戏营垒巳成长学神枢风云暗晓衆推然诺巳任功名善用竒兵尤精技击陈安之矛丈八颜高之弓六钧或山立于军前或肉飞于马上而又谦能飬勇孝以资忠虽胆力过人而心诚许国自常山作沴上将罹灾恸哭辕门誓清妖孽羽书三奏驲骑四驰上请庙谋旁徴邻援指期斩叛尅已圗功㫁自予衷开怀用尔夫以尔之材力而取彼之凶残是犹以火焚枯以石压卵虫臂拒辙鸡肋承拳万万相殊破之必矣而况于镇之黎人皆朕之赤子尔之部曲即镇之卒徒闻尔鼙鼓之音怀尔椒兰之德吾知此辈谁不革心尔其寒者衣之饥者食之无废室庐无害农稼苟获戎首置之藁街下以报忠臣之冤上以告先帝之庙则蚩蚩从乱予又何诛于戏杀人盈城尔其深戒孥戮誓衆朕不忍言再换蝉冠持新武节恩不虗授尔其敬之可检校左常侍深冀等州节度观察等使授牛元翼成德军节度使制门下王庭凑山东一叛卒也非有席勲借宠之资强大结连之势一朝驱朕赤子弄吾甲兵是犹以羊将狼其下必当溃其心腹而犹越月踰时莫见舂其喉者岂非常山无帅赵子弟未有所归耶翕而受之我有长画某官某燕赵间号爲飞将望其旗帜者莫不风靡雨散圗而战伐不可胜尽而又忠孝谨廉慈仁和惠爱飬士伍均如鸤鸠镇之三军争在麾下自领深冀殷然雷霆居四战之中坚一城之守以少击衆以智料愚鼓角不惊而梯冲自陨人愿爲用寇不敢前扫吾氛烟舍此安往前所谓我有长画莫若命尔以来镇人是用益以二州超之八座帅我成德廉其四封尔宜来者怀之迷者论之老者视之㓜者抚之狂者遏之逆者絶之惟是六者尔其懋哉可镇州大都督成德军节度使深冀赵等州观察处置等使韩皐吏部尚书赵宗儒太常卿制勑今天下官人之道或几乎息矣礼乐之用又安能施设于俗化哉是以选贤与能之柄或碍于胥徒冠㛰䘮祭之仪不行于卿士蠹理害教斯孰甚焉改而更张我则未暇就爲之制其在于选任素重之望以镇之乎金紫光禄大夫检校尚书右仆射韩皐银青光禄大夫守吏部尚书赵宗儒等仕宦台阁周环大僚或三四朝或五十载新进趋风之士更至迭处于将相间而皐等精义不渝物务尤劲事朕小子犹吾祖宗肆予冲人庭实彪炳夫铨镜万品不无勌勤箫韶九成颇延頥飬更用旧老以均劳逸至于官业非予敢知祗听法仪庻用咨禀换保传之重仍端揆之荣唯恐不多无以优异臯可检校尚书右仆射兼吏部尚书宗儒可守太子少传兼太常卿事散官勲封如故授赵宗儒尚书左仆射制勑银青光禄大夫守太子少傅兼判太常卿事赵宗儒昔叔孙通徒以绵蕝草具之功遂获封侯之赏况朕始见天地初朝祖宗哀励祗严不克是惧惟尔肇自清庙逮于还宫賛导法仪踰于四百俛伏趋数讫无尤违夫何叔孙可用是比顾朕冲昧实頼老成不有甄陞孰明勤尽奉常正秩左揆兼荣六乐九仪兴替在此无忘朂率巳厚人伦可检校尚书左仆射兼太常卿散官勲如故授韩臯尚书左仆射制勑夫一邑之政而犹资老者之智用壮者之㳏况朝廷之大得不以耆年重望居表正之地以仪刑百辟乎惟尔金紫光禄大夫检校尚书右仆射兼吏部尚书韩臯始以直言事代宗皇帝司谏诤复以文章政术事德宗皇帝爲舎人中丞京兆尹在顺宗宪宗时出领藩方入备卿长逮于小子歴事五君勤亦至矣而又处权近之位未甞以恩幸自宠于一时当趣向之间终不以薄厚见窥于衆目岂所谓徐公之行巳有常而诗人之风雨不改耶日者铨覈群才兼荣揆务颇烦伦拟有异优崇罢去职劳正名端揆俾绝积薪之叹且明尚齿之心凡百庻僚无忘咨禀可守尚书左仆射余如故授李绛检校右仆射兼兵部尚书制勑中大夫守御史大夫赐紫金鱼袋李绛昔先皇帝诲予小子曰尧时有神羊在廷屈轶指佞汝知之乎夫邪正在人焉有异物朕有臣李绛犹汉臣之汲黯也我百岁后尔其用之爲神羊屈轶斯可矣予小子铭镂丕训夙夜求思是用致理之初付授邦宪且欲吾丞相以降皆俾下之以示优甞命安其歩武无爲屑屑之仪而绛屡以疾辞不宁焉敢以劳倦之故烦先帝旧臣昔晋仆射何季玄病犹命坐家视事张子孺拜大司马仍令兼録尚书则卧独专于郡符端右可以旁绥戎政由古道也尔其处议勉居喉舌慎所观听爲人司南可检校尚书右仆射兼兵部尚书散官勲封如故元氏长庆集卷第四十四元氏长庆集元氏长庆集卷第四十五元氏长庆集卷第四十五制诰授王播刑部尚书诸道盐鐡转运等使制授杜元颕戸部侍郎依前翰林学士制沈传师授中书舎人制崔稜授尚书戸部侍郎制裴向授左散骑常侍制崔郾授谏议大夫制白居易授尚书主客郎中知制诰制李拭授宗正卿等制裴武授司农卿制授王播刑部尚书诸道盐鐡转运等使制勑汉诸儒议盐鐡者百辈终莫能罢以其均口赋利则贵贱尽征于王府矣而国家岁漕关东之粟帛以实京师亦重事也并是两者非才勿居劒南西川节度副大使知节度事中散大夫检校戸部尚书兼成都尹御史大夫赐紫金鱼袋王播昔我宪宗章武皇帝枭琳于夏擒辟于蜀缚锜于吴而又继之以元济师道之役十五年间盖烦费矣然而资用饶而人不加赋朕甚异焉谋及耆艾以求其故皆曰蜀帅播是时司筦榷者八年忠而能勤善于其职先皇帝咨访委遇用之不疑下竭其才而上专其任也是用徴自益部授之刑曹复以旧务烦之式所以借尔奉力之熟耳于戏知人则哲宪考能之顾兹不明敢有贰事尔其追奉先眷佐予冲人忠尽始终以服休命可守刑部尚书充诸道盐鐡转运等使散官勲如故授杜元颕戸部侍郎依前翰林学士制勑元颕昔我宪宗章武皇帝熏灼威名兵定八极大索俊乂以徴谋猷其在禁林尤集贤彦越正月夕庚子将弃倦勤付朕眇末乃诏元颕佑予冲人以导扬丕训尔亦祗奉顾命咨授旧章辅釐哀忧俾克依据是夜而六宫承式厥明而百吏受遗草定法仪兹实頼汝官不称事予懐慊然而又词源奥深机用周敏授之以诏而益办扣之以疑而益明慎独以修身推诚以事朕职劳可举德懋宜升不俟踰时宁拘满嵗纶诰清秩版图剧曹例无兼荣特以甄宠予以国士待汝汝以忠臣报予効乃肺肝司朕耳目可守尚书戸部侍郎知制诰依前翰林学士散官勲如故沈传师授中书舎人制勑书云臣作朕股肱耳目言天下不可一人理也今国家崇建执事以任股肱妙选侍臣实司耳目股肱良则心膂正耳目审则视听明苟非端人何以近我而朝议郎守尚书兵部郎中知制诰充翰林学士上护军赐紫金鱼袋沈传师㓗凈精㣲风流儒雅名俱道胜信在言前谦而愈光卑以自牧专对无不逹群居若不知而又焕有文章发爲辞诰使吾禁中无漏露之患而朕语言与三代同风勤亦至矣事我满岁命汝即真勉竭乃诚以辅台德可守中书舎人依前翰林学士散官勲赐如故授崔稜尚书戸部侍郎制勑朝议大夫权知尚书戸部侍郎判度支上柱国赐紫金鱼袋崔稜惟朕宪考亟征不廷熏剔幽妖擒㓕罪疾用力滋广理财是切而姦臣乘上之急刻括以充其求帝用悯然思克忧济乃诏南服傅置甚繁尔稜授以耗登之书俾陈生聚之术善于其职严而不残辟名用物者逃无所入㓕私奉公者得以自明吏不敢欺人不加赋公费当其所则不吝上求非其故则不献挺直廉厚真爲吏师试可甄明岁满当陟朕保其始尔思其终始终不渝乃可用乂可守尚书戸部依前判度支散官勲赐如故授裴向左散骑常侍制勑周文王侍从之臣无可使结袜者我知之矣左右前后无非令人朕以将壮之年臣妾天下司其忿速其在于持重温良之士以鉴之乎前陜虢等州都防御观察处置等使中散大夫守陜州大都督府长史赐紫金鱼袋裴向搢绅之徒言其闺门之行仅至于衣无常主儿无常父矣推是爲政仁何逺乎是以发自王畿至于陜服多历年所终无尤违每移孝友之风以惩强暴之俗甘棠之下廉让兴焉予欲用爲垂珰夹乘之官以代吾盘盂韦弦之戒不亦可乎可守左散骑常侍余如故崔郾授谏议大夫勑郾昔我太宗文皇帝以魏徴爲人镜而姦胆形于下逆耳闻于上及徴没而犹叹过失之不闻夫以朕之不敏不明託于人上月环其七而善恶蔑闻岂谏争之臣未尽䂓于不德耶朕甚惧焉以尔郾端厚诚明济之文学柔而能立谦而逾光命汝弼予式兾无过于戏宋景公一诸侯耳而陈星退之词齐威王独何人哉能辨日闻之佞尔其极谏朕不漏言可守谏议大夫余如故白居易授尚书主客郎中知制诰勑先帝付朕四海九州之重尚頼威灵天下甫定思获论议文章之臣以自左右俾之详考今古周知物情而朝议郎行尚书司门贠外郎白居易州里举进士有司升甲科元和初对诏称㫖翺翔翰林蔼然直声留在人口朕尝视其词赋甚喜与相如并处一时由是召自南賔序𥙷郎位㑹牛僧孺以御史丞解制诰职嗣掌书命人推尔先予亦饱其风猷尔宜副兹超异可守尚书主客郎中知制诰余如故李拭授宗正卿等勑李拭韦䖍度等明皇而下其属未逺诸王在合朕得其寒温睿宗而上五十余族长㓜秩序尽委之于大宗正苟非能贤不敢轻授以尔拭践履中外论伦古今主宗之盟绰有余誉而执事者又曰殿中丞㧾六尚以供名物当进圭进爵之时不敢虗位佥以䖍度文学儒素旁通政经执宪南台挺直不挠以之代拭允谓其良仍假左貂之冠加于宗正之首朕不敢无私于吾属也拭可检校左散骑常侍兼宗正卿䖍度可守殿中监余如故裴武授司农卿勑农天下之本也故国有九列而司农氏居其一焉前代非牟融之循理康成之儒学不在兹选今海内无事思与公卿等树立根柢以制四方是用外选方伯之善职者入𥙷兹任谓之恩荣具官裴武子闻其先始以孝友书其国籍其后累有丞相爲唐名臣贤彦因仍代济不絶武亦嗣其忠孝益炽家声郁爲元僚所至称理尝居内史屡入正卿自华至荆无非剧地钤辖豪右衣食焭婺严而不残仁而有制镇定南服予方頼之而亟请来朝因求内任嘉其恋我难夺乃诚假以秩宗之荣用制国泉之重费而不屈其在勉之可检校礼部尚书兼司农卿余如故元氏长庆集卷第四十五元氏长庆集元氏长庆集卷第四十六元氏长庆集卷第四十六制诰卢士玫权知京兆尹制刘士泾授太仆卿制裴堪授工部尚书致仕制于季友授右羽林将军制邵同授太府少卿充吐蕃和好使元宗简授京兆少尹制刘师老授右司郎中制杨嗣复授尚书兵部郎中制郑涵授尚书考功郎中冯宿刑部郎中制髙允恭授尚书戸部郎中判度支案制髙允恭授侍御史知杂事制伯耆授尚书兵部贠外郎制卢士玫权知京兆尹制勑朕日出而御便殿召丞相巳下计事而大京兆得在其中非常吏也诚以爲海内法式自京师始辇毂之下盗贼爲先尹正非人则贤不肖阿枉奏覆隔塞则上下不通假之恩威用詟豪右具官卢士玫自居郎署执政者言其温重不囘守法专固副内史事物议归之日者景陵将建龟筮有时予心怛然惧不克济尔尝倅职应其供求和而不同捡而不溢端于巳事朕甚嘉焉试命元僚亦旣不挠今圆丘甫及庆泽将施攘剽椎埋必有幸生之者案牍卒吏亦当因縁爲姦公费则多而利不下究惟是数者尔司其忧爲尔正名无吝操剸可权知京兆尹余如故刘士泾授太㒒卿制勑卿寺甚重不易其人其或以勲以亲以报以劝又何爱焉捡校大理少卿驸马都尉刘士泾去嵗西戎跳入泾上京师戒严朕慨然有思廉颇李牧之志而习事者言尔父司空之在泾也筑平凉等八城二堡壍保定平原使泾人益树麦禾以复后稷公刘之教十有六年犬戎不敢东顾朕闻其人思见其后果有令子在吾懿亲与之讨论自亦奇士铺陈将略殊有父风访其班资则曰亚诸卿之间尝十年矣今乃除其忧服命以大僚岂惟报尔先臣荣吾戚里亦欲使縁边诸将视其爱子爲我竭诚可守太仆卿驸马都尉余如故裴堪授工部尚书致仕制勑书曰冲子嗣则无遗寿耉朕以眇末宪章祖宗是用钖于邦伯庻尹至于旧有位人式示知恩以期于理而裴堪等奉事先帝无非旧老更历中外备有典刑以疾以年皆致厥政遗名自遂勇退推髙并沐新恩例升荣级禆朕厥德犹俟安车可依前件于季友授右羽林将军制勑具官于季友天子六军必有材官佽飞超乗挽强之士在焉董之以威待之以信分八舎之衆寡均二广之劳逸不吴不扬不掉不挫皆将军之命也是以李大亮上直禁中而文皇甘寝则心腹瓜牙之任斯不细矣以尔季友时予旧姻念徃兴懐度才思用荣以服色列于藩垣尔其敬恭无替朕命可守右羽林将军知军事仍赐紫金鱼袋邵同授太府少卿充吐蕃和好使勑邵同修好息人古之善政至于兵交而犹使在其间况西戎舅甥之国爲日久矣前命使臣洎介臣贾持节讣告且明不侵不叛之诚而洎等诖误戎王爲国生事废我成命咎有所归而犹彼国君长戒吏乞盟无言不酬思有以报以尔同科甲言语职宣词令备习地训周知物情识汲黯之便宜得月氏之要领命汝报聘逹予深诚夫用尔之直去其踈用尔之权去其诈用尔之刚去其忿用尔之慎去其疑继魏绛之和奋由余之智使朕髙枕无西顾之忧者在同此去同其勉之授以亚卿仍兼独坐囬无辱命赏有彛章可守太府少卿兼通事舎人兼御史中丞持节充入吐蕃答请和好使余如故元宗简授京兆少尹制勑元宗简刘约等叙彛伦节浮竞必在扵迁次有准以崇廉让之风是以置具贠限资考而犹幸得贪求之士不絶于埃持之优也内史贰秩重而不烦中台诸郎清而无杂各勉荣授无移素风宗简可权知京兆少尹约可行尚书司门贠外郎并散官勲赐如故刘师老授右司郎中制勑侍御史内供奉刘师老郭行余等曩者刘悟以全齐之地斩叛来献惟帝念功始以鈇钺棨㦸玄纛青旗命悟建行台于郑滑得置军司马以下官属妙选贤彦以司谟猷师老行余皆以天子命爲悟僚介㑹悟迁领他镇尔等寔来握兰懐芸皆授清秩出入甄异又何加焉师老可尚书右司郎中行余可守祕书省着作郎余如故杨嗣复授尚书兵部郎中勑吏部郎中杨嗣复官天下文武之重事也兵部郎中二贠一在侍从不居外省旁求其一颇甚难之而执事者皆曰近以文章词赋之士爲名辈由此者坐至公卿闲逹宪章用是稀少而吏曹郎嗣复州里秀异议论宏博冝其以所长自多然而操剸吏事细大无遗用副虗求允谓宜称尔其试守兹任爲予简稽苟能修明旋议超陟可权知兵部郎中余如故郑涵授尚书考功郎中冯宿刑部郎中制勑二帝三王之所以仁声无穷绩用明而刑罚当也尚书郎专是两者畴将若予佥曰涵文无害可以彰善恶宿思无邪可以尽哀敬庶尹百吏之䏻否四海九州之性命用汝叅断汝其戒之夫刻则害善放则利淫滞则不通流则自挠惟是四者时考之难亟则失情缓则留狱深则碍恕纵则生姦惟是四者时刑之难八者不乱然后可以有志于理矣朕所注意尔其尽心可髙允恭授尚书户部郎中判度支案制勑允恭书云明德慎罚明犹慎之况朕不德兹用省于有司之狱莫不伏念隐悼周知物情惟尔允恭告我祥刑罔不率协稽尔明効陟于他曹大比生齿之书仍掌折毫之牍戎车方驾物力未丰剖滞应期斯任不细推尔惟吝之意㒺或失财用尔无害之文以惩刻下惟不欲过过则不逮率是数者时维厥中可守尚书户部郎中判度支案散官勲如故髙允恭授侍御史知杂事制勑御史府不以一职名官葢总察群司典掌衆政副其丞者是选尤难而御史丞僧孺首以朝议郎守尚书户部郎中判度支案飞骑尉髙允恭闻于予曰允恭始以儒家子能文入官在监察御史时分务东台无所顾虑爲刑部郎中能守训典复以人曹郎佐掌邦计悬石允釐挠而不烦简而不傲静专勤直志行修明乞以台郎兼授宪简杂错之务一以咨之朕俞其言尔其自勉无俾僧孺狭于知人可以本官兼侍御史知杂事余如故栢耆授尚书兵部贠外郎制勑守起居舎人赐绯鱼袋栢耆朕闻亟迁则彛伦斁滞赏则劳臣怠兼用两者谓之政经夫南宪右掖至于中台我朝之极选也俾尔环歳之内周历兹任岂无意焉元和中盗杀丞相疾伤议臣齐冀之间交以祸端相嫁耆自青谿窖中提转丸捭阖之书驰于诸镇使承宗疑否隔塞一朝豁然纳质献地克终于善承宗旣没承元授事耆又将朕教告命于承元万衆无譁一方底定此而不録将何以劝凢百多士无急病之心可守尚书兵部贠外郎赐绯鱼袋元氏长庆集卷第四十六元氏长庆集元氏长庆集卷第四十七元氏长庆集卷第四十七制诰髙釴授起居郎班肃授尚书司封贠外郎独孤朗授尚书都官贠外郎范季睦授尚书仓部贠外郎杨汝士授右𥙷阙唐庆万年县令裴注侍御史李珝监察御史王永太常博士李从易宗正寺丞卢均等三人授通事舎人颜岘右賛善大夫荆浦左清道率府率王惠超左清道率府率髙釴授起居郎勑行而不息者时也久而不可泯者书也微史氏吾其靣墻于尧舜禹汤之事矣尚书郎亦有会计奏议之重非博逹精究之才其可以充备兹选乎髙釴何士乂等富有文章优于行实捃拾匡益殆无阙遗前以东观择才因而命釴视其所以是见书词俾伺朕之起居遂编之于简牍不亦详且实耶而士乂亦以久次当迁移𥙷郎位允膺清秩无忘慎终釴可守起居郎依前充史舘修撰士乂可尚书水部贠外郎余如故班肃授尚书司封贠外郎勑朝议郎前坊州刺史赐绯鱼袋班肃驰竞之徒䏻于寒暑之际不以忧畏移其薄厚之道者鲜矣闻尔爲祠部贠外郎值吾黜姦之日逰其门者莫不跧窜奔迸惧罹其身唯尔私分不渝进退有素搢绅之论有以多之复尔中台以厚吾俗勉慎其始无轻所从可行尚书司封贠外郎余如故独孤朗授尚书都官贠外郎勑殿中侍御史充史舘修撰独孤朗左拾遗韦瓘汝等皆冠圆冠曳方屦以儒服事朕朕甚伟之朗能彰善瘅恶属词可观瓘尝旅进廷争极言无隐求所以𥙷朕过失从而记之而又书丞相巳下百执事举措以爲来代法非尔而谁是用命尔递迁谏列次𥙷外郎窜定阙文裁成义类此仲尼春秋之职业也尔等自谓何如哉其可上下心手于爱恶是非乎朗可尚书都官贠外郎依前史舘修撰瓘可守右𥙷阙充史舘修撰余如故范季睦授尚书仓部贠外郎勑权知仓部贠外郎判度支案范季睦野有饿殍不知发狗彘食人之食不知检此经常之失政也而况于戎车未息飞輓犹勤新熟之时岂宜无备乃诏执事聿求其才乘我有秋大实仓廪佥曰季睦副予虚懐汝其徃哉予用训汝夫㢘贾五之不争之谓也出纳必吝有司之常也贰上下之价则茫昩者受弊杂苦良之货则豪右者受嬴惟一惟公乃㒺不同惟平惟实乃㒺不吉尔其戒之无替朕命可尚书仓部贠外郎依前判度支案充京西京北籴使余如故杨汝士授右𥙷阙勑朕闻衮职有阙仲山甫𥙷之盖所以节宣天子之嗜欲而弥缝其不及也我国家设司谏署以神明其耳目凡在兹选实难其人监察御史杨汝士等文擅菁华言无枝叶更佐大府爲时闻人是用置尔于左右前后拾遗𥙷阙茍言之而不用时予之不明或抑之而不言惟尔之不恪方我倾听之始命尔司聪之荣各懋厥诚无悼后悔可依前件唐庆万年县令勑朝议郎守尚书比部郎中赐绯鱼袋唐庆辇毂之下豪黠僄轻扰之则狱市不容缓之则囊槖相聚是以前代惟京令得与御史丞分进道路以其捕逐之急也执事言尔庆榷束池卤生息倍称布露饬散于罗落之间而盗贼终不敢近推是爲理真吾所求之剧令也无或畏避以艰婺矛牙可守万年县令余如故裴注侍御史勑诸道盐铁转运东都留后兼侍御史裴注等法者古今所公共也一日去之则百职尽坠是以秦汉以降御史府莫不用刚果劲正之士以维持纪纲季代而还埋轮破柱之徒絶不复出朕甚异焉去歳以来比命御史丞爲宰相葢欲慰荐人之不敢爲也尔等或以吏最或以学文当僧孺慎㨂之初遇朝廷渇用之日又安可廻惑顾虑于豪黠而姑以揖让歩趋之际爲塞职乎可依前件李珝监察御史勑前监察御史里行李珝比制多以详练法理者行于御史府或满歳即真或不时署位亦试可之义也以尔珝文学周敏操行端方执丧有闻俯以就制复尔故秩勉修乃诚可行监察御史王永太常博士勑前东都留守推官将仕郎兼监察御史王永朕明年有事于南郊谒清宫朝太庙繁文缛礼予心懵然虽旧章具存而毎事思问求可以教诸生习仪于朝廷者有司以永来上永其勉慎所职无令观听者有云可守太常博士李从易宗正丞勑朝议郎京兆府士曹叅军李从易昔刘氏子孙在属籍者十余万我唐光有天下二百余年伯仲叔季㓜子童孙可胜道哉第其贤能以次序昭穆皆吾宗寺之职也凡在选任毎难其人以尔天属谨良修明吏理检身好学有儒者法仪宗长以闻朕不敢议承上莅下无忘敬恭可守宗正寺丞卢均等三人授通事舎人勑守门下省符寳郎赐绯鱼袋卢均等辨色而朝百辟辑瑞以会万方正错立族谈之仪宣注意登庸之命锵锵济济进退以时名爲侍臣以賛导吾左右者通事舎人之任也今郊丘有日事务方殷尔等各茂声光副朕兹选宜膺宠命无废国容可依前件颜岘右賛善大夫勑安邑解县两池㩁盐廵官监察御史里行颜岘古者公卿之子代爲公卿所以贵贵也况贤者之后死政之孤宁系班资以碍升奨惟尔岘甞与从父太师深犯蜂虿毒螫之下太师没焉尔之不囘幸而能脱终超逆地来谒奉天列圣念功访求太师之后有司昩蔽不以尔闻今朕将建东朝深思賛谕异时使朕爱子知忠孝之道如尔岘吾何患焉可守太子右賛善大夫余如故荆浦左清道率府率勑奉天定难功臣壮武将军行右清道率府率上柱国赐紫金鱼袋左龙武军宿卫荆浦等初朕宅忧西朝祗受丕训尔或执携金吾清道前马或操㧾戈㦸立陛周庐星拱翼舒谁何不若廼诏超陟因及序常用报有劳且升久次各扬其职无弃厥司可王惠超左清道率府率勑奉天定难功臣壮武将军守右内率府率充左街副使上柱国王惠超等率侍卫以导从吾于黄麾左右者皆东朝之勤吏也乘我出震之忧逢时作解之庆咸当序进式示加恩并列周防宜勤夙夜可依前件元氏长庆集卷第四十七元氏长庆集元氏长庆集卷第四十八元氏长庆集卷第四十八制诰崔弘礼郑州刺史元佑洋州刺史袁重光雅州刺史李践方大理寺丞齐煚饶州刺史王堪礼州刺史元藇杭州刺史韩察明州刺史韦行立处州刺史王进岌冀州刺史论倚忻州刺史王元琬银州刺史陈谏循州刺史万璟皓端州刺史赵真长戸部郎中兼侍御史王沂河南府永宁县令吉旼京兆府渭南县令骆怡夀州长史裴温兼监察御史里行充清海军节度叅谋韩克从太子通事舎人崔方实试太子詹事李归仙镇州右司马齐煦华州定县令韦珩京兆府美原县令裴誗检校尚书库部郎中充河南节度判官蔡少卿兼监察御史李立则检校虞部贠外郎知盐鐡东都留后常亮元权知桥陵台令杜载监察御史崔蔇检校都官贠外郎兼侍御史崔弘礼郑州刺史勑朕读诗至于羔裘缁衣之章未甞不三复沉吟葢明有国善善之功且思舎命不渝之君子也春秋时郑多良士是以师子大叔之政而群盗之气替消闻颖考叔之言而孝子之心不匮山川在地日月在天今古虽殊人存政举文林郎守相州刺史兼御史中丞赐紫金鱼袋崔弘礼操心尚气余力有文感慨风云号爲奇士累更大郡备有休声予闻则多未校其实侍中弘正以课来上书爲第一不有升陟谓之蔽能得于信臣予用丕允郊圻宻迩美恶日闻尔其歌鸡鸣以自勤稽风雨以守度与我共理副其所知可使持节郑州刺史余如故元佑洋州刺史勑朝散大夫守京兆尹上骑都尉元佑风俗之薄厚由长吏之所尚也闻尔佑以甲乙科爲校书郎甚有名誉一朝以先臣不幸爲黜而自晦其身者二十年何其爲子之多也自历朝序仁声益彰不杂风尘而徽猷遂逺洋州近郡美恶足以流京师将以慈惠廉让之道长理之此吾有望于尔矣可使持节洋州刺史袁重光雅州刺史李践方大理寺丞勑卢国郡贯平羗江带卭崃关西南蛮经略之地也大理寺专狱犴视刑书我国家生人之司命也任非其才爲患不细前鄜坊丹延等州观察判官侍御史内供奉赐绯鱼袋袁重光佐观风于鄜畤闻有能名前湖南都团练判官兼监察御史李践方叅练卒于湘中号爲柔立宜当慈惠之选且尽哀敬之心姑务胜残无或枉挠伫尔布政叶予好生重光可使持节雅州刺史散官勲赐如故践方可大理寺丞齐煚饶州刺史王堪澧州刺史勑尚书刑部郎中齐煚岳州刺史王堪等隷江之西饶爲沃野澧亦旁荆之剧郡而鄱阳有镕银撷茗之利俗用僄轻政无刑威盗贼多有沅湘间沉怨抑激有屈原遗风吏无廉平人用愁苦惟尔煚洎堪等皆践台阁亟历名部号爲良能俾分两地之忧伫听二天之谚煚可使持节饶州刺史堪可使持节澧州刺史余如故元藇杭州刺史等勑饶州刺史元藇等自天子至于侯甸男邦大小之势不同子育黎元其揆一也是以郎官出宰百里牧守入爲三公此所以前代称理古也近俗偷末倒置是非省寺以地望自髙郡县以势卑自劣盘牙不解稂莠不除比比有之患由此起今余杭钟离新安顺政三有财用一隣戎狄将有所授毎难其人以藇之理课甄明以弘度之奏议详允以玄亮之学古从政以公逵之守道立身佥命爲邦庻可胜残而去杀矣敬奉诏条用慰㷀独可依前件韩察明州刺史等勑朕子育黎民保乎混一物之不至将我德泽流布于逺迩者其惟良二千石乎前京兆府冨平县令韩察等乆于吏职皆着能名昔尝奉诏风声尚在或历居郊侍惠飬有方命汝临人勿违其俗天明近于海鹘则姦生通理于巴急则吏扰沔当泄会滞则怨起推是三者引而伸之然后可以忧人之忧矣尔其勉之可依前件韦行立处州刺史勑守卫尉少卿袭邦国公韦行立闻尔贵逰之子也出入省寺二十余年终无尤违斯亦鲜矣江南诸郡戸籍非少皆有赋入之难尔爲吾徃埋缙云以宣朕化无虐惸独俾伤惠和可使持节处州刺史王进岌冀州刺史勑元从奉天定难功臣行右羽林军大将军兼御史大夫王进岌冀方陶尧之所理也其俗质强有古人遗风兵兴巳来习爲奋武之地非勇毅仁隐之者不能兼牧其甿以尔战伐居多班资巳重副朕兹选必有可观夫理乱绳唯缓之龚遂之政也忠信可以服暴强仲尼之言也率是两者以临其人吾无忧于千里之内矣式兼亚相周贲外台可开府仪同三司使持节行冀州刺史兼御史大夫充本州团练守捉使功臣勲封如故论倚忻州刺史勑前使持节守忻州刺史赐紫金鱼袋论倚日者议镇之劳例皆甄奨有美能泌早闻其勤因以泌爲忻州刺史会泌隐恶彰败不终其任司空度上言前刺史倚忻人懐之复换他守人用不协遂仍以复于忻勉居旧邦无替前効可使持节忻州刺史王元琬银州刺史勑夏绥银等州节度检校太子詹事王元琬河朔之间丰有水草尔能当事多以畜扰爲事吏二千石巳上不能拊循竞致侵削难其踦角齿毛之异廉者半价而买贪者豪夺其良困于诛求起爲盗贼朕甚患焉近以戎臣祐旁领四郡奉宣诏条祐以元琬佥曰公干乞爲圁隂㒺或不臧贻祐之耻可使持节都督银州刺史充本州押蕃落使余如故陈谏循州刺史勑封州刺史陈谏倜傥好奇之士常患于不慎所从负累于俗过而能改人其舍诸以尔谏敏于儒学志于政经自理临封寻彰美化分忧是切满歳宜迁始求循吏之才以抚逺方之俗尔其树德朕不记瑕可使持节循州刺史万憬皓端州刺史勑前顺州刺史借紫金鱼袋万憬皓赦所以宥不幸也尔爲郡守无违诏条而以疾罢去非不幸欤今朕还尔符印俾临髙要之人守吾宪章愆则有辟可使持节端州刺史余如故赵真长戸部郎中兼侍御史等勑臣藩洎逢吉尚书于陵所请劒南西川节度判官某官赵真长等皆以文学政事得叅公选观其列状尉荐甚勤人各有知朕无不可矧以羊祜之风流尽在文翁之学校复兴咨尔真长等无替令猷勉当毗賛淮河之师旅近息荆江之赋入素殷咨尔应等无厥官以扰生聚各扬乃职用副朕懐真长可行某官依前充职应可某官充戸部廵官勾当河南淮南等道两税余如故王沂河南府永宁县令等勑前汴宋亳颖等州观察推官殿中侍御史内供奉赐绯鱼袋王沂前宣武军节度推官监察御史里行范传规等比制诸侯吏府罢则归之有司以叙常秩近或不时以闻谬异前诏朕申明之以复故典而去歳司徒弘以沂等入觐因献其能越在后庚之前且宠上台之请命汝好爵时予加恩勉字邦畿无虐黎献沂可河南府永宁县令传规可陜州安邑县令余如故吉旼京兆府渭南县令勑前河南府登封县令吉旼畿邦之宰任得其人葢有以乂我黎庻足以张吾京师也自辇毂在镐瀍洛务轻长命之善康东人者徃徃移隷内史今京兆尹季同以有干蛊之称流闻于西遂陈换县之求无替字人之术可守京兆府渭南县令骆怡寿州长史勑前江州司马贠外同正员骆怡等一青而去其人则改行自新之徒蔑由进矣况吏议不一负累多门原渉不必终于廉夫而周处卒爲名士此亦曰曩时之明验也尔等受谴旣久省宥斯频各励日新以期天秩并复资品宜乎慎终可依前件裴温兼监察御史里行充清海军节度叅谋勑前洛阳县尉裴温等南极北向戸北至于桂林旁带邕容分置征镇而南海尤居剧地旧制輙得临莅诸管叅酌庻务兹惟郡僚温等受知于人爲报不易勤尽检白可以无瑕可依前件韩克从太子通事舎人勑前河中府叅军韩克从闻尔之齿长矣而犹趋驰冉冉其何以堪今命尔爲东朝舎人以司賛引岂独加之恩奨抑亦示其优容宜勤厥官以服休命可守太子通事舎人余如故崔方实试太子詹事勑容州兵马使试殿中侍御史崔方实蛮蜑之间有黄贼者跧窜窟穴代爲侵攘南人患之爲日固久而公素破其酋长大获俘囚檄奏以闻朕实嘉尚是用钖其使者金币器服而又试爲崇班俾耀逺人以劝来効可试太子詹事余如故李归仙镇州右司马勑成德军节度衙前马歩都知兵马使检校右散骑常侍使持节澶州刺史兼御史大夫充本州防御使李归仙去歳成德换帅之际人皆効忠惟尔职在辕门位兼符竹功实居最议当甄升而弘正以牧长亲人遥领非便司武故事兼可理戎并仍帖秩之荣式遂上台之请可检校右散骑常侍兼镇州右司马替元阙兼御史大夫余如故齐煦华州定县令勑齐煦等今一邑之长古一国之君也刑罚纲纪约略受制于朝廷大抵休戚与夺之间葢一专于令长矣然而天下至大百吏至衆吾安能以一耳一目观听其短长煦等皆奉诏条爲人求瘼慰荐于尔岂某等皆欺予各勉厥诚以臻于理煦可韦珩京兆府美原县令勑韦珩等昔先王青灾肆赦则殊死巳降无不宥免而受贿枉法者独不在数常常罪之以此防吏吏犹有豪夺于人者朕甚悯焉日者覃懐有过籍之赋使吾百姓无聊生于下非珩等爲吾发觉则吾终不得闻东人之疾苦矣今美原蓝田皆吾甸内之邑尔其爲吾飬理生息以惠困穷使天下长人之吏知朕明用廉激贪之意焉裴誗检校尚书库部郎中充河南节度判官勑守京兆府醴泉县令裴誗等昔窦宪以元舅出征大开幕府以致贤彦是以铭燕然备勲籍用叅画也尔等佐钊斯任不细苟或无状其思有尤可依前件蔡少卿兼监察御史勑容管经畧左押衙兵马使蔡少卿蛮之有黄贼者东南人之虺蜮也经畧臣公素堕硩妖巢收复故地俾尔以如和县等捷书来上道路悠逺其勤可嘉宠以宪官用光戎秩可李立则检校虞部贠外郎知盐鐡东都留后勑李立则国有移用之职曰转运使每歳传置货贿于京师其大都要邑之中则委吏以专留事瀍洛之间葢其一也而桞公绰言尔强白干举吏难其伦乞以台省官假借恩荣俾专剧务勉服所职无忘谨廉可常亮元权知桥陵台令勑常亮元等大宗正言尔等或亲或能备识其行诚尽才办可以修奉园陵吾先帝之衣冠所在夙夜思念哀敬不心尔其尽恭以朂诸吏可依前件杜载监察御史勑杜载西旅违言侵坑县道虽有备无患而予心惕然惟尔载奉捷潜奏乗驲以奔吉语亟来人用胥恱念敺攘之略诚在将军奨飞驰之劳宜加宪秩归语尔帅无忘乃庸可崔蔇检校都官贠外郎兼侍御史勑崔蔇等自元和以来有大勲烈于天下先帝赉于以保衡者唯司空度度亦齐慄祗畏不自满大慎简其属毗于厥政惟蔇及洙咸在兹选是用辍我糺察副其勤求惟尔敬玄旧佐藩服効诚于长议以序迁峩峩鐡冠皛皛银印受之以任其乐所从可依前件元氏长庆集卷第四十八元氏长庆集元氏长庆集卷第四十九元氏长庆集卷第四十九制诰范传式河南府寿安县令王炅兼侍御史高端婺州长史李昆滑州司马刘颇河中府河西县令王迪贬永州司马王恱昭武校尉行左千牛备身崔适翊麾校尉守左千牛备身姚文寿右监门卫将军知内侍省事徐智岌右监门卫将军邵常政内侍省内谒者监宋常春内仆局令青州道渤海授金吾将军等放还蕃青州道渤海等授诸卫将军放还蕃令狐楚等加阶萧俛等加勲萧俛等加封爵李逢吉等加阶李光颜加阶王仲舒等加阶郭钊等转勲武儒衡等加阶崔元略等加阶胡証授定逺将军诸使收淄青叙録将士等授官爵勲劒南西川节度使下将士叙勲郑氏封才人七女封公主王承宗母吴氏封齐国太夫人范传式河南府寿安县令勑范传式御史府多以法律见徴苟覆视之不明于薄责而何逭传式在先朝时尝爲监察御史会孙革以廐牧竞田之狱来上朝廷意其未具复命传式理之不能精求尽以前使岐人衆来告我职尔之由须示薄惩用明失实嗟乎长人之吏信在言前当革非心无因故态过而不改宁㒺后艰可王炅兼侍御史勑王炅等乃祖乃父勤劳邦家佐吾先臣相国捍患摧兇世爲勲籍故吾闻成德诸将心犹悚然尔等𥘉䘮元戎能以整送迎新旧之际不无夙夜之劳言念功庸宜升秩序宪署命之崇班特示加恩匪用彛典可依前件高端婺州长史勑高端等周官歳终则稽其医事以制其食斯亦赏劳之也尔等皆执艺术待诏公车和六饮六膳以会其时察五色五声以知其变朕尝因苦口必念沃心毎思药石之臣咸听肺肝之语凡百多士无以羙疢爱予因尔厥官用警有位李昆滑州司马勑李昆日者王承元以成德䘮师之状来告尔实将之能承元之意上通朝廷之泽下究昆有力焉将议奖劳是宜秩郡丞宪吏用表兼荣可权知滑州司马兼监察御史刘颇河中府河西县令勑刘颇朕以自鄜而北夷夏杂居号爲难理乃诏执事求以绥懐控压之者皆曰颇在兹选且言其伐蔡之役常叅于懐汝之师部分㢮张允协军政遂命试领银州郡事衆宁附边人宜之连帅以闻议请甄奨河西近邉择吏惟精勿吝牛刀爲我烹割可王迪贬永州司马勑王迪爲吏不廉受贿六十余万据其赃罪合寘重条言以爲伐蔡之时䧟其家属适遭蜂虿并爲鲸鲵尚念尔于兹当从末减议迁郡佐无忘悛心可守永州司马贠外置同正贠仍所在驿发遣王恱昭武校尉行左千牛备身勑执千牛刀以侍奉吾左右者命子弟之选也荘宪皇后姪王恱等或勲戚䕃余或公卿贵胤佩觹有趋跄之美释褐叅侍从之荣勉奉我朝廷之仪敬顺尔父兄之教可依前件崔适翊麾校尉守左千牛备身勑三品子崔适等左右备身在吾旒扆之侧非贵逰子弟之可亲信者不在选中尔等阀阅甚崇教诲斯至事我犹事父畏法犹畏师勿惰勿佻以期无诲斯可与成人并行于朝廷矣可依前件姚文寿右监门卫将军知内侍省事勑姚文寿出入中外备尝剧职静以自胜高而益谦先皇帝以其忠愿谨信知书有文毎决务宫中付以宻命巳事而复终无漏言朕方借良能夺其情礼起自哀疚命爲监临和而有常威而不侮修身处衆两得其宜忧服旣除庸功可奨崇阶厚秩兼以命之无忘慎修用副毗倚可冠军大将军行右监门卫将军知内侍省事封赐如故徐智岌右监门卫将军勑徐智岌邠之地后稷公刘之所理也俗饶稼穑土宜六扰内扞郊圻外攘夷狄故吾特命礼乐诗书之上将俾爲长城立监临戎亦慎兹选以尔自更事任巳着公方端介而不失人心谦和而能宣朕命宠以将军之号仍加内省之荣复职旧藩勉终前効可云麾将军右监门卫将军知内侍省事余如故邵常政内侍省内谒者监勑天子有内诸臣所以叅侍奉备传逹而将外诸臣之复也其或久更事任绩効甄明者必择其良能而分命焉元从兴元朝议郎行内侍邵常政等或扈从于艰难之际或服勤着廉善之名宜序班资用优阶秩夫奠东司而临象教尔无忘于肃清将成命以察戎行尔无忘扵畏慎正闱闼以亲賔客尔无忘于敬恭行是三者可以长守其禄位而不离于荣近矣各扬尔职称朕意焉可依前件宋常春等内仆局令勑近制选内臣之善于其职者监视诸镇葢所以将我腹心之命逹于瓜牙之士也宣义郎行内侍宋常春等皆以谨信多才得叅侍从更掌上府尤见吏能守官无毫髪之瑕励巳有氷霜之操迹其声实可备监临汝其徃哉予用训尔夫处衆莫若顺犯衆则不安约身莫若廉奉身则不足推是两者引而伸之然后入可以近天子之光出可以䕶将军之旅矣㒺或失坠以贻后艰勉当柱国之荣无忘立表之誓全寳可宣德郎行内侍省官闱局令贠外置同正贠常春可徴仕郎内侍省内仆局令贠外置同正贠青州道渤海授金吾将军等放还蕃勑慎能至王姪大公则等洲东之国知义之道与华夏同风者尔軰是也冐越深阻和会于庭予嘉乃诚命以崇秩用奋威卫保尔恩荣无怠无违永作藩服可依前件青州道渤海等授诸卫将军放还蕃勑大定顺王姪大多英等我十有二卫将军以率其属皆匡备左右爲吾近臣自非勲庸不以轻授以汝各贽琛賮劳于梯航俾耀逺人宜示恩宠归抚尔类知吾劝来可依前件令狐楚等加阶门下朕闻君法天大臣体君命数名等威上下以两昔汉丞相金印紫绶黄扉黑亦所以异车服于百辟也今朕宰相阶级不称甚无谓焉旣当行庆之恩宜用加崇之典守门下侍郎同中书门下平章事赐紫金鱼袋令狐楚端慎严恪夙夜在公按度悬衡守而不失守中书侍郎同中书门下平章事赐紫金鱼袋萧俛深敏敬恭窹寐思理伏蒲焚藁知无不爲守中书侍郎同中书门下平章事赐紫金鱼袋叚文昌坦易坚白风雨有常推贤与能如恐不及咨汝三后弼予一人汝爲股肱耳目以赉予予敷心腹肾肠以告汝汝其一乃志以奉上周乃惠以接下敬乃事以临官是三者孙叔敖甞用之于楚矣位愈髙而士愈戴禄愈厚而人愈懐夫以朕之不敏不明尚克用济实頼吾二三臣朝夕之诲诗云无言不詶无德不报爰因进等之诏用申交警之词各竭乃诚同底于道康天下平太阶而后越级之赐行焉兹谓叙常非以爲报楚可太中大夫俛可朝议大夫文昌可中散大夫余各如故萧俛等加勲某等越正月惟朕宪考集大命于朕躬宅忧昏逾罔克攸济惟尔俛屡賛大仪以诏予一人惟尔文昌作䇿度以道扬末命俾小子审训弗违时乃之休王功曰勲兹用报汝尚克纳诲毋忘恊心铭于太常永作元辅可萧俛等加封爵门下列爵惟五所以褒有德也朝议大夫守门下侍郎同中书门下平章事上骑都尉袭徐国公赐紫金鱼袋萧俛等外抚四夷内顺百度同德比义以尧舜之道事予厥惟懋哉遂行益地之诏俛乃让封于弟亦恊推恩开国承家永绥厥后惟克恭敬以和神人可依前件李逢吉等加阶某官李逢吉是朕皇子时侍读也忠孝之训何尝忘之惟秘洎瓘寔惟藩臣克壮威猷用以垣翰杨造等祗事内外夙夜惟寅并沐前恩递升荣级上下有等式示彛章可依前件李光颜加阶门下朕闻有天下者道德仁义以爲理城郭沟池以爲固故曰不教人战是谓弃之有备无患可以应卒此先王欧攘戎狄保障黎元之大畧也五原居宥夏灵庆之中当虵豕豺狼之突将搤咽喉之要爰命腹心之臣厥有成功宜膺茂典邠宁庆等州节度观察处置等使金紫光禄大夫检校司空兼邠州刺史上柱国武威郡开国公李光颜气敌三军心师百行有卞荘之勇守之以仁有日磾之诚济之以武叱咤则风云廻合间宴则罇爼周旋葢文武之令才真古今之良将是以淮蔡之役百胜功高青齐之师一面居最朕以萧关尚警马岭犹虞五饵之诈可羞百雉之城爰度先是属役每难其人惟尔良能果谐予愿程功而不愆于素讫事而不劳于人比命有司褒乃实力佥曰古诸侯勲德优盛则就加特进以宠之我国家封植崇重有朝请一字以异之予嘉乃勤兼用两者兹谓上赏尔惟钦哉可特进余如故王仲舒等加阶门下阶陛所以升堂奥也历清贯者亦由是而登进焉国朝由散官而命爲大夫者凡十一等以银青朝散爲名者非我特制则不克授葢门戸有棨㦸之荣腰佩有龟緺之异也朝议郎守中书舎人王仲舒等或历职清近代予格言或分命藩方宣我程品或县车以请老或持节以临人或亲或能或劳或乆皆承霈泽之庆宜当并命之荣凡尔四十有三人各服我休命并朝散大夫余如故郭钊等转勲粤若十有二勲以驭亲贤以诏劳旧以稽秩序以行庆赐而刑部尚书兼司农卿郭钊实我元舅寅亮朕躬传师洎肇共司予言发扬书命倰贰教官长财善物証居环尹夜警昼廵堪致厥政时惟旧老髙阳而下五十有六人分命内外祗勤于理越二月发大号于天下延宠庻官钖尔崇勲无替嘉命武儒衡等加阶某乙等古人以朝散大夫爲荣是以自矜于歌咏况今由是级者则服色骤加诚足贵矣儒衡等皆吾内外之臣并在贤能之选顷因庆泽第许崇阶朕不食言勉当嘉命崔元略等加阶某官某乙阶之设二十有庸有事有叙有加用是四者以诏百吏由郾而上至于元略曰加曰叙进而下至于景曰事曰庸光我侍从之臣且优致政之老诏贤诏德于是乎在堂奥益近尔其敬之胡証授定逺将军门下宁逺将军兼左金吾卫大将军御史大夫充左街使赐紫金鱼袋胡証等近古赦天下则勲秩阶爵因縁而行亦欲与卿大夫同美利也尔等率其属部分义甚明皆吾劳臣是有恩奨益进荣级宜其允恭可依前件诸使收淄青叙録将士等授官爵勲某等能执于戈讨定逋孽功懋懋赏厥惟旧哉分命庻官秩建五等次用于十有二勲式示等威葢以劳之小大爲上下也劒南西川节度使下将士叙勲门下劒南西川节度使下准制叙勲将士朝议大夫试太子家令上护军史宪等蜀形胜之地也南控蛮蜑西搤戎羗厉禁之劳实頼汝三千八百六十有六人之力使之必报并赐崇勲各懋乃诚朂率以敬可依前件郑氏封才人勑古者天子设六宫以诏内理是以关雎乐得淑女忧在进贤将听鸡鸣之诗岂惟鱼贯之序郑氏山东令族海内良家毎师班女之文尝慕樊姬之德桃姿焜燿兰行馨香爰用择才冀无伤善勉当选进之重无忘和平之心可才人七女封公主门下长女等抱子弄孙之荣贵贱之大情也朕以四海奉皇太后于南宫问安之时诸女侍侧螽斯之庆上慰慈颜鸤鸠之仁内懐均养虽秾华可尚出合未期而汤沐先施分封有据宜加美号以表令仪可依前件主者施行王承宗母吴氏封齐国太夫人勑古成德军节度镇冀深赵等州观察处置等使金紫光禄大夫检校尚书左仆射赠侍中王承宗母燕国太夫人吴氏鲁文在手燕夣徴兰道以匡夫仁而训子教日磾竭诚之操义必资忠戒陈婴自大之心明于处顺是以承宗辞代之际承元领务之初或辍哭以据床毎形言于忧国人知趣向道实光明宜受进封之恩用表贯霜之节可封齐国太夫人元氏长庆集卷第四十九元氏长庆集元氏长庆集卷第五十元氏长庆集卷第五十制诰李愬妻韦氏封魏国夫人赠田弘正父庭玠等赠乌重胤父承玭等赠韩愈父仲卿尚书吏部侍郎赠韦审䂓父渐等赠田弘正母郑氏等追封孔戣母韦氏等追封李逢吉母王氏等追封李逊母崔氏博陵郡太君追封王潜母齐国大长公主追封王璠母李氏等赠郑余庆太保赠王承宗侍中赠裴行立左散骑常侍赠陈宪忠衡州刺史赠楚继吾等赠于頔谥追封宋若华入朝奚大首领梅落悟孤等二十五人授官阶制授入朝契丹首领逹于只枕等二十九人果毅别将刘惠通授谒者监制李愬妻韦氏封魏国夫人勑夫尊于朝妇贵于室由古道也安有邦君之妻而无汤沐之地乎凉国公李愬妻韦氏德宗皇帝之外孙也笄年事愬克有令仪天䕃虽高犹执妇道持其门戸使愬有姻族之和奉其苹蘩使愬有蒸尝之㓗愬当分阃之际终无内顾之忧者由此妇也今愬积行累功以致爵位六迁重镇名列上台而韦氏犹限彛章未尝开国甚不称也因愬大名之邦式建小君之号可封魏国夫人赠田弘正父庭玠等门下朕闻昔者明王之以孝理天下也莫不因严以教敬推类以明恩朕以眇身钦承大寳爲亿兆人之君父奉十一圣之宗祧捧乌号知群臣有良弓之思瞻彼苍念群臣有所天之感是用仲月五日申命有司大钖追崇式彰余庆而魏博等州节度观察处置等使魏州大都督府长史田弘正亡父赠兵部尚书庭玠等教必以忠殁而不朽茂仲弓之徳而位屈当年副孔父之恭而福流来裔惟尔弘正爲朕方叔以殿大邦惟尔夷简爲朕河间以光宗籍惟尔度爲朕吕望以司专征子有劳于王家父岂忘于钖命进以师长之赠加之保傅之尊咨尔三臣告是五庙永钖忠孝赉于邦家可依前件赠乌重胤父承玭等勑朕闻水积者不涸德积者不穷肆我高祖武皇帝传序累圣逮予冲人嗣守朝廷之常不克是惧而侯甸藩服亦克用乂诚頼吾邦伯庶君之不坠吾祖宗之典也追念本始无忘尔先永钖追荣用章彛训检校司空使持节沧州刺史乌重胤亡父赠工部尚书承玭等根本粹茂源流浚发载诞颇牧降生申甫或并列藩方或常叅鼎鼐承我制诏备陈孝思皆曰阅礼资忠实頼先臣之教欲报之德愿言克从遂命襃崇以幽显可依前件赠韩愈父仲卿尚书吏部侍郎勑国子祭酒韩愈父赠秘书少监仲卿等子生则射桑弧蓬矢以告四方三月孩而名之十年出就外传孔丘虽欲逺于鲤也而犹教之诗礼所以相承先而重后嗣也然而免水火之灾从师友之后服轩冕以爲卿大夫者一族几何人惟尔愈雄文奥学秉笔者师之与缄等各用所长列官朝右荣则至矣其父皆不及焉殁而有知能不望显扬于地下赠以崇秩慰其幽魂推吾永懐示用怛然于此可依前件赠韦审规父渐等勑朕嗣立之二月五日在宥天下泽𬒳幽显凡百执事延崇于先而守尚书左司郎中韦审规父大理卿渐等生有列爵殁有懿行德积于身庆储于后嘉乃令子爲吾望郎遂可有司之奏以钖先臣之命可依前件赠田弘正母郑氏等门下检校司徒田弘正母赠韩国太夫人郑氏等诗云哀哀父母生我劬劳欲报之德昊天罔极子欲养而亲不待之词也朕有臣弘正等皆社稷之臣也或寄重股肱或亲连肺腑而克忠于国克孝于家歌康公念母之诗感日殚见圗而泣朕方推广孝以阐大猷廼诏有司深惟赠典若曰幽魏并杨实镇之大旣以命于勲贤齐晋清河惟号之美可用光于窀穸永钖尔类予何爱焉呜唿子爲列岳之崇母用追封之礼亦可谓生荣死哀孝子事亲之终也惟尔钦哉无或失坠可依前件追封孔戣母韦氏等勑颖考叔食美而思遗其亲此孝子不违于一饭也而况于万石在前累茵在侧慰心不及非赠而何尚书吏部侍郎孔戣母赠扶风郡太君韦氏等柔以睦姻明于训子惟嫔之礼始自敬姜择邻之规优于孟母庆钟嗣子皆我荩臣祗告有司丕序先烈钖以大邑逹其深诚庶无风树之嗟且壮秋霜之节可依前件追封李逢吉母王氏等勑孝子之于事亲也贫则有啜菽之欢仕则有捧檄之庆离则有陟屺之叹殁则有累茵之悲推而言之其揆一也不有追钖何以逹情检校吏部尚书使持节襄州刺史李逢吉母赠平阳郡太夫人王氏等皆朕公卿之母也或象感台阶生申及甫或气钟河岳非龚则黄出入恩荣羽仪中外苟无善训安得令人简想徽猷用弘封邑式光子道以盛母仪可依前件追封李逊母崔氏博陵郡太君勑检校礼部尚书使持节许州刺史李逊母赠义封县太君崔氏等昔康公贵爲诸侯而念母之词甚悲悲亲之不逮也曾参仕三釜而其心甚乐乐及于亲也今逊等有地千里有禄万钟頥指气使无不随顺所不足者其唯风树寒泉之思乎朕方推广孝岂吝加恩并封启邑之荣咸慰循陔之念可依前件追封王潜母齐国大长公主勑检校兵部尚书王潜母赠晋国大长公主于朕祖宗之姑姊妹也始以肃雍之德下嫁于公侯淑问怡声礼无违者训其爱子有过严君不因恩泽以求郎每致忠贞而事主使勤贵富戒斁㢘能鬰爲勲臣实资圣善徽猷尽在典礼宜加犹狭平阳之封式广营丘之地克宣朕命用慰潜心可赠齐国大长公主追封王璠母李氏等勑守起居舎人赐绯鱼袋王璠母赠成纪县太君李氏等古人云生愿爲人兄欲奉养之日长也若此则及子之贵显亲之荣能几何人是以圣王因心以设教由是扬名追孝之礼生焉朕宅帝位思弘大孝乃诏执事追用䟽封而璠等皆以讽赋语言得叅侍从欲报之叹发乎肺肝追加启土之荣用深罢社之痛可依前件赠郑余庆太保勑朕闻仲尼殁而鲁公诔之柳荘死而卫灵请徃夫以区区鲁卫而犹念贤臣硕德也如是况朕小子获承祖宗实頼一二元老朝夕教诲以仪形于四方天胡不仁遽尔殱夺而今而后谁其屏余故金紫光禄大夫检校司徒兼太子少师郑余庆始以衣冠礼乐行于山东余力文章遂成儒学出入清近盈五十年再任台衡屡分戎律凡所剧职无不践更贵而能谦卑以自牧謇直行于台阁柔睦用于闺门受命有考父之恭待士有公孙之广焚书逸礼尽所口传古史旧章如因心匠朕方咨禀庻罔昏逾神将祝予痛悼何及乞言旣阻赠典宜加追书保养之荣用彰明允之德可依前件赠王承宗侍中勑天子之于百辟也公则有君臣之义私则有父子之恩生则有列爵以报功没则有加荣以钖命逺则罢朝以申悼近则幸第以临䘮而况于代济勲庸时方委遇死而可作吾何爱焉故检校尚书右仆射王承宗海岱孕灵弓裘袭艺诗书礼乐禀训于祖先勇敢谟猷自生于诚腑逮居剧镇益辨长材每懐恋阙之诚遂行割地之効屡陈宻𣢾方俟来朝天不与年素志没地表章前上忠恳备存不以二子爲忧且曰三军求帅承元继志雅有兄风雄藩旣耀于连枝宠秩宜加于幽穸上台之首左辅之崇特越彛章用明加等忠魂尚在期尔有知可赠侍中仍令所司备礼册命布帛五百叚米粟三百石委度支逐便支送赠裴行立左散骑常侍勑秦郡守分土疆以牧人汉刺史乘轺车而按部兼是两者才唯艰哉而况于镇定逺荒经略逋冦毗倚方切忽焉薨殂不有追崇曷彰悯悼故朝散大夫持节桂州刺史兼御史中丞裴行立积德之门代济英哲班超奋笔志在功名郦寄秉心义先忠孝累更事任益见良能龚遂着称于潢池处黙去思于交趾遗风尚在钖命宜加宠以貂蝉之谷帛用光幽穸式慰营魂可赠左散骑常侍布帛三百叚米粟二百石仍委度支逐便支送赠陈宪忠衡州刺史勑故元从奉天定难功臣桞川刺史陈宪忠在德宗时执羁靮以从遂加戡难之名在宪宗时沐雨露之恩实𬒳念功之诏朕敬承先志崇奨旧勲爰命有司用申常典生有熊当其轼殁有鴈随其车可谓男子之哀荣矣可赠使持节衡州诸军事衡州刺史赠楚继吾等勑故容州本管经略招讨左押衙兼行营中军兵马使检校太子詹事楚继吾故廉州古丘营镇将试殿中监卫弘本等比以荒服不䖍侵掠县道乃诏毅勇爲人敺攘而继吾等奋不顾身深入巢穴豺狼虽殪蜂虿误加方闻振臂之雄忽有归元之叹其帅具上其功伐请议褒崇言念云亡尤用悯悼不有异等孰以劝忠追有土之荣用明死政之节继吾可赠使持节都督容州诸军事容州刺史弘本可赠使持节都督邕州诸军事邕州刺史赠于頔谥昔羽父爲无骇请谥于鲁侯而卫君亦自称公叔文子之迹则考行必在于有司赐谥或行于君命久矣某官秪奉三朝横镇襄汉虽便宜从事难以法䋲而武毅立名实爲威克来朝而后亦旣降心敬以事君明能知子朕以礼存钖命恩在展亲考以虑深通敏之文叅用追悔前过之义深诏执事冝谥曰思追封宋若华勑司徒之妻有礼齐加石窌延郷之母有德汉置封丘生旣不渝没亦冝及故宋若华我德宗孝文皇帝躬勤庻务寤寐以之乃命女子之知书可付信者省奏中宫而若华等伯姊季妹三英粲兮皆在选中叅掌宥宻班妃裂素之咏谢氏散盐之章琤然王音记在彤管先皇帝乙夜观书之际亦尝传窈窕德象之篇于若华言念云亡礼宜加等特追封邑岂碍彛章可赠河南郡君入朝奚大首领梅落悟孤等二十五人授官阶制勑某等各以贵寳会于明庭旣饮食以劳之又爵秩以遣之式所以示懐柔于逺人也尔宜将我皇风慰彼黎献可依前件授入朝契丹首领逹于只枕等二十九人果毅别将勑朕闻德教加于四海则逺人斯届余德不类而尔等寔来良用愧于厥衷是以置野庐以劳其勤委舌人以通其意始于郊迓还以礼成宠秩仍加厚意斯在𬒳服冠冕无妄敬恭可各授刘惠通授谒者监制勑宣议郎内侍省宫闲局令赐绯鱼袋刘惠通愿吾爱之俾在左右将我宻命逹于四方去尽行人之词还致诸臣之复言必忠信事无尤违使朕不出戸而知三军之意者尔有力焉深念其勤将以爲报阶秩兼进用示恩荣可依前件元氏长庆集卷第五十元氏长庆集元氏长庆集卷第五十一元氏长庆集卷第五十一序白氏长庆集序记永福寺石壁法华经记翰林承㫖学士记白氏长庆集序白氏长庆集者太原人白居易之所作居易字乐天乐天始言试指之无二字能不误始旣言读书勤敏与他儿异五六歳识声韵十五志诗赋二十七举进士贞元末进士尚驰兢不尚文就中六籍尤摈落礼部侍郎高郢始用经艺爲进退乐天一举擢上第明年拔萃甲科由是性习相近逺求玄珠斩白虵等赋及百道判新进士竞相传于京师矣㑹宪宗皇帝册召天下士乐天对诏称㫖又登甲科未几入翰林掌制诰比比上书言得失因爲贺雨秦中吟等数十章指言天下事时人比之风骚焉予始与乐天同校秘书之名多以诗章相赠答㑹予谴掾江陵乐天犹在翰林寄予百韵律诗及杂体前后数十章是后各佐江通复相詶寄巴蜀江楚间洎长安中少年递相倣傚竞作新词自谓爲元和诗而乐天秦中吟贺雨讽谕等篇时人罕能知者然而二十年间禁省观寺邮候墻壁之上无不书王公妾妇牛童马走之口无不道至于缮写模勒衒卖于市井或持之以交酒茗者处处皆是其甚者有至于盗窃名姓苟求是售杂乱间厠无可柰何予于平水市中见村校诸童竞习诗召而问之皆对曰先生教我乐天㣲之诗固亦不知予之爲微之也又云鸡林贾人求市颇切自云本国宰相每以百金换一篇其甚伪者宰相輙能辩别之自篇章巳来未有如是流传之广者长庆四年乐天自杭州刺史以右庻子诏还予时刺会稽因得尽徴其文手自排纉成五十卷凡二千一百九十一首前軰多以前集中集爲名予以爲陛下明年秋当改元长庆讫于是因号曰白氏长庆集大凡人之文各有所长乐天之长可以爲多矣夫以讽谕之诗长于激闲适之诗长于遣感伤之诗长于切五字律诗百言而上长于赡五字七字百言而下长于情赋賛箴戒之类长于当碑记叙事制诰长于实启表奏状长于直书檄词䇿剖判长于尽揔而言之不亦多乎哉至于乐天之官族景行与予之交分浅深非叙文之要也故不书长庆四年冬十二月十日㣲之序记永福寺石壁法华经记按沙门释惠皎自状其事云永福寺一名孤山寺在杭州钱塘湖心孤山上石壁法华经在寺之某所始以元和十二年严休复爲刺史时惠皎萌厥心卒以长庆四年白居易爲刺史时成厥事上下其石六尺有五寸短长其石五十七尺有六寸座周于下盖周于上堂周于石砌周于堂凡买工凿经六万九千二百有五十钱经之数经旣讫又成二石爲二碑其一碑凡输钱于经者由十而上皆得名于碑其输钱之贵者若杭州刺史吏部郎中严休复中书舎人杭州刺史白居易刑部郎中湖州刺史崔玄亮刑部郎中睦州刺史韦文悟处州刺史韦行立衢州刺史张聿御史中丞苏州刺史李乂御史大夫越州刺史元稹右司郎中处州刺史陈岵九刺史之外搢绅之由杭者若宣慰使库部郎中知制诰贾餗以降不附于经石之列必以输钱先后爲次第不以贵贱老㓜多少爲先后其一碑僧之徒思得声名人文其事以自广予始以长庆二年相先帝无状谴于同又明年徙会稽路出于杭杭民竞相观暏刺史白恠问之皆曰非欲观宰相盖欲观曩所闻之元白耳由是僧之徒误以予爲名声人相与日夜攻刺史白乞予文予观僧之徒所以经于石文于碑盖欲相与爲不朽计且欲自大其本术今夫碑旣文经旣石而又九诸侯相率贡钱于所事由近而言亦可谓来异宗而成不朽矣由逺而言则不知几万千歳而外地与天相轧隂与阳相荡火与风相射名与形相㓕则四海九州皆大空中一微尘耳又安知其朽与不朽哉然而羊叔子识枯树中旧环张僧繇世世爲画师历阳之气至今爲城郭狗一叱而异世卒不可化鍜之子学数息则易成此又性与物一相游而终不能两相忘矣又安知夫六万九千之文刻石永永因衆性合成独不能爲千万刼含藏之不朽耶由是思之则僧之徒得计矣至于佛书之妙奥僧当爲予言不当爲僧言况斯文止于纪石刻故不及讲贯其义云长庆四年四月十一日浙江东道都团练观察处置等使通议大夫使持节都督越州诸军事越州刺史兼御史大夫上柱国赐紫金鱼袋元稹记翰林承㫖学士记旧制学士无得以承㫖爲名者应对顾问叅会旅次班第以官爲上下宪宗章武孝皇帝以永贞元年即大位始命郑公爲承㫖学士位在诸学士上居在东第一合乘舆奉郊庙輙得乘厩马自浴殿由内朝以从扬鸡竿布大泽则丹鳯之西南隅外賔客进见于麟德则止直禁中以俟大凡大诰令大废置丞相之宻画内外之宻奏上之所甚注意者莫不专对他人无得而叅非自异也法不当言用是十七年间由郑至杜十一人而九叅大政其不至者卫诏及门而返事适然也至于张则弄相印以俟其病间者久之卒不典命也巳若此则安可以昧陋不肖之稹继居九丞相二名卿之后乎俛仰瞻睹如遭大賔每自诲其心曰以若之不俊不明而又使欲恶欹曲攻于内且决事于㝠㝠之中无暴扬报効之言不忿行私易也然而隂潜之神必有记善恶之余者以君父之遇若如是而犹举枉措直可乎哉使若之心忽而爲他人尽数若之所爲而终不自愧斯可矣昔鲁共王余画先贤于屋壁以自警临我以十一贤之名氏岂直自警哉由是谨其迁授书于座隅长庆元年八月十日记元氏长庆集卷第五十一元氏长庆集元氏长庆集卷第五十二元氏长庆集卷第五十二碑铭沂国公魏博德政碑南阳郡王赠某官碑文铭沂国公魏博德政碑陛下以元年正月壬戌诏臣稹曰朕有臣弘正自魏入镇魏人思之因守臣愬状其德政乞文尔司予言其文以付臣拜稽首退而奏书于陛下曰始安禄山以玄宗四十三年盗幽州兵刼击郡县踰关据京天下掉挠肃宗征之海内甫定而夹河五十余州或服或叛更立迭夺废置征伐朝觐赋入之宜皆自爲意五纪四宗容受隐忍田承嗣始有魏博相卫贝澶之地承嗣卒以其地传兄子恱恱传绪绪传季安旣而季安悍诞淫骄风勃蛊蠧发则喜杀左右渐及于骨肉徃徃顾妻子曰安用此由是内外惴悸妻元氏因人不忍移置他所余一月乃卒是歳先皇帝元和之七年八月也季安子懐谏始十余歳衆袭能名之爲副大使而家臣蒋士则逆虐用事士衆不分服日夜相告曰田中丞兴博大孝敬于军谨廉读儒家书好言君臣事傥可依倚爲将帅乎闻者皆踊跃一朝牙旗下衆来捧附兴仆地不肯起衆亦不肯去乃大言曰尔辈即欲用吾语能不杀副大使且许吾取天子恩泽洗汝㾗秽使千万衆知君臣父子之道从我乎皆曰诺遂杀蒋士则等十数人以兴知留后事移懐谏于外明年归之朝盖七年之十月四日也兴乃圗六州之地域籍其人与三军之生齿自寅司马巳下至于郡邑史之废置尽献于先帝先帝诏兴以工部尚书长魏博相卫贝澶之地仍勑司封郎中知制诰裴度使于兴且以钱一百五十万缗赐其军曲赦管内使百姓一年勿复事问耆羸赈乏困褒殛诛之不以法者魏之人相喜曰归天子乃如是耶兴又悉取魏之僣服异器人臣所不当爲者斥去之先帝曰兴吾六州善心者田兴也使兴弘吾至正不亦可乎因名曰弘正先是魏诸賔犹仆役也将卒无畏避弘正始求副节度以下于朝至则迎迓承奉功虽勲将莫不乘者避谒者趋付授咨度始用賔礼先是诸将之外有权者莫不拘刼妻子以爲固四方之来聘问者莫不防碍出入以爲宻士吏工贾限其徃来人多惧愁稀复会聚至是皆旷然矣魏之人又相喜曰人之生不当如是耶滑以水害闻于朝请移河于卫之四十里且役卫工三万余诏弘正议之皆曰壤吾地役吾人以利他邑古无有也弘正曰魏于滑信彼此矣朝廷何异焉不时兴工以教人让魏俗丕乂先帝多之以右仆射就加焉十三年又加司空以子布之会蔡有劳也是歳李师道烧河隂惊洛邑隂通元济诏弘正诛之明年破贼五万于东阿进收郓之阳谷距其城四十里营焉二月壬戌刘悟斩师道加司徒平章事复归于魏其年八月朝京师先帝待之有加焉乞留不获诏加侍中以遣之又明年陛下以成德䘮师诏弘正入焉初王武俊以战朱滔功得有赵地传子孙凡三十九年矣至承宗爲卢从史李师道所註误先皇帝征而赦之者再忧畏蹙恧不克来觐旣而闻陛下天覆海深悉包悉受乃果自信将朝有时未行㑹病将殁以志付其弟承元听命于朝陛下语宰相曰弘正在魏吾何患焉即日内出五诏诏弘正爲中书令节度于镇且诏父子皆爲帅以大其威十一月甲寅成德献状曰弘正自至魏魏人哭之镇人歌之奉宣诏条除去僣异犹魏政也且臣闻之德之至者有二政之大者有三三政一曰仁爲惠政二曰法爲善政三曰谦爲和政二德一曰忠爲令德二曰孝爲吉德今弘正献魏博六州之地平淄青四代之冦入镇冀不测之泉可以爲忠矣祖考食宗庙父子分土疆兄弟罗轩冕可以爲孝矣始初山东键闭束缚泳而游之歌而舞之可以爲仁矣始初山东逼越废怠裁而制之举而用之可以爲法矣始初山东傲恨侵取地以让之功以助之可以爲谦矣谦法仁孝资之以忠不曰德政谓之何哉臣请奉制以一百九十二字付守臣愬铭之石用申约束铭曰帝命弘正予言是听理乱有数其道甚明乱则隐约理由乱生旣理复乱生于翫轻唐受天命海内承平髙祖太宗不荒不宁玄宗抑厄其否乃革四十三年奄有丕宅始视燕冦胡鶵弄儿虽我宠重彼将胡爲所细所忽忽焉而罹四后垂顾山东不夷逮我圣父殷忧俭克乘其淫骄乃伐乃殛尔视群孽胡爲而亡僣久而大顽昏暴狂尔亦自视胡爲而昌忧畏逼侧永思悠长曩尔之无今尔之有旣克而有在克而守惟尔惟我而今而后尔虽穹崇无忘辱诟我虽平宁无忘燕冦铭之戎之以永声臭唐故开府仪同三司检校兵部尚书兼左骁卫上将军充大内皇城留守御史大夫上柱国南阳郡王赠某官碑文铭南阳王姓张氏讳奉国本名子良以某年月日薨于家其子岌哭于其党曰唐制三品以上殁旣葬碑于墓以文其行我父当得碑家且贫无以买其文卿大夫谁我肯哀者由是因其舅捧南阳王所受制诏凡八通历抵卿大夫之爲文者予与焉予故闻南阳王忠功每义之然其请明日子岌状其故闻官阀以告曰我南阳西鄂人我髙祖盈左武卫将军闲厩使我曾祖兰朝散大夫沙州别驾我祖景春朝请大夫太仆少卿我父南阳王太仆府君之第某子也少学读经史子至古今成败之言尤所穷究遂贯穿于神枢鬼藏之间而尽得擒纵㢮张之术矣大历末始以戎服事郭汾阳于邠建中中以骑五百讨希烈于蔡遭太夫人䘮号叫请罢遂克终制仆射张建封以寿帅移于徐始以涡口三城授于我仆射殁而徐师乱子乘乱以自立王不忍讨以师二万归于润德宗异之诏召至京授侍御史复职于浙西就加御史中丞又加国子祭酒是元和之元年也二年李锜叛王擒之以献加检校工部尚书兼右金吾卫将军御史大夫上柱国进封南阳郡王食实封一百五十户遂钖嘉名寻迁检校刑部尚书充振武麟胜等州节度营田观察处置等使复以刑部尚书兼左金吾卫将军御史大夫历左龙武统军鸿胪卿就加检校兵部尚书转左骁卫上将军充大内皇城留守以疾薨寿八十三特诏赠某官我南阳郡夫人能氏祖元晧皇朝礼部尚书左金吾卫将军进国公岌与嵩南阳夫人之二子也嵩任某官岌以某官夺䘮制葬以某年月日于某地岌不肖能言先将军之职官而不能知先将军之勲业矣乞爲碑予按仆射张建封以贞元十六年薨于徐徐人立其子愔求命南阳王不义其所爲以涡之衆尽弃去由是泗濠之守皆据郡愔不能令卒帖徐由南阳王之㫁其臂也元和之二年润帅锜求觐京师旣许之不克觐辱中贵人杀其臣寮以令下杨帅锷以叛告朝廷甚忧之初锜筦盐于润有年矣削虐暴佷其下甚畏之而库便之藏以亿计润之师故南韩晋公之所教训弩劲劒利号爲难当是时初定蜀兵始散物力未完加诛于锜甚难之宪宗皇帝不得巳下诛诏不浃日露章自润曰十月十二日锜就擒从乱者无遗余问其状则曰锜旣叛以是月十一日命南阳王田少卿李奉仙率锐衆以图池南阳王喜养士又能爲逆顺言明日与二将誓所部廻讨锜城守不敢出环其城是夕攻愈急锜衆壊散缒于城下遂就擒自是南阳王勲名显于代姓卑顺不伐在振武时以检俭同士卒劳苦居余官皆谨慎専至如不及在朝廷十余年似无功能者未尝图进取薨之日家甚贫几无以葬其身天子怜之废视朝布帛给班劒鼓吹以葬之呜唿举三十年爲言其间至将相者凡百数耳目相逺之后非其子孙能识其姓名者十不能一二焉若南阳王缚锜弃愔鉴徐究润自取爵位以贻不朽无几希矣碑扵其墓不亦宜乎铭曰在昔徐师知于南阳付授兵柄俾爲防徐䘮其帅徐人恃强强以愔嗣不归其丧我欲尽殄愔亦与亡不忍自我焚其搆堂我或不去愔尽必其能乆长乃挈万衆賔于隣疆愔果惴惴不假不狂逮及终殁全归其吭润锜待我不踰于行一日叛昏荒我乃遽取归之天王非不可杀示人不戕报愔以惠报锜以常称示厚薄俾文相当失勇克义不伐不扬铭于墓石以永无疆元氏长庆集卷第五十二元氏长庆集元氏长庆集卷第五十三元氏长庆集卷第五十三碑铭赠左散骑常侍薛公神道碑故中书令赠太尉沂国公墓志铭故京兆府盩厔县尉元君墓志铭唐故越州刺史兼御史中丞浙江东道观察等使赠左散骑常侍河东薛公神道碑文铭天下万族言多大冠冕人物者凡八姓薛其一也自晋安西将军懿避冦汾隂后世子孙遂与裴氏柳氏爲河东三着姓近世诸薛群从伯季死䘮犹相功缞者数十人迭居中外要秩皆邠州刺史寳胤之二世三世孙公讳戎字元夫父曰湖州长史赠刑部尚书同母曰赠某郡太夫人陆氏尚书景融女祖曰河南县令赠给事中缣河南于邠州爲季子刑部五男乂终郎丹终賔客拥终御史公实刑部府君第某子今尚书兵部侍郎集贤殿学士放于公爲季弟公初不乐爲吏徒以家世多贵富门戸当有持之者会两弟相继举进士皆中选公自喜遂入阳羡山年四十余不出李衡爲刺史能以礼下公及衡观察江西求公爲幕中賔公许衡衡迁复爲观察使齐映乞自佐映卒湖南观察使李巽遽辟之未几福建观察使桞冕奏署书下诏公判冕观察府中事累迁殿中侍御史冕俾公摄行泉州刺史事时贞元中宠重方镇方镇喜自用不用朝廷法公在郡用朝廷法不用冕所自用者冕恶之先是宦者薛盈珍譛马緫爲泉州别驾冕谕公䧟緫緫无罪公不忍䧟冕怒幷囚之值冕病俱得脱公由緫以义闻冕卒阎济美代冕使福建复请公副团练事始受五品服济美使浙东公亦随副之转侍御史给事中穆质有直气爱公称于朝因拜尚书刑部贠外郎改河南令王师出征以中贵人护诸将州府吏迎迓舘谷畏不及持畚斸于道路者相接唯公境内按故道涂无所役且制阛阓无得授留守卒坏公制公命寘诸狱留守怒遣将率徒略出之公不与卒致留守诸市人皆頼之迁衢州刺史到所部视前刺史所爲皆便俗公忻然无所改不周月而政就移刺湖州其最患人者荻塘河水潴淤逼塞不能负舟公濬之百余里改刺常州不累月遽刺越州仍以御史中丞观察团练浙东西所部郡皆禁酒官自爲垆以酒禁坐死者每歳不知数而产生祠祀之家受酒于官皆醨伪滓坏不宜复进于柸卷者公即日奏罢之旧制包橘之贡取于人未三贡鬻者罪且死公命市贡之鬻者无所禁旬月之内越俗无余弊朝廷宜之积累岁不迁长庆元年以疾自去九月庚申薨于苏州之私第始生歳丁亥至是七十五年矣天子废视朝使使者赠赗祭临且以左散骑常侍追加焉十一月庚申洎夫人韦氏葬偃师河南府君之墓左公后娶李夫人亦又殁于夭子曰泝始九歳洽次之有女四人皆及其嫁公始以隐者心爲吏不尚约束不求名誉人便安尤恶苛杂爲郡时有善归之所部县爲镇时有善归之所部郡是以在郡在镇时无灼灼可惊者旣去人思赋歛多饶𥙿人然而俭于用予视其库庾案牍盈羡无逋负予在中书时公旣殁浙东使上公所羡之财贯緍积帛之数凡三十有九万则其去他郡也可知矣惜乎今之人扬善政者少公旣不自称人亦莫能尽知公之所以理至于脱马緫之祸抗居守之略㢮酒禁市贡橘惠施于人而殁而盈羡皆予之适知者非公之不能有以多于此也性诚厚温重然而欢爱亲戚及爲大官逺近多归之衣食婚嫁之外无余财一旦尽所有分遗亲戚曰吾病矣尔辈各爲归去资亲戚故旧皆哭泣尽散去及公去越之日徒御不过数十人观者嗟叹多出涕公爲河南令余以御史理东台自是熟公之所爲又尝与公季弟放爲南北曹侍郎公殁矣非我传信孰当传焉铭曰婉婉汾州厥生九子子又生孙实大以祉祉延于公有浙之东仲氏临汝季氏南宫门戸有赫有赫斯融我禄斯美我族斯丰朋旧亲戚羇离困穷无逺无迩有来斯雍公之䘮矣族亦瘁止分散舟车各自郷里有今之季悲哀不巳前年孟亡今年仲死抚视遗孤瞻望坟垒何以推之古今同此贻之斯文以永来祀故中书令赠太尉沂国公墓志铭长庆二年某月某日司礼氏持第一品幰弩巳下备卫椎钲鼓鸣铙箫笳笛前导我沂国公洎某国夫人某氏合葬于某县某郷某里某原先是沂国嗣子肇乞予铭墓石按沂国公姓田氏讳某字某平州卢龙人曾祖璟官至郑州别驾祖延恽官至安东都护府司马沂国旣贵赠尚书右仆射父庭玠官至银青光禄大夫相州刺史中丞沂国旣贵赠累至司空公本讳兴司空第某子㓜敏隽年十八爲魏博衙前都知兵马使自是魏剧地剧职尽更之由太子賔客沂国公累加殿中御史侍御史中丞秘书监元和七年同节度副使歩射之衆皆隷焉魏帅季安卒子懐谏始十余歳恶辈树之不累月魏法大坏一旦万衆相呌噪皆曰田中丞当爲帅公曰叱叱止止衆曰何谓也公曰尔辈牵制孺子犹一累吾焉能受尔辈即欲受吾使用我乎皆曰诺公曰孺子之家敢有辱者死擅杀人者死掠财者死天子未命敢有言吾麾节者死讫吾世敢有不从吾忠孝者死汝辈可乎皆曰可公乃状其事于先帝先帝大恱降工部尚书魏博相卫贝澶六州节度支度营田观察处置制刻节以授之而又赐缗钱赦死罪复租入公乃献地图编口籍修职贡上吏贠凡魏之废置不关于有司者悉罢军司马巳下皆请命于廷然后斩暴乱叙劳旧除僣异弛禁闭家家始以灯火相会聚亲戚吉凶通弔问出入封无所诘魏之人老者闻见平时多出涕少者不知所以然百辟四方皆奉贺明年钖嘉名又明年加仆射十三年子布功于蔡加司空十四年帅师克东平加司徒平章宰相事八月朝京师乞侍从先帝付以山东加侍中实封以遣之十五年会上新即位成德表帅上曰非吾勲贤莫可入者转中书令以徃焉是日命子布节度河阳以张之公旣入镇去就事法犹在魏魏之人相与立石乞文于陛下陛下诏臣稹爲文以付之先是瀛之乐寿博野入于镇公乃奏归之长庆元年七月幽州乱公即日命将悉帅麾下集于境镇人初受制未惯用于王是月二十八日潜作乱公薨于师年至五十八天子震悼罢五日朝册赠太尉下诏徴天下兵且命子布脱缞绖緫魏师以自报兵势未合布冤愤自杀遂罢讨三年镇人归其䘮诏葬有加焉呜唿魏之法虐切疑忌诸将以才多死者公旣故爲刺史子又多才好读书识理乱形势孝友信义士衆多附服官望巳重不宜免然而晦养谨慎物下二十年讫无祸用是建大勲更大镇模様声名施于后世身以忠殁子以孝殁累累在坟下者如公几何人公若干男若干女子布终魏博节度使子肇鳯翔府少尹子犨某将军子某某官子某某官女邵氏某氏妇近世勲将尤贵富者言李郭然而汾阳西平犹不得父子并世爲节制公与子布同日登将坛诸子泊伯季龟緺金银被腰佩者十数人不亦多乎哉铭曰忠乎仁乎可以用于彼而不可用于此乎何魏人之不我以异而镇人之不与我爲徒化苌弘而爲血辨青旂于苇蒲感异物之先兆岂人力之能图送横之客歌薤露于嗟沂公今巳乎唐故京兆府盩厔县尉元君墓志铭唐盩厔县尉讳某字某姓元氏于有魏昭成皇帝爲十四世孙曾曰尚食奉御某祖曰绵州长史赠太子賔客某父曰都官郎中岳州刺史某母曰某望阎夫人妻曰陇西李氏女子曰某曰某女曰某君始以䕃入仕四仕爲盩厔尉丁太夫人忧遂不复仕享年五十五以疾殁于衢州元和十五年四月日归祔于咸阳县之某郷某里君少孤力学通五经书善鼓琴能爲五言七言近体诗事亲愉愉然终身不忘婴儿之慕奉兄恭恭然若童子之爱敬临弟姪妻子煦煦然穷年无愠元氏长庆集元氏长庆集卷第五十四元氏长庆集卷第五十四碑铭唐赠太子少保崔公墓志铭赠工部尚书李公墓志铭有唐赠太子少保崔公墓志铭公讳倰字某以孝公爲从祖父则其官族可知也沔弟涛官至大理少卿涛生仪甫官至大理丞赠刑部侍郎公即刑部之第某子母曰范阳卢氏赠本郡太君公再娶前夫人荣阳郑之尚女后夫人范阳卢国倚女封范阳郡君七女三男三女旣嫁郑出也两男三女出于卢逞千牛廼明经迅挽郎公以长庆三年二月四日薨于洛阳时邕里寿至七十一年官至戸部尚书赠太子少保阶至正议大夫勲至上柱国爵至安平县开国男紫服金鱼之赐其尚矣葬以其年十一月之某日于某地公始以太庙郎再任爲东阳主簿刺史李衡一以自得衡迁湖南賔置之府罢授宣州録事叅军观察使崔某状爲南陵会南陵赋钱三万税输之户天地相逺不可等级由是歳累逋负人被鞭迫而又屠牛铸钱则杀吏卒莫敢遽止者公始至怗怗然无约束适有屠牛铸钱之徒败觉者尽窟穴诛之群盗皆散走一旦命负檐者三四人悉以米盐醯醤之具寘于檐从十数軰直抵里中佛舎下因召集老艾十余人与之坐遍谓里中赋输之粗等者吾不复问贫富髙下之大不相当亟言之不言罪且死不实罪亦死旣言之皆笔于书然后取所负米盐醯醤饱所从而去又一里亦如之凡十数日尽得诸里所传书因爲戸输之籍有自十万钱而至于千百者有自千百钱而登于十万者卒事悬于门莫敢隐匿者是歳前逋负尽入焉宣使骇异之当去复留者凡七载歙州阙刺史府中賔皆愿去宣帅衍不遣去以公摄理之用能也累迁京兆府司録拜侍御史转膳部贠外郎转运使官会朝廷始置两税使俾之听郡县授公检校膳部郎中襄州湖鄂之税皆莅焉且主转运留务于江陵公乃取一大吏劾其赃其余眇小不法者牒按之所莅皆震竦歳余计奏宪宗皇帝深嘉之面命金紫加检校职方郎中移治留务于杨子仍兼淮浙宣建等两税使寻拜苏州刺史迁湖南都团练观察处置使兼御史中丞潭州刺史破坏豪黠除去冗费歳中廪藏皆羡溢宪宗驿召至京城擢拜戸部侍郎判度支不累月㑹上新即位顿掌内外修奉景陵一日下诏移五镇幽州镇州赐钱皆亿万郊天地上徽名太和公主嫁可汗吐蕃请降使使者徃返凡数辈幽州囚将帅镇州杀将帅食饟半天下兵自七月至十二月一出于有司则其供办之能可知也陛下特加工部尚书以偿之会鳯翔阙节度宰相奏名皆不可上曰得之矣明日出白麻书以公爲检校礼部尚书兼鳯翔府尹御史大夫充鳯翔陇州节度观察处置使先是岐吴诸山多椽柱栋之材而薪炭粟刍之类京师借頼焉负气势者名爲相市实出于官公则求者无所与由是负气势者相与皆怨恨又无可爲毁乃扬言曰以崔之峭削廉隘好是非人士衆不愿久爲帅陛下一旦问宰相予虽心知其不然然亦惑于衆口卒不能坚辨上意頼上仁圣不受谗乃以公爲检校礼部尚书河南尹是后岐下诸将比比有来者予谓曰公于里闾间吾不复问矣军怨乎吏怨乎何爲谤皆曰举其一二可知也凡军之怨怨不均也先是岐之军食于者同一斛食于省者盈一一焉公乃歳以六十四万斛盈由是言之怨乎哉吏之怨怨不厚也先是郑少师得上吏之俸有加焉然而后郑者辄以所加之俸管于库其吏以下未尝获一钱公乃悉出所余命纠掾巳下均取之着令曰自是加俸贮于尅府赏信易取也人人皆便之言叹愤多出涕理河南不旬月家家自谓有崔尹卒吏无敢其门识事者皆曰三五十年无是尹都者是歳七月抗䟽言臣七十当致仕词意不可遏朝廷嘉之拜戸部尚书以遂志近世未有心胆旣强声势方稳而能自引去者明年春暴疾薨于家予与公更相知善有年矣公方气性刚方理家理身廉俭峻直颇有文章考公之所尚仁孝友爱内外死䘮婚嫁之不能自持者莫不已任之尝以戸部侍郎爲其兄乞换一散品致仕官天子怜其意特以太子谕德与其兄至于亲戚僚友间无所阙由是议论不能饶借所无者而所无者亦以起畏避之爲理尚严明勤于举察胥吏辈始皆难于公然而终卒无大过词色朗厉若不可支梧然而下于巳者能以理决之无不即时换巳见此其所多也铭曰勇怯声佞直特劲正根乎性㧕厄病横耉寿景盛由乎命我以其劲齿与位併铭于子孙用我爲镜唐故中大夫尚书刑部侍郎上柱国陇西县开国男赠工部尚书李公墓志铭按李发事魏爲横野将军申国公十一世而生有唐绥州刺史明明生太子中允进德进德生昌明令珍玉珍玉生雅州别驾赠礼部尚书震公即尚书第三子讳建字杓直始以进士第二人试校秘书郎判容州招讨事复调爲本官会德宗皇帝选文学公𬒳荐上问少信臣皆曰闻而不之靣唯宰相罪珣瑜对曰臣爲吏部侍郎时以文入官当校秘书者八其书则驰他人书建不驰故独得上嘉之使居翰林中就拜左拾遗会德宗皇帝崩郓帅擅师于曹诏归之公不肯与姑息时王叔文恃幸异公意不随卒用公意郓果怗后一年司直给事府会朝廷以观察防御事授路恕治于鄜恕即日就公乃自贰降拜六而后许诏赐五品服供奉殿中以贰焉舎恕复取不宜爲賔者公罢去归爲殿中侍御史有诏天下舍三节来献先是襄帅均献在邸亟相命俟节以献之公力争不可意作谬官诗寻爲贠外比部郎转兵部吏部始命由文由部而仕者歳得调编类条式以便观者罢成劳书凡成否之状急一月人皆便之迁本曹郎换兵部郎中知制诰丞相视草时㣲有窜益遂不复出乐爲少京兆会仲兄尚书逊𬒳口诏上䟽明白出刺澧州入以亚太常于礼部中覈贡士用巳鉴取文章选用多荐说者遂爲礼部侍郎迁刑部权于吏部郎衆品一夕无他恙而奄忽将尽举族环之请召呪妖巫揺首若不欲者寡嫂至歛衣若礼焉竞不克言而遂薨年五十八是歳长庆元年之二月二十有三日也上爲之一日不视事以工部尚书追命之后四月祔先君于鳯翔府某县某乡某里实五月之二十有五日夫人渭源县君房氏容州济之女在太尉琯爲犹孙生五男长曰讷始二十朴恪悫硕次第焉二女皆十年而下长于议论用体识爲文章于朋友间好尽言然而未尝以胜负形喜愠进退之际几微不茍受官法与操行牢不夺亦未尝皎皎自辨性㓗廉而沓贪有才者昔进之考行取友甚峻能铢两人伦而滔滔者莫见其厚薄终肯延荐人常爲讳避其短善承受得丧故没身无诞叹之言没之日㑹上合百辟宴御史吏骤闻其䘮闻者皆怛然爱惜无异词公始校秘书时与同省郎白居易元稹定死生分至是稹与白哭泣不自胜且相谓曰杓直常自言在江陵时无衣食赖伯兄造焦劳营爲纵两弟㳺学不数年与仲兄逊举进士并世爲公卿而伯兄先杓直殁今杓直复不以疾闻于许一旦发其䘮其兄何如哉许信至果诲其犹子讷曰尔父有不朽行宜得知者铭吾悲挠不忍爲尔其告若父之执子讷遂来告曰爲志且铭铭曰日出入安归今日之日是前日耶非君去此安之念君梦君兮是君耶非之死信㝠㝠兮安用铭此爲死而尚可识兮鱼膏大夜安忍观此词元氏长庆集卷第五十四元氏长庆集元氏长庆集卷第五十五元氏长庆集卷第五十五碑铭行状赠左散骑常侍裴公墓志铭赠太保严公行状唐故福建等州都团练观察处置等使中大夫使持节都督福州诸军事守福州刺史兼御史中丞上柱国赐紫金鱼袋赠左散骑常侍裴公墓志铭公讳某字某河东闻喜其望也唐故长安县令讳安期赠左散骑常侍讳后巳赠工部尚书讳郜其父祖其曾也赠晋阳县太君王氏其母也故清河县君房氏其室也昭应县令稷䖍州刺史愻盩厔县令及其季也进士诲进士警其子也辛少穆李尧一阳观李及其壻也叅军于彭尉于雒丞于湖城复尉于奉先主簿于太常録事于华戸曹于京兆检校水部贠外郎侍御史佐于襄令于醴泉检校库部贠外郎侍御史兼中丞团练观察于福建其官也中大夫上柱国紫绶金鱼其阶其勲其赐也歳某月之某日癸卯某月之某日甲辰某月之某日其始其薨其葬也某县某乡某里之某原其墓也少好学家贫甘役劳于师雨则负诸弟以徃卒能通开元礼书中甲科在湖城时杖刺史若初宠卒返致若初谢在华时会刺史故相郢将至旧法尽取行器于人公不取给官司所有粗陈之其他廉法不挠皆称是刺史郢卒以上下考詶之初状请白京兆尹于陵由是奏爲剧曹椽佐襄时新换帅公爲新帅均驰抚其师会衆卒将食旧帅賔公遏之不果食旣而均至傲佷不用礼公去之在坊时歳旱廪库空少不数年皆羡溢在郑时朝廷有事淄蔡驴车粟刍一出于郑均次役役征人用不扰义成节度光颜将出师乞自副且专留事讫师还不絶粮饟义成换帅仍爲副皆带刺史事理郑凡三年郑人宜便观察福建时逺俗佻剽食税重繁急则散去缓则偷茍持之五载不失所逮其就徴内外以才自许爲剧职者皆开路不幸薨于杨天子闻之罢一日朝降使者粟帛仍以左散骑常侍追加焉予与公姻懿相习熟及予来东自谓与公㑹于途晨渉淮而夕闻其讣其子诲雅知予有旧因请铭大凡公之行孝爱友顺显扬前人冬曹晋阳宠备幽穸而又勤尽让不爲竞争官卑时多爲官重者所与居重官人皆以经惯吏理爲美谈不如是安能富贵其身哉铭曰实而无文行则不振不有好辞安知令闻我有禄位荣于子孙亦又记志其期不泯故金紫光禄大夫检校司徒兼太子少传赠太保郑国公食邑三千戸严公行状曾祖方约皇利州司功叅军赠太常少卿祖挹之皇徐州符离县尉父丹皇殿中侍御史东川租庸盐铁青苗等使赠礼部尚书某州某县某郷某里严某字某年七十七公少好学始以大历八年举进士礼部侍郎张谓妙选时彦在选中不数年𥙷太子正字历栎阳尉试爲大理评事福州支使复以监察里行爲宣歙观察判官转殿中兼侍御史充团副加检校着作郞赐章服入拜尚书刑部贠外郎一年转太原少尹赐金紫寻加北都副留守兼御史中丞又加行军司马检校司封郎中特命爲银青光禄大夫检校工部尚书河东节度支使营田观察处置等使兼太原尹御史大夫北都留守再命加检校尚书右仆射三命加金紫光禄大夫检校尚书左仆射扶风郡开国公食邑二千戸四命加检校司空始特命至是凡九年朝京师真拜尚书右仆射依前检校寻以检校司空拜荆南节度观察支度等使兼江陵尹御史大夫进封郑国公食邑三千戸后累歳迁山南东道节度观察处置支度营田等使兼襄州刺史司空大夫皆如故就加淮西招抚使徴拜太子少保依前检校司空换检校司徒兼太子少保判光禄卿事复换太子少传依前检校司徒疾告乆之有司上言百日不视事当絶俸特诏有司无絶俸长庆二年五月二十七日薨于家上爲一日不听朝诏赠太保出内帛以赠赙之恩有加也初贞元中宣歙观察使刘賛以公勤信精尽深所委异十年之间政无细大一以咨之及賛府除掌賛余务德宗皇帝善公之所爲是有刑曹之命且欲任用焉会太原节度使李说婴疾旷废遂命副助之其实将代说矣公事说愈谨待下愈谨及说薨而人人皆愿爲帅德宗皇帝因人焉元和初杨惠琳反于夏公上言曰陛下新即位惠琳不诛威去矣臣请偏师㫁其头优诏许之公乃秣刍以载于车烝粮以曝于日赍輓轻重人利百倍惠琳诛是有金紫大夫尚书左揆开国扶风之命焉明年贼辟刼蜀兵以叛诏公分师以㑹伐今司空光颜将徃会公乃悉出帐下卫以骁果之柄以付之然后丰其资赏副以兼乘渉栈道者五千余骑人无徒歩而进者马有羡力兵不劳困蜀人骇窜自我功爲多役罢是有检校司空之命焉公之始帅太原也内外乘马不过千余匹三年皁而秣之者六千匹出之于野者以万数及命十不能一二焉尝大阅于并城东种落毕会旗帜满野周廻七十里不絶时廻鹘悔緑将军来在㑹闻金皷震伏其在江陵也蛮酋张伯靖杀长吏刼据辰锦诸州连九洞以自固诏公讨之公上言曰縁谿诸蛮狐䑕跧窜王师歩趍不习嵌崄泝水行舟进寸退里昼不得战夜则掩覆攻实危道招可懐来臣今谨以便宜未宣讨诏先遣所部将李志烈赍书谕㫖俟其悛心不十余日伯靖果以隷黔六州之地乞降下公天子褒异一以委公公命志烈复徃伯靖遂以其下舒秀和等来就戮诏公皆署麾下将以抚之由是六州平而伯靖亦卒爲我用荆俗不理室居架竹苦茅卑庳𥚹逼风旱摩戞熇然自火公乃陶瓦积材半入其直勉劝假借俾自爲之数月之间㕓闬如化灾害减少人始歌之及朝廷有淮蔡之师乃命公爲襄阳节度以招抚之旣至再旬而师济汉噐备车徒皆若素具俸秩廪禄一以资军公之大推诚厚下善用人之所长故诛琳破辟柔伯靖秀和皆谈笑指麾而人人自输其効理身理家和易孝敬亲䘮不自支事兄嫂有过人者前后四显亲而先府君位尚书先夫人封国朋友姻戚泳㳺于德宇者如归焉自始建牙选将开幕壁于今才二十年矣目击爲将相者逮不肖凡九人焉其余从公而同奉朝请者可知矣公之先自两汉至隋氏郡守列侯驸马御史郡丞将军刺史着作郎数百年冠冕不絶代若公之出入更践位与寿极其上无如也髙祖协贞观中文皇征辽爲海东运粮使洮州都督自髙祖至王考礼部府君爲政皆严明无畏避𥘉府君爲松滋江陵令恃豪頼军目气势者比比皆杖杀邑人相与刻石歌咏之先是开元天寳间安之尉京剧挺之更右职破壊豪黠如神明至是挺之子武洎府君又着称有唐言剸断者先严氏焉自公始用儒素谦廉见推于早歳及爲大官益自劳谨贵贵尊尊而哀贱下于巳者虽走胥负卒㓜子童孙终不得闻辱诟之言而窥怠堕之容矣用是享年七十七仕五十年一爲尚书三历仆射六兼大夫五任司空再践司徒三居保传阶崇金紫爵极国公荆并襄皆天下重地也继爲统帅者十有四年前后奏名刺率百辟以慰庆吉凶者凡八载然而禠免之诮不闻于耳忧悔之绪不萌于心非夫上取信于其君下取信于其友权近不疑于畏逼我旅頼我以安全其孰能如此哉诗所谓终温且惠淑慎其身于实敢信备録闻诸有司谨状上尚书考功稹爕賛无状孤负明恩天付郡符官未称责日夜忧畏岂暇爲文无何太保公诸子以稹门吏之中恩顾偏厚具状官阀且讣日时愿布有司以旌懿行其间亲承讲贯子孙不得而闻者徃徃漏略恐他人纂撰益复脱遗感念曩懐遂书行实其所行事由荆而下皆所经见由荆而上莫非传信饰终定谥期在至公谨状元氏长庆集卷第五十五元氏长庆集元氏长庆集卷第五十六元氏长庆集卷第五十六碑铭故万州刺史刘君墓志铭故工部贠外郎杜君墓系铭唐故使持节万州诸军事万州刺史赐绯鱼袋刘君墓志铭歳长庆之癸卯五月日乙亥处士禄汾以予友保极䘮讣于予且告保极遗意欲予志卒葬予哭泣受妻子賔友弔又哭泣退叙事保极讳颇姓刘氏汉燕王子孙之在其国者皆称昌平人后世有清夷军使拯爲清夷军使时会侯希逸叛辽海侧近军郡守将皆弃走拯独不弃军军乱害及拯朝廷忠之以平州刺史告其第平州生表里表里官至深州长史亦用忠战死于军长史生子骞子骞官至银青光禄大夫唐州刺史与周增等谋溃李希烈觉皆杀之君实唐州之长子希烈不忍其㓜养之麾下凡攻战必携去年十四五始读书希烈死得脱举进士文咏词调有古时人气候不肯学蹙蹙近一题者试一不中遂不复试复田于唐唐刺史愿得君爲壻君不愿爲刺史壻刺史怒暴租其田君乃大集里中诸老曰刺史谓田足以累我耶由是火其居出契书投火中尽卑诸老田弃去汝上读书赋诗厚自期待刺史陆长源噐异之三十余试授秘书省校书郎复以协律郎从事于鄜元和初髙崇文方下蜀宰相杜黄裳以君爲大理评事画于军后爲寿安主簿适乌重胤以懐汝之师来伐蔡请君爲监察御史判懐汝营田事寻改节度判官赐章服是时贼始盛陈许懐汝之衆怯怯未振举都统韩弘在大梁君乃请于乌曰青陵故城地髙要得之可以据贼矣公能使我于韩可以得乌使之韩一见奇之竟夕与语遂命陈许懐汝大梁之衆据青陵克日遂据之自是官军乃大振凡乌之战阵谋取案牍书奏之事皆咨之尝爲乌启事京师宪宗皇帝语及阵法曰卿何以知战对曰臣固淮西之战者也读书余事耳遭太夫人䘮服阕以从来所赋诗投宰相令狐楚楚屡吟赏于有文章者宰相叚文昌在蜀时爱君之磊落善唿吸人遂相奏天子以君爲殿中侍御史银州长史知刺史事先时银之长不命于朝数十年矣诸将摄理夺其马牛夷人苦益复叛逺君始受命指赢输之白四足者谓予曰君爲我识之此马苟无死不复易矣至所治党项诸羗来会聚君告以忠信㢘俭皆出涕无敢违告者岁余受代酋长拓抜建宗等七百余衆遮拥不欲去君驰去之建宗等稍稍随至境果以赢输之白四足者归京师自外无余畜及君之殁诸羗之长不絶聘寻授河西令侍中弘方在蒲得君喜甚因请自贰朝廷以水部贠外郎兼侍御史充河中节度副使又歳余君所善元稹爲宰相朝谓君曰君将展矣亟荐之稹竟不能用寻除万州刺史病于汝竟以长庆三年某月日卒所寓年若干以某月日葬某所君五男二女李氏妇洎处子皆女也统明旣明越明坎明緫明皆男也处士禄汾始终视其䘮始君善交人凡气志豪徤尚功名者多师之投分誓且死爲收长用慈俭闾里皆爱惜少爲陆尚书长源李尚书元素郑司徒余庆杜司空黄裳所知群公更处重位君亦不能遂所欲乌之知且委也事以䘮废韩之器且荐也卒不获用命也巳予爲监察御史时始与君更相许与爲将相予果爲相而不能毫髪加于君非命也予罪也抑不能专善善恶恶之柄耶不然何二世死忠之家旣生如是之杰而卒不能成就之呜唿铭曰气成鬰噎必爲风云有志不洩死当能神神固不昩故吾有云天子思我朋嫉我思虽我顇蹙心我不泯誓致尧舜封山侍廵恸告君墓报君知人唐故工部贠外郎杜君墓系铭并序叙曰予读诗至杜子美而知小大之有所緫萃焉始尧舜时君臣以赓歌相和是后诗人继作历夏殷周千余年仲尼缉拾选练其干预教化之尤者三百其余无闻焉骚人作而怨愤之态繁然犹去风雅日近尚相比拟秦汉以还採诗之官旣废天下妖謡民讴歌颂讽赋曲度嬉戱之词亦随时间作逮至汉武赋柏梁而七言之体具苏子卿李少卿之徒尤工爲五言虽句读文律各异雅郑之音亦杂而词意简逺指事言情自非有爲而爲则文不妄作建安之后天下文士遭罹兵战曹氏父子鞍马间爲文徃徃横槊赋诗故其抑扬冤哀存离之作尢拯于古晋世风槩稍存宋齐之间教失根本士以简慢歙习舒徐相尚文章以风容色泽放旷精清爲髙盖吟写性灵流连光景之文也意义格力无取焉陵迟至于梁陈淫艶刻饰佻巧小碎之词剧又宋齐之所不取也唐兴官学大振历世之文能者互出而又沈宋之流研练精切稳顺声势谓之爲律诗由是而后文变之体极焉然而莫不好古者遗近务华者去实効齐梁则不逮于魏晋工乐府则力屈于五言律切则骨格不存闲暇则纎秾莫备至于子美盖所谓上薄风骚下该沈宋古傍苏李气夺曹刘掩颜谢之孤高杂徐庾之流丽尽得古今之体势而兼人人之所独专矣使仲尼考鍜其㫖要尚不知贵其多乎哉苟以爲能所不能无可不可则诗人以来未有如子美者时山东人李白亦以奇文取称时人谓之李杜予观其壮浪纵恣摆去拘束摸写物象及乐府歌诗诚亦差肩于子美矣至若铺陈终始排比声韵大或千言次犹数百词气豪迈而风调清深属对律切而脱弃凡近则李尚不能历其藩翰况堂奥乎予尝欲件拆其文体别相附与来者爲之准特病嬾未就适子美之子子嗣业启子美之柩襄祔事于偃师次于荆雅知予爱言其大父爲文拜予爲志辞不可绝予因系其官阀而铭其卒葬云系曰晋当阳成侯姓杜氏下世而生依艺令于巩依艺生审言善诗官至膳部贠外郎审言生闲闲生甫闲爲奉天令甫字子美天寳中献三大礼赋明帝奇之命宰相试文文善授甫曹属京师乱歩谒行在拜左拾遗歳余以直言官出爲华州司功寻迁京兆事旋又弃去扁舟下荆楚间竟以寓卒旋殡岳阳享年五十九夫人弘农杨氏女父曰司农少卿怡四十九年而终嗣子曰宗武病不克葬殁命其子嗣业嗣业贫无以给䘮收拾乞匄焦劳昼夜去子美殁后余四十年然后卒先人之志亦足爲难矣铭曰维元和之癸巳粤某月某日之佳辰合窆我杜子美于首阳之前山呜唿千歳而下曰此文先生之古坟元氏长庆集卷第五十六元氏长庆集元氏长庆集卷第五十七元氏长庆集卷第五十七碑铭故河隂留后元君墓志铭故建州浦城县尉元君墓志铭唐故朝议郎侍御史内供奉盐铁转运河隂留后河南元君墓志铭有魏昭成皇帝十一代而生我隋朝兵部尚书府君讳某后五代而生我比部郎中舒王府长史府君讳某君即府君之第二子也讳某字玄度娶清河崔邻女生四子长曰易简荣阳尉次从简曲沃尉次行简太乐丞㓜弘简长女适刘中孚中孚早卒次婴疾室居次适苏京举进士次适李殊殊妻早夭君始以恒王叅军附太学治春秋中授左清道府録事叅军历湖丞秩罢丁比部府君忧服阕调兴平长安万年尉荣阳太君忧服阕除万年丞迁监察御史知转运永丰院事殿中侍御史留务河隂加侍御史赐绯鱼袋元和十四年以疾去职九月二十六日殁于季弟虢州长史稹之官舎呜唿我尚书府君有大勲烈于周隋氏我比部府君积大学行搢绅间我诸父法尚严家极贫而事事于䘮祭賔客虽帚除薪水不免于吾兄贞元初蝗且俭我先太君白府君货女奴以足食君泣曰太夫人专门戸不宜乏使令取新妇氏媵婢以给货向是三十年飬育八男女始元和中乃复奴婢之籍焉先府君丛集群言裁成百叶书抄君惧不得授乃日一食以斋其心者一月先太君怜而请焉由是尽付其书是歳货足食之一日也日一粥而课冩千言三歳乃卒业先府君养之歳前累月而季父侍御史府君捐舘予伯兄由官阻于蔡叔季皆十年而下遗其家唯环堵之宫耳皆曰货是以襄二事可也君跪言于先太君曰斯宇也尚书府君受赐于隋氏乃今传七代矣敢有失守以贻太夫人忧死无以见先人于地下由是匍匐乞以终其䘮自兴平长安万年尉俸不过三四万然奉颜色絜杓祀备吉㐫来賔客无遗焉均也巳虽逰千里贸费毫釐未尝不䟽之于书还启先太君下示仲叔季且曰尊夫人慈不我责不如是自束䧟不义矣其在于京邑专捕盗者八年破囊槖掘盘牙不可胜数莫不刑者不恳强者不暴其在河隂也朝廷有事于淄蔡累百万之费一出于是朝令朝具夕发夕至者周五星歳而后功成役罢凡主供馈之百一于君者皆以课迁唯君终不言赏赏亦不及呜唿君之生六十七年矣四十年事亲无一日之怠三十年养下无一词之倦抚诸弟无正色之训而亦不至于不恭教诸子无鞭笞之责而亦不至于不令以闲处剧而吏不忍欺以直立诚而忤不及物没之日三子不侍无一言之念知叔季之可以教姪也室空墙壁无一顾之忧知叔季之可以任䘮祭也呜唿爱我者张仲知我者鲍叔子生几何惧不克报或不忘记之斯文铭曰唐元和之巳亥惟孟年十一月十六日仲月之良辰合葬我元君于咸阳县之洪渎川从先太君之后域而共閟于夫人崔之坟唐故建州蒲城县尉元君墓志铭君讳某字莫之有魏昭成皇帝十七世而生某官某君即某官之次子也少孤母曰渤海封夫人提捧教训不十四五其心卓然读书爲文举进士毎岁抵刺史以上求与计去且取衣食之资以供养意义渐闻于朋友间无何宗姪义方观察福建子㓜道逺自孤其行拜言勤求请君俱去太夫人曰吾有尔兄飬足矣尔其遂行旋授建州浦城尉宗姪之心腹耳目之重以至闺门之令尽寄于君上下不怨诚且尽也又无何宗姪观察鄜坊君亦俱去心腹耳目之寄皆如初宗姪殁子公庆号骇迷谬无所㩀君自始至卒任持之公庆事公虽及喜愠不敢专元和中丁封夫人䘮痛毒哽咽结气膏肓旣䘮遂卒不散十五年八月二日终于京城南享年五十八公庆襄其事夫人濮阳吴氏贤善恭干生一女女亦惠和夭君前累月呜唿吴夫人可谓生人大苦矣予与君伯季之间十岁相得师学然诺出入宴游无不同也及逾三十年予亦窃位偷名官进不已然而终无濡缕之力及于君君何足悲适自悲耳铭曰维元和庚子十一月之四日禽交加六神没于嗟元君归此室元氏长庆集卷第五十七元氏长庆集元氏长庆集卷第五十八元氏长庆集卷第五十八碑铭夏阳县令陆翰妻河南元氏墓志铭左千牛韦珮母叚氏墓志铭葬安氏志夏阳县令陆翰妻河南元氏墓志铭陆氏姊事父母以孝闻事姑如事母善伯以悌事兄睦族以惠和煦下以慈爱四者谓之吉德然而不夀也呜唿享年三十有殁世于夏阳县之私第是唐之贞元二十五年十二月之初五日矣冬十月十有四日葬于河南洛阳之清风郡平乐里之北邙原从祖姑兆上永贞之元年岁乙酉朔旦景申辰在巳酉湏时顺也始祖有魏昭成皇帝后失国今称河南洛阳人焉六代祖讳严在周爲内史大夫以諌在隋爲兵部尚书昌平公中君子曰忠之后必复降五世而生我皇考府君府君讳某以四教垂子孙孝先之俭次之学次之政成之当乹元广德之间郡国多事由云阳昭应尉冯翊猗氏长迁于殿中侍御史或未环岁或未浃时而五命自天非夫公不来则人不苏公不迁则善不耸何是之速也董芳书奏议者凡八人其在比部郎中也宗人得罪有不察夫玉与珉类而不杂屈我府君爲虢州别驾累迁舒王府长史至则悬车息宴如也尝着百叶书要以萃群言秘牒一开则万卷皆废由惧夫百氏之徒一归于我囿所不乐也故世莫得传业至矣不峻其位不流其化时哉时哉我外祖睦阳郑公讳济官族甲天下我太夫人圣善六姻以悯黙罚婢仆佣保以庄励爲鞭笞用至于儿稚不能楚而嗃嗃于他门肆我伯姊穆其严风柔以慈㫖于人矣生十四年遂归于灵郡陆翰翰国朝左侍极兼宰相信之玄孙临汝令秘之元子魏出也魏之先文贞有匡君之大德翰少孤事亲以至行立释褐太平主簿我姊由是而归之逮陆君之宰夏阳也事姑垂二十年矣姑爱之若慈母妇敬之若严君虽母兄之馈不授于姑则不至而况于私其财乎闺门之内未尝以徃复之言闻婢仆而况于相色乎及太夫人之沉痼也夫人亦不利行有年矣然而药不尝于口则不进衣不出于手则不献冬之夜夏之日环侍其侧者二三岁衣不释体倦不形色曽不以巳之疾爲瘉矣呜唿闵之飬其亲也方于此何如吾不知也至于陆君之在疚也克哀敬以终之旧疾暴加不数日而亹作陆君縻职他县至则无及矣将诀之际子号女泣问其遗训则曰吾㓜也辞报亲日短今则巳矣不见吾亲亲乎亲乎西望而絶痛夫孝于亲敬于姑顺于夫友于兄弟辞世之日母不获抚夫不及决兄不得临弟不得侍天乎淑善反以爲罪乎二女曰燕曰迎两男师道峤夫人兄沂兄秬弟积弟或游逺或守官或归飬皆不克㑹葬陆君先是职于使又不克董䘮从父季以二子襄事礼也尊夫有命于小子曰吾大惧夫馨香之行莫炽于后尔其识之是用衘恤陨涕篆铭于圹铭曰呜唿有唐陆氏孝夫人元氏之墓唐左千牛韦珮母叚氏墓志铭唐少保赠仆射韦公㓜子左千牛珮母曰武威叚氏故衢州司田叅军岌之弟二女也其四代祖褒国公杨州都督赠辅国大将军生曽祖宣州长史讳弘珪生大父鄜州刺史讳懐本先是仆射裴夫人早世女抱子㓜思所以仁之者命主之始长安令至于都留守持门戸主婚嫁者殆十五岁当贵大之家处谦谦之势然而不怨不德礼得其宜信难矣今仆射䘮益不失非盛勲列之后其孰能如此哉元和四年九月十九日暴疾终于履信第享年四十定其年十二月二日葬于河南县龙门鄕之午桥村凢韦氏之族姻闻其丧莫不亲者悲踈者叹不亦善处其身哉故仆射诸子洎诸女皆服兄弟之母服而哀有加焉始予亡妻生不月而先夫人殁免水火之烖成习柔之性用至于粧栉针组书诫琴瑟之事无遗训诚有以頼焉是以予妻之言于予曰离则思思则梦梦则悲疾则泣恋恋然予不知其异所亲矣决予之际切以始终于敬爲託焉今日之志其终乎铭曰母以子贵贵必因人人本乎祖祖盛厥勲昔我稚室懐其仁仁莫之报没没而有云今复泯矣报之斯文葬安氏志予稚男荆母曰安氏字仙嫔卒于江陵之金隈鄕庄敬坊沙桥外二里妪乐之地焉始辛卯岁予友致用悯予愁爲予卜姓而授之四年矣供侍吾賔友主视吾巾栉无违命近岁婴疾秋方绵痼适予与信友约浙行不敢私废及还果不克见大都女子由人者也虽妻人之家常自不得舒释况不得爲人之妻者则又闺袵不得专妬于其夫使令不得专命于其外不得以尊卑长㓜之序加于人疑似逼侧以居身其常也况予贫性复事外不甚知其家之无茍视其头靣无蓬垢语言不以饥寒告斯巳矣今视其箧笥无盈余之帛无成袭之衣无帛里之衾予虽贫不使其若是可也彼不言而予察耳以至于其生也不足如此而其死也大哀哉稚子荆方四岁望其能念母亦何时立则不能使不知其卒葬故爲志且铭铭曰复土之骨归天之魂亦旣墓矣又何爲文且曰有子异日庸知其无求墓之哀焉元氏长庆集卷第五十八元氏长庆集元氏长庆集卷第五十九元氏长庆集卷第五十九祭文告赠皇考皇妣文告赠皇祖祖妣文告祀曽祖文告畬三阳神文告畬竹山神文报三阳神文祈雨九龙神文报雨九龙神文告赠皇考皇妣文嗣子稹等谨以常馔嘉𬞞之奠敢昭告于皇考赠右散骑常侍皇妣赠荣阳郡太君今皇帝二月五日制书泽𬒳幽显小子稹叅奉班荣得用封赠越七月二十八日乃诏先夫人曰荣阳郡太君洎八月之九日复诏先府君曰右散骑常侍祗命陨越哀号不逺追念顾复若亡生次惟积泊稹㓜遭闵㐫积未成童稹生八岁蒙騃孩稚昧然无识遗有清白业无樵苏先夫人备极劳苦躬亲飬育截长补败以御寒冻质价市米以给脯旦依倚舅族分张外姻奉祀免䘮礼无遗者始兄集得尉兴平然后衣服饮食之具粗有准而犹卑薄俭贫给不假足慈训备至不肖乃立积𥘉一命稹始奉朝供养未遑奄尔遗弃亹罪不死重罗缨裳迁换因循遂阶荣位大有车马丰有俸秩书扇虽存旧老巳尽顾是所有将焉用之呜唿生我者父母享此者妻子勤顇者兄嫂优余者婢仆追孝不过于一奠荐宠不过于扬名哀哀劬劳亦又何报摧圮殒裂酸伤五情谨于先太君载诞之日祗告赠典并焚黄制以献号慕及痛肝心伏惟尚飨告赠皇祖祖妣文孝孙稹敢昭告于皇祖陈州南顿县丞赠尚书兵部员外郎府君祖妣赠晋昌县太君唐氏惟元綂运尝宅区夏选諌贤善俾公彭城公实能德延于后嗣降及兵部爲隋巨人抑扬直声扶卫衰俗戸部绩绍传于魏州藴欎懿粹族用繁昌始兵部赐第于靖安里下及天寳五世其居冕昪骈比罗列省寺一日秉朝凡十四五叔仲伯季姊妹诸姑洎友壻弥孙岁时与㑹集者百有余人冠冕之盛重于一时燕冦突来人士骇散䕃籍朘削龟䋲用稀我曽我祖仍世不偶先尚书盛德大业屈于郎署小子稹蒙幸余福㩀有方州今皇帝嗣位之𥘉泽𬒳幽显尚书府君洎荣阳郡太夫人当进封赠小子稹伏念先尚书尝以比部郎乞换追命朝列不许大孝莫申是用追述先志乞囘恩于祖父祖妣是岁八月十八日诏以兵部员外郎晋昌县太君来告第摧慕感咽五情伤殒谨以仲冬日至修奉常荐焚献制书昭告神几伏惟尚飨告祀曽祖文孝曽孙稹谨以清酌庻羞之奠敢昭告于曾祖岐州叅军府君礼称礿禘蒸甞一岁用是四者而巳唐制位五品皆庙祀庙祀亦以求吉日其余未庙祀者各奉家传踈数每异昔我先府君深惟孝思终巳不怠每岁换正至渉佳辰覩児孙賔游相㑹聚未尝无悲是用日至暨正旦仲夏之五日季秋之𥘉九莫不修奉祠祀以逹事生之意焉逮小子稹冐华官荣当立庙以事先人于京师㑹值谴出未果修构宗子积牧民于金复不克以上牲陪祀每衣裘葛酸伤五情今谨依约庙则毎岁以二至二分暨正旦与宗积彼此奉祀于治所始用变礼不敢不告伏惟尚飨告畬三阳神文维元和十三年岁次戊戌十一月辛巳朔十日庚寅通州司马稹用肴酒爲州人告于畬三阳之神图籍镌载耆艾传述通之盛时戸四万室耕稼骈致謡讴涌溢㕓闲珠玉楼稚丹漆孝顺子孙㢘能吏卒轩然神功坐受嘉栗政式不䖍人用不谧夺富挠豪轧穷役疾弱者逋播悍者愤怫饥馑因仍盗贼仓卒闾落焚燔城市剽拂人民遂空万不存一神居毁荡神气萧飋再完陋宫榻不容膝仅有鸡豭无复芬苾豺虎号噪麋鹿幽噎厉鬼瘅人贪吏殄物阛阓丘墟门戸蒿荜神又何情受人祈乞呜唿罔天轴地罗星走日水火炎润原湿生出古不独加今不独屈化由人兴胡不爲率我贰兹邑星岁三卒熟视民病饱闻政失自䘮守侯月环其七弊深力薄未暇纎悉都虚卢持先后排比附防风俗简用纪律功不甚农虚不胜实乃劝人大课芟铚人人自利若受鞭秩旋六千里功旬半毕呜唿教则人功理有隂隲农劝事时赏信罸必市无欺夺吏不侵轶非神敢烦在我有术雷蛰雨枯蒸顽曝欎导百来呵厉四逸非我敢知有神之吉惟我惟神各恤其恤神永是邦我非常秩继我者谁爲神斯慄尚飨告畬竹山神文稹闻天好平施而特累山岳许其嵩崇圣王亦视之公侯不惜牲币盖以其镇定区宇舒贮风云毓栌栋础洎百谷万货以资飬于人也至于蒙翳荟罗恶木穴窟虎豺迎碍吞噬以遂其高傲坚顽之势非天意也按通之载号神爲名山川且迩邑屋而扶道途然而不砟不获不础不柱藂集貙蠎蔽弊道路将五十年矣实人力之不足于山也非神之过今天子斩三叛之明年通民毕赋用其闲余夹津而南开山三十里爲来年农种张本自十月季旬周甲癸而功半就郡司马元稹率属攸置酒肴以告于神曰通之邑居才二百室一旦爲神剪翳秽戮豺狼幅员六十里之地亦足爲用力于神神其戒哉敬用嘉祝祝曰爲山输力爲民豊食廪以万亿蟊贼以殛报用黍稷谥用正直播布不殖淫厉不息风雨不式猳麋不比俾民无得将他山是啬弃神之域爲神之羞永永无极神其畏哉尚飨报三阳神文维元和十二年九月十五日文林郎守通州司马权知州务元稹谨遣摄録事叅军元叔则以清酒庻羞之奠以报于三阳神之灵越九月始践朔霖雨旣旬式从荣典俾吏拜稽首祈三辰克霁于神神初飨若不踰祈幽妖灵不克负输获熟者頼神之仁仁必报式备报典不敢谖伏惟尚飨祈雨九龙神文稹始长庆二年夏六月相天子无状降居于同愁慙焦劳求念隐思有以报陛下莫大之恩渉岁于兹理用不效冬不时雪春不时雨越二月宿麦不滋耒耜不刺大惧兹岁患成于人以羞陛下之奨寄刻责罪悔罔识攸凡天降疵厉必因于人岂予心之虚削孤独依倚气势耶将予刑之僣滥失所冤哀无告耶或予政之抑塞和令开洩闭藏耶举动云爲罔不在我神怒天谴降灾于我身我不敢让今夫蠢蠢何罪物物何知使不肖者长理而灾害随至无乃天之降罚不得其所耶痛毒恻怛无所赴露惟龙司水于同同人神之谨斋戒沭浴叩首挥泪愿以小子稹爲千万请命于龙龙其鍳之克三曰雨我田畴其育以报不然灾于予身亦足以谢伏惟尚飨报雨九龙神文同州刺史元稹谨以清酌庻羞之奠敬祭于九龙之神是月巳巳刺史稹以二从事蒙受尘露百里诣龙爲七邑民赴诉不雨予固慙恻言讫涕下亲爲龙言龙意享若是夕而应庚午而降辛未而洽癸酉而饫甲戌而霁乙亥而报报典不渝龙祐宜永讫是嘉谷勿旱勿霪岁其有成无忘龙德尚飨元氏长庆集卷第五十九元氏长庆集元氏长庆集卷第六十元氏长庆集卷第六十祭文祭淮渎文祭白学士太夫人文祭庾侍郎太夫人文祭亡妻韦氏文祭亡友文祭淮渎文维元和九年歳次甲午十二月朔甲辰某日辰使谨遣某用少牢醴酒之奠昭祷于淮渎长源公之灵浩浩灵源滔滔不息流谦顺处润下表德清辉可鑑浮秽不匿月映澄鲜霞明焕赩经界区夏左右万国百川委输万灵受职越海贡诚载舟竭力明哲用兴凶戾濳殛眇尔吴顽蔑然蟊贼鸱张蔡郊蚁聚淮侧䘮父礼亏干君志愎天子命我涤除妖慝卒乘戈鋋嶷嶷电淬瓜牙雷愤胸臆王心示怀士剪犹抑柔叛衷取顺拾逆咨尔有神逮尔有极彼暴我仁彼枉我直归我者昌倍我者辟不斩祠祀不湮沟洫不殄渠魁不虐畏逼不进梯冲不耀矛㦸火灭燎原人归夀域然后洁神牛羊奉神黍稷告神有成谓神不惑尚飨祭翰林白学士太夫人文维元和六年七月某日文林郎守江陵府士曹叅军元稹谨遣弟某姪男祗酌捧馔敢昭告于白氏太夫人之灵呜唿分同伯仲古则拜亲旣陪长㓜之列遂生骨肉之恩礼由情展情以义殷情至则尔岂独古人况稹早歳而孤资性踈愚不得爲逹识者所顾亦不愿与顺俗者同趋行过二十块然无徒及太夫人令子艺成学茂德馨一举而搴芳兰署再举而振藻彤庭愚亦乘喧滥吹谬列茎英迹由静合言以心诚逺定死生之契期于日月可盟同金石爱等弟兄每均捧檄之禄迭庆循陔之荣用至于二门之童孺莫不逹广孝之深情逮稹谪居东洛泣血西归无天可告无地可依喘息尽心魂巳飞太夫人推济壑之念悯绝浆之迟问讯残疾告谕礼仪减㫖甘之直续塩酪之资寒温必服药饵必时虽白日屡化而深仁不衰天乎是感人乎讵知不幸余生苟活重戴冠缨再展升堂之拜旋爲去国之行泽畔之云几奄天祸之无名朋友讣告慰问纵横犹恍恍而期悞忽浪浪而泪盈处衆悯黙入门屏营移疾于趋府之辰孰知潜恸视惟㓜女在侧无处言情行吟倚叹梦哭魂惊徃徃不寐晨钟坐听岂由礼而当尔盖感深之所萦呜唿仁之莫报哀不得申太夫人以犹在感今古之同尘呜唿哀哉太夫人族茂仁深圣善励诸子以学故大𬒳泽邻示诸子以正故寸葱方判保参不疑戒歌非浅重则金銮之英季则蓬山之选岂因地而德所贵饰躬而显何昊天之不吊罔终惠于哲人旣生贤与种德何顦顇之相因见聚萤而肄业知织缕之尝勤将期于万石曽不待夫重茵呜唿哀哉谁非顾复我实疾有萌渐祸无因縁哀感行路况乃令子之交亲虽千词之稠叠终万恨之莫陈呜唿哀哉伏惟尚飨祭礼部庾侍郎太夫人文外孙女甥朝议郎守尚书祠部郎中知制诰元稹谨以清酌嘉𬞞之奠敢昭告于庾氏太夫人扶风郡太君韦氏之灵赫赫韦门祁祁骞骞蹙蓄峻峙洛泽清源公卿委累贤彦骈繁金玉不耗芝兰有根厥生孟母德盛教尊训下以顺睦族以姻犹子犹女惟弟惟昆至者处者终无间言他族之长岂无丰温自我均飬人用不怨佛氏有云世火焚燔慧剑㫁网摩尼照惽心独得深入妙门呜唿良人早世素业空存以义爲轲避喧教自髫齓成于冠婚郁爲重器瑚琏玙璠南北台省东西掖垣更践迭处以慰朝昏孝女视膳令妇执笄封燔茅社抱弄荃荪陔兰始茂隙驷俄奔神不可天何足论呜唿哀哉白日入地画翣罗轩燎宵烬铭旌晓翻望望踰阈迟迟改辕佳城故兆风树秋原哀子泣血行人㫁魂稹也㓜妇时惟外孙令姓异县谪任遐藩升堂不及执纼空敦伏读哀诔跪荐芳罇辞诀有礼悽怆无垠呜唿哀哉尚飨祭亡妻韦氏文呜唿叙官阀志德行具哀词陈荐奠皆生者之事也于死者何有哉然而死者爲不知也故圣人有无知呜唿死而有知岂夫人而不知予之心乎尚何言哉且曰人必有死死何足悲死且不悲则夀夭贵贱缞麻哭泣藐尔遗稚蹙然鳏夫皆死之末也又何悲焉况夫人之生也选甘而味借光而衣顺耳而声便心而使亲戚骄其意父兄可其求将二十年矣非女子之幸耶逮归于我始知贱贫食亦不饱衣亦不温然而不悔于色不戚于言他人以我爲拙夫人以我爲尊置生涯于濩落夫人以我爲适道捐昼夜于朋宴夫人以我爲狎贤隐于幸中之言呜唿成我者朋友恕我者夫人有夫如此其感也非夫人之仁耶呜唿歔欷恨亦有之始予爲吏得禄甚㣲块日前之戚戚每相缓以前期纵斯言之可践柰夫人之已而况擕手于千里忽分形而独飞昔惨悽于少别今永逝与终离将何以觧予怀之万恨故前此而言曰死犹不悲呜唿哀哉惟神尚飨祭亡友文呜唿英英君子汲汲仁义夀则道亨夭亦德炽滔滔衆人没没名利材不称官老不识事紫绶荣身黄发垂穗徒掷天年窃耀名器石顽慧明亦有何贵君虽促龄实大其志唿吸风云摆落尘腻泥浕珠玉粪土名位瞪目凡流倾心俊异誉如不闻毁亦不忌不求近効直诣殊致圈槛豺狼笼御鹏骥壍山堙海吞呵喷渭岳立英髦粉碎庸媚德我者煌煌虐我者惴惴赫赫其门扬扬其气念昔日之尽言此唯君之大意天不降年志亦没地我軰尤在尚可晞冀故曰交本乎道道通乎类身没类存道则不坠信后图之未忘柰目前之歔欷昔江濆之送君每重宵而叠醉曽不易其津涯忽莫陈于䘮次孀妇号唿哀胤提稚拜我者曩日之旧童示我者絶时之遗字埋万恨于深心泗终天之别涙呜唿哀哉尚飨元氏长庆集卷第六十元氏长庆集元氏长庆集集外文章一卷集外文章春游酒戸年年减山行渐渐难欲终心懒慢转恐兴阑散镜水波犹冷稽峯雪尚残不能辜物色乍可怯春寒逺目伤千里新年思万端无人知此意闲凭小栏干上令狐相公诗启稹初不好文徒以仕无它岐强由科试及有罪谴弃之后自以爲废滞潦倒不复以文字有闻于人矣曾不知好事者抉摘蒭芜尘秽尊重窃承相公特于廊庙间道稹诗句昨又面奉约令献旧文战汗悚踊慙忝无地稹目御史府謪官于今十余年矣闲诞无事遂专力于诗章日益月滋有诗向千余首其间感物寓意可备蒙瞽之讽者有之词直气麤罪尤是惧固不敢陈露于人唯杯酒光景间屡爲小碎篇章以自吟畅然以爲律体卑痺格力不扬茍无姿态则䧟流俗常欲得思深语近韵律调新属对无差而风情宛然而病未能也江湖间多新进小生不知天下文有宗主妄相倣傚而又从而失之遂至于支离褊浅之词皆目爲元和诗体稹与同门生白居易友善居易雅能爲诗就中爱驱驾文字穷极声韵或爲千言或爲五百言律诗以相投寄小生自审不能以过之徃徃戯排旧韵别创新词名爲次韵相酬葢欲以难相挑耳江湖间爲诗者复相放傚力或不足则至于颠倒语言重复首尾韵同意等不异前篇亦自谓爲元和诗体而司文者考变雅之由徃徃归咎于稹尝以爲雕虫小事不足以自明始闻相公记忆累旬巳来实惧粪土之墻庇以大厦便不摧坏氷爲版筑之娱輙写古体謌诗一百首百韵至两韵律诗一百首合爲五卷奉启跪陈或希构厦之余一赐观覧知小生于章句中栾栌榱桷之材尽曾量度则十余年之邅廻不爲无所用矣词㫖琐劣冐黩尊严俯伏刑书不敢逃让死罪死罪右元微之集六十卷微之以长庆癸卯镇越大和己酉召还坐啸是邦閲六寒暑今种山之乔木数十百章岂亦有甘棠存其间乎横空杰阁盖一城伟观扁表所书则其州宅之卒章也微之以文章鼓行当时谓之元和体在越则有诗人入幕府故镜湖秦望之竒益传所谓兰亭绝唱陈迹犹可想唐志着录有长庆集一百卷小集十卷传于今者惟闽蜀刻本为六十卷三舘所藏独有小集其文盖巳杂之六十卷中矣微之甞彚其诗为十体曰旨意可观词近古往者为古讽流在乐府者为乐讽词虽近古而止扵吟冩性情者为古体词实乐流而止扵模象物色者为新题乐府声势㳂顺属对穏切者为律诗以七言五言爲两体稍存寄兴与讽为流及为律讽抚存感往者取潘子悼亡为题晕眉约鬓匹配色泽剧妇人之恠艳者为艳诗今古两体其自叙如此今之所编颇又律吕乖次惜矣旧䂓之不能存也元公才名相埒乐天守吴财岁余吴郡屡刋其文微之留郡许乆其书独阙可乎予来踵后尘盖相去三百三十余秊矣乃求而刻之略能雠正脱误之一二不暇复为公次也书成寘之蓬莱阁干道四年岁在戊子二月二十四日观文殿学士左通奉大夫知绍兴府两浙东路安抚使鄱阳郡公洪适景伯书嘉靖壬子仲春十日东吴董氏宋本翻雕扵茭门别墅