练兵实纪钦定四库全书子部二练兵实纪兵家类练兵杂纪兵家类提要等谨案练兵实纪九卷杂纪六卷明戚继光撰继光字元敬世袭登州卫指挥佥事歴官蓟州永平山海等处地方总兵官中军都督府左都督进太子少保事蹟具明史本传考隆庆二年继光以都督同知总理蓟州昌平保定三镇练兵事至镇上疏请浙东杀手礮手各三千再募西北壮士马军五枝歩军十枝专聴训练此书乃载其练兵实效一练伍法二练胆气三练耳目四练手足五练营阵六练将其附载杂纪一储将通论二将官到任三登坛口授四军器制解五车歩骑解盖继光为将精于训练临事则飈发电举当世称为戚家军今以此书考其守边事蹟无不相符非泛摭韬畧常谈者比继光初到镇疏有云教兵之法美观则不实用实用则不美观此书标曰实纪徴实用也考登坛口授云时惟庚午夏六月诸边新台肇建过半奏奉暂停以举练事庚午为隆庆四年又考继光请刋此书移文云拟定教练已经二年今将条约通集成帙则是书成于隆庆五年辛未矣明史本传称当时十七年中易大将十人率以罪去继光在镇十六年边备修整蓟门晏然继之者踵其成法数十年得无事又称所着纪效新书练兵事实谈兵者遵用焉此本题曰练兵实纪与史不同或史偶悞一字欤干隆四十六年六月恭校上总纂官纪昀陆钖熊孙士毅总校官陆费墀凢例分给教习次第一一行伍之卒愚夫也介胄之士未闲文墨者也故其爲辞必鄙近通俗条约贵简但欲成桓桓节制之师十全无一隙漏即此十册未见其多总而约之一语足该矣请求之一给习之术必须先以练将册给将练卒册给卒每队一册每一旗择一识字人诵训讲解全队口念心记一㝷常比较武艺㸃夘不到小有过失事干人衆应责治者即以条约爲赏罸凢能诵五条免打一棍如此行去不待戒而自熟一俟熟将此夲见之行事之实以信之习而未通者因其行事而通之一练伍一册止是选兵练伍之将宜全习之此开练第一首务也兵法鬭万衆如一人臂指节制之根要咸属于此不可不详玩而信行之一次将练耳目一册给将卒通习之如前一次将练手足一册给大小将领预偹什物分拨教师教习之一次将行营一册给发习之如前一次将野营一册给发习之如前一次将战约一册给发习之如前一士卒应罚背条欵者不必一字一句顺文背出但每欵内能记念得大义是要如何即准爲背熟之例一将领偏裨而上须条条欵欵背记即练卒条欵将官亦必诵熟一士卒每次只与一册每册多不过数十余条一日限定短条记三条长条一条一月可记二册俟一册熟再给一册今所刋书册每一卷爲一本者正谓便于刷印颁给队伍耳一附储将材一卷论练兵一卷皆将兵之官与将将者之所有事也不必用以训士卒如士卒中能自奋习者聼一如此教之庻愚䝉士卒日诱其入而不见其多大约一军之内即至愚者皆得通晓如此可以人自爲战谓之节制之师谓之兎罝干城举行伍之下皆知兵之将矣以一教十扩而充之一年之内节制兵数十万可以立就云练兵实纪钦定四库全书练兵实纪卷一明戚继光撰练伍法第一骑兵第一选骑兵预日先将部下官生夙守军令习知束伍之教者各分执事塡于白牌或纸上其塡营伍次第者爲一号牌塡年貌籍贯者爲二号牌塡疤记武艺者爲三号牌总塡队伍姓名者爲四号牌抄队伍清册者即随之爲五号牌每一牌用卓一张縳𥪡一号即守主将之傍余号各于空地分设挨号而下又一靣将腰牌队册照各种式様预日刋刷齐偹式开于后次日早将投募见在军士人等以次唤进如一千先定千总一员令千总选部下把总几员验中又令各把总选百总几员验中又令各百总选旗总三名先以一百总下一旗总令选队总三名先以一队总自行拣兵十一名一字向上立定主者与之辨验堪否以有力伶俐者二名爲一伍二伍长充鸟铳手以鸟铳爲长兵仍习双手刀爲短兵以有力伶俐者二名爲第三第四充快鎗手各执长柄快鎗爲长兵近用柄代棍爲短兵以有杀气者二名爲第五第六各充鎲钯手以鎲钯爲短兵兼火箭爲长兵以有杀气能射者二名爲第七第八充刀棍手以刀棍爲短兵以射爲长兵以有力习射者二名爲第九第十充大棒手以大棒爲短兵弓矢爲长兵以庸碌可役者一名爲第十一名充火兵聼队长管束此马营左右二部也中部轻骑每司第一局俱铳手爲第一二三四五六七八钯手兼火箭爲第九十二局三局俱杀手第一二三四俱弓矢腰刀第五六七八俱弓矢钩鎗第九十俱钯并火箭以上俱聼队总管束凢谓一二三四五六七八九十俱横列爲偶一伍在左连兵五名一三五七九是也二伍在右连兵五名二四六八十是也先塡队总牌连人送一号塡营伍次第讫连人传与第二号塡籍贯年貌毕连人传与第三号塡疤记武艺毕连人传与第四号塡全队姓名于腰牌将牌送塡清册又以一名与腰牌纸一张连人挨次挨塡如式又唤一队如此三队毕即唤一旗总照此塡完领于空地将队伍摆箇式様一靣即将预日做就如式方色认旗一靣付执以辨行伍三旗总俱完付与一百总军足三千二百以上每把四百总军止三千以下每把三百总俱完即命夲把总领于空所摆列申明约束领回如此每一营将官下既完一靣照腰牌造册五夲有式在后出示于第二日㸃名随即均给马匹凢战兵俱与上等马系火器差使不属前锋者与第二等马其下等马汰去不用每营三部虽同一体而骁健伶俐好汉须多归各头司即暗寓选锋法矣束伍事竟叉约日于教塲公同再三订谕宣明徳意即取各官挨次呈逓无有不堪甘结状式开于后第二骑旗鼓每营旗牌六名号铳手三名门旗二名金鼓旗二名执五方旗五名执号帯五名角旗四名认旗二名廵视旗八名吹鼓手十六名夜不收五十名火药匠二名铁锃匠二名弓箭匠二名医士一名家丁一名医兽一名家丁一名第三骑杂流每营将官下识字三名家丁不拘数务要同死生可抵好汉聼自设法募养伴当八名军牢二十四名厨役二名俱马军军伴十八名养马三名薪水三名俱歩军中军官每员下识字二名军牢八名俱马军军伴四名俱歩军千总每员下识字一名军牢六名俱马军军伴四名俱歩军把总每员下识字一名军牢四名俱马军军伴四名俱歩军百总每名下旗丁马军一名右册式解夫册式行位有限悉塡不全故减其文恐读之不得其详复加解説于此用者先于此辨之俾知册内字眼即尽知各军所习技艺然后考较爲便夫刀铳者鸟铳长刀也鸟铳远射极凖长刀近用先及鎗棒者鎗亦铳北方唿爲快鎗痼不可变今加长柄逺则用火药铅子举放近则以柄代棒击之习则用木棒但铳药子数制原粗谬多致不凖中今有新法可谓详尽钯箭者义与火箭也火箭逺发钯近用因钯有股可架火箭而放之故併爲一卒棍矢者夹刀棍兼弓矢也夹刀棍即白棒加刃逺则用弓矢近则用夹刀棍可刺可击棒矢者白棒兼弓矢也马上不敢用击且一击必一刺故又加短锋于顶以便马上刺之歩下击刺兼用棒即梃也孟子曰执梃可以挞秦楚之坚甲利兵非真言梃之可御坚利也盖言人心齐一即梃非可与坚甲利兵敌者用之亦取胜今夫敌甲诚坚矣兵诚利矣而我人心何如迺以白棒当敌爲长技迷而不悟即孙呉复起毋能转移何其谬讹入人之深也弓矢逺不如火器命中不如鸟铳而敌以坚甲当之每每射不能入亦明知而不肯变其习者缘上司操閲偏于此耳火器不精不如无今知以火器当敌而不知精亦无埒也火担者火兵也担扁挑也用铁尖扁担便于肩挑又可击刺亦农中战器也第五骑旗号每一大营将官分五色每营将官下各部伍又分五色在将官以旗心定夲营方色以邉生旗靣以黄应德千总以心坐夲方以邉应主将以帯应德把总以心坐夲方以邉应千总以帯应主将百总以心坐夲方以邉应把总以帯应千总旗总以心转应夲营不用邉帯军士盔有缨而无旗队总盔旗长六寸上书队哨分数字様方色照营将旗旗总背旗一靣身方二尺五寸斜角用邉旗桿长三尺六寸百总认旗一靣身方二尺斜角用邉桿用鎗头长九尺上书字一局书振勇二局书扬勇三局书威勇四局书武勇把总认旗长三尺斜角有邉桿高一丈一尺用缨头号帯一条长五尺千总认旗长四尺斜角有邉桿高一丈三尺号帯一条长七尺营将认旗长六尺斜角有邉桿用缨头雉尾高一丈五尺号帯一条长八尺五寸前营将官认旗红心蓝邉黄帯珠缨雉尾书前军司命中部千总旗黄心红邉黄帯中左司把总旗蓝心黄邉红帯百总旗蓝心黄邉红帯旗总旗红队总盔旗红以后照此中右司把总旗白心黄邉红帯百总旗白心黄邉红帯旗总旗红队总盔旗红左部千总旗蓝心红邉黄帯左左司把总旗蓝心蓝邉红帯百总旗蓝心蓝邉红帯旗总旗红队总盔旗红左右司把总旗白心蓝邉红帯百总旗白心蓝邉红帯旗总旗红队总盔旗红右部千总旗白心红邉黄帯右左司把总旗蓝心白邉红帯百总旗蓝心白邉红帯旗总旗红队总盔旗红右右司把总旗白心白邉红帯百总旗白心白邉红帯旗总旗红队总盔旗红后营将官认旗黒心白邉黄帯珠缨雉尾书后军司命中部千总旗黄心黒邉黄帯中左司把总旗蓝心黄邉黒帯百总旗蓝心黄邉黒帯旗总旗黒队总盔旗黒中右司把总旗白心黄邉黒帯百总旗白心黄邉黒带旗总旗黒队总盔旗黒左部千总旗蓝心黒邉黄带左左司把总旗蓝心蓝邉黒带百总旗蓝心蓝邉黒带旗总旗黒队总盔旗黒左右司把总旗白心蓝邉黒带百总旗白心蓝邉黒带旗总旗黒队总盔旗黒右部千总旗白心黒邉黄带右左司把总旗蓝心白邉黒带百总旗蓝心白邉黒带旗总旗黒队总盔旗黒左营将官认旗蓝心黒邉黄带珠缨雉尾书左军司命中部千总旗黄心蓝邉黄带中左司把总旗蓝心黄邉蓝带百总旗蓝心黄邉蓝带旗总旗蓝队总盔旗蓝中右司把总旗白心黄邉蓝带百总旗白心黄邉蓝带旗总旗蓝队总盔旗蓝左部千总旗蓝心蓝邉黄带左左司把总旗蓝心蓝邉蓝带百总旗蓝心蓝邉蓝带旗总旗蓝队总盔旗蓝左右司把总旗白心蓝邉蓝带百总旗白心蓝邉蓝带旗总旗蓝队总盔旗蓝右部千总旗白心蓝邉黄带右左司把总旗蓝心白邉蓝带百总旗蓝心白邉蓝带旗总旗蓝队总盔旗蓝右右司把总旗白心白邉蓝带百总旗白心白邉蓝带旗总旗蓝队总盔旗蓝右营将官认旗白心黄邉黄带珠缨雉尾书右军司命中部千总旗黄心白邉黄带中左司把总旗蓝心黄邉白带百总旗蓝心黄邉白带旗总旗白队总盔旗白中右司把总旗白心黄邉白带百总旗白心黄邉白带旗总旗白队总盔旗白左部千总旗蓝心白邉黄带左左司把总旗蓝心蓝邉白带百总旗蓝心蓝邉白带旗总旗白队总盔旗白左右司把总旗白心蓝邉白带百总旗白心蓝邉白带旗总旗白队总盔旗白右部千总旗白心白邉黄带右左司把总旗蓝心白邉白带百总旗蓝心白邉白带旗总旗白队总盔旗白右右司把总旗白心白邉白带百总旗白心白邉白带旗总旗白队总盔旗白中营将官认旗黄心红邉黄带珠缨雉尾书中军司命中部千总旗黄心黄邉黄带中左司把总旗蓝心黄邉黄带百总旗蓝心黄邉黄带旗总旗黄队总盔旗黄中右司把总旗白心黄邉黄带百总旗白心黄邉黄带旗总旗黄队总盔旗黄左部千总旗蓝心黄邉黄带左左司把总旗蓝心蓝邉黄带百总旗蓝心蓝邉黄带旗总旗黄队总盔旗黄左右司把总旗白心蓝邉黄带百总旗白心蓝邉黄带旗总旗黄队总盔旗黄右部千总旗白心白邉黄带右左司把总旗蓝心白邉黄带百总旗蓝心白邉黄带旗总旗黄队总盔旗黄右右司把总旗白心白邉黄带百总旗白心白邉黄带旗总旗黄队总盔旗黄第六骑什器旗总每名明盔一顶甲一副臂手一副背旗一面旗桿一根合力弓一张弓弦二条大箭三十枝锋利腰刀一把双挿一副鞓带一条椰瓢一箇队总每名明盔一顶甲一副臂手一副背旗一面旗桿一根合力弓一张弓弦二条大箭三十枝锋利腰刀一把双挿一副鞓带一条椰瓢一箇鸟铳手每名明盔一顶甲一副鞓带一条长刀一把鸟铳一门㮶杖一根钖鳖一箇药管三十箇铅子袋一箇铳套一箇偹征火药每三钱爲一出偹三百出另偹空药六两通共六斤铅子三百箇火䋲五根每局铅子模一副椰瓢一箇铳以可容三钱铅子爲合式药比铅子分两每一钱加二分余皆倣此快鎗手每名明盔一顶甲一副鞓带一条快鎗一桿㮶杖一根锥一把剪一把药袋一箇药管三十箇药线筒一箇药线五百根硫黄醮两头铅子袋一箇偹征铅子三百箇火药每出五钱偹三百出共偹药九斤六两铳口不同子药照鸟铳例加减火䋲三根锋利腰刀一把每局铅子模一副火䥥石一副椰瓢一箇鎲手每名明盔一顶甲一副鞓带一条椰瓢一箇鎲一把火箭自负三十枝偹带三十枝箭篓一箇油罩一箇火䋲三根刀棍手每名明盔一顶甲一副鞓带一条椰瓢一箇刀棍一根合力弓一张弦二条大箭三十枝双挿一副棒手每名眀盔一顶甲一副鞓带一条椰瓢一箇大棒一根合力弓一张弦二条大箭三十枝双挿一副弓刀手每名眀盔一顶甲一副鞓带一条椰瓢一箇腰刀一把合力弓一张弦二条大箭三十枝双挿一副弓鎗手每名眀盔一顶甲一副鞓带一条椰瓢一箇钩鎗一桿合力弓一张弦二条大箭三十枝双挿一副火兵每名铁尖扁担一根临时即充棍击之用铁尖可刺俱习棍法锅一口椰瓢一箇马每匹鞍仗一副辔头一副肚带二条滚肚一条木绊一副绊马䋲二条马桩一件草䥷每队一口虎蹲礟每位铁锤一把剪一把锥一把药线盒一箇药升一箇木送二根木榔头一箇火药每出八两共偹药三十出火䋲三根火线四十五根木马子三十箇合口石子三十箇铅子如重一两者用三十箇重三钱以下者用一百箇分大小轻重定数合口大铅子十箇每箇重五钱皮篓二箇每二位䭾架一副随二位药子什物䭾架一副骡每头鞍仗一副辔头一副肚带二条滚肚一条缰䋲二条铁橛一箇木桩一箇䭾架一副第七骑神器凢骑兵营有虎蹲礟各有䭾骡平时仍属一官名为管神器把总专爲管束操练㸃察偹办什物喂饲骡头出征分与各部每旗一位专责队总管放下营时十部不用俱贴出外围每二旗一位与外围原砲每二旗合三位第八拒马柞每一旗十二架每六架一包每二包一䭾每营左右中三部俱同下营时中部拒马俱贴外围每一旗合三包共十八架中层在子营不用门角间俱下单层便于出入歩兵第一选歩军预日偹牌号卓次并刷腰牌册俱与骑兵束伍同是日选时先拟千把百旗队等总亦同骑兵例先以一队总自行检兵十一名一字向上立定主者与之辨验堪否以有力伶俐者二名爲一伍长二伍长各爲鸟铳手兼双手长刀一把第一名在左第二名在右又二名爲长柄快鎗手鎗柄即代短棍爲第三名第四名以便㨗骨柔者二名爲藤牌手爲第五名第六名又以力大貌黒而粗勐者爲狼筅手二艺俱有短无长爲第七名第八名以年少有精神杀气者二名爲鎲钯手仍兼火箭以其钯上可架火箭便于放也爲第九名第十名以庸碌者一名爲火兵横看一伍者即在左之伍也所管者三五七九四名二伍者即在右之伍也所管者四六八十四名火兵总于队长管束列阵照此凢出战于铳鎗火箭放过之后牌爲一层筅爲二层钯爲三层长刀爲四层鎗棍爲五层第二歩旗鼓与骑兵同车兵亦与骑兵同无马者聼第三歩杂流俱与骑兵营同但无医兽第四歩队牌俱同骑兵册只三层用藤牌四层狼筅五层鎲钯之异耳第五歩旗号同骑兵例第六歩什器旗总每名背旗一靣旗鎗桿一根明盔一顶甲一副合力弓一张弦二条大箭三十枝双挿一副锋利腰刀一把椰瓢一箇队总每名色旗一靣长旗桿一根有刃明盔一顶甲一副合力弓一张弦二条大箭三十枝双挿一副锋利腰刀一把椰瓢一箇鸟铳手每名长刀一把鸟铳一门㮶杖一根钖鳖一箇铳套一箇铅子袋一箇药管三十箇偹征火药每出三钱偹三百出另偹药六两共六斤铅子三百箇火䋲五根每局铅子模一副椰瓢一箇子药合口配搭照骑铳例快鎗手每名快鎗一桿㮶杖一根锥剪各一件药袋一箇药线筒一箇药管三十箇铅子袋一箇偹征火药每出五钱偹三百出共药九斤六两铅子三百箇药线五百根火䋲三根锋利腰刀一把火燫火石一副铅子模一副椰瓢一箇子药合口配搭照骑铳例牌手每名藤牌一靣锋利长腰刀一把椰瓢一箇好水光拳石六块筅手每名狼筅一把椰瓢一箇鎲手每名鎲钯一把火箭三十枝椰瓢一箇火兵每名铜锅一口铁尖扁担一根照式椰瓢一箇车兵第一选车兵预日偹牌号卓次并刷腰牌册俱与骑兵束伍同是日选时先拟千把百总车正队长亦同骑兵例但骑兵人数无拘多寡有大营小营可以从权此以车爲定额每营一百二十八乗方足外围庻马歩入营不踈不密中军望竿车一乘将台车一乘鼓车二乘座车一乘大将军车四乘子药什物车四乘火箭车四乘共一十六乘除望竿车在营操壮观出征不用余俱从征其编𣲖行伍若足一车之用须用四大队每队十二名共四十八名今因额定每营军不过三千除杂流外正得二千七百之数车人两爲所局势莫由我姑以二十四名爲一车分竒正二队先令该管百总将车正队长二人选到俱令坐下盖不坐不得齐肃也凢选车正必须伶俐知事有主张者队长必有胆者于内先唤第一车正就将衆军中取二十名前来内选有力而稍伶俐者一人爲舵工又以有力伶俐者六名爲第一第二第三第四第五第六俱充佛狼机手以一三五三名在左管狼机一架以二四六三名在右管狼机一架又以力弱伶俐者二名爲第七第八管火箭与舵工车正共十名此正兵队也机手仍给有刃大棒各一桿火箭手给钯一柄便于放火箭也又于二十名之内仍选竒兵一队将先选到队长给长桿鎗一根上用该色队旗聼队长自拣兵九名内以年纪伶俐有力者四人爲鸟铳手各给长倭刀一把爲第一名第二名第三名第四名在车内放鸟铳出车先放鸟铳贼近用长刀又选身中年少骨软者二人爲藤牌手爲第五名第六名在车内放火箭出车打石块贼近用藤牌又以有杀气者二人充鎲钯手爲第七名第八名在车放火箭出车亦放火箭贼近用鎲钯火兵爲第九名专管各队炊饭共十名此竒兵队也又有新制轻车利于逺出经过险隘有时用之每营二百一十六辆每靣五十四辆每乘车正一名即队长也舵工一名即火兵也第一二三四五六名俱铳手第七八名俱钯箭手第九十名俱狼机手爲一队凢选车正必须伶俐知事有主张者于内先唤第一车正就将衆军中选有力伶俐者六名爲火器手火器不拘鸟铳快鎗第九十二名为狼机手肯为人下者一名爲火兵车轻不用舵工一车完即给方色如式认旗一靣车兵摆列圗一张令车正领在空所照圗摆成二队车正队长各领一队如行伍圗式坐定一把总者俱完放出其各车正将圗用木牌粘悬车上偹查以凭管束一将官下完足示日于教塲领车给器聼演习𣲖宗城司哨明白第二车旗鼓每营旗牌二班各三名号铳手三名门旗二名金鼓旗二名五方旗五名五方号带五名角旗四名认旗二名廵视旗八名吹鼓手十六名火药匠二名木匠五名铁匠五名医生一名家丁一名医兽一名家丁一名第三车杂流每一营将官下书记三名家丁无定数照骑兵例军伴一十八名军牢二十四名伴当八名养马三名薪水二名厨役二名中军官下识字二名军牢八名军伴四名每千总下识字二名军牢八名军伴四名每一把总下识字一名军牢四名军伴四名每一百总旗丁一名轻车照大战车一同但毎辆只兵一队以大战车一队各分半用二轻车即是一大战车也第五车旗号车兵不用盔甲车正用盔甲方旗长二尺百总旗长三尺把总旗长四尺千总旗上角濶三尺长五尺带长五尺营将旗上角濶四尺长六尺号带长七尺前营将官红旗蓝邉黄带凡旗上字与骑兵同左千总蓝旗红边黄带一司把总红旗蓝边二司把总蓝旗蓝邉三司把总白旗蓝邉四司把总黒旗蓝邉以上缨头俱用红色右千总白旗红邉黄带一司把总红旗白邉二司把总蓝旗白邉三司把总白旗白邉四司把总黒旗白邉以上头缨俱用红色百总与本司把总旗色同车正旗色与百总同后营将官黒旗白邉黄带左千总蓝旗黒邉黄带一司把总红旗蓝邉二司把总蓝旗蓝邉三司把总白旗蓝邉四司把总黒旗蓝邉以上缨头俱用黒色右千总白旗黒邉黄带一司把总红旗白邉二司把总蓝旗白邉三司把总白旗白邉四司把总黒旗白邉以上缨头俱用黒色百总与本司把总旗色同车正旗色与百总同左营将官蓝旗黒邉黄带左千总蓝旗蓝邉黄带一司把总红旗蓝邉二司把总蓝旗蓝邉三司把总白旗蓝邉四司把总黒旗蓝邉以上缨头俱用蓝色右千总白旗蓝邉黄带一司把总红旗白邉二司把总蓝旗白邉三司把总白旗白邉四司把总黒旗白邉以上缨头俱用蓝色百总与本司把总旗色同车正旗色与百总同右营将官白旗黄邉黄带左千总蓝旗白邉黄带一司把总红旗蓝边二司把总蓝旗蓝邉三司把总白旗蓝邉四司把总黒旗蓝邉以上头缨俱用白色右千总白旗白邉黄带一司把总黄旗白邉二司把总蓝旗白邉三司把总白旗白邉四司把总黒旗白邉以上缨头俱用白色百总与本司把总旗色同车正旗色与百总同中营将官黄旗红邉黄带左千总蓝旗黄邉黄带一司把总红旗蓝邉二司把总蓝旗蓝邉三司把总白旗蓝邉四司把总黒旗蓝邉以上缨头俱用黄色右千总白旗黄邉黄带一司把总红旗白邉二司把总蓝旗白邉三司把总白旗白邉四司把总黒旗白邉以上缨头俱用黄色百总与本司把总旗色同车正旗色与百总同第六车什器车正每名旗一面鎗桿一根明盔一项甲一副鞓带一条锋利腰刀一把椰瓢一箇狼机手每名共管佛狼机一架每架子铳九门铁闩三根铁锤剪锥匙凹心送子各一件大铅子一百箇火药三十斤火䋲五根椰瓢一箇鸟铳手每名鸟铳一门㮶杖一根钖鳖一箇药管三十箇铅子袋一箇铳套一箇备征火药每出三钱备三百出另备药六两共六斤铅子三百箇火䋲五根每局铅子模一副椰瓢一箇子药合口配搭照骑兵铳例火箭手每名火箭六十枝负三十枝备三十枝火䋲三根篓一箇油罩一箇椰瓢一箇大棍手每名大棍一根棍头用刃有式椰瓢一箇舵工火兵每名铜锅一口水桶一只椰瓢一箇战车每辆佛狼机二架子铳一十八门铁闩四根铁锤剪锥匙送各二件火药六十斤铅子二百箇火䋲十根鸟铳四门㮶杖四根钖鳖四箇药管一百二十箇铅子袋四箇铳套四箇细火药二十四斤铅子一千二百箇火䋲二十根火箭一百二十枝火䋲六根火箭篓二箇油罩二箇大棒六根铜锅一口水桶一只围幔一条大油单一张第七车神器每大将军一位子铳三门每子铳一门备征子药十出共三十出每出火药四斤共一百二十斤铅子三百六十五箇共一万九百五十箇木马三十箇石子三十箇第八计车乘凡用车数目已在前欵选车兵内但创车之初营制不一本府初到创议用车之时先用正厢车随又加以偏厢四方行俱如墻又兼以布牌以防断续不聨之患每隂阳二乘为一隅随可为门随可为壁缘重赘难运望亦参差今改为行阵擡营向徃只用前后二门门车用活扇每门八乘厢窄者十乘十二乘不等余俱左右偏厢为隅在两傍行如运城然无丈尺之隙矣第九车分数计二十四人为一车每一车为一宗用车正一名每四宗用百总一员是为一局每四局用把总一员是为一司每四司用千总一员是为一部每二部用将官一员是为一营多多放此第十车责成每车正通管一车凡正队竒队舵工等兵俱听管束其正兵队内机手舵工火箭等尤为专管又竒兵队长只管本队出战兵车兵不相干预车正与舵工不出车而专在内管车恐有倾覆佛狼机手六名专备狼机鎲钯籐牌手专放火箭鸟铳专打铳火兵专备炊煮防火之用第十一车战队凡出车迎敌除正竒队先在车内各照责成条下供役外其竒兵队仍将鸟铳四名藤牌二名狼筅二名鎲钯二名聼令摆鸳鸯阵备战详于营阵条欵内第十二车行营将正竒二队分为二班每班一队轮流拽车单日竒兵队双日正兵队每五里一换遇有泥水及上坡全队合力不许论班第十三苏骡力每车虽有骡二头缘车重骡少运拽不前必得四头乃可长行近因设有骡头车兵遂尽倚于骡以致骡力为竭行不聨束今已将骡革讫如仍用骡不过长途一时借力须是车兵分班轮推与骡同力不然既有骡拽又用车兵何为哉第十四眀战法论战车本不当用骡近加骡者为长途苏军之力耳至于临贼十里之内虽日操军士尚且仓皇失措差了号令无知牲畜安能周旋中我䂓矩况抝性之骡乎临贼必去骡只可用䭾军士行李军士二班合力挽运庶前后各车头尾相聨稀不致断密不致挤方合号令乃保万全第十五严廵车造完车乘𣲖到营内取各千把百总车正各管御不致损壊收管缴报一面将车上各兵勇每日每车轮拨一名守车每日轮把总一员车正每一总一名廵逻过夜至次日平眀交代与换班之人赴主将处囬话称云廵车无事如有车什物钉铁之类损失一件俱该日把总之事除綑打外仍责廵风总正车兵赔偿交代之时接班官兵务要将车细看如有前项损失即扭前班之人赴该营查究如容隠不举及已代替而方觉举者只坐见班之罪仍将此项每一总刋写轮班水牌二靣拨兵塡牌发与遵守牌到而赴代迟悞者军法重治此条与军器通写在牌上辎兵第一选辎兵预日备牌号卓次并刷腰牌册俱与骑兵同是日选时先拟千把百总车正队长俱同骑兵例计辎重车八千乘每乘骡十头鼓车二乘元戎车一乘各骡四头先选正兵一队将车正一名省令侧立聼该车正将先已领过骡头军兵扯出相认识八名一靣先编车正为首骡兵八名挨次为第一第二第三第四第五第六第七第八平列以舵工一名为第九内以第一二三四五六名放佛狼机二架以第七八名专管骡头以舵工与车正管车又选竒兵一队先选队长一名责令于各部军中拣出九名八名给火铳以第一第二第三第四各仍兼长刀以第五第六各兼鎲钯兼火箭以第七第八名各给藤牌以老实可役一名充火兵一车完即给方色如式认旗一面车兵摆列圗一张令车正领在空所照圗摆成二队车正队长各领一队如行伍圗式坐定一把总者俱完放出各车正将圗用木牌粘悬车上备查以凭管束一将官下完足示日于教塲𣲖宗城司哨明白领车给器聼演习此车不用正厢不用门车俱是左右偏厢开营两路而行遇贼合为方营待战并不移动第二辎旗鼓同车营例第三辎杂流同车营例第四辎兵牌同车营例第五辎旗号同车兵但每千只有二把左部一司即前司二司即左司右部一司即右司二司即后司第六辎什器车正旗一面有鎗头旗桿一根明盔一顶甲一副鞓带一条椰瓢一箇每车狼机二架每一架管放兵三名每架子铳九门铁闩二根铁锤锥剪匙凹心送子各一件偹征火药每出三两备三百出共二十斤大铅子一百箇火䋲五根椰瓢一箇鸟铳手每名鸟铳一门㮶杖一根钖鳖一箇药管三十箇铅子袋一箇铳套一箇偹征火药每出三钱偹三百出另偹药六两共六斤铅子三百箇火䋲五根每局铅子模一副椰瓢一箇子药合口搭配同骑铳例大棒手每名大棒一根棒头用刃有式椰瓢一箇火兵每名铁尖扁担一条铜锅二口水桶二只椰瓢一箇每车围幔一条㧞轴䋲二条稍坡䋲一条出索䋲六条撒䋲二条迎撒䋲二条大铁镮二箇小铁镮二箇铁索二条皮肚带一条皮后秋一条麻拥子十条麻搭子共二十条木鞍一座屉子一箇草䥷一口栁筐一口水桶二只载水大篓一箇每车应载炒二石五斗米三石七斗五升豆六石二斗五升第七计辎乘已在前欵选车兵条下今新立三营在三屯爲中营在密云爲前营在遵化爲后营即民间大车每车上加板平分爲左右厢第八辎分数计共二十人爲一车每一车爲一宗用车正一名五宗爲一局用百总一员四局爲一司用把总一员二把总爲一部用千总一员二部用将官一员是爲一营第九辎责成每车正通管一车凢正队竒队舵工等兵俱聼管束其正兵队内骡兵狼机手舵工尤爲专管又竒兵队长只管夲队出战兵车兵不相干预车正与舵工不出车专在内管车恐有倾覆骡兵管骡恐有跳跃骡兵内以六名专放佛狼机竒兵一队鸟铳快鎗手六名一二三四名专执鸟铳长刀五六名鸟铳兼藤牌腰刀七八名鎲钯兼火箭在车内藤牌收在车上俱放鸟铳钯铳手专放火箭出车下作战以四名逺放鸟铳贼近用长刀第五第六将鸟铳收在车上执藤牌刀各仍懐水光石三块贼近用石逼身战用牌第七第八逺放火箭贼近用鎲钯俱结鸳鸯阵势第十辎战队同车营例第十一辎行营凢征行军兵各执各艺遇有坑坎水泥通爲合力推车以助骡力速拔出险第十二号令车与车营同隄防火烛尤爲要务第十三辎糇粮每营计该炒二百石米三百石黒豆五百石平日于驻札处所建立仓厫一所将煤炒米豆查照新定事例于该衙门仓厫领出俱用布袋装盛盖恐一时有事装运不及也每于夏天晒扬一次过三年聼给军支用即将各军应得行粮就于该仓总领委官装偹或收折色籴买以抵辎粮尤爲洁净合车歩骑营第一车骑倂营每歩兵一枝马兵一枝合爲一营其法以选定过骑兵营车兵营各预操行伍惯熟聼合将车两行列定厢俱向外前后门车俱合除前门车八乘后门车八乘左右幇车各二乘不𣲖骑兵外左右厢车每两车一聮𣲖骑兵一旗计骑兵凢三局爲一司者照此若四局爲一司者门车俱一体𣲖就将骑兵旗总与两车车正三人互相认识任是纵横轮转开合进止三人者不许相离车厢只是向外车正认定旗总但若相失必催相傍旗总专看二车正之车但若相失务要凑近回转凑合间只以骑就车不以车就骑如致相离俱责旗总任是如何行营内外转折骑兵只在二车厢里第一旗总不过第一车之头第三队火兵不出第二车之尾𦂳𦂳相随车向何转骑兵向何转如此记定就是一营十营一万十万再不错乱前亦不耸后亦不断亦无车前马后马前车后之悞矣第二车骑责成凢战车遇逺行或加骡或加人另载车营欵内辎重营每车八头遇䧟亦难各运配到马兵一旗遇过泥泞水阻尽数下马合力运车过之此随险从便行事不在号令之内设又十分险䧟人力不足即将各军马匹就用所带缰䋲接起拴于车桄併力拽过若车车到险方才收拾必悞行路但凢前途险阻一车收拾即便转来各车一齐收拾及至过险则如在平地庶不躭悮时光车歩骑保结式第一取保结自上而下保无不堪某叅游某人今当某处保结得夲哨下千总并非怯懦不堪如虚甘罪结状是实某千总某人今当某处保结得夲部下把总并非怯懦不堪如虚甘罪结状是实某司把总某人今当某处保结得夲司下百总并非怯懦不堪如虚甘罪结状是实某百总某人今当某处保结得夲局下旗总并非怯懦不堪及冐名顶替如虚及有迯走甘罪结状是实某旗总某人今当某处保结得夲宗下队总并非怯懦老弱及冐名顶替如虚及有迯走甘罪结状是实某队总某人今当某处保结得夲队下各兵并无老弱怯懦不堪及冐名顶替如虚及有迯走甘罪结状是实第二取保结自下而上保夲管不致失䧟千总某某等今当某处实保领过夲管将官某前去上阵并不致临阵踈失如有踈失各甘死偿命把总某某等今当某处实保领过夲管千总前去上阵并不致临阵踈失如有踈失各甘死偿命旗总某某等今当某处实保领过夲管百总前去上阵并不致临阵踈失如有踈失各甘死偿命队总某某等今当某处实保领过夲管旗总前去上阵并不致临阵踈失如有踈失各甘死偿命中军旗鼓一列清道夫建大将旗鼓非爲美观视自近世之将不用旗鼓以战故遂废而不知讲迺只用爲摆列之虚具以充瞻视壮威仪而已此大谬也盖无事日军行则爲大将中军而大将居其下正行之间有警即爲分札营壁之用立表之需所谓行则成阵止则成营人见其纷纷纭纭交杂于途而不知九军八阵五行六花悉寓其中一闻号头变化立成安营定垒人见其各有趋附而不知全凭旗鼓以举错及其复收悉依号令又照圗爲行营矣自非知彀者鲜能得此中之妙莫不视爲赘疣耳圗列于左练兵实纪卷一练兵实纪钦定四库全书练兵实纪卷二明戚继光撰练胆气第二第一辩真操夫陈师鞠旅列衆于塲谓之操练尔等知之矣殊不知教塲操练不过明金皷号令习射打击刺手艺之能此等事不是在人家房门院墻内做得故设教塲操练之平时在各歇家之时若肯心心在当兵起念一心以杀贼为计蓄养鋭气修治军装讲明法令通之以情结之以心何尝不是操练也第二循士情主将常察士卒饥饱劳逸强弱勇怯材技动静之情使之依如父母则和气生气和则心齐兵虽百万指唿如一人第三公赏罚凡赏罚军中要柄如该赏者即与将领有不共戴天之憾亦要録赏患难亦须扶持如犯军令便是亲子姪亦要依法施行决不许报施恩讐有此者以其所报之罪坐之第四信口耳发号施令预先决定不可临时反覆使三军疑惑故云将无还令凢应行军务系有文字事缓者除通行揭示外若值𦂳急军机虽有文字抄示不及者主将门上掌号笛各偏裨传带头目自百总以上赴听面谕主将无定位但凢临时在本地方独尊者便是如职位相等则尊其老成年长者一人主之掌号笛各同僚中军千把百旗总以上俱赴共行会计遵守夫主将一人耳车步骑官兵数万一句説话如何传得遍知但主将号令只传偏裨偏裨只传中军千把总千把总只传百总百总只传旗总旗总只传队总队总口授军兵而止须要传説明白叮咛熟记若一时听记不全还挨次再问所传之人若都问不明再问主将不许搀越推挨若有得令不传传到不遵及与传説不明或忘记不来再问以致误事者军法重治干系偏裨者事小则治其中军官其告示文字之类亦要挨次抄传互相字字説明以上二项传谕口令抄誊文字仍要一字一言不许增减及别添祸福之説每传毕差廵视旗于街上或歇家唤二三箇军来问之照不知条内查治所由第五一号令军中有主将而副将以上輙出号令及改易旌旗军号者重治若号令未便须令改易者先申主将第六谨漏泄凢承受到军期密约号令及关报贼情事宜文字只可传到将领等人员自知常作隄备不许漏泄令衆人知之如漏泄致贼乘我者军法不贷第七定军礼中军千总见本管主将两跪一揖合营主将亦如之路迎从便别营主将官衔拜帖角门庭叅一跪两揖后堂旁坐待茶凡千总待中军以长官礼閲人马则併坐于次凡把总见千总平时两揖一跪入营奉台上发放则跪而听之私谕旁立受教途遇本管千总下马拱立遇合营千总待如本管礼路迎从便遇别营千总譲道立马候过凡队总之于旗总旗总之于百总平时于教塲俱照兵士之于队总其途遇本管俱下马倘见迟下马稍误不必加罪但终于下马即已非所管者道旁侧趋不许抗礼凡议过礼节定要遵行谚云军中立草为标但一字一言出口就是军令更易不得虽卑如队长所管数人既知恶属下数人抗违不能行事即知已身不可又效属下之人复抗在上头目夫军机乃国家重务情难掩法敢有亲识相容故违明抗容者犯者通以军法重治第八止蓦越队总旗总文移只至千把总千把总文移只至营将营将只至镇道镇道转达督抚镇转达兵部偏裨以下不许擅往都㑹説人是非逞已功劳如有蓦越各上司径行者查究叅治甚或有仍前结交京要私冩掲帖有所倾害人遇调发临敌腾布功罪者访出定行重治明有天道幽有鬼神决不佑此奸心险行之徒第九详责成凡责成之例不拘平时临阵小而一切号令有违作奸犯科大而退缩致误军机管五名以上者一名有犯必连坐之管二十名以上者二名有犯必连坐之管六十名以上者六名有犯必连坐之管百名以上者十名有犯必连坐之管三百名以上者二十名有犯必连坐之管一部以上者五十名有犯必连坐之管三部以上者一百五十名有犯必连坐之一万名者五百名有犯必连坐之若先呈举者免坐至于赏亦如之若逃去奸盗等事不诘首疾病患难不报官専罪队总与同队甲兵器械损壊不充足専罪旗总武艺不精习専责百总号令不明通専罪千把总所谓専者特于此等人加重也非是只罪此项人员而本管大小头目便不相干第十正名法行伍既定军士与旗队总同宿歇一房者立则傍立坐则傍坐所睡床炕不拘方向饮食之际军士候旗队总旗队总务先取其次者以成揖让之风凡有当行事体军士务听旗队总言语不许抗违如旗队总有过集本旗并一队之人合辞谏止一次不听再谏又不听三谏禀百总知若因谏正旗队总既不知过又计害军士以图报复者军士避之不可与争只赴百总处告知百总亦晓谕旗队总知过再不知过若与军挟怨者送把总处治若军士有小过旗队总即时口责三次不听先将令书供在卓上无卓则悬于壁命犯兵跪旗队总立傍云你这箇人所为今对号令某一欵所犯相同我念同歇处恕你二次你又不改今照令书处治多不过五棍不服者径送本营将官处凡军士与不系本管旗队总同歇者亦让以兄长之礼凢事逊避不许冲犯其余则平处系百总则照旗总礼百总与旗队总同居者照依军士共旗队总同住例第十一连觉察同队之人即不同住同住之人虽不同队务要互相觉察彼此奸弊三劝不改即报在本管如军士犯法报在队总队总犯法报在旗总旗总犯法报在百总之类各先行量处如处过不悛报在营将再处不悛报在主将必以军法重治第十二达士情军士若有公事私事𦂳急欲诉本管者先与旗队总言之径赴应该千把百总处门上即时放入不许拦阻执辱把百总以下不拘暮夜食寝之时即穿衣领赴某衙门或应自往者谕其自往务要耐烦待他如或厌恶作性不与他好好晓谕者或被访出或问本人得知定将该管官记过类论第十三清尅减本管官尅减钱粮者许本属军士及属官告治此不坐犯上之罪若系责比武艺督治遣过因而懐憾或刁讼者定以军法从事第十四分军饷军士月粮赏赐出先将数报知即时委官并请主将委官监錾包封先刋印板一方上书某月粮额该若干每人以一分为耗委官某人錾限二日内完足请主将下教塲或在衙门通候军士集到唱名给与先取一封秤兊如一封不足则所包诸封尽行筭数倍偿治罪军士已散到手若复情愿送人者日后告状亦不许扯引在内如未散到手而本管官私尅并不禀錾包封而径散者通坐以边海钱粮论径听告理第十五苏劳役凡军中除教閲外将领不得以无要𦂳事劳扰军士务令休息即用一人如劳自已一般第十六戢滥差凡军称曰军士战士力士勇士义士士卒夫必称曰士者所以贵之也朝廷之命名贵士如此所以望之出力疆塲卫国保民其责非轻今却使之为轿夫厮役以厮役待士而欲其出死力捐命御冦有是理哉縁往日责实未至习弊成痼恣人占用迎送上司无不安然顺承只恐结下怨憾隂为訾害未思将军马累壊失损复失其心万一有事不能战御利害在谁即使平日执持得罪于人比败军失守之罪孰重况主客将领既定有杂流以供差用复以何辞擅役军伍如有私情应迎送者准于杂流内差拨敢将编定战兵擅遣差使迎送者各以责成欵内分数治罪坐区副叅游守把等官除正额应用人役外凡守垜守墩逺哨守口之人一名不许擅行差遣凡各处公差人到亦不许擅作威福强取跟用今置差簿一扇其顶缺带粮不该轮差者俱不必开只将实在军士逐名一字平列开在册内马军另为一起步军另为一起该营自置票板一方印刷差票发各中军提调收候凡差一军必须填票一张明註为某事见差某人票收军人之手差註该簿之内每半年查比外仍听不时调票查对如票有而册无或票无而册有者俱系将领私用及卖放之弊并不准作数其军士买票者定从重惩治补差如填某差而却私用者许各军即时将票赴府陈告定与查处审出定将填票官识重治本告免差半年决不许各队抽差致乱行伍违者营将而下通以军法责究第十七励火兵编过火兵有能奋学武艺精熟者陞为战兵战兵内懒堕不习武艺号令生踈者降改火兵每季终次月初二日一考平时听各火兵自首即与验陞第十八恤病伤凡军士有疾病同伙房即报本管队总队总报旗总同到歇处验过即报百总径赴本营将官并主将处报知遣医胗㸔病形轻重百总一面再报该管把总把总报千总千总报营将知会所以百总即报主将者盖病人一时感患立待救济若循资挨报七八处衙门何时报达得遍也凡报病者不论大小衙门启闭冗暇即时投入如有把门人阻拦及将官施行迟悞者罪坐所由报病迟过一日者罪在报迟之官若因迟报致病兵身死者究其迟悞之人第十九视病期凡病兵初病者视之以后在队总则时时看视旗总则一日一看百总则三日一看把总则五日一看千总则十日一看营将每半月一看主将惟看病重者存恤之第二十戒居常同伙住歇兵士入晩则安眠静睡以养精神不许枕上讴吟唱曲以耗精气勾惹淫念鼓惑思乡仍轮流喂马务要勤起添草白昼早起梳洗毕各团聚一处将所给号令逐欵听一识字人讲説一遍早饭毕各出当差放马买卖等事午间休息或坐或睡务在安闲日西各于便处习学武艺或学弓马或学披甲至昏而止每五日一次将自己器械应磨光者磨光修利者修利以上俱该管队总旗总督率行事百总于磨器械之日一查第二十一遵节制军中惟有号令宋时人称岳忠武军曰撼山易撼岳家军难夫军士一人不过一百斤力气如何比山难撼盖山是土石可以掘取钻穵军士万人一心一箇百斤力万箇百万力矣如何撼得动若人各一心百万之衆各是一箇身子即贼一箇便可冲动之古者义勇武安王即今天下庙中关王也生前曾独马单刀于万衆中斩颜良正是颜良之兵人各一心也或者又谓万人各具一箇身如何使得一心要我一箇身子合得百万斤力气来不亦难乎是不然你只看用人擡巨石大木万万斤木石用千数箇人便能擡得来盖数千人虽是力在各人身上而绳子扛子则可均在衆人身上也如今操练的赏罚号令节制䂓矩连坐之法都是擡石木的绳扛一样人人遵守号令重如性命死便就死不敢违令死于贼手尚有优恤立庙祭祀犯了军法被杀空丧了性命又无前项许多恩典人人只得拣着好处死且与贼对敌固恐杀死所以怕他却不想见他走了被他快马赶来却也是死走在水里不免淹死山上跳下不免跌死但愚衆不怕死只是怕贼若将走了死的念头肯向前与他厮杀杀他一箇做箇好汉死也报了我的仇恨自然万人一心万身一力况尔辈与人争竞一句一言都要报复他却被贼杀来不肯动手与他一对低头听他杀死全不想我若杀死贼贼必不能又杀我有功生还登时富贵何等是好尔辈愚人何不肯万衆一心一齐杀贼所谓天堂有路不肯往地狱无门自撞入也思之思之今日号令决要比岳爷爷军又如一株大木一块大石绳子扛子不拘千万人同擡都要压倒肩头上来㫁然不准你们人各异心如往年儿戏也第二十二思豢养凡你们当兵之日虽刮风下雨袖手髙坐少不得行月二粮这银米都是官府徴𣲖地方百姓办纳来的你在家那箇不是耕种的百姓你肯思量在家种田时办纳的苦楚艰难即当思量今日食粮容易又不用你耕种但作养了一年不过望你一二阵杀胜你不肯杀贼保障他养你何用就是军法漏网天也假手于人定不放过骗食官粮之人也第二十三稽功过各营将立功过总簿一扇每千各与一扇凡遇百旗队总及兵夫㝷常勤劳譬如多差他行了几十里路多差他干了一件事纪在功条一次与人言语之争不至军法处者纪在过条一次兵之功过队旗总开送百总转送把总纪之凡百把千总与中军家丁夜不收杂流功过俱营将纪之附于总簿每积一季听弔查一次类行赏罚第二十四体初犯官兵除犯有行营野营对阵军机及谋逆杀人奸盗诈伪赌博等项重情不论初犯二犯必行军法外其余一切小过幷违犯新出号令系平时操行者初犯免究二犯纪过于簿三犯方綑打第二十五省已过凡你们本为立功名报効而集兵是杀贼的东西贼是杀百姓的东西百姓们岂是不要你们去杀贼官府岂是好为作践轻视你们设使你们果肯杀贼守军法不扰害地方百姓如何不奉承官府如何不爱重只是你们到箇地方百姓不过怕贼抢掳你们也曾抢掳百姓怕贼焚毁你们也曾拆毁百姓怕贼杀你们要讨功也曾杀他这百姓如何不避而怨之如何不关门锁户官府为尔粮饷千思百虑东那西处日日只见运粮运草及至敌入时却并不见你一人出力只是任敌纵横官府如何不作践如何不恶弃也今练之后但凡军行必是依令擡营一人不得搀越生事详见行营欵内第二十六劝涵忍他人索我争鬭就是他人理短亦好好避他禀赴本管转达应该上司定与处分得平若与争竞纵是军士十分理长先打军士不忍之故然后另与审处若强买民物亏折价值等项因而争竞者不论曲直只将军士先处然后听有司剖㫁第二十七程逃故凡遇有逃故本伍即刻报队总队总报旗总旗总报百总百总报把总把总报千总千总报哨将即于本日开手本呈逓营将一面行令该管队伍将故者一切衣装财物㸃查幷身间有无银两听详给付本主家属有敢尅留者以军法论仍加倍追恤故军之家第二十八补军限凡遇事故顶补每月初一十五二次呈送验发第二十九拟捕鞫各营官军有犯事同一起者不许擅自拘捕问理须呈本营将官转命投营取来仍令各中军官会问通详主将定夺不许一营偏㫁第三十明勾摄军卫有司提取官军一面留差人等候一面呈请主将酌量时势缓急事体轻重摘发收问如不详请而擅听拘去者同队同伙该管官员把总以下通治若已呈详而本总哨将不为留人转详及迟延者拿书手治罪若差人强拿不由分説者先将此令与看説之不听一面拘守一面飞报主将收监定以打搅军政阻挠练兵叅治第三十一申军纪平时恃强凌弱酗酒忿争喧骤无礼蹂取人果稼作践人庐器分别轻重治之贯耳游营奸淫人妇女偷盗人财物军法示衆以上有犯但系同伙同队之人有一举首余皆免罪首者行赏若互相容隠同伙同队之兵俱以军法连坐第三十二立逃约凡募兵必取保结若遇逃走同队之人各连坐一半送监一半保拏革去月粮一年不获原保人发哨三年本伍军从重綑打发落收伍准支半粮获日乃复第三十三究冐顶凡冐兵顶替入操者正替身俱以军法綑打所雇之人即充兵收操工食即将原雇之人分支一半第三十四禁争殴自己军士头目两相鬭殴不论曲直各綑打然后查其所由加治若军士与非管队总队总与非管旗总车正旗总车正与非管百总百总与非管把总把总与非管千总争殴者先治其卑者以不守分之罪然后另剖曲直若与本管争殴者以殴父母论定行军法从事第三十五禁喧譁凡军中要𦂳第一件只是不许喧譁説话每遇动止进退自有旗帜金鼓若无令许説话但开口者着实重处夜间尤是切禁第三十六禁窃盗自相窃盗者不计物多少在军中以军法从事非出军临阵自有常法第三十七禁博奕凡军中除习武艺为戯不禁若将条约随俗改为唱曲习学以相戯乐者有赏凡别项博戯俱皆禁止违者照条治第三十八禁妖妄讹言诳惑妄説隂阳卜筮道释鬼神灾祥祸福摇动衆心者重治因而误事者军法从事第三十九禁乖异凡将领官哨队长不相和协倾陷妬忌因而悞事者军法处之商议兵机务在平允即时决定违与执抝者处治第四十严途令凡军士途遇文武大小官俱下马让道若在营中操练奉金鼓号令者一惟号令是听不必廻避第四十一书器械应有兵器军士配定随身虽一弓一箭须书各行伍在上或遗失易为检给或临操易为办赏官器不必书名以便更代者第四十二整骑什马上鞍辔什伍每一月营将㸃验一次千总㸃验一次把总㸃验一次每三操过旗队总督查一次仍须身率以为士倡况营将千把总各有坐马有家丁马百旗队总各有骑䭾马必照条约先将已马逐一㸃检然后方可责军以不如式之罪属下有不自为倡率者营将查出轻则自行责治扣廪粮处办重则解送主将重治营将之马听主将验治第四十三养战马夫国之大事在戎兵之驰骋在马西北原野以马为命所赖不亦重乎但马之饥饱劳佚湿燥疾病有口无言不能自白必须在我领马官军时其水草适其性情节其饥饱劳佚加意调息戢其蹄耳习其驰逐闲其进止人马相亲然后可使鞍辔勒御必令全好乏絶輙补冬归深廐夏入凉庑今者既无深廐凉庑可不思所以处之乎每于盛暑之时务将马匹拴系就隂所在如城市无隂凉之隙可牵于城外人家村落林木隂郁之所与东西北三面城墻之下拴喂盛寒则拴于南墻之外向阳明与近人烟处入夜将屉用肚带缚在马嵴上遮冷庻堪战阵之用但各该官军率无敌忾之心惟是养身之计尅减草料饮饲不时再加差役䌓多以致马匹损惫劳伤不知临时以何为命况今降罚之例甚严主将偏裨悉所不免诚不可不严加稽考各哨将置立等第循环文簿二本将该管见在马匹通行查出逐一躬亲验选其往时原以超上中下及下下五等比验近该本府操閲三屯标下军马验得各兵马骡如头等之内有十分臕壮应拟头等之上者有臕分正合头等者有臕分稍次难作二等者二等之内有臕分出于二等之上次于一等之下者三等之内有瘦弱而可骑者有瘦弱不至狼狈者有十分瘦弱埀死者五等不尽其选临时执笔犹豫难决拟之不得其平何以使人激劝近照武艺一体定为九则如上等内满臕过当则註为上之上满臕而不至溢肥则为上之中有臕而不满则为上之下臕壮而未至平秋则为中之上半臕则为中之中拟下等则稍肥拟中等则未及乃为中之下虽瘦而不至弱拟属下等则为下之上瘦弱而不至不可骑喂则为下之中瘦弱不堪骑喂则为下之下如此验註当时流水拟去人既不枉其劳马又拟得其当再无疑难颇称得意合行通遵改拟自今以后凡㸃验马骡臕分别上等三则要见某马为上上等即旧之超等某马为上中等某马为上下等即旧上等推广也中等三则某马为中上等某马为中中等某马为中下等即旧之中等推广也下等三则某马为下上等某马为下中等即旧之下等推广也某马为下下等即旧之下下等也庻便稽考臕分进退以凭赏罚其上中等六则马匹省令各军自行取便用心喂养下等三则责委勤慎官一员专管攅槽喂饲逐日查验各军草料仍查夜草如有不用心及短少草料者径自责治将责治过縁由填註簿内该管将官每三个月一次㸃验臕分如二等喂至头等三等喂至二等俱免比责即于循环簿明开某人原系二等今入头等某人原系三等今入二等各另自行喂养如三等喂至头等亦要明开某人原系三等今入头等免其攅槽仍具名呈来以凭犒赏免工免差如三等马匹臕分不加各綑打二十其间如有头等反为二等二等反为三等者责如之三等反致瘦弱者綑打四十各照旧攅槽喂养每季一次将填註循环责令经管书手赍送赴镇倒换查考通以三箇月为则二等者俱要喂至头等中间如有臕分不增呈请发落仍系三等或瘦弱者各綑打四十责令变买臕壮好马解烙若将瘦弱马匹不行明白开报那移作弊者定将作弊人役痛以军法惩治将领连坐马军加倍重处㫁不轻恕凡夏秋轮队赶就水草牧放至晩归交各主如其放牧不以实致令各马饥饿者将该日之人送把总处治登于簿上各军情愿自出割草喂马者听凡冬春马匹上槽须多留夜草每日饮水以时如无夜草及饮水失悞者队总旗总查治之一次责五棍如事重仍开送把总附过于簿凡马不伤于末必伤于始不伤于饥必伤于饱日暮道逺必数上下宁劳于人切无劳马常令有余备敌之覆我也凡走骤之时欲往者看逺近缓缓收勒不可陡然𦂳收常自约度母致喘损凡战马除本军自䭾马草马料之外若代他人䭾物及雇人骑乘者雇者与者各罚马一匹本军以军法綑打一百枷号示衆凡马军除器甲及饮食外不得䭾物过十五斤凢马操一日次日必歇操各五更早出放马採草备马一日之食以便次日进操凡马匹草料本折兼支本为定例但各军只将本色三日者匀作六日喂马而三日折干遂为己用是本折兼支本为体悉便军之意而今反资尅落之奸致减马口之食马安得不瘦损哉今后三日草准作四日喂养其余二日须用折银买草买料喂之若仍再减不行买料草喂马者定行军法重治折银追究下落以上一法全在哨将之督责千把总之考查而哨将总之稽考也凡关支本色草料出日该队总一日一查哨将千总时常差人缉访若将草料卖借与人者查举得出本军军法綑打旗总免罪如被挐获而非该队总检报一体连坐卖者买者同罪凡马虽畜类其効汗血之劳战阵之间为国家宣力与官军无异又为尔辈骑乗代劳且最有功于尔也死在出征地方止许割耳蹄回报应该衙门全体掩埋不许开剥食用如违者军法重治凡官府有责其不以皮张送验者执此条为証凡比较武艺之日马匹或付火兵出放或留在槽喂养火兵看守不必进操军士亦不必着盔甲练兵实纪卷二练兵实纪钦定四库全书练兵实纪卷三明戚继光撰练耳目第三第一明旗鼓各官兵耳只听金鼔之声目只看旗帜方色不拘何项人员口来分付决不许听之如鼔声不絶便前面是水火也须跳入如鸣金该止就前面有货财缎帛好马匹亦不许一耳顾应查令旗令箭令票者便是主将自来三件物内必有一件方放无亦不准放第二明笛号吹唢呐谓之掌号笛要聚各官旗头目发放军务必须吹得到齐方止第三明喇叭大小将领门前及教塲内行营处吹喇叭是掌号第一次是头号要人收拾行李做饭食用迟半箇时辰又吹第二次喇叭要人吃饭收拾出门询问札营信地取齐吹第三次喇叭是要起身主将自本衙门出到各兵札营地方另拟向往其在营中或在教塲或正行正操之处乃各人饭已吃过俱已出门只掌一号便聴令行营或演操不必仍用二号三号也凡喇叭吹长声一声谓之天鵞声是要各兵齐呐喊凡喇叭吹摆队伍声是要车步骑三兵就于脚下挨营摆队伍也凡吹长声喇叭放铳一箇磨旗是要转身各兵俱看旗所指处俱向某处转身转车凡摆队已完喇叭稍歇复又吹摆伍者是要车步骑三兵一字列开成阵备战也第四明哱啰凡吹哱啰是要各兵起身再吹一次是要马兵上马车兵附车步兵执器械立齐第五明铜锣凡打锣是要各马兵下马车正下车再打铜锣是要各项兵俱坐地休息旗帜俱偃卧第六明羯鼓凡㸃鼓是行营㸃鼔一声约行二十步㸃𦂳鼓一声行一步则将擂鼔交锋矣但闻擂鼓是交锋要各兵向前与贼厮杀第七明黄旗下营定放铳一箇竖黄旗擂鼓是放各兵出营汲水取柴放马第八明摔钹凡摔钹鸣是要各兵收队再鸣成大队旗帜通向中军第九明礟号每要新起一号令必放礟一箇使人有耳者先共闻之然后方用旗帜号头等项示行凡官军但闻铳响后其已前行过号令进止俱歇専一看有何旗帜更变有何号头之声即速遵照庶不悞事一用砲分数升帐砲升旗砲静砲呐喊砲开营砲分合砲闭营砲定更砲变令砲第十明釭号凡军中一切鼓乐有音如号笛哱啰喇叭鼓钹等类每欲止必鸣金一声其已举者闻金即止聴更令后即如所更之令行打金三声是要退兵及止吹打打金二声是大吹打及退兵下方营时鸣金边是发五方旗招出营立表立表营内所以分别门角以便出入识认立表营外所以分别营盘防守界限贼来举之以应逺近缓急第十一明旗次各营队总看本旗总所执旗旗总看本百总所执旗百总看本把总号旗把总看本千总号旗千总看本哨将号旗哨将看主将号旗若主将五方旗招俱起立㸃动则五方之营俱照旗而动如止于一旗立㸃则该应之旗俱立㸃别旗照常若主将五方旗招俱偃则五方之营俱照旗偃止若只一旗偃则该应旗俱偃别旗照常某旗磨则该应旗俱磨别旗照常某旗向某方㸃指该应旗俱向某方各兵随旗而往第十二明旗应凡主将旗举时先哨将应之千总不许先应哨将旗举先千总应之把总不许先应千总旗举先把总应之百总不许先应把总旗举先百总应之旗总不许先应百总旗举先旗总应之队总不许先应旗总以下口传身率不用旗鼓号令要与旗鼓令同差错以军法治之第十三明旗色黄旗属土中营中军所用但见黄旗即知为某中营某中军也在五营则为五营之中在一营则为一营之中在一千则为一千之中少至五人则为五人之中凡人面向者为前红旗属前凡营垒所在向前者则用红旗但见红旗俱想向前凡人就本身之左手为左蓝旗属左凡向左者则用蓝旗但见蓝旗俱想向左凡人就本身之右手为右白旗属右凡向右者则用白旗但见白旗俱想向右凡人就本身之背为后黒旗属后凡向后者则用黒旗但见黑旗俱想转身向后是故旷野人衆若说东西南北认辨不真凡人皆有左右手面前背后故即以其易知者教之人人只以大营中军分左右前后又以本身前后左右为向再不必论东西南北也第十四明望旗凡常操及发兵于主将未到塲之时先将望竿绳䌇等项收找停当候主将陞帐禀陞旗即放砲擂鼓陞旗旗正着甲执白旗一面上斗聴中军号令凡掌哱啰兵立则旗立凡打锣兵坐则旗收旗向前㸃官军俱向前行向左㸃俱向左行向右㸃俱向右行向后㸃俱向后行车步骑大小将官旗总车正俱视此旗向往如逺行俟掌头号毕禀放砲擂鼓将望竿眠行遇报有警擂鼓再立望竿贼从左来则旗向左磨贼从右来则旗向右磨贼从前来则旗向前磨贼从后来则旗向后磨贼从两面来先磨贼近一面三磨三立又向一面磨贼从四面来将旗绕竿头转逓贼逺则旗头向上磨之贼来近则旗头平低磨之贼近百步来则旗低埀向下磨之贼退则立某方贼退立在某方亦如报贼来事例事定将旗卷讫若𦂳急追贼无望竿车此条不用第十五定发放凡操期前一日悬操牌各营传知次日五更不拘时但聴主将门前掌号各将官门前皆掌号各兵做饭将官亦做饭以饭熟食毕为期乃掌二号各兵备马收拾军装往教塲列成行伍掌三号主将出至教塲中军官禀放陞帐砲喊堂开辕门禀陞旗望旗同陞在野只陞望旗幕属等官先行㕘见回还中军官禀掌号笛聚官旗聴发放望旗向左右前后磨转一次官旗用手旗引于塲前转身向上挨次先骑兵次车兵次歩兵各头目自队长以上皆赴事急只同旗总以上队长守伍至台下立定笛止中军传云官旗过来各齐应一声以卑而尊先队长次旗总次车正次百总把总千总俱跪次营将于台上跪先起乃发放衆曰官兵聴着耳聴金鼓目视旌旗手熟击刺步闲进止马习驰逐谨戢策辔车熟分合严饬火器万人一心有进无退畿辅重寄军法有常每一项人员班内一人先尊行后卑行髙声报曰某官叩头命起至百总止又发放曰车正聴着凡车战进止号令俱车正之责临时差误责有所归车正起去又曰舵工聴着凡左右前后纵横曲直俱看车旗聴命车正摆营不合髙下失悞责有所归次巡视蓝旗过列聴发放曰凡入操喧譁不肃下营行伍不齐行营搀前越后临阵举动违令斩贼强夺首级战毕妄杀降人种种作奸犯科俱聴尔挐来处治临阵摘牌当战割耳回兵查明分别轻重以行军法若故纵需索治尔之罪发放毕分付各官旗下地方大吹打得胜鼓乐聴各回营各哨将一体掌号笛一照台上发放即使金鼓班声相闻无妨也哨将发放毕千总用旗招把总以下发放亦照台上但云奉台上号令毕把总招百总以下发放只传台上分付亲口之言不用耳聴金鼔等文亦云奉台上号令毕百总招队旗总发放先发放所闻把总之言次发放已意毕旗总集队总各队兵士发放亦云奉台上号令将节奉各上官话头一一讲説分明毕队总亦令各兵跪聴分付云奉台上号令发放毕但凡谓发放系奉台上号令凡卑一等者必跪聴敢有违者即时巡视旗拏送台上綑打游营第十六稽传令凡发放过话候大小将领都发放毕主将抽队下一军向前问今日所发放何事若能知其大畧则已如全不知则取队总问之队总能言之则治军以不聴受之罪队总不能言则取本旗总问之旗总能言之则治队总以罪军则免究是队总传不明也如旗总不能言则取本百总问之百总能言则治旗总以罪百总不能言则取本管把总问之上至哨将一体皆然每次发放过聴哨将于各千总下取一军千总于各把总下取一军把总于各百总下取一军百总于各旗总取一军问之不明者千把总聴营将发落百总以下所抽问者纪过一次即仍于上一等头目再照发放之法挨次説谕一遍通毕赴台报练兵实纪卷三练兵实纪钦定四库全书练兵实纪卷四明戚继光撰练手足第四第一校武艺夫武艺不是答应官府的公事是你来当兵防身杀贼立功本身上贴骨的勾当你武艺髙决杀了贼贼如何又㑹杀你你若武艺不如他他决杀了你若不学武艺是不要性命也况费着官银又有赏罚比那费了家私请着教师学武艺的便益多少想你往日不学武艺不修器械不着重甲只是安心见贼便走料定不用鎗刀对手皆因自来临阵素无纪律以致当先退后功罪难辨故人无战心今连坐已定号令已明进前退后都有箇法子管着便是十万人临阵设使有一箇当先一箇退缩都查得你出决照条内施行你们旣无躱身之法不想学武艺都是与性命为讐若身上盔甲坚好就被他戳砍我一下不能伤入我就手艺拙第二下也杀到他身上思之思之凡哨将通将各兵花名分照见定武艺造武艺册一本送印发收百总每入操日比一旗轮比週而复始把总每月初六日一比又比过一人即打一把字小印于中式等第格内千总每月十六日比即打一千字小印于格内营将每月二十六日比即打一将字小印于格内督抚镇道比验无时遇该比之日每百总下抽取数人试过只对此旧册查其印之髙下相去不逺即凭册以为赏罚若比较之日该阅操则从操而移比或非操期则从比而免操此在临时酌拟凡遇千把总比期预日于本营将领处讨出册本註完次日送交册式开后其赏罚连坐自旗百以至将领查定分数之法载于练胆气条下兹不重开连坐领兵官赏罚例一部下俱赏无罚者为超等赏数十分之九者为上上等赏数十分之八者为上中等赏数十分之七者为上下等赏数十分之六者为中上等赏数十分之五者为中中等赏数十分之四者为中下等赏数十分之三者为下上等赏数十分之二者为下中等赏数十分之一者为下下等超等将官金段二疋䌷二疋台盘一对银花一对重一两中军千总段一疋䌷一疋台盘一副银花一对重一两把总䌷二疋银花一对重一两百总段一疋䌷一疋上上等将官䌷二疋台盘一副中军千总䌷二疋把总䌷二疋银一两百总段一疋银一两上中等将官䌷二疋银花一对中军千总䌷一疋把总赏段二疋百总赏红细布二疋上下等将官段二疋银花一对中军千总段一疋把总中绢一疋百总粗布一疋中上中中免究中下等将官量罚中军千总打二十板把总綑打二十百总綑打四十下上等将官重罚中军千总綑打二十把总綑打四十百总綑打六十下中等将官㕘降中军千总綑打二十降把总把总綑打四十降百总百总綑打六十降台头下下等将官以抗违练兵綑打㕘革中军千把百总俱綑打八十革回照例半俸百总发哨比较武艺例弓箭狼机鸟锐快鎗俱九发为额九中者准超等八中者准上上等七中者准上中等六中者准上下等五中者准中上等四中三中者准中中等二中者准中下等一中者准下上等不中者准下中等不知者准下下等比较各项武艺以九则分上等三则上上上中上下中等三则中上中中中下下等三则下上下中下下极精极熟出乎上上之外得手应心自知机彀可以传教者为超等舞对二事全然不通与未习者为不知舞对俱疾速力勐不差正彀者为上中又稍纯熟者为上上比中上稍钝弱者为上下舞对勐力不差正彀俱稍生澁者为中中比中中又稍熟者为中上比中中再生者为中下艺虽纯熟而不知彀者虽合彀而不熟与合熟而迟钝者为下上能舞而不知对能对而不知舞虽精只作下中或能一事而生与但舞对俱差正彀者虽熟亦为下下比较马营杂流例凡杂流武艺与鎗铳射箭只比一件官比射仍比艺一件不知射者聴旗牌比射不能者比武艺一件仍比下操号令吹鼔手比吹打仍比下操号令五方旗手比磨旗并用旗号令号带旗手比磨号带并用号旗号令金鼓旗手比旗号令门旗手比旗号令坐纛旗手比旗号令认旗手比旗号令角旗手比旗号令医生考医家丁一名不考医兽考医家丁一名不考火药匠凡考各放火箭九枝火线三条大将军等砲装放法则号铳手比铳号令巡视蓝旗比各武艺一件巡视号令随营摆塘𤓰探夜不收比弓矢仍各比武艺一件以射为主将官中军千把总书记比射不知者比武艺一件军牢伴当比武艺一件能射者聴百总执认旗军问旗号令家丁比武艺一件能射者聴䭾骡兵比武艺一件厨役免比薪水免比军伴免比以上俱随各便益武艺不拘种色赏罚比较册式比较册等第式凡比较预将兵名填在下下之下当中空内㸃閲等第㸃在各等间右仍另刻板一片用时不拘刷砌㡬百张以书兵名足为数每册用前赏罚由一张在前凡入操下营毕或不下营各营将各千把总俱立私把分投习学先尊者射打舞对起以尊而卑不必唱名不必设鼓乃私习也中军把子聴调比者唱名等项如常仪凡武艺务照示习实敌本事真可搏打者不许仍学花法第二校逺射北方之习最重于射但射不在图中能扯硬弓射重箭又去得平又去得逺又多中中必深入此超等射手不可以㝷常待也射得不逺而平开硬弓发重箭能中者二等也射得逺而不平箭轻弓软多中者三等也倭宼之箭射皆不逺盖箭重故也箭重故中人不可当聴主将立蓝旗一面是调射手的旗号各箭手官军攒队把以八十步为止步弓以五尺为准每一千立把四面每㑹五名照把唱名以射凡把材把衣步弓俱各马兵千总做每总大小把四箇俱用布画人于上用木桿二根缝边以绳四角钉之以便带行髙七尺如人骑马状也濶二尺凡射箭立身大架搭箭要快眼专视贼前手主定后手加力前手把弓如月出箭穏疾者为上等其有湾腰骑马等射已精熟者不必改习所谓失邯郸之故步也射尚生者务使改从大架射第三校火器俟射毕打箭过将把子再移二十步聴竖红旗是调铳的旗虎蹲砲佛狼机鸟铳快鎗火箭俱集中军聴候凡鸟铳快鎗手但㸃过先看铳口大小平日各该管将领曾否将铳通行选较以铳口相同者各为一旗曽否置合口铅子模范一箇曽否铸出铅子磨光逐箇称验是否正合各铳之口流入稍澁用㮶杖送下乃为合格庶打出有力而正㮶杖以坚直为式火门以小为式火绳以干为式火药以燥细性急为式火线㸃放一二根看其缓急长短务合前式药管以铳之大小装药不多不少为式什物线药钖鳖铅子袋逐一查验合式大铳不用药管用小升一箇上刻㡬升为一铳凡铳把必以百步为准每把六人为一班鸣锣一声一人举放大铳以长声喇叭一声举放一位大铳每人以三发为止鸟铳快鎗每人以六发为止报名下筹俱照射箭例凡鸟铳手须眼看两照星铳去不动手不转头又中多者为上打放如式而中少者次之转头摇手虽中而在下等放完一班第一铳又装毕再放为快凡边铳今当俱令一手挐在铳前铳身夹在腋窝之内不转头不摇前手又中者为上转头摇手虽中不取一班放毕照鸟铳手又装起为快凡佛狼机每座提铳九箇三人中以一人定铳管放以二人装提铳运送平时学习只用三箇提铳㸃过一架先看母铳腹内是否光圆匀浄于铳口週围牙肩是否齐整子母二铳合入是否严谨铅子是否亦合子铳口一半火药袋内药是否分两火线是否长短合式鎚剪是否锋利锤送堪否架机倏髙倏下倏左右是否活便乃看装药安位下子是否如法一架连放三次提铳装运速而如式者为上等又中者超格另论凡虎蹲砲先看砲身次看药须细迅药线燃之是否疾跃鎚剪是否锋利药升有无大小袋药称足分两火绳是否干𦂳送子木锤是否坚固大石铅子是否合口一半木马子是否松下平口小铅铁子有无足数次看装法是否合式药至某处木马至某处子土至某处必一一合式乃令举放必髙下正合逺近安置不致跳跃又能中把为超等第四校圆牌北方无藤以栁木加革代之每人长腰刀一把北方战马疾速又有盔甲不必用标鎗聴放砲一箇中军竖起黒旗是集牌手的旗各牌手俱集中军伺候习时二人一排务要遮得身过为妙先于界河插棍四枝粗五分髙可二尺以上者约与二人濶狭相等聴各人使牌上前专砍树枝砍空者以下等行罚此即马脚也临阵时以牌向头上檠架遮当敌箭只是低头下砍马脚原有退步使法今不必学试牌木棍各牌手自备每人一次一根第五校腰刀敌专用刀我兵亦用刀手力不殊刀之长短相似而又顽钝不敌夫短不接长自是定论况我军力不壮于敌必须比他长了一寸乃有一寸便益便砍不着他身上必先砍着他马头今除箭手另给腰刀铳手特给长刀外凡竖立白旗是集刀手的旗各马步军长短刀手俱集中军聴候每马兵一旗预备长短棍二根一根长七尺一根长三尺五寸短棍在前长棍在后相去二尺马军各驰马步军各趋跑向棍来马军用分鬃箭射长棍三矢驰上先砍短棍一刀如马头次砍长棍顶头一刀如敌人步军长刀俱聴令如原习倭刀进法向前低头下砍短棍根一刀如马腿转身上砍长棍一刀如马头中式者赏违式者登簿三次不中者比较落马及生疎者通行责治第六较刀棍正所以比敌马讨一寸便益之物也俱用大棍教师之法一打一戳乃为正余皆花法也只专刺马腹人喉马眼人面聴中军竖红髙招刀棍手俱集中军聴候亦照前备二项木棍聴擂鼓骑马飞驰向短棍戳一下即戳马眼马腹也次将长棍戳一下即戳贼喉面也先将锋炭染黒或以灰刷白中者为上务要戳入重拔出速不然不得戳第二下也第七校大棒聴中军立起蓝髙招各棍手俱集聴候每队备短枝一根长一尺长枝一根长四尺禀安讫兵以六人为列聴擂鼓飞跑向前一齐打去先打短棍一下如打马脚同又髙打长棍一下如打马头同赏罚例与刀棍同第八校大钯聴中军竖起黑髙招各钯手集候盖北方无长钯我今器械件件长过他的钯法一打一戳只戳马眼人眼人喉即以棍手所用髙棍立起飞身向前一戳短棍头如马眼一戳长棍头如人喉中者为上其平日学使依教师钯法有进无退以上射箭打铳有定数外其比钯棍刀鎗牌手俱以二次为准凡系大比其进退坐作俱用临阵金鼔号令以习之及至操演营伍则举动即合号令而已熟矣此第一不可废者第九校战队凡各武艺比完通将各旗先行挨次列定掌摆队伍喇叭先鸟铳手为第一层一字列定次快鎗手为第二层列定次火箭手为第三层列定次射手为第四层列定次大捧手各为第五层列定打锣坐息吹哱啰起身照常操号头鸟铳照令分畨打把毕火箭手照把子放火箭每人三枝毕射手照把子一齐射各三矢毕摔钹鸣收了火器执起杀器快鎗倒用照号令一齐向把子以鸳鸯阵冲向前去至把而止聴金鸣退回原札地方立定候照常收营号令各旗领各艺回各营第十校呐喊所以壮军威有不齐者巡视旗挐来治以军法第十一校摩旗随鼔𦂳慢行如摩旗之时两手托开阴阳挐住髙举伏身转腰绕头一遭方才竖起第十二校打鼓夫打鼓之势用坚木为鎚起迟下速两手髙举过额而着鼓沈重则声齐且逺第十三察遗失凡火器装药竹筒火绳火线匙鎚刀剪油单火药一有不全入塲忘记悬带随身及药不干燥各不如法队长同罚本犯加治第十四稽损废凡随带百样军火器械随壊随治如力不能私制者即明禀各总转报处置给用第十五收火器每放过即行洗晒阴雨后初晴之日即晒一次平日收架务要如法不许湿损如收架不如法不行晒晾致有湿壊者本役军法重处旗队连坐仍罚赔偿第十六小比较不用旗招不聚军兵或台上自行唤某营某项或分投委官赴各营内一鸟铳手把子仍一百步二人一队鸣锣一声放一门每六名放过又装完又放则合式矣其取法已在大比较内兹不重开一鸟铳本为利器临阵第一倚赖者也夫何各军兵不思倚赖之重其在操内并临阵人衆齐发烟火障蔽非一目可视一手可措俱不平执铳身贴腮面对照星放打却埀手抵执与快鎗一同此则何贵于鸟铳况名为鸟铳谓其能击飞鸟以其着准多中也如此打去势不由人不知所向安得中贼况求之可中鸟乎查得各队长只管四铳又分两层每层二铳举目可见稍有差谬举手可持相应责成以后凡放鸟铳快鎗队总即随铳手监看若仍前埀手放鸟铳不贴腮面对照者及鸟快等铳或不㸃放或尅火门火线朝天放向地放者许队长平时或摘牌或取药筒或取㡌务获随军轻便什物一件为証随操毕送处如遇真操临阵或割耳或割须髪即送本营斩首示衆该队长免其连坐如互相容隠阅操查出定将队长一体连坐临阵队长与军同斩一快鎗一佛狼机一虎蹲砲以上火器弓矢俱载大比较条内不拘大小比俱同今不重开一火箭车先数火箭看堪否抽放三枝次看车是否坚固有无损壊箭架药槽联线逐一合式然后一架一架面看装入将各把凑成五丈阔如贼拥衆之势于六十步立定举放一大将军先看子母合口次看铁门坚壮榔头送子查堪木马试合平口药线放一条要迅速长短合格药袋斤数相同子药什物不欠先看装置如法照火箭打把以上火箭车大将军车大小比较俱不调集每防间试比较一次足矣一放火箭先看火箭如法以安置火箭于钯上执挐正直准放虽放出髙下势不由我只不回头不摇手知以前手主定以后手髙下之即合式也一藤木牌二人一排先自跳舞能遮身严密活利者为合式舞过即用长鎗手对戳鎗到不慌忙不先动鎗一戳即随鎗而进鎗头缩后则又止进时步步防鎗不必防人牌向鎗遮刀向人砍只至鎗手之身为上等舞生而对熟者为中等舞熟而对生者为下等鎗到先动慌忙者胆小之故其人不可用牌刀乱使不知防鎗者为下下等一鎲钯共用二人一排平使致柄颤者乃有力也舞熟而𦂳疾者为上等舞毕即以长鎗对之大都短不接长鎗十戳九入第鎗诱不动执钯有势进鎗时步步以钯头照管鎗头一击一戳而入者为上等鎗来手动身摇进鎗不知隄防骑鎗而入者为下等其舞敌生熟等第一照藤牌拟之一倭刀共二人一排舞路旣多疾速为上等次以木刀对砍举落疾速不使人乘隙得犯为上等其等第一照藤牌拟之一长鎗共二人一班舞过柄颤手熟者为上等二人相对分鎗即进者为上等若鎗分不知进歇鎗等他入者为下等生熟例一照藤牌拟之一大棒二人对打打下声重有力不做等候相待之套打合拍位打下压着他棍而入者又路多者为上等打无力而熟者与有力而生者为中等力怯打迟缓举待敌者为下下等第十七练心力凡人之血气用则坚怠则脆劳其筋骨饿其体肤大人且然况兵乎不宜过于太甚是谓綀心之力也第十八练手力凡平时各兵所用器械轻重分两当重于交锋时所用之器盖重者旣熟则临阵用轻者自然手㨗不为器所欺矣是谓练手之力也第十九练足力凡平时各兵须学趋跑一气跑得一里不气喘才好如古人足囊以沙渐渐加之临敌去沙自然轻便是谓练足之力也第二十练身力凡平时习战人必重甲荷以重物勉强加之庶临阵身轻进退自速是谓练身之力也练兵实纪卷四练兵实纪钦定四库全书练兵实纪卷五明戚继光撰练营阵第五第一操马兵以一营为例一营者一将官所统也凡入场自禀放升帐砲以后至禀掌号下营止照练耳目条内举行此只从举变令砲起掌哱啰一通各起身披执又吹哱啰一通上马本营看大中军旗立起是何色便是何营听候向何方㸃该营亦向本方㸃乃㸃皷本营下兵马依营旗所向架梁马先报前途险隘一路行营左部当先为前路中军继之中部为中路右部为后路每旗三队六马平行作一路围绕教场行至原起处转角举变令砲一声俱立定打锣各下马再打锣各坐息中军禀称兵已过险前途平旷变三路行营中军竖旗三桿举变令砲一声大衆闻砲响即举首看蓝白黄旗三面竖起吹哱啰一通俱立起再吹俱上马举变令砲一声听吹摆队伍喇叭即变三路左部立定候中部趋至中路右部趋至右路中路与左右二路相去空各三十步㸃皷前行又行週一遍约至教场中塘马执小黄旗旋马中军举变令砲一声吹摆队伍喇叭则左右二部即为外围中部左右二总前后各收进中间分开即为子营标下人员两行列于中军再吹单摆开喇叭每一小队连人脚中分横去各一丈营定鸣金边发旗立表表有内外不同临时口定旗行打锣俱下马外围兵将马退入队后仍照鸳鸯阵二马一列聨络拴绊如式务要队伍分明兵俱趋出马前立成鸳鸯阵势鸣锣坐定一面将拒马列如式虎蹲砲安各旗空前去人一丈俟贼在一百步外举砲一声吹哱啰起身子围马军上马再吹哱啰贼至一百步内掌天鵞声喇叭一遍外围步战之兵第一层鎗铳手举放一次又吹天鵞声一遍第二层鎗铳手举放一次但每大操鎗铳手因其人衆难查多失故态全不照比较时打把之势却只以一只手执向上以一手㸃火于门不平不中是将火噐尽置无用安能中贼而夺魄耶今须务破此病贼至亦如官府单名比较一般不许单手执㸃向天放去亦不许向地倒放出口不逺凡望烟圏向上即是向天放者烟向地冲起土色即是向下放者俱拏出重治且问你放铳的人有何巧计又将烟圏同你作弊乎又吹天鵞声一次第三层鎲钯手就于钯上架放火箭不拘几枝毕放虎蹲砲又吹天鵞声一次第四层五层俱出将杀器放在地与队总俱射箭贼至三十步以里摔钹疾响止各兵收了长器俱执起短兵摆鸳鸯阵钯居第一层刀棍居第二层大棒居第三层快鎗居第四层倒用木柄鸟铳居第五层用长刀俱候厮杀子层马兵亦听㸃皷出在步兵之后步兵听㸃皷整队缓步向前听擂皷趋跑向敌吹喇叭天鵞声一次呐喊一声每一阵姑以三擂三吹三喊三进于第三进之时将原摆鸳鸯阵一齐拥上不拘第几行不许仍守次数不救前列其前列亦不要离了本伍三擂三吹三喊之后长擂长喊持夹刀棍之兵只戳其人面马腹大棒只打其马头只是不图他活马打他马倒不虑贼不杀死也各兵只管打砍向上并不许割取首级只要打他一箇败走步兵就于战所立定中军举变令礟一声㸃皷中军标旗急率原出马兵出歩兵之前吹摆开喇叭铳手又出马兵杀手之前即下马举砲但凡举砲必用下马放毕立定马兵间空冲出再不下马就于马上射箭刀砍鎗戳全胜乃止铳手随即装铳列立以待凡马兵冲阵必听擂皷吹天鵞声一次呐喊一声三擂三吹三喊三进一二进队伍要清第三进马兵拥为一列混战金鸣皷止听摔钹响各认各宗收小队三队前后长列又听摔钹响每一旗三队六马平列为一聚听金鸣大吹打挨次先马军由中角三门回各到信地吹打止再鸣金三声歩兵退至一半贼做复来之状鸣金二声各兵即转身口发虎声向前立定贼又不敢逼来再鸣金三声照前退至营边信地仍前鸣金二声各兵口发虎声而止退法要鸳鸯阵明白将执把锋芒俱向前照依原受教师所传执使之势人首人身俱向后举歩行时凡遇金二声立定只回头便是出鸳鸯阵矣此则执把俱在外人身俱在内简捷至妙之法也再聼鸣锣马兵下马歩兵立起器械再鸣锣坐地休息少间又报贼如前又冲一门四门不许齐冲其过徃上司看操不必单门轮冲只齐冲四门此套亦所不可废者依令操毕听举砲一声擂鼔中军竖磨黄旗开营门一靣先差旗牌官四员每门一员数放军马待官到各营门举变令砲一声擂皷各营火兵通出樵汲完再竖黄招黒旗磨动夫黄招则司中部黒旗属水则应饮水又擂鼓中一部马兵出营饮水中军杂流同去掌号收回旗招仆又竖蓝旗黒旗磨动擂皷左一部马兵出营饮水掌号收回旗仆又𥪡白旗黒旗磨动又擂皷右一部马兵出营饮水掌号收回旗仆每饮马约定去水逺近定以放出收入时候饮水马收完再磨黄旗掌号收樵汲人进营吹打闭营门各差出官回中军报称数出收入军马名匹放起火三枝各军炊火务要安锅系应午时真正煮饭一靣掌号笛听发放各头目到中军齐金鸣笛止不必又用台上大发放拟定旧话就将战阵行过得失是否应改应正应遵应习事情与此后应作何举动军令逐一发放凡已前战阵合格违令者通于此时赏劝发落若又欲更变何项号令俱晓谕明白散归聼候乃禀传锣觧甲锣由营靣週行鸣过俱解甲传飡毕又差中军官赴将台禀称收营回地方请钧㫖讫放开营砲三箇先掌一号穿盔甲装束掌二号各军收拾执把吹哱啰起身又吹哱啰上马摔钹响收各方旗招其兵马每一旗为一聚举变令砲一声㸃皷立中黄右白左蓝大旗三靣向前㸃喇叭吹摆队伍人马调哨为三路金鸣皷止放开营砲三声吹喇叭天鵞声呐喊三次聼大吹打回营金鸣吹打止各照敎塲未下营之前立过地方打锣一次下马再打锣一次坐地休息将官赴大台上回称操毕另听比较军务以上如仍下车马营则马兵先下营时至攻打毕即收营其樵採饮马发放等项俱于车马合营内行之此不重举第二操歩兵以一营为例一营者一将官所统也凡入塲自禀放升帐砲以后至禀掌号下营止照练耳目条内举行此只从举变令砲一声起就掌哱啰一通各起身本营看大中军旗立起是何色便是何营听候向何方㸃亦向本方㸃依营旗所向三部取齐每路一旗三队头平行三部为三路平行中军在中行至敎塲中道聼举变令砲一声吹转身喇叭转身向上鸣锣各于脚下坐定休息塘马举旗知有贼至举变令砲一声各立起吹摆队伍喇叭㸃皷一字摆列中部居中左部居左右部居右每部一司在前二司在后为二叠旗皷居中鸣金皷止又喇叭吹单摆开每一队为一行每队相去各连人脚中分各一丈金鸣喇叭止打锣坐息贼在一百歩内听举变令砲一声吹哱啰一通起立吹天鵞声喇叭第一层鸟铳举放再吹天鵞声第二层快鎗举放着凖打贼禁约之法亦照骑兵但每云云等句号令例行之再吹天鵞声喇叭钯手出前用钯架火箭㸃放再吹天鵞声喇叭鎗棍手与队长出前射箭贼至三十歩摔钹急响收放弓矢等器悉列为鸳鸯阵藤牌在前为第一层狼筅为第二层钯为第三层快鎗为第四层即将鎗柄倒充棒用鸟铳为第五层改用长刀短兵相接三擂三吹三喊三进第三进不拘鸳鸯阵尽数拥挤上前血战只以败贼为功不许取首级贼败鸣金止摔钹响收成一旗一队再摔钹响分成小队鸣金三下退回战地约有一半又扮贼追回之状鸣金二声各转身向前口发虎声立定如贼果追上照前战杀如贼不追来仍鸣金三下再退至营前再鸣金二下又转身向前口发虎声立定再鸣金径退入原营垒内聼鸣锣坐定休息禀称贼已败遁请军令下方营举变令砲一声鸣金边发立表旗㸃皷吹摆队伍喇叭各兵照旗色分地方抢成方营四门应冲之例俱照马兵施行中军𥪡黄旗擂鼔发兵樵汲有马者即出饮马本营先差官四门数兵出入以至回话俱照马兵例行出完仆旗中军掌号笛聼发放各官旗到中军齐笛止不必又用台上大发放拟定旧话就将战阵行过得失是否应改应正应遵应习事情与此后应作何举动军令逐一发放凡以前战阵合格违令者通于此时赏劝发落若又欲更变何项号令俱晓谕明白散归聼候仍掌号一遍收樵汲兵完吹打闭营门放起火一枝营中举火传锣觧甲毕间或照出征实做饭吃毕禀收营中军举变令砲一声吹哱啰一通各起身摔钹响收队毎旗为一聚中军原发旗招收了方营仍变为二叠立定放开营砲三箇喇叭吹天鵞声呐喊三次中军大吹打一路行回各信地札定第三广行营如二营行则左营先变三路在前右营变三路在后如三营行加中营在中四营行则前营变三路在前之左左营变三路在前之后右营变三路在右之前后营变三路在右之后大中军居中五营行则前左右后四营俱照四营行例惟中营独行于中大中军又在中营之中下营之法已寓其中每添一营加放分营砲一箇起火一枝领队大旗一面再加一枝再倣此増所谓多多益办也第四广下营如二枝合营则以各左右二部共四部为外围以各中部为子围自前门平分又如三枝合营则以二营俱为外营一营为子营四枝合营则以各左右部为外营各中部为子营中军各居中四角大中军居中毎营皆自正靣中分各得一角两半靣五枝合营外四枝各左右部各分一靣为外营一层各中部为二层中营一枝为子营计共三层各中军居各营角内中营与大中军俱居中合为一万五千之营谓之一小成也再添㡬枝照此加増所谓多多益办也大而十营五营小而一局一宗以至一伍五人一隅二人平时则在敎塲急时则在对垒学战实战皆照此以为攻撃进止一字不易第五谨惊马遇放砲等项若各官军马匹不行拴拏有乱营跑走者治本军并看马人役之罪第六操车兵平日先将推车生兵车正舵工将车推运上下山坂行使熟利要两车合推再两车前后聨推务熟一靣立佛狼机敎师每车取一架使佛狼机手习放务熟一靣立鸟铳敎师习鸟铳务熟一靣做无镞小火箭立敎师火箭手务习熟然后将各兵𣲖入车札于教塲东西听举变令砲一声掌哱啰一遍装车务要齐肃快便摆列齐整再吹哱啰车正上车各兵俱依车听举变令砲一声㸃皷望旗向何方㸃车正将旗亦向彼处㸃照练耳目内旗皷例行每营以前门正厢车俱平列如堵左右厢车各厢向外俟每车转正则旗直立向车之前㸃皷一声走十歩务要车车头尾接一丈之隙不可留行至前面金鸣皷止举变令砲一声吹转身喇叭望旗向贼㸃车旗亦㸃车转向贼金鸣鼔止立定看塘报旋马望旗向贼髙举㸃皷务要从容向贼直行至十六歩贼以零骑数十冲至车前以试我者我兵俱静守不可应又益贼百数前来我且攅鸟铳每车照凖一贼打放只用口传不用砲皷喇叭等号令若贼拥衆而来望旗向贼磨下垂车上旗急㸃举变令砲一声吹天鵞声一次随车铳手每车四人作二班每班二门齐打一次又吹天鵞声又打放轮打不絶候放起火一枝又吹天鵞声一次火箭放无次佛狼机一齐举放鸟快等少停又吹天鵞声一次仍前放铳与机箭相轮週而复始务使砲声分畨络绎不絶乃为合彀且行且战贼败再举变令砲一声㸃皷再行塘报禀称前途平坦贼势衆大或称天晩路长禀下方营举变令砲一声𥪡起四方中大旗五面大招五面鸣金发旗立表俟旗行吹摆队伍喇叭车皆挨次鱼贯札方营营定鸣金喇叭止鸣锣车正下车再鸣锣坐息贼至五六十歩中军举变令砲一声吹哱啰各兵起立再吹哱啰各车正上车各兵整军火器又举变令砲一声吹天鵞声一次车兵打铳放火箭等项俱照行营例贼至车前不退方用火箭车大将军车预为推向各营面左右此时听中军主将号令传示举放贼仍作不囘之状势将冲入再举变令砲一声㸃皷出奇兵由车门出战每车一队每队约自人脚外边起相去一大歩约五尺余除队长为四层金鸣皷止听举变令砲一声吹天鵞声喇叭一次第一层铳打放吹天鵞声喇叭二次第二层铳打放吹天鵞声喇叭三次钯手放火箭兼射手者射箭贼将近身摔钹响整队藤牌在前队长在牌之内次钯手次长鎗手次鸟铳手改用长刀列成鸳鸯队伍㸃皷前行交锋三擂三吹三喊三进于第三进尽数向前一拥厮杀贼败皷止摔钹响收整队伍鸣金三声器向前身面向后退歩约有一半路鸣金二下各转头执器口发虎声立定又听鸣金又退至车前仍听鸣金二声如前转头执器口发虎声立定云云照马兵内歩战退囘例行再听鸣金退入车坐息禀发樵汲举变令砲一声𥪡黄旗擂皷发樵汲各门发官数军以至囘报騐放出入军数俱照马兵例行又竖黄招举黑旗尽放马骡饮水俱照骑兵例一面掌号笛聚官旗听发放到齐笛止发放如旗兵内不必又用大台上发放话头云云大吹打各囘信地听举变令砲一声掌号磨旗收樵汲饮水军马依法收回大吹打闭营门起火炊煮传锣解甲食毕禀收营回地方举变令砲一声吹哱啰一次起身再吹哱啰车正上车摔钹响收队再摔钹响收回旗帜又举变令砲一声吹天鵞声三呐喊三㸃皷吹摆队伍喇叭仍旧收回行营放开营砲三声大吹打由旧路回信地候车尾收至中军倐报贼有伏起仍照行营冲打一阵毕禀称敌人尽败四靣无警营归信地大吹打回营候毕金鸣吹打止鸣锣下车又鸣锣坐地休息凡车分合如一城分而为两城两城分而为四城号令俱同但听放分营砲几箇立旗几面即如之如出白蓝二旗放砲二箇变为二城夫城即营也一车营谓之一城即如一全城也以一车营分而为二左右二部各为一城每一城把总四员每总一靣先左部左司向右手推出三十余歩止前司从右角起移就左司右尾合角向前一字平列右司自门起退向左而来接左前之角起推与左司对后司径退来前合左右二角为一城其左部左司亦先向左推出三十余歩止前司从后角移就左司前角合角向前一字平列右司自门起退至右面与前司右角合角摆与左司对后司径退来前合左右二角为一城一时开合齐变不可先后第七分车任凡车下出战照图其后一名𦂳在车头之下不许逺离前一名务要押驻队头不可离车五歩之外战阵间一面厮杀一面顾队伍不可乱营将只在车内固守车城管放火器不领兵出战千总领兵出战把总管车百总既管车城又领兵出战车正专管车内攻打队长专领兵出战在车内俱仍管车上攻打队长专领兵出战在车内俱仍管车上攻打载束伍车责成条下此与彼一条并观相济第八操车骑听掌号一遍少间中军官禀称声息尚逺前路且窄一路发兵行营请钧令举变令砲一声吹哱啰各兵起身乂吹哱啰马兵上马车兵附车中军旗皷列出举变令砲一声㸃皷中军旗皷由中道趋前马兵照配到车辆驰入车内皷止放砲一箇再㸃皷两列车营前靣各合门为行营系有正偏厢者以一乗正行一乘倒行两车尾相合两厢向外系独厢者车头俱向前行有仍负补空之具者俱行于车内配车马兵左部在前而把总兵分为左右每一旗配车二乘一旗总与二车正配定中部在中按左部之后两把总亦照左部例配车右部在中部之后两把总亦照左部例配车空中路其车兵将官当车之头居中行后接主将旗皷主将旗皷接车将后尾望竿将台粮座等车行于主将清道之中主将行于将台车前主将从人接骑兵将官之前骑兵将官接主将从者之后至车尾止务要行动相聨若过于延长彼此不互相歛凑车车不能包裹差悞不小人人用心记省临时攅凑乃可行列既清听举变令砲一声吹转身喇叭一次望旗向上车马俱转身向上㸃皷前行俟车行近将台下约留车骑转身之地举变令砲一声如向左行则行者之右角车头少止吹转身喇叭望旗先向左指右厢车先转身左厢车亦转身行至头平㸃皷齐行至教塲左尽头照前留转车之地又举变令砲一声立定吹转身喇叭看望旗先向前指右厢车先转身左厢车亦转身俟行至平头又听㸃皷行至前面举变令砲一声仍留转身之地吹转身喇叭望旗先向右指右厢车先转身左厢车亦转身行至平头又听㸃皷右行至教塲中道讫举变令砲一声吹转身喇叭望旗先向上㸃直行至教塲中半贼马先伏倐然突起不及报警就于车门举变令砲一声打锣下马各整军器照操车号令马车兵一体轮班且行且打但不出歩骑之兵贼退休息差中军官驰马到台下禀伏贼败退敌势益衆径冲我军而来地势平旷下方营对敌请军令举变令砲一声鸣金发旗立表俟旗出吹摆队伍喇叭望旗直立车推向中以中为门左部前司前局二车右部前司前局二车相合系有偏正厢者俱头向外仍俟各司第二辆车各合本厢务须每百总四车为二对如车头不转则两部头车皆差错矣系独厢者只以头相接摆营之际要速完而齐有箇便宜妙法只是一车定又合一车且速且整如诸军一时合来必致稀宻不均凡不均者须尽上手之车一角合起不论已合未合者皆凑动一遍一车移则一面之车皆移合营毕有填空之具者即塞完车兵附车马兵仍分三部照马兵营分外子为二层不必论原配车去车兵约丈余地札队伍所留空地即如城下马路一様中部兵在中一司居左二司居右前后首尾相接是为子营子营内近后围为车骑二将杂流家丁居之大将军神箭皷座等车列于马兵中部之内为将垣望竿居将台之左将台居中鸣金喇叭止鸣锣各马兵下马车兵下车又鸣锣坐地休息马兵每旗总一名队总三名共管虎蹲砲一位骑将拨每门旗牌一员家丁一队守门或余兵亦可车将亦拨每门旗牌一员护车该管百总守门一面各人收拾军火器又俟四门探马一齐报贼已近三百歩望旗四面绕转向上听举变令砲一声聼吹哱啰马兵下马者整火器备更番车兵照责任再吹哱啰中部马兵上马车正上车营将抵车城之下贼至一百歩之内望旗平磨四绕不止举变令砲一声吹天鵞声喇叭一次车兵鸟铳放一次再吹又放一次又吹马兵各第一伍铳手放一次又吹又放一次放完放起火一枝火箭齐放无次又吹将佛狼机齐放一次又吹仍轮鸟铳放过仍又轮机箭如此週而复始更畨不歇若一日贼不退便轮放一日不歇鸟铳快鎗手速装专听吹喇叭便放一次以助大铳之迟也如打贼不退贼已逼车用虎蹲砲齐放塘马又扮作进攻之状逼近乃放大将军火箭车其大将军火箭车初报警即时运在四门等候此待贼聚衆逼营别项火器打御不退临时听主将相机有令方放无令不放不在常令之内望旗向下垂绕金鸣铳止㸃皷外围下马战兵由各车小门出中军亦㸃皷车内奇兵随其后为二层策应子营马兵急㸃皷即随歩之后接踵而出照依车骑各常操号令用鸳鸯阵对敌任是如何厮杀歩兵不可去车三十歩之外车内喷筒火箭此时俱出车惊烧其马俟贼败退举变令砲一声马阵高招急㸃即㸃皷马兵由歩兵队空内出前追贼如操马兵战法收回同其车马歩下杀手照单操号令收回听鸣锣下马下车再鸣锣坐地休息此以后其樵汲发放解甲收营回兵俱照车马常操号令俟操毕营中差中军禀请军令收营听举变令砲一声吹哱啰起身再吹哱啰马兵上马车正上车歩兵器械立齐摔钹鸣马歩兵收队旗招俱回中军放开营砲三箇吹天鵞声喇叭呐喊三声大吹打车骑仍调为行营以车头向原信地而行俟车尾将至中军倐报贼有伏起一照操车营例行俱到原列地方金鸣止马兵出车仍还马兵信地鸣锣下马下车再鸣锣坐息听比较其下营时如要分营俱如操车兵例同马兵各照配过车数随车分行下方营时地方小马兵不用子营第九正车误夫四面操车将来悞人殆甚葢操熟中军一令四面齐举倘贼止一面而来或一面已近应该举放铳矢歩数一面尚逺或有车营相对或本营因地环曲每每一齐打放俱伤我军平时如此临敌可知费耗火器难以相继今以四面每面各只听本面号令本面千总把总看中军所立旗是何方色相同本面即应作战如无本方旗者不许应敌不拘㡬司几营但立向一面者即听该一面号令行第十明用骑凡马兵出战不过习之使熟其实临时轻易出不得贼衆临车岂可放马兵追逐无是法也顾在相机用之未可执方用药第十一稽差避凡塲操之日叅游以上各置红油小圆木牌十面自收遇拦后马与立表之后若大小将领差人出入湏禀各哨将给牌验放如无牌即系私出与后期者都拏送处治在行营对垒之时出入须凭令箭旗号第十二正等威凡散操各哨自中军以上一体摆列随从人役旗皷头踏威仪各随本营骑乘至中路散出不许候送主将第十三练行伍凡骑兵虽不离所配之车但又常将马路分明毋杂车上诸手以便缓急射打其应下马歩战者又要依令出速无滞为妙第十四称地形凡遇地势狭窄各随地制宜如地可容若干车为一城大大小小多多寡寡长长短短曲直偏弯只以地方为凖并不相拘第十五置冲车每营别当有单轮小战车数十辆平分于前后行则备补空止则列于车城之内为子营以卫中军贼至则驰出车城之外专备冲锋第十六操辎营平日照依战车营束伍已定即将各军逐车学习稍成将车平时量载土石亦约千斤以上之物临时则用完全辎重之属先于教塲分与地方两行平列车正上车骡兵执骡狼机手管狼机骑兵附车之内听本营亦照战车马歩搭配车正旗总认讫举变令砲一声掌哱啰一遍㸃皷只有两路分行相去不过十五丈但容得马兵一路而已行至路尽再听举变令砲一声皷止听吹转身喇叭转身㸃皷行至塲中举变令砲一声吹转身喇叭㸃皷向上行至札营地方举变令砲一声鸣金发旗立表俟旗行吹摆队伍喇叭就札方营如遇警不及或地势不便就将两路车合了门不拘几辆寛窄若干丈歩就随方随圆随地为营将车聨齐急收骡在车内各车厢俱向外举变令砲一声打锣马兵下马歩兵整队营定有贼之方约贼至百歩内举变令砲一声吹天鵞声放砲一次再吹再放每队砲手一对为一层每天鵞一声放一层放尽约贼至六十歩上下狼机大砲火箭一齐举放将鸟快鎗铳装完又轮放过又装务使砲声不絶即终日达夜不止乃为万全贼至二十歩内奇兵听放砲一箇㸃皷整队速由车下出战战法俱照车营例行歩战行伍号令贼败退收囘亦如之贼逺听打锣下马整队锣再鸣坐地休息其发放以下禀行营下营又自贼近起以至樵汲饮骡闭营解甲炊煮守夜传更等项前后通如战车大营法例第十七分辎责该营车大负重每行必在战车马歩营之后而敌势重大散漫百数里必有攻围之虞尤当严备战御惟以自保为主不责力战不责首级贼自不苦苦索敌只是辎重无失便为奇兵第十八马辎合营一照车骑合操例练兵实纪卷五练兵实纪钦定四库全书练兵实纪巻六明戚继光撰练营阵第六第一练启行将领自己并家丁与各兵士行李什物军火器具时时备办如将行状听主将示以出行之期至期主将辕门前掌头号喇叭各将门首俱掌头号各官军做饭喫骑兵将官预夜先将塘马探马架梁马𣲖定于未掌号之先预行喫饭收拾停当俟掌头号俱到骑将门首取齐依令前去哨探架梁掌二号各官军出在空地札营将完掌三号主将出至札营所在以下马为始分投委官数兵拦后马于总路专拏后期者拏有后期之人送发落无故而迟者綑打一百割耳有故者令从征有功免无功仍补綑打各偏裨俱听号旗麾招到主将前㑹约今日所行向往贼情缓急分路事宜毕打锣坐息少顷掌号一通吹哱啰站起再吹哱啰车正上车马兵上马放砲三箇呐喊三声用八方门角旗一副立四门于前从吉方㸃皷发行照塲操三路行营例每十里少止整齐一次但遇窄处探马报前去路窄中军鸣金站定作报声息在三十里之状请兵过险报讫先发骑兵中部并家丁以健将一员带领驰前险隘高处及所出山口架梁讫放变令砲一箇㸃某色旗某营左右部门车先行出口毕次左厢车各一对行配到马兵一旗从之次右厢车一对行配到马兵一旗从之又左厢车一对行如此左右挨行但出险丈余地即依行营挨札向前续留后到车地方过尽营定金鸣止鸣锣坐息但遇车不得方轨之地便少止俟探明贼情乃过但每过险必札长营太平时札方营必无径行之理候探马报前途路寛约路约车作几路行但听举变令砲一声吹哱啰起身再吹哱啰上车上马又举变令砲一声𥪡某营旗几面放分营砲几箇即为几路㸃鼓行又至险仍鸣金营止前后辏宻照前号令凡过险隘必择好将一员严督后车专管营尾马兵恃车为险而车借马兵为前后拒此专为临敌行营而言平日须照此演过若贼在百里之外长驱追贼逺近势殊俱单车马相配径行不必防险不用下营必去贼六十里乃尔又照马上临阵踏镫与时常不同若稍短则站脚有力身且出人一头此即一寸长一寸强之意但行逺路又须镫皮长则腿膝不致酸疼合行立法仰各该营路将领即便传谕各马军将马上镫皮俱随人腿股长短各为三四眼一二眼稍长以为常行逺路之用一二眼稍短相去长眼一二寸许临敌则听鸣锣下马将镫皮雀舌改移上眼庶得便利第二明行禁凡行营之时将官不许离营先行亦不许在营尾后行军马不许错乱行伍遇警之时应进应止应下营俱听在营主将号令各军务要凑合主将方才下营如闻报而千把总军士自在尾后輙便下营及将官輙带家丁离营假称先锋哨探者并将官一体俱以军法从事各队长在前领队各旗总俱在后押队凡路上行走不齐前后不分者俱旗总之责第三清行伍途间行营演操队伍行哨务要明白清肃但有紊乱队伍搀前越后稀稠不一𦂳缓不同断絶不凑者队旗总重治连坐如例第四遇卒警正行之间或失探报或遇埋伏倐然贼起或在营前后或在营腰股举变令砲一声㸃皷吹摆队伍喇叭即于脚下两路车头相合随地相聨若中间车凑得及则凑成一长营若凑不及便以断处合为一头一尾马兵照车所止各依车在内贼至一照常操号令且于车内用火器敌打勿出马歩兵于车外须看贼势多寡待我人心已定临时相机发兵也战毕鸣金止打锣坐地休息候贼败去再发塘马梁马再照令行如贼虽倐起尚在五里外者亦不下方营便用长营照常对敌此惟相敌缓急难以定方教授如平地土濶预知贼到仍列方营营成而战东西南北随贼所向余号令俱同第五请火器凡缺欠军火器械之类须于出征前三日请给完足急行亦于前一日不许临敌假称放尽讨索通以畏避论第六定报事前哨差清道官役给与清道蓝旗令旗凡遇大小事务俱要差人传报中军遇有应该迎候禀事人员及各处差来赍送𦂳急公文之人审实差人只送号旗下听令自有人承报不许面于主将处回覆如有可疑之人送中军硏审各百总以上亦许将自己号旗立在信地以一人守定凡本官向往说与守旗人知属下一应人等要来禀白公私事情只于号旗下㝷守旗之人守旗之人即代为㝷白本将该总侯示其差人并所属官军不许离营以㝷访本将该总禀白为名违者通治以法第七传号令正行之间如有言语传报应该明白晓谕者务为简约一二句俱旗总传声一旗挨一旗不许越过或自前传后或自后传前传到之处仍传回云知道了挨传到原发处止如有失接传报者挨查到絶处上一旗总说传过某语下旗总说不知则传过之后不知之前一旗总不知者即系他误了若因而误事临时军法示衆第八防解手凡行途有解手官军下道之时该管队内即以一人在傍守之俟毕追赶入原伍迟三里不至者贯耳示衆第九病军马遇有乏马病兵不能前行登时禀到主将给与信票听差人押送近地城郭府卫州县营寨所堡廵司调理病者亲识队伙仍许留一人看侍汤药病者痊即遣赴本营该地方先具痊疴结状申查如病痊而不赴军行所在者以后期论若有死于行军所者本队伍掘墓瘗之仍立标记哨将率头目以随带饮食奠之违者以故弃论事后再来取回第十谨途遗凡军行在路遗落器械什物见者许即收带至止宿处送中军招人认领失物得物之人照格赏罚隐匿不报者治罪亦不许私相交割第十一渡水阻凡渡水处先遣哨马百十各执小旗于四逺高处架梁不动先以一哨札营于河岸据水然后依次以一哨照法渡之渡过一局一旗即札成一局一旗之阵军火器械整列完备火绳火器安置如法即如贼在面前就要战杀一般然后鸣锣坐地休息等候一局过完札成局营一司过完札成司营一部过完札成部营一营过完札成大营则一营方行以后照此如塘马倐然报警即不必渡各于两岸候战临渡而喧争渡而纵横者平时綑打临敌军法从事连坐所管第十二辨分兵分兵数道临发时务要㑹定记号昼辨旗帜夜辨音号第十三过山林临贼遇沮泽深林大山不可擅即暗过须据形势一面搜索一靣禀覆中军听令再行第十四逄怪异军行见奇禽异兽神鬼怪物入营垒及捕获者当时报主将不告而輙传扬聚衆讙唿争竞者并治以军法第十五严哨法凡行营夜不收不亲见贼爪探不的风闻欺诈架梁塘报军马了报失真漏下伏贼因而悞事者登时斩传调官军迟延后期者罪减一等亦必至死第十六拟驻宿所至地方如系安野营另见野营欵下如当入人家安挿各兵前行至城外空所前局第一旗总传报云已到某处城外了箇箇旗总挨传回来中军传云如何札营仍挨传到前局第一旗总仍传回云知道了各官兵每一营为一路一字札定每一营到齐放砲一箇打锣坐定休息俟到完吹单哱啰各队总起身执旗进城㝷讨歇家每一队务在一家安歇时刻不许相离别生事端互相觉察若一家难容即分间壁中有衙门士夫等家间者即间一段亦必挨去一队完然后再歇一队不许搀越如不随本队住者队长与各兵以军法治之一局在一街本局百长随之一司在一隅本司把总随之一部在一方本部千总随之一营住处营将随之本营各部不许相混本部各司不许相混本司各局不许相混本旗各队不许相混将旗挿在各家门上出城禀云歇家讨完然后吹双哱啰起身听放砲三箇吹喇叭呐喊三声㸃皷擡营入街市大小将领于各所管兵歇处街面露坐待各项官军都到人家门首立定听放砲一箇沿街传锣各军俱进人家安歇大小将领方进人家即主将亦如此若未待㝷歇家而军敢先行及已到门首未奉军令而先入者拏出綑打八十同伍之人连坐将官先入者以违令论其歇家一靣㝷讨已定只是不入耳第十七拨廵视军马行止宿食去处定委廵视官生旗手但有干犯军令即便指挥呈报不许隐匿及因而需索诈骗者各依法究治第十八治贸易军营所至地方须用粮折工食白银两平交买宁让毫釐使市人心悦不日诸货益集物价自贱如有强买争鬭及擅取人田园𤓰果有主薪菜斫伐人树木作践人田产烧毁人房屋姦滛妇女偷盗财物犯必以军法从事不贷练兵实纪卷六练兵实纪钦定四库全书练兵实纪卷七明戚继光撰练营阵第七第一安野营军行至午炊过再行时主将同前营营将并车歩骑营将各遣中军一员同前哨行至未时主将领前项各官同向导驰高熟视择其地形或守平野或据险塞或进退便利之处牲畜水草方便形势可观者立中军旗旛举变令砲一声发旗立表吹摆队伍喇叭各营接号照表旗地方安营如教场操同营定金鸣喇叭止看塘马夜不收四高了望无事将旗三摩三卷不放乃照塲操号令放樵汲饮马者发放如例收完如应打马草每马军三人内以二军歩牵一马出打三马之草一人在营看马先传令抽兑停当依令而出一体数记如前若出多入少非被伤捕必系逃走或有暴病该哨将官遣的当家丁夜不收领令箭出营覔之若出少入多非系错数必有掠回士民或夹来奸细该管便当挨查一面马兵将官拨逺探马每面二十匹为四拨每拨五名各带灯笼一箇起火三枝三眼铳一门驼皷一面车将于每车通融各拨一名备差四面伏路拨完俱候樵採饮马者各进毕即赴中军请令箭授夜号谕令遇警尚缓放火箭一枝铳一箇警急则放火箭三枝铳三箇有警之面准放无警之面不准轻放俱出营毕探马摆塘马架梁马望见探伏出讫各囬营至门取齐请令箭开放赴中军回话一面禀放闭营砲三声落旗吹打封闭营门第二遏人畜行营之间行伍之内与札定营后营盘四面不拘昼夜但有牲畜近营墻外者不许轻易差人出外牵取先报营将听营将差夜不收由门放出取进有人径至墻外渐渐近前者喝令逺避如系公差人员喝令到门上候禀但报营外有人一面严行整备以待若十歩之内喝之不退又不报姓名及言语不对者夜间即开矢射之甚则开鸟铳打之日间差二人请令由门出缚来送营将报主将发落第三谨营壁营盘不系有门之处便是何人何官到彼要行闯过者定行拏住决不许放过放者容者俱以军法重处本军兵士若要出入亦要由门若由车下车傍出入者一体以军法重治贼在三十里内犯者军法该管头目连坐綑打第四严营门凡营门每日夜该营内马歩将官轮发两百总把门亲随家丁执营将蓝旗器械每门十名除朝暮吹打开门外以后闭门时必有令旗令箭方许开门遇开门时把门官军披执严阵以待遇有公差人员到来止于门外先将书移可信之物收取报到号旗下中军官禀白主将请令旗领入其闭门之时若无令旗令箭便是使臣主将在外亦须报到守营主将得有令旗或令箭到门验明先用小杖敲车三次分付把门人谨慎各应讫大声命云有令开门方才放入如主将出营外则必以一人代主将司令将在军君命有所不受者正此时耳昔周亚夫细栁营可为师鉴也公差人员马匹俱在营门外单身进入把门人与伊看马马有疎失把门人赔偿除报警夜不收骑马径入外主将入营亦只乘马从官以下俱下马歩入第五慎启放各营放出放入各由本营门内其缨头衣服腰牌件件可辨若别营之军悞出营门者故纵把门官军俱以军法连坐如能拏来犯者军法施行把门官军纪功一次第六稽出营凡官兵无故非时违令出营者綑打一百棍游营示衆第七恤病军凡军下营讫有病马病人俱送中军医治不许遗在外营第八查军器凡下营讫车骑军火器械各头目即逐队检校如破绽损壊即须修葺磨砺如有弃失申上所由即为案记准法科决第九放厠所凡白日登厠员役由各营门将腰牌悬于门上方准开门而出毕即还认腰牌取带回营第十革抽差行营排阵间将领敢于行伍中抽一人一骑者军法从事第十一备火警与敌对垒之时军中失火除救火人外余皆严备各信地以防飞火若輙呌唿奔走擅离队伍者径听所在官司拏住斩首及遗火放火烧军营盘者斩首第十二止扰害札营之处军士擅发塜墓焚庐舍杀老㓜及妇女践禾稼伐树木姦犯人妇及将妇女入营者军法从事第十三报机密士衆有闻自家变动或闻贼情消息来报主将不拘昼夜即时引报不得时刻迟滞亦不许高声大呌以惑人心违者治以军法第十四治喧动凡不拘昼夜遇有贼警各静守信地闭营听令如有喧言乱走者军法重治第十五戢透漏漏泄军事及夜号者斩第十六责交通贼使入军非主司輙与语者及擒获敌人与来降者并领见主帅不得询问彼中事宜若违问及因而漏泄者军法重治第十七惜水草凡军行所至处有水泉及放牧草地各营将差人监守不得令浊乱及非理践蹂第十八处夜解每马军一旗每车兵二车各开厠坑一箇于本地方遇夜即于厠中大小解天明吹打时遇起行则埋之遇久住则打扫候开门送出营外逺逺弃之夜间不许容一人出营解手第十九教夜廵约黄昏已后将发皷时鸣金吹角擂皷举号灯车歩骑俱举毕发擂三通各营断灭烟火廵逻人赴台下跪听发放发放云官兵听着夜廵谨慎毋得懈惰悞了事军法不饶起去放定更砲一箇吹喇叭一声打皷一下起更每皷一下各车以车梁代刁斗各马兵以甲胄代刁斗各敲九下再皷再敲车营每车轮一人火绳㸃明在手马兵每队轮一人各醒坐一更交换敲刁斗者即此人也其余俱听休息第二十申夜号每日暮时主将先发夜号于各哨各哨传知各兵只是一字随时定拟凡兵是夜相遇先问曰何来各曰某来便是同营人夜间俱不许言名言名者即行拏便是本管叅游主将也要守住请令就是本管将领即靣认已熟须是取得自己标旗令旗到方准送回次早军士赴所犯本官处扣头谢罪曰军令如此小的冲撞将领曰我自犯令足见尔奉法今后正当如此每人量赉谕回第二十一辨廵箭主将发箭传时不拘何处起箭过于车上敲三下彼车守更之人接得即传失悞者军法重治马兵守夜者不传箭临贼絶更者斩无贼时止于綑打合营内兵足三营即轮将官一员总廵各营中军千总各轮一员各廵本哨各司把总各轮一员廵本部一司内各局百总轮一员廵本司各局下旗总各轮一人廵本局车正每总之车轮一人廵八车廵法严于三更四更五更第二十二设灯火大吹打毕发放夜廵即知其为明更也每车悬灯一盏马兵每旗悬灯一盏务要高下合式凡夜营俱照定过灯炬为号各看灯笼遵依各营视中营之灯各千把总视本营之灯各队视本旗总之灯各兵视本队总之灯如视昼旗一般违者俱比白昼军法加一等如灯难认各加记号在上不许重每去本营分三十歩燃火一堆庶我可望见贼来贼不得测我也燃火人每一旗总拨一名各请暗号第二十三备雨晦遇风雨晦㝠是夜灯不可㸃金皷不相闻各百总差的当二人于各把总处只听各把总传示的确号令遵守把总差各二人于千总营将处听令千总营将差人各二𦂳随主将听调度以口传的确为真而必有令箭令旗或自用物件为信其言方可听凭传到暗号务要恪遵第二十四下暗营凡要下暗营看闭门时不吹打便知要下暗营各营灯笼㸃起用衣服盖藏于车内中军先用令箭传营将得知用两根㰖杆棍縳在一处传起各队长挨传一遍复转前哨第一队长解去一根交一司把总收查仍传一根回令又下暗营衆人俱知侯传长令箭一枝各人收拾立起听令再传小短箭一枝即挨哨宻行前有预差官军在彼问他暗号对看即听他调度密密下营即使下营差错只许一人暗行低声扯改不许开口大呌违者斩首第二十五变明暗如正下明营倐然要改暗营仍留明营者看中军双灯揺㸃各营灯火通㸃明亮俟照前传暗箭各将灯火盖藏以便移营照前下暗营俟移营既毕留的当好汉每一营五十名将灯火各开仍行传击梆皷以示之第二十六诘来人遇有人至不许声问只以一人向门问是何人低声令到门前坐在地上即差一人报主将知门上差二人由门隙出门扭住问他端的一人守他一人传报听示第二十七重夜令与贼对垒之时更铺失候夜廵失号止宿失火者斩无故呌唿奔走妄言贼至及夜惊者斩即贼乘暗攻营将士輙唿动者亦斩第二十八出夜奇夜中有贼犯大营其逺设奇伏等兵各了贼与大营交战即从后鸣皷大呌以击贼后乘得机便必当克㨗而所屯处预先于树林山石之底缚大火把或主将遣人设机械临时烧起庶使大营可辨兵贼以夺贼气以见伏兵之衆也第二十九明再发五更三㸃掌号一通擂皷一通各军举㸑发擂毕掌二号下号灯车骑灯俱下微明陞台放砲陞旗吹打毕各马歩兵赴各营将处回话营将千把总赴主将处回话夜廵无事如有事云某处惊营失火絶更有警之类回话讫掌号收伏路兵发架梁塘拨马毕掌号笛聚官旗发放或不吹号笛听用旗号招聚毕再掌号一通举变令砲一声吹哱啰起身再吹哱啰上马放开营砲三箇吹天鵞声三呐喊三㸃皷开营起行练兵实纪巻七练兵实纪钦定四库全书练兵实纪卷八明戚继光撰练营阵第八第一练战实夫金皷号令行伍营阵皆战事也必曰实战谓何只缘往时塲操习成虚套号令金皷走阵下营别是一様家数及至临战却又全然不同平日所习器技舞打使跳之术都是圗面前好㸔花法之类及至临阵全用不对却要眞正抟击近肉分鎗如何得胜又如平日只用短小竹箭临时射大箭髙下如何得中大砲平日不演习临时远近如何着对又如火箭平日不放过临时都放髙了或落在眼前安得实用便是昼夜在教塲不歇手习一不合式徒费劳苦还是不习一般若是平日教塲所操练金皷号令行伍营阵器技手艺一一都是临阵一般件件都是对大敌实用之物便学一日有一日受用学一件有一件助胆所谓艺高人胆大也学则便熟不学便生学的便㑹杀贼保得自己性命立得功不学便被贼杀你们知道这箇縁故岂肯不学今凡敎塲内行一令举一号立一旗排一阵操一技学一艺都是临阵时用的实事临阵行不得的今便不操器械不是临阵实用的不做与你领不是临阵实用的舞打之法不使你学到彼时实行出实用出尔官军方信之第二谕用命往年将官多弄虚套冐功避祸军士无节制任其退走骑马者望风而奔步行者躱奔山林挑壕而营者为上等今畨誓用车营车不能上山车过不得沟险必是平原旷野明明白白列为营垒马兵在内四面车围就有快马亦无处跑去车兵多是歩卒便走亦不能过敌马车城稍疎如失城事同不思拚命与敌砍杀何处逃避设若无功偾事大将自有朝廷典刑决放不过一切头目与偾事军也甚至説谎弥缝之套必当痛禁宁拚死决不合同你们欺心欺国各宜细思毋蹈覆辙悔之晩矣第三查火器凡将近贼之时火器什物该管把百总再行㸃阅临时少火线铳马铅子并烧火药者军法斩首第四作怒气临阵各人壮起胆来发起怒来想起来我与他杀固怕死我杀了他他死我便不死又有功赏若被围在内不誓死战更有何计败走时敌马臕壮追上都杀了便逃得囘阵亾了头目军法连坐亦不饶我是走囘也免不得死既食朝廷钱粮身属戎行命在人手何处可避各各一心发勐肃肃静静惟主将号令是聴主将不必大官府但一营之中第一大者便是如一队只有十箇人在彼再无别人则队总便是主将以上类此第五申连坐你们自来不知节制大小不相钤束以故进前者徒死而无赏虽欲赏之无处查考退后者倖生而无罚虽欲罚之无处查考也今定有节制取有丼结矣如一伍同退只杀伍长一队同退只杀队总一旗同退只杀旗总一局同退只杀百总一司同退只杀把总一部同退只杀千总以上皆然如此看之所杀不过三五人似与你衆人无干还可退走也你不曾细思此法一行便是百万兵一时进前退后我也都有查考所杀几箇人不怕你百万人都退不得聴我説其故且如一部人齐退必杀千总千总但见他一部人退时他决不退若是他不退必被贼杀了我便将他管下把总都杀了偿千总之命把总见千总不退恐阵亾了千总就该偿命便是把总亦不敢退他所管下百总见把总不退恐贼杀了把总所管下百总怕我杀了就守着把总不敢退百总不退若被阵亾他部下旗总都该杀旗总怕杀便不敢退他管下队总怕贼杀了旗总必然官府杀他他也不敢退就䕶着旗总站住了伍下军恐怕贼杀了队总其一伍军都该杀便都䕶着队总站住如此不是我所杀止于阵亾的部下三五箇人便是百万人也要同心那箇还敢轻先退走若一齐上前同力杀贼者头目致有阵亾不坐以属下偿命之罪如有斩获仍以功论而以首级先恤死者然后分与生者第六齐士心杀贼只是万人一心强者不得先进弱者不得退后如临阵敢有一人非令先进即斩贼首得贼马而还亦以违令军法从事第七禁贪利法云射人先射马马仆贼自败徃时只因爱他马要得活获故难取胜你们看贼马头有三尺人在马上髙又五尺我步兵冲在马头尚有马头马前足相隔贼刀三尺岂能到我身上我只将衆军聮作墻般一堵宻宻一字向前用我长刀大棒砍打马头马腿马伤跌倒此时贼被跌落身方未转就用大棍噼头打下无有不死者你杀得贼败首级毎颗赏银五十两盔甲衣仗那件不是便宜何必要马况一贼有数马我欲杀者贼身下所骑一马也大势一败以后马匹那个不是你的若临阵不先砍贼马与牵取贼马者俱斩首千把总以下故纵同罪砍伤马匹战毕即于营前烧熟代饭生存好马俱与冲锋之人以十匹为率只抽一马与收马者余皆均散第八治贪级自来北军临阵专好争功杀倒一贼三五十人互相争夺却将败贼忘了追杀毎毎致贼以数人为饵诱你上前都去争功他却大衆一拥杀来一箇首级又不得不知倒被他杀了多少乘衆却少将营盘冲破全军没了迷而不悟其故何也此乃将官平日无严制敎塲内不曽千言万语説得明白临时又不曽杀了㡬箇违令的以此养成夙弊再不知改今日比前不同若杀倒首级马匹都不必管他杀手只管杀向前去我自另定一班人割首级收马匹但以杀退贼为主即将级银先赏冲锋首级以十颗为率冲锋者六颗铳手二颗割首级与札营者一颗俱系阵前囬营均分仍有临阵争首级者首级入官所争之人理亏者斩首各官旗队百总一体连坐把总各以分数坐罪第九戒铳手夫铳手善能打贼使狂势少挫以助杀手之胆使杀手胆壮杀得贼败自可保铳手之命即各艺虽有不同均为彼此救䕶保全何况挣立功名通是大家受用临时打放不如法故意高放低放歪放畏惧颤摇后顾者斩首交锋时许杀手队总并本营队总先割去一耳囘兵查斩若有把总在近就送斩首第十惩虗铳凡鎗铳等手遇贼在远时因我胆怯毎于数百步外铅子所不到处大小铳砲只管浪放或贼来本少我铳尽放又打不着他又可惜了火药气力及至贼到近与拥衆冲来却称火药铅子都用尽了束手送死可乎今遇贼来不论逺近只聴军中放铳一箇吹天鵞声就要铳手放铳照依操时之法轮班㸃放着凖打贼若贼成宗来毎人只指定贼宗当中一贼打不奉中军铳响不吹天鵞声便是贼进营里来也不许放铳先放铳者便一铳打死二贼亦不准定以军法斩首第十一饬铳器火器收放不如法临时致药湿线湿放铳不响者俱以军法斩首把总以下知而不举及姑息不治者连坐因而悮事者一体斩首第十二恋伤害阵上血战之时遇有我兵战伤就聴在地勿令呻吟吾兵只管向前便是父子有伤你只管向前杀去杀了贼便可收拾调理即是与父子报仇了若因而守顾不行向前杀贼致军大败贼马追来就守之扶之向何处去也自己命不保如何救人违者斩第十三罚故避但有诈病故将军器马匹车梁损壊及预先损失而临阵方举希圗免战者斩首示衆仍查治本管旗队人役第十四报私仇将卒有私讐至临阵互相报者军法从事第十五处水陷凡军前有水陷我则据高以待之候贼至陷中即击若贼不来则设伏退军诱之第十六经山谷凡有山谷处战必然设伏佯兵诱之入伏攻之第十七弃旗皷凡失旗皷旌节者全队斩或为贼所取者亦全队斩有功准赎第十八失战马临阵失马者斩力战马被伤杀者不生第十九整追兵凡战胜追贼约一里逺则聴摔钹响收军整队恐贼竆返鬭军乱难整此令俱出于同战将领为主者不必禀中军以其去逺不相闻也俟稍整又擂皷追逐一面分遣骑兵各处山头林木都要留人搜了恐贼埋伏佯败从来敌计如此果系大败亦即长驱不许乘此纵贼得脱虽有前功不叙第二十给战获凡军中掠获按条赏士将领不得輙取聴主将从宜分之第二十一分零功凡雕剿零剿俱不开世袭纪録只作赏聴各手下之人自报不必均论亦无冲锋之赏若报功已完又复报有斩获者非赶散零贼必有不明断然不准验系眞正亦只报赏假伪者斩第二十二处阵降凡当阵之时贼方迎锋而来若系被掳驱之前向者今给毎哨降旗二面逺逺共唿丢了鎗刀不杀若系丢了鎗刀者令径往白旗下聴他投附偷生若妄杀一级定斩下手之人偿命各相近队伍头目不行举首者同罪若闻唿不改径持鎗刀前来者聴于阵上杀之仍以首功併论报功之日即与开説明白第二十三刑俘姦凡姦淫民间妇女固在不赦若临阵追获妇女未奉明文配赏而姦淫者以姦法论比在南方有此一事犯者曰此妇被贼掠去为贼人妻奴今某无知收留尚是兵丁家室人本府亦曽折之曰他是贼你也是贼耶遂无言可对斩之第二十四愼妄杀你闻释家云救人一命胜造七级浮屠浮屠者造塔也地狱轮回之説变做生畜偿他寃债天道好还鬼神报应不爽且你要挣得功来纪録世袭子孙辈辈受用赏的银子又系百姓膏脂百姓不幸被贼掳掠复得到家乡或一时被贼赶败室家分离人人可怜之时便是外夷之人见中国人跪告哀怜亦且慈悲放了多少你我是中国乡里人朝廷设来保障百姓今百姓在危地反杀其首级冒功与子孙受用此等无天理之人天决不宥今后战贼既败所获子女人口即是眞冦贼不许杀取首级只将生口送官论功给赏若战后杀取降人并民间妇女报功者不特纪功官不准主将临敌时面见鲜血犹存验有前弊查眞动手提级来报之人即时斩首偿命虽夙有功者不宥此一节万万叮咛凡我将士务要痛改尽洗此方第一弊也战后六条第一报战伤凡遇战毕收兵到营时一面各营将督据千把总即开战伤者为一手本先逓凡弓箭伤系致命处为一等虽重不开超等被中三箭以上虽轻亦开一等中二箭者虽轻不开三等凡射在手足间者为二等箭入不深再轻者为三等再轻者为四等止其刀伤当面者为超等伤手足重者为一等轻者为二等三等止凡箭刀伤俱在背后者不准亦不给医药若贼衆四面围砍我军在中向敌者虽背伤亦准作等数须取营将及临阵将官畵字于手本末若衆军同败一齐奔走而伤者不论面前背后俱不准恤即不必开报若有几人能于衆人败走之中复囘身对敌能阻贼囘者即无伤俱开头等伤者原合一二三四等例俱各进一等开报超等者开超超等第二报阵亾凡亾者另开手本某人伤某处湏靣前伤乃坐同队伍偿命之罪伤在背后死者不恤亦不连坐同队伍若大衆败走而亾者不恤当开坐退缩被杀但有一伤在前者即准血战阵亡之数第三报功级凡首级另开手本本哨共斩若干冲锋某人某人斩取首级某人某人聴主将照前例均𣲖愿纪録者约自己该银若干衆人分银若干除已分外仍出银与各应赏者其首级听纪録冲锋者除分𣲖首级之外另有特赏第四报人口凡获生另开手本以慿发主获者照数赏银第五报军器凡贼器另开手本解官贮库第六报马匹凡贼马另开手本以凭议赏冲锋之军并有功人员练兵实纪卷八练兵实纪钦定四库全书练兵实纪卷九明戚继光撰练将第九第一正心术将有本心术是也人之为类万有不同所同赋者此心也近而四海远而外夷贵而王侯贱而匹夫纷如三军不言而信不令而行不怒而威古今同辙万人合一者皆此心之同相感召之也是以不待造作而自相孚照夫为将者上副君父之恩中契僚宷之交下服三军之衆岂奉承阿谀财帛惠徕而尽能之乎惟有正此心术光明正大以实心行实事纯忠纯孝思思念念在于忠君敬友爱军恶敌强兵任难上做去尽其在我不以死生患难易其念坚持积乆乆则大大则通通则化幽可以感动天地转移鬼神君父宠之僚宷敬之三军乐服莫有异同衆皆尊而亲之谚云皇天不负好心人皇天不负苦心人是也书曰作善䧏之百祥作不善䧏之百殃此非外至皆我心术所作善与不善祥与殃随之鬼神亦随之故称心曰心神又曰心之神明不可欺凡俗语骂人曰欺心语曰自作孽不可活是鬼神不在庙宇内只在我心上心神之神字即鬼神之神字也善报恶报地狱轮廽岂眞有哉轮廽亦在我心上地狱亦在我心上试问吾人日间作些不好事件夜间夣寐顚倒此正欺了心神故心神就作此模様譬如一人出外夣中依然在家夫妇同眠彼在外之肉身不曽到家在家之少妇不曽随行此正心神所为缘平日结爱之熟故俨然生前一箇景象譬如心术不正之人平日居将位偷生谋利避难巧为不干实事不忠君父清夜良心发见思虑惊恐只怕犯出乆乆作成惊恐畏人之态思思念念于此纒绕解脱不得夜间恶夣就从这念上生出是白日为官轰烈夜夜已下地狱死后即是做夣相似堕地狱轮廽苦恼再无出期若能心术光明如前所存心内无有私曲愁虑相关其形于夣寐死于𡨕府依然还是这等所为正直无私扬眉吐气我不怕人人皆敬我就都是天堂快乐之境此为将之根本建功立业光前裕后的一道通天符契也第二立志向此志即心也心之体则为神明心之用则为志向譬如花草树木种子小者如沙如尘大者如卵如拳纯然无一物可谓微寂之甚一入土中乘春萌芽勾甲之细蚁可食而尽之及其长成叅天合抱之木五色灿烂之华悉由乎此为将恨无志志定即如此种而加眞积力行之功自然取信于上下大利于施为为国家贤臣良将戡难立功埀名竹帛皆此志一定条理做出无不收效但吾方立志之初未能大通于人不无困难拂欝阻挠践害之患即木种初生蚁可食而尽之之类也若于此时以为立志无益以为做好人行好事无效便改了初志其人终如此而已矣竟亦堕落尘土而已矣即如种子初出见其难长遂纵牛羊践害之生意一尽根种永絶若爱之䕶之不计岁月待其根脉坚固发荣舒长尽其种子所有之力而后已呜唿世有立志向上而所遭不偶不得亨逹者有之矣未有不立志之人便能做得事业为将者凡于古之忠臣义士今之名将丈夫一切为国为民英雄豪杰所为事业如某人纯心报主百死不囬某人文钱不取某人爱士如身某人温恭有礼某人练兵有法凡耳目不闻不见则已但见之闻之必曰彼亦人耳如何能如是吾亦人也如何不能如是便奋立志气凡于艰苦利害死生患难都丢在一边务要学个相似岂有不成之理此所谓立志也此所谓好种子也第三明死生人之生也于大块𠖇𠖇之中忽有此身其死也一去不复再返是生死之事可谓大矣故凡血气之类莫不爱生畏死但死生有数不专在水火兵戈之中试看城郭之内富贵之家既无官事拘摄之难又无工作行役之苦不曽当兵不曽上阵若皆不死如今该有㡬千岁之人矣有朝生而夕死者有数岁而死者有二三十岁而夭死者彼富贵之家何欲不遂㣲得疾病便请数十医竒药盈几曽不可救是岂水火兵戈独能夭死人哉必待受苦上阵才死天下无有将与卒矣且看那箇将领不是自少年为下官上阵杀贼一级一级挣到大将果是阵上能死人如今也无人等得到大将还活在世又有勇士屡经战阵刀痕遍体披面尚且享有髙年故谚云人是苦虫我命在天况使死得当立庙祭祀血食百世是死后还活地方士女口碑一日相传是一日活在世间若生前无闻于世就活在世间已是死了尔将士之情临阵只思退缩乃是见阵上杀伤想説就一箇死焉知不到我指望退缩的必生殊不思一动了脚箇箇都死若同心力战我胜过他务使他退缩我如何得死即死亦有数何不想説便只一箇活焉知不是我如何只怕死到身上再不㝷路求活到身上又有愚之甚者偷生带罪百计恋此肉身却不想神仙佛老圣贤王侯那箇肉身于今还在为将者不必计死生但要做得箇忠臣义士便此肉身受苦受难不过数十年之物丢他去了换得名香万古立像庙庭那箇便冝勘破此关便能眞心任事上阵不惧矣第四辨利害今之通弊率以眼前虚套奉承一时喜悦为利为能却将贼到时一箇失机大法置之缓玩无可奈何似谓哄过一时便可免害殊不思理欲不并举实事虚声不同道平日习弄虚套将军务废坠一遇贼来失守又不能战莫説平日奉承的上官便父为上官子为将官亦免不得叅䆒亦迯不得公论正法亦遂不得私恩宿好便使守正尽职不合时好致怒上官无事之时不过去官至重则提问比之失事问死罪何如况提问不过诬以钱粮侵占此等必湏勘问若我平日钱粮支销案卷明白军士实实充伍岂能尽无公道成了战守之功不録我功业已矣舍功业而复加之罪有是理乎或不能立功报国却堂堂血战一畨死于马革即有宿怨不䘏廕已矣顾于一死之后复有罪可加乎加罪于死后必是叛逆世间无阵亡叛夫也为吾将者只当以礼义为利害一观理之是非毋计人之毁誉心心念念着实干当毋干钱粮毋犯行止时时㸃检事事正大尽其在我固不可舍已以狥人亦不可恃已以欺人分所当为固不可非理以取容亦不可失礼以凌驾人将责我以理外之事听之而已矣人将我害义不可免者此身可辱此志不可辱此命可死此气节不可死即加我以祸以此命付于数以公论付天下万世公是公非之口凡轻于死者皆无足惜语有曰朝闻道夕死可矣况未必死况公论流行于天下乎审取舍者辨之第五做好人为将者或立功而不蒙酬録或行好而人不见知或有守而人诬以贪或用心职务而暂被斥逐或任怨而被谗或向上而不逹便生怏心或变其所守或怨天尤人遂放肆改节殊不知好官易做好人难做官有訾议不过一任改易他方再能励志向上即称为好官矣好人变节壊却一生即晚年再要立德訾议在人人不相信便是茍免利害茍得顺利还须思量做了一塲好人品一旦尽行改变以前成立之难何如却将不死之名为昜死之身所换耶不独将官即缙绅士民恐亦当省之凡吾为将者湏学做好人天之付我原来有善无恶如此做去人知也可不知也可其见他人壊却心术圗得享一时顺利者任他快活我只守己到头来巧伪败露毕竟有我受用之日宁要先难后易毋使先易后难便到底不亨通亦是命数夫公论不弃好人与私情党扶邪小数亦相当此已试之效非诳吾徒也第六坚操守夫士之亷犹女之洁此本等修身立巳之事况朝廷俸禄豢养为官不耕而食不蚕而衣正要你不贪取军财不克剥粮赏况将官要军士用命立功扬名保位免祸必当如此故亷之一字全是本等分内所该军士月粮一石又是他们本等所该只一不科敛剥削殆见感之若父母爱之如骨肉即严刑重法受之而不怨夫以军士应得之财以将领分内之守而得军士感服之心死报之力何惮而不为之乎盖有説焉凢人生在世父母妻子一箇冻馁不得己身衣服饮食件件要扳人受用皆人欲之至愿且见同僚富家肥马轻裘鲜不动心而眼前茍且朦胧弥缝未必刑法到身以此从慾则易守己却难殊不思武弁之利无非侵落官银科敛军士彼军士人衆口多譬如毎军科粮㡬分罚纸一刀百金之入即出数千人之手彼岂无朋友父母亲戚隣里相告一人之口又播数十人之口岂得掩耳偷铃终不可败耶总计一年所取不过数百金不如有势者一启齿之多一字之窃何不坚心忍性苦心窒慾凢粗衣粝食不过饱煖而已父母妻子不至冻馁足矣后日实乆名着人人知我为清操徳人三军服我为爱士贤将所成所就功立位髙自然足用官乆必富岂不信然即不能然落得箇好人品日后有意外之患人亦怜我况平时任我令行禁止做了好官上司到日刮目待我又无人敢为指告行动之间扬扬德色所谓半夜敲门心不惊是也贪汚之徒平日固轰轰烈烈享用一切上司按临惟恐仇人告索暮夜敲门惊得䰟不附体披衣而出置酒退賍跪凂啼告免其讦发事露之日忘身䘮家彼时披枷帯鎻坐狱受刑不知还有徃日受用的快活在否还是羞耻苦难难过也曽有不才子云强如借债要利钱临时还他便了又有丼于事败而死欲悔无门乃曰该当该当嗟乎果是何人遣命势不由我所致此不才子之自败也如此固无足惜又有操如氷檗守如处女者可谓完器矣但每每恃亷傲物专伺人之短犯上凌下罔思顾忌数年以前边将之贤者率不免有此病竟致名位不终无以善后嗟乎天虽髙独于亷官子孙视听甚近何不返照自己视为本等职分完全做箇德人天未尝不有厚报于子孙何用傲物为哉亷而傲物不如不亷者能取容于世可以保身矣第七寛度量事无大小以量为主量能容一人则一人之长也一家之主必度量足以容一家之人以故父子兄弟亲戚婣娅莫不称贤和气致祥动罔不吉况为三军之主驭数千万血气之夫非度量寛容岂能使之各得其所各无怨尤也哉为将者有主帅上司皆我父师长上我从他易他从我难僚宷势位相敌朋友外至之事多有两不相应之变三军愚人无知最多在我当将自己心尝清尝净不可先着一毫己意不可先要望人如何譲我凢僚友之事便𡨕目细想我今日就是他他的事就是我所为当如何而可至于不通之人不可就发性与之争较且看下落常退后一步常将着数放在后手自然受用就是行间士卒有犯公私罪过或凡百情罪亦瞑目坐想设我是此人遇有此事心下如何而可即如打人十板打至六七板且止再思或且恕去再思之其待一切有非礼之来必当报复者犹且思之恐其人言之过也恐其我发之暴也或其他人眞是而我之性识有偏再查再省自然能容不是付之于人是处必当在我自然度量寛宏先譲一着与人自然行之不错无量受用庶免后悔是诚然也但将道贵严国是当守上司虽尊事有必争不争则不利于下僚宷虽亲法必当执不执则被挠于中若一槩以寛容含忍处之所谓委靡所谓罢软此人即为一人之长一家之长亦且不堪况驭三军而将将乎嗟乎法果宜民当争则争此为力量而非抗傲也令果当行何厌诛戮此为威严而非狂罔也中间在吾軰有志向上者辨而审之审而力行之动与道合而功业成既不失为有容之士又可免委靡疲软之祸矣第八声色害滛声羙色易以动人縁血气之躯本以情胜投情之好岂不易动哉古今人为此败壊者车载斗量夫滛声过耳便如大风吹去随吹随灭何似看些好书操些武艺教习士卒书入心记便不可㤀武艺到手年年得用士卒一熟便不能生踈皆为我有用之物古人尚惜分隂听一㑹滛声悮了㡬箇分隂羙色与人相为终始縁隂阳之道实此性生但不思人之精神有限一着念于此即责任利害士伍丼苦皆不在心上疆场之臣一有踈虞罪死临阵士不能战亦死此身死后还有羙色受用否何不兢兢业业跳出此关迨归休林下谁复我禁予常见繋念于此之人百事无心一片暮气夫三军恃我为强弱岂可以暮气临之甚至败伦伤化夺军士之妻家丁之色卒至全家受祸名䘮身亡不可枚举戒之戒之第九货利害货利者财帛珍玩也此物虽天地生之以给人用而能资人之乏养人之身但天地鬼神又忌多取有聚必有㪚且财物与怨相联利入则怨随子孙恃此堕志益过况天地间运气流行未有富而不贫盛而不衰者谚云朱门生饿殍白屋出公卿且将军之冨何所来乎不是军士身上膏血必是朝廷帑藏国朝军士之养月仅一石耗于官私十仅得五却乃巧立名目歛千万贫乏之资而归之一人身家之奉饱饫烹宰鼔瑟吹笙快口体于目前致使精神淹废夺有限之年充一朝之慾犹之可也且以此歛怨失士卒心败疆场事身死名䘮求为匹夫而不可得甚至奴仆害其主属伍叛其上乐极悲生死于刑戮𠖇司报应六道轮廽逺则害在子孙唾骂万世何若以此易彼哉惟有知止知足以淡薄节俭为务则无慾无慾则心清神爽智虑生焉奉职为将大得人心周详防御古人所谓武臣不惜死文官不爱钱天下太平矣是故不惜死由不爱钱中生来不爱钱由无慾而充之平居可以延生为将可以济事天之加报子孙盛昌为万世长乆之计也今吾为将者勿用心于货利毋百计以求积谚曰儿孙自有儿孙福莫为儿孙作马牛又云天不生无禄之人悉当推此念头加意职任施㤙士卒使之为我用命保我艰危立我功名为天下大丈夫岂不羙乎第十刚愎害坚志而勇为谓之刚刚生人之徳也恃强而自用不囬谓之愎愎刚徳之贼也吾人患其不刚固然矣刚而愎又不如不刚之为愈也故为将者一有自用之心士情不问人人觧体敌情不得耳目瞽聩忘身败家可立而待矣善将者凢于古今名将成败之政一时山川形势之殊敌情我军微隠之变必广询博访集衆思屈羣策虽不挠于非礼而转环于听纳人之有技如已有之即其不足取而言可採略其人而取其言师其言而不必用其人使吾之言行固皆尽善当理岂无一二之讹冝㤀其尽善当理之羙而急急求吾一二之讹改过就中行之以强健不息之志如此庶刚为吾之德而通下情知敌变来衆善成功业转㓙为福矣第十一胜人害古人训士立志惟耻不若人夫耻不若人正欲胜人也何以为害彼耻不若人者见人好处敏已以求之极力以行之眞积力乆出于彼上则彼自让我我自胜彼设将自治之功忘却只存一㸃不许人胜我之念于胸中见人有能必思所以忌之见人有功必思所以没之便谓人不如我如此推之僚属之才者但行事有一长必思所以忌没之而后已他人有寸能必思所以攘为己有而后已如此必至损人利己不顾天理无所不为是必树怨怨厚则祸成天地鬼神夲为福善而善者为胜人之徒所枉天地鬼神肯容之乎故天灾人谴立足可待戒之戒之第十二逢迎害将者死官也兵者危事也一有处置不宜安危存亡所系何今九边之将不顾安危与存亡是非与利害凢于上司势要当面唯唯不顾事理之通否即曰山可挟乎亦且依唯曰我当遵奉挟山不惟自己欺心遗患及将上司逢迎迷乱遂为我此举也可以为千百年之计可以兴利可以除害殊不知非议于背后者已纷纷矣逢迎之徒更不思他日地方以此乖张致失军机祸必逮夫身夫无责于身而逢迎以取悦巳不可也有责于身而逢迎之是自卖其身于祸患之中不亦左乎吾人有疆场之责遇上司之命令当道之谘询必湏是曰是非曰非某事不宜行即曰不宜某事力不能奉行即曰力不能直以告之虽一时有拂上官意终必无失于已他时功求成事求可其上官且感我矣故忠心有徳之将必励謇謇谔谔之风断不逢迎以为悦第十三委靡害人之生也直委靡者直之反也为将而委靡者必是平日贪滥徇私虚冐帑饷临阵偷生怕死不肯用命之徒此固无足道者或守亷志谨而亦委靡何也良以兵㓙战危易于媒孽而世人公行报复责其足恭为贤遂以军务为趋承人情之具寄耳目于委命而低昻于颜面之间柔媚足恭不顾名分不思亷耻互相习效只于奉承鑚刺一边用尽心机专事虚套所谓朝廷不尊官府尊官府无权吏有权是也意者如此可以免祸可以得誉殊不思凢官斯土者岂皆好汝軰奉承之人一遇豪杰在位底藴尽露平日贱恶甚如粪土万一地方失事彼将拾柔媚旧勤而恕之否乎吾恐畏人议彼且落井而下之石矣夫人之所最爱重者此生也将官先以舍生为本生既可舍复有何事又重于此而故为委靡之态委靡则号令不行虽赏罚三军彼且不感不畏他日偾事如执左劵何其愚耶何其愚耶䆒而言之委靡之徒君可负国可卖父母可弃妻妾可以与人皆所不屑计也呜唿世有此将禽兽所羞尚足齿于人类乎善为将者刚不可吐柔不可茹礼体吾循旧果与典章太戾必不可从者酌中而处之其人遇我过甚吾只如是其人厚以遇我吾亦只如是军中名分稍从损益惟可行则已如无可损益亦惟安之和平之中而有必不可假借之力持守之下而令人有可亲近之慈君子之中不过如是矧将领乎第十四功名害太上立徳其次立功其次立言功名乃太上所与何谓害夫功名有分天地最忌多取使我实尽此力实事有十分而功名至七八分则受之不为过享之不为侈天地鬼神亦安然付我矣若只管多方做虚套求益功名专事粉饰而实事不继实苦不受最难瞒是乆远一旦败露天怨人恶鬼神隂为褫夺甚至夀命且不永吾人只当尽力以报朝廷功名之事安命以俟其自至即有功而不见録则当曰吾命仅止此耳有功而録之过便当兢兢业业多加勤苦以副之免为造物所忌谚云常调官好做家常饭好吃吾人常当使劳苦功业迈于身上之功名寕发逹迟挫抑多即不受用于身亦必受用于子孙他人有功扬之他人欲取吾之功譲之积累既深屈困既乆自然眞迹发见公论有归是又在于的知暂饰之非多取之害然后能不攘功而功属于我不求人知而人无不知矣第十五尚谦德谦者羙德也不独士君子当力行之为将者处功伐之间当危疑之任非虚不能受益非谦不能永保终誉全身完名此为上计今将之通弊寕以委靡为美徳而视谦虚为委靡第谦虚委靡大有不同夫卑以自牧有功能忘有劳不伐谓之谦取人为善收服人心谓之虚凢人有徳我必慕之效之一言一行之长我必求之纳之凢遇上司僚属必尽礼尽职立功建业视为职分所该辛勤劳苦湏知臣子当然上则爱之下则戴之所谓賛念福生吉人天相言无怨尤行无悔吝即万一疆场之累人将怜之身死而名存大易惟谦卦无㓙辞古之大将惟谦善终此之谓也第十六惜官箴箴者规戒也明其守官之道而时时有所规戒耳何世之为武弁者自襁抱时父母溺爱之则曰纵不读书当有官做父母之过已不胜叹及长有知觉亦自曰我有俸禄可无忧贫矣我有世官可无忧位矣遂至无所顾惜不惟不能荣耀门闾且併其故物而失之夫朝廷一命之寄思所以号令乎一命之上亦必有体况为将者三军司命表率数千万人而欲使之尽力于我我得假此以报国期使杀之而不怨利之而不庸我不自己爱惜官箴恪守正道立身行已凢百㸃检务可以率下事上以身为衆人之法程以官为衆人之视效否则人心解体万法丛脞不职之罚覆餗之诛斧钺在前矣岂直曰不能保此职而已吾人但居一职毋问崇卑务要使此官门面相趂独处则无愧于神明自思则无愧于此心上无愧于上司中无愧于僚友陞堂无愧于公座庶几乎第十七勤职业语云惟勤有功毋论职之崇卑艺之大小商贾勤则致富农夫勤则收获丰工勤则器精家给士勤则徳进业修一命之士勤于职则职脩名显况夫为将之道疆场之安危三军之死生系焉譬如农夫种田春则勤耕下种以时粪多力勤夏耘不失秋乃有获尚有天时䖝灾水旱未卜若有美田春仅下种不耕不耘不粪不力到秋来也要与他农同获粮粟有此理否兵中事件一一预先勤苦教练见见成成只是等候待用还恐备乆则损气乆则暮否则求守固战胜即与不耕不耘望地内收粮粟之徒何异为将者湏将所守疆域时时放在心上军士有疾病患难颠连无告之事时时访询随有所闻即时处之军器时时辨騐一有不堪即便修之行伍时时㸃检一有紊乱即清编之烽火哨报城池墻垣稍暇即一廵行随目所见即为修缮文移案牍时时检行如一事未完即忘其饥劳务必终之不拘夜半乆劳之后必不使军机文案姑待来时如此行之既熟自然㤀劳精粗巨细无不毕举自然有备无患若夫百务废弛且顾眼前妻孥之乐宴饮之欢致将事务躭阁行伍废败卒然遇变束手受死而为市曹之鬼是自取之也第十八辨效法语云取法乎上仅得乎中取法乎中则无足术斯下矣况兵事湏求于实际之间而可无效法之辨乎为将者何所取材必于经典中求之前言徃行而史册浩瀚岂武弁所能检习幸而有百将传焉人品心术事业俱已槩见吾人当熟玩而习之每一将传中不独习其用兵之事凢为人存心立行一一细玩有不二之心纯忠之行者我则师其德长于兵机而短于德行者我则师其术某将竟致败壊属之自取我则鉴而戒之某将忠亷智勇无愧于己而无妄得祸我师其行茍无彼之祸是我所遭之时幸也即有不虞之变古人已然我何避何嫌如此辨法眞心师向自然完名全节成古人之事业有古人之荣遇而无古人之祸难矣此可以劵取影随非浪説也第十九习兵法兵之有法如医之有方必须读习而后得但敏智之人自然因而推之师其意不泥其迹乃能百战百胜率为名将盖未有不习一法不识一字不经一事而輙能开阖变化运用无穷者即有之亦于实阵上经歴闻见日久乃能否则吾知其断不能也但古人兵法如七书之类就同药肆五金八石草木鳞虫无所不备盖不知患者何症所冝何药耳必湏医家胗认病势眞正冝用某药即取诸肆中药无不效傥误胗病患取药肆中服之不瘳将归罪曰药之不灵乌乎灵也七书内百法俱备即药肆也为将者要先知士伍之情山川之形认察敌人动静即问病胗之医也稍有差误用法不效将归罪于法曰前人兵法不效乌乎效也吾人童而习之㓜而学之又须长壮之日履名将之门处实境之间方知兵法为有用方能变化兵法以施之行事之际至于见任将领付以边场之寄嵗有桴鼓之举可谓学法于实境之间矣却恃其骁勇或因㓜年失学不觧文字或不知兵法之有助于实用遂又弃之而不讲夫有资可习者无实履之地有实履之地者无可学之资如何而得全材为干城之器乎以后将士识字者于冬月夜长之时冝将兵法将传每夜饭后限㸔数叶然后或有室家之扰或庭阶散步以舒其怀睡则枕上且细细玩味内有不省义意者次日仍复质问于先知之人自然有得不识字者端坐澄心令书手识字之类或通文武生秀才为之髙声朗读数叶省其大槩复令讲説数遍归枕之际亦如前玩味自然有得久则开口议论谁谓此人不学耶古人谓开卷有益学不误人况我国家疆场之计而可以懵然一白丁克济乎当是任者思之第二十习武艺一物一事有象有则况乎五兵制器尚象自有用使之法法即彀也在艺中得法者谓之入彀为将者身司綂率似不必以技艺为髙但士卒全以器械为爪牙古人有言器械不利以卒予敌利之一字不专为锋利用之便利亦此利也欲用之利必习之精习矣而不得正彀大阵之中稍有失误或进退转跳间前行未动后行先误若夫以少击衆人踈分击尤贵于艺精为将者已不先学何以倡人已不知花法实法之辨何以辨别士卒所习之髙下如慿教师而髙下之人不服矣谚云义髙人胆大将军者将军于前使无技艺在身安得当前不惧且身当前行恃我之技可当二三人左右勇健宻宻相随人人胆壮惟看将军气色气色系于胆胆系于武艺是所关非小小也欲为全才之将凢种种武艺皆稍习之在俱知而不必俱精再湏专习一二种务使精絶庶有实用庶可练兵肯专心致志不过一月可熟一种各种教师置于左右毎日饮食之余无所消遣则用一教师习之以为消遣之地他功不妨而武艺自精第二十一正名分天尊地卑干坤定矣卑髙以陈贵贱位矣惟皇建极以率诸侯诸侯以率大夫大夫率四民秩然莫可紊也即如织锦者千丝万缕为经为纬一丝乱不得况将领统驭千军万马纵横进退使非名分平日素定谁肯丼当诛戮莫敢仰视乎孔子论治亦只曰正名名正分定则上下相安臂指相使莫敢有违军中名分湏从军礼为始但军中之政以联情义为首务恪执名分情义颇隔湏于名分之间寓以聮属之道尊严之地通以共难之情如此在下事上则尊而亲之在上使下则顺而悦之三军之衆可使赴汤蹈火矣第二十二爱士卒将者腹心也士卒者手足也将诚勇以力相敌不过数人极矣数十万之衆非一人可当必頼士卒誓同生死奋勇当锋兵法爱士如婴儿故可以之赴深溪古人吮士之疽杀爱妾以飨士投醪于河以共滋味此何等作为如今将领不惟不如此推㤙且使之肩舆使之供㸑使之厮役死亡不恤冻馁不问甚至科歛财物尅减月粮到处先择好歇处安眠将领已熟睡而士卒尚有啼饥号寒于通衢者将士夜卧羙榻甚乃伴以伎女而士卒终夜眠人檐下枵腹而宿者种种不可枚举如此而欲人共性命人谁肯哉夫士卒虽愚最易感动死生虽大有因一言一缕之恩而甘死不辞者却是将领头目千思百虑负义㤀恩何也愚卒心岐尚少又有军法驱之易就善路故也第士卒之衆吾岂能人人而惠之惟我眞有是心自然人相观感固不必其人人及之人人受千金之惠再生之德而后谓之爱而后得其感耳爱行恩结力齐气奋万人一心何敌不克功成名立㨗如影响第二十三教士卒士卒爱矣与我同死生而不辞矣茍不加教习之亦是以卒予敌耳语云爱而不教禽犊之爱也故凢礼义名分行伍进退营阵武艺不教不能知徒有亲上死长之心而无亲上死长之具所谓乳犬犯虎伏鸡搏狸虽有鬭心随之死矣是徒鱼肉我衆必悬为赏格辅以刑杖先正名分习威仪上下秩然然后授以号令操之于塲练以武艺教之于夙俾人人有勇知方人自为战蔑有不胜敌者第二十四明恩威乌合之衆上下不亲非有赏罚孙吴不能以为将夫赏不专在金帛之惠罚不专在斧钺之威有赏千金而不劝者有不费数金而感深挟纩者有赏一人而万人喜者有斩首于前而不畏于后者有言语之威而畏如刀锯罚止数人而万人知惧者此盖有机机何物也情也理兴于心情通于理赏之以衆情所喜罚之以衆情所恶或申明晓谕耳提面命务俾人人知其所以赏与罚之故感心发则翫心消畏心生则怨心止微乎微乎用之正则圣人所谓王道仁者之事也用不以正则圣人所谓五覇智者之事也第二十五严节制兵有二用数十百人随意野战风雨之势非罚所加非法所管可以一语传唿而止无节制可也虽然此即节制也若用数万之衆堂堂原野之间法明令审动止有则使强者不得独进弱者不得独退峙如山岳不可撼揺流如江河不可阻遏虽乱犹整百战不殆握定胜筭以全制敌舍节制必不能军节制者何譬如竹之有节节而制之故竹虽虚抽数丈之笋而直立不屈故军士虽衆统百万之夫如一人夫节制工夫始于什伍以至队哨队哨而至部曲部曲而至营阵营阵而至大将一节相制一节节节分明毫不可干金鼓各有所用音不相杂旗麾各有所用色不相杂人人明习人人恪守寕使此身可弃此令不敢不守此命可拚此节不敢不重视死为易视令为尊如此必收万人一心之效必为堂堂无敌之师百战百胜用之塞上则外摧强敌用之域中则内清叛乱万里无危万战无失岂直曰百里趋利己哉将见天下莫当此兵矣第二十六明保障天地之道惟隂与阳治世之具惟文与武文武者隂阳之义也故治乱相㝷本隂阳迭运必文武并用乃相济有成粤稽三代而上井田聿兴兵农合一五等封爵文武不分故出则为将率入则为师保声气既同绩用有底迨至春秋战国民无寕宇卒有常征井田寖废兵农攸分顾孙吴者出立为一家之言特设军容不由民社以是文武异途门户渐立秦开郡县汉封同姓唐设藩镇歴代沿革虽各鉴一时之弊而曲为更张戌边御侮官制固有不同然且文武职衘互相加授名义相关判途未甚覈军实者犹诘责于亊定之后以故议论事权势常相埒所以蔡功惟断乃成迨至宋室立国本弱儒术岐多故分者决不可合而合者亦分汔于我朝以武功驱除僣乱恢拓区宇一时握戎者輙以汗马自骄纷然多事以故防微虑重军政肘掣承平二百年来文法日宻不惟分党而治抑且恶异而攻惟驭衆临垒为将士之责而粮饷赏罚操纵予夺纎细之事悉在有司即器具行伍教授法令亦缙绅预其章程复不关于利害故文武势分情格隂阳之义判而相成之实堕矣盖尝思之朝廷设官分职外而百里之令五百里之守上而旬宣之司激扬之位皆所以保民也凡我将士跃马食肉握符当闗其所统军卒不耕而食不织而衣民商税课为之供养毋问风雨宴安坐糜廪饩无非用其力于一朝除乱定暴则民生遂民生遂则国本安故文武之职不同所司之政虽异而其所以保民一也顾今反其道者止知军士是我统驭其于保民之意漠然不省率徇情而偏爱之每到地方纵容搔扰百姓不肯克己尝见东南受兵之处有谣语云贼是木梳兵是竹箆盖言梳还有遗箆则无遗矣及有军卒生事相讦到官又輙右兵而左民以致军士纵恣纪律不整百姓失望比临阵时不惟无以戡定患乱且杀平民以报馘刼避寇之家以充食姦滛被难女妇矫诬掩败设诈冒功此軰不遭人祸必受天刑于是文吏耻武夫之无术视军士如仇讐凢军民相干之事一切肆其尅毒务要军将受亏曲护小民以为仁爱而小民亦只顾目前便冝那管隠祸在后等而在上惟以刻抑将士为得体为有风力互相倣效稍有通念者衆共笑而排之以为同流合汚遇有警时即钱粮军器餽饷应付率不䆒心一意只要军士杀贼要将官驱不饲之马不哺之军不着人家居宿无论贼势衆寡机冝何如一到便杀了贼来庶才将就何其不通之甚也夫平日于凢军伍气势被其摧抑已尽将官事权被其掣肘莫展临时又不相济复加以未谙兵机之人硬强调度岂能杀贼是以贼得猖獗蹂践邉关䖍刘子女损伤国体不知㡬何与平日偏爱私恩孰为得失即将士粉身碎骨何补于民社也哉今后为吾将者湏是看定兵马眞为安国保民之物事事报㤙之本无问文武分涂展布难易一心从保安民社上起念推此而驯之必以严节制为务欲严节制必先明恩威恩威明而教不行士何由措故先教士卒教士之急莫如正名分必自身率始而习武艺知兵法身率之艺也非本也本不端则万目丛脞矣必先辨古人而效法之先勤职业则效法有日进之益先知谦德之利则我为官箴惜而人亦为我惜之但欲知义之所趋者必先知害之所伏于是而审功名之害功名之害小委靡之害大故先审委靡之害委靡自逢迎而生故先审逢迎之害逢迎之害未若胜人为害足以取祸也故先审胜人之害胜人之害生于刚愎故先审刚愎之害大都诸偏之为害未有甚于欲之为害也而货利声色尤害之大者货利犹可勉强无如声色易以惑人故声色先于货利能审害之所伏而不为湏知大本大端之所先而定其趋寛度量焉德之次也故先之以坚操守操守勉乎外无若先做好人以立其基做好人而惕于忧祸趋难定也故先辨利害利害莫大于死生明死生利害自辨死生利害惟其昧于志向故为所夺志向定虽死生不足以移之故曰先立志向然志向先起之于心故以正心术为首是故心术正则志向自立而不忒志向立则死生自明而不畏死生明而利害自辨利害辨人品自好做好人而未有不知坚操守者也操守坚而狭隘者有之故次之以寛度量心广体胖矣而最难室者慾也慾莫如声色与货利眞能拔除难室之欲而尚德不可以不谨刚愎害胜人害逢迎害委靡害功名害皆以轻重次第而切磋琢磨之可也夫惟诸害既去乎身善羙已归诸已于是而骄吝或生焉非所以受益也故尚谦虗之德焉谦而无箴其弊也弱矣勤职业者官之箴也辨效法者官之箴也官箴正矣或于将之职未尽也将以戡乱为务戡乱有具兵法为要武艺次之治军有方名分为切教授次之教授有术故次之以㤙威也节制也合而言之无非以保民为职故终之以明保障约之以一言曰正心术而己矣于戱大本既正百行翼张贤将彚征文治广被王国之庆邦家之光也以上毎一欵内多有不尽之意不出乎纪効新书练兵实纪储练通论互相发明似为重赘但畧言之恐无以发扬学者生意故重其言而不重其意者有之重其意而不重其言者有之学者惟自择之练兵实纪卷九练兵实纪钦定四库全书练兵杂纪卷一明戚继光撰储练通论为议储将材事案照先准巡抚都御史刘手本前事为照国家傍塞建都圣谟深逺顾自嘉靖庚戌而后敌骑侵轶殆无虚嵗在九边皆然而蓟镇为甚夫天下危注意将今固其时矣第世冑之子率狃于纨袴之习无复鸷鹰虓虎之气又或㧞自𨽻卒行伍之间足堪一劒之任而韬钤不谙终非全材今国制三年一开科以弓马䇿论别殿最定去留选士亦既精矣而养士之法则未备屡奉明诏令中外臣工得举所知将材各以名闻又令废闲将官类得甄録用将亦既广矣而储将之典则未讲夫不蓄于平时期取用于一旦则无惑乎临时多乏才之叹近该本院调取所属遵化等卫应袭舍人亲临演武塲聊一试之得年力精健骑射闲习者三百余人窃欲将此辈羣之武庠择立师长授以武经总要孙吴兵法六壬百将等书俾各习读讲解其义仍于骑射之外如矛盾戈鋋钩弩礟石火攻车战之法各随所长分门析类各令精通俟其稍熟间一试之或令之赴边使习知山川之势番夷之情或暂随在营使熟识旌麾金皷之节且教而且用之用之不效而复教之如此数年之后必有真材但事在谋始规条未定一切教养之方供赡之礼合行㑹议以便题请为此除行蓟州永平密云昌平霸州各兵备道㑹同计议要见各卫所应袭舍人应否选入密云遵化等处武学作养应以何项衙门总为提督何项官员立为师长应习何书应学何艺作何考校作何优养应否比照儒生别为三舍之等应否一体议与膳粮优免供给之例亦要量定名额以防滥觞斟酌情礼求可为继中间未尽事宜悉聴一一计议停当通呈军门及本院以凭议题施行外为此合用手本前去烦为查照前项事宜一体㑹议施行等因到府看得所议此本院作人储材为国为民甚盛举也但今可教之材未乏而得师为难厯观古之能兵者必有鬼谷子之师而后有孙龎之剑术必有韩擒虎之勇而后有李靖之兵法故曰师道立而善人多目今堪为教将之师者果其谁欤必不得已姑开学馆则实心眞志教习文行者为养蒙师兼而取之俟其应读诸书稍能读诵考其文行果可实用卽多选熟知各色武艺之人不拘行伍游方之辈厮役种色人目或为艺师或为艺友每学数人日夕教演大约不过三年则诸艺俱通然后付各实用营中习教阵法操法俟其习有成效然后总调一处考校之果为精通又再付各有事地方将领随营出征习临敌真战真法俟效而量才擢用其羣习一节虽吾夫子必曰百工居肆以成其事为今之计先选年力资干相应者每道为一㑹俱附各道常住地方学宫之内列于儒生之后总听学官提调另择合格师长老成生儒曽厯边方及游将门者尤善有号房则于号房无号房则别求馆舍以教之俟一年之终则分立三等以后每一季一考以所进等差为赏罚每季月放假一次以恤其情每名量给客费俟其考中一等者照依生员另给廪粮一石而客费与衆同者仍不废焉若因调习不便听其随在𨽻籍读习此不过虚应故事而已必不能有成何也彼分散诸庠孤陋寡闻一也不能便得许多合格之师二也督责未専三也至于提调一节嵗必总之于抚院每年约日将抚属地方各道所属教养官生尽数调赴遵化㑹同总兵官羣而校之以行赏罚在各道则月季而章程之储之之方如此其密则习之之效当捷于影响矣管窥之见如此深愧无能少助一时之盛举有孤下询之美意也别撰储练七段为此合用手本前去廵抚右佥都御史刘处烦请裁酌施行储将戚子曰将之于兵殆人身之有心乎心附于胸而运虚灵之理酬酢万变殆将附于法而本虚灵之运指挥三军者也心蔽于物将蔽于心一而已矣或者曰为兵之将者材官也艺士也艺而材将职理矣使贪使诈使愚皆可也子専以心言毋涉经生迂谈乎戚子曰诚若是则文武为二矣夫人无二身则文武无二道材艺之美必有不二之心庶成其材苟有人焉以不二之心发于事业昼夜在公即有一尺之材必尽一尺之用至于多才之徒或巧为身谋或明习祸福用之自私虽良平之智孔明之术我何所頼故曰有将材而无将心具将也无将心斯无将徳无将徳而用其才此世之所以有骄将有逆臣有矜怠之行有盈满之祸有快怏之色不能立功全名卫国保家为始终完器矣孔子曰可以託六尺之孤可以寄百里之命君子人与君子人也夫以託孤寄命必曰君子孰谓付之以疆场之责授之以太阿之柄而诈也愚也贪也可使之乎其在今日也所以不得已而用才不得已而用匹夫之勇不得已而使贪使诈使愚葢由养之者乏素取之者失冝习之壊者久且痼不得已而求其下焉㡬何而得良将哉恭惟太祖髙皇帝起兵濠梁统一函夏北极沙漠南穷瀚海无不賔服内而禁旅团营外而九边海㝢与武弁袭授诸政悉属司马视文职之掌于冢宰事体相等凡此皆所以蓄养武弁为求将设如张大罟于深渊冀无遗鳞而后已祖宗设立武科法制至今益备渐埒文场虽草莽九流咸许在试凡此皆所以搜求材技为求将设如布大罗于深林冀无遗羽而后已为武弁者豢养几二百余年而武弁不足以得将为科目者㡬厯七十余科而科目不足以得将中间寥寥有闻足为边鄙输力称名伟者不过数人多出甄拔未闻咸由豢养科目之徒仅有是人焉方且恃亷傲物伐功上人求其始终无二心明义欲之辨纯忠劲节无周公不足之观者诚未见其人焉戚子尝求其故矣呜唿用非所养养非其用教之异其施施之者不繇于所教日挞而求其楚不可得耳今之练将者如何戚子曰无分于武弁也无分于草莱也无分于生儒也遴其有志于武者羣督而理之首教以立身行已捍其外诱明其忠义足以塞于天地之间而声色货利足为人害者必正其心术其所先读则孝经忠经语孟白文武经七书白文次第记诵其所先讲则孝经忠经语孟武经七书毋牵意解不専句读毎一章务要身体神㑹其义庸有诸身乎其理果得于心乎拟而研之研而拟之由恍惚而得由得而复恍惚俟毕即读百将𫝊将𫝊中诸将人品心术功业某何如而胜某何如而败孰为奸诈孰为仁义孰为纯臣孰为利夫孰为烈士孰为逆臣某如何而完名全节某如何而败名丧家某何以非其罪某何以为㒺生幸免某能守经某能应变逐节比拟以我身为彼身以今时为彼时使我处此地当此事而何如可俟其志向既定仍复如前晓以祸福利害之数成仁取义之道须心中有定主不为害挠不为祸惕无见于功无见于罪常惺惺矣然后益之以春秋左传资治通鑑以广其才又授之学庸大义使知心性之源头源洁流清悟见鸢鱼常活泼矣又如医者之于医先习药性脉诀医方而后进之以岐伯难经素问故得命乎方而不拘乎方悟于法而不泥于法于是为纯臣之性吉士之材矣然后进之以杂习器技行伍之务将之于桴皷实用之间则将材成矣练将胆夫如是而教养之矣则理明理明而后识定识定而后利害不挠利害不挠而胆不壮者未之有也练将艺夫如是而教养之矣养将之徳也养将之材也养将之智识也未曽养将之艺也或者曰如子所言则艺事非大将所急矣戚子曰不然将所以督率乎三军也三军之艺有正法有花法山林险阻以数人而与数人战一艺也平原旷野以万人而与万人敌一艺也是故艺一也而不同者用也山林险阻敌寡我衆则人人得尽所艺之巧进退转侧各从其便惟预示明谕使吾后行悉知其説弗因前行退侧疑为奔却不可一齐动脚则庶㡬矣若数万人之敌势如蜂拥攅队而前一步不可那移退跳一人用进退之法则后行傍行以为奔北遂使万衆夺气而走是故其用不同其习自异主将不知诸艺之习何以得知诸艺正法眼必致花法混乎其中花法入而正法昩急遽难变其所关系岂小小哉况主将率三军首锋非艺曷以作勇非勇曷以前率是故为将者不拘三军各色武艺长短器具必一一习之即不能皆精必精其一二技而余技亦必习知其槩他如火器之具军中利用而品制多门一器之用什物数种最难求精求备非为将者自信之真自知之熟弗能适用也虽一物之微弗亲查较弗能适用也至于车之为用制之之宜马之调习饲蓄之方皆将之事也一事不知则一事废斯乏一事之济为将者可不知艺哉当与读习之工分日并讲然讲论既明必实将是器是艺亲见而亲作之作之不止至于熟则一艺工矣复加一艺知而实习斯得其用艺之妙矣正习讹习武者不外于孙呉是习孙呉者皆孙呉之徒也自夫世好之不同也试文之余每于篇中必肆诋毁讥诮其师无所不至试使今日之毁师者受国家戡定之寄而能攘外安内如孙吴者几人哉夫业彼之业而诋彼之短是无师矣以无师之心而知忠爱之道有是理乎况夫武弁之子受娠于父母之懐已有嫡长伦次承袭其官此朝廷所以豢我命我以武者也较之生长闾阎従事爼豆而弃其本习事王伯之谈得巳而不巳者不同也及其长也受官行伍则二百年国恩望以报之于其身非执凶器诛叛乱无以塞责责塞者荣负者法当死并其祖父之绩而废之弗録尔将曰军旅之毋学五伯之羞称却乃借其豢养之赀用心逐时之末谓之人品髙谈于賔筵窃取于文艺佛老盗髙人之名杂缙绅之伍固亦未尝不为之荣矣第朝廷豢养武夫正为今日将材之需今所学非所职所习非所用缓急之际求将于武弁而不得其人求将于草莽而不得其人疆场之事付之无可奈何是所负者惟君父而已夫此辈之于时谓之叛臣可也谓之贼臣可也加以不忠之戮其何辞哉虽然茍能执事举而文艺兼备者谓非全器乎练真将夫如是而教养之矣而不履夫实境是犹瞽目者谈五色之丝虽离娄不足过之逮以丝付手命之曰某为某色则依然瞽矣况兵凶战危塲肆营阵之习固所必由而不可废亦不过筌蹄之学而非忘言之境也必也无论南北但于用兵地方将所储诸士辈分置行间出战则置之战阵之后于实境以试之试之既真且小委以尝之尝之无疑然后可用分将品夫如是而教养之矣能是数者纯乎纯矣而兼以文义雅有徳量则大将也能是数者优于技艺励于鼓舞短于文学则偏裨也才有余而志不足以当之勇有余而志不足以承之皆小将也夫如是而教养之矣或既而为愚为诈为贪而皆有一长者收之幕次因其事变偶一使之优以金帛勿轻示以爵位一事竣则仍复幕次一事起则暂复任用有事则重之而足其欲无事则恕之而严其处此养鹰之法所以为驭将之要论而驾使偏裨无往不济者也若曰待大将之道如何夫如是而教养之矣功由序进徳与功孚尤加慎而择之务亷其人无欲焉无所为而为善焉功日髙而心日下焉位愈隆而志益坚焉果为纯臣无二心焉推诚心以致之絶疑间以重之归其事柄假其设施言必行焉计必听焉财谷无问夫出入总有禆于用而已矣机宜无掣其肘腕总为有成功而已矣谗间无听总为乃心王室而已矣食之尽其材鸣之通其意务使展千里之足驰九轨之道国有良将军行罔功未之有也练心气人有此身先有此心气发于外根原于心匪心则气曷出故出诸心者为真气格于物而发者为客气练心则气壮孟子曰我善养吾浩然之气养心也又曰志一则动气气一则动志今夫蹶者趋者是气也而反动其心是心者内气也气者外心也故出诸心者为真气则出于气者为真勇矣是故走阵于场习艺于师召耳目以金鼓齐勇怯以刑名皆兵中之一事如人之五官十指四肢皮毛各有轻重缓急之司要之少一件固非完人便少一件亦未害其为人亦与大命无干何也不足以该全体也即如三军之政行伍号令旗皷技艺之数少一件固不足以为万全之师少一件亦未必不能为一战之胜故大命所系在气而内属乎心心之所系则神明之感自然之应也故诛一人而千万人顺诛心也赏一人而千万人奋赏亦心也不怒而威岂斧钺之力哉不言而信岂金帛之恵哉视死如归得其心也视敌如雠心之同也茍不求于心而务求于气诚以北方之兵骁悍劲勐气孰尚焉往年徴役于吴一败而不可复振葢其所发为勇者乃浮气之在外者非真气之根于心也气根于心则百败不可挫天下莫当父子之兵矣戚子于督兵东南时凡诸营伍中有养气太勇而久未用者不使当前行以其积气太浮畏心渐掩不轻视其号令必堕贼之计中故兵入惟恐其不勇人皆知之而勇之过盛亦不可用则知之者鲜矣善将者宜何如而练其心气哉是不外身率之道而已矣倡忠义之理每身先之以诚感诚又如婴儿哑子饮食为之通疾病为之恤患难为之共甘苦为之同彼有情焉如婴儿不能自通乎心如哑子不能自白于口善将者不待其心之发而先为之所不待其口之出而预为之谋谆谆谕以忠君之义祸福之辨脩短之数死生之理使之习服忠义足以无忝所生其为荣也利也如何世之情事有重于死者有甚于生者人心观感之下积戴之久感于爱则爱君爱将而身非所爱感于义则不忍后君后将而先其所私感于祸福之辨则患难不足恐而亲上之志坚感于脩短死生之数则水火存亡不足以夺其心万人一心心一而气齐气齐而万人为一死夫是吾以一心之万力而敌万力之各心以一死夫而拒彼万生命孔曰教民七年孟曰仁者无敌执梃以挞秦楚之坚甲利兵非得心而一其气何以致此于民哉故感通之神孟贲失其勇良平失其智不疾而速不行而至民之可使赴汤蹈火趋仁如水趋下况三军之士佐之以不时之赏斧钺之威而行吾仁义于其中为有本之治耶或谓常操之套果可用于临敌否而真操赏罚精微之处亦在此否耶戚子曰操兵之道不独执旗走阵于场肆而后谓之操虽闲居坐睡嬉戱亦操也善操兵者必使其气性活泼或逸而冗之或劳而息之俱无定格或相其意态察其动静而撙节之故操手足号令易而操心性气难有形之操易而不操之操难能操而使其气性活泼又必须收其心有所秉畏兢业又有操之似者最为操之害何则讙譁散野似性气活泼懈苦不振似心有兢业为将者辨此为急知此可以语韬钤之秘矣猎人养鹰犬故小道也将无所似乎且夫好生恶死恒人之情也为将之术欲使人乐死而恶生是拂人之情矣葢必中有生道在乎其间衆人悉之而轻其死以倖其生非果于恶生而必死也故所谓恩赏者不独金帛之恵之谓虽一言一动亦可以为恩为恵所谓威罚者不独刑杖之威之谓虽一语一黙亦可以为威为罚操之于场肆者不谓之操所谓筌蹄也而兵虽静处闾阎亦谓之操乃真操也微乎微乎妙不可测神乎神乎𤣥之又𤣥此圣贤之精微经典之英华儒者之能事岂㝷常章句之可拟耶况诿之曰弓马粗材武夫血气之技乌乎可或曰子用兵酷嗜节制遂至成效节制工夫従何下手戚子曰束伍为始教号令次之器械次之微权重焉不能𫝊也当于经籍中採其精华师以意而不泥实事中造其知识衡于己而通变推而进之于具武直取上乘孔子云我战则克是巳勿谓行伍愚卒不可感通恃无才之小勇倖徂诈之一中也呜唿正选练夫如是而教养之矣而率倡之机存乎上不有以转移之拘夫今日之俗好将材亦不可得也故曰士修之于家而壊于壮行之时是也我国家南北取将好异而习不同最重莫西北若也其取将也颐指气使屈体无骨徳中选矣阿䛕取容伺意作止才中选矣乡愿势位不立名分量中选矣大言不慙自以未尝学问为美行阳卖奋杀之口隂为夤缘之计单骑斩馘抚劒疾视为将之上选其实则单骑亦伪斩馘亦伪抚劒吾人之前而实未尝抚劒当数万之衆废三千之营而供百余之家丁䑕窃狗偷张大其説以为功伐虽大将亦由此而立跻之至于所寄取将之耳目者又皆未经事少年识见不同好尚情殊所谓不知三军之事而同三军之任者也况将之用以气气之发未免有过中之差使其一不投好即才如孙吴皆加以不韪之名立贾竒祸夫将亦人耳中才者多遯世无闷独立而不惧者极少几何而不为习好所移乎其在东南也凡所以取材于武弁者俗尚循雅叱见武戅必其峩冠博带髙谈濶论绘文赋诗谈舌之辈下之得于观感以为不如此不足以希世而窃名位其于行伍分数刑名法令姑视为赘疣而已且凡用兵之地多事之秋乏材之时或用其一长或恕其任怨稍稍聴其展布一事甫竣前劳尽忘旧怨早起督过者纷纷修复日前之恨或谓不合时格或谓今得反之惟恐弃之不速为吾爼豆之耻呜唿得人以强吾疆事公心于君父者可若此乎是则不在将而在将将者之责也练兵杂纪卷一练兵实纪钦定四库全书练兵杂纪卷二明戚继光撰储练通论一原军礼夫军中可使必鬭者军礼也军礼者名分也兵法鬭衆如鬭寡刑名是也意正在此彼临敌用命系于平日有礼礼不可踰闲则知死长苟事急布恵当阵杀人皆无救于成事身之使臂臂之使指如驱羣羊驱而往驱而来皆平日之威仪习之有素故也近日武教不明行伍寛纵葢由上人视此为不急之务加以头目慾多无刚和光延日而不任怨军礼之不兴也久矣礼不兴则名分不正名分不正则履加于冠上太阿倒持臂岂能使指哉为今之法宜将士衆编伍既成申令再三期集于塲主将临之务使小卒跪听队长约束惟言是行少有犯者即得以径行綑打重则贯割其耳凡有兵告队长必先以军法綑打而后与究其理惟有侵尅一节不在禁例牵引侵尅以图害本管队长者约以军法队下卒人犯科队长同伙咸抵于罪若队长之临士卒亦必尽其同甘共苦之情其责队长之承哨长亦如之哨长之承哨官亦如之哨官之承把总亦如之把总之承偏禆亦如之如是而威仪名分既明于夙一旦临垒偏将于把总把总于哨官哨官于哨长哨长于队长队长于士卒皆举手而挥驱而往驱而来孰不从命少有玩者一怒而三军惧凡各相上一等者倡之总不敢弃偏禆哨不敢弃总队不敢弃哨卒不敢弃队不惟不敢弃且不忍弃焉指之令于臂臂之令于身行之有素习成自然军礼之关于鬭岂不切哉一原用人夫人心不同有如其面诚伪难知如深渊求珠兵法虽云使诈使愚酒色财气之人皆在不弃彼前项之徒只可使于一时一事因其所迷而激之为我尽一艺之力则可也若夫寄一旅之衆当疆场之责有死生利害之相加有钱糓给散之相近有患难艰苦之共尝齐一行伍之耳目感召乌合之人心使之赴汤蹈火従吾所愿岂贪诈奸愚足以当之哉故用领兵之人宁过于诚实北方所谓老实南方所谓獃气是也彼伶俐之徒平日只顾身家而怠所事明恃其才足以庇缓急至于枹皷之间先看得利害分明恃能颠倒是非必不用命前列我之感召不能化之我之号令不能信之而在我驾驭之道穷而滞矣诚实之人感恩而不忍负畏威则不敢负虽才有不逮而疵瑕不忍遮掩则吾耳目不眩于是非然又有一等冲锋陷阵之徒而不堪于管练统驭者又有一等调度知方之徒而胆力不堪冲锋率衆者于此处之尽其道而使偏于勇力者可以将兵偏于调度者可以冲锋是诚在我良工之心苦矣哨官以上弓马技艺皆其末节不足为轻重然亦须各有一艺然后仗此无恐庶可当先且平时教练头目先知此艺之利病庶可以示人之习向茍不可得兼宁用有胆而无艺者然则贪诈愚不可用于统衆诚实足以付一军似矣又何加焉必也奉主将之命宁使下怨而奉行惟谨不茍取士卒之财而与之同其甘苦畧知文字有志向上庶㡬千人之将矣此所谓干实事之人也干实事之人临阵而不拚命率衆者有之矣奸诈伶俐之人驱以死敌者未之有也一原性气夫人之生禀天地之灵天地有南北寒暖之殊故人禀有强弱直诈智愚之别南北之不可同若天地之寒暖不能一也江以北大端气浮而轻躁易挫而难振此葢一时迫切之浮气非真勇气也似当先挫抑其浮气发其真勇南兵气虽平和而虑周多虚激之气而无刎颈决腹之志似当扫其虚气作其真勇教驭之方亦自不同大抵江北土平水少兵法所谓十步当一骑正其地也当重骑兵然骑兵不便短战倭铳可以逺及因骑形之大犹易中伤步骑必湏兼用但骑不可逼步之后步若教练未信亦不可使当骑之前骑旁攻而步正出或者其可乎骑于弓矢之外可用毒弩平野之地衡骑散列直冲贼营以毒弩射之尤非弓矢所能比也步兵乘险打铳而揉之以骑亦无不可虽然临机应变因敌易形又在主将不能逆覩也一原感召夫民心至愚而神无令之政不诛之威画地而守不赏而劝贵贱异养尊卑异位岂尽是智力所能驱之哉然古今人无贤智自王侯以至于庶人有同焉者昭然而不昩也惟尽我之所与行伍同者而行伍以同应之彼亦自不能知故立得脚根定蹈水火而不辞凡为主将者主将非大将之谓也一队之中队长为主将一哨之中哨长为主将以上倣此至诚待下平居之时视其疾病察其好恶实心爱之真如父子一家又谆谆忠义之辞感召乎衆入操之时虚心公念犯必不赦至亲不私必信必果出征之日同其甘苦身先矢石临财之际均分义让如此则无慾无慾则刚明正直足以使人下卒虽愚昕夕得于观感义爱蓄于平时奋气发于临用将见利之而不庸杀之而不怨心威于性命轻于感形威于法而油然莫知其使之者矣但将士色货之驱鲜能自振自立必吾上人谆谆教导严切察访随过曲防以纳于轨不可化诲者严以重刑加以连坐万人一心所向无敌不在兹乎一原信夫人无信不立而军中之信犹如冬之裘夏之葛不可一时缺者夫子曰去食去兵民无信不立当今之时天下之政载诸条例颁诸陈奏充栋累牍集案盈几皆通变宜民致治之言也朝行暮辍而曽无一补于治者不信之故耳如今之官府吿示张挂通衢大字招揭可谓信令矣而举目一看者谁何良由官府不行督察之令小民习为故事如此则虽日出一示何益哉茍着实举而行之如有司官只一牧字有余用矣兵中号令更不可一字苟且凡集乌合之兵行伍既就首阅体统以正军礼军礼不肃者有诛军礼既正在南则纪效新书在北则练兵实纪择其第一当习者人各一本每入教塲先令每队中识字者一人读与衆聴日限若干抽兵考背书声彻外至有兵人苦之曰我辈能读书必去考做秀才不来当兵矣此岂得已哉人心既苦则又従而解谕之使知当习之故如此人人知我之令矣然未必人人行我之令也于是再约以期挨次查其行否怠事者有诛嵗月之余习久信立人人知方是之谓节制之师是之谓人自为战今人之谈兵者却以不用节制野战向敌人出己意谓之人自为战谬矣谬矣是故行之而必察察之而必行操简驭繁统万如一信于先而用于后故未战而庙筭胜者此也孙子以信居二呉子以果居中诚能着实用力于此二字庶几乎节制之师一原教夫人之才器不同而同归于适用人之作用不同而同归于得士心是在吾因材造就无一毫预于巳耳圣门七十子问政问孝吾夫子应之未尝有同语各因其未及而发之也未及者既至其于已至者皆同矣敢以敝营一二实事为对如一把总平日优礼于头目而严察于兵士凡是营之兵犯必轻处恩必遍及有当治以法者必多责成头目如一把总平日寛爱兵卒而操切头目凡是营之兵犯必重处威必全加及有当连坐以法者必量贷之其有优于调度而短于冲锋者委司䇿应必佐之以强兵勇士其有优于胆勇而短于调度者委司前行必付以伶便之佐授以不移之令其皆因材而加造就无分智勇尽可收功实不容一毫己意为之増损也由总而驭哨官哨官而驭哨队长队长于十人之中亦当因平素十人性禀何如人人异应如勇者劝之合十人以为勇不可独恃其勇勇者未必皆被害晓之义命以作其勇之类务使十人各奋其所长而改其所短破其所疑此湏主将谆谆面诲刋刻遍及悬以赏罚不时抽查所谓比及三年有勇知方此其知方之教乎一原羣艺旗鼓营陈夫羣艺旗鼓营陈之于军中犹人身之手足五官也手足痿痺五官病废固不足以为人然元气腹心实非手足五官所能摄至使手能舞足能蹈目能视耳能听鼻能闻口能言各効用而尽职者元气腹心之事也元气腹心总统万事其在兵中于本体则感召之道于效验则为立得脚根定虽然技艺不精以卒予敌旗鼓不明是为浪战小陈不整节制何居又皆必不可缺而亦不可独恃者耳一原练兵夫器械不习与赤手同教习之道湏先重师礼古云师道立而善人多教师之类于位甚卑然在兵卒之间即师傅之尊也兵卒素未习艺者不知艺之可好畧闻外习者心中有物而不化自恃旧习以为佳技师道不立则言不信教之不遵学之不习习而不恱师道废而教无成矣湏于兵卒间隆以师礼付以便宜凡兵士之不听教者得径行责治禀官示以军法将士头目皆习其业小卒相视而谓曰其尊者信之如此吾軰当何如耶如此师教行习服速矣但教师之类皆血气小人一技在身如藏至寳便不肯尽其法以诲人且或需索供养以厚薄为是非如此卒心不服习艺复为虚文故不假之师权则教习不行若假之师权则分外生事在吾善操其驾驭之柄而已一原火器夫五兵之中惟火最烈古今水陆之战以火成功最多兵法云以火佐攻者明是火器之济于战阵久矣但今之制火器者类愈多而愈无实用用火器者失法而毎以自悞彼有精器而无精兵以用之是谓徒费有精兵而无精器以助之是谓徒强湏兵士立得脚根定则拽柴可以败荆况精器乎诸器之中鸟铳第一火箭次之南方则大砲火箭鸟铳皆为利器余则只可施于舟师守城颇同而非陆战所宜也前项火器往往打放无节贼未至而打放已尽贼既至而空手无可打放者其弊在于塲操时不曽照临阵实演及至对阵时头目不在前列火器之兵信不过杀手立得脚根定中军复无主令以为火器之放止耳夫火器均谓之长技长者短用业已载之新书惟是平时即以草人约临阵打放步数教之如对敌及临敌之际用之则如在塲叮咛听中军何令方才打放先者有诛凡力可及百步者只用于五十步之外势险节短无有不中者矣二原火器夫北方之火器惟有夹把鎗快鎗神鎗佛郎机碗口铳大小将军等项种色尚多就中夹把鎗之制即快鎗也但多一铁把以备急时充铁棍之用耳縁所制之人洞晓此中病痛者既少而又非任怨任真之心不过卷成铁筒而已腹内未曽用钢鑚鑚光以致铅子不得到底出口不直铳身单卷成器时有炸损人手不敢托架于前却以双手把持柄后又用一手㸃火试以药力既可炸损鐡铳岂两手之力所能擎御火未出而手先动铳已歪斜铅子何由得凖又军士不知放法官给铅子大小不一子大而铳口小则子入不深出口便落子小而铳腹大火药先铅子而泄则铅子无力何以致逺夫欲铅子出逺而有力为其铳身长腹内光圆均直铅子与铳口腹相合火气不泄之故也药几钱则铅子几钱重子重药少则无力子轻药多则子烨子去多中而准者为其火发而铳不动也火发而铳不动者为其一手把于铳前手在火药之前铳不动则发必中铳腹长则子去必直后手不㸃火而以指发机则手尝执铳而临发穏正此鸟铳之所以为利器也此鸟铳之所以较中虽弓矢弗如也此鸟铳之所以洞重铠而无坚可御也马上步下惟鸟铳为利器其车上守城必用佛郎机今之佛郎机铸造失法甚有母铳口大子铳口小欲将铅子如母铳之口则小铳之力不能发葢机铳子母为二子铳口边有隙㵼火气火气常弱也如照子铳制子则子小母铳腹大药气先出子必滚落即发去亦不逺不中又子铳之口多与母铳口不合药发则火气激回于后不复俱送子向前装放之法又每以土石实子铳或用木马而浮铅子于面以轻激重必不能逺求其善用必将母铳口铸与子铳口合子铳湏深衔于母铳之间放法将铅子务与子铳口一半相合用凹心铁送入子铳腹内不用木马此郎机之妙用也碗口砲腹小口大项短药少子重发出无力不堪用如用之必湏腹长三尺以上而铅子合口送至腹底发出乃急且中也五十人之中可备一位以防要路大势冲突之㓂今取名虎蹲砲即是又神鎗国初之制有木箭体轻而火力急斯箭发多畨跌有镞向内而尾击物者且迟钝费工临阵不过一二发而已大小将军不可行用只可守城而每遇试放多炸破伤人者放之无法也因用药太多土石筑之将药筑实内无转力遂乃横攻今湏用药仅约至大腹之半木马长三寸下至腹口虚其内四五寸使药有转旋之空上用一窝蜂大小子数百外用一合口大石子压之若无大石子压而激之口大如盂小子如栗出口便落不能逺中惟其腹之虚也故火发向虚䖏一攻而出则不横及矣他如千里胜自发铳鱼骨铳等项巧立名色逞意浪造皆不如式习之苟精投石可胜用之不精虽多无益何况火器惟无惑于多端可也又其最利逺者其火箭乎利近者其喷筒乎以火箭言之头湏钢铁锋湏两刃取刃自嵴镞长三寸中间以瘰矢与火筒轻重得宜鑚眼湏直眼不直则发不正发准逺近以为髙下自天而坠扰乱后队着人马皆洞燃攻火尽而后止以喷筒言之慢药明火一具三子縳以药线合口而入入湏圆𦂳无破每子下用急药子上用慢药子发如星坠火出成烟雾扬威惊马近敌之具也一原战器夫今强敌之技逺惟弓矢近惟腰刀别有铁钩鎗乃乘吾阵乱而用之者弓矢射不能及逺仅可五十步使我兵敢于趋前拥鬭冦矢不过三发则短兵相接弓矢无用矣此无足畏也腰刀用于马上前有马头马头已长于刀我兵步下列拥向前举刃撃马岂马上之刀可以及吾身者由此言之彼无竒术矣而边兵毎毎䧟乱视之若神鬼出入此皆我兵之拙也何以见之蓟镇之防九边腹里悉有入卫之兵俱属本府过堂人马器技俱经面阅而人计之我所恃以为胜而且利且逺可以代矢者谓非火器乎除大砲佛郎机碗口等铳已于原火器欵内详言矣鸟铳尚未传至北方知用者少临阵无有捍蔽铳尽发则难以更畨分发则数少而不足以却聚队手鎗打造腹口欠圆铅子失制发之百无一中则火器不足以与彼矢敌矣况用器之术短不接长且如南方狼土之兵土官军令严重人人用命宜战无不胜也初调杀倭每得一胜旋即败衂何也所用皆长牌短刀而倭冦则以长鎗重矢此所谓短不接长及短刀相接刀法逈不如倭此所谓以不能而鬬能也余乃因蹶思便以败求胜乃精放鸟铳之法以代矢矢不及铳步下短兵有若长鎗手握于根而倭则持鎗中截鎗法惟长彼一寸则必胜乃较倭长可五尺是倭鎗不足以敌吾之鎗矣狼筅钯棍皆倍刀之长籐牌捍身而进刀不可入是以幸而屡㨗此后百战未有一挫固中间感召之道立定脚根之效虽不全系于器技匪此是又以袒裸抟虎不几以卒予敌乎今之边兵入卫兵火器既已如前不足恃而弓矢之外惟有短刀弓之劲既不如彼矢之利复不如彼临时胆定力舒近发必中又不如彼及至近身彼在马上我兵亦以马交锋则马不如彼强刀不如彼利且军士之刀平时砍木砍柴芒刃已䘮白铁尺余仅有刀名即谓之赤手可也如以步鬭彼在马上我兵步下持二尺短刀欲仰逆马首上砍彼头虽倍两刀之长亦不相及是今日所以御敌之技件件短于彼件件不如敌而悉使彼得其长尚可以语战乎今日之计以与战言之必湏各项器械各长彼一倍相持之势各得便宜数倍庶可驱胆怯之卒不坚之阵而当强悍之敌也精利火器火箭鸟铳喷筒则可以长于敌之矢矣长柄钯可打可戳可以革刀步下仰戳则可及彼面马上则先加于刀夹刀棍可打可戳步下则可戳马腹马上足能敌刀洞甲则可长于敌之钩刀矣中原之地兼防内盗贼可用长鎗与敌战则长鎗难用何也敌马万衆齐冲势如风雨而来鎗身细长惟有一戳彼衆马一拥鎗便㫁折是一鎗仅可伤一马则不复可用矣惟有双手长刀藤牌但北方无藤而以轻便木为之重不过十斤亦可用以牌蔽身牌内单刀滚去只是低头砍马足此步兵最利者也一原用器夫长兵短用短兵长用此所谓势险节短之法已火器火箭弓矢皆长兵也往往敌在数百步外即已打发及至敌近与大队齐来却称火药放尽铅子欠缺或再装已迟每由此而败縁其故在于塲操素无号令以节制之临时杀手立不定铳手居前列毎陷于敌非此之用也今当先将铳手交与杀手临阵放不如法违令先发径听杀手割耳回兵查无耳者斩铳手若亡杀手偿命平日又操之以定令每于报贼将近时铳手虽列于外専听中军号铳中军主将自掌号铳看敌至五六十步中军放号铳一箇向敌一面才许放铳分畨如期每一长声喇叭放一次看中军放起火一枝方许一体放火箭如无号铳便敌到营下亦不许轻放若违令放铳打敌者即一铳打死二人亦以违令诛之如此而更畨有法放铳必能打敌打敌必能多中敌亦不敢冲我矣此放火器第一要务也至于义钯鎗刀皆短器也何以长用鎗必身法步法与手法并进而手握于根即如把舵使舟义必尽柄着手皆长用之妙也但平日在教塲操时打铳则把托穏定对把従容舞械则以单对单前无利害似谓习之已精已至矣临敌之时若使仍是照前従容酬应如教塲内比试一般不必十分武艺只学得三分亦可无敌奈毎见敌时死生唿吸所系面黄口干手忙脚乱平日所学射法打法尽都忘了只有互相乱打已为好汉如用得平时一分武艺出无有不胜用得二分出一可敌五用得五分出则无敌矣虽谚有云艺髙人胆大殊为不然必湏原是有胆之人习得好艺故胆益大无胆之人平日习得武艺十分精熟临时手软身颤举艺不起任是如何教习亦不得胆之大也其火器犹为悮事或向天而打或手向前放铳而头已回顾走路或忘入铅子或下铅子而后入药或装毕而灭其火绳或湿其药线或自焚其药十铳之中仅有四五铳发出四五之中仅有一中为难矣此葢愚劣于百败之中百胜之际一一面见熟试而知之也难矣哉一原将秘夫制胜之妙如珠转圜将何有秘葢有不可以言喻而可以意受者感召之道也忠诚恻怛实心实行艰苦居士之先便利居士之后知我士情使衆由之而不觉知敌虚实使衆蹈之而忘危驱万人以意而不在于威刑之寛勐恱万人以心而不在于财货之重轻材有大小各适其宜佐之惟㫁惟信无适莫方体谓非秘哉一原练兵分数军礼节制之道居二十分之二次第连坐之法居二十分之二赏而当居二十分之二罚而当居二十分之二月粮得实恵明号令居二十分之一利军火等器居二十分之一营阵得法居二十分之一将勇兵精居二十分之一此皆练士之一节也仍有五分则在使站得脚根定耳以前十五分皆为站得脚根之一事虽一事不能少而不足以该全体所谓五分者实心任事至诚驭下同甘苦恤患难以感召为工夫使三军心服恩威信于平日必至杀之而不怨利之而不庸兵法所云令民与上同意论语云有勇知方孟子云可使制梃以挞秦楚之坚甲利兵其庶㡬矣乎一原器秘夫人无牙爪天设五兵长短相差新书已备言之但倭冦以必死为念且従童稚时即悬刀而习之法甚熟故利于短大端短不接长我兵必死之念与习服之熟与倭逺甚故必多用长以制短此不易之论也两长相对惟有法者胜两法相同惟有胆者胜鸳鸯阵长短相差管见尽于此矣一原战秘夫战之有秘者犹医方之火候也方同而火候异则效有差等矣阵惟密此平原之法也凡临阵时去数里地列阵湏一息而定列阵时勿使敌见尤妙列毕火器在前擡营而进或敌来冲我或列阵待我挨到五十步内火器听中军令齐发只有一次兵士乘火烟如云一齐拥进湏是飞走宻布长器如蜂丛蚁附一齐拥上不可毫发迟疑短兵救之无有不胜此非击杀之力乃火烟之势飞进之雄夺其心目径前交锋彼自靡矣兵法谓势险节短始如䖏女敌人开户终如脱兎敌不及拒不其然乎为军务事照得各营路军器什物甚多遇有损失如体恤军贫尽为之官制则军无责成愈不用心收拾如尽责军赔则贫军又无力能前除将各项器械于㑹计之时已行三协督各将领従长计议分别某项官制遇有损失依法责治不令赔偿某项初则官制一次以后损失自行赔补某项俱系各军自办并不官给议拟已定呈覆前来为照各器俱有官号字様若遇不时损失官给者务要即时报官其官给一次者与自备者若有损壊各军亦要即行自备完美每月一次类报本营各将领书填字号免其责打若大衆一同损失及出征用去者临时另行通备或属官帑或属罚补不在此例拟合通行遵照为此牌仰本官即便转行所属营路查照单开欵项𫝊谕各军遇有损壊军器应官制者即行报官呈请官银修制应各军赔补者各军即行赔补永为定例各将领仍每月类报本府一次查考取各遵依缴查毋得违玩未便计开车马步器具一盔甲臂手钩鎗鎲钯夹刀鸭嘴棍大棒长刀藤木牌狼筅腰刀大将军虎蹲砲快鎗鸟铳提砲皮篓锣锅锣皷旗狼机围幔以上俱干重大之器遇有损壊应该修整従宜估明请给官银买办工料修造如无故损失者若责本军自赔不惟造不如法而工费颇多军力不赀又非市集易买可得之物相应责令损失之人赔办物料聴该管官呈报本将官处责令官匠造补若极贫无出者重加责治以示其惩官为之处愿自纳价者俱免责一鐡闩鐡锤鐡剪鐡锥药匙鐡送子搠杖钖鳖火绳木梆车骡鞍屉绳索木枕木狼头䭾架油篓罩木桶栁筐火镰石铅子模木马子鐡䦆锨以上器具遇有损壊应行官给一次以后遇有损壊所费工料不多军力可办应该本军照式赔修一鞓带椰瓢解手刀弓箭弦撒袋火线子药袋药管火线筒铳套灯笼水袋马鞍仗夹板料兠绳绊钉镢解锥草䥷䩺鞋号衣大㡌石子鐡斧以上器具俱应各军自办练兵杂纪卷二练兵实纪钦定四库全书练兵杂纪卷三明戚继光撰将官到任寳鑑将者三军司命惟悔吝固人事所召然时日吉凶所以定衆志而作气拟之他任不同今将𦂳要应验用忌日辰开略于左道藏经论本命支干对冲凡上官赴任移居入宅嫁娶出行修作一应等事先看作主之人本命无犯冲尅然后选用今人但求日吉而不知本命冲尅所犯是宜详察甲子生对戊午庚午甲戌生对戊辰庚辰甲申生对庚寅戊寅甲午生对庚子戊子甲辰生对庚戌戊戌甲寅生对戊申庚申乙丑生对己未辛未乙亥生对己巳辛巳乙酉生对己夘辛夘乙未生对己丑辛丑乙巳生对己亥辛亥乙夘生对己酉辛酉丙子戊子生对壬午丙戌戊戌生对壬辰丙申戊申生对壬寅丙午戊午生对壬子丙辰戊辰生对壬戌丙寅戊寅生对壬申丁丑己丑生对癸未丁亥己亥生对癸巳丁酉己酉生对癸夘丁未己未生对癸丑丁巳己巳生对癸亥丁夘己夘生对癸酉庚子生对甲午戊午庚戌生对甲辰戊辰庚申生对甲寅戊寅庚午生对甲子戊子庚辰生对甲戌戊戌庚寅生对甲申戊申辛丑生对丁未乙未辛亥生对乙巳丁巳辛酉生对乙夘丁夘辛未生对乙丑丁丑辛巳生对乙亥丁亥辛夘生对乙酉丁酉壬子生对丙午戊午壬戌生对丙辰戊辰壬申生对丙寅戊寅壬午生对丙子戊子壬辰生对丙戌戊戌壬寅生对丙申戊申癸丑生对丁未己未癸亥生对丁巳己巳癸酉生对丁夘己夘癸未生对丁丑己丑癸巳生对丁亥己亥癸夘生对丁酉己酉紫微鸾驾帝星直日一应选用合得此日者百事大吉玉皇帝星一名显星孟月丙子壬子丁夘癸夘乙酉辛酉甲午仲月丙寅壬寅甲申乙亥辛亥癸巳庚申季月丙寅壬寅甲申乙亥辛亥癸巳天皇帝星一名曲星孟月丁丑癸丑甲辰戊辰丙戌壬戌乙未仲月丙子丁夘壬子癸丑乙酉辛酉甲午季月丙寅壬寅甲申乙亥辛亥癸巳紫微帝星一名传星孟月庚辰丙辰辛未丁未戊戍己丑仲夏丙午庚午乙夘己夘戊子己酉季月戊寅甲寅己巳乙巳丁亥癸亥庚申论上官赴任十二月吉日为上后通用日次之亦当兼尽正月上官赴任丁夘庚午己夘壬午辛夘甲子癸夘丙午乙夘戊午二月上官赴任甲戍丁丑甲申丁亥甲辰三月上官赴任丙寅癸酉戊寅乙酉庚寅丁酉庚子壬寅己酉壬子甲寅辛酉四月上官赴任庚午己夘壬午己丑甲午丙午戊午五月上官赴任丙寅戊辰戊寅丙戌戊戌丙辰六月上官赴任甲子丙子戊子庚子辛亥壬子甲寅七月上官赴任甲子丙子壬子庚子戊子八月上官赴任庚辰癸未庚寅庚戌九月上官赴任庚午壬申乙亥己夘甲申丁亥辛夘丙申己亥癸夘丙午戊申辛亥乙夘庚申癸亥十月上官赴任甲子丙子乙酉戊子庚子壬子十一月上官赴任壬申甲申壬辰甲辰十二月上官赴任庚午壬午甲午丙午戊午庚申四不祥日上官初四不为祥初七十六最堪伤十九更兼二十八凡人不信定遭殃运好任中人马死改任终须有一塲若是寓官知此日官陞职显禄髙强给由考满致仕归老同宜黄道天恩要安天解益后续世生气民日守日旺日复日民日春午夏酉秋子冬夘守日春酉夏子秋夘冬午旺日春寅夘夏己午秋申酉冬亥子复日正夘二寅三丑四子五亥六戌七酉八申九未十午十一巳十二辰猖鬼败亡日丁夘戊辰壬辰戊寅辛巳戊子己丑戊戌己亥辛丑戊申庚戌辛亥戊午庚申壬戌此日已上上官赴任求名俱忌论进呈䇿上书陈言叅官见贵宜天恩黄道天徳月徳合黄道月空母仓又宜建除满定执成开日求谋文书印信宜天贵天恩天徳合月徳六合黄道吉庆福星贵人官印喜神左辅右弼忌赤口大小空亡已上俱可看后卷十二月黄道通用吉日选用则吉逐日黄道吉时用之亨通子午日子时月仙星福徳星丑时天徳星寳光星夘时天开星少㣲星午时日仙星凤辇星申时天贵星太乙星酉时明辅星贵人星丑未日寅时月仙星福徳星夘时天徳星寳光星巳时天开星少㣲星申时日仙星凤辇星戌时天贵星太乙星亥时明辅星贵人星寅申日子时天贵星太乙星丑时明辅星贵人星辰时月仙星福徳星巳时天徳星寳光星未时天开星少㣲星戌时日仙星凤辇星夘酉日子时日仙星凤辇星寅时天贵星太乙星午时月仙星福徳星未时天徳星寳光星夘时明辅星贵人星酉时天开星少㣲星辰戌日寅时日仙星凤辇星辰时天贵星太乙星巳时明辅星贵人星申时月仙星福徳星酉时天徳星寳光星亥时天开星少㣲星己亥日丑时天开星少㣲星辰时日仙星凤辇星午时天贵星太乙星未时明辅星贵人星戌时月仙星福徳星亥时天徳星寳光星夫天时不足忌在尽吾人事自能感召天禄所谓人定亦能胜天隂阳时日何为者哉但吾軰武夫㒺习吏事到任之初手足无措已失先后缓急之序故其设施颠倒如向风理丝无怪其然予与诸将叨有一日之长师率之责乃撰其节要为到任寳鑑吾軰真肯信而行之决无不利凡我将领无论大小不拘边腹地方奉有钦命推擢之日或生长此地或昔为属伍日夕靣见地方事宜似不必询衆而后知也但一官自有一官之体或内而衙门之羣务或外而上司之新政便是旧逰终隔藩篱况曽未经其地者安得不为先事之图乎悉当于未任之前于曽经彼地逰宦或士大夫或前官或闻知彼中事情者先行多方谘访其时人言尚公语云礼失求之野闾阎小人心无所为间访一二谨慎知事之人亦无不可是我未至之先已得地方之情矣姑黙存之未可就信履任之日见过官属且勿轻论地方事情本日只了应酬虽对贺客亦勿论地方轻开此口左右便测我意向所在矣应报上司先具掲帖掾书左右和以遇之即有不是且勿分别可否惟存于心次日将衙门内要𦂳号簿文卷捡览稍知大义三日行香礼毕投文后且收在退居亲行捡看稍知任内之畧乃将钱粮兵马城池地里各文册于案牍中择出粗涉一过先取大数抄为手折常在袖中应参上司则赴参见询以职守兵边之事只云某叨遇主司㒺敢不竭力报国心虽切切振作练兵饬武釐弊兴废以保地方但初至未谙容回任事事讲求应该自行者不敢迟怠应该请详者请详遵奉第以设施之初人心未信不无耳目之异望主司姑为主持以需其后如果行不逮言甘辱明法倘设施果合时宜果中利弊而人言市虎亦望主司坚执投杼之嫌以禆责成于终如此对之方见老成回任之日务信其言不止务信其言当终身以此言为鉴戒务副之于其行㝷当巡行境内每到一城先将城池形势边墙看过详问四方险易建置始末保障縁由入衙门将地方父老延入优以礼见问其弊病大率如系边墙步步亲行备问墙外所对何项夷人部落某处某年入犯因何失事因何成功夫前人之事业后人之龟鑑今当如何庶可守固战胜谘访在心且勿就言方畧次则查㸃库藏如神器则云库在某处即亲诣件件验过某件某年造如何用见今堪否且待土人典守者言之勿出己意乃又卜日入操其军马逐名㸃看强弱器械堪否使地方形势人情土俗军马强弱衙门利弊一一在我心中有如素逰之地乃先将极贫无告之军查出优以言辞省其差役问其疾病次革科敛之弊次将衙门内役占贿赂之弊尽行痛革次为各军清楚粮饷务得实恵次将孝子顺孙义夫节妇亲行存问其家式其门闾如此人心大定人人知我是为民之吏爱军之将然后仍行择访名望才猷素重一方之人真心求教葢彼于我初至之日未知我作用何如即有衷言未肯尽吐稍见我作用知为贤者必以佳言告我必以地方利弊宜军宜民之畧导我凡有不忠之言偏抝之人自然不敢诳㒺于我此后任我所为皆宜军宜民之政也如有利弊所当兴革事重而不可専者明白申报上司如力可自举者便宜行之凡有大事申报上司于文书之外仍附以掲帖备言其事之始末情节利害縁由上司无不聴允自此之后既得上司之欢心下人之悦服可谓尽善矣但人情难测患变无常又湏日慎一日无敢少安在内地常若上司督责于上在边方常如敌患临前慎之又慎敬以胜怠如此战胜守固完名全节为贤将为美官永无灾患矣一居官不难聴言为难聴言不难明察为难凡将官所聴言系军卒之利弊士气之盛衰疆场之得失初任如前多方博问得言之后必俟经厯言合者信而无疑则即行之言不合者再以未任与初任所闻质之质之非利其为我言之人亦非也我则渐渐逺之而不用其言所言皆验行之有益于地方则所言之人必心地光明识见髙逺我则时时请教以匡不逮以闻所未闻又勿彰人耳目使言者获谤百计投杼则我之好必不终善言不复入耳不忠之言必胜如此而邪人日宻所行日非矣鉴之鉴之一一切军马钱粮强弱等第数目钱粮出入縁由边塞城池地里形势驭军防边方畧䂓则应兴应革事宜一一于到任一月之内务要取勘明白画图贴説具一手册随身以便次第举行上司询问查取即以手折择出对荅登报一到任之后即置号簿所属置簿赴比于我我亦自置一簿以比我应行及查掾书迟早以防奸弊凡要𦂳者复宻书一帖粘于暗室毋容人见及不急之务人不在意者毎一月之内量记一二不时觉察之掾书将谓我为神明属下将谓我为记事不忘自然警畏为官之道臣子之职鉴戒万亿亦不能尽第一𦂳要在练兵实纪一部尽之兹三言以蔽之曰勤敬亷练兵杂纪卷三练兵实纪钦定四库全书练兵杂纪卷四明戚继光撰登坛口授超守仁等猥以庸劣待罪蓟镇恒惭蚊负非宜深惧覆餗在疚入任以来仰奉督抚按闗石画总镇司道军机首兴台工以固天险并举教练以振靡风邉习邉机虽颇有所闻见而动辄扼腕亦尝窃为我总镇兵主忧焉至于超等鸿毛身命此不足计也时惟庚午夏六月诸邉新台肇建过半乃奉制府㑹同抚院奏奉暂停以举练事随于六月下旬䝉兵主檄文奉行间窃惟是举也徃者总镇卧治三屯诸路损益兴革势若秦越乆矣所部独三屯标下勇壮家丁约五千余人能使军容整治即为尽心厥职谓之上等品色矣超等忽奉前檄且喜且虑夫所喜者我兵主连横十一路全镇之力深得御大敌之道矣所虑者诸将积习未可言转而一二日登坛口语期瘳数十年来已成已信之痼疾不易易也迺于六月二十一日东路恊守守仁西路恊守超遵化标下游击孙朝梁张士义三屯标下游击史宸王通王抚民中军都司谢惟能分守山海叅将管英石门寨叅将李珍台头营游击谷承功燕河营叅将史纲太平寨叅将罗端松棚谷游击张拱立马兰谷叅将杨鲤入衞固原游击刘葵延绥游击侯服逺其密云标下叅将李如槚蔡勋游击王禄墻子岭副总兵张臣曹家寨游击王旌古北副总兵董一元石塘岭叅将陈勋各以道逺西防𦂳要未至迺用提调等官张应时寗潮刘尚仁章延廪方相李天爵朱维藩等代及各将官部下中军官管操书记掌号吹皷手俱集三屯镇城是日晨皷戒严我兵主肃整冠服盛列威仪陞帐启辕门超等戎装序秩趋跪敬谨谒毕退出更衣以入兵主迎至台中延超守仁于庭内靣北行揖礼西序立诸将檐下行两跪礼兵主靣南受之次各都司提调中军等官叅毕闭门兵主乃降容恱色揖超等以入止止堂南靣坐超守仁垂坐仅去尺许诸将分序于东西坐超等之后次都司提调皆序坐次中军等官立于东西壁下次旗牌管操书手掌号吹皷手俱环侍于㕔戸之外礼毕超等知兵主之诲必谆谆不止万言恐其听记弗明有孤登坛授受之盛举也乃与守仁及各将领预择聦慧书手各一人以从暗携文房之具布于㕔事西壁每书记一人记一句各分号编次週而复始是以兵主三日之训辞虽不假思索出诸口而无不中节其役夫之纪集亦不敢鲁鱼编既合而如出素成也坐顷天气正暑诸将士汗下如雨莫敢有挥之者兵主出呉扇千百余柄自超以至吹皷手各给一把因命挥之以拂汗复出圃中瓜献者于超等各三叶士识而下各一叶兵主曰位有贵贱身无贵贱自兵主而下以至士识皆两叶于是将士不觉弃热就凉目为异数食讫兵主屏气澄虑良乆诸将皆作兵主曰语长复坐曰诸君以今日共坐之处是何处耶衆莫知意所在不敢对曰此非三间房子乃是一只船且漏又当风波之中若睡的自睡坐的自坐讐人反目各不同心将船被风浪飘冲打碎彼时无分贤愚无分恩讐都是溺死遭此之际便是异心讐人既在一船说不得平日不相识说不得平日讐怨推此共患共难之心掌舵的掌舵掌缭的掌缭同心同力将此船撑过江海到了上岸时任从衆人各心各路分投而去也今要求漏船过得风浪却人人不齐心不共拚一箇死力那箇人能免得去况诸君起于世豢者受国恩有年崛起布衣者荣耀逾分以职事言分当舍身以国法言势当舍身姑且勿论本镇曽听人言武职两手握着便益成功则显亲掦名加官进禄是一手握着便益也阵亡则荫子立庙血食百世是又一手握着便益也是生得便益死亦得便益但本镇见武职毕竟庙食者少下狱者多舍了便益以图侥倖第不知五十年前将官阵亡之时同阵偷走者如今还在否诸将曰还有今日走囘明日死在家下者兵主曰死是免不得死只是多活几日做了箇带罪的鬼当时偷活在世夸他便益直到今日立庙祭祀天报忠臣子孙兴旺还是谁便益诸将黙然兵主乃更端谕曰夫九邉虽同为防敌惟蓟镇之事与八邉不同我先说蓟镇之形而后言将官之习比如宣大山陜无属夷隔断且地平无险可据蕃兵入犯无时数千亦入数百亦入甚至数十亦入将官随有警报便就出去追剿缓急之际迅雷不及掩耳那得齐兵那得聚衆故特有家丁之设所谓在精不在多与将官厮守一处人不离营马不离鞍一声炮响早已出门方才追得贼及又有偷马打帐房之类平日边檄得此功劳以为根基及遇大敌却称衆寡不敌即厚颜无耻尚可保全身家蓟镇切近京师议论既多山川纠缪有险可守外有属夷限隔使我一筹莫展于平时无零贼敢入使我无根基可立于夙昔即有技能无处可试三五年才一犯每犯必东西合势而来动称十数万边外延长百余里或以头为尾以尾为头分攻聚突必有一处溃入入则又以精兵札营自固彼知勤王之师不日辐辏自入至出多不过十日此蓟镇之形也吾蓟将士平日既无寸功可保临大举时便称衆寡不敌惟以家丁数百窥伺零星即杀数级岂能掩罪甚至无零可剿却将平民被掳亡兵割他死头来报功希以免罪甚至说谎反叨赏誉试以今日言之说谎难行伪首级不准倘零功不多倘无零功而彼冦自入至出全不见靣总不一交锋可乎诸将对曰决了不得兵主曰旣知了不得如何不讲战夫诸君所以不讲战者病在理欲不并立实事与虚套不同行因有虚套行得惯故不讲战诸将平日尚怕督抚若总镇操守清严也畧怕他到了报贼时便不怕总兵了盖知兵马由不得总兵调度政出多门故也及至敌入之时督抚也不怕即有小过料督抚拘泥旧套恐有临敌易将利害必然姑容且总兵不惟不能做主将更为诸将所执拗甲曰左乙曰右嗷嗷衆口以致主将无所适从其故为何盖逆知贼未出邉锦衣官校至矣督抚总兵或亡于阵或逮入京其时谁与他算帐欲便追论诸将之失谁复听之既而代任上司又不惟不行查究乃预为己地且益加优言冀其感我必然尽力于我殊不知奸猾之徒骗过了多少上司此诸将所以不用命者有所恃也又将官调赴随征之日本官未起程先差人分布于入京道路及兵部门首内府诸处计约某日可追及贼不待报至便纷纷扬言曰某将官追上贼了殊不知三千军内还有二三百到还有相去一二百里者谁为查究还未见贼及约期将近又是前项之人各处称扬曰某官如何被围如何砍杀其欲妬人之功报己之怨者则曰某官在某处札营如何不救㝷曰本官如何杀砍突围而出矣甚至喧动圣明至有王全斌之赐彼人此路既熟决可侥倖复肯出死力耶平日结识此套不知用了多少心机费了多少金银又肯舍死邪诸君多系西将率以家丁为利器决不可以此视蓟镇也家丁之召本为军士气弱散守地方倐然零贼入犯一时军士唿集不前而将官当锋必得亲飬恩深之人相救相䕶今诸将每人统兵一枝二三千不等原要各将将此二三千衆教练精强又召家丁二三百厚飬以充先锋今却顾此遗彼爱小失大就以军士之马供家丁骑乘以军士之身供家丁役使以军士之粮作家丁飬赡是得二三百人之心尽失部下二三千军之心以有用之军置之不用之地是费朝廷二三千军士之粮饷而仅得二三百家丁之力本为求精适致冗费本为求多反以致寡旣视二三千为冗数又视之为必不可练用如是而厮役益多益快其欲诸将又且利于此习于此偷马打帐房得功视此为制敌之长策及至大举而入便谓此必不可交锋必不可堂堂相对凡能神出鬼没偷窃零骑挑壕自固便是好汉此牢不可破之习也其在蓟镇将士又以大兵每犯无敌积威所刦亦谓决不可论战本镇试为言之若谓战为容易固属欺人但劲敌曽来亦未尝不败苻坚六十万晋谢𤣥以八万败之乌珠拐子马岳飞以五百人败之汉武帝时用衞青霍去病扫空王幕我太祖用中山武宁王等尽驱元兵于沙漠恢复中原此亦为必不可战胜乎抑还可战胜乎衞青霍去病谢𤣥岳飞中山武宁王抑神仙乎抑是我辈之人乎蓟镇必是大举必要大战大战之道在我必要合十一路全镇之兵合衆人之心为一心合衆人之力为一体除合衆人之心力另说且以欲图大战试问诸君夫大战之道有三有筭定战有舍命战有煳涂战何谓筭定战得筭多得筭少是也何谓舍命战但云我破着一腔血报朝廷敌来只是向前便了却将行伍等项平日通不知整饬是也何谓煳涂战不知彼不知己是也兵法多筭胜就与诸君今日在此筭之彼兵惟以弓矢为强我也是弓矢况又不如他便射得他一百人死他也射得我七八十箇官军死彼近身惟有马上短刀钩子我也只有短刀况不如他两刀相砍我砍杀他一百他也砍杀我七八十我砍他一百他不退动他砍我十箇我军便走了彼以一人而骑牵三四箇马且马又是经年不骑喂息脿壮我马每军一匹平日差使羸瘦临时只䭾送盔甲与军之本身也不能若与他马对冲万无胜理如下马地鬭能舍命顶当须要盔甲今我之盔甲外靣新表可观内里铁叶一片数箇眼锈烂惟存铁形还是好的其空落如筛子一般彼射可透刀砍可破是盔甲也不如他惟有火器是我所长但火器又有病痛且如三千军一营便一营都是火器不过三千桿临时必下四靣营每靣只得六百桿况一营决无此多又不敢以六百桿一齐放尽思以何为继只得分为五班每班不足百桿临阵之际死生只在眼前人人靣黄口干心慌手颤或将铅子先入或忘记下铅子铳口原是歪斜大小不一铅子原不合口亦尖斜大小不一临时有装不入口者有只在口上者有口大子小临放时流出者有将药线捻不得入用指引唾而捻者有将火线灭了者此类皆放不出已有二十桿矣放出髙下不准润湿不燃者又有四十余桿得中者不过二十桿内有中其腿及马腿非致命所在又不能打他死其中他致命处而死者不过十数人夫以敌数千人冲来岂打死十余人可使之走乎是如今我与诸君还未出门还未杀贼先已筭输了件件不如他件件杀不得他明日有兵来却要昧着心肠煳涂与列位去上阵取胜列位以为何如天下道理只有平日件件算胜他件件强如他到了临时尚不知地利敌情何如战不胜者有之今却一件不经心只图独力靠天世间无此用兵之理无有不较多寡凭天之胜诸君今日出去可用心思想明日来件件细答我今且以利害为诸君告之彼若进入内地自入至出必然要堂堂正正血战一塲必有数千真正功级方可塞责若不及此决是大家弃了身命死于战塲以报国恩诸君就要偷生本镇决无生囘之理我犹可也今之军门抚院志存报主心在死绥诸君若不信我与军门周旋兵间十五年矣军门平日临阵只是单骑为诸君先军门生平抱负志念我所深知若不能以功报国决是成仁取义断不为簿吏所辱曽谕本镇曰这箇靣皮进不得城抚院同体军门者也彼时司道等衙门孰敢不从督抚而往督抚司道在军就是纪功之人我不虑功赏不明我只虑诸君平日套子无处使平日怯懦者无处躱军法在前无可遮饰且如往日调兵火牌军门只是开云星夜随敌向往将官恐误限期军法严重初出择其壮马健军三千之中不过二千余名以往饭不及炊电奔星驰一昼夜便走二三百里再不管行伍何如军士有无随上何如一日之内沿途疲人倦马已少了一半再日又少了一半及至到彼所多不过二三百便称某人已追上了其果杀敌与否又做支吾军门各上司亦不查本官有多少兵多少到如此即使全镇十一路主客将官二十余员不过五六千人兵法小敌之坚大敌之擒也是以只挑壕自守如今题奉钦依定有限期限外不到失事罪及本官限内不到已开槩累之诬所定援兵俱系三分中选二又以一分临时听将官自备沿途疲乏补数到了战所必㝷主将箇箇军定要于正行之间设法见数彼时所到不齐复有何说又徃日因无行伍因无分辨某营因无左右前后营阵故到箇地方任诸将各择便地各自为家以故对靣视其危亡而不救甚至坑陷主将而不顾今以十路分东西各五路主客援兵务各合一营每营有定就方色旗号譬如逺逺但见一片白自东而来便知某营约到主将处某方属白便向某方安营一箇乱不得一尺好地形拣不得又若某营前进奋勇本营旗号一色不待本营报来便知是某将军马若一齐退走了但望见一片某色旗便知是某将先走又上阵之时本镇当中诸将人各为一头将官家丁在前军士鴈行于左右俱看本镇髙招但有退缩者只将将官预令旗牌伺侯径听绑来此时那得工夫綑打只是一马䭾送车营督抚所在之处任你如何辩解就着同营一将代管其衆所以每援兵一枝必设主客将官二三员正为临时拿了一箇就有一箇代替再说不得临敌易将的话了其广布流言说谎京要一节凡遇敌入之时一切将官只报总兵各道转报军门抚按并不许差一人入京乱报一面预请各衙门差人于沿京大小路并九门兵部门首访候但有前项之徒即行拿住本官后日便有功亦从减论又往往朝廷法度只行于督抚总兵盖朝廷之上总其大纲将将之法要当如此偏禆而下每每好了多少说谎的人守邉不固退缩先走畏避之徒每每漏网总镇阵亡与诸将若无干预何曾连坐一人至于部下军士曽来未见贼后一行查究以此衆不用命本镇今奉勑谕自副总兵以下抗违练兵便聴以军法处治况临阵乎我必先于练兵时一试之临阵杀人知者怕不知者不怕仓皇之际也杀不得许多平时操练之时军士不如法就是杀㕘游不如法就是綑人便晓得怕去年军门做一本说的甚是利害直待有事时方上我也做一本在这里也待有事时上都是诸将滥差人入京及一向不曽连坐好了偷生的苦了向前的言语反覆思维旧套用不得军法决到身上无处推奸躱死故曰活人却走死路死人却走活路何也凡将士若肯将实心拿出爱军是爱军的心操练是操练的心上阵是上阵的心必思胜彼之法军火器具件件用心精制将此性命舍着出来用心竭力爱惜光阴忙忙整饰行伍倘得一日无事我且活一日一旦有事父母妻子身家各预打㸃停当出门便与他们永别了只做死的般看待方才得胜却又有功又得生囘方是大家挣驾得这只漏船过海这便是死人走活路若不如此思量不是败了被贼杀必是军法杀了都是丢了生路却是自己㝷着无救解的死路行也这便是活人走死路大都今日只是要转移念头改箇肚肠最为要𦂳诸将唯唯兵主又曰不独望诸君信我而改图还要部曲信诸君而改图不独部曲信诸君而改图还要士卒信部曲而改图致此之效不独我谆谆告诸君还望诸君以此谆谆告部曲部曲以此谆谆告士卒使上下同心人人知此箇箇改图必须数万人聨异为同聚少成多合寡为衆方为胜筭诸将默然兵主曰无已还有一着颇省力诸将复请兵主曰蓟镇山川险阻守固最易若能守于墻上拒打敌囘见有明例各陞世袭三级所谓重赏之下诸将曰然兵主曰奈何二十年来仅见一二次守固彼时想敌人适值大兵所集处是守之一䇿亦甚难凭必不敢信其决固也一将曰比如城在平地又四面受敌尚可守况边墻在山上者乎兵主曰不然城小法令易及平地耳目相闻谁敢先走一城中家室所系谁忍先走出城之外再无保全身家之处何处可走又一垜数人官府多头目联束是以守而必固邉墻逺近髙下十一路几二千里虽有山险墻在髙处不能得许多头目节节而制之髙山之上经过邉墻仅十里者山内遶行便有二三十里应援之兵不可易及将官督察之时歩行力有不及马足不能登险舆乘又属迟误故将数十里之山付之军士人自为守彼无身家在墻下彼无督责于墻上就使军士用命射打敌兵死谁则知之即或先走谁则见之况邉墻髙不过丈余厚不过五尺彼衆数万乘山梁之势径冲墻下矢如猬集墻上即使数十军一垜人相挨挤举足跌落亦不能展手况以数军孤立而当重敌势已悬殊又望军士用命于不赏不罚之地胡可得乎今来既奉督抚肇建空心敌台各骑墻相映军士据台为守正面可御山梁拥衆之势两面可打拆墻之兵便是敌马得向台空拆墻而入两台上暗认酋首数铳齐发纵安滩把都儿土蛮辛爱等皆死于我空心台铳石之下未可知也然欲致此之效必在练有节制使贵贱尊卑上下相维十人便有一队长十人视队长便畏如大将如此处处是有制之伍髙山僻岭俨如主将在上故人方用命所谓战要练守亦要练战胜之军未有守不固者况今台座俱当马冲垜上之军皆台上官目亲临屈指可计某军有功某军先走便可执簿而书之山下各路又设有游兵专拿逃囬先走之徒登时杀取首级悬示茍能守固所谓全军为上不战而屈人之兵为第一着为最上策也兵主乃出节奉督抚方畧司道议拟者特集为二册一曰明哨恐其为所袭也二曰暗哨又恐彼哨之截路也三曰架炮彼将到邉则頼之四曰烽火以便调度援兵五曰台墻敌至下据台乗墻而攻打之也六曰闗寨每防掣兵之后当防属夷掩袭也于是逐句分读字字讲解与诸将士聴之其六项哨守教习详细縁由别有守哨书册载之兹不复赘讲毕目视诸将诸将曰唯唯兵主乃作色曰唯唯者乃蓟镇之虚套诸将之痼习也其余责躬之实全未全未试为诸将言之今日之事所谓耕当问奴织当问婢与诸将共聚一堂开心见诚议论无虑数万言只为改移痼习誓干实事图实战实功以报国耳迩年蓟镇习为痼套凡上司有言不论是否只是唯唯奉命甚至増美其说俗语云马上房子亦曰马上房子只是眼前奉承过去心中已不然其言才一出门便生訾议非笑凡有不便于巳者不顾有无益于时事或为謡言或为异议或布诸京师或托诸亲戚乡达或鼓舞军士讼告定使上司竟食成议曲从伊欲而后已也不要固守也不须练战也不必精利器械只是茍图安身得利一无所为束手享过太平日子纵他日十一路兵来不过止进一路知道由谁的路分进来破着一箇顶缸只是将督抚总镇舍赴朝廷法网便了为今之计利害责成我已说尽须将议论不便的事体直言无隐一一当面就说事必求可功必求成大家保全却不是好本镇闻过如食饴二年以来诸将所知督抚爱才勇之将诚实之言任事之人无异子弟手足此套不除邉机如何得转决无守固战胜之理诸将于是始有以守方畧请者有以战车方畧请者有以器具请者有以哨守请者虽言人人殊要之皆为守战实事图也兵主随问随答或检列督抚所示公移书札与之讲论再三各归于守固战胜诸将晓然而后已又无虑数百万言时有向兵主言士卒之苦者兵主曰主兵月粮客兵行粮此国家兵食定制无敢议矣但在诸将随事抚恤节省本镇旧所炊薪皆派于近路诸军今已之乃自遣家丁採用十二月除日薪乏举宅阖釡至夜始得薪至其他类此者多军士虽不䝉惠亦尽吾心焉诸将曰如退匠役以归伍减随从以充战革薪炭以苏军诸将尺帛不敢及门此兵主之所以恤士也诸将虽不敏近日改辙效事者多矣上如督抚谆谆教戒无非欲诸将恤士耳但如月粮关给于二百里外抚赏官帑十不及一军士每月身既修守复督採柴变价以充军中之用且採柴惟二三处可货深山穷谷孤寨寒村即有柴莫售虽设以採柴之名实扣月粮以充之每军一月止得领银一钱入已他如差使应付之繁难委吏之摧挫以礼貌恭敬为是非好恶不可枚举兵主曰守邉将士之苦恐诸将言尚未尽吾且尽吾心且以教练守战为图我若做得效堂堂正正战杀一塲尽得职分上项苦事本镇保为诸将士转移之若不能尽职不着实练兵杀贼临阵走了死无葬身之地那时分文钱粮都是费了朝廷百姓的还敢说苦无别引他辞遮饰已过不觉日已晡后兵主乃命厨人具飱与诸将饭已薄暮诸将竟是郁郁而退是日登坛谕令礼毕次日方曦时兵主复陞帐诸将谒礼既竣登坛如昨诸将肃然兵主问曰昨日所言多算之策诸君必有竒见何以教我诸将无可对兵主曰凡吾所以谆谆千言万语无非要诸君改念拚舍一身实图一战非真驱将士数万一刻而就死也此正所以为诸君与将士求生耳吾将士要保全功名性命正在此舍世间人处天下之变舍得是未有舍而不达者兵法云必死则生幸生则死置诸亡地而后存皆此意也敌马逺来五十歩内外不过弓箭射我我今有鸟铳快鎗火箭虎蹲砲佛郎机皆逺过木箭狠过木箭中人多过木箭以此五种当他箭诸君思之孰胜孰败彼马近身惟有短刀长不过三尺我今有钯棍长鎗钩鎗大棒皆七八尺长兵法短不接长一寸长一寸强是亦得五件当他刀诸君思之孰胜孰败彼以数万之衆势如山崩河决径突我军我有军营军有火器终日打放不乏不用挑壕而壕之险在我不用依城而城已在营要行则行欲止则止诸君思之孰胜孰败彼衆人自为战万人齐力我以节制刑名使万人齐力使人不得不战就中又伺其隙攻其惰就便益他许多了诸君思之孰胜孰败又彼马方来百余里外节节险要云云此一筭也系祕机超等不敢书兵主又曰凡我标兵先赴信地应援之时其各标下车营只可将鸟铳手调赴邉墻上将车于近便总路城池沿城为衞重器还宜在车城车相恃先保无虞若能御拒敌囬万全之胜也万一溃入车兵趋囬附车马兵驰囬附营各路援兵见烽火𫝊至不待调遣驰赴主将合营举衆迎敌中间临时方畧今虽口授诸君但变不可预图诸将耳可得闻口不可得而传也先是诸路所操尖夜歩下聴调援兵但遇兵入某处各由沿邉来至云云此系秘机超等不敢书兵法乃击其惰归也车营在后督抚居之渐次前进本镇与诸将云云此亦秘机超等不敢书若功不偿恨还有某一着云云此亦秘机超等不敢书计凡五种方畧所谓多方以误之必有一中大都用寡与用衆不同目今邉兵寡弱本镇非不知在精强而不在多也当道置将亦只要箇箇是孙呉箇箇能用寡但衆寡不同势不在我而在彼彼入蓟镇动以十万数蓟镇主客亦有十万数非他镇人少莫奈何之比即使随机应变相敌治军亦须五六万之上兵到万数以上就用不得云散乌合之法就用不得将领家丁之套就要堂堂相遇就要以全取胜一些亏吃不得若用两家相等伎俩决是不得便宜譬如彼以弓矢我亦用弓矢彼以短刀我亦用短刀彼以马衆我亦以马衆就先胜他毕竟要败何也器械军马相同须是对砍对杀交手方分胜负数万之衆堂堂之战岂是待交手之后方决胜负之物耶须是未战已前件件筭箇全胜使他寸刃不得伤我一交手便讨他些便益乃为用衆之道本镇虽不敏然二十年前经歴蓟镇有日矣后十余年于役东南之地血战者无虑百数阵山川敌情伎俩虽有不同而兵家法理实无不类为今之筭譬彼以弓矢来我须使他弓矢到不得我身上我先伤他彼以刀来我先使他刀到不得我身上我先伤他彼以马冲来我先使他马冲不得我动我先杀他件件事事皆如此是以一交手就胜衆力不屈衆胜不怯方才是堂堂用衆之道由此思之正吾所说以火器五种对弓矢一种以钯棍五种对短刀一种以车营对冲马等类是也又有人谓钯棍等件太长使打不便者此非钯棍之不便盖人习之未熟用之未乆不能与手相忘之故也况悬之马上只见不堪用縁用一只手照管马辔只得一只手用器械岂能用数尺长鎗钯棍重器战打果是不便若双手用器械又无人调马益见其不便而已殊不知此皆歩下所用之器只是借马䭾送甲胄军身行路临时必然下马止好歩下用到阵上你们只愁短不得长方知我言的是若平时将器具短小马上一时图奔驰便利到了临时马上又站不住还要下马地列则向所执于马上军器又皆无用不与空手同乎尔多士思之思之但只肯真心实信收拾军马振作志气临时如我所云云未有不胜是本镇所以决逼诸君舍身拚死之因实为立功扬名之计到此地位是使诸君死乎是为诸君生乎是教诸君立功做豪杰乎兵主谕毕于是超等诸将豁然而欢跃然而喜咸有勇气生于眉睫之间矣兵主复东西让虚心逊语特请诸将教其所未逮复设案执笔凢诸将一言之善者皆録之凡诸路一事之未修举者皆録之备次第兴革时已逾午大雨如注兵主又曰连日与诸君所论虽俱军中急务语夫合万人为一心之本则不在是焉适值大雨无他事可做试与诸君论练守战之本本在何处以手指胷下曰在此内乃心也心之所应则志如木种入土虽两甲之微有㕘天合抱者有不满拱把而萎者仅有丈尺无几者其种已定即吾人志之已定也此志即是至诚诚至而才不能充即好种既播而地土不肥亦与常种同茍无诚心而聴谕万言亦秋风过耳是亦鄙弱之种而望㕘天之材者同班超志在万里竟以三十六人而取西域三十六国古人无尺寸之基皆能成大功今吾辈所将者见成军马十余万诛戮鞭挞莫敢不服此岂吾辈之长盖仗朝廷纪纲持此忠义以号令三军即今全镇诸将不下班生三十六人之数孟子曰舜人也我亦人也有为者亦若是只要我们志坚种子好本镇纵不才以位则为诸将之长以责则在诸将之先今日之事只是要信我之言无有不效若肯拚死决然得生不止得生决然立功兵主乃出自纪愚愚稿一册逐章解示诸将尽皆谈兵秘诀治心做好人龟鑑诸将始帖服无敢他议日晡复留诸将饭毕将各路军数取置于案诸将轮至案侧命坐以本路实在军数逐欵询于本将亲为拟註先定墩台烽火时得诸路废弛状有十余里无一墩者烽火何以接传于是拟定墩军授以传守之法再拟尖夜部伍练法分明哨暗哨架砲沿革次定有马援兵不派台垜而照信地专一应援遇急聴调次拟尖夜与帮尖夜团练步下聴调援兵次拟派墻垜之法前军皆布守台墻贼入乃调次拟路将自练下军专守台墻而不聴调次余数百以备老弱事故而仍派台垜凡系杂差调取之数开除无遗诸将无不乐服复定十一路援兵向往方畧多属秘机不可预泄使闻者超等不敢备书别有专行次日于教场设大宴日亭午兵主服锦临席诸将接于台下兵主举酌授超守仁次诸将次提调皆四拜告超等曰今日疆场大事同舟患难尽以托诸将策效愿行则公等皆麟阁凌烟之流策违愿阻则吾等皆一时覆舟之鬼愿诸将勉之兵主南向中坐超守仁东西向与兵主位相近㕘游左右坐于㕔内都司提调坐于檐外中军官坐于台下旗牌书记吹皷手皆坐于旗皷之下我兵主逐人视酒加以诲言毕各就次酒行优人扮三国传兵主曰三人同心则能立国吾等三十人同心使不能报主不为三人愧乎继出所获倭夷盔甲鎗刀铳具之属诸将观之皆吐舌曰一向只说倭贼易杀如此观之骁利当在今敌之上今只势耳若论军噐十不当一方出新制御敌飞鎗之类诸将尽知为利器可恃又将各项新制军器如快鎗如佛郎机如大刀如腰刀如长鎗如钩鎗如火箭皆蓟镇所有而未精利虽多无禆实用者今制件件有法又如旧日毒虎大炮粗恶不堪打放须置于军马营垒数十歩外今加以新法名为虎蹲即于行内可发其一切什物无物不备无物不精皆兵主件件手试以教诸将每路一副以为式委官分投处造我兵主每次召一将复于案侧共酌以叙心曲存问家门事产为子弟之虑亦无不至诸将无不愿为国誓死者兵主乃再问于衆曰今畨凡百节省军士或可少苏乎诸将又备陈军士之苦兵主泣数行下至于诸将挫抑之状乃自卑屈固无足讶但沿袭日乆虽有豪杰亦不能一变而兴起之兵主俛首叹息衆亦挥泪而已酒彻兵主率诸将西北向叩首而散次日兵主陞帐仍复如初诸将入谢兼辞归信地兵主曰今日本镇与诸君一以恩胜一以法胜一以信胜有请者曰䝉谕短不接长诸将鄙愚思绎不得其㫖乞再示兵主即于公堂命一官骑马执刀自仪门驰道而前兵主自持军士鎗迎之马髙三尺人在马上亦三尺腰刀仅三尺马颈且长三尺果不及兵主身而兵主鎗锋已及马腹人喉矣每一杀器如此试之诸将士讙譁踊跃以为贼必可杀超等又请曰初登坛日䝉谕万人一心即大畧已逾万言超等惑焉彼临阵时数万人一拥列阵向敌便退缩不齐临阵亦斩不得许多若取先退缩者斩之兵衆喧乱尘土飘扬必是敌逼身伤得兵着方才退走比差人认得谁先走况所差之人既有敌逼身自家也要走躱矢石刀鎗还得工夫拿人便拿得一二不真正之人行法万衆奔北拿与谁处本镇曰此俱载于练兵条约内行且备矣诸君未之思耳本镇试为诸君再论之自古及今大将所统动则数十万若都临阵来无箇法子管着如何用他若箇箇无有利害到身谁肯用命任你几十万人我所诛伐不过数人不怕你几十万不着𦂳此正节制云如竹之有节节节而制之以一管十以十管百以百管千以千管万以简驭烦之法也所以今定援兵三千一营都是一色旗号譬如一色白旗为某营三部有中有左有右临时逺望一片白色向前便知是某营冲锋若少间一片白旗不分左右中一齐退走只拿本营内㕘游等将一二人来斩首示衆其余再不问他了若是或左先动或右先动或中先动只拿该部千总来斩了别箇就不问他了超曰如此只处得一二箇人与衆人走的何干兵主曰如前擡营而退必杀本营主将主将不敢走不敢走的必然阵亡阵亡了本营主将其中军千总都拿来杀了中军千总临阵思量起就退走必问本营主将何在若见主将不走阵亡累他斩首中军千把总就拚命䕶着主将站在阵上中军千总与主将才四五箇人岂能支得敌兵决然阵亡其中军部下杂流千总部下把总退时必看本管千总何在看得在阵上不走各思我们走了千总阵亡我把总决是该偿命㝷思不如死在阵上䕶着千总站住百总见把总不走但系本管下旗队军退走百总恐怕阵亡了把总偿命䕶着把总站在阵上百总不走旗总怕阵亡了百总杀他旗总就不走了旗总不走队总怕阵亡了旗总无功赎罪也是杀了必然䕶着旗总站在阵上队总不走阵亡了只查队下九箇兵杀了偿命九箇兵若见队总不动脚那敢先走如此推之便是三千人箇箇似刀在头上箇箇似绳子縳住脚一节一节互相顾赡连坐牵扯郄是那一箇还好动的身郄不是万人一心万人齐力的妙方故兵法云强者不得独进弱者不得独退超曰弱者不得独退是了强者不得独进何也兵主曰此即是用衆抵当大敌之法数万人併做一箇力气一齐拚死当锋故昔人称撼山易撼岳家一箇军难乃其明效大騐连日以来我的言语已说尽了我的心你们已看透了只是你们的心还不知怎么様你若肯用心聴只这几日也彀了你不用心聴就畱你们住了一年与你们讲了一年有何用处大段如今事体我们受朝廷疆场重寄只是以死报朝廷此是千真万真的念头但只是这等徒死于国事无益不若死中求生这死中求生功夫全在万人一心上如今敌来我有墻可据有台可守哨探明号令明法度明墻上堵囬此大功也万一堵不住贼进了墻便要战今较量他的手段伎俩我的器具法令件件已说过了今不重说只是要万人一心万人一心功夫虽多本镇所说连坐亦是一件平日功夫有箇节要只是聴信军门抚院本镇诸将号令便是且如道经佛法说天堂地狱说轮回报应人便聴信他天下人走进庙里的便怕他你们如今把我的号令当道经佛法一般聴信当轮回报应一般惧怕人人遵守箇箇敬服这便是万人一心了只如今说敌来定要与他战战不过便是死先年好走了如今没处走走的拿来照前说连坐走也是死战也是死只是死里拣便益就有生路这万人不一心不得胜他这便是地狱了这便是恶报了你们如今真箇万人一心敌来时一齐守务要守得住万一进了一齐战务要战的他过我如今有这些胜他的器械何怕他大举那时节杀退了兵成了功陞官䕃子这便是天堂了这便是善报了岂不是万人一心报应你这教操的书记你极辛苦我自有重重的赏你你这皷手不比常时的皷手你要用心你一声皷几万人都要进一声金几万人都要退这号令一些差不得你的干系非细你们这一囬去只是要将说话传与军士要人人信服要字字遵守万人一心这便是报朝廷的大事今日蓟镇之事惟有堂堂决一大战大战之术只是万人一心数万人共为一死夫务使敌人大创彼一败后便有十数年安十数年生养受用日后我们军士皆过太平日子若是要学往年旧套不见敌面还思偷些零贼做功无功杀平民之头充数决是成不的杀了被掳平民亡兵等各首级伤害天理絶灭子孙你我都在这刀尖上挣功名还好做没天理的事我从军门东南经百战全是靠天理报应故有今日今我宁以无功受戮决不聴你为此若是首功无有千数之多我决不与敌干休此所谓立志也我今只恐一时气暮你们如日方升如川方至无志气如何皷动三军言尽于此勉之勉之练兵杂纪卷四练兵实纪钦定四库全书练兵杂纪卷五明戚继光撰军器解上五兵之制固多种古今所用不同在于因敌变置今将所宜于马于歩或可南北兼用或邉塞独用见今本镇御敌器具细开于后一军中秘诀称干比戈用衆首务一向边塞不知较量异用之术惟以敌为师彼以何利我即以本器当之不惟不敌便精长于彼且谚有云杀人三千自损八百此相敌説也杀人三千我不损一则称比之术也譬如彼以何器我必求长于彼使彼器技未到我身我举器先杀到他身上了他应手而死便有神技只短我一寸亦无用矣是以我不损一人而彼常应手便靡此用衆之法也若用衆只待见肉分胜负未有不败者何则用衆有进无退有胜无败一步那移不得故必以万全万胜为术焉兵䜟云一寸长一寸强此六字其秘诀乎马兵一马须臕肥习惯人与马意相通使马如臂使指且看世人有教黄雀汲水取旗者有弄猿猴者有弄蛇者有教虾蟆读书者有令巨象声似喇叭吹者有驯狮子者有弄蝼蚁摆阵者夫物之极微蝼蚁是也且习于人物之极大象是也物之极悍狮是也皆能驯之受人指挥而人乃不能调习一马不亦异哉信非别责尔辈也一什物鞍一副要坚辔头一副木夹板一副缰绳二条钉镢一件拴马滚肚二条镫一副通屉一副备马皮条一副布料兠一箇打损药一包鞭一根弓矢解毎名应给弓箭者弓一张体轻脑正油漆防雨箭三十枝粗木桿有力箭镞用透甲鎚㸃钢试则射石不卷为佳镞信要长射入则深弦二条防断絶弓插一件轻小为佳箭插一件须角圆则不乖指机一枚近世做者无式眼孔皆圆人指却扁孔圆必塞以楮布外则杜血指黒里则兠弦致扫食指根之皮宜将孔做前后稍长横入指中转正则骨扁机长不复打落而眼中圆活不磨指节不逼矢扫皮此法鲜有㑹之者射法别有专刋鎲钯解此器柄长八尺粗可寸半上用利刃横以弯股刃用两锋中有一嵴造法须分嵴平磨如磨刀法两刃自嵴平减至锋其锋乃利日乆不秃弯股四稜以稜为利须将稜四面直削至尖庶日乆而不秃中锋头下之库须如大核桃大安于木杪乃不损折仍用一钉销之于马上最便可戳可格利器也此自杀倭始线鎗解北邉旧有之柄短刃秃粗恶不堪新制铁头长二尺盖因柄细防敌刀砍断及用手夺去也柄长七尺粗仅一寸锋用两嵴两刃形稍扁至锋稍薄一谓之透甲鎗造法锋用钢三寸左右刃用钢一尺以下皆铁从嵴分剷至刃左右面平乃利至锋更扁渐寛又渐收收薄则利寛则刃入以下不滞矣最利马上直戳用法亦如长鎗但终不能御长器于腰刀互有胜负得十之五一大棒説见步兵内马上用亦可但必不能双手齐打须加鸭嘴头一箇马上则戳步下则击㒺不利矣腰刀解腰刀造法铁要多炼刃用纯钢自背起用平剷平削至刃平磨无肩乃利妙尤在尖近时匠役将刃打厚不肯用工平磨止用侧锉将刃横出其芒两下有肩砍入不深刃芒一秃即为顽铁矣此当辨之用法别详实纪内但以刃与敌角属势均之器殆不可胜敌也一马上惟利轻㨗锋芒他如斧钺锤挝大刀钩䥥之类胆大艺精能独马出入阵中者间或有之不可以教队兵不可堂堂当大敌狼筅解狼筅乃用大毛竹上截连四旁附枝节节枒杈视之粗可二尺长一丈五六尺人用手势遮蔽全身刀鎗丛刺必不能入故人胆自大用为前列廼南方杀倭利器往日浙江等处兵士未练无胆执至临敌毎每弃之反以戳阻我兵马几乎弃而不用比因练兵既成硬反人言必以为前列遂百战全胜恃此为第一今用之以拒敌马尤为可用用法别见藤牌解以藤为之中心突向外内空可容手轴转动週檐髙出虽矢至面不能滑泄及人内以藤为上下二环以容手肱执持重不过九斤圆径三尺兵人一手持牌一手持腰刀此即岳飞旁牌麻札刀之制令军低头只砍马足以败乌珠拐子马是也其制虽稍有不同其用则一此牌兵持必以狼筅为恃葢此皆短器不能当敌马用筅拒其马以牌出筅下砍其马足此器出入阵中行伍之内进退便利且卫且杀南北通用之利物也用法别见长鎗解用毛竹之细者长一丈七八尺上用利刃重不过四两或如鸭嘴或如细刀或尖分两刃造法亦自嵴平剷至刃乃利必执持在根用杨家法初则用之南方杀倭全頼于此此利其长倭刅短即所用精惯然未及我身彼己受刺又用法长则易老不可囘转长则杪细恐为马所闯折今视之更可与敌战盖狼筅当锋藤牌在下而前行既有藩卫去一丈余矣短器不可戳及马上何以伤人得长鎗于筅空戳去径刺人马喉面则彼既不可入我阵内又能先及彼身故不忧细弱也设若敌马乘羣齐来冲我前无筅牌径用鎗以当之戳马间有损折必非全利夫五兵之法长以救短短以救长长既易迈而势老短又难及而势危故相资之用此自然之势必然之理至妙之术也用法别见一线鎗説见前亦可用于步军继长鎗之后一鎲钯説见马兵内此由步下直进敌羣一御一刺且格杀之器也大棒解西北原野之战旧传俱用大棒并其他器悉置不问大棒亦无式不知用法縁以敌人盔甲坚固射之不入戳之不伤遂用棒一击则毋问甲胄之坚皆靡虽然但势短难以刀交又须双手举用而马上不得齐齐用力下击必然闪坠此步技也而今用之马上不亦左乎今制法长八尺粗二寸用一打一刺棍法习之位在五兵后步卒习用倘御之不密刺之不得则以棒击落马之贼耳必欲马军兼用须加一短刃可三寸如鸭嘴打则利于棒刺则利于刃两相济矣用法别见以上之外又有飞标毒弩鎗刀戈㦸等名不一皆可俾素习精熟者间或用之不可以齐大队为堂堂阵也譬如㦸则偏一隅斧钺则形短柄细一击过首多自摧折毒弩中人不深必待解乃死尚可以败我于阵铁穗鞭简双头棍用之缉补零窃则可其猬丛蚁附转动非利惟有钩䥥稍宜行伍然造皆欠法夹刀棍解此即大棒也但加一利刃如解首异其名击刺皆便柄亦如棍刃长五寸更短更妙木柄向刃下稍存微稜庶仓卒及夜间用之知其刃所向也无敌大将军解此器所以击衆也夫敌马动以万数拥来毋论沟堑须㬰堕溢踏之而过快鎗等器一铳一子势小难御但能击死有限之敌不能阻其直前之冲我军以故毎毎不支而败旧有大将军发熕等器体重千余斤身长难移预装则日乆必结线眼生澁临时装则势有不及一发之后再不敢入药又必直起非数十人莫举今制名仍旧贯而体若佛狼机亦用子铳三俾轻可移动且预为装顿临时只大将军母体安照髙下限以木枕入子铳发之发毕随用一人之力可以取出又入一子铳云一发五百子击寛二十余丈可以洞衆㒺有不惧而退者其放法先将子铳刷净用药线一条捻入外以布裹之恐击下马子摧动也次下药三升不等以纸一层盖之亦防药被打马子击泛耳药不过二篐下口次用木马厚三寸马初试不用力自与上口平下至二篐平止子铳口小腹大者不可用其马子上以少土塞之所以防木马与铳腹有隙处次下铁子一层又下土一层俾子缝皆以土实之再用木送筑之如此五次如尚不满土子一层铁子不拘六七层以平于上第五层篐下口而止此层不用生土就于子药上加微湿泥粘髙过铳口筑实母使子覆出乃将母铳酌量逺近以木枕之髙下所至为凖下子铳入腹闩定举放又每位用载行大车一辆内用活轴十数道即三四人可以上下车制另开毎无敌大将军一位子铳三门备征火药一百二十斤生铁子一万九百五十箇木榔头一箇木马子三十箇木枕二箇木送一根铁闩一根铁锤一把佛狼机解此器最利且便速无比但其体重不宜行军比无车营只可邉墻守城用之今有车营非有重器难以退敌冲突之势其造法铜铁不拘惟以坚厚为主每铳贵长七尺更妙则子药皆不必筑矣五尺为中三尺则仅可耳再短则不堪也腹洞与子口同乃出子有力若子铳口大母铳口小必致损伤子铳口小母铳腹大出则无力子铳后尾须抵闩前后𦂳逼无缝乃不伤闩及他虞其放法先以子铳酌大小用药旧用木马又用铅子以轻马摧重子每致铳损又多迟滞今用入药不必筑不用木马惟须铅子合口之半旧以平顶送桿将子打平出则不利今制铁凹心送一根送子入口内䧟八分子体仍圆而出必利可打一里有余人马洞过毎佛狼机一架子铳九门铁闩二根铁凹心送一根铁锤一把铁剪一把铁锥一件铁药匙一把备征火药三十斤合口铅子一百箇火䋲五根虎蹲砲解此器因其形得名也国初分在邉方有所谓二将军缨子砲者近时有所谓毒虎砲者固亦利器但体轻易跃毎放在二三十步外我军当放此砲时必出营壁前至砲所则营墻大小砲火皆不敢发发之适足以中放砲之人耳砲大不可多得数砲不能退敌而羣砲在后不得齐放适败我事将欲置前砲于壁间则火发易跃必伤营内之人故用之适以害之今乃特造熟铁砲长二尺腹内粗二寸余外用五篐光磨如镜稜面可爱用法先入药线縳之以布次用药六七两上用木马以合口者为凖送至二篐平上用土少许入铅铁子一层又用土少筑再下子子小以百数子大以五十数口用石子一枚下口一半慢慢筑实口平而止后尾稍用䦆去土三四寸不等相地方髙低前下二爪钉后用双爪尖绊下在四篐后将前后篐俱前抵砲身大篐之肩庶不退走此砲只去人五寸无虑矣庶放大小砲之人无避也此砲可退敌则已倘此砲用尽则诸鎗砲可以併发而此砲又可取装如前每虎蹲砲一位铁䦆一把铁锤一把铁剪一把铁鎚一件药线盒一箇药升一箇木送一根木榔头一箇皮篓二箇木马子三十箇石子三十箇火药一十五斤铅子九百箇药线一十五根火䋲二根䭾架一副半鸟铳解此器中国原无传自倭夷始得之此与各色火器不同利能洞甲射能命中弓矢弗及也尤可中金钱眼不独穿杨而已夫透重铠之利在腹长造时腹无孔用鑚鑚虚欲光直无碍出口直其射能命中在于火药之发不能夺手其不夺手者縁以一手拏在腹前其手所以拏在腹前者以有木为托即有腹炸不能伤手方敢加手于木譬如人焉以手挽其髪虽有力者莫能与之争后手不用弃把㸃火则不揺动后手执定一目照直以指勾轨则火自然入药而铳发矣目照之法铳上后有一星目上有一星以目对后星以后星对前星以前星对所击之物故十发有八九中即飞鸟之在林皆可射落因是得名火药用水舂如造墨法舂多为上药如粒不尘可以掌上燃之皮不热言其急也精者可于单纸上燃去而纸不燃每鸟铳一门㮶杖一根钖鳖一箇药管三十箇铅子袋一箇铳套一箇细火药六斤铅子三百箇火䋲五根㮶杖觧㮶杖头大有檐毎遇铳放完过夜恐其中药滓化湿夜归以汤醮布如钱纒在杖顶有檐处带入腹内洗铳筑药子须用杖快鎗解北方御敌惟有快鎗一种人执一件但成造本拙工尤粗恶身短体薄腹中斜曲口面大小全无定制不堪击贼而铅子又不知合口之度什物不具装放无法徒为虚器故虽敌畏火器而火具又不足以下敌惟有支吾不见敌面而已且柄短赘重将欲兼持战器则不能两负将只持此器则近身无可恃者今制必以腹长二尺为凖腹用鑚洞光圆如口每口可吞铅子三四钱药有竹木筒量就封贮候用俾临时不至増减药线旧时随用随燃或长线见截悞事更甚今教装放之法先将药线寸半长剪断毎数十为一束以硫黄醮两头不惟平时不致药撒临时㸃燃亦易也入药线之后用竹木筒内药毎次一筒用㮶杖筑实下铅子一枚不可用二三枚二三枚者旧弊彼殊不知一钱药一钱子则去直中途不落地可以计步命中药多子轻则未出腹而化如水药少子重则出腹至半途必坠地激之再发不惟不可中且中不杀人下子后人须屈前膝架铳以后手㸃之乃不髙下揺易但用后手燃线须弃铳柄而燃之线燃用手囘执铳柄则已迟矣况铳低在腋下而目视在上终不若鸟铳之准毕竟不能命中然人情见常未可轻议弃置即尽弃之以精鸟铳可也什物俱同鸟铳惟不用钖鳖而用药线筒耳飞山神砲解石砲解此砲乃是前廵抚今戎政刘始石有大小不等粗可径尺细可径六七寸凿以孔内入以炸药筑之以土预安纒线苇筒置于邉墻垜口遇贼至墻下则燃线入筒以手推下贼人所见不过一石以为我抛击不中不再隄防药燃石碎有相近而不伤者有数十丈而被击者敌人莫测所向故人人自危此为第一利器且不费官帑一时数万可备节财威敌诚为妙䇿仍有大至千斤者又有走兎引线之法地雷丛发之制固为千变万化而不穷然皆有滞未可期必不若墻上推下之为妙也夫贼至墻下势不可阻如出头视贼而外方丛矢如猬即抛一石不过击一人况仰视石下每可廻避十未得中其一此砲一落即有百人莫知中谁莫不畏惧人人奔遁此所以为利也飞鎗飞刀飞剑解三种飞器不过一法即一大火箭也惟其两制不同所以得名各异造用径六七分荆木为柄长可五尺后杪三稜大翎如箭矢头用纸筒实以火药如火箭头长可七寸粗可二寸他人制之悉堕地不起惟近日所造之法其镞长五寸横濶八分或如剑形或如刀形或三稜如火箭头光莹芒利可玩通计连身重二斤有余北方所未见燃火发之可去三百步中者人马皆倒不独穿而已但命中则不能击大队齐冲之敌敌人畏此甚如神鎗铅子若神鎗铅子所击中只一人不见其至则不知其畏惟前行受之后行无虞也此器其声如雷则马惊跳跃不敢前又髙飞深入则后行皆不可避使敌未测所向也凡有枝枒之物皆可架放火箭解此箭即三飞中之小者但桿用箭竹以二枝相接即堪火药头粗不及寸镞锋长可四寸三稜头柄粗二分飞入后队人人自危莫测所向制法卷褙纸作筒以药筑之务要实如铁以鑚鑚孔务要直孔斜则放去亦斜头用䋲牵鑚头常用水沃鑚不过五箇輙换鑚多则鑚头热热则药燃毎毎伤人毎头长以五寸计所鑚药线孔必三分之二太浅则出不急或坠太深则火突箭头之前遂不复行鑚孔须大可容三线则出急而平否则线少火微出则不利以上之外有火砖一窝蜂地雷千里砲神鎗等百十名色皆不切于守战故不备今皆一切禁之以节靡费惟有子母砲尚属可用未当终弃亦一奇品也练兵杂纪卷五练兵实纪钦定四库全书练兵杂纪卷六明戚继光撰车步骑营阵解下敌台解先年邉城低薄倾圯间有砖石小台与墻各峙势不相救军士暴立暑雨霜雪之下无所借庇军火器具如临时起发则运送不前如收贮墻上则无可藏处敌势衆大乘髙四射守卒难立一堵攻溃相望奔走大势突入莫之能御今建空心敌台尽将通人马冲处堵塞其制髙三四丈不等周围濶十二丈有十七八丈不等者凡冲处数十步或一百步一台缓处或百四五十步或二百余步不等者为一台两台相应左右相救骑墻而立造台法下筑基与邉墻平外出一丈四五尺有余内出五尺有余中层空豁四面箭窗上层建楼橹环以垜口内卫战卒下发火炮外击㓂贼贼矢不能及敌骑不敢近每台百总一名专管调度攻打台头副二名专管台内军器辎重两防主客军士三五十名不等其常川守台先曽用主军因月粮一石内供父母妻子之养外备台上月日之炊每有饥馁而死者弃台而逃者其存者往往私弃台守下台措办米粮且妨身役不得操练今将召到南兵一万分布各台五名十名不等常川在台即以为家经年再不离台入宿人家以此台上时刻不致乏人故此数年无虞遇敌则击斩全㨗五台一把总十台一千总节节而制之官军得以固守无恐即大举贼冦犯邉攻必难入亦难出此修险隘之大收效最着者也毎台一座设备军火器械什物佛郎机八架子铳七十二门铁闩二十四根铁锤八把铁剪八件铁锥八件药匙八件铁送八根圆木座八箇木挺八根合口铅子二千一百六十箇神快鎗八桿合口铅子四百八十箇木马子四百八十箇锤八把鎚八把剪八把药匙八件药碗八箇火药四百斤火䋲二十根火箭五百枝铁顶尖棍八根锣一面皷一面旗一面木梆一具大水瓮四口石砲五十位河光大石四百块河光小石四千块炒二石食米十石锅二口烽堠解自古守邉不过逺斥堠谨烽火蓟镇以险可恃烽火不修乆矣縁军马战守应援素未练习分派故视烽火为无用今该议拟呈㑹督抚叅酌裁订凡无空心台之处即以原墩充之有空心台所相近百步之内者俱以空心台充墩大约相去一二里梆皷相闻为一墩每墩设军五名计减滥设墩军不下数千省费不赀墩之相去惟以视见听闻为准不相间断近台者听守台百总调度不近台者听信地百总调度烽号赏罚立为哨守条约分给官军习学遵行每一提调下各设把总二员毎一路各设传烽委官一员系南方人员以其机利素习也凡遇贼马所向之处该墩举烽左右分传计蓟镇邉墻延袤曲折二千余里不过三箇时辰可遍各路兵马见烽即行收拾器械或应速发或应候报或应赴邉者分投趋赴战守全镇邉墻一体警备军士乘墻昼夜㒺懈御备既速驰援不悞每墩台一座设备号火什物小房一间炕各一座米一石锅灶各一口水缸一箇碗五箇碟五箇种火牛马粪五担塩菜之类不拘以上墩军备之空心台系充墩者亦备一分大铳五箇三眼铳一把白旗三面灯笼三盏以上俱官给大木梆二架旗杆三根发火草六十箇火池三座火䋲五条火䥥火石一副旗杆三根扯旗䋲五副火池以上俱军採办车营解往敌人铁骑数万冲突势鋭难当我军阵伍未定辄为其所冲破乘势蹂躏至无孑遗且敌欲战我军不得不战敌不欲战我惟目视而已势每操之在彼故常变客为主我军畏弱心夺气靡势不能御自总督谭今总督前廵抚刘杨廵抚王及职创立车营近该阅视侍郎汪㑹题以十座为额每座战车一百二十八辆每辆双轮长辕用骡二头两头俱堪骡架以便进退上用偏厢各随左右安置长一丈五尺两头各有一门启闭出入车上安大佛狼机二架毎车见派军士二十名分为奇正二队正兵一队军士十名以二名专管骡头以六名管佛狼机二架毎架三名车正一名专在车上披坚执旗以司进止舵工一名专管运车左右前后分合踈密奇兵一队军士十名内以勇敢服人者为队长以鸟铳手四名仍兼长刀在车内放鸟铳出车先放鸟铳贼近用长刀又以身中年少骨软者二人为藤牌手在车内放火箭出车打石块贼近用藤牌又以杀气者二人充鎲钯手在车放火箭出车亦放火箭贼近用鎲钯火兵一名专管各队炊饭皆其责任用之环卫军马一则可以束部伍一则可以为营壁一则可以代甲胄敌马拥衆无计可逼诚为有足之城不秣之马也但所恃全在火器火器若废车何能御毎二车为一聨四车为一局立一百总十六车为一司立一把总六十四车为一部立一千总一营左右二千总中军一员又皷车二辆即以皷手充车正不另设火箭车四辆大将军车八辆各车正一名即以火药匠充车正座车三辆各车正一名计车一十七辆舵工一十七名运车军兵大将军车毎车二十名计一百五十九名百总一名元戎皷车火箭车毎辆十名计九十名百总一名共把总一员千总不设以中军兼管以上每一营通计将官一员中军一员千总二员把总九员百总三十四名车正一百二十八名舵工一百二十八名郎机手七百六十八名大棒手二百五十六名运大将军火箭等车车正军兵二百三十四名奇兵队长一百二十八名火兵一百二十八名鸟铳手五百一十二名藤牌手二百六十六名鎲钯手二百五十六名旗皷𤓰探架梁开路大小将官应用军士二百六十八名通共官军三千一百九员名每车一营旗皷并该设备征军火器械将官认旗一面金皷旗二面门旗二面五方旗五面角旗四面髙招五面坐纛一面廵视旗十面千总认旗三面把总认旗九面百总认旗三十四面车正旗一百二十八面金皷一副佛狼机二百六十五架子铳三千三百四门铁闩五百一十二根鐡锤鐡剪各二百五十六把鐡匙鐡锥各二百五十六把凹心送子二百五十六件铅子二万五千六百箇火药七千六百八十斤火䋲一千二百八十根鸟铳五百一十二门铳袋五百一十二箇药筒一万五千三百六十箇药鳖五百一十二箇细火药三千七十二斤火䋲二千五百六十根铅子一万五千三百六十箇㮶杖五百一十二根铅子模三十四副火箭一万五千三百六十枝火箭篓并雨罩俱二百五十六箇大棍七百六十八根铜锅一百四十四口桶一百四十四只马营解每马军十二名为一队队总一名次鸟铳手二名次快鎗手二名次钯手二名鎗棍手二名大棒手二名火兵一名三队计队总三名兵夫三十名火兵三名旗总一名共三十七名为一旗三旗为一局百总一员共一百一十二员名四局为一司把总一员共四百四十九员名二司为一部千总一员共八百九十九员名三部为一营将官一员中军一员共二千六百九十九员名以上为中营毎营将官一员中军一员千总三员把总六员神器把总一员百总二十四名旗总七十二名队总二百一十六名兵勇二千一百六十名火兵二百一十六名神器马骡九十匹头如军出三千之外另为大营毎一把总司加一局旗皷瓜探架梁开路大小将官共用军士二百八十八名通共二千九百八十八员名毎马军一中营旗皷并该设备征军火器械将官认旗一面坐纛一面门旗二面五方旗五面角旗四面髙招五面金皷旗二面廵视旗十面千总认旗三面把总认旗七面百总认旗二十四面旗总认旗七十二面队总认旗二百一十六面旗总背旗桿七十二根队总背旗桿二百一十六根金皷一副虎蹲砲六十位铁锤六十把铁剪六十把火线九百根药线盒六十箇火䋲一百八十根铁锥六十把火药九百斤大铅子五万四千箇木马子一千八百箇石子一千八百箇皮篓一百二十箇药升六十箇木送六十根木榔头六十箇䭾架九十副鸟铳四百三十二门㮶杖四百三十二根药鳖四百三十二箇药管一万二千九百六十箇铅子袋四百三十二箇铳套四百三十二箇火药二千五百九十二斤铅子一十二万九千六百箇火䋲二千一百六十根铅子模二十四副快鎗四百三十二桿㮶杖四百三十二根鐡锥四百三十二把鐡剪四百三十二把药袋四百三十二箇药线筒四百三十二箇药管一万二千九百六十箇铅子袋四百三十二箇火药四千五十斤铅子一十二万九千六百箇药线二十一万六千根火䋲一千二百九十六根铅子模二十四副火箭一万二千九百二十枝火䋲一千二百九十六根铅子模二十四副火箭一万二千九百二十枝火䋲一千二百九十六根火箭篓四百三十二箇油罩四百二十二箇盔二千七百九十顶甲二千七百九十副锃带二千七百九十条撒袋一千三百四件弓一千一百五十二张弦二千三百四条火箭一千一百五十二枝雨罩一千一百五十二箇腰刀一千一百五十二把双手长刀四百三十二把鎲钯四百三十二把鎗棍四百三十二根大棒六百四十八根铜锅二百一十六口拒马六百四十八副步营解每步军十二名为一队火器手每队队长一名鸟铳手十名火兵一名杀手每队队长一名圆牌二名狼筅二名长鎗二名钯二名大棒二名队长长旗鎗一桿腰刀弓箭牌手腰刀一把狼筅手狼筅二把钯手兼火箭鎗手兼弓箭大棒手兼弓箭火兵一名铁尖扁担一根三队为一旗旗总一名共三十七名三旗为一局百总一名共一百一十二名三局内鸟铳二局杀手二局为一司把总一员共四百四十九员名二司为一部千总一员鸟铳四局杀手四局共八百九十九员名三千总为一营将官一员中军一员共二千六百九十九员名以上为一中营将官一员中军一员千总三员把总六员神器把总一员百总二十四名旗总七十二名队总二百一十六名兵夫二千一百六十名内铳手一千八十名杀手一千八十名火兵二百一十六名共计二千六百九十九员名每步军一营旗皷并该设备征军火器械将官认旗一面门旗二面五方旗五面廵视旗十面金皷旗二面坐纛一面髙招五面千总认旗四面把总认旗六面百总认旗二十四面旗总旗鎗桿七十二根队总旗鎗桿二百一十六根腰刀二百一十六把金皷一副鸟铳一千八十门㮶杖一千八十根钖鳖一千八十箇铅子袋一千八十箇药管三万二千四百箇火药四千三百二十斤铅子二十一万六千箇火䋲三千二百四十根铅子模一十二副长刀一千八十把藤牌二百一十六面狼筅二百一十六根长鎗二百一十六桿弓二百一十六张弦四百三十二条大箭二百一十六把雨罩二百一十六箇鎲钯二百一十六把火箭六千四百八十枝大棒三百二十四根铜锅二百一十六口辎重营解师行粮从军事所先迩来敌毎入犯官军并无辎重敌乘肥马即日驰百五十余里我军马匹既弱行至有城池所在俱将城门关闭月粮在仓草束在塲多在城内每不得支如候支粮料必悞追贼大军之行动以二三万计便开城听候縁仓场门小株粒干系钱粮唱名给支一二日尚不能完如候支完追敌敌去二三百里矣官军只得枵腹追往至三日之后饥疲甚矣气息恹恹支步不前安能杀贼即敌有可乘之机徒付叹息而已近该题奉钦依新创辎重营三座每座大车八十辆每辆骡十头车上用偏厢牌逺视如城到处下四面营毎车一辆𣲖军二十名分奇正二队正兵一队军士十名以知喂养者八人领拽车骡内以六人为管狼机二架毎架三名以大棒手二人临阵专管收拾骡头车正一名专司进止舵工一名专备留后奇兵一队队长一名鸟铳手八名仍以一二三四名兼习长刀五六名兼习藤牌短刀七八名兼习铳钯火兵一名专管各队炊饭此奇兵一队专备䕶车毎车载米豆煁炒一十二石五斗每营可供一万人马三日之食各于出门之日再自带干粮二三日计敌出入亦足用矣故师行常饱而敌忾不销全赖于此毎营将官一员中军一员全管千总二员分管把总四员各管二十辆百总一十六名各管五辆中军元戎皷车三辆各骡二头中军带管计骡夫六百四十六名车正八十名舵工八十名元戎皷车三辆毎辆军兵十名共三十名又奇兵队长八十名铳手六百四十名火兵八十名共计一千六百六十员名旗皷瓜探架梁开路大小将官共用二百五十四员名毎营车八十辆毎辆载米二石五斗煁炒三石七斗五升黒豆六石二斗五升共载米三百石煁炒三百石黒豆五百石毎辎重一营旗皷并该设备征军火器械将官认旗一面坐纛一面五方旗五面角旗四面髙招五面金皷旗二面廵视旗八面千总认旗二面把总认旗四面百总认旗十六面车正旗八十面队总旗一百六十面金皷一副佛狼机一百六十架子铳一千四百四十门铁闩三百二十根铁锤一百六十把铁剪一百六十把铁匙一百六十把铁锥一百六十把凹心送子一百六十根火药三千二百斤铅子一万六千箇火䋲八百根鸟铳六百四十门㮶杖六百四十根钖鳖六百四十箇药管一万九千二百箇铅子袋六百四十箇铳套六百四十箇火药三千八百四十斤铅子一十九万二千箇火䋲三千二百根铅子模一十六副大棍七百二十根铜锅一百六十口木桶一百六十只喂骡栁筐八十箇草䥷八十口练兵杂纪卷六