慈受怀深禅师广录X卍XXX慈受深和尚语录序右朝散郎充徽猷阁待制提举江州太平观赐紫金鱼袋韩驹叙古之教者未始不以文字至梁达磨始不立文字以教其徒然谓之不立则文字巳彰而况其余乎自达磨以来凡为人师者其徒往往私记其说谓之语录盖今禅说之在天下无虑数千万言又安在其为不立哉若知文字性空说本无说则虽数千万言犹为不立也慈受老人始居资福退而菴于蒋山之崦累年名益有闻由是六迁法席三奉天子之命所至学者归之其平生所说法具足矣有能听之如树林水鸟则人得以悟入其功不细稍寻绎之则岂独说法者之过为之叙者与有罪焉绍兴三年十一月旦日X慈受深和尚广录目次卷第一序资福禅寺语录焦山禅寺语录慧林禅寺语录卷第二偈赞卷第三序慧林禅寺陞堂颂古上卷第四颂古下慈受深和尚广录目次X慈受深和尚广录卷第一慈受深和尚资福语录侍者善清编师于政和三年八月初十日在长芦受请拈起帖云不奈诸人苦再三薄缘终是自多惭晓猿夜鹤应相笑特地伸头入閙篮便度帖与维那师于祖照禅师手中接得法衣云鸡足收藏之后云锁千峯曹溪分付巳来声传万古若非宗门苗裔祖室儿孙谁敢承当地底遂展开云不图特地光华且要毛色有异披法衣了师顾示大众云要见拆半破三唱九作十须向高高处与诸人相见师遂陞座云尘埋古镜久偷安匿耀潜辉度岁寒今日光明藏不得虗堂高挂任君看莫有分妍别丑底么便请出来鑑照僧问师今巳受仪真请末头一句若为宣师云札进云一字流通千车同辙师云曹溪路上少人行进云须知云水难藏自有龙神推出师云老僧不知僧问昔日北禅请不去今朝资福便承当为复是因缘有地为复是时节使然师云流水下山方圆任器进云有心用处还应错无意求时却自然师云有心无心都未是师乃云开顶门正眼照古照今放脑后神光无内无X外若是箇中人于照处不留情光中常独露问处似箭锋相拄答处如胶漆相投拈出向上钳鎚拽出金刚宝劒正当恁么时还有相见么不见赵州云有佛处不得住无佛处急走过三千里外逢人不得错举既然如是因什么到者里三间茅屋一请便行良久云劒为不平离宝匣药因投病出金缾师在长芦辞众僧问师今欲入红尘去临岐相别意如何师云黄叶纷纷古路头进云自惭多逆顺不得从师行师云着上芒鞋未是迟进云特把一声归去笛夜深吹过汨罗江师云又却恁么去也师乃云一动一静似野鹤之翱翔或卷或舒如浮云之聚散休分南北岂有去来道人之心亦复如是若恁么也便乃红尘閙市虎穴魔宫触处皆渠无往不利青山绿水颇称幽情红蓼白苹顿光行色便请轻帆高挂短桨频摇一句临岐不胜珍重师于八月十七日入院便归方丈踞座云摩竭当年独掩关银山铁壁莫追攀如今大施门开也魔佛休分听往还遂鸣鼓陞座僧问远别碧芦江岸巳届白沙道场如何是不动尊师云一时坐断进云风行草偃去也师云看取令行进云作家宗师出世太晚师云巩县茶瓶师乃呵呵大笑云数间茅屋不堪忧底事来为粥饭头赖有劫初铃子在随贫随富自风流只如劫初铃子如何样度作何音响遂将拄杖卓一下云轻轻一振动干坤X上堂僧问牛头未见四祖时如何师云打鼓弄猢狲进云见后如何师云鼓破猢狲走续有僧问鼓破猢狲走意旨如何师云伎俩俱休进云不因一事不长一智也师云汝休未得师乃云未得入门者时中须有交涉巳得入门者却要无交涉巳得入门者有交涉如龟负图自取丧身之兆未得入门者无交涉似舍父逃走无有到家之期然后有交涉却要无交涉无交涉中却要有交涉直饶到者般田地正是门里出身须知身里出门且道身里出门一句作么生道曾被佳人和泪骂至今羞见雨中华重阳上堂云年年此日是重阳篱菊如闻去岁香莫笑枝条太枯藁从今别有好商量会么巳得真人好消息且道是什么消息新米麻餈滋味好那堪喫处着沙糖上堂卓拄杖一下云资福一着商量即错明眼衲僧无绳自缚又卓一下云资福一窍最玄最妙直下会得教儞冷笑上堂云有问有答周遮无言无说话堕直饶顽石点头争似归堂向火因雪上堂云失却栏中白象儿临风笑倒老峨嵋街头措大无精鉴一夜灯前赋雪诗贫道也与儞一箇对嘱良久云桥横银螮蝀石卧玉麒麟上堂僧问至理一言转凡成圣学人上来请师一接师垂一足僧云学人便恁么去时如何师收足僧礼X拜云大众霑恩学人礼谢师便下座归方丈上堂举德山示众云释迦老子是臭臊胡文殊普贤是担屎汉等妙二觉是客作儿声闻缘觉是守坟墓鬼一大藏教是拭不净故纸云门云赞佛赞法须是德山资福即不然德山谤佛谤法堕在十八重地狱底项带铁枷身卧铁牀饥吞铁丸渴饮铜汁因什么如此只为伊略无些子佛法身心资福恁么道还有佛法身心么且道有佛法身心好无佛法身心好莫将闲话为闲话往往事从闲话生久立珍重上堂云春风扫尽庭前雪暖日催开枝上花物物头头皆漏泄莫教心地乱如麻人人是佛众生日用不知各各圆成谁解回光返照只为情生智隔想变体殊不能直下承当往往当面蹉过不见僧问法眼慧超咨和尚如何是佛眼云汝是慧超师云者箇说话须是箇一刀两段底汉始得其或拟议思量便见千山万水上堂云若论此事如摩醯首罗三目又如圆伊三点一只眼纤毫不挂一只眼万像顿彰一只眼真俗混同衲僧家到者里更须别具一只正眼始得还相委悉么铜头铁额莫商量上元节上堂云衲僧不用看他灯自有从前一盏明坏衲蒙头面壁坐灵光射破铁围城上堂云万劫轮回妄想在一心才歇死生休佛魔是甚闲家具撒手悬崖得自由且道自由一句作么生X道自小持斋今巳老见人无力下禅床上堂云一法若有毗卢堕在凡夫万法若无普贤失其境界若得有无都尽凡圣混同南泉不用唤如如赵州不在明白里譬如洪炉勐焰岂分钗钏缾盘明镜当台休问青黄赤白正当恁么时且道有照有用能杀能活一句作么生道良久云墻壁有耳上堂云学道做工夫正如人凿井一日见泉源平生用不尽且道受用不尽一句作么生道一滴普霑沙界润十方休听辘轳声上堂云仲春天气喜初晴燕语彫梁有好声会得玄沙当日意便能日午打三更卓拄杖一下云活鱍鱍地非常伶利德山覰着骨毛寒不用南山寻鳖鼻上堂僧问什么人不被无常吞师云只恐他无下口处僧云恁么则一念通玄箭三尸鬼失姧也师云汝有一念定被他吞了僧云无一念时如何师云捉着阇梨也师乃云沤生沤灭几千回只为金刚眼不开一日爱河波浪息始知无去亦无来汝等诸人波浪息也未金刚正眼开也未此眼若开照了万法如梦如幻当知此身如影如响坐断千圣路头不落祖师阶级亦无人亦无佛大千沙界海中沤一切圣贤如电拂咄上堂举玄沙和尚指灯笼问僧我唤者箇作灯笼儞唤作什么僧云某甲亦唤作灯笼沙云尽大唐国内未有一人会佛法师云不知会佛法底人唤灯笼作X什么上堂举大慈寰中禅师示众云老僧不解答话只是识病时有僧出慈便归方丈师云大慈酌然识病只是无药上堂举赵州问南泉知有底人向什么处去泉云向山下作一头水牯牛去州云谢师指示泉云昨夜三更月到窻师云南泉摇头赵州摆尾子细看来二俱失利病起上堂僧问昔日维摩在病盖为群生今朝和尚不安当为何事师云今日遭人检点僧云和尚有病众人尽知众人有病如何医得师云阇梨宜喫姜附汤僧云劒为不平离宝匣药因投病出金瓶师云儞道佛病祖病相去多少僧云一笔勾下师云苍天中更添冤苦师乃云病瘳鹤骨瘦稜稜说妙谈玄总不能赖有同行木上座是渠强健更惺惺遂拈拄杖卓一下云儞既惺惺请为大众说一上禅掷下拄杖便归方丈解夏上堂云天下丛林今朝解制多少衲僧重添意气布袋头既巳放开草鞋钱各须自备万里无寸草处荐取洞山家风三十棒责情要会取云门关棙且道资福意在什么处良久云逢人不得错举上堂僧问云门道十五日巳前即不问十五日巳后道将一句来未审古人意旨如何师云今日十七僧云日出东方夜落西也师云且信一半僧云十五日X巳后如何师云分身两处看僧云恁么则人从陈州来却向许州去也师云识甚好恶师乃云古人贫不及今人富太过唯有慈受叟家风不恁么有油便点灯有炭便向火无油无炭时大家黑处坐坐得骨臀痛长伸两脚卧天明起来喫粥说甚迷逢达磨师到长芦众请陞座僧问十江岸上古佛场中二老相逢合谈何事师云六耳不同谋进云祥烟生座席瑞气起庭除师云好事不如无进云可谓知音知后更谁知何必清风动天地师云独有阇梨未相识进云从来鼻孔辽天不受他人浇泼师云裂转进云久闻资福有此机要师云特地一场愁进云大众证明学人礼谢师乃云道在何曾有间然休分城市与林泉重来问法栖禅处依旧清风满目前信知法无固必亦随缘在山林则一事不为入尘劳则万机俱扫一动一静无非真净界中或去或来尽是菩提场内如拳作掌开合有时似水生波起灭无定是以长芦唱起云门曲资福和起德山歌拍拍无私头头有据更不谈玄说妙抑古扬今自然水乳和同休问溪山各异然虽如是忽若有箇气不平底出来高声喝云不会为客吵噪丛林又教资福如何祗对良久云洎合停囚长智冬至上堂云今朝一阳生明日便数九张三依旧肥李四从来瘠喫尽天下药旧病依前有用尽自家心笑破他人口为什么如此花根本艶虎体元斑X上堂云一夜飜空大雪玉殿银楼皎洁晓来庭际无人莫道山僧不说虽然如是赚杀人岁旦上堂云东风吹尽晓天云大地山河总变春不用当门书大吉箇中无鬼亦无神上堂举僧问云门久雨不晴时如何门云札有人问资福久雨不晴时如何山僧祗对他道收云门札资福收一擒一纵各有来由昨夜春风吹树尾晓来红日上云头飜笑双林傅大士却道桥流水不流上元节上堂云夜来灯烛鬬荧煌多少众生彻晓忙究竟不知灯是火昧却灵台一点光还有回光返照底么归堂喫茶去上堂云今朝喫粥太晚徐六街头担板只知打鼓陞堂不觉又是喫饭喫粥了喫饭喫饭了喫粥清风月下守株人凉兔渐遥春草绿上堂举云居齐禅师问僧从什么处来僧云堂中来齐云何得妄语僧无对师云者僧是小妄语云居是大妄语上堂举鲁祖凡见僧来便面壁梁山有偈云鲁祖三昧最省力才见僧来便面壁若是知机达道人自然当下便心息僧又请益瑯瑘广照照云祖师面壁播诸方多少衲僧谩度量最好晚来江上望数枝寒栢倚斜阳师云资福不是雌黄古人只图大家知有鲁祖面壁词穷理寡广照梁山见蛇先怕若问慈受噼嵴便打X佛鑑禅师退智海过资福师上堂云太平山下曾相见抚掌呵呵笑脸开莫怪嘉声腾万口杖藜方自日边来下座后拜请禅师为四众说几句子东京城里话旦日上堂云金轮御世干坤永玉烛调时宇宙明桃李无言春烂熳不知何以报昇平上堂举赵州坐次侍者报云大王来也州下绳床云大王万福侍者云未在州云又道来也师云一等是萝卜头禅才落赵州手里不妨好滋味上堂云有处不是有敲禅床数下云唤作无得么无处不是无竖起拂子云唤作有得么有无不是处佛祖沈踪馨香满道途是处填沟塞壑明眼汉试捡点看上堂举陆大夫问南泉弟子家中缾内养一鹅儿迩来渐大欲出此鹅又不得打破缾又不得损却鹅儿未审和尚有方便泉召大夫大夫应诺泉云出了也师云南泉鼻孔在陆大夫手里了也当时才见他恁么问但向他道儞肚里有许多计较又云佛法不是者箇道理上堂举沩山道自小牧一头水牯牛拟向溪东放不免食他国王水草拟向溪西放不免食他国王水草不如随分纳些些师云沩山大似野老不知尧舜力耕田凿井过余生殊不知人人分上牧一头水牯牛十二时行履底是国王田地饮啖底是国王水草从X来头角峥嵘况是毛色有异诸人还识得也未若也识得无恩不报无法不通其或未然东西南北休分别尽在吾皇一化中上堂云古人道忍忍三世冤家从此尽饶饶万祸千殃从此消默默无上菩提从此出师云会得此三种了好箇不快活汉山僧祇是得人一牛还他一马泼水相唾插觜厮骂卓拄杖一下云平出平出上堂云流注真常几万回虗空无去亦无来箇中何地容生死打破当堂明镜台上堂云天面鴈横七八点海门日上两三竿祖师心印分明在自是时人不解看直饶看得也是方木逗圆孔上堂举紫胡半夜在僧堂中呌捉贼捉贼众僧惊起有一僧被胡捉住云捉得也捉得也僧连声呌不是我胡云是即是只是儞不肯承当师云紫胡也是按牛头喫草上堂云心境顿消融方明色与空欲识本来体青山白云中师云龙济和尚恁么道抛砂撤土向后人眼里直至而今玄黄不辩山僧今日为诸人金鎞刮膜整顿双睛令他箇箇别开顶门一只眼心境顿消融方明色与空欲识本来体遂竖起拂子良久云海里使风山上船上堂举云门云有三种人一人因说得悟一人因唤得悟一人闻举便回去且道闻举便回去意作么生X好与三十棒师云云门大似见兔放鹰大雪上堂云四维上下白漫漫玉殿琼楼正好看任是黑风吹海立渠侬门户不相干曹溪路上绝踪绝迹少室巖前滴水滴冻盐官扇子拈放一边赵州布衫略无暖气正当恁么时如何是寒暑不侵底句石女解栽无影树木人能种火中莲岁旦上堂云时人皆拜岁山僧不贺年孟春犹寒在日月几曾迁去年今日后今日去年前新旧不同者谁后复谁先师云大小龙济山主被一箇旧岁新年碍却说得许多道理终未免黏脣污齿慈受叟即不然时人皆拜岁山僧也贺年光明一点在从听二轮迁顺俗高叉手和光小说禅箇中如会得佛祖本无传退院辞众上堂云三年住此空花相今日归欤水月同去住不须论彼此人生万事转头空修习空花万行宴坐水月道场降伏镜里魔军成就梦中佛事是知三世诸佛说梦六代祖师说梦天下老和尚说梦今朝资福说梦说此一梦三年零七箇月其间有利根者轻轻唤着便乃回头有根性暗钝者至今犹在梦中山僧有箇惊瞌睡底句临行不免倾膓倒腹尽为诸人道却照顾鼻孔乍远伏惟珍重慈受深和尚焦山语录侍者善随编师于政和七年九月初六日在蒋山受请拈起敕X黄云九重天上官家敕唤起西菴瞌睡人为瑞为祥人莫问金毛师子玉麒麟恁么会得便使山林增秀气泉石长清辉其或未然却请维那高宣一遍宣敕罢师陞座僧问避喧求静处世未有其方再起西菴如何是为人一句师云倚天灵刃照人寒进云恁么则青山藏不得明月却相容师云知心有几人进云好酒无深巷酽醋足人沽师云噇酒糟汉师乃云法无凝滞去来本体皆如道亦随缘溪山何曾有间须知住中无住而却住行时不行而却行开门方喜冷啾啾平地忽然閙浩浩如拳作掌开合有时似水生波动静无定且道不涉去来底是什么人月行云外无心照水到人间任运圆蒋山辞众上堂僧问将离钟阜未到焦峯不涉两头请师速道师云秋空飞一鴈砧杵夜千家进云铁瓮城边生瑞气海门峯顶锁重云师云他日焦山与儞一盏茶喫进云大众证明学人礼谢师云彼此没便宜师乃云忻得计掩深关口醭心灰一味闲自笑行藏无料处又随缘业过焦山师至九月二十四日入院归方丈踞座云一室寥寥是何物三贤十圣竞头参衲僧不会风前句拟欲思量落二三上堂僧问古人面壁意旨如何师云口是祸门进云世间多少事尽在不言中师云儞鼻孔在我手里了也进云久闻和尚令严师云垂钓手徒劳坐钓台X师乃云白苹红蓼岸边秋短桨轻帆与自由要会到家一句子长江依旧水东流上堂僧问如何是佛师云担水河头卖进云佛向上更有事么师云灵利人难得师乃云十一月二十唤做大冬日张三贺郑婆李四拜王七早辰到夜费尽平生力唯有衲僧家不打者鼓笛为甚如此铁额崑崙儿通身黑如漆上堂僧问如何是无争三昧师拈拄杖走下座打僧三下僧呌云某甲有什么过师放下拄杖云儞不早道便归方丈腊八上堂云瞿昙学道时菩提树下坐忽尔见明星漆桶便打破才打破始信从前灯是火今人学道不悟道义路推寻外边讨更说从来无悟迷大似团圝吞却枣上堂僧问知有说不得时如何师云哑子喫蜜进云道得不知有时如何师云鹦鹉唤人僧礼拜师云者传语汉师乃云今日端午谢街坊时节因缘要举扬莫问腕头缠百索且将粽子喫沙糖且道滋味在什么处冷物也宜少喫上堂云是柱不见柱非柱不见柱是非巳去了犹较三百步上堂举雪峯拈拄杖云识得拄杖子一生参学事毕罗山闻云识得拄杖子更买草鞋行脚师云识得拄杖子恁么也得不恁么也得X上堂举僧问夹山如何是夹山境山云猿抱子归青嶂后鸟衔花落碧巖前法眼道我二十年祇作境会师云会么当门种棘多针剌惹破儿孙无限衣上堂僧问佛未出世时如何师云云中藏玉兔进云出世后如何师云日里放金乌师乃云五五二十五一句超今古夜来石公山有箇欢喜处诸人还知么上堂僧问有求皆苦时如何师云只为不知足进云知足后如何师云不见有苦师乃云承言须会宗勿自立规矩石公山走入你鼻孔里去也还知么若道知碍塞杀你若道不知灯笼露柱欺你去上堂僧问佛魔不到处如何体会师云道什么进云恁么则绝行踪去也师云展手不逢人师乃云焦山句句是药祇要时人安乐费尽巴豆砒霜转见七零八落诸人步步是病终日头旋眼运祇管以火救火不解头正尾正忽有箇汉出来云和尚恁么道也是甘草口子黄连肚皮师大笑云也有些子蒋山佛鑑禅师遗书至上堂僧问法船没法幢摧无限悲风匝地来未审钟山何处去请师高震一声雷师云拄杖无情也皱眉进云佛祖位中留不住人间天上任遨游师云你还唤得应么进云今古应无坠分明在目前师云一箇棺材两箇死汉进云学人今日也要助哀师云泥人眼赤师乃云宗门标致久凄凉佛鑑山头又坐亡昨夜灯前即屈指不知谁解X整颓纲此际法门不幸蒋山佛鑑禅师今月初八日遽然坐亡凶书既至闻问之初使人短气然则衲僧家生也如同着衫死也还同脱袴又何悲悼哉在佛法淡薄之际纪纲委地之秋得人则兴失人则废西望灵龛不胜哀恋师召大众云还会么惆怅钟山老水牯去住纵横无必固拔楔抽钉二十年咬尽生姜呷尽醋有时贫有时富谁会南山狗咬虎纷纷衲子数如麻不知谁解吞蓬句听取焦山重指注若道钟山有句大似如藤倚树若道钟山无句正是沈埋佛祖且道毕竟如何乃以手掩面下座上堂僧问四大五蕴自何而得师云春风才过处池水自成纹进云直得湛然时如何师不对进云却是学人无风起浪也师亦不对僧长嘘一声师便打师乃云江月照松风吹永夜清霄何所为若是曹溪门下客相逢不必更扬眉灵巖长老退席到山师上堂云扁舟何事渡江来林底相逢笑脸开盐米不须重话会要须舌上起风雷灵巖禅师闻名有日相见无门何事扁舟惠然过我可谓闻名不如见面见面又胜闻名风前抚掌笑呵呵万事观来皆戏具是知虗空无我任明暗以发辉流水本闲逐方圆而自在所以王老师不打者鼓笛多少便宜陈睦州冷坐空房不妨静辨者般病痛患过方知古人涉世漫悠悠大底要明者箇事岂不见珠溪和尚访临济济才见便喝溪云两重公案济云X者野狐精溪进前提起坐具云展即是不展即是济又喝溪收坐具便行济云贼贼溪便出去莫道无事好济回首问首座云适来相见有得失否座云有济云宾家失主家失座云二皆失济云失在什么处首座拂袖便行济云莫道无事好后有僧举似南泉未审三人意旨如何泉云大似官马相踏师云丛林中商量尽道临济握袖中灵刃不令而行珠溪擡掌上菱花无心鑑物师子窟中师子首座方究端倪要知卞璧无瑕须是南泉和尚然虽如是子细看来未免各有一场败阙且道那里是败阙处下座却请灵巖禅师为诸人批判上堂举六祖问僧甚处来僧云甞参卧轮和尚得箇颂子一生受用不尽祖云你试举看卧轮有伎俩能断百思想对境心不动菩提祇么长祖乃说一颂慧能无伎俩不断百思想对境心数起菩提作么长师云者两箇老汉大似泥人与金刚揩背何故焦山别有一颂有无皆伎俩尽是人妄想少府打手力笑杀韩官长檀越看藏经上堂僧问宝藏未开时如何师云谁敢添註脚进云四十九年谈不到今朝方显我师机师云烂泥中有剌进云开卷后如何师云药山道底进云指天指地休谩我截铁须还本分人师云筑着磕着处你如何回避进云学人到者里祇得信受奉行师云将谓你是箇作家师乃云佛从大悲心流出X十二部琅函与玉轴遍满河沙数言言皆妙药字字超今古譬如优昙花百劫难遭遇又如大明灯能破黑暗处又如智慧力能断无明树又如璎珞珠能使人丰富茫茫尘世人急急走如兔不觉老到来未甞开眼覰独有花评事信向颇坚固命我无心人转此诸佛语浮生一百年正如草头露上牀鞋履别保朝不保暮少喫两块肉多烧香一炷羊鹿牛三车皆行此条路遂竖起拂子云者里会得便可信受奉行其或未然各请作礼而去上堂僧问斋晚未闻钟鼓响庆赞为复是别有商量师云肯把金针度与人进云德山端的意尽在不言中师云他是箇无齿大虫汝是箇黄尾狗子僧礼拜云和尚是何心行师云老僧饶你不少师乃云鹤态云踪不定居白沙一别半年余焦山脚下重相见记得当时事也无若记得当时事即会如今事若会如今事方知十二时中行住坐卧拈匙把筯未甞不与山僧相见其或涯际未分一回相见一回老悟取空花梦里身送庄主上堂举百丈云汝等为我开田归来与汝说大义僧云何必归来即今便请丈展两手师云百丈恁么说大义辜负者僧山僧今日分明为你说破焦山热肺膓有事便要了今岁润九月来年春气早顶门三只眼常要光皎皎照顾沩山水牯牛莫教喫却他人草X道友入山上堂云焦山僻在海门边得到其中是夙缘要会相逢一句子春风依旧似当年此一段事譬如春风周徧法界随地而生过栴檀林其风必香过鲍鱼肆其风必臭臭亦未甞臭香亦未甞香何以故风性本无香臭一切众生见有聚散见有悲喜见有去来见有生死者皆妄也若恁么明了可谓处处真尘尘尽是本来人还会么衣中有宝年年在眼里无筋世世贫上堂云春色无高下春雷动地音飜空一夜雨滴破祖师心僧问沩山和尚今日好雨山云那里是好处僧无对山云你问我僧便问那里是好处山指雨僧礼拜师云百尺竿头进步须是沩山雨中往来毕竟不曾湿却鼻孔既从雨中往来为什么鼻孔不湿祇为他一点也入不得上堂云焦山无变豹一味劝人休众生颠倒甚拨火覔浮沤石巩驾弓箭俱胝竖指头直下歇得去都如椀脱丘上堂举海上横行暹道者一日叫云快活快活僧问和尚有快活暹云山前麦熟都收了莫教辜负牧童儿焦山今日更快活如暹道者忽有人问未审如何快活祗对他道厨里有人做饭堂中有人说禅落得焦山长老只管横眠竖眠上堂举昔日有人获一块铁铸作一座方响人闻之便生逸乐之情谓之乐器后时却将方响铸作一口X磬人闻之便生善此人后因从军却将磬铸成一口劒人见之便生惊怖后时又将劒铸成一尊佛人见之便生归向诸人者大都只是一块铁因甚么起得许多惊喜善恶之念只为你色见声求不能归根得旨还会么迷时境上千般有悟去心中一物无若会笑声还似哭方知生与死同途复云也须是打破虗空始得上堂云动絃别曲叶落知秋隔墻见角便知是牛伶利衲僧才眨眼商量巳落第三筹休休不如无事挂心头上堂举佛日才和尚一日太守请陞座僧问应以宰官身得度者即现宰官身而为说法如何是宰官说底法才云锦绣筵中吹玉笛僧云毕竟如何才云笙歌座上语如春师云佛日顶门具眼肘后有符当垂手之际不妨奇特点检将来只能放行不会把定忽有人问慈受如何是宰官说底法只向他道棒头笔下宜精审毕竟如何打锁敲枷好用心上堂吾有一言绝虑忘缘巧说不得祇要心传且道是什么言良久云多种浓阴树留与行人作歇场上堂云我笑禅和子茫茫能地头随人语脉转何日得心休上堂僧问如何是海门境师云万古掩不得百川从此归进云如何是境中人师云面如渥丹进云人境巳蒙师指示向上玄关事若何师云九九八十一X师乃云滔滔生死海无涯绿𩯭朱颜未足夸五蕴山头云散后不知明月落谁家者里覰得透尘劫来事尽在而今其或未然而今事一时昧了不见道几回生几回死生死悠悠无定止自从顿悟了无生于诸荣辱何忧喜只如无生作么生了上堂云一切有为法如梦幻泡影如露亦如电应作如是观师云有为法当如是观只如无为法作么生观一翳在眼中卢医拈不出上堂僧问如何是佛师云面黄不是真金贴进云如何是佛向上事师云一箭一莲花僧礼拜师弹指三下师乃云不是境亦非心唤作佛时也陆沈箇中本自无阶级切忌无阶级处寻总不寻过尤深打破云门饭袋子方知赤土是黄金咄上堂举干坤之内宇宙之间中有一宝秘在形山古人恁么道大似钉桩摇橹抱桥柱澡洗致令后人一向坐在死水里慈受有一宝干坤之内无处寻宇宙之间着不得有时埋在粪扫堆头有时掉向无事甲里即今在诸人眉毛上还见么不要放憨上堂僧问德山入门便棒临济入门便喝当明何事师云杀人须见血进云理无曲断也师云切忌诈明头僧礼拜师便打僧问古人道参活句不参死句如何是活句师云南山白额虎进云如何是死句师云款出囚口僧便喝师云也是棺木里瞠眼僧又喝师便打师乃云大丈夫汉莫受人瞒唤作你作佛巳X是无端上堂僧问先德道本来无一物压杀世间人未审过在什么处师云阇梨眼皮薄进云认着依前还不是也师云几人跳得出师乃云幸自可怜生须要人道是遍问王老师蹈破草鞋底不如歇去好上堂云红杏枝头小雨干东风特地作春寒祖师门户无遮障祇要时人着眼看遂竖起拂子云还会么桃红李白蔷薇紫问着春风总不知慈受深和尚慧林语录侍者宗先编师于宣和三年三月二十五日在焦山受请拈起敕黄示众云四年两受官家敕玉璨珠华耀海门鼓舞尧风聊自媿不知何以答君恩若向文彩未彰时荐得可谓无恩不报无法不通其或未然还你箇丛林事例遂付与维那宣罢陞座僧问空中书万字文彩巳彰火里生莲花清香有异丹诏临门如何举唱师云石女夜挑灯进云恁么则万丈白云藏不得一轮光景透无边师云你分上得箇什么进云兵随印转将逐符行师云如何是最初一步进云凭栏遥望江边境令人却忆老婆心师云又却恁么去也僧问动地天书到海门不知师意若为论师云大虫舌上书千字进云舜日与佛日增辉皇风共真风竝扇去也师云知恩方解报恩进云真智不从人得妙机本自天然师云那箇是汝妙机进云五叶芬芳传少室今X朝大地一时春师云祇少阇梨一箇师乃云隈巖傍水养衰残不谓虗名落世间到此更无回避处只应笑倒石公山石公山解笑争奈笑里无刀拄杖子点头却是他头边有眼到者里三世诸佛匿影无门六代祖师潜踪无地为什么如此祇为难逃至化师辞众上堂云虎穴门前曾宴坐龙牀角畔去谈禅诸人莫苦生离思风月从来共一天还有相送底么僧出问出门千里一步为初如何是最初一步师云拄杖拨开千圣眼芒鞋蹈破万山青进云何事春风忽吹散不能留得覆青山师云何用强生分别进云学人有箇末后句还许当场道也无师云只恐汝道不着进云焦山幸有西菴在留与禅师作退居师云巩县茶瓶师乃云住亦随缘去是常山林城市两无妨白云本是无心物一任风吹入帝乡大道无间遇缘即宗万法有期因时而会休向孤峰顶上盘结草菴且于閙市门头诃佛骂祖虽然如是且道临岐一句作么生道都来一箇虗空子计甚东西南北人某道薄人微涉世疎谬住持既久曲荷诸人乍尔东西岂无依恋更冀诸兄弟时中一动一静依诸佛语如说而行依祖师语以悟为则若能如是可谓江山虽远理契即隣其或不然何啻千山万水时众中有恸哭者师告云不用哭老僧在此四年零六箇月将无作有指东划西脱空谩语诳惑诸人今日识神自首不敢覆藏且骑石公山渡杨子江往东京城里去X也伏惟珍重师五月五日入院归方丈踞座云一居丈室家风壁立把断重关有谁敢入为什么如此直饶铁眼铜睛汉也是门头户底人上堂僧问深山中建立未是作家閙市里举扬方为好手如何是到家一句师云一条拄杖挑明月万事随缘入帝乡进云可谓上国有明主深山无隐人师云葵藿有心终向日进云如是则巳居上剎放行西祖家风今对人天拨动云门关棙师云作么生是云门关棙进云祥光舒户牖瑞气满庭除师云未在更道进云却请和尚道师云乍入院来未欲行令进云谢和尚布施师云吽师乃云千山万水路岐长自喜亲观上国光会得到家一句入门切忌错商量且道如何得不错商量若作佛法商量埋没自已若作世谛商量辜负祖师到者里须知佛法人情揑成一块麤言细语不见两般恁么也得不恁么也得恁么不恁么总得然后没交涉方可閙中取静忙里偷闲仰戴尧天高歌舜日然虽如是且道动静不拘一句作么生道遂抚掌笑云青山谁管你闲事白日𢌅中自有人某山林一慵懒人耳学问道德俱无所长上荷圣恩扫洒当院唯是夙兴夜寐补报君恩隐腹量心但多惶恐诸人者古人道相逢不拈出举意便知有如何是知有底事祇如长老入院打鼓陞堂问讯和尚与诸人相见者箇是拈出了也那箇是知X有底事莫是焦山长老千里之外来慧林住持么不是者箇道理莫是僧是僧俗是俗么不是者箇道理若也明得千里同风其或未然对面千里会么虗空昨夜飜筋斗吓倒西来碧眼胡上堂举昔日宝公和尚令人传语思大禅师何不下山教化众生只在山头目视云汉作什么思大云三世诸佛被我一口吞尽何处更有众生可度师云思大恁么说话只知开口不觉舌头长既有诸佛可吞岂无众生可度若是山僧即不然自四月十六下焦山或山路上行或野店头宿也不见有诸佛可吞为什么如此但知饥来喫饭渴即饮水困即啜茶亦无众生可度为什么如此只为人人具足箇箇圆成虾䗫蚯蚓项佩圆光白牯狸奴胸题万字今日来到慧林院里与诸人相见且道与古人说话是同是别会么不劳久立师于五月二十二日就大相国寺中三门上开堂师拈起疏示众云卷之则圣凡莫测舒之则沙界咸闻非图激浊扬清亦乃分缁别素然虽如是要见文不加点绝妙好词却请表白宣过读疏罢师指法座云物物头头不覆藏须弥高广露堂堂要知此曲无音韵更对薰风舞一场便陞座拈香云此一瓣香恭为祝延今上皇帝圣寿万岁恭愿明齐二曜寿等三山雨顺风调民安国泰次拈香云此一炷香当为何人气息才通不可收一回拈起一回羞威音王外X难分雪殃及儿孙卒未休便恁么烧却又恐有不知香气者爇向炉中供养我长芦净照禅师和尚遂趺座智海法真禅师白槌云法筵龙象众当观第一义师云一槌便就八字打开更无丝发覆藏岂有纤毫障碍若是英灵衲子须便舌上风生其或蒙憧禅和多分眼中云起莫有未点先行不拨自转底么僧问立雪齐腰断臂人昙花分得一枝春未知今日开堂意一句如何祝圣君师举起拂子进云恁么则金乌凝瑞彩玉兔耀祥云师云若是鹞子儿点着飞千里进云五湖四海归王化一句无私乐太平师云祇道得八成进云却请和尚道十成师云大千沙界为天宇亿万须弥作寿山进云祝圣巳明于至道为人端的合如何师云拄杖子未曾拈着进云作家禅师天然犹在师云开口易合口难僧问法鼓一鸣丹凤阙金炉先爇紫檀烟开堂上祝南山寿愿把西来密意宣师云曹溪水阔千寻渌少室峰高万仞青进云一言妙契寰中旨舌上风生四百州师云丽水一星金流沙混不得进云九州和气如三月四海欢唿似一家师云如是如是进云为报诸方同道者尽情施设赞明时师云直须恁么僧礼拜退师乃云直饶稻麻竹苇草木丛尽变衲僧一一衲僧通身是口一一口中有百千舌一一舌端置百千问难不消慧林举起拂子自然圆同太虗无欠无余譬如一滴狮子之血能变六斛驴骡牛羊之乳悉化为水不在安X排任运如是况千圣灵机群生本体不落文字岂涉言诠卓尔现前超然独露岂不见临济禅师陞堂麻谷和尚出问大悲千手眼那箇是正眼临济随声云大悲千手眼那箇是正眼麻谷拽临济下禅床遂自陞座临济近前云不审麻谷拟议却被临济拽下禅床复陞座良久云久立尊官伏惟珍重师云此是从上知识陞堂底样子后人不明旨趣一向语路推寻往往将此公案唤做照用同时卷舒自在恁么商量欲明千圣不传之机大似接竹竿打月有甚交涉殊不知骑自马捉贼以自刀杀贼即易就贼马捉贼回贼刀杀贼即难何也如国家拜将妙得其人应机会间不容发方当用事之时势安龙蟠虎踞之利阵结长虵偃月之衡拥百万军决千里胜人伹见七擒八纵万举万全而不见帏幄运筹声容不动搀旗夺鼓之间巳荡巢穴弃甲曳兵而走歼厥渠魁经云诸有智者以譬喻得解鬼方既定神武不杀班帅振旅凯歌而还时节因缘众所共知临济麻谷一状领过且道昔人今人是同是别若也定当得出上无不报之恩下有可行之道还会么四海晏清歌有道八方无事乐尧年即将此日开堂妙善谨进祝延今上皇帝圣筭无穷恭愿今上皇帝陛下道合干坤明逾日月恩霑万姓俱为富寿之乡化被四夷皆识诗书之训巍巍乎荡荡乎民无得而称焉但臣僧某道行无取短拙有余土木身心烟云踪迹本图水边林下X枕石眠云木食草衣歌咏太平而巳不谓遽承睿旨扫洒慧林遂令枯木重芳寒灰再焰敢不力勤香火䇿励禅徒共扬西祖之风上祝南山之寿我皇帝陛下恭愿似天不老万灵永戴于无私如日方中一草不容于斜影皇后皇太子诸王天眷玉叶金枝庆尚一人咸臻五福阖筵贤士大夫共赐光临庄严法会僧录三藏诸院禅师四远檀信十方清众同歌舜日共戴尧天万劫千生常逢此会久立众慈伏惟珍重上堂举金峰和尚示众云事存函盖合理应箭锋拄你若道得分半院与你时有僧出礼拜金峰云相见易得好共住难为人便下座师云金峰放处太轻收来太重慧林即不然一切不见句瞎却时人眼你若道得说什么分半院和钵袋子一时分付良久云何须寻白玉只此是黄金上堂云今年两次逢端午不须更打划船鼓金刚门外笑呵呵一夜通身汗如雨汗如雨不须言犀牛扇子亦徒然旧山多积雪归去是何年上堂云古人道说得一丈不如行取一尺说得一尺不如行取一寸说得一寸不如行取一分又有尊宿云说取那行不得底行取那说不得底虽然恁么未免陪分疎在且道说不得底如何行语不伤人方出口药因有验始传人上堂云一切有为法如梦幻泡影如露亦如电应作X如是观释迦老子只知其一不知其二幻化空身即法身箇中无染亦无尘拈匙把筯如明了扫地烧香不倩人江宁府能仁差僧賷疏帖请诠首座出世坚不肯受师便鸣鼓先陞座僧问狮子未出窟时如何师云怕人见爪牙进云出窟后如何师云头尾不能藏进云恁么则有意气时添意气不风流处也风流师云打鼓大家看师乃云赵州住院二十年折脚禅床欠一边灰头土面半饥饿苦澁家风今古传飜笑今人做长老恰似官人问职田职田多我便去免见钵盂无着处职田少我不去生怕没盐兼没醋禅门难得好儿孙正眼近来如扫土慧林首座久韬藏箇中果熟自然香大海钓鱼𢬵得失空船归去也无妨上堂僧问诸人知处良遂尽知良遂知处诸人不知未审如何是良遂知处师云一字两头垂进云若不同床卧焉知被底穿师云承言须会宗师乃云一钵迢迢历数州朱门白屋信缘求如今蠒足归来也自在沩山一牯牛恁么会得犹是油花脱子未是到家一句如何是到家一句一条藜杖倚壁角三乳芒鞋挂屋头道友就资福作莲花会供养罗汉请师陞座僧问红轮出海万里光辉宝鑑当台一方明曜学人上来请师一鑑师云迅雷不及掩耳进云一句流通人皆耸听师云马无千里谩追风进云谁闻如是法不发菩X提心师云如何是菩提心进云南宗北祖皆如此天上人间更问谁师云今日问话有些巴鼻进云句句分明皆合道家家门口透长安师云幸自可怜生师乃云拍手相逢笑不休本来无证亦无修人人尽是阿罗汉何必天台鴈荡求还会么幡花影里菡萏香中人人雪𩯭霜髭箇箇云踪鹤态也有凝眸看鹤也有露齿吟经也有百衲蒙头也有长眉盖眼也有降龙伏虎也有相对清谈虽然种种不同皆是神通游戏不见仰山和尚一日坐次有一罗汉腾空而至仰山问云近离甚处罗汉云西天仰山云几时离彼罗汉云今日斋后仰山云何太迟生罗汉云游山翫水仰山云神通游戏不无尊者佛法须是老僧罗汉云特来东土礼文殊此土元来有小释迦遂腾空而去师云仰山老子寻常河目海口疾焰过风被他恶水蓦头浇却到底不知当时若见他道此土元来有小释迦便拽拄杖打出去是则是者棒放过也好为什么如此时难只得同香火莫与渠侬较短长解夏上堂举昔日有一老宿一夏竝不为师僧说话有僧自叹云我只恁么空过一夏不敢望和尚说佛法得闻正因两字也得老宿闻云阇梨莫𧬊速若论正因一字也无恁么道了扣齿云适来不合恁么道隣壁有老宿闻云好一釜羮被两颗鼠粪污却雪窦云谁家锅釜无一两颗师云长夏无别趣调和羮一釜滋味颇馨香刚地成点污口是祸之门舌是斩身X斧陪却三斤铁只因看锢鏴忽然有箇衲僧出来道和尚也须照顾慧林只向他道死老鼠上堂举桐峰和尚见僧入门便举起拂子僧便礼拜桐峰云犬吠月又僧到来峰亦举起拂子僧礼拜峰便打石楼和尚见僧入来便举起拂子僧便礼拜楼云如是如是又僧入来楼举起拂子僧礼拜楼便打临济和尚见僧入来便举起拂子僧便礼拜际便打又有一僧入来际亦举起拂子僧礼拜际亦打师云一人得自利三昧一人得利他三昧一人得自利利他三昧明眼人试辨看上堂谢知事慧林小院子恰似一只船终日行上水须得众人牵出入底出入说禅底说禅做饭底做饭打眠底打眠有时甜似蜜有时苦如连恁么度众生笑倒老金僊若问西来意令人肚里煎因什么肚里煎按尽牛头不喫草洪州九仙山请亲长老上堂僧问向上一路千圣不传只如嗣法宗师自何而得师云当暗中有明进云若不传法度众生毕竟无由报恩师云巳落向下进云还许学人重添注脚也无师云巳不少也僧礼拜云一片月生海几家人上楼师乃云滕王阁畔遥招手汴水堤边未点头要得锦鳞来上钓大家撑动木兰舟且道兰舟如何撑良久云不犯清波意自殊师付法衣拈起示众云以法传心以衣表信黄梅山头白莲峯顶分付曹溪路上人一模铸就黄金印何X故须要者箇师笑云不借婆婆裙子系争能随地舞三台当晚请九仙长老小参师云今朝四月十五巳见炎炎酷暑只宜摇扇饮水岂可谭今引古却请九仙长老倾些清凉法雨众中钉觜禅和便好出来进步问教口似磉盘始信长老难做亲长老自照顾发机须是千钧弩送九仙长老上堂云慧林投老入红尘俯仰三年成跺根自笑欲归归未得时时送客出都城所以道世事悠悠不如山丘青松散日碧㵎长流山云当幕夜月为钩卧藤萝下块石枕头饥飡渴饮浑无事自在沩山水牯牛然虽如是便恁么去有甚气息七凹八凸须拈出揑六成三未可休上堂云着黑衣护黑柱虎不食斑恶伤其侣云何狮子身中虫终朝返食狮子血忍痛金毛不作声箇中滋味难分雪从咬囓愿尔回光返照时始信虗空无两舌上堂举古灵和尚问僧甚处来僧云城中来灵云还知你所生父母在地狱中受苦么僧云特地来看灵云汝如何看僧哭苍天苍天灵喝云者里是甚所在要哭便哭僧云争奈父母在地狱中受苦灵云汝如何免得此难僧云三十年后有人鑑此话在师云古灵和尚向平地上陷人烂泥里着剌者僧若是箇作家才见他道还知你所生父母在地狱中受苦么便X向他道欲知旱海路须问去来人待者老和尚拟议便与推倒禅床只如今日了初侍者追荐二亲试问诸人且道他父母在地狱中受苦耶在人天受乐耶若定当得许你具一只眼若定当不得带累初侍者入镬汤炉炭山僧为你诵箇破地狱偈免见一向在鬼窟里做活计下初死却爷共娘二十余年割不断今朝打破骨董箱请我陞堂举公案古灵平地起风波瞌睡禅人不奈何地狱天堂都莫问大家随例喫燠鹅檀越病起请师陞堂云佛病与祖病众生心上疑情尘一念脱消散如风吹试问诸病源起灭从何依来从何所来去向何所归若能直下见苦痛无毫釐不见维摩老文殊问疾时聚头说药方夫却狮子儿为什么如此不识西天漏蓝子几人错认作乌头端午上堂僧问是草皆为药文殊强指南箇中如不会特地使人参学人上来乞师方便师云苦瓠连根苦甜瓜彻蔕甜进云如是则相逢不拈出举意便知有师云知有底事作么生进云争奈入荒田不拣信手拈来草师云何时出得荆棘林进云文殊公案一笔勾下只如尽大地是药那箇是自已师云退后退后僧问句里呈机问赵州四门相对谩轻酬学人未晓箇中意乞师方便指来由师云大无外小无内进云如是则问处不知玄妙旨答时方见祖师心师云门里出身易身里出门难进云争奈不向语中求异X见烁迦罗眼绝纤埃师云犹未见赵州在进云多少随言逐句人门门便道无遮障师云虾跳不出斗师乃云今日适当端午便有僧问时节因缘问头不妨亲切进语中不解承当山僧为诸人重举一遍往昔文殊师利为善财曰为我採药不是药者採将来善财入山遍寻无不是药者归白文殊山中无不是药文殊曰是药者採将来善财拈一枝草度与文殊文殊接得举起云此药亦能杀人亦能活人师云者般道理作者方知若非铁眼铜睛往往当面蹉过然虽如是善财恁么採药只知其一文殊恁么辩药不知其二遂拈起拂子云还识者箇药么得者长生服之不死神农不知名耆婆无处讨破除佛病祖病扫荡无明烦恼物物头头不覆藏灵光洞耀何人晓上堂云天时有风雨晦明人事有吉凶悔吝如意事少轗轲常多自古而然何足介意此是世间俗人论议灵山老道过去事如梦不可得未来事如电不可定见在事如云彷彿而有有此方便能行人之不能行忍人之不能忍慧林为你诸人添箇注脚过去事如梦了然无罅缝要当做梦时便作觉时用未来事如电有无不可见莫将希望心昧却娘生面见在事如云目前彷彿有安得东南风吹散西山口良久云山僧为你吹散了也会么莫道无心便无事也曾愁杀楚襄王上堂云南来者与他下载北来者与他上载赵州和X尚恁么道大似世情看冷暖人义遂高低山僧因一事长一智南来者与他一面笑北来者与他一面笑笑里亦无刀笑里亦无妙且道图箇什么此事不愁怕烂了卖者虽多买者少慧林长老眼搭痴谁敢按牛头喫草上堂云适来钦道者领一童子持数朵莲花入门便拜山僧问作什么道者云请和尚陞堂说法老僧唤行者将莲花分作四瓶装却道者罔措你若荐得何须特鸣法鼓高踞猊台灵山正眼一时分付了也既不如是不免重新举箇公案一则为郭氏拔罪根破疑网二则为道者开一只眼不见昔日僧问智门莲花未出水时如何门云莲花僧云出水后如何门云荷叶师云智门是作家宗师出语便斩钉截铁然虽如是要且只解把定不解放行忽有人问山僧莲花未出水时如何烟笼槛外差差绿出水后如何风撼池中柄柄香毕竟如何多谢浣纱人不折雨中留得盖鸳鸯上堂云十年做长老今年閙吵吵思量世间事佛也不可晓昨日买箇卦卜道来年好财帛星入门虗耗鬼去了知事与头首各着些孔窍盛点两瓯茶多陪一面笑大家说些快活禅免教拄杖生烦恼开宝仁王院大悲菩萨生日三禅陞座师当最后陞座顾视大众遂举右拳云者箇便是八万四千母陀罗臂复举左手伸五指云者箇便是八万四千清净X宝目复微笑云大悲时时降生诸佛头头无间者里裂破面门荐取通身手眼便下座沂州天宁专使请长老师上堂僧问如何是临际禅师云木马痛加鞭进云如何是云门禅师云虗空驾铁船进云如何是曹洞禅师云团圝缺半边进云如何是法眼禅师云红锦盖花氊进云如何是沩仰禅师云金针黑处穿进云五家宗派蒙师指向上宗乘事若何师云是处井中有水谁家灶里无烟进云学人到者里理会和尚答话不得师云我也理会不得僧礼拜师云问事即得师乃云时节因缘自有由知音千里远相求寒山陌上才招手拾得溪边巳点头沂阳太守墻壍真乘千里移文求人阙下念禅门之衰䬃力与扶持嗟祖道之荒凉心存外护况明公长老方当壮年利生心急便好横担拄杖撩起布裙且图旧店新开从听时人买卖不劳谦执便请承当然虽如是且道乘时一句作么生道五叶花敷大地春泥牛鞭起着精神好将一苇堂前曲举向东州路上人上堂僧问百年暗室一灯能破如何是一灯师便打进云如何是百年暗室师云撞着露柱进云恁么则光明处处透也师云汝莫诈明头师乃云昔日法眼与悟空向火次法眼拈起香匙问悟空不得唤作香匙我道了也你作么生悟空云香匙法眼不肯悟空过二十余日方省此意今时兄弟问着便道不可X唤作火筯又有底道香匙只是香匙又有底都不管又有底道和尚莫瞒人好又有底向无交涉处下一转语恁么商量有甚交涉总不恁么又且如何良久云莫麤心上堂举杜顺和尚有四句偈流落丛林自古及今穿凿不一只为你不透祖师关行处多荆棘便被人向咽喉把定出气不得慧林为你除却有交涉底病更除却无交涉底病怀州牛喫禾承言须会宗益州马腹胀打着南边动北边天下覔医人半夜放乌鸡灸猪左膊上十谒朱门九不开上堂云晓来雨过地无尘绿暗红疎烂熳春拄杖花开人不会等闲昧却本来身昔日僧问忠国师如何是本身卢舍那国师云与老僧过净瓶来僧取净瓶至国师云却安旧处着僧复问如何是本身卢舍那国师云古佛过去久矣师云日光月耀不为盲者而不明夏热冬寒岂为怨者而不作直得净裸裸赤洒洒更无丝头许遮藏处尚自不会岂况盖覆将来还会么良久云古佛过去久矣旦日上堂云春睡不知晓觉来天巳光七条衣未着五味粥先香宰相鸡鸣起凡夫彻夜忙不知禅和子将底报君王上堂云曹溪路上休要举古论今明眼人前切忌谈迷说悟只合着衣喫饭问讯和尚更无禅道可商量有底工夫求解脱便恁么信去不妨庆快平生其或X拟议思量未免落他阶级何谓也小乘多话佛老将不谈兵仲贻知合今辰生日移饮酒食肉之会作开单展钵之缘打动盐官鼓唱起德山歌点赵州茶做云门饼罗列如幻器具供养影响禅和以是无功之功奉答劬劳之赐慧林长老不敢一一饰辞褒赞恐染污诸人佛性何以故一切众生只认得箇父母所生之后四大色身却不知父母未生时本来面目又谓之七佛巳前事又谓之阴阳不到处又谓之混沌未分时又谓之空劫巳前自已记得古人生日诗一首举似大众他道我昔未生时冥冥无所知天公强生我生我复何为无衣使我寒无食使我饥还汝天公我还我未生时者箇说话好则甚好犹欠衲僧孔窍在老僧今日为你诸人註破我昔未生时露柱怀胎冥冥无所知不唧𠺕汉天公强生我自是你把不定生我复何为争怪得别人无衣使我寒犹有者箇在无食使我饥自有拈匙把筯底还汝天公我试拈出看还我未生时道什么上堂云白日人事劳攘夜里只了瞌睡忘记安排说禅且望诸人不罪便下座上堂云少室九年垂一则语直至而今诸方赚举且道那箇是当时垂底语莫是将心来与汝安底是么莫是与汝安心竟底是么莫是廓然无圣底是么休将马鞍桥悞作爷下颔天下老和尚尽皆错举了也山僧今日为诸人少救一半免见后代儿孙箇箇阿X漉漉地若要举得不赚各请回光自鑑少林孤坐九年直得口似楄担良久云也只赚举了也上堂云念念常空寂日用大有力此是三世诸佛行履处六代祖师行履处无功之功功不虗弃虽然如是也须打破虗空始得上堂举吾心似秋月碧潭清皎洁无物堪比伦教我如何说师云寒山子说不得即且止诸人还说得么直须口似磉盘方始光明透漏上堂云千般说万般喻特地令人转不悟西风昨夜泄天机郁郁黄花香满路上堂云欣逢诞圣时无以报明主唯凭一炷香更击三通鼓唱起太平歌共行向上路且道向上路作么生行太平歌作么生唱良久云只愿尧天日月长待见黄河清万度上堂僧问如何是无心法师云木人夜半将花摇进云如何是有心法师云丰乐楼前马沓沓师乃云古人云有时一喝如金刚王宝劒有时一喝作踞地狮子有时一喝作探竿影草有时一喝不作一喝用遂喝一声且道是金刚王宝劒是踞地狮子是探竿影草是不作一喝用良久云落花春绣水新月夜梳云上堂僧问祖意西来即不问开炉一句事如何师云守定寒灰赚杀人进云恁么则直须迸出燋燎炭始见丹霞老作家师云惜取眉毛师乃云北风如箭X射庭除冷落禅门一物无多谢诸人相暖热慇懃为我作开炉富时得千两金未为奇特冷处着一把火始是相成实际理地可张罗佛事门前堪炙手閙浩浩中寻求却易冷湫湫里摸索最难直教枯木再生花任是寒灰重放焰然虽如是且道超时越节一句作么生道良久云到头霜夜月任运落前溪上堂云老僧来慧林四见书云节不解巧逢迎岂敢多饶舌瞋即听你瞋拙即从我拙要透祖师关放教心地歇若不歇腊月三十日一时都败阙上堂云十年持钓在江湖蒻笠簑衣只自如忽尔竿头浮子动等闲钓得一头鱼召大众云且道是什么鱼还识么莫问竿头轻与重且图江上不空归叙事毕师复云慧林铁馒头做来年巳久不是不拈出自是人不受覰着齿牙寒咬着眉头皱不是张鹏举谁人敢下口咬即任咬且道是何滋味良久云泥牛背上駞红日石女胷前挂玉环上堂举僧问曹山抱璞投师乞师雕琢山云不雕琢僧云为什么不雕琢山云须信曹山好手师云曹山老子辜负者僧既言不雕琢说什么好手忽有人问慧林为什么不雕琢只向他道只恐不是玉是玉且囊藏顿在壁角里他年自放光上堂云祖师正令水泄不通随顺机缘副箇程限譬如铸金为人但观其人不观其金其名也迷其相也惑所以然者皆失其真目前灯笼露柱净瓶香炉门X窻户牗皆是名相那箇是真还委悉么担折始知柴束重潭深方觉约丝长上堂云祖师妙诀头头漏泄众生日用不知只管强生分别岂不见灵云陌上桃花赵州指出庭前栢别别正似红炉一点雪上堂云直饶一问一答似狮子飜身或纵或夺如象王蹴踏恣悬河之辩论奋啮镞之迅机正眼观来未有事在况法无别法心即此心凡圣同源迷悟一致所以道无边剎境自他不隔于毫端十世古今始终不离于当念如是则灯笼露柱皆可传心拄杖禅床时时出世尘尘尔念念尔剎剎尔昔日僧问长沙和尚如何是无情说法沙指东边露柱云者箇能说僧云未审何人解听沙指西边露柱云者箇能听僧云和尚还闻么沙云我若闻教谁举话师云东边露柱说还有口么西边露柱听还有耳么灵利汉便好荐取上堂举僧问雪峰声闻人见性如夜见月菩萨人见性如昼见日未审和尚见性如何峯打三下僧又问巖头头打三掌师云者两箇老汉才被人问着便手忙脚乱忽有人问老僧和尚见性如何也不掌他也不打他只向他道慧林四十八一毛不肯拔口里说慈悲触着便恶发你若会得不妨快活上堂云若论此事譬如大城外有四门随方来者非止一路师遂垂下一足又以拂子击禅床数下云诸X人从那箇门里入良久云前不到村后不到店上堂云夜来看上元一觉到天晓纸被暖如春被底呵呵笑且道笑箇什么你正忙时我正眠上堂举僧问曹山鲁祖面壁当表何事山以手掩耳师云古人大似怕人道着祈雨上堂云寒食清明都过了野桃红杏巳凋零多时不听檐头雨特地令人忆镜清一时念龙自在王菩萨上堂云十方同聚会箇箇学无为此是选佛场心空及第归镇江周子厚及第了也因甚却归不得良久云杨子江头春柳绿也应为汝起悲风子厚将仕平生勤苦志在青云才得登科俄沈大夜修崇用资冥路愿公悟死生如梦幻了恩爱若空花脱离凡缘超登彼岸诸人还会么石火光中高及第南柯梦里总无真绿袍槐简些儿物赚杀阎浮多少人上堂举世尊一日陞座文殊白槌云谛观法王法法王法如是世尊便下座师云燋甎打着连底冻结夏上堂云四海五湖人慧林同禁足譬如学牧牛身心要淳熟常耕自已田莫犯他人糓一句若参差九旬何面目岂不见道道人优昙花迢迢远山绿上堂云万法是心光诸缘唯性晓衲僧恁么会钻头入荒草且道出草一句作么生道你既无心我也休上堂举有僧在长沙院侧住菴自云见南泉来长沙岑和尚遣僧问未见南泉时如何菴主默然据坐又X问毕竟如何菴主云不可别有也长沙闻得有偈云百尺竿头坐底人虽然得入未为真百尺竿头须进步十方世界是全身僧便问百尺竿头如何进步沙云朗州山澧州水僧云请师实道沙云四海五湖王化里师云岑大虫若无后语也是百尺竿头坐底人上堂云古人道上来打箇问讯日消万两黄金下去打箇珍重受得四天下人供养师云古人恁么道大似高价相酬致令学者一向作殊胜会了慈受道上来打箇问讯且喜道体轻安下去打箇珍重秋来少契冷水者里忽然瞥地莫道慧林瞒你上堂举地藏和尚云地藏家风无些巴鼻土面灰头冷湫湫地师云古人恁么道也是黑牛卧死水慧林家风有些巴鼻下得床来閙浩浩地且道閙浩浩地好冷湫湫地好你爱其羊我爱其礼便下座上堂云身心一如身外无余便恁么会缘木求鱼岂不见道如驴覰井何似如井覰驴旦日上堂云寒来共向无烟火饭了同烹雪色茶饱食高眠无一事不知何以报官家寿春府檀越就天清寺散千僧汗衫请陞座师云孃生袴子脱体皆空赵州布衫更无㨾度袖头打领腋下剜襟自然缝罅难寻直是针锋不露然虽如是说食终不饱着衣方免寒争似者箇衫子是檀越段时升向清净心中流出布施诸人正当恁么时一句作么生道良久云一片信心清似水满天和气暖如春X师复说偈云布施门开非一朝云山千里肯辞劳尘中欲听无生曲座上先横智慧刀贴肉汗衫容易施有心道者却难消愿公福似鄱台塔一层高了一层高上堂云盛暑隆寒相继来慧林四见地炉开衲僧向火知方便切忌团圝守死灰恁么恁么即易不恁么不恁么却难直教枯木再生花任是寒灰重起焰昔日雪峰开炉次为学者云三世诸佛向火焰里转大法轮云门云火焰为三世诸佛说法三世诸佛立地听师云奇特不妨奇特且道火焰如何说法三世诸佛如何闻若是顶目之流举着便知晚学初机老僧更为你添箇註脚火焰时时转法轮广长舌相耀干坤衲僧不会转身句烁破孃生旧面门上堂云水中盐味色里胶青决定是有不见其形举起拂子云傅大士即今在慧林拂子头上诸人还见么遂击禅床一下云人从桥上过桥流水不流上堂云炭头今日地炉开澁雨悭风恼破怀老僧向火喫酸豏谁管檀那来不来靖康改元十一月因率金银上堂云干坤之内宇宙之间中有一宝秘在形山师云汝等诸人者一宝秘在形山久矣夜来对人天众前各各拈出直得荧煌灿烂耀古腾今与国家为瑞为祥与群生为安为乐自然干戈永息悔吝不生雨顺风调纯乐尧舜之道只如尧舜之道作么生乐此身定向林间老心与长X松片石期上元日上堂云皓月团团照碧天鳌山灯火不须然吾皇恭俭人心乐自有叹声四海传上堂举法眼云时忆在山日枕上听瀑布如今城里居欲去不得去欲去既不得住且还无虑晨昏钟鼓鸣实堪扬佛事大觉琏禅师云时忆在山日云泉旷野情如今居辇寺终日厌逢迎禁近传寒漏堂空听晓更凭何通一线庭栢向春荣师云者两箇汉出处虽异病痛一般早知今日事悔不慎当初山僧道忆昔在山日眠云并枕石如今城里居欲去去不得欲去既肚里空啾唧休啾唧更听篱头吹筚篥二月初一日上堂云日暖旌旗壮凤城圣君勤俭古风清宝刀不染匋奴血四海从今自太平在明禧陞座云顺天门外古招提烂熳春光照锦溪物物更无心外法箇中能有几人知忽然杏花岗畔白板桥头逢人作么生举师抚掌笑云莫道无人好师于三月二十六日求退在水门外东园候旨至四月初五日奉朝旨再住归院上堂问答不录师云牵率归来口懒开婆娑重陟旧猊台孤云本是无心物又被东风拘管来一槌便成方是作家手段千割不断欠他粥饭因缘不如随例纳些些况是从来活鱍鱍唤作随波逐浪亦名和光同尘三世诸佛分雪无门六代祖师钳口有分正当恁么时动静不分一句作么生道有缘不是予朋友无用双眉却弟兄X师复云山僧一毫无取百事荒唐扫洒慧林倏忽六载本欲退归巖谷以尽残龄岂谓朝廷不容引去不免移身换步委顺世缘再入门来不胜勉强伏蒙两街僧录诸院禅师远出都门良勤象驾诸官员道友出门相接曲尽勤诚其在山怀言不能及古来尊宿无住持事船子和尚在孤舟上接物鸟窠禅师于树尾间为人官府不知名利害不到耳处深山穷谷木食草衣一味与黄面禅和子说硬嚗嚗地禅行实逼逼地事如今做长老者名籍有司恰如做官相似身不自如要去不得去只为入他尘劳深也然虽如是衲僧到者里却须知有放行中把定把定中放行还会么听取山僧一偈朝廷未许老僧闲且把西来向上关莫道禅门无致仕更成半考便归山上堂云夜来春睡烂如泥禁漏声残总不知飜忆南泉好言语如斯痴钝也还稀且道承谁恩力恁么无事得恁么自如还会么扫地煎茶歌舜日诃佛骂祖乐尧年结夏上堂云不唯禁足亦乃禁口不唯禁口亦乃禁手不唯禁手亦乃禁心禁心不禁口日日嫌佛丑禁口不禁手累及眉头皱禁手不禁心罪过转弥深禁足更禁口蚁子衔椀走禁口更禁手垂杨生左肘禁手更禁心大地是黄金要得一夏安乐细看两重註脚山僧恁么说话大似不龟手之药上堂良久云相逢不下马各自有前程便下座X上堂举药山久不上堂知事白云大众久思示诲山云槌钟着众方集山便闭却门知事再白云既许为大众说法因何一言不措山云经有经师论有论师律有律师争怪得老僧师云药山将真珠作豌豆粜尚无人着价后来明觉和尚道可惜药山老汉平地喫扑尽大地人扶不起师云慧林昨日也喫一扑直得饮气吞声回避不及既无人相扶不免自倒自起诸人还会么明珠一颗价难酬不是知音便暗投飜笑药山空费力水清鱼现不吞钩上堂举教中道五十余年未甞向人说如此事师云释迦老子大似贫儿思旧债年老觉心孤诸道友相别上堂云相送无言泪满巾溪头黄叶正纷纷劝君更进一盃酒西出阳关无故人只如者一盃酒如何进卓拄杖一下云一口吸尽西江水不知何地着离情师于七月二十八日得旨辞众上堂僧问声飞四海德如渊唱道都城恰六年世事悠悠乞归去白云深处不朝天布袋巳开头船子便解缆正当恁么时如何说得箇去去实不去底道理师云如劒挥空进云恁么则好水好山应有待如云如鹤任高飞师云犹涉动静在进云争奈楚天浑似客情远秋色不如归兴浓师云临行之际莫忉忉进云千山不碍金刚眼自然到处得逢师师云不要忘却僧问象驾东归正作秋水光山色共悠悠人天普集忻相送一句X临风作么酬师云处处无踪迹进云如是则随方施法雨是处布慈云师云为人倾尽一生心进云直得夷门山畔月夜夜照慈航师云更须截断两头师顾视四众云六年扫洒皇家寺一日君恩得游还拄杖重挑旧瓶钵者回信脚入青山只如临岐一句作么生道良久云得意浓时便好休下座慈受深和尚广录卷第一门人慈觉大师文刚劝缘慈受怀深禅师广录X卍XXX慈受深和尚广录卷第二东京慧林禅寺慈受深和尚偈赞侍者普绍编前住焦山历代尊宿真赞珍禅师末上开山师最劳栽松种竹意何高舟横断岸无人识几度因风弄海涛伦禅师一着天衣无缝袄平常语话暖如春山蔬纸帐家风在谁是当年听法人X佛印禅师水飜千偈亦轻酬一笑瓯峯万事休今古碧桃湾底路几多风月属渔舟深禅师南山拾得劫初铃乡曲谁人会此声拨转海门关棙子云楼月殿一时成从禅师雪眉嵓顶鹤精神淡薄家风世少邻明月芦花藏不得老来重跨铁麒麟慈受和尚自赞因风便作海门居钓尽波澜未见鱼水冷云寒归未得笑看新月上珊瑚前住慧林历代禅师真赞圆照法空禅师大圆镜中真光明炬慈中有威击涂毒鼓威中有慈辟荆棘路无缘饬没遮护一切众生覩相而悟觉海冲禅师言简理直道高德重无妄谈笑无妄迎送衲子入门毛发耸动密密处莫能观倚天灵刃照人寒佛陀逊禅师转方作圆辉今耀昔龙袖三关金鎚一击五十余年脇不至席逆鳞句阿谁识生死观来如戏剧佛光正禅师炟赫佛光逆顺无碍道传崑山声飞湖海戏笑怒骂X皆师三昧风流处更尤佳曾悟庭前栢春风二月花祖印悟禅师师道平夷师貌浑厚持如地心开无妄口四坐道场一尘不受节角处没窠臼三眼神龟火里走月印禅师凛然孤风粲然眉目利劒当门谁敢轻触脱略处妙难传万仞峯前驾铁船退步万事无如退步人摩头至踵自观身只因吹灭心头火不见从前肚里瞋万事无如退步人孤云野鹤自由身松门十里时来往笑揖峯头月一轮万事无如退步人淡中滋味最天真炉边向火慵开口睡里抓头忘却身万事无如退步休百年浮幻水中沤赵州不为争餬饼要得时人劣处求万事无如退步休本来无证亦无修明窻高挂多留月黄菊深裁盛得秋万事无如退步休华言巧语诳时流世间种种皆儿戏何必区区弄笔头万事无如退步行世间名利两重坑前头光景无多子莫与扶尸鬼子争万事无如退步居青山僻处结茅庐听他人笑生涯拙自喜闲身得自如X万事无如退步看箇中生死不相干兜兜怛怛从他做兀兀痴痴我自安万事无如退步僧发长懒剃貌稜层出言吐气多山野逆耳之谈谁肯听万事无如退步眠放教痴钝却安然漆因有用遭人割膏为能明彻夜煎万事无如退步眠松床纸帐暖如毡梦中说话无花草况是山僧不会禅省缘学道先须要省缘莫教到被世情牵二时伹得钵盂湿囊底何妨无一钱学道先须要省缘随时过得莫忧煎无求坐卧常安乐有意身心不坦然学道先须要省缘省缘一法最安然有来有往有违顺无往无来无过𠎝学道先须要省缘他人长短莫喧传祸门不闭终无益参取维摩老子禅学道先须要省缘莫教到被世情牵牵来牵去无休日直到阎罗老子前学道先须要省缘浮生傀儡暗抽牵机关用尽成何事赢得三涂鬼火煎念弥陀颂万人同志念弥陀众力相成愿力多一朵莲开亲见佛方知净土胜娑婆X树林水鸟各宣扬宝网金台尽道场会得钟鸣并皷响弥陀触处现毫光𩯭发看看染雪霜心猿意马尚颠狂一朝掩目空归去始信泥犂岁月长业报差殊事不同劳生何地出樊笼欲知自性弥陀佛在汝朝昏一念中众生苦海业坑深不信因缘久溺沉闻得叉声方念佛始知妻子老婆心不是山僧说是非修行魔事要君知直须紧峭草鞋底透过娑婆五欲池家中四威仪家中行寻常违顺不须争若知步步无阶级何必莲华脚下生家中住早起开门夜闭户运水般柴莫倩人方知佛是凡夫做家中坐一室寥寥是什么灵光一点甚分明何必青山寻达磨家中卧展脚缩脚皆由我若能一觉到天明始信参禅输懒堕贪学道先须不要贪贪心障道使人凡祖师一味无求法流落人间谁肯参瞋学道先须不要瞋瞋心未断道休论诸佛常说瞋如X火烧却菩提种子根痴学道先须不要痴痴心未了转狐疑迷云头上黑如墨白日茫茫几箇知枯骨颂风力机关终有尽深情厚貌见无因担擎黑业归何处留得枯骸未化尘皮包血肉骨缠筋颠倒凡夫认作身到此始知非是我从前金玉付何人鸟啄鵶𪅎皮肉尽风吹日炙髑髅干目前试问傍观者自把形骸检点看因瞋久恋四蛇窟由爱长依六贼村今日并赃都捉败这回休要弄精魂百骸溃散杂尘泥一物长灵复是谁不得丹霞通一线髑髅着地几人知枯髅酒色财气颂枯髅爱酒醉魂在罗列盃盘手自斟酩酊一生心似麴想君作鬼也昏沉燕脂𦘕面娇千样龙麝薰衣峭百般今日风流都不见绿杨芳草髑髅寒生前财货因贪得死后形骸被物拘毕竟一文将不去被人骂作守钱奴偶然一语不相投努目挥拳汗欲流若悟形骸同逆旅胸中人我一时休X天人礼枯骨汝是前生我我今天眼开宝衣随念至玉食自然来谢汝昔勤苦令吾今快哉散花时再拜人世莫惊猜饿鬼打死尸因这臭皮囊波波劫劫忙只知贪快乐不肯暂回光白业锱铢少黄泉岁月长直须痛棒打此恨卒难忘沙门破二见咄咄愚痴子云何不自观鞭尸真倒置礼骨自欺瞒善恶由心造佛魔着眼看蹈飜烦恼海生死不相干资福遣土地出院汝为神道合威灵酒肉如何顺世情小鬼判官都出院禅门法令要分明村歌社舞拜祠堂臭秽腥羶污道场要答神明冥护力晨昏烧取一炉香若将酒肉污伽蓝因果分明语再三说着人情都不顺山僧到此口难缄灵巖披云台十颂林底常怀老药山皮肤脱尽万机闲披云月下时长歗千古风流满世间戏镌崖石号披云且欲朝昏见古人折脚铛中聊自足世间忧喜不关身拄笻台畔自腾腾野草闲花照眼明绿水青山皆旧物鸟啼猿笑别无声春暖巖花处处红住山境界乐无穷劳生奔竞何时X巳说与还如耳畔风当年吴越日相攻蚁鬪蜗争不少容范蠡西施伎俩尽青山依旧白云中兀坐云根懒举头更无言句示禅流森罗万象分明说有口何妨挂壁休老来羞懒出人前只欲隈巖傍水边多谢洞庭峯顶月夜来向我十分圆禅门难得好儿孙逐句寻言总失真山是山兮水是水莫将情解鬪尖新透过无心种种休松间石上自悠悠田园不用争疆界大地都来一指头莫笑山僧语句麤真情何处着工夫世人用尽精神讨缘木何曾覔得鱼和尧峯泉老清辉轩湛湛平湖浸月明渔歌声断晓风清坏衣蒙顶跏趺坐不称诗情称道情碧玉沼深静含秋一鑑宽清甘聊酌齿牙寒灵巖自笑荒山骨明月泉悭祇欲干多境巖聊向苍藤挂六镮满前嘉致属幽闲双眸净洗看无猒欲结遮头草一间宝云井X宝云诛草广禅林凿石穷源意亦深长叹甘泉不当路汪汪空有济人心白龙洞古洞深沉莫敢窥森阴草木野云飞白龙何处淹头角天下苍生望汝归观音巖笑日野花青嶂下歌春幽鸟白云间宝陀大士全身露懊恼游人空看山妙高峯下视群山尽子孙孤高直与月轮分善财不用别峯覔只此休时见德云偃盖松寒松门底如张盖招引嘉宾眼倍青方丈老人迎送少未应因汝下幽庭东斋禅板蒲团消永日明窻净几映踈筠一鑪香尽六时过转觉山家气味真西隐匿影长嫌山未深闭门莫放俗尘侵如今满眼事奔走欲对何人话此心余结茆西山终日无事因作洞庭十二偈以彰众生日用不知之道赵州云时人被十二时使老僧使得十二时斯言最切人莫晓焉鸡鸣丑一声唤起菴中叟披衣蹈月听松风人间万X事慵开口平旦寅叠叠湖山触目真箇中更拟论玄妙七十二峯应笑人日出卯参禅切忌生机巧近来衲子学虗头未曾喫饭先言饱食时辰粥饭精麤养病身落苏苦荬今年少谁念庵中瘦损人禺中巳樵夫来说人间事六月江头兵未休尽向众生心上起日南午瓦鑪石铫闲家具拾薪吹火自煎茶笑与儿童相尔汝日昳未撩起布裙闲扫地庵舍荒凉无客来门前黄犬因何吠晡时申自笑平生懒是真白发苍颜陪奉少听渠欢喜听渠瞋日入酉光境前头岂长久更无佛法可商量听他衲子交横走黄昏戌有口何妨长挂壁半帘秋色卷西风一点青灯照茆室人定亥住山自有家风在老来落得放心眠人生莫被闲名碍夜半子纸帐松床睡方美飜身不觉念劳生几箇不遭心识使题杭州西湖可堂X避喧求静到湖山却被湖山不放闲蹈破草鞋游未遍便甘投老两山间喜见君心有岁寒闭门终日对琅玕相逢不具香严眼祇作敲风带雨看题石桥冲寒得得到天台不为青山绿水来自愧过桥无脚力却欣供圣有茶柸苍崖瀑泻银河阔方广云收金殿开问讯厖眉老尊者也须回首入尘埃题白道猷勐虎毒蛇从法化㐫神百恠仰高踪只因一念分凡圣碍却前头蒸饼峯题吕城接待院我来暂解包困就长床歇叮咛木上座莫苦多饶舌一身同逆旅三界若空花勉尔水云客当求见作家初至包山大雪戏题老僧昨夜包山宿茅屋青灯火满炉料得山神心喜我晓来巖树雪摸煳次日有鹊巢于庵前枣树上树高数尺因笔戏题鹊巢低树绝惊猜可验庵僧心巳灰与汝林间缄口过不须虗喜报人来栽松栽松须覔曲松栽养就山林拥肿材直是无人着眼看岁寒方得老巖偎X手植小松小松盈尺巳凌云肯学芬芳桃李春想汝龙鳞合抱日老僧应是再来人题一笑庵旋縳茅茨蔽雨风土床蒲荐自雍容荣枯过眼人间事尽付山僧一笑中老觉形骸渐渐衰放怀终日眼如眉畏人知处闲名出犹喜归庵未甚迟题也休庵曲木为庵土作床有门不闭且无妨时人莫笑家风拙歇得心时事事忘唱歌楼上语风流你既无心我也休打着郎君心里事从前恩爱冷啾啾睡起戏题喫粥喫饭过听风听雨眠莫将安乐法容易与人传题寒食花寒食花无数寂寥草莽同只因颜色少留得老山中少艶人稀赏无香蝶不知人心尚红紫争看醉西施题纸袄新成纸袄着彭亨掉臂何妨雪里行我既不怜人不爱世间从此免相争师初到包山见小池莹如氷玉父老云池中昔有白龟巳进之因命为白龟泉任是流金铄石时此泉澄湛满幽池白龟闻巳献天X子何似蹒跚在淤泥题隐泉泉隐甘无竭人闲道转高涓涓清自足休苦作波涛包山开井山骨凿深六十尺石中泉眼始方开后人饮水知来处曾费山僧心力来小师般塼造塔伛偻山头自负塼要成小塔立云烟聚沙也似儿童戏且为湖山结少缘入定观音那伽常在定无有不定时为彼散乱人故现如是相广瑞巖和尚唿主人公诺主人公诺听我语死生流转无停住今日忙兮明日忙灵光一点何时悟主人公诺听我道贪名逐利何时了争如识取自家珍灵光灼灼无边表主人公诺听我劝浮生莫作欺瞒汉暗里虽然瞒得来明中依旧还消散主人公诺听我说百岁光阴如电掣四十五十不回头问君更待何时节主人公诺听我嘱今年巳是五十六为人终是费分踈何日口边生白醭劝食素喫肉何如咬菜根且图身口戒香薰莫言死后无因X果八两须还他半斤劝晨朝食素未能遽断荤和酒且结晨朝清净因省费省缘兼惜福灵巖此语太饶人怀净照禅师一别芦江后千峯鴈影沉闻回天子诏方见老师心筹室应将满禅关转见深秋来瓯顶夜时复梦投针阅佛鑑禅师语录说禅要似钟山老有口无心几箇知要我舌端轰霹雳就渠眼里下钳鎚平时却出活人劒险处聊为死马医惭愧丛林宗匠在与人扫尽百生疑乞退慧林寄佛果禅师单丝系住老牛脚心欲东西未自由凭仗东风齐着力早教舡子下杨州寄寿春沂和尚闻把东禅木杓柄放开布袋好流传后人薄已符言行壁立家风要斩然答天宁讷和尚老来多睡胜春蚕五蕴山头卓箇菴随分饥飡渴饮过不知何地见同参寄东禅玿和尚闻坐天童上板头深挑痛札未应休吾门直截无窠臼家破人亡始自由答广灯禅师退翠峯X有经遮眼明窻下无事干怀白昼长自拾松枝烧歙钵看人终日竞头忙送庆善珪和尚道人门冷如秋色竟日曾无俗驾来近为耽诗成癖好寒窻夜作老猿哀中秋寄璝和尚秀岭高峯咫尺间青松常伴白云闲中秋同翫洞庭月谁道山家不往还和规和尚老来心地烂如泥卜得胥湖作虎溪七十二峯烟浪阔听他游子路头迷去年西坞得相寻雪竹霜松一径深圆屋青灯闻妙语使人灰尽一生心但得茅檐春睡足何须石室较筹盈遥知别后多萧散坐听松风万壑清镜像魔军方满目浮云世事急抽头倚蒲痴坐慵开口诗债还能饶我不和信和尚一身彼此转蓬样百岁光阴交臂间底事石梁成邂逅烽烟影里得余闲喜君胸次氷壶净道富身贫只我谙利火名汤方鼎沸看人终日手争探示高维那兼简宝华鑑和尚初出世石上三生梦巳非人间万事眼如眉归家更问宝华X老何似板头端坐时会源首座高踪不负当年约时忆翻然命驾来世味任教甜似蜜道心终使冷如灰茅茨款我三椽小石榻缘君一笑开倚杖春风话平昔寄言猿鸟莫惊猜会吉上人晚岁欣逢彼上人诛茅约我老江濵世间声利空翻覆林底交游无故新学力几年淹讲席真风一扫尽情尘近来百鸟无寻处开尽巖花烂熳春示纯禅者故园我别巳多时见子犹能略展眉乡语每闻聊发笑客情无复更生悲寻师慎勿贪眠食立雪终教彻髓皮毕竟禅家外文字之乎者也不须知示敏禅者寻师问道岂徒然休似痴夫饱睡眠白日西倾如箭息红颜暗去若绳牵断肱立雪思吾祖剌股悬头傚昔贤此语叮咛须记取莫教容易过流年示昙禅者数椽茅屋海门边云水生涯祇任缘逸足懒收支遁马清香聊种远公莲欲干世上千钟禄何似林间一觉眠异日果来期款曲为君芥子纳三千示求禅者灵光一点自分明照破众生违顺情拶看通身开正眼方能日午打三更X示襄禅者古人得后便休休茆屋青灯百不求遮眼谩将黄卷展不风流处却风流示表禅者放下千斤重担子重归巖谷旧三椽不须苦覔杨州鹤伴我林间骨碖眠示皎禅者世事不中回首看湖山他日为吾来草衣木食相陪过肯把柴门取次开僧道成于金山住破屋一间有不下山戒喜其孤洁赠之以偈歇得心时自少魔山头孤坐养天和莫嫌茅舍不宽广茅舍才宽事便多安正阇棃求偈黄叶止啼知即巳敲门瓦子亦休留虗空讲得真经后解笑当年石点头因首座求偈衣底明珠本自圆箇中无正亦无偏蒲团纸帐坐终日体取先师苦口禅至禅者求偈探竿影草闲家具独弄单拈破笊篱口醭心灰诸漏尽菱花不拭自光辉玉偈金言一扫休已灵不重圣何求无常煞鬼难吞处祇为渠侬得自由X道智更衣参学求偈未见虗空解讲经箇中切忌计工程蒲团七箇坐不破岂可等闲明死生妙句玄言一切休只看露地一头牛忽然鼻孔芒绳断吼月耕云便自由刚监院遣小师子文包山下书文别求偈兼示刚公一叶轻舟泛太湖西山来覔老僧居归家好为力生说林底安闲是坦途法照大师求偈戴角披毛老牸牛牵犂拽杷几经秋脚跟终不随人转鼻孔辽天得自由得自由洞庭湖里冷啾啾老僧慧因唱尽衣钵欲舍身火化二偈诫之衣钵老来都唱却赤条条地更身安但教留得娘生袴雪打风吹不解寒好死何如且恶活随缘随分傍巖隈直饶野火烧残后依旧春风吹出来因禅者欲编语录以偈止之吾祖初来字脚无儿孙后代竞编书子今莫苦着文字秘取圆明顶𩕳珠安禅者为思谿国觉专使远至国清以偈却之丰干端是饶舌汉引惹闾丘特特来累及寒山无雪处巖门从此不应开X达空大师始欲落发以偈止之若能转物即如来粪扫堆头正眼开随顺众生颠倒法肯教一点污灵台逆顺机中总是禅在家不碍出家缘庞翁父子团圝坐始觉无生话不偏慧林诫禅徒入浴浴时少使一瓢汤受用浮生日子长薪桂未言京国贵辘轳百尺几夫忙诫参徒睡不脱衣孤舟共渡有夤缘一众相依岂偶然但我住山随处所不令衲子脱衣眠寄䆳首座投老西山百不为把茆是处可幽栖太湖三万六千顷天与山僧作虎溪寄国清光长老兼示诸衲子寒拾长谈苦口禅无人领解许多年如今拽转家风也好把泥牛痛下鞭丰干漏泄因饶舌描邈虗空总是渠飜笑闾丘无鼻孔灶前礼拜覔文殊聚头作相都休问那事如何为举扬放得肚皮沧海阔世间无物不包藏寄普惠胜长老万岁藤枝远寄来也应知我老衰颓水边石上扶持立正眼时时为子开X寄实相院主乞得包山古寺基竹窻松桧作幽栖何时一棹来相访说尽人间万事非送炬禅者归宁亲出门烟水正茫茫体露金风木叶黄父母未生前一句不知何地是家乡送正禅者归为本师起塔先师骨冷巳多时千里迢迢特地归要会去来无间断箇中一步不曾移送暹禅者出京毕竟归山是胜游道人阅世本无求小舟东下轻如叶回首红尘一笑休送珍禅者湖边看子上归舟林底初惊一叶秋要似羚羊长挂角莫教猎犬得踪由送全禅者为普慧胜长老专使下书回独秀峯前一朵春为传消息岂辞辛归家覔取住山斧作箇丛林向上人送印禅者要如璞玉深藏器莫比囊锥立露尖随处关门安稳坐不妨终日口如钳送广法初长老下乡偎巖傍水我甘老垂手入𢌅公正时异日归来同粥饭折铛不用倩人提X谒法报菴主不值道人云出山轩窻有佳趣松竹自说法客来点头去示小师法照菴小不能容汝住湖边相送颇依依身心欲得长坚固记取重围喫菜时法逸云尝记堕城时番人追逐时回观平江变为瓦砾时只此便是息心处也师云何止息心三处莫忘真是药两针不蓄亦无妨浑身劫得燖鸡尽始好参禅作歇场闻平江焚爇阿呵呵了阿呵呵聚落都如蝼蚁窠一弄火销无影迹几人于此悟南柯彦强求偈老僧住世非长久之子春秋正盛年生铁嵴梁须竖起莫于乡井苦留连示师勤出家毕竟事如何超越情尘敌死魔莫向丛林贪饱暖百年光境等闲过示小师行脚前辈打包意在省缘无冗细无玩好如德山挟复子到大沩是也今人打包即不恁么钵盂以梅花衲作袋祠部用古蜀锦为囊净瓶交枕总要光鲜拄杖戒刀莫非济楚笠顶上闲文泼字须及数斤线贴里韈X样针筒将看一担只要别人道好忘却自已辛勤若是脱洒衲僧必不如是草草地挈箇包子卓卓地做箇道人直似野鹤孤云切忌无绳自缚汝等更听一偈古人只蓄两枚针夏葛冬裘逐旋寻汝辈盛年脚力健好携复子历丛林资福训童行颂世谛纷纷没了期空门得入是便宜直须日夜常精进莫只劳劳空过时心猿易纵安教纵意马难调亦要调到老情尘扫不尽出家四事恐难消焚香礼拜莫怱怱目覩心存对圣容忏悔多生尘垢罪愿承法水洗心胸出家言行要相应战战长如履薄氷虽是未除须与发直教去就便如僧也要学书也念经出家心地要分明他年圆顶方袍日事事临时总现成出家不断荤和酒枉在伽蓝地上行到老心田如未净菩提种草亦难生莫说他人短与长说来说去自招殃若能闭口深藏舌便是修身第一方常住分毫不可偷日生万倍恐难酬猪头驴脚分明见佛地今生扫未休莫学愚人说脱空脱空说得有时穷暗中莫道无人X见只恐难瞒马相公一等出家为弟子事师如事在堂亲添香换水宜勤谨自有诸天鉴照人香积厨中好用心五湖龙象在丛林瞻星望月虽辛苦须信因深果亦深二时普请宜先到众手能为事不差讽取如来经一卷都胜闲话口吧吧廊下逢僧深问讯门前遇客要相唿出家体态宜谦让莫似愚人礼数无家事精麤宜爱惜使时直似眼睛看莫将恣意胡抛掷用者须知成者难诸寮供过要精勤扫地装香莫猒频事众若能常谨切身心方是出家人衣衫鞋袜须齐整挂搭巾单不可无身四威仪常具足莫随愚辈学麤踈拳手相交不可为麤豪非是出家儿遭人唾面须揩却到底饶人不是痴三通浴鼓入堂时触净须分上下衣语笑高声皆不可莫将麤行破威仪有时缘干到街头照顾沩山水牯牛门外草深常管带等闲失却便难收色身康健莫贪眠作务辛勤要向前不见碓坊卢行者祖堂衣钵是渠传和蔡相面壁轩X见便直下见碧眼明寸电瞥尔落思惟何啻千山远壁亦何须面禅床今拽转翻笑钝胡僧更不作一喘箇事本来如风光满帝都酒楼春洞晓尽现大毗卢处处是方便此理几人荐不识雪峯毬错认盐官扇孙大夫求偈论政巳肩裴相国谈禅应笑老维摩道存休恨归来晚一语投机巳是多再住慧林和高观察韵归来饱睡懒谈真一任禅和喜作瞋笑破野堂居士口孤云去住也由人答葛待制与君同宿洞庭山此箇因缘非等闲好记灯前一句子莫教流落向人间终朝圆觉不曾迷底事劳生强是非一扫浮云纤芥尽箇中心月自光辉题孙主簿真庆阁黄卷展开共佛语青山长对伴僧禅一鑪香尽六时过浮世何人有此缘章学士避地毛公山号隐泉居士因相约作庐山飰携偈赴之杖藜来赴庐山饭喜见公家园有蔬安得龙眠老居士丹青重𦘕隐泉图吊王观察去年公到包山寺林底相逢笑不休今日我来公巳X去石羊石虎替人愁临终一得老僧言扫尽胷中事万千回首荣华都似梦便能谈笑死生前谢王七舍人施手写华严经并大藏等经及弥陀像大千经卷毫端出铁划银钩字字清更会当头这一点六尘堆上放光明大法流通千有春西山犹未识金文琅函玉轴照嵓谷想见龙神亦喜欣每日覩佛殊胜相还如溪上见公时堂堂风貌无凡圣只要当人路不迷结茆包山寄孙彦孚主簿老矣休休卜养闲囊空赊得洞庭山朝中谁送米三合风雨自存茆一间清啸有云披月岭高眠无客打柴关此情试为知音说应隔沧浪冷破颜与俗兄相见兄弟情深夙有由死生岐路各须修要知五欲坑中崄万顷风涛一叶舟殷员外为包山铸钟毕求偈包山一火铸钟成百草头边总是声唤起劳生开睡眼一时于此得惺惺李都事求偈棒头笔下宜精审打鏁敲枷好用心成佛作祖只这是劝君不用别追寻X孙保义求偈省缘知足常安乐广费多求损道情閙市门头祖师意放教心地坦然平吴保义求偈前日相逢欣款曲见君胷次坦然平祖师有箇入门句只要时中事事轻王员外求偈劝君不用广贪求随分家缘了便休百岁光阴能几日得回头处早回头金大翁求偈礼拜烧香新活计行舡种橘旧家风欲知自已弥陀佛便是亢山金大翁许善友求偈二十亩田供伏腊无妻无妾自由身回观万顷良田者也是人间多事人善友诵金刚经求偈背诵金刚四十年老来心地转精专劝渠不用忧生死只此修行便是禅便是禅不须参一句该通五百函无我无人无寿者尘尘剎剎笑瞿昙因读法华经至火宅喻不觉一笑因书偈示孙主簿梦里分明有火殃觉来心地本清凉三车亦为儿童设想见瞿昙别有方高道人云和尚慧林小参说人身假合似箇X破砂盆莫教失手打碎便见千休万休师问你这砂盆使来几年也高云六十三年也师笑云照顾照顾人身正类砂盆破三篾束缚全暂时暑往寒来宜爱惜莫教土上更加泥高闻眼中泪下师云有箇不破底还识么高云乞师指示砂盆打破化为尘始是撑天拄地人举世只言身是幻不知谁是幻中人诸道友以法爱故常至包山以偈却之老僧多病厌将迎且卜西山隐姓名若是吾家真道友隔湖相见最分明真州檀越求偈了即业障本来空心如聚蚁意如风未了应须还宿债破后还将茅草盖灯笼露柱笑呵呵好是焦山口更多奉报杨子江头水等闲无事莫兴波资福改神霄道友挽留不得师去以偈却绝人生聚散本无常休把闲愁脑肚肠三十年后重相见拍手呵呵笑一场慈受深和尚广录卷第二补遗X拟寒山诗我爱寒山子身贫心自如吟诗无韵度烧火賸工夫敝垢衣慵洗鬅鬙发懒梳相逢但长啸肉眼岂知渠拾得诗清苦风骚道自存看云歌竹石步月出松门识取心中印休磨镜上痕时时多漏泄尘世少知恩人生萍托水流转成爱河鼓激无明风出入生死波一念若知歇诸缘皆息魔急须登觉岸劝子莫蹉跎人生贪爱重所欲未尝周一饭饱足矣万钟心未休黑业何时了红裙也自羞须毛巳侵雪犹自日悠悠何曾食万钱颜子饮一瓢贤者心念道愚人志在庖贤愚趣不同何翅云泥遥豢养恐非福可信如昭昭人生贵无业不贵多伎能伎能人看好业能灾汝形文章妙天下气宇吞沧溟此身若一失六趣且飘零世间聪明人必欲闻其过宁知业所使大抵贪成示固因果镜中容容岂非是我阴报最分明讵论官职大人生如春花能得几时好朝吹与暮洗朱颜变枯藁花落有后生人老不复少万事只今休莫更招烦恼世人怕说死说着死便讳及到死期来老眼先垂泪恋妻复恋妾见神并见鬼不入祖师门痴迷直到底六十休造屋七十莫置衣纵然得受用能得几多时身心要早歇准拟与死期正如人远出预办为便宜道力与福力平时似乱真福力有盛衰道力无富贫人生不学道只种轮回因君看天福尽满眼生埃尘自料七十岁匆遽那能期况今五六十形骸觉渐衰X正如春暮后青多红少时去住唿吸间斯言真不欺譬如临明镜面目各相对好者默自欣丑者亦知愧惟镜两无情光明常一体若人心似镜成佛在弹指厚葬非孝心死者必遭辱君看离乱时何墓不伐斵黄金众贼分白日孤魂哭最爱庄周叟天地为棺木出家要省缘省缘易入道如何无事人娄揽闲烦恼奔赴富贵门庄严房舍好不知被物使区区直到老若以争止争其诤转不巳惟忍能止诤是法中尊贵不见老瞿昙妙相三十二魔军刀劒来只以无心对人身苟无业生死何足疑生也不须恋死亦不须悲一身真逆旅万事皆儿嬉请来绿岩畔与君歌紫芝静看营巢燕衔口泥千转一洒贫家梁一宿王宫殿寄托暂时间何暇分贵贱人生达此理没齿无欣怨贫穷难作福富贵易造罪有力无道心有心无货贿有福有道心百中无一二不见老瞿昙福慧双严美佛为大医王留经治众病众生虽读经展转不相应病是贪瞋痴扫除须净尽贪瞋痴不除无缘了真性慈受怀深禅师广录X卍XXX慈受深和尚广录卷第三东京慧林慈受广录序慈受和尚说法偈颂如大医王应病用药无苟然者X世同喜闻而乐道也师住世日众欲镂板师力止之因命侍者尽取私记焚弃故终师之身语录未闻刊行也师圆寂后有得法沙门聚师六处住持之语铨简编次为上下录悉与衲子林下语也若其逢场游戏放言肆说俾众生随类得解者多不见录余一日礼谒老师之塔其徒相告曰师之道德世举知有无待后人之发扬然辩才敷演春雷震而秋汉倾也今之所传简约如是百岁之下私录湮没学者闻其风而悦之将何证诸今欲集参徒所记广为之录命工挥斤以示后学余曰前所流布巳违老师之意今予又从而校其过益甚焉其徒曰不然云门和尚说法如云殊不人记录其语见必怒骂当时明教以纸为衣所闻即笔记之今对机室中录皆所传也使明教从云门言则古塔主无因以悟而今日丛林不复闻当时所说也我辈宁违背老师之诫而愿与后人共闻之余曰去彼取此我不敢知援明教之事而流传老师言句则同道者庶几有取于斯因其语而之绍兴乙卯上元日盛东京慧林禅寺慈受深和尚陞堂颂古上侍者普绍编供养六祖上堂昨夜有人来报初祖达磨与二祖可和尚三祖璨和尚四祖信和尚五祖忍和尚六祖能和尚来谒禅师山僧遂教请达磨近前展坐具云久仰道风无由礼见山僧把住坐具云彼此老大不烦X如是达磨正视山僧云九年冷坐熊峰顶五叶花敷大地春山僧云少卖弄二祖云看着庭前三尺雪特地令人两臂寒山僧云钝根阿师三祖云既知罪性元无染一拳拳倒皖公山山僧云惜取眉毛四祖云悟来解脱无绳縳拳倒虗空得自由山僧云未是好手五祖云少年再到传衣地翻忆前生种树时山僧云贫兄思旧债六祖云莫遵舂糠无伎俩碓中捣出古菱花山僧云便重不便轻达磨云老僧远涉鲸波得到此土两回中毒险阻艰难备甞之矣以次诸人立雪断臂种树舂糠只为此事如今兄弟饱食高眠不肯学道可谓正眼近来如扫土禅门难得好儿孙山僧震声喝云尚敢嗽气在我此方人本来无事被你来这里胡言汉语教坏他人家男女更若忉忉赶回葱岭莫言不道达磨云去圣时遥也有恁么长老山僧云说什么也有将拄杖一时赶出方丈复召禅和子六箇老汉被我折合了也这回肚里无事各请归堂去为母作斋上堂时光迅速急如流一别慈颜几换我坟墓乡关空杳杳死生岐路两悠悠充饥乳哺恩难报寄体怀担力莫酬想像音容无覔处春风特地使人愁恁么说话大似俗气不除恩爱未了且道衲僧将何报德遂卓拄杖一下云将此身心奉尘剎是则名为报母恩上堂涅槃生死两般名正眼观来一性灵五蕴山头X云散后大千沙界月长明这一段光明辉天鑑地耀古腾今不曾欠少于其光中无生死无去来无寿夭无穷通见有生死见有去来见有穷通见有夭寿者皆见五蕴山头阴云未散所以道见闻如幻翳三界若空花闻复翳根除尘消觉圆净直饶到这箇田地更须知有衲僧拄杖子始得且道如何是衲僧拄杖子良久云不犯之令上堂诸佛不出世三转妙法轮祖师不西来一句徧天下此一句子是渡生死海坚牢舡也此一句子是破黑暗大明灯也此一句子是疗众病之良药也此一句子是伐烦恼树之利斧也三世诸佛传此一句子六代祖师传此一句子一大藏教五千四十八卷皆从此一句中流出且道这一句子从什么处流出良久云若向意根卜度卒未有了期上堂焚香击鼓问难纵横大施门开头头漏泄蛾蛘蚁子尽演苦空露柱灯笼皆谈般若如斯指注曲为今时正眼傍观未为稳当衲僧家到这里须知有三世诸佛形容不及处六代祖师传受不得处天下老和尚摸索不着处若向这里透得不妨于生死界中得大自在若透不得说食终不饱结夏上堂三月安居要护生蛾蛘蚁子乱纵横衲僧自有转身路不向时人行处行良久云三条椽下清风远六尺单前白昼长上堂芭蕉闻雷开还有耳么葵花随日转还有眼么X社桑知天风还有心么海水知天寒还有意么无情之物尚自知时多少衲僧一向瞌睡普请般土上堂资福为人处从来无异路饭饱譬如闲共般数檐土你行我亦行你住我亦住会得甚奇特不会也相许既是不会为什么也相许虽然不得力犹胜别劳心磨牛上堂咄哉异类身轮转无休息戴角复被毛觳觫偿人力我观佛与牛其性本来一良由昧此心所以异形质想汝为人时岂信有今日侵欺常住钱互用招提物是非信口谈酒肉恣情食五戒既不持人身安可得今日堕牛身方知无利益上堂祖师门下直截根源但言见性成佛此外异说若论见性成佛之旨各在当人分上历历孤明如日照昼如月照夜本来不昧所以道一切声是佛声更无异声一切色是佛色更无别色以拂子击禅床云还闻么观音大士在你耳朵里转大法轮又举起拂子云还见么普贤菩萨在你眉毛上放光动地然虽如是更须知有离见闻绝声色外一段事始得你且道如何是离见闻绝声色一段事会么待虗空点头即向你道上堂才见仲冬初不觉又月半光景急如梭人情忙似钻白发𩯭边添朱颜暗里换名利竞头争好事无人看臈月三十日饶你是铁汉为什么如此良久云觉花有种无人种心火无烟逐日烧X印禅师赴蒋山请过资福上堂禅门泊将气如云江北江南把要津莫怪林众闲未待扫除佛祖要当人大众还见蒋山新堂头禅师么心珠灿烂气宇高明犀顶厖眉河目海口一挥麈尾下视诸方六处道场平肩千圣而况钟山胜槩江南上游是宝公之觉场乃舒王之禅室久虗法席今喜得人四海参徒望风景仰况当今日宗风不振教法将沉叨名窃位者似粟如麻振领提纲者万中无一更望师叔禅师放低气宇曲顺人情诱引方来流通正眼使圆照之道昭昭然于天下者非师而谁资福小姪道行无取踈拙有余乍此传持百无所有诸事荒凉薄缘可叹特蒙禅师象驾光临既然旧店童开何惜逢场作戏下座攀请禅师略陞此座大震雷音使此一众得闻于未闻恁么说话犹是诸人共知底事且道六耳不同谋底又作么生记得米胡和尚一日领众访普济济才相见便拽转禅床而坐米胡于背后立少时便归客位济云也须验过始得再令侍者请米胡胡才至便拽转禅床而坐济遶禅床一匝便归方丈米胡领众便出师云看他古人相见终不以世谛流布一锥一札暗去明来天然育异虽则如是未免欠他一着在众中商量道普济便拽转禅床翻成特地又道米胡于普济背后立遂成造作又道才见拽转禅床便与掀倒又有底道但拈起坐具臂背便摵恁么拈提大似暴虎凭何麤心太甚若向密密处检点远之远矣X既不恁么且道作么生商量诸人要见得分明须是新蒋山禅师批判始得锵钟上堂欲铸红炉百炼金先烦广结众人心刀山劒树长年苦好为劳生发妙音大众忽若有箇盲聋瘖痖底人如何救得良久云佛手遮不得人心自等闲上堂昔时说有千般今日看无一种等闲拈转虗空始得平生受用只如虗空作么生拈转换你眼睛穿你鼻孔上堂举古人道天地与我同根万物与我一体只如目前灯笼露柱净缾香鑪无非是物如何得成一体去还会么切忌土上更加泥上堂弥勒真弥勒分身千百亿师下禅床行数步却上座云时时示时人时人自不识你若识得焦山今日失利送化主上堂焦山旧日时堂安百余众笊篱与木杓如今不足用多谢诸禅人各出一只手南北与西东面南看北斗厨中一箇锅煑粥又不多若非宪上座谁人柰尔何水陛会街坊六人为摠领但看正二月夜夜香花请二人同一心打围要种菜意在󰑁头边两彩都一赛臈月冷如氷众僧犹卧簟二人去化蓆姑苏也不远漆桶要打破深禅却要光但教无渗漏得箇也无妨镇州萝卜头今年到处少奇公去打钱典座呵呵笑法真小比丘去覔沩山牛绳头须紧把X鼻孔要牢收迹在牛还在无心终易求要得十分好更造一层楼更有一件事不小亦不大擘也擘不开跣也跣下过常在动用中未有人担荷你若肯发心我为你说破上堂举僧问云门如何是韶阳一曲门云臈月二十五僧云学人便恁么去时如何门云且缓缓师乃云好诸人者唱者虽多会者极少往往会得这僧问处不会云门答处焦山今日为你真箇唱韶阳一曲臈月二十五拄杖二十五灯笼二十五拂子二十五普请栽菜上堂焦山别无见解且学古人栽菜若还摠不生根也是诸人有彩无端跂死禅和只要硬守疆界忽然筑着磕着便见草贼大败大凡履践此事须要自由自在从教土面灰头不怕风吹日㬠老来意在󰑁头漫家风自有通人爱上堂举洞山夏末示众汝等诸人初秋夏末直须向万里无寸草处去后来僧举到浏阳庵主处主云何不道出门便是草师乃云洞山者子有口无舌端语便息道玄路浏阳叟激浊扬渍偏爱向无句中有句慈受叟道汝等诸人初秋夏末有六条路一条可行五条不可行第一不得向圣妙地上揑目生花第二不得向平实地上认奴作郎第三不得向光境门头弄粥饭气第四不得向无事合中隈刀避箭第五不得向葛藤窠里说黄道赤第六条路方许诸人行且道这一条路作么生行还会么不因草鞋彼争觉X路岐长上堂莫谓无心便是禅箇中有路更幽玄系驴橛子惟翻后打着南边动北边上堂一切法不生一切法不灭若能如是解诸佛常现前汝等诸人好将每日驰求底心体究斯事久久之间自然明白去若不恁么皆是虗生浪死不见古人道努力今生须了却莫教累劫受余殃刘太尉请上堂不风流处也风流匹马追风四百州金镞离弦胸百战铁鞭多力恨无雠大众此事喻如军前严后掣鼓夺旗之义拟议之间早是蹉过了也山僧于杨子江心海门山下札箇硬寨用临济为先锋德山为殿后挂三玄之戈甲列五位之旗旛架石巩弓操灵云劒打禾山之战鼓擎秘魔之硬叉顶门正眼耀干坤袖里金鎚惊佛祖探竿影草要须点着便行入死出生方是作家手段然虽如是且道不动于戈坐筹帷幄者是什么人良久云箭中红心人莫问大家齐唱太平歌檀越供养华严五十三善知识请上堂诸人还见么毗卢界内真如俗谛交参华藏海中诸佛众生一体古今三世非后非先凡圣一心无迷无悟是故如来初成正觉叹曰奇哉我今普见一切众生具有如来智慧德相但以妄想执着而不证得于是不起菩提场而昇普光明殿不离普光明殿遍昇夜摩忉利兜率他化自在诸天称法界性说华严经令一切众生X于自身中得见如来智慧德相是故善财童子参五十三人善知识毕竟不离初心过一百一十大城要且未甞举步诸人要见十重法界门十重华藏海一为无量无量为一一即一切一切即一么遂拈起拂子云一时向这里荐取还会么妙峯顶上急回首古佛堂前着眼看师复云相公宿于华严性海七处九会有大因缘每岁之中常兴此会八十卷大经者随此方众生机感而来若以重重无尽言之何止于八十卷三十九品十万偈也有无量无边尘沙法门于其门中或现天神或现夜神而为说法或现童男童女开辟妙门或现外道舡师或现长者居士或现婆须密女或现毗目仙人或现无厌足王或现胜热婆罗门信知此事不在僧不在俗不在男不在女各各有箇三昧门各各有箇华严藏海神而婴之不出这箇只如德山入门便棒临济入门便喝鲁祖面壁普化摇铃秘魔擎叉石巩放箭神而明之亦不出这箇道理善财童子至大兴城参见明智居士见居士住四衢道中处七宝台薰以妙香散以宝花作诸音乐一切众生闻其乐者无不欢喜尔时善财童子礼居士足白言我巳先发阿耨多罗三藐三菩提心未知云何学菩萨道修菩萨行居士告善财童子言我得出生随意福德藏解脱门且待须臾汝当自见言犹在耳见一切人来居士所而求种种资生之物或求饮食者或求汤药者或求钱财宝物者或求衣服者X尔时居士观察众生所欲系念时仰观虗空一切诸物从空而下如其所须施与众人然后为说种种妙法师云也甚奇恠明智居士得出生随意福德藏解脱门便有如是殊胜之事只如相公作如是佛事有如是庄严亦不普系念片时亦不曾仰观虗空且道相公得何三昧证何法门便得如斯若也知得便乃坐参诸位立见文殊其或未然更为诸人注破良久云本地风光何似生谁明日午打三更直饶金印大如斗争踏毗卢顶上行檀越新宅请上堂物物到心上全心物自闲古今城得者如山且道得箇甚么良久云但愿清风生两腋不愁无路到人间太尉新营华馆喜见落成供佛饭僧以伸庆忏适来智海天宁二老巳为诸人委曲发扬了也又教慧林说箇什么然则世尊三昧迦叶不知迦叶三昧阿难不知慧林三昧诸人不知且据慧林三昧所观太尉高堂峻宇庭竹池莲宛若山林不类城市又恐动土兴工损害物命庶凭清净之因以涤过悞之咎大凡损害物命劳役人夫无出修造昔曹将军晚年居处踈漏家人请加修葺曹公曰时方大热墻壁瓦砾之间百虫生长不可伤生家人曰微细虫命既不可伤昔公为大师领大兵如何曹公曰我为国事时未甞私喜怒輙戮一人如曹将军真善用其心者经云佛子善用其心则获一切胜妙功德又王大王问雪峯和尚云拟欲盖一所佛X殿如何峯云何不盖取一所空王殿王云请师㨾子峯展两手后云门云一举四十九师云这箇殿子久无人觑着直得梁柱倾斜墻壁颓落不是雪峯重新建立多少人枉用工夫贫道今日因行不妨掉臂为诸人撑拄一上会么空王殿子几经秋日㬠风吹古路头莫恠今朝聊点破恐人一向外边修元日乔贵妃作斋请上堂暖日㬠开地面冻春风吹拆岭头梅他知物物无遮障自是时人眼不开和风动地全提少室家风瑞草争春漏泄曹溪消息无一处而不彰妙用无一处而不显真心扬佛祖之大机廓天之正眼高低岳渎共转根本法轮巨细鳞毛普现色身三昧若向一处荐得百处千处皆通其或拟议思量何啻白云万里大内贵妃皆是前生位中诸佛会上福慧双修故得今日示现应身行菩萨行助扬教化经云乃至于王后宫变为女身而为说法如是明得方知贵妃终日说法利益群生未甞间断且道说什么法诸人要知么帘卷春风歌舜日鑪焚百和祝尧年檀越生日作斋请上堂直饶问者如青天霹雳答处似旱地爆雷明眼人前一场漏逗况祖师正令不落言诠才落言诠便成染污所以赵州五年分踈不下黑达磨九载欲语无更无义路可商量岂有语言挂唇齿然虽如是到这里不免重为混沌𦘕眉虗空着袜去也忆得大原孚问鼓山父母未生时鼻孔X在甚么处山云即今生也鼻孔在甚么处孚不肯乃云你问我山云父母未生时鼻孔在甚么处孚遂摇肩而巳师云看他古人等闲拈出等闲别造次施为造新虽则恁么苦据山僧捡点将来太原孚被鼓山轻轻一拶便见漏当时才见鼓山复问便好与他草料为什么如此路逢劒客须呈劒不是诗人莫献诗檀越荐要请上堂奔驰光景几番春何事临风一惨神柳绿桃红依旧在今年不见去年良久云幸然明似镜向用曲如钩昔日庄周妻死惠子吊之周乃鼓盆而歌惠子折之周遂论气形生死之变为春夏秋冬之行师云穷根源说道理不无庄生若是超梦幻出轮回则未在不见释迦老子道本自无生今亦无灭永嘉又道自从认得曹溪路了知生死不相干这里明得方知生死去来犹如着衫脱袴了无疑滞只如今日希言自安人去世后一年之中印施经典种种追悼且道与庄周所见是同是别还会么庄周妻死鼓盆歌毕竟无由奈尔何争似希言今日意修崇直使见弥陀为月印禅师移厨就塔所上堂叶落归根万事休来时无口句难酬虗空忽尔翻筋斗吓倒云门六不收昔日肃宗帝问忠国师和尚百年后所须何物国师云与老僧造箇无缝塔帝云请师塔样国师良久云会么帝云不会国师云吾有付法弟子躭源却谙此X事请诏问之国师迁化帝诏躭源问此意如何源云湘之南潭之北中有黄金充一国无影树下合同舡瑠璃殿上无知识雪窦道无缝塔见还难澄潭不许层落落影团团千古万古与人看师云古人话好则甚好不免带累儿孙一向住死水里做伎俩不能活路上作生涯忽有人问慧林如何是无缝塔只向他道春风院落无人到野杏山桃烂熳开师复云慧林自元丰中建立前后四十余年巳历十代住持四人终于此地五人化于外方信知百年一俯仰三界一坐具山僧道行不及古人学问不如晚辈叨忝来此继续诸公无补宗风仰惭佛祖今日诸道友又请就塔前陞座到这里合说箇什么即得若说佛说祖菩提涅槃真如解脱大似担水河头卖总不恁么合作么生夜来得箇梦非常了了今日举似大众睡中信步到园上才入门便见月印云和尚何故访及山僧云明日移厨先来问讯月印云和尚住持不易如今做长老最难况在慧林衣冠所会衲子云集是非好恶种种不同不易支撑山僧云禅师在此安隐否不至寂寞否月印云甚安隐又得觉海佛陀佛光诸老相聚终日道话甚有法喜禅悦之味须臾诸老偕出相见就坐喫茶山僧云时中住持事繁不得频来问讯迩来丛林凋弊难得本分宗师出世诸公何故许多时只管在此冷坐真灯慧命当使谁续诸老笑云诚如所言若道可行则赴汤蹈火亦X不道若不可行且卷而怀之近来学者醇而不杂得谓得者多退步者少争锋者多求寂默者尚言者多是故人心不一祖道虽行觉海起立今日相会岂同偶然遂拈笔书颂云一着天衣无缝袄不风流处也风流灵羊挂角二十载从听时人覔路头诸公尽笑几绝倒佛陀遂书偈云当年飞钖别河东直入都城唱祖风壁立三关禅子讶自知不愧老黄龙佛光云无缝塔前春草青涅槃生死本空平闲来唱箇啰啰哩世事都如热椀鸣月印云一入王城三载过慧林人事就中多如今不打这鼓笛且伴松风明月歌诸老云和尚为月印作斋不可无语山僧遂云自惭无德继高踪百事荒唐懒更慵要死山今死未得且将香火奉诸公诸公大笑少顷有百余僧至老少肥瘦不等山僧问云甚处僧僧云普同里挂搭僧来礼拜和尚内有一人云适问诸大禅师有颂某甲亦有一偈不敢形于纸笔聊口遍云灌浆馂饀多年别脯插头羮久不尝盛谢诸人来供养拈𢁈把筯也无妨佛陀高声喝云你禅和子只说喫底去去一时走散山僧遂睡觉众中禅和子道慧林长老青天白日对众说梦山僧向他道夜来做底是梦如今说底是梦生底是梦死底是梦会么梦里移厨梦里来梦中陞座梦中斋梦中生也梦中喜梦里死事梦里埋万事不由人计较一身休更巧安排知梦里惺惺者达磨西来鞋X檀越请就慈塔下上堂瑞气氛氲鎻梵宫嵳峩宝塔倚高空檐楹金碧光相照尽落山僧一顿中还会么诸人才到竹竿巷口望见塔尖便急回去犹较些子其或未然慧林不免因风吹火就虎添斑去也教不云乎若人散乱心入于塔庙中一称南无佛皆巳成佛道何况此日一会香云馥郁花雨缤纷种种庄严种种供具便是灵山会上何殊多子塔前一瞻一礼尽真如或赞或扬皆妙用虽然恁么在诸人分上各有箇无缝塔子还曾庄严也无若道曾庄严且如何下手三世诸佛不知样度六代祖师只得傍观虗空宽廓不能容大地无边载不起有时四稜着地有时八面风生有时孤逈峭巍巍有时当处层落落赵州五年分踈不下达磨九载不敢承当也知徧界不能藏始信从来无缝罅众中忽有箇顶门具眼底衲僧袖里藏锋底居士出来问道如何是和尚无缝塔又且如何祗对还相委悉么良久云看我老来唯柳眼买人春去是榆钱道友作莲花会请上堂灵山会上拈花微笑者饮光少室山前五叶分葩者慧可自此根苗有异枝叶扶踈灵云见处彻疑情陆亘观来醒梦眼舍利弗强生分别须菩提特地周遮从它万紫与千红白有清香扑鼻还相委悉么莫将肉眼眼中见直向顶门门上着此日一会皆是上妙供具殊胜庄严有力者六肯发心有心者力所不及又有一等人忽有为法经X云厌弃有为是菩萨魔事诸人每日享上妙五欲乐却云怕作有为乃自欺诳也昔日一居士问智藏和尚因果是有否天堂地狱是有否智藏皆云有居士云某甲曾问径山和尚皆云无智藏云居士有家否士云有又问居士有妻否士云有智藏又云径山和尚有家否有妻否士云无智藏云径山恁么道不妨居士分上不得道无看它古人垂慈直得如是诸人且去人天路上开箇光明种子不可说过头话大不济事不见黑齿梵志一日两手持两枝花往见佛佛云放下着梵志放下左手中花佛又云放下着梵志又放下右手中花佛又云放下着梵志云我从家中将两枝花来一时放下了也更教我放下甚底佛云我不教你放下花令你放下内六根外六尘中六识无放舍处即是汝免生死根本师云释迦老子只知见兔放鹰不觉钻头入草山僧更为你注破若会得且于祖师门下做箇小歇场休休休放下着无量劫来灵性恶只知贪爱黑如云一段光明都昧却休休休放下着浮生不用多图度荣华富贵总成空到头唯有无生乐檀越中秋日请就家上堂年年今夜月华多一点云生仗是魔争似曹溪门下叟一轮空月照婆婆所以道心月孤明光吞万象光非照境境亦非存光境俱亡复是何物还会么月落干坤闇金刚眼自明师复云灵山一瞬迦叶末上承当少室九年可座主最初X领解由是佛佛授手祖祖相传唯此一心更无别法在圣而不增处凡而不减无添减处强名曰一心此一心静时亦无三界只为众生迷时三界有悟去十方空先圣不得巳有一言半句如将黄叶作金钱权止小儿啼哭然虽如是几箇知音吴国夫人有如是寿筭有如是子孙有如是宅舍有如是富贵以理推之来源自有更愿夫人坚固道心增修白业直至成佛方为究竟教云一切众生具有如来智慧德相但以妄想执着而不证得于是称法界性说华严经法界者一切众生真心之本体也如是则一切众生本来是佛佛者以何为义以觉为义梵语佛陀此番为觉在迷底人分上谓之背觉合尘在悟底人分上谓之背尘合觉诸佛觉有三义自觉觉它觉行圆满自觉者胜凡夫不觉觉它者胜二乘人只解自觉不能觉它觉行圆满者胜菩萨菩萨虽修如上二觉未能圆满佛谓之大圆满觉如中秋月无幽不烛初机之人十二时中一箇觉字观照日久岁深尘劳境界自然淡薄永嘉云觉即了不施功一切有为法不同住相布施生天福犹如仰箭射虗空势力尽箭还坠招得来生不如意争似无为实相门一超直入如来地如来地者便是觉也此是成佛作祖之捷径超生越死之路头三世诸佛共传六代祖师同说愿生深信莫作等闲不见肃宗帝问忠国师时中如何用心修行国师云但能二六时中觉妄修真如炼精金光明X转炽一切众生痴迷不觉从开眼至合眼所作无非虗妄何尝觉悟来你如今食前方丈水陆毕陈还觉宰杀物命么你居华堂大厦还觉还当么你罗绮千箱还觉衣不盖身者么你鞭挞奴婢还觉无慈悲么这里若觉得快时设使堕在地狱亦须早出头来古人谓之不愁念起唯恐觉迟起即是病觉即是药常以此药而治此病如水救火即时而灭昔沩山问中邑和尚如何是佛性义邑云我为你说箇喻如一间屋周回六窻中间系一猕猴东窻唤东边应西窻唤西边应如是六窗俱唤六窻俱应沩山又问忽然猕猴睡着时如何邑下禅床擒住云狌狌我与你相见诸有智者以譬喻得解六窻者六根门头也猕猴者一精明性也佛云本是一精明分为六和合只是者箇猕猴时中合惺惺处却不能了了地惺惺时中处却不能齁齁地瞌睡诸人若也未会更听人人有箇老猕猴暮四朝三卒未休唤着便能处八花碍上辊金毬上堂宵灯烛鬪荧煌幸马纵横彻晓忙倒底不知灯是火区区几箇解回光若论此事正如上元夜灯毬相似玲珑八面花光互分一点灵明通身不昧高低普照前后无差从来佛手不能遮任是劫风吹不灭直得马行街上四时春色盈门丰乐楼前半夜歌声聒耳处处祖师鼻孔众生日用不知头头古佛眼睛几箇閙中瞥地是故诸佛出世传此一灯祖师西X来亦传此一灯从一灯传百千灯光明无尽所以道佛法无人说虽慧不能了譬如暗中宝无灯不可见宝者是一切众生心也暗者一切众生恼烦也灯者一切善知识说法也迺至一大藏教五千四十八卷皆是与人为灯为烛德山入门便棒临际入门便喝亦是与诸人为灯为烛赵州庭栢灵云桃花亦是与诸人为灯为烛敢问诸人百千万亿灯既从此一灯出且道此一灯自何而得举拂子云还会么明明一点无遮障大地山河莫覆藏檀越请上堂灵羊挂角时箇事绝毫𨤲既能通一线方便有高低灵山会上五十余年将无作有不遇知音少室峯前一坐九年以东为西罕逢同道自此南宗代儿孙白日青天唱九作十神而明之只要入处不见昔日长庆稜道者往雪峯玄沙平生破七箇蒲团并无所得一日因堂中卷帘忽然大悟有投机颂云也大差也大差卷起帘来见天下有人问我解何宗拈起拂子蓦口打诸人每日闻声见色触目覩对因甚么不悟良由见不超色听不出声堕在见闻飜成影事遂以拂子击禅床还闻么只为分明极飜令所得迟复云诸佛为众生说法先谈苦空谈苦者为见众生认苦为乐谈空者破一切众生坚执之心昔日优阗王问宾头卢尊者曰佛法切急处愿乞垂示尊者曰譬如一男子行于旷野被六牙白象所逐其人见一枯井井畔有树树上X有藤垂于井中其人以手攀藤悬身于井上下有三毒龙四毒蛇上有黑白二鼠更互咬藤又有诸毒蜂螫其人时复得蜜一点两点滴在男子口中因喫其蜜遂忘其苦尊者问王曰此人苦多乐多王曰此人都是苦相安有乐也尊者曰诸有智者以譬喻得解大象者无常也四虵者四大也三毒龙者三涂也诸蜂者苦相也藤者命根也蜜者五欲乐也黑白鼠者昼夜也大王闻之忽然有醒又僧问龙牙二鼠侵藤时如何牙云须有隐身处始得僧云如何是隐身处牙云还见侬家么师云若向这里会得龙牙意便可打破五欲蜂窠吞却无常大象出生入死更无障碍或未然莫因三寸舌辜负百年身复拈云二鼠侵藤真百苦四蛇围井过千忧忽然我断藤根子道是千休与万休诸人还知有一人寒暑不能推迁造化不能移易口吞劫火腹贮风轮当在动用中动用中寻渠不得且道渠是谁良久云从来虽共住毕竟不知名道友过江州请上堂昔日仰山问僧甚处来僧云庐山曾到五老峯么僧云不曾到仰山云上座不曾游山云门道此语皆为慈悲之故有落草之谈古人从苗辨地因语识人即且止诸人曾游五老峯么师笑云又恁么云也识得庐山五老峯箇中何地不相逢舌头无骨随人转熨斗煎茶铫不同表之今日作斋其实无它近有庐山之行要与诸道友一饭相别然X则道人分上一聚一散有何间然在世谛中岂无依恋况表之身心纯熟道义不忘念兹在兹摸索释迦老子鼻孔或坐或卧体究达磨祖师眼睛更能于做官之处种种方便外护法门现宰官身行菩萨行当浅斟低唱之际正好善用杀人刀临敲枷打鎻之时却须拈出活人劒与一切人解粘去縳与一切人抽钉拔楔未发心者劝渠发心未知有者令他知有可谓因风吹火用力不多涅槃生死是空花随顺众缘无𦊱碍慧林也有箇末后句却请诸人静却耳根向鼻孔里荐取良久云溪头杨柳未堪折岭上寒梅巳过时欲赠行人无所有为君拈出岁寒枝遂拈拄杖云还会么拨开王老峯前路放出三崃桥底云檀越请上堂祖师心印没遮藏一句临时要厮当莫谓座间人不识台星烱烱照虗堂法无凝滞道本随缘应现千差殊途一致触物皆妙敌体全真与世推移随宜运用一切文字治生产业皆与实相不相违背如是则方能回首尘劳示现宰官作诸佛事刀头劒刃运大悲光握笔援毫区分死活成就王业毗赞太平万变施为无非这箇还会么良久云一点灵光发照时山河石壁无遮障复云昔日僧问云门一切智通无障碍时如何门云扫地泼水相公来诸人还会么欲识佛性义当观时节因缘时节若至其理自彰况当春光烂熳膏雨频霑眼界无尘禅门肃静不用扫地泼水相公钓斾光临倾盖相逢且道是何道X理若向这里荐得古释迦不前新弥勒不后人人𦚾题卍字各各项佩圆光不假薰修从来具足还会么扫地泼水相公来人人明镜桂高台碧油幢下呵呵笑青眼何妨特地开檀越作炙茄斋请上堂若据本分事中说箇什么事即得便道人人具足正是眉上畵眉更言箇箇圆成何异眼中着屑总不恁么又作么生三寸舌头无用处一双空手不成拳复微笑云昔日天台山国清寺炙茄次寒山子拈茄串于典座背上拍一下典座乃回头寒山竖起串云你且道费却我多少油酱师云当时金沙不辨玉石难分自古至今费油费酱先圣莫不头头漏泄处处打开又布袋和尚或在十字街头三叉路口蓦去人背上拍一下才回头展手云乞我一文钱师云且道寒山布袋意在于何还会么寒山痴里放姧布袋閙中打闹众生业识茫茫几箇眼睛定动要知祖师妙门毕竟不离日用乃竖起拂子云天时炎热伏惟珍重高观察请上堂山僧早来也恁么说诸人早来也恁么闻如今山僧又恁么说诸人又恁么闻始知说无别说闻垂别闻亘古亘今恒恒如是上至诸佛祖师悟此理不曾添一丝毫下至六道四生迷此理不曾减一丝毫无添减处便是诸人本地风光脚跟下事巖问洞山甚处来山云荆南来巖云观察使姓什么山云不得姓巖云名什么山云不得名巖云X还理事也无山云他自有廊幕在巖云还出入也无山云不出入巖云岂不出入山拂袖出云巖来日下堂中昨日问话僧在么洞山便出巖云某昨日错对一转语夜来睡卧不安请上座别一转语巖却问还出入么洞山别云太尊贵生巖遂喜云三十年住山今日方遇知音遂请洞山过夏师云古人恁么说话可谓暗中有明奇特中奇特偏中有正尊贵中尊贵然虽如是若到德山临际面前即不恁么有时问在答处有时答在问处有时答不在问处有时问不在答处你若拟议老僧在你脚底忽有人问山僧观察姓什么但向他道有耳者皆闻名什么老僧口门窄管事也无管事出入也无出入尊贵么尊贵为什么如此莫恠渠侬多意气他家曾踏上头关檀越荐小儿请上堂击鼓三通绝是非本来无悟亦无迷山僧不是多唇吻谩把空拳吓小儿遂举拳云还会么这里不会不免为蛇𦘕足去也记得昔日僧问赵州初生孩子还具六识也无州云急水上打毬子僧不会驰此语问投子急水上打毬子意旨如何子云念念不停流诸人要会生死路头么如门开相似更无凝滞须会赵州投子之语只如保承奉向五欲波中六年之内打这一只毬子不妨手亲眼办令人可爱忽然照顾不着打落水底且道这毬子打落向什么处去也若觑得破彭祖不为寿殇子不为夭太山不为高秋毫不为小其或未然更为诸人添箇X注脚朝日忙忙打箇毬生来念念不停流若知落处无踪迹始会云门六不收檀越请上堂佛佛未甞演说祖祖皆云密传圣解难思心莫测先天后地随成坏以常存入死出生任去来而不变了知众生本来成佛如印印空更无痕迹是以道灵台不磨而自莹真源不决而自流妙花不植而自生玄机不拨而自转敢问诸人作么生说箇不拨而自转底道理良久云玉犬吠开天际月铁牛耕断岭头云师复云灵云和尚参见大沩云三十年中如蚊子上铁牛都无下觜处一日下山见桃花忽然瞥地有颂云三十年来寻劒客几回叶落又抽枝自从一见桃花后直至而今更不疑玄沙云谛当甚谛当敢保老兄未彻在师云且道那里是灵云未彻处顶门具眼底举着便知脑后安眉者犹怀罔措还会么三十年来信脚行一朝跳过是非坑桃花岁岁随流水一任傍人把路争檀越请上堂云笼大野迦叶攒眉雨洒长天空生下泪处处皆明实相头头尽露真心无一法从外而来尽是箇中流出不见道风动心摇树云生性起尘不明今日事昧却本来人僧问芙蓉和尚本来人还成佛也无芙蓉云你道虗空解烦恼也无僧云不解烦恼芙蓉云本来人不解成佛师云恁么会得方知本无生灭亦无去来亦无是非亦无动静但恁么信去久久之间自然光明透漏圆练今日本欲移厨就家X供养大众追悼夫人适倬风雨所隔不遂推意据出僧所见来此修崇更且殊胜者有长者名曰妙善请佛及僧归家供养佛遂许之于是长者严净厅堂扫洒道路其子问曰以何因缘严净道路父云我欲请佛来家供养子曰供养瞿昙意图何事父云汝不闻如来出世是大福田我欲于中而下种子子曰譬如世间良田人若耕种取田就种将种就田父云田不可移种子可往子曰若请世尊来就我供必须远涉程途辛勤往返未来世中纵获福德受福之时亦须辛苦不若令佛及众坐受供养使我获福亦复如是时长者如子之言诣彼供养佛赞叹云父知供养子善分别尔时世尊即说偈言田不可往种子自来未来世中获福如是团练来此修设正依经语使我一众三条椽下自在展钵开单十字街头更不拖泥带水因既如是果亦复然不独使夫人承此善因人间天上坐享如意亦使团练此世他生坐享安逸坐享富贵坐进此道坐地成佛檀越请上堂若据本分相见眨上眉毛蹉过久矣且如释迦掩室巳涉繁词居士默然囊锥巳露须信道恁么也不得不恁么也不得恁么不恁么总不得若向箇里转得过来便乃拽转祖师鼻孔不历古佛阶梯向函盖干坤处随波逐浪向随波逐浪处却能截断众流然虽如是且道举一明三一句作么生道良久云东山水上行师复云昔日西天南印土香至王X生三子一名月净多罗次曰功德多罗三名菩提达磨即二十八祖也王一日请二十七祖般若多罗斋深加敬重儭一宝珠尊者持珠问三太子此珠如何月净多罗云此珠无价于诸宝中最为第一功德多罗云此珠父王爱惜非尊者有道孰肯施之般若多罗复问菩提达磨此珠如何达磨云此是世珠未足为贵于诸宝中心珠为贵珠不自珠要假心珠而辨珠尊者知是法器后化出家师云诸人每日辨金玉别珠珍若无自宝将何鑑照所以道从门入者不是家珍若识家珍一生受用不尽廼至给济孤露饶益有情皆从此宝中流出诸人要见么诸公不是不将来山僧岂是不拈出道友煎笋请上堂道源不远性海非遥但向已求莫从他覔覔亦不得得亦不真修是他心不如自性自性清净即是法身无一法从外而来尽向自已𦚾襟流出不见清源和尚问石头汝从什么处来头云从曹溪来思云汝到曹溪得箇什么头云未到曹溪亦不失思云既不失何用更到曹溪头云若不到争知不失思举起拂子云曹溪还有这箇么头云非但曹溪西天亦无思云汝曾到西天否头云若到即有也思云众角虽多一麟足矣师云此谓之𦚾襟流出本分相见今日盖居士煎笋供养大众忆得赵州和尚路逢凌行婆问向什么处去婆云偷赵州笋去州云忽遇赵州时如何婆子便掌一下赵州便归院雪窦X道好掌更下两掌也无勘处师复云无勘婆子处无勘赵州处慧林今日因斋庆赞为诸人点破婆子无心偷笋恶名巳播丛林赵州有失关防閙里遭他毒手然虽如是落便宜是得便宜施主荐亡请上堂生时水是氷死时氷是水若知无去来只此两般是便能于兹晓了必定跳出轮回其或未然且在金蜂窠里师复云一切众生无量劫来妄想㒹倒于无生灭中妄见生灭殊不知生死涅槃犹如昨梦如昨梦故当知生死与涅槃无起无灭其所证者无得无失又如病目人见空中花空实无花病者妄执记得古人道识得衣中宝无明醉自醒百骸俱溃散一物镇长灵遂拈拄杖云拄杖子不可灵也又举拂子云拂子不可灵也诸仁者如今百骸未散六根完具时便要认得箇灵底一物诸人若无此物十二时中将什么拈匙把筯及动转施为诸人若无此物即今将什么闻法临际唤做无位真人六祖唿为本来面目石头名为菴中不死人洞山指作家中不老者譬如大海之水通贯百川在江曰江水在河曰河水及到通宗会源处云霞消散时又且唤做什么要知端的问取虗空顾大夫为妻怀请上堂般若无知无所不知般若无见无所不见无知之知是为真知无见之见是为真见昔僧问智门如何是般若体门云蚌含明月又问如何是般若用门云兔子怀胎师乃云兔子怀X胎蚌含明月乘时正在中秋节一颗明珠转玉盘彻底无瑕光皎洁檀越请上堂红日三竿高枕处黄粮一钵饱斋时分明千圣排肩立不肯承当过在谁人人是佛众生日用不知各各圆成几箇閙中瞥地只为迷已逐物执妄为真从来蹭蹬觉虗行多年枉作风尘客致使家中至宝抛离向五蕴山头衣下明珠流落在三涂路上甘心乞丐枉受贫穷若能一念自回光始见千生真面目复拈起拂子云会么良久云不覩云中鴈焉知沙塞寒复云达磨西来单传心印不立文字直指人心见性成佛诸人还见性也未此性上至诸佛下至凡夫蠢动含灵平等无异譬如矿中金石中玉木中火地中水若无善巧方便此金此玉此火此水终不能出又如琴瑟箜篌琵琶𥱧笋虽有妙音若无妙指终不能发是知指不妙则五音不成智不巧则一心不现若能于此一念回光如梦觉人了无所得又如磨镜垢尽明现一切众生不能直下明心见性者良由无始时来颠倒妄想障闭心光昔有汾阳和尚凡见僧来便云莫妄想凡有所问皆云莫妄想院主云人传和尚佛法只有一句子今后休得也自后汾阳凡见人来只云休得也师云古人不欲学者所闻胜如所得故言不敢华解不敢作直截向你道莫妄想休得也诸人还休得也未诸人每日开眼至合眼所作所为无非妄想至于睡梦之中亦是妄想妄想X一起颠倒万端开尘劳门迷清净界若能识得妄想根源直下休歇去上无佛求下无魔怖中无生恋亦无死畏便是清净本源天真妙道若不识妄想根源轮回三界汩没四生出此入彼未有休息山僧自来多口今朝狭路相逢普劝诸人记取汾阳一段因缘诵取慧林两首拙偈可以向人天路上做得箇小歇场愿世世生生常同法会偈云莫妄想好参详不知终日为谁忙若知忙里真消息一朵莲花生沸汤休得也便好休百年浮幻水中沤自家屋里天真佛切忌区区向外求檀越请上堂师云祖师心印没多般悟得无劳指一弹剔起眉毛如不荐春风依旧着人寒若论此事譬如三春时雨高下普霑万紫千红悉皆蒙润葡萄得之酸甘草得之甜黄连得之苦生姜得之辣非雨有酸甜苦辣之味皆是根气所受不同故也般若之法亦复如是如来一音演说法众生随类各得解或得之为诸佛或得之为菩萨或得之为声闻或得之为缘觉或得之为凡夫其实皆一法也不见让和尚为马大师曰汝学心地犹如下种我说法要譬若春泽因缘会遇当得见道然虽如是且道无阴阳田地上生得箇甚么良久云炳若丹青明似日箇中谁敢错商量师复云适来智海禅师劝相公道须是捉获六贼方可一心安稳诚哉是言试问诸人还识者六箇贼么若识不破终日被他劫掠家宝损耗法财且道X这六箇贼如何可捉须是执智慧刀被坚固铠张勇勐弓驾精进箭向五蕴山下生死岸头法鼓一鸣便见草贼大败恁么捉贼犹费力在慧林道一群六箇贼生生欺杀人我今识汝也不共你相亲你若不服我我则到处说教人尽识汝遣汝行路绝你若背服我我则不分别共你一处住同证无生灭恁么明得方知魔即佛也佛即魔也魔佛不二生死界空记得于頔相公参见紫玉和尚便问如何是佛玉召相公公应喏玉云更莫别求后药山知得云大小大于頔相公噫可惜生埋紫玉山下相公闻得乃往见药山公便问如何是佛药山召相云公应喏山云是什么相公大悟师复云药山紫玉虽则慈悲之故翻成落草之谈流布丛林未免挂人唇齿忽若相公今日问慧林如何是佛山僧只向他道忠孝一心清似水功名千古重如山碧幢红斾照春色羸得高堂白昼闲莘王生日请陞座师云佛身无相染净皆空妙体湛然悟迷俱妄盖为慈悲之故从大悲愿力示现受生直得一手指天一手指地周行七步目顾四方大用现前作狮子吼便道我降生时见百亿微尘剎土众生同时降生我成道时见百亿微尘剎土众生同时成道或现帝释身或现大自在天身或现长者身或现居士身或现小王身所谓处处真处处真尘尘尽是本来人虽然如是正当今日节角一句作么生道良久云天上碧桃和露种日边红杏倚云栽师复云X记得昔日赵州在方丈坐侍者报大王来赵州下禅床叉手云大王万福侍者云未至方且来报州云又道来也师云看他古人见地明白受用处不妨省力学者麤心多是对面蹉过诸人若向这里会得莘国大王不离府地常见慧林慧林不下禅床常与大王相见所以道定光金地遥招手智者江陵暗点头其或未然山僧拙颂用祝大王之寿洞中春色四时好云外峯峦一㨾高用祝贤王龟鹤筭年年洗眼看蟠桃以拂子击禅床下座闭炉陞座师云才见开炉又闭炉寒来暑往只须臾庭前残雪方消尽岭上春云巳卷舒满目更无心外法几人曾悟髻中珠祖师莫不叮咛语自是时人见处麤祖师之道惟证方知苟非其人翻成戏论所以佛法以无心为宗无门为法门无门之门直须得入无心之心要在妙悟是故花红柳绿无非清净法身鼓响钟鸣尽是广长舌相堂堂门户进步者稀历历音声善听者少祖不云乎应耳时若幽谷大小音声无不足十方钟鼓一时鸣灵光韵韵常相续师以拂子击禅床云还闻么圆通问大启何事隔云泥檀越请陞座师云壁立万仞脚跟下踏转生死轮坐断千差顶门上拶出金刚眼明如皎日快似吹毛离见绝闻当阳显赫然虽如是更须知有衲僧杀活拄杖子始得作么生是衲僧杀活拄杖子烦恼海中用这拄杖子舟为楫崄恶道中用这拄杖子为烛为X灯三世诸佛若无此拄杖子将什么度生六代祖师若无此拄杖子将什么传法天下老和尚若无此拄杖子将什么验人诸人若无此拄杖子将什么上来下去寺亟若无此拄杖子将什么致君泽民奉亲行孝既各各有这拄杖子因什么问着时拈不出只为抛离日久埋没时长不肯承当自家讳却不见道拈来放去无遮障击着千门万户开上堂归根得旨百草头荐取老僧随照失宗三根椽下照顾鼻孔昔日僧问赵州和尚万法归一一归何处州云我在青州作一领布衫重七斤有般底闻人恁么举便道赵州问东答西不存窠臼且是辜负手也且道赵州旨趣在什么处良久云水因有月方知净天为无云始见高上堂举僧问弘觉禅师僧家毕竟如何觉云居山好僧便作礼觉云你作么生会僧云出家人于善恶逆顺生死境界如山之不动觉便打云辜负先圣丧我儿孙觉复问傍僧云你作么生会僧云眼不见玄黄之色耳不闻丝竹之声觉又打云辜负先圣丧我儿孙师云道人行处如火消氷鸟道玄途转身有路这僧若是箇汉才见他道作作么生会但云和尚刀耕学人火种和尚煎茶学人扫地若下这一转语直饶弘觉老子门深似海道重如山声色形容不可干犯也须教满面是笑上堂举睦州示众未得箇入头处须得箇入头处既X得箇入头处不得辜负老僧有僧出礼拜云某甲终不敢辜负和尚州云早是辜负了也师云那里是这僧辜负处或云这僧不合出来礼拜只如不出礼拜还是辜负耶不是辜负耶直饶不出也是辜负古人如何得不辜负去到这里须是箇人始得只管向识情上卜度言句中计较无有是处还知睦州恁么道巳是辜负众人了也诸人检点得出么老婆临死三回别眼里无筋一世贫上堂举僧参赵州适值赵州以衲衣盖头而坐僧便退州云阇梨莫道老僧不祗对又僧问法眼请和尚广开方便与学人入路眼遂拍手一下师云诸人要会二尊宿意么譬如净扫洒一条路送人到家只是人不肯移脚忽然移脚时如何慈受叟与你提瓶挈钵王述古淑人请上堂佛佛授手惟此一机祖祖相传只明这箇这箇若透得轮回息这箇不透则生死因所以道不省这箇意修行徒苦辛若向这里千眼顿开一时照破行也是这箇坐也是这箇一嗔一喜动静施为不出这箇道理如黄金之黄碧天之碧更无毫发异相然虽如是却须知有向上一路始得如何是向上一路丈夫自有冲天志莫向如来行处行师复云舍利弗入城逢月上女出城舍利弗问向什么处去月上女云如舍利弗恁么去舍利弗云我方入城汝巳出城如何说得箇舍利弗恁么去女曰如来X弟子当依何住舍利弗云当依涅槃住女云如来弟子当依大涅槃住我如舍利弗恁么去师云他家虽是箇女人宛有丈夫之作然虽如是彼此未有衲僧鼻孔在敢问诸人那里是未有衲僧鼻孔处请问圜悟禅师宝公在塔上现相府官请陞座师云毗卢宝印处处全彰金刚眼睛头头漏泄无一人而不具足无一法而不圆成百匝千重透顶透底所以道净妙法身本无出没大悲愿力示现世间或现宰官身或现比丘身或于一目中流出八万四千清净宝眼或于一臂中分出八万四千母陀罗臂或于一面中化出十二面殊胜之相寻声救苦慈眼视人如谷答响似镜现相解群生倒悬之急扶世间累卵之危时时曲尽老婆心处处要明这一着正当恁么时一句作么生道独龙峯顶无根草散作阎浮大地春佛圆寂日上堂云大觉世尊二千年前二月十五日入般涅槃今之弟子每至斯辰而生悲仰敢问诸人且道果曾入灭耶不曾入灭耶若定当得方明佛法旨趣若定当不得任是波旬也皱眉记得唐顺宗皇帝问西京如满禅师佛从何方来灭向何方去既言长在世只今在何处满云佛从无为来灭向无为去法身等虗空长在无心处师云好诸人者龙牙云君今欲得易成佛无念之心不较多然虽如是因甚僧问洞山如何是佛山云麻三斤僧问首山如何是佛X首山云新妇骑驴阿家牵到者里如何和会如何商量听取蒋山注脚妙中妙玄中玄须信壶中别有天铁树花开春气早晓来风雨满山川真如上座设水陆荐金山僧行上堂举林杨和尚有颂曰来年二月二四大相抛弃白骨散长江免占檀那地至迁化日陞座有僧问云愁雾惨大众呜唿乞赐一言杨垂下一足进云恁么则法镜不临于此土宝月又照于何方杨云非公境界进云沤生沤灭还归水师去师来本是常杨喝云临行之际更莫忉忉収足便化师云且道古人具箇什么道理去住自如若道有箇道理眼里生花若道无箇道理花生眼里毕竟如何师拍膝一下云家贫未是贫路贫愁杀人前日贼至金山惨酷如此诚不忍闻显忠敏和尚并堂中众僧例遭毒手肝脑涂地流血满山是何因缘际会于此今日真如上座特罄衣盂作斋追悼愿诸上善人悟生死之本空了冤亲之平等昔日神观禅师因下山赴斋路逢恶贼贼欲剚刃观云我不畏死昨日辄许一檀越斋不忍爽信容我回来受汝之杀贼然之既回就贼杀之贼既去观遂将所斩之头却安项上徐徐而归鸣鼓陞堂云汝等诸人还闻无头人说法么良久头落众人方知被贼所害师云且道是何三昧既被他一刀两段了也不知拈起头向须上者是谁说法者是谁若也知得方知生死去处不唯自知生死去处亦乃知神观禅师去处不唯知神X观禅师去处亦迺知金山诸兄弟去处且道许多禅和子向什么处去也莫是行舡由在把梢人么莫是聚沫任风吹么莫是恰似斩春风么总不是这箇道理慈受老僧与你下一转语正似五百罗汉过海各骋神通神通大者骑龙跨凤自在逍遥神通小者便乃浮柸泛海速登彼岸无神通者未免拖泥带水一场狼籍伏惟珍重慈受深和尚广录卷第三慈受怀深禅师广录X卍XXX慈受深和尚广录卷第四颂古下侍者普绍录举阿难问迦叶世尊传金襕外别传何物迦叶召阿难阿难应诺迦叶云倒却门前剎竿着头陀饮光多闻庆喜合掌擎拳难兄难弟一朝狭路两相逢裂转双睛无处避便向门前倒剎竿丈夫自有冲天志百丈每至陞堂常有一老人随众听法一日参退老人不去丈乃问立者何人老人云某甲非人于过去生中迦叶佛时曾住此山有僧问大修行人还落因果也无某甲对云不落因果堕野狐中经X五百生今请和尚代一转语丈云你问来老人云大修行底人还落因果也无丈云不昧因果老人言下大悟不落与不昧前后百丈语毫发若参差铁山横在路岂不见蓝田当年人射虎初时一箭没其羽子细看来元是石再欲射时射不入几乎惧杀李将军千古令人空叹息天衣怀和尚赴池州杉山请初入院上堂云二十年乐慕此山今日且喜因缘际会山僧未到此山身先到此山及乎到来杉山却在山僧身内移身换步老天衣不惜眉毛几箇知今日若明当日事江南日暖鹧鸪啼云门云衲僧家须有巴鼻方识得天下人如何是衲僧巴鼻代云德山云门舌上有龙泉爱把金针黑处穿要会衲僧巴鼻子一条红线两人牵昔有一婆将银一百两请赵州和尚看经一藏赵州接得施利遂下禅床绕一帀云传语婆婆巳为看经了婆闻云比来请看一藏为什么祇看半藏走下禅床行一转看了如来五千卷婆子年高眼尚明夜深月下穿针线梁武帝请傅大士讲经大士才登高座挥桉一下便下座帝愕然志公问陛下还会么帝云不会志公云大士讲经竟X大士讲经竟挥案成注脚一丸疗众病不假驴駞药赵州问僧曾到此间否僧云曾到州云喫茶去又问僧曾到此间否僧云不曾到州云喫茶去院主问和尚曾到也是喫茶去不曾到也是喫茶去意作么生州唤院主主应诺州云喫茶去曾到喫茶去未到喫茶去赵州老禅和口刮心里苦心里苦直至如今无雪处张拙秀才因看千佛名经问长沙岑和尚百千诸佛祇闻其名未审居何国土岑云黄鹤楼崔皓题后秀才还曾题么拙云不曾题本云无事也好题取一篇海水有时终见底人生到死不知心秀才若会飜身句管取白衣入翰林裴相出镇死陵游开元寺见壁上绘高僧像遂问僧职云高僧仪相可观未审高僧在甚么处于时僧职莫知所措公云此间有禅僧么僧职云近有一僧舍身扫地身披百衲恐是及乎请得来乃黄蘗断际运禅师也裴相乃举前话问黄蘗蘖乃召相公公应喏蘗云是什么相公豁然大悟鄷城宝劒沉埋久一道寒光射斗牛不是张华辨端的只应千古枉淹苗沩山一日坐次仰山从外入来沩山以两手握拳相交示之仰山便作女人拜沩山云如是如是佳人十八正娇痴一曲堂前舞柘枝祇有五郎知雅X态更无人道柳如眉雪峰云三世诸佛向火𦦨上转大法轮云门云火𦦨为三世诸佛说法三世诸佛立地听阿谁踏着雪峰踪三世诸佛火燄中赖有云门相暖热火屋吹得满堂红踈山和尚手握木虵有僧问手中是什么踈山提起云曹家女别面不如花有笑离情难似竹无心因人说着曹家女引得相思病转深庞婆入鹿门寺作斋维那请疏意回向庞婆拈梳子插向髻后曰回向了也便出去庞婆移转髻边梳一段风流举世无万事但将公道断维那不用笔头书灵山入定佛勑文殊弹指一下女子王梵天扑下来一人文殊出此亿文殊亦出不能出此定语未竟出定网明绕女子云文殊是七佛之师为什么出女子定不得网明为什么却出得长江辊底浪如银秋日白苹红蓼新莫恠扁舟难到岸行舡由在把梢人百丈再参马祖祖举拂子丈云即此用离此用祖X挂拂子于旧处祖云你巳后开两片皮将何为人丈取拂子坚起祖云即此用离此用丈挂拂子于旧处黄蘗云我当时被马祖一喝直得三日圣聋父子相逢臭味同龙泉宝劒再磨砻要明马祖当年喝大地山河尽耳聋疎山和尚问僧什么处来僧云岭南来山云曾到雪峰么僧云曾到山云我巳前到时是事不足如今作么生僧云如今足云粥足饭足僧无语云门代云粥足一条官路坦然平无限游人取次行莫谓地平无险处须知平地有深坑僧问云门和尚达磨面壁意旨如何师曰念七又僧问南泉达磨面壁意旨如何泉云天寒无被盖一人会上竿一人会穿井伎俩虽不同总是一般病若人识得这般病衲僧鼻孔都穿尽夹山初住润州京口鹤林寺道吾到遇上堂僧问如何是法身夹山云法身无相僧云如何是法眼夹山云法眼无瑕道吾不觉失笑夹山下座请道吾问云适来祗对这僧话必有不是处望上座慈悲指示道吾云某甲终不说请往秀州华亭见舡子和尚舡子才见夹山便问大德住在甚寺夹山云寺则不住住则不似舡子云汝道不似不似箇甚么夹山云不是目前法舡子云甚处学得来夹X山云非耳目之所到舡子云一句合头语万劫系驴橛垂丝千尺意在深潭离钩三寸子何不道夹山拟开口舡子便打落水才拟出舡子又云道道夹山拟开口舡子又打夹山豁然大悟乃点头三下舡子云竿头丝线从君弄不犯清波意自殊夹山云抛纶掷钓师意如何舡子云丝悬渌水浮定有无之意速道速道夹山云语带玄而无路舌头谈而不谈舡子云钓尽江波金鳞始遇夹山乃揜耳舡子云如是如是法身无相法眼无瑕因风吹火借水献花丝毫不立万别千差但看来年三二月衔泥鷰子入人家镜清问僧门外什么声僧云檐头雨滴声清云众生颠倒迷已逐物檐头雨滴堦前地湿法法现成人信不刃更问如何长江水急僧问洞山如何是佛山云麻三斤洞山麻三斤斤两不谩人语稀难问事㒵古易传神云门一日般柴次见僧抛下一片柴云一大藏教祇说这箇玄沙云一大藏教不说这箇处处绿杨堪系马家家门道透长安一条大路平如掌自是时人措足难僧问婆子台山路向甚么处去婆云蓦直去僧才行婆云好箇阿师又恁么去前后凡问皆如此答僧举似赵州州云待我为你勘破这老婆遂往问X台山路向甚处去婆云蓦直去州才行婆云好箇阿师又恁么去州回举似大众云我为你勘破这老婆了也老宿拈云什么处是勘破处蓦直去蓦直去草鞋跟断人无数唱歌须是帝乡人一箇拍兮一箇舞舞得彻勿多般赵州婆子特用瞒今古五台山下路长松短桧耸云端马祖与百丈西堂南泉翫月次马祖问百丈正当恁么时如何丈对云正好供养又问西堂正好修行南泉拂袖便行马祖云经入藏禅归海唯有普愿独超物外马祖捧出菱花镜王老亲拈白玉槌一击当阳令瓦碎此心能有几人知几人知两箇分明是赤眉风前月下扬家丑笑倒灵山老古锥赵州访一庵主便云有么有么庵主竖起拳头州云水浅不是泊舡处便出又访一庵主亦云有么有么庵主又竖起拳头州云能纵能夺能杀能活礼拜而去上庵竖起拳头赵州左眼半斤下庵竖起拳头赵州右眼八两君看陜府铁牛何似嘉州大像若谓总没誵讹露柱灯笼合掌僧问云门和尚如何是超佛越祖之谈云门云餬饼云门一枚餬饼天下衲僧咬嚼若非铁作牙关往往完圝吞却吞时易吐时难莫道从来面一般踏看韶X阳关捩子方能平地起波澜赵州一日在方丈内间沙弥唱参向侍者云教伊去侍者才教去沙弥便珍重州向傍僧云沙弥得入门侍者在门外赵州门户都无关鎻侍者麤心当头蹉过灵利沙弥珍重便行师云这里下一转语有么良久无人应师云夜深归堂向火僧问赵州如何是祖师西来意州云庭前栢树子赵州庭前栢何似门外柳大尽三十日小尽二十九更问事如何合却生口僧问云门如何是透法身句门云北斗里藏身北斗藏身拟议即差讹钻天新鹞子不恋旧时云门有时云灯笼是你自已把钵盂噇饭不是你自已有僧问饭是自已时如何门云这野狐精三家村里汉门却云来来是你道饭是自已僧云是门云驴年梦三家村里汉终朝噇饭费工夫不识灯笼是钵盂多少三家村里汉忙忙树上捉鲇鱼僧问让和尚如镜铸像像成后光归何处让云如大德未出家时相状向什么处去僧成后为什么不鑑照让云虽髑髅里眼见犹在枯木中龙声更狂打破虗空光境尽箇中别有好商量师拈香云忆昔去年春正当此时节双拳打破太虗X空无限家风浑漏泄人中狮子丧全成月里麒麟鬪角折鬪角折金刚正眼难磨灭千古令人诵不休吹散红炉一点云师复召大众云莫恠家未破破家人未大一母生儿几百般谁知净照禅师家业到资福扫土而尽然虽如是开口喫饭举手穿衣门里出身未是好手平地上建立生涯虗空里揑成活计身里出门始是丈夫恁么说话孰是知音子细推勘将来大似外扬家丑取笑于人众中莫有东家人死西家助哀底么若无山僧不免自哭去也师以手掩面哭云苍天苍天忌辰拈香一言道合水乳和同三处相从师资契会他家拳拳挛挛处资福尽知资福跛跛挈挈处他家总见有时千寻海底把手共行有时百尺竿头翻身直下觑得见他底诚谓没齿难忘觑不见他底至今犹怀愤气山僧怀抱自分明心无负人处所以每至忌辰不免为他设箇供子烧一炷香虽然世谛未忘且要大家钝置遂顾示大众云烧香设供诸人共知且道心不负人底句作么生道良久云一回饮水一回噎本自无情似有情欲会箇中端的意木鸡啼作两般声忌辰拈香箇事相承八百年实无一法与人传今朝欲报无传底聊爇金鑪一炷烟复云便恁么烧却意亦未明记得洞山和尚一日为云巖晟禅师作斋有僧问和尚当时在云巖得何指示山云我虽在彼不X蒙他指示僧云既不蒙他指示因何却为他作斋山云争敢违背他僧云和尚昔年发足在南泉何故却承嗣云巖山云我不重先师道德佛法只重他不为我说破僧云未审肯他不肯他山云半肯半不肯僧云何不全肯山云我若全肯则辜负先师师云洞山老子大似事不前思徒劳后悔鼻孔既落他人手说什么半肯与全肯说破不说破大丈夫直须一刀两段恩酬分明然虽如是也有一句子今日对这老道破良久云谁知老千年腹间有明珠径十圆登云从禅师入龛师以手拍龛云大众古佛也恁么去今佛也恁么去登云禅师也恁么去何物不败坏是谁长坚固诸人还知登云去处也无若知得焦山一众与登云同入涅槃其或未然有眼石人齐下泪无言童子暗嗟嘘登云从禅师下火师举起火把云还知这老子平生行履处么慧日峯前露出千生面目石公山下曾横一叶慈航调古神清风自高㒵顇骨刚人不顾昔年拂袖五湖风月与谁争今日重来自是不归归便得方喜収纶罢钓高卧西庵岂期叶落归根藏身北斗恁么恁么即是不恁么不恁么即难铁牛倒跨上须弥玉笛横吹喧碧落这般伎俩作者方知剔起眉毛请高着眼今日为登云老子说箇光前绝后底末后句遂将火把遶龛行一匝云恁么若唤作火又似髑髅前见鬼若不唤X作火又是露柱后瞒人且道毕竟如何师微笑云谁人知此意令我忆登云因胜澄禅师下火这老子斗时枯藁不近人情四海独孤标一身无伴侣虽则两提祖印实无一法与人闺门端坐冷啾啾夜静独为鬼神说任你傍人恶发我心终未和同时开眼对青山自笑满头生白发不知他者将为与时寡合知他者唯有焦山不能更结世间缘一等要行那畔路且道如何是那畔路良久云推倒巖前无影树要须火里解飜身诸禅人下火初秋夏末时衲僧多欲去不搭陈梢舡便行泗州路横担拄杖气如云万水千山都不顾昨日通川方上入随例茫茫把不住把不住为君说箇临歧句枯木巖前差路多别起眉毛着眼觑一身恍若风中烛百岁端如水上沤未到衲僧平稳处临行那得不生愁欲得不生愁么闲时做却忙时事看看云凝大野雪积长郊时人迷寻径之踪这僧有冲霄之路休说普贤境界须知一色无差诸人还知这僧与普贤菩萨向银色世界里纵横自在么此时若不寻踪迹便向峨嵋也不逢浮生岸树井藤毕竟终归败坏这僧撩起便行也是平生庆快着上没底芒鞋抛下这箇皮袋且道律上X人抛下这箇皮袋了向什么处去贫来始觉钱堪使醒后方知酒悞人茶坛火犹在延寿堂中人又终方言身浑同一梦中是知三世诸佛亦是梦六代祖师亦是梦这僧做梦了也敢问诸人且道梦见箇什么良久云三十四年如转掌钱塘归梦此时休水无变地水分遶百物不坚一灵何往若谓本无生死也是座主家风更言不属去来未是衲僧境界毕竟作么生商量良久云不许夜行投明须到此一段事自古及今何人能免若也未曾踏着祖师设使辞如旺露辩若倾珠鼻孔辽天气冲牛斗到如斯无你走透处为什么如此多虗不如少实行者下火汝幼入空门方年二十五须发尚未除幻身今日去脱下布直裰休问温州路大众且道既不问温州路向什么处去有佛处不得住无佛处急走过田六娘子下火师拈起火把云还见么浮生三十二春秋方始修行肯转头底事又随云雨去烟波江上使人愁休休休不用愁聚散还同水上沤直饶寿得三十岁不免输他这一筹田六娘子十一月三十日输他这一筹了也还有人相救得么借你光明一炬火照破从前五障身X丁忠训妻与女同下火二十余年寄此间盖芜尘土翳朱颜今朝子母应相贺且喜春来返故关复召大众云白骨两函红𦦨一炬将化为灰作么生说箇返故关底道理良久云野火烧不尽春风吹又生魏先生下火呜唿魏大和为人性纯厚虽居陋巷中箪瓢甘自守聚学训童蒙束脩粗煳口岁晚好吾宗悟世非长久临行嘱妻子叮咛诫诸后不学老庄周说葬成虗谬不学襄阳翁与女争先后先生之意不如斯欲効禅家破诸有四众云臻柴薪巳就虽然父子至亲到此如何可救不须救生前巳付山僧手一枝红𦦨赠君行看取神龟火里走周秘校下火大众沤生沤灭盖是寻常石火电光岂能长久奈缘芝兰未产忽尔玉树沉辉纵饶百千才俊无量聦明到这里一点也使不着即今还有为他着力底么一枝丹桂烟霄后决战文章到此休登云从禅师掩土师以手握土云此是登云禅师収因结果处复顾示云莫问青囊与紫囊箇中风水十分强青龙东去云头转白虎西来山脚长江月松风皆旧物绿苔芳草尽吾乡瑠璃殿上无知识木马泥牛暗断膓不问湘南潭北休论坎短离长即今要见箇无缝罅底么良X久云白骨巳埋三尺土青秋空遶万重山长灵卓禅师掩土以手握土云这老子平生苦澁恶嫌黄蘗老婆心末后风流唱箇云门臈月曲直得全身放下披毛戴角总无妨摆手便行金鎻玄关留不住莫问借胎得妙且看转位翻身嘶风木马杳无踪入海泥牛消息尽呜唿长灵禅师一提祖印三坐道场行解相应语意俱到虗空面目不许商量生铁嵴梁一生打硬今则烟消火灭云散月圆谩留白骨瘗荒郊谁会长灵元不死诸人者且道如何说得箇不死底道理若也明得不妨好箇因缘其或未然不免土上加泥去也还见么野鸟闲花无泪落长松短桧有悲风诸禅人散灰言公心地最精专曾学焦山一味禅今日满盆盛白骨翻身重上谢郎舡言大师记得旧时事么侧耳听云旧时入室贫道曾问他清虗之理毕竟无身你这皮袋子自何而得虽则当时无语如今正好参详一切众生只被箇皮袋子碍却所以道不得言大师前日以打併这皮袋子了也诸人如今还道得么若也道得言公大师今日切不浪施其或未然托起灰云不入惊人浪难逢称意鱼俗寿五十有三出家一十八夏平生行脚游方多在盐城兴化最好不曾参禅免见钻龟打瓦今朝子细看来也好一场诘覇才公才公莫要怕焦山布施你X一转古人话净躶躶赤洒洒南北东西没可把忽然撞着阎罗王拈起拂子蓦口打迢迢万里别西川要学诸方五味禅昨日焦山山下死劒门关上月重圆既是焦山山下死因什么却向剑门关上月重圆究竟光明终一体任他寒影落千江衲僧才遇丙丁村便作霜花骨一盆火后始知梁不坏飜身跳出是非门法严上座今日被他跳过了也如今水步头相别诸人将什么送他遂敲盆云严兄严兄善为道路从今换骨洗肠更莫和泥合土熟处放教生生处不要住扬子江头浪拍天莫教湿却娘生袴宣州隆上人丛林游历徧一入焦山门便下延寿院终朝何辘辘喫药都无验火后一茎茆众人皆总见隆上座你还见这一茎茆么师遂作听势云见么你既见还得自由么又作听势云更望和尚慈悲指示你既得自由更指示什么禅和子不知将谓焦山长老水步头青天白日鬼语遂拈起骨盆云火后既能烧不坏更须入水见长人慈受深和尚广录卷第四