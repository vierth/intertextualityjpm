唐语林提要钦定四库全书子部十二唐语林小说家𩔖一提要等谨案唐语林八卷宋王谠撰陈振孙书録解题云长安王谠正甫以唐小説五十家倣世説分门三十五又益十七门为五十二门晁公武郡斋读书志云未详撰人效世説体分门记唐世名言新増嗜好等十七门余皆仍旧马端临经籍考引陈氏之言入小説家又引晁氏之言入杂家两门互见实一书也惟陈氏作八卷晁氏作十卷其数不合然陈氏又云馆阁书目十一卷阙记事以下十五门另一本亦止八卷而门目皆不阙葢𫝊写分併故两本不同耳谠之名不见史𫝊考书中裴佶一条佶字空格注云御名宋惟徽宗讳佶则谠为崇宁大观间人矣是书虽倣世説而所纪典章故实嘉言懿行多与正史相发明视刘义庆之专尚清谈者不同且所采诸书存者已少其裒集之功尤不可没惜其刋本久佚故明谢肇淛五杂组引杨慎语谓语林罕𫝊人亦鲜知惟武英殿书库所藏有明嘉靖初桐城齐之鸾所刻残本分为上下二卷自徳行至贤媛止十八门前有之鸾自序称所得非善本其字画漫漶篇次错乱㡬不可读今以永乐大典所载参互校订删其重复増多四百余条又得原序目一篇载所采书名及门𩔖总目当日体例尚可考见其梗槩葢明初全书犹存也惟是永乐大典各条散于逐韵之下其本来门目难以臆求谨略以时代为次补于刻本之后无时代者又后之共为四卷又刻本上下二卷篇页过繁今每卷各析为二仍为八卷以还其旧此书久无校本讹脱甚衆文义往往难通谨取新旧唐书及诸家説部一一详为勘正其必不可知者则姑仍原本庶不失阙疑之义焉干隆四十九年十月恭校上总纂官纪昀陆钖熊孙士毅总校官陆费墀唐语林卷一钦定四库全书唐语林卷一宋王谠撰德行文中子隋末𨼆于白牛谿着王氏六经北面受学者皆时伟人国初多居佐命之列自贞观后三百年间号至治而王氏六经卒不传至元和初刘禹钖撰宣州观察使王赟碑盛称文中子能昭明王道以大中立言游其门者皆天下俊杰自余士大夫拟议及史册未有言文中子者姚崇每与儿孙会集曰外甥自非疏但别姓耳遣与儿姪连名明皇时重午日赐丞相钟乳宋璟命子弟将此付医人合錬对曰上之所赐必当珍异付其家必遭窃换璟曰持诚示信尚惧见猜以猜示人其可得乎尔勿以此待人开元天宝之间传家法者崔沔之家学崔均之家法明皇诸王友爱特甚常思作长枕大𬒳与同起卧诸王或有疾上辗转终日不能食左右开喻进膳上曰弟兄吾之手足手足不理吾身废矣何暇更思寝食上于东都起五王宅又于上都创花蕚楼益与诸王㑹聚或讲经义赋诗饮酒欢笑戏谑未尝猜忌肃宗在东宫为林甫所搆势几危者数矣鬓髪班白入朝上见之恻然曰汝归院吾当幸及上到宫中庭宇不洒扫而乐器屏弃尘埃积其上左右使令亦无妓女上为之动色顾谓力士曰太子居处如此将军盍使我知乎力士奏曰臣尝欲言太子不许云无勤上念乃诏力士令京兆尹亟选人间女子颀长洁白五人将以赐太子力士趋出庭下复奏曰臣宣㫖京兆尹阅女子人间嚣然而朝廷好言事者得以为口实臣伏见掖庭中故衣冠以事没入其家者宜可备选上大悦使力士诏掖庭令按籍阅视得五人以赐太子而章敬吴皇后在选中后生代宗皇帝肃宗为太子尝侍膳尚食置熟俎有羊臂臑上顾太子使太子割肃宗旣割余汚漫刀以饼洁之上熟视不怿肃宗徐举饼啖之上大悦谓太子曰福当如是爱惜明皇西幸车驾将自延秋门出杨国忠请由左藏库西上从之望见千余人持火以俟驾上驻跸曰何用此国忠对曰请焚库积无为盗守上敛容曰盗至若不得此必厚敛于人不如与之无重困吾民也命撤火炬而后行闻者皆感激流涕迭相语曰吾君爱人如是福未艾也虽太王去豳何以过于此也明皇西幸始入斜谷天尚早烟雾甚晦知顿使给事中韦倜于野中得新熟酒一壶跪献于马首数四上不为之举倜惧乃注以他器自引一满于上前上曰卿以我为疑耶始吾卽位之初尝饮大醉损一人吾悼之因以为戒迨今四十余年未尝甘酒味指力士及近侍者曰此皆知之非绐卿也天宝中有一书生旅次宋州时李公勉年少贫苦与此书生同店而不旬日书生疾作遂至不救临絶语公曰某家住洪州将于北都求官于此得疾且死其命也因出囊金百两遣公曰某之仆使无知有此足下为我毕死事余金奉之李公许为办事及礼毕置金于墓中而同葬焉后数年公尉开封书生兄弟赍洪州牒来累路寻生行止至宋州知李为主䘮事专诣开封请金之所在公请假至墓所出金以付焉德宗初卽位深尚礼法谅闇中召朝士食马齿羮不设盐酪皇姨有寡居者时节入宫糚饰稍过上见之极不悦异日如礼乃加敬焉崔吏部枢夫人太尉西平王晟之女也晟生日中堂大宴方食有小婢附崔氏妇耳语久之崔氏妇颔之而去有顷复来晟曰何事女对曰大家昨夜小不安适使人往候晟怒曰我不幸有此女大奇事汝为人妇岂有阿家病不检校汤药而与父作生日遽遣走檐子归身亦续至崔氏家问疾且拜请教训子不至晟治家整肃贵贱皆不许时世糚梳勲臣之家称西平礼法李师古跋扈惮杜黄裳为相未敢失礼乃寄钱物百万幷氊车一乘使者未敢进乃于宅门伺候有肩舆自宅出从婢二人青衣褴䄛问何人曰相公夫人使者遽归以告师古乃止杜太保宣简公大厯中有故人遣黄金百两后三年为淮南节度使其子来投公取其黄金还之缄封如故检校刑部郎中程皓性周慎不谈人短毎于侪𩔖中见人有所訾未曽应对候其言毕徐为辩曰此皆衆人妄𫝊其实不尔更説其人美事曽于广坐𬒳人酗骂席上愕然皓徐起避之曰彼人醉耳何可与言高利自濠州改楚州时江淮米贵职田毎年得粳米直数千贯准例替人五月五日以前到者得职田利欲以让前人发州所在故为淹泊过限数日然后到州士子称焉兵部李约员外尝江行与一商舟檝相次商病因邀相见以二女託之皆絶色也又与一珠约悉唯唯及商死财宝鉅万约悉籍其数送官而以二女求配始殓商约自以夜光唅之人莫知也后商有亲属来理资财约请官可发㭾检之夜光果在其密行皆此𩔖也仆射柳元公家行为士大夫仪表居大官奉继亲薛夫人之孝凡事不异布衣时薛夫人左右仆使至有以小字唿公者性严重居外下辈常惕惧在薛夫人之侧未尝以严颜色待家人恂恂如小子弟敦睦内外当世无比宗族穷苦无告因公而存立者甚衆在方镇子弟有事他适所经境内人不知之族子应规为水部员外郎求公为市宅公不与潜语所亲曰柳应规以儒素进身始入省便造新宅殊不若且税居之为善也及水部没公抚视孤幼恩意加厚特为置居处诸子皆与身名族孙立疾病以儿女託公廉察卾州嫁其孤女虽箱箧刀尺微物悉手自阅视以付之公出自清河崔氏继外族薛氏前后与舅能从同时领方镇居省闼又与薛氏舅苹同时为观察使妻父韩仆射同时居大僚未尝敢以爵位自高减卑下之敬其行已如此元和已后大僚睦亲旧者前辈有司徒郑公中间有杨詹事凭柳元公其后李相国武都公宗闵裴尚书武奉寡嫂抚甥姪为中表所称尚书卒后工部夫人崔氏话其仁辄流涕工部名佶有清德武之长兄也兄弟皆为八座自丞相耀卿至工部子泰章四世入南北省羣从居显列者不可胜书泰章后亦为尚书沈吏部𫝊师性和易不从流俗不矫亢观察三郡去镇无余蓄京城居处隘陋不加一椽所辟賔僚无非名士身没之后家至贫苦二子继业并致时名又以报施不妄其父礼部员外郎旣济撰建中实録见称于时公亦为史官及出领湖南江西奉诏在镇修宪宗实録当时荣之刘敦儒事亲以孝闻亲心绪不理每鞭之见血则一日悦畅敦儒常敛衣受杖会不变容宪宗朝旌表门闾又赵郡李公道枢先夫人庐氏性严事亦𩔖此道枢名声已闻又在班列宾至门往往值其受杖荣阳郑还古俊才嗜学性孝友初家青齐间值李师道叛命扶老亲归洛与其弟自舁肩轝晨暮奔追两肩皆疮妻栁氏仆射元公之女有妇道弟齐古好博戏赌钱还古帑中恣其所用齐古得之辄尽还古每出行必封管籥付家人曰留待二十九郎傥博勿使别取债息为恶人所䧟也弟感其言为之稍节有堂弟善觱粟投许昌军为健儿还古使使召之自与洗沐同榻而寝因致书方镇求补他职竟以刚操喜持论不容于时路相随㓜孤其母问汝识汝父否曰不识曰正如汝面随号絶乆之终身不照镜李卫公慕其淳笃结为亲家以女适路氏孙侍郎㲄在翰林父为太子詹事分司东都㲄因春时游宴欢忽念温凊进状乞省觐其词曰陟彼岵兮孰不瞻父方寸乱矣何以事君自内廷径出时皆称之至华阴拜河南尹宣宗天资友爱敦睦兄弟大中元年作雍和殿于十六宅数临幸诸王无少长悉预坐乐陈百戏抵暮而罢诸王或有疾斥去戏乐卽其卧内躬自抚之忧形于色宣宗郊天前一日谒太庙至宪宗室捧斚而入涕泗交下左右观者莫能仰视宣宗尝出内府钱帛建报圣寺大为堂殿金碧圬墁之丽近所未有堂曰介福之堂宪宗御像在焉堂之北曰䖍思殿上休憇所也每由复道至寺凡进荐于介福者虽甚微细必手自题缄万夀公主宣宗之女上在藩时主尤钟爱及下嫁武德禁中旧仪车舆有白金为饰者及呈进上曰我方以俭化天下宜从近戚始乃命以铜制主旣行每进见上常诲曰无轻待夫无干预时事又降御札勗励其末曰茍违吾戒当有太平安乐之祸汝其勉之故十五年间戚属缩然如山东衣冠之法宣宗时前进士于琮选尚永福公主连拜祕书擢校书郎右拾遗赐绯左𥙷阙赐紫事忽中止丞相上审圣㫖上曰此女子朕近与㑹食对朕辄折折筯性情如此恐不可为士大夫妻寻改琮尚广德公主亦上次女也博陵崔倕缌麻亲三世同爨贞元已来言家法者以倕为首倕生六子一为宰相五为要官太常卿邠太原尹酆外壶尚书郎郾廷尉郇执金吾鄯左仆躬平章事郸兄弟亦同居光德里一宅宣宗尝叹曰崔郸家门孝友可为士族之法矣郸尝搆小斋于别寝御书赐额曰德星堂大中年丞郎宴席蒋公伸在座忽酌一盃言曰座上有孝于家忠于国名重于时者饮此衆无敢举李孝公景让起引饮之蒋以为然李尚书蠙性仁爱厚于中外亲戚时推为首尝为一簿遍记内外宗族姓名及其所居郡县置于左右厯官南曹牧守及选人相知者赴所任常阅籍以嘱之东川韦有翼尚书自判盐铁镇梓潼有重名平生不饮酒不务欢笑为家讳平故也王咸少监旧族之后少入仕遭丧服除数年不饮食酒肉后因会聚人劝勉之咸捧肉欲啗泪下盈盘竟不食而离席一坐为憯怛后有人𫝊于独孤公者慕其独行遂聘其女崔枢应进士客居汴半岁与海贾同止其人得疾既笃谓崔曰荷君见顾不以外夷见忽今疾势不起番人重士殡脱殁君能终始之否崔许之曰某有一珠价万緍得之能蹈火赴水实至宝也敢以奉君崔受之曰吾一进士巡州邑以自给奈何忽蓄异宝伺无人置于柩中瘗于仟陌后一年崔游丐亳州闻番人有自南来寻故夫并勘珠所在陈于公府且言珠必崔秀才所有也乃于亳来追捕崔曰傥窀穸不为盗所发珠必无他遂剖棺得其珠汴帅王彦谟竒其节欲命为幕崔不肯明年登第竟主文柄有清名懿宗器度深厚形貌瓌玮仁孝出于天性郑太后崩而蔬菜同士人之礼公卿奉慰无不感泣沈颜游钟陵自章江入劒池过临川时天旱水将涸阻风泊小渚获败碑字存者十七八乃抚州刺史颜鲁公之文即临川所沈碑也其文多载鲁公之德业李英公为仆射其姊病必亲为粥火燃辄焚及其髭姊曰仆妾甚多何为自苦若是勣曰岂为无人耶顾姊年与勣皆老欲久为姊粥复可得乎皇甫文备武后时酷吏与徐大理有功论狱诬徐党逆人奏成其罪武后特出之无何文备为人所告有功讯之在寛或曰彼曩将陷公于死今公反欲出之何也徐曰尔所言者私怨我所守者公法安可以私害公也朱正谏敬则代着孝义自宇文周至唐并令旌表门标六阙元鲁山自乳兄子两乳湩流能食其乳方止长安中争为碑志若市贾然大官薨其门如市至有喧竞搆致不由䘮家者裴均之子求铭于韦相许缣万匹贯之曰宁饿不茍言语杜司徒常言处世无立敌范仆射常言丈夫中年能损嗜欲未有不贵逹者陈子云代宗时有术士曰唐若山饵芝术嚥气导引夀不逾八十郭尚父立勲业出入将相穷奢极侈夀邻九十兴元中有僧曰法钦以其道高居径山时人谓之径山长者房孺复之为杭州也方欲决重狱因诣钦以理求之曰今有犯禁且狱成于至人活之与杀之孰是钦曰活之则慈悲杀之则解脱陈子曰卫公之战伐无兵也杜员外咏歌无诗也张长史草圣无书也太宗止一树下颇嘉之宇文士及从而颂美之不容于口帝正色曰魏征常劝我逺佞人我不悟佞人为谁意疑汝而未明也今乃果然士及叩头谢曰南衙羣官靣折廷争陛下常不能举首今臣幸在左右若不少顺从陛下虽贵为天子亦何聊乎意复解武衞将军秦叔宝晩年常多疾病每谓人曰吾少长戎马经百余战计前后出血不啻数斛何能无疾乎太宗将致樱桃于酅公称奉则似尊言赐又似卑乃问之虞监监曰昔梁帝遣齐巴陵王称饷遂从之太宗之征辽也作飞梯临其城有应募为梯首者城中矢射如雨竟为先登英公指谓中书舍人许敬宗曰此人岂不大健敬宗曰健卽大健要是未解思量帝闻特罢之司稼卿梁孝仁高宗时造蓬莱宫诸廷院列树白杨将军契苾何力鐡勒之渠率也于宫中纵观孝仁指白杨曰此木易长三数年间宫中可荫影何力一无所应但诵古人诗云白杨多悲风萧萧愁杀人意此是冢墓木非宫室所宜种孝仁遂令拔去更种梧桐昆明池者汉武帝所置蒲鱼之利京师赖之中宗朝安乐公主请之帝曰前代以来不以与人此则不可主不悦因役人徒别凿号曰定昆池旣成中宗往观令公卿赋诗李黄门日知诗曰但愿暂思居者逸无使时𫝊作者劳及睿宗即位谓之曰当时朕亦不敢言非卿中正何能若是寻迁侍中魏征陈古今理体言太平可致太宗纳其言封德彞难之曰三代以后人渐浇讹故秦任法律汉杂霸道皆欲理而不能岂能理而不欲征书生若信其虚论必乱国家征语之曰五帝三王不易人而理行帝道则帝行王道则王在其所化而已考之载籍可得而知昔黄帝虽与蚩尤战旣胜之后便致太平四夷乱德颛顼征之旣克之后不失其理桀为乱德汤放之纣无道武王伐之而俱致太平若言人渐浇讹不返朴素至今应为鬼魅宁可得而教化耶德彞无以难之征薨太宗御制碑文并御书后为人所谗敕令踣之及征辽不如意深自悔恨乃曰魏征若在不使我有此举也旣渡驰驿以少牢祭之复立碑焉太宗尝临轩谓侍臣曰朕非不能恣情为乐常毎励心苦节卑宫菲食者正为苍生尔我为人主兼行将相事岂不是夺公等名昔汉高得萧曹韩彭天下宁宴舜禹殷周得稷契伊吕四海乂安此事朕并兼用之给事中张行成谏曰有隋失道天下沸腾陛下拨乱反正拯生人于涂炭何禹汤所能拟陛下圣德含光规模宏逺虽文武之烈实无以加何用临朝对衆与之校量将谓天下已定不借其力复以万乘至尊与臣下争功臣备员近枢非敢知献替事辄陈狂直伏待𦵔醢太宗深纳之俄迁侍中高宗朝晋州地震雄雄有声经旬不止高宗以问张行成行成对曰陛下本封于晋今晋州地震不有征应岂使然哉夫地隂也宜安静而乃屡动自古祸生宫掖衅起宗亲者非一朝一夕或恐诸王公主谒见频烦乘间伺隙复恐女谒用事臣下隂谋陛下宜深思虑兼修德以杜未萌高宗深纳之则天以武承嗣为左丞相李昭德奏曰不知陛下委承嗣重权何也则天曰我子姪委以心腹耳昭德曰若以姑姪之亲何如父子何如母子天则曰不如也昭德曰父子母子尚有逼夺何诸姑所能容使其有便可乘宝位其能安乎陛下之子受何福庆而委重权于姪手事之去矣则天惧曰我未思也即日罢承嗣政事太宗射勐兽于苑内有羣豕突出林中太宗引弓射之四发殪四豕有一雄豕直来冲马吏部尚书唐俭下马搏之太宗拔剑断豕顾而笑曰天䇿长史不见止将击贼耶何惧之甚俭对曰汉祖以马上得之不以马上理之陛下以神武定四方岂复逞雄心于一兽太宗善之因命罢猎太宗言尚书令史多受赂者乃密遣左右以物遣之司门令史果受绢一匹太宗将杀之裴矩谏曰陛下以物试之遽行极法诱人陷罪非道德齐礼之义乃免张元素贞观初太宗闻其名召见访以理道元素曰臣观自古以来未有如隋室䘮乱之甚岂非其君自专其法日乱向使君虚受于上臣弼违于下岂至于此且万乘之主欲使自专庻务日断十事而有五条不中者何况万务乎以日继月以至累年乖谬旣多不亡何待陛下若近鉴危亡日慎一日尧舜之道何以加之太宗深纳之太宗幸九成宫还京有宫人憇湋川县官舍俄而李靖王珪至县官移宫人于别所而舍靖珪太宗闻之怒曰威福岂由靖等何为礼靖等而轻我宫人卽令按验湋川官属魏征谏曰靖等陛下心膂大臣宫人皇后贱𨽻论其委任事理不同又靖等出外官吏访阙廷法式朝觐陛下问人疾苦靖等自当与官吏相见官吏不可不谒至于宫人供养之外不合参承若以此罪恐不益德音骇天下耳目太宗曰公言是遂舍不问谷那律贞观中为谏议大夫禇遂良唿为九经库永徽中尝从猎途中遇雨高宗问油衣若为得不漏对曰能以瓦为之不漏也意不为畋猎高宗深赏焉赐帛二百匹武德初万年县法曹孙伏伽三上表以事谏其一曰陛下贵为天子富有天下凡曰蒐狩须顺四时陛下即位之明日有献鹞雏者此乃前朝之弊风少年之事务何意今日行之又闻相国参军卢牟子献琵琶长安县丞张安道献弓箭并蒙赏赉但普天之下率土之濵莫非王臣陛下有所欲何求不得岂少此物乎其二曰百戏散乐本非正声此谓滛风不可不改其三曰太子诸王左右羣寮不可不择愿陛下纳选贤才以为寮友则克安磐石永固维城矣高祖览之悦赐帛百匹遂拜为侍御史武德四年王世充平后其行台仆射苏世长以汉南归顺高祖责其后服世长稽首曰自古帝王受命为逐鹿之喻一人得之万夫敛手岂有猎鹿之后忿同猎之徒问争肉之罪也高祖与之有旧遂笑而释之后从猎于高陵是日大获陈禽于旌门高祖顾谓羣臣曰今日畋乐乎世长对曰陛下废万几事畋猎不满十旬未为大乐高祖色变旣而笑曰狂态发耶对曰为臣私计则狂为陛下国计则忠矣尝侍宴披香殿酒酣奏曰此殿隋炀帝之所作耶何雕丽之若是也高祖曰卿好谏似直其心实诈岂不知此殿是吾所造何须诡疑是炀帝对曰臣实不知但见倾宫鹿台琉璃之瓦并非帝王节用之所为也若是陛下所造诚非所宜臣昔在武功幸当陪侍见陛下宅宇才蔽风霜当此时亦以为足今因隋之侈人不堪命数归有道而陛下得之实谓惩其奢淫不忘俭约今于隋宫之内又加雕饰欲拨其乱宁可得乎高祖每优容之前后匡谏讽刺多所宏益张元素为给事中贞观初修洛阳宫以备廵幸上书极谏太宗善之赐綵三百匹魏征叹曰张公论事遂有囘天之力可谓仁人之言其利博哉太宗将幸九成宫马周上疏谏曰伏见明刺以二月二日幸九成宫臣窃惟太上皇春秋已高陛下宜朝夕侍膳晨昏起居今所幸宫去京三百余里銮舆动轫俄经旬日非可朝发暮至脱上皇或思感欲即见陛下者将何逮之且车驾今行本意避暑则上皇尚畱热处而陛下自逐凉处温凊之道臣切不安太宗称善房乔与高士廉偕行遇少府少监窦德素问之曰北门近来有何营造德素以闻太宗谓乔及士廉曰卿但知南衙事我北门小小营造何妨卿事乔等拜谢魏征进曰臣不解陛下责亦不解乔等谢旣任大臣即陛下股肱耳目所营造何容不知责其访问官司臣所不解陛下所为若是当助陛下成之所为若非当奏罢之此乃事君之道乔等所问无罪而陛下责之乔等不识所守臣实不喻太宗深纳之总章中高宗将幸凉州时陇右虚耗议者以为非便高宗闻之召五品以上谓曰帝王五载一廵狩羣后四朝此葢常礼朕欲暂幸凉州乃闻中外咸谓非宜宰臣以下莫有对者详刑大夫来公敏进曰陛下廵幸凉州宣王略求之故实未虚令典但随时度事臣下窃有所疑高丽虽平余㓂尚梗西道经略兵犹未停且陇右诸州人戸少寡供偫车驾备拟稍阙臣闻中外实有窃议高宗曰既有此言我止度陇存问故老蒐狩即还遂下诏停西幸擢公敏为黄门侍郎德宗旣贬卢杞然常思之后欲稍迁朝臣恐惧皆有谏疏上问李开公曰卢把何处姦邪对曰陛下不知此所以为姦邪也马司徒之孙始生德宗名之曰继祖笑曰此有二意谓以索系祖也陆长源以旧德为宣武行军司马韩愈为廵官或讥年辈相悬周愿曰大虫老鼠俱为十二相属何怪之有旬日𫝊于长安中高贞公郢为中书舍人九年家无制草或曰前辈有制集焚之何也答曰王言不可存于私家高贞公致仕制云以年致政抑有前闻近代寡廉罕由斯道是时杜司徒年过七十无意请老裴晋公为舍人以此讥之宪宗忽问京兆尹几员李相吉甫对曰京兆三员一员大尹二员少尹人以为善对衢州人余长安父叔二人为同郡方金所杀长安八岁自誓十七乃复雠大理㫁死刺史元钖奏余氏一家遭横死者实二平人蒙显戮者乃一孝子引公羊传父不受诛子复复雠之义时裴垍为宰相李刑部鄘为有司事竟不行老儒薛伯高遣钖书大司㓂是俗吏执政柄乃小生余氏子宜其死矣宪宗问赵相宗儒曰人言卿在荆门毬塲草生何也对曰罪诚有之虽然草生不妨毬子上为之笑郑阳武絪常言欲为易比以三百八十四爻各比人事又云仁义之有庄周犹禅律之有维摩诘欲图画之未能也王相涯注太𤣥常取以卜自言所中多于易筮高贞公之子定通王氏易为图合八出以画八卦上圆下方合则为重转则为演七转为六十四卦六甲八节备焉着外𫝊二十二篇定小字董二时人多以小字称初年七岁读尚书至汤誓问父曰奈何以臣伐君父答曰应天顺人又问曰用命赏于祖不用命戮于社岂是顺人父不能答年二十三为京兆府参军卒李直方尝第果实若贡士者以緑李为首楞梨为二樱桃为三柑为四蒲桃为五或荐荔枝曰寄举之首又问栗如之何曰最有实事不出八九始范蔚宗以诸香品时辈候味虚撰百官本草皆此𩔖也宋济老于词塲举止可笑尝试赋语失官韵乃抚膺曰宋五又坦率矣因此大着后礼部上甲乙名德宗先问宋五坦率否伊慎每求族望以嫁子李长荣则求时名以嫁子皆自署为判官奏言臣不敢学交质罔上德宗从之李德裕太尉未出学院盛有词藻而不乐应举吉甫相俾亲表勉之卫公曰好驴马不入行由是以品子叙官也李吉甫为相以武相元衡同列事多不叶毎退公词色不怿掌武启白曰此出之何难乃请修狄梁公庙于是武相渐求出镇智计已闻于早成矣政事上高祖时严甘罗武功人剽刼为吏所拘上谓曰汝何为作贼对曰饥寒交切所以为盗上曰吾为汝君使汝穷乏吾之罪也赦之太宗亲録囚徒死者二百九十人令来年秋就刑及期毕至悉原之岑文本谓人曰吾见马周论事多矣援引事类扬㩁古今举要删芜会文切理一字不可加亦不可减听之靡靡令人忘倦昔之苏张终贾正应尔耳姚崇引宋璟为御史中丞顷之入相宋善守法故能持天下之政姚善应变故能成天下之务二人执性不同同归于道协心翼赞以致于治姚元之牧荆州受代日民吏泣拥遮道不理去马鞭镫民皆藏留之上闻赐诏褒之明皇宴蕃客唐崇勾当音声先述国家盛德次序朝廷欢娱又赞扬四方慕义言甚明辨上极欢崇因长八人许小客求敎坊判官久之未敢奏一日过崇曰今日崖公甚蚬斗欲为弟奏请沈吟未敢崇谓小客有所欲乃赠绢两束后数日上凭小客肩行永巷中小客曰臣请奏事上乃推去之问曰何事对曰臣所奏坊中事耳小客方言唐崇上遽曰欲得教坊判官也小客蹈舞曰真圣明未奏即知上曰前宴蕃客日崇辞气分明我固赏之判官何虑不得汝出报令明日𤣥武门来小客归以语崇崇蹈舞懽跃上密敇北军曰唐崇来可驰马践杀之明日不果杀乃敇教坊使范安及曰唐崇何等敢干请小客奏事可决杖递出五百里外小客更不须令来散乐唿天子为崖公以欢为蚬斗以每日在至尊左右为长八颜鲁公真卿为监察御史充河西陇右军试覆屯交兵马使五原有寃狱决乃雨郡人唿御史雨明皇御勤政楼大酺纵士庻观看百戏人物嗔咽金吾衞士指遏不得上谓力士曰吾以海内丰稔四方无事故盛为宴乐与万姓同欢不谓衆人喧閙若此汝有何计止之力士曰臣不能止也请召严安之处分打塲以臣所见必有可观上从之安之周行广场以手板画地示衆曰踰此者必死是以终日酺宴咸指其画曰严公界境无人敢犯者明皇所幸美人忽中夜梦见人召去纵酒宻㑹极欢尽意醉厌而归觉来流汗倦怠忽忽不乐因言于上上曰此术人所为也汝若复往但随时以物记之必騐其夕熟寐飘然又往美人半醉见石砚在前席密以手文印于曲房屛风上寤而具启上乃潜令人诣宫观求之果于东明观中得其屏风手文尚在所居道流已潜遁矣开元中山东蝗姚元崇奏请遣使分捕上曰蝗虫天灾也由朕不德而致焉卿请捕之无乃违天乎崇曰大田之诗秉畀炎火者捕蝗之术也古人行之于前陛下用之于后行之所以安农除害国之大事也陛下熟思之上曰事旣古用可救时朕之心也遂行之是时中外咸以为不可上谓左右曰与贤相讨论已定捕蝗之事敢议者死自是所司结奏捕蝗十分去四进士王如泚者妻公以伎术供奉明皇欲与改官拜谢而请曰臣女壻王如泚见应进士举伏望圣恩囘授乞一及第上许之宣付礼部宜与及第侍郎李暐以谘执政右相曰王如泚文章堪及第否暐曰与亦得右相曰若尔未可与之明经进士国家取材之地若圣恩优异差可与官今以及第与之将何以观材即令奏闻居二日如泚賔朋䜩贺车骑盈门忽中书门下牒礼部王如泚可依例考试闻之罔然自失张九龄累厯刑狱之司无不察每有公事胥吏未敢讯劾先禀于九龄召囚靣讯曲直口占案牍无轻重皆引服张延赏为河南尹官吏有过未曾屈辱所犯既频不可容者但谢遣之先自下拜立与之辞即令郡官祖送由是寮属敬惮各修饬河南大治德宗时李纳陆梁上表欲进钱五百万上怒谓丞相曰朕岂借进奉崔文公曰陛下欲知真伪不难但诏纳便以囘赐三军即其情露矣纳若遵诏是陛下恩给三军纳若不从是其树怨于军中也上曰赐之何名祐甫曰两河用军已来天平功居多朝廷未及优赏上以为然诏至纳慙恚构疾而终广徳二年春三月敕工部侍郎李栖筠京兆少尹崔沔折公主水碾硙十所通自渠支渠溉公私田岁收稻二白万斛京城赖之常年命官皆不果敢二人不避强御故用之阎伯玙袁州刺史时征役繁重袁州特为残破伯玙专以恵化招抚逃亡皆复邻境慕徳襁负而来数年之间渔商阗凑州境大理及改抚州百姓相率而随之伯玙未行或已有先发伯玙于所在江津见航问之皆云从袁州来随使君往抚州前后相继吏不能止其见爱如此到职一年抚州复治代宗闻之征拜戸部侍郎未至卒李封为延陵令吏人有罪不加杖罚但令裹碧头巾以辱之随所犯轻重以日数为等级日满乃释呉人着此服出入州乡以为大耻皆相劝励无敢犯赋税常先诸县既去官竟不捶一人刘晏为诸道盐鐡转运使时军旅未宁西蕃入寇国用空竭始于扬州转运船每以十只为一纲载江南谷麦自淮泗入汴抵河阴毎船载一千石扬州遣军将押至河阴之门填阙一千石转相受给达太仓十运无失即授优劳官汴水至黄河迅急将吏典主数运之后无不发白者晏初议造船毎一船用钱百万或曰今国用方乏宜减其费五十万犹多矣晏曰不然大国不可以小道理凡所创置须谋经乆船埸既兴即其间执事者非一当有赢余及衆人使私用无窘即官物坚固若始谋便朘削安能长乆数十年后必有以物料太豊减之名减半犹可也若复减则不能用船埸既隳国计亦圮矣乃置十埸于扬子县専知官十人竞自营办后五十余歳果有计其余减五百千者是时犹可给至咸通末院官杜侍御又以一千石船分造五百石船两舸用木廉薄又执事人呉尧卿为扬子县官变盐铁之制令商人纳𣙜随所送物料皆计折纳勘毎船板钉灰油炭多少而给之物复賸长军将十家即时委弊韩晋公镇淛西地痛行捶挞人皆股慄时徳宗幸梁计衆心遽惑公控领十五部人不动摇而徧惩里胥或有诘者云里胥耳擒贼不获惧死而逃哨聚其𩔖曰我辈进退皆死何如死中求生乎乃挠村刦县浸蔓滋多且里胥者皆乡县豪吏族系相依杖煞一番老而狡㸃者其后补署悉用年少惜身保家不敢为恶矣今上在外不欲更有小寇以挠上心其旨如此其里胥不杖死者必恐为乱乃置淛东营吏俾掌军籍衣以紫服皆乐为之潜除酋豪人不觉也又痛㫁屠牛者皆暴尸连日谓人曰草贼非屠牛饮酒不成结构之计深其罪所以絶其谋耳当此际贼皆失图徳宗躬亲庶政中外除授皆自揽监察里行淛东观察判官赵傪特授高陵县令裴尚书武亦自鄜坊监宰栎阳二人同制后数日因游苑中有执役者上问何处人云是高陵百姓上曰汝是高陵人也我近为汝拣得一好长官知否傪贞元六年进士及第又䇿制登科韦臯薨行军司马刘辟知留后率将士逼监军使请奏命辟为帅以狥军情旋举兵扼鹿头阙下蜀蜀帅李康弃走上敕宰臣选将讨伐杜黄裳曰保义节度使刘㴩武成节度使高崇文皆刚毅忠勇可用上曰二人谁为优黄裳曰刘㴩自涿州拔城归阙扶老擕幼万人就路饮食舒惨与衆共之居不设乐动拘法令峻严整肃人望而畏付以专征必着勲绩上曰卿选刘㴩甚得其人然卿虑亦未尽㴩驭衆严肃固是良将性本倔强与济不叶危急归命河朔气度尚在常闻郁郁扼腕恨不得名藩应有深意若征伐有功须令镇西川以为宠况全蜀重地数十年间硕徳名臣方可寄任邕生长幽燕只知卢龙节制不识朝廷宪章向者幽絷幕吏杖杀县令皆河朔规矩我亦为之容贷若使镇西川是自掇心腹疾不如崇文乆将亲军寛和得衆用兵沈审乃命为西川行营节度使崇文下劒门长子曰晖不当矢石特斩之以励师次绵州斩硗州节度使李康疏擅离征镇不为拒敌入成都日有若闲暇命节级将吏凡军府事无巨细一取韦臯故事一应为辟胁从者但自首并不问韦臯参佐房式韦干度独孤密符载郄士美皆即论荐馆驿巡官沈衍叚文昌辟迨令刺按礼同上介亦接诸公后谒崇文谓文昌曰公必为将相未敢奉荐叱起沈衍令枭首于驿门外举酒与诸公尽欢俳优请为刘辟责买戏崇文曰辟是大臣谋反非䑕窃狗盗国家自有刑法安得下人辄为戏弄杖优者皆令戍边刘辟就擒得侍妾二人皆殊色监军使请进上崇文曰谬当重寄初收大藩且要境内之清万姓复业以寛圣虑进美妇人作狐魅天子意崇文此生不为也遽命配鳏处将校三年为蜀帅惠化大行不事威仪礼贤接士身与子弟车服玩用无金玉之饰一朝谓监军从事曰崇文河北一健儿偶然际㑹累立战功国家酬奖亦极矣西川是宰相回翔地崇文叨居已久岂宜自安但得为节制邉镇死于王事诚愿足矣乃陈让请邠宁以至于卒宪宗寛仁大度不妄喜怒便殿与宰臣论政事容貌恭肃延英入合未尝不以天下忧乐为意四方进女乐皆不纳谓左右曰嫔御已多一旬之中资费盈万岂可更剥肤取髓强娱耳目其俭德忧民如此吴元济乱淮西以宰相裴度为元帅召对于内殿曰蔡贼称兵昨晩择帅甚难天子用将帅如造大船以越沧海其功旣多其成也大一日万里无所不留若乘一苇而蹈洪流即其功也寡其覆也速朕今託卿以摧狂㓂可谓一日万里矣度曰臣虽不才敢以死効命因泣下霑衿上亦为之动容宪宗时权长孺知盐福建院赃败有司上其狱崔相羣救曰此德舆族子上曰德舆不合有子弟犯赃使德舆自犯朕且不赦后知其母老免死杖一百流康州宣平郑相之铨衡也选人相贺得其入铨刘禹钖弟某为郑铨注潮州尉一唱唯唯而出郑唿之却回郑曰如此所试场中无五六人一唱便受亦无五六人此而不奖何以铨衡公要何官去家穏便曰家住常州乃注武进县尉选人翕然畏而爱之及后作相选官又称第一宜其有后于鲁也又陈讽张复元各注畿县尉请换县允之旣而张却请不换郑牓子引张才入门报已定不可改时人服之相国晋公裴度出镇兴元因入觐值范阳节度使朱克融囚春衣使奏曰使者傲赐衣恶军士皆无衣兼请之又闻车驾幸东都请以丁匠五千先里官寝敬宗召公问公对曰克融兇騃者此将灭之征也欲挫之则曰所遣工役当令供偫速行也若欲缓之则发一诏曰闻中官慢易俟归当痛责之春服所司之制我已罪之也瀍洛之幸职司所供固不烦士卒也三军请衣吾无所爱但非征役例克融却出使宴赂命回乃赍瑞宝以献不数月克融果死李衞公镇浙西甘露僧知主事者诉交代常住什物为前主僧𨼆没金若干两引证前数年皆递相交割传领文籍分明且初上之时交领分两旣明交割之日不见其金引虑之际公疑其未尽微以意揣之僧乃曰居寺者乐于知事前后主者者积年以来空交分两文书其实无金矣羣僧以某孤立不杂辈流欲由此挤之因流涕言其寃状公曰此非难也俛仰之间曰吾得之矣乃立召兜子数乘命闗连僧入对事咸遣坐檐子下帘指挥门下不令相对命取黄泥各令模交付下次金样以凭证据僧旣不知形状竟模不成数辈等皆伏罪宝厯中亮州云出圣水服之愈宿疾亦无一差者自洛已来及江西数十郡人争施金贷之衣服以饮焉获利千万人转相惑李德裕在浙西命于大市集人置釡取其水设司取猪肉五斤煮云若圣水也肉当如故逡廵熟烂自此人心稍定妖者寻而败露敬宗时吏部即韦顗宰相忠贞公见素之孙大厯中刑部员外郎袭灵昌公益之子孝友贞重未丱角继踵大衅成长谢事终身抱戚及释褐命服里衣不释绢素博览羣书不为讽咏嗜学彊记自筮仕至夕拜秉笔记録不暂废辍士流出身内外扬厯行能所立其材何适必广询搜载于别録武臣谋将毅勇忠廉可将千人可将万人可攻可守无不博记其姓名州县征赋重轻物旌繁阙凋残富庻风俗里路山川险易兵甲强弱无不备详山泽利害国用经费凡曰能吏与之较量济物泽人除苛静理之术蔚为吏师外国所习边疆控扼曾经厯者无不与之论洞晓天之数术隂阳易象四方灾沴朝廷休宁无不先知丞相裴公垍韦公贯之李公綘崔公羣萧公俛皆布衣旧继登台褒毎有朝廷重事庙谋未决者必资于韦公及敷奏施行咸称折中或尹京推镇衔命难理之邦金属未之定其人咨于韦韦曰某寛和通简某刚劲峻急某卹物利人某残刻执滞某明于辨博某练达刑书某可以任繁剧某可以辑凋瘵裨赞朝畧未尝有私性沈厚容纳进退情理而士大夫亲昵交友莫能知者五丞相敬服以为龟镜相顾而叹曰五辈五人智虑自昏及晓筹度事不逮韦公欬唾之间房杜姚宋相业着于简书吾恨不得亲承规矩韦公之才但恐房杜姚宋不相逺也刘桂州槱楚为京兆尹号令严明诛罚不避权势先是京城恶少及屠沽啇贩多系名诸军干犯府县法令有罪即逃入军中无由追捕刘公为尹一皆穷治有匿军中名目自称百姓者罪之坊市姦偷宿猾屏迹尝有儒生入市市内有一军人乘醉误突生驴过旁诸少年譟曰痴男子尚敢近衣冠也与属吏言不伤气未尝叱责一官人常谓府县官曰诸公各自了本分公事晴天美景恣意游赏勿致拘束权实子范为殿中侍御史知廵有小吏从市求取事发笞十数他日复有如此者白于台长杖背十五同列疑其罪同罚异权对曰前吏所取者名属左军台之威令不振久矣百司尚有不禀奉者况慿禁军之势耶彼受贿于此辈犹是抑豪强可以矜减后吏则挟台之威以恐百姓杖背犹为至轻张杰夫前自襄州从事至京失马台中三院多亲友为求马价同列或有却不肯署字权独先署谓衆曰某向不与张熟但闻其在穷䘮马正当求禄求知之际不可使徒行且一千何足为轻重开成中李石作相兼度支一日早朝中箭遂出鎭江陵自此诏宰相坐檐子出入令金吾以三千人宿直李衞公复相判云在具瞻之地自有国容居无事之时何劳武备所送并停武宗将赐杜悰之子无逸衣所司条列其目衫色奉进上曰不可赐曰衣又其年幼未有官不可假以服色但赐青衣无衫可也会昌中晋阳令狄惟谦梁公之后善为政州境亢阳渉春夏数百里水泉耗竭祷于晋祠者数旬无应有女巫郭者攻符术厌胜之道有监军携至京师因縁出入宫掖其后归遂号天师天旣久不雨境内莫知所为皆曰若得天师至晋祠则旱不足忧矣惟谦请于主帅曰灾厉流行氓庻焦灼若非天师一救万姓恐无聊生于是主帅亲自为请巫者许之惟谦具幡盖迎自私室躬为控马旣至祠所盛设供帐饮馔自旦及夕立于庭下如此者两日语惟谦曰为尔飞符于上帝请雨三日雨当足矣观者云集三夕雨不降又曰此土灾沴亦由县令无德为尔再请七日当有雨惟谦引罪于已奉之愈恭及期又无应郭乃骤索马入州宅惟谦曰天师已为百姓此来更乞祈祷勃然怒骂曰庸琐官人不知礼天时未肯下雨畱我复奚为惟谦谢曰明日排比相送迟明郭将归肴醴一无所设坐于堂上大怒惟谦曰左道女子妖惑日久当须毙此焉敢言归叱左右曵于神堂前杖背三十投于潭水祠后有山极高遂令设席焚香端笏立于其上阖县骇云长官打杀天师驰走者纷纭祠上忽有云如车葢覆惟谦逡廵四合雷震数声甘泽大澍数尺于是士民自山顶拥惟谦而下州将初责以专杀巫者旣而嘉其精诚有感与监军表言其事制书褒曰狄惟谦剧邑良才忠臣华胄覩此夭厉将殚下民当请祷于晋祠𩔖投巫于邺县曝山极之畏景事等焚躯起天际之油云法同剪爪遂使旱风潜息甘泽施流昊天犹鉴于克诚余志岂忘于褒善特颁朱绂俾耀铜章勿替令名更昭殊绩赐章服并钱五十万后厯绛隰二州刺史所治皆有名称卢元公钧镇北都推官李璋幕中饮酒醉决主酒军职衙前虞候明日元公出赴行香其徒百八十人横街见公论无小推廵决得衙前虞候例元公命收禁责状至衙命李推官所决者更决配外镇其余虞候各罚金内外不测璋惶恐衣公服求见公问何事公服请十郎袴衫麻鞋相见璋欲引咎公语皆不及临去曰十郎不决衙前虞候只决所由假使错误亦不可纵况太原边镇无故二百虞候横拦节度使须当挫之璋后为尚书右丞卢公镇太原同日𥙷左右都押衙其牒置案前堦上𥙷右者先自探之展见右字却折于堦上退身至词云在军门几十年前后主办未尝败绩伏蒙右𥙷情有嫌郁谨未敢受公曰君近前君知军中无年劳知有拔卒为将否君不同蔡袭有功朝廷合议超宠其人未逊公复召前并排衙大校悉前曰君怏恨右𥙷都衙军不见卢钧耶军中见节使自唿姓名皆悚然卢钧进士出身厯中外五十年岂不消中书一顿饭临年暮齿亦是得一裹香纸合如何于是牙中感泣领拜谢而去蔡受左都衙押即日表荐为上将军寻建幢节镇湖南武宗好神仙道士赵归真者出入禁中自言数百岁上颇敬之与道士刘元靖力排释士上惑其説遂有废寺之诏宣宗即位流归真于岭南戮元靖于市宣宗性至孝奉养郑太后于大明宫不为别宫舅郑光为平卢河中两镇节度使大中七年自河中来朝上询其政事光不知文字对皆鄙俚上命留光奉朝谒后以光生计为忧乃厚赐金帛不复更委方镇宣宗微行至德观有女道士盛服浓糚者赫怒归宫立召左街功德使宋叔康令尽逐去别选男子二人住持其观武宗于大明筑望仙台其势中天宣宗即位杀道士赵归真而罢望仙台院大中八年复命葺之右𥙷阙陈嘏已下靣论其事立罢之以其院为文思院宣宗能纳谏李璲除岭南节度已命中使颁旄节矣给事中萧做封还诏书上正听乐不暇别差中使谓伶人曰汝可就李璲宅却唤使来旄节及璲门而返刘潼自郑州刺史除桂州观察右谏议大夫郑裔绰上疏言不可中使至郑赐告身已数日亦命追还宣宗命相一出于已尝诏枢密院兵部侍郎判度支萧邺可同中书门下平章事仰指挥学士院降麻处分枢密使王归长马公儒以邺先判度支再审圣㫖未审下落抑或仍旧上疑左右党萧乃诏翰林院戸部侍郎判戸部事崔慎由可工部尚书平章事落下判戸部故事京兆尹在私第但奇日入府偶日入递院崔郢为京兆尹囚徒逸狱始命造京兆尹廨宅京兆尹不得离府宣宗以崔罕郢併败官靣召翰林学士韦澳授之便令赴任上赐度支钱二万贯令造府宅澳公正方严吏不敢欺委长安县尉李信主其事造成廨宇极一时壮丽尚有羡缗却进澳连书信两上下考京兆府进士明经解送设殊次平等三级以甄行能其后挠于权势而不行宣宗时韦澳为尹牓曰礼部旧格本无等第京府解送不当区分今年所送省进士明经等并以纳策试前后为定更不分等第之限词科本以京兆等第为梯级建中二年崔元翰崔敖崔备三人府元府副第三人于邵知贡举依次放及第盖推崇艺实不能易也自文学道䘮朋党弊兴纷竞旣多澳虽愤浇弊而革之然人亦惜其故事之废牛丛任拾遣𥙷阙五年多论事上密记之后自司勲员外郎为睦州刺史入谢上命至轩砌问曰卿顷任谏官颇能举职今忽为逺郡得非宰臣以前事为惩否丛曰新制未任刺史县令不得任近侍官宰臣以是奖擢非嫌忌也上曰赐紫丛谢毕前曰臣所衣绯衣是刺史借服不审陛下便赐臣紫为复别有进止上遽曰且赐绯上慎重名器未尝容易服章之赐一朝无滥邀者于时李藩自司勲郎中知制诰衣緑如故郑裔绰自给事以论驳杨汉公忤㫖出商州刺史始赐绯沈珣自礼部侍郎为浙东观察方赐紫苗恪自司勲员外郎除洛阳县令蓝衫赴任裴处权自司封郎中出河南少尹到任本府奏荐赐绯给事中崔罕驳还手诏褒之曰有不当卿能驳还职业旣修朕何所虑唐语林卷一唐语林卷二钦定四库全书唐语林卷二宋王谠撰政事下宣宗蜜召学士韦澳屏左右谓澳曰朕毎与节度观察刺史语要知所委州郡风俗物产卿採放撰次一书进来澳即采十道四藩志撰成题曰处分语自写靣进虽子弟不得闻后数日薛宏宗除邓州刺史澳有别业在南阳召宏宗饯之宏宗曰昨日中谢圣上处分当州事惊人澳访之即处分语中事也宣宗猎城西及渭水见父老数十人于佛祠设斋上问之父老曰臣醴泉县百姓本县令李君奭有异政攷秩已满姓借留诣府乞未替来此祈佛上归于御扆大书君奭名中书两拟醴泉令上皆抹去之踰歳怀州刺史阙请用人御笔曰醴泉县令李君奭可为怀州刺史人莫测也君奭中谢上谕其事宣宗厚待词学之臣于翰林学士㤙礼特异宴游无所间惟于迁转皆守常法皇甫珪自吏部员外郎召入改司勲计吏员二十五箇月转司封郎中知制诰孔温裕自礼部员外郎改司封召入二十五箇月改司勲郎中知制诰乐工罗程者善弹琵琶为第一能变易新声得幸于武宗恃恩自恣宣宗初亦召供奉程既审上晓音律尤自刻苦往往令倚嫔御歌必为奇巧声动上由是得幸程一日果以睚眦杀人上大怒立命斥出付京兆他工辈以程艺天下无双欲以动上意㑹幸苑中乐将作遂旁设一虚坐置琶琶于其上乐工等罗列上前连拜且泣上曰汝軰何为也进曰罗程负陛下万死不赦然臣軰惜程艺天下第一不得永奉陛下以是为恨上曰汝軰所惜罗程艺耳我所重者髙祖太宗法也卒不赦程故事毎罢左䕶军由右出罢右䕶军由左出盖防微也宣宗既以法驭下毎罢去辄令自本军出中外不能测宣宗虽寛人爱人然刻于用法常曰犯朕法虽我子弟亦不宥内外由是畏惮优人祝汉贞者累朝供奉滑稽善伺人意出口为七字语上有指顾遽令摹咏㨗若夙搆尤为帝所喜上行幸召汉贞前抵掌笑谈颇言及外间事上正色曰我飬汝軰供戏乐耳敢干预朝政耶遂疎之后其子犯贜上命杖杀而徙汉贞于边栁仆射仲郢任盐铁使奉敕医人刘集宜与一场官集医行闾阎间颇通中禁遂有此命仲郢手疏执奏曰刘集之艺若精可用为翰林医官其次授州府医博士委务铜盐恐不可责其课最又场官贱品非特敕所宜臣未敢奉诏宣宗御笔批刘集与绢百匹放东回数日延英对曰卿论刘集大好宣宗猎苑北见樵者数人因留与语言泾阳百姓因问邑宰为谁曰李行言为政何如日性执滞有刼贼五六人匿军家取来直不肯与尽杖杀之上还宫以书其名帖于殿柱上后二年行言领海州中谢上曰曽宰泾阳否对在泾阳二年上曰赐金紫再谢上曰卿知着紫来由否行言奏不知上顾左右取殿柱帖子来宣示宣宗微疾召医工梁新对脉数日自陈求官不与但毎月别给钱三百缗髙尚书少逸为陜州观察使有中使于石硖驿怒饼饵黒鞭驿吏见血少逸封饼以进中使亦自言上怒曰髙少逸已奏来深山中如此食岂易得也遂谪配㳟陵复令过陜赴洛宣宗赐郑光云阳鄠县田皆令免税宰臣奏不可上曰朕初不思尔卿等毎为匡救必极言母避亲戚之间人所难言茍非忠爱何以及此郑光宣宗之舅别墅吏颇恣横为里中患积歳征租不入户部侍郎韦澳为京兆尹擒而械系之及延英对上曰卿禁郑光庄吏何罪澳具奏之上曰卿拟如何处置澳曰臣欲寘于法上曰郑光甚惜如何澳曰陛下自内庭用臣为京兆是使臣理畿甸积弊若郑光庄吏积年为蛊得寛重典则是朝廷之法独行于贫下臣未敢奉诏上曰诚如此但郑光再三干朕卿与贷法得否不然重决贷死可否澳曰臣不敢不奉诏但许臣且系之俟徴积年税物毕放出亦可为惩戒上曰可也为郑光所税扰乡行法自近澳自延英出径入府杖之徴欠租数百斛乃纵去宣宗京兆府有厌虫狱作符劾者郭羣属飞龙三牒不可取韦澳入奏之上曰郭羣属飞龙不错否翌日内飬押郭羣付府宣宗毎行幸内库以紫衣金鱼朱衣银鱼三二副随驾或半年或终年不用一副当时以得朱紫为荣宣宗坐朝次对官趋至必待气息平均然后问事令狐绹进李逺为杭州上曰我闻李逺诗云长日惟消一局棊何以临郡对曰诗人言不足有实也仍荐㢘察可任乃许之宣宗视逺郡谢上表左右曰不足烦圣虑上曰逺郡更无非时章奏只有此谢上表安知其不有情恳乎吾不敢忽宣宗暇日召翰林学士韦澳入上曰要与卿款曲少间出外但言论诗上乃出诗一篇有小黄门置茶牀讫亟屏之乃问朕于敕使如何澳曰威制前朝无比上闭目摇手曰总未依前怕他在卿如何计将安出澳既不为之备率意对曰谋之于外庭即恐有太和事不若就其中拣拔有才者委以计事上曰此乃末䇿朕行之初擢其小者至黄至緑至绯皆感恩方紫衣挂身即合为一片矣澳慙汗而退大中初云南朝贡及西川质子人数渐多节度使奏请釐革有诇人録诏报云南云南词不逊词云一人有庆方当万国而来朝四海为家岂计十人之有费尔后纳贡不时境上骚扰宣宗崩命内臣告哀行及其国南诏王丰祐已死子坦绰酋龙继立号曰骠信凶很悖慢谓我国亦有丧朝廷不赐弔问诏书又赐故王于是待使者礼薄旋又累犯封疆掠越巂朝廷以骠信名近庙讳复无使朝贡不告国丧遂絶册立弔祭使杜悰再入辅议曰云南向化七十余年泸水之隂弓弛甲解诸蛮纳职如编甿抚慰怀来不劳筹䇿悰二十年间再领西蜀近者费用多于往年聚蓄不得盈实今者虽起衅端未深为敌宜化以礼谊边鄙之君立名犯上难为奏闻下诏令其改更纵未行典册且发使弔祭以恩信全其国礼诏清平官已下谕其君长名犯庙讳朝廷未可便行册命骠信必遣使谢恩易名献贡若不纳使臣入国城即遥陈祭礼令使臣録文并赠帛以送骠信具报清平官已下乃命左司郎中孟穆为云南弔祭宣抚册命使已报破越巂攻邛崃闗使臣逗留数月不发未几悰出镇鳯翔议多异同复言未可发使乃诏西川令遣使示朝㫖尔后连陷城邑徴兵讨逐朝贡遂絶宣宗时党项叛扰推其由乃边将贪暴利其羊马多欺取之始用右谏议大夫李福为夏州节度刑部侍郎毕諴为邠宁节度大理卿裴识为泾原节度发日临轩戒敕宣宗时浙东观察李讷为军士所逐贬朗州敕史讷𥚹狷遇军士不以礼遂及于难监军使王宗景抚循无状杖四十流恭陵自此戎臣失律监军使皆从坐大中十二年后藩镇继有叛乱宣州都将康全泰逐观察使郑薫湖南都将石再顺逐观察使韩琮广州都将王令寰逐节度使杨发江西都将毛鹤逐观察使郑宪宗宗命淮南节度使检校左仆射平章事崔铉兼领宣池歙三州观察使以宋州刺史温璋为宣州刺史以右金吾将军蔡袭为湖南观察史以泾原节度使李承勋为广州节度使以光禄卿韦宙为江西观察使以隣道兵送赴任诸州皆平令狐公绹文公楚之子也自翰林入相最承恩泽先是宣宗诏诸州刺史秩满不得径赴别郡须归朝奏对后许之任绹以随房邻地除一故旧径令赴州上览谢上表因问绹曰此人缘何得便之任对曰此近换守庶几其便于迎送上曰朕以比来郡守因循故令至京师亲问其施设优劣将行黜陟此令已行而复变之宰相可谓有权时方寒绹汗透重裘上留意郡守凡𨕖尤难其人宣宗在位逾一纪忧勤无怠天下虽小康而间水旱乆宣洪潭青广等数郡军乱葢将帅失于统御而不日安辑时称小太宗大中已后宰相堂判无及路巖者杜尚书惂悰之弟守泗州为龎勋所围以孤城自全高钖望守滁州婴城固拒而死巖判崔雍状云钖望守城而死已有追崇杜慆孤垒获全寻加异奖王尚书式仆射起之子见重于武宗尝自荐于上称有文武才式有武干善用兵既平浙东徐州温璋失守朝廷以彭门频年逐师乃自河阳移式领河阳全军赴任驻军境外而缓进徐州将士自王智兴后骄横难制其银刀都父子相承毎日三百人守卫皆露刃坐于两廊夹幕下稍不如意相顾笑议于饮食间一夫号唿衆卒相和节度多懦怯闻乱则后门逃去如是且乆闻式至境先遣衙队三百人逺接式衩衣坐胡牀受参乃问其悖慢之罪命尽斩于帐前既而后来者莫知前者已死又斩之数日银刀都数千人殆尽徐州军士卑居自恃吞噬及式衣袄子半臂曵履危坐拱手栗缩就死无一人敢拒者其后亲戚相讶不能自知焉式既视事余党并逺配郡中小安矣式初为京兆少尹多从前诃者令逺时或避之他适京城号为邓子性放率不拘小节长安坊中有夜栏街铺设祠乐者迟明未巳式过之驻马寓目巫者喜奉主人杯跪献于马前曰主人多福感逹官来顾酒味稍羙敢进夀觞式取而饮之行百余歩复回曰向之酒甚恶可更一盃复据鞍引满而去其放率如此太宗閲医方见明堂图人五脏之系咸附于背乃怆然曰今律杖笞背奈何髀背分受乃诏不得笞背梁公以度支之司天下利害郎阙求之未得乃自职之高宗时司农欲以冬藏余菜卖之以墨敕示仆射苏良嗣良嗣判曰昔公仪相鲁犹拔园葵况临万乘而贩蔬鬻菜上从之不行开元始年上悉出金银珠玉锦绣之物于朝堂若山积皆焚之示不复御用姚开府凡三为相皆兼兵部军镇道理与骑卒之数皆能闇计之郭尚书元振始为梓州射洪尉徴求无厌至掠部人卖为奴婢者甚衆武后闻之使籍其家唯有书数卷后令问其资财所在皆以济人于是奇而免之大足年间迁凉州郡督元振风神伟壮善于抚御在凉州五年夷夏畏慕令行禁止牛羊被野路不拾遗诸蕃闻风请朝献唐兴以来善为凉州者郭居其最苏颋神龙中给事中兼𢎞文馆学士转中书舍人时父瓖为宰相父子同掌枢宻时人荣之属机事填委凡制诰皆出其手中书令李峤叹曰舍人思如泉涌峤所不及后为中书侍郎与宋璟同知政事璟刚正多所裁㫁颋皆顺从其羙璟甚悦之尝谓人曰吾与贤父子前后皆同时为宰相仆射长厚诚为国噐献可替否恪尽臣节颋过其父也后罢政拜礼部尚书而薨及𦵏日明皇游咸宜宫将举猎闻颋丧出怆然曰苏颋今日𦵏吾宁忍娯游乎遂中路还宫姚崇以拒太平公主为申州刺史明皇深徳之太平既诛徴为同州刺史素与张説不叶説讽赵彦昭弹之上不纳俄校猎于渭濵宻令㑹于行所谓曰卿颇猎乎崇对曰此臣少所习也臣年三十居泽中以唿鹰逐兔为乐犹不知书张璟藏谓臣曰君当位极人臣无自弃也尔来折节读书以至将相臣少为猎师老而犹能上大悦与之偕为臂鹰迟速在手动必称㫖上欢甚乐则割鲜闲则咨以政事备陈古今理乱之本上之可行者必委曲言之上心益开听之亹亹忘倦军国之务咸访于崇崇罢冗职修旧章内外有叙又请无赦宥无度僧无数迁吏无任功臣以政上悉从之而天下大理李当尚书镇南梁境内有朝士庄产子孙侨寓其间而不肖者相效为非前牧以其各有阶缘弗克禁止闾巷苦之当严明有㫁处分寛织篾笼召其尤者诘其家世谱第在朝姻亲乃曰郎君借如是地望作如此行止无乃辱于存亡乎今日所惩贤亲眷闻之必赏老夫勉旃遽命成以竹笼沈于汉江由是其侪惕息各务戢歛焉崔珏二子凶恶节度使刘都尉判之曰崔氏二男荆州三害不免行刑也棃园弟子有善吹笛者尤承恩尝犯洛阳令崔𨼆甫已而走禁中明皇非时託以他事召𨼆甫对吹笛者在侧指曰就卿乞得此否𨼆甫奏曰陛下此言是轻臣而重乐人也臣请休官再拜而出明皇遽曰朕与卿戏遂令曳出才至门外杖杀之俄而复敕释放已死矣乃赐𨼆甫绢百匹刘忠州晏通百货之利自言如见地上钱流每入朝乘马则为鞭策尝言居取安便不务华屋食取饱适不务多品马取稳健不务毛色江淮贾人有积米以待踊贵画图为人持米一斗货钱一千以悬于市扬州留后徐粲杖杀之李惠登自军吏为随州刺吏自言吾二名惟识惠字不识登字为政清净无迹不求人知兵革之后阖境大化武相元衡遇害朝臣震恐多有上疏请不穷究独尚书左丞许孟容奏当罪京兆尹诛金吾铺官大索求贼行行然有前軰风采时京兆尹裴武问吏吏曰杀人者未尝得脱数日果擒张晏軰王悦为盩厔镇将清苦肃下有军士犯禁杖而枷之约曰百日乃脱未及百日而脱者死又曰我死则脱尔死则脱天子之命则脱非此臂可折约不可改也由是秋毫不犯李建为吏部郎中尝曰方今秀荗皆在进士使吾得志当令登第之嵗集于吏部使尉紧县既罢复集使尉望县既罢又集使尉畿县而升于朝大凡中人三十成名四十乃至清列迟速为宜既登第遂食禄既食禄必登朝谁不欲也无淹滞以守常限无纷竞以求再㨗下曹得其修举上位得其更厯就而言之其利甚漙议者是之文学文中子见王勃少㺯笔砚问曰为文乎曰然因与题太公遇文王赞曰姫昌好徳吕望濳华城阙虽近风云尚賖渔舟倚石钓浦横沙路幽山僻溪深岸斜豹韬攘恶龙铃辟邪虽逢相识犹待安车君王握手何期晚耶杜淹国初为掾吏尝业诗文皇勘定内难咏鬭鸡寄意曰寒食东郊道飞翔竞出笼花冠偏照日芥羽正生风顾敌知心勇先鸣觉气雄长翘频扫阵利距屡通中文皇览之嘉叹数四遽擢用之王勃凡欲作文先令磨墨数升饮酒数盃以被覆靣而寝既窹援笔而成文不加㸃时人谓为腹藁也骆賔王年方弱冠时徐敬业据扬州而反賔王䧟于贼庭其时书檄皆賔王之词也每与朝廷文字极数伪周天后览之至蛾眉不肯让人狐媚偏能惑主初微笑之及见一抔之土未干六尺之孤安在乃不悦曰宰相因何失如此之人盖有遗才之恨徐敬业十余歳时射必溢镝走马若飞英公每见之曰此儿相不善将赤吾族也苏颋少不得父意常与仆夫杂处而好学不倦毎欲读书患无灯烛尝于马廐灶中吹火照书诵焉其苦学如此长安春时盛于游赏苏颋应制诗云飞埃结红雾游盖飘青云明皇览之嘉赏遂以御花亲揷颋巾上明皇初即位鋭意政理好观书留心起居注𨕖当时名儒执笔其称职者虽十数年不去多则迁名曹郎兼之自先天初至天寳十二载冬季成七百卷内起居注为多开元二年春上幸宁王第叙家人礼乐奏前后酒食霑赍上不自専皆令禀于宁王上曰大哥好作主人阿瞒但谨为上客明日宁王与岐薛同奏曰臣闻起居注必记天子言动臣恐左右史记叙其事四季朱印聮牒送史馆附依外史上以八分为答诏谢而许之至天宝十二载冬成三百卷率以五十幅黄麻为一轴用彫檀轴紫龙凤绫标宁王毎请百部纳于史馆上命宴侍臣以宠之上寳惜此书令别起阁贮之及禄山䧟长安用严高计未升宫殿先以火千炬焚是阁故明皇实録百不叙其三四以是人间𫝊记尤衆李白名播海内明皇见其神气髙朗轩然霞举上不觉忘万乘之尊与之如知友焉尝制乐府云太白入月敌可摧及禄山犯阙时太白犯月皆谓之不凡耳天寳中国学増置广文馆以领词藻之士荣阳郑䖍乆被贬谪是嵗始还京师参选除广文馆博士䖍茫然曰不知广文曹司何在执政谓曰广文馆新置总领文词故以公名贤处之且令后代称广文博士自郑䖍始不亦羙乎遂拜职䖍天寳初採集异闻着书八十余卷人有窃窥其藁草上书告䖍私修国史䖍遽焚之由是贬谪十余年方从调𨕖授广文馆博士䖍所焚藁既无别本后更纂録率多遗忘犹成四十余卷书未有名及为广文馆博士询于国子司业苏源明源明请名为㑹稡取尔雅序㑹稡旧説也西河太守卢象赠䖍诗云书名㑹稡才偏逸酒号屠苏味更醇即此也着作郎孔至撰百家类例第海内族姓以燕公张説等为近代新门不入百家之数驸马张垍燕公子也观至所撰谓弟埱曰多事汉天下族姓何闗汝事而妄为升䧏埱与至善以兄言告之时工部侍郎韦述谙练士族至书初成以呈韦公以为可行也及闻垍言恐惧将追改之韦曰文士奋笔将为千载之法奈何以一言自动揺有死而已胡可改也遂不改长安菩萨寺僧宏道天寳末见王右丞为贼所囚于经藏院与左丞裴廸宻往还裴説贼㑹宴于太极西内王闻之泣下为诗二絶书经卷麻纸之后宏道藏之相𫝊数世其词云万戸伤心坐野烟百官何日更朝天秋槐叶落空宫里凝碧池头奏管絃又云安得舍尘纲拂衣辞世喧脩然䇿藜杖归向桃花源代宗独孤妃薨赠贞皇后将塟尚父汾阳王子仪在邠州其子尚主欲致祭遍问诸吏皆云古无人臣祭皇后之仪子仪曰此事须栁侍御裁之时殿中侍御史栁弁字伯存掌书记奉使在邠即急召之既至子仪曰有切事须借侍御为之遂説祭事殿中初亦对如诸人既而曰礼缘人情令公勲徳不同常人且又为姻戚今自令公始亦谓得宜子仪曰正合某本意殿中草祭文其官衔称驸马都尉郭瞹父具官某其文并叙特㤙许致祭之意辞简礼备子仪大称之徳宗暮秋猎于苑中是日天已微寒上谓近臣曰九月衣杉二月衣袍与时候不相称欲递迁一月何如左右皆拜谢翌日命翰林议之而后下也李赵公吉甫时为承㫖以圣人上顺天时下尽物理表请宣示天下编之于令李相程初为学士独不署名别状奏曰臣谨按月令十月始裘月令是明皇帝删定不可改易上乃止由是与吉甫不恊韦应物诗云书后欲题三百颗洞庭须待满林霜后人多説率尔成章不知江左尝有人于纸尾寄洞庭霜三百颗韩晋公治左氏为浙江东西道制节属淮宁叛乱发戎遣馈案籍骈杂而未尝废卷在军中撰左氏通例一卷刻石金陵府学宪宗问宰相曰天子读何书即好权徳舆对曰尚书哲王轨范厯厯可见上曰尚书曽读又问郑余庆曰老子列子如何奏曰老子述无为之化若使资圣览为理国之枢要即未若贞观正要裴晋公平淮西后宪宗赐玉带临薨欲还进使记室作表皆不惬乃令子弟执笔口占状曰内府珍藏先朝特赐既不敢将归地下又不合留向人间谨却封进闻者叹其简切而不乱晋公贞元中作铸剑㦸为农噐赋首云皇帝之嗣位十三载寰海既清方隅砥平驱域中尽归力穑示天下不复用兵宪宗平诸镇几至太平正当元和十三年而晋公以儒生作相竟为章武佐命杨京兆兄弟皆能文为学甚苦或同赋一篇共坐庭石霜积襟袖课成乃已刘禹钖云与栁八韩七诣施士匄听毛诗说维鹈在梁梁人取鱼之梁也言自合求鱼不合于人梁上取其鱼譬之人自无善事攘人之羙者如鹈在人之梁毛注失之矣又説山无草木曰岵所以言陟彼岵兮言无可怙也以岵之无草木故以譬之因言罘罳者复思也今之板障屏墙也天子有外屏人臣将见至此复思其所对去其避忌也魏大阙楼观也人臣将入至此则思其遗阙桓楹者即今之华表也桓华声讹因唿为桓桓亦瓦丸然柱之形状也又説古碑有孔今野外见碑有孔古者于此孔中穿棺以下于墓中耳又説甘棠之诗勿拜召伯所憩拜言如人身之拜小能屈也上言勿剪终言勿拜明召伯渐逺人思不得见也毛注拜犹伐非也又言维北有斗不可挹酒浆言不得其人也毛郑不注刘禹钖曰为诗用僻字须有来处米考功云马上逢寒食春来不见饧常疑之因读毛诗郑笺説吹箫处住云即今卖饧者所吹六经惟此中有饧字吾缘明日重阳押一餻字续寻思六经竟未见有餻字不敢为之尝讶杜员外巨颡折老拳无据及览石勒𫝊云卿既遭孤老拳孤亦饱卿毒手岂虚言哉后軰业诗即须有据不可率尔道也韦绚曰司马墙何也曰今唯陵寝绕垣即唿为司马墙而毬场是也不唿之何也刘禹钖曰恐是陵寝即唿臣下避之诗曰我思肥泉者源同而分之曰肥也言我今卫女嫁于曹如肥泉之分也魏文帝诗云画舸覆堤即今淮浙间船篷子上帷幕耳唐书卢藩𫝊言之船子着油比惑之见魏诗方悟又曰旄丘者上侧下高曰旄丘言君臣相背也郑注云旄当为堥又言堥未详何也郭璞山海经序曰人不得耳闻眼不见为无非也是自不知不见耳夏虫疑冰之𩔖是矣仲尼曰加我数年五十以学易可以无大过矣又韦编三絶所以明未㑹者多于解也有杨何者有礼学以廷评来䕫州转云安盐官因过刘禹钖与之何云仲尼合𦵏于防防地名非也仲尼以开墓合𦵏于防防隧道也且潸然流涕是以合𦵏也若谓之地名则未问墓而已潸然何也绚曰五夜者甲乙丙丁戊更迭之今唯言乙夜或子夜何也未详刘禹钖曰茱萸二字经二诗人用亦有能否杜甫言醉把茱萸子细㸔王右丞徧揷茱萸少一人最优也刘禹钖曰牛丞相奇章公初为诗务奇特之语至有地痩草丛短之句明年秋卷成呈之乃有求人气色沮凭酒意乃伸益加能矣明年乃上第杨荗卿云河势崐崙逺山形菡萏秋此诗题云过华山下作而用莲蓬之菡萏极的当而明静矣刘禹钖曰石季龙梜弹杀人其兄怒之其母曰健犊须走车破辕良马须逸鞭泛驾然后能负重致逺盖言童稚不奇即非异噐矣又曰为文自鬭异一对不得予尝为九用徒杜公之故吏司徒冡嫡之薨于桂林也柩过渚宫子时在朗州使一介其奠酹以申门吏之礼为一祭文云事呉之心虽云已矣报智之志岂可徒然报智人或用之事呉自思得者栁八駮韩七丈平淮西碑云左飱右粥何如我平淮西雅云仰父俯子禹钖曰羙宪宗俯下之道尽矣栁曰韩碑兼有昌十使我为之便説用兵讨叛矣刘禹钖曰韩碑栁雅予诗云城中晨为喔喔鸣城头皷角声和平羙李尚书愬之入蔡城也须臾之间贼都不觉又诗落句言始知元和十二载四海重见昇平时所以言十二载者因以记淮西平之年段相文昌重为淮西碑碑头便曰韩𢎞为统公武为将用左氏栾书将中军栾黡佐之文势也甚善亦是效班固燕然碑様别是一家之羙又曰薛伯鼻修史为愬𫝊収蔡州径入为能禹钖曰我则不然若作史官以愬得李祐释縳委心用之为能入蔡非能乃一夫勇耳刘禹钖曰春秋称赵盾以八百乘凡帅能曰以由也由赵盾也又曰王莾以羲和为官名如今之司天台本属太史氏故春秋史鱼史苏史亹皆知隂阳术数也南都赋言春苑夏韭子夘之夘也而公孙罗云苑鸟卵非也且皆言菜也何夘忽无言方书中劳薪亦有劳水者扬之使水力弱亦劳也亦用笔心笔亦心劳一也与薪劳之理皆药家之用用又曰近代有中正中正郷曲之表也藻别人物知其郷中贤愚出处晋重之至东晋吏部侍郎裴楷乃请改为九品法即今之上中下分为九品官也王武子曽在䕫州之西市俯临江岸沙石下看诸葛亮八阵图箕张翼舒鹅形鹤势聚石分宛然尚存当崃水大时三蜀雪消之际濒滂滉瀁大树十围枯槎百尺破碓巨石随波塞川而下水与岸齐雷奔山裂聚石为堆者㫁可知也及乎水已平万物皆失故态惟阵图小石之堆标聚行列依然如是者埀六七百年间淘洒推激迨不动刘禹钖曰是诸葛公诚明一心为先主効死况此法出六韬是太公上智之材所构自有此法惟孔明行之所以神明保持一定而不可改也东晋桓温征蜀过此曰此常山蛇阵击头则尾应击尾则头应击其中则头尾皆应常山者地名其蛇两头出于常山其阵适𩔖其蛇之两头故名之也温遂勒铭曰望古识其真临源爱往迹恐君遗事节聊下南山石陆法和尝征蜀及上白帝城揷标曰此下必握得诸葛亮镞既掘之得箭镞一斛或曰当法和至此时去诸葛亮犹近应有人向説故法和掘之耳法和虽是异人必未知诸葛亮箭镞在此也诸葛亮所止令兵士独种蔓菁者何也曰取其甲注啖一也叶舒者煮食二也乆居则随以滋长三也弃去不惜四也回则易寻而採之五也冬有根可斸食六也比诸蔬属其利博哉三蜀之人今唿蔓菁为诸葛菜江陵亦然禹钖曰芍药和物之名也此药之性能谓和物或音着畧语讹也绚时献赋用此芍药字以烟兮雾兮气兮霭兮言四物调和为云也公曰甚善因以解之白居易长庆二年以中书舍人为杭州刺史替严员外休复休复有时名居易喜为之代时呉与守钱徽呉郡守李穰皆文学士悉生平旧友日以诗酒寄兴官妓髙玲珑谢好好巧于应对善歌舞从元稹镇㑹稽参其酬唱毎以筒竹盛诗来往居易在杭始筑堤捍钱塘潮钟聚其水溉田千顷复浚李泌六井民赖其汲在苏作诗有使君全未厌钱塘之句及罢俸钱多留守库继守者公用不足则假而复填如是五十余年及黄巢至都文籍多焚烧其俸遂亡张𢎞靖十二世掌书命至丞相杨巨源赠公诗云伊陟无闻祖韦贤不到孙当时称其能与张氏説家门巨源在元和诗韵不为新语体律务实功夫颇深自旦至暮吟咏不辍年老头数摇人言吟诗多所致韩文公与孟东野友善韩公文至高孟长于五言时号孟诗韩笔元和中后进师匠韩公文体大变又栁栁州宗元李尚书翶皇甫郎中湜冯詹事定祭酒杨公李公皆以高文为诸生所宗而韩栁皇甫李公皆以引接后学为务杨公尤深于奖善遇得一句终日在口人以为癖长庆以来李封州甘为文至精奖拔公心亦𩔖数公甘出于李相国宗闵下时以为得人然终不显又元和以来词翰兼奇者有栁栁州宗元刘尚书禹钖及杨公刘杨二人词翰之外别精篇什又张司业借善歌行李贺能为新乐府当时言歌篇者宗此二人李相国程王仆射起白少𫝊居易兄弟张舍人仲素为场中词赋之最言程试者宗此五人伯仲以史学继业藏书最多苏少常景鳯堂弟尚书涤诸家无比而皆以清望为后来所重景鳯登第与堂兄特并时世以为美吕衡州温祖延之父渭俱有盛名至大官家世碑志不假于人皆子孙自撰云欲𫝊庆善于后嗣儆文学之茫坠裴晋公自为志铭曰裴予为子之道备存乎家牒为臣之道备存乎国史杜牧亦自铭曰嗟尔小子亦克厥修此二铭词简而备白居易亦自为铭颜鲁公在蔡州知必祸及自为志铭置左右文宗皇帝曽制诗以示郑覃覃奏曰且乞留圣虑于万几天下仰望文宗不悦覃出复示李宗闵叹伏不已一句一拜受而出之上笑谓之曰勿令适来阿父子见之文宗尚贤乐善罕比每宰臣学士谕政必称才衡文学之士故当时多以文进上每视事后即閲羣书至乱世之君则必扼腕嗟叹读尧舜禹汤事即灌手敛袵谓左右曰若不甲夜视事乙夜观书即何以为君试进士上多自出题目及所司试览之终日忘倦尝召学士于内庭论经较量文章宫人已下侍茶汤饮馔李训讲周易颇叶上意时方盛夏遂取犀如意赐训上曰与卿为谭柄读高郢无声乐赋白居易求𤣥珠赋谓之𤣥祖水部员外郎贾嵩説云文宗好五言诗品格与肃代宪宗同而古调尤清峻尝欲置诗学士七十二员学士中有荐人姓名者宰相杨嗣复曰今之能诗无若宾客分司刘禹钖上无言李珏奏曰当令起置诗学士名稍不嘉况诗人多穷薄之士昧于识理今翰林学士皆有文词陛下得以览古今作者可怡悦其间有疑顾问学士可也陛下昔者命王起许康佐为侍讲天下谓陛下好古宗儒仁扬朴厚臣闻宪宗为诗格合前当时轻薄之徒擒章㑹句声牙牙崛奇讥讽时事尔后鼓扇名声谓之元和体实非圣意好尚如此今陛下更置诗学士臣深虑轻薄小人竞为嘲咏之词属意于云山草木亦不谓之问成体乎玷黯皇化实非小事文宗时工部尚书陈啇立汉文帝废丧议又立左氏学议以孔子修经褒贬善恶𩔖例分明法家流也左丘明为鲁史载述时政惧善恶失坠以日系月本非扶助圣言缘饰经㫖盖太史氏之流也举之春秋则明白而有实合之左氏则丛杂而无徴杜元凯曽不思孔子所以为经当与诗书周易等列丘明所以为史当与司马迁班固等列二义不侔乃参而贯之故微㫖有所未尽婉韦有所未一其后呉郡陆龟蒙亦引啖助赵匡为证正与啇议同进士李为作泪赋及轻薄暗小四赋李贺作乐府多属意花草蜂蝶之间二子竟不逺大世言文字可以见分命之优劣上元瓦官寺僧守亮通周易性若狂易李卫公镇浙西以南朝旧守多名僧求知易者因帖下诸寺令择送至府瓦官寺衆白守亮曰夫夫取解易僧汝常时好説易可往否守亮请行衆戒曰大夫英俊严重非造次可至汝当慎之守亮既至卫公初见未之敬及与言论分条析理出没幽𦣱公既欲寳疑亮已演其意公大惊不觉前席命于甘露寺设官舍自于府中设讲席命从事已下皆横经听之逾年方毕既而请再讲讲将半亟谓归甘露既至命浴浴毕整巾履遣白公云大期今至不及回辞言讫而终公闻惊异明日率賔客至寺致祭适有南海使送西国异香公于龛前焚之其烟如弦穿屋而上观者悲敬公自草祭文谓举世之官爵俸禄皆加于亮亮尽受之可以无愧李徳裕镇浙西有刘三复者少贫苦有才学时中使赍诏书赐徳裕徳裕谓曰子为我草表能立构否三复曰文贵中不贵速得徳裕以为然三复又请曰中外皆𫝊公文请得以文集观之徳裕出数轴三复乃体而为表徳裕尤喜之遣使诣京师果登第其子邺后为丞相上表雪徳裕寃归榇洛中叚郎中成式博学文章着书甚多守庐陵尝游山寺读一碑二字不过曰此碑无用于世矣成式读之不过更何用乎客有以此二字遍问人果无知者连典江南数郡皆有名山九江匡庐缙云烂柯庐陵麻姑前进士许棠寄诗云十年三领郡领郡管仙山庐陵时为人妄诉逾年方辨乃退居于襄阳温博士庭筠亦谪随县尉节度使太师使留在幕府与成式尤相善尝送墨一挺与庭筠住复致谢搜故事者凡几函成式子安节娶庭筠女安节仕至吏部郎中析王𫝊善音律着乐府新录𫝊于世令狐绹自呉兴除司勲郎中入禁林一夕寓直中使宣召行百歩至便殿上遣内人秉烛候之引于御榻前赐坐问卿从江外来彼中甿庶安否㢘察郡守字人求瘼之道如何朕常思四海之大九州之广虽明君不能自理当须贤佐迩来朝廷皆未覩其忠荩绹䧏堦俯伏曰圣意如此徴臣便合得罪上曰卿方为翰林学士所职者朕之诰命向来之言本不相及以玉杯酌酒赐绹有小案置御牀有书两卷谓绹曰朕听政之暇未尝不观书此读者先朝所述金镜一卷则尚书禹谟复问曰卿曽读金镜否对曰文皇帝所着之书有理国理身之要披閲诵讽不离于口㫖卿试举其要绹跪于御前诵之至乱未尝不任不肖治未尝不任忠贤任忠贤则享天下之福任不肖则受天下之祸上止之曰朕每读至此未尝不三复后已书又云任贤勿贰去邪勿疑是则欲致昇平当用此言为首绹奏曰先臣毎言金镜可为万古格言自非聪明之姿无以探其壸奥上曰曩者知卿材噐今日见卿词学顾中使曰持烛送学士归院当时近臣恩泽无比居歳余遂迁宰相宣宗因重阳便殿大合乐钖宴羣臣有御制诗其畧曰款塞旋征骑和戎委庙贤倾心方倚注叶力共安边宰臣以下应制皆和上曰宰相魏謩诗最佳其聮云四方无事去宸豫秒秋来八水寒光动千山霁色开上嘉赏乆之魏蹈舞谢宣宗嗜书尝构一殿每退朝必独坐内观书或至夜中烛灺委禁中谓上为老儒生大中十二年以左諌议大夫郑漳兵部郎中李邺为郓王已下侍读时郓王居十六宅䕫昭已下五王居大明宫内院数日追制改充䕫王已下侍读五日一入干符门讲读懿宗即位遂停勲大中咸通之后毎歳试礼都者千余人其闲有名声如何植李政皇甫松李孺犀梁望毛浔具麻来鹄贾随以文章称温庭筠郑渎何涓周铃朱耘沈驾周系以词翰显贾岛平曽李淘刘得仁喻垣之张乔剧燕许琳陈觉以律诗鸣张维皇甫州郭鄩刘庭辉以古风着虽然皆不中科陆翺为诗有情思其闲居即事云衰栁迷隋苑衡门啼暮鸦茅厨烟不动书牖日空斜悔下东山石贫于南阮家沈忧损神虑萱草欲开花宴赵氏北楼云云殷勤赵公子良夜竟相留朗月生东海仙娥在北楼酒阑珠露滴歌迥石城秋本为愁人设愁人到晓愁题鹦鹉早莺栁絮燕子皆𫝊于时登第累年无辟召一游东诸侯得钱仅百万而卒于江南长子希声好学多才艺勤于读史非寝食未尝释卷中朝子弟好读史者无及昭宗时为相李郢有诗名郑尚书颢门生也居杭州不务进取终下郎官初赴举闻邻女有容求娶之遇有争娶者女家无以为辞乃曰备钱百万先至者许之两家具钱同日皆至女家无以为辞复曰请各赋一诗以为优劣郢乃得之登第囘江南驻苏州遇故人守湖州邀同行郢辞以决意春归为妻作生日故人不放与之胡琴焦桐方物等令且寄归代意郢为寄内诗曰谢家生日好风烟栁暖花春二月天金鳯对翘双翡翠蜀琴新上七丝絃鸳鸯交颈思千嵗琴瑟谐和愿百年应恨客程归未得緑窗红泪冷涓涓兄子咸通初守杭州郢至宿虚白堂云缺月斜明虚白堂寒蛩唧唧树苍苍江风彻曙不得睡二十五声秋㸃长马博士戴大中初为太原李司空掌记以正直被斥贬郡州龙阳尉戴着书自痛不得尽忠于故府尚动天下之议行道兴咏寄情哀楚凡数十篇北方城怀古云申胥枉向秦庭哭靳尚终贻楚国羞新春闻赦云道在猜谗息仁深疾苦除尧聪能下听汤纲本来疏李字除果名地名人姓之外更无有别训义也左𫝊行李之往来注行李使人也逺行结束谓之行李而不悟是行使接旧文使字作𫝊写之误作李焉汉四皓其一号角里角音禄今多以觉唿者非也魏子及孔氏秘记荀氏汉纪虑将来之误直书禄里按玉篇等字书皆云东方为龣音或作角角亦音禄魏子秘记汉纪不书龣而作禄者以其字僻又虑误音故也李匡又云角里当东方何者按陈留志称京师亦号为灞上儒生灞既在京师之东则角里为东方不疑矣字书言角直宜作龣尔然龣字亦作角音觉者乐声也或亦通用䐾角之角字是以今人多乱其音唿之稍留心为学者则妄穿凿云音禄之角与音觉之角㸃书有分别又不知角龣各有二音字体皆同而其义有异也又礼记君大夫鬊爪实子緑中郑司农注云緑当为角声之误也既云声误是郑读角中为禄中禄与緑是双声若读角为觉觉是腭际声緑是舌头之声注复云角中谓棺内四隅也据此则又似音禄之角与音觉之角义同陆氏释文氏孔疏不能穷其声义亦但云緑当为角汉之角里礼之緑中皆当作禄音月令今人依陆徳明説云是吕氏春秋十二纪之首后人删合为之非也盖出于周书第七卷周月时训两篇蔡邕云周公作是吕纪采于周书非戴礼取于吕纪明矣论语宰予昼寝梁武帝读为寝室之寝昼胡卦反言其绘画寝室故夫子叹朽木不可雕也粪土之墙不可杇也今人皆以为韩文公所説非也又伤人乎不问马今亦云韩文公读不为否言大徳圣人岂仁于人不仁于马故贵人所以前问畜贱所以后问然不字上岂更要助词其亦曲矣况又未必韩公所説按陆氏释文亦云一读至不字句絶则知其不为否其来尚矣诚以不为否则宜至乎字句絶不字自为一句何者夫子问伤人乎乃对曰否既不伤人然后乃问马其文别为一读岂不愈于陆云乎稷下有谚曰学识何如观㸃书书之难不唯句度义理兼在知字之正音构音若某字以朱发平声即为某字发上声变为某字去入又改为某字转平上去入易耳知合发不发为难不可尽条举之今略指一隅至于亡字母字并是正无字非借意也今见㸃书每遇亡有字必以朱发平声其遇母字亦然是不知亡字亾字母字母字㸃画各有区别亡从一㸃一画一乚亡失之亾中有人母有字其画尽通也父母字中有两㸃其无旡二字今多混书陆徳明已有论矣世人多谓李氏立意注文选过为迂繁徒自骋学且不解文意遂相尚习五臣者大误也所广微引非李氏立意盖李氏不欲窃人之功有旧注者必逐每篇存之仍题元注之人姓字或有迂濶乖谬犹不削去之茍旧注米备或兴新意必于旧注中称臣善以分别既存元注例皆引据李氏续之雅谊慇懃也代传数本李氏文选有初注成者有覆注成者有三注四注者当初旋被𫝊写之误其絶笔之本兼释音训义注解甚多匡乂家幸而有焉尝将数本并校不惟注之赡略有异至于科叚互相不同无似余家之本该备也因而比量五臣者方悟所注直尽从李氏注中出开元进表反非斥李氏无乃欺心欤且李氏未详处将欲下笔宜明有凭证细而观之无非率尔今聊各举其一端至如西都赋説猎云许少施巧秦成力折李云许少秦成未详五臣云古之㨗人壮士博格勐兽施功力折固是㨗壮文中自解矣岂假更言况不知二人所从出乎又注作我上都云上都西京也何太浅近忽易欤必欲加李氏所未注何不云上都者君上所居人所都㑹耶况秦地厥田上上居天下之上乎又轻改前贤文㫖若李氏註云某字或作某字便随而改之其有李氏解而自不晓辄复移易今不能繁驳亦畧指其所改一字曹植乐府云寒鼈炙熊蹯李氏云今之脂内谓之寒盖韩国事馔尚此法复引盐鐡论羊淹鸡寒刘熙释名韩鸡为证寒与韩同又李以上句云脍鲤臇胎鰕因注云诗曰炰鼈脍鲤五臣兼见上句有脍遂改寒鼈为炰鼈以就毛诗之句又子建七启云寒芳苓之巢龟鲙西海之飞鳞五臣亦改寒为搴注云搴取也何以对下句之鲙耶况此篇全説殽事之意独入此搴字于理甚不安上句既改寒为搴下句亦宜改鲙为取纵一聮稍道亦与诸句不相承接以此言之明子建故用寒字岂可改为炰搴耶斯𩔖篇篇有之学者幸留意仍知李氏絶笔之本悬若日月焉方之五臣犹虎狗鳯鸡耳其改字有翩翻对恍惚则独改翩翻为翩翻与下句不相収又李氏旧本作泉及年代字五臣贵有异同改其字却犯国讳岂惟矛盾也衡山五峰曰紫盖云密祝融天柱石廪下人多文词至于樵夫往往能言诗尝有广州幕府夜闻舟中吟曰野鹊滩西一棹孤月光遥接洞庭湖堪憎㢠廻鴈峯前过望㫁家山一字无问之乃其所作也李华字遐叔以文与自名与萧颖士贾幼几为友华作赋云星鎚电交于万绪霜锯氷解于千寻拥梯成山攒杵为林颕士读之谓华曰可使孟坚瓦解平子土崩矣幼几曰未若天光流于紫庭测景入于朱户腾祥灵于黯窃映旭日之葱茏华曰某所自得惟括万象以为尊特巍巍于上京分命徴般石之匠下荆扬之材操斧执斤者万人渉碛砾而登崔嵬不让东西二都也时人以华不可居萧贾之间郑云张燕公文逸而学奥蘓许公文似古学少简而密张有河朔刺史冉府君碑序金城郡君云蕣华前落藁瘗城隅天使马悲启滕公之室人看鹤舞闭王母之坟亦其比也公又云张巧于才近世罕比端午三殿侍宴诗云甘露垂天酒芝盘捧御书舍丹同蝘蜒灰骨慕蟾蜍上亲解紫拂菻带以赐焉蘓尝梦书壁云元者见逐谗人孔多既诛羣凶方宣大化后十三年视草禁中拜刘幽求左仆射制上亲授其意及进本上自益前四句乃梦中之词也又闻杜工部诗如爽鹘摩霄骏马絶地其八哀诗诗人比之大谢拟魏太子邺中八篇杜曰公知其一不知其二吾诗曰汝阳让帝子眉宇真天人虬髯以太宗色映塞外春八篇中有此句不或曰百川赴巨海衆星拱北辰所谓世有其人杜曰使昭明再生吾当出刘贾二谢上杜善郑广文尝以花卿及姜楚公画鹰歌示郑郑曰足下此诗可以疗疾他日郑妻病杜曰尔但言文章髑髅血糢煳手提掷还崔大夫如不瘥即云观者徒惊帖壁飞画师不是无心学未间更有太宗拳毛騧郭家师子花如又不瘥虽和扁不能为也其自得如此太宗尝出行有司请载副书以从帝曰不须虞世南在此行秘书也虞公为秘监于省后堂集羣书可为文章用者号为北堂书钞后北堂犹存而书钞盛行于世禇遂良为太宗哀册文自朝还马误入人家而不觉沈佺期以诗着名燕公张説尝谓人曰沈三兄诗须还他第一代有山东士大夫𩔖例其非士族及假冒者不见録署云相州僧昙刚撰后栁常𫝊沖亦明族姓中宗朝为相州刺史询问耆旧云自隋已来不闻有僧名昙刚盖惧见嫉于时𨼆其名氏云咸通中进士皮日休进书两通其一请以孟子为学科有能通其义者其科选同明经其二请以韩愈配飨太学有唐以来一人而已茍不得在二十一贤之数列于典礼未为备也日休字逸少后字袭羙襄阳竟陵人少𨼆鹿门山号醉吟先生牓末及第礼部侍郎郑愚以其貎不扬戏之曰子之才学甚当如一日何皮对曰侍郎不可一日废二日谓不以人废言也官至太常博士居苏州与陆龟䝉为友着文薮十卷皮子三卷黄巢时遇害其子仕钱镠王维好佛故字摩诘性髙致得宋之问辋川别业山水胜絶清源寺是也维有诗名然好取人句行到水穷处坐者云起时英华集中诗也漠汉水田飞白鹭隂隂夏木啭黄鹂李嘉祜诗也栁芳与韦𫐠友善俱为史学述卒后所着书未毕者芳续之李华作含元殿赋萧颕士见之曰景福之上灵光之下华着论言龟卜可废可谓深识之士后以失节贼庭故其文殷勤于四皓元鲁山极笔于权着作盖心所愧也李翰文虽宏畅而思甚苦澁晩居阳翟常从邑令皇甫曽求音乐思涸则奏乐神全则缀文大厯已后専学者存蔡广成周易强蒙论语啖助赵匡陆质春秋施士句毛诗𡊮彞仲子陵韦彤裴讲礼章庭珪薛伯高徐润并通经其余地至则贾仆射兵赋则杜太保故事则蘓冕蒋乆厯算则董絶天文则徐泽氏族则林寳楚僧灵一律行髙洁而能为诗呉僧皎然一名昼一工篇什着诗评三卷及卒徳宗遣使取其遗文中世文僧二人首出韦应物立性髙洁鲜食寡欲所居焚香扫地而坐其为诗驰骤建安已还名得其风韵李益诗名早着有征人歌且行一篇好事者画为图障又有云回乐峯前沙似雪受䧏城外月如霜不知何处吹芦管一夜征人尽望乡天下亦唱为歌曲沈既济撰枕中记韩愈撰毛颕𫝊不下史篇良史才也张登为小赋气宏而密间不容髪有织成𨼆起结綵蹙金之状中世有造谤辞而着者有𫝊蚁穴而称者有妓乐而工篇什者有家僮而善着章句者皆事之异也进士为时所尚乆矣俊人实在其中由此者为闻人争名常切为俗亦弊其都㑹谓之举场通称谓之秀才投刺谓之乡贡得第谓之前軰相推敬谓之先軰俱㨗谓之同年有句谓之座主京兆考而升之谓之第第外府不试而贡谓之拔解各相保任谓之合保羣居而试谓之私试造请权要谓之闗节激扬声问谓之往还既㨗列其姓名慈恩寺谓之题名㑹醵为乐于曲江亭谓之曲江宴籍而入选谓之春闗不㨗而醉饱谓之打毷氉飞书造谤谓之无名子退而肄习谓之过夏执业以出谓之秋卷挟藏入试谓之书䇿此其大畧其风俗系于先进其制置存于有司虽然贤者者其大者故位极人臣常十有二三登显列常有六七而元鲁山张睢阳有焉刘辟元翛有焉自开元二十四年考功员外即李昂为士子所诉天子以郎署权轻移职礼部始置贡院天寳则有𡊮成用刘长卿分为棚题是时常重东府西监贞元八年李观欧阳詹以广文登第自后乃羣奔于京兆矣贞元十二年驸马王士平与义杨公主不协蔡南史独孤申叔播为乐曲号义阳子有团雪散雪之歌徳宗怒欲废进士科后独流南史而止或有朝客讥宋济曰近日白𫀆子柯太纷纷济曰葢因绯𫀆子纷纷化使然也元和已后文笔学奇于韩愈学澁于樊中师歌行则学流荡于张籍诗章则学矫激于孟郊学浅切于白居易学淫靡于元稹俱名元和体大扺天寳之风尚党大厯之风尚浮贞元之风尚荡元和之风尚怪也建中初金吾将军裴冀曰若礼部先时颁天下曰某年试题取某经某年试题取某史至期果然亦劝学之一术也熊执易通易建中四年试易简知险阻论执易端坐剖析声动场中一举而㨗唐语林卷二唐语林卷三钦定四库全书唐语林卷三宋王谠撰方正狄梁公仁杰为度支员外郎车驾将幸汾阳宫仁杰奉使修供顿并州长史李𤣥冲以道出妬女祠俗称有盛衣服车驾过者必致雷风欲别开路仁杰曰天子行幸千乘万骑风伯清尘雨师洒道何妬女敢害而欲避之𤣥冲遂止果无他变上闻之叹曰可谓真丈夫也后为冬官侍郎充江南安抚使其风俗嵗时尚滛祠庙凡一千七百余所仁杰并令焚之有项羽庙吴人所惮仁杰先檄书责其丧失江东八千子弟而妄受牲牢之荐然后焚之陆少保字元方曽于东都卖一小宅家人将受直矣买者未见元方因告其人曰此宅子甚好但无出水处耳买者闻之遽辞不买子姪以为言元方不知尔是欺之也裴光庭累典名藩皆有异政明皇谓宰相曰裴光庭性恶恶如扇驱蚊蚋焉宋璟为广府都督明皇思之使内臣杨思朂驰驿往追璟就路竟不与思朂交一言思朂以将军贵倖殿中诉于明皇上嗟叹良乆拜刑部尚书代宗惑释氏业报轻重之説政事多託于宰相而元载専权乱国事以货成及常衮为相虽贿赂不行而介僻自专升降多失其人或同列进拟稍繁则谓之濌伯于是京师语曰常分别元好钱贤者愚愚者贤崔祐甫素公直因于衆中言曰朝廷上下相䝉善恶同致清曹峻府为䑕辈养资岂所以裨政耶由是为恃权者所忌建中初祐甫执政中外大悦郭尚父在河中禁无故走马犯者死南阳夫人乳母之子抵禁都虞候杖杀之诸子泣䜣虞候纵横之状公叱而遣之明日对賔客叹息数四以其事告客曰不赏父之都虞候而惜母之阿嬭儿非奴才而何中书侍郎张镐为河南节度使镇陈留后兼统江淮诸道将图进取中官络绎镐起自布衣一二年登宰相正身特立不为茍媚阉官去来以常礼接之由是为阉竖所嫉称其无经畧才徴入改为荆府长史未几又除洪府长史江西观察使相里造为礼部郎中时宦官鱼朝恩用事称诏集百僚有所评议凌轹在位宰相元载以下唯唯而已造抗言酬对无降屈之色朝廷壮之崔祐甫为中书舍人时宰相常衮当国祐甫每见执政问事未曽屈舍人岑参掌诰屡称疾不入宿直人虽惮而不敢发崔独入见以舍人移疾既多有同离局衮曰此子羸病日久诸贤岂不能容之崔曰相公若知岑舍人抱病本不当迁授今既居此安可以疾辞王事乎衮黙然无以夺也由是心衔之及徳宗在谅闇中衮矫制除崔为河南少尹上觉其事遽追还之拜中书侍郎平章事而衮谪于岭外李惇为淄青节度判官其使尚衡弟颇干政惇屡言之衡曰兄弟孤遣相长不作失意惇曰君既爱之当训以道何使其纵恣衡家又好祷车舆出入人吏苦之惇又进谏衡不能用他日衡对曰客有所问惇曰惇前后献愚直大夫不用今复何问衡曰吾子好诋讦为惇曰忠言诋讦久居何益请从此辞遂趋出衡怒不使追之裴藻者延龄之子应鸿辞举延龄于吏部候消息时苖给事及杜黄门同时为吏部知铨将出门延龄接见採侦二侍郎口气延龄乃念藻赋头曰是沖仙人黄门顾苖给事曰记有此否苖曰恰似无延龄仰头大唿曰不得不得敕下果无名藻者刘禹钖曰当延龄用事之时不预实难也非杜黄门谁能拒之韩太保臯为御中丞京兆尹常有所陈必于于紫宸殿对百僚而请未尝诣便殿上谓之曰我与卿言于此不尽可来延英访及大政多所匡益或谓臯曰自干元已来羣臣启事皆诣延英得尽公何独于外庭对衆官以陈之无乃失于慎宻乎公曰御史天下之平也摧刚植柔惟在于公何故不当人知之奈何求请便殿避人窃语以私国家之法且肃宗以苖晋卿年老艰歩故设延英后来得对者多私自希宠干求相位奈何以此为望哉高平徐宏毅为知弹侍御史创置一知班官令自宣政门检朝官之失仪者到壹司举而罚焉有公卿大僚令问之曰未到班行之中何必拾人细事宏毅报曰为我谢公卿所以然不以恶其无礼于其君代宗时乆旱京兆尹黎干于朱省门街造龙召城中巫觋舞雩干与巫觋史起舞观者骇笑经月不雨干又请祷于文宣王上闻之曰丘之祷久矣命毁土龙罢祈雨减膳节用以聼天命及是大霈百官入贺李希烈跋扈蔡州时卢把为相奏颜鲁公往宣谕而谓颜曰十三丈此行自圣意颜曰公之先忠烈公面上血是某䑛之忍以垂死之年饵虎口杞闻之踣焉卢即是御史中丞奕之子裴澥为陜府录事参军李汧公勉除长史充观察始至官属吏谒讫令别召裴录事与之语公曰少顷有䜩便请随判官同赴凡三召不至公怒明日召澥让之曰久闻公名故超礼分相召何忽而不至澥曰必也正名各司其局古人所守某敢忘之中丞自有宾僚走某吏也安得同宴汧公曰吾过矣遂请入幕澥之子充太常寺太祝年甚少时京司书考官之清高者例得上考充之同辈皆上中考充诉于卿长曰此旧例也充曰奉常职重地高不同他寺本设考课为奖励有劳则书岂系于官秩若一以官上下为优劣则卿当上上考少卿上中考中丞上考主簿中考协律下考某等当受杖矣卿笑且慙遂特书上澥后累迁同州刺史所在有能名充至湖州刺史张万福以父祖力儒不达因焚书从军辽东有功累官至右散骑常侍致仕万福为人慷慨嫉险佞虽妻子未尝敢辄干尝径造延英门贺谏官阳城雪陆贽寃时人称之仕宦七十年未尝病一日虽不识字为九郡皆有惠爱顺宗寝疾韦执谊王叔文等窃弄权柄宪宗在东宫执谊惧之遂令给事中陆质侍读潜伺上意因解之及质发言上曰陛下令先生与寡人讲读何得言他惶惧而出李相国忠公贞元十九年为饶州刺史先是郡城已连失四牧故府废者七稔公涖任后命启钥而居之都吏以有怪坚请公曰神好正直守直则神避妖不胜徳失徳则妖兴居之在人李忠公之为相也政事堂有㑹食之牀吏人相传移之则宰臣当罢不迁者五十年公曰朝夕论道之所岂可使朽蠧之物秽而不除俗言拘忌何足聴也以此获免余之愿焉敢彻而焚之其下铲去聚壊十四恭议者称焉裴先徳垍在中书有故人官亦不卑自逺而至垍给䘏甚厚从容款狎乘间求京府判司垍曰公诚佳士也但此官与公不相当不敢以故人之私而隳朝廷纲纪他日有瞎眼宰相怜公者不妨郄得其执守如此桞元公初拜京兆尹将赴上有神策军小将乘马不避公于市中杖杀之及因入对宪宗正色诘专杀之状公曰京兆尹天下取则之地臣初受陛下奖擢军中偏裨跃马冲过此乃轻陛下典法不独试臣臣知杖无礼之人不知打神䇿军将上曰卿何不奏公曰臣只合决不合奏曰既死合是何人奏公曰在街中本街使金吾将军奏若在坊内则左右巡使奏上乃止栁公绰善张正甫柳之子仲郢尝遇张于途去盖下马而拜张郄之不从他日张言于公绰曰夀郎相逄其礼太过柳作色不应久之张去栁谓客曰张尚书与公绰往还欲使儿子街市骑马冲公绰耶张闻深谢之夀郎仲郢小字也公绰为西川从事尝纳一姫同院知之或徴出其妓者公绰曰士有一妻一妾以主中馈备洒扫公绰买妾非妓也张正甫为河南尹裴中令伐淮西置宣府西亭裴公举一人词艺好解头张正色曰相公此行何为也可记得河南府解头中令有慙色韩愈病将卒召羣僧曰吾不药今将病死矣汝详视吾手足支体无诳人云韩愈癞死也文宗时昭义军节度使刘从谏袭父帅潞少年明俊自谓河朔近无伦比公卿辐凑其门广纳金帛于权倖名誉甚着求带平章事人多许之而惮宰相李固言欲观其意遇休睱谒于私第遂言其情固言曰仆射先君以天平功书于简册及镇上党近二十年但聚敛货财雄壮军旅不发一卒戍边未尝修朝觐之礼及即世后仆射从三军之情擅领戎务坐邀爵秩朝廷以仆射先君勲绩不絶赏延当领偏师输忠沧景遂不行典宪将何以上报国恩既不能效田承嗣张茂昭王承元携家赴阙永保禄位则请边陲一镇拓境复疆朝廷岂不以衮职命赏区区求之一何容易从谏矍然失色再拜趋出从谏厚结倖臣竟加同平章事宰相饯于邮亭李公曰相公少年勉报国恩幸保家勿殃后嗣从谏以笏叩额下泪至镇谓将校曰昨者朝觐遍观徳望唯李公峻直贞明凛凛可惧真社稷之臣也唐尚书特太和六年尉渭南为京兆府试进士官杜丞相悰时为京兆尹将託亲知间等第召公从容兼命茶酒及语举人则趋而下阶俯伏不对杜公竟不敢言而止是年上等内近三十余人数年内皆及第无缺落者前后莫比崔慎由以元和元年登第至开成己入翰林因寓直忽中夜有内使宣召引入数重门至一处堂宇华丽帘幕重蔽见二中尉对烛而坐谓慎由曰上不豫已来已数日兼自登极后圣政多亏今奉太后中㫖有命学士草废立令慎由大惊曰某有中外亲族数千口兄弟甥姪仅三百人一旦闻此覆族之言实不敢承命况圣上高明之徳覆于八荒岂可轻议二中尉黙然无以为对良久启后户引慎由至一小殿见文宗坐于殿上二人趋阶而数文宗过恶上俛首又曰不为此柪木枕枕错失不合更在坐矣仍戒慎由曰事泄即汝矣于是二中尉自执炬送慎由出殿门复令中使送至院柪木枕者俗谈强项也慎由寻以疾出翰林遂金縢其事付其子垂休遂切于勦絶宦官者由此李相石在中书京兆尹薛元赏谒石于私第故事百寮将至宰相宅前驱不复呵元赏下马石未之知方在㕔若与人诉竞者元赏问焉云军中军将元赏排闼进曰相公朝廷大臣天子所委注府蛮夷和阴阳安百姓叶衆心无敢乖谬升绌贤不肖赏功罚罪皆公之职安有军中一将而敢如此㦲夫贵贱失序纲纪之紊常必由之茍朝廷如此犹望相公整顿壊頺岂有出自相公者即疾趋而去顾左右曰无礼军将可擒于马下桥祗候元赏比至则袒臂跽之矣中尉仇士良有威权其辈已有诉之者宦官连声传士良命曰中尉奉屈大尹元赏不答即命杖杀军中大将怒元赏乃白衣请见士良士良出曰敢杖杀军中大将可乎元赏即具言必无礼状且宰相大臣也中尉大臣也彼既可无礼于此此独不可以无礼于彼乎国家之法中尉所宜保守一旦壊之可惜某已白衫惟中尉命士良以其理直命左右取酒饮之而罢石从子庾少擢进士第石之力也累拜监察御史在东都崔相铉镇淮南到洛累日不拜茔庾封其节将奏之时人称焉武宗时幸教坊作乐优倡杂进酒酣作技谐谑如民间宴席上甚悦谏官奏疏乃不复出遂召优倡入敕内人习之宦者请令扬州选择妓女诏扬州监军取解酒令妓女十人进入监军得诏诣节度使杜悰请同于管内选择悰曰监军自承旨悰不奉诏书不可擅豫椒房事监军怒奏之宦者请并下悰上曰不可藩方取妓女入宫掖非禹汤所为斯极细事岂宜诏大臣杜悰累朝旧徳深得大体真宰相也及悰入相中谢上曰昨诏淮南监军选择酒令妓女欲因行幸举酒为欢乐耳音声使奏偶然下命朕徳化未被而色荒外闻赖卿不徇茍且不然天下将献纳取悦朕何由得知报卿忠谠命卿作相内懐自贺如得魏徴懿安郭太后既崩礼院检讨王皡请祔景陵配飨宪宗庙宣宗大怒宰相白敏中召皥诘其事皥曰郭太后是宪宗元妃汾阳王孙迨事顺宗为妇宪宗崩事出暧昧母天下五朝不可以疑似之事黜合配之礼敏中怒甚皥声色益壮宰相将㑹食周墀立敏中㕔门以候敏中语墀正为一书生恼乱但乞先之墀就敏中问其事皥益不屈墀以手加额皥赏其正直翼日皥贬句容县令墀亦免相大中十三年秋八月上崩令孤绹为山陵礼仪使奏皥为判官皥又论懿安合配享宪宗始升祔焉韦澳为京兆尹豪右歛手郑光宣宗舅庄租不纳澳系其主者期以五日不足必抵法太后为言之上延英问澳曰今日纳租足于否澳曰尚在限内来日即不得矣澳既出上连召之曰国舅庄租今日纳足放主者否澳曰必放上白太后曰韦澳不犯犯且与送钱纳却顷刻而租足李景让夏侯孜立朝有风采景让为御史大夫视事之日以侍御史孙玉汝监察御史卢柏王觌不称职请移他官孜为右丞以职方郎中裴诚虞部郎中韩瞻无声绩诙谐取容诚改太子中允瞻为鳯州刺史李景让为御史大夫宰相宅有看街楼皆封泥之惧其劾奏也然终以强毅为衆所忌故事除大夫百日内他人拜相谓之辱台景让未旬蒋相伸先拜景让除西川节度不踰年致仕归东都崔瑶知贡举以贵要自恃不畏外议牓出率皆权豪子弟其弟兄见之辄曰勿观察吾眼刘允章祖伯刍父寛夫皆有重名允章少孤自立以臧否为己任及掌贡举尤恶朋党初进士有十哲之号皆通连中官郭纁罗虬皆其徒也每嵗有司无不为其干挠根蔕牢固坚不可破都尉于悰方以恩泽主盐鐡为纁极力允章不应纁竟不就试比考帖虬居其间允章诵其诗有帘外桃花晒熟红不知熟红何用虬已具在去留中对曰诗云闗闗雎鸠在河之洲窈窕淑女君子好逑侍郎得不思之顷之唱落衆莫不失色及出牓惑于浮説予夺不能塞时望允章自鄂渚分司东都其制中书舍人孔晦之辞弟纾为谏官乃允章门生率同年送于坡下纾犹欲前行允章正色曰请违公不去故事门生无答拜者允章于是答拜同行皆愕然懿宗迎佛骨自凤翔至内礼仪盛于郊祀中出一道夹以连索不得辄有犯者车马相接缔以组绣縁路迎拜数十里不絶天子亲幸安福楼以锦綵成桥骨至即降楼礼讫然后迎入禁中置于安国寺宰相以下施财不可胜计百姓竞为浮图以至失业明年懿宗崩京兆尹薛逄毁之无遗封侍郎知举首访能赋人卢骈诣罗邵舆云主司爱赋十九官罗曰主司安邑住卲舆居宣平彼处爱赋无由得知郑少尹师薫知举放牓日毕令到宅谢恩至萧相公知举牓日放并无人及门时论称之主司放牓日于贡院见门生惟广南郑尚书及杨侍郎礼部故事每年主司中场多作风采郑詹尹知举第一李侍即藩知举落人极多唯许下杜相公帖日每去一人必吁嗟移时太宗得鹞子俊异私自臂之望见魏公乃藏于懐公知之遂前白事因自话古帝王逸豫徴以为讽上惜鹞子恐死而又素严惮徴欲尽其言徴语愈乆鹞竟死懐中贞观中西域献胡僧呪术能生死人太宗令于飞骑中选卒之壮勇者试之如言而死如言而苏帝以告宗正卿傅奕奕曰此邪法也臣闻邪不干正若使咒臣必不能行帝召僧咒奕奕对之初无所觉须臾胡僧忽然自倒若为物所击者更不复苏王义方时人比之稷契郑公每云王生太直髙宗朝李义府引为御史李以定册立武后勲恃宠任势王恶而弹之坐是见贬坎坷以至于终徐大理有功每见武后将杀人必据法廷争尝与武后反复词色愈厉后大怒令拽出斩之犹囘顾曰身死死法终不可改至市临刑得免除为庶人如是再三终不挫折朝廷倚赖至今犹忆之其子预选有司皆曰徐公之子安可拘以常调乎狄内史仁杰始为江南安抚使以周赧王项羽吴夫槩王春申君赵佗马援吴桓王等神庙七百余所有害于人悉除之惟夏禹吴太伯季札伍子胥四庙存焉李日知为大理丞武后方肆戮胡元礼承㫖欲陷人死刑令日知改断再三不从元礼使人谓李曰胡元礼在此人莫觅活李谓使者曰日知在此人莫觅死竟免之髙祖即位以舞人安叱奴为散骑侍郎礼部尚书李网进谏曰臣按周礼均工乐胥不参士伍虽复才如子野妙等师旷皆终身继代不改其业故魏武帝欲使祢衡击鼔乃解衣服露体而击之问其故对曰不敢以先王法服为伶人人也虽齐高纬封曹妙达为王安马驹为开府有国家者但为殷鉴天下新定开太平之运起义功臣行赏未遍高才硕学犹滞草莱而先令无人致位五品鸣玉曳组趋驰庙廊固非创业规模贻厥子孙之道高祖竟不能从周兴来俊臣罗织衣冠朝野恟惧御史大夫李嗣真上疏谏曰臣闻曲逆之事汉祖谋疎楚之君臣乃用黄金七千斤行反间之术项羽果疑臣下陈平之计遂行今告事纷纭虚多实少如当有凶慝焉知不先谋疏陛下君臣后除国家良善臣恐为社稷之祸㐲乞陛下回思迁虑察臣狂瞽然后退就鼎镬实无所恨臣得没为忠鬼孰与存为謟人如罗织之徒即是疎间之渐陈平反间其逹乎哉遂为俊臣所构放于岭表俊臣死徴还途次桂阳而终赠济州刺史中宗朝追复本官武三思得幸于中宗京兆人韦月将等不堪愤激上书告白其事中宗惑之命斩月将黄门侍郎宋璟执奏请按而后刑中宗愈怒不及整衣履岸巾出侧门迎谓璟曰朕以为斩矣何以缓之命促斩璟曰人言宫中私于三思陛下竟不问而斩之臣恐有窃议固请按而后刑中宗大怒璟曰请先斩臣不然终不奉诏乃流月将于岭南寻使人而杀之睿宗朝太平公主用事柳浑以斜封官复旧职上疏谏曰陛下即位之初纳姚宋之计咸黜斜封今以斜封之人不忍弃是先帝之意不可违若斜封之人不忍弃是韦月将燕钦融之流不可褒赠李多祚郑克乂之徒不可清雪陛下何不忍于此而忍于彼使善恶不定能反覆相攻致令君子之道消小人之道长为正者衔寃将何以止姦邪将何以惩风俗耶睿宗遂从之因而擢浑拜监察御史韦仁约弹右仆射许遂良出为同州刺史遂良复职黜仁约为清水令或慰勉之仁约对曰仆狂鄙之性假以雄权而触物便发丈夫当正色之地必明目张胆然不能碌碌保妻子也时武侯将军田仁㑹与侍御史为张仁祎不协而诬奏之高宗临轩问仁祎仁祎惶惧应对失次仁约厯阶进曰臣与仁祎连遭颇知事由仁祎懦而不能自理若仁㑹眩惑圣聴致仁纬非常之罪则臣事陛下不尽臣之恨矣请専对其状词辩纵横高宗深纳之乃释仁祎仁约在宪司于王公卿相未尝行拜礼人或劝之答曰鵰鹗鹰鹯岂衆禽之偶奈何设拜以卑之且耳目之官固当独立耳后为左丞奏曰陛下为官择人无其人则阙今不惜美锦令臣制之此陛下知臣之深矣振举纲目朝廷肃然李义府恃恩放纵妇人淳于氏有容色坐系大理乃託大理丞毕正义曲断出之或有告之者诏刘仁轨讯之义府惧洩系正义于狱侍御史王义方将弹之告其母曰姦臣当路懐禄而旷官不忠老母在堂犯难以危身不孝进退惶惑不知所从母曰吾闻王母杀身以成子之义汝若事君尽忠立名千载吾死不恨焉义方乃备法冠横玉阶弹之先叱义府令下三叱乃出然后跪宣弹文髙宗以义方毁辱大臣言辞不逊贬莱州司户秩满于昌乐聚徒教授母亡遂不复仕进总章二年卒撰笔海十卷门人何彦先员半千制师衣服三年丧毕而李昭徳在则天朝时谀佞者必擢用有人于洛水中获白石有数㸃赤诣阙请进宰相诘之其人曰此石赤心所以进昭徳叱之曰洛水石岂尽反耶左右皆大笑昭徳建立东都罗城及尚书省洛水中桥人不役知而功成就除数凶人狱遂罢以正挺持诤为皇甫文所构与来俊臣同日弃市国人欢憾相半哀昭徳而快俊臣也魏元忠以摧辱二张反为所构云结少年为耐久朋则天大怒下狱勘之以张説为证召大臣令元忠与易之説等定是非説气逼不应元忠惧谓説曰张説与易之罗织魏元忠也説叱曰魏元忠为宰相而有委巷罗织之言岂大臣所为则天又令説言元忠不轨状説曰臣不闻也易之遽曰张説与元忠同逆则天问其故易之曰説往时谓元忠居伊周之地臣以伊尹放太甲周公摄成王之位此其证也説奏曰易之昌宗大无知所言伊周徒闻其语耳不知伊周之本末元忠初加拜命授紫绶臣以郎官拜贺元忠曰无尺寸之功而居重任不胜畏惧臣曰公当伊周之任何愧三品然伊周歴代书为忠臣陛下遣臣不学伊周使臣将何所学説又曰易之以臣宗室故託为党然附易之有台辅之望附元忠有灭族之势臣不敢面欺亦惧元忠寃魂耳遂焚香为誓元忠免死流放岭南张易之昌宗贵宠用事相者言其王当险薄者多附㑹之长安中右街西街有榜云易之兄弟长孙汲裴安立等谋反宋璟时为御史中丞请奏穷理其状则天曰易之已有奏闻不可加罪璟曰易之为飞书所逼穷而自陈且谋反大逆法无所免请勒就台勘当以明国法易之等久蒙驱使分外承恩臣言发祸从即入鼎镬然义激于心虽死不恨则天不悦内使杨再思遽宣王命左拾遗李邕歴阶而进曰宋璟所争事为国家社稷望陛下可其所奏则天意始解乃传命令易之就狱推问斯须特敕原之仍遣易之昌宗就璟辞谢拒而不见令使者谓之曰公事当公言之私见即私法无私也璟谓左右恨不先打竖子脑破而令混乱国经吾负此恨久矣时朝列唿易之昌宗为五郎六郎郑杲曰公何称易之为卿璟曰郑杲何庸之甚若以官秩正当卿号若以亲当为张五郎六郎矣足下非张氏家僮号五郎六郎何也郑大慙而退璟在则天朝以频论得失不能容而惮其公正乃止敕璟往扬州推按奏曰臣以不才叨居宪府按州县乃监察御史事耳今非意差臣不识其所谓请不奉制无何复令按幽州都督屈突仲翔璟复奏曰御史中丞非军国大事不当出且仲翔所犯赃汚耳今髙品有侍御史卑品有监察御史今敕臣恐陛下有危臣之意请不奉制曰余优诏到副李峤使蜀峤喜召璟曰叨奉渥恩与公同谢璟曰恩制示礼数不以礼遣璟璟不当行谨不谢乃上言曰以臣副峤何也恐乖朝廷故事请不奉制易之等冀璟出使当别以事诛之既不果伺璟家有昏礼将刺杀之有宻以告者璟乘车舍于他所乃免易之寻伏诛宗楚客兄秦客潜劝则天革命累迁内史后以赃罪流于岭南死楚客无他材能附㑹武三思神龙中为中书舍人时西突厥阿史那与忠节不和安西都䕶郭元振奏请徙忠节于内地楚客与弟晋卿及纪处纪等纳忠节厚赂请发兵以讨西突厥不纳元振之奏突厥大怒举兵入㓂甚为边患监察御史崔琬劾楚客等中宗不从遽与琬解和而韦氏败楚客等咸诛令文宗谓宰臣曰太宗得魏徴採拾遗阙弼成圣政今我得魏謩于疑似之间必极匡谏虽不敢望贞观之政庶几处无过人地令授謩右补阙敕舍人善为词又问謩曰卿家有何图书謩曰家书悉无惟有文贞公笏在文宗令进来郑覃在侧曰在人不在笏文宗曰卿浑未晓但甘棠之义非要笏也崔颢有美名李邕常欲一见及颢至献文其首云十五嫁王昌邕叱起曰小子无礼遂不接肃宗以王玙为相尚鬼神之事分遣女巫遍祷山川有巫者少年盛服乘传而行中使随之所至诛求金帛积载于后与恶少十数辈横行州县至黄州左震为刺史晨至驿门扄户不启震命壊鎻而入曳巫斩阶下恶少皆死籍其缗鉅万金寳堆积列上曰臣已斩巫即请以所籍钱代臣贫民输税其中使送上臣请死朝廷慰奖之李汧公勉罢岭南节度至石门停舟悉搜家人犀象投水中徳宗在东宫雅好杨崖州字尝令打李楷洛碑钉壁以及即位徴拜炎有崖谷言论持正对见必为之加敬嵗余不倦及晋以刘晏事上不怿卢把揣知上意因倾之许孟容为给事中宦者有以权幸相诱者拒絶之虽不大拜亦不患韦相贯之为右丞僧广宣造门曰窃知阁下不久拜相贯叱之曰安得此言命草奏僧惶恐而出朝廷每降使新罗其国必以金寳厚为之赠唯李纳判官一无所受深为同辈所忌雅量狄梁公与娄师徳同为相狄公排斥师徳非一日则天问狄公曰朕大用卿卿知所自乎对曰臣以文章直道进身非碌碌因人成事则天久之曰朕比不知卿卿之遭遇实师徳之力因命左右取筐箧得十许通荐表以赐梁公梁公閲之惧恐引咎则天不责出于外曰吾不意为娄公所涵而娄公未尝有矜色唐公临性寛仁多恕尝欲弔丧令家人归取白衫僮仆误持余衣惧未敢进临察之谓曰今日气逆不宜哀泣向取白衫且止之又令煮药不精潜觉其故又谓曰今日阴晦不宜服药可弃之终不扬其过失裴度在中书印忽亡失度命张筵举座不晓其故夜半宴酣左右曰印复得度不答极欢而罢或问其故度曰此葢诸胥盗印书劵耳缓之则存极之则投诸水火人服其临事不挠阳道州城未尝有所蓄积虽所服用不可阙者客称某物可佳可爱公辄喜授之有陈苌者候其始请月俸常往称其钱帛之美月有获焉韩臯为京兆尹时久旱祈雨县官读祝文专心记公家讳及称官衔毕误唿先相之名臯但惨然因命重读亦不加责在夏口当病小疮令医傅膏而濡公问之医云天寒膏硬公笑曰韩臯实是硬初臯自贬所量移钱塘与李锜不协后臯在鄂州锜梦万嵗楼上挂氷因自解曰氷者寒也楼者高也岂韩臯来代我乎意甚恶之果移镇浙右文宗对翰林诸学士因论前代文章裴舍人素数称陈拾遗名柳舍人璟目之裴不觉上顾柳曰陈字伯玉近亦多以字行卢晋公为门下侍郎过吏部选人官谓同过给事中曰吾徒侥倖至多此辈优一资半级何足问也一皆注定未曾退量公不信术数不好服食每与人曰鸡猪鱼蒜逢着则吃生老死时至则行其宏达皆𩔖此文宗将自南郊祀本司相相仆人上曰方清齐清齐岂合观此事左右曰旧例也已在外祗候上曰此应是要赏物可向外相扑了即与赏令去又尝观鬬鸡优人称叹大好鸡上曰鸡好便赐汝文宗时入阁郎中有误窥上者觉之班退语宰相曰适省郎班内第某人忽斜盼视朕何也裴度对曰省郎卑㣲安得如此欲打着上曰此小事不打了靖安李少师宗闵不以威重自处与賔客饮宴谈笑善饮酒暑月临池以荷花为杯满酌酒宻系持近口以筯刺之而饮不尽再举既散有人言昨饮大欢也李曰今日言欢明前日之不欢自今好恶一不得言夏侯孜在举场有王生者有时名遇孜下第偕游西京凤翔节度使馆之从事有宴召焉酒酣以骰子祝曰二秀才明年但得第当郑堂印王生自负怒曰吾诚浅薄与夏侯孜同年乎不説而去孜后及第累官至宰相王生竟无所闻孜在河中王生之子不知有隙偶获孜与其父生平书疏数纸持以谒孜孜问其所欲一以予之因召诸从事语其事郑公尝拜扫还白太宗人言陛下欲幸山南在外悉装东而竟不行何有此消息帝笑曰当时有心畏卿等嗔遂停耳卢尚书承庆总章初考内外官有督运遭风失米卢考之曰监运损粮考中下其人曰自若无言而退卢重其雅量改注曰非力所及考中中既无喜容亦无媿词又改曰宠辱不惊考中上李昭徳为内史娄师徳为纳言相随入朝娄体肥行缓李屡顾待不即至乃发怒曰尀耐杀人田舍汉娄闻之徐笑曰师徳不是田舍汉更阿谁是师徳弟为岱州刺史将别谓之曰吾以不才位居宰相汝今又拜州牧叨据过分人所疾也将何以全先人髪肤弟长跪曰自今唾某面上者亦不敢言但拭之而已以此自勉庶不为兄忧师徳曰此适以为我忧也夫前人唾者发于怒也汝今拭之是恶前人唾而拭是逆前人怒也唾不拭而自干何若笑而受之当武后时竟保其宠禄率是道也皇甫徳参上书言陛下修洛阳宫是劳人也收地租厚歛也俗尚髙髪是宫中所化也太宗怒曰此人欲使国家不收一租不役一人宫人无髪乃称其意魏徴进曰贾谊当文帝时时上书可痛哭者三可长叹息者五自古上书率为激切不激切则不能动人主之心激切则似谤讪所谓狂夫之言圣人择焉惟在陛下裁察今茍责之则于后谁敢言乃赐绢二十匹命归陆兖公为同州刺史有家僮不下马参军责之鞭其背见血因谒曰小吏犯公请去兖颔之曰奴见官人人不下马打了去也得不去也得参军不测而退𡊮傪之破𡊮晁擒其伪公卿数十人州县大具拲梏谓必生致阙下傪曰此恶百姓何足以烦人乃笞之遣去韦丹少在洛阳尝至中桥见数百人喧集水滨乃渔者网得大鼋系之桥下丹不忍问曰几钱可赎曰五千丹曰吾驴直三千可乎于是与之放鼋于水徒歩而归任迪简为天徳判官军中宴后至当饮觥酒吏误以醋酌迪简以军使李景略令酷发之则死矣乃强饮之遂病吐血军中闻之皆泣下景略为之省刑景略卒军中请以为主自卫佐拜御史中丞为观军使终易定节度使裴相垍尝应宏词崔枢考之不第及为相擢之为礼部侍郎笑曰此报徳也枢惶恐欲坠阶又笑曰戱言也长庆初赵相为太常卿赞郊庙之礼时罢相二十余年年七十六衆服其健右常侍郎孝奕笑曰是仆为东府试官所送进士也元载之败其女资敬寺尼真一纳于掖庭徳宗即位召至别殿告其父死真一自投于地左右皆叱徳宗曰焉有闻亲之丧责其哭踊遂扶出衆皆陨涕识鉴贞观二十年王师旦为员外郎冀州进士张昌龄王公瑾并有文辞声振京邑师旦考其䇿为下等举朝不知所以及奏等第太宗怪问无昌龄等名师旦对曰此辈诚有词华然其体轻薄文章浮艶必不能成令器擢之恐后生倣傚有变陛下风俗上深然之后昌龄为长安尉坐赃解而公瑾亦无所成中宗尝问宰相李峤苏瓌子瓌子颋应曰二子同年上曰尔宜记所通书言之瓌子颋又曰木从绳则正后从谏则圣峤子亡其名亦进曰斮朝渉之胫剖贤人之心上曰苏瓌有子李峤无儿张守珪陜州平陵人也自幽州入觐过本县见令李元申桑梓之礼见陜尉李桎梏裴冕冕唿张公困厄中岂能相救至灵寳便奏充判官冕后至宰辅代宗寛厚出于天性幼时明皇每坐于前熟视之谓武惠妃曰此儿有异相亦是吾家一有福天子西凉州俗好音乐制凉州新曲开元中列上献之上顾问宁王王进曰此曲虽佳臣有闻焉夫音者始之于宫散之于商成之于角徴羽莫不根柢槖籥于宫商也宫杂而少啇徴乱而加暴臣闻宫君也商臣也宫不胜则君劳卑商有余则臣下僣君卑则畏下臣僭则犯上葢形之于音律播之于歌咏见之于人事臣恐一日有播越之祸悖乱之患莫不由此曲也上闻之黙然及安禄山之乱华夏鼎沸所以宁王知音之妙也安禄山初为张韩公帐下走使韩公尝洗足韩公足下有黒子禄山窃视之韩公顾而笑曰黑子是吾之贵相汝何窥之禄山曰贱人不幸两足皆有亦似将军者色黑而加大竒之约为义儿深加慰勉王瑀为太常卿早起闻永兴里人吹笛问是太常乐人后因閲乐而挞之问曰何得罪曰卧吹笛又见康崑崙弹琵琶云琵声多琶声少亦未可弹五十四丝大弦也自下而上谓之琵自上而下谓之琶裴寛尚书罢郡西归汴中日晩维舟见一人坐树下衣服故敝召与语大竒之谓君才识自当富贵何贫也举船钱帛奴婢与之客亦不让语讫上船奴婢偃蹇者鞭扑之裴公益以为竒其人乃张建封也杜丞相鸿渐世号知人见马燧李抱真卢把陆贽张𢎞靖李藩皆云并为将相既而尽然又大司徒杜公见张𢎞靖曰必为宰相贵人多知人也如此潘炎徳宗时为翰林学士恩渥极异其妻刘氏晏之女也京尹某有故伺候累日不得见乃遗阍者三百缣夫人知之谓潘曰岂有人臣京尹愿一见遗奴三百缣帛其危可知也遽劝潘公避位于孟阳初为户部侍郎夫人忧愓曰以尔人材而在丞郎之位吾惧祸之必至也户部解谕再三乃曰试㑹尔同列吾观之因遍招深熟者客至夫人垂帘视之既曰㑹喜曰皆尔之俦也不足忧矣末后惨绿少年何人也答曰补阙杜黄裳夫人曰此人自别是有名卿相韦献公夏卿有知人名鑑人不知也因退朝于街中达再从弟执谊从弟渠牟丹三人皆二十四并为即官簇马乆之献公曰今日逢三二十四郎辄欲题目之语执谊曰汝必为宰相善保其末耳语渠牟曰弟当别奉主上恩而连贵公卿语丹曰三命中弟最长逺而位极旄钺由是竟如其言韦献公夏卿不经方镇唯尝于东都留辟吏八人既而路公随皇甫崕州镈皆为宰相张尚书贾段给事中仲卫大夫仲行李常侍翺李谏议景俭李湖南词皆至显官亦知名矣李相綘先人为襄州督邮方赴举求乡荐时樊司空泽为节度使张常侍正甫为判官主乡荐张公知李丞相有前途启司空曰举人悉不如李某秀才请只送一人请衆人之资以奉之泽欣然允诺又荐丞相弟为同舍郎十年而李公登庸感司空之恩以司空之子宗易为朝官人问宗易之文于丞相答曰葢代时人用以葢代为口实相见论文必曰莫是樊三葢代否丞相之为户部侍郎也常侍为本司郎中因㑹把诗侍郎唱歌李终不唱而哂之满席大噱韩太保臯生晓音律尝观客弹琴为止息乃叹曰妙哉嵇生之音也为是曲也其当魏晋之际乎止息与广陵散同出而异名也其音主商商为秋声天将肃杀草木揺落其嵗之晏乎此所以知魏之季慢也其啇弦与宫同是臣夺其君之位乎此所以知司马氏之将簒也广陵维扬也散者流亡之谓也杨者武后之姓言杨后与其父骏之倾覆晋祚者也晋难兴终止息于此其音哀愤而噍杀操者蹙而㦧痛永嘉之乱其应此乎叔夜撰此将贻后代之知音且避晋祸託之神鬼史氏非知味者安得不𫝊其谬欤呉兴僧昼一字皎然工律诗尝谒韦苏州恐诗体不合乃于舟抒思作古体十数篇为献韦皆不称赏昼一极失望明日写其旧制献之韦吟讽大加叹赏因语昼一云几致失声名何不但以所工见投而猥希老夫之意人各有所得非卒能致昼一服其能鉴骆浚者度支司书手也尝健羡一杂事典题诗一絶于柏树曰干耸一条青玉直叶铺千叠緑云低争如燕雀偏巢此郄是鹓鸾不得栖㑹度支使巡诸司见此题问左右云浚所为也召与语可聼曰钱谷粗晓词气不卑言语古壮人品亦佳越翌日以语巡官李吉甫遂擢为度支巡官浚请兼巡覆官自以㣲贱不敢厠士大夫之列月余九门内勾出数十万贯数月闗右蒲漳京西京北三辅勾四百万佐大门郄河阴斗门曹汴宿宋无水潦之患后典名郡有令名于春明门外筑壹榭食客皆名人卢申州题诗云地甃如拳石溪横似叶舟即骆氏治馆也裴晋公为相布衣交友受恩子弟执恩奖引不暂忘大臣中有重徳寡言者忽曰某与一二人皆受知裴公白衣时约他日显达彼此引重某仕宦所得已多然晋公有异于初不以辅佐相许晋公闻之笑曰实负初心乃问人曰曾见灵芝珊瑚否曰此皆希世之寳又曰曾游山水否曰名山数游唯庐山瀑布状如天汉天下无之晋公曰图画尚可悦目何况亲观然灵芝珊瑚为瑞为宝可矣用于广厦须把梓樟楠瀑布可以图画而无济于人若以溉良田激碾硙其功莫若长河之水某公徳行文学器度标准为大臣仪表望之可敬然长厚有余心无机术伤于畏怯剸割多疑前古人民质朴征赋未分地不过数千里官不过一百员内无权倖外絶姦诈画地为狱人不敢逃以赭染衣人不敢犯虽曰列郡建国侯伯分理当时国之大者不及今之一县易为匡济今天子设官一万八千列郡三百五十四十六连帅八十万甲兵礼乐文物轩裳士流盛于前古材非王佐安敢许人李珏字待价赵郡赞皇人早孤居淮南养母以孝闻举明经华州刺史李绛见而谓之曰日角珠庭非常人也当掇进士科明经碌碌非子发迹之地一举不第应进士举许孟容为礼部擢上第释褐署河阳府推官书判髙等授渭南县尉迁右拾遗左迁下邽县令丁母忧庐居三年不入室免丧诸侯交辟皆不就牛僧孺在武昌掌书记归御史府韦处厚秉政称曰清庙之器岂击搏才乎擢拜礼部员外郎改吏部李宗闵为相擢知制诰改司勲员外郎库部郎中文宗召充翰林学士珏风格端肃属词敏赡恩倾一时累迁户部侍郎承㫖天子屡欲以为相郑注以方术为侍讲学士李训自流人入内廷珏未尝私焉训注交谮贬江州刺史训诛徴为户部侍郎与杨嗣复同日拜相上虽切于求理终优游不断同列陈夷行郑覃请经术孤立者进用班与嗣复论地胄词彩者居先每延英议政多异同卒无成效但寄之颊舌而已文宗将崩以敬宗子陈王成羙为託武宗立事由两军贬昭州刺史宣宗即位累迁河阳三城节度吏部尚书崔郸薨又拜检校左仆射淮南节度使三载薨谥贞穆李廓为武宁军节度使不治补阙郑鲁上疏曰曰臣恐新麦未登徐师必乱也速命良将救此一方宣宗未之省麦熟而徐师果乱上感悟鲁言擢为起居舍人懿宗晩年政出羣下路巖年少固位一旦失势当路皆仇隙中外沸腾所指未必实也初巖为淮南崔铉度支使除监察十年不出京师致位宰相铉谓巖必贵尝曰路十终须与他那一官自监察入翰林铉犹在淮南闻曰路十如今便入翰林何能至老皆如言突厥平温仆射彦博请迁于朔方以实空虚之地于是入居长安者且万家魏郑公以为外不乱内非常乆之䇿争论数年不决至开元中外裔反叛其地复空太宗令卫公教侯君集言于帝曰李靖李靖将反矣至㣲𨼆之术辄不以示臣帝以让靖靖曰此乃君集反尔今中夏乂安臣之所教足以制四裔矣而求尽臣之术者将有他心焉润州得玉磬十二以献张率更叩其一曰是晋某嵗所造也是嵗余月造磬者法月数有十三今阙其一宜于黄钟九尺掘之必得焉敕州求之如言而得郑公见秦王破阵乐则俯而不视奏庆善乐则现而不厌贞观中有婆罗门僧言佛齿所击前无坚物于是士女奔凑其处如市时傅奕方病卧闻之谓子曰非是佛齿也吾闻金刚石至坚物莫能敌唯羚羊角破之汝但取试焉僧监䕶甚严固求良久乃得见出角叩之应手而碎观者乃止今理珠者用此角阎立本善画至荆州视张生繇旧迹曰定虚得名耳明日又往曰犹是近代佳手耳明日又往曰名下无虚士坐卧观之留宿其下一日不能去高宗时羣蛮聚为㓂讨之輙不利乃除徐敬业为刺史府发卒迎敬业尽放令还单骑至府贼闻新刺史至皆缮理以待敬业一无所问处他事已毕方曰贼安在曰在南岸乃从一二佐史而往观之莫不骇愕贼所持兵觇望及见船中无人又无兵仗更闭营𨼆藏敬业直入其营内告云国家知汝等为贪吏所害非有他恶可悉归田里无去为贼唯召其帅责以不早降之意各笞数十而遣之境内肃然其祖英公壮其胆畧曰吾不办此然破我家者必此儿英公既薨高宗思平辽勲令制其冢象高丽中三山犹霍去病之祁连山后敬业举兵武后令掘平之大雾三日不解乃止张沛为同州任正名为录事刘幽求为朝邑尉沛常唿二公为任大刘大若交友明皇诛韦氏沛兄殿中监渉见诛并令诛沛沛将出就刑正名时谒告在家闻之遽出曰朝廷初有大艰同州京之左辅奈何单使至害其州将请以死守之于是劝令覆奏送沛于狱曰正名若死使君可忧不然不虑也时刘幽求方立元勲用事居中竟脱沛于难萧至忠自晋州之人也大理蒋钦绪即其妺壻送之曰以足下之才不忧不见用无为非分妄求至忠不纳蒋退而叹曰九代之卿族一举而灭可哀也哉至忠既至拜中书令嵗余败高公骈镇蜀日因巡边至资中郡舍于刺史衙对郡山顶有开元寺是夜僧衆礼佛其声喧达公命军候悉擒械之来朝笞背斥逐召将吏而谓之曰僧徒礼念亦无罪过但此寺十年后当有秃丁数千为乱以是厌之其后士人皆髠执兵号大髠小髠据寺为寨果叶高公之言张九龄开元中为中书令范阳节度使张守珪奏裨将安禄山频失利遂戮于京师九龄批曰穰苴出军必诛庄贾孙武行法亦斩宫嫔守珪军令若行禄山不宜免死及到中书令九龄与语久之因奏戮之以絶后患明皇曰卿勿以王夷甫识石勒之意杀害忠良更加官爵放归本道至徳初明皇在成都思九龄先觉制赠司徒遣使就韶州致祭李相夷简未登弟时为郑县丞泾军之乱有使走驴东去甚急夷简入白刺史曰京城有故此使必非朝命请执问果朱泚使滔者徳宗自复京阙常恐生事方镇有兵必姑息之唯浑瑊奏事不过辄私喜曰上不疑我顺宗风噤不言太子未立牛羙人有异志上乃召学士郑絪于小殿草立太子诏絪执笔不请而书立嫡以长四字跪呈顺宗然之乃定赏誉贞观中蜀人李义府八嵗号神童至京师太宗在上林苑便对有得鸟者上赐义府义府登时进诗曰日里扬朝彩琴中伴夜啼上林多许树不借一枝栖上笑曰朕以全树借汝后相髙宗明皇燕诸学士于便殿顾谓李白曰朕与天后任人如何白曰天后任人如小儿市𤓰不择香味唯取肥大陛下任人如淘沙取金剖石採玉皆得其精粹上大笑徳宗每年徴四方学术言极谏之士至者萃萃于阙下上亲自考试絶请託之路是时文学相当当途者咸以推贤进善为意上试制科于宣徳殿或下等者即以笔抹之至尾其称旨者必吟诵嗟叹翊日遍示宰相学士曰此皆朕之门生公卿无不服上精鉴宏词独孤授吏部试放驯象赋上自考之称其句曰化之式孚则必受乎来献物或违性斯用感于至仁上特书第三等先是代宗时外方进驯象三十二上即位悉令放荆山之南而授献赋不伤于顾忌上赏其知去就白居易应举初至京以诗谒顾着作况况覩姓名熟视曰米价方贵居亦不易及披卷首扁曰咸阳原上草一嵗一枯荣野火烧不尽春风吹又生乃嗟赏曰道得箇语居即易也因为之延誉声名遂振李贺以歌诗谒韩愈愈时为国子博士分司送客归极困门人呈卷解带旋读之首篇鴈门太守行云黑云压城城欲摧甲光向日金鳞开却缓带命迎之广平程子齐昔范未举进士日着程子中謩韩文公称叹之及赴举于主司曰程昔范不合在诸生之下当时不第人以为屈庾尚书承宣知贡举程始登第以试正字从事泾原军李逄吉在相位见其书特荐拜右拾遗竟因逢吉湮厄而没其立身贞苦能清谈乐善事多附之与堂舅李信州虞相善又交裴夷直皆士林之望也元稹在鄂州周复为从事稹尝赋诗命院中属和周簪笏见稹曰某偶以大人往还高门谬获一第其实诗赋皆不能稹曰遽以实告贤于能诗者刘侍郎三复初为金坛尉李卫公镇淛西三复代草表云山名北固长懐恋阙之心地接东溟郄羡朝宗之路卫公嘉叹遂辟为宾佐时杭州有萧协律悦善画竹家酷贫白居易典郡尝叙云悦之竹举世无伦颇自秘重有终嵗求其一竿一枝不得者又遗之歌曰余杭邑客多羇贫其中甚者萧与殷天寒身上犹衣葛日高甑中未扫尘悦年老多病有一女未适他日病且亟谓其女曰吾闻长史刘从事非有通家之旧复无举荐之力歘自衆为贤侯幕府必有足观者今知未婚吾虽未识当以书託汝三复览其书数日未决㑹夜梦有黄衣使致藁一束于其门翊日言于卫公公曰藁萧也此固定矣三复遂成婚白敏中在郎署未有知者唯李卫公器之多所延誉然而无资用以奉僚友卫公遗钱十万俾有酒肴㑹省阁诸公宴已有日时秋霖渉旬日贺抜惎员外求官未得将欲出京来别惎与敏中同年主阍者告以方候朝官缪以他适对惎驻车留书叙羁游之困敏中得书叹曰士穷逹当有时命茍以侥倖取容未足发吾身岂有羙馔上邀当赏贤贵而遗登第故人遂令召惎先宴既而朝客来闻与惎宴衆人咸去他日见卫公问来者谁敏中具对以畱惎负于推引卫公亦称云此事眞古人所为惎自后以评事先拜而敏中以库部郎中入翰林为学士未逾三年为丞相大中末谏官献疏请赐白居易谥上曰何不读醉吟先生墓表卒不赐谥弟敏中在相奏立神道碑文使李商𨼆为之宣宗舅郑仆射光镇河中封其妾为夫人不受表曰白屋同愁已失凤鸣之佀朱门自乐难容乌合之人上大喜问左右曰谁教阿舅作此好语对曰光多任一判官田询者掌书记上曰表语尤佳便好作翰林官论者以为不由进士又寒士无引援遂止光德刘相宗望举进士朔望谒郑太师从谠阍者呈刺裴侍即瓉后至先入从容乃召刘秀才刘相告以主司在前不敢升坐隅拜于副堦上郑公降而揖焉郑公伫立目送之久方回乃讃瓉曰大好及第举人瓉唯唯明年为门生令狐滈弟澄皆好文自楚及澄三世掌诰命有称科场中以父为丞相未得进滈出访郑侍郎道遇大尹投国学避之遇广文生吴畦从容久之畦袖卷呈滈由是出入滈家滈荐畦于郑公遂先滈一年及第后至郡守懿宗尝行经延资库见广厦钱帛山积问左右谁为库侍臣对曰宰相李德裕以天下毎歳度支备用之余尽实于此自是以来边庭有急支备无乏上曰今何在曰顷坐呉湘贬崖州上曰有如此功微罪岂合诛谴由是刘邺进表雪寃遂加加赠刘仁表刘允章门生初允章知举仁表与李都善即访之而谓都曰仪之某为朝廷委任何以见俾少塞责乎都欲荐其所知者允章迎谓之曰谓不言牛孔安得嵗嵗须人先是牛孔数家凭势力毎嵗主司为其所制故允章亦云适中都所欲言者都曰藴中错也愿其往之以与允章雅熟都纳焉即孔纡也复授允章以文一轴发之且大半曰此可以与否允章佳赏比及卷首乃仁表也允章鄙其轻薄而辞之都曰公是遭罹者奈何复听谗言乎于是皆许之仁表后为华州赵隲幕尝饮酒隲命欧阳琳作录事酒不中者罚之仁表酒不能满饮琳罚之仁表曰鄂渚尚书解取录事不解放门生时允章镇江夏仁表皆自谓也毕相諴家素贱李中丞者有诸院兄弟与諴熟諴至李氏子书室中诸子赋诗諴亦为之顷者李至观诸子诗又见諴所作称其羙諴初亦避之李问曰此谁作也诸子不敢隐乃曰某叔顷来毕諴秀才作也諴遂出见既而李唿左右责曰何令马入池中践浮萍皆聚芦荻斜倒怒甚左右莫敢对諴曰萍聚只因今日浪荻斜都为夜来风李大悦遂畱为客刘仁轨为左仆射戴至德为右仆射人皆多刘而鄙戴有老父陈牒至德方欲下笔老父问左右此是刘仆射否曰是戴因急就曰此是不解事仆射郄将牒来至德突令授之戴在职无异迹当朝似不能言者及薨高宗叹曰自吾丧至德无复闻谠言在时事有不是者未尝放过因索其前后所陈章奏閲而流涕朝廷始重之相国刘公瞻其先人讳景本连州人少为汉南郑司徒掌牋札因题商山驿侧泉石司徒奇之勉以进修俾之换麻衣执贽见之礼后解荐擢进士第歴台省瞻孤贫有艺虽登科第不预急流任大理评事曰饘粥不给尝于安国寺相谒僧处谒飱畱所业文数轴置在僧几上致仕刘宾客游寺见此文卷甚竒之怜其贫窭原有济䘏又知其连山人朝无引援谓僧曰某虽闲废能为此人致宰相尔后授河中少尹幕僚有贵族浮薄者蔑视之一旦有命征入蒲尹张筵而饯之轻薄客唿相国为尹公曰归朝作何官职相国对曰得路即作宰相此郎官大笑之在席亦有异言者自是以水部员外知制诰相次入翰林以至拜相郑愚尚书广州人雄才奥学擢进士第扬歴清显声称烜然而性本好华以锦为半臂崔魏公铉镇荆南郑除广南节制经过魏公以常礼延遇郑举进士时未尝以文章及魏公门此日于客次换麻衣先贽所业魏公览其卷首寻已赏叹至三四日觉曰真销得锦半臂也又以魏公故相合具军仪庭参不得已而受之魏公曰文武之道备见之矣其钦服形受辞色也或曰郑公因醉眠左右见一白猪盖杜征南蛇吐之𩔖郭暧尚昇平公主盛集文士即席赋诗公主帷而观之李端中宴诗成云薰香荀令偏怜少傅粉何郎不解愁衆称妙絶或谓夙搆端曰愿试一吟钱起云请以起姓为韵复云新开金埓教调马旧赐铜山许铸钱暧出名马金帛为赠是席端为首送王相镇幽朔韩翌为首送刘相巡江淮钱起为首独孤郁权相子壻也歴掌内外制有美名宪宗叹曰我女壻不如徳舆孔戣为华州刺史奏江淮进海味道路扰人并其𩔖十数条后上不记其名问裴晋公亦不能对久之方省乃拜戣岭南节度有异政南中士人死于流窜者子女悉为嫁娶之吕元膺为鄂岳都团练使夜登城女墻已鏁守者曰军法夜不可开乃告言中丞自登守者又曰夜中不辨是非虽中丞亦不可元膺乃归明日擢为重职品藻姚梁公与崔监司在中书梁公有子丧在假旬日政事委积处置皆不得言于明皇明皇曰朕以天下事本付姚崇以卿坐镇雅俗及梁公出顷刻间决遣尽毕时齐平阳为舍人在傍见之梁公自以为能颇有得色乃问平阳曰余之为相此何等人齐未及对梁公曰何如管晏曰不可比管晏管晏作法虽不及后犹及其身相公前入相所立法令施未竟悉更之以此不及梁公曰然则竟如何曰相公谓救时之相也梁公投笔笔曰救时之相岂易得乎时齐平阳善知今事高仲舒善知古事姚作相凡质疑问难皆此二人因叹曰欲知古事问高仲舒欲知今事问齐澣即无败政矣明皇西幸驾及古界灵武递至房琯新除丞相明皇于马上看除目顾左右谓裴士淹曰亦不是灭贼手士淹低语曰请陛下勿复言上色少愧明皇西幸尝郁郁不悦多与裴士淹并马语语及平日之事时亦解颜上曰李林甫之材不多得士淹曰诚如圣旨近实无俦上曰但以妬贤嫉能以此至败士淹曰陛下既知何故久任之岂唯身败兼亦误国计今日之事林甫所启也上愀然不乐乔彛京兆府解试时有二试官彛日午叩门试官令引入则醉视题曰幽兰赋不肯作曰两人相作对作得此题速改之乃改为渥洼马赋奋笔斯须而就其辞甚工便欲首送京兆尹曰乔彛峥嵘甚以解副荐之尚书白舍人初到钱塘令访牡丹独开元寺僧惠澄近于京得此花始裁植于庭栏围甚宻他亦未知有也时春景方深惠澄设油幕覆其上牡丹自东越分而种之也会稽徐凝自富春来未识白公先题诗曰此花南地知谁种慙愧僧门用意栽海燕解怜频睥睨胡蜂未识更徘徊虚生芍药徒劳妬羞杀玫瑰不敢开唯有数苞红萼在含芳只待舍人来白寻到寺看花乃命徐生同醉而归时张祐榜舟而至甚若疎诞然张徐二生未之习稔各希首荐焉中舍曰二君论文若亷白之鬬䑕穴较胜负于一战也遂试长剑倚天赋余霞散成绮诗既解送以凝为先祐其次耳张祐诗有地势连尊岳河流侧让闗多士以陈后主日月光天徳山河壮帝居比徒有前名矣祐题金山寺诗曰树影中流见钟声两岸闻虽綦毋潜云塔影挂青汉钟声和白云此二句未为佳也祐又有观猎四句及宫词白公曰张三作猎诗以拟王右丞予则未敢优劣也王维诗曰风劲角弓鸣将军猎渭城草枯鹰眼疾雪尽马蹄轻忽过新丰市还归细柳营囘看落鴈处千里暮云平张祐诗曰晩出禁城东分围浅草中红旗开向日白马骤临风背手抽金镞飜身控角弓万人齐指处一鴈落寒空白公又以宫词四句之中皆偶对何足竒乎不如徐生云今古常如白练飞一条界破青山色徐凝曰谯周室里定游夏于丘䖍马守帷中分易礼于卢郑如我明公荐拔岂惟偏党乎张祐亦曰虞韶九奏非瑞马之至音荆玉三投伫良工之必鉴且洪钟韶击瓦缶雷鸣荣辱糺绳复何定分祐遂行歌而迈凝亦鼔枻而归自是二生终身偃仰不随乡试矣先是李𥙷阙林宗杜殿中牧与白公辇下较文具言元白体舛杂而为清苦者见嗤因兹有恨也白为河南尹李为河阳令道上相遇尹乃乘马令则肩舆似乖趋事之礼尝谓乐天为嗫嚅公闻者皆笑乐天之名徳宗晩年絶嗜欲尤工诗臣下莫及每御制奉和而退笑曰排公在杜太保在淮南进崔叔清诗百篇上谓使者曰此恶诗焉用进时人唿为准敕恶诗卢肇黄颇同游李卫公门下王起再知贡举访二人之能或曰卢有文学黄能诗起遂以卢为状头黄第三人规箴太宗当幸洛阳颇见可欲多治隋氏旧宫或纵畋游魏徴骤谏上忻然罢曰非公无此语肃宗五月五日抱小公主顾山人李唐曰念之勿怪唐曰太上皇亦应思陛下肃宗泣涕是时张氏已用事不由已矣阳城为谏议大夫徳宗欲用裴延龄为相城曰白麻若出我为裂之而死徳宗以为难竟不相延龄国子监诸生猥杂阳城为司业以道徳训谕有违亲三年者勉归觐自天寳九年置广文馆元和中堂宇虚构材木堆积主者或盗用之宪宗固英睿初即位得杜邠公赞导及其成功多邠公力也每大朝㑹监察御史押班不足则使下御因朝朝奏者摄之谏院以章疏之故忧患畧同台中则务苛礼省中多事㫖趣不一故言遗补相惜御史相憎郎官相轻于司空因韦太尉奉圣乐亦撰顺圣乐以进每宴必使奏之其曲将半缀皆伏而一舞虽笑谈诙谐亦有缓笑曰何用穷兵独无虽笑谈诙谐亦有为也頔又令女妓为佾舞壮妙号孙武顺圣乐夙慧上官昭容者侍郎仪之孙也仪之得罪妇郑氏填宫遗腹生昭容其母将诞之夕梦人与秤曰持之秤量天下文士郑氏冀其男也及生昭容视之云秤量天下岂是汝耶口中哑如应曰是明皇善八分书将命相皆先以御札书其名于案上㑹太子入侍上以金瓯覆其名以告之曰此宰相名也汝庸知其谁即射中赐若巵酒肃宗拜而称曰非崔琳卢从愿乎上曰然因举瓯以示乃赐巵酒是时琳与从愿皆有宰相望上倚为相者数矣竟以宗族蕃盛附託者衆不能用之苏瓌初未知颋常处颋于马廐中与庸仆杂行一日有客诣瓌候于客次颋拥篲庭庑间遗落一文字客取而视之乃咏崑崙奴子诗云指如十挺墨耳似两张匙客异之良久瓌出客淹留言咏以其诗问瓌何人岂非足下宗庶之孽也之谓瓌加礼收举必苏氏之令子也瓌稍稍亲之有人献兔悬于廊庑之下乃召颋咏之曰兔子死阑单将来挂竹竿试将明镜照无异月中看瓌读诗异之由是学问日新文章葢代及明皇平内难旦多制诰络绎无非颋之所出时称小许公云开元初上留心理道革去弊讹不六七年间天下大理河清海晏物殷俗阜安西诸国悉平为郡县置开逺门亘地万余里入河湟之赋税满右藏东纳河北诸道租庸充满左藏财寳山积不可胜计四方丰稔百姓乐业戸计一千余万米每斗三钱丁壮之夫不识兵器路不拾遗行不赍粮竒瑞叠委重译麕至人物欣然咸思登岱告成上犹惕厉不已撝让数四是时彭城刘晏年八嵗献东封书上览而竒之命宰相出题就中书试张説源干曜咸相感慰荐上以晏闻生秀妙引于内殿纵六宫观看杨妃坐于膝上亲为画眉总髻宫人投花掷果者甚多拜为秘书正字张説问曰居官以来正字几何晏抗颜对曰他字加正独朋字未正説闻而异之燕文正公弟某妹妇卢氏尝为其家公求官候公下朝而问焉公不语但指搘状龟而示之女拜而归室告其夫曰舅得詹事矣开元中有李幼竒者以艺干柳芳芳百韵诗芳便暗记题之于壁谓幼竒曰此吾之诗也幼竒大惊徐曰相戱耳此君所念书也因谓幼竒更念他新着文章一遍皆能记开元初潞州常敬忠十五明经擢第数年遍通五经上书自举云一遍诵千言敕赴中书考试张燕公问曰学士能一遍诵千言十遍诵万言乎对曰未曽自试燕公遂出书非人间所见也谓之曰可十遍诵之敬忠危坐而读每遍画地为记请七遍起曰此已诵得燕公曰可满十遍敬忠曰若十遍诵得十遍诵得今七遍已得何要满十遍燕公执本观览不暇而敬忠诵毕不差一字见者莫不嗟叹即日闻奏命引对赐綵衣一副兼赉物拜东宫卫佐仍直集贤院侍讲毛诗百余日中三改为同辈所嫉中毒而卒天寳中汉州雒县尉张陟应一艺自举日试万言中书考试陟令善书者二十人各执笔操纸就席环庭而坐俱占题目身自巡歴依题口授言讫即过周而复始至午后诗成七千余字仍请满万宰相云七千可谓多矣何必须万具以状闻敕赐缣帛拜太公庙承直广文馆时号张万言韦臯镇西川进奉圣乐曲兼乐上舞人曲谱到京于留邸按閲教坊人潜窥徳先进之李卫公幼时宪宗赏之坐于前吉甫每以敏㨗夸于同列武相元衡召之谓曰吾子在家所嗜何书徳裕不应翌日元衡具告吉甫归以责之徳裕曰武公身为宰相不问理国调隂阳而问所嗜何书其言不当所以不应宣宗强记黙识宫中厠役之贱及备洒扫者数十百辈一见辄记其姓字或将有所指念必曰召某人令措某事无一差误者宫官宫婢以为神簿书刑狱卒吏姓名纷杂交至经览多所记忆崔大夫涓玙之子礼部侍郎澹之兄俊爽强记初守杭州视事数日召都押衙谓曰乍到郡未能记诸走使当直将卒凡几人对曰直者三百乃令纸一幅大书其姓名贴于胸每人閲过自此一閲至三考未尝误唤一人者杭州端午竞渡于钱塘弄潮先数日于湖滨列舟舸结綵为亭槛东西袤高数丈其夕北风飘泊南岸涓至湖上大将惧乏事涓问竞舟凡有几令齐往南岸每一綵舫系以三五小舟号令齐力鼓棹而引之倐忽皆至湖州饮饥客有献木𤓰所未尝有也传以示客有中使即袖归曰禁中未曽有宜进于比顷之解舟而去郡守惧得罪不乐欲撤饮官妓作酒监者立白守曰请郎中尽饮某度木𤓰经宿必委中流也守从之㑹送中使者还云果溃烂弃之矣郡守异其言召问之曰使者既请进必函贮以行初因递观则以手招之此物芳脆易损必不能入献守命有司加给取香锦面赉之华阳杨牢幼孤六嵗入杂学归误入人家乃父友也二丈人弹棊次见杨氏子戏曰尔能为丈人咏此局否杨登时叉手咏曰魁形下方天项凸二十四寸忩中月父友惊抚其首遗以梨栗曰尔后必有文年十八一上中进士第有诗集六十卷性狷急累居幕府主人同列多不容同列有固䕶之者与诗云虾蟇欲喫月保䕶常教圆又云心明外不察月向懐中圆又云罗帏苦不卷谁道中无人其辞多怨恚其妻亦亦志行在青州幕奉使出得疾不诊脉服药而殒太宗使宇文士及割肉乃以饼拭手帝屡目之士及佯为不悟更徐拭而后啗之太宗令虞监写列女传以装屏风未及閲卷乃闇书之一字无失贾嘉𨼆年七嵗以神童召见时长孙太尉无忌李司空勣于朝堂立语李戏之曰吾所倚何树嘉𨼆云松树李曰此槐也何言松嘉𨼆曰以公配木何得非松长孙复问吾所倚何树曰槐树公曰汝不复能矫对耶嘉隐曰何须矫对但取其鬼木耳李叹曰此小儿獠面何得如此聪明嘉𨼆应声曰尖头尚作宰相獠面何废聪明崔相慎由豪爽亷察浙西有瓦官寺持法华经僧为门徒或有术士言相国面上气色有贵子问其姙娠之所在夫人洎媵妾间皆无所见相国徐思之乃召曽侍更衣官妓而示术士曰果在此也及载诞日腋下有文相次分明即瓦官僧名因命小字缁郎年七嵗尚不食肉一日有僧请见乃掌其颊谓曰既爱官爵何不食肉自此方味荤血即相国垂休也小子谋餐而已此人岂享富贵者乎幽求闻之拂衣而出卢令遽下堦捉幽求衣伸谢之幽求竟去卢囘谓诸郎官曰轻笑刘生祸从此始卢令竟为宗纪所排左迁金州司马六月中宗晏驾十五日酺酒间裴漼卧于私第幽求忽来诣漼直入卧内戴擑耳帽子着白襕衫底着短绯白衫执漼手曰裴三死生一决言讫而去漼大惊不测其故谓其妻曰仆竟坐与非笑此子恐祸在须臾明日中宗小祥百官率慰少帝是日月华门至辰巳后方开传声曰斩决使刘相公出衣黄金甲佩櫜鞬统万骑兵士白刃耀日自宗纪及前时轻笑者咸受戮于朝又唤兵部员外郎裴漼漼股慄而前幽求曰相识否漼答曰不识刘曰幽求与公俱以本官一例赴中书上任其夜凡制诰百余首皆幽求作也自为拜相白麻云前朝邑尉刘幽求忠贞贯日义勇横秋首建雄谋果成大业可中书舍人参知机务赐甲第一区金银器皿十牀细婢十人马百匹锦綵千段仍给鐡劵特赐十死翌日命金州司马卢齐卿京兆少尹知府事载柳冲常侍所着姓系刘氏卷唐语林卷三唐语林卷四钦定四库全书唐语林卷四宋王谠撰豪爽明皇为潞州别驾入觐京师尤自卑损暮春豪家子数辈游昆明池方饮次上戎服臂鹰疾驱至前诸人不悦忽一少年持酒船唱曰今日宜以门族官品自言酒至上大声曰曽祖天子祖天子父相王临淄王李某诸少年惊走不敢复视上乃连饮三银船尽一巨饀乘马而去明皇幸太山囘车次上党路逢父老负担壶浆逺迎上亲加存问受其所献赐赉有差父老旧识者上悉赐酒与之话旧所过村乡必令询问或有丧疾俱令弔䘏百姓欣然乞愿驻跸及车驾过金桥御路萦转上见数十里旌旗严洁羽卫整肃谓左右曰张説言我勒兵三十万旌旗千里挟上党止于太原真才子也左右皆称万岁遂诏呉道子韦无忝陈闳等令写金桥图其圣容及上所乘马照夜白陈闳主之桥梁山水车舆人物草树鹰鸟器仗帏幕呉道子主之大马驴骡牛羊骆驼熊猿猪鸡之𩔖韦无忝主之其图谓之三絶明皇为皇孙时风神秀异英姿隽迈于朝堂叱武攸暨曰我国家朝堂汝安得恣蜂虿而狼顾耶则天闻之曰此皃气槩终当是吾家太平天子明皇在藩邸时毎歳畋于城南韦杜之间尝因逐兔意乐忘反与其徒十余人饥倦休息于大树下忽有一书生杀驴㧞蒜为具甚备上顾而奇之及与语磊落不凡问姓名王琚也自此毎游必过其舍或语多合上意乃益亲之及韦氏専制上忧甚密言之琚曰乱则杀之又何虑焉上遂纳其谋平国内难累拜琚为中书侍郎预配享明皇洞晓音律丝管皆造其妙制作诸曲随意即成如不加意尤爱羯鼓横笛云八音之领䄂诸乐不可为比尝遇二月初诘旦巾栉方毕时宿雨始晴景气明丽殿庭栁杏将拆上曰对此景物岂得不为他判㫁乎左右相目将令备酒独高力士遣取羯鼓上临轩纵击一曲名春光好神气自得及顾栁杏皆已发折指而笑曰不唤我作天公可乎嫔嫱侍臣皆称万歳又尝制秋风髙毎至秋空回彻纎埃不起即奏之必逺风徐来庭叶坠下其神妙如此明皇起凉殿拾遗陈知节上疏极諌上令力士召对时暑毒方甚上在凉殿坐后水激扇车风猎衣襟知节至赐坐石榻隂霤沈吟仰不见日四隅积水成帘飞洒坐内含冻复赐冰屑麻节饮陈体生寒慄腹中霤鸣再三请起方许上犹拭汗不已陈才及门遗洩狼籍逾日复故谓曰卿论事宜审勿以己方万乘也明皇性俊迈不好琴㑹听琴正弄未毕叱琴者曰待诏出谓内官曰速令花奴将羯鼓来为我解秽明皇封太山进次荥阳旃然河见巨黒龙命弧矢而亲射之矢发龙灭自是旃然伏流于今百余年矣按旃然即济水溢而为荥遂名旃然左𫝊楚渉颍次于旃然即其地武后朝严安之挺之昆弟也安之为长安兵曹权过京兆至今为寮者赖安之之术焉挺之则登厯台省亦有时名挺之薄妻而爱其子严武年八岁询其母曰大人常厚𤣥英未尝慰省我母何至于斯母曰吾与汝子母也以汝尚幼未知之也汝父薄行嫌吾寝陋枕席数宵遂即懐汝自后相弃为汝父离妇焉其母悽咽武亦愤惋候父出𤣥英方睡武持小铁鎚击碎其首及挺之归惊愕视之已毙矣左右曰小郎君戏运鎚而致之挺之唿武曰汝何戏之甚武曰焉有大朝人士厚其侍妾困辱儿之母乎故须击杀非戏也父曰真严挺之子武年二十三为给事黄门明年拥旄西蜀累于饮筵对客骋其笔札杜甫拾遗乘醉而言曰不谓严挺之乃有此儿也武恚目久之曰杜审言孙子拟捋虎须耶合坐皆笑以弥缝之武曰与公等饮馔所以谋欢何至于祖考耶房太尉琯㣲亦有所忤忧怖成疾武母恐害损贤良遂以小舟送甫下崃母则可谓贤也然二公几不免于虎口矣李太白作蜀道难乃为房杜危之也其畧曰劒阁峥嵘而崔嵬一夫当闗万夫莫开所守或非人化为狼与豺朝避勐虎夕避长蛇磨牙吮血杀人如麻锦城虽云乐不如早还家蜀道之难难于上青天侧身西望长咨嗟杜初自作阆中行豺狼当路无地游从或谓章仇大夫兼琼为陈子昻拾遗雪狱髙侍御适与王江宁昌龄申寃当时同为义士也李翰林作此歌朝右闻之皆疑严武有刘焉之志其属刺史章彛因小瑕武怒遽命杖杀之后为彛之外家报怨严氏之后遂㣲焉郑太穆郎中为金州刺史一日忽致书于襄阳于司空頔其言恳切而傲睨自若似无郡僚之礼书曰合下为南溟之大鹏作中天之一柱鶱腾则日月暗摇动则山岳頽真天子之爪牙诸侯之龟鉴也太穆幼孤二百余口饥冻两京小郡俸薄尚为衣食之忧沟壑之期斯须至矣伏惟贤公息雷霆之威垂特达之节赐钱一千贯绢一千匹器物一千事米一千石奴婢各十人且曰分千树一叶之影即是浓隂减四海数滴之泉便为膏泽于公览书亦不嗟讶曰郑君所须各依来数一半以戎旅之际不全副其本望也又有匡庐符山人遣童子赍书乞买山钱百万公遂与之仍加纸墨衣服等又有崔郊秀才者寓居于汉上藴有文艺而家贫与姑婢通其婢端丽解音律汉南之最也姑贫鬻婢于连帅爱之以𩔖无双给钱四十万郊思之不已即强就府署愿一见焉其婢因寒食节来从事冢还值郊立于桞隂马上连泣誓若山河崔生赠之以诗曰公子王孙逐后尘緑珠垂泪滴罗巾侯门一入深如海从此萧郎是路人或有写郊诗于公座公覩诗令召崔生左右莫之测及见郊曰侯门一入深如海从此萧郎是路人便是君制也四百千小哉何惜一书不早相示遂命婢同归至于帏幌奁匣悉为赠饰之物有客自零陵来称戎昱使君席上有善歌者公遽命召焉戎不敢违逾月而至及至令唱歌歌乃戎使君送妓之诗其辞曰寳钿青蛾翡翠裙糚成掩泣欲行云慇懃好取襄王梦莫向阳台梦使君公曰丈夫不能立功业为异代之所称岂可夺人爱姬为己之嬉娯以此观之诚可窜身于无人之地遂以缯帛赆行为书谢零陵守李尚书翺潭州席上有舞柘枝者颜色忧悴殷尧藩侍御当筵而赠诗曰姑苏太守青蛾女流落长沙舞柘枝满坐绣衣皆不识可怜粉脸泪双垂李公诘其事乃故姑苏台韦中丞爱姬之女也李公曰吾与韦族其姻旧矣速命更舞衣即延入与韩夫人相见顾其言语清楚宛有冠盖风仪遂于賔榻中选士嫁之舒元舆侍郎闻之赠李公诗曰湘江舞罢忽成悲便脱蛮靴出绛帷谁是蔡邕琴酒客魏公懐旧嫁文姬李尚书初守庐江有重系者当大辟引虑之时启曰昔于羣小専习一艺愿于贵人之前试之乃曰长啸也公命缓系而听之曰不谓苏门之风出于赭衣之下遂蠲其罪后镇山南夜闻长笛之音而浏亮不絶问是何人吹也具云府狱重囚令明日引来官吏递相尤恐使使囚徒为乐罪累必深及至公曰汝之吹竹已得其能少不事农桑可为伶人耳卒歳而怜愍之便令奔去李相绅督大梁日闻镇海军进健卒四人一曰富仓龙二曰沈万石三曰冯五千四曰钱子涛悉能㧞橛角觝之戏翌日于毬塲内犒劳以老牛筋皮为炙状瘤魁之脔坐于地茵大柈令食之万石等三人视炙坚麤莫敢就食独五千瞑目张口两手捧炙如虎啖肉丞相曰真壮士也可以扑杀西域健酋又令试觝戏仓龙等亦不利独五千胜之十万之衆为之披靡于是独留五千仓龙等退还本道语曰壮儿过大梁如上龙门也城北门常扄鏁不开开必有事公命开之骡子营骚动军府乃悉诛之自此遂安也李公既治淮南决呉湘之狱而持法清峻犯之者无宥有严张之风也狡吏奸豪潜形匿迹然出于独见寮佐莫敢谏之李元将评事及弟仲将尝侨寓江都李公羇旅之年毎止于元将之馆而叔唿之荣达之后元将称弟称姪皆不悦也及为孙子方似相容又有崔巡官者居郑圃与丞相同年之旧特逺来谒才到客舍不意家仆与市人有竞诘其所以仆曰宣州馆驿崔巡官下其仆与市人皆抵极法令捕崔至曰昔尝识君到此何不相见也崔生叩头谢曰适憩旅舍日已迟晩相公尊重非时不敢具陈卑礼伏希哀怜获归乡里遂縻留服罪笞股二十送过秣陵时人相谓曰李公宗叔飜为孙子故人忽作流囚邑人惧祸渡江过淮者衆主吏启曰户口逃亡不少丞相曰汝不见淘麦乎秀者在下糠粃随流随流者不必报来自此一言竟无踰境者又有少年势似疎简自云辛氏郎君来谒丞相于晤对之间未甚周至先是白居易寄元相诗曰闷劝迂辛酒闲吟短李诗且曰辛大丘度性迂嗜酒李二十绅短而能诗辛氏郎君即丘度之子也因谓李公曰小子每忆白二十二丈诗曰闷劝畴昔酒闲吟甘丈诗李曰辛大有此狂儿吾敢不存旧乎凡诸宦族快辛子之能忤丞相之受侮有一曹官到任仪质颇似府公府公见而恶之书其状曰着青把笏也请料钱覩此形骸足可骇叹左右皆窃笑焉又有宿将有过请罚且云老兵倚侍年老而形不加若在军门一百也决竟不免其形凡所书判或是卒然故趋事者皆惊神破胆矣初李公赴荐尝以古风求吕光化温谓齐员外煦及弟恭曰吾观李二十秀才之文斯人必为卿相果如其言诗曰春种一粒粟秋成万颗子四海无闲田农夫犹饿死锄禾日当午汗滴禾中土谁知盘中餐粒粒皆辛苦先是元相亷察江东之日修龟山寺鱼池以为放生之所戒其僧曰劝汝诸僧好自持不须垂钓引青丝云山莫厌看经坐便是浮生得道时李公到镇游于野寺观元公诗笑曰僧有渔罟之事必投于镜湖后有犯者遂不怒复为二絶以示之云剃发多縁是代耕好闻人死恶人生祗园説法无高下尔辈何劳尚世情汲水添池活白莲十千鬐鬣尽生天凡庸不识慈悲意自葬江鱼入九泉忽有老僧谒愿以因果喻之丞相问阿师从何处来答曰贫道从来处来遂决二十曰任从去处去至如浮薄賔客莫敢候问三敎所来俱有区别海内服其才俊李卫公佐武宗平上党破囘鹘自矜其功于平泉庄置构思亭伐叛亭以自旌李丞相囘少尝游覃懐王氏别墅王氏先世仕宦子孙以力自业待之甚厚囘深德之及贵王氏子赍其家牒求谒不得通于金吾鼓舍伺丞相出拜于道左久之方省曰故人也遂廪饩之逾旬以前衔除大理评事取告身面授旧制大理寺官初上召寺僚或在朝五品以上清资保识王氏本耕田宗无故旧复邀回言之回问有状乎对曰无又曰有纸乎曰无䄂中何物曰告身即取告身署曰中书侍郎兼礼部尚书平章事李囘识仍谓诸曹长曰此亦五品以上清资也宣宗幸苑中囘顾仗外舍屋际有倚竹一竿可见者止尺余去御马百歩外遂命弓横综上挟矢曰朕以法制威天下而党羌穷寇敢来干我连年兵不解我今射此竹卜其济否左右耸观上攘䄂挽弓一发洞其竹分而为二矢贯于外左右唿万歳贺于马前未逾月羌果灭裴相为宣州观察朝谢后闲行曲江荷花盛发与省阁诸公同游自慈恩至紫雪楼下见五六人坐水次裴与诸人憩于旁中有黄衣饮酒轩昻笑语轻脱裴稍不平问曰君所任何官对曰诺即不敢新授宣州广德县令复问裴曰押衙所任何职曰诺即不敢新授宣州观察使于是奔走而去一席皆欢闻者大笑左右访于吏部云有广德县令已请换罗江令矣宣宗在藩邸闻之常与诸王为笑乐及即位裴为丞相因书麻制回谓左右曰诺即不敢新授中书侍郎平章事长孙赵公朝宴酒酣乐阕顾羣公曰无忌不才幸遇休明之运因緑宠私致位上公人臣之贵可谓极矣公视无忌何如越公或对曰不如或曰过之公曰吾自揣诚不羡越公越公之贵也老而无忌之贵也少李太师光颜女未聘从事许当及幕僚因从容次盛誉一郑秀才词学门阀冀其选拣谢曰李光颜一健儿也遭遇多偶立㣲功岂可妄求名族已选得一壻也诸贤未见乃召客司小将指之曰此即某女之壻也超三五阶军职厚与金帛足矣浑太师瑊年十一随父释之防秋朔方节度使张齐丘戏问将乳母来否其年立跳盪功后二年収石堡城収龙驹岛皆有奇数马司徒讨李懐光自太原引兵至寳鼎下营问其地名曰埋懐村大喜曰擒贼必矣容止开元中燕公张説当朝文伯冠服以儒者自处明皇嫌其异己赐内様巾子长脚罗幞头燕公服之入谢明皇大喜明皇早朝百官趋班上见张九龄风仪秀整有异于衆谓左右曰朕每见张九龄精神顿生裴仆射遵庆二十入仕裹拆上巾子未尝随俗様凡代之移易者五六而公年九十时尚幼少所裹者今巾子有仆射様韩晋公久镇浙西所取賔佐随其所长无不得人尝有故旧子弟投之与语更无他能召之䜩而观之毕席端坐不旁视不与比坐交言后数日署以随军令监库门使人视之毎早入惟端坐至夕警察吏卒无敢滥出入者李相国程为翰林学士以阶前日影为入候公性懒每入必逾八砖后号为八砖学士郑珣瑜为河南尹送迎中使皆有常处人吏窥之马足差跌不出三五歩议者以珣瑜为河南尹可继张延赏而重厚坚正前后莫有及大中十一年正月一日含元殿受朝太子太师卢钧年八十自乐悬南歩而及殿墀称贺上前举止中礼士大夫叹之十二年正月朔含元殿受朝太子少师栁公权亦年八十复为百官班首自乐悬南歩至殿下力已委顿及上尊号圣敬文思和武光孝皇帝公权误曰光武和孝御史弹之罚一季俸世讥公权不能退身自止薛调李瓒同年进士调美姿貌人号为生菩萨瓒俊爽人号为剑调寛恕而瓒猜忌论者以时人所称协其性也刘元章罢江夏入朝以风标自任一日调谒之倒屣出迎爱其风韵去而复留者数四既去谓左右曰若不见其也调为翰林学士郭妃悦其貌谓懿宗曰驸马盍若薛调乎顷之暴卒时以为中鸩卒年四十三常览镜曰薛调岂止四十三乎岂常有言其夀者耶杜相审权镇浙西性寛厚左右僮仆希见其语在翰林最久习于慎密在镇三歳自初视事坐于东廰至其罢去未尝易处虽大臣经过亦不踰中门视事之暇日未夕非有故不还私室端黙歛衽常若对賔旅夏日中欲寝息则顾军将令下帘或四顾无人即自起去帘钩以手捧轴徐下帘至地方拱退进止雍容如画时杜悰先达人谓之老杜相审权为小杜相魏仆射元忠毎立朝必得常处人或记之不差尺寸路侍中巖风貌之美为世所闻镇成都日委执政于孔目吏边咸日以技乐自随宴于江津都人士女懐掷果之羡虽卫玠潘岳不足为比善巾裹蜀人见必效之后乃剪纱巾之角以异于衆也闾巷有袨服修容者人必讥之曰尔非路侍中耶此至鬻豚之肆见侩豕者谓屠主曰此豚端正路侍中不如用之比方良可笑也以官妓行云等十人侍宴移镇渚宫日于合江亭离筵赠行云等感恩多词有离魂何处㫁烟雨江南岸至今播于倡楼也自新江淮客刘圆尝谒江州刺史崔沆称前拾遗沆引坐劝曰諌官不可自称司直评事可矣须臾他客至圆称曰大理司直刘圆沆甚赏之李铦锜从父弟也为宋州刺史闻锜反状恸哭悉驱妻子奴婢无老幼量头为枷自拘于观察使朝廷悯之薄贬天寳已前多刺客报恩李汧公勉为开封府鞫囚有意气者咸哀勉求生纵而逸之后数歳勉罢官客行河北偶见故囚厚迎待之告其妻曰此活我者何以报德妻曰以缣千匹可乎曰未也一千匹可乎亦曰未也妻曰大恩难报不如杀之故囚心动其僮哀勉密告勉被衣乘马而遁比夜半百余里至津店津店老人曰此多勐兽何故夜行勉因言其故未毕梁上有人瞥下曰几误杀死长者乃去未明擕故囚夫妻二首而至示勉田神功自平卢兵使授淄青节度旧官皆偏裨时部曲神功平受其拜及此前使判官刘位已下数人并留在院神功待之亦无降礼后因围宋州见李光弼与勅使打毬闻判官张傪至光弼答拜神功大惊归幕唿刘位问之曰太尉今日见张郎中来与之答拜是何礼也位曰判官幕客使主无受拜之礼神功曰公何不早説遂令屈诸判官谢之曰神功武将起自行伍不知朝廷礼数误受判官等拜又不言成神功之过今还诸公拜遂一一拜之包谊江淛人下第游汉南与刘太真相㑹辩难刘辞屈责其不敬谊掷盃中其额后太真为礼部侍郎谊应举太真览其文卷于包侍郎佶之家初甚惊叹及视其名迺包谊也遂黙然至出牓宰相欲有去留面问太真换一名太真不能对忽记谊之姓名遽言之遂中第魏仆射本名真宰武后朝𬒳诬构下狱有司将出之小吏闻之以告魏魏喜曰汝名何曰元忠遂改从元忠焉企羡进士张倬濮阳王东之曽孙也时初落第两手捧登科记顶之曰此千佛名经也其企羡如此卢把令李揆入蕃揆对德宗曰臣不惮逺使恐死于道路不达君命上恻然欲免之谓把曰李揆暮老无使把曰和戎之使且须谙练非揆不可且使揆去向后差使小于揆年者不敢辞逺使矣揆既至蕃长曰闻唐家第一人李揆公是否揆曰非也他那箇李揆争肯到此恐其拘留以此谩之也揆门第第一文学第一官职第一揆致仕东都大司徒杜公罢淮海也入洛见之言及头头第一之説揆曰若道门户有所自承余裕也官职遭遇尔今形骸凋瘁看即下世一切为空何第一之有苖给事子缵应举次而给事以中风语澁而心中至切临试又疾亟缵乃为状请许入试否给事犹能把笔淡墨为书曰入其父子之情切如此其年缵及第开元以后不以姓名而可称者燕公许公鲁公不以名而可称者宋开府陆兖州王右丞房太尉郭令公崔太尉杨司徒刘忠州杨崖州段太尉位卑而名着者李北海王江宁李馆陶郑广文元鲁山萧功曹独孤常州崔比部张水部梁补阙韦苏州二人连唿者岐薛燕许李杜姚宋萧李元和后不以名可称者李太尉韦中令裴晋公白太傅贾仆射路侍中杜紫㣲位卑名着者贾长江赵渭南二人连唿者元白又有罗钳吉网员推韦状又有四䕫四凶于良史为张徐州建封从事每自吟曰出身三十年白发衣犹碧日暮倚朱门从朱汚袍赤公闻之为奏章服焉韩仆射臯为京兆尹韦相贯之为畿甸尉及贯之入为相臯为吏部尚书毎至中书韦常异礼以申故吏之敬臯家自黄门以来三世𫝊执一笏经祖父所执未尝轻授于仆人之手归则别置于卧内一榻以示敬慎赵昭公以旧相为吏部侍郎考前进士杜元颕宏词登科及镇荆南又奏为从事杜公入相昭公复掌选至杜出镇西川奏宋相申钖为从事数年杜以南蛮入寇贬刺循州遂卒宋以宰相被诬谪佐开州后数年昭公始卒公凡八在铨衡三领节镇皆带府号为尚书惟不歴工部其兵部太常皆再任年八十七嵗其间未尝遇重疾俭素寿考为朝中之首权文公德舆身不由科第尝知贡举三年门下所出诸生相继为公相号得人之盛赵郡李氏元和初三祖之后同时一人为相藩南祖吉甫西祖绛东祖而皆第三至太和开成间又各一人前后在相位德裕吉甫之子固言藩再从弟皆第九珏亦绛之近从李尚书益有宗人庶子同名俱出于姑臧公而人谓尚书为文章李益庶子为门户李益而尚书尚兼门地焉尝姻族间有礼㑹尚书归笑谓家人曰大堪笑今日局席两箇座头总是李益李太师逢吉知贡举牓未放而入相礼部尚书王播代放牓及第人就中书见座主时谓好脚迹门生前世未有阳城为朝士家苦贫常以布衾木枕质钱数万人争取之李愿司空兄弟九人四有土地愿为夏州徐泗鳯翔宣武河中五节度宪为江西观察岭南节度愬为唐邓襄阳徐泗鳯翔泽潞魏博六节度听为夏州灵武河东郑滑魏博邠宁七节度一门登坛受钺无比焉胡尚书証河中人太傅昭公镇河中尚书建节赴振武备桑梓礼入谒持刺称百姓献昭公诗云诗书入京国旌斾过乡闗州里荣之进士赵橹着乡籍一篇夸河东人物之盛皆实録也同乡中赵氏轩冕文儒最着曾祖祖父世掌纶诰橹昆弟五人进士及第皆歴台省卢少傅𢎞宣卢尚书简辞𢎞正简求皆其姑子也时称赵家出外家敬氏先世亦出自河中人物名望皆谓至盛橹着乡籍载之杨仆射于陵在考功时与李师稷及第至其子相国嗣复知举门生集候仆射而李公在座时人谓之杨家上下门生世有姑之壻与姪之壻谓之上下同门盖以此况也李相石庾尚书承宣门生不数年李佐魏博军因奏事特赐紫而庾尚衣绯人谓李侍御将紫底绯上座主李相宗闵知贡举门生多清雅俊茂唐冲薛庠𡊮都时谓之玉笋桞公权与族孙璟开成中同在翰林时称大栁舍人小栁舍人自祖父郎中芳已来奕世文学居清列久在名场淹屈又擢第首冠诸生当年宏词登高科十余年便掌纶诰侍翰苑性喜汲引后进多出其门以诚明待物不妄然诺士益附之开成三年书判考官刑部员外郎纥于公崔相羣门生也纥于及第时于崔相新昌宅小㕔中集见座主及为考官之前假居崔相故第亦于此㕔见门生焉是年科目八人勅头孙河南谷先于鴈门公为丞纥干封鴈门公文宗自太和乙卯岁后常戚戚不乐事稍间则必有叹息之音㑹幸三殿东亭见横御架巨轴上指谓画工程修己曰此开元东封圗也命内臣悬于东庑下上举玉如意指张説辈叹曰使吾得其中一人则可见开元之理文宗为庄恪太子选妃朝臣家子女悉令进名中外为之不安上知之谓宰臣曰朕欲为太子求汝郑间衣冠子女为新妇扶出来田舍齁齁地如闻朝臣皆不愿与朕作亲情何也朕是数百年衣冠无何神尧打朕家事罗诃去遂罢其选冯河南宿之三子陶寛图兄弟连年进士及第连年登宏词科一时之盛无比太和初冯氏进士十人宿家兄弟叔姪亦八人焉李右丞廙年二十九为尚书右丞宣宗好儒多与学士小殿从容议论殿柱自题曰乡贡进士李某或宰臣出镇赋诗以赠之凡对宰臣及上言者必先整容貎易衣盥手然后召见语及政事即终日忘倦宣宗爱羡进士毎对朝臣问登第否有以科名对者必有喜便问所赋诗赋题并主司姓名或有人物优而不中第者必叹息久之尝于禁中题乡贡进士李道龙宦官知书自文宣二宗始宣宗尚文学尤重科名大中十年郑颢知举宣宗索登科记颢表曰自武德以后便有进士诸科所𫝊前代姓名皆是私家记録臣寻委当行祠部员外郎赵璘採访诸科目记撰成十三卷自武德元年至于圣朝勅翰林自今放牓后仰写及第人姓名及所试诗赋题目进入仰所司逐年编次李某为中丞奏孔尚书温徐相商为监察御史孔为中丞李在外多年除宗正少卿归而为丞郎每䜩集时人以为盛事大中九年沈侍郎询以中书舍人知举其门生李彬父丛为万年令同年有起居之㑹仓部李郎中蠙时在座因戏诸进士曰今日极盛某与贤座主同年谓郴州李侍郎也衆皆以为异是日数公皆诣賔客冯尚书审则又郴州座主杨相国之同年也举座异之张不疑进士擢第宏词登科当年四府交辟江西李中丞凝东川李相回淮南李相绅兴元归仆射融皆当时盛府不疑赴淮南命到府未几以协律郎卒不疑娶崔氏以不协出之后娶颜氏东裔有识山川者徧礼五岳一拜而退惟入闗望华山自闗西门歩歩礼拜至山下仰望叹诧七日而去谓京师衣冠文物之盛由此而致崔起居雍少有令名进士第与郑颢齐名士之游其门者多登第时人语为崔雍郑颢世界自起居郎出守和州遇龎勋寇厯阳雍弃城奔浙西为路巖所构赐死雍兄明序福兄弟八人皆进士列甲乙科当时号为㸃头崔家澹容貌清痩明白擢第升朝崔铉辟入幕先是朝中以流品为朋甲以名德清重者为首咸通中李都为大龙甲头沙汰名士以纬纬其伍涓澹兄弟也澹在品中以涓强侵为麤卒不取焉涓卑屈欲见取其党皆避之琅邪王氏与太原皆同出于周琅邪之族世贵号头王氏太原子弟争之称是己族然实非也太原自号钑镂王氏崔氏博陵与清河亦上下其望族博陵三房第二房虽长今其子孙即皆拜第三房子弟为伯叔老盖第三房㛰娶晚迟世数因而少故也始臧李氏亦然其第三房皆受大房第二房之礼清河崔氏亦小房最着崔程出清河小房也世居楚州寳应县号八寳崔氏寳应本安宜县崔氏梦捧八寳以献勅改名焉程之姨北门李相蔚之夫人蔚乃姑臧小房也判盐铁程为扬州院官举呉尧卿蔚以为得人竟乱筦擢之任程累郡无政绩小杜相闻程诸女有容德致书为其子让能娶焉程初辞之谓人曰崔氏之门若有一杜郎其何堪矣而杜相坚请不已程不能免乃于寳应诸院取一娣姪嫁之其后让能贵为国夫人而程之女不显进士举人各树名甲元和中语曰欲入举塲先问苏张苏张犹可三杨杀我后有东西二甲东唿西为茫茫队言其无艺也开成㑹昌中又曰鲁绍瓌蒙识即命通又曰郑杨段薛炙手可热又有薄徒厚徒多轻侮人故裴泌侍御作美人赋讥之后有瓌值韦罗甲又曰瑝值都雍识即命通又有大小二甲又有注已甲又有四字甲言深辉轩庭又四凶甲又芳林十哲言其与宦官交游若刘煜任江泊李巖士蔡铤秦韬玉之徒铤与巗士各将两军书题求华州解元时谓对军解头太和中又有杜颛窦紃萧嶰极有时称为后来领袖杜昇自拾遗赐绯后应举及第又拜拾遗时号着绯进士郑延昌相公为京兆尹兼知贡举白居易葬龙门山河南尹卢贞刻醉吟先生𫝊于石立于墓侧相𫝊洛阳士人及四方游人过瞩墓者必奠以巵酒故冢前方丈之土常成渥崔魏公铉与江西李侍郎骘同在李相石襄阳幕中铉自下追入不二年拜丞相骘时在幕为李相草贺书曰賔筵初启曽陪樽爼之欢将幕未移已在陶钧之下郑裔绰为浙东观察使奏侍御史郑公绰为副使幕客与府主同姓联名甚寡咸通末郑浑之为苏州録事谈铢为鹾院官钟辐为院巡俱广文时湖州牧李超赵蒙相次俱状元二郡地土相接时为诺曰湖接两头苏连三尾苏员外粹与母弟冲俱郑都尉颢门生后粹为东阳守冲为信阳守欲相见境上本府许之两郡之守㩦賔客同府主出省俱自外郎兄弟之荣少比范阳卢自兴元元年癸亥德宗幸梁洋二年甲子鲍防侍郎知举至干符二年乙未崔沆侍郎知举计九十二年而二年停举九十年中登进士者一百一十六人诸科在外而为子皆联子所不联者不十数人然而后谓卢氏不出座主自唐来唯景云二年考功员外郎卢逸知举后无继者韦都尉保衡常怪之咸通十三年卢庄为阁长都尉欲以知礼部庄七月卒卢相擕在中书以为耻广明元年乃追卢渥中丞入知举帖经后黄巢犯阙天子幸蜀韦昭度侍郎于蜀代之放十二人闽自贞元以前未有进士观察使李锜始建庠序请独孤常州及为新学记云缦胡之缨化为青衿林藻弟藴与欧阳詹覩之叹息相与结誓继登科第薛元超谓所亲曰吾不才富贵过平生有三恨恨始不以进士擢第不娶五姓女不得修国史高宗承贞观之后天下无事上官侍郎仪独持国政尝凌晨入朝循洛水堤歩月徐辔咏云脉脉广川流驱马厯长洲鹊飞山月曙蝉噪野风秋音韵清亮羣公望之犹若神仙焉明皇既诛韦氏擢用贤良革中宗之政依贞观故事有志者莫不想太平中书令姚元崇侍中宋璟御史大夫毕构河南尹李杰皆一时之选时人称姚宋毕李焉开元二十三年加荣王已下官勅宰臣入集贤院分写告身以赐之侍中裴耀卿因入书库观书既而谓人曰圣上好文书籍之盛事自古未有朝宰充使学徒云集官家设教尽在是矣前汉有金马石渠后汉有兰台东观宋有总章陈有德教周则虎门麟趾北齐有仁夀文林虽载在前书而事皆琐细方之今日则岂得扶轮捧毂者哉伤逝天寳十五载正月安禄山反陷洛阳王师败绩闗门不守车驾幸蜀次马嵬驿六军不发赐贵妃死然后驾发行至骆谷上登髙平马上谓力士曰吾苍皇出狩不及辞宗庙此山絶髙望见秦川吾今遥辞陵庙下马东向再拜呜咽流涕左右皆泣又谓力士曰吾取张九龄之言不至于此乃命中使往韶州以太牢祭之既而取长笛吹自制曲曲成复流涕诏乐工録其谱至成都乃进谱而请名上已不记顾左右曰何也左右以骆谷望长安索长笛吹出对之良久曰吾省矣吾因思九龄可号为谪仙怨有人自西川𫝊者无由知其本末但唿为劒南神曲其音怨切动人大厯中江南人盛𫝊随州刺史刘长卿左迁睦州司马祖筵闻之长卿随撰其词意颇自得盖亦不知事之始词云晴川落日初低惆怅孤舟解携鸟去平芜逺近人随流水东西白云千里万里明月前溪后溪独恨长沙谪去江潭春草萋萋其后台州刺史窦𢎞余以长卿之词虽美而与本曲意兴不同复作词以广不知者其词曰兵尘犯阙冲闗金辂提携玉颜云雨此时消散君王何日归还伤心朝恨暮恨囬首千山万山独望天边初月蛾眉独自弯弯德宗初登勤政楼外无知者望见一人衣緑乘驴戴㡌至楼下仰视久之俛而东去上立遣宣宗京尹令以物色求之尹召万年捕贼官李铭使促求访李尉伫立思之曰得必矣出召干事所由春明门外数里内应有诸司旧职事伎艺人悉捜罗之而緑衣果在其中诘之对曰某天寳旧乐工也上皇当时数登此楼每来鸱必集楼上号随驾老鸱某自罢居城外更不复见今羣鸱盛集又觉景𧰼宛如昔时必知天子在上悲喜且欲泣下于是勅尽収此辈却系教坊李尉亦为京尹所擢用后至郡守贞元四年刘太真侍郎入贡院寄前主司萧听尚书诗曰独坐贡闱里愁心芳草生山公昨夜事应见此时情太和九年仇士良诛王涯郑注上或登临游幸虽百戏列于前未尝少悦往往瞠目独语左右不敢进问题诗云辇路生春草上林花发时凭高何限意无复侍臣知更于殿内看牡丹翘足凭栏诵舒元舆牡丹赋云俯者如愁仰者如悦开者如语合者如咽久之方省元舆词不觉叹息泣下时有宫人沈阿翘为上舞河满子词声态宛转钖以金臂环乃问其从来阿翘曰妾本呉元济女元济败因入宫王太尉播少贫居瓜州寄食多为人所薄及登第歴荣显掌盐铁三十余年自刘忠州之后无如播者后镇淮南乃游瓜洲故居赋诗感旧李卫公出在蜀闗而致和其诗以寄播宣宗以宪宗常幸青龙寺命复道开便门至寺昇眺追感者久之杜豳公丧公主进状请落驸马都尉云臣每见官街有驸马字悽感难胜太宗谓梁公曰以铜为镜可以正衣冠以古为镜可以知兴替以人为镜可以明得失朕尝保此三镜用防己过今魏徴殂逝一镜亡矣太宗闻虞监亡哭之恸曰石渠东观之中无复人矣杜羔有至性其父为河北尉卒母非嫡经乱不知所之羔常抱终身之感㑹堂兄兼为潞州府判官鞫狱于私第有老妇辩对见羔出入窃谓人曰此少年状𩔖吾夫诘之乃羔母也自此迎归又往求先人之墓邑中故老已尽不知所询馆于佛寺日夜悲泣忽视屋柱烟煤之下见字数行拂而视之乃其父遗迹言我子孙若求吾墓当于某村某家问之羔号哭而往果有老父年八十余指其丘壠遂得归葬栖逸宣州当涂𨼆居山巖即陶贞白鍊丹所也鑪迹犹在后为佛舍有僧名彦范俗姓刘虽为沙门而通儒学邑人唿为刘九经颜鲁公韩晋公刘忠州穆监宁独孤常州皆与之善各执经受业者数十人年八十犹强精神僧律不亏唯颇嗜饮酒亦不乱学者有携壶至者欣然受之毎饮三数盃则讲説方鋭所居有小圃自植茶为鹿所损衆劝以短垣隔之诸名士悉为运石共成穆兵部贽事之最谨尝得美酒密以小甆壶置于懐中累石之际白师曰有少好酒和尚饮否彦范笑而满引徐谓穆曰不用般石且来听书遂与剖析奥㫖至多不倦人有得穆兵部遗彦范书者其辞云某偶忝名宦皆因善诱自居班列终日尘屑却思昔岁临清涧䕃长松接侍座下获闻㣲言未知何时复遂此事遥瞻水中月岭上云但驰攀想而已和尚薄于滋味深于酒德所食仅同婴儿所饮或如少壮常恐尊体有所不安中夜思之实懐忧恋其诚切如此月日之下称门人姓名状和尚前元和初南岳道士田良逸蒋含𢎞有道业逺近称之号曰田蒋良逸天资髙峻虚心待物不为表饰吕侍郎渭杨侍郎凭观察湖南皆师事之潭州旱祈雨不应或请邀之杨曰田先生岂为人祈雨者耶不得已迎之良逸蓬发敝衣欣然就举到郡亦终无言即日降雨所居岳观内建黄箓坛塲已俱而天隂晦弟子请先生祈晴良逸亦无言岸帻垂发而坐左右整冠履扶而昇坛亦遂晴霁尝有村老持一绢襦来施良逸对衆便着坐客窃笑不以介意杨凭尝迎至潭州良逸方洗足使到乘小舟便行侍者以履袜追及于衡门即于门外坐甎堦着袜若无人在旁杨自京尹谪临贺尉使使候之遗以银器良逸受之便悉付门人使还良逸曰报汝阿郎不久即归勿忧也未几杨果移杭州长史良逸未尝干人人至亦不送不记人官位姓名第与吕渭分最深后吕郎中温为衡州刺史因祭岳候先生告以使君侍郎之子及温入良逸下绳牀抚其背曰你是吕渭儿子耶温泫然降堦先生亦不止其真率如此良逸母为喜王寺尼寺中皆唿良逸为小师良逸常日负两束薪以奉母或自有故不及往即弟子代送之或𫝊寺衆晨起见一虎在田媪门外走以告媪媪曰毋怪应是小师使致柴耳含𢎞有操尚时人以为不及良逸然二人齐名常兄事良逸善符术后居九真观曾使弟子至县市赍物不及期还诘其故云于山口遇勐虎当道不去以故迟滞含𢎞曰吾居此庇渠已多时何敢如此即以一符置所见处明日虎踣符下含𢎞闻之曰吾本以符却之岂知遂死既以害物安用术为取符焚之后不复留意又有欧阳平者行业亦高兄事含𢎞而道业不及也欧阳一夕梦三炉自天而下若有召説既寤潜告人曰二先生不久去矣我继之俄而田良逸死含𢎞次年卒桐柏山陈寡言徐虚符冯云翼三人皆田之弟子也衡山周混污蒋之弟子也陈徐在东南品地比田蒋而冯在欧阳之列周自幼入道善科法亦为南岳之冠江南多名僧贞元元和已来越州有清江清画婺州有干俊干辅时谓之会稽二清东阳二干白居易少傅分司东都以诗酒自娯着醉吟先生传以自叙卢尚书简辞有别墅近伊水亭榭清峻方冬与羣从子姪同登眺嵩洛既而霰雪㣲下説镇金陵时江南山水毎见居人以叶舟浮泛就食菰米鲈鱼思之不忘逡巡忽有二人衣蓑笠循岸而来牵引篷艇船头覆青幕中有白衣人与衲僧偶坐船后有小灶安铜甑而炊丱角仆烹鱼煮茗泝流过于槛前闻舟中吟笑方甚卢叹其髙逸不知何人从而问之乃白居易与僧佛光自建春门往香山精舍李瞻汉之子有文学气貎淳古非其人虽富贵不交也累迁司封郎中归茅山征拜给事中不就两京乱竟不罹其祸李尚书褒晚年修道居阳羡川石山后长子召为呉兴次子昭为常州当时荣之呉郡陆龟蒙字鲁望旧族也其父賔虞进士甲科浙东从事侍御史家于苏台龟蒙幼精六籍弱冠攻文与颜荛皮日休罗𨼆呉融为益友性髙洁家贫思养亲之禄与张抟为呉兴庐江二郡倅着呉兴实録四十卷松陵集十卷笠泽丛书三卷丞相李公蔚卢公擕景重之罗给事寄陆诗云龙楼李丞相昔歳仰高文黄阁今无主青山竟不焚盖尝有征聘之意唐末以左拾遗授之诏下之日疾终光化三年赠右𥙷阙呉侍郎融立𫝊贻史官右𥙷阙韦庄撰诔文相国陆希声撰碑文给事中颜荛书皮日休博士为诗友㓂死浙中方干诗名着于呉中陆未许之一旦顿作诗五十首装为方干新制时軰吟赏降仰陆谓曰此乃下官效方干之所作也方诗在模范中尔奇意精识者亦然之薛许州能以诗道为己任还刘梦得诗卷有诗云百首如一首卷初如卷终讥刘不能变态乃陆之比也天寳之乱元结自汝坟率隣里南投襄汉保全者千余家乃举兵宛叶之间有城守扞宼之力结天寳中称中行子始在商余山自称元子逃难入猗玗沮始称猗玗子或称浪士渔者唿为聱叟酒徒唿为漫郎崔赵公尝问径山曰弟子出家得否径山曰出家是大丈夫事非将相所为也大歴中闗东饥疫人多死荥阳人郑捐率有力者每卿为一大墓以葬弃尸谓之乡葬翕然有仁义之声损卢藏用之甥不仕乡里号为云居先生竟陵僧于水濵得婴儿者育为弟子稍长自筮得蹇之渐繇曰鸿渐于陆其羽可用为仪乃姓陆氏字鸿渐名羽有文学多意思耻一物不尽其妙最晓茶巩县为甆偶人号陆鸿渐买十器得一鸿渐市人沽茗不利辄灌注之羽于江湖称竟陵子于南越称桑苎翁贞元末卒韩愈好竒尝与客登华山絶顶度不可下返发狂恸哭为遗书华隂令百计取之乃下阳城居夏县拜諌议大夫郑钢居阌乡拜右拾遗李周南居曲江拜校书郎时人以为转逺转高转近转卑也贤媛髙祖乃炀帝友人炀帝以图谶多言姓李将王每排斥之而后因大㑹炀帝目上唿为阿婆面上不怿归家色犹摧沮后怪而问久之方説帝目某为阿婆面后喜曰此可相贺公是袭唐公唐之为言堂也阿婆面是堂主上大悦上都崇胜寺有徐贤妃妆殿太宗召妃乆不至怒之因进诗曰朝来临镜台妆罢且徘徊千金始一笑一召讵能来狄仁杰为相有卢氏堂姨居午桥南别墅未尝入城仁杰伏猎毎脩礼甚谨尝雪后休假候卢氏安否适见表弟挟弧矢携雉兔来归羞味进于堂上顾揖仁杰意甚轻傲仁杰因启曰某今为相表弟有何欲愿悉力从其意姨曰吾止有一子不欲令事女主仁杰慙而去明皇桞媫妤有才学上甚重之媫妤妹适赵氏性巧慧因使工镂板为杂花象之而为夹结因媫妤生日献王皇后一匹上见而赏之因勅宫中依様制之当时甚秘后渐出遍于天下乃为至贱所服媫妤生延王肃宗肃宗见王则语左右曰我与王兄弟中更相亲外家皆闗中贵族盖桞氏奕叶贵盛人物尽髙方舆公康城公皆北史有𫝊矣睦州后迈风格特异自隋之后家富于财尝因调集至京师有名娼曰娇陈者姿艺俱美为士子之所奔走睦州一见因求纳焉娇陈曰第中设锦帐三十重则奉事终身矣本易其少年乃戏之也翌日遂如言载锦而张之以行娇陈大惊且赏其竒特竟如约入桞氏之家执仆媵之礼节操为中表所推明皇在人间闻娇陈之名及召入宫见上因涕泣称痼疾且老上知其不欲背栁氏乃许其归因语之曰我闻桞家多贤女子可以备职者为我求之娇陈乃以睦州女弟对乃选入充婕妤生延王及永穆公主焉明皇在禁中尝称阿瞒亦称鸦寿安公主是曹野那姬所生也以其九月而诞遂不出降常令衣道衣主香火小字虫娘明皇唿为师娘时代宗起居上曰汝在东宫甚有令誉也因指寿安曰虫娘是鸦女汝后可与一名号及代宗在灵州遂命苏发尚之封寿安公主也刑部郎中元沛之妻刘氏全白之妹贤而有文学着女仪一篇亦曰直训刘既寡居奉道受箓于呉筠先生清苦寿考长子固早有名官歴省即刺史国子司业次子察进士及第累佐使府后𨼆居庐山察之长子潾好道不仕次子充进士及第亦尚道家和政公主肃宗第三女也降栁潭肃宗宴于宫中女优有弄假官戏緑衣秉简谓之参军椿天寳末番将阿布思伏法其妻配掖庭为善优因使隶乐工是日遂为参军椿上及侍宴者笑乐公主独俛首嚬眉不视上问其故公主遂諌曰禁中侍女不少何必须得此人使阿布思真逆人也其妻亦同刑人不合近至尊之座果寃横又岂忍使其妻与羣优杂处为笑谑之具哉妾虽至愚深以为不可上亦悯恻遂罢戏而免阿布思之妻由是贤重公主即栁晟母郭子仪镇汾阳时殿中栁芳为掌书记栁君有母汾阳王毎因大䜩尝诫左右曰栁侍御太夫人就棚可先来告及赵夫人舆至王降阶与僚属序立候至棚而退尝谓栁君曰子仪幼孤不识奉养今日幸忝恩宠踰望虽为贵盛实无侍御之荣因呜咽久之又曰若太夫人许见顾子仪之家当使南阳夫人以下执爨子仪自捧馔而赵夫人以清洁自居终不一往刘𤣥佐贵为将相其母月织缣一匹示不忘本毎观𤣥佐视事见县令走阶下退必语𤣥佐贵为将相吾向见长官白事卑敬不觉恐悚思汝父为吏本县时常畏长官汗慄今尔当㕔据案待之亦何安也因喻以朝廷恩寄之重须务捐躯故𤣥佐终不失臣节陆相贽知举放崔相羣羣知举而陆氏子简礼被黜羣妻李夫人谓羣曰子弟成长盍置庄园乎公曰今年已置三十所矣夫人曰陆氏门生知礼部陆氏子无一得第者是陆氏一庄荒矣羣无以对唐语林卷四唐语林卷五钦定四库全书唐语林卷五宋王谠撰𥙷遗髙祖既受隋禅坐太极前殿会朝之次忽报南山急贼不测安南大首领冯盎前奏曰急击之必退㪚无能为也遣百骑御之俄顷报贼南遁上召盎曰卿安能远料贼果败退盎曰奏报之时臣望气云形似𣗳辰在金金能克木击之必胜上喜面赐金带武徳末年突厥至渭桥控弦四十万太宗初亲庶政驿召李卫公问䇿时发诸州府军未至长安居人胜兵者不过数万突厥精骑腾突挑战日数十合帝怒欲击之靖请倾府库邀其归路帝从其言突厥兵遂退于是据险邀之遂弃老弱而遁获马数百匹金帛一无遗焉李密挂汉书牛角行且读隋大业中李卫公上书髙祖终不为人臣请速去之后髙祖入京师靖与滑仪卫文升等俱见収卫滑既死太宗虑囚见靖引与语因请于髙祖免之始随赵郡王孝恭南征清巴汉擒萧铣荡一扬越师不留行皆靖之力也英公始与单雄信俱仕李密结为兄弟密既亡雄信降世充勣来归国雄信壮勇过人勣后与海陵王元吉围洛阳元吉恃膂力每行围世充召雄信告之酌以金椀雄信尽饮驰马而出枪不及海陵者一尺勣惶遽连唿曰阿兄此是勣主雄信乃揽辔而止顾笑曰胡不缘尔且竟死世充既平雄信将就戮英公请之不得泣而退雄信曰我固知汝不了勣曰平生誓共灰土岂敢相忘但将身许国义不两合虽不死之且顾兄妻子如何因以刀割其股肉以授信曰示不亏前誓雄信食之不疑髙宗立武后禇河南谋于赵公无忌英公勣将以死争赵公请先入禇曰太尉国之元舅脱事不如意使上有恶舅之名不可英公勣请先入褚曰司空国之元勲有不如意使上有遂良臣之名不可逐良出自草茅无汗马之功蒙先帝殊遇以有今日自当不讳之时躬奉遗诏若不効其愚衷何以下见先帝揖二公而入帝深纳其言事遂中寝中宗正位后有武当县丞夀春周憬慷慨有节义乃与王驸马同皎谋诛武三思事发同皎见害憬逃于比干庙中刎死临死谓曰比干纣之忠臣也傥神道有知明我以忠见杀虬须客姓张氏赤髪而虬须时杨素家红拂妓张氏奔李靖将归太原行次灵桥驿既设牀炉中煑肉张氏以髪长垂地立梳牀前靖方刷马忽虬须客乘驴而来投革囊于炉前取枕攲卧看张氏梳头靖怒未决张氏熟视其面一手映身揺示靖令勿怒急急梳头毕敛衽前问其姓氏卧客曰姓张张氏对曰妾亦姓张合是妹遽拜之问第几曰第三亦问第几曰最长遂喜曰今日幸逢一妹张氏遥唿曰李郎且来拜三兄靖骤拜之遂环坐客曰煑者何肉曰羊肉计已熟矣客曰饥靖出市胡饼客抽腰间匕首切肉共食之竟以余肉乱切饲驴客曰何之曰将避地太原客曰有酒乎曰主人西则酒肆也靖取酒一斗既廵客曰吾有少下酒物李郎能同食乎靖曰不敢遂开革囊取出一人头并心肝却以头贮囊中以匕首切心肝共食之曰此天下负心者也衔之二十年今始获之吾憾释矣又曰观李郎仪形器宇真丈夫也亦闻太原有异人乎曰尝识一人余谓之真人也其余将相而已曰其人何姓曰某之同姓年几曰仅二十曰今何为曰州将之子也曰李郎能致吾一见乎曰靖之友刘文静者与之善因文静见之可也然兄欲何为曰望气者云太原有奇气使吾访之李郎何日到太原曰靖计之某日当逹曰逹之明日方曙候我于汾阳桥言讫乘驴而去其行如飞廻顾已失矣公与张氏且惊且惧乆之曰烈士不欺人固无畏也促鞭而行及期入太原候之相见大喜偕诣刘氏诈谓文静曰有善相者思见郎君请迎之文静素奇其人方议匡辅一旦闻客有知人者其心可知遽致酒延之使回而到不衫不履裼裘而来神气扬扬貎与常异虬须黙然于坐末见之心死饮数盃而起招靖曰真天子也吾见之十得八九矣然须道兄见之李郎宜与一妹复入京某日午时访我于马行东酒楼下有此驴及瘦骡即我与道兄俱在其上矣又别而去之靖与张氏及期访焉宛见二乘揽衣登楼而虬须与道士方对饮见靖惊喜召对环饮十数廵曰楼下匮中有钱十万可择一深隐处驻一妺某日复会我于汾阳桥下靖如期至则道士与虬须已先到矣仍俱诣文静时方奕棊揖起而话心焉文静飞书迎文皇看道士对奕虬须与靖旁立焉俄而文皇到来精彩惊人揖而坐神气清朗满坐风生顾盼伟如也道士一见惨然失棊子曰此局输矣输矣于此失却局竒哉救无路矣复奚言奕罢请去既出谓虬须曰此世界非子世界他方图之可矣勉之勿以为念因共入京虬须曰计李郎之程某日方到到之明日可与一妺同诣某坊小宅相访欲令新妇祇谒兼议从容无前却也言毕吁嗟而去靖䇿马而归遂与张氏同徃见一小板门扣之有应者云三即令候李即一娘子乆矣延入重门门愈壮丽奴婢四十余人罗列庭前奴二十人引靖入东㕔婢二十人引张氏入西㕔㕔之陈设颇极精异巾箱糚奁冠葢首饰之盛非人间之物巾栉既毕又请更衣衣甚珍奇既毕传云三郎来乃虬须也纱㡌禓裘亦有龙虎之状欢然相见催其妻出拜葢真天人也于是四人对坐牢馔毕陈女乐列奏其饮食妓乐若自天降非人间之物食毕行酒而家人自堂来舁出两牀各以锦绣帕覆之既呈尽去其帕乃文簿钥匙耳虬须指谓曰此珍宝货泉之数吾所有悉以充赠向者本欲于此世界求事或当一二十年建少功业今既有主住亦何为太原李氏真英主也海内即当太平李郎以奇特之才辅清平之主竭忠尽行必极人臣一妹以天人之资藴不世之艺从夫之贵荣极轩裳非一妹不能识李即亦不能存李郎非李郎不能遇一妹亦不能荣一妹起陆之渐际会如斯虎啸风生龙吟云起固当然也将予之赠以佐真人賛功业也勉之哉此后十余年东南数千里外有异事是吾得志之秋也妹与李郎可沥酒相贺因命家仆列拜曰李郎一妹是汝主也言毕与其妻戎装从一奴乘马而去数歩乃不复见靖据其宅遂为豪家得以助文皇缔构之资遂匡大业贞观十年靖以左仆射同平章事东南蛮奏有海贼以千艘带甲者十万人入扶余国杀其主自立国已定靖知虬须之得志也归告张氏具礼相贺沥酒东南祝拜之是知真人之兴非英雄所觊况非英雄乎人臣之谬思乱者乃螗臂扼辙耳我皇家垂福万叶岂虚言哉或曰衞公之兵法半乃虬须所传信哉太宗征辽李衞公病不能从帝使执政等召之不果起帝曰吾知之矣明日驾临其第执手与别衞公曰老臣宜从但犬马之疾增甚帝抚其背曰勉之昔司马仲逹非不老病竟能自强立勲魏室公叩头曰老臣请舆病行至相州疾笃而不能进上至驻驿山髙丽与靺鞨合军四十里太宗有惧色江夏王进曰髙丽倾国以拒王师平壤之守必弱请假臣精卒五千覆其本根则数十万之衆可不战而降帝不应既合战为敌所乘殆将不振还谓衞公曰吾以天子之衆困于蕞尔之夷何也靖曰此道宗所解时江夏王在侧帝顾之道宗具陈前言帝怅然曰当时忽遽不忆也太宗谓尉迟敬德曰人言卿反何故对曰臣反是实臣从陛下讨逆伐叛惟凭威灵幸而不死然所存刃锋也今大业已定而反疑臣乃悉解衣投于地以见所伤之处帝对之流涕曰卿衣矣朕以不疑卿故以相告何反以为恨太宗谓敬德曰朕将嫁女与卿称意否敬德笑曰臣虽鄙陋亦不失为夫妇之道臣每闻古人云富不易妻仁也窃慕之愿停圣恩叩头固让帝嘉之而止薛万彻尚平阳公主人谓太宗曰薛驸马无才气因此公主羞之不同席者数月帝闻之大笑置酒召诸壻尽往独与薛欢语屡称其美因对握槊赌所佩刀帝佯为不胜解刀以佩之酒罢悦甚薛未及就马主遽召同载而还重之踰于旧日中书令马周以布衣上书太宗览之未及终命召之乃陈世事莫不施行太宗尝以飞白书赐马周曰鳯鸾冲霄必假羽翼股肱之寄要在忠力又髙宗尝为飞白赐侍臣戴至德曰泛洪源俟舟楫郝处俊曰飞九霄假六翮李敬元曰资启沃罄丹诚崔知悌曰罄忠节賛皇猷其词皆有比兴率更欧阳询行见古碑晋索靖所书驻马观之良乆而去数百歩复还下马伫立疲倦则布裘坐观因宿其旁三日而去李太史与张文収坐忽见暴风自南而至李曰南五里当有哭者张以为音乐左右驰马观之则遇送葬者有鼓吹焉褚遂良贵显其父亮尚在乃别开门敇尝有所赐遂良使者由正门而入亮出曰渠自有门太宗宴近臣戏赵公无忌令嘲欧阳率更曰耸膊成山字埋肩不出头谁教麟阁上画此一猕猴询应声曰索头连背煖完裆畏肚寒只由心溷溷所以面团团帝敛容曰欧阳询汝岂不畏皇后闻耶赵公后之弟侯君集为兵部尚书以罪流岭南于其家得二美人容色絶代太宗问其状曰自小常食人乳而不饭侯君集家有金簟二甚精妙御府所无隐而不献后君集获罪乃于其家得之太宗朝泥婆罗献娑罗𣗳一名菩提叶似红蓝实如蒺藜太宗病出英公为叠州都督谓髙宗曰李勣才智有余屡更大任恐其不厌服于汝故有此授我死后可亲任之若迟疑顾望便当杀之勣奉诏不及家而去唐贞观元年长安客有买妾者居之数年尝忽不知所之一夜提人首而告夫曰我有父冤故至此今报矣请归涕泣而诀出门如风俄顷却至㫁所生子喉而去袁利贞为太常博士髙宗将会百官命妇于宣政殿并设九部乐利贞谏曰臣以前殿正寝非命妇宴会之地𧰼阙路寝非倡优进御之所请命妇会于别殿九部乐从东西而入㪚乐一色伏望停省若于三殿别所可备极恩私髙宗即令移于麟德殿至会日中书侍郎薛元超谓利贞曰卿门传忠鲠所献直言不加厚赐何以奖劝赐綵百匹迁祠部员外髙宗脑痈殆甚待诏秦鸣鹤奏曰须针百会方止则天大唿曰天子头上可是出血处上曰朕意欲针即时眼明云诸苦悉去殊无妨也则天走于帘下自负银锦等赏赐如向未尝怒也髙宗将下诏逊位于则天摄知国政召宰臣议之郝处俊对曰礼经云天子理阳道后理阴德然则帝之与后犹日之与月阴之与阳各有所主不相夺也若失其序上则谪见于天下则祸成于人昔魏文帝着令崩后尚不许皇后临朝奈何遂欲自禅位天后况天下者髙祖太宗之天下非陛下之天下正合谨守宗庙传之子孙不可持国与人有私于后惟陛下审详中书侍郎李义琰进曰处俊所引经典其言至忠惟圣虑无疑则苍生幸甚髙宗乃止及天后受命处俊已殁孙𧰼竟被族诛始则天以权变多智髙宗将排羣议而立之及得志威福并作髙宗举动必为掣肘髙宗不胜其忿时有道士郭行真出入宫掖为则天行厌胜之术内侍王伏胜奏之髙宗大怒宻诏上官仪废之仪因奏天后专恣海内失望请废黜以顺天心髙宗即令仪草诏左右驰告则天则天遽诉诏草犹在髙宗恐有怨怼待之如初且告之曰此并上官仪教我则天遂诛仪及伏胜等并赐太子忠死自此政归武后天子拱手而已阎立本总章元年以司平大常伯拜右相有文学善冩真髙宗朝太原王范阳卢荣阳郑清河博陵崔陇西赵郡李等七姓恃有族望耻与诸姓为婚乃禁其自婚娶于是不敢复行婚礼密装饰其女以送夫家武后时投匦者或不陈事而谩以嘲戏之言乃置使閲其书奏然后投之匦匦之有司自此始也初置匦有四门其制稍大难于往来后遂小其制度同为一匦依方色辨之汉时赵广汉为颖川太守设缿筩言事者投书其中匦亦缿筩之流也梁武帝诏于谤木肺石函旁各置一凾横议者投谤木函求逹者投肺石函即今之匦也初则天欲通知天下之事有鱼保宗者颇机巧上书请置匦以受四方之书则天悦而从之徐敬业于广陵作逆保宗曾与敬业造刀车之属至是为人所发伏诛保宗父承暐自御史中丞坐贬仪州司马明皇以匦字声似鬼改匦使为献纳使干元初复其旧名洛东龙门香山寺上方则天时名望春宫则天御石楼坐朝文武百执事班于水次国有大赦则命卫尉𣗳金鸡于阙下武库令掌其事金鸡为首建之于髙橦之上宣赦毕则除之凡建金鸡则先置鼓于宫城门之左视大理及府县囚徒至则挝其皷案金鸡魏晋以前无闻焉或云始自后魏亦云起自吕光隋百官志云北齐尚书省有三公曹赦日建金鸡葢自隋朝废此官而为衞尉所掌北齐每有赦宥则于阊阖门前𣗳金鸡柱下取少土云佩之利官数日间遂成坑所司亦不禁约武成帝即位其后河间王孝琬为尚书令先时有谣言河南种谷河北生白杨𣗳头金鸡鸣祖孝征与和士开谮孝琬曰河南河北河间也金鸡言孝琬为天子建金鸡也齐主信之而杀孝琬则天封嵩岳大赦改元万嵗登封坛南有大𣗳𣗳杪置金鸡因名𣗳为金鸡𣗳宋璟劾张昌宗等反状武后不应李邕立阶下大言曰璟所陈社稷大事陛下当听后色解即可璟奏邕出或让曰子位卑一忤㫖祸不测邕曰不如是名亦不传苏安恒博学尤明周礼左氏长安二年上疏请复子明辟奏疏不纳魏元忠为张易之所构安恒又申理之易之大怒将杀之赖朱敬则桓彦范等保䕶获免后坐节悯太子事下狱死睿宗即位下诏曰苏安恒文学立身鲠直成操往年陈疏忠谠可嘉属回邪擅权奄从非命兴言轸悼用恻予懐可赠諌议大夫近代言乐衞道弼为最天下莫能以声欺者曹绍䕫与道弼为乐令比监郊享御史有怒于绍䕫欲以乐不和为之罪杂叩钟磬使闇别之无误者由是反叹服其能洛阳有僧房中磬子夜輙自鸣僧以为怪惧而成疾求术士百方禁之终不能已曹绍䕫素与僧善适来问疾僧遽以告俄顷轻击斋钟磬复作声绍䕫笑曰明日盛设馔余当为除之僧虽不信其言冀其或效乃置馔以待绍䕫食讫出懐中错鑢磬数处其声遂絶僧苦问其所以绍䕫曰此磬与钟律合故击彼应此僧大喜其疾便愈裴知古自中宗武后朝以知音律直太常路逢乘马闻其声窃曰此人即当坠马好事者随而观之行未半坊马忽惊坠殆死又尝观人迎妇闻妇佩玉声曰此妇不利姑是日有疾竟亡其知音皆此𩔖也又善摄衞开元十三年终且百嵗曹怀舜金乡人父继叔死王事怀舜授游击将军厯内外两官则天尝云怀舜乆厯清资屈武职后转右玉钤衞将军则天时郎吏王上客自恃才艺意在前行外郎后除水部员外颇怀愤惋同列张敬忠以诗戏曰有意嫌工部专心覔考功谁知脚蹭蹬几落省墙东议者戏云畿尉有六道入御史为佛道入评事为仙道入京尉为人道入畿丞为苦海道入县令为畜生道入判司为饿鬼道左史东方虬每云二百年后乞尔西门豹作对苏味道词亚于李峤时称苏李崔融尝戏苏曰我词不如公有银花合也苏即答犹不及公金铜钉谓今同丁令威也刘希夷诗曰年年嵗嵗花相似嵗嵗年年人不同其舅即宋之问也苦爱此两句知其未示人恳乞此两句许而不与之问怒以土囊压杀之刘禹钖曰宋生不得死天报之矣张文瓘之为大理获罪者皆曰为张卿所罚不枉也张柬之等既迁则天于上阳宫中宗犹以皇太子监国告武氏之庙时累日阴翳侍御史崔浑奏曰方今国命初复当正徽号称唐顺万姓之心奈何告武氏庙庙宜毁之复唐鸿业天下幸甚中宗深纳之制命既行阴云四霁万里澄廓咸谓天人之应中宗时兵部尚书韦嗣立新入三品侍郎赵彦昭假金紫吏部侍郎崔湜复旧官上命烧尾令于兴庆池设食至时敕衞尉陈设尚书省诸司各具綵舟游胜飞楼结舰光夺霞日上与侍臣亲临焉既而吏部船为仗所隔兵部船先至嗣立奉觞献夀上问吏部船何在崔湜歩自北岸唿之遇戸部双舸上结重楼兼声乐一部即唿至岸以纸书作吏部字贴牌上引至御前上大悦以为兵部不逮也俄有风吹所帖之纸为嗣立所见遽奏云非吏部船上令取牌探纸见户字大笑嗣立请科湜罪上不许但罚酒而已薛令之闽之长溪人神龙二年赵彦昭下进士及第后为左补阙兼太子侍讲时东宫官冷落之次难进令之有诗曰明月夜团团照见先生盘盘中何所有苜蓿长阑干饭澁匙难绾羮稀筯易寛只可谋朝夕那能度嵗寒明皇幸东宫见之不悦以为讽上援笔酬曰啄木觜距长鳯凰毛羽短若嫌松桂寒任逐桑榆暖令之遂谢病归及肃宗即位召之诏下而令之已卒景龙初有韩令珪起自细微好以行第唿朝士寻坐罪为姜武畧应云且扺承曹大无烦唤姜五流何故遽行此姜武畧应云且抵承曹大无烦唤姜五兵部尚书韦嗣立景龙中中宗与韦后幸其庄封嗣立为逍遥公又改其所居鳯凰原为清虚原鹦鹉谷为幽栖谷中宗崩既除䘮吐蕃来弔或曰若择宗室最长者素服受礼于彼其可乎举朝称善而从之徐彦伯常侍睿宗朝以相府之旧拜羽林将军徐既文士不悦武职及迁谓贺者曰不喜有迁且喜出军和元祐为贞化府长史景龙末元祐献诗十首其词猥陋皆寓言嬖幸而意及兵戍韦氏命鞫于大理而将戮之月余而韦氏伏诛其诗言若符谶景云初以元祐为千牛衞长史韦铿初在意司邵炅萧嵩同昇殿神武皇帝即位及诏出炅嵩俱加朝㪚独铿不及炅鼻髙嵩须多并𩔖鲜卑铿嘲之云一双獠子着绯𫀆一箇须多一鼻髙相对衙前捺且立自言身品世间毛铿白肥而短他日忽于承天门风眩踣地炅咏曰飘风忽起团团㢠廻倒地还如脚𬒳鎚莫怪殿上空行事直为元非五品才郗昻性㨗直源干曜尝戏之曰谢安云郗生可谓入幕之宾矣岂非远祖否郗曰犹胜以氏为秃髪若不遇后魏道武称曰同源赐之源氏岂可列姓苑乎源遂屈后与杜黄裳同学于嵩阳二人同中第郗以安禄山伪官贬歙县尉黄裳入相后除中书舍人源干曜因奏事称㫖上悦之骤拔用厯戸部侍郎京兆尹以至宰相暇日上独与力士语曰汝知吾拔用干曜之速乎曰不知也上曰吾以其言语容貎𩔖萧至忠故用之力士对曰至忠岂不尝负陛下何念之深上曰至忠晚乃谬耳其初立朝得不为贤相乎上之爱才宥过闻之者莫不感悦魏知古性方直景云末为侍中明皇初即位猎于渭川时知古从驾因献诗以讽手诏褒美赐物五十段后兼知吏部尚书典选事深为称职所荐用人咸至大官倪若水为汴州刺史明皇尝遣中官往淮南採捕䴔䴖及诸水禽上疏谏手诏答曰朕先使人取少杂鸟其使不识朕意将鸟稍多卿具奏之词诚忠恳深称朕意卿逹识周材义方敬直故辍纲辖之重委方面之权果能闲邪存诚守节弥固骨鲠忠烈遇事无隐言念忠谠深用喜慰今赐物四十段用答至言汝南王琎宁王长子也姿容妍美明皇钟爱授之音律能逹其㫖每随游幸常戴砑绢帽打曲上摘红槿花一朶置于帽上笪处二物皆极滑乆之方安遂奏舞山香一曲而花不坠乐家云定头项难在不动揺上大喜赐金器一厨因曰花奴资质明媚肌髪光细非人间人宁王谦谢随而短斥之上笑曰大哥过虑阿瞒自是相师夫帝王之相且湏有英特越逸之气不然湏有深沈包育之度若花奴但英秀过人悉无此状故无猜也而又举止淹雅当更得公卿间令誉耳宁王又笑曰若如此臣乃输之上曰若此一条阿瞒亦输大哥矣宁王又谢上笑曰阿瞒赢处多大哥亦不用撝挹衆皆欢贺开元二十七年八月诏䇿夫子为文宣王改修殿宇封夫子后为文宣公仍长任本州长史代不絶先时庙夫子在西牖之下武德初并祀周公周公南面故夫子配坐西方贞观中废祀周公而夫子西位不改至是移就两楹南面正位十哲东西侍立又封颜子为兖公闵子为费侯伯牛为郓侯仲弓为薛侯冉有为徐侯子路为衞侯宰我为齐侯子贡为黎侯子游为呉侯子夏为魏侯曾参以下并为伯其两京文宣庙春秋二仲释奠轩悬之乐八佾之舞牲以太牢州县以少牢而无乐学旧六馆有国子馆太学馆四门馆书馆律馆算馆国子监都领之每馆各有博士助教谓之学官国子监有祭酒司业丞簿谓之监官太学诸生三千员新罗日本诸国皆遣子入朝受业天宝中国学增置广文馆在国学西北隅与安上门相对廊宇粗建会十三年秋霖一百余日多有倒塌主司稍稍毁撤将充他用而广文寄在国子馆中寻属边戈内扰馆宇至今不立明皇时羽林将刘洪善骑射尝对御使人于风中掷鹅毛洪连箭射之无有不中苏味道初拜相门人问曰方事之殷相公何以燮和味道但以手摸牀稜而已时谓摸牀稜宰相明皇在东都宫中有怪明日召宰相欲西幸裴稷山张曲江谏曰百姓场圃未毕请待冬仲是时李林甫初为相窃知上意及旅退佯为蹇歩上问何故脚疾对曰非疾愿独奏事乃言二京陛下东西宫也将欲驾幸焉用选时假使有妨刈获独可蠲免沿路租税臣请宣示有司即日西幸上大悦自此车驾至长安不复东旬日耀卿九龄俱罢而牛仙客进自古帝王五运之次凡有二説邹衍则以五行相胜为义刘向则以五行相生为义汉魏共遵刘说唐承隋代火运向为土德衣服尚黄旗帜尚赤常服赭赤也赭黄色之多赤者或谓之柘木其义无取髙宗时王勃着大唐千年厯国家土运当承汉氏火德上自曹魏下至隋室南北两朝咸非一统不得承五运之次勃言迂阔未为当时所许天宝中上书言事者多为诡异以冀进用有崔昌採勃旧説遂以上闻上纳焉下诏以唐承汉自隋以前厯代帝王皆屏黜更以周汉为二王后是嵗礼部试土德惟新赋即其事也及杨国忠秉政自以为隋氏之宗乃追贬崔昌并当时议者而复介二公焉扶风太守房琯申当郡苖损国忠怒以他事推之自是天下有事皆潜申国忠以取可否杨国忠尝会亲知吏部铨事且欲噱以娱之唿选人名引人于中庭不问资序短小者道州参军胡者与湖州文学帘中大笑明皇好神仙往往诏郡国征奇异之士有张果者则天时闻其名不能致上亟召之乃与使俱来其所为变怪不测有邢和璞者善算术视人投算而究其善恶夭夀上使算果懵然莫知其甲子又有师夜光者善视鬼后召果与坐密令夜光视之夜光奏曰果今安在臣愿见之而果坐于上前乆矣夜光终莫能见上谓力士曰吾闻奇士至人外物不足以败其中试饮以堇汁无苦者真奇士也会天寒方甚便以汁进果果遂引饮三巵醺然如醉顾侍者曰非佳酒也乃寝顷之引镜视其齿尽焦且黧命左右取铁如意击齿尽堕藏之于带乃于懐中出神膏色微红傅诸堕齿空中复寝乆之视镜齿皆生粲然洁白上方信其不诬也明皇时亢旱禁中筑龙堂祈雨命少监冯绍正画西方未毕如觉云起生梁栋间俄而大雨罗公远多秘异之术最善隐形明皇乐隐形之术就公远勤求而学公远虽传不尽其妙上每与公远同为之则隐没人莫能测若自为之则或遗衣带或露头巾脚宫人每知上之所在也百万钖赉或临之以死公远终不尽传其术上怒命力士里以油幞置于榨下压杀而埋弃之不经旬有中官从蜀使回逢公远乘骡于路笑而谓曰上之为戏一何虐耶明皇幸东都秋宵与一行师登天宫寺阁临眺乆之上四顾凄然叹息谓一行曰吾甲子得终无患乎一行曰陛下行幸万里圣祚无疆及西廵至成都前望大桥上乃举鞭问左右曰是何桥也节度使崔圆跃马进曰万里桥上叹曰一行之言今果符合吾无忧矣或曰一行开元中尝奏上云陛下行幸万里圣祚无疆故天寳中幸东都庶盈万数及上幸蜀至万里桥方悟焉一行和尚灭度留一物封识命弟子进于上发而视之乃蜀当归也上不谕其意及幸蜀间乃知其深意方叹异之明皇尝幸东都天大旱且暑时圣善寺有竺干僧无畏号曰三藏善召龙致雨之术上遣力士疾召无畏请雨无畏奏曰今旱数当然尔召龙兴烈风雷雨适足暴物不可为也上使强之曰人苦暑乆矣虽暴风疾雷亦足快意无畏辞不获已遂奉诏有司为陈请雨具而幡幢像设甚备无畏笑曰斯不足以致雨悉令撤之独盛一钵水无畏以小刀于水钵中搅旋之梵言数百呪水须臾之间有龙其状如指赤色首瞰水上俄顷没于水钵中无畏复以刀搅水呪者三有顷白气自钵中兴如炉烟径上数尺稍引去讲堂外无畏谓力士曰亟去雨至矣力士驰马去而四顾见白气疾旋自讲堂而西若尺素腾上既而昏霾大风震雷暴雨如㵼力士驰及天津之南风雨亦随马而至矣街中大𣗳多拔力士复奏衣尽沾湿孟温礼为河南尹目见其事温礼子尝言于李栖筠与力士同在先朝吏部员外即李华撰无畏碑亦云前后奉诏禳旱致雨灭火回风昭昭然遍诸耳目也明皇紫宸殿樱桃熟命百官口摘之明皇命射生官射鲜鹿取血煎鹿肠食之赐安禄山哥舒翰虢国夫人就屋梁悬鹿肠其中结之有宴则解开于梁上注酒号洞天圣酒明皇时以林邑国进白鹦鹉慧利之性特异常者因暇日以金笼饰之示于三相上再三美之时苏颋初八相每以忠谠厉已因前进曰记云鹦鹉能言不离飞鸟臣愿陛下深以为志申王有髙丽赤鹰每猎必置之驾前目之为抉云儿明皇尝三殿打毬荣王堕马闷絶黄幡绰奏曰大家年几不为小圣体又重傥马力既极以至颠踬天下何望何不看女壻等与诸色人为之如人对食盘口眼俱饱此为乐耳傍观大家驰逐忙遽何暇知乐上曰尔言大有理后当不复自为也明皇问黄幡绰是物儿得人怜是物儿者犹何人儿也对曰自家儿得人怜时杨妃号安禄山为子肃宗在东宫常危惧上俛首乆之上又尝登北楼望渭见一醉人临水卧问左右是何人左右不对幡绰曰是年满令史又问曰尔何以知之对曰更一转入流上大笑上又与诸王会食宁王喷饭直及上前上曰宁哥何故错喉幡绰曰此非错喉是歕帝或曰郑滁州胪于曲江见令史醉卧池岸云更一转入流又开元中上与内臣作厯日令髙力士挟大胾置黄幡绰口中曰塞穴吉幡绰遽取上前叵罗内靴中走下倒内财吉上欢甚即赐之上好击毬内廐所养马犹未甚适与幡绰语曰吾欲良马乆矣谁能通马经者幡绰奏臣能知之今丞相悉善马经上曰吾与丞相言政事外悉究其旁学不闻有通马经者尔焉知之幡绰曰臣每日沙堤上见丞相所乘皆良马是必能通知上大笑又黄幡绰滑稽不穷尝为戏上悦假以绯衣忽一日佩一兔尾上怪问答曰赐绯垂鱼袋上谓曰鱼袋本朝官入合合符方佩之不为汝惜竟不赐打毬古之蹵踘也汉书艺文志蹵鞠二十五篇颜注云鞠以韦为之实之以物蹵蹋为戏鞠陈力之事故附于兵法蹵音千六切鞠音距六切近俗声讹谓鞠为毬字亦从而变焉非古也开元天宝中上数御观打毬为事能者左萦右拂盘旋宛转殊有可观然马或奔逸时致伤毙永泰中苏门山人刘钢于邺下上书于刑部尚书薛公云打毬一则损人二则损马为乐之方甚衆何乘兹至危以邀晷刻之欢耶薛公悦其言图钢之形置于左右命掌记陆长源为赞以美之然打毬乃军州常戏虽不能废时复为之耳今乐人又有蹋毬之戏作彩画木毬髙一二尺女妓登蹑毬转而行萦回去来无不如意盖古蹋鞠之遗事也拔河古谓之牵钩襄汉风俗常以正月望日为之相传楚将伐吴以为教战梁简文临雍部禁之而不能絶古用篾缆今代以大麻絙长四五十丈两头分系小索数百条挂于胸前分两朋两向齐挽当大絙之中立大旗为界震声呌噪使相牵引以却者为胜就者为输名曰拔河中宗曾以清明日御梨园毬场命侍臣为拔河之戯时七宰相二驸马为东朋三宰相五将军为西朋东朋贵人多西朋奏胜不平请重定不为改西朋竟输韦巨源唐休璟年老随絙而踣乆不能兴上大笑令左右扶起明皇数御楼设此戏挽者至千余人喧唿动地蕃客庶士观者莫不震骇进士河东薛胜为拔河赋其词甚美时人竞传之明皇开元二十四年八月五日御楼设绳技技者先引长绳两端属地理鹿卢以系之鹿卢内数丈立柱以起绳之直如絃然后技女自绳端摄足而上往来倐忽望若飞仙有中路相遇侧身而过者有着履而行从容俯仰者或以画竿接胫髙六尺或蹋肩蹋顶至三四重既而翻身直倒至绳还往曾无蹉跌皆应严鼓之节真可观也衞士胡嘉隐作绳技赋献之词甚宏畅上览之大悦擢拜金吾衞仓曹参军自兵冦覆荡伶官分㪚外方始有此技军州宴会时或为之明皇在禁中欲与姚元之论事时七月十五日苦雨不止泥泞盈尺上令左右以歩辇召之宋开府璟虽耿介不羣亦知音乐尤善羯鼓尝与明皇论羯鼓事曰不是青州石末即须鲁山花甆捻小碧上掌下须有朋肯声据此乃汉震第二鼓也且颡用石末花磁固是腰鼓掌下朋肻声是以手拍鼓非羯鼓明矣开府又曰头如青山峯手如白雨㸃此即羯鼓之能事山峯取不动雨㸃取碎急上与开府兼善两鼓而羯鼓偏好以其比汉震稍雅细焉开府之家悉传之东都留守郑叔则祖母即开府之女今尊贤里郑氏第有小楼即宋夫人习鼓之所也开府孙沇亦知音贞元中集乐录三卷德宗览而善焉又知是开府之孙遂召对赐坐与论音乐又召至宣徽张乐使观焉曰设有舛乖悉可言之沇沉吟曰容臣与乐官啇摧条奏上使宣徽使就教坊与乐官参议数日二使奏上乐工多言沇曾不留意不解声调不审节拍兼有聩病不可议乐上颇异之乆之召对且曰臣年老多病耳实失听若迨于声律不致无业上又使作乐曲问其得失承禀舒迟衆工多笑之沇顾笑者忽忿怒作色奏曰曲虽妙其间有不可者上惊问之即指一琵琶云此人大逆戕忍当即去不宜在至尊前又指一笙云此人神魂已游墟墓不可更留供奉上大骇令主司潜伺察之既而琵琶工为人诉称六七年前其母自缢不得端由即令按鞫遂伏罪其笙者乃忧恐不食旬日而卒上益加知遇面赐章绶累召对每令沇察乐乐工悉惴恐不敢正视沇惧罹祸辞病而退李龟年彭年鹤年弟兄三人开元中皆有才学盛名鹤年能歌词尤妙制渭州彭年善舞龟年善打羯鼓明皇问卿打多少杖对曰臣打五千杖讫上曰汝殊未我打却三竖柜也后数年又闻打一竖柜因赐一拂枝杖羯鼓桊后留传至建中三年任使君又传一弟子使君令取江陵漆盘底㵼水桊中竟不㪚以其至平故也又云人闻鼓桊只在调竖慢此桊一调之后经月如初今不如也天寳中乐章多以边地为名若凉州甘州伊州之𩔖是焉其曲遍繁声为破后其地尽为西蕃所没破其兆矣上爱幸安禄山唿之为儿常于便殿与杨妃同乐之禄山毎就坐不拜上而拜杨妃上顾而问之不拜我而拜妃子何也禄山奏云外国人不知有父只知有母上笑而赦之禄山丰肥大腹上尝问此腹中何物而大禄山寻声而对腹中但无他物唯赤心而已上以其真而益亲之张廵将雷万春于城上与廵语次被贼伏弩射之中万春面不动令狐潮疑是木人谍问之知是万春乃言曰向见雷万春方知足下军令矣然其如天理何廵与潮书曰仆诚下材亦天下一男子耳今遇明君圣主畴则屈腰逢豺狼犬羊今须展志云云请足下多服续命之㪚数加益智之丸无令病入膏盲坐亲斧锧也张廵之守睢阳明皇已幸蜀贼氛方炽孤城势蹙人困食竭以纸布煑而食之时以茶汁和之而意自如其谢金吾将军表曰想峨眉之碧峯豫游西蜀追绿耳于悬圃保夀南山逆贼禄山戮辱黎献羶臊阙庭臣被围四十七日凡一千二百余阵主辱臣死当臣致命之时恶稔罪盈是贼灭亡之日忠勇如此激励将士尝赋诗曰接战春来苦孤城日渐危合围侔月晕分守效鱼丽屡厌黄尘起时将白羽挥裹疮犹出战饮血更登陴忠信应难敌坚贞谅不移无人报天子心计欲何施又闻笛诗曰岧嶤试一临铁骑附城阴不辨风尘色安知天地心营开星月近战苦阵云深旦夕更楼上遥闻横笛吟时雍丘令令狐潮以书劝诱不纳其书有曰宋七昆季衞九诸子昔㫁金成契今乃刎颈相图云云时刘禹钖具知宋衞耳剽所得濡毫有遗所冀多闻补其阙也又説许远亦有文其祭纛文为时所称所谓太一先锋蚩尤后殿苍龙持弓白虎捧箭又祭城隍文云眢井鸠翔危堞龙䕶皆文武雄健士气不衰真忠烈之士也刘禹钖曰此二公天赞其心俾之守死善道向若救至身存不过是一张仆射耳则张廵许远之名焉得以光扬于万古哉廵性明逹不以簿书介意为真源宰县有豪华南金悉委之故时人语曰南金口明府手及廵闻之不以为事吴道子访僧不见礼遂于壁上画一驴其僧房器用无不踏践僧知道子所为谢之乃涂去王维画品妙絶工水墨平远昭国坊庾敬休所居室壁有之人有画乐图维熟视而笑或问其故维曰此是霓裳羽衣曲第三叠第一拍好事者集乐工验之一无差舛王维为大乐丞𬒳人嗾令舞黄狮子坐是出官黄狮子者非天子不舞也后辈慎之或有人报王维云公除右丞王曰吾畏此官屡被人唿不解作诗王右丞王缙多与人作碑志有送润笔者误致王右丞院右丞曰大作家在那边天宝中天下无事选六宫风流艳态者名花鸟使主饮宴杭州房琯为盐官令于县内凿池构亭曰房公亭后废骊山华清宫天宝中植松栢徧满巖谷望之郁然朝元阁在北岭之上最为崭絶次南即长生殿殿东南汤泉凡一十八所第一即御汤周环数丈悉砌白石莹彻如玉石面皆隐起鱼龙花鸟之状四面石座阶级而下中有䨇白石瓮连腹异口瓮口中复植䨇白石莲泉眼自莲中涌出注白石之面御汤西南即妃子汤汤稍狭汤侧有红石盆四所刻作菡萏于白石之面余汤迤逦相属而下凿作暗窦走水出东南数十歩复立一石表涌出灌注一石盆中后人为也潞州启圣宫有明皇攲枕斜书壁处并腰鼓马槽并存张𢎞靖为潞州从事皆见之北邙山𤣥元观南有老君庙殿台髙敞下瞰伊洛神仙塑像皆开元中杨惠之所制世称奇巧邺西鼓山东北有石鼓俗传石鼓鸣则兵起左思魏都赋云神钲迢递于髙峦灵响特惊于四表案説文钲似铃小者为铙周礼以金铙止鼓然则钲鼓虽同𩔖钲乃以金为之直谓石鼓为神钲失其义矣髙齐时石鼓鸣未几而齐灭隋季又鸣无何海内崩乱近天宝末石鼓复鸣俄而幽燕俶扰记传临海零陵南康建平天水诸处皆有石鼓其説多同晋武帝时吴郡临平湖岸崩出一石鼓扣之不鸣张华云取蜀郡桐木作鱼形撃之则鸣于是声闻数十里后十六国迭据三百余年攻战不息是石鼓之鸣咸非吉征也费县西漏泽者漫数十里每嵗时雨降即自浮溢蒲鱼之利人实赖焉至白露应节即如扫一夕而干焉萧颕士以年代莫详记载所阙信殊异也萧功曹颕士赵员外骅开元中同居兴敬里肄业共有一靴乆而见东郭之迹赵曰可谓疲于道路矣萧曰无乃禄在其中贺监为礼部侍郎时祁王赠制云惠昭太子补斋挽郎贺大纳苞苴为豪子相率诟辱之吏遽掩门贺梯墙谓曰诸君且㪚见説宁王亦甚惨澹矣李白开元中谒宰相封一板上题曰海上钓鳌客李白宰相问曰先生临沧海钓巨鳌以何物为钩线白曰风波逸其情干坤纵其志以虹蜺为线明月为钩又曰何物为饵白曰以天下无义气丈夫为饵宰相竦然宋昌藻考功员外郎之问之子天寳中为淦阳尉刺史房琯以其名父之子常接遇㑹中使至州琯使昌藻郊外接候须臾却还云被额房公顾左右何名为额有参军亦名家子敛笏对曰查名诋诃为额房怅然曰道额者已可笑识额者更奇近代流俗唿丈夫妇人纵放不拘礼度者为查又有百数十种语自相通解谓之查语大抵多近猥僻肃宗在春宫尝与诸王从明皇诣太清宫有龙见于殿之东梁上目之问诸王有所见乎皆曰无之问太子太子俛而未对上问头在何处曰在东上抚之曰真我儿也礼记祭法累代祭名不闻有㦸神节神是知无拜祭之礼也近代受节置于一室朔望必祭之非也凡㦸天子二十四诸侯十今之藩镇即古之诸侯在其地则于衙门及罢守藩阃虽爵位崇髙亦不许列于私第上元元年宰相吕諲立㦸有司载㦸及门諲方惨服乃更吉服迎而拜之颇为有识者所嗤则知辱命拜赐可也拜㦸祭节大乖于礼海州南有沟水上通淮楚公私漕运之路也宝应中堰破水涸鱼啇絶行州差东海令李知远主役脩复堰将成辄壤如此者数四劳费颇多知远甚以为忧或説梁代筑浮山堰频有壤决乃以鐡数千万片填积其下堰乃成知逺闻之即依其言而堰果立初堰之将坏也辄闻其下殷如雷声至是其声移于上流数里盖金铁味辛辛能害目蛟龙䕶其目避之而去故堰可成越僧灵澈得莲花漏于庐山传江西观察使韦丹初惠远以山中不知更漏乃取铜叶制器状如莲花置盆水之上底孔漏水半之则沈每一昼夜十二沈为行道之节冬夏短长云阴月晦一无所差严武少以强俊知名蜀中坐衙杜甫袒跣登其几案武爱其才终不害然与章彞善再入蜀谈笑杀之及卒其母喜曰而后吾知免为宫婢矣杜相鸿渐之父名鹏举父子而似兄弟之名盖有由也鹏举父尝梦有所之见一大碑云是宰相碑已作者金填其字未作者刋名于柱上因问有杜家儿否曰有任自看之记得姓下有鸟偏旁曳脚而忘其字乃名子为鹏举而谓之曰汝不为相世世名鸟旁而曳脚也鹏举生鸿渐而名字且前定矣况官与夀乎杜亚在淮南竞渡採莲龙舟锦缆之戏费金千万杜鸿渐为都统并副元帅王缙代之鸿渐谓人曰一箇月乞索儿一万贯钱盖计使料多以此诘俸钱都数也代宗赐郭汾阳九花虬马子仪陈让者乆之上曰此马髙大称卿仪质不必让也子仪身长六尺余九花虬即范阳节度使李懐仙所献额髙九寸毛拳如鳞头颈鬃鬛如龙每一嘶羣马耸耳身被九花故以为名郭汾阳虽度量廓落然而有陶侃之僻动无废物每収书皮之右𠢐下者以为逐日须至文帖余悉卷贮每至嵗终则㪚与主守吏俾作一年之簿所𠢐处多不端直文帖且又繁积吏不暇剪正随斜曲聨煳一日所用剺刀忽折不余寸许吏乃铦以应召觉愈于全时渐出新意因削木如半镮势加于折刃之上使才露锋榼其书而剺之汾阳嘉其用心曰真郭子仪部吏也时人遂效之其制益妙武后已后王侯妃主京城第宅日加崇丽天寳中御史大夫王鉷有罪赐死县官簿录鉷太平坊宅数日不能遍宅内有自雨亭子檐上飞流四注当夏处之凛若髙秋又有寳钿井栏不知其价他物称是安禄山初承宠遇敕营甲第瓌材之美为京城第一太真妃诸姊妹第宅竞为宏壮曾不十年皆相次覆灭肃宗时京都第宅屡经残毁代宗即位宰辅及朝士堂权争修第舍颇为烦弊议者以为土木之妖无何皆易其主矣中书令郭子仪勲伐盖代所居宅内诸院往来乘车马僮客于大门出入各不相识词人梁锽尝赋诗曰堂髙凭上望宅广乘车行盖此之谓郭令曾将出见修宅者谓曰好筑此墙勿令不牢筑者释锸而对曰数十年来京城逹官家墙皆是某筑祗见人改换墙皆见在郭令闻之怆然遂入奏其事因固请老张昙为郭汾阳从事家尝有怪问于术者对曰大祸将至唯休退可免昙不之信及方宴席上见血有尼者闻之劝其杜门不纳宾客屏游宴昙怒而杖之其后昙言语有失汾阳衔之又屡言同列事或独后见多值方宴罢在姬所不可白事必抑门者令通汾阳谓其以武臣轻忽已益不平后因谓公去所任吏遂发怒囚之以闻竟杖死李太尉光弼镇徐北拒贼冲急总诸道兵马征讨之务皆自处置仓储府库军州差补一切并委判官张傪傪明练庶务应接如流欲见太尉论事太尉辄令判官啇量将校见傪礼数如见太尉由是上下清肃东方晏然天下皆谓太尉能任人代宗时百寮立班良乆合门不开鱼朝恩忽拥白刃十余人而出曰西蕃频犯郊圻欲幸河中如何宰臣以下不知所对给事刘某出班抗声曰敕使反也屯兵无数何不捍冦而欲胁天子去宗庙仗内震耸朝恩大骇而退因此罢议颜真卿为尚书左丞代宗车驾自陜府还真卿请先谒五陵孔庙而后还宫宰相元载谓真卿曰公所见虽美其如不合时宜何真卿怒而前曰用舍在相公言者何罪然朝廷事岂堪相公再破除耶载深衔之代宗欲相李泌元载忌之帝不得已出泌约曰后召当以银为信忽除银青光禄大夫泌知载败已且相矣未几果然柳相初名载后改为浑佐江西幕嗜酒好入鄽市不事拘检时路嗣恭初平五岭元载奏言嗣恭多取南人金宝是欲为乱陛下不计试召必不入朝三伏中追诏至嗣恭不虑请待秋凉以修觐礼浑入泣谏曰公有功方暑而追是为执政所中今少迁延必族灭矣嗣恭惧曰为之奈何浑曰健歩追还表缄公今日过江宿石头驿乃可从之代宗谓元载曰嗣恭不俟驾行矣载无以对元相载用李纾侍郎知制诰元败欲出官王相缙曰且留作诰待发遣诸人尽始出为婺州刺史又曰独孤侍郎求知制诰试见元相元相知其所欲迎谓常州曰知制诰可难堪心知不我与也乃荐李侍郎纾时杨炎在阁下忌常州之来元阻之乃二人之力也元伯和李腾腾弟淮王缙时人谓之四凶刘宗经执经兄弟入八元数李纾侍郎好谐戏又服用华鲜尝朝回与同列入坊门有负贩者呵不避李骂云头钱价奴兵輙冲官长负者顾而言曰八钱价措大漫作威风纾乐採异语使仆者访八钱之义答只是衣短七耳同列为言纾甚慙元载擅权多年客有为都卢缘橦歌欲讽其至危之势览之泣下郑相珣瑜方上堂食王叔文至韦执谊遽起延入阁内珣瑜叹曰可以归矣遂命驾不终食而出自是罢免元载败妻王氏曰某四道节度使女十八年宰相妻今日相公犯罪死即甘心使妾为㫪婢不如死也主司上闻俄而亦赐死元载于万年县佛堂子中谓主者乞一快死也主者曰相公今日受些汚泥不怪也乃脱秽袜塞其口而终颜真卿集和政公主神道碑诗美下嫁书传筑馆贵其中礼载籍称焉汉魏已还寂寥罕嗣以荡陵德则维其常皇唐勃兴王道丕变平阳起娘子之军于司竹襄城行匹庶之礼于宋公常乐糺匡复之师于武后皆前古之所未有其或生知礼乐周旋法度躬行妇道以懋大伦克顺天经光昭懿烈名言之所莫究书记之所未闻聚衆美于一身邻太虚而独立者其唯和政公主乎公主姓李氏陇西成纪人皇唐𤣥宗大圣大明孝皇帝之孙肃宗文明武德大圣大宣孝皇帝之第二女帝女之崇于斯为盛今天子之同母曰章敬皇太后后之在襁褓也后父赠太尉吴君曰令珪尝游宦蜀中使道士勾规占之规惊起曰此女贵不可言是生二子男为人君女为公主嫁于柳氏其后竟配肃宗生今上及公主神所命也厥惟旧哉公主三嵗而孤即能孺慕育于储妃韦氏纯孝过人幼而聪惠长而韶敏秾华秀整令德芬馨婉嫕发于天姿肃雍形于鉴寐奉今上以悌逹事韦妃如所生繇是特为肃宗之所赏爱至若左右图史开示佛经金石丝竹之音缋画工巧之事耳目之所闻见心灵之所领畧莫不一览悬解终身不忘天寳九载春三月既望封和政公主降于河东柳潭既笄之三载矣潭周太保敏之五代孙皇唐蕲州刺史懐素之曾孙赠祕书监岑之第四子衣冠地胄辉映当朝初以美秀承家中以名声华国道胜而贵能下善谦尊而休有烈光士林伟之解褐左内率府胄曹转颕王府户曹陈留郡司功参军以人门第一选尚公主拜太子洗马亦既好合雅相敬贵虽柳侯秉彛有度能降帝女之心而公主率履由衷每抗古人之节故宗族胥睦不独亲其亲先后大同莫敢私其子竭力供侍不务华采服无金翠之饰居有冰雪之容每至朔月六参朝天旅进嫣然班叙之内回出神仙之表亦非希企之所及也洎凶羯乱常潼闗不守𤣥宗幸蜀妃后骏奔姊曰宁国公主孀嫠屏居谁或讣告乃弃其三子取其夫之乘以乘之柳侯徒行公主愧焉下而同趋者日且百里每臻坎险必先济宁国而后从之柳侯辞公主曰我若先渉脱有危急不能俱全则弃我姊矣柳侯感叹躬负薪之役公主怡然亲馈饩之事伯姒华阴杨氏太真妃之姊也贵倖前朝势倾天下公主交无谄黩思未绸缪杨且云亡以孤见託马嵬之役无噍𩔖焉感其一言悉力营赡男登服冕之位女获乘龙之匹出入存恤过于己子虽其密亲罔或能辨柳之亲眤伯仲姑姊隐儭将迎唯恐不至纠逖疏属抚循惸嫠繇内及外终始如一孤穷满目荣悴殊伦居薄推厚未尝懈倦衣服饮食等无有差互或未周婴孩罔及每至伏腊礿祠丞尝必具礼衣花钗之饰以躬中馈堂室之奠式燕孙谋岂无婢使姿性纯俭不以迄成先圣休之宝书清问秋八月𤣥宗至蜀仍旧邑而册公主以潭为驸马都尉银青光禄大夫太仆卿属狂将兴祸称兵向阙𤣥宗亲御闉阇临视诛讨驸马率领家竖折冲张义童等鬬于门中公主及宁国彀弓迭进驸马乘胜突刃所向无前斩馘擒生殆逾五十节使时宰具以表闻𤣥宗自系诰示先帝恳让莫当䇿勲遂寝今上之为元帅也躬擐甲胄率先将卒举两京若拾遗摧兇冦如振藁劳旋方及帑藏其空公主贸迁有无亿则屡中数逾千万悉畀县官论者难之肃宗弥留衆皆迭侍主独瞻依不去于旁帝有间䀌而谓之曰汝之纯孝乃能至是遂赉庄一区帝爱季女曰寳贞公主因奏曰八妹未有请以赐之泣而谏焉哀动左右西陵迁窆上戒主曰凡厥亲身之物必诚必信勿之悔焉主罄家有无以邑入千万潜充经费上深感叹焉上既宅亮阴未忍临政人之疾苦事之得失岂尝私谒动必以闻上敬异之朝廷赖焉广德元年冬上既东幸主志期扈跸廻兵充斥咫尺不通因至荆南慰荐诸将方隅载谧职贡以修主有力焉上之在陜忧主乏匮乃命中使屡敕节度及转运使随主所须务令肃给主以国用罄空退而叹曰吾方竭家财以资战士其能饕餮首冒国经唯请名香数斤施于佛寺为上祈福而已王公戚属相携而至者蓝缕腻囊襁负鳞次竭其资斧亲自瞻恤聚而泣之悲感行路初次啇于顿于传置羣盗猬起奄及驿亭唿而犒之晓以祸福一言革面愿比家奴之死靡他至今犹在缅惟罔极无所寘哀从母薛氏遗孤四人分宅居之皆俾成立莱莘兄弟尽列通班二女有行克配良士主之慈忠悉皆若是亲临稼穑躬俭节用不惮烦缛雅好组紃驸马裳衣必亲裁紩爰及子女罔衣绮纨绽新皆成主手每加训诲惷廸检押广德二年春二月归于上都诸主髙会议际夫党觌其亲族多旷周旋咸以为时经百罹粗畧可也主抗词曰女之移天遂成他族怙贵长傲何以律人上方理定闻必不悦诸主蹶然竞崇讨习礼之降杀亲之薄厚翕然一变职主之由夏六月才生魄属边候不谨烽及京师城中震惊圜视无色主既弥月体未甚安曰事亟矣其入言之驸马请间主曰吾业已行矣驸马独无兄乎因乘檐子直至寝殿乃悉索阙遗备陈利病以奏之上欣然嘉纳所言未䆒傍或负来因尔退归迟明诞育展转怊怅不能弥忘时属炎暍热病有加圣情忧轸起坐失次天医内官相继旁午彼苍不惠以其月二十有五日辛卯薨于常乐坊之私第春秋三十有六呜唿皇上友爱天深痛毒兼至砉然一呌声泪俱咽哀动木石岂伊人伦涟涟孔懐如失于臂曰予此妹国之鸿寳方期同乐云如何殂嗟哉天实为之胡宁忍予乃辍朝三日命京兆尹监䕶丧事一以官供务从优厚柳侯掐膺永悼气索神伤心苦而忽然忘生泣尽而继之以血况乎五男三女或龀或孩唿阿母而哭无常声吁昊天而仁覆永絶哺以滋㫖嗌而莫就其为酷痛曷愈子斯以是思哀哀可知矣自朝及野知与不知闻之失声罔不震悼栈有青牛素服辕轭主之薨也踣地哀鸣仰天屑泪三日不秣畜犹若是臣仆可知主之将薨驭马先殒捐馆之夕游神别墅乘之周麾徧劳憗遗俾屏不逮田客兼从数骑乆已云亡衆皆惊起髣髴犹见虽所凭则厚而精气何多主于驸马大义敦肃不恃俔天之贵每极家人之礼驸马雅性夷简恬于名利愿究衞生之经庶臻乆视之道主志深婉顺始慕真宗故于他时并受法箓尝谓之曰易崇积善诗贵起予不以忠孝数事迭相告勗者则心有慊焉率而行之曷尝废坠又以为死生恒理先后之间若幸启手足必当禭我以道服瘗我于支提往来行言时见存恤则所怀足矣子若不讳我若此身未亡酒扫茔壠出入窀穸奉君周旋噫嘻于斯之时以为谑浪岂悟今者皆符昔言有司奉诏将厚其礼驸马疏陈皆蒙允许粤以秋八月十九日甲申其男试太常少卿赐紫金鱼袋晟鸿胪少卿晕试祕书丞赐紫金鱼袋杲试殿中丞昱及三女等䖍窆公主于万年县义丰之铜人原从理命也呜唿风咏褧裳史称彤管纤微之善载籍犹称况乎七叶帝女分形归妹贵能逮下忠以导君躬德言容功之美服女师母仪之训订之緜古孰与我京昔马迁着记谓之实录有道见述亦云无愧某学于旧史少识前载厯考往代釐降之盛未有如公主者焉虽壷则家风每挹如宾之敬而勤崇垂懿敢忘传信之辞铭曰秾矣公主𤣥元之绪圣皇之孙肃宗之女今上之妹生人之矩德言容功义仁孝忠温良恭俭敬让𢎞通率履弗越髙明有融下嫁于柳猗那自乆金石着盟瑟瑟斯友家道以正人伦斯厚鳯凰于飞梧桐是依雝雝喈喈福禄攸归和乐既孺德音莫违麟之趾定振振子姓方绍母师奄摧邦令一人痛毒九有悲咏诏葬于何铜人之阿支提郁起宰树谁过空余好合来往滂沱永泰中大理评事孙广着啸㫖一篇云其气激于喉中而浊谓之言激于舌端而清谓之啸言之浊可以通人事逹情性啸之清可以感鬼神致不死故太上老君授南极真人真人授广成子广成子授风后风后授务光务光授舜舜演之为琴以授禹自后或废或续有晋大行仙君孙公得之以得道无所授阮嗣宗所得少分其后不复闻矣按髙氏纬畧啸有十五章一曰权舆二曰流云三曰深溪虎四曰髙柳蝉五曰空林鬼六曰巫崃猿七曰下鸿鹄八曰古木鸢九曰龙吟十曰动地十一曰苏门孙登隐苏门山所作也十二曰刘公命鬼仙人刘根所作也十三曰阮氏逸韵阮籍所作也十四曰正章十五曰深远极大非常声也毕尽五音之极而大道备矣广云其事出道书余按人有所思则长啸故乐则咏歌忧则嗟叹思则啸吟诗云有女仳离条其啸矣颜延之五君咏云长啸若懐人皆是也广所云深溪虎古木鸢状其声气可知矣若太上老君相次传授舜演为琴崇饰过甚余不敢闻也按诗笺云啸蹙口出声也成公绥啸赋云动唇有曲发口成音而今之啸者开口卷舌畧无蹙舌之法孙氏云激于舌非动唇之谓也天寳末峨眉山道士姓陈来游京师善长啸能作鼓霹雳之引初则声发调畅稍加㪚越湏臾穹窿砰磕冩雷鼓之音忽复震骇声如霹雳闻者莫不倾慄至德二年敕天下州县重定酤酒随月纳税建中二年更加青苖大歴初税每十文三年加五文敕以御史大夫充使其后割归度支使开元已前有事于外则命使臣否则止罢自置八节度十採访始有坐而为使者其后名号益广大抵生于置兵盛于兴利普于衔命于是为使则重为官则轻故天下佩印有至四十者大歴中请俸有至百万者在朝有太清宫太微宫度支盐铁转运知匦宫苑闲廐左右廵分案监察馆驿监仓监库左右衔外任则节度观察诸军押蕃防御团练经畧镇遏招讨𣙜盐水陆运营田给纳监牧长春宫有因时而置者则大礼礼仪礼会删定三司黜陟廵抚宣慰推复选补会盟册立弔祭供军粮料和籴此其大畧经置而废者不录宦官内外悉谓之使旧为权臣所绾州县所理后属中人者有之大厯中刑部即中程皓家在相州宅前有小池有人造劒于池内淬之池鱼皆死余家井中有鱼数十头因有急家人以药臼投之信宿鱼皆浮出知鱼亦畏铁焉大厯末北方有白虹夜见东西属地封演曰凡虹见皆当日之冲朝见则在西常与日相近不差分毫今此虹见之时日在癸则虹见当在丙常时虹影穹崇举目而望今虹在北又可平视知日在北方去兹远矣畧计此当在斗极之北斗极天中也故北方可得而见而日更在虹之北又甚辽阔故北方不得而见之苖夫人其父太师也舅张河东也夫延赏也子𢎞靖也壻韦太尉也近代衣冠妇人之贵无如苖氏者唐语林卷五唐语林卷六钦定四库全书唐语林卷六宋王谠撰补遗徳宗降诞日内殿三教讲论以僧鉴虚对韦渠牟以许孟容对赵需以僧覃延对道士郄惟素诸人皆谈毕鉴虚曰诸奏事云𤣥元皇帝天下之圣人文宣王古今之圣人释迦如来西方之圣人今皇帝陞下是南瞻部洲之圣人臣请讲御制赐新罗铭讲罢徳宗有喜色徳宗降诞日三教讲论儒者第一赵儒第二许孟客第三韦渠牟与僧覃延嘲谑因此承恩也渠牟荐一崔阡拜谕徳为侍书于东宫东宫顺宗也阡触事面墙对东宫曰臣山野人不识朝典见陛下合称臣否东宫曰卿是宫寮自合知也李丞相泌谓徳宗曰肃宗师臣岂不唿陛下为郎圣颜不悦泌曰陛下天寳元年生向外言改年之由或以𢎞农得寳此乃谬也以陛下此年降诞故明皇帝以天降之寳因改年号为天寳也圣颜然得大悦又韦渠牟曽为道士及僧徳宗问卿从道门本师复是谁渠牟曰臣师李仙师仙师师张果老先生肃宗皇帝师李仙师为仙帝臣道合为陛下师由迹微官卑故不足为陛下师渠牟亦效李相泌之对也赵涓为监察御史时禁中失火火发处与东宫相近代宗疑之涓为巡使俾令即讯涓因厯壖囿按据迹状乃上直中官之火所致也既奏代宗称赏徳宗时在东宫常感涓究理详明及刺之州年考既深与观察使韩滉不相得滉奏免涓官得宗见名谓宰相曰岂非永㤗初御史赵涓乎对曰然即日拜尚书左丞司徒郑贞公毎在方镇公之陈设器用无不正备宴犒未尝刻簿其平居奉身过于俭素中外婚嫁甚多礼物皆经处画公与其宗叔太子太傅纲居昭国防太傅第在南出自南祖司徒第在北出自北祖时人谓之南郑相比郑相司徒堂兄文献公前后相徳宗亦谓之大郑相小郑相焉徳宗西幸马一号神智骢一号如意骝王承昇有妹国色徳宗纳之不恋宫色徳宗曰穷相女子乃出之敕其母兄不得嫁进士朝官任配军将亲情后适元士㑹以流落终颜鲁公尝得方士名药服之虽老气力壮健如年三四十人至奉使李希烈春秋七十五矣临行告人曰吾之死固为贼所杀必矣且元载所得药方亦与吾同但载贪甚等是死而载不如吾吾得死于忠耶于是命取席固圜其身直立一跃而出又立两藤倚子相背以两手掘其倚处悬足㸃空不至地三二寸数千百下又手按牀东南隅跳至西北者亦不啻五六乃曰既如此疾焉得死吾耶异日幸得归骨来秦吾姪女为裴郾妻者此女最仁孝及吾小青衣剪綵者颇善承事是时汝必与二人同启吾棺知有异于常人之死尔如穆䕶天性之道难召至此至秦州责希烈反逆无状竟不取以面目相见亦不敢以兵刃相恐潜命献食者送空器而已翌日贼令官翌来缢之鲁公曰老夫受之及服药皆有所得若㫁吭道家所忌今赠使人一黄金及吾死之后但割吾他支节为吾吭血以给之死无所恨耳曰使人悟慧如此不事明天子反事逆贼何所图也官翌从其言至明年希烈死蔡使陈仙竒奉鲁公䘮归京犹子颜岘实从栁常侍与裴氏女及剪綵同迎䘮于镇国仁寺咸遵还㫖启棺如生颜真卿为平原太守立三碑皆自撰书其一立于郡门内纪同时台省擢授诸郡者十余人其一立于郭门之西纪颜氏曹魏时颜裴髙齐颜之推具为平原太守至真卿凡三典兹郡其一是东方朔庙碑镌刻既毕属禄山乱未之立也及真卿南渡蕃㓂䧟䧟州人埋匿此碑河朔克平别驾其子晁好事者也掘碑使立于庙所其二碑求得旧文买石镌勒树之郡门时颜任抚州子晁拓三碑木寄之颜经艰难对之怆然曰碑者往年一时之事何期大贤再为修立非所望也即日専使送书至平原致谢子晁后至官刺史兼御史大夫天寳初有范氏尼者知人休咎颜鲁公妻党之亲也鲁公尉醴泉日诣范问曰某欲就制科试乞师姨一言范尼曰颜即事必放自后一两月朝拜但半月内慎勿与国外人争竞恐有谴谪鲁公曰官身尽五品身着绯衫带银鱼儿子得补斋即其望满矣范仲指座上紫丝布食单曰颜郎衫色如此其功业名节皆称是过七十已后不须若鲁公再三穷诘之范曰颜即聪明过人问事不必到底逾日大酺鲁公制科髙第授长安尉迁监察御史因押班责武班中喧哗者命小吏禄奏次即哥舒翰也翰时有新破石壁城功泣䜣明皇坐鲁公轻侮大臣贬蒲州掾及鲁公为太子太傅使蔡叹曰范师之言吾命悬于贼庭必矣建中初关播为给事中尉以诸司甲库皆事胥史所掌为弊颇久因播议用士人知之为之掌库兴元中有知马者曰李㓜清暇曰常取适于马肆有致悍马于肆者结鏁交结其头二力士以末来支者颐三四辈执挝而从之马气色如将噬有不可驭之状㓜清逼而察之讯于主者且曰马之恶无不具之将货焉唯其所酬耳㓜清以二万易之马主尚慙其多既而聚观者数百軰讶㓜清之决也㓜清曰此马气色骏异之骨徳度非凡马是必主者不知马俾杂驽軰槽栈陷败狼籍刷涤不时刍秣不适蹄日蹂奋蹇破唐突志性之塞终不可乆无所顾赖发而为狂躁则无不为也既晡观者少间乃别市一新络头㓜清自持徐徐而前语之曰尔材性不为人知吾为汝易是鏁结杂秽之物马弭耳引首㓜清自负其知乃清沭剪饰别其皂栈异其刍秣数日而神气一小变踰必而大变志性如君子步聚如俊乂嘶如龙顾如鳯乃天下之骏乗也嗣曹王臯有巧思精于器用为荆州节度使有羁旅士持二羯皷桊谒臯臯见桊曰此至寳也指钢匀之状宾佐皆莫晓臯曰诸公未必信命取食拌自选其极平者遂量重二桊于拌心油注桊中满不浸漏其吻合无隙臯曰此必开元中供御桊不然无以至此问其所自客曰某先人在京中得于髙力士家之衆服其识宾府潜问客直有几何答曰不过二百五十及遗财帛器物其直果称焉张敦素夷坚録云宗正卿李琬善羯皷有士子以双鐡桊卖之还二十缗其人怏怏琬复资之客有怪其厚价琬乃取一盘底至平者以二桊重重安盘中灌水其中曽无泄漏琬曰至精所至其贵在兹某案南卓即中羯皷録但云李卿妙于羯皷不言有得桊事则敦素之言非耶宋沇为太常丞毎言诸悬中磬亡坠至多补之者又乖律吕忽因于光宅佛寺待漏闻塔上之声倾聴久之朝㢠廻得止寺舍问寺主僧曰上人塔上铎皆知所自乎曰不能知之曰某闻有一是近制某请一人循铃索厯扣以辨之可乎初僧难后许乃扣而辨焉寺衆即言往徃无风自揺洋洋有声非此也耶沇曰是也必因嗣祭考本悬钟而应也因求摘取而观之曰此姑洗编钟耳且请独缀于僧庭归太常令乐人与僧同临之约其时彼扣本乐由此果应之遂购而获又曽送客至通化门逄度支运乗驻马俄顷忽草草揖客别乃随乗至左石门认一铃亦言编钟也他人但见镕铸独工不与衆者埓莫知其余及配悬音形皆合其度异耳贞元中张茂宗尚义章公主赠郑公主谥之为贞穆有司择日䇿论唐已来公主即有追封者未有加诸者公主追谥自此始也贞元十二年六月乙丒始以窦文玚为左神䇿䕶中尉霍仙鸣为右神䇿䕶中尉某月又以张尚进为神武中䕶军左右辟仗使之如也贞元中贾全为杭州于西湖造亭为贾公未五六十年废贞元中即史牟为𣙜盐使有表生二人自鄜水来谒其母仍使子赍一青盐枕以奉牟牟封枕付库杖杀二表生徳宗非时召拜吴凑为京兆尹便令赴上疾驱请客至府已列筵矣或问何速吏曰两市日有礼席举铛釡而取之故三五百人之馔常可立辨韩臯自中书舍人除御史丞西省故事阁老改官则词头次送以舍人是时吕渭草敕臯忧恐问曰仆有何命渭不告臯却之曰与公俱佐降乃告之臯又欲诉宰相渭执之夺其象笏恟恟至午后三刻乃上徳宗复京师赐勲臣第宅妓乐李令为首浑侍中次之马司徒面斥李懐光徳宗正色曰惟卿不合斥人惶恐而退李令闻之请全军自备资粮以讨凶逆因此李马不平李令常为制将至西川与张延赏有隙及延赏作相二勲臣在朝徳宗常令韩晋公和解宴乐则宰臣尽在而太常教坊音乐皆至恩赐酒馔相望于路张李二家日出无音乐之声金吾必奏俄顷有中使来问大臣今日何不举乐韩晋公闻徳宗在奉天以夹练囊缄茶末使歩以进又发军食常自负米一石登舟大将以下皆运一日之中积载数万斛后大修石头五城召𥙷迎驾子弟时论疑之张鳯翔镒闻难尽出所有衣服并其家钿钗枕镜列于小㕔将献行在俄顷后阮火起妻女出而镒从判官田承之得出匿村舍中数日稍定会鋊家知之走告军中计议迎镒遂遇害徳宗幸奉天朱泚自率兵至于城下有西湖寺僧䧟在贼中僧甚机巧教泚造攻城云梯其髙九十余尺上施板屋楼橹可以瞰城中浑中令李司徒奏曰贼锋矢既盛云梯又壮纵之恐不能御及其尚逺请以锐兵挫之遂出师五千束緼居后约战酣而燎风逆不能举火二公酹酒祝之词气慷慨士百其勇须臾风回举火纵之鼓譟而进梯遂荡尽徳宗御城楼以观衆唿万嵗朱泚䧟京师天子幸盩厔梁洋乔琳侍从至南谷口奏徳宗曰臣为陛下仙游寺出家以禳灾上甚喜惜其去不能阻及聼之至仙游不踰月入京师持盃乞匄人有布施者琳献之曰尚有常施后反为泚作吏部尚书知选事有选人通官云不之便又戏云只公此选得稳便否泚败上亲㸃逆人簿至琳上曰与卿平背分深盩厔相舍甚欲赦卿其如法何持盃判官言选犹在耳当时戏谈时朕于尔时惶惶也左右喝琳付法李相国揆以进士调集在京师闻宣平坊王生善筮往问之王毎以镪五百决一局而来者甚多自辰及酉有未筮而空返者揆持一缣晨往生为之开卦曰君非文字之选乎当河道之一尉揆负才与门籍不宜为此颇忿而去生曰君无怏怏自此数月当拜左拾遗前事固不凖也揆怒未解生曰若事騐后一过我揆以书判不中第补汴州陈留尉以生之生有徴复诣之生于几下取一卷书以授之曰君除拾遗可视此书不尔当有大咎得而藏之既至陈留时採访使倪若水以揆才品族望留假府职㑹郡有事须上请择与中朝通者无如揆乃请行关中郡府上书姓李皆先谒宗正璆适遇上尊号璆请为表三通以次上之明皇召璆曰百官上表无如卿者璆顿首谢曰此非臣所为是臣从子陈留尉揆所为乃召揆时揆寓于逺房卢氏姑之舍子弟闻召且未敢出及知上意欲以推泽遂出既见命宰臣试文词时陈黄门为题目三篇其一曰紫丝盛露嚢赋二曰荅吐蕃书三曰代南越献白孔雀表既封请曰前二首无所恨后一首或有所疑愿得详之乃许涂八字旁注翌日授左拾遗旬余乃发王生书三篇皆在其中而涂注者亦如之遽往宣平里访王生不复见矣徳宗时扬炎卢杞为宰相皆奸邪用事树立朋党以至天子播迁宗社几覆徳宗惩辅相之失自是除拜命令不专委于中书凡奏拟用人十阻其七贞元以后宰相备位而已毎择官再三审覆事多中辍贞元三年八月中书省无舍人毎有诏䇿宰相追他官为之及兵部侍即陆䞇知政事以上艰于选用乃上疏论之卢把除虢州刺史有奏虢州有官猪数千常为人患徳宗曰可移沙苑把对曰同州岂非陛下百姓为患一也猪非无用之物与人食之为便徳宗叹曰卿里虢州而忧他郡百姓宰相才也由是有意于相裴延龄恃恩轻躁班列惧之惟顾少连不避延龄尝画一鵰羣鸟噪之以献上知衆怒益信之而竟不大用相国窦参之败给事中窦申配流徳宗曰吾闻申欲至人家则鹊喜遂赐死参贞元壬申三月居光福里第月夜间歩中庭有宠妾上清者曰今欲启事郎须到堂前方敢言之亟上堂上清曰庭树上有人请为避之窦公曰陆贽乆欲倾夺吾权位有人在庭树上吾死之将至具奏与不奏皆受祸必宻死于道路安之流中不可多得身死家破汝定为宫婢圣君如顾问当为我辞上清泣曰诚如是生死以之窦公下阶大唿树上人应是陆贽使来能全老夫性命敢不厚报其人遂下乃衣纕籭者曰家有大䘮贫甚不办葬礼伏知相公推心济物所以卜夜而来参曰某罄所有当封绢千匹而已方具修庙家资今以为赠其人曰请左右赍所赐绢掷于墻外某于街中候之参依其言翌日执金吾先奏之徳宗怒曰卿交通节将畜养侠刺位崇台鼎更欲何求参顿首曰臣起自布衣小才官已至贵皆陛下奖援实不因人今不幸至此乃仇人所为尔中使下殿宣卿且归赐第侯进止越月贬郴州别驾会宣武节度刘士宁通好于郴州观察使上闻徳宗曰交通节度将信而有徴乃流参于驩州以籍其家未逹流所诏赐自尽上清果𨽻掖庭后数年善应对能煎茶在帝左右徳宗曰宫内人数不少汝最了事从何得至此上清对曰妾本故宰相窦参女奴窦参家破填宫得侍上徳宗曰窦某罪不止养侠刺亦甚有赃汚前纳官银器至多上清流泣而言曰窦参自御史丞厯度支戸部盐鐡三使至宰相首尾六年月入数十万前后非时赏赐甚厚迺者郴州送所纳官禄物皆是恩赐当部録日妾在郴州亲见州县希贽意旨尽刮去所进银器上刻藩镇官衔姓名诬为赃物乞陛下騐之于是宣索窦参没官银器覆其刻处皆如上清言徳宗又问蓄养侠刺事上清曰本实无此悉是陆贽陷害使人为之徳宗怒陆曰者獠奴我脱却伊緑衫便与紫着又常唤伊作陆九我任使窦参方称意次须教我枉杀却及至权入伊手其为软弱甚于泥团乃下诏雪参时裴延龄探知陆贽恩衰恣行媒孽竟受谴不回后上清赐敕度为道士终嫁为金忠义妻世以陆贽门生多位显者不敢説故此事絶无人知裴佶常话有姑夫为官朝有望佶至其居谒之㑹退朝浩叹曰崔昭何人衆口称美此必行货赂者也如此安得不乱言未讫门者报曰夀州崔使君侯姑夫怒目门者将鞭之良久束带强出须臾命茶甚急又命馔又令秣马饭仆佶曰前何倨后何恭及入门有喜色揖佶而曰憇外舍未下阶出懐中一纸乃赠官絁千匹李司徒勉为开封县尉特善捕贼时有不良试公之寛勐乃潜纳人贿俾公知之公召告吏卒曰有纳其贿者我已知之任公等自陈首不得过三日过则舁榇相见其纳贿不良故逾限而忻然自赍其榇公令取石灰棘刺置于中令不良入命取钉钉之送汴河讫乃请见亷使亷使亷赏久之后公为大良节度使人问公曰今有官人如此如何待之公曰即打腿卢舍人羣卢给事𢎞正相友善羣清痩古淡未尝言朝市𢎞正魁梧富贵未尝言山水羣日饮髙卧制诏多就宅草之𢎞正未尝在假告有宾客皆就省相见一日雪中羣在假𢎞正将欲入省因过羣羣方道服于南垣茅亭望山雪促命延入羣曰卢六卢六曽莫我何也𢎞正曰月限向满家食相仍且诣宰府以求外任羣曰奔走权门所不忍视腊酒一壶能共醉否𢎞正曰切欲诣省羣又唿侍儿曰卢六待去早来药糜宜匀越器中我与给事公对食𢎞正曰不可今旦犯冷已买血蒜羹餐矣刘太真为陈少游行状比之齐桓晋文时议喧腾后坐贡院用情造责前事贬信州刺史韦太守之在西川凡军民将有婚嫁则以熟绵衣给其夫以银泥衣给其妻又各给钱一万死葬称是精训练待之如敬客极其聚歛军府浸盛而民困矣晚年终至刘辟之乱天下讥之刘辟初有心絶人自外至輙辟而吞之同府崔佐特硕大辟据地而吞背列血流独卢文若至不吞故后自惑国子司业韦聿者臯之兄也朝中以为戏弄或言九宫休咎聿曰我家白方常在西南二十年矣权相为舍人以门望自处常戏同僚曰未尝以科第为资郑云逵谑曰更有一人卢问谁答曰韦聿满座皆笑汴州相国寺言佛像有流汗刘元佐遽命驾自持金帛以施日中其妻亦至明曰复起斋场由是将吏啇贾奔走道路如恐不及因令官为簿书以籍所入十日乃闭寺门曰汗止矣所得葢鉅万计以赡军崔膺性狂张建封爱其文引为客随建封行营夜中大呌惊军军士皆怒欲食其肉建封藏之明日置宴监军曰某与尚书令彼此不得相违建封曰唯监军曰某有请请崔膺建封曰如约逡巡建封又曰某有请亦请崔膺坐中皆笑乃得免李实为司农卿督责官租萧祐居䘮输不及期实怒召至租车亦至得不罪㑹有赐与当谢状秉笔者有故未至实乃曰召衣齐衰者祐至立为草状实大喜延英靣荐徳宗令闻䘮期屈指以待及除服日以处士拜拾遗祐有文章喜书画好弹琴其㧞擢乃尔然耳郑云逵与王彦邻尝有求之医误造云逵诊曰曰热风客又请药方云逵曰药方即不如东家王供奉客惊而去自是京城目乖宜者为热风王仲舒为即中与马逄友善毎责逄曰贫不堪之何不求碑志相求逄笑曰适见人家走马唿医立可得也许尚书孟客与宋济为布衣交及许知举宋不中第放榜后许自愧累请人致意兼令门生就见宋乃谒许深谢之因置酒酣乃曰某今年为国家取卿相时有姚嗣及第数日卒乃起慰许曰邦国不幸姚公令薨谢郑昈性通脱与诸甥姓谈笑无间㑹𬒳飘瓦所击头血淋漓两玉簪俱碎家人惶遽来视外甥王某在后至曰二十舅今日头璧俱碎昈大呌曰我不痛里伤命酒酣饮尽欲顾况从辟与府公相失揖出幕况曰某梦口与鼻争髙下口曰我谈今古是非尔何能居我上鼻曰饮食非我不能辨眼谓鼻曰我近鉴豪端逺察天际惟我当先又谓眉曰尔有何功居我上眉曰我虽无用亦如世有宾客何容主人无节不成之仪若无眉成何面目府悟其讥待之如初又旧説顾况与韦夏卿饮酒时金气已残夏卿请席徴秋后意曰寒蝉鸣或曰班姬扇既而况云马尾衆哂之曰此非在秋后乎即中故事吏部郎中二廰先南曹次废置刑部分两赋其制尚矣旧部吏部为南省舍人考功曹支为振行比部得廊下食以饭从者号曰比盘二十四曹唿左右司为都公省中语曰后行祠屯不博中行都门中行刑部不博前行驾库故事度支即中判入员外判出侍即总统押案而已干元已后始为使额郎官当直发敕为重水部员外刘约直宿㑹河内犯凶配流岭表夜发敕符直宿令史又不更事惟下岭表不下河北旬月后本州闻后约遂出官贞史未有郎官四人自行军司马赐紫而登即署省中谑为四君子即士元诗句清絶絶轻薄好为剧语毎云郭令公不琴马镇西不入茶田承嗣不入朝马如此语之曰即中言燧不入茶请左顾为设也即依期而往时豪家食次起羊肉一斤层布于巨胡饼隔中以椒豉润以酥入炉迫之后肉半熟食之唿为古楼子马晨起啖古楼子以伫士元至马喉干如窑即命急烹茶二十饮十余瓯士元已老虚冷腹胀屡辞马輙曰马镇西不入茶何遽辞也如此又七瓯士元固辞而起及马气液俱下因病数旬马乃遗绢二百匹贞元初穆宁为和州刺史其子故宛陵尚书及给事列侍宁前时穆家法最峻宁命诸子直馔稍不如意则杖之诸子至直日必探求珍异罗列鼎爼或未中意未尝免笞箠一日给事直馔鼎前有熊白及鹿脩曰白肥而修瘠相滋其宜乎遂试以裹修改进宁果再饭宛陵与诸季视之喜形于色曰非惟免笞兼当受赏宁饭讫曰今日谁直可与杖俱来有此佳味奚进之晩宝应中员外即窦庭芝分司东都敬事卜者葫芦生言吉凶多中往来甚频一日入门甚叹惋庭芝问之曰君家大祸将至举族无遗𩔖庭芝惶恐问问所以避之者云非遇黄中君鬼谷子不可救然黄中君难见但见鬼谷子当无患矣具説形貎服餙令浃旬求之于是窦与兄弟羣从泊妻子奴仆晓夕求访于洛下时李邺侯居忧于河清县骑驴入洛至中桥南遇大尹避道驴惊逸而走径入庭芝所居与仆者共造其门值车马将出忽见邺侯皆惊视之俄有人出云此是分司窦员外宅所失驴收在马厩请客入座员外尝愿修谒如此者数四不获已就其第庭芝出降堦而拜延接慇懃遂至信宿至于妻孥咸备家人之礼数日告去赠送甚厚但云贵逹之日愿以一家为託邺侯居于河清信使旁午于道及朱泚之乱庭芝方为陜府观察徳宗幸奉天遂降贼平徳宗首命诛之邺侯自南岳徴回因第贼臣罪状请庭芝减死上不许云卿以为宁王姻党乎邺侯俱白以旧事上乃原其罪邺侯始奏上宻使中官夜乗𫝊陜州问之与庭芝云符合徳宗曰黄中君葢我也谓卿为鬼谷子何也窦相易直㓜时名秘家贫就业田里其师事老叟有道术而人不知一日或风雪暴至学童皆不果归宿于漏屋下天寒争近火唯窦相寝于榻夜深方觉叟抚公令起曰窦秘君后为人臣贵夀之极勉自爱也及徳宗幸奉天易直方举进士亦随驾西行乘一蹇驴至开逺门路隘门将阖公惧势不可进闻一人叱驴兼箠其后得疾驰而出顾见一黒衣卒唿曰秀才他日莫忘闾倩及拜相访得其子提挈累至大官赵璟卢迈二相皆吉州旅客人人唿赵七卢三赵相自微而着葢为是姚广女婿姚与独孤问俗善因託之得作湖南判官累授官至监察萧复相代问俗为潭州有人又荐于萧萧留为判官至侍御史萧入主留务有美声闻于徳宗遂兼中丞为湖南亷使及李泌入相不知之俄而除赞璟既罢任遂入京李元素知璟湖南政事多善意甚慕之璟闲居慕静深巷杜门不出元素访之甚频元素乃是泌相之从弟也璟因其相访引元素于青龙寺谓之曰赵璟亦自有官职誓不敢怨他人也非偶然耳盖得于日者焉遂同访之问元素年命谓之曰公亦富贵人也元素因自负言不言于泌相兄也徳宗忽记得璟赐拜给事中泌相不测其由㑹有和戎使事出新相闗播为大使张荐张式为判官泌因乃奏璟为副使未至西蕃右丞有阙宰相上名徳宗曰赵璟堪为此官进拜右丞不数月迁尚书左丞平章事五年薨于位此乃吉州旅人赵七即之变化也苖晋卿困于科举一年似得复落春时擕酒乘驴出都门借草而眠既觉有老父坐于傍因以余杯饮之老父媿谢曰即君萦悒耶要知前事乎晋卿曰某应举已久有一第乎曰大有事但问之苗曰某久穷羡一郡宁可及乎曰更向上亷察乎曰更向上苖乘酒遂曰将相乎曰更向上苖怒而不信因扬言曰将相更向上天子也老父曰真者不得假者即得苖以为怪诞揖之而去后果为将相及徳宗崩摄冢宰三日司空曾为杨丞相炎判官故卢新州见之欲出之公见桑道茂道茂曰年内出官官名遗忘福夀果然卢华州予之堂舅氏也常于元载宅门见一人频至其门上下瞻顾卢疑其人乃邀以归且问元相何如曰新相将出旧者湏去吾已见新相矣一人绯一人紫一人街西住一人街东住皆惨服也然二人皆身小而不知姓名不径旬日王元二相下狱徳宗以刘晏为门下杨炎为中书外皆𫝊説必定疑其言不中时国舅吴凑见王元事讫因贺徳宗而起之曰新相欲用谁人徳宗曰刘杨凑不语上曰五舅意如何言之无妨吴曰二人俱曽用也行当可见陛下何不用后来俊杰上曰为谁吴乃奏常衮及某乙翌日并用拜二人为相以代王元果如其説绯紫短小街之东西无不验者桑道茂之门有一妪无所知大开卜肆自桑而卜囬者必曰妪于桑门卖卜必有异也筮毕必来覆之桑言休则妪言咎桑言咎则妪言休厥后中否妪桑各半长安风俗贞元侈于游宴其后或侈于书法图画或侈于博奕或侈于卜呪或侈于服食各有自也顺宗时五坊鹰犬恣横州县不能制多于民间张罝罘或有误伤一鸟雀者必多得金帛乃止时谓供奉鸟雀刘禹钖为屯田员外即旦夕有腾超之势知一僧有术数寓直日邀至省方欲问命报韦秀才在门外不得已见之令僧坐帘下韦献卷已略省之意色颇倦韦觉告去僧吁叹良久曰某欲言员外心不惬如何员外后迁乃本曹即中也然湏待适来韦秀才知印处置禹钖大怒揖出之不旬日贬官韦乃处厚相二十余年在中书禹钖转为屯田即中韦崖州执谊自㓜不喜闻岭南州县拜相日出外舍一见州郡图迟廻不敢看良久临起误视乃崖州图后竟贬于此裴晋公度少时羇寓洛中常乘驴入皇城上天津桥时淮西用兵已数年矣有二老人傍桥柱立相语云蔡州用兵日乆徴发正困于人未知何时得平定忽覩裴公惊愕而退有仆携书囊后行相去稍逺闻老人云适忧蔡州未平须待此人为将既归其仆白之裴曰见我龙钟相戏尔其秋东府乡荐明年登第及为相请讨伐淮西遂平后守洛时对客每话天津桥老人事裴中令应举诣葫芦生问命未之许谓无科级之分试日排髙上门人马拥併见一妇人𩔖贾客之妻从女奴皆衣服鲜洁挈一合以紫帕封女奴力勌置于门闑门辟失妇人所在合复在闑傍公以衫裾卫之意为他人所购冀其主复至举人悉集公独在门日晏终不去乆之妇人方悲号公诘其寃抑以状答曰夫犯刑宪其案已圆在朝夕某家素丰蓄一寳带会有能救䕶者与数万缗至罗锦悉不取唯须此带今早晨亲遣女使更持送忽失所在吾夫不免矣公识其主即以予之妇人再拜泣谢而去试不及免罢一举他日复访葫芦生生见公惊曰君非去年相遇者耶君将来及第兼位极人臣葢近有隂德裴晋公为盗所伤𨽻人王义扞刃死之乃自为文以祭之厚给妻孥是嵗进士为王义传者甚衆皇甫湜气貌刚质性褊直为尚书郎乘酒使气忤同列及醒不自适求分务洛都值洛中仍嵗乏食正郎滞曹不迁俸甚微困悴甚常因积雪门无辙迹㕑突无烟裴晋公保釐洛宅人有以为言者由是辟为留府从事公常优容之先是公讨淮西日恩赐鉅万贮于集贤私第公素奉佛因尽舍所得再修福先寺既成将请白居易为碑湜曰近舍湜而逺徴白信获戾于门下矣公曰初不敢以仰烦虑为大手笔见拒是所愿也因请斗酒而归独饮其半乘醉挥毫立就又明日絜本以献文思髙古字复怪僻公寻绎乆之叹曰木𤣥虚郭景纯江海之流也命小将以车马缯綵器玩约千余缗酬之湜省书掷于地面叱小将曰寄谢侍中何相待之薄也湜之文非常流之文也曽与顾况为集序外未常造次许人者请制此碑葢受恩深厚耳其词约三千余字每字三匹绢更减五分钱不得小校具以白公笑曰真不羁之才立遣依数酬之自居守府及湜里第辇负相属洛人聚观之湜褊急之性独异于人常为蜂螫手指因大躁忿命奴仆及里中小儿箕敛蜂窠以厚价购之顷之聚于庭则命以碪臼绞取其汁以涂所痛又其子松常録诗数首字小误大骂跃唿取杖不及齿其臂血流及肘李汧公镇宣武好琴书自造琴取新旧桐材扣之合律者裁而胶缀所蓄二琴殊絶其名响泉韵磬者也性不喜俗间声音有二宠奴号秀奴七七善琴筝与歌时遣奏之自撰琴谱兵部员外郎约汧公之子也以近属宰相子而有德量多材艺不迩声色善接引人物而不好俗谈晨起草里头对客蹙容便过一日多蓄古器在润州常得古铁一片击之清越养一猿名山公常与相随常月夜独泛江登金山击铁鼓琴猿必啸和髙陵令赵傪夫人韦氏即兵部之姨妹也説汧公徐夫人生二子中年于徐夫人小乖及兵部生情好复初而君于诸子中寳爱悬隔在官所俸禄付与从子一不问数唯给奉崔氏元氏二孀姊元氏亦有美行祭酒华隂公为之传君初至金陵于李锜坐屡赞招𨼆寺之美一日锜宴于寺中明日谓君曰十郎常夸招𨼆寺昨游宴细看何殊州中君笑曰某所赏者疎野耳若逺山将翠幕遮古松用綵物裹腥羶涴鹿踣泉音乐乱山鸟声此则实不如在叔父大㕔也锜大笑性又嗜茶能自煎曰茶须缓火炙活火煎活火谓炭火之有焰者也客至不限瓯数竟日执茶器不倦常奉使行至陜州石硖县东爱渠水留旬日忘发李锜之擒也侍婢一人随之裂帛自书管攉之功言为张子良所卖教侍婢曰结之于带吾若从容奏对当为宰相扬益节度不得受极刑矣我死汝必入禁中上问汝当以此进及锜伏法京师大雾三日不解宪宗得帛书颇疑其寃内出黄衣一袭赐锜子敕京兆收葬孝明郑太后润州人也本姓尔朱氏相者言其当生天子李锜据浙西反纳之锜诛后入掖庭为郭太后侍儿宪宗皇帝幸之生宣宗即位尊为太后懿宗立尊为太皇太后又七年崩以郭太后配飨出祭别庙段相文昌少寓江陵甚贫窭每听曾口寺斋钟动诣寺求食寺僧厌之乃斋后扣钟冀其来不逮食后登台辅出镇荆南题诗曰曽遇阇梨饭后钟文昌晩贵以金莲花盆盛水濯足徐相商以书规之文昌曰人生几何要酬平生不足也文昌少孤寓居广陵之瓜洲家贫力学夏月访亲知于城中不遇饥甚于路中舍得一钱道旁买瓜置于袖中至一宅门阒然入其廐内以瓜就马槽破之方㗖次老仆闻击槽声跃出责以擅入廐惊惧弃之而出镇淮海常对宾客説之在中书㕔事地衣皆绵绣诸公多撤去而文昌每令整饬方践履同列或劝之文昌曰吾非不知常恨少贫太甚聊以自慰尔元和中有老卒推倒平淮西碑官司鍼其项又以枷击守狱者宪宗怒命縳来杀之既至京上曰小卒何故毁大臣所撰碑卒曰乞一言而死碑文中有不了语又击杀陛下狱卒所愿于间奏文中美裴度不还李愬功是以不平上命释縳赐酒食敕翰林学士段文昌别撰案愬妻入诉禁中乃命段文昌撰文其时碑尚未立安得推倒于襄阳云今之方面权胜于列国诸俟逺矣且頔押一字转牒天下皆供结承面列国止于我疆而已不亦胜乎于司空以乐曲有想夫怜其名不雅将改之客笑曰南朝相府㑹有瑞莲故歌曰相府莲自是后人语讹乃不改古解题曰相府莲者王俭为南齐相一时所辟皆才名之士时人以入俭府为入莲花池谓如红莲映緑水令号莲幕者自俭始其后语讹为想夫怜亦名之丑尔又有簇拍相府莲乐苑曰想夫怜羽调曲也白居易诗曰玉管朱絃莫急催客聴歌送十分盃长爱夫怜第二句倩君重唱夕阳开王维右丞词云秦州一半夕阳开是也夜闻隣妇泣切切有余哀即问縁何事征人战未回簇拍相府莲莫以今时宠宁忘旧日恩看花满眼泪不共楚王言闺烛无人影罗屏有梦魂近来音耗絶终日望应门卫侍即次公在吏部避嫌宗从皆不注疑有从子申甫自江淮来调选因告主吏曰但得官便出城即可矣遂馆申甫于别第未几拨江南令将出城为次公老仆所遇不得已见次公次公诘其由申甫以实对次公曰今年所注不省有汝妵名騐其纎名则次公署之也迺召主吏贷其罪以问之吏曰凡所取押皆冒于公叹曰某虑不及此遂遣赴官王智兴以使侍中罢镇归京亲情有以选事求嘱智兴固不肯应选人恳请遂致一衔与吏部侍即吏部印尾状元选人名衔谨领讫智兴曰不知侍中亦有用处崔相羣之镇徐州常以焦氏易林自筮遇干之大畜其繇曰典束法书藏在兰台虽遭乱溃独不遇灾及经王智兴之变果除秘书监元和十五年太常少卿李建知举放进士二十九人时崔嘏舍人与施肩吾同牓肩吾寒进为嘏瞽一目曲江宴赋诗肩吾云去古成段着虫为虾二十九人及第五十七眼看花裴坦为职方即中知制诰裴相休以坦非才不称力拒之不能得命既行坦至政事堂谒谢丞相故事谢之便于本院上事宰臣送之施一榻压角坐而坦巡谒执政至休多输感激休曰此乃首台谬选非休力也立命肩舆便出不与之坐两阁老吏云自有中书未之有此人为坦耻之至坦知贡举擢休子宏上第时人称欲葢而彰刘虚白与太平裴垣相知垣知举虚白就试因投诗曰三十年前此夜中一般燃烛一般风不知人世能多许犹着麻衣待至公坦感之与及第安邑李相公吉甫初自省即为信州刺史时吴武陵即中贵浮人也将欲赴举以哀情告州特赠布帛数端吴以轻鲜以书譲焉其词唐突不存桑梓之分并却其礼李公不悦妻諌曰小儿方求成人何得与举子相忤遂与米二百斛李公果感之元和二年崔侍即邠重知贡举酷捜江湖之士初春将放二十七人及第持名来呈相府才见首座李公公问吴武陵及第主司恐之是旧知遽言及第其牓尚在懐袖忽报中使宣口敕且揖礼部从容遂注武陵姓字呈李公公谓曰吴武陵至麤人何以当科第礼部曰吴武陵徳行未闻文笔乃堪採録名已上牓不知却也相府不能移唯唯而从之吴君不附国庠名第在于牓末是日既集省问谓同年曰不期崔侍即今年倒注牓也观者皆讶焉永宁王二十光福王八二相皆出于安邑之李丞相之门安邑薨于位一位素服受慰一王则不然中有变色是谁过乎又曰李安邑之为淮海也树置裴光徳及去则除授不同李再入相对宪宗曰臣路逄中人送节与吴少阳不胜愤愤圣贤赪然翌日罢李丞相蕃为太子詹事葢与节是蕃之谋也又论征元济时馈运使皆不得其人数日罢光徳为太子客宾主馈运者裴之所除也刘禹钖曰宰相皆用此势自公孙𢎞始而増稳妙焉但看其𫝊当自知之萧曹之时未有斯作刘禹钖守连州替髙霞寓后入为羽林将军自京附书曰以承眷辄请自代矣公曰感然有一话曽有老妪山行见一兽如大虫羸然跬步而不进若伤其足者妪因即之而虎举前足以示妪妪看之乃有芒刺在掌下因为㧞之俄而奋迅门吼别妪而去以媿其恩者及之翌日自外掷糜鹿孤兔至于庭者日无阙焉妪登垣视之乃前伤虎也因为亲族具言其事而心异之一旦忽掷一死人血肉狼籍乃村人被凶者呵捕云杀人妪具说其由始得释縳乃登垣向其虎至而语之曰感则感矣叩头大王已后更莫抛人来也刘禹钖曰史氏所贵着作起居注士笔于螭首之下人君言动皆书之君臣启沃皆记之后付史氏记之故事也今起居惟写除目着作局可张雀罗不亦倒置乎刘禹钖曰大抵诸物须酷好则无不佳有好骑者必畜好马有好琴者必善弹皆好而别之不必贵富而亦获之韦绚曰蔡邕焦尾王戎牙筹若不酷好岂可得哉刘禹钖曰韩十八愈直是太轻簿谓李二十六程曰某与丞相崔大羣同年往还真是总明过人李曰何处是过人者韩曰共愈往还二十余年不曽过愈论着文章此是敏慧过人也韩十八初贬之制席十八舍人为之词曰早登科第亦有声名席既物故友人曰席无令子弟岂有病阴毒伤寒而与不洁喫耶韩曰席十八喫不洁太迟人问曰何也曰出语不是当葢忿其责词云亦有声耳韩退之有二妾一曰綘桃一曰栁枝皆能歌舞初使王庭凑至夀阳驿絶句云风光欲动别长安春半邉城特地寒不见园花兼巷栁马头惟有月团团葢有所属也栁枝后踰垣遁去家人追获及镇州初归诗曰别来杨桞街头树摆弄春风只欲飞还有小园桃李在留花不放侍即归自是専宠綘桃矣元和中即吏数人省中纵酒话平生各言爱尚及憎怕者或言爱图画及博奕或怕妾与工部员外汝南周愿独云爱宣州观察使怕大虫初百官早朝必立马建福望仙门外宰相则于光宅车坊以避风雨元和初始置待漏院元和末有勅申明父子兄弟无同省之嫌自是杨于陵任尚书其子姪兄弟分曹者亦有数人沙陀本突厥余种元和中三千人归顺隶京西节度使范希朝主之弓马雄勇冠于诸蕃进士何儒亮自外方至京师将谒从叔误造即中赵需宅自云同房㑹冬需欲家宴挥霍之际既是同房便入宴姑姊妹尽在列儒亮馔彻徐出细察乃何氏子需笑而遣之某按此事是赵賛侍即与文哲尚书之相与邻居时俱侍御史水部赵即中需方应举自江淮来投刺于賛误造何侍御第何武臣也以需进士称犹子谒之大喜因召入宅不数日值元日骨肉皆在坐文哲因谓需日姓之名宜改之且何需似渉戏于妵也需乃以本氏告文哲大愧乃厚遣之而促去需之孙顼前国学明经文哲姓孙继为杭之戎吏皆说之相符而并无儒亮之说国史补所记乃误耶西蜀官妓曰薛涛者辩慧知诗尝有黎州刺史作千字文令带禽鱼鸟兽乃曰有虞陶唐坐客忍笑不罚至薛涛云佐时阿衡其人谓语中无鱼鸟请罚薛笑曰衡字尚有小鱼字使君有虞陶唐无一鱼字宾客大笑刺史初不知觉白太𫝊与元相国友善以诗道着名时号元白其集内有诗説元相公云相看掩泪应无説离别伤心事岂知想得咸阳原上树已抽三丈白扬枝洎自撰墓志云与刘梦得为师友殊不言元相公时人疑其隙终也李贺为韩文公所知名闻搢绅时元相稹以明经擢第亦善诗愿与贺交李贺还刺曰明经及第人何事看李贺元恨之制策登科及为礼部郎中因议贺父名晋肃不合应进士竟以轻簿为衆所排文公惜之为着讳辨竟不能上长庆初李尚书绛议至即官十八分判南曹吏人不便后出为东都留守自是选曹成状常得速毕山甫以石留黄济人嗜欲多暴死者其徒盛言山甫与陶贞白同坛受之以神之长庆二年卒于干江江西观察使王仲舒遍告人山甫老病而死速杇无少异于人者令孤楚镇东平绹侍行当送亲郊外逆旅中时久旱绹因问民间疾若有老父曰天旱盗贼且起复曰今风不鸣条雨不破块绹以相反诘之荅曰自某日不雨至于是月岂非不破块乎赋税徴迫贩妻鬻子不给继以桑枝岂非不鸣条乎镇州王庭凑始生常有鸠数十只朝集庭树墓集檐下里人骆徳播异之及长骈胁善阴符经鬼谷子初仕军中曽使河阳道中被酒寝于路傍忽有一人荷䇿而过熟视之曰贵当列土非常人也从者告之庭凑驰数里追及至敬而问自云济源骆山人也向见君鼻中之气左如龙右如虎龙虎交王应在今秋子孙相继满一百年又云家之庭合有大树树及于堂是其兆也是年庭凑为三军所立归省别墅而庭树婆娑隂已合矣田令既为王庭凑所害天子召其子布于泾州与之发哀授魏博之节布乃尽出妓乐拊膺大哭曰吾不回矣次魏郊三十里跣行被髪而入后知力不可执宻为遗表伏剑而死长庆中京城妇人首餙有以金碧珠翠筓栉歩揺无不具美谓之百不知妇人去眉以丹紫三四横约于目上下谓之血晕糚寳厯中敬宗皇帝欲幸骊山时谏者至多上意不决拾遗张权舆伏紫宸殿下叩头諌曰昔周幽王幸骊山为戎所杀秦始王葬骊山国亡明皇帝宫骊山而禄山乱先皇帝幸骊山而享年不长辛曰骊山若此之凶耶我宜往以验彼言后数日自骊山囘语亲倖曰叩头者之言安足信哉文宗在藩邸好读书王邸无礼记春秋史记易尚书毛诗论语虽有少成部帙宫中内官得周易一部宻献上即位后捧以随辇及朝廷无事览书目间取书便殿读之乃诏兵部尚书王起礼部尚书许康佐为侍讲学士中书舍人柳公权为侍读学士每有疑义召学士入便殿顾问讨论率以为常时谓三侍学士恩宠异等于是康佐进春秋列国经𫝊六十卷上善上问康佐曰吴人伐越获俘以为阍使守舟余祭观舟阍以戈杀之闻是何人杀吴子复是何人康佐迟疑久之对曰春秋义奥臣穷䆒未精不敢遽解上笑而释卷蓝田县尉直𢎞文馆柳珪擢为右拾遗𢎞文直学士给事中萧倣郑裔绰駮还制曰陛下悬爵位本待贤良令命浇浮恐非惩劝柳珪居家不禀义方奉国岂尽忠节刑部尚书栁仲郢诣东上合门进表称子珪才器庸劣不当玷居諌垣若诬以不孝即非其实太子少师栁公权亦讼侵毁之枉上令免卦官家居修省贞元元和已来士林家礼法推韩臯韩滉栁公绰栁仲郢一旦子称不孝为士叹之韦温迁右丞文宗时姚勗按大狱帝以为能擢职方员外即缊上言即官清选不可赏能吏帝问故扬嗣复对曰勗名臣后行治无疵若吏才干而不入清选他日孰肯当剧事者此衰晋风不可以法太和三年在拾遗舒元褒等奏中丞温造凌供奉官事今月四日左补阙李虞中与温造街中相逄造怒不廻避遂擒李虞仲祗奉人笞其背者臣等谨按国朝故事供奉官中除宰相无所回避陈夷行字周道文宗时仙韶乐工尉迟璋授王府率石拾遗李洵直当衙论奏郑覃杨嗣复嫌以细故谓洵直近名夷行曰諌官当衙正须论宰相得失彼贱工安足言然亦不可置不用帝即徒璋新昌李相绅性暴不礼士镇宣武有士人遇于中道不避乃为驺所拘绅命鞠之乃宗室也答款曰某勤政楼前尚容缓歩开封桥上不许徐行汴州岂大于帝都尚书未尊于天子公鉴之失色使逸去武翊黄府送为解头及第为状头宏词为头时谓武三头冠于一时后惑于媵嬖薜荔若其冡妇卢氏虽新昌李相绅以同年庇之而衆论不容终流窜王并州璠自河南尹拜右丞相除目才到少尹侯继有宴以书邀之王判后云新命虽闻旧衔尚在遽为招命堪入笑林洛中以为口实故事少尹与大尹游宴礼隔虽除官亦当俟正敕也王沐王涯之再从弟也家于江南老且穷以涯作相骑驴至京师三十日始得见涯所望不过一簿尉耳而涯见其潦倒无推引意太和九年秋涯于涯之嬖奴道以所欲涯始一日许以微官处之自是旦夕造涯及涯诛仇士良收捕涯家族时沭方在涯宅以王氏之宗同坐舒守谦即元舆之宗十年居元舆舍未甞一日有闲坐于车服饮馔亦无异等元舆谓之从子取明经及第厯秘书即及持相应列清曹命之无何忽之以非过怒守谦朔旦伏谒训不得见僮皆拒之守谦乃乱往江南元舆亦不问翌日长长咨嗟自失行及昭之应闻元舆之祸祸者以王舒福祸之异皆若分定焉郑注以方术进学引朋党荐周易博士李训召入内署为侍讲周易学士敏㨗有口辩渉猎五经言及左氏以探上意上幸蓬莱殿阅书召训问曰康佐所进春秋列国经𫝊朕览之久矣战国时事厯厯明白朕曽问康佐吴人伐越获俘以为阍杀吴子余祭康佐云穷究未精卿谓如何训曰吴人伐越获俘俘即罪人如今之所谓生口也不杀下之空肉刑故谓之阍寺即今之中使也吴子是国君长余祭名也使中使主舟守楫余祭往观之为中使所杀上嗟叹训曰君不近幸臣近刑臣即轻死之道也吴子逺贤良亲刑臣而有斯祸鲁史书之以垂鉴戒上曰左右宻近刑臣多矣余祭之祸安得不虑训曰陛下之圣留意于未萌若欲去㤗去甚臣愿遵圣算累圣知之而不能逺虑之而不能去睿旨如此天下幸甚时郑注任工部尚书侍讲学士乃与训斥逐贤良阴搆姦之遂有甘露之事太和初京师有经簿徒取贡士姓名以义理编饰为词号为举人露布九年冬就戮者多是儒士李瓒故相宗闵之子自桂州失守贬昭州司戸后量移卫州刺史给事中栁韬疎之复贬韬始与瓒相善瓒先逹而弃韬瓒既重为所贬性强躁愤且死郑舍人谷之父瓒坐主也乃为书曰与谷受恩未谷极苦累十㸃笔落而卒李司徒程善谑为夏口日有客辞焉相留主三两日客曰业已久矣舟脱已在汉口曰此汉曰不足信又因与堂第居守相石投盘饮酒居守误收头子糺者罚之司徒曰汝何忙閙时把堂印将去又何辞焉饮家谓重四为堂印葢讥居守太和九年冬朝廷有事之际而登庸也又与石话服食云汝服钟乳否曰近服甚觉得力司徒曰吾一不得乳力葢讥其作相日无急难之效也又尝于街西游宴贪在博局时已昏黒从者迭报云鼓动司徒应声曰靴靴其意谑鼓动似受慰之声以弔客靴靴荅之连声索靴靴其意谑也又在夏口时官园纳苎头而余者分给校其主将报之军将谢苎头司徒之手拍头云着他了也然后𫝊语此苎头不必谢也徐晦嗜酒沈𫝊师善餐杨嗣复云徐家肺沈家脾其安稳耶杜悰通贵日久门下有述士李生者甚异悰任四州节度马植罢黔中方起阙李一见谓悰曰受相公恩久思以报荅今有所报矣黔中马中丞非常人也相公当厚遇之悰未之信他日又谓悰曰相公将有祸非马中丞不能救乞厚结之悰始惊乃用其言发日厚币赠之仍令邸吏为植于阙下买宅为生之费无阙焉寻除光禄卿报状之蜀悰谓李曰贯人越阙作光禄勲矣李曰姑待之稍进大理卿迁刑部侍郎充盐鐡使悰始信之未几拜相懿安皇太后崩悰懿安子壻也忽因牓子索检责宰相元载故事植诣㫖延英力劳救植素能回上意事遂止杜邠公悰尝与列言平生不称意有三其一为之澧州刺史其二贬司农卿其三自西州移镇广陵舟次瞿塘遇风侍者惊废渴甚曰泼茶饮后镇荆南诸院姊多在渚宫寄寓相国未常拯济节腊一无霑遗有肩舆至府门诟骂者亦不省问所莅方镇不理狱讼在鳯翔洎西门系囚无轻重任其殍殕人有从剑门得漆器文书乃成都具狱案牍也欧阳琳父兖亦中进士琳与弟玭同在场屋若其贫匮每诣先逹刺辄同幅时人称之杜邠公在岐下以子裔休同年谒之悰尝以事怪琳客或有为释解者之且言琳兖之子悰不荅久之曰某自淮南越阙舟次龟山风不可进因䇿杖登岸徐歩适见一僧方修道前曰雪山和尚弟子教化某谓之曰何言弟子饶你和尚也开成中有龙复本者无目善聴揣骨言休咎象简竹笏以手循之必知官禄年夀宋邱补阙有时名搢绅靡不倾属时永乐萧相寘亦居諌官同日诣之授以所持笏复本聴萧笏良久置于案上曰宰相笏次至宋笏曰长官笏元不乐月余同列于中书侯见宰相时李卫公方秉政未见间伫立谈谑顷之丞相出宋以守板障面笑未已李公目之谓左右曰宋补阙容某可事闻者为忧之数日出为河清县令嵗余死其后萧公自浙西观察使入判户部顷之为宰相文宗时有沙门能改塔履险若平换塔杪一柱人以为神上闻之曰塔固当人功所建然当时匠者岂亦有神沙门后东果以妖妄伏法卢尚书𢎞宣与弟衢州简辞同日在京师一日州早出尚书问有何除改答曰无大除改唯皮遐叔蜀中刺史尚书不知皮是遐叔姓谓是宗人曰我弥当家没处得卢皮遐来衢州为辨之皆大笑唐语林卷六唐语林卷七钦定四库全书唐语林卷七宋王谠撰补遗武宗时李衞公尝奏处士王龟有志业堪为諌官上曰龟是谁子对曰王起之子上曰凡言处士者当是山野之人王龟父为大僚岂不自合有官李吉甫安邑宅及牛僧孺新昌宅泓师号李宅为玉杯牛宅为金杯玉一破无复全金或伤尚可再制牛宅本将作大匠康䛒宅䛒自辨冈阜形势谓其宅当出宰相每命相有案䛒必延颈望之宅竟为牛相所得李衞公宅在安邑桑道茂谓之玉盌韦相宅在新昌北街谓之金杯卢氏杂记泓师云长安永宁坊东南是金盏地安邑里西是玉杯地后永宁为王锷宅安邑为马燧宅后入官王宅赐袁宏及史宪诚等所谓金盏破而成马燧宅为奉诚园所谓玉杯破而不完矣李衞公在淮扬李宗闵在湖州拜賔客分司卫公惧遣専使致信好宗闵不受取路江西而过顷之衞公入相过洛宗闵忧惧求厚善者致书乞一见欲自解复书曰怨即不怨见即无端初卫公与宗闵早相善中外致力后位髙稍稍相倾及宗闵在位衞公为兵部尚书次当大用宗闵沮之未效衞公知而忧之京兆尹杜悰即宗闵党一日见宗闵曰何慼慼也宗闵曰君揣我何念杜曰非大戎乎曰是也何以相救曰某即有䇿顾相公不能用曰请言之杜曰大戎有词学而不由科第至今怏快若令知贡举必喜宗闵黙然曰更思其次曰与御史大夫亦可平治慊恨宗闵曰此即得悰再三与约遂诣安邑第衞公迎之曰安得访此寂寞对曰靖安相公有意旨令某𫝊达遂言亚相之拜卫公惊喜垂涕曰大门官小子岂敢当此荐拔寄谢重叠其后宗闵复与杨虞卿议之其事遂格元和已来宰相有两李少师故以所居别之永宁少师固言性狷急不为士大夫所称靖安少师者宗闵也李衞公性简俭不好声妓往往经旬不饮酒但好竒功名在中书不饮京城水茶汤悉用常州惠山泉时谓之水递有相知僧允躬白公曰公迹并伊臯但有末节尚损盛徳万里汲水无乃劳乎公曰大凡末世浅俗安有不嗜不慾者舍此即物外世纲岂可荣系然弟子于世无常人嗜慾不求货殖不近声色无长夜之欢未甞大醉和尚又不许饮水无乃虐乎君敬从上人之命即止水后诛求聚歛广畜姫侍坐于钟鼓之间使家败而身疾又如之何允躬曰公不晓此意公博识多闻止知常州有惠山寺不知脚下有惠山寺井泉公曰何也曰公见极南物极北有即此意也苏州所产与汧雍同陇岂无呉县耶所出蒲鱼菰鼈既同彼人又能效苏之织纴其他不可徧举京中昊天观厨后井俗𫝊与惠山泉脉相通因取诸流水与昊天水惠山水称量唯惠山与昊天等公遂罢取惠山水李衞公颇升寒素旧府觧有等第衞公既贬崔少保龟从在省子殷梦为府觧元广文诸生为诗曰省司府局正绸缪殷梦元知作觧头三百孤寒齐下泪一时南望李崖州卢渥司从以府元为第五人自此废等第周瞻举进士谒李衞公月余未得见阍者曰公讳吉君姓中有之公每见名纸即颦蹙瞻俟公归突出肩舆前讼曰君讳偏傍则赵壹之后数不至三贾山之家语不言出谢石之子何以立碑李收之男岂合书姓卫公遂入论者谓两失之李卫公徳裕以已非科第常嫉进士及为丞相权要束手王起知举将入贡院请徳裕所欲徳裕曰安问所欲借如卢肇丁稜姚颉不可在去留内也起从之或曰徳裕初为某处从事时同院有李评事者进士也与徳裕官同有举子投卷误与徳裕举子即悟复请之曰文轴当与及第李评事非公也由是徳裕多排斥之李徳裕自金陵追入朝且欲大用虑为人所先且欲急行至平泉别墅一夕秉烛周游不暇久留及南贬有甘灵寺僧允躬者记其行事空言无行实葢仇怨假託为之平泉庄在洛城三十里卉木榭台甚佳有虗槛引泉水萦回穿凿像巴崃洞庭十二峯九派迄于海门有巨鱼脇骨一条长二丈五尺其上刻云㑹昌二年海州送到在东南隅平泉即徴士韦楚老拾遗别墅楚老风韵髙邈好山水衞公为丞相以白衣擢升諌官后归平泉造门访之楚老避于山谷卫公题诗云昔日徴黄绮余慙在鳯池今来招𨼆逸恨不见琼枝庄周围十余里台榭百余所四方竒花异草与松石靡不置其后石上皆刻支遁二字后为人取去其所𫝊鴈翅桧珠子栢莲房玉橤等仅有存者怪石名品甚衆各为洛阳城族有力者取去有礼星石狮子石好事者𫝊玩之李衞公厯三朝大权出门下者多矣及南窜怨嫌併集涂中感愤有十五余年车马客无人相送到崖州之句又书称天下穷人物情所弃镇浙西甘露寺僧允躬颇受知允躬迫于物议不得已送至谪所及归作书言天厌神怨百祸皆作金弊为鳄鱼所溺室宇为天火所焚谈者借以𫝊布由允躬背恩所致衞公既殁子煜自象州武仙尉量移郴州郴尉亦死贬所刘相邺为谏官先世世受恩独上疏请复官爵乞归葬卫公门人惟蹇士能报其徳李卫公在珠崖郡北亭谓之望阙亭公每登临未尝不北睇悲咽题诗云独上江亭望帝京鸟飞犹是半年程碧山也恐人归去百匝千遭绕郡城又郡有一古寺公因步游之至一老禅院坐久见其内壁挂十余葫芦指曰中有药物乎弟子颇足疲愿得以救僧叹曰此非药也皆人骼灰耳此太尉当朝时为私憾黜于此者贫道悯之因收其骸焚之以贮其灰俟其子孙来访耳公怅然如失返步心痛是夜卒陇西李胶年少恃才俊厯尚书郎李太尉称之欲处之两掖江夏卢相判大计白中书欲取员外郎李胶权盐使太尉不答卢不敢再请胶太尉曰某不识此人亦无因縁但见风仪标品欲与諌议大夫何为有此事卢曰某亦不识但以要地嘱论因于袖中出文乃仇士良书也太尉归戒阍者此人来不要通后竟坐他罪出为崃内郡丞李衞公性简傲多独居閲覧之勌即效攻作庀器其自修琴阮唯与中书舍人裴璟相见亦中表也多访裴以外事裴坡下送客还公问今日有何新事曰今日坡下郎官集送苏湖郡守有饮饯见一郎官不容一同列满坐嗤讶公曰谁曰仓部郎中崔骈作酒録事不容仓郎员外白敏中公问不容有由乎曰白员外后至崔下四筹三白不敢辞其一遣白请罪名从命崔曰也用到处出头出脑白委顿而回去兼不叙别衞公不悦遣马屈白员外至曰公在员外艺誉时称久欲荐引今翰林有阙三两日行出寻以本官充学士出崔为申州又徙邢洺汾三州后以疾废洛下宣宗即位于太极殿时宰臣李徳裕行册礼及退上谓宫寺曰适行近我者非太尉耶此人每顾我使我毛髪森𥪡后二日遂出为荆南节度杜牧少登第恃才喜酒色初辟淮南牛僧孺幕夜即游妓舍厢虞侯不敢禁常以牓子申僧孺僧孺不怪逾年因朔望起居公留诸从事客谓牧曰风声妇人从若有顾盻者可取置之所居不可夜中独游或昏夜不虞奈何牧初拒讳僧孺顾左右取一箧至其间牓子百余皆厢司所申牧乃愧谢牧太师佑之孙有名当世临终又为诗诲其二子曹师等曹师名晦辞曹师弟名徳祥晦辞终淮南节度判官徳祥昭宗时为礼部侍郎知贡举亦有名声晦辞自吏部员外郎入浙西赵𨼆幕王郢叛赵相以抚御失宜致仕晦辞罢时北门李相蔚在淮南辟为判官晦辞辞不就𨼆居于阳羡别墅时论称之永宁刘相邺在淮南辟为判官方应召晦辞亦好色赴淮南路经常州李赡给事为郡守晦辞于坐间与官妓朱良别因掩袂大哭赡曰此风尘贱人员外何必如此乃以步辇随而遗之晦辞饮散不及易服步归舟中以告其妻妻不妬忌亦许之杜舍人牧才名颇纵声色尝自言有鍳别之能时闻呉兴郡有佳色罢宛陵幕往观焉使君闻其言迎待颇厚至郡旬日继以酣饮睨官妓曰未称所𫝊也将离郡去使君敬请所欲曰愿泛綵舟许人纵视得以寓目使君甚悦择日大具戏舟讴棹较捷之乐以鲜华相尚牧循泛肆目意一无所得及暮将散忽于曲岸见里妇㩦幼女年方十余嵗牧悦之召至与语牧曰今未带去第存晩期耳遂赠罗缬一箧为质妇辞曰他日无状或恐为所累牧曰不然余今西行求典此郡汝待我十年不来而后嫁遂书于纸而别后十四年始出刺湖州临郡三日即命访之女嫁已三载有子二人矣牧召母及女诘问即出留书示之乃曰其辞也直因赠诗曰自是寻春去较迟不须惆怅怨芳时狂风落尽深红色緑叶成隂子满枝进士放牓讫则羣谒宰相其道启词者出状元举止尤宜精审时卢肇丁稜及第肇有故次乃至稜稜口讷貌寝陋迨引见连曰稜等登葢言登科而卒莫能成语左右莫不大笑后为人所谑云先辈善弹筝讳曰无有曰诸公谒宰相日先辈献艺云稜等登稜等登李蠙王铎进士同年也蠙常恐铎先大用及路巖出镇蠙益失势铎柔弱易制中官贪之先用铎焉蠙知之挈酒一壶谓铎曰公将登庸矣吾恐不可及也愿先事少接左右铎妻疑置酖使婢言之蠙惊曰吾岂酖者即命大白满引而去御史府有大夫中丞杂事者总台纲也侍御史殿中侍御史有内外弹四推太仓左藏库左右巡皆负重事也不常备有兼领者监察使有祠祭使馆驿使与六察为八分务东都又常一二巡因监决案覆诸道不法事皆监察亦不常备亦有兼领者事御史不闻摄他官自武宗始圣善寺银佛天寳乱为贼截将一耳后少𫝊白公奉佛用银三铤添补然不及旧者㑹昌拆寺命中贵人毁像收银送内库中人以白公所添铸比旧耳少银数十两遂诣白公案银余恐涉𨼆没故也京师贵牡丹佛宇道观多游覧者慈恩浴室院有花两丛每闻及五六百朶僧恩振説㑹昌中朝士数人同游僧舍时东廊院有白花可爱皆叹云世之所见者但浅深紫而已竟未见深红者老僧笑曰安得无之但诸贤未见尔衆于是访之经宿不去僧方言曰诸君好尚如此贫道安得藏之但未知不漏于人否衆皆许之僧乃自开一房其间施设幡象有板壁遮以幕后于幕下启闗至一院小堂甚华洁柏木为轩庑栏槛有殷红牡丹一丛婆娑数百朶初日照辉朝露半晞衆共嗟赏及暮而去僧曰予栽培二十年偶出语示人自今未知能存否后有数少年诣僧邀至曲江看花借草而坐弟子奔走报有数十人入院掘花不可禁坐中相视而笑及归至寺见以大畚盛之而去少年徐谓僧曰知有名花宅中咸欲一看不敢预请葢恐难舍已留金三十两蜀茶三斤以为报矣宣宗在藩邸常为诸王所法一日不豫郑太后奏上苦心疾文宗召见熟视上貌以玉如意抚背曰我家他日英主岂疾乎即赐御马金带宣宗在藩邸时为武宗所薄将中害者非一一日宣召打毬欲图之中官奏疮痍遍体腥秽不可近上命舁置殿下果如所奏遂释之武宗尝梦为虎所逐命京兆同华格虎以进至宣宗即位本命在寅于属为虎宣宗即位宫中每欲行幸先以龙脑郁金借地上并禁止每上殿与学士从容未尝不论儒学颇留意于贡举于殿柱题乡贡进士或宰臣出镇赐诗遣之凡欲对公卿必整容貌更衣盥手然后方出语及政事终日忘倦章表有不欲左右见者率皆焚爇倡优伎乐终日嬉戏上未尝顾笑赐赉甚薄有时㣲行人间採聼舆论以观选士之得失宣宗时越守女乐进有絶色上初悦之数日钖予盈积忽晨兴不乐曰明皇帝只一杨妃天下至今未平我岂敢忘召诣前曰应左右不得左右奏可以放还上曰放还我必思之可赐酖一杯宣宗多追録宪宗卿相子孙裴谂度之子为学士加承旨上幸翰林谂寓直便中谢上曰加官之喜不与妻子相面得否便放卿归谂降堦蹈谢却召上以御盘内果实赐之谂即以袗袖跪受上顾一宫嫔取领下小帛裹以赐谂宣宗读元和实録见故江西观察使韦丹政事卓异问宰臣孰为丹后周墀曰臣近任江西见丹行事遗爱余风至今在人其子宙见任河阳观察判官上曰速与好官御史府闻之奏为御史宣宗时加赠故楚州刺史赠尚书工部侍郎李徳修为礼部尚书徳修吉甫长子吉甫薨太常谥曰简度支郎中张仲方以宪宗好用兵吉甫居辅弼之任不得为简仲方贬开州司马寳厯中方征諌议大夫徳修不欲同立朝连牧舒湖楚三州时吉甫少子徳裕任荆南节度使检校司徒平章事上即位推恩徳裕当追赠祖父乞回赠其兄故有是命武宗任李徳裕虽丞相子文学过人性孤峭徳裕嫉朋党挤牛僧孺李宗闵崔珙于岭外杨嗣复贞穆李公珏以㑹昌初册立事亦七年岭表宣宗即位岭南五相同日迁北宣宗弧矢击鞠皆尽其妙所御马衔勤之外不加雕饰而马尤矫㨗每持鞠杖乘势奔跃运鞠于空中连击至数百而马驰不止迅若流电二军老手咸服其能清夜游西园图者晋顾长康所画有梁朝诸王跋尾处云图上若干人并食天厨唐贞观中褚河南装背题处具在其图本张维素家收得𫝊至相国张公𢎞靖元和中凖宣索并钟元常写道徳经同进入内后中贵人崔潭峻自禁中将出复流𫝊人间维素子周封前泾州从事秩满在京一日有人将此图求售周封惊异之遽以绢数匹赎得经年忽闻款闗甚急问之见数人同称仇中尉𫝊语评事知清夜图在宅计闲居家贫请以绢三百匹易之周封惮其逼胁遽以图授使人明日果赍绢至后方知诈伪乃是一豪士求江淮南盐院时王涯判盐铁酷好书画谓此人曰为余访得此图当遂公所请因为计取之耳及十家事起后落在一粉铺家未几为郭侍郎家阍者以钱三百市之以献郭公郭公卒又流𫝊至令狐相家宣宗一日尝问相国有何名画相国具以图对复进入内宣宗将命令狐绹为相夜半幸含春亭召对尽爉烛一炬方许归院仍赐金莲炬送之院吏忽见金莲蜡烛惊报院中曰驾来矣俄然绹至院吏谓绹曰金莲花引驾烛学士用之得安否顷刻有丞相之命宣宗以左拾遗郑言为太常博士郑朗自御史大夫为相朗先为浙西观察使左拾遗郑言实居幕中朗议以谏官论时政得失动闗宰辅请移言为博士至大中二年崔慎由自户部侍郎秉政复以左拾遗杜蔚为太常博士蔚亦慎由旧寮遂为故事崔相慎由亷察浙西左目生赘肉欲蔽瞳人医久无验闻扬州有穆生善医眼託淮南判官杨收召之收书报云穆生性粗疎恐不可信有谭简者用心精审胜穆生逺甚遂致以来既见白崔曰此立可去但能安神不挠独㫁于中则必效矣崔曰如约虽妻子必不使知闻又曰须用天日晴明亭午于静室疗之始无忧矣问崔饮多少曰饮虽不多亦可引满谭生大喜是日崔引谭生于宅北楼惟一小䜿在更无人知者谭生请崔饮酒以刀圭去赘以綘帛拭血𫝊以药遣报妻子知㣲数日征诏至金陵及作相谭生已卒大中三年李褒侍郎知举试尧仁如天赋宿州李使君弟凟不识题讯同铺或曰止于尧之如天耳凟不悟乃为句曰云攅八彩之眉电闪重瞳之目赋成将写以字数不足忧甚同辈绐之曰但一聨下添一者也当足矣褒覧之大笑大中四年进士冯涓登第牓中文誉最髙是嵗新罗国起楼厚赍金帛奏请撰记时人荣之初官京兆参军恩地即杜相审权也杜有江西之拜制书未行先召长乐公宻话垂延辟之命欲以南昌牋奏任之戒令勿泄长乐公拜谢辞出宅速鞭而归于通衢遇友人郑賔见其喜形于色驻马恳诘长乐遽以恩地之辞告之荥阳寻捧刺京兆门谒贺具言得于冯先辈也京兆嗟愤而鄙其浅露洎制下开幕冯不预焉心绪忧疑莫知所以亷卑发日自灞桥乗肩舆门生咸在长乐拜别京兆公长揖冯曰勉旃由是嚣浮之誉遍于搢绅竟不通显中间又涉交通中贵愈招清议官工部郎中眉州刺史仕蜀至御史大夫崔郢中丞为京尹三司使永达亭子宴丞郎崔乗醉突饮夏侯孜为户部使问曰尹曽任给舍否崔曰无孜曰若不厯给舍尹不合冲丞郎宴命酒糺下筹进罚爵取三大器满饮之良乆方起笞引马前军将至死寻出为賔客分司太常卿封敖于私第上事御史弹奏左迁国子祭酒故事太常卿上曰庭设九部乐尽一时之盛敖欲便于观閲遂就私第视事大中十二年七月十四日退朝宰相夏侯孜独到衙门以御史大夫李景譲为检校吏部尚书充剑南西川节度使时中元休假通事舍人无在馆者麻案既受孜出麻毕乃召当直舍人冯图宣之捧麻皆两省胥吏自此始令通事舍人休澣亦在馆李景譲为御史大夫初大夫不旬月多拜丞相台中故事以百日内他人拜相为辱台景譲未旬除剑南节度使未几请致仕客有劝之曰仆射亷洁纵薄于富贵岂不为诸郎谋耶笑曰李景让儿讵饿死乎退居洛中门无杂賔李琢罢浙西谒景让且下马不肯见方去命人斸其马台云李尚书景让少孤母夫人性严明居东都诸子尚幼家贫无资训励诸子言动以礼时霖雨久宅墙夜隤僮仆修筑忽见一船槽实之以钱婢仆等来告夫人谓僮仆曰吾闻不勤而获犹谓之灾士君子所慎者非常之徳也若天实以先君余庆悯及未亡人当令诸孤学问成立他日为俸钱入吾门此未敢取乃令闭如故其子景温景庄皆进士擢第并有重名位至方镇景譲最刚正奏弹无所避初夫人孀居犹才未中年贞干严肃姻族敬惮训厉诸子必以礼虽贵达稍怠于辞旨犹杖之景譲除浙西问曰何日进发景譲忘于审思对以近日夫人曰此行日吾或有故不行如何景譲惧夫人曰汝今贵达不须老母可矣命僮仆斥去衣箠于堂下景譲时已班白矣搢绅以为美谈在浙西左押衙因应对有失杖死既而军中汹汹将为乱太夫人乃候其受衙出坐廰中叱景譲立廰下曰天子以方镇命汝安得轻用刑如衆心不宁非惟上负天子而令垂白之母羞寻而死使吾何面目见汝先人于地下左右皆感咽命杖其背賔客大将拜泣乞之乆乃许军中遂息景庄累举未登第闻其被黜将笞其兄中表皆劝景譲嘱于主司景譲终不用曰朝廷取士自有公论岂效人求闗节乎敢主司知是景譲弟非冒取名者自当放及第是嵗景庄登科温庭筠字飞卿彦博之裔孙文章与李商𨼆齐名时号温李连举进士不中宣宗时谪为随县尉制曰放骚人于湘浦移贾谊于长沙舍人裴垣之词世以为笑僧从诲住安国寺道行髙洁兼工诗以文章制应宣宗每择剧韵令赋诲亦多称旨累年供俸望方𫀆之赐以耀法门上两召至殿上谓之曰朕不惜一副紫袈裟但师头耳稍薄恐不胜耳竟不赐悒悒而卒南卓郎中与李修古中外兄弟修古性迂僻卓常轻之修古得许州从事奏官敕下许帅方大䜩逓到开角有卓与修古书修古执书喜白帅曰某与南二十三表兄弟平生相轻今日某为尚书幕客遂与某书及开缄云即日卓老不死生见李修古除目帅视书大笑诸葛武候相蜀制蛮蜑浸汉界自吐蕃西至东接夷陵境七百余年不复侵轶自大中蜀守任人不当有喻士珍者受朝廷高爵而与蛮垣之习频为姦宄使蛮用五千人日开辟川路由此致南诏扰攘西蜀蜀于是凶荒穷困人民相食由沐浴川通蛮陬也大中初吐蕃扰边宣宗欲讨代延英问宰臣白敏中奏宜兴师请为都统领兵数万阵于平川以生骑数千伏山谷为竒兵有蕃将服绯茸裘寳装带乗白马出入骁鋭兵未交至阵前者数四频来挑战敏中诫士无得应之有潞州小将善射跃马弯弧而前连发两中其颈抟而杀之取其服带夺马而还蕃兵大唿士衆鼓而前追奔将及黒山获马驼辎重不可胜计降者数千人自此复得河湟故地宣宗见捷书云我知敏中必破贼白敏中初入邠州幕府罢游同州谒幕府李鳯侍御乆不出见曰谁谓雀无角何以穿我屋坐客皆非之后为相鳯除官过中书曰此官人顷相遇同州今日犹作常调等色白敏中守司空兼门下侍郎充邠宁行营都统讨南山平夏党项发日以禁军三百人从敏中请依裴度讨淮西故事开幕择廷臣充大吏上允之乃以左谏议大夫孙景昌为左庶子行军司马驾部郎中知制诰蒋某为右庶子节度副使驾部员外郎李旬为节度判官户部员外郎李元为都统掌记将军冉昈陈君从为左右虞候白相敏中欲取前进士侯温为壻其妻曰公既姓白又以侯氏子为壻人必唿为白侯敏中遂止敏中始婚也已朱衣矣尝戏其妻为妾脚夫人安用此万夀公主宣宗之女将嫁命择良壻郑颢宰相子状元及第有声名待婚卢氏宰臣白敏中奏选尚颢深衔之大中五年敏中免相为邠宁行营都统将行奏曰顷者公主下嫁责臣选壻时郑颢赴壻楚州行次郑州臣堂帖追回上副圣念颢不乐为国婚衔臣入骨髓臣在中书颢无如臣何自此必媒孽臣短死无种矣上曰卿何言之晩耶因命左右殿中取一柽木小函扃钥甚固谓敏中曰此是颢説卿文字便以赐卿若聼其言不任卿久矣大中十二年敏中任荆南节度使暇日与前进士在销忧阁追感上恩泣话此事尽以此函中文字示之宣宗时御史冯缄三院退入台路逢集贤校理杨收不为之却缄为朝长取收仆笞之集贤大学士冯植奏论开元中幸丽正殿赐酒大学士张説学士副知院事徐贤以下十八人不知先举酒者説奏学士以徳行相先非其员吏遂十八爵一时举酒今冯缄笞收仆是笞植仆𨽻一般请黜之御史中丞令孤绹又引故事论救上两释之始着令三馆学士不避行台令狐绹以姓氏少宗族有归投者多慰荐之繇是逺近趋走至有胡氏添令者进士温庭筠戏为词曰自从元老登庸后天下诸胡悉带令令狐绹罢相其子滈进士在父未罢相前拔觧及第諌议大夫崔瑄上疏滈弄父权势倾天下举人文卷须十月送纳岂可父为宰相滈私干有司请下御史推勘疏留中不出邕州蔡大夫京者故令狐相公楚镇滑台之日因道场中见于僧中令京挈瓶钵彭阳公曰此子眉目疎秀进退不慑惜其以卑幼可以劝学乎师从之乃得陪相国子弟后以进士举上第寻又学究登科而作尉畿服既为御史覆狱淮南李相绅忧悸而已颇得绣衣之称谪居澧州为厉员外立所寻稍迁抚州刺史作诗责啇山四老秦末家家思逐鹿啇山四皓独忘机如何须髪霜相似更出深山定是非及假节邕交道经湖口零陵郑太守史与京同年逺以酒乐相迟坐有琼枝者郑君之所爱蔡强夺之郑莫之竞邕交所为多如此为徳义者见鄙行泊中兴颂所黾勉不前题篇久之似有怅怅之思才到邕南制御失律伏法湘川论者以妄责四皓而欲买山于浯溪之间不徒言哉诗曰停桡积水中举目孤烟外借问浯溪人谁家有山卖卢司空钧为郎官守衢州有进士贽谒公开卷閲其文十余篇皆公所制也语曰君何许得此文对曰某苦心夏课所为公云此文乃某所为尚能自诵客乃伏言某得此文不知姓名不悟员外撰述者卢彖安仁李藩侍郎门生性简易尝与同年生在藩座久之彖起更衣藩谓门生辈本风言讫彖适至闻藩言即拱曰是不敢藩与门生不觉失笑宣宗尝㣲行遇彖妻肩舆左右皆走避上即撤舆观之大笑而去时人盛传彖妻丑大中十二年李藩侍郎下崔相沆长安令卢彖同年上巳日期集卢称疾不至沆忽于曲道遇彖侧席帽映一毡车以避沆时主罚因举词曰低垂席帽遥映毡车白日在天不识同年之面青云得路可知异日之心时人比之崔嘏施肩吾相国韦公宙善治生江陵府东有别业良田美产最号膏腴而积稻如坻皆为滞穗大中初除广州度节上以番禺珠翠之地垂贪泉之戒京兆从容奏对江陵庄积糓尚有七十堆宙无所贪上曰此可谓之足谷翁也崔侍郎安潜崇奉释氏鲜茹荤血唯于刑辟常自躬亲僧人犯罪未尝屈法于㕔前虑囚必䘏恻以尽其情有大辟者俾先示以判语赐以酒食而付去镇西川三年唯多蔬食宴诸司以麫及蒟蒻之𩔖染作颜色用象豚肩羊臑脍炙之属皆逼真也时人比于梁武而频于使宅堂前弄傀儡子军人百姓穿宅观看一无禁止而中壶预政以玷盛徳韦楚老李宗闵之门生自左拾遗辞官东归居于金陵常乗驴经市中貌陋而服衣布袍羣儿陋之指画自言曰上不属天下不属地中不累人可谓大韦楚老羣儿皆笑与杜牧同年生情好相得初以諌官赴征值牧分司东都以诗送及卒乂以诗哭之李相回旧名躔累举未第尝之洛桥有二术士一卜者一筮者乃先访筮者曰某欲改名赴举如何筮者曰改名甚善不改终不成事乃访卜者邹先生曰此行慎勿易名将逺布矣然成遂之后二十年间名字终当改矣今则已应天象异时方测余言将行又戒之曰郎中必享荣名后当重任引接后来勿以白衣为隙必为深累长庆二年及第至武宗登极与上同名始改为回从辛丑至庚申二十年矣乃曰筮短龟长邹生之言中矣李公既为丞郎永兴魏相为给事因省㑹魏公曰昔求府解侍郎为侍官送一百二人独小生不䝉一觧今日还忝金章厠诸公之列坐上皆惊李曰君今脱却紫衫称魏秀才仆为试官依前不送何得以旧事相譲李寻为独坐三台肃畏而升相府当时台官真拜者少后数年间魏亦自同州入相宣宗时李丞相有九江临川之行跋涉江湖喟然而叹曰不遵洛桥先生之戒吾自取尤焉广州监军呉徳鄘离京师病脚蹒跚三载归疾足复平宣宗问之遂为上説罗浮山人轩辕集之医上闻之驿召集赴京师既至馆于南山亭院外庭不得见也諌官屡以为言上曰轩辕道人口不干世事勿以为忧留嵗余放归授朝散大夫广州司马集不受罗浮生轩辕集莫知何许人有道术宣宗召至京师初若偶然后皆可验舍于禁中往往以竹桐叶满手再三按之成铜钱或散发箕踞久之用气上攻其发条直如植忽思归海上上置酒内殿召坐上曰先生道髙不乐喧杂今不可留矣朕虽天下主在位十余年兢慄不暇今海内小康矣所不知者夀耳集曰陛下五十年天子上喜及帝崩夀五十旧制三二嵗必于春时内殿赐宴宰辅及百官备太常诸乐设鱼龙曼衍之戏连三日抵暮方罢宣宗妙于音律每赐宴前必制新曲俾宫婢习之至日出数百人衣以珠翠缇绣分行列队连袂而歌其声清怨殆不𩔖人闻其曲有曰播皇猷者率高冠方履褒衣博带趋赴俯仰皆合规矩有曰葱岭西者士女踏歌为队其词大率言葱岭之士乐河湟故地归国而复为唐民也有霓裳曲者率皆执幡节被羽服飘然有翔云飞鹤之势如是者数十曲教坊曲工遂写其曲奏于外往往𫝊于人间相国李公福庭有槐一本抽三枝直过堂合屋嵴一枝不及相国同堂昆弟三人曰石曰程皆登宰相惟福一人厯镇使相而已大中十二年宣州将康全泰噪逐观察使郑熏乃以宋州刺史温璋治其罪时萧寘为浙西观察使与宣州接连遂擢用武臣李琢代寘建镇海军节度使以张掎角之势兵罢后或言琢虚立官健名目广占衣粮自入宣宗命监察御史杨载往按覆军籍无一人虚者载还奏之谤者始不胜越人仇甫聚衆攻䧟剡县诸暨等县宣宗用王式为浙东观察使以武宁军健卒三千人送之王生擒仇甫以献斩于东市宣宗时呉居中恩泽甚厚有谋于术者欲败其事术者令书上尊号于袜有告者上召至视之信然居中弃市宣宗崩内官定䇿立懿宗入中书啇议命宰臣署状宰相将有不同者夏侯孜曰三十年前外大臣得与禁中事三十年以来外大臣固不得知但是李氏子孙内大臣立定外大臣即北面事之安有是非之説遂率同列署状大中末京城小儿叠布蘸水向日张之谓之晕出入懿宗自郓王即位晕之言应也宣宗制泰边陲曲其辞云海岳晏咸通上即位而年号咸通懿宗祠南郊旧例青城御幄前设綵楼命仆寺辈作乐上登楼以观衆唿万嵗起居郎李璋上疏请罢事不行懿宗尝幸左军见观音像礼之而像䧟地四尺问左右对曰陛下中国之天子菩萨地上之道人上悦之滑州城北枕河堤常有沦垫之患贞元中贾丞相耽凿八角井于城隅以镇河水咸通初刺史李穜以其事上闻立贾公祠命从事韦岫纪其事政平坊安国观明皇时玉真公主所建门楼高九十尺而柱端无斜殿南有精思院琢玉为天尊老君之像叶法善罗公逺张果先生并图形于壁院南池引御渠水注之叠石像蓬莱方丈瀛州三山女冠多上阳宫人其东与国学相接咸通中有书生云尝闻山池内步虚笙磬之音卢尚书有诗云夕照纱窓起暗尘青松遶殿不知春闲看白首诵经者半是宫中歌舞人薛能尚书镇郓州见举进士者必加异礼李勲尚书先徳为衙前将校八座方为客司小弟子亦负文藻潜慕进修固舍归田里未踰嵗服麻衣执所业于元戎左右具白其行止不请引见元戎曰此子慕善才与不才安可拒耶命召之入见其人质清秀复覧其文卷深器重之乃出邮巡职牒一通与八座先徳俾罢职司闲居恐妨令子进修尔果䇿名第扬厯清显出为郓州节度也沈宣词尝为丽水令自言家大梁时廏常列骏马数十而意常不足咸通六年客有马求售洁白而毛鬛𩔖朱甚异之酬以五十万客许而直未及给遽为将校王公遂所买他日谒公遂问向时马公遂曰竟未尝乗因引出至则奋眄殆不可跨公遂怒捶之又仆度终不可禁翌日令诸子乗之亦如是诸仆乗亦如是因求前所直售宣词宣词得之复如是㑹魏帅李公蔚市贡马前后至者皆不可公閲马一閲遂售之后入飞龙上最爱宠为当时名马咸通十年停贡举前一年日者言己丑年无文柄值至仁必当重振明年上加尊号内有至仁两字韩褒为补阙上疏请复之夏侯孜谓杨元翼云李九丈行不得事我行之九丈即卫公也皮日休郑尚书愚门生春闱内宴于曲江醉寝别榻衣囊书笥罗列旁侧率皆新饰同年崔昭符镣之子素易日休亦醉更衣见日休卧疑他相知也就视乃日休曰勿唿之渠方宗㑹矣以囊笥皆皮也时人以为口实卢𨼆李峭皆王铎门生时议皆以衽席不修屡黜辱𨼆从兄擕少相狎志欲引用及擕为丞相除右司员外郎时崔沆方为吏部侍郎谒擕于私第擕欣然而出沆曰卢员外入省时议未息今复除糺司员外郎省中所不敢从他曹惟相公命擕大怒驰去曰舍弟极屈即当上陈矣𨼆即放出沆乃谒告擕即时替沆官沆谓人曰吾见丞郎出省郎未见省郎出丞郎隐初自太常博士除水部员外郎为左丞李景温抑焉迨右司之命景温弟景庄复右辖又抑之是时諌官有陈疏者擕曰諌官似狗一狗吠辄一时有声李谱者珏之子自淮南赴举路经蒲津谒崔公铉铉以子妻之而性忌妬谱宰相子懐不平多争竞铉忽召谱譲之谱初犹端笏既忿即横手板曰谱及第不干丈人官职不干丈人语未卒铉掩耳而去其妻竟怨愤而卒毕諴家本寒㣲咸通初其舅尚为太湖县伍伯諴深耻之常使人讽令觧役为除官反复数四竟不从命乃特除选人杨载为太湖令諴延之相第嘱为舅除其猥籍津送入京杨令到任具达諴意伍伯曰某贱人也岂有外舅为宰相耶杨坚勉之乃曰某每嵗秋夏征租享六十千事例钱茍无败阙终身优足不审相公欲致何官耶杨乃具以闻諴諴亦然其説竟不夺其志也又王蜀伪相庾𫝊素与其从弟凝绩曽宰蜀州唐与县郎吏有杨㑹者㣲有才用庾氏昆弟深念之洎迭乗蜀政欲为杨㑹除长马以铸之㑹曰某之吏役逺近皆知忝冒为官宁掩人口岂可将数千家供待而博一虚名长马乎后虽假职名止除检校官竟不舍县役亦毕舅之次也咸通初洛中謡曰勿鸡言送汝𣗳上去勿鸭去送汝水中去又曰勿笑父母不认汝及李纳为河南尹是年大水纳观水于魏王堤上波势浸盛虑其覆溺于是䇿马而回时人语曰昔瓠子将壊而王尊不去洛水未至而李纳已回是时男女多栖于木咸为所漂者父母观之不能救咸通中有司天厯生胡某以老还江南后群郡掾曹辞不赴归居建业卢符寳者亦知名士也尝问近年宰相不满四人岂非三台有异乎曰非三台也乃紫㣲受灾耳自今十余年未可备茍有之即不免大祸后路巖于悰王铎韦保衡杨收刘邺卢携相次拜后不免池州李常侍寛守江南数郡皆请卢符寳为判官及守陵阳信子弟之谮疎不召卢忿谓人曰李公面部所无者三无子无宅无冢时有龙公满禅师李氏所敬也于坐难之曰今李氏子弟皆长成何言无子卢曰非承家令器又曰今土墻甲第花竹犹不知其数何言无宅卢曰是王行立宅李氏安得歌笑于其间时桂林大夫即常侍兄同营别业于金陵甲第之盛冠于邑下人皆号为土墻李家宅江南宫城西街内石井栏在通衢中者即宅内廰前井也自创宅即令家人王行立看守仅数十年矣故卢君有此言座客闻之莫不笑及池阳冦起寛死将归葬新林为贼所邀舟人尽见杀棺柩不知所在诸子悉无成立世乱王行立独守其宅竟死其中路巖镇剑南出开逺门街恣为瓦石所击故京兆尹温璋诸子之党也初李蠙举薛能巖取于省部权京兆尹事至是谓能曰临行劳以瓦砾相饯能徐举笏曰故事宰相出镇府司无发人防守者巖甚慙路相巖与崔雍同在崔相铉幕雍恃己名声因醉抚巖背曰路子路子争得共崔雍同思门巖恨之巖为丞相㑹和州不守有石琼者讼之乃赐雍死咸通末曹相确杨相收徐相啇路相巖同为宰相杨路以弄权卖官曹徐但备员而已长安謡曰确确无论事钱财总被收啇人都不管货赂几时休僖宗好蹴毬鬬鸭为乐自以能于步打谓俳优石野猪曰朕非步打进士当得状元野猪对曰或遇尧舜禹汤作礼部侍郎陛下不免且落第帝大笑黄冦入京郭妃不食奔赴行在乞食于都城时人嗟之僖宗幸蜀御座是明皇幸蜀故物又舁御座人李再忠经明皇时供奉时以为异僖宗入蜀太史厯本不及江东而市有印货者每差互朔晦货者各征节侯因争执里人拘而送公执政曰尔非争月之大小尽乎同行经纪一日半日殊是小事遂叱去而不知隂阳之厯吉凶是择所误于衆多矣僖宗幸蜀回改元光启俗谚云军中名血为光又字体戸口负戈为启其未宁乎俄而未久乱作长安复䧟昇州上元县前有古浮图尝有僧指云为此无县丞正位询之自唐初并无县丞诸司注授勾留在京纵有赴任者不月余必死惟光明中有丞张逊到任才月余节度周寳追命上府筑夹城讫归县未乆与令争竞移为陆州遂安尉刘赡自丞相出镇荆南郑畋为翰林承旨草制云居数亩之宫仍非已有郄四方之赂惟畏人知路巖谓畋曰侍郎乃表荐刘相也出为同州刺史郑相畋与卢相携外兄弟同在中书后因议政喧竞扑碎砚王侍中铎笑之曰不意中书有瓦觧之事太尉韦昭尉旧族名人位非忝窃而沙门僧澈潜荐之中禁一二时相皆因之大拜悟达国师知元乃澈之师世常鄙之诸相在西川行在每谒悟达皆申跪礼国师揖之请于僧激处喫茶后韦掌武伐成都田军容致书曰伏以太尉相公顷因和尚方始登庸在中书则开铺卖官居翰林则倩人把笔葢谓此也芦澄为李司空蔚淮南从事因酒席谓一舞妓觧籍公不许澄怨词多不逊公笑曰昔之狂司马今也憨从事澄索彩具蔚与赌贵兆曰彩大者秉大柄澄掷之得十一席上皆失声公徐掷之得堂印澄託醉而起后数月澄入南省不数年蔚入相翰林学士孙棨北里志云郑举举巧谈谐常有名贤醵宴干符中状元孙偓颇惑之与同年数人多至其舍他人或不尽预同年卢嗣业诉醵罚钱致诗状元曰未识都知靣频输复分钱苦心亲笔砚得志助花钿徒步求秋赋持盃给暮饘力㣲多谢病非不奉同年嗣业同年非旧知又力穷不遵醵罚故有此诗曲内妓之头角者为都知举举降真是也曲中一席四镮见烛即倍新郎更倍故曰复分钱一日伺年宴举举有疾不来令同年李深之为酒纠状元吟曰南行忽见李深之手舞如风令不疑任你风流称醖借天生不似郑都知杜让能丞相审权之子韦相保衡审权之甥保衡少不为譲能所礼保衡为相譲能久不中第及登科审权愤其沈厄以一子出身奏监察御史崔相沆知贡举得崔瀣时牓中同姓瀣最为沆知谭者称座主门沆瀣一气许棠初试进士与薛能陆肱齐名薛擢第尉盩屋肱下第游太原棠并以诗送之棠登第薛已自京尹出镇徐州陆亦出守南康招棠为倅初高侍郎湜知举棠纳卷覧其诗云退鹢已经三十载登龙仅见一千人乃曰世复有屈于许棠者乎永临刘相以其子希同年留为淮南馆驿官令和韵棠嗜诗不通南海仆射时为副使知府事笑谓人曰相公令许棠和韵可谓虐人也棠常言于人曰往者未成事年渐衰暮行卷达官门下身疲且重上马极难自喜得第来筋骨轻健揽辔升降犹愈于少年则知一名乃孤进之还丹黄郁三衢人早游田令孜门擢进士第厯正郎金紫李瑞曲江人亦受知于令孜擢进士第又为令孜賔佐具为孔鲁公所嫌文徳中与郁俱䧟刑纲裴筠婚萧楚公女言定未几便擢进士罗𨼆以一絶刺之畧曰细看月轮还有意信知青桂近嫦娥秦韬玉应进士举出于单素屡为有司所斥京兆尹杨损奏复等列时在选中明日将出牓其夕忽叩试院门大声曰大尹有帖试官沈光发之曰闻觧牓内有人曽与路巖作文书者仰落下光以韬玉为问损判曰正是此方干貌陋唇缺味嗜鱼酢性多讥戏萧中丞典杬军倅呉杰患眸子赤㑹宴于城楼饮促召杰杰至目为风掠不堪其苦宪笑命近座女伶裂红巾方寸帖脸以障风干时在席因为令戏杰曰一盏酒一捻盐止见门前悬箔何处眼上垂帘杰还之曰一盏酒一脔鲊止见半臂着襕何处口唇开袴一席絶倒尔后人多目干为方开袴罗给事𨼆顾博士云俱受知于相国令狐公顾虽鹾啇子而风韵详整罗钱塘人乡音乖剌相国子弟每有宴㑹顾独预之丰韵谈谐不辨寒素之子也顾赋为时所称而切于成名尝有启事陈于所知只望丙科尽处竟列名于尾科之前也罗既频不得意未免怨望意为贵子弟所排契濶东归黄冦事平朝贤意欲召之韦贻范沮之曰某与之同舟而载虽未相识舟人告云此有朝官罗曰是何朝官我脚夹笔可以敌得数辈必若登科通籍吾徒为粃糠也由是不果召驸马韦保衡为相颇弄权势及将败长安小儿竞彩戏谓之打围不旬日余韦祸及大中十二年李衞公谪崖州厯宣懿两朝无宗相至干符二年李蔚为相俄罢去厯干符广明中和光启文徳龙纪大顺景福干宁悉无宗相而宗室陵迟尤甚居官者不过郡县长处乡里者或为里胥唐末饮席之间多以上行盃望逺行拽盏为主下次据副之既而僖宗西行后方镇多为下位者所据此其騐也唐末士人之衣色尚黒故有紫緑有墨紫迨兵起士庶之衣俱皂此其谶也唐末妇人梳髻谓拔丛以乱发为胎垂障于目觧者云羣衆之计目覩其乱发也唐语林卷七唐语林卷八钦定四库全书唐语林卷八宋王谠撰补遗宓牺氏以农官神农以火黄帝以云少昊以鸟颛顼而名以民事又以五行为官名卨作司徒敬敷五教禹作司空以平水土周则以天地春夏秋冬为官名伏以古者命官以天地四气五行云龙为号者皆上禀天时下达人事见圣人垂意未有不及于恵民也后代不究深旨率尔命官仆射侍中尤为不可秦有侍中仆射其初且非官名唯供奉左右是其职业侍中当西汉掌乘舆服下至䙝器虎子之𩔖虎子溺器也武帝以孔安国为侍中以其儒者特许掌御唾壶朝廷荣之班固云侍中本丞相吏也五人来徃殿内奏事故曰侍中又仆射者射音夜尤寡其义在秦有周青臣孔衍注云仆射小官扶左右者也亦曰卫令仆射守门之夫在汉为武士门仆射在宫则曰宫门仆射永巷仆射盖言仆御执射之夫也如今宦䜿之首耳皆因权倖渐峻官名开元元年改左右仆射为左右丞相是官号之不正也又则天宠侍御者张昌宗其官号曰控鹤监向使五王未复唐徳则控鹤亦沾丞相之名也两省官上事日宰相临焉上事者设牀几面南而坐判三道案宰相别施一牀连上事官牀南坐于西隅谓之压角自常侍而下以南为上差舛相承实乖礼敬曷不为丞相设位于衆官之南常侍諌议给事舎人循次而坐于丞相之下尊卑有序足以为仪压角之来莫究其始开元礼及累朝典故并无其文习俗因循莫近于理今请去压角以释衆疑凡言九寺皆曰棘卿周礼三槐九棘槐者懐也上佐天子怀来四夷棘者言其赤心以奉其君皆三公九卿之任也唐世惟大理得言棘卿他寺则否九寺皆树棘木大理则于棘下讯鞠其罪所谓大司㓂聴刑于棘木之下朝廷百司诸㕔皆有壁记叙官秩创置及迁授始末原其作意盖欲着前政履歴而发将来健羡焉故为记之体贵其说事详雅不为茍饰而近时作记多措浮词褒美人才抑扬功阀殊失记事之本意韦氏两京记云郎官盛写壁记以纪当㕔前后迁除出入浸以成俗然则壁记之起当自国朝以来始自台省遂流郡邑耳宫衔之名盖兴近代当时选曹补授须存资歴闻奏之时先具旧官名品于前次书拟官于后使新旧相衔不断故曰官衔亦曰头衔所以名为衔者言如人口衔物取其连续之意又如马之有衔以制其首前马已进后马续来相次不絶者古人谓之衔尾相续即其义也近代通谓府庭为公衙公衙即古之公朝也字本作牙诗曰祈父予王之爪牙祈父司马掌武备象勐兽以爪牙为卫故军前大旗谓牙旗出师则有建牙禡牙之事是军中聼号令必至牙旗之下称与府朝无异近俗尚武是以通唿公府为公衙府门为牙门字称讹变转而为衙汉书地理志冯翊有衙县春秋时彭衙之地非公府之名或云公门外刻木为衙立于门侧以象兽牙军将之行置衙竿首悬旗于上其义一也舆驾行幸羽仪𨗳従谓之卤簿自秦汉以来始有其名蔡邕独断所载卤簿有小驾大驾法驾之异而不详卤簿之义按字书卤大楯也字亦作橹又作卤音义皆同以甲为之所以扞敌贾谊过秦论云伏尸百万流血漂卤是也甲楯有先后部伍之次皆着之簿籍天子出则案次道従故谓之卤簿耳仪卫具五兵今不言他兵独以甲楯为名者行道之时甲楯居外余兵在内但言卤簿是举凡也南朝御史中丞建康令俱有卤簿人臣仪卫亦得同于君上则卤簿之名不容别于他义也又百官従驾谓之扈従盖臣下侍従至尊各供所职犹仆御扈养以従上故谓之扈従耳上林赋云扈従横行颜监释云谓跋扈縦恣而行也据颜此解乃读従为放縦之纵不取行従之义所未详也御史台三院一曰台院其僚曰侍御史衆唿为端公见宰相及台长则曰某姓侍御知杂事谓之杂端见台长则曰知杂侍御虽他官髙秩兼之其侍御号不改见宰相则曰知杂某姓某官台院非知杂者俗号散端二曰殿院其僚曰殿中侍御史衆唿为侍御见宰相及台长杂端则曰某姓殿中最新入知右巡已次知左巡号两巡使所主繁剧及迁向上则又入推益为烦劳惟其中间则入清闲故台中谚曰免巡未推只得自如言其闲适也㕔有壁画小山水甚工云是呉道子真迹三曰察院其僚曰监察御史衆唿亦曰侍御史见宰相及台长杂端则曰某姓监察若三院同见台长则通曰三院侍御而主簿纪其所行之事每公堂食会杂事不至则无所检辖唯相揖而已杂事至则尽用宪府之礼杂端在南榻主簿在北榻两院则分坐虽举匕筯皆絶谭笑食毕则主簿持黄卷揖曰请举事于是台院长白杂端曰举事则举曰某姓侍御史有某过请准条主簿书之其两院皆倣此若举时差错则最小殿中举院长则最小侍御史举殿院长又错则向上人递举杂端失笑则三院皆笑谓之烘堂悉免罚矣凡见黄卷罚直遇赦悉免台长到诸院凡官吏有所罚亦悉免御史歴三院虽至美而月满殿中推鞠之劳惮于转两院以向下侍御史便领推也多不愿为以此台中以殿中转西院为戏诅之词每出入行步侍御史在柱里殿察两院在柱外有时殿中入柱里则共咍之曰着去也三院御史主簿有事白端公就其㕔若有中路白事谓之篸端有罚殿中有免巡遇正知巡者假故则向上人又权知谓之蘸巡台官有亲爱除拜及喜庆之事则谒院长杂端台长谓之取贺凡此皆因胥徒走卒之言遂成故事察院每上堂了各报诸御史皆入立于南廊便服靸鞋以俟院长立定院长方出相揖而序行至殿院门揖殿中又序行至食堂前揖侍御史凡入门至食凡数揖祇揖者古之肃拜也台中无不揖其酒无起谢之礼但云揖酒而已酒取合敬故恐烦却揖徃徃自台拜他官执事亦误作台揖人皆笑之每赴朝序行至待漏院偃息则有卧揖马上则有马揖凡院长在㕔院内御史欲徃他院必先白决罚又先白察院有都㕔院长在本㕔诸人皆会话于都㕔察院南院会昌初监察御史郑路所葺礼察㕔谓之松㕔南有古松也刑察㕔谓之魇㕔寝于此多魇兵察常主院中茶必市蜀之佳者贮于陶器以防暑湿御史躬亲缄启故谓之茶瓶㕔吏察主院中入朝人次第名籍谓之朝簿㕔吏察之上则馆驿使馆驿使之上则监察使同僚之冠也谓之院长台中敬长三院皆有长察院风彩尤峻凡三院御史初拜未朝谢先谒院长辞疾不见则不得谢及上矣御史主弹奏不法肃清内外唐兴宰辅多自宪司登钧轴故谓御史为宰相杜鸿渐拜授之日朝野倾羡监察御史振举百司纲纪名曰入品宰相髙宗朝王本立余衎始为御史里行则天更置内供奉及员外试御史有台使里使皆未正名也其里行员外试者俗名为合口椒言最有毒监察为开口椒言稍毒散殿中为萝卜亦谓生姜言虽辛辣而不能为患侍御史谓之掐毒言如蜂虿去其芒刺也御史多以清苦介直获进居常敝服羸马至于殿庭开元末宰相以御史权重遂制弹奏者先谘中丞大夫皆通许又于中书门下通状先白然后得奏自是御史不得特奏威权大减天寳中宰相任人不専清白朝为清介暮易其守顺情希旨纲维相紊御史罗希奭猜毒吉温颇苛细时称罗钳吉网望风气慑开元已前诸节制并无宪官自张守珪为幽州节度加御史大夫幕府始带宪官由是方面威权益重游宦之士至以朝廷为闲地谓幕府为要津迁腾倐忽坐致郎省弹劾之职遂不复举御史旧例初入台陪直二十五日节假五日谓之伏豹亦曰豹直百司州县初授官陪直者皆有此名杜易简解伏豹之义云宿直者离家独宿人情所贵其人初蒙策拜故以此相处伏豹者言衆官皆出此人独留如伏蔵之豹伺候待搏故云伏豹耳韩琬则解为爆直言如烧竹遇节则爆余以为南山赤豹爱其毛体每雪霜雨雾诸禽兽皆出取食唯赤豹深蔵不出古人以喻贤者𨼆居避世鲍明逺赋云岂若南山赤豹避雨雾而深蔵此言伏豹豹直者盖取不出之意初官陪直已有伏豹之名何必以遇节而比烧竹之爆也杜说虽不甚明粗得其意韩则疎矣新官併宿本署曰爆直佥作爆迸之字惠郎中实云合作虎豹字言豹性洁善服气虽雪雨霜露伏而不出虑汚其身唐制十八道节度其后号九节度其后河朔三镇及四凶二䜿之乱可攷大畧明皇天寳元年置十节度经畧使以备边曰安西曰北庭曰河西以备西边曰朔方曰河东曰范阳以备北边曰平卢以备东边曰陇右曰劒南以备西边曰岭南五府经畧以备南边节度之立其初固止于沼边十道耳自安禄山之乱则内地始置九节度以讨之曰朔方郭子仪淮西鲁炅兴平李滑濮许叔冀镇西李嗣业郑蔡李广琛河东李光弼泽潞王思礼河南崔光逺内地之置节度其初犹止于九道耳自朱氏之倡乱中原也则自国门之外皆方镇矣盖其先也欲以方镇御四夷而其后也则以方镇御方镇十道既已兆乱则内地必置九道以除其乱九道又兆乱则闗外近郡又不得不置矣至代宗广徳元年以田承嗣为魏博节度李懐仙为卢龙节度李寳臣为成徳节度是谓河北三镇各有其地其风俗犷戾过于蛮貊吾知其河北之地非复朝廷有矣至于大歴九年相推戴而谓之四王朱滔称冀王田恱称魏王王武俊称赵王李纳称齐王李希烈又以淮西称帝朱泚又以闗中称帝裂土假王者四凶滔天僭帝者二䜿纷纷籍籍不知其几也盖唐之乱非藩镇无以平之而亦藩镇有以乱之其初跋扈陆梁者必得藩镇而后可以戡定其祸乱而其后戡定祸乱者亦足以称祸而致乱故其所以去唐之乱者藩镇也而所以致唐之乱者亦藩镇也试以其一二论之安氏之乱懐恩平之也而留三镇以遗患者亦一懐恩也将兵至京师冒雨寒而来姚令言之功也而所以迎朱泚而趋京师者亦一令言也擒子期破田恱者李寳臣之功而释承嗣以为己资者亦寳臣也卒至于终唐之世莫敢谁何者由三镇始也露布捷书之别名也诸军破贼则以帛书建诸竿上兵部谓之露布盖自汉以来有其名所以露布者谓不封检露而宣布欲四方之速闻也亦谓之露板魏晋奏事之有警急辄露板插羽是也宋时沈璞为盱眙太守与臧质固拒魏军军退质谓璞城主使自上露板后魏韩显宗大破齐军不作露布髙祖怪而问之对曰顷间诸将获贼二三驴马皆为露布臣每哂之近虽仰凭威灵得摧丑䜿斩擒不多脱复髙曳长缣虚张功捷尤而效之其罪弥甚所以敛毫卷帛解上而已然则露布露板古今通名也隋文帝诏太常卿竒章公撰宣露布仪开皇九年平陈元帅晋王以驲上露布兵部请依新礼集百官及四方客使于朝堂内史令称有诏在位者皆拜宣露布讫蹈舞者三又拜郡县皆同唐因其礼然露布大扺皆张皇国威广谈帝徳动逾数千字其能体要不烦者鲜矣古者阉尹擅权专制者多矣其间不无忠孝亦存编简唐自安史以来兵难洊臻天子播越亲衡戎柄皆付大阉鱼朝恩窦文玚乃其魁也尔后置左右军十二卫观军容处置枢密宣徽四院使拟于四相也十六宫使皆宦者为之分卿寺之职朝廷班行备员而已供奉官紫衣入侍后军容使杨复恭俾具襕笏宣𨗳自复恭改作也严遵美内谒之最良也尝典戎唐末致仕于蜀郡鄙叟庸夫时得亲狎其子仕蜀至合门使曽为一僧致紫袈裟僧来感谢之书记所谢之语于掌中方属炎天手汗糢煳文字莫辨折腰而趋流汗喘乏只云伏以军容寂无所道抵视掌心良久云貌寝人微凡事无能严曰不敢不敢退而大咍严公物故蜀朝册命赠给事中窦雍坚不承命虽偏霸之世亦不茍且士人多之邹山古之峄山始皇刻碑处文字分明始皇乘羊车以上其路犹存案此地春秋时邾文公卜迁于绎者也始皇刻石纪功其文李斯小篆后魏太武帝登山使人排倒之然歴代摹拓以为楷则邑人疲于供命聚薪其下因野火焚之由是残缺不堪摹冩然由上官求请行李登陟人吏转益劳弊有县宰取旧文勒于石碑之上凡成数片置之县廨须则拓取自是山下之人邑中之吏得以息今人间有峄山碑皆新刻之碑也其文云刻此乐石学者不晓乐石之意颜师古谓取泗滨磬石作此碑始皇于琅邪会稽诸山刻石皆无此意唯峄山碑有之故知然也墓前碑碣未详所起案仪礼庙中有碑所以系牲并视日景礼记云公室视丰碑三家视桓楹丰碑桓楹天子诸侯葬时下棺之柱其上有孔以穿繂索悬棺而下取其安审事毕即闭圹中臣子或书君父勲阀于碑上后又立之于隧口故谓之神道碑言神灵之道也古碑上徃徃有孔是贯繂之遗象前后碑甚少后汉蔡邕崔瑗之徒多为人立碑魏晋之后其流浸盛碣亦碑之𩔖也周礼凡金玉钖石楬而玺之注云楬如今题署物汉书云瘗寺前楬着其姓名注云楬椓杙也椓杙于瘗处而书死者之姓名楬音揭然则物有标牓皆谓之楬郭景纯江赋云峨眉为泉扬之楬又变为碣说文云碣特立石也据此则従木従石两体皆通隋之制五品以上立碑螭首龟趺上不得过四尺载在丧葬令近代碑碣稍衆有力之家多辇金帛以祈作者虽人子罔极之心顺情虚饰遂成风俗蔡邕云吾为人作碑多矣唯郭有道无愧辞隋文帝子齐王攸薨僚佐请立碑帝曰欲求名一卷史书足矣若不能徒为后人作镇石耳诚哉是言石碑皆有圆空盖碑者悲也本墟墓间物每一墓有四焉初葬穿绳于孔以下棺乃古悬窆之礼礼曰公室视丰碑三家视桓楹人因就纪其徳由是遂有碑表数十年前时有树徳政碑亦制圆空不知根本甚矣后有悟之者遂改焉人道尚右以右为尊礼先宾客故西让客主人在东盖自卑也后人或以东让客非礼也盖縁见所在地所主在东俗有东行南头之戏此乃贵其为一方一境之主也记曰天子无客礼莫敢为主焉故君适其臣升自阼阶不敢有其室也注明飨君非也唐之方镇及刺史入本部于令长以下礼絶宾主犹近君臣至于藩镇经管内支郡则俱是古南面诸侯但以使职监临如台省之官至外地耳既通宴飨则异君臣而用古天子升阶之仪非礼也近代风俗人子在膝下每生日有酒食之事孤露之后不宜复以为欢会梁孝元帝少时每以载诞之辰辄设斋讲经洎阮修容殁后此事亦絶少太宗曽以降诞日感泣中宗常以降诞日宴侍臣内庭与学士聨句柏梁体诗然以唐以来此日皆有宴会开元十七年丞相张说奏以八月端午降诞日为千秋节又改为天长节肃宗因之诞日为地平天成节代宗虽不为节犹受四方进献徳宗即位诏公卿议吏部尚书颜真卿奏凖礼经及歴代帝王无降诞日唯开元中始为之复推本意以为节者喜圣夀无疆之庆天下咸贺故号节若千秋万嵗之后尚存此日以为节假恐乖本意于是敕停之明皇朝海内殷赡送葬者或当冲设祭张施帏幕有假老假果粉人粉帐之属然大不过方丈室髙不踰数尺识者犹或非之丧乱以来此风大扇祭盘帐幕髙至九十尺用牀三四百张雕镌饰画穷极技巧馔具牲牢复居其外大歴中太原节度辛云京葬日诸道节度使使人修祭范阳祭盘最为髙大刻木为尉迟鄂公与突厥鬬将之戏机闗动作不异于生祭讫灵车欲过使者请曰对数未尽又停车设项羽与汉祖会鸿门之象良久乃毕缞绖者皆手擘布幕辍哭观戏事毕孝子传语与使人祭盘大好赏马两匹滑州节度令狐母亡邻境致祭昭义节度初于淇门载船桅以充幕柱至时嫌短特于卫州大河船上取长桅代之及昭义节度薛公薨归葬绛州诸方并河内县涂阳城南设祭每半里一祭至漳河二十余里连延相次大者费千余贯小者三四百贯互相窥觇竞为新竒柩车暂过皆为弃物矣盖自开辟至今奠祭鬼神未有如斯之盛者俗间凶疏本叙时序朔望以表逺感之懐此合于情理至有叙经斋七日此出释教不当形于书疏凖礼父在为所生母父为嫡子夫为妻皆杖周自周礼已降至于开元礼及唐史二百六十年并无有易斯议未闻为兄弟杖者自离乱已后武臣为弟始行周杖之礼是宾佐不能以礼正之致其谬误也干宁三年九月行弔于名士之家覩其弟为兄杖门人知旧来无有言其乖礼者实虑日久寖以为是自今后士子好礼者于服式之中慎而行之今俗释服多用昏时非礼也按戴礼鲁人有朝祥而暮歌者子路笑之夫子虽抑子路云三年之丧亦已久矣而复曰踰月则其善也知月晦之朝去缟従吉也明日则踰月矣故夫子怪其不待明日而歌今之免服准式给晦日假者盖以朝既従吉使竟是日吉服尽与亲宾相见遍示礼终至明日复参公务无乐不为之义又礼书皆云前一夕除某物废某物又曰夙兴云云知前夕除废为明晨之渐凡曰释服悉宜従朝矣礼云大丧不避涕泣而见人者言既不行求见人人来求之不避涕泣以表至哀无饰今世卒哭之后朔望时节辞不见宾客非也若尊髙居丧弔者以是日客多不敢求见遽自退去宜矣非所以辞也三日成服圣人之制世有至五日者非也忌日请假非古也世说云忌日惟不饮酒作乐会稽王世子将以忌日送客至新亭主人欲作乐王便起去持弹徃卫洗马墓弹鸟晋书又载桓𤣥忌日与宾客逰宴惟至时一哭而已此前代忌日无假之证也沈约荅庾光禄书云忌日制忌应是晋宋之间其事未久未至假前止是不为宴乐本自不封闭如今世自处者居丧再周之内每至忌日哭临受弔无不见人之义而除服之后乃不见人实由世人以忌日不乐而不能竟日兴感以对宾客或弛懈故过自屏悔不与外接设假之由实在于此颜延之忌日感慕故不接外宾不理庶务不能悲怆自居何限于深蔵也世人或端坐奥室不妨言笑迫有急卒宁无尽见之理其不知礼意乎李匡乂云晋书称阮咸善琵琶是即是矣按周书云武帝弹琵琶后梁宣帝起舞谓武帝曰陛下既弹五絃琴臣何敢不同百兽舞则周武帝所弹乃是今之五絃可知前代凡此𩔖总号琵琶尔又按风俗通云以手批把谓之琵琶自拨弹已后惟今四絃始专琵琶之名因依而言则刘餗所云贞观中裴洛儿始弃拨用手以抚琵琶是又不故故事者之言也又因此而征之五絃之号即出于后梁宣帝之语也而今阮氏琵琶正以手抚反不能占琵琶之名失本义矣今有奕局共取一道人行五棊谓之融融宜作戎此戏生于黄帝蹙鞠意在军戎也殊非圆融之义庾元规着座右方所言蹙戎是也今之博戏长行最盛其具有局有子黒黄各十有五掷采之头有二其法生于握槊变于双陆天后梦双陆不胜狄公言宫中无子是也后人新意长行出焉又有小双陆围透大㸃小㸃游谈凤翼之名然无如长行鉴险易者喻时事焉适变通者方易象焉王公大臣颇或躭翫至于废庆弔忘寝食闾里用之于是强名争胜谓之撩零假借分画谓之囊家囊家什一而取谓之子头有通宵而战者有破产而输者中世工者有浑镐崔师本围棊次于长行其中世工者韦延扈杨芄弹棊鲜有为之中世工者有吉达髙越首出焉贞元中董叔儒进博局并经一卷颇有新意不行于世隋置明经进士科唐承隋置秀才明法明字明算并前六科主司则以考工郎中后以考功员外郎士人所趋明经进士二科而已及大足元年置拔萃始于崔翘开元十九年置宏词始于郑昕开元二十四年置平判入等始于颜真卿是年考功员外郎李昂摘进士李权章句疵之牓于通衢权摘昂诗句之失由是世难其事乃命礼部侍郎主之后有左补阙薛邕中书舎人达奚珣李韦李麟姚子彦张蒙髙郢权徳舆卫次公张宏靖于允躬韦贯之李逢吉李程庾承宣贾餗沈珣杜审权李璠裴恒王铎李蔚赵隲郑愚太常少卿李建尚书萧昕仆射王起常侍萧倣黄门侍郎许孟容郑显刑部侍郎崔枢户部侍郎韦昭度杂主之而宏靖不以进士显唐朝初明经取通两经先帖文乃案章疏试墨策十道秀才试方略策三道进士时务策五道考功员外郎职当考试其后举人惮于方略之科为秀才者殆絶而多趋明经进士髙宗时进士特难其选龙朔中敕左史董思恭与考功员外郎权原崇同试贡举思恭吴士轻脱洩进士问目三司推赃污狼籍命西朝堂斩决告变免死除名流梧州开耀元年员外郎刘思立以进士惟试时务策恐复伤肤浅请加试杂文两道并帖小经明皇时士子殷盛每嵗进士到省者常不减千余人在馆诸生更相造诣互结朋党以相倾夺号之为棚推声望者为棚头权门贵盛无不走也以此荧惑主司视聴其不第者率多喧讼考功不能御开元二十四年冬遂移贡举属于礼部侍郎姚奕颇振纲纪焉后明经停墨策试口义并时务策三道进士改帖大经加论语自是举司帖经多有聱牙孤絶例拔筑注之目文士多于经不精至有白首举场者故进士以帖经为大厄天寳初达奚珣李巖相次知贡举进士声名髙而帖落者时或试诗放过谓之赎帖十一年杨国忠初知选事进士孙季卿曽谒国忠言礼部帖经之弊举人有实材者帖经既落不得试文若先试杂文然后帖经则无遗才矣国忠然之无何有敕进士先试帖然仍前后开一行是嵗收入有倍常嵗又旧例试杂文者一诗一赋或兼试颂论而题目多为𨼆僻䇿问五道旧例三道为时务䇿一道为方畧一道为征事近者方畧之中或有异同大扺非精究博赡之才难以应乎兹选矣故当代以进士登科为登龙门解褐多拜清𦂳十数年间拟迹庙堂轻薄为之语曰及第进士俯视中黄郎落第进士揖蒲华长马又云进士初擢第头上七尺燄光好事者纪其姓名自神龙以来迄于兹名曰进士登科记亦所以示前良发起后进也寳应二年杨绾为礼部侍郎奏举人不先徳行率多浮薄请依乡举里选于是诏天下举秀才孝亷而考试章条渐加繁宻至于升进徳行未之能也其后应此科者益少遂罢之复为明经进士唐制常举人之外又有制科捜扬拔擢名目甚衆则天广收才彦起家或拜中书舎人员外郎次拾遗补阙明皇尤加精选下无滞才然制举出身名望虽美犹居进士之下仕宦自进士而歴清贵有八儁者一曰进士出身制策不入二曰校书正字不入三曰畿尉不入四曰监察御史殿中丞不入五曰拾遗补阙不入六曰员外郎郎中不入七曰中书舎人给事中不入八曰中书侍郎中书令不入言此八者尤加儁㨗直登宰相不要歴绾余官也朋僚迁拜或以此更相讥弄举人应及第者闗检无籍者不得与第陈章甫制䇿登科吏部放榜章甫上书昨见榜云户部报无籍者昔傅说无姓商后置于盐梅之地屠羊𨼆名楚王延以三旌之位未闻征籍也范睢改姓易名为张禄先生秦用之霸张良为韩报雠变姓名而游下邳汉髙用之为相则知籍者所以计赋耳本防羣小不约贤路若人有大才不可以籍弃之茍无良徳虽籍何为所司不能夺特谘执政收之常举外复有通五经明一史及献文章并着述之辈或附中书考试亦同制举春官氏每嵗选升进士三十人以备将相之任是日自状元已下同诣座主宅座主立于庭一一而进曰某外氏某家或曰甥或曰弟又曰某大外氏某家又曰外大外氏某家或曰重表弟或曰表甥孙又有同宗座主宜为姪而反为叔言叙既毕拜礼得申予辄议曰春官氏选士得其人止供职业耳而俊造之士以经术待聘获採拔于有司则朝廷与春官氏皆何恩于举子今使谢之则与选士之㫖岂不异乎至有海东之子岭峤之人皆与华族叙中表従使拜首而已论诸事体又何有㦲神龙元年已来屡为主司者房光庭再太极元年开元元年裴耀卿再开元五年六年李纳四开元七年八年九年十年严挺之三开元十四年十五年十六年裴敦复再开元十九年二十年孙逖再开元二十二年二十三年已前并考功员外郎姚奕再开元二十四年二十五年始命春官小宗伯主之崔翘三开元二十七年二十八年二十九年达奚珣四天寳二年三年四年五年李巖三天寳六年七载八载李麟再天寳十载十一载阳涣再天寳十二载十五载裴士淹再至徳二年三年姚子彦再干元三年上元二年萧昕再寳应二年贞元三年薛邕四大歴二年三年四年五年张渭三大歴六年七年八年蒋涣再大歴九年十年常衮三大歴十年十一年十二年潘炎再大歴十三年十四年鲍防三兴元二年贞元元年二年刘太真再贞元四年五年顾少连再贞元十年十四年吕渭三贞元十一年十二年十三年权徳舆三贞元十八年十九年二十年停举永贞元年崔邠再元和元年二年韦贯之再元和八年九年庾承宣再元和十年十一年王起四长庆二年三年会昌三年四年杨嗣复再寳歴元年二年崔郾再太和元年二年郑澣再太和三年四年贾餗再太和五年六年髙锴再开成元年二年栁景再开成五年会昌元年陈商再会昌五年六年郑颢再大中十年十三年董生言日常右转星常左转大凡不满三万日行周二十八舎三百六十五度然必有差约八十年差一度自汉文三年甲子冬至日在斗二十二度至唐兴元元年甲子冬至日在斗九度九百六十一年差十三度矣含元殿凿龙首冈以为址彤墀釦砌髙五十余尺左右立栖凤翔鸾二阙龙尾道出于阙前倚栏下视南山如在掌中殿去五门二里每元朔朝会禁军御仗宿于殿庭金甲葆戈杂以绮绣文武缨佩蕃夷酋长皆序立仰观玉座若在霄汉太湖中有禹庙山僧云禹𨗳吴江以洩具区会诸侯于此西明寺慈恩寺多古画慈恩塔前壁有湿耳狮子趺心花为时所重圣善敬爱两寺亦有古画圣善寺木塔院多郑广文画并书敬爱寺山亭院有画雉尾若丹砂子上有进士房増题名处后有人题曰姚家新聓是房郎未解芳颜意欲狂见说正调穿泪箭莫教射破寺家墻西北角有病龙院并吴生画卢言旧宅在东都归徳坊南街㕔屋是杏木梁西壁有韦冕郎中画马六匹兖州邹县峄山南面半腹东西长数十步其处生桐相传以为禹贡峄阳孤桐者也土人云此桐所以异于常桐者诸山皆发地土多惟此山大石攒倚石间周回皆通人行山中空虚故桐木响絶以是珍而入贡也按汉书地理志下邳县西有葛峄山古之峄阳下邳者是矣闗西西风则雨东风则晴皆以为常候夫九州之地洛阳为土中风雨之所交也今闗西西风则雨闗东东风则雨是风气各自其方而来交于土中隂阳和则雨成相里汤隂县北有羑里城周回可三百余步其中平实髙于城外地丈余北开一门相传文王演易之所曹子建诘纣文云崇侯何功乃用为辅西伯何辜囚之囹圄囹圄既成负土既盈兴立炮烙贼害忠贞观此意见文王所田之地纣使负土实此城也未详子建所据今按此东顿丘临黄诸县多有古小城周一里或一二百步其中皆实郭縁生述征记云彭城东有秺城云是崇侯冢自淮迄于河上城而实中谓之秺丘壠可阻谓之固然则城小而实皆古人因依立冢以为保固子建所云负土既盈或承流俗之传耳晋文王欲修九龙堰阮步兵举锄掘地得古承水铜龙六枚堰遂成水歴堨东注谓之千金渠晋世又广功焉石人东胁下文云泰始七年六月二十三日大水荡壊二堨今改为堨更于西开泄名曰伐龙渠増髙千金之旧一丈四尺若五龙嵗久复壊可转于西更开三堨二渠合用二十三万五千六百九十八功以其年十月二十二日起作功重人少到八年四月二十日毕伐龙渠即九龙渠也元魏修复故堨朝廷太和中造石渠于水上按桥西门之南頬文称晋元康二年十一月二日毕汉司空王梁为河南将引谷水以溉京都渠成而水下流后张纯堰洛而通漕是渠今引洛水盖纯之创也凡造物由水水由土故江东宜绫纱宜纸镜水之故也蜀人织锦初成必濯于江然后文采焕发郑人以荥水酿酒近邑与逺郊美数倍齐人以阿井煎胶其井比旁井重数倍蜀土旧无兔鸽隋开皇中荀秀镇益州命左右赍兔鸽而徃今蜀中鸽尚稀而兔已衆戴祚西征记云开封县东二佛寺余至此始见鸽大小如鸠戏时两两相对祚江东人晋末従刘裕西征姚泓至开封县始识鸽江东旧亦无鸽梁武时侯景围台城军士熏鼠捕鸽而食数月之后殿屋鼠鸽皆尽然则江东有鸽亦当自北赍徃耳凡东南郡邑无不通水故天下货利舟楫居多转运使嵗运米二百万石以输闗中皆自通济渠入河也淮南篙工不能入黄河蜀之三峡陕之三门闽越之恶溪南康赣石皆絶险之处自有本土人为工大抵峡路峻急故曰朝离白帝暮宿江陵四月五月尤险故曰滟滪大如马瞿唐不可下滟滪大如牛瞿唐不可留滟滪大如幞瞿唐不可触扬子钱塘二江则乘两潮发棹舟船之盛尽于江西编蒲为帆大者八十余幅自白沙泝流而上常待东北风谓之信风七月八月有上信三月有鸟信五月麦信暴风之候有抛车云舟人必祭婆官而事僧伽江湖语曰水不载万言大船不过八九千石大歴贞元间有俞大娘航船最大居者养生送死婚嫁在其间开巷为圃操驾之工数百南至江西北至淮南嵗一徃来其利甚大此则不啻载万也洪鄂水居颇多与一屋殆相半凡大船必为富商所有奏声乐役奴婢以据舵楼之下海舶外国船也每嵗至广州安邑师子国船最大梯上下数丈皆积百货至则本道辐辏都邑为喧阗有番长为主人市舶使籍其名物纳船脚禁珍异商有以欺诈入牢狱者船发海路必养白鸽为信船没则鸽归龙门人皆言善于悬水接水上下如神然寒食拜扫必于河滨终于水死也海上居人时见飞楼如结构之状甚壮丽者太原以北晨行则烟霭之中覩城阙状如女墙雉堞者皆天官书所谓蜃也建安郡建安县有大勤墟中有石无小大悉如砚形旧说此墟人有好学而于义理不能疾晓常自咎顽愚每盛夏烈暑乃肉袒以自负后因雷雨空中有人谓曰念尔恳诚吾令尔墟内石大小俱成砚茍用者义理速解以旌尔志雨止视之果然今俗谓之孔砚轻纱夏中用者名为冷子取其似蕉叶之轻健而名之林邑献火珠云得于罗刹国风炉子以週遶通风也一说形象烽火名烽炉子茶拓子始建中蜀相崔宁之女以茶盃无衬病其熨手取楪子承之既啜盃倾乃以蜡环楪中央其盃遂定即命工以漆环代蜡宁善之为制名遂行于世其后传者更环其底以为百状焉元和中酌酒犹用樽杓所以丞相髙公有斟酌之誉数千人一樽一杓挹酒而散了无所遗其后稍用注子形若罃而盖嘴柄皆具太和九年后中贵人恶其名犯郑注乃去柄安系若茗瓶而小异名曰偏提时亦以为便且言柄有碍而屡倾侧被袋非古制不知何时起也比者逺游行则用太和九年以十家之累士人被窜谪人皆不自保常虞仓卒之遣每出私第咸备四时服用旧以纽革为腰囊置于殿乘至是服用既繁乃以被袋易之大中以来吴人亦结丝为之或有饷遗豪徒翫而不用都堂南门道中有古槐垂隂至广相传夜深闻丝竹之音省中即有入相者俗谓之音声树丛有似蔷薇而异其花叶稍大者时人谓之枚櫰实语讹彊名也当唿为梅槐按江陵记云洪亭村下有梅槐村当因梅与槐合生遂以名之今似蔷薇者得非分枝条而滋演哉至今叶形尚处梅槐之间可取此为证且未见枚櫰之义也正使便为玫瑰字岂百花中独珍是取象于玫瑰耶豆有红而圎长其首乌者举世唿为相思子非也乃甘草子也相思子即红豆之异名也其木斜斫之则有文可为弹博局及琵琶槽其树也大株而白枝叶似槐其花与皂荚花无殊其子若藊豆处于甲中通身皆红李善云其实赤如珊瑚是也又言甘草非国老之药者乃南方药名也其丛似蔷薇而无刺叶似夜合而黄细其花浅紫而蘂黄其实亦居甲中以条叶俱甘故谓之甘草藤土人但唿为甘草而已出在潮阳而南漳亦有雄麻有花而雌者结实欲识麻之雌雄以此辨之江东有吐蛟鸟夏则夜鸣吐蛟于芦荻中湖水尤甚月令出土牛以示农耕之早晩谓为国之大计不失农时故圣人急于养民务成东作今天下州郡立春制一大牛饰以文彩即以彩杖鞭之既而破之各持其土以祈丰稔不亦乖乎七夕者七月七日夜荆楚嵗时记云七夕妇人穿七孔针设𤓰果于庭以乞巧今人乃以七月六日夜为之至明晓望于綵缕以冀织女遗丝乃是七晓非夕也又取六夜穿七窍针益谬矣今贵家或连二宵陈乞巧之具此不过茍恱童稚而已唐世谒见尊者皆曰谨祗候起居起居者动止也理固不乖近者复云谨起居某官则动止某官其义何在相承斯误曽不经心终军请长缨世多云将系单于按本传云南越与汉和亲迺遣军使越说其王欲令入朝比内诸侯自请愿受长缨必羁南越王而致之阙下若系单于乃贾谊之事按班固云谊欲试属国施五饵三表以系单于乃贾谊之事也又陈思王表云贾谊弱冠求试属国请系单于之颈而制其命有人检陆法言切韵见其音字遂云此吴儿直是翻字太僻不知法言是河南陆非吴郡也又有书生读经书甚精熟不知近代事因说骆宾王遂云某识其孙李少府者兄弟太多意谓骆宾是诸王封号也毕罗者蕃中毕氏罗氏好食此味今字従食非也馄饨以其象混沌之形不可直书浑沌従食可矣至如不託言旧未有刀扣之时皆掌拓烹之刀扣既具乃云不託今俗字作馎饦非也肆有以筐以筥或倚或垂以鬻鲜物者曰星货铺言其列货丛杂如星之繁今俗唿星火铺非也襄州汉髙祖庙本为交甫解佩于汉臯之义今为髙祖误每嵗有司行祀典者不可胜纪一乡一里必有祀庙南中有泉流出山洞常带树叶好事者目为流桂泉后人乃立为汉髙祖之神尸而祝之又号为伍员庙者必五分其髯谓之五髭须江南有驿官以干事旬任白刺史曰驿中已理请一阅之初至为酒库诸醖毕熟其外画神问何也曰杜康刺史曰公有余也一室曰茶库也诸茗毕贮复有神问何也曰陆鸿渐刺史益喜又一室葅库诸葅毕备复有神问何也曰蔡伯喈刺史笑曰不须置此吴主孙皓每宴羣臣皆令尽醉韦昭饮酒不多皓宻赐茶茗以代饮酒晋时谢安诣陆纳无所供办设茶果而已案此古人亦饮茶耳但不如今之溺之甚穷日尽夜殆成风俗军中有透劒门伎大宴日庭中设幄数十步若廊宇者而编劒刃为榱栋之状其人乘小马至门审度端直鞭马而过琤然闻劒动之声既过而人马无伤宣武军有小将善此伎每飨军则为之所获赏止于三四匹帛而已一日主者误漏其名此人忿恨诉于所管大将得复召入呈伎之际极为调审入数步忽风起马惊触劒而死璧州刺史邓宏庆饮酒至平索看精四字酒令之设本骰子卷白波律令自后闻以鞍马香毬或调笑抛打时上酒招揺之号其后平索看精四字与律令全废多以瞻相下次据上酒絶人罕通者下次掘一曲子打三曲此出于军中邠善师酒令闻于世饮坐作令有不误而饮罚爵者皆曰虫伤旱潦推其由盖以为不偶之义虫伤宜为虫霜盖言农田水旱之害唿曲子名则下兵为下平阁罗凤为合罗凤着词则河内王为河奈王樯竿上为长竿上如斯之语甚多唐人酒令白乐天诗鞍马唿教住骰槃喝遣输长驱波卷白连掷采盛卢予按皇甫松所着醉乡日月三卷载骰子令云聚十只骰子齐掷自出手六人依采饮焉堂印本采人劝合席碧油劝掷外三人骰子聚于一处谓之酒星依采聚散骰子令中改易不过三章次改鞍马令不过一章又有旗旛令闪擪令抛打令今人不复晓其法矣唯优伶家犹用手打令以为戏云有齿鞋匠与乐工居隔壁齿鞋者母卒未殓乐工理声不辍匠者怒因相诟成讼乐工曰此某业也茍不为衣与食且废执政判曰此本业安可丧辍他日乐工有丧事亦任尔齿鞋不辍初诙谐自贺知章轻薄自祖咏顐语自贺兰广郑渉其后咏字有萧昕寓言有李纾𨼆语有张着机警有李舟张彧歇后有姚岘孙叔羽讹语影带有李直方独孤申叔题目人有曹着有王某云徃嵗任同州见御史出案回止州驿经宿不发忽追杂案又取印歴鏁驿甚急一州大扰有老吏窃笑乃因庖人以通宪胥许百缣为赠翌日未明御史启驿门尽还案牍乘马而去起居舎人韦绶以心疾废校书郎李播亦以心疾废播常疑遇毒鏁井而饮散骑常侍李益少有疑病亦心疾也夫心者灵府也为物所中终身不痊多思虑多疑惑乃疾之本也唐语林卷八