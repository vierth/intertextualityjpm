江湖小集提要钦定四库全书集部八江湖小集总集类提要等谨案江湖小集九十五巻旧本题宋陈起编起字宗之钱塘人开书肆于睦亲坊亦号陈道人今所传宋本诸书称临安陈道人家开雕者皆所刻也是集所録凡六十二家洪迈二巻僧绍嵩七巻叶绍翁一巻严粲一巻毛珝一巻邓林一巻胡仲参一巻陈鉴之一巻徐集孙一巻陈允平一巻张至龙一巻杜旃一巻李龏三巻施枢二巻何应龙一巻沈説一巻王同祖一巻陈起一巻呉仲孚一巻刘翼一巻朱继芳二巻林尚仁一巻陈必复一巻斯植二巻刘过一巻叶茵五巻髙似孙一巻敖陶孙二巻附诗评朱南杰一巻余观复一巻王琮一巻刘仙伦一巻黄文雷一巻姚镛一巻俞桂三巻薛嵎一巻姜夔一巻周文璞三巻危稹一巻罗与之二巻赵希㯝一巻黄大受一巻呉汝式一巻赵崇鉘一巻葛天民一巻张弋一巻邹登龙一巻呉渊二巻宋伯仁一巻薛师石一巻附诸跋及墓志髙九万一巻许棐四巻戴复古四巻利登一巻李涛一巻乐雷发四巻张蕴斗一巻刘翰一巻张良臣一巻葛起井一巻武衍二巻林同一巻内惟姚镛周文璞呉渊许棐四家有赋及杂文余皆诗也按方囘瀛奎律髓曰寳庆初史弥逺废立之际钱塘书肆陈起宗之能诗凡江湖诗人俱与之善刋江湖集以售刘潜夫南岳稿亦与焉宗之赋诗有云秋雨梧桐皇子府春风杨栁相公桥本改刘屏山句也或嫁秋雨春风句为敖器之所作言者併潜夫梅诗论列噼江湖集板二人皆坐罪而宗之坐流配于是诏禁士大夫作诗绍定癸已弥逺死诗禁乃解今此本无刘克庄南岳稿且弥逺死于绍定六年而此本诸集多载端平淳祐寳祐纪年反在其后又张端义贵耳集自称其輓周晋仙诗载江湖集中而此本无端义诗又周密齐东野语载寳庆间李知孝为言官与曽极景建有隙每欲寻衅以报之适极有春诗云九十日春晴日少一千年事乱时多刋之江湖集中因复改刘子翚汴京纪事一聫云秋雨梧桐皇子宅春风杨栁相公桥以为指巴陵及史丞相及刘潜夫黄巢战塲诗曰未必朱三能跋扈只缘郑五欠经纶遂皆指为谤讪同时被累者如敖陶孙周文璞赵师秀及刋诗陈起皆不免焉而此本无曽极诗亦无赵师秀诗且洪迈姜夔皆孝宗时人而迈及呉渊位皆通显尤不应列之江湖疑原本残缺后人掇拾补缀已非陈起之旧矣宋末诗格卑靡所録不必尽工然南渡后诗家姓氏不显者多頼是书以传其摭拾之功亦不可没也干隆四十二年二月恭校上总纂官纪昀陆钖熊孙士毅总校官陆费墀江湖小集卷一钦定四库全书江湖小集巻一宋陈起编洪迈野处类稿余自束发即喜学诗然随作随弃初不留意也甲戌之春家居卧病因复作诗若干首以自当缓忧之一物昔人所谓内壹郁外扬为声音者是也遂取曩时所存而未弃者録为野处类稿二巻鄱阳容斋洪迈自序秋日漫兴二首江湖乆客日思家坐觉㣲霜上鬓华节序又催秋后雁风光争发雨前花倦游已梦庄生蝶不饮何忧广客蛇怪底朝来衣袖薄一川白露下蒹葭一夕西风木叶飞画梁落月淡余辉银灯夜照还家梦金剪亲裁寄逺衣霜信早随新雁至素书深讶故人稀无因为谢东曹掾鲈熟莼香莫便归庚戌正月十四日同友人丁晋年王蔚之谒普照塔孤墖骛霄汉晴影金碧眩重来得寓目归枕尾残汴缅懐何姓人哀祷倾淮甸是身如皎月有水着处现弹指徧大千何止数乡县惟应因縁地聊尔共流转颠危悔靳马善涉悟觅扇君看悔与悟只在一转眄至人独何心示此祸福变当知夙縁定莫作邪道见哀哉衆生愚积恶稔天遣云何一朝急赖此香火荐我来适灯夕寳蜡明邃殿还揩客眼尘重覩浮屠面朝来墖上铃告我风色便平淮一囘首岸容失葱蒨晓过吴县舟行有严程越国常晓发双橹兀残梦起坐窥落月人家岸野水雾雨笼邃闼遥怜琐忩人欹枕听呕轧陪余杭张无隅先生饮先生结屋在人境门巷萧萧作冰冷纷纷入眼不入意坐客千言不相领叩关闻我倒屣迎重解旧榻尘埃生向来妙处乆不吐一挽天汉崑崙倾共说别来经世事我言所向皆儿戏胸中磈礧不用浇便有清愁说无地士林师范六千翁先生合在伯仲中愿言终赐指归处为君敬作曾南丰于潜道中山行厌荦确理策扶欹危緑野三两家一息知可期冉冉青林端炊烟袅晴晖其民丰且乐恐是太古遗那知都邑间百索困鞭笞繁华今何有半作道旁羸度芙蓉岭幽泉端为谁放熘杂琴筑山深春未老泛泛浪蕊馥娟娟菖蒲花可玩不可触灵根盘翠崖老作蛇蚓蹙褰裳踏下流濯此尘土足何当饵香节净洗心眼肉余功到方书万巻不再读晚岁穷名山灵苖纵穿斸信州禅月台上玉峰㸃寥廓霄汉疑可梯玉水环城隂滟灎方拍隄层台擅二美吾策一时携何当蜡吾屐更欲照以犀尘劳不相赦竟类穷途迷我生麋鹿耳不羡驾骆骊向来丘壑懐语发人所诋长安黑头公玉勒朝金闺山林出戏言广已无端倪谁收遮日手归把耕雨犁纷纷尘土中等是舞瓮鸡颇闻山水间幽子饭藿藜行当践此语絶境同攀跻送浑师住妙香寺元住云溪道人舍幽居谁管溪上云此身自云耳遑暇南北分颇闻妙香山天花雨缤纷宴坐丈室间厯乱旧衲纹山前路悠悠山后水沄沄应观川途客念我奔走勤岂无香火縁他年徃相羣饱食跛铛饭稀摘幽涧芹当令桃花台白社掩前薫坐睡坐乆睡屡兀手失未了书清风脱然至心醒得我娱起看孤隟光了不移锱铢云何短梦中万境生须臾嗟彼市朝子百巧营其躯安知非梦役过眼灭无余至人有达观那与世贤愚不须无言子同上崑崙墟游山光寺寺藏两山腹路转百步隂登髙试病脚掬冷清烦襟败壁龛石刻嵗月不可寻惟应查公石俛仰閲古今屋古囷枝挂摧頽力难任何当咄嗟办嗣彼钟梵音兴衰岂关吾得酒且满斟归路有溪月揽之醒吾心送建州徐生人羁天地间谁非一浮萍泛然偶相值便有离合情君家武夷下归路尘眼明我生爱山者梦寐秀色横秋风送客去把手更心倾亦逢山中人为我寄此声赠觉师觉师儒门秀脱屣世故早那知轩冕味夙悟心已藁唯余章句习心境时相恼如人生于齐而即楚乡老虽遭楚人咻㣲音或清好固无益生死亦未妨至道家山亦何有肮脏衣间窖丛林选佛塲一掷想盆倒云何慰故居俛仰待华皓他年空手归子语我为老幸分曹溪水万刼付一澡休宁村落间有竒石如弹子涡所出宜养石菖蒲程得藻许以馈我以诗督之君家緑溪上岸曲溪成涡涡间石无数水蹙相盪摩谁尝掬而戏一一印指螺我欲徃取之拥此菖蒲窠石罂注新汲幽姿发清哦夫子许饷我徃督书已多愿言速寄与起此泉石疴效渊明人生本无事况我麋鹿姿一堕世网中永与林壑辞此行独何事岂不为寒饥弱嵗慕古人颇觉世好卑那知齿髪迈终然此心违春风到山泽鱼鸟亦知时我行何日休流目瞻长岐且用陶翁言一觞聊可挥酬冯退翁见示之什我家大江左江水日夜东遥瞻发源处乃在西南穷相望邈异境正北一水通故令我与子迹逺心自同我生寡所谐强颜红尘中倦飞矫归翮饥吟咽寒蛩独欣得君子万虑一笑空时时出秀句醒我如风松当知山泽癯不鄙犀角丰弹冠实伊始此生各飞篷卜邻固未必即事聊从容戏答吴汝能我生苦中狭与世枘凿乖平生素心人耿耿不满懐汝能伯始后游世如婴孩相逢握手语便作埙箎谐时时笑谓我如子患未涯执古以规今求合诚难哉涉世幸未逺子车尚可囘我介足怨忌君通絶嫌猜不见山巨源雍容居鼎台不见嵇中散絶交自可哀贤愚心自了短韵共一咍谒吴公路许借论衡复留一日戏作幽独不自得驾言欵斋庐殷勤主人情投辖恐囘车辖亦不须投此去将焉如唯忧酒钱尽使我诗肠枯会合曽几何可复自作疎更当留一夕帐中搜异书新秋幽人无与娱耳冷百不闻新米熟未知但觉市酒醇沧洲散秋色山水逾清新一醉不忍独念我存故人道中得雨我行野田间吁嗟连数村千山收宿雨溪作黄梅浑渐看风叶底一洗龟坼痕余功被行客稍压旱尘昏道中骄阳乆自杀一雨荡龟坼田夫梦亦好翻陇已幽咽朝来喜相语一饱心已决翻翻风叶乱袅袅露芒白去年禾欲秀积潦满秋泽今年岂堪旱束手就沟壑我生拙谋口藜藿甘如蜜向来真过计忧民岂吾职赤子天可怜嗟人独何力何须事儿戏合沓来贺客稍欣新稻熟社酒行可觅当同扶路翁醉归舞南陌陈伯辨为张氏前年溪上秋风时主人酒熟烹黄鸡归来醉倒睡便着父老唤起牛羊蹊此生一醉宁易得未辨身为贵人客征西将军尔何人那用尊前惊堕帻朅来闽越再经秋闻道轩名涎已流悬知得酒推不去此客有辖不须投今我正为奔走役空想题诗满高壁若逢落魄姓囘人为问何时定相觅书忩对月天公自厌雨一夕开寒晴霜风净旷野鸿落有余声饥鸦得林静霁月萦忩生熨开睡眼色一洗空花横故人千里余壶浊谁与倾遥知劝影杯共此通夕情今冬有竒事三见飞玉英明年溪上路谁饷雨中耕宿野人家梦里沧波摇一叶觉来正受肩舆兀人家一宿晚可投新席藁梧香更滑霜前䆉稏收百亩稚子新能收鵞鸭我生本是个中人挟策乆矣犹能说度石栋岭我行欲安适策马踰山樊谷深不可瞬危磴争猱猿坡陀两山间寂厯三家村茒檐青裙妇蓬髪薪烟昏冷那可饮分我一掬温郎樵晚未归客至不与言不奉沙头巵肯投栁下门作诗配国风行者式其藩用退之韵赋新霁春深窘幽步苔上屐痕少新晴一褰衣緑叶藏啼鸟方塘艳宿涨古镜窥清晓华颠忽自笑綵羽堕惊矫瞻言云中耕缥缈穹嵴绕归把东皋犂此念何日了送金确然归弋阳昔我云溪居送子云溪濆重来问何时笑指溪上云一别四周星坐此世故纷衰颜两非昔华髪粲可耘我纒风树悲终日无一欣子乃水菽忧尚此奔走勤对床语未终悬知便离分霜风吹客袂别意如丝棼子归葛陂上去路接乡枌归梦尚随子何当叹离羣至日建州会詹士元嗟予生百忧佳节过倥偬客愁随线增归思与灰动当年从子日未觉百虑重高堂绕床唿一掷有余勇那知客天涯相对寒骨耸嵗月曾几何鬓丝今种种忍饥山药煮附煖地炉拥深藏断还徃衰病脱拜拱兴言望乡关云物方郁滃空余相属意盃酒乆不捧用前韵答翁子静客心既岑寂节物亦倥偬幽篱菊初暗深壑梅已动古人傲尺璧顾谓寸隂重欲从夫子游掣肘愧不勇松高节磊砢鹤老格清耸当知山泽臞谁羡将相种一官繋人间丛书以自拥㣲言闻绪余三叹手辄拱青天本寥濶不受云雾滃愿言瞻清明茗椀不辞捧㣲雨端居身百忧况乃病贫俱天公颇相哀雨我蔬葯区晓晴新青匀日薄生意苏卫生固未必一饱行可图故园天一涯茅荆谁为鉏峥嵘嵗云晚此念当何如寄题叔父池亭一壑乆藏胜数椽忽开亭方塘䕃瓦影净见鲂鲤行主人有嘉招转柁失高城不知几摇兀杙舟上峥嵘尊酒酌芳緑园蔬煮柔青翩翩射鸭弓一笑翻綵翎那知海陬姪斗粟忘归耕余生信萍梗归梦识林垧涨水有囘波故乡岂无情一醉会有日因之濯尘缨赠谢彦翔建安人九嵗异人与药至今不食建安有梅子真升仙处我本世味薄于田足自营年来荆棘尽稍有梨枣萌但恐骨相凡未敢希长生陈留达人后未齓犀角盈旧游记三山幽梦彻九清迩来三十年但觉膏粱腥幽寻饭緑髓黙卧诵黄庭顾我尘土中深慰夙心倾仙人吴门卒解后烦寄声相期朝金阙鹤驭何时征考亭陈国器以家酿饷吾友人卓民表民表以饮予香味色皆清絶不可名状因为制名曰武夷仙露仍赋一首二年饮水闽中村忽见玉醴倾蛮尊涓涓醍醐灌热脑耿耿沆瀣明朝暾旱尘乆涨城市暗渴梦欲挽江湖吞何人逺致双鲤信知我来扣罗雀门不须邀月已清絶尚恐熨齿当㣲温要从华池吸真液岂独𤣥鬂薅愁根㣲茫已识投辖客娬媚似返当罏魂竒功谁续伯伦颂妙意要与渊明论胷中我自有泾渭笔下君已倾崑崙诗成寄与约他日饮君与我空瓶盆乆旱新嵗乃雨髙田土可籭下田不受犁遗蝗忧挿喙况乃麦未齐赤子天所怜沟壑忍见挤雨逐新嵗来停云忽凄凄莫辞三日霖为作一尺泥汪汪既没膝灎灎仍拍隄渐看蓑笠出笑语喧畛畦我欲与寓目父老同攀跻此身羣万生扰扰舞瓮鸡曽亦无几求脱粟配羮藜永言故陇耕老眼路凄迷好收歛版手鉏耰归自携春日与卓民表陈国器步出北郊灼灼桃吐华濯濯栁垂缕芳菲挽人出春力乃如许嗟予闭门客佳节过不数不因可人唿那得幽步举客如山隂胜诗作斜川语谁言一尊酒妙处合千古归来读残书耿耿霜月苦空余流落心三叹非吾土蔬饭蕨拳婴儿手笋解箨龙蜕荐羞杞菊间采劚烟雨外嗟予饭藜藿咽塞舟泝濑朝来二美兼一饱良已泰充肠我诚足染指客应嘅平生食肉相萧瑟何足赖王郎催牛炙韩老忆鲸鲙侠气信雄夸戏语亦狡狯我师鲁颜子陋巷翳蓬艾执瓢不可从一取清泉酹戏赠吴知伯条侯得剧孟吴楚坐可馘我知无能为失此一敌国伟哉竒男子侠气横八极书生复何者肮脏老笔墨刺口论安危事徃竟何益匹夫啸空野惊尘一方塞区区空有意浩荡洗锋镝何如吴王孙语辄面浮赤交游得朱亥负贩鄙胶鬲腰间铁丝箭上簇紫塞翮一笴百城摧燕然誓可勒诸公未备知欲荐恨无力明日我过君烹牛唿社客当书游侠传令子姓名白送僧空中世界纷河沙不知底处为天涯干坤百亿在指掌触处与子同一家云何犹作去来想千里一跌毫厘差坐令契濶费星纪岭云欲寄山川遐拨眉相对此何日丈室净扫余天花诗豪辨舌乆投阁万窍寂厯风无譁为君游戏出三昧妙处那复相聱牙徃将妙响应空谷一任飞钖凌苍霞江湖小集巻一江湖小集卷二钦定四库全书江湖小集巻二宋陈起编洪迈野处类稿书僧房陆续流泉自成句来拥红炉聴山雨道人更有深深处诘曲如珠蚁丝度几砚无尘寒欲雾雕盘篆破孤萤吐味如嚼蜡那禁咀茶甘未囘君莫去题芦雁屏征鸿坐何事天遣南北飞萧然如旅人无情自相依孤苇吹欲折秋风不胜威㝠㝠一孤鶱空费弋者机寒声落烟渚相应不我违嗟我识此情手纳空叹欷安知丹青师落笔乃庶几画形孰不工画意识者稀他时因吾句购此千金挥题临赋轩苍山围岑寂下有一水奔闭户卧风雨束蒿翳篱籓寥哉祗树人心逺忘世喧此身自蘧庐长物余此轩鸟语幽梦断香横经帙飜未成借路行自要窥潺湲逺师渊明意不愧灵彻魂月度了无迹风行偶成痕心境两清妙尺喙何由吞赋诗安所取碧云未足论何当拂朱丝窈眇絃吾言答併安江师送米不见道人乆天涯岁云除朝来食指动忽接送米书念师折脚铛五合未省余虽无覆餗祸尚有乞食逋云何怜孤客日受饥火驱未曽贷监河矧肯索胡奴谁言升斗意矫矫超万夫嗟予事笔耕轻弃南亩鉏慁烦方外客此计良已疎何时事粗了归葺五亩居生涯寄绵竹岂即非良图不为泉壤蚓愿学江湖鱼陈徳瑞馈新茶空山㝠㝠云雾忩春风好梦倚残缸朝来果得故人书㣲凸而么犀銙双贵人争买百璎珞此心儿女乆已降坐观市井起攘袂念之使我心纷龎领君此意九鼎重虽有笔力安能扛何时来施三昧手慰我渴梦思长江次韵希旦喜雨骄阳挟酷暑何啻虎而翼髙田土可籭况乃耕与殖风伯真可讼云合吹复拆那知下土民糟粕配橡寔古佛栖巖隈旱沴岂吾责应縁贤令尹闵雨丐法力积隂暝山谷流润凄几格朝来贺客散置酒浣愁疾古诗成云外险句动潜蛰旋看蓑笠出竞喜沟浍溢讙言令与佛念我一何悉嗟我困蒿藜最觉民可恤何当问牛喘免使诉鱼失九关虎豹守懐此欲安适谁哉此心同吾饱将何日古风二首寄汪明道紫兰初茁芽深壑终自秀肮脏萧艾中不采则谁咎儿曹逐纷华壮士保穷陋应知此调同万世无先后俗士白人眼从谁明此心不欲故人见诃我车辙深萧然江上庐客卧诗书林得句不相寄谁赏气骎骎建安道中吾生意行初不谋汎汎何啻波中鸥携家来作闽海梦三年客食天南陬我先人庐在何许大江之左道阻修奉新家有手足爱只身归扫先梧楸旋当来此营斗粟南北颠倒无时休此心转与世事左自作磨螘将谁尤安知不满达者笑穷达一戏如观优咄哉吾语亦已堕且与造物同浮游书事呈元声如愚起莘三兄隠吏朱墨暇饱眠北忩风时唿方外客逃暑尊酒中寂寞杜拾遗四壁口不供坐取盘餐疑哀哉岂天穷何如平生友磁銕间不容每懐千里驾今作五斗逢吏行散凫鹜楸局收鸾龙共话十年旧事徃如飞篷浮荣真一戏何者为穷通应须河汉语净洗芥蔕胸仆夫适在门客醉尊亦空更为后日约及此芙蓉红寄题起莘家义轩贞观盛徳后余庆未渠央旧闻闽海家欲纵燕山芳教子嗣先训开轩翼中堂地偏市朝逺几净书简香先生陈太丘饭糜百忧忘弟子真胡羯不闻触屏僵一变豪侠窟遂成邹鲁乡下车里门外他年看诸郎坐上纡素髪诜诜立冠裳我诗自可絃请以侑壶觞梅花山深春未动沙浅水欲冰玉梅于此时靓妆畧无朋露蕊欲的皪月枝挂鬅鬙俨如江汉女可爱不可陵他年江南路晓粧犯严凝寻香烟雨中横斜挿茅簦却数今几日痴如秋后蝇北岭枝欲空谁与扶一登聊分窥水影依我照字灯坐使惜花梦临风脚腾腾昔如梦中蝶今学桑下僧了知菩提长念起吾何曽十一月十九日与仲猷大年绰中美中饮于南台空山欲暝云冥冥玉梅半开吾眼青此身垂欲走尘土聊复举酒看峥嵘折腰向人不知耻故园可鉏在千里金昆石友一开眉珍重道人相料理楚江东岸先人庐竹君安否乆无书归欤何时应白首我食吾言如此酒春社斋禁连雨不止赋呈梦得岁丰农犹饥岁恶何可说哀哉半菽氓罪岁同一舌年来旱尘涨腊尽不见雪青皇忽雨我万顷麦苗活令尹民父母沟壑思手挈祈年祓斋居有酒不忍设那知桃李径狼借香泥滑芳意一如此坐恐及鶗鴂郊原伫开晴出劳南亩馌秋成已在眼一醉宇宙豁更唿湔裙人劝此侧㡌客和公斜川诗磨石鑱岁月次韵梦得见示长篇雉驯不因媒鸠煖自唿妇诗成桃李隂知是霹雳手簿书我亦厌丘壑渠自有却怜支离疏饱食得薪槱俗夫尝世味甘苦半哕呕知公超然处心迹两无垢愁隂老芳物虫鸟故相诱浪蕋费收拾柔条可给揉岂无我辈人一醉开笑口那知市门底客倦枕两肘眼髙可人稀命蹇亨运偶平生愿执鞭见惠予小友细观恺悌心宜在帝左右却来尘埃中寂寞对五栁鷇音藏鹄羽正待荆鸡剖学政容窥谱问字当载酒虚名翻悞梦恐坐箕与斗言诗终不称永愧赋琼玖乆雨短句呈梦得身闲书有味吏傲俗不亲小忩据物表扫尽心眼尘令尹垂珠玉敲门唤行春作意向芳物吾车曽未巾愁隂入病骨鸠妇声亦嗔㝠㝠三日雨桃李迹已陈空余深枝间一一青子新秾芳殿春晚犹堪慰佳辰酴醿晓粧靓芍葯醉脸匀白萼簮袅袅风枝倒粼粼言当唿短舞抵掌囘双颦年来得相从稍觉安沈论岂不挂俗事察公极清真眼中醉乡路风味良独醇流光不容玩尺壁何足珍漓俗益可厌愿言勤问津牡丹醿各一首呈周宰珍藂压朝露无人羞欲欹春风醉香骨绰约不自持谁怜曲肱人一笑遣秾姿不言意可了君醉当弗疑妆淡洗逾靓肌香薰不成皎然月露姿一笑午景晴聊移梦蝶床相对户不扃谁令风雨暴睡起春纵横次韵梦得浅红芍药长句十日愁隂病不出卧看春归无计惜诗翁遣送淮海春衰眼熨开云雾拆胭脂注脸匀未徧月红借酒生真色了知造物着意深倾倒春工不余力年来不顾溱洧女载酒非公复安适且将妙句写余妍欲立佳名付精识一春颇困歌酒污囘首纷华三太息愿言付与洗心方归对炉香诵周易宿禅寂院梦中一叶摇江湖困睡不觉身篮舆眼明佛屋丽丹碧瓦鸱鴺凤凌空虚疲民日者困苛索半作頳尾相濡鱼鹈鹕数罟两不置肯念竭泽明年无道人谁与办此事斤琢千指开渠渠颇疑如幻三昧力上方手揽归吾庐了知舌本法轮转咄嗟檀施争奔输不辞割爱一念善谁谓嵗恶穷民愚书生袖手对沟壑力不能援心烦纡事无大小成者少谈说治乱何区区调悲絃急诚龃龉凿圆枘方尤濶疎古今罪嵗同一口抚掌一笑皆愚儒诗约范直夫游万叶寺观瀑泉范侯隠下吏夙尚本丘园身投攫金市藂书以自藩烱然如孤月不受黄流浑要知句律工竞病何足论我生羣末俗泾渭同一源同心无楚越倾盖如弟昆人生各有役不暇捧一尊风蒲挂南浦念欲东西奔对床定何夕青灯照晤言悬知题诗处千尺银河翻次韵梦得见示之什居楚求齐音美恶不同土喧豗俗物华羣复有佳处时从玉璧人商畧穷万古诗如粟牛戏误得摩顶许望道𣺌逾逺乆生真暂寓忍持尺璧隂空作秋虫语㣲言傥倾倒河汉濯肺腑向来说诗口自此行可杜送瓯宁魏生赴武举建安少年请缨客横槊赋诗两无敌辞家去作入彀英气拂天狼夜无迹庙堂运䇲开鸿图智名勇功付壮夫引弓没羽世自有敢问上策当何如陈仲仁止止堂以我有限景逐彼无涯知失足践畏途投身试危机舟车日奔覆定无丘与夷万古践此辙嗟我与谁归仲仁古静者懐璧照褐衣名途尝一戏囘首羞前非心如得坎水不受狂风吹功名忧不免当复定何之请观本无作今复止者谁筑室市门侧着书园不窥蓬藋深一丈图书周四围时有好亊人载酒问所疑攫金奋敏手倚市夸妍姿囘光时自照何者非吾师送志宏西上九州眼一概余子真琐琐岳立㟝嵝中喜此高岋峨如公吾辈人取友亦到我挥毫赋垂天风雨巻蓬颗相期八表游未觉夙心左解龟醉江阁酒面山月堕起瞻帝乡云感叹不成坐何须飞霞佩自办凌风舸瀛洲𣺌溟渤万里一掀簸缄诗寄天涯秉烛对新火那知市门仙斗禄事么么空余肠九回上疏何日果有懐舍弟逢年时归婺源以诗督之木落天未霜君归定何时相思如惊鹊中夜未安枝梦中见阿连锵然咏新诗寤惊衰叶翻道是步屐移揽衣下中庭风露浩淼弥遥知客衣薄归来一何迟平生短檠灯相对忽解頥万古一舒巻佳处良在兹是中及物心上与稷契期援古以自例自笑无乃痴夜乂叱九阙侧足不敢窥坐令一寸心日抱二柄疑迟君商畧此免得儿辈嗤况乃緑髪亲倚门鬓欲丝狶膏非鳯喙车辖无可脂再拜寿百分斑衣舞参差秋芳未云歇采采黄金蕤万钟不足乐古人岂吾欺九月十七日夜度蔡道岭宿弥勒院日出度松岭露香霏羽衣肃肃夜气清苍苍烟径㣲川光浴秋容萝影挂夕辉冰轮碾空濶飞辙无因依拟掬星渚波恐触天孙机偓佺何时见沆瀣聊独挥未应青霞志即与素愿违稍休尘外轸憇此巖下扉清吟写万籁妙想絶百非不须河汉言尽解纷华围飞仙亦戏剧𤣥学乃庶几鳌山切丹极嵗晚行将归游郑圃城郭不去眼而得林壑娱低徊抚壮心欲吐无与俱铿然一枝笻细磴争樵渔挽衣竟与饮不省谁为吾女贫苦难妍女贫苦难妍士贫苦难高了知论此者不识一世豪此身百斛鼎流俗手欲操宁当舍其中局促计所遭颇疑有若人肮脏栖蓬蒿考槃一丘壑光景不可韬斯人不我忘空复踰垣逃轩裳亦云华唾去如腥臊哀哉夸毗子扰扰冠猿猱恬无济世心闵黙死滔滔朅来事斗禄俛仰身桔橰一官戏人间几何非餮饕谁言眷此帻掷去轻秋毫区区欲骄士一哭嗟儿曹溪南梅花巉巉石径鸣枯笻意行诘曲无西东心知幽壑梅已动一枝寄我曽未䝉暗香横露忽惊顾冰蕋的皪蛮烟中有如佳人乆去眼邂逅相得情何穷蔬畦压霜翠雨乱已觉雪片栖丰茸嗟吾辜此来已晚攀条嚼蕊聊从容玉仙游戏下尘世絶艳一洗朱铅空不知阆苑在何许叱囘风驭毋匆匆溪寒沙净迷俛仰坐待山月来朦胧岂无尊酒相暖热锦裘起舞如惊鸿仇池老仙羽化乆妙曲三叠余仙风归时醉倒不知卧明日来此谁能同再和求首座道人昔曳羌庐笻五老负雪湓江东犯寒贪觅玉梅句虽有衲被何曽䝉归来苦雨熟梅子巻械深卧蛮烟中诗传絶境忽入手置我乡国情何穷十年不踏江上路漠漠海气昏貂茸异乡嵗晚慰流落一笑赖此冰雪容峤南絶唱谁敢和骑鲸人去尘寰空崑墟下视堪笑闵雕琢肝肾愁匆匆那知幽子云雨上风斤玉斧脩朣胧读诗令我一囘首杳若目送孤飞鸿何时晤语折铛侧坐聴万籁号天风拈花特地两颜解他时与子真参同奉酬令德见示长句闲官屋舍如幽栖寒苦余业偿盐虀忽闻鹊声作破竹尺书入手谁所赍交游胜絶似公少矫矫鸾孔依蒿藜青㝠侧足在咫尺谁使狡狯捐其梯秋风溪上共尊酒摆落羁束忘畛畦红裳起舞意未足缺月衔岭星河低只今跌宕走尘土清梦徃复无山谿新诗惊怪烂盈幅笔力抝怒蟠虹霓遥知槃礴小忩底得丧已着一理齐此生同困造物戏未觉与世谁云泥虽无絶唱追白云赖有妙契如灵犀一笑从公岂无日挽袖相属空玻璃不须俗物败真赏但觅佳处同扳跻答林康民见和梅花诗寒崦人家碧溪尾一树江梅卧清泚仙姿不受凡眼污风歛天香瘴烟里向来休沐偶无事谁从我游二三子弯碕曲径一携手冻雀惊飞乱英委班荆劝客小延伫酌酒赋诗相料理多情入骨怜风味依倚横斜嚼冰蕋至今清梦挂残月强作短歌传素齿韵高尝恨句难称赖有君诗清且美天涯嵗晚感乡物归欤何时路千里柁楼一笛雪漫空囘首江亭泪如洗上丁余膰置酒招绰中徳粲徳茂逢年我生无几求毕愿老葭菼谁令事斗禄饭粝羮不糁书生亦可怜㣲物有先感朝来食指动膰肉丰咀啖恭惟鲁司寇道大长壈坎空余祠千载不救陈蔡惨永言百世师愿学吾岂敢当饥不忘歌既饱复何憾安能如王孙长物贮頥颔急唿讲肄人一醉舍铅椠相携桃李径厯乱蹴红毯言强三尺喙气溢一身胆平生超然处独嗜逾昌歜诗成持似君莫遣儿辈览用绰中韵送正臣正臣欲归隠而无资故广其意以告识者云尔华裾锦领乌纱帻气盖当年五陵侠胸中磈礧不可平拂衣归来抱长铗轩然寄傲楸枰间长恨坐隠非云山相逢笑我眷㣲粟我归未可君何难世人钱作牛吼音谁能立谈寿千金空令拥鼻诵招隠知君心在仙峰隂故山自欲无归期作诗但拟渊明词却愁他日林下信千里寄我唯当归秋懐六首庭柯一叶失风挟凉气归湛湛陂水清芙蕖脱红衣非无岑寂士句法妙𤣥晖独懐履霜戒徳人贵知㣲真儒六经学文字聊解纷长孺弃诸侯汉庭相公孙儿口乳未干妄作黒白分谁能领斯会事徃风中云导江自岷山源浅觞可滥下集大小川千丈水府暗䇿策井桐寒炯炯忩月淡后生抱竒志黄墨勤㸃勘市朝富危机匹夫死冯河何如狎鸥子烟雨同一波行藏各有趣不在相诋诃我师陋巷人千古冠四科穿堵超玉绳倒影夜忩寂火云一洗空月露清欲滴幽人负疴卧起坐三叹息归同对床第晤语永佳夕掩忩耿不寐道人亦无悰故山新稻香粥鱼响枯桐梦中信了了推枕闻西风少迟穉金壮归辔与子同逢年与徳粲同之温陵谒大智禅师医作四小诗送之丈室揜槐夏与君同卧疴平生莫逆人褁饭谁见过跰起鑑井万古寂不波观心要知是造物如吾何六年别故山松竹故无恙此身已天涯飘走复何向清源老医师砭偻出投杖勿辞一徃勤挹彼上池涨石梁跨蚝山永与方壶乆凭君持一盃徃酹济川手遥知相携处溟渤浸箕斗作诗问大钧犹有斯人否山河我四大物我同一体谁为疾苦痒搔按不容拟多生抱此念耿耿未云已那知知鱼乐更有濠梁子与陈彦时会华严道人偶书屋头烟云屯屋下波涛喧团圞坐已乆起扣丹霞门客至苦舌强目击翻无言元龙湖海士懐哉夙契敦清坐鼎足峙妙语流潺湲君游华严海贝叶手自翻此心于身世鸟度空无痕笑我流浪中乆被业识吞读书谈古今绮语生祸根望道𣺌未见况乃躐其藩职卑困掣肘见溺不得援未知造物心颇复哀黎元近窥颜稷意未敢遽揜关躬耕亦细事会要五亩园释羁牛在牧驾鼓马伏辕居然见优劣不比鱼熊蹯持问跏趺人一笑霜眉掀相携妙峰顶暝色窥逺村解衣略辈行班坐搴芳荪欲归意未已幽境相与扪苍崖出玉醴不受瘴毒温愿言同酌此我语庶不谖书栟榈院壁侧身西来度千山列仙仙去空孱颜斗升自役应笑我何苦诘曲戏尘寰归耕无田仕难合疑此二柄首䑕间摩娑崖石三叹息我心安得如汝顽次志宏韵督成寿置酒归耕食吾言囘首媿江水方争扬子席谁置穆生醴邓侯倾盖旧小寝萟桃李走书纳㗖我涎迸啮唇齿朝来独何事怒色剧染指虽㣲射鸿游顾有捩手鬼平生谈天口得酒便锋起年来病不觞但要讴贴耳真成虵画足足就酒空矣樊川吐怨句想见紫云美何时咄嗟办一醉吾亦拟噂沓聴羣儿口寔争笑鄙江湖小集巻二江湖小集卷三钦定四库全书江湖小集巻三宋陈起编释绍嵩江浙纪行集句诗余以禅诵之暇畅其性情无出于诗但每唫咏信口而成不工句法故自作者随得随失今所存集句也乃绍定已丑之秋自长沙发行访游江浙村行旅宿感物寓意之所作越壬辰五月中澣嘉禾史君黄公尹元以大云虚席俾令承乏八月初九日永上人来访盘礴旬余茶次每炷香请曰师游江浙集句谅多可得闻乎予谢曰不敢永曰禅心慧也诗心志也慧之所之禅之所形志之所之诗之所形谈禅则禅谈诗则诗是皆游戏师何媿乎予谢曰不敢力请至再至三又至于四遂发囊与其编録得三百七十有六首离为七巻题曰江浙纪行以遗之二十二日庐陵亚愚樵衲绍嵩序发长沙秋入长沙县无人画得成晓风轻浪叠落日乱蛩鸣一雨洗烦热千山指去程回期谁可定行乐且吾生舟发清江稳泛一船东生涯真转蓬烟浮平野碧波软夕阳红浦树家家异风光处处同回看苍木杪眼界入云中感山书事爱此栖心静陶然度嵗华放慵真有味化俗独无涯隔沼连香芰疎篱带晚花细评清絶处倚杖看蜂衙曲江解舟动静非常态此行风正秋巉巉孤棹起𣺌𣺌大江流蝉噪日将落烟生山欲浮无心与时竞吟凭钓鱼舟江亭小憩不到兹亭久轩忩眼界开江流翻白浪树影扫青苔有鸟衔花出无人送酒来快然心自适此地亦悠哉舟中口号合皁风烟外残蝉送客愁云连平地起水带断槎流树隐重重竹江呈岸岸秋晚来供望眼微径杂归牛临川道中厯厯㳂荒岸初闻落日蝉江花铺浅水村馆复临川径仄傍无地峯回别有天吾行吾自返兹意与谁传客思欲暮多羁思客行悲故乡背闗余古木落叶堕寒霜驿树收残雨柴门掩夕阳此身南复北双鬓易沧浪游古寺次朋上人韵黄叶前朝寺携朋上故基近山烟外逺芳草露中衰碛碛风吹面霏霏雨散池旅情何计是排闷强裁诗旅次树势分孤叠江流复旧痕断桥斜取路小径曲通村山叠云霞际林垂橘柚繁箇中有佳句欲就已忘言晚泊了头巖旅泊依村树髙吟似得隣斜风吹败叶落日照行尘扰扰成何事飘飘任此身客心君莫问嬴得鬓如银道中即事饶水回回转白云西复东日斜喧急雨天阔退飞鸿薄暮㳂西崃隆寒正北风兹行有胜事未敢叹途穷舟中值雨客路雨连日吾身良可嗟萧萧打篷急脉脉受风斜野望迷青草江声走白沙今宵何处宿欹枕听鸣蛙题山寺江上山头寺隂堦竹扫苔舟横渔唱晚松暮鹤飞回野渡花争发春荷叶半开嬉游不可极留眼要重来憩江寺衆岫耸寒色长溪抱碧岑波倾三崃急树合四时隂野寺江天豁禅房花木深幽帘宜永日闲坐听春禽题园菴地僻无賔侣林疎露短篱紫鳞冲晚浪白鸟占闲池栁色浓垂岸桃花湿满枝一僧年八十邀我覔新诗江上弱桞垂江翠惊湍拍岸浮烟生山欲尽春半水争流棹倚袁宏渚云凝庾信愁艰难念时事衰谢不能休偶作孤钖依京寺悠悠过一生有山供杰句无地可归耕燕竞波中影棊添局上声流年衰此世寂寞不胜情言命宇宙双蓬鬓昇沈尽听他僧居随处好身事逐年多异国逢佳节流光等逝波无谋长委命言命欲如何题灵隐古刹藏幽胜山门九里松飞空花片片落涧水淙淙华积池边路云生户外峯几因留我宿吟到五更钟野眺有感流落复蹉跎生涯总几何羁游故交少归思夜深多纵目懐青岛遥天浸白波谁令贪眺望到处被诗磨登城奔走倦尘埃登临亦快哉江城含变态踪迹共徘徊古殿桐隂合秋山晓翠开相逢吟未足更拟上髙台绍兴道中古岸侵烟出沙冈拥地形断桥人寂寂竟日雨㝠㝠丘壑胷中事干坤水上萍诗成何用好聊以记飘零夜汎有懐独自上孤舟通宵浪打头天风随断栁江月值新秋忽忽忘年老忙忙汎夕流此生成底事谁不遣吾休天章道中十里寻幽寺江山几路分逢人问息耗指路上髙云极浦明残雨寒流叠细纹野鸦无意绪嘹唳傍溪濆登杖钖登寺寻盘道那知是与非冻泉依细石寒日淡斜晖村路飘黄落山禽凌翠微数声牛上笛老泪欲沾衣游雪窦遣兴此地人游少凭栏兴莫穷云萝难透日乔木易髙风书满闲忩下云生闭目中焚香赋诗罢顿悟衆縁空题海智寺壁歩歩入山门门前衆水分上潮吞海日古庙聚寒云树影中流见秋涛隔岭闻还应覔新句不琢自成文至保福精舍山水寻呉越搜竒事转新松风知近寺樯燕语留人雨过闲田地云饶落日春登临独无语泉石自相亲客夜偶成万里长为客穷愁岂自寛年衰髪种种幽集夜漫漫风巻湖烟静云收溪月寒天涯少知已唯有醉江干江上晚望沙晚低风蝶汀烟入夜舟日依平野没月涌大江流书懒聊停眼诗成自㸃头此时临水叹一倍不禁愁丈亭登舟有感未厌长为客孤舟趁夜行不唯山水乐颇觉梦魂清风缓帆舒巻云行月送迎劳生谁独免空复叹劳生送别周上人此地是何乡悬帆兴甚长山光分首暮草色入林香断岭云归白栖鸦噪日黄他年重㑹面𤣥鬓莫疑霜鳯山西亭戏书日日西亭上凭栏取次看绕崖云惨惨浥屦露团团书景委红叶松香掩白檀平生勲业意开镜影相懽山居遣兴百衲老空林疎慵倦九箴浮沈千古事去住两乡心絶顶无禅侣忘言有匣琴感多聊自遣时复一闲吟湖山堂晚坐木叶落时节湖山向晚晴移床桥上坐看客海边行寂寂饶孤兴悠悠送此生遣愁聊覔句那敢谓长城游吉祥登棘菴别业屋在瀑泉西看来路转迷松风清飒飒秋日正凄凄海鸟和涛望山鼯隔水啼何须更飞钖祇此是曹溪写懐养拙甘沈黙萧条古寺间中心无所媿在世有余闲梦钓鸥边雪钟鸣枕上山徘徊兴幽熟何处不开颜鳯山即事久欠游山债因寻溪上村风沙轻漠漠烟树逺昬昬土甑封茶药石泉通竹根搘笻聊小立老子笑无言寻访广福旧邑浮航外青山千万重访僧舟北渡归寺海西峯薄薄云收日微微雨洒松可堪添客恨闻打暮天钟次韵王东之郊行杖履寻春事偷分暇日工幽花欹照水独树逈含风路极隂溪里桃开晓色中一年春好处分付少陵翁酬颜仲华客子愁无奈年来鬓已秋尘埃自衮衮勲业转悠悠髙露沈晴树山鸡舞画楼惠连有新作一览病应休郊行桑柘晴川口林深一径存披云登断岭隔水见前村春去花无迹崖倾洞有门郊行聊着眼疑是武陵源代颜圣闻次韵渡口水流急凭栏凝睇劳逺山枫外淡矮竹苣边髙古木丛青霭鳊鱼噀白涛幽闲无箇事痛饮读离骚次韵梓上人一身无定处谁见寂寥心始为江山静徒云寒暑侵少孤心易感漂泊病难任未遂长栖此孤懐自不禁江湖同避地老眼不供愁阅世临观羙出门聊散忧渔盐桥上市河汉岛前秋奔走何时了如今悟解不投宿寳觉精舍驿路向山郭江蓠满意馨逺云收海雨独树隐沙汀桑椹累累紫杉栽处处青夜投寳觉寺重上竹西亭钱清解舟有感解缆浙江头真成汗漫游山川元厯厯云水自悠悠举翮笼中鸟归心水上鸥夕阳谁共感一雁度南楼萧山口占水鸟迎秋舫红轮映曙霞㝠㝠小江树淡淡满枝花碧草望中去青山郭外斜天涯重回首回首重伤嗟待舟西兴遣闷海涌银为郭呉疆与越连有山来枕上无酒到愁边烈烈寒风起悠悠落日悬孤舟未得济少驻祖生鞭通判曽温伯生日玉厯标人瑞膺门鹗独先风雷开盛旦嵩岳降真贤壁暗诗千首官当嵗九迁得知眉寿永何但八千年今代文章伯长哦气吐虹挥犀闻妙论许国见深衷美价方稀古离骚继雅风慇懃一双眼看到火城红书事松盖环清韵秋风倚杖前栖毫思确论击竹自忻然髙鸟翔云外孤亭恰水边幽居经宿雨无处不潺湲咏道中所见倚杖寒山暮髙杉韵细飔归舟藏别浦落日映荒陂碧涧流红叶黄猿领白儿石桥南畔路岑渚复幽竒憩灵隐写懐莫恨征途逺题诗记独游十年行路饱万里此生浮宇宙知何极山川慰久留倚栏哦五字不觉散人愁江湖小集巻三江湖小集卷四钦定四库全书江湖小集巻四宋陈起编释绍嵩江浙纪行集句诗雪后复雨过西湖触目成幽兴诗吟十数篇风倾竹上雪鸟度水中天急雨涔涔日迎人小小船更逢清管发声到客愁边栖霞道中路僻闲行遣溪将罨畵通飞泉髙泻月细柳乱揺风畎亩孤城外山川暮霭中旷然忘所在心与白云空题白莲园亭塔影挂清汉分明雨后山云寒湖贴贴钱様菊斑斑有水园林活无风溪树闲临流兴不尽复自竹中还泛湖久客欣无事扶衰上野航回云覆隂谷初日放晨光杨柳千寻色荷花一路香西湖天下胜谁与共平章同粲湛二士人游北山二子依公子南山度北山兴随流水逺心逐片云闲日月浮生外牛羊落照间慇懃华表鹤飞去复飞还秋日湖上憇水僊祠万木已西风千山景象通岸拖秋草绿日抺半山红穴蚁苔痕静诗人眼界空水僊来往处脉脉兴何穷野步野步随吾意无劳问是非风莺移树啭江燕引雏飞一径入寒竹千峯驻晚晖幽懐在天末何要更忘机游天竺天竺秋重入翛然适此心路寻流水逺门闭野云深澹沱生真趣幽闲且自任残阳应更好蝉合伴清吟自笑自笑从来癖平生断在诗凫鹥共容与䰟梦亦清竒古调俗不乐衰容镜每知机心吾岂有休把运行推天竺戏书出郭西湖近贪看立又行园林青气动日夕白云生映竹犬初吠縁溪鹤自鸣慇懃下天竺泉石惬幽情解舟落日放船好波恬尔许平水光浮棹碧山意入诗清世路方行险江人莫问程顺流风更顺飒飒片㠶轻落日放船好长河水接天逺林翻急吹孤棹正悠然风搅平云阵波轻片雪连前村鸦噪断极目仰聨翩游何山绿草闲深院繁花的的开卷帘当白昼辞洞恋青苔燕掠平芜去人从瀑布来林间清话久杜宇一声催忆游天竺寺忆新游处江村日暮时溪长石磊磊天逺草离离塔院关松雪山泉满路岐那知巖下树一一入吾诗旅暮即事万壑初收雨湖声正寂然薄衣临积水归鸟度平川仙掌云边树春风寺外船诗成见新月目极向遥天东山精舎戏书逈碛沙衘日荒溪衆树分行人随旅鴈寻寺入幽云逺岫林间见啼莺梦里闻湖山虽不语心绪已纷纷题净衆壶隐古院无僧住含情更惘然绿苔欺破阁白鸟没飞烟壶隐迟迟日筒分细细泉栏杆聊小凭取火缀诗篇赠别张西叔之丰城有客功名累萧萧逐转蓬丰城千里外茅屋万山中杨柳萦桥绿秋梨绕地红登临虽未并谈笑会当同酧敬上人浙界残零处相寻聊解颜别桥连白石移榻对青山有恨春将晚无机性自闲天涯将野服时见一舟还游西崦小隐寄幽谷登临翠色中乱云低薄暮片水静涵空往往游西崦依依向北风清猿不可听幽思更无穷江上偶谒什上人在路日已久此心谁与论一言知具眼万里独消魂辍棹丹枫浦扶笻白水村纵情犹未已吟扣野僧门客次感懐投老诗成癖愁生为客途烟云长在目山水暂游吴逺意极千里归心寄九衢一身仍更病意绪日荒芜即事残日住孤舘虚廊遶㡬回沙鸥背人去江雨带潮来古驿恠藤合霜花错节开时因念衰疾独与暮猿哀叹命叹命无知已吾徒却自寛艰难为客惯幽僻置身安竟日霏㣲雨空园浩荡寒江山多胜境到处得吟看寓笔幽径草初青无人知地名征鞍千里逺倚杖一江横云重欲为雨风和拗得晴家家好春色春色徧空明独游幽圃多情致殊方此日欢松风欹枕听春草隔溪看红入桃花嫩青还玉宇寛独游吾有意终日凭栏杆定慧别业次韵陈子中地胜千山会孤懐行转幽归云带层巘逺岸送轻舟绿树莺边合清泉槛外流雨余情更逸端为故人留遣怀抱瘵便秋晚无言秪自知是身多落寞半世足飘离静閲王维畵闲围李逺棊慨然叹时命转觉命堪疑落拓无生计放怀便所便託心时散帙即事偶成篇此道欣逢泰平生秪信縁慇懃伴幽独松亚小窻前学懒真成懒龙钟志未酧此生多轗轲何处不迟留勲业频看镜寒盟得问鸥覊愁难尽遣愁尽自无愁淹泊宁吾愿年光送老来只知闲说话但觉旅怀开此路方知已唯天合是媒冥搜无好语也辱片云催与保宁西堂同客三塔因有感而作漫浪真堪老君应与我同旅怀斜日后闲步淡烟中有分长为客无劳问转蓬不妨留滞好悟取本来空写怀寄湛上人吾事只如此奔忙自作痴买山犹未得弔古却成悲老去慵趋世愁来独赋诗浮生同是客谁复问栖迟寂寂相思际遥焚一炷香鴈飞云杳杳笛引泪浪浪明代谁招隐穷游我自忙他时解颜笑宁免鬓毛苍寄元藏主度歳不相见别来春又春纵横皆失计谈笑亦何因乡思盈愁望形衰恨道贫掩扉当太白愿卜子为隣送别一西堂一老说淡话忘怀絶险艰别离从阙下游戏且人间落羽羞言命临岐强破颜住山须鈯斧此句急追还次韵朋上人东湖精舎即事开径东湖上千巖镜里看与君频邂逅此地久盘桓柳影含云幕桃花生暮寒婆娑弄翰墨清兴寄毫端登楼次朋上人韵落日生春色桃花笑不休鹤飞湖草逈风止客㠶收树逺天疑尽江平水却流愁来无处去为子上髙楼小憇东岳行宫戏题树色遥藏店春风入皷行宫花漠漠孤屿草萋萋白鸟飞还立黄莺歇又啼诗成那用好到处好诗题送客归戏书险尽途方坦溪鸣锦幄傍瞑烟沉古道幽草恋残阳寂寂春将晚迢迢日自长东门因送客行得汗如浆答一老散拙亦自遂谁能泪堕巾诗成聊疥壁道在不嫌贫老矣曾荣望頽然只任真拂衣从此去四海作闲人有感志业不得力寂寥常掩关交疎贫病里老疾去留间涉世心犹壮经秋鬓自斑平生怀古意欲语泪先澘送别永上人四海无拘系飘然不可留洩云分叠巘落日满行舟举世谋三窟余生老一丘对床清约在后会必经秋翠萝亭书事万壑初收雨鸦声喭客劳溪寒鱼队散秋静鸟行髙碧嶂前兼后青猿断更号卷帘双眼逺绕舎绿週遭登楼二月春方好登楼望欲迷关情山簇簇余思草萋萋小浦依林曲长天向水低乡心正无限恰恰一莺啼至钱君瑞壶天因题云林下中餐后登临思𣺌然扪萝循鸟道着屐到壶天要地无闲日新晴有乱蝉主人贪贵达灯火照青编赠别显上人两浙寻山徧依稀三十秋征尘添老色藜杖赋归休落叶随杯渡残虹带夕收不知从此去能寄短书不江湖小集巻四江湖小集卷五钦定四库全书江湖小集巻五宋陈起编释绍嵩江浙纪行集句诗道中自遣绿暗连村柳江平不见滩日烘花气暖岸曲水流寒世路今逾窄客心须自寛悠悠片云质溪上更蹒跚走笔酧黎徳夫索寞门长掩图书是旧贫无因从发药有命懒谋身寥落悲前事英雄叹后尘裁诗託幽思幽思忽相亲哭黄少府大节羣公倡儒科慕冉颜逺分天子命长觉吏徒闲秋入篇章里川行翰墨间壑舟今已矣老泪为渠澘酧颜圣闻监税地僻春来静孤山夕照余深慙长者辙新欠故人书有酒招元亮无人诵子虚相从又相别意绪各何如赠刘信之四海刘居士诗书论议深苦吟天与性醉卧月空沉囊有壶公药身无戚里心髙怀不我弃他日重来寻偶兴暖日薰杨柳溪风为肃然浣衣逢野水拥钖上泷船元是沧浪客闲寻空谷泉病来诗久废喜此得终篇赠黄元吉此客非常客搜诗病入神锦囊称具眼文学老于身机息知名误家因守道贫仍闻猿与鹤与尔转相亲江上对月北渚牵吟兴何妨语夜阑天寛云出谷春至草生滩练练长江静骎骎半臂寒老翁扶杖立空对烂银盘鳯口寺古栢间松篁山光接水光园林春婉娩云水日相佯苒苒花明岸稍稍竹过墻冥搜得诗窟台舘晓苍苍游清老别业别业青山郭人烟逺更㣲湿花随水汎长瀑倚空飞开箧収诗巻凭轩对竹扉淹留更一醉应在醉中归遣怀巡礼诸方徧无心问世縁东西南北路一十二三年夜色临城月猿声隔树烟坐来幽兴在对景覔诗聫游光严精舎酷爱山兼水山重水又回树围平野合花逼艳阳开习习和风至冥冥细雨来将雨谁请住留步小庭隈憇江亭花露湿晴春坐无车马尘江流青草岸波闪白龙鳞往事如今日知心似古人慇懃听渔唱闲趣自相亲小院小院无人夜楼髙月逈明偈吟诸祖意茶试老僧铛门掩园林僻牎虚笔砚轻慇懃供一笑一笑可怜生客中戱书杖屦千崖表江山故作妍扪萝怀鸟道踏石过溪泉野湿禾中露秋明树外天白头何所恨随处一欣然逺笛招幽响无人竹挿墀马嘶游寺客鸦䕶落巢儿日转槐隂暮天髙秋气悲还应重风景时作一篇诗宝溪道中径直夫何细云山知㡬重朱门均白屋红叶间青松野火烧冈草残阳下逺峯伤心绕村落倦客独㩦笻寓山寺戱成寺在猿啼外都无俗到来岸花开且落水鸟去仍回果落方知熟诗成未费才逍遥此中意老子兴悠哉感恻路入南云下江回隔近村水深风浩浩山逺雾昬昬仰首羡飞鸟流年只断魂客心兼暮色感恻复何言和崇上人松下中峯转疎隂偃葢清逺云收海雨数鴈过秋城抚事心犹壮卑栖气未平近来唯此乐髙韵寄闲情赠别性老此老殊清健情忘发兴竒异方惊会面孤屿共题诗聚散千江月参差万里期相看作离别特地泪双垂秋夜忆亲庭有感碧涧寒浸屋髙林露气清空牕闲月色宻竹动秋声宴坐游三昧隣谈喧五更两亲今正老此别不胜情有怀月淡犹明树巖幽钟磬㣲露滋三径草寒入五更衣栖托情何限峥嵘歳且归潄流今已矣无限故山薇至禅居得路到深寺溪流镜漾清㣲芳縁岸落荒竹过墻生烘日浅深色寒鸦断续声我来无旧识素抱与谁倾口占江上有㣲径渔人四五家野船明细火宿鴈起圆沙崃口闻猿夜秋星见客槎徘徊幽逸尽更觉在天涯即笔小阁称幽隐羣峯竞秀尖村舂雨外急秋色望中添世事已黄髪忘情付黒甜从渠造物巧未恠老夫潜独步独步时凝望幽襟失所从烟霞横眼界天地醉心胷泽国秋容老人家水影重行穷十里岭回首兴何慵振䇿振䇿出游眺清吟竹影东石门千仞断秀水一篙通郡阁烟光里人家秋色中乌衣多胜㮣老子奈途穷游双径宝刹触南箕登临独立时江山如有味花柳更无私已病身犹徤言归心尚迟片云头上黒真箇解催诗戱笔地僻人稀到东郊自养䝉山遥天接树夜静月藏风岸柳含烟翠江花脱晚红诗应是游戱吟啸不须工雨罢雨罢春光润云随落日移莺花愁不觉世路老方知苔徧安禅石根清洗砚池晚来风月好倚杖独题诗溪上弄水春溪上溪寒晚日红舟行明鑑里乌渡醉吟中逺岫千层耸轻艘万𣲖通桃源在何处笑语隔幽丛次韵林仲山午梦蛮花湿吟看不忍休白翻荞处雪红压驿边楼座冷虫喧砌江澄水落秋看君有知已铃阁想迟留赠别法仪四海欲行徧心猿日渐驯贫髙一生行衣故十年尘如我如君者无名无利身慇懃讶此别忍泪已霑巾山居即事龙峯鳯谿皆山居也朝夕游翫遇物感兴因作集句纪一时之实兹併录之得二十首不复铨次故题曰山居即事云何处成吾道深居絶送迎竹扉常昼掩野径得闲行万壑树声满千巖暑气清相看两不厌天际一山横山色堆蓝重风烟野外嘉与闲为活计秪老是生涯虽有明时约端无外物华人生贵知足此兴未应賖气味闲中好居疑与世分销愁何用酒娱意莫如文穴暝云初上山髙日易曛近来心更静清絶洗妖氛独坐空山里闲寻物理幽人情正苦暑诗兴得髙秋衰谢多扶病功名安足谋自嗟疎野性肯伴白云休老去慵仍甚幽欢良自如性将时共背身与世俱疎水色含羣动秋容淡夕虚惬心皆乐事真作野人居拂石翫林壑凛然天欲秋竹风连野色含影漾江流碧嶂云初合遥峯雨半收山居自清絶不梦世间游掩户闲歌枕身心俱寂然蹉跎已甘分游息或谈𤣥独得万古意何劳百响煎功名与世事欲问即攀縁径转危峯逼偏令两眼明凉风吹咏思幽竹送寒声砧响家家急溪隂寸寸生含情不得语拂石记闲名病目书滛歇熏炉炷麝煤山将落日去风带旧寒来㣲霰疎还宻虚堂闭复开无人语心事永日坐徘徊老罢休无頼吟诗报答闲圆扉长寂寂腾口任㘖㘖䕶塔云偏重栖林鸟自还荣枯不经意何用宻防姦独立柴荆外孤吟四望频晴山云罨昼深谷鸟声春老觉文章退闲知气味真穷居那敢恨虚白自为怜永日翛然坐春风苦唤行笋舆穿树色竹坞度钟声雨恶天光淡山穷地势倾苔矶清镜里花湿转分明此地真竒絶何须屋万间穿林隣虎穴隔水是尘寰保甲元无籍讹邪自不关安闲有滋味未敢负云山早晚无尘事清心白日长水烟通径草氷玉入诗肠逺峤收残雨空林挂夕阳此时何限兴幽鸟语如簧碧树髙巖底柴门引径斜采茶寻逺涧䕶药挿新笆澄水含斜影寒空散晚霞寂寥无与语聊欲玩烟花物色催年老谁令眼界幽不忧縁不动无意亦无求寂寞了闲事迂疎却自由功名今晚矣萍梗任飘流静境才过从昼门开更慵荒林失轻雾寒日下危峯曵履寻花圃搜诗到暮钟谁言淹泊意无酒为浇胷古屋茒茨小寒林春自芳坞深人不到花落树犹香事去青山在闲知白日长禅心真已静笑失昔时狂雨后江山绿蝉声若唤人巖花随处发宫柳着行新风月充三益林泉是四隣杖藜林下去且作自由身衰落暗成病如何不白头百年长扰扰万事祗悠悠耕凿资余力行藏独倚楼却因虚淡极忽觉此生浮江湖小集巻五江湖小集卷六钦定四库全书江湖小集巻六宋陈起编释绍嵩江浙纪行集句诗列岫亭书事极浦遥山合翠㣲週回秀色自清机长江淡淡吞天去白鸟翩翩接翅飞屐齿苔痕犹故迹露沙霜树映斜晖牧童何处吹羌笛吓得巢禽不敢归临川道中怅然有感因作遣情路傍官河一带长风飘沙鸟认㣲茫人生行乐知能几世事多虞只自伤破衲卷云秋漠漠淡烟斜日晚荒荒不堪吟罢东回首底处青山是故乡疎山途次路曲山隈一迳通天开地辟幻金宫溪桥袅袅穿黄落鴈字聫聫冩碧空唤客不须嫌酒恶昔贤何必哭途穷生涯淡淡随縁过休把行藏问化工游信州僊巖仙境闲寻採药翁笋舆乘兴得蒿蓬山钟夜度空江水窻户凉生薜荔风断臂青猿啼玉笥斜行白鸟入遥空舎南有竹堪书字借笔题诗却未工赠李先辈饥食松花渇饮泉寂寥芳草茂芊芊巖边石室低临水窟里隂云不上天难与英雄论教化等将身世付罤无由住得吟相伴目送归鸿篱下眠走笔代颜西叔次途中即事之什逦迤前冈压后冈鸟鸣山舘客思乡孤村树色昬残雨满耳蛙声正夕阳对酒已成千里客怀人空结九回肠平生忧患谙偿徧回避红尘是所长再代和通字韵驿路穿林断复通客程蛇乱绕山中三杯软饱千林暝万事从来一笑空珍重故人相问意自怜覊客尚飘蓬江湖易有淹留兴已许沧浪伴钓翁赠张炳恠服先生衆骇闻卖刀买犊便耕耘棊功过却杨𤣥宝赋咏思齐郑广文直为篇章非动衆忽㩦书剑逺辞羣行行快趁风烟阔得句不妨时策勲题徳夫刘公江亭兄弟将知大自强南山雾里晦文章睡轻可忍风敲竹语妙何妨石作肠碧瓦朱甍占肃爽紫兰红药共凄凉渔舟去后天将夕月入波心碎夜光代和韵石路无尘竹径开幽园寻胜独登台桥边野水通渔路城上秋山入酒盃紫闼青云俱未遂红颜白髪逓相催悠悠兰渚动归思归思临髙不易裁偶成谁复知予懒是真平生自信解甘贫苦无名位髙今世为有烟霞伴此身长掩柴扉避寒暑犹将谈笑对风尘只今那得王摩诘状取湖江太古民南山书懐日色今朝分外明湖光浩气共澄清鸟啼绿树穿花影水泛青山入古城眼下见荣还见辱病中嫌雨又嫌晴衰迟自喜添诗学三十年来掉臂行西湖晚步偶成呈曾君举司户山引千巖翠作堆钟鸣楼阁晚云开鱼吹鑑靣晕痕蹙人过桥心倒影来要听剧谈飞木屑便期㩦手上春台世间刚有东流水一洗从前猿鹤哀赠郎徳父衣弊履穿不讳穷篱门和竹夹西东闲栖已合称髙士发兴真成继庾公人世鹤归双鬓上丹霄路在五言中却须袖取经纶手深入芦花作钓翁酧胡圣闻别后沧波路㡬迷竹风松雨共凄凄十年依旧双瞳碧四海仍传一角犀池上溶溶浮日暖山中物物是诗题先生莫道心如铁可忍红英半着泥绍兴即事柳色葱葱官渡平梨花吹雪度清明山从海岸装吟景寺倚云峯更晚晴潮水忽生添野水春城何忍作空城黄莺久住浑相识故作林间求友声兰亭书事苍崖古木霭烟萝风俗犹闻晋永和緑榭碧檐相掩映青鞋黄㡌饱经过还縁世遇兵戈閙颇觉闲消日月多盘礴幽窻覔诗处月明天色白连河代次登城之作上得孤城向晚春其如衰病只伤神䑕肝䖝臂窥前辈虹斾星车委后尘两鬓已霜难讳老一机何处定非真愁来只有贤从事千里相逢如故人庆元道中临溪带柳正依依落絮因风特地飞岛上断云垂极浦城头初角送残晖闲过绮陌寻髙寺谩遶清流欲浣衣重到张公泊船处家家扶得醉人归留题江亭晚凉闲步向江亭山色偏于晚有情綵索平时墻婉娩飞花满眼句纵横五峯遥拱千巖秀四水萦纡十里程鹊噪鸦啼俱喜色望中浑忘是蓬瀛答仲寛强半年光属苦辛生涯如在旧山贫江南江北闲为客人去人来恨转新节里且追千载事胸中别作一家春明年此会知谁健不问苍生问鬼神和蒋自然歳月悠悠一梦中荣枯消得㡬何功宁为宇宙闲吟客岂是江湖把钓翁山口断云怜旧路沙边㣲雨湿孤蓬饭余鼓腹聊行乐立尽疎帘落絮风重经故人旧居五字研成举世传醉吟朝夕在樊川江南海北三千里雨散云飞二十年壁上尘黏蒲叶扇镜中人入洞庭烟倦游客子心无际遐想星轺思惘然横翠亭书懐小葺茅茨紫翠间门当官道不曾关剪裁风月聊堪醉奔走尘寰出老颜半局残棊消白昼千年归梦满青山江城今可徘徊处莫恠频频此往还安吉道中六尺枯藤了此生青春作伴日同行墻头花吐旧枝出原上人侵落照耕芳草似袍连径合乱山如畵带溪平杜鹃知我归心急啼了千声更万声和自然南北三年一解㩦曾书蕉叶寄新题知渠已富江山句莫誉自成桃李蹊坡底诗人梅底醉云间秋鴈水间栖千巖万壑时相忆迢逓寻君梦不迷题印上人关外山水图一源淳朴异山川一簇人家起暮烟世乱不妨松偃蹇客程依旧水潺湲云横新塞遮秦甸树䕃澄江入野船闻説殽函犹险在为师懐想㡬凄然和自然客里唯君数往还笑谈终日尽君欢敢将古道为吾事已作归心即自寛露草欲随霜草尽泉声长带珮声寒月生更爱栏杆影未厌慇懃逹曙看寓龙峯遣兴可要栖身向薜萝闲门空掩半庭莎天寒日暮游人少花落僧禅覆地多六尺屏风遮晏坐数椽月屋爱岩阿我今客气浑消尽无奈千茎鬓雪何陪赵知府登桃岭山亭谁向云端着此亭檐前树木映窻櫺野田流水溅溅白芳草随人段段青春服照尘连草色云萝幽信寄茶经使君领客週遭看钟送遥㠶落晚汀赠何知录青云直上路初通白鳯新词入圣聪抵掌剧谈吾浪语连城增价子何穷共登小阁春风里又解征㠶落照中此去优游复吟咏公余无惜寄诗筒客邸昼寝起而追程客里无聊久合并梦中南北昩平生苦吟风月唯添病独冒烟岚促去程城外诸峯迎落照花边白犬吠流莺阮途未用嗟漂泊自有孤云识此情和曾俊臣沉醉无期即是乡暂偷闲卧老僧床纵游借草花垂酒陈迹题诗蜗篆梁故国山川皆梦寐天涯形貎各昻藏芭蕉叶上三更雨一阵疎来一阵狂憩颜子予海山别业羣峯当户晓岚晴杨柳风和日聴莺郭外春山明锦绣门前弱水即蓬瀛期登野阁闲应甚来惯幽禽近不惊独凭栏干意难写绿桑疎处哺牛鸣鄮山道中答印上人游乳窦鸦啼古木乱云深地带河声足水禽檐雨滴秋残旅梦夜堂疎磬发禅心五年乳窦峯前路十里尘媒溪上林满目云山俱是乐故人㩦客作幽寻春夜书懐海内艰难各饱更鬓毛宁与化工争春宵思极兰灯暗晓角初吹客梦惊壮思不逢韩吏部絶交益媿孔方兄到头诗巻须藏却薄饭麄缯老此生送黎主簿及𤓰一笑上浮艎孤淡无君得趣长秋月春花入牙颊锦机绣段出肝肠诗题寺壁云根濶江送蓬婆雪汗香丞相旧知为学苦回轩应问石渠郎酧王主簿示道中所作蓼花红淡苇条黄洛岸秋晴夕照长雪羽䙰褷立倒影酒旗揺曵出疎篁云边鴈㫁湖边月圩上人牵水上航输与能诗王主簿毎行吟得好篇章贻康兼善遍绕篱边日渐斜尽无鸡犬有鸣鸦风凋古木秋隂薄烟锁西山瞑色賖题柱未期归蜀国系船长得傍芦花云林好处欲留脚要趁新诗挽物华途次走笔送张明府之都城原下相逢便别离故人特地为嗟咨髙滩落日光零乱春水㴠波绿𣺌弥四壁一身长客梦三年两作送君诗紫垣名士推扬切㑹向天庭振羽仪途次遇雨和丘徳髙白苇黄茅路四通芙蓉憔悴菊垂丛川原缭绕浮云外楼阁朦胧细雨中蔽野吞村飘不住重山复水去无穷丘郎蜡屐能从我一任此身同转蓬题刘唐臣新葺池亭刘郎潇洒水为居水碧山青画不如绿竹可供公子钓紫鳞时掣季鹰鱼幽寻胜事鸟窥牖闲卧临牎燕拂书触目韶华总诗本放怀端与世情疎夜题满庭松桂雨余天病眼开时月正圆罗列衆星依木末安排流水落檐前倚松长啸宜疎拙随处何妨且信縁白髪青灯两无语瓣香深炷夜堂禅次韵杨判院送春杏褪残花㸃碧轻残花含恨脱红英树连翠篠围春昼风入青山送雨声不办扁舟访安道何妨莲社醉渊明如公自是銮坡具盍与吾君致太平答朋上人争渡行人簇晚沙归舟天际暮云遮波生野水鴈初下竹映寒原日已斜剰欲出门追笑语可堪垂白各天涯知公颇有竒章病戏墨贻嘲接暝鸦次韵朱国器秋夜之什二水犇犇鸣屋除山川澄净九秋余故人相见自青眼病叟中间已白须风射破窻灯易灭鹤归乔木月难唿政须送与王摩诘畵我凭栏覔句图次韵曾俊臣即事柳暗人家水拍堤人家随处有柴扉草中白道穿村去门外黄尘扑面飞返照未沉僧独徃暮山时见鸟双归风从北戸来拂曙暗递花香入客衣憩窦园因题池亭午枕藜床梦忽惊窦家园里有莺声半生客路逢佳节万瓦脚跟开化城鸂䳵刷毛花荡漾蒲萄上架月纵横谁教併向此中见清杀诗翁老不胜和陈尧臣羡君潇洒有余清霜翮摩霄万里情氷雪照人徐孺子篇章髙体谢宣城揺窻竹色留僧语步野风寒散酒酲明日岳阳楼上去不妨谈笑又诗成赠闻人必大未遂青云一桂科科名成后竟如何贫疑陋巷春偏少学辨痴龙艺最多剰把文章鸣圣代却思猿鸟共烟萝髙吟大醉三千首他日阳春白雪歌长日林皋独醉吟久贫如得顾家金属文想见翻新様执巻犹闻惜寸隂世上纷纷蛮与触胸中厯厯古兼今有时出纵风烟步多谢㩦笻数访寻江湖小集巻六江湖小集卷七钦定四库全书江湖小集巻七宋陈起编释绍嵩江浙纪行集句诗曲江野眺偶来清赏曲江头人自无言水自流欲作新诗图取尽乱峯寒木更孤舟舟中书事南昌城郭枕江烟一苇鸣榔下渺然惊起暮天沙上鴈背人飞过北山前宿山居中庭淡月照三更环堵翛然表里清深夜欲眠眠未得一溪秋水枕边声仙嵓江口淅淅寒流涨浅沙小桥通去路横斜因寻野渡逢渔舎夹路松开黄玉花题谢公桥白云深处小桥横流水涓涓古意生多少升沉都不见至今留得谢公名宿疎山竹舆穿雨上疎山寒涕垂頥独掩关病客欲眠浑不寐白猿啼在白云间雨后登吸江亭吸江亭下雨初晴中有樵夫跣足行时作㣲吟清彻骨兹游无乃太清生次韵吴伯庸竹间梅花十絶竹间初拆半斜枝正是周王二月时竹映梅花花映竹主人不剪要题诗孤芳髙节共亭亭子细相看似有情春色恼人眠不得移床换枕到天明一川修竹映疎花穿竹㣲吟路径斜更好碧溪深院静月和疎影上檐牙自读西湖处士诗寻芳长恨见花迟前程笑到山多处竹里横斜一两枝㩦茶时复过幽亭寄目悠然上杳㝠好是园林争秀发梅花白白竹青青雪引春归竹外梅慇懃今日一时开知音未出吴公子长到花时把酒盃池边梅映竹边池皎月勾添光陆离堪笑胡雏亦风味从教横笛月中吹一度春来一度新夕阳花坞净无尘负暄孤坐松根石细看横枝间绿筠日移花影上帘钩品格堪怜絶比俦竹外一枝斜更好眼明端为小迟留竹与梅花相并枝月明还见影参差捻梅细比新诗看酷似梅花太瘦时呈胡伯图尚书自挽狂澜制百川致君何日不尧年由来八座尚书贵盛事骎骎海内传文章近日合双行四海苍生耳已倾地去东南余咫尺不劳拟议话图成韩李流芳独未冺先生孤唱发阳春惠能伎俩元无有强到朱门谒近臣春日风流尽付小园春浓麝分香入四隣何事晚来㣲雨后山花如绣草如茵春日郊行稠花乱蕊裹江濵小雨疎疎向晚晴逋客未能忘野兴春来无处不闲行城外春风满酒旗吟怀长恨负芳时东林夫子知予意载我而今唱和诗芳草斜铺翡翠茵旧游如梦苦伤神寒山带郭穿松路柳絮梨花寂寂春春送人家入畵屏草香沙暖水云晴凝眸不觉斜阳尽闲恨闲愁触处生忽惊春色二分空满地榆钱逐晓风黄四娘家谁敢道古来唯有杜陵翁髙竹重林接翠㣲夕阳分手柘冈西莫忧世事兼身事且逐东风进杖藜野眺道是东风不世情树头吹得叶冥冥凭栏一笑斜阳里贪看春山如许青柳绕平湖绿映堤堤边柳色更相宜风来衆绿一时动不为愁人住少时道中喜闻百舌一径寻村渡碧溪山花红紫树髙低如今天下无鸣鳯説与春鸟自在啼遣意一生生计秪长贫迹近羣鸥意倍亲旧喜读书今懒读寒灰枯木仅堪伦同周湛二上人游西湖之北山天竺晚归得十絶行尽孤山碧四围春光和暖恰相宜㣲风披拂香来去正是羣芳烂熳时山如浓翠拥髙鬟石壁巉然不可攀落日鳯城佳气合幻成一岛畵图间和靖先生坟已荒三春花草殿余芳栏干倚徧斜阳晚戸牖轩窻总是香山云收雨半川晴匠出西湖作畵屏剩欲题诗写懐抱可怜踪迹似流萍湖上山林畵不如眼明喜见晓光舒等闲稚子来横钓一度擡竿一箇鱼闲来湖上立移时独媿凭栏负碧漪西寺木鱼东寺鼓而今总入老夫诗北山迤逦自苍然万象鲜明禁火前愁里有诗人不会栏边㶁㶁响流泉天竺横分景色寛园林初日破朝寒兴阑欲下山腰去野径萦回路百盘幽刹寻春傍翠㣲幡竿残日逈依依西湖两岸千株柳何似先教畵取归好是春风湖上亭轩窻小憩俗尘清湖山有意留侬欵杨柳飞花乱晚晴坐夏净慈戏书解嘲南屏寄傲且今年况复相羊得自便天下无人闲似我闲中方寸阔于天憩南屏窈窕阶除天一方隔帘时有芰荷香老僧瀹茗供清兴不负西湖五月凉胡伯图尚书以松山虚席力招补其阙辄辞以小诗遂获免懒性如今成野人苍颜白髪不时新自知潦倒无余事乞取山林放旷身散策杨柳斜牵一岸风驿楼髙倚夕阳东无穷涧草纵横绿入我香奁境界中江上云亭霁景鲜畵屏展尽一山川迟迟欲去犹囘首目尽孤烟白鸟边泛湖六月西湖锦绣乡新诗满眼费平章移舟水溅差差绿吹面轻风与送香西湖晚泛苏堤一带柳隂长柳外西风特地狂晚泊孤舟古祠下自弹别鹤送斜阳宿绍兴小舟夜宿越州城卧看星河尽意明漏鼓乍聴连岸响好风佳月总同盟再登蓬莱阁不到蓬莱又㡬时且搘笻杖看云移等闲遇事成歌咏人道新诗胜旧诗野水弥漫绿涨川乱云如兽出山前天生一本徐熙畵全是蓬莱十月天钱清登舟日落相㩦上小舟客程难尽水空流萧萧细雨篷初闭万里一㠶随白鸥王昌国浪迹悠悠到海乡人烟物景共苍苍孤猿更发秋风里赖有从前石作肠登盘陀石盘陀石上少从容秋色偏宜晚望中欲赋胜游无好句独搔蓬鬓立西风宿天童太白山头月欲低鹊栖不穏绕枝飞坐来客子浑忘倦却聴松声聨翠㣲江湖小集巻七江湖小集卷八钦定四库全书江湖小集巻八宋陈起编释绍嵩江浙纪行集句诗咏梅五十首呈史尚书西圃道中梅花数百株将开欲落清絶可爱尝作一絶纪实云日色荒荒已倦哉假途那更入山隈斗然自觉诗情好西圃梅花烂熳开同游者愿宿留求集句以尽吟赏之意因得二十首后六日谒史尚书陪往观梅续得三十首遂併録呈云暖律还吹岭上梅数枝先发日徘徊苔封曲径无人到付与春风自在开白玉花头碧玉枝茅檐竹坞两幽竒从今日日须来看看尽将开欲落时手种踈梅已发妍今年春色胜常年一枝清峭临荒岸输与渔人系钓船绕树寻花得得来摩挲苍石更徘徊题诗未有惊人句谩想华光写照才月榭风亭绕曲池野梅千树压踈篱暗香别有关情处独倚栏杆黙自知竹外孤村坐见梅直疑氷玉作根荄青鞋自笑无覊束不记登临日㡬回曵履来登千仞峯路分溪石夹烟丛晚香消歇水际处尽在踈枝冷蘂中水际空明月正圆看花候月思依然暗香踈影浑无赖绰约氷姿絶可怜洞水悲鸣无歇时人稀景静雪消迟东风信有芳菲意昨日梅花开一枝古寺髙楼莫倚栏小梅零落雪欺残一枝带雨墻头出乞与时人画里看即看青女夜飞霜借与南枝作淡粧露重氷清风日暖人间一味有真香再见山城石井边幽姿髙韵独翛然要知不被梅花笑更把前题改数联小寺鸦鸣日午时无人同趣独支頥慇懃为注铜缾水只篸横斜一两枝积翠千层一径开篮舆歇处见株梅为君绕树须千匝谩使诗肠日九回露裛幽花冷自香此花尽更有商量肌肤冰雪薫沉水踈影寒光照野塘玉树交横雪后天新诗吟得百余篇邮筒不住如飞翼送与襄阳孟浩然露冷霜亁玉骨寒异香盈鼻酷如兰清癯偶入骚人意往往开窻尽日看篱落寒梅三两枝水沉为骨玉为肌悬知此去长闲暇看尽东风烂熳枝镂冰叠雪鬬轻盈碧瓦朱栏相照明想得彭园富春色数枝春色岂无情夜起荆扉趁暗香林间梅下卜斋芳寒窻安着清相向清杀东坡锦绣肠官梅一树小池头绕着瑶芳看不休为语隣舟莫吹笛氷肌香骨未禁愁梅蕚才闻已乱飞清香时被好风吹苦无踈影横斜句空作主人惆怅诗嵗寒羣物惨无光只有江梅独自芳倒拄乌藤乘逸兴倚栏看处自商量一树寒梅白玉条傍巖隈石韵萧萧诗孱无柰陈桥月月照清香太易消舍南舍北雪犹存试对东风问小园一夜小园开似雪暗香浮动月黄昏衰草连天惨淡黄梅兼白雪一时芳谁知老子懒成癖花落花开已两忘梅花两树照春阴花径吹香可细寻踈影横斜水清浅平生和靖最知音粲粲江南万玉飞随宜领览到斜晖一枝缟色分明好自是行人折赠稀乱㸃琼葩艳艳明半粘残雪不胜清春风十里梅花路拄杖寻诗独自行叶气先传五岭梅新氷削玉辟风开花前独立无人㑹一片异香天上来隔水深深㡬树芳巧如施粉妬何郎好风领略知人意时去时来管送香湖边春色十分深恨满枝枝被雨霖羗笛一声何处曲等闲惊起故园心竹里梅花映白头梅花欲动忆吾州只今且为梅花醉试问梅花可忍不傲雪凌风太瘦生静中无自色娉婷何妨回絶老摩诘画我江行作小屏洛阳三十六峯西曾为梅花醉似泥今日偶题题似着屋檐斜入一枝低岸木萧踈野望寛小楼西角剩凭栏江边一树垂垂发留与纷纷雪里看风饕云虐长精神冷叶踈花次第匀今日含毫与题品更无篇什写清新梅出稽山世少双月中疎影中香梦回彷彿三更后卧见琼姿低压墻小瓶春色一枝斜天下无双独此花氷玉精神霜雪撡寂寥相对是仙家一径萧萧松影低寻花覔路怱成迷诗才虽乏三千首闻见随时入品题风静寒塘花正开直须氷雪作梯媒时平不怕山荒寂霜晓无人我独来定回犹觉幻身轻更着梅花巧尽情月上栏杆照孤影一枝斜映小窻明瘦倚踈篁半出墙天教春信到寒乡老人终嵗闭门坐月下风前自在香不随桃李待春回不待商量细细开要识此花竒絶处月明溪影乱毰毸岸树低欹一雪余此花风韵更清姝江亭独倚栏杆处日影描窻作画图郊原空濶净无尘且放千枝自在春借问梅花何处落翠苔苍藓石磷磷倚赖春风压衆芳枝枝灼灼烂生光向来子美知如此可是无心赋海棠未落霜空眼底寛一枝相映竹丛寒不须更覔吴州画镜里云山且共看独吟髙阁对官梅春色先从笔底回诗到扬州定清絶不才羞作等闲来雪中舟泊五夫天遣今年到五夫琼田千里玉平铺波中舡舫来还去载取烟云作画图横山雨中戏作春风相引与诗情江上闲冲细雨行最感横山山上塔㡬回相送复相迎道中即事南浦东冈二月时迸流穿树堕花随春风掩映千门栁多少长条拂地垂桐庐道中钱塘江上到桐庐一带溪山画不如对景由来诗句丽夕阳无雨淡烟飞夜闻杜鹃竹坞无尘水槛清一更更尽到三更杜鹃不管人残梦雨外飞来头上声江湖小集巻八江湖小集卷九钦定四库全书江湖小集巻九宋陈起编释绍嵩江浙纪行集句诗舟中戏书芳草青青古渡头扁舟㡬日为诗留心闲对境浑无竞寂寂长江万里流十二峯前且系船眼中百里旧山川遥知此夕多情思江月随人处处圆郊行黙黙看云旋旋行风光清美日华明愁膓断处春何限勾引诗人太瘦生花落江堤簇晓烟游人柳外蹙秋千直须分付丹青手画出清明二月天出门纵歩细哦诗正是山中多景时顾我于兹诗有兴流莺百啭最髙枝舟泊严滩万里春流绕钓矶扁舟系柳向朱扉悠然到此忘情处黙黙无言对落晖江上春岸波平汀草深江云黯黯作愁阴诗材眼界知多少欲罢不能聊一吟桐庐理舟桐庐江上晚潮生㠶挂秋风一信程万里归船弄长笛断肠重看白鸥鸣再游道塲万仞峯头古道塲重来败叶带飞霜感时偏动骚人兴橘柚园篱近半黄放舟戏书放缆山溪一叶轻树头半落半犹青竹间飞下双鸂䳵天作人间小画屏两岸萧萧芦荻秋斜风细雨转船头年来频作江头梦须向山阴上小舟见张明府声采当年陆士龙为官古雅少人同柱天勲业须君子更用文篇续国风善政忻闻老父评甘棠不剪向来荣伫看孤㓗成三考千古无人继盛名宏愽自居韩若柳素王妙道况亲传圣朝未有徐州相莫读当时归去篇雅淡天姿固可知能除疾瘼似良医道途夸客无他语道是征黄有近期江表人材独数公南朝台阁是家风景星但欲争先覩还许从容广坐中贺黄少府受辟天下无双双井黄妙龄联辔战文塲东南一尉臞仙外清试君家肘后方风流文采旧家声玉麈髙谈四座倾他日亲知问官况三年民戴尉曹清一鹗新收荐士书从今价重百车渠麒麟歩舞开天上㑹见含香近紫虚柳江头杨栁麴尘姿斜压渔家短短篱日暖游丝飞絮落和风得路合偏吹舟中戏书乔木荒城古渡头鸟啼花落水空流从吾所好烟波上秪在船中老便休题林唐臣别业茅屋週回松竹阴依稀气象似山林一窻风月生涯足相与清名映古今游张园观海棠戏作春色都将付海棠羣仙会处锦屏张约斋妙出春风手子美无情为发扬越上即事禹穴生云朝暮竒青山断送夕阳垂莺声正好还飞去独倚枯笻无限诗知府黄寺簿生日绿杨红杏满城春杂树含芳让锦茵天为吾皇宗社计老君亲送石麒麟春来何事谪蓬瀛自是山河应数生尚父年龄子仪考请君从此振朝缨文章士海已多传供奉班中须此贤美化事多难讽诵自宜松鹤伴长年器度风操合出尘髙贤应总贵全真野僧何以伸謡咏鹤筭三千别有春邦伯由来有令名修持清苦振佳声至尊仄席思耆旧即看征黄侍紫清笔端风雨发天悭应有清名动九关正直早春闻苦节只今文翰许谁攀惠爱如春威似霜家传活国有良方平章风物诗无敌玉唾银钩十万行从容此日见清规玉珮琼琚杜拾遗檇李转闻风教好苍生从此得伸眉文星渐见射台星仙籍髙标第一名为语邦人休眷恋北门卧䕶要耆英自笑无机触事真衰迟犹许望光尘此邦若有诛茆地乞借风波起涸鳞口占谷口残春黄鸟稀野梅山杏暗芳菲百千幽胜无人见红白路花相杂飞城西野行三月城西淑景多晓烟清露暗相和晚钟未用催归鴈闻客新亭更可过细草踈花自在春悠悠烟水似天津垂杨一径深深去白鸟双飞不避人江上嬉行和永上人飞花满眼句纵横江上闲吟立又行正是如今江上好薰风尽日语流莺解嘲十絶呈浩西堂残骸已废自知休少不愁穷老岂愁坎止流行聊尔耳一身随世作虚舟世缘自觉逐时轻可要王侯知姓名未合白头今已白知渠何事太忙生江湖放浪未宁居处世真同逐队鱼但愿一生长若此时清不问命何如可堪时序苦侵寻留滞谁知此日心万事转头如堕甑忘怀未得是微吟中年养病只吟诗心迹悬知两握竒莫笑吾侬躭此癖镜中嬴得鬓成丝浩然南北与西东自笑今为白发翁毕竟浮生谩劳役一塲大夣到头空崎巇世路九回肠两鬓年深一镜霜身事龙钟应是分谁知贫乐异寻常不知经世竟如何转看人情败意多赖有好山供客眼此生吾亦未蹉跎杜门芳草与苍苔况是囊无挑药财莫叹浮生三十九人间万事要寒灰平居懒与慢相亲养拙藏愚春复春已信此心安此命世情奈值不容真浩西堂见和因再用韵无钱使鬼故宜休已失装怀万斛愁况有西湖好山水一㠶还有上归舟老景人情一羽轻绊身何用尚浮名备尝世事灰心乆更问侬当作么生萧条四壁是闲居老子而今非故鱼大抵人生只如此只消如此看何如镜中老色日侵寻更有江湖万里心心许故人知此意为吾因掉白头吟每惭踈散为吟诗説破当知未大竒似此误人多少事如何两鬓不成丝行尽天涯西复东大家闲作卧云翁纷纷燕雀休相羡得丧悲欢尽是空笑杀人来断杀肠可怜嬴得鬓成霜人情易变乃如此秪有江山不改常道方险阻拟如何今古踈愚似我多否去泰来终可待尚须客里访蹉跎小园和雨扫莓苔箇箇圆如济世财丘壑同盟从此定莫谈休咎动寒灰沙边鸥鹭日相亲老去光阴非我春百巧从来知是妄独援诗笔得天真示德圆莫问居此与名殊未可唐捐肘后书昼短夜长须强学青春不再汝知乎作诗固难集句尤不易前辈有云不行万里路莫读杜甫诗一杜诗且病其难读而况集诸家之诗乎亚愚嵩上人穿户于诗家入神于诗法满心而发肆口而成玉振大成黙诣诸圣处人目其诗固不知其为集句而上人亦不自知也抑犹有妙于此者青出于蓝而青愈于蓝盖诸家之体制各随其所至而形于言今观亚愚之集千变万态不梏于所见如所谓老坡之词一句一意盖不可以定体求也虽然愚固喜其诗然亦有不平于上人者焉夫以无为为有以有识为无此固宗风箕裘之业顾乃搀行城市嘲风弄月与我辈抗衡是果何见也上人浩然叹曰君之言过矣孔墨之道本相为用况予由儒入释也非为释而盗儒也如山斋易文昌东山杨大师诸公皆不我弃予方以诗而与君友君反以诗而怒我也君苟释然于心请为我书之于集句之首或有不知我而罪我者当以此公案为之张本予于是乎慨然为之书亦以为雌黄者之戒云绍定四年季夏中澣从事郎监庆元府昌国县西监盐塲宣城陈应申䟦江湖小集巻九江湖小集卷十钦定四库全书江湖小集巻十宋陈起编叶绍翁靖逸小集登谢屐亭赠谢行之君家灵运有山癖平生费却几緉屐从人唤渠作山贼内史风流定谁识西忩小憇足力疲梦赋池塘春草诗只今屐朽诗不朽五字句法谁人追天台览遍兴未已天台山前听流水秦人称帝鲁连耻宁向苍苔留屐齿乙庵是渠几世孙登山认得屐齿痕摩挲苔石坐良久便欲老此嵓之根吾侬劝渠且归去请君更学遥遥祖遥遥之祖定阿谁曾出东山作霖雨乙庵未省却问侬莫是当年折屐翁西湖秋晚爱山不买城中地畏客长撑屋后船荷叶无多秋事晚又同鸥鹭过残年题鄂王墓万古知心只老天英雄堪恨复堪怜如公更缓须㬰死此局宁输八十年漠漠凝尘空偃月堂堂遗像在凌烟早知埋骨西湖路学取鸱夷理钓船闻顶山徐道人改卜先生新卜宅只许白云知野蜜和蜂割巖花带蝶移坐谙苔石穏醉忘木桥危屋后寒梅放因风寄一枝游园不值应嫌屐齿印苍苔十扣柴扉九不开春色满园关不住一枝红杏出墻来仙兴金书宫殿玉阑干雪瀑泉飞洞口寒日莫仙翁骑鹤去碧桃花满石棊盘秋日游龙井引道烦双鹤携囊倩一童竹光盃影里人语水声中不雨云常湿无霜叶自红我来何所事端为听松风出北关二里脱衣命仆洗尘埃篱落人家未见梅出得城门能几步船头便有白鸥来野蝶银为须翅粉为肌驱役春风不解肥桃李上林无分到可怜却傍菜花飞嘉兴界平野无山见尽天九分芦苇一分烟悠悠緑水分枝港撑出南邻放鸭船烟村隠隠烟村闻犬吠欲寻寻不见人家只于桥断溪囘处流出碧桃三数花石头感古夷甫诸人者龟趺已故丘但能挥玉麈不解冠兠鍪正朔从江左经营仅石头中原虽可望不忍上层楼葛天民隠居种竹成新列移兰即旧隂老铛犹有耳古栁已无心得句添杯满贪炉到夜深篝灯聊㸃校春水没衣砧九日呈真直院秋风吹客客思家破帽从渠自在斜肠断故山归未得借人篱落种黄花贵游五陵年少尽风流十日安排一日游林下幽人差省事笔床茶灶便登舟寓居云补青山缺琴销白日长鸥从雨外没蛇入树间蔵客久衣常黑童蛮发半黄萤多隣舎少此意自凄凉又无酒难留客借书方入城洗衣知水落贪睡畏忩明野竹藤纒杀枯枝草寄生十年林下隠差觉世縁轻田家三咏织篱为界编红槿排石成桥接断塍野老生涯差省事一间茅屋两池菱田因水壊秧重挿家为蚕忙户𦂳关黄犊归来莎草阔緑桑采尽竹梯闲抱儿更送田头饭画鬓浓调灶额烟争信春风红袖女緑杨庭院正秋千送冯济川归蜀勇唤东吴万里船皁囊来奏九重天一官岂为苏洵冗诸老宁容贾谊先满载月归应有命便耕云去岂无田竹枝歌罢蓬忩掩到此相思倍黯然赋葛天民栽苇叶碍渔舟入丛分水国寛低囘藏鹭渚髣髴钓鱼竿荡户和萍送溪翁当竹看所怜如许节不耐雪霜寒田舎小憇犬驯迎且吠儿小笑还啼樱熟施鱼网桑空卧竹梯枯枝禽啄折野草鹿眠低屋后登山路牛栏更向西青溪阁江总能文士空贻狎客名旧坟荒草占废圃野人耕古栁无多树新蝉第一声青溪固亡恙依旧与孤城访隠者不作王门梦来敲隠者关童先孤鹤化云伴一身闲碍笋新移路低墻为看山几囬松下去锄得茯苓还幽居书事牕开双佛塔水遶数渔家酒剩沾邻里时平买钓车童闲惟伴鹤树老自成槎枕上关心事侵晨扫落花访龙井山中村叟雨打荒篱豆筴垂柴门未启立多时客来自掘蹲鸱煮旋拾枯松三数枝西溪一条横水过前溪村女齐登採叶梯独立衡门春雨细白鸡飞上树梢啼和葛天民呈吴韬仲韵赋其庭馆所有江逺潮痕细城囬路势斜竹行穿细笋风堕过墻花篆叶虫留字衔泥燕理家主人清到骨相对只杯茶敬陪直院右史上已后一日西斋之集清时天上诏书稀曲水从游许布衣挿羽满浮寒食酒倚栏同忆故山薇碧桃绕观春风静柔㯭揺汀夕照微慨想兰亭如昨日沙鸥飞下钓鱼矶赠陈宗之官河深水緑悠悠门外梧桐数叶秋中有武林陈学士吟诗销遣一生愁十载京尘染布衣西湖烟雨与心违随车尚有书千巻拟向君家买却归题山间老友壁山间虽寂静未得事全无锄地留莎草添泉养石蒲庭除风自扫身世月同孤老去知禅味松间试结趺寄湖上黄教门幽缘近寺官冷未成家楼借山为障风吹水作花诗方酧北磵经又写南华闻説新雏鳯賔来解唤茶表忠观韩小官人观里韩疯子无心似有灵绕廊时自语扪虱故忘形午暴松檐暖晨飱栢叶青客来知有馈迎笑立中庭夜书所见萧萧梧叶送寒声江上秋风动客情知有儿童捉促织夜深篱落一灯明访隠者开门迎客着山袍井畔弥猴一树桃儿向草间寻落菓妻从墻角送香醪旧栽松子今能大新起茅堂不甚髙厯遍贵游无此味韭和春雨笋和糟题孙端甫别墅幽居地僻少人知野水春风枳树篱检厯预寻移竹日题墻闲记种花时堪嗤狡兎须三窟只学鹪鹩占一枝净扫緑苔斟浊酒邻家吹过野棠梨寄赵睂翁二首两度驰书未报音温陵尺纸定千金多应驿使曾相访短艇烟波无处寻君王未肯赐西湖鸥鹭丛中借地居憔悴风姿今钓叟痴心犹望故人书纸帐五色流苏不用垂楮衾木枕更相宜髙眠但许留禅客低唱应难着侍儿白似雪忩微霁后暖于酒力半醺时蒲团静学观身法岁晚工夫要自知谒半山祠归去田畴问老农力行新法竟何功已知佛供追前过尚惜修书谢数公塑像难陪夫子辟古祠谁访觉王宫都来二百年间事燕麦戎葵几度风过崇德野塍泉自注断岸栁空存雨霁云开塔船过犬吠门柴扉斜着水草径别通村飜羡田家乐盈盈老瓦盆鹭无事时来立葑田几囬惊去为归船霜姿不特他人爱照影沧波亦自怜咏先牌相随万里途汝岂被名驱挂壁疑何用辞家不可无店翁先洒扫津吏认称唿举子无钱刻惟将片纸煳舟次崇德倦身只合卧家林客里消磨感慨心水国逢春梅未见山城到午雾犹深地名不记维舟问酒味曾谙入巷寻泛宅浮家何日了庄头栽竹已成隂发长安堰夏老虫声切晨兴草气香买𤓰依緑树出水刺青秧船聚知村近牛闲觉昼长双凫莲叶荡无雨故生凉苔钱家贫地上却钱流朽贯年深不可收若使用之堪买爵等闲门巷亦封侯江湖小集巻十江湖小集卷十一钦定四库全书江湖小集巻十一宋陈起编严粲华谷集玉溪雪夜雪霁天夜白月上江空明饮散客就船万籁沉三更谁家竹篱岸摸索踈枝横不着色与香令我毛骨清醉魂乘沆瀣看舞婆罗城独往一迳厯纡余独徃未到处岂曰巖泉幽心闲即真趣萧萧松有声依依花自开樵翁向我笑问我从何来昭君怨欲洗铅华净那须画手工玉颜翻自误不似旧图中送黄炳未尽连床话怱怱又语离襟期无限事书寄为君辞昔别已十载重逢还几时孤舟明夜月何处照相思望彭蠡万壑气交㑹今知楚泽雄水明才辨树雾合忽迷空远浦沉初月孤舟乱去鸿阑干已愁思渔唱入苹风春晚向来得意在烟霞失脚黄尘负歳华过却海棠浑不省梦中犹自咏梅花秋入秋入苹风白浪生痴云未放楚天晴青山湖外知何处中有斜阳一叚明阳关图人人肠断渭城歌谁独持竿面碧波可是无情如木石祗应此地别离多月夜与张辑论诗凉露初长夜纎云浄尽时几人还对月与客共论诗苦思常难稳闲题或更竒不应夸末俗凖拟古人知自乐平閲视渡舟取道太阳渡宿地藏院康山问民涉阳渡平地讼朅来招提宿䟽峯结飞栋研丹启囊书㸃勘自成讽佛香触深悟僧茗来清供阳頽岚气生鸿没天宇空向来山中乐忽忽岂其梦盘谷图声利争驰毫末间几人能得健时闲不须展画相撩弄昨夜秋风忆故山见梅絶怜生意上寒枝几度巡檐错恨迟数㸃踈花人未见忩间早被月明知春归抵死连宵雨不休今朝晴景莫登楼杜鹃啼得春归了风里杨花㸃㸃愁荐福寺石径秋痕苔藓深谁将清气润修林戴公堤上古时月几度凉宵照苦吟招提游幽寻惬所适兰若白石静天籁鸣松壑古意满苔径清泉醒客心啼鸟唤僧定留连不能去翫月归路永又烦抱忽如遗僧境得清胜花发岩洞幽云生牕户冷来骖树隂直归棹川光暝遗思山苍苍半空闻夕磬拾橡亭为黄炳赋世上危机富贵身由来着意鬼神嗔到头钟鼎谁消得正要山中拾橡人林和靖祠白云人已矣古屋自苍苔林下误疑鹤水边空见梅市人携酒至歌女掉船回检㸃幽栖处湖光似向来元上人见访昔子青青佩重逢怪衲衣樊笼留不住云水静相依习气余诗句枯禅堕佛机东湖自尘外还带夕阳归忆张辑畏景如焚客路尘寂寥山店独吟身多情唯有别时月低傍茅檐巧趂人宿石潭寺寄黄炳昨夜湖心共泊船一天星雾宿寒烟朝来极目无洲渚知採苹花何处边画梅兰竹石正忆吟牕占竹坡风烟触眼奈愁何梅兰只作从前瘦石上苍苔别后多春恨马上东风吹酒醒空将春恨到江亭飞香寂寞无寻处烟映晚山深浅青庐陵黄炳筑亭所居侯山扁以赤松子自号赤松亭长之官鄂渚为赋诗仙人遗世不曾愁但欲相期汗漫游亭长祗今闲未得南楼孤啸望神州雾中早行行人糢煳画中影髙树夭矫空际云楼台几处半隠见三岛梦断犹纷纭秋思风落叶间残㸃雨月窥牕下不眠人秋清一片无谁领併作诗愁入鬂新松雪隂崖未知晴松雪自在白可恨晚风颠飞寒乱苔石次韵宴坐画图京尘倦来归故山喜还璧淡交松桂在昔别猿鹤忆晚知闲味深甘为幽讨惑尚念身在山佳处恐未识看山须全境一览尽目力伊谁有巨神亭亭挂空碧吾闻古灵匠能事露翰墨盘礴溟涬初大素含黼饰妙手斡𤣥微錬此石五色天机一呈露真宰惜不得冩出万古愁苍茫思何极烟村带逺市云树出峭壁有人闲倚栏飞鸟亦自适俗间重小景局促无竒特五日十日画大类宋楮刻谁㑹悠然心醉来眠对客酴醿东风暖送龙蛇起丽日晴烘玉雪香可惜开时春向晚不教桃李见清芳客里客里何如度歳华春风香却一畨花山行转处闻鸡犬杨栁隂隂卖酒家纪梦烟岛空蒙一鹤飞天风满袖自吟诗觉来犹似非人世花影栏干月上时送张辑游宣城君抚渊明底様琴肯于絃上要知音相逢尘事不挂口别去清愁总上心听雨夜牀孤旧约看云秋壑想幽寻他年跨鹤相过否应笑浮名雪满簮道中见茶花朝来露湿欲寒天谁赏幽芳古道边风味十分留贡焙浮花正自不须妍巧夕添丁书来知有喜客梦应维熊久作庭闱别遥知笑语同充闾非我愿钓濑是家风莫学天孙巧如愚肖乃翁琵琶洲琵琶古怨犹凄清何年一抹横烟汀人言随波髙下如浮萍神鳌背负能亭亭不知水仙宫殿碧皎洁玉絃遥映云锦屏胡沙万里音尘絶独与鹦鹉愁青冥天际归舟认髣髴江头寒月伤伶仃悄然夜久天籁起往往恍惚游百灵秋风袅袅兮水泠泠俗耳筝笛兮谁能听我眼如耳耳如鼻妙处不言心独醒钧天住奏三十龄石钟水乐遗林垧岂有宝器终飘零一朝詄荡开天扄帝命下取呵六丁陶梭共起变化随雷霆古余山色空青青池阳道中脱叶舞风过别岸湿云含雨上晴天修途喜借晚凉得幽鸟一声生翠烟挽陈邵武前辈闻如此今人见未多难将通介论不在语言科胄监开华近樵川借抚摩乡评最期望一梦只南柯夜投荒店戯成唤起吹松火开门问带嗔随行曾有米同伴几何人乱秆铺添荐残篱拾作薪夜寒难得酒烦扣隔山邻被檄乐平至鸣溪渡有山与南丰军山同名者余昔从岭庵谢先生梦得游先生于吾畏友也豪于诗説军山之峭拔畅其吟怀自昭武徙家于市山筑室曰西牕以朝夕对焉尝命余记之余时从西牕樽酒论文为乐如是者十载今先生已矣感而赋诗江西絶顶挿晴空此地山名偶自同唤起西牕十年梦一樽何处酹诗翁重到地藏院泥泞行良苦青山且眼前题诗如昨日倒指已三年僧榻寒宵雨渔村落照烟薄游聊复尔终拟老林泉寄张辑不见吾张辑新诗何处吟身留江介逺秋入夜凉深灯影还家梦蛬声倦客心归来及佳节细把菊花斟建德县梅山寺公退逢长日清游到宝坊山围露天小径遶引溪长苔壁晴云湿松轩暑月凉钟声半归路回首暮苍苍叨第后日者自谓竒中索诗儿时意气谩骑鲸几向栏干袖手凭今日逢君成一笑却惭忩下读书灯风雨宿湖心渺渺平湖四接天孤洲曾系夜来船持鞭又逐风尘去却忆秋蓬听雨眠新晴滑路愁骑马晴天好放船水纹揺倒壁花影弄晴川梦寐驱驰在光隂少壮迁心期犹浩荡搔首白鸥前舟中夜雪落帆侵夜色客思正悽悽风撼潇湘覆云连宇宙低洒篷吹乍急欹枕听还迷懒堕无清兴谁人访剡溪七夕纎巧逐时新谁将大雅陈天孙古机锦笑杀世间人送戴式之自小寻诗出江湖今白头应嫌少陵读不似子长游风雨夜愁枕莺花春醉楼吟边消息好怀古问沙鸥茅舎村居逺城市独木渡塘坳迸笋补篱竹落松添屋茅童归携酒榼客至得盐包随分山中好低檐燕有巢憇田家昼问田家憇相唿隔短篱负薪髽引犊挑菜跣携儿沙井和鰕汲村舂夹稻炊老翁评贵粜覼缕旧年时过江东落花时节过江东浓緑山头间小红野店日长春寂寂栁隂揺飏酒旗风骑牛图乃翁骑牛驴䭾儿松间提挈羣僮随驴逢短桥儿回顾牛背推敲了不知戯友人今朝有清兴无处覔诗人寺占房空鎻忩窥榻有尘寻芳知尚早报谒未应频只在城中醉烟云满澹津孤鴈一鴈度岑寂空流音响哀云沙天地濶霜雪羽毛摧力小知机早心危见影猜芦洲迷处所飞遶正徘徊䝉斋先生赋张通守佚老堂次韵拂衣归去白云闲佚老堂中天地寛黄发可教供鞅掌青山聊足对髙寒杖藜行乐春风软纸帐佳眠晓日团林下未应忘世事併烦寄语谢家安菊寒林色枯藁粲粲篱菊鲜冷艳无俗韵孤芳弄秋妍金晶与髙洁未觉阳和偏岂无儿女花谁能制頽年欧阳道士归自临安洞穴云生牕户凉道人宴坐但焚香向来游遍王侯第还似山林意味长张辑冯去非话别此夕真成别幽怀欲语谁梅花霜月晓独起咏君诗夜读晋书南来未省有良图可更清谈傲五胡抚巻兴怀千载事一牕风露夜檠孤午憇僧房黄尘吹不到禅房牕纸风翻叶叶凉触热行来牵昼梦孤篷听雨下潇湘忆山中山中桂香满无复向来游官事何时了一年孤负秋即事僧屋藏深坞渔舟带逺汀谁教双白鸟来㸃暮山青野兴身闲归未得野兴日翛然抱牍无来吏寻诗即散仙盃明松罅月座引石根泉有客知余意清风三两絃重九后五日游齐山官痴缚辰酉节物如相负兹游未觉晚黄花落吾手没鸥江自逈脱叶山新瘦凄凉千载心西风一搔首湘中千古怀沙恨凄凉何处论坐看宗国事安用一身存落叶西风岸孤舟半夜猿年年江月白为照独醒魂寓京城和曾左曹韵日日思君君不知京尘染尽带来衣客心正自伤飘泊更看湖边花片飞车马声中又日斜可堪芳草思天涯来时忆别山中桂今见长安栀子花闲居尽日门前草青青不染尘生书方破巻幽鸟忽啼春失意成髙兴多闲信懒身不须忧世事廊庙有经纶观北来倡优见说中原极可哀更无飞鸟下蒿莱吾侬尚笑倡优拙欲唤新翻歌舞来李贾携诗巻见访贾与严沧浪游石屏新巻里曾得见君诗大册烦来教平生慰梦思髙标去尘逺古道少人知汝与吾宗好风骚更属谁新竹树头不动天无风六月还当日正中唯有满林新长竹别生凉意袭帘栊月只道今宵月出迟云间不觉上多时夜深花影如清昼何处山头一笛吹二水闻角少日乡闾不解愁闲听画角起谯楼西风依旧䦨干月独自潇湘万里秋军行野人自説老为农旧识戎装纸画中近日军行浑见惯儿童嬉戯学刀弓子陵滩西风吹雨暮江寒想见当年独把竿不是君王思故旧何人知有子陵滩一榻从容话歳寒相㤀共作布衣看云台诸子成何事万古清风一钓竿汎湖四边天共水漫漫身在鸿蒙缥缈间忽见浮空青一抹舟中人説是湖山慈湖墨竹先生万虑尽空时元气浑沦可得窥还有发生消息在挥毫烟雨一枝枝戯笔偶然成此耳直将造化论锱铢不知茂叔庭前草有此风烟一夜无未开梅老树天机早潜回一㸃春寒梢方蓓蕾瘦影已精神冷淡看前辈芳菲总后尘更须香共色未是览花人客里客里还来此寒灯耿独吟一官江国梦十载草堂心木落秋声小蛬孤夜思深驱驰空自许冉冉鬂霜侵戯诗友谈仙君期汗漫游不敢问所适赠别亦何有当办鹤一只还疑是凡羽不任载仙质乘烟宁假此聊以壮行色淹留非牵俗应未得良日空令施肩吾乆待问诗律秋怀秋怀不到梦厯厯数寒更坐得楚天白吟教湘水清残灯揺壁影片叶坠堦声起看孤城雾人间事又生初注清湘令寄冯深居深居定何处无便寄声频旧别芝山月相思楚水春白云生梦逺华发折腰新料得今书到看题笑故人上饶界首伤曾殊故人曾此赋梅诗人共梅花一梦非欲唤青山话前事西风吹泪湿征衣秋风门与姑山对溪边有故庐别来三径菊闲却一楼书水碓长腰米村船巨口鱼秋风归去好留滞意何如戯友人怪得诗情减一分知君为学有新闻尘中毕竟闲人少独自开樽对白云早行修程避昼炎中夜征夫起虫声荒郊逈犬吠衡门闭行行月色淡微霞露天际永怀髙卧人幽梦绕苍翠西湖何处春晴好西湖元已朝马嘶堤上路船过栁隂桥敲竹寉声起弄泉花影揺坐看游客尽烟水思迢迢闰九前月登髙去犹嫌菊未黄秋风不相负特地再重阳颜范祠堂颜范新祠畨水阳邦人来此识纲常海波澒洞孤峰峭天宇清明一鳯翔英蹟重寻余古帖髙情犹想赋秋香姦䛕骨朽今安在三叹前贤死不亡张德庆挽诗擢第家声在通班宦路亨为亲迟受邑未老谢专城活计诗书富岁寒梅竹清闲中将道眼醉梦笑功名九衮犹身健联麾见子荣笏牀欢节序鸠杖话平生世久伤零落吾犹及老成酸风吹苦泪一为典型倾调古调古人能听睂长世共妍家山夕阳外心事落鸥边弟妹知何在风尘祗自怜孤灯照危坐不是少林禅道傍木犀路人攀折半成荒何似山中自在芳可耐西风相料理为谁消得许清香示园丁种竹宜踈延夜月浇花须早趂晨隂溪边钓石勤时扫恐有诗人来醉吟舟中夜酌别邓均共对船头月通宵语未终乡关几岁别笔墨小时同江影髙低树秋声断续鸿相逢弹草草明日又西东发清湘归棹将秋色三湘是胜游湾囘仍小屿滩过尽平流临水闻僧磬隈岩隠钓舟江头每佳处沽酒小夷犹花树移方活丁宁莫损残待逢春意暖开与后人看酒任随车载诗从就柱刋料应吟赏处説着种时难我树未花开其如行色催遥怜今岁雪谁看一庭梅余俸刋诗巻归程卖酒盃轻舟下滩穏鸥鹭不惊猜系舟古㟁人家少苍茫此系舟闺中今夜月江上晚风秋一水萦寒梦双鸿乱逺愁湘源知不恶吾意肯淹留夜行舟忽报风波息梢人倚柁看开船星斗转吹笛水云寒犬吠知村近乌啼觉夜䦨儿童将白石敲火趂晨餐道中客思晓寒凝初阳树外昇气蒸茅屋雪声裂野池冰倦路行偏逺思山隠未能仆夫愁过岭遥指最髙层冬日同赵与臻闲过雷园地幽元在郭景好即为春相约同来者能闲有几人风池行坠叶晴隙走游尘共尔烟霞契交情淡更亲寄邓均题书对残烛几日到江濆故里经年别清秋此夜分映雨风细慢移云数鴈声初过知任机宜新圃小斸烟苔地春生一笑间亭邀邻圃树台挹隔城山幽梦壶天晓清时幕府闲旋移花尽活容我醉来攀岳麓寺几层攀石磴髙寺白云边台旧怀人古泉幽想寉僊逺帆湘浦树暮角楚城烟长是登临处沧洲意惘然吟到湘江倚钓篷秋风日日望空蒙偶来上到䦨千处却指孤城夕照中次韵菊花山人沈庄可见过之作借得山中集尘埃一半侵读来知句好老去向谁吟髙义先投刺忘怀肯抱琴茅斋亦相约樽酒要同斟重过雷园静处人来少园扉本不关寒丛凄古径落日思空山倚树吟情逺临池立影闲晚林看更好一抹冷烟还湘川分几年乍逢如未识相问悽然月色秋看声夜听圆醉来共乡语不觉是湘川兵火后还里十载青山几战尘还家何处访亲情儿时巷陌今难认却问新移来住人宿泽心自从孤棹背乡关几度麻姑梦里山此地不知何洞府石间松䕃水潺潺夜发湘城西风吹客衣一舸载书归肯为身谋便而令心事违艣声江月碎人影水烟微渐觉寒城逺沉沉击柝稀雪梅报道梅边雪未休披衣晨起上帘钩孤根清健元如许空为花寒一夜愁定王台观雪清晨吟思独凴栏十二楼中白玉寒此地古来风雪里有人惆怅望长安客竹傲睨若无人风神岩谷主人延客山中酒新熟饮酣出素书篆不可读欲问度世诀长啸振林木轩然别我去举头但黄鹄乐斋颜巷当年事同门自少知谁言公子贵心与古人期望栁寻花意吟风弄月时人琴无处问空想考亭诗琴孤松风下絃秋清湘江湛湛湘山青一声吹入天㝠㝠何处白鹤飞来听菊秋篱霜露寒独立尔良难不作过时恨从教耐久看风流沾腊蘂臭味忆骚兰孤淡逢心赏幽香故未䦨大虎头滩闻说前滩大虎头行人愁絶欲囘舟世间多有虚名误不见钱塘海逆流过囘鴈南来知到青湘客里今年月相逢几处圆行穿湘水际愁到楚云边屋内灯明路椽间瓦见天州城何处是遥指隔山烟旋摘盆柑金丸手自摘色味香三絶从来天者全风韵逈然别叅䝉斋先生陋巷頽然号庶几更无言说最精微何人参了江湖小集巻十一江湖小集卷十二钦定四库全书江湖小集巻十二宋陈起编毛珝吾竹小藁唐干元中元结序箧中集有风雅不作几及千年之叹葢为沈千运独挺于流俗而发柯山毛元白诗人之秀者也通今逹古蓍蔡后生採诗之家得其一二如宝肆中犀璧混于螺月惜其以文自晦不求于时吟藁一帙章不盈百清深雅正迹前事而冩芳襟深有沈千运独挺一世之作奚祗嘲弄风月而已哉千运之诗世不多见元白驰轶驾于天壤间岂不能接殊响于当世我师古人喜而序之宝祐六年戊午四月八日荷泽李龏和父西兴蚤暮船争渡都城隔岸间昔为渔钓地今住利名关潮探尘中事年催客里颜水僊花又发吾欲老江湾寓池之清夷堂堂静草侵廊覊怀未易忘近城知郡圃有佛即僧坊恶句书盈壁空樽垒到墻使君临宠外满月树苍苍送客游呉水乡秋易冷珍重过吴淞在旅虽难遣于诗莫厌攻一轮僧寺月半夜客船钟况有贤州牧知音是旧逢小至九地阳初动披衣起拥鑪门前初去马窗外渐啼乌云色呈金未梅梢破玉无焚香待天晓㸃易自研朱庐山栖贤寺名重于诸刹前贤旧隠踪无人知有路满树忽闻钟瀑壮山疑裂云深寺若封或传遗藁在三叩昔时松登黄岗清淮门风吹芦叶江头路江水江天共秋暮边淮寒早客行稀只有征鸿向南去征鸿自去书不来逺衣未寄凴谁催孤城惨咽暮笳起城下荒榛接淮水种竹山居无力尘居俗有客劝予惟种竹种成贫家可骤富翠色琅玕遶君屋清晨荷锄斸溪岸分得溪光入城绿暮年百事课功迟坐待春风满林玉墨龙真人尸居雷八荒断砖残墨生苍茫儿桓下九渊黒神光倒射角与亢明明元气淋漓蹟水底焚槐海波赤周流万化元无极姑使人心识天则湘江湘江谁道无情水宝瑟声寒愁帝子安知日月在中天万古重瞳元不死楚南楚北千里云持香遥礼云中君莫起悲风助骚怨兰枯菊瘁不堪闻东风东风煦妪如慈乳欲报生成恨无所自粘花片作班衣起捧春醪劝春举傍人笑我老如许我亦笑渠将及汝梅花也笑栁都舞君如不饮出童羖浙江潮白鹇旧事随波去太极隂阳自吞吐长虹夜贯黑头船四纪沙迎相公路冯夷作剧真等闲五都有客雄其间上林三官浪忧国千年海底生铜山桧瀑娲皇失补天南角一道银河落君屋又疑元气自周流不然㵼尽谁能续瀑边老桧尤可人髯踈骨瘦皮鳞皴崩崖欲压全不惧夜半潜蛟暗来去富川邂逅戚叔开百虫阫蛰鴈奔忙君从何来两袂霜大冠如箕盖齐鲁此地无乃惊吠厖钓竿曾笑江河窄尺水无容投犗客取羝为君向东軷一声裂石扶桑白虎丘阿鸿血染呉苔碧气彻重泉埋不得千年至宝复归天颠倒海中飞霹雳至今荒怪列虞初罅石千寻骇游客寺边别庙是何神月黒伽篮问周易月人言月里仙人住隠跃䓾萝树根兎𤣥霜捣就亦多年不见有人曾得度清光偏照边城秋城边白骨胎王侯王侯白骨卒未已龟蚌吸月独不死丹阳馆渡江第一南来驿几度华堂延鴈客百年运逐晓云空愁杀鞮宫老无职南徐今日古阳关不断歌声祖离席国讐已复事尤多折损年年春栁碧富池庙船头蜀锦三千尺倒影长虹浸寒碧相逢不是紫髯郎鹦鹉洲边眼生棘江头箫鼔杂灵鸦人道隂兵曾䕶国安知楼下雪千堆不是吞曹气冲激秋日即事黄花暴日香欲醉黄蜂抱香暖欲睡老夫邂逅亦欣然一段先天画前意喧喧归雀聒丛篁夕风欲转明朝霜花揺蜂醒我亦觉斜阳一片秋茫茫甲午江行百川无敌大江流不与人间洗旧仇两国乆通三聘使诸公忽负百年忧边寒战马全装铁波阔征船半起楼一举尽收关洛旧不知消得几分愁寓兴国之十咏亭呈诸友断垣荒棘疑无路忽有幽亭一畆余不称郡侯来把酒偏宜野客借观书临堦汲水防苔滑隔岸看山爱栁踈非有旧交时下顾十分风味落樵渔中年中年已悟昔皆非正学无师更可悲诗道纵能通阃域圣经曾未涉藩篱拟从周子参无极更为东莱续近思适意舞雩时一咏区区何用苦吟为寓泉之定空寺斋钟声断佛香销闲步虚廊转几遭浊世自縁君不舍青山岂是俗难逃鸟如留客音声好松似骚人意气髙因悟夙根元自有栽培功浅长蓬蒿掩巻盈箱积案欲何如误尽苍生半属渠陆䞇外谁无负学臯陶前是读何书凿开素朴惟三画斵碎真淳遂五车安得六经行世外民风尽返结䋲初谢胡黙堂剏新小阁尽难成肯借山翁养病身万事不忧知有命数椽分庇可无人观书漆几明于镜欹枕藤床软胜茵终恐傍门心未穏敝衣虽敝毎驰神寓泉之安溪已恨逢人语不通更堪烟岭隔千重山城纵是如花好海雾终愁似墨浓逺信断无鸿可寄故乡惟有月相逢间于荔绿蕉红处步屧时留到晚钟雪无雨无云晓色干忽惊瑰璧满檐端不教声到忩前觉应恐愁添屋下寒占瑞农官寻玉尺析醒公子索金盘柴门睡起无多事卷上疎帘带竹看关心关心岁月似惊波少日无成奈老何别久帝京知事少住长客久识人多典衣沽酒盃难满借壁题诗宁易磨早信出门无遇合故山只合守樵柯通之海山楼落成千寻雉堞一朝兴五马行庖此落成地峻鬼神愁设险楼髙星斗听谈兵霞羞綵帜依山歛月鬬金盃出海明更有万堆飞石在屹如八阵镇南荆鳯凰台江山依旧昔人非多少兴亡问不知鴈去又逢重到日鳯归安得再来时风吹木叶随渔艇霜压芦花出酒旗特地待吟吟未穏数声昬笛戍楼吹学道学道先须学忍贫緼袍蔬食当华珍抠衣所欠参前辈开巻犹欣见古人暗坐雨忩心似月冷眠雪屋气如春向来酷意耽吟事今亦相忘越与秦赠碧鸢飞鱼跃两悠悠造物何心莫问休但得一盃长在手不须万户更封侯人间有梦何非蝶物外忘机即是鸥我亦青鞵行脚者㑹摩铜狄话重游人才但得人才即治安不忧外侮敢相干学关世道方为士业晓农家始是官国力在兵堪用少朝奸如贼欲驱难岂无一代竒男子抱膝无言静处看和张梅深四首几踏槐花角寸长担簦羞作老来忙立身早慕千层塔閲世今知百戱塲从辟谷来惟嗜酒自栽梅后不烧香人生底为青衫急亦有秋荷可制裳其二不用悲歌抚铗长古无人可免身忙存心未必耕无地涉世难忘选有塲新别水云书尚湿旧题松桂笔犹香只縁误触神丹走惆怅京尘涴薜裳其三我䇿曾无一䇿长一生蚁踏厯闲忙持经佛寺新投社寄食田家旧筑塲古剑放教龙逐律残书分与蠧餐香不愁死去无名在化作千年老鹤裳其四凫鹤都休较短长静非无用动非忙闲将诗巻排科甲戱把文秤列战塲无地可施行话柄有天须监格心香功名细看时来耳珍重渔蓑即衮裳古出塞初说戍渔阳俄传出定襄朝朝征马过春草不曾长山月山月共徘徊山泉酌一盃诗成无笔冩画石记苍苔书墨竹伯夷有夙世契子猷结千古交烟外三叶五叶雨中一梢两梢观星九天有象不虚呈厯厯都关国重轻汉客可无经济意只将牛女问君平海陵遶城无数菜花黄隔㟁蒹葭接大荒不分塞鸿偏得意年年春老未还乡海陵之堡城四面蒹葭水接天中间一片是人烟相逢尽喜干戈息白鹭飞来立战船傍城三十里芙蕖怪底繁华浙景无元是近边农事少全凭莲藕当官租边声借借早秋风稻未黄时枣又红莫厌水乡迁避苦全家影入緑荷中仪真频年岁稔少干戈到处人能贩五河只道鹾舟偏辐辏玉盃锦段近年多多㫖楼边古栁斜龙渊寺里隔荷花清风尽日无人管半属僧家半妓家贩来此枣堪充膳种得西𤓰可析酲縂是中原旧风物不堪今日是边城晚凉忩前洒地着胡床浴罢闲来坐晚凉更取壁灯移暗处待他月上竹边墻南山有梅花南山有梅花髙者五丈余半空发清香天人为踟蹰城中三尺本登盆缀流苏进之画堂上笑彼何麤踈山中吟七首幽幽山上松泠泠松下井白石当银床青萝作修绠山翁独酌余无客可堪请葛洪分炼丹陆羽求煎茗其二采薇作庭实纫兰作筐篚持以荐王公谓可苹藻比王公龋齿谢王门何用此问客姓与名或是孤竹子其三山中夜读书山鬼来相试隔忩问疑难颇及尧舜事予非夘金人安能动星纬划然一推忩余音入空翠其四山翁不能文亦免时流笑早爱沧浪歌知词不知调长年山水间所业只耕钓偶得千龄龟遂通八卦兆其五山花开满枝山鸟啼无时君胡欲弃此自取尘污为山猿啮君履山鹿啣君衣挽君君不留去去君何归其六槲叶可以衣松实可疗饥骑鹿下山去儗説髙人知髙人不可得纷纷却语谁晓窗白云过且自相同归其七题牋寄亲友早早山中来紫芝既可採蟠桃行当开持书託南风北风复吹囬爱之不可见落日令人哀已酉客淮烽燧春尤急人才叹寂寥恨无黄石畧难致碧幢招守堑宵仍甲防城晓未桥又传经一雪残哨亦萧萧过黄山法华寺积雪满松岗兹行为悼亡本非求吉地祗欲近禅坊外物心如水流年鬓已霜只应双卜宅永此礼空王送田耕月游呉衣笈诗囊外身轻费亦轻不妨船眼窄时上岸头行橘里逢霜信松江问水城吴中闻岁稔新籴想须平登桥仍问渡迢逓到吴中倩仆挑茶灶移船避钓筒月生林屋洞潮接馆娃宫得句人传去苏牋价益穹此去姑苏郡都无五日程仍闻新太守最重旧交情有句梅边索无田月下耕双亲方待养吾亦勉君行湓江逺树一重重烟村与市通难寻元亮宅遥酧菊花丛蜀浪帆樯外庐山几席中何时边事息来此作渔翁呉门田家十咏去年一涝失冬收逋债于今尚未酧偶为灼龟逢吉兆再供租约赁耕牛竹罾两两夹河泥近郭沟渠此最肥载得满船归挿种胜如贾贩岭南归到处车声转水劳东乡人事独逍遥一堤滟滟元非雨总是呉江淡水潮今年田事谢苍苍尽有瓶罂卒岁藏只恐主家增斛面双鸡先把献监庄主家租入有常规十月开仓不许违占得头筹先衆了绕身红綵送将归西乡本是最髙乡今岁收成亦倍常瓦鼔綵亭连日閙谁家不谢白龙王村村笛鼔乐秋成露未凝霜水未冰无赖酒家偏罔利隔年早挂上元灯田家少妇最风流白角冠儿皂葢头笑问傍人披得称已遮日色又遮羞长襟侈袖若僧衣闲荡扁舟入郭嬉好是醉归村舎晚声声耳畔好郎儿主家文牓又围田田甲科丁各备船下得桩深笆土穏更迁垂栁䕶围边刘寺曾住昭阳殿里头何年香骨掩荒丘虚传碧落归仙去谁见苍梧从帝游鸾阁粉销尘影暗蜃炉香冷石人愁风前不敢攀梅折犹恐君恩宠未休宿广果寺寺门初掩夜沉沉风逼寒灯桧影深满屋异香僧入懴一瓯新茗客搜吟云归古殿闻龙气月照空池见佛心坐久却眠眠未穏屋头钟起鹊惊林金陵虎踞龙蟠在目前依前行阙鎻寒烟津头鼓角增新戍陌上笙箫减旧年髙塔直看淮对境断碑闲忆晋诸贤我来尚喜秋成日鱼蟹堪賖满市边柱杖数节坚如玉削成几年出入伴闲身扶持衰老非无术变化虚空亦有神药笼倒挑同入市酒壶斜挂共寻春虽然未作颠危用闲指迷津与路人数椽梅有清香竹有隂数椽于此寄幽深旧看落鴈抛孤旅新听啼螀悔苦吟几巻书皆先世迹一张琴是古人心柴门未必无知已何必江湖在逺寻陈藏一山房一室焚香即太初万人如海尽从渠第于心上曾无着何必山中始可居垂箔䕶花嫌引蝶连筒汲井怕生鱼草𤣥政不妨人事问字敲门未可踈元日寓越之三江客里元正最可怜就他香案礼苍天懒拈蓍草占新岁频对菱花忆去年仅有邸翁分席拜不如野老着衣鲜百年草草浑如此且醉残梅了目前桂天上分来种异常年年花占菊前黄堆将龙麝应难敌隔尽屏帷亦透香此日且饶秋富贵全家疑在月中央明朝酒醒风吹尽嬴得黄金满步廊沧浪亭濯缨人去水空寒事属明时欲问难日暮客归园馆闭鹭鸶飞上石棊盘石渊一片湖光接薜萝功名余事属吟多至今鱼鸟皆堪敬曾见乌中照碧波江湖小集巻十二江湖小集卷十三钦定四库全书江湖小集巻十三宋陈起编邓林皇荂曲皇荂里曲耳诗不里号之里何居谦也伟邓性之之为诗沨沨者雅学丰词不馁正气充体不颇巻若窄笼今古之变濶篇若少抉干坤之藴多视代间鼃音浮响家辽矣䝉叟有知是当起大声不入里耳之叹皇荂哉诗世业乃精无六一有棐否无东坡有过否有彛叔即有性之彛叔诗工如栁烟莺晓障杏露蝶春粮如桃叶渡江狂子敬棃花帯雨澹真妃皆竒性之葢出此有夷仲即有彛叔仲叔季父也东山杨伯子题仲集云半山絶句人以王二十八称夷仲七言请以邓五十六称彛叔又出此夷仲骚彛叔豪性之固应髙杜氏一门审言也甫也荀鹤也越世之三传也诗品人品荀鹤俱下也邓之传三世继也性之非荀鹤比也淳祐十一年至朔大山萧山则序南国有佳人南国有佳人仙姿自蓬岛龙绡照明珰鳯钗横贵宝新粧试鸾镜皎皎颜色好芳年倐已笄君子可偕老奈何行媒弱修言弃中道洞房闇怊怅琦璜结组缟宁作钟离春勿学姑瑶草效晋乐志拂舞歌淮南王二篇东昬侯自言安仙华玉寿浮云端绣忩锦幔飘飞僊丹青美女侍七贤侍七贤奏笙歌笙歌逸响哀怨多苑中花木费绮罗我欲踰城城有围愿作双黄寉栖瑶池栖瑶池辟尘垢至尊屠肉潘妃酤酒石头江上龙驹走三月春风弔杨栁唐明皇自言荣金舆翠辇游华清广寒宫殿凝水晶霓裳羽衣沈香亭沈香亭汎流霞流霞㶑滟队正家谁知野鹿衔宫花我欲渡关关有兵愿作双丹鳯蜚瑶京蜚瑶京隠烟雾锦绷酥酪香囊尘土劔阁萦纡家何许梧桐叶叶鸣秋雨刘阮鹿车小宇宙据鞍常醉眠风尘澒洞时杯里全其天伶达故自佳籍放乃无用试看劝进表何似酒德颂东山彭泽乞灵风鹤屐折齿壁后寘人汗如洗樵渔杂㳫坐林间蜉蝣尘埃不可攀石头扰扰柴桑间任彦升铃县四角五采旗分明天产真英竒阿堆文章妙一时士林往往推元龟杨梅宻领仁且慈桃菜麦饭清堪师何愁不得中书为半生纡意梅虫儿陶通明眉踈目朗姿圆通诗书万巻罗心胸华阳三茅仙洞中鳯笙隠隠和松风薪林图䜟呈梁公朱砂曾青霜雪容服之身体飘轻鸿积金涧泉东复东山中宰相那无功昭阳竟作单于宫緑珠词凉䑓潇洒临清波幄翠帘珠明绮罗哀丝豪竹按清歌红潮素脸春风和主君欢娯美人醉报有无情使车至几樷兰麝俱委尘独指緑珠可当意衆中偏是承恩深妾身虽贱无二心君前判命効一死玉笛收声红日沉轻裾飘向䦨干角花钿散地金钗落到头不负齐奴约犹胜识字空投阁玉儿金莲华上俞尼子永寿神仙罗绣绮苑中荆荻市令严玉像支离瓦官寺六宫鸭㔅起滛风太白便应悬妲己此身肯许兠鍪夫勐为东昏判一死到今羞杀卖降人去作练儿梁姓臣瓮茧吟有茧大如瓮其来自扶桑缫成白雪丝一缕万丈长染人嫁五色妙织云锦章竒文杂经纬纨素无晶光相缬时所爱轻踈贵侯王缁衣不可作此物间篚箱衮职岂无阙终当补虞裳结友四清飘风吹游尘古道少人行泾水化为泥沧江污吾缨嗟余偭工巧世外陶闲情衆芳怨芜秽不忍葹菉盈庾岭姿皑皑渭川色𤯝青三闾秋思九韶铿乐声萧然庭宇中对之成五清滔滔扬波者劔首一吷轻灵修傥见知冰霜憺姱名次韵陈钧甫郊行黄尘败素意出门㥦郊行埜菊含冷燄巖松起寒声髙山唐业崇流水晋时清拾薪归底用石鼎待弥明关山月关山夜月明分彩照胡兵将军拥节起长戍受降城焚烽望别垒欲验盈虚驶塞笳将夜鹊战气今如此重关掩莫烟云阵上祁连思妇髙楼上遥心万里悬题刘功父与畊堂黙耕原不外灵台何用钱添百屋堆甘雨每从和气出祥风常自善心来畛畦有碍皆除去境界须寛更放开种德欲如多黍稌本仁先且䕶根荄太平国里青精饭永熟乡中玉液杯㑹得遗安龎老意力行好事厚栽培书怀西风吹羽扇吾道竟凄凉上坂劳骐骥低巢窘鳯凰可求非富贵无用是文章冉冉深林底幽兰正自香真阳崃满眼皆吟料归囊未尽空江波连㟁碧野火张天红髙树留寒日长芦转晚风客身虽小艇心已故山中凌江滩滩髙舟去缓闲眺暮江濵竹本沙痕旧茅樷烧色新青裙瓶汲涧白㡌斧寻薪渺渺蛮烟起秋风一旅人近况近况只如此深山无见闲二中犹学道三上漫攻文芸叶春繙日梨花晓梦云添香仍煮茗严敬事天君早过刘功父清溪月里山河大风前草木凉征尘生杖屦香雾湿衣裳古岭扳栖鹘荒蹊蹴聚蝗白云看未逺已转九囘肠曲江归舟只道篷低碍觅诗眼前物色自多竒千山赭去如秦様一水清来似晋时渔父岂无縁苇辈樵人恐有负苓师僮奴忽报梅花动春在江头最北枝村居古来村里起功名当日南阳亦是耕几笔逺山仁者静半篙流水圣之清晚风蝉响胜金奏夜露萤光即火城人得一闲髙一着不须史论又诗评感兴竹帛功名九折车栖迟巖野竟何如浣花溪上寻佳句积谷山头读异书江左风流空藴借淮南烟景尚凋疎太平十二河汾䇿䇿欲排云谒帝居蛟峰先茔狞蛟蟠伏鬛封孤云暗幽亭日向晡双柱千年翔化鹤四山半夜泣于莵老天忍挫真英物厚地甘埋大丈夫无计发潜空涕落雨松霜栢照烟芜赋江郊渔弋占断江山是一家寄情渔弋当生涯青枫翠竹春屏叶白藕红菱晓镜花鸿鹄鵾鹏鵰鹗鹘鳟鲂鲦鲤鰋鲿鯋河阳书到君当起弩发千钧钓五车豫章郡名犹是汉流传宇宙江山复几年画阁倚空家十万红妆鬬夜妓三千层城歌舞秋风外故国兴亡夕照邉近岁浔阳成重镇镇南乌幕鎻苍烟贑上思亲庭下青萱意自舒起居近日复何如薫香莫遣衣篝润饵药从知酒琖疎教妇丁宁惟礼法要孙久逺是诗书手中线在常珍重空冩平安託鲤鱼章贡祥符呉道士孏窝半年收得自由身坐断窝中孏是真日短日长唯守静云来云去不生嗔破除机械鸥盟熟脱畧锱铢鹤料贫旧看黄庭犹忘却应无心力对闲人江湖伟观世间无尽是天游更出湖山最上头江面春声潮卷雪湖心寒影月澄秋海门舟楫云开见瀛屿亭台水载浮不比钱塘歌舞处逺怀西北有神州送徐𣙜院奉户檄之九江等郡中边莹彻似氷壶空尽时情意气殊已向铜龙梯要路又随玉䭾驾征涂风生湓浦江流急云满康庐夜月孤竭到东南无力了一分寛处是规模兰野客过门呌卖兰清风便自逼人寒孤根未必灵均种推作离骚辈行看闻鸡不因风雨不分明羞杀谯楼打乱更世上公侯多改节无人肯听丑前鸣晋武帝秋风铜爵曲池平呉主宫娃满掖庭凴仗皇孙聪慧早不知祸在夕阳亭左太冲辛勤十稔赋三都闻者曾贻酒瓮书它日洛中添纸价陆家兄弟竟何如朱彦和文如玉海动时流曾以书棋伏隠侯武德阁前消几语却令梁氏缺金瓯任蛮奴千里旌旗已渡江蛮奴苦谏唤萧郎却持官里黄金去望拜韩擒石子冈敬微受用庐山水石竒亭亭霞外薜萝衣侍中那抵苏门障笑死丹青陆探微邓郁云母糇粮五岳楼绣娃少妪导仙游不应轻信双青鸟便遣东都事业休石崇梓泽神仙第一居争豪不惜碎珊瑚荆州使客知何罪未必亡身为縁珠张茂先辨精龙肉亦竒才雄匣干将耿不囘只守鹪螟蚊睫赋天星未必折中台王夷甫玉麈消揺吐妙言清流都指作龙门白头苟活尊胡虏夜半排墻未是寃张曲江祠延英几度献忠言白羽他时赋感恩自是三郎真赝错却将天宝换开元贪泉千古遗踪散晓烟空余两字寺门前世间贪者滔滔是何必俱曾饮此泉送衡山琴画张道士二首满天风月澹消骚三尺孤桐古调髙不敢问君听别操请弹二十五离骚满空烟雨澹糢煳三尺霜缣老墨枯不敢问君求别景请描七十二峰图桂村剪剪霜风起晚吹一溪流水浸寒晖客衫犹恨吴绵薄不道邉人尽铁衣利州进马灵关玉垒自崔嵬谁向西边起祸胎万里望尧通一祝天基御马利州来过緑野世上今无隠退风地名偶与午桥同徃来怕看铜驼陌闲倚柴门忆晋公西湖髙价租船作胜游穷逋那敢鬬风流西湖多少闲春水不洗中原二百州望和靖墓孤山擎出水中央留下梅花代代香满酌湖波遥一酹问咸平事已荒凉九里松松是山灵一手栽尧天长就栋梁材龙髯怒起春风急似怪游人喝道来此五十诗老坡所谓淘鍊银耶古如洞庭乐其思幽律如嶰谷筩其和宣絶如乔木嘤其音活非今调名曲耶性之云击壤曲也扣角曲也一性情也蓄为心曲发为歌曲曲而不屈曲之真曲能有成曲之神神难言真在人何恶乎曲云曰曲义则美皇荂公里请奏曲终雅而易名以大声性之不譍淳佑辛亥臈小山萧泰来书江湖小集巻十三江湖小集卷十四钦定四库全书江湖小集巻十四宋陈起编胡仲参竹庄小藁宫怨泪粉羞临宝鑑前淡粧争似旧婵娟一言曾忤君王意闭在长门十五年寄竹院方丈孚师江湖岁月易消磨振钖归来鬓欲皤性懒吟编多散逸门闲俗客少经过虚檐破处悬蛛网落叶空中见鸟窠一片师心谁㑹得半忩竹影绿婆娑郊行暮归吟罢归来兴欲狂重城半掩傍昏黄钟声遥动山灵答月魄未髙人影长竹叶浅斟杯量窄梅花满挿㡌檐香不妨竟日酧心赏才到明朝事又忙偶得欲问梅花信山寒去未能静思天外句坐对夜深灯戒酒频添衲煎茶旋凿冰月残霜又落无复叩门僧丑妇吟君不见汉殿丹青未漫灭马上琵琶向谁说又不见华清舞破霓裳衣凌波竟堕嵬山血从来艳色多累身妾貌虽丑心自恱幽闺到老无人知白发如丝镜如铁晚雨勃姑鵶舅呌楼西春色隂晴景不齐浓墨四垂收未起明边一片夕阳低端午千年流水去滔滔此日人来弔汨涛江上画船无买处闭门风雨读离骚山中作村居便野性况复是清秋为爱山间好因成旬日留林深喧鸟雀露重滴松楸昨夜新寒入篝灯覆敝裘入京第一程六载馆杭州重来访旧游山中才过雨客里又惊秋岚气蒸衣湿泉声激石流功名苦行役羞见渡江鸥道中早发未晓催行色微吟独据鞍露垂星影湿月淡水光寒犬吠知村近鸡鸣觉夜残亲闱在何许谁念客衣单秋晚汎湖载酒湖边买小舟水光山色解人愁短篱寂寂菊花晚两㟁萧萧杨栁秋落日波间收戯鼓暮烟林外出歌楼倚䦨长啸西风里惊起前汀双白鸥试后书怀踏遍天涯路春三秋又三文章与时背言语对人慙湖海气何馁山林分未甘闲僧时过我挥麈共𤣥谈夜坐偶成一字吟难穏沉沉夜向䦨灯明妨短梦衣薄犯新寒千里家山逺三年客路难明朝有佳便尺纸报平安送诸葛春卿还里扁舟分袂出湖濵我向吴中君向闽自笑吟身犹是客却来逺道送行人家山会友凴传语旅舎逢诗为拂尘天北天南相忆处梅花毋惜一枝春得家书手剥鳞缄细细看北堂垂白喜平安为怜客里多霜雪寄得衣来正及寒雪晴汎湖雪后湖清浅令人心眼开林疎知寺近冰合碍舟囬寒色欺吟鬓斜阳入酒杯山行已清絶况复是寻梅春晚见山茶花一枝独开荼䕷开尽见山茶血色娇春带雨斜莫是今年逢闰月东风吹到背时花山中口占三首四野平田春水肥前山隠隠带残晖千林晚色无人共时有樵翁独自归踯躅花开野色浓和风和雨卧丛丛城中只买零枝看那似山头满树红饭罢唿僮旋煮茶棊枰诗巻小生涯从今厌踏红尘路多在山间少在家夜坐即亊午夜空庭寂心闲坐亦忘竹间风动静云里月行藏惊鹊出幽树寒螀语废廊瓯茶聊当酒清气入诗肠题墨梅竹洗尽丹青料清髙絶㸃埃数竿无韵竹一树不香梅与可今已矣补之安在哉千年好风致唤上笔头来听雨听尽灯前细雨声声声总是别离情何时断得闲烦恼一任芭蕉滴到明夜坐与伯氏苇航对床阅江湖诗偶成一首对床因话弟兄情话到山林世念轻几上江湖诗一巻忩前灯火夜三更茶经未展神先爽香片才烧味较清吟罢忽闻谯角动石桥霜晓有行人薄暮薄暮抱幽独无言倚小楼日沉千树晚风起一天秋警枕团新梦寒衣带旧愁祗因吟太苦余病未全瘳山行石磴手难攀林深去复还人行啼鸟外僧住白云间野兴平秋水吟魂绕暮山马头风作恶潘鬓任䦨珊月夜听琴效渔父辞风入古松成节奏泉奔幽磴响琮琤琴中弹意不弹声勐拂朱絃灯熖落细敲玉版梦魂清啼乌枝上月三更寒中偶题酒对红炉煖香凝绣被温老天有私意寒不到朱门枕上得句寄潜君升无奈蓬忩雪打声梦魂才稳又还惊枕衾如许犹嫌冷多少阎闾睡不成留宿陈氏书斋因访吟朋到竹居春寒䇿䇿动忩虚几畨好雨偏留客一盏青灯共读书徐孺旧曾亲下榻陈遵见说好投车与君静夜评心事万斛闲愁尽扫除游白石山观音寺绿隂深处石桥横才入山门意便清林下一僧无箇事时来倚树听泉声与生上人久住深山里相忘物外形逢人出好语入定掩残经古字碑成轴名诗榜作屏欲知祖师意栢树在中庭雨中愁坐黄昏掩客扉风翻霜叶满庭飞孤灯挑到寒更尽犹有行人带雨归读岳鄂王行实飞鹄来何意英雄此日生山河张胆气宇宙载风声一片堂中纸千年身后名至今坟上木犹作不平鸣和林梅臞西淙瀑布图韵瀑驶惊风雨危悬峭壁前临流清客耳入夜搅幽眠旁是龙为庙髙疑山有仙一尘飞不到长似九秋天喜郭希范自上庠归马蹄明日是君家千里归来傍节华几夜深闺寒寂寂有人和泪卜灯花用伯氏韵柬梅臞榾柮炉前坐夜深寒侵忩户月西沉冥搜天地无穷趣冩尽江湖一片心霜叶落边添客思梅花瘦处动髙吟访君欲问推敲诀拟把清樽共细斟东竹院孚老别来旬日许又过一分春因感尘中事空慙物外人吟清便境静语苦见情真近况知何似篇诗得细论送梅臞还三山十年湖海上此日值梅兄一见才倾葢相逢又问程新编联画巻清话入诗评从此云山别因风时寄声题雪舟云心二友吟卷君诗何所似絶似晚唐诗冩出春云状融成白雪词百篇多态度二妙一襟期与我为三友他年题吕谁清明杯酒浓浇壠上春东风吹起纸灰尘可堪肠断中原路草掩荒丘不见人寄黄云心竹屋少行迹闭门春昼长天时半晴湿人意共炎凉苔藓侵阶緑荼䕷压架香冥搜寻杖屦不为看花忙采桑女叶满筐箱花满簮低头微笑出桑隂后来若有秋胡子说与黄金必动心过永春县距城才百里世路便难平碣石唐人墓桃源晋地名危谯依岳势荒市带溪声往日罹兵火頺垣蔓草生圩田圩田依涧水入夏未栽禾不是春耕晚山中寒气多闺中词写就相思字灯前带泪看欲缄还未忍少待泪痕干听尽芭蕉雨愁人夜不眠凴谁将此意为妾到郎边早发早发六七里前涂曙未分渔舟依㟁立水碓隔溪闻独树支残月空山半白云清晨那可驻日出又如㷊无题露重湿征衣风急翻纱帽山下灌园人倚锄看马过过界首几重岭隔几重湾路入蒙蒙烟雨间独立溪桥重囘首前头已是劔州山思家夜梦到山居囘头千里余屡传归去信不得寄来书小径应添笋荒畦欠理蔬客程频得雨田里事何如渔梁岭禹庙古今陈迹几兴亡闽岭何因祀夏王莫是当年平水日曾驱鱼鳖渡渔梁陵上自为功名役因思隠者贤只行山后路羞过钓台前西湖㑹上和赵靖轩韵不着人间半㸃愁每于胜处一凭楼吟边只欠林和靖座上追思马少游晕脸芙蕖酣薄暮低眉杨栁拂新秋酒䦨拍掌狂歌舞自是忘机可狎鸥秋意梧叶飘残客梦惊拥衾危坐到天明片心除是眉头识万感都从念脚生江上鲈肥销旅况楼前鴈过带边声挑灯无语闲商略谋国谋家底计成还赵靖轩吟巻借得君诗在案头篝灯夜夜看银钩苦吟暗数秋更尽何处笛声人倚楼重阳漫浪江湖已十霜一秋强半又重阳可怜白日浑闲度偶对黄花觉自伤客舎题诗书感遇市楼沽酒慰凄凉登髙不为酧心赏直欲凭䦨望故乡夜来闻曾性之丘君就二友隔楼吟声不絶以诗柬之月下归来深闭门衾寒时倩博山温隔楼忽听吟声苦引得清愁入梦魂问性之病莫向推敲苦用心闻君病里亦沉吟书灯挑尽无人共药鼎煎残到夜深霜后菊花方寂寂臈前梅事又骎骎相看咫尺如千里几度逢人问信音过千顷寺访谷隠老别久交情淡重来似旧时人生云聚散世事月盈亏茶具权行酒禅牀借看诗漫天多雪意预约探梅期性之寻梅归来有诗因感一絶处士庐前门迳深仅留佳句与人吟孤山近日无行路疎影暗香何处寻枕上偶成客楼萧索抱愁眠鴈过声声到枕边念脚动如鱼拨剌吟身寒似鹭联拳匣中幸有刘琨剑囊里犹余杜老钱忽忆西山山下路夜深霜露滴松阡夹河中有矮道人自住小舟持咒为生人莫不异之者道人神貌古双鬓欲垂肩坐席容三尺浮家住一船养生凴佛果持钵信人縁早泊桥梁下蓬头起白烟寄嬾菴天寒日短道路长白云飞处知吾乡大江之东渭之北念我故人何可忘别来杨栁春依依只今开到梅花香扁舟漫浪归未得京尘海里安行藏身名未立仰天笑牀头夜夜鸣干将羡师物外无宠辱庭前栢树常苍苍吁嗟念羽飞不到二千里外空相望五云前坠满室光报师之意无以将篇诗浓墨才淋浪一声鴈过天南翔偶得挑灯伴寒夜兀坐竹罏边赤脚知吟苦时将山茗煎和性之见寄韵忩烛销残转寂寥柴门无复野僧敲偶来枕上吟诗就记向心头欠笔抄鸣竹数声疑雪片寻梅清梦到山㘭世情云雨多翻覆谁是江湖耐乆交游山中世途平处起波澜输与髙僧占好山竹麈直为挥俗具槿篱虚设掩尘关林泉有分酧清供瓶钖无人伴此闲摆脱名缰须早计半生犹得住云间寒夜作生计尚茫茫微吟思故乡覊愁消不尽寒夜未为长门掩梅花月禽翻竹叶霜挑灯裁锦字明发有归航读秦纪万雉云边万马屯筑来直欲障胡尘谁知斩木为干者只是长城里面人雪凝云商作雪顷刻满天涯片片疎还宻霏霏整复斜映忩疑月影着地似杨花四望浑同色微茫认㸃鸦用冯深居韵题莆阳章氏琛翠楼百尺危梯渺海寰䦨干十二尽青山烟光浓淡藏多景野水周遭匝四环胜地只宜骚客住老天未放主人闲凴谁说与九仙道方丈移来在此间书怀呈曾性之览镜叹头颅梅花一様臞病因吟后有愁到醉边无心事归梁燕年华过隙驹世途难着脚况复是江湖和伯氏春雨中韵痴寒脉脉压晴莎春渐三分景未和待得浓隂收拾后花边春色已无多两隄杨栁拂新亭怪底游人懒踏青手捻梨花成小立半忩湖水雨冥冥寄梅臞别去忽经旬春风阅二分几畨吟对雨独自暗思君客里加频病愁边骇近闻倚䦨商不得心目乱于云和伯氏包山观桃花韵因访桃花到岭根御林春色此平分千株未数栽唐观一幅犹堪画晋源仙在云间无处覔人行风外有香闻笙箫隠隠宫城隔立尽黄昏更断魂江湖小集巻十四江湖小集卷十五钦定四库全书江湖小集巻十五宋陈起编陈鉴之东斋小集送郑严州四首诸贤适江海梧竹孤凤吟愿言正王度祈招嗣清音亦为胶西董反慰及物心未可赋柏舟天眷宗社深父老迎使君舟楫桐江波那知使君心一片烟雨蓑杖藜对客星清风双嵯峨沙鸥公故人应为小婆娑严山少平田严俗稀惰民书生坐黄堂肯诧硎刃新定以清净化坐啸物自春緑野人荷鉏使君聊岸巾善端谁独无所化有兰鲍时容拜床下孺子似可教山川顿脩阻心折东去棹徘徊隄柳春帆腹风欲饱遣兴踏遍苕谿石梅花又满林山川春入望宇宙月知心一纪别乡井八年无鴈音危巢老松顶日暮有归禽㑹稽秋日观山荒塍间流水蠧叶风飕飕前山与幽人亭亭共清秋逺近日明晦隐见云去㽞木末一叟归犬鸣茅舍幽忆昔典午东剑佩森名流胜地慰逺怀兹焉久绸缪渔矶与樵迳今有斯人不池石老苔发空余蠃蚌逰世有古今异郢歌聊自酧醉眼时摩挲此山即前修过吴江垂虹四年别淼淼来梦境今晨整芒屦柳风吹髩影春光彻重渊蛟困渌波静逺帆有无处小立为徐领浩歌翁自得白发乱垂颈一室世谁如三万六千顷平生卜隣意此际味差永翁肯平分与吾其办渔艇暮登蓬莱阁危䦨散湮欝已暮亦登临鼓角孤城月山川万古心鹳栖松雾重鸥卧渚烟深客子终何托婆娑且醉吟秋晚瘦尽芙蓉菊又残客逰怀抱更登山秋光老矣归何处只在愁人双鬓间晚登京口倅㕔冨览二首穷途逢伟观小阁江万里薄暮岸幅巾寒烟四山起天河注平淮斗柄卧芦苇欲返还少㽞灯青客船尾孙刘昔虎视铁骑如风雷白水列苍幛今焉侑予杯功名诧一时空云暂崔嵬衲子真英雄一龛老巖隈古诗四首奉寄陈宗之兼简敖臞翁雌雄乌一色烈㷔玉石焚子桑十日雨英㮣君摩云麈尾失羇思襟裾兰茝芬是岂如蹷驴书圃同鉏云君隐万人海啸咏足胜流我堕寂寞濵嵌巖一笻秋蟠欝向谁吐天围芦荻洲噼箭客帆去何日回吾舟甘㫖娱母颜雍雍春满室咿哑索梨枣诸儿争遶膝波明再茁桐露滴清吟笔人生如此足富贵刀头蜜亭亭㑹山阁四面秋澄鲜盘礴一代英披衣俯飞鸢迩来几星聚清尊压云烟九转得竒诀分惠毋独仙西湖晚望过雨长隄葱翠湿小桥人静支笻立一缕竿头颤霜鲫风动青蒲见蓑笠京口江阁和友人韵良辰仍我軰斗酒大江邉小阁纳万里一帆来九天世尘黄鹄外诗兴白鸥前地胜吾衰矣长怀李谪仙题郑承事所作蕙兰三首兰如君子蕙如士此评吾得之涪翁有余不足姑勿论毕竟清幽气类同托迹不辞巖谷深异于萧艾亦何心清风披拂自多事斜日淡云香满林郑君欲与兰冩真心神暗与兰俱春诗家三昧正如此境融意㑹今何人晚凉湖边放歩暑气湖山薄晚风巾袂凉蝉鸣便栁䕃鹭立领荷香大舸鼔声沸小轩茶味长独逰元更好细细踏斜阳有感淋雨何人记子桑朱门车马涨尘黄百年友谊须英㮣畵虎何妨效季良月下见桂花欣然㑹心赋二十八字万卉千葩春事足一巖桂自壮秋光清泠风露月侵午天上人间相对香同刘叔㤗放歩湖邉入灵芝寺坐依光良乆叔㤗诵坡仙好把西湖比西子之句予因赋古风一首刘郎唤我出胜处意所便清寒柳桃风浓淡杉桧烟僧庐自生香歩遶古佛前依光偶不扄坐数禽聨翩平林度清磬遥隄蔟归船湖山露真态鸥㸃溶溶天形容几吟笔刚道妆抹妍莫作西子看正如姑射仙相知喜值予㣲笑生清涟探梅驴蹇飊寒猎帽裠吟肩山耸酒㣲醺弯弯竹迳霏霏雪小小溪桥淡淡云忽邂逅时真得侣向空蒙处细飘芬囬天力量知谁似笑挽春来首䇿勋再到京口问讯金焦亡恙否双鳌依旧据寒流墖邉浪战嵌巖石木末云扶缥缈楼枫叶蓼花新醉雨山容客髩两添秋海天一镜舟如豆忘却尘缁季子裘与客夜饮蜡烛有花客请赋之圆蒲促坐话情真蜡炬能花似有神毕竟蜂须膏馥在酒邉依旧十分春蒋实斋出示孟浩然畵像因赋二絶吟鞭遥指鹿门归水色山光件件诗缩项鳊鱼元自好当年应悔识王维诵诗纵不忤龙颜荣贵无过是好官未必一僮随瘦马千年传作畵图看送方粹仲适㑹稽正好鑪亭语夜分朔风征帽浙江濆天低雁带叅差树山逺舟横黯淡云龟觧不妨时换酒鲸呿元自妙为文千嵒万壑心如水二尺檠邉剩着勋到三圣庙坐池亭久之记以四十字倦踏软尘陌琳宫取次行红桃窥㶑滟翠柳立虚明眼底得诗料耳根犹市声黄冠邀啜茗犹有旧交情同潘孔时饮总冝园孔时出寳晋数帖唿道人吹箫次日有诗予用韵答之六桥秋新宜醉吟举杯共听巖鹤音危亭三靣立老竹寳晋数帖清人心凉蝉不敢喧夕曛洞箫声绕山腰云揺揺归艇水纹裂山紫天青河汉白想君独立对空濶一鹭毛寒藕花月包家山和潘孔时危䦨纳纳万里天此景不作西子妍荒谿斗折乔木末小亭碁布层厓巅阳侯作意娱我醉潮头百尺来樽前游蜂低徊殢花露一鸟急去拖林烟年来祗可作橘隐四人聊学商山仙送陈仁叔之越生世可无友吾友得仁叔行已严尺度色夷气清穆蝇头观世态麈尾露心曲大江𣺌愁人风欲饱帆腹重阳两日是不共一杯菊吾侪迹浮萍同是客京毂作计俱岀此正尔未免俗倘有廪可指一笑如鲁肃寒窗共短檠何用我征轴所以穷杜陵恨欠突兀屋波寒净沙石露重老林木莫言衣带水后㑹殊未卜越山君旧逰我亦曽寄目迩来平安否细与问脩竹寄题长溪杨耻斋梅楼楼乃其先世读书之所乃翁爱书书满楼万轴挿架堪汗牛乃翁爱梅梅遶楼千年老干如苍虬梅䕶羣书俗尘絶书对梅梢滋味别有时掩卷静倚䦨檐角一枝擎淡月鴈行编简相从久笔研收功竟无负儿孙登楼凛生敬谓此梅花乃先友一新丹雘焕枅栱黄巻依然对姬孔汲泉不是灌梅花培养君家读书种袍香青紫云路同盛事何翅继乃翁后来应有跨灶者百花头上文正公吾知乃翁好梅意不独区区为名第霜飊天地惨无色谁得东皇苐一义惟梅气禀独超卓首送春风入书幄对之心地悟理学此是天民尹先觉春晚野歩容易老春工扶藜趂好风蛙跳蒲细细燕没絮蒙蒙沽酒亦可醉有懐谁与同长松古须鬛无语对繁红客新安赋喜雨歌呈守亝倪使君良苗正要雨肥緑火伞张空驱日毂枝头忽作少女风转眼排檐万银竹为新安民殊可怜挿空乱巘无多田雨才终日水半壁方晴又望霓横天是邦若要宜稼穑好似婴儿调乳食祗令田甫渇甘澍贤侯忧民见颜色鼓声坎坎神来临不歆牲酒歆侯心睡龙苏醒听约束拏攫云雾层厓隂涧泉将涸兮乱流嘉颖欲藁兮光浮田翁戴笠儿跨牛欣欣相对歌贤侯争言一雨神所赐非侯何以蒙神休天惠贤侯福吾土长是五日一风兮十日一雨守亝和张倅古巖诗予用韵赋三絶呈守亝天然石屋两三僧趺坐寒云几上生想见瓦鑪烟断处一函经对万松清贰车林下喜逢僧眼底千峰逸兴生五马未逰心已到吟牋零乱岫云清淡泊贤侯似衲僧功深心地枣梨生畵堂歌舞聊娱客客退依然禅榻清题问政山于方外兄德诲为新安太守于郡之东山筑屋以居方外号为问政山房凭轼邦君侈畵熊却来问政翠厓翁祗应兄念元真子不是堂无齐盖公千载棣华垂盛事两丛慈竹亦清风跨鸾时过宣平老明月箫声在半空守亝示予逰问政山和陈广文诗予用韵呈守亝小队名山访古归雪云不觧听招麾琼瑶千嶂挿空濶珠璧一诗争崛竒兴逸聊兹逰赤石民安何待化潢池妓围如畵心如水鬒发从渠映玉碑夏夜鹊影翻髙树萤光出浅莎墻低天宇濶楼小月明多清吹徐徐至㣲云缓缓过欲谈无与共黙坐养天和题陈景説诗藳后今人宗晚唐琢句亦清好碧海掣长鲸君慕杜陵老月明孤屿云一鹤唳清夜和之以君诗竹牖寒灯下倚马挥万言跨驴哦一字迟速不须论纫云㸔竒思和守亝户部家居书懐抽身龙尾外一壑本来心书巻竹隂润笔牀花气侵𦕈光増魏笏雅趣寓陶琴隐几时搜句忘言兀似瘖同倪元公善之纳凉寿芳沿堦草软翠流长境静蒲荷觉更香清坐小亭丛竹近暂停团扇受风凉和友人题唐明皇杨太真对奕图风流阵退却围碁心醉妖妍落子迟还记兵行南诏否输嬴应不到双眉京口甘露寺登眺吹帽海风鸦背起冯夷知我酒㣲醺楼䑓气压金焦浪钟鼓声飞淮浙云戈甲虎争余块石榛芜鼪啸几斜曛山僧不管兴亡事清坐闲披贝叶文陪守斋至玉湖书院作天垂大溪碧近树齐逺山水气涵野色缥缈亭数间维昔文节公孤标凛羣姦飘然两屐齿云岩遍跻攀此地足佳致差不逺市阛夀峰顾而喜筑屋娱亲颜吴兴富䑓榭往往携歌鬟公独抱书来小舟破潺湲花淡水纹丽鸟啼人意闲读易发妙藴不惟评马班着述五百巻星芒照人寰天街几绣鞍蹀躞趋豹闗河来砥柱立一老菰蒲湾守亝领客逰秋风韵枯菅我诵壁间文徙倚藓石斑德人不可见月白渔舟还题严子陵钓䑓渭濵一叟发垂素西伯与之无雅故幡然为舍钓鱼竿八极风云生指顾先生少与文叔逰眼㸔日角兴炎刘胡为掉头不肯住垂纶依旧披羊裘周文虚已师贤哲光武规模欠宏濶三公清坐䑓阁尊先生回首桐江月桐江月色无古今白波苍嶂幽人心题村学图田父龙钟雪色髯送儿来学尚腰䥥先生莫厌村醪薄醴酒虽醲有楚钳毕履和惠端砚余以大歙砚报之佐以一诗履和惠端研玉质马肝色我有大研卧蚕纹元是新安龙尾石持以答佳贶聊亦见此心极知不是双南金未足报君緑绮琴我得履和砚清润如履和天然粹德非琢磨秋江印月平不波君得刚甫研朴钝均刚甫不能轻㨗随人后黙黙寒窗守愚鲁端研入手喜有余展开古帖聊学书大砚知君不负渠墨池飞出北溟鱼江湖小集巻十五江湖小集卷十六钦定四库全书江湖小集巻十六宋陈起编徐集孙竹所吟稿古意彼美山中桐千古生清风斲削罗徽弦不费胶漆工伊石䑓有梅月冷云空蒙一弹弹春江迟日春融融再弹弹招隐霜木吟樵枫三弹弹离骚感慨古道隆太羮𤣥酒味㫖趣回颛蒙世无子期耳知音未易逢袖手长太息所听何不同所听非不同举世郑卫袭智果寺观东坡墨蹟参寥泉煮茗评诗嵗月深堂堂遗像篆烟沉数间老屋闗兴废一段清名无古今碑断乱云封字脚井昬落叶覆泉心斜阳影里夷犹处仰止髙风不敢唫暇日言事二首雨苔侵迳客来稀官事才闲便掩扉欹枕忽生乡国念梦中喜得一畨归西风落叶满庭除隐几清吟独捻须官地莫将私地比鞠苗也种两三株送叶靖逸之维扬竹西亭下路二十四桥迂有志风寒地携家雨雪途杯酣看玉蘂槖重载湖珠冩就乌丝句无妨寄鴈奴中秋夜雨两年客帝畿圆月浸秋辉今夜月圆时风雨打门归年年此桂魄不炤今年客明月应团圎只被浮云隔观秋潮八月西风嘘沆瀣长江协候肆澎湃钱塘王气天所钟非为子胥逞灵怪海门三山缥缈青双练夹岸奔雷霆蛟龙鼋鼍匿形影银涛雪浪翻沧溟踏浪羣儿惯行险出没波心旗闪闪须臾㶑灔潮信平荡漾渔舟千万㸃天低暮霭袭人衣㳺子兴尽各云归独有骚翁看不足吟到夜月扬清辉江湖伟观昔日山中一小亭重新轮奂转峥嵘着身梯磴千层上到眼江湖两𣲖明鼎药丹成仙已去盃泉墨冷水犹清夀星炯炯无今古长炤东南王气生闻蛬独掻短发坐更深夜雨书窗半欲隂近日病魔诗思澁一秋清句付蛬唫对菊未能篱下学悠然惭为㣲官系日邉造物自怜清俸少菊花随地铸金钱同杜北山郑渭濵湖邉小憇与朋㸔落叶舍棹踏湖西埜店传盃酌残阳索品题云随波影动山被柳隂迷一㸃寒鸦过知他何处栖㸔梅嵗寒气味少人知一度相逢一度竒不受阳和私㸃化惯经风雪冷禁持影横坡老数枝畵香沁逋仙两句诗相对依依吟未得斜阳归路不妨迟公无渡河公无渡河公无渡河公必欲渡意如何波涛汹涌何足畏中原未复一身多争如平地有风波人心之险险于河水乐洞路穿巖窦折羊肠处处亭䑓御墨香流水不随人事去尚余丝竹旧宫商玉清宫初阳䑓守药胎仙去不来空㽞山顶炼丹䑓明眸炯炯初阳在知隔人间几刼灰下竺㸔猿渇泉饮罢过别枝株守山林得便宜伸手攫拏埜僧菓贵逰玩弄如儿嬉膏粱恣欲甚丘壑苞苴䞉把实囊槖本然无物抛乞与纵有腥羶医无药劝汝俦侣只依僧残斋剩核亦洁澄切勿自照具人靣便尔忘却当初洞口唿不譍闻鹤千年华表竟何荣曾结孤山夙世盟午夜露零和月冷一声风静仰天鸣既归蕙帐情何怨不上扬州韵更清未必湖隂人听得听来好爵谩营营玉泉㸔金鱼石沼凿琼瑶金鳞数百条年深须变化泉洁自逍遥网罟难垂手公卿拟上腰龙宫依梵法翻水雨青霄访僧不遇特地寻君选佛场行行踏遍古苔荒不因坐石贪搜句何事抽单辍赴堂空榻日移悬钖影别寮风过煮茶香忙中我为闲来到君本闲人为甚忙六一泉惠勤已蜕老欧僊物逐人非井便干不是坡翁重到此此泉安得到今寒金沙井脩绠垂缾自汲深水澄沙莹几星金分明不与贪泉比莫为金沙起利心乍晴吟情天逺倚䦨干声歇鸣渠雨乍干只为吴山居宦舍却因笋蕨忆家餐燕窠出子春㳺嬾灯烬开花夜话残收拾柳绵囊楮被麦秋犹有一畨寒重拜和靖先生墓秋声尔许悲怀古若为思菊老泉堪荐山孤草亦萎髙风留塑鹤残雨暗荒碑依旧梅千树无花香似诗竹阁昔日孤山像重移阁几春骚名垂句法遗爱稔邦民雨剥一碑古风揺万竹新来逰兴感慨谁继若而人夜过富春夜舡揺兀当乘槎得与僧俱似出家数幅征帆抛草渡一团幽梦遶梅花风传山县残更漏潮练霜江淡月华所恨钓䑓眠里过矶邉不及理渔车清明春风客里动经年寂寞松楸入梦邉斗酒谁为寒食奠嬾将杨柳挿门前燕子呢喃不听一年余又见双飞向竹庐翻笑人间湖海客重来仍占故巢居访林可山不值寻君每自恨迟迟及扣巖扄误所期空放山间云外鹤只吟篷底雪中诗孤灯欹枕劳频梦樽酒凭栏定几时独立小桥回首处篱邉犹喜见横枝促刺词促刺复促刺劝织声转剧小妇跣雨採桑归大姑煮雪抽丝绎辛勤欲织御寒衣朝暮惟恐不盈尺织成门外廹催租不了输租仍卖绤妇姑对泣儿号寒更无可补儿衣隙帛暖本拟代绤寒卖绤寒来愈无䇿促刺兮促刺兮劝人织兮织何益贮之金屋是何人重重绫锦餙珠璧鹭素狎沙鸥水国盟一生踪迹任飘零谩夸霜雪精神别难洗虾鱼气习腥㸃破青山成晓畵飞来红蓼称秋汀江湖出入风波里比着胎仙欠典刑蝉髙蹈槐梢与柳隂争鸣直到日西沉初无识见偏容喙不读诗书却好吟风露细餐虽足饱山林为计更宜深所谈幸尔非人事逆耳从来欠赏音赠相士好爵縻人见不休更饶君尽许封侯山林朝市心殊相莫误平人枉白头遗僧楮衾练从秋水桂华乡雅称分供衲子床一叚温和云共软十分明洁月争光吟䰟有梦圆春草襌骨无因怯晓霜金帐绣衾皆业境此中清趣最深长可赋轩避暑万箇琅玕爽气浮何妨暂借着诗流世人奔竞长为暑心地清凉即是秋普供茶𤓰醒眊矂自携枕簟足夷犹从今只有山林好浮世炎炎卒未休客梦人生揔揔汨浮荣勘破令人厌宦情竹屋无时劳结梦秫床何日遂归畊雨侵药灶莓苔长秋透书台笔砚清渐老鬓毛犹未雪此身犹及见升平夜雨夜半倐惊觉狂风搅秋鸣掣电起迅雷骤雨翻盆倾逆知造物意揫歛万寳成天威不竟夕须臾山月明官舍双桂翠玉黄金剪缀成幽香不断袭人清独披月色连宵看更结秋风来嵗盟好梦偏为蛬呌破吟声那似蝶飞轻纷纷凡卉谁堪眼説与寒梅早合并雨中用进退格秋来天气半晴隂块坐山忩一欠伸欲睡却思妨宦业怕吟惟恐动乡心逺书难凖衣仍薄清俸无多槖惯贫箇种闗情畦稲熟雨宜时降不宜霪岳鄂王墓古木号风抱不平百年忠义日争明坟前人马空存石何似当时听用兵喜鹊寺鹊巢不见委空枝透彻机闗在险时自后非无襌可问多因险处怕人窥访诗人得得访诗仙平湖水接天身轻如鹤羽路逺买渔舩日上荷撑盖春深柳脱绵造门人已出冷潄石山泉湖度夜坐片叶秋风数日程争如天籁未秋声厌居尘境炎威炽来纳虚亭夜气清万㸃萤光移醉眼一湖蟾影荡吟情笙歌寂寂重闗掩独许髙僧并臂行即事无端梅潦肆鸣渠官舍萧条似僦居把酒厌谈天下事挑灯频读故人书吏抄诗孏多讹字僮治飡迟少嫰蔬浊世炎蒸方欝欝庭前新草不令除挽北磵本分恭禅学吟中透一闗清名传北磵遗像在南山石塔人千古烟梯屋数间诗䰟何处覔应伴白云闲石屋路僻鸟闗闗行吟逐字删偶来逰石屋却喜见香山阁峭寒云䕶巖深野水闲坡仙留墨在姓字有无间盃泉一方石甃熘涓涓扁以盃称万古传名利醉人醲似酒谁甘恬澹酌清泉此君轩此君潇洒翠团栾轩扁佳名墨已干欲识清风千古在试将石刻句吟㸔湖西纳凉小艇撑过第一桥酌泉桥下掷诗瓢来逰道院分荷供拟拉吟僧遣鹤招暮霭直从渔笛起月华髙过塔灯遥且于静处偷清福人海惊人涌似潮寄题漱玉一𣲖潺湲迸石溪直疑寒碧练玻璃百川流去须归海万籁喧来有定时桥接丹山横夜月柳笼碧草拂晴曦吟庐此去虽相近争似闲鸥立𣺌弥春日访四圣郑渭濵访旧孤山去桃花观里春迎香开道室借酒酌唫人琴操音还古蔬盘味却真斜阳各分散一水隔红尘檐上木香无奈声声杜宇频木香犹有一分春檐头分得清香到却谢寻常过路人和赵冰巖借宿僧房韵鸥盟乡国外簮盍把题分旅舍嫌红日僧房卧白云茶新翻雪乳砚古带潮纹黜陟人间事栖心耳不闻中元今朝逢令节依旧客殊乡禅衲同分席清斋若过堂江茶浮水色埜菜带山香忽忆三秋菊谁锄小迳荒饯吴西畴东归交情寥落若啇参谁是如兰可断金别去社中怀旧友喜来湖上共新唫好山争似居家㸔冷菊难禁在旅心我欲学君归未得来年竹屋再相寻习懒风撼西忩夕照明习成懒散澹无营颇谙读易深知命却怕吟诗浪得名欵对山僧开月酒旋蒸湖蟹切秋橙有来归自江干客为説钱塘潮信平送庵僧归山㣲官驱我离家山何日归休得遂闲先陇隂隂松影里春来草草倩师删䟦竹间僧诗藁借来香墨本相对坐孤檠句似寒梅好梦从春草生逼人禅价重唤我宦情轻一事犹相得此君同此盟嵗律嵗律又侵寻桃符句索唫经年为客梦每日在家心眼老看山惯愁多怯酒深公余惟读易世事任浮沉赵紫芝墓晚唐吟𣲖续于谁一脉才昌复已而对月难招青冢魄见梅如挹紫芝眉四灵人物嗟寥落千古风骚意俊竒公去遥遥谁可法少陵终始是我师落梅春雨敲花逐水流游蜂催课未知休生来独冷嫌无雪别去相逢又隔秋紫蒂窠窠凝酒恨苍苔㸃㸃落诗愁黄昏未觉师雄梦塞管一声何处楼冷泉亭山逺源深絶市声许由因此隐方成一生独喜枕流好万事何如酌水清野衲洗心滋味淡骚人照影利名轻软红尘里浑如醉谁识斯泉可濯缨玉岑一抹斜阳挂浅林细听山鸟説春心千年古寺多竒迹读了丰碑看玉岑观音泉巖石留云裛翠烟古松知厯几千年净瓶一滴杨枝水涌作巖前大士泉除夕一嵗惊心忽已除宦游尚自客西湖漫题桃板标茆屋旋买梅花挿瓦壶俸薄幸无賖酒债官闲却有索诗逋明朝万事从头起依旧山肩竹様癯舟中厌杀人间名利忙我忘名利只诗狂雅陪云衲三生话分得渔舟半日凉傍水细看鸥鹭浴隔芦吹过芰荷香从容饱遂清逰胜那似家居卧竹房秋风悲秋风悲秋风悲秋风悲兮落叶飞豪家不识秋风悲盃酒暖热儿女嬉秋风悲秋风悲秋风悲兮陇穟萎田舍不识秋风悲腰鎌收刈鸡豚肥秋风悲秋风悲秋风悲兮塞角吹戍人不识秋风悲只愿封侯不顾死枣红十载忘归期秋风悲秋风悲秋风最可悲兮江流㴞㴞禾黍离离为此悲者其知谁访周伯弜后寄独坐湖忩水一盃好怀竟日向谁开火云六月天无夜不为先生定不来书瘦巖僧诗巻后泛湘游岳惯风寒怯挂田文半臂衫吐出烟云冰雪句山肩莫怪瘦巖馋休日招李山房杜北山访渭濵秋浦于孤山即席用韵凛凛僊风匝葑田徘徊怀古事茫然眼空湖海无尘累身在蓬莱有宿縁孤䇿遍寻储鹤地偏提自汲煮茶泉诗家眷属通诗谱不枉㣲官客日邉有感华阳暂脱戴朝簮悔被浮云惹动心世事可惊如雨骤客怀无限併秋深能归不似天邉燕怯冷愁闻月下砧几许清髙堪自慰官居頼有竹萧森旧圆觉云气湿香埃门蹊印碧苔金奎今日赐翠辇昔时来禅定琴䑓废诗寒石刻嵬万斯年胜地不敢肆徘徊清溪不比江湖汗漫流山林冷淡气涵秋泠泠一𣲖源头水岸影中间见白鸥独坐老屋萧条半欲斜䋲床独坐看蜂衙经年官况浑如客计日安书已到家䇿䇿冷风删树叶丝丝暮雨织檐花梦魂不那归心切小圃堪锄自种𤓰挽孙花翁清气散干坤人亡名尚存玉寒埋葛岭墨淡惨秦村井菊风号冢山花月返魂子孙无处覔唫客酹芳樽饯平洲僧天地一身闲袈裟褁乱山听经离竺寺结制去云间包重悬诗藁藤枯带藓斑西风梧落叶应又向西还云谷月浸千林万壑秋听琴惊起鹤回头孤云带湿藏空谷不逐人间富贵浮北髙峰闲处春光淡逢僧共採蒿曲盘山磴崄直上塔峯髙风露侵衣冷江湖送眼豪近年无隐者空负数株桃灵芝寺梵宇背湖光朱桥度緑杨折藤维小艇拂石坐幽房斋版惊闲鹭苔碑卧夕阳都人喧鼓吹未识此徜徉䟦吴西畴东㳺诗巻两袂薰风过传庐鸥盟又结向西湖东游双幅云烟句写出江心鴈荡图湖上不分雨色共晴光每揽吟魂梦草塘数日不来湖上看西风次第水苍茫借林可山韵饯钱萝屋僧吟巻多题品君齐贾岛才闻风知竹瘦载雨过湖来交淡盃中水儒酸叶底梅便辞京口去覔取近诗开杪嵗几多风月费招邀传舍侵寻一载侨客久梦魂安澹泊嵗残老态厌喧嚣晴空雪片飘梅瓣冷地春光上柳条世事每从儿戯过门前歌舞又元宵听雪忩静拥寒炉逼砚冰冻蝇怪有扑忩声抛松撒竹清眠思吹灭唫灯坐到明寄懐里中诸社友自笑初无作吏能却因作吏逺诗朋与君交讯欠逢雁知我懐人独是僧客枕梦残听夜雨乡心愁絶对秋灯何时嵗老梅花下石鼎分茶共煮冰赠黄羽士闲披鹤氅紫藤冠带得林泉骨相寒落魄一身风雪冷飘蓬千里水云寛素餐洗砚抄诗句清夜敲钟上醮坛凖拟学僊僊遇否何年炼就九还丹寄诗僧昔日剡溪曽载雪君今访我以晴期一庭楳雨何时竟唫得诗来举似谁惜春轻寒测测雨丝丝独坐吟床日较迟方此惜春容易老晚风吹落野棠梨酬云间僧见寄一从湖上别无处问相知几夜频驰梦今朝忽寄诗山昬云过湿院静鹤归迟此去秋风近应须动客思谢林可山序诗不枉西湖住两年穷吟活计又成编生平不得春风力只与梅花结得縁送僧之毗陵无意坐林丛云飞天四空禅心包影外客梦艣声中胜负机何宻穷通算尽工此行应不错知遇有诗翁雨作薰风入断篱犹自雨凄凄数日无人过终朝共鹤栖云浓山寺失水泛板桥低亦有田堪秫何时得荷犁为瘦巖僧题西山爽气背却残阳翠欲流一忩长占四时秋逼人风露衣巾脆拄笏朝来独倚楼紫笑雨湿晴烘乃破悭时闻旖旎度檐间不知失笑縁何事每对薰风自赭颜客懐衣袂半埃尘堪嗟白发新古今同逆旅湖海未归人雨霁船争渡花飞鸟怨春片云千里逈日日谩烹鳞月夜泛湖买得扁舟载月明喜它箫鼓已归城一襟风露清唫骨四望湖山见道情花港採苓供果钉苹洲撷荇荐盃行此欢不许人多得破晓西村鸡犬鸣静中静中白日十分迟唤起乡心怯子规客味有如盃水淡宦情肯被一尘缁缾储余粟縁供鹤俸乏零金为买诗坐久不禁春雨暗谁家楼上笛频吹午梦篇诗才欠急忙偿似有奚奴督和章望断晓山云破碎惊回午梦雨淋浪春光一半归杨柳花事三分属海棠静坐小忩人语寂闲听梁燕话行藏蜗牛分岐头角出于天盘泊委蛇巧并縁到了升髙翻坠失徒然隂地肆垂涎末利菊瑶华细簇翠亷纎耐得篱邉晓露淹晚节清香犹更好虽名末利不趋炎杜北山同石峰僧来访梅花同伴瘦一瘦有谁过嵗事那堪晚心期未易多杯深和月吸砚冷带冰磨山暝归鸦急相分独奈何谢偃溪惠索淘与客敲诗倚古松乱蝉声里夕阳舂几年饭颗山头瘦槐叶今朝得饱供题赠命士冨贵功名世竞痴清吟往往不趋时请君多算公卿命莫要逢人举似诗挽灵隐僧珏月窻秋月只清辉忩明人不归呕心成宿病蜕骨悟前非书偈辞禅院缄衾寄母闱猿啼泉石冷客泪为君挥牧溪上人为作戱墨因赋二首宿苇临流去就轻生平惯与尔同盟相从奚假归图畵特画江湖一叚清右鹭峭壁悬崖隐趣深每来洞口费唿寻啼云啸月声难写只写山林一片心右猿酬里中友人代简韵鬓丝冉冉负年华客梦无时不在家吟得新诗三百首却慙篱下见黄花古乐府郎别二十春未报淮头㨗空房守节心羞见双胡蝶滴泪写臙脂欲寄南鴈羣恐荡郎客思封了却还焚妾甘奉姑老妾甘育子穉它日昼锦归愿郎无弃置言事读了南华枕曲肱无端客梦冷偏増官将满去多逃吏诗不唫来少寄僧乱叶打忩猫上案斜阳过屋䑕窥灯孤山在望何时雪问讯梅花䇿瘦藤挽李山房吟誉先君者多埋葛岭傍几年千里客一夕九原伤琴砚遗儿逺棺衾得友偿玉楼天上事应有旧山房郑渭濵过访而杜北山诸友继至惜乎招石峯月溪二禅不来未见南枝与北枝一清谁可话襟期不嫌添客重行酒所欠惟僧共説诗竹影因风和雀动水声带雨启鸥疑黄昏𦂳闭寒扉坐自展韦编对伏牺采莲曲朝露湿妾衣暮霞耀妾瞩一叶小如𤓰去住无拘束兀棹歌採莲袭袭薫风足芦叶映港清捉对鸳鸯浴莲中有苦心欲折手还曲折莲恐伤藕藕断丝难续菊寂寂东篱姿凄彼霜露湿不肯出春风俗眼岂相入世无陶靖节此趣谁收拾兰淡淡九畹质雅好住山林幽香不求知伯夷叔齐心世道不复古纫佩取骚吟自君之出矣自君之出矣蛾眉不复扫寳鑑委埃尘玉容为谁好坚氷滕六巧呈瑞平白一尺髙霜风凛烈生挟夜声如号氷澌条玉筯瓦缝镜银膏茆屋顿暴富掩映何奢豪晶光动闾里健羡等儿曹此时轻脆资坚为千载牢一旦阳明升消冸蔑纎毫奚独此为然世事亦㴞㴞闲赋梅花白向鬓根生嵗月蹉跎事欠成读过故书温有味借来新絮冷无情未霜山寺昬钟劲欲霁湖亭夕照明多少红尘留滞客可曽归去力春畊渡湖漠漠西湖匝野烟夕阳柳下买归船闗心一纸平安报鴈字纵横写碧天官舍亭前古梅寻常开桚嵗暮余整归装而乃蚤花不容自嘿狰狞古怪虬龙枝着花传舍逼嵗晚往往来来几畨人老大相期疑未谖顾我老眼惯相看嗅花嚼蕊当餐饭横斜峭㧞彫雪霜肯媚阳和齐婉娩把酒邀月共説诗疎影上衣成缱绻朔风吹梦入家山鼓舞倦矣客兮返谁谓花先常嵗期彻夜万葩玉一本花应有心饯我行吐芳非为冬日煖我亦逆知此花意孤洁难与俗人混似嫌托根富贵塲不若栖身山林稳惜乎花又不能言一花一心诚恳恳任他世间竞酣桃李春花独与我结交嵗寒逺秋胡行五年行迈兮归迟迟採桑山隂兮奉亲慈氷霜自洁兮清节持有客遗金兮志不移槖有金兮盍专为母驰心悦桑女下车兮人可知庭中见妾兮徒忸怩载思往事兮妾心悲恐君不如妾之有节兮言姑已而君不知孝兮人道衰妾不死兮欲何为赋雪漫天飘瑞压嚣尘一夜西湖幻出银煎入茶铛清腑肺吟归诗句爽精神糁填鹤迹看旋没封合梅花认不真茅舍竹篱犹富贵长安安得有贫民寄里中社友欠作故人书侵寻半载余穷吟虽自各入梦不相疎梅蕊通春信霜风促嵗除待余归故里鸥约复如初孤山访郑渭濵不值寂寞石琴台香云拨不开多知骑鹤出自欲买舟来葑岸春囘草山亭雨谢梅懐人成怅惘日暮惜空囘江湖小集巻十六江湖小集卷十七钦定四库全书江湖小集巻十七宋陈起编陈允平西麓诗稿秦鸾曲盈盈白玉钿袅袅黄金缕拍拍水晶匳皎皎珊瑚树帘前双燕飞门外桃花雨无处説相思羞对秦鸾舞登吴山登髙一展眺宫树郁嵯峨楼阁春风满东南王气多青天行日月大地布山河柳色沙隄路时闻响玉珂明皇按乐图日日霓裳宴綵楼三千歌粉侍宸旒月明宫殿双龙伏云拥萧韶九凤游翠袖半笼金约臂宝钗斜坠玉搔头不知舞到弓弯处一拍春风一拍愁鄂王墓鄂王墓在栖霞岭一片忠魂万古存镜里赤心悬日月剑邉英气塞干坤苍苔雨暗龙蛇壁老树烟凝虎豹旛独倚东风挥客泪不堪回首望中原贺伯父大资休致不恋清时白玉珰便将身世寄沧浪三朝元老黄枢合四海闲人緑野堂楚楚菁兰秋带雨萧萧寒菊晚宜霜拟成东甬耆英社䞉乐壶天日月长送中上人逰天台师作天台去长亭复短亭焚香叅祖塔振钖动山灵石罅移菖歜松根斸茯苓何时白云下相与话青𠖇寄王尊师綵云缭绕七香车洞里神仙炼紫霞华表鹤归春寂寂东风吹尽碧桃花过田家村南啼布谷村北响缫车隔浦卖鱼市傍桥沽酒家野花朝日煖溪柳背风斜又过东隣去东隣採菊芽秋暮登太白飘飘短褐袍倚杖立金鳌桥束溪流急树増山势髙白云连海峤黄叶满亭臯落日西风恶尘埃两鬓毛雪楼䑓万瓦玉鳞鳞遮尽人间富与贫可笑世间刚道冷不知片片是阳春观奕象棋阵势频分合机锋互应酬马飞闗塞月砲落汉天秋不问知心友翻成觌靣讐谁能劳胜负独立大江头香匳体小院薫风满闲庭白昼长蜻蜓杨柳岸鸂鶒芰荷塘云合朱檐卸山髙翠阁凉蔓滋青薜荔芽长紫良姜帘幙深深地䦨干曲曲廊淡烟瑶草细流水碧桃香旛影重门静苔痕小篆荒螭盘丹鼎雪龙吸露䑓浆琴古翻新调笙沉靘旧簧雨声犀角枕月色象牙床掌上双鹦鹉屏间两凤凰石函藏寳劔金钥启瑶箱扇雉团清影匳鸳试晓粧霞绡衣窄索云锦佩玎珰鬓拢金蝉矗钗横玉燕翔袂飘天水碧裙溅郁金黄太液箫初逺蓬壸漏未央流星飞碧落零两下银潢去去人千里迢迢天一方断膓春洛浦残梦夜潇湘侍谢立斋小酌湖楼风卷珠帘客珮清杜鹃啼老送春声水浮亭馆花间出船载笙歌柳外行千里夕阳归梦逺六桥飞絮马蹄轻栏干倚遍暮天濶烟树一钩新月生题李丹壶壁闲乘海上槎来访谪仙家风逆磬声短日低旛影斜猿攀髙树果蜂採半巖花谁在丹䑓上三更炼紫霞谒乌龙庙断碑犹纪唐时事山气隂沉暗緑苔松木已逾千嵗夀香烟知化几炉灰廊深无月鬼神过殿古有云风雨来曲曲九溪春水落子陵滩下复东回即事重重帘幙燕翩翩尘鎻朱楼十四弦榆火渐催寒食节海棠花畔縳秋千春词杨柳春风三月三畵桥芳草碧纎纎一䨇燕子归来后十二红楼卷绣帘江南謡柳絮飞时话别离梅花开后待郎归梅花开后无消息更待明年柳絮飞叹镜词忆妾初嫁时金屋藏窈窕忽见长安人鬻镜长安道明月掌上寒团团复皎皎千金买得归惜之如重寳匳开双凤飞带结青鸾袅当时照妾颜妾颜正年少如今照妾颜妾颜羞已老对镜频叹嗟掩镜徒懊恼不恨妾嫁迟惟恨妾生早此恨空绵绵天涯满芳草君不见长江逝水无逆流嵗去年来多白头登招寳山宇宙初开辟何神立此山中流天柱石大地海门闗浪恶蛟龙怒云深虎豹闲潮期与日月千古一循环秋夜逰东墅云压髙空鴈阵低江城厯厯草离离楼䑓秋淡玉箫逺帘幙夜寒铜漏迟明月鹭鸶菱叶浦西风蟋蟀豆花篱一樽酒尽银河落犹有残钟出古祠春逰曲长安二月东风里千红陌上香尘起都人懽唿去踏青马如逰龙车如水两两三三争买花青楼酒旗三百家长安酒贵人未醉岸头芳草日半斜谁家女子娇似玉约莫青春十五六郁金罗带苏合香琵琶自度相思曲相思曲声断续断续㢠文不堪读回文断续有续时离膓寸断无续期春闺怨妾家住在湘江曲门枕湘江春水緑年年长是暮春时两岸垂杨啼布谷自君话别湘江头独上层楼弹箜篌娥眉不扫逺山碧满隄芳草春正愁举头不见君但见湘江云江云散复聚妾心空如熏举头不见君但见湘江水江水去复回妾颜为谁羙湘江云湘江水云水悠悠何日已举头望君君未归门前杨柳空依依野人家遶江生杜若满地长辛夷剪草涂新壁搴藤缚旧篱瓦瓶春贮酒土灶夜蒸藜独歩归来晚东臯雨一犂逰阳明洞天万木隂沉鎻石门烟霞深处近崑崙洞箫声接玉䑓磬寳盖影揺金殿旛湘浦有龙云气湿越山无鹤露华昏灵芝採尽归何处溪上白苹花正繁哭楼梅麓白玉楼成去作文祗从西棘挂朝冠生来病苦相如渇没后人知范叔寒野店春闲沽酒榼溪堂月冷钓鱼竿梅花麓上谁弹泪嵗嵗东风吹不干宫词三十六宫春漏长隔帘时送御楼香倚笼尽日教鹦鹉为我君前説断膓无题闲拈红叶欲题诗待得诗成乂懒题心事不随流水去月明人在赤桥西题胡月山唫屋苏公隄上路日日课新唫流水行花影斜阳卧柳隂断桥春听乐矮屋夜鸣琴皎皎山门月如君一片心有所思忆昔羙人初别时长亭两岸柳依依今日羙人天之涯羙人羙人胡不归忆昔君别妾分破青鸾镜破镜如破心与妾表相忆相忆图久深忆昔妾别君剪断金凤钗断钗如断膓赠君表相思相思图久长一日一日复一日青镜鸾孤钗凤只未必君相思能如妾相忆寒衣剪就欲寄君长安门外无行人鴈声半夜西风恶忩前一片梧桐落观猿挂石攀云日半斜乱山深处饱烟霞香林月满僧归去啼落春风几树花失鹤顶上新成九转丹啣花日日到诗坛夜深飞上云霄去华表月明风露寒宿大慈山悟真观终南道士学弹琴门外松萝鎻翠隂濒海八龙朝出洞隔山羣鹿夜归林琪花过雨金风淡玉树笼烟璧月沉三十六坛钟鼓寂云璈声接歩虚音寄翁賔赐厯厯长途谒鲁侯征尘宁复恋貂裘江城露冷霜初滑梅谷氷消水欲流夜月观书徐穉榻春风听乐仲宣楼料君频作西湖梦曽忆孤山有旧㳺下第懐楼夀朋百尺丹梯拟共登共登天上最髙层南山有雾空藏豹北海无云可化鹏勲业十年尘里镜诗书万巻雨前灯桃花开尽不归去又逐春风过武陵别何橘潭驻马赤栏桥余寒着柳条舟车富阳路风雨淛江潮惜别津亭暮思归故国遥临行莫惆怅回日定花朝有感软红尘里度韶华杨柳桥邉旧酒家燕子不归春渐老东风开尽拆桐花暮春柳外宫莺啭晚寒万花开尽正春残沉香亭北栏干曲独抱琵琶看牡丹终日终日怀人凭曲栏余隂未放客衣单祗縁二月风光澹别作一般天气看梅粉有香销夜雨柳丝无力受春寒闲情漠漠难拘管自逐轻鸥下急滩过钓䑓作双䑓屹屹几春秋千古髙风一钓钩越岭有云山北障桐江无浪水东流雪深黄叶埋寒虎烟煖青莎卧白鸥汉业已随宫树老月明常到客星楼春闺寂寞梨花院落闲逺山愁入两眉弯黄金络索珊瑚坠独立春风教白鷴倚楼金虬熏尽鹧鸪斑独上层楼倚畵栏满院梨花香寂寞隔帘风雨正春寒严陵郡舍花飞石上斑水落白云湾帘卷千重树牕开四靣山皷声鱼市近旗影讼庭闲满目皆唫思残阳缥缈间西兴西兴潮半落渔浦日初昏岳靣云收脚沙头浪积痕楼钟鸣野寺船皷入江村回首长安路归心几断魂曹娥庙汉碣嵯峨几百秋曲坟遗庙越山头潮声浸帐凤屏冷云气遶䑓鸾镜愁孝节稜稜双桧立哀魂𣺌𣺌一江流椒觞载奠灵风起知我懐亲送逺舟梁湖道上东风酒斾斜浦口第三家谷鸟鸣春树江鸥起暮沙故乡山渐近曲岸栁初芽客路归心切孤㠶带落霞闺情闲拈花片贴纱窻绣幙斜飞燕子双细数归期相次近倚楼日日望春江梅梁堰庙近云涛观山遥翠欲重祗因溪上木便是洞中龙堰折潮归海楼迎浪答钟断碑荒藓合终古载灵踪虎丘即事西风劒珮轻独立妙髙亭山吐巖头月江涵水靣星石奔苍虎势树结老龙形何处吹箫客扁舟过洞庭青龙渡头天濶鴈飞飞松江鲈正肥柳风欺客帽松露湿僧衣塔影随潮没钟声隔岸㣲不堪回首处何日可东归仲冬南楼野望绣幙香温生暮寒淡烟漠漠水漫漫吟残庾岭梅千树梦遶湘江竹万竿风卷乱鵶栖古塔雪迷孤鴈落前滩一声玉笛人何所更上南楼独倚栏夜泊停舟野渡头客路恨悠悠叶落风千树钟残月半楼芦花双过鴈莎草独眠鸥山鬼烧青火飞来照髑髅梨花流莺偷入未央宫望断昭阳信不通寂寞雨声寒食夜一枝香泪泣东风赋林景参梅屿结庐分得雁山云屿上梅花是四隣水月一天芗世界冰霜千古玉精神短檠夜雨西忩梦长铗秋风北塞尘我亦烟波纶钓侣与君同作嵗寒人懐潘鄮屋洛阳才觧珮过眼忽秋分四海一明月千山共白云鴈烟迷晓树虫露湿香芹满纸相思字临风欲寄君吴江道上夜半扁舟出洞庭客㠶初挂早潮平社风才起海鹰至岚露未收江鹄鸣吴岫乱云擎古塔楚臯寒叶拥荒城垂虹桥外天连水无限别离生杜蘅登西楼懐汤损之杨柳飘飘春思长緑桥流水遶官墻碧云望断空回首一半栏干无夕阳吴山雪霁九天宫阙春风满陆地楼䑓夜月寒铁笛一声吹鴈落片云不到玉䦨干后土庙尘拥粧䑓翡翠翘琼花开尽玉魂销崑崙山上天风落二十四桥吹洞箫湖上流水断桥邉笙歌拥畵船日酣花半醉春困柳三眠策杖登云洞观鱼上玉泉凤城归去晚山锁万重烟西湖暮春云山叠叠树重重浙水迢遥客梦中啼鴂数声春去日落花满地夜来风松闗鹤立吟坛静竹院僧眠丈室空明日马蹄何处所夕阳芳草畵桥东山房轩牎四面开风送海云来一阵催花雨数声惊蛰雷蜗涎明石凳蚁阵遶山䑓此际衣偏湿熏笼着麝煤马塍道上闲拖瘦竹笻独歩马塍东鸟影青山外春愁碧树中麦潮风化蝶樱熟雨生虫莫过谿头去谿头多落红逰僊曲中秋月正明夜半飞紫琼拂袖天上去揽衣朝太清缥缈黄金阙迢遥白玉京离离百寳幢袅袅九华旌箫韶起碧落散花飘羣英翺翔鸾鹤舞清彻云璈声凌凌九霄寒风露薄青㝠弱水三万里僊路眇蓬瀛不赴瑶池宴相约董双成吹笙骑凤凰飞上芙蓉城戍妇梧桐叶落鴈来时见説沙塲未觧围夜夜灯前做针线倩谁邉上寄寒衣过姚秋江钓矶莎草离离碧树闲祗疑曽是子陵滩槿花篱落虫声碎芦叶汀洲鴈阵寒江上浪平潮正熟渡头人去月初残夜深不管蛟龙睡独对西风把钓竿已酉秋留鹤江有感賔鸿几过淀山湖夜夜西风转辘轳苜蓿草衰江馆静枇杷叶老石泉枯曲终明月闲歌扇病去寒灰满药炉客梦不堪千里逺故园篱菊正荒芜经冯将军墓同山半白云此地葬将军香火空遗像朝廷纪旧勲铁衣悬古塔金镇荒坟一涧清泠水年年生紫芹江村草舍蔬畦遶柴门竹迳通断云遮落日细雨湿斜风野艾抽花碧山茄带叶红烟深南浦逺难认楚江枫江馆野望江邉鴈过秋江上暮云愁岭曲山廻转潮回水逆流乱莎行石蟹残荻卧沙鸥黯淡三更月何人独倚楼暮秋逰虎丘寂寞虚廊暗草莱天风缭绕寳华䑓江空露冷蛟龙伏殿古云深鹤鹊来山馆老松搴緑蔓石坛芳桂落苍苔寒钟敲断枫桥月半夜禅僧入定回小楼寒空漠漠起愁云玉笛吹残正断魂寂寞小楼帘半卷鴈烟蛩雨又黄昏侍赵别驾宴夀乐堂别驾移樽宴草堂四轩帘幙卷斜阳芰荷香满鸳鸯宿杨柳隂浓翡翠藏风过水亭秋尚热月侵山阁夜偏凉更䦨酒尽不知去坐看晓星飞玉潢留鹤江有感抱玉归来泪满襟世间何许覔知音此生虽有噬脐悔到死终无尝胆心伏枥马思云路逺避钩鱼隠石潭深故人若问淞江客自採芙蓉学楚吟送吴松溪过淮铁砚毛锥未䇿功又携琴劒过临邛荆山有玉鸣朝凤沧海无珠走夜龙浦口月来僧舘榻渡头霜落客船钟自君别后知音少空忆鴈山溪上松送赵知县归天台自是中朝柱石材西风尘土暗蒿莱河阳县里花初放彭泽门前柳未栽凖拟鸣珂来凤沼徘徊抱玉下乌䑓明朝琴鹤归何处三迳故园多緑苔姑苏舘楚岫髙低接太行吴江𣺌漠下沧浪秋城霜满苇花白夜舘月寒莎草黄芳苑鹿䑓初觧珮故宫鸾阁尚鸣珰五湖一叶扁舟去十二西楼几夕阳云间洞天门掩青松间緑槐一匚图畵自天开朝霞炼药黄金井夜月吹笙白玉䑓树老有枝皆薜荔地闲无处不莓苔数声野鹤惊残梦疑是神仙出洞来採桑行妾本秦罗敷家住曲江曲门前杨柳青春风啼布谷树头桑初芽家家蚕始浴相唿出採桑採桑如採玉屈曲㢠髙枝攀条剪柔緑朝晴採桑南暮雨採桑北採得桑归迟小姑怨相促陌上绮罗人问妾眉何蹙妾恨妾自知问妾何所欲消磨三十春渐喜蚕上簇七日收得茧百斤十日缫成丝两束一丝一线工织成罗与縠百人共辛勤一人衣不足举头忽见桑叶黄低头垂泪羞布裳对烛忽忆巴山夜西牎风雨寒自怜清影独谁识寸心丹草长花犹在香消泪不干海棠贪睡去惆怅五更残春晓晓风猎猎卷芭蕉帘幙深深燕子巢十二畵栏都倚遍一双蝴蝶上花梢侍赵开府夜宴賸陪华佩醉蟠桃杨柳飘飘拂午桥夜月楼䑓行锦障春风帘幙拂红绡歌传香苑黄金缕乐奏梨园紫玉箫银漏滴残珠履㪚踏花归去路迢遥雷峰少憇倚塔看明月寒光度玉䋲曲堤藏小艇疎柳见孤灯水竹映苔石巖花縁涧藤香云吹散后猿鹤伴髙僧钱塘旅舍云山千万叠身事恨悠悠客鬓秋风急乡心夜雨愁蛩鸣隣寺壁鴈过隔湖楼目送千㠶逺长江空自流避暑避暑入林扃同僧坐竹亭鸟飞晴地影龙挂雨天形扫叶铺椰簟临流注石瓶更无尘迹到日落梦初醒山中吟平生独爱山日日频跻攀自得山中趣结庐万山间山西茂林麓中有盘旋谷飘飘双凤凰飞立山上玉日出华山阳月出庐山岗巫山云汉漠雁山烟苍苍东望泰岳松西望苍梧竹知心侣樵渔忘情友麋鹿山深春亦寒野鸟声绵蛮山花随处发香风吹幽兰夏日飞火云枕簟访深僻坐此松竹林冰泉𠻳寒日西风凉萧萧鴈过秋空髙时有巖桂发落叶飞长臯三冬气凛冽独立千崖雪横斜溪上梅影落溪桥月身在此山中闲情薄太空行歌白云里白云连崆峒朝餐山上霞暮採山下药安得山中人共跨山头鹤江湖小集巻十七江湖小集卷十八钦定四库全书江湖小集巻十八宋陈起编张至龙雪林删余宿灵巖树杪钟楼出半层佛床黠䑕弄残灯五更石上僧犹定头满清霜唤不譍登东山懐朱静佳布石行山涧云封竹洞名照池传古貌借箸数同庚禽鬬巢几覆蛛闲网半成冬深犹见菊还忆晋渊明塞上曲匣里干将午夜鸣碧油幢下梦魂惊沙塲燐火风吹起半在骷髅眼底明紫㣲阁赠凌丹士风林叶叶带新寒已着虀盐客味酸兎抱粟眠传道石鹿衔花上拜章坛㳂崖取水和冰嚼扫壁题诗当畵看尽日𤣥房无俗话山钟敲月上栏干送镜山僧逰雪峰海风迎铁钖半是往来程故国往来熟空门宿食清旧房云借住早路月同行象骨最髙处师今履似平齐云寺雨疎分㸃下畧彴界横塘接竹通生水搴萝补壊墻字涂忩眼黒香染佛衣黄未晚萤先出萧然两畵廊化龙阁镌满留题屋柱间风吹醉靣不知寒渔舟撑出垂杨岸惊鹭衔鱼过别滩弔蝶数日偎红气力佣化成长梦别春风却怜蚁为埋香玉舁入残花土穴中寄胡竹洲野菜生根土亦香寒林晴久漏春阳山临古畵开当户蜗学临书篆满墻宻竹旋删嫌碍月青柑迟摘待经霜儿童闲取池头水剜破玻璃緑一方题白沙驿雾褁峰头薄似巾路逢水后误行人山泉酿酒力偏重石铫煎茶味最真燕不传家犹教子梅才有肉便生仁枕邉学梦人方悟未到钟声梦更频赠刘介庵一心忧道不开眉懒扣黄扉谒故知有累祗因难弃鹤无疑何用苦求龟常厨饮食夷齐辈晚笔文章汉魏时冷笑富家钱寒屋兰亭谁更有真碑马升菴惠鞠苗税得隣东地一方旋栽黄鞠待重阳春晨摘落青苗叶挼作秋花气味香东林寺满院香风乍熟楂猴孙抱子坐枯槎头陀不惯迎賔客自折芙蓉供释迦李梅磵雪夜留饮拥炉收案牍市逺隔喧哗妓唱新填曲僮分旋碾茶花枝承雪重烛熖受风斜僦屋为官舍更深酒更賖宿易冲妙道院松发经寒乱不梳夜来风减屋茆疎吟邉冻指僵如铁袖里枯笻畵雪书朱栢巖约南归忍闻秋管悲犹未定归期吟咏穷邉长艰难老后知水寒鱼上少月闰鴈来迟不作膏粱梦长令一劒随横峰感事石角多情挽布衣候䖝送响出林㣲文章首靣趋时好字学偏傍徇俗非緑水被风吹作白宻花因雨打教稀归鸦路熟知巢近直望松林尽翅飞答黄芳洲抱膝书楼望太清一生心事月同明因过隣寺分茶供闲取髙僧史传评饯翁丹山发南浦呜鸠语燕近清明柳絮风轻秧水平一带春流多断岸尽縁倒树当桥行㸃史水草山花各自春闲居常谨坐船身忠言似药偏医国好句如金不疗贫王伯兴亡难讳史彭殇夀夭不由人感来莫计更深浅祗见苍头换烛频採莲曲荷叶笼头学道情花粧那似妾粧清双双头白犹交颈翻笑鸳鸯不老成抝落圆房响钏金背人细数子藏深不嫌到手多尖刺祗怕伤人有苦心子期䑓拾叶题诗愧不才袖遮㣲日上层䑓山僧分我松隂坐隔岸花香渡水来武夷山九折苍江转苇航花间流水自宫啇巖开天线登无路殿鏁僊金拜有光曝背龟从平石上避人猴向险枝藏断桥盍有重红日狂欲乘风扣魏王拟韩偓体一声阿鹊颤鸾双学调新词未得腔拜了夜香郎唤睡旋收鍼线背银缸题隐者壁寒着麻衣馁食薇乐山清兴只琴知蛛经圆网当中立蜂徙新厨出外飞山嵴倚天无改日草根埋雪有青时莫言鸿燕多相背去去来来共一机雨中过陆家园斜搭秋千忩半扃行人屐送隔墻声羣花相倚啼妆面苦不催晴怨懒莺寄苕川故人千古长情抵翠岑休谈㸃石化黄金秋来国事方尝胆病后禅机忽上心老眼看书嫌字细干喉饮酒喜杯深几回空检斑衣箧望断白云天外隂晚忩风约钟声落耳根归鸦㸃㸃不成羣前山野烧青烟起散满空中作暮云喜杨琴隐至世涂多不平择地度吾生风静花迟落云移月倒行自抄闲作改客借古琴评凡事虚空里何劳苦着情寄寳林僧磨折英雄軰无停日月梭达人愁梦少明主直言多药试单方验碑评近本讹吟成无爱者寄与病僧哦巴岭处处柴门掩半邉莺啼緑树隔炊烟竹梯闲倚柔桑畔定是人家蚕正眠楚节西堂省鞠鞠胎緑蕊未曽成百种藂中半忘名试检记花牌字看春篱醉墨欠分明槎藁形冷度几晨昏不受东风一㸃恩郄有僊人求作伴浪逰星渚到天门古别离扶上花騘酒半醺望沉鞭影暗销魂离情恐被行人觉背拂菱花补泪痕崃口崃深犹有路泉逺不知源禽学乡谈语山填野烧痕晚风樵笛坞春日酒旗村茆舍人畊罢凫雏浴水浑北津独立长桥喜近城半䦨斜日又催行船过别浦波痕没堠立当涂里界明古木云邉僧住处落花风里鸟啼声青山莫道浑无事自与行人管送迎江常庵出武夷厌居京洛説行持袖里青蛇上武夷仙为写真供御览天怜病眼召神医江中白石差龙斵洞里苍松带鹤移无事出山衣屦湿满城风雨鞠花时晚歩寄刘徴斋纵横屐齿印苍苔梦笔山髙翠作堆日带晚光归海去风传秋信下天来竹开小路通萤过松守空巢待鹤回蚋瓮干坤还自乐何须金屋玉楼䑓简胜上人林深岚气重一犬吠寒烟髙思天云外新房柏树邉爱蒲寻石种惜茗泸泉煎昔剏如来殿老于师一年演雅十章麒麟感世出鳯凰览德至人苟尝见之应不指为瑞櫩蛛巧经网林鸠拙营巢孰知拙反胜网壊巢独牢雀食野人田燕栖公子堂野情饥亦乐依人难久长猩猩陨机穽鹦鹉鏁金笼言笑适为累缄嘿斯保躬蚕饱办丝课蜂忙供蜜工役役为人劳衣食还自空鹊鸣人共怜乌鸣人共嫉祗因声妍媸何心报㓙吉江鳞行比目沙鸳睡交颈不知山兎寒清夜顾蟾影饥鹰健抟兎馋鹭勤哺鱼各为口腹累不闻有驺虞犬眠苍玉地猫卧香绮丛倘无䑕与盗猫犬命亦穷墨鱼黒覆形火萤明照身拙于用显晦踪迹徒自陈寓兴十首孤镫照长夜膏尽灯影灭划见忩户间鲜鲜有明月日夜江水流不海水不止孰谓流去者不是海中水东日照瓦霜西向界余白莫言日不到日光来未及迟月上深夜新蟾不终夕何如月圆时通宵照无极种鞠一百丛九月开盈枝莫言无好花好花开较迟庭前无繁植疎竹附梅坡虽然无巨䕃明月飞来多草䖝设细网小穽不可见日日朝露中羣白草间现髙风吹秋霜庭前百草死谁知草有根昨夜东风起夏月灌鞠根见花在秋日先时不施工临花已何及十年挿柳枝今与髙树齐垂条緑春风上有流鸎啼梅花十咏梅梢根清条不肥影落明月地凄凄欲寒时胚浑已生处蓓蕾歴歴衘冰霜缀作珠的皪香色俱浑然花中之太极欲开凝成姑射姿幽㓗世所独春近廹芳心羞涩破唇玉半开五出梢敷露不受尘目爱鲜鲜着精神独于此时最全开昨夜东风多花神莫之御玉立对幽人十分尽情吐欲谢垂垂雪中枝暗里度香逺忽动调羹机黏枝花力软半谢旋随琼霙飞绕我茆屋角结子意渐浓岂为𦍑管落全谢氷花不留丁收香尽藏白一朝作陈人逊与桃李出小实青青长朱裳小摘脆不堕勿期如豆㣲中懐仁已大大实圆碧日益肥磊落压枝重虽然苦味酸酸中藏大用江湖小集巻十八江湖小集卷十九钦定四库全书江湖小集巻十九宋陈起编杜旃癖斋小集白云在南山白云在南山幽鸟乘风飞鸟飞不能逺云髙还难依园中亦有菊堂后那无萱游子不得归衔悲欲何言緑珠行蜀丝殷空金作谷珊瑚成林珠百斛彼姝千花万花蔟明月出胎照彼緑镜中飞鸾掌中身夜月春风看不足悲欢倚伏徴祸福西里怜颦东市戮愿将旧意奉新人此别他生定难卜君因妾死莫多怨妾死君前君眼见髙楼直下如海深璧玉一碎沙中沉平时感君爱妾貌今日令君知妾心同平父园中即事季冬少寒凛霜薄日色明访我㑹心友相携园中行菜甲长疎花梅枝缀初英潜鱼戯晴波寒雀暖有声小歩极遐览闲吟畅幽情语言接缱绻意适体自轻嵗华晚更好景趣静始并俯仰物态间聊与同春荣明镜行明镜照形不照影明月照影不照心朱丝委地流水咽寳劒挂壁蛟龙吟二桃画谋恩义絶惨惨严霜飞六月衔石海可填鍊石天可补君非食莲菂安知此心苦上徐子宜侍郎二絶当年金屋误承恩自倚容华託至尊风外逰丝难系日依然青草暗长门猿臂将军战不休当时部曲亦封侯夜凉忽梦燕山月犹幸君恩晚见收九日懐陈舍人白发江湖暗青灯儿席凉穷途几半百佳节又重阳命也吾何奈天乎孰可量元龙楼百尺犹足慰行藏蔗境菴二絶世事多端好备甞未能悦口勿轻忘结交莫厌初年澹晚节相看味始长美恶初终自不同新人那念旧人容君知食蔗逢佳境不念人间有菲葑别江隂宰魏元长兼望王木叔使君荆山抱璞自遭毁漠漠胡沙埋皓齿咸韶正音或出㸑下桐十年愤铁一日变化成蛟龙人生相欢贵知己心不相知异生死岂不见豫逊不报中行氏又不见聂政杀身酬仲子沧海终可填太行竟能移丈夫杀身为感激有恩不报非男儿意气磨日月感遇由一时齐威九合诸侯盟黄河倒流五岳倾楚茅入贡民冠带金䋲玉检思告成髙䑓已荒曲池既平不见夷吾功但闻鲍叔名赋贤已録物理因人创神机自古传扬雄嗟有法孔子叹犹贤胜负存虚实初终谨后先按图严画井起数象周天百战期争道三隅察守邉开基思汉祖复土想周宣审势攻无备沉机救未然胜心㳺碧落幽思及黄泉冒利鱼贪饵乘虚鴈落弦纷争忘父子迷惑到神仙守必防重柝攻须出万全妄兴侵伐意私擅杀生权绐弄心懐诈包藏智益儇甘辞韬甲胃险志匿山川讳忌真情露矜夸小数专怯围潜却歩贪得暗垂涎见逼难思进相持莫敢前蹈危须捋虎役志耳鸣蝉意满浑忘食神驰更废眠弱形遭毒手短节不空拳悔误徒批颊矜髙欲比肩祸胎还隐伏阵势漫绵延诡道非存正嬴师合忌坚设心踰虺蜴攫子甚乌鸢造妙羣心妬趋亡衆目怜浅谋徒躁进重地莫轻捐黒白材因见雌黄论岂偏髙人真託兴逺见始忘筌鉴戒无忘此防虞盖有焉请㸔奕棋句何愧鬬鸡篇山有狙行山有狙不可驯山有虎不可亲狙诈匪懐德虎饥须噬人死生託良马信厚称瑞麟野性定难保勐兽终不仁王粲宅春风佳人命多薄深宫井冷梧桐落江邉百尺断魂楼未比鹪鹩一枝託汉家待士礼意失党狱沦胥生鼎镬南山豆萁苦烧焚鹦鹉洲邉埋一鹗丈夫择木岂无术何尔依刘燕巢幕君不见平时子房侍帷幄一语不投毙文若登楼此日诚可哀亦恐从军未为乐书懐呈钟君禄吏部君不见黄河之水能上天白发一变无由𤣥人生住世无百年倐忽变化空中烟眼前富贵皆年少悲苦长多少欢咲抽絃促柱向君弹宛转凄凉不成调持心託明月明月照影不照心弹剑发长歌歌长宛转多苦音㵼水东西南北流昔日年少今白头欲对君前歌此曲恐君泪下不能收勿除蔓行蔓草君勿除叶蒂相连牵春风共滋长秋露同衰残庭前梅花树一种同根生南枝煖北枝寒读杜诗斐然有作王泽久沦洽正声皆雅言百川忽西流青黄杂牺樽骚经吹死灰明烛日月昏绮丽兆建安淳古还开元夫子握元气大音发胚浑明娄失毫芒神羲隘干坤再变六义彰一日五典惇上该周南风下返湘水魂仲尼不容删余子何足吞五季兵戈繁嘲虫鸟喧頽波既弥漫新竒尚西崑吻喙生讥评神鬼懐愤寃王苏发醯瓮黄陈穷河源煌煌百年间后学同推尊时时或尝鼎往往犹戴盆倣摹惑铜盘笺释讹金根顾余小子旃独受罔极恩神融泪交堕思苦心屡扪相望五百载如接颜色温炉冶无停工况复忝诸孙斯文诚傥存庶以起九原纸被一首疎布褁败绵破碎错经纬严风过强弩终夜缩如猬剡溪楮夫子益友吾所畏䇿勲在覆冒周宻罕传彚隐然万里城可却戎马气脉髓盎春温浊酒有醲味直躬免拳跼夜气益洪毅吴宫凤花锦伐命可歔欷物㣲用匪薄道在穷不讳緼袍可终身狐狢不足贵陆务观赴召四海文章陆放翁百年渔钓两龟蒙数开天地吾何与老作春秋道未穷李耳守官逾二代张苍职史到三公坐令嘉㤗追周汉此是君王第一功江湖小集巻十九江湖小集卷二十钦定四库全书江湖小集巻二十宋陈起编李龏梅花衲菏泽李君寄示梅花衲余读之若武陵渔人误入桃源但见深红浅红后先相映虽有竒花异卉间厠其间莫能辨其孰彼孰此也绍熙间余尉江宁有李鲂伯鲤者实余乡人年七十余客授方山观示余梅花集句百首其所取用上及晋宋下止苏门诸君子虽句句可攷而意或牵强如两服两骖用生马驹费尽御者力终难妥帖今李君所取下及于近时诸作犹牺象尊间杂以一二瓶罂虽雅俗不同然适用可喜也况后视今未必不如今视昔耶余故喜为之书丁亥春丹阳刘宰蟾精雪魄孕灵荄逐朶檀心巧胜裁要比春工髙一着凌寒先伴六花开封植何人考厥初一枝价直万琼琚未央宫里三千女卷上朱帘总不如冰姿元住藐姑山一落风尘即厚颜寄语清香少愁结春光不度玉门闗粉容冰艳玉玲珑此外评花四海空可惜国香天不管吹开吹落任东风霜晴十月玉谿村占尽风情向小园采石浪寒青冢暗是谁招此断肠魂山屐经过满迳踪髙枝千嵗对孤峯女冠夜覔香来处须拨白云三四重本是离骚国里人更无人为作招魂谁家玉笛吹春怨占断孤山水月村独上西楼四望賖玉林琼树影交加春风也解嫌萧索借发明年最早花冰壶骨相自清臞流落荒郊道转孤正是花中巢许辈风标髙古汉唐无东君借与好风光穷巷无人亦自芳谁念故都花落尽客愁春恨两茫茫无热天中第一僊幽姿髙韵独萧然画图省识春风面莫遣孤芳老涧边南园北园花满风南枝与客两飘蓬平生一㸃调元意都在吟情句眼中醉倚东风不自持清香谁许比荼蘼南枝向我浑如昨燕未归来蝶未知琳瑯触目路人惊上有黄鹂深树鸣唤起一声肠断处枝头时见子初成倾国倾城岂在人人间只有此花新冰霜过了翩然去万紫千红各占春茅屋萧然野水东扫窓映竹见玲珑城中桃李休相笑岂待世间桃李风孤舟江上畏春寒故国烟花想已残沈醉不愁归路逺慿君传语报平安不拟寒山不广骚春风藜杖起诗豪霜鸿入夜惊还止人立梅花月正髙栗里先生花夹门且寻诗社着诗勲莫嫌春浅花房小春在枝头已十分月㑹深情借艳开相逢月下是瑶台断崖絶壑元无主嫁与春风不用媒驿迥村幽客路微今朝楚树发南枝重门深锁无寻处故斸云根带藓移携手城南忆旧游故人行役向边州冰肌自是生来瘦不识人间离别愁病与西湖絶半年一春长费买花钱诗怀自笑多尘土犹恐春隂咽管絃上苑年年占物华东湖同住水云家莫言春度芳菲尽闲闭春风看落花空倚梅花说住山他乡风景亦相闗北窓人物羲皇上身与浮云处处闲一方明月可中庭坐见年芳忆帝京宿客尽眠眠不得半山寒色与春争五陵春色泛花枝春半如秋意转迷细雨湿衣看不见千行珠泪滴为泥闰月今年春意赊年光误客转思家夜来有梦登归路侵岸疎梅已放花不论朝暮带轻烟错向春风恨杜鹃杨栁枝头风料峭为君醉倒烛花前天与芳时岂待催髙楼晓见一花开夜来省得曽闻处香驾寒云入酒杯青帝来时值晚芳有时经雨乍凄凉玉笙声里鸾空怨细嚼花须味亦长洞天谁道却归难浩思蓝山玉彩寒常是腊前欺雪色等闲莫遣俗人看自是春愁正断魂半縁修道半縁君孤城吹角猿相应遥结芳心向碧云小桥分路入青苔冰萼琼华次第开欲识春风最竒处空林月落始应回玉笛谁家叫落梅夜来春病不胜怀傍人未必知心事惟有君恩白燕钗遮莫江头栁色遮随风好去落谁家江春不肯留归客马踏春泥半是花聴钟投宿入孤烟旅馆寒灯照不眠竹里江梅寒未吐平台宾客有谁怜九衢风土带花香月到枕前春梦长天意最饶惆怅事残花残雪尚交光旧业丛台废苑东别来二十一春风越梅半拆轻寒里抛掷深山乱木中捻玉搓琼软复圆衣篝不用緑沈烟自縁今日人心别暖熨寒英只鬭先隔得卢家白玉堂蜂争粉蘂蝶分香不随残雪埋芳草若箇伤春向路傍雪径清寒蝶未知锦囊消得探春诗多情为我香成阵慿仗东风分外吹月落乌啼霜满天江头归客木兰船愁肠断处春何限忍把敲吟旧竹鞭梅花暗落岭头云尽日出门还掩门却见旧房堦下树春风应自怨黄昏龙嵴桥边住最幽谁将小笛按梁州年年嵗嵗花相似马上多逢醉五侯东风不用更相催不向东风怨未开无限春愁莫相问碧山明月照苍苔五湖赊与一年春幽佩仙香半夜闻暂到人间归不得有人传是紫阳君残灯无焰影幢幢人世心形两自降借问梅花何处落春风吹到读书窓暗香时复过牕纱不是桃花与李花试问花枝何处好病来帘外是天涯一枝折尽一重新才见吴州百艹春山路独归冲夜雪不堪仍送故乡人尽日含毫有所思残花应逐夜风吹春郊雨尽多芳艹立马烦君折一枝倚竹佳人翠袖长蔷薇花露染衣裳一时倾倒春风意岂是常娥月里香野外相逢一笑新寒枝清藁玉粼粼虽然未得和羮便才道和羮便失真夕阳原上两三家行不逢人只见花正是一年春好处春风应怪在天涯酥滴寒英露滴香迎春先有好风光落花寂寂黄昏后疎影横斜最断肠江边身世两悠悠遶着瑶芳看不休月淡烟深聴牧笛冰肌销瘦为谁愁雪后相看意更深摩挲拄杖过溪寻含情似领嵗寒约料峭东风不易禁兰替天香蜜替黄巧如施粉妒何郎东君若要分流品侬是水仙鸿雁行隔屋穿篱见一枝幽香深谢好风吹儿家门户重重闭纵有春来何处知深院无人独倚门暗香浮动月黄昏夜寒那得穿花蝶疑是西湖处士魂出屋香捎几树花对花今日奈天涯秦中驿使无消息又遣相思梦到家乞得东风一杖藜寻花覔迳忽成迷欲知前面花多处湖水东边凤岭西西曹深处见春来半欲离披半欲开箇里愁人肠自断秦楼寒角更相催一树春花千万枝恋花行步步迟迟可怜日暮嫣香落直似山隂雪下时瘦倚疎篁半出墙几多深意断人肠不如醉里风吹尽踏作花泥透脚香冰棹风船雪满篷年年长䇿探花功可怜几许怀春意尽在疎枝冷蘂中江头短树亚衡门谁与诗人管醉魂惆怅西湖仙去后不堪细雨湿黄昏玉树交横雪后天月明素质自生烟人间那得花如许疑是蟾宫降谪仙浅浅池塘短短墙眼明初识道家装梦魂不入人间世云雨巫山枉断肠草为床坐瓦为杯爱着幽香未拟回醉到花残唿马去姚黄魏紫莫相猜仙衣襞积素中单物外风尘不染颜世上几时曽好古孤标只合在孤山玉颜知复为谁容鶗鴂一声春事空昨日倚栏枝上看敎人错恨五更风老去青林又一霜折花镜里忆新妆几回梦作花间蝶不怕清寒嗅冷香羡君潇洒有余清宻雪无端苦见侵长使诗人动幽兴平生和靖最知音子美诗中黄四娘满身新裛瑞龙香似嫌时世妆梳浅故作无情淡淡妆阅尽冰霜念已干秦南燕北见君难自怜野客都无着拈得花枝不忍看林萝深处过溪桥眼底青山映寂寥真态生香谁画得一枝春瘦雪初消琼酥滴滴缀斜枝莫恨东风剪拂迟花底自从和靖死临流谁复赋新诗女鬟夸巧幻寒芳送我东山紫翠傍指似凤城烟月路一杯当属水仙王镂冰叠雪鬭轻盈片逐银蟾落醉觥惆怅晚来风定后隔林横笛两三声西湖西畔北山前日日春风是管絃何似玉堂裁诏罢银瓶玉柄两萧然吹杀梅花影里灯凄凉一似观堂僧满山明月东风夜茶煮西峰瀑布冰一树松玉刻成月中还似日中明等闲只怕花零乱何处人家笼解盛就泥沾处衬芳尘忆昔争游曲水濵踈影暗香如昨日东风二十四囘春人人欲看寿阳妆自笑狂夫老更狂取醉不辞留夜月踏花归去马蹄香孤根何事在柴荆苕水相逢眼便青尽日问花花不语穷途阮籍几时醒淡烟疎雨又青山月映横枝古磵寒十日笙歌一宵梦无人起就月中看疎疎枝上发阳和月冷髙台影在波留客看花赋诗坐不须此地有笙歌花压阑干春昼长玉中还有辟邪香少陵苦被花相恼可是无心赋海棠水边遥见久停桡似与诗人破寂寥两岸严风吹玉树莫教虚度可怜宵愁絶江南日暮春东风何事入西邻谁家月下看花女莫窃香来带累人黄鸟隂中实已团从教革带减诗镮钱塘岸上春如织谁伴仙翁倒玉山小雪疎烟杂瑞光月牕花院梦悠扬落星楼上吹残角不是愁人也断肠恨满东风意不传蘂珠宫殿拥神仙司空见惯浑闲事一夜相思笑玉川藜杖扶人趁雪干玉蕤初发映溪寒不须苦问春多少索笑情怀老渐阑蕙死兰枯菊亦摧与春先作断肠媒骚经失我无惭色时节来时毕竟开候得南枝腊后芳斩新气象敞书堂几回醉嚼春风骨清杀玉川文字肠雪里消磨一半春乍晴芳草竞怀新青天无云月如烛仰看横枝自写真天放娇娆岂自知春风日日雨时时晚香消歇无寻处多在青苔少在枝日冲霜雪走风埃今日江边首重囘空掩玉楼先睡去暗香都自着人来天与风流春与娇酒旗风急更相招先生莫道心如铁愁杀苏州也合销霜罗袖薄緑衣单家是江南友是兰借问几时辞碧落一枝欲寄北人看雪后东风未肯和此中不醉又如何江南春色花千里自笑茅檐一树多下马旗亭酒可沽水精帘内看如无应縁近水花先发独凭栏干恨有殊䇿杖窥园日数巡无端寒雨损精神青裳素面天应惜不着笙歌不肯春冷艳孤光照眼明暖风不为惜轻盈江南破后无词客吟破愁肠句不成玉河仙子下云逵探请东皇第一机莫道春归无覔处年年魂傍陇头归童初宫里两斑斑粉落香肌汗未干五月京尘渴人肺满将春色上金盘倚树空惊白发新风飘万㸃正愁人不知谁唱归春曲更在朱栏緑水滨闲踏宫花独自行飘廊㸃地色轻轻临风长作南枝想欲化西园蝶未成玉女精神不尚妆一身尽着雪衣裳只应尚有骄春意浅笑微颦尽断肠南枝先暖北枝寒便领东风到世间宝髻斜簪光照座暗香终不似孤山落日天寒客自愁数枝斜亚磵横流春风也是多情思无限清香夜不收出得城来事事幽併知春色上枝头一年好处君须记江上行人空自愁万古萧条楚水西步寻芳径到寒溪行人将底酬春色一絶清诗手自题玉为风骨雪为衣瘦倚疎篁不解肥絶磵断桥幽独处夕阳长送钓船归大道青楼御苑东珠帘约住牡丹风一枝带雨墙头出不与花争世态红蜂撩蝶嬲不相饶二月春风似剪刀可惜屈原吟泽日不并香艹入离骚每爱花光画作图姑山亲见雪肌肤芒鞵逺覔香来处醉倒黄公旧酒垆西望长安不见家駞裘几折犯寒花玉骢惯识西湖路不觉归鞍带月华云为肌骨玉为神耐尽冰霜破俗尘政尔玉壶相俎豆寄言幽谷可终身花有清香月有隂何人月下此幽寻巷南巷北相知少自把茶瓯当酒斟一年春色负归期每见梅花辄入诗肠断江南一百五然犀何处覔琼枝一树寒梅白玉条风魂雪魄去难招三年枕上吴中路先到王城第一桥万木逢霜一刼灰动揺诗兴又逢梅野桥漏泄春光处不用君王羯鼓催梅梢风暖弄残阳花气侵人笑语香太嵗只游桃李径肯随桃李鬬梳妆一段春愁雨带来空令怀古更徘徊深宫不与闲人到枝上年年生緑苔新年何事最堪悲虽老于梅亦未衰日暮汉宫传蜡烛东风全在小桃枝拥裘来看玉梅春江上悠悠不见人报答春光知有处十千沽酒莫辞贫宛陵堂下探梅时淑气随风裂麝脐昨夜小园春已老落花枝上鹧鸪啼问讯松篁岭下梅今朝忽见数枝开长干白下相逢少莫负江南鹦鹉杯北客南来岂是家名园又作醉生涯因风蛱蝶低仍起飞去方知不是花一枝斜映佛前灯兴味都来似野僧记得玉人春病后穿花却与共扶藤髙标不畏雪霜侵松竹初栽未靓深多谢东君深属意尽教枯朽作瑶林古苔留雪卧墙腰小户无风暖气饶一段好春藏不得有人和泪独吹箫江头千树玉糢煳客子揺船遶画图唯爱风流当月夜满身花影倩人扶仙子乘云下玉溪幽人又赋探春诗逺香暗度横桥上正是横斜一两枝白玉堂前一树梅先于城外百花开物情似与闲相称又惹东风意绪来花笼微月竹笼烟多病多愁负少年一院落花无客醉谢娥行处落金钿不知雨后更精神与水相蒸暖盎春独自卷帘楼上望夕阳吟杀倚楼人有花偷笑腊前枝笔写春闱客赋诗独夜客心何处是和烟和雨雪离披海天腊尽冻初融平旦梅花破冷红借问清都旧花月共惊云色带微风雪里开花却是迟羞归应为负花期即今耆旧无新语独立苍苔自咏诗红梅小萼裁成绛蜡匀绣难相似画难真春风用意匀颜色未怕青腰玉女嗔蜡梅絶无声色动凡情香比江梅分外清欲问此根何处得游蜂多思近经营墨梅一从笛里送孤妍兴寄扬雄独守𤣥忆着江南旧行路可怜风味故依然半幅溪藤万里春夜牕添起月精神眼看白璧埋黄壤鬒发空归想太真五言前村深雪里天意不教迟玉色复何异东风万古吹阊阖春风起花开次第新拂墙花影动疑是弄珠人素面凝香雪孤根尚惹苔春风有余力一一为愁开上苑春何早百花犹未知逢春多霰雪玉性肯磷缁雪中多日静春富野人家废苑荒堤外谁知改嵗华嵗晚树无叶欹花半在池水光斜漾月忆在故山时自入春来早梅花处处妍几家深树里只怕晚风颠髙枝分晓月花发蝶先知野渡冰生岸清香可赠谁孤灯然客梦疎雪乱梅花忆昨经过处乡心月满沙衆芳春竞发隂砌雪花残独树临江古犹疑画上看官厯春犹浅夜寒霜满枝欲消冰似雪明月不须期客路逢人少春城不尽头无风花自落何处避春愁几夕疎林下山花慰客心哀猿自相叫惟恐暮云隂髙樯起行色带月过江村逐吹梅花落无言只断魂闰年春过后衆树碧光鲜已瘦梅枝影闗心又一年冬暖梅花早前庭如月辉北人归欲尽不用惜花飞雪气冲帘入天寒白屋贫不知园里树先结日边春春宵多旅梦轻醉不成乡静室帘孤卷花间暗断肠近舍新为圃春梅避石开风兼残雪起诗思澁难裁忽见寒梅树西陵西又西可怜枝上色归路莫相迷野蝶难争白芳香散着人风光人不觉寒气自通春万仞冰梢折春回客未归黄昏掩门后教熨看花衣寒雪梅中尽纱牕薄似烟怨魂迷恐断多是晚风前旧国迷江树羞将泪对花老魂招不得明月落谁家东风吹暖气花泛晓光鲜破月斜天半垂藤压树偏梅花今正发折尽向南枝相送河梁晚春风动栁丝深居白云穴幽意满山楹风递幽香去何人识此情自爱新梅好相懽得几回来年又相见先发映春台花落青轩树山僧带雪期荒堦罗叠藓未逺剰相思寻芳愁路尽山寺始花开独上髙楼望伤春不易裁寒尽梅犹白春光几处偏娇莺解言语不是怨流年常恐韶光晚繁花已满林花心愁欲断月冷洞房深碧落风烟外正朝发早梅散空香郁郁应为剪刀催嬾成真似病山妓笑酣歌花落煎茶水疎丛蝶未过林间明见月深戸映花闗想像吹箫处空寻伊洛间月寒花露重貌为客愁销一落又经嵗乡闗此路遥月明浑似雪树老数枝倾月落江村黒孤吟意不平白日依山尽春风引思长抱琴沽一醉寻艳复寻香旅馆谁相问霜晴冻叶飞花当陇上发边色满戎衣风起寒云断飞花入户香孤城吹角罢一镜有愁霜梅落经霜霰云连京国深金罍列四座春色岂知心池草艳春色流芳复满园只应连夜雨花落拥篱根世上树桃李逢春解惜春不知春色早对此合伤神逆旅相逢处㝠㝠花正开今朝与君醉不辨越王台野渡人初过人悲花自闲歌声随渌水春满杏花山旧雪逐泥沙惊雷长荻芽低檐一枝在恐有夜来花一㸃白如雪𤣥机未易窥嵗华揺落尽空把月中枝病见岩花发风霜一嵗残月斜寒影动清比玉堪餐髙树梅初发城隅古谢村况多秋藓色巧咏任人言落日明深坞新移棘补篱野花春后发独自立多时画阁余寒在花明绮陌春今年看花伴东去汶阳滨无处写幽怀前山雪未开一堦春草碧偶到树边来数枝寒照水幽意日相亲爱此无他客遥将寄野人渔舸汀鸿外霜天似水清更无花上月新句与谁评枯株围古寺老怪昔谁栽水国花开早疎花晚自开问得梅花信新晴花气香戏赓和靖句炙背负斜阳触处是花开孤髙不受埃春风别有意时有暗香来几度寻春信亲曽到石桥寒云拂缟夜恨不坐通宵旅望因髙尽江春入旧年纷纷对寂寞花隔杜陵烟卷帘清梦后静角揜山城气射灯花落肌肤片玉明积雪暮山寒枝枝入肺肝髙风吹不尽一半更须看雪消春力展林雪似芳菲独映孤松色烦君问是非蠧根停雪水花落钓人头万里猿频断春风亦似秋鸟喧金谷树惟此出尘埃古戍鸣寒角池塘暗不开人情皆共惜勿谓少知音若问阳台客曽供雪夜吟宝庆丁亥余留句曲尝録寄漫塘刘平国今十五年矣熹事人屡嘱板出或者欲易为天机云锦余曰此集实如野僧败袄将新捺旧拆东补西元无一片完物非衲而何是名岂可易也客曰唯传而见者岂不直一笑淳祐二年壬寅二月八日李龏书江湖小集巻二十江湖小集卷二十一钦定四库全书江湖小集巻二十一宋陈起编李龏剪绡集谪仙吟空山凝云颓不流牧龙丈人病歌秋寻诗北岭截珠树老夫饥寒龙为愁唿龙耕烟种瑶草若为失意居蓬岛泓泓水绕青苔洲鲤鱼风起芙蓉老公无渡河屈平沈湘不足慕公无渡河兮公苦渡行搔短发提壶浆玉白兰芳不相顾惊波不在黤黮间颜色错漠生风烟其下无底旁无边何用将身自弃捐长安春春欲来日日望春门早开花台欲暮春辞去禁城烟暖蒸青苔龌龊浮生如走电客舍似愁谁遣来夜夜抱冰寒不睡流光暂出还入地门外平桥连栁堤落花声里仙娥醉行路难君不见长安城北渭桥边长安恶少不少钱飞窓复道传筹饮金鲸㵼酒如飞泉春风细雨走马去鸣鞭晚出章台路半垂衫袖揖金吾谁道黄金如粪土床头黄金尽中门为异域骨肉且不顾促刺复促刺世路有趋竞人无一定颜何处是平地暗水自波澜君不见建章宫中金明枝春花落尽蜂不窥双轮晚上铜梁雪当春对酒不须疑行路难君好看塞上北风行北风呌枯桑玉沙粼粼光天寒山路石断裂驻马相看辽水旁军容带甲三十万都䕶宝刀冻欲断旄头夜落捷书飞少年金紫就光辉吴娃歌洞庭明月一千里芙蓉水殿春风起残丝欲断黄蜂归鸳鸯翡翠承燕私露脚斜飞湿寒兔越王金鸡报天曙官街栁带不堪折谢豹空啼采香月致酒行零落栖迟一杯酒緑凸蛮觥奉君寿湖花江月前后邻寒风又变为春栁离鸾别鳯烟梧中曦轮送客沟水东霜白松溪转斜盖世间何处无春风採莲归採莲女採莲归落日晴江里莲舟渐觉稀莲茎有刺不成折争弄莲花水湿衣白练束腰袖半巻不语低鬟幽思逺碧玉搔头落水中粉痕零落愁红浅溪上春黄璈散珠层殿曛东方风来满眼春龙蛇洗鳞春水暖薇帐逗烟生緑尘古人花为今人发溪女洗花染白云赤水阆风谁是主西山日没东山昏秋闺思征人遥遥出古城天河夜转漂回星银缕香寒凤皇薄树色深含台榭情雨滋苔藓侵堦緑为有秋期眠不足城边残月势如弓月下丁东擣寒玉京洛篇东望龙门北朝市甲第千甍分戚里朱门峩峩临九衢垂栁金丝香拂水毗陵震泽九州通董贤女弟在椒风周公旧迹生红藓九泉寂寞葬秋虫梦上天驭鳯昇崑崙梦上髙髙天云楼半开壁斜白蓬莱宫殿玉炉烟春罗书字邀王母緑章封事谘元父鸿珑九闗朝玉皇大道无言暗相许身不沈骨不重半空回首晨鸡弄寒緑幽风生短丝春雷蛰蛰龙蛇动空城曲玉转湿丝牵晓水昔日住人今住鬼东家胡蝶西家飞星流露泫谁驱使秋风吹地百草干兔苑词人去不还谁念幽寒坐呜呃长忆深云海上山短歌行日月出又没贵贱同一尘求荣不求辱利欲相纷纶鲸鱼张鬛海水沸拟学长生更容易不知中有长恨端秦亡祖龙失天地野草白根肥鳯雏长忍饥人生过五十何用假光辉四时相催节回换乌头虽黒有白时一尊緑酒緑于染有歌有舞闻早为庭前芳树朝夕改可叹年光不相待蒿里曲古人今人留不住六街马蹄浩无主丧车辚辚入秋草丘壠年年无旧道天娃剪霞铺晓空幽愁秋气上青枫寒食家家送纸钱纸钱那得到黄泉乌夜啼衆鸟各归枝落花香满泥狭斜栁树乌争宿夜夜夜半当户啼浮萍摇荡门前水九节菖蒲石上死感郎中夜渡潇湘恩光暗入帘栊里公无出门天迷迷地密密海漫漫身若仓中䑕迟回出门难大道冥冥不知处小人心里藏崩湍我亦为君长叹息炊沙作饭岂堪喫棘针生勐义路闲太华磨成一拳石不惧天地倾津涯浩难识龙蟠泥中未有云封狐雄虺自成羣人生结交在终始细人何言入君耳归卧东牕兀然醉任他上是天下是地少年行丈夫十八九骢马拂绣裳倒插银鱼袋陪游出建章醉下酒家楼轩车满垂杨君王正年少无人荐冯唐逺别离太湖三山口中有西行舟望望不相近望中生逺愁重露湿苍苔秋风散杨栁空藏兰蕙心离恨如㫖酒碧纱牕外叶骚骚三更风作切梦刀千里万里独为客少年心事风中毛铜雀妓泪眼看花枝齐行奠玉杯日暮铜雀迥歌舞妾空来悲心舞不成恨唱歌声咽君王去后行人絶但见西陵惨明月江南思妾家白苹浦栁恽乘马归恰值清风起朱服弄芳菲离居不自堪留情此芳甸临醉欲拚娇恶许傍人见相逢恐相失徘徊双明珰归时不觉夜要使两情伤折杨栁万里边城地垂杨二月春年华枝上见日暮客愁新露叶疑啼脸风花思舞巾玳梁谁道好持此寄情人秋夜曲秋夜长殊未央秋灯向壁揜洞房天汉东西月色光啼蛄吊月钩栏下寒衣未寄莫飞霜出塞单于冦井陉进军飞狐北沙昏夜探迟逺树深疑贼胡霜损汉兵不妨得头白功成须献捷㑹勒燕然石老妇吟万转愁成系肠线青亩春芜连石苑为他人作嫁衣裳头白如丝面如茧寒女叹国色久在室寒女不自知安得长不老为君𤣥鬓衰我有古时镜一照一回悲怨诗二首緑蔓花绵绵日晚梧桐落所思终不来虫声入罗幕洞房秋月明玉闗芳信断含怨倚兰丛日惊罗带缓江湖小集巻二十一江湖小集卷二十二钦定四库全书江湖小集巻二十二宋陈起编李龏剪绡集过台城云惨烟愁苑路斜马嘶残日没残霞绕篱野菜飞黄蝶宫殿余基长草花金陵春日登临吟望思无穷折尽青青赏尽红白鸟影从江树没数峰春色在云中寒食日花䜩万象鲜明禁火前红英翠萼簇芳筵残春未必多风雨少别秾华又隔年湖上赠新得意者湖上新正逢故人天明骑马入红尘慿君莫话封侯事栲栳量金买断春惆怅诗觉来灯背锦屏空自爱残妆晓镜中寂寞闲庭春欲晚垂杨无力受东风绣林红岸落花钿目极云霄思浩然漳浦病多愁易老满庭榆荚似秋天初夏偶赋野烟乔木弄残晖虚室无人乳燕飞正是清和好时节青丛花尽蝶来稀宿建溪树侵闽岭渐无霜一望繁花一县香寂寞舟中谁借问隔帘微月入中仓夏日松陵道中烟岸人稀艹色中火天无处买清风西南一望云和水万树鸣蝉隔断虹秋晚泊吴江塔院寄王抱节雨后沙虚古岸崩水风霜气夜稜稜冷烟粘栁蝉声老髙塔晴来独自登渔人野祭婆官赛却坐江隈烟水悠悠霁景开精魄不知何处在野风吹起纸钱灰酬左行之金陵夕游宫城日晚度寒鵶新意虽多旧约賖商女不知亡国恨恨君嗔折后庭花书山居女冠绣楼一渠流水数家分絃管楼中永不闻灯下此心谁共说紫烟衣上绣春云雪细玉罗纹下碧霄萦丛自学小梅娇闲吟只爱煎茶澹旋斫生柴带叶烧宻片无声急复迟夜来谁向月中归江湖不见飞禽影寒锁侯门见客稀三衢道中桂玉愁居帝里贫南行无罪似流人橘村篱落香潜度渐觉生衣不着身天城贵家妓龙山晴雪凤楼霞烟水初消见万家宝枕垂云选春梦隔帘微雨湿梨花送通上人谒贾寺丞进乏梯媒退又难近因多难怕长安相知莫话诗心苦乞取新诗合掌看与郑澹然曽是朱门寄食身一生生计祗长贫清闲自可齐三寿他日相逢乞药银送黄中入吴门行到鲈鱼乡里时一宫花渚漾涟漪看春又过清明节更把愁心说向谁桐江客舍酧客一片离心白羽轻桐庐江上晚潮生客来吴越星霜久身贱多慙问姓名春日咏怀客舍青青栁色新溼云如梦雨如尘经年抱疾谁来问萍梗何年是住身春隂初过海棠时病客遥聴百舌儿縦有芳樽心不醉落花如雨泪胭脂南郭晴步春城无处不飞花南陌晴云稍变霞髙下麦苗新雨后不教闲地着春华送人归霅城江蓠初緑怨骚人且向东溪种白苹别恨最深何处写数株残栁不胜春游法华寺野寺寻春春已迟春山一路鸟空啼何人为倚东楼柱可有文词咏碧鸡赠野庙祈雨老巫桑条无叶土生烟上德由来合动天铜鼓祭龙云塞庙对花歌咏似狂颠秋日得郑茂𢎞书野烧空原尽荻灰逐臣千里寄书来虫声竟夜引乡泪旧馆秋隂生緑苔采药翁满头霜雪背青山百嵗身心几日闲异果竒花香扑面往来惟在酒徒间出元符宫逢雨水流黄叶意无穷倚栋星开牛斗宫风入古松添急雨暮程还过秣陵东金陵送客雁行髙送石城秋客散江亭雨未休日暮征帆何处泊楚云湘月忆同游江西秋日送客游洞霄一叶梧桐落半庭暮猿千曲玉峰青不知白髪谁医得仙侣无何访蔡经枫桥晚泊水阔风髙日复斜鹭鸾缭绕入人家船头繋箇松根上霜叶红于二月花秋夜长丹凤城南秋夜长残蝉急处日争忙如何销得凄凉思水色帘前流玉霜题邮亭荆卿雄骨化为尘春草秋风老此身行尽江南数千里未曽逢着独醒人玉山客夜暂慿尊酒送无寥香印风吹字半销明月断魂清蔼蔼桑林蚕后尽空条僧房聴琴帝乡羣侣杳难寻禅思何妨在玉琴红叶间飘篱落迥几曽牵破别离心山居老将腰间宝剑七星文不下青山老白云门外碧潭春洗马镇南人忆杜将军送林贡君归闽晓山初霁雪峰髙渔钓牛蓑且遁逃昼梦不成吟有兴便攀龙眼醉香醪送景道士还山古罗衣上碎明霞自说归山人事赊金鼎药成龙入海定知仙骨变黄芽赠琴客一寸心中万里愁七条丝上雨翛翛此心不向常人说弹作蓟门桑叶秋宫怨得宠忧移失宠愁上皇行处不曽秋泪痕不学君恩断空逐春泉出御沟画松画松一似真松树小手篇章徒尔为荒斋几度僧眠起认得巖西最老枝村舍渚烟深处白牛归稚子焚枯饭客迟风动叶声山犬吠今朝出郭不相随越中清明栁色千家与万家闲身行止属年华残花落日小斋闭几箇春舟在若耶寄茅山讲庄子道侣不用烧兰望玉京人间无事不曽经大椿枯后新为记从许人间小兆聴重寄竹杖芒鞋称野情醉乡无货没人争近年已絶诗书癖谁问山中宰相名重宿吴林居园亭逢雪小隠西亭为客开旧题诗句没苍苔银河风急惊沙度酒作凌凘火作灰遣兴春色何因向酒疎画檐愁见燕归初不知独坐闲多少释闷还拈架上书青嶂青溪直复斜水天狼籍变余霞朝来逢着山中伴骑马城西检校花牡丹一年生意属流尘万叶红绡剪尽春希逸近来成懒病落时青帝合伤神三月晦日留客莫为轻隂便拟归残花应逐夜风吹共君今夜不须睡正是王孙惆怅时夜坐雨收残水入天河楼上美人凝夜歌一㸃新萤报秋信故园寥落近沧波子规吴王旧国水烟空坟冢髙低落照红带月莫啼江畔树几人游宦别离中偶作独立空山冷笑春不须歌调更含嚬平原累累添新冢死者还曽哭送人逺客愁五湖烟水接遥天子夜新声何处传少妇不知归未得思量大是恶因縁欲残牡丹寥落衰红雨后看艳多烟重欲开难氛氲兰麝香初减裛露隂霞晒不干牡丹中白牡丹春风吹我入仙家香胜烧兰红胜霞别有玉盘盛露冷天教晚发赛诸花浙江晚渡绣毂香车入凤城春风犹放半江晴潮声归海鸟初下一片伤心画不成蟾西陵旅夜渔曲飘秋野调清半牕残月带潮声不知短发能多少一夜新添白数茎韩偓叡寄西山僧门掩松边雨夜灯门前岐路自崩腾谁知独夜相思处曽看葊西瀑布冰姑苏晚泊闻吹鹧鸪红映髙台緑绕城蒨衣菱女画桡轻谁家玉笛吹残照更聴钩辀格磔声偶作心如野鹿迹如萍只愿陶陶不愿醒楚国蕙兰増怅望雨中岚影洗还青竹锦箨飘零粉节深万竿如束翠沈沈子猷殁后知音少忍剪凌云一寸心燕一巢功绩破春光短羽新来别海阳千里春风正无力落花径里得泥香赠琴僧杨坚窓中早月生琴榻独闭山门月影寒涧水松风生十指冰囊敲碎楚金盘江寺老校书振鹭翔鸾集禁闱一生只着一麻衣湘宫水寺清秋夜犹拥青编猎是非答江南友人却笑孤云未是闲书来未报几时还江南无限萧家寺名画偏求水墨山都市月下逢吴伯言水亭山寺二年吟月下相逢辨语音无限春愁莫相问一年不见一年深丹阳道中漠漠野田空草花栁塘烟起日西斜村园门巷多相似竹里缲丝挑网车红楼女三三五五结同心夹巷重门似海深坐怨玉楼春欲尽不知歌舞用黄金清隠楼清隠仙书小篆文挂檐数片是秋云平郊逺见行人小石路泉流两寺分辛夘江西秋日举目云山要自迷千门万户鞠蒿藜数州城郭藏寒树况复时闻乌夜啼友人山斋寂寂寥寥扬子居自收云药读仙书云深路僻少人到养静资贫两有余寒食一年惟此两三辰落拓东风不借春歌酒家家花处处何曽紫陌有闲人野岸花红枝欲尽紫枝殷少有行人辍棹攀芳艹陇边回首客肯将荣落意来看再游茅山任宗师上庵一片仙云入帝乡寒岚依约认华阳玉池露冷芙蓉浅过客空来礼影堂句容道中即事秋风漠漠吐寒云田熟家家将赛神山下女郎歌满野一双长箭系红巾代野老作浮世浮名能几何青山满眼少年多有时扪蝨独搔首目送归鸿笑复歌道傍古松寒流石上一株松一半死皮藏蠧虫石马双双当古树龎眉书客感秋蓬塞上曲贺兰山下阵如云拟报平生未杀身谁道古来多简策古来名将尽为神塞下曲都护今年破武威碛烟堠火夜深微金钗漫作封侯别白发生头未得归皎送春三月惟残一日春岂知惆怅有闲人随风未辨归何处斜日横窓起暗尘百和初薰越布衣一年春尽送春诗满庭芳草坐成恨贫过长安樱笋时秋晓闻蝉声引秋丝逐逺风月轮移出上阳宫病来旅馆谁相问𤣥发侵愁忽似翁马塍卖花者十里宜春下苑花浓香染着洞中霞採夫移得将何处担入宫城许史家渔父罢钓归来不系船坐看秋水落红莲江鲜野菜桃花饭髙唱夕阳孤岛边赠费道士强梳蓬鬓整斜冠夜聴步虚山月寒缩地往来无定所洞天谁道却归难春夜日日日斜空醉归败裘披苦见毛稀杜鹃啼断回家梦梦扫芦花絮客衣古观仙观曽过知不逺古坛春雨藓生砖行逢买药归来客谁解登髙问上𤣥过乌衣巷王谢风流满晋书东南一望可长吁平芜隔水时飞燕更有何人在此居宿破寺耻将兴废问休公道似危途动即穷冷极睡无离枕梦橘边沽海半空江湖小集巻二十二江湖小集卷二十三钦定四库全书江湖小集巻二十三宋陈起编施枢芸隠倦游稿余下壬辰第始学诗间吟殊未与意合甲午往来锦谿或自家山趍京城萍汎不覊每多感赋至市桥见月之句若有悟解及乙未秋入呉摄庾台幕丙申秋复过越访东甽先生唫又少暇日搜故箧得五言七言絶句可意者仅百篇题曰倦游稿嗟夫自三百篇以后无诗骚乃诗之变五言又骚之变余何者輙敢言诗然性嗜诗时发于机动籁鸣亦不自知其僣姑以识后日所学之进否云浮玉施枢书立春雪花风细拂春旗一色云边漏暖曦羣吏守文行故典长官书祝致新祠土牛底事遭身碎綵胜随时把鬓欺争似野人闲可睡枕边搔髪自吟诗感春等闲覊旅欲归难又见蔬盘簇綵幡九十日春从此始万千心事对谁言梅边粉坠寒香骨草际青归野烧㾗且把一盃酬好景花风今日已翩翻春前一日雪厯头只有今朝腊犹雨霏霙满太虚六出试粧梅欲妬万花飘絮栁难如云凝惨送𤣥冥斾风舞欢迎青帝车始信春工多富贵便堆白玉满前除春多日春到谿山已近旬寻春犹自负深情爱闲长向梅边立趂煖时从竹下行苦乏诗材无可借更嫌酒病有余酲算来岂是因名利才有关心便不清赠湖边桞乱撒鹅黄拂晓晴天涯多少故人情游船空逐轻隂转半属春风半属莺梦游径山值雪拥炉赋诗雪天元自冷何况是山中双径冲寒雾千林战晚风室中人已定炉内火常红万事皆如梦谁知梦亦空次蒙斋至日韵试捡清台厯黄宫气已回功名难强致歳月任渠来雨迳犹存菊烟村可问梅为贪吟有伴到此又徘徊玉泉水蹟无增减从知地有灵羣鱼潜异窟一芥纳沧溟济隠新畱咏超师旧讲经圣时调玉烛龙睡不须酲老僧念佛身世皆空境知空自不悲何须临暮日逐急念阿弥裴相安心际维摩忏罪时同归无有地明月在秋池和菊潭韵题秋潭买山图后身世如萍漫浪休机心谁遣误沙鸥从来风月惊人句即是湖山买屋谋访友定寻云外寺㩦壶须上竹边楼知音自有渔樵侣莫被人称第一流对雪怪得连隂不放晴直教飞雪试轻盈风回冉冉霓裳舞云暗纷纷鹤羽明大似梅花饶一出薄于栁絮更多情披衣端为诗催起吟得诗成分外清霸国祠类说中有及临安县土地始末者城狐社䑕妄自依凭可愕而怒也及来锦溪因式是祠三肃而荐之以诗瓶笙惊昼睡此意有谁知蛙井成何事鸿图岂易窥一身虽戮辱万姓免疮痍茅土今何在惟存霸国祠早起早起看花露西风把鬓欺心清多在道梦好亦成诗过但思求已生无事皱眉功名縁底事到手却如迟漕闱揭晓后述怀畵眉深浅与时殊肯向堂前怨舅姑自是吾侬多蹇薄可堪尔汝肆揶揄心知不是池中物恨独羞看屋上乌得丧总为身外事不如委命乐樵苏闻鴈飞尽沙田到水乡年年来往为谁忙只贪月夜芦花宿不是将身傍稻粱通真观袁都録自号凝安御书扁其堂旧有桃源洞今踪迹湮没不复可访不到凝安二十年丹青一幅尚依然青牛已去仙踪远却有山禽下玉田桃源事已成荒幻那更形容学避秦欲访旧踪无处觅满山花落不知春泛月夜归短艇冲寒泛浅沙满溪明月浸芦花忽惊逺岸灯光发篱落萧疎一两家龟溪市桥见月楼台叠翠遶清溪浅澹云边月一眉行到市声相接处傍桥灯火未多时寄宝藏壁天瑞路转小桥东羣龙拥梵宫荇花明晚水莲叶向秋风匠斧应休役禅窻定费功笑他尘俗者客路每匆匆夜寒有作可怪轻寒薄短衾起来搔首傍灯吟百年易老风前鬓万事难侵水様心鴈呌云天秋𣺌𣺌虫鸣露砌夜沉沉朱丝自冩无人识一曲寥寥太古音入京何期又泛玉京船行止于人不偶然寒力胜如前两夜世情熟似近三年只将兴味留诗里苦乏工夫到酒边万事看来忙不得只须委顺乐吾天忆孤山孤山不是远只隔凤城门争赏诗家句谁招隠士魂秋风林下塜寒月水边村拟待梅花发长吟酹一尊小楼独坐用菊潭壁间韵帘卷疎风入小楼夕阳衔鴈欲西流无人细说吟边事独有黄花共晚秋别高家店独抱朱絃识者稀湖山与我独相知烟迷桞岸经行少月照梅窻做梦迟酒价寒高谁与贳衾绵夜薄自多思归舟又值商量雪好似清溪访戴时梦回银漏迢迢箭缓传梦回月在早梅边小池冻合寒芦折应是鸳鸯夜不眠马上只为谿山有宿盟两旬两度此经行马嘶险迳霜蹄滑鸥舞平沙雪羽轻豪气不从尘外减新诗偏向道间成梅花似有相迎意野水篱边数蘂明读真西山奏疏和议从来不可慿谁令汉祖议和亲连衡休易从游説厝火当忧卧积薪黯在淮南谋自寝亮亡司马志方伸本强始见遐冲折信是经纶直要人新月照雪等是寻常月因添雪更明看他同様白与我一般清睡鹤应难认栖乌亦屡惊梅花仍有意相伴听寒更雪晴送腊终宵舞知春破晓晴烧痕随草长霁色映梅清熘滴檐簮折氷开沼镜明夜窻如对月还又忆轻盈对雪谁使霓裳逞细腰随风尽日袂飘飖飞花却讶春将遍舞片还惊冻易销看熟似同鸥过渚兴仙刚道鹤冲霄吟成谁与相酬酢赖有疎梅伴寂寥正月十四夜覊㳺偶值上元时莲艳烧空照锦谿堂上珠帘如水浸庭前鳌架与山齐风传皷吹春声閙雨遏笙歌夜语低自笑蓬窻勤苦士何当太乙为燃䉫新晴寒窻寂寞度残冬接得春来雨又风芳思悠悠空自远清游欵欵与谁同林梢淡抹烟初霁菜甲新抽土旋融多谢殷勤檐鹊舞数声足喜夕阳中分韵春字桞外莺声错唤人小楼唫苦不知春落花飞过秋千去一片闲情客里身緑字韵晓帐香销闲畵烛梦回山断屏风曲轻烟细雨客情多南浦草随新涨緑书事闲时但觉求人易险处方知为已深世事尽随流水去白云自识古人心所见齐眉沉醉绮罗丛心事谁知付去鸿不惜千金留粉黛更无一语怨东风闺思帘底临鸾惜嵗华鬓云慵掠宝钗斜落梅香断无消息一树春风属杏花涌金门外栁丝舞困起炊烟罗绮相催欲上船贵冶亦知春有夜煖沙还付白鸥眠春夜赋小字岸桐花开春欲老目断斜阳芳信杳东风不筦客情多杜鹃啼月青山小再行湖上楼台万叠照斜晖红褪园林緑渐肥艳是杏桃开过了春风吹到野蔷薇小楼对月京国谁曽念旅㳺闲情芳思两悠悠却因今夜栏干月引得春风上小楼晚望芳草迢迢客路长栁边吹絮燕泥香桐花拆尽春归去犹倚危䦨问夕阳再赋酬呉鞠潭酌酒酬春醉晚红谁知书劒两无功渔竿冷浸半丝月牛背闲消一笛风仙梦不随狂蝶乱家书只倩素鱼通友声更拟迁乔去底似人情较异同览镜心到无营本倦游何期身又客王州匣藏青镜闲情薄衣染红尘满面羞风月㡬曽于我少波涛半是为人忧故山幸自堪耕钓不必生涯足是休牡丹天然贵格镇羣芳细雨丛中试宝粧肯与乱红争国色却同柔緑挽春光玉䦨倚困娇无力金鸭沉烟不敢香可惜承恩亭北赋苦无妙语告君王畱别诗僧家山方缱绻客路复西东自念依明世谁令策隽功三盃桑落酒一棹栁花风别后诗应好吟成寄短筒送春相逢九十日彼此惜芳期折栁停闲骑嚼花吟好诗经年行远别对景起深思日落不知处旧山啼子规怀友人锦野重来已秀葽雨肥梅杏粉㾗销晚山四面子规呌晓树一声婆饼焦耐久交当如水淡惯游身亦似蓬飘老莺不省春归久犹自教雏学徙乔后坞示壁天瑞㡬年不到已公斋客里明知未定家生灭无边方共语满山春雨落松花即事暝色分烟上远峯雨声㫁处又晴风宝香羞冷闲情远落尽蔷薇一架红檐玉鸣晓窻风细响檐铃一曲云璈枕上闻梦断不知仙路杳鹤衔松露入青云东天目不辞巇险访龙潭潭底无穷碧似蓝乱石鸣滩谿过九飞泉㵼瀑堑分三虽然道士能相引不比樵人得尽谙怊怅飞桥无路到乘风应许御云骖不谓山行得此晴有名胜处必须经玉田草满春无极石室人稀夜不扄自料俗情应厌倦谁知幽意在空冥碧桃却似传消息一曲琼歌月满庭西天目苕水之源出此山地如邾鲁始跻攀三池浚泽高冈上一勺为霖反掌间着脚不知苍汉近无心直共白云闲何时结屋枕泉玉涤尽尘根学大还题朝阳洞中一吸龙泉万虑清更寻古洞入柴荆桃花落尽春无路独许骑鸾上玉京题至道宫云巢轩碧霄路底作生涯云亦何曽定有家月印天池心宇净水鸣环珮出松花别天目东尖森洞穴西目浚渊庭三日若为霁羣龙亦有灵立依松作葢坐倚石为屏犹恨归鞍急回头望远青闻西山讣音夺到斯人处天心亦杳冥嘉谋犹未罄直道信无灵四海方思雨中营忽陨星羣贤知孰附客泪欲飘零芍药虽殊桃李竞年芳色相惟应付梦乡纶阁曽看金缕艳蘂宫初试玉楼粧露凝深浅烟中泪日汎温柔雨后香幸蜀归来花正好可怜不忍看嫔嫱天女霜刀剪亦难露红烟紫碧䦨干歩揺衣袂飘霞珮钿合钗梁间宝冠枝上任他无力笑灯前还作有情看采根若可苏民病始信无经载牡丹玉蝴蝶花芳意深深掩緑苔粉团香翅自裴回多应又怨春归早化作飞花满树开小琼花合是孤根在广庭世间那得此云英霓裳一曲天香散惆怅瑶堦月自明午寝旧诗零乱满藤牀緑映帘深一缕香午梦惊回槐国远浮生消得㡬斜阳道间一溪新緑涨晴沙傍岸疎篱八九家桑叶又抽麻正长緑隂深处响缲车再观钱庙荒碑五丈藓生花飞䑕巢梁壁缀蜗华胄遥遥天下满不知誓劵落谁家墻外竹森森新竹亚墻屏箨解余斑粉泪零幸入诗家穷相眼可能不为此君青题鹤林丈室用俞紫薇韵物我相忘付入还偶来琼馆扣霞关玉峯自有三生约尘世真同一梦间华表风清丹顶去缑山月冷碧笙闲当知象外机无息肯羡黄金系九环五到洞霄兼似冲妙多谢名山不厌人五来此地着闲身泉声带雨驱烦暑空翠萦风絶㸃尘金鼎火能知应候玉壶花自占长春何时许证三生约乞借烟霞与卜隣杨蟾川铁佛普度㑹重隂九叠㡬曽开广布隂功亦异哉八景定中朝十极五云深处歩三台烟腾緑字鸾初下月照黄坛鹤未来去地一珠如黍米天人竞凑郁罗台炜烨神光烛素屏苦魂蒙度语堪听但知实相皆非相自证无形入有形火炼赤鑪超上景水流华沼荡寒庭功成试问谁能似元子真人旧典刑夜泊黄湾移近黄湾泊短篷野云垂地一溪风渚香吹散荷花雨㡬㸃流萤出苇丛夜凉听雨暑雨沉沉夜正清凉欺客枕梦频醒虽然未是秋时候滴在梧桐亦厌听西河栁一把轻丝拂地垂柔梢浅浅抹燕脂絮花吹尽枝方长却恨春风未得知三过垂虹秋来三度过垂虹灏气横江水接空帆影轻浮千幅月渔竿冷浸一丝风枫初落叶前村近荷有余香别浦通笑拍䦨干天地濶鲙鲈樽酒许谁同沧浪长史遗踪二百年直教名字到今传渚香细浥莲须雨野色轻团竹尾烟但得幽情关水石何须隠迹痼林泉客中正有尘缨在来此清游亦是縁水次秋蚊可畏利觜似花鹰针肤不暂停有生何蠢蠢藏毒在冥冥乱舞迷昏水喧声接晓汀风威秋晚劲看汝易飘零中秋日虎丘呈庾使东畎先生蹇歩接輶轩于山亦有縁劒锋遗断石阁影倒平田紫日穿林暝黄云共野连清辉无着处月伴使星圆清夜客身随取止一室冷如氷景远吟何託情疏梦不曽雨粘初藓壁风谢欲花灯岂是无家者甘为有髪僧客中雨思细雨粘云结晚愁黄金垂地菊钱流风来不觉窻声战分却覊怀一半秋闻鹤谁家嘹唳九臯声客梦初回晓帐清华表不知仙路逺刚随寒角转残更秋夜即事断雨寒云过暝窻落桐叶叶是凄凉楚山不入清宵梦月影蛩声满桂芗对菊欲荒三迳负归期魂梦何曽到短篱九辩不歌陶令老清香还许入谁诗开炉次夕以不禁离抱来访宏菴挑灯细语漏促忘归即事有赋时黄澹翁在焉客里情怀不自如夜深来访子云居挑灯细按新翻曲拂案同看旧架书梧叶敲风蛩砌冷菊香消雨鹤庭虚相逢且与开眉笑莫遣吟边酒琖疎雪只消顷刻便漫漫人亦求窥造化难栁外情知非絮落梅边误作有花看朱门合席持杯煖紫塞分屯坐甲寒慨想英雄当此际肯分事业与袁安和庾使和毛君玉送墨梅韵东风吹上歳寒枝笔下工夫颇渉竒此撡直应同晚节有香亦合伴氷姿淡于浅水笼蟾夜清似疎篱压酒时春在小窻横幅里调羮深意许谁知蜡梅送东畎先生併寓探梅之意泽国寒深未见梅东风何日到南枝玉堂应有新消息恐是人间未得知劒池雨壁烟崖翠藓长龙泓冷浸斗牛光独怜有水清无底不洗花池粉腻香生公讲台千人凑坐雨天花片石虽顽识当家万境俱空非有相漫留尘迹与人夸寄陈藏一万人如海亦纷纭还着江湖有限身题叶恨深波影远嚼花吟苦月痕新羡君朝市情俱薄笑我山林趣未真名胜搜罗能尽否细论何日许相亲送同幕刘正父召试合是氷壶寘露寒果然笔札对金銮虽云经世谈何易谩道忧时事转难正气必能回坏证中流当与障狂澜熟知议论平如砥且把清规作様看绍兴城隍庙江头曽梦见彷彿此山川幻説从何证来游即是縁妪言前世事我是太湖仙神理俱冥漠清香谩致䖍借张宪韵述怀呈东畎先生早起看秋意山前深未深水香飘远渚晴色上平林风雨一双鬓江湖万里心何期来此地时作短长人初泊世綵不问萧条传舍空来欹客枕聼西风一庭明月无人玩秋在梧桐落叶中早起檐前鸣玉响丁东清梦初回鹤帐中早起井梧飘一叶方知昨夜是秋风风雨入夏惟忧旱秋来却浸霪风声连海响山气与云深望歳丹心切忧时白髪侵旅中无别事隠几自长吟禹庙衮服严常祀平成万世功圭璋藏道室弓劒莽幽宫石定今犹在梅梁事莫穷幽寻须作计多恨雨匆匆高园入门虽较小中却是壶天委曲松篁迳清新锦绣篇蟠胸有丘壑随处是林泉更读鳌峯句风流似谪仙扁名俱不俗难得此规模一镜荷香冷四围花迳芜沼寛鱼自乐竹静鹤同孤倣尽东州景何须作画圗梦前室长夜㡬年别伤哉千古心自因縁较浅不是老相侵熊梦如先兆鸾胶岂续琴晓窻秋叶响不觉泪盈襟西兴寄呈东畎先生生平未始识东州不谓招邀得漫游南镇门前秦望晓西兴浦口浙江秋风抟怒气潮初落山涌青冥雨乍收岂为登临重回首使星只在五云头江湖小集巻二十三江湖小集卷二十四钦定四库全书江湖小集巻二十四宋陈起编施枢芸隠横舟稿枢丙申冬趋淛漕舟官戍小廨泊崇新门外傍河依栁髣髴家居刳剡之余时作一二解殊自适丁酉郁攸挻变塲地焦土转徙不常脩缮御前诸营投身竹木瓦砾中奔走不暇及渉笔氷幕尘埃益甚经年仅得十余篇非曰忘之势也戊戌秋捧檄东越凿石障江因登蓬莱挹秦望探禹穴访兰亭上㑹稽中峯谒阳明洞天山川之秀陶镕胸次间唫一聨自谓可意故所得最多亥春旋幕董筑江隄清事始尽废矣尝观银涛万叠瞬息去来翠山数㸃空逺呈露非不足以发雅思而动雄心而无一语及之者亦势也嵗晚坝岸成枢秩适满裒集旧作共百二十题先正诗云野水无人渡孤舟尽日横与枢官业偶同遂命曰横舟稿嘉熈庚子元日枢书轮差祝圣所拈香瓣香来谒玉晨宫月在觚稜绛阙东转向御街西畔过朝天万马正匆匆㡬度来㳺㡬赋诗又因将命到灵芝三唿祝了君王寿偷眼湖光立片时至日谒庙呉山见日初出曦龙浴海上扶桑云表辉芒烛万方史馆缤纷书瑞色禁城奕烨鎻祥光从知绣线添红影独喜丹心向太阳节里官闲无一事谛观易道静焚香廨宇傍河髣髴家居合是清溪近处居在官却与在家如栁风拂岸时鸣橹梅月横窻夜读书休问舟闲无唤渡须知水到自成渠俸钱已足供薪粒比着箪瓢尽有余昨夜昨夜隂风刮地鸣乱敲窻纸梦魂惊壁寒剥落泥成片屋老漂揺瓦作声野市霜明人蹟险官河水冷客舟横飜思带甲眠戈者何幸唫身傍帝城月夜忆梅花夜深寒月照窻纱忽忆林逋处士家鸥鹭正眠烟树冷不知谁可伴梅花生朝报恩夜醮绛节翩翩七宝车謡歌飞上玉皇家鹤坛月冷天风静开尽碧桃无限花菊潭赋小窻睡香次韵兀兀蒲团万虑除定回寒月满康庐幽香自有禅心㑹春不相知亦任渠夜闻城中箫鼔箫鼔喧天竞看镫都民应喜见昇平芳心自不同年少细嚼梅花坐月明和东圃郑震见寄薄官来京洛相逢久更亲丹心期为国白髪易催人月冷乌惊夜霜明鸡唤晨吟边频自感还染九衢尘题桃源图山中与世不相关鸡犬桑麻尽日闲傍水桃花春烂漫误传消息到人间和菊潭玉泉韵不是灵源透碧虚可容六六化龙鱼讲经人去前湖暝翻手为霖自有余酧𤓰畴赵鑪夫投赠谋生百拙世无如嬴得心清剩读书薄宦喜从京国路闲身还似野人居济川事业归商傅献赋声名羡子虚歳晚且留梅作伴吟边月冷一枝疎仲孚歳晚书怀因次其韵终有徴书访绮园心期独向老天言物情已逐东风转未必全归野烧痕端平除夕宦游来此亦随縁过了新冬又餽年今夕桃符犹自冩明朝栢酒让谁先但令世道皆平地此外身名任老天春与诗家如有意早传清梦谢池边嘉熈元日先春一日纪正元熈号初更气候暄万象光随黄道毂千官班凑紫宸门梅迎霁色来窻底栁挽和风到水根但愿时平年事好升沉有命不须论立春彩胜飘春上鬓蓬倚栏一笑问东风青青栁眼梅花面才染阳和便不同雨后道间见红梅𤣥都境界玉堂身轻袅湘裙歩晓隂昨夜雨肥添酒晕红情染得十分深盆梅白玉堂前树谁移此地栽看教清意足唤得艳阳回舞片疑云堕留香待月来只应标格好独为歳寒开春雪腊里霏微未许多春来舞片却交义混成天地皆同色㸃染园林尽着花岸蹟云凝迷去鹭屋头烟煖见饥鸦东风毕竟能融化不放寒澌氷栁芽再雪投晓又飜飞春风亦被欺须知寒彻夜胜似腊残时艳粉同梅落轻花替栁吹浑然成片玉冻合在前池题龙首图变化成来体势高坐令幽思起云涛春雷一鼔惊头角碧海风轻滚绛袍落梅粉香销尽骨犹清望㫁瑶台转有情便是百花无此分看看事业到和羮桃花武陵人去水横陈独向𤣥都管领春日煖风轻尘扑面刘郎空老苦吟身宿接待寺梵境忽巍峩门前对市河有心𢎞誓愿于此接经过郭近人声杂檐高雨气多规摹踰百载犹説喻弥陀宿龙泉寺既济功成列左𤣥余波犹作世间泉苔荒碧甃龙宫寂庭老梅花月在天横渎岸游梅花方开雪梁梅花倚道傍亭亭野水弄幽芳东风似赏孤高意未许飘零一片香竹篱茅舍本相安谁与移根入畵栏尽道重帘妨暖日疎枝却得䕶春寒风标夐与万花殊可有尘埃染得渠把住琼枝相映语只疑身在玉堂居双路王命驰驱不敢轻文书要覈去来情青山歩歩生幽意碧涧悠悠趂远程春浅禽声犹自小泥酥马蹟正宜晴地名见説名双路便舍﨑岖就坦平寔际窻前睡香瑞锦窠应对锦郎谁将灵种到幽坊山深月冷梅花老压尽羣英是此香石桥接待当年立雪直齐腰宗㫖流传到石桥风急窻寒灯影逺疎橅无语夜芗销手笔华严梵笈新更开宝地接迷津一声金磬人初静月照空山草自春闻寺中晚鼔灵鼍一鼔振潮音征梦迢遥枕畔闻语断频伽天正晓松风吹散满山云跨水道间店舍总迢遥山深转寂寥看鸥临远水下马过危桥晴雪林间少春风野外饶此行为王事旅食任萧条峮山铺未説路行难山深分外寒晚村林隠寺春磵石鸣滩薄宦曽无补劳生敢自安羽书虽较少备御莫教寛杏塘境接江东界邮程是杏塘雨喧茅屋小泥滑草桥长旷野人稀少平田水𣺌茫半生游厯地未若此荒凉四安梵惠藏殿刼火不能焚空中转法轮风霜鸱殿古金碧贝函尘物本由成数人言不坏身却怜无问者遗蹟竟成陈上司谏曹先生声名满世重于山果见延登左掖班天子虚心求国是先生着手济时艰要看出处诸公上只在精神一转间前此极言虽引去安危理乱正相关池萍一畨雨过一畨多间挟晴风涨緑波栁絮吹残游蹟在谢池㸃㸃是阳和分赋杨花纤腰睡起芳情足谁道春风浪拘束日暮天涯细草多轻风误入䦨干曲雨吟园林緑尽合清和犹有余寒在薄罗㡬缕情风春别栁一庭苦雨夜鸣莎人于生处穷通定事到难时感悟多水上浮沤频起灭看来物理总由他夜坐有感不为名所累应是得安居客梦方知幻身谋反似疎风高秋塞逺雨急夜窻虚犹望收来效频翻旧读书送黄巻游金陵六朝多旧事谁与问江山我亦身重到材疎语竟悭燕归秋巷静鹭去晚洲闲健笔无轻赋前贤辙可攀酧山月江与投赠帝里风光好随縁适宦情却居城郭外不杂市廛声水国霜天冷梅庭夜月清正惭无雅韵敢説到诗名和陆明叟了无闲事上眉纤一炷清香静昼帘造化自从回暖律芬华顿觉转穷檐轻风度栁春情薄细雨催花土脉黏所愧微官相束缚何因共访酒家帘夜窻听雨一炷夜香清挑灯听雨声虽然添客梦却可助诗情泽兰心重泥酥笋角萌山行频有约日日候晴明破榴蜂殻盈盈万颗珠润于玛瑙浸氷壶吟心先自清如水嚼了寒霜骨更臞登应天塔云级涌青冥金鳌载宝轮地高心自逸天近足无尘图畵千峰晚楼台万井春三生许元度曽此证前身鳗井人言此井有灵源潮落潮生透海门陵谷未须穷变易朱廧里是濮王园大能仁寺规模应甲刹殿阁拥金僊歳歉炊烟絶城低野色连客僧皆散去主者独安眠成毁难逃数山门八百年留滞何期踪迹又迟留行止于人自不由梦境固知空似蚁生涯却笑拙如鸠碧涵一镜晴天濶翠涌千峰宿雨收从此公余须杖履未应草草度春秋晓寒曲曲屏山忆梦中峭寒成阵入帘栊宿香销尽金猊冷一树梅花怯晓风晚思客思悠悠幸自安亦因吟事可相寛小窻过了亷纤雨细与东风説晚寒用明叟韵併寓山行未成之意久客住兰亭心同晋水清忘机盟宿鹭伐木听雏莺物亦知人意春宁有世情幽寻空作计一夜雨连明苦雨何期一雨成三日约客行山竟未能春到分时隂不解夜当深处气犹凝檐低卷箔看飘洒础润添香散郁蒸想见故园梅落尽和羮消息又堪凴雨中用雪坡韵无计酬春独有诗倚栏终日候晴晖东风渐属新桃李帘幕深深燕子飞雪坡以雨阻山行有诗因以次韵为欲看山助眼明频占鹊喜报新晴春光已过三之一尘世难逢四者并诗酒深情殊未适肴蔬薄具亦频更终来不似西湖好晴雨皆堪傍栁行月丹和鹤庄韵灵种飞来鹤顶红谁云九转有仙功广庭曽侍东风宴留得霞杯照晚丛即景且要尽清懽须知一出难人因晴后喜春到水边寛柳长官桥媚梅飘客袖寒荒祠存禹蹟得得又来看镜湖一曲天与平湖老贺郎春波依旧染晴光可怜千载风流意付与租符晓夕忙用雪坡春色韵才出城门兴便浓晴光野色两俱融栁方染得三分緑桃已熏成一半红山涌林峦荒寺隠湖分港汊小舟通相携各自论年事㡬度春风上鬓蓬用梅溪镜湖韵畎畆镜中分沧波杂㫁云向来官里赐今属野人耘怀古天难问贪吟日易曛羽衣遗传本起诵想余芬天基瑞应宫金碧耀琼庐天门绕电区鸟流周室瑞蛇断汉家符石井腾曦驭瑶坛布斗枢愿将皇极福敷钖徧康衢送东浦张应发归永嘉客里偶相逄襟怀亦偶同对梅吟夜月折柳问春风子勿言浮梗余方笑转蓬归程经雁荡得句附邮筒碧桃月浸虚庭夜未央一枝静对白云乡三生自结𤣥都约来伴疎棋到玉堂一春屡有阳明之约雨輙尼之将旋幙侍外舅来游薢茩二羽衣一能参上道一能知大丹竟日留话喜赋二解时清明日也㡬有行山约山灵圣得知仙家宁易到尘世亦何为草润非烟石花流止水池不晴还不雨正是卖饧时裂石未尝关毋将俗眼观虚中元有受造藴亦何难羽客能谈道云房识候丹只应仙有分风响歩虚坛道间见桃李花东风到处竞繁华不问穷櫩与大家垂栁丝中深院宇隔廧时有出来花龙瑞宫侧访姑仙不值轻红片片落桃花刘阮空迎紫凤车石洞有天元不闭何须流水觅胡麻送妻叔归栝此身元是客还作送行诗笑语如今度绸缪似旧时买船春载酒剪烛夜抨棋烟雨楼前景图来慰所思出西门寄呈外舅姑自从依监宅不似时亲义重难为别情同久更真一箫思去凤双璧倚灵椿只等中除报相迎辇路尘唐园幽居已似水中仙更有亭台在屋边拟作小图难畵处一年两驻内家船觉苑寺此是词人宅名因后世传驿中存废井桥下驻归船一梦空尘蹟千年尚福田笔灵应賸馥试为酌清泉祗园寺许询旧宅有戚公水应天曽建塔又此结精庐释氏縁何熟诗人念总疎壁荒遗畵水僧老学医书笑我重来者经年不定居奉和龟翁送别为説吟边事曽陪䜩笑频自惭无韵者敢对有名人雨洗秦山晓波明镜水春匆匆还别去芳草正如茵萧山望城中遗漏见説天文变频占太史台但云星犯月不料火为灾尽夜看烟灭逢人问讯来丹心勤恋阙东向极裴回唤渡旋幙半载蓬莱地相携只是诗心怀丹凤去梦与白鸥随俯仰俱无愧勤劳必有知归舟平似掌天亦念孤危江湖小集巻二十四江湖小集卷二十五钦定四库全书江湖小集巻二十五宋陈起编何应龙橘潭诗稿春寒博山熏尽鹧鸪斑罗带同心不忍看莫近栏干听花雨楼高无处着春寒客怀客怀处处不宜秋秋到梧桐动客愁想得故人无字到鴈声逺过夕阳楼冩情洒泪题春墨晕干东风无便寄郎难青箱再展云牋看蠧却相思字不完寄胡雪江借得官亭小似船六桥风月友三贤芙蓉未发荷花老一㸃诗情若箇边旅中示同辈与君同出已多时费尽囊金典尽衣只待春江烟浪暖小舟先趂白鸥归清晓清晓轻传一信风花添红粉草添茸畵楼十二栏干曲春在珠帘第㡬重笋泥中莫怪出头迟厯尽氷霜秪自知昨夜震雷轰渭畆请君来此化龙枝过垂虹垂虹桥下水连天一带青山落照边三十六陂烟浦冷鹭鸶飞上钓渔船呉蚕正是呉蚕出火时交交窻外一禽啼溪西有叶高难採遥见青裙上竹梯效香奁体云幙重重雨未收嫩寒先到玉帘钩一杯晚酒无人共羞带双花下小楼木犀露粟藏金一半开层层碧玉映楼台西风昨夜吹香过人在栏干待月来夏日即事野土生烟草树焦彤彤日脚火云烧池边自抝青荷叶吩咐山童葢药苖题骆秀才葺故庐疏家在西湖合涧桥短篱围得数椽茅归来颇费支撑力羞见春风燕子巢有别楼上佳人唱渭城楼前杨栁识离情一声未是难听处最是难听第四声春词玉纤轻揭绣帘开行到花前泪满腮正尔春心无处託一双蝴蝶忽飞来有所思曽倚空屏唱栁枝一声娇逐暮云低重来只见流莺在立尽斜阳不肯啼小园池占方方十丈寛已栽花木四时看客来莫笑生涯薄窻外新添竹数竿为客初秋为客暮秋归一担轻囊半是诗试问客情何处恶五更孤店酒醒时东风和彻诗篇得暂闲落梅香里立栏干新裁白纻春衫薄犹怯东风一阵寒有所见不着畵罗金缕衣寻常打扮最相宜春风燕子楼前过飘落梨花雪一枝晓窻桃花落尽李花残女伴相期看牡丹二十四畨花信后晓窻犹带㡬分寒居家居家到底胜居官啼鸟声中昼掩关待得小园花落尽更须移酒对青山採莲曲採莲时节懒匀粧日到波心拨棹忙莫向荷花深处去荷花深处有鸳鸯盆中四时木犀一树婆娑月里栽是谁移种下天来金英恰似清霄月一度圆时一度开相思二月春风杨桞青闻郎系马到长亭相思情味如中酒折尽梨花嗅不醒江上有感江上秋深客未归荻花枫叶两依依伤心最是长桥路落日西风一鴈飞见梅云遶前冈水遶村忽惊空谷有佳人天寒日暮吹香去尽是氷霜不是春舟中偶成黄㡌招唿急下船天明仅可过涵山朦朦一枕梅花梦犹在寒窻纸帐间题临安僦楼过了烧灯望燕归春寒刬地勒芳期杏花深巷无人卖细雨空帘尽日垂粉蝶宿粉栖香乐最深暂依芳草避春禽晚来风起还无定舞入梨花何处寻活计三间茅屋葢头颅除却吟篇事事无拟把十年穷活计一时倾倒向江湖无愁世间惟我最无愁才是无愁得自由午睡觉来门半掩一池春水看鱼游春隂宻雨流酥入翠苔春隂日日鏁楼台女郎未有寻芳约辜负樱桃一半开老翁八十昂藏一老翁得钱长是醉春风杏花村酒家家好莫向桥边问牧童清明踏歌槌鼓近清明小雨霏霏欲弄晴唤起十年心上事春风楼下卖花声杜鹃君若思归可便归故乡秪在锦江西不知何事留君住却向空山日夜啼赠友人我向诗中为活计君于酒里作生涯世间乐事惟诗酒各自风流占一家帘半窣香波䕶曲栏缬花红映玉钩闲晓来㡬阵轻风过时见溪南罨畵山碧桃玉僊同驾玉鸾飞天上曽攀带露枝一片不知何处落晓来流到涌金池芍药金蘂丝头茜染成五云楼映玉盘倾谢郎一入中书后二十四桥空月明伤春荷叶初浮水上钱栁花飘尽岸头绵不知春色归何处欲向空山问杜鹃效无题体玉钗风㫁扇云深砌冷帘空月易沉流水落花无处问一年春事一年心江湖小集巻二十五江湖小集卷二十六钦定四库全书江湖小集巻二十六宋陈起编沈説庸斋小集立秋昨日午时秋西风夜转头吹来溪外雨藏却树间楼暝帯栖鵶色凉催客燕愁一樽吟未了衰鬓早飕飕仁福道中山径少曽平人烟隔陇青浅流分石渡低树碍舆行税籍全编户村童半壮丁我来官此邑三度究民情偶成读罢黄庭一巻经磬残烟冷夜坛清月明何处人开户惊起松梢睡鹤鸣征途桂筦三千里征人一寸心自从登驿路㡬见换乡音古树春隂薄寒塘野水深渴行唿得酒瓦椀不辞斟暮春燕翼初干渌满地桑隂收尽麦黄时一年春事又成梦㡬日愁怀欲废诗料理病身尝药遍揩摩睡眼看书迟翛然独倚䦨干立花下貍奴卧弄儿纸衾三首碎捣霜藤月下砧清泉㵼出簟纹匀老翁採药归来晚剪得山南半段云茧面新干帯露揉春回斗帐伴吟愁残年已办蒙头过风雪从教打戍楼一幅新裁碧涧氷野人留客宿云层山房恰好松醪熟夜半无眠话葛藤春词水涨寒沟栁又隂小窻风度一声禽若将离绪萦春事片片飞花是客心送何𣙜院之官金陵分司陪宰掾赐勑带朝衔见説成行李无因别去㠶秋风石城路夜月雨花巖料有惊人句鸿边寄短函溪楼心远俗尘隔楼高野兴多稻花黄雀雨山影白鸥波滩澁推船上桥危挽客过日斜栏倚遍无句奈愁何寄张永堂浙江风浪濶梦不落吟边书到知何日君归想隔年才高朝士重命拙故人怜早办山中计吾今省俗縁烟浦烟浦残鵶舞夕阳风枝病叶似初霜眼中秋色十分净沙外寒流一线长溪女得鱼烹碎白田家收谷晒新黄偶寻野趣归来晚草际萤飞㸃㸃光渠流岸石湿黏萍一渠流水清每来疑雨过少立见鱼行树隔炎歊远桥分午影平主人契幽事客到出相迎安石岭茅屋鸡声勘夜分杖藜挑月带余醺不知身在孤峯顶回首人家尽白云缙云道中去作京华客离家此月前问程恰中道数日近残年山雨易成雪村云疑是烟仆行愁不进添乞酒浆钱次韵立方何园春事觉垂垂春行似后期草根花片积人语鸟声随酒病因过量棋输为好竒欲归愁路远月色若为私次韵永堂莺声未改春叶底一蝉新幻境老无梦醉乡诗有神整巾因把镜懒语怕逢人似此衰迟者劳君料理频古树古树被青藓蟠溪作卧龙穷冬不蔽日入夏却生风枝少禽难託根空蚁聚封幸为斤斧弃得老雪霜中买舟租得舟如叶低低半搭篷仅堪容野客还喜友渔翁遡水斜分浪悬崖逆鬬风去程应不计且泊槿花丛明融盆池二首凉入湘帘影半开小窻午枕梦初回萧疎数叶秋菰上也解声声报雨来老瓦盆深漾细萍雨多流却半瓣青夜凉偶出庭心看缺处光涵三两星听雨耳根听不歇滴滴冷于秋疑是山翁醉巖前枕瀑流晚春白头何计是生涯日日樽前卧落花緑满池塘无一梦夜来风雨过谁家赠段琴我琴未絃时浑然心与耳自从识开指反为琴所使清风千古曲雪涧敲寒玉谁能继此音苍梧泣修竹食梅儿时摘毒梅叶底寻弹丸所恨襟袖窄不惮颊舌穿我年不自觉以我齿尚完尝新试一荐㗋棘眉先攅岂味不悦口岂老难强餐人生煎百忧弄梅未为酸秋词雨放凉颷晚复晴小窻人亦共秋清月华网在蛛丝上错认疎帘挂水晶闺词二首宻幄香烧锦瑟横佳人半醉觉寒轻忽思塞下新畨曲弹作黄芦孤鴈声冬事侵寻浑未知隔隣听得理寒衣惊心歩出庭西曲日影斜斜木叶飞冯公岭晓上冯公岭艰难见客情雨和残叶落身逐乱云行野店山腰出秋泉石罅生若将世途比此路更为平山中秋兴山户少曽扄居贫易得清秋衣和月卧溪茗杂云烹学字书红叶看骚些落英从他头早白心事本和平别墅野舍清溪曲连茅接树隂唿童隣错应贳酒妇同斟落照收残雨寒烟出寸岑江湖成梦事投老属山林次韵古愚立冬日观菊闲绕篱头看菊花深黄浅紫自窠窠清于檐卜香尤耐韵比猗兰色更多九节畨疑今日是一樽未觉晚秋过从教白髪须簮徧且任当筵作笑歌竹色竹色留清睡薰风畵一帘懒因人事少病觉老颜添开槛临昏镜齐书补坠签晚蝉声欲断新月到虚檐晓色晓色䦨干外翛然一欠伸雨中无过鸟烟际有行人树湿清隂重沙㘱潦涨新慿谁借簑笠整钓傍溪隣芗溪途中天风吹落日秋色上遥岑倦客未投馆栖鵶已满林妻孥非远别歳月易惊心市酒不成醉新蛩助我吟雪冻项缩如龟茅檐讽雪诗冷于初下日好是未消时树重高枝折窻明晚色迟忽思溪上路拟借蹇驴骑游真巖一迳入松林真巖峭莫寻山空泉自落日出地长隂鹤去僊台净丹成古井深残碑看未了屋角转幽禽送周堂长归慈谿寄何賛府慈溪隔楚云问不接鸿鳞因送还乡客重怀佐邑人海明看出日山晚倦行春料得双松下吟成瘦鹤身超化云山入门松作迳歩歩接秋隂山带孤城起云归古殿深隔池闻鹤唳倚树看僧吟笑指煎茶处青烟出竹林题黄止庵诗集灯前㡬寒夜编得近诗成对客时评看归囊喜带行风高霜鹘健木落涧秋清吟到无吟处萧萧白髪生钓台山束江流起素湍羊裘立尽暮云寒早知钩饵成虚设多却当时一钓竿西湖独歩平湖开霁色寒碧照空心小立背桥影缓行随栁隂㡬年劳远梦到日记曾吟荷荡成茭地萧萧秋意深送何水竹需次入剡易斋赴浙漕弟兄聨骑出秋色赴行装慈水𤓰应熟孤山桂又香对床村店寂起饭晓灯凉到日分呉越江流两岸长南坡不以科目自累而以风雅自鸣请余为赋凤衔科诏出祥云底事儒林有逸民四海声名难着我一坡风月正宜人镜留白髪非遮俗家酿黄柑可接春只许诗朋自来往素袍青履华阳巾鸡鸣鸡鸣霜叶下月在纸窻寒客路千家晓山居一枕安秫收催歳酿韮种接春盘纵有少年梦其如心事䦨寄永堂落日照江东思君讯便风栖迟定何处约莫过残冬小隠时曽到安书久未通自怜心易老盘屈似寒松送观过免举赴省樽前逢腊近行李独西征事厯风霜惯春回雨露生一经家自学千佛世题名昨夜瞻奎宿寒芒万丈明茅檐茅檐夜雪晓开晴自洗寒衣漉涧清如此过冬何不可梅花休笑鬓星星冬半歳逢冬欲半心事更迢迢细雨寒窻闭孤灯长夜挑远书和梦冩新酒带愁浇明日有幽兴寻梅到石桥挽鲍监镇一纸辟书驰华年发轫时排云何不到殒露遽如斯㓜子未知父偏亲反哭儿有书来谒些忍泪看埋碑送何仲远适越因之官霅水樽酒沙头緑涨波事欢其奈别愁何去程想憩兰亭竹到日须看霅浦荷年少莫嫌官职小名高却怕荐书多腊前拟作孤山梦还许扁舟载雪过简柳濬卿一别仅三年相看事宛然旋添新蒜髪犹耸旧吟肩红日征途外黄花喜气边不须劳寄问姓字有人传秋溪迎月歩秋溪芦长与树齐水光连汉近夜气压山低岸隔唿渔渡林疎见鸟栖酒微风力劲归袖冷凄凄江湖小集巻二十六江湖小集卷二十七钦定四库全书江湖小集巻二十七宋陈起编王同祖学诗初稿絶句京城元夕鼓吹喧喧月色新天街灯火夜通晨玉皇不赐传柑宴散与千门万户春湖上长安三月又三日绣毂狨鞍富贵家笙鼓喧天兰棹穏卖花声里夕阳斜偶出城来日未西百花丛底草萋萋游人过尽归来晚行遍苏公十里堤送客千金难买是心知谁遣相亲又语违杨栁若知行客恨不教飞絮扑春衣太乙宫即事金殿重重昼不开盘窠苍栢两行栽角门东畔瞻宸几仙仗曽迎翠辇来緑隂宻处着危亭佳气葱葱王武林一片红尘飞不入杜鹃啼处白云深夜歩内门静夜孤灯人未眠等闲行过内门前一声唱彻连珠喏碧月朱栏緑栁边时事感怀壮心如铁气填膺万里中原未息尘一枕西风两行泪封疆谁是死绥人羽书昨夜下长安万骑骎骎犯蜀关愁杀闺中年少妇朝朝空望戌夫还襄州蹀血荆州乱千里金汤狐兎慿未定樊城关某死汉民何日见中兴蜀又交侵淮又危江湖风浪沸潢池连朝云气浓于墨想是英雄血战时晚秋世变无穷客恨长栏干遍倚怕斜阳满篱黄菊无心看付与游蜂自在忙明堂观礼杂咏十三首尚书省观涖誓中辛眡吉建斋坛宰相前期誓百官尊祖敬宗天子孝仪文莫作等闲看端门观习肆赦仪百官常服拱端门丹凤衔书下九阍宰相近前宣授了齐班舞蹈谢君恩两边黄幕䕶朱檐中贵当头候卷帘扶起金鸡争抢取要教天表庶民瞻车驾宿太庙金甲重矛两内臣堦前对立气英英巡更塲内知谁问听得传唿宰相名车驾回太庙瑞霭祥云傍晓开九重法驾太宫回一声静跸千官肃卫士传唿御座来天街夜歩风不停云月更清千门绣幕笑歌声御营巡检无拘束走马天街夜达明内前青帷朱簴栁隂旁玉磬金钟列两行辇路旋添泥细细鸡竿揭处瑞云黄和宁门观驾星斗中天夜向晨寸云不㸃月华明六飞过尽灯如昼宫漏迟迟报五更肆赦九重夙夜畏天威何事晴明一夕非不放明堂大朝贺尽抛坊乐独行归观景灵宫㳟谢圣皇宗祀怀多福恭谢回来看帯花柷敔笙镛齐合奏举头更见日光华膳羞进彻静无譁宰执斋宫坐赐茶不比常朝添覆奏报来除目十余家回龙桥望驾回龙桥上望龙颜毅采英英仰视难须信吾皇自神武何忧中国不尊安两行卫士锦宫袍万歳声长彻九臯过尽羽旄风细细彩云不动御炉高晚秋登楼独上危楼望落晖昏鸦归处逺烟微湖光洗得秋容净争奈江南鴈又飞读罢黄庭倦倚楼乱云挟雨过湖头年来无复登临思闲捻黄花送暮秋观雨萧萧疎雨逐斜风三两归鸦暮霭中看到菊花无可看一年秋事又成空送刘方石归盱江歳云暮矣始成行珍重刘公半月程四海干戈风物改乱离时节别离轻昨日新闻未忍听忧时嬴得鬓毛星归休高卧西江上秪恐川原草木腥与月船周君话别明日须知子遂行一灯对话过三更离魂已逐歌声断清梦空随夜雨生鸭炉烟冷夜窻寒着尽冬衣尚怯单忽忆故人千里别鴈赍芳恨度扶栏霜风一夜霜风动地寒塞垣火未报平安嫦娥亦帯伤心色为照征人尚抱鞍夜坐独对寒灯客梦孤数声征鴈下平芜古今多少难言事笑指梅花解语无坐到中宵未忍眠秪今身世两茫然悲欢转眼俱陈迹休对寒灯説旧年寒夜匝地隂风黯淡天怯寒时候只宜眠氊裘羔酒非吾事自碾新茶和雪煎风收云卷月当天独立中庭思悄然市井不知边塞事呜呜鼓吹乐新年寄诗人忆君夜夜看灯花暗数归期未到家儿女团栾生计足还知边塞走胡沙恰回午枕自华胥忽得周郎一纸书江上春风能㡬日莫教门外柳萧疎观钖宴宣劝中使传宣内里来辅臣拜饮九霞杯君王万歳三边静寿域先从塞北开湖上早行钱唐门外买湖船雾气冲云水接天只有苏堤金线栁半笼早日半笼烟隂夕恰则晴明天又隂霜风如劒二毛侵淮城夜雪深多少不见擒呉奏㨗音歳晚即事矻矻穷年漫逐名不知七日换新正困人天气浓于酒赖有梅花唤眼醒元日一夜东风换斗杓千门晓色雪初消君王已奏平淮雅犹自谦冲免㑹朝云集衣冠拜紫宸榻前除目报来真君恩先到宫门栁占得人间第一春观宰相早朝五更三㸃内门开御路传唿宰相来天子未明思政理退朝常是过辰牌春社亷纤雾雨四山昬寂寂茅檐半掩门客里不知今日社偶过野庙见分膰雨意春愁如织雨如麻倦倚吟窻拾落花坐不忍眠心似醉悠悠身世在天涯曀曀重隂昼不分归鸦林里认黄昏人间春信知多少但觉轻寒入梦魂内前两桁垂杨䕶九重翠眉羞畵旧隋宫柔条似怕君恩重低拂朱栏舞晓风丽正门开晓色鲜万丝緑栁御沟边禁中恐有题红怨不放涓流出内前小立小立危楼望眼遥晚烟淡处见湖桥梅花落尽寒犹力留得东风候栁条湖上湖头春水千丈碧湖堤袅栁不盈尺唱歌女儿棹船回惊起沙鸥对对立庙山道中萧萧疎雨㸃孤蓬舟子招唿语顺风小麦青青春恰半一犂江上看田翁春日杂兴迢迢清夜静无譁月色千门噪乱鸦坐久忽惊寒力重不知残雪在梅花粉墻红杏半离披春满人间花自知幽鸟不言如有思等闲飞上海棠枝轻寒漠漠雨霏霏春院人闲半掩扉风力不知多㡬许出门只见杏花飞百花时节燕莺忙昼日如年懒课香午枕梦回人悄悄一声啼鸟傍斜阳清明过了栁花飞帘外萋萋草正肥唤起惜春情绪处空山残月杜鹃啼严陵舟中万水千山霁色新临风一苇㨗于神羊裘滩下休停棹闻説狂奴解笑人郊行牧牛童子坐田头摘草簮花两两讴路绕青山山遶涧残蝉夕照澹于秋火云散尽晚风凉曲涧流空草自长蚕箔成丝秧贴水数声布谷为谁忙午牕破午幽禽惊客梦隔牕疎雨唤离愁浮云得丧知何益早悟庄周蝶梦休独行终日长廊独自行幻身未信一丝轻自家心绪忡忡急枉恨隣墻捣练声初秋晚趂凉飔上小楼忽看梧叶始惊秋悲怀无奈狂风雨数尽归鸦懒转头晚登层楼西风吹我上层楼千载兴亡逝水流数㸃鸦归江浦晚一声鴈过塞垣秋天津桥行阙千重鎻暮烟山如洛邑水如瀍黄尘障断中原路忍立桥头听杜鹃晚出昇州门晚驱羸马出东城过尽三岗路却平村店夜深人语静隔桥风递暗潮声京口晚风来候过淮舟闲上南徐多景楼落日寒城伴荒草江南人指是𤓰洲道间晚景断桥流水涵虚碧逺岸空山鎻晚青勒马回看溪畔景森森古木暗长汀题郑云谷梅牕匆匆歳月为谁忙静倚梅牕到夕阳老菊不知秋已去晚风时送短篱香爱梅来访小春花闲卧云房避俗譁唤醒昏昏尘世梦旋移石鼎煮新茶歳晚杂兴拨尽寒灰恨转添不知片雪㸃疎帘梅花帐冷炉烟歇架上黄庭信手拈时势危棋局转低丈夫有志竟何为优游输与田家乐问着朝廷事不知雨雪霏霏歳又除鲤庭目㫁数行书销金帐下羊羔酒便学麄人也不如夏日金陵制幕即事五更三㸃造辕门了却文书日又昏出入戴星吾岂惮要须一饭不忘恩蚤来留得气清明吏捧军书课日程秉烛搀先书押了闲歌凉枕数残更荷花池畔竹凉床一枕闲消夏日长燎过水沉天正午旋移小艇採莲房幕府人才不在多同寅难得是恭和一堂賔主春风里剰有工夫到切磋入夏边烽渐报安不妨拄笏共观山西风易把江涛涌整暇规摹肯放闲郡圃观白莲翠葢亭亭映玉裳临风绰约暗飘香六郎正被繁华困不爱浓粧爱淡粧娇羞处子临粧后淡净佳人出浴时无语倚栏如有恨生嫌别岸汚臙脂掩畵娇春歛恨浓莲包欲实又成空都縁不肯为云雨开落非关一夜风採菱人散夕阳收冷落西溪风露头飞入白鸥花一色暗香来处月如钩泰华根株本一同何分白白与红红半池只怕霜风倒输与苍颜百丈松秋日金陵制幕书事幕府秋来事更多夜深犹自拟诸窠平安号火新来急北骑连宵已渡河㸃尽官军㸃到民三千新遣殿司兵流移更讲关防䇿预结强丁戍列营哨马纷纷一水间渡头分戍要防姦可怜生计渔舟者官给旗牌禁往还元帅谦谦尽下情麟堂垂晚更延賔遇风尽是同舟客肯把秦人视越人明朝玉帐过江边骑卒行营一日先出得公庭天向夜通宵又散起家钱秋闺西风昨夜到庭梧晓看窻前一叶无秋月照人眠不得等闲拈弄绣工夫满目凄凉只自知闲将心事寄琴徽无情梁上双双燕帯取秋光一半归入秋情思可曽忺深锁朱扉怯卷帘书几无人尘不扫一钩蛛网挂牙签江南贾客去忘归扑面边尘自在飞想得那边寒较早夜来宻地翦征衣零露瀼瀼夜气浮嫩寒差力五更头隣鸡啼破交加梦冷浸梧桐月一钩冬日金陵制幕书事督制堂堂两重臣驻师移府夹江濵资粮屝屦多多办更有舟车乞与邻官军闻説定庐州破敌功成一滴油智勇功名付元凯王三钖命到康侯城中守将方投死阵面将军已卖降版筑纷纷成底事那知靠后是长江薄晚官军得胜归家家户户挂旌旗阵前纪律明于日师入城来半不知三五同寮出幕迟公余终日意怡怡归来又被梅花恼拨冗铜彛挿数枝右七言絶句百首同祖少作也少作不止是杂体凡数百未敢録姑録此百篇为初稿非録诗也録其事也诗因事而作事由诗而着不然少作何敢传哉同祖自髫齓侍家君宦逰弱冠入金陵幕府目所触意所感寓于诗诗不足録事不可废此初稿所以出也孔子曰小子何莫学夫诗又曰非求益者也欲速成者也同祖慕圣门学诗之训将以求益而非敢蹈欲速之戒遂以学诗名其篇嘉熙庚子月正元日金华王同祖书于建安郡斋江湖小集巻二十七江湖小集卷二十八钦定四库全书江湖小集巻二十八宋陈起编陈起芸居乙稿安晩先生贶以丹剂四种古调谢之陈子一畆宫居来七十年当其春盛时庭花发幽妍转瞩长养天青子垂檐前秋收备百礼冬享意则䖍年来风雨凌垣倒壁四穿上漏下卑湿败隙遥瞻天三生结施仁覩此殊兴怜舍以四条柱俾之撑危颠工师得大木裁制精且专尚欠栌与楣况复栋与椽再干大檀越结此欢喜縁履斋先生下颁参附往体以谢有客号奚毒西来自赤水外负炎炎气内存温粹羙当年杨天惠夸大不絶齿解后段氏子即之珠可喜却邪迺素心调中古无比世仰大医王民瘼咨朝市二子愿托身赴汤任驱使兴怜维摩老遣前䕶衰毁病魔亟退舍怡然得安垒缅想蓄牛溲陋哉子韩子既非瞑眩剂厥疾无瘳理一念卫生恩百拜额加指友人新息满月兰砌懽传书种子宝刀剃髪月初弥絶怜雅致高于俗㸃易残朱抹𩕄儿汎湖纪所遇六桥莺花春色浓十年情绪药裹中笔牀茶灶尘土积为君拂拭临东风可笑衰翁不自忖少年场中分险韵画舸轻移栁线迎侈此清游逢道韫铢衣飘飘凌緑波翡翠压领描新荷雍容肯就文字饮乌丝细染还轻哦一盃絶类阳关酒流水高山意何厚曲未终兮袂已扬一目归鸦噪栖栁贺友人丝桐复归春到牡丹花事阑惜春约客游湖山烟光万态属吟思白石清泉流指间双成解后兰舟驻索纸大书春草句成此风流一段竒乐事百年能㡬遇薄暮归来雨湿衣买舟庇此十三徽小梢愚怮阻人意客散河梁灯火微方将清事夸儿妇桐君羽化无何有一壶千金何处寻愁絶瓠巴无错手要知烦恼所根株以爱布种当芟除赵璧既返懽如初哦诗称贺敢后欤适安惠糟蟹新酒伟哉无肠公横行占江湖㡬欲肆其雄上山攫于莵无端四五辈怀椒寻酒垆枕借糟丘下醉魂唿不甦尚想横戈勇胸次与世殊开怀风味佳大丹液膏腴此宝君所储何为贻老夫麴生挟之前烂然陈座隅当其左持螯不知竭此壶酩酊无何乡轩冕不关渠东望歌老饕前溪梅影疎题适安清湖寓居薰风轩槛晓晴开郁郁桐隂手自栽二水合流当户过一山分影入楼来琴逢良夜时挥弄诗欲名家巧剪裁可羡一㕓安所适纷纷车马汨黄埃灯花戏简西隣西隣逸韵偕秋清瑶琴曾许月下听神驰吟境日复日金颷转矣寒此盟昨夕相逢再有约六花飞时湖上行短檠不宻泄此意煇煌粟粟攅金英閧堂一笑前未覩信手闲閲灯花经一主饮席设林麓一主盍簮获良朋便欲笺天檄滕六银盃逐马快此情晓来喜见万瓦白乃是天宇清霜明得非分薄误灯花还复灯花戏老兄武兄惠药昔人馈药不敢尝未达寒温良毒㫖朝来剥啄客问病宝剂盈奁意何侈便当三咽答殷勤儿欲先尝还且止平生结交结以心岂有鸩人羊叔子多君相济义薄云友道线絶今振起緑隂庭院趂清和抖擞精神迎药喜秋怀又见街头卖紫茱老怀扰扰类催租客来喜得呉江纸欲冩新吟一字无怀三山友人春前深惜别病后政无诗青又生菱角红应熟荔枝鱼甘賔席暖风逆客帆迟徒结连宵梦邮音负所期寄彭勿庵一片巴江月移辉到庾梅孤山春事早疎影望东回以仁者寿为韵夀侍读节使郑少师一气妙磅礴万彚屈者伸方寸函太极宇宙皆吾仁端平政化絃真儒手洪钧厥今扶公道皆昔夹袋人丙午成乐歳甲子无穷春岧嶤阊阖云蹀躞绣鞍马细氊侍珠琉治道谈帝者归来西湖濵岸帻松葢下秋渌晚涵山揖以荐琖斚北第何三辞泉石怀緑野赋诗投金濑俸入犹半有煇煌奉国节一粟乃不受赢副初何心国计要丰阜一丸济世徳阳报期千夀㑹须烦潞公再与佐元祐枕上病与仇谋酒作成药炉又复伴深更隣钟自是常时听才到霜天分外清郭圣与黄希声问候山有灵芽可㸃金名医未遇苦为寻药房掩昼情多感竹榻逢秋老不禁座上遍将唐帖揭架中闲取晋诗吟病怀得此相料理更接兰交问讯音过三桥怀山台卖花声里慿栏处沽酒楼前对雨时景物如初情自老夕阳波上燕差池题玉泉畵像次来轴韵鹿随寒策穿云邂逅灵峯时节含毫谁貎闲情莫畵胸中风月奉酬竹溪陈史君新诗墨梅之贶千里双鱼贲草堂中藏瓌异夜腾光兴因东阁増怀想影落前荣不寄香四韵休夸毛颕伎㡬回曽误夀阳妆感公意过兼金餽惭乏琼琚展报襄夀大丞相安晚先生嵯峨补陁山下视海水流风波定以梢穏穏济川舟皇穹祐炎祚黍稌庆有秋繄谁致此祥上相今伊周赫赫命世贤师道辅前旒暨汤同格天康济仰庙谋向来三边尘化作和气游横戈枕月戍击壤歌西畴小春明日是泰阶射斗牛见説老人星交曜光九州宣劝下紫宸雕盘罗珍羞北禁诏墨香昌炽颂鲁侯鲰生戴厚恩一诗何能酬拟办八千首从今歳歳投纸帐送梅屋小诗戏之十幅溪藤皱縠纹梅花梦里閟氤氲裴航莫作瑶台想约取希夷共白云迎月尊酒贪迎月人生醉后嘉夜来窻不掩吹落一瓶花止酒示圭一病杯中物致危翰林何事酷耽之酒经若果通仙道不向青山立断碑适安有湖山之招病不果赴兰契简以诗金铿而玉戞招邀访逋仙剧饮拟投辖事有违人意十常居七八文园病政浓况复泥泞滑老怀欲舒散天心若是恝适安和人生欲四并其难乎戞戞春工閙花栁春䨧阨车辖何当载酒歌对舞花十八树色尤緑秀莺声尚圆滑作诗调维摩病安情已恝槐隠和新篁褪锦衣风玉渐相戞香红吹成尘春去谁管辖歌酒相留连一笑携二八败意林间禽饶舌泥滑滑可人非不来正坐天意恝輓梅屋桐隂吟社忆当年别后攀梅结数椽湖海有声推逸韵弓旌不至笑遗贤儿收残稿能传业自志平生不愧天航便双鱼无复得夹山西望泪潺湲輓林夫人懿徳遐龄世所尊浓薰班马到诸孙疏荣花诰加宏邑赐第兰堦侈异恩了了三乘言外趣如如一性定中存鱼轩应向西方去知在莲花第㡬根病中偶成平生谨樽酒投老更齐圣优游接嘉賔能使百忧屏可怜陶士行饮少亦致病丰下改旧容浮采满青镜升降气失常医经云上盛亟试黄昏汤要期勿药庆朝来觉清爽临窻发幽咏薄命薄命畏庚金那逢阉茂临一樽花下饮半载药边吟食味同𤣥酒形骸类藁林但存元气在㑹见緑成隂消遣夜雨生寒换夹衣形臞貎悴叹衰迟病中何物能消遣一榻揩摩十载诗题西窻食芹稿曽味西窻藁经年齿颊清细评何物似碧涧一盃羮一念一念无尘杂三更有梦回同他石桥老过水探寒梅买花今早神清觉歩轻杖藜聊复到前庭市声亦有关情处买得秋花挿小瓶一榻一榻世縁轻毋将事物萦昔人言岂误慧自静中生同清兄看猿藜杖同僧扣譍门野叟闲放他猿摘果莫把白云关薄暮寂寥谁作侣耿耿一寒缸薄暮西风急唿童掩却牕秋夜怀康节无眠辗转听更残心绪如丝起万端煎药炉邉童梦晓读书檠下妇纫寒狻猊㫁火香犹婉促织摧秋袂怯单愿子大贤康节语此情于我一般般冷泉凭栏此山泉石胜还思日日登那知三生前不是住山僧冷泉邂逅友人留饮倦叟寻芳借短笻故人邂逅一樽同明霞浸水疑铺锦彩阁横溪俨卧虹猿去复归啼晓嶂僧来相伴立春风雪涛湍激开寒闸涤尽尘襟万虑空黄路钤诗来告别玉泉驰一纸八韵有情诗不肯面相别恐成离索悲江声喷岸拆潮势激帆危旧制边州守方今典辖司适安招游汤镇不果赴汤镇古祠宫招邀及倦翁轻裘乘晓月骏马逐东风野色观无分春光病见攻行将迎诞日一瓣拟遥通寄东斋又复逢初度尫羸异昔时预愁临丙戌所愿值天医剪綵装茶菓裁牋荐夀巵今年都告免汤餠却相宜寒吹寒吹西轩入罘罳设座隅腰围同沈约指爪类麻姑静卧氊三叠清斋饭一盂晓来香满室巖桂倚缾鑪适安夜访读静佳诗巻情同义合亦前縁得此兰交慰晚年旋爇古香延夜月试他新茗瀹秋泉君停逸驾谈何爽客寄吟编句极圆可惜病翁初止酒不能共醉桂花前所适钓鳌东海头经春醉一舟西溪抝罾人小鲜终日求庚戌秋作甲辰迤逦至今年药灶殊劳日夕煎血气任他销与铄向来诗骨已成仙耘业许印章四韵叩之近因稚子传来意知许衰翁两印章字画莫教凡手刻形模当取古人长六书今独行秦峄三体空闻设汉庠后世阳氷能复古未知何日寄文房婚嫁婚嫁债羁縻何时是了期每嗟身外累无出女和儿听漏寒无梦添香夜有诗沉沉澄万境梅影月初移六言简耘业露湿萤光愈炽月斜蛩韵尤清微物得时若此人生可不求名束起束起仙翁肘后经旦参思邈枕中吟夜来独卧寒无寐忆杀黄䌷旧破衾闻隣寺粥寒缸旋擿动𡨕搜泓玉摩研万象愁铁版响廊催早粥铜壶添水易新筹一声鸡唱惊残梦再听鸦羣过小楼可惜秋光惟帟隔料应河汉五更收汪夫人筵上口号今朝王母䜩西池葱蒨祥烟霭绣帷坐摘蟠桃华夀席行看丹桂发孙枝鱼轩锦毂花千叠鸾诰金铃络四垂好是慇懃千歳祝老莱先酌后门楣翛然向来莲社本遗荣勾引渊明造道场梵叶翻残空佛印念珠持久现圆光秋花依约生凉意暑雨微茫送夕阳客退饭余无箇事翛然一枕到羲皇风雨作无成老见过望望太平歌惊雨愁扄户闻风虑偃禾盃中醇止久瓶底粟无多畎畆忧时切天乎少警何葵窻送酒久藏斗酒谋诸妇婢子仓皇错授醯邂逅芸居初止酒小厨海错旋开泥望晓要知筋力衰多少一觉才回常了了隣钟无奈五更何望断窻纱不能晓湖上即事波光山色两盈盈短策青鞋信意行葑草烟开遥认鹭栁条春早未藏莺谁家艳饮歌初歇有客孤舟笛再横风景无穷吟莫尽且将酩酊乐浮生朝宗餽食且复招饮相亲逾骨肉何以结情深下箸觉可口同盘还上心拨灰君句就曝背我寒侵屡有梅窻约行将共晚斟送印寒邓簿得阙西归才藻世于家勾朱新职华学能如蓻木春到可生花野店寒吟月轻装晓度沙君行余止酒一念一兴嗟圭示急须制作亭当喜成一絶博古图中无此様繄谁匠意巧肧胎槐堂新送黄封酒便可冲寒煖一杯梅花怨为汪耘业赋嵘峥歳事春将至寂寞梅花雪失期独有垂杨伴幽怨岂堪临水折长枝旧题隠者壁一絶妻嗔山犬践园蔬儿钓溪鱼餧鹤雏总道村居无外事有人庭下索诗逋酬成贤良献璞无成喜弄璋世间得失事相参刘蕡不得言时事半为当时记朴庵同友人汎舟过㫁桥登夀星江湖伟观归舟听客讴清真词意甚适分得江字奉寄季大着乡执兼呈真静先生辛亥仲春将徂兮有客踵门曰风日流丽邀余共泛西湖之舽舽南去而忽西兮昨之折槛今复饰以成杠背苏堤兼丝之緑隂兮望一簇孤山之青橦层峯叠嶂巉絶露天巧珠英琪树发越地之灵一声何处兮钟撞篙师告余曰此夀星古刹上有竒观开宇宙于八窻舍舟䇿杖歩歩巍峩谢屐殊劳双回廊曲转忽轩豁檐飞栋复青緑交辉心开目骇而揖西子之湖子胥之江观者杂沓儵去儵来余独凭栏境与心㑹便欲驭风跨蜿虹烟云万态客拟状而运思羿今老退且逊锐逄庄严世界合爪赞叹要使天下名山夸咏者睹此竒伟而心降风寒下山吹欲倒连唿春酒亟开缸箫鼔畵船徒自纷耳目何如美成清絶按新腔诗成肯对俗子哦驰介城南寄老龎旧輓汪隠君栖志浮云小万钟带经高垄度春风义方莫问当年事十五男儿识阿戎又遗碣鑚辞掩夜台修文空叹逞余才鹿坡明月成惆怅不见高人自徃来静江商宰书来且索鄙语要道其氷雪相看之意古调代书连墻不通问千里乃寄音平生于缔交淡泊味最深呉山青插天应同碧玉簮尚怜风马牛暌若商与参一声南来鴈西风又相寻君其念衰朽余亦怀瑶林一亷了官事吟外时鸣琴识量万顷陂文华实南金向来唐相璟疑事问崔琳诸台贵得贤而肯舍此琛㑹晤喜有期寛此离索襟安晚先生送自賛太上感应篇帙首御题诸恶莫作衆善奉行八字辅以佑圣像一轴两诗见意云公衮殊相念竒书寄布衣此心才动处万善要同归本㫖详敷衍奎题重发挥应怜蘧伯玉投老始知非稽首元真像当年助我军龟虵俾圣武龙鳯焕奎文劒耸烧空熖旗翻渡海云上公传琬琰分惠感慇懃杂言送歙砚广香与友人有怀杨校书我有龙尾双槽之砚肌润而若沐涳蒙旧藏古香氤氲来自广之东多君博雅举以为赠三嗅而抹月批风要若镕金加万佛经上更须滴露㸃四圣书中往昔浓薫怀太史而今一瓣为南丰藜光下照人何在合下闲花馥旧丛真静馈新茶菰干黄独乳酪约葵窻适安共享适安不赴葵窻诗来道谢次韵答之兼呈真静适安千载靖节翁秫向公田种万钟于我何肯恋五斗俸长歌归去来田园聊自奉高蹈世莫俦器局小管仲嗟余昧于时退思心每痛世人不我知小畦亲抱瓮唯有竹宫仙时复致一供四清山中珍凡目为之动黄独前未识勿诮仲宜惷春茗摘新芽秋菰怀旧葑江南贵乳酪此意兼金重得君同下箸诗来再三讽韵意两相高文史叹足用续貂愧狗尾敢与贤者共语奚较工拙年来此心纵软饱黒甜余无复春草梦可人招不来属篇亟持送哭丹池王隠居忆昔相逢初一见即刮目出处虽不齐椒兰则同馥论心到极处情爱踰骨肉十年传成癖搰搰闭门读高志尊所传而肯曲从俗抱此竒特操平歩可金玉况复同窻友槐庭秉钧轴事有反所料轩冕笑羁束缙云邈千里访道求辟谷食枣怀安期窃桃小方朔平生精进心自可登仙録一着偶失筭九书无复续洞霄有猿号丹池无鹤浴昨病失㑹葬生刍东望哭寄汪起潜签判飞云起伏龙大鹏运以风风云一朝㑹前塞今乃通歛翼贤景略时哉使其逢腰钱与骑鹤事或有适同青门𤓰吹香緑水莲泛红人物王谢家风雅眼底空参画耸台府宜䕶碧纱笼鄱江万折东独鹗摩苍穹浮图快一掷归骑先賔鸿史记送后村刘祕监兼致欲见之悰昏瞶嗟耳目管絃堂上调世事每相背秋月虚良宵涓吉拟登龙疾雨惊风飘襧刺不得前东睇心旌揺近履传康强变体笔更饶风响虽时接未若亲闻韶忆昔西湖濵别语请教条嘱以马迁史文贵细字彫名言犹在耳堤栁凡㡬凋兹焉得蜀刻持赠践久要㑹晤知何时霁色审来朝江湖小集巻二十八江湖小集卷二十九钦定四库全书江湖小集巻二十九宋陈起编呉仲孚菊潭诗集春闺怨栁轻烟锁画楼楼中人去水长流琵琶声断梅花客别是春风一种愁苏堤清明即事梨花风起正清明游子寻春半出城日暮笙歌収拾去万株杨栁属流莺湖上雨吟湿了荷花雨便休晚风归栁澹于秋一生不作机心事合转船头向白鸥雨后雨后轻云学水流惜春人瘦怕春休梨花却恐难寻梦燕子何曽细説愁贺史守鳯雏满月玉手歌姬托凤雏堂前画额旋调朱春风吴㑹宜男草试问他人种得无寄东畎曹侍郎结网求鱼事已迟却非春草不归诗斜阳一片山如画更把心期付与谁题秋江晚照图水光只肯净涵虚分浦通村路却无风日向低鸿鴈落钓竿一半出菰蒲晓吟翠帐香消卷碧纱风梢残雨湿栏牙蜻蜓亦被凉勾引清晓低飞入水花春咏草堂燕子未归时香鼎灰飞入砚池看彻唐人诗一巻夕阳犹在杏花枝赠别上官良史不惜黄花一醉君唤歌催舞语纷纷天涯明月空相忆寒鴈无声入断云秋夕西风吹露下秋空乌鹊无声占碧桐天气㣲凉人好睡阑干闲在月明中埜望闲与芦花立水边归心客思两茫然夕阳収尽天风急一树寒鸦落野田辞史侍郎事到依人易䇿勲合归収拾北山云春风入手非闲用种得梅花却寄君春梦謡销金帐掩水沉烟髻滑金钗落枕边魂梦不知春已去误随蝴蝶过秋千拜和靖墓坟草年年一度青梅花无主自飘零定知魂在梅花上唯有春风唤得醒重拜和靖墓片玉沉山草亦珍断碑残石当麒麟君王别爲开门户不欲梅花见路人闺怨病起伤春独倚门唤人鹦鹉隔帘闻无情最是东风恶瘦却梨花一片云仙兴宫殿髙髙在五云鹤揺松露滴行人洞门不放东风过留得桃花一院春山居春兴林雪消寒滴春风入草庐好山分客看闲地课童鉏竹瘦偏宜鹤泉清直见鱼迩来因苦咏零乱一床书寄大使赵清臣擒呉才了合封侯何止区区古蔡州一着髙时全国体十年危处与心谋山川恢拓春风逺天地清明王气浮白雪满头勲业大不应忘却赤松游寄蒋重珍祕书焚香诵易与天游君命相催不肯休时节固知来则是功名却以得爲忧翠蓬云气生衣袂金殿阳光动冕旒此际一言能悟主始堪回首旧林丘寄越上髙踈寮便教烟雨画成图争似归来有贺湖镜里精神西晋有诗家标凖晚唐无惜花春尽莺吟苦敲竹风清鹤梦孤世事正多心早懒着书赢得静工夫立春日即事检残玉厯又春来造化无私命转乖照水莫嫌穷面目看花长有好情懐生期惠逺眠云过死问林逋借地埋诗到夜寒吟更苦一枝梅雪映书斋送伯氏秋潭谋居朝呉暮楚几时休未必江湖有白鸥万事莫如归去好一椽当爲老来谋春天吟思行花径夜月琴声坐竹楼但得余龄无俯仰曽公食粥亦风流送王梦升入道不肯轻迷固有天星冠霞氅竟翩然人能变体方超俗丹到成功即是仙伏洞黒龙听夜呪傍花白鹿伴春眠哦诗更欲全清致当以弥明作正传赠史泳烽火穷边几度愁亦曽将死慱封侯谤兴在彼情谁恕事过知君痛自休跨马甲衣春雪白射鵰弓箭晓星流救时正属英雄者更着工夫必到头移居即事山移无复昔人贤随分长安办一椽扫室敢言天下志闭门尽可雪中眠携瓶与客同沽酒接绠过邻自汲泉到此始知闲是福居山未必似居鄽呈云麓史侍郎若教尽尽説漂沉却恐无憀老不禁百拙难随今日巧一贫方识古人心牛羊归尽荒郊濶猿鹤愁多故国深亦欲以诗爲活计世间何许覔知音谋生谋生一事到成功消得湖边地几弓韦曲有花留杜老洛阳无客问卢仝春风燕子虚檐外夜雨蛩声小径中所立规模虽冷淡絶胜弹铗旧漂蓬赠越僧意书记一衲氷霜二十年不知妙用自谁传心能转物方爲佛诗到名家亦是仙喜客稍寛沽酒禁爱闲多结住山縁今冬约我西湖上同看梅花坐钓船自序一劔辞家竟陆沉梦思空向故庐深槎迷河汉千年恨树隔关山万里心衣垢正怜贫未去镜明忽有老相寻春归不与人爲约青草催诗亦懒唫秋夕雨声云气暮萧萧罗扇恩踈井树凋心事暗随归梦去壁灯留与可怜宵咏猫弄花扑蝶悔当年喫到残糜味却鲜不肯春风留业种破氊寻梦佛灯前次王汉和见寄韵扇恩已尽汉宫秋空忆金鞍逺玉楼九辩不歌黄菊老断烟零雨爲谁愁江湖小集巻二十九江湖小集卷三十钦定四库全书江湖小集巻三十宋陈起编刘翼心㳺摘稿躔父与余同事乐轩先生躔父鄙夷场屋之事技独力于诗自晋唐而下至我朝诸公遗集掇撷数百家所作不主一体大抵学乐轩为之先生有道之士也其诗初为唐语后为晋语晚而傲世自乐尽去绳墨法度自为乐轩一家之言盖耻入今人古人窠臼也如娑罗林中最后説法六师诸魔闻者益惧矣同门诸友独躔父入此三昧心游之稾甚富今乃摘取余所可知者十九首见寄余读而喜曰此吾师初时诗法也是岂不足行世耶然君世事乐轩乃翁俗下笔尤劲髙处不下止斋岷隠而不以进取为意方躔父少年闻人説举子业即掉头挥手而去独与翁守乐轩之书呻吟竟日今年六十有四好慕如十八九时充此心至道不难也是岂求以诗名家者哉余长躔父五嵗于道无闻诗亦不进非特媿于吾师亦媿于吾友矣躔父名翼横塘刘氏景定辛酉竹溪鬳斋林希逸序题心游楼一自浮光抵玉融东林山曲世为农前场嵗计禾麻麦后圃年深竹荔松博我多闻千载史唤人深省五更钟不消更㑹楞严语面面披云挹晓峯心游楼即事禅坐宁离此意行何所如稻粱诗七月果木赋闲居活水尝新茗颠风落旧书无才甘用拙不是隠樵渔癸邜十月同林子宜拜扫先师乐轩墓因和南谷寺壁间韵秋风飒飒已华颠男女犹賖嫁娶钱问道西轩空有梦繙经南谷恐无縁登坟荐酒徒为尔对佛拈花亦偶然囘首白云无呌处青山长在泪痕邉答林昌宗诗筌韵经锄小暇弄诗筌老去仍知黙是襌沧海移舟尽琴趣虽然终不似无絃题东皋诗巻雪竹霜松不老身尽教后进笑陈人相逢亦有吟诗客谁似先生语意眞书情萧踈逺市嚣山窟杂耕樵穷鬼乘吾拙钱神挟汝骄世途自巇崄眞性本逍遥尚想荣期乐纶巾傲汉貂夜意平生万事水东流独有多情是风痒夜长无寐月窥牀拥被孤吟起还想伯言见和拙作以汉𨽻书之谢以七韵李潮善八分求歌杜陵叟有人和我诗半纸余科斗风云生其懐劔㦸出其手石经中郎蔡新様元和栁元常文不传退之书何有待我农隙时载笔随君后袖手眼亦明聊与之饮酒偶见官舍梅花作天然标格自潇踈底用松篁水月俱但是梅花皆可爱何关东阁与西湖挽敖仪仲半面春风已有情别来重见眼终青空斋夜雨十年后一醉黄花呌不醒对坐茶瓯日两回胷懐眞率向人开茶瓯对客如前度不见先生杖屦来昼倚篮舆饯一杯殷勤别语到帘帏那知此夜成长徃书屋无人月掩扉书中有种复何愁酒兴诗狂卒未休莫唱横塘断肠句不堪斜日独登楼送二子从子宜读书三代读书无寸功又将此法教児童旁人笑我背时好不背旁人背乐翁山寺听雨问道论诗也一宗烧柴煨芋佛家风要知真乐人间少听雨空山破寺中戯和刘雪巢题壁韵吟懐秪怕俗尘迷若慕唐人也自痴要识性情根极处请观三百五篇诗题平逺轩呈竹溪玉堂溪堂辟小轩此景絶可爱蔡松道东边千载典刑在髙低万顷田面势溪向背生绡一幅寛晴雨不尽态中有谪仙人来寻莘野耒畎畆虽不忘知进不如退干坤入醉眼风月出吟喙我非人境游亭在人境内心平水不波见逺山无碍时携琰石游间以刘白辈仆忝老诸生来和佛三昧题简上人西亭诗文后眞如非字义绮语道之疵未见西亭作长爲北磵欺晚因僧媚逺初实客从曦多少才名士沉沦世不知梦呈乐轩先生既觉不失一字録呈竹溪玉堂不见仙翁四十春幸然丘陇在比邻当年四海从游者报佛深恩有几人江湖小集巻三十江湖小集卷三十一钦定四库全书江湖小集巻三十一宋陈起编朱继芳静佳龙寻稿和颜长官百咏龙寻邑东有颜长官仁郁祠长官五代时能抚循其民使不见兵革龙寻志所刻诗百篇皆道民疾苦皇皇不给之状余生三百年后奉天子命字兹邑晋谒祠下因次韵以寄甘棠之思且使来者知我爱桐乡之意云农桑裹饭瓯儿候暖耕塍泥滑滑不堪行如何説得农家苦雨笠风蓑过一生妇馌夫耕日尚长碓声呜咽宿舂粮寻思一饭何时饱秧种青青麦未黄淡黄竹纸説蠲逋白纸仍科不稼租努力经营犹恨晚官司那问有钱无编茅爲屋荻爲帘老小团栾苦乐兼乐岁输丁犹未了饥年家口更堪添头白村翁尚把锄瓶中那复斗升储午飡减与饥乌食却愧家人问有余四月官场入纳时乡耆旁午上门追请看贫妇通宵织身上曽无挂一丝肠随丝断手生胝羡杀星边织女机借问输官零落否儿郎寒冷且无衣农父眉头百念攅雨愁烂死旱愁干龙神社鬼烧香遍不到秋成睡不安客户耕田主户收螟蝗水旱百般忧及秋幸有黄云割债主相煎得自由帯得鸡豚趂晓虚荒村牢落数家居一家幸是田园主留与儿孙冩契书朱门红雨声干未作泥绣成十里緑杨堤金杯缓劝玲珑唱玉勒催归腰袅嘶晋代豪华不数家万钱下筯未爲奢客来只是家常饭豆粥萍虀费咄嗟曲池毕竟有平时冷眼看他炙手儿十数年间三易主焉知来者复爲谁客履三千此托身晚杯狐白暖生春狂来且置兴亡事金坞铜陵不解贫天近偏承雨露荣深深庭院鎻清明栁丝风送秋千影墙外行人空复情朱门往事若爲懐积雨苔痕緑上堦几处败甎吟蟋蟀玉人曽此熘金钗百斛明珠米在仓沉香火底捻银簧人生行乐须如许多少边兵未有粮泥金折损舞衣罗蹙破遥山皓齿歌此曲人间听不得莫愁还自有愁多中寿知无满百身暖歌冷舞及青春黄金不买长生药白髪偏惊快活人长楸走马却归来雉挟春骄未应媒不信杏梁双燕语日长帘幙有风开客路一曲长歌行路难昏鸦归尽倚䦨干不知楚水巴山地更有髙楼鸟外看哀猿啼断暮云深摸索牀头未尽金莫道他乡千万里去家三日几般心儿女伤悲士不爲健行童仆逺相依春风日日生芳草未必啼鹃怨不归侠客千金不称求途穷相顾问因由临分脱赠青萍劔莫荡人间𤨏碎雠客里情懐更晚秋鴈烟蛩雨五更头从前谙尽江湖味不省神州作么愁身如海燕傍谁门别泪双垂不见亲惟有一条卭竹杖相随万里共艰辛是处人家捣练忙天寒日短路偏长蛩声四壁无时歇不遣羇人梦到郷送穷不去柰穷何山有荆榛水有波万物得时人自老梁鸿头白五噫歌屈指秋风与鴈期阳关西去到何时侧身一望肠堪断天似穹庐碧四垂髙鸟翩翩去未穷行人扰扰复西东何湏华表千年鹤城郭重来便不同边庭年年塞草欲秋时左右红旗説战机介冑麄官应有语而今宰相好吟诗角声吹裂肺肝愁説与将军莫逗留男子生当侯万里死判马革海西头一劔沙场独苦辛天隂杀气作黄尘沉思鸟尽弓无用肘后累累却顾身探使归来半信疑帐前相语怕人知沉香雾里娇絃暖莫遣边愁到两眉征夫战骨洒桑干帐下苍头自转官一骑红尘天外落筹功更説几多般公主琵琶胡地秋将军刁斗汉关愁相逢老病无依卒未説沙场涙已流苍苔白骨满黄沙马汗成氷带雪花夜夜鞘中长铗吼教人不得梦还家有客新从塞上回解包収得战场灰营家未敢分明哭请看刀痕始欲哀兵罢边方得暂宁枣儿红近莫忘兵汉家谁倡和亲议此错乌金铸不成北风吹骨最酸辛白面书生四角巾战士总成亡命鬼将军才是有功人城市村翁生长在柴门身有丁男犊有孙爲了官租才出市归家夸説与乡村雀罗门巷昔趋荣味似饧甜忽变辛説与侯门休谢客朝朝暮暮看人情王孙公子少年游醉里摴蒲信采投指㸃某庄还慱直明朝酒醒到家求山人只合住山中入得城来调不同满面红尘无处避手携白羽障西风紫陌寻春日日过杨花无主奈春何倾城压酒娇无力醉里相扶踏踏歌相班士女狭邪间总把喧啾卖却闲人寿几何春不再典衣沽酒强追攀春风日日栁年年到老那知稼穑难若见田家秋作苦教人一饭不遑安芜城懐古最愁人刼火烧残得此身舞榭歌台何足道秦宫汉苑尚流尘百人聚处小喧阗析到秋毫似计然见説天公还掠剩鹄形怀宝度饥年身游城市髪将华眼见人情似槿花惟有梁间双燕子不嫌贫巷主人家贫女春风有分到儿家也挿花枝表岁华但得作嫔君子室随宜粧遣不湏奢洗尽铅华浄洁贫嫁衣莫説爲他人絶怜父母穷相守不爲金多贱却身枯木无枝可作花门前度尽七香车四隣日日笙歌里背立东风有几家他家百两送于归成匹鸳鸯作锦机独守空闺愁不寐一灯明灭补寒衣灯下穿针影伴身懒将心事诉诸亲阿婆许嫁无消息芍药花开又一春卓家人富颇轻财犊鼻堪依不用媒只似侬家贫亦好枯桐那得凤凰来少年荡子有黄金投赠明珰结两心不得良媒终不肯一春风雨洞房深伯鸾不作怅谁从凤尾香衾翠慢重静对菱花匀泪粉不知膏沐若爲容问天乞巧看铜仪再拜双星恨不随尘世未知天上事隔河相望一年期纎手清闲理瑟工髙楼半在碧云中行人岂是知音者小立花隂待曲终负薪三千门馆蹑珠賔半百还家衣锦身却是吏民私告语十年前是卖薪人薪樗塞破野人居此是糇粮卒岁储客里黄金燃桂尽厨无烟火欲何如烂柯人去隔存亡一局棋终怆故乡想得山中絶烟火松花松子当干粮破㡌笼头髪半华樵歌一曲胜长嗟鸡鸣褁饭登髙去日暮天寒未到家有薪可卖未须悲满百青铜况有竒十指束枯从秃尽不堪棘刺罥人衣天寒气入鼻中辛竹担弯弯却恋身卖得钱来回首望蜡烟起处属何人腰鎌上到白云边惆怅长松不尽年近市山山皆有主逺山髙峭歩难前蒸梨炊黍付荆妻指㸃青山涧水西忽听丁丁云外斧一声山鸟背人啼扪萝縁壁到山头俯羡鸿飞尽自由风雨萧萧黄叶滑未行十歩两三休黄昏樵采早回归同伴相邀未有期抱子老妻门口望南山有虎悔何追空门闭口桐鱼勿复论数间老屋枕云根晓钟三板出山去分付猕猴爲守门钖杖凌空去复还片云缥缈伴身闲春风错种醍醐草引得牛来食雪山人居天地一樊笼抚掌山家四壁空不道今年空得尽且无雀䑕到山中四祖门庭寂寞秋牛头只是旧牛头如何一旦风光别花落花开百鸟愁四巻楞伽几上安而今老去懒能看庭前桂树花开未分别西风信鼻端黄金栏䕶紫袈裟禁苑恩深赐予奢林下衲僧那有此多年枯木对春华结草爲庐万仭头人间蚁穴自王侯客来借问穷通理不意僧中有许由白莲有社一经过㑹意由来不在多满目庐山青未了闻钟归去意云何我本三生兠率天爲差一念又尘縁早知宻意无多子不着旁行贝叶边灯灯相续古犹今怪㡳门前立雪深衣不得传关臂事汝师轻发老婆心山居春到寒荄緫向荣药苖旋种亦初成山翁幸自无谁识可要山中宰相名空山薇蕨供清斋世事悠悠不挂懐梅溽得风醒午枕竹隂转日上南堦白云缥缈野人家丹事年来渐有涯不与世人争月岁却将椿菌勘南华宿雨初干一杖藜欲唿渔艇访前溪碧桃花落无寻处惆怅人间日又西半屋云霞与鹿分两株古木正当门野花自落东流水坐对青山酒一樽好山当户四无隣似是秦时採药人千百年间天地里不多不少一闲身宿世仙家十二楼误婴时网未深愁浮丘辈行如相覔骑却紫云归去休种药千畦手自锄年来渐喜识人踈等闲旋㸃黄金卖莫讶家无担石储矮牎欹枕看朝荣老觉迎逢礼数生来徃颇知麋鹿性寒暄不㑹俗人情拥树溪云迷近逺低檐山果乱红青莫言身外都无事早晚焚香看道经渔父不踏长安十二门鸬鹚飞处数家村停桡试向滩头问莫是严光末世孙一曲清漪濯晚霞钓竿斜挿白鸥沙傍人借问居何处四海五湖都是家秋风淅淅猎菰蒲如此江山其可孤天与玻瓈三万顷更添一半夕阳铺长作丝纶短短牵一池汉水尽南天谁知有客量江面不是渔郎两板船推起篷牕抱月眠三三两两桞边船不须听説文王事孤负渔竿八十年传唿扶柁晚风前一阵惊鸿没逺烟不是吾侬栖泊处却回别港避官船五湖烟里我知鱼属玉舂锄一处居欲到垂虹风作恶几株官栁向人踈秋声只在树中间极浦斜阳更有山巻却丝纶唿酒盏鸥边聊得此身闲舟系蓬莱浅水傍鳌头缩尽海生桑百川日夜㴞㴞去借问人间有底忙璧月沧波上下天秋风揺落四无边玉龙尽唤眠鸥起两岸芦花不见船江湖小集巻三十一江湖小集卷三十二钦定四库全书江湖小集巻三十二宋陈起编朱继芳静佳乙稿庚戌寿意一先生江涵秋色碧潭潭饮马胡儿不敢南宥密老臣功第一缉熈天子岁登三身扶紫极星辰正手拆黄封雨露甘见説年来淮尾涨汉庭可要百曹参反招隐木末径㣲㣲谁敲白板扉缓行松叶滑小摘药苖稀山色自今古尘寰多是非昂昻千岁鹤便肯傍人飞太极图动静无端画一圏分明擘破又浑全日光漏得先天意鑚入书忩箇箇圆观化看见青虫作蝶时不知蝶是此身非牀头爲有南华巻午枕酣来忽梦飞蛬一蛬何唧唧吟落儿童心只在竹篱外篝灯无处寻春晚有感坐对吴山酒闲同越客吟月明人渡浅花暗鸟啼深徃事空流水还丹未化金不堪春又晚惆怅百年心送僧苹洲逰檇李师今逰檇李自刺钓船篙地説三呉胜人夸二陆豪草黄工女绩波白课丁熬近海寒应早霜毛怯剃刀有叹与老本无期相寻天一涯履承双足茧㡌裹半头丝路近行犹歇郷逢梦岂知酒酣増意气忽忆少年时子规自身归未得却劝别人归思妇心中事征夫泪满衣蜀天知近逺江树间稠稀幸自安双翼谁教不奋飞老将不把琱刀卖曽随夜斫营老年犹善饮壮日想能兵上马身仍健看鸿眼更明战多人不信枉指箭瘢呈登眺破㡌任风吹天知髪已丝大江流禹蹟老树见秦时北际山如砺南溟水似池夜凉无梦到久矣叹吾衰梨山庙无处着诗名梨山万古青人间留此像天上作何星祝史祠神醉骚人谒梦醒当时青紫楦曽有许精灵惜花留春春不住春去落花随枉自収残片何堪缀旧枝轮蹄前日约蜂蝶一年期代谢由来事谁能作许悲桃源官罢芸居以唐诗拙作赠别自作还相送唐诗结伴来归装携此重笑口爲君开莲上巢难稳桃边艇却回空余吟巻在沙鸟莫惊猜元日堂上序周亲相看又一春吾年方觉老童子俨成人婪尾屠酥酒从头鬰垒神何须千岁上即此是新陈昭庆寺幽寻得胜趣城市几人能古栁深中磬长廊尽处灯画龙听説法塑佛看斋僧别寺经行遍兹逰昔未曽苕溪维舟古祠下野饭就鱼羮坐听篙人説行逢牵路平居民难问姓溪鸭自唿名天目无由到沿洄更几程雪中僧虚舟来雪中闻犬吠清卧起来迟开户千山白逢僧一箇缁言从风絮里忆得雨花时寒舍无祗待煎茶且説诗湖荡双桡入天影野葑緑全交鱼唼垂丝栁鸥眠折叶茭行人沿岸曲落日挂林梢归去严城隔僧门尚可敲六和㙮三百有余年潮头不敢顚孤尖标白浪层级上青天铃隔山僧呗灯通海客船老来登眺眼不道歩难前题丘芳仲月林阿姊种婆娑秋风柰若何人间千树少天上一枝多安得仙槎客携将玉斧柯和根都斫却还我旧山河赠日者乌兔走双丸谁将手控抟短长三万日好丑百千般数远谈何易天髙问却难送君寻富贵我命不中看旅馆仆行方请息旅馆复相招小市三家聚前邨五里遥茅柴侵熟饮松叶带生烧犹有斜阳在行吟忽断桥严衢道中草白三了路苔青五里牌长年车马客几两利名鞋斗籴随时责方言到处乖近山樵有主童稚拾松钗舟到梅雨暴涨夜月离于毕篙师可奈何帆穿风减半江濶雨添多侧岸无牵路中流有旋涡平生柂楼㡳得在栁梢过对酒莫信樵人説秦时有树存青天浮渤澥白日走昆仑爲有愁千斛时须酒一樽醍壶亦相劝花下緑隂繁客路闺合空相忆那知客路艰背人前去鸟迎面逺来山夜泊孤灯悄晨装片月弯猿声不知处杳杳白云间送人之武昌秋风吹落叶君作武昌逰只道从军乐那知别路愁寒暄楚岫色日夜汉江流大阃多珠履无爲弹蒯缑旧游两峰多少寺分日去遨逰山翠横天目湖光浴佛头花朝骑马醉月夜傍船讴一被㣲官縳重来不自由挽芸居不得书来久那知是古人近吟丞相喜徃事谏官嗔身死留名在堂空着影新平生闻笛感为此一沾巾溪寺背人沙鸟一行斜唤客桐鱼几叠檛误向山中叅白足不知头上着乌纱煮茶烟暖浮新竹洗钵泉香带落花过夏功劳眠与食谁能展巻看楞伽暮春姚黄魏紫恼人看罗袜成尘俛仰间蜀魄声干花有血湘灵涙尽竹无斑年光冉冉趍双鬂暮雨霏霏失四山老里情懐天地窄莫教一日酒杯闲少年紫陌寻芳爱马迟一春能得几晴时海棠露重衣全透杨栁风㣲㡌半欹大白引浮银凿落小红吹彻玉参差人生行乐须年少莫等星星满镜丝江湖伟观呉山表里水为池百有余年壮帝畿天目旧将双凤下海门新拱六龙飞胥涛白雪生秋思太乙红云驻夕晖江上沙鸥湖上舫栁丝风里两依依用前韵谢野水郎君招饮爲有台池无限娇逰人歌舞尚朝朝清漪浴日开金面晴咔调风衮緑腰骚客五花唐殿马主家七叶汉庭貂丁宁红紫休开遍约住春风待见邀次韵桥亭禊事圯上还成集禊亭杉松自古草仍新彩虹卧饮流杯水白鹭飞迎入座宾俛仰已成今昔事东西更看往来人聚蚊金谷皆安在若见吾徒合主臣次庸斋先生韵赠黄隆中醒眼隆中閲逝川茅茨爲屋竹爲椽吟成梁父时当隐炊熟邯郸客正眠汉土一抔无处覔白坟三尺有人怜君归欲作千年计只合躬耕一寸田听白云寺清师琴古寺沉沉昼日长泠然清响发僧房昭君别去颜如玉苏武归来鬓已霜山水无端言尔志炭氷何事置吾肠老来却爱虚檐外雨滴梧桐一味凉送李敬则之昇扬江北江南一叶舟凭将徃事问东流锦帆月冷琼花夜绮阁风髙玉树秋杜牧三生开笑口刘郎五絶掉吟头淮山眼见诗人惯髙筑诗坛汗漫逰次韵池上暮雨湿遍栏干欲倚休手中团扇渐知秋细声合作檐间熘大㸃漂成水面沤小小竹忩醒倦鹤踈踈荷屋冷栖鸥渔翁蓑笠随身在立到黄昏钓未収书窓夏日南风伊轧语忩扉团扇无功白日迟长恨老来方学易自从春去不吟诗虫丝有力萦琴索蛀粉无声㸃墨池偶出门前行数歩石榴花过已多时赠西蜀冯道士峨眉山月照清溪中有方瞳一羽衣柱杖经行天下半丹砂乞与世人希千年城郭空归鹤万里山河自落晖安得与君游汗漫乘槎一问女星机次韵李黄州江淮伟观槛前巻箔见晴峰夏口武昌西复东三国六朝襟带地孤城四水鼓鼙中女墙夜送淮山月老树秋生梦泽风君作此堂万里应怜世上少英雄示医卜逢松崖我生八月十五夜清浅斜河浸月华顾兔擣残千歳药牵牛引动半天槎自抛蓬海传方处曽过成都卖卜家今日相逢圆昨梦一杯松下醉流霞陈令君増诚斋三三径爲十二径次韵四家三径各风流今古悠悠貉一丘拍瓮新篘浮腊腻绕堤老栁弄春柔日边黄纸催人去霞外青山听鹤留若问西畴蓑笠事合还陶令一孤舟次韵野水花朝之集睡起名园百舌娇一年春事説今朝秋千庭院红三径艋池塘緑半腰苔色染青吟屐蜡花风吹暖弊裘貂主人自欠西湖债管领风光是客邀和秋房题半湖楼二首天目飞来第几峯峯前着屋贮虚空湿云低亚钩栏角缺月斜窥户牖中一水东西添栁岸两山南北欠樵风住家欲作千年计顷刻隂晴便不同四明仙客此楼居毕竟西湖压鑑湖曽谓家童欺贺老不如沙鹤认林逋蒲根钓水知深浅栁外行人乍有无此景天公厌多取只分一半与吾徒栽松道者像手便笻杖冷脚厌芒鞋𦂳两袖吹松风东冈复西岭呉歌鴈影江潭底秋声浦溆间呉儿歌一曲月子几囬弯草虫便面蝶舞蜂歌倦蜻蜓看未休谁知织妇意方夏已思秋意行桥我行且奚适兴尽忽自返倒影射清漪囬光在桥板尘外尘飞不到处山色入芒屦乘兴一长吟囬头已忘句鸿鸿飞九天上人在平地望尘土与青云其间能几丈听雪瓦沟初瑟瑟隐几坐虚白良久却无声门前深几尺东菑东菑足时雨离离半青黄田家不待获小摘炊新香画舫画舫茭中出青山树上斜浪醒孤客酒尘盖万人家溪村榉栁正当官道渔舟偏系柴门今年春水深浅看取层层岸㾗雨洗山光緑净波涵天影清空草际自浮鹅鸭栁隂分坐儿童渔翁渔翁家在何许惯宿芦花不归昨夜江村欲雪百钱买得蓑衣扬州金陵王气水东流流到东淮古岸头夜半一声天上曲锦帆天子下扬州七夕儿女穿针夜向分楼头月落尚炉熏慿谁爲覔机边石留取支牀卧白云野望帝青八万四千里更着脩眉一两尖古徃今来愁得尽不教我辈送愁添题李秋堂盟鸥集相逢已恨十年迟买酒吴山一夜诗明日送春仍送客栁花风飏鬓丝丝航海地角与天倪茫茫何处期星回析木次日挂扶桑枝沉石寻孤屿浮针辨四维飘然一桴意持此欲安之桥西云澹风㣲日未低瘦藤扶到小桥西林花过雨相争发谷鸟无人自在啼淮客长淮万里秋风客独上髙楼望秋色説与南人未必听神州只在阑干北调宜州冷官不赴瘴海南边路浅深客愁不待岭猿吟无人唤得涪翁起分我桄榔橄榄隂辛亥二月望祭斋宫因游甘园山入湖光碧四围棋枰零落葑田稀蒲芽短短鸳鸯冷惟有渔师几网归朝霏作雨连天湿春气熏人到骨香四望水亭无正面有花多处背湖光海棠隂下小徘徊屐齿深深一径苔忽听铜钲花外近园丁説是主人来老眼看花兴未厌不知头上雨廉纎流莺浪语春风恨谁抝花枝挿㡌檐公事相妨一半春今朝才得自由身眼中领畧能多少细雨斜风便妬人晚眺鸟飞欲尽暮烟横一笛西风万里晴山外有山青不见㣲云映出却分明次意一先生仙霞壁间韵囬首仙源隔彩霞丛祠攫肉有饥鸦贞元朝士重来晚不见桃花见菜花宜春台定王米换长安土北望长安日几回更有筑台归未得慿髙却望定王台行路难赠萧坦翁行路难居不易旋买生柴煮一字三千风月不直一杯水何用狂吟动天地君不见陆天随忍穷读书白眼屠沽儿又不见孟东野载少于车车是借丈夫吐气摩星斗六印黄金眞唾手莫吟诗诗能穷人君不知古人坐诗穷到骨今人方笑古人痴又闻夜半舟移壑却叹东门黄犬华亭鹤人生短长无百年富贵未必如贱贫富贵贱贫何足据出门摠是亡羊路居不易行又难况是长安十二门相逢一笑岂易得莫惜床头沽酒钱送李秋堂赴京口酒人客懐正頼春相与苦欲留春天不许送君一舸下南徐落花起舞流莺语鲛人浴出扶桑茧天女染作红云叚君从何处得锦机借与人间爲様看青杏园深暖漏长栁绵如雪扑酒缸呉姬道字未端正当垆学唱新畨腔貔貅百万张頥仰都将铁瓮盛春酿有客髙谈四座倾主人合序诸侯上日边此别各南北君頥始髭我衰白何以赠之折栁条千丝万丝心揺揺读黄玉溪汤婆传君不见汤家阿泉骊山隂出入宫掖承恩深只流妃子脂粉气不暖少陵如铁衾又不见汤家阿池紫塞上沉香雾拥将军帐天寒十指堕弓刀底用空言如挟纩何如韩时老汤婆冬则饮汤惟腹皤形模混沌妇女笑闭塞其兊藏天和老生门前十日雪两脚冻皴眠不得断无蛮素构心兵赖有婆兮相暖热夫人竹氏青玲珑炎炎几时柰秋风婆耻居下常热中毋弃憔悴以御冬得黄太史五字诗厥孙传之尤滑稽霜风萧萧岁年晚吾喜汤婆有完传挽周伯弜今日忽不乐散行湖水濵有懐天下士遽作梦中人醉语惊天地狂歌哭鬼神九原如可赎那不百其身赠续芸谁谓芸居死余香解返魂六丁将不去孤子续犹存科斗三生债蟫鱼再世寃向来诗作祟挥涕对人言沧浪风月我登沧浪亭复歌沧浪曲歌竟复长歌杳杳山水緑天风吹散髪山月照濯足爲谢独醒人渔家酒初熟有懐鹫山次僧芳庭韵一㙮与云齐寻僧路不迷小舟沙鸟外踈磬夕阳西古树含云亚春桥覆水低鹫峰飞不去夜夜子规啼栁临水送将归春风折赠时而今三丈树元是手中枝鸥採鱼秋江上鸥鸟来相随荡桨忽惊起云天碧四垂天竺分韵得芳字缥缈白云乡天风吹晓凉人寻水源至路入树隂长昼静闻晴咔春余拾涧芳余心忽有得欲语又还忘江湖小集巻三十二江湖小集卷三十三钦定四库全书江湖小集巻三十三宋陈起编林尚仁端隐吟稿七闽山川竒秀行建劒以南溪流益驶杰峯峻崖挺挺峭立渟涵钟结发爲人物皆瓌伟俊明抱负之美至不减中州故担簦负笈来试于京者常半天下家有庠序之教人被诗书之泽而仕于朝爲天子侍从亲近之臣出牧大藩持节居方面者亦常半而今世之言衣冠文物之盛必称七闽吾福又七闽之盛也古爲长乐郡县因以名有林君尚仁者一日以诗来谒读其诗识其爲人也揖之进使之坐与之上下议论皆纚纚可听知其深乎诗而非苟于作者也因请定交越数日林君又出数则以示读之矍然而喜因请见全藁林君曰余平生苦于吟所得亦不少矣然㣲不合我意则裂去惟恐缓今存者无几何公有命其奚敢辞又数日林君携短编以过见之愕然而惊离席而起执其手谓林君曰子肠腑间岂皆锦绣耶不然何其言之多美也呜唿吾知之矣子生于山川竒秀之区而家于文物衣冠最盛之地唿吸其所谓瓌伟俊明之气而来西湖之上漱濯于清泠之滨以发其胷中所有者吾闻昔孤山有和靖翁髙风退节凛凛可尚君岂其耳孙乎盖尝登兹山而问乃翁旧㳺今其朝烟莫云冉冉满山而昔所谓苍童白鹤尚无恙乎老梅玉立如故不知暗香踈影之句尚可得而闻乎千百载之下诵其诗如见其人余意翁未尝亡也子行山中久矣清风明月之夕或一遇之翁必有以授子矣固宜诗之多美言也嗟夫天下之义理无穷而诗爲难工昔余率然而作今退然而悔者多矣林君益务勉之使余屡见而屡惊焉则夫所以期林君者不止此林君字润叟自号端隐其爲诗専以姚合贾岛爲法而精妥深润则过之每来对余言切切然惟忧其诗之不行于世而贫贱困苦莫之忧也观其志盖知所尚矣余诚惧乎世之知林君者未能衆故乐爲序其诗而表出之后有知林君必自此诗始淳祐岁辛亥小至日陈必复书于封禺山中饮葯房陈户山居分韵得合字常人厌寂寥隐士畏喧杂山居主人百好无终日哦诗闭书合我本山中人心事亦颇合杖藜约客行幽深来扣吟扉坐陈榻不叙寒暄説晚唐满座春风屡倾榼霜晴沙路软如泥谷鸟相唿声自答花时不饮空白头世味由来如嚼蜡秪怜无梦化作蝴蝶飞遶尽百花深处日千匝暑夜松风生晚凉坐久市声歇客去行独吟踏石碎明月题芦乡思归图不画梅花却画芦自言家在箇乡居当时恨不曽添鴈爲带平安一纸书九日登乌回寄郑渭滨乌回山下寺闲抱一琴游客路黄花晚江城寒露秋持书谁送酒懐古独凭楼想尔西风里遶篱吟未休和陈葯房纳凉贪凉分石坐野服岸巾纱竹暗鸣风叶溪暄聚水花深村人语静高树鸟飞斜不饮论文酒敲碁煮夜茶赠歌者声逐娇云学凤鸣王孙几醉拍栏听春深莫唱关情曲多少行人过栁亭新昌道中春红落尽雨霏霏爲怯轻寒尚夹衣村路每于泥处滑乡音渐与市人非䕶蚕谿女条桑去抱布山翁换米归世味徧尝只如此几畨清梦落渔矶寓华亭下砂盐场地僻民居少官勤国课优逺程驱瘦马小港碍行舟晴日盐花晓风潮海气秋野人因买鹤半月此迟留秋日书懐十年客路叹飘蓬厯尽风霜鬓欲空睡少半疑茶作祟愁多全觉酒无功数蛬厌静鸣秋雨一叶惊寒落晚风惆怅故园归未得草荒篱下菊花丛适越留别江亭饮罢起离愁何事西风又越游潮信欲来人欲去夕阳红蓼满汀洲此山林佥葯房陈户偕张牧隐暮春晦日载酒相过席上以手挥素絃爲韵得絃字春诗敲未稳一醉傍琴眠吟客相过日飞花欲尽天竹隂池水暗树色岛云连幽鸟可人意数声清似絃寒夜即事吟苦过于顚吟成亦自怜冻油灯影薄深屋语声圆分月照归客避寒移卧氊一冬少闲日不得到梅边春日偶成未逢知己愧蹉跎又见春风长径莎杜宇一声诗思减杨花三月客愁多从人乞米贫如旧借吏抄书字半讹懒説江湖十年事近来平地亦风波废寺勅额虽存屋半倾炉香无主佛无灵豪家不管空门事日夜西风语㙮铃自赋学书学劔两无成天乞梅边隐姓名未必清闲非盛福纵教富贵亦虚荣百年有限春风老万事无心夜月明何计莫餐烟火供潄流眠石过今生送林云岫归省西风吹客衣束担出王畿千里莫嫌逺几人犹未归山空秋鹤瘦天阔暮云飞料得还家日将诗寿綵闱雨中和张西麓雨声听易厌况复事关心终夜不成寐一春徒费吟委红花命薄重碧酒盃深何日西湖上移船系栁隂连雨留宿陈葯房吟所谿水分流急谿云带湿飞防饥童乞米畏冷客添衣雨院碁声润风忩烛影㣲终须待晴去踏月夜深归偶题矮屋过如斗様寛闭门浑不受春寒海棠睡去棃花瘦次第东风到牡丹弔友人墓树隂云影暗空山铭石虽存不忍看烧罢纸钱灰未冷落花啼鴂雨声寒游阳明洞天每箇虚亭坐片时旋寻古蹟上巖梯石含秋色苔㾗老洞接云天树影低樵客出林惊虎啸道人临水听猿啼吟边欲记阳明事恐动山灵不敢题清眞观一宫占断水中央瘦竹添丁䕶短墙老鹳声中松子落游鱼影里藕花香云房不雨琴常润池阁无风榻自凉拟办隐心终老此便须归与鹤商量春晚春事又无几隂晴苦不齐久贫交味薄多病语声低落絮行风径归云度晚谿故乡二千里日夜子规啼赠禇雪巘多年林下隐犹带旧儒酸自説因诗苦还如学易难晓忩花气润夜枕雨声寒又欲名山去应寻胜迹看村居即事外事少曽闻深居似隐君谿明花照影风细水行文蚕室寒初闭蜂房早已分偶因寻药去踏破一村云寓舍留别拨尽寒灰雨后深半忩灯影伴孤吟不眠只有琴知得明日阳关何处心课伐木手挥樵斧气如虹几树寒烟一饷空午夜无依乌鹊冷数声应恨月明中懐潘寒嵒别后空相忆无书直至今频年千里客多事半生心卯酒欺人醉春诗带病吟倚栏政无绪一鸟过花隂余种竹方成扁其室曰竹所友人以诗至用其韵屋老苔荒席久虚近分一榻与云俱梅花未种招蜂怨竹所虽清欠鹤图无事看山如对客有时隐几亦忘吾过门除却能吟者不是高僧即老儒山居帝城花锦地让与市人居万事不到耳一贫唯读书扫牀留月宿种药带云锄未晚多先醉爲官恐不如简许有实闲磨霜刄破银𤓰沉水香销日影斜吟客不来情思懒晚风庭院落槐花陈葯房闻人禺谿黄平岭春日相过分得琴字半生无厚业秪合住山林留客旋沽酒典衣因买琴晴忩行野马髙树语春禽彼此知心久相看意转深过友人幽居门似野人家空园拟种𤓰有僧分石坐无酒问邻賖独鹤喜欲舞老梅寒自花此身归未去犹愧暮林鵶旅懐欲暮西风引客愁十年如梦住他州故交零落谁知己往事凄凉欲白头一纸音书灯下泪满城砧杵月明秋早知世路风波险只在山中煮石休懐蒲一庵许紒嵒新营一榻养天和独喜身闲鬓未皤药性不谙縁病少花名惯识爲吟多移书晒日防留蠧冩帖临池拟换鹅不到玉峯今两载故人情味近如何陈葯房舟中分得诗字移舟春岸晓小雨欲晴时烟树望疑暗水程行较迟推篷山色近得句野鸥知来往无多路归囊又一诗寄表兄郑古潭江湖风浪恶飘泊此依依白髪亲俱老深春人未归云留行李住风遣落花飞强饮盃中物芳心莫易违闲里闲里身心得自如春风茅屋燕同居松花满地谿云滑一榻晴忩卧看书寄西湖友人湖边春更好别后费吟思载酒曽游处忆君同醉时面风花落易背日雪消迟早晚携琴去山中与鹤期送友人别此心偶无事君复叙离情江国多寒色春风几日程雪添行李重船逐浪花轻后夜应相忆空山月正明送杨巨川游边此行不必语离愁且举匏樽醉几筹天下岂无山可买男儿当与国分忧劒辞星匣边风凛船驾云帆海月流莫道读书无用处读书方有用兵谋寄乡友此身拘不得暮楚又朝呉故国几人在三年一字无天风潮信急江月鴈声孤久不看明镜年来有白须寄呉宗之在家犹苦热客路足应疲书劒果何地江湖非旧时久晴苖欲雨多病药如饴忆自分携后知心更有谁雪中呈社友风雨萧萧搅雪飞一寒如此只贪诗酒瓢倾尽囊金少恐被梅花笑不知送陆月湖归玉峯行李无多半是诗买船兼载鹤同归思君晚泊呉江冷风卷芦花几鴈飞喜友人爲僧身披云衲瘦伶俜一刺新添得寺名餐供未便趺足坐诵经犹作读书声禅忩欲晚闻钟掩吟履逢秋踏叶行应是千生修得到几人头白尚无成赠许紒嵒年齿未三十清名已照人才高犹苦学俸薄不言贫留客醉终日爱花吟过春自怜闲未得满面扑京尘辛亥元日游闻人省庵园和陈葯房韵倚栏吟未稳把酒问溪山今日又添岁一冬无此闲梅花依竹静雪意避春悭次第灯期近重逢一解颜贺陈石泉宰华亭归天下称繁邑一亷如此希政成人惜去官满鹤先归家学传金管春风入紫薇知音正当路健翼看高飞夜坐焚香独坐勘骚经庭树无风叶不鸣静入夜深闻皷吹一池明月乱蛙声梅雨繁声不可听㸃滴似秋霖谿长欲无岸忩低㣲复隂葛衣凉意重础石润㾗深欲出愁泥泞依依独客心访隐者姓名多已在仙行见説曽传辟谷方未必诏书征便起可怜人世老犹忙浴蒲磵冷云初湿种术山春土亦香何日此身分半隐归须先制芰荷裳戯友人买侍儿归几扣吟忩多不遇识君虽久㑹君稀近闻行李担书去添得明珠伴劒归开瓮酒香春遶屋倚栏人醉月侵衣野夫别有观心法不在深山独掩扉鹤楚楚异凡禽相看瘦不禁饥寻芝未晚梦忆海山深华表千年事青天万里心一声唳清夜霜月满踈林江湖小集巻三十三江湖小集卷三十四钦定四库全书江湖小集巻三十四宋陈起编陈必复山居存稿余爱晚唐诸子其诗清深闲雅如幽人野士冲澹自赏要皆自成一家及读少陵先生集然后知晚唐诸子之诗尽在是矣所谓诗之集大成者也不佞三熏三沐敬以先生爲法虽夫子之道不可阶而升然鑚坚仰高不敢不由是乎勉姑裒存作笔之是编将以求印于运词林之斤者非曰自眩云尔是爲山居存藁闽人陈必复无咎书于葯房吟所山居接砌斜通径縁篱矮结墙地卑蜗篆壁山暖蜜分房过雨林亭静落花春昼长幽居差省事犹有课诗忙领客㳺闻人氏省庵园半夜雨方住一春晴不常倚栏听鸟语开户纳花香庭暮竹隂净池风水气凉几畨吟未稳歩月细平章搆得搆得数檐椽闲身与静便半帘花影碎一树鸟声圆吟苦瘦于旧春寒多似前闭门无客过心事付琴边百五节独游苦无侣偶歩到前川春水緑于染山花红欲然冷烟寒食月小雨浴蚕天此去嬉㳺少风光又一年赠林尚仁自号端隐谿边着吟屋亦足老生涯洗砚浑池水敲棋落案花客来多载酒童去自煎茶爱尔丰标异逢人满口夸舟中得催字出郭少晴日春隂欲酿梅岸痕新雨过岛色晓云开数鸟烟中落一帆天外来谿行正如画频报长年催客枕客枕偏饶睡春归尚拥绵屋深灯易晕漏短梦难圆栖鸟警凉夜閙蛙喧雨天一声桑橹过何处上谿船归自德清午隂云弄日水涨浪侵矶小巷渔舟聚深村酒户稀牛闲童自睡蚕熟客方归隔岸人家近缫声出翠㣲㳺前谿西庵为爱僧居雅时来扣野扉沼清鱼可数轩静客忘归脩竹负墙立幽禽背水飞道人差不俗洗耳听絃徽赠张駉自号牧隐乍见语相合苦吟心更亲老于琴得趣隐与牧为隣一夜檐花雨十年江树春所交半湖海恨晚识斯人东野故居先生高隐地遗迹尚堪寻出郭秪疑近入村还觉深秋光淡平野暝色带遥岑几度祠边过诗成不敢吟响应寺歩屧穷幽讨扶笻上碧尖山高秋易瘦瀑小雨方添寺老僧单少潭深庙祀严平生丘壑志爱此结茒檐宿龙山精舍偶贪禅宇静幞被到深林夜榻僧同话寒檐客自吟忩明疑积雪树黑怪常隂犹恨匆匆出丁宁约重寻僧房结庐脩竹里身外世縁轻滑几浄如拭小忩低更明夜深留佛火人静听钟声共拨炉火坐跏趺对短檠山中书事天气如春盎连朝未有霜数蝉嘶老木一鸟渡寒塘风竹冩晴影水花临晓妆静中观物化此意等羲皇晓歩清晓歩幽迳庭芜带緑莎篱根惟有菊池面已无荷高树蝉声急逺山寒色多小忩风日转便觉似春和呉江道中叶老蚕登箔泥肥燕葺巢晓风帆腹饱夜雨柂梢高久客交㳺少一春行役劳短篷终日坐煮茗读离骚和客用韵麦风翻蝶梦花露湿蜂巢水濶浪痕帖雨晴云气高酒功书下下诗料办劳劳拟唤三高起豪吟些楚骚舟行崇德落日挂征帆西风客袂单灯明村店近船重水程寛芦蓼作秋意汀洲生晚寒钟声烟外寺山色梦中看嘉禾境上聨畴冈势断缺岸浪痕垂野店茒柴酒人家槿树篱逆风鱼上少连雨稻开迟客路秋偏好归程尽是诗寄石泉云间明府叔容易成离索临分重忍言夜船杨栁岸晓枕荻花村山雨断云脚谿风生浪痕悬知自公退懐抱欠同论异政人能説新吟客为传一官清似水万事信于天养鹤分厨料収书出俸钱昼庭少公事闭阁抱琴眠卧念相从乐杜门岑寂中曙忩报晴色寒叶语秋风别去诗难稳愁来酒易空相看才数驿好爲寄书筒席上和林端隐韵云压檐花重谿禽湿不飞烟林生暝色雨砌上苔衣暮鼓深村急踈钟逺自㣲吟忩得新句冩向锦嚢归梅花瘦得氷肌骨亦清诗人于尔独关情孤高不爱尘埃涴洁白犹嫌缟练轻天下有花皆北面歳寒惟雪可同盟当时只欠灵均识不与离骚冩姓名防风氏庙一去归期不复闻故乡目断㑹稽云乌江空堕将军泪蜀国曽招望帝魂两壁衣冠存古貌十年城郭説邦君遗民尚指専车骨老树槎牙枕庙门偶成遶屋栽梅亦可人最怜夏月緑隂清前村雨过山如洗深径风来竹自鸣涤砚不嫌池水冷冩书爱傍午忩明近吟未许人知得且向梅边隐姓名舟中效东坡用韵㡳事京尘踏软红又随征棹过呉淞人家半在桑柘住春水忽迷芦苇丛赤蟹白鱼今稍稍红樱紫笋已匆匆船忩尽日看山色多少好山供眼中江湖小集巻三十四江湖小集卷三十五钦定四库全书江湖小集巻三十五宋陈起编芳庭斯植采芝集山居怀旧隐静地独登临虚闲称此心猿声过木少花影入池深春殿依残日晴烟散逺林因思南岳寺长起石床唫金陵道中望逺生愁思凄凉处处同青山迷旧冢芳草蔽闲宫雨过城楼月潮回皷角风十年怀古恨多在六朝中喜人归幽栖霄汉分携久唫怀思欲迷相逢春草外归隐石房西涧急禽声少松揺月影低要知人静夜犹自怯猿啼水石山居静极青山里松花满石床春风思华岳夜雨梦潇湘人影归林薄猿声出涧长心如无别事同此闭闲房江村晚望何处问归程苍茫入句清云生峯顶白月近水边明芳草连平楚晴楼出远城此身南北外渔火是闲情登云汉阁髙阁势凌虚天涯入望微云藏山鸟影春满野人衣积雨催花尽寒樵背日归焚香端坐处似觉世尘稀子规游魂如可见况复雨霏霏隔水栖无地经春呌不归影随芳树没声入野花飞那忍东风里凄凉上客衣暮春感怀呈勿斋提举浮世事非真唫多白髪新身居京寺久梦到石桥频日落烟生树花残草自春坐㸔今夜月应与旧房隣长洲夜泊吴楚昔曽游凄凉满客舟因思千古事空起十年愁目尽他山少江流远地秋今宵犹有月不似庾公楼寄梅叟法师一从飞钖后迢递各天涯春事随流水行人问落花住当南岳寺门对赤城霞遥忆焚香处松髙月影斜金陵怀古天津桥上望如在玉门关月过东西浦江分远近山凄凉三尺墓兴废六朝间千古登临地寒潮自往还送觉上人送君千里去又见落花飞水国今宵别天涯隔嵗归岸多春树密滩小夕阳微后夜扁舟月应逢宿鸟稀访故人石榻相期久闲寻到野房春归芳草暗云入楚山长人影分孤驿鸡声落曙桑凄凉千古事囘首两茫茫寄深居冯发管相怀千里外空望极遥天处世惟今日㸔花忆去年春风生岛树夜月满渔船此后闲寻处应须借榻眠寄静佳朱明府翰苑留名久城边半掩扉声随淮水远唫入楚天微吏静㸔山坐乡遥抚劒归清虚无别事嘉政在璇玑旅中寄故人世路长安里三年别钓矶只因唫事僻宁免识人非性拙趋时少家贫过客稀春风归去日同採故山薇西园即事一径落花红囘廊复旧踪千峯遥隔水万木远涵空沙鸟晴云外寒帆夕照中几宵曽宿此江月夜相通旅中偶成风吹客袂寒飘泊在长安对雨春题尽㸔云夜坐残逺山平楚水苍汉接吴滩遥忆天台寺相携去不难怀芳林处士相思不可见江路正迢迢烟树同唫逺关河入望遥昼长花影转风定篆香销遥忆君居处钟声隔暮潮送灵耀之姑苏一身惟在道清苦独知君世路终成别山光不共分晚天寒欲雨春树夜生云此去他乡寺猿声各自闻元夕满眼春光万物华小桥杨栁近人家谁将上下楼台月化作金莲一夜花偶成东风玉勒马蹄轻多少游人上鳯城燕子不来春寂寞海棠花发近清明边上边风斜日下长城春到年年草自生万里战场兵甲静近来应少北人行山家一溪流水遶烟霞路入青松第几家胡蜨傍人飞不去隔墙开尽碧桃花晚来晚来无语立东风一片闲情在碧空人老杜鹃浑不管栁花飞尽夕阳红西湖晚望久雨初晴睡正长春蛙鸣遍旧池塘小亭寂寞斜阳里一阵东风过木香寒食江南江北纸钱飞处处人家拜冢时杜宇不禁寒食雨五更啼血上花枝堤上杨栁垂丝拂画船杏花零落断桥边半山烟雨东风恶更向西亭听杜鹃林间猿鹤忘机不计年芭蕉晴緑半平檐青山似与身相入尽日无人自下帘客怀杜宇声残客兴频栁花飞絮满江滨可怜波底蛾眉月犹照他乡梦里人夏夕雨中满林钟磬夜偏长古鼎闲焚柏子香石榻未成芳草梦西风吹雨过池塘过吴栁桥槐市暂经过飘泊汀洲得意多夜月已忘吴主恨画船空有采莲歌清华夜坐开尽黄花满短篱静听隣屋夜敲棊清华池上三更月僧在松边未有诗山居晚䇿登临日欲斜小溪流水是生涯道人睡起鹤飞去开尽青松一树花春夜玉楼台畔栁生烟况是春风杜宇天一片月光凉似水半扶花影上秋千古乐府携君石上琴弹我窻前月月缺又还圆谁能免离别青山呌子规行人泪如雨子规不肯归行人不能去欲买采菱船野水无人识野水去不回迢迢暮山碧早作西州行暮作西州宿杨栁忽风生年年芳草緑兰死根亦香人死不知处人死不堪悲兰香化为雾山鸡啼一声深院日当午世无同心人入此薜萝里晚步入松隂敛霁人影絶惟闻太古音听之心胆裂一入经战场白马不足数白马不敢嘶春风在场圃青云千里心白露一㸃雪谁将玉笛吹吹下关山月寄衣曲自君之出矣璧上琵琶君记取日日望君君不归自君去后徒相忆欲剪征衣寄赠君天涯望断无消息自君之出矣欲寄征衣泪如雨征衣未寄心已悲一寸相思隔千里湘江水是巫山云巫山云是湘江水湘江两岸芳草深湘江日夜多行人行人去去天之涯门对落花三两家家家有酒讴且歌醉来月下弹琵琶韬光庵石涧长松行十里杖藜从此得迟留青霄望去山河远白水㸔来日月流老树叶残霜鬼哭断崖云冷洞猿愁韬光名在身何在今古茫茫几白头旅怀十年不倚谢公楼满眼凄凉上客舟往事尽随流水去青山长忆故人游海门风起天将暮渡口云生树欲秋络纬自啼花自落更堪囘首是他州赋老将猎猎征旗促晓鞍几囘临阵练兵官黄沙满塞黄云暗白马嘶风白日寒汉语肯随蛮地改战袍犹带血腥亁如今韬略浑无用瘦骨萧条甲胄寛过桃源生涯心在鳯凰台桃花晓落水流去山鸟晚啼风送来古树影揺霜月满冷猿声裂碧云开长关春有愁人分驿马相逢去不囘过故城故城深巷长苍苔一度经过一度哀尚有楼台搀雨出岂无花栁向春开十年心事今宵梦千里家书昨日回莫上灞陵桥上望楚天云尽蜀波来挽周彦良白首功成未十年寡妻相弔泣江千诗名似水声还逺世事如云梦已残杨栁满堤人去后海棠深巷雨初干东风忽起青山泪虽有君书不忍㸔思归感兴久客空江上闲吟对石门青山非逺近流水自朝昏夜月添乡梦春风入烧痕翻思南郭路迢递隔烟村兰谷空谷寄深云灵根自不羣地闲平草长香逺隔溪闻静与骚人佩清同楚客分惟应千载后余韵在湘濆多福寺野鹿自成羣山中少隐君钟声两寺合人语一溪分泉响松间雨苔生石上纹多年僧住此半榻鎻闲云挽芸居秘校世上名犹在闲情岂足悲自怜吟日少惟恨识君迟兰阁人亡后寒林月上时十年青史梦只有老天知与子入山来与子入山来永夜不得睡但闻松子声敲落梧桐树月到窻愈明秋风㵼流水古奏三两絃知音不知处惟有白面猿闲中自来去春晚满地落花流水伤心芳草青时江上数声杜宇更堪一笛横吹寄勿斋提举满林烟树已纷纷溪水猿声不共闻惟有青山半庭月夜深应与故人分门栁㸔尽门前栁愁多白髪新灞桥风雨夜离别是何人逺山万里色苍然春烟夕照边旧过南岳寺曽向雨中㸔石城秋夜漠漠青山水自流西风烟树几经秋旧时歌舞人游地月满江城十二楼春日同友人游湖上十里湖边路垂杨映马蹄水光平野阔山影绕楼低夜雨生青草春风湿紫泥兴来无限意同此片时题巖栖分韵得深字寂寞空斋里闲情起暮唫路长沙鸟尽人在翠㣲深逺树烟中没寒花竹外寻自嫌名与利谁识此生心边城客思客里厌芳尘凄凉又问津向南人去逺归北马嘶频野水荒城暮孤舟海树春故乡非久别已觉鬓毛新吴中即事世事交情浅伤心独倚栏海云经雨重秦树入秋残潮落吴天逺风生梦泽寒英雄千古地囘首是长安过越𣺌𣺌天涯路扁舟去不穷水花随岸尽山影落江空往事千年梦渔歌一夜风诗成惟有月清致与谁同天台山居对雨吟方稳西风忽晚晴野花㳂涧白秋意入帘清浅水藏鱼影重林隔罄声是非尘外事谁可继髙名故宫怀古暮天云尽逺山空夜夜西风入汉宫铁笛一声千古恨月明人在女墙中落叶词片片飞来总是秋更于何处复添愁自怜枝上无收管却带慇懃出御沟暮春雨中感怀囘首郡城东春残碧树中落花千㸃恨踈雨一帘风白雪侵新鬓归心逐断鸿茫茫事如此何必怨途穷江寺晚眺尽日无多事闲行一径隂人归秋寺晚月满夜堂深海阔频生雾城荒逺见林青山与华髪空愧百年心照影性与儿童异飘蓬二十年照来池上影恰似未生前世事世事皆浮云人间几朝暮不知溪上山犹有桃源路莫恨寂寞云深地山空叶落时自怜为隐僻莫恨月来迟昨夜草堂云去后人境两茫茫忽见青松老翻疑昨夜霜长安晓发雨过楼台已禁烟野风吹絮满长安夜来寂寞沙汀下楚水吴云一様㸔闻子规十年已起故乡情客里凄凉不耐听啼到蜀天空有恨水流依旧月还明自谓自谓清贫苦那知即是安路从平去好事到口开难松老心长在花红色易残浮生既如许浑作梦中㸔宿云山房缥𣺌沉虚碧清池见宿云松声临石断山影与泉分芳草经年梦幽禽隔径闻倚栏吟未尽红日又将曛偶成柬续芸相㸔又一春花乱马前尘湖海他乡路烟霞几处人草连闲地逺鸟入暮山频多少凄凉事那堪白髪新铁笛倦长吹铁笛倦长吹虚空劒寒倚俯仰隂晴天泰山不可视荡桨归白云囘首沧波里人生无百年世事已如此既与荣辱同兴废乃相似春风从何来纷纷竞桃李至士本无心误为诗所使纵步夕照间养性在芳芷天涯一夜杜鹃愁万里行人渡湘水对梅分韵得堂字霜风吹短髪值此天气凉行行隂壑中万树皆含芳相对发㣲咏安用持华觞嗟彼咸平人清风生我肠花非不及时衆鸟何回翔归㸔两壁间画者犹苍苍抱此幽露姿愿登君子堂老去老去厌芳菲思归未得归夕阳溪上树花作去年飞苕溪舟次扁舟烟重冷渔蓑两岸人家浸小河芳草自生春自老落花随雨晚风多送故人之江东鳯城花气浥旌旗又见东风上马时不是灞桥难话别垂杨空折去年枝丙辰元夜淡河斜浸月光浮㸔尽青山更倚楼残烛怕寒元夕夜小栏花影伴人愁清明堤上寻春步较迟马嘶芳草燕差池南楼烟雨清明日正是佳人堕泪时江淮伤感水流花片湿轻红多少英雄逐晓风三百余年歌管地数声欢怨不相同江湖小集巻三十五江湖小集卷三十六钦定四库全书江湖小集巻三十六宋陈起编芳庭斯植采芝续稿送故人之天台新緑又成隂归期直到今人行芳草逺犬吠落花深野店春寒雨江城橘树林无情名利事休系一生心送敏上人归永嘉风光苦变迁客里对残年别我此时路问乡何处船断云连雨雪落日逺人烟又向龙湫畔开扉近瀑泉上竺寺古寺寒桥路钟声静忽闻数峰平处合一水衆谿分老树烟萝雨残灯石塔云闲心寄幽寂似觉逺尘纷山中即事千峯当此境谁可共登临月过秋池静云归古木深懒观前去事已悟未来心更欲寻诗伴相携向石林对梅寄人欲问江梅信唫笻带晚霞笑㸔今日树开过几年花踈影生来瘦寒枝折处斜要教人寄逺何地是君家春日人生厌别离老去更何为独对清明雨闲吟社日诗野蜂生蜜早海燕入帘迟未尽寻春兴应须愧后期夜坐有感角送重城月微风入夜凉身轻长是寄唫苦未应忘坐久灯成烬愁多鬓欲霜百年还老去谁可继余芳送人之吴无心学隐沦此去向吴津千古是非地一灯烟雨村烽尘连楚戍榆栁隔淮春别后新吟句何人可共论题天竺巖栖山房一室寄云隈凭栏日几囘无风山自雨有主燕还来野径通樵逺巖花向晚开旧时题数壁今已半苍苔丁巳灯夕前六日观抱拙寄敏斋韵因事有感走笔以赋萍迹倚春风春光苦未浓人间连日事尘外一宵钟逺鴈书难寄残碑字已封幽人住城市清梦两三重送隐士游京淮送君湖栁下未别已关情古塞去程逺寒江入梦清野云低水树山雨闭春城到处逢知已虚传隐姓名雨夜雨雪寒窻下孤灯夜不眠衰残如旧日荣达是何年已觉观书妄方参入世縁存心在仁理何必后人传晚春偶题呈政甫先生老来春去怯凭栏今古兴亡一笑间满径落红人不到杜鹃啼雨入空山山居遣兴山寺闭脩竹偏宜静者居观空心已悟集理事常虚日月供吟笔干坤入草庐何如钓台叟得计在樵渔登吴山嵯峨宫树霭晴空吴越迢迢一望中几处笙歌人逺近万重花栁路西东风生帘幙春云碧水遶楼台海日红沙鸟自飞还自宿百年无计与谁同题彭泽后人吟楼结屋在云端悠然趣自安江南随望逺星月近人寒歛气当空正诗情对酒寛往来庭畔叟只作晋时㸔挽白云赵宗丞天上楼成日人间独丧君料知生死事还与去来分夜月江村路春风岭树云交余多感慨那忍见遗文遣怀愁极鬓成丝沧江梦未归鸟啼山雨急春尽故人稀晓润侵吟壁寒云绕竹扉向来诗满束应是与心违秋思雨过山城日又西西风一阵木犀开莫将心事凭秋鴈恐带边愁入梦来客路和胡元鲁出入韵十载天涯客浮云不定身烟波春雨渡灯火夜渔村世事空为累人心未觉仁何时留片石归老古松根淮边栁寂寞淮边栁春来自舞腰恨生争战地不得近官桥雪鸪风吹芦苇鸣残雪满桥板不见棹囘人愁立沙河晚鸣鸠何处芳草多相唿向深坞竹外立寒枝山南又春雨道宫千年兴废地仙诀字犹存露重云生树坛空月到门心清无外事静极是真源此境非凡世何人与续言淮北兵战何时息边城染客旌乱鸦啼又歇荒草死还生岛雨连秋曙江风入鴈声近淮民自悦应是宦情清东斋书事客里吟情懒天涯望欲昏断云流涧水残月照衡门猿啸它山树砧声何处村浮名身外事于此不须论傚樊川体吟边绕架书千巻壁上梅花水一瓢世事尽从忙里过年华空向静中消山云宿雨笼残日汀草浮香满小桥对此不须惆怅去野人今已悟吹箫观化闲观造化余静极悦自性胡蜨忽飞来吾心已无竞和路字青山何人家芳草满樵路猿鹤未归来残月照烟树宿云轩千峯云未还数树芭蕉緑风雨暗黄昏何人共幽独从军行茫茫塞月笼寒雾万里征人不知数年少难消壮志多精锐连营肃貔虎从军何日见军回但见日日长淮雨烽烟散漫满路岐边声飒飒秋风起天涯荒草马成羣放去弯弓乱飞舞夜深更听胡女歌古来白骨多于土湖上晚望绕堤杨栁暗渔舟二月风光淡似秋几度笙歌人散后夕阳依旧满红楼送人谒所知西风忽别离满袖百篇诗取已尚如此问人应可知山寒城角逺地阔海帆迟料想囘车日相㸔是嵗期山中寓意白发今如许自吟还自愁满山晴叶雨四壁老蛩秋㸔水知心静观云觉事浮数年衰感意挥泪不能收丙辰季夏避暑山中长松脩竹恍若蓬莱异人之居走笔索句以纪其事六月厌烦襟纵步情未足爱此石径长𣺌𣺌清溪曲古道何人居门闲对脩竹好鸟发新声静极成幽独山风吹晚凉山影揺红緑翘首兴未阑青猿睡初熟送人游吴阖门烟霭外地阔水城髙蜃气蒸吟鬓霜风入緼袍数程秋岸雨一饭野船蒿若问当时亊人夸有二豪丙辰季夏雨中天涯身尚寄何日向东州一夜霜欺鬓连朝雨送愁梦多吟作祟闲极懒为雠若问浮生事无心即是谋寄彭泽后人不为折腰事田园足野情笔粘春雾重诗带晚唐清栁巷闲渔艇山扉对水城论心暂来往无愧逺公名寄静佳朱明府伤心独立旧池台日日西风送雨来别后思君无限事一封书发两番开叶天涯谁与寄相思残片踈踈尚恋枝一自西风寒劲后凋零能得几多时栁汴水隋堤总寂寥春风吹恨未曽消长条本自无拘束也向人前学舞腰春隂书事呈正甫先生二月花隂已觉迟黄昏帘幙燕归时小栏独立无人处春雨春寒总欠诗江湖寥落转飘蓬归梦年年逐去鸿唫鬓一番春又半杏花无语立东风金陵道上一望江山去不回断碑荒草旧宫台六朝陈迹皆如梦夜夜寒潮送月来山行巖边结屋与樵隣流水桃花几度春行到碧云无尽处深山怪木老如人咏古欲寻仙阙觅仙丹仙在瀛洲缈缈间一自祖龙东去后更无人到㑹稽山送张十二秀才至维扬江山迢递水东流芳草无情管别愁苦听春风商女曲天涯人在古扬州偶成渔歌听尽欲狂唫一径人家栁影深天意似嫌花信早东风吹雨又成隂雪中寄巖泉唫罢新诗秖自㸔晓风吹恨上阑干夜来雪满前山路谁对梅花说嵗寒春日湖上五首绕堤蓑草緑纎纎老里唫情觉未厌应是踏青天气近栁条多挿野人檐晓山漠漠尽烟霏四面楼台白鸟稀芳草年年湖上路栁花风送钓船归乐天遗迹暂徘徊路入深云满径苔花影上栏唫未穏东风空倩蝶飞来雨余蛙吹歇池塘庭院人闲日正长独倚画栏㸔不尽海棠无处是山光今朝才得是闲身来往琳宫不厌频鷰葺旧巢春又暮风光一半属游人与赵五话别送君无计路漫漫玉笛声悲逺戍间自是行人多有恨离情吹不到阳关首夏新篁揺緑雨初晴彩簟风生一枕清昨日小亭幽梦觉隔帘花影弄鸎声湘竹词湘䰟何自怨千古尚名存不种庭边竹那知有泪㾗池上曲晓雨生池荷圆珠漾新緑入手不成珠空歌采莲曲诗志也乐于情性而已非所以有关于风教者近于览巻之暇心忘他用得之数篇目之曰续稿然不可谓之无为也宝祐丙辰良月望日芳庭斯植书江湖小集巻三十六江湖小集卷三十七钦定四库全书江湖小集巻三十七宋陈起编刘过龙洲道人诗集襄阳歌十年着脚走四方胡不归来兮襄阳襄阳真是用武国上下吴蜀天中央铜鞮坊里弓作市八邑田熟麦当粮一条路入秦陇去落日彷彿见太行土风沈浑士竒杰呜呜酒后歌声发歌曰人定兮胜天半壁犹堪扶日月买劒倾家赀市马託生死科举非不好行都兮万里人言边人尽麄材卧龙髙卧不肯来杜甫诗成米芾冩二三子亦英雄哉从军乐蛟龙宝劔䴙鹈刀黄金络马花盘袍臂弓腰矢出门去百战未怕臯兰鏖酒酣纵猎自足快诗成横槊人称豪但期死处得其所一死政自轻秋毫将军三箭定天山丞相五月入不毛生前封侯死庙食云台突兀秋山髙书生如鱼蠧书册辛苦雕篆真徒劳儿时鼓箧走京国渐老一第犹未叨自嗟赋命如纸薄始知从军古云乐盱眙行车徐行马缓驰天寒游子来盱眙功名邂逅未可知生身毕竟要何为既不视草黄金闺又不陪宴白玉墀何不夜投将军扉劝上征鞍鞭四夷沧海可填山可移男儿志气当如斯安能生死困毛锥八韵作赋五字诗金牌郎君黄头儿有眼不忍重见之志大才踈浩无期逢人举似人笑嬉谓为痴儿未必痴唤作竒士何能竒登昇元阁故基脚力倦矣盍少休侵晨更作昇元游眼中已不见二百四十尺之髙楼但见炊烟万灶宿貔貅上有啼鸦噪鹊如泣诉下有老树根据枝相蟉想其结缔初匠石巧与造物侔桷榱析栱不知几大木一木牵挽囘万牛山川退听左右爱约束日月乌兎早暮东西流阿房之旗矗立矮如㦸临春结绮望仙三阁俱下头太行孟门培㻲而已矣蹄涔洞庭芥为舟拄撑霄汉弹压大千畍下厯梁唐晋汉周一朝世故有反覆祸结祝融囘禄与鬰攸灰飞障天烟熖炽一火三月烂不收遂使觚稜化草莾丹艧成墟丘吾闻至人侈俭初何心有茅一把葢头便可留何必穷极土木事妖怪朘削赤子膏血敛以裒是故子刘子不仙不佛亦不侯视鸾台鳯阁为蘧庐百万买宅亦梦幻泡影沤沍西岂无家白沙翠竹泉石幽茅檐曝日搔背痒篱缺墙破手葺修争如以天地为室庐日日行住坐卧得自由不为朱门是不作白屋羞可时骑鲸千里游汗漫有时蛤蜊踞食龟殻秋彼昇元阁者亟成而复壊膓亦不能为之断心亦不能为之忧造物何足云此身似赘疣誉尧毁桀未必公是非丘跖两窖蚁与蝼日斜请公急下山我有斗酒归去来兮相与劝酬忆鄂渚我离鄂渚已七年吴儿越女争华鲜不知上游占形胜四十余万兵筹边中原地与京襄近烈士烈兮勐士勐泽连云梦寒打围城接武昌晓排阵书生岂无一䇿竒叩阍击鼓天不知却思仙人白玉笛胡床醉倚南楼吹貂蝉兠鍪两岑寂若耶溪畔还行客空余黄鹤旧题诗醉笔颠狂惊李白题多景楼金山焦山相对起挹尽东风大江水一流空断水中央收拾淮南数千里西风挹酒闲来游木叶渐脱人间秋烟霞微茫雾杳霭神京望断双泪流君不见王勃文名能葢世当时未遇庸人耳琴书落拓豫章城滕王阁中悲帝子又不见李白才思真天然时人未省为谪仙一朝放浪金陵去鳯凰台上望长安我今四海行将遍东厯苏杭西汉沔第一江山最上头天下无人独登览情髙思逺愁绪多楼乎楼乎奈汝何安得李白与王勃名与此楼长突兀辞周丞相一曲归欤浩浩歌世间无地不风波人从贫贱识者少事到艰难省处多紫塞将军秋佩印玉堂学士夜鸣珂太平宰相不收拾老死山林无奈何送术者一性圆明俱是佛四方落拓便为仙逢人只可少说话卖卜不须多要钱退一步行安乐法与三个好喜欢縁老夫亦欲挑包去若要相逢向酒边红酒歌呈京西刘漕桃花为麴杏为糵九醖仙方得新法大槽迸裂猩血流小槽夜雨真珠滴岘山之北古襄阳春风烂漫花草香乗轺谁为部使者金闺通籍尚书郎儿様爱民如父母十万人家感恩厚鹅儿不酌宜城黄流霞造此江南酒轮蹄日日行乐同琥珀潋灔琉璃钟珊瑚枝下贵公子人面日色相争红阑干十二开帘幙腰鼔轰雷奏仙乐翠翘金鳯大堤倡玉纎捧劝罗衣薄人生百嵗能几何海棠花开春较多有貂可解换一斗醉到天晓待则么送王简卿归天台二首欲数人材难倒指有如公者又东归班行失士国轻重道路不言心是非载酒青山随处饮谈诗玉麈为谁挥归期趂得春风早莫放梅花一片飞千巗万天台路一日分为两日程事可语人酬酢易面无惭色去留轻放开笔下闲风月收敛胷中旧甲兵世事㸔来忙不得百年到手是功名清溪阁次胡仲方韵琼树枝新梅蕊迸与君擕手清溪问旧时狎客歌舞场何似诗人风雪迳溪边杰阁髙崚嶒左右华屋连飞甍依稀王谢鸣珂里仿彿秦筝云母屏古来繁华各衰歇只有不磨惟璧月小船何处载愁来哀怨一声吹笛裂答曹元章先生修廉隅日日自谨畏老夫寄杯酒狂亦非所讳酸醎虽不同各自有正味切勿对痴人说梦其词费次刘启之韵豪杰交游三十年暮年识子海霜边江西析𣲖诗同社鸿宝传家子已仙无用白须甘我老有才青眼望谁怜譬如飘泊湓城下篁竹萧踈无管弦简季文衰鬂萧骚半欲丝尚能随队作儿嬉棋无杀意从人活琴有仁声却自悲落拓陈平归汉日中伤张禄入秦时诸公莫作狂夫㸔恐是英雄未可知赠陈时可交游半世已公卿犹抱遗经对短檠负米过于扛鼎重选官难似上竿行百年母子命相倚一片孤忱谁与明烟火小楼风雨夜嵗寒时得话平生挂搭松窝十年南北走东西豪气峥嵘老不衰快斩妖魔三尺剑浪吟风月五言诗山无福地吾焉往神有灵丹世不知却恐松窝知此意一包挂搭更何疑寄吕英父清时萧瑟坐才踈收拾穷愁却着书诗笔有神通梦寐丰标不俗更清臞黄花细雨桐江路落日西风处士庐抖擞尘埃旧时帽不妨觅句倒骑驴秋到家山冷不知但惊风露入新诗低头欲拜无东野满耳惟闻说项斯骨骼昻藏云叶瘦吟哦凄断雪猿悲文章已得真消息三十科名未是迟寄赵湖州侍郎桑柘村村烟树浓新秧刺水麦梳风舟行苕霅双溪上人在苏杭两郡中鼓角丽声相旦暮旌旗小队间青红主人夙有神仙骨合住水晶天上宫喜雨呈吴按察使君人物旧乌台天听虽髙力挽囘湖水欲平江为退秋田未旱雨先来云随黄鹤游何许风满南楼亦快哉凉意入秋清可画月岩知有桂花开上刘和州㦸外梅花角有声使君心与月华明郡当采石今冲要船在乌江罢战争酒贱人家歌袴饮地寛客子卖刀耕太平官府无公事见说香凝燕寝兵草树荒寒脱叶枯又寻短棹汎焦湖场经古战心欲折客老诸侯饥更驱去国寂寥今白眼筹边谋略㸔鸿儒袖诗来谒君应记曽说扬州厠坐隅游灵巖风露凄然八月秋瘦藤扶我到山头僧居突兀飞鸿上人迹依稀任鹿游旧事已空流水在闲情都付落花休越王未是真尝胆计出婵娟事可羞观白鹭洲风涛一声雷鼓挟风威顷刻冲涛没钓矶行客惊㸔银汉落阳侯擎起玉山飞蛟龙便尔争先化鸥鹭茫然失所依安得长竿入吾手翩翩东海钓鳌归自宣溪过早禾渡雨后斜阳未见暗晓㸔红日报窻明笋舆十里宣溪路刬地浓云脚里行梅欲挽春菊送秋早禾渡口晚烟收风从滩上催船过滚起寒沙一併流西湖西湖湖上山如画二十年前曽客来飞絮满前归未得江南老却贺方囘赠宗友中吴喜遇同宗友貎古髯踈志亦髙金玉图书皆长物六经之外有离骚弋阳渡车声尽日滑黄泥怕听空桑呌竹鸡风雨不知春早晚栁条揺緑半江低书僧寺壁緑杨染水浓如画天气欲晴风自和二月杏花犹未放一春分外觉寒多梦觉梦囘斜日转花隂时有黄鹂送好音髙卧草庐人不识东风啼鸟独知心春归百花开尽到荼䕷一片春心又欲归可恨东风留不得漫教啼鸟怨斜晖春日书事薄云陇日䕶初晴沙㟁潮来水又生闲傍栁堤骑马去一鞭春色栁风轻深林路转午鸡啼知有人家住隔溪一坞閙红春意动酒帘正直杏花西光隂卒卒一飞梭如许头颅奈老何狼借落花春不管竹鸡啼处雨声多感旧罗结同心栁带青碧桃香里记将迎春风重到凭栏处肠断红楼不忍登和危府教先生场屋文之虎气慑狐狸自不知老去莫嫌官尚冷灞挢风月要新诗梅花冻云垂垂雪欲落雨蕋风悭如此寒分付南枝与君看老夫自要北枝看村店谿边独棹酒船囘冷水湾头雨意开一路有诗吟不稳当初悔不共君来平氏书院雪屋弹琴泛作声四无人语纸窻明倦游识彼诸縁妄心与梅花一様清呈王山父二首踈烟淡淡树重重略得西南有路通钟板不鸣山寺静闭门人在月明中办得茅庐我便归玉堂何处有梅枝嵗寒老树虽荒寂㑹有腊残春到时游清潭吕子益蟠谷五絶清潭一潭清水凈无泥潭㟁无沙石有矶拟待月明垂钓去前溪雨足怕龙归蟠谷逶迤路逐惊蛇去转盼不知身已髙云未万重山四合碧油幢外有旌旄饮緑野花红白倚巗开只在临风自一杯谨勿放教公子见恐携窈窕入山来含辉湿云将雨过溪东石澁滩鸣水势雄忽作晚晴秋更好月来林外透玲珑香径一花带蕊香气满何况藂生树两行风露益髙秋雨足请君来此撼琳琅游郭希吕石洞九絶清旷笋舆咿哑来路转此歇脚长风挟秋下清苍满万壑深秀青苍万山中窈窕一径开请囘俗士驾切莫呵殿来书院力学如力耕勤惰尔自知但使书种多㑹有嵗稔时桂壑藂藂树枝紫罗生襍松篁不以岩穴幽嵗晚政自香髙碧小山碧巉巖直上与天齐诗成欲磨崕藤萝费攀跻石丹银牀遶週遭一规寒浸水试敲拄杖看恐触蛟龙起壶天逆汉随水行更上紫翠峰朱栏忽飞阁映带烟霞重玉佩借榻卧云屋倚枕子细听误疑鸣珂声不知水泠泠韬玉至宝不自献韬藏亦英华余香被草木秀擢幽巖花湖口阻风冒雪冲霜已十程狂风迺敢逆吾行无人说向江神道莫待明朝亦世情蕲州道中如箭隂风噼面吹雪花斜夹雨垂垂胸中自有平戎䇿路入蕲州冷不知闻莺东风扶日上花枝恰恰幽禽弄暖时百转忽惊春梦破间关石上话相思闲步山径无人鸟篆沙杖藜闲㸔摘新茶锦绷委地笋飜箨黄玉满林松带花古仙巖白苹风里步清秋来作灵巗古洞游笑倚飞云访仙迹夕阳无语伴人愁寄沈仲居十年铅椠鬓丝秋独抱成书四海游三国诸人应梦觉一番公案又从头万死中原百载争流芳遗臭各垂名思量陈寿已饶舌又费先生几管城赠经长老菜肚老人禅已饱爱人从臾作诗僧客来无处着欢喜一语不曽谈葛藤题东林尔自贪痴不肯闲江南多少好青山老夫为不爱官职买得狂名满世间王农丞舟中危樯髙占飞鸦字京淮两路传宣使面如玉盘腰有金见说京淮已无事儒生性命何足怜十年厌闻鼙鼔喧一朝悔祸亦不恶且愿四海皆安眠舟中扁舟上滩风怒恶舟入深溪雪花落我行无事有底忙且向荻花深处着邻船乞火炮蛤蜊樽中浊醪把一巵淘淘万里不复理冻口且吐酸寒诗吴尉西亭袭桂行香径朱阑稍转西水风飕石冷云月堕檐低棋败深杯罚诗豪健笔题舞忙钗鬓乱谁为捧柔荑聿追菴题壁路转羊肠曲山囘蜗角深木多成密䕃水少亦悲吟露草重阳泪风花寒食心摩挱墓铭看久立石碑隂归耕途穷百无成或许营莵裘依然大槐宫蚁穴梦封侯人生眠饭耳物外亦赘疣科名付诸公老矣吾当休游古山信步作幽计有菴如此深佛灯明老屋秋日淡踈林栢树祖师意松楸老子心十年弃乡井洒泪一悲吟送客剡溪送客山隂路春风散马蹄纵观神禹穴深入子猷溪嫩草緑于染珍禽畧已啼去程千万里步步有云梯归自金陵上周益公游献三孤了归来不用名昌黎前进士司马老先生有节花宜晚无风浪自平翳云遮不得南极益精明早被儒冠误依稀老更清科名数行泪岐路一生心自洒亡猿木谁怜跃冶金已无钟鼎志何地可山林方竹杖鹤骨风前瘦龙姿雨后鲜锋稜四面峻节操一生坚荷莜行随适看山倚最便从教方有碍终不傚规圆谒京口张守末至诸人各已侯一麾犹此滞徐州谁知安石恐不免欲借冦君何可留遗爱与山同北固平生作计岂东周上方已听尚书履声在星辰最上头危楼年少记登临老矣重来力不禁风月欲谈嫌许事山川不险似人心淡烟衰草乡关逺细草黄花节序深只有小诗行乐处世无知已为谁吟登清凉台江南江北许多山到处登临得凭栏老木换舟霜有信怒涛拍岸水生寒倦游半世乌三匝往事千年指一弹落日正西催上马依依囘首望长安赏心亭次胡仲方韵何人将我此来游白露那知客有愁如子矜持山玉立似予迂濶水盘洲尘襟抖擞风云入石刻摩挱嵗月流惆怅谪仙鸾驭逺离离别恨黯难收上袁苏州秀骨如仙孕武夷故家手笔世宗师𨽻分唐汉诸家字句压陈黄二子诗茂苑雨晴花发处洞庭霜重菊黄时尘埃俗吏那能比一段竒功自可知车马城中早已忙子城内里看新郎十州已茂圜扉草一炷初凝画㦸香铜剖虎符新雨露玉持使节旧风霜明年樱笋成时候不在乌台即玉堂行尽淮南日日东自携只影入吴淞人生五马方知贵客老诸侯叹未逢适意秋风宁为鲙惊心半夜忽闻钟十年无计离场屋说着功名气拂胸谒江华曽宰鬓髪已皤非故吾依然破帽老骑驴江南游子断肠句汉殿逐臣流涕书父祖松楸三世冢弟兄桑梓百年居狐丘未死归心切未有相如驷马车呈徐直院二絶竹院先生名满世自为举子已诗声春风若入五花判莫遣紫薇红药惊世间别有伊人在台阁招徕恐未多半老江湖半巗穴为公一赋草庐歌与青原正菴老倦行老矣徧东南最后青原识正菴无法更于身外说有禅应许意中参春风绕寺雨花坠石鼎煎茶泉味甘暂脱尘嚣聊税驾与君相对欵清谈同郭殿帅游鳯山廉纎小雨久于梅喜得新晴亦快哉五色波光丽鳷鹊十分云气近蓬莱旌旗侧畔宫墙转戈㦸丛中武库囘走马㸔花生怕晚果然桃李一山开过垂虹送汪仲冕扁舟送客出姑苏晓泊吴江夜雨余波浪稍平风力定青黄相间橘林踈匆忙亭馆催行酒草率杯盘旋买鱼我欲壁间记年月无人为作小王书赠侯戎江淮万里久经行此老胸中有甲兵何止据鞍犹矍铄试教落笔便纵横逢时有用真才出知已不遭儒者轻若见英雄今马帅为言刘子太狂生六合道中十年曽此记来游有䇿中原一战收蒲栁易凋嫌老去金汤无用卒和休悲风彷彿鸣刁斗缺月参差照敌楼庙食封侯何日事不堪羸马又滁州简能仁礼老幻身到处等空虚习气依然未扫除柏树子边寻祖意栴檀林下伴僧居三千世界初无碍十二时中得自如半粪火堆煨芋熟时时收拾嬾残余自述精神凋耗鬓毛衰刼火光中第几囘无可奈何教老去有时勐省却愁来师从道学元非伪客寄苏州却类獃明日重阳又佳节得钱且醉菊花杯舟中偶作日日拖舟上碧溪寒滩水浅草离离尺书雁断嵗行尽带雨风轻帆去迟白鹭导吾如有意丹枫愁客亦何为关头要趂梅花约更着寛程五日期幽居对面沧浪可濯缨不思汎舸出春城浮沈枌社何人重俯仰茅檐是事轻玉蕊连屏寒徙倚葡萄上架月纵横江湖老矣无它愿只欲清隂便得成春日即事久客无人问所须小窻翻得遂痴愚黄昏以后酒三盏白日之间饭两盂谷雨笋茶俱俊美条风杞菊竞甘腴先贤阃域可复践况是平生山泽臞除夜寄卢申之见说卢夫子诗成手自书雪须金帐暖云䕃玉川居栁叶储名酒萍虀荐野蔬夜寒裩犊鼻应念马相如郭殿帅邀游鳯山结束战袍骑赐马冠带将军宛如画前呵小驻有美堂箭去弓呜飞乌下青林路入转岧嶤湖亭海观争为髙谁知鳯舞龙飞外别有楼阁横云霄囘旋左右皆游厯人物江山两英特风流标致梅岭梅磊落襟怀石林石侧身更上天上行好风吹下咲谈声山神川后领要束遁走虎豹藏蛟鲸摩挱苔藓题诗去万鼓丛中襍胡舞衆賔捧酒寿主人将军自是擎天柱观山看水时一来钱唐吴越何小哉指㸃中原百城在功名逼人有机㑹上苑祕阁二首郡大当涂古分符得少蓬威如乌府在令与绣衣同铃阁䌷书外花林卖剑中少需摹抚意来作玉堂翁畴昔经行路黄山又一过天涯知已少嵗晚客愁多路断车生角氷坚水不波史君森㦸贵闻此意如何和刘叔拟不醉何梦饮无诗底用吟百年为客老一念爱卿深草露青原泪烟波白鹭心班超归未得想见旧家林东阳南寺畏暑倦杯酌修廊信步行寺深藏古意蝉老带秋声去就诸縁熟穷通一念轻惜无功德水为我濯尘缨寄孙竹湖苏州滴酒如真珠公能醉之酒百壶得闲正恐不来耳来则倒屣相与俱江山遶楼诗句好奔走万变同驰驱大草小草各有态雷电震耀莺花姝当其半醉尚醒在宛似处女未嫁夫杯行到手湖海竭翻覆云雨成须臾羲之屈使坐北面命骚如役仆与奴角巾斜飘鬓毛出笔墨颠倒衫袖乌囘旋左右如有碍记如不记长须扶賔朋指摘士窃笑亦有好事描为图或云先生郁于用浮沈欲以酒自娱实非能饮姑好客不时斗酒由人须若茶乃是真饮者糟丘日月乡何无虽然人亦难意料未可自以为酒徒相逢脱畧边幅尽胸次开豁无城郛敛藏穷达寄之酒不以礼法自束拘情归一真学无伪滑稽玩世为通儒饮之不饮无不可醉醒醒醉同一区痴人之前莫说梦梦中说梦愈濶迂客来辄饮饮辄醉此其所以为竹湖不然它人岂无酒欲去此脚自懒趋计公之客日百数结束冠带纷坐隅欲言喉牙物为梗中怀腹腓外示愚不知鄙性有诚实退无所攻进不谀欧公自爱曼卿放昌黎亦善刘义麄满城风雨重阳近黄昏篱落金英敷山髙风劲吹客倒公楼虽小主者殊狂当相就饮一斗有酒饮我无酒沽此郎虽狂亦可喜我去俗子畴当唿世无贺监亦已久公不容我谁容乎村墅俗子有钱村亦乐秋田米熟歌牛角三家村墅无官方夜半唿卢咲声谑寻思我辈不如君生平读书徒苦辛遭时间关未得志长䇿短藁无由伸不如卖剑买牛去也学此翁村里住祇恐凉夜月明时得意无人和诗句谒郭马帅千金买骏马百城市蛾眉长安酒家楼挥洒惊人诗天子不得臣公卿气吞之俯视儿女辈自揆男子竒谁知金陵都五斗重来兹黑貂日以弊尘埃鬓成丝故人风雨散知已今为谁郭侯山西英而有熊豹姿巍峩西忠庙乔木人所思垂芳到云仍大将奕世为兄弟各三衙父子步武随万户侯冠军金印何累累干材陋崇韬勲业怀子仪方今汴都蹙似觉金祚移三闗弃不守两河安足支复闻山以东干戈极猖披盗贼毛猬起敛民竭刀锥父老思汉官士卒徯王师吾君自神武妙算出筹帷收览天下才尺寸不可遗机㑹一日来恢复此其时况如郭侯者礼贤正谦卑使之㑹云龙列城归指挥安知古中原不使同驱驰过也久沦落狂名诸公知然亦壮心胆志鞭慕四陲脱靴奴将军举扇障元规有音世不赏诗酒聊自嬉风霜忽无情一夜冷彻肌髙卧百尺楼闭门无晨炊起视匣中剑依旧光陆离有恩或可报一死所不辞寄王巽伯朋从纷如云愈觉居索甚肺肝百忧集五夜不安枕长恐铁石心化作凄其锦日暮怀佳人风悄寒凛凛江湖小集巻三十七江湖小集卷三十八钦定四库全书江湖小集巻三十八宋陈起编叶茵顺适堂吟稿古意悠悠涧边人溅溅涧中水水流无返时人生流水耳偶成春隂晴复隂因物悟浮生杜宇乡心重杨花世事轻知非蘧伯玉觉是晋渊明此意谁人㑹骑驴访耦耕苏隄南北山围翡翠隄隄边緑涨软琉璃参差台榭无余地杂沓轮蹄了四时杨栁又多前日树梅花祇少近人诗停篙不㸔春风面闲伴渔翁理钓丝野望白水㳂隄䕶緑苖鸡鸣犬卧栁边桥数家虽不成村落一梦何曽到市朝次潘紫巖虎丘韵潭深劔气鉎树瘦岚光薄石坛古即今藤花开又落晋士已结庐吴市犹舞鹤沈吟发幽怀人世舟藏壑别韩菊山结庐甫里隣頋瞻谁与游掩荆乐鱼鸟握管成樵讴有客赏兹趣栁下时停舟自缔十年契投簪不愿侯一朝过我别匪伊趋东州敢问何为尔读书松竹幽辇母逺之官漫作升斗谋执手话劳役挥杯忘献酬离怀聿云悲重来如此不何当羽厥身千里云悠悠上下相追逐赤城少延留其中有玉人而可为我俦此志不可得迢迢水东流载言涉征途途修暑气遒袗絺自金玉脂车裹粮糇我将植佳菊坐对南山秋曲水流觞兰亭饮者徒因物寓天理着眼静中观坎止流行耳峭壁寒潭百丈崖悬立一泓流緑漪品题无好语摹冩冷泉诗安乐窝受用十二时不离方寸地门外自风波行之以无事野堂风来无市声景物占深净鸥狎堂上翁时来㸃天镜竹风水月造物无尽藏散在林泉中结亭相周旋人与万境空广寒世界鼻祖旧游地留得老桂香有能培植之此香传诸郎盟鸥同此江湖心有盟非知己我亦畏机人莫入惊波里得春桥䇿驴风雪中东君献诗料花惊非故吾聊复索花笑赏心桥㳂隄过竹所履声惊龟鱼人生适意耳何必驷马车寻源桥躞蹀水穷处鸡犬非人间褰裳不用涉迤逦逃秦山爱闲亭苔深雨径寒花落径斓斑此处无名利谁人肯往还性慵棊局废坐久茗瓯闲禅观非难事休官学住山江湖伟观此地旧寒碧留题䕶竹君窻虚不碍月壁老易生云一水东西隔两山南北分未堪低着眼世事正纷纷何氏书堂千嵗松隂䕶一亭风来犹带读书声虽无芳史摹勲业自有青山说姓名客抚丰碑苔剥落春归暗径草生成几年访古谋清隐好借虚檐着短檠天平山谒范文正祠登白云亭为谒先儒马鬛茔倚藤得得上天平直疑寺外崚嶒石犹是胷中数万兵松障四开心目快山泉一㰱骨毛清坐闲恰动思亲念隐隐白云何处生次林和靖先生梅韵世上羣芳未敢妍独将春色占南园生来清质十分瘦肯受红尘一㸃昏东阁诗成应动兴西湖僊去漫招魂便须结客陪花笑勾引幽香入酒尊蟠松一亩清隂覆客衣相逢疑是草堂时隐然错节盘根势欠者昻霄耸壑姿天遣蛰龙凭石窟人攀巢鹘俯霜枝百年培植今谁属何待嵗寒然后知寄所思淅淅竹下风活活桥畔水萧萧掩柴荆去去隐君子夙夜劳我思之德洵且美瞻彼南山阿有桂发丛蘂奋手折其荣怀袖香盈只愿为灵鹊飞递声入君耳春去几阵红侵野草一团緑染庭槐梦里未知春去翩翩蝴蝶飞来归途春来天气半隂晴那更奔驰一月程又恐花时成草草还家挿栁佐清明山行青山不识我姓字我亦不识青山名飞来白鸟似相识对我对山三两声次出郊韵支藤乗兴入春郊梅压踈篱亚竹梢剰此闲行诗有料吟来浑不费推敲生日口占举室相先起五更为翁诞日寿金觥痴儿未识翁年甲五十年前今夜生酒边次赵东阁韵竹褪粉㾗新销磨九十春中年真率性上古太平人有梦诗将圣无愁酒不神静㸔红紫路翻覆几囘程友人自淮至别子若为久于心终不忘一杯评旧雨两鬓对新霜客里春行早愁边夜坐长明时成摈弃无语及淮乡霅城爱向其中舣短棹眼前景物总玲珑神僊窟宅垂杨里图画溪山落照中甚是繁华输侠少也须幽胜属衰翁世间风月无如此卖鹤来谋地一弓次中秋不见月韵五分秋色到银河应是蟾蜍浴细波握手相期千里共举头无奈片云何愁边幸自逢欢伯清处何须着艶娥未可来宵倦游赏光辉依旧向人多雨中梅竛竮竹外枝啼粧凌晓霰东君不主盟对人作此面即事竹暗笋无数江晴水有痕田蛙喧麦陇野犬卧柴门过溪笋舆轧轧乱山中篱落桃花泼眼红小驻渡头唿艇子一溪浅緑漾晴风白髪半世持竿笠泽濵鬓边留得几茎春近来白髪无公道暗把黑头饶贵人泊舟溪口万栁隂中系客船桑条如竹叶如钱大姑小妇桃甘荠揺手乌儿正二眠赋顺适堂暗触少陵机茅居峙竹扉安时贫亦乐闻道咏而归凫鹤从长短鸢鱼自跃飞吾犹臧谷耳夷跖是耶非除夜立春别嵗传佳话论文忆旧盟黄柑凝臈酿爆竹带春声节序有终始儿童争送迎此身强健在刻炬到天明梅踈影几黄昏明明野水滨未风先信息无雪更精神一白见真色万红随后尘自来花下饮肺腑尽生春晋子生日今朝阿晋纪桑弧郎罢持杯勉读书断莫绕家觅梨栗更须为国习耘鉏义方授汝心还愧隂德于予计肯踈学取老莱如许寿年年綵袖拜庭除自和壮士须张燕角弧男儿须诵圣人书譬如田叟祈多稼未有春时不荷鉏分内功名从早晚腹中学问怕空踈老夫犹记昌黎语潢潦朝盈夕已除又一鴈云间落劲弧经秋不见寄来书人情自昔如翻纸世道从今甚借鉏鹿梦隍中知得䘮爵罗门外看亲踈嵗寒独有梅花月香影年年到户除别可行松江之左可渔可农古树隂隂碧波溶溶子契予好携家而从载笑载语乃棹轻篷冥访前修天随室迩中心孔嘉爰居爰止有薰自南景物清美槐栁于前歊蒸潜弭我有㫖酒与子酌之既醉既舞且歌而诗陶然乐只厥情怡怡一日舍去岂不念兹客怀先秋兴言欲别屡止屡辞行计已决送子于舟期我乎雪敬哉前迈于时炎热惆怅若失延伫长津复面犹賖奈何夕晨岂无他友白首如新念子实繁融融天真北山有杻南山有云下有猿鹤中有隐君千里命驾余敢不厪乃志必获载歌斯文止庵时事艰难路险巇得来名利亦何为赵州茶罢速归去莫待钟鸣漏尽时读钓台集万仭山头放一丝争吟好句记当时能诗若不能垂钓祇恐先生不爱诗游西洞庭山漫游三十载屐齿晕苍苔两地无多里一生能几囘洞深龙未蛰丹熟灶无灰已觉忘身世松梢有鹤来山行未了行春债因哦遣兴诗寒多啼鸟噤路滑蹇驴迟久雨红辞树深林緑授枝惊心衰朽日容易过花时入山到来非俗境一片隐心生晓雾沈山色春禽和水声逢人多古貌对语率真情同在无褱世炉熏答圣明蝉栁外声残日未残栖身未稳择枝安不须过有螳螂虑黄雀从傍冷眼㸔萤自明自灭度方池熠熠飞来去觉迟入坐㸃衣情分熟纳交元在读书时蛬壁间吟不待秋时吟苦中宵动客悲劝汝不须催妇织家家五月卖新丝酷暑动息汗流珠无风可涤除炎威狱下吏生意鼎中鱼席地杯氷水扃门谢客车因思游宦者曽未忆家居秋至节序暗推移清商渐戒期旅怀蛬早计凉信栁先知万事到双鬓余生消几诗最怜梁上燕巢稳又归时苦雨农事正纷纷天时异所闻举头方见日翻手又为云茅舍蛙分部槐庭蚁失羣裁成忧国䟽斋沐告吾君出郊多谢天公佐好晴只今载酒作郊行飞花恋客闲中意逺笛吟春景外声已把物情归幻相且将足力趂浮生南堂办得休休记燕雀充庭亦贺成谢朱宜中𨽻字𨽻法如公有典刑拙中藏巧混天成因观体制超前辈旋辟轩窻乞扁名气象晋人遒且劲源流汉刻古而今得来喜对儿曹语一字千金胜满籯鲈脍圉圉洞庭隂西风苦不情堕罾云叶乱落刃雪花明列俎移桃菊香虀捣桂橙四腮传雅咏巨口窃嘉名误上僊翁钓因陪楚客觥甘腴殊机肉鲜脆厌侯鲭银鲫将同调丝莼久共盟祇縁乡味重自觉宦情轻风度偏宜酒头颅尚可羮谪仙空汗漫何处脍长鲸竹夫人风神林下秀宠数梦中新假使不如肉争知见似人茗奴甘谢事黄妳喜论亲凛凛百年撡从教进退频城下小庵水縁城诘曲水际暗桑麻篱落深村路闾阎处士家烟篁黏半箨风栁飏轻花随喜跏趺坐香寒月影斜棹雪放船中流天糢煳淅淅霎霎鸣茭芦万顷刹那成玉壶柔舻荡漾歌吴歈老渔直前相招唿骨相子猷洵且都其人岂是斯人徒相顾而咲掀虬须汝为汝兮我非吾剡溪风景今何如谁能为人作画图予方奋臂持竿独钓于江湖寿藏十韵门限何须铁因为浅近谋假令长富贵消得几春秋寿固縁心地人谁免首丘未能忘后虑是亦慕前修茧室名犹在鱼山志可求回冈许堤骨吉兆协眠牛懒作化台号何妨引客游不愁饱蝼蚁最喜近松楸物变终于尽吾生行且休年年春色里洗勺听溪流田父吟去年积潦苦无收今嵗逢人说有秋未拟香秔供一饱䅟䅟新藁覆檐头又夜登车桁昼耘秧怕说风伤与水伤厯尽艰辛双鬓白今秋方觉稻花香又老天应是念农夫万顷黄云着地铺有谷未为儿女计半偿私债半官租又记得年时灶不烟土仓今番遶门边已占此后无忧色緑遍村前菜麦田又逄逄社皷佐丰年酒熟那逢酿雪天擘橘煮鸡偿一醉布衾烘暖抱孙眠林可山至梅花山底伴云间谩逐闲云出故山君慰我思君莫去一诗先遣白云还杂兴兀兀北窻下嘈嘈林间鸣声各奏小大谅亦随其形倐然气肃冽一夕俱沈冥试语尘中士细听秋虫声又七十云古稀子年三之二来景殊无多那复就枯瘁窘步惊畏途抚心慨时事何以怡余生一日委一醉江湖小集巻三十八江湖小集卷三十九钦定四库全书江湖小集巻三十九宋陈起编叶茵顺适堂吟稿垂虹亭东西耕钓窟左右利名津倚遍阑干曲知几有几人鲈乡道院田可耕兮圃可蔬几年梦不到亨衢山林受用琴书鹤天地交游风月吾事变无涯人老矣死生有命汝知乎客来时复一杯酒画作鲈乡醉隐图送徐兄访陈宰投老持竿柳外村尺书久不抵修门料应下榻从容日自说通家好子孙山行舍棹入山村山深树自繁短歌田舍乐长揖野人尊苔老云生石松高月闯门不闻名利语太古一干坤潇湘八景图平沙鴈落江风飘尘白如练征翰远赴芦花岸寒雾昏昏渔火明欲飞不飞行阵乱相从万里多﨑岖唿鸣警察夜有奴衡阳路杳速归去未可容易来江湖逺浦㠶归水天㝠㝠日催暮轻蒲饱风疾飞羽回头遥指舟前湾浪急篷欹下柔艣稠杨枯桑深处村老妻挟儿环在门莼羮香滑茅柴熟对语别时应断魂山市晴岚嵓麓新霁浮紫烟几家鸡犬喧一鄽憧憧人得蝇头利不了青帘酤酒钱松隂散乱日易暝风光渐入牛羊径頳肩赤脚分途归野唱樵歌动幽听江天暮雪痴云贴水天四垂寒鸦冻雀无树栖纷纷万顷水花乱光眩银海迷东西中有轻舠移断浦玉笠琼蓑一渔父鼓枻而歌歌丰年田家有麦无愁多洞庭秋月长波淼淼七百里葭蒹飒飒西风起玉轮辗出琉璃宫碧落空明无表里几峰森列青崔嵬不知人世皆尘埃夜深丝竹递清响疑是楚王曾归来潇湘夜雨云气浮江天已夕江树号风飞雨廹凄凉正则赋怀沙疑与渔翁分半席一声欵乃隔中流打篷淅霎添旅愁土膏动脉晓色媚农将有事于西畴烟寺晚钟冥蒙一抹笼峥嵘峥嵘深处传疎声溪横古槎低欲折隐约前村通去程万里征夫不知宿数尽飞鸦栖古木输与中边三四僧枯藤挑云归佛屋渔林夕照家家傍水开柴扉绿杨影里沈斜晖妻炊黄粱子挂网独枕莓苔眠钓矶得鱼博钱平生志世间宠辱不能累路近桃源多裔孙定知秦晋兴亡事古意逝波不可廻白鸟不可驯古人成感慨今人犹古人又境空纳风月心远辞埃尘终日穷目力得景亡天真次韵生涯老布衾清处更清吟旧事即新梦今人非古心意行双谢屐道在一陶琴谁解无名利其中有浅深次池亭韵凭虚结草亭占得古来清睡债茶驱遣诗情酒发明梅撑拳石瘦芦障一阑平未尽逍遥意重寻枕簟盟秀实长子玉麟朞晬门左篷弧喜事新四朝先佛庆生辰峣峣已露峙头玉表表因名系角麟鼻祖同庚光后叶卯君着瑞定前身我来摩顶为儿寿一岁从今百岁春琉璃砲灯体制先天太极图灯笼真是水晶无逺㸔玉兎光中魄近得骊龙颔下珠一焰空明疑火燧寸波静定即氷壶㳺鱼且作沉潜计鳞甲成时入五湖㓜弟墓下春到棣无色秋来松亦悲细看云起处不复鴈归时忆汝九亰隔嗟予两鬓衰寥寥今古意独许杜陵知室人墓下楚怆埋香地卿湏念藳砧齐眉中道诀同穴百年心刀尺凝余泽松梧帯老隂可能如馌妇相对白头吟次孙花翁韵湖海几经年论交岂偶然坐间尊岛佛客里识坡仙解使彺心服还羞懒腹便拈来唐句法元入小乘禅范蠡越敢呑吴皆范子后来庙食太湖濵邦人岂是忘仇怨要勉吴臣似越臣张翰鲙鲈元不动乡思拂袖西风已见几江上如今来徃客但言鲈脍不言归陆龟䝉江湖萧散乐平生夜课图书日课耕一叚高风犹凛凛逢人肯说鸭唿名文公谈苑谓相传陆龟䝉多智数狡狯有内养自长安使杭州舟出舍下童奴驱羣鸭出内养弹其一折颈龟䝉遽从舎出大唿云此緑头鸭有异名善人言适将献状本州贡天子今持此死鸭以诣官内养少长宫禁不知外事甚惊骇厚以金帛遗之龟䝉乃止因徐问龟䝉曰此鸭何言龟䝉曰自唿其名巧㨗多类此予尝观其传诵其文矣龟䝉字鲁望居甫里着吴兴实緑四十巻松陵集十巻笠泽丛书四集以髙士召不至躬自畚锸品茶评水不与流俗交升舟则蓬席束书笔牀钓具徃来江湖间谓江湖散人或号天随子甫里先生自比涪翁渔父江上丈人清风素节凛凛千古因疑谈苑所传之过况予所居视甫里无一舍逺其地荒僻眇在松江之东去驿程犹有数十里使者无由过之自武宗暨昭宗凡六十三载未尝遣内养使杭州揆之地理考之唐纪信其为诬岂谈苑别有所据云欲别欲别哽无语蘸酒评归期潮汐有朝暮郎心无转移次韵懒作千年调偷闲得几囘吟坛元不峻俗驾可曾来藓碧墻隂合榴红屋角开枕肱真乐在饮水当传杯夜坐偶成莼鲈江上乡稳处着虚堂却扫百念息贪吟万景忙萤流风户牖蛙閙雨池塘梦熟田家事牛衣趂莳秧次月蚀韵起来搔首夜如何瞥见虾蟇影里过幸自十分悬素魄岂应一息驻妖魔光清于水尘难滓色白如圭玷可磨休诵玉川难险句终篇比兴为元和次弔原韵为怜举世不曾醒放浪形骸泽畔行㑹得危言危行意佐成濯足濯缨名义无可去縁同姓心亦何求要独清今日龙舟虽古意吴人未必楚人情笑靥花蔟蔟琼瑶屑花神㸃缀工似知吟兴动满面是春风涵空阁浪説涵空未是空一阑罗列几巃嵸世人若问空中景此景从来是梦中草堂几年蜗蚓占山扉唤转风光似旧时从此禅门多事在篆香重课少陵诗琴堂片石隣空掌様平吴儿曾此御瑶琴琴中腔调谁人识独有颦妃是赏音洗粧池离宫脂粉尚渟香人去僧来岁月长钟磬呪成功德水根尘洗尽水清凉卓笔峰疑是飞来天柱峰一尖秀出白云中料应宰相书成后留得残毫倚半空一片峰十丈苍圭似削齐摩挱信是古来碑不刋二范忠劳绩合写诸贤唱咏诗头陀岩旧説头陀坐石巅披肩坏衲不知年空岩圣得头陀号啼鸟枯松也解禅一线泉银潢万丈下嵯峨想是天孙挂玉梭休道此泉丝様小涓涓将见作江河次韵时清叹陆沉楚泽伴渔吟探索圣贤语发明天地心无机棊少着有趣树多隂坐上皆知已赓酬夜向深春晚红紫雨离披风光别壮时世情杨絮觉心事杜鹃知屋角溪连井林梢菊障篱幸无尘役役倚槛数晴丝又春色渐昏昏那逢日帯曛落花红一尺新笋緑三分忆友盟留石寻诗思入云风光到田舎瘦䇿看耕耘自遣蚁梦功名觉即休驹隂岁月去难留伤今不复并三乐拟古犹堪续四愁松下抱琴尘外境雨余莳药柳边洲老来莫问浮生事醉后同为造物㳺题顺适堂甫里相望江尽头得隣而隐了浮休落花流水元无碍野鹤孤云尽自由顺里委心彭泽赋适时乘兴剡溪舟区区世上分蛮触对客忘言茗一瓯曹娥庙孝本当为事时人或不然娥兮知此理命也委之天五日抱尸出千年作史传英灵犹耿耿有慊莫登船忆弟支藤来海峤骨肉海西边对月成千里举头同一天更沉寒戍角歌急晚湖船孤鴈伤予意声声落枕前相逢相逢疑旧识敲火自煎茶盛欲为留计其如未是家东西分地脉南北两天涯别后思君处空斋䜟烛花自感未险光藜杖逢亭便小留今番已非昔后去可能逰又倦听花卿曲狂歌侠士行年华与心事醉里自分明山居古木环池竹数竿踈篱补菊屋三间白云不放红尘入无怪山人懒出山元夕一簇莲灯亦可观隔墻箫鼓二更残平生未识繁华事旋借宣和国史看省墓陇上松杉手自移至今苔藓半寒枝梦中不记重泉隔犹学儿童戏綵时梅霜月相摩漏二更书窓伴我一枝横自矜前軰持清白妬紫妖红总后生虎柙生长古林丘擒来鐡囚休怜文变豹尚觉气呑牛槛穽终难脱咆哮亦可休山中藜藿少君合早为谋崇道叔庆七十寄意南丰一瓣香愿公耆艾炽而昌厯经七甲鬓浮緑带钖万钉眉映黄疑是函关逢老子岿然鲁国有灵光隂功更説燕山桂留与时人作义方柳态度脂韦不自持对人无奈小腰肢好于彭泽归来日瘦似章台别去时隐隐轮蹄端不恶深深亭榭最相宜流莺百啭春光老拟折柔条寄所思可山写梅放出东风手段写成江路枝梢君复无声句法要与广平解嘲信步九十日春未老两三番醉如泥行遍菜畦麦陇未饶十里苏隄严子陵祠横足齁齁梦御牀祗将故旧视君王意嫌汉室干坤小归占严江日月长独茧丝头忘宠辱生刍庭上閲兴亡留题多是功名士也为留题姓字香参选有感元是江湖潇散客谁将幽梦落南柯十年不调幸然好一着才差悟处多肯使北山驰鹤信且随西舎唱渔歌野人自喜无弹缴却恐金章羡緑蓑春晚闭户蚕新浴开帘燕早归何曾春欲去自是物华非又胡蝶梦中意杜鹃声外愁问春春不语柳絮暗汀洲诗僧同住西州一水濵东州胜处始逢君诗成又逐行云去后日相思祗看云偶成留得春风趂马蹄日长无事緑杨堤菜花篱落谁家酒缓辔长歌过小溪西湖缃桃深处五陵家隄柳隂中百宝车多是问桃寻柳去近来山下少梅花忆友萧萧檐角雨冉冉雨中舟年老难于别春寒重却愁风窓乱书叶尘壁暗灯篝夜半无来鴈披衣对小楼次韵疎窓小博山窓外鸟闗闗占得江湖隐佐成天地闲檐牙丛篠碧墻隙两鸠斑痴坐不知晚渔篷卷钓还次赋顺适堂韵万巻藏书抵万金翛然轩宇絶尘侵顺时不作荣枯想适意元无胜负心蒲石疎帘真道院栢香凈几小丛林四时剩有闲风月醒里寻题醉里吟有所思仰天有所思心逺目苦短西风驱残云千里月华满阿育王寺舎利塔粒粟悬悬左角钟几年镇压梵王宫要知八万四千所元在寻常一念中佛现紫金归胜地僧夸乌石坠虚空毫光起处无人见明月堂前玉几东山居朝踏山根云暮归云中扉野鸟始惊避今焉情依依异哉海上鸥猜疑未忘机江湖小集巻三十九江湖小集卷四十钦定四库全书江湖小集巻四十宋陈起编叶茵顺适堂吟稿己酉生日敬次靖节先生拟挽歌辞三首放浪宇宙间世事笑局促骎骎影中人不受时采録奄然长夜归赍志空山木昔日堂上欢今夕堂下哭哭之欲其生予亦不自觉天道元无私纷纷徒宠辱素心惟坡僊一死万事足又自古皆有死载歌酬清觞嗟予早失怙艰阻亦备尝母兮岁六十终古青松傍陟冈恸伯氏忘簪悲孟光后波逐前波同归溟溟乡飘风相飞旐轝铎声央央又重云翳苍柏零露栖白萧骨肉慕音容慌惚哀空郊肴核班几席椒浆浇岧嶤人归天已沬纸钱悬枯条逝者如此耳暮暮仍朝朝暮暮仍朝朝人兮奈若何未死不能乐既死空有家僮仆几恩怨交朋几悲歌若人㑹斯语属和纷阳阿既次韵或非之作解嘲揆予初度日抚杯拟歌辞衰龄踰五十敢必登者希自传始迁固志铭传牧之谛观子俨疏直与浮世违靖节百世师汝无轻笑嗤讳之宁免殁不讳达者为假我以耆艾年年续斯诗庚戌生日再拟去岁挽歌辞忆昨岁莫止慨慷生死机拟韵追先哲持为自寿诗成篇示叔季心然口交非讵知不一霜季兮先露晞兴思发永叹载言涕肆頥万化同于尽彭铿空龎眉日月不我与去去气力衰且进尊中醁勿作儿女悲殷勤晋鼎心趋前舞莱衣少陵骑蹇驴图㡌破衣寛骨相寒为花日日醉吟鞍时人秪道题风月后世将诗作史看孟浩然归南山图笑指南山跃马归明知举似弃才诗亭前千古标芳姓未可穷通论一时李白诗百篇图长安市上醉如泥旁若无人且赋诗谁识隐然为国计沉香亭畔脱鞾时岑参醉落魄图醉里沉思世道危不堪着眼只攒眉空留忠愤声名在不见招归旧日诗岑着招蜀客归一篇申明逆顺之理抑佞邪之计今集中无之事见本集序枕簟入林僻茶𤓰留客迟十韵人人苦炎歊于我觉太甚北户其清凉万事付一枕叩门真丈夫一揖弃拘检人物晋风流班坐黄玉簟谭垒争尘清诗坛传令急今日有公事俗驾不可入墻外水泠泠水边木隂隂相遇聊自适兹辰犹竹林同为山泽臞半分渔樵席我不践斯境谁肯赏兹僻意到景自到荣荣窓下花一张彭泽琴一瓯阳羡茶有酒斟酌之欢然成諠譁何必五侯鲭李緑兮香𤓰一㑹良不易载言飜令愁清风有时度白日不可留君颜犹少年我发不胜帻百岁垒一邱主翁惊是客数面成骨肉子归将何之长啸盼天外云意俱迟迟酒边次徐灵渊韵柳外緑隂重緑隂生远风温凉三月后醒醉百年中桑秃吴蚕熟林幽蜀鸟空不祈朝市梦髙卧太湖东过旧相府寂寞相公宅枯杨枕緑波老兵犹自语贵客旧曾过壁暗蛛生网门空爵可罗问他桃与李何处得春多南塘偶成静向南塘验物情东风又緑柳边汀梅花宻㸃残棊局蜗篆斜题小砚屏浮世虚无春后雪故人零落晓来星逢时且进杯中醁休学怀沙赋独醒僧房夜坐四十二间廊底客不知春向柳边深三旬禁足持僧戒终日看书养道心露草帯云眠野鹿风枝揺月唳幽禽一尘不到炉烟静自向空寮续近吟旅邸湫隘嚣尘不可居卜诸清旷亦蘧庐虽无傍水梅依竹喜有对楼人读书工雀一枝聊尔耳战蜗两角竟何如西风渐劲未归去空说张翰忆脍鱼记颜五十一年前素昧相逢元是镜中人他时鹤发鸡皮様却道今畨画未真身后寄颜生前喜作死规模强把冠裳束幻躯儿軰对人抛好语吾家南极老人图次韵燕子虚檐教子飞风帘不卷和新诗緑隂满迳蜻蜓小正是梅黄欲雨时春事春事又如此犹人欲老时绿稠烟外树白𦂳鬓边丝天道有还日吾年无返期从今安适境莫放酒杯迟晚春游事一畨了愁多鎻昼长因思来岁赏未必少年狂野鸟学蛮语岸花浮楚香鱼应知我者圉圉到池塘琉璃砲灯中鱼头角未峥嵘潜宫号水晶游时虽逼窄乐处在圆明有火疑烧尾无波可动情一朝开混沌变化趂雷轰赠陈芸居气貌老成闻见熟江湖指作定南针得书爱与世人读选句长教野客吟富贵天街分耳目清闲地位当山林料君阅遍兴亡事对坐萧然一片心伯氏墓下敬长于今我独亡转头惊见十飞霜心乎爱矣兄如在陟彼冈兮木已苍直喜克家犹有子回思疗疾苦无方伏波不忍离坟墓泪洒归舟重感伤次逰十洲之一亭韵抵掌论文酒易酣岸巾风外鬓䰐鬖十洲所有今之一七歩而成尔乃三桥压平堤波卷緑烟封远沚草舒蓝闲边得侣评佳境留与他时作美谈渔村古柳溪头枕断槎横篙挂网几渔家得鱼去换红蒸米唿子来挑荠菜花蚕妇叹浴蚕才罢餧蚕忙朝暮蓬头去採桑辛苦得丝了租税终年秪着布衣裳机女叹机声咿轧到天明万缕千丝织得成售与绮罗人不顾看纱嫌重绢嫌轻废墓有感轩冕委尘埃今人为古哀百年邱陇废几箇子孙来蔓草栖朝露穷猿泣夜台世间类如此当乐且衔杯扫榻扫搨卧终日香销百念除不愁浑厌酒无事剩抄书粉浅庭前笋青齐雨后蔬自嫌犹有累添水种金鱼风雨昨夜东风急疎窓荐雨入溪南梅正花狼借随尘沙皓皓多易污不得全春华春华能有几纷纷入桃李时哉小兴衰人生犹物理明发檐沈声乌雀喧新晴老农脱袯襫一犁原上耕投所知中流砥柱一宗臣长把丹衷动玉宸三十四番如此疏百千载后更无人堂留薇药谁知已路长萧茅谩得春自是不曾轻出处到头着着为斯民虎丘心境空时喜地偏杖藜来勘㸃头禅重门鎻住海心石一劔截开水底天记谁珣珉曾院宇尚传吴越共山川阑风剩月知人意塔影松声落坐边逰园碧琅玕里几亭台万朶芙蓉照水开可醉可吟尤可卧主人无暇客长来即事去去晴云送客舟客舟刚把去云留云心不定客心乱一阵飞凫两岸愁村居数舍茅茨蔟水涯傍檐一树早梅花年丰便觉村居好竹里新添卖酒家半塘寺寺枕彩云桥残碑纪晋朝地平垂塔影林古镇塘腰夜月松千阜春风柳万条景多僧住少近觉有尘嚣勲业勲业占渔蓑因闲学种荷春秋几燕垒人世一鸡窠雨急溪声壮堂寛野趣多狂歌狂且醉还感醉时歌夜坐秋院穉凉生看书睡未能扇闲萤扑袂壁破䑕窥灯晚境物华异清宵道气增邻家犹不寐席地话丰登偶题曲肱玩味圣贤书识破人间总畏途盛欲对君言所以又应诮我爱之乎百年役役鴈来去一梦昏昏鹿有无堪笑季鹰犹左计求归何必待莼鲈偶成醉敲牛角过前村此世应无利禄昏有水可渔田可稼即松而径竹而门賔朋连属琴书乐亭榭参差鸟雀喧不假山灵回俗驾㑹心同是一干坤读骚举世昏昏醉未醒独醒寂寞楚江濵后人爱把离骚读不道离骚误后人偶成人间总利名此地此心清雨架笔多润风櫺琴自声虚堂回古味逆境见真情脱㡌寻蕲蕈酣眠小太平浮世浮世即浮家书车与钓车梦中行熟境尘外立生涯篱落千丝柳池塘两部蛙儿曹问农事䆉稏隔田花出城清晓出江城波平觉棹轻烟荷学人老风柳作秋声歳稔时无事心和物有情客来慵与语苦苦问功名题水竹弟夀山觉庵照隣营墓牧之铭一理融明古亦今政为后先同此觉不将生死动其心天教棠棣分春色地接松楸合昼隂自谓老身强健在时时来和夀藏吟酒边次韵天末星流小似萤因将时事语家庭乆晴未厌田多雨衆醉难教我独醒梅下有人编野史竹间犹子课羲经晚年喜不为身累闭户何求阮眼青荔枝绉红纱䕶水晶团驿骑飞来露未干胡羯垂涎犹不悟马嵬山底梦长安橄榄落尽红盐子更青余甘风韵未为珍从来独有茶知已勘破生生一㸃仁偶成江湖千万顷小艇熟烟波无梦世情薄有吟春思多百年空反覆两鬓暗消磨钓叟同吾志鸣榔柳外过元夕梦想传柑宴村醪可试沽谩酬元夕尔不复去年吾旧事思清汴幽情卜紫姑六分春已一秉烛歩通衢野堂即事纎尘不到芰荷边好向䦨干系小船得句未工吟竞病有书可读笑便眠老于胶扰宁中圣暂尔萧闲即半僊人境两忘天地寂一声柳外咽新蝉诗赠归儒厌作人间粥饭僧等闲来续义铦灯近吟气味无蔬笋旧学工夫尚葛藤花下飞鞭身洒落风前扶㡌发鬅鬙浪僊素不修书问有愧昌黎记可朋打坐一巻黄庭日未移跏趺坐处篆香迟儿曹问我新官职顺适堂中老住持春去一片飞花落酒缸风光渐觉逺书窓草深两部青蛙閙芹湿重檐紫燕双小垂虹桥冯夷掣开潜蛟鎻御云飞过松江左悬腰展鬛眠东湖生绡描作垂虹图隐君骑背占空濶百尺䦨干景轩豁有亭翼然芙蕖开风朝月夕尤佳哉柳边何曾官船来回视驿桥多尘埃爱香亭有君子兮居沧波芝兰之室未足多为香絶日成痴絶不着此亭如香何光风霁月盪心目幸甚吴侬沾賸馥兹时消得为衣裳对翁更把离骚读偶成世事如今不可知相逢茶罢且吟诗无风古鼎香烟直未午空庭树影迟袖手好看棊胜败论心休问酒醇醨谋居恰与松江近斫脍羮莼渐及时舫斋居家巧作浮家様此即人生不系舟政恐风波起平地直教砥柱屹中流浪花影动重帘月潮汛声喧万叶秋梦里不知容膝计翻身栩栩逐轻鸥苕溪行吴松江头田舍翁年年苕溪揺飞篷沿溪杨柳旧相识问翁何事犹西东心欲无言泪如洗松楸正住西山里余生五十五番春七十为期春梦耳追思畴昔谋亲茔鴈行差差三弟兄伯兮季兮不可作老来只影嗟零丁手种青杉踰百尺藤花薜蔓笼台石一年一到一徘徊此后徘徊几朝夕九泉属望天潜知寸草难报阳春晖教子一经答先志买山傍墓终焉计读书可大吾门闾没世可从先大夫次韵童去鹤归迟青山皓首期池塘圆草梦家世受梅知拂石和云卧分鱼换米炊人生裁足耳舎子更其谁次抚松韵昂藏苍髯翁违世号独立女萝千丈丝依倚忘岌岌有客眠疎隂感慨百世人不悟女萝累甘为女萝亲猗欤山下兰清芬传楚泽野蔓不可干此道何曾息江湖小集巻四十江湖小集卷四十一钦定四库全书江湖小集巻四十一宋陈起编叶茵顺适堂吟稿晚年辟地为圃僭用老坡和靖节归田园居六韵太湖三万顷湖中东西山谋隐媿不早欲徃嗟衰年道南地夷旷半占龟鱼渊断岸连疎村浮云栖平田得此愿可酬不啻湖山间瞻彼闵子巷卜居千载前犹存六七舍古柳生青烟邻曲来无时为予喜欲颠畴知在尘境中有风月闲吾将老此乡草木俱欣然二已受鲈乡招柴车异尘鞅方春融融时红紫形梦想胜游计自今乐事何曾徃迎意引壶觞班荆集少长容膝地有余意不在衺广牧竖良知心长歌振林莾三蚕姑馈新蛹篱落桑柘稀一蠒视万事浮生同于归水浅凉可濯荷深香可衣载言老圃计勇决无依违四疏牖炷栢子日与琴书娱已复廻商飈凉意浮郊虚自成松菊趣不杂轩冕居悠悠鸟脱罟局局兎守株试叩塞上翁得丧为何如元亮抱至道诗发道之余利名莫能束精神游太虚冥想田园归其乐无时无五控驴灞桥坳纵棹剡溪曲缤纷天上花拍拍春意足能追兹辰欢独许苏玉局憧憧市朝人继晷犹秉烛野翁太无营借暖待晴旭六结庐田畴间稔步东西陌时哉休且休聊以适吾适汗漫游难逢崦嵫日易夕篠影延户深苔晕补阶隙而有蛙蚓居口腹犹役役顾予安一间顶踵䝉帝绩发为四时吟吟中自规益鲈乡道院步兵旧游地野人今结庐千载同一调志隐不志鱼光风霁月濓溪有此天天外得此景景中一衰翁融入吟哦境耕钓境一犂足春雨一丝揺晴风乐此至乐地其惟蓑笠翁春咏舍瑟声不传咏归声在道风乎野外濵夕阳转芳草见天地心百卉伏穷隂一枝倚春色因易探眞机生意何曾息存方寸地客问燕山地燕山地不多秪因解培植桂子绿婆娑翠波萧疎拂行云清隂笼远汀水色元无色相逢眼自青皆春一气融万象大哉造化仁自耕还自凿熈熈康衢民尘外自有此山扃疑与浮世隔清风袭我裳竹下有来客云思交柯叆苍寒不碍青霄路油然隐者心一声孤鹤度道院园林悭十亩天赐老生涯雪境吟终夜春时醉一家篱疎簪菊种石古络藤花莫有同盟者多煎谷雨茶舟中即事草舍宻还稀编篱枕钓矶鸭羣迎棹去牛背晒衣归风𦂳浪千叠村深柳四围倚樯无与语数鴈失斜晖新春老来分外喜新春春事闗心世事轻棊肯输时方是着路疑险处不须行雨催农业鸠夫妇风帯边声鴈弟兄办得斗园隣屋角剩栽芝术了余生严子陵怕被刘郎认故人披裘钓泽隐余生无端伸足龙牀上多却严陵一姓名陶渊明唤得归来是督邮东篱千古占风流白衣未至秋萧索曾记公田种秫不贾浪僊举世知心独有韩为何无发强加冠若人了得推敲事僧服儒衣一様看孟东野出仕因诗怍长官布衣时节更孤寒长安得意春风里百岁都来一日欢次韵举世一枰棊谁能着着奇懒皆安乐法醉即太平时梅雨飞不断茶烟凝欲垂吟诗为无事多事又因诗天童山着足万松闗东州第一山听泉穷地脉厯栈近天颜奎画疎烟外钟声远树间衲翁曾有约分我片时闲次守岁韵爆竹散千灾从今事事谐五辛空饾饤六甲已安排井贮屠苏药庭辉榾柮柴谩教添一岁依旧好情怀道院偶成水生逺岸拍蒲芽春色骎骎染物华伎一时安老草眵昏两眼眩空花楼分古柳烟光薄桥倚青帘日影斜此乐未知谁可共隔篱独许钓鱼家又柳长柔丝草长芽随时委化答年华唿来便了能酤酒抱去添丁共看花忧世中宵心耿耿题春半壁字斜斜江湖风月今犹昔能学龟䝉有几家次韵鬓边惊雪㸃腰下欠金围已絶功名想甘为耕钓归浮生醒亦醉徃事是耶非独有楼前景年年霞鹜飞二十里云亭蔽空青不断杉径影中行僧指夜无月客嫌春少晴卧龙安旧窟倦翼乱归程吟到长虹背人间天上惊田父吟桃花深映水边庄夫妇相擕笑语香耕耨有粮蚕有种丁男戽水女条桑又家家柳色染轻黄柳外归鸦噪夕阳屋角有烟青不断粞儿饭熟淡齑香又羣来野雀遶林梢三五人家住水坳翁媪语人年岁好屋山添得一层茅又未晓催车水满沟男儿鬼面妇蓬头但求一熟偿逋债留得糠粞便不忧又徃来鸡酒乐村村一稔难忘大造恩粜谷可酬婚嫁愿今年好事属柴门僧舍小泊屏息小胡牀心魔已受降香留烟出户云过雨来窓自许参禅观谁能折慢幢山童求说偈竹影落寒江雪春意满庭除红尘半㸃无山川同变化天地一糢煳石友耸氷骨松公掀寿须相望王子宅不见夜篷孤梅溪桥一树玉精神香色中间集大成疎影逼真前处士羣花推重老先生春回陇首人千里月到窓前梦五更甚欲折来还不忍岁寒留取看峥嵘次韵几载江湖兄弟心老夫吟了听君吟休论聚散时难易要识推敲意浅深昼静牀头便竹简风清墙角度松琴山灵应是驰山檄知向孤山何处寻又古貌如君更古心舣舟来伴故人吟十分酒醉忧时切一㸃灯昏语夜深半似画图经雨壁不成宫社乱风琴箇中好办栽梅计胜友从教载月寻次得雨韵畎亩思国事笺天泪成流鲜风鼓中夜冻雨喧西畴一饱将如愿卒岁应莫愁料得廊庙心犹怀沟壑忧香灯荅帝力籉笠悬车头白首逢三登酣歌娯春秋次吴菊潭八月十四夜韵来夕九秋半月同心迹清已知千里共秪欠一分明流水徃来影片云今古情撞钟先得句尘世不须惊又月过市无声令人毛发清连村三鼓急隔水一灯明琢句醉时语簪花老后情凭栏发长啸不管卧龙惊又昨雨转今晴晴新越様清恐孤秋半赏为补夜来明检㸃有斜影看承无异情微吟樵唱句犹恐鬼神惊喜义庄成以义名庄遗后昆隐然文正典刑存当知疎逺诸亲族同是高曽下子孙先世家风传不坠废祠香烬喜重温更能培植诗书种忠孝他年萃一门多景楼北望中原惨莫烟楼头风物故依然后人拍得䦨干碎徃日轻教眼界偏水撼金焦声亦怒云连楚泗势犹全壮怀且付生前酒千古英雄冢道边旅况未惯秋情绪客中方觉难酒悭疏旧识衣薄怯新寒雨过浮云湿风来病叶干倚楼搔短髩一鴈掠阑干读梅雪村诗雪村吟有稿名峻斗牛低声调唐之上精神江以西爱君忧国意临水傍山题何代无风雅人心自鹜鸡北窓八面珑静向隂静中时现定中身解传佛祖从前意便是义皇向上人背日一檐浑不暑依山百卉若为春未逢惠逺相招致厌杀浮生有劫尘桂谢广寒世界放新晴景物萧疎八月深窓外方疑天雨粟风前已见地流金举留清致为诗助收拾余香付酒斟但得僊根耐霜雪不妨擕囝步繁隂次禊帖韵梅花旧刻字将磨勘辨其如病眼何千载䑕须遗墨少一时赝本误人多肯将金谷序文比因想山隂气候和最喜孤居山下姥慕名特特为烹鹅寄社友近来何事倦于吟岂是因吟误却身此道自来多冷淡郊寒岛瘦少陵贫买鱼柳线穿来网上鱼寛偿所直办朝厨烹鲜不及为亲养一笑分羮问二雏石佛一段无情作有情如来相貌十分真不因人世皆尘土谁识山头不坏身僧舍偶成枝头红白乱飘零又是风光入柳汀自笑半生成草草不知双髩已星星贪吟为有诗磨勘戒饮从教酒勒停旋学禅林诸衲子䝉头相对一函经谢韩菊山道院诗正传国子先生印远访松陵隐士庐二十四篇风月句几千万巻圣贤书地偏自觉因人重日涉从教与世疎已戒园丁多种菊重来对菊脍鲈鱼晚秋即事曳笻独独倚柴扉翠泼西山漾落晖衲子顶云随鴈远牧童腰笛挽牛归晚梅锦様桃花占晓晴桃边梅树尚寒英莫羞老大无颜色自是前贤畏后生友人见借放翁絶笔放翁今已矣犹有未刋诗阅藳无三豕还书欠一鸱听儿弦诵罢留客笑谈时发越吟边思心香答所知水天一色亭上即事芰荷深处小壶天时见征㠶破晚烟非主非賔和气里似晴似雨绿隂边凭阑笑语惊鱼鸟信步游行废管絃剩喜利名尘不到持竿柳下问渔船又得得寻幽到水天开樽洗勺动庖烟败懽红袖飜棊局惯客乌衣拂坐边好景自应分半席雅歌政不欠繁絃黄昏未忍轻归去长笛一声何处船遇风卷地沙尘扑面来归舟不进去㠶飞世间何事无迟速逆者由来顺者机次台州巾子山任翻韵天留胜处占清凉山挟波光薄我裳看遍尘寰兴废事竹隂千古一禅房舟次轻舟小驻绿杨隄载得闲云过别溪云本无心天欲暮一声何处杜鹃啼寿水竹弟人生真乐在家山况有名园五亩寛眼底不随花富贵水边长报竹平安养心澹泊千诗藳种德蕃滋九畹兰以此寿君君必寿年年新月照杯盘秋夜秋满读书林篝灯报夜深肯闲诗有趣为拙仕无心惊鹊择枝宿幽蝉抱叶吟未能游梦境何处捣衣砧江湖伟观山亭结束虚亭近太清山光水影互逢迎人心祇觉山多险几箇人心水様平又輭红尘外耸嵳峩题品先曾属老坡立脚愈高天愈阔静看舟楫驾风波次七夕游松江韵谪仙歌洞庭坡翁赋赤壁逢时汗漫游元不计何夕慨慷晞英豪老大谩悽恻矧兹笠泽区万顷混空碧一苇纵所如卧虹控秋色云軿驾双星银潢几经厯柳州乞巧文我欲为已易邂逅竹林贤胸次小八极气胜棊声高量寛酒杯窄载笑轻公侯一闲抵金璧多谢简斋孙遗诗话平昔二雏掖吾旁对景亦自得髣髴真率㑹相与鄙肉食驻睇芙蕖边拟卜子云宅清风继三高名利焉能役因夸江上人有此坐中客试问在在江湖芦苇家家杨柳楼台试问燕鸿心事为谁飞去飞来江湖小集巻四十一江湖小集卷四十二钦定四库全书江湖小集巻四十二宋陈起编叶茵顺适堂吟稿巳酉九日次靖节是岁是月韵采采篱下菊熙熙白首交挈觞酬佳节先惊蒲柳凋日月不再与名位空相高岿然龙山青千古擎丹霄彼美一晋士长揖辞尘劳留钱寄酒家快饮如沃焦尚友前軰意兀兀而陶陶且了今日欢谁能忧来朝长相思长相思情万折年少不来春又别宝匳香绣帏月鸿鴈音信稀鸳鸯魂梦絶尚持百年愿料理丁香结松江占得中吴第一清莼鲈里社可鸥盟七层灯火重湖影千尺阑干两市声欵乃歌分长短律徃来㠶带古今情三高岂是无名利祗与时人有重轻南明楼重檐敞处受槐薫扫尽江村雨后云佛法本无南北异世情强为晦明分箇中苟住元无住此外无闻却是闻谁道结楼人已去牀头诗版几朝曛壶中林壑山下水一泓山上云一朶有尘飞不来终年风月我柿叶柿叶红如染横陈几席间小题秋様句客思满江山道院菰蒲衞竹居适意是江湖富贵诸公有清闲举世无四时盘谷序一景辋川图何处无芳草堪嗟楚大夫旅中节序几循环重来秋又残霜晴生酒熟风冷夹衣单未羡千钟禄宁求一枕安白头逢岁稔忧国素心寛寄台守半世困尘埃烟霞入梦来谁能缩地脉我已思天台城古清云气山灵秀药材春时穿径去郡守莫惊猜林和靖祠鹤去山孤草亦荒旋吟长句谒虚堂束刍尚拟人如玉一朶梅花当瓣香三高祠一为功成一见几一逢叔世老渔矶后人欲隐求其志志不因时隐亦非白牡丹洛阳分种入侯家魏紫姚黄谩自夸素质不为颜色汚看来清得似梅花生日对梅口占一生已得半生闲出入诗篇酒盏间秪把小儿看造化不妨老子号痴顽幻身且喜无诸恙灵药谁能覔大还多谢梅花来荐寿年年雪里破春颜次王竹斋韵忘身忘世老方回适处从教节物催几日吟情为热恼一天生意趂凉来屋边花竹时时好水外轩窓面面开独有此君同此趣百年事业两三杯渔家行湖濵江浒疎疎村村村渔家长子孙为鱼不管波浪恶出未天明归黄昏得来鱼可数妻儿相对语瓮头虀熟锅中无米煮昔日鱼多江湖寛今日江湖半属官钓筒钓车谩百尺团罟㠶罟空多般盖蓑腊雪杨柳岸笼手西风芦荻滩差差舴艋千百只尽向其中仰衣食几谋脱离江湖归犂鉏似闻岁恶农家尤费力石湖千古湖山人物百年翰墨文章寂寞梅花开处一尊自酹寒香蚕妇吟九日三眠火力齐五朝又报四眠时辛勤一月方能蠒缲得成丝却卖丝又扫下乌儿毛様细满箱山叶剪青柔大姑不似三姑巧今岁缲丝两倍收昭君怨塞上将军且罢休一身万里自经营将军歌舞升平日却调琵琶寄怨声自适澹薄野人心难教着利名重农田舍熟省事世情生石老旗枪叶池喧鼓吹声东风知此乐飞絮荡新晴霉后半日断梅雨两山生火云窓明书少蠧壁润帐多蚊无计清时暑何心解世纷追思河朔軰倚箑对炉熏垂虹桥何年现采虹悬足控西东两地烟波隔一天风月同艣声揺鴈柱檐影覆龙宫敌帅曾垂钓谁收饵敌功意亭泉石聊复尔杖屦亦偶然万化同一适鱼鸢兮天渊野云庵变态分隂晴悠悠浮太虚㝠与此心契时哉道巻舒鹤陇一陇以鹤名疑是终南径山灵无献嘲出处由来定雪磴不记门前路门前一尺深梅花如有语参透老逋心槃磵盘旋山水间隐者固所乐寐寤独言时畎亩心犹昨耐久交彼哉市道交出语指天日未逢魏与裴三叹扁斯石意行桥枯槎浸清溪飘飘野云度徘徊复徘徊捻髭未成句次游法喜寺韵招提四百载不与世刼俱松陵拱空觉栢香祠真如时秋兆嫩凉揖客登其庐廊邃碑篆剥阁逈钟声疎中有白足侣光现摩尼珠勘问㸃头石奔走闗心狐坐我六和室风回晴窓虚棊局迭胜负譁音发酒余饱分蔬笋供似可山林居同是百年客得此一日娯远社不复见孰与斯人徒松日簸斜影麾儿唿移厨驾流来鲈乡野云粘菰蒲客散渔火稀冉冉吟蓬孤次韵枯坐如僧欠钵单年来梦不赴槐安稀行种竹容风入大字抄书就月看为有故人同冷淡非干明主弃孤寒因闲悟得家山趣堪笑世间行路难次韵过墻新竹粉痕粘蛙閙池塘燕掠檐自喜江乡成懒散从教世界要庄严稻秧井井畦千纬荷叶田田水一匳心事太平风物好与人无爱亦无嫌又难把来笺向后粘载持珠玉傍风檐吟根此桂辞平易学本于经意简严未逊弥明联石鼎还嗤韩渥赋香匳阳春政不容人和自听巴音亦自嫌香匳体相思独向小窓明试剪春衣趂晚晴还觉此情丝様小欲裁不断奈何情又雌蝶雄蜂缀杏枝此时此意妾心知等闲绣在香囊上寄与东风赠所思又千里相思两寂寥东阳应减旧时腰书中喜有归来字㩦傍红窓把笔描又绿杨红杏閙墻头画出眉山却帯秋一行珠帘休卷上怕春知道有人愁又倚楼目断暮江边约定归期夜不眠香篆有烟灯有晕笑移针线向牀前秋感苹洲起壮风秋事太怱怱节候一番别心期几处同牛沉苔晕碧蠏断蓼拖红有客愁无奈人生总客中泊然亭举世正营营闲中意味深无忧伸足梦自乐曲肱吟火輭香凝穗檐虚树长隂客来难举似指水印禅心菊夀客若为情风流友曲生殿秋安晚节为隐被香名曼衍南阳种凄凉楚泽英见山应自语今古几渊明一万推篷图载月船空漾寒緑掀篷半卧听渔曲谁家留连万玉妃羞露腰肢和面目有縁窃见酥胷灵壑习习生香风剡溪藤下路如掌忆在西湖烟雨中迦叶相迎开笑口汤休谢昼几搔首世间不尽有余机除却老禅人解不晚春年少逢春不惜春惜春还是白头人飞花入坐儿曹舞细草䝉阶醉后鞇未羡食前罗五鼎静看檐隙走双轮此心已与尧夫似同为清时作幸民用东坡韵贺可山得子祥光一夜照乡闾迟晓邻翁毓凤雏举坐已夸沾玉果传家应不负诗书生时恰恰逢秋半长日骎骎课夜余自顾阿戎愚且鲁提孩敢说巧相如再韵贺可山新生弥月人夸旌表旧门闾梅长新枝鹤长雏八叶可提和靖印十箱湏读阿宜书诞弥厥月生无害积善之家庆有余凖拟一饕汤饼供奈何逢疾似相如春寒寒禁蕨芽拳尚小雨缄茶觜舌无香山翁不信春光老秪道侬家未种秧次韵世间何事不何楼莫为何楼苦苦愁贵客五更驰宝勒海翁终日对沙鸥次范无外孙花翁游法喜寺韵两桥横处放潮囬桥外花村涨晚埃省事老禅门闭早焚香对月礼如来又江流环合路纡回香火千年地少埃佛法本从方寸起逢人刚道自西来简闲云咫尺不相见隔江应见难有孤今雨约转觉暮云寒是处莲堪社何时芋共餐相思正无赖鹊喜近䦨干二子读诗戏成翁琢五七字儿亲三百篇要知皆学力未可以言传得处有深浅觉来无后先殊途归一辙飞跃自鱼鸢舟行次韵相逢隐者流同是五湖舟为老铭三住因闲话四休黄沙明野渡画角咽谯楼已践登山约煎茶更少留又河汉凈如流枯槎便可舟掉头诸事懒弹指半生休撼竹风疑雨依山屋当楼此游情味好应不待苛留自释繁红妬紫绚前林杖策来栖花下隂休道游情难似昔可能他日尚如今乍晴涧曲萦流水未晓庭臯调野禽毕竟老天怜老子幽闲断送一生心寄越倅几欲扁舟载雪来可人风月相蓬莱因思渭北吟春树消得江南寄早梅应接山川公事省主盟觞咏旷怀开何当身与浮云似朝暮飘飘徃又回林可山荐毛监塲写梅汉庭延寿丹青名解使蛾眉休甲兵之子懒作廼翁画直向梅花苦用情笔端不复汚脂粉临成天地无边清更将此意语君复岁寒应与孤山盟赠丘虚舟植杖踞磐石邂逅跄踉师叩之何方来偃息招鼋池杭芦访莼江临流㺯涟漪春老芳事歇风前蒲差差人景与心㑹聊以声吾伊作茗话今昔几逢夜壑移达哉无住想遥与䝉庄期名似囿于物非庄所能知三语三不答出门賔晴曦舟中即事一岸茭芦何处村小舟荡漾日黄昏栖鸦散乱风惊柳渔火清荧人倚门次韵看月过天中贪幽臭味同竹光延野碧灯影染窓红听客谈时务唿儿诵国风还思浮世事到底是匆匆饯族姪入幕冲寒谒子陵好挹钓台清若遇多梅处湏寛半日程少年先器识实地作功名太守贤明甚当如事父兄道院偶成把茅为屋竹为城栢子香销道气生九十春光花一片万千心事两三更连村鼍鼓相高下断浦渔灯半灭明闭户和衣寻小榻梦回犹听读书声邑宰劭农双凫小驻柳边洲岂是花时作胜游着意劝民躬耒耜终朝把酒话田畴三年两下车尘拜九客同为野景留桃李成隂春欲去寸心耿耿夕阳舟饯友归侍闽江闽山相对青照人肝胆寒如氷路旁脩松夹古桂风鼓吟髭月随袂君有莱衣我独无此乐不能与之俱老夫耄矣君方少喜见功名将远到归欤归欤盍归欤长途玉汝千金躯来秋来作广寒客相擕醉舞红尘陌去去去去扁舟对晚晖晴和直欲减绵衣风来一阵芦花过秪道春残柳絮飞溪上偶成霜冷信冬晴苕溪半日程正篷辞月色欹枕受松声渔隐前时约山讴古様情料应朝市客笑我独为清又新月试新晴扁舟夜奔程咿哑千万意暧廼两三声熟识旅中事生嫌世上情愿为山简醉休问伯夷清桃花漫山高下武陵花一片红酣散晚霞要识当时秦晋事隔溪修竹两三家优钵罗花九房六瓣瑞天山香色清严入坐寒不悟岑参题品意后人秪作佛花㸔次韵竹满园林水满沟幽深地位度春秋坐中不可无侯喜歌处何湏有莫愁别墅帘栊风飐燕远村籉笠雨耕牛老来应物犹强徤多少壮年成梦休清晖亭半㸃嚣尘不敢留晴光野色自浮游一泉走石夜多雨万竹围松风似秋賸喜有诗堪献佛从教无骨可封侯上人回施清闲供兰芷香中着茗瓯江湖小集卷四十二江湖小集卷四十三钦定四库全书江湖小集巻四十三宋陈起编髙似孙疎寮小集入余杭县明发遵西陆驱车月流光佳山迎车来知是古余杭危树露如雨平野日未阳支流滀清源弱羽无髙翔人家丛灌下世载山水乡扣门作午憩白飰羞文鲂邂逅有足欢离合非其常主人不予鄙予留亦徜徉憩昌化民家晚程息劳辙白日流西辉水鸟得鱼去耘夫荷锄归川原杳阡绵林野杂依霏一来扣竹馆相邀入荆扉重巖吐清熘澄隂有残馡曰予考此室十世相因依左右桑果足嵗日鸡豚肥丰犹未至裕歉亦无能饥予闻良自惬欲谋北山薇有田可同耕有蚕当共衣车夫猝无情此志仍重违答李才翁素意杳难寻残罏属晚隂花知西洛事鴈呌北人心客共艰难尽诗随老大深金陵书不到消息又沉沉宋江都研数寸清纯玉不如入波陶发冷萧疎千金烂抵荆山鹊一璞深刳渭水鱼墨带花香临近涧泓沉灯影了残书从来端歙难优劣名下真成士不虚答宇文文学无能应俗苦皇皇诗不惊人笔事荒天下无山如饭颗人间有水自沧浪左杯右蟹一舟足早韭晚菘三亩强莫谓觉来亡可嗜逢人犹自觅花忙燕文贵山水图道山堂上御府画展巻犹能记老燕十日何由办水石千金乃可分江天楚湘两岸风落木海岳三秋鴈度川大山小山俱好隐江南梦去曲肱眠答武昌吴广文平生不识武昌楼官栁青青好在不庾亮笛吹黄鹄月简栖碑驳碧苔秋山横赤壁含情断水出瞿塘快意流何处呌君同一醉并舟秦女擘箜篌丹砂歌谢胡史君惠砂床宜州丹砂产旸谷不比辰谿攅箭镞素霓深抱赤城霞斩猩半染于阗玉海日下照珊瑚红化为姹女金芙蓉一从擘华分禹璞犹有绛气埋云峯铸鼎泥坛有消息坐㸔光辉成五色淮南鸡犬亦同升九转真能生羽翼琵琶引人生聚散难为别何况匆匆作胡越梅梢带雪下昭阳明朝便隔闗山月长城不战四夷平臣妾一死鸿毛轻回慿汉使报天子为妾奏此琵琶声长安城中百万户家家竞学琵琶谱酸声苦调少人知食雪天山忆苏武西风吹霜鴈飞飞汉宫月照秋砧衣嫖姚已死甲兵老公主公主何时归铜雀砚歌曹公夜䜩凌云台一言契濶含余哀分香老伎各云雨歌舞不尽埋蒿莱漠漠颓基邺山下万里烟尘无一瓦井干罇酒自平生乌鹊飞南播遗雅老农垦雨开荒寒一砾千金苔未干世人好竒不好近直比周簋仍商槃老璞浑浑殊质鲁得水犹能发妍妩更与人间作瓌古月明夜盗西陵土黄居中潇湘图歌天暒而雨断兮作苍梧九嶷之髙秋风行而川怒兮洩潇湘洞庭之奔流树不知名兮山抱复岭沙不计程兮水趋他洲波作止兮蛟舞蛟蛰云晦明兮猿唿猿愁原不可作兮兰亦尘土贾傅归汉兮鵩其何尤谁唿鱼兮北澨有酒谁鼔枻兮南津有舟懐斯人兮杳霭千里目怅望兮吾其归休寄吴钤干有伟千人杰能为万里游挂帆春背鴈问泽夜惊鸥道路空留滞文章莫暗投九疑生雨遍三崃带寒流采药青神观题诗白帝楼干坤供烂醉星斗照闲愁汉已归萧相天难夀武侯词人头欲雪壮士泪如秋中下犹须䇿西南夙倚筹有钱书尽买灭卤志终酬猿破髙唐梦龙驯滟滪舟行人定安稳夏近可归不骑鸾引赠句曲山吴道士夜骑白鸾出琳阙三万仙官锵珮玦云雷帖妥过刚风左推日丸右扶月一息瑶池翠水家阿母迎谒龙驱车青娥弹丝玉妃酒折尽蟠桃红玉花九天大人来问道太极之前天不老丹霞一气玉枢宫宝笈绳金容探讨井君沐浴波五色洞房光芒上奔日天上传唿六丁直星斗离离碍鸾翼补遗聚景园翠华不向苑中来可是年年惜露台水际春风寒漠漠官梅却作野梅开四圣观水明一色抱神州雨压轻尘不敢浮山北山南人唤酒春前春后客凭楼射熊馆暗花扶扆下鹄池深栁拂舟白发邦人能道旧君王曽奉上皇游以上二首见武林旧事石楠自随野意了山行香浸楠花白水生借得风来帆便饱隔溪新度一声莺术下帘深与意商量无酒何如此夜长一筯术丝仙有分依然只作秘书香梅舍南舍北雪犹存山外斜阳不到门一夜冷香清入梦野梅千树月明村以上三首见全芳备祖江湖小集卷四十四钦定四库全书江湖小集巻四十四宋陈起编敖陶孙臞翁诗集以入定大士太乙真人像送莞晦叔真人与大士兰菊而异芳坐卧得定力铜眼铁嵴梁是中有佳趣山海俱茫茫或时现神妙尘蹟生怪光云何得此本有僧吴下狂饮酒不计斗禇无一丝藏兴来髙闭门落笔如追亡走送臞庵室洗心一鑪香盘陀旃林濶枕籍玉井凉䝉头帔衲古遮眼经论长不知几陵谷睡稳坐不僵君家定吉梦二士相迎将辟除寒具油静展垂中堂会当同一龛寒泉荐空觞夜忩摇茶烟驼褐依绳床杨枝洒寥閴藜杖辉森芒与君六根静读书到虞唐寄福清翅山舅陈梦实路岐引人不作长野梅官栁禅风光看山看水入诗眼嵗月不觉须眉苍请从大人开肺肠身非石人忘故乡五年江湖枕书睡梦随南云落翁堂亦知行坐歌白头池南隐几浴凫双鳏孤肯复有羁旅石塘破寺魂悲凉毛锥不补万事裂存者各在天一方善和里第知几易辽东城郭空相望平生何用酷似舅政似嫫母颦施嫱儿时拊头祝文章秪今未入崔蔡行三年一书愿见贳骨肉满县愁难当屋头荼䕷定过墙满忩日色文书香眼前欠甥颇念否我亦口挂蚝山旁烦将归意作泉下小待锦衣漫俗妆送林伯农还鹿角山今我不乐游四方夙昔已具浮海航十年㸃化鸥心性一生正坐虎文章海山未必尽佳处徃与蜑子收渔梁梦中了了説呉楚山川如掌今羊肠读书南隣索槟榔原头污耶豚酒香何时摄衣上公堂蛤蜊含浆鱼尾黄客从南来勤寄将洗竹简诸公同赋舍东修竹宻如栉一日洗浄清风来脱巾解带坐寒碧置觞露饮始此回平林逺霭开图画西望羣山如过马诗翁意落帆影外孤村结庐对潇洒百年竒事笑谈成向来无此苍龙声闲身一笑直钱万剜粉劖青留姓名用韵谢竹主人陈元仰热中襶褦令我汗日暮主人期不来陈郎损人不下榻青山白云唤得迥手开十亩萧郎画箇里何妨系吾马食单得凉清可啜毳褐分隂翠如洒摇金戞玉真天成梦捣风前茶臼声一川窈窕荷万柄野翁得此甘辞名竹间新辟一地可坐十客用前韵刻竹上竹君得姓起何代渭川鼻祖兹云来主人好事富千埒日报平安知几迥平生好山仍好画意匠经营学盘马别裁斗地规摩围自汲清池行播洒一杯夀君三径成请君静聴风来声醉眠煮得石根烂以次平章身与名谢叶司理徐知县见贻之什书生自是鑚简蠧浄业还从竹背来新诗细字行茂宻惊蛇起草盘蛟回是身政欠虎头画望山气如还枥马翛然君子六千人不受湘灵清泪洒竹林定交业已成北忩读书吾伊声金鱼玉带不汝却社中未厌山王名一日复一日一日复一日来如赴海波今晨我无粮未卜晡夕过辛苦幸一饱知复有明何平生实愚闇虑浅忧则多雀䑕偷太仓田野蜚螟蛾至尊尚旰食边防望投戈我欲沥血诉官府多谴呵进退羝触藩屈郁鹏在罗壮心一不遂六龙奄蹉跎所以忧世人散发归巖阿长生傥可学吾其驻羲娥放船栁边放船试南风扬溪荷花能艳红一川云锦步不尽我舟正在繁香中午天无云青脉脉枕舷哀歌醉脱帻更将緑叶穿碧筒欲臣屈巵奴太白风前一笑玉麈横蜻蜓侧翅潜鱼惊骑马贵人多内热此欢勿语长安城须臾客醉船亦醉信流一抺西村外翁媪负墙樵牧奔拾薪供茶初不记还家鼻息撼四邻阆风接梦疑非真清游何时记三人臞庵与弟拙乡陈次韵谢李秘校大雅熄自郐续絃久无人中间翰墨场名字俱已堙江山亦何助东海真扬尘我笑李夫子缾无半合陈人书雨俱亡何用语逼真作诗来起予欲卜二仲邻依然送鸿目衮衮天机新莫欺鬓眉苍持䕶应有神狗须候舞阳羝角相平津皇天信平分万事各得春但愿阅世心孤特凛箭筠日者鹤飞书江汉起隐沦三物论乡国六艺程成均秋风入帝闲错落骓駓驎君曽读诏否却枕方欠伸勿惊作诗面酒缬吹㣲鳞唾手洗衰陋一返姚姒纯稽古不无力政复昌其身它时玉堂梦与问三生因盟我良不难欲託孙子亲贽君以黄耳附书莫辞频再拜赋断章水石俱磷磷次韵冯孔武雪中简闻人簿乞炭君不见朱门煌煌多近臣豹胎煮蘼䗶为薪庭中盛设泼寒戏炙手欲近还嗔人谁知曝背茒檐下欲献要是山林真儿童抑搔皮肉輭日轮过中方欠伸悬鹑结驷两相笑百年俱成一窖尘先生自是冷官様要㸔入火红麒麟捻须自作咏雪句秘思蚤与相如亲蒲团拥裘结僧坐别有絺绤君南邻愿回六龙照后土施与万国无边春屑琼镂玉入肺腑拍手一笑未吾贫乞炭于冯孔武再用前韵君不见元光河决愁从臣天子有诏皆负薪当时实炭知几畚下与鱼鼈争生人孰知木黔善制水火出木尽全其真一朝入火纵粉骨曲身得煖龙蛇伸成亏等作万世计肯与胡僧推刼尘我欲诙谐与作传上继毛颖追获麟日烧崑崙十挺指惜哉黔也非我亲穷朝破灶郁烟烬青唇黑腕羞比邻谁能舆致送煖热坐使有脚歌阳春将军羔酒空作梦十年未有今年贫思古人思古人思古人古人皦皦若日月我欲剖棺斵出古人心惟见苍苔漫白骨请陈古人心君勿骇客言古人惟一真可使风俗皆还淳杀鸡不及林宗炊黍不候龎公雪中安道兴适尽坐上公荣樽已空唿酒径劝君欲眠即遣客嵇康巨源不为絶戴崇彭宣本相得徐庶失老母宻如𤣥徳不能夺之臣严陵薄宦情狎如文叔不能止之客包胥伍员不失其为友羊祜陆抗不害其为敌我有蒸壶安事隐语我但食韭安用多种割肉元知方朔真拏金岂即刘义勇古人心事有如此何至颜色相媚奉道衰儛仁义世乱生姦雄君知臧否不挂口正虑匕首揕其胸我生恐无用我死知无闻作书预与儿辈诀葬时定觅要离坟赠墨工陈伯升古墨法变今百年雪斋乃能幻神药杜乂肤清卫玠神眼明再见老陈作墨如人意随短长用之不尽渠解笑须君笔端驭龙蛇他日始信入木妙仆以绍熈壬子中夏二十有五日始跻风篁讨龙井遂至广福谒三贤像阅旧碑追观一代风流为赋此诗适月林依公留设茗供因书以遗之他日能为我掲诗板于壁间使示来者亦山中之一助也竒石斓横道兹山信多姿江湖酾两股一泓乃孤危相传龙所家或恐神䕶持腥风转䨢䨴隂崖立淋漓惜无纬萧勇探此抱宝痴山僧作屋意惨澹生幽思胡为金缪影颠倒眩俗儿坐来百念失苍官导前驰招提来深登屐痕恍前期咄哉少肉山着此髙颧师端能致遨头絶唱相娱嬉过溪亦何事相送了不疑渠能缚禅律因来数须眉我爱秦郎记字压头陀碑月林只夜夜人物自一时贤愚尽蚁封来者吾得知佳人珮明月赠俞徳章佳人珮明月笑语含春姿手握幽兰丛照影清汉湄少年冶游子行乐方及时折苕戏相赠玉色頩自持归来种白璧日沤文锦丝加币欲聘君常恐嵗月迟终然不可谐翕歘聴所之愿言遗芗泽逺慰千里思六月内喜雨诗炎天亦靳雨特地费雷将隐隐来何久飞飞势稍飏初从霑块润忽作建瓴忙穉子抛书出臞禅解缚狂苗滋应秀颖风过忽温凉蛛网掀三面虫书漫数行衾箱开嵗事恩泽到诗章怨暑移今昨烦痾觉在亡青莲开绀宇白苎舞彫墙只影还晡暮惊心重𣺌茫思惟大火聚回向六时香脱略时流辈周旋古佛场身才丈六足舌乃大千长此理慿谁诘何方更举扬䑕愁灯崛鵶睨铁琅珰生理何聊赖斯文重激昂盛时追少壮故步失寻常政尔蓬心薆依然贝叶光再次徐先辈二首浅闻惩阙漏小学到凡将始制初龙遁流风渐乌飏汔今缃帙富益我手抄忙半世真书癖衰年忽酒狂壮懐邀汗漫竒服间龎凉身许羲黄上名卑崔蔡行知心屐几量阙计木千章湖海堪流滞陈刘略丧亡每思辞北阙直欲老东墙度岭官憔悴藏山计杳茫尚方何日舄侍女几时香歛板予行役懐铅子举场翅垂虽一𤯝腹果自三长孰使多为累还成少不扬忽惊投暗璧曾是献明珰阅世肱三折论文首一昂结欢惭季札抗对敢元常它日聨诗社前羞李杜光身是韩康伯名惭许子将居然屯泽闭何得巽风飏忆昔求诗甚端成刻烛忙出喉真自若舞手或成狂杨栁偏歌雨蒲萄肯博凉羣儿哀齿旧诸武譲颜行禹穴鱼龙陈天门虎豹章隂符空独佩秘论未应亡自筑扬雄宅谁窥宋玉墙卿英殊磊磊俗物自茫茫祓厉三精劒宁神百藴香诺交那复社取醉莫论场髙节㸔徐稚妍词伏仲长泥蟠虽汨汰鞴掣会飞扬列屋多齐赵华榱间璧珰从渠夸富艶试与校低昂丘喙徒三尺公才可百常素交风雨尽雪涕鲁灵光毕叔兹可扫园赏牡丹衣冠塞繁都茂苑非夙昔双铺俯行渠文简相公宅是家固多贤满箧载春秋中有数亩园颇复修风流新亭着髙稳佳木行清幽客来必置醴井蛙挟其辀张灯㸔洛花意作长门愁小却得一欣冻壁纒蛟虬先朝补天手翰墨皆其游再拜阅帝书局促虞禇欧平生实好竒两武布九州恍然驾阆风坐我曲池头竹间是茶烟松风助飕飕梅食亦登盘按行感良俦枥马喧午枕土毛撷晨羞似闻屋东偏万指食锄耰行当卖书籍买邻託羊求与公行灌园第一营瓜畴四月二十三日始设酒禁试东坡羮一柸其味甚真觉曲蘖中殊无寸功也食已得三诗今日忽感悟闭门谢曲生未危却二竖不战仇三彭掊击北海樽哜量东坡羮尚恨薄滋味未能免亏成我欲嚥元和黙坐朝上京坐待梨枣熟小试昇天行评诗要平淡此语吾不然大千自有舌何用长短篇谓是天送句端正落我前旋闻口吻鸣颇益心肠煎少陵躭句佳欲以一死捐是中有真意靖节差独贤去夏苦多雨势若无炎官今晨迫重午香黍仍胶槃天机杳难测人言亦多端祇今原田上立苗未妨寒但愿含颖时借日开迷漫蟪蛄尔何知喣喣啼夜䦨江湖小集巻四十四江湖小集卷四十五钦定四库全书江湖小集巻四十五宋陈起编敖陶孙臞翁诗集改周晋仙赠丁相士之什张颠许我以神仙薛颠谓予可英杰丁生谓二俱无成世间那得此竒崛麒麟阁上森貂蝉龙虎鼎内飞大丹腰钱跨鹤谁不愿只有圮下先吾鞭何如吴松江上住门横钓车屋农具卧㸔苍虬扰白云正午堂堂拔江去奉寄旌徳尉刘申之诸刘兄弟贤一一无可选竹林锐头郎风味吾小阮平生天机深善闭得内楗迩来卿何曹不办折腰本梢传诗语东朝日照兰畹伊余战纷华心斾凡几偃划逢君家语隽永初一脔识遗饱新得友胜悟夙损缅懐歌商地萧瑟松磵逺隂隂芜菁花碧蝶相与晚是中着髙士物意自偃蹇向来白衣宰云壑论补衮优游济艰难如以禹代鲧刘郎秀眉宇秋隼立髙巘端能谢师匠万巻自鉏垦时须阅世谛一及城门键功名头上簮日月风中幰何时会吴下春动长洲苑送王郎车轮何由方草色欲无路晴川媚双燕及此送将去若人天机深竒服雅自与色温无可鉏语妙时一吐相逢大江上为我浣尘土后期岂前料已作千嵗语告归何草草双水深雾雨稍闻父老旧门户要渠补祇愁模楷地与世作夸诩宁当去楼梯闭置吾叔度翼翼吴齐门大江流日夜别君虽咫尺即是风牛马君才何如我我拙犹肯借淮人买绣丝布洲市如赭张皇十日饮着公乔松下画工亦岂学爱玩此粲者人情勿苦拒舆马幸整暇向来三宿恋取别万里驾想当双玉瓶酣歌泪盈把缥缈鸿鹄去吾甘老原埜次韵张长公宠赐初度致祷之语何人着书补获麟竹汘未干头已星天上风流张公子散发沧浪歌独醒威名徧满淮草木肯借妙语春冥灵臞翁之腹无三壬平生贮书才一丁泥涂断道学龟曳云天泼眼慙鸾停亦知封侯下曹掾宁与阿堵髙宁馨梦从诸儿坐家塾十年灯火寒青荧分无黄色明天庭独倚一片藏无形虞翻骨相当自程曲江风度乃不名上闽帅范石湖五首人物于今正眇然欲从江表访先贤迩来耆旧无新语谁使文章漫两川利器蚤能夸颖脱偏师聊复制中权骚人有几登青竹耐可同时欠执鞭今代论文更是非赏音谁复得牙䕫直从长庆成编日便到先生晚嵗诗万马萧萧闲律令孤峯隐隐出旌旗了知长短三千首收拾余师即我师丁年征伐真竒事一代诗鸣不救贫大手欲推浯水颂逺夷曾折石湖巾乃今谢傅还初志其奈王阳是故人独有吾闽欠公句诏书果起钓磻滨此行闽峤吾能数行尽天南未了青莫倚㸔山韬墨本要须入界挟图经西湖杨栁云生镜东阜离支锦作屏欲託翁冰乌石篆诸公作屋与新铭蚤知吴下多竒士身许先生嫡子行他日略容追李杜斯文何敢望班扬向来流水孤三奏此去飞霞乞一翔牛铎调宫吾岂敢嘘濡万一借声光代人夀度支郎中李嘉言李下老人龙作俦谈经阅世无春秋一朝函谷占紫气万里西极行青牛青莲居士亦其裔太白沦精来谒帝江东狂客漏神机一号谪仙人得制天人惊世时一班文采风流有逺孙百篇斗酒真细事郡有徳政朝功言晋陵坐啸列城祖一札细书风九土为郎不用汉山钱度支事繁通会府向来供亿寛艰虞祇今笏画通材须裕农足国端有道判花视草皆夷途金鱼玉带公所有太夫人髙松栢夀綵衣板舆堪作图赑屃阆州陈母后人间盛事省见稀王母一笑攘桃儿花明栁暗白日静莺穿燕飏青春迟请君酌此西湖水万嵗千秋佐天子清明寒食数日闲谨勿抛掷为佳耳登苏台用袁宪韵赠两赵提干胜赏多从暇日违眼中朋友欲星稀退休不复思三顾能赋犹堪广七依游鹿台前空逝水栖乌曲里只斜晖书生懐古真痴絶㸔尽闲云入栋飞次韵萍乡文叔章访别力田望逢年倚市胜刺绣十年丘里语失火要自捄君行半天下何处得耆旧请从老龎説龙凤相赴凑全家隐鹿门遗安不求富常时拜床下大钟尽徐扣男儿惟一身用在百嵗后譬如营屋室宗庙先库廏不闻买山隐而有居巷陋君㸔钟鼎家粱肉或墨瘦宁为卖文活一经老学究出身即九折时命迺大缪向来尸裹革口语困逗留居然齿编贝月粟供赁僦何知山涧底鹿豕对饭糗文章忌随人谨勿夸客右书林无浅植笔耒有深耨纷纷青紫楦后进渠领袖结交两任昉设客一隂就卑官惭处赠俚语致公夀髙邮因师蒲萄芦鴈秋瓜三种汉家士马知多少晚得蒲萄绕院栽何物支郎能伎俩龙须马乳应时来莫话凄凉塞北秋衔芦避弋使人愁与君细展江南画水宿沙眠得自由子母钩牵晓露溥行人暍暑慰艰难青门种色今余箇莫作黄台秋尽㸔用香字遗李恭叔我无令君三日香瘦鹤为躯龟作肠薄寒中人曳两縰独吟猗那遗我将忆从两脚万里回政坐羣儿相谤伤朅来一见老柱史城郭落落岿灵光安得与君夀六龙探借千嵗北斗浆却乗斑虬访月窟尽斫恶树无留藏天风泠泠吹佩环洞视碧落豁四旁下方应奉正三入闲置可怜青琐忩再用晨吐字韵寄潘徳久舍人宾日姿起居庭燎晨岂惟瑞朝廷荐绅目多闻丽如田甲謿死灰果不然那知硕果剥中有一念仁稽古得㣲酬櫑具峩进贤琴为悲风弹茶必活水煎平生转庵诗小当夀千年忽闻朔方骚更欲腰黄间向来朴朔豪日者今华颠下客时觇君车茵阳醉吐万事君不理传声拒开户虽然臭味合更觉心貌古书雠峄山枣羮臛首阳苦坐令府西门平舆説二许君当我舆台银艾心已灰尚有西山缘共待石髓开神仙觉易与诗句端难裁却后五百年化鹤吾独来詶答李学长夫子焉不学髙朕罗三贤横前一片石教外皆别传三虎谁最怒未觉相后先渠伊囊中方贵在后者鞭我家一佛堂盎背知庙堧忆昨祠上丁蕡烛初欲然诸生气清明人如出雩泉洗爵俯象鼻掩豆髙豚肩朱絃张文王繁声斥师延此时识方屦綦满青苔钱李公独凤仪衆中得何坚惜无补天手转之上细氊朝来食盘中穉蕨初数拳苍苍本难测何由赜真筌自我得此士可以一当千如闻缝掖姿欲重世所捐舂容吐握诗法用春秋全詶赠无玉案三复缁衣篇大风懐林伯农江湖易髙风六月寒㾕㾕中宵会急雨凉意到衾枕颠披蒲苇乱抑压乌鸢噤禾头欲生耳树背各流沈不谓铺朱霞横拖半天锦初疑鸦翻晴旋觉虹投饮晦明信难料旸霁吾谁谂所思隔江水笔力望徐沈十年一葛衣肘见尚整袵想当风雨夕忧国愿嵗稔凄凉新丰邸避湿几违寝何由语连牀共破秋气凛醉歌赠邹孝忠老邹草檄如吹律能令隂谷回阳春手提赤心献天子布衫麻鞋惊市人戈船上嘘五里雾诏发内府捐金银进贤冠者不好武归来结屋㸔涛云却回孤愤与江浪气压千人万人将或时饮就夷门屠亦有挝掺渔阳唱埋名袖手君得醉行宫今在江之湄髙帝游魂正思沛太王有道聊居岐一杯属君当起舞能令公喜令公怒捽摩青山鬬两虎搜搅中流鹅鹳语平生未受哙等伍图中褒鄂尔如许于烁皇师耆其武我愿为公前负弩次韵张宰牡丹羯鼔勿罢弄吾琴无成亏潘桃既无赖陶栁自不持造物有鑪锤揽之杜拾遗巻帘出倾城一笑不用惟输心巧当面珍重来如期人为曲江秀花自潜溪移美人欲晞红镜中腼东施如闻姚魏风红紫合折枝常恐砑光帽半倒金屈巵作诗苦留春出吻竟不竒但当閴幽间属赋歌载驰慇懃禅灵锦丈尺余丘迟公杯当再行雉边多小儿上郑参政四十韵吾闽天下选人杰圣时蕃佐戴髙前谍承家裕后昆海门当劒立洋屿焱鹏骞气色来迥互耆明有讨论蟠胸三万卷落笔五千言地芥垂头拾天瓢信手翻余隂润桑梓賸馥到兰荪白日骐驎坂青春桃李园扬鬐方泽国插羽已天阍伊昔昌能谏于今朗独尊夙惊山有虎已騐鹿随幡带草书籖丽金华讲舌温履声仍独上驿置愈争奔有客迷途甚劳公倒屣烦请先陈失马次第説投猿漳水头堪白融峯泪几吞嵌辞故里觚角见修门到逓吴蚕宿留交楚鴈番忽通狂客刺俄返独缧魂望禄蒲生节随人栁折圏天髙难发口地缩会移跟一昨哄堂暇深知纳牖恩印刓聊小靳緼束更能存日者叨堂贴时哉会气元敢言矜騕褭复自妬婵媛未学应须授羣经剰欲繙恐因鳣发发复作兔爰爰光范寛无阈阶符紫有垣极知专造化稍许展寒暄国论图南纪边防议北辕未将蟊火畀忍使彗旗燔天歩曾留跼皇心重改幡房奁非久祕药笼会深掀豆栈能忘秣樗材傥入抡略容偷廪稍重议洗干坤举邑多狺犬深心寓祝㹠老身难矍铄疾眼久眵昏合浦珠无胫丰城劒有痕事多惭蹇叔议敢及臧孙余日知安在南村定北村体斋诗为梁谿冯季求作口腹不自主来吟体斋诗三肃斋中人问体安措辞体卑语近拘体髙语近欺耳目口鼻形人各师其师要之天地间当以一理推冯侯好兄弟一一清庙姿是家好谈道脱略毛与皮一堂春愔愔诗礼相娱嬉但媿逺客尘涴子连理枝虽然参自诀要知不磷淄我车得国工分路有险夷君知鲁叟圣妙在物不遗当其作春秋一字如权锤越竟惜赵盾断谓此语非俗儒无已心望道如隔纰闭门画圆方用世多参差千载堪一咍汝足未及巇冯郎顾我笑坐久鑪烟迟黄花粲墙东青山转墙西吾言亦已费须君浮一巵予客崑山得荐严长老时道人散朗间逺不交人事心甚敬之今来海上复得悟公老成疎练能言吴中山水人物甚详东轩种竹如云不问其人可知也一日忽起故山之想予语悟野田荒草在处愁人心目安能复作沩山之牛乎因作一诗言君子出处之大致以告不知者平生庾公尘可涴通州泥朅来海门上日瘦气惨凄春风有相导佚我以闼闺前身定闻法梦作三生猊悟公痴钝禅迎客忽虎溪招要得半席纸帐春缯绨东轩养苍云犬似开昔迷计程南山北托宿东院西絶怜维摩牀而置法喜妻是身于虚空了不碍角圭四大师本无客亦何所㩦颇闻弁山隅髯松作儿啼山神喝连声已受三十箆岂知沩山牛未脱靶与犁去来同一云未觉道理暌幸勿使竹归留与老凤栖凿齿恐无对后期当噬脐诗评因暇日与弟姪辈评古今诸名人诗魏武帝如幽燕老将气韵沉雄曹子建如三河少年风流自赏鲍明逺如饥鹰独出竒矫无前谢康乐如东海扬帆风日流丽陶彭泽如绛云在霄舒巻自如王右丞如秋水芙蕖倚风自笑韦苏州如园客独茧暗合音㣲孟浩然如洞庭始波木叶㣲脱杜牧之如铜丸走坂骏马注坡白乐天如山东父老课农桑言言皆实元㣲之如李龟年説天宝遗事貌悴而神不伤刘梦得如镂冰雕琼流光自照李太白如刘安鸡犬遗响白云覈其归存恍无定处韩退之如嚢沙背水惟韩信独能李长吉如武帝食露槃无补多慾孟东野如埋泉断劒卧壑寒松张籍如优工行乡饮醻献秩如时有诙气栁子厚如髙秋独眺霁晚孤吹李义山如百宝流苏千丝铁网绮宻瓌妍要非适用本朝苏东坡如屈注天潢倒连沧海变眩百怪终归雄浑欧公如四瑚八琏止可施之宗庙荆公如邓艾缒兵入蜀要以崄絶为功山谷如陶𢎞景祇诏入宫析理谈𤣥而松风之梦故在梅圣俞如闗河放熘瞬息无声秦少游如时女步春终伤婉弱后山如九皋独唳深林孤芳沖寂自妍不来识赏韩子苍如梨园按乐排比得伦吕居仁如散圣安禅自能竒逸其它作者未易殚陈独唐杜工部如周公制作后世莫能拟议此评子姪得之为多外自写两纸其一以遗莆阳刘潜夫其一以遗同舍朱仁叔二公皆知诗者且其语亹亹逼人故为之书嘉定八年夏至后二日长乐敖陶孙江湖小集巻四十五江湖小集卷四十六钦定四库全书江湖小集巻四十六宋陈起编朱南杰学吟垂虹亭慿虚蝃蝀逼人寒中有危亭百尺寛天接水腰呈絶景风回帆脚涨狂澜半篙落日吟将就一抺晴烟画亦难不是酒杯今日窄直须邀月上栏干舟行过平江踪迹平生马少㳺功名外物等虚舟不多饮酒常成醉自在吟诗秪解愁已幸一帆离钖邑更寛两日到杭州晓来忽见盘门塔疑是西湖大佛头枫桥湾酒家有枫桥千古压波光之句用韵以纪所见枫桥酒味胜官坊随分红裙取次粧月照乍圆新气象僧闲不减旧风光一桥地势横分水两岸人家竞採桑惟有塔铃大多管笑人来往自玎珰出嘉兴舟出嘉禾五里城僧模山塔互峥嵘酒旗宻比随风舞渔网横拖漾日晴画舫贵人帆去稳单衣游女着来轻山歌已接长河堰到得临平月又明过长河堰帆指长河风力㣲渔舟箇箇有鱼归一声水际笛三弄几处梅边竹四围桑伐逺扬蚕事熟花消浓艳栁绵飞西湖只在钱塘外又见孤山梅子肥同刘朋山游湖边作谁立西湖造化功峯分南北境相通四时风日絃歌里两岸人家图画中堤栁送迎忘尔汝棹声来往自西东风波便作恩波看此乐君王与我同同陈明叔游湖作四月湖边冷若秋先贤堂下系扁舟山头积翠来新意波面飘红忆旧游无奈杨花欺倦客已多荷叶䕶轻鸥堤边谁道春归了犹有一声黄栗留和吴韵春回笔底露潜机为怯髙吟且遯肥又见牛鞭春到日羞披鹑结旧来衣雪随着处分单厚梅不闗人自宻稀归计商量今始定乐哉心事看云飞春日呈朝来惭愧又逢春总把官身换客身堤栁未归新气象牕梅犹带旧精神村居牢落谁沽我吏醉清闲却笑人打叠故书排日去一樽随意踏芳尘南园不与昔时同绵亘规模十里通万石倚山如踞虎一亭跨水似垂虹虚堂旧占梅边月曲径新添竹外风诗料满前吟不尽主人樽酒未应空夀实斋侍郎王先生崧髙维岳诵生申整顿干坤属旧臣天下安危闗出处性中存养自真纯便归紫槖酬公论已草黄麻授正人天为皇家钖难老愿将霖雨福斯民七夕呈坐间诸友时留平江宿和靖书院次日叶已鸣秋夜渐长年年织女会牛郎龙梭暂歇七襄驾云袖轻飘百和香输我晚凉和露饮任渠明发渡河忙要知工巧元无用乐得身闲拙不妨和吴梅庵同登白龙对月韵秋容满目带㣲寒帆稳兰舟驾碧澜照我湖光天共色袭人花气露初干笑谈红袖日中舞惊动苍龙水底蟠最是一清无着处却惭狼借草杯盘饯徐衍道知县事业文章属当家刃游余地宰金沙挽回凶嵗作丰稔安集流民叹絶嗟两载秋霜㓕盗贼一犁春雨沃桑麻寛民实急言难尽胜种河阳满县花饥海盐史后乐秦溪邑大号难治后乐三年以徳为海濶有楼还旧观堂深无日不新诗虚舟秪载来时物实惠常教去后思相业真传公不忝苍生况是望霖时朱知镇戎服警盗不惮雪夜酒库在镇外不得与戏呈戎装元不碍儒冠盗贼潜窥胆自寒金鼓声闻三里外旌旗影庇四民安肯从叶力多君子愧不同盟是酒官和气醸成年可卜晓来喜见雪漫漫除夜懐刘朋山为坑司干官决脚糟丘又一春嵗除牢落颇闗情谁家不换桃符句比屋相闻竹爆声旧友未知能铸冶新年宜入孰陶成来朝无甚人交往乐得齁齁睡到明夜坐书懐挑灯㸔彻后村诗忽尔憧憧有所思不待人言已知错要知分定盍如斯但求甘㫖安无事浪説荣华自有时倒指新篘当已熟且煨闽芋一中之晓发嘉兴府晓发嘉兴府人家门未开闸闗船侧过水涨堰平推浓緑暗官栁肥红绽野梅城中箫鼔发知是使君回舟过吴江县寺满吴江县钟声两岸分买鱼嫌少室沽酒欠文君平地桥边浪无心岭外云篙人添徳色为䇿过湖勲泊崇徳堰未抵长湖先从古县过诗舟寻旧岸酒市鬻新歌傍水人家宻依山僧寺多夷犹观未足无奈月明何东新桥值雪间闗入帝乡飞雪断羁肠天地皆明白山川忽老苍栁眉遮旧影梅额上新粧客里急先务湖边问短航甲辰入京春深犹雪和吴二首岁事客里过今年秪去年甘贫长寂寂知已孰拳拳花艳卑崇帐江流羡祖鞭家山芳意动野骑盍言还掀髯论时事莫问是邪非緑句池边得青阳栁外归夜深嫌薄酒春浅怯单衣门巷雪撩乱低头且掩扉富民犯米四十字以喻之彼此有人心人心即讼庭初无深利害倒自费调停私意生荆棘公家有典刑落便宜是益座右可刋铭孤山观梅费尽年年造化功精神全在雪霜中一枝映带窻前月消得逋仙作主翁陈梅隐求诗早嵗走江湖那堪又嵗除隐梅非活计行李盍宁居自有珠玑集不㩦朝贵书酬君无好语索笑谩踌蹰林竹翁求跋何物耐交情林翁竹借名霜严不改操风劲镇长清袖里森珠玉胸中富甲兵江湖莫相笑已播逸民声书考人説宦途好元来是险途不亲真利害难话细工夫下考初书一中心有愧无官卑何展布三载且煳涂刘直孺示拙逸诗编且命着语拙是愚中来逸与怠相比限界固分明差忒亦容易人心自有机天下本无事更参大学章终始一诚意尹楼岩久留华亭风雷昨夜掲窻纱未信楼岩不忆家和靖山头春到了莫因寻鹤负梅花摄事华亭归舟口占挈来司市正花时补陋支倾费品题顾影自惭身是客片帆又逐晓风西延陵道中即事三絶笋舆取道自吴干东作村村喜一般已拜劝农田畯赐旧租何似放令寛人家宻簇近溪旁旧袂青裙竞採桑相唤相唿相叹息蠒丝嵗嵗为官忙小立青帘卖酒家味虽薄薄胜空茶今年春满疎篱外数朶轻红出杏花题吴梅庵和靖索句图童寒鹤冷雪霏霏正是先生得句时一段孤清图不尽梅花从此厌人诗入京客懐醉杀也醒醒昨夜思家梦几惊道阻且长无信息只将喜鹊验安平横林遇雨断当篙师到钖山片云厄我竹林间短篷展转浑无寐秪聴邮铃去复还雨湿桅竿风飐帆不禁篷漏滴衣单苍头更説无眠处始信人生行路难自库入镇十二里皆山径邢侯以马相招道间口占问梅蹇驴突兀万山间欲雨还晴雪又悭一路梅花寻不见多应开向小溪湾岂敢言诗聊以纪时固不止是録其可以示人者淳祐戊申中和节南杰书于澉川酒边江湖小集巻四十六江湖小集卷四十七钦定四库全书江湖小集巻四十七宋陈起编余观复北窻诗稿读柴桑集游心太古初得句万物表平生一罇酒寂寞三迳小有琴不张絃正以知音少伊予挹残芳道心烱相照北窻清梦长山间自啼鸟吾欲问先生天濶白云杳咏懐山容洗眼青江光照肌白翻枝鹊查查抱叶蝉啧啧蒹葭摇风声梧桐淡秋色草木了无能隂阳互相激人于大化中真成逆旅客藏舟夜半移不假贲育力尘网罩八纮贪夫受罗织蹇予丘壑姿一室颇安适荒寻纵竒懐清诡弔尘迹风摇泛海槎雨澁登山屐世逺事荒唐风髙兴寥閴𣺌𣺌孤征鸿一举振六翮此意人莫知独啸巖扉寂寄伯成昔别青梅酸今来黄叶堕叶堕却归根窻隙见驹过大巧亦自然小智空琐琐一言取封侯千金贾竒祸达人知倚伏去就无不可天公亦可为妙用正在我风雅不可复亦乃世代然君㸔黄初语已减河梁篇神思透溟涬至宝辞雕镌傥欲剰着语不如寂无言梅花引耨银云锄璧月裁得寒花寄愁絶阳和一㸃来天根春满江南谁漏泄珊瑚作树玉为肤沉水薰香檀吐屑野桥横寒涧洁斜梢舞破屋角烟老树压残墙角雪风流不肯王谢倚孤髙尚笑夷齐劣萧然与俗最无缘此话难明向谁説絶爱西湖君暗香浮动月黄昏亦爱东坡老竹外一枝斜更好二仙去矣花寂寥着语压花花不倒谁能淡笔传其真谁能楚语招其魂参横月落兴未了三呌花神闻不闻花影摇摇情黙黙冷透吟脾醒醉魄问渠桃李岂知春西抺东涂爱春役自然香无色色谯楼角动霜初飞萧寺钟鸣天欲白披衣遶徧树头行判断人间风月国梅花羣卉皆舆𨽻孤标真圣贤干坤清不彻风月兴无边生意春常在贞心晚更坚骚经虽不载已入二南篇山居即事宻竹环茒舍应无俗士过睡浓嫌日出坐久厌尘多鬬雀翻危叶饥鹅唼短莎世涂真九曲犇走欲如何梅花自是孤芳集大成红红白白漫争名天边差有雪堪亚世上更无花敢清笔到花光空幻相句如和靖蔼遗声一枝勾引窻前月冷淡相㸔太古情次韵春日日淡风轻养物华老天将此付诗家人情巧似营巢燕春意忙于赴壑蛇寂寞兰亭空有感凄凉金谷竟谁夸絶怜狂甚樊川杜枉杀吟情荳蔲花次韵稻簇殷红竹迸青风惊檐玉一时鸣晚来幽趣无人解流水声中㸔月行步遶步遶苍苔自咏诗吟情惟有涧泉知山猿忽地来偷果攀断庭前乌桕枝木犀盘盘老桂树金屑黄松字此无尽香袭袭乗西风幽人为延伫古意滋无穷王孙招不来西郊草䝉茸欲以遗逺者道阻嗟难从不忍替㩜之寄房栊梦魂怳而清夜午超鸿蒙常恐芳气歇我恨何时终江湖小集巻四十七江湖小集卷四十八钦定四库全书江湖小集巻四十八宋陈起编王琮雅林小稿北山访僧晚归吟僧山北住又买过湖船半日得闲话一生无此缘波光揺酒兴竹色带茶烟归路斜阳里徐行听乱蝉蓬莱一棹三万里何修入窈深水痕涵雨意巖影带秋隂虽愧无仙骨终能长道心古人殊错计空向海中寻读书楼作近来闲过日幽事颇相闗逺树开晴昼归云当晚山宦情随处薄诗稿逐时删骨若无仙分何因住此间哭潘令河阳桃李树惆怅不逢春官为吟诗折家因好客贫故山归去逺遗像挂来真谁向江头哭共乡三数人三巖闲㩦一壶酒来对雪巖斟秋老瀑飞瘦石寒云宿深坐无僧共话行有鹤随琴此处尽不俗令人生隐心题独醒小亭退食多留此翛然一散襟凉从晓来觉秋向雨中深墙竹侵山色檐茅杂栁隂有谁能载酒过我共幽寻挽何耐轩调度如儒素相门中所难一心惟好佛半世懒求官星近缇屛落坟依宰木寒遗恩满溪麓鱼鸟亦辛酸客里有懐徐太古近来真倦客怕蹋软尘红独向一楼坐静观诸境空官河添夜雨宫树带秋风还忆能吟者襟期何日同与刘天游伯仲夜话霅中戏赠水亭新得月坐对白苹洲共説一夜话惜无多日留手抄诗许借口诵咒如流最羡同吟处对床风雨秋秋夜有懐醉书十韵秋风从何来飒飒入窻牖残灯耿不寐照我容颜厚故园岂不佳亦颇兴懐否黄金桂百树碧玉池十亩猿鹤响空山亭台映疎栁觥筹杂埜蔌笔研得佳友愁无弹鹊句隽有持螯手人生行乐耳功名有时有㸃捡屐几两土苴米五斗浩然归去来万事不如酒城西即事清晓离家去路遥絶怜寒景太萧条松深渐觉风声𦂳云动还知雪意销沙觜客担鱼种卖山头人拾树枝烧梅花多处谁家酒斜舞青帘隔小桥次韵项君玉惠然乗兴访幽栖细雨冥冥湿杖藜七尺身强于鹤瘦一生心不向人低日寻灵药行寒麓时有新诗付小奚欲解貂金同一醉酒罏闻只在前溪答友人秋山曽是共登临感慨兰亭后视今炎热不过能炙手笑谈未必到知心前言衮衮风波去后约寥寥嵗月深室迩岂应人自逺酒盟诗社要重寻京华病中自移药鼎在床头桂玉令人分外愁因病始知归计好虽贫不向俗人谋僧曽带雨来㸔脉仆为伤风懒上楼赖有壁间新买画寒灯相对两山秋客南徐一首秋来客里几蹉跎醉铗唯堪浩浩歌盛世未应知已少诸公自是阅人多潮生瓜步风犹急苔满浯溪石欠磨忆昔祖生忠愤后更无一楫是如何次韵徐献可兼别重巽谁怜范叔恋袍寒犹有徐卿二子㸔大率率中多物忤相知知到此心难最怜风雪分吟笔安得江山共倚阑后夜小窻懐素帖挑灯应忆我同观代辟客送总卿归吴使星卿月照淮壖百万貔貅饱据鞍出处岂无公论在规模应有后人㸔半年水驿衣犹湿一纸天笺墨未干事与心违知已异折梅花别嵗之寒邺中书懐苦无官况莫来休羞见傍人説宦游九十日秋蛩共语两三夜雨鴈供愁腐红只有虚名在坚白难将实意醻驿路梅花归正好苦无官况莫来休喜赵居父赴班西台自是旧相知来了为山一篑亏入幕虽无多日在攻书已是十年迟金闺接武人争羡玉牒能文世所竒此去锦乡才两宿仙茅緑景正堪诗题多景楼秋满阑干晚共慿残烟衰草最闗情西风吹起江心浪犹作当时击楫声汉荆王墓落落庙碑摹瘗鹤隂隂宰木宿神鸦可怜宝劒凌云气散作金灯满地花独醒午坐小糟停熘务㕔闲幙府文书省却难竟日徘徊无俗意祇因竹外有秋山旅兴经年客食向京华懒对春风祗忆家觉道近来全俗了略无一语及梅花客中从厚禄故人乞米范甑欲尘贫亦甚陶腰未折计何如小窻独对萧萧雨临得唐人乞米书舟过孤山寂寞梅花处士林竹围巖脚一泉深隃时翠辇曽游处水钥年年䕶緑隂秘省金鱼池落叶䦨干小立时诸公慨想到腰围但知官饼堪为饵不识人间有钓矶观潮旗彩斜飞一命轻舟人却立万舟迎不应当日将军事犹到如今气未平献可约游北山阻雨共约湖边唤短篷晓来何事雨兼风山林只合闲人到不入时官眼界中立春有懐十千唿酒醉长安犹记年时客里欢有约南山南畔去只挑野菜当春槃江湖小集巻四十八江湖小集卷四十九钦定四库全书江湖小集巻四十九宋陈起编刘仙伦招山小集中秋有懐吾庐有寒梅老榦秋风多上有双栖乌夜月聴我歌一别三载强梅影应婆娑乌今来不来柰此明月何梅树秋谁将和羮姿植彼江之坟老叶才脱柯生意觉已欣寒流带孤标淡月寄一痕莫作摇落㸔不有春风根水枫叹枫叶不耐冷露下燕支红无复恋本枝䇿策随惊风乡来树头蝉去尽不见踪日落秋水寒哀哀呌征鸿得蟹无酒水乡秋晚得白蟹望断碧云无酒家此意凄凉何所似渊明醒眼对黄花盱江道中过雨青山啼杜鹃池塘水满栁飞绵田家正是忙时节女採桑归男下田有懐二小姪殊乡忆诸姪触绪成叹嗟阿狞蚤失父㷀㷀垂两髽已知陟岵悲啼哭声哑哑阿贑㓜丰下出入常随爷别时俱学书落纸翻老鸦倒指今三年为学当日佳应解对我兄言叔不还家何时重抱持课书赏梨楂看渠俱成人怜我双鬓华侍我兄弟醉会当相扶义赠曽相士大曽两眼如磨铜坐上一顾凡马空发天机缄被天恶老死不遇悲途穷小曽短小眼如鹘冷地㸔人㸔入骨谁云轮扁不传心狮子还生狮子窟倒拖拄杖行九州平生惯识公与侯得钱送家养老母衣袂惨淡行囊羞我慵百事不入耳休説功名老无味它年相伴竹溪头同採芙蓉渡秋水西林留题路入康庐西复西翠烟深处着招提山僧几辈雪垂领水鸟数声云满溪莫对青山谈世事且循粉壁㸔留题禅房夜卧衣裳冷梦破钟声落月低盱江驿舍中有妇人书一忆字笔势颇姿媚游子明王相之皆题诗其后率余同赋阳台雨歇行云杳天濶鸿稀春悄悄鸂䳵孤眠怨芳草夜夜相思何日了妾非无声不敢啼妾非无泪不敢垂柔情欺损青黛眉梦魂暗逐蝴蝶飞春风着人琐窻绿绿窻书字寄心曲细㸔香翰婉且柔中有闲愁三万斛向隅弃笔惆怅时此情黙黙谁得知无缘相见空相忆不如当日休相识盱江道中屈曲清江遶径斜绿隂深处隐人家岚昏山色未还观水落涨痕犹在沙麦熟村村喧水碓蚕成处处响缫车马头忽觉清香近路转桥南有野花挽万知丞大䇿雄文屡决科可怜身世竟蹉跎韦编絶后门长闭衫色青时鬓已皤楚泽风烟闲簿领蓝田松竹饱吟哦诗魂今夜谁招得奈此西山暮雨何哀青楼曲东风吹衣楼百尺青钱唤酒春壶碧楼中女儿颜如花栏干徙倚春无力飜腾旧曲偷宫商顾曲岂怕周家郎态浓意逺淡梳掠依约风韵追韦娘樽前时复度芳眄长恐秋波落金盏自言流落小民家似恨相逢成太晚吁嗟绿绮琴絃絶无知音行云忽何处十二巫山深巫山深兮君不来春无色兮意裵回夕阳下兮猿呌哀可怜宋玉空多材送徐渊子知县二首君作西昌宰人如太史贤化行黄犊外心在白鸥边讼理无公事官清祇俸钱篷窻载书画颇似米家船城郭春寒夜邮亭小泊时相逢一樽酒共説十年诗风雨成轻别江山莽后期着鞭从此去早到凤凰池过嘉兴惆怅嘉兴路三年几度经航船连夜发更皷隔城聴落月低烟树秋风冷露萤客懐容易感宜醉不宜醒陈惟定得蜀墨一笏于观音老僧磨试竒甚落刀中分赋此为赠吾闻蜀道如天髙寸步千崄愁猿猱苍官老据岷峨上谁肆斩伐焚其膏生刲长鲸割其白丁当万杵舂成胶甄陶出此数寸玉山灵河伯俱啼号蜀人宝之夜光发六丁窃取潜逋逃龎眉老僧打化得要与祇树供题抄却怜南涧诗坛豪赠之为染霜兔毫欲令拍肩李供奉脱靴醉换红锦袍梅坡觅句心切切沉着无处安推敲陈𤣥嫌我窘到骨随世冷煖成絶交贤哉南涧得此宝中分肯落幷州刀得之欲颠喜欲舞助我诗思来滔滔自临清流洗破研赤脚不怕风霜饕归来小试病风手𤣥云渰渰生烟涛未能接武居螭蚴万古一笔定贬褒为君且费千幅纸鸦儿大字书离骚熊帅生朝南极星明夜未央将军初度近重阳平生忠义心如铁今日栖迟鬓㸃霜沙漠草凋边马健玉闗秋老角弓强朝廷缓急须公出更㸔黄花晚节香以骑驴钟旭送秦先之髯钟矍铄老据鞍曽入大内见阿瞒幞头垂脚蓝绶敝不知班簿为何官天寒嵗晚日云暮霜风吹驴耳卓竖老臧负笠衣裳单反袂掩口趾穿屦荜门我恐难留君收巻送似秦将军将军文事有武偹眉骨自是凌烟人汝当诃䕶谨厥职勿但缩头徒挂壁将军来嵗在殿巖丰汝牲醪作除夕秋夜长曲秋夜长秋月明愁人不成眠搔首行中庭天高气肃万籁息银床冻损寒露零碧梧已萧条栖乌中夜惊枯荷倒秋水夜气氷流萤铜壶悲咽漏下澁深闺何处鸣寒砧亦有朱门人环坐围娉婷玉觞催唤酒银甲纷弹筝衣篝龙脑熏绣被珊瑚枕煖愁鸡声秋夜长秋月明此时几人知此情魏塘道中霜叶红于染寒溪湛若澄几声归鴈急数㸃暮山青浅盏频斟酒长涂小作程万缘天已定得丧一毫轻题惠崇鹭鸶清霜着木髙栁枯惊风猎猎吹寒芦芦根败蓼色惨澹沙觜无复菰与蒲风标皎皎四公子来从西雝有闲思肝肠澡濯秋水清雪衣不受泥土滓偶得一饱即自如鹏飞万里何闗渠出离风波岸上立岂只临渊常羡鱼惠也小景称独步那知写生尤得趣傍边谨勿生机心恐即长鸣过溪去江亭晚望瘦笻支我碧波湾小倚危亭取次闲断雨挟云归岭峤怒涛推月出云间猿啼逺树家何处鴈断西风鬓欲斑归计未成秋又老浩然无语对南山仲立于枕上和余韵夜半得句敲门唤余余乃摄衣而起相与对语于野航桥上殊为胜絶因再用韵夜半诗坛喜解围楚天云淡玉绳低撞钟自得兴不浅泣鬼初成人未知踏月过桥惊鹤睡犯霜对语伴乌啼萧条此意欣重见絶胜围红醉玉巵李泰伯祠堂城西泰伯旧祠堂碧藓斓斑草树香曩昔功名云様薄后来文字日争光苍髯冉冉犹含怒辩口瘖瘖尚带霜若使先生居战国不知何道处齐梁送陈惟定惟定有伏阙上书之意因以箴之二首征衫结束赋归欤出得樊笼气便舒为福定知因失马浩歌元不叹无鱼江湖是处堪垂钓虎豹当闗莫上书食肉宜忧我何预问津恐复遇长沮倾盖相逢二纪前六回相见两华颠诗成神鬼皆遭役命薄文章不直钱此事如斯君可去西斋重到我凄然他年卜筑如相觅更约西山暮雨边寄萧彦毓萧郎门巷近何如想见青青长碧梧楼外青山无恙否琴中流水有知无他年归槖惟诗巻别后春风负酒炉望断碧云无过鴈夕阳孤鸟没平芜张漕仲隆快目楼天上张公百尺楼眼髙四海气横秋秪愁笑语惊阊阖不管栏干犯斗牛逺水拍天迷钓艇秋风万里入貂裘面前不着淮山碍望到中原天尽头寄韩平叔二首相从车辙半江西同厯悲欢共险夷孺子亭前春系马庾公楼下夜闻鸡放懐唿酒长歌日促膝挑灯细语时暗忆凄凉多少事此情不语有谁知淡烟秋水白漫漫夜别江亭劒气寒千里思君愁月色有时无语倚栏干倡酬诗巻应无恙耐久交情过后㸔他日归舟无俗客撑篷容我话辛酸临川报恩寺与涂子载陈惟定分韵得丹字杏花枝上雨初干梵宇苔深碧瓦寒三客灯前共湖海五言诗里定金兰残年短发因愁白多病衰颜借酒丹后夜相思月千里不堪独自倚栏干骝马行忆昔初见骝马归主人爱马过爱儿丁宁圉人谨相视一夜十起刍秣之长年煮料杂以豆按时饲马欲马肥爬梳剔抉去疥痒裂鼻灌药烦兽医膘成十箇料花出如以膏沭膏其皮青丝络头鞍䪌好鋈金作镫光陆离主人爱马马恋豆牵来顾主时骄嘶口才三齿力方壮未老保生常乗骑淮南忽然有马至骨骼比此尤雄竒騧黄铁嵴豹其脚云鬃雾鬛风披披刺头啮䣛过若电脱兔犇鹿何由追主人意却在新马衆口共誉无一违停灯在廏洁水草恰似骝马初来时骝马在傍意惨淡虽未见斥头已垂呜唿骝马勿用悲自古世事皆如斯幽王昔日娶申后既得褒姒后宠衰楚王宫中弃前鱼红袖呜咽流涕洟人心改变在顷刻呜唿骝马勿用悲呜唿骝马勿用悲淮南无日无马来寄朱济仲家在三千里人来天尽头角声连夜月草色带边秋妻子仍多病音书缺寄邮归心与寒鴈先已过瓜洲江湖小集巻四十九江湖小集卷五十钦定四库全书江湖小集巻五十宋陈起编黄文雷看云小集诗以唐体为工清丽婉约自有佳处或者乃病格力之浸卑南塘先生为宜稍抑所长而兼进其短斯殆名言若仆者江西人才分既以褊迫生世不谐思致窘苦虽知其然而未之能变也芸居见索倒箧出之料简仅止此自昭君曲而上盖尝经先生印正云读史感兴人为五行精二气相循环阳明发天秀隠约超龙蟠如何椒兰芳苦厄萧艾繁良玉必火浴利刃因崖刓大钧虽无垠岳降亦甚难空山有大木琅玕叶敷腴未至更摧落岂复润朽株东西四百载天明拱黄图哀哀李杜死诸贤亦沦胥庸蜀反初燃大厦终难扶长懐追爽鸠谁复来此居典午固薄徳南风扇羣汚痴儿各飜覆血刃起相屠老羝作人语海上生羊鱼山东二百州蒿艾生田闾更擅年代足文皇受干符泰少否则长岂亦天意欤断鳌几何年八极俨不动当是有枢纽铁网落纎空偷儿睨斗柄赤手掣天栋愁杀地上人覆压万古痛书生见事浅十算九不中岂徒书生罪要与六籍共子胡讥神仙仙人轻薄俗轩冕既非荣刀锯况多辱惟能小万物是以超五欲栖琼得轻安镂玉记华馥一咏太始音灵芝悟前夙小谪未可遗裁书系鹤足仙栖固多名世但知蓬莱九州复九州广大莫可该翩翩牧鹤童巧笑如婴孩授我紫𤣥章归路玉笛哀苍寒不可觅但有清风来偪仄宁久居浮生多尘埃和陶志士方进身恨不以羽飞束缚归山冈竟为人所悲白杨夜萧萧顾此何足依百嵗㑹有尽智愚同所归奈此后之人未老形已衰有酒不暇饮而恐心事违林表有宿霭谷鸟相啾喧聼此心烦劳启窻西南偏天气总未佳白云生陇山欲访云间人雨至或未还拨灰书且住首肯心中言黄河一再清似是上古时风雅久已降后来无文辞清风日沦落世道皆如兹工华不工实此话我所疑文章有心印昔人端不欺但恨智者少吾亦少卑之上有碧松林下有白石道中有学仙人自号古松老蜕身千嵗余坐息如木藁面目剧严冷但道空虚好袖出天甲书意色轻鸿宝此老诚可人吾欲从师表牧牛上阳陂角挂上下经吴童歌且谣㫖趣皆混成东西两山间饱见日月更归来松隂凉夕阳满前庭黄叶从风飜萧飒草际鸣再拜谢天公赋此小人情长歌行君不见游尘着空生九州人其中间悬两眸杨花化萍无根蒂风消水长东西流江南下湿人易老过尽嵗年还草草长留白日照人间榆栁浮生转枯藁毬纹带遶千花黄青娥攅眉眉细长莫言一尊千万夀乃翁身命属渠手长安城中鬼笑人水底纸钱能不朽今人不见古人心古人不见今人事天上若无长生人即是古人都尽死金凫银鴈满江湖神光夜夜开黄垆年经月纬三百巻平生欲作何人书古人去去留不得我思古人三太息今人莫説山石牢更后十年人不识观化屋角有蜘蛛结网大如箕有来者蜻蜓飞飞堕其围嗟汝水之生爬沙自足嬉忽然凌空游蜂趸避路驰一朝婴祸罗羽翼安所施蜘蛛虽未出狼狈已可期我欲救起汝正坐手足疲噫吁嚱悲弗悲蜘蛛亦有黄雀随百虫相残人不管人兮食人天岂知嵗晚归自临川半世生羣盗穷年见乱离出门偏念母挟䇿欲干谁雪重人踪絶山寒火气低平时来往地满目尽忧疑无恙北去初无恙传疑路不通戈鋋亭障宻牓牍训辞工落日鸟飞急空山花自红君为能诅盗桑已斗星中题醉僧图僧之饮酒地狱咫尺此僧饮酒天龙辟易僧之饮酒背面抵讳此僧饮酒口角觱沸披毛带角即不理倒堦卧路而已矣一生般若几柸汤箇是逃禅真法子不忧兠率不着渠只忧兠率无酒沽临行自谤不羞耻至今留与人画图画图得龙眠画形兼画意君㸔阿堵中如如元不死是卧是死谁得知手中尚记㩦鸱夷飜河倒海不救渇安得余沥流于斯我观此僧面孔真滑稽醉中定解草圣幷赋诗当其幕天席地时惜无人以笔墨随纷纷散圣今何为赖有一醉留其竒君不见夜雨闭门难学栁下惠又不见背水置阵古来惟有韩将军南纪南纪霑王泽涵濡已百年故应逢小刼何得怨苍天旧观宁无日浮生自可怜永懐千古事感慨泪涟涟南丰道中此县闻天下披图且万家螭头余佛屋鹿角卧江沙好与苏凋瘵谁令息叹嗟春风多少意残竹映松花此亦劝农者畬田半入云龙蛇因尔杂玉石故难分天地其如数江山未返魂茅茨倦行李何自戒重门此路通南国于今人少行遗民依庙住旷野用锄耕古木刀痕熟空山鬼火惊犹闻宿师处仓猝又招兵想见承平日兹为富庶乡门庭存位置井臼隔垣墙草市宜区种空村又夕阳谁欤真致此盗贼已天亡夭村三伯辈同此就天诛鋭欲取禾耳那知暴骨乎云疑鹅鹳阵风想虎狼都掩骼行春令毋令长媚狐晓行一水来不极两山青欲连夜雨瀑初涨晓云路难缘此宁有人迹四顾风竹喧渡桥复何归倚崖桃初然晚立独游得荒蹊晚意与心㑹水声逺才闻山色静可对鸟语林塘边犬吠篱落外柴门未须闗月在东峰背古石赑屃窻前石参差类虎螭秋晴藓可剥嵗晏竹相宜要自山川出那知陵谷移摩挲羣玉瘦风助马王悲石头懐古长江日浩浩跂予望淮南禹画足广轮王气分殽函朝市一以建蟠踞诚匪惭中躔胡尘悲六龙此停骖衣冠幸有地喙息赖未殱岂惟时贤力要是天险参颇闻京洛墟不救狐兔馋厌道故有道往悔宁非贪前登石头路得共北家谭新秋带归鸿落日随征帆弔古意未厌鼓钟已酣酣金陵即事东庵遗像宿尘埃追想鸡声午梦回只与钟山増九鼎当时何似早归来千年陈迹故难寻向北山根识定林丘壑独来差可意断无人影古松隂唐晋诸人骨已磨龙蟠虎踞自山河可怜不共羊昙见奈此秦淮落照何王谢风流自一时长千古巷记乌衣寻常百姓几畨换那有当年燕子飞西域图大哉天地间品类不可齐谁为好事人貌此县度西松花琐碎沙草肥是间可牧羊千蹄可怜羣鹿正走险或尔剥割水其皮啜湩树桦尚有理穴𩕳插齿吁何为吾闻中原全盛时重译解辫朝京师懐方象胥饬乃事幻人诡伎何能竒煌煌烈祖鉴古作玉斧画地分华夷羌浑何者宅荥洛蠕蠕异类方纷披或为盘瓠孙或为天狼妻冠带之国尽氊罽玉门万里那得知还君此画双涕洟愿赋周官王会诗二桥图翔龙下巻江东土孙郎初得桥家女桥家本自重曹瞒只鸡斗酒空酸楚衿情正用留阿瑜尚得人前称肺腑百年王气意销沉妙写丹青娇欲语香闺搦管寄何书并蔕芙蓉按花谱那知不是未嫁时本末无从勘彤史词人多事管闲愁铜雀纷纷底歌舞尽教被发向黄垆只与东阿传洛浦昭君行自石季伦始赋昭君曲以后作者浸多不容措手每恨沿袭之悞作汉初和亲意着咏非也又按竟宁元年唿韩邪既壻汉氏其年五月宫车晏驾矣因倂除之不惟祛词人之失亦以解昭君于地下云君不见未央前殿罗九宾汉皇南面唿韩臣无人作歌继大雅至今遗恨悲昭君丙殿春闲鬭冯傅掖庭新花隔烟雾票姚枉夺燕支山玉颜竟上氊车去人生流落那得知不应画史嫌蛾眉痴心只恐琵琶语归梦空随鸿鴈飞穹庐随分薄梳洗世间祸福还相倚上流厌人能几时后来鷰啄皇孙死野狐落中髙台倾宫人斜边曲畤平千秋万嵗总如此谁似青冢年年青次黄存之东皋韵蓻木东皋下新荣冒水涯锦机分箔閙青子亚枝斜犊角初生笋龙须正引瓜汲清双玉井留客品尝茶抱膝东皋下春风又草庐海仙将可见溪友未宜疎楷着祈年疏闲笺种树书西山类烟雨容易长嘉蔬负耒东皋下沟塍稻秫分污耶争一溉台笠事重耘豳雅春称夀秦讴嵗劳勤无功虚作传农绩未如君挟册东皋下从人笑未𤣥传真秧马帖参透牧牛篇列岫窻前月平湖坞外烟似䝉稽古力钟鼎岂其然冬郊冬郊见初晴空林夕阳软归牛无人驱欲涉行转缓新藁明屋山失喜鹊争唤絶胜门外人流冗及嵗乱送故履霜着余悲送故或古风幸㑹草木长土脉验隐隆共惟青鸟仙倘亦知吾穷落日起秀色军峯在云中上天池寺蟠际均衡岳千峯独出羣鲲鹏从水击翼轸验天文旷野风行雨曽霄日贯云僧言兴废事因念福王勲始从平地望宛在九霄中不意身能到平生心倂空江淮通好雨日月会刚风三伏凉如水蟠挐想白龙今古无穷恨山林只自豪云行地欲尽风立天相髙灵草如堪饵浮生计可逃人间何扰扰万里一秋毫往年因读岳王传尝为之赋今过东林睹其遗像感而申颂之将军英爽冠人豪眼底山河累宝刀青女䕶香天亦悞黒龙饮渭数何逃当时僧説松楸犯今日人推阀閲髙珍重王孙方鼎贵莫将歌舞替征袍欲壊长城岂自由江人重唱白符鸠熏天富贵还须尽从古忠良类若雠狱吏但能书牍背相公终欲割鸿沟书生志念闲无用长想朱云地下游近报入春风雨恶情懐谈柄谁资近报来比嵗时闻通国信新年又説建行台难言铁冶飞灰烬易见铜駞出草莱羌筦夜吹梅落尽倚墙缭乱野花开青青塞草始知春又见平林枣颊頳虵起天津流枉矢鸟飞淮甸覆行尘漆城按堵宁辞䕃石马霑沟会有神千古睢阳无处觅不知臧质是何人玉壶即事雨过条风着栁芽淡黄浅绿嫩如花陂湖漾漾初侵路蜂燕纷纷各理家带郭园林仙苑近送春船舫绣帘遮芸窻倦倚何山翠暖霭轻笼日脚斜自广今古纷纷孰控抟太平方寸豁忧端后千年去人何似外九州来天自寛风雨南山飞霹雳江湖北斗挂阑干安知元命真消息沧海神龙自屈蟠次陈刚父见简韵我居深山中细哦求友篇解后湖海賔得此壁一聨山立古先民期君能拍肩茫茫宇宙心楚楚东南贤读书知姓名心死非貌敬昭回不在小中天掲西柄空山三木榻绿满风雨径嵗寒毋忘我细意匡山咏呦呦苹野春我友二三子归山睡初足涧壑秋风起一瓣无尽香黄云绕书几别吟极隽永形魂清九耳挽程孺人有炜遵彤管无嫌各紫枢清心能敏悟雅性谢骄舒奉诰期鸾彩传经嘱凤雏妙年仙格迅琬琰不胜书江湖小集巻五十江湖小集卷五十一钦定四库全书江湖小集巻五十一宋陈起编姚镛雪蓬稿予自壮喜学文而苦于拙涩虽才气有定禀亦根本薄故枝叶疎既谪衡杜门省咎之外稍尽力于圣经言传若有所觉取旧稿读之大有愧焉将畀烈炬有类鸡肋者因为一编以识予愧他日苟能勉进于道斯亦不足观也已端平二年嵗乙未诗春日书怀柔风散原野百草摇春心丛薄曜阳彩嘤鸣调好音节物一以变万感集素襟𤣥发不常居华景无停隂胡为苦贫贱征尘翳瑶簪萱叶覆堂阶荆花感晴林明当理星驾归息清溪浔杂诗北风日以劲古道无人行阳坡树已黄隂崖草犹青四时相代谢谁为此枯荣揽衣坐幽磴下有流泉声聴之不成调挹之有余清悠悠京洛尘汚人头上缨春馆山馆四无隣东风伴幽寂瓶花羞晚红庭草衒春碧猿攀松树枝鹤踏苍苔色麾之不肯去聴读麻衣易见赵章泉秉芳独向章泉老四海儿童以字传特诏难更髙士服好诗多入贾人船行㝢冷落熈宁后放鹤风流景祐前一代典刑能几见愿从几杖閲耆年见袁䝉斋书说曽传到剡中不图今见古人风间生伊洛二三子安得龚黄十数公仁性未尝离日用道心元自与人同絜斋衣钵慈湖学愿发精微一启䝉懐云泉頥山老枯吟世虑轻求道不求名病起春风过闲居野草生游山寻旧屐煮药试新铛别久空相忆疎钟隔水鸣寄径山敬溪翁心逺人间世灯传国一禅静中无剧暑诗外总闲年挂钖云生树烹茶月落泉几时归去得再约剡溪船拜先君墓次第瞻山㸔水流夜台中閟忆三秋新松成行如人长老鹤无言似我愁僧奉晨昏惟茗供儿悲霜露只苹羞结庐终嵗闗心事怊怅钟声出暝楼送晔沖晦归天竺西湖山下多竒石师去今游乳窦峯遥想石台登讲罢野猿归洞鹤归松寓霅川王戴溪头小隐仙渔翁引上霅溪船几囘倦钓思归去又为苹花住一年春夜曲金鱼鏁合兰缸小酒不支愁寻睡早梨花欲坠风更寒燕子不归春自老流苏䕶帐香云结三十六簧清吹咽缄书欲寄湘水深城乌啼落花西月夜发渔浦为亲从薄宦不复计修程断浦迎潮别孤帆带月行秋来江栁变夜久水烟生前路犹淹泊凄其赋逺征桐庐道中两岸山如簇中流鏁翠微风颿逆水上江鹤背人飞野庙青枫树人家白板扉严陵台下过不敢浣尘衣头陁菴衣缁发可梳云外卓菴居佛换新花供幡拈古偈书删松容径竹种茗间园䔫为应诸方供山房尽日虚出山云隂漠漠雨潇潇坐兀归与埜兴遥石磵水流苔路滑竹篱秋去菊花焦谁将束緼求山火自立寒谿问板桥官事奔奔何日了倚松临水羡渔樵题画壁两山灌木带晴鵶泯泯春流漾浦沙隔岸小舟唿不应碧桃花外是谁家寄范中洲高隐就诗名中洲雅趣成几前修竹浄屋上落泉鸣柘圃春风织山田野火耕满山薇蕨老客至足蔬萌野庙未知何王庙嵗月日已非熏炉松栢煤画壁苔藓衣门空牧竖戏树老山魈依田家社酒香纸窖生光辉懐范正夫愁霖滴禾黍秋暮滞云庄但虑输井税不忧无积仓竹鸡啼野堑饥䑕走山房不饮论文酒思君觉夜长宿䕶国寺观晦翁先生题名满树㯶花满迳松解鞍才是瞑楼钟上方月白山云静㸔见东南一两峯㸔了题名㸔跋文自怜不及晦翁门野僧惜打残碑卖时共山猿洗墨痕寄沖晦欲答前春信西飞鴈不逢应随丹灶鹤同㸔白云松花雨繙经石山鸣出定钟何时寻旧住却説武夷峯访中洲踏雨来敲栁下门荷香清透紫绡裙相逢未暇论竒字先向水边㸔白云赁宅及春游帝里赁宅似吾家雨霤生新草风牀受落花病多添老懒虑澹逺纷华时与幽人遇烧香煮茗芽悼复石壁一死虽如蜕杀身真可哀僧危能仗义诗好更多才鹤怨兰亭月云消石壁苔旧时同社友寂寞载书来送僧去结茅堂霅水边晓行持钵落花天得钱未用栽松本先买溪南旧石田王别驾访天竺頥晔二师宝香熏彻碧莲台别驾寻僧日暮回聴雨斋前惊树长浴云池上㸔花开青山久不逢坡老𤣥鹤亲曽识辨才二老风流如昨日百年诗石未苍苔庐陵赠异孤峯几度云间望鹤飞相逢犹喜及秋期明朝採药青原洞好掬寒泉供祖师寄刘敏叔一生贫乐鬓成丝前辈风流及见之道外无营偏爱画静中有趣只吟诗云生茅屋湖山近秋满荒园橘柚垂见説地幽人罕到自同妻子种江蓠自青原回访敏叔几不相遇晓汲三泉洗砚回要㸔竒石立苍苔骑驴应为寻诗出放鹤还知有客来一井清寒宜茗饮千林黄落独梅开他时老圃如能学只乞山中橘本栽寄赵东野时以帅檄抚定贑叛东野山人有晋风归来三径自栽松锦囊句好闲中趣鈆鼎丹成静处功无事杖藜随野鹤有时隐几㸔晴峯长江近日风波恶莫向深渊下钓筒清晨闲上鬰孤台鼓咽谯楼角更哀病叶满山难独扫狂花一树为谁开泉枯石井狮空吼雨暗荒池凤不来欲向江东问仙老海风吹浪驾舟回送贑士谒前贑侯杨东山凝香句满空同石静向东山卧白云夫子自能明易学衆人谁解识𤣥文空江短棹浮诗巻别岸飞花扑练帬到得带园春已过煮茶应共竹间分题东山赠何青霞诗后青霞道士来相见手閲东山诗一巻句里明知山水心笔端照见烟霞面昨宵梦上寥阳殿仙官敕作青霞传传成不及巻中诗罚读灵歌三百遍午兴心闲日日理黄庭四体和柔胜药灵独步小轩无一事老槐隂里鹤梳翎杂着核斋铭青原陈羲以核名斋敬菴姚镛为铭其义铭曰是核虽微中有太极散一于万歛万于一元亨利贞根条花实实中有元生生不息反观我心有如此核广而充之硕果不食旦而伐之害仁曰贼敬之敬之以种厥徳存斋箴人之一心均具此性动而为情因物而应彼梏亡者斧斤之胜而助长者揠苗之病必有事焉勿㤀勿正敢告心官常持以敬氷壶説唐梁国公作氷壶赋以厉当官者旧万安令李东掲而名县之西斋镛朝夕处氷壶之下知诚不在目而在心也遂为之説曰人之一身宰之者心凡身之动皆心之形大哉此心至灵至神至明至清天地自此位日月自此明四时自此运鬼神自此灵万物自此生一徇乎意则昏昏浊浊不能如鑑之澄天地日月鬼神皆为之不宁四时万物又乌乎有成无怪此身为物所撄夫惟克已复礼闲邪存诚不汨乎本灵本神本明本清而后此身表里自然如玉壶之氷故曰嗜欲将至有开必先天降时雨山川出云修政和县西山道院记县距四百步有舍人山清溪横前怪石如龟蛇状蟠伏湍流中令袁君采竒之即其麓剙道院中设真武像余始至眎其屋汚败而弗墁视其垣颓圮而弗全视其途巇险而弗可扳窃病之他日过之汚败者饬而丹青頽圮者筑而窻楹巇险者甓而阶陞异之问所为道士张思立揖于旁曰是邑人郑君洽孙也思立闻长老言昔驿道径山上院降一等云游之屦满户外自路徙院下涉层级而上之日以凋寂如病之不瘳已二十年邑之人未尝过而问今郑君方妙年能不爱其力起精神于期月间其勇于乡善者乎世盖有席厚赀靳靳然计秋毫虽骨肉若不相识者亦有不宝金玉而宝声色弃美利田宅如弃敝屣者语及为善望望而去之若将凂焉郑君不犹愈乎余喜道士之言㫖也因志于壁善郑以劝来者程太中祠堂记贑有太中程公祠绍定六年始也宝元康定间公尝宰属邑之兴国其政事其言行有家传在不复论着独取其夀斯道之脉者表而祠之初公倅南安濂溪周子为理掾不为守所知公独知其为有道者俾二子学焉明道伊川先生也天之将兴斯文也固必有以启之然其道心之存目力之异加于三迁之教一等矣盖自孟子殁邪説行志功利者舞权谋谈性命者溺佛老天理民彛晦而不明羣圣人传心之统絶而不续周子生于千四百年之后超然神㑹而心得之原理与气以穷造化之精微本诚与几以明知行之根抵衆人固不识也微太中周子之藴孰发之微周子二程先生之学孰传之今而晦者明絶者续天下后世知有尧舜禹汤文武周公孔子孟轲之道不至冺灭者推本而论太中公有功于斯道不其盛欤学者既知敬事周程三先生则思所以敬事太中公者宜若宗之有祖矣贑实公旧游地而崇祀无所非所以昭有功开来学也间尝语之教授毕允升与邦之人士咸谓阙典乃即学宫立先生祠崇像设位与濂溪并俾邦之人士游于学拜于祠趯然有动于中为人父者知所以隆师而慕道为人子者知所以亲师而学道详味乎周程之书遡而求诸语孟六经之教沉潜涵泳如参点之在孔门此则立祠之本意也此又贑之人父师责也虽然是岂特有望于贑之人是年小至日郡守姚镛继周圹记继周予庶子也绍定元年冬予官庐陵明年春予妇周氏卒冬继周生故名曰继周秀颖而健踰月能笑言立予膝从予阅书人异之曰传一经必此子是年冦起江湘州县骚动弟鑛携继周归葬周氏于剡又明年予䝉恩为令迎安舆就养继周偕焉至杭得惊疾死于玉山道中嗟乎吾见汝之归而不见汝之来也夀夭天耶比嵗老弱壮穉死于盗贼者几千百人世之奔走于名利旅而殁者几千万人继周生兵间甫一嵗非有役于利名也以予故往来数千里其亦幸而不死于盗贼其亦不幸而殁于旅也天耶余年将四十而鳏不能静退保此子以续先人之祀祀谁续耶周氏谁继耶人谓传经者梦耶鑛舟其骨来万安予不忍客之也归藏于周氏墓下其生已丑十月四日其卒庚寅十一月六日其葬辛卯十二月十日予剡溪姚镛希声也铭曰天生之耶胡不予之夀天死之耶胡为予之秀呜唿岂其秀故弗夀题蔡九峯洪范内篇后易以象显范以数推自然之理也河洛呈文至于今几千嵗易之象虽已着而范之数无传焉非无传也不知而作者晦之也九峯先生独能阐神禹不传之秘分一于万该万于一天地事物之变古今兴亡之几性命道徳之藴皆不逃乎一九八十一之间体用一源显微无间妙乎其拟诸易也惜也不夀而数之辞未备岂天亦靳此书之全耶后世有子云必能补之尝观启蒙极筮三书实与是篇相表里西山真先生表公墓谓不愧父师之传谅哉晚学小子辄不自揆併刋于章贡郡斋与学者共之题戴石屏诗巻后诗盛于唐极盛于开元天宝间昭僖以后则气索矣世变使然可与识者道也式之诗天然不费斧凿处大似髙三十五辈使生遇少陵必将有佳句法如何之问晚唐诸子当譲一头题孔明抱膝长啸图俗工图孔明抱膝长啸者类多髯而巾九云殊不知九云乃征南蛮后之巾也按孔明事昭烈相后主凡二十六年而陨星之变乃五十四则抱膝长啸正年二十四五时少年英㮣如此司马徳操目之伏龙凤雏谅哉题画巻兰幽洁而孤芳木轮囷而夀考此君子所以不愿人知静养以乐天之道上吉守范计院启势难养冦甘罹専杀之辜事有从权迄被至公之贷本非得已夫复何尤伏念某谩学字人粗期行志见恶如去草必使其絶根焉治民犹牧羊岂容有败羣者矧此万安之邑控于诸峒之冲厥有渠魁久为巨蠧人不堪命莫保室庐之安天诱其衷俾离巢穴之险蛇如不断蔓恐难图遂行国人皆曰杀之言不暇士师则可以之问彼何人者欲有利耶诡捷报于邮筒飞谤书于墙壁大府从而深诘微踪因以自明向令天地之可诬宁免春秋之责备兹盖伏遇心知任理治岂求名以善变而酌事物之情以能明而寛吏民之过念某务除民害固难用法如平时知某非贪天功断不殱人以无罪诲之山判赐以海涵某敢不恪守官常益明仁术大事则从其长焉有贰心为下而乱则刑更当三讯贺人得郡启天好复还帝音涣宠在外十九年矣名亦随之惟良二千石乎阶而升也已卜中留之近毋嫌外补之迂共惟奎璧瑞星斗牛英气胸次有不传之学世间无未读之书直同太史一编相为名世未许晚唐诸子可与言诗得失付之晏如富贵待其自至虽然野服若无意于人间不道除书已相寻于门外惟桐川之千里尚瓜戍之二霜上方兴久不见之思公岂待来何暮之咏须知捷径由此假途人谓令狐了纶坡之事业世期安石收棊墅之勲名某侧聴邮传不知屐折昔曽对月同歌招隐之诗今庆逢时请上得贤之颂谢荐启斐章冐进敢觊赏音荐墨遽腾略无难色喜斯文之有脉信凡骨之能仙伏念某隐吏为贫嗜书成癖黄巻对圣贤何暇语耶苦吟逢公卿皆不觉也一编持以印可八字慨然品题学有源流汉唐人所罕到文称雅健籍湜辈恐未能誉其过情荣不盖媿兹盖伏遇践履至熟权衡不欺察吏于澄按之间不动声色取人于言辞之末如见肺肝遂令狂简之徒获与吹扬之数某敢不若金斯砺期玉于成道之将行今幸逢于先达学而时习尚期到于古人通交代康尉启雪舟入兴厌披黄绶之尘丹鼎迎仙喜动青云缔好襞楮请期共惟识老才充以学有郢中之集散作和声居多之贤习闻矧能济美宜显为官蕞尔和劳哉吏隐不嫌于哙伍我徒媿于卢前人意喜新蚤望渡闗之气天心留瑞伫符飞鶒某破砚谩将雕弓亦敝而今全璧所望匿瑕如鷰寄巢待凉风而径去有龟负印指吉日以相传江湖小集巻五十一江湖小集卷五十二钦定四库全书江湖小集巻五十二宋陈起编俞桂渔溪诗藁雨吟轻轻烟雾失楼台雨暗吴山鎻不开试与渔翁闲访问落花几许泛溪来过湖舟移别岸水纹开日暖风香正落梅山色蒙蒙横畵轴白鸥飞处带诗来和叶广文韵入得春来物物饶翻思湖上短长桥去年寒食闲游处曽把扁舟系栁条书斋野草沿庭砌清闲日掩扉晚凉疎雨过落叶觉蝉稀天籁自鸣竹砧声谁擣衣僧寮不过此何必叩𤣥机阅名胜诗集买得山房数册诗倚篷细读已移时只贪眼底看氷玉月上荷花更不知书怀僻性止耽书村中谩寓居心惟求事省身合与名踈木叶秋风起蛩吟夜雨初吾生今晚矣不必问何如闺怨鳯帏晓起鬓松枕肉初生酒晕红一把栁丝挪在手沉吟无语对东风谁怜人去鎻朱楼终日凭栏只带愁燕子也知人薄倖飞来略不傍帘钩溪流云脚才行复又开一声隐隐只空雷家僮忽报溪流涨知是前村落雨来初秋火老金柔暑告残乘凉正好望西山秋声来处无寻覔只在忩前竹叶间杂兴漫山花发草萋萋杨栁飞绵水拍堤况是客怀禁不得那堪杜宇耳边啼偶吟降伏吾心法无如去外魔苦吟诗愈拙着意字犹讹荏苒青衫旧消磨白髪多不才为世弃徒自咏卷阿雨中遣愁花已开时人正愁花簪头上使人羞一春可厌无晴日下却珠帘懒凭楼清明朝来阁雨喜新晴枝上緜蛮调好声佳节莫将虚过了人生赢得几清明即事隂云酿雨勒花迟梅已飘残到杏枝好是池塘清梦处勾吟春草入新诗松江荷叶翻风暑气微看山露冷湿征衣埀虹夜静三高月只照渔溪一舸归惜春春事三分过二分桃花水上覔红云游人浪说春归去栁外黄鹂尚自吟次吴秋潭韵相逢款话傍檐西坎止流行事不齐君到白苹秋正好饱吟风月棹前溪东山东山随分作生涯即是清高隐者家粗有小园供日陟不愁无地种梅花夏中即事重梅过了犹悭雨幸有南薫在翠槐燕子亦于贫者薄今年全不见飞来延祥观御园犹自有逋梅约束游人莫肯开聴得老兵谈旧事几年不见翠华来虎丘两寺今为一因秦虎占丘鹤飞王劔化鸟宿古坟愁石与泉流接池通海水浮十奇多胜㮣不及尽追游家园眺望西山在目中更须寛展竹篱通残梅尚守清亷节不嫁东君昨夜风首夏槐幄阴阴蔽緑扉池抽荷叶落蔷薇梁间紫燕新雏弱来傍檐前旋学飞偶成短髪萧萧满镜秋家居但觉岁时流两年不见西湖面笑我寒盟是白鸥月夜江南又见雁初飞枫叶萧踈旋觉稀边塞戍夫天气冷谁家月夜捣征衣裴坟买船寄僻径坟古最幽深山近风常冷松蟠昼亦阴来时无速骑归路有鸣禽寄语城居者何人肯访寻山中剖竹相通涧下泉更邀山色在樽前一钩明月轩上欹枕藤牀独自眠惠山径入松关古秋云带树烟只疑山有雨恰是涧流泉骚客诗留壁游人岸系船凭谁招陆羽瀹茗古栏边秋怀唤醒归舟是早秋水光云影两悠悠西风不管梧桐怨一叶吹来一叶愁农事东作农家处处忙金珠非是疗饥方京华只识笙歌乐岂识男耕与女桑甘露寺占断淮南势西风入鬓毛一江流不尽多景最为高斜日迷烟树孤帆送客舠兴怀人物少今古等秋毫夏晨偶作蚕事行将了农家刈麦初雨悭林少笋水澁港无鱼因病尝惩酒偷闲懒答书今年身愈老事事觉全踈赠云间陆琴士地僻居闲絶可人殷勤过我抱桐君声中知有辽天鹤弹散华亭一片云烟霞石壁山深入翠微寺僻掩幽扉景别金仙地人忘尘世机石滋崖雨滴龙出洞云飞结屋同僧处何须赋式微乆雨踰月留京国春光总不知可伤连夜雨好似暮秋时有客来无酒逢人只说诗官中闻闭籴应是细民饥次坦菴兄韵便中䝉赐墨得句胜如书暂尔两年别俄然春暮余梦驰情不间心迩迹何踈自省吾今老湖山缚屋居豫章滕阁滕阁昔曾游今无槛外楼逺山连树合尽日对江流古石空存记骚人易感愁夜深歌酒处灯火灿渔舟寄书歳月逡巡笑故吾人生南北隔江湖楼头约取衡阳雁寄得一行书信无江湖小集卷五十二江湖小集卷五十三钦定四库全书江湖小集卷五十三宋陈起编俞桂渔溪诗藳冷泉亭步入侵云岭亭高路恰平池边幽树古水底细沙明无友诗难咏逢僧话转清此中眞胜地林寂鸟无声夏昼轻摇羽扇着轻纱闲汲清泉自煮茶縁是夏来无甚雨小池犹未有荷花枫桥寺湖水相连月照天雁声嘹呖搅人眠昔年曾到枫桥宿石岸旁边系小舡秋千吾今两鬓已成丝每每逢春独自悲最恨秋千无力上风流不比少年时早春客里匆匆二月春梅花开后栁争新西湖不待清明到早有寻芳拾翠人寄怀一番旧事总成空莫使相思梦里逢惆怅阳台云共雨阳台今隔几千重夏中即事青青梅子已添肥犊角新抽晚笋迟茶罢日长消睡处案头一巻乐天诗看先叔祖青松居士仓使诗儒冠每笑拙身谋春日因何桂玉留南浦未思芳草恨西湖正为落梅愁四灵去矣今如在诸老萧然事己休衣钵青松谁继续家鸡还复可捜求军中请衣诸营今日请春衣积沓如山竞捧归曾念雪中兵堕指戍边鐡甲正防围海棠海棠袅袅弄臙脂雨入枝头睡正宜最是高人有遗恨杜陵因甚却无诗居官幸喜居官事不多空庭吏散雀堪罗近来转觉诗朋少谁肯高轩为我过心事落落功名鬓早斑蹉跎心事十年间看来只合归湖上渔钓丛中尽日闲埀虹松江一景是虹桥欲约骚人钓巨鳌吴越封疆知几梦古今人物壮三高雪天斫鲙莎烟冷秋月渔歌劔气豪収拾琉璃千万顷尽为醁汲波涛腊八前四日天气晴和又作阴老来畏冷自难禁余霙待伴留痕在殊动骚人访戴心湖上闲步一番雨过一番春芒竹闲行踏软尘城里不知春色早湖边杨栁已撩人新竹傍墙穿过邻家竹爱䕶新篁数十竿翦伐莫令僮仆辈老夫日日要来看松江香飘菡萏短篷中水色山光一样同行止又非人所料今年两度上埀虹虎丘突兀浮图挿翠微吴王事迹总成非寺僧未晚山门闭不放闲云一片飞秋咏唫轴卷还开行歌兴尽囘买花浇换叶开径扫苍苔巾学凉纱样衣从薄苎裁潘郎羞鬓白多是为秋来秋夜秋夜多愁思虚堂风露凉观书灯可近欲睡漏初长蛩响频催织萤飞烁有光雨梢外过散入稻花香寄陈芸居生长京华地衣冠东晋人书中尘不到笔下句通神江海知名日池塘几梦春精神长似旧芸藳愈清新冷泉亭欲访飞来景湖头赁小船白云侵岭下翠树傍泉边入寺人须到深林影自圆山居相去近夜坐学参禅春晚湖上花事已成休都人懒出游水添烟浪濶山带夕阳愁栁树鸣黄鸟沙堤卧白鸥不辞归路逺何必买扁舟春咏尽日看诗只掩扉出门细雨怕霑衣杏花已露臙脂色燕子如何却未归苔钱庭砌方圆出化均何须扺死论钱神贫家阿堵新添富买断西湖风月春买鱼芦花荷叶晚秋天雁影横斜逺水连频唤买鱼人不譍偷忙撑入怕官船即事东君无处不繁华一雨才晴意便佳客舍山梅开遍了从今懒买担头花送春作恶情怀是别离老夫懒作送春诗东君归去无踪迹试问埀杨便可知春归青青结子在梅梢方见春来夏已交认得主人双燕子香泥啣去理新巢晴天气淑浓如酒引得狂蜂路亦迷独立栏干凝望处卖花人在畵桥西闲中花飞春减燕雏飞叶叶成阴障翠围囊里酒钱消铄尽满船赢得载诗归江头渔浦山边白鹭飞西兴渡口夕阳微等闲更上层楼望贪看江潮不肯归口占园林緑暗又红稀蜀鸟啼山笋蕨肥春夏一番交篆早绵衣脱了着单衣吟诗渔溪僻好只吟诗此意还须识者知自古岛郊贫彻骨诗逢穷处始为奇社日今朝社日寒犹力燕子还寻五栁家宰肉不沾吾分薄强斟聋酒度年华喜雨上别大参爰立为霖仰望深今朝一雨慰苍生经纶乆简君心在燮理还同天道亨爱国虑勤寛玉带筹边谋逺捍金城我公勲业难模写但见皇家庆太平寓京二首一官濩落笑如初只合空山去读书不稼不渔无活计谩将名氏玷公车车马滔滔厌软红湖边秋意属西风木犀初放荷花老买箇船儿学钓翁春日即事春入侯家春事深日长庭院又沉沉客中不耐如丝雨搅起思家寸寸心春光满目是吴头水碧琉璃拍岸流忆着去年桃叶渡相思无限使人愁丙午七夕后一日晚抵松江塔下到得埀虹迫暮烟前村雨暗莫行船幸然得与僧人熟借得终宵客位眠客中情况少人知正值钟声约束时清坐更无人共话挑灯来看菊潭诗江湖小集卷五十三江湖小集卷五十四钦定四库全书江湖小集卷五十四宋陈起编俞桂渔溪乙藳江上江头云阁雨栁色与春深船发春风阻谁知客子心居闲富贵人所愿贫贱不堪忧自有兰蕙清非比萧艾羞功名如露草飘瓦若虚舟千载傥相遇臯夔及伊周苟使穷未达一壑营一邱出处谨吾节斯心已细筹古意无言情脉脉美人乆相隔道阻修且长春草几番碧鳯钗冷鬓云鸾镜轻云羃昔为比翼鸟今作孤飞翮愁絶寄郎衣腰痩裁宜窄春日即事羲驭舒徐日正迟园林已觉杏花稀半晴半雨春无凖燕怯轻寒不耐飞薄薄轻轻寒露雨微微飒飒早秋风小舟办了松江去占取三高作钓翁赏月天净无一云地净无一尘十六月圆满皎皎白玉轮古今同此月照破世间人夜乆方浴出露坐风满襟清影入窗户聊足慰我心所欠一樽酒所乏一张琴如此好月色惜乎在海滨痴儿官事了空自疲精神不得赏新月酬酢相与频今宵诗兴动狂吟渔溪民独对犹复尔况逢亲共宾採莲曲畵艇将归笑语频鸳鸯对对起还沉妾心先自怀郎苦怕嚼莲心苦转深灵隐囘首得两年曽入灵隐去一路看不足衣霑松上露白云来相迎涧泉飞瀑素此景天下无逺胜庐山路种竹门前槐已长庭内草自生所欠园中竹多种渠几茎此君真可爱非独王猷情有时吟咏暇入园得闲行所幸笋萌出次第阴可成更使神宇爽渐觉眼界清最是秋雨夜风来春暮寄友人日煖棃花雪风吹杨栁绵春踰三月半梦忆十年前诗借莺声和书无雁字传东君还似旧吾鬓叹皤然即事吹落杨花春事了小池新緑雨添痕育蚕时节寒犹在村落人家半掩门初夏蔷薇花已谢芍药拟下坡午阴有嘉树景序犹清和日得诗篇咏门无俗客过笋胎今歳少荷叶小池多春去余旬日夏云已嵳峩吾年嗟老矣身事笑蹉跎但欲卧白石幽巖扪青萝已与心料理不必问如何次下竺僧韵朝市软红尘山林气味深放怀随野鹤过耳任春禽石涧鸣泉玉松钗坠日阴隐居无箇事存养读书心江上小雨才収日渐斜酒旗挿处两三家江头粧㸃秋来景半是芦花半蓼花秋日芙蓉未折桂香浮落日西风雁过楼一雨空阶深夜滴十分秋是十分愁偶成吹来一叶报秋知玉露金风正及时戴了凉巾披野服桂花香里看唐诗秋行唫西风𦂳兮叶脱枝寒露瀼兮菊绕篱芦花白兮蓼满湄雁声急兮蛩转悲乐吾淛兮殊兴思况东淮兮落逺陲朝气肃兮夜漏迟暮云黯兮山色衰纷纷眯目黄埃吹艰关千里徒驱驰穷猿投林任所之膏粱诸公那得知从今休被微官缚未若琴歌诗酒乐岂无手足怀我情当念行人多寂寞习气习气于诗却未除尽教人笑治生踈功夫若到穷吟地虽是居贫富不如即事暑赫綀襟汗欲流倩谁唤得一天秋无人共订吟边句独有蝉声呌树头平湖平湖一景堪图畵舟子烟波去复归旧日元真无覔处西山长见鹭鸶飞半塘因访云巖过半塘清明时候野花香小舟趂雨冲风去不及寻僧到上方送人至松江西风萧瑟入船窗送客离愁酒满缸要记此时分袂处暮烟细雨过松江雨后雨后新晴日转西桑间犹有拙鸠啼十分愁意无人管红蓼黄芦水满溪纪愁可笑无诗纪四愁强将欢伯解吾忧夜长明月纱窗冷分得寒蛩一半秋和乐天初夏韵雨脚来山岫溪痕涨岸沙挿旗多酒户挂网尽渔家地出绷儿笋园収菜子花春归鸎啭嬾风急燕飞斜盃泻青荷叶瓯煎白玉茶孤村流水晚数㸃有归鸦述已落落功名鬓乆斑重游京国又何颜早知寸禄荣家晚悔不当初便入山钓台不爱三公汉禄荣一丝风月许多清只将节义高千古岂钓人间利共名七夕有怀擘钗情绪思悠悠月下穿针嬾傍楼非独双星惜离别人间天上一般愁秋夜月华如水净无尘千里相思总一心络纬篱边吟不彻做成秋意十分深赓宋雪巖韵诗与梅花一样清江湖乆矣熟知名未容便理趋朝计行见相留入幕荣照座精神澄玉宇当官才刄压金城星郎况是曾知己刮目英游藻鑑明南跄跧上人之平江青浦相逢恰二年今宵再㑹亦前縁诗囊和月横挑去穏泛枫桥夜半船夏日遣怀老大今无用吟诗了白头百年如电影万事付沙鸥性淡偏宜静居贫动是愁人情难似旧门外水长流寓归水激长江浪风传逺寺钟宦情秋意薄归兴客愁浓卷箔迎新雁喧篱厌旧蛩何时旋故里载酒挿芙蓉性拙性拙难为巧年来险屡经身闲诗谩赋心静梦能灵富贵如朝露英雄几晓星寻思世间事日影过中庭秋日即事宿有骚人兴休教世俗知郊墟聊晚眺风月入秋宜愁极惟凭酒囊空却剩诗更长人不睡灯火可亲时论诗大道本无体何在文字间易从先天画诗自圣人删流风传益逺后作莫可攀推敲谁氏子一字不可闲江湖小集卷五十四江湖小集卷五十五钦定四库全书江湖小集卷五十五宋陈起编薛嵎云泉诗山中吟疎拙本天性束书归旧林世人皆失笑泉石自知心山杮红犹澁池鱼静亦沉于中观物意吾道乐弥深题扶踈亭竹风晴雨雪天无趣不萧然影过邻家月根通石下泉长因终日看忆得故山眠物性今方㑹心虚节自坚歳暮书怀园林春又近老态更无懽添歳儿童喜照贫灯火寒直心嗟道丧多事识才难已种梅千树从今烂漫看赋中上人顽坐嗜吟忘夜冻立雪此同机工苦精灵聚毫端造化归石牀趺半结荒径叶频飞客至应相讶无心听扣扉赋陈子在瓢饮羡尔甘贫居陋巷遥知清徳继前修平时所乐从中得外物虽微不过求自枕曲肱安澹泊闲挑拄杖亦风流百千年内谁相望寂寞箕山一许由舟泊曹娥祠下身没一朝事孝名埀至今江空夜涛泣日落雾天阴社祭陈箫鼓蛮歌进寳琛予生无愧怍风浪不惊心旅中秋夜车马日西东阮生途自穷三年辞旧国今日又秋风边雁凄凉过池花寂寞红邦人惯相识渐觉语音通送刘荆山束书入京阙忧国最情深天意有兴废人才无古今布衣万言䟽孤劔一生心直道嗟难遇贾生终陆沉中秋家人玩月年年照离别今夕喜团圞不是人心异全胜昨夜看八荒同皎洁列宿让清寒自有银河路乘槎到不难古淡师然公游方野僧携钖别何处度残春天地无穷事江湖自在身真心齐得物道貌异于人昔日安禅地深山虎亦驯天育道中除将吟卷外琴与鹤相随问寺路犹逺入山僧未知鸟灵巢佛塔猿饮挂藤枝陵谷几迁变道傍横古碑山中古松曽经雷斧噼上有鹘巢腥过客谁摽纸山精此托灵虬龙云际顶龟鸟土中苓月夜境荒寂秋声不可聴育王寺寺在衆山里白云深更深不知行乐意何似坐禅心䕶塔龙常在倚松僧独吟渡江前赐字珍重到于今太白山观雪二十里松声千山雪未晴人当絶顶见吟到此时清大地球琳满空林鸟雀惊老僧观物化无灭亦无生天童寺佛界似仙居楼台出翠微浙中山水最海内衲僧归草树有真意禽鱼尽息机禅房无别事惟见白云飞送潘进士春渚微茫碧草连千花飞尽桞飞绵孤云野鹤生遥思明月清风共一船破褐还寻栖隠地空囊惟乞送行篇先生自有修真诀不倚丹砂驻少年过村翁家白髪茅茨下耰锄力未衰儿孙収滞穗鸡犬入寒篱俗朴人家善山深井税迟能言耆旧事相问坐移时薛野鹤痩形如鹤头如雪流浪江湖岁月深但是胸中有丘壑何分城市与山林渔父一笠一蓑衣空江雨霏霏得鱼虽假饵于世本无机晚唱教儿和闲身尽醉归沧浪犹未足长羡白鸥飞开炉节赋闲身何所似丈室老维摩茅屋地炉小荒园树叶多移牕就梅影晒草补渔蓑似此宁辞苦边寒尚枕戈除夜苦雨华髪负沧洲星霜又一周未凭终夜雨能洗隔年愁池草起吟思树禽栖屋头空余壮心在灯下看吴钩呈楮溪主人一水旁通四五池竹亭茅榭亦相宜中间更着高人住不到溪山无好诗寄公衮舎弟每恨世交薄相期情最深秋风一回首明月两闗心鹤病难为药砂顽不化金余生百计拙耐可事清吟已亥大旱官催秋苗甚急立秋才一日期㑹到林泉已悟征苗意曾吟喜雨篇饥锄山草尽暍汲井泥坚闻道邻州牧忧民夜不眠新筑湖外草阁挥手红尘吾老矣断堤流水草堂新几年荆棘无行路一日云山有主人未许园丁知姓字先从渔父问仁邻谢他鸥鹭烟光里飞去飞来伴隠沦山居简饮氷友清溪槐迳二弟别后全无梦寄书安得频谁怜独徃意天弃苦吟人债长新年息贫欺渐老身入林知未宻犹与俗相亲送友人之括仓石门当半道想见泊舟时伴鹤立终日就巖题几诗近山秋易老问隐地偏宜我亦江湖去心期尔得知为张上翁赋松交之人梅竹操抱此岁寒心古道乆不作高风独在今无言欣意㑹肥遯爱山深我亦萧闲者从君涧壑吟友人入京猿鹤亦悲鸣家山莫浪轻千峰带秋色一路独吟情野水冲潮白孤云趂月行遥怜归梦断七十二滩声秋试下有感焦桐何处是知音犹向残编惜寸阴此日便为终隐计青山已负十年心梅花独对寒流洁野鸟高飞古木深万古红尘徒扰扰几人头上有朝簪哭薛元善兄弟寂寞一牕灯随风灭又明空堂连夜雨白髪哭儿声树色悲摇落交情隔死生惟应骨肉爱为鬼亦同行送松风僧渊中二公游方无累云相似悠悠天地间新秋生逺思此去未应还撼钖惊栖鹤聴松思故山吟诗与说法同是一机闗湖外别业四咏归洁庵行藏自有意非命亦非时洗耳笑心褊折腰惭悟迟荣枯花上见寒暑髩边知独立衡门下悠悠千古思渔村晚照旧游忆得潇湘路今喜烟波似旧时泽畔怕逢渔父问桃源已被世人知数家草市添新户一树寒鸦傍古祠兰杜香深洲渚濶小牕长日赋骚辞苜蓿轩好是春风长育天䦨干低䕶晓牕前园丁未必知吾事补阙清声四百年蓑衣步水浸石根冷风吹藤叶飞菰蒲秋影里长趂钓船归寄宋希仁兄弟咫尺不相见闭门惟苦吟聴残寒夜雨灰尽壮年心身外一贫在灯前百虑深所欣交友义白首亦如今送僧自然过许峰知心逢岂易语别喜从容因得静中趣又寻云外峰吟篇题在竹拄杖曲如松后㑹期难定来书勿厌重题中川张氏所居鸥鸟往来处此翁甘隐沦地因人物着名入郡图新夜月情怀淡茅茨意态真高风无识抜老却採薇身松风阁地形连斗阁连云松籁曽经佛祖闻永夜月明人到少海光山色自平分题仙巖玉桂花生在龙居最上层重重碎玉簇孤藤灵根旧说宜丹汞仙种元无到马塍风过乍疑吹珮响日笼还似㸃酥凝三年刻楮成何事除却天工人不能和雁来红若将羣卉分高下此种无因到畵栏寒蝶不知红是叶飞来犹作野花看刘荆山渔屋客星沉没钓台空千载风流独此翁万顷波心歌杜若九霄云外见㝠鸿已将名字编渔户只有琴书在室中杨栁烟深杖藜出满头衰白任春风归云壁上人游方归亦是无心出不如归意闲一身随鐡钖十载住金山定石沾花雨清斋带病颜常云迷觉路只在片言间友人以修鍊游方或传其以此死者为赋是诗鹤骨难汚世上尘西风惆怅瘗湖云莫悲生死今朝隔须信仙凡此路分丹灶空遗鸡犬恨青山谁弔鹿麋羣蓬莱今古知何在秋草惟添处处坆李氏爱山楼境自吾心㑹于焉识所存鸟声喧后寂树色郭中村静寿备仁理干坤悟易门白云同此意相对亦无言黄蜀葵娇黄无力趂芳菲待得秋风落叶飞空有丹心能就日年年憔悴对斜晖赠渔者几度看山愧白鸥身名心事两悠悠何如醉醒寒江上风卷芦花雪满头眞隐寺呈延上人塔光圆照室香炷读经晨林下有清福尘中无悟人岩阴常候雨松色不知春青草何年墓标题界碣新茅屋茅舎竹椽短不劳朱垩施高无神鬼瞰贫与子孙宜近古意全朴当风势亦危梅花有幽致一树隔疎篱胡贤良进史白首裒遗传难甘閟一丘表成趋阙拜路左别家愁文字归中秘科名异杂流当年韩吏部何自抱深忧秋夜宋希仁同吟松风阁有感相逢长日坐如痴痩得吟肩耸过颐天意复生郊岛在人心自逐古今移高秋月色行松顶半夜山中读楚辞此道若无千载后尘昏何处照妍媸寄罗浮杨天经居士罗浮峰对海坛峰只隔长江半里风君向西方了生死我于易象悟穷通数声清梵空林下一幅渔罾落照中各各闭门无俯仰不相同处偶相同冬日杂言五首茅檐日出胜重裘饱饭看山倦即休识得个中真气味自然无梦到封侯古藤荒草乱成堆自课园丁日日来只有梅花耐清苦霜风枝上犯寒开竹炉藁叶坐烧残冷屋荒村夜更寒冻得形模龟样缩谁知方寸似天寛鹤唳柴门月过墙梅花如雪满林香风光直许闲人占不耐闲人夜亦忙布被烘来煖似汤䝉头高卧未昏黄道人不是贪鼾睡省事门中第一方雁山纪游七首寿昌寺野服挂僧单禅扉月未关桂香清近佛秋色老依山日尽遥峰出步囘流水闲相传登荡路数处可跻攀能仁寺过尽盘山险登临意忽平殿灯摇佛影瀑布杂钟声湫濶龙居顶路回峰换名晓行林日薄海气接云生大龙湫深冬雷未蛰雨雹半空飞乆立怪生眼回看日变晖万松声不出尺蜃鬛犹威僧说分流濶长年无旱饥灵岩寺千岩崚骨露随怪各生形目力到天尽心旌倚佛宁夜钟传谷杳石气逼灯青崖腹猕猴住多年性亦灵净明寺入寺嫌僧俗独行松径幽夜扉崖室寂斋磬鐡盂秋谷栈云迷级石溪霜迸流维摩不语坐何日病能瘳灵峰寺神功开地秘怪石尽为峰佛界虚空造龙居十二重睛瞳随境役蟾兎及秋逢却忆谢灵运岭头迷去踪宝冠灵云二寺夜钟寥閴逺相闻古佛青山自结邻片石挂空平可渡两峰侵汉立如人云归荡顶无多路僧住岩根老此身为忆龙湫重囘首来看瀑布独逡巡刘荆山谒贾秋壑鬓丝千缕去冲寒酒放诗豪强自寛天下英雄从古少人生遇合至今难婚姻债里抛吟屋雨雪声中起客单造物与君强健在归囊知有暮年欢素上人圆鑑何须百鍊取晶莹大化非由巧力成所性本来无阙蚀认形却恐未分明寒泉深夜辘轳静素魄中天世界清到此万縁皆了了笑他拂拭堕纒萦新春感怀五首新春风物旧山川老大情怀一惘然桃树不知秦世换落花流水自年年儿女添年暗自欣不知婚嫁逼侬身羮藜衣褐由天分莫负当初种徳人自悔中年废读书余生祇可业樵渔青山白屋笑归去从我高眠百事疎新种黄精助晚粮生涯小小拙何妨春风吹鬓不重緑白日笑人长自忙多置田园占好官妻儿奴婢尽生欢贫家有子才堪教身后穷愁且放寛送亷村宗人薛庭芝薛如晦还里老我儒冠误怜君亦固穷山川居壤异友爱所天同江渡乘潮濶霜林逐晓空永怀楸壠敬淹泊志难通郭外隐居自是山林士非因失志余儿童知稼穯猿鹤近诗书曙色浮沧海春风满太虚固穷须学力不敢废经锄赵东阁倅越百指忍贫需逺次壮心销尽鬓丝知身如韦素居常泰官被声名折得迟束担喜闻千里戍出山惟有十年诗兰亭风月应须记人物依稀似晋时秋日书怀万事荣枯一聚尘尘中谁是独醒人壮无学力吟将退老入贤闗路转贫昨夜立秋凉到晓空斋对月静如宾首阳千载蕨薇緑惟有夷齐纪逸民为归云师赋野航遇坎与乘流谁能拾迹求即空皆是境大渡本无舟风浪随机息干坤任泡浮可怜迷岸者漂荡几时休夜坐课子姪微风弄孤烛蛩响泣将晨欲办男儿事当为志气人箪瓢非外乐韦布只身贫愼勿忘科第务求荣尔亲赋王九山沧浪阁千年孺子吟谁㑹此时心方寸有泾渭烟波无古今水禽知雨候山气爱秋深不尽凭栏意桡歌归故林省试舟中阙下春光近囊金又一空霜风欺败絮星斗隔疎篷世道谁能挽妻孥见未同青灯对黄册销尽几英雄旅店早起半醒梦犹在拥衾无限情晚牕灯影淡山路雪吟清岁暮羡归客囊空兼去程故书多废理惊愧动心旌鲍靖之左藏一门期负荷太息此生终世道不如古君心谁与同官清余槖在虞返故堂空作善宁须报悠悠付彼穹下第寸晷场中较尺寻荣亲无路涙盈襟一贫谁过箪瓢巷百口难寛儿女心昨梦重圆知误喜平生失计为工吟近来文体尤趋薄古道何由可语今为槐遥弟赋亦爱无私天地情物我岂殊形此事关方寸何人立户庭一琴调舜曲半壁写西铭万虑境常适谁能羡独醒初夏过湖外别业郊原新緑喜初晴一曲湖光㶑滟明几处楼台空鎻钥百年人物尽丘茔好花自分随春去恶木宁思择地生独念索居闻识寡夜牕长对读书檠赵东阁奏院去国帆逺浙江风莼鲈趣一同无人持国是举世咎诗穷身退山林重心怡学问充㝠鸿离罾缴瞬息九霄空为迪上人赋寒倚山僧爱脩竹种此出嚣尘霜雪不知苦岁时长自春定囘闲坐石风过动吟身倘欲求归止清虚即道眞刘荆山过维扬再谒贾秋壑屝屦践淮雪故人师帅欢灯前话畴昔时事又艰难陪宴平山晓寻梅古署寒却归访泉石珍重慰团圞山居述怀山瓢动瀑水一枕曲肱清未遇勤求日非沽隐逸名梅边月在水寒夜酒如兵悟得乘除数贫中心自平本无师住甸阳山庵万松围坐石大海浴金轮不识入城路惟修成佛身出生来虎子持咒拱山神何必工吟苦机锋自絶尘冬兰出林讵为晚知我岁寒心不入离骚怨来亲氷雪吟衆芳归藁壤独干长穷阴为有幽人致相看情倍深闲居杂兴十首亦有入城路门前秋草长荷鉏书在手负锸醉为乡云渡溪流澁厨烟树叶香为贫从俭约犹欠半年粮昔日黄金屋十年荆棘林浮生眞亦假世事古犹今电隙无留景云泉属自心纷纷蜗角里朝暮几升沉鐡砚几磨研依然萤雪边薄才遗圣世无禄尽亲年多病惟谙药当寒不识绵素心期淡泊氷蘖誓能坚秋虫随响灭振羽不知疲譬彼附炎士宁思失势时埀竿动天象定䇿茹商芝投分谅非浅翻然弗可追闭户谢流俗青山独自看淡交从古少冷面对人难农圃原非学神仙不在丹孤怀无别想囘向此心观四时俱槖籥一气自回旋谁谓春风力能专万物权荣枯忘晦朔霜雪抱贞坚赋分有深浅殊非天道偏已是中年后何当絶悔尤渔樵非始志灯火企前修叶落秋容见巢倾鹤貌愁诗穷安敢避天为拙人谋土木非吾事支东复拄西雨盈沟壅叶檐侧础沉泥䕶壁时编苇登楼恐折梯若无忧挠至终歳亦安栖近觉吟无趣权将俗累删莺花老眼倦风雨半春闲野服便粗褐柴扉掩暮山片云寻处泊飞度竹檐间白髪天应弃春风吹不青神仙归恍惚书传出英灵周粟岂医饿湘流难活醒迄今名字在百世仰芳馨潘怀古参学同吟四十过三四常恨诗衘欠一官人事中年多感慨仕途今日更艰难炉亭围坐推前辈夜店单牀定薄寒最喜亲庭佳阙近尽携儿女入长安亷村族人命赋唐补阙薛公墓一自东宫吟苜蓿吁嗟直道竟难容精忠夙伫危邦虑明哲宁高避世踪疎傅有心辞汉陛甘盘无梦佐商宗寥寥千载闻风者引领犹能式墓松何处青山无白骨先生高节死犹存古今人物一坯土闽浙诗书百世孙乡邑有祠尊往哲樵刍知禁避荒垣断碑残碣堪摩拭慙愧年年宿草蕃潘南夫察院出台乡人荣其归拉余迎访因赋七言囊封朝上暮身挤䜛口何如万目齐昔谓椒兰试择地今知萧艾适同畦波涛不动中流砥风雨难瘖晦旦鸡自着渔蓑厌趋谒晨钟欣出郭门西早起即事隔水钟声枕上闻城中人事已纷纷开门放鹤溪边去冲破闲堦一片云电眸相士索诗筑室渔村五六年湖光山色在吟边道人不作闲人看浪说前程博酒钱林景云叅学一门四世同堂乐门外传唿释褐归自此高车访游旧屏将呵从叩渔扉三冬晴暖春寒在千里诗书野意违又说携琴捜逸谱休嫌古调按今徽王九山提刑于子城西旧宅累石作小阜见示五言因次韵奉呈幽怀随所寓数石几牕前荆棘倘迷道山林空浩然云生宁择地龙处即为渊谁谓达官士终当违市㕓郭氏抗云楼宴坐羣峰表太空无一尘青山独往意白首自由身放鹤重霄濶凭䦨万木春纷纷荆棘里跬步亦逡巡郭氏遗经堂校雠存手泽肯构烱前光际此圣明代应无屋壁藏半牕分雪影羣蠧避芸香静想趋庭意居然师友傍徐太古主清江簿四灵诗体变江西玉笥峰青首入题旧隠乍违鸥鹭去新篇高与簿书齐身闲自喜𤓰期逺俸薄还因楮价低别正逢寒食日洞庭春渌草凄凄渔村㑹诸友戏呈矶头濯足动沧浪独醒何曽与世妨尽写骚经粘屋壁未逢渔父似潇湘逺山不离烟云色流水时闻兰杜香制得荷衣恐惊俗对人称是楚贤装再别徐太古主簿枌社过从乆新知尽不如素心非必仕此别遂成疎清苦辞藜藿寒暄愼起居川途脩复阻相忆眇愁予悼张寺丞五马归来絶送迎全将沤泡视浮荣宅依林麓楼台小门有诗书气味清身后只如僧冷淡墓头曽是手经营夫人扶疾秋牕下深夜看经带哭声瓢饮陈子在病后见寄次韵奉答闻君卧病长于悒文㑹过从迹顿疎空对秋风惊节物无因杯酒具园蔬柴荆昼掩聴残雨灯火凉生理故书一启来缄拜佳什清泠如奉笑谈余栖褊絶句不学踰垣与闭门诛茅先卜逺人村钓鱼矶在平如席坐对青山无一言重游雁山分得六题荡顶高平余十里湖湗落中间此地可耕凿长年迷草菅一菴犹有路四望忽无山道者了经课慰余登陟艰龙鼻水怪极生真想饥凶祷请勤半身鳞甲具一勺渺弥分应谷声如鬼飞空石碍云精诚随寓在亦以感通闻天聪洞天听本非耳形容独费吟岂伊穿凿力能探杳㝠心混沌开中窍虚空纳衆音下临千仭险当暑骨毛森水帘谷石壁斧修痕风泉断续闻琉璃光闪日空洞湿飞云妙出神工造源从湫底分谁能为钩起深处谒龙君照胆潭彼我俱澄澈中涵理趣深游儵具龙体幽洞通潭心影动猿摇树沙明日耀金片岩经霹雳痕凿到于今五老峰岩前看不足化此石为身忆昔白头者于中第几人相逢应失笑乆立岂迷津勿厌薜萝宻痴客免俗嗔哭瓢饮陈子在案头萤火散惆怅夜吟魂路暗重泉逈堂空半影存命无藜藿富书独鬼神尊猿鹤声声怨愁人不可言蝉蜕尘埃外闲身乐未涯山林天岂靳脩短数难移吟砚谁濡墨空瓢想挂枝深衣古贤貌犹觊梦来时每恨去城逺畨畨语别难论交置疏数尽醉就团圞事往遽成感松彫不待寒尚余亲翰墨収涙再三看寝食难忘置心怀故友情花枝封蜡寄诗逓出门迎忍听偏亲哭相期嗣子成乘除理终定人事未容轻月海逺上人游方过灵隐一㸃灵光在月生沧海深此中难着语何处可相寻野寺斋无定穷冬日易阴聴松行九里却坐冷泉吟渔村杂句十首莫论尘土与烟霞収拾襟怀即我家絮帽䝉头霜月下水村深夜看梅花非智非愚浪着鞭前程倒指事茫然临流一洗巢由耳独立斜阳认钓船尽醉茅柴得自由芦花飞雪满人头蓑衣碎叶重重补聴雨吟风卒未休青山如主复如宾相对无言意自真富贵不应忘此味从来世上少闲人月下门开不用敲渡头长系木兰桡盘飱市逺从眞率㑹宿何妨屡卜宵泽畔行行歌楚骚一襟忠愤付湘涛难教举世无醒者莫羡渔翁活计高三五人家住一湾近城无路去来难溪边自结同吟友松柏青青到歳寒野水微茫路欲迷重重沙渚自高低鹭鸶飞过无心泊直入残阳树杪栖猿鹤何曽肯受羁偶来亭畔立多时物情未到忘机地步步行行只自疑白云相顾尚依依十载江湖负宿知时事未容轻所学山中依旧只吟诗普觉院登上人房老梅擅名滋乆昔四灵与其先师道公方公游赋咏盈纸距今三世矣余每至其所辄徘徊不忍去登亦对坐不倦有前辈之风槐迳弟拉同游者赋诗因用其韵俾登藏之庶不愧昔日尔年年心与雪霜期一㸃寒生古树枝昨夜故人相问讯隔牕无月坐移时四灵殁后谁知己惟有清香满旧枝头白山僧犹爱客为曽亲见老师时感兴箪瓢吾道在此乐语人难遗却形骸累始知天地寛逺山不辨树高屋易生寒数夜雪风急编芦壁未完新年换桃符桃符频换句难新休对春风诉旧贫近日儿童谈道学几时征诏及闲人山田収薄官输在树雪吹残曙色真慨昔巢由老岩穴终身击壤作尧民渔村杂诗十首再和前韵晴空万里散余霞一叶渔舟稳似家学道未能全寡欲水边隙地亦栽花兰菊分畦笋作鞭南山相对意悠然城中有路何曽入只许苍头趂钓船此身闲却有来由白髪中年已上头莫道无官无可弃从今放下一齐休独作渔樵最上宾土风淳朴物情眞鲍家兄弟皆和乐林子诗豪胆压人巡檐修竹晚风敲古寺僧归月下桡童子闭门无一事只须清坐过中宵微吟朗咏足风骚切莫危言试怒涛云本无心泉自洁不因作意立名高生涯小小落溪湾妻子知时不说难毕竟直钩为计拙晚来无酒可销寒暝色和烟四望迷仰眠牛背觉天低村翁遥指笙歌处此地鱼沉鸟不栖雉入樊笼马受羁低头犹怕欠趋时人心到此无眞识未必人疑先自疑歳寒无物可相依惟有梅花似故知名世何曾在科甲西湖处士只吟诗春晴泛湖平湖新涨緑沙觜净涵波芳草思无际春风情最多移舟动山影止乐聴渔歌得意惟鸿鹄高飞避网罗呈井南刘主簿何处井南居青山遶屋庐竹生从碍路泉响不惊鱼有道貌亦古淡交情似疎慈亲更弥寿堂上步徐徐春半春半数风雨水村増晓寒不辞蓑笠重自觉起居安隔雾山疑失占晴础未亁可怜桃与李无语受摧残太古元西堂过万寿谒住山肇淮海禅师并简老子旧知己江湖独尔思此行逢作者送别若为辞风雨过春半诗书滞海涯心心倘相印亦足慰衰迟忆汪氏山亭旧游并简因山为址屋无多中有幽人衣薜萝自撷溪毛充野腹频敲牛角和渔歌舟车相过情难数姓氏长留石可磨遥想对牀风雨际一灯终夜照吟哦古淡然老得帖往长芦不受却归松风旧寺次社中韵拄杖挑云上半肩寻幽重到旧栖禅浮生多故成南北白髪相惊问歳年房闭松声难辨雨山连海脉暗通泉自从勇却长芦请猿鹤终宵亦稳眠佺上人游方燕鸿来去尽萧索此时心杖钖投何寺风霜别故林夜牀煨叶火朝谷应樵音往往长松下看山坐独吟送宋饮氷过四明郡斋元戎招士重亲临喜遂书万里心乍免客愁供帐具暂停游事㦸门深秋空矫首瞻魁彩夜烛慿花聴雁音从此文名沧海濶好风三日到鸡林忆昔曽登太白巅闲云留我石牀眠集诗删失题犹记人事乖违岁屡迁极羡故交游汗漫不禁离思对婵娟山中之致兼金餽形迹相忘二十年松风隆首座住云际禅院山门开望海钟鼓动鱼龙人具慈悲相秋生寂寞容随身唯一钵留偈别双松后夜桥西月支笻失所从入京逢故人长贫复羇旅共爽十年欢在世谁无累如君事独难蹴居隣火后多病卧春残纵决归山计烟萝不疗寒下第归故园扁舟摇荡水心村几度烟波入梦魂猨鹤认名听号令渔樵执礼叙寒温浮生多事景逾促自古求人道不尊莫为穷途妨旷达定应束帛贲邱园山中依然木石居造物任乘除时事今休问山中计不疎泉声増雨后禽语变春初吟得诗名世终身甘荷锄山居十首深涧游羣鱼高树鸣幽禽山中白日长同此逍遥心脱粳香可炊浊酒聊自斟过兹非所求孰为升与沉阴壑生暮寒白云如炊烟麋鹿不识人时复近我前青松三四株石牀在其边意思清且闲可以终余年名利能移人智者为之愚厯观古英雄鲜或全其躯幸逃世网牵园绮眞吾徒勿令千载下叹惜斯人无前村雨脚収斜阳挂高树老翁牵牛归颇亦有幽趣山风响茅屋崖月导芒屦平生江湖心于此谢驰骛龙居洞云深飞泉泻石壁不闻耳边喧但觉心境寂富贵由他人得失俱抱戚孰能全其天山中樗与栎午睡不觉长童子入城回地炉散微烟煨芋已成灰独酌无佳宾梅花为吾开须臾山月高顾影空徘徊木落山转空景驶寒亦早百草无愠容低头就枯藁形生复形化安用置怀抱千古邱跖分所论非寿夭古调今谁弹至乐非外假渊明爱无絃此意知者寡放鹤未归来时倚长松下旁观彼何人笑我衣裳野老妻倦缝纫痴儿厌藜藿一贫谁复言多累吾已错山半云可耕山下泉可凿轩冕亦倘来岂得长如昨柴门长日关不碍溪水流桃花树难寻怅望回轻舟虽无武陵原事与昔人侔已矣勿复言白首安吾丘亷村薛庭芝诉贫于余余亦贫不能周之赠以是诗两穷相值愁无计同是开元补阙孙百世清风于此在莫将贫悴对人言素上人游方山深不可见一钖又云飞梵译通方语林霜㸃衲衣神闲生境寂思苦入吟微寒月空相照何人夜扣扉送蓑衣与陈子渊漫成口号莎草为衣叶叶新已知难上贵官身野人相赠无他意从使心亲迹更亲自君之出矣三首自君之出矣涙对花枝洒风牕挑夜灯心在无油泻自君之出矣荏苒度寒燠譬彼双鲤鱼书辞长在腹自君之出矣抱此离恨情春蚕不作丝纒绵过一生越僧一书记索赋二絶松风阁何处笙箫起半空满山斜日动蛟龙老僧无语凭栏乆过尽白云千万重月泉月色泉声境自真有身终不惹埃尘山中受用祗如此住者知为澹泊人为郑菊山赋斗室居然真乐地跬步亦徜徉大器何曽局脩程未易量中天应躔象吾道即宫墙万斛泉源在非徒志秕糠松阜弟于宝成寺祖墓之侧营剏别业为赋得闲亭诗取又得浮生半日闲之句陟巘心已清复此风雨蔽高人疏凿余理道颇超诣卜筑谐素志缁侣欣共济脩竹尚无恙巢鹤亦数世空山岚欲滴近水石可憇春睡朝旭升夜语孤烛继高扁出林麓先壠记苗裔严钟警晨昏羣岫罗扈卫身同野鹿游迹许巢父嫓蜗角自为雄蚁磨卒至毙靡怀半日羡讵识终老计吾庐并渔村兴往辄鼓枻野衣裁芰荷败屋粘薜荔川陆阻㑹面歳月迅流逝兹情不可忘淡交愼勿替及时毕婚嫁即事无芥蔕相从丘壑真永使心迹契泉石闻斯言庶以当盟誓项大着挽诗耻为恩门屈宁辞御史迁力陈归老疏自尽读书年秘府神游地浮荣梦觉前世间真不死未必属苍天刘荆山归自维扬新营渔屋退居谩道归来晚闲中日最长渔翁尊齿序客子效戎装野水涵秋霁风荷动夕阳十年毕婚嫁亦胜为人忙定菴逺山主修持功行满不堕刼中尘龙象西天邃杉松卵塔新腊高同辈尽敛薄小师贫生灭理无二交深独怆神哭槐迳弟孤僻由天性看山独展眉岂无身后虑犹课病中诗泉石宁非祟苍旻不可知平生惟爱菊増我九秋悲林氏梅岩古意元从澹泊来云根香雪㸃矶苔静观造化春长在不是氷霜冻得开半影落池涵洁白一峰无路接尘埃逋仙家世君端的只恐清吟未易陪王九山挽诗古史无完传清风独可模从谁问出处举世在泥涂气直于时忤身荣与道俱士林为重惜挥泪奠生刍修行过衲子蔬饭几昏晨自草休官疏犹嫌在世身片云先塜近寒月万松邻为鬼还应别平生有善因俗论鄙迂儒公胡独受欺焦桐方入调夜鹊忽惊枝心事将谁许身名负已知九原如可作白首誓为期逢旧友生交游半零落身在复长贫对语寒灯尽相看白髪新兵兴无乐土市近少闲人遥忆桃源路鸟嗁花自春和清溪可居壁间韵松风相对掩重关何止浮生半日闲此是仙家眞境界蓬莱犹在有无间日日虚廊步百回吟边时有可人来西湖处士诗名世老向孤山亦为梅林景云令祖夫妻随其子各居同日葬眞诰岩前旧筑居夫妻双化是仙期至今耕陇桑麻地全似桃源晋宋时窀穸同晨符吉卜亲朋分夜别灵帷诗书孙子名方盛锦诰重恩日未迟康氏端斋于焉能取友人已两无偏立行有如此前修宜比肩吟情近风雅胸次着林泉愧我全迂僻交游又十年陈子渊台州添倅高志爱官闲来从玉笋班离家买湖石开印对巾山风月添新句朋游记旧颜桃花原有约猥贱未能扳潘氏梅所种梅营数椽四壁但萧然清带山林气香来笔砚边云深天向晚人立鹤趋前余亦歳寒者相从恰暮年近买山范湾自营藏地与亡弟草塘君及外家墓茔悉可跂望感事述情继有是作因缘还是范湾边干巽峰高四应全千古青山逢具眼数茎秋鬓近衰年倒骑黄犊循来路贪看行龙下逺田慙愧邻翁为指说传闻此地产英贤外家后事凄凉甚老妇思亲哭最哀今日青山留我在他年寒食望甥来极知造物成吾志可但精灵慰夜台惆怅昔时原上路独留宿草见春回草塘相望隔重云愧我为兄蚤哭君少日对吟聴夜雨老来无计抚孤坟泉台㝠漠惟増感人事安排已十分莫待他年推吉应如今友爱最先闻敢慕昔贤居旷达分甘吟骨寄山阿刘伶常备随身锸陶令曽为自挽歌未必浮生于此悟算来忙处为人多北邙原上堪回首莫枉心情用太过十万买山浑可事放教身死骨犹香不知筋力何年尽看到杉松几尺长管郭岂能谋富贵诗书原自着兴亡采薇歌在无人识千载清风独首阳分明来日已无几还似参禅未透时吟骨纵清难免死黄精多啖亦充饥题诗遣得山精去近俗偏将古墓夷合眼便为泉下鬼此身康济莫宜迟大有公卿弗似吾一枝藤上挂葫芦旋疏苔石通崖熘自祝山神保鹤雏休羡铭旌题极品试将槐树植三株依然此事凭阴徳从古幽明理不殊嬴得青山终老看闲身受用不须多风霜落木时将暮功业无心镜懒磨道士共联石鼎句村童能和草庵歌盖棺一事安排了肯信光阴去似梭山中百事且休闻也莫参禅莫錬神纒树古藤无了日随风乱叶岂由身闲来景物吟方到静处工夫识始真想得大槐宫里梦日高犹有未醒人依然且作住菴看茒屋三间办不难户外莫容千驷马客牀惟置两蒲团深林藏虎风常怒短木支门睡自安西北干戈犹未巳偶逢乐土度衰残高新甫云崖步步危机死不知白云深处最平夷猿嗁鹤唳非无意才近高人便入诗悼薛君载衣被惟綀褐长闲未觉贫将何折君寿不尽百年身竹树多于屋禽鱼近得人生无世情恋宁复怨苍旻石牕逋上人南游并谒刘后村所师郊与岛知己又应难羽檄边烽急风霜歳事残出家忘路逺度海识天寛文畅浮屠者当时亦慕韩君成弟清溪孺子歌犹在沧浪可濯缨流来如玉洁止处似心平鱼避飞凫影荷添落雨声诗书源更逺千古嫓交情哭中师雪崖衆里知心少惟师是故人临终书未答昨夜梦全眞鹤唳浑如哭花开不似春近逢同住者得问病元因霁雪亭千树玉成林逺香清可寻几疑安道在直得老逋吟逈与春风异惟宜尽日阴尘中无此景羡尔弃华簪方氏墓庐扁曰白云飞处诸峰互隠蔽一望一増悲触目易成感思亲无尽时松扉阴似雨翁仲立如痴出岫亦何意悠然自不知渔村偶题莫道柴门窄断无车马声苦吟成集少乆病见人生花落寒犹在春阴雨未成渔村名自我鸥鹭勿相轻唐补阙清风亭去国遗忠荩朝盘托讽深因知洁已意亦是爱君心貌像意全古子孙贫至今清风如可继块土已埋沉寄珂雪屋积雪覆茅屋僧居清更清浮生千刼尽长日一灯明野鸟唿能下山灵避不行旧时江月住时聴诵经声赋山云姪偶锄扶犂人所贱何苦事耕耘生意未终息雨声曽厌闻诗书长在手畚锸岂劳君祇恐青云上能将此志分还甘泉沈氏诗卷之人吾畏友相望水东西笔下山林趣诗中五十题读书长闭户自奉只羹藜名字他年出双松应共齐万象亭年年此地驻吟鞍十万人家指掌寛天上星辰依旧逺山中松桂不知寒月生沧海一轮静云泊䦨干片影残见说亭基从古在拟将图志试寻看朱氏云壑舒卷悠悠付太空居然邱壑共胸中人生知己终难必世上无心自不同片石若浮龙在水逺峰欲露树吟风羡君隠处有如此想见诗成字字工本无师与槐迳弟交游二十年矣古人谓百篇诗尽和一盏酒须分余于二公亦云槐迳既殁本无编其往来之诗号曰云林酬唱僭述鄙句奉呈中年为此别悲动故交情案上云林卷山中风木声梦回惊复喜诗在死如生几畨西郊路逢师独自行宣氏梅边自入孤山咏梅花最识诗喜逢吟苦友共此歳寒期曙色雪初霁暗香春未知前村风景别祇是爱茅茨畊乐躬畊乐道眞吾事三聘看来未是荣时尚可为君更悟何妨藜藿度残生王民山惠诗民山名字出朋辈独推先不奉寒暄问于今四十年传来诗似锦倐去步如仙自古山林士无营貌亦贤渔村即事维舟古渡头四望是汀洲水濶惟宜夏荷枯不碍秋困归牛背穏晓汲井云浮独坐愁无侣多畨为月留潘氏可轩可人居此地称此可轩名力学倘无倦终身集大成言辞寓深浅权度要分明体认工夫到何妨缓作程青藜阁为林景云赋九斗峰前太乙临星辰亦鉴此时心楼高不碍光芒入坐久忽惊风露深千古圣贤书里见吾身学问性中寻夜牕勤苦追先哲名字何分昔与今追惜永嘉前政知县赵大猷时景定改元兴言民父恩犹在何故年来尽不如清节苦于为士日归装轻似到官初月明往事寻思遍灯下怀人音问疎矫首天朝除日到放教田里得安居高氏石云阆仙曽得句月下自推敲以此幽闲趣长为淡泊交水寒梅照影霜滑鸟归巢余亦同怀者从君结把茅清醒独怀忠愤赴湘中举国昏昏志不同渔父笑君君亦笑烟波相望各西东囊萤山中不羡青藜贵清梦何曽到石渠裁得练囊连夜喜儿童也学里衣裾残星数㸃照科斗此事分明属后生记得年时头未雪夜牕不觉又三更谢松冈姪惠诗韦布名犹盛诗书不负人每过临水宅长想钓鱼身思苦诗难和岁寒交始真廼翁怜病久余病复兼贫邵氏悦心堂扰扰利名役鬓髭霜雪侵要知充此性即是悦吾心有道境常裕无营味最深纷华安肯羡出见更酣沈别鹤见说瀛洲万里程相思犹觊下青㝠已归天上神仙籍不就人间饮啄腥昨夜月明如失友故园笼在且休扄邻家亦有雏堪待丹顶微微振薄翎冬日野步树上有禽啼似春声高声下亦何心幽人拄杖移时立句句诗中是苦吟山中梅花诗人魂在梅花上不比埀杨管别离野鹤声声声渐逺定应飞报月明知已有梅花未有诗青山相对动愁眉山翁只在山中住花落花开总不知山中长日山中坐白云应笑人浮生尘未脱至老趣难眞身在影犹赘年丰家自贫莫将吟事废栁色已知春渔父词七首兰芷流来水亦香满汀鸥鹭动斜阳声欵乃间鸣榔侬家只住岸西旁翁妪齐眉妇亦贤小姑颜貌正笄年头髪乱髻鬟偏爱把花枝立柁前湘妃泪染竹痕斑风雨连朝下钓难春浪急石矶寒买得茅柴味亦酸满湖飞雪搅长空急起唿儿上短篷蓑笠具畵图同鐡笛声长曲未终离骚读罢怨声声曽向江边问屈平醒还醉醉还醒笑指沧浪可濯缨白髪髼松不记年扁舟泊在荻花边天上月水中天夜夜烟波得意眠只有青山可卜邻妻儿语笑意全眞休识字莫嫌贫方是安闲第一人渔村逺望因思槐迳弟同游之乐满山残雪满溪云惟有沙鸥独见亲往事不堪频入梦吟篇无数更愁人扁舟欲渡同谁载破衲䝉头近六旬尚拟来生因可结凄凉何处问苍旻闲居言怀老子从来不为名放教心地到和平庭前草色知春近牕外梅花终夜明纸帐梦回移月影石溪流断失滩声吟边莫问红尘事只住茅茨亦自清柴门春风随处好吟事又相催触石云飞去唿童鹤误来杖藜无疾步花地有香埃不许车尘入柴门只半开独宿山中涧水松风声不断白云飞上屋头栖山中昨夜孤吟客只把无眠便作题诛茅无地结庵迟借得人家近翠微何事树禽惊不起也应知我久忘机渔家生涯渔业在屋漏旋増茅莫道直钩拙翻同稚子敲夜灯切竹火宾坐具山肴中有白头者离骚手自抄题山中井泉井口依山缺更无沙砾浑相传海眼出久视石碑存定案星辰位不多穿凿痕旱年人尽汲汲尽复源源郑氏时斋力学竞分阴俄惊歳月深岂为科举地自遂读书心名教有余乐尘埃不可寻肯同碌碌者白首尚籝金松冈过许峰送葬此行吟更苦哭舅万山深处士花犹昔何人诗在今奉亲无旅况对佛动慈心霜夜増寒思半牀安纸衾挽陈运管安人孙氏舅家如母在恸哭涙沾襟平日经声断兹晨佛力深墓庐犹手构梱则是夫箴山上半慈竹从知契夙心君誉病愈相访有谁怜我老贤弟独知心月夜空相忆梅花都未吟愁因失鹤致贫为买山深连日勤过访新篘得共斟还寓乐姪诗卷吾诗吟未了今尔亦工吟笔下心思苦书中理趣深青灯宜逺到白日易西沈多谢怜衰疾连朝独见临园中莫道趋时拙书中乐未涯荷锄依树歇联句笑人迟仙去井犹在年荒草不衰近来筋力减累失看花期贾鹿岩不是长江派因何亦好吟从知世味淡自觉野情深科举无名字案头惟古今新铭为读尽可惜老山林山中遇雨草荒泥磴滑老病厌扶持雨逐云先后路随山险夷天寒禽自浴屋漏榻频移吟事愁无绪梅花意亦悲山居有感无忮复无求山林终自由雪飞犹欠积云住欲相留朋友疏因数功名喜亦忧休休亭记在此是死前休湖外泛雪雨雪连朝意未休支笻难步最高楼梅花不识春风面野水相平古渡头船上看山无屋碍尘中阅世似沤浮一生穷苦縁诗僻莫把诗穷认作愁病中感兴风霜歳又除藜杖步徐徐儿辈忧无药牀头喜有书背因曝日暖交为诉贫疏天定由人事不如深闭庐忆嵇师奥观梅并贵行弟殁后之思不到嵇师今几春凄凉疋马去无因同游人葬梅花下应笑花开不见人守歳五首儿辈唿卢不计钱地炉围坐笑声喧老夫自算吟边事栽竹移花近百篇明日焚香叩九闗六旬修未到清闲莫怜身在尘中老雪后骑驴亦看山鹤雏添歳顶微红想见瀛洲路亦通昨夜柴门长半掩三更敲尽呌归笼新歳才余七日粮灯前犹自笑人忙茅檐霜下寒衣薄爇尽蒹葭夜更长平日过从乏贵游更来湖上棹扁舟除将儿女年年拜邻舎相逢坐即休山云惠二物梅枝赠我江南一朶春独清滋味自相亲只愁月下推敲拙难与梅花作主人畵竹跬步园林种亦难渭川还有几千竿山云遗我氷绡轴得与梅花相对看渔村有感小牕长日苦吟声独倚䦨干看晚晴居士莫疑贫可弃春风不为病相轻梅边纸帐重重影壁上离骚字字清鸥鹭往来情更熟只消此地度残生近世论诗有选体有唐体唐之晚为崑体本朝有江西体江西起于变崑崑不足道也而江西以力胜少涵泳之㫖独选体近古然无律诗故唐诗最着世之病唐诗者谓其短近不过景物无一言及理此大不然诗未有不托物而理未有出于物之外古人句在此而意在彼今观三百篇大抵鸟兽草木之间不可以是訾也而人之于诗其心术之邪正志趣之高下气习之厚薄随其所作无不呈露如少陵之诗而得其为忠太白之诗而得其为豪郊岛之诗寒苦而其器必隘韦白之诗藴借而其情必逺自然而然初非因想而生见者昔坡公论六家书谓小人书字虽工而其神情终有盱睢侧媚之态非独作字为然虽文皆然也故作诗贵识体尤在养性不养性则无本不识体则无法永嘉自四灵为唐诗一时水心首见赏异四人之体略同而道晖紫芝其山林闺阁之气各不能揜云泉薛君仲止以诗名于时本用唐体而物与理称更成一家其人萧散之际自有绳尺始而色其貌若生久而㫖其味益洽恬静不求本于天性未易以矫揉学者虽其诗未足以尽其人然必有是人而后有是诗读者当自得于言语之外云淳祐己酉五月日东阁赵汝回序江湖小集卷五十五江湖小集卷五十六钦定四库全书江湖小集卷五十六宋陈起编姜䕫白石道人诗集以长歌意无极好为老夫聴为韵奉别沔鄂亲友滔滔沔鄂留有腼三宿桑持钵了白日事贱丸蛣蜣念当去石友烟席凌江湘为君试歌商歌短意则长佳人鲁山下日弄清汉波促絃调宝瑟哀思感人多咬哇秦缶击冷落郢客歌知音良不易如此粲者何英英白龙孙眉目古人气拮据营数椽下帘草生砌文章作迳庭功用见造次无庸垂罄嗟遗安鹿门意诗人辛国士句法似阿驹别墅浪沧曲绿隂禽乌唿颇参金粟眼渐造文字无儿辈例学语屋壁祝蒲卢山隂千载人挥洒照八极只今定武刻犹带龙虎笔单侯出机杼岂是劒舞得余波入竹石絶叹咄咄逼异时之罘君在湼守苍颢黄钟欠牛铎淋漓弔遗稿有子殊可人特未见此老客来请论文但道曲肱好中郎逝千霜曲髙复谁为龎翁趣无絃郑伯功斵鼻春风桃花溪寒渌绕苍翠何当从两君放浪讨幽事宦达羞故妻贫贱厌丘嫂上书云雨迥还舍笋蕨老江皋鉏带经决计恨不早士无五羖皮没世抱枯藁伐木响虚牝我愿友褐夫九闗呀虎豹何时内髙袪黄鹄𦕈云树鹦鹉澹烟芜倚杖得清赏洗心观本初孤鸿度闗山风霜摧翅翎影低白云暮哀噭那忍听士生有如此储粟不满瓶着书穷愁滨可续离骚经过湘隂寄千巖𦕈𦕈临风思美人荻花枫叶带离声夜深吹笛移船去三十六湾秋月明鴈图万里晴沙夕照西此心唯有㫁云知年年数尽秋风字想见江南摇落时赤松图山东隆凖公未语心已解按劒堂下人成事汝应退非无带砺约政尔有恩害平生三寸舌松间漱寒濑送朝天续集归诚斋时在金陵翰墨场中老斵轮真能一笔扫千军年年花月无闲日处处山川怕见君箭在的中非尔力风行水上自成文先生只可三千首回施江东日暮云送王孟玉归山隂淮南雪落云绕戌王郎鸣鞭猎狐兔问君本是山隂人何不扁舟剡溪去人生乐事将无同知君此心如太空只今去踏龙尾道也似寒江簑笠翁鑑湖一曲荷花浦君不归来花有语旧宅应添竹几竿到家不觉秋如许十年雪里看淮南聚米能作淮南山筹边妙处须急吐政自不容修竹闲人道长江无六月日光正射青芦叶何以赠君濯炎热雪即是诗诗是雪除夜自石湖归苕溪细草穿沙雪半销吴宫烟冷水迢迢梅花竹里无人见一夜吹香过石桥美人台上昔欢娱今日空台望五湖残雪未融青草死苦无麋鹿过姑苏黄帽传唿睡不成投篙细细激流氷分明旧泊江南岸舟尾春风飐客灯千门列炬散林鸦儿女相思未到家应是不眠非守嵗小牕春意入灯花三生定是陆天随只向吴松作客归已拚新年舟上过倩人和雪洗征衣沙尾风回一棹寒椒花今夕不登盘百年草草都如此自琢春词剪烛㸔笠泽茫茫雁影㣲玉峯重叠䕶云衣长桥寂寞春寒夜只有诗人一舸归桑间篝火却宜蚕风土相传我未谙但得明年少行役只裁白纻作春衫少小知名翰墨场十年心事只凄凉旧时曽作梅花赋研墨于今亦自香环玦随波冷未销古苔留雪卧墙腰谁家玉笛吹春怨㸔见鹅黄上栁条悼石湖三首身退诗仍健官髙病已侵江山平日眼花鸟暮年心九转终无助三髙竟欲寻尚留巾垫角絶域有知音未作龙蛇梦惊闻露电身百年无此老千首属何人安得公长健那知事转新酸风忧国泪髙冢卧麒麟未定情钟痛何堪更悼亡遣书知伏枕来弔只空堂雪里评诗句梅边按乐章沈思酒杯落天濶意茫茫临安旅邸答苏虞叟垂杨风雨小楼寒宋玉秋词不忍看万里青山无处隐可怜投老客长安张平甫哀挽将军家世出臞儒合上青云作计疎吴下宅成花未种湖边地吉草新锄空嗟过隙催人世赖有提孩读父书他日石羊芳草路弟兄来此一沾裾题华亭钱参园池花里藏仙宅帘边驻客舟浦涵沧海濶云接洞庭秋草木山山秀䦨干处处幽机云韬世业暇日此夷犹寄上张参政姑苏台下梅花树应为调羮故早开燕寝休夸香雾重鸳行却望衮衣来前时甲第仍垂栁今度沙隄已种槐应念无枝夜飞鹊月寒风劲羽毛摧雪中访石湖雪矸如玉城偏师敢轻犯黄芦阵野鹜我自将十万三战渠未降北面石湖范先生霸越手定目一笑粲京口留别张思顺伯劳飞燕若为忙还忆东斋夜共牀别后无书非弃我春前会面却他乡连宵为説经忧患异日相逢各老苍更欲少留天不许晓风吹艇入垂杨虞美人草夜䦨浩歌起玉帐生悲风江东可千里弃妾蓬蒿中化石那解语作草犹可舞陌上望骓来翻愁不相顾姑苏怀古夜暗归云绕柁牙江涵星影鹭眠沙行人怅望苏台栁曽与呉王扫落花次韵徳久篱落青青花倒垂避人黄鸟雨中飞西郊寂寞无车马时有溪童卖菜归花藏寺云海亭望具区茫茫复茫茫中有山苍苍大哉夫差国坐占天一方夫差醉莲宫大浪摇不醒越师何从来夺我玉万顷年年亭上秋一笛千古愁谁能知许事飞下双白鸥次朴翁游兰亭韵亚字桥亭面面风六人同坐树隂中松交归路如留客石碍流杯故恼公山色最怜秦望緑野花只作晋时红夕阳啼鸟人将散俯仰兴懐自昔同同朴翁登卧龙山龙尾回平野檐牙出翠㣲望山怜緑逺坐树觉春归草合平吴路鸥忘霸越机午凉松影乱白羽对襌衣次韵胡仲芳因杨伯子见寄此去庐陵定几程向来笻杖未经行悬知征棹云边集大有吟情雪里生楚渡食萍应甚美舜祠吹玉直能清二君即日青冥上惟我春山带雨耕次石湖书扇韵桥西一水曲通村岸阁浮萍緑有痕家住石湖人不到藕花多处别开门夏日寄朴翁朴时在灵隐风吹松树枝懐我松间友云从北山来令我屡回首山云夜夜起山雨侵人衣遥知竹忩里自吟新雨诗竹友为徐南卿作发已星星带已寛徐郎犹是客长安家山竹好无由㸔谩种庭前一两竿世路苍黄总是愁暮年须得小优游如今渐觉知心少賸种青青伴白头贺张肖翁参政太乙图书客屡谈已知上相出淮南银台日月非虚过金鼎功名得细参从此与人为雨露应怜有客卧云岚明朝起为苍生贺旋着藤冠紫竹簮同潘徳久作明妃诗明妃未嫁时满宫妬娥眉一朝辞玉陛人人泪双垂年年心随鴈日日穹庐中遥见沙上月忽忆建章宫身同汉使来不同汉使归虽为胡中妇只着汉家衣乌夜啼老乌栖栖飞且号晨来枝上啄楮桃楮桃已空楮叶死犹啄枯枝觅虫蚁老乌赋分何其贫未啼已被隣公嗔吁嗟老乌不自省墙头屋上纷成羣吴中贵游重鹦鹉千金逺致能言语花底红绦郑䄂擎盘中碧果秦宫取天生灵物得人怜过者须来鹦鹉边老乌事事无足录人间犹传夜啼曲夀朴翁与师同月不同年归墨归儒各自缘想得山中无夀酒但擕茶到菊花前湖上寓居杂咏荷叶披披一浦凉青芦奕奕夜吟商平生最识江湖味聴得秋声忆故乡湖上风恬月澹时卧㸔云影入玻瓈轻舟忽向牕前过摇动青芦一两枝秋云低结乱山愁千顷银波凝不流隄畔画船隄上马緑杨风里两悠悠处处堂虚望眼寛荷花荷叶过䦨干游人去后无歌鼓白水青山生晚寒辇路垂杨两行栽苑门秋水欲平阶朝朝南望宫云起白鸟一双山下来㣲波冲得緑萍开数㸃青青黏石阶緑葑自来还自去来时须载白鸥来布衣何用揖王公归向芦根濯软红自觉此心无一事小鱼跳出緑萍中囊封万字总空言露滴桐枝欲㫁絃时事悠悠吾亦嬾卧㸔秋水浸山烟苑墙曲曲栁冥冥人静山空见一灯荷叶似云香不㫁小船摇曳入西陵处士风流不并时移家相近若依依夜凉一舸孤山下林黒草深萤火飞卧榻㸔山緑涨天角门长泊钓鱼船而今渐欲抛尘事未了菟裘一怅然钓忩不忍见南山下有三雏骨未寒惆怅古今同此恨二陵风雨晋师还栁下轩忩枕水开画船忽载故人来与君同过西陵路却指烟波独自回指㸃移舟着栁隄美人相顾复相擕上桥更觉秋香重花在西陵小苑西坐上和约斋思入氷轮冷愁因玉宇开可无如此客犹恨不能杯好句长城立寒鸦结阵来箜篌莫停手拚却㫁肠回出北闗吴儿临水宅四面见行舟蒲叶侵鹅项杨枝蘸马头年年人去国夜夜月窥楼传语城中客功名半是愁平甫见招不欲往老去无心聴管絃病来杯酒不相便人生难得秋前雨乞我虚堂自在眠楼阁万重秋雨里峰峦四合暮潮边凤城今夕凉如水多少人家试管絃三髙祠越国霸来头已白洛京归后梦犹惊沈思只羡天随子簑笠寒江过一生过桐庐横㸔山色仰㸔云十幅风㠶不借人记取合江江畔树他年此处好垂纶登乌石寺观张魏公刘安成岳武穆留题刘云侍儿意真奉命题记诸老凋零极可哀尚留名字压崔嵬刘郎可是疎文墨几㸃胭脂污緑苔过垂虹自作新词韵最娇小红低唱我吹箫曲终过尽松陵路回首烟波十四桥访费山人稻丛茁茁欲齐肩杨栁僛僛不蔽蝉忽忆石头城下路槿花斜压钓鱼船牛渚牛渚矶边𣺌𣺌秋笛声吹月下中流西风不识张京兆画得蛾眉如许愁武康丞宅同朴翁咏牵牛青花緑叶上疎篱别有长条竹尾垂老觉淡妆差有味满身秋露立多时朴公悼牵牛甚竒余亦作不见青青绕竹生西风篱落抱枯藤道人一任空花过愁杀山隂觅句僧春日书懐四首九真何苍苍乃在清汉尾衡茒依草木念逺独伯姊春来衆芳滋春去衆芳委兄弟各天涯啼鴂见料理汉江出巨鱼风雷入驱使安得挟我辀西征二千里春云驿路暗游子𦕈归程永懐故山下风雨悲柏庭翁仲不解语幽鸟时时鸣人家插垂栁客里又清明垂杨大别寺春草郎官湖家巷有石友合并不待唿瘦藤倚花树花片借玉壶老郑谈絶妙辛杨句敷腴平生子姚子貌古心甚儒时邀野僧语间与琴工俱酒䦨兴未了左转城南隅大江围楚碧烟水入𤣥虚流落不自恨惟嗟故人疎一月三见梦梦中相与娯日日潮风起怅望武昌鱼武昌十万家落日紫烟低亭亭头陀塔髙处白鸟栖白鸟忽飞去春山空四围南楼有佳人再召且再辞闭门课文事撄物深天机斯人不可致白鸟会来归过徳清木末谁家缥缈亭画堂临水更虚明经过此处无相识塔下秋云为我生溪上佳人㸔客舟舟中行客思悠悠烟波渐逺桥东去犹见䦨干一㸃愁予居苕溪上与白石洞天为隣潘徳久字予曰白石道人且以诗见畀其词曰人间官爵似樗蒲采到枯松亦大夫白石道人新拜号㫁无缴驳任称唿予以长句报贶南山仙人何所食夜夜山中煮白石世人唤作白石仙一生费齿不费钱仙人食罢腹便便七十二峰生肺肝真祖只在南山南我欲从之不惮逺无方煮石何由软佳名钖我何敢辞但愁自此长苦饥囊中只有转菴诗便当掬水三嚥之箜篌引箜篌且勿弹老夫不可聴河边风浪起亦作箜篌声古人抱恨死今人抱恨生南隣卖妻者秋夜难为情长安买歌舞半是良家妇主人虽爱怜贱妾那久住缘贫来卖身不缘触夫怒日日登髙楼怅望宫南树陈君玉以小集见归用余还试斋朝天续集韵作七字䕫报贶笔阵无功汗左轮而今老去不能军水边白鸟闲于我牕外梅花疑是君欲向江湖行此话可无朋友託斯文新篇大是相料理因忆西山扬子云丁巳七月朢湖上书事白天碎碎如析绵黒天昧昧如陈𤣥白黒破处青天出海月飞来光尚湿是夜太史奏月蚀三家各自矜算术或云七分或食既或云食昼不在夕上令御史登吴山下视海门监月出年来厯失无人修三家之説谁为优乍如破镜光炯炯渐若小儿初食饼时方下令严禁铜破镜何为来海东天边有饼不可食闻説饥民满淮北是镜是饼且勿论须臾还我黄金盆金盆当空四山静平波倒浸云天影下连八表共此光上接银河通一冷御史归来太史眠人间不闻钟鼓传白石道人唿钓船一瓢欲酌湖中天荷叶摆头君睡去西风急送敲忩句项里项王之里也在山隂西南二十余里地多杨梅苔梅皆妙天下王性之赋项里杨梅云只今枝头万颗红犹似咸阳三月火予近得苔梅一枝古怪特甚为作七言旧国婆娑几树梅将军逐鹿未归来江东父老空相忆枝上年年长緑苔寄田郎楚楚田郎亦大竒少年风味我曽知春城寒食谁相伴夜月梨花有所思剪烛屡唿金凿落倚牕闲品玉参差含情不拟逢人説鹦鹉能歌自作词待千巖褰裳望洞庭眼过天一角初别未甚愁别久今始觉作笺非无笔寒鴈不肯落芦花待挐音怪底北风恶若人金石心试命洞庭浪传闻下巴陵沥酒喜无恙我行丹枫林屡骋白苹望乌鹊不可嗔论功当坐上古乐府裁衣赠所欢曲领再三安欢出无人试闺中自着㸔甚欲逐郎行畏人笑无媒日日东风起西家桃李开令我歌一曲曲终郎见留万一不当意翻作平生羞赋千巖曲水红雨洒溪流下濑仍小驻鱼队猎残香故故作吞吐老子把一盃㣲风忽吹去李陵台李陵归不得髙筑望乡台长安一万里鸿鴈隔年回望望虽不见时时一上来送王徳和提举淮东京尘吹帽汗淋衣相见频年只道归省里移文那得了家边持节未为非煮干碧海知谁用割尽黄云尚告饥可得不为根本计秋风还见鴈南飞寄时父迟君日日数归程到得君归我已行一路好山思共㸔半年有酒不同倾吾侪政坐清贫累各自而今白发生人物𦕈然须强饭天工应不负才名雪中六解塞草汀云䕶玉鞍连天花落路漫漫如今却忆当年健下马题诗不道寒黄鹤矶边晚渡时栁花风急片帆飞一声长笛鱼龙舞白浪如山不肯归万马行空转屋檐髙寒屡索酒杯添故人家住吴山上借得西湖自巻帘曽泛扁舟诣石湖恍然坐我范寛图天寒逺挂一行鴈三十六峯生玉壶万壑千巖一様寒城中别有玉龙蟠旧人乗兴扁舟处今日诗仙戴笠㸔沈香火里笙箫合煖玉鞍边雉兔空办得煎茶有骄色先生只合作诗穷送李万顷勐相思里得君来政喜欢时却便回别路苦无青栁折到家应有小桃开起居五马兼堂上问讯千巖及阿灰儿女痴顽夫妇健漂零何日共尊罍送陈敬甫十年所闻溢吾耳去年诵君书一纸古人三语得竒士况此磊落数百字相逢千巖万壑里有客如君请兄事才髙自古人所忌论髙不售反惊世好诗取客如劵契我无三者犹至是如君之贫不可避如君之贫不可避唿舟径渡寒潮外越中士女春游秦山越树两依依闲倚䦨干看落晖杨栁梢头春又暗玉箫声里夜游归送彭仲讷往合淝三首壮志只便鞍马上客梦长到江淮间谁能辛苦运河里夜与商人争往还我家曽住赤栏桥隣里相过不寂寥君若到时秋已半西风门巷栁萧萧小帘灯火屡题诗回首青山失后期未老刘郎定重到烦君説与故人知下孤城人家多住竹篱中杨栁疎疎尚带风记得下孤城下路白云依旧两三峯平甫放三十二鸥于吴松余不及与盟桥下松陵绿浪横来迟不与白鸥盟知君久对青山立飞尽梨花好句成萧山归心已逐晚云轻又见越中长短亭十里水边山下路桃花无数麦青青生云轩在山长与云同斋出山忆云云不来千金买得太湖石数峯相对寒崔嵬朝来忽觉青苔湿叆叆如炊石间出白云何处不相逢却怪年年枉相忆王郎胸中横一丘在山出山云与游更唿白石老居士来倚云根吟七字戊午春帖子晴忩日日拟雕虫惆怅明时不易逢二十五絃人不识淡黄杨栁舞春风送项平甫倅池阳项侯声名天宇窄与君俱是荆湖客向来相闻不相值长安城中乃相识论文要得文中天邯郸学步终不然如君笔墨与性合妙处突过苏李前我如切切秋䖝语自诡平生用心苦神凝或与元气接屡举似君君亦许西湖一曲古墙隂清坐论诗夜向深见谓人间有公等不知来者不如今干坤虽大知者少君不见古人拙处今人巧我徂山林口挂壁如君合救狂澜倒石渠春水緑泱泱阁下无人白日长万里江湖入归梦子云不愿校书郎九华山色梅根渡半日风帆即秋浦六条察吏安用许幸有千巖作诗侣偶题阿八宫中酒未醒天风吹发夜泠泠归时只怕扶桑暖赤脚横骑太一鲸陈日华侍儿读书绎句寻章久未休花房日晏不梳头谁教郎主能多事乞与冥冥千古愁女郎山不见郢中能赋客可怜负此女郎山氷魂寂寞无归处独宿鸳鸯沙水寒金神夜猎图二首夜半金神羽猎奔走山川百灵云气旍旗来下飒然已入青冥后宫婵娟玉女自鞚八尺飞龙两两鸣鞭争导緑云斜坠春风书乞米帖后银钩铁画太师字从人乞米亦可怜五仓空虚胃神哭竟日悄悄无炊烟仙人留书説服气道士辟谷期引年人生不食浪自苦独不见子桑鼓琴十日雨次韵鸳鸯梅晴日小溪沙暖春梦怜渠颈交只怕笛声惊散费人月咏风嘲漠漠江南烟雨于飞似报初春折过女郎山下料应愁杀佳人呈徐通仲兼简仲钖通仲与诚斋为乡人近来赴调而诚斋去国又通仲久与千巖有苕霅之约而未至余挽通仲欲与同归千巖故末章及之斯文凖干坤作者难屈指我从李郭游知有徐孺子春风橘洲前白月太湖尾懐哉来无期玉唾炯在纸去年识仲氏何啻空谷喜合并忽自天倾倒见底里维君天下士竹箭东南美胡不在石渠诸公当料理千巖今林宗泉石助风轨示疾不下堂有句髙八米此老笔砚交诚斋古元礼毫端洒秋露去国辞愈伟属闻都门别回首即桑梓独怜苕溪上垂榻俟行李烟波肯寻盟归櫂为君舣答沈器之二首江汉乗流客干坤不系舟玉琴虚素月金剑落清秋野鹿知随草饥鹰故上鞲风流大隄曲一唱使人愁涉逺身良苦登髙望欲迷试吟青玉案不似白铜鞮露下秋虫怨风髙北马嘶槎头有新味人在太湖西钓雪亭䦨干风冷雪漫漫惆怅无人把钓竿时有官船桥畔过白鸥飞去落前滩马上值牧儿马背何如牛背短衣落日空山只么身归盘谷未须名满人间契丹歌契丹家住云沙中耆车如水马若龙春来草色一万里芍药牡丹相间红拍手髙歌垂手舞琵琶串曲翻新谱一春浪宕不归家自有穹庐障风雨平沙软草天鹅肥七萃齐驱晓打围皂旗低昂围渐急惊作羊角凌空飞海东健鹘健如许鞴上风生㸔一举万里追奔未可知划见纷纷落毛羽平章俊味天下无年年海上弯琅弧一鹅先得金百两天使走送贤王庐天鹅之飞铁为翼射生小儿空㸔得腹中惊怪有新姜元是江南经宿食绿萼梅黄云承韈知何处招得氷魂付北枝金谷楼髙愁欲坠㫁肠谁把玉龙吹次韵千巖杂谣平生中散七不堪凤麈时时伴燕谈道士有神传火枣故人无字入云蓝雨凉竹叶宜三酌日落荷花倚半酣极欲扁舟南荡去冷鸥轻燕畧相谙寄上郑郎中梅根东望九华云中有风流衣绣人名下一生劳梦想尊前数语倍情亲节旄在道催归汉花鸟留君且作春见説祥云挟时雨故园松菊亦精神送左真州还长沙吴儿牵挽醉莼鲈今日西归略自如别路冷云随驿马望乡乔木记吾庐湘中花月偏怜酒淮左儿童待拥车凡我旧游君更厯橘洲相见讶无书禽言如曰哥哥君不见苕溪西南石鼓山鸟如鸜鹆啼其间土人相传是阿弟千唿万唤去复还身为独鴈失俦侣所愧鹡鸰图急难绕林哀哀诉明月夜䦨月落声渐咽天地濶逺兄不闻苍厓下泪山竹裂岂无鸦舅与鹁姑人各有心非友于陟冈四顾空欷歔君不见江南望夫谁家女登山化石不得语次韵诚斋送仆往见石湖长句客来读赋作雌蜺平生未闻衡説诗省中诗人官事了狎鸥入梦心无机韵髙落落悬清月铿锵妙语春氷裂一自长安识子云三叹郢中无白雪范公萧爽思出尘有客如此渠不贫堂堂五字作城守平章劲敌君在口二公句法妙万夫西来槖中藏鲁玙只今击节乌栖曲不愧当年贺鑑湖与和甫时甫分题画巻䕫得剡溪图枯槎啅干鹊交臂失夫君奈此一尊酒慿髙空水云东堂聨句金风凉夜深吹我萧萧发起折丹桂枝惊落花上月次韵武伯杨栁风㣲约暮寒野禽容与只波间道人心性如天马可爱青丝十二闲观灯口号世间形象尽成灯烘火旋沙巧思生列肆又多㸔不遍游人一一把灯行市楼歌鼔太喧譁灯若连珠照万家太守令严君莫舞游人空戴玉梅花游人总戴孟家蝉争诧星毬万眼圆閙里传唿大官过后车多少尽婵娟花帽笼头几嵗儿女儿学着内人衣灯前月下无归路不到天明亦不归好灯须买不论钱别有琉瓈价百千都下贵人多预赏买时长在一阳前珠络琉璃到地垂凤头衔带玉交枝君王不赏无人进天竺堂深夜雨时纷纷铁马小回旋幻出曹公大战年若使英雄知此事不教儿女戏灯前贵客钩帘看御街市中珍品一时来帘前花架无行路不得金钱不肯回修内司人偏戏鼓辇官营里独烧灯春风到处皆君赐金栁丝丝满凤城正好嬉游天作魔翠帬无奈雨沾何御街暗里无灯火处处但闻楼上歌和转菴丹桂韵野人复何知自谓山泽好来禆奉常议笳识鼓羽葆谁怜老垂垂却入閙浩浩营巢犹是寓学圃何不早淮桂手所植汉瓮躬自抱花开不忍出花落不忍扫佳客夜深来清尊月中倒一禅两居士更约践幽讨陪张平甫游禹庙镜里山林緑到天春风只在禹祠前一声何处提壶鸟勐省红尘二十年乍凉寄朴翁前日松间步屧归更将荷叶障秋晖如今城里抛团扇应是山中试裌衣水有秋容莲渐少树含凉气鸟慵飞炎天既懒趋城市从此尤须恋翠㣲寄俞子此郎都无子弟气夜对黄嬭笼青灯只今落脚堕鸢外欲往从之叹未能郎罢才名今白髪佐州亦复坐穷邉甚欲出手相料理东南风髙难寄牋昔游诗䕫早嵗孤贫奔走川陆数年以来始获宁处秋日无谓追述旧游可喜可愕者吟为五字古句时欲展閲自省生平不足以为诗也洞庭八百里玉盘盛水银长虹忽照影大哉五色轮我舟渡其中晃晃惊我神朝发黄陵祠莫至赤沙曲借问此何处沧湾三十六青芦望不尽明月耿如烛湾湾无人家只就芦邉宿放舟龙阳县洞庭包五河汹汹不得道茫茫将奈何篙师请小泊石矴沉泥沙是中太无岸强指苇与莎滞留三四晨大浪山嵯峨同舟总下泪自谓餵鼋鼍白水日以长仅存青草芽转盻又已没但见千顷波此时羡白鸟飞入青山阿九山如马首一一奔洞庭小舟过其下幸哉波浪平大风忽怒起我舟如叶轻或升千丈坡或落千丈坑囘望九马山政与大浪争如飞鹅车礟乱打睢阳城又如白狮子山下跳鬇鬡须臾入别浦万死得一生始知茵席湿尽覆杯中羮萧萧湘隂县寂寂黄陵祠乔木䕃楼殿画壁半倾敧芦洲雨中淡渔网烟外归重华不可见但见江鸥飞假令无恨事过此亦依依我乘五板船将入沌河口大江风浪起夜黒不见手同行子周子渠胆大如斗长竿插芦席船作野马走不知何所诣生死付之偶忽闻入草声灯火亦稍有杙船遂登岸急买野家酒天寒白马渡落日山阳村是时无霜雪万里风奔奔外旃吹已透内纩氷不温吹马马欲倒吹笠任飞翻不见行路人但见草木蕃忽㸔野烧起火燄烧干坤声如震雷震势若江湖吞虎豹走散乱麋鹿不足言夜投野店宿无壁亦无门此行值三厄幸得躯命存明发见老姊斗酒为招魂扬舲下大江日日风雨雪留滞鳌背洲十日不得发岸氷一尺厚刀剑触舟楫岸雪一丈深屹如玉城堞仝舟二三士颇壮不恐慑䝉氊闭篷卧波里任倾攧晨兴视氊上积雪何皎洁欲上不得梯欲留岸频裂扳援始得上幸有人见接荒村三两家寒苦衣食缺买猪祭波神入市路已絶如今得安坐闲对妻儿説青草长沙境洞庭𣺌相连洞庭西北角云梦更无边复有白湖沌𣺌漭里数千岂惟大盗窟神龙所盘旋白湖辛巳嵗忽堕死蜿蜒一鳞大如箕一髯大如椽白身青鬐鬛两角上梢天半体卧沙上半体犹沈渊里正闻之官官使吏致䖍作斋为禳禬观者足阗阗歛席覆其体数里闻腥羶一夕雷雨过此物忽已迁遗迹䧟成川中可行大船是年金兵至击走江之壖或云祖龙䜟诡异非偶然近日山阳人采菱不知还望见三龙浮目若电火燃见龙多见尾少见四体全一龙已为异三者亦罕传又因渔湖侧水中忽生烟烟中一驴出绕身步蹁跹俄随霹雳去欲语无由缘我闻语此事乗舟往观焉径往枯葭浦白鹭争相先湖有刘备庙实司浩𣺌权徘徊无所见归櫂月明前昔游桃源山先次白马渡渡头何情深鸿鹄在髙树白马亦洞天昔人有竒遇洞门不可见但闻水声怒瞻彼羽人宅乃乗方船渡修廊夹五殿重阁映千树规模象魏壮回合緑隂䕶山椒望五溪壶头入指顾故宫在其北屋瓦带松雾古杉晋时物中空野人住外围四十尺内可十客聚我游瞿仙馆坛上表遗步却下八叠坡一亭衆妙具两山抱澄潭老木枝干互瞻前秀而迥坐久凛难驻桃源独不见僻在宫南路山行转深邃狙猿纷上下石窦出㣲涓令我意犹豫昔闻渔舟子水际见洞户今㸔去溪逺定自后人误惆怅却归来此游不得屡于今二十年厯厯经行处昔游衡山下看水入朱陵半空扫积雪万万玉花凝或如生绡挂或作薄雾横纷纷虎豹吼往往蛟龙惊人语不相闻溅雹漂我缨有鱼缘峭壁上上终不停此中有神物雷雨周八纮昔游衡山上未晓入幽谷欲识所坐舆横板挂两竹状如秋千垂髙下不倾覆登山九千丈中道多佛屋一峯髙一峯峯峯秀林木仰㸔同来客木末见冠服髙台石桥路寻常云所宿下方雷雨时此上自晴旭紫盖何突兀万里在一目余峯六七十仅如翠浪矗北有嬾瓉巖大石庇樵牧下窥半厓花杯盂琢红玉飞云身畔过揽之不盈掬祝融最髙絶紫盖不足録俯视同仰观苍苍万形伏惟余岣嵝峯南睇半空緑髣髴认潇湘向岳流屈曲髙处惊我魂翻思宅平陆其东有雷穴灵异谨勿触云来绵世界云去一峯独僧忩或留罅云入不可逐絶顶横石渠仙人有遗躅山多金光草夜半如列烛灵药不可寻吁嗟归太速濠梁四无山坡陁亘长野吾披紫茸氊纵饮面㣲赭自矜意气豪敢骑雪中马行行逆风去初亦略霑洒疾风吹大片忽若乱飘瓦侧身当其冲丝鞚䄂中把重围万箭急驰突更叱咤酒力不支吾数里进一斚燎茅烘湿衣客有见留者徘徊望神州沈叹英雄寡既离湖口县未至落星湾舟中三两程程程见庐山庐山遮半天五老云为冠朝㸔金叠叠暮㸔紫巉巉瀑布在山半髣髴认一斑庐山忽不见云雨满人间雪霁下扬子闲望江上山山山如白玉日照金孱颜是时江水净影落清镜寒潮催庾信老云送佛貍还万古感心事惆怅垂杨湾衡山为真宫道士饮我酒共坐有何人山中白衣叟问叟家何在近住山洞口殷勤起见邀徐步入林薮云深险径黑石乱湍水吼寻源行渐逺茅屋剪如帚老烹茶味苦野琢琴形丑叟云司马迁学道此居久屋东大盘石棊画今尚有古木庇覆之清泉石根走因悲百年内汲汲成白首仙人固难值隐者亦可偶追惟恍如梦欲画无好手江湖小集巻五十六江湖小集卷五十七钦定四库全书江湖小集巻五十七宋陈起编周文璞方泉小集钟山赋陟古阜兮逶迟望故乡兮徘徊日日忽兮欲下抒予心兮诉哀昔王气之初发有神人之称孤逮温雒之弗竞亦中兴于南都因融结以作此镇倚崔嵬而在东指牛首以立阙背龙盘而作宫后季嗣兴规模屹隆张皇帝图咨谋国工隂阳既调清宁亦同司马岌嶪而引前太极穹而当中华林挂皷璇宫歌钟矗丹楹兮暨暨森翠气兮融融殿簿苑记宻如鱼鳞中纳元气仰规大辰将欲宾毳裘于九夷负黼扆于万春摄提纪厯巻舒效珍回皇风于太初散灵雨于无垠及乎分代易姓灭没变迁厚祸隐毒实生其间紫髯鼎来黄须载奔索蜜口苦辞鸩涕潸近奋身而倒戈亦反袂而张弮则见天画章衣意貌孔武大白连蜷出渡江渚丽色登梯明云镜空怆旧艶新遄归閟宫列事着帻夸战负剑阁像未尘街首将变饮血击贼举熢烛夷戎鼓愔愔槥车累累受诏下令烧香讽诗妖祥昏淫废兴乖离传之到今文字峻峭音节悽悲虽袵席之上巖石之下可听可咏而不可思矣有如斯山则偃蹇干霄隐天蔽日虽涉世毋利害盖与时而出入哀围楸兮江枫旋灰飞兮雨泣杀祲纒郭晨闇夜明处子伤内老夫填阬匹鸟羣死淫羊衡行岂曰作镇而能㤀情凡今齐民肯复记忆但能聮络相命趣具酒食上萧斋而膜拜抚漫碑而口啧告祝于蒋侯之庙遐眺于周颙之宅野芳敷蕍山啸嘀噢𣺌归兴兮亡尽乐兴哀于戏剧嗟夫系绪悠逺条流烦贸若钖嘏于淝水兮亦尝併力以扶捄彼大勲之未集兮自贤庸之弗究縁义类以敶词兮庶兹山之可弔方泉赋惟山居之嵌吟兮有泉出而方洼弥嵗年而沃深兮虽苦寒而萌芽盖随区以赋形兮非浚工之所加吾初以道为泽兮以溥溥而为家既自抱于洁清又收散乎英华賛商易而非僭兮俲坤舆而非夸摩天蛤非神竒兮出矩王非矜夸虽使女盗冠而窥兮仆夫汲而盈车故岂𠻳以为贪兮亦岂蹈而为邪将竹引以种树兮放为池而沤麻顺脉络而袭水土兮则又岂退虎豹而进龙蛇噫吾命濡滞于此丘兮又何敢怨怼而舛差燃犀赋智者鑑物贵于察物后来不察其智几希智以神为用神以智为友岂无其无而有其有庖牺女蜗登龟㫁蛇风气既开渊流亡涯故巢居僒于仲舒表柱烬于张华若太真之事吾尝以告诸徒矣慱物者曰怪怪好竒者曰轻轻尽性者曰浑浑穷理者曰冥冥如此则温子将不得为哲人子持赋于牛渚两山之间老松古木倚而和之则庶几乎敬聴皋桥伯鸾出京师慷慨謌五噫岂无济时心升降与我迟有来适吴中舂粱捄寒饥吴人皋伯通舍之慰穷栖方志虽或除此桥犹可稽伯鸾号逸民佳传照緑绨伯通赖有此庶几与之齐至今阊门外两冢陪要离累累各髙大冥冥春草萋昔古贤哲人不计凤与鸡焜燿亦偶尔埋没何凄兮出语贺两公亦以昌吾诗姜尧章金涂佛塔歌白石招我入书斋使我速礼金涂塔我疑此塔非世有白石云是钱王禁中物上作如来舍身相饥鹰饿虎交相向拈起灵山受记时龙天帝释应惆怅形模逺自流沙至铸出今回更精致钱王纳土归京师流落多在西湖寺钱王本是英雄人白莲花现国主身蛇乡虎落狗脚朕何如红袍玉带称功臣天封拆开即退聴两浙不闻笳鼓竞归来佛子作䕶持太师尚父尚书令一枚传到白石生生今但有能诗声同袍秦外铦师兄哦诗礼塔作佛事同喫地炉山芋羮何曽薰陆绮床供但见相轮铜緑明哦诗礼塔犹未毕芦叶低飞山雨湿初至长干寺云杪荧荧一塔灯觉皇舍利宝烟凝山门推上三更月似照前朝礼拜僧回次秣陵我行古井邑北风吹倒人旗店语簇簇石路声鳞鳞下车得少憩亭午聴司晨岂但田秔香更觉村胶醇懐哉厌王气契濶毋重陈旧为秣陵尉今为钟山神哦松夏夜雅颂声流到楚词更无人见独㸔时池头五粒初摇动却替幽人説旧时鹧鸪夜闻春雨来浓緑浄于洗有禽自南翥自唿不能已岂非湘川下或自江左起黄陵见哀妃白下感游子仍多忧其兄宛然深树里汝兄今何在荆棘日靡靡岂非囚空山或已投逝水年深桎梏化波冷皮肉死鹧鸪谨勿庸此系造物理吾若破扸言汝恨入骨髓风吹慈竹林苔晕上深紫吾亦念故乡日夜梦邻里不如各归依阙月照西鄙懐何月湖星星鬓发卧林丘诏使东川作郡侯髯叟望公来海峤瘿兵迎守去䕫州珍图想挂茅斋壁巧石应随竹钉舟教得巴童歌舞好侍郎千万却归休濑上懐古古寺閟岑郁空梁悬斋鱼神坐既欹仄徳容亦饥虚先生贫有命山僧乐无余长安满市花疋马吟九衢寥寥北邙山而谁噫荒墟岂有先生者亦如山僧欤盲风振苕华重露落芙蕖何当醉尉归方坐钓水隅濑上贞女祠估客征夫上野桥锦䄜玉瑱亦萧条人间多少乗除事到了英雄恨不消铜雀研君王有遗令婢子守空台遥望西陵下漆灯照鸩桮玉颜阙钗泽松栢生悲哀伭吟短歌行想像姦雄才清泉沈金彩古烟凝紫灰零落故瓦在雕镌若陶坯为人作书研词章出诙谐上下千载间流转何悠哉那知墟中人天命不复来齐昏亦披倡増三筑崔嵬年年漳河头野棠如雪开丘庆余画兔家住栖贤云泉石恣幽讨写出明视孙眉目増媚好卯日行踆踆衣褐坐芳草脱身文字祸见几恨不早仰候月盈缩修眉几回扫迷离望灵葯青松为三倒山人书姓名欲使好事攷夜坐读书此生无耽嗜独具爱书癖旁搜固未暇乍见亦略识尘土苦见污更苦官事逼纸灯自既剪竹牖仍仆织山邑少文献有亦何自觅随行五升瓻一嵗无滴沥向来长安市閲之常竟夕怅然梦里去莽莽云雨侧哦此谓寒螀夜漏三十刻春雪崇禧仙馆似官居二月寒风峭有余傲吏吟哦峭空下野童放散夜堂初荧荧宿火煨村酒煜煜残灯镜道书忽聴打忩声更急快移银砾上枯株鹤庙樱桃花覆地古庙自青春帐里还丹使山中采药人风林皋黒虎云路列班麟欲见神君面连朝礼北神玉晨口占风鸣长史昇天栢草䕶仙翁瘗剑茔瑞像殿前亡马迹养龙池上有鼍鸣华道士白胭脂萧史水银粉畨女红蓝花狂奴爱风调脂泽逐成家镜开青崃月衣近赤城霞欲下人世间槲林栖晚鵶杜鹃花云树重重和泪吟故宫遗庙有知音秦吴万里皆芳草染到山花恨最深新栁长条导幽情浄色穿户牖酸风酽如醋少待浓似酒飐飐金丝垂满眼遮老丑王道士庵出家才二十小筑契初心氷浸篱根冷苔封井臼深猿啼天惨惨犬吠月隂隂又踞藜牀座焚香鼓内琴南华阳洞稽首游名山驾言入华阳南洞极秘怪松草泉水香曲几妙𨽻画残碣刋灵章俛首试一闚冷风袭绡裳守菴敬爱客暖我紫术阳遗我鹅眼钱云是洞所藏往有寻幽徒入见黄金墙侈心或已起几受竒鬼戕身傥获㑹遇敢恨飞蓬霜更丐一片玉小筑安闲房朝披神芝图暮试饥饭方金牛洞凌竞下危梯俯伛入深穴回身避云雾偃面眎日月葯苗䕶谽谺竹节截㠔嶪安知幽蹊下有此大竒絶金牛铲光景仙牒尚可阅岗头春已半枸杞如㸃血便恐颠风奥横吹石崖裂山行行歌十首受箓坛前云更长春风漠漠杏花香峰回路转无人处恰见天书字数行竦楶雕珉万万层云头晃晃现觚稜野人自爱幽深景只是寻常不见僧道院中间沐发容施来元自賛皇公君能百拜香烟下不怕舟琼路不通虫蛀黄连彻夜焚秦谣楚诵少人闻游前欲问新宫信鹤带灵芝入暮云带浅人家隐树深嫩晴天色弄云隂好风袅袅穿林去吹散松黄似郁金遨游自是不思归花气蒸衣气力㣲抛弃文书亡俗累岭猿吟后闭山扉天风稳送步虚声杂和漫山桧栢鸣逺望山腰多白石细㸔知是野人行中峰道士蘂珠丹曽与神仙玉炼颜见説醉来烧隐诀药炉萧瑟卧云山紫阳道院古丹青恨渠犹画化胡经晚香灭没人归后自有天风撼玉铃砌穴萧森隔土桥项梁城郭最萧条羽衣歌此招魂魄直送旛旗上九霄壬戌春日自从忧患长精神兀坐斋房过了春凿落盏干官烛暗摴蒲齿冷旅囊贫皇天老眼非尘世白日闲愁自替身一段风光好如画未须全与路行人王荆公墓一丈荒坟上悠悠落日斜子孙来祭后守墓扫杏花野老从余话文公在半山蹇驴追不及落日寺深闗年少坐谈𤣥钟山直北边春风吹梦过泪浥旧貂蝉守法曽丞相能文陆左丞风流如未泯应作寺中僧出白下南朝禁籞夕阳明犹与游人作队行烟满天渊池上路菜花黄尽緑隂成游西霞四首破晓逗苦雾客鼻何酸辛山中气侯异初日如烛银田间石兽多知是肉角麟古苔半皴腹化作苍龟鳞两柱既岌嶪衆碑亦嶙峋幽涂得竒观未敢辞埃尘连年抱离忧百嗟亡一呻花委鬓毛晚草夺袍色春愁中书椟失梦里歌钟敶穷愁着文字屡被同行嗔同行不相知而况悠悠人吾与空门友相扶厯芳甸天机久深妙梵本亦贯穿徐驰得幽欣济胜惬孤愿宿芽发轻苞寒卉抱短艶鹿走风生林僧归云入殿寺从齐梁来诸彦题品遍安知千嵗后未欲陵谷变优尼制铜觉欲住女主龄主称金轮王録在华严经而舍觉富贵爱慕涂椒馨月黯回心院妖魂啼窈冥僧人弗知此独受一峰青分减傥及我终嵗栖林垧府帖昨夕下许奉半月急遂作兹山游惝怳忧思失古迹随榛莽久久失修葺南唐石塔好巍然对人立髙碣纒蛟龙竒画耐风日明旦丹阳路万感当毕集説似石婆翁皆须为余泣再如金陵再踏江东路词穷不复论江泥沾苦泪津鼓聚归魂庾信因愁老陶潜为酒存孤迹虽落魄不敢望明恩道中望茅山有感危亭对名岳毕景扶钩栏白鹭伺察过低昂若分湾去嵗负笈游最佳元符间栎林带修竹清派流珊珊离留呌昼静洞天生春寒伟哉老宗师作屋云雨端竟为杀虫蚁不活叔龙鸾遗体但解蜕故宫亦烧残今剏已半旧万柱扶𤣥坛遂以两不借一筇履㠝岏入宅问玉斧採芝投金环墨沼篆结字丹台气成盘将谓便隐遁遽尔罹间闗夷甫麈尾堕荀令香炉闲再拜望竒秀恍然神观还如见大仙伯被发緑映山两君控鹄从俱着汉小冠俗累当复驰煮药鼎欲翻病起写懐夕阳蔽天涯望望不见家牛斗象纬㣲咄咄空咨嗟此时将细碎説与枝上花送友人入浙小县登楼上依稀是去年更䦨吹短笛饮散觅归鞯丹叶标寒渡黄花羃野田重来弔古地为拊石羊肩辘轳体野人无事时常诵极𤣥时写遍千山寺吟行九曲溪谁为补天手同是决云儿欲去无人问今宵醉似泥金陵懐古六首孙伯陵头水最悲蒋侯庙下月来迟夜深行客心惊恐猿挂晋朝枫树枝司马家儿持酒桮天星亦下浇崔嵬当时若便效牛马定有孟津师旅来愁看幕府夕阳边郍更鸡笼在目前跋扈飞扬只如此登临那得不酸然杳杳旧踪寻不得茫茫遗恨有谁穷长安败绩谁怜汝霸上收声未到公琵琶未尽使人嗟泪洒华林御苑花今日闻韶无处所鴈烟蛩雨属他家江水无情碧草春北朝留住老词臣子规啼向青枫树为尔离乡去国人江南曲四首露下五原秋雨打三杨愁齐梁才子多埋在青山头郎与新欢浓侬与旧欢熟懊恼对行人当为歌艶曲孤馆闻啼莺日暮脂粉薄芳醪似泥贱那得不行乐雨认巫山气江通淫预情相逢未多时秋花开古城吴中秋日郊原落叶已离离尚有孤花闯短篱小醉不成怜病后苦吟未了説愁时鬬鸡走狗爰丝喜临水登山宋玉悲豆角已收无别事待同野老赴襟期野蔷薇娟娟篱头花白白间緑叶明光裁贩袴不掩游子屧余春背人去乞与弄芳蝶感我万古心离离不相接我行田野间落魄何所挟犹能自撑柱使气学汉侠悠然芳草畔见此放逐妾罗帷未生梦粉面反成怯幽香薫倒人山麝火初熁长亭或相思如见玉蹀狼山吾母祷于山生我偃蹇身周八始入寺所天俱不辰归人复何愿所愿清战尘勿复论衔钩去作瑞世珍乌夜啼何人弹阮咸故故轻手摘弹作乌夜啼此意我所恻南朝有帝子作牧号侯伯着身疑嫌间生意日偪仄爱妾闻啼声改镇锁竹册或云长安吏性命在顷刻小妇闻啼声赦令敷大泽身虽不肖甚幼小着苍帻再转作县佐欲塞父祖责濡墨决疑讼行朱慰寃魄羣凶见之怒极意便刳磔首沮𨽻阳藁公议亦已格痛掠及库胥指作盗钱贼胥既僒椎凿手随面愈黑书欵自诬伏身竟遭刻画酷毒一如斯谁谓彼无筞谤书入外台遂坐使者刻牵连入冶城五载穷惨礉敶词呌穹旻哀恸人叵测若无磊落者谁肯为昭白翻思受祸时何但铩羽翮愁寃传里巷泣涕到臧获嫠母偕妻孥惘惘望秋色岂料今日下置酒设豚拍聴此哀丝鸣但唿説不得月明客已去庭宇鸣哑哑世人见慈乌唾笑满阡陌谁知事乗除祸去反为福苍苍上林枝当去作谢客赠赵子野歌与君虽为外兄弟语话寻常见肝肺自从不见半年余每望吴云辄流涕苹溪松江同一波半年不见当奈何长安市上相就处弟能起舞兄能歌兄今赐弟南薫殿满载宫花上林宴弟归便着随游冠他时山中傥相见呉王台畔杨栁黄呉姬对坐调丝簧阿兄自对呉云坐唿弟不来应断肠书来不应寄他物只要秋林一双笛当使蛮奴月下吹此时此夜须相忆古琴歌山人䄂擕古琴来形模拙丑腹破穿上两金字亦残漫自云得自十年前十年前宿野店间野店岑寂无炊烟只将百钱乞翁媪回买湿薪煨涧泉老翁持此一木段刀㾗凿㾗斧㾗满秀才望见三叹羡学琴以后何曽见此是成都雷氏为揩摩雷字分明现持归修治调曲成曲成他人不肯问初弹羑里可释憾再鼔广陵如雪寃将归古操次第传龙入我舟何可怜忆昔忆昔在童初身轻俗累无云霞明道服日月缀仙都屑玉三危露泥金一丈符遨游即阊阖佩带或昆吾学语闚真诰谈𤣥校易图竹间时转拊松下亦摴蒲谪随归嵓壑庸凡近仆奴极知方匿景何敢遽搏扶请命书盈纸祈真泪迸珠但能觇帝座不恨守天厨谴臣知难逭心安敢自诬相随有芒屦还欲化双凫弔尧章相逢萧寺已累然自咏离骚讲太𤣥极目旧游犹白石伤心孤冢只苍烟儿从外舍收残藁客向空山泣㫁絃帝所修文与张乐魂兮应是到钧天遣兴望见山樱媚短岑翻然便悔出家林壊车杀马空嗟晚焚荷直到今笋蕨久为归去计云烟无复肯来心平生最爱花浓淡看了斜阳看暝隂夜归还山迫暮夜枕石唫下眠梦作童子日采花弄寒泉回身在人世欲去尘网纒永谢欢乐情把袂入紫烟送道友归浮云起足下是子欲归家藏室收云蠧丹房扫箭砂时闻捣药鸟啼向欵冬花莫使山童去惊飞逐乱鵶黄洞龙一从负图与负舟天公閟之居灵湫重瞳胼手久不作苍苔古木两漠漠朝来石磴鳞鳞湿如觉蜿蜒为人出甘霖甦焦巻多相侯呉云未莫相失归憩仁王寺重到招提未觉迟钵单初副袷衣时僧房斋院门门闭梅子枇杷树树垂蚁䕃经幡求託化龙纒佛座学慈悲长年无事闲来此坐对空山讽小诗下竺静看唐人刻相连坐石隂鸟啼留客意果熟住山心野水流诗叶天香袭道林云根有桂子应待月中寻七言云竺前头即御园小风斜雨入梅天放歌偃蹇如圆泽古貌昂藏若稚川寻得数行天宝字破他一夜草堂眠此生更要穷经论惆怅髙人旧石筵过葛天民新居为忆空山雨因嗟短鬓霜幅巾终日仄侍女古时妆乌臼残林外丹砂旧井旁不留弹月画只踞浄名床湖镜秋容淡云庄晓露香汲泉须透脉种果便成行使鹤过村店擕孥上野航极知秦外叟全似贺知章对佛称居士翻经悟法王自将诗检校犹与竹商量嗟我浑无赖非公不作狂莫移松下石老子要乗凉十月过凤山舟回入项王祠用前韵坠叶浓如染孤花浄似霜溪山如有待朱粉炫施妆胜景如天上雄鸣自帝旁工陈白玉琯人坐紫金床古兕称春酒灵虬换夕香风筝犹有韵星弁忽分行念此锄榛垄频来渡苇航欲挥终极泪只苦废吟章慷慨辞欢伯英雄忆愤王逝骓嗟弗及撞斗恨难量起舞何劳短行歌未要狂㫁云将落日千古助哀凉送人返蜀都市今重到文园更倦游依依返穷崃得得上归舟往事深能忆沈痾久合瘳行经古祠庙应酹旧山丘梁甫遗馨在降牋杀气浮白衣犹肯出黄里不包羞一聴巴人曲多贻汉玺忧花䝉尘漠漠苑抱水悠悠蠢尔狂童辈俱为灭族囚坤维元自正栈阁未应修管乐谁能并卿云亦可俦时者着梼杌聊以畔牢愁硉矹重开险销沉万垒秋堂留石室画歌尚竹枝讴寒催逋客啼鹃识故侯屈沱尝角黍岷岭看牵牛从此多谈䜩逢谁共劝酬近前持砚削成列抱箜篌近嵗安枢相宣威在益州君归如访谒朝论必咨诹列圣方垂统羣公亦好修焚烧已郿坞诛殛到讙兠虎豹参差束魑魖次第投衣冠通海峤干羽格蛮陬江冦何劳服淮田亦粗收旌旃仍使传炮烙任兠鍪𤣥象摧天狗昌陵控玉虬嗟嗟几上肉㫁㫁幄中筹贡锦咨王㑹缄辞告帝谋声名与勲烈应逐汉江流戊辰感事二首久要和平福须寛次第刑诸公善调画熈祚必清宁夹道焚香拜今知病酒醒谩劳双鬓白何止故山青妖纬朝沉彩非烟夜透扃愿同臧获列齐夀八千龄幕府才方盛军师意最髙何年燕巢木几处马腾槽驰骋心方壮指麾身更劳周诗歌劳徕费誓説逋逃行阙占风角穹庐拜羽旄飞腾真有种淡泊正相遭山居书事荼䕷架倒无人架全似老夫狂醉时昨夜一场溪雨横又漂苔藓到花枝江湖小集巻五十七江湖小集卷五十八钦定四库全书江湖小集巻五十八宋陈起编周文璞方泉小集投金濑赋世之所谓英雄豪杰之伦常多罹于困厄方伍胥之遭忧兮寄微命于一食就婵娟以就哀兮乃鞠躬而进筥何衆人之未然兮遽见竒于女子女既饷胥又自咎兮沉厥躯而弗顾胥东行而入吴兮承君命而伐楚考钟鼓以假道兮复过厯乎故处不见褵结正襟击絮兮莎苇披靡乎极浦山空水溟无他人兮老妪嘷唿乎后土谘诸人既弗乂兮质诸鬼兮无所捐美镒于濑中兮固取信于来者凛魂气其安之兮为慈母而下取庶几用此以全其老兮又足慰乎地下惟战国之既衰兮士方贱乎犬彘弄人命以为宠荣兮虽妻子犹弗忌怅圣贤之不逢兮流遗恨于后世伟淑灵之好脩兮视死生于一试故皇极之未建兮曰蹈道而则未闾阎笄珥而至此兮诚贤者之所喟吴既霸而胥称忠兮伊若人之所遗后千载之悠悠兮有遗庙于故垒井邑改而经画兮桑柘鬰其薿薿屏兰茞其弗歆兮矧昬淫于谄祭钦髙风而可企而将坠兮又秉节而不翙重曰投金于渊明胥志兮女曰未然伧鉴此兮石麟赋吁嗟麟兮尔所守者陈帝之墓风沨沨兮鸣松草霏霏兮泫露在昔凫钟振金龙輴载素域户肇开灵斿径御侍女荐玉而长号侍臣抱弓而回顾凄声竟天怨毒凝雾旦而视之惟尔麟兮髙而不屈曲而弗踞哀而不伤怨而不怒叶象制于图箓谨工程于尺度干嵗而往若朝与暮陵栢秃而翁仲逃野棠发而狐兔度伟趾角之岿然独巍巍其如故惟紫㣲之舒光絶巨笔于尼父父为尔而涕泣盖自悼其弗遇予有感于斯文乃斐然而称赋乱曰噫人之生具五常其聪明者居而王顷刻之隔或圣狂岛夷索虏方混茫天张义旗自晋阳蛮貊冠带峩衣裳昭哉上帝闻此祥千秋万歳立道旁吁嗟麟兮庸何伤黄连香赋余披五岳之图礼三茅之神莎服笋冠步行涧濵有老人者手持竒薫飏于嵓谷乃赋以文句曲之天华阳之山黒武苍蝮各持篱藩爰有药树流膏满身味苦气厚献于丘园有道所享不肖所儇世上齐民业流湾澴罔知纪极孰能遮栏尔惟昧昏能反其元当焚当燔上闻九关尔惟飞翾尔魂狙猿速往逐臭毋启我垣絪緼轮囷化为明烟素皇泰尊实鉴我言欲尽其微秪以赘烦余方肃而听俛而拾仰而不见已入石壁游洞霄天柱青峩峩石笋危不堕晃晃银云收谁子开玉鏁崩腾放闸水煜爚入洞火神境偕灵休乃欲搜碎𤨏媿被朽浊颜一得在无我致彼老铸凝披褐迎路左愿留䕶银铛被叶盘礴臝玉付九虎游宴升嶪硪为言子速去勤苦悔坎轲反朴招太和当兔运劫祸恸哭出青松残龄其或可题喻玉泉家亦可乐亭先生亭非伯夷筑亭柱亦用秋山竹但令家有满架书何虑妻儿少饘粥朝来相对亭上賔洙泗尺度羲皇人先生已死名不泯常与此亭作标凖后来邻触阏伯怒仆夫预起池鱼虑拆亭拆亭先拆柱有孙抱柱出烟去三十年余复改观有孙如此不待赞似鲁灵光偶不全令人见此空三叹病后风灯露水两茫然莫为欢华少壮年无病更须求药物爱闲犹要觅缗钱此生身世揶揄里末路光隂泣涕前快出囊中飡玉法白云深处日髙眠上冢蒸鱼燔肉当好羞北面百拜如有求愿身长健儿孙好歳歳此日烧松楸纸钱灰尽泪不尽孤也虽在犹拘幽沄沄金葢山下水相送直过撬湾头送人归苕溪愤王祠庙桃花下愁若看春又隔年今夜白苹风更恶去时须傍采菱船欧阳琴歌呜唿箇是文忠琴呜唿此琴今尚在堂中图书散失尽留得七絃传子孙六言自书书在腹古锦梅花留不得嗣孙贤者能忍贫不向豪家博珠玉初鼔如撼昭陵松巩原流水青溶溶三宗龙衮在帝左曾把钧天赐与公再鼔似播清颍水只将漱流肯洗耳曾苏两生招不来自冩新声付儿子尧囚山舜放野自兹以下不平苦与君所得归女谤此日一洗清万古小孺昔诵五季传颇讶春秋体微变今来再听七絃琴南薫遗制喜复见浮云流尽白日逃何用广陵与离骚谱成只度欧家曲秋声赋共庐山髙归姑苏旧巢已是别人门竹自萧疎柳自髠河北谤来须混俗江东谳就欲招魂故王未纳耶溪女越相先寻泽国村怀古感今吟不尽一双清泪落醨樽晨起闭门不与俗人交𤣥晏春秋日日抄清晓偶然随鹤出野风吹折白樱桃磵上小饮方坐爱蠲洁俯窥为回萦汲汲雨露泽悠悠江海情引之灌蔬圃亦足发光晶陶然未须去于焉潜我名送道人归华阳山中无酒禁户户有松醪旋汲泉炊饭多挑笋助庖天灯将出现野月未能髙忆我初游日先将石洞敲寄茅山道友三絶伏事茅山过一生痴心不望羽车迎旧时手种黄龙子今解升云入太清九钖碑亭日欲曛有人趺坐对炉薫凭谁传语桓司马句曲山中只白云蘂珠宫女傍瑶屏自把韦编问姓名回到人间无一事紫阳花下白鸡鸣秋日孤山道院孤山有何好修竹有楼居人在秋云杪香凝午醮余芳林多落果灵沼少惊鱼归棹闻歌咏犹如学步虚寄韩磵泉穷冬孤陋只书痴肯为凶荒强忍饥师友渊源似公者舆台贫贱亦安之人来山县犹须债雨映茅檐但要诗欲诣楼居无逸步要从老手化神竒访梅二首起看重雾白漫漫畧见春风在树间傍水出篱犹未快淡烟微雨又青山幽花随在石根傍几欲移将近草堂草草一尊聊尔尔跨驴归去月荒凉呈苇睡翁家本汶阳县累世事耕蚕室庐既焚荡飘零住江潭幼及识故老颇闻乡里谈最盛阳和时梨杏香酣酣岱宗富栝栢孔林存搀檀乡闾鼎其中宝号玉檐檐去年拜睡翁知是山堂孙渊流京洛旧尺度欧梅间昨梦返故里有翁作司南俚句驰寄之何以镌𠖇顽石林苍苍一林石零散少存者分㩦多子孙不胜落田野虚堂有天就乃在絶壁下存者宁非真散者亦已假相君久藏山逺客初系马幽玩理莓苔孤吟坐梧槚方咏兹游清未敢泥风雅絶句四首巾车初扣槿花篱物物来前总要诗一句坐来模冩了两鸠飞下老梅枝纱笼解散坐门畿生怕逢人索接䍦朝雨洒来山更净舂锄恰好到方池解唿威羽归丹穴可致葡萄献汉宫四面八方笼不住许来分坐此山中隔林八十龎眉叟理竹疏泉过一生见説石林身健日把书只在石中行客中客中时序又忩忩孤坐初春小雨中弄水攀松去年事令人忆杀洞霄宫山乐官山乐官尔谁魂逃河入海俱奔奔伶伦梨园何可论山乐官予欲尔兮无言如有言为余歌云门鸟媒一自弋者篡𠖇飞亦云多庖牺网未收同类如予何已噤伐斧篇去去依女萝和涧泉赋山楹共惟古至人用意事物表一丘谩摧残八极自围绕不劳日月运坐见嵗时了鲁梦久不作楚赋那遽晓既烦匠氏来谁谓此山小云衣方纷敷雪干复夭矫沐浴抱归藏乐甚忧悄悄重经洞霄曩既负幽讨今敢萌遐心扶桑下阳驭砮磬浮空林琼台渺詄荡蘂珮栖髙深屡见仙骥舞遥聆元女吟如逐覩开辟那复忧﨑嵚抱关职贵重启闭非所任灵颷掣虬户同此琅琅音愿併翠绡水冩之朱丝琴大涤洞嵌空才入泉潏潏隔凡倒悬若锥立道士云是闾邱公入向华阳便门出岸帻岸帻坐亭臯休嗟命不遭通幽文似呪招隐句如骚日下桃花热风低鹤背髙真游穷不尽只是酌芳醪翠蛟亭禹驱龙蛇不驱蛟依然跧此山之㘭有时渊亭忽奔放如负山走如玉跑昔时莘渭正如此咨尔来者无空嘲寄题馆娃即灵嵓寺突兀僧蓝是馆娃屧廊犹自隐晴霞清明但长离宫草精魄应栖野寺花白苎黄焦迷鹤市紫兰绿蕋属渔家思量种蠡成何事空使君王式怒蛙小寒食从来寒食多风雨不料穷乡亦管絃壮歳心情悲昨梦异乡时序感流年偶随游子来溪上因与棠梨立路边从此堪悲转憔悴随群同上钓鱼船五月五日至京口回回望秦淮出语重烦喋凯风初酸辛灵雨更凄切畴昔之所经望见心已折粤从世态换转见凡此别缗钱换仍艰旅饭杂砂屑坊市半頺毁物货仅罗列鸣凤斯不闻遗沴犹惨烈凌晨转时序涂路已入浙景清虽快人忍作昌歜节身本无瑕疵反被谗口谍低翔就师友庶几免磨灭清旷虽未能𤣥畅差可悦如其守微言予将俟来哲赠苏召叟句容县古寺壁有道元笔晃晃缨络躯渺渺烟雾质一堵最光怪朱泥久堙郁泥去墨亦尽惨淡意都失恨不还其人加巾急鞭抶毁弃加弗敬请论如汉律罗汉院塔影颠倒难致诘稗书志海翻此理殊未必今君所归路正向此中出况有弔古才仰天痛唿屈勿称荒唐言析理资按述其余传播咏淋漓满箱帙栖霞者悲壮茅洞者清逸珍题倘相命当第为甲乙半山寺野芳汀芷互幽妍相国风流亦未传衮冕尘埃半山寺自相撑住过年年跋钟山赋二首丁年冩了钟山赋举向禅宫入定僧僧却为余言未好扶行同谒晋诸陵往在秦朝问六朝江楼祗有女吹箫昭阳太极无行路歳歳鹅黄上柳条过凤山有感二首当年凖拟作家林溪墅栖居意已深隐者自应寻别业凤兮何肯负初心参差一叚囊中玉激烈三更月下吟若不速来相就饮定应从此失知音秋芜阙是草堂基惟有南邻尽得知辛苦置家将守冢吿求广地要穿池净莲已付乡僧掘慈竹从教墓客移虽向龙湾作耆旧此生宁没暂来时絶句二首臯伯通家鎻夕晖八年寒食数归期江乡橘柚花如雪不许离人戴一枝入春便与僧为友紫萼黄英见坐禅昨日邻翁催入社谢他只是説无钱辛未九月晦日遗体即母身哀哀勿重陈一贻泉壤忧两见霜露晨繁霜与重露涂抹随荆榛身即未殒灭强与松栢春遂于揺落中见此天地仁𤣥鸟已辞社蓐收方降辛拭泪声秋旻何由酬艰辛闲居日有幽事赋作竹暗僧窥户莎寒鹤上㕔壁悬陈处士屏照少微星累甓为蔬圃埋盆学蓼汀自知痴得计常用醉为醒野客兼称仆幽禽代作伶浴凫翻落磵鬬雀堕空庭筭数推三甲防身召一丁案头松叶响墙角柚花馨梵庋堆书笈醪罂隐粟缾茅茨隐烟雨鸡犬也忘形苦锥歌寄涧泉我园秋果枝累累缥青绀黄使相持役夫牧人记註之尤所佳尚惟苦锥苦锥两株结䝉密追惟丈人语天出遂欲供之作笾实他往返舍百无一乃被猿狙打都毕摧藏睢盱以自抶季冬初旬日协吉寒风急霰俱栗烈自慙曩者信已失初歌献马效诙谲腊月八夜雨愁云欲雪未成雪忽闻寒雨夜淋浪但知歳月随寂寞不悟干坤发艶阳天黒鬼车声更大夜䦨客枕梦初长明朝起视篱砌下草芽浥浥又回黄送磵泉一自接道谊形容生辉光束情谢流宕捧咏增惭惶矫足时切窥云海何頺唐长安卖药市堇堇十载强复缀守藏吏得近中书堂心计常自珍孰云失其良稽首谢衆去酹酒相扶将融风促丝䕃代对日夜忙石涧流自涌玉山禾欲长安得便奋飞相从决髙翔送薛子书龙泉饯语余便使借船居津吏方抽木官人但载书潮通白矴石身近碧京鱼一巻诗文就臯禽亦自如晚菊亭亭砌下黄金花霜后颜色如矜夸𤣥英摧挫百卉尽独自照耀山人家湘累晨餐不论数千歳髙丘恐无女君不见天宝杜陵翁晚节尝为少年侮诵哀江南赋髙桥沙水涸台城蔓草纒下有烦寃人诵此危苦篇我生楚臣后身在江枫前但见去魂逺不见归魂还惟昔爱好词细碎穷註笺中间多佚事他书亦不传极欲补阙漏今方长弃捐重効嘈嘈声庶几与周旋简正字仲南白发梁鸿随暮猿不辞引领望兄门久无清梦相追逐今喜遗经为讨论数叶赤枫鸣客路一畦黄薤忆家园着书不就身何用每见飞尘恨满轩重游栖霞林鹿已尽虎不见迩来流民所蹂践残僧自言昔遭变藏埋经像犹可唁流泉鸣悲雨摧殿满嵓慈相沙汰难白盛缀粘或坏面慧命弗絶如断线况我忧患经厯遍见此悲酸尚兢战千声万声走出门门外秋花泣余泫出溪二月天景佳波清见鱼虾望中何所好溪女摘苹花浅浅犹可涉素手花似雪隔巷闻讴声风来正相接过旧居遇隣家子述怀忆昔垂髫时最感隣媪嫂剪罗作发鬌添玑缀纹褓今回遇孙枝面墨体枯藁念彼旧宅㐫灾衅失依保此生未还役况复念家道冷节返乡闾江路见芳草夺时罹荒饥连歳愁浩浩流离在山县只有泉水好野樱聚紫玫衒弄晴日杲半为乌雀盗半被奴婢讨佰弜必尽䕶盘饤如拱宝坐荐一琖春便足舒逺抱正字南仲祭诗昭阳作噩冬愁云凝上苍我随谿谷底卤莽闻公丧哲人困中寿颇谓吿者狂继执邸吏符踯蹢抽肝肠又闻敛魂魄玉色貌愈强环泣甚危苦精神都不扬一朝委垕地千歳还天常峩冠谢成均射䇿何巍昻连践中秘书检校四库藏象纬识校尉篇编嘉议郎麟游夜阁黒凤去旻霄黄惟初典郡学吐血谤可伤积叠髙于山党谳空销亡故老解嘘枯新人工絶吭灼灼藻火衣可使绽作裳竟罢奉面对射䇿禆君王愧负临轩恩穹林摧栋梁往者流传诬圣贤失隄防頺裂在眼前悽怆遥相望二纪获敬事实亚衿珮行尝窃季弟称朽秽敢自将束教濡雨露采撷参差香虽罹颠沛忧梦寐敢自忘翻思説待对按述何微茫嗟此盛壮时倾耳殊忩忙但觉异清浊安知为死生发栉逮细碎罗列置箧箱前年日重九西归旧台城䝉索新句咏挛缩纸半张巻头七字吟持以献我兄称许极铢两逢人便增评出示巩雒跋文字逾西京鼎器冩饕餮肉翅两目长欵曲弥日留振刷家苑翔池水正清洁硕果乱纵横斯时惜晼暮元袂欹秋阳徐步引升榭如诉后别殃命之返里庐凭籍蜚晚英读书与析理旦旦拘限程尔搜嵩磵微乙亥事颇详谨勿攀巷记眎此小传成亦勿痛拣择因笔为文章倚櫂望江浦披榛穿翳荒掊击祛鬼野乡志始窜更警䇿入心腹陡谓千金轻谁子料承应才问一籥赢勅具㕑节馔髹柈糕菊芳终席岌飞动漏下楼皷镗划见暌孤占覢覢拖晶莹姬孔情可恻一身行自当日斜亡集舍𧑃跪亡妖祥国典啬左丘地下收回商师门钖休诔恸哭发幽荣滕抱倐怊怅薛譔方施行茂洪既篹缀彷彿日月光门户变化久咫尺未可量贫疢褁祭缓偶然值清明雨寒送魂来素筵见亲情熟食侑介推覆桮嘷后皇谅此心靡他庶几下歆飨弔友人朱子大与君昔并丹阳船形容惘怆俱可怜自説宅圃及百年藏三小山出云烟土伯小庙自题扁持照清池分丑妍吁嗟先君方下世姪子卖半相炒煎出寻方伯待救䕶与我密者才万钱是身灾疢恐凋谢语未脱口吁皇天那知君今亦逝川洪崖白石梦杳然竟从他姓改受㕓呜唿朱君无归归来但见空屋椽入抱山骨于黄泉挽正字南仲四首千古应无恨诸公竟不能要令参溟涬端合罢飞腾白草觞麟野苍山下马陵有儿持手泽泪落照书灯巻舌空沉彩芸香亦蠧贤几时噫凤沼一旦感龙泉逺播雕题外髙垂若木边煎胶嗟不及遗碣暝台悬珠璧方辉耀菁华未寂寥极知身作祟何用食为妖牺象收儒庙箫笳咽市桥伤心纱㡌冷三径雨萧萧一自初闻报哀号向草堂相随只儿子逺和有山獐土沃幽宫掩灰凝奠酒香孤身挥泣尽松栢便萎黄行歌四首雪压门外土骨堆一番两番春始回归来但见邻舍换老树红花如死灰商量千古有何事经营八纮非汝才乗除幻变既如此何不快乎鹦鹉桮天谗天谗光照户反舌转枝啼更怒九霄詄荡帝座髙老我此身无吿诉舍傍种园翁作邻一方泉兮在中庭齐民书在泉有铭誓将团结为林垧春霏霏兮秋靡靡叹息赏音人已死堪嗟玉雪缀空条可奈芳蕤逐流水融怡艶冶恨欲销世间风雨何寂寥有谁肯为吹葬箫往和蟋蟀谐鸱鸮先秦古书世已稀国风雅颂声又微彼美人兮在天路马蜷局兮将安归古人所怀已汨汨今人所怀又勿勿我亦东西南北人相逢且尽桮中物遣兴山中雨更愁不是弃吾州怀母未能去无邻谁肯留茶人穷似虱药户狭于舟一磵多深碧嘲吟尚自由孤山桃花二首天上仙人休掷火尘中道士莫烧香可怜绛雪浑无赖一簇千枝对草堂莫向蓬蒿恨不遭梦魂曾钓海山鳌当时不合轻仙事惆怅灵风满碧桃送人之武夷二首精舍人归入内台遗基处处有芳埃小儒更合修壶史刋落干鱼入水苔终向名山度此生此生吟骨要猿擎洞宫终与人间别六六峯髙削紫琼秋晦有怀正字南仲怀君几日忘况复值秋隂天亦容清调人难识素心他乡谁馈肉永夜只听琴髙咏龙泉碣相从发至音赠孤山道士二首九霄象简手中擎岂是闲人爱列卿洞里石田春漠漠有田多与种黄精清秋古洞无猿啸自觉寻行幽意微处士桥边增怅望几回沽酒对斜晖送人之桐栢半溪松黄堆碧波狂夫如此欲如何洞天春晚归不得司马悔桥芳草多送髯髙谒方巖客舍窘积雨出门今始晴药苗随野饭燕子看山行大道白日晚闲汀绿芷生方巖相见了为谢草堂兄江湖小集巻五十八江湖小集卷五十九钦定四库全书江湖小集巻五十九宋陈起编周文璞诗集瞿塘神君歌黄衫纱㡌佳少年烱然饿虎穷山渊不居秦鹿祖龙畔却走碧鸡金马边左手斜执巨灵凿右手敬抱禹贡篇离堆顺流已受命一下不打天吴鞭有时挟弹莫云表有时蹴踘春风前有时却自着绛帕走入药市寻神仙为人早似李太白学道定似葛稚川孙翁走避乖崖叟遣仆送画不取钱神君庙食与画像千古万古当流传我昔梦上神君殿偶值蓬莱衆真㝠洛阳开尽姚黄花铜驼陌上难相见清明日书事苍弁一如楚执珪思想越唫身自低涧水又如古智士纵横流转又滑稽杂花半开已倐落如怨旷女离深闺幽禽自唿复相命如谴逐魄伤穷栖而我自是不羁者行行踏破青萋萋今回荡桨苕霅溪与野老辈相扶擕园池亭墅游厯遍自对蜀锦倾偏提兴䦨径走归第舍同沃浮蚁烹村鸡百五之后最寥閴独过赵湾西更西野夫不知时节换但要熟醉与春泥云根云从㑹稽生旦旦见伯禹听读山海经成龙不成虎禹命云归欤可命蕺山去昻昻王内史眉宇照今古常在此盘旋深藏无处所王孙江海人云根自栖翥招邀玉叶来以石为伴侣既从衣上浮只就茶里煮不入晋家池肯作秦望雨两儒一支郎不学世间语吴伧哦五字坎壈酸澁苦併送山人中约束云下去听琴向人犹抱舜文絃不信书生不值钱弹去履霜空作恶一林风雨已鸣蝉寄友人流落他乡铩羽翰半年宁复寄悲欢夜转楼皷思成角朝见江船念客鞍不恨形体老闾里遂令唇舌满长安寄声好在文章友目送春云自倚栏雨雨意遽如许云容亦可怜声声总断续滴滴更匀圆道院烧香地山房焙画天故园无恙否润色到瓜田隂山隂山祠下月如霜不为吟猿断杀肠折得橙花无处赏带枝分与棹船郎新亭诸君收泪已无言烟外中原草色昏老子归来坐廊庙短辕车上欲消魂法宝寺细竹千竿殿影斜龙颜曾此着袈裟寺楼杳杳钟声度疑有宫娥出晚花戒坛相君孙女小乗僧身入祗园佛律行三级戒坛秋色冷箇中蝼蚁亦长生桓野王像朝来三弄清溪笛叹息欷歔太极筝怊怅斯人风味减江花江草不胜情玉晨观二首野笋冲泉出山花避石开余方有公事不为等闲来羽扇临元寺霓衣上醮坛九松枝叶冷千叶杏花残寒食有感三首生平参道术归事大茅翁持钥开金匮焚香立玉童黄麟来地上朱鲤出江中今在桁杨畔依依睡晚风清明好时节傲吏小诗家失意因流水伤心为落花人归知事尽日落见山斜明月三义路村醪亦自佳亭午步江臯谁云命不遭爱风吹蛱蝶怕雨烂樱桃鑚火烹新乳槌门觅小槽今年竒事少尘满旧征袍桂偶向花边立悬知病已瘳小山今夜月团树满庭秋清露霑丛底斜河在上头须㬰香更好还与碧云浮自笑自笑萧条甚微吟坐到昏江风来扫地山鸟见开门茶面龙头缩花梢犊鼻温一从杯酒少不复过深村檇李道中二首吹彻鹅笙醉碧桃古城斜日泛轻舠此行忆着经行处绿树黄桑一样髙卧龙山下听吟松细雨清明似梦中柳䕃朱栏三百尺渇乌犹自泣江风梅梁歌文命殿角东北左上有梅梁鉄交鏁传闻旧时枝叶生木质鳞身无不可有时疋练离朱栱归带湿萍光欲动低头下及菲领泉奋髯直入阳明洞旁观但怪香火浓顷刻即令风雨送尔不见饥乌啄皷来馈食走入嵩髙化为石禨祥祸福倘或是隂阳幻变谁能测玉笥观白玉挂梁含元追下流血柱异事苟逢博物问后来那得详其故巻丹云凝素雾玉箫九成奠雕俎登歌升降只仰俯呜唿梅梁勿飞去题胡女骑燕山雪花一尺飞胡人胡女夜打围海东青过流沙西黄头郎主独自归创残狐兎悬毡车疲惫鹰犬闻笳悲君不见自从石晋纳书欵白沟河漘作边面东阳道中野店稍头起灶烟江云弄色半晴天暗泉遶砌喧人语逺烧侵林照客鞯晚日未收鸡上树春风欲度鸟耘田布帆无恙归心穏才到家山又迫年凤门泉石根两眼北风吹乳窦潜通御井边飘出宫花人不识又沿衰草下山前寒食曲今年寒食好天色游人踏青行不极寻山不惮千里逺往往啼号湿松栢一杯才酹坟上土祇就坟前便歌舞故乡自有恼懊声挿腰羊皮小番皷吁嗟悲欢一饷间但愁死人不能语君不见北客纷纷俱落南青邱望㫁白云漫影堂逢节具饮食魂魄夜行溪谷山赏春二首满酌黄封都市酒斜簪缥带御园花半酣更乞跳珠水独对风炉自煮茶赏春社里皷逢逢尚恨声同调不同我亦明朝苦无事更来吹笛乱山中春怀棠梨未落柳丝长料望幽人作断肠已自不堪田父饮更能重入少年塲山连莽莽荒陂白门掩萧萧野日黄想得故园疎雨外樽前催拍杜韦娘暮雨暮雨潇潇郎不归尊前谁忆旧歌词望夫乌臼浓于染黄叶惊秋恨欲飞即事二首乐使金花皷蛮衣紫锦鞍蕃官船过界驿吏报平安龙䕶朝元阁鹤栖封禅台中原垂白叟只望羽书来题尧章新成山堂早将心事付渔樵若被幽人苦见招多种竹将挑笋喫遍栽松待砍柴烧壁间古画身都碎架上枯琴尾半焦犹有住山穷活计仙经盈巻一村瓢题卢申之驘网图昔日三郎骑尔祖庙食太山可辛苦后来﨑岖蜀栈间弃置龙媒复亲汝深山古木雪漫漫险途十步九步艰网头呪嘱勿损折要尔助军身补官赠相士丁日宣张公谓予可神仙薛颠谓余可英杰丁生谓二皆无成世间安有此竒絶麒麟阁上冠貂蝉龙虎鼎内治大丹兴来一笑扫燕骑回首已自升云端何如只向松江渡杨柳影边茅屋住卧看苍虬挟白云巻取秋涛过江去弔黥卒吾作穷竒白下囚汝披短褐从吾游蒋侯庙畔沽春酒周处台边送客舟械欲破时应日惨命将絶处亦天愁江陵柳大如知此对着官军辄泪流杨孟博挽词向来洛下老书生今见诸孙更老成不复秀才趋试院已题文学上铭旌泛观今古人亡恨只有英雄命莫争来弔乍闻妻子哭依然认作读书声赠隐者袁三柳大刘廿八长到先生卜肆边便拜逸妻为嫂氏更沽村酒作家筵山公马在何须尔林屋丹成亦偶然独此老身无借赖为他人掷卦爻钱劔客行燕云大长着柘黄仁人烈士集太行已闻泣涕拜明诏共挟金舆归大梁安得山人一双剑走入云中看不见人间夜半风雨时渠魁首奏延和殿我生四十无所成荆淮好汉为知音丈夫志在仁义耳麟阁貂冠非本心功成剑化两龙去我亦变名入烟雾此时再来康山人九霄客星在何处书事説战犹能听闻尸不忍过役夫愁似鬼病马瘦于驼甚欲参经纬其谁出揣摩中古有遗老亡奈檄书何见泗州降者才自降兵便守边大家齐数中兴年姑苏寺里相逢处为尔呻吟一怅然感兴七言三首寥寥古意少人传莫为薫琴只五絃夫子纵心方学易我曹何意便谈𤣥神驰洙泗身将老望断沅湘眼欲穿月白风清如此夜阿郎不肯上钧天在家莫羡出家僧扰扰营营竟未曾相国舟中龙夺剑山人吟畔鬼吹灯从来不肯寻真诀更自无心学大乗汉室诸公鸣玉佩也须还我一枝藤夜夜推敲学苦吟一无鍜鍊假黄金石间真隐何时出地下诗狂无处寻独鹤向知长袖舞哀猿空作断肠音故墟杞菊今何似桂落小山春水深题天童全老天童宝楼阁铜钉敞朱扉一老烧香后诸禅乞食归天听涂毒皷神捧苾蒭衣説了村夫偈依然入紫微送人之金陵江山不逐寒朝晚陵墓犹含古木春君入台城须访问箇中定有六朝人送道人归茅洞三君乗白鹄各在一山椒子去穿茅洞人方采药苗花连云气近松转水程遥想得寻幽侣空歌散午朝中秋日游能仁北寺两刹轻云漠漠烟漫漫杖藜扶行不作难无量寿佛像最古未曾有经碑亦残秋花泫露颜色好客子着雨衣裳单题诗冩寄莓苔壁勿使俗人相对看赠虎丘僧道辉游天台二首世讃碑人换穹龟上绿苔琵琶不可听楼阁更堪哀竹动禅僧入梅香冻雀回阐幽繙内典日晚未归来少小即精勤㕘禅复着文香薫沪渎像茶酹武丘坟入定山猿见吟诗海鹤闻幽情正迢递又拜石桥云西湖即事闲看浮鸥栖曲渚倦随奔鹿上荒陵松门雨过长廊静一架藤花供病僧宫人斜魂魄凄凉掩暮尘野花山叶自精神年年中使头边过暗里相看似路人上强寺方池流水碧溶溶怊怅灵蛇不易逢门外行人常立看一株唐末半枯松太湖太湖我汚池茂苑我林莽橘柚我堆盘鲈鱼我登俎区区为苹花移去溪上住终当赋归欤来此卧烟雨冩怀二首吾闻唐诸僧往往多人杰有擕至嵓廊可并䕫稷契伟哉寒山子拾菜衣百结其文似离骚但自冩木叶往时陆荆门自是天下雄徒𨽻解散尽何处寻樊翁遂令一世士黙黙逃虚空至今大堤上叶叶皆春风九溪十八磵九溪十八磵冷见帝青台洗足僧书石临流客放杯按头似叶响身畔野花开百六辞歌吹清游始一回弔辨才二首读了碑文读祭诗冷看遗像立多时即当岭上生云处山鸟心花忆老师坡使参寥滴奠茶定将老泪湿烟霞谁知走入灵山队又对闲人説法华西湖小隐先帝何曾宠倖臣家园籍没几经春一丘赐与婵娟魄教主西湖似洛神曲坊曲坊才尽上湖船笑问云山欠酒钱两行柳丝黄不断不知身在御园边寿星老问子规二首子规欲归归未得啼向钱王寿星石月明思尽不知疲只怪晚山深似碧莫向空山恼病僧莫云台殿夜乡人多时不识巴江路守着浓花哭过春分梦泉偷得两泓清同他猿鸟喫上下泉边身上下床上客相对各相忘山中小花白隐者居密竹绿坡便当篱野泉入户自花池床头一巻麻衣易更有寒山拾得诗逸士坟魂魄归散两遥逍小小邱亭慰寂寥守墓未须耘宿草白蟾方䕶紫芝苗夏日偶题溪友相唿上钓舟藕花菱叶思悠悠好诗已在前山处冩放参寥石井头谢頥田见过云巻道老方昼睡有僧奚为入桑杞惠然相过穷壑底共谈僊流佛宗㫖二家之风亦頺靡吹而飏之谁为起寒灰煨芋香透纸唿童就邻一賖米作糜煮菜相料理吾穷于世无比拟殷勤相觅有吾子谩书七字聊送似往供天嫔泣山鬼望茅山六言三首羽衣药叟欢迎手执兰花共行从此十年不调可能久视长生昔年唱采芝歌已老头颅奈何不见飊轮碾变白云出没常多蒋兄家弟清古着书互相推宗搏土划沙戏剧穿岗度岭从容寄山中道友三首玉凾捧上五云堆着意通幽此一回三十年来增怅望更无人上望僊台忩忩山信寄来时中有黄庭七字诗已死华颠无觅处几回吹断玉参差忆得寻山复出山緑杨时候莫春间至今只有游仙梦长与松风自往还初营凤山香草参差种幽花逐旋移既添醒酒石须着放生池春在年年好山来处处竒吹箫吾不解长啸却相宜梅谷香焰云头玉雪身缓行微咏岸乌巾始从谷里看修竹却向水濵逢丽人客子去时方得月岭猿啼后便无春凤凰欲下箫声紧狼借瀛州万斛尘法华小隐偃盖着地卧清瑶傍渠走散入流觞壶转若珠曲九淙淙不知休还赴石鲸口湾澴合巨涧横桥傍蒲柳来看莫春余衆緑浓似酒摩挲苏陈刻愈觉歳月久寺僧爱月焰捧送贵侯有至今星散居各自开户牖自弃眠云身谁缚钓月手夕阳令我归为尔重搔首既离洞霄遇雨却寄道友凡骨何堪得再行渇心犹要谒通明惊闻竹树连山雨疑有风雷㩧地声鹿啖黄精知歳久人逢青箬便神清重来只要齐盂饭副以常堂枸杞羮题曹武帝削瓜图阿瞒𤓰分姿见之垂髫中此心既弗乂此道安可洪汉祚既坠地余子方困穷仁义傥自唱厯数岂不同挟令及宫阃杀士延奴童至今弔古徒哀痛殊未终实以已偪仄遂令彼长雄画图出后世畧见经营工想其鼎峙势亦天诱其衷此章弗徒歌聊以禆国风题蔡武伯所藏荆公砚兽面鼎足莽回互中有润泽比雨露当年曾出富国疏老子平生用心处帝谟商颂周六典刻画声形劳解诂至今文字与风骚一一相辉炫缃素如闻四海失枝梧可憾诸公欠调䕶谁令天乎遽如许可是石也能无预陈元同归蒋山路亦使髙人野僧觑若为持入定林中应有明云入天柱吾乡风流蔡夫子匣而藏之美无度君不见公卿后进陆象山作祠堂记余千言直欲百世俟圣贤惜哉不得铭此砚使我失意心惘然归别墅幽栖久不到猿鹤擅藤萝丛篠生将遍流泉咽更多邻翁新醸熟野寺暮钟和亦有经行者来观倚杖歌早起佛香才了换儒巾身是人间自在身一路野花清养目半沟流水静怡神雨宿山中留连如有情蕙帐极空明晚粥知泉味昏钟度雨声稍容林叟睡莫放晓猿惊剰欲剜苔藓应当冩姓名再游九溪昔年九溪十八涧今度见之逾清真静依落落石路晚闲绕寂寂山家春可怜潺湲似留客更觉曲折能随人得得杖藜来尽日野棠山杏亦精神偶题海气江声相与浮今时帝里旧杭州西湖寺里多金碧自厌秾华不肯游送人之官严陵如君风貌又精神自合拖绅近紫宸平地有心开洞穴十年无俸着闲身已看青舫垂垂去须忆绯桃灔灔春若向元英台下过为言亦是学诗人与弁山道士饮采苕归来日未斜更擕苦菜入仙家后园同坐枯桐树仰看红桃落涧花不欺斋陈兄榜名不欺斋不欺本自诚中来晚周洙泗汉伊雒中间此道寒如灰不欺斋中一尊酒兄乎此意差耐乆真情往往到僮仆何况亲知与朋友君不见汤脱胡桃一语失此是迂翁年少日陈吾再拜吾事毕望云亭淑气槃槃接九原须臾鳞合更弥漫自从蒿里无颜色来到钟山有泪痕往者英雄俱雨絶后来哀痛欲河翻夜深月照长松下谁见孤飞出墓门敬思堂四言有亭央央髙丘之傍父兮母兮坚深埋藏厦屋凄凉宰木成行春秋烝尝酒浆牛羊身体俯伛虽劳弗彰心志瞀乱虽烦弗扬欲求幽隂茫茫洋洋两间四方实系我肠何以照之明神后皇凡今之人谁同慨伤陈将军哀词扞环城兮保赤子归王所兮执弓矢虽有妻子兮不如兄弟嗟全家兮南向而死䕶行殿兮卧旗鼓统伍符兮莫余侮故宫芜兮胡作哀将军兮鬓垂素气力絶兮委尘土后来孤童兮不胜恻楚天隂隂兮春寂寂曰余兄兮有庙食偕友于兮往作配驾铁驷兮载云斾山中人兮望余归江鼯翔兮花乱飞弔清溪姑词清溪之濆有小庙焉相传以为溪神蒋子文之妹也旁二偶人陈叔宝宫人也癸酉歳或言有妖据之郡太守毁三像于溪中而犁其庙彼亾国妃嫔可弃也姑不可弃善恶无别而废者古今不可胜数也何独此哉因感之为弔词曰投余兮緑波彼土偶兮奈何余魂兮无依依余兄兮山阿兄姿兮甚雄青骨兮朱弓称天兮诉余寃令谗夫兮不终水仙庙鼔吹曲四首水奫沦兮不扬山嵚岑兮多巨石神来下独舂仰昻神逺适王孙的咳神无亟兮倚碧栌欵铜铺德星在南乌尾逋两峯隐天花深草蕍钱唐十余万户皆看使君欢娱虽涉流沙厯炎都入医无闾不如东吴龙飞天门鸡鸣日观湖州有鹤知夜半端冕结缨绛车施幰瞻彼孤山男唿女怨欲裂冕毁车春荣秋枯无翁愁予云冥冥雷阗阗横玉转流珠干灵龟入我梦谓君当旋既穷海壖之炎天当饮山中之流泉招魂天孙招魂鬼伯催促千歳之渊不为谷巉嵓既刋松栢桓桓曰惟君之魂于兹考槃其永安君窆初成余以归藏筮之其兆盖如此也呜唿休哉江湖小集卷五十九江湖小集卷六十钦定四库全书江湖小集卷六十宋陈起编危稹巽斋小集借诗话于应祥弟有不许㸃抺之约作诗戏之我有读书癖每喜以笔界抺黄饰句眼施朱表事泒此手定权衡衆理析畎浍厯厯灿可观开巻如画绘知君笃友于因从借诗话过手有约言不许一笔坏自语落我耳便觉意生械明朝试静观议论颇澎湃读到㑹意处时时欲犯戒将举手复止火侧禁搔疥技痒无所施闷怀时一噫只可卷还君如此读不快千驷容可轻君抱亦少隘昨问鸡林人尚有此编卖典衣须一收吾炙当痛嘬上隆兴赵帅买宅须买千万邻李雅喜得王僧珍买山百万复谁与襄阳节度真主人我生兀兀钻蠧简不肯低头殖资产缀名虎榜二十年依旧酸寒广文饭緑鬂半作星星华岂堪风雨犹无家大鹏小鷃各自适只有鸿鴈长汀沙弟昆团栾虽足乐老屋萧条不堪着玉堂便是无骨相也合专侬一丘壑近来卜筑穷冥搜十里而近依松楸骊龙塘上邓家丘半山老人所钓游半山天下文章伯邓家声名亦辉赫断碑犹在古墙隂好句曾经冩山色买邻得此天所予独欠山资无觅处平生骂钱作阿堵仓卒唿渠宁肯顾君侯地位髙入云笔所到处皆成春万间广厦芘许逺岂无一室栖贫身王邓故处为邻曲更得赵侯钱买屋便哦诗句谢山神饮水也胜樽酒绿鹤楚楚雪衣明烟霞径里行不官陶令野有节伯夷清一见消尘虑相亲长道情秋风着梧叶时作九臯声王架阁夙有棊癖尝于和篇中讥其不工架阁颇讳恶其説复次韵戏之刘伶耽于酒渊明玩于菊君乃癖于文爱棊尤更笃文髙新掌故棋只前秘读我昨却莱兵书法谨夹谷不知君讳之䕶名如䕶玉耻鼔赵王瑟欲举渐离筑明发疾唿予开枰数反覆盛气欲吞敌厉响亦惊俗失利頳凑颊得隽喜填腹势固健于常年终弱于仆君名髙天下此特一不足小负毋重事旁观有静瞩大明昧于小月固不胜烛切勿罪刘五此笔兢所录题杨妃牙痛图痛入香龈是不禁三郎心痛亦何深当时更有唇亾处自是君王不动心挽同年胡司门期集盟惟旧交承契更深雨声春共酌灯影夜同吟接武方尧殿招魂遽楚音尤怜哭君日来纳昔时金藕花中未开之荷穿叶而出风清宴瑶池正拥万姬醉忽有青衫人穿仗献封事春日有感三首春入长安百万家湖边无日不香车一株柳色吾无分看杀庭前荠菜花看书数叶眼花前推过熏炉去打眠五十压头衰白尽书无灵圣事茫然情知老却流莺了争奈狂如蛱蝶何尚有紫微红药在佳人休唱怨春歌上雷漕破裘芒履晚山前手抱乌桐白玉絃闻道知音在髙处一声弹入紫微天经从丰城谒于房州于令侍姬歌舞进酒二首蛾眉对歌舞凉伊舞身还逐歌声齐卷花万段忽进酒鬬髙蝴蝶飞来低更有佳人在空谷能唱春风天上曲何时得上金玉堂一声飞度龙吟竹送刘帅归蜀万水朝东弱水西先生归去老峨眉人间那得楼千尺望得峨眉山见时赠书肆陈解元巽斋幸自少人知饭饱官宜睡转宜刚被旁人去饶舌刺桐花下客求诗兀坐书林自切磋閲人应似閲书多未知买得君书去不负君书人几何题吴淑妃真子海静江澄玉雪腮何年和月下瑶台巻中不敢端详看曾得君王一笑来春日即事麦风飜陇泼浓绿花露滴枝粘老红小立楼头检春事一丝暖日坠青虫闻莺天上金衣侣还能贶草莱风流晋王谢言语汉邹枚公等久安在今从何处来山禽正嘈杂慰我日徘徊送孙行之出守衡阳日日江头送客行况闻君去作专城心存臣子无中外士系朝廷有重轻谏疏满怀推上道中原万事想关情戎葵到底还倾日侧耳衡阳来鴈声挽月湖二首天胡夺我老先生轩冕丛中玉雪清英石数拳归艇重月湖千顷世缘轻云山买得无余俸句法流将不尽名头白贾生非不遇所言向已畧施行诏书屡趣入承明黄阁前头不肯登苦欲归休同野老本来清净是禅僧苔生文㙮今成古影桂山房唤不譍犹想经行泉石处倚嵓憔悴一枯藤送晁吿院得南康我是康庐旧冷官㝱䰟今尚忆云端山将草色到天碧泉带松声出谷寒仙观几年留鹤隐古潭有日起龙蟠使君肯着诗料理乞我蛮牋半幅看上赵总领一见烦公道眼明悬知彻底五湖清岂期天上张公子犹记当年刘更生几度夜深流水操无人心认断肠声平生不面却相识黄鹤楼前今一鸣补遗牵牛花青青柔蔓遶修篁刷翠成花着䖏芳应是折从河鼓手天孙斜插鬂云香接客篇接客接客髙亦接低亦接大儿稳善㑹传茶小儿蹡能作揖家人不用翦髻云我典唐书充馔设唐书典了犹可赎宾客不来门户俗郭公篇郭公郭公闻尔失国春秋时何事到此犹悲啼郭公前言亡国故当时祗縁臣子误百年社稷不得归而今家住柘冈西满目春风都是恨声声説与齐侯知郭亡矣君勉之妇叹记得萧郎登第时谓言即日凤凰池而今老等闲官职日欠人钱夜欠诗送柴中行出守章贡力为君王乞得州补天未了石还收人才自系国轻重吾道亦闗公去留殿角才辞槐影日船头便转荻花秋竞夸祖帐东门外谁识攒眉杜甫愁江湖小集巻六十江湖小集卷六十一钦定四库全书江湖小集巻六十一宋陈起编罗与之雪坡小藁短歌行金谷桃李丛畚锸费培植寒冰犹未半花叶已薿薿贞松生南山石老厥土瘠春回气尚浅生意几欲息东皇本无私託根异形色曾谓天地功不及粪壤力寄衣曲忆郎赴边城几彀秋砧月若无鸿鴈飞生离即死别愁肠结欲断边衣犹未成寒窻剪刀落疑是剑环声此身倘长在敢恨归无日但愿郎防边似妾缝衣密舟次赤壁吴王岘畔泛川流赤壁矶头半日游胜地空余豪杰迹扁舟不载古今愁极知风景终无异莫念天时逝不留徃事伤怀长太息静看江雨没浮沤束担束担出荆扉征尘满敝衣人怜双鬂改我悟半生非抱璞今谁诉知音古亦稀寻思无一可吾道欲安归旅思荏苒秋光老空蒙晓色竒霜严雀语涩风定雁飞迟旅思荒烟㡳乡心野水涯梦归归未得愁极祇颦眉送春政是风光欲别时可堪烟外雨丝丝怕看太白余春赋嫌诵渊明止酒诗昼短拟教持蜡炬愁深悔不下书帷自知无计能遮道任作园林隔歳期黄鹤楼翚飞拣宇㨿城端车马尘中得异观双眼莫供淮地濶一江不尽蜀波寒老仙横笛月亭午骚客怀乡日欲残独抚遗踪增慨慕徘徊不忍下层栏玉梁道中杂咏一别三㑹峯转烛閲半纪山根石上苔已没旧屐齿摩挲青青松彼树犹如此睠言枕清流为洗嚣尘耳清商从西来刺刺满林坞草木儵变衰柯叶不相顾昔时翳空云今作连山雨菊花犹强项篱边争媚妩片石能邀人憩此雨足趼忽逢黄冠师对语白云巘眼中景物饶恨我蓬荜逺踌躇不忍去泉石尚可剪峭壁围莽苍荒谿人削迹时闻芦苇丛野鸟话岑寂浮生虽有涯幽讨当无极御风独长啸此心谢鞿馵晓霜媒薄寒巗壑失故绿轻飈振藁叶唱彻阳关曲秋光何足怜嗟此歳事促愁吟思无聊日没西山麓泠泠涧㡳泉破碎山翠被似欲留佳客曲折二十四我行无定止蜡屐信所诣偶来儵舍去乗兴聊复尔支桄郁木山月色莹如洗林幽枕席清景胜梦游伟丁当鸟忽嗁令我惊欲起金丹事可期永愿供薪水干坤扫隂霾晴色敞幽谷山川荐秋容奇秀若可匵千巖寄一笻万里付双目行行翠烟中日与清景逐蒙鸿玉梁境缥渺云霞仙月坛白云洞遗址空依然千年唯辞石蹲踞秋山烟徘徊莫可觅酌尽丹井泉尘坌不可奈飘然入林垧稍觉道心胜渐至诗脾清静极生孤愁耿耿难为情喧寂两莫惬吾意何由平春残林端啼鴂损年芳洞口空怜野水香人与落英兼寂寞蝶随飞絮两彷徨不因花事荣枯易未觉春工代谢忙却爱晓来风日㬉绿隂千丈漾横塘絶知羁旅日骚骚人间事若毛絶知操笔误深羡把犁髙百歳才能几终朝强作劳虚名竟何益肯把换蒲萄登玉笥山投龙洞扪萝入幽谷眼累益峥嵘石壁断人迹泉流间鸟鸣日髙云未散秋晚草犹荣坐久无归意悠然世念轻闲立晚来闲立小谿边看彻遥峯入紫烟四壁尽堪供我隐一寒未至乞人怜功名不与尊前事时序宁知局上迁可笑区区当世士满怀氷炭苦相煎下第西归抛却银袍制芰荷春风一曲紫芝歌古来至宝多横道何事荆山泣卞和才难济世甘避世心不愁天惟乐天林下山间深密处曲肱饮水兴悠然江行阻风小市弭棹黄芦外江云遶柂牙寒深身轸粟风急浪生花日暮人收市年穷客念家倚篷无可奈忍见后归鸦游春春浓无处不相宜草暖云昏二月时蝶舞花梢风细细莺啼柳底日迟迟摸将景物归诗巻判得光隂付酒巵箇里各随人有得五陵豪侠岂能私始见雪后寒犹劲书忩怯暂开因沽江畔酒始见竹开梅歳月峥嵘去衰頺次第来谁能忧许事杖履且徘徊山行狂飈卷雨辨朝曦似与新诗有㑹期秋水秋山秋草木浑将乞与数篇诗烟草凄迷露未晞一笻伴我立晴晖丹枫虽老犹多态散作漫山野蝶飞斾斾黄茒泼眼明荒郊尽日絶人行谁知气象萧条处賸有山川可鼎烹藁叶忘身絶涧流芦花揺手欲风休羡渠山鸟浑无事相对飞鸣草树秋片云轻度半巖隂巾屦俄惊翠霭深涧底寒泉知害懒石根㶁㶁自长吟乌藤落手野烟开水秀山明入望来旧日经行曾着语试看石壁已莓苔尽日留连兴未䦨寒鵶背负夕阳还遥知今夜空梦只在江南水石间客里客里愁浓处秋宵月欲斜雁声频到枕蝶梦未还家世有多岐苦人因一念差遥思林下去蓑笠钓烟沙寄玉笥萧髙士滴露誊真诰萧然莫与羣新诗髙似月世念薄于云俗走堪怜我闲眠极羡君唯余緑绮韵惆怅未曾闻寻芳寻芳自勒青丝鞚日暖烟浓春意重晚来被酒卧花隂流莺唤醒东风梦桂花烂漫一夕败于风雨唿僮扫落英以供香事戏作古句小山凉风髙秋气遶庭砌江南山水秀钟此数丛桂亭亭苍虬蟠磊磊粟玉缀薫染风露香摆脱脂粉媚芙蓉已无秋篱菊极羞媿幽芳蕙百亩香味亦𤨏细孰知标格竒自取造物忌狂风挟怪雨族灭无噍类才怜金作屋俄惊粟布地姿容就枯藁气骨尚竒异如彼死诸葛凛凛有生意试炷博山火来㕘烟一燧唤我晴空唤我出柴扉山色留人倚落晖春意已随流水去晚风忍挟乱花飞寻思乐事惟心在惆怅良辰与愿违尚有扁舟竒絶处江南水煖鳜鱼肥客行客行困泥淹山堠不胜长就使雨㸃暴更令风力狂时危嫌店逺日暮觉程忙身世摧颓甚艰难已备甞山居闲思云散山月吐星稀山月髙相羊风露底望月诵离骚菡蓞儿女态舂锄金石交晓来微雨过凉思满蒲梢雨作糟床注秋生鲈鲙思巻帘了清景流水袅烟丝梦回酒薄难成醉轻寒袭破衾梦回孤客枕听彻草虫吟寂寞三秋夜凄凉一片心山林与朝市底处豁愁襟夏雨飘忽回风起差池髙鸟翔云攘千岭碧雨献一天凉饱意归田亩欢悰入醉乡忽思素秋气萧瑟满空堂展转邮亭彻夜听秋声展转藜床直到明月白霜轻寒剪剪筑成万里客愁城寄企梅兄朱墨丛中不惮劳騞然聊试发硎刀得时行道官无小与物为春政自髙闲对崆峒餐秀色醉濡章贡助吟豪自怜无计相从去十八滩头泛一舠中秋步月林间一叶秋屏去三伏暑凄然风露繁絺绤莫能御炎凉相推移胡为遽如许孰知秋已半今夕四十五幽人披襟来步此一庭月如渡滹沱水似泛山隂雪谁将羌管急间彼隣杵切冉冉秋思生令人欲愁絶空山本无尘况复值良夜风清月色佳圭璧不当价徐行苔径间小立林影下飘飘意欲仙举手人世谢光隂若噼箭行乐常恐迟人生百歳客扰扰竟何为四美古难并千年调亦痴曲生不我弃邀月聊自怡景物与意㑹捻髯声悲鸣一语得总持万状就使令以我诗思若赏他秋月明今夜月明里几人同此情姑苏道中满眼菰蒲翠扑衣双双沙鸟漾斜晖闲愁一叚如氷释杨柳丛中乱酒旗信步信步独幽寻春山野雾深鸟啼如唤仆泉响似鸣琴日暖草争秀风狂花不禁却嫌荒僻地无酒与春斟泛舟秋怀白露消磨暑丹枫㸃画秋闲吟小山赋归思大江流世尽营三窟人谁乐一丘篷忩有佳致月朗正风休木犀花金粟如来涧壑姿不随桃李赴春期江南花品秋居最何况秋花中絶竒汤沐晴空颢露繁清香十里压㮵檀纱忩梦觉秋风度疑是秋家住广寒秋景连蜷隐士攀浑无蜂蹀涴林间何人説与陶元亮未必东篱胜小山山行愁思日落烟欲横山寒翠将滴荒村渺愁人跬步触四塞路遥两髀酸颇恨身不翼舍䇿还怅然倦倚松下石明月印野水暮色进旅愁仆痡主亦疲心口相怨尤茅舍劣容膝弛担聊小休㑹当理归䇿甘彼穷山囚夜宿郁木福地倘徉明月间遐想仙风得五十六字骑气乗云事已灰娟娟野月照苍苔自怜不及坛前石曾遇仙翁蹑屐来凄凉风露湿人衣犹自踟躇未忍归树影忽来山月转误惊鹤翅似轮飞闲居遣怀日暮掩松关悠然谢往还停盃因待月徙倚为看山贫悟道中乐醉偷忙里闲耳根偏可意风涧响潺湲寂寥睡起和春倚小廊寂廖情绪满斜阳园林已是花飞急帘幕争禁燕语忙江湖小集巻六十一江湖小集卷六十二钦定四库全书江湖小集巻六十二宋陈起编罗与之雪坡小藁书感设险重门未足凭民心应是有长城朝廷休戚视田野宗社存亾非甲兵气实精神宁敝竭本枯枝叶可敷荣古人经理先观势两臂于韩孰重轻蛾眉亭悠悠飞鹭满汀洲絶目蛾眉最上头对此江山还有月知他世界尽无秋情怀杜老鄜州夜景物坡仙赤壁游长歗划然空谷应风生浪涌不容留动后莫作杨朱泣路岐此心自被利名移车奔宁是驾尼父舟覆应非载伯夷悔吝从来生后日啸歌元祗在闲时可怜秦晋功成者欲避危机已太迟文到简编香外两孤翻翰墨场中春日暄文到工时疑有助道逢极处本无言当年谁可辈任昉后世人方怪屈原勿谓词章真小技精粗微妙岂殊根临流习习凉飔起素波临流解带小婆娑秋光已共芦花老夜雨那胜落叶多不觉儒酸同纠纒极知妄想尽销磨笈中班史犹堪质肯作商声寗戚歌凤凰台闲眺台前瞰军垒有感而赋秋风擕野客杖履凤凰台忍见貔貅戍更闻鸿鴈来时方忧大厦世岂乏良材何日览辉至龙文载九垓为言日薄寒浓春意微花须柳眼尚依稀为言羯鼓休频打催得先开即早飞秋林秋晏𤣥云瞀积隂平芜气象极萧森细看揺落风霜意已见发生天地心毕竟栽倾非外致岂伊培覆自相寻若教宋玉曾闻道九辨悲思未遽深卧疴六尘縁影正堪嗟二竖乗虚势益加忆昔鼻头能出火即今眼底已生花妇言伐性多因酒医戒伤生少试茶悟罢本来安得病角弓谁使认为譁题采石李太白祠仙翁谪堕岷山下逸气如虹耿林罅万言倚马不作难坐令神鬼皆惊吓翘翘车乗悬弓旌畴咨时政肝胆明和番书草金銮殿清平词度沉香亭声华视汉嫓黄绮宝床赐食龙颜喜掉头歘作燕晋游却笑卿相纡朱紫开元盈成亦已极屏间山水代无逸未必脱靴恨尔深自是见几不终日锦袍错落浮扁舟唿儿买酒盟江鸥天公似悔夜郎祸明月已起烟波愁采石青青三尺墓至今祠祭勤呵䕶长至书意万草千花若死灰阳和一气已潜回莫言举世无先觉几处寒梢放野梅商过三首东风满天地贫家独无春负薪花下过燕语似讥人白屋釜生鱼青楼行细脍静思天地间宁有私覆载门前桑柘枝中有千锦机游人不逥顾桃李独成蹊却羡贵客宁知拂徽琴郢人漫倚引商音那堪歳月化双鬂空有悲欢寄寸心囊底有方餐白玉床头无术致黄金抗尘走俗曾何补却羡鹪鹩託一林三髙亭灼灼曾晖渐欲西长桥弭棹倚栏时湖光渺漭浮寒鑑山色依稀抹黛眉一舸功成非本志三秋归思亦何迟始终惟有天随子笑却旌招理钓丝花下叹人生何处较穷通天意原难测始终花落花开翻覆手君看同此一春风林深林深气杂不相关衆建芳馨两庑间月树琴弹新制曲晓忩画展旧游山凄凉风满竹千箇的铄春归梅一斑可笑野人无系累机心犹在钓鱼湾才是忍看繁红委路尘空余野草緑无垠人生忧乐何终极才是迎春又送春一夜潦收野水静云阵布重隂一夜西风急千山落叶深身犹衣暑服耳已厌寒砧对此无心者还应雪满簪寄逺词寒梢萧索风振林蟪蛄切切语欲噤终宵展转不能寐遥忆良人战塲里阳关一别归无期翠烟几度秋萤飞当时手种合欢树今已苍苍云雨垂蜀锦裁书凭鴈寄那能道人意中事深秋倘得未移军犹见幽闺数痕泪居延城外刁斗声无定河边霜月明妾身虽老幸未死何日中原贺太平被酒人间笑口信难开十事尝嗟九不谐忙里始知闲气味老来方见少情怀清商憭慄歳无几𤣥髪萧疎生有涯谁谓伯伦闻见灭却甘麴糵自沉埋卫生屏去鸡壅与豕零试听我诵卫生经两忘宠辱心源静一扫荣枯眼界明酖毒不令生厚味姦邪宁使出繁声㝠钧深养灵根固四体调和血气平潇湘道中客行适潇湘凄其歳行晏枯梢风骚劳荒郊云漶漫摵摵雨声急皑皑雪花灿抽萦泥途深渺黙山堠逺日暮欲税驾天未扣孤馆米尽甑生尘薪湿火不煖此意对三闾似结两重案人生如空华百歳等抹电那忍听客尘日夜苦相煎怀安名所败饱食亲孰显恭承古昔训险阻庸敢惮信知有此身乃是一大患愁深不能寐歌长未及乱门前车铎鸣翰音复号旦看叶红紫飘零草不芳始宜撰杖向池塘看花应不如看叶绿影扶疎意味长谈道休将视听探希微衆妙何尝间险夷舍一而求非恍忽自三以究岂支离试看瓦砾道宁隐若外筌蹄思益竒热即取凉寒向火是中消息几人知已亥中秋此行不负中秋夜采石江头醉及晨独御凉风寻古迹惊看明月照今人诗骚寂寞虽云久光景推移岂解陈却恠悲鸣营度处笔端何事竟无神虎溪冲焱吹客襟飘拂虎溪渡逺想三咲时此意固有寓孰知秘密藏奚闻笑黙语绳绳彻上下绵绵贯今古东林钟声幽康庐山色嫮是皆善知识长时相警悮世人自合尘两耳聋莫覻百千微妙意堕在一毫许我行发深省如重睡忽寤向人欲举似有舌不能吐黙坐厌调鞍马佩金壶黙坐空忩气晏娯已觉胸襟亡得䘮那知花草就荣枯絃何庸絶琴宁有声未曾销尘本无此语倘教游子听料应笑我一何愚倦倚蝉声燕语细相和池面才浮㸃㸃荷倦倚䦨干消永日葡萄隂薄柳风多此悟遑遑偶偶亦堪悲桀死尧生毕竟齐空羡驼峯烹翠釜漫思鲈鲙拌金虀荣华代谢看荆棘今古推迁望涧溪物化密移于此悟长歌拾穗任天倪江湖小集巻六十二江湖小集卷六十三钦定四库全书江湖小集巻六十三宋陈起编赵希㯝抱拙小藁天屋歌为卢洪赋霞扄云牖髙窿穹八荒四野垂帘栊羲璘勃窣行西东茫茫尘世如飞蓬玉川公子乗清风飘然据作吟诗宫穿心出胁千万语呌开阊阖惊苍龙银河㵼入北斗柄醉来掷下琉璃钟僊人王乔作邻伍冯轩共咲嘘长虹旌阳拔宅想亦在千年万歳都洪蒙君不见阿房结绮今何许刧灰一丈漫秋雨次韵李鹤田德真寄逺长安日下浮云生故人久作西南行沤边两载音讯絶鬓丝应与秋风争苍苔冉冉荒茅屋愁来忍把离骚读惊鸿刚自堕边声碧嶂那堪遮逺目青云髙处期翺翔去人歳月今堂堂吴钩拂拭霜雪冷龙光飞跃秋天长思君一夜离心折东楼又送无情月道民金氏居碧港虽通邑红尘不到门桑麻唐杜曲鸡犬晋桃源山逺云千㸃天宽月一轩居人非隐者吾欲呌东园竹阁古寺因人重清风尚可寻斜阳明晚阁老竹暗秋林兠率西归久香山北望深登临成感慨烟月独知心游临平干洞水洞两洞深如许神龙此奠居山空僊去久路崄客来疎风雨千崖暗云烟四壁虚自揩巖石藓闲把姓名书雪不是春风柳因何絮客衫一云同万里半夜失千巖征马寒踪印饥鸱冻吻缄江心一片白知有莫归䑺送诗僧隆瘦岩五载京华客山中坐得牢禅心天竺石吟思浙江涛入𣲖名随重游方步转髙秋风飞钖逺相忆读离骚送自牧黄监镇之官四安桃花春浪急催上霅溪船湖海称佳士功名负壮年政平民易感诗好客争传别后加餐饭因风寄一笺秋夕霄虚白露漙木叶下危䦨月澹钟声晓灯青劔影寒人心山莽莽世事海漫漫消息中州㫁西风望眼宽中秋白露漙空万叶飞生香浑在桂花枝一千里月正圆夜九十日秋才半时湓浦风流元亮兴鄜州牢落少陵诗不妨吟尽蟾蜍影此别分明隔歳期送李鹤田东游后还乡剑倚梅花鹤梦醒东游吟骨带霜清台山路杳神仙迹楚国书来母子情半榻烟霞应有约一笻风雪且兼程丁宁及早催行李莫待西湖草色平江湖伟观茒屋岿然占上方一尊同此寄相羊江潮翻海莫天濶湖水拍隄春草长莽莽越山凝紫翠揺揺苏柳间青黄归鸿影里䦨干晚回首中州入渺茫送谯岩赵日休归蜀烟尘𣺌渺暗鱼凫有客翩然赴上都乞得玉宸新翰墨要还琳宇旧规模十年蠲赋纶恩重万里归程剑影孤他日青城公案了紫云深处勘隂符春雪飞下瑶天整复斜一畨余冻损芳华荒荒月晓三千界漠漠烟寒十万家柳外直疑先着絮梅边浑似后开花东风吹作巴江水浩荡龙涛赴海涯秋怀次韵雨歇空阶净绿苔西风凉气满楼台鸿飞逺渚知初返燕别明年约早来秋色祗今同世态时文何意悮人才停云影里频搔首闲把新吟取次裁春莫薄薄寒侵酒面和可怜春事委流波两隄杨柳东风老一曲池塘夜雨多花落莺声还在否桑空蚕事又如何壮心不逐流年去倚剑青天发浩歌寄黄溪云十年成逺别几度上髙楼风递江南信云消渭北愁春心惊海燕晓梦入溪鸥何日西忩烛相看説旧游九日怀友江蟹初肥天欲霜莫云红树冩秋光西风擕手登临地今日黄花两处香钓者河豚荻笋春风老鲈鲙莼丝秋水寒多少侯门天样阔筭来何似钓船寛过临平市井萧条景物非居人犹号永和隄春山十里斜阳树漠漠残红杜宇啼吴道士钓云澹溪溪上一竿丝牵动闲云片片飞折尽柳条穿不得荷衣裹向碧山归次雪林李龏苕溪寄来之韵云散烟收渺渺秋蛩声四壁起新愁西风万里干坤眼不到斜阳十二楼风梧声里万家秋一片吟心不着愁夜半酒醒银烛冷月移凉梦过西楼赋墨鴈图分得宿鴈漠漠秋汀起晚烟半欹寒影立风前月明应有芦花梦飞遍江湖万里天次萧氷崖梅花韵氷姿琼骨净无瑕竹外溪边处士家若使牡丹开得早有谁风雪看梅花涌月僧楼百尺䦨干古栎林乱山如浪翠痕深氷轮飞上光犹湿照破西来一片心秋夕西风梳发冷飕飕半醉微吟独倚楼一片旧时南浦月清光犹印别离愁半枕小忩幽梦蝶数声何处寄书鸿关山千里人归晚肠断烟林一笛风春游梦冷繁华金谷园春深葵麦暗朱门东风日日吹花急红雨苍苔泪几痕蝶懒莺喑欲莫春更兼风雨别愁新天涯草色深如此忆得淮南有故人湖中曲长眉柳叶交青条玉花娇面垂云髫湖波蓝色春寥寥大隄新曲干银霄翠丝络马金褭騕香风随步烟飞飘芳亭深杳传金貂一笑嫣然轻百绡驩娱未了日晷短城鼔咿咿续复断鸣鞭夜月入鸡关碧山皎皎水潺潺春隂曲东风吹云寒九有冻龙迷海乱飞走雨脚斜拖入遥阜碧草浮烟满隄口春皇妙运造化手解使江山失妍丑冷色禁持万花柳红紫未张春国寿愁春织心心怮怮为花诉寃天听否晴曦赫赫重隂剖梦里桃源拚载酒江湖小集巻六十三江湖小集卷六十四钦定四库全书江湖小集巻六十四宋陈起编黄大受露香拾藁夏侯湛周诗成观者叹曰此非徒温雅乃别见孝悌之性渊明髙卧北忩兴寄篇什平生心之死靡变古之君子其于天命民彞三纲五常大伦大法之所在讲切惟明践行惟谨志之所至诗亦至焉是岂搯擢雕镌作春庚秋蟀之声者所可䜴及露香居士黄公以诗雄江西㒡幸甚从令儿载伯厚得端诵巻许清丽瓌特自成一家而㒡所甚敬者忧时爱世奉亲诲子忠孝慈仁之意备见乎辞而长江图一咏居然有万里之势其志念深逺矣沉郁下位百弗一究抑命也夫盱闽地相犬牙师友渊源可遡可挹居士饱参有得造诣不凡非固以是资为诗也伯厚奉命从李乌洲学朱子之学克广先志以光昭于令闻其在此乎淳祐改元夏五翁洲应㒡序春日田家三首凛寒陵熙春谁为御其侮酸风吹积雪浓云洒飞雨农夫荷耒耜俶载耕斥卤为其有身累宁免自辛苦妻儿送中饭冻凌强欲吐晚归极困倦倒睡带泥土朝来天光开红紫新媚妩南园踏青人日暮犹歌舞二月祭社时相唿过前林磨刀向猪羊穴地安釜鬵老㓜相后先再拜整衣襟酾酒卜筊㺽庶知神灵歆得吉共称好足慰今年心祭余就广坐不间富与贫所㑹虽里闾亦有连亲姻持殽相遗献聊以通慇懃共説天气佳晴暖宜蚕春且愿雨水匀秋熟还相亲酒酣归路暄桑柘影在身倾欹半人扶大笑亦大嗔勿谓浊世中而无羲皇民清明百草春家家上丘墓南邻去年冬祸痛及翁妪酒殽罗新阡蹙额见追慕旧时细君坟望见泪已注纸钱风飘飘世用此文具其间无纸者已无子孙故有纸与无纸百步五十步偶成髙唐作梦时宋玉乃得见那知赋説梦梦外云雨怨此赋苟不作应无列女传蕨薇生山巅长不踰蓬蒿松栢生涧底歳久还干霄禀质自不同托身奚必髙绿草何自来蔓延满中庭前朝方芟夷兹视忽已盈竹间幽兰花数四移乃成读四皓传白云茫茫歌紫芝人间无路瞻尨眉太子介使招忽往髙祖问省心先知翁身商山名八极此时不出汉事危敢惜双足惜汉鼎非私刘氏私黔黎欠呵千年橘中棊华隂堕驴者为谁老蹇行朔风狂惊岷峨流帝敕云螭藩四州颔珠千载化老蹇一变为回鐍川键蚕丛簸弄几为翻欲卷全蜀沦腥膻瞿塘下连沧海脉愁积溟涨牵鳌极臣氷唿天天不闻快斥金翅清江氛连环不解万古铁阳侯依旧千江月紫庭登奏尤其元西州之功不补愆清源血食天地久其于氷兮亦何有昭潭寄内人不接安书动隔年二千里外极悬悬老亲强健知勤馔诸子痴顽恐费鞭幸有田园堪卒歳使知诗礼可无钱客中亦有风流罪长伴梅花对月眠由洞庭入五田一汀红糁蓼花天滴滴清寒晓露圆回首洞庭山半㸃伤心桂岭路三千诗魂夜寄青林月渔唱声回绿树烟却笑陶朱不如我我无西子与同船油口夜饮醉卧一室及觉三鼔矣秋夜新冷雨湿虫鸣展转不能成寐于是浩然有归志一榻翛然着醉侬沉沉清夜大槐宫梦回作恶酒气重枕上不眠归兴浓㸃滴落堦添闷雨清哀遶壁诉寒虫计行良未成端绪何处髙楼撞晓钟沙头秋晚霜风吹冻玉池氷留滞周南尚未行病久故园千里梦夜寒孤舍一枝灯愁缘南贾归舟影心断黄芦落鴈声老剑已闲头已白祇堪吟咏课归程竹虚心怀月明劲节挺玉立岂是外春风春风无处入宿岳阳张漕书堂云低风转冷黯黯起秋隂薄暮细雨过小忩寒气侵关山千里梦骨肉十年心病意兼归意攒眉冩万金廉泉一泓落古寺三尺开方池怀山决渎后烁石流金时君看此廉泉不增亦不亏烱烱玉色透灿灿金沙辉朅来临古亭石铫行相随唿童试春芽活水烹新竒一咽利喉吻再啜心神怡泠然清风来玉液通华池忆我心地初与水同一几心泉本无事何必希夷齐曰泉已强名况复有是非一笑付自然贪廉吾不知宁化白水磜甲子春雪瀑从天下余流亦建瓴双崖秋气逼九地殷雷声虎穴山川险蛟涎草木腥负鹾由此径异日不堪行晚步扇小葛衣轻风清草露平水声逢石怒烟素近山明唤犊牛回顾惊人犬倒行耨夫方到屋月已屋头生荆州人种秧击缶于田间以乐农者呜唿其犹有先王之世之遗意欤鼓声响答缶声喧歌笑声多日易昏尚有乐农遗意在要知此地近中原呈鲁斋提刑伯散尽黄金与客休田园不为子孙谋白头更自嫌多累尚有潇湘万巻楼江行万里图雪山西来接海白天之所以限南北谁人胷里着舆图挥斥荆吴入绡墨浓浓淡淡两岸山烟波弥茫江面宽水空漠漠鸟飞絶渐看渐逺天漫漫客舟泝流先后去风帆饱腹如飞舞有时小艇絶波来不知何处横江渡钟山隐隐开金陵雨花台前留玉京汀洲劣处小孤出垂杨绿引浔阳城蕲黄紫翠照巻雪武昌楼台半明灭周郎赤壁杳难凭洞庭寒烟蒙孤月西江耿耿沙籀清三十六湾斜照明黄陵庙深楚山濶九疑成削黏天青我来展轴惊快覩恍然对面水仙府片时行尽江南天弔古何劳出门去南巡真人忘却归轩辕龙去𦕈难追咸池曲絶谁奏乐风雨啼痕满竹枝六朝虎士工设险蹴踏沧波当挥剑血流不惜惜江流肯放飞埃过天堑滥觞曾闻荡雍丘楫声若为空悠悠江声至今恨不尽枉白万古英雄头两阶干羽享波后八公草木今健否长安正在碧云边斜日西风重回首梅川呈同舟游仲发时中流失舟故云投晚钟公渡放船急流送我转千山羣犀戏浴江含石饥鴈悲鸣橹下滩吟骨欲投鱼腹葬梦魂那许蝶身闲可怜八尺竒男子不作当年跛足看遣载入闽从李守约考亭高弟説乌洲小子何妨作逺游问学再三勤讲贯立身第一在撡脩机心仅可文章用邪説毋从释老求更做程文须典实年来华藻近轻浮即事路转欹桥曲隂隂石磴低紫藤藟碧树红叶绣清溪草露明侵径秋香暗刺衣前滩水声好欲趂钓鱼矶织女虫灏气逼星河佳期匝眼过草间闻织急天上想寒多烛里颦挑锦边头冷枕戈终宵弄机杼奈此月明何早作星光欲没晓光连霞晕红浮一角天干尽小园花上露日痕恰恰到牕前归来近日多骚客吾衰不可追松间哦鲁颂花下看唐诗好鸟山深语寒蝉日暮悲此声良叶律新句总堪疑公安市人屋井底栋与江堤平大江压堤来浩浩势欲倾古堤腾长蛇独与江争衡积流増巨涨飘突万马惊油河与之合盘涡沸淜腾折旋声汹涌吞汲飜长鲸微茫隔岸村百尺崩沙頳中流有行舟来往如飞蝇巨风推银山性命鸿毛轻设险䕶东南天巧如掲绳用武莫若荆豪雄所交争𤣥德欲兴刘于焉深经营坐据此要湍进退窥敌情时事一阨塞拂衣开西扄至今闻西偏城治余丘陵汤汤横乎前何畏百万兵善衞保其吭坐待其师崩更能用吾长谈笑收其嬴何者非神机用之须人英机略失所用山川无常形休兵不敢论凄咽含余情中秋舟次沙津去年中秋月照我入桂城今年中秋月送我到江陵桂林二千八百里城边买船发春水潇湘六月寒如氷洞庭湖中秋气生崃江西来雪波急片帆带雨烟中湿胡鴈不来芦苇秋风林淅沥生人愁反思前年风露好月入金罇醉将倒如今飘落千万山烟波弥漫几时还露香堂中千百瓮玉瓶取醉风吹梦今宵絃管閙繁华灯火沙头一万家争似诗翁弄江月微吟还自汲江花郁孤台髙日欲暝晚眺眼増明叠嶂罗云树双流抱粉城低浮烟万栋清送月三更尚约秋吟夜江声带雨听病起煮药炉边过一春瘦骸唯与病相亲雨多药裹易生晕润透巾纱懒拂尘枕上最宜思过眚静中倒得养精神不辞小现维摩诘只恐今无问病人枝江九日简周宰日车不照出郊车门外天隂云尚麁青州未有居士供白衣知是谁家奴江山有恨横饥眼茱菊无情对卧壶嬴得闲关吟苦句定无人敢唤催租公安寓馆夜立观前用载韵翛翛一古观我到夜何其仙磬吟风殿幽人汲露池星沉萤聚水月倒兎悬篱四起钟声乱凌风欲化肌秋夜读书青灯敞虚堂微风动衣襟兀坐耽尘编起观星河沉古人岂可见所希见其心终然发永叹不寐鸣床琴梅自见梅开后相看不暂离只因愁落去不忍看繁时佳实羮堪味遗音角可期牡丹专富贵春尽却空枝杜审言黄亚夫之诗皆因其后显文章有源委哉南丰黄君伯厚仕于鄮以诗鸣搜冥抉微时茁新意不肯为篱下语暇日出一编诗读之如行涧谷秋空月晓松竹策策有声余固异之已乃知其先君子之作源委深长矣而再世屈于右阶㑹有知王适者其勿督过一丁字淳祐改元夏五吉日洞霄散吏郑清之书江湖小集巻六十四江湖小集卷六十五钦定四库全书江湖小集巻六十五宋陈起编吴汝式云卧诗集遣兴弱龄性淡泊郑圃吾其师及兹拙生事穷窘常经时无方可纡急何以宣中怀柴门蔽残席咏书倦徘徊唿儿促觞至日翫天云飞山鸟送新响日迟花露滋颓然醉櫩下不省何如时虽非富贵乐富贵乃所乖疎松碎明月密竹筛清风亲交昔与别若谓行相从延企邈不及音容随想生谅彼亦耿耿飞爽留空形援琴不能寐意乃多于声晤言岂无偶眷眷讵可㤀编蓬谐夙心尊古岂文义所得靡有言应酬聊尔耳室中无莱妇童弱偶成四团栾宁无思达此天亦蜕客来问长须新醅可篘未行行陟髙冈一顾俯烟水客去不肯留吾归且休矣歳终呈一斋磊砢千丈松清隂䕃林丘岂无栋梁用匠伯不见收匠伯恐未良栋梁终有求天风叶偃盖五云常为浮学道非学世韬精养中和纡朱各自贵谁肯聆商歌皦皦大圣心脗然空自多着书后子云千载应不磨酬玉汝磔攘毕春气长嬴换新绿爽风吹凉光纫饵钓山渌儵鱼噀水香菰蒲削蓝玉老景结清和心花委濠濮日暮云倒飞苦雨湿茅屋竒哉五碎金青草眠黄犊天行贵葆真心骨逈凡俗一尺黄菊花秋风播芳馥游石仙分韵得观字闲拢两袖秋步入冲寂观古树老云中仙居毁巖半是时零雨髙叶脱凄风乱恠禽走何忙澁水流不漫那知张郎仙谲幻敢悬断雷书贮洪崖愚下浪传赞符碑傥长灵鬼物岂歌唤尚云剑埋山安得急推断冷翁亦张徒精气不知散死坐豫樟空凿窍竞窥看何不葬山原不然弃江沜乌鸢与蝼蚁岂食吾一贯独流天地间万古亘光灿神仙固渺茫此事良可惋忍哉偷儿狂更擣泥腹烂我来拟少休亭压不敢玩黄冠四三人拙野只欲窜延坐无好言令我住凉馆饭余且纵观逸兴薄霄汉琴呜着髙弹奕胜出竒筭歗咏壶隐楼抚事发长叹大书同人名聊欲记游翫隂霾淰轻寒日色倐昬晏倩人买村醪煮芋叠肴桉清坐二更深一睡各鼻鼾晓来登巖头棘路解羁绊划开天盖寛逺景过飞翰幽藂摘新查窥险身发汗居然束归装重下西巖畔我思古之人岂只局穷闬观海登泰山深髙世间冠斯巖虽荒榛乐事实昭焕人心本然同今古未容判终当驾云风髙蹈无畔岸作诗示儿童兹游吾岂但朅来领上朅来观白云翔鸾奋鹤浮天英斜开锦绣春树满溶溶半露遥山青忽然变现成苍狗万里长风霍无有海龙塞气不敢吹日照虚空无老时领上朅来弄明月千里银光寒不缺虾䗫魍魉走死尽直数秋毫上金阙心如此月月如心㗳然独据无絃琴腾腾转空白日昼诗带流星过南斗江湖小集巻六十五江湖小集卷六十六钦定四库全书江湖小集巻六十六宋陈起编赵崇鉘鸥渚微吟调渔者山明松雪水明沙一曲清溪着钓槎我已浮湛君漫浪谩煎我水试君茶颇爱颇爱乐天齐物我梦随吟赏洛中桥桃花细马载杨柳半面春潮红未消食化海食多诡心豢食令人鲁山中食荠人幽吟肺肠苦青阳青阳满芳蕤流连度丘园眄睐不忍折恐伤造物恩夜坐自炷芳萧读道书𤣥文豁落走龙鱼松梢露色挂北斗一夜风前学步虚寻真夕对春云弄月黄金丝春山草木皆仙姿松根对坐日西夕群峯当前列青壁铿铿虚壑含古音静听宛是商山吟洞石微开月当户剪水絃氷心手语有赠别意参差遶碧栏外头斜月逼人寒钩帘恐碍双栖鹊乍可桃花隔雾看简云卧忆君心事如流水流向江头作暮潮想得潮平沙有雪自铿铁版和吹箫空城雀空城雀黄口鸣啾啾空城无人种禾黍饮啄飞呜由得汝山间山回雾气湿生意鞠砰隐石道苔藓春松花郁金粉东风东风吹梅梢飘揺泛香雪下有野草根崭然竞时节野园野园对客无杯勺共坐茅栏理钓车片月渐低风露冷隔帘山鬼啸梨花至后愔愔云气绕江城至后寒轻讵可凭两日南风将雪信牀前蝙蝠夜飜灯大孤大孤溶溶决眼青小孤江色春冥冥隔江淮壖几千里枯荻萧槮朔风起佳人何在遥相望我无羽翼从君翔为君暗整真珠裳緑蘅翠芷参差香壮节亭二松壮节亭前野碧滋髯龙飞去忽经时祇应黄犊苍藤路尚有清泉白石知东风吹桃花东风吹桃花花光射春林相看各媚娬艶冶揺人心憩蝶下新緑游鱼上清浔百年一须臾㝠观契飞沉晓起雨漂忩纸湿成瑕风压甆瓶卧枕沙晓起无悰饧粥冷自添新水救梨花江上清露初生红蓼秋爽风先到木兰舟钓丝不卷波痕稳梦入芦花数白鸥仙思水殿风清急景斜灵君初下五云车碧罗宝扇双题字记是谁人咏落花麻姑擗麟不肯食飞猿岭上餐松实月冷天空涵曙光露色凝烟白如蜜东溪夜泊雪满汀州风满林霁光空彻夜深深推篷却受梅花月自啧横箫调楚吟瓮天不见瓮天人但见石上字谁能负瓮去夺我寥天思瓮破奚有余瓮在奚不足吟作瓮天辞摩挲石苔緑杂兴潮平烟敛月明髙霁宇涵空见羽毛我自无能君了了樯杆独倚调离骚日日西风坐石苔手扪苍壁倚云开却来平地观空色不信碧西天际来都昌书事世事可无酒春藤还有花山云欲到地街鼓又催衙风紧鱼休市官贫饭带沙天机不得问暮色欲栖鸦丫头巖烟雨斑斓石藓春坠云谁梦宝花颦行人总被虚名误到得倾城又误人月巖王丹仙蜕驭飞翰便作琉璃世界看大地山河浑忘却漫依桂树舞青鸾壁间韵雨又入帘风又斜东风吹客客思家浣纱西去谁家子青绢围裙挿杏花山月溪风两自由紫兰緑桂等离忧狂歌郁郁成何事一片夕阳芦荻秋海棠开尽故清寒漠漠梨花暮色闲酒满緑樽愁满酒醉凭枕障认巫山半髧婵娟垂两鸦惊潮微隐宝簪斜客愁正自游丝乱莫戴钗头百结花往体积雪久不解下有希世珍志士緼袍间苦心终不伸安得白日光能照清夜颦皓彩青云端飞光落溟渤浑河与清沚同受明月魄勿以清浊殊天光本无隔志士惜流光游子念长道流光如奔霆长路漫浩浩饥人忽梦饱百忧悉倾倒真妄安足论荣名以为宝松下松梢凉露警孤鹤潭面北风蟠老蛟蛟老涎腥波浪恶独吟碎月看松梢癸卯除夕客中膝下传觞事已非瓣香千里隔庭闱摧心逺忆新阡上寂寂低松雪乍晞数日数日东风欺病骨侵凌晓色作轻寒客来坐久无谈柄共看游丝上井栏梅新阳斡神轴枯朽皆光荣稜层氷雪中复见天地精姑射神所为伯夷圣之清太白抱轗轲灵均拥芳馨是子心䰟间不受纎芥萦独立万化先皎皎非近名溪流鑑寒柯游风吹落英山明雾气湿月落参旗横群虚妙香发一洗万虑轻纷纷鬼女姿慙愧东风情狭斜吴姬凌寒吹玉笛手彊误作迟迟声却来抛眼调行客中有二月东风情东风二月杨花满伯劳朝啼芳思乱狭斜绣毂易为愁邂逅相逢莫肠断破褐生松郁寒灰破褐出残絮童儿不耐烦微吟起身去湖中汀蒲猎猎起凉飔碧藕香中独立时机事两忘吾丧我扁舟吟过水仙祠新隄淡烟衰草雨丝丝小醉微吟倒接䍦吟到水西云影北莞然一笑已无诗书事东邻老翁寒不寐百结悬鹑抆悲涕自云子孙学灌田不识江湖与风水大儿里胥缚送州小儿逃遁卒未休老夫忍饥特未死犂耙典尽春无牛身为王民合徭役运米操舟操不得江湖风水未足愁檝䘮樯倾误人国答碧山欲种梅花无古根手移兰茁上甆盆却忧逼仄伤兰性自下清招为返䰟答维溪维溪挿架三千轴葺茝纫兰得自娱㑹须握手论活法静看碧水生𤣥珠学诗神仙不可学愿学长不死学诗如学仙吞霞洁尘滓渚花流水香烟霏暮山紫凉飔入修竹一笑鸣绿绮雀短翅斒斓贝花紫逐食飞行晓霜里祗知觜爪永自肥肥甘累人心弗知天寒日暮向何处前路多山慎勿去吴児织网连素空一落牢笼腥血红南内已剪诸郎百虑轻骄儿长大又生狞祗愁南内无归日南内归来万古情江湖小集巻六十六江湖小集卷六十七钦定四库全书江湖小集巻六十七宋陈起编葛天民小集春怀向晚一鸠鸣道人春睡足无处冩幽怀巡檐数脩竹絶句夜雨涨波髙二尺失却捣衣平正石天明水落石依然老夫一夜空相忆看山我本田夫作比丘也知骑马胜骑牛如今马上看山色不似骑牛得自由寄杨诚斋参禅学诗无两法死蛇解弄活泼泼气正心空眼自髙吹毛不动全生杀生机熟语却不排近代独有杨诚斋才名万古付公论风月四时输好怀知公别具顶门窍参得彻兮吟得到赵州禅在口皮边渊明诗冩胸中妙用则致君尧舜前舍时便灌庐陵园六十四卦只两画三百五篇惟一言我与诚斋略相识亦不知他好官职但知拚得忍饥七十年嵴梁如铁心如石不曾屈膝不皱眉不把文章做出诗玉川后身却不恠乐天再世尤能竒隔千里兮共明月何似寒灰相对拨公亦何须要我知我只欠公头上发醉书酒肆碧床酒盎香拍浮吴姬粉醉不识愁黄金手挥博歌头夜半春回杨柳楼竺涧梅龙嵴桥边鹤膝幽一枝斜亚水横流自从识破胡笳曲吹彻黄昏不解愁谢文思徐敬伯见访半山徐敬伯薄宦在中都柳舍偷闲到村醪就近酤易添诗债负难得醉工夫却羡渔樵叟虽贫一事无即事春涨侵髙岸春云裹乱山倒迁杨柳活斜倚桔橰闲世味老方淡花时晴最悭东风嗔孏动故故撼柴关重访白石长安唯白石与我最相关每到难逢面飜思懒下山欲归愁路逺小住待君还尽日看幽桂无人似我闲达磨渡芦像一言已出驷难追赖得君王放过伊掦子江心杭折苇浪头何似问头危收白扁豆因得二首齿发中年态丘园素隐心因栽白扁豆欲当紫团参筐筥收繁荚牕扉失茂隂萧萧檐外竹抱蔓替予吟古香无伴侣一榻共云分磵水塘头过樵歌枕上闻余生聊自适此意与谁论落叶如相委时敲月下门仲春初二絶落梅如雪雨如麻最怕春寒是杏花病后不能㳙滴饮可怜芳信到贫家初交二月草䝉茸邻里纷纷去折蓬柳下闭门非孏出苦无筋力趂儿童湖上夜归陌上红尘歇湖中翠霭生定钟山寺逈新月夜船清蛙乱鸣方急鸥闲睡不惊儿曹知我到认得打门声闻鸠蛰动犹寒在鸠鸣恰睡余素传鹰羽化多占鹊巢居报我晴何用怜渠拙自如年年偏感处风急杏花初迎鷰咫尺春三月寻常百姓家为迎新鷰入不下旧帘遮翅湿沾微雨泥香带落花巢成雏长大相伴过年华玩蝶粉翅来何许春风卒未休衆芳皆旧识微雨是新愁鬬舞围墻角贪香缀蘂头与花俱不语相可自风流闻杜鹃望帝知何苦催归不自禁窜身依树密啼血染花深细雨离人泪游丝荡子心青山明月夜老耳最知音湖上观柳偶记龙泉先生勾春柳一丝之句感而有述断槎无叶又无枝得似勾春柳一丝不是画船栖泊处白鸥飞下立多时甞青梅疎影横斜处怱怱入夏看緑隂遮得暗青子结来酸因病全疎酒如痴犹凭栏杨花无借在风急正漫漫开井小圃新穿土中藏一丈空山腰泉脉透井口树隂蒙浇药先资用煎茶已见功甘凉羞自荐汲许四邻同龙井龙䕶深潭草木昏断碑元祐典刑存蜀仙已去吴僧少岭上松篁亦断魂江山连天芳草雨漫漫嬴得鸥边野水宽花欲尽时风扑起柳绵无力䕶春寒望越怀亲髙帝陵边我故庐白云惨淡带苍梧归心政与江流动更着青山隔岸唿寄辅汉卿忆杀平生辅汉卿武夷山里话寒更不知新岁还家未白发冲冠有几茎访端叔提干月趂潮头上山随柁尾行大江中夜满双橹半空鸣雁冷来无几鸥清睡不成平生师友地此夕最关情山中题古墓冡荒无树亦无碑土面砖痕似灼龟坏道尚存翁仲守传家知是子孙谁文成东海终难料欲锢南山最可悲要寄此情浮世去临流説与落花知题谢耕道一犂春雨图耿耿思田舍攸攸倚钓竿一犂歌短阕十口饭长安老觉驱驰倦生知稼穑难画图诗巻在留与后人看即事暮年居柳下终日闭柴门壁为题诗暗池因洗砚浑闲知真富贵醉到古干坤回首长安道无言只断䰟偶成始参龙象种终现马牛身再整冲冠髻难忘漉酒巾散花天上女拨草道中人寄语林和靖非翁不卜邻竹此君别后稍添丁留得清风镇戸庭老鬓不禁霜㸃缀旧邻多似树凋零一竿带雪寒垂钓数亩连苔昼掩扄此话有谁堪委似几回无语向青青蓬居咏枇杷早诵相如赋知渠旧姓卢花香氷里见风味药中须细雨同梅熟清声混乐唿山禽嗔老子拍竹䕶金珠元夕天街夜鼓彻云霄一望星河影动揺佳节无如元夕盛老怀不似少年豪红尘巷陌青丝鞚明月楼台紫玉箫谁料南坡招野叟诗肩相对两峯髙简道安相将除夜南风起雁已声声向北飞骤暖定知为雪骨瘦年终不似冬肥日来病可方开酒节下春回稍减衣正好伴公湖上去孤山观里看梅归涧泉招饮次日乃生朝平生南磵古遗民初度招唿我辈人毎听谑谈须絶倒极知老气政轮囷盃盘满坐添灯火儿女成行劝主賔但愿吾侪似梅柳年年相见一回新平居遣兴隔篱人语自喧嘲紧闭苔扉不许敲谈麈带尘悬屋角牵牛承露上林梢投闲得计心常足拟古成编手自抄风雨欲来偏感处蚁先移穴鹊移巢桃花洞里桃花自古初人间尘事几乘除重来渔父难相覔前度刘郎未忍疎画檝迎逢春女渡采符供奉岁朝书嫣然似共幽篁语占尽风光奈得渠偶题緑树何稠叠清风稍羡余枕萦云片片帘透雨疎疎脩笕通泉壑残碑出野鉏丘陵知几变耕稼杂陶渔西湖泛舟入灵隐山晴岚漠漠水溶溶落叶遮船翠盖重秋色尽为渔者占山光多向道人浓雪连合抱前村树磵绕飞来小朶峰送罢夕阳迎素月楼台髙下自鸣钟梅花寄逺含芳别陇头胡沙漠漠去无休谁招青冢千年魄散作黄昏万斛愁画角霜清肠屡断花光墨淡影空留年年最忆前村夜一段孤明雪亦羞幽居逺怀日与静相宜山色窥帘涧撼扉野草自花聊献笑重云不雨谩埀衣人间事业难争长睡里工夫独造微却恠䝉庄犹寐语梦为胡蝶未忘机秋日湖西闲泛雨洗千峯晓波涵万顷秋菱花开古镜莲叶度轻舟思逺人谁识身闲世不收望中时得句倚櫂杂吴讴郊园避暑有暑犹当避无忧可得忘竹疎身共瘦湖近意先凉静胜宁须奕幽酣不待觞还同残梦乐炙背负朝阳小峰行乐却望北山霜髙群木落湖上数峰秋野笛归牛径烟蓑宿鹭洲望中多隐约佳处小迟留百岁无虚日能堪几度游蝶黛拂双眉粉衬毫翅烘晴日伴相遭戏勾稚子从花逺恐惹游丝莫鬬髙栩栩倐来仍易散深深交舞为谁劳吴王花草滕王笔千载风流敌楚骚杏花陌上春泥苦未干绛唇渐吐不禁寒海棠尚晚教谁伴山帽冲风毎自看声好最怜清晓卖味甘长记绿隂团年年过雨臙脂落时序关心有几般林间石摩挲只作钓矶看相伴秦翁且住山霜洗旧稜人共瘦藓侵孤韵鹤同闲因思樵牧分争处已过唐虞揖逊间风月满林时憩寂三生幽事梦中还小隐自题水拍荒篱外山攒落照边鸦鸦乗犊去鸭鸭伴鸥眠思淡秋云薄情髙陇月圆武陵知避世初不为求仙夏日池上微波漾漾雨蒙蒙岸脚烟莎间水葓照影已无双鬓緑关心犹有一丝风鸳鸯对浴红衣扑菡蓞相亲翠盖笼醉舞梦吟皆胜处箇中非异亦非同孤山后冩望凭髙每叹昔人非空有群峯碍落晖大雅风流谁举似长安秋草又衰微寒花负约开犹孏幽鸟忘机趂不飞来往半生堪记处西村灯火夜船归小舟万顷波中独钓身短仓低屋旧丝纶自怜清夜歌明月谁共沧洲采白苹梅花桃李麄疎合负荆岁寒标格许谁并花中有道须称最天下无香可鬬清倚竹向人如少诉临流窥影更多情何当唤取湘累起伴我空山茹落英孤山后舟中冩望水接遥空分外宽孤山月出静中看疑从弱水移圆峤似共姮娥住广寒秋雨秋风初过后荷花荷叶半凋残西村数㸃归鸦湿老子新题墨未干詶昼上人石湖春望荡荡春风草木香茫茫泽国水云长莺来占柳为歌院蝶去寻花作醉乡闲与物情聊品带老于文字孏巡行望中别有关情处几度朝阳又夕阳湖村晚兴残霞伴孤鹜逺岫杂斜晖秋向诗中出人从画里归柳塘双桨急茅舍一灯微小穿篱入蒲蓬正拥扉雪后雪中多日静湖上少人游秃树花为市断槎鸥当舟一杯残腊酒万古夕阳愁富贵非吾愿葛天云正浮冷蘂通幽信孤山欠几遭盃因寒更满句到淡方高雪滴晴檐雨松翻夜涛布衾虽似銕犹念早趋朝腊雪片片嘉平瑞无声有耿光来虽成顷刻醸亦费商量天阔花无赖风休絮不狂孤山林处士魂在陇头香和子舒冷泉夜坐亭空山尽入人静夜初分乔木隂遮月清泉影浸云不题波上叶只採磵中芹涧水令人忆何当入郡闻宿裴庵一径松杉逈成隂见日稀山晴僧尽出风暖鷰交飞结子花抛树栏人犬䕶扉闲看山月上清坐更添衣答赵紫芝九日离东嘉长安了岁华未登掦子渡先访葛翁家天作今朝雪灯开昨夜花一杯能强饮不必问丹砂简赵紫芝紫芝虽漫仕五字已专城清坐有仙骨苦吟无宦情囊因诗句重分与酒盃轻所好煎茶外烧香过一生清明前四日泛湖绕岸堆青嶂游船满緑波楼台临水近杨柳占春多老去谁同调尊前且放歌韶华能几日随棹已新荷送薛子舒船官忆君江上去船重载书多学乃从吾好闲应喜客过薫风新緑树明月旧沧波自古关情处相思入咏歌访紫芝回与子舒集君参唐句法亲得浪仙衣薄宦因吟苦髙风与世违春寒留夜饮月黒借灯归共隐知何日空山老蕨薇即事用天竺韵寒食少逢天气佳十朝九日雨如麻新巢唯有鷰生子小巷已无人卖花夏日晓荷承坠露晚岫障斜阳树下地常䕃水边风最凉蝉移惊鹊近鹭起得鱼忙独坐观群动闲消夏日长杂诗下竺山前打一遭丁宁门子看溪桥恐惊绕磵梅花落莫遣行人语笑髙雨中梅雨朝仍暮莲塘夏似秋水髙侵树脚屋漏滴人头歇昼㕑烟出占晴础汗收群山思㑹面扶病一登楼元夕元宵有月便无愁已是新年第一筹説与素娥从此去只须依様做中秋送薛子舒南渡今何似中流欲济船虽凭人击楫要若水行川竹木如山积桑田与海连吴宫犹可问白鸟暮推烟海邑青龙镇船官野鹤身谁知贵公子却是苦吟人二陆多遗迹三髙属近邻新篇因弔古时寄葛天民次紫芝韵钦羡私居好楼深夏必凉小忩通逺岫古木蔽斜阳露槛安花斛尘编满竹床如君清到骨只合静焚香小亭小亭终日对幽丛兀坐无言似定中苍藓静连湘竹紫緑隂深映蜀葵红猫来戏捉穿花蝶雀下偷衔巻叶虫斜照尚多髙柳少明年更欲种梧桐上已呈严叟时俗常谈已断霜雨寒翻着絮衣裳花枝照眼堂堂去茗椀关心故故香杨柳稍传莺割据茅茨敢望鷰商量旧游莫诵兰亭语自觉中年易感伤荷叶浦中急雨捎荷分外竒珠玑狼籍锦纷披下塘六月关心处西塞扁舟入手时却傍青芦深处宿还思白石去年诗平生浩荡烟波趣月淡风微只自知赠眇目道人説相道人只具一只眼觌面全提格外机尘里神仙谁做得归来试举问麻衣戊辰夏五过抱朴巖北忩隐隐透南薫老子全身是此君冷入鱼腮池面雨静连禽语树头云苔因覔句行来破石为观空坐得温时事自多无耳听长安虽近不曾闻元夕西陵桥观月年头半月雪漫漫养就姮娥玉一团老小今宵竒絶处西陵桥上独凭栏雨中郊外暖气先回宿草根青青行可借芳尊未须着意催花柳且为干坤补烧痕正月二日小巷春隂独掩扉峭寒着尽过冬衣老来情绪无多子禁得梅花似雪飞正月二十七雨中过苏堤一堤杨柳占春风柳外群山细雨中人苦未晴浑不到只宜老眼看空蒙清明日访白石不值花荠悬灯柳挿檐老怀那得似饧甜画船已载先生去鷰子无人自入帘送刘僧善行西望群山碧入吴故人一笠片云俱东风不断村村柳展尽阳关送客图湖堤晚步照影怜寒水关情奈夕阳雪悭天欠冷年近日添长好句谁相寄浮生各自忙有身聊顿放亡事可思量怀天竺磵梅根在巖边结枝从水际横此花殊近道凡木欠修行密雪笼幽片疎篁倚瘦茎那时香不浅忆我话无生柳下即事老柳中间野岸濵水清常照树边身白鸥黄鸟相忘久来往如今不避人睡少睡少秋难晓吟多食愈贫南柯无近阙差尽梦中人湖上新秋十里荷风盖尽倾城中忆杀水边清催诗未用西湖雨且送新凉入帝城六月一日同姜白石泛湖六月西湖带雨山小舟终日傍鸥闲风烟如许关情甚賔主相推下语难几㸃送君归大雅一凉今夜满长安江湖逺思知多少归去风前各倚栏正月十二日夜姚江断岸春风峭江空夜雨清萧疎蓬上㸃彷彿叶间声今古双眸冷干坤一棹轻鬓从湖海白谁识谢郎情雨中独酌平生寡合虽竭斗几曾自饮一杯酒不因风月与湖山更为松篁与花柳今夕何夕风雨来知侬渴肺生秋埃麴生三缄忽自荐请为风雨聊一开老夫唿前唿未了死生脱帽倾怀抱风雨横斜入坐中賔主淋漓俱醉倒须臾风止雨亦休主人送客凝双眸葛天无怀不可状但觉两耳风飕飕匆匆便是中秋节更与麴生潜地説此夜宁容着杂賔一尊只辨浇明月水仙玉润金寒窈窕身翩翩翠袖挽青春水晶宫里成仙女香醉山中得道人朔雪几回埋不死南洲一出净无尘朴翁老矣谁同调相对无言意转亲江湖小集巻六十七江湖小集卷六十八钦定四库全书江湖小集巻六十八宋陈起编张弋秋江烟草张君彦发湖海豪士不喜为举子学专意于诗毎以贾岛姚合为法所着仅成帙清深间雅宛有唐人风致至其得意警絶之句杂之两人集内殆未易辨彦发思甚苦未尝苟下一字毎有所作必镕鍊数日乃定揆其用力盖倍于江西之学人必从事于此而后知其难且工彦发旧名奕字韩伯世为孟之河阳人嘉定戊寅仲冬八日古晋丁焴晦夫书寄赵紫芝独游非一事书札故应迟江上逢春日湖边忆醉时有云为我伴终日诵君诗百鸟鸣花树声声在逺思得山中友人书近得山中信山中颇寂寥酒方收秫酿薪旋割茅烧破屋秋多雨平湖暗有潮不曾逢客至黙坐过清宵春晚万事吾今飞絮轻此身如燕又巢成暗思庾信家边竹緑箨新添有几茎夏日从陈宗之借书偶成自从春去后少省出柴扉树暗鸦巢隐檐空燕迹稀忆山怜有梦当暑咏无衣案上书堆满多应借得归楚州落帆停鼔鹳湖头两度因循到楚州柳下人家尝识面咲求新句写粧楼江楼饮客邻家贳酒尊斟酌共王孙老菜羮迟熟冻油灯屡昏夜寒人罢市坐久仆敲门隔㟁歌明月月明江水浑游蒋山练布作方袍因闲偶出遨秋风城郭净寒色树林髙鹿守禅关老僧脩佛殿劳再来思久住人世事如毛送蔡监丞赴髙邮城古似盘盂荣分刺史符夏新看藕叶夜久见蠙珠吏过朱方接山从邵伯无文游遗迹在民俗易相孚送杜晦之兄弟归闽秋来犹苦热归去莫贪程官写新衔位诗传旧姓名几家村酒贱一路涧泉清想到乡闾日争看两弟兄简周宗圣旷野有芳芷近江无早莺春诗定多少旬日又清明树暗怜杨柳花开认橘橙相寻毎乖阻梦里亦愁生莫春日日雨霏霏开门无所知漫寻花发处已过絮飞时替纸蚕生遍脩巢燕立危但催人老去羞作送春诗游长干留寄聪公僧去寻芳草客来看落花就斋槃乞米借水鼎煎茶日炙春无色风吹天有沙欲回成再住此意问林鵶舟次湖口追忆任明府重来又十年山水故悽然独鴈仍为侣双凫已作仙浊流分蜀𣲖青色聚淮烟石上罾鱼者犹言县令贤慈母矶莫嫌舟逆上子细得看山衆草名难识孤花影自闲避人鹰翅响经雨石文斑夜久江风冷神仙定往还寄别颜伯竒情深袂怕分岂不欲辞君转柁方乗晓思山已隔云菊当前路见鴈在半江闻把盏秋才好遥怜白鹭群送宋谦父之清江因简希亮吟诗夕阳里相送上潇滩前路逢梅处同谁倚棹看岁穷风力紧江濶雁声寒持此呈苏李人生识面难髙邮送紫芝重逢又重别把盏更悽然明日帆开岸平湖水接天好诗应自作狂梦与谁圆我欲来相趂扬州且住船逢王元任寂寞淮南道凭君独记余始知元住此久悔不通书暮岳留同眺寒房与借居共怀京邑燕已是二年余李景文移居能诗留幕府借宅近南湖吏去少公事客来多钓徒云为今夜雪梅发去年株我尔同州住相过路不迂元日厯以寅为正风从艮位来桃符当壁写竹户趂钟开宿雨滋初茁长年老不材满庭青柏叶惆怅独持杯送胡道士归康庐避世怀孤往为庵近五峦出无人作伴归有鹤相看老石苔衣净深山瀑布寒自言犹养母应未得烧丹豫章别紫芝吟苦事俱废拙深贫未除年来如旅燕秋至即移居古道行黄叶空囊贮素书一生江海恨惟子最知余子山寺迢递前朝寺经过遂一游白云鸦树晓黄叶凤台秋僧举开山话人消在世愁殿廊经刼火已费十年修送郭道士之江州尽看山南景忽思山北游屐过云亦动琴罢月空留世上无非热林间一似秋虽然乍相识别去也能愁彭蠡阻风寄城中故人欲行行未得累日滞孤舟月照山皆近风吹水倒流地名人不识秋景客相愁忆尔惟成梦遥知独倚楼留滞萧条十日余留滞别人居借史抄陈作黏碑学草书烟清数村晓月落一潭虚吾自疑秋色那堪树木疎送翁十赴举今年科诏下颇亦动山情丹灶留云守书装冒热行卜知三命胜业賸一经明倘赴琼林宴能诗旧有声再送盛君之昇州君与余皆懒余如君更贫今年再同夏两鬓独非春去棹孤山浪征衫西府尘似闻仍用武为筭立功人再送丕父弟行兄出送有约共凭栏草木雨初过江湖路转难同怀年各长重别酒无欢明日双钟下苍崕应独看移菊秋风篱落逺晨起自移栽稍觉微根损须迟数日开最清人爱重乍见蝶疑猜昔有陶元亮因兹归去来赠沈庄可巻上芳名旧所知见君还恨识君迟数茎短髪沾霜白一叶扁舟触浪危问遍菊名因作谱画将兰本要求诗向南郡邑多经过楚士能狂更有谁寄苏希亮因何也识闲名字遂托交游索近诗想像独吟应更苦分明此意似相知空林日短归鸦早逺水寒多鴈到迟安得尔来同度岁传闲画笔最清竒送徐和卿之上饶江树杂丹青江寒少得晴亦知君去路多是水为程衔位犹书岳游从半作卿如逢二泉子因説野人名山行偶作山行只杖藜归逢寒日下山时与僧并立看红树忽有鹤来栖树枝送人归南康我来方与庐山别尔去庐山是故乡前日住山浑不觉如今山逺却思量舒州岁暮穷冬日日爱天晴古寺门开絶送迎野鹤忽来桥上立山僧独向水边行过寒梅树白全少入腊草芽青渐生又是舒州一年了怕看新厯动乡情广教寺英雄居处终竒特几度欲来今始能骑省文髙存古篆桥公树朽长寒藤清流併遶三分涧翠竹相依住数僧沙鸟讵知千载恨日斜飞下立渔罾游禅林寺寺置萧梁曾识少今朝藓磴始经过天低落日江湖逺烟冷风清竹树多虫引翠禽行坏屋马惊白犬吠悬萝一僧九十形容古巖下逢余忽浩歌汉东郡斋夕坐庐山解夏洪山去自到山边叶已飘鸿雁影多怜塞近交朋书少觉身遥屡游骑惯将军马不饮还封道士瓢心忆清吟更岑寂玉京谁与话寒宵游智门寺一间瓦屋荒山里山路萦廻夕照明祇有比丘头雪白放收经巻入相迎传闻此地有龙飞佛殿残砖刻凤螭事去千年无问处寂寥衰草卧苔碑昼坐出门无所往独自坐胡床雨濯残梅尽风吹百草长近边人喜战偶病客传方不奈春愁密思君对酒觞江湖小集巻六十八江湖小集卷六十九钦定四库全书江湖小集巻六十九宋陈起编邹登龙梅屋吟闗山月行人十年归不得夜上戍楼看明月楼中星斗连太白楼外闗山鴈飞絶鴈飞絶归不得镜里青蛾怨离别前年出幽燕明月何团圆去年上祁连明月复婵娟月明照我长枕戈中原未复将柰何凭谁寄书问嫦娥征衲不来霜霰多从军行年少良家子挺身事西北金鸣鬬马嘶萧萧短兵发夜战祁连山断甲溅腥血畨部带箭降畨酋连阵没勒功纪燕然椎鼓归汉阙结客少年场并儿仕气侠年少肝胆雄锦臂金弹丸银鞍玉花骢腰插三尺剑手开二石弓轻生重大义一战朔庭空斩取月氐头捷奏甘泉宫秋夜长曲碧帘挂雨秋容老寂寞江城暝烟草流苏帐冷屏山低蜜炬香销睡常早梦惊离绪牵愁入翠被寒侵泪花湿思美人兮天一方乌啼月落西风急青楼曲青楼女儿十五六翠掠云鬟妙装束千金学舞拜部头新来教得凉州曲锦鞯少年被花恼醉把金钗换香草西风楼前秋鴈飞舞衣狼籍花颠倒採莲曲平湖淼淼莲风清花开映日红妆明一双鸂鶒忽飞去为惊花底兰桡鸣兰桡荡漾谁家女云安髻鬟黛眉妩采采荷花满袖香花深忘却来时路江南春玲珑楼阁江城晚杨栁丝丝凝碧烟飞燕不归春满地百花香里听啼鹃长门怨怨杀宫门不忍开无情孤月暗苍苔而今痛惜珊瑚枕曾是君王赐御来巫山髙巫山巃嵸巫崃曲一十二峯浅凝緑老猿化石悬巅崖矗矗凌云扫坛竹九灵少女列仙从佩玉鸣銮乗綵凤飞魂走魄归瑶宫紫箫吹断荆王梦雪霁梅月曲羌𤣥圃兮玉英蹇冰轮兮太清猗缟袂兮谁子粲一笑兮倾城倚横吹兮寄哀思擥幽香兮补骚情游仙人命如朝露寿非金石坚安得传六翮飘飘凌紫烟夕梦一道士羽衣何翩跹邀我与之去同上扶桑巅道遇青童君授以东华篇读之三百遍忽若骨已仙道士复谓我𤣥诀未可传赐我以琼浆饮之享遐年明发寂无覩孤鹤翔九天咏怀洪河相绵纒嘉宅良可卜苍松䕃长蹊丛梅馥四屋过亭白水飞流鸣潄寒玉游目俯灵景抱杖委繁俗长吟畅幽怀理琴展清曲岂不企凌厉而乃伤局促吉士抗遐踪幽幽聚灵族步出城东门步出城东门与子各执手遥望冢垒垒悲风发陇首长松自青青枯根带骨朽人生如朝露嘉命那可久世无王子乔何诀以固寿感慨徒悲伤欢言且饮酒山上有白云山上有白云浮隂翳阳光亭亭飒缤纷出岫髙飞翔飞翔长在望逺匪千里隔莫以秋风来吹散无踪迹秋夜怀菊山沈庄可凉风动金旻奄忽寒节至百卉俱萎垂梧桐亦飘坠明月入我牖展转不能寐顾影重伤心思君长下泪嵗晚怀愚斋赵叔愚壶山宋谦父忽忽嵗将暮烈烈北风凉霏霏雨素雪皎皎南枝芳懆懆念良友㷀㷀在他乡盈盈一水隔迢迢道路长悠悠无信音戚戚重感伤翩翩化双鹤去去与同翔月洲李贾友山捧檄来淦访我梅下示教禁体物语咏梅佳句今嵗梅开月洲仙去追和元韵感此良友庭前有竒树幽艶发寒柯寂寂衆芳歇绵绵生意多孤根依岭表髙节委巖阿清友今何在悠悠空逝波和竹里苏材叔见梅怀友韵徘徊江路侧何以慰相思阳彩来寒树贞姿倚暮篱飘零怀逺道辽索负芳时伫立幽吟苦余怀将诉谁西郊梅开怀吟轩周献父仲冬寒气盛𤣥云停故隂嘉树厉清节孤芳洁素心幽幽荧嵗落皎皎隔尘侵折寄无来使山川逈且深滕阁怀古凭髙独展眺风叶乱鸣秋鸾舞自空阁渔歌尚晚舟巻帘山厯厯倚槛水悠悠月出江城暮凄凉万古愁寄云林杨少云自衡之桂问讯杨夫子经年客异乡南浮湘水逺西望楚天长五岭梅花发孤城草色荒白云遥满目曷久住炎方寄呈后村刘编修衆作纷纷等噪蝉先生中律更钩𤣥如开元可二三子自晚唐来数百年人竞宝藏南岳藁商留金易后村编傥令䑛鼎随鸡犬凡骨从今或可仙戴式之来访惠石屏小集诗翁香价满江湖肯访西郊隐者居瘦似杜陵常戴笠狂如贾岛少骑驴但存一路征行藁安用诸公介绍书篇易百金宁不售全编遗我定交初江居独作幽居计江边屋数间水流天自在心逺地寛闲鉏月栽梅树移云叠石山白鸥盟欲结倚杖看潺湲溪村兀兀小桥西人家住绕溪云山当户入竹树出檐齐风急花初尽春深莺乱啼稻畦新雨足穉子亦鉏犂题杜少陵草堂图背郭好林塘诛茅作草堂因吟白鸦谷为卜碧鸡坊笼竹和烟净江梅带雪香四松经丧乱閲世几风霜游玉笥山玉笥凌空后𤣥都诏吏仙荒坛深覆草峭壁响流泉石洞随龙蛰金丹许鹤传夜深捣药鸟啼破翠微烟入投龙洞行入投龙洞青青见竹竿暮云生道树夜月满仙坛枯藓沿崖古长松绕涧寒三生清净福独此愧黄冠上慧力寺今代空王宅前朝处士家牛车为象藏鹿苑发龙华松密风生树江空月在沙阇黎饭钟后邀我试新茶寄苍山曾子实东湖从此别嘉㑹邈无期望逺音书阻思君嵗月驰春云山隔断秋雨鴈归迟欲见崆峒使梅花寄一枝幽事闲携小斧删梅树自缚枯藤补菊篱烧栢子香读周易滴荷花露冩唐诗游仰山寺施地开金刹神因结佛縁恠松盘獭径古木䕶龙渊云里春山乱禽啼夜月圆路遥归不得好借上方眠宫词内人倚遍玉楼东晓色开云腊雪融羯鼓一声花尽拆三郎自唤作天公梅花约臂金寒拓绮疏搔头玉重压香酥含章檐下新妆额试启菱花得似无送表兄赵奏院赴南外知宗御屏往往题名字朝路彬彬蔼荐书天许留中监邸奏日求补外得堂除暂烦龙种司瑶籍行立鸳班侍玉舆丙枕或思前夜席庚邮宁肯后锋车王氏山居闻道山居好林深逺俗情茶烟薫壁暗萝月射忩明学稼修禾谱栽花识药名无人觉幽隐为有读书声送云巢曾校勘赴召髙卧云巢久云生处士衣忽闻颁诏札催入侍经纬朝野名虽盛山林志莫违好归清涧隐富贵有危机水亭阑槛玲珑直又横半临池水着新亭拟招鹭宿栽添苇怕碍鱼行掠去萍五月藕花千样锦四时山色一般青有闲来此寻幽赏莫看人间淡墨屏赵承逺云扄闻道幽居好栖云结数椽庭深闗竹雨衣润染茶烟岚气生朝壁湍声入夜絃半生飞动意未得痼林泉江湖小集巻六十九江湖小集卷七十钦定四库全书江湖小集巻七十宋陈起编吴渊遗集赋江东道院赋大江以南壌曰当涂尝订定谍聿求如初或曰楚雄绎之故封尚存筑垒或曰晋涂山之旧民来兹奠居以言其形势则襟江带湖牛渚天门近对厯阳裕溪栅江逺通濡须凡自昔之英雄豪杰多由此而战争驰驱上岸击贼洗足登舻殄此曹魏壮哉孙吴既克兇狡照水而见赤帻欲窥逆王梦日而来黄须英气凛然如生逺猷蔚其可书乃若景物则图展画舒长江天堑涛澜汹涌青山白苎苍翠萦纡高人达士之所栖隐而遁藏墨客骚人之所吟咏而冩摹元晖卜宅𢎞景结庐袁临汝长啸声响于鸾凤李谪仙既醉手弄乎蟾蜍清风髙出乎千古逸气超轶乎万夫至于乃疆乃理可舟可车西接巴蜀东走勾吴北超中原南入番禺莫不由我之径出我之衢信其非僻陋之邦寂寞之墟矣然而事以时改地因代殊其在分裂之朝往往重如冯扶至如混一之世毎毎视同莒邾迨至本朝始为奥区爰自艺祖铲平煜雏初以卵垒入于版图至于太宗混一偏隅西戎臣伏北狄逺逋兴隆典章际清朝之多暇㑹同文轨庆薄海之无虞乃更太平兴国之号用多治定成功之模乃睠吾邦本逺帝京何骤遇于明时得躐陞为州城又即年纪肇钖嘉名雨露之恩若偏于濡润日月之光独私于照临山川草木增其灿烂旌幢旗帜倍以精明圣主既纡于皇巻高穹亦为之世情乃施天造乃饬地灵乃胚胎而醖醸乃培养而发生乃滋硗瘠或为膏沃之壤乃化刀劒亦为淳厚之民观其棊布田畴支分岸塍平衍夷旷曲直纵横桑麻被野麰麦连云时雨少愆有江潮以资其灌溉涝水或降有湖泊以泄其滔盈是以时少旱涝岁多丰登竒秧緑水喜霑足于夏种黄鸡白酒争庆贺于秋成乃君其民混然大朴惟土物是爱故能臧厥心惟本业是崇是以无末作尽力畎亩收功钱镈难贫以其勤苦易足以其俭约故有妇女平生未识于绮罗亦有父老终身不入于城郭衣食足故多知廉耻习俗厚故罕事鬬角盖皥皥乎有羲皇太古之风熙熙然有唐虞击壤之乐于是有厌承明之入直乞铜虎以典州凡中朝之人士多出守而来侯皆得以逃其瘝旷而遂其优游文如伯玉可抒六经阁之思诗如鲁直堪成一窝柳之讴尔乃夜已既而更杀日将晡而鼓掫虽两衙其不废纵数刻而已休盖赋税输官而络绎靡烦程督讦讼造庭而希简无可应酬故治事之时每短而退食之暇常遒虽谓之邦伯郡守实偶乎黄冠羽流当其堦庭如水囹圄鞠草燕寝沈沈铃阁杳杳鸡鸣寂昼鹊声閙晓何以异于道流之清净而一尘之不到也避堂舍盖隐几对老收视敛听回光反照虚室生白内境火爝何以异于道流之炼养而臻其𤣥妙也华阳可巾清香可烧离骚可读周易可校南董京生北牕梦觉何以异于道流之萧散而寄其高傲也着灵运履擕山翁醥临流赋诗登高舒啸礟落棊声泉响琴调何以异于道流之放旷而纵其吟眺也夫吾儒与道流邪正不对官府与生民休戚相关必也道吾之道而不道彼之道乐民之乐而后乐已之乐使是邦不徒有太平之名而乃有太平之实则是院不徒揭名道之扁而有体道之诚不然则月三夜而旱吿雷一声而水浸穑事靡秋菜色实繁人纪弗植天常既残又不然则簿书如海文牒如山习方成于珥笔讼咸甘于褫鞶当是时也其容心逸而身闲乎故孟子曰文王乐以天下范文正公曰君子后天下而乐则以身为乐者其乐也鄙以民为乐也其乐也有限与民同乐者其乐也无怍所以贵乎道院者非乐慕道流为高致谓重夫清净而吾以民为乐也虽然千里之内仰夫官奚容无所兴除一命以上志于物则必有所惠济夫苟贪无事之名至于不事其事吾恐情或壅于闾阎姦必成于胥吏气血滞则病疚生讴吟息则愁叹起是为乖谬必伤乎和粹放纵难免于天殃矣惟当以清净为本以烦扰为忌政教因乎民本非容心号令从乎俗未尝作意则有无为之为不治之治吾惟谨修于庭户之间而彼将自得于湖山之外此则老守之所当懃而益可以广道院之义也诗早朝步葛元喆韵万井苍凉欲曙天禁钟声断佩声联云浮玉辇霞裾降风动金莲宝炬然四国龙飞清穆世羣工虎拜太平年吾王不惓宵衣念国祚遥知永永传九日百年王事谩劳形客里逢时迹类萍无酒可添元亮兴任人浪笑阮宣醒荆湖城壁连钲鼔河朔烽烟接堠亭久拥旌旄愧无补敢将衰朽叹飘零登南城江城一眺思悠悠平楚苍然野水流衰草寒烟梅老墓败垣斜日谢公楼江山有恨英雄老天地无私草木秋万古兴亡俱是梦丈夫何者为身谋游青山碧嶂千层镇一州十年前记作斯游因看红杏行停辔为濯清泉坐解裘怪石巉巖蹲虎豹老松偃蹇卧龙虬转高转有无穷景杖履何妨絶顶头又风流千载忆𤣥晖此日登临不觉疲看取眼前都是句如何身后不留诗须知小隐傥徉日正是高唫寥泬时可惜出山终不免空留翠岫与清漪横碧堂十一年如一欠伸今朝又得快登临半城杨柳春风满四野桑麻雨露深槛外翠峰重入眼樽前白发遂惊心感今怀昔凭䦨处不觉崦嵫日已沈用前韵毎来登眺便眉伸髙处苍穹俨若临投老光隂随日晚思归情绪与秋深鹭飞沙际明人目鴈满江头动客心北望淮淝何处是晚来烟雾正沈沈官梅亭畴昔花前屡举觞重来髩发已苍苍未容篱菊成归隐且向官梅作醉乡毎约松篁坚岁晚肯随桃李竞春芳东风二月无人惜片片霏霏雪自香霜㽔亭正到春归恼客肠荼䕷架上发孤芳刘伶嗜酒名为酒薛女餐香肌亦香人已今朝衰髩发花犹昔日淡梳粧十年陈迹浑如梦徙倚䦨干到夕阳二东皇为代是南薫醖醸成花逈出尘尽洗娇红春态度独呈雅素雪精神牵衣弱蔓如留客入枕清香更恼人月下星前㑹醉挿肯容烦暑到冠巾三园丁编竹亦勤哉老蔓纎条费剪裁杳杳翠云深作洞霏霏香雪簇成堆玉虬飞下盘千尺金爵擕将饮百杯説与此花狼籍后园林杖履亦稀来挥麈堂老守重来何所为筑成台榭凿成池緑深夜雨龟鱼逺红压春风莺燕迟民乐轩墀偏少讼官闲园圃自多诗凤团啜罢投衾枕梦觉花间日影移又恋宿怀安物我齐况兼两世四持麾可怜园内落成日却被官中捉去时李郭诗篇怀旧迹欧梅歌舞怅新知多应日后清宵梦频到姑溪溪水湄送杜尚书赴行在龙德刚中道学优洛中夫子尔同流暂辞天府安边阃又属轺车返帝州万里长城唐李勣百年勲业汉留侯明朝回首秋江上泰华巖巖天际头冬雨坐来襍霰洒隆冬痛饮那禁觱发风却忆西枢承㫖日冒寒犹立大明宫高氏小景地白天寒冻裂裘何人乗艇下中流披图孟浪不相识疑是当年王子猷峨眉山一带天分南北限两眉烟鎻古今愁诗余念奴娇牛渚我来牛渚聊登眺客里襟怀如豁谁着危亭当此处占断古今愁絶江势鲸奔山形虎踞天险非人设可怜一炬空鎻千寻寒鐡追念照水燃犀男儿当似此英雄豪杰岁月匆匆留不住髩已星星堪镊云黯江天烟昏淮地正是断魂时节栏干搥碎酒狂忠愤俱发水调歌头杏太白已仙去诗骨此山藏胸中锦绣如屋都乞与东皇碎剪杏花千树浓抹胭脂万㸃妖艳断人肠晓露沐春色晴日涨风光孤村路逢休暇共徜徉酒旗斜处一簇几红粧暂息江头烽火无奈髩边霜雪聊复放疎狂倚俟玉壶渴未肯宝鞭扬沁园春寿弟相国喜我新归逢戎初度关情更深正昼掩柴扉寻隐遯舒槐府戎正经纶白石清泉紫枢黄阁弟为宰相兄作闲人南园借我登临都不怕近前丞相嗔但曵履扶笻堪怜独步擕壶载酒毎叹孤斟七袠开颜六旬屈指风雨对牀频上心慇懃祝道我何时回首及早抽身江湖小集巻七十江湖小集卷七十一钦定四库全书江湖小集巻七十一宋陈起编吴渊退菴遗集文鹤山文集序艺祖救百王之弊以道理最大一语开国以用读书人一念厚苍生文治彬郁垂之百年海内兴起未艾也而文章亦无虑三变始也厌五季之萎薾而崑体出渐归雅驯犹事织组则杨晏为之倡已而囘澜障川斵雕返朴崇议论厉风节要以关世教达国体为急则欧苏擅其宗已而濓溪周子出焉其言具道德衆务而惟文之能艺焉耳于是作通书着太极图大本立矣余有所及虽不多见味其言蔼如也由是先哲辈出易传探天根西铭见仁体通鑑精纂述击壤豪诗歌论奏王朱而讲説吕范可谓和顺积中英华外发矣后生接响谓性外无余学其弊至于志道忘艺知有语録而无古今始欲由精达粗终焉本末俱舛终则言之无文行之不逺亦岂周子之所尚哉此予于鹤山魏公之文而重有感也南渡后惟朱文公学贯理融训经之外文膏史馥骚情雅思体法毕备又未几而公与西山眞公出焉予生晚不及见考亭之典刑犹幸得接二公之绪论岁在丙申魏公假督钺道呉门予辱兼知戎敌事以故读公诗文为尤熟公梦背十二年而二子曰近思充愚萃遗稿刻梓焉属予序之窃惟公天分颖拔蚤从诸老游书无不读而见道卓守道约故作为文章深衍闳畅微一物不推二气五行之所以运微一事不述三纲九法之所以尊言已必致知力行言人必均气同体神怪必不语老佛必斥攘以至一纪述一咏歌必劝少讽多必情发礼止千态万变卒归于正及究其所以作则皆尚体要而循法度浩乎如云浮空而莫可状凛乎如星寒芒而莫可干蔚乎如风縠波而皆自然其理到之言与其有德之言与程张之问学而发以欧苏之体法与公文视西山理致同醇丽有体而豪赡雅健则其所自得故近世言文者曰眞魏要皆见道君子与公雅早掇峻第晚践政途然身未尝安于朝廷之上使得行其言以措诸事如艺祖之训而用之讵止如今所觏存者而天不假以年故所可见者文而已惜哉淳祐已酉夏宛陵呉渊序横碧堂记此邦形势水西南而山东北郡治居卑下处三湖固不可望而见所谓长江亦必慿高而眺于微茫杳霭中始得其髣髴然非天日大朗烟尘尽収则虽豁眸极目无所覩也惟青黄二山白纻横空诸峯绵亘东北稍可供登览子城上有碧云亭创始于大观间不知命名何义然山在东而亭面西亭之与山若相背然后又有一亭颇与山对才寻丈许仅可容四五客过此辄不可着足恐妨游目骋怀余畴昔固已病之而欲改为矣㑹易地弗果又十年再来则亭已挠败有不容不舍旧而新是图者乃移其面势以西为东作堂三楹又前后为轩各三楹环以栏楯翼以窗户使虚明轩敞四无障蔽顷成觞客于上有笑而言者曰今之山犹昔之山也昔也余来盖常头颈伸缩欲以见山而山终偃蹇今也排闼送青入户献状凡四时晴雨之景朝夕烟云之态不劳指顾而尽入吾目然则位置之巧者固如是乎余曰昔山谷罢郡尝有句赠郭功甫云翰林本是神仙谪落帽风流倾太白江山依旧云横碧昨日主人今日客谁分宾主强醒醒问取矶头新妇石请以横碧易之可乎且山谷在郡不满旬日其恋恋于此邦之幽胜犹若是矧余父子兄弟三十年间相继来守余又再至则其不能忘情固宜此堂之所以作也客退余坐而假寐梦与浮丘先生𢎞景太白相遇笑谈倾谑如旧交盖若喜余之能作此堂又能对此山者二公既去刘寄奴桓司马继至余挥之曰余堂不为二子作赧而退余亦睡觉云堂之南旧连清风亭多厯年所圯尤甚亦因余材新之凡三楹一翼轮奂相称故并书太平郡圃记姑孰郡圃视他郡为隘自王冠卿紫微以窈深为神祠又自李俦老棘卿以驻春为仗甲库益隘甚岿然独存者惟近民堂然创于淳熙间已百余年屋老材腐多支以木居者毎危压是惧堂旧对池之阳修可二十丈中有官梅亭跨以桥水面才七八尺少晴辄涸虽名为池而实沟浍之弗若也乃凿而广之灌以江水作堂其上扁曰挥麈即刘丞相毕老诗中语也中为堂五楹前为轩三楹堂后又为重堂五楹扁曰窈深复旧也池上三峯植桃三本李十八本柳二十本既成适当仲春试与客倚栏而观之清漪緑涟渺如一壑轻波微澜随风四起密藻丛生小荷簪抽柳眼已舒渐露黄金之色梅花虽谢尚飘白玉之香鸥凫翩翩而来龟鱼洋洋而游恍然身在江湖之上若夫炎夏纳风高秋宾月冬曦煦背寒雪眩目三时之景又可知恨余之不及见而去也堂之东十余步即前所谓神祠天神主于静贵于肃乃宅于宴游之处宾客骑从之喧塡优仱倡幻之亵狎其为不静不肃毋乃甚乎于是移于帑库之侧以其地为亭前种梅三十本后种竹一百箇揭倪正父文昌所书官梅扁官梅之后有隙地盈丈亦作小亭植红药二坛扁曰驻春池之西亭有午桥庄野处洪公所创洪公文章妙天下其所为记至今脍炙人口然屋实卑陋纵横才寻丈且岁久亦弊又为之创屋十一楹中揭洪公旧扁以为宿客馆宾之所于是太平郡圃虽不敢以为美亦庶几可备政暇游憩笑语或曰子自开藩以来减租蠲赋弛征代输修黉宫治书院葺浮梁整仓宇居养济皆当为而为宜也乃若园池亭榭毋乃不必若是乎余应曰昔者艺祖皇帝之开国立考课之制凡州县廨宇之修废成毁皆书之以行殿最赏罚今课厯犹有存者则莅官临政之余退休之所亦在不废固圣祖神宗之属望而金科玉条之所许也昔柳子厚作零陵县三亭记以为气烦则虑乱视壅则志滞故君子必有游息之物高明之具于以涤其烦而宣其壅宜不可废于一邑况郡乎此郡圃之所以作也采石虞忠肃公祠记阜陵在宥二十有八载循名责实始终惟一盖尝与丞相赵衞公评雍国虞公事业以采石之功为第一诏特赠太傅呜唿可谓不没其实者矣余家有别业在杨林裕溪之间少小督租徃来必舣舟蛾眉下时绍兴旧校犹有存者毎为予言当李显忠未至敌兵将渡三军无主百姓皆荷担立㑹虞公适至即立马指挥部分某军登某船某船守某隘言未既敌舟已塞中流公以重赏严罚督励将士且躬自鼔之莫不人百其勇尽死鬬又益以火攻之具于是天反风敌舟焚焉其主遁焉当是时非公则江南几殆呜唿余闻其言着诸心盖四十年于此矣夫天欲启一代中兴之君必为笃生一代中兴之臣周之宣王维申与甫汉之世祖冦恂邓禹唐之宪武裴度德裕皆能戡祸乱定变故安黔黎康海宇以光复先古之业此岂偶然而然哉初大观间有俊明者成都人精于易数尝诣阙上书我汴京王气尽乞移洛阳朝廷以妄斥之时雍公犹幼张魏公尚小官俊明一日谓公之父秦公曰国家之运将在东南南渡之后大变有二譬如大舟巨舰厄于骇浪惊涛维楫操柁非命世之才不济任其事者其张公与郎君乎秦公闻其言当时固未信也呜唿苗刘之逆宗社几危北敌渡江南垂不保天生二公再造我宋中兴之祚千万载未有艾此岂偶然哉夫德施于民则祀之以死勤事以劳定国则祀之能御大灾能捍大患则祀之岂非以劳定国者欤岂非御大灾捍大患者欤而采石之祠昉于嘉定九年春予开阃金陵公之曾孙兟以池倅来入幕既至谂余曰兟自池而昇道经先公祠下地局址隘栋挠树倾草莱生阶牛羊入室甚非所以安神灵昭勲烈敢请夫见河洛而思禹功此人心所同然与生俱生不可冺没矧余以守江为职公以守江䇿勲因职而怀其勲因勲而怀其人因人而崇其祀是非予之责与于是捐缗粟治材木委马步军副总管关侯宝董役郡太守章御史琰又相其费自门及庑及堂莫不鼎新焉凡为屋十有四楹左图采石却敌之实右绘京口防江之规当时将士之用命者亦肖像其后既落成兟又请记因书顚末授之俾刋于石济民药局记渊犹及见先生长者谈干淳间事其言曰圣朝体列圣好生之德毎以民命为重一念恳恻无所不用其至乃至济药疗病亦加宸虑一日忽遣中使宣索太平局龙虎丹既进御命捐其价十之九盖圣意谓亲尝则主者不敢苟直廉则贫者易以得呜唿神农氏日试百药周官医师掌医之政令自十全以至十失必次第而躬行诛赏实此意也近世天下郡国台府开设广惠局以便民服饵皆所以广此意也姑苏城大人衆余领郡适有春疫亟择羣医之良分比闾而治某人某坊某人某里家至户到悉给以药窭而无力者则予钱票疾不可为者复予周身之具繇二月讫七月其得不夭者一千七百四十九人因念仓卒取药于市既非其眞非惟不眞且弗可以继乃创济民一局为屋三十有五楹炮泽之所修和之地监临之司库廪庖湢鑪硙鼎臼翼然井然罔不毕具夫匠木石之费钱以缗计者七千八百四十五米以石计者三百二十三既落成复以二万缗实之为市材费凡川广水陆之产金石草木之品无珍不致无逺不取冀有益于人故眞其剂弗求赢于官故轻其直料置丰盈芗味芳烈较市之衒玉贾石者相去不啻万万列肆阛阓过者懽悦他日设遇流行之灾四时之沴则分医以疗捐药以济其为呉门之利盖未有已也恭惟圣天子仁同阜陵视四海之痒疴如在体渊幸叨选择出守是邦求牧与刍不敢不勉此局之设盖亦所以推广德意万分一云绍定四年八月奉议郎直焕章阁知平江军府事新除浙西提刑呉渊记广惠坊记渊不肖仄闻先君子之训曰先儒有云志伊尹之所志学颜子之所学又云一命以上有志于及物于人必有所济此吾之所以终身拳拳服膺而勿失者也书曰一夫不获时予之辜孟子曰思天下之民有不被尧舜之泽者若已推而内之沟中此伊尹之所志也小子识之渊入耳注心三十年于此矣故自领一簿宰一邑以至贰一州佐一台未尝不日思先君子言求所以及物济斯民者迺庚寅之冬被命守姑苏道过呉江桥下渊延见所部吏舣舟焉时夜雪凝㮚霜风凛冽袭裘不知其为温附火不知其为炎于是恻然动心进左右而问之曰尔邦城大民伙鳏寡孤独癃老癈疾顚连而无告者其多乎曰然郡有庐以聚之有廪以食之乎曰否渊独念言穷州陋邑犹有所谓居养安济之所呉门甲三辅多名守富课租不应有此缺典既领印即括夫田之没入于王官者废絶于缁黄者未㡬则公以财市民膏腴者寸积尺累厥数既登迺卜地鸠材为屋七十程总土木夫役费钱缗九千六百八十米石三百一十七既成扁曰广惠坊㕔堂耽如廊庑翼如男子妇人各有位置仓廪庖湢井臼牀几鼎鼎备具无一乏缺适然而疾病者又别室以居之大者人日粟一升半月钱三十有三小半之米则三杀其一焉夏则汤沐冬有衾纩病有药死有槥额以二百人为率亡者得续此其大畧也窃尝考祖宗时在京有四福田院外郡有居养安济院当时奉行惟谨甚者至有设㡩帐具酒食其所全活不可胜记深仁厚泽与天同普此国家运祚之所以久长州县长吏之所当遵守而广惠坊之所由以作也后之人与我同志尚思先儒之言益而侈之是亦上不负天子下不负所学之一端云若夫租入多寡方䇿具载兹故不书绍定四年八月既望奉议郎直焕章阁知平江军府事新除浙西提刑呉渊记江湖小集巻七十一江湖小集卷七十二钦定四库全书江湖小集巻七十二宋陈起编宋伯仁雪巖吟草西塍集诗如五味所嗜不同宗江西流派者则难听四灵之音调读日高花影重之句其视青青河畔草即路旁苦李心使然也古人以诗陶冩性情随其所长而已安能一天下之心如一人之心吁此诗门之多事也甚至裂眦怒争必欲字字浪僊篇篇荀鹤殊未思骚选文章于世何用伯仁学诗出于随口应声高下精觕狂无节制有如败草翻风枯荷閙雨低昂疾徐因势而出虽欲强之而不可稿以随日而抄岂望广传于世儿曹异日知伯仁得诗之顿其一休一戚所寓若此姑缀于草云嘉熙戊戌家马塍稿四十役役人间世齐头四十年读书虽未巳作事易徒然宦业蕉中鹿生涯叶底蝉愿逢时务好一榻醉时眠寓目暖风轻拨绣帘开放入双双紫燕来燕子似于人有旧细衔花片落粧台昼景逢春渐渐长博山添爇半匙香梅花一片娇无力自趂晴风过粉墙久雨暗数春来雨曾无两日晴树连山莫辨桥与水俱平闭户唯便懒逢人且问耕海棠花落尽顦顇几流莺访高菊磵可惜呉中不见君短篷空载一溪云知君已到孤山下日日梅花酒半醺张监税新居为爱溪头只两家也来随分作生涯依山筑屋先栽柳买地为园旋种花聊把功名循世态只慿诗酒度年华与梅一夜论心事石鼎茶干月未斜寻孙花翁东风吹雨湿西湖未许苏堤酒賸酤试向花翁问花讯不知花似去年无春雪不止春来雪意愈迟遛文学飞绵过小楼暖逐东风虽易化勐如前月未尘休莺花消息孤诗课蚕麦生涯累客愁莫道逺人多冻杀王师亦有在边头无事日日溪头看好山尘嚣无一可相关梅花未必能如我花谢花开未得闲访林可山可山无日不吟诗我欲论诗未有期几度孤山明月下手援梅蕊立多时简施芸隐雪后东风作峭寒客怀零乱客眉攒杭州虽近西湖月宁似湖州把钓竿丁家村不满十来家门闾半以柴日烘兰扑鼻风掠草侵鞋土酒融春兴行歌放客怀何须高买屋一一近天街再㑹夏石芝自与君相别骎骎已数年一缄书不寄千里梦徒然雨店花新长风櫺月几圆岭梅无恙否愁满鬓丝边旧同官张法曹熬波同看楚天秋多少艰难説未休今日共依湖柳住梦中犹怕踏边头雪后暖地难为雪春天易得晴落梅狂客意啼鸟故园声愁乐从他事湖山寄此生愿将身与世浑似柳梢轻纸鹞弄假如眞舞碧空吹嘘全在一丝风唯惭尺五天将近犹在儿童掌握中湖上新晴湖边膏雨弄晴晖桃杏红争锦一机杨柳也如新及第向人争舞緑罗衣晚春溪行青山数里一溪横片片花边舞燕轻耕过水田新雨足晴天晚色柳风清闷甚酴醿开已残窗户尚轻寒往事多成拙清尊强自寛对妻怜病久顾影易心酸更展渊明集从头子细看雨中终日翻盆雨池亭晚更凉对琴思古意酾酒惜韶光緑涨便鸥嬾残花笑蝶忙高田皆可插好与报君王妙智庵结屋古山顚源流未有年便非眞隐者且喜得安然石洞云同卧茶铛客对煎我来聊小憩诗满夕阳天嘲不识字难字逢人问村中一小儿璋麞宁易辨亥豕似堪疑卤莽元非莽耕犂别异犂识丁何足道煮字不充饥村学究八九顽童一草庐土朱勤㸃七言书晚听学长吹樵笛国子先生殆不如读林可山西湖衣钵梅花花下月黄昏独自行歌掩竹门只道梅花全属我不知和靖有仍孙寄楼云卧云卧西湖又几年吟鞍多在酒罏边定知今古皆春梦不把功名作宿縁芳草满汀山帯雨黄梅落地水连天相逢未説江南事且问何时理钓船村姑翠鬟双妥未梳头纺纬车边坐欲羞几度採桑归较晚阿娘疑看落花愁底事蹉跎二八年嫁时装着未周旋年年织得新丝绢又被家翁作税钱嘉熈戊戌夏复游海陵稿简呉荆溪薄宦从来错宁容着意求自惭千里梦空作一畨愁笑我人如昨知心雨未休荆溪清彻底愿泊钓鱼舟学馆闲题据见定时俱是足苦思量处便成痴请君打退闲烦恼啜粥烹茶细和诗答林巡检惠诗客久情怀恶逢人懒説诗不堪秋到后将近鴈来时欹枕皆归梦同心只旧知渊明篱下菊谁伴傲霜枝秋花凤儿花杂鴈来红更有鸡冠弄紫㲨可笑倚栏人醉后只将青眼看芙蓉早秋秋天一饷晚风凉笑语人传早稻香楼上醉时帘半巻愁添客髩两苍苍别友人菊花村晚鴈飞天同住兰舟未十年今日送君须尽醉离人独上洞庭船对菊少有惺惺得到头此心何若嬾方収五湖烟雨常如昔一捻功名自不由世事莫将眞箇看客程难作旧时畱人间岂欠渊明见着黄花便合羞累字戏作解愁吟简旧同寮愁知不空白头心事惊秋归兴满沧洲貂蝉虽出兜鍪功名有愧黑貂裘夷齐与盗跖总荒丘无非蘧蘧栩栩梦庄周空教笑倒江上烟雨汀鸥一琴一劒一童一鹤一茶瓯自不须苦苦高卧元龙百尺楼着眼看翻云覆雨处豪杰总成羞牙旗金甲蹇驴破帽穷通一任前修五湖千万顷明月则尽可棹歌横钓舟苏州有感秋意满姑苏扁舟忆五湖铃声边报急帆影客心孤野港青如染遥山淡欲无英雄应念我时事满银须棋乱鵶飞鹭势纵横对面机心岂易萌一着错时都是错宁无冷眼看输赢水边闻鴈芦花新有鴈四面水连天清凈非人世吾诗咏不全嘲醉者李白日斟三百盏醉时宁记脱朝靴一千八十万杯酒百岁消磨未是多村又是江南割稻天家家儿女笑相牵芙蓉占断清溪水独许渔人醉舣船离维扬不为鲈鱼忆故乡只縁心事近重阳鬓丝添得三分白空被黄花笑一场维扬万花园细柳营基锁緑苔万花新种小亭台芙蓉喜见江南客故向西风一夜开雨中逺望山匝浓云水匝天秋容黯淡荻花边潇湘八景谁収去畱下波心小钓船劝僧还乡世事无过尔尔禅心只好休休江上数峯如削西风不碍归舟舟中九日巴得重阳未到家短篷根底忆黄花乌纱不为西风舞空与同舟説孟嘉嘉熈戊戌己亥马塍稿安居穷通岂在苦劳神且作安居嬾散人买地种花多种竹煮茶邀客也邀隣求名岂识书三上得与无过醉一巡喜得满収芋栗杜陵应不笑全贫有感窗户清清半掩门小儿揩泪立黄昏几多心事无人问独看梅花月半痕晓琴静夜听鸣琴秋风动幽谷何为钟子期千古无人续楮先生先生邂逅龙亭日多少云仍满世间千古典谟文独记九流毫发事相关代庖阿堵名尤重制甲防边职未闲只与道人为鹤帐始能清梦绕湖山岁旦屋闲无贺客早起只如常桃板随人换梅花隔岁香春风囘笑语云气卜丰穰柏酒何劳劝心平寿自长五老壮年期慕佐中兴岂谓蟠螭睡不醒可惜满牀廷对稿白头翻録道家经髀肉丰腴鬓发疎将军健饭待何如七禽不了中原事羞读君王问劳书齿发俱无背已驼雨耕摩破几青蓑高皇庆寿推恩诏暗读全文忘不多短发衰髯一掉船白头波浪几掀天儿孙各占芦花住网得鲈鱼即酒钱着破箱中欲嫁衣翠颦何止只忧葵春来偷摘班班发泪湿菱花只自知逺访友人不値畱集句小絶寒食花枝插满头长亭搔首晚悠悠灞陵老子无人识别是天涯一段愁寄征夫待君君未归寄书书不去寄书书可去有意殊难语深夜弹琵琶思君在何处知君在何处不禁春事已阑珊东风吹起杨花絮东风吹落杨花絮客楼戏集唐人句门掩杨枝一夜风自怜羇客尚飘蓬不堪吟罢东囘首鸟傍巖花戏晚红赠僧了性虽然年纪小胷次已江湖贝叶连宵看梅花一様臞记诗诚敢许戒酒恐应无好向苏堤上行行捻数珠醉中登楼明主何尝弃浩然杯中有物且随縁倚楼心事谁消遣一点飞禽落钓船嘲燕年来乳燕亦堪羞不学杨花得自由飞过几家门户去且须寻见最高楼瓶梅南枝斜插古军持瘦影参差落砚池莫道人家窗户暖等闲忘却陇头时春半春到已多时游人替衲衣柳眠莺唤醒花瘦雨添肥官事痴能了人情久易非一贫能自守赢得掩柴扉散愁着意功名四十年柳花空满鬓丝边男儿无补朝廷事有媿饥餐困即眠小楼唿酒挹青山翠碧珑璁一笑间山若有情应问我如何犹似野人闲清贫如水尽无妨只愿伊周立庙堂扶起太平千载脉且随农父乐耕桑旋买犂锄学种田一声长啸霅溪边微茫白水山如画好箇江南万里天午睡午梦惊囘笋簟凉坦夷襟度即潇湘诗高自与梅花好食淡方知菜味长事説万端多画虎人无一念不亡羊满头飞絮春零乱莫笑狂夫老更狂酒边一醉复一醉陶陶醉未休何伤于日月知我者春秋万事难追昔千金不解愁白鸥飞浩荡此兴属渔舟小舟晚赏荷花天浮月影水浮天路绕山头树绕烟船小小行人意适藕花新索酒杯传清明插柳清明是处插垂杨院宇深深緑翠藏心地不为尘俗累不簪杨柳也何妨晚春风甃残花满地红别离樽俎谩匆匆春光未肯収心去却在荼䕷细影中緑阴阴里惜韶华自缚筠梢扫落花可笑游人心未懒杜鹃啼处拨琵琶清和诗债还无足家园亦倦看客游宜致仕午睡当之官舌笑张仪在心慿达么安清和天气好应免夹衣寒久坐坐久如忘世松窗日未斜营巢鵶蹂树作梦蝶眠花易课推三画毉方録数家瓶笙声未絶更点土山茶戏作青梅黄尽雨无多柳影重重午日过忽听隔篱人语笑採莲船子上新河玉泉寺金鱼金鳞韬隐已多时寺壁重泥又有诗龙若久懐霖雨志不应蟠屈小方池僻居居僻恬无事开窗挹晚晴雨沈云脚重风约燕身轻有子争梨栗无朋问死生毎忧人载酒剥啄打门声倦吟竞病推敲欲呕心何如危坐拆桐阴新蝉咽咽知人意学我年来抱膝吟云云休将闲耳听云云只作深居耳不闻素志肯随时节改清贫难许利名分忘情茆屋无非燕着脚春山独是云试问急流谁勇退故园同看木欣欣愁愁怀难尽亦难诗唯有流莺暗得知我亦无言莺不语柳边相看立多时蓼花秋到梧桐我未宜蓼花何事已先知朝来数点西风雨喜见深红四五枝嬾嬾嬾嬾复嬾而今嬾更宜此身聊复尔万事欲何之尚觉瓢为赘奚烦锸自随客来眠正熟裙幅任题诗书座左天地一蘧庐吾身自巻舒翁能从失马子亦岂知鱼谨独甘居漏安贫且饭疏昨非今未是宁不赋归欤书座右蛮触小功名须教一念轻受知思报饭临事贵惩羹寿域惟仁宅心田以道耕泰然忘物我无使狎鸥惊凉不拟西风一顿凉看看凉近木犀香人家未得征夫信蚤有砧声怯鴈行荷花緑盖半篙新雨红香一点清风天赋本根如玉濓溪以道心同扇帅璋今有几家同名重蒲葵价亦穹髹柄但夸千缕骨不知曾未掩西风中秋月只与闲时月一般宁知今夕最团栾竹边借柄还如扇花下传杯可当盘野兔易忘终夜梦林乌未许一枝安人生几箇中秋节那得都将笑眼看席上有举东坡集归去来字成诗十首醉中戏续一首傲世欲何求归来已倦游琴诗聊自啸丘壑复相畱问菊时携酒乗风或棹舟乐天良有以心事老田畴渔父吟小舟如鴈许稳稳下波心蓑笠几风雨江山无古今清歌鸣短棹红叶满疎林一醉不知世前村月未沈秋风秋风巻秋叶秋思满秋天骨立山如削声低鴈欲眠客愁无暇日农事喜丰年説着鲈莼事归心满钓船听雨冻雨潇潇未肯晴洒窗声似煮茶声山童酤得隣家酒炒药炉头独自倾村田乐打稻天如二月天满村和气乐丰年田翁烂醉身如舞两箇儿童䇿上船问梅痴风衮衮送寒来竹里人家总未开唯有老岩心事苦瘦筇敲雪问梅腮山下山下六七里山前八九家家家清到骨只卖水仙花落叶巻地西风促雨来扫除黄叶满苍苔垂杨蚤有青青眼只碍梅花未放开梅兰清标同插古军持清似西山冻馁时嚼蕊弄香无説处屈平和靖已何之佳人歌淡匀粉浅画眉髩边休挿桃花枝白面郎君马如箭囘头再盼情依依文君未识相如面朱絃声里犹相恋风流胜事千古传宁如文君当时深深深处深庭院临卭亦免王孙怨佳人佳人休巻帘门外落花春正甜绣牀午困语声寂博山篆冷香频添佳人噫佳人吁今人安得人人思秋胡黄金不认眞丈夫丑女歌梳风杨柳笑沐雨杏花羞看看三十余不敢下妆楼待媒媒不来对娘娘共哭何时王右军来坦东牀腹君不见西施絶色天下白能使麋鹿走呉宫玉环一笑百媚生能使渔阳鞞鼔惊𤣥宗无盐无益形貌恶当时一段议论千古生清风美妇未必美所美貌徒美丑妇未必丑所丑行不丑丑妻恶妾寿乃翁何须能劝羊羔酒江湖小集巻七十二江湖小集卷七十三钦定四库全书江湖小集巻七十三宋陈起编薛师石𤓰庐集晋宋诗称陶谢唐称韦杜当其时人人皆工诗诗非不盛也而四人者独首称岂非侯鲭爽口不若不致之羹郑声悦耳不若遗音之瑟哉唐风不竞派沿江西此道蚀灭尽矣永嘉徐照翁巻徐玑赵师秀乃始以开元元和作者自期冶择泙鍊字字玉响杂之姚贾中人不能辨也水心先生既啧啧敦赏之于是四灵之名天下莫不闻而𤓰庐翁薛景石毎与聚吟独主古淡融狭为广夷镂为素神悟意到自然清空如秋天迥洁风过而成声云出而成文间谓四灵君为姚贾吾于陶谢韦杜何如也夫古诗三百不过比兴然上下数千年间骚人文士望而知其难拟之而弗似矣四灵陋晚唐不为语不惊人不止而缓生常则其步趋謦欬扬扬以晚唐夸人此人所不悟也然则景石脱颖而出自成一家眞知几之士哉景石名家子多读书通八阵八门之变乃心物外至忘形骸筑庐㑹昌湖西灌瓜贴树篘醇击鲜日为文㑹论切闿析恐不人人陶谢韦杜也情眞气和庶几乎有道者而年五十一死矣死后人士无逺近争致其诗其子弟手钞不能给于是相与刻之呜唿使景石健至今诗又止是乎嘉熈元年清明日东阁赵汝囘序瓜庐诗瓜庐近来有新趣买得薛能园疎壤延瓜蔓深锄去草根花时长载酒月夜正开门最识田家乐辛勤更不言瓜庐至日即事西山起还伏插入万丈潭渔叟操桂棹樵歌过草庵年荒酒味薄天旱井泉甘不愿丘园贲惟将易自参送赵几道赴台州録事㕔前绠汲何从来清流海底通九垓天河地脉㶏旋转上中下井躔三台满城桃花二仙种方广金殿三门开一时㑹上几许人若匪佛种应仙才于公徒知高其闾岂识大化非胚胎今兹送言暂相别诗规笔诲纷崔嵬傅説明星定入梦方朔迹秽空谐诙不昵不阿予与汝古交淡淡无嫌猜寄赵紫芝别后访消息传言一半虚前官已不就所向定何如苦雨厌羁思春风欺旧庐怀人闭门夕专拟寄来书㑹宿赵紫芝宅郊居无一事喜见友人来促席坐添火推窗立看梅论诗漏欲尽煮茗匣重开此夜思徐照墓松犹未栽赠达西堂却罢住山縁归来又十年自知身是妄常道钵休传塔路修来直纱灯影处圆与吾相对坐语嘿尽通禅寄蔡任不见三百日问君消息多身闲诗有味水静月无波琴里怀孤竹书中寄永和遥怜一江隔何计得相过送赵紫芝入金陵幕为官亦僦居官况定何如昨夜交游散满湖秋雨疎此邦佳丽久旧吏拜参初喜是贤侯幕新年有荐书读刘靖君碑儒生身上事皆成身外浮华亦甚轻种竹满山门径小挂冠当路树枝横几于颜子三生寿分得陶潜一字名何处时今见前辈只看碑语自心清渔父词十载江湖不上船卷篷高卧月明天今夜泊杏花村只有笭箵当酒钱邻家船上小姑儿相问如何是别离双堕髻一弯眉爱看红鳞比目鱼平明雾霭雨初晴儿子敲针作钓成香饵小蠒丝轻钓得鱼儿不识名系船兰沚鲙长鲈曲袷方袍忽访吾神甚爽貌全枯莫是当年楚大夫春融水暖百花开独棹扁舟过钓台鸥与鹭莫相猜不是逃名不肯来夜来采石渡头眠月下相逢李谪仙歌一曲别无言白鹤飞来雪满船莫论轻重钓竿头伴得船归即便休酒味薄胜空瓯事事何须着意求寄谢黄元信惠茶建溪金铤直几千余性所嗜一已偏寻常草卉不足进龙团凤夸如珉坚长须健卒前月到手提菜器急取煎妻儿攒眉笑苦澁为言眞味兹天然易牙去已久吾齿若具编枵肠岂废食睡省非壮年惜此余香滞喉颊巡除吟咏声諓諓诗成等题建宁郡主茶官吏俱时贤合同缄印一时毕进奉飞驰争春妍天子不敢尝荐以寝庙先定自褒嘉到属郡趣君密迩玉炉烟一以此味沃天下邪魔驱扫无畱连送子舒弟之官华亭执手难为别愁看去棹孤船官得闲散春晚过皇都书附海人便花添住屋图有时吟句稳还忆老兄无送张直翁之筠阳时平民事少诗句定能清况作江西去放教秋水生山花香淡泊湘竹恨分明朝士多知尔慈溪旧有声送赵端行廷对少寓期待之意甲科知亦有难得是家传定入中朝局还交内赐钱服青初解褐班后忽趍前独谢归廊幕诗呈第一篇赠葛天民逃禅已得计易姓岂云非自説身如幻常人见亦希亭边看荷叶楼上挂蓑衣几夜苏堤月随君瘦影归送庐次䕫兼柬卢九祕书蔡邕初入直撰着几书成所取友若此遥知人至清朝回収疏藁夜语杂诗情愧我多年别相烦一寄声挽陈叔望少年曾是鲁诸生为立功名别路行尝捉宝刀严汉陛再持符节领江城絶怜诗律双金在不见林塘五柳成明日西山归葬处踏青人散草初平送叶季重之官呉门君继贤人业试官阊阖门但问要离墓莫看真娘坟虎丘寺前生野草一花一叶皆丽好用心冷淡不此嗜自有诗礼长探讨给旁余闲庭庑空小舆应亦上垂虹桥边风驶寄书便只冩平安报乃翁我惭空空易疎斥时亦抠衣侍函席春膏流得傥寄将待冩续经藏屋壁寄赵叔鲁相知言莫尽别后意如何命笑春冰薄愁因夜雨多全家寓京国无地着吟哦㑹得穷通理从今缉薜萝酬刘子至寄来书一纸别后喜安和想见清高极吟成秋思多山头灵运立月下谪仙歌共是江湖客斜阳各晒蓑赋二十八字水满沟塍不愁旱急催租税却忧贫家人苦不怜予拙雪袴冰衫要及晨纪梦曲夜梦佳人姱且长星冠霞披云衣裳双眉浅淡画春色两耳炫耀垂珠珰缓步逡巡倏相近世道人情不敢问敛容正笑发一言不识巫山云雨恨自从十五学仙经今年二十身骨清天上有籍昇其名长声短声歌紫琼紫琼之章词宛转永与人间风调逺余声未竟钟鼔鸣雾散烟収人不见水心先生惠顾瓜庐未成三径已荒芜劳动先生枉棹过数朶葵橊发深愧一池鸥鹭避前呵路通矮屋惟添草桥压扁舟半没河再见缁维访渔父却无渔父听清歌题南塘薛圃门对南塘水乱流竹根橘柢自成洲中间老子隐名姓只听渔歌今白头巾山两峯争起入云层半属虚空半属僧斜日满山人到少任蕃去后我来登送赵端行纷纷帝族贵钦兹神秀门永嘉分弈叶甚盛二枝蕃吾友天乐翁实惟游之孙身虽羇旅尽诗则骚雅存姪行有科第作尉期高骞是曰提刑后令问方腾喧大心欲图南小技不在言十年相聚首伟论孰敢援交比鲍叔知志许诸葛论分携乃明发念我守故园君往夫差国不遣呉水浑陆静翫蟾彩江清烹鮈豚邑宰话乡曲官廨如荒村昂藏信多暇时忆朋友樽穷达委天分守道无竞奔㑹当春风吹梅实衆花繁挽徐道晖昌黎铭最好朋友更情深身没复何憾家贫自不禁春山无死草夏木有清阴为鬼诗还则重来何处寻渔家小舟轻似叶曾不畏风涛自説磻溪好翻疑钓濑高晚来鱼换酒归去子持篙定是逃名者时闻歌楚骚梅雨梅润雨兼旬暑月不知夏溪流三尺强舟人惊昨夜余家有瓜田苹藻纷揉借鱼鰕失慿依跳跃至床下卑湿畏暮年扶䇿升台榭难愿方丈食互市物踊价四邻各凄凉惟有酒可借五月借新白咀嚼胜枣炙闭门人事絶向晚乌巾卸震雷压不住神龙未遑暇或谓蛟为孽胡不宁尔舍旱涝政本农偏惠及间架皇天无所私未遽损禾稼一洗天下清作我圣人化谢陈水云寄惠瓜庐字我向村中住无人知姓名结庐难得就种树几时成扁榜龙蛇动飞檐燕雀惊自怜幽僻地因此亦敷荣和梅氏西涧韵此处宜新月开门必向西近江潮有信初种树犹低何日寻梅隐移船系柳堤诗篇满窗户畱壁待余题秋晚寄赵紫芝数日秋风冷丘园独自身闲看篱下菊忽忆社中人苦咏肩常瘦移家债又新极知君淡泊十载得相亲送王成叟先生访丁子植老懒无拘检一年身耐贫还思温岭去别我苦吟人柳色行三日雩风浴暮春旧时同学友迎拜緑袍新和葛天民贾岛文章怀素书得来读罢巻还舒西湖柳下为君宅东海云边是我庐千里江山长若此一生心抱欲何如相思唯有加飡食不暇逢人寄鲤鱼戏赠赵天乐问隐当时意已深近来全废是清吟一春祇为风雷变尽日闲观天地心闻道丹炉初候火能教瓦砾化成金果然成得知何用不似瓜庐种紫蔘孤山不到西湖今几时十年双鬓欲如丝难寻和靖题诗处空见梅花成老枝望夫石望夫一望几千年苍藓何曾似翠钿却是春深更风雨满身吹泪使人怜喜翁巻归我老寡俦侣年荒値冬迫膝下有啼寒缾下无储积岂不展转思自欠经营䇿儒冠匪谬误赋性素褊窄渊明疑夙世荷锄心便适嗟予四友朋惊见三化魄一翁尚凄凉六帙困行役家贫病难愈诗苦发全白昨来扣我门偶往比邻宅闻语亟倒屣已去歘无迹知君怀百忧虽出难久客从今幸安居况有旧泉石清晨过穷庐竟夕话畴昔逝者已云逺相期守枯瘠寄题赵十四知县听雨堂谁弹石上琴涓涓流水响主人性清旷静夜逾幽想何心指蓬阆取近对湫荡应有可人来烟蓑曳双浆塔山和徐道晖壁间韵寺在一山顶江分两岸田慿何发诗兴题字古廊边近地今埋骨闲人亦助钱昨宵畱宿意不忍上归船送叶宰赴丰城君往为官处江西冦已平狱闲空劒气堂静响琴声有法催常税无私得衆情时方急贤路名定达公卿喜徐玑至荣满自南归曾过秦系庐无心縁见道会面只如初诗好多人説官清得荐书柴门劳顾访未觉四年疎送蒋肖韩岳阳有仙迹君去颇相宜已料官闲日多吟湘水诗高风琴断裂白月酒连漪无意求人荐惟应我自知怀赵紫芝日沈月上暝烟斜収拾渔竿恰到家为忆城南清瘦友寒宵梦里见梅花至日游湖此心全剥落今日一阳生自分安身计难逃素隐名贫中闻道彻闲里作诗清别有求渔者笑予忧思盈自题半生作计在田庐习懒何曾好读书谁却画作古人样旁边还是欠犂鉏送谢强学主建德簿少年初试吏濯印富春亭水可清人骨山曾隐客星俸廉专母养跋简静公庭守是贤侯子应看荐墨青寄题赵紫芝墓辛未聨诗别九年成恍惚大星坠地旋无光君身入土名不没吴越之水相交流寂寞诗魂何处游不闻孤鹤唤人醒空见梅花似人影无复东巖招谢客应住西湖伴和靖世上如今一句无一灵独存势欲孤我有生刍来未得只愁宿草易荒芜脍奭上人何人养道得如君房接高楼半接云山地栽梅寒蘂瘦瓦炉畱火夜香薰看经寻义心逾静坐黙观身耳不闻莫道门前是㕓市须知喧寂此中分哀徐致中亡友如今隔杳冥画身只见病时形书窗闲久梅添润花径荒来草又青一巻诗编空就绪两年文㑹觉凋零几回行过深深巷不忍登堂不扣扃送薛泳病里风光总虚掷岸花园柳雨中休无端好客随春去送酒吟诗一併愁杨柳枝门前杨柳君莫折长于折处生两枝两枝难作一枝合一心分作两心时唯有高枝高莫攀不堪攀处只堪看怪得楼头画眉妇春朝长自凭栏干独于高处接阳和占得春风分外多须信繁华易披拆不如柔弱拂江河汴水堤边薪可束永丰巷口緑成堆盛衰到底皆惆怅何不移根种马嵬横参楼和老杜韵僻懒便幽处江湖称隐心地偏欣改观楼豁喜初临暖日低轻㡌良朋接短襟潮声全有韵帆影半囬阴翠麓添重色鲈风出浅林屿头烟瘴逺沙觜浪痕深寂静云归壑瓓珊月近参人家已鼾睡渔父尚讴吟造化由来久周回忽见今爱他斜日照顚倒数山沈湖上势利絶交初瞿然卧隐庐无营心淡泊见客礼生疎游有渔樵伴看多佛老书春深草易长忘却倩人鉏宿瞿溪船泊溪西岸人家见晚舂疎星寒有鴈村寺夜无钟竹径通新店茅柴煖病容农夫不相识问我欲何从送从善云游鴈荡天台去闲寻倚杖藤路边应得句禅坐似无能顶笠偏愁雪山猿不畏僧傥逢清塞伴休愿入传灯多景楼跨浙连淮是润州好山全对此江楼少年志气惭霜鬓犹忆曾看打阵舟送法照论着天台教诗参左纬来闲行过蓬荜相对坐莓苔讲席虚前月重游约后回仍闻藏褉帖应许为吾开送子舒弟赴金陵兼柬宋君辅禄仕何方好金陵总莫如庙存元帝像家有二王书羽檄时方急文才用有余功名収拾了归食㑹昌鱼送夏肯父霜晴鴈荡白五日计乡程野烧明山店轻舆憩岭平乞铭甘久客爱母起归情孝极天为感师文早晚成挽林敬之闭门常读易遯世意如何有酒可消闷无堦不种莎闲时寻旧友月夜步新河我亦逃名者题碑愧尔多金贤良虚号贤良岂疗饥短衣结袖竟何为空携痛哭能言䇿不遇勤求下诏时老去説诗犹有味寒来索酒莫教迟家贫身死知无计自有旁人为立碑学海楼和水心先生韵江口潮生夜语喧月残惟有数星存更慿高处观空阔始悟干坤是易门下僊胜因寺有怀山中初寄隐野寺一天星路逺有如此客来应未能蛩催寒妪纬蝉杂夜僧经忽忆忘形友微吟自剔灯赵成于早年名字诸公并唯有清声独至今辞却双旌更何事自扶灵寿欲闲吟病来便作云归岫死矣犹如鹤在阴终始哀荣了无恨只愁尘锁匣中琴送文子监草料场坐局何烦听晓鸡豆萁苜蓿亦诗题好文不爱今人体色养宁嫌古署低翰苑旧交应顾访相门斯近事招携岁寒惟有君于我老去过从许杖藜寄鴈荡诗僧鴈荡峯前夜雨晴空房不住有蝉声一身闲后发难白五字吟来思极清少见出山多入定还于夏末起秋程何如更待黄花节顾我来游计已成李白墓野人烧残竹数枝诗魂飘荡定何之娟娟秋月照采石不在荒坟在水湄渔父二首偏来浦口芰荷香緑叶丛中睡一场须信至人无妄想不曾有梦见文王利薄毎言随分过避名不入愚溪路春深雨足钓丝长夜来又宿蓑衣步州醼席上赋牡丹得日字粉淡与妖红占尽阳和出春去在商量更费吟人笔此是洛阳花尚带长安日特上使君墀宝缾分甲乙寄龙虎山道士孔野云上清三十六院阁皆幽清潄齿泉新汲晞发日始昇自除烧墨灶昼夕诵黄庭所得异畴昔出山畏逢迎同当知非年寄诗聊冩情夜坐陈缊灵见访清夜焚香篆闲看郊岛诗自怜多冷寞谁足慰衰迟树雪明窗纸缾梅落砚池君心亦无事相对坐移时送翁灵舒闲游袖有新诗如美玉知君去意十分浓山行见草认灵药午歇就阴依古松两鬓已添蓬蔂色三年判作飘零踪羇情夜后更愁絶深涧断猿溪寺钟先寄郭子竒世道祇如此君心我得知先教栽菊在预作去官期梦觉秋风起行吟夜月迟怀人几十载欣有叩门时喜叶谦夫妇老思忽萧爽亲朋得意归菊觞奉亲寿柳色上儒衣宅旺看山势门清有钓矶我来聊问字澹坐月侵扉挽潘母独翫隔㕔月凄凉三十年眇然儒素业飜以姆仪传生计无中有衰龄病后延谁为市贞石高刻墓之前送赵主簿内地无烽火诗人入仕林定将咏物意移作爱民心晤语初同调分携便不禁卜邻曾有约久后得相寻送陈器之赴绍兴初官郡古湖如镜照人心胆清闲曹应事简尽日读书声府主旧知举同僚亲弟兄人言游宦乐难得比君荣哭周宗彛已叹交情看渐少闻君怛化重伤神手栽寒竹惟添笋堂掩空山不见人旧説媾婚今且置新怀情悃向谁陈独怜头白曾参母清夜悲号血泪频送项季约入成都幕阁书入兵幕束袖学戎装峡峭艬侵月秋清猿嗛霜迂程看阵碛到处宿诗堂若比仲宣乐输君发未苍送郭子竒永嘉官满后归处是仙居柳舞陶潜径桃迎阮肇车名高唐寺塔箧满晋人书看步青云上题缄寄隐庐送赵泽民赴酃县高人为令尹政事岂寻常炎月不避暑清风心自凉水流衡岳色酒带芷兰香逺想濯缨暇思予有咏章大龙湫昔闻天下山衡岳称崇丘又闻天下水江汉为巨流古有山海经厯厯叙九州李唐三百载诗家无一畱及观郦道元此地亦不収不知诺矩那何事能穷我来𤣥妙境万丈悬清湫石壁去无极百里弥道周云气冐羣岫龙宫深以幽轻舆岩壑底竟日涉溪游阴晴异瞻瞩逺近难搂飘如飞素练粲若散琳璆风掀一潭雨佛坐四时秋喧唿势益骤汹涌声弥吼变化有如此溥博谁与俦吾谓神龙力岂翳人鬼谋稽首荷𤣥遇久坐劳双眸一盃却岚暑旋步轰雷稠以吾澹世虑歘起杞人忧何当骑天狼满引射斗牛断桥独扶瘦杖欲经过为问高僧意若何自倚神通能渡水却言佛法本无多寒山寺坏庄产尽为势家所夺余游天台甚为普贤惜之陈约甫摄郡号不畏强御者必能与寒山出气寒山寺废佛灯寒有客来游欲住难夙世闾丘今摄郡不妨饶舌似丰干哭刘咏道案上韩文与杜诗小斋闲澹亦相宜人怜贫病忧无计自説文章乐未涯礼合古初山友哭祔从先世夕郎知生平直谅嗟何往不是哀辞是诔辞送张直翁宰公诗句是骚人官舍况临湘水滨衡岳望中思䇿蹇沧浪清甚欲垂纶长于一县花开后独访三闾庙里频元亮何曾借知已翩然出处自由身送王倅之兴化梅溪好源委流德至今存独继贤人业共推君子孙官清五字好州小贰车尊所厯七闽郡从兹水不浑挽赵孺人余中表也幼小同羣戏年加各所之常拟豓花卉终是易离披夫壻新袍緑儿男半发垂送归蒿里道兴我渭阳思赵叔鲁端行胡象德携酒见顾一贤二公子枉驾瓜庐丘烹鱼载美酒竟夕为我畱评诗仍和曲举白不计筹情忘觉欢畅礼厚愧莫酬今朝风雨横欲谢出无由挽徐左史左史声名空复存如今往事不堪论惟应指佞当前陛已判身归老故园骢马引丧寒有泪麒麟卧冢寂无言人生遇合萍相似何处分明怨与恩送鲍份父地僻官仍小兹行古迹多矩罗应失笑龎缊亦经过宦业知余事宗风竟若何满舍是青莎挽张彦文提举七十童颜在翛然物外幽组衣藏蠧箧散服上渔舟此日移松葬前时为菊畱山连象浦馆谁记孟家游凈光长老极能诗近住城中寺阴云渍竹房雨多香篆久春去药苗芳室里从人问吟边与世忘一身全是道头白有何妨朱清之漈水日夜白之人信所宜隐于陶今酒甘谢郗诜枝江渡月偏满家庭岁有规不知君没后谁主菊花期送蒋肖韩赴弋阳弋水桥边接长官水晶山色让清寒共知彫弊今称剧自倚廉勤道不难吏退早衙花谷静鹤翔秋戺讼庭寛从来遇事无凝滞应只爱民劳寸丹送谨师谨师牢绊脚语别意茫茫入寺春随杖当禅月满床多因新见解抛却旧篇章为我金山去钳鎚问一场挽宋耆卿人如韫玉操如冰拾芥推棃世岂能案上有琴亡旧响墓头无火续寒灯一官祇是幽闲过百行惟须健笔称此曲调高知者少朗吟唤得九原譍送高邮周主簿兼呈陈居端遶县重湖色难同主簿清虽云古邮置不似近边城月落淮田阔风晴隋柳轻乡人在曹职相得为诗情寄守上人归闽省亲从小服缁素三衣竟不长心空无物碍顶重有诗囊去与云相似来期春未央家山指萱草微笑奉高堂无题平生爱菊与梅花菊比渊明梅似逋谁知此道今寥落爱菊爱梅人也无戊子七月十一日贫因几首诗闲高一着棊瓜庐常嘿坐不愿有人知江湖小集巻七十三江湖小集卷七十四钦定四库全书江湖小集巻七十四宋陈起编髙九万菊涧小集春日即事人间闲日月春后乍晴隂半夜雨声急一谿流水深鸟啼花自发诗就客能吟短策西湖路幽芳信意寻送别老去情懐怕别离年来不作送行诗人前举似终难信问着垂杨便可知春日北山二首人縁白石泝清谿手剥苍苔认旧题春色满山归不去拆桐花里画眉啼挿花吹笛两山中桃李尊前日日同待得马头飞絮满更来沽酒㸔残红僧房夜坐万枝松里一篝灯知是山房第几层静夜数声清磬响上方应有诵经僧访诸葛錬师不遇青铜㽞着布囊中去谒人间小卧龙久欲共君谋一醉有钱却又不相逢杂兴二首新分菊本自鉏山手缚枯藤作矮䦨比似着书空用力种花犹得一年㸔二十年前欲住山不禁寂寞揜柴闗如今寂寞禁当得欲揜柴关又却难秋日田父辞二首啄黍黄鸡没骨肥绕篱绿橘缀枝垂新酿酒旋裁衣正是婚男嫁女时少妇挼蓝旋染帬大儿敲葛自浆巾新摘摘笑欣欣相唤相唿㸔赛神孤山雪后雪后骑驴行歩迟孤山何似㶚桥时近来行辈无和靖见说梅花不要诗天台曹园蔡岭桑麻地曹家桃李庄谿流春水滑梅度晚风香竹屋解畱客笋舆休俶装平生㸔花法不学蜜蜂忙西湖春雪小艇沿湖㸔雪飞正当骑马踏春时是谁乞与杨花舞先占东风一月期闲居杂兴三首开门遣蛮童买花供铜佛春风随花来为我一披拂风和花气清下帘休放出回施佛因果供此老诗骨㸃灯酌春酒襞纸题小诗读尽列僲传引调学语儿自饮复自笑不觉春漏迟且了今日事明日还任之杜䳌休忉忉布谷休聒聒无田不须耕无家自能活行藏莫非时造化安可夺更放心地寛出门行路阔春日湖上乗兴行新路凝情独老翁马蹄春草上人影夕阳中飞絮沿湖白残花染浪红晚归云气合双浆破空蒙春懐江南春尽尚春寒添尽征衣独揜闗日暮酒醒闻谢豹所欢多在水云间过临平征帆一似白鸥轻起揭船篷㸔晓晴梅子着花霜压岸自披风㡌过临平古庙古庙依乔木开门对浅沙短篱红槿树深径碧苔花屋破香烟湿庭空日脚斜山寒无赛鼓鸣噪集神鸦古寺山路荒凉出小亭土墙斑驳带枯藤欹斜古殿三尊佛黯澹寒篝一㸃灯碣石半磨天寳字禅房空老政和僧头陀礼拜迎人说门外浮屠欠两层卜居结屋离黄道开门对白沙一庄千古月三径四时花客至旋沽酒身闲自煮茶相闻虫鸟外不复听諠譁秋日三首旋买扁舟载一翁片帆吹下夕阳东西风欲织江头锦催染秋林叶叶红庭草衔秋自短长悲蛩传响答寒螀豆花似解通隣好引蔓殷勤逺过墙独客飘然物外逰江南江北总宜秋芭蕉昨夜縁何事和雨和风作许愁松谿庙庙自何年立门深昼不扄寒藤扶壊壁秋草带䟽櫺谿接东西碧山分逺近青老巫逢客至谩说有神灵莲实腻玉肌肤碧玉房累累波靣趂红芳坐忘佛土三生梦来结人间一夏凉青子绽时仙掌湿緑包分处蜜脾香尊前笑摘醻风露犹记西湖古柳傍无题二首独展罗衾无梦成寳香熏彻转愁生痴心不愿郎思妾只愿郎今厌客情风竹萧萧淡月明孤眠真箇可怜生不知昨夜相思梦去到伊行是几更秋兴数声新鴈夜初长晓起开门衣袂凉篱菊褪黄秋兴嬾瓦沟才试一㾗霜秋晚即事江头风叶舞低回催得浓云顷刻开万里碧天红日晚数声新鴈送寒来毋自欺斋夜宴毋自欺斋清更严斋中人物斗之南七朝宰相得瞻仰四海诗人交笑谈古调喜听琴再弄深杯休惜酒重添玉堂今夜无宣唤且与江湖作小叅晓出黄山寺晓上篮舆出寳坊野塘山路尽春光试穿松影登平陆已觉钟声在上方草色谿流髙下碧菜花杨桞浅深黄杖藜切莫匆匆去有伴行春不要忙育王寺晓䇿乌藤上育王入山随处得徜徉碑头龙护先王字塔下鱼悬外国香徧谒禅房尝苦茗闲听社媪说豪光山深日短行难尽僧遣头陀办客牀春日湖上清波门外放船时尽日轻寒恋客衣花下笑声人共语柳邉樯影燕初飞晓风不定棠梨瘦夜雨相连荠麦肥最忆故山春更好夜来先遣梦魂归黄居士山房浮利浮名心已灰三间茅屋白云堆先生自酿松精酒侍女能持藤瘿杯养鹿晓随原草去放猿时摘野花来近闻身口浑无累槲叶黄菁绕宅栽育王寺精篮游厯地景物自情亲鹤引登山客僧迎礼塔人名花千佛供乔木万夫身碑刻东坡作重来为拂尘送春韶光催去本无情秖为东君去住轻虽欲迟畱芳艹梦如何禁得杜鹃声桐花快落春风老梅子㣲酸晚雨晴从此嬉游时节少不须日日报诗成秋山散歩乍晴沙路软于尘新着芒鞋更可人谁道秋山不宜客桂花多处胜行春即事秋来髙处不宜登闲却西楼最上层读罢黄庭牕户晚自敲清磬上香镫乌镇普静寺寺沈休文故居也寂寞梁朝寺深廊十数间碑存知殿古香冷觉僧残断岸舟横浦平坡树补山休文知好在依旧带围寛渡钱塘小立晴江上潮生落照邉晚花低映水春草暗迷烟燕子飞官驿鸥羣引客船闗情南浦别相对独依然七夕一枕新凉供醉眠觉来风物已凄然山云带雨重重合宫树鸣秋叶叶颠满进一杯醻好节休㸔两鬓换流年双星回施痴儿等容我长斋绣佛前荆棘中见梅花荆棘丛中数㸃春春云态度月精神依然竹屋茅櫩下靓女盈盈不嫁人感春人事日纷纷不知春已分问梅成緑叶㸔杏落红云燕向晴空语蛙从夜静闻感时伤老大孤坐对鑪熏送刘允叔主簿归山中浮利浮名輓不来故山归去恰春回马兰旋摘和松鬻枸杞新生傍菊栽庭树夜留山鸟宿洞门早为野云开明年我亦天台去相伴芒鞋蹋古苔江居晓咏家住清江江上村江云山影自平分几回早起开门㸔不见青山见白云题二小姬扇二首庆娘颦翠眉春瘦怯罗衣笑问采花蝶如何成对飞湘湘未识羞独坐抱箜篌贪学耆婆舞擡身拜部头小楼雨中云浮江雨暗独坐苦淹留白发羞明镜青山对小楼酒功书下下心事付悠悠安得并州剪从头剪断愁首夏漾漾池塘碧染衣隂隂草树绿成围江村寂寞春归后一点杨花不见飞寄方巖绿发仙人山泽癯出游入息几曽拘种花甚少四时有谏草不多千古无阅世眼髙磨日月好贤名重满江湖行藏到得无心处钟鼎山林岂异涂自赋蜗角蝇头总是虚何须留恋市朝居老于亲戚情当宻贫与公卿分合疎小涧草荒元种菊故山尘满旧抄书几时归去重料理啸月眠云得自如蕺山登髙醉眼横斜㸔菊枝又成客里过佳期去年行路犹持酒今日登髙懒赋诗老泪怕从衣褏见闲情但有帽檐知阿䫇故国才归得嵗嵗须来举一巵戍妇吟二首将身托战争世事百无情相对生离别浑如落叶轻辞家出戍边北望隔青烟怕做沙场梦秋宵不敢眠重游无量院佛屋欹斜老翠微小轩犹记昔游时江云带雨凉生竹野水迎潮暗入篱门外风波僧自识山中朝莫客曾知眼明素壁闗情久十载才能写此诗春霁积雨才收云尽归长空一色碧琉璃日移帘影临书案风飐缾花落砚池巢燕学飞犹恋母笼鸡得食旋唿儿眼㸔景物闗情甚喜为新晴赋此诗嵗除登岝㠋山精舍萧寺经行无尽情倚䦨长是眼増明谿因宿雨十分急山为凝寒一味清竹外飞花随晚吹树头幽鸟试春声重来又是明年事临出门犹欵欵行张氏曲江一曲澄江两派分满山修竹緑齐云矮窻风月侵帆腹小径烟霞隐屐㾗白鹭夜依花影宿清猿时共艣声闻主人与客心如水同倚䦨干得细论登九华楼高阁临江可契心兴来时得一登临山云浦树重重合野水汀蒲日日深雅背夕阳供晚哺蝉迎凉吹试秋吟倚䦨尽见诸峰出如对风流李翰林赵仲庄都钤山居一官难换北山薇结屋栽花度四时果熟不妨禽摘尽酒香惟恐客来迟小苹低唱花间曲阿广髙吟李下诗客久办心分半隐尚嫌风骨欠仙姿船户尽将家具载轻舟来往长江春复秋三世儿孙居柁尾四方知识会沙头老翁晓起占风信少妇浓妆照水流自笑此生漂泊甚爱渠生理付浮悠归寓舍门前流水碧粼粼嵗晚归来亦可人梅欲开时多是雨草才生处便成春娇儿对面两痴絶老子闗情一欠伸快取竹篘篘浊酒举杯先为洗京尘忆西湖西湖春二月结客少年游骏马黄金勒长身紫绮裘爱花论担买嗜酒满船浮两载缘何事台州又越州小楼雨中长安市上僦楼居闲里身心尽自如十日雨声春对酒一窻灯影夜观书茶经未展愁先醒药录才㸔病已除所欠短櫩晴景好拆桐花月共扶疏喜乡友来萧萧春夜雨有客渡江来世事攅眉説乡谈信口开晚肴供苦笋时果荐青梅甚欲浇离恨唿镫拨酒醅春寒料峭东风破客衣春寒不比腊前时絶怜墙角樱桃树全似梅花雪后枝昌国县普济寺小亭鲸海中流地龙峰小洞天亭高先得月树老久忘年大士居邻境随僧指便船若为风浪息更结补陀缘春情四首楼头上马苦匆匆百计相留无计从正好㸔花郎却去江边春色为谁浓天涯海角水云寛人在吴头楚尾间弹彻箜篌难寄恨海棠庭院独凭䦨深院沈沈照落晖宝香熏彻旧时衣一春行乐谁为伴羞见花前蛱蝶飞鬬草归来上玉阶香尘微涴合欢鞵全筹赢得无人赏依旧春愁自满懐晚春即事轻烟终日锁楼台细雨丝丝半湿苔杜宇一声青嶂外谿流时送落花来蕺山戒珠寺寺王右军故居也叶叶东风吹客衣昌安寺里晚游时欹斜竹屋羲之宅磨灭经幢率府碑佛化是谁留实相鹅亡犹自见方池逢僧小作煎茶供畧问源流笑不知冬日即事江上凝氷约水㾗门前残雪缀溪云杖藜独立梅梢月成就清寒到十分访铦朴翁不遇二首乱花飞絮趁长䫇来访西湖竹里庵行尽白云三十里诗人又在白云南乗兴寻僧入翠微山中无限野蔷薇主人不见从谁赏折得繁枝自插归聚景园口号二首浅碧池塘连路口淡黄杨栁䕶櫩牙旧时嵗嵗春风里长见君王出㸔花竹影参差临断岸花隂寂厯浸清流游人难到䦨干角尽日垂杨盖御舟恭跋思陵宸翰拓本巻后淡黄越纸打残碑尽是先皇御赐诗白发内人和泪读为曾亲见写诗时山行即事落尽桐花春已休过墙新竹箨初抽山行步步黄泥滑小立谿桥聴雨鸠又卷地东风晚更狂樱桃吹子落泥墙溪云自为催诗黑忙杀条桑窈窕娘寄林徴君老无闲事上双眉问着穷通尽不知两鹤忽飞因客到一牛方病得妻医案头几巻隂功录壁上诸家劝世诗见説今年翁八十鬓边才有数茎丝晓行跨马登长路闻鸡度逺闗水光斜漾月云影倒薶山人迹霜桥外禽声烟树间自惭林下客清梦未曽还三峯废寺荒林依约旧山门秋草离离故迹存双瀑有声传宿雨一龛无地住闲云蜗沿壊壁丹青古龟负残碑字画昏三叹废兴谁可问乱雅鸣噪自成羣下塘日出移船日又斜芦根时复见人家水乡占得秋多少岸岸红云是蓼花行淮老翁八十鬓如丝手缚黄芦作短篱劝客莫嗔无凳坐去年今日是流移兰亭老来浑不爱春游来到兰亭烂漫秋亭下水非当日曲山前竹似旧时修二三客子因懐古八百余年续胜流试与山灵论往事不知还肯点头不赠丁子植抚干幙府归来赴调时清声借借满京师真如白璧藏竒石判得黄金博断碑借宅先寻笼鹤地买盆权作养鱼池客中高致犹如此明日还山乐可知天章寺地胜秋清人欲仙倚阑时节月初圆不知寺在烟霞表但觉身临星斗边宝墨旧归天上去高名今向世间传登临莫作匆匆㑹去后重来又几年天衣寺万壑千巖非浪闻十峰双涧不须论袈裟旋化空王服宫殿曾招帝子魂山向马头回禹穴谿分燕尾入云门秋行既了登临愿草草题诗对绿尊毅斋郑祕书道山领客羣玉堂前春昼隂主人领客步清深上方图画无真赝东壁诗书有古今手转玉玑㸔测日指挥金井试为霖山翁不作蓬莱梦但愿时来洗此心元日长忆儿时二老傍元正嵗嵗有风光搀先礼数修人事着好衣裳侍酒觞回首不堪追日月感情空叹换星霜尚期我老如亲老却㸔儿童作节忙重五日懐旧独守空庭日欲晡满斟浊酒不须沽白头兄弟三年别青眼交游一字无醉㸔葵橊懐旧事馋思樱笋梦吾庐向时痴絶今愁絶自读离骚些老夫赠番阳程克已见説番阳有老程与人懐抱亦分明一千里外未识面二十年间长慕名因聴酒边谈旧事便从客里定交情他时我老君犹健海内相逢即弟兄初闻雷声二月寒犹在春云湿未开洒窻终夜雨发轫数声雷荠麦緑生脑棠梨红拆腮西湖花事动从此日裴回灵巖寺天柱峯髙逼太清灵巖端足擅髙名人间有石皆奴仆天下无山可弟兄樵径雪深多虎迹清溪风暖尽猿声客身元是山林种见此如何不动情秋夜小屏相对两眉攅长夜迢迢不肯残䑕向镫前窥坐卧人从梦里説悲欢故山无计行秋晚客路从谁守嵗寒留得浊醪相慰借酒肠犹喜十分寛寄王仲彛仲彛畱三衢久不归省因以箴之别君三见鴈南飞梦里相逢觉又非书去不知何日到人来先问几时归正堪灯火观书巻莫遣尘埃染客衣二老倚门知已久交情于此亦依依李将自小在行伍得官因用兵筹边头发竖入阵骨毛轻战马惜如命宝刀都有名酒酣常骂座嫌客话昇平无钖县春日吴楚新岐路江湖旧散人放船来古县沽酒供闲身花卸一村雨鸟啼千树春野塘风卷地无复见芳尘常熟县破山寺古县沧浪外精篮缥𣺌间木枯曽阅世龙老解分山鸟道秋迷迹禅房昼掩闗诗成游子去流水自潺潺曹娥浦泊舟夜宿曹娥浦停舟是几更闻钟知寺近聴艣信潮生风向沙头起天从枕尾明梦回无意绪两岸杜鹃声拜林和靖墓玉函香骨老云根占断孤山水月村荐菊泉清涵竹影种梅地冷带苔㾗生前已是全名节身后从谁问子孙惟是年年寒食日游人来与酧清尊多景楼一带青山欲尽头精篮深处着危楼下无余地容车马上有重櫩接斗牛鸦落野田长趁晚鴈沈沙渚最宜秋江南好景从来少北望空多故国愁赏心亭江亭如倚钓鱼矶面面云櫩势欲飞西望汀洲依白鹭东连巷陌接乌衣六朝更代人何在千古兴亡事总非客子犹怜风景好倚䦨长是欲忘归夜过马当山独载诗书趁野航自怜漂泊度时光残年准拟登牛首连夜匆忙过马当古庙荒寒江浸影断崖凄惨石凝霜壮懐未分甘衰老回首长淮恨更长江湖小集巻七十四江湖小集卷七十五钦定四库全书江湖小集巻七十五宋陈起编许棐梅屋诗稿夜泊长河黄帽贪程夜泊迟市楼灯火歇多时满懐风月无分付却借渔翁短笛吹访潘叔明一室寛于养鹤笼荻帘疎透雪花风怪来几案无寒色春在题诗巻子中明妃汉宫眉斧息边尘功厌貔貅百万人好把香闺旧脂粉艳妆颜色上麒麟醉起午醉醺醺到日晡起唿茶盌炷熏炉隔窻几点敲花雨子细聴时却又无帕子万缕纵横如妾恨一方轻薄似郎恩多时不系纎腰舞却对花前拭泪㾗晚泊临平晚卸风帆泊市桥税亭民屋总萧条秦封不到河边栁送往迎来枉折腰元夕后湖上作自从楼阁罢烧灯未有今朝一日晴暖拆葑边冰翼破寒留山顶雪㾗轻娇骢已印寻芳迹小妓新翻鬻唱声每箇旗亭商一醉也应排日到清明沈子夀郊居屋外犹余地百弓经锄知费几年工栽蔬少似于陵仲种菊多于靖节翁偃屈溪山诗巻里破除风月酒杯中近来又喜禅机透一顾丛林万衲空赠叶靖逸借得城居一丈寛五车书向腹中安声华馥似当风桂气味清于着露兰朝士时将余俸赠铺家传得近诗刋回㸔旧隐西湖上谁伴沙鸥度嵗寒郑介道见访步头杨栁种多年今日方维胜客船扫石共㸔山色坐枕书同聴雨声眠溪羮旋煮莼丝滑野飰新炊芡玉圆不管归心忙似箭强留吟过菊花天赠龚彦质慈湖分与半窻灯照得襟懐彻底明蒲座夜闲猫占卧笋舆春暖鹤随行炉香欲尽经犹诵砚墨才浓句已成嵗晚弟兄俱白首一楼风雨话深更题常穆仲蘸碧舫様一亭小依山复靠池每来分席坐须忆下湖时竹弄当窻影花添蘸水枝人间风浪恶泛宅几天涯赵叔鲁天上除书络绎飞谪仙何事得来迟旅懐寛似居家日学力髙于未第时山带晴霏横画轴水流清响入琴丝世间多少王孙贵无我寒泉一句诗秋江渔父小舟轻似一鸥飞恋月随风惯不归困卧芦花深雪里夜来添盖旧蓑衣山间趂得山间笋蕨春借厨烹煮自吹薪倩谁分我杯羮去寄与中朝食肉人木山父书院占得文房一丈强地幽虽夏亦清凉瓶花误倒水侵案书叶乱掀风满床薜长宻藤遮半壁桐分疎影出低墙客来莫道无供待只啜茶瓯却味长蜡梅江梅同瓶苗裔元从庾岭分两般标致一般春淡妆西子呈娇能黄面瞿昙现小身不羡腰金横玉贵来寻嚼蜡饮冰人只愁花谢香狼借桃李如何接后尘赠画鱼沈秀才写字摛文不疗饥生涯换得颇新竒锦心暗织临渊网蓬鬓潜缫钓雨丝落笔易于投饵处得钱多似出罾时渔翁枉占烟波濶不及君家小砚池赠北磵天下名山行脚遍依然形影瘦伶俜支吾寒暑袈裟耐变眩烟霞笔砚灵对客敬如堂上佛读书通似藏中经石头路滑终难到不是诗禅莫扣扃雪晚腊雪连宵接晓飞锦衾公子未曽知起来擕杖敲梅树扶得轻盈压损枝闺怨五首眉锁从春不蹔开懒移心事向妆台恩情恰似残花片去逐东流更不回别后相思瘦玉肌不堪重着看花衣恨君得似梁间燕社日辞家社日归月引庭花影上窻闷和簮朶卧空床春寒翠被无人共闲却熏炉一字香离愁一点浓如黛强把金箆扫不开新月几畨呈巧様薄情夫壻未归来小院东风去住中春愁元不隔帘栊自家颜色凋零尽却对花枝惜堕红枯荷万柄绿荷衰飒尽雨中无可盖眠鸥当时乍叠青钱满肯信池塘有暮秋庭树今年庭树着花稀因是耽书失事治何处结巢双喜鹊却来删得几枯枝春晚推得诗编把酒斟挽春佳句譲莺吟门前却喜无人扫积得残花一寸深赠临上人遶湖山叠翠师住最髙层野偈书林叶茶铛煮涧冰松筠为道友日月是禅灯傥许分峯隐甘为有发僧客路客路久驱驰秋深两鬓知田家投夜宿渔灶寄晨炊契分灯前影生涯槖里诗遥怜故园菊荒草没霜枝钟儁卿见访荒圃知非延客地谩分苔石坐移时杯中浅注三行酒几上同㸔数板诗树未经霜飞叶早菊因闰月放花迟自无景物留君住却恨西山日半规题倦庵自扁庵为倦斯名恐未然醉巾频漉破游屐几磨穿新种竹都活旧栽花更妍门前春水涨催发孝廉船赠元耘轩白髪萧萧客帝都故园闲却种瓜鉏平时不信为儒误今日方知涉世疎烟浦未寻归去艇雪窻犹读借来书诗名压尽江湖客要在唐人向上居题吴叔清郊居哦松未了赋归欤旋买田园结草庐数亩竹隂惟欠鹤半池山影不妨鱼举杯多是沽来酒插架无非读过书我已倦为都下客愿君分与把茅居书郭子度壁禁苑精庐是切隣衣巾虽旧不沾尘钟鱼声里吟连晓花柳香中醉过春和土重泥烧药灶买丝新接钓鱼纶遶湖十万人家住如此清闲有几人鴈字点画分明印碧空回鸾返鹊势差同月边映得银钩体雪里摹成玉箸工断续似经秦火后悲凉如在楚词中愁人笔砚俱荒废倩写相思寄便风宫词二首卧聴羊车辊夜雷知从谁处燕酣回蟾光也解君王意隔箇帘栊不入来同入宫来几许人因何遣妾䕶长门云鬟半脱香腮瘦却爱菱花镜子昏古墓石人犹自立蒿莱拂读残碑字字哀隣冡已浇寒食酒野风分送纸钱来忆郑元甫别后黄花两度残天涯彼此寄书难几行鴈字斜阳里聊当平安一纸㸔赠芸窻能书能画又能诗除却芸窻别数谁只是霜毫冰蠒纸才经拈起便新竒戍妇词一首半落釭花午夜闲戍衣裁就寄君难鴈来不带平安字却带边风入帐寒赠陈宗之六月长安热似焚鄽中清趣总输君买书人散桐隂晚卧㸔风行水上文伤春曲日日望郎郎未归玉肌寛尽缕金衣春心撩乱强拘束碎剪红绡补旧枝红绡才向枝头住残花又逐东风去愿花飞入笑筵中莫入愁人断肠处愁人见花人自羞花见愁人花也愁花飞有尽愁无尽栁外一声黄栗留四时宫词各一首因见落花心觉悟薄罗襟上泪痕干容颜纵似花枝好能得君王几日㸔碧玉凉梳落枕边懒梳双鬓学新蝉恩情不及班姬扇纵是炎天亦弃捐凉夜谁同玉簟眠湘波泠浸一枝莲君王不学中秋月处处分身处处圆雪压残门消未尽夜衾堆尽旧宫罗鸳鸯瓦下垂冰筯未抵思君玉筯多郭评事廷评满腹贮阳春笔下从来活几人㕔小似分幽寺住俸轻如在旧山贫堆书教子犹疑少倒屣迎宾不厌频欲效林宗巾角垫自怜双鬓有红尘挽吴春伯入门诸子哭褰衣痛説严君属纩时病重刀圭难作效家贫衾含不如仪从春屡有登临约近日方无唱和诗执绋南屏山下路悲风吹乱绿杨丝挽郭子度连年染患貌栀黄卢扁犹无起死方穉女自敲尸畔磬隣僧来炷佛前香生涯谩有千书巻受用惟存一奠觞聴説荼毗心更苦拭干清泪又成行寄吴宜之文公徒弟无多在学术应如夀数髙好句先教诸子和垫巾翻被俗人嘲湖边茶店共谁坐井畔柴扉欠我敲昨夜相思眠不稳月眉斜印落花梢瑛上人十二三时便出家何曽顷刻离烟霞晨持数巻日方上夜梵千声月未斜洗钵不经鸥浴水插瓶嫌採蝶残花儒冠误我骎骎老何日蒲团共结跏木芙蓉芙蓉艳金谷秋色锦机中霜树不知丑叶与花争红东归道中芙蓉波面出罾鱼廉似城中买担蔬欲试脍刀还不忍恐伤千里寄人书笼禽怨千金新购入雕笼恨在娇声断续中昨夜羁雌何处宿落花残月故巢空破镜词宝镜一从分破后不堪磨拭照妆钿倩谁擕上青云去补得今宵缺月圆龚彦质恕可二丈两龚当暑客秦溪旋买黄綀替熟衣想见西湖风月里藕花凝望载诗归张声父城中破屋妻儿住自向招提借小房壁上碑文皆古篆案头书册半仙方月嫌碎竹遮窻暗风款飞花入座香㸃检未如僧相处只多髭鬓几茎霜秋斋即事桂香吹过中秋了菊傍重阳未肯开几日铜瓶无可浸赚佗饥蝶入窻来泛剡水濶无风似有风芦花摇落橹声中鸥无一㸃惊猜意认作当时载雪翁醉归半醉归来卧不成月华流彩烂中庭茶铛冻结香匜泠只把梅花嗅得醒湖上曲新晴旋蜡游春屐半湿香泥恰好行琢得小词腔未稳往来花下怯歌莺赵野云载雨驾雷翻覆顷漏星藏月巻舒间若将云与诗人比政恐云无日日闲古砚送赵明府一片端州古砚甎翁孙相授当良田寒梅磵下和冰洗秋桂窻前滴露研学字不工空费纸吟诗虽苦未成编赠君擕去薇花畔草诏闲时枕匣眠戏题花片一片落花题一字凑成一首怨春诗纵横贴在窻纱上巧似回文织锦时寄衣曲芦花风𦂳鴈飞飞便寄边衣也是迟妾把剪刀犹觉冷况君披甲枕戈时愿君百战图勲业馘项殱嬴频献捷博取貂蝉金印归无负君王无负妾画眉曲日印花枝欲满窻旋磨鸾镜试新妆恩情只似春宵短眉黛空如栁叶长宿闲林步山禽栖定涧蛙鸣时复鸱枭杂数声昨夜酒添春睡重幸无憎爱到天明宫女词妍丑三千衆恩情一例轻妾身虽寂寞天下却升平真珠园芭蕉叶上题诗字雨后来㸔半不全余湿未胜浓墨补且擕巵酒到花前湖边湖边开到木芙蓉攘尽荷花十里红红蓼莫慙颜色浅荣枯同是一秋风读南岳新藁春来游未遍湖山已是风光一半残细把刘郎诗读后莺花虽好不须㸔花墙头新露一枝红压尽隋人万綵工香艳便栖云鬓老也胜飘泊晚西风别友分付离觞莫满斟酒深还与恨同深自怜不及春江燕一路相随伴好吟不语僧黙坐蒲龛若塑成客来惟聴小钟鸣却嫌庭树无禅力时有风枝雨叶声孔海翁鑑湖湖上寄闲身好景应同贺监分梅下有船供载雪荷边无地可鉏云吟人多倩删诗稿名士争求作序文画巻书编藏满屋其他生计尽输君题县楼呈丘竹坡令君聊试栋梁材结就谯楼亦壮哉疑是海宫新涌出不然仙府乍移来无人敢带私心入万户皆知正道开细数代瓜能几日晓筹昏鼔莫相催寄题竹坡郭外移来费俸金几年擡举玉成林更无余地栽闲树尽有髙枝着卧禽寒影似传东野貌清声如写伯夷心唿童少杀青瑶简染月濡云寄我吟数椽数椽茅屋傍林塘幽似山僧独住房夜静只慿猿守宅昼闲时有鹤升堂旋收落叶供茶爨细捣枯花作印香书册满床诗满槖别无生计亦何妨送友人为僧知心朋友云霄里三尺官绫取不难禅衲乍披身愈瘦儒冠新脱顶㣲寒数编诗稿聊收起一藏经文旋取㸔惟我尘缘推不去萧萧华发倦渔竿地炉穴地为炉了一寒肉屛氊帐任无缘晨烧树下沾霜叶夜煮山头泻月泉已借阳和归故絮更分光燄到残编百年贫富灰埃尽荒冡累累野烧边春雪东风吹雨作花飞寒勒芳程几日迟惟有庭前老梅树谢渠添补落残枝挽沈晏如不信诗人一例穷如公半世又成空湖边便欠寻梅友篱下应无采菊翁雪片堆平闲药灶雨声敲碎旧渔篷墓铭吟稿儿封寄血泪斑斑浣纸红赠相士涧水溪冰似镜清自㸔寒貌已分明烦君别相江湖友来嵗谁魁淡墨名陈裕斋墨戏临帖钞书外尤深破墨工万峯千嶂趣片纸尺绡中云暗孤村月潮生满树风自嫌吾已老摩砚一无功题吴秋潭隐居图到处有茅堪盖屋谁家迁槿不成篱秋潭何事经营晚应是无人会买诗题摩云老松隂下访摩云仰望青云隔几尘不是倚空梯百尺只缘中有道髙人田间田间久不到草木半萧疎鸥占沉舟浴蛩分破壁居仆温擕到酒隣送卖残蔬未説催租事黏窻且读书题埜处数亩家园枕碧波树桑疎处补花窠檐低不碍儒冠入桥矮才通钓艇过云笛旋裁门外竹雨衣新织槛前莎有时牛背㸔书罢一曲春风甯戚歌孙祺卿新居几年铢累束脩钱才向湖边置一㕓种竹庭深难得月养鱼池小易为泉山呈好画当书案栁撒轻丝罩钓船酒力半酣诗思倦矮床相对白鸥眠招髙菊涧归买秦溪屋一间才如都下僦楼寛门前养草如花赏壁上黏碑当画㸔自改旧诗多未稳独斟浊酒不成懽髯仙只在渊明宅泥泞相邀寸步难李明府雪中小阅令君䝉雪教千兵一㸃妖氛不敢生和气旋回弓力软寒光㣲映劒花明民居似倚银城壮海道如铺玉簟平入蔡归来方夜半画堂歌管未收声西真图翠水池边宴早秋云谣声里月西流醉归不信乗鸾稳却擘莲花荡采舟书北庵门十度来敲九不譍隔篱空见竹青青不知池里黄金鲫聴讲楞伽几巻经赠术士张痴伶俐不如痴从来我亦知财吟诗好日便是命穷时鼠笑釜无粟蜗嫌壁有碑五行修得否髭鬓已丝丝谢毓斋李尚书惠诗序緑野堂边种药成已斑髭鬓复青青谢庭子弟皆英物汉殿公卿半学生争捧溪藤求妙画竞磨崖石乞新铭如何海角孤吟者文集中间也挂名叶克斋歙浦租船只载诗一廉如此似君稀双亲犹道行装重多带罗纹一砚归题赵子固春山上寺图望得招提见程犹半日间马嘶曽到处仆指未行山风逓松声逺云连草色闲何如添箇我坐石聴潺湲汤婆子一冬専宠道人房不借华清赐浴汤皤腹却无璋瓦分矮身难称绮罗妆春生蝴蝶半床梦暖迫梅花一帐香醉倚肉屛君莫羡北邙多少黑头郎送写神李肖巖入道一掣尘缘去学仙鹤程风露渐髙寒白玉楼中逢鼻祖为传吟貌寄予㸔寄赵仓麾节交迎出帝城满朝皆羡板舆荣一州蹔辍春风暖八郡同瞻霁月明吴苑莺花新管领秦溪桃李旧生成应怜倦卧寒窻者煮药炉边聴雪声送赵子梁梅福舟行速离觞不暇斟虽然交日浅颇觉别情深宿处鴈相伴到时莺对吟水心新冢下替我一沾襟得闲亭栁风虽小丝丝袅花雨无多㸃㸃香惟有吟毫闲未得染红濡緑一春忙题钱庆丰醒庵不向杯中物吟边仅有君自无沉醉分非效独醒人卷箔进明月开门放宿云㨂茶敲未遍又摘露芽春挽周倅真是分风月归来无俸钱人皆嗤拙宦天又啬长年旧宅寒潮外新茔古树边一诗哀不尽檐雨对澘然上赵兰坡身迫云霄自不知只如师友讲论时驱龙驾凤阳氷字剪月裁霞太白诗雨院炷香熏画巻晴窻添水浸花枝十年漫走江湖上只尺兰坡却到迟上嘉禾赵守邦君一念只寛民真箇龚黄现后身和气蒸为千耒雨暖云裁作万𥜗春座中长有清吟客庭下浑无健讼人诸郡尽能依此様世间那有一家贫劒言朝润郅支膏暮泽楼兰血何如沉土中蚀为无用铁题常宣仲草堂隔市能几步幽趣踰山林凿池小如斗水浅鱼自深檐任树枝碍堦从草色侵不肯一锄斫恐伤春风心朝出货仁义暮归炊古今客来无可款石鑪添水沉题张俞仲竹屋削成千蠧简此屋是余材长有清风至浑无俗客来猿当吟案立鹤趁钓船回添足嵗寒计栽松复种梅李方庵款梅梅花惆怅三年别香锁空庭几风月今年花发主人归依旧主人贫彻骨小枝分立砚屛边无酒詶春烛熖寒数叶残书繙未了唤起山童敲凤团江湖小集巻七十五江湖小集卷七十六钦定四库全书江湖小集巻七十六宋陈起编许棐融春小编开炉十日併当融春小室为六藏计乱书中得旧稿数纸稿自甲午至己亥诗不满三十更散失不得传则与日月俱弃矣併缀数文为融春小编非千金弊帚实尺璧余隂也梅屋许棐题乐府妾心如镜面一规秋水清郎心如镜背磨杀不分明小窻寒烛夜结纽缀郎襟不结寻常纽结郎长逺心郎身如纸鸢㫁线随风去愿得上林枝为妾萦留住题舒王游半山图驴载新诗仆抱书松声禽语当传唿不知邂逅耕田者问着青苗免役无题钱叔恭立斋铭后拄义撑仁难着脚十人着脚九斜欹此铭不特为君助今古儒家砥柱碑旧渔竿掣断江湖㡬线风簑衣闲挂饵瓢空何因献入君王手持向磻溪钓太公草屦江湖簑笠旧交情石滑泥深歩转轻恰是革华踪迹崄官程高处越难行赠刘相士满镜秋霜鬓影寒此生堪笑复堪怜烦君只相看书眼更对青灯得㡬年宗之惠梅窠水玉牋百幅呉冰千蘃雪对吟终日不成诗忆君同在孤山下商略春风弄笔时月涧惠砚滴梅脑手不题诗已半年砚砖相伴学枯禅为君蘸湿元晖笔冩出江山雪后天踏雪寻梅兴未偿衣襟赖有隔年香铜更炷冰花脑不到孤山也不妨春思嫁得萧郎不恋家㡬年流落在天涯满怀多少伤春事嫌杀门前呌卖花送赵丞竹梢风露松梢月未抵吟丞气味清笑问两年何所得锦囊诗重俸囊轻赠墨僧老砚磨穿事不成万书堆里鬓星星愿随君去柯山下收拾残烟写佛经重阳乏酒黄花冷笑竹篱边笑我床头乏酒钱帯雨折来无用处碎挼金屑和茶煎烛长身夜占银台立熖熖光揺顶上珠贪向华堂照歌舞不知灰得寸心无代术者言不闻沸鼎烹夷叔那有云台畵四凶自与心君消息了却将甲乙问穷通赠钱相士我貎君容一种寒鹭漂鸥泊卄来年我诗吟就无人买君相公卿煞得钱观松巖畵巻老屐相随四十年惯看苍翠听潺湲今朝细玩松巖畵犹有行吟未到山呉江道中一别呉松二十秋败荷枯栁总新愁白头交友凋零尽頼有寒江㡬箇鸥题陆宣公堂一编奏议从头读句句氷聨玉缀成不是徳宗嫌坦直自縁唐室未升平謟魂尽逐残星灭义魄长随霁月明我亦爱君忧国者歳时来一拜先生送赵兰坡弟判嘉兴蔼政声兰坡兄又出专城如将天上一蟾影分作人间两郡明江冷雪随帆幅去路晴梅夹轿牕行开藩便拜归班诏也与玉山添重名题赵恕可山台绕宅无非罨畵山吟台更对好峰峦锦囊低挂花梢上玉子轻敲竹廕间小砚买来猿解捧异书编就鹤同看主人出赴功名㑹涧水自清云自闲小蓑道人满面疮痍瘢胸中一泓雪醒吟鹤背风醉卧鸥边月不卖吓鬼符不试金诀笑问旧蓑衣秋来添㡬结题丘竹坡新第长安富贵海十客九倦还君去不着意君归无愧颜旧圃一二畆新居十数间花寻直树种竹简斜枝删诗句满壁写书编到处安冬檐日春煖夏户风昼寒不是时令舛自縁心地寛天下多政事未须牢闭关题雪林畵巻乱洒春霙着纸寒玉成天地片时间有人谙尽江湖冷却爱寻常罨畵山送旦上人序诗曰琴瑟友之东莱谓无时而不在侧若朋友然故曰友今士自时文之外无学不仇何止牙䕫庭户草深三尺哉山僧野道间或习琴亦未能以友友也旦上人禅外一琴朝携莫欵调合而气同予谓若师者始可与言琴之友矣师曰言友琴者惑也言不友琴者亦惑也言友琴不友琴皆惑者尤惑也海上有子春先生吾为子往而问之遂抱琴而去巫説小人倚巫为命一人疾阖衆走巫以巫之在不在候吉㐫以神之降不降验生死巫在衆喜神降衆益喜降曰某有某罪某祟祟之祀可赎也衆诺雷应惟恐瘠酸不嗛其飨疾瘳重谢巫不瘳不巫责也梅屋居士曰我命在我不在天而在神乎不在神而在巫乎葢其中心有愧愧则疑疑则乱乱则邪入矣邪则病病则惧惧则妖兴矣邪入妖兴而命在我乎命不在我祷犹诅也生犹死也巫小人之尤也不可倚也作巫说䟦四灵诗选蓝田种种玉薝林片片香然玉不择则不纯香不简则不妙水心所以选四灵诗也选非不多文伯犹以为畧复有加焉呜唿斯五百篇出自天成归于神识多而不滥玉之纯香之妙者欤芸居不私宝刋遗天下后世学者爱之重之䟦临上人所藏东坡像平生所见坡像此笔最凡宛然闾里一翁耳那称如许文章学问然文章学问祟坡一生流离万状安得如闾里翁优游终老不识半㸃荣辱邪䟦刘季必畵册读东坡石氏畵苑记每恨不见其畵此刘氏畵苑惜东坡不及见之题松巖所惠雪屏一玉千山化工之无尽春也为山写神笔端之无尽意也揭之梅屋往来者之无尽观也写真自賛人道女不似我我道别无人似女似我非森森千丈松之精神不似我也非濯濯春月栁之标度似不似皆得人憎然亦有一些好处好处是今人衣冠苞着箇古人肠肚䟦竹轩乞药帖茄不上贵人盘饤赖有山僧野道闲肚皮安着不感徳而反以为祟诚蔬中之小人也书先祖监丞手泽后翁年踰从心犹鑚灯下细字诸父惧非老人所宜又不敢明谏一夕令棐禀翁寒漏下㡬刻矣请归寝翁解意曰吾不愈于埋没富贵达旦歌舞遗鸩儿孙者邪垂诲四十年洋洋如昨日语真吾家之韶音也砚志此砚虽未佳而爱踰金玉者以先君旧物也先君游宦章贡人砚俱亡后三十年砚归于棐惟夜台茫茫人无归日哀哉痛哉然能朝夕摩涤写先君胸中未吐之书人砚俱不亡矣江湖小集巻七十六江湖小集卷七十七钦定四库全书江湖小集巻七十七宋陈起编许棐梅屋稿已亥至癸卯诗不满二十首甲辰一春却得四十余篇疑诗之多寡迟速似有数也天或夀予予诗之数固不止此然当以贪多务速为戒梅屋许棐题兰花竹底松根惯寂寥肯随桃李媚儿曹髙名压尽离骚巻不入离骚更自髙郭南湖见访却适有出一絶为谢一篷风雨偶归迟见説君来扣我扉童子困眠梅树下不曾放得鹤双飞枯树㡬年柴立荒塍下春雨秋风总不知一㸃阳和到桃李红红白白便盈枝钱谦斋新居住破呉松江上屋杭州城外结新庐未寻陆羽烹茶具先借渊明种菊鉏山入楼中成好句月来牕下伴残书御街车马无行处谁肯抽身觅退居上赵克家太守説着嘉兴太守贤野梅官栁亦欢然贫民不识重租苦老吏难将一事暪但有诗书堆几上更无歌舞到樽前凡为郡者皆如此天下何由不治安赵宰琼花图祠下灵根无别种凡花谁敢鬬荣枯被君分种鹅谿上从此人间有两株寄照镜潭镜潭炯炯秋无底着一纤云也是多禅外当无些子事如何犹有作诗魔茉莉荔枝乡里玲珑雪来助长安一夏凉情味于人最浓处梦回犹觉鬓边香题猗緑堂萧萧万竿玉深䕶读书堂梦趂秋声薄诗搀夜色凉敲茶风递响滴砚露涵香不杂有花树花红不久长赵山台寄诗集海鴈呌将秋色去山台抄寄好诗来菊花过了梅花未自有花从笔底开寄题东津东津占得江山胜安顿亭台到处宜夜夜中秋明月影朝朝寒食好花枝长牋短轴真行字旧轴新编倡和诗只隔一潮飞不去怅怀惟有白鸥知寄友已奏春班名字了不妨闲作㡬时游家僮未要装诗担见说三高索唱酬红梅不堪冷照黄昏月强倚春风作杏粧虽得容颜蹔时好欠他肌骨旧来香迓张宰倦骨畏寒如畏虎可曾一歩出柴扉因迎令尹西郊外折得梅花满把归谢施云溪寄诗折得桂花三数枝云溪又寄㡬篇诗诗香入在花香里韵似龙涎火煖时右已亥至癸卯诗饯梅十日九风雪羞见今春寒梅花办归计一㸃心欲酸所秉太孤洁有此末路难来年复相见一笑贺平安筑城曲日将西杵声急一声声自死肠出城高不特土累成半是铺填怨夫骨儒坑战地骨更多十二金人随鬼泣乌夜啼丈人屋侵云乌爱丈人屋涂人亦爱乌乌声喜相续屋底间蛾眉环坐理丝竹丝竹无新腔冩汝声为曲丈人一赏音瓦砾弃珠玉移噪隣翁家闻者皆唾逐马塍种花翁东塍白髪翁勤朴种花户贫卖有根花价重无人顾西塍年少郎荒嬉度朝莫盆卖无根花价亷争夺去年少传语翁同业勿相妬卖假不卖真何独是花树泥孩儿牧渎一块泥装塑恣华靡所恨肌体微金珠载不起双罩红沙厨娇立瓶花底少妇初尝酸一玩一心喜潜乞大士灵生子愿如尔岂知贫家儿哌哌瘦如鬼弃卧桥巷间谁或顾生死人贱不如泥三叹而已矣染丝上春机染丝上春机春浓丝色浅妾心随梭飞郎心如轴转染丝上春机锦成贵无价不忍裁成衣怕剪鸳鸯破长门怨妾身如莲根沉埋淤泥底虽有白玉姿无人为拈洗妾身如乱丝巻藏箱箧底愿如鸳鸯锦无人为分理秋风辞飒飒秋风来一叶两叶坠燕子动归心薄情知也未飒飒秋风来衣衾愁未整莫作闺中寒且作天涯冷三台春曲昨夜微风细雨今朝薄霁轻寒檐外一声啼鸟报知春栁平安春是人间过客花随春不多时人比花尤易老那堪终日相思蝴蝶飞蝴蝶飞蝴蝶飞红边迷了紫边迷粉老香干何处归不学蜜蜂做家计勤苦之中有甘味破琴幸逃煮鹤烟枯羸卧乌几向来千万音今在何人耳旧谱传不真零落㡬张纸瓦缶空雷鸣牙䕫唤不起破砚碌碌礲硙间得此一隽石磨我三十年貎黧双鬓白渠亦苦我磨眼穿流泪墨老蟾在傍笑两穷自相厄对镜词烟䕶杏腮寒日衬桃腮暖惟有镜中花东风都不管织锦词綵丝愁绪杂春机咿声中日又西织到花枝连理处玉骢门外一娇嘶母忌一别音容歳㡬更纸灰飞尽泪犹倾最怜春雨相将足绵上有田谁共耕春思朝来一阵无情雨敲得庭花已半残燕子不知人冷落飞来帘底避春寒春雨老来慵把种花锄片紫纤红一任无不忍今春孤负雨自收檐水浸菖蒲燕处处亭台燕好春唱花歌栁调争新梁间不用多言语回耳听君有㡬人石菖蒲一碧生涯水石濵缕风丝雨瘦精神前身恐是巢由辈怕着人间半㸃尘草生长冷阶闲砌畔一春知见㡬花飞虽霑雨露无多子却到秋来緑转肥不是东风有爱憎为怜微细颇加情胚红孕紫宁交晚且放青青寸草生池鱼深浅生涯足浮沉世念轻莫贪钩上饵去作鼎中羮栁青青得意春三月撩弄东风舞腰活莫道长条舞得多长条先被行人折小盆花小小盆中花春风随分足花肥无賸红叶瘦无欠緑心倾㡬㸃香也饱游蜂腹太盛必易衰荒烟鎻金谷花愿未到无生无灭地聊为春风露红紫不愿随风趂蝶飞愿就枝头抱香死谕栁不须娇逞舞腰枝不须巧畵宫粧眉只把千丝万丝结结住行人无别离选官图排衔累职甚分明除罢皆由彩色行纵有黄金无好采也难平白到公卿猗緑惠烛剪剪春生万卷堂一花知胜㡬萤光痴儿不识半行字只解髙烧照海棠落花落花传雨五更风能旁亭台㡬日红把似匆匆又飞去不销裁染费春工落梅红杏枝枝娇似染緑杨处处宻成围苦无颜色相追逐自趂东风作雪飞赠夀医师轩窻开处总湖光诵罢难经纳晚凉雨溅荷香沾古衲月移松影罩禅床燃灯就取烧丹火煮药先留瀹茗汤二竖三彭都见佛人间无病亦无方陈宗之叠寄书籍小诗为谢江海归来二十春闭门为学转辛勤自怜两鬓空成白犹喜双眸未肯昏君有新刋须寄我我逄佳处必思君城南昨夜闻秋雨又拜新凉到骨恩送赵竹潭已强诗仙一夜留任教侵早放船休恨身不似梅花片飞入寒篷伴逺游赠僧虚中僧趂雪到前梅花犹恨迟略谭残歳梦使和早春诗僵鴈依船宿寒猿捧砚随吟单未须卷重见是何时右甲辰一春诗诗共四十余篇録求芸居吟友印可棐皇恐江湖小集巻七十七江湖小集卷七十八钦定四库全书江湖小集巻七十八宋陈起编戴复古石屏续集客行河水东客行河水东客行河水西客行河水南客行河水北行行无已时朱颜变老色至人栖一方庭户罗八极保心如止水不受万物役有道肥其躯故能适所息凤鸣有吉㐫鹊噪令人喜鸦噪令人憎人心自分别吉㐫属禽声舜时有凤鸣文王时亦鸣汉时凤亦鸣六朝时亦鸣凤鸣有吉㐫人不仔细听江南新体郎船江下泊妾家楼上住朝朝暮暮间上下两相顾相顾不相亲风波愁杀人感寓采薇人固高饮露蝉遂清谋兹一粒粟举世共营营营营亦多途中有亏与盈陋巷一箪食朱门九鼎烹穷达各有命繄谁主权衡吾生未可必秋风白髪生蛛网罩虚檐一饱罗羣飞寒蚕啮枯桑一身终茧丝物物巧生理我生拙奚为貂裘日已敝石田歳长饥一贫已到骨一气傥未衰举目送飞鸿悠悠知我谁夜雨扶西风摵摵撼庭树浮生堪㡬秋青鬓忽已素铅刀刲九牛䇿蹇望长路所操莽无竒自好徒自误改絃调新声履道易故歩收功在桑榆其敢怨迟暮红紫委路尘緑树有嘉色刳心晚闻道玩物若有得青春坐销歇方兹见真实人生到中年胡不保明徳秋风堕庭枯栖凤去无迹矫首碧云端一语三叹息频酌淮河水有客游濠梁频酌淮河水东南水多咸不如此水美春风吹緑沙郁郁中原气莫向北岸汲中有英雄泪刈麦行腰鎌上陇刈黄云东家西家麦满门前村寡妇拾滞穟饘粥有余炊饼饵我闻淮南麦最多麦田今歳屯干戈饱饭不知征战苦生长此方真乐土元宵雨穷人不谋欢元夜如常时晴雨均寂寞蚤与一睡期朱门粲灯火歌舞临酒池酒䦨欢不足九街恣游嬉前呵惊市人箫鼓逐后随片云头上黑翻得失意归鄂渚张唐卿周嘉仲送别武昌江头人送别杨栁秋来不堪折汉阳门外望南楼昨日不知今日愁英雄握手新相识人情政好成南北酒䦨人散最关情一鴈西飞楚天碧诘燕去年汝来巢我屋梁间污泥高一尺啄腥抛秽不汝厌生长羣雏我䕶惜家贫惠爱不及人自谓于汝独有力不望汝如灵蛇衔宝珠雀献金环来报徳春风期汝一相顾对语茅檐慰岑寂如何今年来于我絶踪迹一贫帘幙畵堂间便视吾庐为弃物寄赵鼎臣学如刘子政不使校书天禄阁文如李太白不使待诏金銮殿倚楼终日看庐山赢得虚名闻九县才忌太髙心忌太清平平穏穏为公为卿骐骥可羁乃归帝闲凤麟莫驯为瑞人间人间为瑞徒能好骐骥可覊终逺到歳寒心事㡬人知手把梅花供一笑阿竒晬日穷居少生涯养子如种谷寸苗方在手想像秋禾熟吾儿天所惠骨相颇丰硕娟娟怀抱平一岁至周日愿汝无灾害长大庶可必十歳聪明开二十早奋发胸蟠三万卷手握五色笔策勲文字塲致君以儒术不然学孙呉纵横万人敌为国取中原辟地𤣥𬈑北他年汝成就料我头已白光华照老眼甘㫖不可缺为子必纯孝为人必正直以我期望心一日必一祝勿谓痴小儿茫然无所识胎教尚有闻斯言岂无益松江舟中夜听枫桥钟晓汲松江水客行信怱怱少住亦可喜且食鳜鱼肥莫问鲈鱼美垂虹五百歩太湖三万顷却除岳阳楼天下无此景范蠡扶西施功名付烟艇秋风吹客衣归兴浩难写寒林噪晚鸦红日堕平野篙师解人意㰕棹酒旗下扁舟乃官差舟子吾语汝汝为我作劳吾亦不汝负好向上塘行莫过荷叶浦渔父词渔父饮不须钱栁枝斜贯锦鳞鲜换酒却归船渔父醉钓竿闲栁下唿儿牢系船髙眠风月天观陆士龙作顾彦先妇答夫二首有感次韵北风吹歳暮空闺独栖止夙兴泪盈掬夕息梦千里妾生胡不辰失身从荡子嚼蘖苦我心餐氷噤我齿离异何足愁险澁可胜纪寄书西飞雁反复话终始䑕璞窃美名冠玉假外观良人夸意气下妾愁歳晏念君始行迈雪岭梅初粲春风桃已红光隂等飞弹相思果如何金环寛玉腕昔为连理枝今作抟沙散惜哉牛与女脉脉阻河汉特栖良独难守坚祗自譛双劒㡬时合寄声问华焕勿听五羊歌富贵忘贫贱栗斋巩仲至以元结文集为赠寻常被酒时归到急投枕为爱次山文今夜醉忘寝伟哉浯溪碑千载气凛凛春陵贼退篇少陵犹歛衽文章自一家其意则古甚太羮遗五味纯素薄文锦謷牙不同俗斯人异所禀君君望尧舜人人欲仓廪古道不可行时对窳尊饮杜甫祠呜唿杜少陵醉卧春江涨文章万丈光不随枯骨塟平生稷契心致君尧舜上时兮弗我与屹然抱微尚干戈奔走踪道路饥寒状草中辨君臣笔端诛将相髙吟比兴体力救风雅丧咏史数十篇才气一何壮到今五百年如公尚无恙麒麟守髙阡貂蝉入畵像一死不㡬时声迹两尘莽何如耒阳江头三尺荒草坟名如日月光天壤琵琶亭浔阳江头秋月明黄芦叶底秋风声银龙行酒送归客丈夫不为儿女情隔船琵琶自愁思何与江州司马事为渠感激作歌行一写六百六十字白乐天白乐天平生多为达者语到此胡为不释然弗堪谪官便归去庐山政接柴桑路不寻黄菊伴渊明忍泣青衫对商妇送来賔宰君作来賔宰听我説来賔蛮俗无王化当为王化人有民无租赋租赋出商旅逐利遭重征商旅亦良苦能放一分寛可减十分怨不爱资囊槖但爱了支遣民穷頼抚摩官贫俸不多但得百姓安俸薄其奈何勿谓朝廷逺官职易迁转律已贵亷勤御事要明断自县辟为州指日为太守须知早归来瘴乡不可久题姚雪篷使君所藏苏野塘畵髙者为山㘭者为壑为烟为云𣺌𣺌漠漠水鸟树林人家聚落骑者何人舟者未泊三尺纸上万象交错天机自然神惊鬼愕呜唿此吾之故人野塘苏元龙之墨迹中有石屏老泪痕又为野塘添一笔章泉二老歌在昔商山传四皓又闻香山图九老异乡异姓适同时争如章泉一家兄弟登期頥章泉之上两山下有地可宫田可稼伯也蚤休官季也相约归林泉名动京口耕谷口山中有诗天下传一生得闲兼得夀皓首龎眉世稀有竹隠先生八十三定菴居士七十九客从逺方来亦是六十叟手把一枝梅来奉两翁酒问翁何以致遐龄请翁细説吾细听不烧丹不学仙五行有常数天所禀赋焉人生一气统四体衆人斵丧吾能全要知养生无他术日多喫饭夜独眠承翁见教谢翁去两翁殷勤留我住是夜醉眠苔竹轩梦见山灵向我言翁之所説皆不然两翁盛徳合乎天天与遐龄五百年毗陵呈王君保使君姑苏道上天酒星醉笔写出双龙形墨迹从横夺造化蜿蜒满壁令人惊一龙翻身出云表口吞八极沧溟小手弄宝珠珠欲飞握入云中拳五爪一龙排山山为开头角与石争崔嵬波涛怒起接云气不向九霄行雨来万物焦枯天作旱两雄壁隠宁非嬾真龙不用只畵图勐拍阑干寄三叹何人笔端有许力卷来一片潇湘碧摩挲老眼㸔不真怪见层波涌虚壁天庆观中双黑龙物色虽殊妙处同能将此水畜彼龙方知畵手有神通龙兮水兮终㑹遇天下苍生待霖雨南岳南云缥缃连苍穹七十二峯朝祝融凌空栋宇赤帝宅脩廊翼翼生寒风朝家遣使严祀典御香当殿开宸封愿福四海扶九重干戈永息年屡丰五岳惟今见南岳北望干坤双泪落玉华洞忆昨游桂林巖洞甲天下竒竒怪怪生妙不可摹写玉华东西巖具体而微者神工巧穿凿石壁生孔罅玲珑透风月宜冬复宜夏中有补陀仙坐断此潇洒空山茅苇区无地可税驾举目忽此逢心骇见希诧题诗媿不能行人亦无暇祝二严仆本山野人渔樵共居处小年学父诗用心亦良苦搜索空虚腹缀缉艰辛语餬口走四方白头无伴侣前年得严粲今年得严羽我自得二严牛铎谐钟吕粲也苦吟身束之以簮组遍叅百家体终乃师杜甫羽也天姿髙不肯事科举风雅与骚些厯厯在肺腑持论伤太髙与世或龃龉长歌激古风自立一门户二严我所敬二严亦我与我老归故山残年能㡬许平生五百篇无人为之主零落天地间未必是尘土再拜祝二严为我收拾取怀家白髪出门来三见梅花谢客路有㡬年归心无尽夜强言不思家对人作意气唯有布被头见我思家泪三年寄百书㡬书到我屋昨夜梦中归及见老妻哭江湖小集巻七十八江湖小集卷七十九钦定四库全书江湖小集巻七十九宋陈起编戴复古石屏续集饮中布衣不换锦宫袍刺骨清寒气自豪腹有别肠能贮酒天生左手惯持螯蝇随骥尾宜千里鹤在鸡羣亦九臯贤似屈平因独醒不禁憔悴赋离骚静斋张敏则舍人赠诗因用其韵为酬胸次诗书一𣲖清学如耕稼到秋成十年闭户存吾道万事无心逐世情叶落花开关气数山长水远是功名摩挲老眼㸔新贵九鼎鸿毛孰重轻客游不能郁郁窟中藏大笑出门游四方与世周旋持酒盏观人胜败坐碁坊倒餐甘蔗入佳境昼着锦衣归故乡此志十年犹未遂倚楼心事楚天长新安寒食不拟今年到歙州要知行止岂人谋一百五日客愁恶三十六峯春雨愁老矣此身犹道路凄其归梦绕松楸花瓢仙子无由见千里江山负逺游乌聊山登览抖擞嚣尘上翠微旁溪寺上坐题诗忽闻啼鸟不知处细㸔小山无厌时风扫云烟开晚景人携香火谒荒祠客来千里登临意説与时人未必知癖习平生癖习未全除虚事惊心实事疎为惜落花慵扫地每看脩竹欲移居逢人共作亡何饮拨冗时观未见书争奈一贫随我在思量不若把犂锄赵升卿有官不肯为里居有贤声访之于深巷中深居陋巷不妨幽翠竹当门水满沟每遇事来先觉嬾欲为官去又还休田园自乐陶元亮乡里多称马少游除却读书无所好有时闲作北巖游括苍石门瀑布少泊石门观瀑布明知是水却疑非乱抛雪玉从天下散作云烟到地飞夜听萧萧洗尘梦风吹细细湿人衣谢公蜡屐经行处闻有留题在翠微杜门自适世事茫茫心事灰衆人争处我惊回闭门不管花开落避俗唯通燕徃来富贵在天求不得光隂转地老相催平生任达陶元亮千载神交共一杯登快阁黄明府强使君和山谷先生留题之韵未登快阁心先快红日半檐秋雨晴宇宙无边万山立云烟不动八牕明飞来一鹤天相近过尽千帆江自横借问金华老仙伯㡬人无奈入诗盟秋日病余桂子吹香风露深老夫吟了听蝉吟秋来賸有行山兴病后全无渉世心诗苦积成双白鬓酒豪轻用万黄金平生意气今如许独抱传家一破琴都中怀竹隠徐渊子直院少年行脚白头归不负平生汗漫期望断海山云漠漠愁生江路草离离一篇王粲登楼赋㡬首巴陵送别诗独倚篷牕无意绪瓦盆倾酒忆金巵赵用甫提举梦中得片云不隔梅花月之句时被命入朝雪中送别用其一句补以成章一时议论动诸公有诏西来玉节东又见清明更大化好趋丹陛奏孤忠片云不隔梅花月一雪翻成栁絮风把酒莫辞今夕醉明朝车马去匆匆江湖小集巻七十九江湖小集卷八十钦定四库全书江湖小集巻八十宋陈起编戴复古石屏续集九日今日知何日他乡忆故乡黄花一杯酒白髪㡬重阳日晚鸦争宿天寒雁呌霜客中无此醉何以敌凄凉郭外翁郭外生涯少城中籴米稀种花无处赏挑菜入篮稀风撼倾欹屋寒生蓝缕衣此翁何所乐谈笑傲轻微山村野老幽居处成吾一首诗桑枝碍行路𤓰蔓网疎篱牧去牛将犊人来犬䕶儿生涯虽朴略气象自熈熈呉门访旧去此十三秋重来雪满头镜颜如老丑诗骨带穷愁鸟语新晴树人寻旧倚楼藏春门下客一半落山丘答祝融秋风吹拄杖直到祝融巅目击三千界肩摩尺五天扶桑旸谷畔青草洞庭边云气无遮障分明在眼前山中少憩地僻人稀到山寒水欲氷闻钟知有寺见犬不逢僧断陇森乔木頺檐挂古藤斜阳照孤影诗骨瘦崚嶒鄂州戎治静憩亭幽亭何处寻巖树碧森森独坐生云石少安经世心伴人双鹤立多事一蝉吟提劒翻然起中原秋草深赵端行杜子野游虎丘有诗仆因思旧与子野同宿唱和留题出城十里许有此一山门丘在虎无迹池清劒有痕孤松冠巖顶万竹绕云根借问东轩壁旧题存不存杜仲髙髙九万相㑹杜癖诗无敌髙髯畵絶伦笑谈能不朽富贵或成尘今古多竒事干坤㡬怪民相逄不容易一醉楚江濵怀赵德行所学源流远澹交滋味长看来浑易与别去自难忘独客梦千里佳人天一方细观賔退録亦足慰凄凉郑南夫云林隠居一来陪胜践再到惜蹉跎记得山中景行寻竹外坡天寒梅信早海近雁声多烟渚浦洲外时闻欵乃歌白鹤观荒径行如错蟠松看转竒鸟声人静处山色雨晴时賖得溪翁酒闲寻道士碁箇中有佳趣莫怪下山迟三山宗院赵用父问近诗因举今古一慿栏夕阳山外山两句未得对用父以利名双转毂对上句刘叔安以浮世梦中梦对下句遂足成篇和者颇多仆终未惬意都下㑹李好谦王深道范鸣道相与谈诗仆举此话鸣道以春水渡旁渡为对当时未觉此语为竒江东夏潦无行路逐处打渡而行深山界上一渡复一渡时夕阳在山分明写出此一聨诗景恨不得与鸣道共赏之世事真如梦人生不肯闲利名双转毂今古一慿栏春水渡旁渡夕阳山外山吟边思小范共把此诗㸔梦与赵用父王子文陈叔仿相㑹甚欵鼎足当州县别来音相稀故人俱显达吾道亦光辉三凤梦中见孤鸿天外飞应怜江海客白首未成归焦山江接海㝠㝠山连岛树青似非人境界宜有佛宫庭藏压蟠龙宅潮渰瘗鹤铭西巖更清絶心与酒俱醒金山水涌孤峯出波声日夜闻重巖戍铁屋双塔碍行云天地八窻逈江淮两岸分登临多感嘅北鴈又成羣访古田刘无竞前説建阳宰古田今似之难兄与难弟能政更能诗文字定交久江湖识面迟人言花萼集俱受水心知濠州春日呈赵教授栁似眠初起梅虽老可观氷开水自活风暖雪泥干得酒忘为客谈诗不论官无人知此意一笑对黄冠自漳州回泉南主仆俱病遣怀雅兴难忘酒覊怀不耐秋坐穷思卖劒扶病强登楼适有坐中客来从边上洲所谈惊老耳身世併成忧舟中九日水澁劳牵缆天寒早雨霜沙头沽浊酒船上作重阳篱菊一枝瘦溪鱼三寸长客中成小醉亦可慰凄凉哭涧泉韩仲止雅志不同俗休官二十年隠居溪上宅清酌涧中泉慷慨伤时事凄凉絶笔篇三篇遗稿在当并史书传忍贫长傲世风节似君稀死后女方嫁崃中儿未归门人集诗稿故卒服麻衣涧上梅花发吟魂何处飞江湖小集巻八十江湖小集卷八十一钦定四库全书江湖小集巻八十一宋陈起编戴复古石屏续集楼上观山九陌黄尘没马头人来人去㡬时休谁家有酒身无事长对青山不下楼林下得月以木隂蔽遮为恨夏日思栽千树林月明恨不扫繁隂眼前物物皆如此世事何能两遂心越上青店候别杨休文千载江湖共此心老来相见怕分襟手搔白髪望君至车马不来溪水深衡阳舟中萧萧风雨送行舟小泊垂杨古渡头不忍经行江上路落梅片片是诗愁村景箫皷迎神赛社筵藤枝揺曵打秋千坐中翁妪鬓如雪也把山花插满颠溪上山腰有路穿脩竹溪面无桥渉浅沙夹岸人家小园圃秋风吹老木棉花周子益年八十赴殿七尺渔竿八十翁钓丝轻袅荻花风功名未遂英雄老人道磻溪即箇中抛却渔村老钓竿手遮西日上长安青衫着了寻归路莫过羊裘七里滩观捕黄雀披绵争啄晚禾秋决起森然网扼喉一饱等闲输性命知机万不及沙鸥九日醉来风㡌半欹斜㡬度他乡对菊花最苦酒徒星散后见人儿女倍思家贑州上清道院呈姚雪篷短墻不碍逺山青无事烧香读道经时把一杯非好饮客怀宜醉不宜醒无题忆闻春燕语雕梁又听秋鸿呌断肠一缕沉烟飞不过两楼相对立斜阳到南昌呈宋愿父伯仲黄子鲁诸丈一秋无便寄平安新雁声声报早寒昨夜捡衣开破箧去年家信把来看李敷文酌别席上口占客子明朝早问程尊前今夜若为情使君亦恐伤离别不使佳人唱渭城题梅岭云封东海边来南海边长亭三百路三千飘零到此成何事结得梅花一笑縁緑隂亭自唐时有之到今五百年卢肇二三公题诗之后吟声寂寂久矣亭前古木不存緑隂之名殆成虚设今诗人李贾友作山尉于此寔居此亭公事之暇与江山风景相应接境因人胜见于吟笔多矣友人石屏戴复古访之相与周旋于亭上题四絶句以记曾来五百年前作此亭亭前古木緑隂清而今古木无存者頼有新亭系旧名惨惨秋风吹客襟唐人遗迹宋人吟浮云世事多遭变不独此亭无緑隂逺山横碧一溪清白鸟飞边落照明吏散庭堦一无事緑隂亭上又诗成政是国家多事秋渝川县尉亦风流吟诗不废公家事坐使孟郊输一筹既别诸故旧独黄希声往曲江禀议未回不及语离别尽诸君不见君客愁多似海南云一声何处离羣鴈那向江村静处闻老年怀抱晚秋天欲去思君重黯然闻道归来有消息江头错认㡬人船宝觉僧房溪近泉声在井边月移梅影到牕前水沉烟冷灯花落半夜酒醒人不眠题尹惟晓芙蓉翠羽图何人妙笔起秋风吹破枝头烂熳红翠羽飞来又飞去一心祇在蓼花丛庐山马上青松路迳白云关有客来寻半日闲十载灞桥驴子上争如骑马㸔庐山巾子山翠微阁双峯直上与天参僧共白云栖一菴今古诗文吟不尽好山无数满江南赠饶叔虎中年多病早衰翁诗不能工枉受穷郊岛五行君识否要知我命与渠同湖南漕李革夫被召乃丐归浪説归朝归豫章新君万栁百花旁何如表奏光明殿乞取东湖作醉乡轩冕难遮两鬓华官居虽好不如家一心嬾上朝天马要趂春风归种花招山乃诗人刘叔儗故居朱清之得其地清之赴南京中道而返就招山卜筑不久亦去世半路袖回攀桂手一生才遂买山心要知此老风流处来向刘郎吟处寻有钱可买沧浪景无术能还梦幻身一段江山寄愁絶百年不见两诗人清明伤感客中今日最寒心忆着家山松树林白石冈头闻杜宇对他人墓亦沾襟寄刘潜夫八斗文章用有余数车声誉满江湖今年好献南郊赋幕府文书有暇无江湖小集巻八十一江湖小集卷八十二钦定四库全书江湖小集卷八十二宋陈起编利登骳稿青阳洞天呈青阳主人曽少裕两岸苍苍峭天柱停策崖边唤舟渡青巾羽客打舟来惊起灵蛇絶溪去千年神浆不自惜万里晴天安得雨但见飞流落半空空中此水来何处巖下犹涵太古泉安知上不通银浦苍藤半湿苔藓昏石罅无根迸孤树洞门一隙仅通人可惜凿空开洞府干坤明晦自有时突然栋宇那非数开辟岂无人到来巖崖尚絶猿猱路先生朝昏息丹巖万壑归心心不语瑶磬一声天壁寒白云紫雾惊相顾杂兴𣺌𣺌江河流蛟龙所为沼高山苟无松不如低平阜洁身服休美荣辱非所囿孤航何翩翩独徃不我觏眷言友仙乔寤寐耿长抱安得翔风鸾栖神此蓬岛我昔游蓬莱道过崑崙山青壁峭千仞中分两径前上迳险且难行可求神仙下迳极夷易蛇虺交蜿蜒毫釐一殊轨安危异千年弃之从上征高歩追飞鸾勿谓下途易下途前更艰滞冻释阳渊嫩和改隂囿草色谁与媒青青一何骤美人振长袖竚立伤年少芳红不少留况乃飘残照飘零可奈何四气如环珂白云虽有反不反亦已多曲流伤直水远䕃无近柯谁令天有汉杳杳隔秋娥桂林有秋色洞庭有秋波濯衣千仞溪涤垢非悦眼涓辰万里游宁以霖雨缓丈夫秉道心摧挫志逾勉岂如甘与橙南北随所变大鹏击逍遥鹪粒有余羡嗜好非固殊夫亦各所便朝吾出东门回首瞻长坂凄然数根松枯华困凌践时春百卉肥緑苔亦青婉如何虬凤姿独尔失崭岸伐明根下摧樵炊枝上剪忍此棘荆蕃宁此栋梁㸑栋梁君自遗文木固不贱西登巫阳峯怅望髙唐女灵顾不须臾而自亏澄素竚叹为君怀惜此兰台赋不惜兰台赋惜此天下云茫茫八纮中是非谁得论松栢托茂林髙不寻丈至寸乔附太山未长已千里置身患不髙余事安足拟游必蓬莱游栖必崑崙栖仙游必祥云仙茹必灵芝凤凰虽自饥妄食固不回痴鸢吓腐䑕可笑空自疑我昔此园游寒梅吐孤艳重来㡬何间丛青倐以遍谁云花与叶同树不相见昨宵狂风起折我桑树枝徘徊履桑园贱妾当何依岂无薜萝生亦有柔苎肥素情在君子绮帛良重斯无桑蚕安食无蚕我安衣长叹反初路𣺌𣺌天四垂北溪苍山谋避冦念青阳苍山徘徊不忍作古调开之忆我昨选胜瓶钖来苍山上巖豁万里下崃穷重𤣥谓此已胜絶可以无梅川后同北溪游青阳税尘鞍险流贯地轴危瀑垂天关云气夜结构如有飞来仙逈然幽且深直可无尘寰乃知天壤寛浅日非所沿亦岂无胜此天不丐我闲豺虎白日行俘掠无崖巅此境亦莫保惜此时运艰二君皆骏人铨时洞遐观考槃择涧谷取数良已悭天尚不子与而遣纒世患十月崆峒路霜风吹羁单回首旧游处野狐嘷暮烟天地岂不寛我身靡所安思古英达士岂皆薄龙盘求隠有不可勲名乃穷年困衡心虑间庸非大任縁勉哉慎所从致主或不难逃死复诵此自笑还自怜念我昔时语梦惊老云间兹事今已晚谁能复长叹梅川莫令君拉苍山诸诗友用予松风首句为韵招予游金精至而盗作不果游走佛巖有感此行为山来至此事已非云火四地动御风谁与期剥床渐及肤欲去迷所之苍黄走涧谷胜游飜在斯石梯盘七折顿豁万里竒拥巖千脩篁中着寒泉飞天壤有此景惜我前不知逃难乃邂逅自愧还自悲山风送万古开辟知谁为亦有如我徒慷慨来登兹罹难本因此不悔乃攀窥天亦无如还更供爱日晖平生江海眼此志良未痴忽忆家山远寒马鸣相依母子各一方而皆窘贼围欲归莽无从痛毒沾我衣盗犯金川境扶侍母妺复走兴安有怀歉歳古多盗于今起丰年村村递迁偪旗鼓莽相连蚍蝣信有力复此走兴安淋漓雨万壑骇浪惊前山携持母妹孤寄此一叶寒犹胜去年冬我身落梅川母子各一方而中隔妖躔唿酒相劳苦兹犹幸团栾百年㡬星霜十九落忧患人生亦何乐四顾愁我颜平生百事贫所得惟林泉亦复不过取溢量常恐颠天公尚不与谓我取伤亷前登马岗云回首东南天恻恻不得语萧然泪潺湲予与子实避盗同走崆峒予以其年十一月归侍金川踰月而子实走豫章閲三载子实携琬妹归梅川道经盱予自金川侍亲归㑹之酒酣作是诗以饯别壬辰十一月二十七日闻君归梅水经我凤凰山走马来相㑹匆匆具杯盘君行今已反我归梦尚寒回首旧游处白骨犹荒烟昔年崆峒别心已死生看今日寒林霜收悲暂欣懽善还已不期恶别似不难世事未可极临分更盘桓田家即事小雨初晴歳事新一犂江上趂初春豆畦种罢无人守缚得黄茅更似人癸已十一月二十五辞家雪甚作怆然有怀歳暮游子归余始为行客朔风万里长吹雪犯巾帻临行不言苦不忍母心恻干坤迫短景寒日易倾仄氷池緑骨巉冻车琼网澁一寒忍已熟浪出还自责抚劒睨前冈云重楚天黑董叔宏为予道溪庄胜趣赋古调一涧潺潺㵼烟树流到溪庄平不度竹风凄瑟夏犹寒石气萧森朝自雾时平古寨尚留名世否谁人此逃数干坤一转地有灵日月无边江又暮幽潭闻説尚龙宫石屋安知非洞府愿君半天更高楼送此到海长溪去野烧初如萤灯一㸃明须臾数㸃如疎星忽然连亘势不断俨如金虵破夜惊纵横又如长虹百尺渴奔饮江罢蜿蜒夭矫势欲凌青冥竒光异色不可以正视倒影茅屋但觉烨奕光荧荧我闻昔者王家有宝镜镜横八寸名紫珍涂以金膏傅珠粉碧光绛气连属日月含天庭又闻西方圣者释迦子祇林演法导羣生祥光自顶涌不尽三千世界合作一色白月明今之竒光异色无乃是不然安得有此瑞彩突兀来峥嵘天公有玅手变化谁能名忽从青青现有象还复藁灭归无形遗烬尚足泽万物生意行又盈干坤乃知元气本不死不逐火化常存存君㸔余泽滋萌达岂彼死灰能神灵秋风浩荡吹万宝拭目千室仓箱盈赠南丰宰赵虚斋二章芳鲜桃李花烨奕春风道春风不可名桃李花自笑人闲双睫净玉立军峯峭有口宁食薇有身宁衣褐居然观八荒独立招皓月清风亦知人萧萧动幽樾友人自临川来携庾台赵先生与曽丈诸葛帐干丈聨和康乐三谷诗句竒格老追遗韵千年间因难见巧玉叠琼重殆非窘才者所宜逐响矣不鉴芜庸欲借手以窃风斵之诲輙依韵为四章因承教二丈谢游半天下晚歳来兹山平生未识见惊此红玉泉散珠流芳词䇿琼想遗贤上探霞生巖下厯云度阡名存有瑶刻事往如金烟世有好竒士剪茨阐绳筌希此红泉名欲作疑信传胜境㑹即是何必户牖前洗耳天河边听之流潺湲语发谤已兆况复然不然先生学者师文笔峭如山有时骋竒怪倒引天上泉达观古有作竒探今孰贤我亦颇自好种芝东南阡笑倚巖间月冷歌松下烟陆耘秀新插水捕排旧筌闻师有紫书愿启黄笈传三月下汝江支离拜师前归来凤冈上借兰潄潺湲服师双麟芝至今腹果然吾闻烟霞外粤有天桂山其中多仙子傲睨游乳泉三仇乆已絶七试嗟独贤愿持瑯玕树种之琼瑶阡从此仙子游上下陵祥烟羽𤣥师华存灵变通道筌涌龙出宝台绍彼真一传肯如幽求痴仙景愕不前亦不画肉芝平地生潺湲所求圣胎凝视世蝉蜕然家住姑山下朝暮游姑山澄潭贯地脉飞流接天泉永栖无昔老暂游谩时贤古藤蔓直木苍桧随曲阡犹存万古月尚照千年烟谁其箓青华嘿然语𤣥筌紫锋变窻尘重此鑪简传九障傥不存五灵森在前昨者携友朋攀萝掬潺湲神交善爽徒宇宙空茫然沽酒有钱但沽酒莫买南山田勾引催租人惊散青松烟春日幽偏无一事终日自长哦课仆锄荒圃邀人补断蓑为贫沽酒少因病着衣多昨夜冈头雨春风生緑波寄黄希声相㑹不㡬日相别又经时居然感我怀何以冩所思举目皆我友我心知者谁知心而久离此情悲不悲八月寒气高芳莲谢幽池时运迅不留俛仰黄华晖少年不再得而不从以嬉萧条旅舘秋满耳寒螀啼晚歩住在山塘深更深门前落叶与堦平高人听鹤来相过野老因樵熟识名一水欲流山影去断云时伴烧痕生翛然独歩莲峯夕十里松风秋月明观雪溪傍平昔起常晚兹晨独不眠乍惊花遶院顿觉树连天竹压溪头路氷垂巖下泉四时长似此未必有人怜爱雪不能寐凌晨歩水濵断梢惊宿鸟倒竹碍行人叠叠畬堪数层层屋顿匀梅花无处认唯觉暗香春山斋坐不穏复此出衡门熘澁氷还结风髙竹自翻冻流看欲浊饥鸟啄仍喧好是今风景令人忆故园宻雪飞零乱开牕坐小轩鸟寒飞不去鸦啄俛仍翻稚子争团塔山翁半掩门那堪长皓色终古照干坤郊外春色到江断野香涵日娇鸟穿芳树语人隔远山樵春日雨过苔犹湿风来户半开闲花忽落尽啼鸟自飞来仙塘茅舍住在山深处门前数曲滩近村烟势阔傍水树隂寒钓客嗔棋僻髙人借鹤看只愁山水怪嫌我着儒冠门对平芜阔荒田带水声牧童兼鸭养野老叱牛耕山暖松花重园春菜子生杖藜斜日里篱外白云横莫言賔客少幽僻长莓苔也有樵人到唯无诗士来山风花落尽溪雨燕飞回又觉年光暮庭隂满緑槐仙塘一椽自着此山幽芦苇萧萧绕屋头野老屡来询姓字社人相约赛春秋寒山此去无飞鷰白水初传有远鸥病起偶然成独往冷烟斜照使人愁稚子双双稚子戏柴关抟土为人半印钱更过十年那有此短蓑篷笠种荒田后坑茅舍松风飒飒绕回谿遥带居人竹一篱想自不知云水好却令行客立多时用赵南塘赠黄希声韵呈南塘长天漠漠升虬龙龙光鳞鳞涵紫空黒云忽起瀛海上白日不照寒郊蓬九野茫茫路如织我自路絶无途穷缓商同宫琴再抚四顾欲驾班麟风凤凰一翥千里论营营鷰蝠争朝昏黄河波清纵可待失计已落千秋浑蹇予生居百代后上䆒笙典穷珠坟緑图丹书竟杳寞嗷嗷宋玉徒招魂江亭江亭凭望久野色暝苍苍古木浮寒雾空山入夕阳水流前夜月风作早来霜却笑垂纶者因渔亦自忙走佛巖道中避乱走佛巖依依絶溪水有客六弟昆遮予访行事一云分路亡庶或一不死一云相为命生死同所值逺逝宿无舂近逃冦能至垂涕赠之言此身苦难避山剽无崖巅兵骄有城市共守固已非分逃岂云是风闻宜邑郛聚落复烟燬沸鼎无清鳞四瞻谁善地不辰自至斯干坤古无际梅川行我来苍山未一日平固弄兵剽宁邑此时乌合犹惧官风鹤入耳心早寒来无与角去无捕堂堂墟邑自来去堕军长冦那可言初时数百俄数千受旗翕忽亘千里聚落一烬如卷水就中闺女尤可愁肩缗背箧歩牵牛重重阙地捜伏窖谓无白日再天晓我时避盗逃佛巖亲眼见盗循山南红葛䝉头履躔顶萦身锦被翻红浪招贤三尺刃如霜夹以巨盾张朱鎗皇皇我寨神呵䕶山上澄明山下雾路迷踯躅不敢前依依遂犯连湖去六盗飞红登其巅环山呌唿声连天纷纷毬雪半空落赤子甘心自投壑州忘县邑县忘乡我实自弱非贼彊捐金买静恐不受尸祝䑕軰拖朱黄何人此日不为盗已矣独叹吾生忙已矣独叹吾生忙干坤回首空斜阳秋歩述所见趂晴收断薪破晓循幽浦山寒树欲风云重天将雨兎奔初种畦鸡拾获残畆叶深樵无踪水落鱼可数幽草不须生千林秋已素梅花吟落日孤烟寒不度梅花忽见桥西树疎影犹含涧外云暗香欲薄山前雾寒死不作女儿面幽絶却怀廊庙具但知殿后压年芳谁识搀先启春路初开宁无仙子来已落尚恐神明䕶后来红紫竞春风此已成功鼎鼐去早起见雪折竹声髙晓梦惊寒鸦一阵噪冬青起来檐外无行处昨夜三更犹有星次琬妺月夕思亲之什缓作行程早作归倚门亲语苦相思白头亲老今多病不似当初别汝时田父怨黄云百畆割还空垂老禾堂泣晚舂偿却公私能㡬许贩山烧炭过残冬野农謡去年阳春二月中守令出郊亲劝农红云一道拥归骑村村镂榜粘春风行行蛇蚓字相续野农不识何由读唯闻是年秋粒颗民不收上堂对妻子炊多籴少饥号啾下堂见官吏税多输少喧征求唿官视田吏视釜官去掉头吏不顾内煎外廹两无计更以饥躯受笞箠古来坵壠㡬多人此日孱生岂难弃今年二月春重见劝农文我勤自钟惰自釜何用官司劝我氓农亦不必劝文亦不必述但愿官民通有无莫令租吏打门呌唿疾或言州家一年三百六十日念及我农惟此日两过黄伯厚皆不遇留诗别之两过安禅寺皆言尚未归情知相见近犹欲复来辞滩浅舟行澁风轻雨下微白云回首地天濶栁丝丝冬日藤果累累熟山晴自遶檐断薪经雨湿野菜着霜甜诗少客相笑家贫鹤不嫌谁能更惆怅痴坐巻疎帘玉台体两弯弓月眉端照一朶松云鬓畔归欲黙不能言不可娇心无着凭青衣六曲鸳屏紫玉环寝衣红地绣双鸾相思未必君如我一夜芙蓉翠露寒行云一梦去无踪凤尾罗衾翠幔重人夀㡬何禁此别海棠花下悔相逢朱杨冉冉四垂春緑雾低迷惨去程斜日半山烟半岭人生不合遇倾城贵谿有石相背而生俗名之背夫石余谓妻安背夫抑夫弃之耳易之曰夫弃石双石巑岏倚云瘦背立苍苍两成丑不知底事忤夫君千载春风不回首妾身虽弃妾不寃混沌初开已相守君兴蟠天云妾亦助君去终当为霖九地回白日昭昭此情愫临平春日有怀少年贱生理嗜书彊解事长怀希南风趍数慙北鄙干坤双鬓改日月寸心死誓从鹿豕游乃复叨一第两年三作别云雾生马耳临平二月春花事归桃李独寻处士梅三肃湖边水一官未得仕畏首复畏尾旁观未知羞自愧己无地悬知簮绂禽扰扰事万起终当緑雾中友彼乘龟子南柯不世勲仅足雄衆蚁观溪流西山连夕雨涨此百尺浑怒涛响半空气可飘崑崙一朝势力尽枯苇有不能洋洋溟渤寛终古无亏盈感兴圣域久芜漫功利时竞趍管晏苟有实安必世唐虞开明周孔心頼有伊洛儒古来正其心平治信有余彼哉典午时相师谈清虚未知千载人视今又何如又寂寂卧空昼忧怀忽无端揽衣乱西涧复此凌西山春事已无多半消霜霰间狂风更甚雨时蔽江南天寒草昔衰靡及兹秀平阡日晚幽阳生余光草中妍徘徊桃李花瑟瑟飘寒烟别游天台云卧住半月陪杖屦此别情讵忘平生两知心踪迹长相望兹游天相之檐雨对夜牀旅行得心朋在客如家乡如何遽此去泛彼天台航知君爱竒观赤城有霞光傥逢五百尊问我今行藏诗骨瘦未改双鬓尘已苍至家明时射䇿难为合尘世求名本是浮整顿书籖还夜课増添酒瓮与寒谋羞逢山友长低面悔把渔竿不到头尽日小楼凝远望白云黄菊十分秋永新道中冉冉螺川路兹行本不期地平风到疾山僻雪消迟渐远乡人少初行岐路疑断云无意绪直欲上梅枝月哀哀半规月前日犹盈轮冉冉㡬何间光彩倐以沦至精孰如斯犹不逃亏盈天地亦无根万化无长存矧兹寄一形随天运浑冥若无重素规谁信天地精金川早行着野霜方新照天日未出苍茫雾气昏惨淡一片白吾疑九天外与此同一色和希声莲华樵人遇仙行芦溪之山高插天莲峯更压芦溪山峰头青壁絶千年谁知玉阙藏神仙平明採樵陈氏子五云深处楼台起中有七仙白玉冠方瞳射人秋自寒台前一道白莲泉七始花开一成莲固知此子无仙骨秪以崆峒入仙室低头乞命却走回尚复褰裳取莲实归来疑信互相传朴哉此子非妄言安知琼楼玉室峭千尺即非面前崔嵬一片石安知世人俗气厚如山飜把琼楼玉室作石看亦非仙人幻作石世人俗眼自不识安得鸿都道士白玉簮持我此诗扣青壁仙塘即事山斋临薄雾徙倚杏花枝猎客惊熊馆行人指鹳池为贫锄药卖因懒上陂迟林外孤烟起遥知日午时衡阳赠定父咏常半世择交友深知仅数人情亲无语忘歳久转心真世乱身难定话长天易晨相逢原不料一笑鴈峯春次苍山晚出闻汀冦之什山斋无一事歩到白苹洲滩近溪声夜云寒石气秋烟尘深冉冉天地入悠悠回首东南路干戈半白头宝陁清赏夙慕展游愿不从心因成小咏宝陁十里路此日想同游万古不收雨四时长是秋树寒烟半拥山湿雾长流独我思归苦无因到上头江湖小集巻八十二江湖小集卷八十三钦定四库全书江湖小集巻八十三宋陈起编李涛䝉泉诗稿南山南山思美人也彼美人兮在南山之阳岂不尔思道阻且长彼美人兮在南山之侧我不见兮寤寐思服彼美人兮悠悠我思何以予之琼瑰玉珮南山三章章四句登高丘而望远海登高丘望远海万里长城今何在坐使神州竟陆沉夷甫诸人合葅醢望远海登高丘知我者谓我心忧不知我者谓我何求归枕蓬莱漱弱水大观宇宙真蜉蝣读阮籍咏怀十七首人生天地间如花开春时遇晴即欣荣遇雨还离披晴雨由上苍汝花何悲为显允阮嗣宗放达世所推忧思独伤心作为十七诗感慨怀辛酸似未达天理既好王子乔又恶轻薄子善善又恶恶好生而恶死如何得徽称口不挂臧否处事处事无心万象春任教逆境自横陈笼中无疗家贫药门外有催诗债人酒盏濶疎瓶乆卧文书散乱案多尘生前富贵非吾愿肯学痴人问大钧诗社中有赴补者有诗千首可成名万户侯封亦可轻自是高标凌冨贵肯随余子逐恩荣君游壁水甘芳饵仆为铨衡上玉京水镜兰坡各求第诗盟似未十分清新年开义馆教族属子姪作诗勉之日与圣贤居其中乐有余但存三寸舌读尽五车书学问胜金璧功名特土苴先当分义利毋作小人儒兰坡过省俯随缰鎻就科名可笑兰坡未苦清不管北山怨猿鹤竟从南海掣鳌鲸赏延于世愧在我思济斯民同此情轩冕傥来来则受未来犹可以诗鸣诗友作渉江采夫容触拨鄙思亦成一首涉江采芙蓉江水湿我衣厉揭不惮行将以遗所思所思不我见持此将安归野花逞姿媚衆好纷莫违此物何足叹但伤爱者稀春昼回文一首茶饼嚼时香透齿水沉晓处碧凝烟纱牕闭着犹慵起极困新晴乍雨天赠染花徐仲湘顷刻花开奕叶光花间竒字兆灾祥神仙幻术从来有昔日韩湘今仲湘杂诗十首滔滔东流水赴海无归期亭亭右转日今兹复来兹人生寄天地百年七十稀思虑复营营恐为逹者嗤燕雀贺厦屋虫蚁慕腥羶野花引飞蝶古木来嘶蝉秋天百虫吟春天百禽喧翟公真闇事喜愠见色言明主不弃士我自志山林爵服岂无华才疎力难任鸟向深山栖鱼由深渊沉吾亦爱吾庐髙歌复㣲吟深巖有老翁龎眉须鬓雪夜半唿我名授我㣲妙诀字画古籕様体势讹复缺双眸忽烱烱须臾竟披閲至今得其传心㑹口难説琴书琴书随分足生涯只灌园畦亦自佳行状是崔斯立记门风似杜少陵家添诗人瘦因中酒解睡魔围只上茶无事出门觅诗料廵檐指㸃数梅花寄范税院倚衡清敏当年宰宝唐至今遗爱在甘棠税苗有例分三等吏卒无因下六乡时异事殊民尚忆人亡政息事堪伤如今白纳重催吏也坐先生对越堂次韵平野王子厚登相山不及相过儿童传好语王子去求仙我住亦迩只君胡不惠然相望百里外一别五年前㑹聚浑闲事鹭鸥盟要坚题袁恭父神心精舍山川城郭同一形市林鸦鹊同一声吾身本自备万物万物何有非吾身此心虚彻公则明事至能应物能名君不见神心精舍袁主人叱咤风雷呵鬼神僧本均乞䝉泉稿近闻甘子说僧里有翛然诗学贯休体心叅马祖禅箇中真有得名下岂虚传索我䝉泉稿因风寄此篇题盱江王章甫梅境仙伯当年亭植梅当今天子题品来梅花是我丈人行见梅不赋梅应咍王君结庐在梅境日与梅兄相追陪吟诗些起逋仙魂索笑醉衔工部盃吾闻梅乃万木母桃为奴婢李舆台一阳生于万物始梅花独先羣卉开一隂生于万物成梅实独先羣蘤胎华寔先天天不违梅之时义大矣哉纷纷余论不知本秪説百花头上魁此语闻之梅亭翁録以赠君君勿推为广夀长老文杰説嵩溪偈隔江招手见高亭来谒嵩溪听水声纵是远公今不出也须强起送渊明为能仁长老本端説无学偈十二时中六不收了然无一事为头禅河既寂无由浪此岸已离那用舟尘世荣枯真幻梦湼槃生死是浮沤要知无学用工处十二时中六不收三月十六日西湖闻杜鹃才上苏堤闻杜鹃杜鹃怪我在天边平生不作功名想今日胡为冨贵牵辟谷未能那废食置山所欲尚无钱但须两事略如意便占白云深处眠访林龙发车马喧阗桃李村谁人复识老梅尊时中只有梅亭姪来访西湖处士孙江湖小集巻八十三江湖小集卷八十四钦定四库全书江湖小集巻八十四宋陈起编乐雷发雪矶丛稿仆非能诗者而亦好作诗蚤游诸老之门或谓可与言诗比歳渝江罗季海西湖胡雪江间亦採而刋之然传録失真甚则杂以他人之作以鱼目而混骊珠仆得盗名之讥矣其可乎前歳归自京师继罹忧患葢不复言诗也尝得李抑杪书必欲为之刻梓即尝谢之继而友人朱嗣贤何尧卿捐泉市梓又有请焉辞之再四而请益坚余诗本无可传而诸贤之轸念者如此仆不得辞矣切念蚤歳雕镂纂组溺志词章既而悔之方将鞭辟近里以进圣贤之学其敢以诗传哉古今言诗莫尚于老杜尝有诗曰文章一小技于道为未尊仆果能诗犹犯老杜之戒况不能诗乎知道者当亮仆之心而有以教之可也时宝祐丁巳朔乐雷发书歌行九疑紫霞洞歌猗欤竒哉紫霞之洞真天开千变万状不可述恍疑幻出壶中之蓬莱湘濵两姝不敢到怅望苍梧云缥缈尔来三千三百年斑龙空卧金光草我採姹女江华濵是为三十六帝之外臣右持緑玉杖左携紫金经长歌天上謡一唿开仙扄列炬照深窈悬身事幽讨羣仙喜我来惊笑欲絶倒何侯抚我顶伟远拍我肩緑华赠我金条脱安期分我红景丹借问此何地指言太虚天翠霞紫云张宝幄悬黎结緑盘璎珞万叠苍苔荒石田谁唿青龙耕紫烟虎岳铜墻未遍识拟开宝藏䌷云笈嵯峨水际披蓑翁应是籛铿钓神龙仙人仙人何多事惊世骇俗变灵异或跣距足垂天云或印短趾流沙浔或现姑射处子身粉霞红绶藕丝裙或示普陀大士形或持簮栁垂宝璎或挿镂象管或结火齐珍或琢𤣥圃玉或布祇园金洞中之深不知㡬百里但见萦纡屈折一里一涧水人言有路通桂林乘兴欲寻日华君吾闻洞中大小洞天三十六帝遣列真分治局上界官府应更多定知此洞今谁属猗欤竒哉紫霞之洞真天开我上㑹稽探禹穴复浮沧海登天台巖谷岂无竒眎此何尘埃摩挱崖石题恶句记我杖履敲云来黄涪翁元漫叟目力一生空宇宙澹巖阳华有何竒枉费篇章劖石窦乌乌歌切莫读书莫读书惠施五车今何如请君为我焚却离骚赋我亦为君擘碎太极图急来相就饮斗酒听我仰天唿乌乌深衣大带讲唐虞不如短后腰彤弧吮豪搦管赋子虚不如快鞭跃的卢君不见前年欃枪照巴渝今年烽火连成都风尘澒洞兮白日糢煳杀人如麻兮流血成湖眉山书院争馁肉浣花草堂纷剉刍何人洗兵马何人致白环何人丸泥封函谷何人三箭定天山大冠若箕兮髙劒拄頥朝谈回轲兮夕讲濂伊绶若若兮印累累九州博大兮君今何之有金须碎作仆姑有铁须铸作蒺藜我当赠君以湛卢青萍之劒君当报我以太乙白鹊之旗杖剑麾旗取将相何用区区章句为死诸葛兮能走仲达非孔子兮孰却莱夷噫歌乌乌兮使我心不怡莫读书成书痴寄雪蓬姚使君赠君昆吾湛卢之宝劒青雀黄龙之巨航悬黎垂棘之美玉都梁笃耨之名香佳人佳人在何处濯足洞庭望八荒藒车馡馡辟芷緑欲往从之道阻长倚宝劒兮翼轸胶巨航兮沅湘玉以彰君子洁身之徳香以表骚人流世之芳我所思兮隔秋水天呉翕忽蛟螭翔佳人佳人蹇谁与爱而不见心䀌伤胡料院出示车攻图仍索俚作九壤卧龙唿不起乳臭谈兵空满耳书生未识玉帐经且抱此图䆒终始姬家出车咏嬴家小戎诗卫家武刚扞突骑马家偏厢走羌夷只今车阵无人识天狗横空晒躯血北人以鞍马为家谁遇奔冲展竒䇿豫章先生今孔明胸中森罗万甲兵天衡地轴玅絶识内阵外阵何纵横千枝緑沉列虓虎万臂黄间张白羽人言险野难用车公独规模掩前古车攻图车攻説八采眉前曽进彻世人苦谤陈涛斜却向齐门空鼓瑟今朝朱轓富川头絶江以北瞻神州李刚政要讲车战南渡勲业应可收泾水黄铁山碎双轮快展出燕地朗诵先王复古篇他时此笔犹能继壶中天歌赠侯明父葢头即可居容膝即可安连云大厦千万间何如壶中宇宙寛壶中何所有笔牀茶灶葫芦酒壶中何所为目送飞鸿挥园丝牕前祝融老僧竹壁上九疑狂客诗壶中主人知为谁啖枣仙伯雪鹤姿左揽𤣥微袂笑移砥拄弄河水右拍长房肩饱餐麟脯倾玉舷蓬莱山在何处劝君且占壶中住不曽上到金马门也应不识崖州路探禹穴浮沅湘脚下尘土鬓上霜我到壶中如故乡谢杨孟溪县丞惠以章墨白首侯芭蜀江边曾向君家传太𤣥射熊草赋留残墨相应当日还渠得飘零萧洒㡬世孙解得胶法舂𤣥云物理往来元莫测后世子云还旧壁君家所有更赠君君还赠我何慇懃感君慇懃复三叹努力西牕磨铁砚太𤣥艰深吾不为愿写诚斋易传探𤣥机佳人两章寄许东溪衡之山郁苍苍我有佳人在山之阳木难为佩兮云锦为裳爱而不见兮我心忧伤安得为鵾鹏凌风置君傍衡之山郁苍苍衡之江清且漪我有佳人在江之湄朝飡菭蘠兮夕馔江蓠欲往从之兮我马虺隤安得为琴髙江波与君随衡之江清且漪古体登濓溪太极楼岑楼跨层崖灌木翳頺沼旷哉宇宙心况兹展遐眺前哲日以远川麓被文藻芳甸馥荃蘅枉渚杂凫鸟亭亭沼中莲冉冉庭下草扣寂参太极换化领衆妙俗薄神理乖力柔圣途杳英英考亭翁反心㑹天奥万理粲良言一诚贯元造朂哉登楼人毕景尽此道深根复深根笃行以为宝送程营道官满赴阙髙旻振爽籁苍鴈鸣芳洲倾城饯茂宰乡耋罗藻舟茂宰蕴渊道厥源溯伊流字甿振仁策范俗惇圣猷夷心灼理要政简吏统周芳风被儒肄惠术沦农畴鲁封有驯翟张廷无讼牛慨兹戒徂西离𠂻郁绸缪赠我茂叔莲纫君晏子裘庆霄鳯跃神囿瞻麟游世道日以隘民瘼谁克瘳厉志抗遐业吹万溥九州揆余忝皇鉴敷文勉征愁行行重行行夷庚无驻舟次韵李监丞月夕闵雨穜稑旱欲藁蒺藜秋向荣哲匠轸民瘵慨此夜魂明蓐收正秋歛肥遗何纵横仰霄蟾曜聆垤伫鹤鸣彼美玩华光芳樽酌麹生崇榭歌窈窕秀质罗辎軿节序孰不欢宅生念匪轻同胞正焦灯对酒何忍倾恤喜限惽智同兹感隂晴淰淰山云起筞筞林飈惊企彼天瓢润弭此农橰声崇情发翰墨赏心谢筹觥溥泽乃夙念穹爵岂所营荣贱有异分感兹反巖耕次韵李监丞城西纪游呌舜问寥濶咏濓涤尘嚣驾言城西游慨彼往哲遥仪鳯不可唿鴐鵞浴清潇怀或光风杳蕙若吹凉飈苍梧陇云愁庐阜大彫岂无人希周亦有文规姚佔毕末学陋俗薄神理销沿流浮伊洛泝源窥羲尧执中与太极万古瞻魁杓察㣲笃强力贤圣谏匪辽舜官翳灌木濓塾栖丛苕观乎纪游作悟彼进学条兰巵娯才彦岂谓磊磈浇得深情赏惬理胜英藻超揆予果何为农野勤耕穮景迫昧见道曷奉徳化昭次韵李监丞同刘玉渊游七泉世变而流水前哲嗟逝川良牧隆化本访古漫叟泉念兹名泉意感彼末俗偏渊窦与嵌臼杖履聊回旋不识漫叟心曷诵漫叟篇恻念轸苍氓溥泽同一天蚁聚与羔跪命义当亦坚回邪乃败徳毋以已欲专夸士五鼎辱穹爵或自纒临流叹浇风薄言倾酒船浸泉旌吾志冻泉存旧传潓涍汸淔铭石昭万年无感发人黜彼敲墨氊嵗月亦云久古迹埋尘烟泉根石己泐泉上树欲仙森㦸呵虎士谁能听潺湲理义着古今贵贱俱荒阡今公七泉游陵谷尚未迁励俗振古道及兹诵恶圆刘侯同襟期赓唱挥彩椽漫叟或有知骑鲸跃层渊彼哉赋君父圆曲工求权厉民恣屠斮巧宦勤攀縁安得激七泉布作化雨宣送絅斋李监丞赴湖南提举吏统乆已紊使选匪易为蝎虺何蓁蓁鸿鴈何累累持节岂不多旷职苟所私缅怀紫阳翁昔使东浙湄陈臬纠官邪扬仁苏民疲兹道有后先哲儒昭令规絅斋寄潇牧邦懋灼帝知励亷肃寮宷反税驩乡耆所学藴渊道寛严权理宜兹总全楚境歌此皇华诗位穹民言邈壤广吏蠧滋问俗职所重简僚乃政基视听贵逺周细㣲在可遗揽辔戒前路岂为好爵縻揆予忝英盻怀徳念别离别离彼何念康济乃所期懿兹逺大业肇此咨度时朂哉振英采慰我湘民思秋夜感怀溽露沾灌莽华月流高旻唫咲嘉此夜抚化悲萧辰萧辰何所悲游子多苦辛道峻悟力谢业遥昌志湮𤣥鬓日以变丰景将遂沦堪舆一大宅羲娥为旅人卉木互荣落蛩蟀何吟呻气随稚耄变理胜䘏喜均反性乐天爵测化葆道真抚巻慨往哲芳猷藐难亲江湖小集巻八十四江湖小集卷八十五钦定四库全书江湖小集巻八十五宋陈起编乐雷发雪矶丛稿律诗寄雪蓬姚使君湘鳞六六寄相思疎栁新蝉想别时今夜各听三楚鴈秋风又老一年诗梅花且补离骚阙薏苡应为史笔知剪竹疑峯新制笛待冲霜月访桓伊谒山斋先生易尚书淳熈人物到嘉熈听説山斋亦白髭文字尽传融水后精神如战辟雍时灵椿终不争朝菌蓍草惟堪养夀龟细嚼梅花看总义只应姬老是相知送桂师钟尚书赴台老依牙纛捻吟髭又折梅花话别思五岭不遮鸾鳯诏四方俱诵鳟鲂诗人才晋魏凋零后国事江淮倥偬时頼有老臣经济在快唿桂醑饯篙师题钟尚书北征诗稿野雉江鸥满故都秋风禾黍捻唫须六千里外驱旃斾五十篇中见版图金铉尚期扶日御玉衡终合正天衢书生亦有中原志那得君王丈二殳呈广西张提刑陆续城边按部归梅花随处扑征騑溪山有助吟题遍狱市无寃讼牒稀竹屋听猿眠碎月莎庭引鹤歩斜晖莫嫌瘴雾侵湘客满路风霜冷枲衣罪言愁杀潇濵蚁虱臣乱山斜照独含情人材不似深衣古国势如何楮币轻石燕未苏湘国旱木牛那济蜀州兵幸无杜老流离苦切莫吟诗到北征闲居自遣雨积桑枢长昔邪谁能载酒访杨家汉庭用少臣今老鲁俗皆冠我独髽忧国苦无蠲忿草看书喜对决明花衰頺懒作江湖梦拟斸三桠养鬓华又许由溪上小屠苏红树苍山对一臞白髪功名惟劒在青灯活计併锥无谁言荆楚多竒士却笑干坤一腐儒桐㡌貂冠俱有分寄言儿辈莫揶揄寄楼居朱漕住近江心古寺边幅巾应伴浙僧闲官衔自管金陵观冠业多依鴈荡山出处要留青史看功名且逐白云还殷勤为祝楼居月好照横舟潄碧湾呈姚雪篷使君祝融应自胜崆峒且读通书辨圣功事可语人甘受谤诗能名世不嫌穷舂边採药收湘芷月下调弦送楚鸿頼有行人碑尚在棠隂依旧恋东风雪篷见示送赵东巖巡部诗皇华歌彻酒杯忙泽畔骚翁送范滂琴带衡云弦索润马飡湘茞辔丝香山中貍豹随吟斾部内豺狼入按章却笑诗寒吟骨耸愁看詶唱挟风霜书萧千嵒集向来杨陆共峥嵘吟到停云趣转精古似洞庭张雅乐严如即墨歛残兵茵蔯终不肥方朔芣苢何堪病冉耕细读残编搔白首未应造物忌诗名滕王阁下赋越蜀艇乱相偎风饱千帆带雨开阁上鸣鸾今已往江头飞鹜只堪哀栁汀絮满河豚贱桃坞花残石首来应接溪山吾不暇自怜白髪欠诗材宿金滩泷吏崖翁是赏音江流泯泯对秋吟天虾扑火帆樯晚水狗捎鱼岛屿深千里庭闱云满眼十年湖海鴈惊心今宵客枕清如水称读西山夜气箴寄许介之惹得诗名徧九州酒徒棊伴半公侯离骚甘隠鱼鳞屋乐府多传鹳鹊楼醉叶㡬窠藏菊径蠧荷三畆䕶渔舟中原应有楼兰国空鎻呉钩到白头闻边报寄姚雪篷淮烽蜀燧照边隅白髪忧时我腐儒楚客汀洲搴杜若齐王沮泽索茈葫耽吟自爱南游好久谪曽谋北事无拟对祝融扪蝨话何时重捋使君须寄戴石屏曾到元郎吟处吟雪篷烟艇欠相寻凤鸣道国空诗句鴈到衡峯只信音拾橡祠边寒听雨纫兰院里夜分衾蹇驴倘遂黄花约鸦觜敲烟共掘参戊戌冬仆客桂林雪中赵叔愚司理书张司业逢贾岛絶句为寄今冬对雪感而有作朔风桂水浸琼沙曾共骚翁理钓槎对酒又吟端木叶论诗还忆欵冬花饥能驱我瓶储罄老不饶人镜影华拟唤扁舟寻剡叟岭梅潇菊各天涯寄仙巢先生钟尚书吹香亭上送飞鸿且把行藏寄蜀桐老境只须寻远志世途还要避沙虫公于天地初何憾道在丘园固未穷曾是辕门投巻客应怜听雪卧蕯䓖寄萧太山兄弟梅花好处共心期曾撷天葩寄梦思兄弟自为千古计江湖方诵二萧诗贪泉定喜逢亷吏倭国何应拜老师賸拟寻君攀桂树路遥谁肯借驴骑送丁少卿自桂帅移镇西蜀琼海收兵玉帐闲又移斋舰泝涪湾三边形势全慿蜀四路封疆半是山魏将旧闻侵劒阁汉兵今欲巻函关细倾瑞露论西事想在元戎指画间訾家洲竹坞松湾遍履痕断碑无首野苔昬江山应识前贤事裴栁今存㡬世孙岛雾海霞留古意春猿秋鹤冷骚魂何人㑹得登临意闲嚼梅花伴酒樽慈氏阁峥嵘梵阁碍银潢且对畦衣问马王落日断霞连楚粤缺钟坏像杂梁唐英豪已往雄图歇栋宇犹存古意荒惆怅石湖题柱在倚栏无句独凄凉雉山寺宋永初中有僧名西颙诵法华经于此白雉听之而化至唐黄梅五祖弟子喜登告祖乞廵礼五祖应以遇雉即止后至此开山本朝王初寮有留题藓碑萝石拥嵒扄独倚笻枝问大乘白雉苦无千歳种青山空识六朝僧诗传北岳刋新帖禅接西淮冷旧灯拟凿氷泓浇冻砚褉亭闲借法华誊拟游长沙至零陵忽动归兴拟寻禹栢过长沙且泊愚溪问酒家歳旱可能飞石燕秋高还看落天虾干坤纳纳催霜鬓岐路悠悠又菊花惆怅草黄骐骥病归心依旧遶烟霞袁家渴泊舟往事谁能问水濵停挠仍是薄西曛樵渔空自存袁姓凫鴈何应识栁文钓艇分灯归客艇岭云拖雨接溪云楩楠兰芷今何在空使行人误旧闻小檥袁家窰竹居买酒江遶衡门接旅津鲤鱼风歇水粼粼湘醨三盏浇吟思潇碧千竿对老身题壁未能行客醉典琴不用主人贫隔江谁掉髙名丽满载鸬鹚捉锦鳞饯云壑唐使君赴邕州簩竹畔拥双旌回首江蓠隔楚汀曽向前贤参学问且教远俗识仪型安南兵息塞烽冷罗殿马来蛮草青怅望铃斋何处是遥瞻朱雀认诗星归侍石田茅屋野苔春喜对庭闱话苦辛客路本无如意事瘴乡难有却回身且寻农耒耕湘雨待看天戈洗塞尘门外黄旗边饷急可堪杯酒各伤神寄呉茂远苏公堤畔系吟驴知在垂杨第㡬株学校文章如画饼朝廷官爵似唿卢春吟应欠梅花在时事曾言楮币无惆怅湘湄分袂处今看细雨长蘼芜送史主簿之卾就辟囊中秋巻逼唐贤门外侯芭问太𤣥才大岂堪栖枳棘官清应只友兰荃湘行又泛君山月淮绩曾冲赤壁烟拟借从君新句看试寻黄㡌寄纲船又宦途㨗径在三边且驻吟船赠马鞭壮士苦无横草志将军还用撒花钱北兵犹未回燕鸭蜀耗何应问杜鹃今日送君无别话看随却縠洗狼烟送卲𤓰坡试湖南漕举槐花匝路促湘行闽赋唐诗旧擅声有志向曾言国事论心何止在科名毕方夜煽杭都火大角秋纒蜀道兵莫作腐儒塲屋话琅玕满腹正须呈送李公浴游临武岭梅潇菊两关情歳晚江湖载酒行客路欲依严挺子瘴乡已老少游兄瓦盆且话田家事肉食谁通钝汉名惆怅韩张亭畔路雪鞭风㡌又东征赠江华熊伯巖堂萱营栁伴吟哦黄绶仙翁鬓未皤对客不矜名第贵论心惟在简编多江头鲂鲤香晨膳境内鸱枭冷夜窠湘国诗盟今寂寞衰頺犹喜识隂何江华送熊清父游广州时予有衡阳之役邂逅阳华且酒壶海鹏衡鴈各征途闲身俱被饥寒役老境还堪离别无乡梦定应思欵段客吟何用説娵隅曾从仙叟叅𤣥诀好访安期採涧蒲喜李景魏就熊巖伯县尉招长歌白石草庐深今抱园丝就赏音温饱不为儿軰计行藏端见古人心鳣鱼堂上春开帐鸂鶒滩前夜对衾拟挂奚囊梅下听谪仙应共隠仙吟送友人之辰州觐省路鸢巢畔瘴云低山径如梯去马迟正则自吟皇树颂广微惟诵白华诗春风採药桃花国落日寻碑薏苡祠觅得丹砂能寄否溪亭送客鬓毛衰江湖小集巻八十五江湖小集卷八十六钦定四库全书江湖小集巻八十六宋陈起编乐雷发雪矶丛稿律诗谒李梅亭力㧞鲸牙气贯虹玉堂归只守文穷世无真魏扶吾道人以干淳望此翁大地精灵藏笔下国家命脉寄山中緼袍羸驷崇仁路正拟登门听击蒙代送徐侍郎赴召大厦谁堪任栋梁试留斋舰问行藏朝廷议论如春雨呉蜀人材似夕阳三渐何曾投砭剂五寒今望起膏肓拟看相业磨崖在却到浯溪话别觞听友人谈蜀道事石栈天梯荡战尘谁驱哨马满峨岷尽看乌犬为君子谁问沙虫化小人敌国岂真饶邓艾蜀材正自欠呉璘细吟勐虎长蛇句空对西风泪满巾送广州刘叔治倅钦州兼守事天涯亭畔拥提屏丹荔黄蕉满去程皂葢却迎新别驾碧幢应忆老先生象蹄印雨归蛮国鲸鬛掀潮撼海城曾是乡贤分守处试寻醉石共题名逢熊季可暮云春树饱相思今共秋风捋白髭北阙未知鹦鹉赋南洲空诵鹧鸪诗旗亭尚喜髠能饮客路谁知朔独饥赖有湘翁生计在且吟九辩撷江蓠送李焕云赴恭城主簿恭城山水接三湘应觉他乡似故乡官况不妨栖枳棘客程还见食㯽榔寒暄未定宜加爱事业无穷要自强千古忠魂如可问试吟雏井漱吟肠寄季伯辉石楼峰下寄吟身静掩桑枢琢楚珍苹草青莎招隠士暮云春树忆诗人门无车马多嫌僻家有图书不似贫拟借大鹏揩老眼何时樽酒得相亲舜祠送桂林友人尧山分首舜山逢唿酒旗亭两鬓蓬客思且须论契濶诗交应不计穷通儿曹富贵秋烟外前軰风流落叶中明日吟船又何处渡江衣冷荻秋风送董炎震归攸县千菊溪头话别情君行我住两伶俜山中有酒招元亮石上无禾养百龄狼尾屋低苔漠漠龙须菜长水泠泠故乡语燕应堪听莫放扁舟过洞庭赠衡山侯霖家住衡山茗坞深轩辕道士是知音窊尊酒好聊同醉石鼎诗难莫浪吟雨外虺隤寒食路花邉格磔故乡心却怀世上扬雄少肠断侯芭何处寻送骆起谒襄帅广西宪知君无地种江蓠看了衡山看九疑客路不堪还话别侯门何处可题诗吟青罗带行离岸唱白铜鞮过习池唿酒试浇征马足绣台油幕有相知题豫章宋徳父游湘诗巻醉唿仙叟共浮湘捆载风烟满锦囊名是浦云山雨起诗连沅芷澧兰香好吟秋月招元结莫赋朝云恼楚襄英巨老仙今寂寞行人还解识珩璜常宁道中怀许介之雨过池塘路未干人家桑柘带春寒野巫竖石为神像稚子搓泥作药丸栁下两姝争饷路花边一犬吠征鞍行吟不得东溪听借砚村庐自写看题许介之誉文堂端平丙申桂林伯尚书钟公以遗逸荐东溪先生许侯于朝越明年得㫖补初品官衡州户掾其诰词于始则有夙有誉处且嫺文辞之褒于终则有其以行义教于乡里之勉州里人士莫不荣之又明年许侯乃于东溪之濵剏堂五间以为讲道着书之地仍摘天语誉文二字以张其名敬上赐也堂成山斋先生为之记者详矣当世之名卿才大夫又为之赋咏者衆矣顾仆晚生小子何足言诗辱徴俚作不敢固以陋辞敬书二首以记盛事併叙圣天子始终褒勉之意庶得附姓名于不朽云曾佐元戎洗緑林兄翁何止擅诗声久辞骠骑寻瓢饮谁引鸣驺聒耦耕厚礼正罗温处士浮名还污祖先生衡茅那识丝纶美尚拟升堂结社盟又姜䕫刘过竟何为空向江湖老布衣造物忌名从古有诗人得位似君稀圣朝自要求参术吾道何应贱蕨薇晚节黄花须爱䕶且教湘士挹芳菲濓溪书院弔曾景建太极楼头霁月寒断絃緑绮不堪弹牕前自长濓溪草泽畔还枯正则兰苍野骚魂惟我弔乌台诗案倩谁刋伤心空有金陵集留与江湖洒泪看许介之以丞相周益公所书古乐府四篇见寄敬题其后纸上珊瑚间木难曾敲黄阁却吟鞍赏音今有平园否得句堪寻岣嵝刋鹦鹉夜栖金屋冷的卢秋战玉关寒春风归鴈那知己寄与深宫絶塞看读系年録绍兴八年以后事娄敬金缯满去辀便看雷雨润遐陬诸贤自抗排云议宰相方深偃月谋湘国乍闻悲鵩鸟秣陵还听唱符鸠九原晏老今知否搔首青编恨未休栎呉大帝庙赤壁濡须事已虚且依栎酧芳壶九原尚拟吞铜雀千载今惟记赤乌湘浦有人修旧祀荆州无地展雄图定知斫案英灵在闲对祠前洗湛卢昭陵渡马伏波庙功名要结后人知马革何妨死褁尸汉帝可能疑薏苡湘民却解荐江蓠纸钱撩乱巫分胙粉壁阑班客写诗堕水跕鸢无处问滩头斜照晒鸬鹚访萧太山父子仙桂灵椿各典刑飘飘姿韵激天鲸家传八叶䀋梅种诗接三苏父子名四海尽将看县谱一堂那许与文盟尘埃不敢相亲炙且汲渝溪濯客缨谒张兵部时守临江新除湖南仓东皇太一待新诗共喜新槎泝楚涯父老尽将看鸑鷟使臣应不问狐狸江头芳杜催行色境内甘棠有去思细读诏书搔短髪瓣香那识帝王师苏莹中先往新淦过新喻访之不遇赋诗为寄玉笥山前水拍空知君何处系吟篷敢轻竒士题凡鸟谩有忧心咏阜螽沅芷澧兰犹可寄江云渭树苦难同门前草木皆诗卷独倚篔筜啸晓风送萧太山赴新兴令翡翠芙蓉去路荒许浑诗里认封疆昔闻古佛传宗印今得吟仙绾县章鱼婢蟹奴供俎豆马人龙户杂耕桑澹翁应解知心事试汲寒泉荐瓣香访菊花山人沈庄可网尽珊瑚採尽珠只餐秋菊养诗臞永嘉同社声名在干道遗民行軰孤我恨朱门无食客君言青史有穷儒饥寒正用昌吾道且对钤冈共捻须怀二萧未曾相见已相知楚粤江山棣萼诗每恨干坤催我老却于湖海识君迟机云才藻今无㡬管鲍襟期説向谁靡靡乱山嘶瘦马碧云日暮正相思疎拙越冠齐瑟事皆非疎拙唯甘与世违客路莺花愁里看故山烟雨梦中归采薇有备淮南静移粟无谋浙右饥纳纳干坤须俊杰湘翁祗合制荷衣陈东甫酒间举作归心只有杜鹃知之句犹未成篇因为续之归心只有杜鹃知且倚裴亭共捻髭客路秋风吹杜若故园春雨老辛夷家贫未办闲居赋世浊空吟感寓诗邂逅江湖还别去岸花樯燕两堪悲赠别陈东甫呈尚书钟公洞庭濯足共题诗今听骊驹话别离泣玉可能悲卞子买金只合铸钟期荷盘剪緑须栖鹭鸶顶分丝补接䍦斗酒彘肩聊自壮古来骚客例寒饥登潭州怀雪篷姚史君贾井裴亭遍短笻红尘归骑又匆匆我寻桂树吟招隠君对莲花诵易通今日江山劳别梦他年灯火课新功濓溪最念初平老恨听连牀话未终下摄市吟到湘潭一叶黄贾胡踪迹正悲凉抱琴沽酒异乡客打鼓发船何郡郎楚女越商相杂沓淮盐浙楮自低昂尘埃市井无人识濯足江头望八荒云峰寺拟寻嵝看蟠螭且解青鞋濯禹溪弔古犹疑九枝栢谈禅且问一茎虀虎抓崖树供僧㸑猿摸廊碑认客题应接溪山无好句满林空羡乱蝉嘶到衡岳呈弟山长闲依禹栢系征骢猿鸟应犹怪贱踪正拟开云访韩愈可能避雨识茅容朱陵洞里秋唿鹤紫葢峰前晓听钟欲踏青霞寻胜趣倦游应许借吟笻许介之馆仆于东溪临发赠别洗耳泉头漱晚凉西风衣袂水花香酒边豪气横荆楚灯下清谈杂晋唐天地每穷真俊杰山林偏有好文章试拈茹草同君舞后夜闻鸡月满床下第归后李伯辉李景魏索近诗吟遍呉头楚尾春多慙才客问征尘振衣天目寻黄独濯足湘江咏白苹宋五已惭称进士陈三何用作诗人锦囊元属君家有今买渔经理钓纶题李湛汉诗集后楚砧岷葛饱清游金节银菟照㡬州诗句多如姚少监行程还似杜叅谋黄陵夜诵虞妃泣白帝春吟杜宇愁拟问湛溪何处是梦随闽国弄渔舟赠李伯辉家谱诗盪冦将军后唐朝李却家緑华双荐者况复古今夸江湖小集巻八十六江湖小集卷八十七钦定四库全书江湖小集巻八十七宋陈起编乐雷发雪矶丛稿七言絶句咏史六首高祖逝骓走鹿各消磨劒外功臣剰㡬多四皓两生元不听故乡枉费大风歌陈胜呉广假号偷名只可怜枉抛钱鏄弄戈鋋陇头燕雀应相笑鸿鹄元来是项燕韩信愁看钟室噼良弓何不当时杀蒯通今日真王成底事只应娥姁是英雄东方朔蜥蜴盆边解滑稽且分社肉饱蛾眉刘郎最怕秋风冷那听君言撤殿帷司马相如狗监无端荐薄情鹴裘犊鼻帝乡尘当时最有文君恨不识长门买赋人班固请室寃魂呌不闻神丘隆碣谩遗文平生词藻谁知己腐䑕孤雏却误君汴堤栁万缕春风窣汴堤锦颿何处栁空垂流莺应有儿孙在问着隋朝总不知读李羣玉集光顺门前系马吟𢎞文舘里翠云春却怜白首河西尉枉作蓬莱献赋人又捐玦江头弄钓舟兰花杜若满芳洲如何才子无骚思只咏蔷薇与石榴与复古叔读横渠正䝉书惆怅枯株与晬盘云横太白梦魂寒半生骄吝如蜗缩自把西铭反复看又谁掘骊山起老师竹林灯火共心期年来后学轻前辈看彻臯比罢讲时题杨从行湘诗巻杨即诚斋仙云寒锁碧瑶天突兀吟坛北斗边试问凤凰谁得髓竹林听雪对床眠又呌云吹玉舜祠边醉嚼琼糜漱石泉旧读离骚今忘却快披秋巻嗅兰荃次韵熊云瀑秋夜见寄吟落秋牕烛炧红想弹九辩入丝桐荃蘅岂不如葵菽谁继豳风补楚风无题大裠褒衣走浙淮何人不识鹤山来只今心印谁传得自折通书拨篆灰抚州偶题金柅亭边栁拂城春风系马酒家吟尘埃满面无人识却得黄鹂作赏音萍乡病渴犬子无从典骕骦荒邨忍渴望潇湘楚王萍实甜如蜜不许诗人取次尝甲午社日客桂林巵酒豚蹄客里欢石尤风𦂳枲衣单东阳病骨如鹦鹉最怯南州社日寒桂林歳晚忆钟尚书尘满湘翁薜荔衣江湖歳鬓晚成丝桂州杨五今何处雪片梅花枉费诗醉中偶成醉敲茶臼啸秋烟苦欠髙阳买酒钱拟入乱山飡栢叶石床闲对麝香眠送友人游昭州呈陈谦之佥判阆仙去补荔支谱梅谷归呈飞鹜秋惟有瓜玻共君在马蹄何苦又昭州又道乡牵损衮龙衣谪堕天涯咏楚蓠莫放蹇驴游别处拾青阁下有残碑又鹏运堂前话别愁菭蘠三度楚江秋近怀莫向元龙道问舍求田是韩头夏日偶书蜾臝啣虫入破牕枕书一垜竹方牀家童偶见草头字误认离骚是药方秋日行邨路儿童篱落带斜阳豆荚姜芽社内香一路稻花谁是主红蜻蜓伴緑螳螂新淦偶成飞飞緑凤挂梅梢犹记来时雪拥袍今且归舟新淦路担头稚子卖樱桃赠呉季诗燕子楼头一曲春曾骑骄马掷黄金如今世事漫头雪破屋孤灯忍冻吟演教寺弔楼居朱漕罗带江头蜕绣衣人归香草谢家池秪今玉树埋何处惆怅僧房认得诗又穿冢难酧地下知逢人多说项斯诗今朝痛洒西川泪万里梅花欲放时延真道院沧流翠竹接仙扄霛菜丹虬拱上真拟就𤣥翁分半榻闲听秋雨守庚申访赵愚斋不遇谒者云入幕抵晚方归因成一絶奉寄雪片梅花满砚池芙蓉幕里客归迟今朝解了公家事尽听辕门报酉时史主簿以授菴习稿见示敬题其后併寄张宗瑞姜䕫荒冢白苹深鸑鷟无声结緑沉拟向鄱阳寻后杜只招张叜听君吟又吟了南楼到库楼塞云边月困雕锼只今南北无诗禁曾有新编过境不术士醴陵丁梦营将之舂陵有赠㸔尽槐花买卜人窊尊且认旧碑文只今世上无清惠却恐元郎解君又渌水池边旧钓矶何时归去濯征衣千年城郭应无恙祇怕风尘老令威送欧阳平仲起郁林教官快把诗书洗瘴茆雕题墨齿尽同胞天涯那得随衿佩试借叔堂讲义抄又古来节妇比忠臣怊怅明珠一窖尘千古纲常君记取题诗烦问坠楼人萍乡和王尧章韵征衲无人补旧绵萧条客枕楚萍边拨残石炭西牕冷知忆山家榾柮烟赵司法诗集自题近道葢取工部所贻元隠居诗中语也道书二絶和遍陶翁饮酒诗醉笼天地入鸠夷细看官爵成何物肯带奚囊过九疑又浣花骚伯杳难世上宁无元隠居读罢君诗三叹息断絃緑绮定何如听庐山胡道士弹离骚庐山道士菊潭仙前世沧浪握楚荃莫道离骚遗响絶孤钩寡珥尚能传又弔湘谁解荐江蓠忠愤泠泠冩七丝愁絶九疑山下听重华应许就陈词题王尧章伫香亭满池蜀锦照深衣尽日慿栏课楚词要识此花香絶处露凉风细雨晴时又对花味道兴何长好学颜家到坐忘莫与红尘儿辈道心清正自得真香又故园荷屋傍濓溪若爱莲花入梦思今日题诗还自笑江湖尘土鬓成丝题昭州田廷亮书稿后㯽榔口里吐参苓折槛无门九虎深家在道乡亭畔住定应千古有知音又少海无波鹤禁虚满朝闭口养曹蜍白袍乌㡌和宁外却有山人请建储次韵熊云瀑秋夜见寄呌彻苍梧望八荒暮云秋客各凄凉此情未许傍人㑹愁絶中庭月一方江湖小集巻八十七江湖小集卷八十八钦定四库全书江湖小集巻八十八宋陈起编乐雷发雪矶丛稿五言律诗访伯父幽居对坐如禅舍闲烧石乳香书看新讲义药问未传方仆语梅花里僧经竹叶傍题诗吾岂敢牕户半吟章桂林怀李景魏阳华万叠云无计得相寻所学皆时好何人知尔心莎城百粤逺雪峤一翁吟已是怀人极天寒奈水深桂林送人之琼州招捕海冦訾家洲畔路别尔苦匆匆説战令人喜耽吟与我同旌旗枫鬼雨舟楫鲎簰风想到琼峰顶题诗更记功与李盘翁知县登七星山弔石道士叠嶂矗空青耽竒共一寻苔荒碑意古茗苦道情深有兴梯苍壁无才咏玉簮吟仙何处去我辈复登临次韵史主簿雨夜见寄水长许由溪春寒入竹扉㡬人听夜雨惟我怯单衣树罅青灯耿篱根白菌肥明朝有忙事推枕问渔矶道中逢老儒由蜀出丙穴鱼应好曾经问钓矶干戈今未定城郭是耶非诗社尊黄髪侯门薄布衣干坤豺虎满见尔一歔欷时事时事如頺屋谁堪任栋梁国贫僧牒贱边病檄书忙有分忧宗社无才出举塲未应王谢辈挥泪送斜阳逃户租帖名犹在何人纳税钱烧侵无主墓地占没官田边国干戈满蛮州瘴疠偏不知携老稚何处就丰年登江华寒亭到此脚跟酸千峰逈不看年深碑字浅日薄树隂寒石罅巢蜂乳篱根堕鸟残爱吟还畏崄不敢倚栏杆访表叔李竹斋门庭接豆根吟避市尘喧每爱诗无敌应知学有源云山供俎豆笔砚长儿孙愧我相过数秋风酒一樽拟长沙访姚雪篷至永返赋此为寄今傍南轩住应知理趣精通书多似易论语不言诚拟欲听微论犹能慰别情江湖风浪隔肠断楚鸿声雨夜读陆放翁集炉冷童吹火山房夜黯然湿薪添茭热苦茗带芎煎灯暗潇江雨诗吟笠泽烟老仙何处去搔首弔尘编送黄天河天河那可到山顶翠参差村屋煎黄蜡官炉照荔枝地蛮游宦少县小迓賔迟鼻祖曾吟处荒苔想满碑呈赵叔愚司理闭户垂杨句江湖半世看不应求五岭却自建孤坛浙社朋游尽唐诗气味寒今朝流水调只向子期弹梦访刘漫塘曽雪巢二先生前辈风流歇江湖欠赏音向期行古道谁解识余心月浸金坛冷云归玉笥深潇湘风雨夜客梦得相寻青湘逢廷对人归因问时事南客帝乡归青袍照緑髭问知当世事解诵圣君诗淮蜀军书急湘樊邸报迟空传廷试䇿韦布説边陲南林寺律院僧应俗庭荒草木删无碑堪攷古有客自看山竹好惟嫌宻云多不自闲小溪知最近童浴夜方还象石铭九疑之麓为丽山有巖崩道厥石如象予游而爱之遂命之名而铭曰百兽出王象实孔伟有崩斯石惟象是似赑屃其形巉岹其齿我爱斯巖原象之美钟竒日南邈尔荒裔服兮帝车维天子使相彼嵒阿济济多士遗教笃学峻实地任重致远伊国之器地以人彰敢铭巖趾江湖小集巻八十八江湖小集卷八十九钦定四库全书江湖小集卷八十九宋陈起编张藴斗野藳支卷云间勌倚柁楼闻鹤唳半生此地一经过机云故月荒凉宅湖海新秋浩荡波晓红莲商客市夜牕白苎女儿歌吟边冷被沙鸥笑衣化京尘鬓亦皤江湖伟观隄栁朝朝送酒船一䦨山色越帆烟蓬莱云气东溟外阊阖星辰北斗前突兀向来无此屋登临当日有诸贤夕阳过雁慵回首吟入闗河万里天鳯鹤鹊三题与江社同赋一去朝阳寂不闻西康台北起寒云梧花竹实年年事柰此喧啾百鸟羣立雪精神两瘦芦天风入羽思江湖逋仙梅下曽相识千载归来一语无月树争枝影共寒楂楂飞过屋头山五陵年少多春闷一弹千金落等闲顾迳海水还清浅停杯问二豪雨来江色暝沙长岸容高吏鞅何能脱王程敢惮劳秋风柁楼底短髪不禁搔钱氏东臯百年钟鼓园林在人物萧疎更海乡藤络湖嵌山解长花移邺本土犹香棋声静昼松阴淡扇影闲秋水气长莫道官忙行乐少也分物色到奚囊上海梦断三更鹤芦边系短蓬聴潮看海月坐石受天风物至秋而化年来我亦翁长歌相劳事犹喜此樽同新晴林影熹微晓乍晴老于世故独关情连烽未撤边头戍积潦犹妨陇上耕几为饷蚕忧湿叶重因漂麦困饥氓龙公多事多劳耳万理由来要得平録録録録竟何为衣尘日以缁故人闲入梦乆雨颇妨脾燕履登巢息蜂程载蜜亏独斟莲子酒愁絶杏花诗除夕京国逢除夕栖迟鬓欲霜春声生竹爆岁色动椒香戒睡聴鸡早占诗探蠒忙烛花频送喜儿女笑烘堂祷雪天竺由灵鹫过冷泉降香天竺去瀹茗冷泉来新径石间过危亭木杪开烟山晴若畵霜叶湿如灰㸃检经行处今年未见梅祀事误被鸡催起偷聴漏鼓稀书檠风展卷香盌火生衣困嗅茶犹病吟飱菊可肥月明天路靓亲到帝旁归西湖清明芳天新霁惠风和软緑平隄凝不波桃李无言看客惯楼台如畵占山多游裾匝路塡车马翠榜开筵鬬绮罗寂寂寒烟生水面白沤柰此月明何酥兼味醍醐外分身乳酪中江南鸣穉犊塞上寄飞鸿干雨看如幻生盐讶渐融腊残犹有待煎取牡丹红食蛎次韵芸隠相黏成什伯峰耸若山王攻处须犀䥫持来出蟹汤梅花霜后味竹色酒边香坐忆游闽乐今年始得尝次韵月中闻鹤月明华表语霜清万籁沉沉静有声一自别来琼树长几回飞梦到曽城孤影徘徊且月中流离满贮酒如空东皇太乙应来下笑指梅花一信通斋宫偶题衆緑扶疎雨气清栁花吹作小池萍文牕昼寂斋房邃三潄华池诵玉经同寮约游香林分韵得林字约我当休沐同过支道林棋边翻覆手酒外太平心石潄晴湍细猿吟夏木深归帆带疎雨凉意满幽衿春朝偶题忙里偷闲答物华一官随分是生涯春风酒棹湖隄栁晓月吟鞯辇路花报喜忽闻枝上鹊忘机时下屋头鸦残年钝闷今朝尽重对菱花拂帽纱重游大涤洞天涧水泠泠石髪新松花香靓翠崕深云生不没仙人迹丹化犹啼捣药禽洗眼人多求圣水醒心吾独爱清音杖藜更欲过新洞无柰春空又作霒东庵与道者语有感瘦䇿松间日又斜更过南崦喫僧荼丹青岭树明寒叶水墨江天噪乱鸦付酒一杯真乐事读书万卷是愁涯更尝世故知闲味河水依然鬓自华朱柿慈恩分种逺骈实渥如丹埀野华星大然云火树寒蠏螯微有忌牲血讶难抟七节虽堪赏无劳把核钻喜李鹤田至次阮云心韵兼寄月树秋来碧几寻古芗熏彻紫芝吟无因得去陪清赏祗寄山君一寸心浇酒逋梅又几回愁吟旧雨独登台星星鹤语山晓割得云心古锦来九日细看黄花把一枝东篱犹是昔人非题糕酒外豪心在吹帽风前素髪稀雁呌霜天悲故国鸦翻溪树背寒晖百年独有闲居乐可怪东山事竟违道场山访碑无古迹丹碧覆嵯峨塔向城中共山从寺右多疎松小溪路逺溇太湖波何锴书堂在犹嫌隔翠萝何山山因人得姓人去佛来居隣有天章墓碑无玉局书幽溪通古郭荒涧入春畬客子吟须冷高峯夕照余月泉纪游小春霜㝢晓闲访古招提何歳斋鱼废初弦顾兎迷先民堂上像寓客柱间题僧户蜂分小山形虎欠低松青江庙北竹老野桥西亲汲聊煎茗深登信杖藜琴师年九十相见手重携不寐空牀展转对孤檠寒漏年长更雨声如此干坤闲歳月明朝华髪满头生寄鹤田鹤向孤山去未归片云行雁与心期新诗不着工夫得雪外看花独立时至后阳生七日验飞葭衮衮天机歳载华江草未圆青帝梦香云满洩与梅花霅川次韵鹤田苕霅双流合䑺樯万里通连山黄独雪一雁白苹风酒户春醅浅鱼村晚市同旧游蕉鹿外未老已成翁歳晏用赵谊父访云心韵以寄看春知几度𤣥髪故应非世事真犹梦人生瘦胜肥竹边随意入梅下得诗归缅想羊何友湖山乐所依正月二日雪雨送冬雷了如簁堕晓晴萦盈溪树色骚杀纸牕声着瓦消还易因风冻不成纷纷门外履犹自贺元正送晏桂山赴高沙郡青衫赴阙已三迁红斾临州不五年旧吏侉荣从事府新民迎拥使君鞯牡丹池馆春融日莼叶汀洲水涨天自是边筹谈笑办归来仍侍玉皇前接武容台彼一时溪乡重幸得追随沤前心事沧浪影梅下吟情汗漫期感慨中年无近别徘徊明月有相思殷勤劝醉阳关晓受尽耶歈只自知秋思暑退凉生体气佳卷帘聴雨感年华西风叶叶梧桐冷开尽庭前白鹤花溪上今夕知何夕吾意亦良适明月满船篷清风动帷席过雨前溪浑停云半空白衰荷无娇红老梧有枯碧频更烛对棋仍把酒浇石嵗行变暄凉朋情慨离索相思日以长孤吟夜方寂露下客衣单草际萤光奕年年修玩心一醉不得惜鹤田还江右欲留云共住云去楚天长此日吾犹惜中年别易伤搜吟梅下影赌奕橘中香谨勿移山诺春风入帝乡归雁亭青云影里自由身几倚䦨干看不真又是江湖春雪尽年年肠断玉关人午日次韵池袭父小泊苹香栁下矶重逢佳节感年时束蒿偶作人形想采药须供国手医江镜愿为明主监楚菰愁赋逐臣词酒边听尽敲蓬雨数日淮南去未迟埀虹四岸俱无只有天烟樯如雨落沤前不知笠泽翁何许波上清风一万年忆着前游十四年三高祠下夕阳船无钱买得鲈鱼鲙吟就橘花香里眠姑苏台故址畊残草树秋无人曽见鹿来游甬东亦是当时月不照笙歌只照愁虎丘曼陀石上无根树歴歴生公说法余劔水一泓清彻底至今人说有龙居惠山石苔滑汰屋连斜第二泉边古佛家一壑松风聴不了却留僧坐自煎茶楝花绿树菲菲紫白香犹堪纒黍弔沉湘江南四月无风讯青草前头蝶思狂毘陵天庆观龙殿阴壁老怀仁笔头角峥嵘春起蛰有时麾斥惠山云行雨归来半身湿丹阳道中流寓人累土编茅古制痺官田种秫得沽私自言身健无徭役犹胜平生江北时京口运河上荒荒永岸水如沟翁仲无言立上头日日餫舟衘尾去东南民力尚支不多景楼暇日此登临凄凉北望心戍烽孤障杳塔影一江深敌帅投鞭想将军誓檝吟所嗟人事异天险古犹今金山江身台殿切空云夜月鱼龙影不分八十老僧相引说潮痕不上郭公坟瓜州如此江涛更有人佛狸竟死不能兵幅巾短櫂沤前梦未省当时有此城维扬即事牛斗星边禹贡州东南屏蔽大江流向来明月珠帘梦不信秋风夜柝愁皂角林前野地寛新塘路口草泥亁天乎如此功名事成败观人自昔难茅屋芦门半市坊居民无事亦军装愁来莫上城头望西北浮云接太阳月明城上韵边笳一枕三更梦到家不耐楚氛真僻性赋诗酌酒与琼花土雾如蒸暴暑天烛龙偏驻栁边船三清观里风廊午满意题诗借榻眠平山堂弔古隔江山色畵图中故址荒来与庙通画地雄天淮海水占星高直斗牛宫试评蜀味长泉变欲唱欧词古栁空往事茫茫増感慨聊凭戍卒指西东平山和韵鹤田琼花应自笑南翁白髪栖栖逐断蓬兵后百年城郭是尘间多事古今同孤烟逺堠如常戍五月穷边尚冷风可待莼鲈归兴尽长吟且复付杯中道中观戽水戏书秧马泥深茧犊闲烛龙顾影桔橰间寻常六月江南雨不比君王帑藏悭江湖小集卷八十九江湖小集卷九十钦定四库全书江湖小集卷九十宋陈起编刘翰小山集桂殿秋青帝子碧莲宫不驾云车骑白龙瑶池路逺羽衣湿玉珮泠泠明月中双玉节到神京碧盃仙露冷如氷一声金磬千花发洞口天风吹酒醒翠屏曲小亭帘幕埀阴阴梅香入枕春生屏西牕月落翠被冷鸟声残梦东风醒三年不唤清溪渡梦里瀼西春水路江头女儿双翠眉能唱刘郎芳草句小宴一曲歌云劝玉觞归来斜月恰侵牀小牕细嚼梅花蘂吐出新诗字字香余乆客都城秋风思归作楚语和吴郎採菱叩舷之音秋风兮凄凄山中兮桂枝弹余冠兮尘堕芳草緑兮未归家遥遥兮辞楚荆伤去国兮重登临抚长劔兮増慨复鸣铗兮成音採中州兮兰芷望美人兮千里我所思兮天一方共明月兮隔秋水种梅凄凉池馆欲栖鸦采笔无心赋落霞惆怅后庭风味薄自锄明月种梅花红牕怨啼莺唤起纱牕梦红日满帘花影弄翠屏香字冷薫炉罗衣叠损金泥鳯去年君去燕归时今日燕来君未归欲把相思挑锦字夜寒懒上鸳鸯机起来翠袖双罗薄东风满地桃花落渔父轻舟一叶一轻篷上有萧萧鹤髪翁昨夜不知何处宿月明都在笛声中春晚呈范石湖风日萧萧两鬓华倦寻银笔赋余霞五更枕上无情雨三月风前薄命花春困有时因病酒客怀何日不思家年来事事心情懒惟有归耕䇿最嘉上元小亭靖康诏令文章种桐邑公侯国老家种得人间桃李满春风无地不开花石头城离离芳草满吴宫緑到台城旧苑东一夜空江烟水冷石头明月雁声中天上月春氷一片净无瑕万里清光遍海涯欲与常娥移桂树月中先合种梅花春日沉沉芳酌动金波笑引疎梅泛玉荷几度天寒归雁少一畨风雨落花多功名好在知心懒富贵重来柰老何鸟雀数声传喜语梁间燕子亦能歌江南曲我家江南同野老自纺落毛采苹藻清风满袖读离骚半畆幽畦种香草门前流水鸣溅溅日暮归来自刺船遥山数叠作媚妩落日断霞明晚川雨余汀草涨新緑红衣湿尽鸳鸯浴採莲女儿何处来唱我春风湖上曲瓮头酒熟方新篘白鱼如银初上钩唿儿洗杓醉明月酒酣更作商声讴鸿门宴江东遥遥八千骑大战小战七十二刘郎晓鞭天马来踏长安开帝里子婴已降隆凖公君王置酒鸿门东张良已去玉斗碎三月火照咸阳红绣衣归来日将夜可惜雄心天不借当时乙失范増谋尚引长戈到垓下刁斗乍急营垒惊夜深旗尾秋风横玉帐佳人不成梦月明四面闻歌声拔劔相看涙如雨我作楚歌君楚舞明朝寳马一声嘶江北江东皆汉土玉斗歌汉高帝真英主也其入闗则约三章封府库子女玉帛畧无所有秦人归心焉不待白蛇赤帝老妪夜哭然后知为天命彼姁姁项羽欲扼其喉而困之难哉鸿门之战沛公亦几危矣项庄舞劔项伯翼蔽沛公得从间道以归独使张良谢羽羽受其璧此亚父知其为勇所以慨然碎其玉斗也感之作歌汉兵咸阳未休舎楚王长歌到戯下项伯夜入张良营沛公仓皇出城谢自言戮力共攻秦不意入闗成此勲闭闗籍民备他盗尽封府库待将军项庄抜劔项伯起汉楚兴亡在今尔鸿门壮士斩闗来慷慨一巵谁惧死君不见秦亡鹿走骊山倾四方尽起诸侯兵龙颜隆凖泗上长天之所授谁能争英雄肯落他人手独遣谋臣谈辩口君王间道却归来满地秋声鸣玉斗吴门行吴歌婉婉清如水西风晓自阊门起双桡艇兮採菱来翠荇緑濵香十里芙蓉影落已知秋溅湿罗衣眉黛愁回声荡桨入门去明月家家秋水流客去送客归来月满檐梅花微笑隔疎帘酒醒今夜银屏冷沉水薫炉旋旋添哀友人案成歌舞小春娇何事春随草木彫从此巴江江上月有人和涙独吹箫闻笛谁将玉笛按凉州吹彻春风不下楼若道声声都是恨不知消得几多愁小亭芳草萋萋怨未归西池残梦要题诗緑牕昨夜东风小开遍梅花第几枝题飞云阁一笑归来春尚寒小梅飘尽雪初残迟迟更待梨花月醉倚飞云十二栏立秋日乱鸦啼散玉屏空一枕新凉一扇风睡起秋声无覔处满阶梧叶月明中江湖小集卷九十江湖小集卷九十一钦定四库全书江湖小集卷九十一宋陈起编张良臣雪牕小集晚步南城下冷云堆屋晚仍春惘惘人行陌上昏飞去飞来沙上雁去年洲渚旧芦根春词竚兰无限楚时春罨岸风平緑自熏睡起畵檐双语燕梨花留得夜来云又后主搴香复倚春潘嫱梳洗最轻盈南朝破后无词客燕子桃花古石城芳草复芳草芳草复芳草有人孤倚楼明月复明月何处照离洲相见𣺌无期此恨讵相知日暮天寒吹属玉蛮江豆蔲重重緑玉台体一寸春霏拂绮寮蕙花江上雪初销伤心燕子重来地无复人吹紫玉箫主人流落委荒坟燕子还来坏㦸门惟有桃花古时月端端正正照嗁痕晓行千山万山星斗落一声两声钟磬清路入小桥和梦过豆花深处草虫鸣陪天童觉禅师如城风勒江云雪未匀梦寒不到碧梅春破帆又指芜城近漠漠平沙落雁频赋栁暗旗亭不忍看临江愁杀晋衣冠伤心明月扬州路十里珠帘蕙草寒示长芦仁禅师丛丛竹雀閙人家农事春来渐有涯品字柴头煨正暖不知风雪到梅花别持上人茂竹永和字浣花天寳诗清江入舟檝忍泪别僧持梅市道中连雨疎篷不耐关脩眉如失更晴悭越王故国无人问子穿花自往还有怀山房每忆山房话夜深机前无主亦无宾老兵未领西来意斜倚屏风一欠伸西湖晚归帖帖平湖印晚天踏歌游女锦相牵鳯城半掩人争路犹有胡琴落后船书情奉寄蒋弋阳公五都一何绮歌管政繁㑹睠我友明月援琴写秋濑何言吴离后一饱困藜稗风雨墨如翳欲往徒自碍頽年去堂堂白髪新种种崎岖造化乆败屦常决踵从来万里意不料乘崄恐鸣鹤畧九皋未羡乘轩宠留题吴兴投老庵白鹭悠悠去不还渚云汀草一生闲暮年不入西州路空倚梅花说住山送人游姑苏儿时吾亦寄君州细细聴君说旧游处处緑波通酒巷女郎多在採菱舟雪后雪花竹屋未全消寒雀稍头眼擘椒纸合不烟梅自放底能踏湿渡溪桥九日书吕季慈室上池入寺见承平影落南州迹易陈手把黄花看新雁风烟愁杀旧京人感旧三十六陂春水緑四十九年人事非扬子江头永嘉后吴侬荡桨北人稀山房惠猫从来怜汝丈人乌端正衘蝉雪不如江海归来声绕膝定知分诉食无鱼过临平儿时曽忆此登临细说穷途有述征四十九年蘧伯玉月明人静过临平过西溪罨畵层波蕙草荒冷云客雁两回皇梅花到得吹成雪尽是清愁不是香赠英上人之秦賸肯迎张禄踏越何曽用计然元鼎事看蛙胜负大槐人与蚁相连酒熟浊醪初熟荐霜螯不拟寒山不广骚清晓豆花篱下立竹梢独与月争高遣家书家住鄱城小洞天经年烹鲤尚茫然几回鹊喜无消息吹杀灯花独自眠祝猫江上孤篷雪压时每怀寒夜暖相依从今休惯穿篱落取次怀春屡不归偶题谁家池馆静萧萧斜倚朱门不敢敲一段好春藏不尽粉墙斜露杏花梢萱草雪色侵凌緑翦芽枝抽寒玉带金葩北堂回首伤心处却复令人恨此花小破小破燕支钿早梅雪云平澹越江迟青山歳夜行人少鸭鸭羣飞浅草时谢汪尚书见访黄叶声中接锦鞯添丁篱落怪相牵归来賸欲从僧话正掩楞伽曝背眠夏夜恰则黄昏雨便晴青塘迤逦尽蛙鸣月明已在芭蕉上犹有残檐㸃滴声平旦平旦梅花破冷红越香何限水流东陈年翠袖新年恨尽在吹香笑语中江湖小集卷九十一江湖小集卷九十二钦定四库全书江湖小集卷九十二宋陈起编葛起耕桧庭吟稿春怀过了花朝日渐迟相将又是禁烟时寒留栁叶凄迷处春在梨花寂寞枝牛角横书孤壮志鹿门採药误幽期自怜白髪成何事说与啼莺未必知姑苏怀古阖庐城下水连天故国凄凉思惘然堤栁数行埀舞带砌苔几叠晕歌钿了无麋鹿游台下祇有凫鹥戯水边往事如今销歇尽断霞残照锁寒烟记梦绮寮缥缈敞虚明鹄峙鸾停䕶碧城珠蘂一枝春共瘦玉环双珮月同明曽题洛赋缄新意却拊湘絃寄逺情十二阑干风细细觉来依约记棋声湖天霜晓十里平湖浸晓光玉鸾飞舞镜中央也知青女催梳掠淡拂铅华试靓妆暮春杂兴畵阑目断楚云西芳草连天客思迷家在江南烟雨里落花时节杜鹃啼紫椹累累缀碧桑林塘雨过緑生香荆扉昼掩苍苔寂留得芸籖伴日长闭门花落又春深白纻歌残对晚斟惆怅年来心绪恶一庭烟草緑沉沉兰杜初芳湘水春鹧鸪啼处草如茵双鱼不寄衡臯信空有灯花入梦频燕子声中日正长读残书卷乱堆牀梦回却爱西牕寂闲看松花带夕阳雨中梦故山冥冥细雨湿江城掩映书牕翳复明倦客一杯愁顿减故乡千里梦初成金华洞口羊惊起石佛山头鹿伴行何日东归溪上路一犁春渌带云耕疎櫺寒意沁疎櫺闲堦草尚青市朝人自醉泉石我常醒桂写月标格兰传秋典型何妨为老伴相与两忘形初春感旧又是春生杜若洲凭栏回首总闗愁云横楚崃萦新梦月泛吴波忆旧游立马醉题花外驿闻莺笑倚栁边楼如今万事经心懒祗合长歌拟四休檄雪银阙书飞急羽忙料应滕六奏虚皇要将阆苑蓬壶水幻作琼林玉树芳风约云边停鹤驭氷清月际舞霓裳鳯箫莫品凄凉调催老梅花枉断肠和芦洲刘子泉秋怀雨送秋归雁带霜凝情无处寄诗狂一庭莎草蛩吟老万里梅花鹤梦长徳谊可踰钟鼎贵圣贤不死简编香迩来世道添悲梗不但摧车是太行赠燕镇日双栖向畵梁有时飞去为谁忙得泥趂暖添芹垒掠水因风贴栁塘语重唤回芳草梦舞轻时罥落花香五陵年少伤春恨书系红丝拟寄将次子泉韵一声鶗鴂又春休风簸榆钱满地流燕子不知花落尽等闲飞过栁边楼月转庭花玉一䦨寳钗不䣃待郎看丁香拟结相思梦无奈东风作社寒东归游倦归来似长卿敝庐事事费经营扫除尘土虚堂洁拂拭牕櫺旧纸明径菊已荒唯草长井花少汲觉苔生寒衣未办西风急不柰邻家机杼鸣除夕爆竹传声又歳除流年不驻隙中驹屠苏未用斟春酒馎饦先教促晓厨彩绚户庭更鬰垒欢传院落竞樗蒲老来乐事闗心懒吟对梅花捻断须秋寓都城次赵君瑞韵催破橙香荐蠏黄快斟新酒润诗肠雁拖暝色横秋水鸦带寒声噪夕阳万事莫如花下醉百年浑似梦中狂登高休负湖山约约买扁舟载艳粧次刘野泉韵自笑生随雁影浮几经楚尾与吴头塞楼角送闗山月湘驿砧敲岳麓秋歳月森轮如走坂功名求劔记行舟即今安得如渑酒与汝同浇万古愁安分凄烟澹霭鎻林扉又是秋光欲暮时苹叶江湖风翦翦桂花庭院雨丝丝世情冷暖杯中酒人事输赢局上棋安分得闲闲最好不须身外强寻思览镜览镜羞看鬓㸃霜若云勲业更堪伤已甘身向山中老安得名留海内香雅志拟联高士传倦游慵入少年场长吟酒醒凭䦨处更聴秋碪答暮螀赠乌龙山圆上人笑把儒冠换墨衣深思富贵有危机参他龙象知今是还了鸳鸯悟昨非开钵展单随所寓打包持钖去如飞有人若问西来意正要高谈为发挥支颐气数推移有盛衰老观此理独支颐阅人云木能千载过眼风花只片时名利场中棋变幻是非窝里浪倾危到头输与山中叟乐在耕鉏别不知涙谁奏琵琶妒客欢嗁珠泣玉使心酸感时多向英雄洒怨别还从粉黛弹每聴巴猿愁滴袂莫烧汉蜡恐堆盘阳闗一曲君休唱唱罢人间行路难小隠小隠山林习已成市朝声利让渠争是非每向静中见悔吝多从动处生且约苍官陪竹友共邀欢伯访梅兄歳寒心事期相守一瞬枯荣任变更秋夜城笳吹下暮云边萤照书帷夜未眠游子不堪征袖薄西风嬾诵擣衣篇楼上楼上何人奏玉箫数声和月伴春宵断肠唤起江南梦愁絶寒梅酒半销宫词银漏疎风透玉屏碧梧枝上两三更依稀似写华清恨云冷香销梦不成江湖小集卷九十二江湖小集卷九十三钦定四库全书江湖小集卷九十三宋陈起编武衍藏拙余藳平生最爱读洪文敏所编唐絶句手之輙不忍置今阅此卷何翅千里对似人也龙泉张实甫充圣东坡见齐安朱广文小诗云官闲㕔事冷蝴蝶上阶飞谓其可入图畵适安此卷絶句模写景物吟咏情致多有可笔于丹青者惜不遇坡之品题端平丙申夏五蕙巖方万里昔徐孝穆以魏収之文沈于江曰吾与魏公藏拙衍学诗三十年投质于宗工名胜者甚多藏拙之余仅存此稿故云淳祐改元立冬日衍书秋夕过松陵月冷江空夜气浓桂香飞下广庭风不知何处神仙过鹤唳数声烟霭中莺栁外飞来恰弄声瞥然流去一梭轻分明嗁断春愁处风不惊花午院晴宫词补遗梨花风动玉䦨香春色沉沉鎻建章唯有落红官不禁尽教飞舞出官墙牡丹春籞正秾华有㫖今年不赏花翦落金盘三百朶内批分赐近臣家采桑曲粉光薄薄髻云埀叶满湘笼独步时女伴未来归未得水边闲照挿花枝道是蚕忙未是忙日长犹得事梳粧罗敷有语何曽解倚树偷窥马上郎虚星坛月下闻笙何人吹动玉笙攅天濶风高桂殿寒声轧五云飞不去夜深和鹤落瑶台宫思当时十五正娇妍选入宫中二十年谁料祗今三十五舞鞾未踏玉阶前书畵扇双成午夜约飞琼齐驾红鸾看月明缥缈碧云归去晓洞天霜冷玉箫清赠苕上隠者夹谿槐栁緑云堆辙蹟何尝到碧苔不种桃花縁底事恐因流水悞人来开元广寒词桂花珠殿水精楼柘袖笼香乙夜游飞下银桥人不觉月明三十六宫秋客去晋人冠子羽人衣客去移牀傍小池扇影不摇蕲竹净藕花风里看唐诗游吴门同乐园疥池光亭壁呈使君张都承一城和气万花春金碧楼台处处新太守不孤同乐意木兰堂上看游人春日舟中书所见翠峰斜倚侧金翘罗带萦红罥碧桃应是春愁禁不得东风深院粉墙高花外风来夹腻香片云谁遣下巫阳不须回首频相顾彼美伤春易断肠明妃曲一霎春风出塞行六宫挥涙别倾城当时谁议诛延寿益重君王好色名马上风沙乱鬓蝉氊乡同地不同天琵琶何用弹深怨出降乌孙更可怜闻角呈宗谕方蕙巖晓角吹愁客梦寒一声声落曲屏间吴儿可杀无风味老却梅花祇当闲韩干照夜白八尺龙雪到蹄阿瞒骑罢阿环骑絶怜千古房星魄不见明时见乱时振金歕玉出天闲几向骊宫骤月还脱使干生天寳后畵图那得到人间桞枝词灵和殿里最风流三月飞花雪御楼换得玉人眉样巧一春浑不下帘钩秋夕清汛弄月吹箫过石湖冷香摇荡碧芙蕖贪寻旧日鸥边宿露湿船头数轴书老将几回梦里到边陲马上犹能磨战旗弹涙对人偏爱说建炎随驾渡江时春日湖上苑外埀杨阅四朝东风依旧緑条条当年盛事人犹说二殿龙舟泊畵桥拆桐花上雨初亁寒食游人尽出闗一片湖边春富贵断桥船簇夕阳间飞鹢鸣镳鼓吹喧繁华应胜渡江前吟梅处士今还在肯住孤山尔许年船里歌声去复还游人乐在酒杯间争如䇿蹇长隄上细看南山与北山宜永观雨池上泠泠过雨声緑荷风走万珠明天公未欲从羣望作了晚凉俄便晴长桥月夕卷来沧海黄银浪飞出层云白玉团千古埀虹奇絶处独凭三百赤䦨干双鹭谁惊双鹭起苹汀蹵裂玻瓈细有声飞入白云浑不辨碧山横处忽分明重访西湖旧游西风吹晓鳯城开桂子香中信马来十载不行湖上路知它添了几楼台榴花蹙蹙生红露滴珠薰风凉幌晓粧初折来戴朶频拈看应讶罗裙色不如燕子燕子搀风入畵楹不知人傍绿牕行香泥惊落忽飞去却向桐华顶上鸣老宫人寳髻无光玉貌昏悲歌空感旧承恩君王喜问先朝事时许车儿到殿门侍辇观花上苑春太皇宣索凤笙频如今犹记当时曲对谱闲教小内人湖亭席上赠商素一曲春风已擅场浅颦低啭更传觞令人忆杀香山老旧日玲珑也姓商贵游钿车辘辘辗芳尘步障香移一片春花下玉盘行禁脔御前宣劝到湖滨次平小景一拂残烟暝不収作成谿上十分秋空林落日西风急红叶无诗水自流寻昔游碧水青山旧路迷刘郎怊怅阮郎悲仙桃一别人间去洞里春风自四时七夕金鍼挿并玉搔头月落河倾尚倚楼细认双星还自感别离同是一般愁雁奴断沙残汐葑田枯寂厯寒烟卧雁奴飞起不知何处落数声蓦忽隔黄芦阮客粉靥娇春掌上轻玉琴声里见深情花边临别重回首犹恐丝絃说未明书吴江塔院水月叠叠沧波隔乱山白鸥飞去复飞还吟边好思无多子祇在孤舟落照间九日倒尽䲭夷酒更沽西风吹兴满江湖客中賸喜身强徤歳歳秋香㸔紫萸寄社友秉烛西园事已非更堪中酒落花时隔帘燕子偏饶舌不管春愁倦作诗立春蓼滴辛盘色鬬鲜已将春到酒尊前金幡不用吴娃祝自唱新词挿鬓边孤山访梅不遇简知己结客寻春过旧隄雪香云冷鎻双扉隔墙应是梅花笑弊却貂裘尚未归雪中登埀虹亭投箠江边雪满头玉虹千尺要诗酬诗成马上谁同说说似亭前两白鸥江湖小集卷九十三江湖小集卷九十四钦定四库全书江湖小集巻九十四宋陈起编武衍藏拙余藳霜梧栖鳯枝头数叶轻井边篱落正闗情晚来纵有西风过一片秋声作不成湖边日日湖边上小车要寻红紫醉年华东风合与春料理忍把轻寒瘦杏花示䑨师不拘早晚过长桥要泊桥边踏巨鳌无月色时方得睡有梅花处必停篙不逢水活鱼休买才见溪清米便淘到得旗亭须报我落帆相与醉村醪立秋夕水花香弄晚风清闲立梧桐看月生夜漏向深秋始觉一天星湿露华明新雁塞月程程逺星河字字疎不眠沙外水恐湿足间书倦翮支风去悲声落枕初清秋人易感政自不闗渠春晓山行马上口占山深竹暗晓风轻几样幽禽错杂鸣驻马细聴浑不识就中惟识秭归声路转前山复后山宿烟収尽薄生寒吟鞭忽指松梢月絶胜城中楼上看阳复一变阳爻七日初牕间测影弄徐徐不知曽未添宫线但觉多翻数页书刘八牕见访一夕即别五年苕上别别后愧相疎今夕知何夕忆渠俄见渠同持一杯酒胜寄百封书未及论心事晓风回蹇驴悼戴式之四海诗人説石屏一时知己尽公卿家传衣钵生无愧气挟江湖老更清重感慨时多比兴最瑰奇处是歌行九原不作空遗藳三些吟魂泪为倾尝蒲萄压架騈枝露颗圆水精落落照晴轩微酸自是江南种尚忍因渠説太原睡觉睡觉东风忽惘然起翻云母续炉烟半醒不醉宿酲思欲雨又晴寒食天春草池塘诗梦里梨花庭院酒尊前谁怜倦客长安市节物惊心忆旧年晴丝何处飞来缭碧空敲吟终日费形容榑桑老茧抽纎纬星殿残机翦素绒蓦忽带归帘外燕等闲惹住栁边蜂风柔日薄楼台晚一缕低埀力正慵谢曹东甽跋唫卷十年湖海仰师儒八斗衣传子建余袖里有诗须印证句中无眼定趦趄吹香玉唾清如许刮膜金箆病已除媪扇何曽求贵重等闲中得㑹稽书枫桥道中路接官河栁行斜蹇驴冲暑憇田家雨余天迥云生叶日午风轻稻放花袯襫已县黄犊睡桔橰不动緑阴遮老翁相见如相识命坐䔧牀自析𤓰郊居纪实既安能适复何疑小筑重营即旧规狡兔反为三窟累鹪鹩终遂一枝期种成水际芙蓉径凿得亭前菡萏池客有可人尊有酒四时风月总相宜送外家通倅方澹庵风节传清素名多为宦游花封才解绶芝检趣监州等上持麾节归来觐冕旒江南与江北底用说离愁松陵晚泊漭漭风涛外天随低处寻碧云千障暝红树九秋深故国荒城梦空江倦客心行藏那复计篷月闯孤斟小游仙词天风吹上碧嶙峋鸾鹤声清草木薫金阙玉楼行欲遍却携明月出红云寄汤伯起徙家城市去不为故人留种菊应无地观山合起楼别来通讯少春至作诗不池上双柽緑孤吟我正愁次韵答菊庄汤伯起数弓蔬地一方池吾爱吾庐祇自知芦碧补交杨栁缺柽红搀上藕花迟翠阴围合疑无日凉意萧骚賸有诗君欲重来须更待嫩烟浮动晚晴时别燕寳墨烟云邈金风庭户秋有雏堪作伴无计若为留谨勿沾鲸浪应须避蜃楼裁诗聊寄逺烦慰玉人愁西陵观梅障霜篝日夺天机九月梅花赏玉㽔到了不如春意胜水边风韵两三枝小院小院清声动碧梧飒然凉思满籧篨年来懒结青镫伴却课儿曹读夜书夏日书事缓将琴轸卷将书谁信闲中事有余约客论茶和水试课童移菊带泥鉏竹笼日午犹闗鹤水槛朝来自餧鱼山蓟已苗𤓰已蔓适安生计未全疎访隠者居藓隥披萝入茅堂着竹遮緑看流去水红惜落残花蜀鸟啼春静山童厌客譁细观题壁者一一是诗家宫中词睡余罗袖印眉山行傍粧台理坠鬟圣主忧勤排当少犀椎鱼拨总成闲边烽既息穯事告登歌以五十六字用和击壤见说边头事已宁捷书复得寿春城从来方面多豪杰均与朝廷系重轻枣实虽红休北顾稻花埀白近西成民无饥色添欢色气象方才似太平京口䇿应戍将归营老矣犹征调新从淮上归尽知边境事曽解寿春围腥血封刀匣黄沙渍鐡衣奏功均得赏沽酒醉斜晖枕边枕边清坐散余醒惨澹西牕月半明燕子梦回帘未卷楝花风信晓寒轻癖賸欲収神省费心三生痴癖本来深典衣寻访晋朝畵折简借观雷氏琴帖字逼真尝细搧诗联敲穏每长吟镜中一笑成何事鬓影秋丝日见侵清明湖上榆火初传禁漏残蒲城和气在湖山接天杨栁风烟里照水桃花图畵间旧路人穿新路去长桥船出短桥还吾皇应喜民胥乐歳许西门入夜关宿吕城舟中古堞遗踪何处寻断烟残日意沉沉飞湍过闸风雷怒峭岸如山草木深灯火邻船喧客枕江天漂梗碎乡心明朝沽酒新丰市怊怅无人伴苦吟送客之润赴时贵约折栁亭边来问津江山先入梦来频漕渠水足新逢雨客路风光恰是春莫论孙刘悲既徃愿言宾主乐相亲留题短絶多佳景君到应须为拂尘送徐云友归行都落落奇男子长年走客尘白身无寸禄青眼欠高人病为思诗苦贫縁立行真片云留不住归醉洛阳春伯氏自吴门来辇下再宿即别把酒论新事移牀问故山桑麻云已长亲戚喜相安断雁江湖外驰心梦寐间两年三度别此别觉尤难刘后村被召衘上官虽显吟边兴不衰细评南岳藳逺过后山诗才大人多忌名高上素知瓣香吾敢后幸见召环时送友人赴长沙酒官老枫残月晓江滨送客归来又送君愁滴离声三叠涙眼穿行色万重云过湘应取离骚续到邑终期课最闻莫为西班羞薄宦要思先世立殊勲杏花栁店春风酒斾斜紫绡团萼数枝花香肌原自多豊腻错把梅花看作他寓京口四首答汤菊庄兼简分司郑料院北固亭口占三生结得润人縁巵酒时来煖客氊北固儿童虽不识也縁巾履过山前鹘山屹然孤立藓痕青千古江湍洗不平苍鹘飞来复飞去不知身为此山名甘露寺很石二雄曽向此般还鼎立功名各未安留得坐时顽石在至今人尚説曹瞒月观逺眺朝宗亭下浪冥冥何日寻观瘗鹤铭更欲裹茶邀客去短蓬敲火瀹中泠歳在丁亥郊禋礼成皇帝登门肆赦获睹盛典恭成口号阊阖煌煌辟晓云千官鹄立望严宸鹤书飞下珠檐峻雉扇分开玉座新山寿声中团喜气钧天奏处隔香尘明王盛事民何幸三载恩寛四海春正元二日与菊庄汤伯起归隠陈鸿甫泛舟湖上二首春云漠漠雨疎疎小艇冲烟入畵图除却淡粧浓抹句更将何语説西湖櫂转逋山舣落晖春风深鎻恨依依松间一鹤俄飞起疑是先生出未归送蕙坡赵富阳赴高邮元幕见次相逢客里便相欢握手真能出肺肝买得酒尊曽共酌带来诗卷每容看旧闻游宦多知己今喜公朝与好官一片淮云千里月觐圭何日入长安芦笋春风荻渚暗潮平紫緑尖新嫩茁生带水掐来随手脆擢船归去满篝轻竹根稚子难专美涧底香芹可配羮风味祇应渔舎占玉般空厌五侯鲭湖亭席上寒食梨花月新晴杨栁风愁融山色里兴极酒杯中緑髪日夜变青春今古同忍教行乐处容易夕阳红哀魏方泉每见中吴士多称太守贤一毫无暴政千里乐丰年心醉西楼月身飞北阙天那知人事异梦絶桞桥边诏下催归觐人传便尹京班才联从槖庭忽舞铭旌玉树悲中折金丹圣莫生泽多唯乳子天道若无情寄吴徳章签判莫转朱絃轸知音世不悭吟情清似水壮志屹于山自入乡关去相思云树间春风吹五叶早趂集英班书所怀闲拂尘中镜犹怜壁上梭生平多坎壈知己半销磨对酒成孤酌横琴寓九歌相思江水濶歳晚客如何江湖小集卷九十四江湖小集卷九十五钦定四库全书江湖小集卷九十五宋陈起编林同孝诗寒斋力辞聘召死于隠约子同合以表其阡旌其闾为未足也行其书焉嗣其学焉同又摭载籍以来孝于父母者事为一诗诗具一意各二韵二十字积至三百首起遂古迄叔季兼取明天理未尝冺也自圣贤至鸟兽昆虫并録见天性未尝异也事陈而意新辞约而义博贤于烟云月雾之作逺矣始寒斋之事寳章也视调胹裼袭之节以康其体躬场圃井臼之劳以裕其力人知寳章之勇于退而不知其退之有以自乐也同合之事寒斋也亦然昔曽元养参已不如参之养晳石奋诸子恬侯稍不逮建至孙而孝谨遂衰今石塘之林奕世家法嗣守不坠有古人所难能者惜其弟兄俱未脱白修于家浮沉于闾里而已余常恨世儒率华过其实惟同华实相符其操行盖汉孝亷之盛举也词艺亦唐进士之高选也顷艮斋谢公尝彚孝史五十巻上之阜陵同此诗他日必与谢公孝史并行淳祐庚戌白露节前史官刘克庄序尧道原自天出尧以是相传曰孝悌而已人人具此天舜孩提知所爱妻子具而衰大孝终身慕予于舜见之禹伤心九载绩焦思八年中启亦哌哌泣惟思度土功汤奉先思孝也不祀岂其情以至使亳衆而甘为葛耕文王问安寝门外旦旦俟鸡鸣以至日中昃居常尽此诚武王经言事父孝所以事天明疾间加再饭梦中与九龄周公我避故云辟东行是谓征先王犹可告岂为伐而刑孔子事亲良不易战战复兢兢学得如夫子犹言丘未能颜子返必展墓入去当哭墓行谁知颜氏子事死乃如生孟子如何年稍长汲汲子思师知是为儿日三迁感母慈右圣人之孝十首契天性生虽具人伦教可无往哉亲父子汝契作司徒元凯当知元与凯不出孝而忠能举十六相斯为舜大功孝已子则欲其孝人皆有是心如何武丁圣却使子忧深微子岂计身封宋祇愁祀絶殷不惟称克孝亦自首三仁泰伯为怜季有子逆探父传贤断髪文身事诬哉司马迁康叔勿云服父事不敬亦无伤元恶与大憝邦刑自有常君陈为尔有令徳存心孝且恭推之施有政往矣尹兹东伯奇无食又无衣逐儿安所之不辞履霜苦犹谓罪当笞晋文侯嘉汝故钖汝非将玉展亲克昭乃显祖追孝尔文人衞武公孝子身终者非终父母身武公年九十戒我尚谆谆齐孝公岂其伐与国独不念先君想得还师去难堪此语闻齐侯无野我母亦君母吾翁即若翁分羮何太忍请质可堪从申生姬泣贼由子子辞必罪姬为忧君不乐宁死莫君知晋文公伐蒲君父命校者是吾雠披直寺人耳鉏麑信有谋秦康公怀哉送舅氏曰至渭之阳念母如存意悠悠寄二章既醉君子若为钖尔类不独善其身既念化家室还思遗子孙四牡使臣怀归将父母四牡苦騑騑是我心中事君从何处知南陔孝子为孝还相戒南陔昔有诗都卢这箇意焉用补亡为白华孝子亷耻有微缺须知孝未纯白华何所似所似皎然身北山大夫非止不得养如忧父母何忍能不我念使我独贤劳蓼莪孝子莫遂终养志难酬罔极恩哀哀父母句肠断不堪闻妹土小子勤耕艺黍稷逺贾服车牛奔走何为者心乎孝养忧老莱子七十已中寿人生似此稀絶怜老莱子犹自作儿嬉栁下惠忍于父母国去此欲何之所以栁下季三为鲁士师子思如何方喟叹乃尔复忻然念汝祖无沗知予道可传闵子参宁杀人者三至母踰垣叹息子闵子孝哉无间言有子其为人也孝好乱未之闻曽以是取怨无人语盖勲曽子全归有明训珍重恐伤肤小子启手足吾今知免夫子路食藜殊列鼎负米异重茵不待今朝养伤哉昔日贫子游犬马何以别斯言似太深深言为养者可不敬于心子夏为有心中事琴音自不和礼虽弗敢过哀若未忘何子贡未须论大块以死息乎人所愿学也赐姑为息事亲林放故宁戚以俭罔或易而奢致得千载下人称问礼家樊迟当知一朝忿必不忍于人岂知身忘却还应及乃亲阙党子弟既渐夫子教罔有不分均何复间多取齐言彼有亲乐正子春向非亲在念念念每精专未必饭加损能令疾脱然公明宣子于亲在日叱咤不闻声既曰见而说应无学未能孔子党人忍以证羊故而云我直躬那知为父隐直故在其中孟庄子无改父之道真堪以孝称若论庄子孝此直是难能孟懿子不复问无违祗应懿子知尚愁人不省以礼告樊迟孟武伯父母之爱子心乎惟疾忧可能不自爱而忍使亲愁管仲战败不羞走谁为知我深叔知我有母亮我走时心晏子母家令足食父族使安生睦党可谓孝能之惟晏婴晋君子何怙复何尝衘悲问彼苍苍苍不可问重使我心伤颍考叔茅焦甘伏质考叔请留羹大隧如初乐咸阳虚左迎魏孝子念母嗟陟屺思亲徒望云可怜魏孝子不比狄参军衞七子几谏劳不怨明明在鲁论未应小弁作得并凯风言石祁子执亲之丧者可沐浴其身不待石祁兆知非佩玉人文氏子服除有弔者待庙至埀洟亡于礼之礼斯人其庶几公叔戍若把夫子论无惭贞惠文不应其子戍至自请于君灵辄翳桑一饿者念念母之存赖有赵宣子能为别具飱叶公诸梁随母适异国先归汝忍能致人不正视应是得人憎伍尚此以父免召彼如仁必来员乎竟何益尚也最堪哀贾获扶母犹可免弃君安所之可能共母载忍不授君绥周绍欲得忠臣者求之孝子门如何傅王子尚复待人言王孙贾为齐臣子者此日若无闻独有王孙贾能知慰倚门扶蘓父赐子以死君侯安所疑忍哉指鹿相无复祖龙知丁兰一灵长皎皎如月不离天要以纯诚感非因刻像然韩伯瑜母力今衰矣悲嗁得杖轻流风存绘畵犹足感焦生郦寄直以刼父故䝉他卖友名闲将诛吕论非勃亦非平贾谊谇言取箕箒徳色借耰锄不是贾年少还能痛哭无冯唐知以孝行着还应不问唐可怜止辇问何自得为郎韦孟去王犹讽谏怀祖重伤情谁识有韦孟人惟说穆生田叔勿以梁事问将遗太后忧若非叔长者谁为帝忠谋石建服劳曽孝道那更委诸人建已老白首中帬涤必亲董仲舒汉有孝亷举谁知发自舒可怜三䇿罢却去相江都司马迁悲哉执手泣论着谨毋忘岂识迁他日能䌷石室藏严君平卖卜有深意何心避市喧若逢人子问依孝与之言霍去病不早知此体元来托大人低头拜县吏谁拟霍将军隽不疑不疑固严吏如不顺亲何图得母喜笑平反敢不多杜延年怪来御史府坐榻不如初曽是父坐处而为子敢居疏受岂知吾父子归老故乡身一听知足诲欣然从大人王阳礼经称孝子不服闇登危所以九折坂回车不敢驰贡禹安用孝与弟今人誖得官一闻阳在位自是合弹冠王式三百五篇内凡言忠孝人未尝不流涕反复为王陈韦𤣥成淮阳谁可傅无以易𤣥成即汝阳狂意为王言事兄楚孝王一自王之国于今二十年了无纎芥过都是孝慈然原陟所当约于已岂忍俭其先道立南阳表人唿原氏阡薛脩邑令直微尔争如相国荣可怜留母养不忍听兄迎阴子方祀灶令人富相传阴子方安知由至孝非在荐黄羊扬子不可得而久其惟父母乎谆谆爱日语掦氏岂欺予东海王疆史以太伯比斯评恐未真我知东海意不忍母他人邓禹功臣三十二劔佩蔼云台第一人知否曽闻孝母来窦融玺书来万里鼎足定三分解道为忠易谁知以孝闻马援恶言出于口必至反其声小子闻人过当知闻父名樊宏能捐数百万不听债家偿要自父一语铭心不敢忘耿国封侯谁不愿顾我独何心为忆父所爱偏于少子深张湛下车父母国自重岂其轻谓我诈为善何忧被此名冯豹中人持被覆尚得帝恩深子职竟何是终求慰母心孔奋甘同妻菜茹极奉母珍羞一任时人笑脂膏不自谋伏湛向来父学显别自以家名不是能传业如何着孝声郑敬几曽慕巢许非是薄伊周何忍的的去先人有墓丘古初长沙有孝子姓字死犹香料得郡举首他无人敢当江革挽车极劳苦逃贼最间闗太息江巨孝能为人所难蔡顺贼疑食葚异母怪弃薪还雷震辄圜冡火飞因伏棺姜诗日常供鲤脍且辄汲江流儿溺言游学妻还感遗羞郭巨为养宁埋子那知地有金如何有天赐且复怕官侵班固前烈知纯淑孤纵愧眇蒙果能笔叙传不枉赋幽通刘平弟类那容絶吾雏聴自生刘平端为母伯道特沽名郭基岂伊东阁里无似督邮贤直把孝行荐今人少孟坚亷范亲丧徒步负万里歴岷峨何事今人说惟知襦袴歌邓彪让国异母弟如彪正自奇今人有同产煮豆且燃萁张歆去官因脱囚为感戴天雠史氏乃失实却云逃报仇清河王庆乞以臣骸骨下从樊濯原生虽阙亲养没拟报私恩鲁恭可能来太学即得誉诸儒岂以习诗苦应云与母俱黄香冬月常温席炎天每扇牀如何汉天下只有一黄香乐恢父今为县系号泣不停声彼令亦人耳而宁不我矜仲长綂羡入帝王门扬名与立身何如养亲膳每日得兼珍薛包所惧子不孝何愁父失慈涕流分出日天定感还时张霸幼也知孝让居然合礼仪休疑汝尚小须信我饶为窦章蔬食可堪贫勤哉孝养亲蓬莱知不逺应是着斯人蘓不韦要使生者毒休讥枯骨雠看他郭太论比似伍贠优郭林宗不愿诸侯友那容天子臣贞乎宁絶俗隐也不违亲蔡邕自非易寒暑未始解衣襟不谓母疾久三年惟一心杨震尚自畏四知于亲岂忍欺种蓝有助者抜去不妨奇姜肱鼎镬皆知避何心愿代兄恐伤父母意不独弟兄情陈元方如何百城内一一畵元方劝孝贤刺史观风职所当茅容鸡乃为母设蔬惟与客同贤哉茅季伟误矣郭林宗范滂宁将身塞祸不忍母流离我自不为恶黄泉今有辞鲍永礼经条七出叱狗不言焉一旦鲍妻去那知在母前仇览蒲亭一长耳何许得歌声化我鸱枭类而令哺所生赵咨贼来那可迩而敢以身迎身岂不知爱心乎恐母惊郑康成播殖为亲养家贫至假田焉知后学者尽唤作儒先李昙养亲还乐道不仕至终身海内称高士非专乡里人徐季登南州徐高士姓字满东都有子笃孝行终丧竟隐居周燮未能追绮季且复守东冈为有先庐在它山忍遁藏王脩去年今社日抚字倍酸辛罢社为儿泣乡邻定可人徐庶不胜方寸乱岂暇二心持忍矣王陵将贤哉徐庶辞孟宗万象死灰色千林号怒声何人苦哀泣冻竹强抽萌顾悌地逺隔亲面惟凭一纸书句中辄应诺直是聴于无陆绩陆郎作宾客怀橘欲何为遗母当然事袁公乃尔奇李宻事亲苦日短为子愿为兄恳恳报刘语令人涕泗横和峤要以礼法论休言哀毁同但观生和峤定胜死王戎王裒悲哉生我句柰此念亲何墓侧有枯树诗中无蓼莪荀何古称有曽闵今复见荀何为孝一而已能行无甚高王祥风柰应难守冬鱼未易求剖氷不辞冻抱树可胜愁祖纳视膳子之职何须自执炊闲将心比合并是手成持丁仪子尚自不与米何堪大遗金丁仪为有子文略是诬亲范宣手直微伤尔如何忽改容不能全所受此痛政无穷戴逵子戴琴妙一世二子得其声不忍遗音奏各将新弄行赵至莫致儿劳养翻令父苦耕可怜废书泣不忍叱牛声陶侃陶公宴参佐限极每欢余忆与亡亲约凄然不敢踰桓冲不辞身作质只为母须羊此日江州牧当年买徳郎盛彦既知为异物号泣絶还生未有蛴螬炙翻令母目明王延酷矣杖流血奇哉鱼跃氷能令母心悟不异已亲生楮徳逸至老能无倦眞为善事亲叔褒非佞者何事拜邻人王悦色养倾余子高明重有时足为丞相喜岂计外人知许孜能感勐鸷类都无搏噬心同游至鹿虎共宿有鸠鹰卞壶子父虽得死所儿岂望生存忠孝古难并于今萃一门皇甫谧尽弃生平物惟赍一孝经死犹不忘孝临没苦丁宁郭原平忍向父母墓前头裸袒耕农时每束带犹自泣原平二王要以孝行取宁将学业论钖无慙玉友铨可谓金昆乐颐之痛殊未易忍絶不一呻吟岂复知身疾惟愁戚母心何子平干禄本为养资身岂所安珍肴与白粲虽美不为餐解叔谦胆医颜母疾藤疗解亲风忽不见童子俄然失老公王秀之一事真堪笑今人妾直灵都缘无至性徒欲乱多声谢㬭一家感儿孝不欲使亲惊尽作屏气语咸为纳屦行谢朏直以父名戏其为君命同朏能礼自处似是胜超宗古成诜礼岂为我设如伤风教何不堪晞阮籍直欲刄韦高华宝忆父去时语尔来七十秋终焉不忍冠洒涙望秦州宗元卿异哉宗子孝亲疾逺关心每验痛大小因知疾浅深刘苞扇席更温枕古人谁语同一心奉二母自是胜黄童刘灵哲谁言梦相里所见总空花灵哲枕间药宋琼秋季瓜刘瓛先生天下士偶迫诏书行勿谓无奇对惟言在孝经王僧孺孝经惟始教何但习于初欲得如儿愿常常诵此书江泌菜心且不食亲念一何深为尔有生意存吾不忍心庾道愍交州一村里有妪负薪行万里庾道愍心知为所生张冲未尝无果菜何至取吴中祭我必土产遗言敢不共顾欢枕边何所有一卷仲尼居无处覔卢扁应当寳此书江淹卖薪图养母何许得貂蝉知在採薪处庸非吉兆然庾黔娄惊心已云异尝粪不妨难庾令何为者凭君着眼㸔庾域惜哉戴良诞贤哉庾域诚真能感鹤唳何至学驴鸣任昉晢常嗜羊枣遥亦重槟榔参至不忍食昉宁能独尝陆襄忧居五十载陆子最堪悲恽独非人子而云有既时楮翔谨母昧方寸是处有神明夜半为亲祷空中弹指声徐孝克自今所赐馔特敕许将还为尔心饷母君前无所餐阮孝绪覔参不可得忽感鹿前行行到鹿灭处元来此地生袁君正家人劝我睡共说不眠难官既未得羌眠时自不安皇侃儒释本同途遗经非尔殊未应普门品胜似仲尼居吉翂父身如可代子死乃其情尹代我何薄而将此买名吴明彻苗枯亲未葬号泣日于田谁谓竟不雨而能独有年徐昐父疾亦云笃如何豁尔平孝经惟泣诵昼夜不停声雷绍行莫大于孝其如违养何只消一句子安用读书多杨愔渭阳曽读未对酒偶言诗舅作如此语儿那能不悲赵琰礼称亲未葬丧服不除焉食麦断盐味悲哉四十年冦祖训必如冦祖训始不死其亲孟徳空遗令丕乎眞罪人王崇风雹忽止处禾麦独依然料得天公意知为孝子田房景伯亲见房太守殷勤奉㫖甘那能不心愧岂止是颜慙元子华未必食有毒人言疑似间不辞噉母吐图得母心寛刘献之百行孝为首诸人傥未知下帷空自苦蹑屩竟何禆崔道固是谁迫我母持炙致诸宾惊起自接取云宾此老亲于仲文读书无见处与不读书同勿谓儿年小能知孝与忠李贤谁知学进处不在好为师好把铭心底分明说与伊李崇封侯何尔泣儿幼乃无勲恐莫终亲养应将报主恩李士谦杀生非孝也人未必云然絶口杀害语君看自少年文中子先人旧所理汾曲有田庐何意求闻达弹琴自着书房𤣥龄人皆因禄富我独以官贫佩父清白训为唐第一人陈叔达蒲萄归遗母所嗜固应思卿乃有母遗谁知此语悲韦陆不惜以身谏惟愁失母慈景融常自楚嗣立每求笞狄仁杰狄请使絶域栁甘易播州为怜刘母在深恐郑亲忧崔元暐若为从官好不异在家贫忍以恶消息而令戚我亲李迥秀生我者为母无缘贵贱分不思骂婢语何可使亲闻韦虚心父居郎省日莳栁向庭中对栁如对父那能不敛容欧阳通夜直借藳寝入朝徒跣行虽知迫明诏可惜欠陈情刘祎之卿家着忠孝朕子赖师模蓬在麻中直多应不待扶韦景骏长抱罔极痛嗟余少不天汝今幸有母不省汝胡然张九龄连理庭中木丛生坐侧紫未尝闻孝感一一有兹奇颜眞卿祗是见忠节何曽省孝诚唐宗休叹息犹未识眞卿韩思复向来曹孟徳曽拟表征西那得忠孝字金书作墓题崔纵直以母事妾祗云父所安可怜遭楚毒加意好承颜崔沔忆昨升堂拜何曽有杂宾事亡忍废礼不复问疎亲李乂俱以文章显无慙孝谨称弟兄同一集华蕚着嘉名裴子余直以孝为谥真无愧此心可怜张说叹知得子余深李勉不诛人厌已而恕子祈亲贤矣李观察今无复此人阳城学者学为孝诸生务讲明谒归二十辈毋乃为阳城段秀实意其失兵久怏怏必吾从夺笏直前击那知是孝童李晟箇是一孤儿曽闻事母时身能几许大却佩国安危元徳秀进士能毋举偏亲可忍离紫芝亦良苦负母入京师穆宁傥非亲所乐至枉道而行虽以三牲养难辞不孝名侯程三年天下共胡尔独终身无处着深痛何心求过人李唐我念卿母怪难拚膝上儿好将南内意说与肃宗知韩滉谨勿第门坏那容堂庑増父犹足乎此我顾莫之承贾直言几曽闻饮鸩有不陨其身那得独全活天应知代亲李景让既尔家能孝还于国尽忠谁宜举斯爵知是莫如公韩愈未有子之孝而公不用情大书甄济传更作董生行栁宗元乃翁定奇士先友尽斯人福畤知己故仪曹意转新甄逢史书良为稹褒诏却因袁足使济不朽何堪逢自言董召南躬稼复樵渔养亲还读书不闻官赐帛惟见吏催租李兴刲股如为孝还应载圣经莫明栁子意因甚取残形何蕃五载莫归省双亲谁问安固云亲有命不谓我何颜郑潜曜愿以身代母书焚上彻天若非神许我未必字依然裴敬彛亲命悬医手敢将亲命轻为舆不辞往重母故身迎张志寛何忽省母病每因亲疾知可怜张里正尚得令君疑赵隐至今说花县当日奉潘舆未必若赵母回班候起居路隋儿貌酷类父母知儿不知可堪引镜照正复益儿悲李纳先人敝庐在触目百悲辛忍作优笑地图娱权贵人许孝谨既不忍饮乳还能知进亲何曽自人教端是出天眞栁玭名父难为子纎瑕即辱身直须留面目他日见先人韦温常恐愧屋漏追懐在室诗可怜忍死诵不负乃今知林櫕七闽独蒲郡双阙郁相望岂识林孝子曽来尉福唐右贤者之孝二百四十首释迦入般湼槃际拳拳报母知从棺更涌出为母说分离老子子之于父母母以有其身老子虚𤣥祖谆谆此语人孝悌王七星明厯厯万古仰煌煌谁识斗宫内中居孝悌王目连能将身入地抜取母生天歳歳兰盂㑹今犹说目连许眞君乡以孝亷举仙为孝道宗谓予言不信君请问兰公吴眞君何事不驱蚊癯然牀下身伤肤非所惧所惧去伤亲六祖新州在何处有箇养亲人一旦成佛去那知昔卖薪睦州舍俗还将母禅关晦迹深共唿檐板汉谁识织蒲心苏仙公世传苏氏子白日去登仙念母空留柜敲时即得钱寒山子锅里爷娘语寒山太勐生不妨时着眼直是得人惊右仙佛之孝十首辟司徒妻君父今安在谆谆免矣乎可怜齐女子不问辟司徒雍姬可怜姬告母父孰与夫亲能置此一问未为愚妇人卫女归宁不可得何以写吾忧不似肥泉水悠悠淇上流北宫女妾身期不嫁至老养双亲何意赵威后殷勤问使人秋胡子妻妾面羞君面君心异妾心那能不念母却遗别人金赵津吏女傥得代父死诚以爱妾身不图君聘妾向道有严亲如姬底事能令妾为君死不辞不思君遣客报妾父雠时缇萦仁矣文皇诏悲哉少女书至今民受赐非但沽淳于陈孝妇妾昔与夫别夫曽共妾言忍能幸夫死不复顾姑存东海孝妇如何杀一妇能致旱三年孝妇无知者知之惟老天曹娥上虞一巫女名乃至今埀端的由纯孝非专在好辞梁夫人嬺能返母万里还荣父九原可怜帝有母亦自待人言孔融女不忧身即死惟恐死无知傥得从父母宁非我所期宣文君难把父书读祗因手泽存遗言汝可受忍使世无闻宛陵女子异哉一女子独抱母啼号非但脱虎口还能落兽毛卢元礼妻贞孝谥已美何堪复女宗一朝下明诏千载被流风木兰谨勿悲生女均之有至情萦能赎父罪兰亦替爷征郑义宗妻抵死侍姑侧宁知有妾身若怀白刄顾尚得谓之人李孝女奔丧脱贼手庐墓至终身此大丈夫事谁云一妇人崔氏妇姑今病且死颇愧妇恩深但愿妇有子皆妇妇用心右妇女之孝二十首东夷大连少连大连少连者夫子笔之书谁若东夷子而于丧善居若鞮单于汉语杂胡语堪嗤莽太愚安知若鞮字已是孝单于休屠王子金日磾牧马一胡儿如何却受遗多因汉宫里泣拜畵阏氐西羌东吾循循祗自守何独此𦍑然直以父在汉忍将身犯边号吾如何降塞下不复恋𦍑中既是能将母还应知向风百济王扶余义慈夷方虽尔异天性本然同自昔闻曽子如今在海东扶桑国不食至七日能将礼自居既然严像设亦复奠朝晡吐谷浑叶延父雠已屠脍射草复何为岂不念无益其如罔极悲回纥瞥尔惊吾父同然拜令公遥知恩义重恰似与真同沙陀阿跌光进三年不归寝至性切于亲不信沙陀种还生如此人右夷狄之孝十首乌灵乌噪何许反哺向中林人可不如鸟而无爱母心鹤好是鹤鸣阴居然子和声休云气所感自是物之情燕雀共母一屋下宁知屋欲然不须讥寡知相哺政堪怜虎狼虎狼不仁也何乃谓之仁仁之于父子父子亦相亲猿不忍身逃箭知为母塞疮人心有如此兽面本何常犬食肉隐两颊饲母向頺垣终感主养母能将死报恩羊羔已分机上肉谁藏腹下刀安知羊不死乃复自羊羔豺獭曽闻豺祭兽还见獭陈鱼人苟不知祭能如豺獭乎蛇似有人传讣来从榛莽中叩头至流血埀泣有哀容青蚨子母不相离何心辨捣蚨忍能利铜臭不枉唤青蚨右禽兽昆虫之孝十首善乎诚斋先生之言曰人而禽虫如焉非甚也人而不禽虫如焉非甚乎伊欲上诣圣贤下免禽虫奚为而可曰学同曰孝书之坐右日以自省江湖小集卷九十五