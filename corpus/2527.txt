盘洲文集盘洲文集目録盘洲文集目録卷第一诗四十九首拟古十三首行行重行行青青河畔草青青陵上栢今日良宴㑹西北有髙楼渉江采芙蓉明月皎夜光冉冉孤生竹庭前有竒树迢迢牵牛星人生不满百孟冬寒气至明月何皎皎谢洪庆善提刑遗法帖春思晚望欲雨客至秋懐二首送人之姑苏送呉傅朋知盱眙方福州生日行谢唐守送朱樱二絶句答神童海棠花二絶句瑞香花题信州呉傅朋郎中游丝书雪诗用晁无咎韵前韵虽险用之未尽掇其余复成三百言用雪诗韵谢三外弟见和读秦本纪侯生楚懐王读战国史读召公世家穰侯田单长平春申君题陈体仁判官休斋次韵陈体仁惠诗并示逰山诗卷次韵李举之县丞四絶句次韵题谢景思少卿药寮卷第二诗七十一首蔡瞻明寺丞有诗见简次其韵酬李举之次韵曹功显都承赏梅次韵李举之立春四絶句次韵蔡瞻明惜梅五絶句陈体仁以心清闻妙香作诗惠末利花香次韵爲谢鸳鸯梅四絶次韵蔡瞻明登巾山三絶句得二弟消息次韵李举之风雨中书事四絶句次韵蔡瞻明秋园五絶句宿佛窟寺过瑞巖寺示胜上人惺惺石滴滴泉题灵石寺并简景思夜饮药寮次景思韵题景思水芝亭黄巖道中过妙縁寺听懐上人琴行县道中寄曽谹父登和寕岭懐孙邦求宿大龙山寺赠海上人大龙山次韵家君五咏懐李氏昆弟二十韵宿广润寺书伦上人灵云菴摘星岭交翆亭三瑞堂留别县僚过梁王寺书家君祠堂山行遇雨蔡瞻明以诗还行邑诗卷次韵谢之酬李举之襃字诗巳得十二章各赋其一以足巨鳌之数次韵蔡瞻明木犀八絶句卷第三诗五十一首次韵李相之观溪涨二首次韵酬丁致逺司户次韵蔡瞻明江楼秋晚二首九日官舎种竹天台道中赤城玉京洞国清寺清音亭禅林寺山中阻雨欲登华顶峯而不果石桥雨中宿万年寺闲上人览泉亭贺子忱吏部抱膝庵桐栢观衆妙台石道士妙声堂仙坛院天台观刘阮洞赠护国昌老慈云祖老邀至悠然阁倦不克徃明巖寺寒巖寺寕国寺暁发秦安驿以糟蠏送曽谹父得景俨弟书梦中送妙兴寺僧次韵曽谹父探梅未开招曽谹父待雪次韵钱处和运使郡斋晚集逰盖竹洞仙居道中寄呉明可正字次韵范子芬雪中同访曹功显忆梅呈谹父题王氏秀野堂除夜懐景严弟并寄景卢次韵曽谹父欲赏山宫梅花曽谹父约赏梅时范子芬欲行次日谹父携家出游而小雨新晴舞漪亭检校园花添竹次韵景思谢送四时繤要分惠乳泉且许见頋三絶句卷第四诗五十八首送范子芬赴浙东机幕送季元衡教授赴调送石𥘉平归四明送李相之提干赴闽中十二韵题左逹功桂香斋还李举之太平广记酬光吉叔用前韵见寄次韵蔡瞻明雨中书懐赠传神陈秀才次韵向宪见赠三首次韵向宪道中偶成闻景严弟迁西掖并寄景卢次韵向宪题荆门蒙泉卒章见及独歩蒙泉用石刻韵蒙泉解嘲二絶句曲水金莲古栁同姚当可胡元质钱舜仁张昭甫逰上泉次韵朱宣州见寄酬景髙兄惠鱼蠏送唐左史𥿄墨送李泉江州尘外亭喜景徐作小圃因懐东阁二絶句次韵董伯鲁端午日应贤小集戯用坐中语次韵黄子余惠双井茶二首送范至能次韵王伟文二首次韵程观过和州三将胡虏詹氏仁寿轩道中懐景卢阐阳驿二絶句次韵范守翆微亭次韵施德𥘉逰齐山再赋喻江寕欲遗蕲笛辤之烈士景卢自右史假北门岀畺再用前韵闻应贤诸人客景卢官舎左举善求草堂诗次韵景裴賛喜农扈之除荅木藴之见寄得江楼花信亭小雨裴弟深甫坚上人登新亭次韵春雪再作戯成寄题陈阜卿揔秀堂卷第五诗六十九首使虏道中次韵㑹亭过谷熟次韵马上偶成次韵车中倦吟二首次韵𥘉入东京二首过黄河用上介龙深甫迁居旧韵絶句次韵北使邀观常丰湖次韵𥘉望太行次韵伊洛道中次韵汤隂寒食遇雨次韵讲武城次韵石桥过中山过保州次韵早行次韵得保州老张瓦研次韵保州闻角二首次韵梁门次韵白沟河次韵回程至涿鹿燕馆日饍得四鴈笼之以归次韵杨花二首再至保州次韵再至中山次韵中山雨后次韵村店得牡丹次韵陈留闻鴈次韵寕陵憇驿次韵南京道中次韵逰臞菴不果寄别景卢蓝宪遣人徃呉门移洛花未至而去成三絶句登芝榭见景卢所増月台许倩报白榴巳得玉茗未谐以诗趣之次韵景卢喜得安州牡丹次韵景卢野处解嘲之什再赋酬景卢赋圃中种竹移花酬景卢谢菊荅景卢病酒荅景严景严送冬杏景卢送瑞香野处有诗羡山居小隐之广而且有拓地不可之叹再赋忆城东来禽忆古城柿忆隆庭竹忆呉中洛花戯孙陈二弟四絶句再赋送景卢送朱叔召归呉中景孙以妇病稽赏甘甞蠏之约景卢以诗诘之戯景卢卷第六诗六十二首隆庭竹至四絶句景卢乆隂遣闷喜小隐得山茶荅小隐惠山茶荅小隐闻野处开尊荅小隐喜得白山茶之报忆东阁手植花木用雍陶过旧宅看花韵玉茗未有耗而小隐以琼花爲二絶当专美野处可也和景严送方蒂柿荅景卢懐旧园中观种树荅景卢报月台将毕工荅景严咏山居夹道种松和景卢饯朱叔召徃宣城荅景卢咏道上新松和景卢雨中叹和景卢喜晴闽商货千叶牡丹疑而郄之併懐蓝宪所许和景卢咏新得歙县牡丹野处送百结花野处送金灯花和景严冬木犀和景严约赏木犀喜景卢有落成琼楼之约和景严咏新得蒲萄得洛中牡丹篮宪所送牡丹道逺失时颇多枯藁荅景韦赴调还家见寄许倩送花栽芝榭产芝草双溪堂檥斋二絶句侣鸥亭小隐芝草招二弟赏盘洲双头莲紫薇花以六月至自阳今花满树因示二弟九日欲爲云松之集以病倦而辍景卢约赏朝天菊不克徃除夕观园人接花开岁三日有夜雨闻雷声继以大风晨起飞雪巳盈积景卢作诗即事次其韵雪后逰盘洲檥斋观耕景卢新治西圃而亭榭未立作诗趣之荅景卢和篇上元日圃中归次韵梁宪盘洲之集再和江守置酒盘洲张贰卿两宪及景卢同集时江新兼泉司再赋醉中三用韵雨中排闷次韵梁宪再集盘洲浮杯送呉逺泽赴南宫九曲有感岁三日挿栁次韵梁子正咏棕亭卷第七诗五十二首梁子正以诗谢牡丹及聚仙花次韵三絶句病中忆九曲六月郷城不雨闻建康以乆雨丐晴感而有作江鸣玉遗苍梧二苍鹤其一病死八月下旬观邸报二絶句止沸亭戯应贤朱叔召遗文官花二絶句再赋景卢蠙洲蠙桥索笑亭思景严二絶句次韵景卢赏梅石皷诗丙申腊二十五日落一左齿野处孔雀爲狸所毙过濠上豹岩书事席上见姚泉寿母诸子求诗董伯鲁以诗送川海棠用韵荅之次韵景卢题龟巢三月十六日龟巢观月四月十三日流杯次景卢韵寄渭师流杯同景裴韵次日连雨渭师有诗次其韵再荅景卢开尊阻雨展日复用前韵寄之雨中排闷再赋庚子山居采茶有感一春置酒必苦风雨今日幸晴而景卢有行色次景裴席上韵用景卢诸公诗轴韵招监司太守景卢数日枕疾复用前韵荅景裴席上遗景卢枕上示景卢二絶句荅太守谢牡丹怀景卢荅徐守二絶句排闷雪中叹荅景裴忆昔寄景卢辛㓜安稼轩卷第八盘洲杂韵上盘洲双溪日渉门索笑亭緑蕚梅鸳鸯梅红梅臈梅黄梅芝茎种仓芝泉草塘鱼台兊桥泛杯巖九曲椶亭一咏亭小垂手醒酒石墨沼旣酔亭溪帘可止亭鹅池流瀑薝卜涧菊澨末利菊双溪堂檥斋云叶啸风巖蜂房盘矶问栁桥鳯栁蓼岸碧芦歩西汻扁舟飞庐采莲舟彩鹢饭牛亭西畴土湖石衖有竹轩班竹紫竹方竹人面竹猫头竹慈竹笛竹箭竹洗心阁橘友亭绣橘脆橙金橘罗甘常棣径花信亭牡丹芍药丹桂瑞香白山茶白榴末利素馨含笑木犀文官花聚八仙衮绣毬水栀重杏紫微木兰荼䕷玉珑总山茶黄蔷薇红蕉海仙绣带荳䓻花丽春长春水仙剪春罗玉簮麝萱玉灯鬪日红佛桑木芙蓉黄拒霜小黄葵金鳯鸡冠石竹黄莺儿真珠皷子金钱卷第九杂咏下金灯百结后庭花凌霄杜䳌花玉蝴蝶苔虞美人草睡足亭黄海棠垂丝海棠孤松菱湾芡曲林珍亭樱桃蒲萄雪梨鹅梨林禽竹村竹屋灌园亭西瓜罂粟琼报亭木瓜矮桃崑崙桃朝天李破核李嘉庆子茧瓮亭沃桑陌六枳关碧鲜里柞林桃李蹊凌风台苍鹤驯鹿猿野緑堂壁立万仞千巖万壑横坤一练叠嶂月娥留照隐雾轩豹巖楚望楼巢云轩驻屐亭郊扉濠上野航龟巢鱼白龟緑毛龟泽芝亭双头莲重台白莲多叶红莲槐流憇庵欣对亭锦鸡溪鸟瀬抜葵亭容膝斋芥纳寮梦窟㯶木竹兰药畹仙茅黄精芜芷地黄茱茰玉虹洞緑沈谷聚萤斋萤羙可茹亭蕨荠笋云起亭西户山居二十咏山居竹坡芝榭樵径茶丘栗岭茅轩蜂庐情话斋榴花城锦𬒳堆頳桐双鱼蔷薇迎春长生草云松关山樊坞踯躅崦草野卷第十挽章六十七首钱伸仲挽诗二首程通判挽诗二首熊直阁挽诗二首中大族伯挽诗二首朱承事挽诗臧县尉挽诗程参政挽诗三首李杭州挽诗二首程司户挽诗程枢母永嘉郡夫人挽诗二首郭太尉挽诗罗尚书挽诗三首向通判挽诗二首俞淑人挽诗何冝人挽诗魏恭人挽诗沈淑人挽诗余吏部挽诗三首章通判挽诗二首陈丞相挽诗三首杨和玉挽诗二首棘风亭汪德邵挽诗彭叔容挽诗章令人挽诗梁竑夫挽诗二首魏彦诚挽诗三首汪枢使挽诗二首荣国李夫人挽诗许硕人挽诗向侍郎挽诗二首余文特挽诗张待制挽诗彭仲光挽诗枢弟挽诗三首陈公秀吏部挽诗张龙学挽诗二首周尚书挽诗二首姚参政挽诗二首周知郡挽诗叶堤刑挽诗彭叔阳挽诗参议弟挽诗卷第十一内制一縁边残破州军德音郊祀大礼御札郊祀大礼赦文郊花前二日朝献景灵宫圣祖册文前一日朝飨太庙册文别庙册文郊祀昊天上帝册文皇地祗册文太祖皇帝册文太宗皇帝册文立皇太子册文除张浚判福州制除汤思退都督江淮军马制除杨存中都督江淮军马制汤思退罢相制除陈康伯尚书左仆射制蒲察乆安加恩制除呉璘太传制王彦加恩制南平王李天祚加恩制卷第十二内制二抚谕四川军民诏戒戢赃吏诏激谕将士诏抚谕归正将士人民诏亲征诏视师诏又视师诏改郊祀诏改上辛郊祀诏皇帝荅皇后诏赐王彦奖谕诏赐刘寳奖谕诏赐王彦时俊戚方奖谕诏赐潘清卿等奖谕诏赐呉璘奖谕诏赐呉拱奖谕诏赐王彦戚方时俊皇甫倜奖谕诏赐姚宪奖谕诏卷第十三内制三赐金安节辞免吏部尚书兼侍读不允诏赐徐林辞免给事中不允诏赐张浚辞免少师判福州恩命不允诏赐张浚再辞免不允不得再有陈请诏赐张浚三辞免乞致仕不允不得再有陈请诏赐湖北京西路制置使虞允文乞宫观不允诏赐知潭州黄祖舜乞宫观不允诏赐汪应辰辞免敷文阁直学士四川制置使不允诏赐宰执汤思退等乞全免南郊支赐不允诏赐龙图阁直学士赵子潚辞免知福州不允诏赐淮东宣谕使钱端礼乞宫观不允诏赐钱端礼辞免吏部侍郎不允诏赐韩仲通辞免荆襄制置使不允诏赐尚书左仆射汤思退生日生饩诏赐皇兄开府仪同三司居广生日生饩诏赐开府仪同三司赵宻乞致仕不允诏赐吏部尚书金安节乞致仕不允诏赐贺允中赴阙诏赐汤思退等以水潦害稼待罪不允诏赐汤思退等待罪不允不得再有陈请诏赐赵宻辞免少保乞守本官致仕不允诏赐金安节辞免敷文阁学士不允诏赐虞允文辞免显谟阁学士知平江府不允诏赐贺允中辞免提举万寿观兼侍讲不允诏赐皇子恭王生日生饩诏赐贺允中辞免知枢宻院事不允诏赐淮东宣抚使钱端礼乞罢遣不允诏赐河北招谕使萧琦乞宫观不允诏赐和义郡王杨存中生日生饩诏卷第十四内制四赐陈康伯辞免判绍兴府不允诏赐知枢宻院事贺允中乞依旧致仕不允诏赐左仆射汤思退辞免都督江淮军马不允诏赐赵宻辞免落致仕权殿前司职事不允诏赐杨存中辞免同都督江淮军马不允诏赐王之望辞免参知政事不允诏赐钱端礼辞免都督府参賛军事不允诏赐左仆射汤思退乞罢不允不得再有陈请诏赐王之望再辞免参知政事乞宫观不允诏赐吴芾辞免吏部侍郎不允诏赐王之望辞免督视江淮军马乞致仕不允诏赐左仆射汤思退乞罢机政不允诏赐汤思退辞免观文殿大学士不允诏赐杨存中辞免都督不允诏赐陈康伯辞免召赴陪祠不允诏赐钱端礼辞免签书枢宻院事不允诏赐虞允文辞免同签书枢宻院事不允诏赐陈康伯辞免尚书左仆射不允诏赐参知政事周葵生日生饩诏赐呉芾辞免敷文阁直学士知临安府不允诏赐沈介辞免起复除㳂江制置使不允诏赐陈康伯再辞免左仆射诏赐参知政事周葵乞赐黜责不允诏赐王刚中辞免翰林学士兼给事中不允诏赐王刚中辞免改除礼部尚书不允诏赐周葵辞免资政殿学士不允诏赐陈康伯辞免提举玉牒所监修国史编类圣政不允诏赐郭振辞免捧日天武四厢都指挥使不允诏赐陈康伯辞免两男恩命不允诏赐沈介辞免权兵部尚书不允诏卷第十五内制五赐王之望辞免端明殿学士不允诏赐崔臯辞免鄂州观察使不允诏赐钱端礼辞免参知政事兼枢宻不允诏赐虞允文辞免同知枢宻院事兼参政不允诏赐王刚中辞免签书枢宻院事不允诏赐戚方辞免捧日天武四厢都指挥使不允诏赐皇子邓王生日生饩诏赐太尉昭信军节度使曹勋生日生饩诏赐签书枢宻院事王刚中生日生饩诏赐龙大渊辞免落阶官不允诏赐左仆射陈康伯乞解罢机政不允诏赐参知政事虞允文乞宫观不允诏赐虞允文乞宫观不允不得再有陈请诏赐知福州赵子潚乞致仕不允诏赐凌景夏辞免复徽猷阁直学士不允诏赐王大寳辞免礼部尚书不允诏赐赵宻再上表辞免少保不允仍断来章批荅赐贺允中再辞免知枢密院断来章批荅赐文武百寮上表请御正殿复常膳不允批荅赐文武百寮再上表不允批荅赐文武百寮三上表冝允批荅赐杨存中再辞免都督不允仍断来章批荅赐王之望再辞免参知政事不允断来章批荅赐钱端礼再辞免签书枢宻院断来章批荅赐虞允文再辞免同签书枢宻院断来章批荅赐陈康伯再辞免左仆射不允断来章批荅赐钱端礼再辞免参知政事不允批荅赐虞允文再辞免同知枢宻院不允批荅赐王刚中再辞免签书枢宻院不允批荅赐文武百寮上表请御正殿复常膳不允批荅赐文武百寮再上表奏请不允第三批荅赐文武百寮三上表奏请冝允批荅赐呉璘辞免太傅新安郡王不允断来章批荅卷第十六内制六抚问犒设荆襄将士口宣赐三省官满散天申节道场香口宣赐枢宻院官满散天申节道场香口宣赐殿前司满散天申节道场香口宣赐皇子邓王庆王恭王满散天申节香口宣抚问贺允中到阙并赐银合茶药口宣赐赵宻辞免少保不允批荅口宣赐少保致仕赵宻吿口宣赐贺允中辞免同知枢宻院断来章口宣赐汤思退告口宣赐杨存中辞免同都督断来章批荅口宣赐皇子诸王满散㑹庆莭道场香口宣赐三省官满散㑹庆莭道场香口宣赐枢宻院官满散㑹庆莭道场香口宣赐三衙满散㑹庆莭道场香口宣抚问王之望到阙并赐银合茶药口宣赐赵宻落致仕权殿前司职事告口宣赐王之望辞免参知政事断来章批荅口宣郊祀毕宣劳将士口宣抚问恩平郡王璩到阙并赐银合茶药口宣传宣抚问宣押陈康伯赴行在口宣赐汤思退提举太平兴国宫告口宣赐杨存中都督江淮军马吿口宣抚问张纲到阙并赐银合茶药口宣抚问陈康伯到阙并赐银合茶药口宣赐钱端礼辞免签书枢宻院断来章批荅口宣赐虞允文辞免同签书枢宻院断来章批荅口宣赐陈康伯告口宣宣押陈康伯赴都堂治事口宣赐陈康伯批荅口宣抚问杨存中并赐金合茶药口宣抚问诸大帅并赐鞍马口宣赐钱端礼断来章批荅口宣赐虞允文断来章批荅口宣赐王刚中断来章批荅口宣赐蒲察乆安告口宣赐呉璘告口宣赐呉璘辞免太传郡王不允断来章批荅口宣赐王彦加恩告口宣赐三省官满散天申节道埸香口宣赐三衙满散天申节道埸香口宣郊祀毕端诚殿受贺枢宻宣荅宰臣词宣荅枢宻词宣荅管军词丽正门肆赦宣宰臣词赐四川安抚使呉璘夏药勑书赐保信军官吏等勑书赐南平王李天祚暦日勑书回赐南平王李天祚勑书赐阶文龙州经略使呉拱等夏药勑书赐湖北京西制置使虞允文等夏药勑书赐福建安抚使张浚夏药勑书赐湖南安抚使黄祖舜夏药勑书赐江东安抚使汪澈腊药勑书赐江东安抚使汪澈夏药勑书赐御前都统制郭振等夏药勑书赐四川制置使汪应辰夏药勑书赐呉璘夏药勑书卷第十七内制七太一宫开启太上皇帝夲命道场青词太一宫开启天申节道场青词万寿观开启天申节道场青词南郊奏告天庆观报恩光孝观青词奏告元天大圣后青词奏告天庆观青词太一宫预告郊祀祈晴道场青词太一宫郊祀前七日预祈晴霁道场青词太一宫郊祀毕谢晴道场青词万寿观开启太上皇帝本命道场青词太一宫开启太上皇帝本命道场青词太一宫开启太上皇后本命道场青词万寿观开启太上皇帝本命道场青词太一宫开启太上皇帝本命道场青词茅山崇禧观启建㑹庆莭道场青词万寿观满散㑹庆莭道场青词太一宫满散㑹庆莭祝圣寿道场青词太一宫开启太上皇帝本命道场青词万寿观开启天申节道场青词太一宫爲民间疫疠祈祷道场青词满散青词太一宫满散太上皇帝本命道场朱表万寿观满散天申节道场朱表太一宫满散天申节道场朱表万寿观满散太上皇帝本命道场朱表太一宫满散太上皇帝本命道场朱表太一宫满散太上皇后本命道场朱表万寿观满散太上皇帝本命道场朱表太一宫满散太上皇帝本命道场朱表崇禧观满散㑹庆节道场朱表万寿观满散㑹庆节道场朱表太一宫满散㑹庆节祝圣寿道场朱表天庆观满散郊祀奏告道场朱表太一宫满散太上皇帝本命道场朱表太一宫满散预告郊祀祈晴道场朱表万寿观满散天申节道场朱表太一宫满散郊祀毕谢晴道场朱表太一宫满散爲民祈祷道场朱表皇帝贺太上皇后生辰表文皇后贺郊祀礼成表文闰十一月起居櫕宫诸帝旦表文诸后旦表文诸帝望表文诸后望表文永祐陵櫕宫飜瓦毕工告迁神御奉安表文奏告诸后表文郊祀奏告诸陵并櫕宫表文郊祀毕奏谢圣祖及上帝表文郊祀毕奏谢诸宫观帝后表文卷第十八内制八六月朔日蚀祭告太社祝文隂云不见祭谢太社祝文修太庙大殿奏告诸室祝文修太庙大殿祭告土地祝文南郊奏告天地祝文南郊奏告太社祝文南郊奏告太稷祝文南郊奏告宗庙祝文南郊奏告太一宫十神太一祝文南郊奏告安穆皇后祝文奏告安穆皇后櫕宫祝文南郊奏告四渎祝文郊礼修饰太庙奏告祖宗祝文权奉安祖宗神主祝文奏告安穆皇后祝文祭告土地祝文太庙修饰毕工迁神主祝文太庙殿室毕工奉安神主祝文郊祀前二日奏告太祖太宗配侑祝文太庙祝七祀祝文分祭太社太禝祝文土正勾龙氏后稷氏祝文郊祀奏告五岳祝文奏告四渎祝文改郊奏告天地祝文奏告宗庙祝文奏告安穆皇后祝文奏告安穆皇后櫕宫祝文前一日軷祭嘉㑹门神祝文郊祀日分命九宫贵神祝文虏人犯边用兵奏告四圣五岳祝文奏告宫观诸庙文仲秋荐献安穆皇后祝文郊祀前二日奏告景灵宫中后殿祝文景灵宫天兴等殿孟秋朝献祝香文寿圣太上皇后生辰功徳䟽文秦国大长公主出殡祭文皇帝合春贴子六首皇后合春贴子五首隆兴二年南郊皷吹曲五首卷第十九外制一钱端礼兵部尚书都督府叅賛军事制张宗元司农少卿制韩彦古将作监丞制向汮提举淮东常平茶塩制知盱眙军郭淑直祕阁制权劒门县杜羕循资制赵宻落致仕权殿前司职事制龚茂良太常少卿制给事中呉芾转左朝议大夫制忠训郎戴青降一官制魏胜知楚州陈敏知髙邮军制镇江府后军统领胡明转武经大夫制知涟水军夏俊转武节郎制单时王东里戴逹先莫沖馆职制呉飞英太学博士制苏岘太常寺主簿制掲阳令余致和广徳令赵善礼循资制唐都官贠外郎制知枢宻院贺允中赠三代制范荣忠州防御使制王选髙州刺史制郭刚逹州刺史制徽猷阁待制周执羔封赠制刘大辩太府寺主簿制度支贠外郎呉巘陞郎中制啇江等赠官制贺允中资政殿大学士致仕制李进右武大夫制呉芾吏部侍郎制陈俊卿知泉州制王槐孙赵壬杨友循资制吕擢直徽猷阁知建康府制保义郎阎掞降一官制敷文阁直学士王大寳转一官致仕制李益谦户部贠外郎制卷第二十外制二徐嚞知绍兴府制尹穑右諌议大夫制晁公武侍御史制叅知政事王之望封赠制考功郎中沈度直祕阁知平江府制何熈志御史台捡法官制沈清臣太学録制起居舎人秀南寿直祕阁宫观制陈大年循文林郎制李喆赠奉议郎制钱宗俊承信郎制归正官张彦循儒林郎制虞允文同签书枢宻院制钱端礼签书枢宻院兼提举徳寿宫制魏胜赠节度使制张全杜斌李庠赠官制知漳州王晞亮祕阁修撰致仕制王逨右正言制程叔逹监察御史制曽逮浙西提点刑狱制王彦落龙神卫四厢都指挥使制刘寳落节度使制恵迪国子博士制呉芾徽猷阁直学士知临安府制薛良朋直显谟阁两浙转运副使制朱夏卿权户部侍郎制王稽中考功贠外郎制赵禹合门祗候制魏郊武功大夫忠州刺史制唐尧封殿中侍御史制卷第二十一外制三晁公武权户部侍郎制王刚中礼部尚书兼给事中直学士院制周葵资政殿学士提举临安府洞霄宫制邓王夫人钱氏广国夫人制庆王夫人韦氏华国夫人制恭王夫人李氏定国夫人制张宋卿祕书郎郑升之正字制阎安中国子司业制王佐直寳文阁知宣州制刘贵妃赠二代制吏部侍郎叶颙封赠制陈巖肖礼部贠外郎制程宏逺太常博士制王刚中转朝散大夫制郭振捧日天武四厢都指挥使制崔臯正任观察使制唐司封贠外郎制知天台县王琰转官再任制蒋芾起居郎制张进董江遥郡刺史制沈介权兵部尚书湖北京西制置使制吕广问敷文阁待制在京宫观兼侍讲制莫延葚制何俌权工部侍郎制王稽中起居舎人制杨似循从事郎制王宣防御使制任天钖左武大夫遥郡防御使制陈伟节直秘阁制卷第二十二外制四皇后赠三代制张绶潘景珪贾选大理评事制唐仲友祕书省正字制王时升权兵部侍郎制翟贵妃封赠三代制呉盖妻赵氏越国夫人制王逨直祕阁宫观制李若川权刑部侍郎都督府叅賛军事制张运知广州制陈正同赠四官制潘杲直祕阁致仕制李㻬常仲循资制签书枢宻院钱端礼封赠制左仆射陈康伯祖居仁越国公制范成大祕书省正字制呉揔右朝奉大夫制邵及之福建运判制巩衍大理正制户部侍郎朱夏卿父胜非鲁国公制兵部尚书沈介母莫氏硕人制又所生母阮氏硕人制卷第二十三外制五王之望端明殿学士提举太平兴国宫制敷文阁待制朱翌左朝议大夫制韩彦古太府寺丞制江淮都督杨存中父震秦国公制王天觉循资制王师心知湖州制虞允文父祺太子太师制周时夔路运判制张宗益起复武翼郎充殿前司将官制张子盖妻封国夫人制薛良朋知临安府制赵涣江东运判制呉芾吏部侍郎制黄钧国子正関耆孙国子録制周用之循资制钟丗明复徽猷阁知庐州制汪澈端明殿学士知建康府制姜诜两浙运判制倪偁太常寺簿制钱端礼叅知政事兼权知枢宻院制虞允文同知枢宻院兼权叅知政事制王刚中端明殿学士签书枢宻院制魏昻魏昌承信郎制胡昉直秘阁知盱眙军制鲁訔周舜元鲁可封寺监丞制唐辂大理司直制龚滂国子正制祝闵利路运判徐人杰江西提举常平制陈辉知广州制竹友直循资制韩悫胄循资制左迪功郎龚揔父绂封右承事郎制马希言太府寺主簿制胡坚常直秘阁知盱眙制洪蒧大理司直制袁震循资制李晖降官制朱华孙降官制知贑州赵公称复直祕阁制卷第二十四外制六张孝祥复集英殿修撰知静江府制李珂改官制刘芮湖北提点刑狱郑丙湖南提举常平制张训通复官制魏彦转官制刘淑赠官制孙谅转遥郡刺史制呉掞转五官太府寺丞制呉柄转五官直秘阁赐紫章服制周梦若母许氏封孺人制莫延䕃承信郎告彭昇贵州刺史制王瀹浙西提刑窦敷潼川运判制薛鳯国子正季翔太学録制魏吉甫大理评事制凌景夏复敷文阁直学士制湖南安抚使黄祖舜转一官致仕制李如冈磨勘制梁俊彦转遥郡刺史制周葵封冝兴县子制王之望封襄阳县子制黄祖舜赠五官制刘立等转官制髙邮军立功人转官制权洮州赵令结妻包氏封令人制杨贵等转官制呉益转右朝奉郎制薛良朋进职制姜诜进职制韩彦古转官制呉掞驾部郎官制阎安中中书舎人制赵伯强承信郎制叶颙磨勘制刘仪鳯磨勘制呉璘判兴元府制王大寳礼部尚书制方滋权刑部侍郎制王承祖等转官制唐国子司业制王弗权户部侍郎制郑立改官临安府知县差遣制韩彦古直徽猷阁知严州制卷第二十五词科习槀一戒谕诸将抚循士卒诏令监司举廉吏诏令宗司举贤宗子诏御史中丞除吏部尚书诏代宰臣以下谢进徽宗实録赐宴表代宰臣贺収复河南州县表代宰臣贺正旦雪表代皇子谢明堂加恩表代普安郡王谢赐第表代边将谢赐春衣表代状元以下谢赐御书中庸篇表卷第二十六词科习槀二汉灵旗铭莲花漏铭晋白兽尊铭皇宋玉牒序唐定襄道行军大揔管破突厥露布唐京畿渭北鄜坊啇华兵马副元帅复京师露布唐淮西行营宣慰处置使克蔡州露布唐伊丽道行军大揔管擒西突厥沙钵罗可汗露布唐京城东北靣行营都统复京师露布唐天下兵马元帅収复东京露布汉五属国记汉武功赏官记唐四十八监记太一祠记都亭驿记卷第二十七进卷一观文殿大学士醴泉观使兼侍读除保平军节度使开府仪同三司江南东路安抚大使知建康府兼行宫留守制雄武军节度使利州路安抚使兼知兴元府除捡校少保护国军节度使加食邑制御史中丞除礼部尚书诰给事中除翰林学士诰戒守令劝农诏仲夏赐诸路恤刑诏代宰臣以下谢进徽宗实録赐奖谕诏表代嗣大理国王修贡表晋征虏将军征讨大都督破符坚露布唐关内兵马副元帅复京师露布唐户部侍郎平原太守河北招讨採访使移清河诸郡讨安禄山檄唐中书侍郎同中书门下平章事兼河南节度採访处置使都统淮南诸军事告浙东浙西淮南州濠州救睢阳檄汉水衡都尉箴汉廷平箴汉律凖铭唐安南铜柱铭卷第二十八进卷二汉云台功臣记唐筹边楼记衘书六韬兵法賛汉麒麟阁名臣圗賛汉赤伏符颂唐神功破阵乐颂两朝寳训序汉四种兵书序试宏词科六首皇叔庆逺军承宣使授昭化军节度使封安定郡王同知大宗正事制周成王蒐𡵨阳颂代枢宻使谢赐玉带表汉五家要说章句序克敌弓铭唐勤政务本楼记卷第二十九赋二铭九賛二偈一杂文六银条鱼赋悪蝇赋书架铭书板铭王君所居三铭龙兴寺钟铭徐彦立琴铭李冝仲见见堂铭潜玉亭铭冩真自賛南海方帅冩真賛报庵十六尊者偈弃猫文竹奴文戒蛇文劝农文二首记梦卷第三十记九首分绣阁记台州添差通判㕔壁记耕获斋记䖍州重建教授㕔记蛰寮记息庵记漱汀轩记知政桥记通天巖记卷第三十一记九首碧落洞记城广州记赋归亭记师呉堂记恕斋记痴拙斋记爽堂记万卷堂记庆善桥记卷第三十二记八首荆门太守㕔壁记风月堂记漪风堂记徽州先逹题名记资福院记得江楼记淮东緫领石记序盘洲记卷第三十三碑二小传一嘉济庙碑休宁县校官碑盘洲老人小传卷第三十四序十首天台山石桥诗集序壸邮序送王秀才序郭子先字序陈氏四子字序荆门集序大宋登科记序唐登科记序隷韵序隷释序卷第三十五表二十二首谢赐先君谥忠宣表代程枢宻贺南郊礼成表代程枢宻贺车驾幸祕书省表代起居太母回銮表代宰相进六曹寺监库务通用法表代张建康谢赐御制孔子七十二贤賛代贺冬至表六代贺正旦表四代贺元㑹表代贺天申节表二代天申节贡银状代谢暦日表二卷第三十六表十六首代张提举谢立祖庙表代陈饶州谢到任表代魏吉州谢到任表代辰州守谢到任表代福州守谢到任表代雷州守谢到任表代谢赦表荆门军谢到任表贺郊祀礼成表谢赦表贺皇帝庆太后八十表贺皇太后牋代贺皇帝庆太后表贺天申节表贡银状谢赐暦日表卷第三十七表二十四首谢赐御书损斋记表徽州谢到任表谢赦表大行皇太后上僊慰表显仁皇太后祔庙慰表谢赐暦日表二贺立皇子建王表谢赐御书手诏表浙西常平谢到任表代朱丞相第三辞免表江东常平谢到任表钦宗皇帝升遐慰表贺明堂礼成表贡银状谢赦表贺诛元颜亮表车驾视师起居表谢赐暦日表提刑司谢暦日表车驾回临安起居表钦宗皇帝小祥慰表钦宗皇帝小祥慰表显仁皇后大祥慰表卷第三十八表二十二首谢除户部贠外郎淮东緫领表贺太上皇帝内禅表贺皇帝登寳位表贡银状谢赦表贺太上皇帝尊号表贺皇帝表贺㑹庆节表谢赐暦日表贺天申节表钦宗皇帝大祥慰太上皇帝表又慰皇帝表贺㑹庆节表贺立皇后表贺皇后牋贺太上皇帝表贺寿圣皇后牋谢除司农少卿表谢赐暦日表谢除中书舎人表谢宣召入学士院表谢赐衣带鞍马表卷第三十九表十九首辞免签书枢宻院表谢表谢太上皇帝表谢赐生日生饩表辞免叅知政事表谢表谢太上皇帝表辞免右仆射兼枢宻使第二表第三表谢表谢宫观表绍兴府谢到任表朝永祐陵表诸后櫕宫表谢赐银合腊药表谢赐暦日表二谢赐银合夏药表安恭皇后上僊慰表卷第四十表二十七首谢郊祀礼成加恩表谢赐银合腊药表谢宫观表贺天申节表贺郊祀礼成表贺太上皇帝加尊号表贺寿圣明慈太上皇后加尊号牋贺皇帝表贺立皇太子表贺太上皇帝表贺皇太子牋谢加恩表贺㑹庆节表贺天申节表谢加恩表贺太上皇帝加尊号表贺太上皇后贺皇帝表贺太上皇帝庆七十表贺皇帝表谢加恩表贺㑹庆节表贺立皇后表贺皇后牋谢加恩表贺明堂礼成表遗表卷第四十一章奏一论人户差役札子乞勿禁系大狱干证人札子乞许逃业子孙赎产札子乞罢诸路抵当库札子乞添緫领江浙财赋札子乞令漕臣备辨餽运舟舡札子过江傕发米纲札子过江措置津运札子支解围军兵犒设札子卷第四十二章奏二招安海贼札子三㑹计军储札子戍兵请给驱磨阻滞札子论招军之弊札子论东人来归事冝札子纳供军纲目札子转对札子礼部论王振服色札子卷第四十三章奏三同周操殿院乞对札子论环卫官札子有撰述文字乞对札子乞改定乐章札子乞进胙德寿宫札子论郊回用乐札子乞减乐贠札子乞刺壮徤乞丐人札子乞措置海道札子乞降亲征诏札子进视师诏札子请祠札子辞免兼直院札子二卷第四十四章奏四乞罢中书舎人札子论边事札子改定德音贴黄论国书札子辞兼中书舎人札子辞免签书枢宻院札子辞免赐衣带札子乞赠髙祖札子乞寝赠典札子乞罢札子二辞免叅知政事札子论湖北军湏札子进太子册文札子纳宻院窠阙札子辞免兼同知枢宻院札子辞免撰太子册文赐银绢札子再辞免支赐四百匹两札子二辞免提举玉牒札子卷第四十五章奏五乞出札子三辞免右仆射兼枢宻使札子乞荐举监司郡守札子以霖雨乞罢政札子二再乞罢札子辞免观文殿学士札子二辞免知绍兴府札子二除绍兴手札子四到任手札子卷第四十六章奏六请祠札子秀王夫人薨慰札庄文太子薨慰札请祠札子二自劾札子奏水潦札子再奏𬒳水人户札子试验㨂汰人札子再请祠札子谢宫观札子奏旱灾札子劾管璆札子卷第四十七章奏七缴太史局转官札子缴侯进词头札子缴王之望结局转官札子缴李逈差遣札子缴王若钝用居广恩例札子缴巫伋召命札子缴汪汝嘉等差遣札子缴赵宻恩数札子缴莫汲编修官札子缴余尧弼职名札子缴莫汲计议官札子卷第四十八章奏八缴张训通复官札子缴秦埙宫观札子缴潘粹卿恩泽札子缴梁俊彦推赏札子缴沈介不允诏札子缴薛良朋等赈济赏札子缴王彦宣借人札子再缴韩彦古札子缴马监官转官札子卷第四十九章奏九荆门军奏便民五事状荆门应诏奏寛恤四事状卷第五十章奏十谢宣示御书临帖状徽州除浙西提举赴阙奏方庚状乞进诛虏酋表奏状条陈恢复事冝奏状缴进太祖御书状水灾应诏奏状辞免中书舎人奏状举自代状辞免奉使转官状辞免翰林学士状举自代状卷第五十一申省状二书五荆门军论茶事状复解额状代上宰相书代上前执政书与宋舎人书三省与虏帅仆散忠义书三省与虏帅纥石列志寕书卷第五十二启十三首谢中词学启谢勑局进书改官启谢除祕书省正字启台州通判回谢少卿启贺朱提刑到任启回钱签判启贺钱运判到任启贺枢宻启贺吴运使除祕阁启贺中丞启贺执政正旦启贺两漕进职陞副使启贺汤运使到任启卷第五十三启二十一首贺何枢宻启与交代石监丞启荅谢将仕投贽状谢人投所业状谢人恵生日诗状二贺胡提舶启回广州罗通判启贺饶州洪郎中启贺刘肇庆启贺郑徳庆启回曽解元启回侯解元启回戴解元启回传解元启代人谢郑漕举改官启代承务郎谢梁侍郎陞陟启代徽州尉上太守启迎新守赵监丞启代斋长见新教官启代董承事以百二歳得官谢县令启卷第五十四启二十六首代广东帅属谢帅启代髙要丞上郑守启代封州签判谢帅启代谢吏部李侍郎启宫使梁尚书启福州张侍郎启回李恵州启问李䖍州启谢温南劒启回陆全州启回蔡学士贺生日启回湖南韩緫管状回知州恵生日诗状回赵新州状回广西帐干状回潮州沈通判状回鬰林太守状回周贵州谢到任状回赵贺州谢任满状回范緫干状回汪经干谢举削状回石县尉状回封州教授状回郑徳庆启回陈英州状回浔州守状卷第五十五启二十五首贺广西向运使启回刘肇庆启贺胡提舶交割启贺余䖍州启贺沈提点启回陆提举启回邓漳州启回窦贺州启回徐通判状回李恵州状回权梅州状回南安知军状回刘通判状贺田提刑启谢陈经略启回南恩权州状回袁教授状回德庆通判状贺林尚书启贺张洪州启贺吕桂州启贺张福州启贺黄提刑启贺䖍州李太尉启回董梧州状卷第五十六启二十二首贺施察院启贺陈帅生日启贺吕緫领启贺黄提刑交割启贺广帅陈侍郎启贺广漕郑郎中启移福州谢赵提刑启谢邓建州启回知州贺生日启谢知州恵生日诗状回连大庾状回州学正録状回何直阁状回叅议贺郎中状代饶州守迎交代苏尚书启贺知饶州李左司启代程湖州谢执政启代贺万俟丞相启代贺汤枢宻启代张建康贺程参政启代谢魏越州启代贺汤中丞启卷第五十七启十七首上宰相启贺饶州唐舎人启荆门谢宰相启与交代赵知军启爲大儿江东漕属上使长启荆门到任谢宰相启谢吏部贺尚书启上荆南刘两府启谢王緫领启改正过名谢宰相启贺王成都启回张知县启回教授状谢张建康举十五年陞陟启谢魏潭州启与交代梁判院启回冨提刑启卷第五十八启二十二首迎施运使启荅凌鼎州启回郢州侯教授启回胡知县启回王潜江启与周郢州启徽州到任谢宰相启贺汤左相启谢王枢宻启回通判启回孔主簿启与江州汪直阁启与饶州唐舎人启贺张尚书启贺何大諌启贺朱中丞启贺杨尚书启贺王枢宻启贺沈舎人启回甄教授启回张信阳启回严州樊察院启卷第五十九启十九首与太平州周侍郎启贺饶州周侍郎启贺吏部沈侍郎启贺汪侍御启贺陈察院启贺陈殿院启贺礼部金侍郎启交代沈正言启回张侍郎谢送登科记启贺刑部张侍郎启回蒋通判启贺吏部凌侍郎启贺吏部汪侍郎启江东提举谢宰相启谢前平江朱知府启贺中书虞舎人启贺刘制置启贺刘右史启贺户部刘侍郎启卷第六十启十七首贺建康张相公启贺吴殿院启贺留守汤相公启贺栁运使启谢两相还隔下年月启淮东緫领谢宰相启贺汪参政启贺袁正言启贺张少傅启回常州知郡启贺宣抚陈舎人启贺方镇江启贺平江沈侍郎启贺兵部周侍郎启贺户部赵侍郎启贺陈运使启贺张枢宻启卷第六十一启二十二首贺中书张舎人启回诸郡贺正启贺朱镇江启贺张都督启贺太平州虞尚书启回霍新恩启贺王侍郎启除少卿谢宰相启回郡守启贺汤左相启贺张右相启贺交代王少卿启回秀州姚知郡启回明州赵待制启回宣州陈殿撰启回工部胡侍郎启回刘侍郎生日诗状回饶州王侍郎启回镇江宋尚书启回贑州陈侍郎启回钱枢宻启回刘侍郎启卷第六十二题跋十六首跋欧书温彦博碑跋欧书皇甫府君碑跋欧书丹州刺史碑跋欧书唐瑾碑题松漠记闻题輶轩唱和集题金国文具録敬书先忠宣赐谥制书后题曹公显所书陈体仁梅清传后跋杜氏墓志跋米元晖书画二跋孔门四科圗跋莲社图跋戒杀文卷第六十三题跋三十二首跋登瀛图二跋周生卷跋陈承休所蔵名贤帖试夏守真笔跋欧阳率更帖跋吕子猷小简二跋李运使瑞芝颂跋五代登科记跋先忠宣鄱阳集跋李文公集跋痈疽方跋文房四谱跋文章縁起跋吴少卿遗事题赵弃画竹林七逸图书吴滋墨卷题诸公与徐仲车诗简题吴司諌遗墨题曽仲躬所蔵张文潜草书跋论衡跋隷纂跋元微之集跋石经跋𡵨阳石鼓书刘氏子隷韵跋王顺伯所蔵荆公诗卷跋丙申修改隷释䟦赵子直尊人家録跋池州隷续跋淳熈隷释卷第六十四经筵故事五篇䇿题二道㛰书二十六首汉置五属国唐宣宗靣察刺史能否汉诛韩延寿周丗宗斩樊爱能何徽仁宗皇帝乆任许元学士院试馆职䇿问一首殿试䇿问一首代求㛰书三送礼书送币书代许亲书求亲书言定书送礼书大儿求㛰书送礼书次儿求㛰书送礼书㛰书回朱氏㛰书回许氏㛰书第三子㛰书第四子㛰书第五子㛰书第五子黄氏㛰书潭倅㛰书长孙㛰书第七子㛰书新淦㛰书姚氏㛰书杨氏㛰书卷第六十五致语十台州㑹太守致语广东秋教致语归路致语设蕃致语㑹肇庆致语二㑹黄雷州致语平齐孙致语㑹南恩守传侍郎致语㑹韩提舶致语饯韩提舶致语衆官饯提舶致语广东春教致语归路致语卷第六十六致语十八首天申节道埸所栏堦白语前筵祝圣致语对㕔致语王母队祝圣致语对㕔致语广西春教致语道上致语归府致语水教致语归语致语㑹肇庆黄倅致语㑹韩郑二守致语广东秋教致语归路致语设蕃致语㑹广西田提刑致语广东春教致语归路致语卷第六十七致语十四首天申节满散回栏堦白语前筵祝圣致语对㕔致语王母队祝圣致语对㕔致语广东水教致语归路致语㑹汪正字致语广东秋教致语归路致语广州鹿鸣宴致语㑹肇庆章守致语福州㑹权府赵提刑致语荆门㑹交代赵知郡致语卷第六十八上梁文七首东湖上梁文缓带堂上梁文澹津卜筑上梁文楚望楼上梁文花信亭上梁文容膝斋上梁文聚萤斋上梁文卷第六十九青词二十一首代保安青词代爲子谢安青词郷城禳火青词爲大人禳谢青词广州狱空青词代爲妻保安青词大人保安青词广州狱空青词大人生朝设醮靑词代爲妻保安青词大人生朝设醮青词广州移右狱青词代爲妻保安青词代保安青词舎盖堂设醮青词保安青词谢土青词祈晴青词澹津卜筑青词莱国保安青词谢土青词卷第七十䟽文四十一干龙节㓛德䟽二天申节功德䟽二天申节功德䟽天申节开启䟽满散䟽㑹庆节功德䟽三南华斋罗汉䟽并序饶州歳㑹道场䟽广州狱空道场䟽广州狱空道场䟽广州祷晴䟽谢晴䟽谢雪䟽祷晴䟽谢晴䟽谢雨䟽祷雪䟽设㕔请观音祷晴䟽谢晴䟽水陆䟽芝山水陆䟽金台长老开堂䟽仁王请长老䟽请西笁长老䟽云封长老开堂䟽代爲母还水陆䟽代爲妻还水陆䟽荐张正甫䟽荐亡㛐赵氏䟽荐赵监庙䟽祖母周祥䟽祖母忌辰䟽祖父忌辰䟽亡妣忌辰䟽寕海荐亡妣䟽枢弟水陆䟽诸子爲母氏水陆䟽卷第七十一祝文五十七台州谒先圣文谒庙文造阁告土地文辞先圣文辞庙文祷苍山神文谢鬲湖文祈晴文谢晴文祭勾芒神文祭风师文祭南岳庙文祭南海神文祭十贤文祭王中令文祷南海神文祭勾芒神文祷南海神文秋祭诸庙文禡牙文祭南海庙文祭勾芒神文荅祭飓风文奉安天王文春飨诸庙文祷东庙文立夏祭东庙文秋飨诸庙文奉安南海神文奉安十贤文奉安土地文谢舶舡风便文广州辞庙文辞南海庙文荆门军谒先圣文谒庙文祷雪文谢雪文祭勾芒神文祈晴文祭武安关王文徽州谒庙文祈晴文谢晴文谢雨文祈雪文镇江谒庙文奉安土地文辞庙文辞庙文绍兴府谒先圣文谒庙文祷庙文祈晴文再祈睛文谢晴文辞庙文卷第七十二祭文三十一祭钱伸仲文祭熊承议文祭亡姑文祭董莘伯文祭王侍郎文祭王侍郎文爲大人祭家叔文祭王侍郎文家叔起灵祭文又代诸叔祭文又代诸㛐祭文又代诸弟祭文祭赵安人文祭从弟景扬文代祭景扬文祭朱仲举文祭梁侍郎文祭从兄运属文祭邓提举妻恭人文祭吕教授母夫人文衆官祭邓恭人文路祭吕母文同寮祭吕母文路祭邓恭人文衆官路祭邓恭人文祭罗权郡文衆官祭罗通判文祭韩权郡文衆官祭韩权郡文墓祭韩权郡文又同寮祭文卷第七十三祭文三十四路祭胡提舶母夫人文衆官路祭文祭梁尚书文祭陈安抚父文祭黄提刑父文代祭张右相母夫人文祭程参政文祭熊运使文祭方金坛文祭镇江都统张少保文祭王枢宻文衆从官祭王枢宻文祖庙焚黄文祢庙焚黄文白苑焚黄文白苑焚黄文郴州焚黄文家庙祭考妣文家庙祭祖考文家庙告髙曽文家庙告考妣文故县焚黄文滃潭焚黄文金山焚黄文滃潭焚黄文故县焚黄文白苑焚黄文祭余文特文祭枢弟文枢弟周祥祭文枢弟大葬祭文祭参议弟文莱国成服祭文诸子祭文卷第七十四行状一先君述卷第七十五墓志五韩承议墓志第三子墓志叔父常平墓志赵孺人墓志郑冝人墓志卷七十六墓志五刘府君墓志朱安人墓志向通判墓志徐府君墓志白冝人墓志卷第七十七墓志四慈茔石表罗尚书墓志俞淑人墓志莱国夫人墓志卷第七十八乐章一畨禺调笑勾降黄龙舞勾薄媚舞鱼家傲卷弟七十九乐章二鹧鸪天生查子蝶恋花减字木兰花好事近忆江南卜筭子江城子减字木兰花浣溪沙望海潮好事近淸平乐选冠子好事近鹧鸪天浣溪沙四清平乐生查子思佳客朝中措六浣溪沙临江仙七江神子江城子醉蓬莱满庭芳千秋歳眼儿媚瑞鹧鸪长相思二好事近点绛脣南歌子好事近卷第八十乐章三盘洲曲十四首阮郎归浣溪沙满江红二临江仙浣溪沙二生查子二鹧鸪天二好事近满江红五南歌子六卜筭子二满庭芳十一望江南二西江月二行状神道碑后序跋拾遗户部乞免发见钱札子又转运司乞移免折斛钱札子祭张侍郎文盘洲文集目録盘洲文集盘洲文集卷第一盘洲文集卷第一诗二十六首拟古十三首行行重行行行行重行行南北各倦游昔人重别离一日嗟三秋如何三秋暮相见尚悠悠方寸正纡轸何以冩我忧仰瞻衡汉移俯对兰菊遂臭味虽云同光尘若爲异回风凄且发飘我别时𬒮欲知长相思披衣不胜体青青河畔草青青河畔草英英篱边菊雅雅当䆫女濯濯手如玉渊渊锦中意粲粲未盈幅藁砧天一涯刀头误行卜郄鑑怨新眉谁教逺山緑青青陵上栢青青陵上栢橚橚庭中竹人寿能几何譬彼电过目一觞命暱交且以慰心曲驾言长安游川光晨可掬神州何赫戯髙城矗延属峣榭干星斗彫栭错珠玉鳞鳞王公第华缨夹繍毂放怀恣槃虞端忧竟谁逐今日良宴㑹今日良宴㑹朋簮故人家揺情緑绮琴度曲渔阳挝放歌掀酔髯晤语粲春葩列坐各知心游扬相齿牙芬芳须及时东扶忽西斜胡不厉逸翮天津问仙槎无爲甘寂漠痼疾守烟霞西北有髙楼西北有髙楼偃蹇轶千门绮栊纳飞月璧珰碍翔云上有絃歌女哀声启莺唇谁能爲此曲无乃返香人一章三致志脩蛾有余颦不惜饶清响暗惊梁上尘所悲听者心中无泾渭分愿作南冥鸟夕饮玉池津渉江采芙蓉渉江采芙蓉芳㽔䕃幽沚相思不相见芬香欲谁遗秋容感人心浪浪睫涵泪不如膝上琴哀音入君耳明月皎夜光明月皎夜光瑟瑟扇啇籁衡纪直西躔云章斜左界感彼林薄凋歳律倐云迈蜻蛚谁汝怜悽悽鸣户外昔我耐乆朋着鞭道方㤗尉借缯缟轻金兰旧盟改东井不及泉须女无俦配君看贡公綦白头媿倾盖冉冉孤生竹冉冉孤生竹成隂幽谷中聿来君子室葛藟施乔松乔松千百寻攀附犹可穷思君江水深褰裳难徃从同心而偏栖媿彼摩霄鸿灼灼芙蓉花凌波媚芳风非不努力爱秋至无归鸿昔盟傥不寒谁叹乆西东庭前有竒树庭前有竒树黄鸟巢其枝之子不顾返失此熈春期采采未盈匊夕风巳纷披路逺怅莫致虽多亦奚爲迢迢牵牛星迢迢牵牛星奕奕停梭女寻盟整瑶辔缄情遵汉渚欣䜩未斯须别愁眉巳度黄月不我留残机忍重顾翻羡巫山云朝朝楚王遇人生不满百人生不满百蟪蛄䓁春秋花月多风雨何不蜡屐游朱光忽以驰退舎未易留生前一杯乐难与昧者谋临流羡芳沚欢言泛轻舟孟冬寒气至孟冬寒气至冲风一何厉宿楚失故隂思虫柱哀喙客来门冬冬䄂有尺书遗一读泪先零再读心巳酔妾如𥘉开花君如长流水花挽水回难水捐花去易流水何时休春荣难乆恃明月何皎皎明月何皎皎舒光莹䆫绮宛转羞空床披轩歩庭际故爱同一心新愁今两耳咫尺相㑹难苕苕若千里况复千里隔忧端无穷已谢洪庆善提刑遗法帖纷纷渴骥竞秋蛇镌鑱収拾俱名家吾宗尺牍擅天下年来野鹜谁肩差庭前书带凝寒緑架上牙籖冨新轴中藏墨妙更竒竒长物不留沾賸馥生平小楷拘蝇头岂知虿尾与银钩从今巳办笔成冢学竒还许登门不春思自闻郊外景多病负年光沐雨桃容腻耽春蝶兴狂幽期知我背迟日爲谁长一枕虚牎寂炉烟续旧香晚望古堞髙亭暮登临逺眺时菊房栖渥露荷盖偃清漪遵渚归鸿集投林嘨狖悲関情聊绘句独立自迟迟欲雨雨意泄琴床桃笙骤觉凉冲飈方贾勇藻景荐韬光去室怜鸠妇封闾看蚁王青灯可吾伴黄卷任更长客至闭关听剥啄有客欵蓬蒿谭垒万人敌词源八月涛园𬞞供菜甲盘实饾桃毛冷淡琴书味由来属我曹秋怀二首送喜得新凉秋情未慭忘弱枝红皱重平野碧滋长林逈蝉𥘉乱篱踈菊自芳吟成转䔥瑟径酔任苍苍愁绪苦萦人寒螀殆叵闻瓜畴残蔓去兰畹秀㽔薫逺水涵秋态余霞冠夕曛扬扬今夜月独与广庭分送人之姑苏吴门千里役别话不堪闻暂发参商叹长懐星斗文菊丛黄彩乱槐路緑行分日兾书邮至冥鸿接暮云送吴傅朋知盱眙龟山其下古淮濡上驷骎骎稳着鞭千里八年闻皂盖九重一旦下青氊名郎他日曽趋禁静鎭今朝叠典边簮笔侍书公雅意薫风殿阁待诚悬方福州生日行雪峰髙髙雪如许海门潮生浪吞浦郎罢携囝街西东到处欢然闻好语旧日大官多飬髙民词狱寄充官曹横行阡陌喧夜皷唯征关市析秋豪只今事事无长蠹五月政成歌召父尺一方来问鳯仪魁三快刷聮鸳羽三山岌嶪摩曽空便是方丈蓬瀛中他年圗画凌烟了却向山中访赤松谢唐守送朱樱二絶句铃斋一树滴堦春翻走髹盘赠野人欲进麹生唿伯雅却无樊素启丹唇乳酪醍醐僻郡无多酸梅子岂吾徒香擎翆笼青冥出旧事从谁说上都荅林神童快覩终童英妙时跫然衘䄂出明玑家声不诧大哉问文律何愁知者希益利锋铓临大敌飬成羽翼看髙飞红尘可厌忙车马挹取西山爽气归海棠花二绝句雨濯吴粧腻风催蜀锦裁自嫌生较晚不得聘寒梅鸭殻非难致鲛胎业巳成夜深宁覔睡相照月偏明瑞香花衮衮香毬次第开结根幽独谢纷埃芳蓉妬入鸳鸯社异馥清传锦繍堆睡里魂交非自衍醒时心赏可无猜品题盍在春林石不是花王喜后来题信州吴传朋郎中游丝书上饶甿俗醇且古千室鸣弦方按堵黄堂丈人今循良河南治平追鼻祖讼棠留景分清隂炉篆方羊燕寝深笑谈了却邦人事游戯翰墨惟书林自从真行易篆隷草圣书絶驰极挚游云惊龙𥘉振竒渴骥怒猊争作势臣中第一兹谓谁寥寥典则其几希丈人尺牍妙天下臧去収拾生光辉作古要湏从我始直欲名家自成体手追心摹前无人一扫尘踪有新意纵撗经纬生胷中落𥿄便与游丝同缲瓮茧车飞白雪织檐蛛网破清风一行一笔相聮属姿态规橅骇凡目临池漫劳三十年千兎从教后人秃旧闻吕向连锦书百字环冩萦发如惜哉淟汩巳无考盍使北面称台舆独歩不复名相甲端恨二王无此法只今四海书同文使者来求至将押雪诗用眺无咎韵宻雪舞冬昼祁寒反夏炎竹枝低未湿梅蕚莹先霑怯冷昂肩立欣繁矫首瞻随风方北渡际海必东渐轩簸来如掺纷势转严枯荄新点缀曲砌巧増添伺隙花穿户承隅箸挿檐髙飞迷皎鹤夜影逼清蟾砧浄绡横石牎虚粉杂匳崐丘千璧砕武库五兵铦烟径杨吹絮香蹊蝶奋髯鲸鲵陆骨腐鹄鹭野翎爓白髪秦人遯厖眉汉尉潜渍蚕功孰及平地瑞𥘉占窖卧行人节门扄志士恬已甘穿履困奚避割氊嫌酔慕双螯毕寒懐五绔廉飘飖疑宓女刻画谢无塩河阔凝新浪峯髙失旧尖山隂賔欲返淮右冦将殱穆满三章着宣温五板兼君恩捐卫粟天意絶齐痁江上蓑堪画篱间氅可觇客观眸巳眩儿咀手频拈足没寻萱屐腰闲刈藿鎌马驰毛愈素乌啄首难黔冻折骚人笔光临织妇幨螟牟寕待火疫疠讵烦砭甲长寒𬞞细根肥宿麦纎年豊虽欲颂神助愧江淹前韵虽险用之未尽掇其余复成三百言一苦寒威重清晨雨脚严风号宇宙䬠雪下闾阎布地塩𥘉撒穿帷粉乍黏裴回䡖点䄂萦积满盈檐骋巧飘虽急乗危势或沾梨花芳小圃桂魄射踈帘烟湿茶翁灶竿低酒舎帘清泉埋沼沚苍干耸楩柟玉匝齐君履银封鲁国詹盆收新琢璧堦展未裁缣木杪疑飞絮江干杂秀蒹正随云阵合未放日光暹处壮山屠虎髙兴泽殪蚺重巅闻折木邃野絶飞鹣隼击翎添厉鳞藏口敢噞狼随姬满驾鹊集叔才苫授简词臣敏乗车海若谦汉传王母绛周贡嵰山甜王晙师方整髙昌衆欲汉光开帝业苏烈贯兵钤豹曵荆人舄牙抽孙子籖肤寒方起粟手坼正忧挟纩冬裘燠倾罍夜饮厌寒光欺寳鑑素质夺朱綅犬喜蹄方逞儿餐舌未箝梅林催皑皑麦壠长蔪蔪罝兎难探穴义鱼巳漑鸱蹲饥愈噪马缩冻难拑见睍将消释歌诗兴佞憸妍辞惭谢客讵敢示群佥用雪诗韵谢三外弟见和我昔擕李寓君方钖山潜欲驰咫尺书駃足无飞㢘相望参与啇引首徒遐瞻朅来萍梗踪逺野得苑檐获与谭垒接何询龟筮占青山整烟鬟澄波开鑑匲乔松与恠栢如虬老龙髯悠然一望间野色皆可觇范甑飞埃尘墨突寒不黔好友岂厌频鸡黍供炊爓外家三遗珠颕脱皆囊尖交情谢流俗不问凉及炎着鞭挹清风从者屡我淹髙论极根源师友识所渐大略㩁治忽细谈析毫纎皮里有阳秋褒贬追齐殱古称学如殖秋成观执镰吾匪董夫子家居下帷幨言经虽败绩宁防整冠嫌抽轧强成章句鄙不任拈骩骳且艰澁疵瑕费鍼砭君诗粲珠琲光焰古人兼讵覆伧父酒不道胡儿塩陈檄愈头疾杜词逐寒痁轻缣边幅冨徤笔锋铓铦语句既遒丽格律何森严我穷思巳竭君方涌泉添三崃争倒流未肯波澜恬短才愧非正尚期膏馥沾吟罢觉夜永明牎耿孤蟾读秦夲纪应侯一语幽宣后长信蒙辜徙萯阳秦室无亲类枭獍借箕谇语亦其常侯生淮隂束手九江闲谁信功成颊舌间不惜鸿沟分二国太公今日得生还楚懐王武関谋诈却称臣冤魄游魂尚在秦墓木䔥条冡犹湿流闻其子作昏姻读战国史折足黥徒未易欺箦中死士亦何爲魏齐断首庞㳙死祸报由来不可知读召公丗家齐晋瓜分四国王嬴秦爲吕芉爲黄六雄当日皆新主独有甘棠泽未亡穰侯推毂曽闻荐武安威伸三晋走荆蛮厠中犬彘圗攘夺犹道藏兵不出関田单齐主轻忘在莒时解裘淄水遽相疑若无貂勃明勲业几使功臣枉见夷长平一败长平振古无赵邦臣主亦何愚当时巳中冯亭计犹自区区遣郑朱春申君珠履三千尽在门争无国士解衘恩棘门难作无遗类死党宁闻报李园题陈体仁判官休斋翔缨彯组盍中留緑水芙蓉且漫游过耳从教千不是处心浑欲一冝休炉中异馥非多爱架上新籖弗外求寂寂掩扉无所事饱听风竹韵凉秋次韵陈体仁惠诗并示游山诗卷人生名利埸羁绊无休假沉迷鴈鹜行梦寐鸡豚社见谓游子欺更防官长骂何如山中乐松牎肆嘉话陈侯青云客英声蜚日下当年金马门掉鞅示间暇小试芙蓉池未整骊驹驾台岳十日行樛萝若相迓来归探古囊篇篇可圗画倾耳金石声郑卫敢争覇次韵李举之县丞秋日偶成当年使节反穹庐解绶归来得少娱厎事微官又萦缚强颜文墨受意乌朝来倾耳得街谈颇说尘容亦可慙从事未知三尺守酔心空向六经酣官途陆陆未回车秋桂春萝緫负渠目送飞鸿千里去故山应革絶交书笔厎渊源万顷多卷中句法不随波覃思正作青云计寡和聊成白雪歌次韵题谢景思少卿药寮壮岁挥金迈二踈眼看余子伏塩车芷兰清馥浑纫佩芝术新苗几荷锄剰作好诗传近体谁言巧官胜闲居北䆫睡起琴声寂便若身登太皥墟盘洲文集卷第一盘洲文集盘洲文集卷第二盘洲文集卷第二诗七十一蔡瞻明寺丞有诗见简次其韵漱芳倾液饱心胷乆矣髙名在郢中遂请丛祠方飬气卜居萧寺且谈空结交许入芝兰室招隐奚须桑苎翁妙语鼎来惊创见益惭白豕过河东酬李举之象载凝华落笔工一时英妙盍居中交情耐乆惟同味诗意求新更凿空挥麈宁谈阿堵物聮珠不数嗫嚅翁文成间𬒳鸡林得复有声名到海东次韵曹功显都承赏梅纷纷凡卉怯严冬独有清姿对雪中拂幌更冝粧妩媚廵檐谁惮履穿空南来未见传声使东望方思避俗翁闻道聮镳得幽趣无因同酔玉西东次韵李举之立春四絶句东皇先遣雪清尘一夜山川眼界新共喜太平今有象更将歌舞爲迎春三冬文史緫空虚独有施行寛大书坐对南墻千箇竹何妨留客煑园𬞞雪后踈梅正压枝春来朝日已晖晖痴儿公事何时了一酔花前心似飞他郷春日思如何屏去茶瓯任睡魔且得小䆫成好梦片时江上逐烟蓑次韵蔡瞻明惜花五絶句厎事春愁减玉肌谁能獭髓爲扶衰可怜傍巘临池处非复嫣然一笑时无情谁似东风薄相见那思雪夜𥘉欲把红颜借桃杏便教枝上白纷如月地云堦满意开牵花凖拟尚裵回抗琼解佩巳仙去骇緑纷红徒后来试因子墨赋瓌姿独记朝容在一披着粉直嫌粧太白只今何似梦中时一声横笛晓林空知是春风十日东来岁花时在何处探芳还有几人同陈体仁以心清闻妙香作诗恵末利花香次韵爲谢尘劳昏独志禄利蠧良心扫地香一炉澹然清兴深假寐顷刻间烟霏遂盈襟聮翩珊瑚钩逼人何骎骎东风将小雨一夕池中平春声在踈竹琅琅有余清公退逺丗氛心地莫与京寳薫凝䆫牗爲君寻鸥盟鼻观拜嘉况名香如前闻尘容方一洗藻思期三薫乆坐欣有得飘飘欲陵云都良与迷迭芳馨此其分英英末利花素㽔馥清晓谁将煑水沉採撷得竒妙吾非范蔚宗品题能了了杂佩媿报酬芜音发謿笑春日紫宸朝合殿萦天香玉笋粲风采鸡舌相芬芳陈侯金闺彦指期簉鹓行安能乆欝欝俛首回刚肠偶得梅一种踈枝清香附蕚之花五出与江梅无异但花色微红而五出之上复有一重或十叶或九叶他日皆并蔕双实俗唿爲鸳鸯梅昔上林有赵昭仪所植同心梅疑即此也因成四絶却月凌风一种香更匀粉靣作红粧枝头自结鸳鸯社爲倩东风谢海棠重重香蘤故多情索笑𥘉闻带薄酲翻恨前村雪深处一枝幽独太憨生客子逢花心欲灰异方𥘉见眼还开故应临水横斜日曽作于飞一念来开花已作鸳鸯侣着子还成鸿鴈行旧日同心上林种至今千载亦流芳次韵蔡瞻明登巾山三絶句朝来爽气冠曽丘急雨惊风正麦秋要得云轩聊放目何妨松径暂低头名缰局促秪怀惭飘忽熈春月过三矫首白云千里外此心无日不江南好句聮翩见未曽品题今日欠钟嵘登临自有江山助岂是胷中不得平得二弟消息倚栏春昼静花栁自芳香消息三州逺尘埃两地忙鹊声传近喜鸿影忆𥘉行抄得新书䇿归时𥙷墨庄次韵李举之风雨中书事四絶句挂壁鸣琴乆断絃强反书帙本相便词源頋我非流崃藻思如君巳掞天雨势风声何太雄群山荅响乱贲镛青奴今夕安用汝玉友此时留得侬怒号通夕搅空虚好梦那能到玉除枕上㤗然无一念只愁雨滴架中书向晓登楼凭小栏萧然归兴在江干痴儿未了公家事且把云山子细看次韵蔡瞻明秋园五絶句芥毛金爪勇难干肯作霜花对乍寒若说乗轩有痴鹤司晨如此合峩冠翔仞当年覧德辉传芳花品未思归晩来雾鬓凭轩处直恐金翘相对飞泽兰萱草比多言谓汝分隂乆夺鲜政恐淇园脩竹劲不如秦岭老松坚髙标幽艶自冝霜弱草繁葩莫中伤肯与红莲媚三夏要同黄菊向重阳临风裛露早秋天范出南金色更鲜若向东篱比标格定知花市不言钱宿佛窟寺篮舆登佛窟髙阁望中清古木尔许䕃飞泉无限声雨消今日暑云作晩来晴独对青山乆相逢如有情过瑞巖寺示胜上人逗晓乱山中来寻古佛宫荷间留夜雨松下进秋风瑞气旧如许巗姿今亦同惺惺有盘石应记主人公惺惺石簿领乆沉迷谁能不忍欺我来惭此石拈出问吾师滴滴泉石罅来泉滴松风杂涧声天明有公事还忆此时清题灵石寺并简景思闻道飞来石当年却畔亡烟杉行客路风竹护禅房有酒对玉麈无诗夸锦囊尘缨自羁束真赏负山光夜饮药寮次景思韵主人知我乐郊居药圃嘉招走尺书笑语池边欣促席酔归林下却肩舆正闻鴈过猨啼后更是风清月白𥘉见说长安消息近却须髙兴谢鲈鱼题景思水芝亭逺意閟千云亭幽不受尘来爲池上客本是社中人影宻龟鱼䕃花开鸥鹭驯买山如遂志应许卜比隣黄巖道中两日黄巖县纷然百虑侵乍听幽鸟语复起故园心冒热度峻岭惮劳休茂林潮来知海近三岛可能寻过妙縁寺听懐上人琴断涧复危岑红尘且满襟疾驱触炎热小憇得禅林煑茗对清话弄琴知好音秋风不借便去辙巳骎骎行县道中寄曽谹父云山𥘉见非昔游一瞬不许回双眸二年佐州巳强半七月行县难罢休溅溅微熘响萦谷薿薿多稼光盈畴兵厨愿留一罇酒霜螯酔嚼期中秋登宁和岭𥘉识宁和岭有怀占梦时闻诗千里隔断织九京悲草木应相记烟云浑异冝西风袭怀抱泪睫不胜垂怀孙邦求酒开桑落泛觥觩行子驱车恨不留鴈塔自是丈人行麟台更叅儒者流官居二年有十月别思一日真三秋氷轮今巳可人意何时来赏城东楼宿大龙山寺赠海上人看山论旧事拂石认前题雨滑苔径阻云収松峤迷三秋文豹隐一夜寒螀啼又复问程去清游怀虎溪大龙山五咏用家君所和胡别驾韵经藏万法俱一空忘筌亦忘字勿置齿牙间回观方寸地龙祠夹日授五飞论功中兴主宛宛龙父尊兹山职霖雨密室小室坐蒲团死灰念不作所以护明珠精修企先觉小池山椒有龙湫清泉日夜流䟽巖作方沼漱甘非外求汤炉蠏眼候松风云腴挟霜月炉下岂常炎灰飞即烟灭怀李氏昆弟二十韵城南两佳士英躔名硉矹相之妙才具玉笋班中阙胡爲彯长缨去去事輗軏举之登词坛龙虎榜未揭归循南陔兰不使芳馨歇胷中蟠五车一一思英发有中清庙瑟审声知度越我来贰银莵接𬒮俱墨发情期胶坚门受车马谒笔阵几鏖战君盈我先竭别来勤相思十日倐飘忽迟明蒙嚣尘毕景迈崷崪跻髙怯肩舆挹秀欣拄笏泉清甘着齿巗幽冷萦骨西风勇波澜极望际溟渤是中三神山缥缈云出没问津旧乗槎引舟今舍筏俛首倾缥瓷独酔径兀兀起㸔天宇开诗成走邮卒归欤及中秋髙楼共嘉月宿广润寺书伦上人灵云庵寳地深深俯碧潭有僧酌茶延我谈千巗状秀蹑风磴万竹含翆藏云庵西来指栢本无着一见悟桃湏再叅登临巳是秋欲半霜叶枝头才两三摘星岭披山凿道何崄巇上摘星汉摩虹霓七襄终日徃曽问一握去天今可跻叱驭巳排萝蔓去下车不复烟云迷举头此际长安逺愿借六翮凌丹梯交翠亭政和丙申家君主寕海簿明年作交翆亭是秋而某生后二十有八年某来贰郡事踰年行县至此感旧怀逺赋诗二章三十年中事鸾栖筑小亭寒声长新箨清閟拂踈櫺水转前时緑山浓逺处青重来勤问讯此别记秋萤三瑞堂乆矣驰魂梦今登三瑞堂故山有乔木近事话甘棠展骥惭充位占熊忆问祥白云留未去极望是吾郷留别县僚满城鼓吹出林垧珎重来思此日情共说栖鸾留政迹自怜展骥坠家声一时宦侣推儒雅百里民编乐治平山意川容若相挽不堪整驾问归程过梁王寺书家君祠堂生还未列麒麟画旧徳犹怀鸾鳯栖共问翰林今孰似凛然眉宇染风㙠山行遇雨天公作意轰雷霆风雨骤至神如兵飜手爲云只俄顷举头见日尤精明蚁君一战方奏凯鸠妇复还巳和鸣税驾欲投佳处所林间隐隐踈钟声蔡瞻明以诗还行邑鄙卷次韵谢之凉秋野趣巳萧骚方驾看山念我曹十日空归才毎下一篇来况曲弥髙词华若我惭雌霓笔力惟公掣巨鳌欲作歌诗兴恊律清朝今日有王褒酬李举之用前韵见寄阅尽千峰不惮劳归来文墨厌官曹浮槎问汉秋期近埋劒冲星夜气髙那复精思如吐鳯𥘉无壮志欲乗鳌诗坛轩轾归题品滥得阳秋一字褒褒字诗巳得十二章请各赋其一以足巨鳌纷纷吏道夸吹毛未肯留心效此曹象齿好辞降二妙鲈鱼归思羡三髙吟毫未秃一千兎诗轴须聮十五鳌敢道严霜起中夏益知趂韵有龙褒次韵蔡瞻明木犀八絶句谁爲花王定等差清芬端合佩金犀上林他日移根去应记诗仙綵笔题香清爲借三秋露葩绚寕禁五日风俯对猗兰振寒緑静看飞叶陨轻红风流直欲占秋光叶厎深藏粟蘂黄共道幽香闻十里絶知芳誉亘千郷笑含菊彩媚踈篱巧作葵粧旁曲池颜色从他矜速肖芬馨如此孰争驰心禀犀文饶地力体薫蟾影夺天香圗形好命丹青手絺句须烦锦绣肠广寒秋桂映天池休说当年折得时韵胜今逢巖下种价髙宁靳橐中资篸鬓新枝立晚晴淡粧异馥称双清梦魂不记前来事愁逐江潮日日平黄绢家声映古今随和发彩惊词林髙楼宴坐清啇晚独向此花垂意深盘洲文集卷第二盘洲文集盘洲文集卷第三盘洲文集卷第三诗五十一首次韵李相之观溪涨二首愁霖方注射骇浪忽冲斜宿鸟行惊鴈游鱼目失虾夕波奔折木春涨过桃花沸渭今如此谁乗犯斗槎风声随雨急水势满川黄巨舰困澎湃穷阎悲混茫爲鱼怀雒汭揵竹谢宣防共徯隂云卷冰轮替戾冈次韵酬丁致逺司戸翰墨埸中识靣𥘉珠玑粲粲似相如盍参多士登台省却椽诸曹亲簿书白社不妨闲泚笔赤城更好命巾车寸心淟汩方茅塞快读新诗得翦除次韵蔡瞻明江楼秋晚二首斜照穿林逈归云歛岫迟蜗文寒壁篆蛛巧暮檐丝待月是愁处对山无倦时掀髯阻谈绮细读寄来诗竹外秋风急楼头夕霭微遣怀须命酒怯冷几更衣严鼓萦城去轻舟噼浪归登临多少意坠叶满庭飞九日官舎种竹独整陈编对北牎烟云浑欲助凄凉庭前且使竹交翆篱下从他菊自黄逺宦只今同旅泊壮怀谁复问行藏携壷巳失登临便不待微吟恨夕阳天台道中滩声因雨急山势向云斜橘緑谁能画枫丹逺似花舂锄怀浅水郭索上寒沙渐听鸣梭近林中三数家赤城平生几读兴公赋今日霞标对赤城此是南门入山路山祇乞我一畨晴玉京洞飈轮曽此宅灵仙洞府今称第六天规徃不辞萝蔓险回看云物起琼田国清寺绀宇今方盛名知国巳清万松九里影双涧四时声杖䇿将穷覧巾车不计程登堂山更好人去晓猿鸣清音亭乆坐俯潺湲流清诗思悭跳珠鸣藓石淙玉下松关此日耳尘静几人心地闲抽琴作新曲归去要怡颜禅林寺振䇿快秋晴伽篮倚翆屏看云不留瞬对竹巳忘形银地声千载虹桥拱百灵至今钟磬响如讲浄名经山中阻雨欲登华顶峰而不果昔闻天台山一万八千丈层峰目华顶魂梦几驰想朅来乗清秋明发将独徃小雨巧作难祥云约仍爽风磴渍苔藓霜崖乱榛莽峥嵘一何峻梯空不可上便思捐竹舆徐行倩藤杖老僧挹而言兹山韬万象举头天宇逼寓目巖扉敞重溟倒寒影万壑振幽响崃逈啼猱猿林髙陨樝橡仙𬒮挹浮丘飘然顿尘网今兹风雨时烟雾接穹壤劲寒或薄人跬歩迷俯仰不如逰石梁重来事真赏斯言旣纚纚诚哉非我诳俗驾爲之回芜音不堪榜寄声山中灵心期空鞅鞅石桥悬磴跨幽崖奔流漱深壑宛然卧苍龙天巧谢镌凿万木森前山笙竽真籁作长啸斥猩猱来巢怖乌鹊莓苔助危梁下瞰心胆落横前限翆屏峭壁旁如削于此判尘凡只尺遂绵邈飞钖蹑空虚楼台变林薄寳辉觌华灯金翰过神雀二年佐铜虎渠能解羁络来烹紫云腴寒瓯散葩蕚竒事订前闻诗成识层阁雨中宿万年寺梦回深夜耿秋灯泉窦争流一味清过鴈不闻天外影寒松长送枕边声饕风可但乆无頼急雨那能便寝行已问琼台双阙路此心何必羡层城闲上人览衆亭篮舆行尽白云层来欵禅居得小亭乱石引泉归曲涧寒风吹雨过中庭四旁野色朝昏别一览巖姿逺近青宴坐蒲团作何想光隂不复问尭蓂贺子忱吏部抱膝庵主人蚤歳抽华簮隐居时作梁父吟于今松牎在人境空有蕙帐留烟岑风来翆篠自揺玉秋着黄花仍散金拂拭尘埃记行役兴来命酒还孤斟桐栢观屹然双阙峙琼台仰见彤云郁郁开三井穷源知海眼六符垂象应天台松杉满道欣𥘉过芝术何年得自培更听鸣泉杂风籁直疑笙鹤紫霄来衆妙台白云仙蹟纪琅函三体丹书寳翠岚欲问仕涂今捷径不须髙价借终南石道士妙声堂泉熘古今同临流万虑空採芝归絶嶂添竹映踈丛影漾髙秋月声冝深夜风真清长在耳何用抚孤桐仙坛院旧闻王子晋云卧夜吹笙控鹤冲天去松风千古声天台观芝田环拱碧崔嵬流瀑髙从天际来飞沫有风长是雪寒声无日不如雷巖前八桂人谁折溪畔千桃路未开便觉仙都清昼永翻愁归路染黄埃刘阮洞桃花当日未成蹊巳有幽禽语翠微楚崃行云空入梦秦台鸣鳯要同飞仙家长若三春好人境何知万事非访问丘园荒旧迹却应囬首悔来归赠护国昌老缓辔到禅扄髙谈得细听茗花泛轻椀烟篆度虚櫺门外云千片轩中水一缾我来无好语留此待丹青慈云祖老相邀至悠然阁倦不克徃几日陟云烟危峰懒着鞭聊将临别意爲我谢悠然明巖寺路转霞标外云开绶带前几层山底屋一线竹间泉洞口石孤耸巖头峰倒悬故应风雨际行子緫回鞭寒巖寺峭壁挿青冥层巖覆化城空中清磬发幽处慧灯明万瓦足云气四檐无雨声丰干不饶舌此地孰知名宁国寺几日山南北端期汗漫游水痕秋雨过竹色暁烟収宦海何时了僧房爲少留却寻归去路余兴谩回眸暁发秦安驿秋梦不能暁起行山径迷小车惊宿鹭列炬误鸣鸡冷觉霜华重光瞻斗柄低金庭有佳处芳桂想幽栖以糟蠏送曽守太湖九月霜波寒郭索不幸逢渔蛮谁令骨酔糟丘里使我涎流书卷间黄堂丈人思㓜玉耳边不复亲丝竹一杯聊使破愁颜要遣诗情踵山谷得景严弟书徃年同入洛此日各监州惯见浮云改相思野水流有书将逺意何处话新愁莫爲痴儿事干萤满案头梦中送妙兴寺僧西望霞光东望云划然晴晦此区分小桥过尽盘龙险回首髙人多谢君次韵曽宏父探梅未开梅枝浑待雪山意渐唿风欲索檐间笑那忧径外穷英辞窥玉絜拙句媿雷同只恐花开日纶言下法宫招曽宏父待雪欲把诗催雪先将酒送寒冻云方作意微霰巳开端目断郷城逺心惊岁事䦨拟同今日酔待取玉花看次韵钱处和运使郡斋晚集风声止雨歳云暮雪态兼云昼欲昏共喜髙轩归别墅肯临画㦸对清樽埋轮前事空豺路授简英辞踵兎园是处梅花寝消息更慿玉藻爲招魂游盖竹洞暁出山城故着鞭荒荒寒日满晴川幽栖未卜诛茅地乗兴来登盖竹天霜凝隂崖疑积雪云跻重障杂飞烟洞门今古无关键俗客那能见列仙仙居道中雪霙方瑞臈雨势欲凋年此日信泥轼来风侵坐氊爲官浑漫尔行邑又徒然爲报仙居令无劳负弩前寄吴明可正字歳晚仍多病春来尚异郷愁城谁与破谈垒漫相望体怯山岚重心随驿路长后亭梅若放爲寄一枝香次韵范子芬雪中同访曹功显明朝春琯欲飞葭臈里重看舞雪斜笔下百篇非事业樽前一酔即生涯𥘉疑髙栁狂吹絮却伴寒梅好放花踏冻不辞方驾逺闭门留客更谁家忆梅呈曽宏父重忆东城路盈盈十里梅弥旬阻风雪几处杂尘埃巳是春移律何时酒泛杯好花那忍落直待使君来题王氏秀野堂饱闻居处好逺意快心胷树接髙低影山分朝暮容佳时能自适闲客几相从勿讶题诗晚新来百事慵除夜懐景严弟并寄景卢逺乡劳薄宦綵服共思亲耿耿胸中事纷纷眼底尘与谁同别岁到此两迎春独有还家梦书窗一笑新次韵曽谹父欲赏山宫梅花黄堂清兴动官梅遥望花林首屡囬命驾许同狂客徃舒牋频有好诗催空懐月观横千影趁取山宫举一杯爲语东皇相假借莫教零乱点苍苔谹父见招赏梅时范子芬欲行翩翩画㦸对春光命客重登千仞冈坐上行人倾别酒花前小雨伴嗁妆雪肤不爲轻寒瘦玉骨何如昨夜香丽句竞传新乐府谁夸何逊在维扬次日谹父携家出游而小雨新晴山头霞彩发天光𥘉日曈昽射短冈莫使吹箫寻古曲直宜点额作新妆不禁风雨飞来急颇觉园林减却香花下凌波奏竒舞腰支尺六笑垂杨丁卯正月十六日作舞漪亭于池上尽废𬞞畦植花数十夲二年倥偬缓归期漫作新亭接舞漪举郡定嗤推不去故山巳讶到何迟园官不属藜苋腹花史好呈桃李姿待得浮萍是飞絮谁能爱树一相思检校园花徃夏新阁成拔去园中葵万花间千蘂十夫劳徙移羣香颇猗㹱宻影初叅差烈日吁可畏时雨不能滋未秋叶先陨欲冬柯巳萎虚蒙灌溉恩无复嫣然姿啅雀飞且止不肯登空枝寒螀守枯荄未忍相弃离永懐斩新日岂料憔悴期谁唿殷七七来伴红裳儿金鼎一剂药返魂庸可追春来作髙亭緑沼扬清漪旧蹊类陈迹逺圃分芳㽔结根旬浃间生意浑熈熈微白李赋质小红桃入肌栁条无颜色已含烟雨眉游蜂相召引有底渠先知地力固自若大钧不偏私竞秀非机巧向衰非钝迟万物理固然飏芬须得时添竹添竹乘春力期君共岁寒青青懐特操碌碌媿麤官尚有哦诗日尤胜借宅看他时谁检校何处报平安次韵景思谢送四时纂要并惠乳泉且许见顾断壶食郁遵时令莲芡櫜韬辨土宜若解养生供伏腊自然卜筑数期頥我无巵茜等通侯不作多田望蓐收松菊漫成三迳梦烟蓑巳失五湖秋青编送似𥙷山房妙语相酬掩夜光盗瓮不须睎吏部将军何日命元方盘洲文集卷第三盘洲文集盘洲文集卷第四盘洲文集卷第四诗五十六首送范子芬赴浙东机幕男儿三十冨春秋况复才华出辈流传家不坠右丞相入幕少佐东诸侯梅花颇惜诗人去草色正牵行客愁脩禊兰亭访陈迹应怀同酔仲宣楼送季元衡教授赴调三年淹讲席斗酒动离情此去登台省诸公熟姓名骅骝㸔地絶鸾鳯爲时鸣春日西湖上烦君一寄声送石𥘉平归四明析别梁谿七换春海边相过意能勤袴𥜗不羡千金子简䇿无惭万石君豪气掀雷须给札他时修月待挥斤镂衢又揖东风去情话无人可夜分送李相之提干闽中十二韵官栁讫春事落絮东复西门外髙轩过行行将何之七闽繍衣属非如州县卑少留长者辙酌酒语别离五年宦他壤一靣即故知辩囿麈仍落诗坛襟屡题撞钟问今古邃然五緫龟迢迢千里去风过衫裳吹我亦及更书归耘楚江涯河梁携手叹参辰后难期曼倩宁自衒长卿固同时征途愼勿遽㑹看轺车驰题左逹功秀才桂香斋小斋靣蓬瀛昴霄得双桂黄卷对圣贤欣然有余地笔端妙言语挟此波澜势荧荧百錬刚自是青蓱器冲星不我识鈆刀且争利于今修月手益振陵云气明年广寒宫声名郄诜似归来八桂郷浮丘挹仙𬒮还李举之太平广记稗官九百起虞𥘉过眼宁论所失诬午枕黒甜君所赐持还深媿一瓻无酬光吉叔用前韵见寄怨鹤今谁侣驯鸥讵可亲颇思同渌酒乆已厌红尘归梦常通夕微吟漫惜春床头易在否触手不应新次韵蔡瞻明雨中书怀梅雨冥冥晴复隂小轩终日起归心自怜宦业𥘉何𥙷独喜交情乆益深忆得微醺看锦瑟媿无好语比南金青山千里江南路它日邮籖幸见寻赠传神陈秀才举丗人心别端如靣不同山川险难测笔墨思何工未索形骸外聊先阿堵中自怜无骨相不到汉南宫次韵向宪见赠三首理财无管晏言利析秋豪吐论千人废摩空六翮髙未簪安丗笔先佩吕䖍刀楚泽东风劲宁辞揽辔劳四望荒楼观登髙动土思山川相映带桃李巳纷披汉节人重仰黄陂丗莫窥三章堆锦繍唐突古西施河东空有赋人不道杨雄贵贱云泥鬲寅縁井邑同平畨依列宿谈笑霁威风终頼帡幪力能成尺寸功次韵向宪道中偶成四牡驰原隰侯邦害必除疲民端可念苑舎未如初消息三春异创痍二纪余君王心在逺谕意倚相如闻景严弟迁西掖并寄景卢俛仰梁谿歳几寒向来墨沼巳中干传家紫橐荣三子得路青云喜二难爵位方知稽古力论思当使覆盂安自怜骨相冝尘土那得丝言动笔端次韵向宪留题荆门恵泉卒章见及对泉一洗心如水诵诗三叹颡有泚字比渴骥骎骎来文如翆㶑鳞鳞起皇华辙迹环诸道济物良筹载襟抱䨇泉复见等故人竹马儿童半羸老吾君丰泽要下流惭愧长澜力不侔一方始此一滴润千亩长有千钟収去瘼未尽恵未施可使剜肉生新痍尘埃满靣语甚悪虚辱逢人说项斯独歩恵泉用石刻中韵拂崖看古字倚䇿仰前英雕章细细读清思源源生文传岘山石句敌渼陂行一字或华衮五言有长城林蝉衆作噪下里羞混并坐令蕞尔国宇内浑知名兹泉发地脉有玉潜山庭神龙职何护老蚌呈煌荧楚人力水耨倚沼仍畦瀛觱沸昼复夜输出无穷声演迤清汉接旋折数日程膏润亘原陌糓价年年平非才忝敷恵下考乃爲荣疲民未击壤循吏难聮横独行挹淸泚谁与论丹诚销忧頼季雅遣兴烦客卿信羙非吾土千古仲宣情杨元素题蒙泉诗云源有雌雄分碧白注谓南泉色白爲雌因爲之解嘲二絶句小孤宁有匹织女自无家浪比人间丗増添白玉瑕雄风波不动雌霓影空垂欲洗蒙泉谤须删蜀客诗曲水杯去浑无勇退时偶然遇坎亦安之不教坐有独醒客便与投醪倒接篱金莲緑衣黄里水苍笄朝暮凌波歩武齐一种清髙乐泉石移根不肯汚涂泥古栁异时古木蔽巖阿去盗来兵厄斧柯老栁如龙寿千百独全煨烬傲清波同姚当可胡元质钱舜仁张昭甫游上泉避暑逺簿书寻幽踏菅蒯寒泉浮玉根巨石开眼界灵湫几千年洗尽尘土碍老藤走长蛇茂木欹翆盖扫叶坐水旁可喜此风快炎云不能神潜蚪祕竒恠满酌白玉钟嚥甘犹沆瀣何如习家池举鞭同倒载次韵朱宣州见寄十载䔥䔥麋鹿姿那知出守得同时黄山白水空孤讽叠嶂双溪属好诗击柝暁传邾子国举鞭春到习家池只今霖雨思贤佐㑹见丝纶下玉墀谢景髙兄恵鱼蠏霜风激水蠏舎寒渔火献俘淸夜䦨不亨五鼎若賖死使之骨酔尢加餐尺半之鱼鳞六六同入糟丘随小牍鼎来兼味口流涎可使盘中食无肉浔阳从事姿南金髙山调古谁知音宁同娵隅作蛮语生憎郭索多躁心檐头雪消春有意洗盏开尊冝一酔持螯颇忆左手同尺素不妨时遣使送唐左史纸墨黄山竒峰三十六耸壑寿松多莭目真工曲突扫芳煤介圭拱璧陈玄玉淛河千里兹滥觞万糓之皮捣氷霜肌理细腻色白晢蜀网剡藤难鴈行使君来自岷峨麓曽赋客卿朝奏牍细字不作蝇头书髙文冨有牛腰轴向来平歩第一螭勇退宛在番之湄陶泓毛颕幸旅进快冩元和圣徳诗送李泉周人九府有圜法汉京金布在令甲炊炭治镕多乱真纷纷轻薄如榆荚即山不复私下臣张官置吏几王春君子谓之阿堵物方兄不知何许人十羊九牧其弊近谈何容易趣销印事权顿使归民曹皷铸伊谁察诸郡诏书豤豤修废官诸公争言隃度难向来矫枉亦太过畴咨英俊乗輶轩鼎新能事推心计贯朽不须夸古始共瞻使者振绣衣曽见真人兴白水荀卿自有冨国篇髙视管萧冝併肩钱流地上小小尔便合论思雨露边江州尘外亭使君人物风尘表亭下纎埃逺白苹佳传𬗟怀方外友漫郎端是社中人山光水色长排闼鹄侣鸿俦已卜邻莫语软红车马客香鑪峰下有遗民喜景徐作小圃因懐东阁二絶句数顷澄湖练有光小亭处处得踈篁梦中春草多佳句一洗尘埃速寄将白白朱朱手自栽两年忆着满林开莫教童稚轻攀折惜取浓隂待我来次韵董伯鲁读破群书有逺谋逢时便可动凝旒不辞巖邑千山险肯作铃斋十日留辩舌未容蠡测海归心已梦蝶爲周松关万一逢佳友爲说相如故倦游端午日应贤小集戯用坐中语短檠长忆桂巖东翰墨新来莫论功日日簿书成俗吏星星鬓发逼衰翁公祠难缓三人带小垒聊吟一马騘共饮昌蒲修故事山肴野蔌是家风次韵黄子余恵双井茶二首荻花枫叶酔爲郷毎忆临分一鼎香枉费光隂惊老大略无治行媿循良归心来徃鸡豚社淸思消磨鴈鹜行且喜弦歌余乐地好诗句句挟风霜峰横万仞临双井调护旗抢春怕深白雪有芽鹰作爪黄梁无梦蝶何心闻名可信非虚语知味端如赏好音秖欠谷廉一杯水未能相就盍朋簪送范至能愁云暗千山欲雪意未歇雨脚侵夜分鹢首勇朝发软红英俊林定不冗干谒磊落胷中书髙谈倾上笏结驷映天街登瀛有仙骨摩娑先友碑姓名或湮没却顾浮丘亭寄声频日月次韵王伟文二首山城碌碌负鱼符尺五家园好坦途可惜光隂迷簿领漫无恵露到樵苏鸡豚小社元相接鸥鹭新盟不敢渝莫话弹冠仍结绶秖冝袯襫与夫须衒石难夸和氏埸挥犀乆避盖公堂笔端风雨真无敌纸上寒温细作行结屋竞传千亩竹奉祠聊对一炉香朝中环赐无虚月遥想眉黄己效祥次韵程观过山城寂寂簿书稀梅际春风一夜归忽喜烹鱼中有得恍然挥麈乆相违折腰岂爱蕲州竹问汉须寻织女机竒絶黄山待佳句何时小雨湿征衣和州叹息和州事腥羶未易除惊涛饮胡马壮士葬江鱼列戍俱奔命斯民不奠居元戎犹拥钺资斧定何如三将鼎立淮南将胡来竞退师折冲潜白羽告捷閙黄旗巳报瓜洲败还惊采石危边防恃天堑百万岂熊罴胡虏胡虏猖狂甚妖星近日畿俄闻佛狸死不得帝羓归虎旅空増灶狼狐爲解围人人说恢复进退在投机詹氏仁寿轩脩竹林林贯四时厖眉扶杖到期頥子孙长忆当年事留取轩楹客赋诗道中怀景卢宦路多暌别春游鬲弟兄频年再登陛十日又离京吏责仓台少官曹省闼淸床头何夕月冷话听残更阐阳驿二絶句略略春晴天亦悭雷惊雨作转头间浮云又逐东风起不见前山出髻鬟触石泉声髙下闻曽将两耳洗埃尘相逢尊酒今谁侣细草靑花是故人次韵范守翆微亭带郭长堤十里春是中佳处外风尘层层危磴浑依旧一一髙亭巳斩新领略江山𥘉纵目剪除荆棘不劳神携壷一笑须投隙官事何时可脱身次韵施德𥘉逰齐山诗尘谁复数齐梁小杜文章楚大邦曽爲黄花酬九日至今陈迹擅三江新亭髙下依乔木逺岫参差进曲牎着屐与君时茗饮后车何必酒盈缸再赋向来胡马逺跳梁奔命纷纷不一邦景物何期新斸壑梦䰟犹自怯防江㸔山小隐红莲幙批敕须临靑琐牎无事肯来文字饮爲将红酒倒鹅缸喻江宁欲遗蕲笛辞之蕲州羙竹今古名白云吹裂笛一声臞儒所对笔墨客长物虚寻踈比僧还君不用君莫恠绮牎办得千金买谁与移根到草堂它日风来听天籁烈士烈士死知己交情重同心反眼如不识怨深恩更深忆昔邂逅𥘉一诺百黄金口血顾未干旧盟何许寻景卢自右史假北门出畺再用前韵汉节螭拗出青氊映父兄天方摧丑虏人巳望神京使指今兹重边尘定可清归来陈口伐莲烛问严更闻应贤景髙文特少张景孙同客景卢官舎使回亲旧集虎穴问穹庐半夜枥喧马髙秋盘进鱼真成聚东井谁复话南徐厎事桃源客新来书也踈左举善求草堂诗孤山佳处着茅庐饱看云烟自卷舒莫向淮南恋戎幕松关恐有絶交书次韵景裴賛喜农扈之除北固金焦顾眄中裴回于此再隃冬徒劳金糓供诸将未有田园问老农且喜边亭罢欧脱不须水战习蒙冲九卿巳媿班行忝敢向明时叹不逢荅木緼之用前韵见寄魁星秀句挟东风便觉阳春変盛冬媿我供军侪绛灌羡君汲古到羲农北隣再讲衣裳㑹京口今爲冠盖冲已具扁舟勇归去粲花清论度难逢得江楼官事何时了慿髙思豁然逐江开北户望岫顿脩椽繁卉浑相亚新篁便可怜归心入春梦巳遶故山前花信亭解报花消息江边有好风吹香四时别问讯几人同梅坞难藏白桃蹊岂借红但能长检校定不酒尊空小雨同裴弟深甫坚上人登新亭次韵移梅种竹趂阳春举目江山发兴新曲槛踈牎那草草飞檐碧瓦巳鳞鳞鼎来好语酬佳景更有髙僧话净因歩屧踌躇乌亦喜不嫌风雨垫冠巾春雪再作戯成絶句常年穷臈无一白盈尺冬来巳屡书底事天公太手熟又同春絮到堦除寄题陈阜卿揔秀堂佳丽并包地曼花子夜香望中团野色尘外发天光小队髙牙驻轻裘淸嘨长故应堂上燕相与贺雕梁盘洲文集卷第四盘洲文集盘洲文集卷第五盘洲文集卷第五诗十九首使虏道中次韵㑹亭平野风烟阔孤村父老存薄云低故堞落日逐輶轩分裂时云乆澄清敌未吞春光满花栁天道竟何言过谷熟玉帛齐盟亦可寻东风着靣客尘侵隋堤望逺人烟少汴水流干辙迹深桃李不言应感旧山川无主秖伤今遗民乆厌腥羶苦辟国谋乖负此心次韵马上偶成天遣祥风扫塞氛越畺轺传礼仪新御戎可鍳秦无䇿觇国谁夸郑有人鸣鹤九臯闻彻响翔龙千载仰攀鳞垂鞭日日陪清话谈笑成章泣鬼神次韵车中倦吟二首旧国于今作两家邻翁有酒不能賖明朝又逐归鸿去秖有尘埃满一车叱驭宁辤歴险难投戈且幸迩遐安氊车轩簸长危坐恰似舟行八节滩次韵𥘉入东京二首干坤正欲稔天骄㑹见降胡欵圣朝蓄锐乗机先自治莫令武库五兵销五门双阙未央城碧瓦朱甍云雾生真主南廵正甞胆从今瞻卬㤗阶平过黄河用上介龙深甫迁居旧韵风埃如雾满川黄马上朝来识太行水㵼浊河桥甚壮沙连逺塞路何长皇华复讲衣裳㑹京阙今爲氊罽郷夹道桑麻过千亩野花时有一枝香絶句宣防瓠子挠西京向者河堤役不宁胡虏任教流就下始知谈舌误朝廷次韵北使邀观常丰湖一派澄湖何处来鸣桹渔子聚还开主人甚顾他郷客莫使归途欠一杯次韵𥘉望太行山曽峦逾碣石形胜镇神州可惜羊肠险今包䑕穴羞天心端有待人力岂能谋未老如慿轼壷浆爲曲留次韵伊洛道中万里修邻好氊裘不乱羣边锋方两解春事巳平分发鸡三唱挥毫酒半醺问途殊未巳返顾羡归云次韵汤隂寒食遇雨殊方遇寒食节物负年华小雨偏冝栁轻风未落花见饧如隔岭对月共忘家俗重之推庙谁祠万里沙次韵讲武城汉鼎三分覇业成并吞犹未戒佳兵故城四壁存陈迹荒冡千年断乐声何必枕戈防诡计岂容横槊窃诗名我来弔古停车辙垄上农人也辍耕次韵赵州石桥访古汶河上聊忘道路劳仙踪尝䇿蹇海怪或镌鳌济逺徒杠小慿虚乱石牢何时冠盖集一变犬羊臊过中山三关标重镇自昔护边陲观者堵墻立纷然帘幕垂欲谋千日酔恐误十旬期可喜中庭月何妨尽一巵过保州艺祖枌榆社唐人保塞军百年隣毳幕今日聚妖氛故老垂黄发妍姬艳綵裙白沟才一舎何计可中分次韵早行夙驾星光动徐行雾气迷塞鸿翻月去胡马向风嘶柝静谯门暁轮欹沙路低颇思眠蕙帐枕上听邻鸡次韵得保州老张瓦研毛颕传旣成陶泓名不朽陈楮接武来论交篇籍囿千年铜雀台瓦解沦坤厚何人澄其泥颇能髣髴否龙公天上客金兰幸同臭结束万里行聮翩五旬乆清谈落玉麈痛饮尽金斗咳唾珠玑粲挥翰不停手穷边得佳研可出老吕右瓦缶莫雷鸣龙尾羞牛后次韵保州闻角觉来屈指数脩程歴遍中原长短亭谁向城头暁鸣角胡音嘈噆不须听胡音嘈噆不须听整顿征衫待启明巳把哀笳変清角可伤任昧杂韶英次韵梁门双垒依然栁作隂故畺行尽倍伤心时平且得无争战苔上戈枪卧緑沈次韵白沟河唐余画壤媿鸿沟西闭関门汉道柔一自旄头入京洛至今泉水不东流次韵回程至涿鹿回首燕然日再西一杯相属使轺归残花媚野不妨好倦鸟投林自在飞可惜光隂销客枕不嫌尘土染征衣大明退直清和日巳约梯云访翆微燕馆日饍得四鴈笼之以归提携乗鴈脱庖丁等待他年羽翼成唳月摩云须有便莫教更作不能鸣次韵杨花二首桃花开落不同时燕子衘泥相伴飞若向章台问春色可无清泪湿征衣官路风轻落絮迷望中髙下杂游丝糁氊拟雪春无际只有骚人圣得知再至保州再入中原境相迎有莫鵶柔桑新迸叶髙栁细吹花短帻人如秃尖冠女不髽指期淮可渡宁叹在天涯次韵再至中山路指中山国人归析木津终风震檐瓦细雨压车尘落纸诗章速开尊酒力醇无功惭报国来徃谩劳人次韵中山雨后好雨连宵鸠唤晴暁行襟𬒮有余清逺逰朔塞殊风景梦到东阡㸔火耕红退桃蹊三月晚緑添麦壠一川平纎尘不逐车轮起喜听驱驴叱马声次韵村店得牡丹花品称王擅洛京朱朱白白莫齐名相逢河朔春将暮半吐檀心若有情次韵陈留闻鸎恰恰啼鸎马上听凝云欲雨暁寒轻满郊碧草皆春色秖欠山光与水声次韵宁陵憇驿野外人声寂林间鸟羽翻朱樱喜堆案青否助开尊故国多荒草遗黎有怨言雨余尘土静不复汚归轩次韵南京道中宻叶成隂行路寛鸠鸣鸎啭足开颜半涂泥滑夜来雨数片云飞何处山薄暮毎寻樽爼共残春能伴节旄还尘襟好濯西湖水偷取禅房一日闲次韵游臞菴不果水纹如縠送归舡渐近觚稜尺五天适意莼鲈公有兴寻盟鸥鸟我无縁逺怀并辔穿红皱近阻携笻欵碧鲜却待湖山最髙处酔中一笑挹臞仙寄别景卢禹穴遗书不可寻坐看緑叶再成林千巖竞秀非吾土三径就荒劳我心谁是周人思召伯今无老叟出山隂台堦稳上添花蕚时倩来鸿续好音蓝宪遣人徃吴门移洛花未至而去雒京鬲絶花难得茂苑移将信巳通丗事好乖犹献鹄雕栏不用怨东风新坛巧斵列东西准拟㸔花倒接篱交臂失之端可笑傥来外物尽难期三春桃李家家有不费阳和特地恩名品异芳天亦靳未教容易到丘园登芝榭见景卢所増月台台榭相望闻语声茹芝观月有余清旁连小隐分三径细数脩篁限一城日日杖头思径醉年年铛脚玩欣荣谁人知我归欤乐趂此登临未惮行许倩报白榴巳得玉茗未谐以诗趣之万里移根安石国何年传粉未知名须邀玉茗来巖壑便结琼花作弟兄诗客定疑天外得园人巳办臈前迎东家阿措休相妬不学秾粧照眼明次韵景卢喜得安州牡丹洛中花信巳沉声泾渭宁分浊与清近出黟山空接壤逺来安陆比连城虚坛仅免游人问浪蘂从教着处荣更欲丁宁新芍药莫夸多少便横行次韵景卢野处解謿之什地偏不接市㕓声古木参天鹤唳清台榭逈穷千里目诗章突过五言城花移琼树真无敌酒换金貂未足荣灯火归时笙管作解謿何事有歌行再赋幽壑藏云水作声纫兰入室好风清髙蜚便有缥缥意进筑如开荡荡城百尺楼成同日渉四时花发匪朝荣园池如许谁言小但放刍荛雉兎行酬景卢赋圃中种橘移花瓮头玉友巳销声小试山斋百末清十客对花休避席千奴唿橘拟専城微霜到处叶未落小雨移来根易荣情话团栾亦终日坐中惟欠十般行酬景卢谢菊渉秋无复滴堦声夜雨随风尘巳清平日爱山营一壑老来学圃列三城园夫种树元无术篱菊分丛独晚荣蹑屐问花兼问栁不须乗毳可泥行荅景卢鴈翅齐飞有隽声文章何止赋华清谁教短䇿长寻壑不拥髙牙且典城台省向来非独冷身名此日已俱荣盈旬诗轴牛腰大抱牍须同饕风行病酒三日惟闻煑药声一中可怕圣之清移花种竹巳得地逢酒当歌须闭城逺避霜风严北户静看朝日满东荣双螯退歩输年少谁与抽琴作蟹行荅景严向来戎马沸边声曽出良筹助扫清六载倦游潜楚泽一枝同折记栾城北门西府仍班缀后鴈前鸿媿宠荣两鬓星星吾老矣㸔君重上赤墀行景严送冬杏苍头唿梦杂鸡声蘂杏诗来句转清独傲风霜爱冬日不随桃李媚花城一枝得得能相对凡卉纷纷孰并荣大队开时春且尽酔吟当续丽人行景卢送瑞香翆幄藏春巧寄声熏笼织锦暁天清幽香端是花中瑞仙派𥘉来尘外城酒海何妨三雅进鬓云谁称一枝荣雨来顿使邻墻逺不到䦨干深处行野处有诗羡山居小隐之广而有拓地不可之叹败叶飜风䇿䇿声山根可掬石泉清东隣美荈乆成坞北陌新柑小筑城台在家边来更好地连郭外得非荣曽楼纵目无穷景安用垂涎杖屦行再赋厌听朱絃裂帛声携锄斸壑赋临清赏心尽得难并景舒足休嫌踏破城夜璧朝琼宁独乐春兰秋菊岂争荣闭関不使髙轩过只许渔樵爲辅行忆城东来禽逺送来禽我独无后来才得两三株隐园野处花难比秖恐人评棣蕚圗忆古城柿果园幽僻少能知丹柿乌椑手自移欲学郑䖍书坠叶何人解有寄来时忆隆庭竹闻道隆庭竹满园许分苍翆长儿孙看看冬尽无消息始信庄周是寓言忆吴中洛花书邮浸失鳞鸿约栏槛长教蜂蝶猜待拟子虚乌有赋东賔仍遣耳孙来戯孙陈二弟城东卜筑有期无湏爲檐楹动百株可忍非时归㸑下合尖何似助浮圗古城栽种畏人知定是根盘不可移车载斗量禆贩走果纲却有入州时傍巘经营杂果园飜愁它日逐王孙不如种竹招风月此意难逢俗子言林居草创名花少栁径苔生过客猜不管空言无实恵只嫌巧取近嗟来再赋外求它壤曽攀桂近舍家园尚守株待得枝头如赤柰却来看我百花圗圃在前村若箇知山逢愚叟㑹须移前言戯耳君休怪七絶成隂自有时何人种栁成门巷几处看花到子孙且尽山斋一杯酒此君相对巳忘言长惭无地起楼台覔果寻花颇受猜且向园林聊寓意不教丝管逐人来送景卢渉丗难防犬吠声放怀安可俟河清昻霄莫辨千寻木凿牖聊㸔三里城丹橘黄甘随处好美花香草逐时荣晩来寒雨催归骑酷似邹人接淅行送朱叔召归吴中长忆吴中鸣橹声风髙月上水波清臞菴掩映花成聚笠泽微茫烟若城十载相忘存梦想一㠶此去喜归荣老来无复鲈㑹尚看骅骝得路行景孙以妇病稽赏甘尝蠏之约景卢以诗诘之郑庄好客厎虚声药裹関心兴未清应恐𬒳围因鲁酒也防完璧弃秦城双螯弗讲连宵㑹千橘谁教满路荣见说髙台新断手何如自索玉杯行戯景卢千橘亭前莫听声岂无邺酌和汾清䡖𥚑长䄂闲列屋碧瓦朱甍髙照城台上金波催夜集楼边玉树待春荣赏花斫鲙言犹在还𬒳题舆诮郄行盘洲文集卷第五盘洲文集盘洲文集卷第六盘洲文集卷第六诗六十二首隆庭竹至四絶句忆昨分抄种树书三荆今古美同株闲将草木供诗戯待把渔樵足画圗竹里巧传幽鸟语月台髙视客星移郷园何幸立分鼎鸣皷铿钟乐圣时斑箨逺移湘岸种猫头亦是渭川孙百金得诺今无恨千亩封侯不在言装景松篁浑可喜忘机鸥鹭不相猜南牎情话有时尽唤取青州从事来荅景卢乆隂遣闷几日思君环珮声方冬天宇未澄清冲寒也到临春阁处暗如登却月城整顿建瓴愁雨作啇量设醴卜花荣锦囊不用诗排闷起看朝云亦倦行喜小隐新得山茶芳园封植阅年华异卉搜求閙小车不羡竹林生石竹独来茶坞𥙷山茶游人认柿枝头子归鹤求雌叶厎花我去临川寻玉茗遥将白雪映红霞荅小隐恵山茶何处仙官蕚緑华鞭鸾独御五云车来从月窟曽依桂分种盘洲不碍茶枝耐歳寒犀换叶蘂藏朝雾锦羞花红颜不逐东君老须着频来鬪脸霞荅小隐闻野处开尊遗我双鱼集棣华尚疑信马误随车丝声自是不如肉酒薄须知大胜茶翆䄂明朝看倚竹兰灯昨夜报开花饮䦨同歩曽台月古堞危亭见绮霞荅小隐喜得白山茶之报素质宁嫌潘鬓华来时应有雪飜车赋传山谷文堆绣种出麻源韵胜茶不向桂宫藏玉兎合横蘂观俪琼花冥捜未获诗先作驻目轻㠶泝落霞忆东阁手植花木用雍陶过旧宅看花诗韵分根徙核望春栽曲径幽蹊手自开今日成林浑着子花时不折一枝来玉茗未有耗而小隐作诗以琼花爲二絶当专羙野处可也休论官业出金华共乐家林鹿挽车何日寻春携漉酒有时留客试擂茶望梅止渴宁非梦却月撗枝始是花秖恐偏枯惭好句空教歩障锦如霞和景严送方蒂杮万株红叶咏光华嘉实堆盘走绀车方蒂宁同牛妳柿朱脣应笑鸠盘茶园官急送须足茧童子争观多眼花罗列林珍生饮兴讵思辟糓更飱霞荅景卢怀旧了无梦寐到京华来徃园林整钓车缓歩竞移霜后橘清谈旋碾雨前茶虚名长媿称三鳯旧事休怀判五花共把诗筒销永日喜君襟韵秀朱霞园中观种树望中赤叶渍霜华林下徐行便当车好处见山仍见水兴来唿酒不唿茶旋移朱橘添卢橘更㨂红花间白花出郭最欣尘事少饱看孤鹜逐飞霞荅景卢报月台将毕工新筑崇台欵桂华凌虚如跨白鸾车西瓜来自余吾水逺物谁询悉里茶不减平泉书草木更寻南部録烟花落成有约何时讲舞䄂还看举綵霞荅景严咏山居夹道种松投黻归来发半华苍官恠我出无车树当樵径频争席地接禅房好覔茶要使行人长䕃樾不教侍女独司花十韦五鬣它年事㑹见摩空薄绛霞和景卢饯朱叔召徃宣城与客窥园春未华也须日始廻车松间共赏猫头竹酒半先甞雀舌茶云覆踈櫺香起篆风侵宻坐烛吹花双溪叠嶂催行色佳句重吟绮散霞荅景卢咏道上新松落落乔松说九华逺移霜骨想专车沦脂此地能和药结实殊方却入茶村女拾钗分翆叶野人𫾣粉聚黄花翛然一径穷芝岭暁见飞云夕见霞和景卢雨中叹工徒滞雨望朝华好倩泥蛮指日车末利怯寒先近火瑞香蒙润免浇茶莫嫌云暗青油幕尚恐天开端木花待得严霜变隂翳便须酌酒赏金霞和景卢喜睛共喜胡尘不乱华戍边聊出武刚车天公欲遣风催雪僧舎方疑烟湿茶廵圃观橙无坠叶隔溪移杏恐伤花举头忽见云间日急草诗章庆半霞闽啇货千叶牡丹疑其非而却之併懐蓝宪所许星文陨石应皇华鹊语参差雨洗车忽报啇人缄苇箧𥘉疑闽产杂官茶栽培况乃三冬月真赝难分千叶花宁使双坛且虚左空吟轻日护香霞和景卢咏新得歙县牡丹旁搜嘉卉对韶华寳玩明珠诧照车可使东坛无蔓草如游北苑得名茶安排酿具多炊黍准拟襟期共赏花酔语羙人无可恨不教拖帔泣归霞野处送百结花盘屈枝仍垫葱青叶未稀双㗸疑鳯带百结类鹑衣弱骨长连鎻轻腰孰解围若教花自在应作綵云飞野处送金灯花银灯未茁有金灯翆叶森森比劒稜待得花光无断续却须拈出问邻僧和景严咏冬开木犀桂枝冬更好浪蘂到今稀雅韵催吟笔幽香傍舞衣月分千里影风突百花围倚䇿山亭暮寒鵶亦倦飞和景严约赏木犀蔌蔌蟾宫桂冬开自昔稀犀通一点骨蜜染六铢衣樽渌拚深酌炉红渐可围赏花冝卜昼莫待晚霞飞喜景卢有落成琼楼之约地近篮舆便心淸俗事稀檐花琼结佩牎月练垂衣松竹添三径溪山豁四围落成歌管集仰首暗尘飞和景严咏新得蒲萄名传马乳乆物比蚌胎稀髙出酴醿架轻铺薜荔衣孤根临水窟踈蔓接篱围急酿凉州酒西园盖欲飞得洛中牡丹洛花天下选千里凑三园望岫方缄恨慿莺忽践言群葩俱退舎胜日便开尊莫惜诗偿债真同香返魂蓝宪所送牡丹道逺失时颇多枯藁殷勤人有信惊喜得花饶可惜三冬晚来从千里遥根荄愆润泽牙蘖顿枯焦傥有更生路宁辞楚些招荅景韦赴调还家见寄迎归乌鹊竟传声摆落埃尘襟宇清薪桂岂容留帝阙幙莲且得近郷城眼边触处梅争破陌上分行栁向荣如约速来春可探肩舆须去静中行许倩遣舟送花栽双舟十日渉长湖甆斛筠篮且百株可喜石榴𥘉变白更惊玉茗不施朱临风含笑劳花使映水分行拥木奴装点园林娱杖屦好来一酔倒金壷予得圃芝山之麓去春始治畦径名曰山居中爲芝榭四楹其秋双芝产于榭南今夏复见四夲而盘洲亦有其二因刻诗以志之山中曽有采芝仙此日灵根讵偶然题柱漫将诗纪实慿栏真共酒忘年英华可是丘园瑞造化元非雨露偏留与山居作嘉话未甘草木羡平泉双溪堂负郭藏嘉处清溪夹岸流风漪前后起云态浅深浮入户松横岫开牎橘满洲心闲身自在尘事底能留檥斋二絶句野色山光列画圗坐看渔子入菰蒲恰如放鹢穿三崃何事航家问五湖青翰不动栁隂多桂棹无声鸟语和有此孤舟寄丘壑可怜平地起风波侣鸥亭憇䇿新亭上波光入坐来鱼逰能自乐鸥狎肯相陪风快尘襟豁云深俗驾回寻盟须日渉未怕落霞催小隐芝草芝丛盈百见闻希不数嘉禾连理枝紫盖堆云光点金茎蒙露色凝脂一时竞秀园林胜十载深藏天地知急办轩楹尊瑞物泥封诏墨有来期招二弟赏盘洲双头莲何须艶质鬪鲜䊋并蒂红蕖夲自双却恐花飞成造次急来相就倒银紫薇花以六月至自溧阳在道巳五十日今有花满树因示二弟六月炎天千里移不期繁蘂便盈枝向来浑是西垣客忆得看花草制时九日欲爲云松之集以病倦而辍半秋翻药褁九日负云松黄菊从他好清尊不我容零丁怜败叶旁午羡游蜂今古登临恨云迷五老峯景卢约赏朝天菊不克徃暮莭真无分头风秪自知朝天虽有菊向日不如葵乆旱千株藁深秋百草萎吾衰亦相类饮兴谢东篱除夕岁尽春虽浅更长夜亦䦨枕边鸡送暁牎外鴈冲寒学圃心常在筹边力所难老来惊节序那复问椒盘观园人接花植杖㸔园吏挥斤接果栽夺胎移造化类我借根荄一似雀爲蛤能令桃作梅天工待人力信手便春来开岁三日有夜雨屡闻雷声継以大风晨起飞雪巳盈积景卢作诗即事次其韵旱灾巳叹失秋成春到谁教夏令行风阵骤来収雨脚雪花未集听雷声隂阳改变才俄顷冷暖乗除若晦明待向斜川㑹邻曲占晴须问蜀君平雪后游盘洲书事斜川日月同行年过四逼衰翁纵情自洗和陶笔乗兴谁开访戴蓬梅萼廑存难聚雪竹根未稳不禁风莫将野趣逢人说冰上轻鸥西复东檥齐观耕城下经营二顷田倒囊不惜买山钱一犂驻目雨𥘉歇三径藏身地自偏乞米帖来须领略相牛经在与周旋甞新指拟翻匙雪旱魃诛夷胜去年景卢新治西园而亭榭未立以诗趣之斩新曲径治西园野色春来巳可观便好作亭供客酔望中流水有时干荅景卢和篇致君无术合归田谁敢贪荣食万钱且对淸尊希北海最欣别墅接西偏转头麦壠龙工徃缓歩花蹊蚁磨旋辛苦三农营一饱莫教牟贼壊豊年上元日圃中归春风环栁岸夜雨失沙痕竹期新笋移花护旧根身闲贪独乐舌在戒多言是处无灯火荒凉一上元次韵梁宪盘洲之集轻风吹雨称行春丘壑装懐我辈人照水轩牎如进艇穿花旌节屡移轮携壷迭讲三杯酒挥麈曽无一点尘明日兵厨寻故事巳教园吏拂华茵再和于越归来三见春买山学圃狎渔人非嫌厚禄軽捐印所畏空餐咏伐轮时运可惊如过隙人生何苦不同尘明年此㑹谁重讲唯把书邮问鼎茵江守置酒盘洲张贰卿两宪及景卢同集时江新兼泉司皇华分鼎坐添春隐雾巢松三散人半月隂云浓似墨今朝晴日大于轮不辞多酌娱浮蚁何用清歌落暗尘归去池塘入新梦句中芳草酔中茵再赋到处争持麹米春阗阗花厎凑游人同盟非是新倾盖巧匠谁云老斵轮倚竹岂无人拾翆凌波谁想袜生尘后期直待荷花发欲唤軽𥚑上舞茵酔中三用韵小车追逐赏光春花坞行盘走隷人水靣落英如濯锦云心𥘉月未安轮今宵同举盈觞酒后夜还凝满席尘倒载归时童稚舞莫教驺哄滓冯茵雨中排闷生怕花飞减却春半旬苦雨恼幽人山房挂壁有双屐村径冲泥无只轮但见渌波侵碧草不须皂筴去黄尘拥炉更甚三冬月转觉寒威逼坐茵次韵梁宪再集盘洲春风歩屧共优逰自喜园庐匪拙谋罗列清尊资嘨傲安排好语待赓酬茸茸香草装三径恰恰鸣禽想十洲玉节寻盟端不再便回天上近凝旒浮杯南北芝泉一涧开穿花度栁势萦回不须元巳方脩禊才遇良辰便泛杯行止岂由人智巧沉浮长与客惊猜急流一去谁难进却有先游殿后来送吴逺泽赴南宫文压秋围擥桂华一鸣天陛稳乗槎归来须踏盘洲路要看荷衣酔藕花九曲有感忽忽光隂转骎骎华发添迹陈三可叹心赏四难兼岁三日揷栁欲教垂栁匝池台寻覔长柯处处栽待得成隂身益老攀条能有几畨来次韵梁子正咏棕亭鬋得并闾制数椽繍衣拈出少陵篇倚楹见水幽情畅驻屐迷花诗兴牵便觉茅轩俱退舎若谈竹室不同年满山所欠青青药且趂流觞集酔仙盘洲文集卷第六盘洲文集盘洲文集卷第七盘洲文集卷第七诗五十二首梁子正有诗谢牡丹及聚仙花次其韵天教国色傲春华不肯争先伍杂花西洛尘埃长太息名园今属犬羊家痴坐林间类守株一年春事巳无余直湏九曲添清涨洒扫㯶亭进一盂玉蘂茸茸映四筵团栾如集饮中仙下方蔟蝶非俦匹上比琼花难并縁病中忆九曲新穿九曲望时霖水到渠成病巳侵见说小舟穿栁岸那知清涨入桃林五旬药裹长経眼几日荷花复赏心梦里亦知行乐处老来尤更惜光隂六月郷城不雨祷赛无应得建康书一雨连半月至以望日匄晴感而有作苍苍太手熟歳歳厄吾郷千里均州县三旬殊雨旸谁云不私覆迺尔分此疆遂令逺游子转盻生炎凉江鸣玉遗苍梧二苍鹤其一病两日而死陆鲁望诗云医鹤自湏监吾郷人医尚无良手况禽医乎病骨摧頽警露难草埋长胫委苍翰吾郷尚欠肱三折况有禽医爲一看八月下旬观邸报二絶句黄卷漫穷年天梯欲上难闾阎听小子竞欲裂儒冠叹息东坡老聦明误一生不湏多识字捷径自撗行婺源乃歙之剧邑素有汤鼎之谤顷治此郡俾邑官作止沸之亭而不果吾宗应贤下车而风俗易书来求扁因爲赋诗琴堂少值烹鲜手壮县空遭沸鼎名止火絶薪俱下䇿风移全在长官清宗人应贤婺源张氏之壻也治邑清介一无所私其列岳诒书郡幕至以邑尊称之其里谚如此戯成絶句自昔爲门壻于今是邑尊秋毫无假借情话与谁论朱叔召遗文官花二絶句幻出荷衣点雪衣更将龟𬗋换牙绯人中巧宦谁知此好向天街挿翅飞緑心变却𥘉时白𬗋色由来昨夜朱学得文官何足道但堪花径骇僮奴再赋不用风人怨緑衣身兼魏𬗋与潜绯司花直爲文官地可忍春残一片飞解褐方闻上玉除宠光转眼叠金朱大夫不博乔松贵嘉橘千头也作奴景卢蠙洲芳洲编地志老蚌隐澄湾轩槛今清絶全胜合浦还蠙桥堤长交栁䕃桥狭束荷香掩户回逋客慿栏狎漫郎索笑亭思景严二絶句徃日江梅发巾车数数来自今花索笑不复共衘杯常棣春来减人如斫脚铛倚栏思旧事老眼泪纵撗次韵景卢赏梅曲坞梅藏白东皇解出竒不嫌歌板閙直与酒尊冝倚竹盟三友凌风粲一枝清标何水部千古说能诗石皷诗天作髙山太王荒鸑鷟一鸣周翦啇郏鄏卜年大蒐讲诸侯歛祍尊天王六月中兴䋲祖武平荡犬戎恢境土石崖可凿诗可镌千载神光薄西浒橐驼輓入大梁都壁水湛湛河出圗中间两皷备章句日惟丙申不模煳左骖秀弓射麋豕有鳑有君子渔光和石经屹相望诅楚登峄非吾徒辛壬癸甲鴈分翅桥门观者堵墻如星沉东壁干戈起首下足上天倒置景钟糜砕九鼎飞王迹皇风吁扫地羣胡扛石徙幽燕兵车乱载包无氊𫾣火砺角小小尔爲础爲砧多歴年宣和殿中圗复古冠以车攻次十皷韩诗欧跋尽兼収云章剖判定鱼鲁先君辛苦朔方归文犀拱璧弃弗携一编十袭自鐍祕更有司马鳯翔碑我生不辰今巳老𡵨阳三雍身不到匆匆使虏接淅行在耶亡耶问无报整齐篆籕饰牙籖简撮篇咏劳穷探致主有心歌小雅汗颜无术下登三丙申臈二十五日落一左齿行年六十已中枯雪映衰髯歳且除一齿骤然离左辅益怜大嚼逺庖厨野处孔雀爲狸所毙逺程万里起南溟文采葳㽔掩画屏展翼来朝金翆晃竦身轻举鹊乌停园中但有辟蛇法山下相望瘗鹤铭野鹜家鸡随处有孽狐何事独淫刑过濠上心随溪水清目逆岫云生不惮躧芳屐桥南鸥乞盟豹岩之北脩竹数亩中有丛冡数十百处皆绍兴末年所寄予得此地先定规橅某处起亭榭某处植花木七八年间成畦迳矣所寄之榇愿移者从之不强也作噩之春有姓淡人来启菆卜日携锸掘土数尺败棺俱在朽骨爲土所蚀颇亦不具皆包裹而去后数日忽诉于县于州于外台追问证治踰月始定今不复塞其故穴欲使孙曽知之故作此诗未央长乐宫中有樗里墓沈沈天子居咫尺穴狐兎乃知古圣人如天覆下土虽袒禓祼䄇四目曽不顾贤哉季武子杜殡迫西庑堂皇歩武接松槚暗钟皷桃茢不屏除刍灵许来祔忌讳后愈多今人不如古曹暪好发丘凶德比夷虏掩骼埋其胔人当事斯语我老得归田买山因学圃欎欎琅玕林丛冡不知数岂忍去枯骨爲我展杖屦恣其笋侵畺不使种瓜瓠花木列四旁亭榭亦回护数年畦迳成或徙或如故尚有犷悍人珥笔巧诬诉无言事自明有物衆所覩旧圹今弗堙朽木且支柱尚恐妄男子轻传市中虎书事示孙曽无心覔佳句席上见姚泉寿母诸子求诗潘舆随五采三釡古今荣兰玉盈堦砌追攀千佛名董伯鲁以诗送川海棠用韵荅之花栽趂上春重趼疲双足何日对仙姿分题同刻烛次韵景卢题龟巢拙速谁云胜巧迟新亭结罢得能竒细看逺水兼天浄可但中秋观月冝出郭自欣三径乐枕流今有几人痴巢莲千岁同藏六一笑浞涂曵尾龟三月十六日龟巢观月渭师携宠同赏后两日大雨复作景卢有诗同其韵潜鳞故故上钩迟翆䄂慿栏自一竒半夜酔归闲有趣一年春尽事如冝盍簮何惮再三渎覧镜堪嗟六十痴已办寻盟临斫鲙不将可否问蓍龟四月十三日流杯次景卢韵寄渭师今年无好雨曲水未胜杯谁伴山翁酔难令俗客陪青苔迎马入緑栁送莺来纵歩濠梁上垂缗更乐哉流杯同景裴韵三春少雨未行觞槐影交加更漏长半夜水来山涧满四檐竹宻酒尊凉新亭方作龟巢叶画栋何妨燕语梁满引三觥拌一酔老来真箇惜时光流杯次日连雨渭师有诗次其韵入夏浓云日夕昬举头烟雨暗前村风随重客清葵扇月爲佳人射翆樽依旧建瓴欹屋角几畨携杖失溪痕小枰巳在纱䆫下欲把明琼看倒盆再荅投老无能千虑昏归田浸乆使令村长因歩月成三影难得朋云共一樽水涨溪桥孤钓隠雨侵山径洗鞾痕寓公在此宁黔突㑹有容光照覆盆景卢开尊阻雨展日复用前韵寄之逐妇鸣鸠急定昏不堪烟霭弄千村掩关尽日资笻杖改席何时对瘿樽云暗松皮多节目雨伤棃类有瘢痕溪神若也心无妬迎出常娥照玉盆雨中排闷饭牛戴笠牧童昏安得斜阳过别村户外涎蜗行半壁床头渇䑕侧空樽花残莺老浑如梦水到渠成不见痕天意未晴人未饮家奴𣢾曲办籸盆再赋月在云中破镜昏几时清影散林村杖藜难去寻渔艇洗琖无因续蚁樽竹叶弄风添秀色榴花带雨露啼痕不如暮卷珠帘酔唤取佳人笑拊盆庚子山居采茶有感忆昔采茶时雨后山蹊湿鹰爪喜盈䄡蠏眼思朝汲归路取盘洲下行踪急珠汗透裳衣更换登梯级徙倚曲栏竿鸣鴈圎沙集晚景不胜春寒气潜相袭诘旦傍装台欹侧人扶立舆疾望医来谁煑青黏汁举按念齐眉幻泡何嗟及重过故园门不忍携笻入引领顾前丘空对旗枪泣一春置酒必苦风雨今日幸晴而景卢有行色一春风雨厄游遨此际开樽始解嘲恰恰鸣禽藏栁陌䜣䜣嫩叶逬花梢离筵欲动愁分𬒮胜日何妨剰出郊燕寑香凝公事了频将书札问龟巢次景裴席上韵桃李纷纷巳半春海棠睡觉晚䊋新龟巢剰有千般景琼报浑无一点尘酒未举杯风逐客诗方拈笔雨催人从今只㨂晴和日草草杯盘勿厌频用景卢诸公诗轴韵招监司太守浅白轻红笑倚门何须雪夜忆前村韶光定入诗人句胜事难逢俗子言风振绣衣须命驾云随皂盖欲窥园人生易老愁春老问栁寻花故事存景卢数日枕疾复用前韵半载悠悠只闭门不知红緑遍千村山川满目供衰境桃李成蹊出怨言可惜花飞聊洗醆何期雨作阻行园车公不出须重讲捡校芳菲心兴存荅景裴春来剥啄少登门澁雨悭风笑我村桥上垂纶装好梦花边倚杖记前言长杨羙竹虽当户语燕流莺不到园此㑹明年千里鬲诗筒犹有置邮存席上遗景卢白发归休阅半生棣华酬唱得娱情双旌欲指闽中去三径谁同月下行蕙帐风清知鹤怨苹洲波细忆鸥盟新坛留慰人千里把醆相思泪睫横枕上示景卢朱皂盖有行期暮景无情惜别离枕疾半旬乖语笑急风吹雨涙垂垂南憇畨禺北抵燕片㠶西上驻荆门平生不作东瓯梦荔子丹时念灌园荅太守谢牡丹华发归来不记春优游学圃傲江村巳欣胜日临千骑漫折香霞佐一尊对竹便当寻曲水藏花那肯效慈恩行厨若有真消息奔走畦丁急扫门剧谈録唐慈恩浴室院有鞓红牡丹一窠千朶不使一见㑹昌中老僧漏言爲朝贵强掘去懐景卢昌蒲节近暑风髙常棣丛踈月影交清夜不曽空鹤帐浮生何幸老龟巢酒盃独引今无侣书卷闲开共苦抄想得公堂凫鹜退须怀西坞欠诛苑荅徐守改日开尊巳十成冬曦特地晚来晴江梅独报春消息应笑羣花太薄情不教丝竹沸层台促席飞谈怀抱开夜半梦回聊趂韵媿无好语荅琼瑰排闷数日雷中雨凝寒懒举头出游闲豹舄危坐索狐裘怕冷杯常执扶衰药屡投满园氷木稼天遣阿谁忧雪中叹连绵春雪助凶年平地盈庭大可叹词客罢吟梅散漫园夫惭报竹平安鸟鸢腹馁飞穿屋牛马毛寒病倚栏天意欲添人殍野四时玉烛古来难荅裴弟常棣成隂尉暮年困人春雪好长叹闭门终日诗频和伏枕盈旬病未安巳遣携锄移竹径更思杖䇿整花栏饱闻氷下游鱼跃所恨双溪一笑难忆昔跨马春衢袅翆鞭垂纶圯下解渔舡霞飞绮散无踪迹依旧清宵月在川寄景卢时徃豫章闻得荼语牡丹蜂回蝶散恨春残西山拄笏晨光爽北海空尊夜漏寒徐孺堂中仝下榻滕王阁外乆慿栏归来巳失兰亭集照眼榴花待细看辛㓜安稼轩济时方略满心胷卜筑依城乐事重岂是求田谋万顷聊因学圃问三农髙牙暂借藩维重燕寝未须归兴浓且爲君王开再造它年植杖得从容盘洲文集卷第七盘洲文集盘洲文集卷第八盘洲文集卷第八盘洲杂韵上盘洲曲曲盘洲径苍崖路几层翆微深处坐闲话正留僧双溪清溪夹桃迳玉洞万株春爲有双溪悞渔人休问津日涉门小圃固日涉柴门常自関此心无一事应共白云闲索笑亭虎谿当日事此处可留踪相逢索一笑何必话中峯緑萼梅香浓逾粉质碧腻素娥粧若使羊郎见仙姿应并芳鸳鸯梅疎枝分异蕊孤干列鸳鸯应知爲赠逺异様缀清装红梅绽玉闻欺雪含章妬绛纱不同桃李种粲煞赤城霞腊梅篱菊初残后疎香忽傲霜一枝冲腊绽紫瑰列金房黄梅未结金丸果先吐黄芽花却悮林和靖飜疑姚氏家兊桥桥横桑下涧望处极西郊有客同飞盖何人伴结茅泛杯巖酒进卢鹚杓花随翡翆盘巖边多怪石巖下有奔湍九曲风轻杯荡漾岸曲水逶迤遇坎亦可喜倒行羞接篱㯶亭乞得并闾叶都将当屋苑青青夸药甲可怕杜陵嘲一咏亭有水足浮醴宁拘秋与春共将诗拟古不必语惊人小垂手酔䄂起如舞翩然三岛仙约君爲石友伴我傲林泉醒酒石名髙牛氏品地接燕儿窠有客圗沉酔翻嫌石是魔墨沼凿地肖风轮洗云吞月扇败墨起缁尘山隂劳北面旣酔亭酒半兴方浓缻空罍弗耻更看一筹输各尽三觥醉溪帘雨过溪添緑横澜自在流水精帘欲卷何处着银钩可止亭循除泉漱石改席酒分船到此须知止行前将坠渊鹅池路转左画方水来斜中矩不解冩黄庭倚笻㸔白羽流瀑髙坡势建瓴触石惊涛沸入耳转声淸庐崃参差是薝卜涧夹涧荣薝卜倚竹颜如玉溪鱼大上时临流香可掬菊澨夕英色衰落小摘尚盈襟错㑹离骚意元无满地金末利菊化工将末利改作寿潭花零露团佳色鹅黄自一家双溪堂溪光揺四壁瓦影落中流洗耳百闻寂清心千虑休檥斋随波堪泛宅因壑遂藏舟坐稳无维楫任他风打头云叶支机何代石风截秋云根一叶下人境坐令台榭尊啸风巖于莵啸空山万窍寒风出隄防飞将军汉箭有神物蜂房石是蜂窠变蜂来有处藏不须开户牖薜荔爲穿房磐矶有竿不见纶无纶焉用饵终日坐钓矶旁人笑儿戯问栁桥濡毫求露柱堕履望竒书问讯縁溪栁新条可拂𥚑鳯栁春情百尺牵午影三眠过脩眉漫成颦细腰谁类我蓼岸岸蓼花如糁残霞照晚汀不教资麹蘖留得隠䴔䴖碧芦歩津头晚风急欹倒一丛芦宿鴈逢清泚飞来作画圗西汻春冯西汻䆫夏卧西汻榻待月最冝秋探梅还度腊扁舟非厌人间事不携西子游聊将去越意指此作扁舟飞庐浮家今得计举棹疾于飞一笑儿童舞芳莲当妓围采莲舟圣得三峯藕刳爲一瓣莲着身犹不稳何用济长川彩鹢兴来飞画舸汎汎水中凫緑㱀移歌扇红鲜迓酒壷饭牛亭冬耕春复犂麦秀禾方揷少放牧儿休莫教牛力乏西畴代耕荒㓜学投老乐归田卤莽人之罪丰凶勿怨天土湖波涛送客㠶松竹围僧舎野趣望中来西湖当减价石衖一丘封竹弟万石齿金昆収拾甲乙品庄严可𣢾门有竹轩前身岂汲直枉尺天所难贤哉耐乆朋结盟同岁寒斑竹帝子登湘岸临风粉泪弹棃花多少雨点点透琅玕紫竹拾青容色混着𬗋宠光偏幽迳留风月行多履易穿方竹体方如就矩干直匪从绳杖有削圜厄提携先摸稜人靣竹怪竒存相法妍丑出天真此君无二貌正是葛天民猫头竹穹枝廻鳯尾徤笋迸猫头安得真致此勿爲羣䑕羞慈竹义居传九丗瑞物记三荆何似同根竹春风一死生笛竹蕲产名天下含飔别様青中郎如一见应不数柯亭箭竹美箭东南出成林地不悭禽胡如有将寄与定天山洗心阁飱霞吞沆瀣一吸千顷湖黙坐更深省心尘今有无橘友亭倚楹歌橘颂廵圃𣢾甘林更待啇山老于斯朋盍簮繍橘后皇权植物奴婢徧江干繍蹙一林橘髙擎黄玉团脆橙谓橘不盈握胜橙颛进皮香韲难共捣遮莫蟹螯持金橘朱𥜗千里变金弹一分増入口蜜相避怀归谁不能罗甘罗包肌理细霜颗辅车香封殖贵濒水踰淮非我郷常棣径巳废蓼莪篇难荒常棣径歩屐不思归共看花弄影花信亭时时风报信处处雨催粧大赉一年景均输万斛香牡丹绮席偏冝昼香霞独占春洛阳荆棘乆谁是惜花人勺药名标溱洧赠根自广陵分所欠盘盂玉黄楼尽不羣丹桂无癖不誉儿有诗非责子丹桂几枝芳对之空颡泚瑞香紫苞杨栁叶竒絶锦熏笼香气阗襟䄂清尊爲汝空白山茶自读文成赋经营巧作难涪翁真溢羙何似鹤头丹白榴耻上舞裙带愿依九琳牎韶颜今换骨阿措便心降末利肤莹过凝脂香浓逺随歩应有㸔花人入园心见妬素馨繁盛闽南粤潜藏霜雪天素云生寳髻賸馥借龙涎含笑自有嫣然态风前欲笑人㳙㳙朝泣露盎盎夜生春木犀逋客敢欺桂秋巗曽遣风古香吹一再如到广寒宫文官花破白便怀青纡朱旋着紫鼎鼎一春忙浮荣均梦蚁聚八仙圎整装花蘂周遭列饮仙琼英难上僣簇蝶不同年衮绣毬流苏团小蝶伯仲聚仙花衮繍名非是瑶琨未足夸水栀鲜支形相小石罅解蟠根香凑芝兰室居便水月村重杏重英迷宿雨巧咲聘春风寿汝一巵酒勿嫌肌太红紫薇十年三鴈序接翅𬗋微垣花下哦前什难酬明主恩木兰未识春风靣先闻乐府名洗粧侬出塞进艇客登瀛荼䕷青条散蛟螭素艳欺琼玖体薫尘外香骨酔壷中酒玉珑总品轧酴醿架名疑霿淞花将假借可但鄙金沙山茶平泉穷胜事南守送名花寓意惩多爱劳人召怨嗟黄蔷薇彤阙収红绶金门赐鞠衣若无纎㓨罥一摘便须稀红蕉岭外花无数分移颇歴年破除猩血染舒卷蜀城牋海仙人来认海棠却讶枝条弱嫰蘂不胜春生怕东风恶繍带蜀艳停针乆柔荑着意描五文萦色线百寳簇芳腰荳花冶叶拥香苞盈盈二月交相思意安在试去想花梢丽春纎莛小作罂瘦殻元无粟色丽品少双诗成看未足长春四季花长发朝朝得细㸔绛英能受暑緑刺更禁寒水仙龙宫陈酒器金琖白银台欲结埙箎伴无踰緑蕚梅翦春罗巧翦鲛绡砕深涂绛躐匀残英枝上隐踰月逞鲜新玉簮月娥新琢玉何夕忽遗簮斜挿风鬟湿蟾宫厎处寻麝萱手捻雏莺利鼻参香麝脐千忧何处散芳径酒争携玉灯叶如薏苡长花比金灯白一簇蘂宫仙银灯臧与获鬪日红红英鬪日开暮落锦成堆不借西风力孤根委草莱佛桑展叶柔桑沃装丛酔缬繁定应西域到略不耐轻寒木芙蓉川陆有夫蓉名同物不同采江搴木句作么误韩公黄拒霜芳林秋冷落木末改黄裳可笑名虚忝何曽拒得霜小黄葵拂金铺细靥骑鹄堕新翎花小也倾日芒寒犹聚星金鳯九苞滋雨露五采烛轩楹奉送归丹穴朝阳幸一鸣鸡冠未观金距鬪巳怪左轮殷一夜风霜作垂头急挂冠石竹蘤红蜂好啮路细麝来眠若也栽幽处踰冬色不蔫黄莺儿鹂庚翻栁去拾羽渍轻花战战枝如压无风势亦斜真珠细簇盘洲岸𥘉惊合浦还娉婷邀十斛惜取买青山鼓子抽蔓类牵牛含芳伍萱草上上不知休髙柯厌纒绕金钱鑪炽隂阳炭金钱满地流何人能点铁笑覔冨民侯盘洲文集卷第八盘洲文集盘洲文集卷第九盘洲集卷第九杂咏下金灯灯焰旣埋光幽㽔不露黄阿谁驴唤狗爲我问花王百结体轻难受雨枝软不禁风全頼结蟠力能超造化功后庭花月满临春阁云随张丽华鬲江虽度曲破国不因花凌霄天借慿依便云霄若可凌莫教风拔木却羡水飘萍杜䳌花山深啼杜宇溅血染花心阆苑未归去不妨留鹤林玉胡蝶賛皇襃簇蝶京洛古来希一阵雄风起穿林粉翅飞苔赤憎賔舎满雅称落花留纵使金钱好如何买断秋虞羙人草尤物钟芳草虞兮柰若何动揺縁体弱非是感悲歌睡足亭露重宿䊋凝地偏春睡足卜夜到横参却湏髙举烛黄海棠汉宫娇半额雅淡称花仙天与温柔态䊋成取次妍垂丝海棠脉脉似崔徽朝朝长㸔地谁能解倒悬扶起云鬟坠孤松昻霄苍鬛五独立几寒暑不肯在鸡群自然羞哙伍菱湾食芹知献君嗜芰不忘亲大节全忠孝劳心思古人芡曲芡槃平羃水鴈喙饱吞风剖珠惊坐清谈拳屡空林珍亭主林时献供它壤昔移根秋后収棃栗倾奁得弄孙樱桃园官来献孰万颗滴堦红緑李髙名品湏知论未公蒲萄虺蔓奋长湏累累明月珠休传酿酒法万一误分符雪棃魁然饤坐珍落刃雪分身酒渴思吞海加笾纵臾人鹅棃新鹅借颜色甘蜜添滋味忆得赏花时䦨干带春泪林禽蒙润碧千颗迎曦红半颊阅古憇鹅池牵连青李帖竹村一任笋侵疆何妨鞭碍道千户广侯封三家结村保竹屋栋梁无一木眼㡳尽龙孙千亩清隂合出门人灌园灌园亭好手善和羮非才当抱瓮加点苜蓿盘丁宁及时种西瓜万里随肤使分留三十年甘棠遗爱在一见一澘然罂粟羙艳亚群花千罂倒储粟饮客醍醐浆可以代醽醁琼报亭珍物再三投英琼脩永好以兹君子徳不作衆人报木瓜硕果宣城得花肤易地无上楼要脚徤不假瘦藤扶矮桃结子卑枝繁成蹊长䇿舍饱杀驺朱儒谁牵果下马崑崙桃满树鸠盘茶曽开胜锦花夺胎春薄相刻画搅诗家朝天李长柯浑直上茂叶不横生缟夜心倾藿朝天荷羙名破核李苇绡欹䑕穴翠质临螬井自破核不鑚通行冠可整嘉庆子雪艶燕脂蕚京都核逺来游人𥘉识靣不作李花猜茧瓮亭倚槛课条桑作茧㸔成瓮我亦効呉蚕踏破愁清梦沃桑陌植桑非一日斩伐良不忍亦欲后人知爱竒仍务夲六枳关分付司花女谁何六枳关少年轻薄子驱去勿教还碧鲜里劲节旧梢云新添老大根何年居此里着处长儿孙柞林柞树何人种成林不乱行汉家全盛日宫殿对长杨桃李蹊粲烂九张机交加五杂组蜂蝶胜于人东来又西去凌风台老根呈冷艶鼎立傲刚风危坐曽台乆衰颜得酒红苍鹤吭赤羽毛苍华亭雪羞比昻昻警露仙飜作辽东豕驯鹿忘野性掉尾草中眠寄语射生户深山空歳年猿掷果心频喜攀条臂暗通有怀清逺崃云断玉环空野緑堂縁流排劲草盈野鞠长芦烟树髙低见如开平逺图壁立万仞立壁无蹊径纎尘不可留若知心匪石那复爲身谋千巖万壑屏开山弄巧巖秀壑争流漫作剡中梦难寻雪夜舟横坤一练沧浪东入海神禹了天㓛谁解闻鸡舞来招击楫风叠嶂愚公移叠嶂神助到盘洲细问昭亭路今非风马牛月娥留照星稀天陨露山静谷生风万古云中月炎凉无异同隐雾轩平昔慕文豹管窥才一斑谁言披宿雾吾欲老兹山豹巖九仞基人力千峯夺地灵日长频柱颊雾暗可藏形楚望楼鲁詹尊岱岳楚望指江流地占山川胜小哉云梦游巢云轩羌庐腾爽气非雾拥楼居夜鹤能知我鹪鹩甚起予驻屐亭长林劳屐齿植杖解冠衣覔句题青竹不知孤鹜飞郊扉尺五蠙洲境绳枢毎日开抱关无约束俗驾望风廻濠上大鱼缓扬波小鱼轻触芰鱼乐我能知我来鱼不避野航短蓬収辑濯栏楯占濠梁受得两三客更添垂钓郎龟巢眼㸔莲叶巢藏六可论交但得沧洲趣何嫌蝘蜓謿鱼心嫌大吞小不忍唤渔蓑皱月年年减潜渊渐渐多白龟徃作清江使身遭七十鑚南溪今自在鱼鼈报平安緑毛龟青髯千歳寿緑发九江希巢叶相渐染沙边曵水衣泽芝亭花开常比两叶巧或盈千独歩南风里繁英媿在前双头莲骈花先緫角一体素同心可是鸳鸯瑞于飞幻碧浔重台白莲緑房韬紫的玉片踊重葩公论评优劣难私解语花多叶红莲歩有凌波袜掌爲承露盘尚嫌花片少千叶映朱栏槐花黄秋欲半昔歳一畨忙谬应魁三象深惭王氏堂流憩庵日日来无数周流足也疲安排憇䇿地准拟曲肱时欣对亭临清莫三叹对景非一欣缓踏溪南路怕惊鸥鹭群锦鸡冠距山雌比谁来断蜀机斓斑兼衆采似戯老莱衣溪鶆瀬笼寛毛不损境熟意能驯自得寒江乐何忧采捕人拔葵亭㕓中饶菜把足以给盘飱不逐露葵去定遭脩竹弹容膝斋寸地有别天斗牖无长物吾身容易安此膝不可屈芥纳寮地战两蛮触气吞九云梦何以纳湏弥是中甚空洞梦窟丗事一场梦山栖冬复春花边侣胡蝶不省宰官身椶剖心青掌露蓬首紫髯垂花孕鱼堪馔枝重鸟不窥木竹竹叶木枝柯葱青光可鑑桃竹最名浮自知萧洒欠兰清馥畏人知辞山便泣𡵨请将纫杂佩不去傍蛾眉药畹自笑桑榆景犹贪草木滋烟霞成痼疾良药岂能医仙茅许仙𥘉抜宅灵草迸香茅能使羊无血云何命在庖黄精叶细浑疑竹丛轻却象花果然能辟谷谁不护萌芽芜菲菲芳袭予采采叶敷碧捐躯陆羽经箝口陈琳檄芷爲爱草中香灵均咏葯房行山踏蛇虺系肘有名方地黄塞耳可治聋下咽多去病九曝不辤劳蚤衰谙药性茱茰览尽辋川图击节茱茰沜九日秋子来黄花爲酒伴玉虹洞天晴玉连蜷洞邃香吞吐趂逐壮丹时游人推不去緑沈谷塞翁马论谷山房谷名竹千驷后无闻一竿清亦足聚萤斋广野萤如织凉郊书好观借光须继晷莫遣案头干萤得夜不韬藏飞星乱草塘都縁光影误无路出书囊羙可茹亭勿夸万钱食可畏五鼎亭采山逃后悔碧涧有芹羹蕨块破擎拳出盘行转眼空捄荒非小𥙷粉骨不言㓛荠犯寒青匝野信手各盈䄡不与草争长听教荼比甘笋出羖瘗五皮获麟髠一角煑箦太憨生非关渠善谑云起亭水穷云四起出岫夲无心莫负苍生望湏爲旱歳霖西户行乐惜分隂或风雨有疾细数一年中户开能几日山居二十咏山居经始得山居幽寻迹不踈自开溪上径花露泣前鱼竹坡有圃无脩竹其如借宅何宁忘三月味不厌此君多芝榭筑榭芝山麓仍年再产芝欲求茹芝法巳与赤松期樵径松钗藏曲径林浪积枯枝足了园炊用何湏坏扊扅茶丘半丗别玉州梦忆仙人掌经丘获鎗旗清思飘云上栗岭霜栗大如拳皱开穰献熟借问嘉卉山何如白鸦谷茅轩翦茅聊复尔歩屧欲何之风卷三重去危檐雀护儿蜂庐分窠能择地识路自寻花不候谯门皷群飞晚趂衙情话斋意到非饶舌情亲易解頥或时铛脚坐不効劒头炊榴花城榴艶对枯笻西来解后同折花羞鬓白未挿巳颜红锦𬒳堆锦衾铺緑野山麝可曽眠蕙帐尘凝席花残鹤惘然頳桐花涵百日红色到三秋重叶大好题诗丛卑难集鳯双鱼犀角透鱼龙石肌藴星斗亦有无情花枝头鱼贯栁蔷薇竹外霞爲幄花间锦作篱离宫多怨女吃吃竟亡隋迎春桃杏正酣酣光春当仲月吐艶旣后时嘉名安可窃长生草经时乆枯藁得水即青葱起死医无药返魂香有㓛云松关叶生新易旧歳寒凋独后不改四时柯贤言非圣耦山樊蘂碎叶伤多风韵弗娱目独抱絶尘香无心出幽谷踯躅崦一气浃群芳漫山踯躅黄有谁相领略自解度春光草野发生宁有种滋蔓妨人路不得十月霜扫除难尽去盘洲文集卷第九盘洲文集盘洲文集卷第十盘洲文集卷第十挽章六十七首钱伸仲挽诗二首佩兰扈芷楚三闾骋祕抽妍汉子虚甘向黑头辞印绶肯将白眼对图书清规尽入先贤传繐帐空驰长者车千里纒悲付虞殡西风吹泪着襟𥚑秋来鸿羽得新文不谓回封限九原起起若爲偿歳梦嘻嘻无复对朝言一编徒挂延陵劒三径谁开靖节樽尘迹盖棺浑莫问墓头黄石拜儿孙程通判挽诗二首力行先孝友潜处伴耕樵日奉斑衣戯风移尺布謡白头方得禄朱绂便登朝车作骅骝折松烟喝鼓箫日游通德里㑹靣盖先倾我作南垂去君成东蓼行忽持刍束奠忍听䪥歌声爲㸔三珠树门髙莫与京熊直阁挽诗二首文石荣三接君王䣛屡前蒲鞭如汉日塩筴有苏天未上甘泉道俄开京兆阡传家文史足不在一囊钱居巷相南北登门乆歳时温言流肺府和气见湏眉日长沙传年凋绛县师春云冒丹旐同㑹𬒮成帷中大族伯挽诗二首笑谈登月窟转眄戞天池十载董狐笔两州龚遂祠文章传古法名姓畏人知忽作龙蛇梦今无甲子疑乆矣宫盘谷幡然筑大逵方瞻乌亦好巳问鵩何之无复竹林㑹忍闻蒿里期行行遡西日有泪若连丝朱承事挽诗郷关闻德耀子姓有佳声五十贵不验三千功巳成山幽双劒合桂近一枝荣他日先贤传求之月旦评臧县尉挽诗共在郷人后相髙君子前家声郜大鼎利器楚龙渊不相买臣贵竟传梅福仙只令空渍酒落笔更悽然程参政挽诗三首身近长安日官无州县劳黄麻袭姚姒赤舄等伊咎量与南溟阔名如北斗髙十年蟠緑野轩冕一秋毫圣主更琴瑟真儒政事参上阶占两两东第得潭潭忽卧漳濵疾虚传渑水谈骅骝好千里底事学吴蚕一顾驽増价兼収鴈作行篇章非子墨藻鉴误雌黄云淡畨君国年荒陆氏庄眼㸔飞旐出雨泣漫淋浪李沆州挽诗二首籍籍台郎日臯苏逺拍肩䟽陈三尺法制可九重天不使金横带俄惊酒渍緜平亭知有报髙盖拂脩椽朱今素幔归路乃长迷露菊荒三迳春棠叠五溪新丘悲寓马陈迹记谈犀涙迸无干䄂重云入望低程司户挽诗把酒论诗日髙标逈絶尘那知三语椽便作百年人山雾铭旌湿松风挽铎频流光湏有后何必在其身程枢母永嘉郡夫人挽诗二首华族鸣徽乆闺风蔼德门鸿枢㸔子贵象揥拜君恩纯孝缠吹棘端忧陨得萱板舆无复御旧迹识家园赫奕家声振吾郷今所稀北堂黄发寿西府黒头归方羡含饴乐俄闻侍膳非万家旁置处空怆白云飞郭太尉挽诗间适珍台腆旧仪趣归方俟诏封泥人生七十古犹少执政二三今与齐忽见墓门陈石马空怀賔合奉金犀不湏知识方流涕处处俱成桃李蹊罗尚书挽诗三首同旋仪禁路契合本孤忠帝识尚书履人惊御史騘贵名青史上谠论皂囊中不入三台志盐梅事竟空当年持从橐白发奉亲闱安否君王问尊荣简䇿稀祥琴曽未御丹旐巳同飞萧瑟千章栢深藏五綵衣连蹇鱼符忝宗师藻鑑亡但瞻杨子宅莫避盖公堂逺水松区对东风绋路长九原精爽在遗恨一庄荒向通判挽诗二首屡荐声名白低飞鬓发苍平生几朱绂梦寐一黄梁利刃盘根出明珠后乗光洪都囚不死隂德未渠央里社承颜旧情非数靣亲令名髙月旦和气蔼阳春乍阔谈挥尘俄惊冡卧麟濡毫记遗事顾我不如人俞淑人挽诗名父尹京日移天冠栢台齐眉丰爼豆继踵蜕尘埃德比人如玉情钟子在梅山髙云不去虞殡有余哀何冝人挽诗心了金刚偈身膺石封灵津双劒合平壤万家容感慕风吹棘悲凉雾喝松郷人清泪落可但辍邻舂魏恭人挽诗儒门传礼法妇道有𥘉终石重封贵金章上寿同含饴谈徃日吹棘怆来风绋路刍灵隘春朝里巷空沈淑人挽诗尊章欢二姓八座对厖眉井井传家法绳绳頼母仪川灵双劒跃壤吉万家移多少龙湾树云藏不尽悲余吏部挽诗三首石月颛门学儒林誉翕然虀盐家有塾菽水坐无氊孝永趋庭日名成佩韘年流芳千载下不减汉韦贤入台光六察言事过同寮可畏触邪豸元非开口椒召来仍幞𬒳老去但乗轺未报蒲轮聘巫阳巳下招清音扁新阁山色送溪声尚欠题诗债难寻把酒盟囊空无长物甑堕底浮名绋路它州逺临风泪睫横章通判挽诗二首丹霄箝荐口白首滞微官渉丗无圭角论交出肺肝翔鸾说秋浦展骥到新安泉下赍遗恨丝纶趣挂冠冨州春再见风月𣢾平分翠竹曽留我红梅独对君遣书成挂劒挥涕屡霑巾千里佳城闭哀笳不得闻陈左相挽诗三首盛德波千顷清风偃俊躔两朝隆柱石四海入陶甄致主唐虞上齐名房杜前期頥悭上寿厎处问苍天徃昔旄头起群心共震惊指麾戎幕固谈笑虏巢倾绣黼重当国氊裘即歛兵巖巖谢安石不数晋公卿天意尊黄髪人扶上玉墀传唿昼接后邂逅日斜时瞻仰三台坼沦亡一鑑悲千秋名不朽奎画在丰碑杨和王挽诗二首矍铄狨鞯出魁梧玉带轻良家三丗将莫府万人英长啸临天堑妖氛散虏营黄垆有遗恨不见朔方平三纪羽林卫千秋彛鼎铭拔材多勇爵教子寳遗经淮上开王社云边落将星后来思燕颔麟阁仰丹青许倩㓜失所恃得地办葬名其亭曰棘风求诗纪事择邻传懿范负土踵前规回首树萱録动心吹棘诗幽亭三鼎变吉壤万家随度曲薫絃絶临风涙满頥汪德邵挽诗监郡能名播分符治行髙俄惊驹过隙不见鹤鸣臯三径賔朋散重楼桂石牢伤心丹旐举旧事记松醪彭叔容挽诗襟宇无畦町郷评有誉言宦途材智出名阀典刑存未试牛刀手俄招马鬣魂有懐尊酒日挥泪北山昬章令人挽诗肥家尊淑范阅丗悟浮沤风棘慈颜鬲堂萱子舎忧六珈齐上寿一劒跃中流绋路倾邻曲凄其松露秋梁竑夫挽诗二首材髙易盘错语妙出波澜和气如春暖交情耐歳寒牧民千里治奉使五刑寛杖屦褢陈迹琴亡曲罢弹向来持国秉贡禹合弹冠予节縁心计飞章或靣谩开陈疑巳释腾跃事非难覆餗长缄恨何知便盖棺魏彦诚挽诗三首星文推独歩风采偃先声沉虑千人废髙谈一坐倾苏枯崇治効去草折姦萌春雾新阡暗裁诗涙睫横偃月欺天日淫刑及反脣程论传学者粤岭作流人贻后端无憾瞻前讵有邻太刚终龃龉䄂手老江濵昔年同揽辔累日到门䦨题竹飞松管观鱼走玉槃着鞭颜有媿推毂力何难飜坐葭莩累尘凝贡氏冠汪枢使挽诗二首两朝尊辅拂一徳賛规恢简劾人所畏囊封天可回指挥兵事宻谈笑塞氛开尺五魁三象俄惊山岳頽天陛黄麻出同时拜宠荣荐贤窥汲引谋国冀升平暌阔仍寒暑吁嗟鬲死生门人有碑诔不数汉公卿荣国李夫人挽诗斗枢光梓里壸德讲鱼轩教子诗书足齐家礼法尊相随双劒逝来弔一刍存松雾铭旌暗悲歌塞墓门许硕人挽诗敬兰光相阀采藻助儒宗偕老金犀贵増封石重川深双劒合壤吉万家容遥想铭旌举悲风喝雾松向侍郎挽诗二首䇿足王城日声名显妙年剸裁无肯綮施置不拘牵惊坐瞻挥尘丰财頼筭鞭中兴良吏盛佳传压甘泉沃辔环天下澄清今范滂带牛姦破穴问马智盈囊踰七春秋足尊三爵德光郷闾失耆旧绋路送车忙余文特挽诗决科荣綵服诺仕振芳埃金玉胷怀好珠玑言语堆一麾临白首八载厄黄能情话今陈迹悲悰衮衮来张待制挽诗松关辞旧隐平歩汉甘泉破虏资长䇿丰财简细旃捄荒隂德大尚齿逹尊全觞豆怀陈迹风悲马鬣阡彭仲光挽诗吉德传郷䣊家声企大儒九霄欣得路五马议分符叹息人琴逝凄凉邻曲孤霜风丹旐举松雾暗黄垆枢弟挽诗三首少小犹朋友陈编昼夜开同时题鴈塔旬月聚麟台词掖君先逹台阶我后来伤心今古隔楚挽不胜哀投老开三迳聮翩北郭门謿花诗挿架对竹酒盈尊叹息千秋宅荒凉十亩园谈丛铛折脚云暗即令原静鎭多遗爱存桥有逺谋禁林传大册宥地简前旒疾也劳心得生乎撒手休三年棠棣径倚杖泪争流陈公秀吏部挽诗顷陟词坛日𥘉瞻鴈塔名坐氊甘独冷揭节守真清蠭虿能隂中骅骝使郄行佳城千里外无处送铭旌张龙学挽诗二首今代风云㑹何人善论兵丹墀凝想黄石踵家声瑞国仪千仞筹边妙两楹重泉有遗恨不见复神京中台双挈槖重镇四分符井地观佳政林蛮铄异图犂添长乐犊鞭截豫章满处处甘棠涙黄童白叟俱周尚书挽诗二首九师迷易说皇极倡先天学苦韦编絶名髙鴈塔悬朱多惠露紫橐表甘泉叹息佳城闭乔松鎻暮烟忆昨登瀛日官曹幸接聮再来闻国论及见上经筵渊识闚灵宪嘉謩凑细旃生刍千里奠覔句一澘然姚参政挽诗二首发轫词坛日曽同萧寺盟望洋吞渤澥歴块指幽并不竞二三䇿难淹九万程君王颛赐第千佛漫聮名晋昼光三接霜台肃纪纲栽培指佞草重叠上书囊笔橐留施设钧枢忆賛襄伤心左溪路松桧巳成行周知郡挽诗德比圭璋润言如布帛温休心驰宦路寓意傲家园侯国思遗爱吾郷欠逹尊佳城邻别墅松雾望中昬叶提刑挽诗冠带桥门拥曽披星斗文属鞬寻耿贾投笔逺渊云献纳频三接平反自一欣凄凉真率㑹鸥鹭也离群彭叔阳挽诗买邻乔木近不隔一牛鸣甲第夸新作髙楼待落成未教长纵壑亦合且专城矫首天难问伤哉挽铎声参议弟挽诗新筑乆同隐崇桃存旧栽壷中春漫别花下我频来议幙三年鬲䘮舟千里回琴亡情话絶涙落有余哀盘洲文集卷第十盘洲文集盘洲文集卷第十一盘洲文集卷第十一内制一縁边残破州军德音朕惕奉慈谋务行仁政惧赤子之蒙祸敢起争端㑹邻国之厌兵弗渝和好比遣王抃逺抵颍濵得其要领而归靡有毛氂之隐寻澶渊盟誓之信倣大辽书题之仪正皇帝之称爲叔姪之国歳币减十万之数地界如绍兴之时怜彼此之无辜约叛亡之不遣可使归正之士咸起宁居之心魏杞使车巳越疆而通问淮南侵骑皆空壁以退师重念数州之民罹此一时之难栋宇或遭于煨烬田畴併䘮其犂鉏老穉有荡析之烖丁壮有系累之苦三冬匽薄千里绎骚顾尔何辜皆予不德冝推洗涤之宥少慰凋残之情于戯歌鸿鴈之诗期奠桑麻之业息貔貅之戍俾无金革之声尚冀循良之臣共敷汪濊之泽用陶恊气复见乐郊咨尔群黎体予至意郊祀大礼御扎勑内外文武百寮等朕受太上之燕诒宅域中之广大将迎景至𥘉𣢾圜丘念报夲反始匪尚乎虚文而交神塞明在颛乎诚意稽皇祖之诏令敕攸司而讨论凡粢盛祭典则不改故常若卤簿赐式则俱从省约行潦潢污之可荐斯举邦彛骍驹鸾路之勿修敢劳民力庶凾蒙于䌓祉以大庇于黎元丰年无患于虫蝗斥候不惊于㷭火遂成熈事用荅鸿休大号是朌先期逌戒朕以今年十一月二十九日谒𣢾于南郊咨尔有司各扬厥职相予肆祀罔或不恭故兹札示想冝知悉郊祀大礼赦文门下朕仰受燕谋获承洪业刺六经之王制监百代之礼文治坛燎以祭天警边氛而迁日盖昌陵始避于近晦在太宗尝改而用辛诚意动而二仪通孝道专而九庙格致隣国讲休兵之好实上穹开悔祸之期前事俱捐弗念乎薄物细故烝民咸乂靡分乎尔界此疆五辰循宣夜之躔三白示丰年之兆进玉巵而介亲寿爰创缛仪偕椒屋以庆母慈有光徽躅祗荷博临之况敢忘昭报之䖍启蛰而郊饰周人藳秸之具奉牲以吿恊汉丗竹宫之时式履孟陬之端遂逢先甲之吉灵心可卜帝武是绳乃裒四极之驩用絜一纯之荐𣢾閟宫而朝献假太室以祼将酌㳂袭不同之冝取齐戒自新之旨瑄璧缜权火配藜髙斿滇滇胪所求羙光旁烛百官济济敬厥事熈典备成载惟我宋之肇禋廼当干徳之盛际法皇祖纪元之义采羲文行徤之辞诞易嘉名以宁大器冝推作解之宥益广好生之仁可大赦天下其隆兴三年改爲干道元年于戯逆三神之釐旣横流于春泽接千歳之统期丕显于文谟尚頼臣隣恊恭小大服采同济更张之治用承㳙选之休郊祀前二日朝献景灵宫圣祖册文伏以丕显圣徳垂光在天源深流长基命积累肆予微眇获保宗庙神丘备物亶惟其时沈沈閟庭灵斿所御其香始升克绰永福前一日朝飨太庙帝后册文伏以天祚炎图圣圣継武盛徳必百丗祀是之谓流光施及菲凉嗣无疆大歴服爰熈紫坛𥘉交于神先事一日入太室祼骏奔济济列陈嘉笾假哉皇祖启佑我后人永缉熈于纯嘏别庙册文伏以烨烨管彤卓卓坤极绥予孝子服尧之服上辛改卜礼神颂祇絜粢广牡旣右飨之兆蒙祉福天下艾安郊祀昊天上帝册文伏以惟㤗元尊丕冐下土旋转三辰阖辟隂阳元㓛无垠荡乎难名粤惟冲眇継天爲子仰宪聦明求端谨始兹执牺牲圭币肇禋于郊笾簋非馨于荐诚悫髙髙降监是飨是冝事亲保民惟皇其右之谨以玉帛牺齐粢盛庶品㳙选休成粛若旧典皇地祇册文伏以至哉坤元穆穆柔祇播生品彚配天其泽惟沖人不徳传国于慈父用辛之吉礼行于郊宴娭安鴹粤其敢不察时和歳丰皇建有极用永受于蕃釐太祖皇帝册文伏以五季抢攘逺迩如沸寔天生徳经武纬文㓕除凶灾用肇造我区夏燕及曽孙获䋲祖武崇崇其坛陟配上帝庶几临飨克昌厥后太宗皇帝册文伏以天造草昧圣武布昭席卷畔援卒其伐㓛传序无疆于今九叶恭承禋祀瑄玉升坛烈祖烝哉克配彼天于万斯年介以繁祉立皇太子册文维干道元年歳次乙酉月朔日皇帝若曰在昔帝王稽夏啇家天下春秋之法立嫡以长主器継明盖取诸震离所以尊宗庙重社禝也咨尔皇子少保永兴军节度使邓王食邑二千户食实封八百户愭生有异表序居上嗣敦厚温文金昭玉𥙿问寝视膳则尽綵衣之孝亲师就传则乐圣人之道令德逐日以新英声随风而流元良正夲乆矣佥望朕服尧之服兢兢四载仰奉慈训肇辟春围恊华复旦日宣重光懿哉铄乎有国有家之庆也是用撰嘉辰御路朝盛仪备物迎休于干巛册命尔爲皇太子于戯悉尔心脩尔身勿蹈非彛勿迩邪佞惟诚可以格物惟仁可以济衆正言正道闻斯行之敬之哉用永我祖宗之丕命除张浚少师保信军节度使判福州依前魏国公加食邑实封制门下宅百揆而督五兵正頼筹边之效冠三孤而张六纛曲隆制阃之权我有明缗飏于拱着具官某材尊王佐道耸民瞻节操坚刚曽歳寒之不改规橅逺大宁日仄而遂休蚤逢阳九之交上应魁三之象叱王尊之驭亘井络以蜚声下扬仆之船空潢池而扫祲更险夷而一致谓文武之兼资粤从緑野之游殆爲苍生而起肆予嗣服即俾来朝提江淮表里之封尽颛揔统佩将相安危之寄式重倚毗三年于兹庶绩用乂蒐乗𥙷卒亦旣输劳増陴浚隍未尝彻警孟明报彭衙之役独负壮犹武侯引街亭之愆靡形愠色朕念疆陲之乆戍诏师衆以代更分遣从臣徃宣使指棘门如儿戯耳庸谨秋防衮衣以公归兮庶闻辰告叠览指瑕之劾且披请老之章欲卑旧官盖无故事是用出枫宸之异渥超棘位之巍班盪节有光择合肥之名镇甘棠弗翦临长乐之价藩衍以圭腴侈其真食于戯春秋责备于贤者慨功业之惟艰天子加礼于大臣固始终之不替其绥吉履母有遐心除汤思退都督江淮东西路建康府鎭江府江隂军江池州屯驻军马依前特进尚书左仆射同中书门下平章事兼枢宻使𡵨国公加食邑实封制门下位上宰而通四海乆成调鼐之㓛开莫府以督诸军有頼止戈之略参考古今之制独颛内外之权式倚宗臣用凝丕烈刚辰允恊显册具宣具官某学博而识明器宏而用逺禀五行之间气盖彪外而弸中冠四辅于两朝实光前而絶后主盟公道杜塞倖门业可侔于臯夔言必称于尧舜当群疑之未定毎潜画而有余事不一书旣铿鍧于竹帛智惟千虑迨契合于蓍龟聿髙忧国之风遑恤盈庭之咎枢机周宻犹神爵五鳯之时庙堂雍容増大吕九鼎之重臻兹殊效夲自至诚朕获纉皇基常怀戎事顾边尘之未靖方议寻戈揔兵柄而非轻孰能和衆若时英衮正斡洪钧文武爲宪万邦真有兼资之羙精神折冲千里当収无竞之勲蔽自予衷谐乎人欲俾仍提于相印徃尽护于师干焕㤗阶三台之躔益隆瞻仰括尺籍伍符之数咸听指麾自然増气于貔貅何特知名于草木乃陪井户併衍爰田于戯兵事节度皆付公吾岂从于中御天下平治谁舎我尔盍励于逺犹𬗟惟真儒寕烦多训除杨存中都督江淮东西路建康鎭江府江隂军江池州屯驻军马依前太传宁逺军节度使和义郡王加食邑实封制门下听皷而思帅孰能折于遐冲赐斧钺以视师殆无踰于英望仍其制阃宠以扬廷具官某识邃而明气刚以果声飏朔野知虎头燕颔之名书受邳沂非风角鸟占之术勇爵号万人之敌洪钟铭百战之勲左右凝严掌西汉羽林之卫始终福禄継汾阳异姓之王近整辕门外开幕府饰备有金汤之固分屯如箕翼之形逷彼北隣制于悍将靡思践好不戒穷兵若孛斗之妖星有踰淮之候骑虽丞相一劳弗惮偶未禡牙念元戎三令巳行冝申跪毂庶几独任可以有成是用诞举徽章特隆异数颛钖盾雕戈之柄増淑旂元衮之威况国家或置督军皆宰辅用之立武惟此揔干之命是爲絶席之恩更广圭腴益光竹帛于戯诸将于是皆以兵属朕旣付以重权匈奴不灭无以家爲汝盍追于前哲必图来效庸副眷知汤思退罢尚书左仆射同中书门下平章事兼枢宻使特授观文殿大学士提领江州太平兴国宫依前特进歧国公制门下冡宰佐王治国意实注于安危大臣以道事君时具瞻于进退睠惟雅望乆翊䌓机旣殚上印之诚冝厚秉钧之礼诞扬坦制亶告羣工具官某器宇清明材猷超诣乐尭舜之道阿衡专羙于有啇品渊骞之篇杨雄度越于诸子轩然俊域籍甚要津烜赫北门儗丝纶于雅诰从容右府运帷幄之良筹结慈陛之深知应台阶之上象粤予纂绍复俾賛襄积熈载之忠规罄安边之潜虑循名责实所期公耳忘私应变守文常以今而视昔方仰成之无间何引去之甚坚选衆举臯陶任盖尊于一相事亲若曽子养已洎于千钟遂其尝药之懐失我和羹之助兹推渥典用贲归途鼎祕殿之崇资食珍台之优禄式笃股肱之义以全躰貌之恩于戯明哲以保其身靡失青氊之旧喜愠不形于色可娱緑野之游无起遐心斯能终誉除陈康伯尚书左仆射同中书门下平章事兼枢宻使依前少保进封鲁国公加食邑实封制门下咨四岳有能奋庸实系朝廷之轻重图旧人越惟共政尤借老成之典刑允谐虚左之求盖积处中之望诞敡涣册亶告昕廷具官某用博而适时量宏而容物阃奥莫窥乎畛域奴隷皆知其清明学过况雄贯古今之千载道侔伊吕踰前后之数公咸德慈围有声揆路如蓍龟之决事以柱石而尊朝胡骑投鞭轸抱火寑薪之虑周京奠枕頼济川作楫之功辅我重华歴夫再歳转洪钧之一气坱圠无私陈㤗阶之六符规摹可乆方焦心多垒之日岂䄂手东山之年申戒使貂趣迎公衮庶交修于内治能潜弭于外虞是用再冠魁衡仍司枢筦侈多田之真赋荒大国之新封以昭物采之仪以宠嵓廊之寄于戯武丁得一传说斯啇道之复兴江左自有夷吾冝晋人之相庆尔惟敬明乃训邦其永孚于休大同军节度使提举万寿观蒲察乆安进封开国侯加食邑实封制门下朕䖍卜上辛肇称元祀合圎丘方丘之祭诚格万灵倡七始华始之声孝轃四极旣㳙成于缛典难专郷于蕃釐式奖厖臣诞敡丕号具官某性资纯固气识靖深灌瓜昔在于边亭削祍来归于乐土陪周行而甚乆知忱节之可嘉不顾望以事君逺追大蔡以笃敬而传国将若秺侯兹推赐胙之恩用荅奉瑄之助乃荒侯社併广户租以彰惠术之行以示襃章之劝于戯甘泉歌邹子之乐爰布青阳之祺徐卢同仆䵣之封有加白马之约徃肩忠报永廸燕康除吴璘太传依前奉国军节度使四川宣抚使领御前诸军都统制充利州西路安抚使判兴州进封新安郡王加食邑实封制门下拥斋钺以护坤维夙頼长城之扞奉介圭而朝魏阙冝膺华衮之襃䟽絶席之殊恩讲临轩之显册迺㳙刚日用诏群工具官某忠义夲于天资智勇谓之人杰书传圯上非鸟占云祲之文气盖関中固玉垒铜梁之圉乗边兹乆按堵如𥘉左启右胠耸戎车之四牡前兄后弟超辕门之二龙灵旗逺憺于雄稜彛器屡铭于洪伐寛予忧顾时乃勲庸爰注想于英规俾来趋于召节驰驱万里恭谨一心周邦戎有良翰舆人咸喜吴公隐若敌国奕叶相望嘉愊臆之壮犹称魁梧之异表盍朌徽数庸荅元㓛象鼎靣槐应上公于台宿苴茅裂壤开异姓之王封衍彼圭畬敦其井赋以重登坛之寄以隆制阃之权于戯戢弓矢而散马牛方审包桑之意𬒳介胄而生虮蝨敢忘细栁之劳徃服宠光式酬亲倚保平军节度使龙神卫四厢都指挥使提举江州太平兴国宫王彦加食邑实封制门下鲁人类帝用骍刚于上辛汉代祀天歌青阳于肇歳朕考前王之成宪遵烈祖之丕谟迺逢祈糓之辰获展钦祡之礼爰彰景况普洽緜区有若劲臣可稽涣命具官某识潜武志材壮戎昭从枕席以过师屡书㓛伐执干戈而卫社尝护边陲乆分斋钺之荣曲遂丛祠之佚兹推茂渥不替旧勲用増采邑之封更侈食田之户以广逆釐之庆以申赐胙之恩于戯开天庭以延群神旣格宴娭之羙建皇极而歛五福厥敷砰隐之休徃服辉光益轃茀禄推诚顺化崇义懐忠保信向徳安逺承和秉礼归仁恊恭励节継羙㓛臣静海军节度观察处置等使特进检校太师安南都护上柱国南平王李天祚加食邑实封加遵度功臣制门下朕卜辛日而用郊获逢嗣歳陟午阶而奠币仰格飈斿幸熈典之㳙成与殊方而同庆具官某性资纯一节槩沉深绍奕叶之勲庸守藩条之信誓仁惠周于南纪声明慕乎中区辇賮航琛不懈朝宗之礼撞牙茸纛所资屏翰之雄视槐庭霖雨之臣兼栢寺风霜之职宠之焘社䖍若抚封兹循饮福之文用益纪㓛之号陪之外户侈厥真畬以襃侯度之恭以表灵釐之广于戯主祭而百神咸享敢专郷于万祥昭徳于异姓之邦岂遐遗于四裔其迎戬谷永底荣懐盘洲文集卷第十一盘洲文集盘洲文集卷第十二盘洲集卷第十二内制二抚谕四川军民诏朕嗣守神器于斯三年廼睠坤维邈在万里㑹边尘之未靖致戎备之不除乗塞护关乆矣采薇之戍踰山越谷逺哉输粟之劳或郡邑不值于循良故田里尚生于愁叹兹选近臣之彦徃专外阃之权挟纩以慰军情下当户晓褰帷以求民瘼大则驿闻推吾轸䘏之恩酌以便冝之制必令四境之按堵惟恐一夫之郷隅傥休息之有期庶荣懐而相庆戒戢赃吏诏朕闻先王之时人有士君子之行在位者皆节俭廉清氷霜其操羔羊素丝之诗所爲作也今则不然贪夫徇利廉耻道䘮亶以广田宅厚妻子爲计谿壑无厌漫不忌惮甚者掩公帑之积私仓庾之赢贼民剥下浚其膏血呜唿岂设官之意哉朕自临御以来崇俭徳蠲浮费庶几虖风厉天下姦赃之吏未有闻而不治然速辜相継何耶是朕徳不能化罚不能惧也古者刑不上大夫唐虞画衣冠而民不犯孰谓搢绅之士心无媿耻不若古之齐民欤夫先甲后庚申饰教吿而抵冒不巳至于用法岂得巳哉凡我诸臣其洒心迁善励淳白之节副揔核之政以长保其禄位无或不悛奸我重辟播吿中外使明知朕意激谕将士诏朕祗奉慈训嗣有基业永念祖宗陵寝朝献路絶黎元涂炭屯戍未休朕爲人之后而不能报上丗之愤爲人之君而不能振斯民之厄故食不知味寝不安枕未尝以尊位爲乐也特以战争之役肝脑涂地不忍南北之人枉罹非命自即位以来两发聘使冀寻旧盟而邻帅主兵及境弗纳迨行人再徃始则立式邀求継则迫胁囚辱朕以兵隙难开隐忍自屈仍遣魏𣏌衘命复行不较礼文书辞屡易不爱四郡割以奉之乃渝元约又求啇州且索临阵系虏之人是其更变无厌必欲寻衅𥘉无休兵结驩之意今使命逗留议论不决积粟出船包藏罔测朕以太上圣意不敢重违而宰辅群臣前后屡请巳尽依𥘉式再换国书歳币成数亦如其议在我可从无一顾惜若彼坚欲啇秦之地俘降之人则朕有以国毙不能从也傥或不谐前好至于交兵天实临之非朕得巳想彼兵民厌其黩武亦当嗟怨况我将校六师受国家爵禄之乆忠义所激自应奋勇捐躯爲国雪耻夫立非常之事彰无穷之名醲赏厚赐朕不敢吝呜唿兵凶器也朕旣无徳以脩二国之睦又无威以寝敌人之谋时当三冬而使军士有暴露之叹人民有转输之劳害贻尔衆痛在朕躬凡百臣子当念兴师用衆匪朕本心我直彼曲动则有辞共输报国之忠永享安居之乐抚谕归正将士人民诏朕遣使约和首尾三载北帅好战邀执不移自卢仲贤𥘉议则有画定数事叔姪通书之式唐邓海泗之地歳币银绢之数及縁边归附之人朕志存好生寕甘屈巳书币土地一一曲从惟念名将贵臣皆北方之豪杰慕中国之仁义削去左祍投戈来归与夫军士人民厌厥腥羶喜我乐土朕知其设意𣣔得甘心断之于中决不复遣前后书辞再三峻拒故彼逞怒无厌入我边境若朕利于和好之速成不顾招怀之大信依随所欲驱廹北归则与淮北之民同爲鱼肉矣尔等当思交兵衅隙职此之由视彼如雠共图扫荡髙官厚赐自有明科传之子孙永保宁泰天地鉴照朕不食言亲征诏国家一祖八宗积累基业至于太上传序在朕乗犬戎乱华之后境土裂爲南北陵园废于烝尝二帝蒙尘终天抱痛皇族荼毒所不忍言自践位以来焦心疾首思𣣔报皇祖之雠快四海之意而慈闱务行仁德群臣多主和议朕识不能料事诚不能柔逺屈巳寻盟反堕姦计今彼拥衆渉淮犯我郡县尚犹遣介持书邀索降将朕宁与之百战岂忍驱逐归义之士就屠戮昔春秋之时郑小国也介居晋楚之间城下之盟君臣同耻収合余烬尚能成功朕今丕冒东南幅贠之广带甲之衆若忍辱事雠不图一战岂不贻万丗议巳稽考故事展郊祀之期朕将亲临江淮率励六师用行征讨凡我文武军民怀十圣二百年涵养之恩痛中原四十载左祍之难奋忠出力不与戎狄俱生大可以成功名而取冨贵次可以宁父母而保妻子皇天后土实佑此行布吿迩遐使知朕意视师诏朕以南北生灵乆苦兵革㑹敌帅有通和之议不惮屈巳委曲如约旣得四郡尚复邀求书札方来兵锋巳接朕识不能料事诚不能格物志在寻盟反堕其计使我士卒暴露民庶流离蚤夜痛心噬脐何及巳稽典故改卜南郊将临江淮亲御戎辂师有曲直盖不得巳凡我文武军民怀十圣二百年涵养之恩愤中原四十载分裂之难奋忠出力勿负国家大可以取冨贵而求㓛名次可以宁父母而保妻子皇天后土实鉴此言巳令有司择日进发所过务从节省并不得有所搔扰布告迩遐使知朕意又视师诏朕以连年用兵战士苦于暴露两国交恶居甿不能艾安㑹北帅之欲和走行人而就议凡徃来之要约皆委曲而听从即归四郡之疆庶结万年之好岂期得地又复踰淮书札未回兵锋巳接使师旅冒于矢石生灵失其田庐嗟尔何辜由吾不德想迩遐之扼腕空蚤夜而痛心巳展燔柴之期将寻细栁之举亲乗戎辂用靖边尘夫师克在和理自分于曲直兵应者胜鉴可质于神明动盖有辞事非得巳惟我荷戈之衆士推毂之劲臣懐累圣二百祀涵养之恩愤中原四十载分裂之难相勉忠义共图功名犹蟁蝱之噆肤所当驱逐若熊罴之奋力岂畏艰难改郊祀诏朕惕临寳位始祓㤗坛巳敕攸司粛栗齍盛之备将因长至展膋萧圭币之诚㑹有边烽尚驰羽檄方治劳军之计恐亏类帝之仪盖事旣问于甲兵则心不专于齐戒若昔鲁史礼屡变于卜郊惟我昌陵日尝移于近晦况当至道之载适值継迁之虞诏以来春行兹元祀旧章具在故事可稽参两朝烈祖之规改嗣歳正阳之月庶几祗敬可荐馨香冝颁一札之书用谂四方之听改上辛郊祀诏朕比以军兴未皇郊见欲㳙建巳之月巳戒先庚之期幸消弭于外虞惧稽迟于大报敬惟元日正得上辛合鲁经启蛰之文法周室用骍之礼神釐可逆犹汉帝拜于甘泉祖武是绳盖太宗行于至道式从改卜䖍举彛章皇帝荅皇后诏勑皇后夏氏朕祗临寳祚𥘉展祲容㳙肇歳之上辛得元日之吉亥嘉笾荐飨雅乐绎和曽霄呈明槪之祥緜㝢洽厖鸿之庆端由内助获举精禋载阅芳函益深襃咏赐王彦奖谕诏军律之弊乆矣握兵者背公徇私相师成风朕当馈而叹将谁使革之卿智勇笃诚山西之桀召自万里倚重江介不唯頼卿威望筹䇿以训兵固圉亦欲号令纪律爲时标准也故将之去偏禆舆皁纷然升进羸弱冗食者衆曽不经意卿甫入辕门即能釐正忠实可嘉不负亲擢人悉如卿朕何忧焉赐刘寳奖谕诏古之良将心在国家者当待敌之隙必以屯田爲事今并塞多旷土朕欲举行便冝十二利遣九卿持节啇度之未有大将奋然爲诸军倡卿奉公体国自请留屯将以丰边储而省漕輓与避难懐诞者殊科至于脩治障隧汰简将士咸振阃外之职忠勤如此朕甚嘉之赐王彦戚方时俊皇甫倜奖谕诏淮之西濒塞数千里朕留意戎备不敢忽异时将帅不以国事爲懐视它壤有故隂拱而不恤若秦越肥瘠者有之卿提兵扞城根于忠赤列戍同心谋无崖异兴治関隘修设烽燧所以固封守杜侵轶势若常山之蛇諌大夫谕使指而归具爲朕言之防边有頼嘉叹不忘赐潘清卿等乞以秦国大长公主所留金银助视师犒劳之费不受奖谕诏汉武帝时干戈日滋大农所储不足以奉战士至出御府禁臧以澹之而鼎贵髙訾之家不拔一毫以佐县官之急轻财体国四海之内卜式一人而巳耳卿等戚畹之彦心在王室愿输橐装以助军湏忠欵如此与啬爲我者殊科顾卿新有陟屺之难养生送死之费未艾也朕亦安忍取而用之婺矛牙不恤纬允蹈斯言载览所陈不忘嘉叹赐吴璘爲发遣吴拱于祁山堡等处掩杀畨贼大获胜捷奖谕诏强虏骋兵骚我四鄙廼睠西垂之逺尤深中之忧卿忠智根心䇿虑超卓遣发将士动中事机祁山之役大有斩获捷布旣至良用叹嘉所期元戎殄殱丑类用驰一札少寓褒懐赐吴拱于祁山堡等处大获捷奖谕诏敌人冦边再变月律将帅罢怯未成伟㓛朕当馈而叹时无颇牧頼汝父子家传方略天授智勇必能爲我扞西鄙之患果闻捷音大翦獟悍更期尽力勿使生存国有恩章朕所不惜赐王彦时俊戚方奖谕诏夫设险隘以固国严烽火以守边自古不易之道也卿董我师旅乆屯于淮外无犬吠之警则巳贤于长城矣辅臣有言汝悉心竭力脩障隧备塞之具无一不治嘉汝忠勤喜见于色金帛之赐庸示眷懐见知则说尚其勉之赐姚宪乞以籴到米一万石助平江府常州阙乏奖谕诏夫以邻国爲壑者徒知乎爲我视越人之瘠者不足以语仁尔治郡可称救菑有术损羸余之万斛助比近之二城免吾移粟之忧嘉尔汎舟之役用颁细札以示襃懐盘洲文集卷第十二盘洲文集盘洲文集卷第十三盘洲文集卷第十三内制三赐金安节辞免吏部尚书兼侍读不允诏勑安节省所奏辞免除权吏部尚书兼侍读恩命事具悉朕惟六官之长莫非民誉三铨之柄尤在得人以卿笃实刚方飏声中外再仪禁路迨今累年石画嘉谟据公守正琐闼之望如乌台时松栢后凋在廷寡二小天典选见谓清平申命于兹作我常伯露门进读班列益尊奚爲执谦尚格成涣所请冝不允赐徐林辞免给事中不允诏朕爱惜名器不轻假人侍橐才难寕刓印而不予卿古之直谅爲国老成勇退再三色无喜愠乆不见贾形之寤寐琐闼虚位无以易卿曷爲引疾未闻命驾一节以趋当事斯语赐张浚再辞免㤙命不允不得再有陈请诏王者守大公之道用舍不可以私君子髙易退之风出处谁得而议卿三朝旧徳四海羙名虽尝垂翅于回谿必欲快心于狼望掌握重任勤劳累年精神既折于遐冲体貌冝加于异礼洊披来奏未谅兹懐亟祗涣汗之恩可絶谦撝之请赐张浚第三辞免恩命乞致仕不允不得更有陈请诏朕去月丁丑尝告大昕之庭以贰公极品重镇节旄贲卿七闽之行卿廼轻轩冕薄方靣殆欲长嘨东山継韦贤䟽广之迹翛然之志卿则髙矣羙矣人其以朕爲忘耆哲而忽典刑也三章固辞命不可反赐兵部尚书湖北京西路制置使虞允文乞宫观不允诏朕以边祲未清戎事爲大专阃重寄倚我寳臣卿潜筭可以料敌雅望可以折冲备御之䇿厥有㓛绪襄汉仍年无犬吠之警贤长城逺矣需封再至廼欲优游林壑以成易退之名将使朕焦心西顾日不得食于汝安乎少湏艾宁归断国论赐资政殿学士知潭州黄祖舜乞宫观不允诏长沙壤阔民䌓一都㑹也夷獠错杂其间连率不称职则有弄兵山泽之忧卿机宥之老望实隐然息偃于蕃效见宁谧朕方以得人爲喜贡章匄闲难以曲徇赐汪应辰辞免敷文阁直学士四川安抚制置使不允诏坤维之壤邈在一隅方伯之权隆于九牧卿有尊主庇民之学负昻霄耸壑之材偃藩絫年方驾前哲将驰一莭入𥙷从橐之虚乃睠四川㑹有髙牙之阙与其尊朝以纳朝夕之诲不若制阃以寛霄旰之忧万里甚劳此行六阁未足爲宠如尊乃勇顾蜀道以何难维周之翰使雪山之益重赐宰执汤思退等乞全免南郊支赐不允诏朕将执牺牲圭币𥘉见上帝寔頼二三股肱之臣秉德显相以踆祠错事卿等行爲丗表济我俭徳匪颁之式三分损二仲春丙子制书着爲令矣忽㩜来牍又欲悉免所赐虽由衷体国陈义甚髙若尽废旧章殆非中道赐龙图阁直学士赵子潚辞免知福州不允诏七闽居鲸波之凑亡命者或沈浮其间必威爱两全能苏枯锄姦然后胜连率之任卿材堪理剧所至瘉人尹京之羙如汉赵张弭盗鄞川桴鼓不警徙鎭有命冝疾其驱毋使吾民叹于来暮赐户部侍郎淮东宣谕使钱端礼乞宫观不允诏朕垂意边防日或不暇食自淮以徃简兵调马丰财积粟谨堡障备器械其素定之䇿固巳断然于中卿智略辐凑有忧国之风嗤空言务实用朕故辍之论思倚以治外虽官以谕指爲名实行督军之事卿叱驭甚勇图上方略刬剔蠹弊咸契朕心遄归奏陈备见计虑歳云秋矣岂以疾求去时耶日竚再行寛我忧顾赐钱端礼辞免吏部侍郎不允诏卿学问渊原于今古论议烛察于是非再掌民曹乆劳心计出使淮甸如朕亲行念累歳之用兵独武铨之桡法仕者徼幸而得志吏或并縁而爲姦非资通练之材曷捄放纷之弊虽然少进盖匪超迁何湏踵故之辞尚事循墻之避赐户部尚书韩仲通辞免荆襄制置使不允诏善保家者必固其四壁然后穿窬之患可弭善养生者必卫其四体然后晦明之疢不作朕轸虑边垂常若临敌东起淮泗秦蜀以吾三从臣分专阃之权矣襄汉介乎其中緜地数千里百将所屯障隧相望指麾揔统厥寄非轻卿蚤歴险艰能知兵事乆仪禁路备见嘉猷忧国惓惓寔惟素緼折冲制胜倚俟茂勋上牍执谦廼爲稽命赐尚书左仆射汤思退生日诏仲啇之吉清籥将中咏崧岳之降神梦传巖之赉弼有若伊陟格帝式頼宏橅可与王乔争年冝膺夀嘏廼申蕃钖庸体睠怀赐皇兄岳阳军节度使开府仪同三司居广生日诏九秋强半万寳成惟时宗英集此间气庸举廪庖之钖以荣弧矢之辰冝服宠光用迎昌炽赐崇信军节度使开府仪同三司充万夀观使赵宻乞致仕不允诏卿识潜李法名压花卿蚤扬贝胄之威入护羽林之士伍符甚整师律可称兹间馆之均休俾昕朝之借重据鞍矍铄谁谓伏波之衰扣楫扫清未减祖生之志奚爲上牍遂欲挂冠益务葆宧母轻眷倚赐吏部尚书金安节乞致仕不允诏朕读诗至于虽无老成人尚有典刑书至于尚猷询兹黄发未尝不辍卷三叹盖养老乞言古昔之令典而限年致事仕进之常规也礼经之制廼爲録録凡材戒之在得者设若不得谢岂虚文哉卿年髙德邵名声四驰魁垒尊朝徒得君重今百僚楹然绅佩相映顾不能容厖眉一老以表仪班列耶舍朕而去人谓斯何赐贺允中赴阙诏朕緫㩜纪纲规恢绪业思得黄发台背之杰尊我朝廷若暏景星鳯皇之祥编之图谍卿器闳而用逺学广而闻多道可侔于臯夔言必称于尧舜清节懿行表诸荐绅谠论嘉猷烂其章奏令德无古今之间羙声洽中外之传崇易退之风尚抽簮于壮歳佐更张之政实𥙷衮于慈闱有懐典刑毎劳注想兹借露门之职俾均云阙之休盖大臣以忧时爲心非常人拘谢事之制竚期朝夕之诲毋託春秋之髙安石将如苍生何难循墻而固避鲁人犹望髙子也其叱驭而疾驱特讲旧章始朌温诏睠惟硕辅必体至懐赐汤思退等爲水潦害稼待罪不允诏朕德不足以感召和气廼邪隂奸阳常雨爲罚水不润下伤我百谷今驻跸于兹吴中盖根夲之地而膏腴之郷也歳一不登如公私何卿等冝图内外之治思政刑之失求捄菑之方叶心力行消去变异以副朕应天忧民之实合辞引咎非所愿闻赐汤思退等爲水潦再上表待罪不允不得更有陈请诏朕以政之失中水不就下思销复之䇿方尽心焉引爕调之諐旣闻耳矣菲躬有过台辅何嫌解琴瑟而更张頼于恊力归印绶而自劾勿复费辞赐赵宻辞免少保乞守夲官致仕不允诏卿执戈卫社有籍甚之雄名结发从戎迨皤然之暮景乆奉祠而均佚忽贡牍以遗荣貇请旣坚去心莫遏兹陞华于亚保用䟽宠于老臣何湏伛偻之词未体宠光之意亟其祇服夸彼等夷赐金安节辞免敷文阁学士不允诏䟽广盛东门之饯观者皆贤孔戣懐北陌之游去之何果卓然夙望踵此髙踪卿道不诡随言皆至当乌台谔谔宁抑厌而退藏青琐昻昻实刚方之素緼良金旣巳百錬乔木耸其千寻忽轻禁橐之荣遂起安车之兴念羽仪之逌頼况䈥力之未衰屡㩜忱封勉从雅志虽无人乎子思之侧长者不留抑使亲闻伯夷之风顽夫丕变用跻内阁之职俾对昕朝而归优任子之常科尽贪贤之异礼尚劳沖挹曷副眷私赐虞允文辞免显谟阁学士知平江府不允诏卿名驰禁路材轶英躔羽扇纶巾尝扫舟中之敌轻裘缓带乆宣塞上之劳㑹呉郡之阙人听舆言而出命陟之内阁重我辅藩使道路不复拾遗则京师于是蒙福事无可避行也勿遟赐贺允中辞免落致仕提举万夀观兼侍读不允诏朕愿见耆艾不啻饥渴惟时旧德近在数百里间廼下尺一之诏使之乗驲造朝济我国论卿左右承弼天下逹尊闻命幡然朕心以怿惓惓不忘君真古之所谓忠臣也欤祠庭经幄何以辞爲赐皇子镇洮军节度使开府仪同三司恭王生日诏节两间而吹律式对盛秋艮三索而得男是占吉梦惟璇源之毓粹冝贝阙之延休爰饰恩朌以崇夀岂赐资政殿大学士左通议大夫致仕贺允中辞免知枢宻院事兼权参知政事恩命不允诏朕假人不以名器宁或虚贠执政其犹股肱相湏成体眷夲兵之任重乆选衆而才难旣得老成之典刑必致枢机之周宻卿忠在王室行如古人博物洽闻言谟有𥙷于丗独行特立卷舒不随乎时造朝无俟驾之淹接昼非括囊之比蔽自朕志冠于宥庭仍参䂊于大钧廼弼谐之旧物纪纲益振帷幄可尊亟祗两命之荣勿执三休之羙赐淮东宣谕使钱端礼乞罢遣不允诏赵营平画军册是其计者𥘉什三中什五最后什八宣帝听之不疑故功名垂于亡穷卿衘命治边于今半载忠谋潜画纎悉曲折犁然当于朕心公卿议臣亦未尝有异同之论也何疑上书遂欲解印绶去朕方治使者车结二国之好庶几边城有晏闭之期夫爲山九仞㓛亏一篑母惮小留以讫成绩赐起复检校少保威塞军节度使充河北路招抚使建康府驻札御前忠毅军都统制萧琦乞宫观不允诏朕捐髙爵推赤心以待将帅熊罴之士无此疆尔界之殊庶几得人如金日磾浑碱等辈宣力成功方驾前古卿骁毅冠军䇿略深逺锐然右祍不爽𥘉志入对便朝诚谅有余朕所以宠之斋坛授之将钺兾汝忠义奋发副我倚信神明扶持何恙不巳求闲之事勿効虚文赐太傅宁逺军节度使和义郡王杨存中生日生饩诏日躔井宿对桑弧蓬矢之辰天佑将星得燕颔虎头之相彛鼎纪殿巖之绩衮旄荣王社之封恩钖有常夀臧斯介赐张浚辞免少师保信军节度使判福州恩命不允诏朕以卿连年督军殚耗心志复调台鼎坐不燠席跋履江淮之间风纚露沐亦巳劳矣方趣来归而抗章再三欲追赤松之游诏旨虽颁顾不得而留也跻荣亚师盖非常典斋钺之拜在儒者则以少爲贵始终眷遇所以宠卿之归抑无负矣全闽之寄慰彼去思又何以辞爲盘洲文集卷第十三盘洲文集盘洲文集卷第十四盘洲文集卷第十四内制四赐少保观文殿大学士充醴泉观使福国公陈康伯辞免判绍兴府不允诏卿道藴夔龙名参魏邴乆处中而当轴能亮采以惠畴懐赤松之游遂轻元宰享緑野之佚旣阅三时睠岳狩之辅藩起巖瞻之旧徳几禡牙而爲重兹击柝之可闻尚驰称疾之章未动趣装之意先一州而后天下巳有媿于是言润九里而福京师岂遂忘于斯丗即期引道勿事循墻赐知枢宻院事兼参知政事贺允中乞依旧致仕及还纳前后钖赐恩数不允诏卿夙钟踔絶之材内抱经纶之志鍼膏肓于泉石恵然肯来访谋谟于庙堂酌焉不竭政頼同寅之助庶图再造之勲又欲挂冠曽不暖席岂朕尊贤之礼有所未至而卿致主之道亦不克终勿轻去就之懐有负倚毗之意赐左仆射汤思退辞免都督江淮军马不允诏夫有文事必有武备孔子所以克齐无智名而无勇功张良用之兴汉虽战陈不逮胡簋之学而筹䇿自髙帷幄之中顾方略之何如岂儒术之无益卿临机有断烛理甚明巳能制胜于两楹何惮启行之十乗惟善致君者必欲立事恐不知我者谓之辞难冝略撝章以圗成効赐少保崇信军节度使赵宻辞免落致仕权殿前司职事不允诏昔马服善兵能成阏与之绩营平虽老不惮金城之行以卿乆护周庐屡专勇爵必能追于鼻祖尚有志于肤公廼出异恩俾还旧服无谓挂冠之后遂忘持㦸之忠其体春懐勿拘辞避赐太传宁逺军节度使醴泉观使和义郡王杨存中辞免同都督江淮军马不允诏朕留神以治军政拊髀而思古人命丞相以董师将展百笾之饯有元戎而共服更増十乗之光卿甲令称忠太常纪绩闲深逺洞龙弢应敌之机福艾竒厖得虎头食肉之相当兵革未能休息岂英杰可以韬藏谋上将以贰元台贤长城而开大府几万全之良䇿成七徳之畯功涣命巳行谦辞勿讲赐左諌议大夫淮西宣谕使王之望辞免参知政事不允诏卿乗驷马车入蜀十年之间徧持使节兵民疆埸之事无逺近巨细皆知之而学可以伸其志文可以畅其说材可以任重致逺谋可以见微炤隠邦家之桀君子之光也谕指淮壖边备甚设奏函鼎来辍食嘉叹与其外治于军政不若归恊于庙谟蔽自朕心跻之两地夫君臣遇合千载一时趣装亟来勿执谦槩赐吏部侍郎淮东宣谕使钱端礼辞免兵部尚书都督府参賛军事不允诏夫能折冲者君子之谋不避难者忠臣之职卿受任抚边悉心尽虑城隍兵甲刍粟之事处之善矣朕以交隣之始将帅之心未一故建督府以重其权命尔爲大司马以賛之庶几制胜定㓛举无失䇿再三称疾朕何望焉赐左仆射汤思退乞罢机政不允不得再有陈请诏大丞相所与朕决中外之计以身爲天下安危者也君臣之间无纎介猜嫌何爲连章直欲归印朕焦心励精内修政事遏冲固圉外治军旅以文武二柄剸属任一相庶几迩安逺粛奠枕于京使朕仰有以奉慈闱之欢俯有以遂元元之乐则卿亦有无穷之闻也夫忠臣在甽亩犹不忘其君卿图回庙堂任重济难劳亦至矣无谓大雅保身而轻爲此去就也赐左諌议大夫充淮西宣谕使王之望再辞免参知政事乞宫观不允诏卿禀川岳之晖有公辅之器英名擅乎中外奥学逹乎古今经武整军忧遂寛于旰食料敌制胜明盖察于秋豪旣疆夲以折冲能运筹而合意俾参大政冀展壮犹有徳进则朝廷自尊诈谋斯寝真儒用而天下无敌治効可成其报非常勿牵至再之请赐给事中吴芾辞免吏部侍郎不允诏士君子公耳忘私当官而行乌有亲䟽阿曲之患然三尺法大爲之坊非爲端人正士也尔能养刚大之气素擅直方之名甫入东台正赖紏駮辅臣有连必无偏党援此再䟽甚力朕亦不欲使汝破律造端也小天虽髙抑汝要路夫何辞之有赐参知政事王之望辞免督视江淮军马乞致仕不允诏朕以境土分裂宿愤不摅顾瞻中原未尝一日忘于心仰禀慈谋俯从廷议屈意寻盟固巳逆料其不成也夷狄无厌竟爲戎首卿习知边琐智略纵撗揆䇿运筹吾见刚者钧轴之拜所恃有爲今御侮捍冲机不容髪非揖逊捄焚从容拯溺之时以卿忧国之忠吞敌之气必能言不复避事视师之命舎卿而谁勿淹引道之期何俟清边之効赐左仆射汤思退乞罢机政不允诏昔越勾践苦身焦思图报疆吴谓镇抚国家亲附百姓蠡不如种故举国政属之种而使蠡治兵甲之事内外得人终刷㑹稽之耻今櫎狄寻戈犯我边鄙虽卿受任董师前有成命念排难图全在予左右其责甚大一相之动易揺非奠枕于京之计也虑之再三权其轻重俾徃代此行举棋不定朕则有媿委而去之岂君臣同患之义乎赐汤思退辞免观文殿大学士不允诏卿再相积年忠劳备至塞氛孔炽尚頼画䇿出竒之助悠然而去朕甚惜之规殿羙名所以増衮衣之光亦卿之旧物也过刑沖牍岂谅朕懐赐杨存中辞免都督不允诏朕以敌人犯塞师衆在边欲专緫统之权用注安危之意凡吾戍役咸听指麾庶三令五申之明无十羊九牧之患以卿老于戎事积有智名必能展于壮犹遂克成于韪绩徽章巳播舆诵谓冝益肩卫社之忠勿讲循墻之避赐陈康伯辞免召赴陪祠不允诏朕有怀英衮竚显相于郊禋巳播明缗俾复持于国秉兹披前牍难废细书勿稽命驾之期终觊奉璋之助赐兵部尚书钱端礼辞免端明殿学士签书枢宻院事不允诏朕畴咨隽望入賛神机兾摅帷幄之谋用应甲兵之问兹披来牍乃徇撝文况当多垒之秋岂是循墻之日亟其承命副我虚懐赐显谟阁学士虞允文辞免端明殿学士同签书枢宻院事不允诏朕以敌国阻兵塞悪非有厌难折冲之材者岂足以居夲兵之地以卿文而兼武所虑甚长畴昔视师决舟中之胜名巳知于江淮草木矣曁使陜蜀临荆襄驱驰兵间洊开莫府料敌之䇿整军之术盖从容于胷中廼稽舆言俾賛宥画撝章来上非我欲闻赐陈康伯辞免尚书左仆射不允诏朕外治边虞内虚相位区处甲兵之问不胜宵旰之劳望卿之来以日爲歳卿以经邦元老固当与朕同忧拯溺捄焚非规行矩歩时也赐参知政事周葵生日诏月律就盈星躔分秀笃生哲辅能攀房杜之名申钖恩朌用介乔松之夀赐吏部侍郎吴芾辞免敷文阁直学士知临安府不允诏王城杂五方之民彊陵弱衆暴寡京尹威望不立则姦宄椎埋无复忌惮况有挠其前掣其后者非刚毅自信未易以办治称也卿屡把麾符威而不勐有兴利除害之政有苏枯摘伏之声典治吏铨浸耘蠧弊弹压辇毂直差易耳内阁峻职庸示宠光母守沖懐亟图善最赐草土沈介辞免特起复元官显谟阁直学士知鄂州兼鄂岳江黄州汉阳军㳂江制置使不允诏夫忠孝臣子大节朕岂固欲夺人陟屺之哀而遂废凯风之诗也盖公家之事有急于私壸则君子当权其重轻不以报亲追逺之情而忘忧国事君之志虽欲躬曽闵之行然移孝爲忠古人盖有变礼而不可免者今胡马南牧闯我四鄙襄汉亦交锋刃惟长江上流所以襟带东南也思得有文武威风善方略者徃当一面庶几遏冲御侮寛我食廼建使名俾临沔鄂畴咨中外无以易卿勉爲朕行勿复固避赐陈康伯再辞免尚书左仆射诏夫天子以论相爲职得贤可以永安人臣以忧国爲心有疾犹当彊起若济川必俟舟楫如作室难虚栋梁明良相湏今古不易朕猥以菲徳仰承燕谋惟我大儒首陪𥘉政迨兹多事无出旧人虽老成当遂其燕间顾内外适丁乎纷纠所资忠计用集治㓛况宰臣未至而先除在国朝絶无而仅有冝思注意之重勿以卧痾爲辞日冀兼程副予虚竚赐参知政事周葵乞赐黜责不允诏卿辅朕踰年肃敬有守明于治乱忠无隠情賛襄政机罄竭劳瘁方今内治未举外冦孔炽政頼股肱之老同寅恊恭计安天下上书引咎是章朕之未烛也勉安厥位图所报焉赐敷文阁直学士王刚中辞免翰林学士兼给事中不允仍特免回避祖讳诏卿学博古今文摛黼黻有潜藩师氏之旧实儒党人材之英使之润色于训辞可以追踪于典诰仍司封缴所頼论思兹览逊章具知沖守谓祖名之相犯在官称而有嫌惟公义当夺夫私情况王制可屈其家礼唐李贺不举进士巳爲韩愈所讥毕士安之居北门弗避义林之讳勿拘撝节即服恩纶赐王刚中辞免改除礼部尚书兼给事中直学士院恩命不允诏昔帝舜之戒伯夷曰夙夜惟寅直哉惟清朕以卿直清之操比方前哲旣避家讳屈以玉堂之直矣秩宗虚位用尊禁聮夫批敕视草而决聚讼之议儒者之荣何以过此徃哉惟钦勿复谦固赐周葵辞免资政殿学士不允诏君子逹而在上居台辅之位使朝廷尊安遐迩頼福名遂而归啸傲丘壑以松竹爲藩篱以鸥鸟爲朋俦进退俱荣岂不超然有余𥙿哉卿望倾后学屡上要津遵道而行不合则去晩陟政地熟闻嘉谟所頼賛襄以格上治而赋归甚勇指疾锢辞挽之再三不得而强规殿羙职厥有彛章成命巳朌勿劳谦避赐陈康伯辞免兼提举玉牒所监修国史提举编类圣政不允诏夫修玉牒之文约金鐀之史纂慈闱之政皆国家信书大典垂之不刋非鸿儒比良迁董者未易居其职上台典领厥惟旧矣机务之隙母以笔削爲劳也赐郭振辞免捧日天武四厢都指挥使不允诏十月巳夘胡人絶淮始祸我濠焚我盱台吞噬我楚迭我合肥蹂躏我固始侵掠我舒城䖍刘我临滁睥睨我六合我师分布于两路而攘郄之㓛无闻焉卿许国尽忠奋励士卒搴旗斩将首奏肤公有进死而无退生捷音旣腾爲诸将军之倡冠职交㦸非曰赏㓛何必撝词以遏成命赐陈康伯辞免长男伟节除直祕阁次男安节赐同进士出身不允诏夫寓直道山有登瀛之羙列名科籍如折桂之荣要路由此权舆士林之所歆艳卿柱石之老邦家之光肯力疾以造朝见竭忠而忧国顾无优礼可示婘懐旣给扶获上于禁墀故䟽宠用霑于子舎盖祖宗尝行之事在简牍具存其文荐览来章力辞异数当勉承于恩意勿固执于撝情赐沈介辞免权兵部尚书不允诏朕以卿资兼文武材出等夷运筹可以折冲整军必能固圉卑之名节夺尔倚庐闑外之事则制之剸属荆襄之任舟中之指可掬也仍揔江淮之师方妖祲之未清顾诈谋之难测勉思至计以解外忧惟兹常伯之迁实允舆人之诵当体艰难之寄勿爲伛偻之词盘洲文集卷第十四盘洲文集盘洲文集卷第十五盘洲文集卷第十五内制五赐王之望辞免端明殿学士不允诏朕承洪业託士民之上若渉渊水未知攸济思得天下之杰合谋相辅以成治㓛故髙位厚禄所不敢惜以卿有慷慨之志更中外之乆廼自首諌跻之政涂今盖未几也而雅怀莫遂公论弗孚虽欲留以自近顾不可得书殿美职乃进退大臣之优礼何至遂有挂冠之请哉赐歩军司后军统制崔臯辞免鄂州观察使不允诏朕注意戎事醲于用赏髙秩羙官未尝爱惜执此之信有如皦日卿扞敌淮壤厥有茂勲吉语首驰朕心以怿观风之任躐等而迁益思尽忠勿事沖避赐钱端礼辞免参知政事兼权知枢宻院事不允诏昔舜命九官济济相逊奋庸亮采靡事不理朕甚慕之卿学足以行道识足以决疑入践钧枢能断国论畴咨选衆冝斡政机兼冠宥庭助我经武撝词相推无媿于古涣汗不反亟其祗服赐虞允文辞免同知枢宻院事兼权参知政事不允诏朕以眇身获保宗庙天下治乱在予一人非邦家之英同德一心禆助万务则安能有济哉卿充积学问练逹事机中外践更所言可绩比参宥画具见良图冝副夲兵兼预政柄賛襄之效倚俟有成祗服恩荣无劳谦挹赐王刚中辞免端明殿学士签书枢宻院事不允诏朕兢兢业业一日二日万几寤寐有德之辅天下贤哲肯从我游者吾能尊显之卿有佐王之学有拔俗之材入从出藩咸着显闻复还禁路风望隐然入助筹帷孰曰不可循墻之避非所愿闻赐戚方辞免捧日天武四厢都指挥使不允诏宰辅以汝求免厢部事入奏夫爵禄者朕所以厉丗磨钝也介胄之士有安边郄敌之効逹于朕听赏不旋日惟恐忘其功也卿忠不顾身名副其实旂常有纪襃律匪私冝略撝词亟祗茂命赐皇子少保邓王愭生日诏新穗暦于三微甫迎献歳视蓂阶之双秀厥有休符爲吾元子之祥得彼列僊之寿爰推恩渥以颂炽昌赐太尉昭信军节度使曹勋生日诏歳籥更端方歌青炜之曲禁门通籍不鬲赤松之游式朌牢醴之珍用介衮旄之寿赐签书枢宻院事王刚中生日诏勑刚中献歳发春景踰三宿元精生佐秀括五行爰推朌式之常以相寿祺之永赐左武大夫冝州观察使龙大渊辞免落阶官不允诏朕践好之始择材爲使必得长于专对者以坚二国之盟卿讲习古训识虑渊深乆于潜藩终始如一尽忠致主畏逺权势出入禁闼厥有休声张旜越畺弗惮遐阻俾脱横列正名廉车庆不虚行无事撝固赐陈康伯乞解罢机政不允诏朕以菲质膺太上传授之重蚤夜懔懔不敢以位爲乐念宰相助理万机图任之失则不特噬剂之悔而巳故力起旧德还以魁柄衮绣复来即日无甲兵之问显相肇祀天闿其祥殆亦爕理之効也方倚硕望尊彊朝廷虽目眚未平顾岂不能奉我清间之燕坐而论道乎上印匄归朕不敢听赐参知政事虞允文乞宫观不允诏君爲元首臣爲股肱盖一体相湏所以合谋同德计安天下者也卿辅政半载屡告嘉猷筋力方强思虑甚审何嫌何疑遂欲引疾而去详味来章深所未暁赐虞允文乞宫观不允更不得再有陈请诏卿秉尊朝之德有忧国之风造膝惓惓备见忠欵朕方倚以爲治庶几虖厉无前之绩未尝有纎介之间也移疾匄闲何易退如是耶载览所陈难以曲徇赐知福州赵子潚乞致仕不允诏大夫七十而致事盖血气旣衰惧其漏尽钟鸣而不知止足之戒故先王制礼大爲之防而后丗以此约三尺之法也乌有神明之胄笔橐之桀齿发鼎盛治有能名而欲抽簮髙蹈则国家安得而从之囊封启来政尔辞费亟其视事勿复卧合赐凌景夏辞免复徽猷阁直学士不允诏朕推紫坛之泽于四海无逺迩之间况甘泉之旧乎卿性资夷粹操履端方出镇藩维有慈祥之政入司铨部有平允之声归憇丛祠未寻故歩兹还内阁之职实听舆人之言奚用撝章尚留茂渥赐王大寳辞免礼部尚书不允诏卿履道醇固蓄德雄刚从列諌坡积有令问退休林壑恬适㤗然趋节逺来得惓惓不忘君之谊入对文石筋力未衰冝长春官用资献替之益巳朌涣命奚事撝文赐赵宻再上表辞免少保不允仍断来章批荅省表具之朕讲修军政睠遇一臣念坚甲利兵尝冒死亡之地故髙秩厚礼特优终始之恩兹宿将之告休以贰公而佚老使师衆益思于报国知朝廷不负于用人朕命巳行汝辞母再所请冝不允仍断来章赐贺允中再辞免知枢宻院事兼权参知政事恩命仍断来章批荅二老来归于西伯以齿爲尊九官相推于舜朝匪辞所命我图耆艾俾典事枢庶几制胜于两楹如彼运筹之三杰国有成涣人无间言当思遇合之难共讲治安之䇿卑之召节旣不凿坏以爲髙览此奏亟何乃叩阍而未巳赐文武百寮汤思退等上表请皇帝御正殿复常膳不允批荅渉秋以来天作淫雨害我穑事朕仄席辍餐惕然靡宁天烖警予夫岂偶然朝思夕惟顾无以仰荅谴告虽沴气欲解而沈没之田农方告病公卿大夫有足国恵民之䇿能纾我之忧则爲爱君复常之请姑置之可也赐汤思退等再上表请御正殿复常膳不允批荅永𥘉遇鴈雹之异不陈庭下之车祖己戒雉鼎之祥尚改庙中之祀顾予不德方古有惭雨集七八月之间遂成积潦郡灾什四分以上迨及数城虽采纳于谠言亦举行于荒政莫救西成之害不胜南靣之忧惟卿荐贡于诚忱在朕正怀于抑畏上栋下宇难讲大昕之仪右胾左殽敢丰中之御赐汤思退等三上表请御正殿复常膳允批荅朕罪已畏威便坐未尝安席斋心食淡厚味不复充庖永念咎端敢爲文具虽恐惧于斯而踰月顾贬损何足以应天卿等咸造广庭屡腾需牍具陈稽古之训深见尊君之诚陛九级而上廉勉从来请物百羞以俟馈秪媿多仪所兾责难之恭交修除害之利赐杨存中上表再辞免同都督江淮军马不允仍断来章批荅卿材资果毅谋虑沉深百战摧坚屡奏藁街之捷八营掌武乆尊兰锜之权时有㢮张色无喜愠兹边尘之未靖岂王事之可辞当思注意之隆必奋折冲之効夫李靖专用兵之善盖房杜济之以文若子仪坚事上之诚故齐晋比之爲𥚹冝蠲冲节徃副庙谟赐王之望再辞免参知政事不允断来章批荅朕临渊思济寤寐实䖍外而一路一州之寄内自郎吏九卿而上曷尝易以印绶予人况一二辅弼所与断天下事而系国家重轻者哉以卿通逹治体文武宪邦事不避难精于逺虑必能同徳合谋兴今复古无媿于烝民车攻之诗兹用决之朕心峻登政路非以私卿一已之荣也卿当体朕责成之意夙夜孳孳同寅和衷发舒贤緼以振可大之业屡章不巳非所望焉赐钱端礼再辞免签书枢宻院兼提举德夀宫不允仍断来章批荅朕仰惟太上皇迈德勋华以神器之重传归在子虽一月三朝竭四海之奉而綵衣问寝不获旦旦左右若稽皇祖尝以廷臣领使于慈宫朕跽以有请而圣德谦託因仍未皇也以卿受知两朝出入禁闼况材髙识逺筹边甫归当此治外冝在枢机之廷崇我孝养立我武事一举而两得之又何辞焉赐虞允文再辞免同签书枢宻院事不允仍断来章批荅夫右府夲兵盖颛戎政北枢垂象寔接阶符兹求艺圃之英俾賛筹帷之宻旣舆言之相庆犹逊牍之重陈虽谦沖者君子之常而忠力者股肱之事当思多垒遂展胜谋勿徇撝情以留涣命赐陈康伯再辞免尚书左仆射不允仍断来章批荅辛巳之役中外骚然卿坐于庙朝智略辐凑雍容谈笑能解非常之纷今边陲受敌丞相位虚思我旧人式遏乱略杨廷之后诏札屡颁衮衣来归国人胥庆冝摅逺业遂寝撝词赐钱端礼再辞免参知政事兼权如枢宻院事不允批荅卿练习丗故有猷有爲隃度庶事犹烛照数计而龟卜也朕知卿之材旧矣迩者賛右府兼政柄启沃设施有乆大之业试可而迁人望咸允辞至于再吾意不然赐虞允文再辞免同知枢宻院事兼权参知政事不允批荅文武之枋系于东西府二三大臣通国之望也朕以卿硕材不器舆诵所归俾佐事枢揆䇿详审俾参朝政告猷允臧详试而进朕命不易虽复深词难徇来豤赐王刚中再辞免端明殿学士签书枢宻院事不允批荅朕延登民望参筦神机陟三杰以同时监百王而治内庶頼多筭匪求近功卿契合于潜藩峥嵘于禁路去国之乆靡人不称甫持橐以尊朝冝拥枢而立武当遵批语遂絶撝亟赐文武百寮宰臣陈康伯等上表奏请御正殿复常膳不允第一批荅朕念戍边之暴露躬避殿之焦劳雨雪载涂有感出车之咏钩星在汉未皇交㦸之朝上天储悔祸之休邻壤结寝兵之好虽擐甲枕戈之士将遂归期顾垂衣列鼎之仪敢寻盛典赐文武百寮等再上表奏请御正殿复常膳不允第二批荅朕比警边尘歌采薇而遣戍毎懐戎幕惭细栁之劳军难因多垒之平便讲正朝之礼荐披来牍具见勤诚冝思治内之方姑缓复常之请赐文武百寮奏请御正殿复常膳冝允批荅朕彻禁卫于两阶甫阅七旬之乆损牵牢之百品敢陈八物之珍念暴师露衆之劳行修德责躬之事虽得沉烽之报未施挟纩之恩顾卜郊近斋宿之期欲上夀讲昕朝之礼勉从忱请徒积媿懐赐吴璘辞免太傅新安郡王不允断来章批荅朕执爵禄之柄以厉丗磨钝虽五两之纶半通之铜未尝轻以假人况茅社之封槐鼎之任乎卿英望鸿烈爲中兴第一卓马来朝国人相庆大庭孚号佥曰允哉而执谦再三伛偻之恭犹未巳使朕襃显㓛臣之意欝而未伸卿亦安取此亟其拜命勿复费辞盘洲文集卷第十五盘洲文集盘洲文集卷第十六盘洲文集卷第十六内制六抚问犒设荆襄将士口宣有勑卿等奋忠许国擐甲临边暑徃寒来暴露良苦有懐制阃兹选近臣益勉功名用酬恩意今差戸部尚书新湖北京西路制置使韩仲通抚问荆襄将士其犒设依两淮宣谕司体例支给想冝知悉赐三省官满散天申节道埸香口宣有勑朕孝伸蠖濩瑞接虹流卿等集朱紫于周行逹缁黄之善颂名薫有赐神筴斯増今差某官赐卿等香想冝知悉赐枢宻院官满散天申节道埸香口宣令行九夏节纪千秋有若枢机之贤式严蓬贝之祝芬香是钖福祉斯迎赐殿前司满散天申节道埸香口宣六幕迎薫千龄纪节有若羽林之将载严贝叶之宫钖尔寳芬助予孝治赐皇子邓王庆王恭王满散天申节道埸香口宣玉巵讲家人之礼金简受仙官之祥惟时王邸之贤能尽孙枝之孝寳薫是钖夀祉斯崇抚问贺允中到阙并赐银合茶药口宣卿驱驰道路宻迩郊関廼将恩篚之颁徃问行骖之次用申眷待益辅葆调赐赵宻辞免少保不允批荅口宣卿枕戈之乆解绂而归巳出襃章用光晚节撝文可略拜命勿遟赐少保致仕赵宻告口宣卿貇辞宦路归憩家园𬗟懐百战之劳巳陟三孤之贵出纶有赐承命爲荣赐贺允中辞免同知枢宻院事断来章批荅口宣载稽夙望诞布明缗升筦斗枢荗经天縡舆情相庆沖节可蠲赐汤思退口宣卿鼎席望尊筹帷虑审不改爕调之职俾专揔统之权巳告昕庭冝祇茂渥赐杨存中辞免同都督断来章批荅口宣朕畴咨良帅共督诸军庶有櫜弓之期遂臻奠枕之治徃图韪绩勿事撝辞赐皇子邓王庆王恭王满散㑹庆节道埸香口宣卿竭孝兰陔归诚莲刹介八千春之眉夀繙十二部之尊经爰赐寳芬益严胜㑹赐三省官满散㑹庆节道埸香口宣卿等䖍集朝绅洊崇法席式介诞弥之祉庸知弼亮之忠冝钖珍芳用成寳供赐三衙满散㑹庆节道埸香口宣卿等输忠卫㦸展敬名蓝欲崇箕翼之符广集干巛之祉廼加颁钖以助薫严赐枢宻院官满散㑹庆节道埸香口宣卿等恭趋仁宇肃展浄筵庆弥月之佳辰申后天之善祝具知忠范爰钖名薫抚问王之望到阙并赐银合茶药口宣卿乆问兵甲来归庙堂次舎之间神明所护冝有恩朌之宠以咨匽薄之劳赐赵宻落致仕权殿前司职事告口宣朕畴咨一老复卫千庐士气旣増舆言咸惬冝祗纶命庸副眷懐赐王之望辞免参知政事断来章批荅口宣卿学擅洽闻材堪大任兹陟钧衡之贰甚谐中外之瞻冝视批章遂蠲来牍郊祀毕宣劳将士口宣朕修报觚坛逆釐斋幄卫社頼六师之武周庐阅三宿之劳式对严凝良深嘉奖抚问少保恩平郡王璩到阙并赐银合茶药口宣卿比趋召节来相郊禋蒙冒霜威驰驱江路庸推朌式以示眷私传宣抚问宣押陈康伯赴行在口宣朕焦劳宵旰注想仪刑申遣使珰徃迎召驲所期倍道以副虚懐赐汤思退提举太平兴国宫告口宣卿洊腾需牍祈解冡司载嘉勇退之风莫遂挽留之意兹朌制渥冝体婘懐赐杨存中都督江淮军马告口宣边尘方起阃制非轻頼緫督之得人能扫除而安国巳朌褒律冝服涣恩抚问张纲到阙并赐银合茶药口宣卿䖍趋一节宻次九阍冝饬使貂徃询来驲恩朌有式眷倚惟深抚问陈康伯到阙并赐银合茶药口宣卿不惮三冬载驰千里副吾论相之意知汝致君之忠冝有恩朌用申眷遇赐钱端礼辞免签书枢宻院兼提举徳夀宫断来章批荅口宣比稽舆论俾陟宥廷仰以奉于慈闱逺欲清于边祲冝祗茂命勿治撝章赐虞允文辞免同签书枢宻院事断来章批荅口宣朕延登邦杰进列机廷所頼逺谋以排外侮冝肩忠报勿治撝词赐陈康伯告口宣朕眷求元老复位上台舆望逌归妖氛自郄冝膺书賛以展经纶宣押陈康伯赴都堂治事口宣朕延想柱石有如渇饥行斾非遥我心则喜申戒貂珰之使趣临政事之堂勿复趑趄用酬眷倚赐陈康伯批荅口宣卿跋履川谷肯爲朕来整顿干坤谁出卿右其展经纶之藴勿脩撝避之文抚问杨存中赐金合药口宣卿乆督戎旃兹周歳籥念风威之匽薄知幕府之勤劳爰出恩朌用资啬护抚问诸大帅并赐鞍马口宣歳律将更边城良苦分禁闲之上驷助戎幕之神旗祗服恩朌益思忠报赐钱端礼断来章批荅口宣卿望髙两地象应三阶掌朝政于中台夲兵权于西府当酬眷倚母守谦撝赐虞允文断来章批荅口宣卿学盖尊王材堪谋国进跻枢贰益起巖瞻冝体批章遂蠲沖牍赐王刚中断来章批荅口宣比采师言俾登宥地干纲独断涣命巳行当谅至懐勿拘逊礼赐蒲察乆安告口宣卿比逢郊类获相盛仪厥有明纶用敷祭泽徃其祗服思称龙光赐吴璘告口宣卿拥旄乗塞卓马造朝爰举徽章用朌褒律亟其祗服式副倚毗赐吴璘辞免太传新安郡王不允断来章批荅口宣朕㳙辰之吉敷命于庭褒荅元勲谐契舆论其祗茂渥遂寝撝文赐王彦加恩告口宣朕比讲郊禋普推祭福若时虓将冝出纶言用示眷懐亟其祗服赐三省官满散天申圣节道埸香口宣卿等萃千官于仁宇祈万夀于慈庭以若忠勤罙深嘉尚名薫之赐法㑹是崇赐三衙满散天申圣节道埸香口宣卿等庀职周庐输忠报上开𣑽宫之法席祝慈殿之遐龄爰钖寳薫用严胜㑹郊祀毕端诚殿受贺枢宻宣荅宰臣词有制朕惕奉慈谋肇禋吉土頼上台之显相恊吉日以㳙成翕受厖裭言旋清跸礼成之庆与卿等同之端诚殿宣荅枢宻词朕黄流假庙紫尞充坛惟元祀之熈成頼鸿枢之陪辅端诚殿宣荅筦军词朕嗣守邦图𥘉修郊类頼尔干戈之卫肃无梐枑之譁巳受神釐遂回诏跸丽正门肆赦宣荅宰臣词燔柴泰畤接风马之灵斿旅轸端闱霈星鸡之渥泽敷钖之庆与卿等同之赐四川宣抚使呉璘夏药勑书勑呉璘卿权尊帅阃威震坤维当铄石流金之时劳鍜甲摩劒之事逺朌珍剂庸示婘懐今赐卿银合夏药并统制统领将佐官属并依年例分赐仍传宣抚问故兹示谕想冝知悉夏热卿等各比好否遣书指不多及赐保信军官吏军民僧道耆夀等示谕勑书勑保信军官吏军民僧道耆夀等朕以张浚宣力于外阅时兹多眷惟耆哲之臣闵劳军旅之事趣来归而调爕廼貇请于退休巳䟽异等之恩特宠三孤之上相攸乐土卑以节旄谅草木之知名必室家之相庆今特授张浚少师保信军节度使判福州依前魏国公加食邑一千戸食邑实封四百户故兹示谕想冝知悉夏热汝等各比好否遣书指不多及赐南平王李天祚暦日勑书朕钦天治暦稽古颁常仰齐七政之文用恊九畴之叙睠言南服夙慕华风欲知来歳之冝当讲新书之钖谅循月令以格时和回赐南平王李天祚勑书卿奉藩丹徼慕义清朝拜覃渥之襃纶驰方输之珍物备殚忠恪深用叹嘉赐阶文龙州经略使呉拱等夏药勑书卿蒙犯隆暑勤劳极边城池斯固于金汤介胄或生于虮虱匪朌有式注想不忘赐湖北京西路制置使虞允文淮东西路宣谕使钱端礼王之望夏药勑书卿潜筭折冲皇华护塞寛吾旰食劳汝暑行廼朌赐式之珍以助生经之卫赐福建路安抚使张浚夏药勑书卿甫离揆路借重价藩当炎赫之御辰恐驱驰而失叙廼分良剂用辅生经赐荆湖南路安抚使黄祖舜夏药勑书卿在时旧徳爲国长城当三夏之炎晖念重湖之卑湿爰举匪颁之式庶迎善啬之休赐江东安抚使汪澈银合腊药勑书卿逺拥帅牙时当寒籥虽有神明之相岂无匽薄之劳爰出恩朌用资頥啬赐江东安抚使汪澈银合夏药勑书卿誉偃朝绅权尊宫籥兹履长嬴之序恐违啬养之冝爰钖上奁用朌温检赐御前都统制郭振等银合夏药勑书卿权尊制阃任重干城式当炎燠之辰或有晦明之疢冝颁良剂用表婘懐赐四川制置使汪应辰银合夏药勑书卿逺开幕府静镇坤维聿临九夏之时冝有万金之剂爰推赐式用示眷懐赐呉璘夏药勑书薫风入律畏日流金岂无霑污之劳冝有卫生之助庸朌珍剂以表眷懐盘洲文集卷第十六盘洲文集盘洲文集卷第十七盘洲文集卷第十七内制七太一宫介福殿开启太上皇帝本命道埸青词维年月朔日嗣天子臣恭遇光尧寿圣太上皇帝本命之辰谨遣某官命道士二十一人于太一宫介福殿开启灵寳道埸一昼夜满散设醮一百二十分位点上生命灯一坛谨上启圣位伏以风薫纪序迓慈闱元命之辰星度垂光崇睿筭长生之祉飈轮在上蘂笈具陈庶通格帝之诚获尽事亲之孝臣无任太一宫齐明殿开启天申节道埸青词伏以仰东井之躔斯临永昼竭南陔之飬更庆诞辰䖍叩曽穹肃陈法席所兾博临之况益崇难老之祥万寿观纯福殿开启天申节道埸青词伏以电枢稽瑞垂金鑑于千秋云陛胪驩上玉巵之万寿寳坛夙启祕笈屡繙更迎滋至之休永介无疆之祉南郊奏告天庆观报恩光孝观青词伏以燔泰畤之柴将迎长至降昕庭之札巳肃前期仰觊博临助成昭报南郊奏告元天大圣后青词伏以事先稽古礼大报天将陟颂祇之堂𥘉欵栖真之宇乞灵蘂御集祉觚坛郊祀奏告天庆观青词伏以祓神丘而称祀将讲盛仪𣢾琳宇以告期仰徼嘉贶惟干坤之所助幸雨雪之不逢䖍布忱衷觊踆熈事太一宫郊祀预告祈晴青词伏以先庚假庙将严荐祼之仪万卫适郊遂展燎熏之报仰觊神明之祐俾无雨雪之虞渊鉴不违祲容斯备太一宫郊祀前七日预祈晴霁青词伏以卜献歳之上辛逢元日之吉亥始严庙祼遂举郊祡仰觊干坤之休俾无风雨之阻太一宫郊祀毕谢晴青词伏以卜辛日而用郊陟午阶而奠币神明所相雨雪不逢旣踆事以逆釐敢储精而拜况万寿观纯福殿开启太上皇帝丁亥本命道埸青词伏以慈宫増德沓迎神筴之休商律题期旋次命元之纪䖍遵冲式诞启清坛仰徼金简之光长上玉巵之寿太一宫介福殿太上皇帝丁亥本命道埸青词伏以葭律吹灰𥘉届清商之候蓂阶视䕃斯推始命之辰仰渊覆之无私爲慈庭而有祷庶迎帝祉式介皇龄太一宫齐明殿开启寿圣太上皇后生辰道埸青词伏以日临西陆澄景甚休天佑南陔纯坤有庆肃延真御前祓祕庭仰繄覆焘之仁丕钖炽昌之福万寿观纯福殿开启太上皇帝丁亥本命青词伏以天运无穷临旻秋之季月日躔有次庆基命之元辰延飞驭于苍圎介寿祺于慈殿仰徼灵贶永祚昌图太一宫介福殿开启太上皇帝丁亥本命道埸青词伏以气动潜葭换抄秋之懿律庆流慈扆推正命之休辰载祓邃庭聿陈馨醮仰导信棊之福益増神筴之符茅山崇禧观启建㑹庆节道埸青词伏以日临析木之津聿逢诞序天辟三茅之洞爰启清坛仰延飈御之光具绎琅函之祕庶臻保右永钖炽昌万寿观纯福殿满散㑹庆节道埸青词伏以良月就盈斯逢诞序上天佑德巳钖蕃釐法㑹备成真科有考更頼照临之施咸跻仁寿之隆太一宫崇禧殿满散㑹庆节祝太上皇帝太上皇后圣寿道埸青词伏以肈寒律于三冬聿临𥘉度祝慈庭之万夀仰叩上圎愿迎蘂笈之休式展兰陔之报太一宫介福殿开启太上皇帝丁亥本命道埸青词伏以天象盖髙神心善应届慈庭之元命启祕宇之清坛仰祈顾諟之私増卑炽昌之福万寿观纯福殿开启天申圣节道埸青词伏以伯赵司至气和吹律之中华渚流虹节纪称觞之次夙陈法席仰介慈龄更迎覆育之休永钖寿臧之祉太一宫爲民间疫疠祈祷道埸青词㐲以髙髙在上丕冒绵区林林而群仰依洪造兹履炎歊之序尚多疵疠之人爰祓灵坛大开醮席敢觊甄陶之施咸収药石之功满散青词伏以天降之灾或爽雨旸之候民殃于疫遂多哭泣之声兹启清埸巳周法㑹仰祈慈覆益赐嘉生太一宫满散㑹庆节祝太上皇帝太上皇后圣寿道埸朱表伏以坛开靖馆仪讫沖科䖍布诚心几九之格帝永伸孝飬以四海而奉亲郊祀奏告天庆观满散朱表伏以律对黄钟报伸紫畤肃清埸而先告秩元祀以非遥仰集美光庆成鉅典太一宫满散天申节道埸朱表伏以仪备清坛福徼寳笈复投诚于渊覆愿介寿于慈宫永庇群编丕隆洪祚万寿观满散太上皇帝本命道埸朱表伏以祕馆敷筵肃挹飈斿之驭僊科考式具繙寳椟之文仰頼天休常共子职太一宫满散太上皇帝本命道埸朱表伏以展仪祕殿讫事清埸惟悃幅之上通斯髙明之俯格式资道妙永钖慈休太一宫满散太上皇后本命道埸朱表伏以裒黄冠之衆妙瞻紫极之荣光迎此神釐归诸慈壸永对九秋之籥共尊万寿之觞万寿观满散太上皇帝本命道埸朱表伏以僊科如式寳笈终篇名薫缥缈以萦风列炬荧煌而夺月集殊休于法㑹隆曼寿于亲庭太一宫满散太上皇帝本命道埸朱表㐲以按琅笈之灵科飈斿来下企珠躔之景纬夜漏巳深寳供备成脩龄永钖崇禧观满散㑹庆节道埸朱表伏以祓寳席于名山飞宻章于穹汉用导厖鸿之祉式光震诞之期法㑹备成皇休茂对万寿观满散㑹庆节道埸朱表伏以寳坛阅月具按沖科菲德动天宻迎纯嘏更兾无私之覆益宏有截之休太一宫满散太上皇帝夲命道埸朱表伏以祓清祕宇披孝真科期帝鉴之不违致皇龄之有衍永依慈寳共庇涵生万寿观满散天申节道埸朱表伏以恊华系统诞圣纪期清埸仰接于飈斿沖式巳周于月律兹罄再三之祝愿臻亿万之祥太一宫满散太上皇帝夲命道埸朱表伏以冬灰欲半夕漏甫中具阅灵篇巳修馨供仰徼天祐永相亲闱太一宫满散预告郊祀祈晴朱表伏以䖍祓清埸具遵洞式敢期黙相赐以时旸仰瞻明槪之祥获受宴娭之祉万寿观满散天申节道埸朱表伏以仪肃清坛福钟慈殿巳匝三旬之式益崇万寿之祈渊鉴弗违庆图有頼太一官满散郊祀毕谢晴道埸朱表伏以寳坛肃启法㑹崇成大哉覆焘之私有此清明之赐式迎景贶用庇凾生太一宫满散爲民祈祷道埸朱表伏以就㳙棊宇备考洞科薫修巳阅于半旬康乐㴆绵于万井更徼鸿祐尽扫积痾皇帝贺寿圣太上皇后生辰表文伏以清商叶序灿南极之瑞星沙鹿发祥纪东朝之诞节腾懽宫壸降嘏霄垠恭惟德厚仪坤明遵遡日葛之覃兮于中谷乆播徽音夏之兴也以涂山特书史六珈偕老万寿维祺臣仰奉慈颜欣逢令旦披图按谍覩芝茎十二之华设席肆筵上椿岁八千之颂皇后贺郊祀礼成表文伏以礼讲㤗垓秩百神而受职泽流端阙歛五福以钖民熈事崇成群伦胥庆恭惟重华恊帝下武継文肇郊旅而分年偶边虞而迁日避新阳之近晦盖遵艺祖之规卜嗣岁而用辛遂踵太宗之制况值三朝之始益来四表之驩妾仰俪干明猥居坤极际鸿仪之获考集柔抱以交忻閠十一月起居櫕宫诸帝旦表文伏以柔荔迎时甫践长于信宿中榆立閠兹告朔之休辰共惟道迈百王德齐七政扇皇风于有截绵寳暦于无疆式展孝思敢恭明荐诸后旦表文伏以葭吹六琯甫过书云斗指两辰斯爲附月恭惟道光坤则德俪干仪齐大姒之徽音嗣涂山之逸响敢䖍芳荐式罄时思诸帝望表文伏以置閠严冬归余畅月风力巳侵于兽炭霜威颇犯于狐裘恭惟累洽重熈同条共贯纪无前之伟绩垂不抜之元基惕奉燕谋敢陈嘉献诸后望表文伏以寒籥过中斯遇归竒之象素轮旣望载深追逺之情恭惟沙鹿垂光河睢恊咏配紫宸之圣徳播管之芳尘式想柔仪罙増孝慕永祐陵攅宫翻瓦抽换殿柱等毕工告迁徽宗皇帝神御还殿奉安表文臣伏以恭缮寝园载新楹桷严夙兴之香火奉月出之衣冠爰诹吉以寕神兾发祥而焘后奏告昭慈圣献显恭显肃显仁懿节皇后表文伏以土木讫功栋梁除旧企仙园而在望奉大练以来娭仰迪燕寕敢伸絜告郊祀毕奏谢圣祖及上帝表文伏以始登紫畤大报苍圎奏六变之音率循祲典谨一纯之荐丕讲弥文庆熈事之㳙成按沖科而拜况郊祀毕奏谢诸宫观帝后表文伏以慈庭诒燕泰畤肇禋用日之辛盖袭卜郊之制事天靡阙逺超蕝野之仪鸿祀旣成先猷所相敢伸昭报永迪孚休南郊奏告诸陵并攅宫表文盘洲文集盘洲文集卷第十八盘洲文集卷第十八内制八六月朔日蚀祭告太社祝文伏以累三光之明震惊凉徳脩六官之教寅畏格言式遵伐鼓之文敢絜用牲之告隂云不见祭谢太社祝文伏以季夏之朔太阳有眚侧身修行未烛其咎云隂忽兴不见薄蚀惟神敷佑敢荐忱诚修整太庙大殿屋嵴及东廊奏告诸室祝文伏以积雨建瓴太室穿漏载新茨盖巳集工师㳙日之良执笾以告祭告土地祝文伏以暑雨盈旬庙瓦毁落乃练时日鸠工缮修神其相之以底终吉南郊奏告天地祝文伏以慈闱有命凛乎基业之承阳律惟时肇此郊丘之荐报二仪之况施敕百吏之䖍共先事贡诚彜章踵故南郊奏告太社祝文伏以礼大南郊甫严祀典飨行北牖用报神休方诞告于先期敢絜修于明荐南郊奏告太稷祝文伏以礼大郊丘甫严祀典祠修官禝用报神休方诞告于先期敢絜陈于明荐南郊奏告宗庙祝文伏以受命慈闱承祧累岁始行郊燎之礼将荐庙笾之诚巳戒前期敢伸䖍告南郊奏告太一宫十神太一祝文伏以祀有多仪事尊肆类巳诹糓旦诞播札书徼福贵神告䖍嘉荐南郊奏告安穆皇后祝文伏以三岁一郊累朝故事御图之始𥘉讲弥文钦惟淑灵监此预告南郊奏告安穆皇后宫祝文伏以迎休圭景展事觚坛巳降札书聿严柴燎顾瞻园寝先告吉蠲南郊奏告南岳南海南渎东渎祝文伏以祀着邦彛礼尊郊类候一阳于六律秩群望之百神告此前期厥惟故事郊礼修饰太庙奏告祖宗祝文伏以礼讲觚坛祭先宗祏风雨乆侵于墻戺斧斤将易于栋楹兹卜日以告迁觊在天之委祉郊礼修饰太庙权奉安祖宗神主祝文伏以工役已具日时旣良廼祓斋房奉移匰主仰蕲昭假少迪妥寕郊礼修饰太庙奏告安穆皇后祝文伏以郊丘之祭宗庙必修易腐挠之榱椽治頽穿之墻壁动兹斤斧告以豆笾郊礼修饰太庙祭告土地祝文伏以郊祭有期缮我太室揆日之吉或斵或圬维土有神监兴兹役太庙修饰毕工告迁神主还室祝文伏以载新庙寝巳讫工徒诹令旦以陈笾奉灵斿而反祏顾瞻在上昭假无疆太庙殿室毕工奉安祝文伏以郊祡不逺庙祼爲先廼修观德之宫仰迪寕神之祉奉安之吉㓗告惟䖍郊祀前二日奏告太祖太宗配侑祝文伏以肃坛畤之严禋甫迎至景推祖宗而昭配诞举弥文大报有期先事而告仰祈右序用相休成太庙祝七祀祝文伏以卜郊展报假庙荐芳祭咸秩于百神礼先行于七祀灵光来格熈事备成分祭太社太禝祝文伏以土糓大神生殖之本兹伸吉报于国之南刺豕刲羊坛有笾爼来假来享匪今斯今土正勾龙氏后稷氏祝文伏以惟神之灵配食社禝土爰稼穑实尸其功练日报天于郊用牡美芳嘉荐用迪孚休郊祀奏告五岳祝文伏以穆卜天正将郊上圜崇岳峩峩吐符作镇敢徼况施济此明禋又四渎祝文伏以郊丘之日曽不三旬有赫渎祇灵光如在敢徼隂相俾讫严禋改郊奏告天地祝文伏以秩元祀于觚坛𥘉伸大报候𥘉阳于嶰籥将讲盛仪㑹边祲之不宁惧斋心之有阙惟艺祖避近晦之日至太宗行上辛之郊稽此前规卜之首夏觊干坤之钖祉使疆埸之销兵庶竭忱诚遂成熈事奏告宗庙祝文伏以郊类有期边尘遽起仰遵祖武改卜长嬴之𥘉敢觊神休克展泰元之报安穆皇后祝文郊禋有日边事忽兴宪我前规改之首夏钦惟英淑有以相之安穆皇后攅宫祝文始祓神丘将严大报㑹边隅之有警恐斋戒之不䖍遵改卜之旧章觊如存之隂相前一日軷祭嘉㑹门神祝文伏以郊祡在辰皇舆夙驾两轵之祭昔者有仪于豆于登取羝以荐惟神拥右安行玉蚪郊祀日分命九宫贵神祝文伏以受干坤之降嘏合丘泽以荐馨爰修蕰藻之诚用叩飞棊之畤兾垂沖监获蒇上仪虏人犯边用兵奏告四圣五岳祝文伏以敌国犯边尚肆䖍刘之虐师徒驻野未収攘郄之功敢布忱诚仰干英鉴胡行如鬼虽妖祲之结蟠汉箭有神兾灵威之佑助假公山草木之力成京观鲸鲵之封奏告显应观旌忠观吴山忠淸庙祚德庙祝文伏以胡人犯边迨兹踰月介胄棊布未有成功䖍露忱衷祈于祠下敢徼隂相早遂驱除如公山草木之灵建淝水风声之绩仲秋荐献安穆皇后祝文伏以时及萧辰祭修园寝顾瞻咫尺想念平生荐此芬馨歆吾诚意郊祀前二日景灵宫分诣奏告中后殿祝文伏以迎日之吉事天益䖍祭必有尊祗见发祥之祖礼非敢后分遣侍祠之臣鬯矣孝熈右兹禋祀景灵宫天兴等殿孟秋朝献祝香文孟秋届候法驾亲临恭焚寳香供养圣祖天尊大帝伏愿祀事崇成神休来萃奉慈宫而同庆跻寿域之咸寕恭荐苾芬载申颂祷稽首归依无极大道寿圣太上皇后生辰功德䟽文伏以祥开长乐迓载夙之嘉辰教演真筌起无涯之胜福具严沖式益介慈龄寿圣太上皇后伏愿渊覆护持神光临烛鲐背鲵齿庆寿母而永歌象服翟衣偕天王而难老秦国大长公主出殡祭文惟灵天津禀瑞帝渚腾辉兰行桃姿女图章灼采蘩采藻妇职无亏问我诸姑介然遗老灾生寳婺寿不百年廼瞻素帷无从出涕卜兆有日夕奠是陈尚其顾歆寄此悲恻皇帝合春贴子六首其一藻景升旸谷条风拂紫宸只今天一笑万物揔爲春其二嶰律春灰动青阳奏雅音上辛元日是郊类合天心其三闰接残年腊春留半月冬雪深田易欢喜匝三农其四寳胜新幡下九霄千官接武趂春朝玉巵上寿慈颜喜岁岁年年舜事尭其五挽得天河洗塞氛非烟恊气作新春使车巳动兵车息活却生灵百万人其六退朝讲武与修文何暇寻春到玉津桃李不言浑望幸从来未识属车尘皇右合春贴子五首其一雪放梅粧出风嫌花信迟发生皆帝力载物夲无私其二池面氷澌破潜鱼圣得知倚栏观緑皱流荇欲参差其三君王盛德郄纷华六寝娥眉不好奢曽从芝軿看芝草争来椒壸颂椒花其四裁红翦翆不爲难开尽千花顷刻间德寿宫中雕辇驻庆云深处彩衣班其五葱葱瑞霭腾椒掖莫莫仁风扇葛覃四海预应期乐岁六宫今巳喜先蚕隆兴二年南郊鼓吹曲六州歌头严更永今夕是何年玉衡正钩陈粲天宇起祥烟恊风应江海安澜重规仍叠矩圣主乗干尧授舜盛事光前称寿玉巵边三年亲祀一阳回律八郷承宇觚陛紫爲坛仰天颜斋居寂诚心肃礼容专存钟石约舆卫五辂不求全听金钥虎旅无眠俨千官湏期显相嘉笾一人俭德动天渊费减大农钱神示格宗祧燕人民恱祉福正绵绵十二时庭有燎叠鼓鸣鼍更问夜如何信星彪列天象森罗虞旦閟宫毕觞清庙浆柘尊牺继猗那嘉颂可同科扈圣万肩摩饬躬三宿泰畤缛仪多丘泽合岳渎从曦娥神光烛云车风马芝作盖玉爲珂奉瑄成礼燔柴踆事休嘉砰隐丹阙湛恩波共愿干坤隤祉边鄙投戈覆盂连瀚海洗甲挽天河欣欣喜色长遇六龙过奏云和三嵴荐嘉禾奉禋歌吹葭缇籥气潜分云采冝书壤効珍长日至一阳新四时玉烛和匀物欣欣造化转洪钧郊之祭孤竹管六变舞云门自古严禋牺牲具粢盛絜豆笾陈衮龙陟降币玉纷纶彻髙阍灵之斿神哉沛排歴昆仑九歌毕盈郊瞻槱燎斗转参横将旦天开地辟如春清跸移轮阗然鼓吹相闻籋祥云驩胪八陛釐逆三神圣矣吾君华封祝慈宫万寿椒掖多男六合同文右三曲严更警埸作降僊台漏残柝静鸡声逺到髙燎入曽霄云裘蟠瑞霭天歩下嘉坛旗斾飘揺黄麾列伏貔貅整气压江潮导前从后盛官僚玉佩间金貂望扶桑日渐髙隂霾霜雪厎处不潜消辇路祥飈披拂绛纱𫀆云间端阙仰岧嶤播春泽喜浃黎苗礼成大庆鳌三抃受昕朝右一曲礼毕皇帝降坛作正宫导引重华天子长至奉神虞九奏㑹轩朱星晖云润东方暁拜贶竹宫𥘉归来千乗护皇舆瑞景集金铺鸡竿髙唱恩书下恵露匝中区右一曲皇帝还宫作盘洲文集卷第十八盘洲文集盘洲文集卷第十九盘洲文集卷第十九外制一钱端礼兵部尚书都督府参賛军事制武部所掌五兵文昌甚髙八座必望实素谐于舆论则登用可彊于本朝具官某敏识炤微清才露颕浑金璞玉备和气于四时错节盘根发新硎于游刃自骞禁宻独歩版曹因边祲之究怀以皇华而谕指宣劳半岁揆䇿万全借前箸筹之明于料敌贤长城逺矣頼以折冲兹遣使以结盟尚整军而修备巳开督府命将相以视师乃陟夏卿率賔寮而佽画共讲止戈之武以凝奠枕之勲徃服恩荣益肩忠报张宗元司农少卿制国家驻跸东南宫禁之湏百官之奉师兵皁隷之食皆仰给于大农近郡新有水害朕巳蠲民田租虑仓庾或不能足用也以尔出自勲阀以材谞称卿寺计台所居可纪兹用命尔掌九扈之事尔当㑹其多寡常使有余则爲称职不独谨出内而巳韩彦古将作监丞制朕留意武事凢将帅功臣之丗皆欲罗而致之以察其可用尔好学不怠秀于其家匠监美官吾所不惜徃思振职母或负丞向汮提举淮东常平茶盐制山泽之产所以供邦财者不一而䰞海爲之最淮浙闽禺潟卤之地不一而淮东爲之最使者非其人则国有遗利尔材徤而通老于吏事把麾掲节良有可观盐筴之柄兹以付汝于官吏则有澄清之权于民又有常平之政徃哉无旷厥职知盱眙军郭淑直祕阁制爵禄天下之砥石也有劳必赏能者斯劝尔材智闿敏遇事风生一障之乗弗惮险易视探虎穴如行坦途列职道山旌汝体国权劒门县杜羕循资制王师出塞以食爲急尔千里餽饷军不乏兴进秩之荣用荅劳効赵宻落致仕权殿前司职事制赐安车而就第甫遂髙懐护钩㦸以周庐仍寻故歩人旣谙于要束朝有頼于谁何具官某气略沉雄智谋宏逺艺长弓劒出山西六郡之家学守韬钤得济北一编之法乆掌禁门之卫浸髙盟府之勲㑹疆戍之移屯致巖除之缺帅畴咨在列母易老臣以黄发而治兵见赤心之许国式崇武节可壮军声噫汉室置羽林之官盖仰侔于干象唐人有灵寿之赐亦复揔于师干益励忠规用酬恩遇龚茂良太常少卿制奉常居九寺之首繇法从而下亚卿冠乎庶寮秩清而选甚重况当始郊之年稽古礼文之事岂易属人尔学探渊緼溢爲文华儒党所誉素有直声廼自六察寘之諌坡庶几虖闻骨骾之论而获拾遗𥙷阙之益也引嫌辞位屡挽不留陟之容台以观逺器给事中吴芾转左朝议大夫制寄禄之阶二十九等有限年无限贠独议大夫其数八十搢绅之士官极乎正郎望之而不能至唯侍从则不拘此法可以超轶而居之具官某直䋲耸乎霜台惠露洽乎三郡华问瓌望靡人不知再上禁途尊我朝着兹以黄扉之权而兼军旅之事固不以一秩爲轩轾也有司校考寔应迁品出此言綍爲之宠光忠训郎戴青降一官制驭军有律亡命必诛尔逋逃自归姑从末减尚思后効戒此薄惩魏胜转右武大夫忠州团练使知楚州陈敏转成州防御使知髙邮军制朕差择勐士扞城四方边最有闻岂缓褒典具官某忠义自奋鸷勇可推典治新邦阅日滋乆控制外侮军声甚张招携流逋绩効亦着易守淮垒谨吾藩篱用陟戎团仍超横列当思民社之寄不专军旅之容内抚疲甿逺固疆圉恩威相济时乃之休镇江府后军统制胡明转武经大夫制尔将屯逺边乆佐新垒招携控制劳効居多増秩之荣用劝同列知涟水军夏俊转武节郎制尔忠义奋发有志功名一障扞边备宣劳効是増命秩以夸辕门单时祕书丞王东里着作佐郎戴逹先莫沖校书郎制册府储天下之材如楩柟豫章积日絫月俟其昻霄耸壑然后择而用之尔等学行纯淑选在周行或自簿领而徙清官或仍笔削而佐太史或繇是正而进校雠併肩群居相与言仁义之道而穷未见之书益尊所闻以涵逺业吴飞英太学博士制爱其子择师教之国家爲多士选模范乌可忽也尔顷游胶庠名出同辈推其所得不倦于诲人则有速肖之効矣苏岘太常寺主簿制尔四丗祖精于礼学作太常因革书百篇行于丗礼官有讨论资以折衷而无聚讼之患尔不坠家学近臣称之徃游曲台思賛其长掲阳县令余致和广德县令赵善礼循资制国家除戎器以藏武库甞下诸郡作甲尔能勤其官先期趣办爰进一阶示信赏也唐都官贠外郎制六官之属二十四司事有剧易而郎位应列宿等耳尔学韬于中入朝乆次陟之省户俾究所长昔薛能李频甞爲中都郎而官曹増重其思古人以称推择知枢宻院贺允中赠三代曽祖屯田贠外郎赠太子少保应机赠太子太保制君子之泽五丗聿流积德之光泰阶所陈六符斯厚显亲之典玆延登于硕辅复追贲于曽门具官某探道有涯怀材弗展傲青云而吏隐甘白首之郎潜余庆所覃后昆益大恩加愍册巳陟东宫之孤宠逮幽扄更増一品之秩尚其冥漠歆此休嘉曽祖母和义郡夫人杨氏赠同安郡夫人平乐郡夫人侯氏赠文安郡夫人制百川之水其源深者流必逺昻霄之木其根茂者枝必盛辅拂股肱之臣享髙爵厚禄而有英声鸿实者皆其先丗垂光委祉之効然也某氏钟礼郝法宗姻化之克配吉人庆延后裔副笄翟茀载启大邦庶几泉扄知此愍饰祖朝议大夫赠少保抚辰赠太保制昔于公治狱多隂德乃髙大其闾门令容驷马髙盖车谓后丗必有兴者其子孙踵相蹑爲三公天之可以责报如此具官某𬒳服儒术䇿名鼎科泽加于民仅跻卿位非此其身施于再叶宥庭政路赫赫巖瞻宠及九原进升公保营魂不昧尚克享之祖母嘉国夫人王氏赠蔡国夫人制朕三聘老臣再登政地宏摹韪业旣尊巩于邦基䘏典禭章必宠光其祖庙某氏勤组紃之事服图史之箴温慈惠和称于宗党蕃衍盛大燕及闻孙位旣峻于台阶恩益崇于王母小君惟旧大国始荒申加刻蜜之封用展含饴之报父承议郎赠太子太傅坦赠少傅制人子之事其亲常懐三釡之养大夫之祭于庙遂伸五鼎之仪惟时儒先复陟台辅孰慰循陔之孝爰推告第之恩具官某种学绩文道潜乎圣域砥节砺行名振乎俊躔歛六翮以卑飞侪百僚而漫仕是生英杰胥㑹明良运机筹于帷幄之中賛政化于陶钧之上积善必得其报教忠厥有自来幽穸甚光登春宫之传职愍章相继荣左棘之新名尚其如存歆此无斁母太原郡夫人王氏赠贺国夫人制朕考儿齿黄发之章见奉亲之燕喜诵凯风寒泉之什知鞠子之劬劳常优钖类之恩用逹扬名之孝矧吾枢极永怆柸圈寛其霜露之思宠以山河之象某氏性专静嫕德禀柔嘉嫓厥名儒采藻谨宗祊之荐诲其哲嗣断机择师友之贤曁再应于台符徒有怀于甘旨从夫之氏有国在南乃开紫诰之封尚作黄垆之饰光灵不翳休宠是歆妻永嘉郡夫人邓氏赠和政郡夫人制自古士大夫以诗书起家践于丞弼非独祖考焘后之祉也盖亦有壸内之助焉某氏胄出名门辅佐君子柔德淑范齐芳管彤馈祀有年不克偕老巳正鱼轩之贵具膺鸾诰之荣改胙大邦式贲泉壤范荣忠州防御使制朕记人之功惟恐事同而赏异师还逺徼可无饮至之恩乎具官某登锋履刃衆推拳勇誓川扣楫有志古人比揔舟师徃临海道扞御外侮威声甚张归休淮濆未忘武备班劳出綍用进州防益思奋忠以荅殊奖王选髙州刺史制朐山之役累月交兵勐士登陴乗机战野摧䧟强敌清重围守将之功尔居其最兹出襃典宠以州旟益思竭忠用荅恩奖郭刚逹州刺史制日者狂虏闯边薄我瓜渚尔输忠贾勇誓扫妖氛䧟阵郄敌厥功茂焉遥领州符兹爲醲赏益图卫社以保荣名徽猷阁待制周执羔封赠父朝奉大夫致仕庭俟赠右朝请大夫制朕嗣服之始庆覃中外禁近之臣时方端忧则俟其御祥琴而推祢庙之泽所以教天下之孝也具官某盛德着于州闾美名驰于仕路一经教子入从出藩黄发厖眉享其荣养新阡属耳禭典鼎来追命文阶用光庙祀母冝人吴氏赠令人制妇人从夫与子而贵夫爲大夫子爲卿夫存则封邑不可踰其爵今亡矣故视其子无嫌也某氏徽柔庄靖夙着壸彛三徙其隣克成贤嗣降年不永板舆养阙冝家美号昔系其夫圣善令名兹因其子推此恊华之泽慰夫念母之心继母冝人刘氏赠令人制朕覃践阼之泽于四海靡间存没况从臣之亲乎某氏出自名族嫔于儒门驯德淑行六姻所称有子通显伸其孝思重泉有知歆此禭典刘大辩太府寺主簿制朕比下省官之令虽中都亦去冗贠故九卿之属丞簿不并置惟司府两丞亦得以簿代之盖职掌文书之繁俟人而后举也尔以儒术决科好谈古今治乱事勾稽之任姑试尔才益摅所长以若予采度支贠外郎吴巘陞郎中制在廷百官惟尚书郎以资歴浅深而爲之别若身登省户则畴昔岁月虽分隂不弃也尔少有隽誉乆于剸繁司度剧曹甫观所藴爰稽官簿当应星文服此宠荣益思自勉商江等赠官制尔等奋发忠勇气吞腥羶力战䘮元名则不朽宠之命秩式表重泉贺允中资政殿大学士致仕制出而谋国老成厥有典刑退则㓗身君子所其明哲惟时硕辅复返故山乃发涣章以光行李具官某志骄冨贵行中表仪强识博闻学周公仲尼之道同工异曲有相如杨雄之风蚤践禁涂进聮政路结眷知于太上播膏泽于域中凡造膝之所陈或婴鳞而不避朕有怀耆德迎枚乗以蒲轮以壮夲朝坐子房于筹幄渊然素緼卓尔逺犹所頼股肱之良岂拘筋力爲礼览封章之相继纳禄赐而欲归念踰七望八之年愍劳以事图咸五登三之治重惜其行勉遂𥘉心用还旧物特欵清间之燕式全体貌之恩噫终始三休不改赤松之乐古今一揆莫难黄发之留尚期存阙之忠无废忧时之论益颛頥飬永介寿臧李进右武大夫制瓜渚之役妖氛甚张傥非枭俊之臣孰建盪平之绩具官某精忠自誓劲勇不群擐甲执兵盖将死敌搴旗斩将有以安边旣扫欃枪遂全壁垒冝陟横阶之峻用増尺籍之光益务捐躯以酬恩涣吴芾吏部侍郎制中台六职小宰之列甚髙选部三铨右班之事最剧欲捄放纷淹滞之失湏得严劲详明之人克允佥期时惟邦杰具官某学足以适先王之正识足以烛天下之微顷独歩于台端兹再仪于禁宻批敕如风霜之旧才见一斑执政有瓜葛之嫌貇陈三至方頼回天之助勉从易地之除大振纪纲尽资藻镜革此舞文之弊副吾立武之心益崇令名以对殊遇陈俊卿知泉州制闽粤之区泉南甚大傥非慈惠忠信之长曷继中和宣布之诗兹得其人无媿于古具官某器范夷雅议论通明蚤登鼎科休有华问振纪纲于宪府妙言语于纶闱顷卑是邦以疾爲解顾左符之乆阙申前命而复行旣里社之相邻冝民情之素习当励惟良之政慰其来暮之思王槐孙赵壬杨友循资制西师出塞娄奏肤公尔奔走供军前后无阙班劳进秩服此宠休吕擢直徽猷阁知建康府制长江古爲天堑建业今作陪都非智略辐凑有兼人之长者不足以称方伯连率之职尔才具纵横驰声州县盘根错节迎刃有余召对便朝信其可用乃跻延阁超卑麟符夫髙牙大纛掌我北门之管其望甚重地居水陆舟车之冲一都㑹也其事甚繁内有熊罴七萃之所屯外有扞防疆埸之所系其责甚大惟刚柔相济施置恊中则可以无过举而有能名勉之哉勿负予饰擢之意保义郎阎掞降一官制大冶至行在所才二千里尔部督纲舟私輙贸易所过逐利踰年始来姑镌一官服我轻典敷文阁直学士王大寳转一官致仕制闵劳以事朝廷施优老之恩归絜其身君子具遗荣之美式遂雅志用増令名具官某飬气至刚逢原有要瑞于鳄水丗谓间生䇿之龙墀士皆歛避乆邅廻于外服晚驰骛于禁途得难进易退之风鉴倒行逆施之迹夫引年知止所贵乎近臣称疾匄休曷虞乎清议兹披来牍尽出至诚俾陟文阶以娱里社光尔桑榆之景视兹纶綍之言李益谦户部贠外郎制国家飬兵之费浸广取财之路难増欲不益赋而用度足故地官甚难其选虽大小司徒心计于其上而爲之属者可不择哉尔学有渊原行中规矩乆于外官吏事甚习便坐赐对详整可采郎官上应列宿躐次而进当思有以助其长则子汝嘉盘洲文集卷第十九盘洲文集盘洲文集卷第二十盘洲文集卷第二十外制二徐嚞知绍兴府制千里之内曰畿去天则迩十国爲连有帅作牧非轻弄印踰时出纶示宠具官某襟怀夷粹问学精深再登表着之班备见论思之益强胡犯塞仗使节而敢前大郡承流惠民编而不扰顾稽山之巨屏拱狩岳之行都事简而有常俗醇而易治爲吾填抚頼汝慈祥当蹈亨鲜之言靡湏束溼之政往哉夙夜对以春秋尹穑右諌议大夫制予违汝弼古存五諌之名君明臣良斯振七人之职长兹言路尊我公朝具官某操絜氷霜识侔蓍蔡蚤陟小坡之列浸髙横榻之班殿上青蒲获𥙷阙拾遗之益人中屈轶擅触邪指按之声以仁义而竭诚不沽激以干誉从容接昼慷慨忧时说必可行事皆有据积此台端之望峻其庭诤之权人主亦有逆鳞孰云难犯忠臣谓之骨骾无戒太刚益勉清埃以伸正道晁公武侍御史制御史府风霜肃然逺近望而畏之南床最爲雄剧非脩絜方闻之士寕刓印而不予也尔贯穿古今通逹治体乆劳于外事无不歴入朝三接满岁九迁諌纸台评饱闻骾论忧时谋国具见公忠禁路乗騘孰曰不可善善恶恶益期尽言副我虚怀以休广誉参知政事王之望赠三代曽祖迁太子少保制士有积善于身播德于郷而国有爵禄不霑于生前则天之报施当在其孙子具官某清尘美行肩于古人重义轻财化贪息讼州闾以无怨公称之我宋造邦糓城以进士起家自其孙始迨兹三叶賛我万机流泽焘后信可取必春宫三少用贲重泉灵爽未沦服此嘉数曽祖母向氏始兴郡夫人彤氏永嘉郡夫人制国家之制官登朝列则宠及其父母一二股肱之臣乃得追荣三丗盖德厚者流光德薄者流卑也某氏归于儒门允蹈女宪令仪令德诒燕闻孙陟乎㤗阶増贲庙祀彫轩象服裂以名邦音徽不遐知有愍册祖右朝奉郎文太子少傅制臧孙有后于鲁管氏丗祀于齐考于古而验于今豊其徳则腆其报具官某抱道不展积行在躬居郷髙月旦之评诲子有籝金之训惟今硕辅乃尔孙枝爰推饰壤之恩以尉显亲之志亚于储传篆此蜜章明灵如存益胙其庆祖母安人黄氏昌元郡夫人制朕延登邦杰进穆政涂式资康济之材以成调一之効爰申闵典用侈大门某氏婉靓凝姿温良赋德克谨苹蘩之荐率循珩珮之和教子始登于儒科有孙遂参于钧轴积善之报垂荣无穷兹䟽象揥之恩以示松区之宠光灵不昧尚克享之父左朝散郎纲太子少师制天下之爲人亲者必欲其后致君泽民以践其诗礼之训天下之爲人子者必欲其身问安视膳以尽其菽水之驩仕而至于三阶极爲臣之荣可以伸重茵列鼎之飬矣而白驹过隙风木兴悲顾瞻在堂亲不相待非国家优其显报之泽则亦何以尉孝子之心乎具官某学耕文获左右逢原破大邑之天荒拾儒科如地芥恬于势利䄂手下僚有子卓然材出侪辈賛我爲政倚之中兴副其追逺之思申以闵禭之册宫师之亚班品甚崇九原有知歆此无斁母硕人张氏淸河郡夫人制朕卧薪甞胆思报朔庭谋皆予同时有人杰登之政地资以兴邦冝申告第之恩以显择邻之训某氏母道慈笃闺风靓专俪德名儒腾芬姻戚惟尔哲嗣作我大臣嗟黄发之不遐使万钟之弗洎禭之翟茀贲及泉扄遗懿犹生䘏章是宠妻令人张氏咸安郡夫人制诗首二南鹊巢咏鴈鸿之德礼分六服鞠衣叅䄖翟之华惟公侯有开国之尊故汤沐以从夫爲贵某氏仪度雅性资惠明嫓于儒宗有夙夜相成之益相其时祀竭春秋匪解之诚壸则甚章嫔风可法旣冝家而偕老见得路以跻荣兹䟽大郡之封以正小君之位其祗茂渥益广淑声考功郎中沈度直祕阁知平江府制吴门价藩宻接行阙异时持橐之臣乞左符而不可得尔以名字典郡威而不勐刃逰肯綮庭无逋事题舆是邦厥有遗爱辍自省户寓直道山用増森㦸之重凡惠民戢吏听讼理财之事不待丁寕之训也惟枕江连海戒于外虞监牧之政营屯之寄所以寛我食者尔尚勉之何熈志御史台检法官制朕寄耳目于御史府畴咨时望以长风宪又使其举所知备寮宷所以叅论议广聦明公是非也尔博物洽闻官得誉御史以尔爲蜀士之秀朕信之不疑俾尔接武霜台以俟简拔非曰从事三尺法而巳沈清臣太学録制贤士之关教法有掌誉不素着衆岂心服尓通经术甞歴校官冝居学职振我序音起居舎人季南夀直祕阁宫观制士大夫足入中都则爵禄患失不知去朕甚病之尔学问该洽于文辞陟周行滋有华问立螭簮笔其地甚要典朕三礼行且爲真雅意一丘锐然勇退瀛州寓直休以丛祠益涵器业以俟妙柬陈大年循文林郎制戎事旣兴邦有赏典尔能以辑濯助我边防増秩之荣用以劝衆李喆赠奉议郎制尔赍恨泉下甞有䘏章郷邑䧟蕃不复告第王师辟土有子自言复出丝纶尚其歆服钱宗俊承信郎制冨者啬财一豪不拔尔能捐私积佐急公上登名右列爲尔之荣归正官张彦循儒林郎制尓乆沦氊郷心在王室纠合义士分梨伪官幡然来归冝有襃赏益思䇿励以荅恩休虞允文端明殿学士同签书枢宻院事制文武之宪万邦政克符于二柄帷幄之筹千里象实并于三阶明良所其赓歌夙夜以之基命我有畯德谐于佥言具官某挺昻霄耸壑之姿抱歛咢淬锋之器前言徃行发爲议论之英大册髙文兼得典谟之体昨当牛渚之役独励戈舡之师一扫妖氛微管仲民其左祍再开莫府用李勣贤于长城旣边琐之周知殆戎弢之暗合夕𤇺报警淸跸戒严惟夲兵式頼于杰材则料敌无逃于沉画俾賛宥地共寕庆基噫齐有晏婴遂获折冲之效汉得汲黯可寝发蒙之谋益务交修勿令专美钱端礼端明殿学士左通议大夫签书枢宻院事兼提举德寿宫制天子守在四夷所贵御戎之䇿公辅间于两社均爲执政之臣厥任不轻非贤罔乂具官某冨渊源之学有夷雅之风献纳论思乆掌民曹之计发纵指示甞颛莫府之权谕军致凫藻之和料敌若蓍龟之智言皆可复忠在不欺朕德媿恊华志期继伐问安视膳欲伸天下之欢分职设官当建宫中之使若稽祖武歴选臣邻乃畴经武之英俾賛本兵之重庶仰司于慈禁仍外折于遐冲赐以贤科循夫故事噫刷㑹稽之耻必以范蠡爲师寝淮南之谋是资汲黯之力益思长辔同穆丕机用酬斯广无穷之闻魏胜赠节度使制执干戈而卫社有光之勲援枹鼓则忘身果徇死绥之志特峻斋坛之式髙盟府之书尉厥营魂涣兹愍册具官某心思英迈胆略骁雄慕中兴锐将之名有横挑强胡之城而归义立汉帜以成功易子析骸能坚东海鍜甲砥劒遂换山阳之符㑹敌国之穷兵出清河而犯境中流断绁大振蒙冲之威广野交锋独贾蝥弧之勇期戎麾之电扫惊武帐之星沉嘉尔尽忠爲之屡叹神旗豹尾更増庙食之荣羽林孤儿庸侈门资之泽谅其精爽歆此恩休张全赠拱卫大夫防御使杜斌赠拱卫大夫团练使李庠赠左武大夫团练使制羽林拔距夙驰勇鸷之声马革裹尸共惜竒厖之逝爰推䘏典用尉营魂具官某材气沉雄机谋超迈结发殆更于百战治军俱合于六弢名旣冠于辕门勲浸书于盟府欲执俘而衅鼓寕尽敌以死绥嘉尔孤忠爲之屡叹断匈奴之臂莫遂壮图归先轸之元空懐伟烈用崇横品仍列遥防尚其英灵知此愍饰知漳州王晞亮祕阁修撰致仕制年至遂老乃大夫之常夜行不休亦古人所戒厥惟持槖之彦岂复挂冠之拘尔抱器甚髙䇿名兹乆偃儒绅而蹈景参嶰律以含和再入京华遂骞禁宻靖共尔位甞驰封駮之声畴若予工备罄论思之益一麾去国五绔冝民踵知止之髙风上遗荣之需牍卑以论譔之职谐其燕间之懐家有安车斯示子孙之宠门施行马不妨故旧之游益荷美名以绥寿嘏王逨右正言制天子有争臣所以使造膝尽规纳君于无过之地中外大小之臣有不饬其躬不称其职者又得而纠之尔笃学有立论议据经守正朕得尔于占奏之间峩冠霜台名出人右兹用寘尔于諌省尔其公是公非不吐刚茹柔以副朕耳目之寄程叔逹监察御史制宪府有六察不独检柅吏姦所以助台中之评伸天下之公也尔秉心端夷植学醇正题舆天府立政有声勾稽栢寺清论所与陟之冠豸兹号要津益思匪躬以俟甄拔曽逮浙西提点刑狱制朕驻跸吴中浙西八郡之民跬歩可至帝城其衔冤负枉者皆能诉于台省大则挝鼓投匦不难也部使者材称其职则民欣然得其直矣尔学有元本绍其家声甚秀而文逹于从政曲台考礼正借洽闻祥刑择官卑以使节非独寛我忧民之心亦以遂尔奉亲之志王彦落龙神卫四厢都指挥使制天子执赏罚之柄不可党偏士卒变勇怯之心在乎激励傥逡廵而不进与逗挠者何殊清论旣諠薄惩难废具官某蚤推沉鸷逺有风声由秦蜀万里而来颛江淮一面之寄所期李勣爲我长城寕使齐人笑夫百歩方尅日俟濠梁之捷乃望风舍昭关而归辟易如斯扫清何頼庸按出师之律少伸退舎之诛屈此宪章镌其厢部噫探姑缯之壁当图尽敌之功复鴈门之踦斯雪非夫之耻永懐寛典勿负异知刘寳落节度使制将士之勇怯视赏罚于朝廷人主有劝惩采是非于公论衆之所咎朕不可私具官某蚤谓沉雄起之闲废专杨楚一面之寄握貔虎六师之权所期固守于金汤可以坐清于氛祲曁妖锋之犯塞以鬪舸而岀淮当守将鏖战之未分乃辕门隂拱而不动即以㑹兵爲解輙尓委城而归分阃如斯防边焉用庸按治军之法少伸退舎之诛用夺斋旄特寛禁罔噫狃蒲骚之役彼方逞于凶残复鴈门之踦汝尚追于贤范能图尽敌之报可雪非夫之羞勿负深知以崇永誉惠迪国子博士制博士秦官也非资禀淑茂道术通明者不足以居之尓温故知新可以爲师矣晨入成均则招诸生诲以正心诚意之学岂止章句文艺云乎哉吴芾徽猷阁直学士知临安府制京师盖浩穰之地辇毂以弹压爲先威不振则盗贼公行政之修则纪纲具举必济寛之有术斯救弊而无偏我得贤能使之尹正具官某材见实用学非空言顷违表着之班叠佩蕃宣之寄发擿隠伏虽铢两之姦皆知抚字困穷无尺寸之肤不爱复入文部一清武铨㑹天府之阙人稽舆言而出命顾覆车之当戒期奠枕而相安前有赵而后三王遗风可想昔无𥜗而今五绔惠露是冝用副选抡益思干治薛良朋直显谟阁浙西转运副使制宇内漕輓皆置使者惟畿部治于帝所有剧繁之事仓猝之湏故选材非它道比今水潦之后民艰于食仓庾亦不豊其储使者得人则可以寛中之虑以尔学邃识明长于吏道剖符持节有赫赫名乃辍之省闼任以计台又宠之以谟训之直虽尔以田庐姻亚爲言吾不以小嫌而妨实用当体兹意勉旃母忽朱夏卿权户部侍郎制四鄙宿兵大农之费益耗六官服采版部之任最难惟得其人而理财则不益赋而足用畴咨在列选擢匪轻具官某禀资旣良信道甚笃縁饰兼乎儒雅肯綮发乎新硎入爲司稼之卿甞治供军之政输将二浙劳勤累年便朝毎纳其面陈舆论咸称其心计惟乃显考相我慈闱取日虞渊独髙忠烈䌷书金匮具载勲庸有贤子之克家见流风之焘后当兹多垒所贵实材超地官笔橐之班揔天下货泉之柄勉图振职休于前人王稽中考功贠外郎制司绩大夫掌仕者増秩之政吏或抉拾细故逞其私欲梗之毫釐失以千里以尔挺介特之操有刚严之声乃自宪台徙之郎位使在选者无沮抑滞留之叹则与明目张胆时无以异也赵禹合门祗候制上合之职右列所荣莫府以尔驭军有律冝用旌赏勉思报国无媿恩章魏郊武功大夫忠州刺史制汉人取从军死事之子孙飬于羽林教以五兵号曰羽林孤儿有征伐之役则选用之汝父北首死敌忠勇无双汝年虽未冠朕不惜髙秩厚禄使汝袭乃父之品犬戎者不戴天之雠也其思所以报之唐尧封殿中侍御史制天下之是非不公则有諌官御史寄一人之耳目以笔端挽黜陟之柄若听之不聦视之不明则白黒弗分而玉石俱焚矣以尔学爲醇儒行爲庄士论议正直无所党偏主盟贤关士不踰矩冝执霜简接武赤墀使憸壬歛祍善良伸气则朕有知人之哲而汝无负于风闻顾不休哉盘洲文集卷第二十盘洲文集盘洲文集卷第二十一盘洲文集卷第二十一外制三晁公武权户部侍郎制君子言必可行寕爲一切之弊洪范食以爲首孰明八政之源时有通儒长于心计详其说则若折枝之甚易试以事则岂刻楮而无成徃谐地官式蔽朕志具官某学潜坟素材挺楩柟论思殚造膝之忠謇谔得匪躬之故纲纪正于毂下搢绅畏其笔端自四鄙之多虞或一日而再召充牣忧时之略科条足国之方论及理财盖纚纚而可听使之治赋㑹绰绰而有余与其专宪府而寄以抨弹孰若贰版曹而究其绩用傥以责人而责巳斯能爲上而爲民即问钱糓几何可兾贯朽粟陈之効亦有仁义而巳当无头㑹箕歛之非用观韪摹以耸舆望王刚中礼部尚书兼给事中直学士院制咨四岳能典朕礼孰爲稽古之儒俾万姓咸大王言必頼缀文之杰仍居批敕之地斯极垂绅之荣具官某材冠伦魁词工体要西掖妙清泉之思坤维驰制阃之声论道下帷记甘盘之旧学因师获印迈仲进之前尘召对昕朝超登内职临文问讳惧奸祖庙之名辞尊居卑退就北门之直卑宗伯讨论之事兼夕郎纠駮之权稽首而逊䕫龙昔光帝典拊髀而思颇牧今在禁林悉展贤谟用禆国论周葵资政殿学士提举临安府洞霄宫制执政其犹股肱所借弼谐之助大臣斯有体貌况无纎介之嫌惟时硕儒厌参万务庸出均休之命俾闻知足之风具官某躬上贤之姿究先圣之壶青天白日人争暏其清明北斗㤗山士咸髙其景行见谓居今而行古未甞枉尺而直寻屡入脩门晩腾夷路间两社而爲辅乆穆丕机有一言以兴邦每陈正道粤自畺垂之警浸勤夙夜之忧秣马治兵揆汉室备胡之䇿豊财积粟讲荀卿冨国之篇正頼同寅用图再造儵尔易退确乎弗移乃隆祕殿之班仍赐真祠之禄终始惟一身名俱荣噫冨贵而归故郷自守氷霜之操谋猷则告尔后尚母金玉其音徃企前英益迪华问邓王夫人钱氏广国夫人制朕以干德始郊避新阳之近晦永熈故事改嗣岁之上辛适值边虞用循祖武虽蕃釐之未受顾庆泽之难稽钱氏德迈前尘行光内则服礼义之训飞周篇鲁册之华生忠孝之家参宋子齐姜之盛俪我冡嗣驩于两宫兹推泰畤之恩载裂畨禺之壤彤管有炜旣妇道之可书翟茀以朝在皇仪而甚美其隆闺范以耀纶章庆王夫人韦氏华国夫人制朕𥘉修郊类以戒先庚之期㑹有塞氛遂移建巳之月廼歛泰元之福预推大眚之恩爰举邦彛式光子舎韦氏仪度雅性资惠和诵周召之声诗闺风夙讲钟姜任之余庆戚畹逌推惟践履于女图故章明于妇顺胙之成国易彼旧封佩箴帨而问鸡鸣益隆孝道如山河而冝象服克称德容艳此华章昭于史恭王夫人李氏定国夫人制朕将燔郊燎偶警边烽仰宪先猷甞讲上辛之卜参稽古训遂改长嬴之𥘉虽未逆于神釐爰预行于邦涣李氏珩璜中节纷帨合仪出英卫之门听姆教而婉娩归间平之邸成妇道之肃雍嫔嫱誉其淑声娣姒知其端操兹徙封于望国犹拜况于泰坛象服是冝庸侈笄珈之羙彤管有炜浸飏竹帛之芬徃荷华章益绥柔履张宋卿祕书郎郑升之正字制徃者大减冗贠虽瀛洲学士亦损其泰半兹有乏材之叹而议者归咎储蓄之不广也閠月甲寅制书始复祖宗之旧冝有望士襃然充庭尔宋卿五领之英冠于贤级尔升之三衢之秀经爲人师或别朱紫于麟台或事雌黄于蠧简益思涵飬以称佥期阎安中国子司业制古之盛帝投戈而讲艺息马而论道今仍年出车邦赋不足虽飬士有费朕不敢惜盖长育秀异以备它日之用也尔材美于西州名髙于鼎甲峩獬豸冠则群而不党掌南宫牋奏则粲然有文订五礼之制则是古而不变非强学力行者能如是乎兹用陟之成均受以师说必能使诸儒乐循理而有士君子之行也模不模范不范抑无媿焉王佐直寳文阁知宣州制双溪叠嶂在昔名邦北枕大江南连黟歙诸山守土之寄所不可轻尔以文学冠于俊躔以治行最于左契乆去柱下重入脩门金华谈经发明王道摄空民部㑹计尽心上牍再三自请𥙷外大臣多称其美同列咸欲其留宛陵之城方谋郡将姑徇所欲宠以奎其贤嗣择师友而徙邻曁荣陟于禁途空永懐于甘㫖兹推庆典用贲幽扄尚妥尔灵益胙其后故妻陈氏令人制朕𥘉修郊类巳戒先庚之期㑹有边氛遂移建巳之月虽神釐之未受岂邦涣之可留某氏毓秀名门嫓德君子柔则肩于钟郝淑声轶于姬姜益䖍奉甞不克偕老锦韬象轴齐眉鬲一见之荣栢冡松阡刻蜜示九泉之饰庶几不朽右尔子孙陈巖肖礼部贠外郎制太上皇帝取祖宗词学之科新其名更其制始许公卿大夫之丗与登进士第者角其艺而选之尔襃然爲任子倡坎壈不振人咸叹焉再入郎闱处非其地南宫掌翰佥曰汝冝徃脩厥官以陟华近程宏逺太常博士制奉常有博士所以议国家之礼定公卿之谥名鬼神之祠也尔学耕文获驰誉校官曲台者畯秀之地徃㳺其间可不勉哉王刚中转朝散大夫制有司严考课之法积四载而应条从臣获异等之恩损一年而増秩合尭舜之陟典皆祖宗之茂规具官某以经纶之学而审是乎羲农以雅徤之文而朋休乎燕许再光禁路即长春官青琐黄扉所兾回天之力白麻丹诏可期掷地之声兹诹律以进阶匪诣曹而赍阀虽媿尊贤之道实存厉丗之公徃服宠荣益崇闻望郭振捧日天武四厢都指挥使制裔夷结难肆凶焰以方张莫府摧坚喜捷音之爲倡可无褒典用贲中权具官某识贯戎弢名髙勇爵抚鸣劒而抵掌乆抱壮图援枹鼓则忘身独潜忠槩兹率千庐之卫徃屯六合之城㑹妖祲之结蟠渉长淮而侵轶惟时瓜士首奏肤公鹤唳风声巳挫犬羊之气席卷霆奋遂増貔虎之威式表辕门之勲俾冠厢部之职伫期扫荡嗣有龙光崔臯正任观察使制孽胡入塞方议益兵莫府论功首闻禽敌冝朌襃渥以宠战多具官某自负鸷强咸推枭俊陈师鞠旅乆厉节于辕门折馘执俘屡书名于露板兹出千庐之卫徃屯六合之城㑹妖祲之结蟠渉长淮而侵轶惟时名将独奋精忠冒白刃以前驱挥厹矛而鏖鬪果能陷阵致彼退师巳标勇爵之勲特峻廉车之赏益思报効嗣有恩光唐司封贠外郎制冡卿之属其司七间者併省司勲故主爵兼两曹之事用得其材则吏无并縁之姦人无稽滞之叹尔行安节和恬于荣进爲郎则未乆也跻之前列合乎公言徃殚厥心以振其职知天台县王琰转官再任制天台之民件汝治行愿复借留三年守臣考其实以闻吾何爱一官而不徇斯民之请也益思尽力以望卓鲁蒋芾起居郎制国家之用人如工师之用材可楹者不可使爲桷可楶者不可使爲梲人物之英絶类离伦则一日九迁人不议其速録録无庸或十年不调人不叹其滞若是则选授公而衆职修矣尔以文艺登乎甲科以材器乆于省户国人皆曰尔有荀杨之学有屈宋之文当在华近吾方陟尔曲台寘尔词掖而训辝犹未出也左螭虚位非尔其谁冝爲徃钦哉以称吾超拜之意张进董江遥郡刺史制熊罴之士不二心之臣立斩将艾旗之功则信赏之行盖不旋日某有履锋之勇有徇国之忠茨湖之役渉水力战执讯获丑咸犇于率书之盟府陟以州旟益思捐躯用荅恩渥沈介起复权兵部尚书湖北京西制置使制属大事而当一面有鈇钺之可专见素冠之能三年惟金革则无辟盖君子知断恩之义在先王存变礼之文我求寳臣起之次某学广而足用材髙而不群四禁代言得上规姚姒之体三铨分职継前有马裴之称治行着于吴门威声耸于蜀道事靡不举人莫能欺适兹疆埸之虞正讲甲兵之问顾荆襄之重镇连江汉之上游羽扇纶巾頼周瑜之制胜轻裘缓帯谋羊祜以折冲夺其陟屺之哀授以防边之筭用尊莫府俾长夏官揔光黄湓浦之封是爲新制集歩骑舟师之衆咸禀中权宠使范以光前期戎翰之善后益摅壮略庸释逺怀吕广问敷文阁待制在京宫观兼侍讲制朕仰希尧舜三代之风乐闻诗书六经之说厥今帝幙尽虚讲读之贠旣得耆儒首寘咨询之列具官某言有坛宇性守宫庭能习是而胜非故闳中而肆外董狐古之良史甞立赤墀伯夷汝作秩宗遂闚紫闼懐章而去趍节复来陟西清次对之班修金华絶出之业国之治乱与臧否惟前言徃行之师学有缉熈于光明頼博物洽闻之益徃祗茂渥益振荣名莫延葚银青光禄大夫检校太子賔客使持节南丹州诸军事南丹州刺史兼御史大夫知南丹州公事武骑尉制率土之濵莫非王臣靡私涵覆九州之外谓之蕃国所贵懐来眷惟卉服之英能慕华风之美承祧有庆钖壤爲荣某浴义浸仁资忠履信心倾葵藿逺输就日之诚丗受丝纶不阙梯山之贡既处天伦之长冝称海峤之雄当兹似续之𥘉贲以便蕃之渥跻银艾禄臣之秩兼风霜宪府之官儗储邸之元寮陟勲阶之华品併斯徽数爲我遐藩噫尊君之道无它主乎恭顺抚俗之方有要务在温慈祗服训言益绥福嘏何俌权工部侍郎制朕履位以来劳人是戒苑囿服御无所益敢兴土木之谋技巧工匠精其能独治甲兵之噐乆虚起部兹得胜流具官某智略凑于朕前言语妙于天下人瑞有郑仁表乆侍左拗古事问髙仲舒兼司右掖王邸頼谈经之益中台分典选之权力陈宰路之有连愿匄它官而遂去顾博延于耆旧方自外来难近舎于文儒从其逺引惟冬卿之非剧虽姻党而无嫌兹用出纶俾之持橐其广立朝之誉益殚致主之忠王稽中起居舎人制左右史分主柱下班列甚清直造榻前谋猷可告言动资其良笔选用在于端人尔古训积于中而正论发于外不惮大吏风采凛然自台察而陟望郎繇郎闱而摄记注再盈旬耳即真之命佥曰允哉益思尽瘁以报知奖杨似循从事郎制边鄙有兴勇者当奋其力冨者当输其财而啬成俗体国之风无闻焉尔心不恤纬倾訾助军増秩出纶夸彼邻曲王宣防御使制朕志在劝功不爽出纶之信醲于用赏毎惩刓印之非具官某趫勐知名朴忠着节出竒设㐲夙藴深谋掩空击虚屡彰韪绩兹分王旅逺戍边垂扞襄阳之冲荐闻吉语严樊城之备咸奋鬪心用陟兵防式光戎幙益思吞敌以荅恩章任天钖左武大夫遥郡防御使制西师出塞咸有战多莫府上功式稽信赏具官某衆推劲勇自奋忠纯执锐𬒳坚乆居行阵斩首捕虏能立勲庸用陟遥防仍陞横品益图报効嗣有恩光陈伟节直祕阁制朕聘召元老尊彊朝廷优礼殊恩寔循旧典尓大丞相之冡子也一经之训不坠家声寓直瀛洲用作过庭之宠盘洲文集卷第二十一盘洲文集盘洲文集卷第二十二盘洲文集卷第二十二外制四皇后封赠三代曽祖吉水簿夏令吉太保制士有戴仁而行抱义而处其道可以致君其材可以兴事而官不过八品职不过黄绶储休衍庆在其后人三叶之孙遂母天下则宠绥先庙不一襃而巳也具官某行修于身名播于外恬于荣进漫仕下僚积盛德而流光致柔仪之鼎贵愍书甚宠巳跻亚保之班效霈先行庸正三公之册营魂不昧勿替引之曽祖母张氏卫国夫人制国家广显亲之孝崇告第之泽外庭之宰辅内掖之妃嫔皆得追荣其三丗矧敌体紫宸齐明羲曜者哉某氏懋徽柔之则秉幽靖之仪德配芳图克恭苹涧福流来裔爰正椒涂兹推泰畤之恩大开淇奥之壤禭以象服叠于幽扄祖谷太傅制朕登建坤仪助宣王化内有进贤之志歌周南卷耳之章外无出阃之言矫汉代长秋之敝推庆源之所自酌愍册而可行具官某令德蔼乎州闾逺识该乎今古有拨烦理剧之材而不得其位有爱人利物之志而独善其身集之慈孙俪乎皇极式衍曽沙之祉孰爲幽穸之光出帝传之䘏章宠庙祧之时享尚其歆服益右后昆祖母孙氏蔡国夫人制朕稽二祖之圣谟变一阳之元祀盖干德甞避于近晦淳化始行于上辛兹边鄙之有兴谋蓍亀而改卜虽神釐之未受岂邦涣之可留某氏性婉而明教贤以肃四德章于女宪六婣讲其壸彛妇道显融罔专钟郝之美孙枝盛大遂成隂马之家申刻蜜之新封表含饴之积庆其以蔡仲之国用光夏氏之阡父恊太师制和熹钟邓氏之庆不及护羌之存窦后登汉掖之尊巳结观津之恨兹值边畺之事未行郊畤之仪预出恩章敢遗戚畹具官某躬履五常之行气备四时之和抱材不享于脩年委祉遂绵于后嗣爰有息女以升中宫咏任姒兴周之诗监于史法春秋襃纪之义禭以师垣精爽如存宠光无斁母赵氏福国夫人制孔子叙诗以后妃居三百五篇之首涂山娀㜪姜原任姒所以助三代之兴也今朕得淑哲以隆内治则母氏之训可忘乎某氏庄靓凝姿徽柔缮性出自公族分玉派之余辉嫔于德人恊鳯鸣之吉兆笃生良女遂履纯坤永怀䣛下之慈孰尉宫中之念讲阳陔之庆典开长乐之脂田尚其重泉歆此褒禭张绶潘景珪贾选大理评事制廷尉平断天下之狱而贠少事丛虑请谳之稽逗也益者三人庶无旷职尔等明习律令秋卿以爲言徃充其官思踵平廷之羙唐仲友祕书省正字制刘晏言天下之文惟朋字未正朕旣擢尔父于风霜之地破党与之私矣尔弟兄鼎立白眉最良发䇿玉堂奏篇甚善冝居中祕雠校群书归休从容必无异同之论王时升权兵部侍郎制朕招延俊乂列布禁途庶几献纳论思得厌难折冲之略咨诹谋度闻安民和衆之言顾武部之阙人稽佥谐而出命具官某秉中庸之德着朴茂之称版部斡旋合研桑之心计辅藩抚字踵龚召之遗风节费用而府有余财勤簿领而庭无逋事未奏㑹稽之最巳劳宣室之思聚天下之兵朕方修于戎政率夏官之属尔其治于军防式竚良图用禆上䇿无使立朝之誉减于作郡之时翟贵妃封赠三代曽祖丗俊太子少保制国家广追逺之孝崇告第之恩外则三公上及其曽门内则四妃可覃于𥘉室宠光之渥存没俱荣某翟方进之孙班倢伃之祖雍容孝弟之行佩服诗书之言旣抱器之甚良乃埋光而不耀庆钟来叶仪次中闱兹逢郊类之期先漏泉扄之泽惟春宫之亚保盖朝路之巍班尚其营魂知此愍册曽祖母孙氏齐安郡夫人制朕郊祡巳具边祲是虞稽皇祖之旧章卜长嬴之首月预行庆典敢后外姻某氏温靓呈姿柔眀宅志佩帨奉茞兰之献锜筥絜苹藻之羞盛德所延后人鼎贵繇八月良家之选冠四星天极之躔兹以显亲之恩得推饰壤之泽禭之象服钖以脂封廼其有知尚克嘉此祖思成太子少传制朕敷求邦媛光賛坤仪夙有淑声継樊卫二姬之行内无私谒非许史三王之家推厥庆源贲之䘏册某评髙月旦节挺岁寒以利物而存心不逢辰而诺仕冝笃孙枝之祐遂登妃掖之尊兹有蜜章用光先庙亚于储传禭彼泉途想其如存服之无斁祖母张氏和义郡夫人制朕𥘉䖍郊类巳戒先庚之期㑹有塞氛遂移建巳之月虽神釐之未逆顾邦涣之难稽某氏毓粹名门俪德君子柔则齐于钟郝美声轶于姬姜庆绵再叶之英位冠四妃之上于沼于沚生能絜于苹蘩如山如河没遂荣于翚翟光灵不昧永庇后人父益太子少师制天官书中宫天极其句四星大者爲正妃余则后宫之属也王者求河睢之德卷耳之志者使之宣嫔则而应干象于是有漏泉之泽及其三丗之庙顾于显考不厚可乎某秉青萍之器挺楩柟之材䄂手林泉不得其位笃生淑女遂亚柔坤以孝敬而事慈闱以谦约而谐椒屋六寝之间靡人不称其以官师之册禭于幽陇以展其报亲之心呜唿休哉母刘氏咸寕郡夫人制圣善之爱其女以图史之戒丝枲箴纴之事谆谆焉诲之于䣛下旣齓又䈂矣廼见其入禁掖登元妃光大门闾艳于戚畹今也服澣濯之衣以六珈副笄归而夀其亲不亦荣乎某氏其仪庄靓其德懿柔祀其先尽执笾之敬事其夫得举按之恭有女甚贤蔼然内范报厥母训洊出恩章兹裂冝川之疆式开汤沐之邑门楣之语验于是矣吴盖妻赵氏越国夫人制朕将燔郊燎偶警边烽祖武可遵甞讲上辛之卜神心斯荅冝改长嬴之初虽未逆于厖禠爰预行于庆典某氏仪容庄靓德履肃雍母训少成循八篇列女之戒壸彛交播爲四姓小侯之师苹藻絜烝甞之羞滫谨尊章之礼如賔有敬偕老则荣兹崇鸾诰之封益示鱼轩之宠越爲大国冝尔室家王逨直祕阁宫观制册府上应东壁之躔吾七略群书充仞栋宇寓其直则与挟卷拂蟫之士等非絫岁月巧宦游者可得也尔明经博古于文辝一再超迁骎骎显列寘之郎位弗安厥居予之郡符匄闲愈力以其甞入諌坡故贴以美职遂其归心盖吾于言事之臣常委曲其恩意如此李若川权刑部侍郎都督府参賛军事制朕慕孝宣综核之政推帝舜好生之心念画地爲牢毎虞其轻入故吞舟之网寕失于不经眷求时论之英俾作秋官之贰某性资闿敏谈辩纵横沛然理剧之材辅以传家之学乆徊翔于外服甫轩翥于近班治赋版曹弗笼天下之货賛筹督府能寝淮南之谋身虽在于戎亭位不虚于禁橐解严可兾践职有期五刑之属三千在成康而能厝一岁之狱数万惟于张而不冤致吾空圄之隆頼汝立朝之效张运知广州制二广之区五羊最大药洲蒲涧民有嬉遨之风龙户马人政以抚柔爲上得此良翰起之丛祠具官某藴盘错之材去表襮之饰法家谳狱解宻网之秋荼禁路理财腐太仓之红粟把麾而去歌袴可嘉念南服甚逺于朝廷故连率毎艰其印绶傥风移俗易令孚黄木之湾则海宿山行害去緑林之盗徃副朕指益殚厥心陈正同赠四官制朕礼优法从恩笃臣邻晩节挂冠巳徇归田之请一朝易箦罙兴移壑之嗟爰有䘏章告其居第具官某风槩方整机猷硕肤蚤腾誉于畯𡵨遂致身于荣路贰秋卿之禁橐知胜残去杀之仁承天㫖于筹帷有排难解纷之助把麾而去歌绔甚休忽惊垂尽之言空轸云亡之悼増之四秩饰彼九京没而有知歆此无斁潘景直祕阁致仕制大夫七十而请老古之制也近人耽禄廼钟鸣漏尽而不知止吁可叹哉具官某学道洗心声中其实蚤入京都垂上华辙晟府典乐禄臣司光皆当时之遴选退休林壑亦旣有年遗荣抽簮无玷终始中祕之直非贤弗居光尔桑榆用迎夀嘏李㻬常仲循资制尔沦胥异域乆厌腥羶挺然来归亦着功効进秩有命夸组和门益思尽忠用荅天涣佥书枢宻院钱端礼封赠三代曽祖暄秦国公制钱氏有德于吴越之民上天右之宋兴二百年间枝胄蕃衍重龟袭紫爲搢绅望族运筹帷幄祖孙相继发祥钖羡厥有自来具官某得传家之学藴迈俗之材入聮禁途分司㑹之剧职出颛方面畅柔逺之英规搢绅髙其令名史䇿纪其遗懿惟厥显考光辅两朝迨今三叶复登宥地天之报施可验不诬大师维垣巳崇愍典四塞之国载钖蜜章是爲有后之光益笃无穷之祉祖驸马都尉景臻大寕郡王制宋有天下凡将相之子勲贵之家以选而爲副车者无虑数十百人虽公圭将钺生极其荣而甲第绮𥜗代袭豪侈求其来裔卓尔不群秉枢翊政光于三阶者未之有也具官某永昭陵之禁脔异姓王之闻孙谦畏慈仁白圭无玷享沁园之奉而有声于戚畹传金籝之学而善训其后人冝有孙枝致身两地丗德之懿瞻前无隣爵秩旣尊叠禭泉壤焘以新社隰爲乐郊尚其如存服我休命父忱庆国公制昂霄之木不生于培塿之丘纵壑之鱼不出于蹄涔之水公侯之子孙钟前人之盛烈受髙门之美䕃奋然有立爲国光煇者所慿厚也具官某天姬之嗣休有德名乐善履谦白首不变教忠之训咸仰义方陟我几廷实尔贤息延登之始饰禭有常表其流光胙国于庆式増庙祏之宠且慰烝甞之思妻髙氏和政郡夫人制刘向採取诗书所载贤妃烈妇兴国显家可法则者爲烈女传后之秉直笔者莫不䌷管之书序鹊巢之德以足一代之史盖妇人不出房闼美闻于姻党则名逹于州闾至于垂之竹帛自微以至着非一朝一夕之力也某氏桃姿兰行华阀之英虽有姬姜孰如贤范必娶髙国偶合前言主馈奉甞肥家尽善辅佐君子至于掌枢翚翟之封以荣鸾诰岷峨之壤载启脂田享其偕老之荣益修内助之德左仆射陈康伯祖居仁越国公制朕霖雨之思贤佐复正台衡舟楫之济巨川遂彊国势虏帐变发蒙之语边氓谐咽哺之欢式衍庆源用覃先庙具官某仁义根于心术孝友得之天姿懐利器而不施彯华缨而漫仕惟邦之桀实尔之孙禭以维垣厥封康叔之国贲之新册大开勾践之疆音徽不遐尚克嘉此范成大祕书省正字制瀛洲英俊之躔也中兴以来未有父子踵相蹑者尔学赡而文缛阯美于前人益观异书以正鱼鲁之谬吴揔右朝奉大夫制西师出塞日辟故畺中禁䟽恩用酬茂绩尔顷居莫府办治文书靡盬夙宵军行有頼第劳増秩少示宠光益思竭忠以济勲阀邵及之福建运判制分道置使民之休戚系焉自昔用人或私其党朕比下令必对于文陛然后命之盖敷奏以言明试以功之意以尔吏能可取治郡有声予节闽川廷无异论故使汝便道奏事而丝纶不惮于先出也戢吏惠民转输不絶俾七郡无不革之弊乃称澄清之职巩衍大理正制朕虑法吏吹毛不循三尺棘寺之属详于用人尔决谳之乆以文母害其听狱成思继平反之美户部侍郎朱夏卿父胜非鲁国公制鲁人类帝用骍刚于上辛汉代祀天歌朱明之雅乐朕稽前王之成宪遵烈祖之旧章偶四鄙之多虞变一阳之大礼先歛中坛之福广爲幽穸之光具官某名闻华夷功在社稷再安国歩扶日毂于天衢具赫民瞻应星符于台路有嗣贤之分鼎贰禁宻而筭鞭尉其陟岵之思出此漏泉之泽不改师垣之禭大开阙里之封尚其英灵歆此愍饰兵部尚书沈介故母莫氏赠硕人制人子有吹棘之难创鉅痛深顷歩不忘哀慼惟金革之事起之于服舎则先王许其变礼盖移孝爲忠不以家事辝王事也某氏四德兼全六婣所则相其夫犹乐羊之室仁其子得鸤鸠之风兹因边鄙之虞夺尔执丧之嗣郊丘有霈少塞沉忧音徽不遐知有䘏册又所生母阮氏赠硕人制汉文帝以黄龙见成纪始下诏议郊祀礼官曰古者天子夏亲祀上帝于郊廼以四月幸雍祠五畤今朕以边事展期盖亦有合于古也某氏其性婉淑其仪庄靓廼生令子爲时显人入从出藩巳尽立身之羙冬温夏凊莫酬飬志之诚式尉孝思用推愍典母慈如在尚克享之盘洲文集卷第二十二盘洲文集盘洲文集卷第二十三盘洲文集卷第二十三外制五王之望端明殿学士提举江州太平兴国宫制朕图回治道招显时髦纵壑相湏聚精神于左右坠渊爲戒全进退于始终钖此明纶贲于近辅具官某降材足用抱器不群茹古涵今明于先王之术夲仁祖义列于君子之林蚤歴通阶屡分剧职召节逺来于巴蜀戎旃特揔于江淮言兵体之三章自许兴邦之䇿坚帝意以十事载嘉尊主之忠廼繇諌坡遂躐政地兾素懐之底绩能剸任而有爲命其复徃视师阔焉乆不闻问国人皆曰可去谓尚出于私心台评以汝爲倾殆弗容于公议念股肱之旧弼推体貌之优恩卑以真祠班之祕殿俾遂燕间之志当无喜愠之容噫孔子失之宰子盖知人之不易成汤至于帝乙何谋国之皆贤其服宠光尚思报塞敷文阁待制朱翌左朝议大夫制三年而计群吏若稽陟典之文絫日不离小官独减从臣之考兹恊铨曹之格实彰名器之公具官某学问淹该词章典赡右拗书事马迁有良史之材西掖出纶苏颋爲代言之最论思皆夲仁义吐茹不以刚柔厄彼䜛波乆于炎峤晩逢更化连命承流抚字不讳其劳循良无媿于古虽奉祠而飬气盖迁秩之应条其服明纶以畅荣问韩彦古太府寺丞制吾以北鄙有衅命尔视先丗之部曲以图上其方略尔奋然愿行无避难之色归奏便殿雍容可观顾虽摄事郎闱而雉监犹湏女也司府之属俾复其旧徃践厥官则朝有着矣江淮都督杨存中父震秦国公制古语云三代之将道家所忌傥丗济忠义则福禄鼎来逺而有耀矣道家之忌岂其然乎具官某弢略传家尽力边圉父子死敌名藏金匮天之报施乃在嗣贤乆典㦸卫受知两朝以槐衮斋旄而赐真王之履以碧幢黄钺而颛督府之威兹遇郊釐益光祢庙咸秦之国载彻旧畺英爽不亡尚克嘉此王天觉循资制兵出西方人百其勇第功行赏小大不遗尓名在辕门战攻有绩进秩一等用示恩荣王师心知湖州制朕廵守三吴以苕霅爲藩辅畴咨九牧欲召杜之人材得此良翰谐于佥属具官某望实髙嶷材猷硕肤再登献纳之班独抗忠嘉之论孟容还制多士想闻其风山涛执铨人物各爲之目郡章再绾帅节五移拔薤夲以抑强严霜可畏憇棠隂而听讼白日显行凡牧人御衆之方无擿埴索涂之患兹选吴兴之守孰踰禁宻之英頼善政有以抚绥则斯民不复愁叹徃振其职永孚干休虞允文父祺太子太师制蜀道文儒之林也在西汉时严马渊云禀灵江汉擅声四海后来仰之如庆云景星曽未闻父子継羙及致身鼎辅者我宋勃兴异材间出髙视前古丗载其英具官某包括群书洋溢嘉闻登名月窟仕不隆振储休子舎大其门闾光践鸿枢兼握政柄聚精㑹神景行䕫卨宫师襃禭制墨未干兹讲神釐复申䘏册以彰教忠之训以尉显亲之心没有知也尚荣享之周时䕫路运判制蜀道去朝廷几万里吏有諐邮御史风闻所不及民有冤枉不能践理匦及台省之庭与我仁民而戢吏者其唯贤部刺史平尔文史足用称有吏能蜀人也又甞治蜀之郡习于蜀之故也握此漕节是必振其职矣张宗益起复武翼郎充殿前司将官制朕轸念勲臣録用其后岂无苏辛父子爲时而奋乎尔父山西将种有畯功于胊山我懐英姿拊髀屡叹故夺尔苫庐处以交㦸其思报国无忝前人张子盖妻封国夫人制朕考功伐而思虎臣旣襃其禭又擢其孤犹以爲未也顾其平生忠义不以家爲者皆伉俪之贤有以相贰之某氏端肃之行柔明之性称于宗党冝其闺门子盖汗马边城婴疾不寿使尔有未亡之叹而感伊威之诗也兹广脂封胙以成国庶几乎石之意薛良朋知临安府制尹京之任亦难矣赵张三王擅名于汉后丗犹议其明者伤于太察严者伤于太勐鲜克有终殆以是乎国家之都上京也尹正者皆辅弼之储其望崇其权重可以不惮大吏可以不避彊御懐私者不得而挠之依势者不得而揺之故其威易立其政易成今暂跸呉中名同而实异责重而势轻故居之者爲尤难尔整烦拨剧𥙿而不迫接物处事和而有立使节州麾名震中外靡人不以尔爲材也畴咨四岳擢尔大府当官而行思善其后赵涣江东运副制都城之外其权重者无出于部刺史百吏之升绌一道之戚休系焉寛则人无所惮蔽则万事不理勐则泽不下流傲则情不上逹传不云乎过犹不及二者之失等耳尔材而甚徤人谓素刚屡乗使轺亦旣白首今予命汝持江左之节平其心守其局则汝之职举矣吴芾吏部侍郎制朕畴咨舆诵品覈实能与其弹压都城劳以牒诉倥偬之事岂若澄清选部振其铨緫公平之休弊必务于尽除任弗嫌于数易具官某识䆳以敏材周而通再入中台乃率秋官之属曁居东省甞分夕拜之权择良牧以尹京辍贰卿于司列甫踰月律巳播治声虽称职可嘉在前孰出其右然审官旣阙至今未得其人妙简周行俾寻故歩夫镜明则尘垢不止衡举则轻重罔遗惟吏姦有钤制之方则仕进免滞淹之叹益行巳试之効用广无穷之称黄钧国子正关耆孙国子録制朕惩省官之非广翘材之路博士贠咸复其旧辅臣谓尔通经术善属文西州之英也召对可采列之学职勉帅以正无负推择周用之循资制朕以慈闱有天地之德顾无以报之日者奉寳册尊徽称办治之吏序劳进秩尔其一也祗此恩涣思称所蒙钟丗明复直徽猷阁知庐州制合肥重镇也新遭兵革之难民失其居朕诵鸿鴈之诗谋方伯之寄命从臣御史公选可胜任者尔翔歴中外乆有能名荐牍鼎来佥言无间兹用起尔谴域卑尔帅节还尔美职尔其以诚报国以仁抚民以智守边以材集事使归者辐凑闾里熈熈田畴日辟则诸大夫无失举之责矣汪澈端明殿学士知建康府制十国爲连莫重髙牙之寄两都相望实兼留钥之雄爰出华章式崇旧弼具官某量包山薮识并蓍亀有贯穿今古之学而尊其所闻有酬酢事物之材而见于歴试忠臣谓之骨骾独振台纲执政其犹股肱甞参国论制荆襄之颛阃销疆埸之外虞乆憇丛祠甚淹逺业兹听舆人之诵俾还祕殿之班䕶我日畿鎭夫天堑惟虎踞龙盘之壤莫府旣尊则鸡鸣狗盗之姦非谋自寝徃圗绥抚用副倚毗姜诜两浙运判制王畿千里外台耳目之选非它道比也以尔乆于宦路绰有能名掲节闽川及瓜而代畿漕阙贠肆以命汝惟明则能察吏姦惟公则能革衆枉惟勤则能办王事母徇私以干誉母媚上以害民十目所视可不勉哉倪偁太常寺主簿制簿领虽卑奉常盖礼乐所自出有列其间则与闻稽古制作之事它寺不可同年而语也尔强学好脩乆率多士俾造稷嗣益观所长钱端礼参知政事兼权知枢宻院事制朕居域中之大以天下爲公念立政之惟艰孰称前疑之任傥量材而可倚难拘左戚之嫌书賛稽乎人情典故存于国史具官某学该古训名着清躔忧时极饥渇之思致主出忠嘉之緼下王恢之议终始未甞异同成魏绛之功南北以之休息自登右府兼賛中台见施置之无私喜规橅之可乆都俞契合犹伯牙之操递钟典领雍容盖庖丁则有余刃其参国秉共立邦基仍尊帷幄之筹匪专爼豆之事家声不坠臣节甚休噫二百载而中天欲显祖宗之烈三十辐而共毂所资辅弼之良勉奋尔庸以济于治虞允文同知枢宻院事兼权参知政事制朕仰承慈训光绍庆基经武整军莫重夲兵之寄移风易俗常懐修政之难时有异材助吾上治具官某学周贯变识緼经纶运堂上之竒兵方显兼资之略扫舟中之敌国遂成无竞之功兹陟宥庭仍禆政路巳见賛襄之効庸知宻勿之长离娄烛千里之隅物情难隠栁下奋百丗之上时望浸髙冝副斗枢併参天縡所頼股肱之助无复毫釐之差噫衆贤和于朝当法臯䕫之迹一相处乎内非专周召之权益展英规用隆华问王刚中端明殿学土佥书枢宻院事制国家以得贤爲重人臣以逢时爲荣况登四近之班实应三阶之象惟邦之彦非朕可私具官某诚悃无华特操不倚学有根柢而抗以髙明之识言无枝叶而发爲典则之文附翼攀鳞蚤从容于宫邸扪参歴井独振耀于藩垣趍节召而复来听履声而可识虞夏之书浑浑尔方推禁苑之长伊望之业凛凛乎冝陟筹帷之列所资忠力同起治功噫尊爼可以折冲盍茂明于上䇿股肱其惟执政无专羙于前英徃体至懐奚俟多训魏昻魏昌承信郎制尔父尽忠报国死于行阵恩及存没不一而足咸卑命秩勿隤家声胡昉直祕阁知盱眙军制边城新遭戎马之难劳来凋瘵必惟其人尔少长淮壖习知风俗寓直中祕超分郡符无轻一障之乗遂媿鸿鴈之雅鲁訔太常丞周舜元太府丞鲁可封将作丞制九寺三监之属甞合丞簿爲一今还其旧所以开捜材之路也訔决科之乆逹于礼文舜元名卿之子习于财赋可封学古而仕干用有称爲官择人分佐其长各思尽忠无或负丞唐辂大理司直制狱人之司命也吏或巧心析律髙下其手使无辜者遭刑罚岂爲民父母之意哉故选儒臣爲司直所以申其枉也常思名官之㫖则人无冤矣龚滂国子正制襃衣博带之儒露其颕者咸集于胶庠表正之官未易居也尔博古知今郷曲有誉力行所学用副选抡祝闵利路运判徐人杰江西提举常平制部刺史握澄清之柄动揺山岳震慴州县用匪其人下则受弊尔闵夙有吏材再任蜀道就持漕节以饟王师所以省送徃迎来之费也尔人杰儒林之老乆列郎闱俾陟仓台以临江右所以徇更迭𥙷外之请也䋲姦擿伏思振六条寛我逺懐时尔之职陈辉知广州制畨禺爲一都㑹象犀珠香之凑见者惑之贪泉之诗所爲作也遐萌鬲于朝廷连率系其休戚必得文武威风知大体者廼称其选以尓老于宦途饰以儒术苏枯锄彊勇于去弊旌旗盖海南伯甚尊卑尔重权用竢报政思济斯民以称朕仁不异逺之意竹友直循资制日者宿衞置使大开莫府尔名在籍中厥有赏典进秩之荣国不失信韩悫胄循资制国家除戎器以藏武库甞下诸郡作甲尔能勤其官先期趣办爰进一秩示信赏也左迪功郎龚揔父绂封右承事郎制朕以孝治天下推紫坛之泽于有官君子凡鲐背鲵齿之老有子列于仕籍者咸得而宠光之尔脩身齐家旄期称道义方之训着于郷䣊载増命秩以爲尔桑榆之荣马希言太府寺主簿制有列于朝者搢绅之选况九寺之属乎尔揔领工巧劳于办职司府勾稽肆以命汝徃佽而长益勤其官胡坚常直祕阁知盱眙军制盱台新刳于兵数月之间郡将三易遴择其人将以徕流亡而通玄市尔賛贰京邑咸谓有材召对便朝占对可喜寓直藏室卑以虎符能振其职则吾无北顾之忧矣洪蒧大理司直制法家者流或用刑定罪安忍深刻失先王仁恕之意司其直非儒者安归乎尔名父之子颛门擅业徃践其官必能以古义决疑狱也袁震循资制日者北鄙有衅慈宫视师江上凡扈从之吏无小大毕进其秩尔名在籍中冝受兹赏李晖降官制尔掌征商之事课损于常冝在大谴之域又讼其僚验之无实并按尔罪欲不惩可乎夺官一等省我寛科朱华孙降官制尔爲县大夫吏有乞取之姦而懵不之觉缗钱㑹计差舛岂无雀䑕之可疑也寕失不经姑用贬秩服我寛典思盖前愆知贑州赵公称复直祕阁制朕慕西汉良吏之盛故信赏必罚循名责实祖述孝宣之政尔顷坐小过失中祕之直旣更大眚而治声逹于朕听还尔旧物思所报焉盘洲文集卷第二十三盘洲文集盘洲文集卷第二十四盘洲文集卷第二十四外制六张孝祥复集英殿修撰知静江府制炎峤分疆八桂独爲善地有唐重外九牧多用词人我得良翰可寛逺虑以尓性识超诣学问纷纶抱昻霄耸壑之材利歛咢淬锋之器广廷对䇿诸老生莫敢抗衡两禁代言它学士至于阁笔典股肱之剧郡掌管籥于留都治有能名庭无逋事睠遐萌之未艾咨南伯而匪轻稍还论譔之班徃重蕃宣之寄椎埋或奸法令当去渠魁淄蠹之在州闾盍新轨辙国湏贤立吾不汝忘李珂改官制仕者满六考有荐者五人然后脱身小选亦可谓难也巳矣尔好学能文甞见推择便坐赐对详整可采跻之王官非常典也思我恩渥有以称之刘芮湖北提点刑狱郑丙湖南提举常平制部使者分耳目之寄职有剧易而澄淸之权等耳尔芮恬于埶利论议不阿尔丙材资敏明知民疾苦持节重湖盖未乆也易地而处佥曰允哉或揔岸狱之柄或行歛散之政使人无冤事无弊则惟尔之休张训通复官制失律丧师罚难苟免眚灾肆赦泽所不遗尔乆隷戎行甞劘敌垒治弃甲曵兵之罪巳严诛推息黥𥙷劓之恩稍还旧秩勉图后效用盖前愆魏彦转官制山越弄兵骚我岭表尔控弦擐甲力挫妖锋解围禽敌厥功茂焉爰陟荣阶书之勇爵益图忠报嗣有恩光刘淑赠官制尔气吞群盗履刃登锋拳勇无前没身流矢爰加禭典併録遗孤三泉有知朂此恩涣孙谅转遥郡刺史制群盗蚁聚五岭麕惊逺闻献馘之音可后踰时之赏尔精忠自奋沉勇无前独提虓虎之师遂清狡兎之窟卑之州绂夸尔戎旃当令黄木之湾不见緑林之迹益思功效嗣有恩褒吴掞转五官太府寺丞制太府掌贡赋之贰而颁货贿于受藏之府盖周之旧官也尔材器庄粹佩服义方万里侍行西平有子俾丞九寺仍陟五阶用増济美之休且示襃忠之眷徃渉其笔以对恩光吴抦转五官直祕阁赐紫章服制朕注意元戎逺驰召节晋昼三接未尽襃赏之意尔教忠有训称其家儿躐进文阶俾直中祕仍钖金章之宠式増綵服之光周梦若母许氏封孺人制朕踆祀紫宫推泽遐迩彯缨仕路者其亲九帙则有圭组之荣与夫汤沐之邑所以教天下之孝也尔壸范之贤择邻有训厖眉华发逢此恩荣用増三釡之欢以彰四德之报莫延廕承信郎制尔弃其故土慕义来归载嘉忠忱冝有襃异俾跻仕版用示恩荣彭昇贵州刺史制右列以遥郡爲荣非异恩不能到也尔甞扈慈殿积有勤劳宠之州旟冝思忠报王瀹浙西提点刑狱窦敷潼川运副制坤维吾西土也距朝廷且万里吴中吾驻跸之所也外台去天才尺五朕视其地如户庭视其人之休戚如一身未甞有逺迩之间分道置使厥选匪轻尔瀹甞持闽节有澄清之誉兹用命尔察刑于近畿尔敷甞典蜀郡有平易之政兹用命尔转漕于旧壤能使民不冤用不乏官不媮吏不蠧则尔之职举也薛鳯国子正季翔太学録制士不逺千里而来使其渐摩道义循服规矩则表仪之列可非其人乎尔鳯尔翔儒之秀杰其推正心诚意之学以助我长育之教魏吉甫大理评事制孔门髙第片言可以折狱周书有训两造然后听辞尔详练法令冝列理官钦哉钦哉母寕上下其手凌景夏复敷文阁直学士制朕礼神颂祇巳用上辛之吉涤瑕荡垢率循令甲之常惟时从臣未获旧贯爰推茂渥实采佥辞具官某识邃经郛量函德宇出入乆乎中外声名着乎迩遐重镇撞牙遏边冲于尊爼清躔听履振公道于铨衡顷出多言退休间馆兹广泰坛之泽俾还内阁之班徃服纶恩以需节召资政殿学士湖南安抚使黄祖舜转一官致仕制轻裘制阃逺驰茸纛之声方幅叩阍遂露抽簮之请勉从雅志用出襃书具官某识洞眇绵量苞广博糟粕不胶于𥿄上经纶自得于胷中有嘉忧国之诚屡纳庇民之说荣跻枢极陈㤗阶六符之经任重藩垣修方伯连率之职正仰折冲之効遽髙知止之风眷此老成闵劳以事増之品秩式宠其归徃佚郷枌益迎夀祉李如冈磨勘制三年而计群吏若稽陟典之文絫日不离小官独减从臣之考兹恊铨曹之法实彰名器之公具官某识探道原智优治具司刑禁路鞠茂草于圜扉敷惠藩方美甘棠于南国奉丛祠而通志増华秩而应条徃服恩纶益休广誉梁俊彦转遥郡刺史制朕患陟典之滥或公其法自贵近始所以奉三无私也尔蚤齿儒林通于文史典司宫维能勤其官环列序进训齐有赏州绂之荣与类等益思忠恪以对光宠周葵封冝兴县子制朕嗣守洪基肇禋紫畤当路寝斋居之日霏雪甚繁曁閟宫朝献之辰隂云尽解克踆熈事爰布庆条若时旧德之臣冝出明纶之命具官某深忠许国遗直事君非尧舜之道不陈同熈庶绩殆筦晏之佐弗及咸仰贵名属三岁之亲祠值四郊之多垒建改卜之议能稽皇祖之成规迓㳙成之休遂展㤗元之大报㑹有燕闲之请莫陪显相之仪兹举典章用开爵邑噫致齐侯之胙有考旧闻受宣室之釐敢懐专郷益绥吉履用对恩表王之望封襄阳县子制朕遵旧规于二祖变熈事于一阳启蛰而郊恊鲁国骍牺之祀获兽以馈若汉代白麟之章旣蒇上仪用推庆泽具官某忠规致主壮志絶人闚紫闼而攀台阶荣跻四穆天縡而经国体宻賛万几缅惟㳙选之辰实参改卜之议偶休间馆莫相明禋兹䟽谷璧之封乃荒菜食之邑噫百神咸秩已格嘉虞之休万福来同敢懐専乡之意更绥吉履益对恩煇黄祖舜赠五官制禄贤裦德稽载籍之隐恶崇终存有邦之典令若时畯望尝列辅臣方览挂冠之章忍闻易箦之语告其居第出此䘏书具官某器局沈深风规直谅传孔孟圣贤之学入渊骞德行之科卿佐是谓股肱乆运中枢之画爼豆甞闻军旅爰分方面之权羽渊忽梦夫黄能长沙果集乎子鵩命之不淑识者咸嗟用増幽壤之荣沓进文阶之品尚其不泯歆此犹生刘立等转官制尔等顷以军兴奔走邮置冝推赏泽用奖劳勤髙邮军立功人转官制淮濆之役氛祲盘结尔等或𬒳甲战野或衘枚攻营第赏襃功咸进阶秩益思忠力以对恩荣权洮州赵令结妻包氏封令人制尔夫身留异域而王师薄于城下尔能率军民望风归义忠壮如是女史所无冝钖令名以开脂泽使妄男子知所媿焉杨贵等转官制西陲受敌百将同功尔贾勇奋忠斩首捕虏幕府差次冝陟荣阶徃服恩光益图报塞吴益转右朝奉郎制朕惕奉慈谋光临寳祚甞覃中外之庆靡分大小之臣具官某接物惠和宅心端栗披寻竹帛知师友之渊原怡飬丘樊玩烟云之舒卷顷阶戚党蚤缀从班获逢嗣服之恩实应迁官之典益思谦畏用保宠荣薛良朋进职制人主以八柄驭群臣子夺废置犹雨露雪霜不可以偏废也二浙岁悪不入民多菜色朕隐悯流徙食不甘味故坐视不恤如嚞如康祖如宥之者则绌之奉使称职如訔如者则陟之尔奉行不懈赈捄有劳顾不赏可乎进直河图尚勉之哉姜诜进职制朕哀凶岁之民殍野之虑捄菑之䇿靡不施行王城之外流亡四集今旣数月矣幸而生存则可以返其田庐有司劳于振䘏者以次取赏寕过于厚所以劝勤事之吏庶几虖广我仁民之心也尔阅视赒委不懈厥职道山之署时谓优恩益思其终以称群论韩彦古转官制日者聚饥民于四郊分官吏禀鬻致医药尔摄承民曹实参其事今生者可归第劳出赏増秩一等以劝后之济斯民者吴掞驾部郎官制郎位上应干文爲朝廷华辙尔有列卿寺训墨未干跻之司舆时谓异渥所以彰乃父教忠之美也惟尔行安而节和必能恪居厥官以称朕意阎安中中书舎人制朕考三代以来在两京最盛文章焕焉可述莫非尔雅之辞号令罔有不臧𥘉无替否之迹追还古始有待髦英具官某学阐丘坟声谐韶濩决科文陛切直冠夫诸儒掌翰仪曹光焰夫辈介然有守卓尔不群自入贤关新学法挟䇿负素者争亲平模范躐缨整襟者咸中乎规绳惟禁路之择材辍师资而爲诰虽出纶出綍欲求润色之工顾爲纪爲纲尤頼论思之助徃践厥次时惟休哉赵伯强承信郎制尔父蒙盾援旌殒于行阵録孤之泽所不可遗徃即官聮式思所报叶颙磨勘制八柄诏王厥分爵禄之等三载考绩率循法令之常虽列从班必遵彛矩具官某赋材硕大迪德忱恂蚤环辙于官𡵨晚垂绅于禁路秋官断狱议者谓过于张文部典铨时号后有卢李兹因㑹课实应迁阶庸出丝纶之襃庶増笔橐之重徃祗茂渥益广休声刘仪鳯磨勘制设六卿之官是爲迩列考三载之绩盖踵前规若时禁宻之臣亦限吏铨之柄具官某渊原种学典雅摛词自挥翰于南宫即主盟于北苑司马掌九伐之法厥有㢮张太史成一家之言正资笔削兹因㑹课实应迁阶𥘉非不次之恩庸示无私之典徃祗茂命益畅美声吴璘判兴元府制汉中巨屏实蔽极边关外重权母踰元老出兹言綍新彼辕门具官某名以忠闻功因武立凛凛中坚之望畨畨上将之元建方函谷以西寛逺顾雄心于狼望之北独藴壮懐兹载戢于师于庸近移于幕府九命作伯孰先倚爱之亲十国爲连益頼扞城之助副吾注意知汝匪躬徃究英猷奚烦多训王大寳礼部尚书制朕逺览周书尚猷询兹黄发若稽虞典畴咨汝作秩宗复起老臣甚谐舆诵具官某抗髙明之识驰魁垒之名紫橐峥嵘孰并驱于禁路皂囊剀切殆独歩于諌垣雅操不移髙风易退方奉祠而均逸忽上牍以遗荣缅懐骨骾之英浸劳梦寐之想逺趍一节旣无俟驾之淹载钖兼金寕有挂冠之执爰蔽朕志俾长春官盖进德以尊朝期用儒而益国讨论礼乐岂止玉帛钟鼓之云献纳箴规庶几几杖盘盂之戒徃祗厥位惟尔之休方滋权刑部侍郎制朕俯酌人情若稽禁罔前之所是着爲律具存画一之章尔曰勿宥惟厥中斯济登三之政比申细札用戒祥刑畴咨明恕之才俾揔平廷之柄具官某緼沈深之识擅盘错之能使节州麾殆艰难之歴试民风吏蠹无介之可欺舆议皆称其贤三纪乆劳于外冝持紫橐遂贰秋官夫法令譬犹江河盖易避难犯之义若文书盈于几阁有竒请它比之姦巳扄鐍乎两端唯科条于三尺其推朕意母忽狱疑竚而称职之休成我知人之哲王承祖等转官制尔逺随戎莫来造帝庭用陟官聮以示还归之龙唐国子司业制古之君子经爲人师行爲人表故居一乡刻一郷化在一国则一国治今朕罗天下秀异于成均侈𬒮方履誾誾秋秋然不但取其庠声序音之盛爲美观盖欲飬材器备官使也以尔禅颛门之学髙月旦之评入朝十年恬于埶利弥邵之德称爲醇儒比因使指之还甞赐清间之欵占奏详整简在朕心徃诲诸生思称其职王弗权户部侍郎制朕若稽仁祖甞用许元虽増秩迁阶至列贤科之籍而歴年玩岁不离财计之官盖乆其任而得人则尽其才而兴利今朕此选将庶几焉具官某智虑从横材资超诣歴官𡵨而甚乆惟心筭之最优通知食货之源灼见公私之弊对之昕陛嘉冨国之谋猷试以版曹有𥙿民之方略其颛治赋之柄勿分约法之劳要当解瑟而变更母或守株而苟且从班足可施设非锥处囊中之时国用頼以嬴余竚钱流地上之效徃追前哲嗣有襃章郑立改官临安府知县差遣制赐对于昕朝易阶于小选虽典章所有而恩不常出也尔粹于学问称有吏材敷奏可嘉不误举者畿内壮县用试尔能政绩有成嗣将饰擢韩彦古直徽猷阁知严州制尔摄承省户以语言之失罹于清议自诡治民吾以乃父勲藏盟府不汝疵瑕延阁汝旧物也严陵吾辅郡也夫美锦尚不可使人学制况千里之寄乎尔其矫揉脩饬允蹈中庸使实惠洽于编氓则爵位可以长守敬之哉母荒弃朕命盘洲文集卷第二十四盘洲文集盘洲文集卷第二十五盘洲文集卷第二十五词科习稁十一首戒谕诸将抚循士卒诏勑朕嗣有令绪躬履多虞披榛莽而立朝廷未济艰难之业听皷而思将帅有怀屯戍之劳比虽通两国之和讵敢忘五兵之备边城宻迩政击柝以相闻戎幕﨑岖亦暴衣而浸乆慨此执戈之衆未知税驾之期惟山林未息于马牛致介胄尚生于虮蝨风洒露沐日削月朘左亲戚以相从举室家而靡託兴言至是念于中虽进元戎与参宻议毎虞禆将未躰朕懐或狃故常罔加存抚庐舎弗矜其燥湿糗粮或失于时冝有乖挟纩之恩靡徇投醪之义繇今以徃母蹈厥𥘉其同甘苦之情仰副绥懐之意未能按辔亲巡细栁之营傥遂櫜弓即议之赏勉啚报效共享升平令监司举廉吏诏朕闻上古之治百僚师师尽瘁竭节罔不淸修淳白以振乃职励乃事是以教化兴行衆庶乐业咸以康寕朕承洪业託士民之上于今十有六年数诏有司务行廉白抚绥吾民将以配三王之隆明先帝之德也今吏率以贪渔爲常牟贼其民慢视厥职弗以经意而方絜之士饰躬自将挺然不徇流俗者又沉滞下僚壅于闻逹薫莸不同反罹訿毁部使者罔克闻知奉诏宣化如此岂不谬哉方今国家少事繇役不兴兵革不作而民多贫困失职厥咎安在是廉吏不兴而贪吏未去也部使者不以爲意朕将何任哉夫部使者位尊责重所使爲朕外台之耳目也其各公乃心广乃视听歳举所部廉吏一人上其㓛状朕将识擢以风在位而律贪夫焉令宗司举贤宗子诏勑朕猥以眇躬嗣承大业观轸辖之象伤同姓之孤睽诵角弓之诗鉴前王而亲睦思强王室广用宗盟兾枝胄之繁兴爲本根之庇䕃挺挺有祖风烈何独旧闻显显爲丗豪英岂无佳士爰举先亲之典毎防踰戚之非或剖竹分麾出卑朱之寄或埀缨戴縰进叅紫橐之聮尚虞或抑于下僚未克尽跻于显仕昔周家致治毛原迭位于公卿唐室多材程石継登于鼎铉曷于今日有媿前朝夫踈逺鲰生尚能谋国岂神明贵胄不可亢宗凡我懿亲冝遵明诏虽行有九德惟知人之固难其歳贡二人则进贤而必赏益思汲引以副招求御史中丞除吏部尚书诰勑分职以倡九牧周寔重于列卿掌选而主三铨唐尤髙于文部迺朝廷之贵职湏识量之名臣朕得其人使率其属具官某刚方任公正无私谦谦有君子之风蹇蹇励王臣之操学通坟素酌道德之渊源才冠等夷㳺文章之林府乆骞禁宻擢首宪司嫉恶如雠触邪罔避白黒分于毂下中外畏其笔端豺当路而不问狐狸台纲大振兽在而莫采藜藿国势愈尊爰升常伯之聮俾典天官之务其考覈于流品无殽混于贤愚尽革頽纲一清选部山岳动而州县皆震威巳并于思谦筦库擢而门阀不遗羙无专于辛术徃服朕命是惟汝能代宰臣以下谢进徽宗实録赐宴表史述信书昭掲先猷之盛恩霑迩列式均嘉宴之私仰佩宠荣罙深感涕共以徽宗皇帝文周经纬道合希夷礼乐粲然复兴刑罚措而不用垂裳平治迈三代之英风脱屣崇髙蹑二皇之遐武于铄岩廊之羙有光竹帛之传中偶兵戈荡爲埃烬爰极罔罗之力遂臻纂缉之成事不一书诛姦䛕于旣死言非虚羙质鬼神而无疑岂期法酒之陈廼及素餐之列抚存若此报称谓何兹盖伏遇皇帝陛下情笃孝思徳先仁政克济中兴之业能昭下武之功掲大训以丽天方切羮墻之感贲殊恩如湛露遂加柱石之微臣等获际昌期㴆登显仕有颁其首旣膺鱼藻之欢惟旣厥心少竭盐梅之报代宰臣贺収复河南州县表善师不陈𥘉无攘狄之劳文德诞敷坐受归疆之请一人有庆四海交懽窃以炎正中微适际阽危之运胡人南牧肆行暴掠之菑长驱中原荐食上国惟昊穹之悔祸致勍敌之乞盟狼子野心盖自舞干之格神州赤县遂无血刃之伤王纲所加车书同道宣王复文武之土永固洪基齐人归郓讙之田不失旧物旄倪鼓舞宇宙清恭惟皇帝陛下圣敬日跻勇智天钖懐禁暴安民之志捐穷兵黩武之心单于朝本圣人以天下爲度干弋载戢大凝复古之勋师徒不勤自获和戎之福事载竹帛㓛光祖宗臣等猥以庸材叨居近弼一心尽节获闻五利之谋再拜奉觞愿上万年之寿代宰臣贺正旦雪表三微更始正王道之大端六出飞花兆年丰之嘉庆自近及逺式舞且歌窃以葭律移灰方陬月棣通之际椒花献颂正洪禧萃聚之时盖圣人之德无加则天瑞应诚而至葵心向日方瞻鳯暦之颁柳絮因风巳发兔园之咏杂轩墀之玉砌成宫阙之瑶台寔一人有庆之符示百糓用成之应良史直笔巳书尺地之珍太师陈诗行播千仓之什兹盖恭遇皇帝陛下履端于始与物爲春惟盛德上合于天故圎穹不爱其道旣颂声之并作致恊气以横流七政齐于璇玑有合璧连珠之瑞四时和爲玉烛无鸣条破块之灾故兹五糓之精降此一岁之始臣滥司台柄获覩休祥爕理隂阳大惧丝毫之亡𥙷勤劳稼穑行观廪廥以皆盈仰望龙颜徒深鳌抃代皇子谢明堂加恩表展采合宫克逹明禋之荐均釐宣室遽叨惠术之颁逊避莫从震惊罔措窃以圣人飨帝式䖍报本之诚孝子事亲必极寕神之奉亶哲王之稽古严烈考以配天吉旣卜于秋辛礼遂行于阳馆用荐一人之馨徳聿来四表之欢心咸造在庭获覩弥文之讲并受其福诞霑大泽之流臣袭庆星潢骈晖寳萼勉饬温良之行愧无歧嶷之资建旐设旄节拥双城之贵剖符钖壤爵超五等之崇逮兹熈事之成复冒宠章之及辕田加厚圭赋増腴拜赐甚荣抚躬知感此盖伏遇皇帝陛下广运帝徳克享天心比及三年属有宗祧之事钖厥五福故使子孙无忘致此明纶𬒳于弱植臣敢不祗承徽数益迪令猷学礼学诗恪谨过庭之训惟忠惟孝誓坚卫社之心代普安郡王谢赐第表奉藩王室将从外邸之安筑第神京遽拜大君之贶俯惟虚受内积媿懐切以丗祖推恩长安列六子之舎明皇广爱华清建百孙之居未闻弱植之微臣独庇中都之大厦是惟隆典有掩前修臣德陋中和噐惭竒颕出从外传粗读河间之书入侍严宸曽乏东平之善荷龙光之俯逮頋驽钝以难任渠门赤旂巳峻将坛之拜元冕朱绂更兼王爵之封岂期十札之颁遽奉一区之赐敞髙闳于吉壤分清禁之余光乃寝乃兴遂偃仰栖迟之乐旣怡旣怿无嚣尘湫隘之虞岂惟拜命之帡幪固且隆基于乆大兹盖伏遇皇帝陛下治先睦族义重隆亲胡不佽焉鉴独行于枤杜式相好矣歌攸芉于斯干故兹宫室之成特壮本根之辅臣敢不仰铭睿徳益励臣衷夏屋渠渠毎念满盈之戒小心翼翼誓坚忠孝之诚代边将谢赐春衣表圣主畴劳载钖春成之服戎亭拜命咸叨天赐之恩稽首欢唿省躬感厉切以楚人挟纩彰拊循士卒之能汉祖解衣得驾驭英雄之术盖君之视臣尚思于足体则下之报上当务于捐躯洪惟清朝髙视前古旣九月举授衣之典复三春施赐帛之仁驻辇闻诗常有及时之喜与𫀆同泽深惩偕作之非遂致无庸亦霑大赉兹盖伏遇皇帝陛下握干立极乗震当阳服光武之大冠乆兹得衆爱韩昭之弊袴必以旌㓛方阳律之始回念征夫之在逺爰出有司之币以爲公子之裘万里乗边未着七擒之绩十行颁札遂膺一袭之恩拜况甚优论醻何有臣敢不书绅佩德㰸祍思忠掲竿爲旗誓奋犀渠之勇何戈与祋庶逃鹈翼之讥代状元以下谢赐中庸篇表礼经贻训载先儒明道之言宸翰摛华贲新进服膺之宠仰拜枫庭之况蔚爲桂籍之光展诵兢惶珍藏荣耀切以道沦彫䘮学昧中庸知者过之望门庭而莫造小人反是纳陷穽以奚知或卑汚仍甚陋之途而矫激肆至髙之行惟颜氏择乎而弗失得穷夫子之言至荀卿守焉而不详遂坠孟轲之业虽道之不行巳乆幸天之未䘮于斯洪惟熈朝特兴絶学盖百世俟圣人之作致诸儒识君子之归共惟皇帝陛下广大精微聦明圣知得执中之一贯是传之汤用好问之两端斯以爲舜逹治国九经之义知修身三徳之原乃睠鲰生未明奥旨述天圣甚盛之举采子思不刋之经徒载空言炳若日星之着特形妙墨粲然云汉之垂俾之勉强而行庶或从容而中臣等幸逢治世滥擢儒科可以终身行之永佩一编之戒不能朞月守也益惩前辙之非汉灵旗铭汉元鼎五年四月南越相吕嘉贼其王及汉使者其秋天子遣伏波将军博徳出桂阳楼舡将军仆出豫章戈舡将军严下瀬将军甲出零陵驰义侯遗出牂柯合其衆十万㑹畨禺以讨之仍以兵事祷于㤗一以牡荆画幡日月北斗登龙以象太一命曰灵旗太史奉之以指所伐明年春遂灭南越披其地爲九郡始用乐舞塞于祠上观其师行若破竹一举凯旋虽庙堂制胜将士奋力所致然非得阴相安能成㓛若此其速冝有铭章纪神之休敢爲之言曰武有七徳禁暴爲先兵以义出获眷皇干招揺在上闻之先古我武惟扬当假阴助赫赫汉室六叶惟武越夷不賔敢肆螳斧皇命伏波耀我天戈皇祷㤗坛牡荆掲幡是爲灵旗绘斗登龙两曜旁列三星爲锋太史奉之以指所伐九夷賔将逺殄于越蠢尓小丑衆叛亲离烈烈王师上天佑之寻陿失险石门䧟阵一举覆亡地析九郡惟㤗元尊助兹有道惟圣天子荡彼凶暴洪頥所指莫我敢当题芳千古冝有铭章莲花漏铭仁宗皇帝御宇之八载龙圗阁待制臣肃上莲花漏法琢石爲壷剡木爲箭以测十二辰二十四气四隅十干曁百刻分布昼夜成四十八箭爲壷以贮其水有乌以注之有秤以平之有荷以承之水至刻盈则箭与莲心适平司辰者拱而谨视以揆景测辰虽风雨晦明靡有差忒时司天官以其法虽符古漏而日躔进退颇与黄道不合至景祐元年测験无爽始作而用之夫日徃月来寒暑推移以之成歳而考测盈缩辨察昬旦非假噐物则无以仰窥神道此挈壷氏之所以作也而季世失官诗人兴刺兹有国之先务今肃以创物之智作爲新漏世服其精臣操笔在庭不敢拑黙谨摭其事而铭之曰莫神于天灵机渊奥扶光动华望舒登曜昼夜推移时积歳成圣人揆测挈壷逌兴季嗣不纲法制沦亡聚失次击乖常于皇昌代连珠合璧畴人庀官鳯氏司歴圣主当阳业业诹治昧旦丕显夜分乃寐有臣曰肃创法来献琢石成壷剡木爲箭髙卑殊级洪杀次陈灵乌挹注芳荷吐呑微若萦蠒捷于激电忽徃倐来鬼没神変登刻盈时水浮矢飞司辰凝目鸡人吿期晷景长短风雨晦明罔逃揆度靡失亏嬴制符造化贻则垂宪亿万斯年铸芳金篆晋白虎尊铭晋孝武皇帝蒙三世之遗烈爰革魏正肇建丕业正月之吉大朝㑹乃能端夲谨始思有以来忠諌而兴治道遂设白虎尊于庭文武百辟有能献直言者则发尊饮之诚得君子居正之义而合先王思治之意矣故当斯时有若刘毅裴楷之徒率皆仇然献替无有忌讳传曰国之将兴必赏諌臣晋武得之其英风佳躅冝有铭诗而史逸其传敢爲之铭曰摄提革歳万物更始哲王履端体元思治于皇晋武八尧启祚弊刬当涂基荒典午经纶肇造政具交修朝圗夕惟惧其瑕尤济济春朝骏奔群辟拖紫纡青编星拱极皇轸宸虑谨始端夲厉节导言使之思奋廼设厥尊廼㪺厥酒其形伊何坤维挚兽其兽伊何藜藿之守廼饮厥直廼醻厥忠其饮伊何沃心匪躬其沃伊何格非迪聦天子居正虚襟来诤卒歳圗终徳胡不盛文武在列肃然改容襃一劝百节胡不忠有愆必䋲有过必除无舌之拑无言之䛕汉觞上寿第讲朝仪杜举存名徒戒前非懿范佳躅自我作古于万斯年铭诗可覩皇宋玉牒序绍兴十一年十月宗正臣大受言宋受天命圣圣相承亲宗咸族逺肩尧舜三代之隆兴仁厚之行享维城之安緜二百年宗寺旧书所掌有四顷厄兵戎鞠爲炎埃陛下比命蒐访虽緫圗箓属籍爲一书而玉牒实与时政纪起居注相爲表里独阙不存非所以笃叙纠合垂宪万世者也臣愚欲望裒掇逸遗讨论旧制以正昭穆以壮本支备中兴之盛典臣不胜狗马心惟陛下裁择制曰可仍令相臣董其事书成有旨命臣序之臣闻传曰欲治其国先齐其家故亲睦九族圣人以爲盛帝之极治周人亲亲则有宗伯掌三族之别以辨亲䟽小史掌邦国之志以奠系世汉兴首仍秦制创宗正官而歳上其籍于朝至唐而建寺设官玉牒属籍各有司存其事愈详矣宋有天下传序相授于今十帝枝胄扶踈瓜瓞緜衍自至道中始修玉牒掌帝籍皇族昭穆之序仍命刑部郎洎编属籍书至咸平中臣安易修成属籍三十卷祥符中臣丗长言唐李衢以玉牒与史册并驱因名皇唐玉牒遂诏以皇宋玉牒爲名且建堂于寺而仙源积庆圗宗藩庆绪録则毎歳元日献而纳诸龙圗天章寳文阁建炎之役举不复有皇帝中兴益严家法以化天下凝旒岩廊慨然以天枝玉叶荡无纪録乃博求而緫缉之俯从议臣之请而四书复备甚盛德也臣切惟我宋之治崇宗明亲贤并建所以尉荐教敕之莫不备至而戚属感奋咸能自厉若騊駼之俊材辟彊之清浄歆向之学间平之贤岘勉回石之材德爲宗室标的者驱汉驾唐而七国八王骄奢湛佚之患寂未之有璇源蕃衍旣有圗箓而雍睦之政嘉言懿范与夫宗英事业可以鸣徽无穷尚阙而未着是书之成可谓备矣彼诵葛藟之诗形斗粟之謡者得无媿哉臣材学荒陋幸以文字待罪朝着旣𬒳命敢书其说以冠于篇臣谨序盘洲文集卷第二十五盘洲文集盘洲文集卷第二十六盘洲文集卷第二十六词科习稁二唐定襄道行军大揔管破突厥露布臣靖等言臣闻王旅徂征逺问弗賔之罪天戈所指果収罔敌之㓛威震百蛮欢倾率土恭惟皇帝陛下兆基开业经武纬文致治庶乎成康课㓛贤于汤武风纚露沐扫姦慝以清天盖地容跻生灵于仁寿蠢尔突厥謷然朔方倚父兄之余资轻国家之新造黄金载道莫充谿壑之求鸣镝扬尘娄肆虿蜂之毒由宸衷之布徳兾边垒之销兵姑迟票骑之师用进奉春之䇿而犲狼忘德禽兽懐贪方走聘车巳负之约干口血复寒渭水之盟援我贼臣渉乎王略肆轶欲事窥觎覆载不容神明所殛臣仰承睿筭逺天诛十万之师六道并进蹈垒屠城而莫我敢遏艾旗斩将而所向无前马邑潜行定襄夜入酋豪鸟散部落惊疑精兵倾国而来谓智将从天而下盖戎人轻而无整怒螳不及当车而兵禨速则爲神震霆不使掩耳尚守妖穴退逃䥫山诈揺尾以乞怜欲磨牙而恣螫狐疑犹豫方谋三窟以庇身羊很狼贪不可一日而纵敌复将万骑进逼隂山俘其帐千余以随去其牙七里乃觉叠罗施贼之孽子旋即生禽义成主贼之逆徒亦遂死获其余聚落尽投戈请命衿甲迎降而颉利不爲牵羊衘壁之思尚作走雉窜蒿之计巳令貔虎必取鲸鲵旄头失明旣一清于氛祲朔风不竞方大布于阳和威烈所加书契亡有此盖上穹助顺列圣储休成兹不丗之㓛允谓非常之庆坐明堂而上寿行持万歳之觞作彛器以铭㓛永纪一人之烈唐京畿渭北鄜坊啇华兵马副元帅复京师露布臣晟等言名位不同旣君臣之素定神噐有命岂智力之可求故楶梲不任于栋梁而燕雀焉知于鸿鹄茍闇奸于天位寔自速于邦刑简䇿所书古今共贯共惟皇帝陛下聦明英武笃寔辉光化民以躬爲政以德优繇亮直贤哲萃于朝廷揔揽权纲威令伸于藩屏乐歳享金穰之庆康时臻玉烛之和蠢尓逆臣忘夫大徳六旄导节五分重镇之权四履䟽封两峻真王之册所以轻捐于名噐欲其圗报于朝廷柰鸱枭之悖逆相承而犲虎之贪残难革罔竭惓惓之节居懐鞅鞅之心丗济厥凶其父巳臣于安史家传不轨乃昆复乱于卢龙偶泾人变起于京都致源休诡称于符命遂慿叛党辄起厉阶裭绅笏而冕旒固巳沐猴而冠逼乗舆而惊辇毂敢磨窫窳之牙盗环之恶则所不可言裂冕之情而至于此极忍肆滔天之罪轻爲填海之谋毒贯堪舆怒贻宗庙万方愤发莫不疾首而痛心九服嚣腾尽欲寝皮而食肉臣自闻国难祗奉诏音即投𬒮以兴师遂属鞬而就道虽阖门之遭絷何以家爲念㓕贼以报恩维其时矣百舎一息王事寕劳三令五申兵威已振共抵臧宫之掌欲然董卓之脐继以孤军而屯渭桥虽能断其首尾彼之重兵方聚苑内要当披其腹心遂㑹奉天行营副元帅浑瑊镇国军节度使骆元光商州节度使尚可孤等啇祕计于幄中麾下愤一夫之射月致万乗之蒙尘使之乗此时以建㓛勲戒以诛元凶而取冨贵皆闻言而雪泣思贾勇以风飞即日启行尅期同集移军于光㤗门外筑垒于米仓村前螳臂旣张遣廷芬而出战狼心甚炽攻华壁之方坚遂命吴诜整衆以当锋复令李演督兵而救急蒙虎皮而直犯𬒳鹤膝以争驰两军相鏖终日大获辙乱旗靡方蔽野以横尸兵尽矢穷遂弃门而夜哭群帅宣威而气倍衆师席胜以鼓行彼虽延命于湏臾我必乗禨而扑殄遂使王佖将骑兵而前进复令万顷率歩卒以偕行中夜以开苑墙先登而抜贼栅朱旗绛日髙锋彗云杀人之易若刈菅迎刃而势如破竹擒段诚于伏莽心膂旣亡败令言若摧枯瓜牙巳挫尚思拒辙未悟倾巢谓宫城万雉之可居以武库五兵之足恃欲爲帝耳阵方布于蕲西其如予何兵巳临于新室伏羸师而见击収余烬以复来百骑自驰十战皆北生灵旣巳鼓舞干坤于是清夷尽扫妖氛径趋中禁逆酋漏网轻骑窜蒿防堑师奔但听有声之马隂陵路失漫嗟不逝之骓巳驰追蹑之兵行有俘囚之日王家再造覩父老之来迎钟簴不移幸寝园之如故臣滥陪台鼎获揔戎旃不令剧盗之讫平致使属车之再狩免冠伏地敢逃失职之辜负斧徇朝请正辱君之罪限拘军事未副愚诚谨先布于捷书庶仰寛于圣虑唐淮西行营宣慰处置使克蔡州露布臣度等言雪霜雷电皇天申震耀之威斧钺甲兵盛世赫诛锄之怒盖禁暴除乱有不得巳者故陈师鞠旅由是而生焉共惟皇帝陛下齐圣广渊聦明神武内有拨乱之志姦宄継平再获受命之符纪纲大振九夷通道三务成㓛强藩旋踵以就诛悍将革心而效顺风行夏蜀清数路之妖氛霆击李卢澡积年之腥德田洪正举宗而向阙张茂昭扫地以归朝独是蔡人素爲戎首偶三朝之含贷致四纪之逋诛养莨莠以不薅豢虎狼而弗拂未暇膏之鼎镬尚兾少悛然其带我金犀罔思所报自视由如羗狄不复知有朝廷包藏祸心谓一隅之足恃参㑹凶德已三之託脣齿于平卢倚腹心于董质刃交宰辅火燎神畿始奋臂以一唿遂放兵而四刼反形巳具我伐用张丗济其凶固罪盈而恶稔天降之咎盖运痑而祚殚八纮俟其然脐万夫爲之切齿臣恭承宸命出劳戎行誓灭贼以还朝乃奋身而督战三军旣拊咸如挟纩之温群旅争先莫不投𬒮而起命文通道古擣其腹背委重裔公武鲠其喉牙旣谋主之悉擒致坚城之継䧟尚裒余烬輙拒大邦頼光颜角洄曲之师而李愬席吴房之胜乃出秘计潜蹈贼区率九千人自文城而疾驰行六十里至张柴而少息即偃师而治吾鞍铠复遣卒以断彼桥梁冒风雪以宵行出其不意击鹅鹜而声乱晏然无知遂坎墉以先登得发関而直入凶俦散溃弃兵仗以星奔狡虏震惊讶官军之天降勐兽将擒而尚慿空穴孤雏欲死而徒护危巢犹鞠衆以登陴敢婴锋而接刃势无繇而窜雉计方出于牵羊将执而归于京师使大者陈诸原野念胁从之罔治不戮一人喜灾害之不生永清四海兹盖陛下法天立道与神爲谋破万口之雷同次六师而电扫皆由宸断成此伟㓛臣滥预良圗获戡大憝受俘而献太庙于以尉在天之灵盛醢以赐诸侯庶几示爲臣之戒唐伊丽道行军大揔管禽西突厥沙钵罗可汗露布臣定方等言蠢兹亡虏背我殊恩嘉寿称觞尝拜解衣之赐瑶池刻印更叨立㦸之荣辄嘨逋逃欲萌侵䡍㑹圣主广含容之德遣使人驰尉抚之辞地接筰駹文漫劳于谕蜀性同盘瓠声肯变于吠尧取咄陆以建牙冦廷州而犯塞六师𥘉道于金山一战即枭于处木降独禄而先声巳振薄曵咥而锐气方张意其胆落以来归尚敢尸居而作固裒十姓蜂屯之衆当万人虎怒之威辄舒翼以旁张兾磨牙而恣蠚遂令歩卒据髙而列阵亲率劲骑直北以布营妖锋三遇而皆殱神旅七擒而莫遏乗其踣借肆厥剪除都搭大酋旣桩喉而漂卤俟斤五弩旋泥首以投戈乃遣嗣业趋邪川以追奔独与雅相提降兵而踵后頼风雪蔽天之助相云祲兼日而行旣破竹以无前尚寝薪而不悟遂连弥射直抵金牙彼方猎野以偷生我乃麾军而纵击渠魁震詟度伊䴡以潜逃凶丑分犂举逹干而大溃方兹逋窜遽就系累臣巳申画疆圻脩严亭障释余萌以示不杀之武収露胔以昭无外之仁镂灵山而梁孙原列壤巳穷于西海衅温禺而染尸逐献俘行告于昭陵臣无任唐京城东北西行营都统复京师露布臣克用等言逆贼黄巢者緑林戾气白挺饿夫斩木掲竿嘨仙芝而首祸蒙盾负羽渉河南以弄兵蹈借我江淮䖍刘我闽越所过靡不残㓕其锋莫敢谁何毒贯苍旻凶焰几周于诸夏乱缠紫极妖氛遂鞠于上京致銮辂之蒙尘举衣冠而扫地恶逆之极古今所无虽身具五刑未足偿生灵之愤况畿方千里岂乆容凶孽之蟠道岚州以行师营沙苑而布垒挥刃即戡于黄揆扬旌进逼于干阬旣合许蒲易定之兵奋其武怒敢率赵尚王林之衆逆我颜行俄大获于梁由即分屯于渭北师旣勇而素坚闘志贼屡挫而隂有遁谋因乗擕贰之时共竭分棃之䇿継鏖零口复抜华城乃遣扬守宗提劲卒以前驱仍率白志迁董利兵而先进幸三战俱殱于逆党故诸军争贾于英威震唿动天罔遏灵旗之锐彊仆蔽野尚余踦屦之逃遂披光㤗之门直造昇阳之殿㳺魂旣逺怪终夜之有声噍类犹存恨余风之未殄唐天下兵马元帅收复东京露布臣适等言合蕃汉十余万之衆驰关陜数百里而来分兵旣拔于怀州整衆即临于横水王师严静旣威稜凛若雷风凶徒震惊始忧惧形诸颜色尚作护巢之计方慿坚壁之强遂遣仆固陈西原以扼其前因命回纥并南山以缭其左表里由是夹击杀伤亦几相当谓其束手以来归乃敢埋根而决战頼朝恩攅矢以注射俄马璘夺盾以先驰势若枯摧正交锋而鏖战视其辙乱遂乗锐以鼓行方折馘大克于老子祠而积骸巳平于尚书谷渠魁雾散淮壖之鹤唳堪惊逆垒风清楚幕之乌声甚乐汉五属国记汉自白登之役匈奴慿其强忸其胜狺然有吞噬中国心歴五世无歳不有狄师汉之爲邦亦且弱矣孝武奋然遣将遐征旌旃之所爲及涤地无类单于始惵息不敢南望且怒昆邪王居西方不能御王师欲召诛之昆邪于是始有来降谋大将息得其使以闻天子遣将军去病将兵迎之以其衆四万余人度河来归旣至长安以漯隂万户封其王而尽侯其禆王唿毒尼等四人迺于张掖炖煌武威金城酒泉郡地置五属国分处其衆郡置一都尉治之复择明习外国事者一人爲典属国时元狩之二年也夫圣人所以制夷狄视之若禽兽桀骜叛命不爲之震怒而兴师六月之伐亦有不得而巳者至慕义而顿颡则接之以礼羁縻不絶未尝欲正朔加其国而礼乐政教𬒳其人也其肯内而戚之耶昔伊川之俗𬒳髪野祭辛有一见知其必爲戎土况乎冠带狙猿而杂居中华则吾民之不变于夷者亦寡矣武帝于昆邪之降乃能因其故俗存其国号虽属朝廷而处之塞外内使降胡忘亡而得其驩心外可以扞御冦侮可谓䇿之善者也冝有文字纪其始末敢摭前事而爲之书汉武功赏官记汉受天命一海内四方次弟平独匈奴桀骜于北垂五尺之童不轻得息而烽火候骑间至于京师世宗即位乃大遣卫霍诸将军出定襄云中鴈门髙阙数年之间遂浮西河絶大幕走楼烦沙漠以北震詟而不敢惕息元朔六年天子以军士之大克获受爵赏而欲移卖者无所流貤乃置赏官名曰武功爵自造士而上级十七万凡直三十余万金所以显军功而宠战士诚良䇿也夫用兵上矣自昔观睽画以制弧矢而坂鹿之战巳兴于三皇之时虽戴天履地皆其赤子莫不荷戈効死犹子弟之卫其父兄然而不有刑赏以爲之劝沮亦曷肯尽蹈水火而无避哉夏有甘扈之役啇周以征伐王天下而赏祖戮社始丁寕于誓命之间矣迨七雄争强淬刃相屠而赏罚之科亦益宻汉乗秦制斩首赐爵累一十级以至于封侯而兵法后期若亡师者迷失道者逗挠不前者必诛无赦虽列侯将军之尊一不法旋跬巳下廷尉而削爲士伍赎爲庶人其罚可谓严矣至于丰勲伟绩乌可吝靳恩宠而常科之赏亦不足爲之劝此世宗所以制武功之官而复俾军士之流貤也是冝士卒奋厉穷讨殊鬪争捐躯以死其敌至于排迮单于域灭区单封胥山以临瀚海而漠南至无王庭汉之威亦烈矣要惟兹重赏懋赐以爲劝厉严饬峻罚以爲惩戒一时奋力効功辈出炳炳燐燐可不谓隆哉故西京武威甲于前后法亦传数代而不替俾边庭肃清自云中界至受降城外胡骑不敢南觇採牧讫汉世无犯塞之隙世宗垂法之意良深逺矣其赏官之法自斩首计级陟职大小等阶有差科条最称详宻无漏功踈劳之误呜唿爲国威计者盍思世宗赏功之法哉都亭驿记驿之设所以安逺人节劳臣息皇华外使之所也自三代圣王衆建邦国郊圻畿甸之间必建馆驿使甸人掌之周礼夏官懐方氏治馆舍饮食来逺方之人三十里有宿五十里有市地官遗人掌邦之委积郊野以待賔客鄙野以待覊旅秋官环人掌送逆邦国之通賔客以路节达四方送逆及疆賔至如归无忧旅寓故侯邦辟治入疆有庆陈国道茀知其必亡秦罢籓封而来逺之政不废建驿设馆以慰征人汉唐因之至今不替此都亭驿之建于临安行在之辅盖有自矣崇宁中上命建驿賔致方贡今上即位驻跸临安诏立都亭驿于畿邸以馆北使规度崇闳制彷省户髙檐巨栋轩豁洞逹绳列棊分咸有叙次使北客至止若馆其家休息燕赐怀礼铭恩归语其君以含胶握永永无穷岂小𥙷哉昔晋文公之爲盟主宫室卑以崇大诸侯之馆库廐善脩司空平道圬人塓室甸师设燎仆人廵宫车马有所賔从有代所以复覇称于春秋后嗣不徳乃以隷人之垣而赢诸侯故郑侨知其必衰盖邮传驿置皆先王爲政之法而有国者所不可忽今六飞时廵暂留呉㑹固岂乆于此乎盖君子所居一日必葺而堂堂中国所以来逺修好诚不可少后新驿之所以兴也行见皇舆旋轸鸣跸上都则仍访崇寕之迹其亦有日矣臣不敏谨承命譔次其事以俟制旨鑱之石臣谨记盘洲文集卷第二十六盘洲文集盘洲文集卷第二十七盘洲文集卷第二十七进卷一观文殿大学士醴泉观使兼侍读除保平军节度使开府仪同三司江南东路安抚大使知建康府兼行宫留守制门下奉琼阙以均休乆頼谋猷之助佩麟符而居守有严节制之权睠中外之无殊冝宠光之特异迺峻斋坛之拜仍叅宰轴之华恊以刚辰孚于羣听具官某行髙而德鉅材全而噐周尊所闻而髙明养其气以刚大负博极群书之学而抗之以识緼度越诸子之才而持之以谦蚤践禁涂越登揆路尽瘁事国苟公家之利无不爲正色立朝以天下之重而自任备尝险阻蔚有名声恳辞劢相之劳勉循燕间之请通班书殿嘉素志之甚髙进读经筵顾逺圗之未究惟秣陵之沃壤乃今日之陪京襟带江淮控扼吴楚龙蟠虎踞列山川形势之雄箕张翼舒揔师旅屯营之衆付兹重寄得我宗臣盪节琱戈开茅津之鉅镇衮衣绣黼视槐位之多仪用昭柱石之隆式卑藩维之重于戯赐旂鸾而刻命载加栒邑之章守管籥而擅名其企鄼侯之迹徃凝报効奚竢训词雄武军节度使利州路安抚使兼知兴元府除检校少保护国军节度使加食邑实封制门下十国爲连懋着价藩之绩九命作伯载陞帅阃之雄视亚保以叅华肃元戎而増重肆加褒律庸谂治朝具官某谋藴沉深资凾刚果自䇿名而委质惟竭节以忘家扣楫誓江志欲清于边祲援枹临敌勇常冠于戎行顷授钺于秦川俾揔戎于蜀道屡腾捷奏夙振军容国士无双隠若长城之扞战功第一毅然锐将之风朝廷倚重以无虞夷狄畏威而遐遁冝加徽数用荅鸿勲夏篆介圭聮新班于左棘琱戈鏚祕易要地于中条加衍爰田陪崇真食于戯授西讨之逺略朕方有法于汉光奏北伐之肤公汝其聿追于南仲无使六月之雅独歌三代之时徃究乃心以若予训御史中丞除礼部尚书诰勑中执法任耳目之寄所以弹紏士大夫使蹈忠信㢘直之域太宗伯掌邦国之礼所以辨上下定名分而严堂陛之势分职虽殊而尊君肃臣其揆一也以尔具官某践履公正节操刚方乆居宪台中立不倚绳击姦邪罔不震詟望实之茂隐然在人今春官阙长畴咨迩服无以易汝昔李勉劾悍将而唐室知朝廷之尊叔孙通制緜蕞而汉祖知皇帝之贵朕之所以命汝者盖将创仪立制以隆主威而励臣节岂特钟皷玉帛云乎哉往哉汝谐嗣有褒擢给事中除翰林学士诰勑禁闼持荷夙重从臣之选銮坡视草尤艰内相之求非直谅多闻不足以备咨询非温厚尔雅不足以当论譔乆虚兹位今得伟才具官某智识通明噐资谹博考其师友渐㳺夏之爲文章丽卿云之黼黻蚤徊翔于迩列巳于同僚比擢夕郎浸更歳籥黄扉论事继批敕之髙风青琐宣猷罄沃心之谠议朕当国歩纷纭而多故欲王言皷动于群情扶杖老民思见汉文之德化流涕武卒感奋奉天之制书兾得若人以宣朕意佥云汝可其代予言当使明纶耸四海九州之听庶几奥义追三盘五诰之文汝其勉之以永终誉戒守令劝农诏勑朕以寡昩获保宗庙遭时屯棘戎事未宁江浙荆淮之间疮痍犹未瘳也宿兵百万调度资粮非农无以给之重困吾民莫斯爲甚而州县之吏劝劭不力末技㳺食背夲趋末者尚衆惕然以思靡皇朝夕兾得良吏以宣德意故尝明诏大臣举任县令者亲擢郡守临轩劳遣道民之诏无歳无之比年以来吏偷弗䖍慢视民事歳小不康则下有饥色道殣相望豢其脂膏而莫之省爱岂朕之不德训之有未至耶抑吏狃故习不可遽革耶夫爲人师帅而田野不辟桑麻不殖户口滋耗狱讼浸繁是师帅不贤而主德不宣也朕将何所頼爲继自今其洗心涤虑恭尔有官乱尔有政母以朕言爲墻壁虚文则汝之职时亦有无穷之闻尚或弗念弗庸惟汝大弗克祗厥辟惟予汝辜朕言不再汝其听之仲夏赐诸路恤刑诏勑朕猥以眇躬嗣有丕业永念愚民之衆轻于文法之中虽画地爲牢必使之无讼故吞舟之网宁失于不经情毎轸于郷隅志欲期于按堵尽除苛禁巳破觚而斵琱尚恐有司或吹毛而次骨适临中夏爰举旧章惟炎日之如焚在圜扉而良苦榜笞火烈逮系株连或罹瘐死之悲殊损好生之德肆颁明诏申告庶邦惟唐虞之画衣冠民无犯者成康之空囹圄朕甚慕之尔其钦哉惟刑谨乃出令仰副哀矜之㫖奉行寛大之书夫五刑之属三千非先王之得巳而一歳之狱数万稽前训而可惩咨尔有僚咸体朕意代宰臣以下谢进徽宗皇帝实録赐奖谕诏表事録先朝甫逮一篇之奏宠形温诏蔚爲三馆之光拜赐兢惭抚躬感幸窃以徽宗皇帝席荣华之旦乗冨有之基发政施仁必先鳏寡制礼作乐用文治平隆儒术以大兴省刑章而几措规恢宏逺緜九闰以忧勤号令坦明垂百王之模范方伫苍梧之返俄成谷口之㳺将欲铺张日新之隽功形容天纵之盛德必得蹇蹇谔谔之士与迁董而比良庶几浑浑灏灏之书追夏啇而并驾中偶兵戈之厄荡然圗䇿之亡採摭旧闻惟网罗之匪易捜裒遗籍极煨烬以兼収爰命有司共成大典臣等识乖五例用乏三长正次王而王次春未逹发端之㫖事系日而日系月粗弹纪实之劳方玆首帙之告成遽沐十行而称善荣冠翠緌之列恩踰华衮之褒自揆庸虚曷圗称塞兹盖伏遇皇帝陛下昭思来孝遹骏有声诵尧之言罙切羮墻之慕纂禹之绪欲光竹帛之传俾汗简以圗终乃出纶而示劝臣等敢不佩服睿训细寻帝谟絶笔可期敢自延于白首垂绅罔报誓将尽于赤心代嗣大理国王修贡表钖壤南交获嗣承于家绪拜章北阙敢䖍奉于国珍退惭不腆之仪仰渎盖髙之听伏念臣九隆后裔六诏支流踰岭海以来賔緜汉唐而不絶永平怀逺始开龙尾之疆天质䟽恩爰钖马头之噐㑹圣明之在御擥道德以兼容弗以遐遗许之内属幸藩方之世袭惟忠节以家传乆习华风屡霑睿泽适际守祧之始谨修任土之诚恭惟皇帝陛下日月照临干坤覆焘布深仁而旁曁耀神武以外扬风雨顺时知中国之有圣夷蛮効职闻盛德以皆臣仰睇前旒之蔽明愿削左祍而蒙化臣国小而偪道阻且长虽陪九译之重莫遂五原之𣢾长安在望誓坚葵藿之倾楛矢虽微少致苹蘩之献晋征虏将军征讨大都督破符坚露布尚书兵部臣石等言臣闻师克在和故宣威而罔敌戎轻不整虽用衆以奚爲徒夸涿野之强自取昆阳之败以寡致胜在昔罕闻恭惟皇帝陛下纉渡江一马之宏基宅御天六龙之寳位登庸贤德緫揽威权干符坤珍寖厎金行之盛星珠月璧巳臻玉烛之调蠢彼氐酋污吾帝阙啸良家之恶少惑白虏之甘言狃代凉燕蜀之能扫巴汉幽并之聚独决乱华之断罔虞犯歳之殃固败是求不亡何待臣谨与冠军将军元辅国将军琰等祗承圣略躬履戎行暴衣露冠思徇国家之急锻甲摩劒誓清凶孽之尘三令而军法巳明一鼓而人心共奋谓其束身而自遁乃敢怒臂以相持方虎踞于项城即蜂屯于洛涧遂遣以精卒前迈旣馘梁成而逆俦始惊士卒莫不争先水陆由是继进君臣落胆皆疑草木于公山将帅协心以挫犬羊于淝水因设谋而遣使俾移阵以济帅天诱其衷虏堕吾计俄主帅夷伤而大衂故部落奔以无遗鹤唳风声讶王师之巳至草行露宿瞻弃甲之相望虽巳収尸而筑京尚阻头而爲噐臣等膺阃寄偶殄冦锋属强氐百六之秋遽爲戎首致劲卒八千之衆有此武功折冲实夲于朝谋助顺亦资于隂相奉觞汉殿愿歌明主之休桂斾天山行豁神州之境臣等无任庆快激切屏营之至谨差某官奉露布以闻唐关内兵马副元师复京师露布尚书兵部臣子仪等言臣闻戎丑慿陵敢长驱而犯顺天威震耀果不阵以成㓛盖帝王羽卫之所临岂夷狄氊裘之可据未皇接刃皆巳曵兵宗社再安幅贠共快恭惟皇帝陛下聦明寛厚徽柔懿恭抜贤哲以当朝振纪纲而御宇治兵讨贼隆勲业于两京继体承祧奉烝尝于九庙蠢兹羗种雄于西陲人有兽心𥘉不知于信誓首垂狐尾惟独喜于战争盖由中朝方幸于内宁故释逺方以爲之外惧乍臣乍叛屡残馘于华人弗虑弗圗乆逋逃于天讨荐兴兵革尽取河隍𥘉蚁聚于神州即鸱张于帝阙倚泾州之叛将敢肆姦谋迫邠邸之皇孙致奸大位上天旣巳震怒率土皆欲分犁臣投闲方事于枕戈闻难即思于齿劒人惟求旧旣复建于皷旗国尔忘家即广裒于车骑縁兵权之旣解集部曲以惟艰孤锋方顿于咸阳凶焰巳临于渭水得张知节合军而少振屯上洛郡简兵以大蒐而星孛紫垣飈回赤县候四望之陿虽知虿尾之无能留七盘之军政恐豚臑之尚捭遂遣长孙绪出蓝田而观势仍令第五琦摄京兆以偕行击皷讙山若雷霆之方震张旗绐虏虽草木以皆惊頼仲卿渡浐水以杨先声而王甫譟苑中以爲内应酋豪落胆意大军之巳来种聚奉头尽中宵而潜溃臣旣出师以追丑类即入城而抚遗氓惟府库萧然一空独宫阙俨如其故室家相庆牛酒争持幸皇祚之旣宁喜官仪之复见貔貅逺逐长狄行覩于摏戈雉兎旣逃尸逐少稽于染锷兹盖髙穹之所眷佑列圣之所慿依成兹郄敌之勲不俟交兵之力刻忠而着金石惭无汗马之劳清道以迎乗舆实切回銮之望臣无任庆快激切屏营之至谨差某官奉露布以闻唐户部侍郎平原太守河北招讨採访使移清河诸郡讨安禄山檄天寳十五载二月某日户部侍郎平原郡太守河北招讨採访使真卿移清河博平诸郡太守盖闻食土之毛旣巳莫非臣子儋人之爵毋宁坐视冦雠敢布心腹之辞共竭股肱之力我国家受天明命卜世过于啇周享国百年致治追于文景髙祖肇基大业太宗翦薙群兇我皇帝厚徳格于上天深仁𬒳于绵宇而贼臣安禄山者犬羊余噍蝼蚁饿俘荷三道之重权积十龄之异志志推食解衣之德奋裂冠毁冕之谋鸣镝杨尘蹂北土万里之地长戈指阙孛太微五帝之庭僣儗乗舆汚秽宫禁罄南山之竹书罪无穷决东海之波涤瑕不足神人共怒天地靡容真卿世受皇恩身膺郡寄誓捐躯而効死不与贼以俱生増陴浚隍爲日巳乆蒐乗𥙷卒固敌是求励平原之兵巳多多而益办仰清河之粟更陈陈而相因英雄皆投石之才骁锐有成林之衆以此制敌何敌不摧以此攻城何城不克公等王侯华胄师帅重权方当此揺蜂毒以长驱岂不能闻鸡鸣而起舞冝各陈其师旅以共济于国家或搤其吭或断其臂或趋汲邺以溃其胷腹或徇河洛以鲠其喉牙帅兹西向之锋制其北走之路同济非常之业式隆再造之勲义士忠臣各恊乃力皇天后土实佑此行母怀恤纬之心遂失投机之㑹文书千里驿行唐中书侍郎同中书门下平章事兼河南节度採访处置使都统淮南诸军事浙东浙西淮南青州濠州救睢阳檄至德二载八月某日中书侍郎同中书门下平章事兼河南节度採访处置使都统淮南诸军事吿浙东节度使李君浙西节度使司空君淮南节度使髙君青州节度使邓君濠州刺史闾丘君夫夷凶靖难事实在于人臣救患分灾职莫先于侯伯方孤垒外当于剧盗冝近藩各举于助兵是兴纠合之言式济艰难之急惟国家升平之旣乆故干戈朽钝而弗支羯奴攘臂以长驱甲士奉头而皆北狐鸣帝里鸱峙神州皇圗如累卵之危大驾有蒙尘之役独张金吾抜雍丘之衆同许中丞守睢阳之城志在夲朝誓粉身而穈骨气吞逆贼常嚼齿以穿龈而尹子琦将同罗之逆俦合杨朝宗収宁陵之余烬交战未甞虚日合围迨且经年独沮妖锋遂豗溃于梁宋能婴危堞获遮蔽于江淮虽奋羸起病以相持柰鞠顽裒凶而孔炽援师旣絶无蚍蜉蚁子之一来军食巳穷至雀䑕马群之皆罄惟是孤危之极在乎顷刻之间傥坚壁之不能遂横行而莫遏繄此一邦之胜败实爲诸道之安危脣旣亡则齿必寒皮不存则毛安傅当轸恤邻之念咸坚报国之忠幕府无樽爼之竒谋玷机衡之重任宠分骍节建大将之皷旗逺奉虎符发精兵于郡国公等十连分阃千骑长人或专淮浙之权或佩青濠之寄想枕戈之乆矣闻传檄而欣然要当奋同心举㓛名之思母或懐全躯保妻子之计正同虞虢犹辅车之相依母若越秦视肥瘠而不恤尽裒卒汉安南铜柱铭汉伏波将军援受中兴光武皇帝命将骑卒八万实五万出珠厓临交趾㑹南粤诸夷王酋长楼船万艘旌旗蔽空直捣安南而国王啣璧伏道迎降而海濵岛夷南羌诸甸之酋靡不纳职臣贡汉之威灵亦赫矣哉于是将军纪汉功德立铜柱于其国铭功题柱而还至唐有天下太宗削平割据四译职服元和以来强藩悉皆効顺海内乂安元和九年天子命马侯某来镇海南以文武威风爰绥爰辑民懐其德羌畏其威如仰父母马侯廼思其祖功採铜于山铸爲二柱以植于南堙依东汉故址矗然中立鑱镌文章上述皇猷近扬帝烈雕题黒齿之人无不惊心荡魄夫飏威宣德垂光永乆臣子之职也爰爲之铭曰东汉伏波威震南粤题柱海南铭功絶域唐有天下洊歴十纪四海乂安八方宁谧岛夷賔服朝及重译海不扬波烽烟偃息朝野清夷南无愆隂旸无亢日熈然斯民右粥左餐十有二叶元和皇帝强藩効顺八纮同轨庙朝得贤稷卨皐䕫乃眷南服马侯来尸堂堂马侯兼资文武廉清不挠抚柔此土儒雅縁饰用夏变夷善政羙化群獠安之爰采坚铜铸爲二柱植之南交东汉故处鑱刻文章炳若星日以着皇威以扬帝德雕题仰观荡骇心目怀德畏威无思不服昔汉伏波纪㓛南峤寥寥千载孙谋克肖燥湿不渝与天永乆是冝有辞垂诸不朽盘洲文集卷第二十七盘洲文集盘洲文集卷第二十八盘洲文集卷第二十八进卷二汉云台功臣记汉世祖皇帝荷天人之符龙飞白水诛翦姦雄不数年而得天下虽髙祖文景之遗徳余烈在人未逺而帝之庙谟雄断足以再造王家然锄颣夷荒非得瓜牙股肱之助亦谁与共成丰功也哉究观斯时有若邓禹冦恂呉汉耿弇之徒凡二十有八人皆感㑹风云奋其智勇以成中兴之业伟绩鸿勲光𬒳简册至显宗绍述追念先烈乃以永平三年圗其象于南宫之云台又以王常李通窦融卓茂継之惟马援以椒房懿戚㧕而不与以此知其选矣夫昔者明王之所以御其臣也欲其蹈危履囏竭节赴功必有劝之之道而不在乎髙爵厚禄盖爵禄所及第能荣其身温其家而不足以激劝后人故刻名钟鼎纪绩旂常书之司勲藏在盟府所以褒勲显德莫不备至而使来者恱夫有功见知歆艳企慕思奋㓛名之㑹庆赏不加而人自知劝云台之举不惟崇德报㓛使其声名暴白于亿万世以示先朝得人之盛而彰夫佐命兴王皆间世伟人盖将使忠臣义士瞻其容貌而想其风采景仰荣耀愿踵后尘所以激英风而动义㮣真得先王之要道矣台在兰台阿阁之闲西汉之所筑云唐筹边楼记唐以兵革定天下而四夷莫不臣妾中叶抢攘吐蕃南诏浸犯疆埸自韦臯帅蜀始生厉阶至杜元颕时遂长驱深入蹂剔千里继以郭钊病弗事事南失姚恊西亡维松由清溪下沫水而左鞠爲盗区斯民惕惕日有左祍椎结之虞大和四年賛皇公自兵部侍郎郑滑节度使来镇兹土坐席未煖慨然怀忧国制敌之心思俾一方之人仰父俯子而遂有生之乐迺卜胜垲鸠工建楼而以筹边掲之凢南道山川险要与南诏相入者图之左西道与吐蕃接者图之右部落之衆寡馈餫之逺迩纎悉曲折皆在目中登临筹度朝夕于是嘻賛皇之设心如此哉夫天下之事成于思而败于不能思善料敌者方无事时坐于帷幄优㳺夷愉从容谈笑迺能长虑却顾无顷刻食息不凝思于胷次敌之强弱诡诈率皆判然先知一旦机㑹适来则临事应变若印券契钥皆出素料彼虽变伪百出恃吾有以应之未尝一堕其计苟惟当其闲暇乐宴安而忽逺圗忘敌人之可惧恬然未始轸虑及机至变生则仓猝凌遽无所措其手足其爲成败利害岂不较然明甚若賛皇公可谓知此矣兹楼旣成仍召老于军旅习于边事者与之指画商订虽走卒蛮隷遇之亡间访以山川城邑道路险易广狭逺近未踰月间皆若身渉虏之情伪尽皆知之故能玩敌股掌之上使腥羶余噍拑舌顿喙不能一肆其毒卒之二边震惧南诏还俘吐蕃归疆呜唿使阃寄者皆如賛皇之设心则甲兵之问焉得至于庙堂间哉御书六韬兵法賛臣切惟皇天厌五季之乱乃命太祖皇帝拯生灵涂炭而太宗皇帝以天钖神武佐右圣兄锄暴芟荒一驾而平潞再矢而克掦三揖而纳荆潭四指而得川蜀五征而戡定江南旣践帝位南致闽粤数十州之地北俘并汾二十九年之冦薄海内外悉臣悉妾万机之暇独以翰墨文章自娱虽挿矢弓而居安之备亦不少㢮雍熈四年召北面诸将田重进潘羙崔翰及殿前刘延翰对于便殿访以御戎备边之䇿因取六韬兵法将有五才十过之说笔以赐之使之昭然识爲将之术知勇智仁信忠之可以法而轻死好利怯懦急缓之可以戒朝诵夕惟起居造次必思而践行之其所以训敕臣下之道可谓善矣臣以儒名家幸以文字待罪于朝其敢自以芜陋爲辞谨拜手稽首而賛之曰皇矣艺祖混一四方于铄太宗翊賛龙骧五季鼎沸虎踞蛟慿旦粟我马犂其庭稂莠旣薅薄海臣妾威憺遐荒水慄陆詟居安虑危罔㢮厥备精柬虎士防边宿衞皇帝曰咨咨尔重进尔翰尔美实司外阃咨尔延翰实长六军访之边䇿悸惧莫陈帝谓六韬圣贤所作十过五才爲将要略爰御翰墨宠加钖赉诸将稽首荣此恩霈圣人驭臣诲之有道良将戴君强勉允蹈欲教孙吴徒有斯语赐之汉纪复非亲御惟是奎画超踰古昔小臣賛掦以诧千亿汉麒麟阁名臣圗賛汉中宗皇帝承孝昭之绪中兴帝室左右前后莫非忠良之臣委质奋庸共凝隽㓛当是时大则枢机周宻品式备具小则技巧工匠各精其能内则朝廷清明民俗阜安外则氊罽酋豪屈膝殿陛甘露三年上思股肱之羙乃选其臣有㓛徳而知名当世者十有一人题其官爵法其形貌于未央宫之麒麟阁于以传之亡穷施之罔极使瞻仰之者励忠孝之节而激功名之心甚盛举也冝有宿学鉅儒賛掦厥羙而史氏无传谨追书之曰炎正七叶天启英主受命中兴毕张治具虎啸风冽龙兴云腾巩固洪业实惟股肱宗臣霍侯元勲鲜俦定万世䇿比迹伊周冨平温良宿衞者名畨畨龙雒㓛埒灌婴营平善谋遂克先零髙平提衡声闻赫然博阳同心衆职修理建平寛𥙿明法练事阳成谨厚表仪宗室少府醖借进繇儒术太传堂堂社禝之杰请登尊位而帝固避弗从先是天鳯中帝尝至长安受尚书于庐江许子威至是而同舎生颍川彊华奉赤伏符以献诸将以爲符命昭然万里合应不可乆旷遂以其年之六月践阼髙邑改元建武超拜王梁爲大司空用䜟文也汉业复炎卜年二百而赤伏诚中兴之符冝有歌颂刻之金石以传不朽而史阙焉谨追书之曰汉受天命承尧之运断蛇着符龙飞沛郡赤帜禽歇朱旗举秦恊于火德爲天下君祚厄中叶鼎移贼臣皇干眷佑复开真人诞生济阳赤光照室嘉禾得名龟兆告吉吉梦维何乗龙上天王迹维何火光赫然佳气鬰葱伯阿所望裒是灵贶皆炎德祥披翦荆棘整齐干坤虓将拜手请登至尊有臣曰华奉符来谂惟我真主名应圗䜟四七之际火实主之系隆我汉非君而谁爰即髙邑践阼建元王室再造如障狂澜氛荡八纮烽销四鄙黔首更生仰父俯子猗欤赤伏实启中兴敢绍吉甫作爲颂声唐神㓛破阵乐颂唐受天命一海内四方次弟平武德二年刘武周用宋金刚之谋连锋突厥抜介州杀石州刺史败裴寂入太原㴆揺关中髙祖大宗御之柏壁天戈所指莫不摧折明年遂平河东武周奔于虏爰即军中作破阵乐以志武功之盛及魏正楮亮辈更制歌辝曰七德舞后更名曰神功破阵乐凡歳旦冬至大朝㑹则与九功舞同奏于戯唐以兵定天下而兹实武乐传之子孙以示王业所由而颂声阙焉敢爲之辝曰古帝命唐正域四方扫旧布新长彗流光乱结隋抄姦雄纷扰如虎慿山如蛇纒道赫赫太宗圣武神㓛干将莫耶畴克婴锋薛犂其荒郑陨其强夏氏累俘魏人纳降逿矣武周借助凶俦怒其萌芽太阳是仇乃鞠王师驱熊率罴天戈一指颠踣流离爰制乐章蹈厉发扬以志武徳子孙无忘辞摛魏楮七德命舞裘褐惊咍民观如堵龙墀大朝星拱郡僚乐奏其间上下和调闻诸古昨㓛成作乐韶夏英茎于昭景铄唐室之兴定乱以兵兹乐之成王业惟明𬒳之管絃其辞弗传作此颂焉何千万年两朝寳训序臣尝读书见三代之时庙堂之间君臣相与戒敕训告罔不以遵祖训监先宪爲言考诸行事盖实未尝弗率前王之典则禹启少康之法夏之子孙实守之成汤三宗文武成康之法商周子孙实守之故其享国或四百年或六百年或八百年唐有天下传世二十文宗宣宗皆尝读太宗政要而慕之故大和之政号爲清明而大中有正观之风是无他故焉能遵其祖之法而巳恭惟仁宗皇帝天纵圣徳励精爲政登用真儒屏殛姦邪纳鲠直劭农桑赏信罚明宫室池台无所兴作所御帷帟衾禂多以缯絁爲之左祍辫发鐻鍝之君梯山栈谷屈膝陛庭鲐背齯齿不觌介胄菽粟丰穰行旅彻粮叶气嘉瑞兆爲太平四十二年之治季仲三代视汉之文景唐之正观开元皆不足称继以英宗皇帝遵业治道浸以光大俗易风移黎民醇厚圣谟洋洋焕焉可述名山所载太史所掌山林汗青之所编缉灏灏噩噩抗衡典谟迨神宗皇帝践阼之十五年诏儒臣林希採实録日暦时政纪起居注诸书自干兴尽治平法天圣故事裒稡事迹以类撰次越明年四月书成来上凢七十有六门成二十卷名之曰两朝寳训所载巖廊之上切摩治道啇搉坟素之精语谨威福之善制畏天事神之道勤政爱民之方恭俭仁孝之德规摹制度之略办察正邪笃叙姻族与夫劝农兴财治兵御戎之术炳若日星事简而明有条不紊施之朝廷则可以正纪纲厚风俗施之闺门则可以饬人伦兴孝弟施之夷狄则可使怀仁慕义稽首称藩信不易之宏规万世之通典也臣窃惟五閠之际干戈日寻鑪视四海煽以虐熖兆民灼烂唿号吁辜我皇宋拱揖指麾爲壷浆百姓请命于大丕降霖雨澡荡涤清人用休息皇干眷命圣子神孙规重矩叠开辟以来书传所纪未之有也其制度纪纲之法后世有以慿借扶持寳训之作足以垂之不朽与天地并臣才学浅昧不足以仰叙圣德之万一谨战汗再拜而书之卷端臣谨序汉四种兵书序古者圣人之王天下也因天讨而制五刑甲兵弧矢所以诛暴而禁乱爰有熊氏修德振兵坂泉涿鹿之战破炎帝禽蚩尤而兵法遂兴自周之东五侯九伯日寻干戈陵夷至于战国出竒设㐲变诈权谲之兵并作汉髙祖皇帝以英武雄才翦群雄而得天下乃皆任其天授之资其攻城掠地都出于野战非规吻于古制者也自韩信之将兵动引古法以制胜爲能神明于前人之轨辙矣而布越陈豨之徒或得其意㫖或得其节概俱能从龙定鼎以至于成功然其法苐隐授于人未大昭于世其后挟书之禁渐弛兵家者流始得辑其所学以显述于书始集孙呉穰苴韬略之祕裒爲四种兵书故汉之名将迭出家擅兵法要皆四种兵书爲之鼻祖也呜唿兵不可废法尚矣贵师其意无泥其迹赵括之徒读父书卒召长平之败龎㳙之浅尝鬼谷遂致马陵之祸可不鉴哉故兵书之要必夲于除暴禁乱修德戢兵之㫖而临事有得心应手神明变化于矩矱之中得斯意者可与发明前哲之奥则此四种之书堪与司马法并传也夫周成王蒐岐阳颂周公既返政成王始亲万几于时宇内雍熈朝廷豫暇适当春田之际草木荣茂禽兽殖繁王廼命大司马整六师驭六飞发镐京幸岐阳望岐下而税止驻跸南山翆华临幸𥪡青鳯之旗伐灵鼍之鼓悬汤网设机阱蒐禽兽之不孕字者擒焉殱焉所获之多上杀者半中下而生获者则有物焉白虎黒文生物不食生虫不践厖然不经于耳目召康公拜稽首于王前曰都俞王之仁风逺被驺虞应瑞而生也羣臣咸唿万岁而献颂曰茁彼苍葭青阳所育林鸟不惊鹿羣不触王在中田张罗挟矢网解三面箭发双至载蒐载擒弋其不孕王恩所播泽及飞走王仁所感驺虞忽有于戯仁恩緜基𥙿后垂暦之多卜年永乆唐勤政务夲楼记国之有台所以望氛祲察灾祥文王灵台之所经始也朝之有楼所以勤万机理庶政法圣王之用心则楼之建堪与西周比烈矣岂徒侈游观夸美丽实妖姬艶女者等哉圣唐御宇以来臣服海内四译賔贡颇称逺迈前烈矣开元元年皇帝慨然有念于昔王之所以兴废子孙之所以隆替曰国之兴由于政之勤业之乆基于夲之务猗欤休哉诏于紫宸殿之左建勤政务夲之楼以综理庶政咨询朝务孳孳以艰难兢惕恭俭仁爱爲夲盖示后人敦夲之圗呜唿斯岂非开国承家之意与楼制规恢闳达檐牙髙矗爰升而望之观新誉髦之贤羡英雄入彀之无遗而听科举人之言羙卢绚按辔之有体至穆宗遵业复能于此访民间疾苦凢其子孙登临瞻仰咸思命名之旨知皇祖之用心无敢逸游以隳前烈其于保国理民之道有加而无怠所以永萝圗福元元岂不甚厚耶楼成于开元二年之九月至宪宗十有四年诏左右军容以官卒二千脩之文宗三年又复増饰其服勤祖武可谓无媿至于榱椽梁柱之制盖瓦级甎之数工役之计是皆无益于政故略而弗着云谨记盘洲文集卷第二十八盘洲文集盘洲文集卷第二十九盘洲文集卷第二十九赋二铭九偈一杂文六银条鱼赋兹银条之小鱼寔群游于深水闯双目之如体㓗白其无比絶肺肠与鳞腮信清莹之堪羙盈一掬之十百唯铢两而巳矣昔季鹰乗秋波之月明浮扁舟以半醉簇银丝于金盘曽不闻于用尔子陵当春瀬之涛澄垂长竿以香饵伟巨鬛以登来尔不闻于一至旣不足以上严公之钩又不足以簉张子之味唯醢瓿之是冝乃漑之所弃我闻北溟之鵾其身大乎千里又闻东海之鲸吞长舟于寸晷彼何爲而若斯尔何爲而至是信天赋之差殊知人才之亦尔悪蝇赋伊虫族之至微独飞蝇爲可悪閧类至之悪声扇朋来之弱羽方炎昼以如焚拥火轮而停驭汗浃体其浆流邈清风之遐阻就枕簟之冰霜庶少逃于烈暑汝于此时迺纵党与或扑靣以縁髯或循肱而集股扇屡拂以复来睫欲交而忽寤徒困顿以神疲宁周公之可遇此库狄伏连所以杖扣阍人使无得暂入于庭户者也又若疥疠始生疮痍见苦才流溃以未干正痏瘢之小愈汝于此时群来莫御俱逐臭以㝷腥争穿裳而入袴吮膏血以自肥丛肌肤而交玄徒手倦于驱除终无繇而得去此三思所以㧞三尺之利锋发冲冠而震怒者也彼令节与佳期正鼎来于亲故穷水陆之珍竒列果肴兮脩脯染指方尝张頥未哺汝于此时徃来旁午或沉溺于壷觞或循环于匕箸致嘉客之悪嫌委杯盘而不顾咸失色以辍飡岂玉山之可仆此衡所以举扇而力挥讶其来之何遽者也至于噐皿牲牢缾罂作酒倘防守之不严或盖藏之少露汝于此时引朋召侣悉投隙以㝷香窃羶芬而爲蠹才旋踵以踰时巳孳生之无数旣丑类之满盈致所藏之臭腐此欧阳公所以切齿而疾憎遂援毫而成赋者也以至变乱黒白恣爲点污无异䜛人蒙惑明主毁正誉邪肆其疾妬排拫燕公镌诋裴度拔仙客于河湟寘延龄于省部有如汉室之恭显有如唐朝之林甫此戎于驹支所以辨晋国之责辞赋周诗而借谕者也悲矣夫汝躯虽小汝害实巨汝量易足汝多难拒胡爲营营欲何之以取嫉贻憎于率普我闻周公翊賛文武驱勐兽入深山跻烝黎于安堵设官属以成书垂后王之仪矩射鸟张庭氏之弓除虫击壷涿之皷或掌覆夭或职熏蛊虽蛙鼀之聒人亦洒灰而不恕何于汝而独遗岂眇末而不数宁分职之有亏抑编传之脱误我思古人必不汝弃呜唿若鳯鸟之仪庭与麒麟之郊舞常旷古以不来亘千龄而莫睹惟汝物之可憎乃羣飞而类聚信端士之间生嗟壬人之塞路惟屈指于秋来鼓西风于寰宇縦汝类之伙多终飘零于何处书架铭朝而出賔宷栉退于室簿书桎不有缃帙孰起装怀之疾书板铭孰圎非规孰方非矩木从绳匠可斧羗先生兮㑹稽楮嫔然来兮累三五孰能使之鹓其行而鸿布有典则兮我作古君子检身兮视兹度王君所居三铭愚轩山乌可移我志不辍佛乌可爲我禅不灭用智蠹心巧不如拙痴室自痴莫知人痴孰治名室以痴其痴则非文庵痴者见之之谓痴愚者见之之谓愚不痴不愚入丈庵而趑趄龙兴寺钟铭大云龙兴古招提钟璺弗考歳屡移云门九世守日师纵臾檀越欢喜随凫氏范金侈弇冝六时警发声法槌大地震动人天知劒轮息苦刀山隳功德无边不思议绍兴作噩癸配支青牛御辰帝乗离显允方叔护法时徐彦立琴铭嗌息者鹿鹿踵息者神之谷有人焉妙乎吐纳而託诸可絃之木籁逺则韵林流长则源深幽幽而愔愔是之谓不穷之音李冝仲见见堂铭见乎小而不见乎大见乎外而不见乎内彼以爲明我以爲晦孰升此堂不求甚解潜玉亭铭郏石山在荆门之右百步泉发其麓南北异派相传其南出玉其北出珠故李卫公诗云明玑难祕彩羙玉讵潜珍介泉有茅亭风侵日漏胡牀不可设因爲更张题以新榜荆山盖结緑所产卞氏抱玉巖又在畺内则山之有玉较然着明矣崇宁年巨蚌夜游于北泉光彩四烛独南泉能潜珍不露也铭曰玩西麓之甘泉汇津津之寒碧纷触石以喷珠非纎微之点滴湛百清而莫滓无龟鱼与虾蛭閧朝昏之罂缶神龙蟠而典泽行百里以成川畒一钟而冝稷崒青嶂于中天以英瑶爲山骨宁了然以求沽不愿爲夫环玦意抱璞而深潜惧献者之遭刖彼卞子其太愚不如葵之有智苟博识之背驰曷不怀寳而逝三自粥以见珍抑何偿其㓕趾信哉兹山之灵请埋光而铲采长借润于泉源恵我民于亿载冩真自賛智不智愚不愚自见其臞而或以爲腴外之臞人可以模中之腴果何如虽然刚而不儒柔而不夫则非吾徒龙兴寺日师爲方广州冩真求爲之賛魁然其容充然其中不形喜愠惟桐庐方公青油客散牍去其按坐维摩床念珠一串以善铸凶昔盗今农虽使千佛出世所以化人则同报庵十六尊者偈绍兴丙子闰十月癸亥孤洪某等爲先公尚书作十六尊者相稽首说偈我等痛贯心归命诸尊者愿以大利益作我罔极报弃猫文洪子适武林馆黄氏逆旅屏烛未顷群䑕纵横厥声万状及旦乃止主人有猫而不能捕因爲文以弃之天赋群物兮介毛鳞翼人所字养兮资其有益若马可以驰驱若牛可以垦殖犬有弭盗之㓛鸡有鸣晨之德鸽之传书鹰之挚击凡若此者故所以居人居而食人食彼凫彘无所施其劳是以供人之烹炙惟兹猫焉捕䑕爲职热则肆乎温凉寒或登于寝席鱼肉膏梁饫充其臆念此逆旅曷其多䑕乗夜伺昬群游类聚方切切以穿墉俄累累而循户腾践䄄褥反覆器具或啮我衾或食我黍闘暴且唿纵横党与余欲投而忌噐余欲射而亡弩抚几之不能畏挥杖之不能去将谓主人有永某氏之风故使恶物得以集其群侣因熟寝以终宵恣微虫之旁午旦召主人歴诹其故主人告余有猫四五饲养弥年孱不能捕余谓主人来吾语汝汝岂不见夫国家之设官乎宠以髙位卑以厚禄相圗治于朝端将折冲于边服外台澄案于列城守令抚柔于萌俗负辞藻者跻翰墨之选厉威槩者列弹劾之属善心计则司货财冠柱后则尸刑狱凡厥庶僚各庀其局一有旷瘝旋跬屏逐人尚如然况于微畜胡爲汝猫乃蒙含育彼旣不能咋喉而使之迹絶又不能游堂而使之安穴犹乞食以求餐敢张頥而伸舌非罢懦之弗堪殆尸素而饕餮今汝椸无全衣室无全噐以穿屋爲常以盗肉爲易致隂类之公行冝汝猫之获戾曷不投逺地而迎善捕者代之则将杀䑕如丘而庶几安枕卧矣主人曰唯竹奴文洪子以畏日虗昼几案如炉乃下竹榻寘庭之隅设蕲簟与筠枕将逭暑于湏臾卧旣乆以不寐汗如浆而浃肤挥圎以腕脱咀坚氷而口呿榻枕簟之三子俄趋进以来俱同辞而言曰走之鼻祖宅于渭墟有地千畒冨埓侯租钓月北海者徯英主而赴风云之㑹龙跃葛陂者委㓛名冨贵而髙蹈天衢逮后来之孙稚遂枝分而派居走家寒而族冷无绍介之吹嘘顾以凉德而猥叨亲近誓将尽节以簉夫台舆今君流汗四洽气鬰不舒走等乌敢缄举类之口而不告君以良圗走族有竹氏夫人者性不热中形状魁梧傥受君之亲倚可来爽气之虚徐君诚召而用之彰鄙言之非䛕洪子曰俞吾方思之巳遣长须三子方退而竹氏至于洪子曰来竹氏汝以斧斤成质遇热见湏凭肱据股纵意所如非有鹊巢之德采苹之职曷爲而受夫人之唿人之称汝旣以重诬汝辄披襟于汝安乎夫金烱有清明之鉴而䟽彻侯之爵毛颕以翰墨之勲而掇中书之除汝非有㓛有德可与二君子爲徒今黜汝之僣称而谓汝以竹奴盍安名而谨分顺主人之所驱无沮怍以觖望遂衔冤归憾于吾竹奴皇恐稽首而进曰抑何言与妾乆惧驽下而负乗将乞骸以财书辱开陈而是正庸迪陋以镌愚虽不敏而自忻得斯名之不虚敢矢言以怀怨甘受屏弃之诛戒蛇文丁巳月夜未一鼓冰轮湛然遡青霄而上洪子歩影户外闻有物丛草间其声渐逼少驻而视则蛇也余惊悸流汗趋避它径蛇知人之旣逺乃奋怒轩屈啮噬草木而去旣归因以志之天产凶丑形躯不具蛇韬其足虎削其羽天胡然哉抑亦有故傥虎能飞使蛇善歩其害于人乌可缕数惟尔毒蛇屈胁曲膂邃泽重山种滋品聚裒毒伺人巧噬迅取荐食善良甘饫胷府螫手断肱伤足去股苟或不然仝体糜腐时及秋啇其毒愈巨啮草咀柯涎流沫吐人触死茎尚成疾痼门鬪倾郑台游亹鲁其见犹妖况或相遇不幸与逢必就死所吾虽知之罔思备豫月夕欣明披襟曵屦何期毒物潜窥阴觑包藏祸心乗我遵路褰鼻伸舌欲肆其怒天诱于衷吾觉而悟厥毒不行腾矫而去吾与汝蛇非有怨恶我不汝伤汝曷我妬惟汝凶孽不可开谕岂蜂虿之能侔信犲狼之不如人闻汝名毛发森举汝之害物诚出天付吾今芟吾之庭谨吾之户不处暗室不近积莽与汝殊途不见恐怖我母尔虞尔毋我惧汝毒虽多又奚所措夫毛鳞害人侯鳄侯虎或遭斥于韩公或受诛于周处鸟有鸩毒海南所赋虽衘毒以不终自膏于斤斧岂造物之有私独于蛇而容恕胡不闻叔敖殱汝而爲一国相髙帝斩汝而爲万乗主知天道之疾恶欲世人之去汝吾以空拳不能汝御后有挟刃撨青执柯老圃与汝相接谨无与忤彼肱一挥汝必僵仆汝能戒之人孰汝頋汝或不悛人必汝捕汝血霑襟汝身爲脯呜唿哀哉母忽斯语劝农文二首今天子受命中兴视民如子欲使跻冨庶之域郡守劝农于春郊遵诏旨也惟我南海之民或以啇贩而废农或以盗掠而废农其从事田畴者又苟且卤莽故耕耘不以时荒芜不加辟继自今其子严父诏弟奉兄约各廑身力田以受西成之获使风移强悍卖刀劒服畎畎则岭表务夲之俗与内郡齿不亦休哉古语云一夫不耕或受之饥岂有提封千里而可以灭裂穑事也岭表之人厥性媮堕而南海务末者尤衆故盈城负郭今皆仰食旁郡乌可恃以爲常耶毎歳仲春郡守奉行诏令出郊劝氓延接父老犒以酒肉盖欲丕变浮食兴起农功以称天子道民之意其更相告语勤四体以尽地力易荒瘠爲膏沃则千箱之获可以望也记梦丁酉七月二十四夜夣至一萧寺羽人环坐其一髙吟云六十方买妾七十犹生儿旁人掩口笑老子知不知予应声荅以一篇云桑榆景迫鬓毛苍巳过耆年去路忙不把精神陪绮席从他歌舞竞鲜粧扫除万事身如夣断送一生心弗狂頼有清风与明月肯来相伴一炉香茗饮清话湏臾而散盘洲文集卷第二十九盘洲文集盘洲文集卷第三十盘洲文集卷第三十记九首分绣阁记浙河以东曽冈峭岑盘深复陆出㑹稽道天姥百有余里财得夷旷之地十有五顷以爲天台郡郡践山作郛而余麓及屹立之峯废不可庐者亦十一二故官寺民区鲜鉅丽之所十数年中监州始有以贠外置者侨宇城之巽隅距黄堂七百歩而赢其职业之啇谳僚类之谒请吏抱文书𬒮属嚣阛隘蹊间举不以爲便迺徙幕曹之舎爲今所居与正贠相东西焉然规恢下窄荣奥埃墨无复髙明显爽之观独东偏有地斗大丛榛委甓蚓虺所潜前㳂后仍指爲弃壤则薅刜辇治培基建阁以夏四日课材阅月而斤斧论㓛其髙四㝷衡袤二丈有七尺南北不及者九之一群山萦环垂光献状可以分繍名推去冗牍登临领略则巖姿之西峙烟霏云采之隐见咸与意㑹举杯属客则琴歌弈思恢乎其有乐地阁之下对植羙竹以清閟目其堂后穿小池可容萍藻则又爲舞漪之亭或曰人在天渊间以百年爲湏臾况官㳺弗常席甫煖而趣代今子来旬歳矣又如是而去何以兹阁爲语之曰人能无以一生爲寄则澡濯强期与前英聮横能无以一官爲不乆则黾勉尽意必有以羙其政予年少质下若乗鴈双凫虽去来无于邦人然吾身朝夕于斯抑欲自适其适耳台州添差通判㕔壁记天台之爲郡环山枕海壤僻民愿牒诉简少输调有常平时从容见谓无事故分曹授政絶赘冗者中兴以来彯缨之士日进一官相承率三四辈贠外置者无郡邑不有绍兴二年是邦始増治中凡五易而某至𬒳命迟期者后复三人则兹贠之设将践武不废迺裒稡名氏官秩去来龛石壁间而系之言曰昔昌黎韩公尝谓邑丞贰令位偪而嫌文书视成一不敢省有公负复㱕尤焉曽主簿尉之不若丞于郡者亦然厥有不蹈其中萎腇不事事玩民戚休贪残放手漫不孰何曰此太守职也吾何干夫是之谓负官否则铮铮表襮召权市威上下相髙矛楯崖异吏不确其承民情不得直夫是之谓越位负其官不可越其位又不可然则柰何曰能使官不负位不越清其心以永其平视着令唯谨外是而议夫何知之有耕获斋记毗陵王德强宅于贾山有年矣一日扫其室拥书数千卷自娱其中命之曰耕获斋作书抵予爲之记予曰有千金绮𥜗之子未胜衣而击钟鼎食旦歌夕饮目耽乎锦缋耳习乎丝竹樗蒱棊博一瞬百万菽麦且未之辨况知稼穑艰难也哉则学耕文获之旨又何足以语之子以儒名家庐饶旷之野火耘水耨鉏耰钱镈之劳固饮之矣子尚奚言虽然百畒之田一夫荒之及庾则或相倍蓰非腴确不同雨赐之私也繇其人之力不力尔六经百氏之书五帝三王十有五代之史人得而诵之至于发爲辤藻则浑雄遒丽骫骳无近不翅天冠地屦者亦问学之有浅深而巳今子知所以名其居则知所以潜其心知潜其心则必有以羙其身异时舒绅鸣佩而轩眉金门玉戺之上人目曰此王氏子德强也德强勉乎哉䖍州重建教授㕔记国家立天下学校置教授即周师氏汉博士唐文学之职所以化民成俗传道受业者也然或以官冷吏责所不加嗜闲狃媮漫弗訾省官之设岂端使然哉今郡邑从事椽鸡三嘑率治冠理笏奔伺太守賔舎守出黄堂上谒者导之进乃偻而趋前屏气危坐以其职次起白请守借之色辝则舒舒自贺否则背芒股弁且受谯问惟郡教授泊然家居间一造诣坐上坐衆皆并庑罗出守独揖教授唿使登退各庀其局弄刀笔了钱糓狱讼之事林林综综终酉未休教授乃对诸生泳周孔之道稽治忽啇文章凡尘坌俗猥一不我浊礼之优职之清如此故咨择不归吏部归宰相䖍在江西爲一都㑹旧有学泯于兵火阅数年始克像先圣先师而殿之斋房以列而校官侨处生师风马不接时胞人之共羞则连祍占位庠声序音不絶如线永嘉薛君甫至疚然念之二千石其从兄也一日召匠虑材作崇阁以閟宸奎遂其余爲廨于学之左门墻言言曰㕔曰寝不诩不陋君乃启便户日抵学庐答疑祛蔽不殆益奋朝廷之再命使留其秋郡贡士二十有二人隷学者居什九邦人譁言薛先生诱掖成効如医起疾如卜断休咎各少长相励愿爲薛门弟子君旣乆于官秀民长才益孚其教酌道迪德风变习俗遂之者又将辈出异时名章贡爲多士之地者实基薛君蛰寮记子洪子囚故山絫年葺一室地不丈阔自先秦古书壷史贝编稗官之丛说骚人之笔语匝然甲乙整籖繙帙味之有余乐间则抆几焚香手挥丝桐作文王宣父之操移轸易调声与心逺蜷跼蠖屈而志翔云霞之上尝勌而假寐有羽人过我而问曰闻子乆蛰一室良苦子知蛰之说乎鴈蛰于夏燕蛰于社蛇龟之属蛰于冬狐䑕蛰于昼爵蛰于昏龙蛰于神麒麟鳯凰蛰于乱连之钟乳合浦之珠蛰于吏之贪夏蛰者秋而賔冬蛰者春而震乱而蛰者治则见贪而蛰者廉则出在天则月星遇日而蛰雪遇暑而蛰雨以虹蛰露以霜蛰雷电与蛇龟之属同其蛰其不蛰也有光者愈赫有声者愈谹其于人也夏之否伊尹以耕蛰周未兴吕望以渔蛰越巳覇范蠡以扁舟蛰汉储定而四老蛰禄足而二踈蛰客星动而子陵蛰三径荒而渊明蛰使申啇生成康之时其法蛰矣渊云生汉髙之时其文蛰矣研桑生于正观其利蛰矣王魏生于天寳其諌蛰矣故六王毕而仪秦蛰其辩玉关闭而臧宫马武蛰其勇渔阳猘而太真蛰其色同光蚀而新磨蛰其技盖雷不蛰则灾龙不蛰则醢文士不蛰于西京之𥘉则溺其冠利口不蛰于正观諌舌不蛰于天寳则戮予曰僊之言蛰大矣仆昌宪拓落不能共亿其嫔息啼号饥冻之声閧如也同时朋侪耀华簮峨髙轩衮衮于荣涂故姻连宗属亦姗咲相蔑仆于是退而潜焉蛰吾耳则啼号之声不接蛰吾心则姗咲邪揄之事不竞蛰吾目则簮之华轩之髙不觌也羽人嚂嘘子洪子遂寤绍兴庚申记息菴记蛰寮居士觐亲眞阳州小而鄙无一略可人意闻浮屠氏有希赐者释其流笁贝所译南祖北宗所传整整在胷抱尝鸣法于州之报恩今濳于洸口矣故道埸之南有所卓小庵因踵之龙江来前沍洄迤折嘉山群侍左环右踞旁睨崇木清隂接人爲之踌躇移时后一月舟下畨禺歴洸口山椒有古招提一僧頄靣弊衣方羊林下即之爲谁曰希赐与之语始印所闻曰吾结茅英山将老焉异日寂灭又将塔焉名之曰息可乎居士曰师欲息其身如藁木者耶抑欲息其心如死灰者耶将消揺放旷草衣木食以息其生耶抑端坐长徃使门弟子鸠骸甃夘以息其死耶如曰息身是身是幻如曰息心无心可息日月徃来不能持乆何以息其生风至叶脱水静沤散虽以遗体饲飞走可也赐矍然起曰善哉庵后有石壁立吾将刻兹说居士曰菴可息也石可刻也菴可毁也石可贺也漱汀轩记彭门郑茂老尉吉水得告逆妇见予于鄱阳夷豁有气槩言绪绪可绎尝曰吉水之俗嗜争而易杀人县郭束车航之凑凡四方近逺行啇逃征于公率遵捷𡵨觎夫揺心故穹林复谷猘爲盗薮乃敢横刃森挺与官军角逆而保比壤遂緜岁月赊刑故朝家调尉叅用武人怙于安未以葺饰耽懐吾嗣掌之十月渠吏受赇觉籍所居因徙而宇之开轩其旁贑江南下逢梗而声风安浪夷洲沚献露鸥凫鹭潜泛相嬉方吏以牍退余霞弄川如澼锦缋吾㳙杯独引不觉径醉漱流哜甘则辅车漺然以醒诵东皐子之记哦少陵之诗不知微官之在捶楚中也轩受名县大夫与其二三僚过之醆豆齿齿物约劝赢一辝言曰君饮多不乱无灌将军之骂阮歩兵之放张长史之狂谓轩如此岂欲实醉尉耶是夜去县百里贼举民财燬其庐斮五人之胫去或昵耳以告茂老起而入若将私焉着鞾佩刀䦱后闼上马从弓劒之士十辈抵刧处速炬得明其一二未死者呻转烟壒间犹能手其额曰官何来之速也遂口贼氏名尽得其根株窟穴贼伺尉饮未逸且弗戒不意尉至悉仓忙就执主人旣乆不出客讯之家人用茂老计绐以醉谢客不疑相寿皆极醉翼日缚贼诣县具言状令惊且喜曰尉岂眞醉也其后予自峤南归茂老觞予轩中酒三行予匄彻主人命彻因索水饮研其余而书之以爲漱汀轩记知政桥记聂都之山豫水出焉滥觞它山者又十余派皆北东入于章至贑城西偏两崖相束冲涛勇甚兹爲南北孔道熈宁间始造舟于河后五十有五年当建炎二年髙阳公以圗书䆳直怀章作藩方时用兵居位者逃乏兴之罪它不暇给航败板缺投歩心惕公患之唿工师虑材竹灰钉之属费直百三十万郡有舩官遂借木于埸鬻朽赡用桥成令过者人输一钱持以二僧居半歳尽偿所貣耀德颂羙有童謡言更二十年水锯雨蚀桥益腐折公又来理于此城之东偏鬲贡水徃来近逺之人日以数千计檥舩待者鳞如也公曰是不籍无限而公擅津渡之入者乃筭其羡积之名钱万者二百复撤桥而易之爲舟三十有四布板甚良掖以朱栏治铁爲琐辫竹爲䌫极维絷之固其条脩七㝷有半广五之一爲亭凡四桥之心曰卧虹其东岸曰利渉其西岸则临章左而双清右合而名之曰知政之桥役鹊踊鲸与波上下人畜重轻如由康庄年谷比登不识冦贼冠盖负贩愿出其涂壤壤乎憧憧乎未有稠于今者也是歳实绍兴二十年公猥授简予辝不获命乃直书颠末而缀以诗诗曰章水扬扬并山北注淫潦建瓴风賛其怒连舰爲梁肧胎智虑视漏忽倾沦胥啙窳能仁许公羙必専之前㓛不弃今又泛汎汎文鹢随波髙低戢翼俛啄虾鱼惊疑月影在川长虹对吸练帨霓裳水仙夜集惟昔盗起路爲之棘禆贩不蔇雍阏辙迹惟昔行人临流趑趄惧其一跌腹饱江鱼盗今以息桥今以固旁午如织一日几屦隷首持筹手不能措来牛去马亦得安歩繄公之政利必兴心无川险砥道之平有如不信请视此桥掲成绩附之童謡通天巖记自英州西南行十五里至石角头山自山麓二百歩至山半有洞门冷风袭人虽半春晏温皆挟纩不数歩即黒束緼㸐火始可入洞之左数石对峙曰菩萨曰金刚神晶彩盪目如沙中星振杖陟崄竒诡迭露其平处可坐数十百人益深入石小破如盘盂见光却出直东又二百歩始大明双窍穿豁垂蔓揺丝云在木叶间日影漏入乱石緫緫所谓通天巖也行前复持火过群石外厥壤坦然循其石砑然有穴下之多龙田皆分塍畛如绾蛇盘蚪仰视如覆楼阁去人不逺其平处复可坐数十百人撞之坎然如鼍鼓徙杖亦鸣意其下必更空洞其旁一穴类眢井不敢探地出碎乳槎牙散乱如䥫滓曰龙矢践之棘趾穷髙田有水一丘其下萦石壁有渠云春夏交雍沮不可渉自水丘处窦甚隘伛以徃列户如蜂房其顶结乳如珠缨如流苏如裂瓜如垂莲如肺肝四壁如椸上衣有纹折凝于地者如神鬼形如幡幢如旌纛如帷帐如笋如枯木如禽兽如噐物多不可名有冰柱短长小大不一有踊石博下锐上如壁遥视之如水即之饮不盈掬扪之如龙鳞旁曰轮藏石皆稜然巧非追琢有罗汉小像可周以歩有石燕逢火輙飞去其幽鏬隐窦莫可穷测予书其石曰有天地即有此巖而生是州官是州与逰子迁客曽无一言摽搒之遂使名不絓人耳舌吁可叹哉同逰者毗陵邵林宗新安董谋道予之叔光晦弟景徐报㤙希赐师绍兴二十一年二月二十二日记盘洲文集卷第三十盘洲文集盘洲文集卷第三十一盘洲文集卷第三十一记九首碧落洞记自通天巖南行六七里有洞曰碧落前后穹壁堵立刳中如虹桥有涧水从南来西折直贯而东广或倍㝷或数㝷深不及仞触石有声如鸣环如奏琴多石鰪鱼班班然白黒成文群嬉若无人乳盖殊状垂光绀澜洗云茹日山含余滋水南一石髙丈余其巓有蜕骨后人斵函以周之登其西崖可望两崖中断规徃不克水北地平夷可陈几席咸植杖而休焉是日也气淑风柔长松老榕分影入怀心由境清埃自逺茗退抵上流书柸浮之令曰得一字者酌一分衆皆离坐蟠石接杯苐饮数多者则杂然以笑虽事未方古而欢亦自足洞口有蹲石具吻鼻曰蟾蜍惟肖外有穴名云华室烛而进可十许丈石中绽如户隙小窦在旁皆不可入昔有燔薪通天巖者烟自室中出唐周䕫谓之到难予以省亲嗣歳再至则到殊不难也桑榆収照俗驾请廻循涧东北行采甘菊香留舌夲返頋猿鸟乐不汝如渉涧穿丛芦出松径不一舎到郡城广州记域民必以郛郭作室必以墙藩三尺童子且知之不足乎列也莒恃陋而城恶不治浃辰失其三都春秋书城二十有九或妨农或踰制谷梁子曰凡城之志皆讥也孙叔敖筑沂量㓛命日不愆于素君子韪之盖天下之事冝爲而不爲则废未可爲而爲之则弊爲可爲于可爲之时则利桐庐方公以奎文之直揔戎南海明而恕威而不勐刬剔秕蠹日无逋事圄犴屡空枹鼔沉声郡有中城合东西而三其周十有九里自中兴洗兵典边者寝扄弛柝弗以复隍游虑雉堞圯剥不缒而登灌木盘根上侵睥睨仍遭飓飌闉阇顿仆重门夕不可闭越其阈若将压焉主钥吏无以孰何姦宄衆迭请公犹靳未议绍兴二十二年秋盗发章贡公旣禡牙遣师曰城也时哉则増陴缮关躬行廵㓛铠甲弓刀廼敹廼砺盗果扫蚁穴南郷闯我五岭旣攻大庾谍者知吾有备而官军且至遂解围宵遁公不以盗去彻警授规七邑属役赋文料材访工官出竒羡介无歛斤斵墍涂弗柣自勉以明年正月克成阖以枚数者五十四井干烽橹以楹计者二千四百三十有四木甓壮坚金革刚寿足以耐悠永蔺石渠荅以守之具靡阙山谷老穉始至近郊遥望辟易色然曰岂山移蜃吐耶徐而察之则丽谯曲敌一新于崇墉之颠也乃相与歌曰我有荆榛公薅翦之我有茅茨公安堵之舆梁旣成如跖通逵提阏旣作舟迁其危凡此巨防屋垣持持儵观厥成役不我知父我母我惧公之归抑又闻之熈宁年諌省程公𥘉筑西郛外台閧然不息至内阁孙公葺三城于宣和中有旨漕臣同其画而时病其扰今是役也毕而民惊之则材智方略瞻前岂不相万某旣墨笔记其事窃谓李勣镇并贤于长城惟公文武备足折遐冲于千里外虽不城可也然爲可爲于可爲之时所以利后之人云赋归亭记南海伯方公抚封之二年因扞城余力葺亭于髙墉之上叠巘前陈澄旁立烟辟云舒境与心逺旧目之曰居公以赋归易之或问朱买臣衣繍而夸归张季鹰以莼鲈怀归陶元亮不能折腰而言归今公之名亭者何曰买臣憔悴长安徼幸郡韨大喜过望直欲骇邸吏骄故妻而巳季鹰栖栖一王国椽事非其贤故寓物解印绶去我公自中都官三握使者节再秩二千石连牧二广莫府尊严僚佐将士走阶戺企光尘岂斗米而覊官者视朱子五十当贵才丘垤耳盖人方以笔橐期公而公谦不自满非逐逐然务禄者縁饰余间登临徙倚北望中州有征夫前路之问想客星之钓䑓记诗翁之旧隐跃然动归欤于中公之心则然也唐郑权以秋官常伯抗节斯镇朝士赋诗祖之韵必以来字韩子序之曰欲其成政而来归疾也某之意云尔客曰然遂以书于石师吴堂记领以南广爲一都㑹大贾自占城真腊三佛齐阇婆渉海而至歳数十柁凡西南群夷之珍犀象珠香流离之属禹不能名卨不能计其俗逐锥刀顾利而背义其地去中州最逺毁誉之实或不上闻弹冠者玩物夺志素丝之声损焉自饮泉石门丕变遐习表然与夷齐争光千载仰之如秋月氷壷闻其风靡不以四知自饬若宋广平卢奂李朝隐之伦咸有淳则皆尘其后矣先时广人粥物于官率不得雠绍兴辛未桐庐方公以鹭序之旧自桂林移节来镇班録之𥘉以尺板揭免行之令约官属授适市者于是歛手无犯公私不二价罢阅货之贿偿藁梅不以粤装遗子孙类皆方驾前躅政成多间略旧址作新堂不取游观爲名而以昊公爲师可谓知所劝矣夫弈者必师秋射者必师羿治蒲必师子路治颍川必师韩延寿使治广而曰吾以子路延寿爲师则迃矣虽吴无尊主兴邦之业见诸立朝然厉操律贪在广无出其右亦犹佩韦弦者各捄其失非若齐人知管晏而巳前史载治广者必褒其清匪以循良明允之政爲可略盖清于广爲难也堂爲屋五楹下临方池夫容藿靡间见竝蔕其西有亭曰缓帯有斋曰舫其南有亭曰瑞莲其材得诸缮堞之余其役则黥其工则佣其费则官其经始以癸酉三月之丁未其成以五月之辛夘虽华不越制而雄爽靓深可以称连率之居而洗海濒之陋公歛惠洊歳百废具举令行于庭户之上而人乐其生于田野之间街谈巷语惟恐公一日舍之而去也今将西咲帝城骎骎显列彰施緼畜兼善宇内后人思公而不可见来仰斯堂曰此方公之甘棠也皆当肃然汛扫必葺尚何翦拜之有恕斋记吾友桐庐方稚川端士也造其室左琴右书坐胡床挥麈尾香鼎茶瓯相对所谈古今成败人物贤否文章髙下而巳终日逹夜无禄利一语其于人非必辅君如皐伊传道如颜孟字民如黄韩行师如穰苴太公然后爲至有一善则称不容口于文非必欲鼓吹五经黼黻河汉而爲工只字之妍无不击节故持甚髙之论执春秋责备之法者闻稚川之言有惭德尝曰吾少也性𥚹且急凡应接指唿之际小不㥦意则怫然于中如有物蔕芥不能茹也乆之益不自乐因泮然悟白天下事孰能尽如人意耶而吾一日间十不恱者八九爲吾之方寸何约结如是遂法佩韦之戒名所居曰恕仰观俯思期于允蹈始时勉强矫揉徐而安行之以厚省躬以约待人诋娸相忤各以理遣昔者之愠今者之和爲方寸者廼㤗然以适有与吾道同志合者又推是而告语之子不可以无说予曰斯理明甚多辝则赘夫抜逐蝇之劒不如受汚羮之衣覧掷樏之镜不如善遇溺灰之吏察渊中之鱼不如耗雀䑕之不问所谓一言可以终身行之者圣人岂欺我哉痴拙堂记上系统二十有五年悼诺仕者以了官事爲痴履忠信爲拙䇿士以问越明年恩平守清江传公酌斯旨以目其堂属予爲记予尝恨以子墨薄技由捷径躐取一第不得奉大对幸公之请一吐之盖作车欲其行陆刳舟欲其济川否则薪之可也梓人不知縄墨胞人不闲刀匕酒人不辨曲蘖则易之可也建官赋职岂使饫嫔息而谋田宅耶自典午丗衰抱瓮捉尘煽浮虚之谈以偃蹇爲髙猖狂爲逹始有痴儿了官事之语夫亘地之广民编之伙使能者䄂手不才者具贠以饕禄事棼如丝矣十室必有忠信乃诋以爲拙则挟私饰诈之风竞起散醇以浇夺悫以伪欲望艾安犹跛而陟嵩岱也昔夫子尝爲委吏矣尝爲乗田矣亦必当其㑹计遂其牛羊不闻其有痴之说又曰言不忠信不可以行于州里不闻其有拙之说仕而不师夫子名教之罪人也公当中兴之𥘉操汉节使不测之虏固巳行其忠信不负乎官事矣今摄麾海漘能不鄙夷其逺旣自警又以激居位之士则仰公之堂怠者勉于力嚚者返于朴以副吾君忧治之意此春秋之法冝可褒也爽堂记眞阳五峤之丑地也郡城不百所歩财足周守居曽巨室垣墉之不若其民茨竹爲屋人豕杂揉四壁不缦一室张灯则光浃比宇绍兴癸酉于是家君谪七年矣某再至亦四换卉衣𥘉寓法林寺溼奥庳窄出门茅不见人四旁皆狐虺所穴惧然惟盗之患今春始以四十万得冯氏故庐倚山作阯䌓木护其后家君枕疾旣乆足未良行居之即心开目明疾亦少间某絮剂之隙理䇿跻巘则放然有丘壑之趣失其身之在瘴雾中也靣北有小堂卬首举踵觊天涣之来御亲舆以返遂谓之企归作亭于南倚牎寄意故以南寄标其颜其左有二离支髙赢四㝷茂叶童童如盖南荒多暑休其下赫曦不能迩西山横前烟除雨歇则遥岫崈壁或立或奔恠竒绵延呈衒天巧于是立屋四楹曰爽堂有鞠数夲直篱之东诵悠然见山之句遐景若人轻去印组如脱屣则缰鎻安能阸我治小轩以思陶爲名登梁之日有文曰九夷欲居况在王略一日必葺少安老亲非虚语也庆善桥记中番城有湖曰澹浦大堤横絶属市西辅小堤湖判而三唐爲放生池自刺史颜鲁公始我宋景祐中文正范公名堤之桥曰庆善而屋之后百有七年尚书郎丹阳洪公掲使者节考故迹请于朝而俞居亡何桥与堤圯屋腐且匽又八年公佩州鱼旣合左右契益严鱼盗之禁植以夫容幽䕃动物㑹浮圗氏法照劝民财治堤照死惠才德满継之公纵臾以迄其成碈甓坚刚如履周道而桥而亭檐楹华好行人排肩知泳游乐沉竿续蔓交臂更心恩鳃盈牣腾舞后先挈三牵两今昨祸去明珠双来絶意望报湖上有大兰若即晋王史君恢故庐旧祠其中公始等诸命祀凡祷塞必诣焉昔者渠以郑名城以光禄名里以髙阳名亭以孟名皆因事有纪斯桥受名于百有七年之前而公之字巳兆岂桥之葺廼待公而显耶公于书无所不读读必立训传资以饰吏决事并苞四科洊临吾州歳满借一液枯耘弊謡匝于下今将更治广汉布颿而西留不可再于是州民洪某抒舆人之情伐石笔事使具瞻扁榜召棠之思不替作诗曰湖纹缕缕相忘圉圉人见鱼乐兹桥之下车徒憧憧戾止融融鱼见人乐兹桥之中人不鱼贪鱼无人惊我公之政清浄艾宁帡幪芙蕖衣𬒳蓤藻彼河伯氏族衍以老击水滃云徃从神龙变化甘䨙长爲年丰公多受祉鲐背鲵齿匪柱匪梁孔甘斯棠万卷堂记同郡张伯寿学邃而根谈垒弥坚榷古订今听者舌夲爲强下至黄车稗官丛琐之说衮衮不穷暇日踵其门升其堂则缇帙缥囊鳞贯栉比左右环列而以万卷名之伯寿儴佯其间如枵腹者之湏哺倦㳺者之企归执热者之思濯清风弗造次忘乎心故粹于论议艳于词章其理冝也夫六艺出秦埃至今千三百余歳鉅儒翼其道鸿笔鸣其文螭拗所纪金鐀所书岚斋松牎之所籑削方杀青日纷月牣好事者汲汲而求之终其身不能以尽致丗之昧者侈金珠袤仟伯以爲是润屋肥家之䇿闻韦籯语则曰若此其踈阔也间有垂籖骈架雅雅未触以市夸名钓虚誉亦百无一二伯夀简心端思它无嗜玩旁裒博访惟恐奥篇异牍之不我有手抄日校黄墨谨严漱其华而味其腴赜其要而骋其妍俗客鼎来未始尘滓斯堂也或曰张君兀兀兹乆进未能取一第以施其志退无负郭之畴可以躬其耕书多奚爲吾应之曰志于燕者不返斾于晋郊志于蜀者不弭楫于楚泽志于道者岂以丗劳自荣爲之言耶伯寿之心子何知伯寿名谹绍兴乙丑鄱阳洪某记盘洲文集卷第三十一盘洲文集盘洲文集卷第三十二盘洲文集卷第三十二记八首荆门军守㕔壁记官寺有壁记旧矣建旟者棠隂不翦去而闻逹故瞻前而法则景慕之心生或咈民流毒则后之人指以爲戒地无小不可阙也荆门领县二长林在唐尝爲基州当阳亦爲平州又爲玉州无名人典城竹帛所弗载我宋开寳五年始立军壁凡百有二年而废废十五年而复复七十一年矣夫岂无贤否可爲龟鑑访之光沉迹絶而残碑脱简与老吏所记仅得数十人名氏离离落落如晨星然不书又将湮㓕若官称歳月不可得而悉也中兴𥘉侨治四徙摄承者去来不常一切以便冝从事无律令之守曁再选武臣薅刜棘茨驱其狐狸虎狼然后人复见炊烟二十年间文吏踵相蹑者十一辈劳来休息户口歳歳増加解龟而徃则一人持侍橐三人持节于蜀予驽下安敢望前数公盖所谓法则景慕之云尔风月堂记宣城子章子监新安郡之数月抜园葵作小堂竹以风鸣月在花下诵宋玉谢希逸之赋哦翰林公三千首之诗不捐一钱淸景自致问名于番阳子洪子洪子方爲痴儿了官事籍书横陈思虑不越几格顾尝登髙墉之堂临东偏之观左规黄山右迎紫阳峰峦层出应接不暇曽不办发一词以詶景物而尘埃迷人江山愁予介然亦莫吾荅也今章子无一于是直欲挹浮丘许聂而友之清风佳月盖专郷独有可以骄穉予而千万非所能中鸿沟而东西之也持以名兹堂岂其不然若夫归云赴山丞椽且去凉飔徐来常娥顾影停柸揽结奋长啸予将进胡牀于坐隅必有亘野王爲公作三弄者漪岚堂记郡邑具贠吏大小各名一职莫难县令其在郭内者又非支县比鸡𥘉鸣入太守半刺史谒舎首下凥髙次且嗫嚅移晷乃得返编户民数十百辈堵墻戒石下盈𥿄撰牒以次俟判而去甲乙䦧于前伪辩蠭出黒白舛午狯胥壅遮钤左狙右笔与心谋如射隐覆地当孔道则賔客吏卒去来东西舟舆钱粟之请杂然寓公埶人或掣吾肘百诺一否毁言即闻三四十年来又不得比曩时民曹计䑓符移如星火县官之费自什其政缓缓罪爲乏兴骇而圗之则民且伐鼓投匦而讼令之难如此痴儿尽日不能了簿领得俄顷退食气不暇吐无复对妻子理家事有况乎山水清晖之乐㝷阳爲江湖一都㑹德化又州治所集县之难于是爲至南昌黄子余盖涪翁诸孙爲之期年指顾成政提封百里无难之可圗莞然笑曰吾亦有所休乎县故有堂曰漪岚在城西墉瓦缺楹腐旧令尹履声不至乆子余始复与同伦消揺其上吐吞湖山批风揖月以赋诗饮酒不足爲事予昔爲玉州遡江上寓目焉明年移歙东还君邀我作记夫据胡床弄麈尾剧谈清啸不知身之在壮哉县则子余优爲之后之人乎有子余之才然后可以易其乐不然乐未遂而难巳凑堂与人复故越矣徽州先逹题名记徽州先逹题名二碑绍圣元年者太守岳阳黄公诰所立绍兴十一年者太守新安汪公藻所立前后刻画参差不齐因订正譌阙治它石旁行之始秩秩可观覧学者堕蠧简中白首不暇释儒冠误之多矣名鴈塔者不百一又沉末班俱草木以腐不有摽榜则后日何从知之碑之上或父子兄弟梯级相属璀然如南箕北斗人望而仰后生有志之士摩挲石刻知名之不可以巳退将益励其业则奋迅接踵端不终日以副贤父兄诱掖纵臾之心将于是乎在予十一丗祖繇歙之黄村徙番之乐平两郡犬鸡相闻瓜芋桑柘之畛鱼鳞杂出昏姻来去巷南巷北如也然则徽人先逹之志盖予所乐书者资福院记予少时归故郷朔日家塾得休则与群从兄弟放歩东阡北陌间抵洪源所谓资福院者了昇师实尸之方崇饬佛庙涂治像设它屋欹朽仅相支拄藩拔甃断搸莽未理后三十年予持使者节过家上冡复至兹山则向所经行蜕然大变檐楹前后丹雘相辉苍颜寿眉师之主山如故也师曰吾处此四十有二寒暑手植庭前之木可抱矣旁近皆儒家地墝瘠耕之无所得居者伏腊或不足虽有事佛之心无多余之嬴可以相沾匄我薫呗所获一钱不费缩衣节口寸増铢累视其腐者撤之阙者禆之漫漶者鲜之片瓦尺椽心营指画华殿髙门以次改作吾徒食有厨寝有堂行有庑非一朝一夕之工也今老且死愿一言以垂后之人予叹息之曰自佛法入中土屡欲㓕而复兴孰主张是而然耶国家禁僧不度二十有余载缁而钖者耗矣雄都壮邑钟鱼息响庐其居蓻其地者比比有之斯宇在山林幽独之中㳺子屐齿所不及残僧一二辈不絶如线老师不以教之将废勇勐精进顷刻必葺以迄于成旣祝髪之门复开嗣之者得瞻仰栖息以化人趋善欲不记可乎院盖南唐保大二年蜀僧道真师所基云得江楼记江出岷山行万里至于朱方受浙引淮益大以肆冲激洄折过海门而东之潮生洲灭不见垠隒骇涛静练瞬息异状金焦二山屹然中立形势雄絶于是爲最昔人谓长江当百万之师而曰天鬲南北得其险也至于转漕得之则陈陈衔舳费减流马浮家者得之则布颿千里朝发夕届行啇得之则稇载竒货什一可逐骚人得之则可以导词源助子墨渔者得而网罟耕者得而溉灌筭计见效随其所得江固自若也予官寺占䥫瓮之西登墉以望巨浸横前境与心逺有地数畮窊阙髙下吏卒散处犹蜂房然㑹羽书不驰官事少间徙茅茨去芜秽立屋其颠以得江扁之右爲供军之堂左爲花信之亭堂言职亭言景也当沉迷钱谷之问神耗思滞揽镜自叹非复故吾伺隙一至如起宿痾如逃醉郷长川遥岑寄我清啸隂晴朝莫无时不胜岂直吞八九云梦而巳顾瞻裵回以今监古考战争之陈迹愤侵陵之近事饮马之役春秋所必报予再书下考视䕃怀归天开风竞中流击楫后之人将于此乎观之淮东緫领石记序绍兴𥘉大参孟公开江淮荆浙都督府请用民部长贰居建康揔领军湏于是贰卿姚舜明以选行其后狄人来约和我师之在边城者皆歛而休于江之南分中都官置四揔领京口建康武昌与蜀之利州其理所也京口盖山阳韩侯之师近歳又掌江隂所屯凡供军之物民部计其实下江浙数州水输陆送无虚旬督其稽逗劝其能则有刺举之权颇得淮塩所筭酒卢所搉以澹用月受诸军所作戎器藏之库歳収营田所获归之官招选士卒则甲乙唿辨涅之于庭下删汰老疾则集有秩者第功伐如铨注之法川蜀纲马至别其良驽则印之濒塞有玄市则提其要凡关所隷者听其讼或边防军政不常之事则唯朝廷所命至于察虚伪谨出内抱公㓕私则存乎其人其表牋谢庆之式大抵同外台以王人故序乎方伯部使者之上所谓报发军马文书或曰犹古之监军非也予短力弱材以毛锥子进金谷之事未之学也代匮于斯旬有八月当畺埸未宁多垒増灶之际饟道所岀逺抵海泗而襁负东归解编北至者费益无艺乏兴满谪上印绶而去且有日国家方整饬武备规恢再造之业它时扫清胡尘归马偃革则是官可省矣吏无掌固文牍残阙前数人巳不能纪惧后来之没没也乃次而志之石盘洲记岀北郭左行一里所穿耕畴趋支径有弃地盈百亩延旷纡坦接西郭之衢厥形始锐如犁至其中浸广末则一弓不能及双溪掖岸泓渟湾洄风生文漪一眄无际芝泉之所通也歳极旱漑汲挠之不枯溪南则营山之鹿去水十许丈限以芜城对之若髙丘然山中夀松蛟奋龙举溪北有堤堤外田可二三顷芝岭耸其东牛首蹲其西林岫相续如歩障两山之缺土湖所潴余波薄堤下积潦骤涨混溪湖爲一湖之外皆堆阜有深樾来车去甔以堤爲𡵨我岀吾山居见是中穹木披榛开道境与心契旬岁而后得之迺相嘉处创洗心之阁三川列岫争流曽出启牎卷帘景物坌至使人领略不暇两旁鉅竹俨立班者紫者方者人靣者猫头者慈桂筯笛群分派别厥轩以有竹名东偏堂曰双溪波间一壑于藏舟爲冝作檥斋于櫩后泗濵怪石前后特起曰云叶曰啸风巖北践柳桥以蟠石爲钓矶侧顿数椽下榻设胡床爲息匽寄傲之地假道可登舟曰西汻絶水问农将营饭牛之亭于垄上导涧自古桑由兊桥济规山隂遗迹般涧水剔九曲䕃以并闾之屋垒石象山杯出巖下九突离坐抔来前而遇坎者浮罚爵方其左爲鹅池贠其右爲墨沼一咏亭临其中水由贠沼循除而西汇于方池两亭角力东既醉西可止改席再㑹则参用柳子序饮之法以水流心不竞云在意俱迟爲籖坐上以序识其一寘籖于杯而反之随波并进人不可私迟顿却行后来者或居上殿者饮止而沉者亦饮当其时或併饮或累筹亲賔𬒳酒童稚舞笑不知落霞飞鹜之相催也池水北流过檐卜涧又西入于北溪自一咏而东仓曰种秫之仓亭曰索笑之亭前有重门曰日渉背梅林夹曲水越竹阁甘橘三聚皆东嘉太末临汝武陵所徙又有营道庐陵之金甘上饶之繍橘赤城之脆橙厥亭橘友禁苑洛京安蕲歙之花广陵之勺药白有梅桐玉茗素馨文官大笑末利水栀山樊聚仙安榴衮繍之毬红有佛桑杜䳌頳桐丹桂木堇山茶看棠月李葩重者石榴木蕖色浅者海仙郁李黄有木犀棣棠蔷薇踯躅儿莺迎春蜀葵秋菊紫有舍笑玫瑰木兰鳯薇瑞香爲之魁两两相比芬馥鼎来芔则丽春翦金山丹水仙银灯玉簮红蕉幽兰落地之锦麝香之萱旣赤且白石竹鸡冠涌地幕天荼金沙生意如鹜蝶影交加厥亭花信林深雾暗花仙所集厥亭睡足栗得于宣棃得于松阳来禽得于贑于果品皆前列厥亭林珍木瓜以爲径桃李以爲屏厥亭琼报西瓜有坡木鼈有棚葱薤姜芥土无旷者厥亭灌园沃桑盈陌封植以𥙷之厥亭茧瓮启六枳关度碧鲜里傍柞林尽桃李蹊然后逹于西郊茭藋弥望充仞四泽烟树縁流帆樯下上类画手铺平逺之景栁子所谓迩延野緑逺混天碧者故以野緑表其堂有轩居后曰隐雾九仞巍然岚光排闼厥名豹巖陟其上则楚望之楼厥轩巢云古梅鼎峙横枝却月厥台凌风右顾髙柯昂霄蔽日下有竹亭曰驻屐蠙洲接畛楼观辉映无日不㝷棠棣之盟跨南溪有桥表之曰濠上游鱼千百人至不惊短蓬居中曰野航前后芳莲龟游其上水心一亭老子所隐曰龟巢清飔吹香时见并蔕有白重台红多叶者危亭相望曰泽芝整襟登陆苍槐美竹据焉山根茂林浓隂映带溪堂之语声鬲水相闻倚松有流憩庵犬迎鹊噪屐不东矣欣对有亭在桥之西畦丁虑淇园之弹也请使苦苣温菘避路于是㧞葵之亭作蕞尔丈室规橅易安谓之容膝斋履阈小牎举武不再曰芥纳寮复有尺地曰梦窟入玉虹洞出緑沈谷山房数楹爲孙息读书处厥斋聚萤山有蕨野有荠林有笋真率殽烝咄嗟可办厥亭美可茹花栁夹道猿鹤后先行水所穷云容万状野亭萧然可以坐而看之曰云起西户常关雉兎削迹合而命之曰盘洲吾朝而出暮而归非有疾大风雨不废也哉或曰是洲近在城隅而人莫有知者岂天坠地藏显晦自有时耶吾应之曰君未办知昔者事吾亦莫能言方椔篠堙翳樵苏之所不顾牛羊之所不履独鱼得其乐乌鸢凫鸨习其幽且閴尔吾杜关休老无膏腴以蠧其心无筦弦以蛊其耳天其或者遗我爲终焉计以两地视双溪孰轻孰重亦能从吾游乎干道壬辰五月十日盘洲老人洪景伯记盘洲文集卷第三十二盘洲文集盘洲文集卷第三十三盘洲文集卷第三十三小传嘉济庙碑䖍州直东絶贡水再百举武翚然雷冈之上者曰嘉济庙入斋庐有古碑二其一唐宣宗八年进士杨知新所立题曰石固王碑其一吴杨溥九年节度使李徳诚所立题曰昭灵王之碑其传在汉𥘉庙于崇福里灌婴过之神见于山至大中时民周谅𬒳酒坠崖下贾符爽㳂长汀舟覆咸得神以存相与立屋徙祠于此我宋嘉祐二年易故而新之圗像宫庭革陋改作十万户乞灵尸其戚休水旱致告应在漏刻异之尤者屡书于石于板于壁具在宣和年赐重封主上中兴诸神受纪诏以广泽崇恵显庆爲今王庙得额则自大观始绍兴十九年畨阳许公再爲邦伯时江西荐饥人画无俚弄兵椎剽巢闽南两粤之界上村落居甿相聚保山泽贑江三百里櫂不昼鸣行陆者北逹庐陵南隃领方盱衡相贺其夏且大旱公斋洗磬折祷祠下者三神私于公北魃赐雨髙卬浃治藁稼苏醒歳以稔闻嘄謼之群乃自毁锋刃弃窟而室洗犷爲和其明年复大穰方地千余里夕扉罢扃米斗钱不满百治安之风如王始封嘉祐时公济明以勤郡无留事召大姓二十立庭下曰来邦人日夏闵雨上下惴惴神不我荅则民流于盗安得髙枕而卧庙老矣不除风雨是饮其徳也皆曰诺不然某何以生此心乎神欲壹有所出乆矣时衆推心计闿敏者二人曰张锐曰郭文振命以纠帅辞不能乃分一畨𥿄如其人之数书其二爲正副字杂封之令曰得墨者职如书各取其一开之则得书者此二人也公喜曰神与心通岂由人哉衆皆喜即其日官助钱十万公又捐其私以倡出削牍爲䟽人人争施无一分纎啬心二人具记木石瓦甓下至髹垩之物先以家财二百万分付十八人者皆奔走市买不踰月合凡所得又赢其半工佣有程不役以公不掊于私起八月癸丑阅二百有一旬有六日而毕屋墻崈崈画绘光明山増昔容林祉无尽城内外小大击鲜酾酒再拜庆成歌以迎神曰贡之水兮㑹章而下东有栩兮山凿鏬企新宫兮伙神之爲王沈沈者有酒如江兮在斚有牲如山兮乐侑以雅徯神之来兮胪驩亘野妥且娭兮沛风马巳事又再拜爲送神之歌曰醊神兮叩神捎魖兮父母我民水不湓溢兮旱不惔焚我穑之好兮我粒之陈枹鼓卧兮蠭无屯馨赛具兮子又孙归福我公兮无圻予过而闻之窃谓䖍爲盗渊非一日积怯吏视鱼肉唫呻犹越人瘠一不以寘褢勐者日㝷干戈而乍伏乍啸莫得踪绪譬之毒草妖鸟不可胜去孰知吾许公弭盗自有神助乃尔耶案神能効异于灌将军则当先秦血食自古诸布诸严之属缀祝官者甚衆至汉或存或毁后人巳不能名其神独神庇于逺歆于逺更数千百年介然有祠所慿乆而灵其理冝也故申之以铭曰石疑其氏以固爲讳逢灌而传渉唐则迁新庙莫莫许公所作始佗臣汉有使无战灌定豫章至贑之郷规欲取粤恐坐专伐屑然有闻沥酒还军旧载南征失诬相仍継歌以诗用破群疑休宁县校官碑学之名自帝有虞始渉夏子至周而选造棘寄之法大备稽之经传独鲁泮水郑郷校廑传犹未能免子衿之刺三代尚尔况后丗乎汉兴诏令长择其民上属所二千石遣诣太常受业博士弟子贠多至千人而名存实亡诸儒但颛门教授士之讲肄于学官者舍文翁之蜀亡称焉郡尚尔县可知也夲朝大振文治更三四世而天下县始皆得立学盖党庠遂序之遗意然千室之邑间者阙然不谁何败屋数椽立先师象廑能行春秋祭菜事庠声序音泯如也新安领百里者六休宁最大冝有学而亦无以应令爲见大夫者併肩立莫肯垂意肯垂意者又病力不足绍兴六年南兰陵陈公尉县实能以经术文章起人慕心凡邑秀民争北面讲席户内人满率坐户外后至或以无地莫能听则相与言曰师如是吾䓁不于学可乎乃度地于县南以差出钱爲夏屋五十楹殿居中问荅有堂退息有舍门庑炮湢榱桷井井口体百须无器不具基于次年春正月成于秋八月又斥其赢买书千余卷陈公日日来与诸生论说自尭舜至孔子不脱口一经指画輙得翰墨畦迳邑故应郷书士不半百自是常过八百人拔第于廷者踵相蹑休宁之人益以郷学爲先务蚤夜弦诵洋洋秋秋有洙泗之风后二十有二年予爲其州邑中彦鄞尉吴称道校官始末求书其事于石越数日贡士陈篆与其辈行九十有八人纷𫀆歴阶请益坚予学无夲原不足以増所闻提笔纪实殆不可固拒呜唿士之学者非以絺绘章句爲梯禄利也修其身有以及诸人齐其家有以化于郷诸君以孝悌之道行于闺门读圣贤之书逹则措之事业必有大过人者然后爲一国之善士夫呻其佔毕而行如市人吾党之耻也今编列民不知逊畔折劵之说争锥刀之末以投缿爲能至不幸有沸鼎之谤诸君当以所闻于师者爲其郷一洗之盘洲老人小传盘洲老人洪景伯名某𥘉名造字温伯亦字景温饶州人髙祖行第八妣章氏夫人曽祖考少保妣何氏纪国夫人祖考太师秦国公妣董氏秦国夫人考徽猷阁直学士兼直学士院赠太师魏国公谥忠宣妣沈氏魏国夫人洪族夲居徽州唐末避乱徙乐平之东七十里曰巖前曰洪源凢百余家世世业耕桑髙祖志操不群力教二孙欲振起门户自巖前常以干至郡去郡四十里曰滃港舟过之爱其水朝山逺可卜宅兆于是毎归必以鱼塩遗主人雷氏歳乆浸熟秋成则买谷百许斛分寄诸家尝置酒聚其族曰诚慙岁以谷相溷欲谋数丈地自作仓以贮可乎皆曰诺独一叟持不可或言叟性木彊不可回唯妇言是畏因饵妪双缣妪谯其夫曰洪八翁徃来吾里如骨肉求一片地奈何不与叟即唿人书劵相授髙祖疾革命家人曰葬我必于滃港仓下后世青紫当不絶后十六年当元丰乙丑伯祖给事中始以进士起家又三十年政和乙未忠宣公继之又二十七年绍兴壬戍某同元弟遵中博学宏词科后三年乙丑仲弟迈继之给事之后官者七今一人存忠宣之弟姪官者九今两人存子孙曽孙官者二十六今二十二人存皆髙门泽也忠宣在南荒常叹曰秦氏置我死地曽祖潜徳焘后禭章无因赍恨泉下矣某旣点西府纳所当转官匄髙祖䘏典且奏臣下延恩虽极三世稽之故事亦有特貤之伯叔父表兄弟者上恻然赐可诸公议以大夫告第㑹同列衘曩隙讽中书阎舍人安中爲缴章谓人臣赠四世僣也某闻之即上䟽乞寝前请且俟罪阎亦坐它事即谴斥差之毫氂不获伸先志而彰祖德𥘉忠宣连仕浙部因寓秀州及持节使虏某时年十三奉秦国归郷以俸入在秀州侍魏国以徃凢九年魏国弃诸孤仲舅博士公使奉丧来无钖依外氏以葬时河南复爲王土尝拟宰臣贺表以齐人归郓讙之田对宣王复文武之土舅氏爱其语谓某曰甥若加鞭不休词科不难取乃同二弟闭门习爲之夜不安枕者余歳旣试偶中选宰臣进读制词太上皇曰父在逺其子能自立可与陞擢遂得勑令所删定官次年爲正字忠宣南归即去国某以奉亲自列得通判台州甫终更英州之祸起台守撰弹文迎秦意秦嗾言官上之坐免官又九年忠宣薨服阕知荆门军徽州提举浙西江东常平以户部郎緫淮东军马钱粮符离甲申之役縁淮列戍襁负来归者𬒮相属共亿之费数倍左支右吾仅逃乏兴就迁司农少卿还朝以太常兼权直学士院又权礼部侍郎元弟罢同枢时相爲某蕲去天语令安职后三日与右正言尹穑宿直同赐对选德殿上谓穑曰洪某爲人温粹文词有用论事皆可行褒奖至再三穑出惊叹曰圣眷乃如此言者知旨意于是无相撼心阅月迁中书舎人兼直学士院如故汤𡵨公䇿免闻侍御史晁公武啧有语相击因奏乞身上曰前日公武云汤思退有罪而卿称之爲大臣制词中无谴责一语乃其死党朕曰朕令作平词非其罪公武执弹章在手乞留榻后巳却之且徙置户部矣胡骑嵌淮不退王师未解严某独当内外制兵事反覆书诏填委或一日屡易旣㝷盟首爲贺生辰使上谓副介龙大渊曰前日洪某侍玉辂上见其容貌甚悴岂有声色之奉邪方欲大用之可徃谕朕意令其自爱某荅之曰家素无侍妾近以法服执绥车辂撼顿失其常度只尺天威有战慄之色所以颜状如是使还爲翰林学士仍兼中书舍人辅臣奏自来无翰苑下兼西掖者上曰洪某在后省甚振职且要其整顿纲纪故事给舍缴駮施行者皆封付三省秦埙提举太平宫某奏秦桧欺天盗权戕害忠直当锢其子孙若一人奉祠则其党皆有弹冠之兴源不可开即时御笔依奏乃封付某明日召对上曰所论秦埙甚当异日有缴奏只批敕以来不湏聮章虽朕意所向而不可行者但论之盈旬乞免兼上曰执政有阙朕今用卿遂佥书枢宻院上语二参政曰三省事与洪某啇量早朝遂不先退东西府同班奏事自此始阅两月除参知政事中旨朱彦宗知婺州某执奏彦宗虽故翊善子娶长公主女家居婺州此命若出将骇物听遂改㤗州四阅月拜尚书右仆射兼枢宻使术士薛言中出入御史刘贡门下同贡子爲人求官于枢宻使汪明逺事泄汪送之临安㑹奏事上誉贡能治钱塘寄囚事云适巳擢爲殿中侍御史某因白其过且言除书未启当封还上曰卿如此无隐向来宰执所无贡遂罢道人皇甫坦以方技进尝与右史陈天与同坐客舍典谒者导陈先入坦怒不同升厉声咄骂奋而来前探怀出一饼相遗某掷之地曰君诚有道者何不学吕洞賔韬光尘外而仆仆朝市正虽仙食非所湏麾使出翼日某奏通国以神仙待皇甫坦不识圣意以爲何如人上笑曰颇能布气治病尔昨日中宫赐以酒陛辞时巳大醉言不伦所以如此某在位才百许日春多雨上迎天笁佛请霁天厨进素食某以爕调无状独章乞罢出上慰谕使安职諌议大夫林安宅侍御史王伯庠巳乗间见攻上随事诋之安宅至居家待罪遂以观文殿学士提举外祠明日上谓叅政叶子昻曰宰臣奉公守法纯诚不欺近年无如洪某者台諌搜索细故不存公道安得如此人而用之某尝指陈殿中御史张之纲之失上以谓敢理㑹台諌事独立无私终夕爲之喜旣而刘贡又去故言者相憾不遗力不数月除浙东安抚使林时在政地语人曰洪某若来奏事即避之俄而殛于筠某到越歳有半复奉祠时仲弟在西掖上曰观文在朝肯宣力林安宅怀姦不能容今以三请去姑从之有大藩阙即复用矣旣归得负郭荆棘之地百亩双溪夹岸列岫如屏障㝷花问栁移徙封植风亭月观以次兴作杖屦消揺心忘其归天光委照察浸润谤伤使得终老丘壑幸矣哉因葬莱妇效汉人立双阙缀小传刻其上盘洲文集卷第三十三盘洲文集盘洲文集卷第三十四盘洲文集卷第三十四序十首天台山石桥诗集序天台标登陆之胜而石桥又八百里中嘉处世传荐茗有肖花之应异爵振其羽寳炬舒其光或遥望楼观夜出林杪隐然犹飞钖来徃而闻钟磬声者浮图氏目之曰方广寺流俗洋诩以是爲兹山之灵然而危磴慿虚狭不盈咫莓苔济以滑足不可并两涧相㑹下奔邃渊牛童马走以爲过之者受祉其行险茍免则盱衡有矜色不幸一趺遂沦絶冥死且莫救侪伍汗芒趑趄不敢継乔木千章䕃蔚前阜轶霄翳景不风而籁桥端限以立石樵苏无所从入其幽奥神秀异乎人间世者非开士道埸而何至于竒怪有亡盖不足爲石桥重轻也予通守是郡命车一来向所未信者固弗之见而环山十余里间茂林缭结无复鴹俦鸣匹则固有神物司护之者苍梧郡守桑君潜山旧矣间余治屐以遂宏覧之适念夫词伯才子削方留壁差然如鳞杂然如猬阅时绵永垩漫漶读者有轩首伸目之病而竒藻逸韵弗遑研谛也迺鸠剟聮次自李謪仙以下得若干篇披爲三卷且将锓刻腾布使它壤名流辙迹所未暇者曲肱几席遂得石桥胜槩不亦便乎呜唿山川与天地等乆而逰观之辞无穷更数十百年复将充牣栋宇后之视今庶几有感而作壸邮序诗夲二南以不妬忌爲媺德彤史直笔以婉淑爲良范易曰男女正天地之大义也呜唿士无贤不肖入朝见嫉女无羙恶入宫见妬国有邪媚之臣则衰家有孽蛊之妇则替近丗一二甲族以妬名家妇彛其姑母传其子诵言夸说以钳制其夫爲能施施不自耻宗党先后一有驯柔则群起以蚩之巧计以訹之日陶月移薫莸同臭昔虞通之作妬记二卷王绩𥙷之事或踈逸由唐至于今未能彚见也间因学余掎抉群编旁罗耳目所接得若干事披爲十五卷以闺中之过莫先于此目之曰壸邮不直云妬记者微其文所以深贬之也或曰刘子政着列女传班孟坚而下咸踵焉今子不表其长而惟短之揭无乃非有德者之言乎曰子政逺摭三代迄于汉可賛者百十有六人两都四百年不刋者十有七传信乎有德而可范者鲜矣夫至贤不待书而然至恶不待书而变㧕使中人之性知恶之不可蹈也惧后有汗靑者不吾置则洗然知所新所谓抶凶魂于腐壤启懿行于将来士君子鉴之徒以资其颊舌而不能自儆又壸邮之罪人也孟子曰晋之乗楚之梼杌鲁之春秋说者曰乗爲君子之器所载皆羙蹟梼杌则惩恶之诗兼之者爲春秋是书其梼杌之流欤客不能难送王秀才序天地山川英淑之气钟而在人则爲有德爲有才爲有功名其乖盩不平之气则姦险邪僻者得之至舆隷厮扈其去犬豕马牛一间尔而死生吉凶莫不前定于赋形之始彼莫莫而在上者𥘉无私也易曰君子居易以俟命孔子曰不知命无以爲君子古之所谓命者修巳以期于天而巳然颜子之夭盗跖之寿则天固有不可得而度者至唐李虚中始以人之𥘉生歳月日时推其十母十二子相生相尅以逆知人之耆折贵贱休咎若脉之诊疾鑑之烛形了然洞见无毫釐差驾其说者日益滋而后之言命者始叛于古竞于进者耳大官显职则㶑灔于颜间骛于利者则乐进藏繦多田之语学者得其术而不精守其说而不确肤引臆决以文其夸诞足佞之辞否是且不能售于公卿大夫之门至使巧𡵨以干宦曲计以规财而尤悔踵之皆谈夫訹之之罪同郡王生玩心虚中之书于其行也序以箴之郭子先字序汝隂郭子先侍亲隃领相过于真阳复相㑹于畨禺貌壮而气和即之粹然甚志于学曰吾父以知彰名我而以子先授曹辈相谓盍请其说予曰天下之事发于眇末而藏于不测明者洞于未然昧者巳然而不悟夏者人知其爲热冬者人知其爲寒风雨日星人知其爲风雨日星也夫能未风而知雨方炎而知凉则其于周身谋国之道可以无悔子先勉乎哉事之未彰子有以察之事之旣彰子有以应之母宁使人谓迺翁爲不知子陈氏四子字序揭阳陈脩卿作吏广之淸逺相遇如雅识见其二子大儿八歳秀目大耳必能亢其家小儿七歳亦庄重不群其二在孩乳曰陈水属也求以水名乃名之曰洙洊渭洄夫洙泗圣人之域弦歌之风莫盛焉髙山仰止后学所企则字洙曰伯企射穿杨叶天下之絶艺也不知止则有弓拨矢钩之失黄鹄一蜚沖天不知止则有垂翅之患遇坎能止其谁先之则字洊曰仲止液金于铜百錬固在松栢混枫槠之林歳寒而后判然君子守正特立不与小人俱化渭之清泾不能浊也则字渭曰叔正顺流而下一日千里习其易而厄其难一舟遡洄十夫努力少怠忽则咫尺不可上能践其难易将至焉则字洄曰季上荆门集序郡邑必有山水之胜词人登临垂着风什乃能发闻于时荆门之西泉出山下播爲双窦南泉方五尺许膏渟乳积来不见状复行地中去亦叵测石崖有唐人留墨北泉即山剜洞混混清泚宇以夏屋神龙所潜累甓如桥导之东岀贮爲脩塘石厎沸白散乱金莲碧草生焉双泉之阳别爲方沼其源涌甚又股爲曲水东穿潜玉亭入于塘塘西南有堤阏过石桥与曲水㑹地益下始淙琤有声复爲南沼二沼皆有莲惊流溅沫束爲曲涧然后吐爲长溪旧曰䝉泉今曰惠泉其莲四时有花长簮而五出黄中而緑表其心紫其须黄其叶不凌水光可以鑑老栁百韦有瘿如蚝腾矫波上隃望犹龙然一垒之景于是爲胜前题后咏碑板相照絶沮水歴当阳抵玉泉则关氏血食之地有唐人诗锓木于崇寕刻石于政和辞未满百兵革跆借木石俱焚冥搜残编㢙有存者因摩拂断裂芟翦辅益地无藏书家裒稡不能备具图泉石之状于卷端使屐齿未及者可以想见梗槩铭记数十篇得诸煨烬之末弃之固可惜至于故将官讳以埃灭併赘左方以备荆门故事若舒公把麾于咸平年方伯氏在三馆故鹭序有宠行之句其间十数公爲时闻人舒盖借以不没绍兴戊辰王公来自贤关赠言祖道光焰颀然其首章则今丞相所作也一字之褒荣今陋古百有余年坚珉并峙公卿名氏星斗彪列使地有九鼎大吕之重足以张大斯文编之所冝先癸亥之秋予自道山归耕栖迟半世与田父樵子爲群一旦起徒中佩印组所得同宗一逢掖之诗尔輙复青蝇附骥知我者当爲解頥自郐盖无讥焉大宋登科记序国朝登科记自建隆庚申至绍兴之庚辰姓名登载者母虑二万三千六百人有畸爲二十一卷后乎此者盖将亿万数而未止唐人所谓千佛名经良不足道先是吴兴学官有镂板混然不分卷第所纪但进士而巳制举词科顾泯没不传贡士又传着牍尾其它鱼鲁脱逸不可缕析或一榜至误百有余字览者不以爲善某始放唐姚康所作科第録凡以是进者毕书之采摭功令粗存因革其名冠礼部籍及仕至两地悉爲表岀大魁若异科则又识其郷于下进士自庆暦后得其小録始可考建炎以来蜀人以道梗且逺不能造庭故中州漫不知其名氏今皆并列明经诸科国𥘉取人甚衆史略其名莫能尽载武举非文事童子或偕计吏或赐帛罢故弗着旣成刻于新安郡舎盖堂重编唐登科记序进士在唐最重公卿逹官不以是仕者常恝然不满其外有宏辞明经诸科而制举之名多至八十有六于是有登科记等书艺文志着録姚康崔氏李弈三家二十三卷㑹要载郑氏上宣宗者十三卷崇文緫目有乐史修定者四十卷今多亡矣予家藏崔氏书正元中校书郎赵傪爲之序大氐颛载进士续之者自元和方列制科讫周显德乃止又从毗陵钱绅氏得一编起武德尽大和颇兼制科而十遗五六予尝考㑹要续通典诸书𥙷正之据唐人集増入䇿问及校中秘书亦得一编冠以赵序殆与旧所藏略同而序次又不相类盖后人损益俱非崔氏夲书丗所传鴈塔题名进士存者鲜焉独长庆一年不阙以证诸夲皆异唐去今不三百年以最重之事传数家之书而矛盾如此书果可尽信乎先忠宣公还自朔庭得昭文馆姚康书前五卷最爲详尽而亡其十有一卷所载髙祖太宗两朝进秀甲乙緫二百六十三人证此夲乃九人而巳故今所辑一以姚氏爲正天寳以后则以三夲合爲一至其后先乖次不可悉辨爲十有五卷云隷韵序六艺去古浸逺危废矣冠昬䘮祭家自爲式賔主酬酢无可观之仪大賔客大祭祀亦屑屑唯掌故是听鞉磬柷敔闻者欲寐士之彻琴瑟匪曰有故桑弧蓬矢不设儒家以射爲武事弃弗习舆轿以当车而执绥之容不复见持筹而计尚弗横之爲什伯何二首六身之有礼乐射御与数五者盖如此曰书之学虽存然好之不专业之不精未见卓然名世可与羲献欧阳虞颜柳齐驱者隷字传于今有光武中元年石刻元𥘉以后法度渐整至憙平光和间亦极妙矣魏𥘉稍变蚕头燕尾之体自能成一家歴十数年气格日益卑下至晋而真行草竞起隷习遂絶唐韩择木蔡有邻以八分擅埸而结体妩媚仅得孙根夏承之绪余尔篆古钟鼎欵识皆巳有韵独隷刻世所艰得后学提笔輙书増点减画变易偏旁漫不求是予家藏汉代庙中之碑幽堂之铭墓门之阙与遗经断石凡百有九十二种惧难聚而易失也因辑以爲韵与我同志者必有取焉隷释序秦燔书废古训而官狱多事乃令下杜人程邈作小篆而邈复献隷书所以施之徒隷趋简易也亦曰佐书汉魏之际蔡邕钟繇梁鹄邯郸淳俱有书名后魏郦道元注水经汉碑之并川者始见其书盖数十百余陵迁谷变火焚风剥至宣政和间巳亡其什八夲朝欧阳公赵明诚好藏金石刻汉隷之着録者欧阳氏七十五卷赵氏多欧阳九十三卷而阙其六自中原厄于兵南北壤断遗刻耗矣予三十年访求尚阙赵録四之一而近歳新出者亦三十余赵盖未见也旣法其字爲之韵复辨其文爲之释使学隷者借书以读碑则歴歴在目而咀味菁华亦翰墨之一助唯老子张公神费鳯三数碑有撰人名氏若华山亭爲卫觊之文见于它说者财一二尔其文或险而难解澁而太凿者譬之纪甗郜鼎皆三代厪存之器其剥缺不成章与魏𥘉之文数篇附于后如断圭残壁亦可寳自刘熹贾逵巳下字画不足取者皆不着盘洲文集卷第三十四盘洲文集盘洲文集卷第三十五盘洲文集卷第三十五表二十一首谢赐先臣谥忠宣表㐲蒙圣恩以臣弟左朝散郎守起居舎人臣遵有请特赐先父徽猷阁直学士左朝散大夫臣某谥忠宣者先臣衘使不忘徇国之忠同产抗章仰拜易名之宠哀荣终始感涕纵横臣窃以六家所以成书断自周公而下三品然后节惠详夫唐世以来褒贬咸决于君前善恶不诬于身后非有杰出之迹安得殊常之荣伏念先臣当鸣镝之败盟以单车而脩好闻诸夫子不辱命于四方执我行人甘茹毛于穷海艰难备矣操守确然数其乱华之諐折彼取蜀之问及上介污贼庭之禄之死靡他至同伦易虏帐之官没身不屈屡临白刃弗变南冠至于间道以奏祐陵昌禁而朝太后祕计屡通于系帛危机尝困于画牢流逓冷山七八月而见雪操持秃节十五载而入畺蒙神圣之简知值权邪之毁鬲逺投裔土莫驻頽龄幸逢琴瑟之更张遂致丝纶之洊出赐之嘉谥卓尔异恩着甲令以显襃逹丁年之善闻诸孤不肖益殚戴舜之诚幽壤有知必效亢回之报兹盖伏遇皇帝陛下躬行仁政心念功臣谓康衡之排妒陈汤皆其私怒而忠州之谴逐陆贽恨不生还隆曲泽以饰终示清朝之彰善事光存没风劝迩遐使忠贯日月之称在德藴丘园之上臣谬居冡嫡获奉烝尝扫地焚黄丕变松楸之色瞻天上牍不胜狗马之心臣无任代程枢贺南郊礼成表清跸就阳得卜郊之刚日㤗坛拜况踆类帝之明禋凢在式围率同击壤恭惟皇帝陛下𥙷天兴业贰地宅尊偃武修文不胶马上之治制礼作乐有考鹿中之祠膋萧以揭䖍涤茧栗而备物云门存古先之舞芝房奏新作之歌骍驹鸾路之弗爲风马羽旄而来下欢该四表釐逆三神云非雾以祥开月从星而光烛降年有永等皇祐明堂之诗迎日之长推有熊寳鼎之筴迺漏泉而丰泽俾画地之㢮刑简䇿特书国家缛典臣退居故里阻望属车侍祠者数百人遐想汉仪之盛上夀曰千万歳空驰虎拜之诚代程枢宻贺车驾幸祕书省表虎观鼎新复仰木天之壮蜺旌顺动有光金匮之藏事蒇崇朝礼超前代臣闻编珠拱极宪东壁之经星群玉名山峙西崑之䇿府惟兴国再临于大驾逮祐陵愈贲于上仪元元夲夲而宏逹爲群巍巍煌煌乎卓絶之迹于赫右文之旦聿恢下武之声定贠虽酌于瀛洲它直尚侨于兰若迺更爽垲肇建洪规揭寳墨于璇题帝中第一鸠瓌材于芸阁天下无双亲屈至尊式昭丕训瞻八世宸毫之秘玩三王彛器之存禇得肉欧得骨虞得筋克兼衆妙夏之琏啇之瑚周之簋仍获余珍坐使清流顿増荣观恭惟皇帝陛下道隆息马功济兴龙焕乎其有文章皇风载韪举而措之事业治具毕张阐䓤蒨于一时畅醇醲于四表先圣后圣大书特书臣辱在奉祠莫遑陪乗传置邮之命幸此道之益髙覩泰阶之平与斯民而胥庆代人起居太母回銮表圣主乐天复交懽于北境皇舆旋爰就飬于东朝逺渉脩途言归华阙极一人之喜豫罄万宇以懽唿共惟皇太后殿下道配坤元教形壸则迈徽音于任姒追淑范于娀㜪彤史杨休乆嫔京而賛治赤光恊吉遂毓圣以开祥自玉辂之时廵奉祎衣而遐适荐緜歳籥越在邻邦盖圣人之德能通于神明而天子之孝克安于社稷皇干眷命副九重长乐之思敌国行成修万世甘泉之好戒皇华而骖乗备法驾以回銮正位慈宁逐即含饴之乐赋诗城颍敢辞舎肉之言臣等获际昌期叨居辅郡倾心鳯阙幸修清道之仪矫首龙庭恨阻奉觞之列代宰臣进六曹寺监库务通用法表六官分属综甲令以惟繁三尺裁书幸终篇而甫奏仰尘听览罙积兢惶窃以帝奠九壥必有规摹之逺法垂一代宁无前后之殊歳时旣阅于推移可否滋多于因革惟是文昌之要尤爲政事之原上系朝廷倡纪纲于九牧俯聮监寺列筦库之群司傥无一定之文孰䆒两端之弊中罹兵革浸紊简书举其宏纲未免口传之异视诸故府莫稽臆决之非懋建丕彛允归华旦恭惟皇帝陛下循尧治道广文伐功上下相安品式巳臻于备具国家间暇政刑冝厎于修明䌷大观之遗编作中兴之寳训盖琴瑟不调之甚必解而张俾江河所犯之难不胶者卓部居有要凡目咸陈臣等获预编摩乆緜夙夜因时立制媿无山父将明之材合古便今庶几萧何画一之法代张建康谢赐御制孔子七十二贤像賛表细旃储思述阙里之圣贤鸿笔垂光贲琅凾于郡国濯冠拜况纡𬒮増荣窃以隆颡脩肱仰素王之竒表攀鳞附翼萃诸国之异能播髙躅于诵弦存宪言于竹帛孰谓千龄之后获逢万乗之知云汉爲章像圗孔肖蜀都绘壁𥘉无当宁之襃唐帝摛辞不及升堂之列在古未见惟圣迺能恭惟皇帝陛下舞羽修文解絃更化想象环于徃日崇木铎之芳风玉振金声发挥洙泗之羙银钩铁画度越羲献之前加宠校官匪颁寳轴臣猥司㽞钥恭覩宸奎七十子之肖仲尼悉经题品二千石不如逢掖共庆瞻仪代贺冬至表六北宫击磬庸知乐律之谐南至书云益见丰年之象五纬相叶万物昭苏恭惟皇帝陛下受命中兴济身大业圣人以天下爲度同彼疆此界之仁斯民覩㤗阶之平享右粥左餐之乐当以舒之化景迎滋至之天休臣叨廪祠官飬痾里社振缨緌而接武莫陪上寿之班贡履袜而献诗愿纳践长之庆畴人课宻当五年再闰之期祕殿迎长上万歳三唿之寿恭惟皇帝陛下得天之纪与时偕行无徧覆包函之殊以生育飬长爲事迩遐安集羙宣王之中兴廊庙荣华贤周公而大治臣衰迟多病叨窃丛祠莫陪鹓鹭之班徒深犬马之恋闿门候景兹审律于听工登台望云遂䌷书于徃史恭惟皇帝陛下聦明稽古慈俭保民能用真儒开八荒之寿域备成熈事变六乐于圎丘式践升辰函蒙丕祉臣夙叨华缀乆退私闳空怀颂履之诚莫预奉觞之庆闿门以候景至式符巧暦之占御殿以听乐均爰始黄钟之奏迎玉琯一阳之复合嵩山万歳之唿恭惟皇帝陛下业济化龙勋优息马时则有若伊尹克咸同德之休王者莫髙周文更广好生之治升辰甫及景福来臻臣假守海邦遥瞻天阙践长有庆愿𢋫履袜之诗上寿多仪莫缀簮绅之列气和玉烛当芸荔之应期日永金铺仰槐枫之留景斯名亚歳共祝万年恭惟皇帝陛下光启宏图力行柔道寂尔干戈之偃粲然爼豆之陈上猎三灵之流嘉祥屡获外连四海爲带比屋可封逢圣世之荣怀觉皇𥘉之趢趗咸驰善颂式賛升辰臣叨领州麾遥瞻帝阙倾心葵藿巳迎化国之舒矫首鹓銮莫觌寿觞之举击鼓撞钟庆君臣之道得献履贡袜迎天地之气和斯爲衍万之元仰庆唿三之颂恭惟皇帝陛下兆谋一旅式命九围极兵寝刑错之功洽喙息跋行之德效珍未甞虚月垂颕屡以逢年惜大禹之寸隂践长则喜受有熊之神䇿介福无疆臣叨卑左符莫叅上笏荔芸恊序共知玉烛之调葵藿倾心遐想金觞之举代贺正旦表四夏正三朝举晋氏虎尊之礼春王一统布周人象魏之章玉烛惟和炎精有焕恭惟皇帝陛下勲兼在昔治致升平七十日耊六十曰耆击壤见斯民之乐四百里粟五百里米均田知我后之仁糓旦是临椒花可颂臣奉祠里社聮职殿庐重坐说经身逺侍中之席九行上寿心倾御史之觞正月之吉始和治布周官之象千歳可坐而致礼称汉殿之觞恭惟皇帝陛下仁行如春德盛在木彪列上阶之色蜵蜎左个之居去杀胜残踰一星而治定植僵兴仆光九叶以基隆时也求端天其降嘏臣滥官南海遥拱北辰目见耳闻益谨朝宗之训手舞足蹈莫陪上寿之班汉殿陈仪乐正奏黄龙之戯晋庭制礼直臣开白虎之尊惟上圣之履端冝百神之胙德恭惟皇帝陛下指麾戡乱目见迓衡恢复古之皇纲得用儒之治效握枢秉箓尊居蠖濩之中越契踰绳何取鸿荒之际受緜区之圗籍来殊徼之梯航三之日以是临万斯年而有永臣滥分鱼契阻望鹓行上寿献觞莫賛移葭之庆驰心存阙第深倾藿之诚青逵外震亶逢歳纪之端翠幄煴香咸仰朝仪之韪散皇风而隃领洽欢诵以唿嵩㳟惟皇帝陛下业类𥙷天思勤贰地揔神明之贶祐成道德之安强有并柯共穗以屡书闻吠狗鸣鸡之旁逹跻三皇而轶五帝懿铄宣昭烛六合而燿八纮辉光充塞凡式围而鼓腹俱击壤以驰心谷旦甫临椒花敢颂臣滥叨器使屡换斗杓如北辰而拱星深存华阙倾东海以爲酒阻献羽觞代贺元㑹表正上下之则讲元㑹以尊王见天地之情庆人正之恊纪礼超绵蕞光载简书恭惟皇帝陛下化广人文治臻儒效戴青旂于左个式对熈辰下彫辇于东厢荐行缛典萃诸道计偕之士肃殊邻使命之班法酒序陈瑞章前列百神森从疑风马之裵回九賔胪传伟云龙之璀璨君臣相恱皇帝知尊臣名缀丛祠身居旧里张钧天之九奏遐想祲容环嵩岳之三唿莫陪大庆代天申节贺表二日永以正夏气和薫律之中天命而生啇业系萝啚之固极华夷而抃蹈洽草木以光荣恭惟皇帝陛下身济中兴人逢上治以息兵之神武得享国之长年佳气葱葱巳信伯阿之望卿云旦旦载赓帝舜之歌臣恨守鱼符莫瞻龙表以九爲节想汉觞谒者之仪则百斯男申尧壤封人之祝皇干眷而炎德辉诞开兴运里社鸣而圣人出尽括珍符共坚戴舜之心遥贡祝尧之请恭惟皇帝陛下艰难系统慈俭保邦迈三代之英风𥙷百王之漏典竹宫展采仰华星皎月之祥金匮奏篇集甘露荣光之事天钖无疆之祉人均有截之欢臣叨守偏城获逢诞节觞称万寿知嵩岳之三唿花覆千官想钧天之九奏代天申节贡银状降年有永崇万寿以无疆物土之冝罄四方而来贺退惟不腆敢渎盖髙前件物朱提之珍番禺所凑地不爱寳叅厥包厥棐之输天其用休荐如阜如冈之祉代谢赐暦日表二课清台之暦双璧五珠赐方国之书十行一札凡居临照得以奉行臣闻兼天大地大而作王考旦中昬中而布政惟统元妙一行之数斯具注示万年之符恭惟皇帝陛下圣克宪章效隆调一羲宅南而和宅朔法帝尭之授人时赵举春而倪举秋纳魏相之陈月令昌海隅之出日靡天下以向风臣敢不仰体爱民深思率职周旋以守弗坠鳯司之颁析隩有经式安龙户之旧三统一元仰清台之课宻五年再闰恊左氏之归余中出穗书逺霑竹使臣闻作雄鸣雌鸣之律歴法遂萌建南正北正之官畴人有述亶惟昭代髙出旧章共惟皇帝陛下侔德啇周措时夏子居域中之大以天下爲家三阶平而风雨时不爽机衡之政五星连而日月合有开珠璧之祥臣敢不恭体授时深思奉职左旋右转旣天道之可知东作西成幸农祥之不爽盘洲文集卷第三十五盘洲文集盘洲文集卷第三十六盘洲文集卷第三十六表十六首代张提举谢立祖庙表真主念功必赐鼎铭之羙大门徇节遂膺庙食之褒风动迩遐感均存没伏以辽东奉祭彤之祭匪出九重章武立田氏之碑但循甲令韪圣世旌忠之典酌礼家勤事之文国有条章人知砥砺伏念臣先祖具官臣某蚤因文翰服在周行尝荷橐于宣和継剖符于南邓朔边烽举分四道以勤王赤县飊囬无寸兵之传堞身独婴于白刃血屡染于左轮㑹廷臣请存赵而不谐故敌国俾秣燕而逺去遽传长毕不见中兴藏黄石于异郷巳多丘木嗣蓼莪之宗器未实沚毛方诸父之拜章自上天而降札建其閟宇钖以嘉名尸忘褁革之还石有丽牲之启仰瞻奕奕之作遂假言言之灵三禭宁侔九京有曜结草岂殊于今日倾葵相誓于私庭此盖伏遇皇帝陛下济业艰难纳民仁寿坐格明良之遇毎先忠义之思恩过禁樵激卞彬而敢谢叹兴茂栢欲裴邃之更生有大烝之诏具存非诸布之名不显传之千载光此一门臣内省材驽仰惭祖武偶备贠于使指得贡牍于宸严子孙不忘巳笃传家之报笾豆有楚长坚许国之诚代陈饶州谢到任表引疾去朝甫遂漳濵之卧昌恩典郡复成畨水之行班録云𥘉凌兢曷措伏念臣略无他技乆在常流当桂管之召还以蒭言而入对温颜曲奖朽质殊荣俟罪长沙未奉三年之计牧民南海巳成百舎之装㑹神圣之更张杂智愚而并用卑辅郡股肱之寄易计台耳目之除脱彼瘴烟近于天日而臣㴆婴犬马之恙阙趍鹓鹭之行夲草石之寒温但知救死问钱糓之岀入积致瘝官不胜据蒺之忧洊沥负薪之恳拜鸿私之从欲进华阁以就间方视䕃于穷居忽承流于旧服官曹不改𥘉无勿翦之棠筋力旣愆非复能鸣之鴈政兹求瘼难以养痾兹盖伏遇皇帝陛下奋发干刚财成泰道励精理国毎未明而求衣轸虑字人故尝夜不安枕乃如孱琐亦玷选抡臣敢不整顿前规鞭驱緜力僮子歌宣布之颂可谓逢时庶民无愁叹之心尚期校考代魏吉州谢上表冒恩起废敢辞蜀道之难改命承流顿觉长安之近厥𥘉班録罙切战兢伏念臣学不通方器非适用自离群于棘寺乆逺迹于枫宸画㦸两州效蔑闻于恺悌绣衣三组志尢恧于澄淸偶刋训解鲁论之书中有感叹周公之语言者谓其讪上理官坐以投荒窥白泽之圗屡逢魑魅染黄茅之瘴幸免膏盲遇圣政之解絃致流人之岀籍方作扪参之计又叨易地之除惟庐陵之古城乃江西之剧郡潢池卖劒偶逢剽敓之稀白粲连樯咸惧转输之阙顾惟谫薄恐误使令兹盖伏遇皇帝陛下发政瞻前泽人重外欲庶民之安田里如彼汉宣故丙夜之思姓名不殊唐帝岂容驽乗亦玷兽符臣敢不思㭪一毫恪遵三尺尽心听讼庶移珥笔之风竭力运粮㑹有积仓之日代辰州守谢到任表拜散人江湖之号方遂归耕分刺史菟鱼之符误膺岀守遵瓜时而就道差糓旦以临人伏念臣资不逮中况惟毎下未足三冬之学偶聮千佛之名旣备数于荐绅遂服劳于簿领幸淸明之盛际杂巧拙以兼収猥以驽材厠于鸳缀可以折狱歴廷尉之三官何自爲郎点司刑于六属昨縁盈满旋即退休一去曰畿三移星暦上栋下宇获安故里之居右粥左餐仍窃丛祠之禄岂云岀綍乃得把麾惟卢溪之偏城夲黔中之古郡丹砂化药有地产之延年靑箬褁塩无洞丁之奸命使之作镇冝择惟良恭惟皇帝陛下化尚中和治贵清静用真儒而无敌不复谈兵以佚道而使民率皆乐业滥令嵬琐亦职藩宣臣敢不内竭技能仰酬器使法西都之循吏庶凝共理之功访酉阳之逸书少𥙷右文之治代福州守谢到任表三载典城方轸黜幽之惧七条易地罙深闻命之惊甫见兵民巳颁诏令伏念臣空空能薄汎汎品卑蚤瞻咫尺之威屡怀方寸之印自飞刍于五筦斯视䕃以八年就戍西偏偶洞蜑守条而累化徙官东表媿仙羊感政以效祥虽驽马之十驾自鞭頋鈆刀之一割巳钝頼尧曦之曁逺亘粤分以移风佩犊带牛丕变潢池之习羮鱼饭稻洊逢乐歳之丰致此孱踈安然糜窃揆罔功而夕惕恐大谴之日加敢料恩私复垂任使惟闽川之要屏迩岳狩之行都地大俗繁务丛物阜必谋忠信慈惠之长可歌宣布中和之诗深虑器盈有辜毂遣兹盖皇帝陛下宪章邃古光演寳图凿井耕田措斯世于安宁之域辞轩罢刃贤周公而荣华至今旣大振于朝纲毎广求于民瘼谓臣乆居遐逺而迁之以近知臣稍更繁剧而勉其所长自非竭一得之愚何以荅十行之赐宠光有此驽蹇若何臣敢不材罄夙霄忧分旰昃广上圣仁心之泽务在抚摩师前贤治道之言期于清静代雷州守谢到任表愒日旷官幸免龙之谴治雷调守洊叨铜虎之荣遵瓜戍以入疆见葭萌而宣化㐲念臣颛蒙琐质握龊常流储庆仙源顾郕霍出文昭之后䇿勋圣域惭向歆爲汉隽之宗蚤缀迹于荐绅即抗容于簿领顷纡邦绂邈在海漘佩犊何爲带牛盗踪偶少问羊然后及马政术莫知深惧罢归幸臻善了非上圣广亲亲之大赐则微臣考下下以何疑方竢投闲庶几𥙷过敢意十行之宠复尸千里之权惟南合之小州盖徐闻之古郡波涵渤澥㠶樯可逹于群蛮利足鱼塩井邑巳同于中县式尘共理迺滥匪材此盖皇帝陛下功光祖宗德合天地济囏难之丕业题晏粲之昌期念大分八百国之封寔先同姓有唯良二千石之虑欲乂逺人致使卑凢窃司班録臣敢不尽遵甲令以治仰寛丙夜之忧公族之应振振弗忘古训君子之风廪廪力企前修代谢赦表銮辂就干巳报功而飨帝鸡竿作解爰歛福以钖民凡在式围率同击壤恭惟皇帝陛下粃糠巢燧冠冕农黄匽武兴文不胶马上之治制礼作乐式展鹿中之祠岳祗下而渎鬼从地垠开而天阃决六甲旣迎于黄气一蜚岂泄于青蝇合动籥之前言鄙封钱之小虑覃此蓼萧之泽脱然丛棘之囚率土昭苏群情涤濯臣滥司郡寄获广上恩札布十行仰汤后解网之徳罪寛三细体成王空圄之隆荆门谢到任表旧郷学稼乆号龙具之中昭代振淹忽玷虎符之末遵期上道㳙日备贠㐲念臣生也无庸少而自苦驽材侥倖同介弟中词学之科天语褒嘉称先臣获忠孝之报骤跻儒馆始接英躔曁秃节之来归蹈骇机于不测而臣屡縁父命前诣相门逹危疑欲去之情掇猜忌不囬之怒旣佐郡甫终于两考偶投荒正值于斯时守臣观望以中伤御史慿依而论列狱辞旣上乃骫法而郄囬吏议不公即舞文而求合锢废巳緜于一纪清明斯覩于三光惟当阳君之故区在云梦泽之西鄙虽承平之风未复而醇厚之俗不移苟无贪吏之诛求便有乐郊之气象深虞瘝旷真抵谴何兹盖皇帝陛下覆物如天视民犹子遴侯邦之左契録治行于御屏下诏百官欲迭居于内外承流六服宁有间于迩遐凡此博求未尝轻授载惟异渥猥及私门追叹九原出明纶而赐谥召还二季躐清贯以登朝当宰辅之进除书顾姓名而勤圣问念无是似之质莫称非常之恩铭骨自期粉身何𥙷臣敢不仰思旴食力效秋毫宣布隆寛常佩七条之训抚柔凋瘵敢轻一障之乗贺郊祀表苍驷六虬欵颂祇而拜况圜坛八陛庆扫地之揭䖍熈事崇成衆心交抃切以七政以齐而辑瑞称类帝之弥文四卜不从乃免牲纪就郊之过举于皇昭代何算陈编恭惟皇帝陛下上圣凝姿中天立极藏干戈于旣定其兴也浡焉解琴瑟而更张不胶者卓矣自政机之独揽兹槱燎之载飏玉梢璆磬以谐音兰酒柘浆之备物灵斿来下瑞谍光前坐宣室以受釐御端门而肆赦臣耳闻错事身阻侍祠举相如数十人作歌无庸马走若儿寛千万歳上寿有羡鹓行谢赦表八音之调作歌礼成茧栗五刑之疑有赦泽动鸡竿凡在尧封率同虎拜恭惟皇帝陛下恩周地轴治叶天玑緫揽权纲振孝宣之治道周张黼绣讲元鼎之祲容坛奉玉以胪驩府封钱而肆眚凿井而饮巳腾宁壹之歌画地爲牢共迓空虚之庆臣甫承人乏获布上恩戒此遐萌启良心而逺罪奉兹轻典副盛德之好生贺皇帝庆皇太后八十表进寿东朝宣恩北阙殿上皆称万歳瑞应非常海内之凢九州歌唿同庆臣闻喜黄髪而颂寿母鲁国有诗摘紫房以和慈颜晋人自赋若长乐备常珍之奉在前王无故事之传恭惟皇帝陛下道大兴商功光系汉日致其孝有曽闵事亲之风帝降之祥得黄老飬性之福虽蚤朝而晏罢必夏凊而冬温逢八十春秋之尊出五三经籍之右吹律式迎于首祚举觞遂介于长年欢连宫闱泽洽黎庶比屋起南陔之飬瑶池呈西老之符兴庆之率百官曽非旷典建元之复三筭何算陈编臣逺守小邦侧闻盛礼逥銮纪事微踪常録于汗青赐札钖民异渥获推于戴白贺皇太后庆八十牋庆归慈壸礼讲寿觞錬石以来孰争年于彤史唿嵩所曁咸播泽于黔黎恭惟皇太后殿下徳范光前仁心及物比任姒迹助文谟武烈之兴好黄老言得天长地乆之应方圣主极怡怡愉愉之飬冝皇干钖穰穣简简之祥式对三微仰称万寿黼黻斑衣之乐秕穅黄髪之歌寳殿腾欢龟台献瑞七十曰老巳夸古昔之希八千爲春永受迩遐之祝臣博观载籍未睹异闻恩在私门记卷帘之殊渥仪分广陛想贡牍之清班代贺皇帝表矞云结幄烂南极于紫霄元日称觞介东朝之黄发邮音所曁嘉颂载腾窃以有三足乌说西崑之戴胜錬五色石闻上古之断鳌巳标仙籍之长生或播皇风于不朽庆緜长乐事始昌辰恭惟皇帝陛下圣禀姜任行齐曽闵问安视膳蕃釐专郷于媪神据德依仁介福鼎来于王母礼行䣛下欢匝宫中八千歳春方百分之及一十七代史比万寿以无双臣逺使重湖与闻旷典仰㤗阶而肃序厥路无繇祝坤极之増年后天而老贺天申节表日永星火以正夏玉烛咸和电绕斗枢而照郊金铺有庆浮迩遐之喜气集髙厚之厖禠恭惟皇帝陛下濬哲题期勤劳济业天连珠而合璧民击壤以登台自躬揽于政机更力行于治道按六经而校徳方驾羲农称万寿以献觞齐踪彭老臣叨居小垒阻造广庭心慕尭封不胜多男之祝手披鲁颂乃赓台背之章天申贡银状九夏乗离千秋迎节虽下陈之封略有上寿之章程前件物涌地效珍瞻天賛庆介荆州之三品不腆方输匪朱提之一流难叅庭实谢赐绍兴二十九年暦日表逺推竹律据易道以归竒中岀穗书亘坤舆而班朔虽爲常宪时谓新恩窃以命南正北正之官暦翁逌始积大余小余之数閠法可求惟昌辰革乖次之非故大纪得厚生之善足诋孟陬之殄岂差大火之流恭惟皇帝陛下钦象衡琁齐尊曜魄张登三之治具受衍万之休符好雨好风转破块鸣条之沴若烟若雾覩连珠合璧之祥旣成歳以定四时盖次春而大一统遂令共贯咸得开编臣名缀典城职当宣化奉行政典敢干木铎之刑劝劭农功庶获火耕之効盘洲文集卷第三十六盘洲文集盘洲文集卷第三十七盘洲文集卷第三十七表二十三首谢赐御制损斋记表渊衷好易玩山泽之立辞睿藻名斋揭日星而垂象迺刋琬琰溥及簮绅臣窃以六位成书有数家之口授四方观化必当宁之躬行与其考梁丘朱鹿之异同何以益黄帝尭舜之平治仰九五圣神之学束三万训故之言恭惟皇帝陛下道纉缉熈理潜易简据狼弧蹈参伐而神武不杀郄虙妃屏玉女而清静无爲钩探羲文窒侈目荡心之欲品评唐汉监持盈守位之非爰标榜于宸居独践修于损徳翠不裂而瑇不蔟尽革纷华墨之妙而笔之精它无嗜好着寳奎而袭六合太极之函三风动迩遐日趋朴臣恭铭座右巳閟校官今禄利而学者不明共惭童习自奉飬之君子有节上法圣谟知徽州谢到任表叨拜言纶复分符竹繇小垒而升辅郡去遐边而接故郷责重弗胜恩隆难𫐠伏念臣弱材无似末技易穷顷获戾于权臣即问耕于田父起废忽临于一障备贠甫歴于三时体鸿鴈劳来之章竭驽骀鞭䇿之力政无善状偶见取于疲民辞至外台遂共腾于需牍岂期茂渥有此超除尺五去天望觚稜而甚近夫三爲屋指井邑以相隣惟冨州择吏之不轻恐谴域诣曹之莫免兹盖㐲遇皇帝陛下徳游和气泽播黎苗方循名责实之朝寸长必録故宣化承流之选详试所行欲察字甿不嫌易地臣敢不䆒心簿领率俗农桑对以春秋愿奉典城之计着于甲令益圗报国之忠谢赦表凝旒行孝方视絮于慈闱贯索韬光遂解除于宻网恩波匝宇罪党虚囹恭惟皇帝陛下德过舜文行髙曽闵自逺迎于騩驾常𣢾戯于斑衣问安否之何如偶愆调护祷神祇于上下必厎康宁亟圗勿药之功复霈蓼萧之泽仁心宥过和气致祥臣连玷左符并逢旷典二筭之复八十巳敷惠于遐萌五刑之属三千今涤瑕于兹土愿裒吉语永介寿祺大行皇太后上僊慰表衅生慈壸痛贯宸衷奉讳之𥘉提封同戚㐲以大行皇太后生全五福徳洽六宫三母翼周播徽音而并驾一成祀夏诞圣质以中兴方期寿祉之増忽怆僊游之隔恭惟皇帝陛下得虞舜事亲之道极文王问疾之忧念騩驭之艰难飬加于孝逢棘风之变故情过乎哀愿寛罔极之悲式体系隆之重臣限以官守不获奔赴阙庭臣无任显仁皇太后祔庙慰表栢城襄事隔慈景于东朝檿主宁神讲严禋于清庙凡居覆载靡不悲怀恭惟皇帝陛下飬夺母仪情深孺慕五表而临素幄罔极哀悰九虞之奉真游弗纯吉服逮兹登配益感劬劳愿抑凯风寒泉之思以慰普天率土之望臣限以职守在逺不获奔诣阙庭谢赐绍兴三十年暦日表叙书则断尧典䖍授民时言天者以夏正茂明歴法妙于推筴钦若统元恭惟皇帝陛下受籍求端握符行徤在璇玑以齐七政徇木铎以戒百官大史司日月之行不差宿离鸿范着天人之应时若燠寒臣敢不仰体深仁恪思共理教下民之农事复当火纪之朝考要说于术家有庆金穰之歳贺立皇子建王表选建宗英行真王之故事敉宁邦夲系率土之群心凡属照临举同唿舞恭惟皇帝陛下系隆汉统彊固周宗陈王业之艰难永怀艺祖辨庙祧之昭穆不私太支蚤求绳武之贤乆茂积身之德若古有训惟断乃成一索得男名恊洊雷之象衆星共北光腾左辖之躔复塞嫌萌益髙圣虑臣猥临近郡获拜细书歌螽羽之诗慕华封之善颂作燕禖之祝惭枚叟之逸才谢赐御书手诏表方厎再封制官刑而出綍周行九命诵睿藻以书绅具瞻云汉之光交积渊氷之惧臣伏以三风之戒徇货若稽汤后之谟八灋之紏治邦详着周人之典盖骄骜不通古今则安能应变期㑹不报簿书则何以责成或舒缓以飬名或拱黙而尸禄迺居官无黔突之计故载路有伐檀之讥皆轸虑于冕旒遂成章于笔墨流传所届废格有诛恭惟皇帝陛下弊革贿交务先政核六事谢苞苴之责百篇等训诰之文罢蠙淮之鱼德髙禹贡去穉田之螣指合周诗风移当自于身脩奎采复朌于心画臣乆违朝籍猥守王畿絶宻岭而断枫香愿攀任昉问马曹而招竹隐敢效徽之谢赐绍兴三十一年暦日表璇玑齐以七政鳯暦奏篇摄提正于孟陬龙躔更始同文所曁承式惟䖍恭惟皇帝陛下道妙范围仁周动植畴人杂候最宻清台之书正月始和若观象魏之灋纪中兴而有永极广覆以相传臣职忝承流荣霑赐札永惟五纪欲歛福于编氓必使三时无辍耕之游食提举浙西常平谢到任表支郡理人巳殿道州之考外台置使骤膺司部之除入境云𥘉逾涯是惧伏念臣品卑马走用尠鸡尸洊分符竹之荣蔑着㳙尘之效在外十九年矣清班巳鬲于脩门取禾三百㕓兮厚禄敢期于近甸忽叨出綍遂使登车有万钟之藏乆见欺于䑕雀开一卢以卖方并按于狐狸正积弊之刬除岂弱材之堪任兹盖皇帝陛下更张治具曲播人材朝令夕行智兼収于群䇿叔出季处恩不替于一门乃若皇华付之驽品臣敢不驰驱郡国宣布诏条发粟以振贫民何湏矫制乗传而张空簿孰敢效尤代朱丞相第三辤免表秉钧虚受深怀覆餗之忧批诏洊朌尚阏循墻之请輙控再三之渎庶几万一之从㐲念臣识不炤微器非任重浸执股肱之政略无根柢之容报上阙焉省躬惕若方大明更化巳臻琴瑟之调而中昃传餐颇轸甲兵之问若时枚卜衆所具瞻岂容测海之蠡可备济川之楫月三日而成魄谊合辞盈阶六符以观天理难代匮伏望皇帝陛下俯垂公听亟降可音不嫌涣命之还俾逭师言之诮姚崇成天下之务别选能贤汲黯寝淮南之谋必期益国江东常平谢到任表彯淛部之缨㢙能信宿乗楚人之传复冒殊恩甫入疆封未知职守伏念臣蚤縁薄伎尝缀清流逢凶德之擅朝踵亲闱而去国歳一章之在外濒死而生车两轓而居前眎今非昔忽出纶于中禁得揽辔于内畿革辜榷之姦讵能兴利理牢盆之筴方欲求端偶同产之典城致孤根之易地四牡劳来于周道旣荣文石之登六鹢退飞于宋都谁谓觚稜之逺迹未陈于棠舎官复在于桑畴虽过家谐上冡之私岂奉诏有察州之效所忧短力必抵大何此盖皇帝陛下责实人群留神国用栋梁枅栱随小大而度材金糓米塩均迩遐而置使有如臣者亦在遣中臣敢不靡盬夙霄徧行郡邑问几何于庾氏仰副玉音通什一于啇人少禆金府钦宗皇帝升遐慰表万里蒙尘咸俟翠华之返一朝厌代巳成碧落之游音讳逺来哀摧罔极恭以大行孝慈渊圣皇帝尧仁舜孝禹俭汤寛位登九五之尊时逢百六之㑹重姜里之易乆矣明夷迷襄野之途期于倾否遂传脱屣永断回銮恭惟皇帝陛下仰绍君临内怀友爱陟彼冈而瞻望恨鬲终天抱其弓以乌号痛深叩地愿讲反兵之报少寛当宁之悲臣恨以官守不获奔走阙庭贺明堂礼成表布政颁时粲梓谟于汶上稽经诹律蕝祀典于宫中丰泽旣行緜区同庆恭惟皇帝陛下孝存严父礼谨事天三歳亲祠属有甲兵之问六飞俨处弗陈銮辂之容况当越绋之时亦损垂裳之饰笙磬设而不作粢盛絜而益䖍事有权冝灵斯恱豫臣身拘乗传心在执笾授五篇之诗媿汉儒之难及右四方之嘏幸周颂之可歌明堂贡银状蒐越绋之仪九筵陟配谨执笾之职万㝢骏奔前件物货出朱提品非白撰稽旧图于公玉巳颂我将省内府之酎金庶逃邦宪谢赦表明堂度九尺之筵应房心于穹汉天下亡一人之狱流雨露之湛恩凡在式围率同击壤恭惟皇帝陛下辉光周颂度越帝图㳙吉日于杪秋讲多仪于路寝礼成奠璧巳严父而配天泽播封钱何爲牢而画地臣获闻熈事猥缀外台皷舞厖鸿庆漏泉之大眚奉行寛恤惩挂壁之虚文贺诛元颜亮表明诏出车憺英威于毳幕元凶染锷布吉语于槀街喜匝幅贠事超简䇿窃以阳九厄于百六㑹否终则倾运一变者三十年恶周必复国赘斿于昔者胡扛鼎以狺然若圣与仁不忍干戈之用以大事小屡捐玉帛之珍悔祸有期叛盟在彼一介到阙谓割地之请爲必从两宫蒙尘岂戴天之雠而不报雷霆震怒日月耀兵虽边捷之交驰偶淮师之小衂致令对垒直欲渉江盖瓜歩旣应童謡那无天道恐棘门或如儿戯将屈帝尊孰知唿吸之间巳得分𠢐之报祸胎殄絶杀气澄清讵容去腹以实塩政可头而爲器示猾夏四夷之戒尉在天九庙之灵肥水之败符坚尚犹亡国澶渊之㓕挞览永断侵疆俟勐将之犁庭治旧京而迎跸役无再举庆不一书恭惟皇帝陛下睿断有爲庙谟必胜坐料目中之虏迄成机上之屠殱厥渠魁斯足摅髙文之愤禅于姑衍何止归郓讙之田臣文旣无以磨崖武又不能略地距跃三陌窃同折屐之欢胪句九賔愿上奉觞之寿车驾视师起居表百将争驰必椎锋而㓕虏九斿顺动欲按辔以劳军喜气腾空祥光护野恭惟皇帝陛下振威拨乱发愤罢和坐㓕凶酋乃帝王以全而取胜仰符天意盖春秋尤大于复雠蒙犯祁寒勤劳清跸兹周行于壁垒即光复于京都臣斗食无功咫颜在望负覊绁而廵天下敢齿执殳有壷箪以迎王师窃思冯轼谢赐绍兴三十二年暦日表居卿厎日以南正而思天治暦明时非鲁人之失闰纪元有永赐札惟荣共惟皇帝陛下德焕炎精气调玉烛校畴人之䟽宻得神筴之夲元正朔所加曁中原之旧郡銮舆斯动考吉日于丛辰臣乗传备贠开编谨始横行破虏年新数于中兴平籴利民歳必观于上熟提刑司谢赐暦日表归竒象闰大衍之数可推乖次失方孟陬之躔巳正札书所赐緜宇争传恭惟皇帝陛下政叶玑衡明齐曜魄羲宅南而和宅朔法帝尧之授人时赵举春而倪举秋纳魏相之陈月令昌海隅之出日靡天下以向风臣偶以摄空洊兹拜况好生恶杀体任德而省刑力耕数耘期欧民之乐业车驾回临安起居表鸣葭近甸俯临细柳之营回轸离宫何取长杨之猎百神迎跸万㝢腾欢恭惟皇帝陛下业济艰难志图清壹淮隂巳缚非髙祖伪云梦之游玁狁旣平冝宣王复文武之土欲讲清庙升祔之礼不惮属车来徃之劳天克枂于吉行民不知夫顺动臣幸因使指入拜威颜从驾在豹尾中无阶扈圣快心于狼望北尚冀铭功钦宗皇帝祔庙慰表灵驾居夷缓七月因山之制礼官踵故讲九虞祔室之仪覆焘之间悲摧罔极恭惟皇帝陛下念深鸰翼恨絶龙髯攘狄复雠启周人之白斾从戎下诏同晋国之墨衰方縁江而视师爲升庙而回跸严禋之际宿愤巳摅即闻卜洛之期斯慰陟冈之孝愿裁戚抱式徇舆情钦宗皇帝小祥慰表苍梧不返正瞻望于灵輀新谷旣升巳变更于缇籥凡居临照同尽攀号恭惟皇帝陛下承纉丕圗衋伤逺狩因心则友履霜露以缠悲折馘而还封鲸鲵而示报兹逢练祭愿抑哀情显仁皇后大祥慰表坤载云倾痛栢陵之永閟䘮期有数惊驷隙之如驰恭惟皇帝陛下孝徳无加哀情罔极临朝而慕不忘问寝之时肆眚所行尚轸称觞之泽兹逢祥祭横集悲悰愿钦对越之灵武徇然之礼盘洲文集卷第三十七盘洲文集盘洲文集卷第三十八盘洲文集卷第三十八表二十二首户部贠外郎淮东緫领供职谢表乗传仓台乆叨荣于郷部缀贠郎位遂董饷于军门下拜顶恩疾驱莅职伏念臣耳闻不广心计甚踈迹逺朝班失登瀛之故歩官惭使指窃䰞海之虚名频年获觐于清光仍世俱霑于异渥家声有忝处鴈序而不能鸣天语屡褒谓驽材之皆可用故兹推择骤出等夷方髙穹佑再造之机而英断讲万全之䇿増淮濆之幕府下海道之楼船七萃云屯举张頥而待哺千金日费难拱手以蒙成欲宿饱之可期固空餐之是惧兹盖伏遇皇帝陛下规恢故境选擢群材细栁屈帝尊惠巳深于挟纩前茅戒军政人自乐于椎锋念足食乃能足兵巳治内然后治外猥令蕞品姑试事权臣敢不虑在乏兴勉旃代匮乗此胡亡之运少佐武功竭其父教之忠不爲文具太上皇帝内禅贺表睿断无前寳圗有託庆緜宗祏瑞发干巛恭惟太上皇帝陛下临照四方忧勤三纪开储禁非貇切之请巽大位于间暇之时杀单于而败单于摅髙文之愤矣家天下如官天下法尭禹而兼之乐哉别宫䆁此重负臣偶分外寄莫缀末班徒倾微藿之诚第祝大椿之寿皇帝登寳位贺表䖍遵中诏光御丕圗四方归心千歳接统恭惟皇帝陛下聦明稽古仁孝承祧天之歴数在躬重华恊帝王有圣德受命下武継文规恢再造之功巩固无疆之祚臣名叅郎位职阂辕门徒驰拱极之诚莫预唿嵩之列登寳位贡银状伏以龙飞御极旣天徳之有开虎拜奉珍岂王人而可阙前件物载诸禹贡掌在周官涌地效祥敢叅三帛之贽旅庭率职深惭九牧之金谢登极赦书表日月合明仰大君之継照雷雨作解洽盛徳之好生驩然有截之区覃此非常之霈恭惟皇帝陛下诞膺天命光宅帝尊増重规叠矩之休行破觚斵琱之政问安视膳传治国之仁心施惠布恩薫空囹之恊气臣幸因使事获拜札书狱亡一人颂巳腾于广陌畿方千里覩兹快于速邮太上皇帝上尊号贺表发扬圣德膺受徽称诹日播传望云唿儛恭惟太上皇帝陛下居域中之大以天下爲公位旣正于青宫心遂轻于黄屋鬰鬰葱葱之气乆着休符巍巍荡荡之名永光显册干坤合庆宗庙产祥臣逺采异闻难形鉅羙事髙尧典六五帝以垂鸿诚儗华封八千春而介寿贺皇帝上太上尊号表考古先之阔典崇太上之尊称传命诏函腾驩坤轴恭惟皇帝陛下纂尧之绪广文之声五日一朝未伸业业之孝千秋万歳欲显巍巍之名乃揆休辰式加明号祝寿龄之緜永彰圣德之辉光臣迹滞江濵心驰日下望丹墀之九级效乔岳之三唿贺㑹庆节表舒虹纪节日在析木之津翔鳯腾章下献南山之寿恭惟皇帝陛下継明叠矩受命迓衡传位非汉唐踵二皇之遐武事亲若曽闵得万国之欢心𥘉开长发之祥共上无疆之祝臣名尘省户身限都门鹓鹭分行莫簉班庭之列冈陵介祉第深存阙之诚谢赐隆兴元年暦日表真主履端七政在玑衡之器畴人课宻万民观象魏之章覆载无私奉行唯谨恭惟皇帝陛下诞膺骏命光宅丕图元年者君之始年春秋乃承于天意九服其外曰蕃服正朔巳加其国人式颁暦象之文咸识旦昏之候臣猥司外计例拜新书虽有考于王正顾何知于帝力贺天申节表业隆化马喜脱屣于䌓机节纪流虹纳垂绅之嘉颂恭惟太上皇帝陛下希夷合道昌炽钖符宫室妥安可笑新丰之筑神祇拥右不劳方丈之求弥月斯临后天有祷臣猥司军饟莫缀朝班録金鑑而上十章具存彛训奉玉巵而称万寿胥庆缛仪钦宗大祥慰太上表瞻苍梧之野尚结愁云废棠棣之篇洊经旬歳哀纒情而无尽礼顺变而有终恭惟太上皇帝陛下望断龙颜爱鴈齿书谓之五典巳分天下之忧䘮不过三年遂毕圣人之孝愿寛悲怆以对荣怀又慰皇帝表朔方逺狩怅未返于龙輴西汜疾驰惊再更于葭律悲纒当宁恨结群编恭惟皇帝陛下甫恊帝华如绳祖武䇿士罢临轩之礼复雠兴出塞之师寒徃暑来遂毕三年之祭干旋坤转竚诹六綍之仪愿豁圣情以尊神器贺㑹庆节表月管就盈时旣和于玉烛星枢纪瑞庆斯㑹于金铺凡在九围共祈万寿恭惟皇帝陛下圣明継伐勤俭宅尊披舆地之图欲规恢于禹迹歴中天之载实符合于汉兴诞节再逢颂声四起臣名叅郎选职典军湏窃比华封请祝虹流之祉仰瞻魏阙莫陪虎拜之班贺立皇后表吉恊蓍经仪成椒屋星轩绚彩地轴胪驩窃以二南爲王化之基六职脩隂令之事必登建于邦媛斯昭着于皇孋彤史所书芳圗可监恭惟皇帝陛下重华恊帝先治齐家崇九庙之严禋竭两宫之孝飬再歳巳勤于内助中闱未奏于隆名遵太上之训词备有司之典册俔天所命遡日爲明大姒嗣徽音益显大任之德长秋正坤极永承长乐之颜臣出掌军湏侧闻国庆祝圣人之多子窃效尭封歌淑女之进贤何惭周什贺星后牋发祥龟筴正位宫闱歌二南芣荇之诗备六服祎䄖之礼恭惟皇后殿下明章淑范肖似徽音大练厚缯法隂马中兴之后重侯累将鄙宣元外戚之家坤极旣尊母仪可仰臣方司外计莫缀末班庆椒掖之礼成倾葵心而颂作贺太上皇帝表干刚継伐爰契圣心坤则正名更勤慈训礼成令日庆出陈编恭惟太上皇帝陛下等䆳㤗元凝神道妙几年荐舜迈盛德于帝勋三母翼周示羙音于太姒章宫中之妇顺作天下之母仪臣偶缚微官窃闻缛典班莫趋于九级化益咏于二南贺寿圣皇后牋祥开糓旦仪讲椒涂具嘉庆以无前仰徽音之有续恭惟寿圣皇后殿下景钟撰徳沙鹿垂光夏之兴也以涂山助成寳业葛之覃兮于中谷允蹈声诗兹选建于副祎益怡愉于长乐臣职供外阃身鬲上都敢裒击壤之謡用継俔天之雅谢除司农少卿表分职供军毎惧乏兴之谴絓名司稼更叨因任之荣力短无庸恩隆曷报伏念臣萤光弗逺䑕技易穷偶窃郎曹之称来专饷道之事逢时多垒尸禄再朞兴十万师则费千金况増禁旅率三十钟而致一石逺出淮濆东迁齐附之遗黎北受匈归之杂种市租输入莫府兹事蔑闻衣食仰给县官其人愈衆常虞不足之患徙辱非常之刑华衮自天忽得有劳之奖列卿惟月遂尘不次之除重拜纶言弥光使指深思激劝独誓糜捐兹盖伏遇皇帝陛下徳盛恊华政先核实整军经武内坚再造之诚任贤使能兼屈万全之䇿虽输平而欵塞益严备以防边不弃斗筲之材庶终尺寸之效臣敢不撙节出内防闲弊欺峙三遂之刍茭瞻前敢阙问一歳之钱糓善后是圗谢赐隆兴二年暦日表㤗阶陈六符之经若稽要说玉烛调二年之暦诞布新书赐札爲荣开编有考窃以验之天道则有分至启闭之叙施之人事则有析因夷隩之冝明主求端南向谨中星之候畴人失闰西流差大火之躔课宻奏篇统元贻宪恭惟皇帝陛下徳参穹壤政法隂阳行夏之时不爽孟陬之纪绍尭之后复修旸谷之官荐居正以次春始归余而成歳臣例叨颁朔未获朝正名玷穑臣义实惭于九扈职专饟道积唯幸于千仓谢中书舎人表起草八塼惧摄承之大谴判花四户尘清切之近班自怜骨相之寒更昌身章之宠瞻天拜命跼地衔恩窃以典册之难古今所重欲发挥于圣意用鼓动于群情必兼丽卿云无骫骳诋娸之病则上规姚姒有聱牙幽眇之风如臣者学殖就荒词锋愈钝异时擢第窃入洛之虚声要路问程缀登瀛之显列中遭禁锢乆事蛰藏幸琴瑟之更张齿搢绅而复用叠怀郡洊易使轺遥聮郎位之名分揔军储之寄束春秋于髙阁巳谢毛锥唿庾癸于首山但防羽檄㴆跻卿寺重到帝城蜕凡质于洿涂骇英㳺于梦境议礼同于聚讼弗通因革之冝孚号以之扬庭莫拟坦明之训徒夸三组蔑𥙷一毫叨睿主之亲除正词臣之髙选顾掌制甚荣于内外岂备贠能善于始终况朝政之所关虽敕书而可议讵容握龊之品乃点论思之间获戾有期循涯非据此盖皇帝陛下刚徤中正缉熈光明𬒳六艺而佩礼文学惟稽古练群臣而核名实官必择材何取鲰生使陈薄投重念臣一门再丗継入北扉同产三人迭居西省兹对紫薇之直实増棠棣之华蒙两朝雨露之私预盛事衣冠之数傥报恩之有路虽赴死而不辞谢宣召入学士院表叨翰苑之优迁循墻莫避拜纶函之严召瞻阙而趋仰靣命之非常岂心期之敢望窃以严乐司马之于汉中外相应以义理之文张陆九龄之于唐出入得参乎谋议之职礼秩歴时而逾重官曹从昔而极清不惟专掌于代言至乃与闻于论相蓂堦视䕃有五塼学士之期莲炬分光非半夜鬼神之问迨皇朝之稽古广贤路而得人或经年阙长而不除必接昼量才而后用如臣者学才渉猎志不激卬自重入于脩门即浸阶于华序乆尘视草咸刺伐檀偶逢疆事之兴且改郊禋之卜铃绦潜动泥札交驰适以独贠复司外制𥘉乏涌泉之思常怀阁笔之忧报单于之书何能遏边萌之祸下奉天之诏无以感悍卒之心顾五技之尽穷觊一麾而可去忽朌鳯尾之诏骤陟鳌头之班紫诰黄麻念史谈尝掌斯事前鸿后鴈至卢奕三居其官宠厚益惊职亲曷称兹盖皇帝陛下详明政体精选人材赐宴清闲巳命经筵之递宿问民疾苦将修浴殿之旧仪旣灼见于愚忠遂曲加于饰擢臣敢不益㝷素业勉企前英虽惭华国之辞敢负致君之学力行直道毎惩朋比之私上报异恩傥效㳙埃之𥙷谢赐衣带鞍马表色丝盛服兼金贲于九环釦辔文韀上驷来于六厩折腰増焕问景知惭伏念臣质谢囊锥业荒裘冶试演纶之末伎玷持橐之清班带櫑具而冠进贤漫缀章逢之伍驾啮䣛而骖乗旦敢萌驰骛之心惊此龙光𬒳之驽猥此盖伏遇皇帝陛下恩隆文陛礼重禁林市骏而筑燕台始于郭隗解衣而唿陆九如彼唐宗仰叨覆载之私曷称便蕃之钖着鞭而骐骥居后难逃刘瑀之讥束带而賔客与言窃起公西之慕盘洲文集卷第三十八盘洲文集盘洲文集卷第三十九盘洲文集卷第三十九表十九首辞免签书枢宻院表厖恩曲𬒳实深非据之忧温诏下朌益重若惊之宠控忱词而屡渎期聦听之可回惟敬俟于严诛或退㝷于故歩伏念臣斗筲小器佔毕陋儒遭逢特逹之知度越辈流之上绘章絺句尚堪鞭䇿于驽才经武整军乌可叅陪于筹幄躐先俊轨必速烦言伏望皇帝陛下施等干坤明垂日月鍳此由衷之请略夫反汗之嫌改用英贤使分宥宻之务庶几庸琐获免颠隮之虞臣无任谢表间两社而爲辅超缀迩聮筹千里以折冲曷胜重任仰承殊命内集危衷伏念臣处世郄行入朝寡与出言如綍莫追温厚之风持论不根秖渎崇髙之听毎虞幽黜独忝误知方进陟于禁林忽躐居于宥地伛辞弗遂尸素惟忧念君臣遇合之难况之千载顾兄弟因循相継曽不一年宠旣叠于私门望岂孚于公议兹盖伏遇皇帝陛下励精治具垂意人材永儒雅以阐大猷术分邪正有常德以立武事道叶㢮张虽当偃革之秋尤轸解絃之虑谓臣戅愚之见寸或有长知臣顽钝之姿详于巳试欲其中立责以自强故奎画有明谅诚易之褒而玉音申可否毗賛之戒眷存至此报塞谓何惧无𥙷于几庭终难逃于谴域臣敢不瞻前爲监善后是圗取人絶亲旧之私遇事去朋党之敝佩丁宁之训常恐雷同输悃愊之诚更期海纳臣无任德寿宫谢表致身紫橐浸髙视草之班接武黄枢𥘉乏徙薪之䇿仰祗茂渥莫遂深辞伏念臣性愚不移材薄无用咨四岳能典朕礼微讨论制作之长俾万姓咸大王言非明白温纯之比乆忝俊轨屡触危机载㝷匽革之盟首预乗轺之选念先臣有雪氊之厄虽秃节之尚存而同产遭霜简之弹亦覆车之可畏偶慿帝力获缔邻驩将沥请以休故山忽拜恩而长翰苑未安坐席又陟筹帷顾宥宻之责匪轻惧谴何之事难免兹盖伏遇太上皇帝陛下蹈尭舜圣神之迹记苏张忠义之家两世受知曷报隆天之施一门集宠洊叨政地之除内揆侥踰益増陨越臣敢不鞭笞驽驾景行英尘抱公㓕私常无忘于三省整军经武庶有𥙷于一毫臣无任谢赐生日生饩表温检成章轸门弧之𥘉度贵貂传命拜台餽之多仪自顾冥顽甚惭钖予伏念臣学不足以通治体材不足以賛沉机自登笔橐之班浸躐钧枢之任一尘无𥙷百谪是忧禄弗洎亲方笃蓼莪之感恩斯逮下更叨华衮之褒此盖伏遇皇帝陛下仁等上天礼优近辅有饩牢之赐以荣犬马之生窃誓孤忠曷酬洪覆臣无任辤免叅知政事表使珰狎至方战越于新班诏札鼎来未允俞于微悃危侔临谷辞迫循墻伏念臣弱羽不可髙飞驽驾焉能逺适入朝见嫉防市虎之相侵忧国无闻笑井蛙之奚算自参宥画益负空餐忽叨制渥之私俾预政途之列傥贪荣而不惧必获戾以何逃伏望皇帝陛下责实循名量材授任怜孤踪之安用寝茂命于巳行别选异能式隆上治臣无任谢表政涂备数莫申画一之规枢筦摄空奚堪共二之寄伛偻弗回于成涣战兢徒集于微躬窃以帝王以知人爲难臣邻以得时爲庆必緼熈朝之业始凝弼后之勲亶上圣之有爲咨实材之可用权纲欲振治具未张士风奔竞而所患乏材军政紏纷而曷爲立武丰财孰究其䇿去弊莫知其方旣台绲之位尚虚故辅臣之责尤重如臣者荒踈之学不足以断国论区瞀之识不足以烛事机误简渊衷浸超华辙惟基命于夙夜甫玷近司傥责备于春秋巳奸黜典敢谓九天之渥益跻两地之班在三卿之中方期学歩于百寮之上尤惧代庖镂骨衔恩汗颜就列兹盖伏遇皇帝陛下大明独照洪覆兼容谓其乆侍清光体励精图治之意使之共调元化成砥节首公之名臣敢不仰称选抡自加鞭䇿正纪纲而守法度诵圣语以力行筹帷幄而坐庙堂竭愚诚而思报臣无任德寿宫谢表祗拜恩言进陪政路伛偻莫回于茂渥趑趄有于周行窃以股肱之寄责之二三臣文武之柄系乎东西府非得爽邦之彦曷隆致主之名如臣者学不能考古而验今材不能任重而致逺叨两朝之殊眷躐多士之清班歳月浸淹㳙尘奚𥙷报淮南之诏虽尝召于王褒草賛普之书终逺惭于陆贽甫从鳌禁入賛鸿枢帷幄运筹无边冲之可折丝纶出命岂国论之能参集此侥踰若爲称塞兹盖伏遇太上皇帝陛下如天覆焘犹日照临谓其世绍箕裘或佩教忠之训使之位聮鼎轴傥収匽武之功臣敢不铭骨知荣糜躯思效仰辅恊华之治常虞窃位之几臣无任辞免除右仆射兼枢宻使第二表大庭涣号仰惊茂渥之朌䌷札成文未徇愚衷之请敢千威咫仍沥忱辝伏念臣复近觚稜𥘉无介绍受非常之知遇忝不次之迁除虽孤踪屡至于阽危独渊覆曲爲之涵宥旣超筹幄浸列政途一言可以兴邦曽靡筦闚之益四岳有能熈载遽叨柄用之私念大君揔揽于权纲欲内治修明于法度行信赏必罚之政永举偏𥙷弊之方杜邪杜之门去朋比之党财兾公私之皆足事期小大之毕张非得真贤曷胜重任岂伊朴遫可备使令窃深据蒺之忧何止伐檀之刺伏望皇帝陛下干坤委鉴曜魄垂光别求有用之材俾免疾颠之患臣无任第三表阶六符以观天象惭齐色月三日而成魄势合辝盈荐渎盖髙自知不宥伏念臣器非任重识不烛微自蹑政涂即尸宰枋枢机周宻岂神爵五鳯之年威福刚柔昧洪范九畴之叙况此相臣之阙歴乎旬月之期予印惟难拂龟有待兹窃处中之位必贻歇后之讥伏望皇帝陛下念不移之愚追已下之命曲全蕞品用穆佥言臣无任谢表洿朝尸禄巳寛䇿免之科当轴秉钧更误庭扬之命涣音弗反朽质自惊窃以宰相遂万物之冝实求康济之效天下犹一堂之上可使戚欣之殊傥胶柱而无应变之长或括囊而乖尽瘁之义则不能仰崇后德下尉民瞻必有隆栋柱石之材始堪巨川舟楫之用岂伊匪据可以自强如臣者天予凢姿人知窘歩幸千龄之独遇致一歳而屡迁尊爼折冲媿汲直寝谋之羙玑衡齐政蔑舜官熈载之能虽区区欲塞于倖门亦惴惴恐行于危道秪慿圣察敢罄愚诚不胜丹慊之忧輙请素餐之罪甫蒙恩宥迺玷襃除宰席践乆虚之班筹帷髙对掌之职䟽封侯壤进秩文阶宠渥便蕃有此雨露之泽制词训敕出乎云汉之章窃顾罢驽若爲补报恭惟皇帝陛下焦劳圗治寤寐求贤视朝有禹汤之明当馈发萧曹之叹神圣其臣莫及尚采鄙言天地之德曰生曲全弱植矜其不逮勉以有爲臣敢不期称所蒙力行不变佩患失徇私之戒乆矣书绅守奉公履正之规庶其补衮臣无任谢宫祠表旬月賛襄终负和羮之美一朝颠沛自贻覆餗之殃仰戴仁天得賖死地惊䰟未返涣命难胜伏念臣材匪时湏仕无人望指脩门而重入偶𬒳简知登要路以亟迁乆遭冐嫉旣参宥画驯陟台司不量驽钝之姿欲副丁宁之训然力小安可以任重惟夲弱故易于根危玆因爕理之非愿请旷瘝之罪庶图上印获免伤弓眷注未衰尚襃辝之在耳诋訾不恕忽弹奏之吹毛独頼圣明特寛典宪彻侯就国巳乖巖石之具瞻祕殿奉祠无异急流而勇退制音伛受感涕交挥兹盖伏遇皇帝陛下宠厚股肱礼存体貌方此烛幽逹枉不尽信于多言怜其执法奉公致浸奸于衆怒末减投荒之谴保全出昼之行臣敢不镂骨衘恩洗心思咎干坤莫报益坚存阙之忠畎畒可归或企灌园之迹臣无任绍兴府谢到任表上丞相之印甫获退藏怀㑹稽之章遽叨进用旣自天而申命即便道以之官伏念臣识闇物先品居人下幸际风云之㑹浸尘柱石之班佩圣训之丁宁靡辝任怨忘驽姿之谫薄强欲徇公曽未建于大中巳见愠于群小弹文杂袭虽投裔不快其私渊度矜容使归田以避其毒自违威咫半阅歳华仰沐知怜屡形奖録敢觊起家之宠遂膺维屏之除抆拭恩隆靡捐报浅惟兹禹㑹是谓价藩职连率则长于东方诸侯拱行阙则比之西都三辅就尧如日身旣近于长安入越之疆心甚惭于范蠡所虞瘝旷复误使令兹盖㐲遇皇帝陛下择共理之材振内修之政大明黜陟小人之道日消独揔权纲五帝其臣莫及不弃盖帷之旧俾分㦸纛之荣臣敢不思称所蒙自鞭其后布宣德泽唯民瘼之是永刬剔姦贪兾州箴之可举臣无任朝永祐陵表维干道二年歳次丙戌十月辛未朔十二日壬午具位臣洪某恭诣徽宗皇帝永祐陵攅宫朝谒者臣某顿首顿首言曰垂衣裳于盛旦咸仰文谟藏弓劒于名山兹连禹穴臣牵丝自外涖篆惟新敢循守土之常获展拜陵之敬恭惟圣鉴俯谅微衷臣某顿首顿首谨言诸后攅宫表续有㜪之史永播徽音瞻于越之山实藏大练臣牵丝有命怀组是邦敢遵故事之常式展幽宫之敬恭惟灵鉴俯谅微衷谢赐银合腊药表速邮斯曁良剂来朌遥拜明庭敬藏温诏伏念臣叨临近辅甫对抄冬年在中身同早衰之蒲柳药皆上品如逺采于蓬莱辅以朱提之珍贲于宛委之域沉痾可免腆予惟荣此盖伏遇皇帝陛下仁德宅中恩波浃下使臣以礼兹存体貌之余视民如伤况乃股肱之旧故推赐式俾护生经傥賖沟壑之填必报干坤之施臣无任谢赐暦日表二重离南靣𥘉临再扐之年大火西流斯正余分之暦新书诞布绵㝢前知伏以业纂畴人数或讥于乖次事传邃古法尤重于归竒恭惟皇帝陛下以天聦明如日临照九畴攸叙歛五福以钖民七政以齐定四时而成歳同文所曁开卷遂行臣职忝十连壤均三辅火耕水耨俾不失于农期夜寐夙兴唯深思于王事天仪黙运兹临上戊之纒民用前知如揭先庚之信奏篇旣出赐札惟均恭惟皇帝陛下离治向明干刚行徤解絃更化奋木铎以令兆民截管考声在玉衡以齐七政清台所考緜㝢式同臣乆玷竹符再开穗暦司分司启巳知来歳之冝或耔或耘益勉西畴之事谢赐夏药表时临三伏孰御炎威扎降十行鼎来珍剂伛躬登受盥手开尝伏念臣猥典价藩宻依魏阙比因衰病将辟谷以追赤松之㳺兹拜恩朌可入门而逺黄能之梦此盖伏遇皇帝陛下仁怀旧弼物重常仪御南风之琴普令解愠赐西山之药曲使卫生傥幸免于热中期永肩于报上安恭皇后上僊慰表祲起坤倪光沉轩曜凡居覆载靡不哀摧伏以大行皇后着德椒涂传芳茧馆葛之覃兮于中谷允蹈雅言夏之兴也以涂山聿追前躅孰谓俔天之圣遽亏遡日之明恭惟皇帝陛下化格御邦恩隆俪极怀哉淑范悼故劒而不忘布此黼筵覩副祎而有感愿遵经礼俯割悲悰臣恨以职守不获奔赴阙庭称慰盘洲文集卷第三十九盘洲文集盘洲文集卷第四十盘洲文集卷第四十表二十七首谢郊祀礼成加恩表伏念臣待罪山隂依光日下遇圣主再郊之歳有阙包茅均㤗元三献之釐遂霑细札旣衍井畬之赋更叨公社之封兹盖伏遇皇帝陛下泽欲下流福非专郷奉瑄玉而飨帝巳贰缛仪坐酎金而夺侯悉除弊法故兹陟典猥及微臣誓坚存阙之忠用侈传家之庆臣无任谢赐银合腊药表承流无𥙷乆怀视䕃之惭拜况有光斯免负薪之疾鸿私曲𬒳弱质难胜臣闻出玺赐金汉室用旌于良吏翦须和药唐宗以疗于元勲惟圣朝独异于藩垣故朌式并行于㐲腊恭惟皇帝陛下仁如天覆恩与风翔帝尭立四时之官式谨司冬之令神农审百草之味盖存济衆之心轸此下臣钖之名剂使积痾之去躰期后效以捐躯臣无任谢提举临安府洞霄宫表典股肱之郡旷职懐忧领香火之祠拜恩从欲谴何获免铭镂难言伏念臣姿禀凡庸智能局促独玷前旒之殊遇遂登右鼎之巍班数月尽心罔有一毫之𥙷衆言销骨欲行四罪之诛仰頼简知第从䇿免未皇黔突即忝专城念牧人御衆之难躰责实循名之政妄欲抑强而宣化未尝画诺以飬髙自恨斗筲之材讫无尺寸之效况以蚤衰之蒲柳居然逺想于枌榆屡贡忱词始谐归志奉三年之计有媿前尘起千里之行复㝷故歩此盖伏遇皇帝陛下轸怜旧辅宣布异恩兹闻同产之对复辱渊衷之称奖记臣立朝之宣力深咎怀姦之人察臣守土之寡尤曲徇飬痾之请少休疲曷报生成衡宇可瞻虽幸眄柯之适长安浸逺但驰倾藿之诚臣无任贺天申节表太阶平而玉衡正甫临九夏之中圣人出则里社鸣斯庆千秋之节恭惟太上皇帝陛下道隆衆父德迈三皇博衍优游享尊亲之大飬聦明光宅授翼子以燕谋兹逢流渚之辰共上唿嵩之祝臣获休郷闬莫预庭绅想万寿之称觞衮龙拜手望九陔而贡牍蝼蚁驰情臣无任贺郊祀礼成表致悫竹宫简灵辰而允恊流光珠幄庆毖祀之备成德动九垠驩倾六幕窃谓圣人然后能飨上帝所以降康周室庀官奏黄钟大吕之乐汉京纪瑞作赤鴈白麟之歌于铄昌朝髙迈前躅恭惟皇帝陛下应天尚实除地揭䖍格恱近来逺之和崇交神塞明之报四圭有邸穆然祗栗之容八陛爲坛絜尔静嘉之荐星辉云润干清坤夷纳鸿祜以无疆薫嘉生于有截臣骏奔迹逺率舞情深建太常之辰旒载欣踆事奉有司之瑄玉徒想侍祠臣无任贺太上皇帝加尊号表礼尊丕册庆溢慈宫凡厥式围率皆击壤恭惟皇帝陛下垂衣三纪脱屣万机鼎来髙厚之祥泰处希夷之乐唯天比大荡荡乎无能名以道自娱恢恢其有余地洊隆名号共睹缛仪臣退㐲故郷逖闻盛典上玉巵之寿莫拜下之班䌷金匮之书独仰光前之蹟臣无任贺寿圣明慈太上皇后加尊号牋蒐举缛仪铺张宝册福归慈禁喜浃緜区恭惟皇后殿下躰德坤元俪尊干极一成祀夏资内助以经邦三母翼周絶外言之入梱偕享寿康之乐洊加光大之称臣遥睇龙墀莫班鹭缀播传鉅典益隆遡日之明歌咏徽音愿续俔天之雅臣无任两宫加尊号贺皇帝表瑞集慈闱册尊显号诏音所布驩颂载腾恭惟皇帝陛下德迈羲农行髙曽闵绳武有凿干之志问安得治国之经尭以受命爲忧正享倦勤之乐舜尽事亲之道益隆賔实之名臣乆去云霄逺藏田野拜表章于兴庆身鬲班行蒐礼典于曲台心倾仪注臣无任立皇太子贺太上表英主守文恊重华于盛旦元储绳武开洊震之休符慈禁益尊皇图有永恭惟太上皇帝陛下德垂后裔道冠前王万方怀覆物之仁十载飨倦勤之乐五帝足六揭巍巍荡荡之名一日见三衍継継承承之庆臣身居郷社心系宫庭莫参振鹭之班秪益抃鳌之喜臣无任贺皇帝表吉日胪传前星彪列布宣细札鼓舞绵区恭惟皇帝陛下圣德无前英规复古深惟国夲之重黙契天心之公龟筮旣从衮龙独断故受以艮兆三索之珍符相见乎离着重明之上象臣退藏田野遐想阙庭徒存拱极之诚莫睹唿嵩之庆臣无任贺皇太子牋覆载凝符元良主鬯庆开宗社驩动幅贠恭惟皇太子殿下仁孝生知温文日就天开地辟巳题再造之期海润星晖于赫重光之瑞两宫有喜万祀无疆某逖处故郷欣闻徽典驰心鹤禁莫窥镂牒之丈矫首鸿仪徒想班庭之礼某无任谢郊祀加恩表熈事光前对㤗坛之嘉况庆条逮下衍井邑之新腴仰望明庭敬祗茂渥伏念臣退休故里逺鬲上都想进币于中宵莫瞻三献记执绥于曩日又见两郊何期商赉之行亦在周行之数兹盖㐲遇皇帝陛下诚格穹壤孝宁庙祧礼旣讲于逆釐意实颛于歛福惟漏泉之泽巳浃迩遐故増戸之恩靡分中外臣深知礼屈益媿名浮窃幸逸居得飬漳濵之疾敢循文具輙辤弼殿之封㑹庆节贺表日临析木光凝北陆之躔星仰流虹瑞起南山之颂式围所曁拱极逌同恭惟皇帝陛下徳焕重华志圗再造揔纲振领尊居蠖濩之中越契踰绳何取鸿荒之际皇风载韪恊气横流卓哉弥月之祥申以后天之祝臣庇身尺地矫首咫颜百辟奉觞兹数十年之庆九垓衍筴巳题万寿之期天申节贺表伏以十载倦勤享天极弥髙之业万方介寿増电枢有永之符声教所覃驩唿竞起恭惟太上皇帝陛下化行禹贡徳广尧仁乃武乃文济兴王之大业巳安巳治授圣子以诒谋诞开金殿之祥荐讲玉巵之庆臣退居故里阻望严宸徒倾葵藿之诚莫布松椿之颂谢加恩表圎丘展宷驩巳接于灵斿中禁均釐恩遂加于上笏宠光所及震悸靡宁伏念臣一去阙庭三逢郊类包茅何有职弗预于骏奔食采益増心甚惭于饕窃兹盖伏遇皇帝陛下福非专郷泽欲旁流其出如纶尚曁要荒之服多与之邑不遗小大之臣故此庆条逮于旧弼臣潜山巳老报国无阶虽深伛偻之情实负陪之渥臣无任贺太上皇帝加尊号表礼崇寳册瑞凑慈宫凡在提封率皆距跃恭惟太上皇帝陛下赤符受命黄屋非心兆民蒙匽武之恩三纪获崇文之效太上立德存诚践履于羲经天下归仁尽性兼同于尭帝鸿名賔实缛典流光臣退处丘樊遥瞻霄汉胪传金戺驩唿兴庆之班寿介玉巵趢起未央之举臣无任贺太上皇后加尊号牋瑞集慈庭册尊坤极照临所曁抃蹈则同恭惟太上皇后殿下遡日合明歌风播德尭天齐寿増巍巍荡荡之名舜子承颜鄙洩洩融融之乐徽称三进鉅典一新臣身故郷耳闻熈事葵倾四海漫驰存阙之心花覆千官莫接唿嵩之武臣无任贺皇帝表慈闱受祉丕册垂鸿声教所覃耄倪同庆恭惟皇帝陛下业隆再造德焕重华武能广文之声益扬韪蹟舜尽事亲之道屡讲缛仪瑞溢堪舆事光竹帛臣乆违轩陛逺在丘园二圣重欢何取中兴之颂八音迭奏莫陪上寿之班臣无任太上皇帝庆七十贺表作之君作之师迈百王之髙躅得其位得其寿问七帙之耆龄解泽流行厖眉唿儛恭惟太上皇帝陛下垂裳二纪脱屣万机授舜子以无爲尭天而兼覆讲玉巵之礼自古所稀计铜狄之年于兹爲盛臣迹侪野老心慕封人敢赓茂栢之诗仰介大椿之祉臣无任太上庆七十贺皇帝表慈闱得寿飨踰七望八之耆年緜㝢胪驩逢咸五登三之盛际厥今之庆振古所无恭惟皇帝陛下恊帝重华継文下武奉两宫之温清阅五闰以尊安尭荡荡无能名益介大椿之祉舜业业致其孝独光汗简之藏臣身在郷関心驰轩陛想云龙之缛礼花动春幡覩雷雨之渥恩荼开秋网臣无任谢庆寿加恩表慈极纵心讲后天之大庆周行拜手霑加地之新恩却伛偻之虚文垂登闳之故事恭惟皇帝陛下以尭爲父如舜事亲长发其祥应七百卜年之神筴多与之邑记二三执政之旧人特出明纶以彰盛典臣退藏故里阻相祲容旣井赋之滥増顾㳙埃之何报臣无任贺㑹庆节表地辟天开际就盈之良月星流电绕书衍庆之非烟凡在式围率同击壤恭惟皇帝陛下聦明稽古慈俭宅尊息戦鬪以邦宁劝农桑而家给称玉巵之万歳若舜事亲上金镜之十章与唐比迹烜赫诞弥之节歌唿难老之謡臣乆去宫庭逺藏巖壑首百僚而上寿梦想鹓行足五帙以増年驩均鳌抃臣无任贺立皇后表云戺胪音星轩绚彩凡依干覆共仰坤仪窃以诗首閞雎吟咏二南之化礼称䄖翟辨明六服之容惟嫔虞以嬀汭之贤故翼夏者涂山之懿倚欤盛旦倬彼芳尘恭惟皇帝陛下景命中兴容光下济杜私谒以肃房闼茂内德而御家邦观法大任得嗣徽之太姒承颜长乐当正极于长秋喜动慈闱庆垂寳册臣身藏田里心系阙庭椒涂旣进于鸿名茧馆愿修于故事臣无任贺皇后牋庆溢枫宸礼成椒屋共赋俔天之雅仰瞻遡日之明恭惟皇后殿下播徳鞠衣流光彤管繇良家八月之选冠天极四星之躔周之兴也以太任续前尘于昔日葛之覃兮于中谷助内治以歴年兹正位于纯坤益尽懽于长乐臣退藏三径仰睇九垓想奉册以驰心敢贡牋而拜手谢加恩表八觚展采职弗预于奉璋四表均釐渥遂侪于赐胙华章所逮朽质爲荣恭惟皇帝陛下降札先庚燔祡报夲六变陶匏之乐五修茧栗之祠移慈极之孝心事天明而事地察受㤗坛之灵贶如山寿而如川増泽欲广于下流福靡怀于专郷致兹多邑猥及微臣敢饰诈以循墻第铭恩而存阙臣无任贺明堂表大飨緫章庆合祛于天地传胪象魏鼓丕号于雷风凡在式围率皆击壤恭惟皇帝陛下化行禹贡德迈舜华五陟圎坛叠黄钟太蔟之乐一新旷典续皇祐绍兴之秋腏位森罗簋实豊㓗夙驾有霖淫之害斋宫开明穊之祥圣格三灵欢来四表臣心休㝷壑身阻陪祠记曩歳之执绥依乗玉辂想萧辰之鸣佩瞻仰金鸡臣无任遗表去天一纪毎嗟遇合之难问路九原少驻斯湏之景㐲念臣学虽是古材不瘉人蚤从事于麄官敢缨情于好爵𥘉无介绍独𬒳简知立朝曽不二年辅政乃周十月不敢怀姦而罔上但欲奉公而㓕私犬一吠形歴数秉钧之罪言三成虎不无投杼之疑旋卑辅藩乆安祠禄园林胜而钟鼓絶阡陌少而子孙多家无余财不留心于斯事人有百行顾没齿以何称伏望皇帝陛下信任忠良听从諌争承颜尽孝以驩寿考之无疆尝胆复雠少俟腥羶之有衅臣受恩弗报赍恨奚言尚期结草之忠用展倾葵之素臣无任盘洲文集卷第四十盘洲文集盘洲文集卷第四十一盘洲文集卷第四十一章奏一论人户差役札子臣伏覩元祐中旨挥合役空闲人戸不及三畨处许令雇募苏轼上言谓圣恩欲使百姓空闲六年绍兴二十六年六月一日续降旨挥批朱者歇役止于六年便与白脚人比并再差行之数年民受其利近因宣州一郷上戸絶少下戸极多守臣奏请夲欲不候歇役六年即再差上户有司看详误将歇役六年旨挥便行冲改遂致上戸却称朝廷改法是以䑕尾流水差役必欲差遍白脚始肯再充当差之际纷纭争讼下戸畏避多致流徙盖上户税钱有与下户相去百十倍者必俟差遍下户则冨家经隔数十年方再执役臣前守徽州且以婺源一县言之有差及一贯税钱者民间哀诉诚爲可念臣愚欲望圣慈将绍兴二十六年旨挥依旧施行庻使细民鼓舞徳泽取进止贴黄臣谓役法全在守令得人若付之胥吏则舞文生弊不可胜言今若施行歇役六年旨挥亦有合关防事件谓如一郡之内上等五戸税钱五十贯中等五户税钱三十贯各曽应役下等户并税钱五贯以下系是白脚若以歇役六年再差税钱在上之人却恐中等五户侥倖再差不及如有似此去处乞令自第一户差至第十戸然后再差第一户所贵役法均平上下称便乞勿禁系大狱干证人札子臣仰惟陛下哀矜庶狱视民如伤丁宁钦恤前后曲尽而州县之吏未能尽体好生之徳不无冤滞以干和气臣伏见诸县徒以上罪虽有结解期限而吏胥利于追逮求覔或一年或数月始以解州又数月或半年方能结案或囚徒畨异则又未可预料其囚以身犯法禁系固冝独是事发之处或在邸店或在道路一时偶与相逢之人见其鬪殴死伤便爲证左相随入狱虽供责巳具而狱吏或以无保识或以别州县虑其再追不至例皆同拘牢户同解夲州直候结案无畨异方得释放盖证左之人多是它州啇贾与村落农夫或有老亲弱子别无它丁必候其人营贩作业始可生活一遭禁系动緜歳月其家啼饥号寒遂挤沟壑其身或苦疾病因而瘐死无罪陨命深爲可怜臣愚欲乞圣慈严下州郡应诸县所追证左若供责巳具限一月先与召保知在或村落农夫在市无人保识即令押下夲都知在或它州县人即传押付夲土随其郷部召保施行皆不得别爲苛留听令从便经营日食若罪囚到州辞情异同或移狱别州鞠勘必湏再追证左并委长吏取紧要人量行点追如或违戾常令提刑司觉察按劾重寘于罪提刑失察者诸司互举之庶使无辜之人不致乆留缧绁其家不致穷饿就死以副陛下爱民止辟之意取进止乞许逃业子孙赎产札子臣伏见顷歳江郷之民多因荒旱迁徙淮甸北遭虏骑之扰复还故郷而所弃祖产皆爲官司估卖虽欲复业巳不可得扶老携㓜茫然无归所谓田园悉移于形势之家但用低价计㑹十不偿一至有指名投状请佃入巳而量输税租者于官旣无所得于民乃有深害徒以恵兼并力势请託州县之人揆之物情未见其可仰惟陛下圣徳仁恩光𬒳四表怛忠厚之意拳拳爲民盖巳度越唐汉况于凋瘵流徙之余仅存躯命王政所施莫此爲急臣愚欲乞睿慈下诸路揭榜断自绍兴二十八年以后凡州县所卖逃产如元业人及其子孙愿以元估官价就赎者仰即日寄库纳钱给据还产如系承佃者并行给还其牛种之类系买户续置者则还其主如或怙强恃势尚复非理执占州县徇情迁延不爲理取许经朝廷越诉仍专委提举常平官觉察奏劾如有犯者必罚无赦庶几垂尽之民仰霑德泽不致转挤沟壑以副陛下视民如伤之意取进止乞罢诸路抵当库札子臣窃谓戎车旣动支费倍増赋入有限生财极难纳粟入官旨挥今巳半年县邑至有计苗一石歛钱一千以资贴上户者酒坊预借亦将三月州县多有追唿鞭治留之缧绁者而江东一路方得十一万缗生财之难如此臣伏见诸路常平抵当母虑百万贯始欲轻息利民而岀纳者邀留需覔得之不时故民间不复与官爲市率皆官吏作弊以麤悪之物抵质髙繦乆而不取遂成失陷所存见缗又掌之者那兊侵借今江东一路共有夲钱十五万贯而所名息钱才二千余贯臣愚欲乞睿慈将诸路抵当库并行减罢所有见在钱物限日下尽数起发如有侵兊并勒填𥙷庶几少赡军旅之费取进止乞添緫领江浙财赋字札子臣闻名不正则言不顺言不顺则事不成臣所居官以淮东入衘而置司镇江府所拘催钱米并是江浙诸州向来只有镇江一军则元科拨钱米足可支遣自用兵以来淮上増添宿卫军马及李寳一军并是镇江緫领所应副虽蒙朝廷科拨钱物而州郡顽慢官吏各以不相临统借口视文移爲故𥿄公然占恡不以军事爲意虽朝廷屡有指挥许按发违慢去处及浙西官亦许通行荐举但官名未正终是号令不行且以李寳及宿卫司所屯淮上军马计之毎月所费钱二十万贯米料四万石截日终已那兊支发过钱壹伯万贯文米料一十六万石而所科拨诸处钱物但有平江府发到钱一万贯文常州镇江府发到米六万石钱一万九千贯其江东诸郡月桩钱并不按月解发巳拖下五十万贯臣切恐秋冬之间或边尘未息淮上必湏増戍若不预行桩积则缓急之际无以措置如江浙州郡玩习弛慢无所忌惮必致失事臣已条具州郡少欠数目申尚书省乞取旨行下令如期起发外臣愚欲乞依鄂州緫领官例于衘内添緫领江浙财赋四字所有违慢去处乞依前后已得旨挥将当职官奏劾取旨重行黜责人吏即追唿断勒其它事件只乞依元来已得申请更不敢别有増添陈乞庻几官名旣正可以督责应办不致有悮军期干犯宸严俯伏俟罪取进止乞令漕臣备办餽运舟舩札子臣伏见诸路緫领官只以科拨爲职其餽运之事则漕臣所掌自海州𬒳围内外阙食所运钱粮淮南漕臣则以残破之后舟揖未办爲辞随军转运又称官系浙漕不能于淮东办舩爲辞并要臣夲所径行津运臣以驽钝之材误䝉使令不敢避事旷职到官数日间节次起发米四万石钱九万贯银二万两马料一万石并是臣措置舟舩般运径到楚州塩城县交缷入海所发纲运有在运河阻浅者又亲到杨州㝷雇客舩盘减前去其泗州军马钱粮亦有臣夲所纲运径行装运至军前者目今遇它州纲运到来未敢下缷逐急可以劝谕令渡江前去应副急阙当间暇之时一方用兵津运巳是费力窃恐秋冬之间兵革未息馈饷愈多如臣夲所有纲舩可以拨发及客舟可以就用臣自当体国同共津发若它州别有纲运到来漕司仍前推避尽要臣夲所津运必致有误军期臣愚欲望圣慈严切行下淮东漕臣及随军转运令先期广办舟舩以备将来餽运不管推托致令误事取进止过江催发米纲札子臣𬒳受今月二日圣旨处分海州军食事臣虽巳科拨米斛过江窃虑入闸之后或舟大水浅无船盘减官司不着紧催赶依前留滞有悮军前指凖臣遂于次日躬亲过江至瓜洲方见齐侁武琪纲相継入闸及到杨州拫刷得朱实张受两纲米壹万一千石各已于今月三日以前经过前去外有张球梁平两纲共米一万一千石内有一舩装二千石者阻浅在城内撑驾不行臣遂面见向子固即时措置㝷雇到客舡二十一只共五千料用一十三只盘减臣随行支与地里雇钱三百余贯仍更支钱一百贯文付两纲押人添助其他篙梢口食差使臣吴弼坐押巳于𥘉七日申时起离杨州讫尚有用不尽舡八只存留在岸巳移牒强友谅候后纲有阻浅舡只即行盘减星夜赶发前去有转运司差干办公事周伯骏前去塩城县措置海舡臣访闻前任知县龚尹曽有官造多桨舡二十余只及𥙿口羊家寨有海舡数十只臣巳令周伯骏访存在诣实劝诱使用臣縁夲所见计置张子盖军马合用钱粮并据楚州申张玘人马亦已到涟水县合要科拨粮食臣若更行起发至前路却恐妨旷夲职巳于𥘉八日巳时回归镇江府讫取进止过江措置津运札子臣今月𥘉五日戍时准今年五月二日尚书省札子节文爲海州𬒳围诸军阙食等事五月二日三省同奉圣旨令洪适龚涛强友谅体认军期急阙火急科拨躬亲措置津运星夜前去如少有违悮当重寘典宪人吏决配仍具巳起数目日时闻奏臣昨于四月十九日𬒳受省札奉圣旨除淮东緫领臣于二十日起离池州至当月二十六日到任交割职事闻海州𬒳围虑恐军士乏食即时检索山东粮运案牍理㑹縁自海州𬒳围以后未见随军运副龚涛移文措置般运虽前緫领官徐康拨下张受朱实两纲米一万一千石令徃楚州塩城县分付龚涛津运入海尚未离镇江府岸臣深虑粮食不継海道或阻风涛不可预期遂再于四月二十八日根刷得新到宣州广徳军张球梁平两纲并四月三十日齐侁武祺续到两纲通前六纲共计米三万三千五百九十石节次前后差使臣丁用狱子王恩管押过江牒淮南运副强友谅再差使臣催赶至塩城县交付龚涛津运入海如有纲舡重大运河浅澁不能通行即令用小舡般博据强友谅五月𥘉二日申已交割得张受朱实张球梁平四纲差使臣朱徳催赶前去讫今所准圣㫖指挥令火急科拨躬亲措置津运臣今再于镇江府榷货务桩管钱银内装发钱六万贯银二万两并装发马料一万石及改拨宣州吕青押到米一万石前去应副李寳诸军食用外臣躬亲渡江催督漕臣同共赶发别具奏闻次支解围军兵犒设札子臣恭准圣㫖令倍支海州解围军兵犒设及节制军马行下支散宿卫前军回归人犒设一次臣取㑹到夲军见管五千一百六十人其四千七百四十三人系同张子盖到海州解围其四百一十七人系在楚州不曽过淮之数臣将到海州人倍支在楚州人各支一次犒设臣昨闻今春所犒军士有统将隐没不霑朝廷实惠者致使介胄辛苦之人不无怨望又有増添冒滥之弊臣遂堆垜钱银在镇江府丹阳馆谕统兵官分列队伍臣躬亲就馆逐一点名当靣支散虽自来犒设例是折银臣窃见军士暴露之乆当此隆暑班师道过镇江不能乆留若得银子仓卒难卖见镪无以应急使用臣輙将军兵三贯以下犒设之人尽支见钱其使臣三贯以上者即以分数支折兼镇江府前军右军太平州武锋军先系遣发应援海州𬒳围在城及张子盖到城下其前项军马并皆岀城同共追袭立㓛今各同张子盖大军回归虽五月二十四日㫖挥未曽该载臣輙行比附倍支讫欲望圣慈特赐指挥施行盘洲文集卷第四十一盘洲文集盘洲文集卷第四十二盘洲文集卷第四十二章奏二招安海贼札子三今月二十七日据海船徒党丁十二潘成陈十二赍到头首人殿前司逰奕寨効用王先等状称各有老小无所供给兼爲请受不平逃走郷下作买卖爲活爲见官司収捉紧急难以存居因而徃海同百姓一行人船只借过徃船只米粮供给口食即不曽刼盗官司物件先爲见今年四月内得蒙都督相公钧旨羌出朱清训练张弼秀才㳂海招安作过之人仍赍夲府黄旗一面上书江淮都督相公招安在海作过人船并牓文㳂海处贴挂是先于今年五月十八日在海洋行使舟船到地名洋山収取水浆喫食只见土豪陈立舎前贴挂牓文系是江淮都督相公钧旨招安榜上称说日前在海作过罪犯一切不问是先当时収榜上船说谕衆船首是江淮都督相公有榜招安船衆人伴即便依随先等有船一十只计八百余人当日行使舟船到大七洋内仍见诸处寨下官船不计其数随后赶捉先等船只至晚日夜失䑸各自分散不知衆船下落先今赍押人船二只靣阔一丈八尺计一百六十余人舡上有军噐家事等投献都督相公府充水战军前使用先船内有老小单身难爲㸔管乞差夲府训练官前来㳂路管押人船到府叅候指挥臣以事非夲职不敢辄受令径诣都督府投状其人云在明州时便有意招安但以路逺难通来时船主令抱状投告緫领恐前途艰阻身到行府不得乞緫领所差人管押人船前来不愿官军同去臣怜其来归却恐军将贪㓛妄行擒捉遂受状羌人押两名取船押一名徃都督府方欲遣行之间忽云一人在路爲水军所擒一人以此潜匿不敢出臣恐其人猜畏舟复藏避遂请到水军统制冯湛询问事因冯湛云海道与贼船十只相值获其三只追五只至明州洋沉船而遁其两只不知下落今所投即此两舟是日冯湛管押捉到贼党入城在路逢见同伴一人遂行擒下冯湛旣押所擒一人到臣官舎所藏人亦随后前来臣遂唤三人到冯湛之前冯湛欲借船一只管押两名前去取船其人云只乞緫领差人自行驾船限在来日到岸冯湛见其言如此遂称更不前去臣所虑官军利其财物别致生事或贼党惊疑移舟它徃遂更不令冯湛管押又虑其人反覆再三以羙言啗之云汝軰多因啇贩折夲无路得食不得已求生国家爱惜人命夲无杀意畨人投降尚自各与官职多方存恤况汝皆是夲朝人民都督府已有旗榜招安汝軰逺来自投定作好官不湏疑虑更生它心其人拜谢臣各巳犒设即差夲所使臣任庆同兵级三名管押潘成陈十二前去取船及差人管押丁十二前去都督府臣候船到即亲至江头拘収军器以钱物酒肉等第犒劳令镇江水军差人防逻听候都督府指挥臣候船到别得具奏外第二札子今月二十九日酉时夲所差去使臣承节郎任庆取押到招安人王先海船二只到岸船面阔一丈七尺在船首领以下一百四十七人内五人元系军身余人并系温台州等百姓各是少壮虽王先称愿充水军使唤其间多有驱虏到人巳申取都督府旨挥或行㨂放或候防秋事毕发遣臣逐一抚存犒设钱米酒肉差镇江水军防护不致生事其船欲到鎭江府数十里外逢见都督府緫辖福州海船使臣王城硬将旗榜令受夲人招安拘栏占夺不肯放行臣亲至江头差拨水军歩将范浡西津巡检刘宪文及弓兵等人六次催取方始发遣前来其船内有𥿄甲一百一十副枪刀弓弩旗鼓等军器共一千五百六十八件并系王城强夺前去见行追取所有逐人单名器甲细数已开具申三省枢宻院第三札子臣准都督府札子令将海船王先虏到人放令逐便臣今月三日躬亲至江头唤上在船上人逐一审问数内孙元等二十七人各乞归郷再令王先审辨称系是新近虏到之人即非元来徒伴并各供责文状臣巳支散钱米出给公据放令逐便讫其见在人除首领三十三人外其余梢工水手八十五人虽亦有系虏之人縁在贼中日乆各自欣然愿充水军并皆强壮臣见行差人管押前去枢宻使行府听候指挥㑹计军储札子臣契勘淮东分戍诸头项军兵及新到歩军司人马除就镇江支请外月用钱十二万七千余贯米四万石马料六千石臣取㑹到诸州见管数目筭计至九月十五日终泗州有桩积米七万石未系支遣之数海州有米四万六百石可给军食一年有钱银㑹子五万贯料七百石可支一月诸州共有米十四万四千石可支至十二月终有钱银㑹子二十七万贯可支至十一月中旬有马料七万七千石可支一年并系臣夲所节次改拨前去縁镇江仓库目今储积及诸州未到钱米并皆不多难以预桩淮上七月之费今等待续到纲运及那减镇江钱米趂未闭闸起发过江准备歳前支费必无少阙所有来年军用如遇闭闸则依去年例候江东纲到就拨徃瓜洲卸入新仓令淮南漕臣宋晓措置津运或纲运不到则令陈汉用浙西舟船将镇江钱米运在瓜洲津发所有漕运必不致有误军期但军前非泛支用并是就支大军钱物不可掯约临期旋行措置科拨㐲乞睿照戍兵请给驱磨阻滞札子近准御前札子戒敕幇勘戍兵借请因驱磨欠剰阻滞事臣巳即时取到粮审院状奏报讫臣尚惧声说未至详尽仰勤圣虑臣契勘镇江诸军岀戍自来不曽借请亦不分擘劵暦毎遇差出即都统司量逺近以人数移文緫领所预勘两月或三月钱米毎军逐将攅类姓名造成劵旁发到粮审院即时批放或出戍日乆则又接续再勘除月粮米折麦钱并新添钱米存留飬赡老小外其预勘银子及公据系出军之日就镇江一顿支请转变钱物置办路费及分留赡家其二分见钱及口食米即就军前逐旬支请至次月全军过勘大暦夲将即以出戍人预勘过钱米自行按月囬落及军马还归逐月随衆勘请若回归在预勘月分之内则以熟旁改界就镇江支请更无合併驱磨及回纳不该欠剰等事与它处军马体例不同或遇起发急速夲军造劵不及臣尚有先次借支应副者不敢使之怨望失所㐲望圣慈特赐睿照取进止论招军之弊札子臣窃谓自古大有爲之君志先定则事必成然而事贵乎成不贵乎速髙宗伐鬼方三年而克之越王至于二十载然后刷㑹稽之耻方䇿所书明验可考今日中兴之事非无机㑹然而未遂恢复之㓛者岂以兵未强而财不丰耶臣世受国恩无以𥙷报幸获进望清光不识忌讳辄以夲职而进狂瞽之言伏望陛下赦其罪而听之臣伏见今之士卒老疾几半今之钱糓枵竭可忧军兵日得百金分其半以出戍旣不能给其家又不能餬其口邦用无余难以増益臣愚欲乞选从臣衘威命徧至诸军汰其老疾计所减之数量均百金之人庶其驩心踊跃锐气増倍或谓兵贵虚声何自苦而示寡此徒自欺尔又诸军之籍虚伪相仍今旣未能一洗旧弊则新弊不可不革军效涅刺其来巳乆掌兵者尚犹盗赢余以爲田宅之资苞苴之奉况荡然不加绳察乎效用日得之镪三倍于兵故近年应募爲兵者甚少而爲效用又不刺手虽有臣寮申请而将帅不复遵行姑以杨州帅司言之所谓效用陆百拾肆人歳费大农钱几㭍万缗米陆阡石但能挟弓负劒助帅臣驺从尔又镇江大军一日发营中子弟数百辈喝名于緫领所便入武勇伍中若今日称甲明日称乙何以辨之臣愚欲乞先降诏旨赦其虚昌之罪命所遣官凡未刺者俱刺之淮郡所招令都统司择偏禆分掌毎满百人则行拨隷而兼听所招帅守节制仍乞在内则承旨司在外则緫领官季以新招之数申上有违新降三七分招军旨挥必罚无赦如是则兵可习而强财可省而丰此而不革则军籍益伪国费益屈无以善其后矣伏望圣断谋之大臣尽革积习之弊庻几千虑一得少副陛下中兴之志干犯宸严臣不胜万死论东人来归事冝札子臣尝委曲询访东人来归之故或亡命山泽爲彼指名者或仍年旱蝗不能捄死者或亲故南来牵连訹诱而至者其人盖以无兵刃衣甲不可婴强虏之锋故欲借王师归雄其郷报复剽掠伸其素志然扶老携㓜流徙失业口累之衆者衣食不能自给间有所携皆轻价以售之贫者则三五爲群収㭘弃菜于巷陌之间官虽计口给粟一家不踰五斗兵将又或折辱之恐无以固结其心近者鎭江有裒钱买舟欲逸而获者臣虑其日夜企而望归迫于饥寒计出无聊乗隙伺便反以爲害欲望圣断思患豫防参酌汉五属国晋宋侨置郡县之冝专设官吏使之各有司牧怀我乐土不致蜂虿作于怀䄂天下幸甚取进止纳供军纲目札子臣驽钝无庸误𬒳使令緫军赋于江淮之上值师旅増益财用窘阙黾勉二年仅逃罪戾今蒙㤙归班凡供军之事不敢枝蔓吏文以渎乙览敢删取纲目爲要略一编纳之合门㐲望圣慈俯赐宣索取进止转对札子臣准御史台牒轮当今年五月一日视朝转对湏至奏闻者右臣仰惟陛下践阼以来务崇俭徳始讲郊丘之礼专以诚意交神塞明车舆仪卫下至官吏赐予率从撙节臣职在太常不容箝嘿切谓古今不相㳂乐金石八音不入时俗之耳故通国无有习其艺者而听之则倦且寐独以古乐用之郊庙尔昔者竽工皷贠不应经法者孔光何武盖甞奏罢于汉代前史是之今所用皷吹警埸诸工凡一千一百五十有九人有司巳乞三分减一独是肄习踵例尚存九十八日夫驱㳺手之人摐金击石不当律令顾亦安能使鳯仪而兽舞而所用日给之繦爲缗一万三千三百有竒诚爲虚费臣愚欲望圣断只令肄习一月亦可以成声中节不致阙事殆督费之一端也谨録奏闻伏候勑旨礼部论王振服色札子臣契勘夲部见行右宣义郎致仕王振乞引用覃㤙改转服色事朝廷送下指縁夲人元系靖康元年于客人处买到代州纳白米空名将仕郎𥙷帖经开封府书填续因男修武郎王洙遇㤙累封至宣义郎昨来吏部勘当检准绍兴十三年旨挥纳钱及六千贯之人许行注授无人愿就残零阙据夲人赍到绍兴七年行宫吏部告示照得系纳钱及六千贯之人依前项旨挥合行出官某切详所缴行宫告示系夲人自陈称有朱钞见得纳米价钱当时吏部爲无元书填官司申状及公据令依去失法召知识官二贠委保方许参选夲人一向不曽召保到部若使可以注授残零窠阙出官必无縁陞改至承务郎以上可以该得服色恩例所乞难以施行取进止盘洲文集卷第四十二盘洲文集盘洲文集卷第四十三太祖太宗朝常以处将帅及降王之君臣自后则多以皇族爲之故三朝国史以爲官存而事废在熈宁中曽令边将充摄在天禧中亦曽令内职兼摄只是充𥙷班列而己尝闻靖康𥘉以外戚正任官俸禄太优令换环卫継以俸薄爲言遂复仍旧虽兵火之后旨挥不存而朱孝庄制词可以考验仰惟陛下圣虑宏逺修饬戎备欲择﨣﨣之臣置在左右叩其智谋观其技艺以备将帅之选甚盛举也臣等以谓国朝自有设官之名不必逺取唐制太祖太宗故事盖可法则今若径行换授则恐有减俸之患欲乞只令如合职兼带若节度使至刺史则带上将军横行遥郡则带大将军正使则带将军副使则带中郎将又以下则带左右郎将各分等次职钱如得允当所有官府吏属请给人从等事乞令吏户兵部同共相度以备採择一唐制十六卫上将军各一人从二品大将军各一人正三品将军各二人从三品掌宫禁宿卫之事长史各一人从六品上掌判诸曹廪禄军团等事亲勲翊三卫凡五府中郎将各一人左右郎将各一人校尉各五人毎校有旅帅二人毎旅有队正二十人武徳正观丗重资䕃自二品至五品子孙分𥙷三卫又有诸曹叅军及司阶中候司戈执㦸谓之四色官一检照国朝官制有左右金吾卫左右卫左右骁卫左右武卫左右屯卫左右领军卫左右监门卫左右千牛卫凡十六卫各有上将军从三品大将军正四品将军从四品中郎将郎将长史等官按三朝国史云官存而事废蕃酋官旧有归徳怀化大将军将军郎将司候司阶司戈后又増保定清逺奉义归义广化之名将军以下又有武宁安化奉华保顺之名又有宁逺安逺保安保宁大将军怀徳奉化将军怀忠武安郎将保忠司候保和保信司阶顺化安徳司戈皆以蛮夷朝贡受官者充一俸禄之制上将军六十贯金吾大将军三十五贯诸卫大将军二十五贯将军二十贯中郎将十三贯一中书备对该载宗室诸卫将军换武者换诸司副使绍兴法该载环卫官换赠诸卫上将军换节度使至遥郡团练使诸卫大将军换遥郡刺史至武义大夫诸卫将军换武翼大夫至武义郎一建隆元年以登州团练使李万超爲右武卫大将军前均州刺史潘文通爲右骁卫将军前州刺史韩召爲左领军卫将军其后石守信张凝石䂀焦継勲刘重进仇超白全绍翟美王晖陈守习等皆爲诸卫将军除授者不絶亦有除环卫官致仕及外任者事具实録一太平兴国二年四月安逺军节度使向拱换左卫上将军制词略曰王者念宗社之重思将帅之贤内外迭居以均劳逸安逺军节度使向拱等事我先帝时惟寳臣入则叅帷幄之谋出则奉节旄之寄粤予沖人肇承丕业岂敢以藩镇之任重烦旧徳也式罢藩宣之寄俾昇环列之荣拱永德并可左卫上将军美可左骁卫上将军廷逊可右骁卫上将军先时张永德帅邓张羙帅沧刘廷逊帅澶至是皆罢节制归环卫其后祁廷训韦縚沈继法周勲苏诲等除授亦不絶但比太祖朝极少事具实録一天禧元年御史台言常朝武臣止一二人或请告则絶班欲乞増𥙷诏以宅使慕容徳琛爲右监门卫大将军西京左藏库使孙正辞爲右领军卫将军崇仪使刘守节爲右屯卫将军染院使韩景祐爲右监门卫将军供备库使宋可言郭仁浦爲右千牛卫将军一嘉祐二年以未有差遣诸司使摄大将军月支食钱七贯副使崇班摄将军月支五贯候有差遣别差不得过二十人一熈宁三年诏今后南班有阙差陜西河东替回曽有战功路分都监至知城堡寨崇班巳上充摄如不足即于见在枢宻院知州军路分都监巳上得替未有差遣人内差摄事并具㑹要一中书备对该载元丰二年十六卫大将军二百九十四贠将军一百六十二贠并系宗室一绍兴十一年右金吾卫大将军朱孝庄换观察使制词曰仰惟渊圣皇帝即位之𥘉监于先王成宪进读之臣有言今之节度使古之诸侯也近时庸人孺子或以恩倖得之于是凡外戚之居正任者易卑环列侍卫之名虽号耆能率遵明训朕乗兴运事异前朝义有当然睠非骫典右金吾卫大将军提举洪州玉隆观朱孝庄乃钦成兄弟之子靖康中宫之属谦恭毋怠忠信自持通练老成见推四姓恩厚于尔匪曰予私尔纵母言朕志巳定其复㢘车之秩以爲戚里之光可汝州观察使有撰𫐠文字乞奏对札子捡㑹夲院见行一司条令内一项翰林承旨学士职当撰述代于王言事体繁重合有上禀睿训文字若循习旧例俟合门引班显见稽缓今后仍许先次挑班上殿今来臣系太常少卿兼权直学士院有撰述文字合行奏禀欲于今月四日上殿敷奏縁臣系卿监官难以径牒合门伏望圣慈特降睿㫖令合门依夲院故事引班上殿奏禀伏候进止乞改定乐章札子臣据太常寺申乞修润将来郊祀大礼乐章各巳修撰进呈数内徽宗皇帝酌献一曲系绍兴二十八年光尧寿圣大上皇帝亲制其间如烈考合改作烈祖及其它词句亦有当改定去处依故事系请御制改定今録连在前乞赐圣裁修改降付学士院施行取进止乞进胙德寿宫札子臣窃考礼经古者大夫摄祭君不亲行则当归胙而诸臣祭其家庙及都家祀其山川亦皆致胙于君谓之致福载在周官则都宗人家宗人掌其事祭㒒展而受之膳夫受而膳之后丗礼文多有废者仰惟陛下以圣継圣盛德重华庆超古昔𥘉讲郊禋之礼谓冝进胙慈闱并受帝祉臣妄进瞽言欲望特赐圣裁如或可采则乞旨挥有司草具仪注进呈取进止论郊囬用乐札子臣勘㑹今歳郊祀大礼依逐次典故用仪仗皷吹巳赴警埸振作所有礼毕车驾囬銮导引振作亦合用军乐端门肆赦所设宫架系合用雅乐并与燕乐不同难以一例不用伏乞圣裁特赐处分取进止乞减乐贠札子臣伏覩绍兴二十八年郊祀用仪仗一万五千三十人皷吹警埸一千一百五十九人八音二舞乐工四百五十九人近降旨挥仪仗减半臣前曽申请皷吹警埸人巳三分减一旧例乐人及皷吹警埸人肄习九十八日臣又曽具奏减作一月所有乐工凡二百六十人太常有籍三十六人有月给钱粮所阙一百六十六人旋行招𥙷至肄习之日日支食钱四百文尚有招未足人数縁窜名籍中可以规免临安府行铺名役不无计嘱之弊臣再行研考除登歌坛上乐四十八人二舞九十人不可减外坛下宫架二百七人今欲减省六十七人凡琴二十人十人可减瑟十二人六人可减笙二十人四人可减箫十人六人可减笛二十人八人可减箎十二人六人可减埙十人四人可减歌二十人四人可减钟磬四十八架十六架可减分诣九宫贵神太社太稷给祠一百十四人四十五人可减旣减贠得以省费而于事神之礼𥘉无所阙更乞圣裁取进止乞刺壮徤乞匄人札子臣伏见临安府街市间乞匄人颇有壮徤者恐是盗贼徒党託此爲名以伺察人家之贫冨门巷之曲折今辇毂之下时有剽刼之患不可不曲爲之防臣愚欲乞睿断行下临安府选委官属因赈济之时鸠集乞匄之人尽皆㨂择如非老弱疾病其人可用即与刺充厢军旣免其啼饥号寒之苦若使有穿窬之志亦可使㓕心铄谋矣轻凟宸严臣不胜战惧取进止乞措置海道札子臣伏见淮上斥堠不明将帅无申发文字虏骑渡淮经渉七日朝廷方知今巳据楚州若分兵取它道潜攻通㤗朝廷亦无由得闻所虑自彼过渡便近平江兼恐海道不妨贼船来徃今平江别无重兵守臣又巳𬒳召李寳水军稀少缓急难以倚頼伏乞特留圣虑过爲隄防干犯宸严臣不胜皇惧取进止乞降亲征诏书札子臣十一日面对曽具奏陈乞降亲征诏书激励士卒至今未奉处分所虑敌人巳入淮南两军相持以日爲歳若非战胜无以使其革心所有诏草辄敢昌渎天聴若或施行乞许臣録呈三省别行进入其间叙𫐠圣意未尽去处更乞处分取进止进视师诏札子臣伏奉御笔改定视师诏臣再有愚见増减数字各巳贴说欲候进入画降窃虑稽缓辄巳擅行书冩大字诏夲若蒙圣意赐允即乞径付三省枢宻院如是未当即乞再赐御笔批抹付下臣不胜死罪请祠札子臣不避诛戮冒犯天威伏念臣与汤思退旧不相识思退以臣叨中词科在其前尝遭秦桧无辜废锢连蹇在外二十余年所以召臣入朝供职臣旣猥居卿列摄事翰苑叠因宣召误受眷知遂蒙亲擢寘之从班臣方念糜捐无以图报乃闻谈者指爲思退之党臣旣备数禁近不能尽忠奉公陷于朋比乌可苟逃谴责欲望圣慈特赐㤙造容臣以祠禄省愆于山林之下仰渎圣聴臣不胜战汗之至取进止辞免兼直院札子臣今月二日准尚书省札子奉圣旨洪某兼直学士院日下供职臣闻命震惊罔知所措伏念臣摄事三时尽穷䑕技仰不能宣布圣意皷动四方而今之世俗好恶各有偏私毁誉𥘉无公道臣之代言又不能俯合衆论常致诋娸兼内外两制文书填委日不暇给臣之冝去乆矣特以独贠无所辞避今者幸除翰长私以自庆臣巳即时解印罢权申知三省岂圗恩渥反有兼直之命臣若强颜贪昌则是冝去而留因退而进汨丧廉耻无以自恕欲望圣慈怜其才尽察其由衷曲赐矜允使免讥议干犯天威臣罪当万死取进止第二札子臣今月三日具奏辞免兼直学士院㤙命准尚书省札子奉圣旨不允伏念臣渉猎之学文辞芜颣叨摄视草积有愆尤旣已形之台评又有之䟽非圣造保全特赐庇护则臣虽窜黜未足塞责巳尝沥恳求去仰蒙天语曲留臣以军事方作而掌制独贠不敢坚请谈者又谓臣来自淮东奏陈张浚妄费致浚因此罢相党枯骨者视臣如仇敌故投匦之章连渎渊听幸今翰苑巳有长官书诏亦不壅併尚令厠迹实爲冗赘兼臣屡有封缴浸招怨怒若不知退必致颠危欲望圣慈施天地之大恩全小臣之终始卑以一郡使之推行徳泽少効㳙埃时别有使令臣死且不避冒犯威颜臣不胜战汗之至取进止盘洲文集卷第四十三盘洲文集盘洲文集卷第四十四盘洲文集卷第四十四章奏四乞罢中书舎人札子臣能薄材下靡有寸长过叨误恩备数两禁常惧无以图报天地之徳惟知奉公守职不敢附下罔上以邀誉避谤近因缴駮莫汲差除与朝廷之意背驰臣有语言妄发之罪冝在谴何之域即具札子乞赐黜责縁未得班次巳实封投进未蒙施行伏望圣慈怜臣孤立察臣无用速赐罢遣庶使么微之踪不致异日颠沛昌犯天威臣不胜战惧之至取进止论边事札子臣待罪从班获迩清间之燕颇亦预闻陛下英武之略得以仰窥圣志之万一然人材兵力与夫帑庾之积俱不能上副宸衷致使陛下委曲以结和好臣又以见陛下刓方爲圎抑刚爲柔者凡以仰奉慈宫俯安黎庶爲宗社计而然也臣区区爱君之心惟愿陛下垂意内治常若临敌日加一日则善后之䇿持乆可成和战之事今姑置而未论然所以误边计而弱国势者岂不究其所自乎旣备御略定若不推原误国之人奋发刚断大明诛赏则臣下无以惩戒国势无以振起臣敢昧死略言之窃观敌人犯淮终成和议如期歛兵𥘉无过外邀求有以知其夲无侵犯猖獗之意傥泗州不先撤戍彼必不能近淮旣近矣而边城守将不望风遁逃则彼必不敢直渡旣渡矣清口之战傥山阳大将出师以捄急则魏胜不死若又有㓛则是淝水之役也敌旣留连淮上两月惟六合有坚守之名其它例循三舎之避略无尺寸之㓛傥能出竒小胜亦足以挫其锋而议和有气此之不能及王抃巳回乃有饰词欺君者是数等之人欲望睿明间出奎画声其罪而治之则天下欣快矣又两淮逃徙之民散在江浙饥冻濒死虽闻故郷可归安能便有生业臣愚欲望陛下特捐内帑分遣中都官徃縁江州县于其欲渡之际计口赈之以助其归则实恵沾洽人人知陛下爱之如赤子则驩欣皷舞变愁叹而爲讴唫矣冒犯天威臣不胜战惧取进止改定徳音贴黄臣所撰进德音其中云正皇帝之尊称爲叔姪之敌国今日付出三省所进诏夲改尊称作兼称敌国作与国虽云皇帝者兼三皇五帝之称若取两字则文意不显亦是语病又与国虽是党与之国亦有谓之所与之国者臣輙併将所换二字除去却意全而句徤或未允当更乞圣裁论国书札子臣准尚书省札子奉圣旨令学士院撰贺大金上尊号国书臣闻之魏𣏌尝见送伴使云相継又湏有报谢使来今旣遣贺使臣欲于国书之末带入一句云且谢使华之辱伏乞圣慈特赐处分辞兼中书舎人札子伏念臣材智学问无分可採代言之乆常惧不称任使之意今旣叨居翰苑用之已踰其分尚兼西掖实妨进贤之路欲望圣慈特降俞音俾免兼职干犯宸严臣无任战汗之至辞免签书枢宻院札子臣伏蒙圣恩除臣端明殿学士签书枢宻院事特降中使宣押臣赴院治事者臣闻命震惊罔知所措窃以賛帷幄之画列股肱之臣上则三阶以之齐光下则舆人之所瞻景非有超卓兼资之羙者莫冝居之如臣者学不足以逹国体识不足以鬯逺猷再入帝城独叨恩遇前后亲擢曽无先容镂骨扪心秋豪未报外日入奉清光伏蒙玉音使𥙷政路之阙臣尝跽奏以臣之緜力薄材傥司翰墨之职尚犹可以勉强至于两地重任必当选用老成有才望之人爲之逊避再三私有回天之喜不谓信宿之后涣命竟出跼蹐战兢罔知自恕之计敢犯咫威輙披诚悃伏望皇帝陛下察其无用追寝误恩别求时髦以允公论臣无任祈天俟命激切屏营之至取进止辞免赐衣带札子臣今月十九日正谢伏蒙圣慈例赐臣对衣金带鱼袋鞍马縁臣于今月𥘉九日巳蒙圣慈特降中使赐臣笏头金带鱼袋牙简鞍马今来傥或叠昌宠私在臣愚分不遑安处伏望睿慈将例赐金带鱼袋等特行寝罢庻遵彛典不胜幸愿取进止乞赠髙祖札子臣輙有私悃仰尘天听伏念臣上丗以农桑爲业至髙祖臣某始奋金籝之志有子蚤世独携二孙逺徙州城择贤师脩儒业故伯祖臣某以进士起家繇南床而陟琐闼至先父臣某实传遗训遂入翰林逮臣之不肖兄弟获承先䕃浸叨显仕盖相継三丗矣今追荣之典再及曽祖至于东宫三师独念髙祖未霑一命无以爲九泉之宠臣该遇覃恩并应副军湏皆有转一官公据不及収使欲望圣慈许将前件恩赏囬授作髙祖父母赠典庶得少伸报逺之情干犯宸严臣不胜战汗之至取进止贴黄臣检照会要所载李昉赠所生父母王曽陆轸赠伯叔父邢昺赠兄张士逊赠表兄皆非常典系是一时特恩伏乞圣裁乞寝赠典札子臣不避斧钺之诛荐渎天听臣比以回授髙祖赠典昌昧陈乞仰蒙睿慈曲从所请窃闻后省留黄不行臣以蝼蚁之微未有一毫报国而尊祖私情遂以妄发爲清议不许连日战悸魂神去干虽亡者不能霑𬒳荣章而巳蒙天涣许之襃赠则潜徳亦以少显九原有知岂不圗结草之报所有巳降旨挥欲望圣慈特赐追寝干犯天威臣死有余罪取进止乞罢第一札子臣比有狂妄之请爲给舎所论即具札子乞行追寝仰蒙寛恩未赐诛责不避再三之渎荐有愚衷彻之渊听伏念臣始以髙祖笃教子孙变犁鉏而爲簮笏先臣存日毎以㤙不可及爲言臣幸备数近列有未转两官若囬授与子弟陞转则内媿于心下媿于泉壤故推𫐠先志求爲亡者之荣虽追赠髙祖未有前例而国朝㑹要所载有赠其伯叔赠其兄赠其表兄者皆在常法之外故臣援此典故谋之朝廷始敢仰尘丹扆之前不料竟以妄发遂遭封缴臣身缀政地私请犯分虽陛下赦臣而臣若安然在位则人益以臣爲罪矣臣跼踳战栗家居待谴欲望圣慈俾臣罢免庶几不致复絓清议冒犯天威臣不胜皇惧之至第二札子臣巳纳札子乞赐罢免屏息俟命未蒙施行伏念臣材无可用陛下过听擢之机宥未有一言一事可以利国庇民而私心妄发遂奸物议连日恐惧无地自处盖缴章便同简劾事无大小等是爲人诋诃岂有身在庙堂之间瑕庇巳遭嗤点而犹欲贪荣固位臣虽自恕亦不可得况臣近居封駮之职盖尝以此责人以今视昔何施颜靣更玷朝列方陛下大明黜陟申儆在位有臣如此顾亦何所用之伏望睿慈早赐处分许臣解印绶而去则臣未填沟壑之前皆报恩之日月也干紊威颜臣无任战汗之至辞免叅知政事札子臣㐲蒙圣恩除臣叅知政事特降中使宣押臣赴都堂治事者臣闻命震惊罔知所措窃以人君以二三执政圗回天下之务非得当世之通儒则安能仰副眷倚之隆而任忧责之重如臣者挟章句缀缉之学仅能不旷翰墨之职而巳虽怀尊主兴邦之心而材识不逮触事靣墻徒抱微诚𥘉无一淂自叨机宥常恐窃位误国夙夜慄慄未有上印之计岂期涣命俾叅大政是犹责跛鼈之一日千里则折骨絶筋其亡可立而待伏望睿慈曲赐哀怜改卑真贤不致虚授臣无任论湖北军湏札子臣伏见诸路緫领所军储并系户部掯约科橃而所得州县之数尚有拘催不足者向来各有桩积钱物可以那融縁数年用兵侵耗巳尽今或有以急阙爲言者户部亦縁财用匮乏无以应副只是行下令将桩积钱物那融支遣谓如湖北路去朝廷甚逺今王炎改除巳数月代者犹未定湖广盗贼方梗道路必有阻隔故张宗元以将母爲辞惧于之官臣谓今日外患虽少定正恐封疆之内有勤宵旰之忧者要当止于未萌则斯民无涂炭之苦诸处緫领所少有急阙支遣失时一夫呌唿噬脐何及臣愚欲乞圣断行下令湖北淮东西緫领所开具目今桩积并见管实数及毎月合用数目上朝廷及户部覈实如委有不足去处即将实有窠名钱物添拨傥使常有一两月储积则拘催按月未至者可以通那支遣仍乞自今以徃月具収支所管的实数目申省部稽考无爲虚文以圗善后所有王炎及臣男槻札子四𥿄同此进呈伏望睿览留中免赐降出取进止进太子册文札子臣奉勑撰皇太子册文臣学问荒芜词意拙澁国有鉅典无以铺叙缀缉仅能成文干犯宸严不胜战惧谨缮冩进呈伏乞睿览更赐处分纳宻院窠阙札子臣等伏见吏部贠多阙少守选者留滞日月縁右列小官皆非臣等所识不能知其爲人宻院虽有窠阙臣等不敢容易差注若俟其干乞一一爲之取索考覈则琐碎失体若徒留窠阙吝而不与则小官仰禄无以进身臣等相度欲将宻院知州军揔管钤辖路分都监将副等阙依旧存留外所有诸路帅司将领指使川广湖南北城寨主兵官共一百三阙乞发下吏部依格差注如将来密院或欲于其中使阙亦许通用庻几少塞干求之门而开公平之路取进止辞免兼同知枢宻院札臣准尚书省札子奉圣旨汪澈可除知枢宻院事洪某兼同知枢宻院事伏念臣材器智虑蔑有可称偶承人乏躐至近辅当陛下励精庻政循名责实之秋臣鞭䇿驽钝无以自强顾望轻不能服衆力小不可任大战战慄慄常有虑职之虞特以坐席未煗不敢乞身幸今边鄙乂宁少休甲兵之问枢臣已有两贠不必更使素餐其间以重误国之罪伏望圣慈特寝兼职庻几可以捄过免蹈大谴臣无任祈天俟命激切屏营之至取进止辞免撰太子册文赐银绢札子臣今月十四日承中使李绰公文奉圣旨以臣撰皇太子册文赐臣银一百两绢一百匹臣偶列近班际遭缛典𥘉无文采可备使令尘玷寳册巳积战惧遂叨钖予安敢虚受况当圣政节省之际而备数政途所冝体国窃伏以思尤难下拜伏望睿慈许令辞免庻使小臣可逃贪鄙之刺干犯宸严臣无任皇惧俟命之至辞免太子册礼支赐银绢四百八十匹两第一札子臣等恭遇陛下诹日之吉发册建储幸叨近辅获相盛仪伏蒙圣恩例有支赐窃自惟念臣等不材备位已负素餐方国用不足所当裁损岂敢贪饕钖赉获戾清议所有巳降旨挥内臣等支赐银绢欲望圣慈特许辞免干犯宸严臣等不胜战惧俟命之至第二札子臣等伏蒙圣恩以皇太子受册礼成例赐银绢即具奏札乞行寝免伏奉御笔巳经裁减不湏多辞臣等近以差充礼仪使及书撰册文尝霑银绢一百之赐辞免不从已遂下拜今又以宿卫行事之微劳复叨腆予实惟稠叠虽臣等材品驽下不足以表仪在列而伐檀贪鄙之刺不可不畏伏望圣慈特从恳请使免讥议仰昌天威臣等无任战汗之至辞免提举玉牒札子臣伏蒙圣恩差臣兼提举编修玉牒臣闻命震悸罔知所措窃以国家受天明命圣圣接武祖功宗徳冩之琬琰所以纪重规叠矩之懿以昭示万丗爲不刋之书非台衮儒先未易典领顾如臣者识不足以罔罗异闻辞不足以杨厉伟绩尸此笔削人其谓何㐲望圣慈俯谅愚衷特寝成命干犯天威臣无任战惧陨越之至盘洲文集卷第四十四盘洲文集盘洲文集卷第四十五盘洲文集卷第四十五章奏五乞出第一札子臣闻栋楹楶梲材之大小不齐者若梓人以栋爲楶以梲爲楹则覆压之患当在朝夕圣主用材顾岂梓人之比然此言虽小可以喻大臣蕞尔疲驽自㓜以缀文爲业志在尘窃一第而巳不自意留落之后误叨眷知擢在华近若使之掌制代言自视犹可勉强今承人之乏遂超迩列而使之谋王体断国论天下之人皆谓不胜其任黾勉数月曽无㳙埃之𥙷直情径行浸积仇怨内之旣不能识抜实材使之穆穆列布以助成励精之治外之又不能消弭姦究致令民弗奠居而无鉏治之䇿揆之汉法当在石庆切责之科傥或强颜患失则误国之罪诛之无益伏望陛下推天地之大恩怜斗筲之无用曲赐保全许臣上印绶而去庻几不妨贤者之路干冒威颜臣无任第二札子臣昨早具札子乞解机政跼蹐踰夕未闻天旨不避斧钺再输情悃㐲念臣一介疵贱𥘉无致君泽民之学仕于州县米盐靡宻畏简书理狱讼尚犹少有所长今骤居髙位掌枢独乆而政路賛襄上无台揆军国重事岂非材尝试之地小智曲见乖缪浸彰加以心力凋耗事至辄忘若视䕃空餐不能知难而退则罪愆日积将不可赦伏望睿慈察其不逮赐之归田则未沦沟壑之前皆衔恩之日月洊渎宸严臣无任战灼俟命之至取进止第三札子臣比殚诚悃冒犯咫颜伛拜恩私再降温诏衔感之深沦胥心髓伏念臣踈逺冥顽孤立无援偶因清燕浸简宸衷擢之禁途驯至政地奏启之际毎蒙嘉奖臣受陛下之知不爲不厚常谓粉身糜骨不足图报夫犬马尚能恋主顾臣岂应轻爲去就以忘陛下隆天厚地之恩但以臣材局𥚹浅智识蒙昧旣无嘉猷逺画可以振起治㓛而不量其力欲抑侥倖以奉陛下正纪纲守法度之训所虑积日累月寖招衆悪进无所𥙷虚负使令此臣所以日夜恐惧不安其位倾沥肝鬲兾回天听伏望圣慈曲赐矜允三渎严威死有余罪臣无任战灼悸汗之至辞免除右仆射兼枢宻使札子臣伏蒙圣恩除臣尚书右仆射同中书门下平章事兼枢宻使特降中使宣押臣赴都堂治事臣闻命震惊罔知所措窃以人主居崇髙之位一日万几独以论相爲职盖用人贤否关国重轻系民休戚非百执事之比必有负王佐之材隆巖右之望者斯能副眷注之意古之人居畎畒之中乐尧舜之道其尊主庇民之业皆素定于胷次故逹而在上发其緼蓄可以使是君爲尧舜之君使是民爲尭舜之民㓛烈着于当丗名誉垂于无穷若是则居其位食其禄仰无所愧俯无所怍如臣者翰墨腐儒断无它技智效一官犹惧不及乃使之代天理物其覆餗可日月兾制命旣传群聴巳骇伏望陛下曲回渊鉴洞察赤情圗任人英勿嫌反汗庻几微臣得逃非据之大谴不至重爲天下后丗之所诋訾干犯天威臣无任乞荐举监司郡守札子臣闻内治之急在乎官得其人今州县之间傥监司郡守皆贤则职事修举下无蠹弊属吏之能否如镜烛形无所逃隐自数年以来非不开荐举之路而风俗未变挟私胜公干请奔竞曲爲题目剡章所誉非其亲旧则是蒙恩託契之家或甲乙宛转更相酬报名爲公荐多是私心故荐牍虽交于公车有司亦视爲文具置籍中书未尝举行臣以驽下偶𥙷台辅之阙见识不明闻听不广逺近人材臣不能知其一二若贤者退而家食仕者不称其职臣则有罪欲乞令侍从台谏两省官举风力堪爲监司吏能堪爲郡守者各一人三衙知合举材武可守边者一人举而不实甘坐其罪俟举牍旣集臣与同列采其名实相称者一一除授或未有窠阙则簿録以待有阙日先除各于除书内称列所举者姓名它时若有治行着闻则乞推进贤之赏若所举之人或进对不称旨或爲台諌论列或爲监司案劾或爲百姓讼诉验治有状随其罪之大小具举者姓名取旨必罚若宰执徇私隐而不奏者亦乞惩戒庶几实材辈出振起治㓛天下幸甚取进止以霖雨乞罢政第一札子臣伏见季春之月天多隂晦而盛寒如冬大雨仍降𧖟麦秧苗俱有损坏仰轸圣虑致于玉食频去荤味爕理如此罪将安归而又仆仆祈求羞对舆皁傥或患失不去必致人言伏望睿慈特赐谴绌庶几可以调玉烛而格丰年干冒宸旒臣无任第二札子臣以斗筲之资窃台辅之位夙夜危惧莫知逃责之计渉春以来常隂爲沴祷笁宫以迎𣑽像放房缗而蠲门税一见至再矣爕调无状靡所错躬上之则使太官屏常珍而进𬞞馔下之则使农夫红女怀耕织之忧臣之罪多矣隆㤙天覆不即䇿免臣上章自劾拱听威命而宸札矜容置严谴降诏之训异于常典衔感陨越不欲自赦伏恳圣明施行汉法罢遣归田图任异材俾熈帝载则和气可召启证可消矣干触天听臣无任战待罪之至再乞罢任札子臣材劣能下无足算録误叨眷知超居宰揆力小任重自料必致㒹隮比以淫雨爲害抗章请罪仰蒙圣恩拊以温诏今早再沥诚恳又勤天奖使之安职公议不贷遂玷霜简仰负陛下使令之意虽九死无以塞责伏望睿慈令臣解罢机政以听谴罚之命干犯咫威臣不胜震灼之至辞免观文殿学士第一札子臣伏闻已降制命特授臣观文殿学士提举江州太平兴国宫任便居住臣惊传恩旨感涕横臆伏念臣不材无取误蒙简拔辅政旬月曽蔑𥙷报孤负任使浸积过諐窜流遐逺乃法之冝岂期优㤙曲垂轸䘏使之奉祠还郷已爲大幸书殿隆名所以宠老臣硕德之去岂凡庸罪戾之人可以叨此非常之渥若或冒处益重疾㒹伏望圣慈特赐追寝庻使危踪免抵大谴干犯宸严臣无任之至第二札子臣伏准合门降制告一道臣仰窥制命感涕交流伏念臣窃位台衡秋毫无𥙷小器盈满福过灾生罪愆旣彰难逃清议傥非圣明怜恻则尸诸两观未足塞责臣自闻宠渥巳沥恳辞跼蹐至今未蒙追寝夫书殿美名真祠优禄皆非臣所当得若或贪居冒受则大谴大何益重㒹覆伏望圣慈特赐处分所有告命臣未敢祗受辞免知绍兴府第一札子今月二日伏准递到尚书省札子七月十八日奉圣旨除臣知绍兴府臣跽闻宠命不胜战兢伏念臣材力緜薄智术乖踈比自入朝独叨眷遇超居宰揆爕理无㓛百謪旣盈罪当窜殛圣恩寛大委曲保全奉祠还郷才踰两月敢谓轸记不忘即加选用扪襟感泣何以论报念稽山宻拱行阙实惟雄藩岂伊罪戻之余可堪师帅之任伏望圣慈改授真材用恊群议免使孤踪重罹颠沛干冒宸严臣无任陨越俟命之至第二札子臣近具奏札辞免知绍兴府恩命今月二十二日准都进奏院递到诏书一道伏蒙圣慈降诏不允者臣伏读圣训感涕交流伏念臣踈庸之资尝试无状狼狈去国方此省愆宸眷不遗屡垂简记亟加抆拭付以大藩仰惟天地之隆恩即当闻命而引道载念陪京之重夙称谋帅之难而臣闻望素轻谴何未乆深虞旷败复累生成辄沥愚衷洊干洪造伏望睿慈怜其无用许令依旧奉祠庶休田里之居获享治安之乐所有恩命臣未敢祗受干犯天威臣无任感戴战惧俟命之至除绍兴第一手札子臣入朝二年居辅弼之官十阅月以驽钝无用之资识不足以烛微才不可以任重独蒙陛下眷知异等寛其不逮之罪温颜殊礼常赐称奖臣殚智竭诚亦欲尽死以报柰何福过灾生招致人言上惑聦聴圣恩寛大不忍窜逐使得以祕殿真祠优㳺里闬臣方惧叨縻廪稍无所云𥙷岂意简记之隆付以近鎭惊惧感泣不可具言巳沥忱诚恳祈寝免臣犬马恋轩之情虽食息不敢忘隆天厚地之恩但以得罪去国不敢以奏牍輙至冕旒之前今者旣蒙睿慈再加収用故敢略披梗槩臣蝼蚁贱微衔戢恩渥何以圗报干犯宸严臣无任战惧之至第二札子臣近贡免牍扣九伏蒙天慈赐之温诏臣素叨眷遇之异仰惟选用大恩便当即日上道特以㑹稽近藩衆所指目而臣罪谴之余去国未几若或贪荣疾趋必致重遭讥诋輙敢稽留诏命复布悃诚巳别具奏札乞赐施行伏望圣慈察臣愚衷赦其再渎之罪臣干犯宸严不胜战惧之至第三手札子臣比辱误恩俾守辅郡荐殚诚悃弗获俞旨不敢重干威听巳祗拜告命取信州路自衢入婺迤逦到越谨具奏禀伏乞睿照第四手札子臣今月二十一日准省札奉圣旨令臣疾速前去之任臣自叨除命以言者方在要路实有所畏两具免牍尘紊渊听仰蒙诏旨不允臣方敢治行偶臣以感冷卧疾稽留数日遂至再勤圣训臣已即日就道㐲望睿慈特赐原赦到任手札子臣叨拜恩除去城不逺天日在望犬马结恋之心非不愿一瞻清光少殚恳悃盖以人之多言必有讥议故不敢陈乞过阙今已到越视事唯知鞭䇿驽钝庻几少副任使之意瞻望阙庭臣无任感恩激切之至盘洲文集卷第四十五盘洲文集盘洲文集卷第四十六盘洲文集卷第四十六章奏六请祠札子臣蒙恩守越亦旣半载不敢飬髙尸禄事无巨细必躬必亲将期寸效仰副器使而到官以来偶与风土不相冝无月不有寒疾气血顿襄髭鬓俱白近因冒冷每夕出汗饮食减少筋骸羸瘁自节假之后在告又踰半旬深惟辅藩重寄非卧痾之地若或因循旷㢮必致不免大谴夙夜忧惧心如焚灼欲望圣慈察臣诚悃赐臣祠禄以归休里巷庻几访求药饵不致遂委沟壑干犯天威臣无任战惧俟命之至取进止秀王夫人薨慰札臣恭闻秀王夫人奄忽薨逝仰惟圣情不胜哀痛臣忝居旧弼宻迩宸居不获随班称慰臣瞻望阙庭无任屏营之至慰庄文皇太子奏札臣恭闻皇太子奄忽薨谢惊传凶讣无不惨伤仰惟陛下笃天性之爱念国夲之重圣情悲切何以胜处臣忝居旧辅尝迩班聮追想慈仁笃厚之德金昭玉粹之姿含酸饮泣不能自巳恨以身在外服不得奔走储宫哀临伏望陛下归之天数特抑哀悰臣瞻望阙庭无任屏营之至请祠弟一札子伏念臣待罪㑹稽行且满歳竭力奉职仅逃旷㢮縁郡治凿山作室夜气与平壤逈殊臣孱劣之躯早襄易病秋风稍紧便巳伏枕而比年以来目昬花而不明耳作声而重听视烛下之牒讯庭前之讼顿觉费力日以滋甚傥不退休息将遂沦于鬼録加之妻息妇孙之衆唿医求药项背相望今戒寒在辰惴惴然有故疾之忧若又卧痾则废事官必致大谴是敢披沥胷臆仰投君父㐲望圣慈赦臣罪戾许臣奉祠而归少賖殒踣之期实出干坤之造干犯宸严臣无任战慓俟命之至第二札子臣比殚诚恳觊望丛祠天庭未闻俞允重念臣治越以来黾勉职守讼诉不曽淹留囚系亦复稀少而蠲削馈遗省节费用钱谷粗有储积支遣不致阙乏非是託故避难苟求安便特以蒲柳之姿望秋先襄深恐入冬又复多病兼孥累之衆率皆不伏水土药褁开心略无虚日尽室于此不宁厥居臣之事君靡容有隐輙犯再渎之诛复披悃愊庻几得遂前请若或圣慈未听臣投闲置散则恐便郷去处别有使令乞赐选择尚期罄竭圗报万一尘紊圣聦臣不胜皇惧待罪之至取进止自劾札子臣近者累章乞祠蒙恩降诏不允巳具奏牍欲申前请忽见李大正罢章臣又不能自恕輙敢复千威听臣㐲见今日仕宦莫难于作县臣所领郡独㑹稽李大正其吏材治绩爲八邑之冠臣尝草荐章乞行旌擢未及投进縁其人赋性肯任怨以革弊拒却请託摧抑豪右虽诸监司亦奉法追治略不假借故人多怨之自栁大节到官中怀私意轻信䜛言多方捃拾皆无事实却去年二月本县推排不合减退浮财及今年五月内务和买必有情弊令婺州追押録以下十余人鞠勘李大正旣经朝省声冤乞移狱未见施行臣遂与之备申盖所惜实材能吏无辜冤抑即非容庇姦赃与之爲地今柳大节巳遭论列将及两旬旋作日前按章罔上行罚以伸其私愤所谓和买即是转运司备坐都省批下朱申状所乞依上虞三县例自物力十五贯均敷臣爲见此事系叶颙知上虞县日所行百姓旣以爲是攀援有请朝廷旣令施行州县岂敢违拒臣旣巳依禀行下亦曽榜示诸县候人户有词诉即类聚看详续行申明改正今来柳大节以此归过于李大正而劾之大正旣已放罢臣亦不能无罪臣巳先次发遣家属归郷将职事牒以次官主管见今家居待罪㐲望圣察特赐罢黜施行干犯宸严臣不胜震惧之至取进止奏水潦札子臣今月二十七日得转运司报奉闻圣旨累次询问浙东𬒳水伤损禾稼仰见陛下忧民之诚意伏念臣所管新昌县因闰月中旬大雨接连台明诸山相継发洪下流至曹娥江又值潮大内外水势相合故三县临溪皆遭水患臣巳将公使激赏库储积到钱一万贯拨入常平案专充赈䘏支用差司戸何万同县官逐一相视量损坏屋宇支钱修盖计阙食人户给散钱米讫自此数旬之内连併淫雨虽三次祈祷得晴不三数日又复雨作遂致水潦前后盈溢有滂江郷分巳即时差官开掘塘岸泄放縁㑹稽数邑少有髙卬地叚农民併力撩救収刈所积湿稻又复生芽在田者皆爲水损目今祈祷再得晴霁巳三日尽皆乗急摊晒打簸若自此无雨尚可収拾残零稻穟统计绍兴八县田畒除早稻中稻丰熟外晚稻居十分之四今来所损约巳一半夲旬军人打请正当霖雨未晴之际毎石米价顿増一贯虽取㑹到逐县𬒳水郷分明具囬申投运司未有田畒子细数目依条八月三十日人户投状即行覈实检放伏乞照契勘诸县发洪水去处因暴水冲拥沙石坍毁田畒复爲溪坑非数十年逐旋锄不可复耕及有潮水冲打坵角入江者自来转运司只是枝蔓行遣不肯从实倚阁致使农民无由纳税实爲经乆之害俟㸔踏到田叚数目别行具奏伏乞圣察再奏𬒳水人户札子臣近遣官徃上虞新昌县振䘏水灾逐一循行了当縁山水夜至冲去茅屋弱妇幼子死于非命共四十九人各巳等降给钱使之修葺葬送自六贯至一贯共计六百三十六家巳令诸县将𬒳水下户见欠税租官物并各住催据所欠数臣将公使激赏库钱代爲了纳其阙食人户巳催促抄札实数即行支米赈济所有因雨水浸损禾稻之家各巳受状分差官属检视讫伏乞睿照试验㨂汰人札子臣近准枢宻院行下史正志陈请令诸路将㨂汰使臣铨量人材非老弱者具名申上夲府共有一百五十余人臣将㨂选到人躬亲㸔验亦有年未五十身无疾病可以从军者却称系笔吏出身不习弓马乃是窜名冒赏分明臣窃谓近歳军赏泛滥无以矫革此等人旣巳寄名得官随踵离军便与真隷行伍人一等注授添差遣俸禄相継更不待阙终身徼幸诚爲太甚臣愚欲乞行下诸路向后㨂汰使臣到任并令知通兵职官逐一子细试验其年未五十非有废疾之人若或不习弓马即发囬吏部令与在部人衮同理名次差注庻几履行阵伤矢石之人有以甄别伏望睿察更赐如臣言可採乞赐施行取进止再请祠札子臣待罪㑹稽于今一歳有半去秋累上奏牍祈匄丛祠仰蒙大㤙叠赐诏札时方水潦四溢糓直顿増人情嗷嗷朝不及夕臣惧有避事之嫌黾勉就职所幸踰冬渉春米价如旧人不告病境内无流冗之患宿麦在野就熟有期臣以衰瘁之躯不安风土疾疹相継愿欲少休伏望睿慈曲赐矜容俯从诚情傥它时别有使令不敢辞避干犯天威臣不胜跼蹐战越之至取进止谢宫观札子臣驽劣之质略无所长猥叨误知躐居宰路调鼎三月自誓竭诚奉公仰报恩纪而才踈智浅曽蔑㳙埃之𥙷䜛言不恕以爲罪积丘山非陛下特垂昭鉴则投荒不足以塞责去国不乆即忝辅藩之寄虽欲抑强去恶力图薄效而翫日积乆复无尺寸之㓛圣㤙寛大俯从恳请遂获奉祠以休衰瘁伏闻近者弟迈进对曲蒙齿録复天奖贷其罪戾未忍弃捐臣衔戢恩遇徒深感泣自顾非才虽碎首捐躯安能圗报天地之大德臣旣拜勑命巳即指涂益逺觚稜不胜瞻天恋圣激切屏营之至奏旱灾札子臣仰惟陛下焦劳圗治勤恤黎元讲求民瘼不啻饥渴一闻休戚即日罢行患在士大夫畏缩自爱不肯道其实故下情鬰而不逹圣泽壅而不流古之人虽在畎畒而有封章之献至或婴逆鳞而不顾此风乆不闻矣臣不材无取尝玷宰路非蒭荛庶人之比也居闲故里目之所覩耳之所接不忍斯民曰趋无告流亡损瘠莫之拯捄若私有遐心茹而不吐尚饕祠官之禄以自活其妻拏是曽狗马之不若也故不避讥议不惮谴何矫首九阍披冩愚戅伏望陛下少垂意焉臣比读邸报伏见陛下以江西湖南旱暵侧身祷祈屏彻荤味又令帅臣监司汰择守令德至渥也臣谓江东两郡之旱亦江西湖南之旱也陛下必不虑逺而忘近恤彼而缓此特未逹于天庭尔及覩七月下旬施行洪潭两路赈恤旨挥犹未及乎江东两郡岂有司奏牍或未详尽不能感动天听耶臣于是不谋于人而谋于心不虑其身而虑其灾輙敢犯分言之臣之郷邦自去夏五月至于今春曽无终日好雨故陂塘所潴之水甚鲜并水之田仅能车畎播种至于髙卬之田种不土入者四境之内居三之一自春接夏或累曰或盈旬间得小雨尚或不能破块壤地龟坼早稻焦枯其濒水低田有歳収千石米者今有百石之糓若是者盖无几也通六邑之中百分不获一二自夏接秋惟六月甲子得数刻之雨旣不瀐润亦不周徧节过白露骄阳转甚晚稻又复藁矣常歳八月民种荞麦可充一两月粮异时饥馑得萝卜杂菜和米作糜亦可度日皆以乆干土硬而不可种自此不雨则来年麰麦特未可望小民艰食或有携妻子赴井同死者或有聚衆强籴而相杀伤者或有逢县尉而持刃拒抗致宪司传以爲贼而出兵掩捕者前月提举官史俣入饶州界亲见流民襁负系道俣恨无以留之今去者纷纷至于卒歳将十室九空何以爲邦自来水旱未尝早晚絶粒所阙廪食不过开歳数月饶州去秋已小歉今年早禾不获自季夏而食阙若秋冬之交有雨泽有人力可以蓻麦逆数成熟尚有七八月期士民上户鲜有隔年之储犹无以自赡其家故耕夫转徙所不遑恤率是交还牛犂泣辞而后去所留牛犊无水可饮无秆可积不保其存也田家营谷作种尚且艰难若人牛又阙则向去春耕益爲可虑盖今歳之旱起于饶州若池之建徳东流与饶境相接者亦薄旱饶之德兴浮梁安仁数村与徽信相接者则微有所収江东之旱惟饶与南康两郡出境则江洪以徃亦旱也父老七十歳者云自历年以来所未尝见今州县若不免租则有田者无以输纳若放苗不収则州县何以给遣切闻饶州有前年桩留三万石米巳借充官兵月粮所余止有万石朝廷捐以与之不过可支一月见在常平义仓二万余石併得去年储粟赈赡尚不能足盖六邑穷民有籍于官者二十万户且约一家三口家得石粟仅能饱其一月之腹尔傥官无余粟野有饿莩归之天灾无可柰何可也不得巳有秩者暂阁奉稍亦可也饥饿之民散而之四方不至聚而掠夺爲盗幸也数千营卒一月无粮其肯俛首馁死乎臣区区过计非私于郷邦而然也恐它日重贻旰食之忧故具述凶歉之实以闻不敢妄及臆说伏望圣慈察其心而信其言捄其灾而弭其患臣不胜战汗待罪之至贴黄臣居郷田畴至少大熟之年所収不过千石四子因官置到共有数百石通一歳秋苗才百有余石非是营私饰说前件所奏尚犹不尽琐碎若朝廷宻遣人察问有一欺诳甘伏罔上之罪伏乞圣察劾管璆奏札臣乆去轩陛不胜大马之恋伏见陛下留意荐举閞防再三然法出姦生弊不可革臣切谓朝廷行黜陟之政臣下寄刺举之权惟前宰执有举无刺眼见姦蠧吞声切齿今举吏有罪不容缄隐伏望圣慈少赐睿览臣今年二月二十日以去年第四𥿄改官文字荐举饶州乐平丞管璆续次持书铺笔帖来云奏状以五月十七日到阙限期甚迫遂揩改作二十六日投进旣至考功爲铨吏点检问难乞将奏检移易日子前来符合管璆委曲恳祷臣语之曰书铺爲蛇画足自奸罪谴寻常州县换赤暦移月日固或有之此乃需章若旋易日辰便爲罔上不敢相从不谓管璆自将元检辄行改换盗用官印行赂计㑹巳得放散敢爲如此它日进歩何所忌惮岂可保任终身臣巳具状申部乞追人根治臣数发之罪伏匄渊覆曲赐盘洲文集盘洲文集卷第四十七盘洲文集卷第四十七章奏七缴太史局转官札子臣准中书门下省送到録黄一道爲太史局灵台郎杨觉民等四人依医官能说例该遇覃恩转官令臣书行者右臣取㑹到太史局迁转资格自局令至直长共九阶并系十年无过犯方许下磨勘诸灵台郎满二年遇直长有阙必湏试暦筭科方许转行近者朝请至中奉大夫该遇覃恩亦曽引例得转行一官因臣寮论列并作减四年磨勘其伎术官于赦文中𥘉无转官之文而灵䑓郎必须经试方可转直长纵使合转一官正与朝请大夫以上一同若輙攀医官例暗得转行则爲灵台郎者尽皆不试而迁诚爲冒滥今来欲乞将杨觉民等依武臣转官法与减五年磨勘所有録黄臣未敢书行谨録奏闻伏候勑旨缴侯进词头札子臣准中书省送到武功大夫镇江水军统领侯进降官词头令臣撰词进入臣昨在镇江守官闻军中称说侯进带官钱五万贯徃湖北买木数年无归意就崃州冝都县起造大苐招聚倡乐宴㑹奢僣纵使兵卒陵虐居民夺其物产用竹缆马船横截江流声鼓鸣锣邀遮客旅决打号令强拘簰筏一方苦之甚于豺虎都统官累曽催督迁延不回今系荆南帅臣李道因民旅陈状告诉不法事件及校尉胡振甘反坐之罪诉其聚集亡命圗画入川地形恐有不测李道备申朝廷送提刑司差官体究虽多从阔略而栏截客旅等事并是诣实户刑部㸔详恐追人路逺淹延刑禁遂降一官放罢臣窃见圣断方欲痛治姦赃之吏如侯进以官镪数万缗逗留不归肆其兇暴少有此比兼李道申侯进𥘉到便经帅司陈状乞将民间夹江林木尽行批号倒伐不许占恡帅司不从至于出榜禁约可见无所忌惮只降一官太爲轻典今若释其害民之罪则侵盗官钱所不可纵臣愚欲乞行下都统司抄籍家赀令荆南帅司拘収屋业送就近镇江府取索干照根究钱物依新降旨挥断罪施行所有制词臣未敢撰入取进旨缴王之望结局转官札子臣伏覩十月二十六月指挥淮西宣谕司结局其官吏军兵并依汪澈例等第推赏令开具申尚书省取旨臣伏见汪澈督师襄汉之时强敌对垒尝交锋刃一行官吏颇亦忧危及冦退师还以次行赏第一等转两官第二等转一官更减二年磨勘第三等转一官选人亦有改官者当时清议尚以爲过今歳淮西外无边警如一府官吏坐受恩赏窃恐屯戍之人不无怨望傥俟其开具姓名始行封缴不若寝之于未然庻几免开徼幸之端所有前降旨挥臣虽巳书行欲望圣断更赐详酌施行缴李逈差遣札子臣准中书门下省送到録黄一道右宣教郎李逈差监行在左藏东库臣伏覩见行条制𥘉改官人惟有出身许授学官其余必湏注授知县亲民差遣盖虑仕进之人不歴州县它时除用不能通晓民事此万世不易之良法也间或寅縁干请有得宫观以脱亲民之官者公议犹或非之今李逈系用臣緫领所荐举文字于今年八月改秩若便作京局釐务官则破法起例盖自此始虽系臣门生难以容私缄黙所有録黄臣不敢书行取进止缴王若钝用居广恩例札子臣准中书门下省送到録黄一道皇兄岳阳军节度使居广乞以𥘉除开府仪同三司合得亲属占射差遣恩例与将仕郎王若钝収使十一月八日奉圣旨差监文思院上界臣仰惟陛下以任子之冗尚思更张之术今必令铨试入官乃所以使世禄之家颇知务学不敢徼幸门䕃便萌弹冠之心检照隆兴元年四月指挥𥘉出官选人不许用父祖亲戚应合淂恩泽免试虽见任宰执亦不许陈乞回授若放行王若钝一人则継踵而来无以救官冗之弊矣欲望圣断特赐追寝巳降指掸所有録黄臣不敢书行取进止缴巫伋召命札子臣准中书门下省送到録黄一道十一月十八日奉圣旨巫伋陈俊卿吕广问王时升并召赴行在臣伏见春秋之时诸侯互相争战其觇国者不论其地之大小兵之强弱惟视其人材如何故朝多君子则敌不敢伐兹已然之明验也如巫伋者才学识见政事操履略无一长徒以谄事秦桧爲之鹰犬故能躐取大官今废退十年议者不以爲屈寄寓无钖县专以私酤爲生裒聚无頼爲害一邑方多事之际虽贩缯屠狗之人果有所长亦不应弃若其无用何所取材虽云尝爲执政有此虚称𥘉无时望品其人物谁不过之召节一驰取笑中外秦桧残党如汪勃章复宋朴之徒与伋𥘉无优劣近因言者夺其三人复职若伋収召则勃复之流人皆兾其复用矣伏望圣慈特赐鉴察所有録黄臣未敢书行取进止缴汪汝嘉等差遣札子臣准中书门下省送到闰十一月二日録黄一道数内汪汝嘉差知荆门军李琛差知永州宇文仔差知卭州臣伏见汪汝嘉昨因手刃表弟李颕停官编管数年之后交结秦桧亲党复还仕版干办诸军审计日常躬亲捽殴公吏遭台章放罢禀性兇麤不知惩创李琛之守婺州专以刻剥爲政苞苴秦桧之门恃势妄作减尅军兵请给几至生变郡人有宁与勐虎逰莫遇李婺州之语劾罢巳乆自知潜伏今巳七十有余耄昬戒得宇文仔新授果州通判意欲别营差遣妄诉于都堂称有女嫁知州丁讷之子合行回避省部送夲路勘㑹诣实未到间有丁讷之弟丁颜亦诉于朝称兄讷本京东人寄居湖州三子皆未娶夲宗并无人与宇文氏连姻妄冒如此何以临民臣愚欲乞令汪汝嘉李琛终满今任宫观宇文仔依旧果州新任差遣所有録黄臣未敢书行取进旨缴赵宻恩数札子臣准中书门下省送到録黄一道閠十一月六日奉圣旨赵密巳除少保依前崇信军节度使落致仕权殿前司职事所有合得恩数等并依杨存中昨除少保日巳得指挥施行臣取㑹省部条格即无三少𥘉除恩数向来杨存中系特降旨挥依签书枢宻院事例今来赵密元因致仕得除少保近之再仕议者谓当纳还三少始合礼法恕者则谓其权掌禁兵若三衙休息诸帅回归密必依旧请老虽不纳少保可也今若无故而輙依前比后省二缄黙放行恐不免于清议所有録黄臣未敢书行取进止缴莫汲编修官札子臣准中书门下省送到録黄一道閠十一月十二日三省同奉圣旨莫汲除枢宻院编修官臣伏见秦桧专权之乆至其末年欲禽取天下贤士大夫而诛戮之桧虽奋杀人之心必有负屠宰之材藴虎狼之性挟戈矛之刃者爲其用而桧之志始可逞也张常先之谋张宗元莫汲汪召钖之图赵令衿凢是数人适桧之死令衿軰始免于刑戮太上皇帝更化之𥘉即日窜之岭海天下之人以比四凶陛下践祚覃旷荡之泽此軰始得生还正当奉头䑕伏杜门苟活不自齿于荐绅可也虽古有使过之文朝廷抆拭丹书何时无之至若此等凶人纵使有荀孟之学班马之文亦不可以其才而复用盖废锢一人使世之嗜进喜祸者不敢萌吞噬忠良之计所以销姦贼于未然之前也若汲者虽以试艺登髙第而不自爱惜与诸人同科若碌碌州县尘埃之职犹之可也岂宜擢使足入中都列属西府而岀入省掖从容宰辅之间耶除命一出衆论必骇臣不敢避怨爲人禁害使后之士有以惩戒覆车之辙而修爲君子之归也辟犹虎豹豺狼当放之于深山广谷之中若置之苑囿则腾掷圈槛不可复制矣所有録黄臣不敢书行取进止缴余尧弼职名札子臣准中书门下省送到録黄一道信州奏左中大夫余尧弼爲筋力襄惫不敢乆窃祠禄乞守夲官致仕閠十一月十三日奉圣旨复龙图阁学士致仕令臣书行者臣伏见章复因致仕复龙圗阁学士言者论列併与汪勃宋朴而夺之今才数月尔尭弼复託疾请老亦得此职夫老龙之去端明一间耳异时执政无瑕而退仅得端殿岂有积愆乆废之人一命遂居六阁学士之首者此除若行则同类者又将群起而不可遏在秦桧时尧弼以台谏而爲鹰犬坐政事堂而伴食其无用而易制盖勃复一流人也今勃复失之于前而尧弼得之于后一予一夺有损陛下緫核之政是使握龊之士知可以窃位于一时而不妨叨荣于末路则隳丧名节争巧宦以希进矣所有録黄臣未敢书行取进止缴莫汲计议官札子臣近于今月十二日以莫汲除枢宻院编修官尝论其谋杀赵令衿之罪具札子封駮即蒙御笔依奏継有沈介荐章称其智略纵横才力明敏乞授一光州差遣或制置司职任使之招谕皇甫倜余军及収复光州㐲覩御笔莫汲可差充沈介属官至二十日执政批旨却作勘㑹湖北京西制置司合差叅议官二贠奉圣旨莫汲差充计议官候立㓛效日陞擢所有莫汲过愆臣不复缕数以渎天听但汲元系左从事郎坐罪编管化州更大赦放令逐便臣取㑹吏刑部赦后即不曽叙复元官自用兵以来有都督府枢宻督视府江淮宣抚司荆襄制置司川崃及两淮宣谕司若宰执开幕府则从官作叅賛其它官属则有叅议多系卿少郎官及曽歴监司郡守者爲之其次则有干办公事准备差遣应是选人只作准备差遣近歳莫汲在虞允文制置司亦是准备差遣今忽超躐常制新立官称闻者惊异其事自来台諌弹击给舎缴駮之人未尝随踵収用或有它时澡濯而起者其𥘉必与降等差遣盖示洗垢弃瑕之渐今汲因臣封駮反升等创置官名以宠之又许以它日陞擢则臣语言妄发实有不合封駮之罪虽蒙圣度优容臣实何颜尚居禁掖臣等待朝殿乞对巳三日居家自讼不敢入省欲望圣慈特赐黜责庶几后日居两省者不敢轻议朝廷用人得以惩戒冒犯天威臣不胜战汗之至取进止盘洲文集卷第四十七盘洲文集盘洲文集卷第四十八盘洲文集卷第四十八章奏八缴张训通复官札子臣准中书门下省送到词头一道刑部检举到张训通叙官元系张浚奏宿州之役𥘉非战败而统制官等无故引归殿前司统制官张训通系军马入城之际先次一靣引归欲望酌情定罪明赐贬降奉圣旨张训通降四官夲部㸔详依条合自降断勑日毎理再期一官夲人期限未满间该遇赦恩合叙一官元系正侍大夫和州防御使因罪降授恊忠大夫果州团练使奉圣旨依所申于阶官上与叙令臣命词给告臣伏见张训通弓矢鞍马漫无寸长怯懦不武又无与爲比但能渉猎七书百将传借此以爲谈柄隷鄂州军籍之日与田师中典掌财物背公营私叨冒官秩至于横行遥郡符离之役首先遁逃原情定罪戮之市朝如孔福可也旣从轻典镌官自効有司却与寻常罪犯之人㑹赦便与叙复窃惧无以惩戒将士臣愚欲乞将张训通同罪之人并候军前显立㓛效之日大将保明取特旨方许牵复庶使从军之人咸知复玷缺之艰难不敢爱身误国所有词头臣未敢撰𫐠取进止缴秦埙宫观札子臣准中书门下省送到録黄一道敷文阁直学士右朝散郎秦埙状昨自春官得请奉祠满罢之后荐经忧患累重仰禄欲望特差宫观一次奉圣旨差提举江州太平兴国宫臣尝读唐明皇实録载李林甫身死之后朝廷治其积愆诸子俱配流岭南家口随之毎房各与奴婢三两人并縁身衣服饮食自余资产一切官収臣窃谓秦桧藏姦稔恶天下之人户知之天网不容使之自毙厥妻厥子継踵沦亡不肖之孙官职如故华屋厚藏可谓幸矣爲之计者政当恐惧屏迹不复自伍于搢绅之间今乃无所忌惮尚敢陈乞差遣虽宫观甚小在有罪者得之则人以爲除用之渐臣惧秦桧党与牵连相庆自此皆有弹冠之心所谓一叶不去将寻斧柯者矣况当国用不足而秦氏之家金珠充牣国家旣巳贷而不籍凡前此教坊所汰之人埙皆飬之于家以奉歌酒之欢乃称累重仰禄其公然欺丗玩侮朝廷有如此者臣愚欲望圣慈将秦埙宫观旨挥更不施行所有録黄臣未敢书行取进止缴潘粹卿恩泽札子臣准中书门下省送到録黄一道潘粹卿乞放行改奏叶旁作恩泽事奉圣旨特令吏部放行令臣书行者右臣取到前件公案拖照得潘粹卿将父遗表恩泽奏𥙷胡俌于绍兴二十六年十月内降勑据本人称胡俌未受勑间于绍兴二十七年三月内身死本人于当年十二月内陈乞改奏与弟清卿于团练使上转行吏部检坐条法只合作减年収使夲人至绍兴二十九年四月内却经临安府改奏异姓无服人叶旁作吏部节次告示出违条限委是允当兼胡俌当来勑命系身亡后旋行寄纳所称未曽𬒳受巳是诈伪今来陈诉曽于限内陈乞系是乞与潘清卿转官即非限内曽行陈乞奏𥙷今若特令吏部放行则是条法无用所有録黄臣未敢书行取进止缴梁俊彦推赏札子臣准中书门下省送到録黄一道五月四日奉圣旨梁俊彦合该军器所皇城司酬赏可依正月六日四月七日巳降旨挥施行令臣书行者右臣窃见正月内军器所推赏旨挥官吏转一官资碍止法人特与转行不及全年人纽计推赏継因臣寮论列至今年六月实及二年方合陈乞四月内皇城司推赏𥘉降旨挥梁俊彦特转右武大夫续降旨挥令依例囬授今来叠前两赏并依巳降旨挥有司未知所从若用正月六日旨挥即歳月未满有碍条例若用四月七日旨挥即巳令囬授无可施行臣愚以谓爵赏天下之砥石所以厉世磨钝惟其明白而无偏私则侥倖之计不萌觖望之心不作自来正使碍止法之人有特旨方转行遥刺至防御使方转过横行所有皇城司𬒳赏人宋钧宋直温皆是正使转行遥刺梁俊彦亦是正使与逐人一般前降旨挥独与超转横行则爲太优后降旨挥却令囬授又似未当臣欲乞将梁俊彦皇城司赏典依宋钧宋直温例与转行遥刺其军器所赏典即候六月内合该陈乞之时照应在职年月依条别与施行庶几庆赏均一旨挥明白无复偏私之弊舆人不得而议所有録黄臣未敢书行取进止缴沈介不允诏札子臣准中书门下省送到録黄一道湖北京西制置使沈介奏爲寒湿所中动作艰难心气发动临事缪忘乞解职终丧奉圣旨不允令学士院降诏不得再有陈请令臣书行者右臣闻父母之丧三年不从政礼法当然孔子荅子夏之问曰君子不夺人之丧亦不可夺䘮也金革之事无避亦圣门之所不与顷以军兴起沈介于苫庐付以方靣之寄介入国门而边事渐巳讲解継而信使交驰兵成各已休息自都督府及招抚使之类皆巳上印绶结局矣独荆襄制司幕府如故一司官吏徒耗俸廪其所辟置又屡爲臣僚封还况介之事亲尝絓清议今举朝龂龂以介不终䘮爲非朝廷若欲成人之羙不当以其称病爲文具而遏其请若更留数月虽介有凯风寒泉之思无以伸其志使之重得罪于名教非所以爱惜人材也臣愚欲望圣慈许其解职终䘮俾全人子之道则移孝爲忠可以责其异日之报所有録黄臣未敢书行取进止贴黄臣前件所陈若蒙圣断施行所有制置司官吏即乞依都督府例结局罢散伏取圣裁缴薛良朋等赈济赏札子臣等准中书门下省送到録黄一道薛良朋姜诜韩彦古辞免赈济进职转官奉圣旨依旨挥不允令臣等书读者右臣等闻仁宗朝冨弼守青州河朔大水民流京东弼行赈济之䇿所活人至五十余万近丗荒政之修无以加此継而遣使劳弼即拜礼部侍郎而弼辞曰救灾守臣职也卒不受今赈济之术比之于弼固相万万陛下圣心焦劳非不切至然都城之外死亡之人亦不爲少流尸满川衆目所覩城中之人至于不食鱼鰕而三人者并皆迁官进职衆论以爲未当夫建立百官所以爲民不幸而有灾伤又因而冒赏则监司守令之职果安在耶今三人者自知不安力具辞免若与从其所请则朝廷不失爲民行赏而良朋等亦得辞受之正况今所在灾伤不止一处若三人受赏不辞则浙西诸郡守令及𬒳差官吏夤縁觊觎殆且数十百人而未止当此天灾而反行滥赏岂所谓修政事以荅天变者哉臣等伏望圣慈特赐睿断将良朋等辞免进职转官并依所乞施行所有録黄臣等未敢书读取进止缴王彦宣借人札子臣准中书门下省送到録黄一道保平军节度使提举太平兴国宫王彦乞破行宣借人五十名及乞更破使臣五名奉圣旨依令臣书行者右臣窃闻王彦近罢建康管军有自来亲随西兵三百人朝廷从其所请许存留五十人余者发囬元来去处及发囬之日有其数而无其人者凡百軰则其乆握兵权诡请虚劵殆不知其几何人也今犹贪惏未巳所乞宣借五十人及使臣五名巳蒙圣慈依许臣取到吏兵部状节度使任宫观合破宣借十五人因绍兴三十二年旨挥已行减半及依例只许踏逐指使一名申朝廷差拨彦之专阃于江淮无尺寸㓛得以节钺奉祠幸矣尚此苟得诚难黙黙本人巳有存留亲兵五十人自当理爲宣借之数若圣恩从厚只合依条例占破难以过数陈乞所有録黄臣未敢书行取进止再缴韩彦古札子臣等准中书门下省送到録黄一道韩彦古辞免转官依所乞者右臣等近爲城外饥民死者盈川群目所视而官吏以赈济有劳全活甚衆推赏尝輙具管见特蒙圣慈曲赐开纳朝廷巳用逐人辞免依所乞臣等亦巳置而不论其间有韩彦古申状乃云㐲念彦古至愚极陋之资非不知朝廷机务之烦圣恩不可屡欎特以冒诗人胡颜之刺宁甘以黩而群言之难犯有甚批鳞况何㓛苦之足言霈此宠章之骤至与其佗日险肤之见诋孰若从容力祈之爲优且省也伏望朝廷蚤赐追寝庻几小人母得而议臣等观其辞语险怪岂可陈于君父之前播之四方岂不传以爲笑封缴之官乃辄指爲小人而谓公论爲险伪肤受之言若臣等以小人而妄议陛下不应听从旣蒙施行而𬒳缴之人乃无所忌惮公然见诋如此不惟桀骜不逊轻侮朝廷臣等不材备位后省实难以振职所有録黄并彦古申状随状缴奏伏望圣断特赐施行贴黄臣等伏闻彦古昨除提举官遭臣寮封缴自称尝论诉于朝廷臣等窃谓郎曹清列岂容此軰冒居伏乞圣察缴马监官转官札子臣准中书门下省送到録黄一道奉圣旨牧马监可依累降旨挥推恩崔良辅特于遥郡上转行一官李楷王贵刘彦赵昌苏信曹绎并转一官姜子兴陈邦俊并𥙷进武校尉人吏转一官候出职日収使臣取到崔良辅脚色及绍兴二十一年以后马监推赏体例照得夲人绍兴十七年𥘉管马监之时只系武翼郎二十年间因管干有劳八次迁官一次用赏出给料钱暦自副使转横行又转遥郡至于右武大夫观察使今又该转承宣使恩赏侥滥无甚于此臣近因奏对及军中赏典仰见圣虑宏逺爱惜名器非有㓛者不与今不知马监毎两年之内孳长若干而十余人迁转至有白身𥙷官者如崔良辅数十年不徙职常法磨勘之外两年一迁虽横行遥郡唾手而得自以谓例当然也今隷籍军门若非出戍用兵寄命锋刃之下而有斩将搴旗之㓛者无縁有此醲赏况祖宗成法在京官司因职任推赏之人若或再任则不重赏今马监迁官虽是旧例盖有司失于建明不曽有所撙节因循不革流弊至此臣愚欲乞裁以中道应马监官如已三经推赏则后来赏典并与减半欲望睿断更赐处分如是允当即乞立爲成法及其他官司赏典亦乞令大臣讨论裁损其取到绍兴二十一年以后旨挥録连在前所有録黄臣未敢书行取进止盘洲文集卷第四十八盘洲文集盘洲文集卷第四十九盘洲文集卷第四十九章奏九荆门军奏便民五事状臣伏覩绍兴三年二月二十八日手诏应诸路守臣到任及半年以上先具民间利病或边防五事闻奏臣恭惟陛下勤恤民隐出于天性臣以驽猥叨乗障之寄仰体陛下爱民之心不敢以不可施行之事徒塞诏㫖臣自到任访之于民云荆襄顷爲盗区鱼肉其民最甚凋残之余实与淮南无异今田亩旣巳起税而逐年又有均敷茶额钱所出甚于夏秋常赋致使茶商执害民之柄而託吏爲姦不惟民力重困又縁此不敢归业数十年间所以民未加益并官田以附种爲名而不稼纳租麹引失立法之意而重叠出襁大礼代佗州之贡而多方取办皆不便于民者臣虽到任未及半年縁茶事所不可缓臣谨条次下项一臣所谓茶商执害民之柄而託吏爲姦者盖江浙佗路俱有茶额而食焉者衆商人随时卖价四民不以爲病惟创痍之地戸口耗减而凋伤困乏盖不能顿顿食茶如荆门军又縁异时官吏不以疲民爲念所图溢额受赏岁増加至于数多若奉行前后朝廷指挥令客人从便交易则定额必致亏减官吏当有责罚本军昨来遂以人戸爲率计口均敷如家有一丁则歳受茶三斤其丁多及老小者以次増减至有一家买十三斤者行之将及十年豪商与猾吏通谋爲姦其弊不一今荆门两县之民其客戸徃来不常外主户才及三千坊郭不满五百家逓年趂茶四百六十引客人就官入纳毎茶一斤爲钱一百八十一文足就旁近土产处买下等麤茶杂以木叶毎斤不直百文却逐年定价令民戸毎斤还五百三十文足㑹计本军歳额官得客人入纳钱一万七百贯有畸而民间偿客乃费三万一千七百贯凡客人赍引到县指定所欲卖茶郷分乞留元引只以县帖下郷称某客贩到若干引令耆保差大小保长门到戸至应主客戸并计口均敷或猾吏暗増引数或豪商均茶巳足计託牙驵妄称人丁迯徙差互发卖未足乞改别郷吏旣受赂更不覈实又与分下别郷或不即时批凿元引致容徃来影带私贩或先以私茶慿牙驵欺民均卖续用县帖再勒依数认买若争拒不受客即委弃于地而去不惟疲民费钱重叠而递年损折入纳钱亦不爲少皆縁歳额过多不敷则无由可办商执其柄又以髙价邀于官而求售在官者惧谴乃复黾勉曲从而滋蔓吏姦公私俱病臣比因草奏遂点检倚郭县二十八年内都保承受县帖均分茶数巳足而缴到客引尚多亏数县吏却称自均敷以来逐年递䟎以次年春夏季𥙷充前一年之数盖酒税埸务日生课利容有前后䟎𥙷今旣将丁口敷茶民间出钱巳满歳额而官引却有亏失者盖是承袭作弊如前所陈臣巳究治县吏勒令填𥙷榜示见行条法及续降寛恤指挥自今更不违法均敷但常额尚存则实惠难行若不控告朝廷刬革此弊则疲民困穷未能休息臣愚欲望圣慈怜念逺人许令荆门军绍兴二十九年只以客人从便实住卖到茶数立爲新额或乞以见今歳额特赐蠲减一半庶几易于趂办则害民之柄不在茶商茶商不能确执髙价自然从便交易是寛恤之泽实及千里一二年间必有増户之效一臣所谓官田以附种爲名而不稼纳租者其一曰营田其一曰学粮田所谓营田者前此邑官縁以营田结衘旣上司督责即指荒闲田土称爲官庄𥘉不遵依元降指挥修盖屋宇置造农具召人耕作便行追集税户以物力多寡勒令认租谓之附种营田至两年一替供紏夲郷未曽附种之户轮次认纳吏縁爲姦转更教令紏抉善良毎一户替免至于追逮五七户纷拏推託贿赂公行源源不絶举县咸𬒳其扰遇新至之户或乍佃荒田或只请住基而见充附种之人巳投状指令承代故有犁锄未到畎亩茅茨未庇风雨而营田官课巳遭督责臣伏见前郊赦文放免都督府官庄盖是朝廷巳知其弊今荆门军长林县髙阳两庄当阳县山口庄所名营田系安抚司专差官兵耕作即是良田实収课利并长林县车桥两处亦有官兵营田当阳县只有四户开耕实田外其佗两县营田共一千七十七户所纳秋课自五斗有至于四十二石者共一千八百余石又有夏料小麦在外并是无田认纳臣不住据人户诉称所认课子逐年并是尉司弓手揽纳毎石有费钱三千者每户各有小麦七升亦有费钱一千者即是税上起税实爲重叠臣愚欲望圣慈行下将实有官田耕种去处依旧存留外其虚名营田勒人戸附种白纳课子之数并乞除免一臣所谓学粮田者盖湖北兵戈之后沃壤弥望人力不给凡请佃逃絶荒田官司𥘉不打量亩歩若人力有余则逐歳四旁増垦其有没官田产即是酒戸抵当或公吏等人犯罪没纳者田旣籍没则所种之客随其地主又复佗去顷年再兴学校郡县奉承括到没官田便名学粮𥘉无耕夫遂勒夲保人戸分亩认米谓之附种学粮皆是与夲户田土不相连接农人不便耕垦例皆荒闲不免依数填纳租课臣稽考县籍长林之安西郷纳学粮人一百二十三戸其一戸有田通计长林九郷纳学粮者共二百三十三戸其有田者才三十五戸臣今若受人戸之诉除其无田之租则学粮遂空无以飬士若循旧不恤勒令认纳则细民苦之无时而巳縁本军并无承平案牍即不见得旧管赡学钱粮之数兼并无寺观絶产可充赡学臣以愚见相度夲军长林县歳催学粮没官田米麦二百石有畸而两县歳催常平戸絶田米麦八百石有畸臣窃计夲军自今之数除累年秋夏未接间出粜常平米接济小民桩到钱一万二千贯有畸籴𥙷未足外其见管米一万一千石有畸义仓所储又在外夲军人戸稀寡设有水旱所费赈济之数不多毎年老疾乞匄之人亦甚少臣愚欲望圣慈许令夲军于长林县户絶田租内岁拨米麦各一百石以充学粮其附种之数并赐除免自后没官田如人户愿耕即以其所佃隷之常平二者旣行则圣泽匝于阡陌遂见颂声并作无田里愁叹之心矣一臣所谓麹引失立法之意而重叠出镪者在法诸郷村去州县二十里外有吉凶聚㑹听人戸纳钱买引于隣近酒户寄造上户纳钱三贯造酒十石中戸则二贯造七石下戸则一贯造三石以其钱作朝廷封桩臣窃详法意盖谓民间有聚㑹之事亲賔徃来使之纳钱买引则多得酒醴公私有𥙷而行法之乆并縁爲害凡逐县就州军请引至人户投买之时县吏视其物力多寡抑勒出钱致有十余千者旣巳得引酒戸又复视其贫冨勒令出钱亦有至十余千者𥘉未尝得酒中下户縁无力出钱买引遂有过期不成昬姻者其县邑解发之钱未必一一皆到州郡封桩上下相蒙剥割生弊臣虽巳禁约属县不得违法过数収钱及不得酒戸抑勒民户多出钱物外但卖引尚存则县邑作弊难以一一几察臣闻越勾践欲其民之繁息令女子年十七不嫁者罪其父母今凋郡正欲生齿日増乃因麹引而使失昬姻之时实害圣政臣愚欲望圣慈咨询大臣讲求所以革弊之䇿或可删除此法实天下幸甚一臣所谓大礼代佗州之贡而多方取办者臣闻周之臣工助祭汉之列侯酎金各以其邦大小任土作贡今湖外案牍不存遇大礼年分却令荆门军代靖州进贡大礼银二百两绢二百匹又代崃州贡绢三百匹毎匹折钱五贯文只于崃州得绢本钱二百八十五贯而夲军自有进贡银绢各二百匹两旣小垒财赋不足如大礼年分不免东移西兊非民何所从出官府旣无前牍可考若谓自承平以来二州之贡并是荆门代纳则向来川广湖湘入京皆取道荆门军马项背相望实爲冨庶之地今则僻在一隅去水几二百里非商旅所集蕞尔遗黎强名城郭臣今不敢并乞减免若以靖州杂于溪徭赋入稀少之时则夲军且乞爲靖州依旧代纳如崃州则有四县巳多于荆门一倍又川江舟楫之凑商税所入非荆门比臣愚欲望圣慈许令荆门免纳崃州贡物庶几不使一垒而供三州之赋荆门应诏奏寛恤四事状臣伏覩绍兴二十八年九月一日圣㫖令郡守奉行寛恤指挥如有未尽事件条具闻奏臣到任未及三月民之弊害未能尽知仰体陛下焦劳仁民之心夙夜黾勉凡所以恵绥凋瘵琐细必行不敢逐一尘渎天听其大者四事毎歳公私取于民几三四千缗臣虽各巳蠲免若非朝廷禁止恐向后又复检寻前例兼恐佗郡亦有此弊欲望圣慈特赐行下如有违戾许民户越诉庶几斯民永𬒳德泽臣先次画一开具湏至奏闻者一臣夲军毎歳人户秋苗有正税米又有油麻豆粟杂色亦是折米近年受纳官吏生弊将正税米与杂折米令各作一钞官仓则利于两钞畸零多収合耗而专斗则利于逐钞各収糜费使用等钱上下侵渔比之旧年毎歳多取人户一二千贯臣巳将绍兴二十八年所纳米毎户并併作一钞只是画件声说名色及裁减使用钱三分之二讫欲望圣慈特降指挥禁止以爲永乆之利一臣夲军酒务及公使库旧例遇正旦寒食冬至各印関子付居民令户户纳钱赴官沽酒自一百至一贯军城数百家毎一节出钱二百贯只是略得些小恶酒虽一家百金疑若甚微盖凋郡难得钱物细民所居茅屋日出一间赁钱才十二文而遇节顿出百金比屋爲病臣自绍兴二十八年冬至以来巳行蠲免讫欲望圣慈特降指挥禁止以爲永乆之利一臣夲军有独石潭在江汉之旁产鱼甚多旧以鱼利添助支费昨縁改作放生池而夲军却将江潭下流强立地名谓之车湘滩上下堤杨子滩青木塌毎户虽不施网罟至冬月令县尉追集㳂江人户将巳前鱼利之数均勒认纳毎歳得钱二百余贯入公使库臣巳将绍兴二十八年合収钱并行减免讫欲望圣慈特降指挥禁止以爲永乆之利一臣管下当阳县毎歳遇人户纳夏秋二税并令先纳尝酒钱以家业多少爲率自五百至三千虽赁地侨寄之户亦令地主抱认凡一年两次出镪几及二千贯臣巳榜示自绍兴二十九年革絶讫欲望圣慈特降指挥禁止以爲永乆之利盘洲文集卷第四十九盘洲文集盘洲文集卷第五十盘洲文集卷第五十章奏十谢宣示御书临帖状伏蒙圣㤙差中使宣示臣御书临帖者宸翰昭回俨龙虵之飞动使轺临示惊奎璧之光辉拭目知荣抚躬有幸恭惟皇帝陛下体兼衆妙圣夲多能天下无䨇信羲之之北面帝中第一迈齐祖之前闻何取微臣获窥睿藻巳陋登牀之举讵知肆笔之方抃蹈惟深铺张莫究徽州除浙西提举赴阙奏方庚状右臣前因陛对尝以幇源洞豪方庚奏陈猥蒙圣慈开纳面得天语令便与大臣理㑹臣即日至枢府纳札子陈述曲折又以札子荐其武勇可爲土豪継闻宰执奏事圣训再三以臣管见爲可採仰见圣虑深逺又以前车爲戒臣窃恐朝廷尚未施行臣踈逺无识知恐愚者一得之虑或有小𥙷不避犯分之罪敢复言之臣闻幇源四边俱山险其中坦夷有田可耕居者甚衆方庚实爲之桀聚族皆惮服之所欠朝廷一真命爲重绍兴二十四年李流知徽州日方庚以歳旱率其党五十余人至郡借粮夲郡疑其爲后患守臣接之㕔事馆之僧寺置酒郡圃以兵官主席又于教埸阅习禁军驰射令方庚观之守臣嘱其控制盗贼方庚欣然承命且云万一夲州要使唤之时只得一白帖权摄廵尉便当诣前其人黒而长徽人谓之方庚三面称之爲保义衆皆能言非臣敢爲虚语前年严州草窃闻守臣亦甞令摄威平寨官实欲覊縻之以此见得方庚志在官爵臣虽不得其聚兵实数传者谓巳有银枪壹万而三衙逋卒颇亦亡命其间亦有弓矢转相教习若天时无水旱内外无甲兵则此岂足寘虑万一疆埸有惊其党近在畿甸之内恐小有跳梁便相牵制爲肘腋之害贻宵旰之忧臣谓军兴之际右列一命固不深系名器之重若朝廷唿之观其人物语言果有可用处以密院一使臣名目小人易于感恩便可得其死力即是狙诈作使之术纵使万枪皆出虚传只得一方庚如土豪用之且令招集民兵使其果有徒党便可化爲王师随其多少皆是得用于朝廷有利而无害臣巳别具奏荐之乞赐行出伏望圣慈更留宸虑冒犯天威臣无任昧死乞进贺诛虏酋表奏状右臣狂瞽妄发不避斧钺之诛上干天听臣伏读御制元颜亮面貌賛有皇天降罚屡迁必败之句于以见渊鉴垂光黙契睿藻果腾吉语天下同庆臣窃见先朝如鬼章䕫离不之诛皆许中外上表称贺今元颜亮倾国入冦狂言指斥其志不小宸断赫然与天同符遣将出师动中机㑹社稷有灵元凶折首臣窃谓国家太庆莫此爲比臣蝼蚁愚见冝陈百官之班受四方之贺使逺迩播传匝地唿舞奏告天地宗庙则神灵恱豫益降祉福然后光复旧京以示廻銮之期推校千古无以比儗臣才短思涩不能着爲雅颂以継平淮磨崖之作谨撰表文一函拜手投进尚虑朝廷未有旨挥无因仰尘乙夜之览伏望圣慈许赐进入干冒天威臣无任条陈恢复事冝奏正月四日准知枢密院行府札子三省枢密院关枢密行府及杨存中等十二月一日黄旗奏报巳杀虏酋元颜亮讫十二月四日三省枢密院同奉圣旨令枢密行府行下㳂江诸大帅监司帅守各条陈目今进讨恢复事冝合如何施行具巳见利害疾速闻奏送枢密行府札付提刑司遵依所降圣旨指挥火急条陈闻奏臣窃谓元颜亮倾国入冦蹂躏两淮陆战未甞败北其锋𥘉未易当天相社稷使之屠戮惊鸟散侵地复归箪食壷浆遗黎延颈恢复之期真一机㑹但我师疲劳准甸疮痏粮食未丰民力凋瘵若乗时渡淮前逢坚敌恐无后援或彼贼清野则馈饷不接却致上勤宵旰之虑今逆亮旣殒大定僣号未必诸国服从若能仰顺天时遣使归疆则王师不血刃而得土宇实天下之幸万一虏衆尚强自淮以北别无争立之人则臣谓且冝多遣有胆力人密传诏檄使中原义士各取州县因以卑之王师但留屯淮泗募兵积粟以爲声援不必轻渉其地以务力争俟蜀汉山东之兵数道俱集见可而进迟以歳月必有机会可乗则恢复故地何啻破竹庶几兵力不顿可以万全谨録奏闻缴进太祖皇帝御书奏状右臣仰惟陛下天纵圣德同符艺祖留意军政信赏必罚沉几独断与天爲谋顷年先臣以使事乆絷异域访求于廛市之间换易于酋渠之家前后所积凢得干德开寳中御府编次太祖皇帝御笔数十卷其间有及军政者虽数百之镪五斗之粟一匹之缣亦劳宸衷爲之节减至于迁𥙷军职招接降寨赐予衣袄下至油麺柴炭之属区处涂窜委曲纎悉所以规摹宏逺成无疆之业传授至于圣神二百载而中天仰绳祖武重规再造臣昨日因宣召入对巳甞奏陈面奉玉音许令进入但以表饰损旧臣不敢輙易亦欲见前此御府不爲华饰务从简朴如此今奎画龙文复归天上以备乙览以助圣政盖先臣寳藏之志也所有太祖皇帝御笔六卷谨随状缴进㐲候勑旨水灾应诏奏状臣今月一日准尚书省札子七月三十日三省同奉圣旨政事不修灾异数见江浙水涝有害秋成朕自八月一日避殿减膳思所以应天之实可令侍从台諌卿监郎官馆职䟽陈阙失及当今急务毋有所隠札送臣者右臣闻灾变之发率多縁类而起汉儒一一牵合则有附㑹不经之失然理之当者亦不可因噎废食而曲爲之说臣谨按汉书五行传云隂气胜故其罚常雨水伤百糓姦轨并作鲁庄公十一年秋大水董仲舒以爲鲁宋比年爲乗丘鄑之战百姓愁怨隂气盛故二国俱水厥后水灾皆归之兵兴民怨所致国家自数载以来兵民死于戎事肝脑涂地者不鲜父母妻子啼号之声未絶也陛下有兼爱南北之心而犷狡变诈干戈未可得而戢今水不润下江湖逆溢田畴沟浍与河渠连而爲一巳秀之禾不得而获下民嗸嗸未有生意官无积臧安得人人而饱之霖潦弥月势犹未巳隂气可谓盛矣陛下畏天爱民至诚恻怛明诏廷臣使之尽言尭舜之用心也臣愚以谓隂胜阳之沴夷狄闯于外姦轨蛰于内也今外之所以待夷狄者朝廷有潜筭小臣不敢轻议而区区愚虑窃恐季孙之忧不在颛臾臣入对之始及轮进故事皆以归正人爲忧継因晚召亦甞奏陈仰勤天问矣数旬以来渐巳萌芽臣幸因奉诏敢复详言向之爲美谈者皆曰中原遗黎望王师之来则箪食壷浆愿削左祍所以繦负而至又其思慕圣德之切者臣在江淮之间二年所闻殊异于是盖山东仍年旱蝗耕者无所得食故扶老携㓜南来偷生又开赵王世隆之徒聚衆攻剽彼国指名踪捕亦以荒歳故牵连亲戚相率来归其意盖欲王师恢复因得乗势横行逞其所欲上可以得官爵次可以得金帛子女不失归其故郷旣来之后大失素望更相叹恨而将帅所部又役使詈辱无以得其驩心去夏贾和仲以督府之令驱其孥累数万口冒暑而来絶海遇风巳葬鱼腹而妇人老穉数百同舟蒸郁相抟疾病枕借死者不暇瘗埋旣抵所屯虽计口给粟不能充饥愁怨之气上干隂阳之和实在于此𥘉到京口则掘山中草根以代𬞞茹数月之后三五成群掇拾弃菜败芦于市㕓之间其计无聊何以乆处此臣目击耳闻者如此其人之在山东皆有室庐南亩生生之具自若也今父子数口杂于方文之舎上雨旁风无以蔽障甚者寝处于泥淖之内以它人视之不可一朝居也虽使禽鸟岂不思归欲归无计则姦轨之谋不得巳而作今日诛甲明日诛乙必草芟兽狝然后巳况迩来北方巳有招纳之牓又有訹诱之人其党聚于江浙两城散于淮甸诸郡去帝城不逺亦复有之一唿相应特未艾也或曰叛者巳治是大不然譬之急湍奔流势必赴壑于其中间筑土以拒之终于冲轶撗溃而止耳臣之管见以谓其人赳赳可用大胜江浙所募若使人给家足无饥寒匮乏之患乐𥙷军籍之缺诚爲大利若其怀土不忘则冝优其归费送以舟楫使之踰淮而去则可以窒患于未萌施恩于不报怨气可弭天灾可消或曰纵之使去不若迁之别壤以离其党是又不然此辈捐生业弃坟墓逺来归我亦招诱者误之今迁之别壤居上者谁有仁民之心官又无以赡之客居穷处速其死尔是无罪而杀之也可不念哉当今隂盛之患在外者犹可随机而应在内者莫急于此盖浙西非盗贼窟穴虽流徙困殍必无弄兵之事臣私忧过计伏望圣鉴曲赐采择而区处之至于讥切时政毛举小事言而难行徒以沽名卖直则臣所不敢冒犯天威臣不胜战汗辞免中书舎人奏状今月二十五日准尚书省札子三省同奉圣旨除臣中书舎人日下供职者臣闻命震惊罔知所措窃以班登禁密选贵西垣不独掌行制书盖亦与闻时政惟媺才不至固陋庶継温纯之词必特操无所阿私乃振纠駮之职如臣者驽材何算䑕技易穷遇聦明睿智之君莫伸管见摄礼乐文章之事秖惧素餐屡叨称奖之荣常赐清间之燕坐文茵于帝所岂羡金莲来捷歩于日边特朌珍茗比因宣召面谕恩除甫尔半旬有兹异渥遭逢若此报称谓何自知短绠之不可汲深或谓积薪而后来居上满盈不戒颠越可忧伏望皇帝陛下俯矜蝼蚁之诚曲寝丝纶之命俾安愚分得允佥言所有恩命臣未敢祗受谨録奏闻伏候勑旨举自代奏状准令节文诸侍从官授讫三日内举官一贠自代者右臣伏覩左宣教郎太常博士兼权吏部郎官何称种学绩文蜚声俊域使之掌制必有可观臣实不如举以自代谨録奏闻伏候勑旨辞免奉使转官奏状右臣今月十五日准尚书省札子三省枢密院同奉圣旨洪某与转行一官臣闻命震惧不知所措伏念臣备数从班常虞尸素方邻国修好𥘉讲庆仪猥蒙选择予节以行万里徃来曽无𥙷报钖赐之物巳惭虚受又叨进秩深所不安凢人臣事君东西南北唯命之从况兵锋旣息道路无壅不应以奔走微劳便受赏典伏望圣慈追寝误恩使免讥议冒犯天威臣无任辞免除翰林学士奏状今月二十二日准尚书省札子三省同奉圣旨洪某可除翰林学士兼中书舎人日下供职臣闻命震惊罔知所措窃以北门典诰所出西掖命令所行秩清地密必得其人然后可以处如臣者学问浅陋议论阔踈掌制踰年巳试无取纠駮之职常恐旷瘝近者陛对伏蒙天语谕以翰长之除而又嘉其论事许令批敕臣误辱眷知方切悚惧敢期成命遂叨超拜内自循省代匮之乆𥘉乏寸长仍兼故官则怨隙日増必致颠踣伏望皇帝陛下兴怜驽蹇曲赐保全特寝异恩俾逃何谴举自代奏状今月一日准告授前件职准令节文诸侍从官授讫三日内举官一贠自代者臣伏覩左文林郎主管尚书户部架阁文字施元之学问该洽文采清新使居英俊之躔可备翰墨之选举以爲代实允公言盘洲文集卷第五十盘洲文集盘洲文集卷第五十一盘洲文集卷第五十一申省状二书五荆门军论茶事状某近巳条奏敷茶之弊而私忧过计又恐勘当不许以今年从便住卖之数立爲新额只申严法禁行下则使斯民不霑寛恤之实惠必不得巳权时之冝不致亏失经费又不重困民力使官民兼济则某有愚见伏望钧慈赦其狂瞽之罪某夲军见排造户籍再三与民户较量谓朝廷以寛恤爲政若以利害申明必降指挥不许违法均敷但恐客人遽失髙价故意遏絶不来致令夲军亏折歳额欲行申请乞给降茶引夲军自行劝诱上等税户依客人入纳官钱之数就军买引自徃隣近土产处収买堪好真茶以实价分均食用咸谓若得如此施行民戸自徃买茶免得虚费髙价亦爲民利某之狂愚欲望钧慈特赐减损荆门军歳额以其数每年径就提举司请引至夲军从长招诱客人或民户筭请只依元引収头子钱外更不别収勘合等钱俟至歳终本军以其钱买银赴提举司或鄂州緫领司交纳则于两县之民买引得茶之外每歳实减钱一万五千余贯此其爲利不鲜如蒙从某所请乞自绍兴二十九年爲始俟指挥到日若春季巳批发过客人钞引乞许理作今年之数仍乞下提举司于钞引上朱批系是荆门军筭请之引只得前来本军住卖以免侵紊他州歳额兼乞下提举司告示产茶去处除本军朱批钞引之外却不许别用客人他引批指前来本军以免搀夺给降引数于法钞引许留民间九年今旣本军人户自行买引却恐当年未必便能一一买茶欲乞本军毎年只是趂纳给到引价钱其住卖倒引乞随逐年多少申缴庶使公私两便如是向去户口繁盛比及承平商旅通行见得从便可以趂额则乞许以后守臣申明朝廷自依常法更不逐年给降又縁荆门小垒难得银子寻常贡赋多是担钱至荆南府买银今毎年至提举司请引及管押人纳银有㳂路脚乗等费若不立下些小縻费恐官司别无所出巧作名目因縁多取于民某面问民户欲令每斤増収五文省作縻费使用皆称情愿出备若于外官吏别行増添収取并乞计赃坐罪复解额申省状本军据军学进士张礼等一百二十九人陈状称夲军旧解额五人靖康元年范如圭任彦直髙敡田憣然扈夔同年发解范如圭见任利路提刑任彦直见任恭州监税顷因剧盗以荆门爲巢穴军治鞠爲荆棘人民死徙略尽至绍兴五年収复方以武臣作守驱除虎狼鸠合遗萌始有人烟至绍兴七年省部㑹问靖康元年终埸人数纽取立额其时夲军土人逃散未归知军胡修武不以儒生爲意只就军城据流寓陈天将供称靖康年有二百二十人终埸其年就江陵府附试遂以四十四人解发一人续后本军士人渐归却见解额人数异同遂于绍兴二十一年经转运司及夲军陈诉称在承平时夲军𥘉未曽及二百人终埸之数蒙追问陈天将供称系是应天府流寓人当来实不曽就荆门取应靖康年科埸盖是一时公吏且欲回报上司令天将妄乱供报所有夲军士人除建炎绍兴之𥘉两次无人取应外绍兴七年江陵府附试终埸七人解发一名至绍兴二十六年终埸四十六人亦只解发一名今来士子蒙朝廷养育作成垂三十年巳及承平人数縁本军去江陵一百八十里贫者乏于褁粮而㓜者父母不容逺去遂使每次不能尽徃附试致见人数不増只以一人备数乞行申明复额某遂取责到本军绍兴二十六年郷饮酒除疾患不赴人外有八十八人成礼并见今系籍学生共一百六人并㑹问到隣近州府体例江陵府以省记到靖康元年数系十人七分取一人绍兴七年终埸五十二人解发三人绍兴十七年终场一百六十六人解发十一人巳复旧额崃州靖康元年系八人取一人绍兴七年终埸二十人解发三人绍兴十四年终埸七十三人解发五人巳复旧额归州靖康元年系七人五分取一人绍兴四年终埸二十人解发三人绍兴十年终埸二十九人解发四人巳复旧额复州靖康元年系十二人取一人绍兴十年终埸五人解发一人绍兴二十六年终埸三十人解发三人某捡照本军公案有绍兴二十一年内取责到靖康元年发解人髙敡主簿供称当年终埸系是六十五人并见存郷贡进士丁庭瑞亦系靖康取应之人所供符同其陈天将供㐲妄报文状具在可考某切闻胡文定父子俱在荆门寄居故朱内翰之类逺来就学如朱内翰胡侍郎皆是荆门预荐登科所以荆门士人师授颇有渊源今旣解额顿窄又附试他郡惮逺不能尽行致令荐送数损无以激劝有阻逺方士人进修之意某又伏覩绍兴重修荐举法备载绍兴四年指挥縁淮南两路无靖康元年终埸之数只比附㤗州之数权立诸州解额每十三人解一人今湖北诸郡并是十五人以下解发一名不应荆门独以四十余人爲额显是多寡不均如江陵府只是慿据人吏省记立额本军见存靖康发解取应之人可验不诬巳将㑹到诸州府解发人数録白申纳礼部淮备取索照㑹讫谨具申尚书省伏望钧慈怜念逺方士人乞将绍兴二十九年科埸比附夲路隣近州军体例别赐详酌改立解额行下代上宰相书某鹿鹿么䯢至愚极陋踪迹草芥顾不足进陈于帝师大丞相之前侥觊观采之万一然伏自思念在熈丰时曽门跻身纶闱劝讲帝幄在政和时大门笼宇内之财爲天子侍臣不肖之孙隤其家声无可云者而天借之幸名絓官牒猥受化工之赐漕台钟官洊居部使者之属虽翘材大馆所以罗致英隽而蕞尔姓名得尘抜士之録亦十有七年某也佩山岳之施怀抄忽之报刻肌镂骨矢心自誓亦不敢輙处衆人之后退惟阳春播物无不蒙𬒳宠光吐葩飏荣动揺和风拱把之本根至于能䕃牛马柔条弱蔓亦能上凌青霄发生之功何能遽数士于斯时託身鑪锤朝泥涂而暮云汉造化之力与春等耳今欲轧滞思饰琐说抒憔悴可怜之情顾小巳区区之私夫何足以仰渎威尊窃念穷而唿天理所必致舍恩门而不进一辞则䑕肝虫臂何所自託耶重念某寅縁丗及饕窃禄仕虽裘冶之绪不敢废而材智驽下不能见颕滥巾王官庇身大邑罢精耗神日惧奉职捄过不给蓬徙尘走幸终瓜戍得逭万坐之罪而孥累猥衆退无负郭上腴可以耘耔代禄仰首揺尾希笔端膏泽庶几复寻故歩少逃州县之劳以免沟壑之填仰惟某官天命隆㨂爲时宗臣衅甲归马泰山四维功业卓伟固巳镂景钟书金匮非某趢趗所能铺张梗槪厥今太平无象物物遂性动植飞潜鼓舞覆焘之间遐迩耄穉共壤而击岂门墻贱士不能泽吻一鸣自求斗升之水是敢犯严肆言以累埏埴冒触等威某下情不胜战灼待命之至代上前执政书某仰惟圣天子奋干刚旋太阿尺一招贤慨乎如不及并谋兼智以济登解絃上治自台鼎侍橐諌官御史台郎儒馆无有大小楹然一新鸿仪鹭序皆乙亥前斡弃沉沦之耆杰外而价藩近镇亦暂屈旧老敷和苏枯刬磢淄粃然后入都卿相之位恭惟某官以硕德垂典刑以昌谟翼帷幄简于细旃烨于汗简旧矣蝇营丑正积年居东天日清明人人詹冀霖雨寄足方面寔储巖石之望冝告舎人趣治相国装行即召矣某材品凢下无尺寸瘉人低佪壁壒星终其二视王公大人如参辰丽天可望而不可亲又安有觌颜色之温侍謦欬之重者乎窃谓合下郷者西府遂持国秉则阳春膏泽可以穷垓匝宇而槐府潭潭某也虽欲下望尘之拜所不可得是合下昔者之用乃天下之幸某之不幸也访苏耽之仙迹上义帝之故城而某廼得与遐萌小吏企末光而承余泽是合下昔者之未用乃某之幸天下之不幸也今兹纶札鼎来使貂之𬒮相属归辅九五雍容槐枫之上退而谋国门墻尊严虽欲介郴阳之旣见复迩㤗阶戞戞乎其难哉侥幸合下抚封江右卓马少驻某餬口畨城距髙牙一衣带水幸之再来天也舍此时不干馆人望履幕非鄙则病是敢促橹絶湖趑趄舆皁下陈以觊鉅公一眄之荣若夫穆天縡经国体措天下㤗山之安则其规抚巳素定合下之胷府某一介愚瞀无以効渤海议曹之献至于白涸辙之状鸣负丞之贱又不敢墨笔操牍譊譊以溷稜威伏惟合下贳其罪而与其进焉干犯钧严某下情不胜战惧之至与朱舎人书某比获撰屦辱赐南迁诗一编一百有四首自曲江过曹溪抵东衡州凢三日垂二百里右手执帙左手持辔目注心存哦诵乎齿吻不知林峦之所歴嘤咔之度耳也昔屈大夫受䜛于楚长吟泽畔离骚章句上追诗雅然桀纣羿浇等事反复致详云霓悪草之讽尤伙后之废放者其冩悲寓懐之语必含怨刺虽韩退之爲时宗师桞子厚文映古今犹有双鸟训狐之诗宥蝮愬螭之文中书丈人以赡学伟辞爲甘泉望臣良笔嫓迁董大册落常扬逺徙曲江八变寒暑它人必忧怼亡聊日夜企而望归我公乃买园葺亭培薙自适一编之诗皆与诸郎快壻邦人之可语者投壷围棊登临所赋语工而意和格髙而辞乐无欎欎不平之气芽于中而发于外也其贤于人如是夫岂乆留此者耶某不肖不能窥见彷彿姑以所叹授圉人持归以献三省与虏帅仆散忠义书王抃来归伏奉缄诲反复曲折备见勤诚玩味再三不胜欣荷伏惟元帅丞相爲社稷之重臣兼将相之大任明良胥㑹言听计行生灵戚休系乎转眄皇帝仰奉两宫俯怜赤子感大国寻盟之意捐弃细故务在曲从誓书悉如来戒信使亦令启行歳输银绢见巳计置起发商州旧疆更不靳吝但以兹夏先归四郡继有渡淮之役今俟使命回程寝兵休士便行交割系虏之人即令有司刷㑹续当实告以遵严约无事繁辞歳律将周神明隂相跻民仁寿同享升平垂誉无穷天下幸甚三省与虏帅纥石列志宁书比布讯缄遂勤诲牍风埃匽薄审阃制之贤劳神明扶持喜天休之滋至念二仪以好生爲德盖百战者不祥之兵脩此齐盟出于𥘉议中因曲见或爲矛盾之言致此数年未讲衣裳之㑹兹聆嘉报不替旧欢仰卫社之大忠感睦邻之髙谊巳遵要束无复异同虽逺方有双鲤之书岂殚情素使两国若一家之子永戢仁私胆遡惟深敷云曷罄盘洲文集卷第五十一盘洲文集盘洲文集卷第五十二盘洲文集卷第五十二启十三首谢试中词学启追攀逸驾驽骀方困于奔驰推择遗材瓦砾幸逃于沙汰旣擢桂枝之秀更聮棣萼之华人以爲荣巳独甚媿甞谓昔人之学实期大道之明逺绍旁捜究圣哲行藏之藴博闻强识逹古今治乱之原未甞汲汲于功名宁复区区于文艺迨后丗设章程而取士故诸儒追时好以谋身略奥义以榛芜旣潢潦根源之失窥陈编而渔猎皆馥膏沾丐之余故穷经淹贯者或拙于文而摛藻遒丽者又短于学举由一律畴克两全愚贾操金遂见讥于书簏轻缣窘幅终莫擅于词宗分辔并驱滥觞滋乆惟昭代广捜贤之路有词科笼拔萃之才爲异时翰墨之储极一旦搢绅之盛是必撑肠拄腹该九丘八索之遗言出脇穿心骋三都二京之殊轨夫能偶古作者兹可爲时闻人如某者愚钝亡长迃踈甚陋材旣同于樗散性寔肖于枣昏自家君有去国之行故㓜歳失趋庭之训瞻云在望思学治之相传歴日弥长惧析薪之弗継杂绮𥜗而簉迹对缝掖以汗颜期自致于青霄遂力亲于黄卷然舌耕莫之有得而腹稾终亦无竒窥豹一班可笑管中之浅见食鸡千跖漫寻𥿄上之空言虽非倚门墻而诵韩庄之书抑亦处畎亩而乐尭舜之道落花点缀聊以自娱雌霓连蜷伊谁见赏怅荣名而尚邈虑素志之终违旣不能脱一行吏籍之劳将何以尉万里亲庭之望决科孔易徒枉事于彫虫作文不成殆何心于刻鹜遂捐旧业遽习殊科杨雄寕免于客嘲班固屡酬于賔戯甫临勍敌輙厠俊游戴縰垂缨于于焉而来矣抽毫进牍戞戞乎其难哉捜石室之旧闻拟玉堂之丕律成功曰颂惭周什之清风作器能铭媿郢歌之白雪记序不工于述事表章复拙于陈情方虞䑕技之巳穷岂意鴈行之并列获绍满籝之业遂逃饮墨之羞骤掇虚名敢自希于双壁尚遗季弟终有恧于三珠頋此叨逾由夫幸㑹兹盖伏遇相公中兴名相间出真儒国势旣尊増大吕九鼎之重台躔有烂应㤗阶六符之光虽伊吕之佐无以加彼萧曹之勋不足进当君子长育之盛丗推大臣教载之仁心遂致冥顽亦蒙甄採某敢不磨砻事业砥厉廉隅刻意读书愿入崔公之室铭肌报徳敢荒陆氏之庄知举直院给事受天英气名丗真儒追浑噩以还醇极内相代言之美竭忠嘉而论事振东台批敕之风懐推毂之仁心典扬衡之公选吞云梦者八九旣巳包荒取武成之二三未甞求备幸託枌榆之好漫成桃李之隂曽是冥顽亦蒙甄採叅政明堂梁栋清庙鼎彛遭圣主而上下交欣沛巨鱼之纵壑有忠臣而姦邪不起凛勐虎之在山伟然百丗之师卓尔万夫之望当长育之盛丗推教载之仁心遂致冥顽亦蒙甄採某敢不磨砻事业砥厉廉隅倾液漱芳庶足三冬之用骋妍抽秘或推一日之长誓殚犬马之诚少効珠环之报枢密明堂梁㨂清庙鼎彛伟然百丗之师卓尔万夫之望发谋右府頼曲逆之腹心将命遐方得月支之要领毎极招求之道曲怀推挽之心下同前谢勑局进书改官启丁年诺仕瞻上相之后尘甲令奏篇玷中都之显秩脱选调七阶之冗缀朝班八品之华受赏非常归恩有自切以䇿名委质期风穴之髙翔蹑级限年觉天梯之难上反故𥿄而沉迷州县之职怀漫刺则趑趄公卿之门然而玩岁居闲吏课鲜周于六考起家寡援荐书莫望于五章録録亡竒滔滔皆是书局素称于揵径士林咸指爲清蹊虽曰便今着爲律而䟽爲令不妨稽古诵其诗而读其书至积乆以成文复叨荣而更选欲重条章之出遂无资格之拘如某者袜线何长囊虽非颕假䕃始惭于髙士立身期企于醇儒乆勤陟岵之思常佩过庭之训斗南与对惟黄卷之圣贤江左相传有青箱之家丗偶殚薄技辄中异科幸结绶而登王畿免抗容而走俗状备贠公椽接武英游溢甫刑则除之𥘉无钩校之善取秦法之冝者莫知攗摭之因逮三尺之克终诚万分之何𥙷丝纶钖命旣仰拜于枫庭绅笏生辉若重登于桂借兹盖伏遇某官谋深挈国术妙取人王室中兴虽一木独成于大厦㤗阶相比欲衆星同拱于北辰方参术芝桂以自资故菅蒯丝麻而无弃遂令弱植亦预优恩某敢不益厉逺啚更坚特操狗马自度莫知酬报之方桃李不言尽託生成之赐谢除秘书省正字启约法三章𥘉乏刋修之善聚书四部遽叨是正之除仰拜恩私内深感惧切以乗槎问汉瞻东壁之文星结绶登畿列西崐之仙籍是称美职以待胜流盖将爲选用之阶故聊试校雠之事惟啚书之错乱从古以然而籖幐之散亡于今尤甚幸昌代求遗之旣广致积年着録以寖全多鲁论之二篇类皆纷糅脱酒诰之一简讵免断残豕亥相传银根未定克称厥任亦难其人如某者识智卑凢材资么䯢伏周孔之轨躅虽欲自强渐游夏之渊源其如弗及毎省䑕穷之技敢逃狗曲之嗤迺刻楮以偶成致吹竽而滥中脱州县一行之吏裁国家三尺之文奏篇方冒于殊㤙出綍复跻于华贯才非七歩巳无子墨之可称学媿五车政恐雌黄之妄下遂窃登瀛之美更増入洛之荣接武英躔偶棣华之同列覃思艺圃庶藜杖之分光自揆侥逾率归推择兹盖伏遇某官经邦道备致主勋髙巨舰济川独任维持之重大钧播物曲全造化之工若冨家兼积于膎胰故匠氏不遗于椳闑致兹琐质得簉清途某敢不克巳自脩铭心圗报朝廷旣正固无刘晏之忧书䇿在前遂毕李邕之愿台州通判回谢少卿启庀职鈆黄但索东方之米叨荣银艾来题仲举之舆敢借䕃于卿云庶免愆于官海共惟某官材髙百鸷名擅一䕫愽物洽闻学周公仲尼之道同工异曲有相如杨雄之风蚤济美于相门旋蜚英于仕路进陟冰㕔之直有嘉绵蕝之仪漱石枕流方丛祠之燕飬鸣玉曵履伫华贯以横翔某乆矣仰髙行将快覩未通名于记室巳拜拜于书邮引颈光尘譬草木君之味也服膺辝翰赠琼瑶我何报之贺朱提刑到任启伏审宠拜除书荣将使指方君行仁政务臻禁罔之寛欲下无冤民尤遴宪台之选佥言有惬刺部相欢恭惟某官象载垂光龙渊擢颕厉枕流之清节览翔仞之徳煇肃括洪深不言而备四时之气沈浸醲郁所着皆约六经之文礼𥘉荅于鸣驺望遂谐于侧席聊缨情于好爵即䇿足于要津开卷蓬丘下太一靑藜之杖题舆芝甸贰刺史银菟之符中台巳叹于郎潜间馆乃求于吏隠惟今淛部盖列帝畿緫一道三尺之权问七州六条之事畴咨明允来职平反出綍占星有赫光华之遣埋轮撰日式先畏爱之传靖民无取于禹刑居位巳奔于晋盗揽辔何乆赐环可期某趢趗小才倥侗晚出抗尘宦海𥘉无一日之长借䕃卿云幸有二天之託未能撰屦敢问典籖回钱签判启伏审光拜宸恩荣司郡画枉书邮之见及欣骑气之鼎来伏惟某官材智髙竒机神惊秀过庭有诗礼之学传家得忠孝之风乆借借于芳猷盍骎骎于膴仕暂緫六聮之政俯叅一幕之賔継踵相因固棠棣靑氊之旧信眉欲论称芙蓉緑水之游拔擢可期挽留宁乆某顷求𥙷外来簉治中聆德惟勤将亲仁于僚友効官有頼庶逃责于公家贺钱运使到任启伏审光奉制书宠将使指一言寤意载嘉前席之陈九式均财遴柬外台之寄佥谐胥庆刺部知归恭惟某官养气至刚知言有要清明内照考之皆有宫庭悃愊无华浑然不见圭角惟家传于忠孝冝丗济于功名方持熬波燥茗之权巳见揽辔登车之志厥今淛部实谓帝畿故绣衣计使之除即紫橐从臣之选比虚兹位始得其人欣出綍之占星闻埋轮之撰日一曰食二曰货旣知彊国之源流千斯仓万斯箱更頼𥙿民之方略行将饰擢夫岂淹回某握小才倥侗晚出抗尘宦海曽一日之无长借䕃卿云幸二天之有託贺李枢密启伏审显拜恩纶进持几柄当五百兴王之名丗光启丰功唯二三执政以便民畴咨硕德除音旣洽颂语允谐恭惟某官识䆳而明气刚以大宅英华于道祕漱芳润于词源殚见洽闻巳贯穿于今古独行特立不吐茹于刚柔掉鞅巍科振缨膴仕賛理官于听棘游省户而握兰乆陟都公式骞法从对温颜于青琐屡罄嘉猷承密㫖于黄枢益隆瓌望果奉丝纶之宠遂登帷幄之崇南北两朝方干戈之载戢东西二府冝文武以兼资更頼賛襄共跻晏粲某鴈塔缀年家之好麟台叨朝路之荣支郡庇身恱置邮之传命台阶矫首因笔墨以成文退惟賛喜之深罙切渎尊之惧贺吴运使除直祕阁启伏审光拜渥恩进都显职埋轮道上威方肃于外台出綍廷中荣遂跻于内阁十连相庆万口谓冝恭惟某官志度渊英宫庭髙嶷探坟丘之古训包川岳之灵晖絶后光前唯琢磨于道德弸中彪外不吐茹于刚柔蚤负逺猷益腾硕闻播弦歌于凫舄賛笔削于鸿枢论议喟然风流籍甚熬波燥茗见有司将明之材輓粟飞刍怀天下澄清之志旣信眉于善类冝絫足于姦朋计定心君知所取而知所予望髙肤使得其禄而得其名浸结上知式骞中祕有焕皇华之宠更隆刺部之权将朽贯于邦储晋楚之冨不可及也即翔缨于禁密管晏之功可复许乎某偶縳微官莫瞻崇仞速置邮而传命喜气惟深因笔墨以成文芜音是惧贺何中丞启伏审出綍枫庭振缨栢寺论諌皆夲仁义夙着丹青吐茹不以刚柔聿分白黒除音四逹佥允一同恭惟某官实大声宏材全能鉅穷草木多闻之观蹈诗书百家之言绣口锦心后学者有所统瑰意琦行诸大夫皆曰贤蚤得隽于巍科旋跻荣于拱着是正甞来于藜杖校雠乆对于芸籖六察奉公振山岳动揺之职一言献可当国家间暇之时即长谏垣有光从橐遇圣主和颜而纳诲故争臣造膝以伸辤天上麒麟来表康朝之瑞人中屈轶益髙指佞之名忠谠侃然功效卓尔迺峻笼街之宠遂隆专席之威风厉霜凝良药少资于利病云从雺滃巨川行頼于作舟某稍阔光尘欣闻成命聊驰诚于削牍敢废礼于司函贺执政正旦启林钟上生太蔟寔函鳯律之和摄提正于孟陬兹恊龙躔之纪惟棣通于庶物冝萃聚于多祥恭惟某官道贯孔门气吞楚泽侍言帝幙叅二三执政之班发藻儒林当五百生贤之运履端于始降福孔皆某偶缚微官阻趋崇仞遥想颂花之列敢修行李之仪贺两漕进职陞副使启伏审深知自结异宠鼎来内阁聮荣益邃云章之直中都改观更崇星节之称除目四驰欢心一律恭惟某官洪深置度茂粹凝姿学广闻多友古人于千载材全能鉅备和气于四时乆将漕于王圻浸豊财于国帑振黜否陟能之任得取赢散滞之方刺史问以六条威声孔肃天下号曰八俊望实具孚荐拜懋㤙亟跻显职仰使名之旣正知朝着之有光虽屈皇华尚頼木牛之助即持从橐共期金马之登某席庇偏州驰诚崇仞敢摭舆人之诵用尘执事之尊贺汤运使到任启伏审命传文陛宠陟计台第二千石之治平无臣出其右者緫十五州之飞輓有人然后充之刺部知归佥谐胥庆恭惟某官鳯麟嘉瑞川岳灵晖学渐稽古之源才负康朝之略自摘髭于上第旋䇿足于亨衢职业粹然声华籍甚江淮草木知剖符持节之名云海蓬莱寓磨椠怀鈆之直当近郡荐更于秕蠧故清朝遴柬于贤能旣千室之鸣弦果十行而赐札厥今淛部实古王畿惟绣衣使者之除即紫橐从臣之选占星岀綍争闻竹马之迎诹日登车有頼木牛之助考夏畴于八政振汉制于六条善类信眉姦朋落胆连城带邑问出入之钱谷几何足国𥙿民知取予则古今一也行将拔擢夫岂淹留某趢趗凡材倥侗晚出抗尘宦海𥘉无一日之长借䕃卿云幸有二天之託礼未伸于撰屦诚敢布于典籖盘洲文集卷第五十二盘洲文集盘洲文集卷第五十三盘洲文集卷第五十三启二十一首贺何枢密启伏审宠传鳯诏位陟鸿枢天子守在四夷方底修文之盛公辅间于两社允资同德之良帷幄有光绅緌相庆恭惟某官人伦仪表天下中庸尧醲舜薫絶翰墨之畦迳周情孔思酌道德之渊源乆歴通津荐居言责丹匦掌受书之柄绛驺扬清路之威志在击邪如鹰鹯之逐鸟雀事先去甚当豺狼安问狐狸辍自南台进登右省身享怀金之乐人歆执玉之荣简求兹得于真贤康济益隆于极治盖一国之慕巨室爲政不难惟三公上应台阶斯拱而竢某窃观除目偶抗尘容削牍倾心敢賛典籖之喜捉衿接武莫勤倒屣之迎与交代石监丞启伏审瞻天拜命暂违金马之班㳙日治装来佐银莵之政揺心比屋企踵前驺恭惟某官量赋登闳识该贯变振鲁叔复兴之学读黄童未见之书六翮髙飞三科连中酌渊源于道徳异乎绠短而汲深焕星斗之文章所谓芒寒而色正𥿄见洛阳之贵马惊兾北之空旣发颕于俊躔遂跻荣于华缀前主所是着爲律爰笔削于金科三人同行必有师乆范模于玉叶旋奉虎闱之宠共期鳌禁之游何挺特之英姿顾翶翔于半刺虽山登桐栢有仙迹之可寻而社接枌榆冝民情之素习政恐赐环之趣不成煖席之期某一别瑶林五迁缇籥词坛给札甞叨采菲之兼収郡垒题舆不意积薪而居上况甲族有亲莩之旧复周行依䕃樾之余逮兹糠粃之扬实頼瑾瑜之匿披承云迩欣㥦惟多更啬冲襟益丛嘉祉荅谢将仕投贽状讲闻隽誉愿挹令仪辱谦牧以光临贲牋函而下问虽成蝇误墨昔甞𬒳羽以先登而得鱼忘筌无复倾囷而罗进益媿琼瑶之报第荣锦缋之藏谢人投所业状比辱光临宠诒雅制抽琴命操讵知山水之音下笔成章有琼琚之报谢人惠生日诗状特勤都骑宠况佳篇牛斗不神媿名声之何有参辰相比覩光熖以非常退惟褒拂之私良积感藏之厚谢人恵生日诗状男子占熊罴之祥猥勤齿録美人赠锦绣之叚益贲身荣方下拜于缄封将永藏于巾衍贺胡提舶启伏审䟽荣细札拜职輶轩传声五岭之南讲德百僚之上恭惟某官轶材兼美逹识不群抱圭璧之琼华探简编之奥府乆居别驾深逺圗兹奋迅于星轺来典司于浪舶惟犀象珠玑之凑置使匪轻非山林川泽之饶输公有限必頼筭鞭之智自多航海之珍佥曰得人可以利国第恐注思于宣室靡容留憇于外台某夙仰光尘未亲謦咳岂期留落于此乃得帡幪之依敢寓意于书邮庶闻名于记室回广州罗通判启伏审受命监州治装隃领咸骧眉于英矩巳倾耳于先声伏惟某官学擅纷纶才夸典丽尝因野鵩而作赋复爲仙羊而拜官荐屈题舆不辝叱驭来康南海少烦别驾之功入拱北辰髙应列星之位某暂縁摄事将获承颜书记翩翩媿报章之不敏行迈靡靡愿旅食之益调贺饶州洪郎中启伏审眷深前席宠拜左符燕寝棠隂方画㦸新临于风月螺洲芝岭皆绣衣旧领之山川𥘉布教条逺聆讴颂恭惟某官书轻倚相识博胥臣超卓见闻束春秋之五传増多训故说离骚之一经网罗阙里之蝉嫣是正昌黎之鱼鲁沛然学问籍甚声名开天禄之陈编光分太一赐隃麋之佳墨文应列星迺持刺举之权常奉平反之筴卖劒正传于淮甸梦刀复至于江城召王褒而作诗将闻宣室见盖公而问治欲避正堂即有褒纶入叅禁橐某睽违之乆慕仰益深顷讲宗盟不弃它杨之谍兹叨河润尚稽维梓之恭歳事向阑郡章多暇愿谨鼎䄄之节益隆襟履之休贺肇庆刘守启伏审䟽荣象阙作镇龙藩瓜戍指期允恊东龟之吉棠隂留景巳传今绔之謡恭惟某官至德中庸大雅宏逹圭璧岂迷邦之寳楩柟推耸壑之材蚤驰问于朝端复承流于岭表扬仁风于赠扇来福遐萌沛甘雨以随车逺追前躅即闻异政遂下襃纶某甫间芝眉密叨樾䕃扬衡賔合莫瞻五马之尊寓意管城奚报双鱼之遗回郑德庆启伏审承荣鳯阙宣化龙藩时望允归风謡立振恭惟某官襟灵磊落智略髙明豫章呈耸壑之材大吕擅尊朝之器乆潜宦海连把州麾砚台方选于一钱锦石又歌于五绔鹿効祥而夹毂不坠家声犊务夲以卖刀益崇治行即闻襃召遂陟通阶某顷际英躔获亲清诲骧眉画㦸何因乐雾之披寓意短缄莫报郇云之赐回曽解元状鏖锋笔阵彼乌敢当我哉造牓文埸无能出其右者郷评允惬儒党有光先辈积思三都驰芬五领充牣简编之读优游翰墨之林文最善鸣白也诗固无敌言多实用谊之䇿岂略行瞻鴈塔之峥嵘指鹓行而腾翥肯迃逢掖见贲长牋某乆矣讲闻欣然谐际摄空泮水获闻掷地之声逺迹瀛洲莫快如墻之覩回侯解元状争锋笔阵日五色以齐驱造牓文闱心三星而着象声驰枌社喜动兰陔先辈韶濩谐音楩柟耸榦学周公仲尼之道特立独行有相如杨雄之风同工异曲不辍夜分之习素髙月旦之评果得隽于槐黄将䇿勲于芥紫章章鴈塔衮衮鹓行某旧矣知名跫然识面摄空未几𥘉非一卷之师掞藻肯临深媿双金之报回戴解元状争锋笔阵少陆机作赋之年造牓文闱冠王勃齐名之杰声驰里社喜动亲庭先軰囊颕有闻席重是似平时妙童子之作旣擅价于彫虫一日中有司之程果赏音于雌霓不负槐黄之举能収竹素之功唾手巍科致身荣路某乆钦警悟幸际清扬暂尔摄空弗𥙷撞钟之问恵然摛藻有惭报玖之章回傅解元状窃审席珍长圃副嘉诏之详延造牓外台占贤书而独歩它郷改观吾党垂光先辈赋丽孔门气劘屈垒果见旧氊之得不负短檠之勤出月脇以蜚声一枝可折振风翰而借便万里爲程某顷幸承颜欣闻中的遂迃方履见诒金薤之辝不腆报章有媿木桃之什代人谢郑漕举改官启賛赤侧三官之事浸及终更受皇华四牡之知顿増倍价感藏心石喜动背芒窃以鸟有鳯而兽有麟咸知爲瑞木在山而马在肆孰辨其良惟眞贤司藻鉴之公故后进得帡幪之託然锦心绣口者或有山川之险而蜡言栀貌者曷分珉玉之殊狐裘反衣而有之栢舟不遇亦多矣取人失之子羽何以得才草奏不如陈汤艰哉知巳谓予不信从古以然如某者马走质几鸡尸用小自保歳寒之质未髙月旦之评非韫匵以求沽何席珍而待聘徘徊九品几韩子之无归坎壈十年真释之之不调偶铜山之设属致菽水以奉亲刺史部州十三自惭黄绶城南去天尺五莫借丹梯𥘉无鸑鷟鹓雏之称安得蚍蜉蚁子之援岂期内举获厠下陈某官济美相门搴芳圣域专繍斧振威之任绍缁衣好贤之宜君子存心旣埋轮安问当路执事过听乃推毂有未其言何知桃李之隂近在瓜葛之末某敢不服膺吏道律己官箴巢寄一枝不作南飞之鹊印垂三组庶晞左顾之龟代承务郎谢梁侍郎举陞陟启曵𥚑求见偶志目而中眉剡牍受知遂鑚皮而出羽有识相庆无言可酬窃以国家崇紫橐之班三年使之延赏铨选厄绮𥜗之路五官然后陞朝巳离竹马之游真作土牛之钝歴仓氏庾氏之职至于再三合社郎庙郎之贠动以千百抗尘竟走于俗状累日未离于小官惟寸进之艰难曷丈量其长短黒头年少谁称饤座之梨白脚门生寕望迎霜之兎傥非论荐孰得甄升如某者蟠木弃材豨苓下品学未知于习是文不造于䌷竒良冶爲裘莫継槐花之举尚书给札空惭棣蕚之编猥以门资厠于仕版已分爲国舎虞比之伍见讥于封胡羯末之间敢希弊帚之千金自嗟驽马之十驾才不才各言其子方景行于芝兰㓜吾㓜以及之人遂兼収于葑菲宠踰意表喜溢颜行某官江左兴王之臣山东相国之种龙返郷而蛇得露首佐命以负覊鱼纵壑而鸿遇风乆论思而簮笔进人将加诸膝慕才而贵其身分浊泾清渭之源赏流水髙山之志何期刻画亦及盘跚某敢不刿目囊箱游心刀箧有丝麻无弃菅蒯仰戢谬恩投桃李报之琼瑶誓坚后効代徽州尉上太守启仕而求禄腰黄绶以遵期我独有天目朱轓而结想将承颜于旦暮敢问讯于寒温伏念性不逮中技惟每下乆焚膏而继晷非藏器以待时鲤退学诗恐坠过庭之训孔门用赋妄希入室之工屡踏槐花晚穿杨叶脱白丁而释硚齿黄甲以弹冠方尘九品之微复占百僚之厎一行作吏未伸北部之威三釡及亲独喜南陔之养问津兹始匄庇甚优恭惟某官识冠伦魁学穷渊奥珠藏璧韫旷千载而流光鲲化鹏飞抟万里而直上未登金马聊佩铜鱼惟大贤无所不容故小人恃以不恐帡幪有頼捶楚可逃敢不律巳官箴游心吏道牛刀而割鸡未用敢追颜籕之风鹗荐而累鸷不如尚兾孔融之鉴又迎新守赵监丞启紫禁䟽恩荣佩左符之重朱轓戒道聿严前弩之迎老稚知归封圻改观凡叨属吏倍激欢悰恭惟某官川岳灵晖鳯麟嘉瑞出神明之贵胄负标的之清规德备忱恂独乐东平之善学该贯变尽读河间之书蚤掇巍科浸跻膴仕自典尚方之职益宏大雅之休肆外闳中论议冠诸宗室光前絶后名声显于朝廷暂违金马之班荐绾银莵之寄治装伊始流化有期幸此冨州得依慈父虽叔度之来何暮式伫袴𥜗胡陆君之去不留弟光衣佩使㓜女复兴于孝行岂小人敢致于私情逺绍昔贤政在今日恐棠隂之未乆即芝检之鼎来某趢趗凡姿倥侗晚出赋䑕穷之短技守狗曲之浅闻屡踏槐花偶穿桞叶𥘉占百僚之厎未闲三尺之从仰恃帡幪庶逃棰楚信眉自庆将逢流水之知引领方勤伫快青天之覩代斋长见新教官启仰如北斗夙装蹈景之怀志在髙山将遇知音之听敢修尺楮庸布寸心伏念某胄本单平禀非竒卓夏弦春诵空坐对于短檠朝虀暮塩几悲歌于长铗遡闽川而泛梗乐鄱水以采芹滥陪讲说之俦蔑有切磋之善中焉行役逖矣滞留复寻仲蔚之居巳失邯郸之歩处斋房之前列曷足长人直横舎之攸司猥令代匮方趂槐黄之举妄希芥紫之荣欣哲匠之鼎来兾顽资之速肖大衍挂一庶穷牺画以东归宵雅肄三或俟鹿鸣而西笑夫何侥倖有此际遭恭惟某官学博五车文兼千彚燕之角荆之干独擅美材汤作濩舜作韶冝荐清庙屡鼓词闱之气益驰艺圃之名惊大器之晚成快景星之争覩广庭首唱诸老先生未能言便坐口谈当时弟子有所记三叹坐氊之冷乆期朝席之重即有褒纶入跻华缀遂衮衮青云之上岂綘帐之间尚容负笈而前少遂撞钟之叩某自鞭十驾愿反三隅问铸金得铸人巳获求师之益若食鸡必食跖终収善学之功代董承事以百二歳得官谢县令启盘洲文集卷第五十三盘洲文集盘洲文集卷第五十四盘洲文集卷第五十四启二十六首代广东帅属谢帅启问津黄木之湾甫窥宦海窜籍红莲之府仰泛恩波即尸素以怀忧敢杀青而通谢伏念某禀生椎鲁探道艰难拜千佛之经莫能趾美聮五星之集有媿齐称学书旣巳不成爲器遂同无用滥尘官簿空积歳躔因定省于亲闱遂徘徊于炎峤叹庸材之墻面筮膴仕以灰心临渊羡鱼𥘉觊丛祠之末秩乞浆得酒乃叨戎幕之下陈徒诵过庭之诗未闲作吏之事无片长可胜任使奈狭见不足激卬非頼包容难逃汰斥恭惟某官雕龙传学雌霓垂光蜚妙誉于簮绅𥙷嘉谋于帷幄课先抚字聿髙使竹之分志在澄清克受皇华之遣荐佩十连之寄歴提五管之封里咏涂歌巳洽袴𥜗之乐山行海宿寂无枹鼓之鸣冝钖诏纶入持从橐岂令贱子乆託余辉某率尔弹冠欣然望履见父之执方自跃于鑪锤御衆以寛愿少私于辔䇿代髙要丞上郑守启餬口四方妄发弹冠之请庇身大邑叨居渉笔之官正结想于髙牙輙露情于小牍伏念某学𥘉茅塞识遂枣昏语寕反于三隅能不名于一艺白驹过隙虽抱子以何知黄金满籝在传家而有忝亦尝诺仕才得奉祠方九重天逺念于泽南故万户县皆爲之立贰首令摄事未通爲政之经足以送穷不胜负公之媿趑趄欲进瘝旷是忧仰庇卿云岂无道地此盖某官鹏图击海鹤瑞鸣臯独钟乔岳之晖共推清庙之器荐都显职大播休声瑞旣恊于梦刀仁即扬于赠扇葱葱王者之气夙重潜藩廪廪君子之风聿追显祖惟陂量兼容于弱吏庶鲰生得视于聋丞某整楫非遥执鞭可兾自思牛马之走无所取材甫亲鴈鹜之行敢不尽力代封州签判谢帅启餬口遐方妄发弹冠之请庇身近郡叨爲入幕之賔仰戢厚恩敢通小牍伏念某学𥘉茅塞识遂枣昏语寕反于三隅材不名于一艺白驹过隙虽抱子以何知黄金满籝在传家而有忝亦尝卜仕才得奉祠顷辱外台俾丞大邑偶黄茅之感瘴致行李以愆期仰惟元老之尊获遇丈人之行进瞻歩武幸披雾于公曲赐齿牙遂回春于寒谷殆类塞翁之失马自惊龙伯之得鳌惟有感铭莫知论报此盖某官包罗间气贯综多闻闚紫闼之荣途賛黄枢之密议始居辅郡无庶民愁恨之声曁拥使轺有天下澄清之志遂临八桂即咏两𡵨旋出綍于西垣迺建麾于东广寛勐相济蔑怀市虎之疑剖决如流不事渊鱼之察俯怜穷蹇遂致侥逾不䖍畏简书力鞭驽钝量长校短虽无尺寸之能抱公㓕私或觊㳙埃之効代谢吏部李侍郎启把麾五领巳销西道之声出綍九重复玷东偏之寄装怀増惧揣分知归伏念某业守青箱用惭赤箭卖刀买犊荐辜铜虎之分輓粟飞刍未逹木牛之运牧人乆矣奏课缺然恐获戾于备贠忽拜恩而更治仍跻延阁併宠衰踪此日集衙无闻名之龙户它时报政空贻辱于羊仙侥倖如斯吹嘘有自此盖某官量侔山薮识藴蓍龟蚤知借稻之文独冨粲花之论主刑仁恕议者谓过于张典选清平人曰后有卢李夙怀推輓共頼主盟惟曲赐于品题致连叨于任使某自阔星躔之覩屡惊斗柄之移歃水易心益厉吴公之操薄征踈目仰师韩子之言宫使梁尚书启某官生逢庆㑹誉满华涂有烛照龟卜之明兼地负海涵之量得刘晏之取予任萧公之转输足用地官斗筲之徒何算也伸威天府铢两之姦皆知之蚤聮职于寳储暂均休于珍馆独司推輓共頼主盟载惟䑕技之穷夙受鹗书之荐传之羽翼赐以齿牙独私华衮之荣猥遇髙山之听致叨任使尽出吹嘘某敢不拔薤抑强酌泉厉操可継宋璟卢奂伏仰前芳失之子羽宰予益慙厚遇福州张侍郎启某官量赋登闳识周贯变味道腴于七略包文体于百家曲台髙稷嗣之除起部簉郎潜之列益崇昼接叠庆歳迁内舞舜干仰仁天而簮笔出怀苏印洽惠露以随车积有功名着于中外撞牙桂管尝复借于冦君徙节闽川歌晚来之贾父自頋散樗之质夙游栖鳯之林惟接武之好尤深故推毂之言益过致叨推择有辱品题某心系重阶诚殚小牍凖程前哲欲厉操于贪泉寤寐清规庶免愆于官海回李恵州启伏审怀章去国式临瓜戍之期森㦸专城将决棠隂之讼遐萌相语慈父斯来㐲惟某官德宇粹温风规髙劭蚤擢奉常之第冝居着作之庭旣荏苒于歳年尚栖迟于簿领以名字而典郡允得循良有方略以爲民自然冨庶治行聿追于召杜欢声将轶于罗浮某顷接班聮浸睽颜采方喜戒途之报巳勤削牍之音书细十行即逺朌于襃诏河润九里犹少借于余波问李䖍州启把麾五领巳销西道之声出綍九重复玷东偏之寄甫恭朝夕遥问寒温某官学冨家传言推世则自奉专城之计遂深当宁之知刺史省以六条夙称桂海天下号曰八俊益振荆湘来司章贡之权兼用黄韩之化纪纲大举讴颂载腾爲官乎爲私乎变贪残于一问行山者行泽者熄椎剽之群惊治巳䟽于御屏宠将持于从橐某受材甚下任职无长方轸虑于谴何忽冒荣于推择退惟侥倖端出品题念平生云雾之披独彼此参辰之阔虽烹鱼狎至有踰从事之贤而覩鳯后期未降君子之见每遡洄而结想空蹈景以兴怀比获守于郡封迺密切于邻寳相依脣齿愿投分于兰金敢布腹心幸摅诚于药石谢温南劒启把麾五领巳销西道之声出綍九重复玷东偏之寄頋薄材而知惧枉荣问以増惭此盖某官学博书仓识穷理窟蚤擢奉常之第旋陪中袐之游武成之䇿二三尽雠譌谬犍爲之磬十六能考异同巳垂上于云霄迺逺分于符竹物华天寳神龙潜合劒之津里咏涂歌黄犊化佩刀之俗夙保歳寒之契独私月旦之评遂致迃踈猥叨推择某睽离乆矣瞻遡眷然书记翩翩若髙谈之对靣故人恋恋兾清诲以倾心回陆全州启朽质叨荣巳佩五羊之印髙情賛喜复贻双鲤之书谦谦仰君子之风恋恋深故人之意某官机云家丗召杜材猷燕寝清香寂棠隂之少事蛮溪豪族无薤夲之可除当翺翔金马之间岂留滞银莵之乆某驰心英矩引脰崇墉逺矣嗣音頋琼瑶之何报使之免戾幸药石之不忘回蔡学士贺生日启侵㝷晚景知牛斗之不神焕烂彫章仰参辰之相比倍戢深仁之眷益増𥘉度之光恭惟某官瑞企清明气涵刚大表表出尘之逸韵英英秀世之芳规隐帙奥篇读黄香之未见鸿词丽藻称王翰之可珍乆肆志于林泉自怡情于风月夙藴爱人之徳独存介寿之心俯爲𥘉生欲其难老一言假借或松栢之后彫十袭祕藏頋琼瑶之匪报回湖南韩緫管状五领作藩巳销声于西道九重钖命遂更治于东偏惟记室之未通迺书邮之先及某官识探李法名擅花卿国士无双有登坛之鼻祖一人当百多战野之肤公轻裘乆抚于龙川精甲暂屯于鄂渚頋惟緜薄方媿叨逾操笔腼然莫报翩翩之问接辝逺甚空深耿耿之思回知州恵生日诗状定三百六旬之暦㑹遇生朝知四十九年之非侵㝷晚景曲荷松侨之祝光垂李杜之文㐲惟某官抚字知名中和兴咏听讼美甘棠之憇劝耕传𡵨麦之歌性不违仁语皆扬善其诗孔硕寿欲俾之炽昌何德以堪荣但深于藏去回赵新州状窃审彯缨西笑小迟象阙之行理橐东来暂摄鱼符之事先勤荣讯足见髙情伏以某官名擅宗英才推国器九流索隐能读河间之书千佛聮芳同射平津之䇿蚤传诺仕巳歴专城置任棠之盂清哉若水赠袁宏之扇仁者冝风行将击柝之闻犹限盍簮之阻回广西帐干状半年怀旧常望岫以驰心千里寄声若飞谈而对面深铭永好冞激私情某官韵秀朱霞才淹緑水传幕中之辩是谓能官流地上之钱共推善计念斯逺别失我良朋枉兼牍之鳞鳞媿报章之草草回潮州沈通判状窃审拜恩中禁賛治偏城枉云翰以见诒传星屏之甫至某官聮横许郭方驾曹刘蚤擅价于俊躔乆韬光于仕路居展骥之任寄寔重于监州诵训鳄之文功正烦于康海念闻名之有素曽㑹面之未能不腆报章奚酬雅眷回郁林知州状睽阔清谈屡阅飞葭之变周旋雅好逺承裁楮之临某官飬气浑雄存心抚字此时襃诏赐黄霸以兼金它日归舟载陆君之一石念披瞻之未再徒结约以弥深回周贵州谢到任状窃审承流镡水旣拜鱼书摄事贵川巳怀犀印某官风仪清整器局沉深歌麦两歧前乎旣闻耳矣抜薤一本今者复尽心焉即有襃纶入登华缀曲枉翩翩之遗第惭草草之酬回赵贺州谢任满状窃审解龟古郡鞭鳯亨衢曲垂问讯之勤益佩论交之厚某官材推标的学载夲原比及三年巳见与求之政紞如五鼓不胜挽邓之情名巳列于御屏荣即跻于省闼邈尔承颜之便怅然引脰之私回范緫干状窃审流恩云阙列属星台巳恊吉于戍瓜遂寄声于行李某官风仪秀峙器宇渊深有家学之相传更吏材之是似足兵重镇吐计画于幕中退食私闳奉皇华之膝下増益过庭之诲轩腾当路之知念昔桂林寔望莲府睽离旣乆瞻遡靡忘情非鹿鹿之交礼重鳞鳞之贶回汪经干谢举削状征茅引类实採公言摛藻鸣谦难当私谢某官渊源赋学通敏呈材乆賛外台又屈红莲之佐尚淹小选未髙碧落之飞寳虽识于照车言媿轻于推毂曲承荣讯深戢勤情回石县尉状窃审青钱中选黄绶荣归喜动亲闱光生里闬某官识探理窟学冨词源广陛胪传共仰鵾鹏之化遐方诺仕难淹骐骥之驰益载休声遂阶要路未皇賛喜巳辱贻缄回封州教授状窃审瓜时蠲吉芹泮恢文枉兼牍以见诒佩髙情之良厚㐲惟某官学能日益辝不雷同早聮千佛之名巳得群公之誉当圣主大崇儒术故逺方皆置学官坐綘帐以谈经少烦模范登金门而奉诏即见羽仪怀雅论以倾驰媿报章之崖略回郑徳庆启窃审治声夙着靡俟造朝吉语载驰复欣典郡方一麾之宣布冝千里以讴唫某官西都循吏之孙元祐名臣之丗论议共推于魁垒典刑可见于老成未摅经国之材独纪牧人之効向来剖竹乃先帝之潜藩今日憇棠又吾君之旧邸惟两城之相接在五领以称雄必有异能遂看襃渥某班荆未几纡轸巳深声迹相闻斯不踰于数驿简书可畏尚有頼于余波回陈英州状比承谦诲欲得剡章寔循三尺之文重屈双函之礼某官彰名鴈塔铲采蓝田麦秀两𡵨巳蔼闻于善政河润九里更密借于余波将满秩以趋朝遂正名于典郡难虚爵里之辱漫备铨曹之湏岂题拂之敢云盖扶揺之可俟回浔州知州状逺踰五领荣把一麾得之流闻无不称颂某官包渊深之度负超卓之材旣问政于盖公欲追踪于召父沛随车之甘雨惠爱无私扬赠扇之仁风芬芳大播行当简拔夫岂淹徊念乆讲于英声曽未陪于雅论顷传得郡将期王事之同偶玷移藩遂有邻封之隔聊通柔削莫报珍题盘洲文集卷第五十四盘洲文集盘洲文集卷第五十五盘洲文集卷第五十五启二十五首贺广西向运使启伏审岀纶内阙乗传外台腾八使之风声威行荆渚指二天之星次光烛桂林朝野佥谐江山改观某官韬藏逺业充牣多闻才握随和擅当今之竒寳声谐韶濩传上古之雅音饱说吏师独优才具政尝喧于歌袴名屡振于埋轮尚迟金马之游复领木牛之寄用知取予维岀入钱谷几何志在澄清岂奉行文书而已寕容煖席即见赐环某夙缀末交浸睽英范偶剖竹有善邻之頼更扬糠深前事之惭敷祍论心徒起仰髙之恨裁缄冩抱莫酬问讯之勤囬刘肇庆启㐲审瓜时而徃怀印绶以临州糓旦于差拥车而夹道厥𥘉班録咸有讴吟伏惟某官学考圣贤望尊耆旧试吏见慈祥之政济时怀超卓之材岀鱼契于九重镇龙藩之千里昔𥜗今绔巳腾蜀郡之謡右粥左餐可遂蔡人之乐行将促召夫岂乆留某近枉髙轩遂承英范唯邻是卜幸借润于灵河无言不醻聊嗣音于芳牍贺胡提舶交割启伏审戴星叱驭㳙日视章咸属耳于前驺独骧眉于英矩伏惟某官居今行古肆外闳中裂芰制于尘埃乆脐膴仕分苕溪之风月屡賛名藩逺将五岭之权尽斡万商之货允谓济时之彦斯多航海之珍即恐赐环岂容暖席某自聆显綍尝贡柔缄喜闻持节而来时乃把麾之幸万事不理待伯始而可知一坐尽倾传孟公之将至更期冲啬式副瞻翘贺余䖍州启伏审䟽㤙中禁作镇雄藩城郭重来指繍衣之理所儿童相记骑竹马于道周初布教条侧聆讴颂恭惟某官圭璋寳器𣏌梓良材家学相传无歆向异同之论儒名夙就少甘竒显赫之年复掉鞅于巍科浸着鞭于要路台纲大振独髙屈轶之名郎位有光尝拜隃䴢之赐迺驻车于章贡革珥笔于筠袁巳见澄清复将漕輓方簉鹓而奉计又分虎以牧人所至移风不事缝𥚑之䇿自公退食更多戯采之荣旣乆习于民情冝易臻于治效即颁纶綍归侍冕旒某偶玷郡麾获依邻烛号五云体虽屡枉郇公之书封万户侯恨未识荆州之面贺沈提点启伏审荣钖天书宠持星节立九府之圜法乆访能臣专三官于上林外兼数路邸音旣洽时望攸归恭惟某官英伟赋才渊闳置度糟粕不胶于𥿄上宫商皆起于笔端鞅掌鱼符有淮人之孺慕规恢骊驾无汉士之色饥益懋简知果膺显擢广揽辔登车之寄揔冶镕炊炭之司权子母之重轻少烦心计接夔龙之歩武即听履声某自阔台躔屡移斗柄皇华甚逺旅进退以未能䕃樾焉依大谴何而或免囬陆提举启荣拜明恩进膺襃擢一麾岀守辍近郡之股肱四牡载驰寄外台之耳目邮音甫曁佥诵相欢恭惟某官德粹珩璜学该竹帛云间烜赫追入洛之清芬岭表﨑岖偃说佗之雄辩自结冕旒之眷见称簮绂之英乆籍籍于仕途将骎骎于禁路朝廷深知治行连付虎符原隰逺有光华暂烦龙节即仰北溟之击岂爲南越之留某幸缀亲莩遂依䕃樾方扪襟而自喜将听履之有期牒诉喧嚣不敏寒温之问山川跋渉愿言䄄匕之调囬邓漳州启拜㤙丹扆宣化黄堂方増重于郡符巳分辉于邻烛某官受材卓伟函器宏深蚤发䇿于儒科旋濯缨于朝路连得三刀之梦尚烦双㦸之临雪白兰薫独廉清之名显风行草偃即岂弟以政成行遂陟明岂容歛惠某屡通声问未际色辝顷接鳯毛斯见义方之训逺勤鴈足益知谦德之光囬窦贺州启显差糓旦荣憩棠隂凡千里之提封皆一词而咏德某官聮珠传业片玉呈材力睎青史之贤荐拜朱轮之宠马如羊而金如粟清节素传刀买犊而劒买牛遐萌丕变即看襃渥入簉要班某乆阔髙标每怀余论借寳邻之润幸击柝以相闻佩谦德之光媿濡毫之不腆囬徐通判状承荣北阙受任南州笃雅眷以相先饰珎幐而见及某官轶材耀颕盛徳照隣蚤驰黄绢之辝乆载素丝之节饯清横浦谓尽展于鹏图賛治三城又少烦于骥足即闻改命岂复逺来念平昔之揺心独差池于㑹面偶分使竹喜传半刺之贤尚隔戍瓜恨失同寮之便回李恵州状窃审抚柔名郡靡辝南峤之行差择良辰巳恊东龟之吉某官学充素藴誉蔼清芬法任棠水薤之言略黄覇米盐之细丰湖足乐頋何羡于谿堂法坐见思遂入翔于禁琐少看游刃以俟追锋某密迩门䦨无繇谈亭瓜相接幸分余烛之光行李洊临有媿双金之报囬权梅州状比以偏城阙守佥议择人果得循良徃甦凋瘵辱华缄之见及知善政之有爲欲朘供亿之湏旣能身率不竞追科之考更在力行囬南安知军状声闻击柝如脣齿之相依情重财缄见肺肝之相示弥戢能谦之徳第増不敏之惭伏惟某官风规闿明德宇宏逹夙着素丝之节遂居画㦸之荣比屋争传有去蝗之异政长城自卫却聚蚁之妖氛即听襃嘉进班清切某揺心虽乆识面未能方啇律之告穷冀黄堂之善葆囬刘通判状窃审拜恩象阙诺仕羊城共夸别驾之贤巳作着鞭之计某官材猷奋发襟韫粹醇早佽画于外台即飏芬于华辙歌功康海烦骥足之一来得志摩空看鳯翰之横絶虽平时阔半面之雅在难兄契同心之交何幸爲邦遂将聮事逺勤芳讯媿不腆于报章时迓薄寒兾自頥于旅食贺田提刑启伏审宠拜恩纶荣将使指上方任德务臻禁网之寛官必择贤尢重宪台之选英尘所曁佥论相欣某官奎壁孕灵淄渑纳度蚤䇿勋于鴈塔即接武于鹓行六察去邪仁约张敢言之胆四知厉操阳城劳抚字之心爰奉真祠少休故里忽贑卒哀兇而舋作虽郡僚避难以宵奔独追慿轼之风髙岀投机之计聚䲔鲵于孤垒不使横行庇簮笏之名家尽皆寕处旋致灵旗之集弗稽䔥斧之诛迄能脱离于妖氛信有护持之神物偃先声于桂筦逺应二星迎异数于枫宸行跻两禁某离群之阔蹈景巳深偶左契之託邻将渐余润幸繍衣之假道即际清标慿竿牍以摅情兾鼎䄄之垂意谢陈经略启垂弧纪且惭学易之无闻削牍铸辝辱过情之善祝雅怀借重陋质生辉恭惟某官耸壑呈材照隣藴德贯鲁壁邺家之读播函京㶚岸之工八俊乗轺应景星于髙汉十连植纛洽惠露于遐萌少借银莵即班玉笋夙厚合符之好曲私踰衮之襃记轸生𥘉礼踰望外俾尔黄发欲三寿之作朋遗我緑琴頋双金之何报囬南恩权州状窃审龟筮告犹鱼符摄事染华缄而见遗知𥘉政之甚休某官心术䟽通吏材英发盘错迺彰于利器委蛇见咏于素丝种韭一畦雅有泽民之志鸣絃千室共推典郡之能少借剸裁以看润饰頋分携之未几在翘遡以弥深愿寳生经遂跻荣次囬袁敎授状窃审拜㤙帝宇分职教官枉汗竹以甚勤知徃瓜之巳及某官学称经笥誉振儒林绛帐垂堂将应撞钟之问襃衣匝序可无鸣鼔之攻即对言纶遂荣朝黻幸从容之有便兾跋履之自頥囬德庆通判状受任题舆㳙辰视篆提封千里讲徳一词某官量赋沉深材推敏妙尝割鸡而小试聊展骥而逺来风月平分巳翺翔于半刺云霄阔歩即腾跃于髙衢方念语离遂勤遣讯尚阔从容之便第増翘伫之思贺林尚书启伏审宠拜耀章进都荣次天官其属六十乆虚常伯之尊武王有臣三千孰岀鉅公之右丝纶所布簮绂谓冝恭惟某官学冨盈科量深韬丗追风枚贾能纬典以敷华发采随和蚤席珍而待聘歴芹宫而假道陟栢寺以尊朝旣接武于夔龙之间遂垂光于虹蜺之上台纲克正时髙三院之威諌草必焚名重七人之长妙简巳隆于蠖濩祥辉迺烛于文昌望峻官仪上星辰而听履私无賔谒指风月以飞谈即践台槐共宁邦夲某庀官有守賛喜无因体号五云屡枉鸣谦之诲侯封万户未降快覩之心贺张洪州启岀纶中禁换节大邦賔客鼎来屡下凝尘之榻山川改观一新卷雨之帘闻视篆以敷和輙襞牋而賛喜恭惟某官楩柟耸壑奎壁垂芒和朴随珠蚤席珍而待聘潘江陆海能授简以骋妍若时题品之公自奋功名之㑹持贰卿之紫橐承密㫖于黄枢备殚献纳之忠欲试藩宣之寄紞如五鼓遂諠吴郡之謡愿借一年乆歛桂林之恵莫府旣移于闽峤正堂曽问于盖公眷益简于帝心任复隆于方面令行数月巳慰八州之人色比三台即迎一札之召某自续貂于曩日不对麈者六秋承乏连疆迺借瓜畴之润指期就道庶披棠舎之隂商节凄其髙牙乐只兾鼎䄄之勿爽副簮绂之具瞻贺吕桂州启列职蓬丘揔戎桂筦逺人相语潜销佩犊之风舆诵攸归共起骖鸾之咏吉谐刚日欢动隣封共惟某官识妙伦魁材髙肯綮种学逺穷于丘索吐辞皆中于宫商恵露霑濡最讴唫于名郡华星煇赫耸风采于外台方清朝乆戢于干戈故重镇分屯于介胄足食政劳于心计列城咸粛于指撝逺勤颇牧之谋难屈管䔥之寄遂班内阁来填南垂莫府雄开𥘉笑谈而缓带居甿安作不愁叹于无𥜗即迓赐环未容煖席某情深引脰愿鬲承颜扬秕居前旣自惭于陈迹灌瓜甚羙遂有頼于余波贺张福州启名简帝心任隆方面髙牙大纛最九牧以横飞缓带轻裘挹三山而坐嘨政新视篆喜浃提封恭惟某官嵩岱禀晖淄渑纳度材髙盘错擅多多益办之称节贯险夷玩蹇蹇匪躬之象㴆骞华贯茂着韪功足用版曹妙斡货泉之柄耘强圭甸稀闻抱鼓之鸣旣昼接之益章宜歳迁而咸允书殿极儒绅之贵斋坛分将钺之雄襄汉上流有頼长城之扞豫章大府乆喧慈父之謡拜宠自天揔戎易地惟闽粤东瓯之俗夲㑹稽南郊之疆迩今日之上都迺一时之重镇民其幸矣公实临之少烦统御之良即叶都俞之㑹某自暌巖电屡阅秋霜窃食海濒复借光于邻烛驰诚门仞敢賛喜于书邮愿言䄄鼎之调式副绅緌之望贺黄提刑启渥对纶言荣将使指上方任德务臻禁网之寛官必择贤尢重宪台之选驰声旧部耸望遐萌恭惟某官学探九丘文长三变黄钟大吕参嶰律以含和北斗㤗山偃儒绅而蹈景蚤接夔龙之武遂峩獬豸之冠自结深知式分逺寄乗轺乆任周五领之东西冝岸娄空踰诸公于前后人共期于紫橐命复卑以青氊虽平反大慰于群情岂献纳可遗于夙徳寕容席煖即以节趋某获保岁寒依云䕃承流千里巳逾请代之期借润二天尚有承颜之便愿言沖啬庸副瞻翘贺䖍州李太尉启窃审宠膺㤙綍荣把州麾籍甚威名洋然讴颂恭惟某官追踪细桞经武前茅结发从戎功屡先于勇爵执戈卫社忠益显于周庐提锐旅以鹰扬扫孤城之蚁聚智谋旣运氛祲遂空缓带轻裘少借蕃宣之重髙牙大纛即闻庆赏之行某讲服有年披瞻无日幸託寳隣之润聊通书驿之诚回董梧州状官海闻风恨差池于英矩州符接畛幸假借于余波方聆视篆之新巳枉挥毫之况伏惟某官干时良具耀颕逸才克全白璧之名乆厉素丝之节翔鸾集鳯驾前箓之美谈佩犊带牛革遐萌之旧染少烦游刃遂迓追锋念引领之空劳曽论心之未便弟坚邻好不腆报章盘洲文集卷弟五十五盘洲文集盘洲文集卷第五十六盘洲文集卷第五十六启一十二首贺施察院启宠膺制綍进陟宪台最天下之两轓卓然独歩迎日边之一节乆矣不闻夙儒旣升佥论相快恭惟某官体局方整襟灵壮坚璧韫珠藏蚤埋光于川岳鸿轩鳯举即荐瑞于朝廷方正笏于豸冠忽分麾于鱼契受釐宣室巳深贾传之思歛恵冨州果下陆君之诏青氊复得白简益严少烦明目张胆于鹓鹭之间行见聚精㑹神于槐枫之上某自睽巖电屡换星霜旅进退以无繇虚寒温而敢问贺陈帅生日启候明星于南极聿临见丙之期赋峻岳之声诗允恊生申之什祥开𥘉度颂溢维祺恭惟某官天上谪仙人中间气河目乃公侯之相泥涂无甲子之疑江左建旟良吏于是爲盛峤南揭节肤使其犹劣诸遂居方伯之尊式頼长城之扞宣室果思于贾传吴人难挽于邓侯在厥𥘉生必得其寿彼松栢四时之贯所谓经寒而知惟龟鹄千歳之殊斯可同日而语某情深贺厦礼鬲登门有酒如渑敢介遐年之祉若金作砺即看晋昼之荣贺吕緫领启荣拜制纶宠将使指聮华省户依乌瞻列宿之文足食屯营流马斡百城之运邮音所曁舆诵谓冝共惟某官超卓赋材沈深置度殖学得传家之妙飞谈驰惊座之名旣剖竹于雄藩遂埋轮于剧部以经润饰通儒称者三人有志澄清天下号曰八俊益隆瓌望密简眷知凡财用之在版圗式付民曹之寄给馈饷不絶粮道重分军政之权即迓节趋岂容席煖某仰髙有素快覩未降借䕃卿云方备贠于岭表贡诚子墨敢賛喜于门䦨贺黄提刑交割启兼程叱驭㳙吉佩章善类得所依归逺人无不忻颂某官咀华竹素擢干楩柟魁然见长者之风温其有君子之徳蚤耸乌台之望洊烦龙节之行五岭澄清𥘉祥刑于东表九重简注迺易地于西偏斯拜渥恩复临旧部夸郷上冢散金能洽于故人舆轿入疆持斧载瞻于肤使即闻严召归簉近班某自读制纶即飞庆牍庀官席䕃喜旣儛于眉端指日接辝情庶披于心曲贺广帅陈侍郎启伏审名简帝心任崈方靣轻裘合北乆传岘首之碑舆轿宅南来酌贪泉之井先声所偃公望逌归恭惟某官参轨前良垂模后进广庭髙歩仰三杰之飏芬要路横翔凌九臯而彻响诲方𫀆于槐市雠断简于蓬丘列星巳应放天文四壮暂烦于风力惟臯吕体觚圜之意故闽淛有圄空之隆秉笔赤墀记注爲千古之法蕝绵外野礼仪成十月之朝繇甘泉近侍之班作襄汉上流之镇自休间馆未塞舆言方谋帅临黄木之湾乃起公开红莲之府羊仙荐祉必须执糓而来龙户集衙当有憇棠之听上召则迩人留寔难某夙际光仪猥勤题拂鸣珂相踵深惭糠秕之扬胶柱不调所幸瑾瑜之匿偶滥移于左契度难竢于髙牙慿柔尺以揺情匄和襟之纳祐贺广漕郑郎中启伏审光奉帝俞粛将使指车茵所问来休黄木之湾印笥重开自是青氊之物积十年之遗爱踊列郡之先声恭惟某官徳湛量陂名驰艺圃雅雅黄钟之在英英白璧之辉山八俊拔竒特表絃歌之绩九重钖对遂荣铜竹之行入賛大农进符列宿赋皇华而隃领振漕事以𥙿民自奉计而歴它官忽拜㤙而临旧部虽木牛流马之陈迹较然可㝷岂云龙神虎之通闺阙而不召人勿私喜公寕乆留某夙景髙躔未亲余论自聆诏綍谓依頼之可期偶易州麾复差池而相失尚借光于仁里仍接畛于治台窃图行李之间或有班荆之便移福州谢赵提刑启辑粤空餐旣大何之幸免掌闽岀命頋緜力之弗胜惕拜丝言喜投樾䕃伏念某赋㝷常之质阙尺寸之长隃五领者八年易九垓之三组心虽黾勉𥘉无画饼之虚名志欲激卭终媿贪泉之髙躅恐黜幽而负殿方请代以图归岂料清朝洊移要屏大惧鈆刀之钝难求布鼓之声行阙中天望日华而巳近故郷接畛知风景之不殊自非麈尾品题之私安得羊角搏扶之便此盖某官直方厉操淳白鸣徽有更生博极之书得东平爲善之乐望崈派玉节峻辅金屡司发軵之权复佩平反之寄用㤙及下爲长者而折枝见恶在前如农夫之去草时谓外台之表人欢夏屋之依每曲借于揄扬致叠叨于推择某自尊山斗浸换星霜听言未惬于鄙悰投分巳同于夙契遂殚五技敢忘前事之师少借六条庶逭后期之责谢邓建州启辑粤空餐偶大何之获免掌闽出命頋緜力之弗胜惕拜诏纶幸分邻烛伏惟某官宅心端栗接物惠和才备四科挹前良而参轨风舒六艺发妙语于抽毫尝钩校乎三尺之文迺翺翔乎半刺之任铸龙班节原隰逺有光华分虎作符朝廷深知治行籍籍绔𥜗之咏骎骎笔橐之除惟平时曲借于衮褒致懦品叠更于器使某自亲风度巳託岁寒樾䕃焉依尝略六条之问棠隂密迩复渐九里之余回知州贺生日状伏承轸记生𥘉骋妍意表月宿南斗无片善以着称体号西崑有英辝之轹古髙情甚渥朽质憎惭伏惟某官论议粹醇襟灵超诣材推时彦暂分皁盖之权清畏人知共说素丝之节夙缔芝兰之好欲光蒲栁之衰贻之嘉音介以难老一字之踰华衮拭目难任双金之报緑琴颜何巳谢知州恵生日诗状诵蓼莪之篇老将至而増感介黄发之寿礼甚厚以难任深戢谦撝罙増悚汗此盖某官徳惟贵齿仁以根心决雀䑕之讼于棠隂案无留牍摛锦缋之章于毫颕才有残膏斯因𥘉度之辰曲借长年之颂确然殊婘下鳞使于长川贲以好辝追马人之前藻剖珠私喜报玖知惭回连大庾状讲闻风问积有歳时独觌靣之差池每驰情而悁结某官学充素藴世𫐠清埃逺弹弁于梅山乆鸣弦于花县服劳五斗巳书集鳯之能振响九臯即拜簉鸳之宠曲承华讯徒激鄙悰顾藏箧之翩翩惭濡毫之草草回州学正録状窃审较评枌社立矩芹宫人皆曰然公岂自歉解元沉潜蠹简埋铲萤牎未逢流水之知尚屈青云之便朋友共惟于讲习深戒繍鞶老成端有于典刑遂仪逢掖某曲迃玉趾见贲瓌词第铭四益之嗛有腼七襄之报回何直阁状分麾百粤巳越戍期徙部七闽误膺诏札揆谫材而惕若倚余润以欣然某官冰壑照人骊渊瑞世谈必倾于一座书能读于五车下笔掀雷淡墨题乎鼎级吹藜夺月雌黄匝乎蠧篇猗欤隽声籍甚荣路巳青冥之垂上却朱绂以退飞旣聮职于道家蓬莱迺俛眉爲诸侯賔客沈亦乆緼蓄未摅惟曲借于齿牙致屡叨于方面合盍簮于曩日数判𬒮以积年何幸衰踪复㝷旧好驱车倍道庶瞻西戺之登扫榻聴言敢后正堂之避回参议贺郎中状分麾百粤巳越戍期从部七闽误膺诏札揆剧繁而萦抱倚佽助以信眉某官学综九丘词倾三崃丹霄骋歩开天禄之陈编列宿垂芒赐隃麋之佳墨遂抽簮而飞遯旋侧席以旁招方退然油幕之游迺昔者繍衣之治増重外阃寔烦逺谋頋是微踪遂将窃食介季父同年之好顷接英躔记池阳一夕之谈屡更缇律复有亲仁之便可知逃责之方代饶州守迎交代苏尚书启伏审出纶法坐剖竹名邦千里心驰共仰甘泉之老一𥜗颜污兾新蜀郡之謡公望所归先声是偃恭惟某官禀灵江汉发彩随和读八索之遗书备四时之和气挺挺有祖风烈济美儒先堂堂爲国光辉蜚英庭缀自粉闱之彯组入芸阁以提纲成春朝蕝野之仪批夕拜琐门之敕国有六职峻紫橐之贰卿汝作秩宗续青毡之旧物梦刀屡矣买犊纷然难休老氏之祠来治番君之国讲徳而论四子昔巳作诗歛恵以施一州今当有诏恐届中道遂仪上京某夙企清躔未亲嘉诲鸣珂相踵自惭糠粃之扬胶柱不调或幸瑾瑜之匿䬠霜急节髙盖出关冀䄄鼎之啬宧副簮绥之瞻瞩贺知饶州李左司启易地岀纶显拜鱼符之宠过家夸组甫严熊轼之程舆诵逌归先声是偃恭惟某官星躔隤祉月脇铸辝卓尔昻霄壁千仞而独立渊乎韬世陂万顷以有容自髙鹓鹭之行不借蚍蜉之援台官张胆乆震慑于朝端宰士尽心竭弥纶于省闼惟今剖竹所治盖昔灌瓜之隣斯民熟五绔之謡指日徯双旌之至恐不席煖遂将节趍某顷缀蓬瀛尝披云雾维桑有礼知厦屋之焉依置薤可言兾賔阶之与进代程湖州谢执政启外史养痾方赋归之三月辅藩代匮复流涣于九天班禄云𥘉衰迟自惧伏念某学不足以要终原夲才不足以治剧剸繁鸣玉要津点北门之清近怀金拱着恧西府之賛襄乆休香火之庭自适山林之性制纶横及留钥遣行力以疾辝曲蒙㤙贷㝷邯郸之故歩偶未失之求勾漏之祕篇他非望者岂期推毂仍使建旟性兹苕霅之区今作股肱之郡起家甚宠卧治则难兹盖伏遇某官徳简细旃望推隆栋方地辟天开之旦籍甚更张念涂歌里咏之氓遴其共理当都俞之间暇迺假借于拙踈虽鞭䇿其不能恐谴何之弗免终期美䕃不累化钧代贺万俟相启涣号路朝升荣揆席家至户暁幸圣政之一新日晏天清见真贤之复用流传所曁鼓舞率同恭惟某官道緼经纶学该贯变挺松栢后凋之操抱蓍龟先见之明徧陟禁涂进叅国秉间两社而爲辅备竭賛襄有一言以兴邦益崇倚注忽遭䜛口逺落蛮溪孔子居中不胜麛裘之诵周公在外竞歌鱼罭之诗大君躬揽于万机温诏首驰于一节对扬便殿深契渊衷梦卜恊求果作巨川之楫栋梁有託大开衆正之门方惩沸而吹虀必解弦而调瑟宗祊逌庆华裔具依某顷缀事枢密叨䕃樾念阶符之乆鬲际㤗道之光亨代匮辅藩巳窃贡公之喜驰神材馆莫瞻汉相之尊代贺汤枢密启䟽荣纶綍冠位枢机朝登真贤人有嘉颂恭惟某官鳯翔千仞乐奏九韶徤笔振竒飘飘有凌云之气清埃擢颕赫赫乎逐日以新自首中于异科即立登于荣路身爲国史尝书笏以珥命作秩宗遂荷橐而持紫入明光而起草对宣室之问神浸积简知进居宥密渊谋入告非尭舜之道不陈逺业所期岂管晏之功可许方朝政判东西之府而宰臣充左右之官惟是元枢乆虚髙位式应魁三之象聿求第一之流帷幄旣尊何独遐冲之折搢绅相语益观上治之兴某旧矣仰髙阙然覩快承流辅郡巳叨推輓之私贡牍崇阶政窃帡幪之託代张建康贺程参政启显扬书賛叅秉化钧惟旧徳之立朝有颂声之载路恭惟某官学该治忽识判几微元圭彰间出之珍乔栢耸后凋之操凌云霄而彻响践台斗以结知文采陆离得大诰三盘之体枢机周密如神爵五鳯之时不竞急流来休緑野方万机之躬揽冝一节之首驰卑陪都管籥之司易辅郡股肱之寄上旣乆不见贾欲纳嘉谟使无何果召叅遂司大政螺洲有䜟䲭合可期某猥备藩宣获依坱圠驰神西序旅进退以无繇投分东阡大谴何之或免代谢魏越州启种东陵之瓜乆甘退屏掌北门之管忽拜误㤙恳避莫能疾顚是惧伏念某性则寡与学无它长缀侍橐于荐绅毫毛何𥙷奉真祠之香火齿发浸衰政歛迹以养痾岂牧人之兴念遂叨晋权穼积震惊虎踞龙蟠兹作京于岳狩鸡鸣狗吠仍椄壤于郷关侥幸如斯吹嘘有自此盖伏遇某官道包贯变识洞眇緜登要路以着鞭追前英而叅轨方琴瑟更张之际有契符相合之知维石具瞻政切公槐之望急流勇退忽传使竹之分当一都一俞之𥘉借三熏三沐之助致兹推择及此拙踈深虑居缾之危有辜推载之意讼棠攸阻旅进退以无因䕃樾焉依大谴何之或免代贺汤中丞启命播芝函位尊栢寺邮封四逹欢诵一词恭惟某官超卓赋材刚方厉操自得青云之路即膺丹扆之知方解絃躬揽于万机故出綍首驰于一节乆不见贾非复鬼神之谈无以易尭即居御史之府鹰隼厉横秋之势犲狼空当路之群凡此茹连有同草薙积三千章之奏牍振二十载之台纲威动垂绅宠跻专席近世斯焉独歩益峻风霜㤗阶所谓六符共期霖雨某庇身鱼钥引脰龙门敢修染襞之仪少賛典籖之喜䔥辰始粛禁密多休惟寳护于夙兴用迎承于昼接盘洲文集卷第五十六盘洲文集盘洲文集卷第五十七盘洲文集卷第五十七启十七首上宰相启三千年而河清乆矣人生之难竢七八月之苗藁幸哉天泽之可期敢输之私庶动巖巖之听㐲念某所禀极陋其愚不移学虽苦于丘坟誉不扬于邻曲操数寸之管偕鴈序以齐飞受半通之铜点麟台而群处陟岵幸迎于秃节入朝遽触于危机不胜私情遂求外服抗尘走俗巳日徃而去官洗垢索瘢致风闻之及嗣抵于深宪侪彼圹僚玷缺隤声虽生以何靣目困穷缠己脱死厪如毛氂再㑹赦而始复奋阶一终星而未刋黜典迫于立壁无以杜门登东臯而临清流自怜肮脏下乔木而入幽谷谁不邪榆未㳙行李之良忽负茹荼之痛偶逃沟壑得累鑪锤恭惟相公轨躅孔颜锱铢燕许当圣主解弦而更化以眞儒调鼎而賛元道大域中转洪钧之一气计安天下犹㤗山而四维东合广翘材之方西曹无满谪之问某运将倾否筮亦遇干鸡失旦而一鸣靡忘振翼鹊绕枝而三匝所愿安巢傥回肉骨之恩可但身之报贺新饶州唐舎人启名简前旒任隆左契闻使君到大喧来暮之謡与老人期共快争先之覩欲伸贺厦敢问典籖恭惟某官声叶舜仪寳参郢握渊云惊代挺玉垒之灵晖骃瑗名家禅金籝之祕緼一时絃改多士节趍结当宁之深知拜司光之异擢广内雅雅丗南则行祕书柱下昂昂董狐乃古良史正刷横翔之羽忽回勇退之舟不谓吾邦迺烦鉅德凝清香而森画㦸安能乆居此乎闚紫闼而攀台阶斯拱而竢之耳某未披云雾常叹参辰麦千畒荻千章遂託居山之庇水一孟薤一夲愿容置屏之谈荆门谢宰相启观六符于穹汉心切唿天乗一障于重湖身难择地仰衔厚施敢寓微衷伏念某生也数竒缺然智寡顷疾顚于僻郡即却扫于荒阎贱子具陈谁恤弓伤之阸室人交讁略无装橐之储谋半菽以偷生泣编麻而濒死丰泽未逢于时雨髙躔巳匝于歳星公道𥘉开抆拭非辜之士私忧遽集迍邅不孝之帑偶转壑之賖期遇济川之在上抽毫进牍妄干亨否之荣捩手覆羮危掇渎尊之罪伤哉贫也止或尼之敢期播物之私亦预承流之数震雷霆而破蛰奋此幽蟠注渤澥以濯㾗略其宿负大恩特逹小器满盈兹盖伏遇相公任重推沟材收跃冶欲八荒莫不击壤无一介而使抱关吐握旣躬其劳爬罗有味其语前鸿后鴈或假借于云霄枯木朽株必薫蒸于芝特捐小垒渐进畸人某敢不履影惩愆刻肌报德挟㤗山以超北海揆路非难唿中道而激西江恩波可兾与交代赵知军启与郡守爲符忽焉分左蹑君子之躅有以指南聊先汗竹之私用结断金之契恭惟某官琮璜等润咸濩叅和呈翔仞之灵辉抱昂霄之美榦多文爲冨足更生博极之书大雅不群得东平最乐之善儴佯膴仕烜赫华名清标共仰于素丝错节始彰于利器方英主揽权纲之柄欲诸姬壮磐石之宗凡朱轩皂盖之除多玉叶金枝之隽一麾敷惠最楚甸之列城五绔作歌挹西京之循吏闻今日耕桑之野皆向时荆棘之埸有凝寝之清香无穿墉之徤讼巳成乐土爲利后人诸公兴推毂之心阖郡阻留鞭之计即前帝席遂陟从班某夙景髙标未亲余论水击三千里而上将幸瞻前刃游十九年而新愿言告旧倾翘之切敷染亡穷爲大儿江东漕属上使者启家徒四壁甫从宦海之游我有二天遂席卿云之䕃方忧尸素敢后杀青伏念某马走品微䑕肝姿薄学六甲五方之事佩韘无闻读九丘八索之书爲裘㴆坠蚤因延赏获免请农正鼓笈以求师敢弹冠而入仕舋生私室祸及大门遗忠见轸于朝廷异数俾襄其窀穸猥令就禄非曰量能退惟一物之不知安得三年而善后乗财用之出入尺寸无长计班资之崇斗筲奚算仰祈覆露尚切趑趄恭惟某官学贯籖幐识伦蓍蔡自占月中之桂乆腾日下之芬方圣君躬揽于万机故鉅德首迎于一节奉常蕝礼进前席之嘉猷剧郡埋轮頼外台之华使擢象巳跻于中祕䟽屏深结于上知铿鍧八俊之声震慴六条之察即归法从难借余光某将侍履絇获承鞭䇿小儿未知爲吏尽託恩波若曹无益于官难逃谴域荆门到任谢宰相启贫切膏肓叹编蓬之左计恩深坱圠点剖竹之下陈逾月汎舟蠲辰视印伏念某千虑无得一班弗窥少年妄意于临民或能岂弟半丗衔冤而夺禄不复激卬敢画指以书空秖甘心于殍野帝揽权而眞宰用士失职者㤗道来𥙷劓息黥育丰肌于朽骨揵鳍掉尾转穷辙之清波略其三尺之拘卑以一麾之末惟当阳君之故国在云梦泽之西偏二百里男三百里侯本宻连于近甸六十曰耆五十曰艾皆熟记于旧闻虽创痍未复于承平然风俗弗移于醇厚赋舆既简狱讼不生傥鸣鸡吠狗无贪吏之湏则去马来牛有乐郊之渐退惟么䯢恐负使令兹盖伏遇某官挈国大儒梦嵓良弼叶璇玑玉衡之効光金匮石室之传以尧舜媿耻其心斯焉致主彼臯夔宻勿之辅可以齐名方校短以量长俾承流而宣化兴怜困踬𥘉试凋残岂止捐奉稍以活其妻帑亦将观政事以品其人物某敢不自鞭蹇歩庶効秋豪敢作伪声以八万流民而受赏尚期他日有五六老叟之送行不致瘝官是爲报德谢吏部贺尚书启十六年之去国乆蛰蜗庐三千里而遡江始开蛇笥深忧尸素敢后杀青伏念某生也多囏少而自苦操数寸之管偕同产以聮荣受半通之铜群大雅而双入陟岵甫迎于秃节立朝遽触于危机旣𥙷外以终更又投荒之及难谁造哆箕之锦遂逢偃月之刀冤声不彻于九阍官簿退飞于一纪幸改絃之盛旦得夸组于小邦有社有民惟当阳君之故也迺疆迺理自云梦泽而左之傥鸣鸡吠狗无贪吏之湏则去马来牛有乐郊之渐自惟么䯢恐负使令兹盖伏遇某官韬轶英躔铿鍧禁琐就日妙侍言之选回天髙批敕之声怀文以裁帝坟书成金匮分职而掌邦治班峻玉除緼推毂之仁心怜伤弓之弱羽曲垂题拂致此叨逾某敢不思効秋豪自鞭蹇歩台符在望旅进退以未能云䕃无私大谴何之或免上荆南刘两府启十六年之去国乆鬲鹓行三千里而遡江逺叨鱼契焉依夏屋敢后书邮伏念某生也多艰少而自苦顷中含沙之射遂伤偃月之刀冤声不彻于九阍官簿退飞于一纪幸改絃之盛旦得夸组于小邦穷猿投林见微柯而亦喜枯鱼涸辙得㳙滴以更生兹盖伏遇某官勲巩邦基望崇人杰探金匮六弢之祕分狼弧参伐之威贯日月以输忠挫犬羊而夺气绔𥜗安堵洽惠露于群黎樽爼折冲作长城于重镇某自怜肮脏获託帡幪异丗荆州复有依刘之幸列侯万户何比识韩之荣谢王緫领启船引蓬莱谁恤囚山之乆符分铜竹自嗟乗障之微尸素云𥘉杀青敢后伏念某千虑无得一班莫窥自射影于含沙秪甘心于殍野㑹清明之上治点宣布之下陈有社有民盖当阳君之故也迺疆迺理自云梦泽而左之虽创痍未复于承平然风俗弗移于醇厚退惟么䯢恐负使令兹盖伏遇某官奥学盈科清规岀类芒寒列宿言礼乐逺有光华檄到百城问钱糓几何出入外足连营之食上寛法坐之忧即以节趋难乎席煗顾小吏漫加于鞭䇿恐外台不欵于帡幪某敢不詹仰光仪奉行约束楚虽三户尚求瘼之未能我有二天兹包荒之可恃谢宰相改正过名启十日寒之拙宦可题于良史一星终矣明刑获改于秋官佩造化之更生顾么微而何报伏念某昨从外𥙷巳得代还偶亲庭婴旤于铄金故郡将乗机而下石指爲竒货肆厥巧言酿白简以报私环赤城而涤垢法家舞智却回牍背之书狱吏趋时别上需头之奏议辟遂沦于胥靡免官自叹于秃翁跕跕堕水之鸢奋飞无计累累䘮家之狗濵死谁怜巳甘漂溺于风波何意清明之天日望大钧而辩数致宻网之平反方啇鞅作弃灰之刑难乎免者如曽参有投杼之事乆则昭然兹盖伏遇某官德类离伦仁心济物佐域中之有大纳天下于无冤若伊尹之思匹夫恐失推沟之泽谓苏君当宥十丗特施及嗣之恩出严棘之赭衣脱枯桐于黔突某敢不魂惊曲木迹鉴覆车复鴈门之踦益矜细行问翳桑之病长记穷途贺王成都启梦益三刀权尊九牧结装去国不辝蜀道之难传命塞涂巳觉雪山之重贡诚小牍賛喜髙牙恭惟某官象箾谐声邓林擢榦望倾后学仰北斗之垂芒名满广庭接魁星而齐色㑹光亨于㤗道能寤合于渊衷䌷金匮石室之书四提直笔鸣红药苍苔之佩乆演明纶追还浑噩之风宻吐忠嘉之论适坤维之谋帅辍鼎贵以筹边吾徒得君卧治之爲淮阳而用黯有欲爲王留行者愿孟子之在齐盖揔戎于歳月之间即穆縡于庙堂之上某退惟樗栎浪託枌榆流泽九京旣踰衮得见褒之字冒恩一障繇推毂而有味其言顾谢悃之未缄巳除音之先播卓然方伯财取道于隣疆缚以微官阻望尘于谒舎甫新歳律正酿春寒冀垂意于持生副凝旒之虑逺荅张县尉状皷琴有山水意未易知音掷地作金石声自应击节某官沉酣七略鑚厉三余异曲同工巳有飘飘之气博闻强识必成灼灼之名徒烦问稼于老农盍请诲规于大匠欣然尝鼎媿彼报琼回教授状访当阳君之故既玷左符定管城子之交迺闻髙谊骧眉则逺敷袵可期某官学海穷源文河涌思青氊对客㤗然一坐之寒绛帐称师发彼三隅之诲以兹广誉必上清班顾以薄材遂攀逸驾庶几良药之诲可逭素餐之讥谢张建康举十五年前陞陟启治病七年那得三龄之艾成功一篑克全九仞之山媿邹子之夜光点汝南之月旦伏念某声销邻曲识闇丘坟顷佐郡以终更值含沙之肆毒狱皆文致旣刬迹于周行命与仇谋即灰心于荣进顾铨曹之不齿束伐阅以相忘乆矣捿嵓期于野会更张于治具有复起之痿人焚厥丹书假之皂盖㝷鈆刀而再割积琁历以一终计班资之崇未离墨绶爲题目而甄拔乌有旧章蒙泰阶仰而思之幸异时㢙有存者遂飞一鹗之表用回六鶂之程兹盖伏遇某官天上景星人中霖雨帝以召公而分陜丗期汲黯之在朝十国爲连借虎踞龙盘之重八元斯九积蜵蜎蠖濩之思以留钥而折冲盖儒冠之司命兴怜社栎获託郷枌推毂有味其言猥参寳椟纳沟不𬒳之泽倚竢洪钧某名玷阙贠时増倍价取人失之子羽益务省躬草奏不如陈汤敢羞知巳谢魏潭州启居狄山之一障代匮隃冬陈方朔之六符依光垂象礼存事大罪恐渎尊伏念某马走品卑鸡尸用小引舡而去勃海寖逺蓬僊登陆则有天台亦终瓜戍孰料含沙之毒巧符偃月之谋衔冤莫叩于九阍夺爵遂緜于一纪循陔荒服几不免于悪氛负土故山抱亡厓之沉痛㑹蠲除于宻网得抚字于疲甿考前召后杜于徃图未能敷恵眄曲沮清漳之遗阯何以销忧欲逭諐邮实资庇䕃恭惟某官材推隆栋名简细旃𥘉躬揽于万机即首驰于一节谈曰犹望髙子頼以兴邦道盖自比孟轲去其塞路烜赫解絃之治超踰𥙷衮之诗淄蠧靡留纪纲丕变我心匪石必公道之大行衆口铄金以价藩而静镇薫重湖之叶气欎四海之甘霖某辞呐抽毫神驰茸纛仰帡幪于夏屋窃动欢颜期坱圠之大钧傥収弃物与交代梁判院启闻买臣之引绶有客传唿先越石而着鞭与公汛扫重惭簸粃敢废裁缄恭惟某官结緑辉山长离览仞家传赤舄鄙簮笏于怀绷志凌青云图翰墨之勲绩破古书之万卷谐雅奏于九㲈繄耸壑之超群即监州而腾誉上念四蛇之辅甞问丗卿人称雌霓之词可司帝制曷爲頫首亦欲乗边挟清漳而倚曲沮独有仲宣之赋祕明玑而潜美玉来续賛皇之诗某恵不苏枯罪难逃责切喜契符之合迺逢笔砚之交必怀瑾以匿瑕不索瘢而洗垢情同兄弟非彼一时之靣朋好永子孙以吾两人爲鼻祖回冨提刑启天陛出纶坤维揭节方君行仁政务臻禁罔之寛欲下无冤民尤遴宪台之选邮音所播佥诵曰然恭惟某官降祉云逵骋辞月脇惟庆历之夔卨有列传言视西汉之韦平不同日道冝有家传之学益増丗济之光自渉要津共腾广誉天下号曰八俊比迹东都刺史问以六条飞声南服果闻简注进掌平反谅无席煗之淹即有圄空之効遂迎召渥归立从班某夙仰髙标未亲余论曲城僻壤幸逢四牡之驰除馆清泉遂借二星之重盘洲文集卷第五十七盘洲文集盘洲文集卷第五十八盘洲文集卷第五十八启二十二首迎施运使启传建节乗轺之命窃喜帡幪讲抽毫进牍之仪不虞蹉跌恃兼容之雅量寛再渎之严诛恭惟某官学藴渊深材猷超卓乔枚耸壑必应明堂之须英采辉山见称东序之祕自登文石益振芳埃着岭表之澄清寄湖隂之飞輓二星所次仰髙汉而烨然六辔载驰环列城而惕若仄闻驺哄宻迩畺封某䑕技虽穷虎符无𥙷解印绶而轻去未敢望风负弩矢以先驱由兹指日荅凌鼎州启伏审解组极边拥麾名郡未还笔橐之旧列尚欎缙绅之公言恭惟某官量赋登闳识该贯变大对比魁星之色髙谈开霖雨之期禁路光前思涌泉而错枉长城扞逺名立岘以蜚英方清朝渴竚于仪刑岂穷塞乆劳于筹画少移印篆以便节趋渔洞桃花寕作成蹊之计沙堤槐影想闻呵道之声某蹈景历年託邻旬月千里粮不赍行也有惭事郑之仪万户侯岂足道哉窃幸识韩之喜回郢州侯教授启农畴聮属殆鸡狗之音相闻宦路差池乃马牛之风不及敢期四益先枉一行伏惟某官雅叶舜韶寳叅和璧九变复贯执古道之权衡五色成文绚雕章之黼黻士乆尊于讲席人常满于坐氊洋然庠声籍甚朝望过郢中而歌雪难措客辝居稷下以谈天共传师说即汗青于石室遂持紫于金门某质禀庸常心惭抚字斗升渉逺正思郷动游子之情只尺仰髙如逃谷有足音之喜回胡知县启读太史之传仰伯始天下之宗官君子之郷讲士龙云间之誉何期四益先枉一行恭惟某官覧仞呈祥颛门种学乔枚挺特材可备于明堂拱壁陆离寳盍陈于东序重以鸰原之望共期鹏海之程卓尔髙标恬于荣进芙蓉汎水乆拄颊于名山桃李成蹊将俛眉于壮县少试弦歌之绩即参绅佩之班某自顾凡姿漫无善状爲孟玉而设榻迺幸肯临暁汉阳而置盂愿安承教回王潜江启鸣鸡吠狗幸四境之相闻足鲤多鸿枉一行而见寄深佩谦谦之好有惭草草之酬某官辉颕时流丛芳丗烈允蹈渊源之学交称盘错之材千室鸣絃有长謡之咏徳余粮栖畒繇善政以产祥烂其桃李之华屈此楩柟之榦竚聆公举入缀清班某猥玷郡章获分邻烛明珠绚彩知碕岸之不枯良药发言庶沈痾之可去与周郢州启鸣鸡吠狗夙通里巷之驩食瓜条桑重结邻疆之好可无一𥿄徃白双旌恭惟某官包括多闻充盈雅量比羙玉精金之称寳遇盘根错节而知材繇纶宠以专城有𥜗歌之塞路凝清香而谈笑最治行于等夷赐洛濵之诗正开元之重外奉㑹稽之计冝严子之留中某顾以凡姿飘然逺宦河润九里䕃方頼于余波医折三肱言伫期于良药其爲詹遡未易布宣徽州到任谢宰相启起徒中而护塞甫阅三时渉畿内以典城旁邻四壁仰德煇而咫尺超恩纪于㝷常伏念某造命多竒忧贫甚乆爲十年之计者檐石无储取一障而乗之大钧未报逺涖凋残之俗略无劳来之功正惧诣曹迺叨易地旣斥堠免望烽之卧敢过郷效垂组之夸矧是冨州咸谓溪山之胜兹同辅郡宻依日月之光在古今选用之不轻独朝夕忧虞其弗称兹盖伏遇某官道髙梦野望峻经邦右啇实惟阿衡帝心平倚使赵重于大吕国势尊安以时栋而抡材盖儒冠之司命取上驷不遗于下驷繇逺郊遂寘于近郊凡此生成若何糜殒某敢不力图抚字用荅使令问羊然后及牛敢专任数抟蝱不可破蝨戒在容姦贺汤左相启伏审庭涣明缗朝登隆栋转洪钧之一气乆矣賛元陈㤗阶之六符谁其出右巖廊有庆华裔具瞻恭惟某官智过万人徳尊一代金口木舌集圣贤之大成渊角山庭应干坤之上瑞充积觉民之道践行稽古之言以蓍龟先见之明致琴瑟更张之治成汤之于伊尹所谓千载相逢孔子传之孟轲共仰大儒之效属有甲兵之问不无疆埸之疑边琐周知弟沈烽于幽障庙谟素定迄奠枕于上京副衮衣虚左之求頼鼎铉光前之杰注意罙重颛靣益尊某身在方州心驰潭府望尘拥笏莫瞻望于乔槐賛喜抽毫聊整齐于尺楮谢王枢宻启起家荒戍旁邻左祍之巢易地辅州复接东阡之畛溢寸襟而怀徳具片札以贡诚伏念某技则五穷虑无一得自祸萌于偃月巳望絶于干霄落南山之箕乆营半菽决西江之水孰顾常鳞忽叨乗障之除未着利甿之最饥者易食谓拙政之可称实不副名偶外台之并奏何期误渥骤卑迩封夸三组以过郷敢循覆辙歌一襦之安堵请事旧闻兹盖伏遇某官任重经邦道髙弼后枫宸纳说非尭舜而不陈松漠结成虽苏张而犹劣夙垂推輓致玷选抡某敢不愿𥙷毫分恪遵甲令台星两两仰光熖以非遥夏屋渠渠喜帡幪之有託回通判启伏审拜恩中禁賛治名城枉月楮以见诒知星屏之且至恭惟某官材猷挺特学緼渊深英采辉山见称东序之祕乔枚耸壑冝应明堂之须吏乆作于一行任尚居于半刺同流王化政须康海之功髙蹈天衢难屈凌云之气某乆聆雅誉未际英标将结好于金兰庶免愆于铜竹回孔主簿启登仲宣之楼正逺懐于吾土曵任君之杖乃易守于邻邦非借揄扬那能侥倖伏惟某官禀晖阙里驰誉儒林𣏌梓千章可谓昂霄之榦鳯鸾六翮共称覧仞之祥即上要津遂摅素緼某顷虽一靣忽巳数年沃若惠音顾琼瑶之何报使之免戾幸药石之不忘与江州汪直阁启易地分符遥指髙阳之里问津弭楫将披乐广之天敢修好于柔缄以闻名于画㦸恭惟某官覧辉千仞擅价连城緼弸中彪外之姿挺博古逹今之识缥囊盈卷摛黼黻之韪辞白水飞荣列龙蛇之英辅自登文石之陛遂直道家之山长倩论议有余详试左冯之政次公治行弟一首驰西汉之声某郷社相邻賔堦未歩言如良药愿见枕中鸿寳之书禄必素餐免坐柱后惠文之法与饶州唐舎人启公堂悬榻记陈雷胶之情便郡把麾託虞辅车之势退循误渥端出游谈恭惟某官英气吐芒清襟迈徃千仞覩仪庭之瑞九㲈扬间代之音䌷金匮之图书粲然麟止夹紫宸之香案卓尔螭拗繇纶宠以专城有𥜗歌之载路严助劳侍从之事对以春秋文翁修学校之官比于齐鲁某自睽德宇巳阅歳华受一㕓而爲氓夙依广厦润九里而蒙福复窃余波贺张尚书启伏审命传紫诰名得青氊复用张子房増汉京之气象有若南宫括作周室之典刑置邮流行海㝢唿舞恭惟某官量包广博识判眇緜经纶自得于胷中糟粕不胶于纸上掌建国之六典多士弹冠有兴邦之一言宵人歛袵粤从去鲁谁不剧秦既摧偃月之堂即验反风之卜三接之际百神载驩我识履声庆细旃之图旧民瞻巖石期寳鼎之调元必有超卓不群之谋以振光荣莫大之治公固自任非尧舜之道不陈人亦有云岂管晏之功可许共竚施设一新见闻某贺厦情深扫门迹阻字踰华衮巳叨荐祢之私物播大钧愿备铸颜之列贺何大諌启伏审制纶诞布从橐显持名者实之賔乆积稜稜之望官以諌爲职愈伸蹇蹇之忠邸状所传佥谐相庆恭惟某官玉辉千仞乐奏九㲈尧醲舜薫絶翰墨之畦迳周情孔思酌道徳之渊源自结眷知浸居言责幸圣主和颜而纳诲故争臣造膝以陈辞卓尔不群如鹰鹯之逐鸟爵去其泰甚当豺狼不问狐狸欲崇丹匦之权迺峻青蒲之拜儒先益进善类焉依视越人之瘠肥孰疑阳子见郑公之妩媚必相唐宗某迹逺鸡翘喜同燕贺号五云体叠荣谦牍之藏封万户侯未快賔堦之覩贺朱中丞启伏审命播枫宸位尊栢寺几年弄印上曰无以易尭一角峩冠仕者皆严惮黯幅贠相语纲纪毕张恭惟某官天壤蜚英山川稽瑞适尧舜帝王之道入渊骞徳行之科茹古涵今后学者有所统弸中彪外诸大夫皆曰贤若时题品之公自奋功名之会振争臣七人之职践御史三院之班志在击邪如鹰鹯之逐鸟雀事先去甚当豺狼不问狐狸奉简以闻垂绅皆震积此立朝之望隐然执法之除虚位揖第一人具瞻独坐笼街过三百歩孰敢并行少倚风霜寔阶霖雨某获观除目偶抗尘容因笔墨以贡词情均燕厦想簪𥚑之賛喜望隔龙门贺杨尚书启伏审命出法宫位髙常伯夏官其属六十乆虚司马之称武王有臣三千斯掌戎车之政邮籖四逹舆诵一同恭惟某官识䆳经郛量函德宇雅音从律中金石于宫啇阔歩离伦去翰墨之畦迳蚤飏声于全蜀巳减价于他杨乆矣韬光筮之遇泰青琐𥘉批于诏敕黄麻乆演于训辞兼丽卿云由汉未之有也上规姚姒下周者其谁乎遂跻八座之尊仍领七兵之旧峻班聮于玉笋増光熖于金莲帝曰识公上星辰而听履人期柄国作舟楫以济川某获睹丝纶莫陪簪笏宠踰华衮尝叨荐祢之私气转洪钧或有铸颜之幸贺王枢宻启伏审法宫涣号右府居尊魁一星曰天枢有光干象靣三槐者公位益峻巖瞻人杰延登颂声腾踊恭惟某官量呑陂顷识洞蓍丛徤笔振竒飘飘有凌云之气清埃擢颕赫赫乎逐日以新顷正色以入台不俛眉而媚灶上旣知其直道人争仰于令名曁琴瑟之更张见栋梁之巨用尊朝之始举国相驩置邮流行追大诰三盘之作枢机周宻如神爵五鳯之时偶生疆埸之疑颇有甲兵之问心在王室请使者之长缨口伐可汗戢武人之萧斧至自朔漠安若㤗山王言大哉立冠筹帷之上相尊等耳名参台鼎之间凡此寰瀛期于霖雨某情深跃冶迹阻班庭万里折冲共庆精神之壮四子讲德愿賛股肱之良贺沈舎人启伏审命播朝昕恩隆接昼鳯合目舎人之様快覩黄麻史官重宰相之权兼提直笔时有得贤之庆士歆稽古之荣共惟某官乐奏九韶玉辉千仞韪辞行逺屈宋当得作衙官广誉离伦曹陆羞称于童子独当文阵连中儒科代言巳妙于六题举丗皆期于三字乆徊翔而难进㑹緫揽而彚征海中有蓬瀛作英躔之领䄂李下无蹊径振公道于铨衡方四禁之简材爲九重而起草焕星斗文章之丽鼓雷风号令之传夫惟思若涌泉然后言如出綍虞夏之书浑浑尔可以齐驱伊望之业凛凛乎行将爰立某自睽符采屡变律筩三人同行有我师甞攀逸轨千里其外曰甸服幸借末光愿崖略于贤书免沈迷于吏牍兹因賛喜庸敢投诚回甄教授启伏审主盟儒道领职校官枉汗竹以见诒知戍瓜之巳及伏惟某官噐非近用学緫异闻蚤搴月窟之芳大振雷门之响未通闺籍来续序音六七子之咏暮春正虚品藻二千石不如逢掖迺得楷模巳击节于鸿文更倾心于愿言强飰以速问津回张信阳启登仲宣之楼正逺怀于吾土光陆君之佩乃更治于冨州未讲一行之书徒铭四益之徳伏惟某官飞谈卷雾逸气横秋学本夲以洽闻才多多而益办爲茧丝于保鄣巳播驩声离鵰鹗之风尘倚看长翮某来游珂里尚隔瑶林愿闻拔薤之规庶逭伐檀之刺回严州樊察院启寄耳目之台乆留封外治股肱之郡宻迩日边风采一新耄倪相庆恭惟某官道推先觉节挺后彫探圣域之奥篇声谐韶濩首英躔于淡墨名震京师惟卷舒不随乎时故否泰各反其类解絃之始冠豸甚休去义府双阙之前未伸直气居元礼八俊之上逺振芳埃舆人俟调鼎之期钓瀬非黔突之地某粤从志学固巳仰髙庭尚鬲于贡綦壤幸连于鲁柝两𡵨秀麦浸闻邻富之謡七月食瓜有頼余波之润盘洲文集卷第五十八盘洲文集盘洲文集卷第五十九盘洲文集卷第五十九启十九首与太平州周侍郎启北斗仰韩旧矣执鞭之慕余波及晋阔焉贡牍之仪輙干禁琐之尊少赎后时之罪恭惟某官材优王佐学冠儒流蚤登清切之班雅负经纶之志席前奉简与秋霜而争严柱下濡毫藏名山而不朽直躬独歩緜宇具瞻不胜衆楚之咻自适一丘之乐迨更张于琴瑟方复拜于旂旒迺陟天官仍司东学眞贤去位不税冕于当时多士叩阍有举幡之故事逺袭阳公之迹具存栁子之书惟道大而不容必天定而能胜屡专名郡以利斯民凝燕寝之香少烦重外作巨川之楫行且处中某留落之余沈迷于此小侯事大国正勤郷往之私清渭分浊泾庶託品题之末贺饶州周侍郎启伏审秋浦政成受白发厖眉之饯螺洲颂作喜朱轓皂盖之来初令一新英声四逹恭惟某官文穿月脇名埒斗魁闚豹管之一斑衆知退歩读韦编而三絶乆积多闻旣挺拔于俊躔遂表仪于侍橐典选振山公之启披文彰刁姓之非自出帝城屡专民社兹鸣珂之宻迩同衣绣而少留君薄淮阳耶方凝旒之重外谁踰仲卿者必𥙷衮以处中某顷鬲珠庭几周玉烛蒹葭所倚尝分芸阁之光桑梓未恭又頼瓜畴之润贺吏部沈侍郎启伏审显朌帝制眞贰天官黄麻似六经寳璐巳髙于纸价青氊曰旧物精金遂焕于带围邸状播传儒流歆艳恭惟某官人中间气天上谪仙以昂霄耸壑之材有歛咢焠锋之噐渊源道德异乎绠短以汲深星斗文章所谓芒寒而色正兹重闚于紫闼因小憇于西垣兼丽卿云由汉未之有也上规姚姒下周者其谁乎凛封诏之直声见改絃之公道欲革三铨之弊复思一代之英藻鑑既精甄陶可必某情深贺厦迹阻登门坱北之播大钧旣闻舆诵吹嘘而起穷羽有待片言贺汪侍御启伏审正色左台御史耸殿中之职拜荣南榻惠文光柱后之仪风采益尊见闻皆震恭惟某官寳侔采誉冠月评尧醲舜薫絶翰墨之畦迳周情孔思酌道德之渊源自祕府之校文以清埃而露颕一言寤意共髙忧国之风六察分官即有事端之语如鹰鹯之必逐鸟爵当豺狼则不问狐狸白简凝霜方宵人之落胆巨川作楫期良弼以调元某贺厦情深扫门迹阻齿牙借誉每叨华衮之襃羽翮问程有待洪钧之播贺陈察院启伏审出綍法官振缨宪府繇太史而爲御史四海耸闻迁元方而召季方一门鼎盛輙财小牍以𫐠佥言恭惟某官乐奏九韶光分五纬休扬令问赫赫乎逐日以新刋落陈言飘飘有凌云之气逺迩争传于师说卷舒岂自于人爲逢解瑟之清明果着鞭而踔厉旣登文石之陛遂陟道家之山金马迭居丕变上车之谚皁鵰始击具瞻冠豸之威少烦明目张胆于歳月之间即见聚精㑹神于槐枫之上某揺心函丈洗耳速邮闻伯夷之风再三立懦效贡公之喜万一嘘枯贺陈殿院启伏审岀言法坐进歩宪台山岳动揺巳振豸冠之职夔龙接簉益崇鹭羽之班朝尊端人士作嘉颂恭惟某官量函德宇识䆳经郛执古道之权衡谐正声于韶濩望倾后学仰北斗之垂光名满緜区轧魁星而齐色迟徊乆矣问誉沛然自复入于帝城即髙骧于朝路西崑彯组居张率之清官东观䌷书称董狐之良史暂骞粉省尝佽黄枢俯从六察之游兹庆副端之拜人中屈轶惟直指于回邪柱后惠文咸具瞻于刚介风霜是畏霖雨可期某获覩速邮正拘左契捉衿布武莫勤倒屣之迎贡牍揺心敢賛典籖之喜贺礼部金侍郎启伏审显膺明制进陟清班监二代以从周上方稽古典三礼而咨伯时可恤功逺曁速邮略无异论恭惟某官逢原贯变挺操刚方白日青天髙明于舆皁黄钟大吕备和粹于律同顷正色以入台不俛眉而媚灶鵰鹗匪衆禽之偶豺狼空当路之群惟道大而不容故天定而能胜尊朝之始通国相驩果闻前席之谈妙简细旃之听臯陶爲理解禁网以破觚伯臣司宗告官箴于执玉共期调爕以庆荣怀兹逢荷橐之除尚谓出纶之晚某备贠仁里借润荣河仰先逹之姓名如瞻箕斗簉下陈之賔客正鬲云泥与交代沈正言启伏审简在渊衷改临辅郡告旧尹之政媿此一麾採游童之謡期于五袴先声所曁公论咸归恭惟某官星斗吐芒随和稽瑞以习是胜非之学爲闳中肆外之文卓尔昂霄壁千仞而独立渊然韬丗陂万顷以有容自髙羽翮之程无借齿牙之誉宪台冠豸尝振职于风霜諌纸婴鳞岂窜名于雷电少迟簪笔不鄙建旟润九里而福京师虽倚贤能之力先一州而后天下恐非君相之心寕俟突黔即迎环赐某巳书下考无𥙷秋豪乆驰慕蔺之诚尚阻识韩之愿积薪居上固杨粃之可轻解瑟更张盖匿瑕之有望回张侍郎谢送登科记启伏以钱万选而中品事播家声佛千名以作经望尊时杰㑹稡甫成于椠本发挥猥辱于赏音华衮可踰英瑶何报恭惟某官识穷万户语妙二京上轧汉周擅燕公之大手髙出晋魏信籍也之善鸣蚤济美于八科叠飏芬于两穗盗环决狱蔑闻天下之冤簪笔立班有美省中之语某空踈不学编刬非才一卷之书必立师旣阻得三之问尺牍所传以爲法永夸俪六之藏贺刑部张侍郎启拜命严宸升华禁路方君行仁政已见朝令之更欲下无冤民尤重秋官之寄除音所洽善类相欣恭惟某官学洞丘坟文摛黼黻黄钟大吕函和粹于律同白日青天仰髙明于舆皁蚤摘髭于上第冝䇿足于要津乆矣徊翔沛然誉处曁清朝解瑟先望士以握兰孝宣中兴工旣精于技巧臯陶爲理刑几措于累囚兹庆出纶遂荣持橐仁人旣进解禁罔以破觚舆论所期济巨川而作楫某乆违崇仞快覩速邮贡牍揺心敢賛典籖之喜捉衿布武莫勤倒屣之迎回蒋通判启几年聆德固望岫以揺心千里寄声若挥谈而对靣深铭永好罙激私情伏惟某官智术䟽通吏材英发盘错素彰于利器委蛇无媿于素丝歌别驾之功尝翺翔于名郡下封轺之召即凌厉于荣涂某邈在山城阔然賔序鳯毛独秀旣欣王事之同鴈足逺飞莫报书邮之况贺吏部凌侍郎启伏审中宸作命小宰得贤并九里之润以福京师効称异等掌六典之贰以治官府衆孰间言恭惟某官媺德炤隣清规岀类黄钟大吕参嶰律以含和北斗泰山偃儒绅而蹈景自解絃而更化即结绶以立班螭拗独擅于史才鳯阁共推于文様正朝夕论思之美卓尔得君以春秋襃贬之严翩然出昼连得三刀之梦中提六纛之权岘首飏声说轻裘之叔子昭亭覔句接澄练于元晖政成当五月之𥘉环赐岀九天之上少烦清鉴丕变弊源前马后卢寒素洽弹冠之喜左周右召迩遐指调鼎之期某涤耳速邮揺心贺厦小侯事大国两分东壁之光他日有殊恩傥渉西阶之级贺吏部汪侍郎启㐲审大昕䟽宠小宰立班李下无蹊頼典铨之清鉴遂上有径迓传命于速邮贤者尊朝人皆贺野恭惟某官中兴间气元精佐臣河目龟文应干坤之上瑞金口木舌集圣贤之大成自首中于鼎科冝立登于要路不能媚灶遄即引舟易地而賛黄堂再斯可矣计年而得朱绂一何钝耶㑹泰道之改絃入英躔而彯组刚肠故在直气不回屡殚造膝之忠又复乞身而去坐看巧宦躐取羙官老之藏道之蓬领䄂乆推于虞监周曰庠夏曰校范模孰出于阳公兹聮笔橐之荣少惬簪绅之望掌六典之贰以治邦国固巳逢辰遂万物之冝而理隂阳其谁舎我某情深仰斗迹阻披云坱北之播大钧必収弃物吹嘘而起穷羽敢幸衷言江东提举谢宰执启彯组王畿突不黔而避舎乗轺郷部印巳佩而入疆衘德泰阶贡诚小牍伏念某生而能薄仕则数竒自解瑟之更张两建旟而无𥙷四壮怀归于周道已叨就日之荣六鹢退飞于宋都谁叹去天之逺重来江介岂应星文陟彼景山笼厥枪旗之利亦有髙廪察其雀䑕之欺所惧弱材难逃大谴此盖伏遇某官纯诚弼后善计安邦以公道而提衡爲儒冠之司命大杗细桷罔非䋲墨之分后鴈前鸿併受羽毛之赐乃如谫薄亦玷皇华某敢不自筞疲驽靡忘夙夜茁牛羊而巳矣当服官箴问钱糓之几何敢爲文具谢前平江朱舎人启引车避道望浸逺于日边夸组入郷迹不离于江表谦㮣巳尊于四益报章有腼于七襄伏念某极陋至愚数竒不耦稍整伤弓之羽再惭卖劒之风过鳯阙以乗轺未能黔突遇鸰原之剖竹不暇褰帷官名幸得于旧氊宦路仍㝷于故歩虽云食禄之有地颇似贩浆而值凉鞅掌之𥘉帡幪是頼恭惟某官堪舆嘉瑞笔橐前英兼丽卿云独飏声于艺圃上规姚姒蚤出様于纶闱中遭偃月之䜛乆蛰冲星之气㑹法宫之緫揽起盘谷以腾振连把一麾咸歌五袴澄江练浄孰追逐于髙吟燕寑香凝复芬芳于故事品藻每私于贱子皇华遂点于外台傥非良药之规寕免素餐之责某始叨误渥谓借末光未报双鱼同作去呉之客重瞻叠嶂但思事楚之时贺中书虞舎人启伏审逢辰得志接昼䟽恩螭头记天子之言乆藏金匮鳯阁目舎人之様真覩冰衘士歆稽古之荣朝享用贤之福恭惟某官瑞浮玉垒学禅金籝酌道德之渊源髙眎千古絶翰墨之畦迳自成一家逺陟王城即登册府身爲国史浓薫班氏之香口伐可汗不屈汉庭之节旣判花而试可冝鸣玉以跻华况边尘牙孽之秋頼禁琐论思之杰山东听诏使扶杖有感奋之心淮南寑谋无发蒙相姗笑之语得人之効从昔㠯然少烦袭六之辤共恢画一之治虞夏之书浑浑尔孰敢并驱伊望之业凛凛乎自然平歩某契縁鴈塔好重鸰原甫睽鬲于趍隅窃瞻翘于贺厦宠踰华衮已叨一字之褒纶气转洪钧必念八荒之弃物贺刘制置启伏审诞扬帝制宠建使名匈奴不㓕无以家爲壮怀旧矣诸将于是皆以兵属𥘉令耸然对垒震惊提封唿儛恭惟某官名闻华裔忠贯羲娥异表魁梧禀光晖于川岳群书该洽讲治乱于古今功旣立于颍濵威遂倾于松漠㑹姦臣之擅政主和议以销兵养气衡湘乆欎舆人之望建牙荆楚近分甸服之权髙穹开悔祸之期犷狄倡败盟之说九重赫怒诸道岀师惟发纵指示之得人则磔裂分梨之有日畴咨佥论无易元勲乃尽护于列营兾中兴于洪业戎车才动虏帐潜奔仰多筭之乗机冝故都之迎跸清中原而复济已誓长江絶大漠以暂劳即刋隆嵑某自传成命窃激懦衷听纶巾羽扇之谈莫参檄笔抚箪食壶浆之俗愿窜辟书贺刘右史启伏审命播域中班髙柱下东观爲老氏之藏乆振华缨右史书人主之言共尊直笔朝有得贤之庆士歆稽古之荣恭惟某官雅量测深清襟迈徃龟千年而五緫鹤九臯而一鸣博物洽闻学周公仲尼之道同工异曲有相如杨雄之风蚤模范于天枝巳纵横于制草不能媚灶又复杜门旣解瑟之更张始着鞭于严召赐隃麋之墨文巳应星峩獬豸之冠势能揺岳作英游之领䄂腾广誉于荐绅黄屋深知赤墀亲擢人瑞有郑仁表侍橐齐肩古事问髙仲舒旧氊唾手某不瞻芝采屡变葭灰捉刺就阶近失拜尘之礼财缄贺厦预欣跃冶之期贺户部刘侍郎启伏审宠趍召节归冠从班乃立地官以佐王卓然振职不有君子其能国佥曰得人恭惟某官天壤知名山川稽瑞飞谈卷雾一坐尽倾游刃发硎千人皆废蚤乗槎而纵壑巳簪笔而立朝何物含沙厄风波之汹涌几年茹蛊阅岚障之卷舒金百錬而绕指不柔玉三献而刖足非罪㑹改絃之盛际即植纛于价藩长城方倚于壮犹緑野忽浓于归兴惟货财源流本末未易虚谈况金革沸渭汾沄有加常费旣左支右吾之不给且上溢下漏之孔多言利而析秋豪讵堪俗吏思政而劳旰食孰尉渊衷傥非心计之英定有头㑹之患上能图旧公必光前盖举偏𥙷弊而多寡得冝则散滞取嬴而公私称足筭鞭拟古岂管晏之功复许乎朽贯指期匪晋楚之冨可及也更湏硕画同郄妖氛素闻倜傥之风必越拘挛之见使中原遂脱于左祍斯两地益美于旧氊采之公言敢爲累句某诚深仰斗迹阻披云泰阶有六符之经具瞻调爕蟠木爲万乗之器窃兾选抡盘洲文集卷第五十九盘洲文集盘洲文集卷第六十盘洲文集卷第六十启十七首贺建康张相公启庭扬坦制节换留都复用张子房人始知于良䇿今朝汉社稷年新数于中兴奔走邮籖震惊边帐恭惟某官材苞文武忠格神明荧惑守心尝生作噩之变咸池洗日能返大昕之朝𥘉秉执于鸿枢即尊安于龟鼎扪参歴井国功遂固于西垂踏晋批周相业岂谈于前代上应栋隆之吉外消户阖之虞出黄石谷城之绪余扫青草洞庭之蟠结威詟四夷之长名知三尺之童何物吠声举天饮气怪巳摧于偃月毒尚喷于含沙逺登俟德之丘色无喜愠再翫反流之渴时有屈信惟用舎系国之安危而胜负视公之发纵居否旣极旋干匪难幸悔祸之昌期稔叛盟之丑虏九重赫怒頋割地之请焉可从二帝陟方岂戴天之雠而不报庙谟潜定戎斾交驰偶遣将之疲驽致渉淮而猖獗我师弃甲不竞南风之歌有马饮江孰思多垒之辱人心正恐天意巳回逢显册之布宣快舆情而唿儛必资英望始郄妖氛安石将如苍生何自有折冲之画鲁人犹望髙子也愿严叱驭之程乗机尽复于故疆当轴聿迎于旧物某寅縁先丗踊跃大钧盥手发函屡拜一行之赐骧眉茸纛庶叨三握之私贺呉殿院启芝检䟽荣栢台进歩动揺山岳眷自结于紫宸接簉夔龙班益尊于黒豸端人益国嘉颂塞涂恭惟某官色正芒寒心精辞绮髙标耸壑仰乔木之千㝷利器切泥别良金于百錬邅逥几载舒卷有时自复入于帝城即髙骧于朝路暂分六察遂陟副端柱后惠文咸具瞻于风采人中屈轶惟直指于姦邪大振纪纲即专机柄某夙叨一挹屡辱三熏斯逺庇于卿云阻再披于巖电削䔥氏之牍虽结恋于离群濯贡禹之冠敢缨情而效喜贺留守汤相公启肃驱驲传光佩麟符朝廷不知周大夫乆歌衮繍关中旣留䔥丞相必洗甲兵九庙尊安二邮震叠恭惟某官材推帝赉望峻民瞻穷逺测深驰古今之千载植僵兴仆踰前后之数公玉烛斯调炎精益焕庆泰阶之卓尔怀緑野而翩然居东旣欎于舆人虚左至爲之累月夕㷭浸起食靡寕当瓜歩巳应童謡恐棘门或如儿戯劳军下诏择日戒严乃注想于栋梁以责成于管籥霖雨之思贤佐孰应骏图半夜而受神釐遂前龙席忠巳殚于石画喜果动于咫颜冠规殿以立班入经帷而借歩睠兹行阙倚我上台虽宋璟留中不从东廵之驾而房乔居守可无西顾之忧行复疆封再还魁柄某方漂宦海难走沙堤精神折千里之冲式看伟业离竒爲万乗之器终託洪钧贺栁运使启伏审戴星叱驭㳙日视章咸属耳于前驺独骧眉于英矩恭惟某官韬藏逺业充牣多闻璜珩呈韫椟之珍𣏌梓负昻霄之干措刑天狱解宻网于秋荼足用地官腐太仓之红粟属控弦之犯塞遂増灶以防江六辔有光以穆寕主粮者敕也千金所费必孟子持筹而筭之大恺筞勲要津唾手某乆聆广誉幸借余波敷祍论心将释仰髙之恨裁缄冩抱少伸賛喜之诚谢两相还隔下年月启日月逝矣失未収于东隅江河濯之笑不腾于北垄贡诚小牍拜况大钧伏念某智不周身蹇而知命昨含沙之巧中阅过隙以茍生长𥚑曳何王之门枉㝷岂敢郄行求前人之影退尺自怜逢黄屋之改絃焚丹书而弹弁子又有子旣齿髪之浸衰春非我春独铨曹之相阨念光隂之不再頼造化之可投遂获旧氊少増短羽石渠通籍固梦断于昔游朝散入衔将坐跻于正秩信眉窃喜镂骨有铭恭惟某官道德致君功勲辟国计安天下犹泰山而四维泽任沟中作霖雨于大旱尽扫锢人之弊蔑闻失职之嗟轸及孤踪还其故歩某敢不隄防堕甑创艾伤弓思枯鱼涸辙之时鬼能相笑感黄雀衔环之事人岂不如淮东緫领谢宰相启寄仓台之使指方点郷关督京口之军湏遂聮省户视章莅职贡牍酬恩伏念某学陋寡闻器拘小用两州抚俗媿任棠抜薤之规旬歳虑僚损倚顿盬盐之利正虞显绌敢觊襃迁名簉依乌想天街于梦寐智殊流马懵江道之转输方朝廷易将而筑坛况淮海济师而増灶多多益办孰流地上之钱陈陈相因必积塞下之粟岂容谫薄乃冒使令兹盖伏遇某官致主德咸备边虑宻璇玑以齐七政气应爕调尺箠以笞四夷功成谈笑问金糓甲兵之事用欂栌楶梲之材欲五将军不患乏兴恐一书生弗能塞责某敢不自鞭驽乗上荅化钧援枹皷而立军门使之宿饱给餽饷不絶粮道戒在空餐贺汪参政启显拜制麻进叅国秉忠臣谓之骨鲠乆頼谠言执政犹吾股肱具瞻良弼播传所暨欣咏则同恭惟某官道祕沉潜徳煇发越友古人于千载备和气于四时玉润金声深造渊源之妙瑰意琦行外无表襮之华自得路于青云即受知于丹扆论諌皆夲仁义卓尔囊封吐茹不以刚柔瞿然简劾方上流有攘狄之役以独坐爲视师之行羽扇指麾耸逗遛之大将灵旗踊跃归侵轶之故疆逺郄妖氛上寛食当和战之事未定而攻守之议并兴必倚人英来司国是公辅间于两社式转洪钧天子守在四夷共观上䇿某材惭樗栎契託枌榆燕厦落成欲奋卑飞之羽螺洲前定兹符大拜之謡贺袁正言启显膺制綍进陟諌坡速邮传弹击之词緜㝢起爕调之望恭惟某官儒林宿学艺圃轶材人杰地灵禀光辉于川岳仙风道骨挹沆瀣于蓬瀛𥘉歩武于金闺将范模于玉叶旣登陛入宪台曽黔突之未能巳昂霄而横絶振争臣七人之职致明主三代之隆削藁奉公欣衆正之开路伏蒲献可待一言以兴邦某职有官箴礼难賔谒听朝阳之鸣鳯窃激懦衷寓逺客之双鱼庶通鄙抱贺张少传启㐲审诞布制麻进班孤棘武丁得一傅说致商道之复兴江左自有夷吾知胡人之必灭庆干庙社声塞干巛恭惟某官盛德格天诚心忧国扫清君侧纪虞渊取日之功鏖战关中得髙屋建瓴之势起燕间而制阃慰逺迩之瞻巖筹边如卜于六龟増灶浸营于万弩志将誓楫利在投机赫英主之龙飞思宗臣而驲召介圭入觐绣黼来归信眉乗纵壑之秋造膝尽兴邦之䇿连朝或闻设体中几于传餐台鼎位虚有欲爲王留者甲兵任上畴咨曰汝徃哉乃陟贰公之尊以受八靣之敌开莫府于撞牙之地护行都犹奠枕之年导桐栢而㑹泗沂聿新使范分觜参而界韩赵大启国名制五军千里之屯苞四履十连之寄犂庭可俟貔虎俱有鬪心偃革而旋貂蝉兹惟故物某诵丝纶而溢喜因笔墨以贡诚宪宗任裴度爲难古皆如是郑人报东门之役今岂不能竚勒景钟永光汗简回常州知郡启伏审式差糓旦来憇棠隂凡千里之提封皆一词而咏徳伏惟某官受材卓伟函噐宏深𣏌梓干章见谓昂霄之榦璆琳五㲄共推瑞丗之珍自歴华途共传美誉果拜丝纶之宠超分符竹之荣扬赠扇之仁风芬芳大播沛随车之甘雨恵爱无私顾以薄材逺依余润曲枉一行之寄但铭四益之谦贺宣抚陈舎人启伏审光膺三接叠庆九迁纶岀词闱方欲皷雷风之号令节兼帅阃又将加草木以威名邸状始传舆人相贺恭惟某官韬经济之业妙深湛之思誉蚤冠于英躔望独髙于禁路国史咸称良笔寕阿意以特书人主亦有逆鳞敢犯颜而直諌辍从三院进表六官惟武部必讲于军防以王人周行于淮甸屯田具便冝之奏保障有险要之图借箸以筹凝旒有喜天庭揖逊仰帝舜之重华人杰延登先甘盘之旧学甫拜西垣之命即分北鄙之忧盖干坤开拨乱之期使夷狄箝发蒙之语画疆置使贰㤗阶六符之权掌钥殿邦行方伯连率之职仍氷衘于鶠阁新油幕之麟符瞻前无邻自我作古竚清边而讫事即当国以调元某鞅掌无庸帡幪有託理财给饷惧不称于使令经武视师幸窃窥于方略贺方镇江启伏审课最乗边恩隆易地长江古爲天堑宻护行都千里方曰王畿斯名重镇欢唿比屋企望髙牙恭惟某官量若海涵识犹龟卜盘根错节知利器之有余赤箭青芝见败皮之何用惟胷次足纷纶之学故人中推超卓之材自舟退于急流几辙环于诸道芳埃所播衆誉迫归再拥輶轩孟博有澄清之志六分符竹道州劳抚字之心当淮濆大蹂于腥羶独淝水皆爲之煨烬畴咨哲艾还定流逋犊可买而巳徧于田畴蝗虽飞而不伤于稼穑共称慈父丕变乐郊爲氓俱受于一㕓报政遂成于五月荣开天上官近日边汲直不薄淮阳折冲有頼叔度之来蜀郡敷惠何难即迎紫橐之除寕爲黔突之计某自离賔幕屡换律筩岂期给饷于辕门复遇凝香于燕寝讼棠可𣢾曽无歩武之遥䕃樾焉依更借齿牙之助贺平江沈侍郎启伏审移轮天未拥㦸日边巳涤篆而飏芬庸发函而賛喜恭惟某官卓然人瑞籍甚吏师学该治忽而耻作虚谈徳禀雄刚而力行直道再分郡寄有龚遂之遗风三仕京华无子文之喜色词掖变斵䆫之诮铨曹革盈几之私怀鲍宣饥渇之忧上贾谊治安之䟽迩遐相语鲠亮有声繄今日之辅藩独长洲爲佳地接近鸣珂之里传唿持橐之臣窃闻班録之𥘉巳见恩威之并老姦削迹编户信眉凝燕寝之清香棠隂间暇开髙秋之红斾竹使尊荣方廷中歴召于敢言况海内共期于与政即㝷入觐之诏复结去思之情某宻迩门䦨焉依宇覆问一歳钱谷之入正仰残膏交四邻賔客之辞敢藏窘歩贺兵部周侍郎启伏审入觐咫颜复骞禁路胡尘未靖择武部以非轻国势旣尊庆故疆之可复邮音所曁舆诵载腾恭惟某官古学贯穿时名暴白怀孟子敬王之道抗霍光震主之威腕脱杷推阅憸人之驰骛烛照龟卜决邪党之消亡以砥柱而障頽波盖疾风而知劲草改絃之始荷橐于中益髙难进之标不改后凋之操翩然出昼乆矣专城㑹上圣之龙飞先群公而驲召造膝皆光前之说沃心无见晚之嗟方兴辟国之师遂揔司戎之柄匈奴直百年之运必覆妖巢宰相遂万物之冝共期隆栋某情深仰斗迹阻披云给饷军门亦是夏官之属储材客舘敢追望士之踪贺户部赵侍郎启伏审拜命中宸爲真左户播褒纶于六幕荣寳带之九镮恭惟某官充牣多闻纵横利器光前絶后名声显于朝廷肆外闳中议论冠诸宗室乆骞禁宻妙简渊衷足用地官斗筲之徒何算也伸威天府铢两之姦皆知之以细札而摄空遂青氊之图旧盖万旅雷驱之役正千金日费之时自非鞭筭之过人安得钱流而冨国实材复用舆诵逌归助成再造之勲益对非常之渥某自怜肮脏获託帡幪率属分曹身鬲江湖之上裁缄遣介心驰阶闼之间贺陈运使启伏审言出明纶任隆肤使巳入疆而涤篆敢凭驿以裁缄恭惟某官峰距髙明材能超诣咏羔羊而厉节参轨前英瞻黄鹄之凌空着鞭夷路皂盖溢昔𥜗之颂朱轩揽沃辔之威吹嘘旣彻于榻前飞輓孰踰于毂下二星所次应穹汉之编珠四壮载驱迩清班之鸣玉某夙聆广誉未际髙标督饷辕门正惧西曹之谪揺情賔仞愿分东壁之光贺张枢宻启伏审严宸图奋宻地陟明运筹帷幄之中遐冲震叠歛袵庙堂之上神器尊安廉陛有光涂川相庆恭惟某官圣门观妙昭代蜚英识极髙明质蓍龟而不惑气全刚大压嵩岱而莫揺共尊难进之风独保后凋之操龙飞有作驲召鼎来安石将如苍生何难从雅志鲁人犹望髙子也拱竢近音方宿留于中途即延登于右府入朝之始通国相驩天子守在四夷式观上䇿公辅间于两社即转洪钧某跃冶情深班庭迹阻螺洲前定知爰立之有期燕厦落成何卑飞之足叹盘洲文集卷第六十盘洲文集盘洲文集卷第六十一盘洲文集卷第六十一启二十一首贺中书张舎人启伏审朝昕出命接昼䟽恩御史振乌台之威笔端可畏舎人示鳯阁之様𥿄价浸髙士歆稽古之荣国受得贤之福恭惟某官骊渊瑞丗冰壑照人掉鞅轩轰淡墨题乎鼎级吹藜烨煜雌黄匝乎蠧篇得召节而复来入着庭而横絶接武赤墀之下玉垒益光去邪双阙之前铜山俱破遂藏黒豸爰对紫薇一札成文雅思未尝淹晷五花判事英躔真若聚星名巳冠于伦魁材共期于丞弼某情均燕贺望鬲鸡翘问金糓以备贠卿云逌託想簪绅之賛喜宿雾难披回诸郡贺正启伏以太极函三气斯分于人统林钟益一数可忖于律筩对歳事之权舆萃侯藩之茀禄伏惟某官轶材耀颕盛德照邻缓带轻裘凝清香于画㦸盘根错节发游刃于新硎今旦斯逢长年可颂企賔堦而矫首凭书驿以驰心贺朱镇江启伏审鹭序借材宠河图之髙阁虎符拜命镇天堑之雄藩旣过家展上冢之荣想泛宅作下车之计恭惟某官漱芳圣域绍美相门朱草嘉禾披瑞篇之珍物盘根错节发利刃之新硎顷督饟于淮濆实建台于京口清埃载道比屋知名入𥙷穑臣腐太仓之红粟进兼棘寺解宻网之秋荼㑹千里之难其人辍九卿以重兹选民情皆巳素习郡政斯可速成文驷来迎谓五十年当贵亦𥚹矣褒衣欲改闻二千石之到而瞿然某稍阔英躔遂依德䕃伐柯取则正尊前事之师析札杼情恐获后时之谴贺张都督启伏审胪音廉陛置使枢庭提江淮表里之封重开幕府注将相安危之意再造皇家荒裔㓕心泰阶齐色恭惟某官蓍龟先见松栢后凋当圣哲驰骛之时洞文武㢮张之道人忧多垒国倚长城谢传揔军宴衎可清于羣冠晋公督战功名夙震于四夷强弩争驱灵旗有待受降盈光禄之障摅愤指冒顿之区入筹幄以同寅相尊等耳出言纶而诞布朝论翕然旗皷一新营屯如故冝妖氛之退舎无絶塞之传㷭兵事节度皆付公益隆剧委天下平治谁舎我庸慰具瞻某仍丗䝉恩弥年禀命大钧播物讵迟造化之工千里餽粮敢后樵苏之㸑贺太平州虞尚书启伏审牵丝离阙涤篆专城千里迎新甫森兵卫之㦸一麾借重非厌承明之庐仰风采之光前惧音邮之落后恭惟某官丗推词伯天挺佐臣书笏珥立螭拗之要地荷橐着紫仪鶠阁之清班㑹犷狄之啸凶贰元枢而经武独髙祕略迄扫妖氛运筹帷幄之中听履星辰之上任秣马厉兵之事爲扪参历井之行揭节故郷相如谕蜀父老犒师新境三辅见汉官仪逺趋尺一之程宻迩魁三之象并塞复惊于多垒縁江莫急于价藩羽扇纶巾牛渚席徃年之胜轻裘缓带虎符分中之忧少竢解严即期熈载某不披宿雾再变春灰兹给饷于南徐获分光于东壁使之代斵巳爲蟠木之先何以免諐更頼余波之及回霍新恩启造榜棘闱标名鴈塔虽科甲第五同杜牧之叹而郷闾寡二有吾丘之夸伏惟某官声叶舜仪寳参郢握闻仁义道德之说讲习渊源识鸟兽草木之名贯穿训故旣问津于宦海即彯组于荣途介弟得人窃幸一庄之获痴公责子徒劳累月之笞贺王侍御启伏审命出前旒权尊横榻几年弄印上曰无以易尧一角峩冠仕者皆严惮黯幅贠共语纲纪毕张恭惟某官天以刚方古之直谅广庭大对洗凡马而一空要路重来别良金于百錬方招诸生而诲道德之说巳立右陛而书起居之言凛朝望之无隣庆台端之独歩惟雌黄夙判于胷次冝白黒大明于笔端去姦邪于双阙之前义方之声不坠语轩槛每数刻而罢仁约之眷益深孤忠不避于婴鳞群枉相惊而落胆风霜若是霖雨可期某引脰云逵庇身江介望风而解印绶未敢赋归餽粮而后樵苏所忧获谴除司农少卿谢宰相启两载供军无𥙷千金之费亚卿分职忽叨九扈之荣祓饰芜音铭藏大播伏念某续凫则病处鴈不鸣天既赋之材驽人皆知其绠短失瀛洲之故歩乆鬲朝班盗列宿之虚名外司戎赋増灶出日边之旅连樯严淮外之期唿庚癸于首山偶无羽檄束春秋于髙阁焉用毛锥况襁负之东归复缧俘之北至析豪言利者鲜矣上䇿张頥湏哺则倍于曩时问一歳之钱谷几何岂能赡用餽千里而樵苏在后所虑乏兴曽蔑微劳敢图明陟窃揆侥逾之故悉由造化之私兹盖伏遇某官任重济川权尊挈国和玉烛之四气开寿域于八荒政事内修有输平之犷狄巧拙杂进无饰诈之宵人恐绛老之辱泥涂若周公之下白屋曲怜弃物良苦麤官借其惟月之称广此如云之覆某敢不思惟推择畏惧旷瘝财货未丰媿洪羊之心计箴规可献戒颜异之腹非回郡守贺除少卿启给饟再朞惧军湏之不足窜名九列惭使指之无功揆谫薄以奚堪知游扬之有故恭惟某官髙标耸壑瑞物媚川梦旣恊于三刀歌巳喧于五绔奉夜半之问将寤意以搴华擅月旦之评每过情而借誉致兹误渥廼及衰踪顾弱楮之未缄拜珍题之先辱賔堦何逺尚乖宿雾之披谴域可逃更頼余波之及贺汤左相启伏审庭宣显册位峻元台黒头人曰三公巖瞻巳乆青氊我之旧物鼎任逾新庙社尊安华夷称颂恭惟某官闻多而约气大以刚一槩诸圣而譔重黎名超前哲五尺之童羞称曹陆文擅正声蚤符夣卜之求独尽都俞之美开通公道窒塞倖源帝逹四聦选臯陶不仁者逺矣天享一德若伊尹则见而知之中㝷緑野之游甚郁苍生之望㑹圣君之継代思旧弼之賛元复作栋梁兼筹帷幄定国是则自治爲上䇿固邦夲则若烹夫小鲜两宫咨调爕之勋四海企升平之效材翘东合无失职以书空谋寝北邻遂乞盟而𣢾塞方将丰财而圗朽贯之积谁谓忘战而生藏械之疑盖后先进退必度于时冝凢今古安危具存乎丗监俟颛靣有同于饥渴故信眉相庆以讴唫某窃伏江干莫披河目诵贱子于百寮之上屡玷衮褒器蟠木于万乗之前更资钧播贺张右相启伏审诞敷涣册复正台司望赤舄于我公浸逾二纪还青氊之旧物请视六符宗祏䝉休玑衡荐瑞恭惟某官学轻王霸忠贯羲娥干坤资整顿之勲鼎鼐着调和之效重开督府大畅王灵自陜而西召公主之权均内外由斗以南一人而巳望耸迩遐城池坚固于金汤师旅比方于熊虎传檄而遗民蚁附抗旌则丑类惊军容彰无敌之威边备窒可窥之隙察秋毫于万里寛食于两宫天欲兴邦将犁庭而制胜敌能觇国遂𣢾塞以输平美绣裳之来归思霖雨而爰立迺居宰席仍緫筹帷方图事揆䇿而务出万全盖収功立名而可期再造登庸之始歌颂无前某乆泛㤙波获逃谴域増千金于敝帚屡玷衮褒转一气于洪钧敢奸器使贺交代王少卿启伏审肃将王命来治军湏聆皷檝之非遥冀班荆之有便共惟某官材能超诣峰距髙明朱草嘉禾披瑞篇之珍物盘根错节发利刃之新硎蚤负时名巳光郎选俛仰鑑湖之上驱驰蜀道之间刺史问以六条屡更使指天下号曰八俊逺継芳尘兹陟农臣将持从橐乃以屯田之奏遂分给饷之权兴十万师则费千金自然优𥙿率三十钟而致一石正頼斡旋助成清壹之勋益对便蕃之渥某二年无𥙷百谪巳盈窃欣故旧之来获託子孙之契积薪居上秖惭糠粃之扬胶柱不调尚幸瑾瑜之匿回秀州姚知郡启叨荣禁路备数词垣拜刻画之好辞佩吹嘘之髙谊伏惟某官长离覧仞结緑辉山蚤驰骛于翰墨之塲尚倥于米塩之事𥜗歌甚播玺召可期我軰登科乆厚颜于李郃吾徒掌制复缩手于栁州未寒萧寺之盟更頼残膏之助回明州赵待制启北门摄事巳积空餐西掖代言甚惭窘歩误宠莫知所措游谈厥有自来恭惟某官川岳灵晖鳯麟嘉瑞出神明之贵胄负标的之清规德备忱恂独乐东平之善学该贯变尽读河间之书屡諠五绔之謡叠应三刀之梦憇棠隂而听讼白日显行拔薤夲以抑强严霜可畏每吹嘘于朽质有刻画之珍题某夙仰英猷宻依余润揺情宾仞莫瞻五马之光寓意书邮奚报双鱼之遗回宣州陈殿撰启伏审䟽宠出纶荣佩左符之重㳙刚涤篆争伸前弩之迎老稚䝉休封圻改观恭惟某官星躔隤祉月脇铸辞卓尔昂霄壁千仞而独立汪然韬丗陂万顷以有容自髙鹓鹭之行不借蚍蜉之援蓬丘彯组乆领䄂于英游柱史挥毫浸羽仪于禁路芳埃益邵公望所归方批敕于要津乃把麾于名郡清香画㦸洽惠露于群编叠嶂双溪踵诗声于前躅寕容黔突即迓赐环某叨缀近班仰依余润揺情賔仞莫瞻五马之光寓意书邮奚报双鱼之遗回刘侍郎生日诗状五十当贵偶同治越之年八千爲秋难辱借秦之谕珠玑可玩琼玖是惭空积感怀莫知报礼回工部胡侍郎启伏审契元后之虚怀㝷贰卿之故歩典刑所系表着有光恭惟某官昂霄耸壑之长材歛咢淬锋之利器乗桴浮海甞乆厄于䜛波束带立朝遂横翔于禁路蹈载籍致君之道积平生忧国之言掇一麾皁盖之行领两组青氊之旧备周王之器械盖頼逺犹爲汉室之栋梁竚观伟业兹勤翰墨来访丘园佩四益之嗛斯唯盛德展七襄之报秪媿前闻回饶州王侍郎启伏审急流易退暂违上笏之班荒政尽行俯屈左符之寄光前耸望来暮兴謡恭惟某官济美台衡腾芬俊轨演纶彰独歩之誉持橐起横飞之程旱魃爲灾咸虑晨炊之阙寓公作牧便同昼锦之荣亶爲谋国之英必有捄民之䇿一㕓复受千里更生顾此居间欣然借润将𣢾粲花之论先藏烹鲤之书荅镇江宋尚书启伏审异恩亨否还旧物之青氊重镇承流凝清香于画㦸江山动色草木知名恭惟某官识略髙明智能超诣蚤骞禁路积三千牍之嘉谟乆蛰故园藏十九年之利刃当宁渇仪形之想起家膺方靣之除惠露所霑驩謡竞起即迓玺书之宠复归簪笔之班念鬲阔于英躔屡变更于缇律得烹鱼之尺素深仰谦光想舞鹤之髙楼无因谭𣢾回贑州陈侍郎启髙牙在望饱闻五马之声徤歩徕前遂辱双鱼之惠敬修短札曷报英瑶恭惟某官负昂霄耸壑之材利歛咢淬锋之器论思献纳居紫橐之上游抚字追科慕黄堂之下考报政巳踰于五月赐环将出于九天顾此衰迟阔焉睽鬲藏孟公之牍少慰驰心覧汉圣之书不能释手回钱枢宻启丝纶出命走天下之置邮帷幄运筹得人中之英杰国势尊安于九鼎魁躔恊比于六符伏惟某官瑞应舜仪寳参郢握片言自能寤意多士孰敢追踪鳯掖摛词文声掷地琐牎批敕忠力回天歳巳庆于九迁昼益隆于三接径跻宥宻仰賛规恢齐人归郓讙之田用儒有効宣王复文武之土平狄可期记徃日之从容惊流年之荏苒不图翰墨来贲丘园行四益之嗛兹惟懿德脩七襄之报深媿前闻回刘侍郎启班聮玉笋蚤骞从橐之荣符佩银莬曲借侯藩之重双旌宻迩四境驩迎共惟某官学緼髙明材资超诣陟要津而阔歩结当宁之深知贯朽粟陈过洪羊之心计裘轻带缓指叔子以肩齐精神巳折于遐冲盘错少休于利器值仍歳秋収之损致九重旰食之忧思忠信慈惠之师行劳来安集之政迺烦旧德逺捄疲甿穷阎免尘甑之嗟森㦸非黔突之地念睽违之盘洲文集盘洲文集卷第六十二盘洲文集卷第六十二题跋十五首跋欧书温彦博碑按新唐列传云温大雅字彦弘彦博字大临大有字彦将如史所书则是彦博兄及弟皆名太字彦独彦博反此耳近丗陈朝散正敏着遯斋闲覧间证史传之讹谓古人盖有以字显者彦博当是以字行于时殆旧史之误而新书未之正窦苹作唐书音训亦云以兄弟名字推之似名太临而字彦博予新唐丗系表乃云彦将字大有又颜鲁公尝作颜勤礼碑内叙颜温二家之盛其略曰思鲁大雅俱仕东宫愍楚彦博同直内史游秦彦将皆典秘阁如表之所书碑之所序则是彦博彦将皆以彦配名唯大雅异耳又欧阳文忠公在中书日有颜氏裔孙献其祖思鲁除仪同诰内云内史令臣瑀宣侍郎臣封德彛奉舎人臣彦将行公谓不应称臣而书字彦将固当爲名惟三公名字不应伯仲异同后人率皆惑之予家有彦博墓志及神道碑皆云讳彦博字大临不云其以字行陈窦二公虽疑史䇿之误然碑碣不容失实其说无据当从碑志爲正以鲁公之文思鲁之制新书之表爲凭则是大雅独与二弟不同予复考大雅尝撰唐创业起居注内书炀帝遣使夜至太原温彦将宿于城西门楼上首先见之报兄彦弘驰以启帝帝方卧闻而惊起执彦弘手而笑据此则温氏昆弟皆以彦爲名明矣而此书首题乃云大雅奉勑撰又颜碑亦云大雅抑又何耶盖唐之孝敬皇帝讳弘如弘文馆改昭文弘农县改恒农姓弘者改洪徐有㓛本名弘敏亦縁避讳遂以字行大雅正类有㓛亦以孝敬故遂称其字耳难者曰有㓛盖避同时讳大雅生在孝敬之前不应亦避其讳是不知生虽不避后丗追改之故称其字爲名如晋书避髙祖讳不云刘渊而云刘元海避太祖讳不云石而云石季龙李延寿亦以韩擒虎爲韩禽司马迁作史避武帝讳改蒯彻爲蒯通班固避宣帝讳改荀况爲孙况爲明帝讳改庄忌爲严忌史䇿之例縁帝讳而更易姓名者多矣新书有韦弘机传而旧书止作韦机又可见其因孝敬而削也新书正之故复用夲名而大雅犹名其字者盖当时国史所改新书因之不加研䆒失于复正故尔跋欧书皇甫府君碑皇甫诞当汉王谅挻祸之际能抗章力争至幽囚狴犴犹发扃城之谋事偶不克遂殒其躯可谓忠节凛然捐生靡頋者也北史列传旣不能发扬其英烈至序其官秩又多阙略传云开皇中迁治书侍御史后爲尚书左丞拜并州揔管司马以抗节遇害碑歴叙其仕周爲毕王府长史隋𥘉授广州长史爲益州揔管府司法传虽略而不书可也至除比刑二部侍郎及自御史之后历大理少卿再爲尚书左丞河北河南安抚大使其賛并州也加仪同三司其赠柱国也兼光禄大夫史皆无之盖其阙也又碑记其祖赠胶泾二州刺史而传止称泾州碑云诞字元宪而传作元虑是皆其失考此碑乃诞子无逸与欧于併肩于武德正观之间故于制其文而欧笔之决无误者况皇甫终于隋仁寿间李延寿修史在唐正观末相距四十余年巳脱略舛误如此况逺者乎跋欧书丹州刺史碑率更之书名天下而爲后丗法丗传絶笔于丹州之一碑笔力劲徤他书无出其右者今眎其书信然而是碑文字刓㓕尤甚丗无复知丹州爲何人详考其碑隐然犹有公讳崇字平髙六字按唐史裴寂之左方有张平髙一传史载其在隋爲鹰扬府校尉事唐授左领军将军封萧国公正观𥘉守丹州刺史坐事以右光禄大夫还第所书与碑同则知崇之姓张氏无疑矣而传载歴官次序甚略于碑疑崇无赫赫大功故爲史氏所略而传云以坐事还第碑乃美其知止戒覆以就闲盖碑志溢美无足怪者传又书其追封罗国赠都督事而碑独不记则是勒碑之后复𬒳宠褒作者不及记之然崇之夲传及忠义传列凌烟功臣及裴寂传所书皆云张平髙而不名岂唐人多以字显如殷开山之类史册皆以字称者乎但唐人虽以字显史必随着其名今平髙本传则亡之岂非史氏之逸乎凡唐史纪人姓名尤多缪误如郑潜曜乃作郭潜曜程处亮或作程怀亮之类今平髙之碑旣不载其以字行盖史家删修误以平髙爲名尔甞考殷开山名峤封德彛名伦髙士廉名俭尉迟敬德名恭姚思廉名简髙季辅名冯苏定方名烈唐休璟名璇郭元振名震王方庆名綝在唐无所讳避不知何爲而行字遂至君臣之荅问诏旨章牍之所称一切以字若李靖见于纪传皆书名而裴寂传后载武德九年差功之事则又书曰李药师是旣以名称又以字行此尤爲二三唐人名字余乆惑之因平髙之辩略志其梗槪云跋欧书唐瑾碑唐𥘉文章承五代之衰务以骈俪爲工碑志之作多浮靡而无事实惟丗系子孙官封名字可以考据唐瑾碑乃于志寕所撰欧率更所书今以其文考北史列传则史之失甚多碑云瑾字子玉而传作附璘新唐丗系表又作子瑗盖玉瑗小有差衍传则误矣碑云瑾曽祖俨祖文轮而北史于瑗之父永传云父伦祖揣今以新唐丗系推之则揣乃瑾之髙祖俨则其曽祖正与碑合传旣逸俨之名遂误以髙爲曽碑云瑾祖名文轮而传作伦旣失实矣新唐又作轮字文转此又唐书之失碑云文轮终东莱太守而传作青州刺史唐表又作青州太守且刺史之秩尊于太守使文轮歴之则作碑者不应不载此北史之误又太守乃典郡之称唐表云青州太守非也碑以俨爲守东安而表作东海亦非也碑云永终车骑将军唐表作仪同三司则是碑记其武散官之崇者表书其文散官之崇者传皆不书碑及唐史皆云永爲平寿忠武公而传又不书其谥皆其阙也碑歴叙瑾𥘉以魏大统元年爲贠外散骑侍郎周文引爲记室及河桥之胜而封平昌县子是年有陟岵之忧起爲太子舎人迁膳部转右丞加持节抚军将军大都督通直散骑常侍转吏部郎中龙骧将军然后改伯临淄继除黄门侍郎拜车骑将军仪同三司散骑常侍迁吏部尚书然后赐姓宇文于谨南伐以爲行军长史谨多其才求与通籍然后更万纽于之姓江陵旣平乃加骠骑大将军开府仪同侍中进公爵而夲传云封姑臧县子累迁右丞吏部郎戸部长进骠骑仪同赐宇文及万纽于姓进封伯转吏部长夺哀复位从于瑾平江陵以勲封公今据碑所载则始封乃平昌而传作姑臧碑云丧父在魏大统三年封子之时而传乃在作吏书封伯之后碑云夺哀爲舎人而传云复吏部尚书碑云封伯在未赐姓之前而传则在后碑云赐二姓在吏书之后而传皆在前碑云从于谨南伐然后更姓万纽于而传则先巳更姓凢历数年始同戎事碑云骠骑仪同之命在江陵已平之后而传乃在未赐姓已前其他历官传多阙之独传有戸部之除而碑则无之碑又叙自入周之后甞爲宗伯出判拓蔡授司宗御正转内史纳言又㓨荆州迁大宗伯而亡夲传乃云岀㓨蔡州历拓硖荆州入爲吏部御正纳言内史除司宗而亡如碑所载则是岀典二城乃入迁四职复岀治荆据传则是连尹四州然后入官中都以至盖棺不复𥙷外碑则自蔡州入爲司宗传则历迁数职而终于司宗唯传有硖州吏部二命而其碑不载碑云生爲大宗伯而传云死赠小宗伯碑有刺史之赠而传无之碑云谥献而传作方唐表又作文献若此之类皆以碑爲正盖唐皎历任于武德正观之间志宁亲受其事而作斯文必无误者予旣辩二史与碑之抵捂因以北史之传校新唐之表传云永孙悟而表作怡传云瑾次子令则而表作则又二史之不同者然北史之误其可一二言哉题松漠纪闻右松漠纪闻一卷先君衔使十五年深阸穷漠耳目所接随笔纂録闻孟公发箧汴都危变归计创艾而火其书握节来归因语言得罪柄臣诸子佩三缄之戒循陔侍䣛不敢以北方事置齿牙间及南从炎荒视膳余日稍亦谈及逺事凡不关今日强弱利害者因操牍记其一二未几复有私史之禁先君亦枕末疾遂废不録及柄臣盖棺㢮语言之律而先君巳賷恨泉下鸠拾残编廑得数十事反𬒮拭靣不复彚次或可广史氏之异闻云尔题輶轩唱和集右輶轩唱和集三卷绍兴癸亥六月庚戍先君及张公朱公自燕还途中相倡酬者中兴以来岀疆者几三十辈或留或亡得生渡卢沟而南者三人而巳𥘉朔庭因赦宥许使者归其郷诸公惩乆絷幸稍南率占籍淮北惟先君及二公以实告旣约和于是淮以南者迺得归八月戊戌先君至辛丑张公至乙巳朱公至九月乙夘先君以徽猷阁直学士入翰林是月甲子岀爲郷州后四年南迁八年薨又三年赐谥忠宣张公以修撰祕阁主佑神观是年岀居明州后六年待制敷文阁六年爲池州明年卒朱公以直祕阁亦主佑神观明年卒先君字光弼饶州人张公字才彦和州人朱公字少章徽州人题金国文具録右金国文具録一卷贾生五饵昔云其䟽解编发而𬒳纯缋用夏变夷盖非人力之所能致宇文氏旣爲蕝其书力强先君同汚新秩𥘉有翰林直学士之命又有中京副留守之命最后有承德郎留司判官之命先君以死自誓文书衘䄂至于再三卒拒不受王春二月家弟遵迈接踵召对上谓先君与宇文虚中同时作使宇文受伪命先君独执节不屈且道秦桧毁鬲之说所以不得大用呜唿渊衷不忘旧编且在揽涕渉笔存之左方敬书先忠宣赐谥制书后臣闻足再刖而玉显其美火百錬而金知其精人臣忠邪至身后而是非始判发潜徳之幽光诛姦䛕于旣死孔子作春秋之旨也先臣当戎马纷纭之际使不可测之絶国十有五年然后归陛下谓苏武不能过且许笔赐其传㑹先臣席不煗而逐弗获藏奎璧之寳今又十有五年弟遵入对陛下褒叹忠节复道前语恩隐再三宠之令谥生虽竒剥芬香多矣臣谓卫律李陵屡说而武不降先臣则爲宇文虚中韩昉所逼三换官而不受张胜事泄武有拟劒幽窖之危先臣则不同龚璹仕齐寕蹈利刃冷山无以异于穷海之北餬口于悟室无异于靬王只影南翔所不及牧羝者四歳至若通永祐之表朝长乐于燕间道蜡书其至有九潜见王人几偾牢户问荅徃反皆存阙庇民之语投其诗文篇篇以戢兵爲意此则武之所无者陛下以爲武不能过圣训明哉然燕王声霍光之罪以武乆絷而归财得一典属国扬敞无功迺爲搜粟都尉遂谓光颛权自恣疑有非常而秦桧排妒先臣不使一旬寓乎玉堂之直致陛下有大用之意而不遂终之流放丑地九年不返则得祸之酷特甚于武武之一子党叛人而诛汉廷怜之爲之逺赎胡岀苏氏頼以不絶而臣以先臣故获戾亡桧至谓家传强暴曲法免官非遇天日清明则亦禁锢就死呜唿一言华衮万丗不刋易名崇终匹休麒麟图画诸孤不肖咸叨録用㤙徧存没又过苏氏臣砻石以识异渥㤗龟逢吉镇之松区洩九京之冤皷忠义之气于兹见之题曹公显所书陈体仁梅清传后香草以比君子固多见于骚人之辤至刚长歳寒之际能舒翘杨芳表表于风林雪岭间惟梅爲然其奔轶絶尘之姿殆与庄士端人无异彼揭车杜若尚不敢与之齐驱而冶桃繁李瞠若乎其后诚未可同日而语陈君用太史公法爲作佳传曹侯一见知赏泚笔特书而冠文其首抑可谓三絶也跋杜氏墓志夫利不十者不易业若良弓良冶之子必丗其家可也杜君以和缓之术声于郷而以周公孔子之道命厥子使其后能掞藻决科翔缨华涂推父祖汤剂济人之心以施有政兹无负籝金之遗矣跋米元晖画二丘壑之士乆寂寞则起朝市之念朝市之士乆喧嚣则怀丘壑之放古今之理一也予賛治丹丘虽环郛皆山可以拄颊而霞城云屿亦得驾言穷覧然尘缨冗牍之所覊束终不能莹心而醒目米西清所作潇湘图曲尽林阜烟波之胜遐想鸥鸟之乐良不可及予甞客毗陵一苇太湖旧矣去之六年风朝月夕则思怒涛裂山澄漪见云梦寐间时一徃焉观此恍然所谓逃空谷而喜闻足音者跋孔门四科图鲁论第孔门四科先言语而后政事太史公先政事而后言语此画有行行其容者似子路氏而次在八是以鲁论爲序者也跋十六尊者图天台石桥丗称尊者道埸归心佛氏者薫洗斋宿或见林颠有殿阁之形而聆钟皷之响千灯发光拥钖来去㞕然有闻予尝欵其山慨无所见手舒此画爲之肃然作礼跋莲社图惠逺师作浄社四方不约而至者百有二十三人此其表然有称者师欲致范武子而不可得谢康乐欲同社而师不纳彼招之不来麾之始去亦各从其志也跋戒杀文礼云牛羊犬豕无故不杀盖君子心根于仁必不至暴殄天物佛家者流集杀生事作文以戒丗使中人盘洲文集盘洲文集卷第六十三盘洲文集卷第六十三题跋三十三首跋登瀛图右登瀛图一卷卷首攘䄂醉者爲苏丗长伸欠者爲许敬宗捉笔欲书者爲禇亮凭栏目鹅者爲刘孝孙一介附耳有所白者爲苏勗交手对之者爲薛元敬童子奉杯小冠者受之者爲盖文逹幅巾按股𬒳酒而寐者爲李元道捉笔运思者爲孔颕逹左手持杯者爲李守素靣之者爲姚思廉童子奉巾盥反頋而吸者爲陆德明坐柳下者爲虞丗南执卷挽条者爲颜相时带解欲结者爲于志寕撮巾羽衣倚老木者爲房元龄杖笻而相语者爲蔡允恭䄂手巴且旁者爲杜如晦凡学士十有八贠坐者十立者三倚者四酔者一其供给之人坐而奏乐者六人立而句乐者一人司笔研者三人侍左右者五人掖者一人白者一人进器者五人职器者五人执器者亦如之意钱于马前者三人蹴羽钱于驴前者一人执靶者八人举韀负笠持帕者各一人驴牵者一人臂隼与休者各一人凡供给于前后者四十有六人巾之人二十有七帽之人一结发之童七垂髫之童十有一其马十有二受鞍羁者十羁而欲鞍者与羁而𩥇者各一驴一隼一狗一鹅如驴隼狗之数而倍之曲栏见其靣之三长案方床茵坐之具二十有二笙笛箜篌乐之器八酒尊茶瓿果櫑水盘食之器九十香鼎燎鑪书槴印室笔墨巾羃用之器十有八箠服筭幐圉人揷其腰者二古木大小五巴且大小五柳一凡画中之物如此合而名之曰登瀛图其人物器用草木羽毛之状虽娄经摹写犹存妙处梗槩遐想英标植愚祓陋正观之治岂无权舆故曰廊庙之材非一木之枝帝王之功非一士之略又跋唐文皇旣巳罗群英入莫府因命阎立本肖象题其爵里名氏曰十八学士冩真图予始传此画所识姓名有与史氏不同及阙文者因併存之画云苏壹字丗长刘孝标字德祖苏勗字谨行薛庄字元敬盖文逹字文逹李元道字元易李守素字仲筠姚思廉字简之虞丗南字德施颜相字时睿房元龄字乔松蔡允恭字克逊此画虽不可指爲祖述阎本要知非出近人所作跋周生卷或讥周生儒其家迺束书不务有棋癖予扣之荅曰自始结髪与群从兄弟游学昼孳孳焉志于弈师旣寝则焚膏对局乐之终夕不厌洞然有意得心解处故日进于技而学益以落予曰子以棋夺学固非矣今年未冠技之精巳籍籍荐绅齿牙间异日孰与子确彼书不能以记姓名劒不能爲一人敌鹿鹿老死无一长者视子有惭色矣跋陈承休所藏名贤帖右欧蔡苏黄晁秦米公帖一卷莆田陈承休所藏予于五羊见之逺方家鲜收书欲借汉唐正史尚艰得乃有博雅之士轴鉅公寳墨自随忽如明珠美玉飞堕吾前抆几展玩便觉蛮烟瘴氛爲之辤易试夏守真笔燕无函胡无弓车粤无笔燕之函胡之弓车非无也人皆能之也粤无笔材梗之也颕旣俘于秦其苗裔南不踰领虽有良工不能善其事九江夏守眞客寄畨禺乃能束鸡羊猩毛而圎徤耐乆与宣城诸葛毗陵周名相甲乙谚曰巧妇不能作无麫不托岂其然乎跋欧率更临帖欧阳率更眞墨今其存者鲜矣况所临又王中令帖乎气骨洒然典刑具在如明珠美玉不待褒拂而人皆知其寳也跋吕子猷小简二子杨子曰书心画也笔画形而君子小人见矣观吕公子猷之书可知其爲庄重君子予不及识吕子猷闻其律身有䋲墨莅官如氷霜非礼弗蹈今与其子子毓游维其有之是以似之者欤跋李运使瑞芝颂遒人失诗之不作盖千有余歳嘉成美宣之什蔑闻耳矣临淮李公以白水龙蛇之辅骎骎笔橐绍兴丁丑芝产清庙公慕风人之归美乃集三百五篇之辞作嘉颂十章其句二百上下贯穿丰而不余起啇迄周合鲁卫曹郐诸国所作妥然若成一笔无齐人不类之讥非深于诗者能之乎汉歌齐房气劘其垒跋五代登科记右五代登科记一卷予顷在三馆所抄中祕阁书五季文物扫地取士无足称特以国𥘉卿相侍从皆当时以儒科进者因刋我宋科名记故并传之仍其旧书不复考正也跋先忠宣公鄱阳集先君以建炎巳酉岀疆时年四十有二矣平生着书多悉留擕李庚戍之春厄于兵烬无一余者绍兴癸亥还朝入直玉堂不旬日领郷郡去明年而遭祖母之丧服除未几有领表之谪杜门避谤不敢复爲文章谪九年而即丗故手泽之藏于家者唯北方所作诗文数百篇乃独存谨泣而叙之以爲十卷刻诸新安郡未彚次者犹有春秋纪咏千篇云跋李文公集右李文公集十八卷以唐艺文志校之多八卷盖常山宋次道所定也建阳小本独多荅开元寺僧书一篇亦不着目其辞反复温润与他文相类而集中又有所作钟铭知其爲习之文昭昭矣旣是正之冠以苏公序附其传于后跋痈疽方疽发背三尺童子亦知爲膏肓之疾庸医旣拱手无措或者又爲髙论以自神其术丗传刘㳙子方以爲得之神仙家而汤剂不一用者惑之歙县胡君所藏方简要而有大功郡酒官萧丗京病此数日创大巳如椀用其方而愈览者勿以爲无竒药而忽之也跋文房四谱右文房四谱五卷叅知政事苏公所集番阳洪某假守新安刻之四寳堂盖歙谿之楮㓗白爲天下第一黄山松煤自庭邽父子着名龙尾石与端巖相甲乙独管城子少贬然亦不落宣城下是书当传莫冝是邦予家所藏谱砚之书以五六顷居间时颇尝采获大凡翰墨事兾以缀苏公书未就也巖邑无书可探阅不能终篇说歙砚者凡三家品诸李者有墨苑姑以踵此编他湏异日云跋文章縁起右文章縁起一卷梁新安太守乐安任公书也按隋经籍志公文章始一卷有録无书郡之爲郡且千歳守将不知几人独公至今有名字并城四十里曰村曰溪皆以任着旁有僧坊亦借公爲重则遗爱在人盖与古循吏比后公六百年而某爲州尝欲㑹稡遗文刻识木石以慰邦人亡穷之思而不可得三馆有集六卷悉见萧氏欧阳氏类书中疑后人掇拾传着于传亡益独是书廑存可藏去丗所传墓志皆东汉人大隷此云始于晋日盖丘中之刻当其时未露见也跋吴少卿遗事仓卒变故时搢绅先生忠义根于内则发见于外生且不惜岂复爲身后名计也事旣定则阖口不自言故有严霜烈日之迹而湮欎不播白者当时尚尔况后丗乎阳羡呉公以南宫舎人逢张楚之难寕捐生处死不肯作劝进表一字复欲奋笏碎伪相之首言言英风辈古爲耦二十年来有贪天㓛者不使他人以忠义擅声故公之令名士大夫间或不能户知之大编显扬真有子矣题赵弃画竹隐士逸图㤗陵𥘉立词科一举得五人少蓬赵公其一也予兄弟仰髙蹈景窃攀屈宋之驾而后先参辰莫快一覩其犹子能託绘事彰其家望之美开卷肃然如升堂覩奥而瞻道德之光又以见公消揺燕间寄意笔墨进诸子于道如此彼有誉儿癖者眞可奴仆命之书呉滋墨卷士大夫不公持论故月旦评不足爲人轻重百工以艺定声价眡其物之美悪名斯判然歙人呉滋以墨客游缙绅间唯其松择而烟良胶对而杵力旦旦用之砚不滓笔不病使潘胡蒲史之品不能齐色而争先虽无王公齿牙之誉而増直三倍矣题诸公与徐仲车诗简盛德之士名与天壤不朽虽无五公诗札可也然先生髙蹈丘园安贫飬病今其孙𬞞食益不饱非此其身在其子孙诚难测耶题呉司諌遗墨尚书郎呉公以笔札独歩覧諌坡遗墨则羲献寳章有自来矣跋曽仲躬所藏张文潜草书张右史文名满天下而后之人不知其能书观此墨妙真可以藏之十袭论衡跋右王充论衡三十卷王君是邦人也帐中异书汉儒之所争覩转冩旣乆舛错滋甚殆有不可读者以数本俾寮属参校犹未能尽善也刻之木藏诸蓬莱阁庸见避堂舎盖之意隷纂䟦东都隷刻今其存者几二百虽工拙规园不同犹樝棃橘柚味皆可以适口四十年来中原入于狄石毁于烬好古之士不能多藏而悉见每介介焉予甞韵分其字爲七卷释其文爲三十七卷尚患笔意不传则择其点曵不阙者䥴之以爲纂得十卷一代法书亦足以窥其髣髴矣跋元微之集右元微之集六十卷微之以长庆癸夘镇越大和己酉召还坐啸是邦阅六寒暑今种山之乔木数十百章岂亦有甘棠存其间乎横空杰阁盖一城伟观扁表所书则其州宅之卒章也微之以文章皷行当时谓之元和体在越则有诗人入幕府故镜湖秦望之竒益传所谓兰亭絶唱陈迹犹可想唐志着録有长庆集一百卷小集十卷传于今者惟闽蜀刻夲爲六十卷三馆所藏独有小集其文盖已杂之六十卷矣微之尝彚其诗爲十体曰旨意可观词近古徃者爲古讽流在乐府者爲乐讽词虽近古而止于吟冩性情者爲古体词实乐流而止于模象物色者爲新题乐府声势㳂顺属对稳切者爲律诗以七言五言爲两体稍存寄兴与讽爲流者爲律讽抚存感徃者取潘子悼亡爲题晕眉约鬓匹配色泽剧妇人之恠艳者爲艳诗今古两体其自叙如此今之所编颇又律吕乖次惜矣旧规之不能存也元白才名相埒乐天守呉财歳余吴郡屡刋其文微之留越许乆其书独阙可乎予来踵后尘盖相去三百三十七年矣乃求而刻之略能雠正脱误之一二不睱复爲诠次也书成寘之蓬莱阁石经跋蔡中郎石经在承平时巳不多见今京雒雍鬲虑其遂泯没不传也予旣辑隷释因以所得尚书仪礼公羊论语千九百余字镌之㑹稽蓬莱阁凡八石庶几见者有跫然之喜跋𡵨阳石鼓文右𡵨阳石皷文一卷顷在㑹稽得之粥碑者而阙其第八时常平使者徐子礼善篆持以问真赝又得其旧藏复重一𥿄十皷遂足𥘉先公北归有宣和殿所刋复古图一帙图十鼓而释之以车攻篇冠其首韦韩二诗欧周二跋尾其后折衷以云汉之章更有司马天章公鳯翔所镌韩公诗箧中所藏甚备复集东坡诸公诗文爲一卷念昔登词科时实赋成王蒐岐颂于此盖拳拳焉呜唿鸑鷟不至豺虎同穴小雅诗废今五十年模索遗碑可爲恸哭淳熈丁酉六月盘洲书书刘氏子韵予𥘉见刘氏子隷韵纪原凡隷释碑刻无一不有惊其何以广博如是及观其书乃是借标题以张虚数其间数十碑韵中𥘉无一字至他碑所有则编次又甚踈略古碑率多模煳辨之诚爲甚难予因作隷释目爲之昬孔宙碑南亩孔馌王纯碑粥糜冻馁文理判然此书乃以畒作敏以麋作䴢此类亦不一汉人专以假借爲事韵中略不表出学者何考焉跋王顺伯所藏荆公诗卷予顷在㑹稽整比隷释始识临川王厚之好古博闻頼其助爲多作别十年千里命驾出其先正荆国公遗墨展玩再三敬书其后跋丙申修改隷释隷释成书十年矣再因考古始知杨司隷名涣不名厥张元益是伟伯之孙王曜非刘寛故吏胶东庙门是两碑石诗非费鳯碑隂校官碑以菰竹爲孤竹之类増改千有余字除去者数板淳熈丙申息柲官山隂遂正之跋赵子直尊人家録干道丙戍廷唱进士名时着作君爲第一某偶备相位侍立上侧奏言近歳宗子甚好学前举伯摅擢甲科儒林以爲创见今汝愚遂魁天下可谓瞻前无隣夲朝故事科举先寒畯有官人退居第二乞只依胪传次序勿令后来居上以见麟趾之盛天颜有喜良乆曰姑循故事兹观赵侯家録其至言潜德诚宗藩之标的金籝教子厥有自来着作君湏跋语因得窃识前事盖纪实云池州隷续跋隷释有续前后二十一卷干道戊子始刻十卷于越淳熈丁酉姑苏范至能増刻四卷于蜀后二年霅川李秀叔又増五卷于越明年钖山尤延之刻二卷于江东仓台而辇其板归之越延之与我同志故郑重如此凡汉隷见于书者爲碑碣二百五十八甎文器物欵识二十二魏晋碑十七欵识二欲合数书爲一未能也今老矣平生之癖将絶笔于斯焉庚子十一月淳熈隷释跋右淳熈隷释目録五十卷干道中书始萌牙十余年间拾遗𥙷阙续卷多鄞江史直翁苕溪李秀叔一再添刻南兰陵尤延之自秋浦锓板埤助苏台范至能以越本栞于蜀前后増加律吕乖次合而一之得圣贤岳渎祠庙四卷石经一卷旌孝讲徳二卷河渠桥道二卷阡表圹铭十六卷杂刻三卷甎文器物欵识二卷魏呉蜀晋三卷谱一卷图式八卷水经一卷欧赵说六卷碑郷一卷凡碑板二百八十五甎器二十七某人垂意古学见之䜣然命掾史辑旧板去留移易首末整整一新传之将来或不束之髙阁劳勤心目可无憾焉辛丑六月盘洲老人洪景伯书盘洲文集卷第六十三盘洲文集盘洲文集卷第六十四盘洲文集卷第六十四经筵故事五篇䇿题二道昬书二十六首汉置五属国汉书匈奴浑邪王与休屠王谋降汉汉令霍去病将兵迎之休屠后悔浑邪王杀之元狩二年尽将其衆度河降者数万人号称十万旣至长安封浑邪王万户爲漯隂侯禆王四人皆爲侯分处降者于边五郡故塞外而皆在河南因其故俗爲五属国臣闻胡马嘶北风越鸟巢南枝禽兽之情犹不忘夲土故王制曰五方之民皆有性也不可推移逹其志通其欲使之咸安其居而巳汉武帝北征西讨斥地广土一旦得降胡数万岂不欲使之解编发削左祍而遂爲吾冠带之民乃寘诸边逺使其自爲聚落者盖虑性习风土之不同饮食起居之异尚或不乐乆处则有不测意外之变故分处金城天水诸郡又各置都尉以治之终汉室不闻降胡背畔亡逃之患所谓外而不内踈而不戚圣王制御蛮夷之道无以加于此也唐宣宗面察刺史能否唐宣宗诏刺史毋得外徙必令至京师靣察能否然后除令狐绹甞徙其故人爲邻州刺史便道之官上见其谢上表以问绹对曰以其道近省送迎耳上曰朕以刺史多非其人爲百姓害故欲一一见之访问其所施设知其优劣以行黜陟而诏命旣行直废格不用宰相可畏有权时方寒绹汗透重裘臣闻宇内至广也斯民至衆也君门九重不能悉知其休戚必张官置吏以治之郡守县令岂皆有廉白之行强敏之材耶爲之守者得其人则进贤退不肖可以振千里之治唐之法五品以上除授则归之朝廷以下则属之铨部虽有身言书判之制而限年蹑级非复山公启事固巳贤愚同滞矣朝廷之所选用非其亲旧郷党则转相汲引者且不能人人识之其材与不材盖不知也大臣犹如是则人主焉能知之夫以言貌取人尚或有失况于未尝闻其言见其貌者乎敷奏以言明试以功此有虞所以致治也能言者犹或不能行其敷奏无可取者抑又可知矣宣宗亦唐之贤主大中𥘉政有正观之风史氏美其精于听断可谓有志于治矣终不能比迹于可称之三宗者辅佐多不得人虽有宏抚良法不能力行而然也可不监哉汉宣帝诛韩延寿汉书御史大夫萧望之闻左冯翊韩延寿在东郡时放散官钱千余万望之当问事东郡因令并问之延寿闻知即吏按校望之在冯翊时廪牺官钱放散百余万遂劾奏移殿门禁止望之望之自奏职在緫领天下闻事不敢不问而爲延寿所拘持上由是不直延寿各令穷竟所考望之卒无事实而御史按东郡具得其事望之自陈愿下丞相中二千石博士议其罪事下公卿皆以延寿前旣无状复诬愬典法大臣欲以解罪狡猾不道天子恶之延寿坐弃市吏民数千人送至渭城老小扶持车毂争奏酒炙莫不流涕臣闻有功不赏有罪不诛虽唐虞不能以致治汉宣帝励精庶政综核名实信赏必罚称爲中兴后丗或议其仁恩少损臣谓纪纲不立则何以捄中衰之弊观萧望之察问韩延寿出于至公而延寿挟私以报之帝巳不直延寿犹俟有司判其曲直然后行法延寿𥘉守淮阳治甚有名及守颕川能变广汉告讦之俗黄覇継之因其迹而大治在郡三歳令行禁止断狱大减爲天下最入守冯翊满歳称职爲眞恩信周徧于二十四县吏民不忍欺给良吏如此固巳希有至其抵罪百姓攀车号泣朝廷岂不闻亦不能脱其死或谓刑失之重然夷考当时盖于定国爲廷尉罪疑从轻人自以不冤又公卿议罪俱无异辝则延寿虽有治行不能掩其罪以一惩百寕有不治之患彼名声不及延寿而罪戾过之者必无漏网之幸也周丗宗斩樊爱能何徽五代史周丗宗击刘崇于晋阳樊爱能何徽引兵先遁帝欲诛之犹豫未决昼卧行宫帐中张永德侍侧帝访之对曰爱能等素无大功忝冒节钺望敌先逃死未塞责陛下方欲削平四海茍军法不立虽百万之衆安得而用之帝掷枕于地大唿称善即収爱能徽及所部军使以上七十余人悉斩之帝以何徽先守晋州有功欲免其死旣而以法不可废遂并诛之自是骄将惰卒始知所惧臣闻天壤之间虫鱼微物尚犹贪生而畏死况赳赳之士而欲使其冒白刃不避者以有赏罚驱诱之尔然熊罴之士带甲成林赏不信罚不必皆不足爲用五代之君惟周丗宗爲英武南征北讨无不如志者能执劝懃之柄也盖无功而赏谓之滥恩有罪不诛谓之佚罚有赏而无罚则是姑息之政不足以激励士卒惟明主知其然故以爵禄结其心以刑戮鞭其后使其闻将军之令而凛如秋霜有进死无退生以守则固以战则胜以征则克矣又况爲大将者爵位巳崇珍宝已积妓妾音乐巳盛名园甲第巳侈爱其身不啻千金之子国家但易于行赏而恕于行罚使之无所忌惮则其下虽勇如贲获驭之非其人亦不能成功樊何皆一时贵将何徽又有旧勲而不免其死丗宗贤矣哉仁宗皇帝乆任许元仁宗皇帝皇祐三年以淮南江浙荆湖制置发运使尚书金部贠外郎许元爲侍御史元𥘉爲发运判官乆之爲副使旣乆又爲使上谓执政曰发运使緫领六路八十一州军其材货调用币帛糓粟歳千百万冝得其人而乆任之今许元累上章求解朕思之不若奖励以尽其才乃特赐进士出身除侍御史留乆任臣闻汉之仓氏庾氏爲吏者至长子孙唐用刘晏领监䥫诸使历二十余载仁宗皇帝乆任许元实与汉唐同符而赐第除职所以奖劝之道又过前代盖中外百官涖一职掌一事旬月之间或迁或徙犹之可也惟财计之臣非乆于其官则不能知首尾源流若使其坐不暖席虽有研桑心计亦安能兴利去害而致钱流粟腐之効皇祐圣政真可爲后丗法试馆职䇿题爲天下国家未甞无弊事善爲国者因其弊而治之如俞跗扁鹊之疗病原其脉之表里量其疾之浅深鍼石汤液随所冝而用之则沈痾可以复起三代之政忠质文之不变则其后不可以立国盖乐因循而惮改作诚非经乆之道也今日之弊姑摭其大者论之官之冗极矣调于铨部者率常数百人僻逺之簿尉至于逆用五年阙擢于朝廷者虽外台连率亦或待次至有俟校官十年之期者法不可不变也将欲严取士之式裁任子之令以淸入仕之源其事果可行乎兵之冗极矣天下之财耗于供军者什八频年以武功行赏其官进则其俸増新招神劲忠义诸军其数多则其用广弊不可不革也将欲覈虚伪之籍汰老疾之人以节蠧国之费其事果可行乎理财之政尽矣税赋有定而水旱无常爵巳鬻道释巳度盐茗酒醯之物皆有榷啇贾之货皆有征财不可复生矣一有不时之湏则计臣相视虑形于色其政不可不讲也将欲籴多田之赢借间架之僦以规足用之効其事果可行乎贪赃之风甚矣州县小吏蚕食齐民鲜廉白之操仕至于二千石尚或簠簋不饰谿壑无厌罹文法者相継三令五申无所忌惮其风不可不戢也将欲用鞭箠之令施黥墨之刑以遵祖宗之制其事果可行乎主上励精庶政宵旰焦劳思捄数者之弊而谈者或谓行之则伤恩起怨损忠厚之政若然则委靡茍且日趋于不振何以善其后所谓弊者终不可革耶夫核名实揔权纲两汉之君所以致中兴也考古验今愿闻至当之论将以告于上干道二年殿试䇿题朕以不敏嗣承大寳循尧之道于兹五载寤寐俊秀始得亲䇿于庭子大夫褎然待问必有崇论逺虑副朕详延盖闻唐虞之丗法度彰礼乐着不赏而民劝画象而刑措都俞赓歌不下堂而天下治朕甚慕之今朕夙兴食兢兢业业惧无以恊帝华而绳祖武若渉渊水未知攸济间者设举荐之科下聘召之命而实材犹未岀也塞徼幸之门申奔竞之禁而公道犹未行也广言路恢治具而纪纲未立择守令务寛恤而民俗未𥙿赃墨之刑非不严而未能使人皆君子之行钱糓之问非不勤而未能使国有积年之储屯田以实塞下或谓兵不如农改币以赡邦用或谓铁不如楮岂爲之不得其要与抑文胜而弊难革与何视古之弗及也夫内修政事宣王所以兴周综核名实中宗所以隆汉考之方䇿其施行之迹何如子大夫通逹古今明于当丗之务凡可以移风易俗冨国强兵者悉陈无隐朕将亲覧焉代求昬书三结庐在望相闻鸡犬之声克斧于行乃得鳯凰之卜敢襞牋而致问用发币以通仪伏承某人执枲娩从恊家人六二之吉而某人过庭退学习礼经三百之言念合卺以惟时抑系绳之夙定匪伊朝夕复诹束楚之期若节春秋遂获芼苹之助迁客居夷鲜矣㛰之问伍符乗障幸哉声迹之通克斧旣谐抽毫寕后公之女有季兰之德某之子以前英爲师念合卺以惟时喜奉匜之得助两家来徃无山川緜邈之劳一日还归遂骨肉团栾之愿倾盖南州相驩一日之雅束薪东野不爽三星之期爰发币以㝷盟敢襞牋而致问公之次女习观笾豆德谓季兰某之弟渉猎简编誉惭华萼方合谋于二姓乃定好于一言不疑衔䄂之书何待语氷之梦鳯凰之占懿氏亦旣欣然天壤乃有王郎恐非偶也送礼书风不相及好乆阙于嗣音秋以爲期礼洊修于用币遥俟乌鹊之喜式知鳯凰之和不腆绮牋更湏金诺送币书华宗谋对巳㝷合姓之盟嘉礼造端洊布请期之币将庇伉俪以冝室家不腆贽仪敢陈他牍代许亲书坚管鲍之深交兼金重诺讲朱陈之旧好奕丗连姻拜况甚都告䖍敢后伏承令甥过庭有得蔽毛诗三百之言而某女子主馈未闲惭家人六二之吉念风期之素厚更氷语以佥同乆勤颛介之临何幸懿亲之缀阅人多矣无如宅相之贤以子妻之即有门䦨之喜求亲书持使者节徼前好于日边同君子寮接英游于领表以奕丗倾盖之故无常人伐柯之难令女典训素渐佩断金二同之诫某人诗书愿学慕白圭三复之风方求伉俪之贤有頼烝甞之助问名斯始旣衔䄂之弗疑得请爲期庶委禽之可卜言定书比获通家遂谋合姓旣语氷之得诺敢诹日以结盟盖田庐鸡犬之相闻冝㛰牍鳯凰之允叶匪伊朝夕请束薪束楚之期若节春秋觊采藻采苹之助有惭薄币巳件他凾送礼书歌风人之沤纻思得淑姬逢月老之系绳吉占介妇可无纯帛徃助䄜装不腆之仪别陈于素大儿求㛰书击柝相闻旧矣风期之讲伐柯有得欣然氷语之同发币云𥘉襞牋敢后伏承令女佩箴佩巳练习于妇功而某长子某学箕学裘亦践行于子职入官虽乆主馈尚虚聿求伉俪之贤所頼烝甞之助系绳不爽合卺可期食鱼而河必鲂兹惟逹裔乘龙而门多喜秖媿前英不腆之仪别陈其目送礼书爲息覔昏巳得百黄金之诺行媒受币重惭双白璧之珍时旣及于标梅助即期于采藻次儿求婚书郷䣊德尊所谓丈人行也儿曹下品欲以其子妻之相先一𥿄之书无待十缁之弊伏承令女熟组紃于姆教可但鞶丝而某第二子荒篆刻于童䝉有惭弓冶方谋介妇迺得季兰曽衔䄂之不疑顾析薪之焉用重诺过黄金之百轻缣非白璧之双食必河之鲂斯焉偶大射如臯之雉何以瞻前送礼书遡江而上更同拜于除书采涧之中岂偶谐于昏牍天借两家之便日从三易之占可无色丝以固前好欢欣交集宣布无穷昏书接鸡豚之社昔者知名诵鲂鲤之诗难乎择对吉旣符于㤗筮礼必讲于贲戋伏承令女习惯执笾讲明举按而某人巳称三语不废一经正兹中馈之虚幸矣淑姬之得匪朝伊夕即诹东楚之期先春后秋遂获芼苹之助回朱氏昏书介弟持衡方庆一庄之获行媒进牍遂谐二姓之驩发币鼎来报琼不腆先辈搴芳月窟振响雷门妹子所乏妇容稍通女宪叶畴人之占鳯喜归妹之乗龙结䄜而九十其仪盖闻耳矣在馈得六二之吉庶尽心焉回许氏昏书马牛之风不及夐鬲郷关鳯凰之卜于飞遂谐昏牍鼎来纯帛有腼英瑶先辈摛词巍中于乙科次女主馈未闲于内训里言不爽良匹焉依姊妹有归在同郡获同年之好苹蘩可采湏行媒申行潦之期第三子婚书扬舲假道方披拂于风仪倾盖定昬无徃来之氷语谋之泰筮讲此币仪伏承令女姆教雍容巳有采苹之德而某第三子师资渉猎未成折桂之名窃仰髙门妄希嘉耦岂谓一言之决遂谐二姓之欢食鱼取鲂旣自欣于必宋射禽得雉将有媿于如臯第四子昏书仰先友之碑恭惟丈人行也求小儿之妇得此季兰尸之㤗筮旣从币将敢后伏承令女采苹采藻盖女宪之兼通而某第四子学箕学裘顾祖风之弗继不谓里言之逹遂谐嘉耦之欢鸡狗之音相闻曽里门之不逺鳯凰于飞曰吉岂昏牍之无因第五子昏书三丗连姻旧矣潘扬之睦十缁讲好惭于朅末之间宋城之牍岂偶然渭阳之情益深矣伏承令女施鞶有戒是必敬从尔姑第五子学箕未成不能酷似其舅爰谋㤗筮用结驩盟夸百两以盈门𥘉非竞侈瞻三星之在户行且告期第五子黄氏昏书平时讲德未披拂于风仪此日连姻无徃来之冰语讯之㤗筮讲此轻缣伏承令女姆教雍容巳习采苹之训而某第五子师资渉猎未成刻楮之功兹仰名门愿希嘉耦孰谓一言之决遂谐二姓之驩鸡狗相闻盖邻疆之不逺鳯凰曰吉岂昏牍之无因潭倅昏书犹子连姻巳恊食鲂之咏友于择对复谐占鳯之祥徃助𥙷衣敬输纯帛伏承乆明妇道家弟克守官箴虚中馈以有年頼前縁而偕老匪伊朝夕即诹束楚之期若节春秋遂获采苹之助长孙婚书绣衣赫奕尝瞻父执之尊纯帛森罗兹缔孙枝之好令女女箴夙讲长孙家学粗传瓜代结盟有云来之深契鳯占得吉匪媒妁之多言不腆聘仪巳陈他牍第七子昏书里闾在望鸡犬之音相闻昏牍有慿鳯凰于飞曰吉迺诹良日用讲贽仪令女习惯妇仪巳佩采苹之戒㓜子剽闻师说未荣拾芥之名中馈是逑行媒可信想百两盈门之礼深媿前尘对三星在户之期愿㝷宿诺新涂昬书企双井之儒门相闻击柝谐宋城之昏牍不假伐柯㤗筮既从轻缣可讲伏承令女素闲姆训共钦四德之全㓜弟乆服师资未反三隅之问兹縁亲契遂缔欢盟愚子连姻巳负乗龙之媿友于求偶复欣占鳯之祥不腆菲仪式迎嘉命姚氏昏书鹫峰掉鞅甞同翰墨之盟鴈序弹冠复欵衣裳之㑹兹谐昬牍端有夙縁旣泰筮之相从冝贽章之可讲伏承存心女史能尊管之贤而某束发师门未饱牙籖之读逑冝家之淑艾得采涧之季兰必河之鲂喜华宗之合姓如臯射雉疑前事之寓言杨氏礼书讯敬仲之占卜云其吉纪宋城之牍天且弗违伏承艺圃搴芳儒科得隽长孙女稍知女宪所乏妇容旣恊比于邻封不徒劳于氷语鼎来币物巳藏倩鴈之书庆集门䦨将迓乘龙之喜盘洲文集卷第六十四盘洲文集盘洲文集卷第六十五盘洲文集卷第六十五致语十四首台州㑹太守致语一麾共理欣铜竹之鼎来半刺焉依期金兰之耐乆式开华席敢肃髙轩恭惟某官辞丽孔门气劘屈垒万卷破五行之读七言膺一字之褒观㤗阶之六符家声是似应郎官于列宿朝着甚休尚拥朱轓来临丹洞厥𥘉班録巳见慈祥赋冥冥云屿之诗江山得助追漠漠鹭田之句今昔争先通判宻令后昆闽川雅望飞凫大邑醖借有余展骥偏城中和可法正字懐珠借润倚玉分辉三沐三熏犹有逾年之欵一觞一咏可无卜昼之欢南薫共挹于清风东谷正延于化日荷敷翠盖榴蹙红巾锦䄄旋学桞之腰鴈柱促剥䓤之指琼枝継佩相娱银海之前缥瓷酌醽莫惜玉山之倒但某等名聮动桶艺恧州鸠仰侑笑谈輙陈韵语子墨声名满上都同时曽喜得相如二年寕俟棠隂乆一日先看薤本除巳向云霄班玉笋却思风月佩铜鱼百川莫靳长鲸吸㑹即泥封虎爪书秋阅致语入丁岀丙应星瑞于清秋先甲后庚肃军容于大府式讲干戈之问不忘爼豆之陈经略决胜两楹宣威五管妙略独优于缓带雄稜自折于遐冲戴鹖武夫咸贾系桑之勇弄兵赤子复安负耒之居提刑露颕词锋耀竒文阵绣衣直指有部使者之声名尺籍伍符多故将军之威令运使才兼数器笔扫千人輓粟飞刍旣貔貅之素饱抜距投石致鹅鹳以咸精当执矩之萧辰举饮醪之故事置酒何妨髙㑹投壷然后雅歌天下不复用兵犹谨辕门之备军中无以爲乐聊同劒舞之观但某等偶预贱工获瞻台席敢哦韵语少助欢情使星两两下人间南伯来临黄木湾盖海旌憧龙戸集折冲樽爼豹韬闲铦锋似雪揺银海羙酒如渑倒玉山賔主一时皆伟望琁霄不日侍天颜又归路精甲朱旗同百将一心之力髙牙大纛启元戎十乗之行经略诗羙壮犹望隆方伯名下真无虚士堂上自有竒兵静镇南州举行秋狝一鼓作气见从者之塞涂八阵成图觉嚻声之振海师干巳试女乐可前少迟千骑之归聊献七盘之妙象板促生莲之歩锦䄄回学桞之腰但某等滥缀伶萧获瞻使竹輙裒巷语以代涂歌风动旌旗熊虎开喧轰鼓吹隠晴雷襟𥚑夹道邦人出介胄填郛方伯来按辔传声真烜赫铺茵呈舞少徘徊林蛮洞蜑皆心詟共看威伸讲武台设蕃乐语南越建邦乃夷落珍竒之凑北风应律正舶啇遄发之期惟朝家申来逺之恩故㑹府举示慈之宴经略政容狱市誉溢康庄得华裔之驩心知藩垣之大体治如方庆忿息崑崙之酋诗羙郑公货通师子之国提刑凛然直指籍甚遐方竒器弗爲不事齿牙之饰贪泉自饮蔑闻毫髪之须提举信着外区赋盈内府致栖陆藏山之寳侈抜犀擢象之储舩交海中何啻四十余柁钱流地上亡虑数百万缗当其整楫之时爰共肆筵之乐嘉賔簮盍廉贾鼎来缠头夸衣卉之装屈膝拜赐花之况与之亢礼莫不令仪一醉寕辞此去布㠶无恙再行益冨岂有垂橐而归某艺习梨园营分桞陌𥘉无棘句可助櫂讴海山楼下水朝东此去弥漫拍太空稇载寕㝷蕞尔国舟行好趂快哉风徃来云汉经星外出入鱼龙巨浪中拜手君王零湛露举觞湏似吸川虹㑹肇庆新守乐语守飞龙之潜邸方讲先声枉画鹢于长亭斯逢重客式张绮席以速朱轓知府和气粹然清埃籍甚阃奥难窥于畛域老成独有于典刑乆韬双劒之光叠应三刀之梦惠露甞霑于电白不改棠隂德风将偃于嵩台共瞻竹使于焉肯頋可谓能谦我经略夙稔令名愿承英矩闻足音而有喜抚心曲以旣降义笃邻欢情深主礼唤惊鸿之妙舞杨曳茧之清歌同乐良辰少留嘉话鳯鴹千仞岂爲岭表之乆居鲸吸百川且向尊前而径醉某等齐竽滥进由瑟未工仰奉台符輙成俚句元戎好客过当时喜报江头鹢首飞𣢾曲西賔香作阵安排南食妓分围甘醪不必金貂换清话频看玉麈挥祇隔嵩台衣带水未湏轻赋醉言归㑹肇庆旧守乐语画㦸终更说借恂之遗爱扁舟乗兴㝷访戴之旧盟草木传声江山送喜某官圭璧尊朝之器楩柟耸壑之材周室中兴畴丗家而登用臧孙有后振门阀以光华课独最于潜藩名乆闻于邻壤潢池赤子处处服田山谷厖眉纷纷祖道入奉三年之计正深丙夜之思不替髙情肯迃行色我经略有怀德宇欲对谈城欣都骑之临存秩𥘉筵而宿留决西江之水羙誉长流倾北海之樽清欢无尽某等偶叨营籍未习乐均仰奉台躔敢陈乐诵再歳专城屈令才西江人至说清埃瓜时解组飘飘去雪夜乗舟得得来一笑坐开桑落酒几声乐奏越王台元戎预起阳关恨不放谯门玉漏催㑹黄雷州乐语儿童知姓识天际之归舟賔主开颜投井中之去辖绮罗分秀桃李呈妍某官禀瑞玉渊腾辉金社追贾马升堂之作驰机云入洛之名暴白题舆芬芳剖竹过家上冡之南海有如西州垂组夸郷不东阡则在北陌我经略自移犀印遂阔麈谭喜闻衣绣之归复有盍簮之𣢾乃开华宴共对良辰拨絃齐裂帛之声趂拍进垂螺之歩居二千石今爲五领之逹官倾三百盃好継八仙之豪饮某等偶因薄技获佐清欢仰奉指唿敢陈乐诵二难辞藻琢琼瑰入洛当年擅轶才五岭逹官今寂寞九龄髙躅乆尘埃分符有此二千石投中之三百盃衣绣还郷真罕见戯鱼同队几驽骀平齐孙致语三捷成功害去緑林之盗七擒献状声喧黄木之湾霁川陆之妖氛儛闾阎之喜气可无饮至于以劳还经略文武威风诗书元帅念旷诛之群丑将假息于十年近壤无聊或通宵弗能奠枕潢池相煽致白画不敢张帆乃运壮犹潜分精骑禀成筭而势同破竹缚渠魁而今始除根雨啸风嘷狐兎巳空于三窟山行海宿车航如出于一涂提刑德尊朝芳猷映丗玉节壮澄清之志绣衣专逐捕之权问当路之犲狼先于剪悪扫罗坛之虺㑹此执俘运使擢颕龙渊凝华象载愤渉水爲舶啇之患故禡牙光甲士之行𬒳羽前登实頼糗粮之济輓车奉饟率皆规画之余盖马服之裔孙有虎贲之锐卒果能一举遂克万全元戎欣反斾之归数郡息鸣桴之警乃陈勇爵式肆歌筵吹竹弹丝作西域泼寒胡之戯推牛酾酒歌少陵洗兵马之诗某等欢类甿丁技惭师乙輙成韵语仰奉台躔山越逋诛歳屡更元戎指纵有竒兵长歌壮士归三箭必胜良筹妙两楹兎窟巳空春草碧鲸波无事夜潮平干戈便挽天河洗桴鼓从今不复鸣㑹南恩守傅侍郎致语东君送喜来紫橐之贤侯南伯论情开翠樽之雅燕筦絃献状㦸纛増辉恭惟某官降岳髙标筑巖华胄磊落简编之读陆离翰墨之工口伐可汗虽张骞其犹劣心存魏阙嘉季子之来归积有声名腾于逺迩暂寄铜鱼之事未回金马之班清浄治齐自适西园之乐殷勤访戴肯爲南海之游经略夙企光尘愿亲謦咳朱轓皂盖有此搢绅之英白饭青刍勤于馆谷之礼迺因胜日少接清欢舞䄄虽乏于楚腰歌扇粗传于郢曲香褭龙涎之妙柱烹马甲之珍乐奏越王台铿锵可听坐对贤人酒酩酊何妨某等偶缀伶伦获趋崇仞敢停乐句仰奉台颜向来烽火起边尘肤使南翔誉益振肯爲鱼符临海角合归鹭序映朝绅髙情如泛山隂雪喜气能添泽国春一斗百篇推敏捷醉中端有语惊人韩提舶解印致语梅岭乗轺独最二年之课瓜时解组幸无三尺之拘觞豆旣陈绮罗相映某官学传原道望重封侯铸轹古之伟辞韬逹今之逸识屯田减漕续重华振武之功作郡移风肖延寿颍川之治荣拜輶轩之任尽司䌖货之权名落岛夷信孚舶贾侈犀象珠玑之凑戢戢帆樯入夔龙鹓鹭之行骎骎笔橐我经略自分铜竹益契金兰接惊坐之剧谈屡陪挥麈惜着鞭而逺别未许歌骊方此日去簿书之劳而平时皆文字之饮留连去舳𣢾曲清樽促鴈柱以髙张启莺脣而低唱眉轩席次变宫又听于变啇辖投井中卜昼难辞于卜夜某等齐竽巳滥泗磬未工仰奉台光敢陈俚诵万戸封侯识靣难南来清誉落诸蛮指挥浪舶风帆了谈笑木牛流马间四牡言归光帐饯一柸相属看弓弯行行日逺长安近平歩逍遥玉笋班韩提舶饯行致语介圭入觐共瞻星使之回一节以趋将动天颜之喜賔筵荐启祖帐遂陈恭惟某官道探圣涯材推国器籍圃破九丘之读词源倾三崃之流揽辔剖符偃江淮之草木怀珠献象集山海之梯航致十倍之息以归公家无一毫之物而敢私市兼緫转输之寄益彰盘错之能将奉计以造朝巳指期而解䌫驾轻车而就熟路难蹑髙踪闚紫闼而攀台阶遂跻近着我经略乆欣敷祍重惜分襟寳钗呈桃笑之妍长䄂骋翠曽之妙异时问讯当在日边此夕语离满倾若下即见鸿轩于清汉从教鹤怨于故山春草緑波装愁怀于南浦秋风白露寓归梦于北湖某等优子贱工乐家短技輙成韵语式冩心声激浊杨清有渭泾鞭鸾归去侍天庭文星持节光南斗巨翼摩空击北溟黄木湾头波湛碧阳关声里桞吹青莫辞更尽一杯酒明日相思过短亭衆官饯提舶乐语岭表彯缨仰九霄之星使日边赐扎赋四牡于风人群僚深恋德之情胜日展语离之㑹恭惟某官龙渊擢颕象载呈祥屈宋当作衙官曹陆羞称童子转输淮甸欲天下之澄清抚字江臯无庶民之叹息未骞禁密暂拥皇华厉廉操于贪泉溢竒货于中国及瓜而代整鹢棹以言归不驾而行跨狨鞯而独歩惟桞营之列将曁莲幕之衆賔乆託光尘敢陈祖席操丝比竹歌阳关朝雨之词举白飞觞牵南浦春波之恨某等滥因薄技获对芳筵上奉台颜辄成乐韵㤗山英誉冠当时五岭人人说绣衣平歩便应持紫橐它年何止到黄扉迟迟暖日离筵启渺渺澄江画舫归若问越装无一物箧中寳唾尽珠玑广东春教致语司马仲春振旅职在周官连帅比年简车闻诸汉志盖两军相交而尚犹执榼岂今日之蒐而可废开筵经略玉节逺分金弢博覧扫磐牙之夙盗耀骇电之雄芒不戮一人同子文之训楚旣明三令有孙武之教吴提刑光动台阶望尊肤使玉辔见澄清之志固己桭威绣衣兼逐捕之权寕忘除器提举襟怀磊落仪表清明武库文埸乆说声名之卓海灵陆寳暂经画之余共阅竒兵式逢良日目其拳勇角此蹶张分诸葛之阵图得逢门之射法虽介胄之色不可犯方肃戎容然爼豆之事则甞闻当行觞政自有折杨桞之曲何湏迷蝴蝶之声倾緑醑以胜桮看红潮之登颊某等庇身治部接武谈优仰对颜行敢陈韵语髙管嗷嘈叠鼓忙春云轻覆飨军堂二星光动狐狸伏六纛威腾貔虎良海孽向来如薙草射夫无有不穿杨时平巳卧边庭鼓不废蒐田谨旧章归路致语我武惟杨出旌幢而终朝而毕洗兵甲以挽河经略智略少双文武备足崇宣力四方之烈妙折冲千里之筹憺秋肃之严威行春搜之令典罢休武舞旣讫事于鬪埸罗列靘粧愿驻车于广陌新声发越轶态便姢所谓进歩而若翔莫不骈肩而争覩某等偶因䑕技获仰虎符不揣凡才輙成韵语辕门返斾到康庄甚宠传唿实鲜䨇丽锦轻飜青玉案髙牙旁耸碧油幢令行遐峤真无事盗息潢池不受降㑹见追锋归禁密独留威誉纪南邦盘洲文集卷第六十五盘洲文集盘洲文集卷第六十六盘洲文集卷第六十六致语十八首天申节道埸所囬栏堦白语朱明纪至歌风式对于南薫赤伏告期绕电有光于北斗方臣邻之归羙扣老佛以祝釐归涂正拥于旌旗夹道愿闻于管籥敢驻元戎之乗仍邀使者之车聊唤舞衫更陈口颂濯冠沐浴意能䖍巳萃缁黄介万年乐备八音浮喜气香飘九陌凝祥烟双旌未用催茸纛四牡何妨着鞭夹道邦人方属目试教舞䄂略回旋前筵祝圣致语玉衡正而太阶平气和九夏里社鸣而圣人岀节应千秋共肩戴舜之心遥拜祝尧之请恭惟皇帝陛下龙飞上治马化中兴聚精㑹神屈左智右贤之䇿恱近来逺同彼疆此界之仁文物葳蕤规摹宏逺上瑞併书于史谍屡丰大播于民謡决天阃而开地垠昆虫𬒳泽压月窟而震日域殊裔向风迓载夙之令辰腾无疆之嘉颂五帝足六巳迈德于啇周万歳者三愿齐光于箕翼臣等欢唿海角想象天颜喜动眉端言成口号帝晖咫尺照龙楹绕殿嵩唿若震霆朝士班齐鸾歩武仙官瑞集鹤仪形奉觞亦有单于使秉笔应书南极星遐峤莫瞻天日表愿将湛露等沧溟对㕔致语如山如阜如冈已祈㤗筴以雅以南以籥式侑需觞广此上恩行诸督府烟云绚彩草木欣荣恭惟经略鹭序名臣龙韬元帅治有清节振开元四十年之风民无叹声践孝宣二千石之训提刑蜚英表着借重澄清服领以南共仰使轺之乆遡江而上即迎召节之朌提舶风期隽明德宇宏逹海濒遐逺斡竒货于舌人天下中庸起髙芬于鼻祖甫际绕枢之旦同倾拱极之诚赋苹鹿之旧章秩蒲鱼之初燕销金罢镝旣复复以指期皷瑟吹笙故乐乐而与衆宜言饮酒所以合欢某等偶预音家获趋台戺永歌不足口颂敢陈时逢化国日舒长解愠风来宇宙凉飞鳦闿祥瞻北极颁鱼钖宴曁南方纷纷人賛元侯徳两两星舒使者光来歳广庭班玉笋斯辰同奉万年觞王母队祝圣致语流祥光于华渚倬彼成章来仙侣于崐丘欣然上夀恭惟皇帝陛下粃糠夏子冠冕勋华如星非星如云非云六符辉焕曰旸而旸曰雨而雨五韪叶调帝业等于山河王度式如金玉比屋迓可封之治殊邻修不战之驩洩洩融融庆承颜于长乐葱葱郁郁载望气于南阳式逢贯月之辰咸致后天之祝集三岛十洲之羽客献千秋万歳之瑞图宛宛黄虬曽发至尊之笑峩峩戴胜更羞玉女之珍臣妾等遥望细氊少留綵节輙成口号以助颂声六幕纷纷启瑞篇非烟深处下芝軿穆王扰扰不谋治武帝区区空学仙今代一人真间世它时五老与疑年欢唿亦有南山颂谁解吹嘘上九天对㕔致语冒海隅之出日咸庆嵩唿象天上之需云式均京燕贰觞旣举广乐复张恭惟经略道贯六经声驰九牧治广谁如方庆尹京将选王尊提刑典学淹该赋才英玮叠使华之三组覈吏事以六条提舶珩璜瑞世之珍𣏌梓昂霄之榦暂烦持节即覩赐环参㑹皇文之时载赓帝武之什是日也日舎东井潮生南溟清籁集而薫风翔恊气流而景云烂置九行之法酒礼备侯藩歌万寿于声诗心驰帝阙妾逢斯玳席来自瑶池宻迩台躔可无口颂天街躞蹀跨连钱帝念遐萌辍隽贤玉节绣衣三絶席翠樽琼斚再开筵筦絃声动宫啇叶雨露恩均草木妍定有千秋金鑑録明年亲奏御床前广西春教致语地压坤方仰茸纛撞牙之重月躔青陆正简车蒐乗之时铠胃精明笳箫清亮经略任隆分阃功载寕边有裴公文武之材推却縠诗书之府龙韬豹略折千里之遐冲鹤膝犀渠贾三军之余勇提刑行都九德气备四时厉栢寺之霜威夙叅鹓鹭持桂林之星节先问豺狼运使猎秀青箱结知丹扆绣衣㓨举蜚数路之英声骊驾转输致列营之宿饱式诹日吉同整戎刚锐将鼔行壮夫劒立取上驷与彼中驷共观驰逐之能如小巫之见大巫黙寝跳梁之计屡下竒胲之约益振中坚之容虽问甲兵不至于庙堂岂忘除器盖事军旅则闻于爼豆于以投醪开豫北之芳尊设湘南之勇爵某等未通乐纪见谓音官敢摭耳言用成口颂元戎堂上有竒兵楼堞旌旗未易名光接二星瞻使节令行八桂畅军声指挥巳定熊罴肃什伍才分鹅鹳成威列逺超铜柱外雕题交阯尽魂惊道上致语亘野弥川旣蒇师干之试阗郛溢郭共瞻方伯之归经略烜赫髙牙雍容缓带赏刑兼用不惟皮里阳秋䇿虑内充自有胷中兵甲讲周官之桭旅统粤分以殿藩巳霁帐前之威愿看掌上之舞回弓弯之双䄂飜花簇之轻茵翩然若腾观者如堵某等贠叅四会技愧五穷仰奉台符敢陈口颂广陌无风栁絮藏轻尘不起整戎装洞丁累化青春寂师乙谐声白昼长无数冠裳云塞道两行鈇钺雪榣光英英如此桂林伯便合腰金上玉堂归府致语踆事辕门顿兵幕府百将戢鸷强之勇三军书枭俊之功恭惟经略略妙两楹政成五袴比屋咸依于慈父御屏乆䟽于肤公巳缮车徒荐临歌舞共诧斗南之秀更多兾北之群粉白争妍奏八音而惜日丹青难冩冠五岭以娇春某等备数贱工观光崇仞芜音自媿口颂敢陈凝笳叠鼔压天南从此邦人作羙谈北里声名皆擢秀东州歌舞揔怀惭轻裘坐啸青油幕积甲髙齐碧玉篸闻道家家卖钗钏武夫归去亦醺酣水教致语楼舩习战始汉室之穿池督府简师当楚人之竞渡雄飈借势逸浪回波恭惟经略文武威风诗书义帅苻泽併除于囊橐潢池复返于耕桑堂上自有竒兵克隆阃寄舟中尽爲敌国聊试军锋提举龙劒分光蛇珠握寳中流击楫志乆在于四方当路埋轮权遂兼于三使提舶英规瑞世懿德照隣驾传一封逺矣光华之送登楼四望安然珍异之来式聚星躔同观战舰得岑彭露桡之制突董袭断绁之功巨劒长鎗如此舟师之勇多㯍大櫂潜消海孽之谋少停金鼔之声俯听筦絃之奏採昌蒲于古涧令节相逢张蝳蝐之华筵甘醪可醉某等未通西气稍习南音敢缀耳言辄成口颂元戎肤使憩胡床寓目舟师夏日长捷比黄头能辑濯勇于长鬛取余皇水中劒影蛟龙避帐下兵威狐兎藏见说潢池毁多㯍新来归去事耕桑归路致语巨舸休兵如得周郎之胜通衢返斾共瞻方叔之归恭惟经略识䆳古今政兼寛勐比屋口谈于盛德偷児瞻落于雄名烈烈舟师置阵匪同于背水姢姢舞妓铺茵少试于凌波愿驻髙牙以偿衆目某等寅縁短技瞻仰尊严不揆俚言敢陈韵语油憧红斾届通衢共听歌诗我不诬弭盗𥘉无沈命法应时谁用辟兵符翻然奋䄂回罗绮观者骈肩足袴𥜗早晚天朝朌瑞锦好书乐石遗番禺㑹肇庆黄通判乐语淡墨造化龙之榜旧矣想闻轻车㝷展骥之程俨然肯頋元侯自喜有重客日廼爲开清尊通判状元结緑辉山长离覧仞第䇿于四千举子之上价擅无双雠书于十八学士之间识明元二巳丹霄之得路忽朱以去朝云外神仙何拘弱水海隅老穉始识魁星我经略素讲芳猷遂谐嘉话旣获同于王事仍宻迩于邻邦欲逺方歆艳于大名故髙㑹勤渠于缛礼蜺䄂看轻飞之妙翠翘回巧笑之研汪汪千顷之陂非徒德量油油三爵之酒方启欢情某粗习筦絃得瞻履舄心声欲吐口颂巳成古锦衘标户户知洲凖拟上云逵当今便便五经笥自昔汪汪千顷陂肯向江边留鹢首莫辝花厎罄䲭夷康沂成咏颁归诏剥啄相㝷后㑹期㑹郑韩二守乐语嘉客聮翩合东西之鹢首元戎缱绻列左右之蛾眉啇律旣清华筵足乐某官片言窹主善政得民腾茂实于罗浮介髙芬于龚召提封累化巳罢盗而买牛当路知名岂唿卿而问鴈即闻前席遂簉要班某官讼敏憩棠威伸抜薤荆府见咏于太白颕川留遗于次公廊庙来询欲正铜鱼之拜児童相记巳谋竹马之迎行复陟明岂专敛恵经略式因暇日少接清欢乆闻置驿之贤方承英矩更得觐圭之裔来尉别怀舞衫呈回雪之歌扇度遏云之妙蘂渊留照不须对影以成三竹叶娱情莫惜引杯而满百某等偶縁末技获望余光仰奉指唿輙成芜句江别东西说二贤鱼书同拜喜聮翩穉卿风采齐龚遂延寿规模载颕川玉麈挥谈飞玉屑金龟换酒泛金舩莫辝痛饮娱清夜对此中秋璧月天广东秋教致语萧辰都试盖遵武备之常锐旅鼎来益壮戎容之气方一新于城堞爰大建于皷旗赫然威稜崇我方靣恭惟经略智谋辐凑声誉兰薫早陪议于枢庭荐制权于边阃赭污致小偷之赎黒端行悪子之诛缓带轻裘自得折冲之略撞牙茸纛复临简力之秋提举徳备四时学苞六艺振缨岭海乆揽辔以占星剖竹郷邦欲怀章而就道提举运使青萍擅器赤箭摽材卉服罽衣称皇华之未有辇车骊驾政军食之是须知府统制郡寄逺分祖风善継名髙信布有黄石公一编之书丗说关张爲夘金氏万人之敌莫府旣明于甲令武夫咸奋于技能铠甲鲜明皎如霜雪戈鋋犀利彗彼云烟控弦观鸱呌之精置阵得鱼丽之法旣陈勇爵斯启华筵天下大安烽巳沉于丹徼尊前一笑令湏卷于白波某等因伍岑牟预瞻巨阙芜音自媿口颂敢陈清秋大试斧㝷柯噭咷谁言用楚歌帅阃威名传籍籍使台材业办多多兵机揔是师黄石酒令同看卷白波见说邻偷蜂蚁聚逺闻军政巳投戈归路致语拥斾建旗肃尔元戎之令夸银曵綵欣然勐士之回恭惟某官道括古今材全文武发㐲能张于耳目除姦皆得其根株巳消枹皷之鸣大洽绔𥜗之咏三千铁骑讫武事于鬪埸十二金钗舞汜人之妙曲欲副阗郛之瞻瞩不辝按辔以迟留某等未洞八音巳穷五技台符在望韵语载陈旌旗猎猎战西风介胄精明霜与同拥道共瞻元帅至折冲谁许十贤功夸银拖綵征师喜回䄂垂螺舞女工巳向黄枢賛筹画便应归侍大明宫设蕃致语㐲以栖陆隐沙牣八蛮之竒寳接舻连舳起万估之去程秩此长筵视诸故事恭惟经略权尊牙纛望偃簮绅継宋璟卢钧之清掩任延钖光之绩德惟善政除下碇之苛征利渉大川无掲竿之多㯍提舶素丝厉节紫橐储材领重寄于輶轩司殊方之䌖贿交海中之舶通逺客之越郷校都内之钱借良筹而冨国是日也阳月未尽隂云不生严风至而北户寒骇浪㐲而南溟晏昔焉阅货之宴私彼珠玑今及束装之时宠之樽爼晞阳之恩旣洽藏市之愿可知卉服㲲衣巳睢盱而就列夷歌胡伎盖兰阇以同欢环豊颊之敷腴肆颜而茗艼所谓乌浒狼㬻之外何独龙涎象齿之珍发千里万里之行倍三之五之之息㠶开遥岛归期细数于朱明祵载衆香异物兼赍于黒暗某等缀名顐侣效艺崇堦仰对牙居輙哦韵颂舻人指日欲开樯洽此需云宠逺商竒物试求师子国去颿穏过大蛇洋银杯更尽金杯饮黒暗仍兼白暗将方伯使华清彻底不闻私有橐中装㑹广西田提刑致语分绣衣于遐峤籍甚相传下文鹢于澄江恵然肯顾𥘉筵卜昼和气添香恭惟提刑察院壮志烟髙飞谈雾卷擅青䓑之利器摛黄绢之好辤蚤甄奖于儒宗乆简知于法坐齐名屈轶独殚毣毣之思流惠甘棠愿书下下之考蹈危机于贼窟存隂徳于郷城少寄澄清即归献纳瞻二星之次遂借余光迃三舎之程不忘雅好我经略命舟问讯除馆俟音释七閠析别之怀觊数日周旋之语情道故契益腆于兰薫亲仁善邻事可㝷于瓜润唤萦尘之长䄂飘叠縠之轻𥚑曲拨鵾絃声纡象板如淮有酒何惭南董之经并山爲肴诚非邾莒之㑹某因縁丝竹瞻望壷觞仰奉指唿輙成韵语北斗南边云物明烨然天节仰祥星朝端獬豸曽张瞻道上狐狸巳慝形欲奉三章仁逺峤定知五筦迓虚囹迃程肯頋交情厚莫惜花前倒緑酃广东春教致语国小大而制军夙垂邦典歳春秋而讲武用赫戎昭繄岭海之列藩以番禺爲督府屯营之盛斧钺则雄经略玉笋重臣银莵贤牧笑棘门之儿戯绍方叔之祖风百雉崇成益壮长城之扞五兵素厉洊对蒐田之时提举提刑比德前英着名先进沃辔见澄清之志天应华星绣衣兼逐捕之权人瞻畏日提舶运使眷深黄屋节厉素丝緫䌖贿于巨航蛮琛无艺转木牛于一路军食有余式简良辰同亲武事耳目在吾旗皷惟车尘马迹之从手足以积机关得弋法劒道之说整我堂堂之阵肃然曁曁之容于以投醪于焉摄饮其争也君子寔存酌兕之仪谓浊者贤人斯对挥犀之坐某等未谙乐纪偶厠音官敢缀耳闻用成口韵豪竹繁絃桭粤台鬪埸雨过浄纎埃台符𣢾曲三挥麈军令分明屡举杯兎窟乆空春草出鲸波无事早潮来巳知樽爼遐冲折且欲班劳激趫材归路致语箕张翼舒已严终于兵事丝鸣管语致驩接于民心恭惟经略谋过孙吴政齐召杜御侮得龙韬之妙抚封无犬吠之虞帅以门名仰旌旗之遄返家徒壁立倾城郭以来观爰进舞腰少凝群目台躔在望口咏载赓旌斾揺揺卷碧云元戎桭旅入城闉蜚腾广誉孚朝野讲肄强兵动鬼神无数冠裳声聒昼两行罗绮艶娇春看看夜半朝宣室便把金犀换玉麟盘洲文集卷第六十六盘洲文集盘洲文集卷第六十七盘洲文集卷第六十七致语十四首天申节道埸回栏堦白语朱光发藻式临东井之躔碧缕腾芬共祝南山之夀愿裵回于六纛更𣢾曲于二星欲进舞人助成喜气足音勿遽口咏巳成垂鱼拥笏萃官僚黄宅缁庐再祝尭九夏正中调玉烛五云爲瑞烂琁霄无劳广陌张戎幕且驻髙牙挽使轺观者如墻汗成雨爲唿歌舞相欢謡前筵祝圣致语天命中兴符欎葱于白水时迎上瑞荐清泚于黄河溥均湛湛之恩仰賛穰穰之福恭惟皇帝陛下成功一旅纳祉百神系丕绪于缀旒寘懐生于奠枕㧾纲振领尊居蠖濩之中越契踰绳何取鸿荒之际乆建橐而匽武同扇暍以垂仁陈六曲而措九刑皇风载韪集五章而扰一角恊气横流斯逢里社之鸣共效华封之祝燕鹿鸣而食苹野式歌小雅之诗叽琼华而噍芝英敢续大人之赋臣等技惭师乙欢等甿丁敢缉耳言辄成口颂薫风濯热自南来陛㦸传声殿绕雷九奏鸣球陈露瓮八珍登爼奉天杯鑪烟结篆狻猊喷扇影分行孔雀开海角无阶就尭日但知长曝报恩鳃对㕔致语五麟七鳯滃照室之荣光百榼千钟均式围之广宴舆情闿怿嘉颂沸腾恭惟经略茹古涵今经文纬武元戎十乗乆隆阃外之权㤗阶六符当近日边之列提举提刑大雅宏逹至德中庸不疑多有平反星虚贯索士安知所取予海羡牢盆提举材负能千任优共二巨舟如岛来异寳于殊方流马在途腐余粮于髙廪式迓瑶光之庆同霑湛露之恩秩朱紫于𥘉筵吟青黄之雅乐如渑有酒共瞻拱北之恭并山爲肴更献维南之寿某寅縁丝竹瞻望簮绅不度俚言敢哦口颂填然歌颂沸康庄郁郁梢云昼漏长礼浃三行盈緑醑乐催百戯拥黄堂挹泉清节推吴隠揽辔威声小范滂来歳同称千万夀天颜有喜举瑶觞王母队祝圣致语非烟非云瞻祥光而逺集如山如阜介夀祉以同辞乌三足以前驱璈八琅而竞奏恭惟皇帝陛下功崈祀夏颂儗生啇膺箓受符光启中天之业重规叠矩登闳上古之时成道徳之安强揔神明之贶祐东阡北陌屡多稼以逢年甘露嘉禾无瑞圗之虚月梯航交至文轨大同邀宓妃玉女之车挹松子王乔之𬒮岳唿万歳纳虞氏之白环觞进九霞献瑶池之碧藕妾等暠然布武䖍若贡诚辄吐心声式飏口号想象编星拱紫微龙蛇日暖动旌旂恭惟虹瑞生虞帝逺以鸾骖㑹宓妃云气先飞三足使风纹不皱六铢衣君王若问蟠桃木熘雨霜皮几万围对㕔致语震夙庆辰瞻星流于华渚鼎来广乐洽云上于群臣列坐编珠繁花烁锦经略廷中旧徳岭表长城阜九牧之民熈然乐业最三年之计行矣趣装提举学赡家传言推世则洋洋领闻政司鬻海之权衮衮清班即快昻霄之志提舶韬藏利器充牣多闻通大艑之越郷载驰使牡迓明纶而造阙遂听朝鸡祥对舒虹诚深就日以九爲节拜燕湑之渥恩于万斯年罄寿臧之善颂妾因逢玳席少驻羽轮巳奏云璈迺赓口咏心倾葵藿斗南边秩秩簮绅再就筵方伯举杯均舜酒外台连壁颂尭年望云鳌抃跃三百指日鹓行官九迁祕殿此时同广宴宫花深处拜传宣广东水教致语杨子之江心铸劒重午及时越人于水靣鬪舟先庚有令旣肯临于肤使可不召于麹生恭惟经略名简宸衷政敷物听海渉凑归颿之客山行无择地之人阃外之事则制之遐冲巳折舟中之指可掬也勐士孔多提刑气备四时徳翔千仞英声载路咸詟埋轮之威壮志横秋乆存击楫之誓提举襟灵超卓识略髙明粟漕盈仓智过长鞭之筭舶商衔舳心期多㯍之消同集楼居俯观水战伐鼓而穹龟踊跃挥戈而画鹢纵横羽扇纶巾酷似周郎之赤壁牙樯锦䌫惊回秦地之白鸥葭萌贾勇以摩肩蒲盗闻声而落胆醪而分饮直可拍浮甞角黍以知新便如竞渡某等偶阶丝竹获望尊罍敢缀耳言因成口颂水战横江一百舟海山楼里坐元侯偷児巳罢三年伎勐士聊因五月秋不用辟兵酬令节从今行客但安流将军尽列长安第留取楼舩震海头归路致语大翼蔽江过博昌之素习髙牙塞道如长岸之言旋恭惟经略德浃提封望崈制阃按五兵于棹卒迎一节于邮籖水截潜蛟戢冲星之劒气体轻飞燕唤回雪之舞腰仰奉台躔洊成韵语州民争看使君归千骑阗阗此一时䑕子巳知焚大棹马人又是建丰碑但将海阁严军政不比湖亭习水嬉赤壁功成八十万小桥应奏舞腰支㑹汪正字乐语千里命驾如山隂乗兴而来一朝倾罍作河朔避暑之饮有重客而皆贺况良辰之难并声沸筦絃光生㦸纛恭惟状元正字徳煇覧鳯竒表匿犀腾采于荆山呈夜光于隋掌黄甲早魁于多士终贾销声靑藜夜访于老人向歆等誉谢先容之推毂举后觉以执鞭正垂上于云霄却平分于风月饯淸督府迺枉道而肯临入觐法宫即尊朝而列侍我经略顷聮班缀挹风猷迨歛恵于桂林复亲仁于泥轼仍年分索慿尺札以揺情此日从容敷寸心而道旧欲娱密坐遂速髙轩歌阳春白雪之词唤青笠緑蓑之舞盻兮羙目虽东州莫并于西州酒有别肠盖大器难陈于小器某因侪伶竹获迩召棠同喜足音輙成口诵一鸣曽使万人惊亘地驰声若建瓴此日东州披宿雾几年南斗避魁星共看骐骥腾夷路便接䕫龙侍楚廷千里㝷盟湏举白海珍无谢五侯鲭广东秋教致语进退辨镯铙存周卿之六典前后中规矩法吴将之五申时届清秋令行督府经略龚黄抚俗颇牧揔戎偷儿皆业于火耕估客乆闻于露宿仍年专阃令三岀于萧辰不日造朝官九迁于拱着提举运使学穷竹素德粹珩璜使指光华叠外台之五组宸心简注迎细札之十行簮盍鬪埸鼓行勐士列方圎之阵法角胜负于兵锋歌南风而竞北风如临大敌取中驷与彼下驷自有神机惟熊威虎力之如斯何䑕窃狗偷之敢动式存勇爵遂秩賔筵七札张弓落盃中之蛇影一夫舞劒变掌上之䖸睂某等猥簉军伶获瞻戎幕共成口诵非敢靣䛕八月师田不失时武蠭赳赳震雕题耳批秋竹图骐骥锋莹朝霜拭䴙鹈连率名髙方叔后外台志与范滂齐向来佩犊潢池子一一腰鎌走稲畦归路致语壮士负䪍如奏班师之凯元戎缓辔益隆御侮之声经略徳辈前英政喧舆诵三校中秋之武乆勤半夜之思红旗尚压于南荒紫橐即仪于北阙犀渠夹道巳收旝动之威翠䄂临堦却作弓弯之舞台躔在望口韵是赓旗旄照海塞通逵共说元戎校武归三歳麟符寛逺顾一方䑕子詟英威征𫀆劒立严师律舞䄂弓弯有妓围顷刻连营俱解甲室中寕复叹蛜蝛鹿鸣燕致语设科选士仰华旦之右文提笔擅埸逢有司而定价自非白璧无瑕之侣安得青钱必中之功惟扬粤之东隅有张余之芳躅当时勋业能齐色于三阶后代宗师屡标名于千佛羊城是爲盛府鴈塔相踵英㳺瞻槐斯黄拾芥而紫劝驾腆元侯之礼开尊承嘉客之欢音沸筦弦光生韦布恭惟经略诗仙济羙吾道主盟决遣有如神明润饰皆以经术巳同延寿执爼豆而兴校官不减文翁买刀布以赍计吏提举望崈岭表冑岀云间使节森罗兼緫儒林之柄牢盆充牣独赢歳抄之储提舶论议粹醇襟灵开豁典司浪舶每多栖陆之珍涵泳金籝自有传家之学喜群贤之得隽指上国以观光遂延郷社之先鸣且合漕台之髙荐凡旧登于贡籍咸同集于賔筵所期浑化之荣以激方来之秀宫啇间作醆斚交飞歌鹿鸣之三式侑吸川之饮絫鸷鸟之百孰追击海之程某等偶缀贱工获披崇仞甲科可竢韵语敢陈采芹东鲁浪歌僖领海儒风异昔时学有渊源能贯道文如藻繍揔䌷竒轩然西笑腾三级对此南烹举一巵勋业权舆自今日广寒折取最髙枝㑹肇庆章守致语遗棠隂于名郡载佩鱼符檥桂櫂于长亭少留熊轼清尊卜昼和气回春㐲惟某官擢干邓林席珍和肆自开龟而歛恵能去鳄以擅声仁浃遐萌无尺寸之肤不爱威清群吏虽铢两之姦皆知绩旣彻于法宫寄遂隆于潜邸于焉假道得以聚星我经略託契年家仰髙仕路抚封借润重分邻烛之光置驿迎来巳办厩刍之费式开欢席少接绮谈列顾景之轻袿进萦尘之长䄂如渑有酒何惭南董之经井山爲肴诚非邾莒之㑹某等因縁鼔吹瞻望壷觞同喜足音敢哦口颂风翼翔嬉云路轻合班玉笋直承明鳄溪巳作思棠雅龙邸先驰抜薤声皁盖朱轓仍歛恵青帘白舫岂争程元戎政欲倾家酿唤取佳人进曲生福州㑹权府赵提刑致语入疆而瞻使牡旣亲显显之英日以合州鱼更结承承之契可无燕豆少欵符阶恭惟某官嵩岱吐晖淄渑纳度望蚤推于摽的识独妙于襟灵屡符李郃之占雅负范滂之志驾轻车于熟路再至闽川鞠茂草于圎扉一清汉律摄行方伯之事隠若长城之贤我安抚旧仰髙山愿披宿雾把麾近镇遂託部刺史之天视篆黄堂幸聮大君子之躅欲腆兰心之好迺开竹叶之尊荧煌旣聚于荀陈靡曼兼娱于郑卫十眉相頋虽非轻别于旧官百榼湏空此去复拘于三尺某等梨园传艺柳陌分营輙缀耳闻敢哦口韵三山分鼎肖蓬瀛卬首云逵上使星缓带一年聊叠组破觚八郡乆虚囹元戎自喜聮髙躅胜日何妨醉渌酃雅望不应长揽辔便湏笔橐侍天庭㑹交代赵知郡致语非桐不栖下鳯仪于千仞及瓜而代解龟纽于一朝少驻髙轩乃张绮席恭惟某官清襟迈徃雅量测深毕原鄷郇文之昭见谓金枝之杰江汉濉漳楚之望来分铜竹之荣惠露所霑巫风丕变厖眉五叟欲祖道以攀辕细扎十行即造庭而荷橐交代讲英声于朝野结永好于子孙方期椄踵之𥘉愿卜承颜之欵清香画㦸载赓燕寝之诗朝雨轻尘未奏渭城之曲某等侑欢若下滥吹郢中共集耳言遂成口颂雪意啇量未肯忙使君归骑巳腾骧二年治行留𥜗绔万户生涯足稲梁便去峩冠登要路谁能截镫欵行装胷中乆矣呑云夣一举琼彛有别膓盘洲文集卷第六十七盘洲文集盘洲文集卷第六十八盘洲文集卷第六十八梁文七首东湖上梁文东海变爲桑田漫作千年之调西山致有爽气遂萌三径之心頋穷人一事之难成冝智叟旁观而大笑子洪子生于浙右望出江东泛宅浮家叹萍蓬之无定架巖斸壑怀桑梓之必恭悼木偶以何之骑土牛而甚钝周子至止非假歩于山扃陶令归来聊结庐于人境绕树靡劳于三匝栖林姑逐于一巢因髙城以爲垣墉挹层峦而开户牖平湖湛緑闻渔父之扣船斜照穿红见樵夫之弛檐方将买竹万箇裁桃百科却师乙之诲筦絃课畦丁以治菘韭东邻西舎接封胡羯末之游右粥左餐轶许史金张之乐迺诹吉日式举脩梁少𫐠襟悰併申颂祷抛梁东三竿𥘉日拂牎红盘中苜蓿朝朝是架上文书不疗穷南芳兰手植茁新簮老莱便作斑衣戯日日循陔奉旨甘西翼翼邻墻万瓦齐风至𥘉无尘翳靣不妨挥扇歩桃蹊北喜见边亭烽燧熄八荒夀域一时开处处楼台鉏枳棘上郁郁非烟腾万状一天黄鹄自髙飞旧日银河仍在望下爱竹子猷今不借巳开虚牖纳清隂更待髙蝉吟永夏伏愿上梁之后人皆奠枕门不唿医逐栁州之一贫送韩公之五鬼造化小儿不相戯梁上君子非所忧父子团栾问寝奏南风之曲弟兄笑语对床哦夜雨之诗广州缓带堂上梁文巨楹就斵得爽垲于守居缓带掲名壮遐之阃寄事皆中度下不告劳经略抚字慈祥剸裁间暇庭息䑕牙之颂茂草鞠扉野无犊佩之人余粮栖畒饮贪泉而志洁挹溟涨而量寛治行鲜双欢谣不一数十处而起提阏时仰信臣十二月而成舆梁名髙子产旣新粉堞尽饰黄堂以栋梁柱石之材运扂楔欂栌之用独营心匠咸听指挥方沼凝波闻賔莲之纪瑞髙城作屏有乔木之敷隂将率賔僚开樽爼胡床之雅兴故在投壷而雅歌甚休深有苇而浅有蒲不减谿堂之乐右持杯而左持蠏可拍酒舡之浮式举双枚因成短韵抛梁东料戾微微暁色通桃李新栽千百夲阳春都在笑谈中南压枝劦子爲谁甘红莲池上花争腻舶上风来客半酣西堆案收回纸尾鹥缓带坐㸔霞送日桄榔叶底鹁鸪啼北粉雉如山扞南国登临极目望中州便觉归心生羽翼上青草黄茅祛夙瘴天末神仙御白云执谷骑羊㑹相访下抚字心劳歌匝野卖劒归来不带牛携鉏竞去㝷秧马伏愿上梁之后牒诉长稀版圗益进歳丰而鱼蟹有余风静而鶢鶋不近青油幕下少留賔客之谈玉笋班中入奉鬼神之问澹津卜筑上梁文年登半百未皇蕞尓之居象应魁三甫遂归欤之计方休它馆难缓吾庐澹津主人壮也安贫晚而亨否际真主风云之㑹点明时柱石之班智拙谋身坚白莫齐于衆口恩深镂骨怀黄获返于故郷念先公之始墓爲我里之佳处营置锥之壤何啻买山规纳驷之门殆同刻楮兹契肯堂之志敢辞治第之劳起无地之楼台固多慙德对此牀之风雨况有善邻练吉日于暦翁付全谟于梓匠旣安义负可举栋梁抛梁东螺洲水转玉皇宫枉教地䜟传前古调鼎曽无尺寸功南澹浦弯环玉一潭拂径巳成髙栁五当门须要緑槐三西鴈序双檐入望齐歩同行多乐地梦魂那复到沙堤北仅胜诗翁歌偪仄欲营杰阁贮宸奎待向北邻咨信息上不用星官说干象青天白日是清明凌雨震风休薄相下万轴牙籖重揷架秖将清白遗儿孙剰有门闾容驷马㐲愿上梁之后鼎饪导和巫医扫迹华发庆采䌓之助清尊交常棣之驩七子克家咸守诗书之业诸孙满坐长㝷棃栗之盟凡我亲朋共兹恱喜楚望楼上梁文江汉分楚望昔闻骚客之辞西北有髙楼兹占蠙洲之景工师喜于得木龟筮未甞违人绳墨旣陈凿枘相合盘洲老人六年治圃三径成蹊桃坞棃原杂百花而竞秀溪堂水阁涌双派以交流戯鱼识鸣屐之声驯鹤顾随轩之歩复营飞观以俯西郊慕元龙百尺之名哦孙楚五㝷之赋变梯云之新级如履坦涂试耿雪之曲栏巳横踈影纵目而天光无际怡颜而日力有余丘壑足以起予草木谁不知我旁瞻庐阜纳爽气于櫩楹前对鄱江发长讴于辑濯将以登临之暇时乎醻劝之娱从他灯火下歌台且向园林穷胜事舞低杨栁月乆灰年少之心栖老鳯皇枝独结歳寒之友脩梁升也短韵来欤抛梁东雉堞连延紫极宫渔子入関争蚤市舻人击水快晴风南万顷风烟性所耽细草重茵春亘野澄江横练月闚潭西天际羗庐入望低棣萼楼台财尺五痩笻来往印长堤北美竹如掾潇洒国巢云上下启轩牎一覧芝山盈秀色上落霞孤鹜供清赏一声长笛倚栏时待得蟾光萦蕙帐下剰作苑庐容枥马藕花开后羽觞频风掩郊扉回俗驾伏愿上梁之后日渉而风雨不渝云卧而神仙可学笋𦵔鱼醢进野老之晨羞羽衣虹裳邀江妃而夜话其谁歇马同我盟鸥俛仰之间咏歌不足花信亭上梁文歴载买山方䇿勲于此日群芳得地有报喜之祥风乃作新亭用酬胜槩盘洲老人酷好行乐雅知倦游治盘洲百畒之园费中户十家之产物非容易而尽获事或艰难而晚成东阁西楼仅有一牛鸣之隔左花右竹几乎两蜗角之争弗蔕芥于胷中若羁縻于化外灰心乆矣唾手得之胡越爲一家无尔界此疆之异云梦呑九泽合逺山近水之竒草木皆知燕雀相贺画栋侈丹青之饰雕䦨呈红紫之妍四时携酒则亲朋足以娱嬉千里命驾则故旧斯焉欵曲野无青草拥春径之名葩鞠有黄华送秋林之清馥阅冬蒨夏敷之相継任朝荣暮落之自然巳架虹梁湏吟茧𥿄抛梁东日日来占花径风长把芬香迎杖屦不将消息倩鳞鸿南勺药留春不脱骖夹岸夫容争濯锦双头倒影媚澄潭西丹桂盈林菊遶畦霜可拒时花恨老忧能忘处草惭低北鸥思从容鱼足食梅花满眼雪花飘玉骨氷肌同一色上东盼双溪西楚望稍踈问讯竹平安贪㸔穿花蝶来徃下兰蕙䕺卑冝在野闲捻花史傍䦨干我欲雌黄赓演雅伏愿上梁之后风光益好乐事不衰三百六旬而歳成常常乗兴二十四畨之花信一一飘香凡我同盟逢埸作戯容膝斋上梁文寸地休心或发置锥之诮数椽容膝大胜环堵之居非坐井以观天犹乗槎而问汉杗桶伹求于细木门闾不纳于髙车斤斧论功龟鱼荐瑞盘洲老人技穷知止兴尽倦飞半百年而日苦无多又踰十稔九万里而风斯在下安敢肆言鹪鹩不过于一枝鳯凰始翔于千仞因山之鹿倚竹爲庐每驻屐而少留必横琴而独乐尘外欲招于五老饮中难着于八仙抵掌而谈不岀栁州之景曲肱而枕可㝷蚁垤之游昼掩卷以盟鸥夜举杯而劝月小以成小斯焉取斯雾塞华榱沉沉者所以败也风生圭窦绰绰然有余𥙿哉虽不上梁何妨下笔斋之东九曲双溪在眼中人丗最难开口笑兴来寕惜酒尊空南斗大生涯亦可贪仙岛有名到箇中真趣上登三西矮桃得地渐成蹊游鲲自逐天池乐此处相忘尺泽鲵北坐㸔蛮触干戈息度地休吟葛屦诗开疆尽扫槐安国上芥纳须弥非说妄浅中狭见小丈夫岂识汪汪千顷量下何必万间谋广厦南牎翘足傲孤松北垞转头无片瓦㐲愿落成之后四时长徤一室易安危坐团蒲乌有髀消之患徐行草径更无股栗之忧凡今之人与我共此聚萤斋上梁文三叶决科更编花萼之集一经趾美当慕桂芳之诗月兎未明风萤可聚授诸梓匠建此山房盘洲老人丗禅儒冠室标艺苑演纶鳌禁仍父子者四人结绶鹓行踵弟兄于二府儿辈乆闻于师说孙枝半离于童䝉欲増门户之辉须佩轮舆之戒念焚膏而継晷尚凿壁以偷光肄业能勤䇿勲可必张口如坐云雾虽怀绷簮笏以徒然听履而上星辰尽灯火简编之所致莫惜数年之苦学誓图千佛之荣名良弓之子必爲箕存心相续强弩之末不穿缟勉力有终兹顿双枚试听六咏抛梁东一生穷逹卜童蒙拚却数年稽古力拾青拖紫笑谈中南焼烛㝷书到草菴月练萦牎如白昼牙籖挿架好穷探西景到桑榆漫噬齐趂取光辉对黄卷任他檐外玉绳低北更漏迢迢天又黑短檠参用也无嫌莫使凝尘弃墻侧上万点飞星迷四望案头干死可怜渠人倦欲眠渠亦放下可但膏油颛五夜清霜十月叹飘零便有雪花相假借㐲愿上梁之后笔耕不辍书癖休医诗礼承家长作蟾宫之想朝昏挟䇿无贻萤烛之羞传之云仍味我药石盘洲文集卷第六十八盘洲文集盘洲文集卷第六十九盘洲文集卷第六十九青词二十一首代保安青词屯蹇未亨虑贻灾于星曜呻吟有疾敢请命于天庭恭修禳谢之仪少沥归投之悃伏念臣憃愚有素摄卫失经灾积在身疡生于背纒绵枕席亦旣两旬更易医巫备攻五毒气羸则甚疾肿不衰深虞俯仰之间积有神明之谴博询巧暦谓荧惑方舎于限宫私念暮年正甲子将周于歳纪顾忧隂罚难逭沉痾輙控危衷㳙陈清醮伏愿髙穹降祉列圣兴哀卑以百生更驻桑榆之景起之九死庶収药石之功代爲子谢安青词天道无亲罔间衡茅之陋灵心允荅敢修蕰藻之恭上渎髙明冞深战惧伏念臣男禀生孱弱赋命屯邅疾在脾经肿巳形于颜靣医穷脉诀危几至于膏肓当鸠车儿齿之年进鹅管乳丹之药保兹赤子实忧似续之微祷于皇天遂厎安平之庆不忘犲獭之报少殚狗马之心㳙选嘉辰聿严寳供延琼台之真侣按琳札之冲科伏愿飈驭回光凶星退舎日穷于次月穷于纪前迓春祺胆不受怕心不受邪遂消厄㑹郷城禳火青词愆阳易节方迎万彚之通滥𦦨降灾敢后四墉之祝輙披丹悃仰叩苍穹伏念臣等结屋郷城连墻里巷惟时旸之旣乆致就燥以屡惊出糜笁之财难乎茍免漱栾巴之酒今也未闻虑炎炎或致于延焼皆惴惴不遑于寕处况经冬之无宿雪恐渉春复苦沉痾爰修回禄之禳更弭大陵之气物虽惭于玉瓉仪实按于金科庶消耊稚之殃愿妥心味之食伏望髙真隤祉列曜垂光脱焦头烂额之忧赐饱食煖衣之佚水供万斛长依壬癸之神疾去六淫不患隂阳之冦爲大人禳谢青词陟岵思亲恨循陔之甚邈开缄闻疾欲甞药以无繇不胜人子之情遂渎皇天之听果蒙隂相敢控微诚伏念臣父顷以台评谪于岭表逢魑御魅乆窥白泽之图茹蛊践蛇致苦黄茅之瘴𥘉传消息冞剧惊惶肱三折以无医膓九回而终日谋之卜筮厄有星辰辄披恳祷之私即迓安平之喜惟祭鱼之匪报爰舎肉而有祈恭卜良辰肃陈妙供伏愿凶躔转祸渊鉴发祥土地所冝兾适调于南食雷雨作解早整顿于北辕广州狱空青词阳舒隂惨盖禁民有三尺之科讼息刑清偶阖郡无一人之狱仰上灵之徧覆兾下悃以潜通窃念九州不尽衡山百粤夲同荒服惟羊城之剧镇处鲸海之上游蛮蜑杂居常起鬪争之事鱼塩逐利易兴掠夺之谋多有重辜号爲难治臣自叨符竹力䆒简书惟措刑不用四十年岂古今之顿异故要囚服念五六日虽大小之必亲仰体好生幸无瘐死积十旬之决遣致三院之空虚爰择良辰肃陈净醮按多仪于琳札诵密语于琅凾度旣往之沉冤迎将来之景贶伏望飈轮来格渊鉴俯临悯此无知使之丕变迁善逺罪不烦磔䑕之词易俗移风永絶带牛之习代爲妻保安青词上帝监观回吉凶影响之速下臣激切揭斋戒沐浴之䖍敢控丹诚仰尘洪覆伏念臣妻行年灾蹇悪曜照临自抵仙羊之城常有河鱼之疾节宣旣爽防岚毒以焦心疼尰相攻忽风淫之在足不胜呻吟之苦遂萌祈谢之谋履地未能唿天而祷兼门户亦多于坎坷致巫医不絶于往来肃简端辰㳙陈清醮伏望俯垂渊鉴爲退殃躔起此沉痾获臻勿药之喜钖之景福共保如茨之休大人保安青词受生天地之中夙慿覆载请命星辰之下愿赐哀矜䖍即醮筵辄披愚悃伏念臣禀资穷薄渉丗邅回自窜南荒于今五稔山河乖异惟瘴毒之满前魑魅逢迎致风淫之中左手挛足废气耗神昏汗多不可见寒食少无以自飬每视䕃以度日将卧蓐以周星良医弗值于折肱沉痾何由而去体询求巫卜推测吉凶谓罗㬋临照于命宫而荧惑迟留于厄度迨仲秋之换节方列曜以回光不胜祈祷之私预肃禬禳之具念陋邦莫能备物頼渊鉴有以享诚揔真适届于中元徼福庸殚于下地兾臻景贶获度灾时伏望上帝假年衆灵转祸怜臣身乆困于蛮貃察臣行无负于神明俯寛潢潦之诛特驻崦嵫之景脱孱躯于丑地迎大眚之渥恩末疾有痊得此蹒之躄故郷在望庶能匍匐而归广州狱空青词土木营缮常虞妖禁之千狴犴寂寥悉自神明之相肃陈清醮併沥微衷伏念臣典郡于斯更冬巳再顷因海飓致区屋之飘摧复有邻偷念城垣之倾圯遵一日必葺之戒玩重门待暴之文旣揆日以落成虑兴工而有犯兼逺峤浸臻于俗易故仍年再格于圄空恐其画地爲牢犹有哭林之鬼辄伸禳谢敢贡恳祈伏望列圣隤祥髙灵委鉴俾风灾之息患兾旸雨之叶时盗贼不萌鞫室长闲于三木瘴痾自弭欢謡俱浃于四民大人生朝设醮青词寝疗计穷不避再三之渎吁空情切庶祈万一之哀尽沥危衷仰干仁覆伏念臣自婴滞疾再渉隆冬足不良行如遇股夷之繇手无所措岂知指运之能旣度日以减飱常通宵而夺寐怔忪自失废锢是忧此炎荒阙然良剂犹頼神明之护尚容喘息之延斯届𥘉生敢陈清醮居瘴苑之俗而不免因陋庶蕰藻之信而可以掲䖍㐲望渊鉴流祥殃星退舎悯其困阸赐以安平遭臾扁之髙医复邯郸之故歩念痿人不忘起早脱旧痾瞻衡宇以载奔遂迎解泽代爲妻保安青词天鉴无亲甞沥陈于丹𣢾灵心善应非求报于含灵仰渎髙明罙深战越顷以妻梦祥伊始徼福无门向背起居恐触游房之禁忧虞生育兾逃就馆之菑独頼洪私俯垂渊覆果臻如逹之喜更恊惟熊之占偶奔走于微官致因循于寳供敢㳙令日併谢后时伏愿列圣恊仁大圎融祉数口保团栾之乐穷年无坎坷之殃大人生朝醮青词射蓬纪旦益惊垂老之衰卧蓐积年不避祈哀之渎仰干渊鉴曲听愚衷伏念臣景迫桑榆罪投魑魅自纒绵于末疾兹经渉于三冬奄奄无聊安否靡知于朝夕苍苍所覆䕶持犹頼于神明致使孱躯稍能运肘重惟丑地难遇良医无饮食以扶羸乏汤剂未能起废复唿天而有祷兾履地之可期不胜丹欵之私敢肃潢污之荐伏望帝心融祉星度去灾体脱沉痾早占勿药之喜恩归故里获享诛茅之居广州移右狱青词狴牢易地当有事于禬禳土木弥旬可无干于禁忌敢日吉用肃醮筵伏念畨禺之城实叅夷夏之俗并海故轻于爲盗穿慵者鲜克畏刑臣罄竭薄材侵㝷累歳虽颛愚之习少革而牒诉之事尚繁盖三狱连墻或谓犯隂阳之说致细民触网罕能臻桎梏之空偶朽椽见仆于飓风酌衆论遂分于别壤頼万灵之委贶庶两造之息争迺遵祕笈之仪以落圜扉之始㐲愿明神敷佑列象垂光器废缿筩省行露甘棠之听声沉枹鼓无鬼薪白粲之囚代爲妻保安青词髙髙在上惟诚欵之可通其中无祷祈而不荅仰瞻威咫敢逹愚衷伏念臣顷以妻摄卫失经晦明召疾自踰五岭凡渉九龄或否或安长有唿医之事以朝以夕居多卧蓐之时虑行年易休王之期而厄曜在冲临之限致斯灾蹇未速痊平甞丹悃之黙投頼紫清之真廕遂迎景贶不致沉痾脱瘴疠黄苑之郷甫居东粤兾勿药之喜以保孱躯䖍卜良辰敷陈薫醮遵罽坛之閟式宣珠箧之洞章伏愿照鉴委慈景游廻驭四时寒暑不坎坷以屯如尽室旄倪常团栾而寕止代保安青词大造无私散聦明而临下微臣有祷慿斋戒以投诚敢沥愚衷仰干威咫伏念臣材资凉薄运歴屯邅艰难特甚于壮年临照弗迎于吉曜靡瞻匪父尚存鉅痛之创非此其身又丧下殇之适行藏跋㚄思虑乖睽祸不逺于闺房殃更移于臧获鬼其瞰室医不离门端由俯仰之愆遂获神明之谴谨悼心而谢咎爰请命以乞怜汛扫罽坛森罗琅简实頼灵文之力庶几下悃之通伏望纮覆垂光凶星退舎团栾数口潜消无妄之灾荡涤滞冤丕变不祥之事舎盖堂设醮青词土木踰旬恐妄干于禁忌斧斤讫事敢䖍卜于禬禳仰扣穹苍庸披下悃伏念臣叨承君命来领州麾惟是正堂临于东序自冦攘而改作垂四十年因灾变而不居隔六七政立三隅之复壁飞两翼以重檐幽暗而不纳天光空虚则殆非人境不敢忽倾而视陋遂谋去故而取新目力所营尽更张于牎户足音相椄将旅进于簮𥚑兹择良辰首开醮席伏望灵斿发轫干象吐芒有觉其楹无复髙明之瞰乃安斯寝长兴轮奂之歌妻子保安青词唿天去疾从古则然扫地谢恩㳙辰有祷敢披悃愊上渎髙明伏念臣妻冝人妾沈氏顷失理于卫生臣第七男未免怀而婴恙巫医相踵咸无药石之功卜筮屡占谓有星辰之阸遂投恳𣢾旋获痊平偶迁徙以还郷致稽迟于拜况念愚息近成于肌热恐行年未脱于身灾不胜舐犊之情併展祭鱼之报庶迎景贶即弭余殃方琼笈之森罗兾飈轮之降格㐲望髙真隤祉悪曜韬光先春后秋俱团栾而聚首弱妻穉子免㕮咀之关心会稽谢土青词土木兴功惧妄干于禁忌斧斤讫事敢䖍卜于禬禳仰扣威尊用倾忱悃㐲念臣官居福窄地势拘牵薫风自南无复追凉之所时雨将降每懐中湿之忧因増下以爲髙遂图新而改旧所虞穿凿以速咎殃或方隅乖避就之冝在神禁有犯干之罪落成之际醮谢爲先乃按真科肃延清驭伏望髙真委鉴列曜垂光吏牍少休賔宷获盍簮之欵医经可弃妻孥迎髙枕之祥祈晴青词上天之载惟播物以无私苦雨数来斯叩而有祷髙明匪邈肹蠁可通伏念臣所守稽山是爲泽国每博询于农事盖常患于水灾傥一年不获有秋则庶民无以卒歳兹累月愁霖之洊作致大田多稼之寖伤虽屡走于群祠迄未消于沴气迺蠲郡宇恭设醮筵仗仙派之真官讲沖科之祕式伏望圎穹钖祉列曜垂光翻手爲云弗使隂霾之积举头见日遂无凶歉之忧澹津卜筑青词卜筑澹津实䖍遵于先志用工累歳岂无犯于凶神欲保乂宁敢伸祈谢伏念臣顷因罢相再获还郷迺兴土木之谋以爲风雨之芘前檐后庑幸略就于规模右筑左穿恐妄奸于禁忌巳享一区之佚乆稽百拜之仪兹肃清坛仰酬洪覆㐲望髙真委鉴吉曜垂光老稚伸眉长受如茨之祉巫医扫迹自臻勿药之休莱国保安青词矫首清穹惟包函之罔间倾心洪造庶肹蠁之可通敬布微悰仰祈渊覆㐲念臣妻沈氏顷节宣之婴恙甞斋戒以匄怜浸阅歳时有稽醮谢兹中春之在候忽右体之不仁衆剂俱投六旬未効虑行年之蹇剥有悪曜之照临或土㓛侵犯于神祗致风气纒绵于手足法筵斯启景贶是迎伏望列圣垂光灾星退舎良方相值早収勿药之功末疾有瘳复治采蘩之职谢土青词九载营巢盖屡兴于土木一区按堵巳乆散于工庸虽帡幪寛风雨之忧恐禁忌犯隂阳之说仰祈洪覆敬沥丹衷伏念臣子舎旣多孙枝亦衆自顷年之罢相归故里以谋居梁桷栋楹间架浸緜于歳月斧斤畚锸方隅或触于神示岂云凝燕寝之香仅尔列蜂房之牖失细推于三白甞轻犯于九良独𬒳隆恩不生竒祸大惧禬禳之缓妄希荡涤之私令日是清醮斯启伏望皇干委鉴吉曜垂光旣革故以除殃愿履端而受祉盘病妇㝷故歩而蚤安纠合童孙对衰颜而长乐盘洲文集卷第六十九盘洲文集盘洲文集卷第七十盘洲文集卷第七十䟽文四十一首干龙节功德䟽二四月维夏有开甲观之祥千歳爲春遥罄华封之祝渊圣皇帝伏愿横流福物顺履㤗亨问襄野之涂复回天歩赐紫皇之药増夣帝龄丙丁统日瞻华渚之流光甲子疑年指大椿而齐夀渊圣皇帝㐲愿金僊助顺琳札与龄重易六爻将利艰于羑里受天百禄遂问道于广成天申节功德䟽二舒虹烁电日临东井之躔亘地罄天人献南山之颂敢慿蓬笁仰介槐枫恭惟皇帝陛下髙歩皇衢重恢帝载剽甲兵而不用隠旒纩以无爲德及渊泉二仪与之比大功光祖祢六籍所不能谈式对诞弥同祈难老㐲愿休符钖羡瑞谍葳蕤寿考川増不数与三之夣本支舄奕有开则百之祥赤㐲闿符光启中天之运朱明纪至亶逢贯月之辰裒浄宇之缁黄増祥辉于箕翼恭惟皇帝陛下诗赓瑞鳦业济时龙帝幄求衣常夙兴而听政边城静柝乆宴闭以结盟庆河海之安澜洽昆虫而𬒳泽时哉震夙人也讴吟㐲愿佛老护持干坤长乆継天爲子覆禹贡之山川夣帝与龄迈周王之寿考天申节㓛德䟽天有三辰诞纪虹流之庆山称万歳争驰鳌抃之情繙蓬贝之祕文介冈陵之曼夀皇帝陛下伏愿荣光旁烛福物来崇题南斗之长生等西方之无量举苍舒而去梼杌永振干纲厮伯侨而役羡门逺超仙籍天申节开启䟽蕤賔数七和哉玉烛之时嵩岳唿三清矣黄河之瑞仰慿梵贝少効㳙尘太上皇帝陛下伏愿翕受颂声横流福物齐踪䆳古较尭舜以锱铢尚齿列僊笑侨松之唿吸满散䟽天有三辰实纪虹流之庆山称万歳争驰鳌抃之情穷贝藏之秘文衍枫宸之曼寿太上皇帝陛下㐲愿荣光旁烛福物来崇瞻金阙之殊祥鼎来戬糓受玉巵之缛礼永对驩謡㑹庆节功德䟽三爲天下君光启蝉连之业祝圣人寿率同兽舞之欢䖍叩𣑽宫仰祈㤗筴皇帝陛下伏愿毕轃百福丕冒八荒何必学仙求蓬莱安期之属自然享国过髙宗祖甲之年非烟非云腾神光而载夙如山如阜祈寿筴以同辞皇帝陛下伏愿莲相凝符贝编集福五帝足六已迈德于啇周万歳者三更垂鸿于箕翼皇干眷命诞明主以中兴良月就盈増祕篇之上寿更慿寳𣑽用祝遐龄皇帝陛下伏愿圣与天通福如川至五十而慕父母益重舜德之华八千以爲春秋共献蒙园之颂南华斋罗汉䟽并序绍兴二十年十二月一日舟泊䖍州梦至一古屋下忽街中水深没膝不可出遂登屋行数十歩有编大竹爲髙墻随行人皆自彼下街予畏不敢进遂回复入屋下过一处如人书室有文书委地返顾尚有一介相随予将出户见随行者取文书巳盈抱予恐其外有人令弃之旣出户见堂屋下有数人坐于地以白轻纱爲衣如深衣然拄间皆贴𥿄画人物予意其家有学画者旣过堂前见数房内帐幕皆是墨画人物巳过数间因驻足视之乃地狱罪人变相予方知是冥府复行入后廊下欲出无计因就地坐闭目诵佛觉有小介虫如大黒豆然缀粘衣上拂之不去忽闻人相笑声遂开目复行诸虫自落直后有横屋地形颇髙最后檐际数尺见天如凿山作屋地者至彼见其上有一僧屋下有大穴数十予问僧求出僧指云入穴中闭目即可出矣予问旣出以何爲报僧云何以报爲予再扣之即云只斋罗汉亦无所费予曰当作报谁僧云但言回施六亲眷属予入穴觉其中皆是沙努力以下颇如今之砌台不觉摖平处而寤一夣入冥念欲归之无计六亲指路如巳死而复苏浄记当时之言䖍修开士之供因仍摄事荅谢愆期仰冀慈悲曲生欢喜饶州歳㑹道埸䟽南楚名邦盈廛居之万室暮春良日崇赛具于群神歴甲子之一终繇戊辰之三㑹𥘉心无怠大报益䖍扫寳刹以妥灵扣琳宫而徼福驱厉鬼兮山之左共祈奠枕之安祀盘庚于门之西那复济帷之患式修故事愿出余财广洲狱空道埸䟽五羊都㑹抵重罪者居多三院空虚传昔年之未有仰真乗之庇护肃寳相以薫崇伏念此邦濒于大海逐鱼塩于多桨易萌剽窃之谋杂蛮蜑于齐民常有鬪争之事诬是非于鴃舌轻性命如鸿毛某自佩郡章不留庭讼念草芟兽狝岂仁政之冝爲然莠飬禾伤即姦渠之浸长每原情而用法不任意以逞刑仰体好生敢令瘐死政非成于五月狱偶无于一人爰启𣑽筵广敷贝藏拔沉冤于旣徃严浄福以无边伏愿慧劒解割于悪纒法炬开明于善地慈悲所化永无犊佩之群逺迩可封不必䑕墉之听广州狱空道埸䟽遐萌丕变浸销嚚讼之风幽圉屡空悉自法云之覆适当开歳爰启𣑽筵㐲念某典郡于斯隃冬巳再访游禽于絶涧每戒深文鞠茂草于圜扉洊臻善効尚虞桁折之下或有㩜牢之冤仰頼慈悲爲之洗涤伏愿刑章益措无重罪之系囚慧力无边跻斯民于寿域广州祷晴䟽田畴将获旣屡苦于愁霖廛市无聊亦难营于饱食爰裒浄侣仰扣上灵伏愿隂隲下民导迎善气积霾解駮无飜手以爲云圎象清明遂举头而见日谢晴䟽沉隂弗解寔怀苦雨之忧慧力无边遂启清旸之祷方鑪烟之上逹巳氛曀之四除恩则甚深报于何有更祈慈覆益庇含生谢雪䟽五日爲期即获同云之应千巖俱白载瞻积雪之祥稽首陈词齐心拜况尚徼帝力终佑民编祷晴䟽田家作苦惧雨势之伤麰蚕事旣登待日华而収茧惟霖淫之未巳輙齐洗而有祈伏望渊鉴弗违积隂丕变副此下民之望赐之旬日之旸庶无偃仆之秀歧可以纵横于巧织谢晴䟽飜手爲云致织妇耕男之愁叹举头见日快牛童马走之清明岂凉德之能然顾厖恩而何报更期时若以反秋成谢雨䟽踰旬不雨正懐旱暵之忧卜日叩即获云霓之应连緜甘霔霑足多田吏逃失职之愆农有逢年之喜恩将何报言不能宣天且不违愿终十雨五风之惠人之所欲庶厎千仓万箱之収祷雪䟽歳聿云暮未瞻积雪之祥天且弗违愿赐同云之泽爰趍丹宇恭露赤情兾三白之应时免大陵之作沴设㕔请观音祷晴䟽一秋常雨旣屡控于祷祈千手大悲岂不怜其饥馑念多稼巳伤而无几顾来麰未播而可忧傥霶霈之弗休将流亡而莫救敢迎妙相来憇黄堂愿广布于法云即尽驱于沴气庶使提封之衆免沦莩野之凶谢晴䟽叩莲宫而祷请䖍奉绀容扫棠舎以庄严敬披丹悃惟回天之有力能出日以开明解四境之怨咨副九衢之瞻仰慧光所烛愿长运于慈悲遗秉可储庶少扶于冻馁水陆䟽千灯之丛一室不异一灯一月之照千江便成千月物理如是佛法固然伏念荆门顷遭戹㑹或家屠于剧盗或命絶于凶年或析骸于灶觚鼎耳之旁或蹀血于车轮马足之下豚无掩豆若敖氏之鬼长饥爪不表犀冥漠君之冢何在旣沉魂之未抜冝和气之弗充凡此遗民殆非平日竹篱苑舎常滥𦦨之相惊白叟黄童亦四时之有疾欲求不尽之福迺肃无遮之筵㐲望一切虚空四维上下广大云之法䕃同作证明变甘露之珍羞率令饱满一郡得沾于乐果三涂永脱于迷津仰兾觉慈曲垂洞鉴芝山水陆䟽买山作圃虽久阅于歳时画地种花巳粗成于畦迳念开锄于积土或伤犯于遗骸常懐不忍之心兹肃无遮之㑹㐲愿慧炬烛于潜壤法云登彼沉魂使之捐蓬颗之居徃生乐国于此饱伊蒲之馔永脱迷津金台开堂䟽新㑹迺五羊壮县金台有诸佛道埸须得当人式扬正法某人解弟一义续无尽灯道旣心传何惜逢埸作戯机能口伐未甞把䌫放舡而今踼倒浄缾休要横檐柱杖请升猊坐爲证龙华仁王请长老䟽举拂白搥湏是棒头有眼㝷枝摘叶尽皆雪上加霜惟仁刹之道埸迺羊城之浄社当求觉者爲阐宗风某人末法津梁丛林耆杰迅机激电一喝可以接人挈行传灯三关端的継祖愿携鈯斧坐断禅床莫辞辛苦逺来要看斩新拈出请西笁长老䟽西笁近作名蓝财去城一牛鸣外南方希有道眼谁进歩百尺竿头丈室旣虚真源曷振某人能判公案见许作家逺游寂寞之濵全无藞苴之习几年飞钖真箇得鱼忘筌今日拈搥定不向空钉橛愿闻一喝爲破群迷云封长老开堂䟽斩丁截铁湏还本分钳鎚摘叶拈花不脱前来窠臼欲宣妙旨允属当人长老道价甚髙丛林所许彻开关捩笑它钝鸟捿芦不坠宗风真箇泥牛吼月此百粤践蛇之境界乃六祖覆钵之道埸肯随岭上之云爲指庭前之栢要看横说竖说见得竒哉妙哉代爲母还水陆䟽佛起慈悲之心随縁必应人有呻吟之苦修善或除徼十方贤圣之灵设三界冥阳之㑹㐲念母氏甞萦疾疢浸阅冬春三折肱而知爲医曽弗逢于良药一举足而不忘母爰有祷于寳坊頼正觉之开颜致沉痾之去体是修浄供不违本心伏望一切虚空四维上下瞻十地坐莲之相三乗皆具大乗闻五天译贝之文一食爲无量食咸生欢喜爲作证明所愿福德川増灾殃氷释数口保团栾之乐四时消坎坷之忧代爲妻还水陆䟽居色界无色界之中爱缠未脱惟法声非法声所曁善报相随甞祈大力之尊愿肃无遮之㑹巳叨慈䕃敢替前言某昨以妻某氏欲火所然业山弗坦惟四大假合之妄未悟空花而十月满足之时且临坐草不頼诸佛菩萨孰悯一切衆生輙伸合爪之私遂获免身之吉偶微官之奔走致浄供之愆违㐲望三界冥阳四维上下来饱毗耶之饭同作证明预闻优钵之香悉皆清浄所愿分光慧炬蒙庇法云涤曩夙之过邮崇来今之福利如是因如是縁如是果俾无六甲之虞归依佛归依法归依僧更迓一丁之喜荐张正甫䟽萍蓬无定共嗟旅食之穷人琴俱亡忽见佳城之闭聊慿佛力少助冥途伏愿洗涤宿尘除悪纒之烦恼济登彼岸瞻寳相之光明荐亡㛐赵氏䟽平生藴德内外无有间言一旦遡幽俛仰巳成陈迹追色辞而结想仗𣑽呗以洩哀伏惟出帝王之后而不习骄奢擅闺房之秀而能闲礼法独居八载不践二廷披寳筴而晨课有常受秘箓而斋居甚确世味真同嚼蜡道心可谓斩丁故能一弹指间不觉三寸气断六姻无不相弔七日又复如驰㐲愿慈䕃云深恶纒氷冸如露如电如梦幻夙悟斯言大雄大力大慈悲爲跻彼岸荐赵监庙䟽相从曩日夙期事业之成一诀终天孰谓死生之隔供桑门之浄侣演贝叶之妙文有頼慈悲爲崇福徳某人襟灵开豁论议该通奥篇逺探于羲农徤笔仰师于韩栁出名家而延赏旧矣奉祠逢近属之来归释然让爵喜愠不形于色得丧莫累其心人之难能世所推重曁叅佛祖顿悟禅宗地水火风了觉此身之妄夣幻泡影豁超是观之空念再世之契深在诸亲而情厚忽闻音讣冞切哀悰不胜悲悼之私少仗庄严之助伏愿济慈航于彼岸分法炬之余光善纒恶纒烦恼缠悉皆解脱我相人相衆生相益契真如祖母周祥䟽日薄西山巳怆含饴之逺律中南吕俄臻升糓之新頋朞制之云终想慈颜而如在惟是一心之痛不胜五体之投仰慧炬以无边庶冥途而有助㐲愿幻尘席卷福海航安诸如来舌相广长遍覆色界非色界善女人耳根清浄常闻法声非法声祖母忌辰䟽望断新阡阻一官于千里悲纒讳日惊再见于三秋虽合爪以有祈曽含饴之莫报伏愿祖父逺忌䟽幻心未㓕孰知空果之非祖武是绳乆痛灵根之殒适临讳日冞切哀悰伏愿法雨霑濡迷云开豁㝷光见佛旣不入于稠林如渡得舡遂即登于彼岸亡妣忌辰䟽职叨丞郡记弧矢于𥘉生飬缺循陔痛柸圈而罔极适际傃幽之日不胜追逺之情伏愿借润智渊分光慧炬或因六十二见而造罪障尽得断除不于三四五佛而种善根遂生安穏宁海荐亡妣䟽生我劬劳适至垂弧之地思其居处不胜吹棘之情痛三釡以莫伸瞻六牙而有祷伏愿慧灯分照法鼓闻音清浄诸尘起藴麝名香之想济登彼岸生莲花寳座之中枢第水陆䟽人生如寄兴哀常棣之诗法力无边徼福菩提之路肃三界冥阳之㑹伸百年兄弟之情亡弟大资享夀不逮六旬遡幽巳临三七平生举措或有误于斯心厚夜沉沦恐未登于彼岸痛深同产诚扣大慈浄供无遮共饱毗耶之饭恶纒悉解愿归兠率之宫诸子爲母氏水陆䟽吹棘凯风痛益深于七子伤心素韠礼遽浃于三年永惟罔极之恩䖍卜无遮之供亡妣顷婴末疾奄弃浮生曜魄如驰惊再升于新糓柸圈徒在怆乆废于长筵哀戚有终劬劳曷报虽平生之积善恐人丗之多愆致尚滞于迷津或未登于彼岸设三界冥阳之㑹徼四维上下之灵愿赐慈悲曲垂捄拔法云敷䕃尽解脱于恶纒慧炬分光即徃生于乐国盘洲文集卷第七十盘洲文集盘洲文集卷第七十一盘洲文集卷第七十一祝文五十七台州谒先圣文昔先圣之门以政事居文学科之右盖能推惠浃民与区区锼章彫句者端有间然某缀第词林进污群玉之府便亲露请来贰此邦而𥘉试民政日夜惟念未能深烛厥理然罄心究精问可省否不敢少负所学効职之始是申祗告惟先圣监之谒诸庙文郡丞所以贰守一圻之事实关掌焉某备数道山私请得外以来爲是邦之佐虽心乎斯民不敢有负而𥘉试从政大惧莫克逃责佩章之𥘉是用澡思控诚以祗见于祠下惟神尚佑之造阁告土地文昔下邳赵兴每至官舎必移穿改筑故犯妖禁而爵禄益豊汉史书之某附赘郡贰公宇仍幕寮之旧陋冗叵居独东偏有地掌许因芟薙榛莽作小阁焉暇日可以放目逺览复废𬞞畦以植杂花而䟽池其间以兾纵歩徜徉之适隂阳家或以拘忌爲言而延袤无几不可避屯取休大惧畚筑之非获戾于上下神祇是敢援赵兴之事以请惟聦鉴其寛贳之辞先圣文某未更州县条章弗之习再歳任职诵所闻不敢念其私偶逃吏议而去不敢不告辞诸庙文某佐州再歳于公无抄忽之𥙷而一身免疾且不以罪斥得偕妇问昔涂以归神之恵我亦私矣更书有期陈酒拜况祷苍山神文昔王阳不度卭崃九折之坂遂成孝子之名某以父逺谪亟欲归侍避天台数驿之迂昌苍山万仞之险事与昔殊心乎其亲则同也问涂未几仍日之雨如注瞻空黙祈頼神之灵屏翳夕休溪杀其涨故朝得以渉进而止于兹山之麓而云雺屯羃不见巅岫天光韬而未登念鸟道崭絶旁临䆳壑或雨兴于上淖艰于下尽室百有余指将必有偾越之患惟神兴哀终此大德谢鬲湖神文家累千金不垂堂坐国有六职实禁川游故冯河而死者兹谓轻生而近墻不立者然后知命比浮一苇遽絶重湖中流而遇风波虽噬齐之无及明神能出云雨庶稽颡以能通爰渎龙颜兾安鲸浪果获监观之助遂无沦溺之虞平昔萌心谓鲁连之可蹈从今束手与范蠡以相忘瞻覆辙之在前乗扁舟而知惧非因噎爲之废食盖吹韲所以惩羮敢㝷前言輙邀灵驾物云不腆効祭兽之报焉意则无它异操蹄而祝者祈晴文凛秋将半愁霖弗休穑者怀忧居者告病奔走丐贶岂无明灵惟神之尊大庥此土愿借威力一扫隂氛时旸舒光吏得逭责磬折祠下惟神临之谢晴文下潦上雾积旬弗巳民以爲戚吏职其忧惟神聦明歆荅如响鑪烟方布氛曀巳清坐致讴吟一变穷惨神功如此岂望报乎泂酌掲䖍以谢灵贶祭勾芒神文天子命我尽牧南海之民农人告予将有西畴之事念铜虎谨班春之职出土牛示嗣岁之期敢恭明神以庇此土俾曰旸曰雨之若致如茨如梁之收祭风师文大块噫气扇物功溥入律之𥘉祀事逌举五日应期无肓无飓祭南岳庙文暮春三月有司率故事并走于群祠惟帝之灵放于四海粤分实有别宫焉庶几徼福使瘴疠熄㓕雨风节调民获寕壹而吏可以捄过惟帝其鉴临之祭南海神广利王文诸侯祭其封内山川古制也惟神筑宫専祠实尸南海之戚休民之奉事䖍不敢怠暮春之吉祀有常典庶几徼神之福使瘴疠熄㓕雨风节调民以佚居吏得以捄过惟神其听之祭十贤文惟公咸以抗节之旧流徳南纪吏民奉事乆而益䖍则公之所以庥于此土虽千百年犹昔日也春律之季祠以徼福祭王中令文某自广易闽道出曲江谒文献张公经祠而我外王大父列祀西室盖公歛恵斯土虽数十百年烝甞之礼不替某获分余䕃而㓜失所恃棘风寒泉之思无一日忘也今瞻卬像貌怆然有感念瓦缺壁穿丹青陊剥遂以私钱诿邑官葺饰因陈牲酒之荐惟公其鉴之祷南海神庙文大凡一封之内神受命于天吏受命于君以分幽明之柄其责等也某材智无长滥受牧民之寄夙夜自励靡敢留事今歴三时矣独是盗贼未能㓕心累化盖此邦岸大海扁舟岀没易于反掌习俗相煽轻死抵法化之弗销而刑之弗惩也是用斋洗露诚乞灵于神惟神之灵大福此土庶頼威力潜变愚民使之悛悔自新不复爲多㯍大櫂之计山行海宿如出坦涂吏责旣逃而神之更生斯民施则甚博祭勾芒神文三载鞭春寕复一牛之爱群心望歳甫兴九扈之期徼于明神监此泂酌愿相卖刀之俗益侈求箱之储祷南海神文岭之东雨旸不时炎凉玄变烟岚四起中之则病故逺宦者以瘴疠爲忧某奉藩于此鞅掌簿书夙兴暮休不无劳瘁冲昌之患而尽室数百指起居饮食安能自适厥中念非明神黙相则何以弭灾得吉今躬谒祠下是用私有祷焉庶几仰借威灵之护使一门长穉无唿医问药之事异时秩满咸遂安归则皆神之赐也沥恳控诚神其鉴听秋祭诸庙文秋灰斯飞季月琯兮人无札瘥嘿呻叹兮可以卒歳污邪满兮匪灵之祐曷臻此兮鸣䶵拊鼔崇报事兮物云不腆酒则旨兮春秋兰菊芬芬継兮不嚬以笑灵旣来兮永庇我民祓凶烖兮禡牙文维年月日具官以清酌之具禡于军牙之神国家仁民偃革不用边亭十载无战闘声有蠢叛黥啸于章贡慿陵城郭假息扇凶某把麾东广寔揔师衆皇帝有命发兵循潮徃扞岭阸用固吾圉缮甲摩劒前茅有行典有禡祭不敢不䖍匄神之佑覆其妖巢不烦接刃螳斧自衂无使逋诛贻耻于神急急如律令祭南海庙文昔侬獠啸凶长驱数郡锋摩畨禺借神之威不能揺毒遂衅钟皷而斯民免蹀血之患纶函宠封以荅隂相岭以南户知之惟神之灵放于四海岂限彼疆此界哉今章贡叛黥婴城连三月矣生齿何辜沦胥涂炭天戈云集未奏肤公岂神能摧孽獠于前而不能殪魁渠于今也施明灵以助王师左翦右屠母俾假息邻封洗兵则吾之境内益奠枕矣祭勾芒神文迓木官之御序告耕耘旣饬之期岀土偶以挥鞭无觳觫可怜之状掲䖍徼祐望歳祈丰鉴斯蕰藻之微赐以余粮之喜荅祭飓风文徃歳夏秋飓风三作发屋抜木濒海诸郡皆病之迺季秋月朔有赤青气见于东方人指以爲飓母越九日乙未箕伯扇怒济以疾雨蓬勃之势张甚惟前事之可虑也因斋心有祷頼神之力曽不崇朝雨斩风回害弗及物沥酒以谢吏其敢后奉安天王文在天寳时神能出威灵有功于西域始诏天下䇿祠髙墉今五羊缮治城堞念像设晻昧是加粉饰及其毕功沥酒以告惟神永庇我民以扞外侮春飨诸庙文春律之抄农事繁兴馨炉沥觞格神乞灵时雨时旸无灾风潦瘴疠消殄五糓旣好神其赐之指期以报祷东庙文某洊歳牧人頼神之力糓稼胥熟抱皷稀鸣得以捄过而瘴疠不作民乐其生徃者贑黥狐鸣甞有祷焉果得隂相姦鈇槯毒大庾以南无遁逃蹂之患某今去终更财八旬浃说者谓闰歳多瘴敢徼终惠使尽室数百指及期安归仰沥丹欵惟鉴听之立夏东庙祝文每歳立夏守臣承天子命有事于庙今祝册及期不至窃意章贡道梗奉之者或有失坠不敢废常乏祀躬以牺币致告俟册至当嗣走祠所惟神鉴临之秋飨诸庙文秋箭且尽凡封内血食之祠有司弥祀之所以爲民効西成之报也惟神庇之至于今矣说者谓逢閠必瘴念苑黄惟时不可不虑敢因报有祷俾无菑无害左餐右粥优游衣褐则神之加惠我民有终矣奉安南海王文惟神以聦明正直庇南海之民凢有疾病忧戚靡不奔走徼祐城之南有别宫焉比因缮堞鼎新祠房而像设昬剥遂加崇饰练日之良妥灵荐馨惟神有灵永福斯土奉安十贤文子城东北隅有屋数楹列晋唐刺史十人之像皆有清节善政可以矜式后来冝丗丗血食无愧偶因飓风瓦飞栋折非甘棠勿鬋之意旣新雉堞遂葺祠宇饰像设以吉日具牲酒再拜妥灵惟神视今如昔永庇我民使踵后尘者无旷职之责则所以报事益䖍矣奉安土地文惟神有祠于守居之西实司此土而血其食乆矣仍年以来楹桷漏罅风雨不除圗像䵝昧弗称祭荐迺日吉陈牲酒以告神其临之谢舶舩风便文大贾乗巨舸徃来蛟龙沧溟之中一瞬千里风稍失便则沦溺破碎不可捄非神相之安能布㠶无恙今也归樯洎歩人免鱼腹之葬而珍寳杂袭所以冨国甚腆则报可忘乎酒旨牲硕惟委鉴焉广州辞庙文某庇官畨禺行足三禩頼神之祐歳穰盗化使緜薄得逃大何而私室衆累不婴苑黄草青之疾今天子不以爲不材复使治闽问涂有期陈牲酒以谢惟神终恵之辞南海神文某司南粤之印自秋渉春者三神职其幽某职其明非神福之则安能歳登盗革讼希事集使得逭谴何之域其私则数百指之累老者康少者遂所谓茅黄草青之瘴絶不复染今天子不以某菲薄材下复使司东粤之印戒行有日罄折谢况尚期长途终此隂相荆门谒先圣文某诵圣人之书垂四十年游宦之日居其半䜛巧陻阨一纪家食始得临民于一障不敢以逺且小而忽之也班録之𥘉敢不祇告谒庙文某驽猥无取冒恩典城实与神分幽明之柄其不能抚摩凋伤而狥巳之私神当降之罚至若时雨旸弭疾疠神不可以不助之也祈雪文渉冬少寒天且不雨非时雪以镇之则开歳必有疠疫之患方卜日致祈如巳响荅固甞示纷之兆矣磬折以祷神其听之谢雪文荆门不见雪距今四歳一祷而三日再白神之爲赐大矣馨鑪沥觞何足言报祭勾芒神文推天驷以观祥不愆举目出土牛而首事何惜碎身率属乞灵爲农祈糓愿鉴污邪之祝使歌华黍之诗祈晴文雨自暮春至今或歇或作三其月矣农虽得麦而不能暴岀也使腐爲飞蛾是与不赐之收等耳神歆此土忍而不恤之耶祭武安关王文某结髪读史固巳仰王之忠烈矣玉泉穷山而精爽不鄙之至于今血食岳降之日逺迩奔走犹生之年某贫不择禄水陆之涂三千里而至此外有官事之责内有长穉疾病之虑引领企踵而心巳驰于彭蠡之阳矣印绂所绊不得进拜祠下敢具巵酒以荐惟王其右之徽州谒庙文某奉天子命易守兹土佩印之三日踵故谒于祠下神当时其雨旸消除水火盗贼疫疠之事以隂相于上私而不公神则殛之麦秋矣雨不止则穟卧而损其收也蚕蔟矣日不出则蛾将飞而茧无以暴也歉歳之后俟来麰以捄而红女徒劳将无丝可贸也二者垂成神不终恵何以彰庙食之灵也吏闻惟腥可罚可斥而民不可以不卑矜也谢晴文某以雨害蚕糓乃甲寅遟明奔走乞晴登车之始雨足未断谒祠而返人巳彻盖不旋踵清风起于东北扫除重隂化蒸溽而清凉青天白日衆所瞻仰吏则不德何以感召惟神有大威灵曰旸而旸如反覆手巵酒一肉何足拜况谢雨文歙在群山中厥土燥干水不可潴六七月之间十日不雨则闵闵然有无年之忧越五月乙巳云霓不作禾巳秀亡以趋泽方斋心沥辞将以癸亥拜手祠下乃壬戍之昼骤雨相仍犁明复有沛然之赐肥瘠霑足人用欣然神有厖恩何以言报祈雪文三冬屡有雪意或云同而解或霰集而止或雨过而霁去春不再旬若终无六出之祥则民必有疠疾吏不敢黙斋心乞怜惟神其相之辞庙文某仓台旬歳无𥙷秋毫兹蒙误恩擢之郎位且緫军赋于京口启行有期拜况而去镇江谒庙文某从事笔墨心计阔踈猥蒙误渥督饷京口数道出兵馈饷艰梗乏兴之罪惧不可逃仰祈隂相以济国事涖职之始敢不告䖍奉安土地文惟神职兹土旧矣庙宇下窄祷赛弗蠲吏卒裒财一新楹桷偶有土木之役因尽彻旁屋稍迁爽垲得日妥灵敢荐薄具辞庙文某给饷二年偶逃大谴天书横及俾归班列具舟将行拜况于庙绍兴谒文宣王庙文某罢政还里方省愆咎误恩遽及来守稽山涖篆之𥘉敢以敬告谒诸庙文某受命守藩㳙辰涖篆仰徼隂相敬荐清觞祷庙文东储有疾天子是忧并走灵祠式祈隂相有司奉命即日投诚愿垂拥佑之慈遂迓康宁之福诸庙祈晴文闰秋淫雨殆且盈旬矣多稼垂成而坏之岂不重可忧也神之血食于此乆矣其忍不救之耶变隂爲晴易于反掌奔走乞灵惟神其听焉再祈晴文揆辰䖍祷仅逢数日之晴改月连隂复苦半旬之雨天时若此歳事柰何敢逃再渎之非期救一方之患谢晴文七八月之间旱盖爲常歳之忧五六日至于旬连有愁霖之害甞控诚祷遂开积隂愿终赐于鉴临俾无伤于刈获辞庙文某守越踰年旷官是惧上章引疾拜命奉祠言归有期沥觞以谢盘洲文集卷第七十一盘洲文集盘洲文集卷第七十二盘洲文集卷第七十二祭文三十一首祭钱伸仲文公之种学朝夷夕耘罗书数万比栉差鳞日游其间搴芳茹芬发爲词章鳯髓龙筋律古作者刋落腐陈舆台郊岛甲乙渊云一第慁公逸翮弗振黒头挂冠莹莫可尘结庐巖阿松菊称賔我辱葭莩寓公桑枌升堂请疑倒廪倾囷浦思山哀倡玉赓珉公不我鄙再三沐薫春榭秋畦一笑同醺雄辩剧谈舌夲津津我官中都别𬒮始分公游天台率歳之春返斾过我缱绻情亲我归江东叹兴参辰声翼再来新诗逾勤复命末几哀讣巳云悲哽填膺雨泣纷耳言具在手墨方新如何一诀兰销芝焚千里飞觞侑以斯文祭熊承议文惟公徳㝢金昭玉温相徉竹素言渉其津芳风清埃籍籍榆枌含徽韬曜非此其身幸哉有子得隽金门賛治名城擢象夸银起家甚休荣章逮亲文阶六进式峻朝绅循陔自南彼兰之芬我赘别乗公行丈人承颜一再谈绪相欣天乎啬年奄忽徂泯枳棘荐肌此情楚辛有醴旣㫖有馔旣陈魂兮其来是将有闻祭亡姑文徃者伯祖官㑹稽姑沦末疾年方笄宁川有兄抧棘栖槀葬萧寺乆不治犹子监郡行县时一觞来奠垂涕洟仲氏使节闽川持归骨故里终可期魂之来兮其有知祭董莘伯文捥髪识靣忘形定交寓君梓里尺五诛茅徒歩造门握手适郊有唱必和轴腯牛腰女弟择配占吉鳯爻缔好申盟投以胶我归故郷判𬒮神臯君宦邻郡徘徊贼曹仰事大官心降凥髙自我不见霜枫五飘书札方翩忽㝷里蒿失我好友抚膺号咷呜唿哀哉君之嗜学如食而饕君之骋辞轨则风骚植性和粹志操昻霄谓宜六辔驰骛天朝近不得年羙木先凋藐尔孤女无子承祧天则不仁直士蒙妖雅雅语言嶷嶷风标想象平生刿心以刀呜唿哀哉隔山河兮迢遥望殡宫兮寂寥酒欲奠兮弗亲魂之去兮谁招祭王侍郎文遥遥华胄太原之王代有贤牧流芬五羊若琨在齐僧孺在梁镇之在宋方庆在唐并载清徳如氷而霜我公是似奕叶相望铜虎其符金犀其章鸡始鸣矣公坐黄堂粤俗苟且吏具无纲训狙警鼯束马辔缰奉牍序进流汗怖惶遐萌蜑户狃习犷强绳以周索烛察隐藏灭心累化善者相庆夙冦多桨出洲入洋草薙禽狝啇有肖航官府丕变中原之郷豆区釡钟一其槩量缁黄宣淫仳偶归良冥漠旅骸相从髙冈盲风恠雨昔害今祥卓然治行趢趗龚黄谓冝赐玺归鹓鹭行太歳在巳岂事之常仁人必寿冤哉彼苍某姻连之旧来踵门墻自公之疾视剂披方同戚賔僚从容诸郎穷夕不寐兾公小康吁不胙祉弗际扁仓温温𥘉言表露肺肠今不闻矣心焉遇铓缩酒泄哀魂其来甞祭王侍郎文徃在政和伯父执宪公缔华姻弛担授馆我于是时盖倾𥘉靣其后尊荣揽辔王畿屈大丈人博弈同嬉公于是时数㑹鲜睽洎我出疆金陵话别半丗来归公持使节迎我过我尉借契阔我谪真阳公休豫章㩘楫河壖阅丗炎凉公来问疾不改故常扶胥之镇控蛮辑蜑帝私逺人起公来殿孰谓此生握手再见纷纷市道反靣革心交亲落穽恨其未深不有君子寂寥义襟两州相距道赢十舎水凑陆来憧憧日夜咸曰南伯无如此者小大斩斩遵矩守章宿姦蒐慝有刬无蔵鲸波馘盗鹢首丛啇佛宫沈沈立祠以绘天书当来惧失所頼鬼憎刚方委魄荒外公昔唁我我今弔公死者丘首生者途穷清酒一恸瘴氛改容爲大人祭家叔文半丗漠北声问中睽王畿再见使节喜持共居里社娱慰相得永日一枰佳时五白我落炎方君归自闽谓冝翔迅尚烨吾门吾门微矣天铩长翮末疾不起九原永隔海中一沤今散昔浮惟君了了超然孰俦改辕未期棺不得抚寓哀陈觞老泪飞雨祭王侍郎文台领之南獠蜑错处汉氏𥘉郡风移椎踞五管今二广爲大府瀛波拍天大㯍之渊民狃素习聋不可镌竒货衔艘彼贪者泉清朝得人方庆之后象轴锦池襃纶温厚我公闻命北靣拜手人曰我公盍官中都此瘴疠郷非人所居公曰不然异天地乎维舟泝贑舆轿隃领即浮曲江猿狖之境它人怖畏公一不省开府佩章有芾其棠事纷如猬窥鏬抉藏治如京辅不陋其荒孰爲官非阁法遵例孰爲吏非偷堕委靡孰爲民非怙强使气孰害于教僧有畴匹孰逋于盗囊橐巨室孰弄于市衡斗不一曽未一年刮刬群弊耋婴加额曰见之未野鸟啸凶昊天降厉呜唿哀哉某髙门自出又奉良姻盛德未报逺讣忽闻约束行李前辂灵輴慈亲生疡夙莫甞药天难是丁志负曩昨搏膺长恸寓此泂酌家叔起灵祭文竹林就荒今十旬兮升堂开卷閴无闻兮尘留玉尘蔽蒲茵兮引脰诉天冤吉人兮黄墟隂隂宫旣新兮翩其丹旐遡良辰兮泪落入尊格归魂兮又代叔祭文云呈呈兮含幽叶吟吟兮输愁刍灵整兮将驾指潜闼兮髙丘蹇难忘兮语言掩韦编兮泪流酒在尊兮命酌魂其来兮母逰又代嫂祭文呜唿夫家则叔戚党维私嗟悲风之殒烛目六印以无期聆弱女之譻譻泣相对乎孤婺矛牙狐兎将与爲隣永不返夫故栖驻素骖而进酒尚髣髴其中之又代弟祭文霜风掠掠吹我髙原有寒者鸰铩其长翼茂松之下维彼灵丘卜云其臧祖载有日寤寐平生丛悲中肠旨酒是陈灵其歆止祭赵安人文惟灵婉婉髙门德称柔嘉作俪宗英采苹涧涯事请寿姑兰献其葩谓冝秀眉服荣六珈忽兮即冥画榇以沙痛摧孝女慈感童牙呜唿哀哉某䓁同僚君子好或通家讲闻壸范承讣兴嗟沃觞祭幄匪物之华祭从祖弟景杨文呜唿景杨君旅食而枕疾兮不克谒医而问砭竟委骨于它邦兮榇莫慿而视歛复逺葬于异县兮阻临穴而送窆企双表而寄心兮酸搅肠而中慊我方哭季父于徃秋兮君又遡三泉而奄奄曰吉人必有后兮何斯言之不验百年其犹一梦兮君曽不比夫伸欠呜唿怀君坚白之辩雄兮与唿卢之气赡较牙籖之寡多兮证金根而抱椠仪得缣以厎信兮励白圭使磨玷挹快阁之夜光兮渉家园之春艶我以琉璃之钟兮琥珀注而甚酽或泛鹢于兰汀兮或闻鸡于苑店乗小驷而焱驰兮汗浆流于僮傔我䇿蹇以殿后兮衣纷披而巾垫蹑羽人之术路兮閧樵夫而席占杂诙谐与謿诮兮儛颜间之㶑灔巳矣乎俯仰皆陈迹兮空䀌然而结念惟君百怀之弗展兮燎方杨而息𦦨若椅桐未材而枯搉兮六博中道而堕堑期简吉以卜居兮筮则逆而龟厌遂赍恨以过隙兮谁适墓而挂劒清泪冩如鈆水兮沃单盃而反坫代难老祭景杨文呜唿给事之后四子三孙各爲单孑旁无它昆我也不天庇叔之尊叔近下丗弟复不存何知竒祸萃汝一门莫莫盖髙谁能呌阍知与不知填悲悼冤弟之秀发自比玙璠谓冝亢宗视鸿而轩云何折羽不脱丘樊念我与弟如亲在原交叹终鲜倡箎和埙惟仲之春我方北辕弟出饯我宿郊歩园曽不逾时些无来魂仰空一恸声不可吞昔谋结庐共依毁垣我归召匠弟且祭墦圗未干墨耳犹在言不废同筑以奉堂萱弟有四男黄口之鹓经纪分忧俟其冠昏翩翩素旗徃潜荒村灵有知乎来歆此樽祭朱仲举文昔歳入岭如故于新兰言可乆草味同薫饫我连篇以玉易珉回车班荆销南浦䰟曽不数月归全逺闻今我来思瘴苑再春省念陈迹搅肠受辛呜唿哀哉濯濯英韵如孔翠珍白𫀆者纷勇倍气吞战艺京师再屈益振少寄一弟必驩二亲盈才悭寿匪今一人埋志孰从长吉元賔薄醊冩哀尚何如云祭梁侍郎文赫赫东州人士冠冕有烨梁宗鼎鼎通显自我宋兴接武鸣珂几人鴈塔三冠甲科再丗秉钧前叅后何人门之懿籍甚荐绅髙山乔岳柟𣏌盘根淑气所钟代有伟人惟公之英相臣之子早据要津声落人耳龙飞白水遂执覊靮宻依日月康侯昼钖时方外讧俾镇方靣鸱义蜉结刬磢丕变帝念乆外俾还中都少贰夏官将柄斗枢忽婴沉痾退卧漳濵十年问毉飬气頥神驲讣忽驰孰不惊闻呜唿哀哉惟公兰玉䇿翰墨勲乆矣定交寅縁登门杯酒通家情同懿亲曽不披雾负负心曲寓文渍酒恨此蜷跼祭从兄难老文呜唿自我还郷同兄之居朝言夕语繙弄琴书睱时杯酒弈博投壷杂以笑謿朋友之如自兄它徙恨不数见相过必𣢾不忍背靣兄旣卜筑仍复邻墻日賛鸠僝彼栋此梁曰有䗶梅封之后堂朱栏彫砌目以输香有舞有歌乐未渠央我来炎方饯我双港辔北帆南别愁分两方春之季得冬日书盈纸谆谆询我归欤曽不旬浃讣音忽至校得书时兄巳下丗天胡不仁夭此良器卉衣孔单不能渍涙呜唿哀哉自大王父遂分两支夕拜之后别驾绣衣绣衣父子継踵九泉别驾早殒兄又不延三房孤婺矛牙衰绖叅同行道感伤有此灾凶惟我连蹇宦心巳灰谓其接屋杖屦之陪羣从凋落孰相徃来逝者之憾存者之哀数千里隔参辰则近病不问状歛不抚榇衔此酸辛痛如受刃流闻卜兆石潭之阳尚期言归以送窆藏嗟嗟难兄人琴俱亡祭邓提举妻恭人文禀生髙门林下之秀鸣鳯其昌移天恊繇承姑竭孝纷夙兴春秋庙祀藻絜蘩馨恭上接下间言斯寝淑行柔性宗姻所稔邑开汤沐荣对鱼轩谓冝鹤发寿考百年岚熏雾染遂婴沉痼砭剂弗良奄至大故呜唿哀哉某寅縁宦侣通家结驩妻孥相从如至亲然自闻整装方惜逺别忽焉降厉填此悲咽酒㫖于觞食豊于豆再拜灵帏文以爲侑祭吕教授母夫人文生于髙族作嫔儒门礼䖍巾栉职谨苹蘩称兰比行有淑其徳里社姻连指爲壸则择邻诲子露颕祠林望我莫府情好方深遂悲棘风夺其慈母式陈一觞莫尽悽楚衆官祭邓恭人文猗欤夫人名儒之后典训克闲女徳之茂作俪君子见谓冝家言采其藻居约去奢事姑如母逮下以慈钟礼郝法克兼有之恭侔举按贤过断织显显壸彛闻者仰则载荣鸾诰未启国封天不与龄岂数之穷呜唿哀哉某等借润使台并列賔宷获闻懿范如古所载忽传傃幽悼兴于心罗馔缩酒尚其来歆路祭吕母文呜唿夫人有子未冠名驰须次芹水摄空莲池论议卓诡文采陆离金兰耐乆情比埙箎以子之贤知其母仪发髲旣剪桮圈巳非吉士婴罚僚朋集悲汎彼行舟次河之麋素旗翩翩逺哉其归取醴以軷庶几中之同寮祭吕母文早服图史之训克恭苹藻之职郷闬范其礼法宗族称其慈和金社流光芝玉相映及见其长䇿勲词坛正伸三釡之飬遽起蓼莪之悲某等定交贤息并游莲府登堂之拜未遂就木之讣巳闻渍酒素帏悲不能止路祭邓恭人文质蕙兮行兰礼容兮徳言儵忽兮傃幽怨天兮靳年作嫔兮君子三歳兮使还端蓍兮探筴日吉兮时㳙灵衣兮尘翳繐帐兮素筵羙槚兮问途寄舟兮江千薤歌兮锵梚飞旐兮翩翩荐诚兮有軷莫尽兮悲酸衆官路祭邓恭人文风吹空兮沉寥幽云屯兮櫷之朝睇前山兮雾拥揺败黄兮瘴苑悲夫人兮四徳俱卜嘉耦兮名儒汤沐兮石荣华兮轩鱼忽积痾兮弗痊惜不遭兮臾跗开灵氛兮辰良横去舟兮江隅挽丹旐兮再拜頋薄醊兮生刍祭罗权郡文惟君有充然之学而发爲绚然之文有粹然之德而见诸隠然之仁色不形于愠喜交无间于故新研吏牍之靡密究下情而谆谆故人皆知其爲媺徳君子而政见称于逺方齐民惟平生之蹈景幸逾年之同寅偶旁郡之阙守择贤者而拊循当问途之话别见君意之悲辛谓金兰之分笃迺黯黯于临分何期婴此沉痼鬲生死于斯辰惊讣音之闻耳屑衰涕之纷纷竟绊骥而弗展铩风翮于乗云望灵輀之戾止寓哀悰于一尊衆官祭罗通判文惟公萤牎种学足用三冬泚笔成文有作者风登名鴈塔腾誉儒林牛刀小试卓鲁销声遂驾星屏益崈厥称逺佐南海人仰盛德䆒心吏事何枉不直摄麾新昌少借循良遐萌相欣召父南阳仁者必寿孰询彼苍呜唿哀哉某等或以游宦同君子寮或以道义结金石交弥年相从见谓倾盖河梁衔杯黯然于迈期以数月拏舟相㝷服集承尘遂聆讣音失此吉人谁不悽恻泄哀斯文有泪濡帛祭韩权郡文嗟嗟少汲韬负轶才学耕文获续羙中台人避剧烦君曰我愿蚤佽外台声埃㴆显题治中舆绊骥未展摄麾端溪治如畿甸烛抉隠藏贪愞股弁慈父蜚謡吏具丕变暂临恩平饮惠胥贺天不仁逺子服兆旤昔者桂林实始识君相示肺肝似兰斯薫谓冝振翮乗凌髙云赍志盛年讣骇𥘉闻厚终恤孤矢心古人斗酒则菲搅酸莫云衆官祭韩权郡文惟公有瘉人之才见施于爲政有汲古之学见许于伦等器利盘错牛无肯綮铢两藏姧免不可幸民手额而感惠吏重足而迁行故康恩两州之治独寡二于五领问千里之长途庶啮䣛之一骋嗟秀木之摧风遡泉台之夕景呜唿哀哉某等金兰心叶胶情亲怀话言于畴曩狎杯酒之殷勤昔公之别渌波𥻘𥻘今以柩来瘴苑复春栖泪目睫文不槩悲再拜一酹公其中之墓祭韩权郡文儒采兮雅言分索兮弥年彼苍兮殱良芝焚兮蕙叹瞻召父兮杜母有善政兮差肩杨芳兮耀逺传循吏兮不刋朱明兮换律瘴草兮荒烟寄遗骨兮南纪俟后人兮谋迁想平生兮栖哽渍薄酒兮澘然又同寮祭文呜唿尺波电谢今昔同悲嗟我吉人而止于斯遗爱在民棠苃四郡较徳松铭方来传信有夜者台有潜者隧埋玉南荒执友揽涕魂兮归来歆此一醊盘洲文集卷第七十二盘洲文集盘洲文集卷第七十三盘洲文集卷第七十三祭文三十四路祭胡提舶母文商飈急兮飞尘榕隂隂兮昼昏寒泉之思兮孝子飞旐启兮悲哉夫人惟夫人兮以子贵叠紫诰兮鸾廻厥𥿄使节煌煌兮甘旨鹤发寿眉兮含饴受祉忽婴疾兮天降厉问琼苑兮既辰棹檥兮江漘喝松雾兮楚挽陈薄醊兮悲辛衆官路祭文惟灵训服圗史职共苹蘩嫓徳君子礼法之闲笃生时英乗使者车鸡鸣问安有荣板舆厖眉黄发人仰寿母忽兮染痾悲哉题凑秋云暮矣凄其以风灵輀呵涂指舟之中再拜一軷瘴氛变容祭梁尚书文惟公有剸緐理剧之才而彰于盘错有𥙿国冨民之术而见诸施爲主计文昌钱流地上伏京兆道不拾遗出殿价藩章章善绩天夺懿徳朝露易晞呜唿哀哉某诺仕之𥘉得簉寮宷猥叨赏接轸其匮穷契阔东西白头如故未展豪芒之报惊闻彫落之音飞泪荐诚文不泄意祭陈安抚父文惟公隐曜含和里评冠月季祉贤嗣诗礼饱闻拾芥巍科飏声荣路皇华方伯鼎贵未央告弟出纶屡荣潜隧某效官东冶双表是经郷之吉人遐想髙躅况宦侣之好情笃鲤庭岂只鸡之词不如昔者磬折以荐灵其格思祭黄提刑父文惟公徳比玉温铲采家食挺生哲嗣允蹈义方髙折蟾枝飞声乌府三持使节仁匝炎州宻印之荣衮衮未艾某效官东粤道迩佳城郷之儒先钦想遗范矧鲤庭笃甞寮之好岂鸡酒嘿前人之词荐此寸诚恨不躬酹代祭张右相母夫人文卓哉夫人天禀淑姿纷竭孝圗史鸣徽嫓徳名门郝法钟礼言采其苹湘之釡锜笃生眞儒爲天下霖忠髙洗日望蔼扪参义方有训㓜与择邻䜣䜣梱中兹惟严君丞相在朝夫人西来皇帝异㤙以驲骑催帝谓吾相思奉板舆邮籖奏邸日报起居爲母之荣瞻前寡二鸾诰叠封貂冠虞侍燕及孙曽芝玉竞秀黄发有诗如鲁寿母萱凋夜色兰罢晨馨天乎祸集闻者涕零素旗揺揺在湘之隂一束生刍千里驰心祭程参政文畨水湝湝畨山嵬嵬伟人辈岀未光三台英英我公天荒始开五行一览七略兼该茟精墨妙穿月掀雷发名首科垂斗之魁咫颜前席仕无良媒髙骧夷路汗踣驽骀廼立螭拗帝坟以裁廼上左掖比纶大哉廼侍经帏藴抉秦灰廼拜夕闼䟽入天囬廼启北扉塼花听槐廼斡枢机庙谟是陪身退甚勇夸绣昼来婆娑家林如緑野裴歳在渊献道变九垓天子改絃注想实材再三辝疾札书日催入叅揆路妙运陶坏沛乎鱼壑匪夕塩梅士期栋隆博永楔椳人期儒效布武熈台云胡不愸羙疾行灾䜟占子服厉过黄能呜唿哀哉某䓁旅进词坛皆下下才拔三得二指珉作瑰绸缪光接且輓且推永懐评目有腼㤙鳃哀哀吾州耆旧凋摧又失鉅公㤗山之頽讣惊逺迩謡辍提孩徳容永鬲芳躅尘埃馔登于俎醴陈于罍一恸三㓃辝不尽哀祭熊运使文呜唿天有间气上爲列星揽其光芒人以文鸣濯濯我公畨川之英手翻五车撑柱肠召泓进颕散绮敷琼旁观辟易三叹同声廼㳺木天廼仪氷㕔雅冝爲诰以续六经孰不拭眦㸔公皷行彼柄国者浊乱渭泾庙荐康瓠周鼎非馨卷其黼黻光迸山扄鸡群退歩鹄侣㝷盟雕锼月露鞭逐风霆能人纪事孝子永铭作八分字走四裔名荒凉愚溪唿栁不譍申弔湘累专鄂之城才髙数蹇参恨千龄药伤苏枯春在只旌甿歌于途闻者耳盈三绶若若封提旧京谓趍严召爲公爲卿恭惟郷耄扶翼后生饫以鼎脔私其旦评牵丝逺来密倚澄清遽闻驲讣泪堕心惊辉沉词伯来者孰程短章大篇归之六丁滔滔汉水旐举舟轻三尺所阂一觞莫倾抽哀札式寓寸诚祭方金坛文呜唿五羊襟期首末四年清尊列舞短韵大篇无欢不同无句不聮非疾非夕不相弃捐情无猜隐如兄弟然分擕八载小牍翩翩开春季月我宦畿内闻君旅食揺心晤对我方入郛君巳言迈君知我来停舟返斾欣然一见歳寒不改我冗君还怅不㑹曽未再旬而棺巳盖终天遂诀承颜弗再呜唿哀㦲君有家学得之青箱君有逺识论议轩昻区剖万事语塞在旁胷中泾渭余子参商平生友爱追随鴈行连佐莫府不㳺异方盘根未试铦锋匵藏元昆换节君必阶归仕以此淹校考顿遟年过四十小选甫离得邑句金牛刀割鸡裴囬一壑尚逺瓜时天忽降戾疾不可医我亦肮脏同盟者希失此莫逆有过谁规骧首繐帐曷日循题飞文矢哀泪若绠縻持荐巵酒君其中之祭镇江都统张少保文呜唿狂胡猾夏燃脐自亡孰乗此机恢我故畺公提将符慷慨誓衆韬略家传胆有余勇朐山之围胡骑云集疾驰援兵蒙犯暑湿大伊觇虚石夺险神助积雨䨟者爲堑鏖城之北如风扫叶还泞窴渠人畜相蹑追奔臯桥振旅旧屯不増卤获咸以实闻踰淮治堡匈归襁属假之歳月犂庭可卜得疾马上遂在膏肓将星夜陨谁不悲伤我揔军湏周旋连月促膝髙谈壮懐激烈望公药喜何期永诀渍酒弔庐揽涕如屑祭王枢密文惟公挺挺英标鄱川之望穹木千㝷擢秀靑嶂洞然胷宇议论宏放髙骞月窟爲诸儒倡入判五花辞推哲匠出护坤维頥指百将再来禁琐帝唿辈行印绶若若挟三牵两遂登筹幄日吐忠谠沛乎纵壑倚以爲相黄能作厉遡魄潜壤宸衷震悼一鑑沦䘮呜唿哀哉某夙讲清尘近接郷䣊宦路背驰参辰逌仰代匮掌制晚依翰长賔堦屡登契越畴曩问疾半旬宛其长往敬酹一觞莫展悲怆衆从官祭王枢宻文惟公道苞坟素材冠伦魁轩然仪表籍甚清埃顷入帝城奋迹麟台东掖西垣燕许大才梦刀作牧驭叱卭崃千龄胥契一节复来礼文野蕝议论天囬起草玉堂号令风雷荣陟宥地光并三台石画嘉谟丹扆虚懐倚以柄国舟楫塩梅忽婴沉痼梁壊山頽某䓁武接夔龙谈城屡陪洞见肝鬲中无疑猜半旬不面逝水伤哉馔㓗于俎酒登于罍瞻柩一恸文不冩哀祖庙焚黄祭文某人品凡下无所取材蒙𬒳徳䕃浸叨两地始入西枢得以䘏典追贲祖庙某印组所拘无因躬至松槚之下谨以太子太傅黄吿一通俾弟某上冢以告㐲望垂光委祉益焘其后祢庙焚黄祭文某材智驽劣无以过人蒙𬒳慈训叨窃儒科入朝侥幸浸跻膴仕三釡不伸每深痛慕始入翰苑継擢宥庭皆有宻章増饰祢庙某印韨所縻不获躬至松楸之下谨以少师太师黄告二通俾弟某上冡以告白苑焚黄祭文某㓜𬒳慈教致叨儒科入朝踰年遂躐两地季夏之月以阶迁中奉継有北门西府之除再旬之内三进国封㤙渥重仍増贲幽壤重惟菽水之飬莫报劬劳想象音容罔极増痛虽松楸不逺而系官有守不得诣前谨以庆国魏国楚国夫人黄告三通遣男桴上冡以告白苑焚黄文某典枢辅政方惧满盈复拜误㤙遂跻相位顾惟非据实自慈训禄飬不伸罔极増痛圣代渥典洊赐䘏章大国旧封益光新泽系官有守展慕无阶郴州焚黄文某资禀凡庸无足比数逺借慈䕃浸窃官荣掌枢秉钧再膺䘏典顾詹松槚邈在它邦有子有孙弱不可遣展扫弗䖍有负显报家庙祭考妣文澹津之址基我先君南迁不返赍恨泉下布椽治础遗训在耳歴载二十始遂肯堂之志㑹有稽山之命不克俟落成而去家庙居中实存手泽敬惟鉴佑孙曽保之家庙祭祖考文某罢政还郷始获卜筑以遂先志误㤙遽及懐㑹稽之章就道有日不克俟落成而去新此楹础永荐觚鼎敬惟鉴知益焘其后家庙告髙曽祭文澹津之基发自慈训前歳归里始获肯堂斤斧未休往镇禹㑹匄祠得请兹克奠居家庙处中式报遗䕃永期燕妥益焘后人故县焚黄文某顷叨秉钧朝廷推教忠之泽以光祢庙始荒邾子之国去夏迈阶迁中奉复进淇奥之封暨逢郊禋遂徙大名之壤仰惟盛徳焘后䘏典便藩而风木缠悲罔极何报兹因冬朔併举黄告三通燎于墓下滃潭焚黄文某往歳当轴去冬遇郊再霑㤙荣以显祖武故祖考自亚传而冠三孤祖妣自莒国而进卫国兹因展墓谨以黄告四通燎于祠下金山焚黄文某以庸常之材胙流光之庆徃年当国再有䘏典以贲泉隧还郷未几迫于守越故三少之命未及燎黄兹因冬祭敢告于墓下仰惟明灵鉴此褒章辛夘滃潭焚黄文国家㤙厚辅弼虽去位遇郊犹得崇报于祖庙某䓁慿借德䕃饕此官荣双奉䘏章获伸绳武之孝祖考繇帝保而跻帝传祖妣则有大国之封冬朔扫冡敬以黄吿三通焚于墓下惟灵其鉴之故县焚黄文某慿借徳泽奉祠佚居遇此郊禋庆延两丗惟我显考位极帝师虽封国尚有秦壤而怨家之姓也不欲以汚栗主之神故仍用旧邦复受新渥维冬之朔敬焚黄告仰惟明灵其鉴之白苑焚黄祭文恭惟母氏裂全魏之封今九年矣某霑𬒳慈䕃两以郊霈俱仍旧国再开新渥身滞逺郷既不得展扫丘壠而燎燔黄吿又不以时兹因男桴赴调入浙始得白于墓下泚茟抆泪惟灵其鉴之祭余文特文惟君粹然之质盎然之和结交四海白圭不磨少年逸气巳凌虹霓仕路连蹇晚得一麾彼苍者天何者尼之甫出都城即以疾归一室八年药褁不离我治盘洲君好苔竹苍头手舆花下追逐蹒学歩指拟亨复水阁一觞月亭一曲投醪耐乆惟日不足信宿不面巳飞子服情话寒佳城遂卜感伤陈迹涙若惊瀑祭枢弟文呜唿亲则手足义则友朋少小同志刻苦牎萤聮中科目阔歩蓬瀛継踵词禁遂陟枢衡自昔监郡始相契阔三十年中少㑹多别细数从容七十其月园池相望苔竹䝉宻对酒赋诗曽无虚日建康之归恨君有疾日望药喜杖䇿可必天乎不仁服鸟入室铛脚情话今折其一悲苦塡膺伤感陈迹酹此一觞涙若泉岀枢弟周祥祭文呜唿终天之诀于今旬歳想象平生屡飞清涙风梗鸰原暮景憔悴倾此一觞悲在心髓枢弟大葬祭文呜唿生死之鬲忽其三年追思友爱陈迹依然松桧成列日迫新阡灵輀将启丹旐翩翩陨涙渍酒痛横九原祭莱国葬事文呜唿幽明路鬲倐其三年尚想往昔鳏鱼自怜罗列刍灵将捐松阡攀车一酹涙如流泉诸子鸤鸠均一大哉母道棘心夭夭劬劳曷报日月交驰三食新稻泣血一觞魂飞宅兆盘洲文集卷第七十三盘洲文集盘洲文集卷第七十四盘洲文集卷第七十四行状一先君述先君讳某字光弼饶州人曽祖讳某祖讳某赠中大夫皇考讳某通直郎赠右太中大夫妣太硕人董氏先君登政和五年进士第主台州宁海簿㑹令去摄其事民旧苦市绢不均先君始令物力百千者赋一匹大姓王隆多买田不受税歳才五十匹至是数増三倍余以次定赋蠲贫弱者四千八百户李氏冨而戆家藏妖书号二宗三际经时节集邻曲醵香火祀神元未甞习也姦人诡入伍中通其女既泄即告县逮送狱先君入食有小吏偶语喜甚诘之曰李氏辈赂钱五十万故喜先君曰是下狱属耳而赇吏若此可缓乎即唿囚庭下委曲问情得并吿者平决之吏骇顾失色方腊反台之仙居民应之踪捕反党及旁县一日驱菜食者数百人至县丞尉皆曰可杀先君争不得丞尉用赏秩不踰年相继死皆见所杀爲厉云拜南京国子博士未上贼犯杭州经制使陈公亨伯檄主饷奏功迁宣教郎爲秀州司録事宣和六年秋大水田不没者什一流冗塞路仓府空虚无赈捄䇿先君白郡守以荒政自任悉籍境内粟留一年食发其余粜于城之四隅升损市直钱五戒米肆掲贾于青白旗上廵行无时抶其旗靡者皆无敢贵籴不能自食者官主之立屋于东南两废寺十人一室男女异处防其殽伪涅黒子识其手东五之南三之负㸑樵汲有职民羸不可杖有侵牟鬪嚻者乱其手文逐之皆帖帖畏伏借用所掌发运名钱钱且尽㑹浙东纲常平米斛四万过城下先君遣吏鏁津栅谕守使截留守噤不肯曰此御茟所起也罪死不赦先君曰民仰哺当至麦今腊犹未尽中道而止则如勿捄宁以一身易十万人命讫留之居亡何廉访使者王孝竭至郡曰平江哀号诉饥者旁午此独无有何也守具以对即延先君如两寺验视民肃然无出声孝竭曰吾甞行边军政不过是也违制抵罪得爲君脱之且厚赏唿吏草奏先君曰免戾幸矣安所赏但食犹未足公能终恵复得二万石乃可孝竭以闻米如请而得至麦秋民相携以归前后所活九万五千余人州人既不死凶年先君出无不手加额唿爲洪佛子累官朝散郎丁太中忧还郷奔䘮太硕人年七十矣与弱孙在秀诸卒以城叛卤掠无一家免过门皆曰此洪佛子家也母得入贼平先君还过临安时苗传刘正彦出逃未伏诛上将迁狩建康先君上䟽言今内难甫平外敌方炽若䡖至建康恐金人乗虚侵轶冝遣近臣先往经营庶事告办鸣銮未晚也时庙谟巳定不能从既而悔之上问宰辅近諌移跸者爲谁今安在丞相张和公时知枢宻院以对过秀邀先君至平江欲以爲部使者招二凶适捷书至乃止将辞归和公曰吕丞相欲见君即遣直吏介谒俄有旨召见时方墨衰绖丞相脱巾服衣之既对上以国歩艰难两宫逺狩爲忧先君极言天道好还裔夷安能乆陵中夏此正春秋邲郢之役天其或者警晋训楚也所言反复当上意上曰卿议论纵横熟于史传有专对之才朕方择使无以易卿先君以母老父䘮恳辞不许擢徽猷阁待制迁五官假礼部尚书爲奉使大金军前使令与宰执议国书先君欲有所易辅臣护其文不喜遂抑迁官赐告一日归别先君持太硕人拜且泣时长子适甫十三歳逖以下皆襁葆省别行路不能仰视先君弗子也淮甸贼蠭起兼淮南京东䓁路抚谕使俾李成以兵护至南京成乃方与耿坚围楚州以责其降虏爲名实持叛心先君遣书抵成成曰汴涸虹有红巾非五千骑不可往军食絶不克惟命先君闻坚可撼隂遣说之曰君越数千里赴国家急山阳纵有罪当禀于朝今擅兵攻围名勤王实作贼尔坚意动遂强成歛兵先君行未至泗境谍云有迎骑介而来副龚璹曰事叵测虎曰渠可入送兵亦不肯前先君不得巳遂返即上䟽言李成以朝廷不抚䘏稽餫饟有引衆纳命建康之语今靳赛据杨州薛庆据髙邮万一三叛连衡何以待之方含垢飬晦之时冝选辩士谕意优进官秩卑以京口纲运如晋明帝待王可也䟽奏上遣合门宣賛舎人贺子仪抚谕成给米五万石令第将士名貤㤙𥘉先君戒所遣吏湏䟽从中出乃诣政事堂白副封时方禁直逹忤宰臣意以託事滞留降承议郎许岀滁阳路张守忠李贵嘨颍上道益梗提举官范潩张锐甞招尉之旋复乱先君至顺昌闻贼有至近郊以牛驴市物者约与相见谯门下先君暁譬切至曰自古无白头贼贼竦寤请归报其渠迺爲书至其窟穴守忠贵听命率所领入宿卫守忠𥘉名俊入朝赐今名李贵即俗所谓李阎罗者先君间关至太原留几一年虏遇使人礼益削及至云中大酋粘罕迫遣与副使官伪齐先君曰万里衘命不得御两宫以归大国度不以足有中原当还诸夲朝迺违天以奉逆䂊䂊可磔万叚顾力不能忍事之耶今留亦死不即䂊亦死偷生狗鼠间甘鼎镬不悔也粘罕怒命壮士拥以下执劒夹承之先君不爲动旁贵人唶曰此真忠臣也止劒士以目爲跽请粘罕怒少霁遂流逓于冷山与假吏沈珍卒丘徳党超张福柯辛俱副使至汴受䂊命知㤙州流逓犹中国编窜也云中至冷山行两月程距虏二百余里地苦寒四月草始生八月而雪土庐不满百皆陈王悟室聚落悟室使诲其八子或一年不给衣食盛夏至衣觕布畨课四採薪它山甞乆雪薪尽至乞马矢煨麺而食绍兴二年使者王公伦归爲上言之即下秀州存问家属赐银绢二百适未冠得监南岳庙先君辱于悟室十年多爲诗文以讽皆忧国伤时语悟室甞得献取蜀䇿持以问先君先君歴陈古事梗之悟室锐欲呑中国曰孰谓海大我力可干但不能使天地相拍尔先君曰兵犹火也弗戢将自焚自古岂有四十年用兵不止者又数数爲言所以来爲两国大事今既不受使迺令深入教小児兵交使在礼不当执悟室或应或否一日大怒曰汝作和事官却口硬谓我不能杀汝耶先君曰自分当死顾大国无受杀行人之名此去莲花泺三十里使之乗舟一人荡诸水以坠渊爲言可也悟室义而止两宫䝉尘五国城甞遣私人奏书并献胡桃梨脩粟麺诸物两宫始知赵氏中兴永祐陵讳闻先君北郷血泣旦夕临后遇讳日即燕山开㤗寺爲文以荐其略曰故宫爲禾黍改馆徒馈于秦牢新庙游衣冠招魂但歌于楚些虽置河东之赋莫止江南之哀遗民失望而痛心孤臣乆絷惟欧血又云盛徳之𣏌传百丗以无穷在天之灵继三后而不朽故臣读之无不掩涕虏巳遣使约和悟室问所议十事先君条折之甚至曰封册是虚名年号夲朝自有金三千两景徳所无东北冝丝蚕大国有其地矣绢不可増也至于取淮北人揺民害计夲朝必不可景徳之盟南北所得人皆不取载书犹在可覆视也悟室曰吾固欲取投附人诛之以惩后何爲不可先君曰昔魏侯景举十三州地归梁梁武帝欲以易其姪萧明于魏景遂作乱䧟台城仆两帝中国所监决不相从悟室稍悟乃曰汝性直所言不诳我吾与汝如燕遣汝归议遂行所存沈珍丘徳党超三人既而莫公将北来议不合囚涿州事复变道逹靼帐其酋闻洪尚书名争邀入穹庐出妻女胡舞举浑脱酒以劝到燕一月越王兀术族悟室党与坐死数百千人独先君故与持论身几死数矣兀术知之故得免燕人重先君执节争持酒食相劳苦先君间行㕓市物色谍者得赵徳书机事数万言藏故絮中以归曰顺昌之役虏震惧䘮魄燕之珍器重寳悉徙以北意欲捐燕以南弃之王师亟还自失机㑹虽再躏河南后必更成具以悟室问荅语井两宫诸王主所居报上是歳绍兴十年也明年夏永得皇太后书遣邵武男子李微来上大喜因御经筵谓讲读官曰不知太母宁否几二十年虽遣使百辈不如此一书遂官李微其冬复以书曰虏巳厌兵势不能乆异时以妇随军今不敢携朝廷不知虚实卑辞厚币未有成约不若乗胜进击再造犹反掌尔所取投附人只欲保守江南归之可也独不监侯景之祸乎若欲复故疆报丗雠不冝与胡铨封事此或有之知中国有人益生惧心张丞相名动殊方可惜置之散地并问李赵二相安否献六朝御容徽宗御书其后和定祐陵及太后归音皆先报凡四年中以文书至者九数陈军国利疚谓施行之则宗社生灵之福留中皆莫得闻先君言无隐情归国以此触罪诸子惧深祸过庭不敢一问北事故忠谋祕䇿不详得独系帛书所存大略如此甞有旨以先君母老赐钱百万又与将仕郎㤙泽五人它赐子者三叅知政事万俟公出疆上知先君急阙命其副特持赐金帛十二年二月适遵滥登愽学宏词科宰臣以所试制词进读上顾姓名问曰是洪某子耶父在逺能自立此忠义报也可与陞擢差遣故遵除祕书正字适爲删定勑令官继亦改秩入馆自博学宏词改科即除馆阁自遵始次月宰辅贺皇太后有来期上曰洪某身䧟虏区乃心王室忠孝之节乆而不渝诚可嘉尚某之二子并中词科亦其忠孝之报也士大夫茍能崇尚节义天必祐之先圣福善祸淫之训于某可以见矣语在慈宁宫廻銮事实𥘉宇文虚中既换虏官欲扳先君分谴乃力荐于虏庭换先君爲翰林直学士力辞获免虚中爲详定礼仪使始造赦其文复及换授先君诉虏相韩昉乞于真定或大名飬济圗逃归计昉怒虚中賛其决遂换中京副留守复力辞昉大怒降留司判官爲承徳郎趣行者屡矣誓以死不就职虏法虽未换官曽𬒳任使者永不可归虏欲以计堕先君令校云中进士试使者监上道先君日损食阳爲有疾状既至谓院官曰今取士以诗赋吾故学经耳曰岂不能出语䇿士乎考官孙九鼎者有大学旧爲以疾闻得回燕虏议遣奉使人各还其郷因赦及之它使者幸稍徙多占淮北无敢言淮以南者先君实以饶州闻张公邵朱公弁亦自言和州徽州人既议和还淮以南使者故先君三人在遣中用事者多曰此䓁人若放了几时更有今不留后必爲我患归计屡欲变叅知政事王公使至燕先君得虏隂谋从坡上与馆中人语爲留守易王所获对吏将驰流星骑上其事副留守渤海人髙吉祥素嘉先君忠委曲护出之且易以它牍先君行月余方以元牍奏垂入境追者七骑至及诸淮则在舟中矣至旴台以奉使无状自劾上方以来归爲喜报无罪可待日以御扎趣觐既至阙登时见内殿奏事罢力求郷郡飬老母上曰卿忠贯日月志不忘君虽苏武不能过岂可舍朕去也赐内库金带鞍马既又以马惊复拜赐又赐御铭盾制琴一黄金叄百两帛五百匹象齿三百斤緜香酒茶诸果物中使日踵门咨访宸章沓至且谕旨将柄用皇太后之归也过燕先君冒禁朝焉至陛对乞赐见明日即召之慈宁殿巳设帘皇太后顾帟人吾故识尚书矣命彻之问劳优渥语必称尚书赉子系道东朝对外庭臣准先君一人见宰相秦桧肆言无所避弥三日不休曰张丞相虏所尊惮乃不得用钱塘暂跸而景灵太庙极土木之工示无中原耶语侵秦皆类此秦语适曰尊公信有忠节得上眷但官职如读书速则易终而无味要当如黄钟大吕乃可阅九日进徽猷阁直学士提举万寿观兼权直学士院虏来取赵彬辈三十家先君䟽言昔晋韩起谒环于郑郑小国也能引谊不与虏既限淮臣官属皆呉人留不遗盖虑知其虚实情伪也彼方困于蒙兀姑示强以尝中国若遽从之彼将谓秦无人而䡖我矣后三日复上䟽言或以不与之故致渝盟且曰俟渊圣皇帝及皇族归乃遣又言王伦郭元迈辈以身徇国弃之不取缓急何以使人辞益剀切经筵进故实引楚平王止子旗伐吴事因言呉取州来楚弗与校抚民治国五年而后用师今淮右之民劳罢流散冝时使薄歛勿令转徙无告中兴急务也秦益不喜𥘉虏围楚州乆不下时秦留粘罕所虏使之草檄谕降有室捻者在军知状先君与秦语及虏事因曰忆室捻否别时託寄声秦色变而罢明日侍御史李文㑹论先君在朝必生事遂出知饶州时太硕人春秋八十有五昼锦䣛下学士大夫荣之明年大水秦方钳天下舌不得言中官白锷从皇太后北归者宣告爕理乖盭洪尚书名闻华夷顾不用秦闻系锷大理狱成锷实不识先君特以虏中知名故锷既流领海諌议大夫詹大方指先君与锷刎颈交更相称誉遂提举江州太平观未几丁太硕人忧先君恨牵乆使事承颜阙飬空嚢中办大葬一椽一石心营指授终日挟杖与工佣䓁劳而御史中丞何若犹论先君爲睥睨钧衡谋不靖者服除复得太平观州通判李勤与太守王公洋同僚陈公之渊积不相能且幸以讦进诬先君作欺丗飞语王陈与闻之有雅憎先君者从中实其事殿中侍御史余尭弼以爲言王陈罢去先君责濠州团练副使安置英州既至得僧舎数楹于黄苑丛竹中居之泊如地产竒石遣僮嬴粮幽讨罗列四壁下手斧凿昼连夕丁东其间闽人倪察老矣以承务郎守郡自谓秩卑无奥主闻新兴守以巧中迁客取使节意跃然效之钩先君爲竒货使主兵官左右狙罅隙捕鍜家奴狱中欲持一两事酿成罪以梯巳未及发察死其后徙居城北山中仍年谿涨通衢没其栋先君容郡人避水扶襁老稚填溢堂庑几千指皆廪食之数日水退然后去先君半丗朔庭入翰林不旬浃还郷三秋执䘮之日过半屏徙厉土岚毒侵淫无珍膳良药自辅二年而瘴作盖不食十有八日惽不知人甞少寤口占秀州捄菑事授诸子唿天请命夜梦之帝所有宣赤章云云者诘朝即能食至于复𥘉后二年乃卧末疾謪九歳始复左朝奉郎主台州崇道观居袁州未隃领疾革以二十五年十月二十日薨于南雄后一日秦亡讣至辅臣入奏上嗟惜乆之即复敷文阁直学士制曰有㓛见知圣人醲于用赏不幸而过君子爲之动心矧予严近之臣备载忠勤之绩眷倚方渥爱憎随生坐一眚以投荒积九年而不徙人无言者朕甚念之洪某学有夲源气存刚大惟知忠力以卫上不顾险夷之在前衘君命以干征厄海濵而不悔诚贯白日声震朔方义重于生耿恭无玉门之望天将悔祸苏武持汉节而归大节无亏多言不宥遂解禁林之直卒迁瘴岭之南阅歳滋深余龄可悯冝卑真祠之逸仍増延阁之华尚对宠光归安郷社自圣上躬万几还逐臣非罪者先君适以不起闻而圣意哀厚首得旧物使及其生存而宠之故训词恻怛如此遗奏未至特诏赠四官推遗致㤙别以一孙官江东漕司庀襄事先君少英傥有竒节以诸生待庭试京师伯父给事位南床王黼爲中执法慕先君爲人欲女以女弟给事以同台故曲爲平章先君拜曰妇所以事舅姑也家素壁立今暴得一官乃令鼎贵荐女身得计矣如父母何暨擢弟朱勔复请昬资送万计且㗖以显仕拒尤力朱不获命脔榜中周审言壻之及周直内阁服金带爲秀州守先君廼在幙下人爲先君惜之视之蔑如也使虏得修职郎四人时有六子独适预名三以官弟姪且乞以一弟晔奉甘旨故晔起布衣夺哀爲秀州判官凡弟姪及姊妹之家以先君入官者七人庶弟孤姪虽多力爲谋昏对前后赐物班内外之亲无余嬴不爲问舎永田计窀穸即功始假贷有一壥未及获而贬巳贬犹歳割粟以赡亲之贫者至自奉恶衣粝食不择𥘉抚谕京淮降空名告身二十通以便冝赏功存其半或求窜名郄弗应封以还尚书懿节皇后之姨髙氏与其夫赵伯璘悟室戯下贫甚先君屡赒之范蜀公之孙祖平虏不以爲官佣奴之先君使以东坡所爲蜀公铭白曰我官人也虏曰东坡书之不疑矣即释之先君资以归装贵族有流于黄龙府优籍者二人先君嘱副留守赵伦除其籍刘公光丗之庻女小丑在虏豢豕爲赎以重价永匹偶衣冠之家略爲人奴者赎之数十人张待制宇发自蔚州死云中先君过荒寺见其榇携之至燕山授其仆钟禹功使葬司马侍郎朴握节以死居数年无有能明之者先君爲陈夲末诏以忠节显着赠兵部尚书其归也北人治饯具几月后使者至虏多问先君今何官居何地先君天性强记书无所不读虽食不释卷稗官小说亦暗诵连数千言宣政间春秋之学絶先君独穷遗经贯穿三传在冷山褒贬微旨作诗千篇北人抄传诵习欲刻板于燕先君弗之许于姓氏尤精官淛部日使者胡公直孺甞问祖之所自出先君曰姓书以胡爲陈胡公之后陈嬀姓也若以谥爲氏齐亦有胡公岂独陈乎盖胡自有两祖春秋有胡国甞以女聘鲁襄公经书夫人归氏薨则胡以国氏归其姓也今爲安定胡氏晋胡奋其后也魏孝文入洛改功臣复姓以纥骨氏爲胡今所爲河南胡氏者是也同列董公将戯曰薫亦有两祖耶曰昔飂叔安之裔子董父善扰龙帝舜赐姓曰董封诸川其后也又辛有之二子董督晋典晋于是有董史因爲董氏董狐其后也二公叹服善琴弈好古能别三代彛器见书画不计直必得之乃巳有书万余卷名画数百卷皆厄兵烬居穷絶域复访永囷载以归四夷附録所载西瓜先君持以献故禁囿及郷圃种之皆硕大西瓜始入中国有文集十卷春秋纪咏三十卷輶轩唱和集三卷帝王通要五卷姓氏指南十卷松漠记闻二卷金国文具録一卷先君刚直言不诚不发虽与人尺牍无一字过誉有胆略遇大事敢爲平居慷慨有经略四方之志常语诸子曰在北方乆料之孰矣今其势日削可以慿轼取之过河朔时见父老指其子孙云是皆生长兵间巳二十余矣不知有宋我辈老且死恐无以系思赵心不幸大忤时相挫抑㒹沛天不假龄赍志没地诸孤不孝不及见其成大功名也苍天苍天安所声痛先君自爲从官不报考功课故官止朝散郎以赠至大夫职至徽猷阁直学士爵至鄱阳郡开国侯食邑至一千一百户寿至六十八娶沈氏左太中大夫复之女封硕人𥘉先君眷恋庭闱不忍去太硕人以移孝显亲谆谆勉之且曰妇孝足以宁起居切母以我老关念既越疆胡马益南牧音邮絶不相及太硕人倚门积忧几罢寝食硕人左右虞侍极意顺适致太硕人康寕及见先君之归其择师教诸子则不逺千里拊妾侍尽㤙纪爱其出隆于巳生叔妹娣姒细麁柔刚不同一切得其欢心中外语妇徳之最必以爲法即丗五年先君始还以不见爲戚故终不忍复娶洪氏始居乐平之金山自曽祖府君种徳重义以气节闻子中大夫蚤丗二孙㓜府君慨然思所以成立计即挈诸城中访先生之贤力教之因占籍鄱阳长孙讳彦昇起家遂给事中太中虽不遇至先君益显八男子适左奉议郎主管台州崇道观遵左朝奉郎祕书省正字兼权中书舍人迈左宣教郎通州袁州逖右宣义郎徽州㜈源县丞逊右承务郎佥书连州判官事邈右承奉郎江西安抚司准备差使邃迅未仕四女子嫁左从政郎池州建徳县令余执度右迪功郎潭州湘隂县主簿王駜将仕郎臧栋一尚㓜孙男十一人槻右迪功郎江东转运司准备差遣柲樇楀栐桴楹槹橚栶女九人𥘉先君既得合葬于滃潭去五里所其郷曰和风南管得故县之原瞻爱其山川唿畚锸画墓位曰吾百歳后必于斯从二亲不逺矣薨之明年孤适䓁恸哭行所卜问丛辰五行家曰十一月丙申吉将以其日蒇事忍死纪实求立言君子大书且以备太史氏采择云绍兴二十六年二月二日孤某䓁泣血书盘洲文集卷第七十四盘洲文集盘洲文集卷第七十五盘洲文集卷第七十五墓志五韩承议墓志铭韩氏自忠宪公以进士起家在仁宗朝叅大政其称甚崈赠太师讳亿有子八人逹者半曰知制诰讳综曰司空康国公谥献肃讳绛曰门下侍郎讳维曰司空崇国公谥庄敏讳缜袭貂骈簮天下尊企庄敏生太中大夫赠正议大夫讳宗武正议生奉直大夫通判洺州赠朝议大夫讳璆是爲君之考君讳黯字少汲其先盖真定人自忠宪居京师遂着籍君借䕃入官调萍郷尉禽盗满品迁右承奉郎佥书连州判官㕔事改广西转运司主管文字通判廉州肇庆府徳庆阙守遂摄府事又摄南㤙州六迁至右承议郎绍兴二十三年正月戊戍卒年四十九妣荣氏曽氏皆赠恭人娶李氏大理寺丞处廉之女封孺人二子长元鼎次元龟元龟先亡君性精敏遇盘错自喜以兴利去害爲巳任见居官选愞者与民之所戚若疣赘在体必欲抉去之猾恶吏胁息不敢爲非然根于忠厚严而不刻在桂办职有声一时上官多闻人争令出其门下在㢘关决得其平徳庆守贰交恶事废不振君至剔磢一新𥘉公量踰制输一耗三吏复并縁干没典负者肆其扰君毁量息弊检覈常赋无所漏失遂罢贡金之歛朘折租之直仁枯锄彊公私盈足泷水陁氏渊薮流逋夺民田卤子女设牢槛榣毒一方莫敢牾君捕置于理百姓件其治行匄诸台闻之俾即真时连帅方公雅材君相与推挽请于朝报未下至南㤙不数月而死方公既遣君之犹子护柩念其子少而故郷未能归也则爲买地于广之番禺县王置原凡窀穸之事具爲区处以其年四月庚申葬之复具石俾文而纳诸圹使其孤异时瞻拱木议归葬有考焉铭曰韩胄诸姬显于宋之兴垂祉续休代有名公卿裁犀断蛟君发其硎曷卑以材而啬厥龄有欝彼阡知已所营后人其昌视文斯铭第三子墓铭予佐天台郡罢有日闻家君謪英州理装亟行时弟三子病创甫痂落次婺女内子病且棘唿七男女与之诀独是子伤鲠不自胜憇旁榻涕泗交下既少间予取捷道趍家君寓所及之豫章诸子奉其母还吾郷阅月有执书汗而前者言吾子创之毒未荡治隆暑登道邪热中藴痁遂痢咽不粒者浃辰矣居顷之别膝下回见吾子尫然存其骨喜吾之归则强内糜饮匙匕必吾亲授斯湏不许离去日则命乳保拂笙枕以俟如是者二十日气垂尽犹取松桃荐茗以进我忽曰我头瘆然隙中得无风耶掖之起絶矣吾子名折字习之五歳齿二兄从师即加巾不肯丱䯰爲小儿状诵书酬对必欲偕仲氏或疾病休止则咨惋以爲不能及苗而不秀命也夫其生以绍兴十年九月之六日其亡以十七年八月之六日明年某月某日葬之滃潭祔祖之茔也父鄱阳洪某爲之铭曰婺女之泣岂将与母暌乎豫章之役岂忍死以俟吾之归乎孰知夫彭殇夭永之齐乎则吾能无悲乎叔父常平墓志铭绍兴十九年八月壬戍前提举福建常平事洪公卒得年六十既歛犹子某日往哭退将比辑公之胄出官行俾其孤逸求声于文者志之逸拜曰逸将以今之十一月壬寅蒇大事茍逺取逹官闻人惧不及期敢以属吾兄某辞不获乃爲之文曰昔包牺氏既衰共工氏以水纪伯九域共氏其后也后丗避怨爲洪氏在呉有庐江太守矩在唐有集贤学士孝昌五季乱始自歙徙名数于饶之乐平又七丗始家鄱阳讳某于公爲曽大父生赠中大夫讳某代有芬懿薫范䣊闬中大生公之考讳某至给事中终徽猷阁待制荆湖南路安抚使赠左光禄大夫政和中给事公历三院御史拜琐闼立朝八年公入国子学磨砻涵浸校官第文屡占异䓁以䕃授承务郎监在京草埸淮宁府工曹以给事忧去没䘮监洪州苗仓江宁府司録京东制置司干办公事通判宻州剧贼丁一箭王大刀衆数十万掀郡邑围城七日矢石旁午楼橹摧塌公登陴励衆矢着右股无慑容乃造氊笆木架爲蔽扞守者頼之夜遣壮士火营毁其攻具贼不酬欲而去宻人徳公歳时蒸甞之入通判江州未行丁张夫人忧没䘮主管江州太平观台州崇道观四满秩又通判鄂州未行擢提举两浙市舶赐五品衣鱼迁提举福建常平茶事福州民张圎觉自言遇钟离先生授以五花杖因发从浮图教颇能谈人往来证瓯粤禨鬼媚佛一咻千煽閧然神之谓之张圣者扶携耊稚丐庇澡雪至暍殕道上无退心甞欲作建州大中寺齐民罄委赀积日荐百万恶少年板名伍中潜有不逞谋它在位者冘豫福祸茹不敢宣公斧其杖迎刃而碎惑者始靖遂以状闻验治抵法摄行宪事半歳多所平反公自少栖心禅宗在建康日从南遁铨公逰甞夏行县犁明陟山日𥘉吐舆人唿盖声受虚谷豁然有得遂称一了居士板舆飬缺即坦坦无宦㳺意庵居穷山蒲茵楮帐而巳甞识于壁曰山居不问人间事饱饭支笻㸔𥙷篱不治官簿十有四年朝廷休之起贰武昌先葬元配于城东懐徳郷之上福里公自爲寿藏闽川代还乃简材市甓欲营道院于墓侧曰轩裳非我嗜也将晦逺人事常羊余景不幸遇疾既亟家人欲祷释老氏公曰死生夜旦尔何祷爲将易箦召荐福道行师与语丗间法寄禄七迁至承议郎既纳禄转右朝奉郎公讳昕字光佐母张氏永嘉郡太夫人三娶皆王氏前孺人真定府路安抚使赠少师夲之女通书能文尤尚笁典盛年去粉黛之饰自号寂照道人次孺人提点江西刑狱汝舟之孙亦先公没今孺人其娣也男右从政郎铸钱司检踏官逸五女长居室次适左迪功郎建州州学教授李绮余尚㓜孙男三榗檬女四公色温气平喜愠不形于颜口无讇言接贵贱尊卑一如闻人一长不啻己有在闽部中官属有获谴其长者必曲爲营护凡居官不爲惊人耳目事以压衆牵誉去咸思之爲铭曰仕不汲汲西都之扬丁年闻道襄阳之庞晚遻其时弗髙厥飞人以拙归一笑领之天不祉公公则无憾琢辝于石式欵其坎赵孺人墓铭有宋贤宗室女岀自永熈陵盖汉之六丗孙湖南部使者士鹏之第五女年十有八爲我伯父桂林郡通守番阳洪公讳昭之冡妇江西部使者属讳寿卿之継室有淑行驯徳诣于上下人不见其愠容予群从兄弟三十人君爲丘㛐合贵贱指三千誉之一口表州里闻者皆贤之凡十三年而寡人以君华年妍状必不乆于洪氏旣三年湖南公守临川遣其弟迎之车乗鲜明甚都既至绮寮广厦丝竹攅耳頥指如意方择贤士爲匹偶君誓而弗许曰姑老矣二子童騃不敢以累老者父母百方不能夺俄豤请而归入门欣然不以见纷华而改其操桂林公没丗乆王夫人齐家井井有条序而赀橐不丰江西君无同父弟闑以内惟妇姑数穉人其漻不可一朝居而君㤗如也时节宗戚相问遗君不少阙厈簮珥囊衣自办不以告其上或遗之鲜衣必献诸姑有副而后敢服姑疾煑药进膳不懈夕则侍寝有间而后敢退扫一室夙兴诵旁行书巳则阅稗官说有他出二子诲其箴缕之事常在侧家塾晚休必使诵书于前其遣闲谨独之术如此与诸姒不啻若同产以斯湏不见面爲懐迟明女奴络绎讯兴寝状既盥接踵省问移晷不忍散否则争相迎致趣之者𬒮相属歩摇所向和气随之东徃则西怨曰奚爲后我无少长刚柔咸慕而归象之女嫁矣其节益坚绍兴二十八年七月巳巳食于姑前失匕筯而瞑年三十有八尊卑内外哭之过乎哀槦其息也㯍其庶也右承务郎汪徳䡥其倩也次年十一月甲申封于郭外土湖之隂其皇辟之宫也昔鲁襄公三十年宋灾火至伯姬之宫左右请避之伯姬以不见保傅之姆夜不下堂遂死于火孔子贤而闵之其卒其葬巳见于春秋又书其谥又书其送葬之卿盖汝坟汉广之风日衰鲜克以礼自防况于诸侯之女乎今臣室名门华衣螘食圗史不关其心悍妬奢淫者多矣况于天子之裔乎此而不铭孰可以铭铭曰怨耦偕老冶容寿考缄恨重泉呜唿天道郑冝人墓志有素冠踵门遥望文书衘䄂谒入则孙君某老也升自賔阶予敷席肃之坐作而曰某老不孝之罪上通于天每生衰绖中不可复名爲人昔者母氏常曰吾与汝两家大父俱以儒学射科帅节州符丕受光渥汝必强学趾羙母作前人羞某老年益长业益不成以坠我母训既调建昌司理叅军母氏则曰彼染珥茟之俗多椎埋姦典狱之责重汝狭中不善媚上官弗戒且贾旤某老又坠母训不能书绅三省考满未得代遭诬成狱以囚服往母氏方枕疾闻之寖剧某老碎心齰舌惧不一见慈颜即日取爰书自诬而母氏终不能起鉅创沉痛不若速化跼蹐天壤何以赎莫大之衅独求文纳圹使壸范振白于后庶几少塞凯风寒泉之思复念曽大父太中公繇临眗徙江陵有田荆门而少师公坟墓在焉吾父客番阳十五寒暑与公里门相望今陆走二千里泣血护榇归窆大父之茔之侧复在公封内敢以铭爲请予既际孙氏父子于吾郷又将假守其郷无说以辝乃受其状而叙之曰冝人郑氏严之建徳人左朝请大夫知宿州讳弇之孙江陵丞讳续之子左中大夫徽猷阁待制鄜延路经略安抚使赠少师讳琦之妇右朝请大夫知汀州祖善之妻四男长某老以建昌故贬秩一等爲右从事郎次彭老右迪功郎监南岳庙先卒次亨老将仕郎次永老二女子长嫁进士李良翰次未笄孙男二人女二人凡爲孙氏妇四十有五年从夫爵三受封自孺人爲冝人以绍兴二十七年四月十六日终其寿六十次年十一月甲申葬于荆门之长林县白杨郷柘子歩𥘉宿州以女女少师有贤行是爲越国夫人孙氏嘉夫人之徳欲缔好于郑越国廼择其姪以室其子冝人在家警慧柔靓不流侈习喜圗史箴戒之书既嫁不以丗而简尊卑之礼谨谨妇道不见缺亏省问燠寒抑搔苛痒退则临滫瀡姜桂之事宗族称焉靖康之难汀州官于汾冦至将闭关冝人曰老姑鬲逺必子孙爲忧事急矣母特俱死君守职不可岀我则擕帑去之遂蒙犯犲虎﨑岖走家越国相持以泣倚门之念犹不替冝人委曲寛晓居亡何汾州更尽还当是时微冝人老者几不能生盗亘江汉尽室顺流而下旅食三郡伏腊不腆冝人衣麁食恶不槩懐及汀州三仕半刺史家道少振冝人益霜俭服饰不事鲜好持不杀戒豆无贰味信释家者之说旦旦取其书诵之训子弄孙仁浃婢御无毫发冒疾心汀州老于宦途多内助也予闻冝人甚爱厥子而建昌亦孝丗无钟离公弗使脱幽圄以慿歛其肯恻然于陆氏一杯羮乎哀哉乃爲之铭曰孰蔑其子使母戚以死阙地其从姑兹惟受祉盘洲文集卷第七十五盘洲文集盘洲文集卷第七十六盘洲文集卷第七十六墓志五刘府君墓志绍兴二十六年十月癸酉成都刘府君卒于梁山年六十五其孤徒行迎柩以明年十月辛酉葬于华阳县普安卿白土里又明年十月万州使君仙井何公檥舩江夏予造焉万州曰室人击鲜治具谓当有嘉客而君廼肯临我则开口一笑良巳前定因出诸郎行酒曰是皆刘岀也刘公成都人有二女其长归于我若干年而逝継室以其季公䟽财好客其女目濡耳习咸有家法越三日又㑹于南楼曰昔吾守景陵也公曰闻云梦泽之名旧矣不一往非鄙则病遂衘舳东下山容浦思振茟嘲唫兴逺辝绮仞积囊箧一旦蜚归心索酒展别摩拊甥孙悲来下泣婴恙中道以不起闻今既窆且祥矣未文其圹非君其谁冝爲万州英迈不虚羙者予曷敢不诺乃考其辝曰刘在成都爲右姓群从同坊闬闳相接所谓夹寨刘家府君少不群有奋拔志甞曰刘氏善冨数丗所不足者非财也不学无以崇孝亨宗则作家塾聚书求师友合同族之子姓朝夕咨讨居亡何从兄长源擢政和进士科府君谂于衆曰非舌耕明验欤入頖宫以诗学屡最其列从兄黻爲户部郎又入京师有声干贤关月校季选同舎生自以不及府君有寳带鼎贵求旃弗与或曰啗之可以仕子何爱焉曰学不遂命也带其𥚹矣既而曰匹夫懐璧罪将及即拂衣西归彗汜三径与雅人望士日娱其间奴僮走异味于数十百里外觞豆杂袭放歌乐饮井中车后前相因少城爲冠盖冲游客入疆闻府君家居则䇿马径进否则不歇鞍而行仕其邦者府君未甞赍刺过之便坐有祺局客至必对韬其艺不尽出也㑹通国之善者与战终日不名负胜人始惊其奕思无敌同产来剖财不能遏则自占田庐之下下者或縁手尽复推予之绵州守临卭朱辂简州治中唐安杨次臯茶马属和义王兴孙其女兄弟之夫也白头交驩无违言好施恵出天性凡以冠昏贫病死徙叩门匄貣无戚䟽髙下皆实而归至有争䦧不到官府惟府君曲直则頫首听命始冠有外爲亡頼子所辱遇之涂与俱立县尹庭下其人少长山谷间未识市井诣曹不能出一语府君抗声爲辩数得直衆繇是异之绍兴𥘉胡马犯饶风蜀骚然不安急欲遁逃府君曰虏入汉中樵苏不踵前有劒关后有河池重兵必不爲我患与其宗家髙枕不去蜀人曰夹寨刘家未避贼皆复治生业后果如其言晩以赏延得将仕郎非其好也时进士兄以湖北使节摄行帅事屈府君入莫府意不怿而去府君讳革字某曽祖讳某祖讳某生湖北常平讳某以故累赠朝议大夫父讳某妻某氏子某甞试礼部孙某壻则所谓万州使君今爲右朝请郎名榘靖康相之弟也铭曰籯多金者裂儒衣官桑榆者倒行逆施则轻毛氂禄不可覊嗟若人者几希朱安人墓铭夫人饶州乐平朱氏赠右宣教郎同县夏公讳某之妃左朝奉郎知洪州南昌县康佐之母夏氏三丗夀母年皆望百夫人始执箕帚逮事祖姑以及其姑节适寒暑燥溼进甘毳唯谨有疾视絮汤液不去侧缝纫漱浣之事必躬亲之人故称爲夏氏孝妇勉其君子㳺学四方有籍籍声人故称爲夏氏令妻蚤婺矛牙居家㴆贫或憷其事它姓则毅然自誓诲其二子曰康乂尔干家之蛊母逺仟佰以奉我水菽曰康佐尔努力校官究六经百氏之说母荒于嬉以开厥家二子衘训不怠夫人见其伯焦心治生则喜仲旬歳一归叩其说则又喜天子即位于睢阳仲徒歩入阙上䟽论时政甞求可使絶国者其子在选中或以亲老尼之及归以告夫人谯之曰立功名显父母其孝大于録録䣛下也其后仲子擢进士丙科壹爲尉再爲令奉板舆之官事有疑必启而后行夫人甞以省刑罚薄税歛爲戒素有识鍳其子与僚朋接必从屏间窃听其语巳而曰某贤人也可以友某小人也欲其子必思有以逺之故称爲夏氏贤母夫人生少疾春秋髙视听不衰食生饮寒少壮所不及歳时庆㑹内外戚䟽遮前塞后以其次曹偶奉觞饮之既虽多而不乱以子恩封太孺人又进太安人以绍兴二十七年六月辛亥终夀八十有四康乂巳先卒某人某人其壻也孙男四人女六人曽孙六人元孙一人顾言曰勿逺营宅兆康佐乃卜所居之西惟锦坡食盖其县之某郷某里也以次年十一月壬申塴走书币来谒铭始予举博学宏词南昌寔同年进士讲同郡之好而知其学问之冨予贰郡天台而南昌宦奉化壤相椄也则闻其官事之办及予省亲炎荒再道江右㑹之于吉水又㑹之于南昌益得其絃歌之绩母之教然也其可以不能铭爲解乃铭曰笾铏孔时苹以芼之不爱其织惟乐告之有言恤纬谁者导之黄髪紫诰斯其所以报之文其哀石后也考之向通判墓志公讳仲堪字元仲饶州乐平人绍兴二十七年三月甲午以右朝请大夫通判贑州卒年五十八后二歳予守荆门公兄直祕阁伯奋以节镇京西过予言曰吾昔爲吉州元仲自贑告相见期吾临章江日夜迟其下弟弗至而讣寔闻在原之痛时往月来犹昔也将归扫先人坟墓祔其葬今压于上命不得视其棺入土天将何以纾吾悲将子铭纳诸丘中使死且不朽我亦抆泪不恨予曰贑州法当铭公言不可忍听其能饰以辞㑹予徙歙未克作今年其子友益卜四月乙酉合夫人氏之䘮葬于县丰乐郷贵潭之山遂以祕阁公所爲状来曰君忘荆门之请乎予即日次其事向子姓派于宋繇春秋以来称丗有人至我宋复盛有笃行君子讳宗尹者生右朝奉大夫讳蔚大夫生赠少师讳乆中甞知汝州至徽猷阁待制娶丞相清源王女曰魏国夫人何氏是生公公方少时头角嶷嶷然𥙷太学弟子贠一时侪流倾下之以门功脱褐授承务郎主管亳州明道宫摄开封丞权贵人请託不闻耳朝士一辞贤之监在京都茶库叠受赏渥它日版曹借以临剧至辄办再满秩改监京西排岸司宣和中诏举材可治民者公爲戸部尚书康公执权得遂知福之长溪县绳姦液枯剖析滞讼效异等验白濒海作战舰起緍钱它邑骚动惟长溪无秋毫扰丞相李公纲言公可用通判洪州江西故多盗帅梁公扬祖以严治获者必抵死甞诿公审二盗吏抱成案来前公书𥿄尾公问盗皆安在吏曰盗服矣官当占位落茟尚何问公曰吾不见囚则如勿审同寮或讦其立异公曰得一切便冝从事者帅也付之吏则有三尺法执不回盗得死减论梁大喜自是爲霁威盗有生者莫府事无巨细必参公谋居亡何梁入爲兵部侍郎语人曰吾见上当首荐向君暨梁疾不能朝公亦以忧去又通判池州贑州贑承叛卒喋血之余百姓甫免毒螫公数行太守事摩抚疮痏流庸尽还大贾讼塩债鞫系数十百人延歳月不决公曰质剂按牍今焚亡余矣穷民絷牢戸非瘐死不得岀爲白外台请之朝咸得释公智略炙輠见事风生持论纚纚有夲末坐上客倾听方事之丛它人圜视无措公笑语指麾氷释缕解使有位于朝其建置当不録録或専一城使一道必能爲人所难惜乎年不过六十位不过州佐抱才弗施事止此配何氏直龙图阁琬之孙魏国从子也事姑孝药膳非经手不进诵释氏金刚经悟四句偈临终沭浴更衣集子妇付家事一语不乱公卒之明年六月辛夘也年五十七累封冝人男子六友益右从事郎淮西江东緫领所赡军库友旦右迪功郎广徳主簿友夔友正皆将仕郎友恭未仕女子二长适右迪功郎巴陵主簿程湜孙男三可大弥大必大孙女四今年实绍兴三十年铭曰厥智毂转犹玉弗衒前輓后推止刺史半彼平平者印累节召缩手褏间不嚬以笑贵潭之宅维龟墨食后昆振振曰君子泽徐府君墓志绍兴二十九年慈宁宫太后圣夀八十天子进觞展庆推钖类之泽凡九品有秩其亲耊齿者咸得官封饶之乐平徐君讳某以其子前太平州司戸叅军某之故特封右承务郎致仕制书下君秀发豪眉舒绅拥笏伛躬下拜孙曽绳绳导趍后先逺近姻族无少长皆往贺象轴锦韬争快先覩君侈上之㤙炰羔酌醴日与賔客相娱乐丝竹筦絃之声辈作肃饯酬对精神不少衰以某年某月某日卒春秋九十有一予中表或与之有连不惮岭阨䄂其事来乞文乃爲之崖略其说云君之字某其先自洪徙焉曽大父某大父某生广东转运副使某累其赠至通议大夫父某君甞提茟与逢掖㳺㑹亲疾归视方药讫䘮遂无干禄意隠居治生其心计絶人逺甚不夸多田以圉夺窭人子不以子金钱求倍称之息不射时斡货以龙断一郷阅数年钱流地上乃筑室石砚之阳走奴隷求古今方䇿于异州旁县延致知名士教勒子孙族兄某握江东使者节番其治所也君则闭关省人事家书爲之踈阔歳乙夘大饥米石至万钱皆闭籴君倾囷不小靳又输粟郡郛聚饿者于僧坊哺之或求其别圃君曰是甞以佳花遗我归其金而予之劵或以田质积歳无以偿则火其约闻人急周之唯恐后始室某氏再某氏四男某某某某三女爲某某某妻孙男若干女若干曽孙男女若干君自择夀藏于某郷某原卜次年某月甲子窆铭曰冨而仁善充其身旄期而岀纶有息业文冝昌而屯将在后之人白冝人墓志铭绍兴三十年冬直寳文阁许公遣书抵予曰吾不幸失匹将以日月葬方整比事迹湏君爲文以铭之予曰公我丈人行也而从妺又辱爲介妇我于东阡北陌间闻冝人壸徳旧矣敢不诺居无何公亦以讣至㑹予持节过家其孤闻诗迎于道手母氏之状曰古者有挂劔之信君忘之乎先君有治命敢以请予即受而叙之冝人白氏讳庆通字慧应太宰秦国公相徽宗讳时中之第三女丞相在位时唿延夫人即丗二女巳娉遣闑以内冝人悉尸之媪御数十辈事以小大必咨而后敢行其頥旨条序虽老成人自叹不及丞相爱竒之遴所归于是鄱阳许公擢第有令名遂归焉舅姑春秋髙安于郷里朝廷设八行科郡以皇舅金紫公应令深辝不岀冝人生不及盥馈暨持䘮哀臞过制歳时祭祀则临庖厨眡涤濯执器上食必躬亲之遇讳日口诵佛语不辍虽逮事者不能过也寳文翔歴内外五十年帅节州麾所居播恵阃助爲甚多谤起桂林将簿对比郡冝人曰君俯仰无一毫愧怍行乎庸何伤公既直所枉犹坐瘐死者爲累家食垂十稔冝人虑公以荣藁缀懐客至修具甚设使相娱乐平居对案而食僮奴侍前日下必举觞三五行如賔朋然故寳文方羊林壑㤗如也冝人生相家乃不喜文绣珠翆之饰所谓时丗粧者见则鄙之诸妇若女从其夫之官必以同僚通家爲戒曰冨贫不併日语奢俭异尚或耻或羡则不安其室矣一日唿季女启笥曰吾周身在是家人惊问之不荅阅日而逝三受封至冝人夀至七十有二卒以二十九年十一月丁未葬以三十一年十一月甲辰兆以乐平县长城郷之夘龙坡子十人男闻一右文林郎徽州绩溪尉次闻义前卒次即闻诗右文林郎常州晋陵簿次闻礼右修职郎纯州巴陵尉甞贡礼部女长前卒次嫁右通直郎知蕲州黄梅县管镌右承事郎徽州祈门丞程遯通仕郎胡如愚二尚处嫁程氏者亦前卒孙七人夀俊将仕郎夀朋夀祺夀岂余女也白氏故某州人有左神武将军者在国𥘉勲臣籍生保州刺史讳延嗣太平兴国中赐第京师永昌坊赠相国公葬于夀春其后遂爲夀春人保州生累左骁卫将军讳文质赠燕国公以女妻大魁刘煇于布衣时故其子始用文变武进士起家歴守蔡润二州有能名赠魏国公讳某是爲冝人大父自保州而下以丞相故皆赠太师金紫讳某寳文讳某以左朝请大夫复直祕阁后冝人若干日而终铭曰生身相门侈习弗蹈嫓徳儒先锵锵偕老双劔聮飞松栢夹道有子有孙爲善之报盘洲文集卷第七十六盘洲文集盘洲文集卷第七十七盘洲文集卷七十七墓志四慈茔石表太夫人沈氏常州无钖人祖讳宗道赠朝请郎考讳复仕至朝奉大夫赠左中奉大夫妣令人陈氏政和五年先君及进士第太夫人之兄太学博士松年在京师闻先君名定昬焉先君既调官与太夫人归郷家故贫有妹未行太夫人倾奁中装资遣之先君官浙东西奉祖母安舆太夫人承颜色一以顺朝晡所食寒燠所衣节适尽志祖母即时病视絮汤液不去侧夜分不脱衣倦则假寐建炎三年先君奉使朔庭时祖母年出七十方冦盗旁午外无宁居泊家秀州长子适财十三穉児多未免懐不敢以家事辤繄太夫人是頼它姬有子太夫人恩之有过于已岀者一姬甚嚚以太夫人钟爱其女意小不怿故笞辱之以挠太夫人啼声一闻则蹙然见颜靣必俟其嬉戯复常乃恱终不少谴其母盖其仁厚出天资行于自然未甞有所彊勉数数然也生理既薄所仰以给者唯先君奉入衣服饮食取财足至诸子买书或捐钱数万不靳训之曰尔父以儒学起家尔曹能一人趾羙我不恨甞爲之迎师千里外虽隆寒盛暑不使辍叔氏之妻既移夫于他门矣复失匹无所于㱕太夫人并其母畜于家不与娣姒时异讫又嫁廼巳平生靖重口不挂人之过差心不念人之旧怨左右僮侍不闻一厉声见一怒色盛徳着于闺庭放乎郷党逺近戚踈识与不识讲太夫人贤以爲口实绍兴八年十一月二十三日不疾而终享年五十𥘉先君宦吴乆又寓秀男女昏嫁在焉太夫人稍储奉余买田一㙻于舅氏仓卒弃刀筥郷关回逺莫能办归计诸子禀舅氏指护榇往无钖以明年十一月辛丑葬于县开化郷白茅山之原窆之四年先君持节南归祖母故无恙所留九男女皆在旁而太夫人独下丗先君痛之常欲反柩于郷而隂阳以爲吉卜不克徙后十二年先君薨诸子用治命不敢祔二茔相望千五百里春秋祭祀弗洒弗扫遵通判常州日以行县数上冢适使浙西即移官廑得一拜墓下前年遵守吴门始能立屋数十楹于墓道西居僧以职香火迈官于朝从督府江上継廷劳使客且报聘六往来县中皆以王事奔命不获往松秋结恋爲诸子无穷悲今适在京口尺五拱木扁舟三日事尔而又不能孤坟异县惧数丗之下樵苏之不禁也乃书石表诸隧上陵湮谷变知其爲鄱阳洪氏慈茔尚勿圯也太夫人以先君恩封令人赠硕人以遵入翰苑赠淑人以四子㤙追封鄱阳郡夫人以遵入枢府进博平郡始时执䘮者子孙十人歴二十六年唯它姬子邈不幸死凡男女孙曽其存者三十有九盖子十五人八男七女适遵迈以太夫人薨后始中博学宏词科遂饕官荣蒙禄仕而三釡之飬不洎矣悲夫适今爲左朝请大夫戸部郎中緫领淮东军马钱粮遵左中大夫同知枢宻院迈左朝奉大夫前起居舎人逖右承议郎铸钱司主管文字逊右宣义郎浙西安抚司准备差使邃迅皆右承奉郎女三蚤卒次嫁右从事郎董公衡公衡卒更嫁左朝奉郎楚州通判余执度次嫁右承直郎王駜次嫁将仕郎臧栋次许嫁同进士岀身朱晞颜孙二十四人十四男十女槻柲樇楀樌桴楹槹栶椿㮋机楠槻右迪功郎湖广緫领所干办公事柲右修职郎樇将仕郎楀右从事郎与柲皆监南岳庙樌将仕郎槹右承奉郎许嫁之二女壻左承事郎佥书平江军判官木待问左迪功郎饶州司戸许及之曽孙四人男曰忱先君讳某终徽猷合直学士鄱阳侯赐谥忠宣累赠太子太师罗尚书墓志铭公罗氏讳汝檝字彦济其先自豫章辟五季之乱徙家于歙遂爲歙人曽祖讳仁昇祖讳承吉考讳举以公故累封至右朝请大夫罗夲春秋时小国在襄之冝城又徙荆之枝江偃姓皐陶之后国近楚后爲楚所并苗裔遂氏其国渉晋讫唐间见史䇿其名未彰彻至公而罗氏始大公强记妙言语年十六贡辟雍角岀侪类郷先生胡伸爲司业每对客诵其文愽士毛友龙雅好古能于稠衆中辨所作第政和二年进士教授郴州眉山唐庚见其诗击节赏之改兴国军永兴丞遭母胡冝人䘮后爲池州仪曹歴江东转运司干办公事通判江州擢枢宻院计议官又通判镇江府监登闻皷院除大理丞迁刑部贠外郎以次靣对谓飬子之禁不寛则杀子之风不革请因贫困而以襁葆之子与人者母拘以异姓占奏详尽即拜监察御史不阅月迁殿中侍御史抚州两陈四系狱误论轻罪者死公上䟽冤伤之始诏天下断死刑守以下引囚问姓名郷里然后决廷议防守江淮异同乖戾公言大驾幸临安以江爲墻壁淮爲篱落二者备䓁耳今武昌至当涂营垒相望淮濆独山阳一军非䇿也刘锜以孤军郄敌于顺昌它师亦踊跃争奋请更戍以休其衆间谍各私其畺封言人人殊请西府择一谨信者緫其事江西群盗窟穴潮漳之间踪捕者不越境请三路宪臣通洽之户部符郡折民户䌷绢一缣八千请从其便输本色或以田业多寡率财供军公言州县有𬒳灾害什四以上及盗贼未衰息者若雷同箕歛则民不堪命官吏以趣办受赏者请删其科又乞调武人作两淮守置都统制以护湖北诸屯革窜名赏籍人以劝立功者迁起居郎权中书舎人迁右諌议大夫兼侍讲上问或谓春秋无襃然乎对曰春秋上法天道春生秋杀若贬而不襃是有秋无春也上曰自王安石废春秋学圣人之旨寖不明近日得其要者胡安国与卿尔中官梁邦彦用蓝珪例免减借月廪外戚钱恺用潘长卿例落阶官公皆论其不可又请奖用五岭进士以风厉逺学迁御史中丞条陈治狱理财宣诏握兵之弊皆中时病或请下州郡分椽属比辑续降条法施行之公言祖宗画一之法悉出仁恕艰难以来竒请它比有罔密文峻之失其便于后者冝䟽爲令否则削之马院官占冨阳沙田爲牧地马不至而民代输如故公请还其地予民迁吏部尚书兼侍讲东朝归自朔方天子以孝治天下廷中持橐而奉亲者公及魏公良臣林公待聘凡三人公在经幄上屡问卿父安否甞以当迁一官易绯鱼爲亲宠居顷之以父母春秋益髙豤求便郡奉甘旨除龙圗阁学士知严州三衙卒入州境捕民爲兵公执其人归之有钤辖始至遗鞍马缣帛之物甚腆公郄之巳而果有私请白乌集黄堂其僚欲奏瑞不许居三歳匄闲提点江州太平兴国宫四其任筑室乌聊山之阳䟽巖壑亭榭爽旷父子白首郷䣊荣之歳在戊寅大夫公即丗公执䘮茹哀后二年五月丁亥薨年七十盖绍兴二十八年也积官左朝请大夫既谢事进一秩讣闻赠四秩长子遇明堂㤙赠左通奉大夫爵新安郡侯邑户一千五百实封三百三淑人吕氏王氏俞氏后二年三月乙酉葬于县之宁仁郷汪龙原以俞淑人祔六男子今皆除䘮矣右通直郎湖北安抚司主管机冝文字吁右宣教郎主管崇道观颉右承奉郎监泉州市舶务颂右承务郎监镇江府排岸愿右承务郎监饶州景徳镇颒右承务郎监临安府新城税二女子右从政郎荆南节度推官胡昌右奉议郎佥书常徳军节度判官俞穑其壻也孙男十三人表臣右承务郎监宣州水阳镇厖臣右修职郎㜈州兰溪簿元臣介臣克臣信臣丗臣力臣似臣阜臣缙臣正臣扈臣女三人曽孙男二人公形貌颀硕音如鸿钟上甞谓其南人似北平生寡嗜好于物无所玩自以布衣起闾巷服饰皆事朴素与人交不强相取下对人言若恐伤之或有片善称之不容口可以推毂则举手不以爲难其学问醇正茟力雄徤言必关于教化不岀竒以譁衆取宠前后论諌数十百篇反复详尽粹然皆忠厚之说入朝八年以令名始终不一遭诋訾有东山猥藁二十卷奏议八卷外制二卷藏于家始某举博学宏词公实持文衡及徦守新安公殡在堂入哭之恸诸孤㨕然来谒铭谊不得不诺去郡之明年乃克爲之铭曰罗以国氏鼻祖咎繇晋唐有人未都大僚朅朅尚书超轶系谱搴翔帝城自结当宁台评諌𥿄霜凝茟端语妙鶠阁弊革天官论思十载名声寡双河图峻职钓瀬辅邦七十执䘮华发素韠终始宦歧莹无一失汪龙之阳松栢布布四山如厉永閟冠屦俞淑人墓志铭龙图阁学士新安郡侯赠左通奉大夫罗公讳汝楫之夫人湖州安吉俞氏女也曽祖讳汝尚屯田郎中赠左正议大夫祖讳温父朝议大夫赠少师考讳俟敷文阁直学士吴兴郡侯赠右宣奉大夫绍兴二十八年年五十七以八月二十五日终积封淑人又二年三月乙酉合葬于徽州歙县汪龙之原淑人柔嫕简静㓜不嬉弄暗诵孟庄诸子书知妇人法度之事刀尺缝絍不学而工母和义郡夫人陈氏性严淑人垂髦在旁遇其笞怒妾媵必委曲营护谴者多頼以免吴兴公绣衣持斧过江东闻新安公之贤以淑人配之新安公茟耕起家尚俭朴门中无华靡之饰淑人来自冠族处之晏如前夫人有四子爱均己生新安公在諌垣御史府吴兴公以从橐尹京两家鼎贵金狨照映淑人出觐其亲有侍䣛之孝入翼其夫有齐眉之敬左右内外不一见其骄奢之色新安公退而里居淑人则进其子于学晨昏定省必问所以修业状俱卓然有立呜唿其贤如此四子颉泉州市舶务颂镇江府排岸愿饶州景徳镇颒临安府新城税颉右承奉郎颂以下皆右承务郎孙男五人女一人某既爲新安公作铭其子复以淑人之铭爲请乃铭曰父兮显显夫兮振振其生也何恨山兮聮聮水兮緜緜有子兮营其仟莱国墓铭莱国夫人姓沈氏讳徳柔常州无钖人左中奉大夫讳复之孙太学博士讳松年之女魏国夫人之姪年十有六归于洪氏爲太师魏国忠宣公之冡妇尚书右仆射同中书门下平章事观文殿学士鄱阳公某之夫人事魏国甫三年自嘉禾奉匶至无钖治葬时魏公留北庭予家八弟妹食指稍衆夫人职其忧厥后魏公落南予从天台归亦遭秦氏废锢又徃来䣛下家用益不足一衣一缣无不质诸人如是一星终夫人不戚戚也暨天日清明予起典州歴侍从持钧枢间八年夫人六拜㤙封至赐国于莱始䜣䜣信眉偿已往困未甞以荣渥自大予从㑹稽归得别墅于城隂筑台观蓻花竹夫人喜同其游临水看山常至日归则孙枝诜诜含饴足乐捬育僮㓜极其慈爱不幸枕疾七寒暑以淳熈六年八月二十一日薨年六十有一夫人性和易口不道人长短故中外娣姒踈近族婣终始无违言昬嫁叔妹五尽心不讳劳斥器物簮珥弗少靳病中自办歛具衣衾䄄褥一一皆备身后事则无片语及之予素恶钱糓米塩之问阖门百口伏腊琐碎率皆夫人区处故梱内之事略不累予方寸得以渉园忘归呜唿而今而后无助我者矣男子九槻承议郎通判徳安府柲奉议郎江西安抚司主管文字樇文林郎江东茶塩司干办公事樌宣教郎主管仙都观桴承事郎楹承奉郎监泉州市舶务㮋承奉郎二蚤丗女子三长欲嫁而卒次嫁宣教郎知分冝县许及之先二年卒次嫁宣教郎知鄱阳县薛绍孙男二十倬俨皆承务即伋偲傃价侨佺俣侃傒传佃僴儋仔俅俭俦伉孙女十以八年十月辛酉葬于鄱阳县懐徳郷之徐村铭曰苹蘩诗缺松槚成列百歳之后与子同穴盘洲文集卷第七十七盘洲文集盘洲文集卷第七十八盘洲文集卷第七十八乐章一畨禺调笑勾队盖闻五领分疆说畨阳之大府一尊属客见南伯之髙情摭遗事于前闻度新词而屡舞宫商逓奏调笑入埸羊仙黄木湾头声閧然碧云深处起非烟骑羊执穂衣分锦快覩浮空五列仙腾空昔日持铜虎嘉瑞能名灼前古羽人叱石㑹重来治行于今最南土南土贤铜虎黄木湾头腾好语骑羊执穂神仙五拭目摩肩争覩无双治行今犹古嘉瑞流传乐府药洲传闻南汉学飞仙炼药名洲粉雉边炉寒灶毁无踪迹古木闲花不记年惟余九曜巉巗石寸寸沦漪湛天碧画桥彩舫列歌亭长与邦人作寒食寒食人如织借草临流罗饮席阳春有脚森双㦸和气欢声洋溢洲边药灶成陈迹九曜摩挲竒石海山楼髙楼百尺迩严城披拂雄风襟袂清云气笼山朝雨急海涛侵岸暮潮生楼前箫皷声相和戢戢归樯排几柁湏信官廉蚌蛤廻望中山积皆竒货竒货归㠶过击皷吹箫相应和楼前髙浪风掀簸渔唱一声山左胡床邀月轻云破玉麈飞谈惊坐素馨巷南国英华赋衆芳素馨声价独无双未知蟾桂能相比不是人间草木香轻丝结蘂长楹穂一片瑞云萦寳髻水沉爲骨麝爲衣䞉馥三熏亦名丗名丗花无二髙压阇提倾末利素丝缕缕聮芳蘂一片云生寳髻屑沉碎麝香肌细䞉馥熏成心字朝汉台尉佗怒臂帝畨禺逺屈王人陆大夫只用一言回倔强遂令魋结换襟𥚑使归巳实千金橐朝汉心倾比葵藿髙台突兀切星辰后代登临奏音乐音乐传佳作盖海旌幢开观阁绮霞飞度青油幕好是登临行乐当时朝汉心倾藿望断长安城郭浴日亭扶胥之口控南溟谁凿山尖筑此亭俯窥贝阙蛟龙跃逺见扶桑朝日升蜃楼缥缈擎天际鹏翼翻借风势蓬莱可望不可亲安得轻舟凌弱水弱水天无际相去扶胥知几里髙亭东望阳乌起杲杲晨光𥘉洗蓬莱欲往宁无计一展弥天鹏翅蒲涧古涧清泉不歇声昌蒲多节四时青安期驾鹤丹霄去万古相传此化城依然丹灶留巖穴桃竹连山仙境别年年正月扫松关飞盖倾城赏嘉节嘉节𥘉春月飞盖倾城樽俎列安期驾鹤朝金阙丹灶分留巖穴山中花笑秦皇拙祠殿荒凉虚设贪泉桄榔色暗芭蕉繁中有贪泉涌石门一杯便使人心改属意金珠万事昬晋时贤牧夷齐比酌水题诗心转厉只今方伯擅真清日日取泉供饮器饮器贪泉水山乳㳙㳙甘似醴懐金嗜寳随人意柱受恶名难洗真清方伯端无比未使吴君专羙沉香浦炎区万国侈竒香稛载归来有巨航谁人不作芳馨观巾箧宁无一片藏饮泉太守回瓜戍搜索越装舟未去薏苡何从起谤言沉香不惜投深浦深浦停舟处只恐越装相染汚竒香一见如泥土投着水中归去今公早晚回朝着无物迟留鸣橹清逺崃腰支尺六代难双雾鬓风鬟巧作粧人间不似山间乐身在帝郷思故郷南来万里舟𥘉歇三崃重过惊乆别玉环留着缀相思归向青山啸明月明月舟𥘉歇三崃重过惊乆别玉环留与人间说诗罢离肠千结相思朝暮流泉咽雾鎻青山愁絶破子南海繁华最城郭山川雄岭外遗踪嘉话垂千载竹帛班班俱在元戎好古新声改调笑花前分队髙㑹樽罍对笑眼茸茸回盻睐蹋筵低唱眉弯黛翔鳯惊鸾多态清风不用一钱买醉客何妨倒戴遣队十眉争艳眼波横蜺䄂回风曲巳成绛蜡飘花香卷穂月林乌鹊两三声歌舞既终相将好去勾降黄龙舞伏以玳席接欢杯灔东西之玉锦裀唤舞钗横十二之金咸驻目于垂螺将应声而曳茧岂无本事愿吐妍辝荅眄流席上发水调于歌唇色授𥚑边属河东之才子未满飞鹣之愿巳成别鹄之悲折荷柄而愁缕无穷剪鲛绡而泪珠难贯因成絶唱少相清欢遣情随杯酒滳郎心不忍重开翡翠衾封却软绡㸔锦水水痕不似涙痕深歌罢舞停相将好去勾南吕薄媚舞羽觞棊布洽主礼于良辰翠䄂弓弯奏女妖之妍唱逰丝可倩夲事愿闻荅踏软尘之陌倾一见于月肤㑹采苹之洲迷千娇于雨梦且娥眉有伐性之戒而狐媚无伤人之心既吐艳于幽闺能齐芳于节妇果六尺之躯不庇其伉俪非三寸之舌可脱于艰难尚播遗声得尘髙㑹遣兽质人心氷雪肤名齐节妇古来无纎罗不蜕西州路争得人知是艳狐歌舞既䦨相将好去渔家傲引伏以黄童白叟皆是烟波之钓徒青笠緑簔不识衣冠之盛事长浮家而醉月更辍棹以吟风乐哉生涯飜在乐府相烦女伴渔父分行词正月东风𥘉解冻渔人撒网波纹动不识彫梁并绮㨂扁舟重眠鸥浴鴈相迎送溪北画桥弯螮蝀溪南古岸添青葑长把鱼钱寻酒瓮春一梦起来拈笛成三弄二月垂杨花糁地荻牙迸緑春无际细雨斜风浑不避青笠底三三两两鸣桹起新妇矶边云接𬒮女児浦口山堆髻一拥河豚千百尾揺食指城中虚却鱼家市三月愁霖多急雨桃江緑浪迷洲渚西塞山边飞白鹭烟横素一声欵乃山深处红雨纷因水去行行㝷得神仙路楼阁五云心不住分鳯侣重来飜恨花相误四月圎荷钱学铸鳞鳞波暖鸳鸯语无数燕雏来又去鱼未取钓丝直上蜻蜓聚风弄碧漪揺岛屿竒云蘸影千峰舞骑马官人江上驻天且暮借舟送过沧浪渡五月湖中菱荇遍丝纶欲下相萦绊却棹舩来芳草岸唿侣伴蓑衣不把金章换碧落云髙星烂烂波心举网星光乱跃出鲤鱼长尺半回首㸔孤灯一点风吹散六月长江无暑气怒涛漱壑侵沙觜飐飐轻舟随浪起何不畏从来惯作风波计别溆藕花舒锦绮採莲三五谁家子问我买鱼相调戯飘芰制笑声咭咭花香里七月凛秋飞叶响长吟杳杳澄江上秃尾槎头澄一网丝自纺新炊菰饭更相饷渡口青烟藏叠嶂岸傍红蓼飜轻浪鸂沉浮双漾漾闻鸣桨髙飞拍拍穿林莾八月紫莼浮緑水细鳞巨口鲈鱼羙画舫问鱼篙暂檥欣然喜金虀顷刻甞珍味涌雾驱云天似洗静㸔星斗迎蟾桂枕棹眠蓑清不睡无名利谁人分得逍遥意九月芦香霜旦旦丹枫落尽吴江岸长瀬黄昏张蟹断灯火乱圎沙惊起行行鴈半夜系舩桥北岸三杯睡着无人唤睡觉只疑桥不见风巳变䌫䋲吹断舩头转十月橘洲长皷枻潇湘一片尘缨洗斩得钓竿班染泪中夜里时闻皷瑟湘妃至白发垂纶孙又子得钱沽酒长长醉小艇短蓬真活计家云水更无王役并田税子月水寒风又烈巨鱼漏网成虚设圉圉从它归丙穴谋自拙空归不管旁人说昨夜醉眠西浦月今朝独钓南溪雪妻子一舩衣百结长欢恱不知人丗多离别臈月行舟氷凿罅潜鳞透暖偏堪射歳歳年年蓬作舎三冬夜牛衣自暖何湏借滕六暁来方命驾千山絶影飞禽怕江上雪如花片下冝入画一蓑披着归来也破子渔父饮时花作䕃羮鱼煑蠏无它品丗代太平除酒禁渔父饮緑蓑借地胜如锦渔父醉时収钓饵鱼梁㬠翅闲乌鬼白浪撼舩眠不起渔父醉滩声无尽清双耳渔父醒时清夜永澄澜过尽征鸿影略略风来欹舴艋渔父醒月髙露下衣裳冷渔父笑时莺未老提鱼入市归来早一叶浮家生计了渔父笑笑中起舞渔家傲遣队春留冬及一年中杜若洲边西又东舞散曲终人不见一天明月一溪风水緑山青持竿好去盘洲文集卷第七十八盘洲文集盘洲文集卷第七十九盘洲文集卷第七十九乐章鹧鸪天报荅风光思更新安排好语续阳春罗胷玉藻英华别信手银钩点画匀歌妙曲想光尘相望尺五叹参辰曲终强对红颜笑欠我髙谈惊坐人生查子㢘纎小雨来噤瘆轻寒乍丝竹送迎时灯火䦨珊夜铜壷漏故迟银烛花频灹懐我独醒人徤笔方飞洒蝶恋花漠漠水田飞白鹭夏木隂隂巧转黄鹂语金鐀诗人新得句江山应道来何暮好向金门聮歩武何事双旌却爲丹丘驻琼斚十分须一举㸔㸔紫诏催归去减字木兰花藩车容裔挺挺风流追两地粲斗分星诗句当年汗简青踈帘披绣共㸔横云晴出岫新月如钩来照琼彛醉小楼好事近风细晩轩凉妙句𥘉挥新墨緑水池中賔佐对嫰荷擎緑坐㸔微月上云头清臂如寒玉只恐朝来酒醒有文书覊束忆江南芭蕉滳滳䆫前雨望断江南路乱云重叠几多山不似倦飞鸥鹭便知还角声更听谯门弄夜夜思归梦鄱江楼下水含漪辜负钓滩烟艇緑蓑衣卜筭子脩竹拂踈櫺淡月侵凉榭四畔青山进好风金鸭香煤灹寳唾粲珠玑长䄂飘兰麝莫问更楼夜若何且结髙阳社江城子冥冥云屿两经秋落霞収断烟留小阁凉生清馥凝金虬乗兴开颜那草草烦玉腕举琼舟明年此日楚江头极层楼望丹丘只恐溪山千里碍凝眸重倚栏干相忆处㝷过鴈作书邮减字木兰花史君情素念我明朝行县去一醉相留和气欢声到小楼暂时南北莫唱渭城朝雨曲此去农郊収拾児童五袴謡浣溪沙邦伯今推第一流几因歌席负诗筹一时文采说台州雨脚渐収风入牖云心𥘉破月窥楼翠眉相映晚山秋望海潮重溟倒景五芝含笑神仙今古台州山拥黄堂烟披画㦸双巖瑞气长浮前事记鳌头有百年台榭千室嬉逰墨寳凄凉风凌雨蠹尽悠悠规恢共仰贤侯当政成五月景对三秋飞栋干云虚櫩受露放懐不减南楼賔燕奉觥筹妙绮牋琼藻声度歌喉只恐棠隂成后趣去侍凝旒好事近小阁过重阳愁对轻篁团色喜得蛮牋新唱似夜光明月茰房菊蘂定相怜酩酊误蕉叶犹记去年今夜听歌声清切清平乐风鬟飞乱寒入秦筝鴈情似云隂浑未展雨脚更飘银线横枝有意先开玉尘欲伴金罍何日舞䄄歌扇后堂重到惟梅选冠子雨脚报晴云容呈瑞夜雪萦盈连昼千巖曵缟万瓦堆琼稍稍冷侵怀䄂鹤氅神仙兎园賔客髙㑹坐移清漏想㶚陵桥畔苦吟缓辔耸肩寒瘦向此际色映棠隂香传梅影寒力更欺尊酒左符词伯蛮牋巧思不道起风飞栁舞态弓弯一声低唱蛾笑緑分烟岫任盃行㶑灔爲公沉醉莫教停手好事近缥酒颂青春不减冝城桑落楼下玉人凝笑散万英千蕚绣衣当日帝王州横飞㸔鵰鹗闻道赐环书下向金门持橐鹧鸪天领客携尊花厎开薄寒𥘉送雨声来一声未弄林间笛几片低飞阁下梅酬的皪少迟回不妨春雪散银杯玉肌莫放清香散更待晴时赏一廻浣溪沙整顿春衫欲跨鞍一盃相属少开颜愁蛾不似旧时弯未见两星添栁宿忍教三叠唱阳关相思空望㑹稽山浣溪沙报道倾城出洞房水边踈影弄清香风流更有小鸳鸯蝉鬓半含花下笑蛾眉相映醉时粧梦魂不到白云郷浣溪沙玉颊微醺怯晩寒可怜凝笑整双翰枝头一点爲谁酸只恐轻飞烟树里好教斜挿鬓云边淡粧仍向醉中㸔浣溪沙忆得熈春暁立班使星曽入紫微垣归来小隐友芝兰投风流今复见开尊礼数自来寛更㸔寳唾冩乌栏清平乐轻红淡白蓬阆神仙謪魏紫姚黄夸异色到得海边𥘉识玉栏不语如颦虚教春尽三分却问檀心谁向多情湏属东君生查子桃踈蝶惜香栁困莺惊絮日影过帘旌多少愁情绪红惨武陵溪緑暗章台路春色似行人无意花间住思佳客花信今无一半风芙蓉出水几时红㸔成弱栁隂隂緑自在迁莺巧语中风傍户月留空金罇相对醉珠珑归鞭欲指江南去回首霞标忆旧峰朝中措当年召父治南阳千室颂慈祥今代天台太守声名巳逹巖廊风流闲暇胡床乗兴燕寝凝香好去花甎视草珠庭喜见徴黄江西文派有新圗诗律嗣东湖十首齐安书事君王曽问相如牙籖繙架银钩落𥿄羙玉明珠见说诏藏金匮后来天下浑无朝中措青云垂下不争程绣斧寄澄清黄木湾头人閙耳边都是欢声仙家只尺波渤澥路挹蓬瀛十日东君不老一星南极长明朝中措斗南楼阁舞祥云爲寿几多人有客恰如东海年年爲满金尊无双治行児童咏徳草木霑仁只把空虚三院亦须笑傲千春朝中措西崑当日下云軿采藻奉苏仙玉节荣㸔常棣斑衣笑俯芝兰寿觞争举歌萦蛾緑香袅龙涎湏与寄声鸾鹤飞来歳歳年年朝中措嘉禾一别十经春清泖记垂轮今日天涯沦落跫然一见佳人酒浮重碧声低云叶香趂霞裙准拟魁星归去它时相㑹金门浣溪沙占得登髙一日先跨云来作地行仙天将黄菊助长年徤笔巳凌枚叟赋髙懐欲着祖生鞭骎骎彯组向甘泉临江仙向日鹓行瞻鳯彩共朝直上金銮却来持节海云边身兼三使者名是一仙官汉室中兴髙宻冠千年苗裔蝉连左弧嘉庆儛祥烟橘中招四老同醉酒如泉临江仙北斗南头云送喜人间快覩魁星向来平歩到蓬瀛如何天上客来佐海边城方伯娯賔香作穂风随歌扇凉生且湏灔灔引瑶觥十年迟鳯诏万里寄鹏程临江仙钓瀬懐珠山韫玉謪仙至自蓬莱它年勲业上云台棣华开莫府莲沼屈英才南极逢光秋烂烂门䦨香雾萦回湏将寿卉荐琼盃篱东明日菊借取一枝来临江仙烟凑横岚霞抱日望中衰草稠稠西风吹恨着扁舟马卿多病后方寸不禁秋颇念银壷行緑醑共听渔子清讴梦魂飞过海山楼人随秋易老情寄水东流临江仙干吕青云垂寳露结邻恰挂𥘉絃瑞光腾踊杂非烟骑箕瞻鼻祖孕昴控胎仙勋业子卿全汉节壮懐乆寄林泉举觞低唱脸舒莲寿髙人七十果熟歳三千临江仙瓜緜緜储庆逺间平代有名人一𥜗五绔说朱轮云逵鸳缀近雷社虎符新政是泗濵浮磬日潘舆一粲欣欣鸾歌飞起杏梁尘巢莲龟问歳介寿酒融春临江仙逺驾星屏临百粤康沂户户歌功使君五马去乗騘卖刀无旷土赠扇有仁风莫唱渭城朝雨曲片帆时暂西东促归行拜紫泥封云霄先歩武三接未央宫江城子当年提茟上词坛琢琅玕涌波澜晁董声名一日满人间厎事逺烦骐骥足梅岭外砚台边元戎倾盖有余欢酒盃寛语离难只恐江濵明日起青翰暂去平分风与月迎细扎歩金銮江城子江如罗带抱山青好风轻五云横北斗南边烨烨使华星两路平反多少事培吉徳赉长生当年乌府振冠缨稔英声起鹏程垂上丹霄回首志澄清雪片深深梅着子归路近㸔和羹醉蓬莱正中秋𥘉过重阳相近金茎多露玉燕开祥喜气浮庭户览鳯千峯骖鸾八桂未展青云歩碧玉篸边红莲池上羽仙旁午少日声名珠玑黼黻晔煜分符喧轰持斧带缓裘轻足逺人𥜗袴唇注樱桃腰欺杨栁歌舞新蛮素满酌金舡夀公千歳东台西府满庭芳昴宿光芒徳星家丗当时飞舞华旗风清玉宇珠露缀瑶枝八桂苍苍耸壑问椿木同数秋期黄堂上油幢转影羙酒注金巵英躔名誉早青箱传学黄绢摛辞说江东治行召杜肩齐畏爱双行五管収绣斧却把旌麾欢声沸明年此日公在鳯凰池千秋歳颜朱鬓緑天与穣穣福旄钺贵崇汤沐华轩鱼映锦紫诰鸾廻幅爲夀处玻璃落落斟醽醁瑞雾蟠华屋露浥秋兰馥香篆起歌裙蔟衣斑丹穴鳯色润东牀玉鸾共鹤年年来听神仙曲眼儿媚黄堂风转碧幢开笙鹤九天来三冬爱日一方恵露人在春台持盃多賛松乔喜低唱列金钗明年此日紫微垣里光应中台瑞鹧鸪月上𥘉弦映左弧葭吹六琯转璇枢日边逺近瞻新渥天下中庸系两都犀献角蚌廻珠皇皇星节烛扶胥满斟北海樽中酒请夀安期涧厎蒲长相思朝思归暮思归塞鴈三年不见飞断肠天一涯千思归万思归梦到牎前拂淡眉觉来双泪垂长相思栁青青酒清清雨脚涔涔忆渭城一尊和泪倾山青青水清清水阔山重不计程愁堆长短亭好事近栁岸碧漪深厎事催人行色无计曲留情话只别愁如织小蛮樊素两倾城几度醉狂客明日扁舟西去听歌声不得点绛唇天末相逢醉中不讶车茵汚一声鸣橹惊散眠沙鹭我是行人却送行人去听金缕莫辝甘醑别泪飞寒雨南歌子云拂山腰过风吹雨点来田园好处有池台记着相逢时节海棠开蝴蝶那无梦鸳鸯亦有梅蔵钩解佩两三杯明日水边沙际首空回好事近烂漫海棠花多谢东君留得眉夀堂边风景与蓬瀛咫尺桃红李白竞争妍緑野尽春色只欠樱唇清唱怕行云南北盘洲集卷第七十九盘洲文集盘洲文集卷第八十盘洲集卷第八十乐章盘洲曲带郭得盘洲胜处双溪水月榭间风亭叠嶂横空翠团栾情话时三径参差是听我一年词对景休辞醉正月到盘洲解冻东风至便有浴鸥飞时见潜鳞起髙栁送青来春在长林里緑蕚一枝梅端是花中瑞二月到盘洲繁缬盈千蕚恰恰早莺啼一羽黄金落花边自在行临水还㝷壑歩歩肯相随独有苍梧鹤三月到盘洲九曲清波聚脩竹䕃流觞秀叶题佳句红紫渐䦨珊恋恋莺花主勺药拥芳蹊未放春归去四月到盘洲长是梅黄雨屐齿满莓苔避湿开新路极望緑隂成不见乌飞处云采列竒峯絶胜㸔庐阜五月到盘洲照眼红巾蹙勾引石榴裙一唱仙翁曲藕歩进新舩鬪楫飞云速此际独醒难一一金钟覆六月到盘洲水阁盟鸥鹭靣靣纳清风不受人间暑彩舫下垂杨深入荷花去浅笑擘莲蓬去却中心苦七月到盘洲枕簟新凉早岸曲侧黄葵沙际排红蓼团团歌扇踈整整炉烟袅环坐待横参要乞蛛丝巧八月到盘洲栁外寒蝉懒一掬木犀花泛泛颇黎盏蟾桂十分明逺近秋毫见举酒劝常娥长使清光满九月到盘洲华发惊霜叶缓歩遶东篱香蘂金重叠橘緑又橙黄四老相迎接好处不冝休莫放清尊歇十月到盘洲小小阳春节晚菊自争妍谁管人心别木抄蔟芙蓉禁得霜如雪心赏四时同不与痴人说子月到盘洲日影长添线水退露溪痕风急寒芦战终日倚枯藤细看浮云变洲畔有圎沙招尽云边鴈臈月到盘洲寒重曽氷结试去探梅花休把南枝折顷刻暗同云不觉红炉热隐隐緑蓑翁独钓寒江雪一歳㑹盘洲月月生查子弟劝复兄酬举案灯花喜曲中人半酣添酒留罗绮车马不须喧且听三更未阮郎归澄清阁下藕如舩扁舟曽采莲向来辛苦叠青钱而今知几年人去也客凄然酒泉添泪泉一杯今夜且留连断肠芳草边浣溪沙丹桂飘香巳四畨杖藜携手自今难黯然离恨满江干壁上两冠元是䜟花前双韵几时弹中秋后夜与谁㸔满江红暮雨萧萧飞败叶増添秋色登髙㑹痴风吹散山居嘉客人丗难逢开口笑老来更觉流年迫到如今黄菊满园开无人珠履凑铢衣窄萦翠䄂催牙拍索松儿添半战酣相吓橘緑枨黄时节好舞停歌罢门墻隔酒醒时枕上一声鸡东方白郑宪席上再赋满江红累月愁霖知今夕是何天色秋老矣芙蓉遮道黄花留客长有霜螯来左右谁言枥马能煎迫眄髙穹重叠起顽云星难罗绮盛轩牎窄心巳醉肩须拍更十分行酒再三相吓鳯诏十行归路近桂华千里明年隔趂闲时楼上共凝眸芦花白临江仙两载绣衣频驻节金莲曽印青苔匆匆归去夀琼杯曲终挥别泪江上片帆开记得秋霄山吐月酒酣同上层台杖藜何日解重来想思慿过鴈飞送一枝梅景卢以米书眉间一点黄之曲饯送郑宪因用其韵举目霜林叶叶黄使星归骑未须忙烟鬟千叠弄残粧内殿㤙光承雨露外台风力挟氷霜应怀三径杂花香席上再作不见丹丘三十年青山碧水想依然自惊緑鬓巳苍颜月在栁梢曽径醉雨荒院菊有谁怜绣衣归与故人言生查子碧涧有神龟千歳㳺莲叶七十古来希夀母杯频接绣衣牵綵衣喜庆相重叠龟紫㸔孙曽鹤发何湏镊生查子贪㸔端木花难办销金帐庭下舞琼瑶飞到湏眉上衰病不禁寒对景频惆怅梦寐到凌风倚着青藜杖鹧鸪天莫问甘醪浊与清试将一酌破愁城海棠过后荼䕷发堪叹人间不再生心巳老眼重明嫣然国色带朝酲耳边听得兰亭曲一咏流觞巳有名鹧鸪天两塾絃歌日日春不容坐席更凝尘常思芳桂攀燕窦未见童乌継子云流庆泽仰家尊捄荒隂徳过于门从师巳是平原客毛遂懐绷作弄孙好事近春意渐盈盈牎外小桃堪折若问得人怜处是轻颦时节主人特地岀红粧不要云心月三径虽然冷淡有采莲舟楫满江红春色匆匆三分过二分光景吾老矣坡轮西下可堪弄影曲水流觞时节好茂林脩竹池台永望前村緑栁䕃苑詹云封岭蜂蝶閙烟花整百年梦如俄顷这回头陈迹漫劳深省吹竹弹丝谁不爱烧琴煑鹤人何肯尽三觥歌罢酒来时风吹醒满江红雨澁风悭双溪闷几曽洋溢长长是非霞散绮岫云凝碧脩禊欢㳺今不讲流觞故事何从覔待它时水到却㝷盟筹输一燕舞倦莺吟毕春肯住才明日池塘欠緑皱小荷争出童子舞云浑怅望吾人提茟谁飘逸记去年脩竹暮天寒无踪迹满江红雨过春深溪水涨緑波溶溢桃李是杨花吹絮草茵凝碧驹隙光隂身易老槐安梦幻醒难覔筭六分春色五分休才留一鴈䳱静文书毕尘外趣壷中日喜兰亭修禊郊垧忺岀合璧连珠同歗咏怒猊渴骥尤清逸酒斟时梁上暗尘飞无痕迹满江红衰老贪春春又老尊罍交溢凝目处清漪拍岸四山堆碧白也论文情最厚维摩示病心难覔到盘洲车骑太匆匆觞浮一春再见官期毕归路近长安日奉清时明诏迭回更出上殿风霜生颊齿元龟献替图无逸记而今杖䇿过溪桥留行迹又燕寝香凝官事了诗情充溢归后院花容争媚栁眉添碧老子胡牀常自叹轻裙长䄂从何覔探城楼此际夜如何更筹一人巳老春将毕临曲水才旬日快朝来雨过鱼児争出淡酒一杯空酩酊黄堂千骑真安逸问朱轓何日到丘园聮綦迹又百计留春春不住愁懐填溢争如对寳梳压鬓翠环铺碧紫绶金章都是梦云庐花坞如何覔劝金杯浅笑傍賔筵湏均一前夜月新离毕收澁雨呈红日荷主人情厚五云齐出一颗樱桃天付与数声水调人飘逸叹荒园三月百花残无踪迹南歌子閠歳饶光景中旬始打春拥炉㸔雪酒催人梁上不曽飞落去年尘未暇巾车出何妨举盏频斜川日月巳成陈想得前村仙子晚粧匀南歌子多病都縁老寒隂可惜春栽桃种竹怕因循移转蓝舆藤杖未开门真率湏如约安排欲效颦莫将筝笛损精神自有啼莺舞鹤解随人又顽徤输村老嬉逰付后生七旬才有五清明湏趂良辰羙景遶园行云意将飞雪天心未肯晴难将性命作人情只合拥炉清坐阅毉经又住得如筛雪方欣有脚春谁云三尺不湏循若是诗僧月下许𫾣门鉅竹多中断残梅竞小颦畦丁说与主林神扫洒板桥前径待吾人示裴弟强作千年调难踰五度春嵴令継踵漫相循休要关心药裹也扄门蕙帐银杯化纱牎翆黛颦焼香试问紫姑神一歳四并三乐几多人南歌子南浦山罗列东湖水渺弥主人好客当过时斗转山横时候醉如泥莫管莺声老从它栁絮飞野园春色别无竒舩上有花多酒未湏归好事近睡足淡梳粧喜见诗人元白不学艶红妖紫壊花仙飞格湏知玉骨夲天然不是借人力准拟小春重㸔望秋灰无射卜筭子五鳯望中仙五马人间贵舞态歌声尽出群乌鹊廵喜昨夜值狅风痛饮元无味说与谯门慢打更却怕催归骑满庭芳华发苍头年年更变白雪轻犯双眉六旬过四七十古来希问栁寻花兴懒拈笻杖闲遶园池尊中有青州从事无意唤琼彛人生何处乐楼台院落吹竹弹丝柰壮懐销铄病费医治漫道㳺鱼听瑟絃緑绮山水谁知盘洲怨盟鸥间阔瘗鹤立新碑酬徐守风花间雨悭栁下人人懒拂愁眉年荒省事投井中希架上舞衣尘积絃索断筝鴈差池南柯梦转头陈迹饥䑕穴空彛新年官事少秋虵春蚓重叠乌丝更岀竒花判百病都治报道行厨办也乌鹊喜龟鹤前知更书近鹓行浸逺长对去思碑酬叶宪殢酒销愁逢埸作戯何曽择地伸眉诗筒来往如我与君希喜得青春有闰添日月欵曲临池盘洲有山肴野蔌安用设鸡彛老来空自笑一头梳雪两鬓吹丝便常逢社饮聋不堪治曽就新年真率花神报蜂蝶皆知东风恶江梅欲尽荐福莫轰碑和叶宪韵栁径花台熈熈春动㳺人珥堕簮遗枯藤到处緑刺惹冠衣雪后园林更好琼作佩香满横枝廵乆留连一笑不管午隂移盘洲今雅集皇华飞盖挥麈遟遟觉龟鱼増价草木生辉梁上不教尘落谈文字酒散星希明年好玉津随驾回首记襟期再赠叶宪同病相怜冻吟谁伴漫懐举按齐眉槐安梦境一笑自来希未到斜川见雪春饮半尚压铜池今思古拊盆击筑虿鼎问䕫彛何时天意解并游花坞旋扫珠丝对壷中闲日冗牍休治四坐同盟情话飞玉麈万事多知杯盘省浅斟随意真率视前碑荅景卢遣懐蝴蝶梦魂巴蕉身丗几人得到厖眉十分如意天赋古今希昼日猥叨三接摩鹏翼曽化鲲池槐隂下深惭房魏那敢作封彛鴈行争接翅北门炬烛西掖纶丝幸归来半丗园路先治渔唱樵歌不到莺燕语何畏人知编花史脩篁千亩封植具穹碑酬赵泉春日花畦雪迷筠坞栁梢未肯低眉泥深路滑车马往来稀平地琼琚盈尺氷冻解胆水如池皇华喜増添泉货不铸尚方彛光隂驹过隙髭髯如㦸容易成丝把诗盟长讲酒病休治两两垂螺舞彻藏羗管人巳潜知樯乌转钱流地上襃诏便刋碑酬赵宪当国无功归田有分四山浓抹烟眉春云多变清昼恵风希欲踵兰亭故事溪水涨簮盍鹅池临脩竹一觞一咏考古到辛彛当时龙衮侧亲闻胪句天语如丝谩三年博士局冗争治厎事绣衣留滞青天瑞奴隷皆知迎归诏鸾台凤阁名记壁间碑再作草阁烟横花蹊雨润伤春谁画鸦眉药囊未减尊酒自然希堪叹云和桂壁絃半絶䑕啮龙池投壷罢冯栏玩古罗列父丁彛龟巢添緑皱残梅片片新栁丝丝恨风狂折竹鹤病谁治自信年衰景短甘冷淡应也天知埙箎奏清歌酔墨一一上圭碑景卢有南昌之行用韵惜别兼简司马汉章雨洗花林春回栁岸窗间列岫横眉老来光景生怕聚谈希何事扁舟西去収杖屦契阔鱼池流觞近诗筒蹔歇焉用虎文彛良辰懐旧事海棠花下笑垂丝叹五年一别万病难治几处绣衣尘迹歌舞地乌鹊曽知君今去珠帘暮卷山雨拂崇碑再作寄景卢旧日盘洲藏钩卜夜松児笑㨂双眉老人好静此乐数年希尚记乗舟西遡楼卷雪曽到雷池今非昔畏寒闭戸弃掷夏商彛入春踰两月轻烟非雾细雨如丝任风頽花架不惮装治想得醉吟滕阁家园事争觧详知归来好猿惊鹤怨孤负辋川碑望江南嗟故歳夏旱复秋阳十雨五风皆定数千方百计爲灾伤小郡怎禁当劳拊字恵露洽丁黄田令炊烟常蔽野居民安堵不离郷祖道免赍粮再作倾盖侣古语诵邹阳曲水一觞今意懒阳关三叠重情伤离恨落花当人截镫归骑莫仓黄谁肯甘心迷簿领不如䄂手傲家郷髙枕熟黄粮雪中得西江月小室坐氊重叠红炉兽炭交加一巵村酒吸流霞牎外寒威可怕心在盘洲种栁眼㸔宻雪飞花银杯缟带不随车江上渔簔难画再作席上酒杯难减鼎中药味频加老人争得脸如霞镜里衰容人怕熘尽成氷柱前村变却梅花琼瑶破碎爲行车冻雀盈枝堪画盘洲文集卷第八十盘洲文集盘洲文集拾遗一卷盘洲㭘遗户部乞免发见钱札子某近准省符令将本州诸色钱并行装发见钱不得买银已具因依申禀切念本州在崇山峻岭之间婺源到州二百里有五岭之限难于登天黟县绩溪皆是陆路祈门水路乃通饶州自有郡以来不可漕运所以秋苗却折纳绢帛发徃诸处逐县苗米各行据数催科虽本州有小溪遇春夏水涨始可通行客人作排筏隔年伺候梅雨方趂势发下才晴便阻又滩势险悪载物舟船所不敢行切念本州买银系本省则即不亏损省部用度每贯却又有回収头子钱今若必欲令夲州发钱则诸县钱物无水可以行舟及雨退水落城下小溪亦通舟不得必致稽留省限又有滩险不测之患虽使官吏坐罪何益于事欲望矜察特赐怜免又某近以本州水路不可发钱具事目沥恳方虑妄发获谴过蒙诲命许纳一半足见仁人之心即合依禀奉行然事有利害不容拑口所頼鉅贤理财灼知其故方敢再三渎尊伏念本州六县只是休寕有小水路到州城遇春夏之交时雨连併方能通行木筏地髙势下转眼倾㵼常时浅涸可渉今本州官钱当有水之际又无縁摏办数足而外县之镪登陟山险一一般运倍有所费州县例皆窘乏脚乗之费何所从出又无縁可以趂水同时遣一歳之内或得水而无钱或有钱而无水其不可一也小郡在山谷之间无积镪之家冨啇大贾足迹不到货泉之流通于廛肆者甚少民间皆是出㑹子徃来兊使今若一旦拘刷见钱发纳不半年一歳即见钱竭无以流布善后其不可二也水道滩险皆是乱石与贑梗相类舟破钱虽坐罪官吏禁锢管押人何从追理其不可三也有郡以来因水不通流故苗米无上供之纲一切折绢而以钱作银行之巳乆故本州发纳亦不曽出违省限非若他州拖欠之比今若发钱则无水之时非人力所及必有经年留滞之患却致有悮给遣又侵兊盗用弊从而出其不可四也有是四事不敢缄嘿伏望详酌许令依旧转运司乞移免折斛钱札子某敝邑在山谷之间不通舟楫每歳秋苗据本州及逐县所用掯数纳米其余尽皆折绢发纳使台及帅盘洲拾遗盘洲文集盘洲文集附录一卷宋尚书右仆射观文殿学士正议大夫赠特进洪公行状曽祖炳赠少保曽祖母何氏赠纪国夫人祖彦先赠太师秦国公祖母董氏赠秦国夫人父晧徽猷阁直学士赠太师魏国公谥忠宣母沈氏赠魏国夫人本贯饶州鄱阳县年六十八公讳适字景伯其先徽州人唐末避乱徙乐平之洪巖世以耕桑爲业自髙祖府君笃义方之训力教子孙毎以事过郡至滃潭爱其山朝水挹可卜宅兆则郑重求之立庾屋其上爲徃来贮储地疾革命家人曰葬我必于彼后世青紫当不絶越十六年爲元丰乙丑长孙给事中遂以进士起家是爲公伯祖又三十年政和乙未曽孙忠宣公继之是爲公皇考又二十七年绍兴壬戍公与介弟丈安公中博学宏词科后三年仲弟今敷文阁待制同脩国史继之给事之后官者七忠宣之弟姪官者九子孙曽孙官者二十六忠宣尝叹曰秦氏置我死地曽祖潜德焘后而禭章无因赍恨泉下矣公𥘉除执政即当转官匄髙祖䘏典上恻然从之诸公议以大夫告第旣有尼之者遂寝公爲儿时巳颕异十余歳曰诵三千言忠宣连仕浙因寓嘉禾及使虏公年才十三巳能颛任门户事属胡骑犯吴间关奉秦国魏国挟五弟三妹归鄱阳指衆食贫忠宣奉入在秀复迎挈以徃凡九年而魏国弃诸孤忠宣又乆留朔方公茹悲含辛破涕自力以奉秦国之欢躬帅二弟刻意问学爲文自出机杼皆中程度一时名人多折辈行与之交外氏居无钖公奉魏国之丧徃依以葬时河南复爲王土尝拟宰臣贺表有宣王复文武之土光启中兴齐人归郓讙之田不失旧物之句仲舅博士沈公一见竒之勉以爲宏博之习𥘉用出使恩得脩职郎监南岳庙调严州録事参军浙西提举常平司干办公事旣以词科赐第宰臣进读制词太上皇曰父在逺其子能自立爲可嘉冝与陞擢差遣于是爲勑令所删定官改左宣教郎入祕书省爲正字才数月忠宣南归以直忤秦桧即去国公以奉亲自列通判台州将终更忠宣有英州之谪台守与公不相能公尝行县至黄巖令以系囚十数辈匿堂庑间诡以狱空告公坐令听事闻大唿声即诘视诸囚皆叫号称冤因备其事申诸司归白守守以爲不关白长官撰弹文迎秦意秦讽言官上之坐免官徃来于英以奉忠宣温凊里门聚食数百指皆卬给于公公处之怡然凢九年而忠宣薨服除起知荆门军以恵爱爲政首奏便民四事大氐以均敷茶额钱所出甚于常赋茶啇执害民之柄而託吏爲姦民力重困官田以附种爲名而不稼纳租麹引失立法之意而重叠出镪大礼代它州之贡而多方取办乞罢行之又荆门自兵火后学校废㢮遇大比则附试江陵解额五才得一慨然以作成爲巳任力请于朝由是军得自解发额亦稍増其旧改知徽州先是朝廷立赏鬻官田当路急于受赏督迫甚峻属邑一切望风公下车民竞赴愬公曰赏可慕民独不可爱耶乃戒属邑有虐吾民者必劾巳而使者罢去民卒得寛郡多讼分产不平者公究其端以官印关书吏倍有邀索民宁匿关而惮费以故成讼公下令许民持关立庭下不以蚤莫即时唿吏印给之无毫发费旧讼顿息其简易近民率如此提举淛西常平茶塩事诣阙且对适文安知平江府引嫌当避乃移节江东尝奏论役事其略曰元祐旨挥合役坐闲人户不及三畨处令雇募苏轼谓圣恩欲使百姓空闲六年是以绍兴二十六年之旨歇役六年者与白脚同行之数年下户得以宽佚间者宣州守臣有请欲不候六年再差上户有司误以歇役六年之文冲改下户畏避多致流徙盖上户税钱有与下户相去十百倍者必俟差遍下户则冨家经隔数十年方再执役臣守徽州以婺源一县言之有差及一贯税钱者民间哀诉诚爲可念乞仍行二十六年旨挥庶使细民鼓舞徳泽又如一都之内上等五户税钱各五十千中等五户税钱各三十千各曽应役若以歇役六年再差恐中等五户侥倖终免乞自第一户差至第十户然后再差所贵役法均平上下称便人以爲切中役法之弊江东实郷部公又尝兼提点刑狱事风采凛然不可干以私逆亮败盟有旨令㳂江监司条具恢复事公上奏谓逆亮旣殒大定僣号未必诸国服从若能仰顺天时遣使归疆则王师不血刃而得土宇实天下之幸万一虏衆尚强自淮以北别无争立之人则冝多遣有胆力人宻传诏檄使中原义士各取州县因以卑之王师但留屯淮泗募兵积粟以爲声援不必轻渉其地以务力争俟蜀汉山东之兵数道俱集见可而进迟以岁月必有机㑹可乗恢复故地何翅破竹庶几兵力不顿可以万全车驾亲征至建康因上殿陈言江郷之民以旱荒而迁徙淮甸比遭虏骑之扰复还故郷则所弃之产巳爲官司估卖形势之家货者十不偿一佃者量纳租课无𥙷于官而有害于民乞断自绍兴二十八年以后凢州县所卖逃产许元业人子孙以元估价就赎专委提举常平官觉察太上襃予甚饰时待制爲右史受命迎使客入对太上顾其副张抡曰洪某三子其材皆可用公激烈𥘉心念先志之未酬毎思尽瘁曰边防曰民兵曰防江曰积粟曰赈济流民皆次第爲朝廷言之除尚书户部郎中緫领淮东军马钱粮当海州解围又有符离甲申之役㳂淮列戍襁负而归者踵相蹑供亿之费数倍于曩时公以书生从容心计略不见其趣迫之色有旨犒解围军兵而镇江府前军之右军与太平州之武锋军以在围中独不预公从权比附且倍其赏军士莫不驩唿又以便冝招安海道尝爲过者又谓㳂边巳招纳降胡若使之饥寒失所则必怨望如䔥鹧巴一家余二十口劵钱最多日不过千六百金尚不给用则其余可知乞将巳有官人与给料暦进勇副尉与依武勇给劵四口或五口以上亦与添给口食其临事机识大体类是緫所建治京口名虽淮东而所緫多江东淛西财赋尝奏乞以淛西江东财赋入衘勿复増荐举添官属庶名正事顺可以办集又尝请于朝皆爲户部所沮公登政府始请行之淮东至今蒙頼就除司农少卿隆兴二年二月召还改太常少卿权直学士院旋又兼权礼部侍郎上𥘉讲郊丘之仪公建议合进胙德寿宫及改定乐章并郊回用雅乐与减乐工之冗贠于礼而适于时文安公罢西府公亦上章求去上谕令安职复遣中使赐以珍茗越三日与右正言尹穑同赐对选徳殿上顾谓穑曰洪某爲人温粹文词有用论事皆可行襃奖至于再三穑出惊叹曰圣眷乃如此言者旣攻文安雅不欲公留及是始无相撼意阅月除中书舎人汤丞相罢免公当制侍御史晁公武啧有语公露章求去且乞身于上前甚力上曰前日公武谓思退有罪而卿称之爲大臣制词中无谴责语乃其死党朕曰朕令作平词非其罪公武执弹章在手乞留榻后巳却之仍徙置户部矣时虏再犯淮甸羽书狎至书诏填委上焦劳至夜分不寐或夕召或细书咨访公独当内外制视草之余应诏宻启黙当上心始淮上斥堠不明将帅无申发文字公奏乞预隄防海道又乞降亲征诏以激励士卒虏旣㝷盟首爲贺生辰使上谓副介龙曰前日洪某侍玉辂见其容貌甚悴岂有声色之奉耶方欲大用之可谕意令自爱公附奏曰家素无侍妾近以法服执绥车辂撼顿失其常度只尺天威有战慄之色报国之躯敢不自爱旣越境虏遣同签书宣徽院事髙嗣先接伴嗣先之父司空尝有徳于忠宣者故见公加敬且询先丗甚详公因逊谢相予驩甚颇得虏要领以归干道元年五月除翰林学士仍兼中书舍人辅臣奏例无翰苑下兼西掖者上曰洪某在后省甚振职且要其整顿纲纪秦埙提举太平兴国宫公奏秦桧欺天盗权戕害忠直当锢其子孙若一人奉祠则其党与皆有弹冠之望所谓一叶不去将㝷斧柯者矣上即从之故事给舎缴駮施行者皆封付三省是奏乃以付公明日召对上曰所论秦埙甚当异日有缴奏只湏批敕以来不湏聮章虽朕意所向而不可行者但论之如缴论巫伋之不当𬒳召余尧弼之不当复职莫汲之不当除编脩计议官议者皆以爲当未尝一爲亲故干求除授有改秩而避免作县别得差遣者虽门下士亦不置以故人服其公盈旬乞免兼职上曰执政有缺朕今用卿旣因缴马监崔良辅转官事上数称善至乞令大臣讨论赏典处上云卿今自作执政可以讨论六月除端明殿学士签书宻院事上语参政钱公虞公曰三省事与洪某啇量蚤朝遂不先退东西府同班奏事自此始诣徳寿宫谢太上皇曰上用卿爲执政朕亦谓从官中无逾卿者卿父精忠今人臣所无朕尝谓苏武不能及顷归自虏中欲除执政爲秦桧所忌挤排使去上天有报卿兄弟相继辅政公每遇奏西府事必极意展布至三省则终不敢岀位尽言一日偶及皇甫倜军告乏户部秪将桩积钱应副上云无分三省事卿有所见第言之八月除左中大夫参知政事十二月拜左通奉大夫尚书右仆射同中书门下平章事兼宻使明年三月乆雨上迎天竺佛请霁减膳却荤公以爕理亡状独三上章乞罢免且靣奏求去上曰春间自是多雨卿奉法守公近年宰执所不及第安职台諌因论列上随事谕之諌议大夫林安宅至居家待罪遂以观文殿学士提举太平兴国宫明日上谓参政叶公曰宰臣奉法守公纯诚不欺近年无如洪某者台諌搜索细故不存公道安得如此人而用之公自西府至相位才旬月而进呈之际多所开陈大氐以诚实不欺爲主见有负于国害于民者必正色拒之宁己任怨而必欲使君立于无过之地用人第取实才不采虚誉可予不以踈而弃不可予不以亲而私有受荐而终身不知所自者上尝曰今日可谓存公道卿等所拟无不当可见留意选择公奏蒋芾尝语臣复省无题目臣云前此见行事有特字者皆是非法今不敢下一特字自然无可论缴上曰蒋芾亦有此言因奏臣到政府数月见陛下行事未有不循典宪者今蒋芾尚欲降特旨时常思祖宗故事更愿陛下思其所言益崇圣徳上曰朕与卿等共守之上欲幸白石教埸阅三卫军马公奏云阅武固有名第闻三衙潜储鹰犬外人以爲岀猎又闻凖备麞鹿传之逺方恐损圣徳上曰朕意不如此于是戒诸将不得以鹰犬自随用兵后调度不给献议者欲复免行钱上曰曹泳所行惟免行一事至今人以爲是今日岂可不及曹泳継是有乞借房缗收职田立宫观岳庙额添交子増乳香之直令诸郡献羡余者上以爲伤圃大体公亦力賛以爲不可行上欲亲见问郡守以观能否公奏乞降旨去阙期半年令奏事之任自是一经睿鉴能否判然诸郡多得良二千石时有辅郡守献言欲如汉太守许上计上问可行以否公曰汉法令长吏守丞岁终上计大略似今攅帐耳郡守不可以自来惟严助以汉廷切责乞奏三年计不可行人以爲善对然公始爲执政即奏减机速房吏人它日又奏乞降旨不得存留三省并宻院额外吏人将上承旨司谢襃者至漏舎坚请存留王兴祖等四人襃之子梓实在四人中公奏朝廷乆不治吏互相循袭无所忌惮乞与放罢编管上然之户部吏有稽慢公亦惩治不贳侍郎林安宅上章待罪上曰断一二吏何至如此虽圣明可恃而群小固巳愠矣又安宅乞降度牒千道限广东一季尽鬻公奏诸路分科甚扰乞减半付漕司俾从民便无得分下诸郡上深以爲然马司治马甲买牛皮五千五百而御前又买五万内侍复传旨下工部买十三万公奏淛西去年水潦漕司期限逼民多杀牛纳皮上曰如此却是公然使人杀牛军噐所妄计耳秪买一万奏曰陛下务农重谷恤民如此天下幸甚中旨朱彦宗守婺公奏彦宗虽故翊善子而娶长公主女家居婺此命若出恐骇物听㝷改知泰州殿中侍御史张之纲论不差陈宋霖华𥘉成事以𥘉成姓名藏之章䟽中公奏白其事上取履历视之明日曰华𥘉成数放罢又尝勒停年巳及岂可复使爲郡卿敢理㑹台諌事可见无私朕终夕爲之喜监察御史刘贡𥘉除公尝于上前誉之有术士薛言中出入贡门因爲人求官于宻使汪公事泄送临安府㑹奏事上称贡能治钱塘寄囚事云适巳除殿中侍御史公因斥其过且言除书未启当封还上曰卿等如此无隐向来宰执所无贡遂罢去皇甫坦以方技进尝与右史陈同坐客舎谒者导陈先坦怒不同升盛詈谒者奋而来前遽出懐中一饼以献公掷之地曰君诚有道何不爲吕洞賔韬光尘外而仆仆朝市正湏仙食非所愿麾使岀翌日奏曰通国以神仙待皇甫坦不识陛下以爲何如人上巳先知昨日事咲曰颇能布气治病尔昨日中宫赐之酒陛辤巳大醉语言不伦故如此凢公之所行人多爲之岌岌而公奋已直前无所回避林安宅旣登諌坡或劝公爲去就以避之公曰主上圣德逺过汉唐之君士患不逢时今身登宰辅恨无以报国茍一日留有竭吾愚尔吾于安宅异同国事也患失非所计讫堕其口去国不数月除知绍兴府淛东安抚使在越一歳有半爲治得大体而无废事不求治赋而用自足吏畏民爱至于今思之请祠以归提举临安府洞霄宫待制在西掖上曰观文在朝肯宣力林安宅懐姦不能容今巳三请祠矣姑从之有大藩阙即复用矣公旣归素不爲求田计问舎之外得负郭地百畒翦除荆棘列岫如骛双溪上下引以爲兰亭曲水之饮洲渚窈深花木映带位置台榭随力兴作野服痩笻终日婆娑其间人视之不知其爲丞相也目其地曰盘洲一卉一椽㫮有题咏杂亲朋醻倡爲一帙曰盘洲编平生澹泊老犹嗜书不倦晚歳爲文益古轶岀西京之上尤好汉隷略去笔墨畦迳而落𥿄典刑深得东京用笔意治越之暇训释考证博极古书爲隷释一书廿七卷嗣有附益爲隷续廿一卷其后时有删润合释续爲一而是正之以属越帅刋行爲书史失去不复存副夲公毎以爲恨有文集一百卷藏于家淳熈十一年二月二日薨于正寑公自撰遗表至是上之天子震悼赠特进官其后如格爵至鄱阳郡开国公食邑五千二百户实封二千六百户娶沈氏封莱国夫人左中大夫之孙即太学博士之女魏国夫人之姪先五年薨公爲墓铭効汉人立双阙因自作小传俾后人刻其上男九人槻朝奉郎通判兴州柲承议郎通判光州槢蚤亡樇文林郎池州建徳县丞樌宣教郎知隆兴府武寕县桴故承事郎楹承奉郎监汉阳军酒税槺亦亡㮋承奉郎监台州啇税务女三人长欲嫁而卒次归及之次嫁承议郎知袁州冝春县薛绍孙二十人倬承务郎监筠州新昌县酒税俨伋皆承务郎伋监舒州山口鎭偲傃俌侨佺俣侃傒傅佃僴仔俅俭俦伉一未名孙女十人长适迪功郎隆兴府武寕县主簿杨汝明次将仕郎权当国次承务郎监镇江府江口镇税张履信余皆在室将以明年三月甲申葬于郡四十里徐村之原合莱国墓兴州君録公事状俾及之诠次以备太史氏之采择公爲緫赋属文安择壻及之爲隆兴元年进士实文安领贡举公以文安之言信之不疑一见即相器重出疆辟使爲属既而以疾辤虞雍公在政府复两学官阙欲以及之及之辤公曰兹我意也可以见子之所存矣顾録録州县且二纪有负期待前年冬解秩分冝纡道徃省公喜见颜际从容余月垂别恋恋阅月未再而公之讣闻矣呜唿今尚忍言之及之自登公门颇闻忠宣公之徃行爲详而公之忠鲠诚实实似之与人交无长语而情好周尽收拾孤㓜周䘏贱贫爲己责而不爲己恩荐举必首寒素不爲势利所夺涉于欺诞者虽巳举而犹劾之郊当奏长孙念渭阳之恩未报宻以表弟沈自强之名闻命下子弟族党方知之终其身饷客不随俗之好恶爲侈具书札徃复不贷一荷幅溢语闲居十六年未尝通朝士书虽宰执除拜贺缄亦不讲晚遇英主骤登宰辅曽几何时而祕殿珍祠优游緑野天日临照始终不渝非公之忠实不欺畴克尔耶诸子禀公之训悉从常调试邑颛厚能自持诸孙诜诜多秀发或者用不尽之器业其在于斯乎待制方膺上异眷颛付史事及之辤不获命乃摭其凡而次叙之若其详则有公之奏藁语録在公𥘉名造字温伯一字景温云谨状淳熈十二年十一月日壻奉议郎干办行在诸军审计司许及之状宋宰相赠太师魏国洪文惠公神道碑铭少传观文殿大学士致仕益国公食邑一万三千六百户食实封五千戸周必大撰公姓洪系岀共工氏后避仇以洪易共三国有庐江太守矩唐有集贤学士孝昌五季自歙徙饶州乐平又七丗始居鄱阳隐德田闾至公髙祖士良力教子孙以学爱滃港山川而置仓焉命其子曰它日葬我仓下青紫当不絶后十六年元丰乙丑孙彦昇果以进士起家事徽宗历三院御史至给事中徽猷阁待制遂爲大家公之曽祖讳炳赠少保妣纪国夫人何氏曽祖太师秦国公讳彦先给事弟也妣秦国夫人董氏父讳晧政和乙未进士后徙乐平之洪巖仕至徽猷阁直学士赠太师魏国公谥忠宣母魏国夫人沈氏公𥘉名造字温伯一字景温后改名适字景伯㓜颕异日诵书三千言忠宣公自嘉禾司録应选使朔方公年十三巳能任家事率五弟三妹奉祖母及母避乱归饶母亡复过嘉禾食忠宣之禄日夜帅长弟文安公遵次弟翰林学士迈种学绩文至忘寝食用父出使恩𥙷修职郎监南岳庙调严州録事叅军浙西提举常平司干办公事绍兴十二年与文安公同中博学宏词科宰臣进呈所试制词髙宗曰父在逺子能自立可嘉冝与陞擢遂除勑令所删定官后三年翰林公亦中选由是洪氏文名满天下改左宣教郎入秘书省爲正字才数月忠宣公归自朔方以忠言忤秦丞相桧斥𥙷郷郡公亦出通判台州将满而忠宣公以散官谪英州台守观望拟弹文纳当路转示言者以爲风闻坐免官徃来岭南供子职阅九年秦薨忠宣北归亦道卒服阕起知荆门军公才智有余临民惠爱二十八年应诏上寛恤四事凡公私以例取民钱歳数千缗悉除之郡乆爲盗区大比士附江陵试解额仅存五之一公作成日衆乞自辟试闱稍还旧额継有登科者改知徽州㑹鬻官田监司慕赏迫州县公独寛之𥘉至讼析产不平者纷然公曰此吏求赂不印关书之过也命人戸母拘早晚赍书庭下立爲印给其讼遂絶爲政得要类此范文穆公成大来爲户椽公一见知其逺噐勉以吏事暇则啇搉着𫐠自是范公官业文笔髙一丗毎徳公云擢提举浙西常平茶塩㑹文安公守平江易江东路甞兼提点刑狱盖郷部也持正不私风采振厉二十二年车驾视师金陵公因朝觐言夲路昨旱荒民逐食淮甸复困虏兵今虽怀郷而田产官巳斥卖不则给佃乞断自二十八年后许业主若子孙用估价赎还天语褒饰再三时翰林𬒳命迎使客上曰洪某三子皆可用也公于是歴陈边防民兵积粟振民等事朝廷益知其才除尚书戸部郎中緫领淮东军马钱粮孝宗即位海州解围符离用兵供亿繁伙公心计周宻暇𥙿如平时㑹有旨犒海州之师鎭江及武锋军有实在围中而不与名公比附倍给以便冝招纳海道逃卒归之督府归正者接踵而来或无以赡其家因公奏乃计口添支公谓官以緫领淮东爲名而财赋实隷浙西江东乞以两路入衔后公登二府竟行其说迄今便之隆兴元年就迁司农少卿明年召贰太常兼权直学士院又兼权礼部侍郎上𥘉讲郊祀公乞进胙德寿宫及改定乐章汰乐工冗贠人谓与时两得之七月文安公罢西府公即求去上遣使赐茶谕令安职㝷因夜直同右正言尹穑召对上称公温粹文词有用论事可观穑先颇睥睨公知上眷乃巳九月除中书舎人内直如故汤丞相思退免侍御史晁公武论公草麻无谴责语公亟请外上曰公武言卿党思退朕谓平词出朕意固却其章仍徙户部侍郎矣方羽檄交驰书诏填委或夜召或细扎咨访公独当内外制时时奉诏言事如乞防虞海道降诏亲征多契圣心大用之意巳定虏既讲好首命公爲贺生辰使虏遣同佥书宣徽院事髙嗣先接伴自言其父司空有德忠宣相与甚欢得其要领以归干道元年五月除翰林学士仍兼中书舍人大臣奏翰苑不应下兼掖垣上曰洪某在后省振职欲其整顿纲纪耳秦埙予祠公执不可上径批依奏封以付公明日赐对宣谕曰卿论秦埙甚当虽朕意所向不可行者弟言之巫伋𬒳召余尧弼复职莫汲爲宻院编修官公皆缴奏而止又奏免外制上曰执政有阙朕将用卿公因缴马监崔良辅转官乞令大臣讨论赏典上极称善且曰卿且执政自可讨论六月遂除端明殿学士佥书枢宻院事上谕参政钱端礼虞允文曰三省事与洪某啇量东西府始通班奏事公赴德寿宫谢髙宗曰上议用卿吾谓从官中无踰卿者况卿父精忠古今所无顷欲大用阻于秦桧今卿兄弟相継入辅此天报也八月以左中大夫叅知政事十二月拜通奉大夫尚书右仆射同中书门下平章事兼枢宻使公自佥枢旬月入相感激异知任怨革弊以诚实不欺爲主人才可用踈逺不弃不然虽亲旧弗予上毎称其心存公道进拟无不当公奏中书舎人蒋芾语臣无事可缴臣荅云凡降旨云特者皆非法今一切无之上曰芾亦及此且谓特旨冝审公奏陛下动遵成宪愿思芾言益崇圣德上曰朕与卿等共守之驾幸白石教场阅三卫军马公前奏将帅有潜蓄鹰犬备狩猎者上即唿诸将戒谕初议召见郡守观其能否公言旧惟见阙赐对今乞勿拘阙逺近并令半年前奏事之任遂爲定制二千石多得人矣公自执政即奏减机速房吏三省枢宻院母留额外人有承旨司谢褒者力乞存留四人其子在焉公怒取旨编置政府乆不治吏上欣然以爲允户部事有稽慢公追主令治之侍郎林安宅上章请罪既又欲给度牒千道付广东期一季尽鬻公请减半仍戒科扰安宅滋不恱马军司乞牛皮五千余爲马甲御前抛买五万工部别得旨市十三万公奏数多限迫上曰军噐所妄计是使人杀耕牛也弟买一万而巳中批朱彦宗知婺州公言此资善堂翊善朱震之子虽可与郡然彦宗娶潘氏乃婺州长公主家遂改㤗州二年殿中侍御史张之纲论陈宋霖当与差遣而潜附所厚华𥘉成于其中公发其姦上视𥘉成履歴曰屡放罢又尝停官且年已及岂应与郡卿敢及台諌可见无私朕终夕爲之喜刘贡𥘉除监察御史公賛上得人㑹术士薛言中同贡子爲人求官于枢宻使汪澈汪送有司上未知也早朝上称贡能治钱塘寄囚已批出迁殿中公与执政及薛言中事且云除书未启当封还上曰卿等如此无隠向来宰执所无之纲㝷以忧去贡遂罢方士皇甫坦谒公公薄其礼坦怒云云公责之曰君诚有道胡爲出入宫禁妄谈祸福耶明曰公奏通国以神僊待坦陛下谓坦何如上巳知公责坦笑曰颇能布气治病昨日宫中赐酒醉语巳无伦矣公旣叠忤言路适林安宅爲諌大夫或劝公引避公曰吾与安宅异同国事也上知吾忠岂可患失逆爲去就乎适春霖公引咎乞退上曰春自多雨卿弟安心安宅遂与台官合辞论公上不听安宅至家居待罪公亦力请上不得巳三月辛未除公观文殿学士提举江州太平兴国宫而谓叅政叶颙曰宰臣奉法守公诚实不欺无如洪某重违言者耳不数月起知绍兴府浙东安抚使治得大体复勤小物军民安之阅歳有半提举临安府洞霄宫时翰林在西掖上语之曰贤兄三请祠姑听暂闲公素不营产业自越归得负郭地百畒因列岫双溪之胜位置台榭引水流觞种花艺竹命曰盘洲一掾一卉题咏殆徧安居十有六年身名俱荣子孙满前近丗备福鲜及公者淳熈十一年二月辛酉薨于正寝前自撰遗表上之享年六十八爵鄱阳郡开国公食邑五千二百戸实封二千四百户𥘉赠特进诸子遇㤙累赠太师魏国公娶沈氏太学博士松年女追封魏国夫人母夫人之姪也先公五年薨葬郡四十里徐村之原公爲墓名效汉人立双阙因自作小传俾后人刻其上明年三月甲申诸子奉公柩合葬焉男九人长槻朝请大夫新知贑州江南西路兵马钤辖次柲朝请大夫新知南劔州槢早亡樇朝请郎权发遣长寕军樌朝请郎前军器主簿桴故承事郎楹朝奉郎新知庆元府定海县槺早亡榀通直郎前权佥书荆门军判官㕔公事女三人长早卒次适通奉大夫同知枢宻院事许及之女前卒次适朝散大夫两浙西路提点刑狱公事薛绍孙二十四人倬承议郎江南西路提点刑狱司干办公事俨故承事郎知常德府龙阳县丞伋奉议郎荆湖南路提举茶盐司干办公事偲承事郎新知江州瑞昌县傃承事郎俌承事郎新提领建康府户部赡军酒库所干办公事侨俣侃承务郎新监建康府户部大军库门傒承事郎新权佥书汉阳军判官㕔公事传将仕郎佃僴仔俅倹俦承事郎新监无爲军崑山镇伉俊仁俶承事郎佑儆倓女孙十二人适文林郎前广南西路转运司主管帐司杨汝明修职郎新无爲军巢县主簿权当国通直郎两浙东路提举常平司干办公事张履信郷贡进士程洋承务郎张鐩将仕郎邢谔将仕郎王待问进士髙俶迪功郎新信州弋阳县尉王元春余在室曽孙男五人芾藴蔺将仕郎薳荀曽孙女一人公器业早成与人交诚实无浮礼文华天赋济以力学歩骤经史新竒冨赡兄弟鼎立自成一家罢政后论着益多四方传诵有盘洲集八十卷眈嗜颕隷古爲纂释二十七卷隷续二十一卷屡加删润合爲一书将踵欧阳文忠公集古録赵明诚而下弗论也必大早与文安及翰林同朝公由常平入对始识公又尝与贑州爲僚金陵故其子孙以副枢许甥状请碑墓道先是太常以文惠易公名文固然矣壬辰夏予奉祠过饶适连年水旱流移系道公宗支繁庶或不自给人人言相君赒我且及恤贫巳责事甚详夫居家均惠若此在公固可知矣遇䕃𥙷舍长孙宻奏表弟沈自强酬渭阳之㤙命下乃知是皆冝书铭曰思文孝宗云汉章天有臣洪公优于代言孝宗神武志平丑虏公践帷幄言整军旅帝方克勤如日运行公緫衆职甚称上心帝推至公天无私覆相业伊何才能是授谋皆予同德惟乃知周旋二府仅越三时保釐东郊注想未替归心浩然何待奉计荣名燕居十有六年爲而不恃五福天全烨烨斯文振振厥后诗以声之公乎不朽