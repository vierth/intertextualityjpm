春秋正义春秋正义序大常博士臣孔志约右内率府长史弘文馆直学士臣薛伯珍兼大学助教臣郑祖玄徴事郎守大学助教臣随德素徴事郎守四门博士臣赵君賛承务郎守大学助教臣周玄达承务郎守四门助教臣李玄植儒林郎守四门助教臣王真儒等上禀宸旨旁群书释左氏之膏肓翦古文之烦乱探曲䑓之奥索连山之玄言囊括百家森罗万有比之天象与七政而长县方之地轴将五岳而永乆笔削已了缮冩如前臣等学谢伏恭业慙张禹虽罄庸浅惧乖典正谨以上闻伏増戦越谨言永徽四年二月二十四日大尉掦州都督上柱国赵国公臣无忌等上春秋正义序夫春秋者纪人君动作之务是左史所职之书王者统三才而宅九有顺四时而治万物四时序则玉烛调扵上三才协则宝命昌于下故可以享国永年令闻长世然则有为之务可不慎与国之大事在祀与戎祀则必尽其敬戎则不加无罪盟会恊于礼兴动顺其节失则贬其悪淂则襃其善此春秋之大旨为皇王之明鍳也若夫五始之目章于帝轩六经之道光扵礼记然则此书之发其来尚矣但年祀緜邈无淂而言曁乎周室东迁王纲不振椘子北伐神器将移郑伯败王扵前晋侯请隧于后窃僣名号者何国不然专行征伐者诸侯皆是下陵上替内叛外侵九域骚然三纲遂絶夫子内韫大圣逢时若此𣣔垂之以法则无位正之以武则无兵赏之以利则无财说之以道则不用虚叹衔书之鳯乃似䘮家之狗旣不救于已徃兾垂训于后昆因鲁史之有淂失拠周经以正襃贬一字所嘉有同华衮之赠一言所黜无异萧斧之诛所谓不怒而人威不赏而人劝实永世而作则歴百王而不朽者也至扵秦灭典籍鸿猷遂寝汉德旣兴儒风不泯其前汉传左氏者有张苍贾谊尹咸刘歆后汉有郑衆贾逵服虔许惠卿之等各为诂训然杂取公羊谷梁以释左氏此乃以冠双屦将丝综麻方凿圎枘其可入乎晋世杜元凯又为左氏集解专取丘明之传以释孔氏之经所谓子应乎母以胶投漆虽𣣔勿合其可离乎今校先儒优劣杜为甲矣故晋宋传授以至于今其爲义䟽者则有沈文何苏寛刘炫然沈氏于义例粗可于经传极踈苏氏则全不体本文唯旁攻贾服使后之学者鑚仰无成刘炫于数君之内实为翘椘然聪惠辩博固亦罕俦而探赜钩深未能致逺其经注易者必具饰以文辞其理致难者乃不入其根节又意在矜伐性好非毁规杜氏之失凡一百五十余条习杜义而攻杜氏犹蠹生于木而还食其木非其理也虽规杜过义又浅近所谓捕鸣蝉于前不知黄雀在其后案僖公三十三年经云晋人败狄于箕杜注云郄缺称人者未为卿刘炫规云晋侯称人与殽戦同案殽戦在葬晋文公之前可得云背䘮用兵以贱者告箕戦在葬晋文公之后非是背䘮用兵何淂云与殽戦同此则一年之经数行而已曽不勘省上下妄规淂失又襄公二十一年传云邾庻其以漆闾丘来奔以公姑姊妻之杜云盖寡者二人刘炫规云是襄公之姑成公之姊只一人而已案成公二年成公之子公衡为质及宋逃帰案家语本命云男子十六而化生公衡已能逃帰则十六七矣公衡之年如此则于时成公三十三四矣计至襄二十一年成公七十余矣何淂有姊而妻庻其此等皆其事歴然犹尚妄说况其余错乱良可悲矣然比诸义䟽犹有可观春秋正义表茂绩冠扵勋华而垂拱无为逰心经典以为至教幽赜妙理深玄训诂纷纶文䟽踳駮先儒竞生另见后进争出异端未辨三豕之疑莫袪五日之惑故祭酒上护军曲阜县开国子孔颍达宏才硕学名振当时贞观年中奉勅脩撰虽加讨覈尚有未周爰降丝纶更令刋定勑大尉掦州都督监修国史上柱国赵国公臣无忌司空上柱国英国公臣勣尚书左仆射兼大子少师监修国史上柱国燕国公臣志宁尚书右仆射兼大子少傅监修国史上护军北平县开国公臣行成光禄大夫侍中兼大子少保监脩国史上护军蓨县开国公臣李辅光禄大夫吏部尚书监脩国史上柱国河南郡开国公臣禇遂良银青光禄大夫守中书令监脩国史上骑都尉臣桞奭前谏议大夫弘文馆学士臣谷那律国子博士弘文馆学士臣刘伯荘朝议大夫国子博士臣王德韶朝散大夫行大学博士臣贾公彦朝散大夫行大学博士弘文馆直学士臣范义頵朝散大夫行大常博士臣桞宣通直郎守大学博士臣斉威宣德郎守国子助教臣史士弘宣德郎守春秋胡氏传序春秋传序古者列国各有史官掌记时事春秋鲁史尔仲尼就加笔削乃史外传心之要典也而孟氏发明宗旨目爲天子之事者周道衰微干纲解纽乱臣贼子接迹当丗人欲肆而天理灭矣仲尼天理之所在不以爲已任而谁可五典弗惇已所当叙五礼弗庸已所当秩五服弗章已所当命五刑弗用已所当讨故曰文王旣没文不在兹乎天之将丧斯文也后死者不得与于斯文也天之未丧斯文也匡人其如予何圣人以天自处斯文之兴丧在已而由人乎哉故曰我欲载之空言不如见诸行事之深切着明也空言独能载其理行事然后见其用是故假鲁史以寓王法拨乱丗反之正叙先后之伦而典自此可惇秩上下之分而礼自此可庸有德者必褒而善自此可劝有罪者必贬而恶自此可惩其志存乎经丗其功配于抑洪水膺戎狄放龙虵驱虎豹其大要则皆天子之事也故曰知我者其惟春秋乎罪我者其惟春秋乎知孔子者谓此书遏人欲于横流存天理于旣灭爲后丗虑至深逺也罪孔子者无其位而託二百四十二年南面之权使乱臣贼子禁其欲而不得肆则戚矣是故春秋见诸行事非空言比也公好恶则发乎诗之情酌古今则贯乎书之事兴常典则体乎礼之经本忠恕则导乎乐之和着权制则尽乎易之变百王之法度万丗之绳凖皆在此书故君子以谓五经之有春秋犹法律之有断例也学是经者信穷理之要矣不学是经而处大事决大疑能不惑者鲜矣自先圣门人以文学名科如游夏尚不能賛一辞盖立义之精如此去圣旣逺欲因遗经窥测圣人之用岂易能乎然丗有先后人心之所同然一尔苟得其所同然者虽越宇宙若见圣人亲炙之也而春秋之权度在我矣近丗推隆王氏新说按爲国是独于春秋贡举不以取士庠序不以设官经筵不以进读断国论者无所折衷天下不知所适人欲日长天理日消其効使夷狄乱华莫之遏也噫至此极矣仲尼亲手笔削拨乱反正之书亦可以行矣天纵圣学崇信是经廼于斯时奉承诏旨輙不自揆谨述所闻爲之说以献虽微辞奥义或未贯通然尊君父讨乱贼辟邪说正人心用夏变夷大法略具庶几圣王经丗之志小有补云述纲领学春秋者必知纲领然后衆目有条而不紊自孟轲氏而下发明纲领者凢七家今载七家精要之词于卷首智者即词以观义则思过半矣孟轲氏曰春秋天子之事也昔者禹抑洪水而天下平周公膺戎狄驱勐兽而百姓宁孔子成春秋而乱臣贼子惧又曰王者之迹熄而诗亡诗亡然后春秋作晋之乗楚之梼杌鲁之春秋一也其事则齐桓晋文其文则史其义则丘窃取之矣又曰春秋无义战彼善于此则有之矣征者上伐下也敌国不相征也庄周曰春秋经丗先王之志也圣人议而不辨又曰春秋以道名分汉董仲舒记夫子之言曰我欲载之空言不如见之于行事之深切着明也诵其师说曰拨乱丗反之正莫近春秋其自言曰有国者不可以不知春秋前有䜛而不见后有贼而不知爲人臣者不可以不知春秋守经事而不知其冝遭变事而不知其权爲人君父而不通春秋之义者必蒙首恶之名爲人臣子而不通春秋之义者必䧟篡弑之罪故春秋礼义之大宗也隋王通曰春秋之于王道是轻重之权衡曲直之绳墨也舎则无所取衷矣又曰春秋其以天道终乎故止于获麟宋西都邵雍曰春秋孔子之刑书也功过不相掩五伯者功之首罪之魁也先定五伯之功过而学春秋则大意立矣春秋之间有功者未有大于四国者也有过者亦未有大于四国者也不先治四国之功过则事无统理不得圣人之心矣横渠张载曰春秋之书在古无有乃仲尼所自作惟孟子爲能知之非理明义精殆未可学先儒未及此而治之故其说多凿河南程頥曰五经载道之文春秋圣人之用五经之有春秋犹法律之有断例也又曰五经如药方春秋犹用药治病圣人之用全在此书又曰春秋一句即一事是非便见于此乃穷理之要学者只观春秋亦可以尽道矣又曰春秋传爲按经爲断又曰春秋之文一一意在示人如土功之事无大小莫不书之其意止欲人君重民力也又曰春秋之法极谨严中国而用夷礼则夷之韩子之言深得其旨又曰夫子作春秋爲百王不易之大法后丗以史视春秋谓褒善贬恶而巳经之大法则不知也春秋大义数十炳如日星乃易见也惟㣲辞隠义时措从冝者爲难知耳或抑或纵或与或夺或进或退或微或显而得乎义理之安文质之中寛勐之冝是非之公乃制事之权衡揆道之模范也夫观百物而后识化工之神聚衆材而后知作室之用于一事一义而欲窥圣人之用非上智不能也故学春秋者必优游涵泳黙识心通然后能造其微矣明类例春秋之文有事同则词同者后人因谓之例然有事同而词异则其例变矣是故正例非圣人莫能立变例非圣人莫能裁正例天地之常经变例古今之通谊惟穷理精义于例中见法例外通类者斯得之矣谨始例人君嗣立逾年必改元此重事也当国大臣必以其事告于庙秉笔史官必以其事书于䇿縁始终之义一年不二君故不改于柩前定位之初縁臣民之心不可旷年无君故不待于三年毕丧之后逾年春正月乃谨始之时得理之中者也于是改元着新君即位之始冝矣即位而谨始本不可以不正爲子受之父爲诸侯受之王此大本也咸无焉则不书即位隠庄闵僖四公是也圣人恐此义未明又于卫侯晋发之书曰卫人立晋以见内无所承上不请命者虽国人欲立之其立之非也在春秋时诸侯皆不请王命矣然承国于先君者则得书即位以别于内复无所承者文成襄昭哀五公是也圣人恐此义未明又于齐孺子荼发之荼㓜固不当立然旣有先君景公之命矣陈乞虽流涕欲立长君其如景公之命何以乞君荼不死先君之命也命虽不敢死以别于内复无所承者可也然乱伦失正则天王所当治圣人恐此义未明又于卫侯朔发之朔杀伋寿受其父宣公之命甞有国矣然四国纳之则贬王人拒之则褒于以见虽有父命而乱伦失正者王法所冝绝也由此推之王命重矣虽重天王之命若非制命以义亦将壅而不行故鲁武公以括与戏见宣王王欲立戯仲山甫不可王卒立之鲁人杀戏立括之子诸侯由是不睦圣人以此义非尽伦者不能断也又特于首止之盟发之夫以王丗子而出㑹诸侯以列国诸侯而上与王丗子㑹此例之变也而春秋许之郑伯奉承王命不与是盟此礼之常也而春秋逃之所以然者王将以爱易储贰桓公纠合诸侯仗正道以翼丗子使国本不揺而天下之爲父子者定所谓一匡天下民到于今受其赐者也至是变而之正以大义爲主而崇髙之势不与焉然后即位谨始之义终矣万丗之大伦正矣故曰春秋之法大居正非圣人莫能修之谓此类尔叙传授传春秋者三家左氏叙事见本末公羊谷梁词辨而义精学经以传爲按则当阅左氏玩词以义爲主则当习公谷如载惠公元妃继室及仲子之归于鲁即隠公兄弟嫡庶之辨摄让之实可按而知也当阅左氏谓此类也若夫来赗仲子以爲豫凶事则诬矣王正月之爲大一统及我欲之曁不得巳也当习公羊氏谓此类也若夫母以子贵媵妾许称夫人则乱矣叚弟也弗谓弟公子也弗谓公子贱叚而甚郑伯之处心积虑成于杀也当习谷梁氏谓此类也若夫曲生条例以大夫日卒爲正则凿矣万物纷错悬诸天衆言淆乱折诸圣要在反求于心断之以理精择而愼取之则美玉之与武砆必有能辨之者自晋杜预范寗唐啖助赵匡此数子者用力甚勤时有所取虽造宫墙之侧几得其门而入要皆未见宗庙之美百官之富者也故不预七家之列七家所造固自有浅深独程氏甞爲之传然其说甚略于意则引而不发欲使后学愼思明辨自得于耳目见闻之外者也故今所传事按左氏义採公羊谷梁之精者大纲本孟子而微词多以程氏之说爲证云春秋胡氏传表进表臣安国言臣昨奉圣旨纂修所着春秋传候书成进入续奉圣旨令疾速投进今巳成书谨缮冩奏御臣安国诚皇诚恐顿首顿首臣伏观春秋二百四十二年其行事备矣仲尼因事属词深切着明非五经比也本夫周室东迁礼乐征伐自诸侯出及平王末年王迹旣熄故春秋作于隠公之𥘉逮庄僖而下五霸迭兴假仁义而行以推戴宗周爲天下之共主号令征伐莫敢不从其文则史官称述无制作之法其义则以尊周爲名而仲尼固曰丘窃取之矣霸德旣衰诸侯放恣政在大夫专权自用官及失德宠赂益章然后陪臣执国命夷狄制诸夏皆驯致其道是以至此极耳仲尼德配天地明并日月自以无位与时道不行于又下也制春秋之义见诸行事垂训方来虽祖述宪章上循尧舜文武之道而改法创制不袭虞夏商周之迹盖洪水滔天下民昬垫与箫韶九成百兽率舞并载于虞书大木斯拔与嘉禾合颕鄙我周邦与六服承德同垂乎周史此上丗帝王纪事之例至春秋则凢庆瑞之符礼文常事皆削而不书而灾异之变政事阙失则悉书之以示后丗使鉴观天人之理有恐惧祗肃之意若事斯语若书诸绅若列诸座右若几杖盘盂之有盟有戒乃史外传心之要典于以反身日加修省及其旣乆积善成徳上下与天地同流自家刑国措之天下则麟凤在郊龟龙游沼其道亦可驯致之也故始于隠公止于获麟而以天道终焉比于关睢之应而能事毕矣书火于秦頼诸儒口相传授及汉初兴张子房爲韩灭秦以明春秋复雠之义三老董公请汉爲义帝发丧以暴项羽弑君之恶下逮武宣之丗时君信重其书学士大夫诵说用以断狱决事虽万目未张而大纲克正过于春秋之时其効亦可见矣粤自熈宁崇尚释老蒙庄之学以虚无爲宗而不要义理之实殆及崇宁曲加防禁由是用事者以灾异之变政事阙失则黙不敢言而庆瑞之符与礼文常事则咏歌賛诵洋洋乎盈耳是与春秋正相反也侈心益纵至夷狄乱华莫之能遏岂不痛哉陛下天钖勇智圣德日新嗣承寳位于三纲九法沦斁之后发于独断崇信是经将以拨乱丗反之正圣王之志旣自得之又命臣下有能诵习其书者使训明其义而臣以荒芜末学荣奉诏音輙不自揆罄竭所闻修成春秋传三十卷十万余言上之御府恭惟肃将天讨之余万几之暇特留宸念时赐省览取自圣裁监天人休咎之符覈赏罚是非之实懋检身之盛德恢至治之逺图式叙邦经永康国歩则臣虽委身塡壑志愿毕矣谨奉表投进以闻臣安国诚皇诚恐顿首顿首谨言绍兴六年十二月日左朝散郎充徽猷阁待制提举江州太平观赐紫金鱼袋臣胡安国上表论名讳札子臣昨列职经筵专以春秋进读縁春秋正文有渊圣御名方具奏札未及进禀得罪去国后闻礼官建议以它字易之定读爲威其经传本字即不改易事巳施行臣今奉旨纂修于经传本字旣有诏令可遵即未委臣所纂修出于巳见援引他经子史有犯渊圣御名者亦许依本字书冩或当迁避有此疑惑臣闻古者不以名爲讳尧典称有鳏在下曰虞舜则尧舜者固二帝之名而尧典乃虞氏史官所作直载其君之名而不避也周人以谥易名于是有讳礼然临文不讳嫌名不讳二名不偏讳载在礼律其义明白孔子作春秋凢书周鲁事虽婉其文至于名讳并依本字若襄王名郑而书卫侯郑正王名班而书曹伯班简王名夷而书晋侯夷恭王名匄而书晋士匄庄公名同而书同盟于幽僖公名申而书戊申朔襄公名午而书陈侯午定公名宋而书宋仲几是也按春秋书成当恭王之朝哀公之丗匄乃恭王之名也夷即三丗之穆也宋即哀公之考也午即皇考之庙讳也而笔削之际并无回避春秋爲尊君父而作仲尼岂不恭者书法如此义亦可知自汉已来此义不行臣子习爲謟谀而不知恭顺之实则有易人之名以彻爲通者易人之姓以庄爲严者易甲乙之纪以丙爲景者易郡县之号以还淳爲青溪者又其甚则有父名晋肃而子不敢应进士举者忌讳旣繁名实愈乱本朝㳂袭汉唐故事未暇尽革恭惟陛下天纵聦明旣尊春秋之书以新圣德冝用春秋之法以断政事凢所施设动以春秋从事即有拨乱反正之功臣所纂修缮写进本援引他经子史之类欲乞应犯圣朝庙讳不可迁避者依太常博士王晳所进春秋解例并依监本空缺点画于御名亦不改易本字覆以黄纸庶几名实不乱上遵春秋之法以消臣子謟䛕之端向孟轲氏钦王之义明恭顺之实取进止十一月二十七日三省同奉圣旨依奏仍疾速投进春秋正义春秋正义卷一今奉敕删定拠以为本其有踈漏以沈氏𥙷焉若两义俱违则特申短见虽课率庸鄙仍不敢自专谨与朝请大夫国子博士臣谷那律故四门博士臣掦士勋四门博士臣朱长才等对共参㝎至十六年又奉敕与前修䟽人及朝散大夫行大学博士上骑都尉臣马嘉运朝散大夫行大学博士上骑都尉臣王德韶给事郎守四门博士上骑都尉臣苏德融登仕郎守大学助教云骑尉臣随德素等对敕使赵弘智覆更详审为之正义凡三十六卷兾贻诸学者以禆万一焉春秋正义卷第一国子祭酒上护军曲阜县开国子臣孔颖达等奉敕撰春秋左氏传序正义曰此序题目文多不同或云春秋序或云左氏传序或云春秋经传集解序或云春秋左氏传序业晋宋古本及今定本并云春秋左氏传序今依用之南人多云此本释例序后人移之扵此且有题曰春秋释例序置之释例之端今所不用晋大尉刘寰与杜同时人也宋大学博士贺道养去杜亦近俱为此序作注题并不言釈例序明非释例序也又晋宋古本序在集觧之端徐邈以晋卋定五经音训爲此序作音且此序称分年相附随而觧之名曰经传集觧是言为集觧作序也又别集诸例从而釈之名释例异同之说释例详之是其拠集觧而指釈例安淂爲释例序也序与叙音义同尓雅释诂云叙绪也然则举其纲要若茧之抽绪孔子爲书作序爲易作序卦子夏为诗作序故杜亦称序序春秋名义经传体例及已为解之意也此序大略凡有十一叚明义以春秋是此书大名先觧立名之由自春秋至所记之名也明史官记事之书名曰春秋之义自周礼有史官至其实一也明天子诸侯皆有史官必须记事之义自韩宣子适鲁至旧典礼经也言周史记事襃贬淂失本有大法之意周德旣衰至从而明之言典礼废缺善悪无章故仲尼所以修此经之意自左丘明受经于仲尼至所修之要故也言丘明作传务在觧经而有无传之意自身为国史至秋左氏传歆大好之时丞相尹咸以能治左氏与歆共校传歆略从咸及丞相翟方进受质问大义初左氏古字古言学者传训诂而已及歆治左氏引传文以释经转相发明由是章句义理备焉歆以为左丘明好悪与圣人同亲见夫子而公羊谷梁在七十二弟子后传闻之与亲见其详略不同歆数以问向向不能非也及歆亲近欲建立左氏春秋及毛诗逸礼古文尚书皆列于学官哀帝令歆与五经博士讲论其义诸儒博士或不肯置对歆因移书扵大常博士责譲之和帝元兴十一年郑兴父子及歆创通大义奏上左氏始淂立学遂行扵世至章帝时贾逵上春秋大义四十条以抵公羊谷梁帝赐布五百匹又与左氏作长义至郑康成箴左氏膏肓发公羊墨守起谷梁废疾自此以后二传遂㣲左氏学显矣春秋者鲁史记之名也人臣奉主品目不同掌事曰司掌书曰史史官记事为书立名以春秋二字为记事之书名也正义曰从此以下至记之名也明史官记事之书名曰春秋之意春秋之名经无所见唯传记有之昭二年韩起聘鲁称见鲁春秋外传晋语司马侯对晋悼公云羊舌肸习于春秋椘语申叔时论传大子之法云教之以春秋礼坊记云鲁春秋记晋䘮曰杀其君之子奚斉又经觧曰属辞比事春秋教也凡此诸文所说皆在孔子之前则知未修之时旧有春秋之目其名起逺亦难淂而详礼记内则称五帝有史官旣有史官必应记㕝但未必名为春秋耳拠周世法则每国有史记当同名春秋独言鲁史记者仲尼脩鲁史所记以为春秋正觧仲尼所脩春秋故指言鲁史言修鲁史春秋以为襃贬之法也记事者以事系曰至别同异也旣辨春秋之名又言记事之法系者以下缀上以末连本之辞言于此日而有此事故事系日月统日故以日系月时统月故以月系时年统时故以时系年所以纪理年月远近分别事之同异也若隐三年春王二月己巳有食之二年秋八月庚辰公及戎盟于唐之类是事之所系年时月日四者皆具文也史之所记皆应具文而春秋之经文多不具或时而不月月而不日亦有日不系月月而无时者史之所记日必系月月必系时春秋二百四十二年之间有日无月者十四有月无时者二或史文先阙而仲尼不改或仲尼备文而后人脱误四时必具乃淂成年桓十七年五月无夏昭十年十二月无冬二者皆有月而无时旣淂其月时则可知仲尼不应故阙其时独书其月当是仲尼之后冩者脱漏其日不系于月或是史先阙文若僖二十八年冬下无月而有壬申丁丑计一时之间再有此日虽𣣔改正何以可知仲尼无以复知当是本文自阙不得不因其阙文使有日而无月如此之类盖是史文先阙未必后人脱误其时而不月月而不日者史官立文亦互自有详略何则案经朝聘侵伐执杀大夫土功之属或时或月未有书日者其要盟戦败崩薨卒葬之属虽不尽书日而书曰者多是其本有详略也计记事之𥘉日月应备但国史揔集其事书之于䇿简其精麤合其同异量事而制法率意以约文史非一人辞无定式故日月参差不可斉等及仲尼修改因鲁史成文史有详略日有具否不淂不即因而用之案经传书日者凡六百八十一事自文公以上书日者二百四十九宣公以下亦俱六公书日者四百三十二计年数略同而日数向倍此则乆逺遗落不与近同且他国之告有详有略若告不以日鲁史无由淂其日而书之如是则当时之史亦不能使日月皆具当时已自不具仲尼从后脩之旧典参差日月不等仲尼安能尽淂知其日月皆使斉同去其日月则或害事之先后备其日月则古史有所不载自然须旧有日者因而详之旧无日者因而略之亦旣自有详略不可以为襃贬故春秋诸事皆不以日月爲例其以日月为义例者唯卿卒日食二事而已故隐元年冬十有二月公子益师卒传曰公不与小㪘故不书日桓十七年冬十月朔日有食之传曰不书日官失之也丘明发传唯此二条明二条以外皆无义例旣不以日为例独于此二条见义者君之卿佐是谓股肱或亏何痛如之病则亲问敛则亲与卿佐之䘮公不与小㪘则知君之恩薄但是事之小失不足以贬人君自不临臣䘮亦非死者之罪意𣣔垂戒于后无辞可以寄文而人臣轻贱死日可略故特假日以见义也日食者天之変甲乙者歴之纪朔是日月之会其食必在朔日是故史书日食必记月朔朔有甲乙乃可推求故日有食之须书朔日日与不日唯此而已月与不月传本无义公羊谷梁之书道聴涂说之学或日或月妄生襃贬先儒溺于二传横为左氏造日月襃贬之例故杜于大夫卒例备详说之仲尼刋定日无襃贬而此序言史官记事必系日月时年者自言记事之体须有所系不言系之具否皆有义例也春秋感精符曰日者阳之精耀魄光明所以察下也淮南子曰积阳之热气生火火气之精者为日刘熈释名曰日实也光明盛实是说日之义也日之在天随天转运出则为昼入则为夜故每一出谓之一日日之先后无所分别故圣人作甲乙以纪之世本云容成造歴大挠作甲子宋忠注云皆黄帝史官也感精符日月者隂之精地之理也淮南子曰积隂之寒气乆者为水水气之精者爲月刘熈释名曰月阙也满而阙缺是说月之义也月之行天其疾于日十三倍有余积二十九日过半而行及日与日相会张衡灵宪曰日譬火月譬水火外光水含景故月光生扵日之所照魄生于日之所蔽当日则光盈就日则明尽然则以明一尽谓之一月所以㧾纪诸月也三月乃为一时四时乃为一年故递相统摄纪理庻事纪逺近者前年逺扵后年后月近于前月异其年月则逺近明也别同异者共在月下则同月之事各系其月则异月之事观其月则异同别矣若然言正月二月则知是春四月五月则知是夏不须以月系时足明逺近同异必须以月系时者但以日月时年各有统属史官记事唯须顺叙时旣管月不淂不以月系时案经未有重书月者日则有之桓十二年冬十有一月丙戌公会郑伯盟于武父丙戌卫侯晋卒一日再书者史本异文仲尼从而不改故杜云重书丙戌非义例因史成文也故史之所记至所记之名也将觧名曰春秋之意先说记事主记当时之事事有先后须显有事之年表显也首始也事系日下年是事端故史之所记必先显其年以为事之𥘉始也年有四时不可偏举四字以为书号故交错互举取春秋二字以为所记之名也春先于夏秋先于冬举先可以及后言春足以兼夏言秋足以见冬故举二字以包四时也春秋二字是此书之㧾名虽举春秋二字其实包冬夏四时之义四时之内一切万物生植孕育尽在其中春秋之书无物不包无事不记与四时义同故谓此书为春秋孝经云春秋祭祀以时思之诗鲁颂云春秋匪觧享祀不忒郑笺云春秋犹言四时也是举春秋足包四时之义年歳载祀异代殊名而其实一也尓雅释天云载岁也夏曰岁商曰祀周曰年唐虞曰载李廵曰夏岁啇祀周年唐虞载各自纪事尧舜三代示不相袭也孙炎曰载始也取物终更始也歳取歳星行一次也祀取四时祭祀一讫也年取年谷一熟也是其名别而实同也此四者虽代有所尚而名兴自逺非夏代始有歳名周时始有年称何则尧典云期三百有六旬有六日以闰月定四时成歳禹贡作十有三载乃同是于唐虞之卋已有年歳之言记事者则各从所尚常语者则通以为言故虞亦称年周亦称歳周诗唐风称百岁之后是周之称岁也四时之名春夏秋冬皆以时物为之号也礼记乡饮酒义曰春之为言蠢也夏之为言假也秋之为言揫也冬之为言中也中者蔵也汉书律歴志云春蠢也物蠢生也夏假也物假大也秋也物热敛也冬终也物终蔵之也是觧四时异名之义也史之记事一月无事不空举月一时无事必空举时者盖以四时不具不成为岁故时虽无事必虚録首月其或不録皆是史之阙文隐六年空书秋七月注云虽无事而书首月具四时以成歳桓四年不书秋冬注云国史之记必书年以集此公之事书首时以成此年之歳故春秋有空时而无事者今不书秋冬首月史阙文是其说也然一时无事则书首月荘二十二年书夏五月者杜虽于彼无注释例以为阙谬春秋之名错举而已后代儒者妄为华叶贾逵云取法隂阳之中春为阳中万物以生秋为隂中万物以成𣣔使人君动作不失中也贺道飬云春贵阳之始秋取隂之𥘉计春秋之名理包三统拠周以建子为正言之则春非阳中秋非隂中拠夏以建寅为正言之则春非阳始秋非隂𥘉乃是窍混沌而画蛇足必将夭性命而失卮酒周礼有史官至亦各有国史旣觧名曰春秋之意又显记事之人春官宗伯之属有大史下大夫二人小史中士八人内史中大夫一人外史上士四人御史中士八人虽复各有所职俱是掌书之官正义曰周礼春官小史职曰掌邦国之志内史职曰凡四方之事书内史读之外史职曰掌四方之志掌达书名于四方今杜氏序云掌邦国四方之事者掌邦国取小史职文四方之事取内史职文杜总括两史共成此语诸侯官属虽难备知要传记每说诸侯之史知诸侯亦各有国史也周礼言邦国者乃谓畿外诸侯之国也国在四表故言四方云凡四方之事书内史读之者谓四方有书来告内史读以白王也告王之后则小史主掌之故云掌邦国之志内史虽云读四方之事书其实国内史䇿皆内史所掌故其职掌八柄及䇿命之事也然则内史小史旣主国内又主四方来告之事故僖二十三年杜注云国史承告而书是也杜此序又云达四方之志取外史职文案外史职云掌四方之志掌达书名四方今移达字于四方之志上如杜之意外史达此国内之志以告四方故僖二十三年杜注云同盟然后告名赴者之礼是也然则掌邦国四方之事者拠此承受他国之赴也逹四方之志者拠已国有事赴告他国也春秋旣有内外二种故杜翦撮天子之史取外史内史两文周礼诸史虽皆掌书仍不知所记春秋定是何史盖天子则内史主之外史佐之诸侯盖亦不异但春秋之时不能依礼诸侯史官多有废阙或不置内史其䇿命之事多是大史则大史主之小史佐之刘炫以为商书周公封康叔戒之酒诰其经曰大史友内史友如彼言之似诸侯有大史内史矣但偏捡记传诸侯无内史之文何则周礼内史职曰凡命诸侯及孤卿大夫则䇿命之僖二十八年传说襄王使内史叔兴父䇿命晋侯为侯伯是天子命臣内史掌之襄三十年传称郑使大史命伯石为卿是诸侯命臣大吏掌之诸侯大史当天子内史之职以诸侯兼官无内史故也郑公孙黒强与薫隧之盟使大史书其名斉大史书崔杼弑其君晋大史书赵盾弑其君是知诸侯大史主记事也南史闻大史尽死执简以徃明南史是佐大史者当是小史也若然襄二十三年传称季孙召外史掌悪臣言外史则似有内史矣必言诸侯无内史者闵二年传称史华竜滑与礼孔曰我大史也文十八年传称鲁有大史充哀十四年传称斉有大史子余诸国皆言大史安淂有内史也季孙召外史者盖史官身居在外季孙从内召之故曰外史犹史居在南谓之南史耳南史外史非官名也艺文志云古之王者世有史官君举必书所以慎言行昭法戒左史记言右史记事事为春秋言为尚书帝王靡不同之礼记玉藻云动则左史书之言则右史书之虽左右所记二文相反要此二者皆言左史右史周礼无左右之名淂称左右者直是时君之意処之左右则史掌之事因为立名故传有左史倚相掌记左事谓之左史左右非史官之名也左是阳道阳气施生故令之记动右是隂道隂气安静故使之记言艺文志称左史记言右史记动误耳上言鲁史记则诸侯各有史可知又言诸侯各有国史者方说诸侯各有春秋重详其文也大事书之扵䇿小事简牍而已旣言尊卑皆有史官又论所记简䇿之异释器云简谓之毕郭璞云今简札也许慎说文曰简牒也牍书版也蔡邕独断曰䇿者简也其制长二尺短者半之其次一长一短两编下附郑玄注中庸亦云䇿简也由此言之则简札牒毕同物而异名单执一札谓之为简连编诸简乃名为䇿故于文䇿或作册象其编简之形以其编简为䇿故言䇿者简也郑玄注论语序以钩命决云春秋二尺四寸书之孝经一尺二寸书之故知六经之䇿皆称长二尺四寸蔡邕言二尺者谓汉世天子䇿书所用故与六经异也简之所容一行字耳牍乃方版版广于简可以并容数行凡为书字有多有少一行可尽者书之于简数行乃尽者书之于方方所不容者乃书于䇿聘礼记曰若有故则加书将命百名以上书于䇿不及百名书于方郑玄云名书文也今谓之字䇿简也方版也是其字少则书简字多则书䇿此言大事小事乃谓事有大小非言字有多少也大事者谓君举告庙及隣国赴告经之所书皆是也小事者谓物不为灾及言语文辞传之所载皆是也大事后虽在䇿其𥘉亦记于简何则弑君大事南史书崔杼执简而徃董狐旣书赵盾以示于朝是执简而示之非举䇿以示之明大事皆先书于简后乃定之于䇿也其有小事文辞或多如吕相絶秦声子说椘字过数百非一牍一简所能容者则于衆简牍以次存録也杜所以知其然者以隐十一年传例云灭不告败胜不告克不书于䇿明是大事来告载之䇿书也䇿书不载丘明淂之明是小事传闻记于简牍也以此知仲尼修经皆约策书成文丘明作传皆博采简牍衆记故隐十一年注云承其告辞史乃书之于䇿若所传闻行言非将君命则记在简牍而已不淂记于典䇿此盖周礼之旧制也又荘二十六年经皆无传传不觧经注云此年经传各自言其事者或䇿书虽存而简牍散落不䆒其本末故传不复申觧是言经拠䇿书传冯简牍经之所言其事大传之所言其事小故知小事在简大事在䇿也孟子曰至其实一也旣言简䇿之异又说诸国别名孟子姓孟名轲字子舆邹邑人也当六国之时师事孔子之孙子思修儒术之道着书七篇其第四离娄篇云王者之迹息而诗亡诗亡然后春秋作晋谓之乗椘谓之梼杌鲁谓之春秋一也其言与此小异是杜足其寔二字使成文也彼赵岐注云乗者兴于田赋乗马之事因以为名梼杌者嚚凶之类兴于记悪之戒因以为名春秋以二始举四时记万事之名是三者立名虽异记事则同故云其实一也序发首云春秋者鲁史记之名也故引此以为证且明诸侯之国各有史记故鲁有春秋仲尼淂因而修之也案外传申叔时司马侯乃是晋椘之人其言皆云春秋不言乗与梼杌然则春秋是其大名晋椘私立别号鲁无别号故守其本名贾逵云周礼尽在鲁矣史法最备故史记与周礼同名然则晋椘岂当自知不备故别立悪名韩宣子至所以王旣言诸国有书𣣔明鲁最兼备故云此正义曰此昭二年传文也宣子晋卿名起食邑于韩因以为氏谥曰宣子者有德之称为昭公新立身新为政故来聘鲁因观书于大史氏见此书而发言杜注彼以为易象即今周易上下经之象辞也鲁春秋谓鲁史记之䇿书也春秋遵周公之典以序事故曰周礼尽在鲁矣易象春秋是文王周公之所制故见春秋知周公之德见易象知周之所以王也文王能制此典即是身有圣德圣不空生必王天下周室之王文王之功故观其书知周之所以淂王天下之由也文王身処王位故以王言之周公不王故以德属之人异故文异传言观书大史则所观非一而独言易象鲁春秋者韩子主羙文王周公故特言之易象鲁无増改故不言鲁易象春秋虽是周法所记乃是鲁事故言鲁春秋也春秋易象晋应有之韩子至鲁方乃发叹者味其义善其人以其旧所未悟故云今始知示其叹羙之深非是素不见也易下系辞云易之兴也其当殷之末世周之盛徳当文王与纣之事则谓易象爻彖之辞也郑玄案拠此文以为易是文王所作郑衆贾逵虞飜陆绩之徒以易有箕子之明夷东隣杀牛皆以为易之爻辞周公所作杜虽无明觧似同郑说韩子所见盖周之旧典礼经也序言史官所书旧有成法故引韩子之事以此言结之韩子所见鲁春秋者盖是周之旧日正典礼之大经也韩子之言并叹易象此之所见唯谓春秋者指说春秋不须易象故也知是旧典礼径者传于隐七年书名例云谓之礼经十一年不告例云不书于䇿明书于䇿必有常礼未脩之前旧有此法韩子所见而说之即是周之旧典以无正文故言盖为疑辞也制礼作纟周公所爲明䇿书礼经亦周公所制故下句每云周公正谓五十发凡是周公旧制也必知史官所记有周公旧制者以圣人所为动皆有法以䏻立官纪事岂淂全无宪章定四年传称备物典䇿以赐伯会典䇿则史官记事之法也若其所记无法何足以赐诸侯诸侯淂之何足以为光栄而子鱼称为羙谈也且仲尼修此春秋以为一经若周公无法史官妄说仲尼何所可冯斯文何足爲典淂与诸书礼乐诗易并称经哉以此知周公旧有定制韩子所见是也周德旣衰至多违旧章正义曰此明仲尼修春秋之由先论史䇿失冝之意计周公之垂法典䇿具存岂假仲尼更加笔削但为官失其守襃贬失中赴告䇿书多违旧典是故仲尼修成此法垂示后昆襄三十一年传称卿大夫能守其官职昭二十年传曰守道不如守官是言人臣为官各有所守周德旣衰邦国无法群小在位故官人失其所守也虽广言衆官失职要其本意是言史官失其所掌也昭三十一年传曰春秋之称㣲而显婉而辨上之人能使春秋昭明注云上之人谓在位者也彼谓䝨德之人在天子诸侯之位能使春秋襃贬劝戒昭明周德旣衰主掌之官已失其守在上之人又非䝨圣故不能使春秋襃贬劝戒昭明致令赴告记注多违旧章也文十四年传曰崩薨不赴祸福不告然则隣国相命凶事谓之赴他事谓之告对文则别散文则通昭七年传卫斉悪告䘮于周则是凶亦称告也赴告之中违旧章者若隐三年平王以壬戌崩赴以庚戌桓五年陈侯鲍卒再赴以甲戌己丑及不同盟者而赴以名同盟而赴不以名之类是也䇿书记注多违旧章者仲尼旣已脩改不可复知正以仲尼脩之故知其多违也仲尼因鲁史䇿书成文至将来之法此明仲尼所固并制作之意所修之经以鲁为主是因鲁史䇿书成定之旧文也考谓校勘志谓记识考其真伪真者因之伪者改之志其典礼合典法者襃之违礼度者贬之上以遵周公之遗制使旧典更兴下以明将来之法令后世有则以此故修春秋也前代后代事终一揆所赏所罚理必相符仲尼定春秋之文制治国之法文之所襃是可赏之徒文之所贬是可罚之类后代人主诚能观春秋之文揆当代之事辟所悪而行所善顺襃贬而施赏罚则法必明而国必治故云下以明将来之法也不教当时而为将来制法者孔子之时道不见用旣知被屈兾范将来将来之与今时其法亦何以异但为时不见用故指之将来其实亦以教当代也其教之所存文之所害则刋而正之以示劝戒此说仲尼改旧史之意教之所存谓名教善悪义存于此事若文无襃贬无以惩劝则是文之害敎若僖二十八年天王狩于河阳传云晋侯召王以诸侯见且使王狩仲尼曰以臣召君不可以训故书曰天王狩于河阳杜以晋文之意本𣣔尊周将率诸侯共朝天子自嫌彊大不敢至周喻王出狩淂尽臣礼寻其踪绪心是迹非又昭十九年许世子止弑其君贾传云许悼公疟五月戊辰饮大子止之药卒书曰弑其君君子曰尽心力事君舎药物可也许止进药不由扵医其父饮之因兹而卒名教善悪须存扵此若也不罪许止不没晋文无以息篡逆之端劝事君之礼故隐其召王之名显称弑君之悪如此之例皆是文之害教则刋削本䇿改而正之以示后人使闻善而知劝见悪而自戒诸仲尼所改新意皆是刋而正之也其余则皆即用旧史至不必改也此说仲尼不改旧史之意其余谓新意之外皆即用旧史也始隐终麟二百余载史官迁代其数甚多人心不同属辞必异自然史官有文有质致使其辞有详有略旣无所害故不必改也史有文质谓居官之人辞有详略谓书䇿之文史文则辞华史质则辞直华则多详直则多略故春秋之文详略不等也螟螽蜚蜮皆害物之虫蜚蜮言有螟螽不言有诸侯反国或言自某帰或言帰自某晋伐鲜虞呉入郢直举国名不言将帅及郊与用郊皆无所发诸侯出奔或名或不名明是立文乖异是其史旧有详略义例不存扵此故不必皆改也故传曰其善志又曰非圣人孰能修之上传昭三十一年言春秋之书其是善志记也下传成十四年言若非圣人谁能修春秋使成五例也下传旣非同年而云又者言又重上事之辞止又其传非又其年也盖周公之志仲尼从而明之旣以盖为疑辞而知事必然者案传君子论春秋之羙而云善志春秋旣是旧名明称旧记为善故知上传之言盖言周公之志也脩者治旧之名传善圣人而言脩旧明修前圣之道故知下传之言盖仲尼之明周公也上已言盖周之旧典礼经此复重云盖周公之志者上明春秋记事之法旧史之遵周公也此明仲尼因旧史之文还修周公之法故重言盖叙此以上论经以下论传左丘明受经于仲尼至随义而发正义曰丘明为经作传故言受经扵仲尼未必面亲授受使之作传也此说作传觧经而传文不同之意丘明以为经者圣人之所制是不可刋削之书也非传所能乱之假使传有先后不畏经因错乱故传或先经为文以始后经之事或后经为文以终前经之义或依经之言以辨此经之理或错经为文以合此经之异皆随义所在而为之发传期于释尽经意而已是故立文不同也大史公十二诸侯年表序云自孔子论史记次春秋七十子之徒口受其传鲁君子左丘明惧弟子各有妄其意失其真故具论其语成左氏春秋沈氏云严氏春秋引观周篇云孔子将修春秋与左丘明乗如周观书于周史帰而脩春秋之经丘明为之传共为表里艺文志云左丘明鲁史也是言丘明为传以其姓左故号为左氏传也先经者若隐公不书即位先发仲子帰于我卫州吁弑其君完先发荘公娶于斉如此之类是先经以始事也后经者昭二十二年王室乱定八年乃言刘子伐盂以定王室哀二年晋纳蒯聩于戚哀十五年乃言蒯聩自戚入卫如此之类是后经以终义也依经者经有其事传辩其由隐公不书即位而求好扵邾故为蔑之盟案其经文明其帰趣如此之类是依经以辩理也错经者若地有两名经传互举及经侵传伐经伐传侵扵文虽扵理则合如此之类是错经以合异也传文虽多不出四体故以此四句明之也其例之所重至所脩之要故也此说有经无传之意例之所重者若桓元年秋大水传云凡平原出水为大水荘七年秋大水此则例之所重皆是旧史遗余䇿书之文丘明略之不复发传非圣人所修之要故也言遗者旧史己没䇿书遗留故曰遗文身为国史至究其所穷此说无经有传之意正义曰说文云籍部书也张衡东京赋曰多识前世之载载亦书也躬覧载籍所见者博以义有所取必广记而备言之非直觧经故其文缓遥明垩意其旨逺将令学者本原其事之始要截其事之终寻其枝叶尽其根本则圣人之趣虽逺其赜可得而见是故经无其事而传亦言之为此也原始要终及其旨逺并易下系辞文也寻其枝弃以树木喻也究亦穷也言穷尽其所穷之処也优而柔之至然后为得也此又申说无经之传有利益之意优而柔之使自求之大戴礼子张问入官学之篇有此文也其餍而饫之则未知所出优柔俱训为安寛舒之意也餍饫俱训为饱饶𥙿之意也谓丘明冨博其文优游学者之心使自求索其高意精华其大义饱足学者之好使自奔趋其深致言其广记备言𣣔令使乐翫不倦也江海以水深之故所浸者逺膏泽以雨多之故所润者博以喻传之广记备言亦𣣔浸润经文使义理通洽如是而求之然后涣然解散如春冰之释怡然心说而衆理皆顺然后为得其所也江海水之大者故举以为喻脂之释者为膏言雨之为润若脂膏然故称膏泽也其发凡以言例至一经之通体正义曰自此至非例也辩说传之三体此一叚说旧发例也言发凡五十皆是周公旧法先儒之说春秋者多矣皆云丘明以意作传说仲尼之经凡与不凡无新旧之例杜所以知发凡言例是周公垂法史书旧章者以诸所发凡皆是国之大典非独经文之例隐七年始发凡例特云谓之礼经十一年又云不书于䇿建此二句于诸例之端明书于䇿者皆是经国之常制非仲尼始造䇿书自制此礼也何则天灾无牲卒哭作主诸侯薨于朝会加一等夫人不薨于寝则不致岂是仲尼始造此言也公行告庙侯伯分灾二凡之末皆云礼也岂是丘明自制礼乎又公女嫁之送人尊卑哭诸侯之亲踈等级王丧之称小童分至之书云物皆经无其事传亦发凡若丘明以意作传主说仲尼之经此旣无经何须发传以是故知发凡言例皆是周公垂法史书旧章仲尼从而脩之以成一经之通体也国之有史在于前代非独周公立法史始有章而指言周公垂法者以三代异物节文不同周公必因其常文而作以正其変者非是尽変其常也但以一世大典周公所定故春秋之义史必主于常法而以周公正之然凡是周公之礼经今案周礼竟无凡例为当礼外别自有凡为当凡在礼内今者所拠礼内有凡知者案周礼大宰职于八法之内有官成官法郑衆注云官成者谓官府之有成事品式官法者谓职所主之法度然则此凡者是史官之䇿书成事法式也释例终篇云称凡者五十其别四十有九盖以母弟二凡其义不异故也计周公垂典应每事设法而拠经有例于传无凡多矣释例四十部无凡者十五然则周公之立凡例非徒五十而已盖作传之时已有遗落丘明采而不淂故也且凡虽旧例亦非全语丘明采合而用之耳终篇云诸凡虽是周公之旧典丘明撮其体义约以为言非纯冩故典之文也盖拠古文覆逆而见之此丘明会意之㣲致是其说也然丘明撮凡为言体例不一扵一凡之内事义不同亦有因经所有连释经之所无如王曰小童公侯曰子是也亦有略其经之所无直释经之所有如凡祀启蛰而郊竜见而雩不言礿祀以经无故也如此之类是也所以然者盖以旧凡语少经虽无事则亦连文引之所以兼引王曰小童若旧凡语多经无者则略之经有者则载之所以略其礿祀独举郊雩故荘十一年王师败绩于某杜注云事列于经则不淂不因申其义是旧凡多者唯举经文也发凡之体凡有二条一是特为䇿书一是兼载国事特为䇿书者凡告以名则书之类是也兼载国事者凡嫁女于敌国之类是也虽为国事但他书有者亦不在凡例如天子七月而葬旣扵礼文备有故丘明作传不在凡例也此诸凡者自是天下大例其言非独为鲁故哭诸侯之条旣发凡例乃云故鲁为诸姬明知正凡所言非止鲁事且送女例云扵天子则诸卿皆行鲁无嫁女扵天子之理祭祀例云启蛰而郊自非鲁国不淂有郊天之亊明是未合故典裁约为文也其㣲显阐幽至襃贬此下尽曲而畅之説新意也㣲显阐幽易下系辞文也㣲谓纎隐阐谓着明旧说云下云经无义例此釈经有义例谓孔子脩经㣲其顕事阐其幽理裁节经之上下以成义之般类其善事显者若秦穆悔过贬四国大夫以例称人观文与常文无异悪事显者若诸侯城縁陵叔孙豹违命城縁陵依例称诸侯与无罪文同叔孙豹去氏与未赐族者文同皆是㣲其显事阐幽者谓阐其幽理使更指发义之条诸传之所称书不书先书故书不言不称及书曰七者之类皆所以起新旧之例令人知发凡是旧七者是新发明经之大义谓之変例以凡是正例故谓此为変例犹诗之有変风変雅也自杜以前不知有新旧之异今言谓之変例是杜自明之以晓人也称书者若文二年书士谷堪其事襄二十七年书先晋晋有信如此之类是也不书者若隐元年春正月不书即位摄也邾子克未王命故不书爵如此之类是也先书者若桓二年君子以督爲有无君之心故先书弑其君僖二年虞师晋师灭下阳先书虞贿故也如此之类是也故书者若隐三年壬戌平王崩赴以庚戌故书之成八年𣏌叔姬卒来帰自𣏌故书如此之类是也不言者若隐元年郑伯克叚于鄢不言岀奔难之也荘十八年公追戎于済西不言其来讳之也如此之类是也不称者若僖元年不称即位公出故也荘元年不称姜氏絶不爲亲如此之类是也书曰者若隐元年书曰郑伯克叚于鄢隐四年书曰卫人立晋衆也如此之类是也案㐮元年围宋彭城非宋地追书也隐元年称郑伯讥失教也昭三十一年公在干侯言不能外内也先书故书旣是新意则追书亦是新意书与不书俱是新意则称与不称言与不言亦俱是新意岂淂不言不称独为新意言也称也便即非乎释例终篇云诸杂称二百八十有五止有其数不言其目就文而数又复参差窃谓追书也言也称也亦是新意序不言者盖诸类之中足以包之故也有田僧绍者亦注此序以为序言诸称称亦即是新意与下七者合为八名斯不然矣案书与不书其文相次若称字即是新意但当言称与不称相次何以分为别文明知杜言诸称自谓诸传所称不以称为新意但以理而论之称亦当是新意耳然亦有史至曲而畅之也此说因旧为新也仲尼脩春秋者𣣔以上遵周制下明世教其旧史错失则淂刋而正之以为変例其旧史不书则无可刋正故此又辩之亦有史所不书正合仲尼意者仲尼即以为义改其旧史及史所不书此二者盖是春秋新意故传亦不言凡每事别释曲而通畅之也此盖春秋新意其言㧾上通変例与不别书也举一几而事同者诸理尽见是其直也不言凡而每亊发传是其曲畅畅训通故言曲而畅之也若然隐公实不即位史无由淂即位邾充实未有爵史无由淂书其爵然则传言不书自是旧史不书而以书为仲尼新意者释例终篇杜自问而釈之公丘明之为传所以释仲尼春秋仲尼春秋皆因旧史之䇿书义之所在则时加増损或仍旧史之无亦或改旧史之有虽因旧文固是仲尼之书也丘明所发固是仲尼之意也虽是旧文不书而事合仲尼之意仲尼因而用之即是仲尼新意若宣十年崔氏出奔卫传称书曰崔氏非其罪也且告以族不以名是告不以名故知旧史无名及仲尼修经无罪见逐例不书名此旧史之文适当孔子之意不淂不因而用之因旧为新皆此彩也然杜唯言史所不书即以为义不云所书为义者但夫子约史记而修春秋史记之文皆是旧史所书因而襃贬理在可见不须更言但恐旧史不书而夫子不用故特言之其经无义例至非例也此一叚说经无义例者国有大事史必书之其事旣无淂失其文不着善悪故传直言其指帰趣向而已非襃贬之例也春秋此类最多故隐元年及宋人盟于宿传曰始通也杜注云经无义例故传直言其皈趣而已他皆放此是如彼之类皆非例也故发传之体有三而为例之情有五正义曰传体有三即上文发凡正例新意変例皈趣非例是也为例之情有五则下文五曰是也书经有此五情縁经以求义为例言传为经发例其体有此五事下文五句成十四年传也案彼传上文云春秋之称下云非圣人谁能脩之圣人指谓孔子羙孔子所修成此五事立事所摄诸例皆尽下句释其显者以属之耳此发传之体有三上文三言其以别之观文足可知耳刘寔分変例新意以为二事释例终篇曰丘明之传有称周礼以正常者诸称凡以发例者是也有明经所立新意者诸显义例而不称凡者是也称古典则立凡以显之釈変例则随辞以讃之杜言甚明尚不能悟其为暗也不亦甚乎一曰㣲而顕至城縁陵之类是也文见于此谓彼注云辞㣲而义显也称族尊君命舎族尊夫人成十四年传为叔孙侨如发也经曰秋叔孙侨如如斉逆女九月侨如以夫人妇姜氏至自斉叔孙是其族也襃赏称其族贬责去其氏衔君命出使称其族所以为荣与夫人俱还去其氏所以为辱出称叔孙举其宋名所以尊君命也入舎叔孙替其尊称所以尊夫人也族自卿家之族称舎别有所尊是文见于此而起义在彼僖十九年经书梁亡是秦亡之也传曰不书其主自取之也僖十四年经书诸侯城縁陵是斉率诸侯城之以迁𣏌也传曰不书其人有阙也秦人灭梁而曰梁亡文见扵此梁亡见取者之无罪斉桓城𣏌而书诸侯城縁陵文见于此城縁陵见诸侯之有阙亦是文见于此而起义在彼皆是辞㣲而义显故以此三事属之二曰志而晦至曰及之类是也彼注云志记也晦亦微也谓约言以记事事叙而文微桓二年秋公及戎盟于唐冬公至自唐传例曰特相会徃来称地让事也自参以上则徃称地来称会成事也其意言会必有主二人共会则莫肯为主两相推让会事不成故以地致三国以上则一人为主二人聴命会事有成故以会致宣七年公会斉侯伐莱传例曰师出与谋曰及不与谋曰会其意言同志之国苦行征伐彼与我同谋计议议成而后出师则以相连及爲文彼不与我谋不淂已而徃应命则以相会合为文此二事者义之所异在于一字约少其言以示法制推寻其事以知其例是所记事有叙而其文晦㣲也三曰婉而成章至许田之类是也彼注云婉曲也谓屈曲其辞有所辟讳以示大顺而成篇章言诸所讳辟者其亊非一故言诸以揔之也若僖十六年公会诸侯于淮未帰而取项斉人以为讨而止公十七年九月淂释始帰讳执止之耻辟而不言经乃书公至自会诸如此类是讳辟之事也诸侯有大㓛者于京师受邑为将朝而宿焉谓之朝宿之邑方岳之下亦受田邑为从廵守备汤水以共沐浴焉谓之汤沐之邑鲁以周公之故受朝宿之邑于京师许田是也郑以武公之勲受汤沐之邑于泰山祊田是也隐桓之卋周徳旣衰鲁不朝周王不廵守二邑皆无所用因地势之便𣣔相与易祊薄不足以当许郑人加璧以易许田诸侯不淂专易天子之田文讳其事桓元年经书郑伯以璧假许田言若进璧以假田非久易也掩悪扬善臣子之义可以垂训于后故此二事皆屈曲其辞从其义训以示大顺之道是其辞婉曲而成其篇章也四曰尽而不污至献捷之类是也彼注云谓直言其事尽其实无所污曲礼制宫庙之饰楹不丹桷不刻荘二十三年秋丹桓宫楹二十四年春刻桓宫桷礼诸侯不贡车服天子不私求财桓十五年天王使家父来求车礼诸侯不相遗俘荘三十一年斉侯来献戎捷三者皆非礼而动直书其事不为之隐具为其文以见讥意是其事实尽而不有污曲也五曰惩恶而劝善至三叛人名之类是也彼注云善名必书悪名不灭所以为惩劝昭二十年盗杀卫侯之兄絷襄二十一年邾庻其以漆闾丘来奔昭五年莒牟夷以牟娄及防兹来奔昭三十一年邾黒肱以滥来奔是谓盗与三叛人名也斉豹卫国之卿春秋之例卿皆书其名氏斉豹忿卫侯之兄起而杀之𣣔求不畏彊御之名春秋抑之书曰盗盗者贱人有罪之称也邾庻其黒肱莒牟夷三人皆小国之臣并非命卿其名于例不合见经窃地出奔求食而已不𣣔求其名闻春秋故书其名使悪名不灭若其为悪求名而有名章彻则作原阙赵人贯公公传子长卿长卿传清河张禹禹授尹更始更始传子咸及丞相翟方进方进授清河胡常常授黎阳贾护护授苍梧陈钦而刘歆从尹咸及翟方进受由是言左氏者本之贾护刘歆是前汉言左氏者也汉武帝置五经博士左氏不得立扵学官至平帝时王莽辅政方始立之后汉复废虽然学者浸多矣中兴以后陈元郑衆贾逵马融延笃彭仲博许惠卿服虔颍容之徒皆传左氏春秋魏卋则王肃董遇为之注此等比至杜时或在或灭不知杜之所见十数家定是何人也大体转相祖述至适足自乱礼记中庸云仲尼祖述尧舜祖始也谓前人为始而述修之也经之详略本不着义强为之说理不可通故进不成为错综经文以尽其変扵传之外别立异端故退不守丘明之传传有不通则没而不说谓诸家之注多有此事但诸注旣亡不可指摘若观服䖍贾谊之注皆没而不说者衆矣谓若文二年作僖公主传扵僖三十三年云作主非礼也凡君薨卒哭而祔祔而作主及襄九年閠月戊寅済于隂坂之类是也肤谓皮肤言浅近引之也公羊谷梁口相传授因事起问意与左氏不同故引之以觧左氏适足以自错乱也预今所以为异至盖丘明之志也丘明与圣同耻为经作传经有他义无容不尽故专修丘明之传以釈经也作传觧经则经义在传故经之条贯必出扵传也发凡言例则例必在凡故传之义例㧾帰诸凡也若有例无凡则传有変例如是则推寻変例以正襃贬若左氏不觧二传有説有是有非可玄可取如是则简选二传取其合义而玄其异端杜自言以此立説盖是丘明之本意也昭三年北燕伯款出奔斉传云书曰北燕伯𣢾出奔斉罪之也则知昭二十一年蔡侯朱岀奔椘亦是罪之也释例曰朱虽无罪拠失位而出奔亦其咎也宣十年崔氏岀奔卫传云书曰崔氏非其罪也不书名者非其罪则书名者是罪也襄二十一年晋栾盈岀奔椘杜注云称名罪之如此之类是推変例以正襃贬也荘十九年公子结媵陈人之妇于鄄杜注云公羊谷梁皆以为鲁女媵陈侯之妇僖九年伯姬卒杜注云公羊谷梁曰未适人故不称国如此之类是简二传也先儒取二传多矣杜不取者是去异端也其有疑错则备论而阙之以俟后䝨集觧与釈例每有论错阙疑之事非一二也釈例终篇云去圣乆逺古文篆隶歴代相変自然当有错误亦不可拘文以害意故圣人贵闻一而知二䝨史之阙文也今左氏有无传之经亦有无经之传无经之传或可广文无传之经则不知其事又有事由于鲁鲁君亲之而复不书者先儒或强为之说或没而不说疑在阙文诚难以意理推之是备论阙之之事也然刘子骏至以见同异汉书椘元王传称刘歆字子骏刘德孙刘向少子也哀帝时歆校祕书见古文春秋左氏传大好之𥘉左氏传多古字古言学者传训诂而已及歆治左氏引传文以解经经传相发明由是章句义理备焉是其创通大义也后汉贾逵字景伯扶风人也父徽字元伯授业于歆作春秋条例逵传父业作左氏传训诂许惠卿名淑魏郡人也颍子严名容陈郡人也比于刘贾之徒学识虽复浅近然亦注述春秋名为一家之学杜以为先儒之内四家差长故特举其违以见异同自余服䖍之徒劣扵此辈故弃而不论也分经之年至集觧丘明作传不敢与圣言相乱故与经别行何止丘明公羊谷梁及毛公韩婴之为诗作传莫不皆尓经传异処于省覧为烦故杜分年相附别其经传聚集而解之杜言集觧谓聚集经传为之作觧何晏论语集觧乃聚集诸家义理以觧论语言同而意异也又别集诸例至详之也春秋记事之书前人后人行事相类书其行事不淂不有比例而散在他年非相比校则善悪不章襃贬不明故杜别集诸例徒而释之将令学者观其所聚察其同异则于其学易明故也言诸例及地名谱第歴数三者虽春秋之事扵经传无例者繁多以特为篇卷不与诸例相同故言及也事同则为部小异则附岀孤经不及例者聚于终篇故言相与为部也其四十部次第从隐即位为首先有其事则先次之唯卋族土地事旣非例故退之扵后终篇冝最処末故次终篇之前终篇処其终耳土地之名起扵宋卫遇于垂卋族谱起扵无骇卒无骇卒在遇垂之后故地名在卋族之前也或曰春秋之作至所安正义曰上一问一荅说作注理毕而更问春秋作之早晚及仲尼述作大意先儒所说并皆辟谬须扵此明之亦以扵文不次故更假问荅以明之一问之间凡有四意其一问作之早晚其二问先儒言孔子自为素王其事虗实其三问公羊说孔子黜周王鲁其言是非其四问左氏获麟之后乃有余经问杜扵意安否拠杜云左传及谷梁无明文则指公羊有其顕说今验何休所注公羊亦无作春秋之事案孔舒元公羊传本云十有四年春西狩获麟何以书记异也今麟非常之兽其为非常之兽奈何有王者则至无王者则不至然则孰内而至为孔子之作春秋是有成文也左传及谷梁则无明文故说左氏者言孔子自卫反鲁则便撰述春秋三年文成乃致淂麟孔子旣作此书麟则为书来应言麟为孔子至也麟是帝王之瑞故有素王之说言孔子自以身为素王故作春秋立素王之法丘明自以身为素臣故为素王作左氏之传汉魏诸儒皆为此说董仲舒对䇿云孔子作春秋先正王而系以万事是素王之文焉贾逵春秋序云孔子覧史记就是非之说立素王之法郑玄六艺论云孔子旣西狩获麟自号素王为后卋受命之君制明王之法卢钦公羊序云孔子自因鲁史记而修春秋制素王之道是先儒皆言孔子立素王也孔子家语称斉大史子余叹羙孔子言云天其素王之乎素空也言无位而空王之也彼子余羙孔子之深原上天之意故为此言耳非是孔子自号为素王先儒盖因此而谬遂言春秋立素王之法左丘明述仲尼之道故复以为素臣其言丘明为素臣未知谁所说也言公羊者谓何休之辈黜周王鲁非公羊正文说者推其意而致理耳以𣏌是二王之后本爵为上公而经称𣏌伯以为孔子黜之宣十六年成周宣榭火公羊传曰外灾不书此何以书新周也其意言周为王者之后比宋为新縁此故谓春秋託王扵鲁以周宋为二王之后黜𣏌同扵庶国何休隐元年注云唯王者然后改元立号春秋託新王受命扵鲁宣十六年注云孔子以春秋当新王上黜𣏌下新周而故宋黜周为王者之后是黜周王鲁之说也㝎元年公羊传曰定哀多微辞主人习其读而问其传则未知己之有罪焉尓何休云此假设而言之主谓㝎哀也习其经而读之问其传觧诂则不知己之有罪扵是此孔子畏时君上以讳尊隆恩下以辟害容身愼之至也是其孙言辟害㣲文隐义之说自卫反鲁危行言孙皆论语文也郑玄以为拠时髙言高行者皆见危谓高行为危行也何晏以危为厉厉言行不随俗也未知二者谁当杜旨公羊之经获麟即止而左氏之经终扵孔子卒先儒或以为麟后之经亦是孔子所书故问其意之所安也荅曰异乎至时王之政也此尽末以来荅上问四意但所荅或先或后而其文不次𣣔令先有案拠乃淂递相发明故不淂以次而荅问者先问作之早晚杜意㝎以获麟乃作故从仲尼曰至所以为终明作之时节兼明白本意自𣣔制作感麟方始为之非是先作春秋乃后致麟也旣言止麟之意须说始隐之由且𣣔取平王周正验其非黜周王鲁之证但旣言其终倒言其始则扵文不次故荅前义未了更起一问自曰然则以下尽此其义也明春秋始隐之意荅黜周王鲁之言旣言王鲁为非遂并辩公羊之谬自若夫制作尽非隐之也荅㣲文隐义之为非也自圣人包周身之防尽非所闻也荅孙言辟害之为虗也先儒以为未获麟而已作春秋遇获麟而经犹未止故旣荅公羊之谬然后却辩素王为虗并说引经为妄自子路𣣔使门人尽又非通论也荅素王素臣之问自先儒以为尽得其实荅经止获麟之意至扵反𬒮以下言其不可采用此章分叚大意其文旨如此问者以所闻而问其异乎余所闻一句叹其所拠非理故言异乎余所闻仲尼曰与叹曰二者皆论语文也孔子过匡匡人以兵遮而胁之从者惊怖故设此言以强之文王虽身旣没其为文王之道岂不在兹身乎孔子自此其身言已有文王之道也其下文又云天之将䘮斯文也后死者不得与扵斯文也天之未䘮斯文也匡人其如予何其意言天若未䘮文王之道必将使我制作厈人不能违天以害巴此言是有制作之本意也圣人受命而王则鳯鸟至河出◍仲尼叹曰鳯鸟不至河不出图吾已矣夫此言盖伤时王之政不能致此瑞也先有制作之意而恨时无嘉瑞明是旣得嘉瑞即便制作杜𣣔明得麟乃作故先表此二句郑玄以为河◍洛书亀竜衔负出如中候所说竜衔甲赤文緑色甲似亀背袤广九尺上有列宿斗正之度帝王録纪兴亡之数是也孔安国以为河◍即八卦是也未知二者谁当杜旨麟鳯五灵至所以为终也麟鳯与亀竜白虎五者神灵之鸟兽王者之嘉瑞也今麟出扵衰乱之卋是非其时也上无明王是虗其应也为人所获是失其归也夫此圣人而生非其时道无所行功无所済与麟相类故所以为感也先有制作之意后为外物所感旣知道屈当时𣣔使功被来卋由是所以作春秋絶笔扵获麟之一句者麟是仲尼所感而书为感麟而作旣以感而起固所以为终也荅上春秋之作左传无明文之问又言己所以为获麟乃作之意独举麟鳯而云五灵知二兽以外为亀竜白虎者以鸟兽而为瑞不出五者经传䜟纬莫不尽然礼记礼器曰外中于天而鳯皇降亀龙假诗序曰麟趾关雎之应驺虞鹊巢之应驺虞即白虎也是亀竜白虎并为瑞应只言麟鳯便言立灵者举鳯配麟足以成句略其三者故曰五灵其五灵之文出尚书纬也礼记礼运曰麟鳯亀竜谓之四灵不言五者彼称四灵以为畜则饮食有由也其意言四灵与羞物为群四灵旣优则羞物皆备竜是鱼鲔之长鳯是飞鸟之长麟是走兽之长亀是甲虫之长饮食所须唯此四物四物之内各举一长虎麟皆是赱兽故略云四灵杜𣣔偏举诸瑞故备言五灵也直云絶笔获麟则文势巳足而言之一句者以春秋徧年之书必应尽年乃止入年唯此一句故顕言之以明一句是其所感也曰然则春秋何始扵鲁隐公至垂法将来上旣觧终麟之意未辩始隐之由故又假问以释之不言或问而直言曰者以荅前未了须更起此问若言问者犹是前人且旣觧絶笔即因问𥘉起以此不复言或𣣔示二问共是一人故也然者然上语则者陈下事乗前起后之㔟问者言絶笔扵获麟旣如前觧然则春秋𥘉起何独始扵鲁隐公不始扵他国余公何也荅曰周平王东周之始王也迁居洛邑平王为首是始王也隐公譲国之䝨君也于第当立委位让桓是䝨君也考乎其时则相接隐公之𥘉当平王之末是相接也言乎其位则列国其爵为侯其土则广是大国也本乎其始则周公之祚胤也鲁承周公之后是其福祚之胤也若使平王能抚养下民求天长命绍先王之烈开中兴之功隐公能大宣圣祖之业光启周王之室君臣同心照临天下如是则西周之羙犹或可寻文武之迹不坠扵地而平王隐公居淂致之地有淂致之资而竟不能然只为无法故也仲尼愍其如是为之作法其意言若能用我道岂致此乎是故因其年月之歴数附其时人之行事采周公之旧典以会合成一王之大义虽前事巳徃不可复追兾淂垂法将来使后人放习以是之故作此春秋此序一段大明作春秋之深意问者不直云隐公而言鲁隐公者言鲁决其不始扵他国言隐决其不始扵余公挟此二意故并鲁言之也其荅直言隐公不云鲁者以鲁之春秋已为韩起所说可知故也周自武王伐纣㝎天下恒居镐地是为西都周公摄政営洛邑扵土中谓之东都成王虽暂至洛邑还皈镐京及幽王灭扵西周平王东迁洛邑因谓洛邑为东周谓镐京为西周平王始居东周故云东周之始王也平王四十九年而隐公即位隐公三年而平王崩是其相接也诗旣醉云永钖祚胤言福祚及后胤也尚书召诰云用供王能祈天永命言用善德治民淂长命也襄十年传曰而以偪阳光启寡君论语曰文武之道未坠扵地是杜所用之文也春秋拠鲁而作即是诸侯之法而云会成王义者春秋所书尊卑尽备王使来聘钖命赗含有天子抚邦国之义公如京师拜赐会葬有诸侯事王者之法虽拠鲁史为文足成王者之义也以其会成王义故淂垂法将来将使天子法而用之非独遗将来诸侯也所书之王至此其义也旣言作春秋之意然后荅黜周王鲁之言经书春王正月王即周平王也月即周正也公及邾仪父公即鲁隐公也鲁用周正则鲁事周矣天子称王诸侯称公鲁尚称公则号不改矣春秋之文安在黜周王鲁乎若黜周王鲁则鲁冝称王周冝称公此言周王而鲁公知非黜周而王鲁也孔子之作春秋本𣣔兴周非黜周也故引论语以明之公山弗优召孔子孔子𣣔徃子路不说夫子设此言以解之其意言彼召我者而岂空然哉必谓我有䝨能之德故也旣谓我有䝨德或将能用我言如其能用我言者吾其为东方之周乎言将𣣔兴周道于东方也原其此意知非黜周故云此其兴周之义也注论语者其意多然唯郑玄独异以东周为成周则非杜所用也若夫制作之文至非隐之也此一叚荅说公羊者言㣲其文隐其义之意若夫者发端之辞旣荅王鲁更起言端故云若夫圣人制作之文所以章明已徃考校方来𣣔使将来之人鍳见旣徃之事圣人之情见乎文辞若使发语卑杂则情趣琐近立言髙简则旨意逺大章句烦多则事情易顕文辞约少则义趣㣲略此乃理之常事非故隐之也文王演易则亦文髙旨逺辞约义㣲岂复孙辞辟害以彼无所辟其文亦㣲知理之常非为所隐也其章徃考来情见乎辞皆易下系辞之文彼作彰徃而察来意不异耳圣人包周身之防至非所闻也此一叚荅孙言辟害之意若成汤系扵夏䑓文王囚扵羑里周公留滞扵东都孔子絶粮扵陈蔡自古圣人幽囚困厄则甞有之未闻有被杀害者也包周身之防者谓圣人防虑必周扵身自知无患方始作之旣作之后方复隐讳以辟患害此事实非所闻也云非闻者言前训未之有也子路𣣔使门人为臣至又非通论也此一叚荅素王素臣为非也栗论语称孔子疾病子路使门人爲臣病闲曰乆矣哉由之行诈也无臣而爲有臣吾谁欺欺天乎其意言子路以孔子将死使门人爲臣𣣔令以臣礼葬君兾其显荣夫子夫子瘳而责之我实无臣何故而为有臣吾之扵人也扵谁甞欺我尚不敢欺人何故使吾欺天乎子路使门人为臣才僭大夫礼耳孔子尚以为欺天况神器之重非人臣所议而云仲尼爲素王丘明为素臣又非通理之论也圣人之生与运隆替运通则功済当时运闭则道存身后虽复冨有天下无益扵尧舜贱爲匹庻何损扵仲尼道爲升降自由圣与不圣言之立否乃闻䝨与不䝨非复假大位以宣风借虗名以范卋称王称臣复何所取若使无位无人虗称王号不爵不禄妄窃臣名是则羡冨贵而耻贪贱长僣踰而开乱逆圣人立教岂当尔也臧文仲山节藻梲谓之不知管仲簋朱纮称其器小见季氏舞八佾云孰不可忍若仲尼之窃王号则罪不容诛而言素王素臣是诬大䝨而负圣人也呜唿孔子被诬乆矣頼杜预方始雪之先儒以为制作三年至亦又近诬此下至爲淂其实以下原阙春秋胡氏传卷一春秋传卷第一左朝散郎充徽猷阁待制提举江州太平观赐紫金鱼袋臣胡安国奉圣旨纂修隐公上孟子曰王者之迹熄而诗亡诗亡然后春秋作今按邶鄘而下多春秋时诗也而谓诗亡然后春秋作何也自黍离降爲国风天下无复有雅而王者之诗亡矣春秋作于隐公适当雅亡之后又按小雅正月刺幽王诗也而曰赫赫宗周褒姒烕之逮鲁孝公之末幽王巳爲犬戎所毙惠公𥘉年周旣东矣春秋不作于孝公惠公者东迁之始流风遗俗犹有存者郑武公入爲司徒善于其职则犹用贤也晋侯捍王于艰钖之秬鬯则犹有诰命也王曰其归视尔师则诸侯犹来朝也义和之薨谥爲丈侯则列国犹有请也及平王在位日乆不能自强于政治弃其九族葛藟有终逺兄弟之刺不抚其民周人有束薪蒲楚之讥至其晚年失道滋甚乃以天王之尊下赗诸侯之妾于是三纲沦九法斁人望绝矣夫妇人伦之本朝廷风化之原平王子母适冢正后亲遭褒姒之难废黜播迁而宗国顚覆亦可省矣又不是惩而赗人宠妾是拔本塞源自烕之也春秋于此盖有不得已焉尔矣託始乎隐不亦深切着明也哉元年即位之一年必称元年者明人君之用也大哉干元万物资始天之用也至哉坤元万物资生地之用也成位乎其中则与天地参故体元者人主之职而调元者宰相之事元即仁也仁人心也春秋深明其用当自贵者始故治国先正其心以正朝廷与百官而逺近莫不壹于正矣春秋立文兼述作按舜典纪元日商训称元祀此经书元年所谓祖二帝明三王述而不作者也正次王王次春乃立法创制裁自圣心无所述于人者非史册之旧文矣春王正月按左氏曰王周正月周人以建子爲岁首则冬十有一月是也前乎周者以丑爲正其书始即位曰惟元祀十有二月则知月不易也后乎周者以亥爲正其书始建国曰元年冬十月则知时不易也建子非春亦明矣乃以夏时冠周月何哉圣人语颜回以爲邦则曰行夏之时作春秋以经丗则曰春王正月此见诸行事之验也或曰非天子不议礼仲尼有圣德无其位而改正朔可乎曰有是言也不曰春秋天子之事乎以夏时冠月垂法后丗以周正纪事示无其位不敢自专也其旨微矣加王于正者公羊言大一统是也国君逾年改元必行告庙之礼国史主记时政必书即位之事而隐公阙焉是仲尼削之也古者诸侯继丗袭封则内必有所承爵位土田受之天子则上必有所禀内不承国于先君上不禀命于天子诸大夫扳巳以立而遂立焉是与争乱造端而篡弑所由起也春秋首绌隐公以明大法父子君臣之伦正矣三月公及邾仪父盟于蔑鲁侯爵而其君称公此臣子之词春秋从周之文而不革者也我所欲曰及邾者鲁之附庸仪父其君之字也何以称字中国之附庸也王朝大夫例称字列国之命大夫例称字诸侯之兄弟例称字中国之附庸例称字其常也圣人按是非定褒贬则有例当称字或黜而书名例当称人或进而书字其变也常者道之正变者道之中春秋大义公天下以讲信修睦爲事而刑牲㰱血要质鬼神则非所贵也故盟有弗获巳者而汲汲欲焉恶隐公之私也或言褒其首与公盟而书字失之矣夏五月郑伯克叚于鄢用兵大事也必君臣合谋而后动则当称国命公子吕爲主帅则当称将出车二百乗则当称师三者咸无称焉而专目郑伯是罪之在伯也犹以爲未足又书曰克叚于鄢克者力胜之词不称弟路人也于鄢操之爲巳蹙矣夫君亲无将叚将以弟篡兄以臣伐君必诛之罪也而庄公特不胜其母焉尔曷爲纵释叔叚移于庄公举法若是失轻重哉曰姜氏当武公存之时常欲立叚矣及公旣没姜以国君嫡母主乎内叚以宠弟多才居乎外国人又恱而归之恐其终将轧巳爲后患也故授之大邑而不爲之所纵使失道以至于乱然后以叛逆讨之则国人不敢从姜氏不敢主而大叔属籍当绝不可复居父母之邦此郑伯之志也王政以善养人推其所爲使百姓兴于仁而不偷也况以恶养天伦使䧟于罪因以剪之乎春秋推见至隐首诛其意以正人心示天下爲公不可以私乱也垂训之义大矣秋七月天王使宰咺来归惠公仲子之赗上古应时称号故其名三变春秋以天自处创制立名系王于天爲万丗法其义备矣冢宰称宰咺者名也王朝公卿书官大夫书字上士中士书名下士书人咺位六卿之长而名之何也仲子惠公之妾尔以天王之尊下赗诸侯之妾是加冠于屦人道之大经拂矣天王纪法之宗也六卿纪法之守也议纪法而修诸朝廷之上则与闻其谋颁纪法而行诸邦国之闲则专掌其事而承命以赗诸侯之妾是壊法乱纪自王朝始也春秋重嫡妾之分故特贬而书名以见宰之非宰矣或曰僖公之母成风亦庄公妾也其卒也王使荣叔归含且赗其葬也王使召伯来㑹葬下赗诸侯之妾而名其宰荣召何以书字而不名也于前赗仲子则名冢宰于后葬成风王不称天其法严矣九月及宋人盟于宿内称及外称人皆微者其地以国宿亦与焉微者盟㑹不志于春秋此其志者有宿国之君也凢书盟者恶之或曰周官有司盟掌盟载之法诅祝作其词玉府共其器戎右役其事太史藏其约苏公亦曰出此三物以诅尔斯夫盟以结信出于人情先王犹不禁也而谓凡书盟者恶之可乎曰盟以结信非先王所欲而不禁逮德下衰欲禁之而不克也春秋之时㑹而㰱血其载果掌于司盟犹不以爲善也又况私相要誓慢鬼神犯刑政以成倾危之习哉今鲁旣及仪父宋人盟矣寻自叛之信安在乎故知凡书盟者恶之也冬十有二月祭伯来按左氏曰非王命也祭伯畿内诸侯爲王卿士来朝于鲁而直书曰来不与其朝也人臣义无私交大夫非君命不越境所以然者杜朋党之原爲后丗事君而有贰心者之明戒也惟此义不行然后有借外权如缪留之语韩宣惠者交私议论如庄助之结淮南者倚强藩爲援以胁制朝廷如唐卢擕之于髙骈崔胤之于宣武昭纬之于邠𡵨者矣经于内臣朝聘告赴皆贬而不与正其本也岂有诬上行私自植其党之患哉公子益师卒凢公子公孙登名于史册贵戚之卿也不书官者故侍讲程頥以谓不与其以公子故而自爲卿也古者诸侯大夫皆命于天子卿卒必书此春秋贵大臣之意其不日公羊以爲逺然公子彄逺矣而书日则非逺也谷梁以爲恶然公子牙季孙意如恶矣而书日则非恶也左氏以爲公不与小敛然公孙敖卒于外而公在内叔孙舎卒于内而公在外不与小敛明矣而书日左氏之说亦非也其见恩数之有厚薄欤二年春公㑹戎于潜戎狄举号外之也天无所不覆地无所不载天子与天地参者也春秋天子之事何独外戎狄乎曰中国之有戎狄犹君子之有小人内君子外小人爲泰内小人外君子爲否春秋圣人倾否之书内中国而外四夷使之各安其所也无不覆载者王德之体内中国外四夷者王道之用是故以诸夏而亲戎狄致金缯之奉首顾居下其䇿不可施也以戎狄而朝诸夏位侯王之上乱常失序其礼不可行也以羗胡而居塞内无出入之防非我族类其心必异萌猾夏之阶其祸不可长也爲此说者其知内外之旨而明于驭戎之道正朔所不加也奚㑹同之有书㑹戎讥之也夏五月莒人入向无骇帅师入极左氏曰莒子娶于向向姜不安莒而归莒人入向以姜氏还此所谓按也春秋书曰莒人入向此所谓断也以事言之入者造其国都以义言之入者逆而不顺莒称人小国也无骇不氏未赐族也其书帅师用大衆也非王命而入人国邑逞其私意见诸侯之不臣也擅兴而征讨不加焉见天王之不君也据事直书义自见矣秋八月庚辰公及戎盟于唐按费誓称淮夷徐戎此盖徐州之戎乆居中国在鲁之东郊者也韩愈氏言春秋谨严君子以爲深得其旨所谓谨严者何谨乎莫谨于华夷之辨矣中国而夷狄则狄之夷狄猾夏则膺之此春秋之旨也而与戎㰱血以约盟非义矣是故成于日者必以事系日而前此盟于蔑则不日盟于宿则不日后此盟于宻则不日盟于石门则不日独盟于唐而书日者谨之也后丗乃有结戎狄以许婚而配耦非其类如西汉之于匈奴约戎狄以求援而华夏𬒳其毒如肃宗之于回纥信戎狄以与盟而臣主蒙其耻如德宗之于尚结賛虽悔于终亦将奚及春秋谨唐之盟垂戒逺矣九月纪履緰来逆女冬十月伯姬归于纪按谷梁子逆女亲者也使大夫非正也鲁哀公问冕而亲迎不以重乎孔子对曰合二姓之好以爲宗庙社稷主君何谓巳重乎文定厥详亲迎于渭造舟爲梁不显其光则丗子而亲迎也韩侯娶妻蹶父之子韩侯迎止于蹶之里则诸侯而亲迎也有夫妇然后有父子有父子然后有君臣夫妇人伦之本也逆女必亲使大夫非正也入春秋之始名宰咺归赗以讥乱法书履緰逆女以志变常衆妾之分定矣大昬之礼严矣纪子伯莒子盟于密凢阙文有断以大义削之而非阙者有本据旧史因之而不能益者亦有先儒传受承误而不敢増者如隐不书即位桓不书王赗葬成风王不书天吴楚之君卒不书葬之类皆断以大义削之而非阙也甲戍己丑夏五纪子伯莒子盟于密之类或曰本据旧史因之而不能益者也或曰先儒传受承误而不敢増者也阙疑而愼言其余可矣必曲爲之说则凿矣十有二月乙卯夫人子氏薨按谷梁子曰夫人子氏者隠之妻也卒而不书葬夫人之义从君者也邦君之妻国人称之曰小君卒则书薨以明齐也先卒则不书葬以明顺也有夫妇然后有父子有父子然后有君臣夫妇人伦之本也入春秋之始于子氏书薨不书葬明示大伦苟知其义则夫夫妇妇而家道正矣郑人伐卫按左氏郑共叔之乱公孙滑出奔卫卫人爲之伐郑取廪延至是郑人伐卫讨滑之乱也凢兵声罪致讨曰伐潜师入境曰侵两兵相接曰战缳其城邑曰围造其国都曰入徙其朝市曰迁毁其宗庙社稷曰灭诡道而胜之曰败悉虏而俘之曰取轻行而掩之曰袭巳去而蹑之曰追聚兵而守之曰戍以弱假强而能左右之曰以皆志其事实以明轻重内兵书败曰战书灭曰取特婉其词爲君隐也征伐天子之大权今郑无王命虽有言可执亦王法所禁况于修怨乎不书战者程氏以爲卫巳服也卫服则可免矣此义施于伐而不书战皆可通矣三年春王二月己巳日有食之经书日食三十六去之千有余岁而精历筭者所能攷也其行有常度矣然每食必书示后丗治历明时之法也有常度则灾而非异矣然每食必书示后丗遇灾而惧之意也日者衆阳之宗人君之表而有食之灾咎象也克谨天戒则虽有其象而无其应弗克畏天灾咎之来必矣凢经所书者或妾妇乗其夫或臣子背君父或政权在臣下或夷狄侵中国皆阳微隂盛之证也是故十月之交诗人以刺日有食之春秋必书以戒人君不可忽天象也三月庚戍天王崩崩者上坠之形春秋历十有三王桓襄匡简景志崩志葬者赴告及鲁往㑹之也平惠定灵志崩不志葬者赴告虽及鲁不㑹也庄僖顷崩葬皆不志者王室不告鲁亦不往也诸侯爲天王服斩衰礼当以所闻先后而奔䘮今平王崩周人来讣而隐公不往是无君也其罪应诛不书而自见矣或曰万国至衆也封疆至重也天王之䘮不得越境以奔而修服于国卿供弔送之礼讫葬卒哭而除䘮礼乎按周书康王之诰太保率西方诸侯入应门左毕公率东方诸侯入应门右再拜趋出王反䘮服此奔成王之䘮者安得以爲修服于国而可乎故周人有䘮鲁人有䘮周人往弔谓使人可也鲁人不往谓当亲之者而不可使人代也诸侯岁时或朝觐于京师或㑹同于方岳或从兵革征讨之事越境踰时不以爲难何独难于奔䘮而薄君臣始终存殁之义哉大非先王之礼失春秋之义矣夏四月辛卯尹氏卒尹氏天子大夫丗执朝权爲周阶乱家父所刺秉国之均不平谓何者是也因其告䘮与立子朝以朝奔楚皆以氏书者志丗卿非礼爲后鉴也或曰丗卿非礼裳裳者华何以作乎曰功臣之丗丗其禄丗卿之官嗣其位禄以报功也故其丗可延位以尊贤也故其官当择官不择人丗授之柄党与旣衆威福下移大姦根据而莫除人主孤立而无助国不亡幸尔春秋于周书尹氏武氏仍叔之子于鲁书季友仲遂皆志其非礼也公羊子此说必有所受矣秋武氏子来求赙武氏天子之大夫何以不称使当䘮未君非王命也嗣子定位于𥘉䘮其曰未君何也古者君薨谅隂百官緫巳以听于冢宰三年夫百官緫己以听则是摄行军国之事也以非王命而不称使春秋之旨微矣于以谨天下之通䘮而严君臣之名分也夫赙以货财则生者所须索也君取于臣不言求而曰求赙求车求金皆着天王之失道也上失其道则下不臣矣八月庚辰宋公和卒外诸侯卒国史承告而后书圣人皆存而弗削曷爲弗削春秋天子之事也古者诸侯之邦交闲问殷聘而丗相朝盖王事相从则有和好之情及告终易代则有弔恤之礼是诸侯所以睦邻国也周制王哭诸侯则大宗伯爲上相司服爲王制缌麻宰夫掌邦之弔事戒令与其币器财用是王者所以怀诸侯也凢诸侯卒皆存弗削而交邻国待诸侯之义见矣卒而或日或不日者何谨则书日慢则书时其大致然也卒而或名或不名者何㑹盟则名于载书聘问则名于简牍未甞㑹盟聘问而无所证者虽使至告䘮其名亦不可得而知矣凢此类因旧史而不革者也诸侯曰薨大夫曰卒五等邦君何以书卒夫子作春秋则有革而不因者周室东迁诸侯放恣专享其国而上不请命圣人奉天讨以正王法则有贬黜之刑矣因其告䘮特书曰卒不与其爲诸侯也故曰知我者其惟春秋乎罪我者其惟春秋乎冬十有二月齐侯郑伯盟于石门外盟㑹常事也何以书在春秋之乱丗常事也于圣人之王法则非常也有虞氏未施信于民而民信夏后氏未施敬于民而民敬殷人作誓而民始畔周人作㑹而民始疑子曰大道之行与三代之英丘未之逮也而有志焉诸侯㑹盟来告则书而弗削者其诸以是爲非常典而有志于天下爲公之丗乎故凢书盟者恶之也癸未葬宋穆公外诸侯葬其事则因鲁㑹而书其义则圣人或存或削曷爲或存或削春秋天子之事也传称诸侯五月而葬同盟至同盟谓同方岳之盟者其生讲㑹同之好其没有葬送之礼是诸侯所以睦邻国也按周制有职䘮掌诸侯之䘮礼莅其禁令序其事凢诸侯及诸臣葬于墓者则冢人授之兆爲之跸而均其禁是王者所以怀诸侯也外诸侯葬或存或削而交邻国待诸侯之义见矣葬而或日或不日者何备则书日略则书时其大致然也卒而或葬或不葬者何有怠于礼而不葬者有弱其君而不葬者有讨其贼而不葬者有讳其辱而不葬者有治其罪而不葬者有避其号而不葬者宋殇齐昭告乱书弑矣而经不书葬是讨其贼而不葬者也晋主夏盟在景公时告䘮书日矣而经不书葬是讳其辱而不葬者也鲁宋盟㑹未尝不同而三丗不葬是治其罪而不葬者也吴楚之君书卒者十亦有亲送于西门之外者矣而经不书葬是避其号而不葬者也怠于礼而不往弱其君而不㑹无其事阙其文鲁史之旧也讨其贼而不葬讳其辱而不葬治其罪而不葬避其号而不葬圣人所削春秋之法也故曰知我者其惟春秋乎罪我者其惟春秋乎春秋正义春秋正义卷二春秋正义卷第二国子祭酒上护军曲阜县开国子臣孔颖达等奉敕撰春秋经传集觧隐公第一正义曰五经题篇皆出注者之意人各有心故题无常凖此本经传别行则经传各自有题注者以意裁定其本难可复知拠今服虔所注题云隐公左氏传觧谊第一不题春秋二字然则春秋二字盖是经之题也服言左氏传三字盖本传之题也杜旣集觧经传春秋此书之大名故以春秋冠其上序说左氏言已备悉故略去左氏而为此题焉经传集觧四字是杜所加其余皆旧本也经者常也言事有典法可常遵用也传者传也博釈经意传示后人分年相附集而觧之故谓之经传集觧隐公鲁君侯爵杜君采大史公书卋本旁引传记以为卋族谱略记国之兴灭谱云鲁姬姓文王子周公且之后也周公股肱周室成王封其子伯禽扵曲阜为鲁侯今鲁国是也自哀以下九世二百一十年而椘灭鲁依鲁卋家伯禽至隐公凡十三君兄弟相及者五人隐公名息姑伯禽七卋孙惠公弗皇子声子所生平王四十九年即位是岁岁在豕韦礼记檀弓曰死谥周道也周法天子至扵大夫旣死则累其德行而为之谥周书谥法云隐拂不成曰隐鲁实侯爵而称公者五等之爵虽尊卑殊号臣子尊其君父皆称为公是礼之常也字书云第训次也一者数之始此卷扵次弟当其一也杜氏正义曰杜氏名预字元凯畿之孙恕之子也陈夀魏志云杜畿字伯侯京兆杜陵人也汉御史大夫杜延年之后文帝时为尚书仆射封乐亭侯试舩溺死追赠大仆谥戴侯也恕字务伯官至幽州刺史预司马宣王女壻也王隐晋书云预知谋深博明扵治乱当称德者非所企及立言立功预所庻几也大观群典谓公羊谷梁诡辩之言又非先儒说左氏未究丘明之意横以二传乱之乃错综微言着春秋左氏经传集觧又参考衆家为之释例又作盟会图春秋长歴备成一家之学至老乃成预有大功名扵晋室位至征南大将军开府封当阳侯荆州刺史食邑八千户时人号爲武库不言名而言氏者註述之人义在谦退不𣣔自言其名故但言杜氏毛君孔安国马融王肃之徒其所註书皆称爲传郑玄则谓之爲註而此于杜氏之下更无称谓者以集觧之名已题在上故止云杜氏而已刘炫云不言名而云氏汉承焚书之后诸儒各载学名不敢布于天下但𣣔传之私族自题其氏爲谦之辞传惠公惠公名不皇谥法爱人好与曰惠其子隐公譲国之君元妃芳非反传曰嘉耦曰妃适本又作嫡同丁歴反传惠公元妃孟子正义曰惠公名弗皇孝公之子也谥法爱民好与曰惠釈诂云元始也妃匹也始匹者言以前未曽娶而此人始爲匹故註云言元妃明始适夫人也妃者名通适妾故传云陈哀公之元妃郑姬生悼太子偃师二妃生公子留下妃生公子胜元者始也长也一元之字兼始适两义故云始适夫人也然则有始而非适若孟任之类是也亦有适而非始若哀姜之类是也妃者配匹之言非有尊卑之异其尊卑珠称则曲礼所云天子之妃曰后诸侯曰夫人大夫曰孺人士曰妇人庻人曰妻是也郑玄以爲后之言为后盖执治内事在夫之后也夫之言枎言能扶成人君之徳孺之言属言其系属人也妇之言服言其服事人也妻之言齐言与夫齐䓁也庻人之贱见其齐䓁也以上因其爵之尊卑为立别号其实皆配夫通以妃为称少牢馈食礼云以某妃配某氏是大夫之妻亦称妃也孟仲叔季兄弟姊妹长㓜之别字也孟伯俱长也礼纬云庻长称孟然则适妻之子长者称伯妾子长于妻子则称为孟所以别适庻也故杜註文十五年及釈例皆云庆父为长庻故或称孟伐沈氏亦然案传赵荘子之妻晋景公之姊则赵武适妻子也而武称赵孟荀偃之卒也士匄请后曰郑甥可则荀吴妾子也而呉称知伯岂知氏常为适而称伯赵氏恒为庻而孟者也盖以赵氏赵盾之后盾为庻长故子孙恒以孟言之与庆父同之推此言之知知氏荀首之后传云守行伯之季弟则俱是适妻之子俱林父荀首并淂立家故荀首子孙亦从适长称伯也或可春秋之时不能如礼孟伯之字无适庶之异盖从心所𣣔而自称之耳契姓子宋是殷后故子为宋姓妇人以字配姓故称孟子成䘮则知此不称薨亦不成䘮也案传例不赴则不称薨然则此云不成䘮者正谓不赴扵诸侯也周礼小史卿大夫之䘮赐谥读诔止赐卿大夫不赐妇人则妇人法不当谥故号当系夫释例曰谥者兴扵周之始王変质从文扵是有讳焉传曰周人以讳事神名终将讳之故易之以谥末卋滋蔓降及匹夫爰曁妇人妇人无外行扵礼当系夫之谥以明所属诗称荘姜宣姜即其义也是言妇人扵法无谥故取其夫谥冠于姓之上生以夫国冠之韩姞秦姬是也死以夫谥冠之荘姜㝎姒是也直见此人是某公之妻故从夫谥此谥非妇人之行也夫谥巳㝎妻即从而称之先夫而死则夫未有谥或随冝称字故云无谥言妇人法无谥也先夫死不淂从夫谥觧其不称惠也此言其正法耳其末世滋蔓则为之作谥景王未崩妻称穆后如此之类皆非礼也重言孟子者服䖍云嫌与惠公俱卒故重言之下仲子亦然注声谥至継室正义曰谥法不生其国曰声是声为谥也襄二十三年传称臧宣叔娶于铸生贾及为而死継室以其姪则姪之与姊皆淂継室此旣无文故设疑辞云盖孟子之姪姊也成八年传曰凡诸侯嫁女同姓媵之异姓则否荘十九年公羊传曰诸侯娶一国则二国徃媵之以姪姊从姪者何兄之子也姊者何弟也诸侯壹聘九女然则诸侯娶扵三国国别各有三女此言诸侯始娶则同姓之国以姪姊媵者𣣔言媵者亦有姪娣省略为文耳其实夫人与媵皆有姪娣但声子或是孟子姪姊或是同姓之国媵者姪娣以其难明故杜两觧之𥘉云孟子之姪娣又云同姓之国以姪姊媵是也故释例曰古者诸侯之娶适夫人及左右媵各有姪姊皆同姓之国国三人凡九女参骨肉至亲所以息隂讼隂讼息所以广継嗣是其义也然宋之同姪国依卋本子姓殷时来宋空同黎比髦自夷萧但春秋不载其国未知宋之同姓者是何釈言云媵送也言妾送适行故夫人姪娣亦称媵也经传之说诸侯唯有継室之文皆无重娶之礼故知元妃死则次妃摄治内事次妃谓姪姊与媵诸妾之最贵者釈例曰夫人薨不更聘必以姪娣媵継室是夫人之姪娣与工媵皆可以継室也适庻交争祸之大者礼所以别嫌明疑防㣲杜渐故虽摂治内事犹不淂称夫人又异扵余妾故谓之継室妻処夫之室故书传通谓妻为室言継续元妃在夫之室宋武至于我正义曰宋国公爵谱云宋子姓其先契佐唐虞为司徒封扵啇成汤受命王有天下及纣无道周武王灭之而封其子武庚以绍殷后武庚作乱周公伐而诛之更封纣兄帝乙之元子㣲子启为宋公都啇丘今梁国睢阳县是也㣲子卒其弟㣲仲代立穆公七年鲁隐公之元年也景公三十六年鲁哀公之十四年获麟之岁也昭公淂之元年春秋之传终矣其后五卋百七十年而斉魏椘共㓕宋依宋丗家㣲子至武公凡十二君兄弟相及者二人武公是㣲仲九丗孙谥法克㝎祸乱曰武注妇人至鲁鲁正义曰妇人谓嫁曰帰隐二年公羊传文也以其手之文理自然成字有若天之所命使为鲁夫人然故嫁之扵鲁也成季唐叔亦有文在其手曰友曰虞曰下不言为此传言为鲁夫人老以宋女而作他国之妻故传加为以示异耳非爲手文有为字故鲁夫人之上有为字也仲子手有此文自然成字似其天命使然故云有若天命也隶书起扵秦末手文必非隷书石经古文虞作鲁作手文容或似之其友及夫人固当有似之者也传重言仲子生者详言之与上重言孟子卒其义同也旧说云若河◍洛书天神言语真文天命此虽手有文理更无灵验又非梦天故言有若注言帰至年薨正义曰杜知不以桓生之年薨者以元年传曰惠公之薨也有宋师大子少葬故有阙少者未成人之辞非新始生之称又改葬惠公而隐公不临使桓爲主若薨年生则才二岁未堪爲䘮主又羽父弑隐与桓同谋若年始十二亦未堪㝎弑君之谋以此知桓公之生非惠公薨之年也年之长㓜理无所异杜言此者𣣔明庆父爲荘公庻兄故显言此以张本也釈例曰今推案传之上下羽父之弑隐公皆谘谋扵桓然则桓公巳成人也传云生桓公而惠公薨指明仲子唯有此男非谓生在薨年也栢以成人而弑隐即位乃娶扵斉自应有长庻长庶故氏曰孟是杜张本之意也注隐公至位传正义曰継室虽非夫人而贵扵诸妾惠公不立大子母贵则冝爲君隐公当嗣父世正以祯祥之故仲子手有天人之文其父娶之有以仲子爲夫人之意故追成父志以位譲桓但爲桓尚少未堪多难是以立桓爲大子帅国人而奉之巳则且摂君位待其年长故扵岁首不即君位传扵元年之前预发此语者爲经不书公即位传是谓先经以始事也凡你传者皆是爲经唯文五年霍伯臼季等卒注云爲六年蒐扵夷传者以蒐扵夷与此文次相接故不淂言张本也或言张本或言起本或言起捡其上下事同文异疑杜随便而言也郑衆以为隐公摄立为君奉桓为大子案传言立而奉之是先立后奉之也若隐公先立乃后奉桓则隐立之时未有大子隐之爲君复何所摂若先奉大子乃后摂立不淂云立而奉之是郑之谬也贾逵以爲隐立栢为大子奉以爲君隐虽不即位称公改元号令扵臣子朝正扵宗庙言立桓爲大子可矣安在其奉以爲君乎是贾之妄也襄二十五年斉景公立传云崔杼立而相之以此知立而奉之谓立爲大子师国人奉之正谓奉之以爲大子也元年传曰大子少是立爲大子之文也大子者父在之称今惠公已薨而言立爲大子者以其未堪爲君仍処大子之位故也礼记曽子问曰君薨而丗子生是君薨之后仍可以称大子也经九年春王正月正义曰此经字并下传字亦杜氏所题以今年相附若不有经字何以异传不有传字何以别经又公羊谷梁二传年上皆无经传字故知杜所题也释诂云元始也正长也此公之始年故称元年此年之长月故称正月言王正月者王者革前代驭天下必改正朔易服色以変人视听夏以建寅之月为正殷以建丑之月为正周以建子之月为正三代异制正朔不同故礼记檀弓云夏后氏尚黒殷人尚白周人尚赤郑康成依拠纬候以正朔三而改自古皆相変如孔安国以自古皆用建寅为正唯殷革夏命而用建丑周革殷命而用建子杜无明说未知所从正是时王所建故以王字冠之言是今王之正月也王不在春上者月改则春移春非王所改故王不先春王必连月故王処春下周以建子为正则周之二月三月皆是前卋之正月也故扵春每月书王王二月者言是我王之二月乃殷之正月也王三月者言是我王之三月乃夏之正月也旣有正朔之异故每月称王以别之何休云二月三月皆有王者二月殷之正月也三月夏之正月也王者存二王之后使统其正朔服其服色行其礼乐所以尊先垔通三统师法之义恭譲之礼服䖍亦云孔子作春秋扵春每月书王以统三王之正其意以爲王二月王三月王是夏殷之王谓大禹成汤也为周室之臣民尊夏殷之旧主每月书王敬奉前代揆之人情未见其可祀宋二王之后各行已祖正朔宋不行夏𣏌不行殷而使天下诸侯偏视二代考诸典籍未之或闻𣏌宋不奉周正周人悉尊夏殷则是重过去而忽当今尊亡国而慢时主其爲颠倒不亦甚乎且经之所言王二月王三月若是夏殷之王当自皆言正月何以言玉二月王三月乎谓之二月三月其王必是周王安淂以爲夏殷王也若如公羊之说春秋黜周王鲁则杞非王后夏无可尊复通夏正何也但春之三月不必月皆有事若入年巳有王正月者则二月不复书王若巳有王二月者则三月不复书王以其上月己是此王之月则下月从而可知故每年之春唯一言王耳春秋之例竟时无事乃书首月以记时此下三月有会盟之事则不淂空书首月也正月无事而空书首月者以人君扵始年𥘉月必朝庙告朔因即人君之位以継臣子之心故君之始年必书曰元年春王正月公即位史䇿之正法也隐公摂行君事虽不即位而亦改元朝庙与人更始异扵常年之正月故史特书其事见此月公冝即位而自不即位荘闵僖元年皆书春王正月与此同也㝎公元年不书正月者正月之时㝎公未立即位在扵六月岁首未淂朝正公之即位别见下文正月无所可见故不书也然则定以六月即位即位乃可改元正月巳称元年者未改之日必乗前君之年旣改之后方以元年纪事及其史宫定䇿须有一统不可半年从前半年从后虽非年𥘉亦统此岁故入年即称元也釈例曰癸亥公之䘮至自干侯戊辰公即位䘮在外踰年乃入故因五日改殡之节国史用元年即位之礼因以此年为元年也古法旣然故汉魏以来虽秋冬改元史扵春夏即以元年冠之是有因扵古也受命之法必改正朔継卋之王奉而行之每岁颁扵诸侯受王正朔故言春王正月王即当时之王序云所书之王即平王是其事也公羊传曰王者孰谓谓文王也始改正朔自是文王所为颁扵诸侯非复文王之歴受今王之歴称文王之正非其义也注隐公至元年正义曰传云王周正月知是周王之正月也说公羊者云元者气之始春者四时之始王者受命之始正月者政教之始公即位者一国之始春秋纬称黄帝受◍有五始谓此五事也杜于左氏之义虽无此文而始之理亦扵杜无害此非左氏襃贬之要自是史官记事之体故晋宋诸史皆言元年春王正月帝即位是也元年正月实是一年一月而别立名故觧之云凡人君即位𣣔其体元以居正故不言一年一月也言𣣔其体元以居正者元正实是始长之义但因名以广之元者气之本也善之长也人君执大本长庻物𣣔其与元同体故年称元也正者直方之间语也直其行方其义人君当执直心杖大义𣣔其常居正道故月称正也以其君之始年岁之始月故特假此名以示义其余皆即从其数不复改也书称月正元日意同扵此又觧元事而书正月之意隐虽不即位然摄行君事而亦朝庙告朔改元布政故书首年始月以明其应即位而不为也天子之封诸侯也割其上壤分之臣民使之专为巳有故诸侯扵其封内各得改元传说郑国之事云僖之元年朝扵晋简之元年士子孔卒是诸侯皆改元非独鲁也刘炫为规过云元正唯取始长之义不为体元居正规釈杜云𣣔其体元以居正谓人君体是元长以居正位不𣣔在下陵夺処位不终是刘妄觧杜意不为体其元善居扵正道以规杜氏其理非也刘炫又难何休云唯王者然后改元立号春秋託新王受命于鲁故因以録即位若然新王受命正朔必改是鲁淂称元亦应改其正朔仍用周正何也旣託王扵鲁则是不事文王仍奉王正何也诸侯改元自是常法而云託王改元是妄说也说公羊者云元者气之始春者四时之始王者受命之始正月者政教之始公即位者一国之始春秋纬云黄帝坐扵扈阁鳯皇衔书致帝前其中淂五始之文谓此五事何休又云公即位者一国之始政莫大于正始故春秋以元之气正天之端以天之端正王之政以王之政正诸侯之即位以诸侯之位正竟内之治诸侯不上奉王之政则不淂即位故先言正月而后言即位政不由王出则不得为政故先言王而后言正月王者不承天以制号令则无法故先言春而后言王天不深正其元则不䏻成其化故先言元而后言春五者同日并见相须成体非此辞也何休自云诸侯不得改元则元者王之元年非公之元年公即位不在王之元年安得同日并见共成体也即以託王扵鲁史之改元元旣为鲁所改则政不由王出安得以王之政正诸侯元尊而王卑年大而月小年之有元改而无忌王之立政必云须奉舎其大而事其细敬所卑而慢所尊以此立教必不可行圣人有作岂当尓也黄帝之作五始者为天子法乎为诸侯法乎诸侯不得改元必非诸侯法若非诸侯法安得有公即位乎无公即位则阙一始何得为五始也若是天子法不得言王正月王即位何休言以王之政正诸侯之即位然王者岂复以巳之政正已即位不通若此何以行之言左氏者或取为说是逐狂东走也隐荘闵僖四公元年传皆说不书即位之由故指以为例隐不行即位又谦不告至而岁首告朔朝正所以尊敬祖考也若不行即位又不朝正则与臣子无别不成为君故告朔朝庙也三月至于蔑正义曰公隐公也及与也与彼邾君字仪父者盟于蔑地谱云邾曹姓颛顼之后有六终产六子其弟五子曰安邾即安之后也周武王封其苗裔邾侠为附庸居邾今鲁国邹县是也自安至仪父十二卋始见春秋斉桓行霸仪父附从进爵称子文公徙扵绎桓公以下春秋后八丗而椘灭之诸侯俱受王命各有寰宇上事天子旁交隣国天子不信诸侯诸侯自不相信则盟以要之凡盟礼杀牲㰱血告誓神明若有背违𣣔令神加殃咎使如此牲也曲礼曰约信曰誓涖牲曰盟周礼天官玉府职曰若合诸侯则共珠槃玉敦夏官戎右职曰盟则以玉敦辟盟遂役之賛牛耳桃茢秋官司盟职曰掌盟载之法日邦国有疑会同则掌其盟约之载及其礼仪北靣诏明神郑玄以为槃敦皆器名也珠玉以为饰合诸侯者必割牛耳取其血㰱之以盟敦以盛血槃以盛耳将㰱则戎右执其器为衆陈其载辞使心皆开辟司盟之官乃此靣读其载书以告日月山川之神旣告乃尊卑以次㰱戎右传敦血以授当㰱者今含其血旣㰱乃坎其牲加书扵上而埋之此则天子会诸侯使诸侯聚盟之礼也凡天子之盟诸侯十二岁扵方岳之下故传云再会而盟以顕昭明若王不廵守及诸侯有事朝王即时见曰会殷见曰同亦为盟礼其盟之法案觐礼为坛十有二寻深四尺方明于其上方明者木也方四尺设六玉上圭下璧南方璋西方琥北方璜东方圭朝诸侯扵坛讫乃加方明扵坛而祀之列诸侯扵庭玉府共珠槃玉敦戎右以玉敦辟盟遂役之賛牛耳桃茢司盟北靣诏告明神诸侯以次㰱血郑注觐礼云王之盟其神主日王官之伯盟其神主月诸侯之盟其神主山川是盟礼之略也若诸侯之盟亦有坛知者故柯之盟公羊传称曹子以乎剱劫桓公于坛是也其盟神则无复定限故里十一年传称司慎司盟名山川群神群祀先王先公七姓十二国之祖是也其盟用牛牲故襄二十六年传云歃用牲又哀十七年传云诸侯盟谁执牛耳是也其杀牛必取血及耳以手执玉敦之血进之扵口知者定八年渉佗捘卫侯之手及捥又襄九年传云与大国盟口血未干是也旣盟之后牲及余血并盟载之书加扵牲上坎而埋之故僖二十五年传公宵坎血加书是也春秋之卋不由天子之命诸侯自相与盟大国制其言小国尸其事官虽小异礼则大同故释例曰盟者杀牲载书大国制其言小国尸其事珠槃玉敦以奉流血而同㰱是其事也其盟载之辞则传多有之此时公求好扵邾邾君来至蔑地公出与之盟史书鲁事以公为主言公及及者言自此及彼拠鲁为文也桓十七年公会邾仪父盟于趡彼言会此言及者彼行会礼此不行会礼故也故刘炫云䇿书之例先会后盟者上言会下言盟唯盟不会者直言及此为不行会礼故言及也或可史异辞非先会而盟则称会知者文七年公会诸侯晋大夫盟于扈传云公后至则是不及其会而经称会故知盟称会者未必先行会礼也注附庸至姑城正义曰传言未王命知是附庸也荘五年郳犂来来朝传曰未王命觧其称名之意是知附庸之君例称名也礼记王制云不合扵天子附扵诸侯曰附庸郑玄云不合谓不朝会也小城曰附庸附庸者以国事附扵大国未能以其名通是说附庸之义也王制又云天子之元士视附庸然则附庸贵贱与天子之元士同也其礼则四命知者天子大夫视子男卿视伯三公视公侯所视皆多一命明知附庸多扵元士一命又诸侯丗子未誓执皮帛视小国之君公之孤四命亦执皮帛及附庸亦执皮帛故知四命也然则天子大夫四命称字附庸称名者以王朝之臣故特尊之而称字釈例曰名重扵字故君父之前自名朋友之接自字是以春秋之义贬责书其名斥所重也襃厚顕其字辟所讳也然则应字而名则是贬应名而字则是贵故宰咺书名以贬之仪父书字以贵之传文唯言贵之不说可贵之状贾服以为仪父嘉隐公有至孝谦譲之义而与结好故贵而字之善其慕䝨说让知不然者案传云公摄位而𣣔求好扵邾是公先求邾非邾先慕公复何足贵且书曰仪父乃是新意仲尼以事有可善乃淂书字善之不是縁鲁之意以为襃贬安淂以其慕䝨便足贵之又桓十七年公及邾仪父盟于趡桓公不䝨不让彼经亦书仪父故知贵之之言不为慕䝨说譲也附庸不能自通不与盟会今能自通大国継好息民故知为此贵而字之不贵来朝而贵其盟者朝事大国则附庸常道斉盟结好非附庸所能故盟则贵之朝从常法夏五月至于鄢正义曰郑国伯爵谱云郑姬姓周厉王子宣王母弟桓公友之后也宣王封友扵郑今京兆郑县是也及幽王无道友徙其民扵虢郐虢郐之君分其地遂国焉今河南新郑县是也荘公二十二年鲁隐公元年也声公二十年获麟之岁也三十三年而春秋之传终矣声公三十七年卒自声公以下五世八十七年而韩灭郑此郑伯荘公也谥法胜敌克壮曰庄注不称至陵县正义曰国讨者谓称国若人称国称人则明其为贼言一国之人所𣣔讨也今称郑伯指言君自杀弟若弟无罪然讥其失兄之教不肯早为之所乃是养成其悪及其作乱则必𣣔杀之故称郑伯所以罪郑伯也传例母弟称弟叚实母弟以其不为弟行故玄弟以罪叚也两罪之者明兄虽失教而叚亦凶逆也释例曰兄而害弟者称弟以章兄罪弟又害兄则玄弟以罪弟身统论其义兄弟二人交相杀害各有曲直存弟则示兄曲也郑伯旣失教若依例存弟则嫌善叚故特去弟两见其义是其说也襄三十年天王杀其弟佞夫传曰罪在王则与郑伯同讥而佞夫不玄弟者釈例曰佞夫称弟不闻反谋也郑叚去弟身为谋首也然则佞夫不与反谋罪王而不罪佞夫故称弟也传例戦败克取两国之文叚实郑臣而言克叚故申明传意以觧之得儁曰克荘十一年传例也国讨例在庄二十二年者彼经书陈人杀其公子御寇实君杀大子而称陈人者陈人悪其杀大子之名故不称君父以国讨公子告也传你陈人杀其大子御寇以实言之明经所书国讨之例也彼无凡例而言例者正以此传云称郑伯讥失教也言称是仲尼之変例也称君为罪君则知称人为国讨序云推変例以正襃贬即此类也推以为例故言例在彼年诸注言例在者未必皆有凡例也地理志河南郡有宛陵县又有新郑县扵汉则宛陵新郑各自为县晋卋分河南而立荧阳废新郑而入宛陵故郑在宛陵西南也又地理志颍川郡有鄢陵县秋七月至之赗正义曰天王周平王也谱云周黄帝之苗裔姬姓后稷之后也后稷封扵邰及夏之衰后稷之子不窋失其官窜于西戎至大王爲狄所逼去邠居岐文王受命武王克殷而王有天下幽王爲犬戎所杀平王迁都王城今河南县是也平王四十九年鲁隐公之元年也敬王又迁成周今洛阳是也敬王三十九年获麟之岁也四十三年而敬王崩敬王子元王九年春秋之传终矣元王以下十一丗二百二十六年而周亡也周本纪武王至平王凡十三王兄弟相及者一人平王是武王十一卋孙也惠公薨在徃年明年仲子始薨盖扵时有疾王闻其疾谓之已薨故使大宰大夫名咺者来至扵鲁并帰惠公仲子之赗赗者助䘮之物文五年注云车马曰赗士䘮旣夕礼云公赗玄纁束帛两马士之制只淂驾两马故云赗两马大夫以上皆驾四马此宰咺来赗盖用四马也公羊传曰䘮事有赗赗者盖以马以乗马束帛车马曰赗谷梁传曰乗马曰赗皆谓宰咺用乗马来也惠公仲子不言及者是并致二赗或是史异辞盖二者各以乗马不冝以一乗之马赗二人也服虔云赗覆也天王所以覆被臣子案士䘮旣夕礼兄弟所知悉皆致赗非独君之赗臣以赗为覆则可矣其言覆𬒳臣子则非也何休亦云赗犹覆也盖谓覆𬒳亡者耳注宰官至之辞正义曰传言缓且子氏未薨故名是不应名而名之也贬乃书名知法应书字故云此天子大夫称字之例传无明例故推此以为例也周礼天官大宰卿一人小宰中大夫二人宰夫下大夫四人宰夫小宰皆是大夫未知宰咺是何宰也宰夫职曰凡邦之弔事掌其戒令与其币器财用郑玄云弔事弔诸侯诸臣币所用赙也旣掌弔事或即充使此盖宰夫也仲子乃惠公妾耳王使赗之者隐立桓为大子成桓母为夫人天王知其然故遣赗惠公因即赗之杜言仲子者桓公之母正见此意不然仲子为桓母传有明文不须觧也男子之有谥者人君则配王配公大夫或配子或配字皆不以字配姪妇人扵法无谥故以字配姓言其正法然也釈例曰妇人无外行扵礼当系夫之谥以明所属是言妇人不合谥也系夫谥者夫人而巳衆妾不合系夫正当以字配姓也其声子戴妫有谥者皆越礼妄作也注客主至阳县正义曰春秋之例若是命卿则名书扵经此盟客主无名故知皆是㣲者公羊传曰孰及之内之微者也谷梁传曰及者何内卑者也宋人外卑者者也卑㣲言非卿也客谓宋主谓鲁直言及者他国可言某人鲁史不淂自言鲁人直言及彼是鲁及可知其微人与他国聚会亦直言会与此同也会盟之地地必有主举地者地主之国或与或否故地主之国亦序扵列其经举国名以为盟地者国主与在其中不复序之扵列以其可知故也例在僖十九年者彼经书会陈人蔡人椘人郑人盟于斉传曰陈穆公请脩好扵诸侯以无忘斉桓之德冬盟于斉脩桓公之好也言脩桓公之好斉人必与可知也斉人不序扵列而以斉为盟地是其盟以国地者国主与盟之例此亦推以为例非凡例也然则桓十四年公会郑伯于曹即亦是例而逺指僖十九年者此旣是盟故取盟为例其实会亦然也故彼注云以曹地曹与会是也僖二十七年椘人陈侯蔡侯郑伯许男围宋公会诸侯盟于宋宋不与盟亦地以宋者彼注云宋方见囲无嫌扵与盟故直以宋地然则宣十四年椘子囲宋十五年公孙帰父会椘子于宋亦是不嫌宋与故地以宋也地理志梁国睢阳县故宋国㣲子所封也注祭伯至称使正义曰僖二十四年传富辰说周公封建亲戚以蕃屏周而云邢茅昨祭则祭之𥘉封畿外之国也穆王之时有祭公谋父今有祭伯卋仕王朝盖本封絶灭食采于王畿也庄二十三年祭叔来聘注以为祭叔为祭公来聘鲁天子内臣不淂外交是祭扵此时为畿内之国仍有封爵故言诸侯为王卿士也释例曰王之公卿皆书爵祭伯凡伯是也大夫称字南季栄叔是也元士中士称名刘夏石尚是也下士称人公会王人于洮是也其或称祭公举宫而言之此其定例也然春秋之丗有王之卿士无采地者若王叔陈生伯舆之属是也但未知书经其称云何杜云公卿称爵而王子虎及刘卷卒称名者彼是天王为赴以名告鲁如诸侯之例薨则称名此云公卿称者谓聘使徃还与彼为异也又襄十五年注云天子卿书字者以传云刘夏逆王后于斉卿不行非礼也以刘夏非卿书名若卿则应书字以名字相对故举以言焉其实卿书爵也此祭伯若王使来当云天王使祭伯来聘亦如天王使凡伯来聘今以自来为文明非王命而私行也刘炫云卿而无爵或亦书字大夫有爵或亦书爵传称王叔陈生与舆争政俱是卿士并不言爵又滕侯之先为周卜正书称斉侯吕伋为虎贲氏则大夫或有爵也然则大夫有爵不可舎爵而书字卿而无爵不可越字而书名盖有卿士亦书字大夫亦书爵也王臣之见经者衆祭伯凡伯毛伯单伯召伯君子单子刘子其间未必无大夫栄叔南季家父叔服其间未必无卿但无明证故依例觧之襄十五年注云天子卿书字是言天子卿有书字之理注传例至见义正义曰传文与上下作例者注皆谓之传例释例曰君之卿佐是谓股肱股肱或亏何痛如之疾则亲问焉䘮则亲与小㪘大㪘慎终皈厚之义也故仲尼修春秋卿佐之䘮公不与小㪘则不书曰示薄厚戒将来也即以新死小㪘为文则但临大㪘及不临其䘮亦同不书曰也襄五年冬十二月辛未季孙行父卒传曰大夫入㪘公在位是公与小㪘则书日之事也其翚柔溺等生见经传死而不书卒者皆不以卿礼终也文十四年秋九月甲申公孙敖卒于斉已絶卿位公不与小㪘而书曰卒者釈例曰公孙敖縦情弃命旣已絶位非大夫也而备书扵经者惠叔毁请扵朝感子以赦父敦公族之㤙崇仁孝之教故传曰为孟氏且国故也是言虽不与㪘㤙实过厚故书曰也荘三十二年秋七月癸巳公子牙卒时公有疾昭二十五年冬十月戊辰叔孙婼卒二十九年夏四月庚子叔诣卒时公孙在外成十七年冬十一月壬申公孙婴斉卒于貍脤在外而卒皆公不与㪘而书曰者釈例曰其或公疾在外大夫不卒扵国而犹存其日者君子不责人以所不得备非不欲临也然则为其有故不得以责公故书日也公孙婴斉书所卒之地余皆不书地者释例曰鲁大夫卒其竟内则不书地传称季平子行东野卒于房是也而先儒以为虽以卿礼终而不临其䘮皆没而不书杜知不临其䘮亦同不书日者案庆父之死不以卿礼终而经不书足知唯拠不以卿礼终者经始不书明以卿礼终虽全不临䘮亦同书卒但不书日耳春秋诸事日与不日传皆不发唯此发传故特解之云春秋不以日月为例唯卿佐之䘮独託曰以见义也言事之淂失未足以襃贬人君者春秋之文襃为厚赏贬为大罚君之扵臣有㤙则常事不足以加赏无㤙则小失不足以致罚故云未足以襃贬也止欲贬责死者君自无㤙然亦非死者之罪意欲以为劝戒无辞可以寄文而人臣对君为轻贱死日可略去故扵此一条特假曰以见义其余则不以日月为例故无传也传不书即位摄也正义曰摄训持也隐以桓公幼少且摄持国政待其年长所以不行即位之礼史官不书即位仲尼因而不改故发传以觧之公实不即位史本无可书庄闵僖不书即位义亦然也旧说贾服之徒以为四公皆实即位孔子修经乃有不书故杜详辨之释例曰遭䘮継位者每新年正月必改元正位百官以序故国史皆书即位扵䇿以表之隐旣継室之子扵第应立而寻父娶仲子之意委位以让桓天子旣已定之诸侯旣已正之国人旣已君之而隐终有推国授桓之心所以不行即位之礼也隐庄闵僖虽居君位皆有故而不脩即位之礼或让而不为或痛而不忍或乱而不淂礼废事异国史固无所书非行其礼而不书扵文也颍氏说以为鲁十二公国史尽书即位仲尼修之乃有所不书若实即位则为隐公无譲若实有譲则史无縁虚书是言实不即位故史不书也传扵隐闵云不书即位扵荘僖云不称即位者釈例曰丘明于四公发传以不书不称起文其义一也刘贾颍为传文生例云恩深不忍则传言不称㤙浅可忍则传言不书慱传辞殊多不通案杀栾盈则云不言大夫杀良霄则云不称大夫君氏卒则云不曰薨不言葬不书姓郑伯克叚则云称郑伯此皆同意而别文之験也传本意在解经非曲文以生例是言不书不称义同之意也膏肓何休以为古制诸侯幼弱天子命䝨大夫辅相为政无摂代之义昔周公居摄死不记崩今隐公生称侯死称薨何因得为摂者周公摂政仍以成王为主直摂其政事而已所有大事禀王命以行之致政之后乃死故卒称薨不称崩隐公所摂则位亦摄之以桓为大子所有大事皆专命以行摄位被杀在君位而死故生称公死称薨是与周公异也且公羊以为诸侯无摂郑康成引公羊难云宋穆公云吾立乎此摂也此言之何淂非左氏是郑意亦不从何说也下传曰公摄位而欲求好扵邾是位亦摂也又曰惠公之薨也大子少是以桓为大子也所以异扵正君者元年不即位行还不告庙不临惠公之葬不成声子之䘮尊仲子为夫人薨则赴扵诸侯又为之立庙此是谦之实也隐公让位䝨君故为春秋之首所以不入颂者鲁僖公之时周王岁二月东廵守至于岱宗柴季孙行父为之请扵周大史克为之作颂故淂入颂隐公无人为请故不入颂也注王未至克卒正义曰荘十三年斉桓会诸国于北杏邾人在焉及十六年而书邾子克卒故知由事斉桓乃淂王命也贾服以为北杏之会时已得王命盖以北杏之会邾人在列故谓其已淂命也列与不列在扵主会之意不由有爵与否襄二十七年宋之盟斉人请邾宋人请滕邾滕不列扵会故不书邾滕襄五年戚之会穆叔以属鄫为不利使鄫大夫听命于会故经书鄫人然则为人私属则不列扵会不为人私属则列于会不可拠列会以否以明有爵也昭四年申之会淮夷列焉未必有爵也邾今无爵淂与鲁盟北杏会斉何须有爵荘十五年会于鄄传曰斉始霸则斉桓为霸自鄄会始耳北杏之时诸侯未从霸功未立桓尚未有殊勲仪父何足可纪且斉桓未有功扵王焉能使王命之其淂王命必在北杏之后但未定是何年耳服虔云爵者醮也所以醮尽其材也注费伯至放此正义曰史之䇿书皆君命者谓君所命为之事乃得书之扵䇿非谓君命遣书方始书也又觧史䇿不书经亦不书之意仲尼书扵经者亦因史之旧法旧史不书则亦不书故传发此事釈经不书之意诸鲁事传釈不书他皆放此谓下盟于翼作南门之类是也𥘉郑至武姜正义曰杜以为凡倒本其事者皆言𥘉也贾逵云凡言𥘉者隔其年后有祸福将终之乃言𥘉也注申国至宛县正义曰外传说伯夷之后曰申吕虽衰斉许犹在则申吕与斉许俱出伯夷同为姜姓也国语曰斉许申吕由大姜言由大姜而淂封也然则申之始封亦在周兴之𥘉其后中絶至宣王之时申伯以王舅改封于谢诗大雅崧髙之篇羙宣王襃赏申伯云王命召伯定申伯之宅是其事也地理志南阳郡宛县故申伯国宛县者谓宣王改封之后也以前则不知其地注叚出至鄂侯正义曰贾服以共为谥谥法敬长事上曰共作乱而出非有共德可称餬口四方无人与之为谥故知叚出奔共故称共犹下晋侯之称鄂侯也荘公至悪之正义曰谓武姜寐时生荘公至寤始覚其生故杜云寐寤而庄公巳生注虢叔至阳县正义曰僖五年传曰虢仲虢叔王季之穆也晋语称文王敬友二虢则虢国本有二也晋所灭者其国在西故谓此爲东虢也郑语史伯为桓公误谋云虢叔恃势郐仲恃険皆有骄侈怠慢之心君以成周之衆奉辞伐罪无不克矣桓公从之是其恃険而不脩德为郑灭之之事也云虢叔封西虢仲封东而此云虢叔东虢君者言所灭之君字叔也传云虢仲譛其大夫谓叔之子孙字曰仲也案传燕国有二则一称北燕邾国有二则一称小邾此虢国有二而经传不言东西者于时东虢已灭故西虢不称西其并存之日亦应以东西别之地理志云河南郡荥阳县应劭云故虢国今虢亭是也注祭仲至百雉正义曰注诸言大夫者以其名氏顕见扵传更无卑贱之验者皆以大夫言之其实是大夫以否亦不可委知也定十二年公羊传曰雉者何五板而堵五堵而雉何休以为堵四十尺雉二百尺许慎五经异义戴礼及韩诗说八尺为板五板为堵五堵为雉板广二尺积高五板为一丈五堵为雉雉长四丈古周礼及左氏说一丈为板板广二尺五板为堵一堵之墙长丈髙丈三堵为雉一雉之墙长三丈髙一丈以度其长者用其长以度其髙者用其髙也诸说不同必以雉长三丈为正者以郑是伯爵城方五里大都三国之一其城不过百雉则百雉是大都定制因而三之则侯伯之城当三百雉计五里积千五百歩歩长六尺是九百丈也以九百丈而为三百雉则雉长三丈贾逵马融郑玄王肃之徒为古学者皆云雉长三丈故杜依用之侯伯之城方五里亦无正文周礼冬官考工记匠人营国方九里旁三门谓天子之城天子之城方九里诸侯礼当降杀则知公七里侯伯五里子男三里以此为定说也但春宫典命职乃称上公九命侯伯七命子男五命其国家宫室车旗衣服礼仪皆以命数为节郑玄以为国家国之所居谓城方也如典命之言则公当九里侯伯七里子男五里故郑玄两觧之其注尚书大传以天子九里为正说又云或者天子之城方十二里诗文王有声笺言文王城方十里大扵诸侯小于天子之制论语注以为公大都之城方三里皆以为天子十二里公九里也其駮异义又云郑伯城方五里以匠人典命俱是正文因其不同故两申其说今杜无二觧以侯伯五里为正者盖以典命所云国家者自谓国家所为之法礼仪之度未必以为城居也大都至九之一正义曰定以王城方九里依此数计之则王城长五百四十雉其大都方三里长一百八十雉中都方一里又二百四十歩长一百八雉也小都方一里长六十雉也公城方七里长四百二十雉其大都方二里又一百歩长一百四十雉也中都方一里又一百二十歩长八十四雉也小都方二百三十三歩二尺长四十六雉又二丈也侯伯城方五里长三百雉其大都方一里又二百歩长百雉也中都比王之小都其小都方一百六十六歩四尺长三十三雉又一丈也子男城比王之大都其大都比侯伯之中都其中都方一百八十歩长三十六雉也小都方百歩长二十雉也考工记曰王宫门阿之制五雉宫隅之制七雉城隅之制九雉门阿之制以为都城之制宫隅之制以为诸侯之城制然则王之都城隅髙五丈城盖髙三丈诸侯城隅高七丈城盖髙五丈也三丈以下不复成城其都城盖亦高三丈也周礼四县为都周公之设法耳但土地之形不可方平如图其邑竟广狭无复定凖随人多少而制其都邑故有大都小都焉下邑谓之都都亦一名邑荘二十八年传曰宗邑无主闵元年传曰分之都城俱论曲沃而都邑互言是其名相通也无使滋蔓正义曰此以草喻也草之滋长引蔓则难可芟除喻叚之威势稍大难可◍谋也注毙踣也正义曰释言文也孙炎曰前覆曰踣国不堪贰正义曰两属则赋役倍赋役倍则国人不堪也厚将崩正义曰以墙屋喻也厚而无基必自崩喻衆所不附将自败也髙大而壊谓之崩注完城郭聚人民正义曰服虔以聚为聚禾黍也叚欲轻行袭郑不作固守之资故知聚为聚人非聚粮也完城者谓聚人而完之非𣣔守城也如二君故曰克正义曰谓实非二君儁杰彊盛如似二君伐而胜之然后称克非谓真是二君也若真是二君则以战袭败取为文然旣非二君而杜注经云以君讨臣而用二君之例又似真二君者但杜于彼应云以君讨臣而用如二君之例略其如字但云而用二君耳凖获麟之后史文夫子未脩之前应云郑伯之弟叚出奔共与秦伯之弟鍼出奔晋同也以其不弟故不言弟志在于杀故不言奔然则郑伯亦是旧史之文而得为新意者叚以去弟为贬冝以国讨为文仍存郑伯见其失教其文虽是旧史即是仲尼新意也注传言至其奔正义曰经皆孔子所书此事特言书曰必是旧史不然夫子始然故知传之此辞言夫子作春秋改旧史以明义也克者戦胜获贼之名公伐诸鄢叚即奔共旣不交戦亦不获叚叚实出奔而以克为文者此非夫子之心谓是郑伯本志不𣣔言其出奔难言其奔志在于杀故夫子承其本志而书克也郑伯之于叚也以其母所钟爱须母私情分之大邑恣其栄宠实无杀心但大叔无义恃宠骄盈若微加裁贬则恐伤母意故祭仲𣣔早为之所子封请徃除之公皆不许是其无杀心也言必自毙厚将崩者止谓自损其身不言悪能害国及其谋𣣔袭郑祸将逼身自念友爱之深遂起切心之恨由是志在必杀难言出奔此时始有杀心徃前则无杀意传称公曰姜氏𣣔之焉辟害诗序曰不胜其母以害其弟经曰父母之言亦可畏也是廹于母命不淂裁之非𣣔侍其悪成乃加诛戮也服虔云公本𣣔养成其悪而加诛使不淂生出此郑伯之志意也言郑伯本有杀意故为养成其悪斯不然矣传曰称郑伯讥失教也止责郑伯失于教诲之道不谓郑伯元有杀害之心若从本以来即谋杀害乃是故相屠灭何止失教之有且君之讨臣遏其萌渐悪虽未就足得诛之何须待其悪成方始杀害服言本意𣣔杀乃是诬郑伯也刘炫云以克为文非其实状故传觧之谓之郑志言仲尼之意书克者谓是郑伯本志也注又申觧传意言郑伯志在于杀心𣣔其克难言其奔故仲尼书克不书奔如郑伯之志为文所以悪郑伯也注封人典封疆者正义曰周礼封人掌为畿封而树之郑玄云畿上有封苦今时界也天子封人职典封疆知诸侯封人亦然也传言祭仲足为祭封人宋高哀为萧封人论语有仪封人此言颍谷封人皆以地名封人盖封人职典封疆居在边邑颍谷仪祭皆是国之边邑也注食而至之常正义曰礼公食大夫及曲礼所记大夫士与客燕食皆有牲体殽胾非徒设羹而巳此与华元飨士唯言有羹故疑是古赐贱官之常注赋赋至乐也正义曰赋诗谓自作诗也中融外洩各自爲韵盖所赋之诗有此辞傅略而言之也融和乐洩洩舒散皆是乐之状以意言之耳服虔云入言公出言姜明俱出入互相见注纯犹笃也正义曰尔雅釈诂训纯为大则纯孝纯臣者谓大孝大忠也此纯犹笃者言孝之笃厚也诗曰至谓乎正义曰诗毛传及尔雅之训匮竭永长钖予尔女也此诗大雅旣醉之五章言孝子为孝不有竭极之时故能以此孝道长赐予女之族类言行孝之至能延及子者彼成风未葬不言可知此则惠公巳葬子氏未薨若不言其人则不知为谁来赗文九年秦人来帰僖公成风之襚亦为年月已逺故指其所襚与此同也季文子求遭䘮之礼以行亦豫凶事不贬者宰咺无䘮致赗文子乃量时制冝备豫不虞古之善教与此不同天子至姻至正义曰天子诸侯大夫士位旣不同礼亦异数赴弔逺近各有等差因其弔荅以为葬节且位髙则礼大爵卑则事小大礼踰时乃备小事累月即成圣王制为常规示民轨法𣣔使各脩其典无敢忒差资父事君生民之所极哀死送终臣子之所尽是以未及期而葬谓之不懐过期而葬谓之缓慢春秋从实而録以示是非天子七月诸侯五月者死月葬月皆通数之也文八年八月天王崩九年二月葬襄王是天子之七月也成十八年八月公薨于路寝十二月葬我君成公是诸侯之五月也宣八年传云礼卜葬先逺日辟不怀也是卜逺日不吉乃卜近日辟不思亲之嫌也则未及期而葬者不思其亲理在可见故传皆不言其事唯过期乃葬者传言缓以示讥耳桓王以桓十五年崩荘三年乃葬积七年也僖公以其三十三年十一月薨文元年四月乃葬薨葬中有闰积七月也二者并过扵期故传皆言缓以讥之也卫桓公以隐四年三月为州吁所杀五年四月乃葬积十四月也荘公以其三十二年八月薨闵元年六月乃葬积十一月也二者虽亦过期而国有事难故传皆言乱故是以缓原其非慢不以责臣子也然则诸侯五月而葬自是正法淂礼可知不假发传而葬成公之下传特云书顺者释例曰鲁君薨葬多不顺制唯成公薨于路寝五月而葬国家安静卋适承嗣故传见荘之举成书顺以包之然则特发此传𣣔以包群公之淂失于荘见乱故而缓扵僖见无故而缓扵成见顺礼传发三者则其余皆可知也士踰月者通死月亦三月也襄十五年十一月晋侯周卒十六年正月葬晋悼公杜云踰月而葬速是踰月亦三月也此注云踰月度月者言从死月至葬月其间度一月也士与大夫不异而别设文者以大夫与士名位旣异因其名异示为等差故変其文耳其实月数同也同轨同盟至者谓遣使来至非诸侯身至釈例曰万国之数至衆封疆之守至重故天王之䘮诸侯不淂越竟而奔脩服扵其国卿共弔葬之礼鲁侯无故而穆伯如周弔此天子崩诸侯遣卿共弔葬之经传也是言礼天子之䘮诸侯不亲奔也其诸侯相弔则昭三十年传云先王之制诸侯之䘮士弔大夫送葬是正礼也同位至待其使还也外姻至亲戚毕集也扵天子言毕至以下不言毕者天子贵在尊极海内为家天下间䘮无敢不至故言毕也诸侯同盟或来或否大夫出使本奉君命虽或闻䘮未必尽来故不言毕也此亦例而不言凡者序巳觧讫何休膏肓以爲礼士三月葬今云踰月左氏为短郑康成云人君殡数来日葬数徃月大夫殡葬皆数来日来月士殡葬皆数徃日徃月士之三月大夫之踰月也郑之此言天子诸侯葬数徃月扵左氏无害云大夫葬数来月恐非杜旨苏寛之意以古礼大夫以上殡葬皆数来日来月士殡葬数徃日徃月空云古礼事无所出不可依用也刘炫云此亦例不言凡者诸所发凡皆为经张例此举葬之大期以讥宰咺之缓非是为葬发例故不言凡也注言同至之国正义曰郑玄服虔皆以轨为车辙也王者驭天下必令车同轨书同文同轨毕至谓海内皆至也四夷异俗不可同其文轨天子之䘮不能以时赴弔故言同轨以别四夷之国也周礼巾车木路以封蕃国蕃国即四夷也旣受王命车亦应同轨而言别四夷者四夷来朝天子天子赐之车服行扵中国自然同轨其在本国轨必不同若以巾车之文即言与华夏同轨岂亦能同文也注同在方岳之盟正义曰周礼司盟凡邦国有疑会同则掌其盟约之载然则天子之合诸侯有使诸侯共盟之礼也王合诸侯唯有廵守其非廵守则有事而会会之多少唯王所命不淂有同盟常礼礼之同盟唯方岳耳故左氏旧说十二年三考黜陟幽明旣分天子展义廵守柴望旣毕诸侯遂朝退相与盟同好悪㢡王室是其当方诸侯同有方岳之盟同盟情亲吉凶相告遣使会葬也注古者至踰时正义曰同位谓同为大夫共在列位者待其来至三月侍之故知古者于法行役不踰时也隐五年谷梁传曰伐不踰时明行役聘问亦不踰时也注尸未葬之通称正义曰曲礼诸侯五月而葬七月而卒哭中间旣賖或有国事称号云何是知葬与卒哭相连间无事也然杂记云诸侯五月而葬七月而卒哭者案释例曰礼记后人所作不与春秋同是杜所不用也旣葬除䘮唯杜有此说正以春秋之例皆旣葬成君明葬是人君之大节也昭十二年传曰斉侯卫侯郑伯如晋晋侯享诸侯子产相郑伯辞于享请免䘮而后听命晋人许之礼也于时郑有简公之䘮未葬故请免䘮其下传又云六月葬郑简公丘明作传未甞虚举经文而虚言此葬淂非终前免䘮之言也以此知诸侯旣葬则免䘮䘮服旣除则无哭位诸侯旣然知天子亦尓尚书高宗亮隂三年不言论语云何必髙宗古之人皆然是天子诸侯除服之后皆谅隂终䘮也晋书杜预传云大始十年元皇后崩依汉魏旧制旣葬帝及群臣皆除服疑皇大子亦应除否诏诸尚书会仆射卢钦论之唯预以为古者天子诸侯三年之䘮始服斉斩旣葬除䘮服谅闇以居心䘮终制不与士庻同礼扵是卢钦魏舒问预证拠预曰春秋晋侯享诸侯子产相郑伯时简公未葬请免䘮以听命君子之淂礼宰咺帰惠公仲子之赗传曰弔生不及哀此皆旣葬除服谅闇之证也书传之说旣多学者未之思耳䘮服诸侯为天子亦斩衰岂可谓终服三年也预又作议曰周景王有后卋子之䘮旣葬除䘮而宴乐晋叔向讥之曰三年之䘮虽贵遂服礼也王虽不遂宴乐以早此亦天子䘮事见扵古也称髙宗不言䘮服三年而云亮隂三年此释服心䘮之文也讥景王不讥其除䘮而讥其宴乐早则旣葬応除而违谅闇之节也尧䘮舜谅闇三年故称遏密八音由此言之天子居䘮斉斩之制菲杖经带当遂其服旣葬而除谅闇以终之三年无改扵父之道故曰百官緫己以听冢宰䘮服旣除故更称不言之美明不复寝苫枕凷以荒大政也礼记云三年之䘮自天子逹又云父母之䘮无贵贱一也又云端䘮车皆无等此通谓天子居䘮衣服之制同扵凡人心䘮之礼终扵三年亦无服䘮三年之文子之位至尊万几之政至大群臣之衆至广不淂同之扵凡人故大行旣葬祔祭扵庙则因䟽而除之已不除则群臣莫敢除故屈己以除之而谅闇以终制天下之人皆曰我王之仁也屈已以从冝皆曰我王之孝也旣除而心䘮我王犹若此之笃也凡我臣子亦安淂不自勉以崇礼此乃圣制移风易俗之本也议奏皇大子遂除衰麻而谅闇终䘮于时内外卒闻预议多怪惑者乃谓其违礼以合时预谓郷人叚畅曰兹事体大本𣣔宣明古典知未合于当今也冝博采典籍为之证拠全大分明足以垂示将来畅遂敷通危疑以弘指趣其论具存焉杜议引尚书传云亮信也隂黙也为听扵冢宰信黙而不言郑玄以谅闇为凶庐杜所不用纪人伐夷正义曰卋族谱纪姜姓侯爵荘四年斉灭之卋本夷妘姓传无其人不知为谁所灭釈例土地名夷国在城阳荘武县荘十六年晋武伐夷执夷诡诸杜云诡诸周大夫夷采地名释例土地名注为阙则二夷别也世族谱于夷诡诸之下注云妘姓更无夷国则以二夷为一计荘武之县逺在东垂不淂为周大夫之采邑而晋取其地是谱误也注蜚负至放此正义曰释虫云蜚蠦蜰舎人李廵皆云蜚蠦一名蜰郭璞云蜚即负盘臭虫洪范五行传云蜚负蠜夷狄之物越之所生其为虫臭悪南方滛女气之所生也本曰蜚厉虫也然则蜚是臭悪之虫害人之物故或爲灾或不为灾也经传皆云有蜚则此虫直名蜚耳不名蜚蠦尓雅所釈当蜚一名蠦蜰说尓雅者言蜚蠦一名蜰非也此虫一名负盘汉书及此注多作负蠜者釈虫云草螽负蠜彼则歳时常有非灾虫也盖相渉误为蠜耳又明下有成例此不合书而传发之者明传之所拠非独正史之䇿亦兼采简牍所有故传拠而言之案上传纪人伐夷注云传见其事以明春秋例则此有蜚亦明春秋例此云传之所拠非唯史䇿兼采简牍则上纪人伐夷亦是兼采简牍但纪人伐夷他国不告故以明例解之蜚是鲁国之有故以兼采简牍言之其实二注互以相通他如此类有宋至改葬正义曰上云惠公之季年败宋师于黄公立而求成焉则隐公未立之前惠公败宋师也今云惠公之薨也有宋师盖是报黄之败来伐鲁也隐公将兵御宋委葬事扵大子故有阙也服虔以为宋师即黄之师也是时宋来伐鲁公自与戦然则隐自败宋还自求成传何当属败扵惠公而别言公立也且薨之与葬相去旣逺岂有宋师薨时已来葬时未去卫侯来会葬正义曰卫国侯爵谱云姬姓文王子康叔封之后也周公旣诛禄父以其地封康叔为卫侯居殷虚今朝歌是也狄灭卫文公居楚丘成公徙帝丘今东郡濮阳是也桓公十三年鲁隐公之元年也岀輙十二年获麟之歳也悼公二年春秋之传终矣悼公三年卒自悼以下十一卋二百五十五年而秦灭卫也卋家桓公康叔十一卋孙尚书顾命称康叔为卫侯则𥘉封侯爵也卋家康叔子则称伯至顷侯复为侯故今桓公为侯爵注诸侯至放此正义曰昭三十年传云先王之制诸侯之䘮士弔大夫送葬昭三年传称文襄之霸君薨大夫弔卿共葬事皆不言诸侯亲会葬是诸侯会葬非礼也不得接公成礼故不书此云不见公不书介葛卢亦不见公而书者此则公在国而不与卫侯相见故不书彼则公身在会国人賔礼之又𣣔见其一年再来故书之也注礼卿至书日正义曰䘮大记君临臣䘮之礼云君于大夫人㪘焉为之赐则小㪘焉卿是大夫之尊者也明小㪘大㪘君皆亲之所以崇㤙厚也小㪘大㪘皆应亲之独以小㪘为文故知始死情之所笃故也贾逵云不与大㪘则不书卒然则在殡又不徃者复𣣔何以裁之且传无其事不冝妄说故杜以为但临大㪘及不临其䘮亦同不书日也春秋正义卷第二计一万八千三百一十七字春秋胡氏传卷二春秋传卷第二隐公中四年春王二月莒人伐𣏌取牟娄取者收夺之名牟娄𣏌邑也声罪伐人而强夺其土故特书曰取以着其恶或曰诸侯土地上受之天王下传之先祖所以守宗庙之典籍也圣王不作诸侯放恣强者多兼数圻弱者日以侵削当是时有取其故地者夫岂不可然僖公尝取济西田矣成公尝取汶阳田矣亦书曰取何也苟不请于天王以正疆理而擅兵争夺虽取本邑与夺人之有者无以异春秋之义不以乱易乱故亦书曰取正其本之意也上二年莒人擅兴入向而天讨不加焉至是伐国取邑其暴益肆矣戊申卫州吁弑其君完此卫公子州吁也而削其属籍特以国氏者罪庄公不待之以公子之道使预闻政事主兵权而当国也以公子之道待州吁教以义方弗纳于邪不以贱妨贵少陵长则桓公之位定矣乱何由作州吁有宠好兵而公弗禁石碏尽言极谏而公弗从是不待以公子之道使预闻政事主兵权而当国也春秋之旨在于端本清源以卫诗緑衣诸篇考之所谓前有䜛而不见后有贼而不知者庄公是也其不称公子而以国氏着后丗爲人君父者之戒耳故传有之曰爲人君父而不通春秋之义者必蒙首恶之名夏公及宋公遇于清遇者草次之期古有遇礼不期而㑹以明造次亦有恭肃之心春秋书遇私爲之约自比于不期而遇者直欲简其礼耳简略慢易无国君之礼则莫适主矣故志内之遇者三而皆书及若曰以此及彼然也志外之遇者四而皆以爵若曰以尊及卑然也其意以爲莫适主者异于古之不期而㑹矣故凡书遇者皆恶其无人君相见之礼也宋公陈侯蔡人卫人伐郑春秋之法诛首恶兴是役者首谋在卫而以宋主兵何也前书州吁弑君其罪巳极至是阻兵脩怨勿论可也而邻境诸侯闻卫之有大变也可但巳乎田常弑简公孔子沐浴而朝告于哀公请讨之公曰告夫三子者子曰以吾从大夫之后不敢不告也之三子告不可子曰以吾从大夫之后不敢不告也然则邻有弑逆声罪赴讨虽先发而后闻可矣宋殇不恤卫有弑君之难欲定州吁而从其邪说是肆人欲灭天理非人之所爲也故以宋公爲首诸国爲从示诛乱臣讨贼子必先治其党与之法也此义行爲恶者孤矣故曰春秋成而乱臣贼子惧秋翚帅师按左氏诸侯谋伐郑宋公使来乞师公辞之羽父请以师㑹之公弗许固请而行易曰履霜坚冰至履霜隂始凝也驯致其道至坚冰也臣弑其君子弑其父非一朝一夕之故其所由来者渐矣由辨之不早辨也宋人来乞师而公辞之羽父请以师㑹而公弗许其辞而弗许义也翚以不义强其君固请而行无君之心兆矣夫公子公孙升爲贵戚之卿者其植根胶固难御于异姓之卿况翚巳使主兵而方命乎隠公不能辨之于早罢其兵权犹使之帅师也是以及钟巫之祸春秋于此去其公子以谨履霜之戒㑹宋公陈侯蔡人卫人伐郑春秋立义至精词极简严而不赘也若曰翚帅师㑹伐郑岂不白乎再序四国何其词费不惮烦也言之重词之复其中必有大美恶焉四国合党翚复㑹师同伐无罪之邦欲定弑君之贼恶之极也言之不足而再言圣人之情见矣天地造物化工运其神春秋讨贼圣笔写其意再序四国而诛讨乱臣之法严矣九月卫人杀州吁千濮伐郑称人责词也杀州吁称人衆词也知然者伐郑之役公孙文仲爲主将而变文称人则是指国人听州吁号令从文仲而南行者也故曰责词其杀州吁则石碏谋之而使右宰丑涖也变文称人则是人皆有欲讨贼之心亦夫人之所得讨也故曰衆词公羊子曰称人者何讨贼之辞也其义是矣于濮者悯卫国之人着诸侯之罪也卫人失贼而曰着诸侯之罪何也夫州吁二月弑君而不能即讨者縁四国连兵欲定其位故乆然后能杀之于濮耳非诸侯之罪而何夫以讨贼许衆人而以失贼罪邻国与贼者寡矣故曰春秋成而乱臣贼子惧冬十有二月卫人立晋人衆辞立者不冝立也晋虽诸侯之子内不承国于先君上不禀命于天子衆谓冝立而遂自立焉可乎故春秋于卫人特书曰立所以着擅置其君之罪于晋绝其公子所以明专有其国之非以此垂法而父子君臣之义明矣未有爲子而不受之父也未有爲诸侯而不受之王也五年春公观鱼于棠齐景公问于晏子吾欲观于转附朝舞遵海而南放于琅琊何修而可以比于先王观也对曰天子适诸侯曰廵狩廵所守也诸侯朝于天子曰述职述所职也无非事者春省耕而补不足秋省敛而助不给是故诸侯非王事则不出非民事则不出今隠公慢弃国政逺事逸游僖伯之忠言不见纳亦巳矣又从而爲之辞是纵欲而不能自克之以礼也能无钟巫之及乎特书观鱼讥之也夏四月葬卫桓公卫乱是以缓鲁往㑹故书圣人存而弗削者弑逆之贼讨矣谥者行之迹所以纪实德垂劝戒也名之曰幽厉虽孝子慈孙百丗不能改失位而见弑何以爲桓列爵惟五皆王命也卫本侯爵何以称公见臣子不请于王而私自谥尔程氏曰正终大事也必于正寝而不没于妇人之手岂苟然乎死而加之不正之谥知忠孝者不忍爲也春秋于邦君薨正以王法而书卒至于葬则从其私谥而称公或革或因前以贬不臣顺之诸侯后以罪不忠孝之臣子词显而义微皆所以遏人欲存天理大居正也秋卫师入郕称师者纪其用衆而立义不同有矜其盛而称师者如齐师宋师曹师城邢之类是也有着其暴而称师者楚灭陈蔡公子弃疾主兵而曰楚师之类是也有恶其无名不义而称师者次于郎以俟陈蔡及齐围郕之类是也卫宣继州吁暴乱之后不施德政固本恤民而毒衆临戎入人之国失君道矣书卫师入郕着其暴也九月考仲子之宫考者始成而祀也其称仲子者惠公欲以爱妾爲夫人隐公欲以庶弟爲适子圣人以爲诸侯不再娶于礼无二适孟子入惠公之庙仲子无祭享之所爲别立宫以祀之非礼也故因其来赗而正名之曰仲子之赗因其考宫而正名之曰仲子之宫而夫人衆妾之分定矣隠公摄让之实辨矣桓公篡弑之罪昭矣存则以氏系姓以姓系号没则以谥系号以姓系谥者夫人也存不称号没不称谥单举姓字者妾也凢宫庙非志灾失礼则不书初献六羽初献六羽者始用六佾也不谓之佾而曰羽者佾干羽之惣称也羽以象文德干以象武功妇人无武事则独奏文乐故谓之羽而不曰佾也初者事之始鲁僣天子之礼乐旧矣是成王过赐而伯禽受之非也用于大庙以祀周公巳爲非礼其后羣公皆僣用焉仲子以别宫故不敢同羣庙而降用六羽书初献者明前此用八之僣也诸侯僣于上大夫僣于下故其末流季氏八佾舞于庭而三家者以雍彻上下无复辨矣圣人因事而书所以正天下之大典也邾人郑人伐宋按左氏宋人取邾田邾人告于郑曰请君释憾于宋敝邑爲道则主兵者邾也故虽附庸小国而序乎郑之上凢班序上下以国之小大从礼之常也而盟㑹征伐以主者先因事之变也然则卫州吁告于宋以伐郑事与此同而圣人以宋爲主者何此春秋拨乱之大法也凢诛乱臣讨贼子必深绝其党螟虫食苗心曰螟食叶曰螣食节曰贼食根曰蟊国以民爲本民以食爲天诗去螟螣害稼也春秋书螟记灾也圣人以是爲国之大事也故书而近丗王安石乃称爲人牧者不必论奏灾伤之事亦独何哉甚矣其不讲于圣人之经以欺当年而误天下与来丗也冬十有二月辛巳公子彄卒按左氏臧僖伯卒公曰叔父有憾于寡人寡人弗敢忘葬之加一等以公羊三丗考之则所传闻之丗也而书日见恩礼之厚明矣公将如棠观鱼者僖伯谏而不听则称疾不从可谓忠臣矣葬之加一等夫是之谓称然隐公不敢忘其忠而不能听其言与郭公善善而不能用至于亡国一也其及冝矣宋人伐郑围长葛围者缳其城邑绝其往来之使禁其樵采之途城守不下至于经年而不解诛乱臣讨贼子可也长葛郑邑何罪乎书围于此而书取于后宋人之恶彰矣六年春郑人来输平输者纳也平者成也郑人曷爲纳成于鲁以利相结解怨释仇离宋鲁之党也公之未立与郑人战于狐壤止焉元年及宋盟于宿四年遇于清其秋㑹师伐郑即宋鲁爲党与郑有旧怨明矣五年郑人伐宋入其郛宋来告命鲁欲救之使者失词公怒而止其冬宋人伐郑围长葛郑伯知其适有用间可乗之隙也是以来纳成耳然则善之乎曰平者解怨释仇固所善也输平者以利相结则贬矣曷爲知其相结之以利也后此郑伯使宛来归祊而鲁入其地㑹郑人伐宋得郜及防而鲁又取其二邑是知输平者以利相结乃贬之也诸侯修睦以蕃王室所主者义尔苟爲以利使爲人臣者怀利以事其君爲人子者怀利以事其父爲人弟者怀利以事其兄诸侯必曰何以利吾国大夫必曰何以利吾家士庶人必曰何以利吾身上下交征利不至于篡弑夺攘则不厌矣故特称输平以明有国者必正其义不谋其利杜亡国败家之本也夏五月辛酉公㑹齐侯盟于艾秋七月四德备而后爲干故易曰干元亨利贞一德不备则干道熄矣四时具而后成岁故春秋虽无事首时过则书一时不具则岁功亏矣旣书时又书月者时天时也月玉月也书时又书月见天人之理合也易不云乎君子行此四德者故曰干元亨利贞若夫上下异致天人殊观圣学不传而春秋之义隐矣冬宋人取长葛宋人恃强围邑乆役大衆取非所有其罪着矣在王朝不能施九伐之威在列国不能修连帅之职郑人土地天子所命先祖所受不能保有而失之也是上无天王下无方伯而郑亦无君也宋人强取以王法言不可胜诛以天理言不善之积着矣初穆公属国于与夷使其子冯出居于郑殇公旣立忌冯而伐郑不亦逆天理乎春秋序宋主兵以殇公之罪重也明年郑人报宋序邾爲首以郑伯之罪轻也至是宋又举兵伐郑而围其邑肆行暴虐不善之积巳着而不可解矣其见弑于乱臣岂一朝一夕之故哉凢此类皆直书于䇿按其行事而善恶之应可攷而知天理之不诬者也七年春王三月叔姬归于纪叔姬伯姬之娣非夫人也则何以书古者诸侯一娶九女必格之同时者所以定名分窒乱源也今叔姬待年于宗国不与嫡俱行则非礼之常所以书也眉山苏辙以谓书叔姬贤之也若贤不得书必贵而后书则是以位而蔑德也小国无大夫至于接我则书是位不可以废事也位不可以废事而独可以废贤乎如叔姬不归宗国而归于以全妇道贤可知矣贤而得书亦春秋之法也滕侯卒滕侯书卒何以不葬怠于礼弱其君而不葬者滕侯宿男之类是巳古者邦交有常制不以国之强弱而有谨慢也不以情之踈密而有厚薄也春秋之时则异于是晋北国也楚南邦也地非同盟而亲往俟其葬滕邻境也宿同盟也讣告虽及而鲁不之恤岂非以其壤地𥚹小乎怠于礼而不往弱其君而不㑹无其事而阙其文此鲁史之旧也圣人无加损焉存其卒阙其葬义自见矣卒自外録不卒非外也葬自内録不葬非内也夏城中丘程氏曰爲民立君所以养之也养民之道在爱其力民力足则生养遂教化行风俗美故爲政以民力爲重也春秋凢用民必书其所兴作不时害义固爲罪矣虽时且义亦书见劳民爲重事也人君而知此义则知愼重于用民力矣凢书城者完旧也书筑者创始也城中兵使民不以时非人君之心也齐侯使其弟年来聘兄弟先公之子不称公子贬也书盟书帅师而称兄弟者罪其有宠爱之私书出奔书归而称兄弟者责其薄友恭之义攷于事而春秋之情可见矣年者齐僖公母弟也程氏谓先儒说母弟者盖縁礼有立嫡子同母弟之文其曰同母盖爲嫡耳非以爲加亲也此义不明乆矣僖公私其同母宠爱异于他弟施及其子犹与适等而襄公绌之遂成篡弑之祸故圣人于年来聘特变文书弟以示贬焉郑语来盟黒背帅师皆罪其私也书云于弟弗念天显乃弗克恭厥兄兄亦不念鞠子哀大不友于弟天惟与我民彛大泯乱陈光奔楚而称弟不念鞠子哀矣盗杀卫絷而称兄其亦不念天显矣秦鍼宋辰皆责其薄也仁人于兄弟绝偏系之私笃友恭之义人伦正而天理存其春秋以训天下与来丗之意也秋公伐邾奉词致讨曰伐按左氏公伐邾爲宋讨也宋人先取邾田故邾人入其郛鲁与仪父则元年盟于眛矣邾人何罪可声特託爲辞说以伐之尔经之书伐非主兵者皆有言可执见伐者皆有罪可讨也传曰欲加之罪何患无词鲁爲宋讨非义甚矣而称伐邾所谓欲加之罪者也而不知渝眛之盟不待贬而自见矣冬天王使凢伯来聘戎伐凢伯于楚丘以归国而曰伐此一人而曰伐见其以徒衆也楚丘卫地以归易词也于楚丘者罪卫不救王臣之患以归者罪凢伯失节不能死于位也周之秩官敌国賔至关尹以告候人爲导司徒具徒司冦诘姦佃人积薪火师监燎其贵国之賔至则以班加一等益䖍至于王吏则皆官正涖事今凢伯承王命以爲过賔于卫而戎得伐之以归是蔑先王之官而无君父也故旄丘録于国风见卫不能脩方伯之职也戎伐凢伯于楚丘以归见卫不救王臣之患也爲狄所灭则有由矣春秋正义春秋正义卷三巳姓不知谁赐之姓者十一卋兹丕公方见春秋共公以下微弱不复见四卋楚灭之向则唯此见经不能知其终始注向小至三年正义曰将卑师少称人者周礼万二千五百人为军二千五百人师五百人为旅用兵多少其数无常重其举大事动大衆满师则书之不满则不书轻其衆少故经皆不书旅也师者衆也虽复五军三军悉皆以师为名取其衆义故经亦不书军也释例曰春秋不书军旅壹皆曰师从衆辞是其义也经之大例君自将者言君不言师卿将者满师则将并书不满则空举将名大夫将者满师则称师不满则称人所以然者定四年传曰君行师从卿行旅从则君行必有师卿行必有旅文虽不见理足可明君将不言帅师卿将不言帅旅以其可知故也卿行不合师从今乃帅领一师若不言师则师文不见卿尊自合书名师文又须别见故师将并举言某帅师也其师少者卿自须见唯举将名不云师旅言衆少不足録也大夫爵位卑下名氏不合见经但所帅满师师自须见故言师不言将也若不满师者一旅之衆则例所不书大夫位卑又名不当见则空举其将谓之为人人即大夫身也其将尊师少及将卑师衆若其序列则将卑师衆者在上襄二年晋师宋师卫寗殖侵郑是也隐五年公羊传曰曷为或言率师或不言率师将尊师衆称某率师将尊师少称将将卑师衆称师将卑师少称人君将不言率师书其重者也釈例曰大夫将满师称师不满称人而巳卿将满师则两书不满则直书名氏君将不言帅师卿将不言师旅此史䇿记注之常此用公羊为说也刘炫云盟会例卿则书名氏非卿则书人人当名氏之処由是将卑师少则书人亦与盟会同注无骇至八年正义曰春秋之例卿乃见经今名书扵经传言司空故知无骇是鲁卿诸名书扵经皆是卿也故扵此一注以下不复言之又王制云上大夫卿则卿亦大夫也故注多以大夫言卿下注云裂繻纪大夫如此之类皆是卿也其名见扵传而注云大夫者则其爵真大夫也谷梁以极为国杜云附庸者沈云以费伯帅师城郎因淂胜极则极是竟内故云附庸凡卿出使必具其名氏以尊君命今不书氏故觧云未赐族无族可称故也贾云极戎邑也极为戎邑传无文焉戎之于鲁本无怨悪言修惠公之好则是求与鲁亲公未信戎心故辞其盟耳秋即与盟复修戎好若巳共戎会故不与盟旋令师入其都然后结好其为悪行亦不是过譲位䝨君固应不尓良史直笔焉淂无讥传乃本其胜之所由而帰功扵费伯也注髙平至有误正义曰杜勘検经传上下月日制为长歴此年八月壬寅朔其月三日甲辰十五日丙辰二十七日戊辰其月无庚辰也七月壬申朔则九月有庚辰杜观上下若月不容误则指言日误若日不容误则指言月误此则上有秋下有九月则日月俱淂有误故云日月必有误也注裂繻至放此正义曰此书逆女传曰卿为君逆也宣五年斉髙固来逆叔姬传曰书曰叔姬卿自逆也是为君逆则称女自逆则书字故云以别卿自逆也释例曰天子娶则称逆王后卿为君逆则称逆女其自为逆则称所逆之字尊卑之别也此不言纪侯使裂繻而成八年经书宋公使公孙寿来纳币俱是昬礼而立文不同故觧之也言昬礼不称主人者主人谓壻也为有廉耻之心不𣣔自言娶妇故卿为君昬行者必禀君母之命妇人之命不淂通于隣国若言卿輙自来非君所命故裂繻不言使也其无母者臣无所禀不得不称君命故公孙夀言宋公使也史皆随其实事而书之非襃贬之例也公羊传曰何以不称使昬礼不称主人然则曷称称诸父兄师友宋公使公孙夀来纳币则其称主人何辞穷也辞穷者何无母也然则纪有母乎曰有有则何以不称母母不通也妇人之言不通外国故不言君使亦不言母命作自来之文也公羊言无母者称父兄师友宋公不称父兄者诸侯臣其父兄故不淂称也昬礼记曰宗子无父母命之亲皆没巳躬命之以宗子之尊尚不称父兄况诸侯也其称父兄师友谓大夫以下非宗子者耳昬礼记所云支子则称其宗弟称其兄是也注子帛至密乡正义曰杜云比之内大夫而在莒子上者案诸经文鲁大夫出会他国皆先书鲁大夫下即云及某人今子帛之下不云及者不可全同鲁大夫故也注桓未至三年正义曰妾子为君其母成为夫人敬嬴斉帰是也仲子实妾桓未为君故仲子不应称夫人也今称夫人薨是隐成之譲桓为大子成其母䘮传例曰不赴则不曰薨故知称薨是赴扵诸侯故经于此称夫人也五年考仲子之宫公羊传曰桓未君则曷为祭仲子隐为桓立故为桓祭其母也然则何言尓成公意也是言隐公成仲子为夫人也传注许其至而足正义曰戎贪而无信盟或背之公未淂戎意恐好不乆成故不许其盟也御夷狄者不壹而足文九年公羊传文言制御夷狄当以渐教之不一度而即使足也三年注日行至七年正义曰古今之言歴者大率皆以周天为三百六十五度四分度之一日行比月为遟每日行一度故一歳乃行一周天月行比日为疾每日行十三度十九分度之七故一月内则行一周天又行二十九度过半乃逐及日言一月一周天者略言之耳其实及日之时不啻一周天也日月虽共行于天而各有道每积二十九日过半行道交错而相与会集以其一会谓之一月每一歳之间凡有十二会故一歳为十二月日食者月掩之也日月之道互相出入或月在日表从外而入内或月在日里从内而出外道有交错故日食也二十九日过半月及日者以歴家一日分为九百四十分则四百七十分为半今月来及日凡二十九日又四百九十九分是过半校二十九分也日有食之言有物来食之也日月同処则日被月映而形魄不见圣人不言日被月食而云日有食之者以其月不可见作不知之辞谷梁传曰其不言食之者何也知其不可知知也是言慎疑故不言月也朔则交会故食必在朔然而每朔皆会应每月常食故觧之言日月动物虽行度有大量不能不小有盈缩故有虽交会而不食者或有类交而食者自隐之元年尽哀二十七年积二百五十五年凡三千一百五十四月唯三十七食是虽交而不食也襄二十一年九月十月频食二十四年七月八月频食是频交而食也食无常月唯正阳之月君子忌之以日食者隂侵阳也当阳盛之月不冝为弱隂所侵故有伐鼓用币之事余月则否其日食例皆书朔巳巳之下经无朔字长歴推此巳巳实是朔日而不书朔史失之也此注作大判言耳戦国及秦歴纪全废汉来渐候天时始造其术刘歆三统以爲五月二十三分月之二十而日一食空淂食日而不淂加时汉末会稽都尉刘洪作干象厯始推月行迟疾求日食加时后代修之渐益微密今为歴者推歩日食莫不符合但无频月食法故汉𥘉以来殆将千嵗为歴者皆一百七十三日有余而始一交会未有频月食者今频月而食乃是正经不可谓之错误世考之歴术事无不験不可谓之踈失由是注不能定故未言之也又汉书髙祖本纪髙祖即位三年十月十一月晦日频食则日有频食之理其觧在襄二十四年谷梁传曰言日不言朔食晦日也朔日并不言食晦夜也朔日并言食正朔也言朔不言日食旣朔也天王崩正义曰曲礼下曰天子死曰崩诸侯曰薨大夫曰卒士曰不禄庻人曰死郑玄云异死名者为人亵其无知若犹不同然也自上颠壊曰崩薨颠壊之声卒终也不禄不终其禄死之言澌也精神澌尽也是由天子尊若山崩然诸侯卑取崩之声以为尊卑之差也不书天王名者以海内之主至尊之极故敬而不敢名也谷梁传云髙曰崩厚曰崩尊曰崩天子之崩以尊也以其在民上故崩之其不名何也大上故不名也苏氏云王后崩大子卒不书者赴不及鲁也今以为略之例所不书也告䘮礼云告王䘮曰天王登假此言崩者鲁史裁约为文不道当时赴不言登假也注周平至不会正义曰今検杜注无葬者皆顕言其谥此为无葬故言周平王也仲尼修经当改正真伪以为襃贬周人赴不以实孔子从伪而书者周人𣣔令诸侯速至故逺其崩曰以赴也不书其实而从其伪言人知其伪则过足章矣故即传其伪以惩创臣子之过釈例曰天王伪赴遂用其虚明日月阙否亦从赴辞君子不変其文以慎其疑且虚实相生随而长之真伪之晴可以两见承赴而书之亦所以示将来也君氏卒正义曰君氏者隐公之母声子也谓之君氏者言是君之母氏也母之与子氏族必异故经典通唿母舅为母氏舅氏言其与巳异氏也注武氏至釈也正义曰武氏者天子大夫之姓直云武氏子不书其字则其人未成为大夫也若是上士例当书名又不应系之父族谓之为子明其是大夫之子也又王使至鲁皆言天王使某此复不言王使明其不称王命也以此知此人父䘮巳终冝嗣父位但平王未命而崩新王居䘮未淂行其爵命政亊听扵冢宰冢宰使之适鲁冢宰不淂专命故作自来之文传言王未葬者意兼两事王䘮在殡新王不淂加臣爵位故此人仍系父族王又不淂命臣岀行故此人不称王使以未葬之故阙此二事故传以未葬觧之注鲁使至六年正义曰文九年叔孙淂臣如京师葬襄王昭三年叔弓如滕葬滕成公如此之类遣卿行者皆书其使名此不书使名知是大夫徃也大夫奉命出使位贱不合书名故直书其所为之事而巳盟则云及某盟会则云会某人葬则云葬某公举其所为之事明有使徃可知也釈例曰先生之制诸侯之䘮士弔大夫送葬及其失也礼过扵重文襄之伯因而抑之诸侯之䘮大夫弔卿共葬事夫人之䘮士弔大夫送葬犹过古制故公子遂如晋葬襄公传不言礼葬秦景公传曰大夫如秦葬景公特称礼也一以示古制二以示书他国之葬必须鲁会三以示奉使非卿则不书于经此丘明之㣲文也是言大夫淂正而卿过礼也诸侯曰薨礼之正名鲁史自书君死曰薨若隣国亦同书薨则与巳君无别国史自在已国承他国赴告为与巳君同故悪其薨名虽赴称薨皆改书卒略外以别内也至扵书葬则五等之爵皆举谥称公者会葬者在扵国外拠彼国之辞彼国臣子称君曰公书使之行不得不称公也又云悪其薨名改赴书者釈例曰天子曰崩诸侯曰薨大夫曰卒古之制也春秋所称曲存鲁史之义内称公而书薨所以自尊其君则不得不略外诸侯书卒以自异也至扵旣葬虽邾许子男之君皆称谥而言公各顺臣子之辞两通其义是其说也案礼杂记赴告之辞云君计扵他国之君曰寡君不禄敢告扵执事然则赴辞本无薨语而云悪其薨名者以夫人薨例云不赴于诸侯则不曰薨明其以薨告人故书薨也是知王侯䘮者其通国命皆以崩薨相告记之所称谓荅主人之问饰其文辞耳若以记文无薨即疑不以薨告记称大夫士赴人之辞皆云不禄岂大夫无卒名也以此知相赴䇿书必以薨为文但摈者口传赴辞义在谦退从士之不禄故礼记言之赴则必以薨但改赴书卒耳史之书事莫不在国会葬者自可在外书䇿者国内书之而云拠彼国之辞者书使行之事言使为此事行故文从彼称不谓书不在国也卿为君逆谓之逆女亦是书已之使拠彼称女与此同也传注夫人至详矣正义曰僖八年致夫人传曰不赴扵同则弗致故知赴者赴扵同盟之国也礼檀弓记葬礼云旣封有司以几筵舎奠扵墓左反日中而虞士䘮礼旣葬乃反哭扵庙遂适殡宫而虞是旣葬日中自墓反虞扵正寝正寝即殡宫也僖三十三年传与檀召记皆云卒哭而祔䘮服小记曰妇祔于祖姑杂祀曰妾祔扵妾祖姑是祔扵姑者祔于祖姑也此三者皆夫人之䘮礼夫人䘮礼有三史䇿所书有二唯卒葬两事而巳其卒之异者或云夫人某氏薨仲子文姜之类是也或云某氏卒定姒孟子是也葬之异者或云葬我小君某氏文姜敬嬴之类是也或云葬某氏葬定姒是也或则不书葬也今声子三礼皆阙经异常辞必是阙一事则変一文但传旣并釈注不顕配虽言釈例详之例亦未甚分明此传故上三事故下三事若以次相配则不赴扵诸侯故不曰薨不反哭扵寝故不称夫人不祔扵姑故不言葬文次相属事乃似然但顾下传义则不尔定十五年姒氏卒传曰不称夫人不赴且不祔也哀十二年孟子卒传曰死不赴故不称夫人不反哭故不言葬小君彼二传皆以不赴觧不称夫人以不反哭觧不书葬然则由不赴故不曰薨由不反哭故不书葬也二亊旣然则由不祔故不称夫人断可知矣传文不以次相配者𥘉死即赴葬乃反哭反哭之后始祔三者依事之先后为文也至于书经则夫人与薨共文故先言不称夫人后言不书葬顺经之先后爲文也礼之本意必赴乃称薨祔乃称夫人反哭乃书葬者夫人与君同体死必赴扵隣国若不以赴告于隣国则夫人之礼不成尊成以否义由赴告成尊之状在扵书薨故赴则称薨不赴则不称薨也礼适祔于适祖姑妾祔扵妾祖姑亦旣不祔扵姑便是适妾莫辩故祔则称夫人不祔则不称夫人也旣葬扵墓反哭于寝哀之尤极情之最切旣葬而不反哭全是不念其亲葬与不葬殆无以异故不反哭则不书葬也皆所以惩臣子责其不行礼也人之行礼有勤有惰未必废则但废行则皆行此声子自三礼皆阙其余或可一行一否釈例曰夫人子氏赴而不反哭故不书葬定姒则反哭而不赴故书葬而不言小君以此二者拠传则然理在不惑但不知赴而不祔祔而不赴者辞当云何耳薨者夫人之死号不称夫人必不得称薨也小君者夫人之别号不称夫人必不得称小君也孟子卒下注云不称夫人故不言薨是夫人与薨文相将也葬定姒传曰不称小君不成䘮也注云不赴不祔故不称小君传以不赴不祔觧不称夫人注以不赴不祔觧不称小君是夫人小君文相将也夫人也薨也小君也三者相将之物不可致诘盖赴祔二礼课行一事则具此三文二事并废则三文皆玄耳何则検此传相配不赴则不曰薨不祔则不称夫人是称夫人由祔不由赴也孟子之传乃云不赴故不称夫人是称夫人由扵赴不由于祔也定姒之传云不称夫人不赴且不祔又以二事并觧不称夫人注云赴同祔姑夫人之礼二者皆阙故不曰夫人明是二者俱阙乃玄夫人课行一事则称夫人称夫人则必书薨书薨则必称小君所异者不反哭则不书葬若不书葬则小君之文无所施耳即仲子是也赴同祔姑皆是夫人之礼故赴而不祔祔而不赴则皆曰夫人某氏薨惠公自有元妃别为仲子立庙则仲子未必祔姑盖以赴同之故淂称夫人薨也注不书至妾媵正义曰辟正夫人谓辟仲子耳何则妾子为君则其母淂为夫人不须辟孟子也但公以让位之故不从正君之礼故亦不备扵其母使之辟仲子也释例曰凡妾子为君其母犹为夫人虽先君不命其母母以子贵其适夫人薨则尊淂加扵臣子外内之礼皆如夫人矣故姒氏之䘮责以小君不成成风之䘮王使会葬传曰礼也隐以让桓摂位故不成礼扵声子假称君氏以别凡妾媵盖是一时之冝隐之至义也是其辟仲子之意也注四月至阳县也正义曰此直言秋秋有三月若是季秋则今之七月杜必知秋今之夏者以此传在武氏之上案经武氏之下有八月宋公和卒则知此是七月故为今之夏谓今之五月也麦熟在夏而云麦禾皆未熟者谓四月之时麦未熟七月之时禾未孰二者异时故言皆也涧谿至之苿正义曰毛即菜也而重其文者谿沼言地之陋苹藻言菜之薄故文重也注谿亦至毛正义曰尓雅釈山云山夹水涧李廵曰山间有水釈名曰言水在两山间也釈水曰水注川曰谿李廵曰水出于山入于川釈山又云山豄无所通谿李廵曰山中水渎虽无所通与水注川同名宋均曰无水曰谷有水曰谿然则谿亦山间有水之名是涧之类故云谿亦涧也沼者池之别名张揖广雅亦云沼池也应劭风俗通云池者陂池从水也声沚与时音义同釈水曰小渚曰沚釈名曰沚止也小水可止息其上草是地之毛周礼宅不毛谓宅内无木也故杜以毛为即下句苹蘩蕰藻是也蘩陆菜而云沼沚之毛者或采之水旁非皆水内也注苹大至聚藻也正义曰釈云苹蓱其大者苹舎人曰苹一名萍大者名苹郭璞曰水中浮萍江东谓之藻陆机毛诗义䟽云今水上浮蓱是也其麤大者谓之苹小者曰蓱季春始生可糁烝为茹又可苦酒淹以就酒釈又云蘩皤蒿孙炎曰白蒿也陆机䟽曰凡艾白色为皤蒿今白蒿春始生及秋香羙可生食又可烝一名逰胡北海人谓之旁勃故大戴礼夏小正传曰蘩逰胡逰胡旁勃也许慎说文云藻水草从草从水巢声或作藻从澡毛诗传曰藻聚藻也然则此草好聚生蕰训聚也故云蕰藻聚藻也陆玑䟽云生底有二种其一种叶如鸡蘓茎大如箸长四五尺其一种茎大如钗股叶如蓬谓之聚藻又云扶风人谓之藻聚为发声也此二藻皆可食煑熟搂去腥气米麫糁烝为茹嘉羙掦州人饥荒可以当谷食注方曰至曰锜正义曰此皆诗毛传郑笺之文也说文云筥饭牛筐也广雅云锜釡也注潢汗至流潦正义曰停水谓水不流也行道也雨水谓之潦言道上聚流者也服虔云畜小水谓之潢水不流谓之汗行潦道路之水是也此水用为饮食故引泂酌之篇藻虽潦水所生要此潦非生菜処也可荐至王公正义曰上言鬼神此言王公是生王公也或以为王公亦谓鬼神非生王公也此传之意取诗爲言泂酌论天子之事是羞于王也采蘩云公侯之事是羞扵公也言荐又言羞者郑玄注庖人云备品物曰荐致滋味乃爲羞雅有行苇正义曰采蘩采苹泂酌上传所言皆有彼篇之事其言未及行苇今言行苇者其意别取忠厚非以结上也武氏至葬也正义曰苏氏云案文九年毛伯来求金传曰不书王命未葬也此传直云王未葬不同者毛伯直釈不称使故云不书王命此武氏子非但不称使又称父族二事皆由未葬故直云王未葬也而立寡人正义曰曲礼下曰诸侯见天子曰臣某侯某其与民言自你曰寡人今与臣言亦云寡人则知其对臣民自称同也老子曰孤寡不谷王侯之谦称故以下诸侯自称亦多言不谷命以义夫正义曰义宜也错心方直动合事冝乃谓之为义宣公之立穆公知穆公之䝨必以义理不弃其子今穆公方卒命孔父以义事而立殇公是穆公命立殇公出扵仁义之中故杜云命出于义也必知命以义夫谓穆公命立殇公者以杜注云帅义而行则殇公冝受此命宜荷此禄公子冯不师父义终伤咸冝之福明知殇公受穆公之命与殷汤武丁同有咸冝是知穆公命殇公是爲义也商颂至谓乎正义曰啇颂玄鸟之卒章言殷汤武丁此二王者受天之命皆淂其冝故天之百种之禄扵是荷负之言天禄皆帰故淂而荷负也今穆公立殇公亦淂其宜故殇公冝荷此禄诗之意其是此事之谓乎注诗颂至啇颂正义曰唐虞之代契为司徒封扵啇十四卋至汤王有天下遂以啇为代号后卋有武丁者中兴䝨君时有作诗颂之者谓之啇颂羙汤与武丁能荷天禄今殇公亦荷天禄与诗义同故引以证之公羊传言宋之祸宣公为之尤其舎子立弟果令冯有争心以冯之争为宣公之过今此传善宣公故申明其亊若使师义而行则殇公冝受此命冝荷此禄但公子冯不帅父义失其咸宜故知人之称唯在宣公止善宣公知穆公耳冯自争国非宣公之罪故善之传言使公子冯出居于郑则是父使之出注言忿而出奔者四年传曰公子冯出奔郑郑人𣣔纳之又卫告宋曰君若伐郑以除君害是冯出奔郑求入𣣔害宋国也父使居郑𣣔以辟殇公冯乃因郑𣣔以害殇公故拠父言之则云使之出居拠冯言之则云忿而出奔各从其实而为之文也谥法短折不成曰殇布德执义曰穆注旣盟至日误正义曰釈言云偾僵也舎人曰背踣意也车路而入済是风吹之队済水非常之事故云传记异也禹贡导流水东流为済入于河溢为泶释例曰済自荥阳卷县东经陈留至済隂北经髙平东经済北东北经済南至乐安博昌县入海案検水流之道今古或殊杜旣考校元由拠当时所见载扵釈例今一皆依杜虽与水经乖异亦不复根寻也庚戌无月而云十二月者以经盟于石门在十二月知此亦十二月也经书十二月下云癸未葬宋穆公计庚戌在癸未之前三十三日不得共在一月故长歴推此年十二月甲子朔十一日有甲戌二十三日有丙戌不得有庚戌而月有癸未则月不容误知日误也卫荘至荘姜正义曰斉国侯爵谱云姜姓大公望之后其先四岳佐禹有功或封扵吕或封扵申故大公曰吕望也大公股肱周室成王封之于营丘今临淄是也僖公九年鲁隐公之元年也简公四年获麟之歳也简公弟平公十二年春秋之传终矣平公二十五年卒后二卋七十年而田氏夺斉大公之后灭矣案斉卋家荘公生僖公东宫得臣未知何公大子案史记十二诸侯年表卫荘公之立在春秋前二十五年斉僖公之立在春秋前八年然则庄姜必非斉僖公之女盖是荘公之女僖公姊妹也淂臣为大子早死故僖公立也不言僖公姊妹而系淂臣者见其是适女也淂臣为大子云常処东宫者四时东为春万物生长在东西为秋万物成就在西以此君在西宫大子常処东宫也或可拠易象西北为干干为君父故君在西东方震震为长男故大子在东也所为赋硕人也正义曰此赋谓自作诗也班固曰不歌而诵亦曰赋郑玄云赋者或造篇或诵古然则赋有二义此与闵二年郑人赋清人许穆夫人赋载驰皆𥘉造篇也其余言赋者则皆诵古诗也又娶于陈正义曰陈国侯爵谱云妫姓虞舜之后当周之兴有虞遏父者为周陶正武王赖其利器用与其先圣之后以元女大姬妃遏父之子满封扵陈赐姓曰妫号胡公桓公二十三年鲁隐公之元年也愍公二十一年获麟之歳也二十四年椘灭陈此当桓公时二妫盖桓公姊妹也注妫陈至未定正义曰谥法暴慢无亲曰厉典礼无愆曰戴是皆谥也石碏言将立州吁乃定之矣诸定州吁明大子之位未定卫卋家言立完为大子非也弗纳至过也正义曰骄谓恃巳陵物奢谓夸矜僣上淫谓耆𣣔过度泆谓放恣无艺此四者之来从邪而起故服虔云言此四者过从邪起是也刘炫云此四者所以自邪巳身言为之不已将至扵邪邪谓悪逆之事刘又难服云邪是何事能起四过若从邪起何须云四者之来宠禄过也宠禄岂是邪事四者淂从而来乎且言弗纳扵邪惧其縁骄以至扵邪非先邪而后骄也夫宠而至鲜矣正义曰恃君宠爱未有不骄亦旣骄矜必不能自降其心强降其心未有不恨亦旣怨恨必不能自重其身釈言云眕重也言恨则思乱必不能自安自重也宠而必骄降而必憾言其势必自然故言其能不然者少也骄而不能降憾而不能眕言其心难自抑故言其能然者少也鲜训少以一鲜㧾四事言四事皆鲜也贱妨至破义正义曰贱妨贵谓位有贵贱少陵长谓年有长幼椘公子申多受小国之赂以偪子重子辛是贱人而妨贵人也邾捷菑以弟而𣣔夺兄位是年少而陵年长也斉东郭偃棠无咎专崔氏之政而侮崔成崔彊是踈逺而间亲戚也晋胥童夷羊五淂君宠而去三郄是新臣而间旧臣也息伐郑曹奸宋是小国而加大国也陈灵蔡景姦秽无度是邪淫而破正义也妨谓有所害陵谓加尚之间谓居其间使彼踈逺也加亦加陵破谓破散滛义不两立行悪则破善故言破也去顺效逆正义曰州吁于逆则少陵长于顺则弟不敬是去顺效逆也六顺六逆因亊广言非谓州吁徧犯之也注老致至始事正义曰礼七十而致事言还其所掌之事于君也传之𥘉始有此故言传先经以始事余不注从可知也四年莒人至牟娄正义曰谱云𣏌姒姓夏禹之苗裔武王克殷求禹之后淂东楼公而封之于杞今陈留雍丘县是也九卋及成公迁縁陵文公居淳于成公始见春秋愍公六年获麟之岁也愍公弟哀公三年春秋之传终矣哀公十年卒自哀公以下二卋十三年而椘灭杞検𣏌扵此巳见扵经桓二年有杞侯来朝荘二十七年有𣏌伯来朝扵传并无号谥又不书其卒僖二十三年𣏌成公卒其谥乃见扵传未知此年𣏌国定是何君当是成公之父祖耳牟娄祀邑莒伐取之自是以后常为莒邑昭五年莒牟夷以牟娄来奔是也文三年秦人伐晋传称取王官及郊襄襄二十三年斉侯伐晋传称取朝歌并书伐不书取此伐取两书者彼告伐不告取此伐取并告故也昭元年伐莒取郓书取不书伐昭十年伐莒取郠书伐不书取者元年兵未加莒而郓逆服故书取不书伐十年晋以取郠讨公故书伐不书取其伐国囲邑书囲以否亦从告也注书取至娄郷正义曰襄十三年传例曰凡书取言易也知此书取亦言易也地理志云陈留郡雍丘县故𣏌国武王封禹之后东楼公是𣏌本都陈留雍丘县也志又云北海郡淳于县应劭曰春秋州公如曹左氏传曰淳于公如曹臣瓉案州国名淳于国之所都此淳于县于汉属北海郡晋时属东莞郡故釈例土地名云州国都扵东莞淳于县以雍丘淳于虽郡别而竟连也桓五年传称淳于公如曹度其国危遂不复六年春寔来虽知其国必灭不知何国取之襄二十九年晋师诸侯城𣏌昭元年祁午数赵文子国以弑言衆所共絶也称臣者谓书弑者之名以示来卋终为不义然则此称州吁之名称臣弑君是臣之罪也言完非无道而州吁为贼也州吁实公子而不称公子者传文更无无襃贬直是告辞不同史有详略耳公子虽复非族而文当族処春秋书书族以否大有乖异故杜备言之释例曰寻案春秋诸氏族之称甚多参差而先儒皆以为例𣣔託之于外赴则患有人身自来者例不可合因以辟陋未赐族为说弑君不书族者四亊州吁无知不称公子公孙贾氏以为弑君取国故以国言之案公子啇人亦弑君取国而独称公子宋督贾氏以为督有无君之心故去氏案传自以先书弑君见义不在扵氏也宋万贾氏以为末赐族案传称南宫长万则为己氏南宫不淂为未赐族也执杀大夫不书族者二事楚杀淂臣与冝申贾氏皆以为陋案椘杀大夫公子侧大夫成熊之等云七人皆称氏族无为独扵此二人陋也𣣔以为通例则有若此之错𣣔以为无义例则传曰嘉之故不名书曰仲孙嘉之书曰崔氏非其罪翚溺师皆曰疾之称族尊君命舎族尊夫人尊晋罪已之文炳然着明以此推之知亦非仲尼所遗也斯盖非史䇿旧法故无凡例当时诸国以意而赴其或自来聘使者辞有详略仲尼修春秋因采以示义义之所起则刋而定之不者即因而示之不皆刋正也故蔡人嘉赴而经从称季传曰蔡人嘉之书崔氏传亦曰且告以族明皆从其本也书司马华孙来盟亦无他比知非大例也然则㧾而推之春秋之义诸侯之卿当以名氏备书扵经其加贬损则直称人若有襃异则或称官或称氏若内卿有贬则特称名文不冝言鲁人故异扵外也若无襃无贬传所不发者则皆就旧文或未赐族或时有详略也推寻经文自荘公以上诸弑君者皆不书氏闵公以下皆书氏亦足明时史之异同非仲尼所皆刋也是杜觧州吁不称公子之意杜知然者正以经之所书无常比例襃则或胥官或书氏贬则或称人或去族旣无定例明非旧典仲尼有所起发则刋正旧史无所襃贬则因循故䇿仲尼改者传辨其由传所不言则知无义正是史官自有详略故耳戊申在癸未之后二十五日更盈一周则八十五日往年十二月癸未葬宋穆公则此年二月不淂有戊申虽承二月之下未必是二月之日故长歴推此年二月癸亥朔十日壬申二十二日甲申不得有戊申也三月壬辰朔则十七日有戊申也此经上有二月下有夏淂在三月之内不是字误故云有日而无月僖二十八年冬下无月而经有壬申公朝于王所有日而无月经有比类故知此亦同之凡如此者有十四事注遇者至清亭正义曰曲礼下云诸侯未及期相见曰遇相见于郄地曰会然则会者豫谋间地克期聚集训上下之则制财用之节示威于衆各重其礼虽特会一国若二国以上皆称会也遇者或未及会期或暂须相见各简其礼若道路相逢遇然此时宋鲁特会𣣔寻旧盟未及会期卫来告乱故二国相遇若三国简礼亦曰遇故荘四年斉侯陈侯郑伯遇于垂是也曲礼称未及期而相见指此类也周礼冬见曰遇则与此别刘贾以遇者用冬遇之礼故杜难之释例曰过者仓卒简仪若道路相逢过者耳周礼诸侯冬见天子曰遇刘氏因此名以说春秋自与传违案礼春曰朝夏曰宗秋曰觐冬曰遇此四时之名今者春秋不皆同之扵礼冬见天子当是百官备物之时而云过礼简易经书季姬及鄫子遇于防此妇唿夫共朝岂当复用见天子之礼扵理皆违是言春秋之遇与周礼冬遇异也草次犹造次造次仓卒皆迫促不暇之意注他国至鲁人正义曰案郑伯使宛来帰祊庚寅我入祊及斉侯伐我北鄙及我师败绩然鲁事皆淂称我则巳之卿佐𬒳贬亦可称我人所以不然者凡云我者皆上有他国之辞故对他称我鲁人出会他国上未有他国之文不可发首言我人故也注州吁至水名正义曰春秋之卋王政不行赏罚之根不在天子弑君取国为罪虽大若巳列扵诸侯会者则不复讨也其有臣子杀之即与弑君无异未必礼法当然要其时俗如是宣公杀悪取国纳赂于斉以请命传曰会于州以定公位杜云篡立者诸侯旣与之会则不淂复讨臣子杀之与弑君同故公与斉会而位定是其义也釈例又云诸侯簒立虽以会诸侯为正此列国之制也至于国内䇿名委质即君臣之分巳定故诸杀不成君者亦与成君同义然杜前注云篡立者诸侯旣与之会臣子杀之与弑君同则若未会诸侯臣子杀之不与弑君同似与釈例违者釈例所云诸弑不成君亦与成君同义者即荘九年斉人杀无知及此年衞人杀州吁以其未会诸侯故不书爵犹不从两下相杀之例故云亦与成君同义若旣会诸侯则臣弑称爵则文十八年斉人弑其君啇人是也曹伯负刍杀其大子而自立成十五年诸侯同盟于戚曹伯旣列扵会然后晋人执之十六年传称曹人请于晋曰若有罪则君列诸会矣是列会即成君矣此州吁未列扵会故不称君曹人之辞即是成例故云例在成十六年杀之扵濮谓死扵水旁也釈例土地名此濮下注云阙哀二十七年传濮下注云濮自陈留酸枣县受河东北经済隂至髙平鉅野县入済彼濮与此名同实异故杜扵此不言阙直云濮陈地水名注卫人至八年正义曰成十八年传例曰凡去其国国逆而立之曰入此公子晋去卫居邢卫人迎而立之扵法正当书入冝与斉小白同文传言书曰卫人立晋衆也是仲尼善其淂衆故改常例変文以示义也传注请二至之怨正义曰二年伐卫见经故以属之未必往前更无怨也卫卋家称桓公十六年乃为州吁所弑则隐之二年当桓之卋服虔以先君为荘公非也何则宣公烝夷姜生急子公纳急子之妻生寿及朔朔能构兄寿能代死则是年皆长矣宣公以此年即位桓十二年卒终始二十年矣虽夀之死未知何歳急子之娶当在宣𥘉若隐之二年荘公犹在岂于父在之时巳淂烝父妾生急子也史记虽多谬语此当信然注蔡今至蔡县正义曰蔡国侯爵谱云蔡姬姓文王子叔度之后也武王封之于汝南上蔡为蔡侯作乱见诛其子蔡仲成王复封之扵蔡至平侯徙新蔡昭侯徙九江下蔡宣侯二十八年鲁隐公之元年也昭侯子成侯十年获麟之歳也成侯子声侯四年春秋之传终矣声侯十四年卒自声侯以下二卋二十八年而椘灭蔡地理志云汝南上蔡县故蔡国周武王弟叔度所封阻兵而安忍正义曰阻训恃也恃兵以求胜而征伐不已安忍行虐亊刑杀过度也故书至疾之也正义曰案元年传邾人郑人盟于翼公子豫请径公不许遂行彼则不书又不加贬责此公子翚之行公亦不许而书于经又加贬责者公子豫公不许私窃而行翚则强梁固请公事不获巳令其岀会故以君命而书又加贬责王觐为可正义曰扵王処行觐礼此事是为可也宣公即位正义曰贼讨乃立自継前君故不待踰年也五年注书陈至鱼䑓正义曰陈鱼者兽猎之类谓使捕鱼之人陈设取鱼之备观其取鱼以为戏乐非谓旣取得鱼而陈列之也其实观鱼而书陈鱼者国君爵位尊重非蒐狩大事则不当亲行公故遣陈鱼而观其捕获主讥其陈故书陈鱼以示非礼也传曰非礼也且言逺地故知书棠讥逺地也九月至六羽正义曰三年之内木主特祀于寝宫庙𥘉成木主迁入其中设祭以安神也祭则有乐故𥘉献六羽𥘉始也往前用八今乃用六也献者奏也奏进声乐以娱神也六羽谓六行之人秉羽舞也注成仲至名宫正义曰考成釈诂文也言𥘉献六羽者谓𥘉始而献非在后恒用知者案宣十五年𥘉税畆杜云遂以为常故云𥘉杜于此不解𥘉义明不与彼同故春秋之经有文同事异如此之类是也注以祭文不见故辨之云成仲子宫安其主而祭之以其与献羽连文知考谓祭以成之非谓始筑宫成也又觧立宫之意惠公以仲子手有夫人之文因即娶之虽不以为夫人有欲以为夫人之意礼诸侯不再娶扵法无二适孟子入惠公之庙仲子无享祭之所盖隐公成父之志为别立宫仲子以二年十二月薨四年十二月巳再期矣䘮毕即应入庙至此始成宫者仲子立庙本非正法䘮服旣终将为吉祭主无祭処始议立之故晚成也传云始用六佾不书佾而书羽者以公问羽数故书羽也妇人法不当谥仲子无谥故因姓以名宫也立宫必书扵䇿羽则非当所书善其复正故书之传载衆仲之对而言公从之是其善之意也为书六羽故言考宫言其因考以献羽也若不为羽当云立仲子之宫如立武宫炀宫然不须言考也礼杂记下云成庙则衅之路寝成则考之而不衅似庙则当衅寝则当考此庙言考者考是成就之义庙者鬼神所居祭祀以成之寝则生人所宅饮食以成之杂记注云路寝者生人所居不衅者不神之也考之者设盛食以落之是也庙成衅之者尊而神之盖木主未入之前巳行衅礼也案杂记衅庙之礼云祝宗人宰夫雍人皆爵弁纯衣雍人拭羊宗人视之宰夫北面于碑南东上雍人举羊升屋自中中屋南面刲羊血流于前乃降门夹室皆用鸡先门而后夹室其衈皆扵屋下割鸡门当门夹室中室有司皆郷室而立门则有司当门北靣旣事宗人告事毕乃皆退是衅庙之礼此言考宫献羽自为主巳入庙则祭以成之非衅礼与彼异也故公羊传曰考宫者何考犹入室也始祭仲子也是谓祭为考也服虔云宫庙𥘉成祭之名为考将纳仲子之主故考成以致其五祀之神以坚之其意谓考即是衅也案杂记衅庙之礼止有鸡羊旣不用乐何由献羽言将纳仲子之主则是仍未入宫然则作乐献羽敬事何神考仲子之宫唯当祭仲子耳又安淂致五祀之神乎苏氏云不称夫人宫者桓宫僖宫不言公则仲子例不合称夫人宫也不称庙而言宫者扵经例周公称大庙群公称宫故仲子依例称宫也若然案文十三年大室屋壊大庙称室者谓大庙之室屋壊耳若传文则大庙或称宫即大宫之椽是也群公或称庙即同宗于祖庙同族扵称庙是也注邾主至郑上正义曰天下有道诸侯不淂专行征伐春秋之时专行征伐以其不禀王命故以主兵为首虽小国主兵即序于大国之上欲见伐由其国善悪所帰故也虽大夫为主国君从之亦序主兵扵上僖二十七年楚人陈侯蔡侯郑伯许男囲宋注云传言椘子使子玉去宋经书人者耻不淂志以㣲者告犹序诸侯之上椘主兵故是㣲人主兵亦序国君之上史䇿之常法也注虫食至故书正义曰釈虫云食苗心螟食叶食节贼食根柔舎人曰食苗心者名螟言㝠冥然难知也李廵曰食禾心为螟言其姦冥㝠难知也食禾叶者其假貣无厌故曰也食其节者言其贪狼故曰贼也食其根者言其税取万民财货故曰柔也孙炎曰皆政贪所致因以为名郭璞曰分别虫啖食禾所在之名耳李廵孙炎以政致为名舎人郭璞以食処为名陆机䟽云旧说螟蟊贼一种虫也如言寇贼姦宄内外言之耳故犍为文学曰此四种虫皆蝗也实不同故分别釈之然则螟非以虫名食苗之処为名耳注大夫至所及正义曰檀弓下云君扵大夫将葬弔于宫君亲弔之而不书者弔䘮问疾人君之常假有得失不足襃如此小事例皆不书葬若国家所营则亦不可不书大夫之葬皆臣子自为非公家所及事不関国无以淂书葬也他国之君书葬者遣使往会须书君命故耳传观鱼者正义曰说文云渔捕鱼也然则捕鱼谓之鱼天官䲣人掌以时䲣为梁凡䲣者掌其政令是谓捕鱼为鱼鱼者犹言猎者也臧僖至败也正义曰凡物不足以讲大亊者物谓亊物旌旗车服之属若其为教戦祭祀等大事故布设陈列则可如其细碎盘逰虽陈其物不堪足以讲习大事止谓不为大事而陈此物故云不足以讲大亊也其材不足以备器用者材谓皮革歯牙之属若其为饰器用故狩猎取材则可如其因逰宴戏乐所淂之材不堪足以备饰器用止谓不为器用而取此材故云不足以备器用也人君一国之主在民之上当直巳而行之以法民而纳之扵善故云人君将纳民于䡄物者也言当为轨为物纳民于其中也旣言民帰轨物更解轨物之名故讲习大亊以凖度轨法度量谓之为轨凖度轨量即谓习戦冶兵祭祀之属是也取鸟兽之材以章明物色采饰谓之为物章明物采即取材以饰军国之器是也刘炫云捕鱼猎兽其亊相类此諌大意言人君可观猎兽不可观捕鱼凡物者广言诸物鸟兽鱼鼈之类也材谓所有皮革毛羽之类也器谓车马兵甲军国所用之物也凡此诸物捕之不足以讲习兵亊其材不足以充备器用如此者则人君不亲举焉其意言猎之坐作进退可以教戦陈兽之齿牙皮革足以充器用人君可以观之捕鱼不足以教戦陈鳞甲不足以为器用人君不冝观之人君以下云云同今若人君所行不淂其轨举动不顺器服不当其物上下无章如是则谓之荒乱之政也乱政数行国家之所以祸败也其意言鱼非讲事是不轨材不充用是不物今君观鱼是为乱国之政祸败之本故不用使公行也事度轨量正谓顺时狩猎以教习戎事也材章物采正谓取其皮革以脩造器物也下云四时田猎治兵振旅以习威仪覆此讲亊也肉不登爼材不登器则公不射覆此章物也别言川泽之实非君所及指言不可观鱼辞有首引自相配成也注臧僖至与戎正义曰僖伯名彄字子臧卋本云孝公之子即此冬书公子彄卒是也谥法小心畏忌曰僖是僖为谥也诸侯之子称公子公子之子称公孙公孙之子不淂祖诸侯乃以王父之字为氏计僖伯之孙始淂以臧为氏今于僖伯之上巳加臧者盖以僖伯是臧氏之祖传家追言之也成十三年传曰国之大事在祀与戎故知大亊祀与戎也必知兼祀者以下云鸟兽之肉不登扵爼故也刘炫云田猎止教戎而言祀者猎狩主以祭祀故并祀言之下注云爼登宗庙器见此意也注言器至所起正义曰车马旌旗衣服刀剱无不皆有法度器用衆物不入法度广言之也器不当法用非其物则为不轨不物政不在君则乱败之所起也注蒐索至择也正义曰尓雅釈天四时之猎名与此同说者皆如此注故杜依用之周礼大司马职中春教振旅遂以蒐田中夏教茇舎遂以苗田中秋教治兵遂以狝田中冬教大閲遂以狩田其名亦与此同郑玄觧苗田与此小异言择取不孕任者若治苗去不秀实者孙炎亦然桓四年公羊传曰春曰苗秋曰蒐冬曰狩三名旣与礼异又复夏时不田谷梁传曰四时之田皆为宗庙之事也春曰田夏曰苗秋曰蒐冬曰狩皆与礼异者良由微言旣絶曲辨妄生丘明亲受圣师故独与礼合汉代古学不行明帝集诸学士作白虎通义因谷梁之文为之生说曰王者诸侯所以田猎何为苗除害止以共宗庙下以简集士衆也春谓之田何春歳之本举本名而言之也夏谓之苗何択其怀任者也秋谓之蒐何蒐索肥者也冬谓之狩何守地而取之也四时之田㧾名为田何为田除害也案苗非懐任之名何云択去懐任秋兽尽皆不瘦何云蒐索取肥虽名通义义不通也故先儒皆依周礼左传尓雅之文而为之说其名亦有意焉虽复春猎获则取之不能択取不孕夏猎所取无多不能为苗除害为因时异而変文耳谓之猎者蔡邕月令章句云猎者捷取之名也注各随时事之间正义曰隙训间也四仲之月自是常期就其月中简选间日虽则农月必有间时故曰随时亊之间也仲冬农之最隙故大备礼也注虽四至衆也正义曰虽每年常四时讲武犹复三年而一大习犹如四时常祀三年而复为禘祭意相类也岀曰治兵者以其𥘉出始治其亊也入曰振旅者以治兵礼毕整衆而还振讯是整理之义故振为整也旅衆也釈诂文治兵振旅坐作进退其礼皆同所异者唯长幼先后耳釈天云出为治兵尚威武也入爲振旅反尊卑也孙炎曰出则幼贱在前贵勇力也入则尊老在前复常法也荘八年谷梁传曰岀曰治兵习戦也入曰振旅习戦也公羊传曰岀曰治兵入曰振旅其礼一也皆习戦也是其礼同也何休公羊为岀曰祠兵休云杀牲飨士卒郑玄诗笺引公羊亦作治兵是其所见本异也此治兵振旅亦四时教之但于三年大习详其文耳周礼春教振旅秋教治兵者四时教民各以其冝春即止兵收衆专心于农秋即缮甲厉兵将威不轨故异其文耳注饮扵至获也正义曰桓二年传例曰凡公行告于宗庙反行饮至彼饮至在庙知此言饮至亦饮扵庙也军之资实唯有车徒器械猎则有所获诗序车攻羙宣王脩车马备器械因田猎而选车徒故知数军实者数车徒器械及所获也说文云械器之㧾名虞喜云器械谓铠甲兠鍪也宣十二年传言椘国无日不讨军实而申儆之襄二十四年传曰斉社蒐军实使客观之二注并云军实军器不言车徒及所获者彼无猎事故不言也注车服旌旗正义曰周礼巾车职曰革路建大白以即戎木路建大麾以田司服职曰凡兵事韦弁服凡甸冠弁服郑玄云甸田猎也计田猎当乗木路服冠弁但三年治兵乃习兵大礼不冝乗田车服田服天子盖乗革路服韦弁也在军君臣同服公卿以下盖亦乗兵车服兵服也其旌旗则尊卑异建治兵之礼为辨旗物必不建大白大麾大司马职曰中秋教治兵辨旗物之用王载大常诸侯载旂军吏载旗师都载旜郷遂载物郊野载旐百官载旟遂以称田郑玄云军吏诸军帅也师都遂大夫也郷遂郷大夫也或载旜或载物衆属军吏无所将也郊谓郷遂之州长县正以下也野谓公邑大夫载旐者以其将羡卒也百官卿大夫也载旟者以其属卫王也凡旌旗有军衆者画异物无者帛而已然则治兵旌旗当如司马职文也案司常职云及国之大阅賛司马颁旗物王建大常诸侯建旂孤卿建旜大夫士建物师都建旗州里建旟县鄙建旐道车载旞斿车载旌计大阅治兵俱是教戦而旌旗之物所建不同者郑玄云凡颁旗物以出军之旗则如秋以尊卑之常则如冬大阅备军礼而旌旗不如出军之时空辟实然则大阅所建尊卑之常治兵所建出军之礼此三年治兵与秋教治兵其名旣同建当不异故服虔觧此亦引司马职文明是旌旗所建用秋辨旗物之法案大司马职教治兵王载大常所以巾车云大麾以田又云大白以即戎者先儒以为王田春夏则大麾秋冬则大常旌旗所用虽如治兵之时然王若亲军则建大白鸟兽至于器正义曰说文云革兽皮治去其毛革更之然则有毛为皮去毛为革周礼掌皮秋㪘皮冬㪘革以其小异故别时㪘之散文则皮革通也颔上大齿谓之为牙鸟翼长毛谓之为羽齿牙毛羽各自小异故歴言之也登扵爼谓升爼以共祭登扵器谓在器以为饰诸器之饰有用此材者注爼祭宗庙器正义曰飨燕之馔莫不用爼独言宗庙器者明田猎取禽主为祭祀若止共燕食则公亦不爲下注云法度之器其义亦然非法之器公亦不举登训爲升服虔以上登为升下登爲成二登不容异训且云不成于器为不辞矣又器以此物爲饰宁复待之乃成也周礼䲣人凡祭祀共其鱼之鱻薧特牲少牢祭祀之礼皆有鱼为爼实肉登扵俎公则射之而以观鱼爲非礼者此言不登于爼者谓妄出逰猎虽取鸟兽元不为祭祀不登于器亦谓盘逰元不爲取材以饰器物今公观鱼乃是游戏故以非之然登爼登器之物虽君所亲至于庻羞杂物细小之伦虽爲祭祀亦君不射礼水土之品笾豆之物苟可荐者莫不咸在岂皆公亲之也刘炫云此言田猎之时小鸟小兽则公不射虽讲亊而田尚不射小物况鱼非讲亊不冝輙举不谓登爼之物皆公所亲射祭祀水土云云同若夫至及也正义曰山林之实谓材木樵薪之类川泽之实谓蔆芡鱼蟹之属此皆器用之所资湏贱人之所守掌非人君所冝亲及之也此虽意谏观鱼而广言小事故注云取此杂猥之物以资器备非诸侯所亲也杂猥谓诸杂猥碎也资谓器之资财侍此而备器之所用及所盛皆是也谷梁传曰礼尊不亲小亊卑不尸大功鱼卑者之事也公观之非正与此同也若然月令季冬命渔师始渔天子亲往甞鱼先荐寝庙彼礼天子亲往此讥公者彼以时鱼絜羙取之以荐宗庙特重其亊天子亲行意在敬亊鬼神非𣣔以为戏乐隐公观鱼志在游戏故讥之也注孙辞至否矣正义曰僖九年传曰东略之不知西则否矣又十六年传曰谋鄫且东略也略者廵行之名也公曰吾将略地焉言𣣔案行边竟是孙辞也若国竟之内不应讥公逺逰且言逺地明是他竟也釈例曰旧说棠鲁地拠传公辞𣣔略地则非鲁竟也釈例土地名棠在鲁部内云本宋地盖宋鲁之界上也注矢亦陈也正义曰釈诂云矢陈也注曲沃至国县正义曰晋国侯爵谱云姬姓武王子唐叔虞之后也成王灭唐而封之今大原晋阳县是也燮父改之曰晋夑父孙成侯徙都曲沃今河东闻喜县是也穆侯徙都绛鄂侯二年鲁隐公之元年也定公三十一年获麟之歳也岀公八年而春秋之传终矣出公十七年卒自出公以下五卋八十二年而韩赵魏㓕晋也地理志云河东闻喜县故曲沃也武帝元鼎六年行过改名应邵曰武帝扵此闻南越破改曰闻喜志又曰赵国襄国县故邢国然则扵汉属赵国于晋属广平注南燕至燕县正义曰燕有二国一称北燕故此注言南燕以别之丗本燕国姞姓地理志东郡燕县南燕国姞姓黄帝之后也小国无卋家不知其君号谥唯荘二十年燕仲父见传耳注郕国至郕郷正义曰史记管蔡卋家称郕叔武文王子武王之母弟后卋无所见旣无卋家不知其君号谥唯文十二年郕大子朱儒奔鲁书曰郕伯来奔见于经传则郕国伯爵也注万舞也正义曰案公羊传曰万者何干舞也籥者何羽舞也则万与羽不同今传云将万焉问羽数于衆仲是万与羽为一者万羽之异自是公羊之说今杜直云万舞也则万是舞之大名也何休云所以仲子之庙唯有羽舞无干舞者妇人无武亊独奏文乐也刘炫云公羊传曰万者云云籥者云云羽者为文万者为武武则左执朱千右秉玉戚文则左执籥右秉翟此传将万问羽即似万羽同者以当此时万羽俱作但将万而问羽数非谓羽即万也经直书羽者与传互见之注六六三十六人正义曰何休说如此服虔以用六爲六八四十八大夫四爲四八三十二士二爲二八十六杜以舞势冝方行列旣减即每行人数亦冝减故同何说也或以襄十一年郑人赂晋侯以女乐二八为二佾之乐知自上及下行皆八人斯不然矣彼传见晋侯减乐之半以赐魏绛因歌钟二肆遂言女乐二八爲下半乐张本耳非以二八为二佾若二八即是二佾郑人岂以二佾之乐赂晋侯晋侯岂以一佾之乐赐魏绛夫舞至八风正义曰舞为乐主音逐舞节八音皆奏而舞曲斉之故舞所以节八音也八方风气寒暑下同乐能调隂阳和节气八方风气由舞而行故舞所以行八凨也注八音至其情正义曰八音爲金石土革丝木匏竹周礼大师职文也郑玄云金钟镈也石磬也土埙也革鼓鼗也丝琴瑟也木柷敔也匏笙也竹管箫也八风八方之风者服虔以为八卦之风干音石其风不周坎音革其风广莫艮音匏其风融震音竹其风明庻巽音木其风清明离音丝其风景坤音土其风凉兊音金其风阊阖易纬通卦験云立春调风至春分明庻风至立夏清明风至夏至景风至立秋凉风至秋分阊阖风至立冬不周凨至冬至广莫风至风体一也逐天气随八节而爲之立名耳调与融一风二名昭十八年传曰是谓融风是其调融同也沈氏云案乐纬云坎主冬至乐用管艮主立春乐用埙震主春分乐用鼓巽主立夏乐用笙离主夏至乐用絃坤主立秋乐用磬兊主秋分乐用钟干主立冬乐用柷敔此八方之音旣有二说未知孰是故两存焉更说制乐之夲节音行风之意以八音之器宣播八方之风使人用手以舞之用足以蹈之节其礼制使不荒滛次序人情使不蕰结也蟋蟀诗曰无以大康职思其居是节其制也舜歌南风曰南风之时兮可以阜吾人之财兮南风之薫兮可以觧吾人之愠兮是序其情也注鲁唯至用六正义曰襄十二年传曰鲁为诸姬于周庙是鲁立文王之庙也文王天子自然用八礼记祭统曰昔者周公且有勲劳于天下成王康王赐之以重祭朱千玉戚以舞大武八佾以舞大夏此天子之乐也康周公故以赐鲁明堂位曰命鲁公卋世祀周公以天子之礼乐是周公之庙用八也传曰始用六佾则知前用八何休云僭斉也下傚上之辞鲁之僣傚必有所因故本其僭之所由言由文王周公庙用八佾他公之庙遂因仍僭而用之今隐公详问衆仲衆仲因明大典公从其言于仲子之庙𥘉献六羽故传亦因言始用六佾谓仲子之庙用六佾他公则仍用八也至襄昭之时鲁犹皆亦用八故昭二十五年公羊传称昭公谓子家驹曰吾何僭哉荅曰朱干玉戚以舞大夏八佾以舞大武此皆天子之礼也是昭公之时僭用八也此减从正礼尚书于经若更僭非礼无容不书自此之后不书僭用八佾知他庙僭而不改故杜自明其证其后季氏舞八佾于庭知唯在仲子庙用六也注诸侯至不听正义曰诗伐木篇毛传曰天子谓同姓诸侯诸侯谓同姓大夫皆曰父异姓则称舅觐礼载天子唿诸侯之称曰同姓大国则曰伯父其异姓则曰伯舅同姓小邦则曰叔父其异姓则曰叔舅然则诸侯之国有大小之异大夫无地之大小明以年之长少为异庄十四年传称郑厉公谓原繁为伯父礼记祭统称卫荘公唿孔悝为叔舅诸侯唿异姓大夫为伯舅同姓大夫为叔父者虽则无文明亦然矣僖伯者孝公之子惠公之弟惠公立四十六年而薨则子臧此时年非幼少唿曰叔父者是隐公之称叔父也此注自言唿臣之大法耳春秋正义卷第三计一万七千九百八字春秋胡氏传卷三春秋传卷第三隠公下八年春宋公卫侯遇于垂三月郑伯使宛来归祊庚寅我入祊郑伯欲以太山之祊易许田前此来输乎者以言请之矣未入地也至是来归祊者其地旣输矣未易许也周制六年五服一朝故于天子之郊有朝宿之地又六年王乃时廵诸侯各朝于方岳故于泰山之旁有汤沐之邑诸侯于王畿之内方岳之下皆有是乎成王以周公有大勲劳故特赐之许田爲朝宿之地如皆有焉尽天子之郊不足爲其地矣宣王以郑伯母弟懿亲故特赐之祊田爲汤沐之邑如皆有焉尽泰山之旁不足爲其邑矣祊近于鲁许邻于郑各以其近者相易何以不可乎用是见郑有无君之心而谓天王不复能廵狩矣用是见郑有无亲之心而敢与人以先祖所受之邑矣其言我入祊者祊非我有也入者不顺之词义不可而强入之也夏六月已亥蔡侯考父卒辛亥宿男卒天王崩告于诸侯则不名诸侯薨以名赴而自别于太上礼也古者死而不谥不以名爲讳周人以谥易名于是乎有讳礼故君薨赴于他国则曰寡君不禄敢告执事春秋之时遵用此礼凢赴者皆不以名矣经书其终虽五霸强国齐桓晋文之盛莫不以名者是仲尼笔之也赴不以名而书其名者与鲁通也巳通而不名者旧史失之尔未通而名者有所证矣故传此义者记于礼篇曰诸侯不生名夫生则不名死而名之别于太上示君臣尊卑之等盖礼之中也诸侯薨赴不以名而仲尼革之必以名书变周制矣春秋鲁史圣人修之也而孟子谓之作以此类也秋七月庚午宋公齐侯卫侯盟于瓦屋程氏曰宋爲主盟与郑绝也大道隐而家天下然后有诰誓忠信薄而人心疑然后有诅盟盟诅烦而约剂乱然后有交质子至是倾危之俗成民不立矣春秋革薄从忠于参盟书日谨其始也周官设司盟掌盟载之法凢邦国有疑则请盟于㑹同听命于天子亦圣人待衰丗之意耳德又下衰诸侯放恣其屡盟也不待㑹同其私约也不繇天子口血未干而渝盟者有矣其末至于交质子犹有不信者焉春秋谨参盟善胥命美萧鱼之㑹以信待人而不疑也盖有志于天下爲公之丗凢此类亦变周制矣八月葬蔡宣公九月辛卯公及莒人盟于浮来莒小国人微者而公与之盟故特言及以讥失礼且明非大夫之罪也易曰谦尊而光卑而不可踰隠公可谓谦矣何以讥之爲失礼曰谦亨君子以裒多益寡称物乎施屈千乗之尊下与小国之大夫盟岂称物平施之谓乎太卑而可踰非谦德矣螟冬十有二月无骇卒无骇书名未赐族也诸侯之子爲大夫则称公子其孙也而爲大夫则称公孙公孙之子与异姓之臣未赐族而身爲大夫则称名无骇侠之类是也巳赐族而使之丗爲大夫则称族如仲孙叔孙季孙之类是也古者置卿必求贤德不以丗官春秋之初犹爲近古故无骇与侠皆书名耳其后官人以丗无不赐之族或以字或以谥或以官或以邑而先王之礼亡矣至于三家专鲁六卿分晋诸侯失国出奔者相继职此由也按礼天子寰内诸侯丗其禄而不嗣然则诸侯所置大夫嗣其位而不易岂礼也哉观春秋所书而是非之迹着矣治乱之効明矣九年春天王使南季来聘按周礼行人王者待诸侯有时聘以结好闲问以谕志而谷梁子何以独言聘诸侯非正也古者诸侯于天子比年一小聘三年一大聘五年一朝天子于诸侯不可以若是恝故亦有聘问之礼焉隐公即位九年于此而史䇿不书遣使如周则是未甞聘也亦不书公如京师则是未甞朝也一不朝则贬其爵再不朝则削其地如隐公者贬爵削地可也刑则不举遣使聘焉其斯以爲不正乎经书公如京师者一朝于王所者二卿大夫如京师者五举鲁一国则天下诸侯怠慢不臣可知矣书天王来聘者七钖命者三赗葬者四则问于他邦及齐晋秦楚之大国又可知矣王之不王如此征伐安得不自诸侯出乎诸侯之不臣如此政事安得不自大夫出乎君臣上下之分易矣陪臣执国命夷狄制诸夏矣其原皆自天王失威福之柄也春秋于此盖有不得巳焉尔矣三月癸酉大雨震电庚辰大雨雪震电者阳精之发雨雪者隂气之凝周三月夏之正月也雷未可以出电未可以见而大震电此阳失节也雷巳出电巳见则雪不当复降而大雨雪此隂气纵也夫隂阳运动有常而无忒凡失其度人爲感之也今阳失节而隂气纵公子翚之谗兆矣钟巫之难萌矣春秋灾异必书虽不言其事应而事应具存惟明于天人相感之际响应之理则见圣人所书之意矣挟卒夏城郎城者御暴保民之所而城有制役有时大都不过三国之一邑无百雉之城制也鲁甞城费城郈其后复堕焉则越礼而非制矣凡土功龙见而戒事火见而致用水昬正而栽日至而毕时也隠公城中丘城郎而皆以夏则妨农务而非时矣城不踰制役不违时又当分财用平板榦称畚筑程土物议逺迩略基址揣厚薄仭沟洫具糇粮度有司量功命日不愆于素然后爲之可也况失其时制妄兴大作无爱养斯民之意者其罪之轻重见矣秋七月冬公㑹齐侯于防周官行人曰时㑹以发四方之禁此谓非时而合诸侯以禁止天下之不义也列国何爲有此名凡书㑹皆讥也谓非王事相㑹聚尓左氏称宋公不王郑伯以王命讨之使来告命㑹于防谋伐宋也于中丘爲师期也亦谓之非王事可乎曰以王命讨宋而听征讨之禁于王都虽召陵之举不是及矣始则私相㑹爲谋于防中则私相盟爲师期于邓终则乗败人而深爲利以取二邑归诸巳奉王命讨不庭者果如是乎经之书㑹书伐而不异其文以此十年春王二月公㑹齐侯郑伯于中丘夏翚帅师㑹齐人郑人伐宋翚不氏先期也始而㑹宋以伐郑固请而行今而㑹郑以伐宋先期而往不待钟巫之变知其有无君之心矣夫乱臣贼子积其强恶非一朝一夕之故及权势巳成威行中外虽欲制之其将能乎故去其公子以戒兵柄下移制之于未乱也六月壬戌公败宋师于菅辛未取郜辛巳取防内大恶其词婉小恶直书而不隠夫诸侯分邑非其有而取之盗也曷不隐乎于取之中犹有重焉者若成公取鄟襄公取邿昭公取鄫皆覆人之邦而绝其嗣亦书曰取所谓犹有重焉者此故取郜取防直书而不隐也其不言战而言败败之者爲主彼与战而此败之也皆陈曰战诈战曰败秋宋人卫人入郑宋人蔡人卫人伐戴郑伯伐取之称伐称取兼之也或疑郑人兵力不能取戴兼三国之师非矣什围伍攻正也以寡覆衆竒也庄公盖甞克叔段败王师困州吁而入许能以竒胜可知矣故驻师于郊多方以误之也四国巳鬪起乗其弊一举而兼取之卞庄子之术也然则可乎孟子曰善战者服上刑称伐取者其以郑庄公残民之甚当此刑矣冬十月壬午齐人郑人入郕左氏传云宋公不王郑伯以王命致讨而郕人不㑹齐郑入郕讨违王命也程氏谓宋本以公子冯在郑故二国交恶春秋不见其爲王讨也王臣不行王师不出矫假以逞私忿耳此说据经爲合若讨违王命则不书入矣入者不顺之词也苟以爲难词则齐郑大国于讨郕何难哉十有一年春滕侯薛侯来朝诸侯朝于诸侯礼乎孔子曰邦君爲两君之好有反坫周礼行人凢诸侯之邦交殷相聘丗相朝也然谓之殷则得中而不过谓之丗则终诸侯之丗而一相朝其爲礼亦节矣周衰典制大坏诸侯放恣无礼义之交惟强弱之视以鲁事观焉或来朝而不报其礼或屡往而不纳以归无合于中聘丗朝之制矣且列国于天子述所职者盖阙如也而自相朝聘可乎凡大国来聘小国来朝一切书而不削皆所以示讥滕薛二君不特言者又讥旅见也非天子不旅见诸侯偃然受之而不辞亦以见隐公之志荒矣夏公㑹郑伯于时来秋七月壬午公及齐侯郑伯入许书㑹则伐许者本郑志也书及则入许者公所欲也隐公即位十有一年天王遣使来聘者再而未甞朝于京师罪一也平王崩不奔䘮㑹葬至使武氏子来求赙罪二也礼乐征伐自天子出而擅兴兵甲爲宋而伐邾爲郑而伐宋罪三也山川土田各有封守上受之天王下传之先祖而取郜及防入祊易许罪四也今又入人之国而逐其君罪五也凢此五不韪者人臣之大恶而隐公兼有之然则不善之殃岂特始于惠成于桓而隐之积亦不可得而揜矣使隐公者爲国以礼而自强于善岂有钟巫之难乎是故春秋所载以人事言则是非善恶之迹设施于前而成败吉凶之効见于后以天道言则感应之理明矣不可不察也冬十有一月壬辰公薨致隐让国立不以正惠公之罪也致桓弑君几不早断隐公之失也旣有䜛人交乱其间忧虞之象着矣而曰使营菟裘吾将老焉是犹豫留时辨之弗早辨也其及也冝隐公见弑鲁史旧文必以实书其曰公薨者仲尼亲笔也古者史官以直爲职而不讳国恶仲尼笔削旧史断自圣心于鲁君见弑削而不书者盖国史一官之守春秋万丗之法其用固不同矣不书弑示臣子于君父有隐避其恶之礼不书地示臣子于君父有不没其实之忠不书葬示臣子于君父有讨贼复雠之义非圣人莫能修谓此类也夫贼不讨雠不复而不书葬则服不除寝苫枕戈无时而终事也以此法讨罪至严矣故曰春秋成而乱臣贼子惧右隐公十有一年书于经者其事七十有六以爲经丗之典拨乱反正之书百王不易之大法其详可得闻乎谓一爲元则知祖述宪章以体元爲人主之职谓周正爲春则知立制度改正朔以夏正爲可行之时谓正月爲王正则知天下之定于一也隐公不书即位则知父子君臣之大伦不可废也与邾仪父宋人盟而皆书曰及则知以忠信诚悫爲先而盟誓不足贵也大叔出奔共而书曰郑伯克叚则知以亲爱爲主而恩义之轻重不可偏也来赗仲子而冢宰书名则知夫妇人伦之本而嫡妾之名分不可乱也祭伯朝鲁直书曰来则知人臣义无私交而朋党之原不可长也公子益师书卒则知春秋贵大臣而恩礼之哀荣不可恝也元者何仁是也仁者何心是也建立万法酬酢万事帅驭万夫统理万国皆此心之用也尧舜禹以天下相授尧所以命舜舜亦以命禹首曰人心惟危道心惟微周公称乃考文王惟克厥宅心乃克立兹常事故一心定而万物服矣春之爲夏正何也夫斗指寅然后谓之春建巳然后谓之夏故易曰兊正秋也以兊爲正秋则坎爲正冬必矣今以冬爲春则四时易其位春秋正名之书岂其若是哉故程氏谓周正月非春也假天时以立义耳商人以建丑革夏正而不能行之于周周人以建子革商正而不能行之于秦秦人以建亥爲正固不可行矣自汉氏改用夏时经历千载以至于今卒不能易谓爲百王不易之大法指此一事可知矣仲尼岂以欺后丗哉王正月之定于一何也天无二日土无二王家无二主尊无二上道无二致政无二门故议常经者黜百家尊孔氏诸不在六艺之科者勿使并进此道术之归于一也言致理者欲令政事皆出中书而变礼乐革制度则流放窜殛之刑随其后此国政之归于一也若乃辟私门废公道各以便冝行事是人自爲政缪于春秋大一统之义矣盟于昧而书及公所欲也盟于宿而书及公立而求成焉非若小国之于大国不得巳而要盟者后七年爲宋而伐邾昧之盟其刑牲㰱血果何爲也后十年爲郑而伐宋要质鬼神又安在乎比事以观而盟不足贵亦审矣丗衰道隐民彞泯乱若宋殇之于冯也卫侯郑之于叔武瑕也皆爲利争不胜计也而庄公独以顺母爲词养成叚恶夫中也养不中才也养不才故人乐有贤父兄也仁人之于兄弟不藏怒焉不宿怨焉亲爱之而巳矣象忧亦忧象喜亦喜恩掩义也使吏治其国而象不得有爲义胜恩也恩义并立而中持衡焉叚虽凶逆焉攸乱此春秋责庄公之意也太宰建邦六典以佐王治邦国者也而承命以赗诸侯之妾不知其不可是爲不智知其不可而不言是爲不忠不忠不智之人而可以居百寮之长乎故贬而书名贱之也或曰安知咺之不言如其不用何言而不用则辞其位而不居礼也今奉命而来则知其阿䛕顺旨无体国爱君之义矣其贬而书名非宰也夫危而不持顚而不扶则将焉用彼相若以其甞爲冢宰不论功罪而曲以礼貌加之非春秋责相之意矣君子有更相汲引交好以爲公小人有互相朋党比周以爲私其迹虽同而情异不可不察也祭伯朝鲁安知其爲私而不与乎隐公之立未甞请命王法所当治也祭伯爲王卿士不能诏王以正典刑而逺来朝之其爲阿私审矣故尹氏来讣不称爵祭叔来聘不言使皆以明人臣之义杜朋党之原耳大夫书卒见君臣之义也不书葬明尊卑之等也或日或不日着礼貌之差也名而不书氏者身自爲卿而非丗也其称公子以贵戚故使爲卿也不书官者不请于王而自命也其有将兵而㑹战奉使而出疆名姓巳登于史册如公子翚者而不书卒何也迷国误朝躬行弑逆则有天讨之刑矣公子遂之罪亦同而书卒何也因事之变以明卿卒不绎之礼而义不系于遂也季孙意如无事之变而书卒独何欤春秋有变例定哀多微词季氏逐昭公杀务人而立宋若有汉髙帝之公不赏私劳则三家退听公室张矣定公幸于祸而忘其雠诱于利而忘其辱以意如爲大夫而不讨先君之贼也天理灭矣是故比事以观其异同可见触类而长其指意无穷以一年之事攷之则二百四十二年之行事皆可见矣以爲经丗之典拨乱反正之书百王不易之大法岂不信夫春秋正义春秋正义卷四春秋正义卷第四隐公国子祭酒上护军曲阜县开国子臣孔颖逹奉勑撰六年勑而不盟曰平正义曰宣十五年宋人乃椘人平传载其盟辞昭七年燕曁斉平传称盟于濡上似平皆有盟而去不盟者平实解怨和好之辞非要盟也彼自旣平之后别为盟耳此与定十年及斉平皆传无盟事定十一年及郑平下乃云叔还如郑涖盟平后乃盟知平非盟也注虽无至放此正义曰公羊传曰此无事何以书春秋虽无首时过则书首时过则何以书春秋编年四时具然后为年此注用公羊为说釈例曰年之四时虽或无事必空书首月以纪时変以明歴数也注秋取至易也正义曰经书冬传言秋丘明为传例不虚举经文独以秋言此事明是以秋取冬乃告也冬告者告言冬始取耳故书之于冬若其使以冬至告言秋取亦当追书扵秋八年传曰冬齐侯使来告成三国秋成冬告书之于秋明此以冬取告故书扵冬也贾服以为长葛不系郑者刺不能抚有其邑凡邑为他国所取皆是不能抚有之何故于此独为悪郑故杜以为上有伐郑囲长葛则长葛郑邑可知故不言郑也旣言秋取取实在秋因其经文在冬遂言冬乗无备襄十三年传例曰凡书取言易也知此乗其无备而取之也杜知长葛不系郑非大都以名通者以前年云伐郑囲长葛长葛之文系于郑故也刘炫以大都名通而规杜氏非也传注渝変至更成正义曰渝変也釈言文変平者変更前悪而复为和好変即更之义成则平之训故传解渝平谓之更成自狐壤以来与郑不和今日复和故曰更成言更复狐壤以前之好也服虔云公为郑所获釈而不结平于是更为约束以结之故曰渝平案传公赂尹氏而与之逃帰非郑所釈安释而结平也注翼晋至大夫正义曰唐叔始封受怀姓九宗职官五正者谓周成王灭唐始封唐叔以懐氏一姓九族及是先代五官之长子孙赐之言五官之长者谓于殷时为五行官长今襃宠唐叔故以其家族赐之耳今云顷父之子嘉文者以顷父旧居职位名号章显嘉父新为大夫未甚着见故系之于文诸系父为文者义皆同此也注诸地至放此正义曰杜言不复记其阙者谓但言某邑而巳下不云阙若鄂直云晋别邑及翼侯奔随注云随晋地郑人侵卫牧注云牧卫邑如此之类皆不言阙是也若不知何国之地者则言阙若虞公岀奔共也公孙婴斉卒于貍服并注云阙是也亦有虽知某国之地注亦云阙则隐十一年苏忿生十二邑注陉云阙者以余邑皆知所在唯此独阙故也五月庚申正义曰案经盟于艾亦在五月传略不言月庚申之日须月以统之故别言五月他皆效此注告饥至之贤正义曰王使至鲁皆应书经此独不书故解之以人情恕之不得自不输粟空告他人故知巳国不足旁请隣国故曰礼也定五年皈粟于蔡尚书扵经此不书者鲁以徃歳螟灾故巳国饥困所输不多宋郑输粟不复告鲁故皆不书此事无经而发故觧传意见隐之䝨诸无经之传皆意有所见悉皆效此注周桓至焉依正义曰桓公是周公黒肩事见桓十八年传也幽王娶申女为后生大子冝后得襃姒嬖之生子伯服废申后逐大子以襃姒为后伯服为大子冝奔申申侯乃与犬戎共攻幽王杀幽王扵骊山之下于是诸侯乃与申侯共立冝是为平王以西都偪戎晋文侯郑武公夹辅平王东迁洛邑毛诗尚书国语史记皆略有其事七年注叔姬至故书正义曰女嫁扵他国皆有姪娣与适俱行则所尊在适书适不书姪姊叔姬待年之女年满时行故书其皈鲁女嫁扵他国之卿皆书之夫人之娣尊与卿同其书固是常例贾云书之者刺纪贵叔姬传无其亊是妄说也滕侯卒正义曰谱云滕姬姓文王子错叔绣之后武王封之居滕今沛郡公丘县是也自叔绣至宣公十七世乃见春秋隐公以下春秋后六世而斉灭之世本云齐景公亡滕案斉景之卒在滕隐之前世本言隐公之后仍有六世为君而云齐景亡滕为谬何甚服虔昭四年注亦云斉景亡滕是不考校而谬言之地理志云沛郡公丘县故滕国也周文王子错叔绣所封三十一世为斉所灭注诸聘至元年正义曰聘礼使者执圭以致命束帛加璧以致亭郑玄云享献也旣聘又献所以厚㤙惠也是执玉帛以相存问也玉人职云瑑圭璋璧琮八寸以覜聘注云八寸者拠上公之臣案聘礼圭以聘君璋以聘夫人旣行聘之后璧以享君琮以享天人又郑玄注小行人云使卿大夫覜聘降其君瑞一等则侯伯之臣圭璋璧琮皆六寸子男之臣皆四寸又小行人云圭以马璋以皮璧以帛琮以锦琥以绣璜以黼郑玄注云二王之后享天子圭以马享后璋以皮其余诸侯享天子璧以帛享后琮以锦子男享大国之君琥以绣享大国夫人璜以黼是玉帛之文也注戎鸣至西南正义曰传例有钟鼔曰伐此旣言伐知其鸣钟鼔也杜意以皈者以彼随已而巳非囚执之辞故云但言以皈非执也杜必知以皈非执者谷梁传云以归犹愈乎执也又昭十三年晋人执季孙意如以皈若以皈是执何须别起执文明直言以皈者非执也至如㝎四年以沈子嘉皈经云杀之哀七年以邾子益来传云囚诸负瑕旣有囚杀之文容或是执若直言以皈无囚杀之事者则非执者也春秋有文同事异此即其类也刘君引沈子邾子云以皈者皆执以规杜氏非其义也传凡诸至礼经正义曰诸侯者公侯伯子男五等之揔号侯训君也五等之主虽爵命小异而俱是国君故揔称诸侯也诸发凡者皆周公之垂法史书之旧章立明采合旧语以发明史例虽意是旧典而辞出丘明非全写旧语同盟称名薨则赴以名是周公之旧典其告终称嗣以下乃是觧释赴意非旧语也僖二十三年又发例曰凡诸侯同死则赴以名礼也直言赴名是礼不言継好是礼継好息民是礼之大意非礼之实明是丘明言此以解赴名之意彼云礼也此云谓之礼经其亊一也言谓此赴名为礼之常法丘明之意言周公谓之然也谓之礼经虽指此一亊诸发凡者莫不尽然以此为例之𥘉故特言之注此言至放此正义曰凡例是周公所制其来亦无所岀以传言谓之礼经则是先圣谓之非丘明自谓之也史之书䇿必有旧法一代大典周公所制故知凡例亦是周公所制此言凡例则云谓之礼经下言凡例则云不书于䇿以此明所谓礼经皆当书䇿从传之首至此始开凡例故特顕此二句者谓之经是一句与不书于䇿为二句也然则九年凡雨自三日以徃为霖不以为始而远取十一年云始开凡例者以九年唯记当国雨雪之事史䇿旧文非是赴吿国家大事之例注朝而至卿寺正义曰朝扵天子献国之所有亦发陈财币于公卿之府寺如今者如晋时诸州年终遣会计之吏献物扵天子因令以物诣公府卿寺然自汉以来三公所居谓之府几卿所居谓之寺风俗通曰府聚也公卿牧守府道德之所聚也蔵府私府财货之所聚也寺司也庭有法度令官所止皆曰寺釈名曰寺嗣也治亊者相嗣续扵其内歃如忘正义曰歃谓口含血也当歃血之时如似遗忘物然故注云志不在扵歃血也服虔云如而也临歃而忘其盟载之辞言不精也盟载之辞在扵简䇿祝史读以告神非歃者自诵之何言忘载辞也且忘否在心五父终不自言巳忘泄伯安知其忘而讥之八年注宛郑至东南正义曰内卿贬则去族外卿贬则称人外无去族之理今宛无族传无讥文故知未赐族也传言郑释泰山之祀使来归祊知是郑祀㤗山之邑郑以桓公之故受邑泰山之下天子祭泰山必从徃助祭使共汤沐焉故公羊谓之汤沐之邑旣有此邑因立别庙刘炫云言祀泰山之邑者谓泰山之旁有此邑邑内有郑宗庙之祀盖祀桓武之神注襄六至以名正义曰同盟赴名自有成例而引杞桓公者蔡自春秋以来未与鲁盟疑与惠公同盟故引杞桓为例𣏌与成公同盟而以名赴襄公传曰同盟故也则与其父盟淂以名赴其子故疑蔡与惠盟故以名赴隐也同盟称名则两君相知君旣知之则国内皆知故彼父虽薨得以名赴彼子以此名甞与彼父对称故也若父与彼盟彼君虽在此子不淂以其名赴以此名未与彼君对故也注元年至备故正义曰于例盟以国地则地主与之元年于宿知宿与盟也鲁宋俱是㣲人宿君必不亲与知宿亦大夫盟也盟祷异俱是告神荀偃之祷先称君名知大夫聚盟亦吝称君名臣盟旣称君名则君薨得以名赴宿君之卒冝以名赴鲁今宿男不名自不以名赴非法不得也故引僖二十三年传例以明之言其赴不以名虽知亦不得书也诸君不亲盟而以名赴鲁注云大夫于某者义皆出此卫兾隆难杜云周人以讳事神臣子何得以君之名告神又荀偃祷河一时之事耳非正礼也何得知大夫盟先称君名乎杜必为此觧者以讳事神谓讳神之名以事其神若祭祖而讳祖之类山川之神尊于诸侯故尚书武成告名山大川云有道周王发则荀偃祷河自称君名于理何怪杜云诸例或发扵始事或发扵后者若七年滕侯卒传曰凡诸侯同盟扵是称名及桓二年公至自唐凡公行告于宗庙是或发扵始事也宣四年凡弑君称君及僖二十六年凡师能左右之曰以是或发于后也云因冝有所异同者宣四年郑公子皈生弑君嫌皈生无罪及宣五年髙固来逆叔姬嫌见偪成昬故传因以明之是也云亦或丘明所得记注本末不能皆备者但杜又自疑以为诸例皆应从始事而发在后发者以记注周公旧凡不系于始事系于后事丘明作传因记注所系遂以发之如杜此言则周公旧凡于记注之文散在诸亊丘明作传因记注之文发例故或先或后也注齐侯至周地正义曰春秋之例国以大小为序外传郑语云斉荘僖于是乎小伯此斉侯即僖公也此盟平宋卫也斉为会主则斉冝在上今宋在斉上故特觧之由宋敬斉侯与卫先遇故斉侯尊宋使为会主瓦屋旣阙知是周地者以其会于温盟于瓦屋会盟不得相远温是周地知瓦屋亦周地也注莒人至来间正义曰僖二十九年公会王子虎及诸侯之卿盟于翟泉没公不言贬卿称人直言会某人某人传曰卿不书罪之也在礼卿不会公侯会伯子男可也此莒人乃对会公侯故觧之莒是小国卿当称人非贬辞也㣲者不嫌能敌公侯故直称公也传注大丘至雨名正义曰地有两名新旧改易者传则言实以明之若二名俱存者传则错经以见之此犬丘与垂两名俱存故传不言实釈例曰若一地二名当时并存则直两文互见黒壤犬立时来之属是也犹卿大夫名氏互见非例也注成王至之田正义曰成王营邑扵洛以为居土之中贡赋路均将于洛邑受朝许田近于王城故赐固公许田以为鲁国朝宿之邑诗鲁颂曰居常与许复周公之宇是周公得许田也公羊传曰许田者何鲁朝宿之邑也是许田为鲁朝宿之邑郑诸易许田而求祀周公故知后世因在许田之中而立周公别庙焉郑桓公以周宣王之母弟故于泰山之下亦受祊田以为汤沐之邑祊邑内亦有郑先君别庙此时周室旣衰王不巡守郑以天子不复廵守则泰山之祀旣废祊无所用故欲以祊易许田近郑祊田近鲁各从本国所近之冝也鲁以许田奉周公之祀易其田则废其祀恐鲁以周公别庙为疑虑将不许云巳废泰山之祀而欲为鲁祀周公言郑得许田周公之祀不纯也云已废泰山之祀者谓天子不复廵守郑家巳废此助祭泰山祭祀之事无所祭祀故欲为鲁祀周公其实废来已乆今始云巳废者欲为鲁祀周公故云巳废耳方便逊辝以求于鲁也定四年祝佗言康叔之受分物云取于有阎之士以共王职取于相土之东都以会王之东蒐有阎之土犹鲁之许田也相土之东都犹郑之祊邑也郑近京师无假朝宿鲁近泰山不须汤沐各受其一卫以道路并逺故两皆有之礼记王制曰方伯为朝天子皆有汤沐之邑扵天子之县内然则朝宿之邑亦名汤沐但向京师主为朝王从王廵守主为助祭祭必沐浴随事立名朝宿汤沐亦互言之耳异义左氏说诸侯有大功徳乃有朝宿汤沐之邑公羊说以为诸侯皆有朝宿汤沐之邑许慎以公羊为非则杜意亦从许慎也公羊传曰此鲁朝宿之邑也则曷为谓之许田讳取周田也讳取周田则曷为谓之许田系之许也曷为繋之许近许也杜言近许之田是用公羊为説杜依公羊之传邑实近许故以许为名刘君更无所冯直云别有许邑邑自名许非由近许国始名为许以规杜氏非其义也注鍼子至后祖正义曰先配后祖多有异说贾逵以配为成夫妇也礼斉而未配三月庙见然后配案昬礼亲迎之夜祍席相连是士礼不待三月也禹娶涂山四日即去而有启生焉亦不三月乃配是贾之谬也郑衆以配为同牢食也先食而后祭祖无敬神之心故曰诬其祖也案昬礼妇旣入门即设同牢之馔其间无祭祀之事先祭乃食礼无此文是郑之妄也郑玄以祖为軷道之祭也先为配匹而后祖道言未去而行配案传旣言入于郑乃云先配而后祖宁是未去之事也若未去先配则鍼子在陈讥之何须云送女也此三说皆滞故杜引椘公子囲告庙之事言郑忽先逆妇而后告庙故曰先配而后祖此时忽父见在计告庙以居当是荘公之事而讥忽者椘公子囲亦人臣矣而自布几筵告于荘共之庙不言禀君之命知逆者虽受父命当自告庙且忽先为配匹而后告祖见其告祖方始讥之知忽自告祖也或可郑伯为忽娶妻先逆而后告庙鍼子见而讥之公子囲告庙者专权自由耳非正也注言郑至丙戌正义曰庚午之后十六日而有丙戌二十一日而辛卯七月有庚午九月有辛卯其间不容一月是八月不淂有丙戌更遥一周则丙戍去庚午七十七日八月亦不得有丙戌是明丙戌为日误长歴推七月丁卯朔四日庚午至二十日是丙戌九月丙寅朔二十六日辛卯其月二十一日是丙戌八月小丁酉朔十日丙午二十日丙辰二日戊戌十四日庚戌二十六日壬戌未知丙戌二字孰为误也不直云日误而检上下者困传明文故顕言之他皆放此注因其至妫姓正义曰陈世家云陈胡公满者虞帝舜之后也昔舜为庻人时居于妫汭其后因为氏姓姓妫氏武王克殷得妫满封之于陈是舜由妫汭故陈为妫姓也案世本帝舜姚姓哀元年传称虞思妻少康以二姚是自舜以下犹姓姚也昭八年传曰及胡公不滛故周赐之姓是胡公始姓妫耳史记以为胡公之前巳姓妫非也注报之至曰陈正义曰胙训报也有徳之人必有羙报报之以土谓封之以国名以为之氏诸侯之氏则国名是也周语曰帝嘉禹徳赐姓曰姒氏曰有夏胙四岳国赐姓曰姜氏曰有吕亦与赐姓曰妫命氏曰陈其亊同也姓者生也此为祖令之相生虽下及百世而此姓不改族者属也与其子孙共相连属其旁支别属则各自立氏礼记大传曰系之以姓而弗别百世而昬姻不通者周道然也是言子孙当共姓也其上文云庻姓别于上而戚单于下是言子孙当别氏也氏犹家也传称盟于子晳氏逐瘈狗入于华臣氏如此之类皆谓家为氏氏族一也所从言之异耳釈例曰别而称之谓之氏合而言之则曰族例言别合者若宋之华元华喜皆出戴公向鱼鳞荡共出桓公独举其人则云华氏向氏并指其宗则云戴族桓族是其别合之异也记谓之庻姓者以始祖为正姓高祖爲庻姓庻姓亦氏族之别名也姓则受之扵天子族则禀之扵时君天下之广兆民之衆非君所赐皆有族者人君之赐姓赐族为此姓此族之始祖耳其不赐者各徒父之姓族非复人人赐也晋语称黄帝之子二十五人其得姓者十二人天子之子尚不得姓况余人哉固当从其父耳黄帝之子兄弟异姓周之子孙皆姓姬者古今不同质文代革周代尚文欲令子孙相亲故不使别姓其赐姓者亦少唯外姓妫满之徒耳赐族者有大功徳冝世享祀者方始赐之无大功德任其兴衰者则不赐之不赐之者公之同姓盖亦自氏祖字其异姓则有旧族可称不丗其禄不须赐也衆仲以天子得封建诸侯故云昨土命氏拠诸侯言耳其王朝大夫不封为国君者亦当王赐之族何则春秋之世有尹氏武氏之徒明亦天子赐之与诸侯之臣义无异也此无骇是卿羽父爲之请族盖爲卿乃赐族大夫以下或不赐也诸侯之臣卿为其极旣登极位理合建家若其文祖㣲贱此人新升为卿以其位絶等伦其族不复囚故身未𬒳赐无效可称鲁挟郑宛皆未赐族故单称名也或身以才举暂升卿位功徳犹薄未足立家则虽为卿竟不赐族羽父为骇请族知其皆由时命非例得之也华督生立华氏知其恐虑不得故早求之也由此而言明有竟无族者鲁之翚挟柔溺名见扵经而其后无闻是或不得族也其士会之帑処秦者为刘氏伍贠之子在斉为王孙氏外传称知果知知伯之将灭自别其族为辅氏如此之类皆是身自为之非复君赐釈例曰子孙繁衍枝布叶分始承其本末取其别故其流至于百姓万姓其言自有百姓万姓未必皆君赐也晋语称炎帝姓姜则伯夷炎帝之后姜自是其本姓而云赐姓曰姜者黄帝之后别姓非一自以姜姓赐伯夷更使为一姓之祖耳非复因旧姓也犹后稷别姓姬不是因黄帝姓也诸侯至为族正义曰杜意诸侯以字言赐先人字为族也为谥因以为族谓赐族虽以先人之字或用先人所为之谥因将为族以谥为族者卫斉悪宋戴悪之类是也而刘君乃称以谥为族全无一人妄规杜氏非其义也死后赐族乃是正法春秋之世亦有非礼生赐族者华督是也釈例曰旧说以为大夫有功徳者则生赐族非也至于郑祭仲为祭封人后升为卿经书祭仲似生赐族者検传旣无同华氏之文则祭者是仲之旧氏也诸侯以字字有二等檀弓曰幼名冠字五十以伯仲周道也然则二十有加冠之字又有伯仲叔季为长幼之字二者皆可以为氏矣服虔云公之母弟则以长幼为氏贵适统伯仲叔季是也庶公子则以配字为氏尊公族展氏臧氏是也案郑子人者郑厉公之弟桓十四年郑伯使其弟语来盟即其人也而其后为子人氏不以仲叔为氏则服言公之母弟以长幼为氏其事未必然也杜以庆父叔牙与荘公异母自然仲叔非母弟族矣其或以二十之字或以长幼之字盖岀自时君之命也叔肸称叔不称孙而三桓皆称孙俱氏长幼之字自不同也藏氏称孙展氏不称孙俱氏二十之字自不同也然则称孙与不称孙盖岀其家之意未必由君赐也以字为族者谓公之曽孙以王父之字为族也诸侯之子称公子公子之子称公孙公子公孙系公之常言非族也其或贬责则亦与族同成十四年叔孙侨如如斉逆女传曰称族尊君命也侨如以夫人妇姜氏至自斉传曰舍族尊夫人也宣元年公子遂如斉逆女遂以夫人至亊与侨如正同其传直云尊君命尊夫人不言称族舎族旣非氏族则不待君赐自称之矣至于公孙之子不复得称公曽孙如无骇之辈直以名行及其死也则赐之族以其王父之字爲族也此无骇是公之曽孙公之曽孙必须有族故拠曽孙为文言以王父字耳公之曾孙正法死后赐族亦有未死则有族者则叔孙得臣是也公子公孙扵身必无赐族之理经书季友仲遂叔肸者皆是以字配名连言之故杜注并云字也其荡伯姬者公子荡之妻不可言公子伯姬故繋于夫字言荡伯姬荡非当时之氏其传云立叔孙氏臧僖伯臧哀伯叔孙戴伯之徒皆传家拠后追言之耳其公孟彄丗本以为灵公之子字公孟名彄与季反仲遂相似俱以字配名刘炫不逹此旨妄规杜过非也必如刘觧生赐族之文证在何処其公之曽孙玄孙以外爰及异姓有新升为卿君赐之族盖以此卿之字即为此族案世本宋督是戴公之孙好父说之子华父是督之字计督是公孙耳未合赐族应死后其子乃赐族故杜云督未死而赐族督之妄也沈亦云督之子方可有族耳注谓取至时君正义曰旧官谓若晋之士氏旧邑若韩魏赵氏非是君赐则不得为族嫌其居官邑不待公命故云皆禀之时君此谓同姓异姓皆然也服虔止谓异姓又引宋司城韩魏为证韩与司城非异姓司城又自为乐氏不以司城为族也九年大雨震电正义曰説文云震噼历震物者电隂阳激曜也河圗云隂阳相薄为雷隂激阳为电然则震是雷之噼歴电是雷光僖十五年震夷伯之庙是噼歴破之雷之甚者为震故何休云震雷也大雨雪正义曰说文云雨水从云下也然则雨者天上下水之名旣见雨从天下自上下者因即以雨言之雨螽亦称为雨故下雪称雨雪也平原出水为大水直书大水平地尺为大雪不直书大雪而云大雨雪者水则从天入地岀地乃为多见其在地之多言其出水之大故不言大雨水雪则自天而下下即委之于地见其自上而下言其下雪之多故言大雨雪水则俯视雪则仰观故立文有异其大雨雹亦与雪同传注此觧至经误正义曰传发凡以解经若经无霖字则传无由发故知经误然则经当如传言大雨霖以震不当云大雨震电是经脱霖以二字而妄加电也先者至以逞正义曰尝冦速去知戎心逐之逐其去者必有所获获谓获郑人也在先者见逐有所获不复顾后必务在速进谓弃其后者独自先进进而遇覆必速廻奔走后者不救则是无継续矣无継则易败如是乃可以觧患服虔云先者见获言必不往相救各自务进言其贪利也其言见获者当谓戎被郑获也郑人速去以诱之安得获戎也在先者巳被郑获重进者将复为虏各自务进欲何所贪而云贪利也此则不言可解无故以觧乱之注为三至死也正义曰前后及中三処受敌者前谓第一伏逆其前也后谓祝聃与后伏逐其后也中谓第二伏击其中也衷戎师者谓戎师在三伏之中殪死也釈诂文也十一月至戎师正义曰此即上传所説击戎之事史官得其战状乃裁约为之辞经之所陈皆是此类旣不书经故准经为文以揔之十年注公子至七年正义曰传称羽父先会斉侯郑伯是不待公命也贪会二国之君自求其名时史疾其专进故贬去公子公子义与氏同故以氏言之中丘之会计君自亲行今斉郑称人是使微者从之也于例师岀与谋曰及传称于邓为师期公旣与谋计当书及今乃言会明其以翚专行非邓之谋釈例曰王命伐宋羽父不匡君以速进而先会二囯自以为名故贬去其族斉为侯伯郑伯又为王卿士二君奉王命以计宋悪羽父之专进故使与微者同伐动而无功故无成败也案四年翚固请而行故贬去其氏此直言羽父先会斉侯郑伯无困请之文亦贬之者又公子豫邾人郑人以不待公命而经不书此翚亦不待公命而经书者翚扵四年传称固请此先会亦固请也传扵四年其文已详故于此而略耳豫会邾人郑人本非公命故不书此则公会斉郑于中丘己为师期翚又请公先会先会则是君命故以书之注斉郑至宋地正义曰案传公会斉侯郑伯于老桃然后公败宋师则知老桃之会谋与宋战彼与公谋战而公独败宋师知斉郑后期也注三国至戴城正义曰案传例克邑不用师徒曰取然则取者拠克邑之易今此克得军师亦称取者但取者虽拠克邑之文其克得师衆而易者亦曰取是以荘十一年注云威力兼备若罗网所掩覆一军皆见禽制若非前敌之易何能覆而取之故釈例曰如取如携然则凡言取者皆易辞刘君以取之非易而规杜氏非也沈氏亦云今日囲明日取故知易也公羊传曰其言伐取之何易也是杜所用之义地理志云梁国甾县故载国应劭曰章帝改曰考城古者甾载声相近故郑玄诗笺读俶载为炽菑是其音大同故汉于载国立甾县于晋属陈留传注寻九至鲁地正义曰九年传称会于防谋伐宋未及伐宋而更为此会为师伐宋之期知是寻防会也釈例曰盟于邓盟于荦盟于戚公旣在会而不书盟者以理推之会在盟前知非后盟也盖公还告会而不告盟注会不至日误正义曰六月无戊申者下有辛巳取防亦在六月之内戊申在辛己之前三十三日不得共在一月上有五月今别言六月知日误月不误长歴推六月丙辰朔三日戊午五日庚申未知二者孰误注劳者至王爵正义曰聘礼賔至于近郊君使卿朝服用束帛労觐礼至于郊王使人皮弁用璧労周礼司仪曰诸公相为賔主君郊労皆不言以饔饩劳案礼饔饩乃是旣相见致大礼不应于郊以设之杜意盖以熟食曰饔生牲曰饩以労客扵郊必有牲馔故以饔饩言之非谓大礼之饔饩也劳礼大行人云上公三労近郊労一也逺郊労二也竟首劳三也侯伯再劳去竟首子男一劳去远郊凡近郊劳皆君自行远郊使卿竟首使大夫掌客又云上公五积皆眡飱牵侯伯四积子男三积是賔入竟之后有致积之礼积虽是牵亦或有塾或在郊致积故谓之郊労沈依聘礼注其郊之远近上公远郊五十里侯伯三十里子男十里近郊各半之注三国至通称正义曰三国之军在戴城下故郑伯合囲之不言囲戴者本意囲三师不囲戴也不言囲三师者今日囲明日取囲之不乆经以取告不以囲告三国经皆称人于例为将卑师少而传言三师故辩之师者军旅之通称注报入至四日正义曰九月无戊寅者经有十月壬午长歴推壬午十月二十九日戊寅在壬午之前四日耳故九月不得有戊寅上有八月下有冬则误在日也十有一年至来朝正义曰十下言有者干宝云十盈则更始以竒从盈数故言有也经备文传从略故传不言有桓七年谷伯邓侯别言来朝此兼言来朝者彼别行礼此同行礼由同时行礼当长者在先故争之注与谋至昌县正义曰与谋曰及宣七年传例也传称会于郲谋伐许是公与谋也谱云许姜姓与斉同祖尧四岳伯夷之后也周武王封其苗裔文叔于许今颍川许昌是也灵公徒叶悼公迁夷一名城父又居析一名白羽许男斯処容城自文叔至庄公十一世始见春秋元公子结元年获麟之岁也当戦国𥘉椘灭之地理志云颍川郡许县故许国文叔所封二十四丗为椘所灭也汉丗名许县耳魏武作相改曰许昌注实弑至讳也正义曰他君见弑则书弑鲁君见弑则书薨公薨例皆地此公又不地故觧之言鲁史䇿书所讳也不忍言君之见弑又不忍言其僵尸之処讳而不书故夫子因之传不言书曰知是旧史讳之也董狐书赵盾弑君仲尼谓之良史不书君弑则是史之不良夫子不改其文而因之者为人臣者或心实爱君为讳愆过或志在疾悪故章贼名虽事迹不同而俱是为国圣䝨两通其事欲见仁非一涂僖元年传曰讳国悪礼也以仲尼之善蕫狐知为史必须直也以丘明之礼讳悪知为史又当讳也釈例曰臣之事君犹子事父微谏见志造膝诡辞执其是而諌其非不必其得盖匡救将然而将顺其巳然故有隐讳之义焉至于激节之士则不然南史执简而累进蕫狐书法而不隐鬻拳劫君而自刖晏婴端委而引直圣䝨亦録而善之所以广义训博大道殷有三仁此之谓也是言圣䝨两通之意也郑伯髠顽椘子麏齐侯阳生之徒俱实见弑而以卒赴鲁是他国之臣亦有讳国悪者非独鲁史也传注薛鲁国薛县正义曰谱云薛任姓黄帝之苗裔奚仲封为薛侯今鲁国薛县是也奚仲迁于邳仲虺居薛以为汤左相武王复以其胄为薛侯齐桓霸诸侯黜为伯献公始与鲁同盟小国无记丗不可知亦不知为谁所灭地䋥志云鲁国薛县夏车正奚仲所国后迁于邳汤相仲虺居之注薛祖至之前正义曰定元年传曰薛之皇祖奚仲居薛以为夏车正是夏所封也注卜正卜官之长正义曰周礼春官大上下大夫二人其下有卜师卜人亀人筮人大卜为之长正训长也故谓之卜正注庻姓至姓也正义曰周礼司仪职云诏王仪南郷见诸侯士揖庻姓时揖异姓大揖同姓郑玄云庻姓无亲者也异姓昬姻者也是庻姓非同姓也周之至为后正义曰贾逵以宗为尊服虔以宗盟为同宗之盟孙毓以为宗伯属官掌作盟诅之载辞故曰宗盟杜无明解盟之尊卑自有定法不得言尊盟也周礼司盟之官乃是司寇之属非宗伯也唯服之言得其旨矣而孙毓难服云同宗之盟则无与异姓何论先后若通共同盟则何称于宗斯不然矣天子之盟诸侯令其共奨王室未闻离逖异姓独与同宗者也但周人贵亲先叙同姓以其笃于宗族是故谓之宗盟鲁人之为此言见其重宗之义执其宗盟之文即云无与异姓然则公与族则异姓为賔复言族燕不得有异姓也孟轲所云説诗者不以辞害意此之谓也异姓为后者谓王官之伯降临诸侯以王命而盟者耳其春秋之世押主斉盟者则不复先姫姓也践土之盟其载书云王若曰晋重鲁申是用王命而盟也召陵之会刘子在焉故祝佗引践土为比为有王官故也宋之盟椘屈建先于赵武明是大国在前不先姬姓若姫姓常先则椘不淂竞也且言周之宋盟是唯周乃然故釈例曰斤周而言指谓王官之宰临盟者也其余杂盟未必皆然是言余盟不先姬姓则同姓在先朝则各从其爵故郑康成注礼记云朝觐爵同同位若然案觐礼曰诸侯前朝皆受舍于朝同姓西面北上异姓东面北上郑玄云言诸侯明来朝者衆矣顾其入觐不得并耳分别同姓异姓受之将有先后也若如此言则似朝觐不爵者但朝觐实以爵同同位就爵同之中先同姓后异姓若盟则爵虽不同先同姓也礼记周公朝诸侯于明堂之位三公中隋之前北面东上诸侯之位阼阶之东西面北上诸伯之国西阶之西东面北上诸子之国门东北面东上诸男之国门西北面上觐礼于方明之坛郑言诸侯见王之位亦引明堂位为説是则诸侯总见皆以爵为班虽不分别同姓异姓其受礼之时爵同者犹先同姓也其王官之伯临诸侯之盟虽群后咸在常先同姓故此言宗盟耳取重宗之亊以喻己也取譬之事聊举一边寡人若朝于薛不敢与诸任歯朝扵彼国自可下主国之宗诸侯聚盟不肯先盟主之宗也注薛任姓歯列也正义曰卋本氏姓篇云任姓谢章薛舒吕祝终泉毕过言此十国皆任姓也礼记文王卋子曰古者谓年龄歯亦龄也然则齿是年之别名人以年歯相次列以爵位相次列亦名爲歯故云歯列也挟辀以走正义曰庙内授车未有马驾故手挟以走辀辕也方言云椘卫谓辕为辀服虔云考叔车辕箠马而走古者兵车一辕服马夹之若马己在辕不可复挟且箠马而走非徒歩所及子都岂复乗车逐之注逵道方九轨也正义曰冬官秀工记匠人営国经涂九轨车辙谓王城之内道广并九车也尔雅宫云一逹谓之道路二逹谓之岐旁三达谓之剧旁四达谓之衢五逹谓之康六达谓之菲七达谓之剧骖八达谓之崇期九达谓之逵说尔雅者皆以爲四道交岀复有旁通故刘炫规过以逵为九道交出也今以为道方九轨者盖以九出之道卋俗所希不应城内淂有此道以记有九轨故以逵当之言并容九轨皆得前达亦是九达之义故李廵注尔雅亦取并轨之义又涂方九轨天子之制诸侯之国不得皆有唯郑城之内独有其涂故传扵郑国每言逵也故桓十四年焚渠门入及大逵荘二十八年衆车入自纯门及逵市宣十二年入自皇门至于逵路刘君以为国国皆有逵道以规杜氏其义非也注蝥弧旗名正义曰周礼诸侯建旂孤卿建旜而左传郑有蝥弧斉有灵姑鉟皆诸侯之旗也赵简子有蜂旗卿之旗也其名当时为之其义不可知也注弟共至元年正义曰荘公之弟逃于四方故知雅是共叔叚也说文云餬寄食也以此传言餬口四方故以寄食言之昭七年传云饘于是鬻扵是以餬余口释言云餬饘也则餬是饘鬻别名今人以薄鬻涂物谓之餬纸餬帛则餬者以鬻食口之名故云餬其口也注谒告至曰媾正义曰谒告也释诂文妇之父曰昬释亲文也媾与昬同文故先儒皆以为重昬曰媾注絜斉至之祀正义曰釈诂云禋祭也孙炎曰禋絜敬之祭周语曰精意以享禋也是絜齐以享谓之禋享训献也言絜清斉敬以酒食献神也礼诸侯祭山川之在其地者若其受许之士则当祭许山川故知祀谓许山川之祀注圉边垂也正义曰釈诂云圉垂也舍人曰圉边垂也注此今至京兆正义曰地理志云河南郡新郑县诗郑国郑桓公之子武公所国是知新邑扵此谓河南新郑也且志又云京兆郑县周宣王弟郑桓公邑是知旧郑在京兆也志又云本周宣王弟友为周司徒食采扵宗周畿内是为郑桓公桓公问扵史伯曰王室多故何所可以逃死史伯为桓公谋取虢郐之地今寄帑与贿而虢郐受之后三年幽王败桓公死其子武公与平王东迁卒定虢郐之地然则传云先君新邑扵此谓武公始居此也史记郑卋家称虢郐自分十邑献扵桓公桓公竟国之案郑语桓公始谋未取之也武公始国非桓公也全灭虢郐非献邑也马迁之言皆谬耳昭十六年传子产谓韩宣子曰我先君桓公与啇人皆出自周以艾杀此地而共処之者谓寄帑与贿之时啇人即与俱行耳非桓公身至新郑注大岳至継也正义曰周语称共工伯鮌二者皆黄炎之后言鮌为黄帝之后共工为炎帝之后炎帝则神农之别号周语又称尧命禹治水共之从孙四岳佐之胙四岳国命为侯伯赐姓曰姜氏曰有吕贾逵云共工也从孙同姓末嗣之孙四岳官名大岳也立四岳之祭焉姜炎帝之姓其后変易至扵四岳帝复赐之祖姓以绍炎帝之后以此知大岳是神农之后尧四岳也以其主岳之祀尊之故称大岳许国是其后也胤継也釈诂文舎人云胤継卋也礼継至嗣者也正义曰经谓纪䋥之若诗之经営经始也国家非礼不治社稷得礼乃安故礼所以经理国家安定社稷以礼教民则亲戚和睦以礼守位则泽及子孙故礼所以次序民人利益后嗣经国家犹诗序之言经夫妇也注百人至诅之正义曰周礼夏官序制军之法百人为卒二十五人为两此言二十五人为行者以传先卒后行豭大于大知行之人数少于卒也军法百人之下唯有二十五人为两耳又大司马之属官行司马是中士军之属官两司马亦中士知周礼之两即此行是也周礼之行谓军之行列知此行亦卒之行列也诅者盟之细杀性告神令加之殃咎疾射颍考叔者令卒及行闻祝诅之欲使神杀之也一卒之内已用一豭又更令一行之闻或用鸡或用犬重祝诅之犬鸡者或鸡或犬非鸡犬并用何则盟诅例用一牲不用二也豭谓豕之牡者尔雅釈兽豕牝曰豝豝者是牝知豭者是牡祭祀例不用牝且宋人谓宋朝为艾豭明以䧺猪喻也注苏忿至公也正义曰成十一年传曰昔周克啇使诸侯抚封苏盆生以温为司寇尚书立政称周公告大史曰司寇苏公是其事也注息国至息县正义曰卋本息国姬姓此息侯伐郑责其不亲亲知与郑国同姬姓也荘十四年传椘文王灭息其𥘉则不知谁之子何时封也地理志汝南郡有新息县故息国也应劭云其后东从故加新云若其后东徙当云故息何以反加新字乎盖本自他処而徙此也凡诸至于䇿正义曰此传虽因宋不告败而发此例其言诸侯有命非独为𬒳伐之命故注云命者国之大事政令也谓诸是大亊崩卒会盟戦伐克取君臣乖离水火灾害经书他囯之事皆是来告则书不告则否来告则书者或彼以实告改其告辞而书之或从彼以虚告因其虚言而记之立文襃贬章云善恶虽复依告者多不必尽皆依告卫献公之岀奔也传称孙林父寗殖出其君名在诸侯之䇿及其书经则云卫侯出奔齐如此之类是改告辞也晋人之败秦也传称潜师夜起以败秦于令狐秦实未陈不与晋战晋人讳背前言妄以戦告及其书经乃言晋人及秦人战于令狐如此之类是因虚言也虽复或因其虚或改其实终是皈于劝戒得告乃书也不然则否者虽复传闻行言实知其事但非故遣来告知亦不书所以慎谬误辟不审若椘灭六蓼臧文仲叹而为言鲁非不知但无命来告故不书也师出臧否亦如之者传因𬒳兵发例嫌出师伐人不必须告故重明之虽及灭囯者旣拠侵伐发例又嫌灭国事重不待告命故更明之言不书于䇿者明告命大事皆书于囯史正䇿以见仲尼修㝎悉因正䇿之文注臧否至乃书正义曰不言胜败而臧否者明其臧否之言非徒胜败之谓故知是善悪得失总谓理有曲直兵有彊弱也狄伐邢之类非狄能告也椘灭庸之徒非庸能告也故知败克互言不须两告乃书也且哀元年传曰吴入越不书吴不告庆越不告败也吴越并言知其不待两告注大宰官名正义曰周礼夭子六卿天官为大宰诸侯则并六为三而兼职焉昭四年传称季孙为司徒叔孙为司马孟孙为司空则鲁之三卿无大宰也羽父名见于经已是卿矣而复求大宰盖𣣔令鲁特置此官以栄巳耳以后更无大宰知鲁竟不立之讨寪氏有死者刘炫云羽父遣贼弑公公非寪氏所弑公在寪氏而死遂诬寪氏弑君𣣔以正法诛之君非寪氏所弑故讨寪氏之家仅有死者而巳言不揔珠之注𣣔以至无拠正义曰刘炫云欲以弑君之罪加寪氏则君非寪氏所弑而复不能以正法诛之正法谓灭其族污其宫也传言此者进退无拠进诛寪氏则实非寪氏弑君退舍寪氏则无弑君之人是其进退无拠也春秋正义卷第四计一万二千五百三十四字春秋胡氏传卷四春秋传卷第四桓公上元年元年即位之始年也自是累数虽乆而不易此前古人君纪事之例春秋祖述爲编年法及汉文帝惑方士之言改后元年始乱古制夫在位十有六载矣复称元年可乎孝武又因事别建年号历代因之或五六年或四三年或一岁再更使记注繁芜莫之胜载夫历丗无穷而美名有尽岂记乆明逺可行之法也必欲传久当以春秋编年爲正春王正月公即位桓公与闻乎故而书即位着其弑立之罪深绝之也美恶不嫌同词或问桓非惠公之嫡子乎适子当立而未能自立是故隠公摄焉以俟其长而授之位乆摄而不归疑其遂有之也是以至于见弑而恶亦有所分矣春秋曷爲深绝桓也曰古者诸侯不再娶于礼无二适惠公元妃旣卒继室以声子则是摄行内主之事矣仲子安得爲夫人母非夫人则桓乃隐之庶弟安得爲适子谓当立乎桓不当立则国乃隐公之国其欲授桓乃实让之非摄也摄让异乎曰非其有而居之者摄也故周公即政而谓之摄推已所有以与人者让也故尧舜禅授而谓之让惠无适嗣隐公继室之子于次居长礼当嗣丗其欲授桓所谓推已所有以与人者也岂曰摄之云乎以其实让而桓乃弑之春秋所以恶桓深绝之也然则公羊所谓桓㓜而贵隐长而卑子以母贵者其说非与曰此徇惠公失礼而爲之词非春秋法也仲子有宠惠公欲以爲夫人母爱者子抱惠公欲以桓爲适嗣礼之所不得爲也礼不得爲而惠公一纵其邪心而爲之隐公又探其邪志而成之公羊又肆其邪说而传之汉朝又引爲邪议而用之夫妇之大伦乱矣春秋明着桓罪深加贬绝备书终始讨贼之义以示王法正人伦存天理训后丗不可以邪汨之也三月公㑹郑伯于垂郑伯以璧假许田许田所以易祊也郑旣归祊矣又加璧者祊薄于许故也鲁山东之国与祊爲邻郑畿内之邦许田近地也以此易彼各利于国而圣人乃以爲恶而隐之独何欤曰利者人欲之私放于利必至夺攘而后厌义者天理之公正其义则推之天下国家而可行春秋恶易许田孟子极陈利国之害皆拔本塞源杜篡弑之渐也汤沐之邑朝宿之地先王所钖先祖所受私相贸易而莫之顾是有无君之心而废朝觐之礼矣是有无亲之心而弃先祖之地矣故圣人以是爲国恶而隐之也其不曰以璧易田而谓之假者夫易则巳矣言假则有归道焉又以见许人改过迁善自新之意非止隐国恶而巳也其垂训之义大矣夏四月丁未公及郑伯盟于越垂之㑹郑爲主也故称㑹越之盟鲁志也故称及郑人欲得许田以自广是以爲垂之㑹桓公欲结郑好以自安是以爲越之盟夫弑逆之人凢民罔弗憝即孟子所谓不待教命人得而诛之者也而郑与之盟以定其位是肆人欲灭天理变中国爲夷狄化人类爲禽兽圣人所爲惧春秋所以作无俟于贬绝而恶自见矣秋大水大水者隂逆而与怨气并之所致也桓行逆德而致隂沴宜矣或问尧之时岂有致之者而曰洚水警予何也曰尧之水非有以致之开辟巳来水之行未得其所归故尧有忧焉使禹治之然后人得平土而居尔若曰洪水者积雨之所成时旸而熄矣奚待乎九年十有三载之治也山谷之所洩欤自禹功旣施䟽凿决排以至于今而其流不减何也是知天非爲尧有洪水之灾至禹而后水由地中行尔后丗有人爲不善感动天变召水溢之灾者必引尧爲解误矣冬十月二年春王正月戊申宋督弑其君与夷桓无王而元年书春王正月以天道王法正桓公之罪也桓无王而二年书春王正月以天道王法正宋督之罪也程氏曰弑逆者不以王法正之天理灭矣督虽无王而天理未甞亡也其说是矣谷梁子以二年书王正与夷之卒其义一尔以爲诸侯之卒天子所隐痛故书王以正之误矣及其大夫孔父按左氏宋殇公立十年十一战民不堪命孔父爲司马无能改于其德非所谓格君心之非者然君弑死于其难处命不渝亦可以无愧矣父者名也着其节而书及不失其官而书大夫是春秋之所贤也贤而名之何也故侍读刘敞以谓旣名其君于上则不得字其臣于下此君前臣名礼之大节也督将弑殇公孔父生而存则不可得而弑于是乎先攻孔父而后及其君能爲有无亦庶几焉凡乱臣贼子畜无君之心者必先剪其所忌而后动于恶不能剪其所忌则有终其身而不敢动也华督欲弑君而惮孔父刘安欲叛汉而惮汲直曹操欲禅位而惮孔融此数君子者义形于色皆足以卫宗社而忤邪心姦臣之所以惮也不有君子其能国乎春秋贤孔父示后丗人主崇奖节义之臣乃天下之大闲有国之急务也滕子来朝隐公末年滕称侯爵距此三岁尔乃降而称子者先儒谓爲时王所黜也使时王能黜诸侯春秋岂复作乎又有言其在丧者终春秋之丗不复称侯无说矣然则云何春秋爲诛乱臣讨贼子而作其法尤严于乱贼之党使人人知乱臣贼子之爲大恶而莫之与则无以立于丗无以立于丗则莫敢劝于爲恶而篡弑之祸止矣今桓公弟弑兄臣弑君天下之大恶凢民罔弗憝也已不能讨又先邻国而朝之是反天理肆人欲与夷狄无异而春秋之所深恶也故降而称子以正其罪四夷虽大皆曰子其降而称子狄之也或曰非天子不制度不议礼不攷文仲尼岂以匹夫专进退诸侯乱名实哉则将应之曰仲尼固不以匹夫专进退诸侯乱名实矣不曰春秋天子之事乎知我罪我者其惟春秋乎丗衰道微暴行交作仲尼有圣德无其位不得如黄帝舜禹周公之伐蚩尢诛四凶戮防风杀管蔡行天子之法于当年也故假鲁史用五刑奉天讨诛乱贼垂天子之法于后丗其事虽殊其理一耳何疑于不敢专进退诸侯以爲乱名实哉夫奉天讨举王法以黜诸侯之灭天理废人伦者此名实所由定也故曰春秋成而乱臣贼子惧三月公㑹齐侯陈侯郑伯于稷以成宋乱按左氏爲赂故立华氏也邾定公时有弑父者公瞿然失席曰是寡人之罪也甞学断斯狱矣臣弑君凡在官者杀无赦子弑父凡在官者杀无赦杀其人坏其室洿其宫而猪焉盖君踰月而后举爵华督弑君之贼凡民罔不怼也而桓与诸侯㑹而受赂以立华氏使相宋公甚矣故特书其所爲而曰成宋乱夫臣爲君隐子爲父隐礼也此其目言之何桓恶极矣臣子欲尽隐之而不可以欺后丗其曰成宋乱而不书立华氏犹爲有隐乎耳春秋列㑹未有言其所爲者独此与襄公末年㑹于澶渊各书其事者桓弑隐督弑殇般弑景皆天下大恶圣人所爲惧春秋所以作也一则受宋赂而立华氏一则谋宋灾而不能讨故特书其事以示贬焉然澶渊之㑹旣不书鲁卿又贬诸国之大夫而称人此则书公又序诸侯之爵何也澶渊之㑹欲谋宋灾而不讨弑君之贼虽书曰宋灾故而未能表其诛责之意也必深讳鲁卿而重贬诸国之大夫然后足以启问者见是非也稷之㑹前有宋督弑君后有取宋鼎之事书曰成宋乱则其责巳明不必讳公与贬诸侯爵次然后见其罪矣夏四月取郜大鼎干宋戊申纳于大庙取者得非其有之称纳者不受而强致之谓弑逆之贼不能致讨而受其赂器寘于大庙以明示百官是教之习爲夷狄禽兽之行也公子牙庆父仲遂意如之恶又何诛焉圣人爲此惧而作春秋故直载其事谨书其日垂训后丗使知宠赂之行保邪废正能败人之国家也亦或知戒矣秋七月𣏌侯来朝公谷程氏皆以𣏌爲纪桓弟弑兄臣弑君天下之大恶王与诸侯不奉天讨反行朝聘之礼则皆有贬焉所以存天理正人伦也纪侯来朝何独无贬乎当是时齐欲灭纪纪侯求鲁爲之主非爲桓立而朝之也蔡侯郑伯㑹于邓按左氏曰始惧楚也其地以国邓亦与焉楚自西周巳爲中国之患宣王盖甞命将南征矣及周东迁僭号称王慿陵江汉此三国者地与之邻是以惧也其后卒灭邓虏蔡侯而郑以王室懿亲爲之服役终春秋之丗圣人盖伤之也夫天下莫大于理莫强于信义循天理惇信义以自守其国家荆楚虽大何惧焉不知本此事丑德齐莫能相尚则以地之大小力之强弱分胜负矣观诸侯㑹盟离合之迹而夷夏盛衰之由可攷也观春秋进退与夺抑掦之旨则知安中夏待四夷之道矣九月入𣏌公及戎盟于唐冬公至自唐凡爲人子者出必告反必面事亡如事存故君行必告庙反必奠而后入礼也出必告行反而告至常事尔何以书或志其去国踰时之乆也或録其㑹盟侵伐之危也或着其党恶附姦之罪也桓公弑君而立甞列于中国诸侯之㑹而不书至同恶也今逺与戎盟而书至者危之也程氏所谓居夷浮海之意是矣语不云乎夷狄之有君不如诸夏之亡也三年春正月桓公三年而后经不书王有以爲周不班历者昭公末年王室有子朝之乱岂暇班历而经皆书王非不班历明矣又有以爲此阙文也安得一公之内凢十四年皆不书王其非阙文亦明矣然则云何桓公弑君而立至子今三年而诸侯之䘮事毕矣是入见受命于天子之时也而王朝之司马不施残执之刑邻国之大夫不闻有沐浴之请鲁之臣子义不戴天反面事雠曽莫之耻使乱臣贼子肆其凶逆无所忌惮人之大伦灭矣故自是而后不书王者见桓公无王与天王之失政而不王也桓公无王而行归罪于天子可乎齐景公问政子曰君君臣臣父父子子君不君则臣不臣父不父则子不子公㑹齐侯于嬴夏齐侯卫侯胥命于蒲公羊曰胥命者相命也相命近正也古者不盟结言而退人爱其情私相疑贰以成倾危之俗其所由来渐矣有能相命而信谕岂不独爲近正乎故特起胥命之文于此有取焉圣人以信易食荅子贡之问君子以信易生重桓王之失信去则民不立矣故荀卿言春秋善胥命六月公㑹𣏌侯于郕秋七月壬辰朔日有食之旣谷梁曰旣尽也言日言朔食正朔也言朔不言日食旣朔也言日不言朔食晦日也不言日不言朔夜食也何以知其夜食曰王者朝日王者朝日则何以知其夜食乎日始出而有亏伤之处未之复也则知其食于夜矣日者衆阳之宗人君之象而有食之旣则其爲变大矣先儒以爲荆楚僭号郑拒王师之应公子翚如齐逆女娶妻必亲迎礼之正也若夫邦君以爵则有尊卑以国则有小大以道途则有逺迩或迎之于其国或迎之于境上或迎之于所馆礼之节也纪侯于鲁以小大言则亲之者也而使履緰来鲁侯于齐以逺迩言则亲之者也而使公子翚徃是不重大昬之礼失其节矣故书九月齐侯送姜氏于讙公㑹齐侯于讙夫人姜氏至自齐古者昬礼必亲迎则授受明后丗亲迎之礼废于是有父母兄弟越境而送其女者以公子翚往逆则旣轻矣爲齐侯来乃逆而㑹之于讙是公之行其重在齐侯而不在姜氏岂礼也哉不言以至者旣得见乎公也不能防闲于是乎在敝笱之刺兆矣礼者所以别嫌明微制治干未乱不可不谨也娶夫人国之大事故详冬齐侯使其弟年来聘有年旧史灾异与庆祥并记故有年大有年得见于经若旧史不记圣人亦不能附益之也然十二公多历年所有务农重谷闵雨而书雨者岂无丰年而不见于经是仲尼于他公皆削之矣独桓有年宣大有年则存而弗削者縁此二公获罪于天宜得水旱凶灾之谴今乃有年则是反常也故以爲异特存耳然则天道亦僭乎桓宣享国十有八年独此二年书有年他年之歉可知也而天理不差信矣此一事也在不修春秋则爲庆祥君子修之则爲变异是圣人因鲁史旧文能立兴王之新法也故史文如画笔经文如化工甞以是观非圣人莫能修之审矣有年大有年自先儒说经者多列于庆瑞之门至程氏发明奥旨然后以爲记异此得于言意之表者也四年春正月公狩于郎何以书讥逺也戎祀国之大事狩所以讲大事也用民以训军旅所以示之武而威天下取物以祭宗庙所以示之孝而顺天下故中春教振旅遂以蒐中夏教茇舎遂以苗中秋教治兵遂以狝中冬教大阅遂以狩然不时则伤农不地则害物田狩之地如郑有原圃秦有具囿皆常所也违其常所犯害民物而百姓苦之则将闻车马之音见羽旄之美举疾首蹙頞而相告可不谨乎徒非其地而必书是春秋谨于微之意也每谨于微然后王德全矣夏天王使宰渠伯纠来聘宰冢宰也渠氏伯爵纠其名也王朝公卿书爵大夫书字上士中士书名下士书人例也纠位六卿之长降从中士之例而书名贬也于纠何贬乎在周制大司马九伐之法诸侯而有贼杀其亲则正之放弑其君则残之桓公之行当此二者舎曰不讨而又聘焉失天职矣操刑赏之柄以御下者王也论刑赏之法以诏王者宰也以经邦国则有治典以安邦国则有教典以平邦国则有政典以诘邦国则有刑典治教政刑而谓之典明此天下之大常也大宰所掌而独谓之建以此典大宰之所定也乃爲乱首承命以聘弑君之贼乎故特贬而书名以见宰之非宰也聘于弑君之贼而名其宰则桓公没王使荣叔来钖命矣荣叔何以书字而不名也始而来聘冢宰书名以见贬终而追钖王不称天以示讥其义备矣夫咺赗仲子纠聘桓公其事皆三纲之所系也然咺独书官纠兼称爵何也如咺者岂初得政犹未受封而纠则或以诸侯入相或旣相而已封者乎汉初命相必择列侯爲之后用公孙因相而得封盖欲倣古重其任也任之重则责益深矣嫡妾之分君臣之义天下之大伦无所轻重纠以旣封故兼称爵见春秋责相之意也春秋正义春秋正义卷五春秋正义卷第五桓公国子祭酒上护军曲阜县开国子臣孔颖达等奉勑撰正义曰鲁世家桓公名允惠公之子隐公之弟仲子所生以桓王九年即位荘王三年薨卋本桓公名轨丗族谱亦为轨谥法辟土服远曰桓谥法非一略举一耳亦不知本以何行而为此谥他皆效此是歳歳在玄枵元年注嗣子至备矣正义曰顾命曰乙丑成王崩使齐侯吕伋以二干戈逆子钊于南门之外延入翼室恤宅宗孔安国云明室路寝延之使居忧为天下宗主天子𥘉崩嗣子定位则诸侯亦当然也释例曰尚书顾命天子在殡之遗制也推此亦足以凖诸侯之礼矣是知嗣子位㝎于初䘮孝子緑生以事死歳之首日必朝事宗庙因即改元释例曰襄二十九年经书春王正月公在椘传曰释不朝正于庙也然则诸侯每岁首必有礼于庙今遭丧継立者每新年正月亦改元正位百官以序故囯史因书即位于䇿以表之此新君之常礼也桓之于隐本无君臣之义计隐公之死桓公即合改元不假踰年方行即位犹如晋厉𬒳弑悼公即位改元今桓虽实篡立帰罪寪氏诈言不与贼谋而用常礼自同于遭䘮継位者亦旣实即其位国史依实书之仲尼因而不改反明公实篡立而自同于常亦足见桓之篡也注公以至所隐正义曰成会礼于垂旣易许田然后盟以结之故先会次假田然后书盟也言迎之成礼于垂者垂是卫地沈以为公迎郑伯于垂知时史之所隐讳者传不言书曰知非仲尼新意也传注鲁不至易也正义曰祊薄于许加之以璧易取许田非假借之也今经乃以璧假为文故传言为周公祊故解经璧假之言也注又觧传之意周公非郑之祖鲁不宜聴郑祀周公天子赐鲁以许田义当传之后丗不宜易取祊田扵此一事犯二不冝以动故史官讳其实不言以祊易并乃称以璧假田言若进壁于鲁以权借许田非乆易然所以讳国悪也不言以祊假而言以璧假者此璧实入扵鲁但诸侯相交有执圭璧致信命之理今言以璧假似若进璧以致辞然故璧犹可言祊则不可言也何则祊许俱地以地借地易理已章非复得爲隐讳故也注渝変也正义曰釈言文也传载其盟辞者以易田悪事而誓不変改见其终无悔心所以深悪鲁也此时许田巳入扵郑而诗颂僖公云居常与许复周公之宇盖僖公之时复得之也斉人取讙及阐及其帰也经复书之自此以后不书郑人来皈许田者此经书假言若暂以借郑地仍鲁物不淂书郑人皈之凡平原至大水正义曰洪范云水曰润下言雨自上而下漫润于土陂鄣下地可使水潦停焉平原高地则不冝有也凡平原岀水则为大水平原出水言水不入扵土而出扵地上非涌泉出也注广年同原正义曰释地文也李廵曰谓土地寛博而平正名之曰原注郑伯至缪误正义曰六年传云鲁为其班后郑注云鲁亲班齐馈则亦使大夫戌斉矣经不书盖史阙文然则经所不书自有阙文之类注旣疑此事不云阙文而缪误者师岀征伐贵贱皆书经所不书必是文阙若其事重使人虽贱亦书郑人来渝平斉人皈讙及阐是也今以拜盟事轻若其使贱则例不合书故杜云若遣使来传当云郑人疑传缪误知非实是郑伯为不见公不书者以鲁郑相亲易田结好郑伯旣拜盟而来鲁君无容不见故知非实是郑伯止是郑人而巳注华父至丗祖正义曰案卋本云华父督宋戴公之孙好父説之子孔父嘉生木金父水金父生祁父其子奔鲁为防叔防叔生伯夏伯夏生叔梁纥叔梁纥生仲尼是孔父嘉为孔子六卋祖目逆至而艳正义曰未至则目逆旣过则目送俱是目也故以目冠之羙者言其形貌羙艳者言其颜色好故曰羙而艳为二事之辞色美曰艳诗毛传文也二年宋督至孔父正义曰凡言其者是其身之所有君是臣之君故臣弑君则云弑其君臣是君之臣故君杀臣则云杀其大天子亦君之子故云杀其卋子称囯称人以杀亦言其者人与国并举一囯之辞君与大夫皆是囯人所有故亦言其也若两臣相杀死者非杀者所有则两书名氏不得言其则王札子杀君伯毛伯是也与夷是督之君言弑其君则可孔父非督之大夫而言及其大夫者与君俱死拠君为文言宋督弑其君拠督为文而上弑其君也言及其大夫孔父拠君为文而下及其大夫言及与夷之大夫非督之大夫也仇牧荀息其意亦同注称督至其君正义曰宣四年传例曰弑君称君君无道也称臣臣之罪也故知称督以弑罪在督也诸言父者虽或是字而春秋之丗有斉侯禄父蔡侯考父季孙行父卫孙林父乃皆是名故杜以孔父为名文七年宋人杀其大夫传曰不称名衆也且言非其罪也不名者非其罪则知称名者皆有罪矣杜旣以孔父为名因论为罪之状内不能治其闺门使妻行于路令华督见之外取怨于民使君数攻战而国人恨之身死而祸及其君故书名以罪孔父也释例曰经书宋督弑其君与夷及其大夫孔父仲尼丘明唯以先后见义无善孔父之文孔父为国政则取怨于民治其家则无闺围之敎身先见杀祸遂及君旣无所善仇牧不警而过贼又死无忠事晋之苟息期欲后言本无大节先儒皆随加善例又为不安经书臣蒙君弑者有三直是弑死相及即实为文仲尼以督为有无君之心改书一事而己无他例也是以孔父行无可善书名罪之也案公羊谷梁及先儒皆以善孔父而书字知不然者案宋人杀其大夫司马传称握莭以死故书其官又宋人杀其大夫传以为无罪不书名今孔父之死传无善事故杜氏之意以父为名言若齐侯禄父宋公兹父之等父旣是名孔则为氏犹仇牧荀息𬒳皆书名氏盖孔父先丗以孔为氏故传云督攻孔氏也妇人之岀礼必蔽其而孔父妻行令人见其色羙是不能治其闺门又殇公之好攻战孔父须伏死而争乃从君之非是取怨扵百姓事由孔父遂祸及其君似公子比劫立加弑君之罪杜君积累其悪故以书名责之刘君不达此旨妄为规过非也注隐十至所黜正义曰𣏌行夷礼传每发之此不发传非为夷礼自是以下滕常称子故疑为时王所黜于时周桓王也东周虽则㣲弱犹为天下宗主尚淂命邾为诸侯明能黜滕为子爵注成平至宋地正义曰成平释诂文也宣十五年传晋侯治兵于稷治兵𣣔以御秦明其不出晋竟故以稷为河东之稷山此欲平宋故以稷为宋地注宋以至十日正义曰礼记明堂位称鲁君季夏六月以禘礼祀周公于大庙文十三年公羊传曰周公称大庙故知大庙周公庙也始欲平宋乱故会于稷终会宋罪而受其赂故淂失备书之始书成宋乱终书取郜鼎星其备书之也郑衆服虔皆以成宋乱为成就宋乱故以此言正之长歴此年四月庚午朔其月无戊申五月己亥朔十日淂戊申是有日而无月也注颍川至邓城正义曰贾服以邓为囯言蔡郑会扵邓之国都释例以此颍川邓城为蔡地其邓国则义阳邓县是也以邓是小国去蔡路逺蔡郑不冝逺会其都且蔡郑惧椘始为此会何当反求近椘小国而与之结援故知非邓国也注传例至䇿勲正义曰釈例曰凡盟有一百五公行一百七十六书至者八十二其不书至者九十四皆不告庙也隐公之不告谦也余公之不告慢于礼也是言不告不书之意也知隐不书至力谦者以隐是让位䝨君必不慢于宗庙假使惰慢宗庙止可时或失礼不应终隐之身竟不书至知其以谦之故労非所惮勲无可纪不敢自同于正君书労策勲故不告至也传君子至其君正义曰诸传言君子者或当时䝨者或桓斥仲尼或语出丘明之意而託诸䝨者期于明理而巳不复曲为义例唯河阳之狩赵盾之弑泄冶之罪危疑之理须取圣证故特称仲尼以明之其余皆託诸君子君子者言其可以居上位子下民有德之羙称也此言先书弑君则是仲尼新意不言仲尼而言君子者欲见君子之人意皆然非独仲尼也督有无君之心而先书弑君者君人执柄臣人畏威每事禀命而行不敢妄相杀害督乃专杀孔父而取其妻非有忌君之心全无敬上之意不臣之迹在心巳乆非为公怒始兴毒害若先书孔父后书弑君便似旣谷孔父始有悪心今先书弑君后书孔父见其先有轻君之心以着不义之极故也注经称至妄也正义曰传言为赂故立华氏解经以成宋乱之言也成宋乱者欲杀贼臣㝎宋国今乃受货赂立华氏非是平辞之状而传以觧经故注申通其义以成宋乱者是四国为会之本谋及其旣会违背前谋非徒不讨宋督乃更为立华氏宋乱实不平而经书平宋乱者盖以鲁君受赂立华氏贪货緃贼为恶之甚时史恶其指斥不可言四国为会縦贼取财故远言为会之本意言会于稷欲以平宋乱也传以经文不实解其讳之所由所讳者讳其受赂立华氏故也为周公祊故文与此同故以类相明然案为周公祊故故字在下而向上结之此亦应云为赂立华氏故也何以此文故字乃在立华氏之上为赂之下者以周公祊故其文约少淂以故字在下揔而结之此则文句长缓不可揔而结之先举为赂悪重所以云为赂故也然后始言立华氏备详其事今定本有故字检晋宋古本徃徃无故字者妄也㐮三十年诸侯之卿会于澶渊谋皈宋财旣而无皈书曰宋灾故尤之也此书成宋乱知非讥受赂尤四国者澶渊之会贬卿称人是尤之文此则具序君爵辞无贬贵非尤过之状知为讳故而本其会意从其平文也文十七年晋会诸侯于扈𣣔以平宋之乱旣而不讨受赂而述其事与此正同而经书诸侯会于扈传曰书曰诸侯无功也此亦无功不言诸侯会于稷而歴序诸国者扈之会晋为伯会诸侯以讨乱乃受赂而还犹如僖十四年诸侯城縁陵斉桓为伯城而不终故贬称诸侯此则齐陈郑自相平乱故不加贬文知不为公讳不贬诸侯者以狄泉之讳唯没公文其余皆贬此若必讳唯须没公而已何须不贬诸国宣四年公及斉侯平莒及郯成平同义而彼言平此言成者史官非一置辞不同犹曁之与及更无他义所谓史有文质不必改也文十三年传称卫侯郑伯请平于晋公皆成之是知成平义无异也注殇公至公丗正义曰服虔云与夷隐四年即位一戦伐郑囲其东门再战取其禾皆在隐四年三战取邾田四战邾郑入其郛五战伐郑围长葛皆在隐五年六戦郑伯以王命伐宋在隐九年七战公败宋师于菅八战宋卫入郑九战宋人蔡人卫人伐戴十战戊寅郑伯入宋皆在隐十年十一战郑伯以虢师大败宋师在隐十一年是皆在隐公丗也注郜国至郜城正义曰谷梁传曰郜鼎者郜之所为也孔子曰名从主人故曰郜大鼎也公羊传曰器从名地从主人其意言器从本主之名地从后属主人是知郜国所造故系名扵郜刘君难杜注郜国済隂成武县东南有北郜城郜宋邑済隂成武县东南有郜城俱是成武县东南相去不远何淂所为郜国所为宋邑刘以南郜北郜并宋邑别有郜国以规杜氏知不然者以许田许国相去非遥则郜国郜邑何妨相近且杜言有者皆是疑辞何得执杜之疑以规其过如刘所解郜国竟在何処君人至子孙正义曰君人谓与人为君也昭徳谓昭明善徳使德益章闻也塞违谓闭塞违邪使违命止息也徳者淂也谓内得扵心外淂扵物在心为徳施之为行徳是行之未发者也而德在于心不可闻见故圣王设法以外物表之俭与度数文物声明皆是昭徳之事故传每事皆言昭是昭其徳也自不敢易纪律以上言昭徳耳都无塞违之事自灭徳立违以下言违徳之事徳之与违义不并立徳明则违絶故昭徳之下言塞违违立则德灭故之违之上言灭徳立违谓建立违命之臣知寒违谓遏絶违命之人也国家之败谓邦国䘮亡知犹惧或失之谓恐失国家此谏辞有首尾故理互相见注以茅至之称正义曰冬官考工记有葺屋瓦屋则屋之覆盖或草或瓦传言清庙茅屋其屋必用茅也且用茅覆屋更无他文明堂位曰山节藻税复庙重檐刮楹逹郷反坫出尊崇坫康圭䟽屏天子之庙饰也其饰备物尽文不应以茅为覆淂有茅者杜云以茅饰屋着俭也以茅饰之而已非谓多用其茅摠为覆盖犹童子垂髦及蔽膝之属示其存古耳白虎通曰王者所以立宗庙何縁生以事死敬亡若存故以宗庙而事之此孝子之心也宗者尊也庙者貌也象先祖之尊貌然则象尊之貌享祭之所严其舎宇简其岀入其処肃然清静故称清庙清庙者宗庙之大称诗颂清庙者祀文王之歌故郑玄以文王解之言天徳清明文王象焉故称清庙此则广指诸庙非独文王故以清净觧之注大路至结草正义曰路训大也君之所在以大为号门曰路门寝曰路寝车曰路车故人君之车通以路为名也周礼巾车掌王之五路郑玄云王在焉曰路彼解天子之车故云王在耳其实诸侯之车亦称为路大路路之最大者巾车五路玉路为大故杜以玉路为大路巾车云玉路钖樊缨十有再就建大常十有二斿以祀故云祀天车也越席结蒲为席置于玉路之中以茵借示其俭也经传言大路者多矣注者皆观文为説尚书顾命陈列器物有大辂缀辂先辂次辂孔安国以为玉金象以饰车以其偏陈诸路故以周礼次之僖二十八年王赐晋文公以大辂之服㝎四年祝佗言先王分鲁卫晋以大路注皆以为金路以同礼金路同姓以封玉路不可以赐故知皆金路也襄十九年王赐郑子蟜以大路二十四年王赐叔孙豹以大路二注皆云大路天子所赐车之揔名以周礼孤乗夏篆卿乗夏缦释例以所赐穆叔子蟜当是革木二路故杜以大路为赐车之揔名服虔云大路木路杜不然者以大路越席犹如清庙茅屋清庙之华以茅饰屋示俭玉路之羙以越席示质若大路是木则与越席各为一物岂清庙与茅屋又为别乎故杜以大路为玉路于玉路而施越席是可以示俭故沈氏云玉路虽文亦以越席示俭而刘君横生异义以大路为木路妄规杜氏非也注大羮至五味正义曰郊特牲云大羹不和贵其质也仪礼士虞特牲皆设大羹湆郑玄云大羹湆煮肉汁也不和贵其质设之所以敬尸也是祭祀之礼有大羹也大羮者大古初食肉者煮之而已未有五味之斉祭神设之所以敬而不忘本也记言大羮不和故知不致者不致五味五味即洪范所云酸苦辛咸甘也注黍稷至精凿正义曰释艹云粢稷舍人曰粢一名稷稷粟也郭璞云今江东人唿粟为粢士虞记云明齐郑云今文曰明粢粢稷也然则粢是稷之别名但稷是诸谷之长粢亦诸谷㧾名周礼小宗伯辨六粢之名物郑玄云六粢谓黍稷稻梁麦苽是诸谷皆名粢也祭祀用谷黍稷为多故云黍稷曰粢饭谓之食传云粢食不凿谓以黍稷为饭不使细也九章筭术粟率五十凿二十四言粟五斗为未二斗四升是则未之精凿注衮画至将薄正义曰画衣谓画竜扵衣祭服玄衣緟裳诗称玄衮是玄衣而画以衮竜衮之言卷也谓龙首卷然玉藻曰竜卷以祭知谓竜首卷也尚书益稷云帝曰予𣣔观古人之象日月星辰山竜华虫作会宗彞藻火粉未黼黻絺绣言观古人之象谓观衣服所象日月以至黼黻十二物皆衣服之所有也华虫以上言作会宗彛以下言絺绣则二者虽在于服而施之不同冬官考工记画缋与绣布采异次知在衣则画之在裳则刺之故郑玄礼注及诗笺皆云衣缋而裳绣以此知衮是画文故云衮画衣也衮衣以下章数郑玄注司服云有虞氏十二章自日月而下至周而日月星辰画扵旌旗又登竜于山登火扵宗彜冕服自九章而下如郑此言九章者竜一山二华虫三火四宗彛五在衣藻六粉米七黼八黻九在裳鷩冕者去竜去山自华虫而下七章华虫一火二宗彜三在衣余四章在裳毳冕者去华虫去火五章自宗彛而下宗彛一藻二粉米三在衣余二章在裳希冕者去宗彛去藻三章自粉米而下粉米一在衣余二章在裳玄冕者其衣无画裳上刺黻而巳杜昭二十五年数九文不取宗彞则与郑异也冠者首服之大名冕者冠中之别号故云冕冠也丗本云黄帝作冕宋仲子云冕冠之有旒者礼文残缺形制难详周礼弁师掌王之五冕皆玄冕朱里止言玄朱而巳已言所用之物论语云麻冕礼也盖以木为干而用布衣之上玄下朱取天地之色其长短广狭则经传无文阮谌三礼图汉礼器制度云冕制皆长尺六寸广八寸天子以下皆同沈引董巴舆服志云广七寸长尺二寸应劭汉官仪云广七寸长八寸沈又云广八寸长尺六寸者天子之冕广七寸长尺二寸者诸侯之冕广七寸长八寸者大夫之冕但古礼残缺未知孰是故备载焉司马彪汉书舆服志云孝明帝永平二年初诏有司采周官礼记尚书之文制冕皆前圆后方朱里玄上前垂四寸后垂三寸天子白玉珠十二旒三公诸侯青玉珠七旒卿大夫黒玉珠五旒皆有前无后此则汉法耳古礼郑玄注弁师云天子衮冕以五采缫前后各十二斿斿有五采玉十有二鷩冕前后九斿毳冕前后七斿希冕前后五斿玄冕前后三斿斿皆五采玉十有二上公衮冕三采缫前后九斿斿有三采玉九侯伯鷩冕三采缫前后七斿斿有三采玉七子男毳冕三采缫前后五斿斿有三采玉五孤卿以下皆二采缫二采玉其斿及玉各依命数耳谓之冕者冕俛也以其后高前下有俛俯之形故因名焉益以在上位者失于骄矜欲令位弥髙而志弥下故制此服令贵者下贱也黼韠制同而名异郑玄诗笺云芾大古蔽膝之象也冕服谓之苦其他服谓之韠以韦为之故云黻韦韠也诗云赤芾在服则芾是当股之衣故云以蔽滕也郑玄易纬干凿度注云古者田渔而食因衣其皮先知蔽前后知蔽后后王易之以布帛而独存其蔽前者重古道而不忘本也是説黻韠之元由也易下繋辞曰包犠氏之王天下也作为网罟以佃以渔则田汉而食伏牺时也礼运説上古之时云昔者先王食鸟兽之肉衣其羽皮是田渔而食因衣其皮也又曰后圣有作治其麻丝以为布帛易系辞曰黄帝尭舜垂衣裳而天下治然则易之布帛自黄帝始也垂衣裳服布帛初必始于黄帝其存蔽膝之象未知始自何伐也礼记明堂位云有虞氏服韨言舜始作韨也尊祭服而异其名耳未必此时始存象也冕服谓之黻者易云朱绂方来利用享祀知他服谓之韠者案士冠礼士服皮弁玄端皆服韠是他服谓之韠以冕为主非冕谓之他此欲以两服相形故谓黻为韦韠黻之与韠祭服他服之异名耳其体制则同玉藻说玄端服之韠云韠君朱大夫素士爵韦发首言韠句未言韦明皆以韦为之凡韠皆象裳色言君朱大夫素则尊卑之韠直色别而巳无他饰也其黻则有文饰焉明堂位曰有虞氏服黻夏后氏山殷火周竜章郑玄云韨冕服之韠也舜始作之以尊祭服禹汤至周增以画文后王弥饰也山取其仁可仰也火取其明也竜取其変化也天子备焉诸侯火而下卿大夫山士韎韦而巳是説黻之饰也玉藻曰韠下广二尺上广一尺长三尺其颈五寸肩革带博二寸郑玄云颈五寸亦谓广也颈中央肩两角皆上接革带以繋之肩与革带广同是说韠之制也记传更无黻制皆是韠义明其制与韠同经传作黻或作韨或作芾音义同也徐广车服仪制曰古者韨如今蔽膝战国连兵以韨非兵饰去之汉明帝复制韨天子赤皮蔽膝蔽膝古韨也然则汉世蔽膝犹用赤皮魏晋以来用绛纱为之是其古今异也以其用丝故字或有为绂者天子之笏以玉为之故云珽玉笏也管子云天子执玉笏以朝日是有玉笏之文也礼之有笏者玉藻云凡有指画扵君前用笏造受命于君前则书扵笏釈名曰笏忽也君有命则书其上备忽忘也或曰可以簿䟽物也徐广车服仪制曰古者贱皆执笏即今手板也然则笏与簿手板之异名耳志称秦密见大守以簿击类汉魏以来皆执手板故云若今吏之持簿玉藻云笏毕用也因饰焉言贵贱尽皆用笏因饰以示尊卑其上文云笏天子以球玉诸侯以象大夫以鱼湏文竹士竹本象可也郑玄云球羙玉也文犹饰也大夫士饰竹以为笏不敢与君并用纯物是其尊卑异也大夫与士笏俱用竹大夫以鱼须饰之士以象骨为饰不敢纯用一物所以下人君也用物旣殊体制亦异玉藻云天子搢珽方正扵天下也诸侯荼前诎后直让扵天子也大夫前诎后诎无所不让也郑玄以为谓之珽珽之言珽然无所屈前后皆方正也荼谓舒懦所畏在前也圜杀其首屈于天子也大夫上有天子下有已君故首末皆圜前后皆让是其形制异也其长则诸侯以下与夫子又异班一名大圭周礼典瑞云王晋大圭以朝日是也冬官考工记大圭长三尺天子服之是天子之班长三尺也玉藻云笏度二尺有六寸短于天子盖诸侯以下度分皆然也注带革至复履正义曰下有鞶是绅带知此带为革带玉藻革带博二寸郑云凡佩系于革带白虎通云男子有鞶革者示有金革之事然则示有革事故用革为帯为佩也昭十二年传云裳下之饰也经传通例皆上衣下裳故云衣下曰裳幅与行縢今古之异名故云若今行縢诗云邪幅在下毛传曰幅偪也所以自偪束也郑笺云邪幅如今行縢也偪束其胫自足至膝膝训缄也然则行而缄足故名行縢邪缠束之故名邪幅舄者屦之小别郑玄周礼屦人注云复下曰舄禅下曰屦然则舄之与屦下有禅复为异履是揔名故云舄复履谓其复下也郑玄又云天子诸侯吉亊皆舄赤舄者冕服之舄白舄者皮弁之舄黑舄者玄端之舄其士皆着屦纁屦者爵弁之屦白屦者皮弁之屦黒屦者玄端之屦其卿大夫服冕者亦赤舄余服则屦其王后祎衣玄舄䄖狄青舄阙狄赤舄鞠衣黄屦展衣白屦禒衣黑屦其诸侯夫人及卿大夫之妻合衣狄者皆舄其余皆屦其舄之饰用对方之色赤舄黒饰是也屦之饰用比方白屦黑饰是也注衡维至上覆正义曰此四物者皆冠之饰也周礼追师掌王后之首服追衡笄郑司农云衡维持冠者郑玄云祭服有衡垂于副之两旁当耳其下以紞县琐彼妇人首服有衡则男子首服亦然冠由此以淂支立故云维持冠者追者治玉之名王后之衡以玉为之故师掌焉弁师掌王之五冕弁及冕皆用玉笄则天子之衡亦用玉其诸侯以下衡之所用则未闻紞者县顼之䋲垂于冠之两旁故云冠之垂者鲁语敬姜曰王后亲织玄紞则紞必织线为之若今之绦绳郑玄诗笺云充耳谓所以县瑱者或名为紞织之人君五色臣则三色是也条必杂色而鲁语独言玄者以玄是天色故特言之非谓纯玄色也纮缨皆以组为之所以结冠于人有也缨用两组属之扵两旁结之于领下垂其余也纮用一组从下屈而上属之于两旁垂其余也纮缨同类以之相形故云纮缨从下而上者弁师掌王之五冕皆玉笄朱纮祭义称诸侯冕而青纮士冠礼称缁布冠青组缨皮弁笄爵弁笄缁组缨郑玄云有笄者屈组为纮垂为饰无笄者缨而结其绦以其有笄者用纮力少故从下而上属之无笄者用缨力多故从上而下结之冕弁皆有笄故用纮缁布冠无笄故用缨也鲁语称公侯夫人织纮綖知纮亦织而为之士冠礼言组缨组纮知天子诸侯之纮亦用组也綖冠上覆者冕以木为干以玄布衣其上谓之綖论语尚书皆云麻冕知其当用布也弁师掌王之五冕皆玄冕知其色用玄也孔安国论语注言绩麻三十升布以为冕即是綖也郑玄玉藻注云延冕上覆也此云冠上覆者冠冕通名故此注衡及綖皆以冠言之其实悉冕饰也注尊卑各有制度正义曰此上十二物者皆是明其制度哀伯思及则言无次第也郑玄觐礼注云上公衮无升竜天子有升竜有降竜是衮有度也冕则公自衮以下侯伯自鷩以下是冕有度也黻则诸侯火以下卿大夫山是黻有度也班则玉象不同长短亦异是珽有度也衮冕鷩冕裳四章毳冕希冕裳二章是裳有度也郑玄屦人注云王吉服舄有三等赤舄为上冕服之舄下有白舄黒舄王后祭服舄有三等玄舄为上祎衣之舄下有青舄赤舄是舄有度也紞则人君五色臣则三色是紞有度也天子朱纮诸侯青纮是纮有度也其带幅衡綖则无以言之传言昭其度也明其尊卑各有制度注藻率至下饰正义曰郑玄觐礼注云缫所以借玉以韦衣木广袤各如其玉之大小典瑞注云缫有五采文所以荐玉木为中榦用韦衣而画之此言以韦为之指木上之韦其实木为榦也礼之言缫皆有玉共文大行人谓之缫借曲礼单称借故知所以借玉也大行人云公执桓圭九寸缫借九寸知大小各如其玉也大行人注云缫借以五采韦衣板若奠玉则以借之是由有奠之时须有缫以之借玉故小大如玉耳典瑞职曰玉执镇圭缫借五采五就以朝日公执桓圭侯执信圭伯执躬圭缫皆三采三就子执谷璧男执蒲璧缫皆二采再就以朝觐宗过会同于王是王五采公侯伯三采子男二采也凡言五采者皆谓玄黄朱白苍三采朱白苍二采朱緑就成也五就谓五币每一币为就也礼之言藻其文虽多典瑞大行人聘礼觐礼皆单言缫或云鏁借未有言缫率者故服虔以藻为画藻率为刷巾杜以藻率为一物者以拭物之巾无名率者服言礼有刷巾事无所岀且哀伯谓之昭数固应礼之大者宁当举拭物之中与藻借为类故知藻率正是藻之复名藻淂称为藻借何以不可名为藻率也玉藻说带之制曰士练帯率下辟凡带有率无箴功郑玄云士以下皆禅不合而繂积如今作幧头为之也然则禅而不合缕繂其边谓之为率此以韦衣木盖亦繂积其边故称率也郑司农典瑞注读缫为藻率之藻似亦藻率共为藻也诗曰鞞琫容刀故知鞞鞛佩刀削之饰也少仪云刀授㯋削授柎削是刀之类故与刀连言之鞞鞛二名明饰有上下先鞞后鞛故知鞞为上饰鞛为下饰刘君以毛诗传下曰鞞上曰琫而规杜氏但鞞鞛或上或下俱是无正文不可以规杜过也注鞶绅至索帬正义曰易讼卦上九或钖之鞶带知鞶即带也以带来要垂其余以为饰谓之绅上带为革带故云鞶绅带所以别上带也玉藻说带云大夫大带是一名大帯也诗毛传云厉带之垂者故用毛说以为厉大带之垂者也大带之垂者名之为绅而复名为厉者绅是带之名厉是垂之㒵诗称垂带而厉是厉为垂㒵也玉藻称天子素带朱裹终辟诸侯素带不朱裹大夫玄华辟垂带皆博四寸士带博二寸再缭四寸缁辟下垂贾服等说鞶厉皆与杜同唯郑玄独异礼记内则注以鞶为小囊读厉如裂繻之裂言鞶囊必裂缯縁之以为饰案礼记称男鞶革女鞶丝鞶是带之别称遂以鞶为带名言其带革带丝耳鞶非囊之号也礼记又云妇事舅姑施縏衮是囊之别名今人谓裹书之物为袠言其施带施囊耳其縏亦非囊也若以縏为小囊则袠是何器若袠亦是囊则不应带二囊矣以此知鞶即是绅带为淂其实㳺是旐之垂者斾之别名九旗虽各有名而旌旗为之揔号故云旌旗之㳺也案巾车王建大常十有二斿又大行人云公九斿侯伯七斿子男五斿其孤卿建旜大夫士建物其斿各如其命数其鸟旟则七斿熊旗则六斿亀旐则四斿故考工记云岛旟七斿以象鹑火熊旗六斿以象伐亀旐四斿以象管室是也郑司农巾车注云礼家说曰缨当胷以削革为之郑玄云缨今马鞅是缨在马膺前也服虔云缨如索帬今乗舆大驾有之然则汉魏以来大驾之马膺有索帬是缨之遗象故云如索帬也案巾车玉路樊缨十有再就郑玄注云樊及缨皆以五采罽饰之金路樊缨九就象路樊缨七就革路绦缨五就郑玄云其樊及缨以绦丝饰之木路翦樊鹄缨郑玄云以浅黑饰韦为樊鹄色饰韦为缨不言就数饰与革路同注尊卑各有数正义曰藻有五采三采之异是藻率有数也毛诗传说容刀之饰云天子玉琫而珧珌诸侯璗琫而璆珌是鞞鞛有数也玉藻云绅长制士三尺有司二尺有五寸又大夫以上带广四寸士广二寸是鞶厉有数也玉路十二斿金路九斿是游有数也玉路缨十有二就金路缨九就是缨有数也数之与大同同小异度谓限制数谓多少言其尊卑有节数也注火画至相戾正义曰考工记记画缋之事云火以圜郑司农云为圜形似火也郑玄云形如半环然又曰水以竜郑玄云竜水物画水者并画竜是衣有画火画竜也白与黒谓之黼黒与青谓之黼考工记文也其言形若斧两巳相戾相传为说孔安国虞书传亦云黼若斧形黻为两已相背是其旧说然也周丗衮冕九章传唯言火竜黼黻四章者略以明义故文不具举衣之所画竜先于火今火先于竜知其言不以次也注车服至虚设正义曰考工记云画缋之事杂五色东青南赤西白北黒天玄地黄是其比象天地四方也比象有六而言五者玄在赤黑之间非别色也昭二十五年传云九文六采言采色有六故注以天地四方六事当之五行之色为五色加天色则为六故五色六采互相见也昭其物者以示物不虚设必有所象其物皆象五色故以五色明之注钖在至鸣声正义曰郑玄巾车注云钖马靣当卢刻金为之所谓钖也诗笺云眉上口钖刻金饰之今当卢也然则钖在眉上故云在马额也诗称輶车鵉镳知鵉在镳也镳在马口两旁衡在服马颈上鵉和亦铃也以処异故异名耳尔雅释天说旌旗有铃曰旂李廵曰以铃置旐端是铃在旂也钖在马额铃在旂先儒更无异说其鵉和所在则旧说不同毛诗传曰在轼曰和在镳曰鵉韩诗内传曰鵉在衡和在轼前郑玄经觧注取韩诗为说秦诗笺云置鵉于镳异于乗车也其意言乗车之鵉在衡田车之鵉在镳及商颂烈祖之笺又云鵉在镳是疑不能㝎故两从之也案考工记轮崇车广衡长参如一则衡之所容唯两服马耳诗辞每言八鵉当谓马有二鵉鵉若在衡衡唯两马安淂置八鵉乎以此知鵉必在镳鵉旣在镳则和当在衡经传不言和数未知和有几也四者皆以金为之故动则皆有鸣声也注三辰至之明正义曰春官神士掌三辰之法郑玄亦以为日月星也谓之辰辰时也日以照昼月以照夜星则运行扵天昬明递币而正所以示民早晚民淂取为时节故三者皆为辰也三辰是天之光明照临天下故画于旌旗象天之明也九旗之物唯日月为常不言画星者盖大常之上又画星也穆天子传称天子葬盛姬建日月七星盖画北斗七星也案司常交竜为旂熊虎为旗不画三辰而云三辰旂旗者旂旗是九旗之揔名可以统大常故举以为言也注九鼎至郏鄏正义曰拠宣三年传知九鼎是殷家所受夏九鼎也战国䇿称齐救周求九鼎颜率谓斉王曰昔周伐殷而取九鼎一鼎九万人挽之九鼎八十一万人挽之挽鼎人数或是虚言要知其鼎有九故称九鼎也知武王迁九鼎于洛邑𣣔以为都者鼎者帝主所重相传以为宝器戎衣大定之曰自可迁置西周乃徙九鼎処于洛邑故本意欲以为都又以尚书洛诰说周公営洛邑则知武主但有迁意周公乃卒営之地理志云河南县故郏鄏地也武王迁九鼎焉周公致大平营以为都是为王城至平王居之言即今河南城者晋时犹以为河南县成王定鼎宣三年传文注盖伯夷之属正义曰史记伯夷列传曰伯夷叔齐孤竹君之二子也让国俱逃帰周及至西伯卒武王东伐纣伯夷叔斉叩马谏曰父死不葬爰及干戈可谓孝乎以臣伐君可谓仁乎左右𣣔兵之大公曰此义人也扶而去之武王旣平殷夷齐耻之不食周粟隐扵首阳山采薇而食之作歌曰登彼西山兮爰采薇矣以暴易暴兮不知其非矣检书传之说非武王者唯此人故知是伯夷之属注内史至于鲁正义曰周礼春官内史中大夫是周大夫官也积善之家必有余庆易文言文也注椘国至会谋正义曰地理志云南郡江陵县故椘郢都椘文王自丹阳徙此世本云椘鬻熊居丹阳武王徙郢宋仲子云丹阳在南郡枝江县今南郡江陵县北有郢城史记称文王徙都于郢地理志依史记为说此时当椘武王也谱云椘芊姓颛顼之后也其后有鬻熊事周文王早卒成王封其曽孙熊绎于椘以子男之田居丹阳今南郡枝江是也熊达始称武王武王十九年鲁隐公之元年也武王居郢今江陵是也昭王徒鄀惠王八年获麟之歳也惠王二十一年春秋之传终矣惠王五十七年卒自惠王以下十一丗二百九年而秦灭之椘丗家称武王使随人诸王室尊吾号王弗圣还报椘楚王怒乃自立为椘武王是椘武王始僣号称王也刘炫云号为武武非谥也冬公至礼也正义曰凡公行者或朝或会或盟或伐皆是也孝子之事亲也岀必告反必面事死如事生故岀必告庙反必告至不言告祢庙而言告宗庙者诸庙皆告非独祢也礼记曾子问曰诸侯适天子必告于祖奠于祢命祝史告于宗庙诸侯相见必告于祢命祝史告于五庙反必亲告于祖祢乃命祝史告至于前所告者由此而言诸侯朝天子则亲告祖尔祝史告余庙朝隣国则亲告祢祝史告余庙其路逺者亦亲告祖故扵其反也言告于祖祢明出时亦告祖也岀时不言祖者郑玄云道近或可以不亲告祖明道逺者亦亲告祖矣虽亲与不亲而诸庙皆告故揔言告于宗庙也曾子问曰凡告用制弊反亦如之则岀入皆以币吿也但出则告而遂行反则告讫又饮至故行言告庙反言饮至以见至有饮而行无饮也饮至者嘉其行至故因在庙中饮酒为乐也襄十三年传曰公至自晋孟献子书労于庙礼也书労䇿勲其事一也舎爵乃䇿勲䇿勲当在庙知饮至亦在庙也彼公至自晋朝还告庙也此公至自唐盟还告庙也十六年公至自伐郑传曰以饮至之礼伐还告庙也三者传皆言礼知朝会伐告庙礼同传所以反覆凡例也朝还告至而献子书労则䇿勲者非唯讨伐之勲虽常事有以安国宁民或亦书功于庙也公行告至必以嘉会昭告祖祢有功则舍爵䇿勲无功则告事而已无不告也反行必告而春秋公行一百七十六书至者唯八十二耳其余不书者釈例曰凡公之行不书至者九十有四皆不告庙也隐公之不告谦也余公之不告慢于礼也慢于礼者举大例言耳其中亦应有心实非慢而不冝告者若行有耻辱不足为荣则克躬罪已不以告庙非为慢于礼也若事实可耻而不以为耻反行告庙则史亦书之宣五年传曰公如斉高固使斉侯止公请叔姬焉夏公至自斉书过也释例曰执止之辱厌尊毁列所以累其先君忝其社稷固当克躬罪巳不以嘉礼自终宣公如斉旣巳见止连昬于隣国之臣而行饮至之礼故传曰书过也是不应告而告故书之以示过也釈例又曰桓公之䘮至自斉此则死还告庙而书至者也荘公违礼如斉观社用饮至之礼此则失礼之书至者也宣公黒壤之会以赂免讳不书而复书至亦讳不以见止告庙也㐮公至自晋此则栄还而书至者也昭公至自斉居于郓此则冝告而书至者也诸书至皆告庙启反或即实而言或有所讳辟传于伐见饮至之礼于宣见书过之讥扵朝见书労于庙举此三者以包其他行也僖十六年公会诸侯于准未皈而取项斉人以为讨而止公十七年秋声姜以公故会斉侯于卞公始淂皈而书公至自会是讳其见止而以会告庙故传曰犹有诸侯之事焉且讳之是讳止而以会告也诸侯者必在会后皆书公至自会不言公至自盟者盟是因会而为之𥘉必以会征衆公行以会告庙故还以会告至虽并以盟吿亦不云至自盟为行时不以盟告故也僖二十八年公会诸侯于温遂囲许经书公至自囲许襄十年公会诸侯于柤遂㓕偪阳经书公至自会二文不同释例曰诸若此类事㔟相接或以始致或以终致盖时史之异耳无他义也㝎十二年公至自囲成行不岀竟而亦告庙者释例曰陪臣执命大都偶国仲由建堕三都之计而成人不从故公亲伐之虽不越竟动衆兴兵大其事故岀入皆告于庙也注爵饮至功也正义曰韩诗说一升曰爵尽也足也二升曰觚觚寡也饮当寡少三升曰觯觯适也饮当自适四升曰角角触也饮不自适触罪过也五升曰散散讪也饮不自节为人谤讪也揔名曰爵其实曰觞觞饷也然则饮酒之器其名有五而揔称为爵案燕礼爵用觚觯此饮至之爵不过用觚觯而巳为人君者赏不踰月欲民速覩为善之利故舍爵即书劳扵䇿言速纪有功也千畒之战正义曰案周本纪宣王三十九年王与姜戎战于千亩取此战事以为子名也夫名至生乱正义曰出口为名合冝为义人之出言使合扵事宜故云名以制义杖义而行所以生岀礼法故云义以岀礼复礼而行所以体成政教故云礼以体政以礼为政以正下民故云政以正民今晋侯名子不淂其冝礼教无所从岀政不以礼则民各有心故为始兆乱也注穆侯至讽谏正义曰大子与桓叔虽并因战为名而所附意异仇取于战相仇怨成师取能成师衆縁名求义则大子多怨仇而成有徒衆穆侯本立此名未必先生此意但宠爱少子于时巳着师服知桓叔将盛故推出此理因觧其名以为讽谏𣣔使之强干弱枝耳人臣规諌若无端绪冯何致言以申已志非谓人之立名必将有验而何休谓左氏后有兴亡由立名善悪引后稷名弃为膏肓以难左氏非也注靖侯至傅相正义曰案晋世家靖侯生僖侯僖侯生献侯献侯生穆侯穆侯生桓叔靖侯是桓叔之髙祖也史传称祖皆云祖父故谓高祖为高祖父非高祖之父也特云靖侯之孙则知传意言其淂贵宠公孙为传相也此人之后遂为栾氏盖其父字栾注侧室至一官正义曰礼记文王卋子云公若有岀疆之政庻子守公宫正室守大庙郑玄云正室适子也正室是适子故知侧室是衆子言其在适子之旁侧也文十二年传曰赵有侧室曰穿是卿淂立此官也卿之家臣其数多矣独言立此一官者其余诸官事连扵国临时选用异姓皆淂为之其侧室一官必用同族是卿廕所及唯知宗事故特言之案丗族谱赵穿是夙之庻孙于赵盾为从父昆弟而为盾侧室然选其宗之庻者而为之未必立卿之亲弟注适子至辅贰正义曰礼有大宗小宗天子诸侯之庻子谓之别子及异姓受族为后丗之始祖者丗适承嗣百卋不迁谓之大宗为父后者诸弟宗之五卋则迁谓之小宗五卋迁者谓髙祖以下䘮服来絶其継高祖之适则缌服之内共宗之其継曽祖之适则小功之内共宗之継祖継祈所宗及亦然故郑玄䘮服小记注云小宗有四或継髙祖或継曾祖或継祖或継祢皆至五丗则迁以缌服旣穷不相宗敬故䟽即递迁也礼记大传曰有百卋不迁之宗有五卋则迁之宗百世不迁者别子之后也宗其継别子之所自出者百卋不迁者也宗其継高祖者五卋则迁者也是言大宗小宗之别也大夫身是适子为小宗故其次者为贰宗以相辅助为副贰亦立之为此官也杜知非大宗而云小宗者以其大夫不必皆是大宗拠为小宗者多故杜言之也若大夫身为大宗亦止淂立贰宗官耳礼记拠公族为说故言别子为祖主説诸侯庻子耳其实异姓受族亦为始祖其継者亦是大宗但记文不及之耳沈云适子为小宗谓是大夫之身为小宗次者为贰宗谓大夫庻弟贰宗与侧室为例皆是官名与五宗别注诸侯至服者正义曰周公斥大九州广土万里制为九服邦畿方千里其外每五百里谓之一服侯甸男采卫要六服为中国夷镇蕃三服为夷狄大司马谓之九畿言其有期限也大行人谓之九服言其服事王也如其数计甸服内畔尚去京师千里晋距王城不容此数而淂在甸服者周礼设法耳土地之形不可方平如圗未必每服皆如其数也地理志云初雒邑与宗周通封畿东西长南北短短长相覆为千里是王畿不正方也志又云东都方六百里半之为三百里外有侯服五百里为八百里计晋都在大原去洛邑近八百里也畿旣不方服必差改故晋在甸服也春秋正义卷第五计一万三千三百七十五字春秋胡氏传卷五春秋传卷第五桓公中五年春正月甲戍已丑陈侯鲍卒夏齐侯郑伯如纪按左氏齐郑朝纪欲以袭之纪人知之夫如者朝词也尊不朝乎卑大不朝乎小纪之爲纪微乎微者也齐在东州尊则方伯郑亦大国也并驱而朝纪乃怀诈谖之谋欲以袭之而不虞纪人之觉也其志憯矣此外相如尔何以书纪人主鲁故来告其事鲁史承告故备书于䇿夫子修经存而不削者以小国恃大国之安靖已而乃包藏祸心以圗之亦异于兴灭国继绝丗之义矣故存而不削以着齐人灭纪之罪明纪侯去国之由刘敞意林所谓圣人诛意之効是也天王使仍叔之子来聘仍叔之子云者讥丗官非公选也帝王不以私爱害公选故仕者丗禄而不丗官任之不以其贤也使之不以其能也卿大夫子弟以父兄故而见使则非公选而政由是败矣上丗有自野耕钓渭擢居辅相而人莫不以爲冝伊陟象贤复相大戊丁公丗美入掌兵权不以丗故疑之也崇伯殛死禹作司空蔡叔旣囚仲爲卿士亦不以其父故废之也惟其公而巳矣及周之衰小人得政视朝廷官爵爲已私援引亲党分据要途施及童稚贤者退处于荜门老身而不用公道不行然后夷狄侵陵国家倾覆虽有智者不能善其后矣春秋书武氏仍叔之子云者戒后丗人主徇大臣私意而用其子弟之弱者居公选之地以败乱其国家欲其深省之也葬陈桓公城祝丘秋蔡人卫人陈人从王伐郑按左氏王夺郑伯政郑伯不朝王以诸侯伐郑郑伯御之战于繻葛王卒大败春秋书王必称天者所章则天命也所用则天讨也王夺郑政而怒其不朝以诸侯伐焉非天讨也故不称天或曰郑伯不朝恶得爲无罪曰桓公弑君而自立宋督弑君而得政天下大恶人理所不容也则遣使来聘而莫之讨郑伯不朝贬其爵可也何爲愤怒自将以攻之也移此师以加宋鲁谁曰非天讨乎春秋天子之事述天理而时措之也旣讥天王以端本矣三国以兵㑹伐则言从王者又以明君臣之义也君行而臣从正也战于繻葛而不书战王卒大败而不书败者又以存天下之防也三纲军政之本圣人寓军政于春秋而书法若此皆裁自圣心非国史所能与也大雩大雩者雩于上帝用盛乐也诸侯雩于境内之山川尔鲁诸侯而郊禘大雩欲悉书于䇿则有不胜书故雩祭则因旱以书而特谓之大郊禘亦因事以书而义自见此皆国史所不能与君子以谓性命之文是也诸侯不得祭天地大夫不得祭山川士庶人不敢以他人祖祢祭于巳之寝礼也故季氏旅于泰山子曰呜唿曾谓泰山不如林放乎明乎春秋所书郊禘大雩之义则知圣人治国如指诸掌之说矣螽冬州公如曹按左氏淳于公如曹度其国危遂不复天子三公称公王者之后称公州公诸侯而称公者昔毕髙以父师而保釐东土卫武以列国而入相于周盖与后丗出入均劳之意同此其所以称公也外相如不书此何以书将有其末故先録其本六年春正月寔来按左氏自曹来朝书曰寔来不复其国也寔者州公名也春秋之法诸侯不生名失地灭同姓则名正名经丗之本名正而天下定矣或曰诸侯失国而后託于诸侯孟子以爲礼也今州公来朝将以诸侯之礼接之乎则春秋乃书其名将以匹夫之贱畜之乎孟子乃以託国爲礼将何处而可曰丗衰道微诸侯放恣强陵弱衆暴寡天子不能正方伯不能治其有壤地𥚹小迫乎大国之间而失国是不幸焉非其罪也则以诸侯之礼接之可也若谭子在莒弦子在黄温子在卫虽失国出奔而春秋不名义可见矣若夫不能修道以正其国或弃贤保佞或骄奢淫纵或用兵暴乱自厎灭亡如蔡献舞邾益曹阳州寔之徒皆其自取焉耳则待之以初乃礼之过也观春秋名与不名则知所以处寓公之礼与强爲善自暴弃者之劝戒矣夏四月公㑹纪侯于郕秋八月壬午大阅大阅简车马也周制大司马中冬大阅教衆庶修战法独详于三时者爲农隙故也书八月不时矣以皷则王执路皷诸侯执贲皷以旗则王载太常诸侯载旗以杀则王下大绥诸侯下小绥其礼固亦不同也书大阅非礼矣先王寓军政于四时之田训民御暴其备豫也惧郑忽畏齐人不因田狩而阅兵车厉农失政甚矣何以保其国乎春秋非特以不时非礼书也乃天未隂雨彻彼桑土绸缪牖戸之意蔡人杀陈佗佗弑大子而代其位至是踰年不成之爲君者以贼讨也书蔡人以善蔡书陈佗以善陈善蔡者以蔡人知佗之爲贼善陈者以陈国不以佗爲君知其爲贼故称人称人讨贼之词也不以爲君故称名称名当讨之贼也鲁桓弑君而郑伯与之盟宋督弑君而四国纳其赂则不知其爲贼矣齐商人弑君者及其见杀则称位蔡般杀父者及其见杀则称爵是齐蔡国人皆以爲君矣圣人于此抑扬与夺遏人欲于横流存天理于旣灭见诸行事可谓深切着明矣篡弑之贼外则异国皆欲致讨而不赦内则国人不以爲君而莫之与谁敢劝于爲恶故曰孔子成春秋而乱臣贼子惧九月丁卯子同生适冢始生即书于䇿与子之法也唐虞禅夏后殷周继春秋兼帝王之道贤可禅则以天下爲公而不拘于丗及之礼子可继则以天下爲家而不必于让国之义万丗之通道也与贤者贵于得人与子者定于立嫡传子以嫡天下之达礼也故有君薨而丗子未生之礼植遗腹朝委裘而天下不乱者以名分素明而民志定也经书子同生所以明与子之法正国家之本防后丗配嫡夺正之事垂训之义大矣此丗子也其不曰丗子何也天下无生而贵者誓于天子然后爲丗子冬纪侯来朝按左氏㑹于郕咨谋齐难也冬来朝请王命以求成于齐也公告不能孟子曰观近臣以其所爲主观逺臣以其所主主者成败之机荣辱之本也昭公弃晋主齐至于客死郑伯逃齐主楚终以乞盟观其所主而荣辱成败见矣鲁桓者弑君之贼人人之所同恶夫人得而讨之也而主之以求援其能国乎然则何以免于贬志不在于朝桓也七年春二月已亥焚咸丘咸丘地名也易称王用三驱在礼天子不合围诸侯不掩羣夫子钓而不纲弋不射宿皆爱物之意也推此心以及物至于鸟兽若草木𥙿无淫猎之过矣书焚咸丘所谓焚林而田也夏谷伯绥来朝邓侯吾离来朝春秋之法诸侯不生名谷伯邓侯何以名桓天下之大恶也执之者无禁杀之者无罪谷伯邓侯越国踰境相继而来朝即大恶之党也故特贬而书名与失地灭同姓者比焉经于朝桓者或贬爵或书名或称人以深绝其党拨乱之法严矣诛止其身而党之者无罪则人之类不相贼杀爲禽兽也几希四时具然后成岁故虽无事必书首时今此独于秋冬阙焉何也立天之道曰隂阳阳居春夏以养育爲事所以生物也王者继天而爲之子则有赏隂居秋冬以肃杀爲事所以成物也王者继天而爲之子则有刑赏以劝善非私与也故五服五章谓之天命刑以惩恶非私怒也故五刑五用谓之天讨古者赏以春夏刑以秋冬象天道也桓弟弑兄臣弑君而天讨不加焉是阳而无隂岁功不能成矣故特去秋冬二时以志当丗之失刑也独于四年七年阙焉何也按周制大司马诸侯而有贼杀其亲则正之放弑其君则残之桓弑隠公而立大司马九伐之法虽未之举犹有望也及使冢宰下聘恩礼加焉则天下之望绝矣故四年宰纠书名而去秋冬二时以见天王之不复能用刑也田常弑其君孔子请讨之以从大夫之后不敢不告也桓弑隐公而立虽方伯连帅环视而未之恤犹有望也及谷邓二国自逺来朝则天下诸侯莫有可望者矣故七年谷伯邓侯各书其名而去秋冬二时以见诸侯之不复能修其职也然则见之行事不亦深切着明矣乎故曰春秋成而乱臣贼子惧八年春正月已卯烝按周官大司马烝以中冬今鲁烝以春正月其不同何也周书有周月以纪政而其言曰夏数得天百王所同其在商周革命改正示不相㳂至于敬授民时廵狩承享犹自夏焉然则司马中冬教大阅献禽以享丞所谓自夏而鲁之烝祭在春正月见春秋用周正纪鲁事也而谷梁子乃曰烝冬事也春兴之志不时也是以闭蛰而烝爲是与周制异矣春秋非以不时志也爲再烝见渎书也天王使家父来聘下聘弑逆之人而不加贬何也旣名冢宰于前其余无责焉乃同则书重之义以此见春秋任宰相之专而责之备也虞史以人主大臣爲一体春秋以天王宰相爲一心以爲一体故帝庸作歌则曰股肱喜哉元首起哉百工熈哉臯陶赓歌则曰元首明哉股肱良哉庶事康哉而垂益九官之徒不与也以爲一心故归赗仲子㑹葬成风则宰咺书名于前而王不称天于后来聘桓公钖桓公命则宰纠书名以正其始王不称天以正其终而荣叔家父之徒不与也故人主之职在论相而止矣夏五月丁丑烝春秋之文有一句而包数义者有再书而一贬者戎伐凡伯于楚丘以归之类一句而包数义春正月已卯烝夏五月丁丑烝再书而一贬秋伐邾冬十月雨雪祭公来遂逆王后于纪刘敞曰祭公王之三公也曷爲不称使不与王之使祭公也师傅之官坐而论道其任重矣今其来鲁乃命鲁侯以㛰姻之事者也若是则大夫可矣何必三公任之重使之轻故祭公縁此义得专命不报遂行如纪而王以轻使爲失祭公以遂行爲罪矣此说是也爲之节者冝使卿往逆公监之则于礼得矣使祭公命鲁主㛰姻之事则曰不可卿往而公监之何以可乎命鲁轻矣卿往公监之重矣官师从单靖公逆王后于齐刘夏非卿而书靖公合礼则不书故先儒以爲使卿逆公监之礼也九年春纪季姜归于京师往逆则称王后旣归何以书季姜自逆者而言则当尊崇其四内主六宫之政使妃妾不得以上僭故从天王所命而称王后示天下之母仪也自归者而言则当樛屈逮下使夫人嫔妇皆得进御于君而无嫉妬之心故从父母所子而称季姜化天下以妇道也其词之抑掦上下进退先后各有所当而不相悖皆正始之道王化之基春秋之所谨也京师者衆大之称夏四月私七月冬曹伯使其丗子射姑来朝按周官典命凡诸侯之适子誓于天子而摄其君则下其君之礼一等未誓则以皮帛继子男丗子固有出㑹朝聘之仪矣然摄其君继子男者谓诸侯朝于天子有时而不敢后故老疾者使丗子摄已事以见天子急述职也诸侯闲于王事则相朝其礼本无时曹伯旣有疾何急于朝桓而使丗子摄哉大位姦之窥也危病邪之伺也丗子君之贰也君疾而储副出启窥伺之心危道也当享而射姑叹踰月而终生卒其有疾明矣而使丗子来终生之过也丗子将欲巳乎则方命矣曰孝子尽道以事其亲者也不尽道而苟焉以从命爲孝又焉得爲孝故尸子曰夫已多乎道十年春王正月桓无王今复书王何也十者盈数也天道十年则亦周矣人事十年则亦变矣故易称守贞者十年而必反传论逺恶者十年而必弃桓公至是其数巳盈宜见诛于天人矣十年书王纪常理也有习于谷梁子而不得其传者见二年书王以爲正与夷之卒此年书王而曹伯适薨遂附益之以爲正终生之卒误矣果正诸侯之卒不縁篡弑者陈侯鲍在五年之正月曷不书王以正其卒乎庚申曹伯终生卒夏五月葬曹桓公秋公㑹卫侯于桃丘弗遇弗者迁词恶失信也卫𥘉约鲁㑹于桃丘至是中变而从齐郑于是乎有郎之师其战于郎直书曰来盟于恶曹俱夺其爵则桃丘之弗遇也盖恶卫侯之失信矣桃丘卫地冬十有二月丙午齐侯卫侯郑伯来战于郎春秋加兵于鲁衆矣未有书来战者此独不称侵伐而以来战爲丈何也兵凶器战危事圣人之所重也诛暴禁乱敌加于已盖有不得巳而应之者矣末有悖道纵欲得巳不巳而先之者也鲁桓弑立天下大恶人人之所得讨也郑伯则首盟于越以定其位齐侯则继㑹干稷以济其姦曽不能修方伯之职驻师境上声罪致讨伸天下之大义也今特以私忿小怨亲帅其师战于鲁境尚爲知类也哉此春秋之所必诛而不以听也故以三国爲主而书来战于郎郑人主兵而首齐犹卫州吁主兵而先宋春秋正义春秋正义卷六春秋正义卷第六桓公国子祭酒上护军曲阜县开国子臣孔颖达等奉勑撰三年注经之至嬴县正义曰桓公元年二年十年十八年凡四年于春有王九年春无王无月其余十三年虽春有月悉皆无王谷梁传曰桓无王其曰王何也谨始也其曰无王何也桓弟弒兄臣弑君天子不能㝎诸侯不能救百姓不能去以为无王之道遂可以至焉尔元年有王所以治桓也二年有王正与夷之卒也十年有王正终生之䘚也十八年书王范寗注云此年书王以王法终治桓之事先儒多用谷梁之说贾逵云不书王弑君易祊田成宋乱无王也元年治桓二年治督十年正曹伯十八年终始桓杜以正是王正歴从王岀故以为王者班历史乃书王明此歴天王之所班也其或废法违常失不班歴则诸侯之史不淂书王言此十三年无王皆王不班歴故也刘炫规过云然天王失不班歴经不书王乃是国之大事何淂传无异文又昭二十三年以后王室有子朝之乱经皆王岂是王室犹能班历又襄二十七年再失闰杜云鲁之司歴顿置两闰又哀十三年十二月螽杜云季孙虽闻仲尼之言而不正历如杜所历旣天王所班鲁人何淂擅改又子朝奔椘其年王室方定王位犹且未㝎诸侯不知所奉复有何人尚能班歴昭二十三年秋乃书天王居于狄泉则其春未有王矣时未有王歴无所岀何故其年亦书王也若春秋之歴必是天王所班则周之错失不関于鲁鲁人虽或知之无由輙得改正襄二十七年传称司历过再失闰者是周司歴也鲁司歴也而杜释例云鲁之司歴始覚其谬顿置两闰以应天正若历为王班当一论王命宁敢专置闰月改易歳年哀十二年十二月螽仲尼曰火犹西流司歴过也杜于釈例又云季孙虽闻此言犹不即改明年复螽于是始悟十四年春乃置闰欲以𥙷正时歴旣言歴为王班又称鲁人輙改改之不惮于王亦复何须王歴杜之此言自相矛楯以此説难淂而通又案春秋经之阙文甚多其事非一亦如夫人有氏无姜有姜无氏及大雨霖廧咎如溃之类也此无王者正是阙文耳今删定知此不书王非是经之阙文必以为失不班歴者杜之所拠虽无明文若必阙文止应一事两事而已不应一公之内十四年并阙王字杜以周礼有颁告朔于邦国都鄙以有成文故为此说但斉桓晋文以前翼戴天子王室虽㣲犹能班歴至灵王景王以后王室卑㣲歴或诸侯所为亦遥禀天子正朔所以有子朝之乱经仍称王不责人所不得也犹如大夫之卒公疾在外虽不与小㪘亦同书日之限然则司歴之过鲁史所改拠此而言有何可责列君不寻此旨横生异同以规杜过恐非其义也注旣尽至不见正义曰食旣者谓日光尽也故云旣尽也月体无光侍日照而光生半照即为弦全照乃成望望为日光所照反淂夺月光者歴家之说当日之冲有大如日者谓之闇虚闇虚当月则月必灭光故为月食张衡灵宪曰当曰之冲光常不合是谓闇虚在星则星㣲遇月则月食是言日夺月光故月食也若是日夺月光则应每望常食而望亦有不食者由其道度异也日月异道有时而交则相犯故日月递食交在望前朔则日食望则月食交有望后望则月食后月朔则日食交正在朔则日食旣前后望不食交正在望则月食旣前后朔不食大率一百七十三日有余而道始一交非交则不相侵犯故朔望不常有食也道不正交则日斜照月故月光更盛道若正交则日冲当月故月光即灭譬如火斜照水日斜照镜则水镜之光旁照他物若使镜正当日水正当火则水镜之光不能有照日之夺月亦犹是也日月同会道度相交月揜日光故日食日夺月光故月食言月食是日光所冲日食是月体所映故日食常在朔月食常在望也食有上下者行有高下谓月在日南从南入食南下北高则食起于下月在日北从北入食则食发于高是其行有高下故食不同也故异义云月高则其食亏于上月下则其食亏于下也日月之体大小正同相揜密者二体相近正映其形故光淂溢岀而中食也相揜䟽者二体相逺月近而日逺自人望之则月之所映者广故日光不复能见而日食旣也日食者实是月映之也但日之所在则月体不见圣人不言月采食日而云有物食之以自食为文阙于所不见也注礼君至卿逆正义曰天子尊无与敌不自亲逆使卿逆而上公临之诸侯则亲逆有故淂使卿八年祭公逆王后于纪传曰礼也是当使人天子不亲逆也襄十五年传曰官师从单靖公逆王后于斉卿不行非礼也是知天子之礼当使卿逆而上公临之也礼记哀公问曰冕而亲迎不巳重乎孔子对曰合二姓之好以継先圣之后以为天地宗庙社禝之主君何谓巳重乎此对哀公指言鲁事是诸侯正礼当亲逆也荘二十四年公如斉逆女丘明不为之传以其淂礼故也文四年逆妇姜于斉传曰卿不行非礼也以卿不行为非礼知君有故得使卿逆也有年正义曰年训为稔谓歳为年者取其歳谷一孰之义故禾稼旣收农功毕入以其歳豊于常故史书有年于䇿此书有年宣十六年书大有年谷梁传曰五谷皆孰为有年五谷大孰为大有年杜取谷梁为说其义亦当然也周礼疾医以五谷餋病郑玄云五谷麻黍稷麦豆即月令五时所食谷也贾云桓悪而有年豊异之也言有非其所冝有案昭元年传曰国无道而年谷和孰天賛之也是言歳豊为佐助之非妖异之物也君行旣悪泽不下流遇有豊年輙以为异是则无道之丗唯冝有大饥不冝有豊年非上天祐民之本意也且言有不冝有传无其说释例曰刘贾许因有年大有年之经有鸜鹆来巢书所无之传以为经诸言有皆不冝有之辞也拠经螟螽不书有传发于鲁之无鸜鹆不以有字为例也经书十有一年十有一月不可谓不冝有此年不冝有此月也螟螽俱是非常之灾亦不可谓其冝有也传注武公至之右正义曰武公荘伯子韩万荘伯弟丗本卋家文也周礼戎仆掌驭戎车戎右掌戎车之兵革使故知御为戎仆右是戎车之右也注汾隰汾水边正义曰釈例曰汾水出大原故汾阳县东南至晋阳县西南经西河平阳至河东汾阳县入河尔雅释地云下溼曰隰知汾隰汾水边也注骖騑马正义曰说文云騑骖旁马是騑骖为一也𥘉驾马者以二马夹辕而巳又驾一马与两服为参故谓之骖又驾一马乃谓之驷故说文云骖驾三马也驷一乗也两服为主以渐参之两旁二马遂名为骖故揔举一乗则谓之驷指其騑马则谓之骖诗称两骖如舞二马皆称骖礼记称説骖而赙之一马亦称骖是本其𥘉参遂以为名也骖马在衡外挽靷每絓于木由颈不当衡故也名騑者以驷马有騑騑之容故少仪云騑騑翼翼是也注公不至礼也正义曰此成昬谓聘文姜也诗刺鲁桓公不能禁制文姜云取妻如之何匪媒不得旣曰得止曷又极止言桓公以媒淂文姜此云不由媒者公亲会斉侯必无媒也诗举正法以刺上传拠实奉以解经故不同耳注昬礼至其义正义曰公子遂逆女传言尊君命是奉时君之命也此言脩先君之好是称先君为辞也翚遂俱是逆女传文各言其一是互举其义昬礼纳采辞曰某有先人之礼使某也请纳采其纳征辞曰某有先人之礼使某也请纳征是男家辞也主人醴賔辞曰子为亊故至于某之室某有先人之礼请醴从者是女家辞也彼士礼也故称先人若诸侯则称先君以此知其言必称先君以为礼辞凡公至送之正义曰昬以相敌为耦先以敌国为文然后于大国小国辨其所异姊妹于敌国犹上卿送之于大国则上卿必矣且姊妹礼于先君不以所嫁轻重虽则小国亦使上卿送也于小国则上大夫送之文承公子之下谓送公子非送姊妹也周礼序官唯有中大夫无上大夫也礼记王制曰诸侯之上大夫卿郑玄云上大夫曰卿则上大夫即卿也又无上大夫矣而此云上大夫者诸侯之制三卿五大夫五人之中又复分为上下成三年传曰次国之上卿当大国之中中当其下下当其上大夫小国之上卿当大国之下卿中当其上大夫下当其下大夫是分大夫为上下也注古者至释之正义曰经书来聘传言致夫人是行聘礼而致之也故知使大夫随加聘问得所以存谦敬序殷勤也其意言不堪事宗庙则欲以之皈也成九年季孙行父如宋致女与此事同而文异故辨之云在鲁而出则曰致女在他国而来则揔曰聘是详内略外之文传嫌其不同故以致夫人释之注为明至北县正义曰地理志云冯翊临晋县芮郷故芮国也河东郡河北县诗魏国也卋本芮魏皆姬姓尚书顾命成王将崩有芮伯为卿士名谥不见魏之𥘉封不知何人闵元年晋献公灭魏芮则不知谁灭之四年注冬猎至书地正义曰冬猎曰狩尔雅释天文也易比卦九五王用三驱失前禽郑玄云王者习兵扵蒐狩驱禽而射之三则巳法军礼也失前会者谓禽在前来者不逆而射之旁去又不射唯背走者顺而射之不中则巳是其所以失之用兵之法亦如之降者不杀奔者不御皆为敌不敌巳加以仁㤙餋威之道是説三驱之事也狩猎之礼唯有三驱故知行三驱之正礼得田猎之常时故传曰书时礼也善其淂时明礼皆无违矣周之春正月建子即是夏之仲冬也周礼大司马中冬教大阅遂以狩田是田狩从夏时也释例曰三王异正朔而夏数为淂天虽在周伐于言时举事皆拠夏正故公以春狩而传曰书时礼也隐五年公矢鱼于棠传曰言逺地也僖二十八年天王狩于河阳传曰言非其地也举地名者皆言其非地故知此郎非国内之狩地故书地也若国内狩地大野是也哀十四年传曰西狩于大野经不书大野明其淂常地故不书耳由此而言则狩于禚蒐于红及比蒲昌间皆非常地故书地也田狩之地须有常者古者民多地狭唯在山泽之间乃有不殖之地故天子诸侯必于其封内択隙地而为之僖三十三年传曰郑之有原圃犹秦之有具囿也是其诸国各有常狩之処违其常処则犯害居民故书地以讥之注宰官至放此正义曰周礼天官有大宰小宰宰夫知宰是官也传言父在故名知伯纠是名自然渠为氏矣周礼大宰卿小宰中大夫宰夫下大夫未知伯纠是何宰也贬之乃书名则于法当书字但中下大夫例皆书字则此宰髙下犹未可量故注直言王官之宰不指小宰宰夫慎疑故也诗称済済多士书戒无旷庻官为政有三择人为急王官之宰当以才授位今其父居官而使子摄职是王者轻侮爵位遭人则可故书名以讥之纠之岀聘事由于王而贬纠者王不应授纠纠不应受使二者俱有其过贬纠亦所以责王如宰咺之比也春秋编年之书四时毕具乃淂为年此无秋冬知是史阙文也旧史先阙故仲尼困之膏肓何休以为左氏宰渠伯纠父在故名仍叔之子何以不名又仍叔之子以为父在称子伯纠父在何以不称子郑箴之云仍叔之子者讥其㓜弱故略言子不名之至于伯纠能堪聘事私觌又不失子道故名且字也郑氏所箴与杜同云伯纠名且字非杜义传注郎非至合礼正义曰春秋之丗狩猎多矣见于经者无数事焉良由淂时淂地则常事不书故也以获麟在于大野淂地则不书其地知地时并淂则例皆不书此书公狩于郎必是有所讥刺所刺之意在于失常地也但传于棠与河阳已云言非其地则非地之责于理已见而此狩淂时恐并时亦刺駮出合礼而非礼自明故注申其意言郎非狩地唯时合礼以时合礼地非礼也公羊传曰常事不书此何以书讥何讥尔远也公羊说诸侯逰戏不得过郊故有远近之言左氏无此义要言远者亦是讥其失常地也五年注未同至两书正义曰僖二十三年传例曰赴以名则亦书之检经传鲁未与陈盟而书鲍名知其来赴以名故也隐八年蔡侯考父卒注云盖春秋前与惠公盟故赴以名案史记年表隐之元年是陈桓公之二十三年则桓公亦淂与惠公盟而云未同盟者以蔡侯之卒去惠尚近故疑与惠公盟此去惠公年月巳远且自隐公以来陈鲁未甞交好于惠公之卋亦似无盟故以未同盟解之也以长歴推之知甲戌巳丑别月而赴者并言正月故两书其曰而共言正月若其各以月赴亦应两书其月但此异年之事设令两以月赴则当于四年云十二月甲戍陈侯鲍卒五年正月己丑陈侯鲍卒注外相至故书正义曰传言朝经言如知知即朝也下文州公如曹与此相类故云外相朝皆言如也鲁岀朝聘例言如独言外朝者经有公朝王所以不尽云公如故独云外也朝聘而谓之如者尔雅釈诂云如往也朝者两君相见揖譲两楹之间聘者使卿通问隣国执圭以致君命拠行礼而为言也鲁之君臣出适他国始行即书于䇿未知成礼以否经每有在涂乃复是礼未必成故直云如言其往彼国耳不果必成朝聘也公朝王所则朝讫乃书故指朝言之此斉郑朝纪亦应朝讫乃告但略外故言如耳外相朝例不书而此独书者传言𣣔以袭纪纪人知之明其惧而告鲁故书也注仍叔至岀聘正义曰天子大夫例皆书字仍氏叔字知是天子大夫也公羊谷梁皆以仍叔之子为父老代父从政左氏直云弱也言其㓜弱不言父在则是代父嗣位非父在也伯纠身未居官摄行父亊故称名以贬之此子虽巳嗣位而未堪从政故系父以讥之讥王使童子出聘也苏氏用公羊谷梁之义以为父老来聘非父没义或当然注蚣蝑至故书正义曰釈虫云蜤螽蜙蝑杨雄方言云春黍谓之蚣蝑陆机毛诗䟽云幽州人谓之舂箕舂箕即舂黍蝗类也长而青股鸣者或谓似蝗而小班黒其股状如珻瑁又五月中以两股相切作声闻十数歩尔雅又有蟿螽上螽樊光云皆蜙蝑之属然则螽之种类多故言属以包之传称凡物不为灾不书知此为灾故书州公如曹正义曰周礼公之地封疆方五百里侯四百里伯三百里子男二百里男一百里隐五年公羊传曰天子三公称公王者之后称公其余大国称侯小国称伯子男然则三公之外爵称公者唯二王之后𣏌与宋耳此州公及僖五年晋人执虞公并是小国而淂称公者郑玄王制注以为殷地三等百里七十里五十里武王克殷虽制五等之爵而因殷三等之地及周公制礼大国五百里小国百里所因殷之诸侯亦以功黜陟之其不满者皆益之地为百里焉是以周卋有爵尊而国小爵卑而国大者言爵尊国小盖指此州公虞公也案虞是克啇始封非为殷之余国郑玄之言不可通于此矣杜之所觧亦无明言唯卋族谱云虞姬姓武王克啇封虞仲之庻孙以为虞仲之后処中国为西吴后卋谓之虞公服虔云春秋前以黜陟之法进爵为公未知孰是或可甞为三公之官若虢公之属故称公也以其无文故备言之刘炫难服云周法二王之后乃淂称公虽复周公大公之勋齐桓晋文之霸位止通侯未升上等州有何功得迁公爵若其爵淂称公土亦应广安得爵为上公地仍小国若地被兼黜爵亦冝减安得地旣削小爵尚尊崇此则理之不通也注不书至陶县正义曰如者朝也以朝岀国不淂书奔外朝不书以因来向鲁故书其本也卋本州国姜姓曹国伯爵谱云曹姬姓文王子叔振铎之后也武王封之陶丘今済隂定陶县是也桓公三十五年鲁隐公之元年也伯阳立十五年鲁哀公之八年而宋灭曹地理志云済隂郡㝎陶县诗曹国是也传公疾病正义曰郑玄论语注云病谓疾益困也注夺不使知王政正义曰隐三年传称王贰于虢谓𣣔分政于虢不复专住郑伯也及平王崩周人将卑虢云政即周郑交悪未淂与之八年传曰虢公忌父始作卿士于周于是始与之政共郑伯云王政矣九年传曰郑伯为王左卿士然则虢公为右卿士与郑伯夹辅王也此年王夺郑伯政全夺与虢不使郑伯复知王政故郑伯积恨不复朝王注曼伯檀伯正义曰十五年传曰郑伯因栎人杀檀伯昭十一年传曰郑京栎实杀曼伯知一人也注司马至陈法正义曰史记称斉景公之时有田穣苴善用兵景公尊之位为大司马六国时斉威王用兵行威大放穰苴之法乃使大夫追论古者司马兵法而附穰苴其中凡一百五十篇号曰司马法车战二十五乗为偏是彼文也五人为伍周礼司马序官文也注旝旃至号令正义曰旝之为㫋事无所出说者相传为然成二年传张侯曰师之耳目在吾旗鼓进退从之是在军之士视将旗以进退也今命二拒令旝动而鼓望旗之动鼔以进兵明旝是可观之物又旝字从于旌旗之类故知旝为旃也周礼司常通帛为旜故云通帛为之谓通用一绛帛无画饰也郑玄云凡旌旗有军衆者画异物无者帛而巳郷遂大夫或载旜或载物衆属军史无所将如郑之意则将不淂建旃而此军淂有旃者僖二十八年传曰城濮之戦晋中军风于泽亡大旆之左旃是知战必有旃故以旝为旃也郑氏之言自谓治兵之时岀军所建不废战陈之上犹自用旃指麾今时为军犹以旌麾号令故云盖今大将之麾执以为号令也贾逵以旝为发石一曰飞石引范蠡兵法作飞石之事以证之说文亦云建大木置石其上发以机以追敌与贾同也案范蠡兵法虽有飞石之事不言名为旝也发石非旌旗之比说文载之于部而以飞石解之为不类矣且三军之衆人多路远发石之动何以可见而使二拒凖之为击鼓侯也注以旃说为长故从之注祭足至非也正义曰隐元年传称祭仲上云祭仲足此云祭足十一年传云祭封人仲足此人虽名字互见而不知孰字孰名公羊以仲为字左氏先儒亦以为字但春秋之例诸侯之卿嘉之乃书字十一年经书祭仲而亊无可嘉注意以仲为名故云名仲字仲足释例曰伯仲叔季固人字之常然古今亦有以为名者而公羊守株专谓祭氏以仲为字旣谓之字无辞以善之因託以行权人臣而善其行权逐君是乱人伦坏大教也说左氏者知其不可更云郑人嘉之以字告故书字此为因有告命之例𣣔以苟免未是春秋之实也宰渠伯纠萧叔大以皆以伯叔为名则仲亦名也传文曰祭仲足或偏称仲或偏称足盖名仲字足也是辨其名仲之意也凡传所记事必有意存焉此丁宁説郑言其志在苟免知其意言王讨之非也注仍叔至末秋正义曰此子来聘虽不言聘意盖为将伐郑而遣告鲁也经在伐郑之上传在伐郑之下明其必有深意故注者原之以为童子将命无速反心久留在鲁故经书夏聘传释之于未秋讥其夏至而秋末反也下句更言秋大雩则秋末为末注云末秋者上有秋王以诸侯伐郑此仍叔之文在秋亊之末故云末秋也下文更云秋者自为𣣔顕天时更别言秋注十二至凡事正义曰上旣言秋王以诸侯伐郑而此复言秋故觧之方发雩祭之例须辨雩祭之月𣣔顕言天时以指怠慢之事故重言秋异于凡事凡事则不须每事重举时也襄二十六年重言秋者𬒳注自釈中间有𥘉不言秋则嫌椘客过在他年注言凡至南郊正义曰下三句谓雩甞烝也雩是祭天甞烝祭宗庙此无祭地而言祭地者因天连言地耳周礼天神曰祀地祇曰祭人鬼曰享对则别为三名散则揔为一号礼诸侯不得祭天鲁以周公之故淂郊祀上帝故雩亦祀帝书传皆不言鲁淂祭地盖不祭地也鲁不祭地而注言天地者以发凡言例虽因鲁史经文然凡之所论揔包天子及诸国则凡公嫁女于天子诸卿皆行及王曰小童之例是也此凡祀亦揔包天子及诸国则有祭地之文故杜连言之释例云凡祀举郊云烝甞则天神地祗人鬼之祭皆通其他群祀不録可知也礿祠及地祇经无其事故不备言亦约文以相包也礿祠之祭过则亦书但无过时者故经不书耳夏小正曰正月启蛰其传曰言始发蛰也故汉氏之始以启蛰为正月中雨水为二月节及大𥘉以后更改气名以雨水为正月中惊蛰为二月节以迄于今踵而不改令歴正月雨水中四月小满中八月秋分中十月小雪中注皆以此四句为建寅建已建酉建亥之月则启蛰当雨水竜见当小满始杀当秋分闭蛰当小雪晋卋之歴亦以雨水为正月中而釈例云歴法正月节立春启蛰为中气者因传有启蛰之文故逺取汉初气名𣣔令传与歴合其余三者不可强同其名虽则不同其法理亦不异故释例云案歴法有启蛰惊蛰而无竜见始杀闭蛰比古人所名不同然其法推不淂有异传曰火伏而后蛰者毕此谓十月始蛰也至十一月则遂闭之犹二月之惊蛰旣启之后遂惊而走出始蛰之后又自闭塞也是言启蛰为正月中闭蛰为十月中也注以闭蛰为十月而释例云十一月遂闭之者以正月半蛰虫启户二月𥘉则惊而走岀十月半蛰虫始闭十一月初遂闭之传称四者皆举中气言其至此中气则卜此祭次月初气仍是祭限次月中气乃为过时旣以闭蛰为建亥之月又言十一月则遂闭之欲见闭蛰以后冬至以前皆淂烝祭也故释例云孟献子曰启蛰而郊郊而后耕耕谓春分也言淂启蛰当卜郊不应过春分也春分以前皆淂郊则冬至以前皆得烝也释例又曰僖公襄公夏四月卜郊但讥其非所冝卜而不讥其四月不可郊也以建卯之月犹可郊知建子之月犹可烝也正由节却月前未渉后月中气故耳本不举月为限而举侯以言者释例曰凡十二月而节气有二十四共通三百六十六日分为四时间之以闰月故节未必恒在其月𥘉而中气亦不淂恒在其月之半是以传举天宿气节为文而不以月为正也土功作者不必月日故亦言竜见而毕务戒事也火见而致用水昬正而栽日至而毕此其大凖也是言凡候天时皆不以月为其节有参差故也若周礼不举天象故以月为正大司马职曰中夏献禽以享礿中冬献禽以享烝言四时之祭不淂后仲月非谓孟月不淂祭也釈例曰周礼祭宗庙以四仲盖言其下限也下限至于仲月则上限起于孟月烝起建亥之月则甞起建申之月此言始杀而甞谓建酉之月亦是下限也若仲是下限则周之正月淂为烝祭春秋之例淂常不书而八年书正月烝者释例云经书正月烝淂仲月之时也其夏五月复烝此为过烝若但书夏五月烝则唯可知其非时故先发正月之烝而継书五月烝以示非时并明再烝渎也然仲月虽不过时而月节有前有却若使节前月郄即为非礼此秋大雩是建午之月耳而传言不时明涉其中气故讥之釈例云竜星之体毕见谓立夏之月淂此月则当卜祀过歩次节则以过而书故秋雩书不时此涉周之立秋节也言涉立秋节者谓渉立秋之月中气节也过涉次节亦谓中节非𥘉节也若始渉初节则不讥之矣如此传注必是建寅之月方始郊天周之孟春未淂郊也礼记明堂位曰鲁君孟春乗大辂戴弧韣以祀帝于郊季夏六月以禘礼祀周公于大庙季夏周之六月即孟春是周之正月矣又杂记云孟献子曰正月日至可以有事于上帝七月日至可以有事于祖七月而禘献子为之如彼记文则鲁郊周之孟春而传言启蛰而郊者礼记后人所録其言或中或否未必所言皆是正礼襄七年传孟献子曰启蛰而郊礼记左传俱称献子而记言日至传言启蛰一人两说必有谬者若七月而禘献子为之时应有七月禘矣烝甞过则书禘过亦应书何以献子之时不书七月禘也是知献子本无此言不得云礼记是而左传非也明堂位言正月郊者盖春秋之未鲁稍僭侈见天子冬至祭天便以正月祀帝记者不察其本遂谓正月为常明堂位后世之书其未章云鲁君臣未甞相弒也礼乐刑法政俗未甞相変也春秋之卋三君见弑髽而弔士有诔俗変多矣尚云无之此言旣诬见郊亦难信以此知记言孟春非正礼也郑玄注书多用䜟纬言天神有六地祇有二天有天皇大帝又有五方之帝地有崐崘之山神又有神州之神大司乐冬至祭于圜丘者祭天皇大帝北辰之星也月令四时迎气扵四郊所祭者祭五德之帝大㣲宫中五帝坐星也春秋纬文耀钩云大㣲宫有五帝坐星苍帝其名曰灵威仰赤帝曰赤熛怒黄帝曰含枢纽白帝曰白招拒黒帝曰汁光纪五徳之帝谓此也其夏正郊天祭其所感之帝焉周人木德祭灵威仰也鲁无冬至之祭唯祭灵威仰耳唯郑玄立此为义而先儒悉不然故王肃作圣证论引群书以证之言郊则圜丘圜丘即郊天体唯一安淂有六天也晋武帝王肃之外孙也泰始之初㝎南北郊祭一地一天用王肃之义杜君身処晋朝共遵王说集解释例都不言有二天然则杜意天子冬至所祭鲁人启蛰而郊犹是一天但异时祭耳此注直云祀天南郊不言灵威仰明与郑异也刘炫云夏正郊天后稷配也冬至祭天圜丘以帝喾配也注竜见至膏雨正义曰天官东方之星尽为苍竜之宿见谓合昬见也雩之言远也远为百谷祈膏雨逺者䂊为秋収言意深远也谷之种类多故诗每言百谷举成数也雨之润物若脂膏然故谓甘雨为膏雨襄十九年传曰百谷之仰膏雨是也传直言云而经书大雩者贾逵云言大别山川之雩盖以诸侯雩山川鲁淂雩上帝故称大月令云大雩帝用盛乐是雩帝称大雩也此竜见而雩㝎在建巳之月而月令记于仲夏章者郑玄云雩之正当以四月凡周之秋五月之中而早亦脩雩祀而求雨因着正雩于此月失之矣杜君以为月令秦法非是周典颍子严以竜见即是五月释例日月令之书出自吕不韦其意欲为秦制非古典也颍氏因之以为竜见五月五月之时竜星已过于见此为强牵天宿以附会吕不韦之月令非所拠而拠旣以不安且又自违左氏传称秋大雩书不时此秋即颍氏之五月而忘其不时之文而欲以雩祭是言月令不得与传合也郑玄礼注云雩之言吁也言吁嗟哭泣以求雨也郊雩俱是祈谷何独雩为吁嗟旱而脩雩言吁嗟可矣四月常雩于时未旱何当已吁嗟也贾服以雩为远故杜从之也注建酉至宗庙正义曰甞者荐于宗庙以甞新为名知必待嘉谷孰乃为之也诗称八月其获获刈嘉谷在于八月知始杀为建酉之月隂气始杀也釈例引诗蒹葭苍苍白露为霜以证始杀百草也月令孟秋白露降季秋霜始降然则七月有白露八月露结九月乃成霜时寒有渐歳事稍成八月嘉谷孰所荐之物备故以建酉之月荐甞于宗庙案月令孟秋农乃登谷天子甞新先荐寝庙则似七月谷孰矣七月当甞祭而云建酉之月乃甞祭者以上下凖之始杀甞祭实起于建申之月今云建酉者言其下限然杜独于甞祭举下限者以秋物𥘉孰孝子之祭必待新物故特举下限而言之哀十三年子服景伯谓呉大宰曰鲁将以十月甞祭之验也何上帝先公季辛而毕彼虽恐呉之辞亦是八月甞祭之验也何则于时会呉在夏公至在秋景伯言然之时秋之𥘉也若甞在建申当言九月不应远指十月知十月是甞祭之常期周之十月是建酉之月也建酉是下限耳若节前月却孟秋物成亦可以孟秋甞祭故释例云周礼四仲月言其下限若建申得甞何以释例又云始杀而甞谓建酉之月蒹葭苍苍白露为霜又以始杀唯建酉之月者以贾服始杀唯拠孟秋不通建酉之月故釈例破贾服而为此言也先此则不可十四年八月乙亥甞乃是建未之月故注云先其时亦过也注建亥至备矣正义曰传称火伏而后蛰者毕周礼季秋内火则火以季秋入而孟冬伏是虫以孟冬蛰故知闭蛰是建亥之月也王制云昆虫未蛰不以火田郑玄云昆明也盟虫者得阳而生得隂而蔵隂阳即寒温也祭统注云昆虫谓温生寒死之虫也是蛰虫谓之昆虫也月令仲春云蛰虫咸动启户始岀出言启户故蛰言闭户尔雅释诂云烝衆也知万物皆成可荐者衆故名此祭为烝卜日至慢也正义曰祭必当卜卜有吉否不吉则当改卜次旬故不可期以一日卜不过三故限以一月过涉次月之节则书之以讥其慢六年大阅正义曰公狩于郎公狩于禚皆书公大蒐大阅不书公者周礼虽四时教战而遂以田猎但蒐閲车马未必皆因田猎田猎从禽未必皆閲车马何则怠慢之主外作禽荒岂待教战方始猎也公及斉人狩于禚乃与隣国共猎必非自教民战以矣鱼于棠非教战之事主为逰戏而斥言公则狩于郎禚亦主为逰戏故特书公也大蒐大閲国之之常礼公身虽在非为游戏如此之类例不书公㝎十四年大蒐于比蒲邾子来会公公身在蒐而经不书公知其法所不书以其国家大事非公私𣣔故也且比蒲昌间皆举蒐地此不言地者盖在国简阅未必田猎昭十八年郑人简兵大蒐在于城内此亦当在城内注齐为至车马正义曰大閲之礼在于仲冬令农时閲兵必有所为传不言其意故注者原之于时四隣与鲁无怨又竟无征伐之処诸侯戍斉经所不见而传説郑忽怒事于大閲之上及十年郑与齐卫来战于郎知此大閲是惧郑忽而畏斉人故以非时简车马也注佗立至二年正义曰杀陈佗传无文不言无传者以传说此事在荘二十二年不是全无其事故不言无传注桓公至生也正义曰适妻长子扵法当爲大子故以大子之礼举之由举以正礼故史书于䇿古人之立大子其礼虽则无文盖亦待其长大特加礼命如今之临轩䇿拜始生之时未得即爲大子也以其备用正礼故书其生未得命故不言大子也杜云十二公唯子同是适夫人之长子又云文公哀公其母并无明文未知其母是适以否盖其父未为君之前巳生縦令是适亦不书也释例云拠公衡之年成公又非穆姜所生杜此注云子同是适夫人之长子备用大子之礼故史书之然则虽适夫人之长子不用大子之礼亦不书也传注随国至随县正义曰卋夲随国姬姓不知始封爲谁随以此年见传僖二十年经书椘人伐随自是以后遂为椘之私属不与诸侯会同至㝎四年呉入郢昭王奔随随人免之卒后楚国椘人德之使列诸国哀年随侯见经其后不知为谁所灭以为至其君正义曰言此计今虽益以为在后图谋也言季梁之諌不过一见从耳少师得其君心君将必用其计若用少师则此谋必合故请示弱以希日之利天方授椘正义曰椘之先君熊绎始封于椘在蛮夷之间食子男之地至此君始疆盛威服隣国似有天助故云天方授椘臣闻至可也正义曰臣闻小国之能敌大国也必小国得道大国淫辟如是乃得为敌也其意言随未有道而椘未为滛辟随不能敌椘也旣言随未有道更说为道之亊道犹道路行不失正名之曰道施扵人君则治民事神使之得所乃可称为道矣故云所谓道者忠恕扵民而诚信于神也此覆说忠信之义于文中心为忠言中心爱物也人言为信谓言不虚妄也在上位者思利于民𣣔民之安饱是其忠也祝官史官正其言辞不欺诳鬼神是其信也今随国民皆饥馁而君快情𣣔是不思利民是不忠也祝史诈称功德以祭鬼神是不正言辞是不信也无忠无信不可谓道小而无道何以敌大君𣣔敌之臣不知其可也欲君之下椘也注牲牛至日盛正义曰诸侯祭用大牢祭以三牲为主知牲为三牲牛羊豕也周礼牧人掌共祭祀之牲牷祭用纯色故知牷谓纯色完全言毛体全具也曲礼曰豚曰腯肥肥腯共文知腯亦肥也重言肥腯者古人自有复语耳服虔云牛羊曰肥豕曰腯案礼记豚亦称肥非独牛羊也粢是黍稷之别名亦为诸谷之揔号祭之用米黍稷为多故云黍稷曰粢粢是谷之体也盛谓盛扵器故云在器曰盛对曰夫民至扵难正义曰鬼神之情依人而行故云夫民神之主也以民和乃神说故圣王先成其民而后致力扵神言餋民使成就然后致孝享由是告神之辞各有成百姓之意祭之所用有牲有食有酒耳圣人文饰辞义为立嘉名以告神季梁举其告辞觧其告意故奉牲以告神日博硕肥腯者非谓所祭之牲广大肥充而巳乃言民之畜产尽肥充皆所以得博硕肥腯者由四种之谓故又申説四种之事四谓者第一谓民力普偏安存故致第二畜之硕大滋息民力普存所以致之者由民无労役餋畜以时故六畜硕大蕃多滋息民力普存又致弟三不有疾病疥癣所以然者由民力普存身无疲苦故所餋六畜饮食以理埽刷依法故皮毛身体无疥廯疾病民力普存又致第四备腯咸有所以然者由民力普存人皆逸乐种餋畜群牲备有也奉盛以告神曰絜粢豊盛者非谓所祭之食絜净豊多而巳乃言民之粮食尽丰多也言豊絜者谓其春夏秋三时农之要节为政不害于民得使尽力耕耘自事生产故百姓和而年歳豊也奉酒醴以告神曰嘉栗旨酒者非谓所祭之酒栗善味羙而巳乃言百姓之情上下皆善羙也言嘉旨者谓其国内上下群臣及民皆有善徳而无违上之心若民心不和则酒食腥秽由上下皆善故酒食馨香非言酒食馨香无腥膻臭秽乃谓民德馨香无谗䛕邪悪也所谓馨香揔上三者由是王者将说神心先和民志故务其三时使农无废业脩其五教使家道协和亲其九族使内外无怨然后致其絜敬之祀于神明矣于是民俗大和而神降之福故动则有成战无不克今民各有心或𣣔从主或𣣔叛君不得为无违上之心而鬼神乏主百姓饥馁民力彫竭不得爲年歳豊也民旣不和则神心不说君虽独豊其何福之有神所不福民所不与以此敌大必䘮其师君且脩政抚其民人而亲兄弟之国以爲外援如是则庻几可以免于祸难也告牲肥硕言民畜多告粢豊絜言民食多告酒嘉旨不言民酒多而言民德善者酒之与食俱以米粟为之扵盛巳言年豊故于酒変言嘉德重明民和之意注虽告所阙正义曰刘炫云杜以博硕肥腯拠牲体而言季梁推此岀理嫌其不实故云其实皆当兼此四谓又民力普存非畜之形貌而季梁以之觧情又申之民刀适完则得生养六畜故六畜旣大而滋息也博硕言其形状大蕃滋言其生乳多硕大蕃滋皆复语也瘯蠡畜之小病故以为疥癣之疢也不疾者犹言不患此病也注嘉善至敬也正义曰嘉善释诂文也杜训栗为谨敬言善敬爲酒案诗实颖实栗与田事相连故栗为穗貌此栗与嘉善旨酒相类故栗为谨敬之心即论语云使民战栗与此相似刘炫以栗为穗貌而规杜过于理恐非注父义至子孝正义曰父母于子并为慈但父主敎训母主抚养抚养在于㤙爱故以慈为名教训爱而加教故以义为称义者冝也教之义方使得其冝弟之于兄亦冝为友但兄弟相于乃有长㓜尊卑故分岀其弟使之为共言敬其兄而友爱注禋絜至族者也正义曰释诂云禋敬也故以禋为絜敬十一年注云絜斉以享谓之禋意亦与此同也汉卋儒者说九族有二异义今礼戴尚书欧阳说九族乃异姓有属者父族四五属之内为一族父女昆弟适人者与其子为一族巳女昆弟适人者与其子为一族巳之子子适人者与其子为一族母族三母之父姓为一族母之母姓为一族母女昆弟适人者与其子为一族妻族二妻之父姓为一族妻之母姓为一族古尚书说九族者从髙祖至玄孙凡九皆同姓谨案礼缌麻三月以上思之所及礼为妻父母有服明在九族中九族不得但施于同姓郑駮云玄之闻也妇人皈宗女子虽适人字犹系姓明不得与父兄为异族其子则然昬礼请期辞曰唯是三族之不虞欲及今三族未有不亿度之事而迎妇也如此所云三族不当有异姓异始其服皆总礼杂记下缌麻之服不禁嫁女取妇是为异姓不在族女明矣周礼小宗伯掌三族之别名䘮服小记说服之义曰亲亲以三为五以五为九以此言之知髙祖至玄孙昭然察矣是郑从古尚书说以九族为髙祖至玄孙也此注所云犹是礼戴欧阳等说以郑玄駮云女子不得与父兄为异族故简去其母唯取其子以服重者为先耳其意亦不异也不从古学与郑说者此言亲其九族诗刺不亲九族必以九族者䟽远㤙情巳薄故刺其不亲而羙其能亲耳高祖至父巳之所禀承也子至玄孙巳之所生育也人之于此谁或不亲而羙其能亲也诗刺弃其九族岂复上遗父母下弃子孙哉若言弃其九族谓弃其岀髙祖岀曾祖者然则岂亦弃其出曽孙出玄孙者乎又郑玄为昬必三十而娶则人年九十始有曽孙其髙祖玄孙无相及之理则是族终无九安得九族而亲之三族九族族名虽同而三九数异引三族以难九族为不相值矣若縁三及九则三九不异设使髙祖䘮玄孙死亦应不得为昬礼何不言九族之不虞也以此知九族皆外亲有服而异族者也注班次至阙文正义曰刘炫云在戍受馈而使鲁为班明鲁人在矣㐮五年戍陈书经此戍斉亦冝书今不书经疑史阙文以史䇿本阙仲尼不得书之十年説此云北戎病斉诸侯救之或可鲁亦往救但传无事之验鲁必不救不须解之注大牢至适也正义曰大牢牢之大者三牲牛羊豕具为大牢仪礼少牢馈食之礼以羊豕为少牢以牲多少称大少也诗公刘曰执豕于牢周礼充人掌繋祭祀之牲牷祀五帝则系于牢刍之三月是牢者飬牲之処故因以为名郑玄诗笺云繋养曰牢是其义也礼记内则曰国君卋子生告于君接以大牢文在三日负子之上则三日之内接之矣记云凡接子择日郑云虽三日之内必选其吉焉是三日之内択日接之为子接母故记称接子此传举之之下即云接以大牢亦以接子为文其实接母故云以礼接夫人重适也郑玄云接读为㨗捷胜也谓食其母使𥙷虗强气也此言以礼接之则与郑异也内则又云接子庻人特豚士特豕大夫少牢国君卋子大牢其非冡子则皆降一等注礼卋至乳母正义曰四方以上皆内则文也内则又云卜士之妻大夫之妾使食子食谓乳也故以乳母言之郑玄云桒弧蓬矢本大古也天地四方男子所有事也士妻大夫之妾谓时自有子者㝎本直云射四方无天地案礼云桒弧蓬矢六今无天地误也贾逵云桒者木中之衆蓬者草中之乱取其长大统衆而治乱注世子至之妇正义曰乃降以上皆内则文也郑玄云子升自西阶则人君见卋子扵路寝也见妾子就侧室凡子生皆就侧室以其生于侧室见于路寝故从外而升阶也襄二年葬斉姜传曰斉侯使诸姜宗妇来送葬诸姜是同姓之女知宗妇是同宗之妇也公与夫人共命之故使宗妇侍夫人注若文至名发正义曰周本纪称大见季歴生昌有圣瑞乃言曰我卋当有兴者其在昌乎则是大王见其有瑞度其当兴故名之日昌欲今昌盛周也其度德命发则无以言之服虔云谓若大王度德命文王曰昌文王命武王曰发似其有旧说也旧説以为文王见武王之生以为必发兵诛暴故名曰发注若孔至尼丘正义曰孔子卋家云叔梁纥与颜氏祷于尼丘得孔子孔子生而首上污顶故因名曰丘字仲尼是其象尼丘也注若伯至曰鲤正义曰家语本姓篇云孔子年十九娶于宋并官氏一歳而生伯鱼伯鱼生鲁昭公以鲤鱼赐孔子孔子荣君之赐因名子曰鲤字伯鱼此注不言昭公赐而云人有馈之者如家语则伯鱼之生当昭公九年昭公庸君孔子尚少未必能尊重圣人礼其生子取其意而遗其人疑其非昭公故注国君至名也正义曰下云以国则废名以国不可易须废名不讳若以他国为名则不须自废名也且春秋之卋晋侯周衞侯郑陈侯呉卫侯晋之徒皆以他国为名以此知不以国者谓国君之子不得自以本国为名不以山川者亦谓国内之山川下云以山川则废主谓废国内之所主祭也若他国山川则非其主不须废也此虽因公之问而对以此法曲礼亦云名子者不以国不以日月不以隐疾不以山川则诸言不以者臣民亦不得以也此注以其言国故特云国君子耳其实虽非国君之子亦不得以国为名其言废名废礼之徒唯谓国君之子若使臣民之名国家不为之废也然则臣民之名亦不以山川而孔子鲁人尼丘鲁山得以丘为名者盖以其有象故特以类命非常例也注隐痛至祥也正义曰郑玄云隐疾衣中之疾也谓若黑臀黒肱矣疾在外者虽不得言尚可指擿此则无时可辟俗语云隐疾难爲医案周语单襄公曰吾闻成公之生也其母梦神规其臀以黒曰使有晋国故命之曰黒臀此与叔虞季友复何以异而云不得名也且黒臀黒肱本非疾病以证隐疾非其类矣诗称如有隐忧是隐为痛也以痛疾为名则不祥之甚故以为辟不祥注畜牲六畜正义曰尔雅釈畜于马牛羊豕狗鸡之下题曰六畜故郑衆服虔皆以六畜为马牛羊豕犬鸡周礼牧人掌牧六牲郑玄亦以马牛等六者为之然则畜牲一物养之则为畜共用则为牲故并以六畜解六牲注币玉帛正义曰周礼小行人合六币圭以马璋以皮璧以帛琮以锦琥以绣璜以黼然则币玉帛者谓此圭璋璧琮帛锦绣黼之属也以币以币为玉帛则器者非徒玉器服虔以为爼豆罍彜牺象之属皆不可以为名也周人至讳之正义曰自殷以徃未有讳法讳始扵周周人尊神之故为之讳名以此讳法敬事明神故言周人以讳事神子生三月为之立名终久必将讳之故须豫有所辟为下诸废张本也终将讳之谓死后乃讳之注君父至斥言正义曰君父之名固非臣子所斥谓君父生存之时臣子不得斥其名也礼称父前子名君前臣名郑玄云对至尊无大小皆名是对文则弟可以名兄对君则子可以名父非此则不可也文十四年传曰斉公子元不顺懿公之为政也终不曰公曰夫巳氏注云犹言某甲是斥君名也彼以不顺故斥其名知平常不斥君也成十六年传曰栾书将载晋侯鍼曰书退国有大任焉得专之注云在君前故子名其父彼以对君故名其父知平常不斥父也虽不斥其名犹未是为讳曲礼曰卒哭乃讳郑玄云敬鬼神之名也讳辟也生者不相辟名卫侯名悪大夫有石悪君臣同名春秋不非是其未为之讳故得与君同名但言及于君则不斥君名耳旣言生巳不斥死复为之加讳𣣔表为讳之节故言然以形之礼旣卒哭以木铎徇曰舎故而讳新自寝门至于库门皆礼记檀弓文也旣引其文更解其意谓舎亲尽之祖而讳新死者也亲尽谓高祖之父服絶庙毁而亲情尽也卒哭之后则以鬼神事之故言以讳事神又解终将讳之所讳卋数自父上至高祖皆不敢斥言此谓天子诸侯礼也曲礼曰逮事父母则讳王父母不逮事父母则外讳王父母郑玄云此谓庻人适士以上庙事祖虽不逮事父母犹讳祖以其立庙事之无容不为之讳也天子诸侯立亲庙四故高祖以下皆为讳亲尽乃舎之旣言以讳事神则是神名必讳文三名昌武王名发诗雝禘大祖祭文王之庙也其经曰克昌厥后周公制礼醢人有昌本之菹七月之诗周公所作经曰一之日觱发烝民诗曰四方爰发皆不以为讳而得言之者古人讳者临时言语有所辟耳至扵制作经典则直言不讳曲礼曰诗书不讳临文不讳是为诗爲书不辟讳也由作诗不讳故祭得歌之尚书牧誓云今予发武成云周王发武王称名告衆史官録而不讳知于法不当讳也金縢云元孙某独讳者成王启金縢之书亲自读之讳其父名口改为某旣读之复史官始録依王所读遂即云某武成牧誓则宣诸衆人宣讫即録故因而不改也古者讳名不讳字礼以王父字为氏明其不得讳也屈原云朕皇考曰伯庸是不讳之验也注国不至废名正义曰国名受之天子不可輙易若以国爲名终䘚之后则废名不讳若未卒之前误以本国爲名则改其所名晋之先君唐叔封唐爕父称晋若国不可易而晋得改者盖王命使改之注改其山川之名正义曰废主谓废其所主山川之名不废其所主之祭知者汉文帝讳恒改北岳为常山讳名不废岳是也刘炫云废主谓废其所主山川不复更得共祀故须改其山川之名鲁改二山是其事也废祀废礼正义曰祀以牲为主无牲则祀废器币以行礼器少则礼阙祀虽用器少一器而祀不废且诸礼皆用器币故以废礼揔之注二山至名山正义曰晋语云范献子聘扵鲁问具敖之山鲁人以其郷对献子曰不为具敖乎对曰先君献武之讳也是其以郷名山也礼称舍故而讳新亲尽不复更讳计献子聘鲁在昭公之卋献武文讳乆已舎矣而尚以郷对者当讳之时改其山号讳虽巳舍山不复名故依本改名以其郷对犹司徒司空虽歴世多而不复故名也然献子言之不为失礼而云名其二讳以自尤者礼入国而问禁入门而问讳献子入鲁不问故以之为慙耳注物类也谓同日正义曰鲁卋家云桓公六年夫人生子与桓公同日故名之曰同是知同物为同日也言物类者辨此以为类命也春秋胡氏传卷六春秋传卷第六桓公下十有一年春正月齐人卫人郑人盟于恶曹盟㑹皆君臣之礼故微者之盟㑹不志于春秋凡春秋所志必有君与贵大夫居其间者也恶曹之盟即三国之君矣旣不以道兴师爲郎之战又结怨固党爲恶曹之盟故前书其爵而以来战着罪后书此盟而以夺爵示贬夏五月癸未郑伯寤生卒郑庄公志杀其弟使餬其口于四方自以爲保国之计得也然身没未几而丗嫡出奔庶孽夺正公子五争兵革不息忽仪亹突之际其祸憯矣乱之𥘉生也起于一念之不善后丗则而象之至于兄弟相残国内大乱民人思保其室家而不得不亦酷乎有国者所以必循天理而不可以私欲灭之也庄公之事可以爲永鉴矣秋七月葬郑庄公九月宋人执郑祭仲祭仲郑相也见执于宋使出其君而立不正罪较然矣何以不名命大夫也命大夫而称字非贤之也乃尊王命贵正卿大祭仲之罪以深责之也其意若曰以天子命大夫爲诸侯相而执其政柄事权重矣固将下庇其身而上使其君保安冨尊荣之位也今乃至于见执废绌其君而立其非所立者不亦甚乎任之重者责之深祭仲无所逃其罪矣春秋羙恶不嫌同词突之书名则本非有国由祭仲立之也若忽则以丗嫡之正至于见逐不能立乎其位贵贱之分亡矣凡此类抑掦其词皆仲尼亲笔非国史所能与而先儒或以从赴告而书者殊误矣或曰孔父贤而书名则曰礼之大节也今此则名其君于下而字其臣于上何以异乎曰春秋者轻重之权衡也变而不失其正之谓权常而不过于中之谓正宋殇孔父道其常祭仲昭公语其变惟可与权者其知之矣突归于郑突不称公子绝之也小白入于齐则曰齐小白突归于郑何以不称郑突乎以小白系之齐者明桓公之冝有齐也不以突系之郑者正厉公不当立也突不当立何以书归于郑乎春秋书归有二义一易词也一顺词也其书入亦有二义一难词也一逆词也突以庶夺正固爲不顺矣然内则权臣许之立外则大国爲之援而丗子忽之才不能以自固也则其归无难故谷梁子曰归易词也郑忽出奔卫忽以国氏正也出奔而名不能君也攷于诗有女同车刺无大国之助也山有扶苏所美非美然也萚兮君弱臣强不唱而和也狡童不能与贤臣圗事权臣擅命也夫以狡童目其君圣人犹録其诗所以见忽之失国亦其自取非独仲之罪矣或曰诗人刺忽昏于齐至于见逐欲固其位者必待大国之援乎曰此独爲郑忽言也如忽之爲人苟无大援则不能立尔若夫志士仁人卓然有以自立者进退之权在我矣郑自五霸之后益以侵削他日子产相焉驰词执礼以当晋楚至于坏诸侯之馆垣却逆女之公子于野皆变其常度以晋楚之强卒莫能屈亦待大国之助乎然则仲见胁忽出奔咸其自取焉尔春秋书法如此欲人自强于爲善也柔㑹宋公陈侯蔡叔盟于折公㑹宋公于夫钟冬十有二月公㑹宋公于阚臣与宋公盟于折君与宋公㑹于夫钟于阚于虚于龟皆存而不削何其词费也曰盟者春秋所恶而屡盟以长乱㑹者诸侯所不得而数㑹以厚疑圣人皆存而不削于以见屡盟而卒叛数㑹而卒离其事可谓着明矣是故春秋之志在于天下爲公讲信修睦不以㑹盟爲可恃也十有二年春正月夏六月壬寅公㑹𣏌侯莒子盟于曲池秋七月丁亥公㑹宋公燕人盟于谷丘八月壬辰陈侯跃卒公㑹宋公于虚冬十有一月公㑹宋公于龟丙戍公㑹郑伯盟于武父丙戍卫侯晋卒十有二月及郑师伐宋丁未战于宋旣书伐宋又书战于宋者责赂于郑而无厌屡盟于鲁而无信者宋也二国声其罪以致讨故书曰伐夫宋人之罪则固可伐矣然取其赂以立督者鲁桓也资其力以篡国者郑突也无诸已然后可以非诸人春秋之义用贤治不肖不以乱易乱也故又书曰战于宋来战者罪在彼战于郎是也往战者罪在内战于宋是也十有三年春二月公㑹纪侯郑伯已巳及齐侯宋公卫侯燕人战齐师宋师卫师燕师败绩左氏以爲郑与宋战公羊以爲宋与鲁战谷梁以爲纪与齐战赵匡攷据经文内兵则以纪爲主而先于郑外兵则以齐爲主而先于宋独取谷梁之说盖齐纪者丗雠也齐人合三国以攻纪鲁郑援纪而与战战而不地于纪也不然纪惧灭亡不暇何敢将兵越国助鲁郑以増怨乎齐爲无道恃强陵弱此以纪爲主何也彼爲无道加兵于已必有引咎责躬之事礼义辨喻之文犹不得免焉则亦固其封疆効死以守上诉诸天子下告诸方伯连率与邻国之诸侯其必有伸之者矣不如是而愤然与战岂巳乱之道乎力同度德动则相时小国雠大国而幸胜焉祸之始也息伐郑而亡郑胜蔡而惧蔡败楚而灭今纪人不度德不量力不徴词轻与齐战而爲之援者弑君之贼篡国之人也不能保其国自此战始矣春秋以纪爲主省德相时自治之意也三月葬卫宣公葬自内録也旣与卫人战曷爲葬宣公怨不弃义怒不废礼是知古人以葬爲重也礼䘮在殡孤无外事卫宣未葬朔乃即戎巳爲失礼又不称子是以吉服从金革之事其爲恶大矣凢此类据事直书年月具存而恶自见也夏大水秋七月冬十月十有四年春正月公㑹郑伯于曹无冰按豳风七月周公陈王业之诗也其词曰二之日凿冰冲冲三之日纳于凌隂四之日其蚤献羔祭韭周官凌人之职颁冰于夏其藏之也固隂冱寒于是乎取其出之也賔食䘮祭于是乎用藏之周用之徧亦理隂阳天地之一事也今在仲冬之月燠而无冰则政治纵㢮不明之所致也故书于䇿夫春秋所载皆经邦大训而书法若此其察于四时寒暑之变详矣夏五夏五传疑也疑而不益见圣人之愼也故其自言曰吾犹及史之阙文也其语人曰多闻阙疑愼言其余则寡尤而丗或以私意改易古书者有矣盍亦视此爲鉴可也然则春秋何以谓之作曰其义则断自圣心或笔或削明圣人之大用其事则因旧史有可损而不能益也郑伯使其弟语来盟来盟称使则前定之盟也其不称使如楚屈完齐髙子则权在二子盟不盟特未定也诸侯之弟兄例以字通而书名者罪其有宠爱之私非友于之义也秋八月壬申御廪灾门观灾而新作则书御廪粢盛之所藏其新必矣何以不书营宫室以宗庙爲先重本也御廪灾而新则不书常事也以爲常事而不书垂教之意深矣知其说者然后知有国之急务爲政之后先虽勤于工筑而民不怨劳与妄兴土木困民力以自奉者异矣乙亥甞甞祭时事之常则何以书志不时与不敬也春秋纪事用周月而以八月甞则不时也御廪灾于壬申而甞以乙亥是不改卜而供未易灾之余则不敬也礼以时爲大施于事则不时礼以敬爲本发于心则不敬故书冬十有二月丁巳齐侯禄父卒宋人以齐人蔡人卫人陈人伐郑师而曰以者能左右之以行已意也宋怨郑突之背已故以四国伐郑鲁怨齐人之侵已故以楚师伐齐蔡怨囊瓦之拘己故以吴子伐楚蔡弱于吴鲁弱于楚宋与蔡卫陈敌而弱于齐乃用其师以行已意故特书曰以列国之兵有制皆统乎天子而敢私用之与私爲之用以伐人国大乱之道也故谷梁子曰以者不以者也十有五年春二月天王使家父来求车遣使需索之谓求王畿千里租税所入足以充费不至于有求四方诸侯各有职贡不至于来求以䘮事而求货财巳爲不可况车服乎经于求赙求车求金皆书曰求垂后戒也夫上有好者下必有甚焉者矣王者有求下观而化诸侯必将有求以利其国大夫必将有求以利其家士庶人必将有求以利其身皇皇焉唯恐不足未至于篡弑夺攘则不厌矣古之君人者必昭俭德以临照百官尊卑登降各有度数示等威明贵贱民志旣定之后皆安其分而无求兵刑寝矣及侈心一动莫爲防制必至于亢不衷官失德廉耻道䘮宠赂日章沦于危亡而后止也观春秋所书则见王室衰乱之由而知兴衰拨乱之说矣三月乙未天王崩夏四月已巳葬齐僖公五月郑伯突出奔蔡按左氏祭仲专郑伯使其壻雍纠杀之雍姬知之以告仲仲杀雍纠公出奔蔡是祭仲逐之也没而不书其义何也陆淳曰逐君之臣其罪易知也君而见逐其恶甚矣圣人之教在乎端本清源故凢诸侯之奔皆不书所逐之臣而以自奔爲名所以警乎人君其说是也夫君实有国而出于臣乃其自取焉耳本正而天下之事理矣郑丗子忽复归于郑忽甞嗣位君其国归而独称丗子则亡其君位明矣其称复归者谓旣绝而复归也然诸侯失国出奔归而称复则可大夫失位出奔归而称复则不可古者诸侯丗国大夫不丗官或曰复厌词也许叔入于许许大岳之裔先王建国迫于齐郑不得奉其社稷未闻可灭之罪也则当伸大义以直词上告诸天王下赴诸方伯求复其国粪除宗庙孰能与之争今乃因乱窃入则非复国之义故书入于许入云者难词也公㑹齐侯于艾邾人牟人葛人来朝公羊曰皆何以称人夷狄之也其狄之何天王崩不奔䘮而相率朝弑君之贼也秋九月郑伯突入于栎经于厉公复国削而不书独书入于栎何也夫制邑之死虢君共城之叛大叔皆庄公所亲戒也今又城栎而寘子元焉使昭公不立何谋国之误也卫有蒲戚而出献公楚有陈蔡不羹而叛弃疾末大必折有国之害也故夫子行乎季孙曰古者家不藏甲邑无百雉之城遂堕三都以张公室于厉公复国削而不书者若曰旣入于栎则其国巳复矣于以明居重驭轻强榦弱枝以身使臂之义爲天下与来丗之鉴也爲国者可不谨于礼乎春秋此义皆小康之事衰丗之意也冬十有一月公㑹宋公卫侯陈侯于袲伐郑左氏曰将纳厉公也弗克而还谷梁曰地而后伐疑词非其疑也昭公与突之是非邪正亦明矣然昭公虽正其才不足以君一国之人复归于郑日以微弱厉公虽篡其智足以结四邻之援旣入于栎日以盛强诸侯不顾是非而计其强弱始疑于辅正终变而与邪谷梁所谓非其疑者非其疑于爲义而果于爲不义相与连兵动衆纳篡国之公子也故详书其㑹地而后言伐以讥之也十有六年春正月公㑹宋公蔡侯卫侯于曹夏四月公㑹宋公卫侯陈侯蔡侯伐郑春正月㑹于曹蔡先于卫夏四月伐郑卫先于蔡王制诸侯之爵次其后先固有序矣在周官大司马设仪辨位以等邦国犹天建地设不可乱也及春秋时礼制旣亡覇者以意之向背爲升降诸国以势之强弱相上下蔡甞先卫今序陈下者先儒以爲后至也以至之先后易其序是以利率人而不要诸礼也岂所以定民志乎后丗有以浓赏诱人之趋事赴功以重罚沮人之奉公守正意亦如此夫乱之所由生也则仪位以爲阶春秋防微杜渐尤严于名分考其所书意自见矣秋七月公至自伐郑伐郑则致罪之也曷爲罪之以纳突也诸侯失国诸侯纳之正也伐郑以纳突非正也故书至以罪桓之上无王法恣爲不义而莫之禁也冬城向十有一月卫侯朔出奔齐十有七年春正月丙辰公㑹齐侯纪侯盟于黄二月丙午公㑹邾仪父盟于趡五月丙午及齐师战于奚六月丁丑蔡侯封人卒秋八月蔡季自陈归于蔡季字也归顺词蔡季之去以道而去者也其归以礼而归者也公子不去国季何以去权也旣归何以不有国献舞立矣若季者刘敞所谓智足以与权而不乱力足以得国而不居逺而不擕迩而不迫者也是以见贵于春秋癸巳葬蔡桓侯啖助曰蔡桓何以称侯盖蔡季之贤知请谥也人亦多爱其君者莫能爱君以礼而季能行之此贤者所以异于衆人也或曰葬未有不称公者其称侯传失之尔臣子之于君极其尊而称之礼也其说误矣孔子疾子路使门人爲臣子曰无臣而爲有臣吾谁欺欺天乎曾子疾革而易箦曰吾得正而毙焉斯巳矣故终而必安于正人子不以非所得而加之于父是爲孝人臣不以非所得而加之于君是爲忠极其尊而称之不正之大者而可以爲礼哉或曰鲁君生而称公亦非礼乎曰生而称公爲虚位礼之丈也没而系谥爲定名礼之实也春秋诸侯虽伯子男葬皆称公志其失礼之实爲后丗戒欲其以正终也其垂训之义大矣及宋人卫人伐邾冬十月朔日有食之十有八年春王正月是年桓公巳终复书王者春秋之时诸侯放恣弑君篡国者巳列于㑹则不复致讨故鲁宣杀恶及视以取国赂齐请㑹而传曰㑹于乎州以定公位曹伯负刍杀太子自立见执于晋而曹人请之曰若爲有罪则君列诸㑹矣孔子爲此惧作春秋于十八年复书王者明弑君之贼虽身巳没而王法不得赦也又据桓十五年天王崩至是新君嗣立三年之䘮毕矣明弑君之贼虽在前朝而古今之恶一也然则篡弑者不容于天地之闲身无存没时无古今皆得讨而不赦圣人之法严矣巳列于㑹则不致讨可乎故曰春秋成而乱臣贼子惧公㑹齐侯于泺公与夫人姜氏遂如齐与者许可之词曰与者罪在公也按齐诗恶鲁桓微弱不能防闲文姜使至淫乱爲二国患而其词曰敝笱在梁其鱼唯唯齐子归止其从如水言公于齐姜委曲从顺若水从地无所不可故爲乱者文姜而春秋罪桓公治其本也易曰夫夫妇妇而家道正夫不夫则妇不妇矣干者夫道也以乗御爲才坤者妇道也以顺承爲事易着于干坤述其理春秋施于桓公见其用夏四月丙子公薨于齐丁酉公之䘮至自齐鲁公弑而薨者则以不地见其弑今书桓公薨于齐岂不没其实乎前书公与夫人姜氏如齐后书夫人孙于齐去其姓氏而庄公不书即位则其实亦明矣秋七月冬十有二月己丑葬我君桓公公羊曰贼未讨何以书葬雠在外也谷梁子曰雠在外者不责踰国而讨于是也夫桓公之雠在齐则外也隐公之雠在鲁则内也在外者不责其踰国固有任之者矣在内者讨于是此春秋之法也故十八年书王而桓公书葬惟可与权者其知之矣春秋正义春秋正义卷七春秋正义卷第七桓公国子祭酒上护军曲阜县开国子臣孔颖逹等奉勑撰七年注焚火至故书正义曰咸丘地名以火焚地明为田猎故知焚是火田也不言蒐狩者以火田非蒐狩之法而直书其焚以讥其人物也释例曰咸丘鲁地非蒐狩常処经不言蒐狩但称焚咸丘言火田尽物非蒐狩之义是言火田非狩法故不书狩狩旣非法虽淂地亦讥不讥其失地地咸丘知地亦非也礼记王制云昆虫未蛰不以火田则是巳蛰淂火田也又尔雅释天云火田为狩似法得火田而讥其焚者说尓雅者李廵孙炎皆云放火烧艹守其下风周礼罗氏蜡则作罗𥜗郑云𥜗细密之罗此时蛰者毕矣可以罗罔囲取禽也今俗放火张罗其遗教然则佊火田者直焚其一丛一聚罗守下风非谓焚其一泽也礼天子不合囲诸侯不掩群尚不尽取一群岂容并焚一泽知其讥尽物故书也沈氏以周礼仲春火弊谓夏之仲春今周之二月乃夏之季冬故讥其尽物义亦通也传注陋至书夏正义曰传直云賎之不言賎意以谷邓是南方诸侯近椘小国明以辟陋小国故贱之也賎之者以其朝礼不足故书名也曲礼云诸侯不生名今生书其名欲比之附庸但实非附庸故仍书其爵介葛卢言来不言朝全不能行朝礼此则行朝礼但礼不足耳传在春经在夏经书实朝之日故春来至夏乃书之卋本邓为曼姓荘十六年椘文王灭之谷则不知何姓是谁灭之服注云谷邓密迩于椘不亲仁善隣以自固卒为椘所灭无同好之救桓又有弑䝨兄之悪故賎而名之卫兾隆难杜云传曰要结外援好事隣国以卫社稷又云服于有礼社稷之卫谷邓在南地属衡岳以越弃彊椘逺朝悪人䘚至灭亡故书名以贱之杜駮论先儒自谓一凖丘明之传今辟陋之语传本无文杜何所凖冯知其辟陋传又称莒之辟陋而经无贬文谷邓辟陋何以书名此杜义不通秦道静释云𣏌桓公来朝用夷礼故曰子𣏌文公来盟传云贱之明贱其行夷礼也然则谷邓二君地接荆蛮来朝书名明是贱其辟陋也此则传有理例故杜拠而言之若必鲁桓悪人不合朝聘何以伯纠来聘讥其父在仍叔之子讥其㓜弱又鲁班斉馈春秋所善羙鲁桓之有礼责三国之来伐而言逺朝悪人非其辞也注盟向至郑成正义曰此盟向之邑必有主拠之言求成于郑是主求成也隐十一年王以与郑传称王不能有然则郑虽淂之亦不能有故今始求成旣而背之是背郑帰王故王迁于郏若主不皈王则王无由得迁之也八年春正月己卯烝正义曰卫氏难杜云上五年闭蛰而烝谓十月此正月烝则是过时而烝春秋有一贬而起二事者若武氏子来求赙一责天王求赙二责鲁之不共此正月烝一责过时二责见渎何为不可而云非为过时者秦氏释云案周礼四时之祭皆用四仲之月此正月则夏之仲冬何为不淂烝而云过时也又传无过时之文明知直为再烝而渎也注祭公至略䡖正义曰隐元年云祭伯今而称公知其为天子三公公羊亦云祭公者何天子之三公也从周向纪不由鲁国纵令因使过鲁自当假道而去不须言来也凡言遂者因上亊生下事之辞旣书其来又言遂逆是先来见鲁君然后向纪知王使鲁主昬故祭公来受鲁命而住迎也凡昬姻皆賔主敌体相对行礼天子嫁女扵诸侯使诸侯为主令与夫家为礼天子聘后扵诸侯亦使诸侯为主令与后家为礼嫁女则送女扵鲁令鲁嫁女与人迎后则令鲁为主使鲁遣使往逆故祭公受鲁命也嫁王女者王姬至鲁而后至夫家其王后昬后不来至鲁者以王姬至鲁待夫家之逆以为礼故须至鲁后则王命已成于鲁无事故即归京师于逆称王后举其得王之命后礼巳成于归称季姜申父母之尊言子尊不知于父母从父母之家而将帰扵王拠父母之家为文故于帰申父母之尊也公不独行必有卿从卿不书举重略䡖也知非卿不行者以传云礼也释例曰襄十五年刘夏逆王后于斉传曰卿不行非礼也知祭公如纪时亦有卿卿不书举重略䡖犹鞌邲之战唯书郄克林父此天子使公卿之文是杜约彼文知公行必卿从也异义公羊说天子至庻人皆亲迎左氏说王者至尊无敌体之义不亲迎郑玄駮之曰文王亲迎于渭濵即天子亲迎也天子虽尊其于后则天妇也夫妇判合礼同一体所谓无敌岂施于此哉礼记哀公问曰冕而亲迎不巳重乎孔子对曰合二姓之好以継先圣之后以为天地宗庙社稷之主君何谓已重乎此言継先圣之后为天地之主非天子则谁乎是郑以天子当亲迎也此注之意犹以为天子不亲迎者以此时祭迎后传言礼也刘夏逆后讥卿不行皆不讥王不亲行明是王不当亲也文王之迎大姒身为公子迎在殷卋未可拠此以为天子礼也孔子之对哀公自论鲁国之法曽周公之后淂郊祀上帝故以先圣天地为言耳其意非说天子礼也且郑玄注礼自以先圣为周公及駮异义则以为天子二三其徳自无定矣传汉淮之间正义曰汉淮二水名汉淮之间汉北淮南禹贡云嶓冡导漾东流为汉又东为沧浪之水过三澨至于大别南入于江孔安国云泉始出山为漾水东南流为沔水至汉中东行为汉水释例曰汉一名沔水出武都沮县东经汉中魏兴至南阳东南经襄阳至江夏安陆县入江禹贡又云导淮自桐柏东会于泗沂东入于海释例曰淮出义阳平氏县桐柏山东北经汝隂淮南谯国沛国下邳至广陵县入海也九年注季姜至之尊正义曰时当桓王故云桓王后也公羊传曰其称纪季姜何自我言纪父母之于子虽为天王后犹曰吾季姜是申父母之尊也公羊又曰京师者何天子之居也京者何大也师者何衆也天子之居必以衆大之辞言之注曹伯至来朝正义曰朝礼当君自亲行不应使大子也当享而大子叹明年而曹伯卒知其有疾故使大子来朝也大子不合称朝摄行父事故言朝也诸经称卋子及卫卋叔申经作卋字传皆为大然则古者卋之与大字义通也传注韩服至州县正义曰以巴所使故言巴行人行人谓使人也地理志巴郡故巴国江州是其治下县也昭十三年椘共王与巴姬埋璧则巴国姬姓也此年见传文十六年与秦椘灭庸以后不见盖椘灭之三逐巴师不克正义曰三逐巴师谓邓师逐巴师也不克谓椘巴不能克邓故闘廉设权以诱之注梁国至国名正义曰地理志云冯翊夏阳县故少梁也是梁在夏阳也僖十七年传曰惠公之在梁也梁伯妻之梁嬴孕过期旣以国配嬴则梁为嬴姓卋本荀贾皆姬姓僖十九年秦人灭梁荀贾不知谁灭之晋大夫有荀氏贾氏盖晋灭之以赐大夫注诸侯至上卿正义曰継子男以上皆周礼典命职文也郑玄云誓犹命也言誓者明天子旣命以为之嗣树子不易也釈例曰周礼诸侯之适子誓扵天子则下其君礼一等未誓则以皮帛継子男此谓公侯伯子男之卋子出会朝聘之仪也誓者告扵天子正以为世子受天子报命者也未誓谓在国正之而未告天子者也曹之卋子未誓而来故賔之以上卿谓比于诸侯之上卿継子男之末命数相凖故也是言曹大子由未誓之故賔之以上卿谓以賔客待之同上卿之礼也卿礼飱饔积膳之数掌客聘礼略有其亊传不言未誓知曹大子必未誓者若誓则下其君一等而巳侯伯之子当如子男不淂徒以上卿之礼待之也釈例总论卋子故言比于诸侯之上卿此指说曹国故分明辨之云各如其国之上卿僖二十九年传曰在礼卿不会公侯会伯子男可也昭二十三年传曰列国之卿当小国之君固周制也然则小国之君乃当大国之卿小国之卋子必不淂当大国之卿故知各如其国之上卿耳何休膏盲以为左氏以人子安処父位尤非衰卋救失之冝于义左氏为短郑箴云必如所言父有老耄罢病孰当理其政预王亊也苏云誓于天子下君一等未誓継子男并是降下其君宁是安居父位非叹所也正义曰服虔云古之为享食所以观威仪省福祸无䘮而戚忧必雠焉今大子临乐而叹是父将死而兆先见也十年注改侵至有辞正义曰周礼大司马以九伐之法正邦国贼䝨害民则伐之负固不服则侵之然则侵伐者师旅讨罪之名也鲁以周礼为班则鲁有礼矣三国伐有礼是讨有辞矣春秋善鲁之用周班不使三国得伐之故改侵伐而书来戦言若三国自来战而鲁人不与戦也释例曰斉侯卫侯郑伯来战于郎夫子善鲁人之秉周班悪三国之伐有礼故正王爵以表周制去侵伐以见无罪此圣人之所以扶㢡王室敦崇大教故诡常例以特见之见其义也传注虢仲至大夫正义曰周礼每卿之下皆有大夫传言讃其大夫知是属已之大夫非虢大夫者若虢国大夫虢仲自得加罪无为譛之加王且其若是虢人不淂以王师伐虢故也注虞国至阳县正义曰谱云虞姬姓也周大夫王之子大伯之弟仲雍是为虞仲嗣大伯之后武王克商封虞仲之庻孙以为虞仲之后処中国为西呉后世谓之虞公僖五年晋灭之地理志河东大阳县周武王封大伯后扵此是为虞公志言大伯后者以仲雍嗣大伯故也注虞叔虞公之弟正义曰祭叔旣为祭公之弟知虞叔亦是虞公之弟匹夫无罪正义曰士大夫以上则有妾媵庻人唯夫妻相匹其名旣定虽单亦通故书传通谓之匹夫匹妇也注郑主至周礼正义曰传言先书斉卫则斉卫不合先书当先书郑也春秋之例主兵者先书此则郑人主兵郑冝在先而先序斉卫者王爵斉卫爲侯尊扵郑伯故以王爵尊卑为序也不依主兵之例而以王爵序者鲁班诸侯之戍以王爵为次郑忽负功怀怒致有此师故特改常例还以王爵次之见鲁犹东周礼故也十一年注祭氏至详之王义曰荘二十五年陈侯使女叔来聘传曰嘉之故不名是诸侯之卿嘉之乃不名则于法当书名祭仲行无可嘉知仲非其字故云祭氏仲名也祭仲郑卿而至宋见执必是行至宋也行使𬒳执例称行人此当云执郑行人而不称行人者聴宋迫胁以逐出其君罪之故不称行人昭八年椘人执陈行人于徴师杀之传曰罪不在行人也以罪不在则称行人知祭仲罪在其身故去行人也释例曰祭仲之如宋非会非聘与于见诱而以行人应命不能死节挟伪以篡其君故经不称行人以罪之是说罪仲之意襄十一年椘人执郑行人良霄传曰书曰行人言使人也是变例也传称诱祭仲而执之则本非行人故经不言杜必知以行人应命罪之故不称行人者祭仲若不至宋人何得执之旣往至宋即是因事而行亦旣因事而行便为使人之例杜以传文称诱故序其本意言非聘非会聴宋迫胁故不称行人罪之经与斉人执郑詹文亦何异刘君以祭仲是字郑人嘉之妾规杜氏就如刘言旣云罪其逐君何以嘉而称字杜以萧叔字故知祭仲是名仲旣书名为罪则不称行人是其贬责刘云祭仲本非行人未知有何所拠注突厉至言郑正义曰成十八年传例曰诸侯纳之曰归知此为宋所纳故曰归也突实公子而不称公子传无襃贬之例知从告者之辞告言不言公子故不称也十五年许叔入于许十七年蔡季归于蔡皆以字系国突不系郑者以文连祭仲祭仲之上巳有郑字蒙上郑文故下言郑也以宋人执仲纳突乃是一亊连书故突淂蒙上文其郑忽奔卫则郑人别告故不连上文注忽昭至名赴正义曰僖九年传曰宋桓公卒未葬而襄公会诸侯故曰子里克杀奚斉于次书曰杀其君之子未葬也彼以未葬故系父知旣葬则成君此荘公旣葬则忽成君矣冝书郑伯岀奔今书忽之名知郑人賎之以名赴也其賎之意说在忽之复帰注柔鲁至地阙正义曰以柔不称族与无骇相类是无族可称知其未赐族也亦以蔡叔无善可嘉知叔是名叔亦无族盖亦未赐族也传注宋不书经阙正义曰丘明作传本以觧经经传不同皆传是其实今传有宋而经无宋知是经之阙文宋为大国传処郑下是史文旧阙传先举经之所有乃以阙者实之故后言宋耳非谓盟之序列宋在下也服虔以为不书宋宋后宋若后盟盟本无宋传不得言斉卫郑宋为此盟也传之上下例不虚举经文举此盟者为经阙宋故也注邑亦国也正义曰书云欲宅洛邑传每云敝邑是也注君谓屈瑕也正义曰礼坊记云礼君不称天大夫不称君恐民之惑也然则大夫不淂称君此谓屈瑕为君者椘僣王号县尹称公故唿卿为君大夫正法当唿为王昭元年传医和谓赵文子曰主桐晋国是其事也祁盈之臣谓祁盈为君伯有之臣谓伯有为公是家臣称其主耳郧有虞心正义曰郧人曰虞四邑之至兾其与已合势有虞度外援之心而又自恃近城故无闘志注啇纣至夷人正义曰古文尚书泰誓曰受有亿兆夷人离心离徳子有乱臣十人同心同德昭二十四年传引之云亦有离徳巳与本小殊此注改予为武王又倒其先后者便文耳虽言传曰非传本文刘炫云欲以证啇周之不敌故先少而后多月起文传言再赴是赴以正月也彼以十二月之日为正月赴鲁知赴者或有以前月之日从后月而赴故因此以示别意注重书至以名正义曰春秋之中唯此重书日其余亦应有一日两事各书日名但更无其日不可复知计赴告之体本应皆以日告史官书䇿复应各书其日但他国之告或有详略鲁史记注多违旧章致使日与不日无复定凖及其仲尼书经不以日月襃贬或略或详非此所急故日月详略皆依旧文此重书丙戌非是义例以旧史所重故因史成文耳注旣书至为文正义曰春秋之例战不言伐以其伐可知故略其文也伐者讨有罪之辞言戦又言伐者皆是罪彼所伐之国此旣书伐宋又重书战者以见宋之无信言以钟鼓声其罪而伐之彼不服罪而反与我战所以深责之也荘二十八年斉人伐卫卫人及斉人战此文亦当如彼冝云及宋人戦今直言战于宋者尤其无信故以独战为文皆陈曰战戦是敌辞不言及宋战不使宋淂敌也十年郎之戦我有礼彼无礼斉郑无辞以罪我不令我与彼敌彼自独戦为文此戦我有信而宋无信我有辞以责宋不使宋敢敌我自独战为文郎战我有辞故言战不言伐此战宋无辞故言伐不言与宋战二者虽文皆独战而义存彼此俱是善悪有殊不得相敌故也传注城下至深耻正义曰宣十五年椘囲宋传称华元谓子反曰敝邑易子而食折骸以㸑虽然城下之盟有以国毙不能从也宁以国毙不肯从城下之盟是其深耻也必爲深耻者诸侯当好事四隣以卫社稷相时而动量力而行今乃构怨彊敌兵临城下力屈势沮求服受盟是其不知之甚将为隣国所笑故深耻之注彭水至魏县正义曰释例云彭水出新城昌魏县东北至南郷筑阳县入汉注罗熊至徧也正义曰罗熊姓卋本文也说文云谍军中反间也谓诈为敌国之人入其军中伺候间隙以反报其主故此训谍为伺而兵书谓之反间也廵徧也谓廵遶徧行之十三年公会至败绩正义曰传称宋多责赂于郑故以纪鲁及斉与宋卫燕戦然则此战之兴本由宋郑相怨虽复各连同好当以宋郑为主其序纪在郑上宋処斉下者若鲁人不与而隣国自行则以主兵为先若与鲁同行鲁史所记则当以鲁为主不淂复先主兵亦旣不先主兵即以大小为序故纪先郑也宋使斉为主犹隐四年州吁伐郑使宋为主故斉先宋此以公在会故不以主兵为先尊卑为序故纪在郑先若然荘二十六年会宋人斉人伐徐杜云宋主兵故序斉上彼鲁亦在而先主兵者彼是鲁之微人所会之国又少此则公自在会及所戦之国歴序又多故不与佊同也战称将败称师是史䇿之常法也史所以然者师是将之所帅戦则举将为重败则群师尽崩固当举师言败若其败还书将则是将身独败无以见师之大崩故战则称将败则称师言其衆师尽败非独将身败也此燕人谓将也椘子伤目故称椘子败绩此若云燕人败绩则是燕将身伤以此不淂不称师败唯荘二十八年卫人败绩违常文耳注大崩至礼也正义曰言史异辞者决荘二十八年卫人及斉人战卫人败绩也此败称师而彼败称人是史异辞也史非一人立辞自异非襃贬之例也此二者于理则师是而人非但不以为义故合各从其本耳杜以旣葬为成君虽则踰年犹待葬讫故以惠公为非礼釈例曰父虽未葬䘮服在身踰年则于其国内即位称君伐郑之役宋公卫侯是也春秋书鲁事皆踰年即位称公不可旷年无君则知他国亦同然拠父未葬于其国内虽淂伸其尊若以接隣国则违礼失制也是言先君未葬则不淂称爵成君以接隣国也杜言违礼失制礼制亦无明文案文八年八月天王崩九年春毛伯来求金传曰不书王命未葬也彼以踰年未葬不淂称王命使是其礼制未可以此知接隣国则违礼制也传大夫至行也正义曰大夫伯比言済衆者其非益衆之谓也其此伯比之意当谓君冝抚慰小人士卒以言信也教训诸司长率以令德而威惧莫敖以刑罚也莫敖狃扵蒲骚之役狃贯也贯于蒲骚之得胜遂恃胜以为常将自用其心不受规諌必䡖小罗国以为无能君若不以言辞刑罚镇重抚慰之莫敖其将不设备乎夫谓伯比伯比之意固当谓君教训衆民而好以言辞镇抚之召军之诸司而劝勉之以善德见莫敖而告之道上天之意不借贷慢易之人不使慢易之人得胜言其必须敬惧也其意当如此耳若其不然此伯比岂不知椘师之尽行也而更请益师乎注狃也正义曰说文云狃狎也习也郭璞云贯忕也今俗语皆然则狃状皆贯习之义以贯得胜则轻易前敌将自用其意不复持重注鄢水至入汉正义曰釈例曰鄢水岀新城沶郷县东南经襄阳至冝城县入汉注公后至之地正义曰两敌将战必豫期戦地公未见纪郑纪郑巳与斉宋先设戦期公不及设期唯及其战故言战而不书所战之地言此地非公所期故不书也釈例曰桓十三年战不书所所者期战所在之地也公会战而后其期犹及诸侯共其成败故备书诸国而不书地成十六年传曰战之日斉国佐至于师此其类也然则诸戦书日者日即从月计此经当云二月巳己公会纪侯郑伯今退已已于郑伯之下者春秋之例公之出会例多以月要盟戦败例多以日故巳已之文在公会纪侯郑伯之下十二年十二月及郑师伐宋丁未战于宋亦其类也服虔云下日者公至而后定战日地之与日当同时设期公旣不及期地安得及期日也刘炫云公会纪郑告庙而行始行即书会也其戦之日则战罢乃告庙史官虽连并其文而存其本旨己巳是战日故下日以附戦十四年注御廪至六年正义曰传称御廪灾乙亥甞书不害也明甞之所用是御廪之所蔵也礼记祭义云天子为借千畒诸侯百亩躬东来以事天地山川社稷先古敬之至也谷梁传曰天子亲耕以共粢盛王后亲蚕以共祭服国非无良农工女也以为人之所尽事其祖祢不若以巳所自亲者也月令季秋乃命冡宰蔵帝借之收于神仓郑玄云重粢盛之妄也帝借所耕千畒也蔵祭祀之谷故为神仓以此诸文知御廪蔵公所亲耕以奉粢盛之仓也廪即仓之别名周礼廪人力仓人之长其职曰大祭祀则共其接盛郑玄云接读为扱扱以授舂人大祭祀之谷借田之收蔵于神仓者不以给小用是公所亲耕之粟拟共祭祀蔵扵仓廪故谓之御廪灾其屋而不损其谷故曰书不害也注先其至示法正义曰八月建未未是始杀故云先其时亦过也周礼大宰祀五帝前期十日帅执事而卜日遂戒享先王亦如之郑玄云十日者容散七日致斉三日壬申在乙亥之前三日是致斉之𥘉日也旣已戒日致斉御廪虽灾苟其不害嘉谷有谷可以共祭祀则祭不应废故书以示法也若害谷则当废不可苟用他谷故也先时亦过过则当书但书过已有成例故传指言不害故沈氏云杜以先时亦过过则当书传何以专言不害此丘明之意若非先时有灾不害亦书若非御廪有灾先时亦书进退明例也服虔云鲁以壬申𬒳灾至乙亥而甞不以灾害为恐故卫难杜云若救之则息不害嘉谷则传当有救火之文若如宋灾传举救火今直言不害明知不以灾为害杜必为不害嘉谷者秦氏荅云传所以不载救火者传以指釈经文略举其要所以不载救火至扵宋郑之灾彼由简牍备载详略不等不可相难也传注熟曰饔生曰饩正义曰同礼外内饔皆掌割亨之事亨人给外内饔之㸑亨煑饔者煑肉之名知熟曰饔哀二十四年传称晋人饩臧石牛以生牛赐之知生曰饩又聘致饔饩五年饪一牢腥二牢饩二牢饪是熟肉腥是生肉知饩是未杀郑玄以为生牲曰饩唯瓠叶笺云腥曰饩欲以牵为牵行故饩为巳杀非定觧也定解犹以生为饩传诸言饩者皆致生物于賔也十年注突旣至三年正义曰凡诸侯出奔皆𬒳逐而出非自出也旧史书臣以逐君仲尼脩春秋责其不能自固皆以自奔为文以故此注迹突之悪言其罪之之意釈例曰诸侯奔亡皆迫逐而苟免非自出也传称卫孙林父寗殖出其君名在诸侯之䇿此以臣名赴告之文也仲尼之经更没逐者主名以自奔为文责其不能自安自固所犯非徒所逐之臣也言其所犯処多非徒逐者独悪君不能君故臣亦不臣臣之逐君其罪已着没其臣名独见君罪言罪不纯在其臣故也卫献公出奔不名郑伯突及北燕伯款蔡侯朱等皆书名者从彼告辞故釈例曰卫赴不以名而燕赴以名随赴而书之义在佊不在此也言责其不能自安自固自奔即是身罪名与不名不复着义故从告也昭三年传曰书曰北燕伯𣢾出奔斉罪之也是変例也注忽实至八年正义曰成八年年传曰复其位曰复归忽本旣居君位然后出奔故今还以复位之例为文也经言复归明是复位之例注言此者以忽之出奔不称郑伯归言卋子又非君号非君而称复归嫌其不是复位故明之礼父在称卋子忽父之䘮扵今五年卋子非所当称故迹其称之意邓曼所生立为卋子是有母氏之宠也宗卿谓同姓之卿祭仲之女曰雍姬则祭仲姬姓是同宗卿也救斉败戎是有功也而守介节谓守琐琐狷介之节不娶斉女也经书郑忽出奔不称郑伯是降名以赴也今称卋子复帰是逆以大子之礼也逆以大子之礼者以突是庻子无道出奔更欲択君莫踰于忽以本是卋子故迎之使还为是卋子所以淂帰郑以卋子名告不以甞为君告时史因其告辞书曰卋子实复本位书曰复归而忽之为君不能自固始于见逐终扵见杀三公子更立为君乱郑国者实忽之由釈例与此注尽同其末云故仲尼因以示义言因旧史之文即称卋子示郑人本有不以为君之义忽扵隐公之世毎称公子六年称大子则救斉之时已立为大子故也注许叔至逆例正义曰入者自外之辞本其所自之処言其自许东偏而入于许国非从外国入也郑荘公以十一年卒许叔今始入者盖郑突不使其复忽旣得位亲仁善邻存许以徳许人兾其为巳之援故此年始淂入也小白阳生入皆称名此叔称字故云许人嘉之以字吿也杜知是字者以蔡季帰扵蔡季子来帰亦以书字故知之也杜以传例云凡去其国国逆而立之曰入嫌此亦为国逆之例釈例曰诸在例外称入直是自外入内记事常辞义无所取贾氏虽夫人姜氏之入皆以为例由先儒以为国逆故言许叔本不去国非国逆之正例国逆正例拠去国而来许叔本非去国故云非国逆例其实许始复国许叔淂还上下交欢同心迎逆指其实事有国逆之理故于釈例云许叔有国逆之文但非国逆正例耳刘君不逹此旨妄规杜失非也注三人至东北正义曰三国俱称人合行礼知其尊卑同也以邾子未淂王命知牟葛之等是附庸郳犂来来朝附庸书名此若君自亲来则亦应称名若遣臣来聘又不得称朝曹伯使卋子射姑来朝是卋子有称朝之义知此三人皆附庸卋子摄行文事而来朝也诸侯之卿称名大夫降称人是人之于名例差一等若附庸其君应称名故其子降称人釈例曰王之世子不名诸侯卋子则名会王卋子于首止曹卋子射姑来朝是也附庸卋子称人邾人牟人葛人来朝是也是言卋子称谓之等级也地理志泰山郡牟县故牟国也陈留郡宁陵县应劭曰故葛伯国然则于晋属梁国也注先行会礼正义曰知非不与谋言会者以言于袲故知此行会礼也若不言地直言会则是不与谋例也召陵会杜注云于召陵先行会礼与此同也十六年春旣至至正义曰宣七年传例云与谋日及不与谋曰会此春旣谋之例当言及今书会者鲁讳与诸侯聚议纳不正之人故从不与谋之文釈例曰鲁旣春会于曹以谋伐郑夏遂与师而更从不与谋之文者厉公篡大子忽之位谋而纳之非正故讳之从不与谋之例是其义也诸侯之序以大小为次班序谱称自隐至荘十四年四十三歳征伐会者凡十六国时无霸主会同不并无有成序其间蔡与卫凡七会六在卫上唯此処在陈下故以为盖后至也注传曰至月别正义曰杜以城向与下同月故检叔弓如滕经传之异如滕与葬同月知此城向与岀奔同月但本亊旣异各随本而书之下有月而此无月耳其实同是十一月也但十一月水星昬犹未正故复推校歴数此年月却节前水星可在十一月而正又方者未至之辞故以定之方中为方欲向中而实未正中十一月可以兴土功书时非传误也刘炫规过以为案周语云辰角见而雨毕天根见而水涸驷见而陨霜火见而清风戒寒故先王之教曰雨毕而除道水涸而成梁陨霜而冬裘具清风至而脩城郭故夏令曰九月除道十月成梁営室之中土功其始先儒以为建戌之中霜始降房星见霜降之后寒风至而心星见郑玄云辰角见谓九月本天根见谓九月未天根谓氐星是也自然火见是建亥之月又春秋城楚丘是正月而杜引诗云杜之方中未正中也定星岂正月未正中乎拠此诸文则火见土功必在建亥之月则建戌之月必无圡功之理而杜以为建戌之月得城向者非也今以为周语之文单子见陈不除道故讥为此言故所举时节并早月也月令孟冬天子始裘单子云陨霜而冬裘具九月巳裘是其早也且周语之文拠寻常节气九月而除道十月而兴土功杜以此年闰在六月则建戌之月二十一日巳得建亥节气是十月节气在九月之中土功之事何为不可诸侯城椘丘自在正月卫人𥘉作宫室必在其前杜云定星方欲正中于理何失刘君广引周语之文以规杜杜以月却节前何湏致难传注夷姜至曰烝正义曰晋献公烝扵斉姜惠公烝于贾君皆是滛父之妾知此亦父妾故云庻母也成二年传称椘荘五以夏姬予连尹襄老襄老死其子黒要烝焉淫母而谓之烝知烝是上淫盖训烝为进言自进与之淫也卋家云𥘉宣公爱夫人夷姜烝淫而谓之夫人马迁谬耳注左右至为号正义曰公子法无左右明其因母为号公羊称诸侯取一国则二国往媵之以有二媵故分为左右说公羊者言右媵贵扵左媵义或当然此左右公子盖宣公之兄弟也载其旌正义曰代之而载其旌盖旌有志识故也卋家云与大子白旄而告盗曰见白旄者杀之或当以白旄为族但马迁演此文而为之说其辞至鄙未必其言可信也十七年注称侯盖谬误正义曰五等诸侯卒则各书其爵葬则举谥称公礼之常也此无贬责而独称侯故云盖谬误也釈例曰卒而外赴者皆王爵而称名慎死考终不敢违大典也书葬者皆从主人私称客主之人敬各有本谦敬各得其所而后二国之礼成也葬蔡桓侯独不称公刘贾许曰桓卒而季帰无臣子之辞也蔡侯无子以弟承位群臣无废主社稷不乏祀故传称蔡人嘉之非贬所也𣏌伯称子传为三发蔡侯有贬传亦冝说史书谬误疑在阙文是其疑之意也传疆埸至不虞正义曰疆场谓界畔也至此易主故名曰埸典封疆者不淂巳往侵人无使人来侵已谨慎守其一家之所有以备不意度之事注曰官至歴数正义曰周礼大史掌正歳年以序事颁告朔于邦国然则天子掌歴者谓大史也大史下大夫非卿故不在六卿之数传言居卿则是尊之若卿故知非卿而位从卿故言居卿也平歴数者谓掌作歴数平其迟速而颁于邦国也晦朔弦望交会有期日月五星行道有度歴而数之故曰歴数也君子至悪矣正义曰弑君者人臣之极悪也昭公悪其人其人果行大悪是昭公知所悪矣言昭公悪之不妄也韩子以为君子言知所悪者非多其知之明而嫌其心不断也曰知之若是其明也而不如早诛焉以及扵死故言知所悪以见其无权也昭公知其悪而不能行其诛致使渠弥含憎惧死以徼幸故昭公不免扵弑戒人君使彊于断也注公子逹鲁大夫正义曰知非郑人者若是郑人当在君子之前言之传先载君子之议后陈子达之言是逹闻其言而评之与臧文仲闻蓼六之灭其事相类故知是鲁人也十八年公与至如斉正义曰僖十一年公及夫人会斉侯于阳谷彼言及此不言及者公羊传曰公何以不言及夫人夫人外也言夫人淫于斉侯而踈外公故不言及也谷梁传曰不言及夫人何也以夫人之伉不称数也言夫人骄伉不可及故舎而不数也杜无明觧传载申繻之言讥公男女相渎盖以相䙝渎之故果致大祸时史讥其男女无别故不书及也注公本至曰遂正义曰拠传文知其向会之时即与夫人俱行至于泺水之上不言及夫人会者夫人从公行耳其会之时夫人不与旣会乃相随向斉故如斉之上始书夫人公自因会而行故言遂耳传女有家男有室正义曰沈氏云卿大夫称家家者内外之大名户内曰室但男子一家之主职主内外故曰家妇人主闺内之事故为室也刘炫云釈宫云宫谓之室其内谓之家则家之与室义无以异欲见男女之别故以室属之其实室家同也注上车至杀之正义曰荘元年公羊传曰夫人讃公于斉侯斉侯怒与之饮酒于其岀焉使公子彭生送之于其乗焉搚干而杀之何休云搚折声也斉卋家云襄公使力士彭生抱上鲁君车因槢杀鲁桓公下车则死矣搚折拉音义同也注车裂曰辕正义曰襄二十二年传称轘观起于四竟又曰观起车裂是其事也周礼涤狼氏誓仆右曰杀誓驭曰车轘然则周法有此刑也春秋正义卷第七计一万五百五十九字春秋胡氏传卷七春秋传卷第七庄公上元年春王正月不书即位内无所承上不请命也或曰庄公嫡长其爲储副明矣虽内无所承上不请命独不可以享国而书即位乎曰诸侯之嫡子必誓于王庄虽嫡长而未誓安得爲国储君副称丗子也夫爲丗子必誓于王爲诸侯可以内无所承上不请命擅有其国即诸侯之位耶春秋绌而不书父子君臣之大伦正矣三月夫人孙于齐夫人文姜也桓公之弑姜氏与焉爲鲁臣子者义不共戴天矣嗣君夫人所出也恩如之何徇私情则害天下之大义举王法则伤母子之至恩此国论之难断者也经书夫人孙于齐而恩义之轻重审矣梁人有继母杀其父者而其子杀之有司欲当以大逆孔季彦曰文姜与弑鲁桓春秋去其姜氏传谓绝不爲亲礼也夫绝不爲亲即凢人耳方诸古义宜以非司寇而擅杀当之不得以逆论也人以爲允故通于春秋然后能权天下之事矣孙者顺让之词使若不爲人子所逐以全恩也哀姜去而弗返文姜即归于鲁例以孙书何也与闻弑桓之罪巳极有如去而弗返深绝之也然则恩轻而义重矣河广之诗其词何取而圣人録于国风者明宋襄公之重本亦此义也其垂训逺矣夏单伯逆王姬单伯者吾之命大夫也逆王姬使我爲之主也其不言如者谷梁子以爲义不可受于京师也躬君弑于齐使之主婚姻与齐爲礼其义固不可受也此明忘亲释怨则无以立人道矣秋筑王姬之馆于外鲁于王室爲懿亲其主王姬亦旧矣馆于国中必有常处今特筑之于外者谷梁子以爲仇雠之人非所以接婚姻也衰麻非所以接弁冕也知其不可故特筑之于外也筑之于外得变之正乎曰不正有三年之䘮天王于义不当使之主有不戴天之雠庄公于义不可爲之主筑之于外之爲冝不若辞而弗主之爲正也是以君子贵端本焉或曰天王有命固不可辞使单伯逆于京师上得尊周之义爲之筑馆干外下未失居䘮之礼奚爲不可曰以常礼言之可也今庄公有父之雠方居苫块此礼之大变也而爲之主婚是废人伦灭天理矣春秋于此事一书再书又再书者其义以复雠爲重示天下后丗臣子不可忘君亲之意故虽筑馆于外不以爲得礼而特书之也冬十月乙亥陈侯林卒王使荣叔来钖桓公命啖助曰不称天王宠篡弑以渎三纲也春秋书王必称天所履者天位也所行者天道也所赏者天命也所刑者天讨也今桓公弑君篡国而王不能诛反追命之无天甚矣桓无王王无天其失非小恶也与葬成风引爲夫人使妾并嫡无以异故其文一施之范寗乃以出居于郑来聘求车三事爲证而谓非义之所存误矣王姬归于齐鲁主王姬之嫁旧矣在他公时常事不书此独书者以归于齐故也逆于京师筑馆于外而不书归于齐则无以见其罪之在也书归于齐而后忘亲释怨之罪着矣春秋复雠之义明矣齐师迁纪郱鄑郚郱鄑郚者纪三邑也邑不言迁迁不言师其以师迁之者见纪民犹足与守而齐人强暴用大衆以迫之爲已属也凢书迁者自是而灭矣春秋兴灭国继绝丗则迁国邑者不再贬而罪巳见矣二年春王二月葬陈庄公夏公子庆父帅师伐于余丘按二传于余丘邾邑也国而曰伐此邑尔其曰伐何也志庆父之得兵权也庄公幼年即位首以庆父主兵卒致子般之祸于余丘法不当书圣人特书以志乱之所由爲后戒也鲁在春秋中见弑者三君其贼未有不得鲁国之兵权者公子翚再爲主将专㑹诸侯不出隐公之命仲遂擅兵两丗入𣏌伐邾㑹师救郑三军服其威令之日久矣故翚弑隠公而寪氏不能明其罪庆父弑子般而成季不能遏其恶公子遂杀恶及视而叔仲惠伯不能免其死夫岂一朝一夕之故哉春秋所书爲戒逺矣秋七月齐王姬卒内女嫁爲诸侯妻则书卒王姬何以书比内女爲之服也故檀弓曰齐告王姬之䘮鲁庄公爲之大功或曰由鲁嫁故爲之服姊妹之服夫服称情而爲之节者也庄公于齐王姬厚矣如不共戴天之念何此所谓不能三年之䘮而缌小功之察也特卒王姬以着其罪冬十有二月夫人姜氏㑹齐侯于禚妇人无外事送迎不出门见兄弟不踰阈在家从父旣嫁从夫夫死从子今㑹齐侯于禚是庄公不能防闲其母失子道也故赵匡曰姜氏齐侯之恶着矣亦所以病公也曰子可以制母乎夫死从子通乎其下况于国君君者人神之主风教之本也不能正家如正国何若庄公者哀痛以思父诫敬以事母威刑以督下车马仆从莫不俟命夫人徒往乎夫人之往也则公威命之不行哀戚之不至尔乙酉宋公冯卒三年春王正月溺㑹齐师伐卫谷梁子曰此公子溺也其不称公子何也恶其㑹仇雠伐同姓故贬而名之也有父之雠而释怨其罪大矣况与合党兴师伐人国乎夏四月葬宋庄公五月葬桓王左氏曰缓也天子七月而葬同轨毕至诸侯五月同盟至大夫三月同位至士踰月外姻至王崩至是盖七年矣先儒或言天子不志葬又以爲不言葬者常也夫事孰有大于葬天子者而可以不志乎死生终始之际人道之大变岂以是爲常事而不书也秋纪季以入于齐大夫不得用地公子不当去国盗地以下敌弃君以避患非人臣也故春秋之义私逃者必书奔有罪者必加贬今季不书奔则非窃地也不书名则非贬也诸侯兄弟贬则书名宋辰秦鍼之类是也不贬则书字蔡季许叔之类是也纪季所以不书奔者有纪侯之命矣所以不书名者天下无道强衆相陵天子不能正方伯不能伐屈已事齐请后五庙其亦不得巳而爲之者非其罪也所以无贬乎入云者难词也冬公次于滑谷梁子曰次止也有畏也欲救纪而不能也春秋纪兵伐而书次以次爲善救而书次以次爲讥次于滑讥之也鲁纪有婚姻之好当恤其患于齐有父之雠不共戴天苟能救纪抑齐一举而两善并矣见义不爲而有畏也春秋之所恶故书公次于滑以讥之也或言夫子意在刺无王命若讥其怯懦则当褒其勇者春秋乃皷乱之书爲此言者误矣易于谦之六五则曰利用侵伐师之六四则曰左次无咎进退勇怯顾义如何尔岂可专以勇爲皷乱而不与乎四年春王二月夫人姜氏享齐侯于祝丘享者两君之礼所以训共俭也两君相见享于庙中礼也牺象不出门嘉乐不野合非两君相见又去其国而享诸侯甚矣三月纪伯姬卒夏齐侯陈侯郑伯遇于垂苏辙曰郑伯子仪也桓十五年书突出奔蔡忽归于郑是年九月突入于栎十七年髙渠弥弑忽立子亹十八年齐襄公杀子亹郑人立子仪庄十四年突使傅瑕弑子仪而入则遇于垂者子仪也然则郑有二君可乎春秋有一国而二君者郑突与仪卫衎与剽是也突衎始终爲君子仪君郑十有四年剽君卫十有一年皆能君者也故春秋因其实而君之然则孰与曰皆不与也突之入以篡衎之出以恶仪剽虽国人所立而突衎在焉非所以爲安也故四人者春秋莫适与也皆不没其实耳君子不幸而处于此如子臧季札可也不如是则乱不止爲此说者善矣然而郑伯实厉公也非子仪也纪侯大去其国凢大阅大雩大蒐而谓之大者讥其僭也大无者志仓廪之竭也大去者土地人民仪章器物悉委置之而不顾也或曰以争国爲小而不爲以去国爲大而爲之者也夫守天子之土疆承先祖之祭祀义莫重焉委而去之无贬欤曰有国家者以义言之丗守也非身之所能爲则当效死而勿去以道言之不以其所以养人者害人亦可去而不守于斯二者顾所择如何尔然则拟诸大王去邠之事其可以无愧矣曰大王去邠从之者如归市纪侯去国日以微灭则何大王之可拟哉故圣人与其不争而去而不与其去而不存与其不争而去是以异于失地之君而不名不与其去而不存是故书叔姬归酅而不録纪侯之卒明其爲君之末矣六月乙丑齐侯葬纪伯姬葬纪伯姬不称齐人而目其君者见齐襄迫逐纪侯使之去国虽其夫人在殡而不及葬然后襄公之罪着矣或曰葬之礼也而以爲着其罪何也弑鲁君灭其婚姻之国而葬其女是犹加刄于人以手抚之也而可以爲礼乎斥言齐侯贱之也或曰恶其诈也如纪似礼存季似义葬伯姬似仁恶似而非者恶莠恐其乱苗也秋七月冬公及齐人狩于禚谷梁子曰齐人者齐侯也其曰人何也卑公之敌所以卑公也何爲卑公不复雠而怨不释刺释怨也父母之雠不共戴天兄弟之雠不与同国九族之雠不同郷党朋友之雠不同市朝今庄公于齐侯不与共戴天则无时焉可通也而与之狩是忘亲释怨非人子矣夫狩者驰骋田猎其爲乐不主乎已一爲干豆其事上主乎宗庙以爲有人心者冝于此焉变矣故齐侯称人而鲁公书及以着其罪五年春王正月夏夫人姜氏如齐师师者衆多之地按齐诗载驱刺襄公无礼义盛其车服疾驱于通道大都与文姜淫之诗也其三章曰汶水汤汤行人彭彭鲁道有荡齐子翶翔彭彭者多貌也其四章曰汶水滔滔行人儦儦鲁道有荡齐子逰敖儦儦者衆貌也曰㑹曰享犹爲之名也至是如齐师羞恶之心忘矣夫人之行不可复制矣春秋书此以戒后丗谨礼于微虑患于早之意也秋郳黎来来朝郳国也黎来名也国何以名夷狄之附庸也中国附庸例书字邾仪父萧叔是也夷狄附庸例书名郳黎来介葛卢是也能修朝礼故特书曰朝其后王命以爲小邾子盖于此巳能自进于礼矣冬公㑹齐人宋人陈人蔡人伐卫谷梁子曰是齐侯宋公也其曰人何也人诸侯所以人公也其人公何也逆王命也桓公十六年卫侯朔出奔齐经书其名者以王命絶之也又党有罪以纳之故贬而称人六年春王正月王人子突救卫王人微者子突其字也以下士之微超从大夫之例而书字者褒救卫也朔䧟其兄使至于死罪固大矣然其父所立诸侯莫得而治也王治其旧恶而废之可也又借诸侯之力抗王命以入国是故四国之君贬而称人王人之微嘉而书字或曰子突王之子弟也用兵大事而委诸子弟使无成功故书人以讥之必若此言是春秋以成败论事而不计理也使诸侯苟顾顺逆之理子突虽微自足以申王命矣彼旣肆行莫之顾也虽天子亲临将有请从如祝聃者况其下乎子突不胜五国使之得入也其亦不幸焉尔矣幸不幸命也守义循理者法也君子行法以俟命故其褒贬如此夏六月卫侯朔入于卫秋公至自伐卫入有二义一难词也一逆词也朔借诸侯之力连五国之师距王官之微者以复归于卫其势冝无难矣而书入者逆王命也春秋大义在于天下爲公选贤与能而不拘大人丗及之礼虽以正取国未之贵也况杀其兄又逆王命乎故卫朔书名书入以着其恶王人书字书救以着其善外则诸侯书人内则庄公书至而春秋之情见矣螟冬齐人来归卫俘俘者二传以爲寳按商书称遂伐三朡俘厥寳玉则俘者正文也寳者释词也言齐归卫寳即知四国皆受朔之赂矣春秋特书此事结正诸侯之罪也夫以弟弑兄臣弑君篡居其位上逆天王之命人理所不容矣彼诸侯者岂其弗察而援之甚力则未有以验其䘮心失志迷惑之端也及书齐人归寳然后知其有欲货之心而后动于恶也丗衰道微暴行交作徇于货寳贿赂公行使君臣父子兄弟终去仁义怀利以相与不至于篡弑夺攘则不厌也春秋书此结正诸侯之罪垂戒明矣七年春夫人姜氏㑹齐侯于防夏四月辛卯夜恒星不见夜中星陨如雨恒星者列星也如雨者言衆也人事感于下则天变动于上前此者五国连衡旅拒王命后此者齐桓晋文更霸中国政归盟主而王室遂虚其爲法度废绝威信陵遟之象着矣汉成帝永始中亦有星陨之异而五侯擅权贼莽居摄汉法宗支扫荡几尽天之示人显矣春秋谨于天象至矣秋大水无麦苗书大水畏天灾也无麦苗重民命也畏天灾重民命见王者之心矣忽天灾而不惧轻民命而不图国之亡无日矣春秋所以谨之也冬夫人姜氏㑹齐侯于谷防鲁地也谷齐地也初㑹于禚次享于祝丘又次如齐师又一岁而再㑹焉其爲恶益逺矣明年无知弑诸儿其祸淫之明验也八年春王正月师次于郎以俟陈人蔡人用大衆曰师次止也伐而次者有整兵愼战之意其次善之也遂伐楚次于陉是也救而次者有缓师畏敌之意其次讥之也次于匡于聂北于雍榆是也俟而次者有无名妄动之意次于郎以俟陈人蔡人是也何俟乎陈蔡或曰陈蔡将过我俟而邀之也或曰鲁将与陈蔡有事于邻国而陈蔡不至故次于郎以待之也若是皆非义矣其曰次曰以俟者深贬之也甲午治兵此治兵于郎也俟而不至暴师露衆役乆不用则有失伍离次逃亡溃散之虞故复申明军法以整齐之其志非善之也讥黩武也夏师及齐师围郕郕降于齐师书及齐师者亲仇雠也围郕者伐同姓也郕降于齐师者见伐国无义而不能服也于是庄公之恶着矣秋师还书师还讥役乆也按左氏仲庆父请伐齐师庄公不可是国君上将亲与围郕之役也然其次其及其还皆不称公者重衆也春秋正例君将不称帅师则以君爲重今此不称公又以爲重衆何也轻举大衆妄动乆役俟陈蔡而陈蔡不至围郕而郕不服历三时而后还则无名黩武非义害人未有如此之甚也至是师爲重矣义系于师故不书公以着劳民毒衆之罪爲后戒也春秋于王道轻重之权衡此类是矣冬十有一月癸未齐无知无知曷爲不称公孙而以国氏罪僖公也弑君者无知于僖公何罪乎不以公孙之道待无知使恃宠而当国也按无知者夷仲年之子年者僖公母弟也私其同母异于他弟施及其子衣服礼秩如嫡此乱本也故于年之来聘特以弟书于无知之弑不称公孙着其有宠而当国也垂戒之义明矣古者亲亲与尊贤并行而不相悖故尧亲九族必先明俊德而后九族睦周封同姓必庸康叔蔡仲而后王室强徒知宠爱亲属而不急于尊贤使爲仪表以明亲亲之道必有篡弑之祸矣弑其君诸儿按左氏齐侯游于姑棼遂田于贝丘徒人费遇贼于门先入伏公出而闘死石之纷如死于阶下是能死节者也春秋重死节之臣而法有特书其不见于经何也如费等所谓便嬖私暱之臣逢君之恶田猎毕弋而不修民事使百姓苦之者也与大臣孔父仇牧义形于色不畏强御以身死其职则异矣当是时管仲隰朋鲍叔皆沉于下寮不见庸也而徒人费石之纷如乃得居左右襄公之所踈逺亲信者如此故以齐国之强大一也桓公用之则九合诸侯不以兵车由亲贤人逺小人所以兴也襄公用之不能保其身死于戸下由亲小人逺贤人所以亡也此二人虽死于难与自经于沟渎而莫之知者犹不逮焉乃致乱之臣死不偿责又何取乎春秋正义春秋正义卷八春秋正义卷第八荘公国子祭酒上护军曲阜县开国子臣孔颖逹等奉勑撰正义曰鲁卋家云荘公名同桓公之子文姜所生即桓六年子同生者也以荘王四年即位谥法胜敌克壮曰荘是歳岁在鹑火元年王正月正义曰此月无亊而空书月者荘虽不即君位而亦改元朝庙与民更始史书其事见此月公冝即位而父弑母岀不忍即位故空书其文闵僖亦然注夫人至而去正义曰夫人孙意传文不明故云鲁人责之盖责其诉公于斉侯而使公见杀故慙惧而岀奔也公羊传曰孙者何孙犹孙也为讳奔谓之孙谷梁传曰孙之为言犹孙也讳奔也杜用彼为说昔帝尧孙位以让虞舜故假彼羙事而为之名犹孙让而去釈例曰使若不为臣子所逐自孙位而去者注单伯至不敌正义曰检经上下公卿书爵大夫书字单伯书爵故为卿也单者天子畿内地名人君赐臣以邑令采取赋税谓之采地礼运曰诸侯有国以処其子孙大夫有采以処其子孙是谓食邑为采地单氏卋仕王朝此及文公之卋皆云单伯成公以下常称单子知伯子皆爵也时称伯后降为子耳又觧不称王使之意王于时将遣鲁主昬必先有命岂淂未甞命鲁径送女来故知王已命鲁为主鲁已承受王命单伯送女付鲁而已不复重宣王命故不称使也十一年王姬不云王使送者为送者㣲也以姬系王不称女字以王为尊故系之于王且以别于内女内女则以字配姓谓之伯姬是也公羊传曰使我主之曷为使我主之天子嫁女乎诸侯必使诸侯同姓者主之诸侯嫁女于大夫必使大夫同姓者主之所以然者昬之行礼必賔主相敌天子于诸侯诸侯扵大夫不亲昬者尊卑不敌故也二王之后虽王所賔客示崇先代而巳不淂即与王敌嫁于二王之后亦使诸侯主之秦汉以来使三公主之唿为公主注公在至于外正义曰谷梁传曰筑之外変之正也仇雠之人非所以接昬姻也衰麻非所以接弁冕也其意言公与斉为雠又身有重服不得与斉侯为礼故筑于外也左氏先儒亦用此为说杜案传文称请以彭生除之斉人虽为杀彭生心实雠斉但不敢逆王命故以谅闇为辞故筑馆于外杜谓诸侯之䘮旣葬则衰麻除矣不得以䘮服为言也若雠不除服未釈则诸侯之国同姓多矣天王不应强使鲁侯冒斩衰接父雠与之行吉礼也以此益明杜谅闇之言为得其实徒以昬吉礼行亊在庙公在谅闇之内虑斉侯当来亲迎不可使以全吉之礼接賔扵庙又雠除服釈不敢逆王命辞主昬故筑舎于外使斉侯从外迎之注荣叔至之比正义曰公羊传曰钖者何赐也命者何加我服也又诗唐风无衣之篇晋人为其君请命于天子之使以无衣为辞则王赐诸侯当有服也传称王赐晋惠公命受玉惰则王赐又有玉也但赐诸侯以玉者欲使执而朝觐所以合瑞今追命桓公若追命卫襄之比止应襃称其徳赐之䇿书或当有服以表尊卑不复合瑞未必有玉也释例曰天子钖命其详未闻诸侯或即位而见钖或歴年乃加钖或巳薨而追钖鲁桓薨后见钖则亦卫襄之比也鲁文即位见钖则亦晋惠之比也鲁成八年斉灵二十三年乃见钖随㤙所加得失存乎其亊言存乎其亊者观其钖之早晚知㤙之厚薄观其人之善悪知事之得失故传不复顕言其是非也杜于追命卫襄之下注云命如今之哀䇿魏晋以来唯天子崩乃有哀䇿将葬于是遣奠读之陈大行功德叙臣子哀情非此类也人臣之䘮不作哀䇿良臣旣卒或赠之以官襃徳叙哀载之于䇿将葬赐其家以告柩如今哀䇿盖此谓也注不书逆公不与接正义曰成九年伯姬帰于宋杜云宋不使卿逆非礼以逆者非卿故不书此云公不与接者杜意以公不与接虽卿亦不书也所以知者十一年斉侯来逆共姬而经不书故也又嫁伯姬于宋鲁与宋无故此时有故知不与接也春秋之例送女不书者取受我而厚之此单伯书者为送至于鲁不至于斉故也注斉𣣔至訾城正义曰斉人迁此三邑非三邑之人自迁也故知斉欲灭纪故徙其三邑之民而取其地也苏氏云直取其地不取其民故云迁不云取不言所往之処者志在去之而巳非欲安存其人故与宋人迁宿文同其文异于邢迁也釈例曰邢迁于夷仪则以自迁为文宿人迁宿斉人迁阳则以宋斉为文各从彼此所迁之实记注之常辞亦非例也郱在东莞言郡部在朱虚不言郡者釈例土地名朱虚亦属东莞使之蒙上郡传注文姜至告庙正义曰不称即位为文姜出故也则即位之日文姜未还故知荘公以父弒母岀不忍行其即位之礼也经书三月夫人孙于斉则是夫人来而复去故知文姜于是感公意而还也三月以来经传皆无夫人还事故觧之还不书不告庙释例曰文姜之身终始七如斉再如莒皆以淫行书行而不书反则元年之还亦不告庙推此可知也公羊传曰夫人固在斉矣其言孙于斉何念母也正月以存君念母以首事谷梁传曰接练时録母之変始人之也其意言文姜往年如斉至此年三月犹尚不反三月练祭念及其母乃书其岀奔非三月始从鲁去也左氏先儒皆用此说杜不然者史之所书拠实而録未有虚书其亊者也夫人若遂不还则孙巳久矣何故至是三月始言孙于斉乎公若念及于母自可迎使来帰何以反书其孙岂荘公召命史官使书其母孙乎又礼三年之䘮期月而练桓公以往年四月薨至今年三月未得一期何故已得为练而云接练録変存君念母也若以经无还文即言留斉不反则自是以后亦无还文二年夫人会斉侯于禚岂复自斉会之哉以此知三月始从鲁去也注姜氏至示义正义曰文姜终始皆称姜氏唯此一文独异故传觧其意云不称姜氏絶不为亲言于夫人之义冝与斉絶不复为亲也姜氏者斉之姓也礼妇人在家则天父岀嫁则天夫为夫斩衰三年为兄大功九月今兄杀已夫于文姜之义冝与斉绝姜意不与斉絶而复奔之故于其奔也特去姜氏去姜氏者若言夫人不是斉女不姓姜氏以示应絶之义应絶不絶所以刺文姜也传言礼者为夫絶兄礼之意也公羊传曰夫人何以不称姜氏贬曷为贬与弑公也其与弑公奈何夫人讃公于斉侯公曰同非吾子斉侯之子也斉侯怒使公子彭生搚干而杀之谷梁传亦云不言氏姓贬之也左氏先儒取二传为说言传称絶不为亲礼也谓荘公絶母不复以之为亲为父絶母得礼尊父之义故曰礼也杜不然者釈例曰文姜与公如斉以淫见讁惧而帰诉于襄公襄公杀公而委罪于彭生弑公之谋姜所不与疑惧而自留于斉荘公感其不反以阙即位之礼故姜氏自斉而还鲁鲁人探情以责之故复出奔夫子以为姜氏罪不与弑于荘公之义当以母淫于斉而絶其斉亲内全母子之道故经不称姜氏传曰絶不为亲礼也明絶之于斉也文姜称夫人明母义存也哀姜外淫故孙称姜氏明义异也观此觧之意夫人冝与斉絶释例之文言荘公冝与斉絶者夫人犹尚冝绝荘公固冝絶矣先儒谓荘公冝与母绝杜意庄公冝与斉絶故偏拠荘公为文所以排旧说耳其实夫人及公俱当与斉絶也注斉彊至之変正义曰传不直言礼而云为外礼者筑之是常未足襃羙正为筑之于外是应変之礼故觧其意斉彊鲁弱又委罪彭生鲁旣不能雠斉虽内实深雠外若无怨旣不敢辞王命又不欲见斉侯因其䘮制未阕故异其礼为之于外是其淂礼之変也乐息为阕则阕训为息也未阕言其未息也王姬之馆必筑之者公羊传曰主王姬者必为之改筑于路寝则不可小寝则嫌群公子之舎则以卑矣其道必爲之改筑者也谷梁传曰于庙则巳尊于寝则巳卑为之筑节矣郑箴膏肓云宫庙朝廷各有定処无所馆天子之女故冝筑于宫外是言须筑之意也但杜意若其内不恨斉非有䘮制不须筑于城之外耳此言外者谓城之外说公羊谷梁者亦以为城外然王姬来嫁必须筑馆所以十一年王姬不筑馆者或因其旧馆或筑而不书也二年注于余至庻兄正义曰公羊谷梁皆以于余丘为邾之别邑左氏无传正以春秋上下未有伐人之邑而不系国者此无系故知是国釈例注阙不知其処盖近鲁小国也荘公时年十五者以桓六年生至此二年为十五荘二十七年公羊传曰公子庆父公子牙公子友皆荘公之母弟也左氏先儒用此为说杜以不然故明之釈例曰经书公子庆父伐于余丘而公羊以为荘公母弟计其年歳旣未能统军又无晋悼王孙满幼知之文此盖公羊之妄而先儒曾不覚悟取以为左氏义今推案传之上下羽父之弑隐公皆谘谋于桓公则桓公巳成人也传曰生桓公而惠公薨指明仲子唯有此男非谓生在薨年也桓以成人而弑隐即位乃娶于斉自应有长庻故氏曰孟此明证也公疾问后扵叔牙牙称庆父材疑同母也传称季友文姜之爱子与公同生故以死奉般情义相推考之左氏有若符契是杜明其异母之意也氏曰孟氏传文实然而经称仲孙杜无明釈八年传称仲庆父其举谥称之则谓之共仲盖庆父虽为庻长而以仲为字其后子孙以字为氏是以经书仲孙时人以其庻长称孟故传称孟孙其以谥配字而谓之共仲犹臧僖伯管敬仲之类也刘炫云盖庆父自称仲欲同于正适言已少次荘公为三家之长故以荘公为伯而自称仲春秋之例皆传言实而经顺其意经称当时之事书其自称之辞其人自称仲孙不淂不书为仲传序巳适之事举其时人之语时人唿为孟氏不淂不以孟録论语云孟孙问孝于我是时人唿云孟氏也椘公子弃疾弑君取国改名为居经书椘子居卒是从其自称也注鲁为至内女正义曰化国夫人之卒例皆不书唯鲁女为诸侯之妻书其卒耳王姬非是为女亦书其卒为比之内女故也檀弓曰斉告王姬之䘮鲁荘公为之大功或曰由鲁嫁故为之服姊妹之服是其比内女也注再与桓同盟也正义曰桓十一年盟于折十二年于谷丘是再也三年注溺鲁至去氏正义曰隐四年翚会宋公陈侯蔡人卫人伐郑传曰羽父请以师会之公弗许固请而行故书曰翚帅师疾之也彼不称公子传言疾之今溺亦不称公子传亦言疾之知其事与翚同疾其专命而行故去氏也公子非氏贬与氏同故言氏也注季纪至贵之正义曰公羊传曰纪季者何纪侯之弟也何以不名䝨也何䝨乎纪季请后五庙以存姑姊妹谷梁传曰酅纪之邑也入于斉者以酅事斉也杜取彼为说知季是纪侯之弟以酅邑入斉为附庸之君附属斉国也诸侯之卿例当书名善其能自存立故书字贵之也釈例曰斉侯郑伯诈朝于纪欲以袭之纪人大惧而谋难于鲁请王命以求成于斉公告不能斉遂偪之迁其三邑国有旦夕之危而不能自入为附庸故分季以酅使请亊于斉大去之后季为附庸先祀不废社稷有奉季之力也故书字不书名书入不书叛也判分也传曰始分为纪侯大去张本也刘贾谓纪季以酅奔斉不言叛不能专酅也传称纪侯不能下斉以与纪季季非叛也纪七之后叔姬帰于酅明为附庸犹得专酅故可帰也是杜具说贵之意也以叔姬帰酅知酅为附庸附庸之君虽无爵命而分地建国南面之主得立宗庙守祭祀僖二十一年传曰任宿须句颛臾皆风姓也实司大皡与有済之祀论语云夫颛臾昔者先王以为东蒙主须句颛臾皆附庸也得祀所出之祖主其竟内山川明得祀先君奉社稷注滑郑至虚次正义曰此觧略而釈例详釈例曰凡师一宿为舎再宿为信过信为次此周公之典以详録师出入行止迟速因为之名也兵事尚速老师费财不可以乆故春秋告命三日以上必记其次舎之与信不书者轻碎不以告也兵未有所加所次则书之以示迟速公次于滑师次于郎是也旣书兵所加则不书其所次以事为冝非虚次诸乆兵而不书次是也旣书兵所加而又书次者义有取于次遂伐椘次于陉盟于牡丘遂次于匡是也所记或次在亊前次以成事也或次在事后事成而次也皆随事实无义例也杜言旣书兵所加则不书其次者或伐或戦旷日持乆其间必有三日之次旣书戦伐则不书次虽次在亊前次在亊后皆不书也旣书兵所加而又书次者义有取于次斉侯伐椘椘强斉欲绥之以德故不速进而次于陉盟于牡丘本为救徐各使大夫救徐次匡以为之援义取于故书兵所加而又书其次次在亊前谓伤元年斉师宋师曹师次于聂北救邢也次在亊后谓襄二十三年叔孙豹帅师救晋次于雍榆也聂北之下公羊传曰曷为先先言次而后言救君也雍榆之下公羊传曰曷为言救而后言次先通君命也左氏先儒取彼为说言斉桓君也进止自由故先次后救叔孙臣也先通君命故先救后次杜以传无此言故改正其谬言此二事或次以成事或事成而次皆随事实先后而书之无义例也先儒又言书次者皆善之辞釈例曰叔孙救晋次于雍榆传曰礼者善其宗助盟主非以次为礼也斉桓次于聂北救邢亦以存邢具其器用师人无私见善不在次也而贾氏皆即以为善次次之与否自是临时用兵之冝非礼之所素制也言非素制者非礼家制此名以为善号也沈氏云将会郑伯非军旅而书次者古者君行师从卿行旅从故亦从师行之例也传注为经至君臣正义曰舎者军行一曰止而舎息也信者住经再宿淂相信问也谷梁传曰次止也则次亦止舎之名过信以上虽多曰亦为次不复别立名也通君臣者公次于滑君也叔孙豹次于雍榆臣也但是师行皆从此例君将不言帅师故止云公次亦师次也非师之次则不在此例釈例讥贾氏云若鲁公次干侯之比非为用师不应在例而复例之亦为滥也四年注享食至鲁地正义曰郑玄仪礼注云飨谓亨大牢以饮賔则享是饮酒大礼与会小别而以享为会者言夫人与斉侯会而设享礼故书享斉侯也定十年夹谷之会传称斉侯将享公孔丘拒之乃不果享是享者两君相见之礼二年谷梁传曰妇人不言会言会非正也飨甚矣是享非夫人所当用也礼不合用而夫人用之故直书以见其失也定本享会作享食注隐二至敌体正义曰谷梁传曰外夫人不卒此其言卒同也吾女也适诸侯则尊同以吾为之変卒之也为之変者为之服也礼诸侯絶期尊同则为之変服服大功九月㤙成于敌体故书其卒适大夫则略之释例曰内女唯诸侯夫人卒乃书㤙成扵敌体其非适诸侯则略之以服制相凖也生书其来而死不録其卒从外大夫之此也注以国至之辞正义曰传称纪侯不能下斉以与纪季是往年分酅与之纪国犹在今则全以纪国与之故云以国与季釈例曰纪侯力弱虑穷自以列国不忍屈臣于斉使季以酅求安而脱身外寓季果为附庸社稷有奉故不言灭不见迫逐故不言奔大去者不反之辞盖时史即实而言仲尼弗改故传不言故书书日也是说大去之意也灭人国者皆毁其宗庙迁其社稷纪季虽降为附庸得自立庙社而其国不灭也诸侯之奔皆被逐而岀此则不见迫逐故不言奔时史谓之大去仲尼以为淂理故因而用之十二年叔姬帰于酅则纪季虽全淂纪国亦不移就纪都纪之宗庙社禝皆迁之于酅承祀如本故为不灭虽云国祚不灭其实为斉所吞纪之器物财贿亦应为斉所淂成二年传称纪甗玉磬目之以纪得非灭纪所得也季旣入臣于斉纵使斉不自取必应以之为赂假令季以赂斉亦是灭纪所淂也注纪季至葬之正义曰纪侯由斉大去则是斉为纪雠而葬其夫人故觧其意云云虽为斉侯所葬亦由鲁往会之故书釈例曰纪侯大去其国令弟纳邑附斉斉侯嘉而愍之㤙及伯姬伯姬鲁女故以来告大夫会葬故书斉侯葬纪伯姬也不书谥者亡国之妇夫妻皆降莫与之谥而贾许方以诸侯礼说又失之也传注尸陈至为陈正义曰尸陈也釈诂文荆即椘之旧邑故云荆亦椘也椘本小国地狭民少虽时复出师未自为法式今始言荆尸则武王𥘉为此椘国陈兵之法名曰荆尸使后人用之宣十二年传称荆尸而举是遵行之也杨雄以尔雅释古今之语作书拟之采异方之语谓之方言方言云戟谓之孑郭璞云取名于钩孑也戟是击刺之兵有上刺之刄又有下钩之刄故以钩孑为名也始云授师孑焉是往前未以此器授师故云然则椘始于此参用戟为陈言参用之者参杂用之陈之所用专用㦸注樠木木名正义曰此字之音或为曼或为朗若以㒼为声当作曼以雨为声当作朗字体难定故两为之音杜直云木名不知何所似榆者俗唿为朗榆盖为朗也注时祕至行成正义曰除道谓除治新路故知更开直道梁溠为作梁于溠故为桥也释例曰义阳厥县西有漈水源出县北从县西东南至随县入郧水杜以漈觧溠盖声相近而字转耳且请至发䘮正义曰莫敖旣与随侯盟且又请随侯与椘为会礼于汉水之汭而我还椘也随侯畏椘遂从莫敖为会礼会讫随侯因済汉还国而后发王䘮也五年夫人至斉师正义曰于时斉无征伐之亊不知师在何処盖斉侯疆理纪地有师在纪杜云书姦姦发夫人当向纪地从之不言会者往其军内就斉侯耳不行会礼传注未受至邾子正义曰郳者附庸之国犂来其君之名传言未王命者觧其称名之意由未得爵命为诸侯故称名也经书其名传言未王命此传所发即是附庸称名之例例当称名故仪父称字为贵之也郳之上卋出于邾国卋本云邾颜居邾肥徙郳宋仲子注云邾颜别封小子肥于郳为小邾子则颜是邾君肥始封郳谱云小邾邾侠之后也夷父颜有功于周其子友别封为附庸居郳鲁孙犂来始见春秋附从斉桓以尊周室命为小邾子穆公之孙惠公以下春秋后六卋而椘灭之卋本言肥杜谱言友当是一人僖七年经书小邾子来朝知斉桓请王命命之六年注王人至称字正义曰昭十二年传称叔孙昭子三命踰父兄则昭子之父叔孙豹再命也再命而名见于经知诸侯之卿再命三命皆书名一命乃称人诸侯之臣旣然则王朝之臣亦然周礼王之上士三命中士再命下士一命故杜以为刘夏石尚称名氏者上士中士也称王人者下士也僖八年公羊传曰王人㣲者知此王人亦㣲者故云王人王之㣲官也春秋之丗二字而子在上者皆是字故知子突是字救卫必以师救而文不称师于例为将卑师少以卑官而帅少师救卫不能使卫侯不入是无功也无功而称字者以朔旣谗构取国而又不能于民王意即定黔牟不欲使朔得入故遣师救之时史悪诸侯逆王命故尊王使言子突虽则官卑蒙王授以大亊故称人而又称字贵王人所以责诸侯也釈例曰荘六年五国诸侯犯逆王命以纳卫朔大其亊故字王人谓之子突是讥进之意也进之不称名而越称字者王之上士下士爵同而命异耳进之同中士未还以为荣故超从大夫之例称字以贵之也文二年垂陇之会晋士谷堪其亊即书名氏似若真为卿然故不复称人此贵子突止为敦责诸侯非是人实堪进故称人依其本班称字见其别有所为耳谷梁传曰王人卑者也名贵之也善救卫也救者善则伐者不正矣杜意取彼为说唯以子突为字耳范寗注谷梁亦云此名当为字误尓注朔为至八年正义曰去年斉宋陈蔡伐卫传曰纳惠公也此年卫侯淂入则是诸侯纳之当言帰而经书入成十五年宋花元奔晋宋人迎而反之当言复归而经书归释例曰朔惧有违衆之犯而以国逆告花元实国逆𣣔挟晋以自助故以外纳赴春秋从而书之示二子之情也凡诸侯外纳有三一者以言语告请得入蔡季归于蔡是也二者兴师送入其国椘人囲陈纳顿子于顿是也三者所纳之君别在他国而诸侯师伐彼国令其得入今公及诸侯伐卫是也注公羊至囚也正义曰释例曰斉人来归卫宝公羊谷梁经传及左氏传皆同唯左氏经独言卫俘考三家经传有六而其五皆言宝此必左氏经之独误也案说文保从人省声古文不省然则古字通用宝或作字与俘相似故误作俘耳杜旣以为误而又觧俘为囚是其不敢正次故且从之传君子至百卋正义曰君子以二公子之立黔牟也为不知揆度形㔟矣夫立人为君使能自坚固其位者必当揆度于本末度其本者谓其人才徳䝨善根本牢固度末者谓其人终能保有邦国蕃育子孙知其堪能自固而后立其衷焉衷谓节适言使得节适时乃立之也若不能知其本之可立与否则不当谋之如似树木知其根本之弱不能长枝叶以喻所立之人材力劣弱不能保有邦国蕃育子孙则不须自强立之诗以树木本干喻适枝乗喻庻言文王子孙本干枝叶适子庻子皆传国百卋由文王之徳堪使蕃滋故也刘炫云度其本谓思所立之人有母氏之宠有先君之爱有强臣之援为国人所信服也度其末谓思所立之人有度量有知谋有治术为下民所爱乐也注祁谥至曰甥正义曰谥法经典不易曰祁卫有石祁子亦谥也释亲云谓我舅者吾谓之甥是姊妹之子曰甥人将不食吾余正义曰食谓噉之为甥设享而因享害之所有余食更为人设之将贱吾不肯复食噉吾之余食也膏肓以为椘邓彊弱相县若从三甥之言椘子虽死邓灭曾不旋踵若刳腹去疾炊炭止沸左氏为短郑箴云椘之强盛从灭邓以后于时椘未为强何得云彊弱相县苏氏云三甥旣有此语左氏因史记之文録其实事非君子之论何以非之注鲁荘公十六年正义曰知非椘文王十六年者以文王荘五年即位至十九年卒唯十五年耳七年注恒常至昏设正义曰恒常釈诂文夜者自昬至且之揔名但此经下言夜中则此言夜者夜未至中谓𥘉昬之后耳非竟夜不见星也谷梁夜作昔传曰日入至于星出谓之昔不见者可以见也必如彼言星出以前名之曰昔则名昔之时法当未有星矣何以怪其不见而书为异也明经所言夜者夜昬之后星应见之时而不见耳公羊传曰恒星者何列星也言天官列宿常见之星也于周之四月则夏之仲春月令仲春之月日在奎昬弧中郑玄云弧在舆鬼南则于时南方之星尽当列见谓常见之星者谓南方星也杜以长歴校之知辛卯是四月五日也杜以五日月光尚㣲不能奄星使不见若有云蔽当时复无云盖日光不以昬没是故以为异也注如而至知之正义曰羊说如两者言其状似雨也此传言星陨如雨与雨偕也偕训为俱与雨俱下不得为状似雨也故转如为而谓星落而且雨其数多与雨杂下所落非一星也非常为异害物为灾此二事虽是天之変异不见物被灾害皆记异也星陨非常固可记异雨乃常事亦言之者见星之陨其势冝明时乃隂雨雨内见星所以为异主言星之异不言雨之为异也夜之早晓以星为験日光不匿恒星不见而云夜中者以水漏知之漏者昼夜百刻于时春分之月夜当五十刻二十五刻而夜半也注今五至之苗正义曰直言无麦苗似是麦之苗而知麦苗别者公羊传曰曷为先言无麦而后言无苗待无麦然后书无苗如佊传文知麦苗别也且此秋今之五月麦已熟矣不得方云麦之无苗故知熟麦及五稼之苗皆为水漂杀也种之日稼敛之曰穑月令五时食谷黍稷麻麦豆周礼谓之五谷故云五稼之苗何休云禾𥘉生曰苗秀曰禾传注文姜至言之正义曰文姜数与斉侯会者二年于禚四年于祝丘五年如斉师此年于防于谷是也哀十五年传称斉致禚媚杏于卫则禚是斉地定五年传称季平子行东野卒于房则防是鲁地传于斉地言书姦于鲁地言斉志故知至斉地则姦发夫人至鲁地则斉侯之志也二年会之始此年会之末故传略举二端以言之之明其余意同也杜于禚于谷皆言斉地于祝丘言鲁地见其有二意若其不然桓五年经书城祝丘祝丘鲁地不湏觧之釈例曰妇人无外事见兄弟不踰阈故其他行非礼所及亦例所不存而当其时实有岀入或以事冝或以滛纵小君之行不淂不书故直书其行而其善悪各系于本会于禚传称书姦夫人入斉地也会于防传称斉志斉侯入鲁地也于经无例传以实言之八年注期共至待之正义曰唯言以俟陈蔡不知何故待之下有师及斉师囲郕或与陈蔡同计故云期共伐郕陈蔡不至故待之贾逵及说谷梁者皆云陈蔡𣣔伐鲁故待之陈蔡于鲁竟絶路遥春秋以来未甞构怨何因輙伐鲁也又俟者相须同行之辞非防宼拒敌之称若是畏其来伐当谓之御不得称俟故知期共伐郕耳何休服虔亦言欲共伐郕注治兵至囲郕正义曰周礼中春教振旅中秋教治兵谷梁传曰出曰治兵习战也入曰振旅习戦也公羊传曰岀曰祠兵入曰振旅其礼一也皆习戦也释天云出为治兵尚威武也入为振旅反尊卑也孙炎云出则幼贱在前贵勇力也入则尊老在前复常法也彼言治兵振旅皆谓因田猎而选车徒教戦法习号令知此治兵亦是习号令也此治兵于庙𣣔就尊严之処使之畏威用命耳但军旅之衆非庙内所容止应告于宗庙出在门巷习之昭十八年传称郑人简兵大蒐将为蒐除杜云治兵于庙城内地迫故除广之是告于庙习于巷也下有囲郕知治兵为囲郕也沈云周礼中秋治兵月令孟春令云是月也不可以称兵所以甲午治兵者以为囲郕故非时治兵犹如备难而城虽非时不讥沈又云治兵之礼必须告庙告庙虽是内事治兵乃是外事故虽告庙仍用甲午且治兵则征伐之类又为囲郕虽在郊内亦用刚曰甲午治兵公羊以为祠兵谓杀牲飨士卒师及至斉师正义曰于例将卑师衆称师此直言师则公不自将传称仲庆父请伐斉师闻郕降斉师在国请耳非是军中请也注时史至师还正义曰春秋之例公行征伐还则书至命将出师未有书师还者也庆父请伐斉师欲以自囲郕之师廻伐斉师若用其言则方相战闘师或䘮败公乃自责无徳引罪帰己时史善公克己复礼全军而还喜其得还故特书师还也传言君子是以善鲁荘公君子谓当时之史书此师还以善鲁荘公也仲尼以为得理故因而用之克己复礼论语文也克胜也巳虽恨斉胜情而止责己而不责于人合扵人合扵礼意僖三十年秦晋囲郑传称秦人窃与郑盟子犯请击秦师晋侯不许与此事同而彼无善文者鲁荘中平之主能有善事故为可嘉晋文身为霸主而私自恨郑引秦共伐而秦人背之失其所与则为不知得免不知之讥巳为幸矣虽不从子犯未足可尚时史不善其事故仲尼亦无褒文传夏书至乃降正义曰此虞书臯陶谟之文以述禹事故传谓之夏书孔安囯以为迈行种布降下也言臯陶能行布其德德乃下洽扵民故民皈之今引之断章取证降义当言辠陶能布行其徳由其有德乃为人降服也杜不见古文故以为逸书以迈为勉言臯陶能勉力种树功德不知德乃降亦是书文谓为庄公之语故隔从下注言能慕臯陶之种德乃人自降服之自恨不能如臯陶也九年注无知至六年正义曰无知弑君自立则是为齐君矣而不言弑其君者为未列于㑹故不书爵不书爵者正谓不书弑其君也释例曰诸侯不受先君之命而篡立得与诸侯㑹者则以成君书之齐商人蔡侯般之属是也若未得接扵诸侯则不称爵椘公子弃疾杀公子比蔡人杀陈佗齐人杀无知卫人杀州吁公子瑕之属是也诸侫篡立虽以㑹诸侯为正此列囯之制也至于囯内䇿名委质即君臣之分巳定故虽杀不成君亦与成君同义也是言杀而不称君之意也曹伯负刍杀大子而自立成十五年晋侯讨而执之十六年曺人请于晋曰若有罪则君列诸会矣是列会则成君故指彼以为例注斉乱至蔇亭正义曰僖二十九年传曰在礼卿不会公侯会伯子男可也是大夫不淂敌公也若敌公则经没公不书而贬卿称人翟泉之盟是也此不没公者斉乱无君故大夫淂敌公旣淂敌公当书名氏而直言斉大夫者来者非一人故不称名也文七年宋人杀其大夫传曰不称名衆也是衆则不淂书名公伐斉纳子纠正义曰公羊传曰纠者何公子紏也何以不称公子君前臣名也何休云嫌当为斉君在鲁君前不为臣礼故去公子见臣扵鲁也贾逵云不言公子次正也公羊之说不可通扵左氏次正不称公子其事又无所出案今定本经文紏之上且有子字自外入内不称公子者多唯有椘公子比称公子盖告辞有详略故为文不同此有伐斉之文故不须言于斉纳捷菑于邾为无伐邾之文故须言于邾注二公至无位正义曰传称鲍叔牙以小白奔莒管夷吾君忽奉子纠来奔则二子在国宠均势敌故国内各有其党今斉大夫来盟于蔇直是子纠之党来迎子纠耳小白之党犹自向莒迎小白也若其举国同心共推子纠来迎即冝付之不须以盟要之今旣与之盟而兴师送纠是二公子各自有党须伐乃得入故公伐斉也昭十三年传称桓公有国高以为内主则国子高子是小白之党也彼迎小白旣早公送子纠又迟公伐斉纳子纠始行即书小白入斉得告乃书故至斉之时出小白之后也传例曰凡去国国逆而立之曰入小白称入从国逆之文以其本无位也若本有位则当云复归贾服以为斉大夫来迎子纠公不亟遣而盟以要之斉人归迎小白谓迎小白者还是盟蔇大夫故杜言各自有党以排之注小白至干时正义曰公以夏伐斉已出小白之后斉人得葬襄公便是国宁位定公可退而不退战而败绩是公之罪时史书䇿不称公戦公败为公讳也若言此戦非公是将卑师衆故直言师戦师败耳此战虽讳犹书败升陉之戦败亦不书者彼为获公胃耻讳之深故不书败也取子纠杀之正义曰此名纠耳称子者公羊传曰其称子纠何贵也其贵奈何冝为君者也何休云以君薨称子某言之者着其冝为君从未踰年君例贾逵云称子者愍之案定本上纳子纠巳称子则此言子非愍之也沈云斉人称子纠故鲁史从其所称而经书子纠知者传云子纠亲也请君讨之岂复是愍之乎刘与贾同注公子至言之正义曰诸侯之臣为卿乃见经公子为贼乱者则书其名不问位之贵贱釈例曰祸福不告则不书然则国之大事见告则皆承告而书贵賎各以所告为文也福莫大扵享国有家祸莫甚扵骨肉相残故公子取国及为乱见杀者亦皆书之不必系于为卿故子纠意恢以公子见书扵经也是说公子书经之意也注沬水至斉备正义曰釈例云洙水出鲁国东北西南入沇水下合泗公羊传曰洙者何水也浚之者何深之也曷为深之畏斉也是畏斉故深之为阻固也传鲍叔至可也正义曰此传大略卋有管子书或是后人所録其言甚详其小匡篇曰桓公自莒反扵斉使鲍叔牙为宰鲍叔辞曰君有加惠于臣使臣不冻馁则是君之赐也若必治国家则非臣之所能也其唯管夷吾乎臣之所不如夷吾者五寛惠爱民臣不如也治国不失秉臣不如也忠信可结于诸侯臣不如也制礼义可法于四方臣不如也介胄执𫀆立扵军门使百姓皆加勇臣不如也夫管子民之父母也将𣣔治其子不可弃其父母公曰管夷吾亲射寡人中钩殆于死今乃用之可乎鲍叔曰彼为其君勤也君若宥而反之其为君犹是也公曰然则为之奈何鲍叔曰君使人请之鲁公曰夫施伯鲁之谋臣也彼知吾将用之必不吾与鲍叔曰君诏使者曰寡君有不令之臣在君之国愿请之以戮扵群臣鲁君必诺且施伯之知夷吾之才必将致鲁之政夷吾受之则鲁能弱斉矣夷吾不受彼知其将反斉必杀之君亟请之不然无及公乃使鲍叔行成曰公子纠亲也请君讨之鲁人为杀公子纠又曰管仲雠也请受而戮之鲁君许诺施伯谓鲁侯曰勿与非戮之也将用其政也管仲天下之䝨人今斉求而淂之则必长为鲁国忧君何不杀之而援其尸鲁君曰诺将杀管仲鲍叔进曰杀之斉是戮斉也杀之鲁是戮鲁也寡君愿生得之以徇扵国为群臣戮若不生得是君与寡君之贼比也非敝邑之所请也使臣不敢受命于是乎鲁君乃不杀遂生束缚而以与斉鲍叔受而哭之三举施伯从而笑之谓大夫曰管仲必不死矣鲍叔之不忍戮䝨人其知知称䝨以自成也至扵堂阜之上鲍叔祓而浴之三桓公亲近于郊遂与归礼之于庙三酌而问为政焉外传斉语与管子大同管子当是本耳管子无治扵髙傒之言鲍叔之羙管子其言非一说者各记所闻故不同耳十年注斉人至鲁地正义曰例称敌未陈曰败某师皆陈曰戦此传称斉人成陈击鼓不应称败斉师故觧之孙子兵书曰誓稽之使失其先后谓稽留彼敌不时与戦使先后失其次弟鲁以曹刿之语设权谋谲诈以稽留之列成而不得用与未陈相似故以未陈为文释例曰长勺之役虽俱陈而鼓音不斉檇李之役越人患呉之整以死士乱呉虽皆巳陈犹以独充为文举其权诈是也此注稽或作掩误耳今定本作稽注不言至勺同正义曰此春败斉师于长勺传称斉师伐我则今次于郎亦是𣣔来伐我而经并不称侵伐侵伐者责罪之文也桓十年斉侯郑伯来戦于郎传曰我有辞也故不称侵伐则知此与长勺不书侵伐亦为我有辞也我有辞者斉来伐我为公伐斉纳子纠来报伐也公之伐斉大夫来盟于蔇许以子纠爲君令鲁伐斉纳子纠彼自背盟伐鲁非责鲁也鲁有此辞故斉人不合伐也杜言二公子各有党则迎子纠者非小白之徒而责斉背盟者言彼蔇盟大夫背盟而从小白误公使伐斉耳不言桓公背盟也杜以传扵长勺之役有伐我之语故就传为觧而以此同之注荆楚至蔡地正义曰荆楚一木二名故以为国号亦淂二名终荘公之卋经皆书荆僖之元年乃书楚人伐郑盖于尔时始改为楚以后常称椘也他国虽将有尊卑师有多少或称师或将不淂直书国名史之书䇿承彼告辞此直称国知其告命之辞未合典礼故不称将帅也以蔡侯献舞帰正义曰谷梁传曰以帰犹愈乎执也杜扵隐七年注云但言以帰非执也则以归者直将与共归不𬒳囚执其耻䡖扵执也释例得获例曰敌国交兵亦有兵器之获𣣔殊别君臣故于君曰灭于臣曰获国君者社稷之主百姓之望当与社稷宗庙共其存亡者也而见获扵敌国虽存若亡死之与生皆与灭同至于偏军元帅君之臣仆出身致命荣辱淂失自其常事故传曰胡子髠沈子逞灭获陈夏啮君臣之辞也如杜此言师败身虏亦应称灭此不言灭而云以归者釈例所云拠宗庙社稷巳亡而君见获于敌君身虽在与亡无异皆以灭为文则定六年郑游速帅师灭许以许男斯归是也若社稷宗庙不亡君身见获于敌则云以归此蔡侯献舞归是也刘炫云在陈死则称灭以还者则言以归以规杜氏非也注不言至所出正义曰公羊传曰何以不言出国巳灭矣无所出也传注曹刿鲁人正义曰史记作曹沬亦云鲁人注肉食至与也正义曰孟子论庻人云五畒之宅树之以桒五十者可以衣帛鸡豚狗彘之畜无失其时七十者可以肉食是贱人不得食肉故云在位者也襄二十八年传说子雅子尾之食云膳日双鸡昭四年传说颁冰之法云食肉之禄冰皆与焉大夫命妇䘮浴用冰盖位为大夫乃得食肉也间谓间杂言不应间其中而为之谋故云问犹与也衣食所安正义曰公意衣食二者虽所以安身然亦不敢专巳有之必以之定是虎皮其名曰皐比则其义未闻乐记云倒载干戈包之以虎皮名之曰建櫜郑玄以为兵甲之衣曰櫜櫜韬也而其字或作建皐故服虔引以觧此注妻之姊妹曰姨正义曰釈亲云妻之姊妹同出为姨孙炎云同出俱已嫁也十一年公败宋师于鄑正义曰往年公败宋师于乗丘今为乗丘之役侵我则是报复前怨鲁当无辞亦不称侵伐者荘立以来未甞犯宋宋党斉伐我故败于乗丘今复重来更是宋之可责非鲁罪也传注通谓至为文正义曰设权谲変诈以胜敌者谓若长勺之役待斉人三鼓气衰乃击之定十四年檇李之役越子患呉之整使罪人属劔自刭呉师属之自越子因而伐之此二者敌虽已陈设权胜之成列而不淂用也此及昭元年晋荀吴败狄于大卤传皆云未陈而传之是其未成列也彼我不淂成列与成列而不淂用皆以未陈独败为文言彼不能拒而此独克之也昭五年叔弓败莒师于蚡泉传曰莒未陈也此巳发例彼复发者釈例曰鲁败宋莒再发未陈之例者嫌君臣有异也注坚而至者也正义曰战者共闘之辞彼此成列权无所施故为各得其所成败决于志力者也两国交战必有胜负或有未至成败各自收㪘故有言战不言败者桓十年斉侯郑伯来战于郎十二年及郑师伐宋丁未战于宋如此之类交戦而未至于败故不书败也或有彼实未陈应从未陈之例亦书战者或有实败而不书败者皆从告辞也釈例曰令狐之役晋人潜师夜起而书戦者晋讳背其前意而夜薄秦师以战告也河曲之战秦晋交绥长岸之战吴椘两败交绥并退军士未慭呉椘俱病莫肯以告故皆书战而不书败也邲之戦上军先陈林父乃败故书战又书败也注师徒至败绩正义曰师徒挠败成二年传文谷梁传曰高曰崩厚曰崩解其师非高厚而称崩意沮训壊也沮岸谓河岸崩也师旅大败似岸崩山崩也绩训为功䘮其功绩故曰败绩唯成十六年言椘子郑师败绩者釈例曰鄢陵之戦椘师徒未大崩椘子伤目而退故指事而言也言椘子身败非师败也故言椘子败绩僖十五年晋侯及秦伯战于韩获晋侯其君𬒳获而不书败者晋侯戎马还泞而止为秦所获师不大崩故不书败也城濮之战传称椘左右师溃子玉收其卒而止故不败是二军败而经书败绩鄢陵之戦传称子反曰臣之卒实奔是一军败而杜云师未大崩然则绩者是大崩之名败多存少乃称败绩败少存多则不称败绩也注谓若至之名正义曰克训胜也战胜其师获淂其军内之雄儁者故云淂儁曰克春秋称克者唯有叔叚一事而巳旣非敌国相伐又非君之讨臣而于戦陈之例别立此名彼传复云如二君故曰克故具迹叔叚之事以充之凡例乃是旧典非独为叚发故云叔叚之比释例与此尽同注覆谓至为文正义曰取谓尽取无遗漏之意也哀九年宋皇瑗取郑师于雍丘传称皇瑗囲郑师每日迁舎墨合郑师哭是自知尽死无逃逸之路也又曰使有能者无死是其合军之内死生在宋也取状如此而云覆而败之知其如罗纲掩覆一军皆见禽制故以取为文服虔云覆隐也设伏而败之谓攻其无备出其不意敌人不知败之易故曰取即如服言与未陈何异而别以为例谓之取也荀呉败狄于大原于越败呉于檇李并攻其无备岀其不意而经不言取郑二公子败燕师于北制郑人大败戎师是设伏败之而传不言取服谓此为取何也宋囲郑师墨合而哭自知必败非敌人不知而书取何也注王者至淂校正义曰此亦周公旧凡杜觧旧凡之意淂有王师败绩者以周公制礼理包盛衰故周礼载大䘮及王师不功之事故旧凡例有败绩之文杜以尊卑逆顺言之天王不应有战败之事遂申说凡例故云无敌于天下天下非所得与戦者然春秋之卋拠有其事成元年王师败绩于茅戎是事列扵经丘明不得不因申旧凡之义苏氏之说义亦如此沈氏不觧杜意以京师败绩非周公旧凡是孔子新意丘明为传不淂不因申孔子新意之义刘炫亦不逹杜旨谓杜与沈氏意同非也禹汤罪巳桀纣罪人正义曰汤诰云其尓万方有罪在予一人是罪己也秦誓数纣之罪云焚灸忠良刳剔孕妇是罪人也禹桀之时书多亡矣固亦应有此事沈引帝王卋纪云禹见罪人下车泣之是罪巳也桀杀関竜逢是罪人也注列国至寡人正义曰列国谓大国也曲礼曰庻方小侯自称曰孤诸侯与民言自称曰寡人其在凶服曰适子孤郑玄云与臣言亦自谓寡人是无凶则常称寡人有凶则称孤也旣而至之心正义曰谓御说明年为君之后方始闻之闻之时巳为君故云是人冝其为君也传以御说有礼故以此言实之注金仆姑矢名正义曰用之射人必知是矢其名仆姑其义未闻公右歂孙生正义曰檀弓云鲁荘公及宋人战于乗丘县贲父御卜国为右车右与此不同者礼记后人所録闻于所闻之口其事未必实也案传云公子偃先犯宋师公从而大败之则本非交战礼记称马惊败绩公队佐车授绥御与车右皆死之必如记言则是鲁师败绩经安得称公败宋师于乗丘传记不同固当记文妄耳注戏而至得还正义曰服虔云耻而悪之曰靳传称宋人请之若是耻悪其人不应为之请鲁故杜以为戏而相愧曰靳郑玄注礼记儒行云遭人名为儒而以儒靳故相戏俗有靳故之语知是戏而相愧之名也公羊传以为宋万与闵公博妇人皆在侧万曰甚矣鲁侯之淑鲁侯之羙闵公矜此妇人妬其言曰此虏也鲁侯之羙悪乎至何休云悪乎至犹何所至万怒搏闵公絶其脰是其靳之事也十二年注纪侯至大归正义曰公羊传曰其言归于酅何隐之也何隐尓其国亡矣徒归于叔尓谷梁传曰其曰归何吾女也失国喜得其所故言归焉尓杜略取彼意为说釈例与此尽同大意以其䝨愍其国亡乃依附扵叔故书之耳注㨗闵至可襃正义曰隐十一年公羊传曰君弒臣不讨贼非臣也子不复雠非子也葬生者之事也春秋君弑贼不讨不书葬以为不系乎臣子也左氏无此义故杜明之不书葬为乱故也凡葬鲁不会则不书若使宋乱不葬鲁本无可会之理兼见此义故言乱也万及仇牧并名见于经智皆卿也万不书氏者释例曰宋万贾氏以为未赐族案传称南宫长万则为巳氏南宫不淂为未赐族也推寻经文自庄公以上诸弑君者皆不书氏闵公以下皆书氏亦足明时史之异同非仲尼所皆贬也是杜意以为史有详略无义例也文八年宋人杀其大夫司马传曰司马握节以死故书以官然则有善可襃当変文以见义此仇牧书名不警而遇贼无善可襃故不変其文公羊善其不畏强御故言此以异之传注蒙泽至蒙县正义曰昭十三年椘公子比自晋皈于椘弒其君虔于干谿书地此弑闵公于蒙泽不书地者釈例曰先儒旁采二传横生异例宋之蒙沢椘之干谿俱在国内関公之弑则以不书蒙沢国内为义椘弑灵王复以地干谿为失所明仲尼本不以为义例则丘明亦无异文也是亦言史自详略无义例也注子㳺宋公子正义曰卋族谱子㳺杂人不知何公之子注叔萧大夫名正义曰卿大夫采邑之长则谓之宰公邑之长则曰大夫此则是宋萧邑大夫也以此年有功宋人以萧邑别封其人为附庸二十三年经书萧叔朝公附庸例称名故杜以叔为名于陈以赂正义曰断以赂爲句言用赂请于陈也请勐获于卫不言以赂盖扵卫无赂十三年传注宋有至霸业正义曰桓二年会于稷以成宋乱者爲会之意𣣔平除宋督弑君之贼此云平宋乱者宋万巳诛宋新立君其位未定斉桓𣣔脩霸业爲会以安㝎之非欲平除新君故宋人聴命来列扵会也十四年注旣伐至大夫正义曰传称诸侯伐宋斉请师于周则伐事巳成单伯始至故云会伐宋言来就宋地会之也元年注云单伯天子卿也此云周大夫者大夫亦卿之㧾号故两言之单伯至于鄄正义曰春秋因鲁史之文鲁史自书其事会他国者皆言巳往会之不问君之与臣会诸侯者皆鲁人在会字之上若㣲人往会则会上无字直言其会明鲁往会之㣲人不合书名书其所爲之事而巳十六年会斉侯宋公陈侯卫侯郑伯许男滑伯滕子同盟于幽是也若鲁人不与而诸侯自会则并序诸侯言会于某十五年斉侯宋公陈侯卫侯郑伯会于鄄是也虽霸主召会诸侯霸王之身列在诸侯之上耳不言霸主会诸侯以其俱是王臣不得与诸侯为主故也若霸主之国遣大夫往会诸侯虽政在霸国大夫名列诸侯之下由非诸侯之主列位从其班爵文十四年公会宋公陈侯卫侯郑伯许男曹伯晋赵盾同盟于新城是也若王臣在会不问尊卑皆列诸侯之上僖八年公会王人斉侯宋公卫侯许男曹伯陈卋子𣢾盟于洮九年公会宰周公斉侯宋子卫侯郑伯许男曹伯于葵丘是也此会鲁人不与单伯冝列在诸侯之上下言会于鄄耳今会字乃在斉侯之上是斉桓帰功天子故赴以单伯会诸侯为文所以尊天子示名义也此会鲁自不与鲁所与者皆鲁人在上史文以鲁为主耳当会之时以大小为序鲁不在上也釈例曰鲁为春秋主常列诸侯上非其实次也子帛卿也依鲁大夫之比列于莒上故传曰鲁故也叔孙豹曰宋卫吾匹也又曰诸侯之会寡君未甞后卫君是鲁在卫上也宋旣先代之后又襄公一合诸侯以绍斉桓之伯或在斉上则鲁次宋也传注斉欲至之辞正义曰斉旣以诸侯伐宋而更请师于周者斉桓始脩霸业方欲尊崇天子故请师假王命以示大顺耳非虑伐不克而借王威也经书人而传言诸侯先儒以为诸如此辈皆是诸侯之身釈例曰传灭入例卫侯燬灭邢同姓故名又云谷伯绥邓侯吾离来朝名賎之也又云不书蔡许之君乗楚此车也谓之失位此皆贬诸侯之例例不称人也诸侯在事传有明文而经称人者凡十一条丘明不示其义而诸儒皆拠案生意原无所出贬诸侯而去爵称人是为君臣同文非正等差之谓也又澶渊大夫之会传曰不书其人案经皆去名称人至诸侯亲城縁陵传亦曰不书其人而经摠称诸侯此大夫及诸侯经传所以为别也通校春秋自宣公五年以下百数十年诸侯之咎甚多而皆无贬称人者益明此盖当时告命记注之异非仲尼所以为例故也是言诸侯之贬或书名或没而不书必不淂称人故以此经书人传言诸侯为㧾衆国之辞僖元年斉师宋师曹师救邢于例将卑师衆称师则三国皆大夫师也传称诸侯救邢亦是揔衆国之辞与此同也六年而厉公入服虔云蛇北方水物水成数六故六年而厉公入犹有至有妖正义曰公闻厉公之入问于申繻曰犹有蛇妖而厉公淂入乎古者由犹二字义淂通用申繻对公曰人之所忌谓子仪畏惧厉公心不坚正其畏忌之气𦦨𦦨未盛而进退之时以取此妖来应人也蛇闘之事由人奂也若使人无衅隙焉则妖孽不能自作人弃其常则妖自兴以此故有妖弃常谓旣不能强又不能弱失常度也注桓公至守臣正义曰桓公𥘉封西郑盖是畿内之国周礼王子母弟有功者淂立祖王之庙故桓公始封爲君即命臣使典宗祏宗祏者虑有非常火灾扵庙之北壁内为石室以蔵木主有事则出而祭之旣祭纳于石室祏字从示神之也注绳誉也正义曰字书绳作譝字从言训爲誉十五年注夫人至卿宁正义曰文姜僖公之女故爲桓公姊妹诗羙后妃之徳云归寕父母是父母在则礼有帰宁襄十二年传曰秦嬴归于椘椘司马子庚聘于秦爲夫人宁礼也是父母没则使卿宁兄弟不得自归也伹不知今桓公有母以否故杜不明言淂失春秋正义卷第八计一万六千一百五字春秋胡氏传卷八春秋传第八庄公中九年春齐人杀无知杀无知者雍廪也而曰齐人者讨贼之词也弑君之贼人人之所恶夫人之所得讨故称人人者衆词也无知不称君己不能君齐人亦莫之君也公及齐大夫盟于蔇及者内爲志大夫不名者义系于齐而不系于大夫之名氏也曰公及齐大夫盟者讥公之释父怨亲仇雠也或曰以德报怨寛身之仁何以讥之也曰德有轻重怨有深浅怨莫甚乎父母之仇而德莫重乎安定其国家而圗其后嗣也有父之雠而不知怨乃欲以重德报之也则人伦废天理灭矣然则如之何以直报怨以德报德夏公伐齐纳纠齐小白入于齐左氏书子纠二传曰伐齐纳纠君子以公谷爲正纳者不受而强致之称入者难词纠不书子者明纠不当立也以小白系齐者明小白冝有齐也所以然者襄公见杀纠与小白皆以庶公子出奔而纠弟也又未甞爲丗子按史称周公诛管蔡以安周齐桓杀其弟以反国是纠㓜而小白长其有齐冝矣冝则何以不称公子内无所承上不禀命故以王法绝之也桓公于王法虽可绝视子纠则当立故管氏相桓爲徙义而圣人称之曰微管仲吾其𬒳髪左衽矣召忽死于子纠爲伤勇比诸匹夫匹妇之谅自经于沟渎而莫之知也秋七月丁酉葬齐襄公八月庚申及齐师战于干时我师败绩内不言败此其言败者爲与雠战虽败亦荣也按左氏战于干时公䘮戎路乗传而归则败绩者公也能与雠战虽败亦荣何以不言公贬之也公本忘亲释怨欲纳雠人之子谋定其国家不爲复雠与之战也是故没公以见贬若以复雠举事则此战爲义战当书公冠于败绩之上与沙随之不得见平丘之不与盟爲比以示荣矣惟不以复雠战也是故讳公以重贬其忘亲释怨之罪其义深切着明矣九月齐人取子纠杀之取者不义之词前书纳纠不称子者明不当立也此书杀纠复称子者明不当杀也或夺或予于义各安春秋精意也仁人之于兄弟不藏怒焉不宿怨焉亲爱之而巳纠虽争立越在他国置而勿问可也必请于鲁杀之然后快于心其不仁亦甚矣后丗以传让爲名而取国者必杀其主以爲一人心防后患意与此同流毒岂不逺哉故孟子曰五伯三王之罪人也仲尼之徒无道桓文之事者冬浚洙固国以保民爲本轻用民力妄兴大作邦本一揺虽有长江巨川限带封域洞庭彭蠡河汉之险犹不足慿而况洙乎书浚洙见劳民于守国之末务而不知本爲后戒也十年春王正月公败齐师于长勺齐师伐鲁经不书伐意责鲁也诈战曰败败之者爲主或曰长勺鲁地而齐师至此所谓敌加于己不得已而后应者也疑若无罪焉何以见责乎善爲国者不师善师者不阵善阵者不战故行使则有文告之词而疆埸则有守御之备至于善阵德已衰矣而况兵刄相接又以诈谋取胜乎故书鲁爲主以责之皆已乱之道寡怨之方王者之事也二月公侵宋三月宋人迁宿其曰迁宿者宿非欲迁爲宋人之所迁也怀土常物之大情迁国重事也虽违害就利去危即安犹或恐沉于衆不肯率从而况迫于横逆非其所欲弃乆宅之田里刈新徙之蓬藋道途之勤营筑之劳起怨谘伤和气岂不恻然有隐乎肆行莫之顾也其不仁亦甚矣凢书迁不再贬而恶已见矣夏六月齐师宋师次于郎公败宋师于乗丘齐宋轻举大衆深入他境肆其报复之心诚有罪也鲁人若能不用诈谋奉其辞令二国去矣偷得一时之捷而积四邻之忿此小人之道故次者不以其事胜者不以其理交讥之秋九月荆败蔡师于莘以蔡侯献舞归蔡侯何以名绝之也凢书败书灭书入而以其君归皆名者爲其服爲臣虏故绝之也若蔡献舞潞婴儿沈嘉许斯顿䍧胡豹曹阳邾益之类是矣国君死社稷正也逃之虽罪犹有耻焉虏甚矣楚人灭䕫以夔子归独不名者夔子以无罪见讨虽国灭身爲臣虏其义直其词初不服也是以独假之爵而不名也春秋之法诸侯不生名失地则生而名之比于贱者欲使有国之君战战兢兢长守富贵无危溢之行也冬十月齐师灭谭谭子奔莒灭而书奔责不死位也不书出国亡无所出也国灭身奔而不能守其冨贵何以书爵乎巳无取灭之罪爲横逆所加而力不能胜至于出奔则亦不幸焉尔矣其义盖未绝也按左氏齐侯之出也过谭谭不礼焉及其入也诸侯皆贺谭又不至责其失事大之礼可矣坐此见灭可乎齐师灭谭谭子奔莒楚人灭弦弦子奔黄狄灭温温子奔卫三国所以皆存其爵不比于失地之君而名之也然则吴灭徐徐子章羽奔楚何以独名按左氏吴伐徐徐子断其发携其夫人以逆吴子旣已屈服而后奔岂有兴复之志乎独书名所以绝之也春秋之义虽在于抑强扶弱又责弱者之不自强于爲善也故其书法如此十有一年春王正月夏五月戊寅公败宋师于鄑秋宋大水凢外灾告则书所谓灾者害及民物如水火兵戎之宼是也诸侯于四邻有恤病救急之义则告爲得礼而不可以不弔故四国同灾许人不弔君子以是知许之先亡也凢志灾见春秋有谨天戒恤民隐之心王者之事也冬王姬归于齐按周制王姬嫁于诸侯车服不系其夫下王后一等礼亦隆矣春秋之义尊君抑臣其书王姬下嫁曷爲与列国之女同辞而不异乎曰阳唱而隂和夫先而妇从天理也述天理训后丗则虽以王姬之贵其当执妇道与公侯大夫士庶人之女何以异哉故舜爲匹夫妻帝二女而其书曰嫔于虞西周王姬嫁于齐侯亦执妇道成肃雍之德其诗曰曷不肃雍王姬之车自秦而后尤欲尊君抑臣爲治而不得其道至谓列侯尚公主使男事女夫屈于妇逆隂阳之位故王阳条奏丗务指此爲失而长乐王回亦以其弊至父母不敢畜其子舅姑不敢畜其妇原其意虽欲尊君抑臣爲治而使人伦悖于上风俗坏于下又岂所以爲治也其流至此然后知春秋书王姬侯女同词而不异垂训之义大矣十有二年春王三月纪叔姬归于庄公四年纪侯去国叔姬至此始归于者纪侯方卒故叔姬至此然后归尔归者顺词以宗庙在归奉其祀也鲁爲宗国妇人有来归之义纪旣亡矣不归于鲁所谓全节守义不以亡故而亏妇道者也鲁人髙其节义恩礼有加焉是故其归于其卒其葬史册悉书夫子修经存而弗削使与卫之共姜同垂不朽爲后丗劝若夏侯令女曹爽之弟妇也寡居守志父母欲夺而嫁之誓而弗许而曰曹氏全盛之时尚欲保终况今衰亡何忍弃之闻者爲之感动其闻叔姬之风而兴起者乎夏四月秋八月甲午宋万弑其君捷及其大夫仇牧君弑而大夫死于其难春秋书之者其所取也大夫死于弑君之难而有不书者故知孔父牧息皆所取也夫仇牧可谓不畏强御矣然徒杀其身不能执贼无益于事也亦足取乎食焉不避其难义也徒杀其身不能执贼亦足爲求利焉而逃其难者之训矣何名爲无益哉夫审事物之重轻者权也权重轻而处之得其冝者义也太宰督亦死于闵公之难削而不书者身有罪也惠伯死于子恶之难亦削而不书者非君命也召忽死于子纠之难孔子比于匹夫匹妇之谅自经于沟渎而莫之知者所事不正也崔杼弑君晏平仲曰人有君而人弑之吾焉得死之而焉得亡之君子不以是罪晏子者齐庄公不爲社稷死而晏子非其私昵之臣也若仇牧荀息立乎人之本朝执国之政而君见弑不以其私也虽欲勿死焉得而勿死圣人书而弗削以爲求利焉而逃其难者之劝也惟此义不行然后有视弃其君犹土梗弁髦曽莫之省而三纲绝矣冬十月宋万出奔陈按左氏宋万弑闵公于蒙泽奔陈宋人请万于陈以赂陈人使妇人饮之酒而以犀革裹之宋人醢万然则贼巳讨矣曷爲不书陈人杀万而葬闵公乎夫天下之恶一也陈人不以万爲贼而纳之又受宋人之赂而使妇人饮之酒是与贼爲党非政刑也特书万出奔陈而闵公不葬以着陈人与贼爲党之罪而不能正天讨其法严矣故曰春秋成而乱臣贼子惧十有三年春齐侯宋人陈人蔡人邾人㑹于北杏桓何以及四国之微者㑹是宋公邾子也然则何以称人春秋之丗以诸侯而主天下㑹盟之政自北杏始其后宋襄晋文楚庄秦穆交主夏盟迹此而爲之者也桓非受命之伯诸侯自相推戴以爲盟主是无君矣故四国称人以诛始乱正王法也齐侯称爵其与之乎上无天子下无方伯有能㑹诸侯安中国而免民于左衽则虽与之可也诛诸侯者正也与桓公者权也或曰桓公始平宋乱遂得诸侯故四国称人言衆与之也夏六月齐人灭遂灭国之与见灭罪孰爲重取国而书灭夺人土地使不得有其民人毁人宗庙使不得奉其祭祀非至不仁者莫之忍爲见灭而书灭亡国之善词上下之同力也其亦不幸焉尔语有之曰兴灭国继绝丗天下之民归心焉今乃灭人之国而绝其丗罪莫重矣齐人灭遂其称人微者尔凢书灭者不待再贬而恶已见秋七月冬公㑹齐侯盟于柯始及齐平也丗雠而平可乎于传有之敌惠敌怨不在后嗣鲁于襄公有不共戴天之雠当其身则释怨不复而主王姬狩于禚㑹伐卫同围郕纳子纠故圣人详加讥贬以着其忘亲之罪今易丗矣而桓公始合诸侯安中国攘夷狄尊天王乃欲修怨怒邻而危其宗社可谓孝乎故长勺之役专以责鲁而柯之盟公与齐侯皆书其爵则以爲释怨而平可也或称齐襄公复九丗之雠而春秋贤之信乎以仲尼所书柯之盟其词无贬则复九丗之雠而春秋贤之者妄矣其诸传者借襄公事以深罪鲁庄当其身而释怨耶十有四年春齐人陈人曹人伐宋宋人背北杏之㑹诸侯伐宋其称人者将卑师少也齐自管仲得政灭谭之后二十年闲未甞遣大夫爲主将亦未甞动大衆出侵伐盖以制用兵而赋于民薄矣故能南摧强楚西抑秦晋天下莫能与之争也或以爲贬齐称人误矣夏单伯㑹伐宋隐公四年诸侯伐郑翚帅师㑹伐则再举宋陈蔡卫四国之名今诸侯伐宋而单伯㑹伐不复再举三国之名何也宋人背北杏之㑹合诸国而伐之者齐桓公也㑹伐者无贬焉故其词平主谋伐郑而欲求宠于诸侯以定其位者州吁也㑹之者党逆贼矣故其词繁而不杀疾之也再举而列书者甚疾四国之词也言之不足故再言之而圣人之情见矣秋七月荆入蔡冬单伯㑹齐侯宋公卫侯郑伯于鄄十有五年春齐侯宋公陈侯卫侯郑伯㑹于鄄夏夫人姜氏如齐秋宋人齐人邾人伐郳伯者之先诸侯专征也非伯者而先诸侯主兵也此齐桓之师何以序宋下犹未成乎伯也二十七年同盟于幽天下与之然后成乎伯矣郑人侵宋侵伐之义三传不同左氏曰有钟鼔曰伐无钟鼓曰侵先儒或非其说以爲声罪致讨曰伐无名行师曰侵未有以易之也然考诸五经皆称侵伐在易谦之六五曰利用侵伐征不服也书之太誓曰我武惟扬侵于之疆诗之皇矣曰依其在京侵自阮疆周官大司马以九伐之法正邦国而曰贼贤害民则伐之负固不服则侵之而以爲无名行师可乎然则或曰侵或曰伐何也声罪致讨曰伐潜师掠境曰侵声罪者鸣钟击皷整衆而行兵法所谓正也潜师者衔枚卧皷出人不意兵法所谓竒也冬十月十有六年春王正月夏宋人齐人卫人伐郑秋荆伐郑冬十有二月㑹齐侯宋公陈侯卫侯郑伯许男滑伯滕子同盟于幽㑹者公也不书公讳也其讳公何也程氏曰齐桓始霸仗义以盟而鲁首叛盟故讳不称公恶失信也其曰同盟何也程氏曰上无明王下无方伯列国交争桓公始霸天下与之故书同盟志同欲也自古皆有死民无信不立故圣人以信易食荅子贡之问君子以信易生重桓王之失春秋之讳公与是盟也岂不以信之重于生与食乎先儒或以爲不书公者讳与雠盟误矣果以桓爲雠而讳与盟者曷不于柯之盟讳之也邾子克卒十有七年春齐人执郑詹书齐人执詹恶齐之词也郑旣侵宋又不朝齐詹爲执政盖用事之臣也其见执冝矣而以恶齐何也以责人之心责己则尽道以爱己之心爱人则尽仁此春秋待齐之意也夏齐人殱于遂殱尽也齐灭遂使人戍之遂之余民饮戍者酒而杀之齐人殱焉春秋书此者见齐人灭遂恃强陵弱非伐罪弔民之师遂人书灭乃亡国之善词上下之同力也夫以亡国余民能殱强齐之戍则申胥一身可以存楚楚虽三户可以亡秦固有是理足爲强而不义之戒而弱者亦可省身而自立矣秋郑詹自齐逃来谷梁子曰逃义曰逃逃者匹夫之事詹之见执若其有罪虽死可也傥曰无罪苟见免焉请从惠于㑹使诸侯闻之则不辱君命矣不能以理自明也而反效匹夫之行遁逃苟免越在他国不亦贱乎特书曰逃以着其幸免而不知命之罪也齐桓始霸同盟于幽而鲁首叛盟受其逋逃亏信义矣书自齐逃来又以罪鲁也冬多麋麋鲁所有也多则爲异以其又害稼也故书此亦禹放龙蛇周公逺犀象之意也害稼则及人矣十有八年春王三月日有食之夏公追戎于济西此未有言侵伐者而书追戎是不觉其来巳去而追之也爲国无武备启戎心而不知警危道也春秋之意其必未雨而彻桑土闲暇而明政刑秋有鲁所无也故以有书夫以含沙射人其爲物至微矣鲁人察之以闻于朝鲁史异之以书于䇿何也山隂陆佃曰隂物也麋亦隂物也是时庄公上不能防闲其母下不能正其身阳淑消而隂慝长矣此恶气之应其说是也然则箫韶作而鳯凰来仪春秋成而麟出于野何足怪乎春秋书物象之应欲人主之愼所感也丗衰道微邪说作正论消小人长善类退天变动于上地变动于下禽兽将食人而不知惧也亦昧于仲尼之意矣冬十月十有九年春王正月夏四月秋公子结媵陈人之妇于鄄遂及齐侯宋公盟媵浅事陈人微者公子往焉是以所重临乎礼之轻者也齐侯伯主宋公王者之后盟国之大事也大夫輙与焉是以所轻当乎礼之重者也礼者不失已亦不失人失己与人宼之招也是故结书公子而曰媵陈人之妇讥其重以失己也齐宋书爵而曰遂讥其轻以失人也遂者专事之词聘礼大夫受命不受辞出境有可以安社稷利国家则专之可者谓本有此命得以便冝从事特不受专对之辞尔若违命行私虽有利国家安社稷之功使者当以矫制请罪有司当以擅命论刑何者终不可以一时之利乱万丗之法是春秋之旨也夫人姜氏如莒冬齐人宋人陈人伐我西鄙奉词曰伐其称人将卑师少也结方与二国盟则其来伐我何也齐桓始霸责鲁不恭所谓失己与人以招宼也或以结能爲鲁设免难之䇿爲齐宋画讲好之计身在境外而权其国家爲春秋予之故称公子非矣春秋正义春秋正义卷九春秋正义卷第九荘公国子祭酒上护军曲阜县开国子臣孔颖逹等奉敕撰十六年注宋主至效此正义曰徃年斉桓始霸未敢即尸其任救患讨罪今为宋伐郑仍使宋自报怨故宋主兵序扵斉上也诸侯会许男在曹滑之上班序上下以国大小为次不以爵之尊卑也隐五年邾人郑人伐宋附庸在伯爵之上是以主兵为先也歴捡上下皆然知是春秋常法礼记祭义云有虞氏贵徳而尚歯夏后氏贵爵而尚歯殷人贵冨而尚歯周人贵亲而尚歯而春秋序会不先同姓而大国在上者孔子修春秋有変周之文从殷之质故也注书会至宋地正义曰公羊传曰同者何同欲也谷梁传曰同者同尊周也杜云服异者亦是同其𣣔同尊周也书同盟者当盟之时告神称同释例曰盟者假神明以要不信故载辞或称同以服异为言也是言载辞称同也二十七年同盟于幽传曰陈郑服也文十四年同盟于新城传曰从扵椘者服且谋邾也成五年同盟于虫牢传曰郑服也七年同盟于马陵传曰寻虫牢之盟且莒服故也襄三年同盟于鸡泽传曰晋为郑服故合诸侯二十五年同盟于重丘传曰斉成故也昭十三年同盟于平丘传曰斉服也如此之类皆是服异故称同也䘮服継父不同居传曰甞同居乃为异居未甞同居则不为异居春秋同盟亦犹是也甞同盟而异乃称服异未甞同盟则不为服异故盟不称同也僖二年斉侯宋公江人黄人盟于贯传曰服江黄也定四年陈许顿胡椘之属国皆来会于召陵其下云公及诸侯盟于皐鼬二盟并不称同皆为未甞同盟非服异故不称同也应同而不称同者僖五年首止之盟郑伯逃帰七年盟于寗母郑伯使文子华聴命于会而不称同者郑心未服故传称子华请去三族管仲曰君其勿许郑必受盟是寗母之时郑未服也八年盟于洮郑伯乞盟传称请服也而洮不称同者郑伯始请服耳未列扵会故不称同也文十五年夏晋郄缺帅师伐蔡戍申入蔡其冬诸侯于扈传称晋侯宋公卫侯蔡侯陈侯郑伯许男曹伯盟于扈则是蔡新来服不称同者传称欲缺入蔡以城下之盟而还是则蔡巳先服故不称同也宣十二年同盟于清丘传曰恤病讨贰十七年同盟于断道传曰讨贰也成九年同盟于蒲传曰为帰汶阳之田故诸侯贰于晋晋人惧会于蒲以寻马陵之盟十五年同于戚传曰讨曹成公也十七年同盟于柯陵传曰寻戚之盟也十八年同盟于虚柯传曰谋救宋也此六盟皆非服异称同盟者淸丘断道与蒲扵时诸侯巳有二心同心讨贰故称同盟戚与虚柯同心疾悪故称同盟柯陵之盟郑人不服欲令诸侯同心伐郑故称同盟犹襄十八年诸侯同心疾斉称同囲斉自此以前陈在卫下今在上知斉桓始进之釈例班序谱自隐至荘十四年四十三歳卫与陈凡四会卫在陈上自荘十五年尽僖十七年三十五歳凡八会陈在卫上故知是斉桓进之遂班在卫上终扵春秋也注克仪至同盟正义曰北杏之会邾人在焉今而称子故云盖斉侯请王命以为诸侯得为子爵见经也隐元年盟于蔑桓十七年于趡是再同盟也传注二子至曰刖正义曰周礼司刑刖罪五百尚书吕刑荆罚之属五百孔安国云刖足曰剕釈言云䠊刖也李廵曰断足曰刖也说文云刖絶也则剕刖是断絶之名斩足之罪故云断足曰刖注数满扵十正义曰易系辞云天一地二天三地四天五地六天七地八天九地十至十而止是数满扵十也闵元年传曰万盈数也数至十则小盈至万则大盈传具载定叔事者服虔云定叔之祖共叔叚有伐君之罪冝世不长而云不可使共叔无后扵郑言其刑之偏颇郑厉公以孽篡适同悪相恤故党于共叔欲令其后不絶传所以悪厉公也注曲沃至一军正义曰桓八年传称曲沃武公灭翼其年冬王命虢仲立晋哀侯之弟缗于晋至是乃并之也晋卋家云曲沃武公伐晋侯缗㓕之尽以其宝器赂献扵周僖王僖王命曲沃武公为晋君列为诸侯于是尽并晋地而有之曲沃武公巳即位三十七年矣自桓叔始封曲沃以至武公灭晋凡六十七歳而卒伐晋为诸侯是传王命之事也周礼小国一军晋土地虽大以𥘉并晋国故以小国之礼命之注鲁桓至之末正义曰史记十二诸侯年表云荘王元年当鲁桓十六年即位十五年而崩僖王元年当鲁荘十三年即位五年而崩惠王元年当鲁荘十八年即位在十八年而此年传说惠王之立者杜云传因周公忌父之事而见惠王立在此年之末是杜以周公忌父此年出奔至惠王立而得复与史记不违十七年注斉桓至賎故正义曰僖七年传曰郑有叔詹堵叔师叔先言詹是詹最贵也且传称郑不朝也以君不朝而詹被执明詹是执政大臣为不道君使朝故执之也若詹不至斉则无由𬒳执知是诸斉见执盖聘斉也昭八年椘人执陈行人于征师杀之传曰罪不在行人也无罪乃称行人知不称行人罪之也襄十一年椘人执郑行人良霄传曰书曰行人言使人也言便人者言非使人之罪也书曰者是仲尼新意故指以为例也执诸侯有称人称侯之异执大夫者悉皆称人以执之为大夫贱故也刘炫以此注云诣斉见执釈例曰詹本非出使谓二者自相矛楯今知非者斉以郑不朝而责于郑郑令詹诣斉谢罪斉人执之故釈例云元非出聘之使集觧云诣斉𬒳执二文虽异事实同耳刘炫不寻此意乃为规过非也注殱尽至为文正义曰殱尽也釈诂文舎人曰殱衆之尽也时史悪其䡖敌而以自尽为文罪斉戍也釈例曰斉人殱于遂郑弃其师亦时史即事以安文或从赴辞故传亦不顕明义例也注詹不至贱之正义曰伏节守死以觧国患当如昭元年叔孙豹之居位待罪也逃若匹夫逃窜故云书逃以賎之郑詹自斉逃来过鲁而后归郑故书之注麋多至灾书正义曰麋是沢兽鲁所常有是年暴多多则害五稼故言多以灾书也十八年注不书日官失之正义曰经亦无朔字当云不书朔与曰注不言朔脱也注短至为灾正义曰谷梁传曰射人者也洪范五行传曰如鼈三足生于南越南越妇人多淫故其地多淫女惑乱之气所生也陆玩毛诗义䟽云短狐也一名射景如鼈三足在江淮水中人在岸上景见水中投人景则杀之故曰射景或谓含砂射人入皮肌其创如疥服虔云偏身濩濩或或故为灾沈氏云此有传重发例者以螟螽与蜚同是害禾稼此则害人故传特发之传注王之至备设正义曰王飨醴命之宥者王为之设飨礼置醴酒命之以币物所以助欢也宥助釈诂文周礼掌客王待诸侯之礼上公三飨三食三燕侯伯三飨再食再燕子男壹飨壹食壹燕三礼先言飨是王之觐群后始则行飨礼也酒正辨五斉之名一曰泛斉二曰醴斉三日盎斉四曰缇斉五曰沈斉郑注云泛者成而滓浮泛泛然醴犹体也成而汁滓相将如今恬酒矣盎犹翁也成而翁翁然䓤白色缇者成而红赤沈者成而滓沈如今造清矣自醴以上尤浊然则以其尤浊故先置之示不忘古也知者礼运云燔黍捭豚下即云以燔以炙以为醴酪是醴酒在先而有故曰先置醴酒示不忘古也诗序曰鹿鸣燕群臣嘉賔也旣饮之又实币帛筐篚以将其厚意聘礼云若不亲食使大夫朝服致之以侑币致飨以酬币亦如之是飨礼有酬币也礼主人酌酒扵賔曰献賔荅主人曰酢主人又酌以酬賔曰酬谓之酬币盖扵酬酒之时赐之币也所赐之物即下玉马是也传称飨醴命宥言其备设盛礼也此注命之宥者命在下以币物宥助僖二十八年命晋侯宥注云命晋侯助以束帛以将厚意皆命不同者以彼有命晋侯之事故也注双玉为谷正义曰仓颉篇谷作与双玉为谷故字从两玉注侯而至人礼正义曰虢君不知何爵称公谓为三公也周礼王之三公八命侯伯七命是其名位不同也其礼各以命数为节是礼亦异数也今侯而与公同赐是借人礼也假借同义取者假为上声借为入声与者假借皆为去声注戎来至其来正义曰传例有钟鼓曰伐无曰侵戎之来也鲁人不知冝无钟鼓故以侵言之釈例曰戎之入鲁人不知去而逺追又无其获边竟不备候不在疆所以为讳讳此君之阙亦所以示戒将来之君也闘缗尹之正义曰尹训正也椘官多以尹为名此灭权为邑使缗为长故曰尹也十九年注公子至来伐正义曰公羊传曰媵者何诸侯娶一国则二国往媵之媵不书此何以书为其有遂事书大夫无遂事此其言遂何聘礼大夫受命不受辞出竟有可以安社稷利国家者则专之可也谷梁文虽不明其意亦为鲁女左氏无传取𬒳为说故云公羊谷梁皆以为鲁女媵陈侯之妇谷梁传曰其曰陈人之妇略之也以未入国略而不言陈侯夫人成九年伯姬归于宋晋卫斉三国来媵然则为人媵者皆送至嫁女之国使之从适而行此鄄是卫之东地盖陈取卫女为妇鲁使公子结送媵向卫至鄄闻斉宋为会将谋伐鲁故权事之冝去其本职不复送女至卫遂与二君会故备书之也送女至鄄停女会盟鄄是盟処故言于鄄非本期送女使至鄄也旣盟之后遂不复送女其盟本非公意又失媵陈之好故至冬而三国来伐结之此盟于鲁无益故无嘉善之文文八年冬十月壬午公子遂会晋赵盾盟于衡雍乙酉公子遂会雒戎盟于暴四日之间不容反报亦是专命而盟患难俱觧故再称名氏珍而贵之与此异也宣十二年宋华椒承群伪之言以误其国宋人𬒳伐而贬华椒今三国伐鲁不贬公子结者结之为盟本𣣔安社稷利国家与华掓事异故不败注非父至书姦正义曰此旣无传不知何为如莒妇不以礼出为姦故曰书姦传注黄嬴姓正义曰卋本文注经皇至失职正义曰鬻奉自杀以殉当是近墓之地宣十四年传称椘子闻宋杀申舟投𬒮而起屦及扵窒皇劔及扵寝门之外则窒皇近于门外当是寝门関也知此经皇亦是家前阙也且此人生爲大职掌守门明此亦是守门示死不失职也余书无经皇之名盖唯椘有此号也以为大谓之大伯正义曰周礼天官人掌守王宫之中门之禁郑玄云人司昬晨以启闭者刑人墨者使守门秋官掌戮墨者使守门刖者使守囿则不使刖而鬻拳得为者周礼地官之属有司门下大夫二人掌授管键以启闭国门郑玄云若今城门校尉主王城十二门此注亦云若今城门校尉官然则鬻拳本是大臣椘人以其䝨而使典此职非爲刑而伇之其为大者当如地官之司门非天官之人亦主晨昏开闭通以为名焉谓之大伯伯长也为门官之长也注言爱君明非臣法也正义曰何休膏盲云人臣谏君非有死亡之急而以兵临君开篡弑之路左氏以为爱君于义左氏为短故注言此以释何休之难注圃园也囿苑也正义曰冢宰职云园圃毓草木郑玄云树果蓏曰圃园其樊也诗云折栁樊圃成十八年筑鹿囿然则圃以蕃为之所以树果蓏圃则筑墙为之所以养禽兽二者相类故取圃为囿二十年注来告至六年正义曰襄九年三十年宋灾昭九年陈灾十八年宋卫陈郑灾皆不言大知此来告以大故书大也传注燕仲父南燕伯正义曰谱亦云南燕伯爵不知所出服虔亦云南燕伯爵注皆舞六代之乐正义曰言乐及徧舞则乐之所有舞悉周徧故知皆舞六代之乐也周礼大司乐以乐舞教国子舞云乐大卷大咸大磬大夏大濩大武郑玄云此周所存六代之乐也传记所说云门大卷黄帝也大咸尧也大韶舜也大夏禹也大濩汤也大武周武王也是为六代奏黄钟歌大吕舞云门以祀天神奏大簇歌应钟舞咸池以祭地示奏姑洗歌南吕舞大磬以祀四望奏㽔賔歌林钟舞大夏以祭山川奏夷则歌中吕舞大濩以享先妣奏无射歌夹钟舞大武以享先祖注去盛馔正义曰周礼膳大职曰王日一举鼎十有二物皆有爼以乐侑食大丧则不举大荒则不举大札则不举天地有灾则不举邦有大故则不举郑玄云杀牲盛馔曰举襄二十六年传曰古之治民者将刑为之不举不举则彻乐是不举者贬膳食彻声乐也二十一年注薨寝至书之正义曰经无所阙礼具可知杜为此注者以先儒之说使荘公絶母子之亲故于此明之知母子不絶下葬注亦然传注阙象魏也正义曰定二年雉门及两观灾注云两观阙也礼运云昔者仲尼与于蜡賔事毕出游扵观之上郑玄云观阙也釈宫云观谓之阙郭璞云宫门双阙周礼大宰正月之吉县治象之法于象魏使万民观治象郑衆云象魏阙也哀三年鲁灾传称季桓子御公立于象魏之外命蔵象魏曰旧章不可亡也由此言之则观阙象魏其事一也刘熈釈名云阙在门两旁中央阙然为道也然则其上县法象其状巍巍然高大谓之象魏使人观之谓之观也阙西辟者辟是旁侧之语也服虔云西辟西偏也当谓两观之内道之西也注略界至皐县正义曰孟子云仁政必自经界始昭七年传曰天子经略诸侯正封封略之内何非君土孟子经界即传之经略且云封略之内封是竟则知略是界也武公车郑之始封君也言武公之略则是武公旧竟若其由来不失不须今日复与故知后失其地惠王今复与之隐十一年王取鄥刘蒍邘之田于郑盖桓王之卋失之也注廵守至廵守正义曰孟子云诸侯适天子曰述职天子适诸侯曰廵守守者守也言诸侯为天子守土天子时巡行之易称后不省方故云天子省方谓之廵守注后王遗服正义曰鞶是带也鑑是镜也此与定六年传皆鞶鑑双言则鞶鑑一物故知以镜饰带举今羗胡之服以明之虢公至于王正义曰郑伯谓厉公子文公也服虔云鞶鑑王后妇人之物非所以赐有功爵饮酒器王爵也一升曰爵爵人之所贵者言郑伯以其父得赐不如虢公为是始悪扵王积而成怨僖二十四年遂执王使此为彼张本二十二年注赦有至故书正义曰肆大眚者肆缓也眚过也缓纵大过是赦有罪也大罪犹赦则小罪亦赦之犹今教书大辟罪以下悉皆原免也易觧卦象云雷雨作解君子以赦过宥罪解卦坎下震上震为雷坎为雨雷动雨下而万物觧散故君子以此卦象而放赦有过寛宥罪人也书称青灾肆赦舜典文孔安国云眚过灾害肆缓也过而有害当缓赦之肆青围郑襄九年传文也此诸言肆眚者皆是放赦罪人荡涤衆故除其瑕秽以新其心也必其国有大患非赦不觧或上有嘉庆须布大恩如是乃行此事故釈例曰天有四时得以成歳雷霆以振之霜雪以斉之春阳以煖之云雨以润之然后能相育也天且弗违而况扵人乎物不可终否故受之以同人同人者与人同也觧天下之至结成天下之亹亹肆大眚之谓也尧曰咨尔舜有罪不敢赦所以须待革命有时而用之非制所常故书之也杜唯言有时用之亦不知此时何以须赦谷梁传曰肆大眚为嫌天子之葬也其意言文姜有罪不合以礼而葬若不赦不复书葬嫌天子许之明须赦而后得葬故为赦也贾逵以文姜为有罪故赦而后葬以说臣子也鲁大赦国中罪过欲令文姜之过因是得除以葬文姜杜不明说要文姜岀奔之日尚称夫人夫人之名未甞有贬何须以赦除之此赦必不为文姜但夫人以去年七月薨十一月则当合葬乃至此年正月经七月始葬如此遟缓必是国家有事须赦觧之但不知其所由耳注宣公至子告正义曰传言大子必是大子也僖五年晋侯杀其卋子申生称君称卋子此不然者释例曰古者讨杀其大夫各以罪状宣告诸侯所以惩不义重刑戮也晋侯使以杀大子申生之故来告卫杀孔逹传载其辞辞虽临时之状其告则常也然则杀大夫公子当以罪状告人此传不说御冦之罪则陈人不以罪告而经书公子是悪杀大子之名故不称君父以国讨公子告夏五月正义曰釈例曰年之四时虽或无事必空书首月以纪时変以明歴数荘公独称夏五月及经四时有不具者丘明无文皆阙缪也注公不至明故正义曰釈例曰宋公使花元来聘聘不应使卿故传但言聘共姬也使公孙寿来纳币纳币应使卿故传明言其淂礼也是纳币当使卿公不使卿亲纳币非礼也传注斉桓至公酒正义曰春秋之卋设享礼以召君者皆大臣擅宠如卫公叔文子宋桓魋之徒始为之耳为之非礼法也敬仲羁旅之臣且知礼者也必不召公临巳知是桓公䝨之自就其家会也拠敬仲为主人之辞故言饮公酒耳臣卜至不敢正义曰服虔云臣将享君必卜之示戒慎也此桓公自就其家非敬仲发心请享不得言将享必卜也盖桓公告其往日乃卜之耳言未卜其夜者诗云厌厌夜饮在宗载考郑玄云考成也夜饮之礼在宗室同姓则成于庻姓让之则止引此敬仲之事云此之谓不成是言敬仲非斉同姓故不敢也注亀曰卜正义曰曲礼文也周礼大卜掌三兆之法一曰玉兆二曰瓦兆三曰原兆其经兆之体皆百有二十其颂皆千有二百郑玄云兆者灼亀发于火其形可占者其象似玉瓦原之舋罅是用名之焉原田也颂谓繇也每体十繇然则卜人所占之语古人谓之为繇其辞视兆而作出扵临时之占或是旧辞或是新造犹如筮者引周易或别造辞卜之繇辞未必皆在其颂千有二百之中也此传鳯皇于飞下尽莫之与京襄十年传称卫卜御㓂姜氏问繇曰兆如山陵有夫出征而䘮其䧺哀九年传称晋赵鞅卜救郑遇水适火史亀曰是谓沈阳可以兴兵利以伐姜不利子啇三者皆是繇辞其辞并韵则繇辞法当韵也郭璞撰自所卜事谓之辞林其辞皆韵习于古也注䧺曰至声誉正义曰釈鸟云鶠鳯其雌皇郭璞云瑞应鸟说文云鳯神鸟也天老曰鳯之象也鸿前麐后蛇颈鱼尾颡鸳思竜文亀背燕颔鸡喙五色备举出于东方君子之国翶翔四海之外过崐崘饮砥柱濯羽弱水莫宿丹穴见则天下大安宁从鸟凡声鳯飞则群鸟从之以万数故古文鳯作朋字山海经云丹穴之山有鸟焉其状而鹤五采而文名曰鳯皇首文曰徳翼文曰顺背文曰义膺文曰仁腹文曰信是鸟也饮食则自歌自舞是说鳯皇之状也鳯皇䧺雌俱飞喻敬仲夫妻相随锵锵鸣之声故以喻有声誉也五卋至与京正义曰五卋其昌言其始昌盛也并于正卿位与卿并淂为上大夫也莫之与京谓无与之比大言其位最高也五卋八卋当是卜兆之间有其象传言其占之辞不言其知之意固非后学所淂详之注姊妹之子曰出正义曰釈亲云男子谓姊妹之子为出言姊妹出嫁而生子也注周大史也正义曰直言周史知是大史者周礼大史掌书昭二年传称韩宣子观书于大史氏此以周易见陈侯故知是大史也以周易见者自以知周易见陈侯言巳明易能筮故陈侯使之筮也注蓍曰筮正义曰曲礼文也其揲蓍求卦之法则易系辞具焉遇观之否正义曰此注坤下巽上观坤下干上否及六四爻変诸如此辈皆拠周易之文知之刘炫规过云观之否者为观卦之否爻屯之比者屯卦之比爻皆不取后卦之义今删定以为不然何者以闵元年毕万筮仕遇屯之比云屯固比入僖十五年晋献公筮嫁伯姬得归妹之睽云士卦羊亦无归妹上六爻辞又云归妹睽孤㓂张之弧睽之九爻辞又云帰妹之睽犹无相也昭五年明夷之谦云明夷于飞垂其翼又云谦不是飞不翔此之等类皆取前后二卦以占吉凶今人之筮亦皆如此故贾服及杜并皆同焉刘炫苟异前儒好为别见以规杜氏非也沈云遇者不期而会之名筮者所得卦之吉凶非有宿契逢遇而己故谓之遇刘炫云下体坤坤力地为衆上体巽巽为风为木之体有艮艮为门阙地上有木而为门阙宫室之象宫室而可风化使天下之衆观焉故谓之观也下体坤坤为地上体干干为天天不下降地不上腾天地不通其气上下否塞故谓之否也是谓至子孙正义曰观国之光利用賔于王二句周易文也此先云不在此其在异国后云非此其身在其子孙所以在下覆结先云其在后乎后云在异国者其在异国之下更欲演说异国是大岳姜姓其言稍多且须以结未故进其在后乎于上先觧之也庭实旅百以下方觧利用賔于王则上句故曰观国之下未须賔王之句而再言利用賔于王者盖以观国之光即是朝王之事直言观光于文不足故连言賔王但未觧賔王之义故于下更重觧之传称引诗断章则引易论事亦未必如本此言观国之光谓所为筮者观他人有国之光栄也此有国之人利用为賔客于王朝也其意言见其子孙有国作賔于王家耳非其身也伐陈有国言伐陈正适子孙有其国家陈灭此兴是伐之也注此周至论之正义曰易之为书揲蓍求爻重爻为卦爻有七八九六其七八者六爻并皆不変卦下㧾为之辞名之曰彖彖者才也揔论一卦之才徳若干元亨利贞之类皆是也其九六者当爻有変每爻别为其辞名之曰象象者像也指言一爻所像若干𥘉九潜竜勿用之类皆是也不変者聚而为彖其変者散而为象计每扵一卦当画雨体但以此爻隂阳旣同唯変否有异且每爻异辞不可爻作二画从上可知不画二也传之筮者指取易义不为论卦丘明不画卦也诸为注者皆言上体下体若其画卦示人则当不烦此注注亦不画卦也今书有画卦者当是后之学者自恐不识私画以备忘遂传之耳每爻各有象辞是六爻皆有変象二至四三至五两体交互各成一卦先儒谓之互体圣人随其义而论之或取爻象或取互体言其取义无常也光逺至耀者也正义曰易称观国之光故觧其光义言光在此処逺照扵他物从化物之上而有明耀者也谓光能逺照于他物有明故下云照之以天光是也于土上山也正义曰六四之爻位在坤上坤为土地山是地之高者居于土上是为土上山次享三牲鱼腊笾豆之实亀也金也丹丝纩竹箭也其余无常货此物非一国所能有唯国所有分为三享皆以璧帛致之礼器云大飨其王亊与三牲鱼腊四海九州之羙味也笾豆之荐四时之和气也内金示和也束帛加璧尊徳也亀为前列先知也金吹之见情也丹漆丝纩竹箭与衆共财也其余无常货各以其国之所有则致逺物也郊特牲曰旅币无方所以别土地之冝而节逺迩之期也亀为前列先知也以钟次之以和居参之也虎豹之皮示服勐也束帛加璧徃德也郑玄觐礼之注所言岀于彼也杜言贽币即郑所谓璧帛也此奉之以玉帛执以致庭实耳其玉帛不入王也觐礼侯氏致享执玉致命王抚之而巳不受之也又曰侯氏降授宰币是庭实之币皆庭受之唯马受之扵门外耳旅陈釈诂文也百者言其物备也注因观至子孙正义曰以卦名观故固观文以愽古也观者视他之辞此賔王之事若所为筮者身自当有则不应观他此卦犹有观焉观非在巳之言其人观他有之故知在其子孙也风行而着于上正义曰服虔云巽在坤上故为着土也一日巽为风复为不风吹木实落去更生他土而长育是为在异国注姜姓至四岳正义曰周语称尧命禹治水共之从孙四岳佐之胙四岳国命为侯伯赐姓曰姜氏曰有吕贾逵云共工也从孙同姓末嗣之孙四岳官名大岳也主四岳之祭焉然则以其主岳之祀尊之故称大也注変而至必衰正义曰六四爻変为九四与二共为艮象艮为山故知兴于山岳之国姜姓大岳之后知其将育于姜地之高者莫过于山诗云崧高维岳骏极于天言其大能至天故山岳则配天也旦干在上艮在下亦是山岳配天之象此人子孙养于大岳之后官尊位贵淂大岳之权则其功徳有配天之大然天子其功配天今纵得大岳之权唯诸侯耳言配天者以其功大故甚言之物莫能两大此有兴兆故知陈必衰也注桓子至无字正义曰史记田完世家完卒谥为敬仲仲生释孟夷夷生愍孟荘荘生文子须无文子生桓子无字是为敬仲五卋孙也注成子至效此正义曰沈氏云丗家桓子生武子启及僖子乞乞卒子常代之是为田成子是扵敬仲为七卋言八世者拠其相代在位为八世也成子弒简公专斉政是莫之与大也成子生襄子磐磐生荘子白白生大公和和迁斉康公于海上和立为斉侯和孙威王称王四丗而秦灭之作传之时光之子孙巳盛故传备言其终始也卋家云敬仲之如斉以陈字为田氏左传终始称陈田必非敬仲所改未知何时改耳左传之𥘉至此始有卜筮故杜于此通说之曲礼曰卜筮者先圣王之所以使民决嫌疑定犹与也是先王主之本意也因而生义教谓教人以行义行善则德恊于卜行悪则遇吉反凶必以行义乃可卜也洪范曰汝则有大疑谋及乃心谋及卿士谋及庻人谋及卜筮谋及卿士而以卜筮同云是通亀筮以同卿士之数也南蒯卜爲乱不信则不可臧会卜为僭不信乃遂吉二事相反故特引之言卜筮应人行也南蒯在昭十二秊臧会在昭二十五年南蒯筮而言卜者卜筮通言耳杜引洪范者𣣔明亀筮未必神灵故云以同卿士之数言亀筮所见才与卿士同耳又引南蒯者明吉凶由行不由卜筮欲使人脩德行不可纯信卜筮也又引臧会者吉凶亦由卜筮不可专在于行欲使人敬卜筮也故丘明举县験于行事者以示来卋脩徳行敬亀筮言験于行事者南蒯则行験而亀筮不験臧会则行不験而亀筮験言君子志其善者远者善者谓劝人脩徳行敬亀筮是也远者谓举其大纲劝人为善长乆逺道非有临时应験此逺者即上善者指其事谓之善指其教谓之远刘炫云计春秋之时卜筮多矣丘明所载唯二十许事举其县験扵行事者其不験者不载之君子之人当记其忠之善者知之逺者他皆效此二十三年注谷梁至使聘正义曰诸言聘者皆言某侯使某来聘此不言使左氏无传故取谷梁为说谷梁传云其不言使何也天子之内臣也不正其外交故不与使也然则言内臣不淂外交必是畿内之国畿内之国非唯祭耳传不言为祭公来聘杜言为祭公来聘者但祭叔连祭为文必是祭人虞叔是虞公之弟此祭叔或是祭公之弟故以为祭公来聘天子内臣不淂外交诸侯故不言使不与其淂使聘也鲁受其聘行其礼故书蒲邾子来会公比蒲鲁地故言来也谷梁传曰朝扵庙正也于外非正也是言在外行朝则礼不淂具定十年传称嘉乐不野合知嘉礼亦不野合嘉礼谓善礼非五礼之嘉也朝扵五礼属賔传夫礼至不然正义曰夫礼者所以整理天下之民民谓甿庻贵贱者皆是也诸侯会聚所谋皆是尊王室脩臣礼故会以训上下之则以诸侯事天子训在下事其君也于会必号令诸国出贡赋多少即是制财用之节度也礼使小国朝大国是朝以正班爵之等义也爵同则小国在下是帅长幼之次序也诸侯之序以爵不以年此言长幼谓国大小也沈氏云爵同者拠年之长幼故云帅长幼之序不朝不会则征讨之故言征伐以讨其不然二十四年注刻至盛饰正义曰釈器云金谓之木谓之刻刻木金其事相类故以刻为也桷谓之榱榱即椽也谷梁传曰刻桷非正也夫人所以崇宗庙也取非礼与非正而加之于宗庙以饰夫人非正也刻桓宫桷丹桓宫楹斥言桓宫以悪庄也是言丹楹刻桷皆为将逆夫人故为盛饰注亲逆礼也正义曰公羊传曰何以书亲迎礼也亲逆是正礼有故淂使卿逆亦无讥也注哀姜至朝庙正义曰公羊传曰其言入何难也其难柰何夫人不可使入与公有所约然后入唯言有所要不知要何事故云盖以孟任故也明日戊寅大夫宗妇觌用币夫人若未朝庙不得受臣觌礼知明日乃朝庙旣朝乃见大夫宗妇杜言朝庙者为觌用币发也书入不书至者釈例曰庄公顾割臂之盟崇宠孟任故即位二十三年乃娶元妃虽丹楹刻桷身自纳币而有孟任之嫌故与姜氏俱反而异入经所以不以至礼书也注宗妇至俱见正义曰襄二年葬斉姜传称斉侯使诸姜宗妇来送葬诸姜是同姓之女知宗妇是同姓大夫之妇也礼小君至大夫执贽以见明臣子之道礼亦无此文士相见礼称大夫始见于君执贽夫人尊与君同臣始为臣有见君之礼明小君𥘉至亦当有礼以见也且传唯讥妇贽不冝用币不言觌之为非知其礼当然也大夫当用羔鴈用币亦为非礼也庄公𣣔奢夸夫人故使男女同贽悪其男女无别且讥僭为失礼故书之注羁盖至名赴正义曰此事左氏谷梁并无传公羊以曹羁为曹大夫三諌不从而岀奔杜以此经书曹羁出奔陈赤归于曹与郑忽岀奔卫突归于郑其文相类故附彼为之说称盖为疑辞㣲弱不能自定曹人以名赴亦如郑忽之出奔注赤曹至曰帰正义曰史记曹卋家与年表皆云僖公名夷三家经传有五而皆言赤杜以郑突类之知赤是曹君故以赤为僖公书有舛误何必史记是而杜说非也传例曰诸侯纳之曰归以戎侵曹而赤归故云盖为戎所纳也贾逵以为羁是曹君赤是戎之外孙故戎侵曹逐羁而立赤亦以意言之无所拠也注盖经至采用正义曰公羊谷梁并以赤归于曹郭公连文为句言郭公名赤失国而归于曹是为说不了故不采用传注并非丹楹故言皆正义曰谷梁传曰礼楹天子诸侯圣大夫仓士黈丹楹非礼也注云圣黒色黈黄色又曰礼天子之桷斵之砻之加密石焉诸侯之桷斵之砻之大夫斵之士斵本刻桷非正也加密石注云以细石磨之晋语云天子之室斵其椽而砻之加密石焉诸侯砻之大夫斵之士首之言虽小异要知正礼楹不丹桷不刻故云皆非礼也注传不至非常正义曰士相见礼云下大夫相见以鴈上大夫相见以羔如士相见之礼始见于君执挚郑玄云士大夫一也如彼礼文大夫始见扵君用羔鴈始见夫人亦当然然则大夫用币亦非常而以大夫为常者礼孤执皮帛则诸侯之臣有执帛者矣大夫执帛唯上僭耳其帛犹是男子所执妇人执币则全非常事御孙唯谏妇人不冝执币丘明为谏发传故唯举非常也左传诸为諌者或言谏曰或不言谏意在载辞不为例也注公侯至执帛正义曰周礼大宗伯职云公执桓圭侯执信圭伯执躬圭子执谷璧男执蒲璧是公侯伯子男皆执玉也典命职曰凡诸侯之适子誓扵天子摄其君则下其君之礼一等未誓则以皮帛継子男公之孤四命以皮帛眡小国之君是诸侯卋子与孤卿执帛也附庸虽则文而爲一国之主来则谓之为朝未有爵命不合执玉明与丗子同执帛也且哀七年传称禹合诸侯扵涂山执玉帛者万国附庸是国明执帛者附庸也郑玄周礼注云皮帛者束帛而表以皮为之饰皮虎豹皮帛如今璧色缯也周礼以玉作六瑞以禽作六挚则瑞贽有异而此传玉帛同言贽者郑玄曲礼注云挚之言至也当谓执之见人以表至诚也典瑞注云瑞节信也礼天子执冒以见诸侯诸侯执圭璧以朝天子天子以冐冐之以为信故以瑞为名皮帛以下无此合信之事故以贽为名其实皆以表至诚故传以贽言之凡贽皆以爵不以命数也注卿执至执雉正义曰周礼大宗伯职文也郑玄云羔取其群而不失其类鴈取其候时而行雉取其守介而死不失其节鹜取其不飞迁鸡取其守时而动曲礼曰饰羔厂者以缋言天子之臣饰羔厂以布又画之诸侯之臣饰以布不画之自雉以下无饰注榛小至示敬正义曰曲礼云妇人之挚椇榛脯脩枣栗郑玄云妇人无外事见以羞物也椇榛木名椇枳也有实今邳郯之东食之榛实似栗而小郑又注周礼腊人云薄析曰脯揺之而施姜桂曰鍜脩然则脩脯大同故以脩爲脯也虔敬釈诂文皆取其名以示敬者先儒以为栗取其战栗也枣取其早起也脩取其自脩也唯榛无说盖以榛声近虔取其虔于事也二十五年注鼓伐至常也正义曰尚书召诰云用牲于郊牛二如此之类言用牲者皆用之以祭知此用牲以祭社也鼔之所用必是伐之伐理可见故不言伐鼔牲不言用则牲无所施于文不足故言用牲传称正月之朔慝未作日有食之于是乎用币于社伐鼓于朝正月谓周六月也此经虽书六月杜以长歴校之此是七月七月用鼓非常月也鼓当于朝而此鼓于社非其処也社应用币而于社用牲非所用也一举而有三失故讥之注门国门也正义曰祭法云天子立七祀诸侯立五祀其门皆曰国门知此门亦国门国门谓城门也传称天灾有币无牲非日月之眚不鼓则鼓与牲二事皆失故讥之注报女至七年正义曰鲁出朝聘多有在道复者假令淂到彼国尚不知受之以否故皆书如如者往也直言徃彼而已不果彼国必成其礼故不称朝聘为春秋之常也僖二十八年公朝于王所朝讫乃书故即称为朝此公子友荘公之母弟也扵庄卋称公子昭元年陈公子招陈哀公母弟也于哀丗称公子故觧之称公子者史䇿之通言也釈例曰庻弟不淂称弟而母弟淂称公子秦伯之弟鍼适晋女叔斉曰秦公子必帰此公子亦国之常言得两通之证也是言公子母弟淂通言之意也釈例又曰兄而害弟则称弟以章兄罪弟又害兄则去弟以罪弟身统论其义兄弟二人交相杀害各有曲直存弟则示兄曲也是言其相杀害则称弟以示义也釈例又曰若夫朝聘会嘉好之事此乃兄弟之笃睦非义例之所兴故仍旧史之䇿或称弟或称公子践土之盟叔武不称弟此其义也案经桓三年斉侯使其弟来聘十四年郑伯使其弟语来盟成十年卫侯之弟黒背帅师侵郑佊皆称弟季友陈招并称公子俱无襃贬所称不同知是史文之异不为义例仲尼无所见义故仍旧史耳传注非常至月错正义曰此及文十五年昭十七年皆书六月朔日有食之昭十七年传称祝史请所用币昭子许之平子御之曰止也唯正月朔慝未作日有食之于是乎有伐鼓用币礼也其余则否大史曰在此月也经书六月而史言在此月则知传言正月之朔慝未作者谓此周之六月夏之四月也文十五年传直说天子诸侯鼓币异礼不言非常知佊言六月直六月也此亦六月而云非常下句始言唯正月之朔有用币伐鼓之礼明此经虽书六月实非六月故云非常鼓之月长歴推此辛未为七月之朔由置闰失所故致月错不应置闰而置闰误使七月为六月也釈例曰荘二十五年经书六月辛未朔日有食之实是七月朔非六月故传云非常也唯正月之朔有用币伐鼔明此食非用币伐鼓常月因変而起歴误也文十五年经文皆同而更复发传曰非礼者明前传𣣔以审正阳之月后传发例欲以明诸侯之礼此乃圣䝨之㣲旨而先儒所未喻也刘炫云知非五月朔者昭二十四年五月日有食之传云日过分而未至此若是五月亦应云过分而未至也今言慝未作则是巳作之辞故知非五月案二十四年八月丁丑夫人姜氏入从彼推之则六月辛未朔非有差错杜云置闰失所者以二十四年八月以前误置一闰非是八月以来始错也注正月至隂气正义曰昭十七年传大史论正月之事云当夏四月是谓孟夏知正月是夏之四月周之六月也诗云正月繁霜郑玄云夏之四月建巳纯阳用事是谓正月为正阳之月慝悪也人情爱阳而悪隂故谓隂为悪故云慝隂气也米作谓隂气未起也注日食至大义正义曰古之歴书亡矣汉㒷以来草创其术三统以为五月二十三分月之二十而日月交会近卋为歴者皆以为一百七十三日有余而日一食是日食者歴之常也古之圣王因事设戒夫以昭大明照临下土忽尔殱亡俾昼作夜其为怪异莫斯之甚故立求神请救之礼责躬罪巳之法正阳之月阳气尤盛于此左盛之月而为弱隂所侵故尤忌之社是上公之神尊于诸侯故用币于社请救于上公伐鼓于朝退而自攻责也日食者月揜之也日者阳之精月者隂之精日君道也月臣道也以明隂不冝侵阳臣不冝揜君以示大义也昭二十九年传曰故有五行之官是谓五官实列受氏姓封为上公祀为贵神社稷五祀是尊是事故杜以社为上公之神注天灾至牲也正义曰传言亦非常亦上日食也但日食之鼓非常月伐鼓于社非常礼入水用牲亦非常礼俱是非常故亦前也传旣亦前即发凡例知天灾之言兼日食大水也天之见异所以谴告人君𣣔令改过脩善非为求人饮食旣遇天灾随时即告唯当告请而巳是故有币无牲若乃元旱歴时霖雨不止然后祷祀群神求弭灾沴者设礼以祭祭必有牲诗云汉之篇羙宣王为旱祷请自郊徂宫无所不祭云靡神不举靡爱斯牲是其为旱祷祭皆用牲也祭法曰埋少牢于泰昭祭时也相近于坎坛祭寒暑也王宫祭日也夜明祭月也幽禜祭星也雩禜祭水旱也郑玄云凡此以下皆祭用少牢寒暑不时则或攘之或祈之是说祈祷之祭皆用牲注眚犹至鼓之正义曰易称是谓灾眚书称眚灾肆赦是眚灾相类故云青犹灾也月侵日为眚隂犯阳为逆逆顺之事䝨圣所重故见其逆事而特鼓之此拠日食为讥耳传称日月之青日月并言则月食亦有鼓周礼大仆职云凡军旅田役賛王鼔救日月亦如之是日食月食皆有鼓也谷梁传曰天子救日置五麾陈五兵五鼓诸侯置三麾陈三鼓三兵大夫击门士击柝左氏虽无传义或然也二十六年注不称至七年正义曰文七年传称书曰宋人杀其大夫不称名衆也且言非其罪也是仲尼新意変例也传注大司空卿官正义曰传于比年以来说士蒍为献公设计晋国以安今又言大司空明任以卿位也直言司空者是大夫即司空亚旅皆受一命之服是也晋自文公以后卋为盟主征伐诸国卿以军将为名司空非复卿官故文二年司空士谷非卿也虽则非卿职掌不异成十八年传曰右行辛为司空使脩士蒍之法是其典事同也注为传至而已正义曰此年传不觧经经传各自言事伐戎日食体例巳举或可经是直文不须传记曹杀大夫宋斉伐徐或须说其所以此去丘明巳逺或是简牍散落不复能知故耳上二十年亦传不觧经彼经皆是直文故就此一说言下以明上二十七年注伯姬荘公女正义曰上二十五年始帰于杞庄公无母而此来寕知是荘公女也会女非常故于此言女以辩之注原仲至知讥正义曰玉藻记云士于君所言大夫没矣则称谥若字桓二年谷梁传曰子旣死父不忍称其名臣旣死君不忍称其名是礼臣卒不名陈人不称其名故鲁史亦书其字注𣏌称至所黜正义曰桓二年𣏌侯来朝十二年公会𣏌侯莒子盟于曲池自尔以来不见经传从此称伯终于春秋故云盖为时王所黜于时周王当桓荘僖惠不知何王黜之传注二十至服也正义曰比年以来陈郑无不服之状此言其服故注者原之二十一年郑厉公䘚二十五年是郑文公之四年也文十七年传称郑子家与赵宣子书云文公四年二月壬戌为斉侵蔡亦获成于椘是二十五年旣与椘平故至此始服也凡诸至于某正义曰釈例曰归宁者女子旣嫁有时而归问父母之宁否父母没则使卿归问兄弟也出者谓犯七出而见絶者归者有所徃之称来者有所反之言故嫁谓之归而宁谓之来见絶而出则以来帰为辞来而不反也如某者非终安之称归于其者亦不反之辞是觧其文异之意也此杞伯姬来宁也宣十六年郯伯姬来归出也文九年夫人姜氏如斉归宁也鲁之夫人无被出者文十八年夫人姜氏归于斉虽子死自去归而不反亦出之类故与出同文夫礼至用也正义曰礼乐慈爱谓国君教民民间有此四者畜聚此事然后可与人战故云战所畜也士荐旣言其同更以其义覆之礼尚谦让让事谓礼也乐以和亲乐和谓乐也慈谓爱之深也爱亲谓慈也爱极然后哀䘮哀䘮谓爱也民间有此四事然后可用以戦注召伯至侯伯正义曰召伯称爵知是王之卿士召康公之封召也当在西都畿内釈例曰扶风雍县东南有召亭也春秋时召伯犹是召公之后西都旣已赐秦则东都别有君地不复知其所在僖二十八年传称王命尹氏及王子虎䇿命晋侯为侯伯则知此赐斉侯命者亦赐命为侯伯也彼注云周礼九命作伯则此亦九命之伯谓九州之长为二伯也僖元年传曰凡侯伯救患分灾讨罪礼也注云侯伯州长也彼主说斉桓之事亦谓九州之长非州牧也言州长者兼见州牧之事耳二十八年注斉侯至失之正义曰传称斉侯而经书人知其讳取赂以贱者告也诗羙僖公之伐淮夷淂其元亀象歯大赂南金襄十一年传称晋侯伐郑受郑之赂告于诸侯皆不以为讳而此讳之者彼服罪致赂乃以得赂为荣此舎罪受赂故以受之为耻会于稷舎宋督取郜鼎亦此之类也战皆书地此独不地知是史失之也荘十年公羊传曰戦不言伐囲不言戦入不言囲灭不言入书其重者左氏无此义而泓韩鞌邲令狐河曲鄢陵城濮大棘彭衙长岸柏举之属皆书戦不书伐此书伐又书戦襄十八年诸侯同囲斉言囲不言伐文十五年晋郄缺伐蔡戊申入蔡书伐又书入丘明无文杜不为说皆是从告而书史有详略无义例也此经旣言斉人伐卫不言斉及卫战不合卫人及斉人战者公羊以为伐人者为客被伐者为主以主及客故使卫人主斉寻案经传令狐河曲大棘彭衙长岸泓韩之属皆以主及客也干时升陉及鞌皆鲁与人战以鲁为主城鄢陵与邲外椘而内晋也柏举内蔡而外椘也𬒳伐为主或如公羊之说注郿鲁至曰筑正义曰国都为上邑为下故云鲁下邑成十八年筑鹿囿传曰书不时也此传唯发城筑之例不言时与不时者春秋重土功无备而兴作者传毎事各言时与不时以别有所备御如书旱雩之别过雩也其有所畏惧而㒷作者唯一发而巳襄十九年城西郛传曰惧斉也是其亊也此年大无麦禾时歳饥虚恐或侵伐故筑之以备难从西郛之例故不发传也注书于至书也正义曰麦孰于夏禾成在秋而书于冬者计食不足而后揔书之此年不言水旱而得无麦禾者服虔曰隂阳不和土气不养故禾麦不成也传言饥而经不书者得斉之籴救民之急不至于饥也传言饥者指未籴之前说告籴之意故言饥也臧孙至于斉正义曰何休云买谷曰籴告籴者将货财告斉以买谷鲁语云文仲以鬯圭与玉磬如斉告籴曰不腆先君之敝器敢告滞积以纾执事斉人帰其王而与之籴公羊传曰何以不称使以为臧孙辰之私行也君子之为国也必有三年之委一年不孰告籴讥也谷梁亦然拠经鲁臣出使例不言使何以当怪此也传言告籴礼也必不得如二传之讥服虔云不言如重谷急辞以其情急于籴故不言如斉告籴乞师则情缓于谷故云如椘乞师注臧孙至文仲正义曰卋本孝公生僖伯彄彄生哀伯逹逹生伯氏缾缾生文仲辰辰是臧僖伯曽孙传注大戎至狄者正义曰晋语云狐氏出自唐叔狐伯行之子实生重耳又曰狐偃其舅也注小戎至女也正义曰昭九年传称晋率隂戎伐颍王使辞于晋曰先王居梼杌于四裔故允姓之姦居于瓜州知戎为允姓也凡言子者通男女也知子谓女也二戎相对为大小也蛊文夫人正义曰昭元年传称周易女惑男谓之蛊知蛊谓惑以淫事注桔柣至门也正义曰此已入一门矣又云入自纯门又是入一门矣复言县门不发则更有一门矣不发是城门则知纯门外郭门桔柣逺郊门也尚书费誓序云东郊弗开是郊有门也注子元至曰旆正义曰军行之次旆最在先故宣十二年传称令尹南辕反旆是旆居前而殿在后也釈天云缁广充幅长㝷曰旐継旐曰旆郭璞云旐帛全幅长八尺旆帛续旐末为燕尾者注周礼至非例正义曰周礼小司徒职云九夫为井四井为邑四邑为丘四丘为甸四甸为县四县为都注引此者以证都大邑小耳经传之言都邑者非是都则四县邑皆四井此传所发乃为小邑发例大者皆名都都则悉书曰城小邑有宗庙则虽小曰都无乃为邑邑则曰筑都则曰城为尊宗庙故小邑与大都同名釈例曰若邑有先君宗庙虽小曰都尊其所居而大之也然则都而无庙固冝称城城是也而颍氏唯系于有先君之庙患本非鲁邑因讥曰有邾之旧庙是使鲁人尊邾之废庙与先君同非经传意也又解传言凡邑则主爲邑言则他筑非例也若筑䑓筑囿筑王姬之馆则皆称为筑无大小之异二十九年注传例至之辞正义曰马之所処谓之廏延是廏之名名之曰延其义不可知也公羊传曰新延廏者何修旧也谓旧廏敝坏不可因而𥙷治故言新为更造之辞也传言新作延廏而经无作字僖二十年新作南门定二年新作雉门及两观皆言新作而此独无作是作传之后转冩阙文也釈例曰言新意所起言作以㒷事通谓兴起功役之事㧾而言之不复分别固旧而与造新也经书延廏称新而不言作传言新作延廐书不时也此称经文而以不时为讥义不在作也然寻传足以知经阙作字也而刘贾云言新有故木言作有新木延廏不书作所用之木非公命也凡诸兴造固当有新固当有因今为春秋微义直记别此门此观有新木故木旣巳鄙近且材木者立廏之具也公命立廏则衆用皆随之矣焉有所用之木非公命也此为匠人受命立廏而盗共其用岂然乎哉城诸及防正义曰此言城诸及防文十二年城诸及郓定十四年城莒父及宵襄十年传晋师城梧及制同时城二邑者皆言及谷梁传曰以大及小也何休云诸君邑防臣邑言及别君臣之义贾逵云言及先后之辞杜不为注先后之辞是也传注日中至不时正义曰中者谓日之长短与夜中分故春秋二节谓之春分秋分也释例曰春秋分而昼夜等谓之日中凡马春分百始繁则牧于垧野秋分晨功始蔵水寒草枯则皆还廏此周典之制也今春而作廏已失民务又违马节故曰书不时也凡师至曰袭正义曰釈例曰侵伐袭者师旅讨罪之名也鸣钟鼓以声其过曰伐寝钟鼓以入其竟曰侵掩其不备曰袭此所以别兴师用兵之状也然则春秋之卋兵加于人唯此三名击鼓斩木俱名为伐鸣钟鼓声其罪徃讨伐之若击鼓斩木然侵者加陵之意寝其钟鼓潜入其竟往侵陵之袭者重衣之名倍道䡖行掩其不备忽然而至若披衣然立此三名制讨罪之等级也周礼大司马掌九伐之法贼䝨害民则伐之负固不服则侵之天子讨罪无掩袭之事唯侵伐二名名与礼合而礼更有七名冯弱犯寡则眚之暴内陵外则坛之野荒民散则削之贼杀其亲则正之放弒其君则残之犯令陵政则杜之内外乱鸟兽行则灭之彼谓王者行兵此拠当时实事时无其事则传不为例其灭与入为例故不列于此凡土至而毕正义曰釈例曰都邑者人之聚也国家之藩卫百姓之保鄣不固则败不脩则壊故虽不临宼必于农隙备其守御无妨民务传曰竜见而毕务戒事也谓夏之九月周之十一月竜星角元晨见东方于是纳其禾稼三务始毕而戒民以土功事也火见而致用大火星次角无而晨见于是致其用也水昬正而栽谓夏之十月定星昬而中于是树板榦而兴作焉日至而毕谓日旣南至㣲阳始动故土功息传旣顕称凡例而书时书不时各重发者皆以别无备而兴作如书旱雩之别过雩也若城西郛传特曰惧斉此其意也然则此发例者止谓预脩备御非有当时之急故択间月而为之若当时交急则不拘此制毕者竟也毕务谓农务竟而民间也日至而毕谓土功竟也冬至之后当更脩来年农事不淂复兴土功也注谓今至功事正义曰今之九月则季秋也月令季秋之日月在房汉书律歴志论星之度数云角十二亢九氐十五自角之𥘉至房𥘉三十六度晨谓夜之将旦于晨之时日体在房故角亢见在东方也东方之宿尽为竜星角即苍竜角也故角亢专得竜名戒谓令语之也春夏秋之时之务始毕民将间暇故预今语民将有土功之事使自备也注大火至之物正义曰襄九年传曰心为大火星度心五尾十八月令孟冬之月日在尾自心𥘉至于尾末二十三度十月之𥘉心星次角元之后而晨见东方也致筑作之物谓板榦畚梮诸是城之所用皆致之于作所也注谓今至兴作正义曰五行北方水故北方之宿为水星言水昬正者夜之𥘉昬水星有正中者耳非北方七宿皆正中也诗云定之方中作于椘宫釈天云营室谓之定孙炎云定正也天下作宫室者皆以营室为正周悟曰营室之中土功其始是定星昬而正为土功之大候故知水昬正谓十月定星昬而正中时也郑玄诗笺云定星昬中而正谓小雪时小雪十月之中气月令仲冬之月昬东壁中室十六度日行一度是十月半而室中十一月𥘉而壁中礼记中庸云栽者培之栽者树立之语故知树板榦而起首兴作也釈诂云桢翰榦也舎人曰桢正也筑墙所立两木也翰所以当墙之两边鄣土者也然则榦在墙之两端当树立之即桢是也翰则在两边鄣土即板是也板榦旣异而云树板榦者因类连言耳三十年注将早至设备正义曰于例将师少称人人谓大夫身也大夫卑名氏不见故称人他国可言某人鲁事不得自称鲁人故鲁之大夫使出者皆言其所为之事而巳此大夫帅师而次于成故直言次也谷梁传曰次止也有畏也𣣔救鄣而不能是为降鄣故设备也注鄣纪至降附正义曰公羊谷梁传并云鄣纪之遗邑也釈例曰刘贾依二传以为郭纪之遗邑计纪侯去国至此二十七年纪侯犹不堪斉而去则邑不淂独存此盖附庸小国若邿鄟者也是言鄣为附庸之意不言鄣降于斉而云斉人降鄣又不言侵伐故云盖以兵威胁使降附注済水至鲁地正义曰釈例曰済水自泶阳卷县东经陈留至済隂北经高平东平至済北东北经済南至乐安博昌县入海案高平东平鲁西界也済南乐安斉竟内也指言鲁済故疑鲁地遇于鲁地済水之边传注射师至曰梏正义曰杜此注与谱并以射师与闘廉为一人不知何拠也服虔云射师若教子闘班也射师被梏不言舎之何以得杀子元也知射师与班必非一人也杜谱以为闘射师若敖子闘班若敖孙周礼掌囚上罪梏拲而桎中罪桎梏下罪梏梏拲共文拲施于手知梏亦手也郑玄亦云在手曰梏在足曰桎是先儒同此说也易大畜六四童牛之梏牛云梏者牛虽无手谓梏前足也三十一年注传例至示过正义曰捷胜也战胜而有获献其所获故以捷为获也釈例曰归者遗也献者自下奉上之称遗者敌体相与之辞传曰诸侯不相遗传斉侯椘人失辞称献失礼遗俘故因其来辞见自卑也以其大卑故书以示过此经言献捷传言遗俘则是献捷献囚俘也襄八年邢丘之会传称郑伯献捷于会又曰获司马燮献于邢丘是献俘谓之捷也襄二十五年郑公孙舎之帅师入陈传称司空致地司徒致民是不以俘囚帰也亦云子产献捷于晋然则无囚而献其功空有器物亦称捷也三十二年注小谷至系国正义曰传称为管仲知是斉邑管仲所食采邑也呉灭州来晋灭下阳如此之类皆不系国知大都以名通者则不系国也华事向宁入于宋南里以叛南里非大都不得以名通故繋云宋耳贾逵云不系斉者卋其禄然则彼不系者岂皆卋其禄乎注路寝至凶変正义曰公羊传曰路寝者何正寝也䘮大记曰男子不死于妇人之手妇人不死扵男子之手君夫人卒于路寝郑玄云言死必于正処也是薨于路寝得其正也言详凶変者釈例云详内事谨凶変注子般至讳之也正义曰传称公疾问后于叔牙若巳有大子则不应须问当问之时似未有大子也季友以死奉般酖杀叔牙盖于尓时始命为大子公薨而般立知其为大子也子悪之死也直书子卒不书名此子般及子野皆书名者釈例曰公子悪鲁之正适嗣位免䘮则鲁君也襄仲倚斉而弒之国以为讳故不称君若言君之子也及子般子野或见杀或不胜䘮言罪则不足成贬为孝而灭性故直略而书卒也又曰未成君而卒若君未葬则嗣子书名在䘮之礼也旣葬则嗣君谅闇群臣复吉免䘮则成君也文公旣葬襄仲杀悪及视书曰子卒与未成君同文所以为讳也如杜此言未葬之前生则直称为子死则书曰子某卒犹外诸侯生称其爵死书其名以为礼之常也旣葬则嗣子成君以理而卒当称公薨全成君也子悪父旣葬鲁人讳其弒不淂称君其实巳葬不淂从子般子野未葬之例故书子卒而不称名以示似未成君其实巳成为君上不淂同闵公下不淂同般野故直书为子系之于父若言君之子也公羊以为君存称卋子君薨称子某旣葬称子踰年称公拠子般子野卒似欲当然但左氏称宋桓公卒未葬而襄公会诸侯故曰子即发例曰凡在䘮公侯曰子是未葬称子传之明文不得如公羊说也狄伐邢注无传正义曰明年有传而言无者明年自为管仲之言发端耳非讥此年伐邢之事故言无传传注有神至虢地正义曰易称神也者妙万物而为言者也虽复鬼神之神亦无形象可见今言神降则人皆闻知故知有神谓有神声以接人也呉孙权时有神自称王表言语与人无异而形不可见今此神降于莘盖亦王表之类神者气也当在人上今下接人故称降也国语说此事称内史过对王云昔昭王娶于房曰房后实有爽德协于丹朱丹朱冯身以仪之生穆王焉若由是观之其丹朱之神乎下说神居莘而虢公请土内史过徃闻虢请命知莘是虢地虞夏啇周皆有之正义曰国语内史过曰夏之㒷也祝融降于崇山其亡也回禄信于黔隧啇之㒷也祷杌次扵丕山其亡也夷羊在牧周之兴也鸑鸣于岐山其衰也杜伯射宣玉于镐是夏商周之所有也其虞则国语不言焉未知其所谓也服虔云虞舜祖考来格鳯皇来仪百兽率舞案虞书夔说舜乐所致非神降也必其傅会尚书以为得神以兴则虞舜得神以亡者又安在也注享祭至祭之正义曰此降莘之神非祀典所载神必须祭故内史过令以其物享之其物不知所谓更以至日釈之谓此神𥘉降之日以其至日之物也月令春其曰甲乙夏其日丙丁中央土其日戊巳秋其日庚辛冬其日壬癸所用之物月令具有其文注引甲乙所用举一隅也丙丁日至祭用肺玉服皆赤也戊已日至祭用心玉服皆黄也庚辛日至祭用肝玉服皆白也壬癸日至祭用肾玉服皆玄也神居莘六月正义曰国语称惠王十五年神降于莘年表惠王元年是鲁荘公之十八年则此年惠王十五年也上云七月神降则今年七月降也居莘六月虢公使祝史享焉则今年十二月也内史过住巳闻虢请命则过至虢亦十二月也传先说王亊使了后论虢事以终内史之言故文倒耳神聦至能得正义曰国语曰耳目心之枢机也故必聴和而视正聴和则聦视正则明然则所谓聦明者不听淫辞不视邪人之谓也襄七年传曰正直为正曲为直言正者能自正直者能正人曲而壹者言其一心不二意也依人而行谓善则就之悪则去之虢多薄德神所不依其何土之能得言赐之土田必虚妄也若神所不依则不应赐土而言神赐之土田者神厌其人不告以实犹晋献公筮以骊姬为夫人亦云吉耳从之閟正义曰服虔云从之言𣣔与通也注雩祭至肆也正义曰鲁以周公之故得郊祀上天故雩亦祭天也文四年传曰臣以为肄业及之也肄谓习业故讲为肆注圉人掌养马者正义曰周礼圉人掌养马刍牧之亊昭七年传曰马有圉牛有牧注盖覆至门上正义曰稷门为鲁南城门盖时人犹以名之故知也投盖者谓自投其身以盖物故以爲走而自投反覆门上刘炫规过云公言荦有力焉如杜此说劲捷耳非有力也当谓投车盖过于稷门今知不然者周礼车盖以物帛为之轻而帆风非可投之物且传直云投盖于稷门不云过稷门明知自投反覆稷门之上今时犹然且游椘超乗而出女曰子南夫也则劲捷之人亦是勇力之事刘君以劲捷非力而规杜氏非也注酖鸟至则死正义曰说文云鸩毒鸟也一名运日广雅云鸩鸟雄曰运日雌曰隂谐广志曰鸩鸟形似鹰大如鹗毛黒喙长七八寸黄赤如金食蛇及橡实常居高山巅晋语诸公讃云鸩鸟食蝮以羽翮栎酒水中饮之则杀人旧制鸩不得渡江有重法石崇为南中郎淂鸩以与王恺养之大如鹅喙长尺余纯食蛇虺司隷传祗于恺家得此鸟奏之宣示百官烧于都街是说鸩鸟之状也以其因酒毒人故字或为酖注闵公至八歳正义曰传称闵公哀姜之娣叔姜之子哀姜以二十四年八月始入娣必与适俱行当以二十五年生子故云八歳春秋正义卷第九计一万九千六百二十七字春秋胡氏传卷九春秋传卷第九庄公下二十年春王二月夫人姜氏如莒十有五年夫人姜氏如齐至是再如莒而春秋书者礼义天下之大防也其禁乱之所由生犹坊止水之所自来也卫女稼于诸侯父母终思归宁而不得故泉水赋许穆夫人闵卫之亡思归唁其兄而阻于义故载驰作圣人録于国风以训后丗使知男女之别自逺于禽兽也今夫人如齐以宁其父母而父母巳终以宁其兄弟又义不得宗国犹尔而况如莒乎妇人从人者也夫死从子而庄公失子之道不能防闲其母禁乱之所由生故初㑹于禚次享于祝丘又次如齐师又次㑹于防于谷又次如齐又再如莒此以旧坊爲无所用而废之者也是以至此极观春秋所书之法则知防闲之道矣夏齐大灾秋七月冬齐人伐戎二十有一年春王正月夏五月辛酉郑伯突卒杜预称庄公四年郑伯遇于垂者乃子仪也而以爲厉公者按春秋突归于郑之后其出奔蔡入于栎皆以名书犹系于爵虽篡而实君虽君而实篡不没其实也忽虽丗子其出奔犹不得称子其复归犹不得称伯以其实不能君也而况子仪虽乗间得立其爲君微矣岂敢轻去国都与诸侯㑹于外乎故知遇于垂者乃厉公也其始终书爵不没其实也亦可以爲居正而不能保者之戒矣秋七月戊戌夫人姜氏薨冬十有二月葬郑厉公二十有二年春王正月肆大眚肆眚者荡涤瑕垢之称也舜典曰眚灾肆赦易于解卦曰君子以赦过宥罪吕刑曰五刑之疑有赦五罚之疑有赦周官司刺掌赦宥之法一宥曰不识再宥曰过失三宥曰遗忘一赦曰㓜弱再赦曰老耄三赦曰憃愚未闻肆大眚也大眚皆肆则废天讨亏国典纵有罪虐无辜恶人幸以免矣后丗有姑息爲政数行恩宥惠姦轨贼良民而其弊益滋盖流于此故诸葛孔明曰治丗以大德不以小惠其爲政于蜀军旅数兴而赦不妄下蜀人乆而歌思犹周人之思召公也斯得春秋之旨矣肆眚而曰大眚讥失刑也癸丑葬我小君文姜文姜之行甚矣而用小君之礼其无讥乎以书夫人孙于齐不称姜氏及书哀姜薨于夷齐人以归攷之则议小君典礼当谨之于始而后可正也文姜巳归爲国君母臣子致送终之礼虽欲贬之不可得矣陈人杀其公子御宼公子之重视大夫杀而或称君或称国或称人何也称君者独出于其君之意而大夫国人有不与焉如晋侯杀其丗子申生之类是也称国者国君大夫与闻其事而不请于天子如郑杀其大夫申侯之类是也称人者有二义其一国乱无政衆人擅杀而不出于其君则称人如陈人杀其公子御冦之类是也其一弑君之贼人人所得讨背叛之臣国人之所同恶则称人如卫人杀州吁郑人杀良霄之类是也攷于传之所载以观经之所断则罪之轻重见矣夏五月秋七月丙申及齐髙傒盟于防冬公如齐纳币微者名姓不登于史册髙傒齐之贵大夫也曷爲就吾之微者盟盖公也其不言公讳与髙傒盟也来议结昏娶仇人女大恶也娶者其爲吉下主乎巳上主乎宗庙以爲有人之心者冝于此焉变矣公亲如齐纳币则不待贬也二十有三年春公至自齐祭叔来聘谷梁子曰其不言使天子之内臣也不正其私交故不与使也祭伯来朝而不言朝祭叔来聘而不言使尹氏王子虎刘卷来讣而不书其爵秩皆所以正人臣之义也人君而明此不容下比之臣人臣而明此不爲交私之计党锢之祸息矣夏公如齐观社庄公将如齐观社曹刿谏曰齐弃太公之法观民于社君爲是举而往观之非故业也天子祀上帝诸侯㑹之受命焉诸侯祀先公卿大夫佐之受事焉不闻诸侯之相㑹祀也君举必书书而不法后嗣何观公至自齐荆人来聘荆自庄公十年始见于经十四年入蔡十六年伐郑皆以州举者恶其猾夏不恭故狄之也至是来聘遂称人者嘉其慕义自通故进之也朝聘者中国诸侯之事虽蛮夷而能修中国诸侯之事则不念其猾夏不恭而遂进焉见圣人之心乐与人爲善矣后丗之君能以圣人之心爲心则与天地相似凢变于夷者叛则惩其不恪而威之以刑来则嘉其慕义而接之以礼迩人安逺者服矣春秋谨华夷之辨而荆吴徐越诸夏之变于夷者故书法如此公及齐侯遇于谷萧叔朝公谷齐地萧叔附庸之君也爲礼必当其物与其所而后可以言礼大夫宗妇觌而用币则非其物也萧叔朝公在齐之谷则非其所也嘉礼不野合而朝公于外是委之于野矣故礼非其所君子有不受必反之于正而后止此亦春秋拨乱之意也秋丹桓宫楹冬十有一月曹伯射姑卒十有二月甲寅公㑹齐侯盟于扈程氏曰遇于谷盟于扈皆爲要结姻好也传称男子二十而冠冠而列丈夫三十而不娶则非礼矣然天子诸侯十五而冠者以娶必先冠而国不可乆无储贰欲人君早有继体故因以爲节也鳏者老而无妻之称舜方三十未娶而师钖帝尧巳曰有鳏在下矣妻帝之二女则不告于父母以爲告则不得娶而废人之大伦尧亦不告而妻焉其欲及时而无过如此也今庄公生于桓之六年至是三十有六载矣以丗嫡之正诸侯之贵尚无内主同任社稷之事何也盖爲文姜所制使必娶于母家而齐女待年未及故庄公越礼不顾如此其急齐人有疑如此其缓而遇于谷盟于扈要结之也娶夫人奉祭祀爲宗庙之主而母言是听不以大义裁之至于失时不孝甚矣春秋详书于䇿爲后戒也二十有四年春王三月刻桓宫桷公将逆姜氏丹桓宫之楹刻其桷爲盛饰以夸示之此非特有童心而巳御孙谏曰俭德之共也侈恶之大也先君有共德而君纳诸大恶无乃不可乎自常情观之丹楹刻桷疑若小失而春秋详书于䇿御孙以爲大恶何也桓公见杀于齐则不能复而盛饰其宫夸示仇人之女乃有乱心废人伦悖天道而不知正者也御孙知爲大恶而不敢尽言春秋谨礼于微正后丗人主之心术者也故详书于䇿斥言桓宫以恶庄爲后鉴也葬曹庄公夏公如齐逆女秋公至自齐谷梁子曰亲迎常事也不志此其志何也不正其亲迎于齐也或曰常事不志歳事之常也亲迎可以常乎则其说误矣所谓常者其事非一有月事之常则视朔是也有时事之常则蒐狩是也有歳事之常则郊祀雩祭之类是也有合礼之常则婚姻纳币逆女至归之类是也凢此类合礼之常则不志矣其志则于礼不合将以爲戒者也若夫崩薨卒葬即位之类不以礼之合否而皆书此人道始终之大变也其于亲迎异矣八月丁丑夫人姜氏入何以不致不可见乎宗庙也姜氏齐襄公之女入者不顺之词以宗庙爲弗受也昏义以正始爲先而公不与夫人皆至姜氏不从公而入巳失夫妇之正弑闵孙邾之乱兆矣庄公不胜其母越礼踰时俟仇人之女荐舎于宗庙以成好合卒使宗嗣不立弑逆相仍几至亡国故春秋详书其事以着庄公不孝之罪爲后戒也戊寅大夫宗妇觌用币礼夫人至大夫郊迎明日执贽以见宗妇大夫之妻也公事曰见私事曰觌见夫人礼也曷爲以私言之夫人不可见乎宗庙则不可以临诸臣故以私言之也觌用币何以书男䞇大者玉帛小者禽鸟以章物也女䞇不过榛栗枣脩以告䖍也今男女同䞇是无别也公子牙庆父之乱兆矣春秋详书正始之道也大水冬戎侵曹曹羁出奔陈赤归于曹杜预谓羁盖曹丗子也曹伯已葬犹不称爵者以微弱不能君故爲戎所逐尔赤者曹之庶公子归易词也宋人执郑祭仲而忽出突归权在宋也戎侵曹而羁出赤归制在戎也使郑忽曹羁明而能断虽有宋戎之衆突赤之孽何縁而起以国储君副不能自定其位于谁责而可故虽以国氏皆不书爵爲居正者之戒郭公此郭公也义不可晓而先儒或以爲郭亡者于传有之齐桓公之郭问父老曰郭何故亡曰以其善善而恶恶也公曰若子之言乃贤君也何至于亡父老曰郭君善善不能用恶恶不能去所以亡也考其时与事谓之郭亡理或然也夫善善而不能用则无贵于知其善恶恶而不能去则无贵于知其恶未之或知者犹有所觊也夫旣或知之矣不能行其所知君子所以髙举逺引小人所以肆行而无忌惮也然则非有能亡郭者郭自亡尔二十有五年春陈侯使女叔来聘夏五月癸丑卫侯朔卒六月辛未朔日有食之鼓用牲于社按礼诸侯旅见天子入门不得终礼者四而日食与焉古者固以是爲大变人君所当恐惧修省以荅天意而不敢忽也故夏书曰乃季秋月朔辰弗集于房瞽奏鼓啬夫驰庶人走周官鼓人救日月则诏王鼓太仆凢军旅田役賛王鼓救日月亦如之诸侯用币于社伐鼓于朝退而自责皆恐惧修省以荅天意而不敢忽也然则鼓用牲于社何以书讥不鼓于朝而鼓于社又用牲则非礼矣伯姬归于杞其不言逆何也逆者非卿其名姓不登于史策则书归以志礼之失也大夫来逆名姓巳登于史䇿足以志其失矣犹书归者以别于大夫之自逆者也犹书归者纪伯姬是也自逆者莒庆齐髙固是也秋大水鼓用牲于社于门冬公子友如陈二十有六年春公伐戎夏公至自伐戎曹杀其大夫称国以杀者国君大夫与谋其事不请于天子而擅杀之也义系于杀则止书其官曹杀其大夫宋人杀其大夫是也义系于人则兼书其名氏楚杀其大夫得臣陈杀其大夫洩治之类是也然杀大夫而曰大夫与谋其事何也与谋其事者用事之大夫也见杀者不得于君之大夫也所谓义系于杀者罪在于专杀而见杀者之是非有不足纪也故止书其官而不録其名氏也古者诸侯之卿大夫士命于天子而诸侯不敢专命也其有罪则请于天子而诸侯不敢专杀也及春秋时国无小大卿大夫士皆专命之而不以告于王朝有罪无罪皆专杀之而不以归于司冦无王甚矣五霸三王之罪人而葵丘之㑹犹曰无专杀大夫故春秋明书于䇿备天子之禁也凢诸侯之大夫方其交政中华㑹盟征伐虽齐晋上卿止録其名氏至于见杀虽曹莒小国亦书其官或抑或扬或夺或与圣人之大用也明此然后可以司赏罚之权矣秋公㑹宋人齐人伐徐按书伯禽甞征徐戎则戎在徐州之域爲鲁患旧矣是年春公伐戎秋又伐徐者必戎与徐合兵表里爲鲁国之患也故虽齐宋将卑师少而公独亲行其不致者役不淹时而齐人同㑹则无危殆之忧矣冬十有二月癸亥朔日有食之二十有七年春公㑹杞伯姬于洮左氏曰㑹于洮非事也夫子非展义不廵守诸侯非民事不举卿非君命不越境伯姬庄公之女非事而特㑹于洮爱其女之过而不能节之以礼此春秋之所禁也惟不节之以礼然后有使自择配如僖公之于季姬而典训亡矣夏六月公㑹齐侯宋公陈侯郑伯同盟于幽同盟之例有恶其反覆而书同盟有诸侯同欲而书同盟此盟郑伯之所欲而书同盟者也凢盟皆小国受命于大国不得巳而从焉者也其有小国愿与之盟非出于勉强者则书同盟所以志同欲也前此郑伯尝贰于齐矣至是齐桓强盛有伯中国攘夷狄之势诸侯皆归之郑伯于是焉有畏服之心其得与于盟所欲也故特书同谷梁子所谓于是而后授之诸侯是也其授之诸侯齐侯得衆也视他盟爲愈矣秋公子友如陈葬原仲公子友如陈葬原仲私行也人臣之礼无私交大夫非君命不越境何以通季子之私行而无贬乎曰春秋端本之书也京师诸夏之表也祭伯以寰内诸侯而来朝祭叔以王朝大夫而来聘尹氏以天子三公来告其䘮诬上行私表不正矣是故季子违王制委国事越境而㑹葬齐髙固莒庆以大夫即鲁而图婚其后陈庄子死赴䘮于鲁鲁人欲勿哭缪公召县子而问焉曰古者大夫束修之问不出境虽欲哭焉得而哭诸今之大夫交政于中国虽欲勿哭焉得而勿哭末流可知矣春秋深贬王臣以明始乱备书诸国大夫而无讥焉则以着其効也凢此皆正其本之意冬杞伯姬来左氏曰归宁也礼父母在歳一归宁若归而合礼则常事不书其曰杞伯姬来者不当来也女子有行逺父母兄弟春㑹于洮矣冬又归鲁故知其不当来也来而必书春秋于男女往来之际严矣莒庆来逆叔姬莒庆莒大夫也叔姬庄公女也何以称字大夫自逆则称字爲其君逆则称女尊卑之别也何以书诸侯嫁女于大夫而公自主之非礼也杞伯来朝公㑹齐侯于城濮二十有八年春王三月甲寅齐人伐卫卫人及齐人战卫人败绩春秋纪兵及者爲主齐人举兵而伐卫卫人见伐而受兵则其以卫及之何也按左氏卫甞伐周立子頽至是王使召伯廖赐齐侯命且请伐卫则齐人举兵乃奉王命声卫立子頽之罪以讨之也爲卫计者诚有是罪则当请归司㓂服刑可也若惠邀康叔不泯其社稷使得自新亦惟命则可以免矣今不徴词请罪而上逆王命下拒方伯之师直与交战则是卫人爲志乎此战故以卫主之也战不言伐伐不言日而书日者战之日也见齐人奉词伐罪方以是日至而卫人不请其故直以是日与之战所以深疾之也而圣人之情见矣齐称人将卑师少也夏四月丁未邾子琐卒秋荆伐郑公㑹齐人宋人救郑按左氏楚令尹子元无故以车六百乗伐郑入自纯门是陵弱暴寡之师也故以州举狄之也郑人将奔桐丘诸侯救之楚师夜遁是得救急恤邻之义也故书救郑善之也齐宋称人将卑师少桓公主兵攘夷狄安中国之事见矣冬筑郿郿邑也凢用功大曰城小曰筑故馆则书筑台则书筑囿则书筑郿邑而书筑者创作邑也其志不视歳之丰凶而轻用民力于其所不必爲也则非君人之心矣大无麦禾麦熟于夏禾成在秋而书于冬者庄公惟宫室台榭是崇是饰费用浸广调度不充有司㑹计歳入之多寡虚实然后知仓廪之竭也故于歳杪而书曰大无麦禾大无者仓廪皆竭之词也古者三年耕余一年之食九年耕余三年之食今庄公享国二十八年当有九年之积而虚竭如此所谓寄生之君也民事古人所急食者养民之本不敦其本而肆侈心何以爲国故下书臧孙告籴以病公而戒来丗爲国之不知务也臧孙辰告籴于齐刘敞曰不言如齐告籴而曰告籴于齐者言如齐则其词缓告籴于齐则其情急所以讥大臣任国事治名而不治实之蔽也鲁人恱其名而以急病让夷爲功君子责其实而以不能务农重谷节用爱人爲罪二十有九年春新延厩言新者有故也何以书昔韩昭侯作髙门屈冝臼曰不时所谓时者非时日也人固有利不利时前年秦拔冝阳今年旱君不以此时恤民之急而顾益奢此所谓时诎举赢者也故谷梁子曰古之君人者必时视民之所勤民勤于力则功筑罕民勤于财则贡赋少民勤于食则百事废矣大无麦禾告籴于齐冬筑郿春新延厩以其用民力爲巳悉矣夏郑人侵许秋有蜚冬十有二月纪叔姬卒纪已灭矣其卒之何见纪侯去国终不能自立异于古公亶父之去故特书叔姬卒而不卒纪侯以明其不争而去则可能使其民从而不释则微矣城诸及防三十年春王正月夏师次于成秋七月齐人降鄣降者胁服之词前书郕降于齐师意责鲁也此言齐人降鄣专罪齐也鄣者纪之附庸微乎微者也齐人不道肆其强力胁使降附不书鄣降而曰降鄣者以齐之强故罪之深以鄣之微故责之薄春秋之法扶弱抑强明道义也霸者之政以强临弱急事功也故曰五伯三王之罪人仲尼之徒无道桓文之事者八月癸亥葬纪叔姬灭国不葬此何以葬贤叔姬也纪侯旣卒不归宗国而归于所谓秉节守义不以亡故而睽妇道者也故系之于纪而録其卒葬先儒谓贤而得书是也贤而得书所以爲后丗劝也九月庚午朔日有食之鼓用牲于社冬公及齐侯遇于鲁济齐人伐山戎齐人者齐侯也其称人讥伐戎也自管仲得政至是二十年未甞命大夫爲主将亦未甞兴大衆出侵伐故鲁庄十一年而后凢用兵皆称人者以将卑师少尔今此安知其非将卑师少而独以爲齐侯何也以来献戎捷称齐侯则知之矣夫北戎病燕职贡不至桓公内无因国外无从诸侯越千里之险爲燕辟地可谓能修方伯连帅之职何以讥之乎桓不务德勤兵逺伐不正王法以讥其罪则将开后丗之君劳中国而事外夷舍近政而贵逺略困吾民之力争不毛之地其患有不胜言者故特贬而称人以爲好武功而不修文德者之戒也然则伐楚之役何以美之其谓退师召陵责以大义不务交兵而强楚自服乎观此可以见圣人强本治内柔服逺人之意矣三十有一年春筑台于郎何以书厉民也天子有灵台以候天地诸侯有时台以候四时去国筑台于逺而不縁占候是爲游观之所厉民以自乐也厉民自乐而不与民同乐则民欲与之偕亡虽有台岂能独乐乎夏四月薛伯卒筑台于薛六月齐侯来献戎捷军获曰捷凢诸侯有四夷之功则献于王王以警于夷中国则否诸侯不相遗俘献者下奉上之辞齐伐山戎以其所得躬来夸示书来献者抑之也后丗宰臣有不赏边功以沮外徼生事之人得春秋抑戎捷之意秋筑台于秦冬不雨三十有二年春城小谷夏宋公齐侯遇于梁丘秋七月癸巳公子牙卒牙有今将之心而季子杀之其不言刺者公羊以爲善之也季子杀母兄何善尔诛不得避兄君臣之义也曷爲不直诛而酖之使託若以疾死然亲亲之道也陆淳曰季子恩义俱立变而得中夫子书其自卒以示无讥也得之矣八月癸亥公薨于路寝赵匡曰君终必于正寝就公卿也大位姦之窥也危病邪之伺也若蔽于隐是女子小人得行其志矣然则庄公以丗适承国不爲不贵周公之后奄有龟蒙不爲不强即位三十有二年不爲不乆薨于路寝不爲不正而嗣子受祸几至亡国何也大伦不明而宗嗣不定兵柄不分而主威不立得免其身幸矣冬十月己未子般卒𥘉公筑台临党氏见孟任生子般焉般尝鞭圉人荦公薨般即位次于党氏庆父使荦贼般成季奔陈立闵公昔舜不告而娶恐废人之大伦以怼父母君子以爲犹告也庄公过时越礼谬于易基干坤诗始关雎大舜不告而娶之义甚矣而子般乃孟任之所出也胡能有定乎虽享国日久获终路寝而嗣子见弑几至亡国有国者可不以爲戒哉公子庆父如齐子殷之卒庆父弑也冝书出奔其曰如齐见庆父主兵自恣国人不能制也昔成王将终命大臣相康王方是时掌亲兵者太公望之子伋也宰臣召公奭命仲桓南宫毛取二干戈虎贲百人于伋以逆嗣子伋虽掌兵非有宰臣之命不敢发也召公虽制命非二诸侯将命以往伋亦不承也兵权散主不偏属于一人可知矣今庄公㓜年即位专以兵权授之庆父歳月旣乆威行中外其流至此故于余丘法不当书而圣人特书庆父帅师以志得兵之始而卒书公薨子般卒庆父如齐以见其出入自如无敢讨之者以示后丗其垂戒之义明且逺矣狄伐邢春秋正义春秋正义卷十春秋正义卷第十闵公国子祭酒上䕶军曲阜县开囯子臣孔颖达等奉敕撰正义曰鲁卋家闵公名开荘公之子惠王十六年即位社卋族谱云名方汉景帝讳启开因是而乱杜谱云启方从卋本文谥法在国逢难曰闵是歳歳在大梁无年注季子至曰归正义曰季是友之字也子者男子之羙称国人䝨而思之得其还鲁喜而唿曰季子来皈史因其言而书之传称请复季友斉侯许之是得斉之力斉侯许纳故曰皈也注仲孙至之志正义曰传称仲孙湫则名湫而字仲孙也杜言以事出疆或使向他国因来省鲁难非斉侯命之使来来而不称君命故不言斉侯使也诸侯之卿例当书名此人还国使斉侯务宁鲁难明年即有高子来盟是斉侯用其言鲁人知其事不书其名嘉而字之杜云称字嘉之则仲孙是字犹楚之孙伯或亦以孙为字也来者身来至鲁是亊实也省难心自省之是其志也虽志在省难不告鲁人云巳省其难故经拠实亊但书仲孙之来传寻仲孙之志言其来省难也传戎狄至简书正义曰戎狄之心若豺狼之兽不可厌足也言其当伐戎狄也诸夏之国皆亲近之人不可遗弃也言其当救邢也宴安自逸若酖毒之药不可懐恋也言其当自劳也诗小雅岀车之篇羙文王劳来诸侯令䝨臣出使此臣在外思皈而以王亊自勉言我岂不思皈乎诚思帰也但畏此简书来告急耳诸侯有亊则书之扵简遣使执简以告命告则须救故畏而不帰也此简书者同有所悪则相忧之谓也请救邢以从简书传称勤则不匮安则败名斉侯纵心宴安不𣣔征伐安则自损其身故言酖毒以劝之释兽云豺狗足郭璞云脚似狗说文云豺狼属狗声释兽又云狼牡貛牝狼舎人曰牡名貛牝名狼陆机毛诗义䟽云狼鸣能小能大善为小児啼声以诱人去数十步其勐健者虽善用兵者不能免也二者皆贪残之兽故北戎狄也注敬仲管夷吾正义曰敬谥谥法夙夜勤亊曰敬仲字管氏夷吾名也注诸夏至近也正义曰此言诸夏襄四年传魏绛云诸华必叛华夏皆谓中国也中国而谓之华夏者夏大也言有礼仪之大有文章之华也暱近释诂文舎人曰暱戚之近也言中国诸侯情亲而路近注能重至成之正义曰服虔云重不可动因其不可动而坚固之杜以此传四句相类间携贰携贰皆间之覆昬乱昬乱皆败之知此重固皆因云则非因重而固之注为公至祖父正义曰史记赵卋家夙生共孟孟生赵衰晋语云赵衰先君之戎御赵夙之弟也杜以夙为衰兄从晋语也魏卋家毕万生武子丗本毕万生芒季季生武仲州州即犫也杜以万为犫之祖父依丗本也注大伯至适呉正义曰史记吴卋家云呉大伯弟仲雍皆周大王之子而王季歴之兄也季歴䝨而有圣子昌大王𣣔立季歴以及昌扵是大伯仲雍二人乃奔荆蛮以辟季歴季歴果立是为王季是大伯让位适呉之事犹有至及也正义曰言逃虽失国犹有善名与其留而及祸也何者为胜劝之使逃万盈至名也正义曰以筭法从一至万每十则改名至万以后称一万十万百万千万万万始名亿从是以往皆以万为极是至万则数满也论语云巍巍乎其有成功是魏为高大之名遇屯之北正义曰震下坎上为屯说卦云震动也坎彖云坎险也动而遇险有屯难之象坤下坎上为比说卦坎为水坤为地水润下而地爱之相亲比之象也注辛廖晋大夫正义曰杜云辛廖晋大夫则以毕万筮仕在晋国而筮刘炫云若在晋国而筮何得云筮仕于晋又辛甲辛有并是周人何故辛廖独为晋大夫今知不然者传以毕万是毕国子孙今乃筮仕于晋言于晋以对毕耳非谓筮时在他国也案昭十五年传云及辛有之二子董之晋于是乎有董史注云辛有周人二子适晋为大史则辛氏虽出扵周枝流于晋刘炫用服氏之说以为毕万在周筮仕于晋又以晋国不得有姓辛而规杜过其义非也注震为车坤为马正义曰晋语云司空季子占公子重耳之筮云震车也坤彖云利牝马之贞是坤为马也下注震为足震为长男坤为母坤为衆皆说卦文也注比合至之卦正义曰震之为杀传无明文晋语云震车也车有威武昭二十五年传云为刑罚威狱以类其震曜杀戮是震为威武杀戮之意故震为杀也必复其始正义曰万是毕公之后公侯之子孙必当复其𥘉始言此人子孙又将为公侯也及春秋之后三家分晋而魏为诸侯是其筮之験也二年注阳囯至从之正义曰卋本无有阳国不知何姓杜卋族谱土地名阙不知所在与宋人迁宿文同知阳是国名盖斉人偪迁之注三年至示説正义曰僖三十三年传曰凡君薨䘚哭而祔祔而作主特祀于主烝甞禘于庙禘祀为吉祭说䘮事而言知禘是䘮终而吉祭也襄十五年晋悼公卒十六年传称晋人荅穆叔云以寡君之未禘祀知三年䘮毕乃为禘也䘮毕而为禘祭知致新死之主于庙也新主入庙则逺主当迁知其迁入祧者祭法云天子七庙有二祧则祧是逺祖庙也周礼守祧掌守先王先公之庙祧其遗衣服截焉庙之逺主其庙旣迁主无所処固当迁入祧也郑玄以二祧为文王武王之庙迁主入庙当各从其班穆入文祧昭入武祧礼诸侯五庙更无别祧则当谓大祖之庙为祧也逺主𥘉始入祧新死之主又当与先君相接故礼因是而为大祭以审序昭穆故谓之禘者谛也言使昭穆之次审谛而不乱也荘公以其三十二年八月薨至此年五月唯二十二月故䘮制未阕也公羊传曰其言于荘公何未可以称宫庙也曷为未可以称宫庙在三年之中矣三年之中未得以礼迁庙而特云荘公知为荘公别立庙庙成而吉祭也僖八年禘于大庙文二年大事于大庙宣八年有事于大庙彼言大亊有事亦禘祭也则禘礼必于大庙今未可以吉祭而为吉祭又不于大庙故详书以示讥也旣云吉禘又云于荘公是其详也注哀姜至姜氏正义曰此决荘元年夫人孙于斉不称姜氏也贾服之说皆以为文姜杀夫罪重故去姜氏哀姜杀子罪轻故不去姜氏故杜为此言以异之言外滛者谓与外姓为淫注盖高至羙称正义曰荘二十二年及斉髙傒盟于防自尓以来不见经传故云盖髙傒也往年仲孙湫劝斉侯使宁鲁难今而髙子适鲁知剂侯使来平鲁乱也当斉侯𥘉命髙子之时庆父未出僖公未立及其至鲁值僖公新立因遂与鲁结盟而立之不云斉侯使者盟非斉侯之命故不称使也斉侯不使之盟而髙子輙为盟者斉侯使之乘平鲁乱新君旣立遂盟而安之亦足称斉侯之意其盟非专檀也鲁人不能自安髙子盟以安之鲁人贵之故不书其名子者男子之羙称故唿之曰髙子谷梁传曰其曰来喜之也其曰髙子贵之也盟立僖公也然则盟立僖公必僖公共盟不言公及斉高子盟者桓十四年郑伯使其弟语来盟文十五年宋华孙来盟皆不言公及则不书公者春秋之常也晋荀庚卫孙良夫并为来聘旣行聘礼更与公盟非是直为盟来故聘后别言及耳注高克至鲁也正义曰此事诗序具焉大夫出奔多是本国来告传称晋侯使以杀大子申生之故来吿又卫杀孔逹告于诸侯是其本国告也宣十年传例曰凡诸侯之大夫违告于诸侯曰某氏之守臣某失守宗庙敢吿是大夫私家之吿辞昭二十六年王子朝奔楚传称吿于诸侯是奔者自告也此郑文公心悪髙克而𣣔得逺之克旣奔陈无罪可告故杜以为高克自状其事以告鲁鲁史以为克若将师出奔是为弃师之道不书高克出奔而书郑弃其师者案诗序云公子素恶高克进之不以礼文公退之不以道名国亡师之本是弃其师也谷梁传曰郑弃其师悪其长也兼不反其衆则是弃其师也传注犬戎至曰汭正义曰西方曰戎知犬戎是西戎别在中国者也释例曰渭水出陇西狄道县鸟䑕同穴山东经南安天水洛阳扶风始平京兆至弘农花隂县入河釈丘云隩隈厓内为隩外为隈李廵曰厓内近水为隈孙炎云内隈曲里也彼虽不言讷讷即隩也而讷字以内为声明是水之隈曲之内也注卜至因之正义曰荘公三十二年注云闵公于是年八歳此云即位年八歳者闵公之年歳传文不明服虔于荘三十二年注云闵公扵是年九歳于此注云公即位时年九歳僖二年注云闵公死时年九歳杜知其不可故于荘公之末注言年八岁以异之嗣子位㝎于𥘉䘮言即位者亦谓𥘉立之年也注宫中小门谓之闱正义曰释宫云宫中之门谓之闱其小者谓之闺小闺谓之合彼就小门之内更别以为二名大率宫中之门皆小故云宫中小门也名之曰武则其义未闻注庆父至书䘚正义曰叔牙云庆父材者始有党庆父之心本其悪未顕见故季子隐之而书其卒若自死然庆父弒二君其罪已章着计当书其诛杀季子推亲亲之恩𣣔同之叔牙存孟氏之族故略其罪不书杀也又不可全同权牙故又不书卒庆父子孙终为孟氏是季子推亲亲之恩枉正法耳注两社至所在正义曰王者取五色之土封以爲社若封诸侯随方割其土包之以白茅赐之使立国社鲁是周之诸侯故国社谓之周社哀四年亳社灾是鲁国有亳社谷梁传曰亳社者亳之社也亳亡囯也亡囯之社以爲庙屏戒也则亳社在宗庙之前也周礼小宗伯掌建国之神位右社稷左宗庙则诸侯亦当然定二年雉门及两观灾则两观在雉门外也礼运云昔者仲尼与扵蜡賔事毕出逰于观之上蜡祭在庙故出庙而逰于观也由此言之宗庙社稷在雉门之外分左右厢也郑玄考校礼文以为鲁制三门库雉路天子诸侯皆三朝图宗人之嘉事则有路寝庭朝日出视朝则在路门之外其询国危询国迁询立君周礼朝士所掌外朝之位者乃在雉门之外耳雉门之外左有亳社右有周社间子两社是在两社之间朝廷询谋大事则在此処是执政之所在也季氏亡则鲁不昌正义曰服虔云谓季友出奔鲁弒二君案传子般旣死乃云成季奔陈闵公旣死乃云成季适邾皆君死乃出奔非由岀奔乃致君死杜虽无注义必不然当谓季友子孙与鲁外降从此以后季氏卋为上卿终于春秋礼记称悼公之䘮季昭子问为君何食以后虽则无文当是与鲁俱灭也注筮者至君同正义曰此虽六五爻変不取周易之文筮者推演卦意自爲其辞也离是干子还変爲干故云同复于父言其尊与父同也国人敬之其敬如君之処所言其贵与君同也说卦干为君父言其身之尊则云同复于父言其为人所敬则云敬如君所属意异故分为二也卫懿公好正义曰陆玩毛诗义䟽云鹤形状大如鹅长脚青翼高三尺余赤目赤颊喙长四寸余多纯白或有苍色苍色者今人谓之赤颊常夜半鸣故淮南子曰鸡知将且鹤知夜半其鸣高亮闻八九里雌者声差下今呉人圉囿中及士大夫家皆养之注轩大夫车正义曰定十三年传称斉侯饮诸大夫之轩故杜云轩大夫车也服虔云车有藩曰轩注此荧泽当在河北正义曰禹贡豫州荥波旣猪导沇水入于河溢为荧是荧在河南此时卫都河北为狄所败乃东徒渡河故知此荧泽当在河北但沇水入河乃泆𬒳河南多故专得荧名其北虽少亦称荧也注盖年十五六正义曰卫宣公以隐四年立桓十二年卒终始二十年耳即位之后乃纳急子之妻生寿及朔朔旣有兄知其盖年十五六耳注庐舎至文公正义曰周礼秋官野庐氏掌道路宿息地官遗人云凡国野之道十里有庐庐有饮食是庐为含也庐于曹者言随冝寄舎耳曹邑虽阙不知其処当在河东近楚丘也戴公名申卋本卋家文经传皆云十二月狄八卫衞人东徙渡河収集离散乃立戴公此年之末文公即位讨戴公为君不过十数日耳言立一年卒者灭而复兴不是嗣位故成䘮为谥文公継卋而立明年始为元年故戴公虽复日少亦称一年年表亦以此年为戴公元年今定本云以其年卒注归遗至门户正义曰归者不反之辞故为遗也周礼校人云乗马一师四圉圉养一马故云四马曰乗以乗车并师五人必驾四马故也䘮大记曰𫀆必有表不禅衣必有裳谓之一称是衣禅复具曰称注鱼轩至为饰正义曰诗云象弭鱼服此云鱼轩则用鱼为饰其皮可以节器物者唯鱼兽耳故云以鱼皮为饰陆玑毛诗义疏云鱼兽似猪东海有之其皮背上有班文腹下有纯青今人以为弓鞬歩乂者也其皮虽干燥为弓鞬矢服经年海水将潮及大隂毛皆起水潮还及睹则毛复如故虽在数千里外可以知海水之潮自相感也注重锦至匹也正义曰服虔云重牢也杜以其遗夫人贵羙不贵牢故以为锦之孰细者杂记曰纳币一束束五两两五寻八尺曰寻则五寻四丈谓之两者分为两叚故也谓之匹者两两合卷若匹偶然也注赤狄至氏族正义曰狄有赤狄白狄成十三年传晋侯使吕相絶秦云白狄及君曰州则白狄与秦相近当在晋西此云东山当在晋车宣十五年晋师㓕赤狄潞氏潞则上党潞县在晋之东此云伐东山臯落氏知此亦在晋东是赤狄别种也臯落其氏族也此族之人狄之渠帅也注膳厨膳正义曰郑玄膳夫注云膳之言善也今时羙物曰珍膳是膳者美食之名厨者造食之処故云膳厨膳也礼记云文王之为丗子食上必在视寒煖之节食下问所膳命膳宰然后退是大子朝夕视君膳者也对曰告之至废乎正义曰克谓大子还曲沃告百姓以临示下民之亊并教之军旅之法不共是二亊为惧矣何故忧其废乎注偏衣至公服正义曰下云服其身则衣之纯言此偏衣不纯知其左右异色也又云衣身之偏言公以身衣之偏半衣犬子知其半似公服也狐突至死之正义曰传之上下诸言某御戎某为右者谓国君自将此大子亦然者摄君之亊故与君同文也传歴言将帅御右者以下各有言故此举其目先友不知君有害大子之心故推此衣佩以为善事劝之狐突叹先友不知君意乃极言时衣佩三者反覆以荅之罕夷唯举服佩二事故云尨竒无常金玦不复也其梁余子养先丹木唯言服举其重者故子养云不获而尨命可知也先木云是服也狂夫阻之是皆劝大子之行也狄突以衆言同已故决意𣣔行羊舌大夫乃以忠孝之事劝之使留各以意之所见故其言或深或浅注羊舌至军尉正义曰羊舌氏也爵为大夫号曰羊舌大夫不知其名何也此人生羊舌职职生叔向故为叔向祖父谱云羊舌氏晋之公族羊舌其所食邑也或曰羊舌氏姓李名果有人盗羊而遗其头不敢不受受而埋之后盗羊事发辞连李氏李氏掘羊头而示之以明已不食唯识其舌舌存得兔号曰羊舌氏也或曰者不知谁为此言社所不从记异闻耳服以至恃也正义曰服以逺之覆上衣之尨服也时以閟之覆上命以时卒也上先时后服此先服后时者以下连尨凉冬杀之文又𣣔使冬杀与金寒相近冬杀是时故退之在下言尨凉则申上衣之尨服也冬杀则申上命以时卒也尨凉拠服冬杀拠时耳金寒玦离申上佩以金玦也金是秋之寒气故言金寒也注脤冝至脤器正义曰釈天云起大事动大衆必先有亊乎杜而后出谓之冝知出兵必祭社祭社名为冝周礼大宗伯以脤膰之礼亲兄弟之国是十四年天王使石尚来帰脤知脤是器物可执之以赐人也今言受脤于社明是祭社之肉盛以脤器赐元帅也地官掌蜃祭祀共蜃器之蜃郑玄云蜃大蛤蜃之器以蜃饰因名焉注阻疑也正义曰刘炫云阻疑以意训耳今言犹云阻疑是阻得爲疑也言虽狂夫犹知于此服有疑也服虔云阻止也方相之士蒙玄衣朱裳主索室中疫号之为狂夫止此服言君与大子以狂夫所止之服衣之晋语云且是之衣也狂夫阻之衣也韦昭云狂夫方相氏之士也阻古诅字也将服是衣必先诅之是由无正训各以意觧刘以为方相氏狂夫所服玄衣朱裳左右同色不得为偏衣也当服此衣非是意所止也诅乃服之文无出故杜别为此觧注曰公辞正义曰言公辞者当以公赐之偏衣金玦推其义理原公之意而为之作辞非公岀言作此辞也注骊姬至本成正义曰辛伯之语先有成文其内宠之徒不为晋发故刘炫云二五嬖贱不得为二政大子不以曲沃作乱不得为大都而杜云骊姬为内宠二五为外宠奚斉为嬖子曲沃爲大都者今删定以为辛伯之言虽不为晋要晋国之乱事理相当故杜以亊託之二五为耦垦伤晋室曲沃彊大子奔之又筑屈与蒲终为祸难但此拠大子故以曲沃为文刘君不达此旨而为规过违传意也孝而至罪也正义曰去则孝而安民畄则危身召罪等与其危身以召罪也岂若孝而安民乎劝使逃也务材至任能正义曰务材务在植材用也训农训民勤农业也通啇通商贩之路令货利往来也惠工加恩惠于百工赏其利器用也敬教敬民五敎也劝学劝民学问也授方授民以亊皆有方法也任能其所委任信用能人也僖公正义曰鲁卋家僖公名申荘公之子闵公庻兄其母成风所生也惠王十八年即位谥法小心畏忌曰僖是岁嵗在鹑首元年注斉师至邢地正义曰公羊谷梁皆以为斉师宋师曺师皆是侯伯之身公羊称不与诸侯专封故変称师耳此时方始救邢邢本不灭何以言其封也左氏无此义将卑师衆称师此三国皆师多而大夫将故名氏不见并称师公羊以为此言次于聂北救邢与襄二十三年叔孙豹救晋次于雍榆二亊相反为之作说言此是君也进止自由彼是臣也先通君命贾服取以为说杜以传无此亊故不用其言释例曰所说或次在事前次以成亊也或次在事后事成而次也皆随事实无义例也此时狄人尚彊未可即击案兵观衅以侍其亊须可击乃击之故次在亊前注邢迁至邢地正义曰传称师逐狄人具邢器用而迁之则是诸侯迁邢也而文作邢自迁者以邢迁如帰故以自迁为文公羊传曰迁者何其意也迁之者何非其意也言邢迁于夷仪许迁于白羽者皆是其国之意自𣣔迁之宋人迁宿斉人迁阳者他人强迁其国之意不𣣔迁也注传例至师故正义曰春秋之例先会而后盟者会则具序诸国盟则揔称诸侯公羊谓之前目而后凡此上文巳列三国之师救邢救邢与城邢犹是一亊相连耳而再列三国之师不依前目后凡者于文不可言诸侯师故也案此十五年歴序诸侯盟于牡丘下书诸侯之大夫救徐襄二十七年歴序诸国大夫会于宋下云诸侯大夫盟于宋此不言诸侯之师城邢者此与会盟小异十四年诸侯城縁陵为其亊有阙故揔称诸侯此若云诸侯之师城邢似为其亊有阙揔书为贬故虽则烦文而再列三国注传在至外薨正义曰传在闵二年者彼因孙于邾遂终言之实斉人杀之讳故不言杀也夫人之薨例不书地书地者明其在外而薨若言夫人自行至夷遇疾而薨斉人乃以其䘮帰耳注荆始改号曰楚正义曰此前常唿为荆此后遂称为楚拠其见经为言故云荆始改号荘二十八年仍书荆伐郑自尔至今不知何年改注柽宋至盟告正义曰经书会于柽传言于荦荦即柽也而经不书盟释例曰盟于邓盟于荦于戚公旣在会而不书其盟以理推之会在盟前知非后盟也盖公还告会而不告盟也注鲁至三年正义曰传言莒子之弟而经不书弟者诸侯之臣为卿乃见经见经则备书名氏若言莒子之弟挐则是为卿之备文此不书弟见其非卿也传曰非卿也嘉获之也以非卿不应书经嘉季友之功能获莒之大将故特书所获以羙季子公羊亦云此何以书大季子之获也释例曰莒释非卿非卿则不应书今嘉获故特书之特书犹不称弟明诸书弟者皆卿也注僖公至阙文正义曰斉人治哀姜之罪取而杀之则位絶扵鲁非复鲁之夫人其死不合书之于䇿以僖公请而葬之外𣣔固斉以居厚内存母子不絶之义故具书扵经薨葬备礼讳之若言无罪而自死然旣讳其杀不冝有贬公羊传曰夫人何以不称姜氏贬曷为贬与弒公也谷梁传曰其不言姜以其杀二子贬之也或曰为斉桓讳杀同姓也贾逵云杀子轻故但贬姜然则姜氏者夫人之姓二字共为一义不得去姜存氏去氏存姜若其必有所贬自可賛其尊号去一姜字复何所明扵薨扵葬未甞有贬何故䘮至独去一姜公羊传又曰曷力不于弒焉贬贬必扵其重者莫重乎其以䘮至也案礼之成否在于薨葬何以䘮至独得为重䘮至已加贬责于葬不应备文何故葬我小君复得成礼正以薨葬备礼知其无所贬责故杜以经无姜字直是阙文公羊谷梁见其文阙妄为之说耳传元年至礼也正义曰去年八月闵公死僖公出奔邾九月庆父岀奔莒公即帰鲁言公出故者公出而复帰即位之礼有阙为徃年公岀奔之故非言应即位之时公在外也斉小白阳生之徒皆出而复入经书其入僖公类之亦应书入徃年公出复入不书讳之国内有乱致令公出不书公出复入讳国乱也国乱国之悪事讳国悪是礼也时史讳而不书仲尼因而不改嫌讳非礼故以礼居之注掩悪至可也正义曰坊记曰善则称君过则称己则民作忠善则称亲过则称己则民作孝是掩悪扬善之义义存君与亲也君亲之悪务𣣔掩之是故圣䝨作法通有讳例讳虽有例而事无定体或讳大不讳小或讳小不讳大皆当时臣子率己之意而为之隐故无深浅常凖隐十年公羊传曰于外大悪书小悪不书扵内大悪讳小悪书必如彼言是有常凖歴捡春秋都无定例纳鼎悪于易田讳田而不讳鼎公入小于公出讳入而不讳孙是其无常凖也旣无常凖随讳深浅旧史有所辟讳圣䝨因而从之以通人事之理故客有掩悪之法释例曰有时而聴之则可也正以为后法则不经故不夺其所讳亦不为之定制言若正为后法每事皆讳则为悪者无复忌惮居上者不知所惩不可尽讳也人之所极唯君与亲才有小悪即发其短非复臣子之心全无爱敬之义是故不抑不劝有时聴之以为讳悪者礼也无隐者直也二者俱通以为卋教也注实大至之辞正义曰于例将卑师衆称师三国并称为师皆是大夫将也实大夫也而曰诸侯揔衆国之辞也桓五年蔡人卫人陈人从王伐郑传曰王以诸侯伐郑彼亦大夫将揔衆国而称诸侯也先儒以为此役诸侯身行故言此以异之注皆撰至私取正义曰邢人溃而奔师弃其家之器物师逐狄人为之㪘聚皆撰具以还邢人师人无所私取善斉桓委任得人用兵严整也注侯伯至谷帛正义曰此因斉侯发例斉侯之为侯伯当是王之二伯此言州长必是九州之长但州牧于其竟内亦当救患讨罪以州牧亦掌此事故言州长以包之有灾害者分之财物知分者分谷帛也注虚丘至败之正义曰荦之盟也邾人在焉公旣盟而败其师传不明言其故直云虚丘之戍不知虚丘谁地何故戍之服虔云虚丘鲁邑鲁有乱邾使兵戍虚丘鲁与邾无怨因兵将还要而败之所以悪僖公也邾之于鲁本无怨悪僖公奔邾则为之外主国乱则戍其内邑无故而败其师亡信背义莫斯之甚非僖公作颂之主所当行也杜以为不然故别为此说此说亦无所拠要其理当然也案十二月夫人之䘮始至此九月败邾师而云以义求斉斉送姜氏之䘮者夫人以七月薨公即求斉斉旣许之邾闻许而将帰鲁得许而败邾师耳注汶阳至入済正义曰水北曰阳故知汶水北地釈例曰汶水出泰山莱芜县西南经済北至东平须昌县入済二年注楚兵至未迁正义曰此决城邢也彼旣迁讫乃为城之不言城夷仪而言城邢邢已迁也此则先城楚丘将以封卫言城楚丘不言城卫衞未迁也江人黄人正义曰公羊谷梁皆云江人黄人逺国之辞言其实是君也以其逺国降而称人贾云江黄称人刺不度徳善隣恃斉背楚终为楚所灭其意虽异皆以江人黄人为国君亲来杜以诸侯之贬不至称人则此称人者皆是其国之大夫耳斉桓威德稍盛远国来服斉桓谦以接逺故与宋公会之传注君死至言封正义曰封者聚土之名也天子之建诸侯必分之土地立其疆界聚土为封以记之故建国谓之封国卫是旧囯今云封者以其君死国灭更封建之故云封也假道扵虞正义曰聘礼云若过他邦至于竟使次介假道束帛将命于朝下大夫取以入吿出许是礼过他国必假道也聘尚假道况乎伐国故请以璧马假借也谷梁传曰借道乎虞注前是至軨坂正义曰服虔以为兾为不道伐鄍三门谓兾伐晋也兾之旣病亦唯君故谓虞助晋也将𣣔假道称前恩以诱之案传荀息以宝假道公尚虑虞不许则晋之扵虞旧非与国若其甞经助晋则是昔来通好何忧乎不许而请进国之羙宝尚畏宫之竒諌乎故杜以为兾自伐虞虞自报兾以虞能报兾晋不能报虢言已弱以示其耻言虞彊以说其心此虽无文理必然也注逆旅至边邑正义曰晋语云阳処父过寗舎扵逆旅寗嬴氏知逆旅是客舎也逆迎也旅客也迎止賔客之処也保者固守之语知其分依客舎伺候抄晋边邑旣又入而保之观其此语则虢晋接隣但向其都邑须过虞竟当以从彼诣虢路遥山険易来难徃故也注晋犹至信虞正义曰如传之言直云会虞伐虢未知谁为兵至但下云先书虞贿故也若虞为兵主自当在先不须云先书虞也明晋实为主而仲尼先书虞故知晋犹主兵不信虞也注寺人至张本正义曰周礼内宰之属有为小臣奄上士四人寺人王之正内五人内竖倍寺人之数寺人掌王之内人及女宫之戒令内竖掌内外之通令皆掌妇人之事是自内小臣以下皆用奄人为官也郑玄云竖未冠者之官名然则此人名貂幼童为内竖之官以为斉侯所宠后虽年长遂唿为竖貂焉此时为寺人之官故称寺人貂也言漏师者漏泄师之宻谋也漏师已是大罪此云始者言其终又甚焉故言始以为斉乱张本三年注一时至为灾正义曰一时不雨则书首月者觧去冬今春也书首月者皆竟时不雨次月不雨不复书也故夏四月不雨五月不雨不复书六月淂雨乃书之此由不雨日久方始追书其亊每时一书所以详其文也不于去年冬十月及今年正月不雨注必扵夏四月不雨注者以下有六月雨旣备书则五月不雨亦应备书今唯云夏四月不雨故杜云一时不雨则书首月以解五月不书不雨之意文二年自十有二月不雨至于秋七月十三年自正月不雨至于秋七月二者皆㧾书不雨又不书得雨之月与此年书不雨文异者谷梁传曰一时言不雨者闵雨也闵雨者有志乎民者也六月雨雨云者喜雨也喜雨者有志乎民者也文二年传曰歴时而言不雨文不忧雨也不忧雨者无志乎民也言僖有忧民之志故每时一书文无忧民之志是以歴时揔书贾逵取以爲说杜旣不注或亦史异辞也注徐囯至三年正义曰诸侯相灭亡者多是土壤隣接思启封疆今検杜注在下邳舒在庐江相去甚遥而越竟灭国无传无注不知所以襄十三年传例曰凡书取言易也用大师焉曰灭然则㓕之与取俱是絶其国家有其土地难则称灭易则为取释例曰用大师起大衆重力以䧟敌因而有之故曰胜国通以灭为文也取者乗其衰乱或受其溃叛或用小师而不烦兵劳力则直言取如取如携言其易也是胜国而不用大师亦为取也注涖临也正义曰公羊传曰涖盟者何往盟乎彼也来盟言于师或不言于师亦是史有详略无义例也注称赴以名者公虽在军死须相赴史得赴乃书耳注屈完至县也正义曰公羊传曰屈完者何楚大夫也何以不称使尊屈完也曷为尊屈完以当桓公也其意言屈完楚之贵者尊之以敌斉侯若屈完足以自专无假君命不为楚子所使故作自来之文服䖍取以为说案孔子曰君使臣以礼臣亊君以忠此垩人之明训也今乃尊人之臣许其不为使轻人之主以为不合使臣是乃縦群下以觊觎教疆臣以专恣约之以礼岂当然乎故杜别为此解楚子本使屈完如师以观斉师之强弱强则𣣔服弱则𣣔拒屈完覩斉之盛因则求盟盟非楚子之意故不称使以屈完自来盟为文谷梁传曰其不言使权在屈完也是其权时之冝自求与斉盟也完之本意𣣔即盟扵军斉桓喜其来服退舎以礼楚言来于师书屈完之意也盟于召陵书实盟之所也成二年斉侯使国佐如师不言来而此言来者彼旣云如师不须称来此不言如师故云来耳此旣云来盟不复须言及屈完盟彼无来盟之文故别言及国佐盟意异扵此故文不同服虔云言来者外楚也嫌楚无罪言来以外之来者自外之文非别罪之所在若以言来即爲罪楚则仲孙高子之来也复外斉而罪之乎且悪楚者当悪其辟在蛮夷负固不服不服之日容可外之服而又外𣣔何爲也注受斉至七年正义曰直言及江黄者将卑师少故不言主师言㣲者及之宣七年传例曰凡师出与谋曰及不与谋曰会而春秋征伐受命扵盟主者实是与谋皆不言及释例曰盟主之令则上行乎下非匹敌和成之类故虽或先谋皆从不与谋之例然则此伐陈者受斉之命讨陈之罪亦是上行乎下而经书及者扵时斉师不行使鲁为主鲁与江黄谋之然后共伐故以与谋爲文传注楚界至取喻正义曰㐮十三年传称楚子囊述共王之徳抚有蛮夷奄征南海唯言征南海耳其竟未必至南海也因斉实処北海遂称所近言其相去远也服虔云风放也牝牡相诱谓之风尚书称马牛其风此言风马牛谓马牛风逸牝牡相诱盖是末界之㣲亊言此事不相及故以取喻不相干也召康公正义曰谥法安乐抚民曰康注五等至夸楚正义曰大公为王官之伯得以王命征讨天下随罪所在各致其罚故五等诸侯九州之伯皆得征讨其罪斉桓因大公有此王命言已上卋先公得征讨有罪所以夸楚也郑玄以为周之制每州以一侯为牧二伯佐之九州有九侯十八伯大公为东西大伯中分天下者当各统四侯半一侯不可分故言五侯其伯则各有九耳侯为牧伯佐之言是周制其事无所出也且征者征其所统之囯非征侯伯之身何当校计人数以充五九之言即如其言使伯佐牧二伯共佐治而已非是分州之半复安得征九伯也校数烦碎非复人情故先儒无同之者东至于海西至于河正义曰釈例曰海自辽西北平汉阳章武渤海乐陵乐安北海东莱城阳东海广陵呉郡会稽十四郡之东界以东河出西平西南二千里从西平东北经金城故北地朔方五原至故云中南经平阳河东之西界东经河东河内之南界东北经汲郡颍丘阳平平原乐陵之东南入海杜之此言拠其当时之河耳禹贡导河积石至于竜门南至于华阴东至于厎柱又东至于孟津东过洛汭至于大伾北过降水至于大陆又北播为九河同为逆河入于海案験其地自大伾以上河道不改大伾以下即是汲郡以东河水东流秦汉以来始然也古之河道自大伾而北过降水故迹不可复知其大陆则赵地之广泽也大陆以北播为九河九河故道河间成平以南平原鬲县以北其九河者徒骇一大史二马颊三覆釡四胡蘓五简大絜七钩盘八鬲津九徒骇最西以次而东故郑注禹贡河间弓髙县徃徃有其処中候云斉桓覇遏入流以自广计桓公之时斉之西竟当在九河之最西徒骇盖是斉之西界其东至于海当尽乐安北海之东界也注包裹至未审正义曰禹贡荆州包匦菁茅孔安国云其所包裹而致者匦匣也菁以为菹茅以缩酒郊特牲云缩酌用茅郑玄云泲之以茅缩去滓也周礼甸师祭祀共萧茅郑兴云萧字或为莤莤读为缩束茅立之祭前沃酒其上酒渗下去若神饮之故谓之缩缩渗也故斉桓公责楚不贡包茅王祭不共无以缩酒杜用彼郑兴之说也孔安国以菁与茅别杜云茅菁茅则以菁茅为一特令荆州贡茅必当异扵余処但更无传说故云茅之为异未审也沈氏云大史公封禅书云江淮之间一茅三嵴杜云未审者以三嵴之茅比目之鱼比翼之鸟皆是灵物不可常贡故杜云未审也注昭王至问之正义曰昭王成王之孙周本纪文也吕氏春秋季夏纪云周昭王亲将征荆蛮辛余靡长且多力为王右还反涉汉梁败王及祭公陨于汉中辛余靡振王北済反振祭公高诱注引此传云昭王之不复君其问诸水濵由此言之昭王为没扵汉辛余靡焉得振王北済也振王为虚诚如髙诱之注又称梁败复非船壊旧说皆言汉濵之人以胶胶船故得水而壊昭王溺焉不知本岀何书注昭王至受罪正义曰楚卋家成王封熊绎扵楚以子男之田国居丹阳宋仲子云丹阳南郡枝江县也枝江去汉其路其遥昭王时汉非楚竟故不受罪也注言诸至谦称正义曰诸侯之交必称先君以相接此时诸侯有鲁宋陈卫郑许曹桓公以前皆甞与斉交接故斉侯称継先君之好谦以自广也老子曰孤寡不谷王侯之谦称也曲礼云诸侯与民言自称寡人庻方小侯自称曰孤其在四夷虽大曰子扵内自称不谷礼记虽为定例事在临时所称此斉侯自称不谷襄王出奔亦称不谷皆出自当时之意耳尔雅训谷为善谷是养人之物言我不似谷之养人是谦也资粮屝屦正义曰少仪云君将适他臣如致金玉货贝扵君则曰致马资于有司郑玄云资犹用也然则诸所费用之物皆为资也粮谓米粟行道之食也屝屦俱是在足之物善悪异名耳杨雄方言云屝麤也丝作之曰履麻作之曰屝不借粗者谓之屦䘮服传曰䟽屦者荐蒯之菲也是屝用草为之也注云草屦者履屦通言耳相形以晓人也定本为草屦诸侯薨至二等正义曰沈氏云朝会亦王亊而别言死王亊者谓因王事或戦陈亦死故别其文也卜之不吉筮之吉正义曰曲礼云卜筮不相袭郑玄云卜不吉则又筮筮不吉则又卜是渎亀筴也晋献公卜娶骊姬不吉公曰筮之是也如彼记文卜之不吉不合更筮但献公旣受骊姬欲必尊其位故卜旣不吉更令筮之兾乎筮而得吉所以遂己心也诗云我亀既厌不我告犹郑玄云卜筮数而渎亀亀灵厌之不复告其所图之吉凶山是贯凟亀筮不复告之以实故终实不吉而筮称其吉是筮非不知而不以实吿也周礼筮人云凡国之大事先筮而后卜郑玄云当用卜者先筮之即事渐也于筮之凶则止不卜而传称桓公卜季友晋献公卜骊姬晋文公卜纳王赵鞅卜救郑皆先卜而后筮者周礼言其正法耳春秋之卋临时请问者或卜或筮出自当时之心不必皆先筮后卜崔灵㤙以为囯之大事先筮而复卜筮凶则止不卜者筮必以三代之法若三法皆凶则止不卜若两法是凶一法为吉名为筮逆犹是疑限故更卜以决之则洪范筮逆亀从是也故大卜掌三兆三易仪礼特牲少牢筮皆旅占是筮有衆占之法则灵恩之说义亦可通注物生至数短正义曰筮数以上皆十五年传文象者物𥘉生之形数者物滋息之状凡物皆先有形象乃有滋息是数从象生也亀以本象金木水火土之兆以示人故为长筮以末数七八九六之䇿以示人故为短周礼占人掌占亀郑玄云占人亦占筮言掌占龟者筮短龟长主扵长者亦用此传为说案易系辞云蓍之德圆而神卦之德方以知神以知来知以蔵徃然则知来藏徃是为极妙虽亀之长无以加此圣人演筮以为易所知岂短扵卜卜人𣣔令公舎筮从卜故云筮短亀长非是亀能实长杜𣣔成筮短亀长之意故引传文以证之若至理而言卜筮实无长短专之至有臭正义曰言公若专心爱之公心必将改変変乃除公之羙公先有羙此人将除去之薫是香草莸是臭一薰一莸言分数正等使之相和虽积十年尚犹有臭气香气尽而臭气存言善悪聚而多少敌善不能止悪而悪能消善注繇卜至之羙正义曰筮卦之辞亦名为繇但此是卜人之言知是卜兆辞也卜人举此辞以止公则兆颂旧有此辞非卜人始为之也卜人言其辞而不言其意不知得何兆此义何所出也渝変攘除皆释言文也释畜云夏羊牡羭牝羖则羭是羊之名羙善之字皆从羊故羭为羙也変乃除公之羙言公心必変而除公羙也注薰香至难除正义曰此传之意言善悪相杂二字皆从知是香草臭也月令五时各言其臭中央土云其臭香易繋辞云其臭如兰传称在君之臭味则臭是气之揔名元非悪之称但旣谓善气为香故专以悪气为臭耳十是数之小成故举以为言焉十年香气尽矣悪气尚存言善易消而悪难灭也杜知莸是臭者内则云牛夜鸣则庮彼庮亦是臭义其字虽异其意亦同尚犹有臭犹则尚之义重言之耳犹尚书云弗遑暇食遑则暇也公田至亦毙正义曰晋语说此事云公田骊姬受胙乃寘酖扵酒寘堇于肉公至召申主献公祭地地坟申生恐而出骊姬与犬肉犬毙饮小臣酒亦毙此传旣略当如国语也贾逵云堇乌头也谷梁传曰以酖为酒药脯以毒注毒酒至之惑正义曰毒酒经宿便败而公不怪其六日仍得如故明公之惑扵骊姬不以六日为怪也五年注称晋至从吿正义曰公羊传曰曷为直称晋侯以杀杀丗子母弟直称君者甚之也言父子相残悪之甚者是悪其用谗杀大子故斥言晋侯以罪之罪晋侯则申生无罪也传称晋侯使以杀大子申生之故来吿实以去年死告称今年杀故以今年书也釈例曰晋鲁之不交使西告杀申生则所告不必甞有玉帛之使但欲广声其罪耳言广声其罪则晋侯谓谗言为实诬加大子以罪时史知其实改告而书之此传不言书曰则是旧史然也注伯姬至其子正义曰伯姬未必是成风所生但哀姜旣死成风得为夫人縦非其母亦得帰寕也沈氏云伯姬以庄二十五年六月皈于𣏌假令后年生子则其年十四矣杜云十歳左右者以其从母言朝故云十歳右右也桓九年曹伯使卋子射姑来朝是诸侯之子得有摄君之礼行朝之义但此子幼弱而卒不成朝故系扵母而曰朝其子也若其能行朝礼则卋子当如射姑伯姬别言来耳注叔孙至为逆正义曰牟是附庸之国唯桓十五年邾人牟人葛人来朝自尔以来更不朝聘于鲁鲁不应使卿聘此小国当是叔孙聘妻已定但卿非君命不得越竟故咨公请使奉君命以聘因自为逆妇故传称娶焉明其因娶而聘注间无至卋子正义曰公羊传曰诸侯何以不序一事而再见者前目而后凡也言此诸侯还是上会之诸侯故从省文不复序也昭十三年秋公会刘子晋侯云云于平丘八月甲戌同盟于平丘不言诸侯者为间无异亊故也九年夏公会宰周公斉侯云云于葵丘九月诸侯盟于葵丘言诸侯者为其间有伯姬卒故也此会盟之间无他异事复称诸侯者为王卋子不盟故也谷梁传曰复举诸侯何也尊王卋子而不敢与盟也釈例曰未有臣而盟君臣而盟君是子可盟父故春秋王卋子以下会诸侯者皆同会而不同盟是解复言诸侯者见王卋子不与盟也王卋子者王之储副周礼膳夫掌养王及后卋子歳终则会唯王及后卋子之膳不会是其尊与王同也斉桓行霸翼戴天子尊崇王室故殊贵王之卋子扵会则歴序诸侯言会王卋子则王卋子不序诸侯之列也盟则诸侯自盟世子不与是殊贵卋子也注逃其至三年正义曰礼君行师从卿行旅从虽则会盟必有师旅郑伯弃其师衆轻身逃皈釈例曰国君而逃师弃盟达其典仪弃其章服群臣不知其谋社稷不保其安此与匹夫逃窜无异故例在上曰逃是言称逃之意也逃在盟前辟盟而逃故云逃皈不盟公还先告会盟故后书郑伯注虞公至力讥正义曰书晋人执虞公则从无道扵民之例虞公扵传未有不道之状但虞公贪璧马之宝拒絶忠谏谏者所以安存社稷保祐下民志在贪宝无恤民之意即为不道扵民是故称人以执之也实是灭其国而言执其君者所以罪虞公且言执之易釈例曰虞公昧扵货贿贪以自亡国非其国臣非其臣晋人取之若执一夫故称人以执而不言灭罪虞且言易也二十五年卫侯燬灭邢传曰同姓也故名虞亦晋之同姓不言晋侯名者传称晋侯脩虞祀且皈其职贡扵王以是之故不以灭同姓为讥谓不书晋侯名也传辛亥至备故也正义曰辛亥朔者月一日也日南至者冬至日也天子班朔扵诸侯诸侯受而蔵之扵大祖庙每月之朔告庙受而行之诸侯有观䑓所以望气祥也公旣亲自行此视朔之礼遂以其日徃登观䑓之上以瞻望云及物之气色而书其所见之物是礼也凡春秋分冬夏至立春立夏为启立秋立冬为闭用此八节之日必登观䑓书其所见云物气色若有云物変异则是歳之妖祥旣见其事后必有験书之者为豫备故也视朔者月朔之礼也登䑓者至日之礼也公常以一日视朔至日登䑓但此朔即是至日故视朔而遂登䑓也注周正至南极正义曰日之行天有南有北常立八尺之表以候景之短长夏至之景尺有五寸日最长而景最短是谓日北至也自是以后日稍近南冬至之景一丈三尺日最短而景最长是谓日南至也冬至者十一月之中气中气者月半之气也月朔而已得中气是必前月闰闰前之月则中气在晦闰后之月则中气在朔闰者聚残余分之月其月无中气半属前月半属后月是去年闰十二月十六日已得此年正月朔大雪节故此正月朔得冬至也而杜长歴僖元年闰十一月此年闰十二月尺闰之相去歴家大率三十二月耳杜扵此闰相去凡五十月不与歴数同者杜推勘春秋日月上下置闰或稀或槪自凖春秋时法故不与常歴同注视朔至得礼正义曰视朔者公旣吿庙受朔即聴视此朔之政是其亲吿朔也礼天子曰灵䑓诸侯曰观䑓釈宫云四方而高曰䑓䑓上搆屋可以逺观望故谓之观䑓也古之为歴者皆举其大数周年有三百六十五日四分日之一为为十二月则一月各有三十日十六分日之七是故从前月初至后月𥘉节必三十日有余也其日月之行天也日行遟月行疾每二十九日过半而月及月谓之一月故从朔至朔唯二十九日过半耳计一岁则有余十一日而不得周年故作闰月以𥙷之计十九年而有七闰古歴十九年为一章以其闰余尽故也步歴之始以朔且冬至为首歴之上元其年是十一月朔且冬至至十九年闰余尽复得十一月朔且冬至故以十九年为一章积章成部积部成纪治歴者以此章部为法因此可以明其术数推之而知气朔也审别隂阳寒暑不失其时也所以陈叙时事教训下民鲁君不能常脩此事故善公之得礼也注分春至其职正义曰一年分为四时时皆九十余日春之半秋之半昼夜长短等昼夜中分百刻故春秋之半称春秋分也冬之半夏之半昼夜长短极极训为至故冬夏之半称冬夏至也四时之气寒暑不同春夏生物秋冬杀物生物则当启杀物则当闭故立春立夏为启立秋立冬为闭言物谓气色者谓非云而别有气色杜恐与云相乱故别云气色也周礼保章氏以五云之物辨吉凶水旱降豊荒之祲象郑玄云物色也视日旁云气之色下也知水旱所下之国郑衆云以二至二分观云色青为虫白为䘮赤为兵荒黒为水黄为豊衆之此言盖出占候之书计云气之占不啻尽此而巳但卋絶其学故莫能焉左传诸所发凡皆是周之旧典旣言礼也更复发凡是重申周典也直言必书云物不更云公是日官掌其职非公所当亲也刘炫规云书云物亦是公亲为之但上文有公旣视朔故下文去公字耳今删定知不然者上言公旣视朔是传家之语下云必书云物是周公旧凡旧凡之文包诸侯天子若诸侯称公书云物则天子当称王书云物是知旧凡元无王公之文日官掌其事若以上文有公旣视朔故去公字然则周公旧凡岂豫知有公旣视朔没去公字乎苟生异见妄规杜氏非也注不谨慎正义曰不谨慎所为多寘薪于中焉若今栫木士蔿稽首正义曰周礼大祝辨九拜一曰稽首二曰顿首三曰空首郑玄云稽首拜头至地也顿首拜头叩地也空首拜头至手所谓拜手也郑唯解此三者拜之形容所以为异也稽首头至地头下缓至地也顿首头不至地暂一叩之而已尚书每称拜手稽首者𥘉为拜头至手乃复申头以至地至手是为拜手至地乃为稽首然则凢为稽首者皆先为拜手乃成稽首故尚书拜手稽首连言之传虽不言拜手当亦先为拜手乃为稽首稽首拜手共成一拜之礼此其为敬之极故臣扵君乃然孔安国以为尽礼致敬知此是礼之极尽也大祝九拜又云四曰振动五曰吉拜六曰凶拜七曰竒拜八曰襃拜九曰肃拜郑玄云振动戦栗変动之拜吉拜拜而后稽颡谓斉衰不杖以下者凶拜稽颡而后拜谓三年服者竒拜谓一拜荅臣下拜襃拜再拜神与尸肃拜今时撎也介者不拜说者又以为稽首臣拜君也顿首谓敌者相拜也空手谓君荅臣拜也诗云至惟城正义曰诗大雅板之七章懐和也寕安也和其德以抚民则其囯唯安矣伹能以德安国则宗子之固若城注袪𬒮也正义曰礼深衣记云𬒮之长短反诎之及时䘮服云袂属幅袂尺二寸幅谓衣之身也袂属扵幅长扵手反屈至肘则从幅尽扵袖口㧾名为袂其𬒮近口又别名为祛此斩其祛斩其䄂之末也诗唐风羔裘传云祛𬒮末郑玄玉藻注云祛𬒮口也但𬒮是㧾名得以𬒮表袪故云祛袂注惠王至其位正义曰二十四年传曰不谷不德得罪于母氏之宠子带书曰天王出居于郑辟母弟之难也如彼传文则襄王与子带俱是惠后所生但其母钟爱其少子故欲废大子而立之周本纪云襄王母早死后母曰惠后生叔带与传不同史记缪也七年惠王崩襄王畏子带不敢发䘮知此时有废大子之意故斉桓帅诸侯会大子窆其位安王国也注辅颊辅车牙车正义曰易咸卦上九咸其辅颊舌三者并言则各为一物广雅云辅颊也则辅颊为一釈名曰頥或曰辅车其骨强可以辅持其口或谓牙车牙所载也或谓颔车也卫风硕人云巧笑倩兮毛传云好口辅也如此诸文牙车颔车牙下骨之名也颊之与辅口旁肌之名也盖辅车一処分为二名耳辅为外表车是内骨故云相依也注王季至君字正义曰大伯虞仲辟季歴适荆蛮若有适庻不须相辟知其皆同母也周本纪云古公有长子曰大伯次口虞仲大姜生季歴如史记之文似王季与大伯别母马迁之言䟽缪耳此言虢仲虢叔王季之穆国语称文王敬友二虢故亦以为文王母弟母弟之言事无所出仲叔皆文王之时虢君字也拠传文郑灭一虢晋灭一虢不知谁是仲后谁是叔后贾逵云虢仲封东虢制是也虢叔封西虢虢公是也马融云虢叔同母弟虢仲异母弟虢仲封下阳虢叔封上阳案传上阳下阳同是虢国之邑不得分封二人也若二虢共処郑复安得虢国而灭之虽贾之言亦无明证各以意断不可审知注盟府司盟之官正义曰周礼司盟掌盟载之法会同则掌其盟约之载旣盟则贰之郑玄云贰之者冩副当以授六官唯言会同之盟不掌勲功之事而得有二虢之勲蔵在盟府者凡诸侯𥘉受封爵必有盟誓之言檀弓云卫大史栁荘公与之邑裘氏与县潘氏书而纳诸棺曰卋世万子孙母変也其言即盟誓之辞也汉书功臣侯表记高祖即位八载天下乃平始论功而定封侯者一百四十三人封爵之誓曰使黄河如带泰山若砺国以永存爰及苗裔其誓即盟之类事必有因扵古明知以勋受封必有盟要其辞当蔵扵司盟之府也其爱之也正义曰爱之谓爱虞也虞岂能亲于桓荘乎其当爱此虞也服虔其作甚注云爱之甚当谓爱桓荘之族甚也爱之若甚何以诛之且文㔟不顺又改字失真缪之甚也注栢叔至五年正义曰荘伯之族从父昆弟也桓叔之族从祖昆弟也唯言从祖昆弟举䟽者而略言耳周书至繄物正义曰皇天无亲惟徳是辅蔡仲之命文也黍稷非馨明徳惟馨君陈文也人不易物惟德其物旅文也杜不见古文故以为逸书此传与书异者其作繄师授不同字改易耳其意亦不异也民不易物者设有二人俱以物祭其祭相似不改易此物唯有徳者繄此乃是物无徳而荐神所不享则此物不是物也以其族行正义曰晋语云宫之竒諌而不聴出谓其子曰将亡矣吾不去惧及焉以其帑适西山韦昭云西山国西界也虞不腊矣正义曰月令孟冬腊门闾及先祖五祀腊之见扵传记者唯月令与此二文而已秦本纪惠王十二年𥘉腊始皇三十一年更改腊日嘉平奈邕独断云腊者歳终大祭縦吏民宴饮非迎气故但送不迎应劭风俗通云案礼传夏曰嘉平殷曰清祀周曰大蜡汉改曰腊腊者猎也田猎取兽祭先祖也此言虞不腊矣明当时有腊祭周时腊与大蜡各为一祭言汉改曰腊不蜡而为腊耳童謡至时也正义曰釈乐云徒歌谓之謡言无乐而空歌其声逍遥然也于时有童穉之子为此謡歌之辞故卜偃取以对公也夜之向明为晨日月聚会为辰星宿不见为伏言乙日夜半之后丙日将且之时竜尾之星伏在合辰之下当是之时军人上下均同其服振振然而盛旂者晋军旂也而徃取虢故云取虢之旂南方鹑鸟之星其体贲贲然见扵南方天䇿之星近日焞焞然无光耀甚微也鹑火之次正中于南方尓时其当成军事也虢公其当奔走也旣引童謡之言乃后指其时日在夏之九月十月之交乎谓九月十月晦朔之交也十月朔丙子之日平旦时日体在尾星月在天䇿星鹑火正中扵南方必是时克之注竜尾至不见正义曰东方七宿皆为苍竜之宿其竜南首北尾角是竜角尾即竜尾故云竜尾尾星也日月之会为辰昭七年传文扵时日体在尾尾星与日月処共日俱出入故常伏不见也丙之晨者说文云晨早昧爽也谓衣将旦鸡鸣时也注戎事上下同服正义曰周礼司服职云凡兵事韦弁服郑玄云韦弁以韎韦为弁又以为衣裳今时伍伯缇衣古兵服之遗色然则在兵之服皆韦弁均服者谓兵戎之事贵贱上下均同此服也注鹑鹑至卋教正义曰南方七宿皆为朱鸟之宿其鸟西首东尾故未为鹑首午为鹑火巳为鹑尾鹑大星者谓栁星张也天䇿傅说星史记天官书之文荘子云傅说得之以骑箕尾傅说殷高宗之相死而託神扵此星故名为傅说星也傅说之星在尾之未合朔在尾故其星近日星㣲焞焞然无光耀也说文云齓毁歯也男八月歯生八歳而齓女七月歯生七歳而齓童齓之子未有念虑之感不觧自为文辞而群聚集会成此嬉逰遨戯之言其言韵而有理似若有神冯之者其言或中或否不可常用博览之士及能惧思之人兼而志之以为鍳戒以为将来之験有益于卋教故书传时有采用之者文三年传曰孟明之臣也其不解也能惧思也能惧思之人谓孟明之类也注是夜至在䇿正义曰以三统歴推之此夜是月小余尽夜半合朔在尾十四度从乙夜半至平且日行四分度之一月行三度有余故丙子旦日在尾星月在天䇿鹑火之次正中也月令孟冬之月日在尾昬危中且七星中七星则鹑火次之星也注虞所命祀正义曰虞受王所命之祀谓天子命虞使祀其竟内山川之神也旣灭其国故代虞祭之春秋正义卷弟十计一万七千四百五字春秋胡氏传卷十春秋传卷第十闵公元年春王正月不书即位内无所承上不请命也庄公薨子般卒庆父夫人利闵公之㓜而得立焉是内不承国于先君也按周制王哭诸侯则大宗伯爲上相未有诸侯之薨而不告于王者也职䘮掌诸侯之䘮以国之䘮礼涖其禁令序其事凡国有司以王命有事焉则诏賛主人未有诸侯之子主䘮而王不遣使者也今鲁有大故不告于周闵旣主䘮而王不遣使是上不请命于天子也内无所承上不请命故不书即位正人道之大伦也齐人救邢凡书救者未有不善之也救在京师则罪列国子突救卫是也救在夷狄则罪诸侯狄救齐吴救陈是也救在逺国则罪四邻晋阳处父帅师伐楚以救江是也救而不速救者则书所次以罪其慢叔孙豹救晋次于雍榆是也救而不敢救者则书所至以罪其怯齐侯伐我北鄙围成公救成至遇是也兵者春秋之所甚重卫灵公问阵孔子对曰爼豆之事则尝闻之矣军旅之事未之学也独至于救兵而书法若此圣人之情见矣其称人将卑师少也夏六月辛酉葬我君庄公秋八月公及齐侯盟于落姑季子来归按左氏盟于落姑请复季友也其曰季子贤之也其曰来归喜之也自外至者爲归是尝出奔矣何以不书庄公薨子般弑庆父主兵势倾公室季子力不能支避难而出奔耻也鲁国方危内贼未讨国人思得季子以安社稷而公爲落姑之盟以请于齐则是贤也春秋欲没其耻故不书奔欲旌其贤故特称季子圣人之情见矣隠恶而扬善舜也乐道人之善恶称人之恶孔子也爲尊者讳爲亲者讳爲贤者讳春秋也明此可以畜纳污之德乐与人爲善矣其不称公子见季友自以贤德爲国人所与不縁宗亲之故也尧敦九族而急亲贤退嚚讼周厚本枝而庸旦仲黜蔡鲜义皆在此而亲亲之杀尊贤之等着矣此义行则内无贵戚任事之私外无弃亲用覉之失而国不治者未之有也此春秋待来丗之意冬齐仲孙来仲孙齐大夫也其不称使而曰来者略其君臣之常词以见桓公使臣不以礼仲孙事君不以忠也按左氏齐侯忧鲁使仲孙来省难何以言使臣不以礼也邻有弑逆则当声罪戒严修方伯之职以奉天讨而更使计谋之士窥觇虚实有乗乱取国之心则使臣非以礼矣仲孙归曰不去庆父鲁难木巳君其务宁鲁难而亲之何以言事君不以忠也田常弑简公孔子沐浴而朝告于哀公请讨焉岂曰齐人方强姑少待之也不劝其君急于讨贼而俟其自毙则事君非以忠矣使庆父稔恶闵公再弑则桓公与仲孙始谋不臧之所致耳直书曰齐仲孙来交讥之也二年春王正月齐人迁阳夏五月乙酉吉禘于庄公程氏曰天子曰禘诸侯曰祫其礼皆合祭也褅者禘其所自出之帝爲东向之尊其余皆合食于前此之谓禘诸侯无所出之帝则止于太祖之庙合羣庙之主以食此之谓祫天子褅诸侯祫大夫享庶人荐上下之杀也鲁诸侯尔何以有禘成王追念周公有大勲劳于天下赐鲁公以天子礼乐使用诸太庙以上祀周公鲁于是乎有禘祭春秋之中所以言禘不言祫也然则可乎孔子曰鲁之郊禘非礼也周公其衰矣禘言吉者䘮未三年行之太早也于庄公者方祀于寝非宫庙也一举而三失礼焉春秋之所谨也四时之祭有禘之名盖礼文交错之失秋八月辛丑公薨按左氏𥘉公传夺卜齮田公不禁庆父使卜齮贼公于武闱鲁史旧文必以实书其曰公薨不地者仲尼亲笔也观于删诗在诸国则变风皆取在鲁则独编史克之颂或问吾党有直躬者其父攘羊而子证之则曰吾党之直者异于是父爲子隐子爲父隠直在其中矣后丗縁此制爲五服相容隐之条以缀骨肉之恩春秋有讳义盖如此礼记称鲁之君臣未尝相弑者盖习于经文而不知圣人书薨不地之旨故云尔然则讳而不言弑也何以传信于将来曰书薨以示臣子之情不地以存见弑之实何爲无以传信也凡君终必书其所独至于见弑则没而无所其情厚矣其事亦白矣非圣人能修之乎后丗记言之士欲讳国恶则必失其实直书母隐又非臣子所当施之于君父也而春秋之法不传矣九月夫人姜氏孙于邾夫人称孙闻乎故也不去姓氏降文姜也庄公忘亲释怨无志于复雠春秋深加贬绝一书再书又再书屡书而不讳者以谓三纲人道所由立也忘父子之恩绝君臣之义国人习而不察将以是爲常事则亦不知有君之尊有父之亲矣庄公行之而不疑大臣顺之而不谏百姓安之而无愤疾之心也则人欲必肆天理必灭故叔牙之弑械成于前庆父之无君动于后圉人荦卜齮之刄交发于党氏武闱之间哀姜以国君母与闻乎故而不忌也当是时鲁君再弑几至亡国其应不亦憯乎春秋以复雠爲重而书法如此所谓治之于未乱保之于未危不可不察也公子庆父出奔莒公子出奔讥失贼也闵公立而季子归何以见弑庆父主兵日久其权未可遽夺也季子执政日浅其谋未得尽行也设以圣人处之期月而已可矣季子贤人而当此能必克乎及闵公再弑庆父罪恶贯盈而疾之者愈衆季子忠诚显着而附之者益多外固强齐之援内恊国人之情正邪消长之势判矣然后夫人不敢安其位庆父不得肆其姦此明爲国者不知图难于其易爲大于其细虽有智者亦不能善其后矣丗儒或言用鲁之衆因齐之力以戮庆父其势甚易而季子不能故书夫人孙邾庆父奔莒所以深恶其缓不讨贼则非也以绛侯勃之果陈平之无误将相交欢而内有朱虚外连齐楚以制诸吕庸人冝易于反手然太尉已入北军士皆左袒犹恐不胜未敢诵言诛之也况于庆父巨姦七百里之侯国革车千乗而三十年执其兵柄其植根深矣其耳目广矣其用物弘矣而以爲戮之其势甚易此未察乎难易迟速之几者也经书庄公忘亲无复雠之志使百官则而象之亦不知有君父也而又使庆父主兵失驭臣之道是以至此极故书孙邾奔莒爲后丗之永鉴也冬齐髙子来盟髙子齐大夫也子者男子之美称其称子贤之也何贤乎髙子庄公薨子殷卒闵公弑庆父夫人乱乎内鲁于是旷年无君齐桓公使将南阳之甲至鲁而谋其国其命髙子必曰鲁可取则兼其国以广地鲁可存则平其乱以善邻非有安危继绝一定不可易之计也髙子至则平鲁难定僖公鲁人赖焉以爲美谈至于久而不绝曰犹望髙子也圣人美其明人臣之义得奉使之冝特称髙子以着其善其不曰齐侯使之者权在髙子也十有二月狄入卫卫康叔之后盖北州大国狄何以能入乎臣昔尝谓河南刘弈曰史氏记烦而志寡如班固书载诸王淫乱等事尽削之可也弈曰必若此言仲尼删诗如墙有茨鹑之奔奔桑中诸篇何以録于国风而不削乎臣不能荅后以问延平杨时时曰此载卫爲戎狄所灭之因也故在定之方中之前因以是说攷于历代凡淫乱者未有不至于杀身败家而亡其国者也然后知古诗垂戒之大而近丗有献议乞于经筵不以国风进读者殊失圣经之旨矣郑弃其师按郑诗清人刺文公也髙克好利而不顾其君文公恶之而不能逺使克将兵御狄于境陈其师旅翶翔河上乆而不召衆散而归髙克奔陈公子素恶髙克进之不以礼文公退之不以道危国亡师之本故作是诗观此则郑弃其师可知矣或曰髙克进不以礼曷不书其出奔以贬克爲人臣之戒而独咎郑伯何也曰人君擅一国之名宠杀生予夺惟我所制尔使克不臣之罪巳着按而诛之可也情状未明黜而逺之可也爱惜其才以礼驭之可也乌有假以兵权委诸境上坐视其失伍离散而莫之恤乎然则弃师者郑伯乃以国称何也二三执政股肱心膂休戚之所同也不能进谋于君恊志同力黜逐小人而国事至此是谓危而不持顚而不扶则将焉用彼相矣晋出帝时景延广专权诸藩擅命及桑维翰爲相出延广于外一制书所敕者十有五鎭无敢不从者以五季之末维翰能之而郑国二三执政畏一髙克不能退之以道何政之爲书曰郑弃其师君臣同责也春秋正义春秋正义卷十一春秋正义卷第十一僖公国子祭酒上护军曲阜县开国子臣孔颖达等奉敕撰六年公至自伐郑正义曰二十八年公会晋侯云云于温诸侯遂围许二十九年公至自围许此年会伐郑遂救许不称至自救许而云至自伐郑与温会反者釈例曰诸若此类事㔟相接或以始致或以终致盖时史之异也此事当由公至自告庙所吿不同史依告而书不为义例传注实新至诸侯正义曰密是邑名郑人新筑密邑故传称新密经不称围新密言围新城传云郑所以不时城也解经言新城之意郑以非时筑城违礼害民斉桓声其罪以吿诸侯故书新城以新城为郑之罪状刘炫云先王之制诸侯无故不造城造城则攻其所造司马法曰产城攻其所产是也注微子至祖也正义曰案宋丗家云微子开者殷帝乙之首子而帝纣之庻兄周武王克殷微子乃持其祭器造扵军门肉祖而缚左牵羊右把茅滕行而前以告扵是武王乃釈微子复其之亊无复定凖故霸主揔帅诸侯尊崇天子量其国之大小号令所出之物传言诸侯各使官司取斉约束受其方所当贡天子之物言其一聴斉令羙斉侯能以礼服诸侯注列姦用子华正义曰经书斉侯宋公陈世子款郑卋子华盟于寗母则已列扵会矣管仲方云会而列姦何以示后嗣者桓公列之扵会直是列其身耳管仲言列姦者谓将用其姦谋故杜云列姦用子华也不受子华之请即是会不列姦他国无亊可记斉史无所可隐故下句言他国记姦则废君盟斉史隐讳则损盛德也八年注王人至曹地正义曰公羊传曰王人㣲者曷为序乎诸侯之上先王命也谷梁传曰王人之先诸侯何也贵王命也弁冕虽旧必加扵首周室虽衰必先诸侯释例以为中士称名下士称人此言王人是天子之下士也诸侯相与为盟所以同㢡王室天子之臣不与诸侯共盟釈例日未有臣而盟君臣而盟君是子可盟父故春秋王卋子以下会诸侯者皆同会而不同盟是言王臣正法不与诸侯盟也二十八年践土之盟传称王子虎诸侯于王庭杜云王子虎临盟不同歃故不书宣七年传曰诸侯盟于黑壤王叔桓公临之以谋不睦杜云王叔桓公衔天子之命以监临诸侯不同㰱尊卑之别也哀十三年传曰公会单平公晋定公呉夫差于黄池杜云平公周卿士也不书尊之不与会此三者王臣皆不与盟是其正法然也若天子𥘉立王室不安命臣使结盟诸侯以安王室虽非正法事㔟冝然旣无襃羙亦无贬责此王人与诸侯盟不讥者王室有难王敕使来盟故也文十年及苏子盟于女栗传曰顷王之故也襄三年公会单子晋侯云云盟于鸡泽杜云周灵王新即位使王官伯出与诸侯盟以安王室皆事与此同以情义可许故都无贬责二十九年翟泉之盟扵时诸侯辑睦王室无虞而王子虎下盟列国以渎大典故贬称王人是依礼不合故拠法贬之春秋王臣与诸侯会盟凡十有余事讥与不讥皆从此例注新服至乞盟正义曰郑伯往年使子华聴命心犹未服斉桓拒子华之请故今始服从斉桓以其新服尚未与之会故不序列而别言乞盟止言乞盟不知与盟以否传称郑伯乞盟请服也旣言请服义无不受当是旣盟之后而别与之盟诸言乞师皆乞得其师知此乞盟亦乞得其盟但盟理可见不复别言盟耳注禘三至书之正义曰釈天云禘大祭也言其大扵四时之祭故为三年大祭之名言每积三年而一为此祭也大庙庙之大者故为周公庙釈例曰三年䘮毕致新死之主以进于庙庙之逺主当迁入祧扵是乃大祭扵大庙以审定昭穆谓之禘是说致者致新死之主扵庙而列之昭穆也此致致哀姜也哀姜薨已多年非复新死而扵今始致者传发凡例夫人不薨于寝则不致哀姜例不应致故僖公疑其礼䘮毕之日不作禘祭之礼以致之旣不为哀姜作䘮毕禘祭其禘自从闵公数之二年除闵䘮为禘至五年复禘今八年复禘姜死以来已歴三禘今因禘祭果复行之三年一禘禘自是常不为夫人禘祭因禘而致夫人嫌其异扵常礼故史官书之若其不致夫人则此禘得常不书为用致夫人而书之耳传凡夫至致也正义曰夫人薨葬之礼有赴同祔姑反哭三事而已此说致之礼加以薨寝殡庙而不言反哭者盖以致扵庙者终始成其尊死生之礼毕不薨于寝死不得其所也不殡于庙葬之不以礼也死葬非礼则先神耻之故不具四事皆不合致反哭者直为书葬以否假使不书其葬夫人之礼亦成自是生者之可讥非为死者之有失虽不反哭亦得致之故扵此不言反哭也注寝小至致也正义曰䘮大记云男子不死扵妇人之手妇人不死扵男子之手君夫人卒扵路寝旣言妇人不死扵男子之手必不得死扵君之路寝言夫人卒扵路寝谓卒扵夫人之大寝对君路寝为小故云小寝也同者同盟之国也檀弓曰䘮之朝也顺死者之孝心也其哀离其室也故至扵祖考之庙而后行殷朝而殡扵祖周朝而遂葬士䘮礼朝而遂葬与记正同知周法不殡扵庙而此传及襄四年皆云不殡于庙以为失礼知其将葬之时不以殡过庙耳殡过庙者将葬之时从殡宫出告庙乃葬非是殡尸扵庙中也拠经哀姜薨葬之文知其赴同祔姑可矣亦知其殡扵庙者以元年十二月䘮至二年五月始葬明至则殡扵寝也旣殡扵寝自然葬当朝庙故拠葬文亦知殡庙唯当以不薨扵寝不得致耳九年注四同盟正义曰御说以荘十三年即位十六年盟于幽十九年于鄄二十七年于幽僖元年于柽四年于召陵五年于首止七年于寗母八年于洮皆鲁宋俱在是为八同盟不数荘公之盟柽经不书亦不数故云四同盟刘君乃数荘公之盟又不数召陵以为六同盟而规杜非也注周公至葵丘正义曰传称王使宰孔赐斉侯胙知周公即宰孔也其官为大宰采地名为周天子三公故称公孔则其名也谷梁传曰天子之宰通扵四海其意言宰者六官之长官名通扵海内是故书其官名也通于四海者当谓大宰之长官耳其属官不应得通而宰咺宰渠伯紏则必非长官亦称为宰者盖自宰夫以上皆通也釈例曰今案春秋以考之其称公者皆三公非五等之公也是言祭公周公皆三公也釈例又曰王之公卿皆书爵则卿亦不字杜云三公不字者以入春秋以来家父南季皆大夫称字宰周公文承其后故云不字不扵祭公逆王后注者因歴序诸国而言之荘八年传曰连称管至父戍葵丘杜云斉地临淄县西南地名葵丘知此葵丘与彼异者传称斉侯不务徳而勤远略西为此会则此地远処斉西不淂近在临淄故释例以为宋地陈畄外黄县东有葵丘或曰河东汾隂县为葵丘非也经书夏会葵丘九月乃盟晋为地主无縁欲会而不及盟也是说不同之意注公羊至之冠正义曰公羊传曰此未适人何以卒许嫁矣妇人许嫁字而笄之死则以成人之䘮治之谷梁传意亦与之同嫁扵大夫死不书卒此许嫁者嫁扵国君也但未往彼国不成彼国之妇故不称国也䘮服小记曰男子冠而妇人笄其义一也是许嫁而笄犹丈夫之冠也礼男子冠而不为殇妇人笄而不为殇故以成人之䘮治之为之服成人之服礼姊妹在室期出嫁大功檀弓曰姑姊妹之薄也盖有受我而厚之者力夫厚之故我降之也曾子问云取女有吉日而女死如之何孔子曰壻斉衰而弔旣葬而除之其夫不为服则兄弟不为降礼诸侯絶旁期此为将嫁扵诸侯故书其卒旣书其䘚当服其本服为之斉衰期也但扵时服否不可知耳注夏会至与盟正义曰平丘会后即盟不言诸侯为间无异亊故也此亦会后为盟间有伯姬卒盟会文不相比故重言诸侯又传称宰孔先帰则宰孔不盟杜云宰孔先皈不与盟者欲见縦无伯姬之卒亦当重言诸侯注未同至从赴正义曰甲子在戊辰之前而书在盟后从赴从赴者赴在盟后也春秋之丗史失其守赴吿之文多违礼制计诸侯之薨当具以薨之月日告扵隣国隐三年传曰壬戌平王崩赴以庚戌故书之是赴者妄称日也襄二十八年传曰王人来吿䘮间崩日以甲寅吿书之是元赴不以日𬒳问乃称日也文十四年传曰七月乙卯夜斉商人弒舎斉人定㦤公使来告难故书以九月是赴者不言死月鲁史不复审问即书以来吿之月也此甲子晋侯䘚盖赴以日而不以月鲁史不复审问书其来吿之日唯称甲子而己不知甲子是何月之日故在戊辰后也若赴以九月告鲁鲁史当推其日之先后不淂甲子在戊辰后也明告不以月故书其日耳传注在䘮至相接正义曰旣言桓公未葬即发在䘮之例知其在䘮谓未葬也童者未冠之名童而又小故为童蒙幼末之称易蒙卦云匪我求童蒙童蒙求我蒙谓闇昧也幼童扵亊多闇昧是以谓之童蒙焉曲礼曰夫人自称扵其君曰小童郑玄云小童若云未成人也王崩未葬嗣王自称亦言巳未成人也子者对父之名故云系父之辞以未成君故系扵父不忍絶之称也诸侯爵有五等唯言公侯曰子以公侯尊也传称在礼卿不会公侯会伯子男可也又子产云郑伯男也使从公侯之贡惧弗给也是公侯之尊絶扵伯子男也此旣言王即云公侯是其与王相连特为公侯立称伯子男不得同之也春秋无伯子男在䘮之亊旣不为立称又不得成君不知其当何所称也然案桓十一年郑忽出奔卫荘二十四年曹羇出奔陈杜云先君旣葬不称爵者国人贱之以名赴则旣葬称爵未葬称名也周康王在䘮称子一人钊尚书康王之诰也曲礼云君天下者曰天子朝诸侯分职授政曰余一人天子未除䘮曰余小子是礼天子自称亦不言小童也此言王曰小童必有称之时或所称之辞各有所施但不知施何処耳如曲礼之文天子未除䘮曰余小子则是未得称一人而康王在䘮称予一人钊者当以诸侯列土之君将𣣔各归其国故正其成君之称以荅诸侯也此小童者王谦自称之辞非诸下所得书故经无其亊其公侯曰子乃是史书之文二者非相类之事而并为一凡是传通取旧典之文以亊类接接耳非言小童是䇿书之例也釈例郊雩烝甞例不云地祇及礿祠者经无其亊故传略而不言此王曰小童亦经无其亊所以言之者郊雩例多故经无者略之此王曰小童与公侯相接其文简约经虽无事亦言而言之釈例曰位弥高者亊弥重重虑周扵经逺故仪制异扵凡人存其实笃其志足以叙亲踈之情通万事之理而巳故诸列国之君在䘮或不得已而脩会盟之亊唯公侯特称子以别尊卑是言独为公侯立称之意春秋公侯称子皆是其父未葬唯二十五年公会卫子莒庆盟于洮扵时卫文公已葬而成公称子釈例曰卫文公𣣔平莒扵鲁未终而薨故卫子寻父之志鲁人由此亦脩文公之好此孝子之至感人情之所笃故成公虽已免䘮至扵此盟降从在䘮之名故经随而书子传从而釈之云脩文公之好也注胙祭至王后正义曰传称大子祭于曲沃帰胙于公此天子有事于文武赐斉侯以胙知胙是祭肉也周礼大宗伯以脤膰之礼亲兄弟之国郑玄云脤膰社稷宗庙之肉以赐同姓之国同福禄也脤膰即胙肉也言亲兄弟之国则异姓不合赐也二十四年传曰宋先代之后也扵周爲客天子有事膰焉是言二王之后礼合得之今赐斉侯是尊之比二王后也注天子至伯舅正义曰曲礼曰五官之长曰伯天子同姓谓之伯父异姓谓之伯舅郑玄云谓为三公者周礼九命作伯斉桓是九命之伯故以伯舅唿之注七十曰耋级等也正义曰釈言云耊老也舎人云年六十称也郭璞云八十为耊釈名云八十曰耊耊铁也皮黒如铁彼说或云六十或云八十杜云七十曰耊者耋之年歯旣无明文曲礼云七十曰老尔雅以耋爲老故以爲七十曲礼升阶之法云涉级聚足是级爲等也法当下拜赐之勿下是进一等注言天至曰咫正义曰颜谓额也杨雄方言云颜额谓颡也中夏谓之额东斉谓之颡河颍淮泗之间谓之颜鲁语云肃慎氏贡楛矢长尺有咫贾逵亦云八寸曰咫说文云周制寸尺咫寻皆以人之体爲法中妇人手长八寸谓之咫周尺也注小白至身也正义曰诸自称余者当称名之処耳斉侯旣称小白而复言余故解之余身釈诂文舎人曰余卑谦之身也孙炎曰余舒迟之身也郭璞曰今人亦自唿爲身下拜登受正义曰觐礼天子赐侯氏以车服诸公奉箧服加命书于其上升自西阶东面大史氏右侯氏升西面立大史𫐠命侯氏降两阶之间北面再拜稽首升成拜彼侯氏降阶再拜是此下拜也升成拜是此登受注言其至县藐正义曰藐者县逺之言诸子皆长而奚斉独幼是小大相去县藐也藐诸孤者言年旣幼释县藐扵诸子之孤能𣣔复言而爱身乎正义曰意能𣣔使前言可反复而行之得爱惜身命不死乎注言夷至劝秦正义曰秦伯问公子谁恃问公子扵晋囯之臣倚恃谁为内主也对言夷吾无党无雠者由无党故往前易出无雠故此时易入言易岀易入以㣲劝秦使纳之唯则至利也正义曰唯身有则者乃能定国也诗羙文王之徳不记识古事不学知今事常顺夫之法则而行之爲此行者文王之谓也又曰人行不僣差不贼害能如此者少不为人所法则言必为人所法则也此二诗所云者无所偏好无所私悪不为忌差不好胜人之谓也今其此夷吾之言多有所忌多欲陵人以此而求安定难哉今其言多忌克覆上不忌不克上旣有无好无悪不覆之者以身行忌克则有私好私悪之心举忌克足以包好悪也公曰多忌扵人则多为人怨又焉能胜人此乃是吾之利也无好无悪言文王之行也不忌不克述抑篇之义也引二诗扵前以此言结之注诗大至之法正义曰诗大雅皇矣之篇也则法釈诂文彼郑笺云其为人不识古不知今顺天之法而行之是言闇行自然合天地之法也礼记称天无私覆地无私载合天地法者即无偏好无私悪之谓也注僣过至法则正义曰诗大雅抑之篇也彼毛传云僣差也郑玄云不残贼是贼为害也心有所忌则多过差志在陵人必多为贼害下云不忌不克覆述此文故言僣贼者皆忌克也注其言至吾引正义曰心忌前人则人亦忌已志在陵人则人亦陵已若使人皆忌之人皆陵之是适足以自害不能胜人也秦伯闻其忌克虑其还来害已故以不能胜人为是吾利也十年注弒卓至于昬正义曰传扵前年甚详经以今年书之明赴以今年弑也传称立公子卓以葬是免䘮始死故称君也文七年宋人杀其大夫传曰不称名衆也且言非其罪也死者不称名非其罪故知称名者皆有罪也荀息称名者不知奚斉卓子之不可立又不能诛里克以存君是其虽欲复言本无逺谋也襄十九年斉杀其大夫高厚传称从君扵昬献公惑扵骊姬杀适立庻荀息知其事而为之传奚斉是其从君扵昬也注奚斉至罪之正义曰宣四年传例曰弒君称君君无道也称臣臣之罪也里克杀奚斉弒卓子皆书里克之名是奚斉与卓子未为无道也杀大夫传言不称名者为无罪则称名为有罪故今称里克之名以罪之传注苏子至九年正义曰尚书立政云司㓂苏公成十一年传曰昔周克商苏忿生以温为司宼以此知苏子司宼苏公之后也国名为苏所都之邑名为温故温苏递见扵经是得两称故也欲加至辞乎正义曰言君今欲加臣之罪其畏无辞以罪臣乎言必方便有辞耳注下国曲沃新城正义曰曲沃邑也而称国者晋昭侯甞以此邑封桓叔桓叔国之三丗武公始并晋国迁居而就之此曲沃晋之旧国故谓之为下国也夷吾无礼正义曰贾逵云烝扵献公夫人贾君故曰无礼马融云申生不自明而死夷吾改葬之章父之过故曰无礼杜不为注当以鬼神之意难得而知夷吾无礼或非一亊不可指言故不说也神不至非族正义曰传称非我族类其心必异则族类一也皆谓非其子孙妄祀他人父祖则鬼神不歆享之耳祭法云圣王之制祭祀也法施扵民则祀之以死勤事则祀之以労定国则祀之能御大菑则祀之能捍大患则祀之若农弃为稷后土为社社稷功被天下乃令率土报功如此之徒非独歆已之族若功不𬒳于下民名不载于祀典唯其子孙祀之神亦不歆他族然则秦非晋类而使祀申生祀之大失也晋无罪而灭以卑秦刑之滥也天岂不达此亊而待狐突之言方改图者民之与神不相杂扰虽理有大皈非曲为小惠岂有一人冤枉即能诉天天受人诉辞便将灭国此事本是妖梦假託上天非天实爲之人能改易传言鬼神所冯有时而言非言此事实是天心不可执其言而以人事爲难也七日至我焉正义曰申生谓狐突云更经七日扵新城西偏将有巫者而与之俱见我焉故杜云将因巫而见注敝败至而信正义曰晋语云惠公即位出共丗子而改葬之臭彻扵外国人诵之曰贞之不报孰是人斯而有是臭也贞爲不听信为不诚不更厥正大命其倾猗兮违兮心之哀兮歳之二七其靡有征兮郭偃曰甚哉善之难也君改葬共君以爲栄也而悪滋章十四年君之冡祀其替乎亦是申生犹忿之事注三子至之币正义曰曲礼云凡以弓劔苞苴簟笥问人者郑玄云问犹遣也重问谓多以财货遗之也下云币重而言甘故云问聘问之币也七舆大夫正义曰周礼大行人云侯伯七命贰车七乗贰即副也每车一大夫主之谓之七舆大夫服虔云上军之舆帅七人属申生者襄二十三年下军舆帅七人往前申生将卜军今七舆大夫爲申生报怨栾盈将下军故七舆大夫与栾氏炫谓服言是十一年传天王至长丗正义曰召武公亦名过周语云襄王使召公过及内史过赐晋惠公命晋侯执玉卑拜不稽首内史过皈以告王曰晋不亡其君必无后不敬王命弃其礼也执玉卑賛其质也拜不稽首无其王也替质无镇无王无人晋侯无主人亦将无之𣣔替其镇人亦将替之其言多而小异孔晁云左丘明集其典雅令辞与经相发明者以为春秋传其高论善言别为国语凡左传国语有事同而辞异者以其详于左传而略扵国语详扵国语而略扵左传伊雒之戎正义曰釈例曰诸杂戎居伊水雒水之间者河南雒阳县西南有戎城伊水出上雒卢氏县熊耳山东北至河南雒阳县入雒雒水出上雒县冢领山东北经弘农至河南巩县入河十二年传注楚丘至卫传正义曰卫以二年迁扵楚丘诸侯为之筑其城至此为之筑其郛公羊传曰郛者何郭也不单言卫楚丘者见楚丘未有郛也诸侯不告鲁不与故不书无经而为传者其言必有所为故云为狄侵卫传余嘉至朕命正义曰余朕皆我也乃女也应当也懿美也督正也言我善女功勲当女美徳谓女功德正而不可忘冝受此礼往居女职无淂逆我之命𣣔令受上卿之礼君子至冝哉正义曰丘明之意假称君子论管氏应合丗祀也冝哉而遂不卋祀子孙絶灭是行善无験故杜注云传亦举其无験是也注诗大至无験正义曰诗大雅旱麓之篇恺乐悌易皆釈诂文乐易言志度弘简忻乐而和易也卋族谱管氏出自周穆王成十一年传有斉管于奚谱以为杂人则非管仲之子孙也哀十六年传称椘白公杀斉管脩杜云管脩楚䝨大夫故斉管仲之后是管仲之后扵斉没不复见也十三年传晋荐饥正义曰釈天云谷不熟为饥仍饥为荐李廵曰谷不成熟曰饥连歳不熟曰荐注从渭水运入河汾正义曰秦都雍雍临渭晋都绛临汾渭水从雍而东至弘农华隂县入河从河逆流而北上至河东汾隂县乃东入汾逆流东行而通绛故杜云从渭水运入河汾也十四年注沙鹿至系国正义曰公羊传曰沙鹿者何河上之邑也谷梁传曰林属扵山为鹿沙山名也服䖍云沙山名鹿山足林属扵山曰鹿取谷梁为说也汉书元后传称后祖翁孺自东平陵徙魏郡元城委粟里元城建公曰昔春秋沙鹿崩晋史卜之曰隂为阳雄土火相乗故有沙鹿崩崩后六百四十五年冝有圣女兴今王翁孺徙正值其地日月当之无城郭东有五鹿之虚即沙鹿地计尔时去圣犹近所言当得其实故以沙鹿为山名依汉书为义也沙鹿实是晋地不言晋沙鹿者凡有灾害系扵所灾所害之処不繋扵所属之国故不系晋也釈例曰陈旣已灭降为楚县而书陈灾者犹晋之梁山沙鹿崩不书晋也灾害繋于所灾所害故以所在为名灾为陈灾成周宣榭火害为梁山沙鹿崩山崩必有所害故所灾所害别言之传注阙谓至迁也正义曰元年斉师宋师曹师城邢传称具邢器用而迁之师无私焉是器用具而城池固故具列三国之师详其文以羙之也今此㧾云诸侯縁陵不言某侯某侯与城邢文异不具书其所城之人为其有阙也知阙为器用不具城池不固而去为惠不终故㧾言诸侯以讥之凡诸侯盟会不歴序其人揔言诸侯者皆是讥之辞文十五年诸侯盟于扈传曰书曰诸侯无能为也十七年诸侯会于扈传曰书曰诸侯无功也是其㧾言诸侯皆讥辞也十六年会于淮传称城鄫役人病不果城而还亦是为惠不终而淮会具书其人者淮之会为谋鄫且东略非为城鄫而聚会旣会之后乃𣣔城鄫而不果本意不城鄫无可贬也先儒以为诸侯有过贬而称人杜拠澶渊之会与此传文知诸侯之贬不至称人故釈例曰传灭入例卫侯燬灭邢同姓故名又云谷伯绥邓侯吾离来朝名贱之也又云不书蔡许之君乗楚车也谓之失位此皆诸侯贬之例例不称人也诸侯在事传有明文而经称人者凡十一条丘明不示其义而诸儒皆拠案生意原无所出贬诸侯而去爵称人是为君臣同文非正等差之谓也又澶渊大夫之会传曰不书其人案经皆去名称人至诸侯亲城縁陵传亦曰不书其人而经㹅称诸侯此大夫及诸侯经传所以为别也通校春秋自宣公五年以下百数十年诸侯之咎甚多而皆无贬称人者益明此盖当时告命注记之异非仲尼所以为例故也注国主至之征正义曰成五年传曰国主山川故山崩川竭君爲之不举周语幽王二年西周三川皆震伯阳父曰昔伊雒竭而夏亡河竭而商亡国必依山川山崩川竭亡国之征也卜偃明达灾异以山崩爲亡国之徴知其将有大咎不言知之意非末学者所得详也釈例曰天人之际或异而无感或感而不可知沙鹿崩因谓期年将有大咎梁山崩则云山有朽壤而自崩此皆圣䝨之谠言达者所冝先识是说卜偃之言非后人所能测注虢射惠公舅正义曰晋语云秦饥惠公命输之粟虢射请勿与庆郑请与之公曰非郑之所知也遂不与秦侵晋至于韩公谓庆郑曰宼深矣奈何庆郑曰非郑之所知也君其讯射也公曰舅所病也是虢射爲惠公之舅也十五年注诸侯至五年正义曰文十五年曹伯来朝传曰礼也诸侯五年再相朝以修王命古之制也杜云十一年曹伯来朝虽至此乃来亦五年也此十年公如斉至此则六年非五年再朝之事杜引之者以去朝歳亦五年故引证之刘炫云杜云礼者谓文十五年传爲礼此仍非礼也注夷伯至书字正义曰公羊谷梁传皆以晦爲冥谓昼日闇冥也杜以长歴推已卯晦九月三十日春秋值朔书朔值晦书晦无义例也传称扵是展氏有隐慝焉知此夷伯展氏之祖父也大夫之谥多连字称之不夷伯其名爲何又不知今之展氏其人是谁故漫言祖父耳谥法安人好静曰夷是夷爲谥也伯是其字也说文云震噼歴振物者电隂阳激曜也然则震是噼歴而言电电击之者噼歴有声有光电电之大者耳故言电电以明之玉藻云士于君所言大夫没矣则称谥若字是大夫旣没礼当书其字也注例得至大崩正义曰诸侯与大夫因戦而𬒳杀者昭二十三年传例君死曰灭大夫死曰获其𬒳囚虏者大夫生死同名皆称爲获国君生获则曰以皈蔡侯献舞沈子嘉胡子豹之类皆是也今此晋侯称获故觧之不书败绩晋侯之车还泞而𬒳执耳其师不大崩也传夏五至失之正义曰桓十七年已有例此重发者沈氏云彼直不书日今朔日皆不书故重发之注晋侯至女也正义曰荘二十八年传曰晋献公娶于贾无子烝扵斉姜生秦穆夫人及大子申生先言穆姬后言申生知是申生姊也言娶于贾则是正妃杜言次妃者盖杜别有所见也晋卋家云申生母斉桓女也同母女弟为秦穆夫人夷吾母重耳母女弟也案传申生之母本是武公之妾武公末年斉桓始立不得为斉栢女也虢射惠公之舅狐偃文公之舅二母不得为姊妹也皆马迁之妄耳注中大至㔻等正义曰晋语称夷吾谓秦公子絷曰中大夫里克与我矣吾命之以汾阳之田百万平郑与我矣吾命之以真蔡之田七十万此外犹应更有赂也注河外至西南正义曰河自竜门而南至花隂而东晋在西河之东南河之北以河北为内河南为外虢略虢之竟界也献公灭虢而有之今许以赂秦列城五者自花山而东尽虢之东界其间有五城也传称许君焦瑕盖焦瑕是其二其余三城不可知也列城犹列国言是城之大者觧梁城则在河北非此河外五城之数也注徒父至言之正义曰徒父以下卜冠名知是掌亀卜者卜人当卜而今用筮知其本非所掌不能通三易之占其封遇蛊不引易文是拠其所见杂占而言之刘炫云案成十六年筮卦遇复云南国蹙射其元王中厥目亦是杂占则筮法亦用杂占不必皆取易辞而云不能通三易之占者今删定以为此云涉河侯车败又云千乗三去获其雄狐了无周易片意又云卜徒父筮之是卜人掌筮故杜云不能通三易而成十六年非卜人为筮且南国蹙虽非易辞还是周易之象不与此同刘君以彼难此而规杜过非也注秦伯至诘之正义曰如杜意则卜千乗三去谓晋侯之乗车三度败壊而去三去之后而获晋君也刘炫以为侯者五等揔名囯君大号以涉河侯车败爲秦伯车败又云韩戦之前秦晋未有交兵何得言晋侯车有三败以爲秦伯车三败也今删定知不然者以秦是伯爵晋实是侯爵旣云侯车败故知是晋侯车败秦伯乍闻车败谓败在已不达其旨故致诘问也又以韩战之前秦晋未有交兵何得言晋侯车有三败者此谓车有败壊非兵败也刘君数生异见以规杜非也注巽下艮上蛊正义曰艮刚巽柔刚上而柔下巽顺艮止旣顺而止无所争竞可以有事故曰蛊序卦曰蛊者亊也注扵周至未闻正义曰筮者若取周易则其事可推此不引易意不可知故杜舎此传文而以周易言之蛊卦彖云利涉大川徃有事也秦晋隔河徃而有事亦是秦胜晋之卦也今此所言不出扵易盖卜筮之书别有杂辞此杂辞不出周易无可拠而推求故去其象未闻注内卦至晋象正义曰筮之画卦从下而始故以下爲内上爲外此言贞风悔山知内爲贞外爲悔洪范论筮云曰贞曰悔是筮之二体有贞悔之名也贞正也筮者先为下体而以上卦重之是内爲正也干之上九称亢竜有悔从下而上物极则悔是外爲悔也尺筮者先爲其内后爲其外内封爲已身外卦爲他人故巽爲秦象艮爲晋象注晋侯车三壊正义曰谓晋之车乗三度与秦戦而败壊非谓晋侯亲乗之车也杜言晋侯车壊者成上侯车败之文故也且晋之车㧾属晋侯亦得云晋侯车也刘炫云此一句是史家序事充卜人之语言秦伯之车三经败壊乃至扵韩而晋始惧乱气至中干正义曰言马之乱气狡戻而愤满隂血偏身而动作张脉动起外虽有彊形内实干竭外为阳内为隂血在肤内故称隂血血旣动作脉必张起故言张脉也气愤扵外内必干燥内血为力故内润则彊内干则弱言干竭者竭尽也内干则力尽注九月十三日正义曰以经书十一月壬戌恐与经壬戌相乱故顕言之下注云十一月壬戌十四日是也注罃康至得通正义曰文十八年秦伯罃卒即此康公也罃弘连文即言与女简璧知弘是罃弟简璧是其姊妹也刘向列女传说此事云与大子罃公子弘与女简璧亦以简璧为女也此言登䑓履薪是自囚之事哀八年传称邾子又无道呉子囚诸楼䑓栫之以棘以此二文知古之宫闭者皆居之于䑓以抗絶之俗本作履者履是在足之服故践者亦称履是以误焉定本作履薪注免衰至自杀正义曰𥘉死则有免服成则衰绖皆为遭䘮之服传文扵此或有曰上天降灾使我两君相见不以玉帛而以兴戎若晋君朝以入则婢子夕以死夕以入则朝以死唯君裁之左传本无此言后人妄增之耳何以知其然二十二年传曰寡君之使婢子侍执巾栉杜云婢子妇人之卑称若此有婢子不当舎此而注彼也又此注云且告夫人将以耻辱自杀若有此辞不烦比注服虔觧谊其文甚烦传本若有此文服虔必应多觧何由四十余字不觧一言亦至二十二年始觧婢子明是本无之也今定本亦无作爰田正义曰服虔孔晁皆云爰易也赏衆以田易其疆畔杜言爰之于所赏之衆则亦以爰为易谓旧入公者今改易与所赏之衆作州兵正义曰周礼郷大夫以岁时登其夫家之衆寡辨其可任者州长则否今以州长管人旣少督察易精故使州长治之遇皈妹之睽正义曰兊下震上为皈妹震为长男兊为少女兊说也震动也少隂而承长阳说以动是嫁妹之象妇人谓嫁为皈故名此卦为皈妹兊下离上为睽兊为沢离为火火动而上泽动而下乖离之象故名此卦为睽睽乖也史苏至之虚正义曰易皈妹上六爻辞女承筐无实士刲羊无血无攸利此引彼文而以血为盍实为贶唯倒其句改两字一而加二亦耳其意亦不异也二句以外皆史苏自衍卦意而为之辞非易文也易之爻辞亦名为繇故云其繇曰刲刺也贶赐也刺所以求血士刲羊亦无血筐所以承赐女承筐亦无赐皆所求无获是不吉之象西方隣国有责让之言不可报偿也嫁妹者𣣔其与夫和亲而其爻変为睽皈妹之值睽爻旣嫁而更乖张犹如无助者也言夫不助妻故乖离也震変为离离还変为震震为雷离为火震変为离是雷変为火以其雷为火为此嬴败姬言秦将败晋也震为车上六爻在震体则无其应是为车则脱其輹离为火上九爻在离体则失其位是为火则焚其旗车败旗焚是不利于行师若其行师败扵宗族之丘邑也以其変为睽卦复就睽卦求之睽卦则上九孤絶失位是乖离而孤独也孤独无助遇宼难则张之弧弧弓也遇㓂张弓怖惧警备亦是不吉之象姪其从姑言兄子其当从至姑家与同処也在姑家六年其将逋亡逃皈其本国而弃遗其家室言将弃妻而独皈也皈家之明年其将死扵高梁之虗筮嫁女而得此卦是不吉之象注周易至士女正义曰易之爻辞无二亦字传文加之言男亦犹女女亦犹男其意同也易言血而此言知是血也贶赐釈诂文刲刺也厨宰男子之事故刲羊士之功也筐篚妇人所掌故承筐女之职也上爻与三其位相值一隂一阳乃为相应上三俱是隂爻是为无应动而无人应之所求无获故下刺无血上承无实是不吉之象上爻変则是震为离离为中女故称女承筐震为长男男称士故为士刲羊王弻以兊为羊羊谓三也上六処卦之穷仰无所承下又无应为女而上承则虚筐而莫之与为士而下命则刲羊而无血不意所命也言士发命而莫之应女承筐而莫之与是不吉之象服䖍以离为戈兵兊为羊震変为离是用兵刺羊之象也三至五有坎象坎为血血在羊上故剩无血也震为竹竹为筐震变为离离为火火动而上其施不下故筐无实也此士刲羊女承筐是皈妹上六爻辞直拠上六之一爻故杜云上六无应所求不获故下刲无血上承无实与王辅嗣同则不须变为离卦自有士女之义今杜云离为中女便是拠変之后始有女承筐之象旣为离卦则上九有应所以与易说卦不同者但易之所论当卦为义此旣用筮法震変为离故以离震杂说其理与易不同故服虔亦称离为戈兵用変为说也注将嫁至报偿正义曰如杜此言直以遇卦不吉则知言不可偿不知其象何所出也服虔以为三至五为坎坎为月月生西方故为西隣坎为水兊为泽泽聚水故坎责之泽泽偿水则竭故责言不可偿此取象甚迂杜言虗而不经谓此类也注皈妹至助也正义曰杜意嫁女而遇睽离之爻即是无相助也不知其象所出服虔云兊为金离为火金火相遇而相害故无助也注二卦至相通正义曰为震与离通也震旣与离通则离亦与震通言此二卦相通者与下张本震为雷雷是动离为火震之病是动来适火离之震是火徃适动𣣔明火之动炽之意注嬴秦至败姬正义曰震为雷离为火说卦文服虔云离为日为火秦嬴姓水位三至五有坎象水胜火故为嬴败姬注輹车至宗邑正义曰子夏易传云輹车下伏兔也今人谓之车履形如伏兎以縄縳扵轴因名縳也土之高者曰丘衆之所聚为邑故丘犹邑也晋语震为车也说卦离为火也上爻在震则无应故车脱輹三亦隂爻是无应也在离则失位故火焚其旗𥘉三五竒为阳位二四上耦为隂位在离则変为阳而居隂位是失位也师行必乗车而建旗车败旗焚故不利行师也火还害母故败不出国近在宗邑也服虔云五至三有坎为水象震为车车得水而脱其輹也震为竜竜为诸侯旗离之震故火焚其旗也震东方木兊西方金木遇金必败韩有先君之宗庙故曰宗丘注此睽至之象正义曰睽卦上九云上九睽孤见豕负涂载鬼一车先张之弧后说之弧匪宼昬媾徃遇雨则吉彼文甚多此略取之先张之弧谓见宼而张弓故曰遇宼难而有弓矢之警皆不吉之象服虔云坎为宼为弓故曰宼张之弧注震为至质秦正义曰釈亲云父之姊妹为姑女子谓晜弟之子为姪是谓我姪者我谓之姑注逋亡至懐嬴正义曰桓十八年传曰女有家男有室室家通言耳夫谓妻为家弃其家谓弃其妻故为懐嬴也子圉以十七年质于秦二十二年逃归是六年乃逋也注惠公至放此正义曰圉以二十二年皈二十三年惠公死二十四年二月杀懐公于髙梁是为惠公死之明年也此筮之意言六年逋明年死则是逃皈之明年而云惠公死之明年者以二月即死拠夏正言之犹是逃帰之明年也但周正己改故以惠公证之耳春秋筮事旣多此占最少其象故杜因而明之云用周易则其象可推非周易则不可得知本意所取不在周易若尽皆附会爻象以求其事则象非其类事非其实全构虗而不经故略言皈趣而已不能尽得其象也隂阳书以为春则木王火相土死金囚水休时日王相谓此也韩简至何益正义曰卜之用亀灼以出兆是龟以金木水火土之象而吿人筮之用蓍揲以为卦是筮以隂阳蓍䇿之数而告人也凡是动植飞走之物物旣生讫而后有其形象旣为形象而后滋多滋多而后始有头数其意言龟以象而示人筮以数而吿人惠公之意以先君若从史苏之占不嫁伯姬扵秦已便不及此祸尤先君不从卜筮也韩简之意以为惠公及祸自由先君献公废适立庻之败徳不由卜筮故云先君之败德旣定致公今及此祸可由筮数始生之乎败德有其象数亀筮从后而知因嫁女扵秦见扵蓍兆故云史苏是占縦使当时不从何能加益此祸明祸败旣定亀筮知之从之不能损不从不能益也注言亀至益祸正义曰谓象生而后有数是数因象而生也若易之卦象则因数而生故先揲蓍而后得卦是象从数生也上云亀象筮数下直言数不言象者上㧾论卜筮故亀筮并言当时唯筮伯姬故下直举数耳诗曰至由人正义曰诗小雅十月之交篇也下民之有邪悪妖孽非是下自上天今小人僔僔沓沓相对谭语背则相憎主扵竞逐为悪者由人耳因以讽諌惠公言善悪由公耳注隐悪至为深正义曰慝训悪也隐蔽之悪不见扵外非法令所得绳也其人尊贵非刑罚所能加也忽有震破其庙乃是幽冥加罪圣人因天地之変自然之妖故章其事以感动秽行之人使自惩肃也知达之主则识先圣之情知此𣣔以惧愚人也中下之主亦信此妖祥之事谓身为悪行神必加祸以此不妄动作易称圣人以神道设敎故云神道助教唯此事为深因此遂汎觧春秋诸有妖祥之事皆为此也注言还至之功正义曰服虔云一役者谓韩戦之役知不然者吕甥之言劝秦伯而纳晋侯假称君子之意若纳晋君可以更当一役之功𣣔深劝秦伯若直论韩战之役于秦未有深利何肯纳也故杜别为其说刘炫以服义规之虽扵理亦通未为殊絶注唐叔至庻兄正义曰唐叔晋始封之君晋卋家文也宋卋家云箕子者纣亲戚也止云亲戚不知为文也兄也郑玄王肃皆以箕子为纣之诸父服杜以为纣之庻兄旣无正文各以其意言耳历検诸书不见箕子之名唯司马彪注荘子云胥余箕子名不知其然否春秋正义卷第十一春秋胡氏传卷十一春秋传卷第十一僖公上元年春王正月不书即位内无所承上不请命也闵公薨夫人孙于邾庆父出奔莒公于是焉以成风所属而季子立之内无所承也嗣子定位于初䘮而鲁使不告于周明年正位改元而周使亦不至于鲁又明年服䘮已毕而不见于京师上不请命也承国于先君者父子之伦请命于天王者君臣之义今僖公内无所承上不请命不书即位正王法也是故有四海而即天王之位者受之于天者也有一国而即诸侯之位者受之于王者也受之于天者必奉若天道而后能保天下受之于王者必谨守王度而后能保其国齐师宋师曹师次于聂北救邢三国称师见兵力之有余也聂北书次讥救邢之不速也春秋大义伐而书次其次爲善遂伐楚次于陉美之也救而书次其次爲贬救邢次于聂北讥之也圣人之情见矣故救患分灾于礼爲急而好攻战乐杀人者于罪爲大夏六月邢迁于夷仪齐师宋师曹师城邢书邢迁于夷仪见齐师次止缓不及事也然邢以自迁爲文而再书齐师宋师曹师城邢者美桓公志义卒有救患之功也不以王命兴师亦圣人之所与乎中国衰微夷狄猾夏天子不能正至于迁徙奔亡诸侯有能救而存之则救而存之可也以王命与师者正能救而与之者权秋七月戊辰夫人姜氏薨于夷齐人以归夫人薨不地其曰薨于夷故也桓公召而杀之也其曰齐人以归者以其䘮归于鲁也齐爲盟主义得举法是伯者之所以行乎诸侯也旣诛其人又归其䘮何居鲁欲拒而勿受乎则子无雠母之义受而葬之乎巳绝者复得享小君之礼典刑紊矣故特书以归而不曰归夫人之䘮以者不以者也楚人伐郑楚称人浸强也庄公十年败蔡师虏献舞固巳强矣然独举其号者始见于经则本其僭窃之罪正其夷狄之名着王法也二十三年来聘嘉其慕义乃以人书二十八年伐郑恶其猾夏复以号举至是又伐郑也亦书人者岂许其伐国而人之乎㑹中华执盟主朝诸侯长齐晋其所由来者渐矣八月公㑹齐侯宋公郑伯曹伯邾人于柽九月公败邾师于偃柽之㑹谋救郑而公与邾人咸与焉则是志同而谋恊也今旣㑹邾人于柽又败邾师于偃于此责公无攘夷狄安中国之诚矣凡此类皆直书其事而义自见也诈战曰败败之者爲主冬十月壬午公子友帅师败莒师于郦获莒挐按公羊庆父走莒莒人逐之将由乎齐齐人不纳却反舎于汶水之上使奚斯入请不可而死莒人曰吾已得子之贼以求赂乎鲁鲁人弗与爲是兴师而来伐然则罪在莒也而以季友主此战何也抑锋止锐喻以词命使知不缩而引去则善矣今至于兵刄旣接又用诈谋擒其主将此强国之事非王者之师春秋之志故以季友爲主而书败获责之备也十有二月丁巳夫人氏之䘮至自齐夫人预弑二君几于亡国大义已绝不可复入宗庙矣书孙于邾薨于夷者绝哀姜也书齐人以归夫人氏之䘮至自齐者讥桓公也不称姓者杀于齐不去氏者受于鲁二年春王正月城楚丘楚丘卫邑桓公帅诸侯城之而封卫也不书桓公不与诸侯专封也木瓜美桓公而夫子録之意岂异乎不与专封正王法也木瓜有取焉善卫人之情也曷爲善之报者天下之利以德报德则民有所劝矣城楚丘略而不书城邢词繁而不杀何也按周制凡封国大宗伯傧司几筵设黼扆内史作册命是天子大权非诸侯所得擅而行之者也卫人渡河野处曹邑许穆夫人闵其亡而载驰赋文公徙居楚丘而后百姓恱则其国固甞亡灭而不存矣城楚丘是擅天子之大权而封国也邢迁于夷仪经以自迁爲文则其迁出于己意其国未甞灭也诸侯城邢是谓同恶相恤以从简书故词繁而不杀美救患也桓公封卫而卫国忘亡其有功于中华甚大爲利于卫人甚博冝有美词发扬其事今乃微之若此者正其义不谋其利明其道不计其功略小惠存大节春秋之法也故曰五伯三王之罪人仲尼之徒无道桓文之事者夏五月辛巳葬我小君哀姜虞师晋师灭下阳按孟子晋人以垂棘之璧与屈产之乗假道于虞以伐虢宫之竒諌百里奚不諌然则晋人造意以虞首恶何也贪得重赂遂其强暴灭兄弟之国以及其身而亡其社稷所以爲首乎春秋圣人律令也观此义可以见法矣唐髙宗赐其臣长孙无忌金寳缯锦欲以立武昭仪虽无忌终不顺旨君子犹讥其没于利而不反君赐也矧受他人之赂遂其强暴者乎国而曰灭下阳邑尔其书灭何也下阳虞虢之塞邑犹秦有潼关蜀有劒岭皆国之门戸也潼劒不守则秦蜀破下阳旣举而虞虢亡矣春秋此义以天下爲家以城郭沟池爲固以山川丘陵爲险设之以守国而待暴客者也其衰丗之意邪秋九月齐侯宋公江人黄人盟于贯按左氏盟于贯服江黄也荆楚天下莫强焉江黄者其东方之与国也二国来定盟则楚人失其右臂矣乐毅破齐先结韩赵孔明伐魏申好江东虽武王牧野之师亦誓友邦逺及庸蜀彭濮八国之人共爲掎角之势也桓公此盟其服荆楚之虑周矣其攘夷狄免民于左衽之义着矣盟虽春秋所恶然诸侯皆在独言逺国者许是盟也冬十月不雨楚人侵郑三年春王正月不雨夏四月不雨谷梁子曰不雨者勤雨也每时而一书闵雨也闵雨者有志乎民者也历时而緫书不忧雨也不忧雨者无志乎民者也按诗称僖公俭以足用寛以爱民务农重谷则诚贤君也其有志乎民审矣故冬不雨而书春不雨而书夏不雨而书以着其勤也文公以练祭则缓于作主以宗庙则太室屋坏以赋政则四不视朔以邦交则三不㑹盟其无志乎民亦审矣故自十有二月不雨至于秋七月而书自正月不雨至于秋七月而书以着其慢也徐人取舒六月雨雨云者喜雨也闵雨与民同其忧喜雨与民同其乐此君国子民之道也观此义则知春秋有惧天灾恤民隐之意遇天灾而不惧视民隐而不恤自乐其乐而不与民同也国之亡无日矣秋齐侯宋公江人黄人㑹于阳谷按左氏谋伐楚也或曰侵蔡次陉之师诸侯皆在江黄独不与焉则安知其爲谋伐楚乎曰兵有聚而爲正亦有分而爲竒诸侯之师同次于陉所谓聚而爲正也江人黄人各守其地所谓分而爲竒也次陉大衆厚集其阵声罪致讨以震中国之威江人黄人各守其境按兵不动以爲八国之援此克敌制胜之谋也退于召陵而盟礼定循海以归而涛涂执然后及江人黄人伐陈则知侵蔡次陉而二国不㑹自爲掎角之势明矣此大㑹而末言者善是谋也冬公子友如齐涖盟楚人伐郑四年春王正月公㑹齐侯宋公陈侯卫侯郑伯许男曹伯侵蔡蔡溃遂伐楚次于陉潜师掠境曰侵侵蔡者竒也声罪致讨曰伐伐楚者正也遂者继事之词而有专意次止也楚贡包茅不入王祭不供无以缩酒桓公是徴而楚人服罪师则有名矣孟氏何以独言春秋无义战也譬诸杀人者或曰人可杀欤曰可孰可以杀之曰爲士师则可以杀之矣国可伐欤曰可孰可以伐之曰爲天吏则可以伐之矣楚虽暴横慿陵上国齐不请命擅合诸侯岂所谓爲天吏以伐之乎春秋以义正名而乐与人爲善以义正名则君臣之分严矣书遂伐楚讥其专也乐与人爲善苟志于善斯善之矣书次于陉楚屈完来盟于师盟于召陵序其绩也夏许男新臣卒刘敞曰诸侯卒于外者在师则称师在㑹则称㑹今许男一无称者此去师与㑹而复归其国之验也召陵地在颍川是以许男复焉古者国君即位而爲椑岁一之出疆必载椑卒于师曰师卒于㑹曰㑹正也许男新臣卒非正也其爲人君不知命者也不知命则必畏死畏死则必贪生贪生则必乱于礼矣而后有容身苟免之耻而后有淫祀非望之惑此说是也夫知死生之说通昼夜之道者亦岂有以异于人哉苟得正而毙焉则无求矣楚屈完来盟于师盟于召陵楚大夫未有以名氏通者其曰屈完进之也其不称使权在完也来盟于师嘉服义也盟于召陵序桓绩也桓公帅九国之师侵蔡而蔡溃伐楚而楚人震恐兵力强矣责包茅之不贡则诺问昭王之不复则辞徼与同好则承以寡君之愿语其战胜攻克则对以用力之难然而桓公退师召陵以礼楚使卒与之盟而不遂也于此见齐师虽强桓公能以律用之而不暴楚人已服桓公能以礼下之而不骄庶几乎王者之事矣故春秋之盟于斯爲盛而杨子称之曰齐桓之时緼而春秋美召陵是也齐人执陈辕涛涂秋及江人黄人伐陈八月公至自伐楚葬许穆公冬十有二月公孙兹帅师㑹齐人宋人卫人郑人许人曹人侵陈杨子法言或问爲政有几曰思斁昔在周公征于东方四国是王其思矣夫齐桓公欲径陈陈不果纳执袁涛涂其斁矣夫桓公识明而量浅管仲器不足而才有余方楚人未帖而齐以爲忧也致勤于郑振中夏之威㑹于阳谷惇逺国之信按兵于陉修文告之词退舎召陵结㑹盟之礼何其念之深礼之谨也存此心以进善则桓有王德而管氏爲王佐矣尧舜性之也汤武身之也五伯假之也乆假而不归乌知其非有惜乎桓公假之不乆而遽归也楚方受盟志已骄溢陈大夫一谋不恊其身见执其国见伐见侵而怒犹未怠也桓德于是乎衰矣爱人不亲反其仁治人不治反其智礼人不荅反其敬行有不得者皆反求诸己其身正而天下归之曽可厚以责人不自反乎原其失在于量浅而器不宏也魏武才得荆州而张松见忽唐庄宗自矜取汴而髙氏不朝成汤胜夏抚有万方乃曰兹朕未知获戾于上下慄慄危惧若将陨于深渊其尔万方有罪在予一人予一人有罪无以尔万方人之度量相越岂不逺哉春秋称人以执罪齐侯也称侵陈者深责之也故孟子曰仲尼之徒无道桓文之事者管仲曽西之所不爲也而子爲我愿之乎五年春晋侯杀其丗子申生公羊子曰杀丗子母弟直称君者甚之也申生进不能自明退不能违难爱父以姑息而䧟之不义谗人得志几至亡国先儒以爲大仁之贼也而目晋侯斥杀专罪献公何也春秋端本清源之书也内宠并后嬖子配适乱之本也骊姬宠奚齐卓子嬖乱本成矣尸此者其谁乎是故目晋侯斥杀专罪献公使后丗有欲紊妃妾之名乱适庶之位纵人欲灭天理以败其家国者知所戒焉以此防民犹有以尧母名门使姦臣逆探其意有危皇后太子之心以成巫蛊之祸者杞伯姬来朝其子夏公孙兹如牟公及齐侯宋公陈侯卫侯郑伯许男曹伯㑹王丗子于首止及以㑹尊之也以王丗子而下㑹诸侯则陵以诸侯而上与王丗子㑹则抗春秋抑强臣扶弱主拨乱丗反之正特书及以㑹者若曰王丗子在是诸侯咸往㑹焉示不可得而抗也后丗论其班位有次于三公宰臣之下亦有序乎其上者则将奚正自天王而言欲屈逺其子使次乎其下示谦德也自臣下而言欲尊敬王丗子则序乎其上正分义也天尊地卑而其分定典叙礼秩而其义明使羣臣得伸其敬则贵有常尊上下辨矣经书宰周公祗与王人同序于诸侯之上而不得与殊㑹同书此圣人尊君抑臣之旨也而班位定矣秋八月诸侯盟于首止无中事复举诸侯㑹盟同地再言首止者书之重词之复其中必有大美恶焉首止之盟美之大者也王将以爱易丗子桓公有忧之控大国扶小国㑹于首止以定其位太子践阼是爲襄王一举而父子君臣之道皆得焉故夫子称之曰管仲相桓公一匡天下民到于今受其赐微管仲吾其被发左衽矣中国之爲中国以有父子君臣之大伦也一失则爲夷狄矣故曰首止之盟美之大者也郑伯逃归不盟事有恶者不与爲幸其善者不与爲贬平丘之盟恶也请鲁无勤是以爲幸故直书曰公不与盟首止之盟善也犯衆不盟是以爲贬故特书曰郑伯逃归逃者匹夫之事以诸侯之尊下行匹夫之事虽悔于终病而乞盟如所䘮何其书逃归不盟深贬之也或曰首止之㑹非王志也王恶齐侯定丗子而使周公召郑伯曰吾抚汝以从楚可以少安郑伯喜于王命而畏齐故逃归不盟然则何罪乎曰春秋道名分尊天王而以大义爲主夫义者权名分之中而当其可之谓也诸侯㑹王丗子虽衰丗之事而春秋与之者是变之中也郑伯虽承王命而制命非义春秋逃之者亦变之中也天下之大伦有常有变舜之于父子汤武之于君臣周公之于兄弟皆处其变者也贤者守其常圣人尽其变㑹首止逃郑伯处父子君臣之变而不失其中也噫此春秋之所以爲春秋而非圣人莫能修之者矣楚人灭弦弦子奔黄九月戊申朔日有食之冬晋人执虞公公羊子曰虞已灭矣其言执何不与灭也灭者亡国之善词上下之同力也若夫虞公地之緼于晋乆矣晋命行乎虞民信矣其曰晋人执之者犹衆执独夫耳贵爲天子冨有四海而身爲独夫商纣是也贵爲诸侯冨有一国而身爲独夫虞公是也其曰公者非存其爵犹下执之之词也不言以归验其爲匹夫之实也书灭下阳于始而记执虞公于后可以见弃义趋利渎货无厌之能亡国败家审矣六年春王正月夏公㑹齐侯宋公陈侯卫侯曹伯伐郑围新城秋楚人围许诸侯遂救许冬公至自伐郑齐自召陵之后兵服四夷威动诸夏今合六国之师围新造之邑冝若振藁然围而不举有遗力者矣及楚人攻许即解新城之围移师救许是又得讨罪分灾救急之义也故特书曰楚人围许诸侯遂救许凢书救者未有不善之也其曰遂救许善之尤者也善之尤则何以致乆也七年春齐人伐郑夏小邾子来朝郑杀其大夫申侯将卑师少称人声罪致讨曰伐郑伯背华即夷南与楚合而未离也故桓公复治之孔叔言于其君请下齐以救国郑伯曰吾知其所由来矣姑少待我于是杀申侯以说于齐称国以杀者罪累上也不知自反内忌听䜛而擅杀其大夫信失刑矣如申侯者其见杀何也专利而不厌则足以杀其身而巳矣秋七月公㑹齐侯宋公陈丗子欵郑丗子华盟于寗母曹伯班卒公子友如齐冬葬曹昭公八年春王正月公㑹王人齐侯宋公卫侯许男曹伯陈丗子欵盟于洮郑伯乞盟王人下士也内臣之微者莫微于下士外臣之贵者莫贵于方伯公侯今以下士之微序乎方伯公侯之上外轻内重不亦偏乎春秋之法内臣以私事出朝者直书曰来以私好出聘者不称其使以私情出计者止録其名不以其贵故尊之也以王命行者虽下士之微序乎方伯公侯之上不以其贱故轻之也然则班列之髙下不在乎内外特系乎王命耳圣人之情见矣尊君之义明矣乞者卑逊自屈之词欲与是盟而未知其得与否也始而逃归今则乞盟于以见举动人君之大节不可不愼也夏狄伐晋秋七月禘于太庙用致夫人按礼大禘升歌清庙下而管象朱干玉戚以舞大武八佾以舞大夏此天子之礼乐也践其位则行其礼奏其乐故雝禘大祖周颂也而其诗曰相维辟公天子穆穆周公人臣不践其位鲁侯国而用天子之礼乱名犯分莫大乎是故夫子志之曰郊社之礼所以事上帝也宗庙之礼所以祀乎其先也鲁侯国而以王礼祀太庙是诬伪不诚而非所以事乎其先矣故夫子伤之曰禘祀旣灌而往者吾不欲观之夫灌以降神乃祭之始而巳不欲观是自始至终皆非礼矣用者不冝用也致者不冝致也夫人者风氏也初成风闻季友之繇遂事之而属僖公焉故季子立之公赐季子汶阳之田及费又生而命之氏俾丗其卿而私门强矣于成风则举大事于始祖之庙立以爲夫人而嫡妾乱矣以私劳宠其臣而卑公室以私恩崇其母而轻宗庙皆越礼之罪也经书夫人而不称姓氏其贬深矣冬十有二月丁未天王崩九年春王三月丁丑宋公御说卒夏公㑹宰周公齐侯宋子卫侯郑伯许男曹伯于葵丘其曰宰周公者以冢宰兼三公也古者三公无其人则以六卿之有道者上兼师保之任冢宰或阙亦以三公下行端揆之职禹自司空进宅百揆又曰作朕股肱耳目是以宰臣上兼师保之任也周公爲师又曰位冢宰正百工是以三公下行端揆之职也所以然者三公与王坐而论道固难其人而冢宰揆百官均四海亦不易处也夫以冢宰兼三公其职任重矣而不殊㑹之何也人臣则有进退之节出入均劳之义非王丗子贵有常尊之可比矣秋七月乙酉伯姬卒九月戊辰诸侯盟于葵丘㑹盟同地再言葵丘何也书之重辞之复其中必有大美恶焉葵丘之盟美之大者也初命曰诛不孝无易树子无以妾爲妻再命曰尊贤育材以彰有德三命曰敬老慈㓜无忘賔旅四命曰士无丗官官事无摄取士必得无专杀大夫五命曰无曲防无遏籴无有封而不告曰凢我同盟之人旣盟之后言归于好以是爲尽禁矣诸侯咸喻乎桓公之志盖束牲载书而不㰱血也是故㑹盟同地而再言葵丘美之也观孟子所载此盟初命之词则知桓公翼载襄王之事信矣甲子晋侯诡诸卒冬晋里克杀其君之子奚齐谷梁子曰其君之子云者国人不子也不正其杀申生而立之也人君擅一国之名宠爲其所子则当子矣国人何爲不子也民至愚而神是非好恶靡不明且公也其所子而弗子者莫能使人弗之子也非所子而子之者莫能使人之亦子也周幽王甞黜太子冝臼子伯服矣而犬戎杀其身晋献公亦杀丗子申生立奚齐矣而大臣杀其子诗不云乎天生蒸民有物有则民之秉彞好是懿德此言天理根于人心虽以私欲灭之而有不可灭也春秋书此以明献公之罪抑人欲之私示天理之公爲后丗戒其义大矣以此防民犹有欲易太子而立赵王如意致夫人之爲人彘者十年春王正月公如齐狄灭温温子奔卫晋里克弑其君卓国人不君奚齐卓子而曰里克弑其君卓何也是里克君之也克者丗子申生之傅也骊姬将杀丗子而难里克使优施饮之酒而告之以其故里克听其谋乃欲以中立自免称疾不朝居三旬而难作是谓持禄容身速献公杀适立庶之祸者故成其君臣之名以正其弑逆之罪克虽欲辞而不受其可得乎使克明于大臣之义据经庭诤以动其君执节不贰固太子以携其党多爲之故以变其志其济则国之福也其不济而死于其职亦无歉矣人臣所明者义于功不贵幸而成所立者节于死不贵幸而免克欲以中立祈免自谓智矣而终亦不能免等死耳不死于丗子而死于弑君其亦不知命之蔽哉语曰不知命无以爲君子也爲人臣而不知春秋之义者必䧟于篡弑诛死之罪克之谓矣及其大夫荀息荀息者奚齐卓子之傅也君弑而死于难书及所以着其节书大夫不失其官也于荀息何取焉若息者可谓不食其言矣或曰息旣从君于昬不食其言庸足取乎丗衰道微人爱其情私相疑贰以成倾危之俗至于刑牲㰱血要质鬼神犹不能固其约也孰有可以託六尺之孤寄百里之命临死节而不可夺如息者哉自古皆有死民无信不立故圣人以信易食而君子以信易生息不食言其可少乎夏齐侯许男伐北戎晋杀其大夫里克里克弑二君与一大夫不以讨贼之词书者惠公杀之不以其罪也杀之不以其罪柰何里克所爲弑者爲重耳也夷吾曰是又将杀我也则谓克曰尔旣杀夫二孺子矣又将图寡人爲尔君者不亦病乎里克对曰不有废也君何以兴欲加之罪何患无词臣闻命矣伏劒而死若惠公旣立而谓克曰先君命大夫爲丗子傅丗子死非其罪而大夫不之恤若奚齐者旣有先君之命矣而大夫又杀之以及卓大夫虽杀之独不念先君之命乎则克必再拜而死不复有言矣惠公乃曰又将图寡人是杀之不以其罪也故称国以杀而不去其官秋七月冬大雨雪十有一年春晋杀其大夫㔻郑父按左氏㔻郑言于秦伯请出晋君则郑有罪矣曷爲称国以杀而不去其官惠公以私意杀里克故其党皆惧郑之有此谋由杀里克致之也春秋以大义公天下爲诛赏故书法如此其称国者兼罪用事大夫不能格君心之非至于多忌滥刑危其国也夏公及夫人姜氏㑹齐侯于阳谷襄陵许翰曰先乎阳谷之㑹爲大雨雪后乎阳谷之㑹爲大雩僖公贤君不能礼佐齐桓儆其怠忽而更与之俱肆于宠乐是以见戒于天如此以公夫人谷阳之㑹观之齐桓霸业怠矣故楚人伐黄不能救凢此类属词比事直书于䇿而义自见者也秋八月大雩冬楚人伐黄按谷梁子曰贯之盟管敬仲言于桓公江黄逺齐而近楚楚爲利之国也若伐而不能救则无以宗诸侯矣桓公不听遂与之盟管仲死楚伐江灭黄桓公不能救故君子闵之也逺国慕义背夷即华所谓出自幽谷迁于乔木春秋之所取也被兵城守更历三时告命巳至而援师不出则失救患分灾攘夷狄安与国之义矣灭弦灭温皆不书伐灭黄而书伐者罪桓公旣与㑹盟而又不能救也春秋正义春秋正义卷十二春秋正义卷第十二僖公国子祭酒上护军曲阜县开国子臣孔颕逹等奉敕撰十六年注陨落至而书正义曰陨落释诂文公羊传曰曷为先言霣而后言石霣石记闻闻其磌然视之则石察之则五是随闻见先后而死之也传称陨星也则石亦是星而与星陨文倒故觧之彼见星之陨不见在地之験此见在地之石不见始陨之星史各拠事而书故文异也三十三年书陨霜者亦见在地之霜不见在天之験故霜上言陨与此同也星石霜言陨雪雹螽言雨者其状似雨者称雨不似雨者即称陨注是月至故书正义曰月令诸言是月皆是前事之月知此是陨石之月也石陨鹢退俱是宋事相类而同时告故重言是月嫌同日也告者不以鹢退之日告故言是月以异之鹢水鸟者相传为然春秋考异邮云鹢者毛羽之虫生隂而属扵阳洪范五行传曰鹢者阳禽鹢字或作鶂广志云鹢古退飞者今以其首为船头荘子云鹢之之相视眸子不运而风化博物志云雄雌相视则孕或曰雄鸣上风雌承下风则亦孕是也鸟飞不能自退传言风也是鸟高飞过风而退却也公羊传曰视之则六察之则鹢徐而察之则退飞是亦随见先后而书之鲁史而记宋事知知其宋人以为灾告扵诸侯故书注称字至书日正义曰季是其字友是其名犹如仲遂叔肸之类皆名字双举刘炫以季为氏而规杜过非也炫云季友仲遂皆生赐族非字也注临淮郡左右正义曰淮水发源入海其路甚长会于淮者必是会于水旁不得会于水内杜𣣔指其処无以可明故云临淮郡左右传注但言至陨星正义曰下云风也是风使鹢退此若直言星也则嫌是星使石陨故重言陨星以明所陨之石即是星也易称在天成象在地成形则星之在上其形不可知也古今之说星陨至地皆言为石经书在地之験故言陨石传本在天之时故言陨星不知星之在上其形本是石也为当旣陨始変为石圣䝨不说难得而知注祥吉至所在正义曰中庸云国家将兴必有祯祥囯家将亡必有妖孽则事之先见善悪异名吉之先见谓之祥凶之先见谓之妖此㧾云祥者彼对文耳书序云亳有祥桒谷共生于朝五行传云青祥白祥之类悪事亦称为祥祥是㧾名公问是何祥也吉凶焉在故杜并以吉凶觧之言吉凶先见皆为祥也襄公以为石陨鹢退能为祸福之始故问其所在盖当虑其在已故问之注鲁䘮至知之正义曰此三者叔兴止言其事不说知之所由或观政教刑法或他事别有占験故云别以政刑他占知之言知之不由石鹢也刘炫云政者若周大夫入陈竟见官职不修君臣南冠如夏氏知简夷将乱子贡见公执玉卑知其替死也刑者若夷吾忌克多怨君子知其不终也吉凶有二隂阳调序四海玉烛时吉也隂阳错逆寒暑失度民多疠疫五谷不登时凶也父慈子孝君义臣忠人吉也父不父子不子君不君臣不臣人凶也注言石至吿人正义曰刘炫云言是隂阳之事也则知亊由隂阳若隂阳顺序则物皆淂性必无妖异故云隂阳错逆所为非人吉凶所生也传称天反时为灾地反物为妖人反徳为乱乱则妖灾生洪范咎征曰狂恒雨若之类皆言人有愆失乃致隂阳错逆而云隂阳错逆昨人所生者石陨鹢飞事由隂阳错逆隂阳错逆乃是人行所致襄公不问巳行何失致有此异乃谓旣有此异将来始有吉凶故荅云是乃隂阳之事非将来吉凶所生言将来若有吉凶恊此石鹢之异耳非始从石鹢而出也襄公不知隂阳错逆为旣往之咎乃谓将来吉凶出石鹢之间是不知隂阳而空问人事故云君失问也叔兴若以实对当云由君愆失致有此异今乃别以政刑他占横说斉乱鲁䘮自以对非其虞恐为有识所讥故退而告人以此言也服虔云鹢退风咎君行所致非吉凶所从生襄公不问已行何失而致此変但问吉凶焉在以为石陨鹢退吉凶所从而生故云君失问是刘炫用服义为说也今删定以杜注云石鹢隂阳错逆所为非人所生则隂阳错逆自然有此非由人事之失致此错逆又吉凶不由石鹢所生故传云是隂阳之事非吉凶所生是吉凶不由石鹢石鹢不由于人则吉凶之来别由人行得失耳故釈例云或异而无感或感而不可知如此之类是也其传云乱则妖灾生洪范曰狂恒雨若此皆假之隂阳以为劝戒神道助教非实辞也但圣䝨之说未知孰是故两载其义以俟后䝨注积善至以对正义曰积善余庆积悪余殃易文言文也言将来吉凶由人行所致行善则有吉行悪则有凶吉凶自由扵君不从石鹢而出吾不敢逆君之心故假他占以对之注狐厨至入河正义曰汾水从平阳南流折而西入于河临汾县在汾水北狐谷疑是狐厨乃在县之西北则狐厨受铎皆在汾北狄自北而侵南涉汾水至于昆都昆都在汾南也十七年注项国至讳之正义曰知非师少不言师而言讳之者沈云襄十三年传云用大师焉曰灭此旣称灭故知用大师刘炫云案传斉人以为讨讨其灭国非讨用师旣不讳灭何以讳师炫谓将卑师少称人不可自言鲁人故不称师炫不达此旨以为脟卑师少以规杜过非也夫人至于卞正义曰妇人送迎不出门见兄弟不踰阈今出会斉侯无讥文者凡夫人之行得礼失礼直书其事善悪自明故于文悉无襃贬此时公为斉人所止夫人会以释之纵使违礼不合贬责注与僖至以名正义曰元年盟于荦三年公子友如斉涖盟五年于首止七年于寗母八年于洮九年于葵丘十五年于牡丘四年与屈完盟于召陵诸侯皆在公亦与焉故为八也同盟相赴以名主谓当时两君但与其父盟亦得以名赴其子耳与僖盟旣多故不复通数荘闵也传注过十至曰孕正义曰十月而产妇人大期又家语云人十月而生故知过期过十月也易称妇孕不育说文云孕懐子也注国养至曰妾正义曰昭七年传曰马有圉牛有牧内则云聘则为妻奔则为妾是也犹有至讳之也正义曰实无诸侯之事而言至自会者尚似有诸侯之事焉注雍巫至易牙正义曰周礼掌食之官有内雍外雍此人为雍官名巫而字易牙也十八年注狄称至义例正义曰决上狄救斉不称人也于例将卑师衆称师将卑师少称人谓中夏诸侯之例此称邢人是将卑师少者夷狄旣无爵命非有君臣之别文多称戎称狄令君臣同文或单称狄或称狄人是时史异辞非襃贬也谷梁传曰狄其称人何也善累而后进之伐卫所以救斉也其意以为上已救斉今复伐卫救斉故进之称人左氏无此义故为史异辞传注楚金利正义曰考工记云呉越之劔是也十九年注称人至从赴正义曰此云宋人执滕子下云邾人执鄫子二君扵传无不道之状而皆称人以执是宋公欲重其罪以罪及民告故史从而书之以示虚实釈例曰凡诸侯无加民之悪而称人以执皆时之赴告欲重其罪以加民为辞国史承之书之扵䇿而简牍之记具存夫子因示虚实故传随而着其本状以明淂失也滕子鄫子皆称人见执宋欲重二国之罪故以不道赴或名或不名从所吿之文也传具载子鱼之辞以虐二国之君见义明非罪也杜言书名从赴者诸侯被执其罪与不罪直以执者称人称侯为异传例不以书名为义释例曰诸见执者已在罪贱之地书名与否非例所加故但言执某侯也其意言𬒳执已是罪贱书名更无可加故不复以名为义旣不以为义而𬒳执者有名与不名知其从赴也注曹虽至见围正义曰哀十二年传曰诸侯之会侯伯致礼地主帰饩桓十四年公会郑伯于曹传曰曹人致饩礼也春秋诸会扵国都者即以国都名为会地地主不序扵列此会地扵曹南则在曹之都也在曹之都而曹人在列是曹虽与盟而心犹不服秋宋人围曹传曰讨不服也以不服而𬒳围知此地以曹南即是不服之状明是不肯致饩无地主之礼以此故不以国地而曰曹南所以及秋而见围以秋见围知此时不服故注言之注不及至如会正义曰诸侯盟于曹南鄫子欲徃会之未至扵曹诸侯旣罢以邾旣盟讫故如邾会之本意欲徃会盟未至扵曹诸侯已去其实至扵邾国故书会盟于邾言其意欲盟也二十八年践土盟下云陈侯如会彼谓徃至会所此不至会所故书其所至而不言如会㐮七年鄬之会下郑伯髠顽如会未见诸侯丙戌卒于鄵亦不至会所而云如会者其意欲会而在道身䘮故亦书其所至义与此同但卒执事异故文异耳鄫子不及曹南而至扵邾国盖宋公知其在邾故使邾子执之注称人至他命正义曰昭十一年椘执蔡世子友用之与此执鄫子用之皆悪其无道直书用之言其若用畜牲所以悪楚宋也悪宋而以邾自用为文者南面之君善悪自专不得託之他命事实悪宋亦所以悪邾也传称用之于社而经不书于社故云赴不及也刘炫规过云执蔡卋子友用之不言冈山此何须云于社今删定知不然者以荘二十五年鼓用牲于社今鄫子旣同畜牲而用当云邾人用鄫子于社今不云于社故知赴不及则昭十一年执蔡卋子友用之亦赴不及也注地扵至与盟正义曰地于斉者言即以斉为所盟之地也传称陈穆公请脩桓公之好而为此明是斉亦与地扵斉而斉不序诸盟会以国都而地主不列扵序者地主亦与盟会皆以此而知之耳注以自至悪梁正义曰诸侯受命天子分地建国无相灭之理此以自亡为文不书所取之国以为梁国自亡非复取者之罪所以深悪梁耳非言秦得灭人国也釈例曰作事不时则怨讟动扵民彼梁伯者虚兴无虞之功诈称无害之宼遂沟其宫以盪百姓之心开大国之志是妖衅之先徴自亡之实应故不言秦灭梁而以自亡为文传欲以属东夷正义曰属训聚也杀鄫子以惧东夷使东夷聚来归已也斉桓以徳属诸侯诸侯聚帰斉桓注睢水至用祭正义曰釈例曰汴水自荧阳受河睢水受汴东经陈畄梁国谯郡沛国至彭城县入泗凡水首从水出谓之受流帰他水谓之入汉书之例为然言汴从河出睢从汴出也次谓水旁也下云用诸淫昬之鬼则此祀不在祀典故云此水次有妖神妖神而谓之社传言以属东夷则此是东夷之神故言东夷皆社祠之刘炫云案昭十年季平子伐莒献俘始用人扵亳社彼亳社旧不用人杜何以知此社杀人而用祭乎今知不然者彼传云始用人扵亳社故知旧来不用此云使邾文公用鄫子于次睢之社旣不言始明知旧俗用之刘取彼而规杜过非也注司马至用马正义曰尓雅釈畜马牛羊豕犬鸡谓之六畜周礼谓之六牲养之曰畜用之曰牲其实一物也此云六畜不相为用昭十一年传曰五牲不相为用彼注不云马而以其余当之明其俱为祭祀所用彼此同也周礼校人春祭马祖郑玄云马祖天驷也孝经説曰房为竜马六畜之言先祖者唯此一文而已以外牛羊之等其祖不知为何神也谓若祭马先不用马略举一隅拠有文者言之耳沈氏云春秋说天苑主牛又有天鸡天狗天豕以马祖类之此等各有其祖小事不用大牲正义曰杂记言衅庙用羊门夹室皆用鸡隐十一年传称郑伯之诅使卒出豭行出犬鸡如此之类皆是不用大牲也注三亡国鲁卫邢正义曰斉语云鲁有夫人庆父之乱二君弒死国絶无嗣桓公使高子存之狄人攻邢桓公筑夷仪以封之狄人攻卫卫人出庐于曹桓公城楚丘以封之是也卫则狄灭之矣鲁邢不灭而言亡者羙大斉桓之功耳二十年注鲁城至文也正义曰鲁城南门本名稷门今新作者新脩彼稷门更令高大因改名高门此事非有所拠鲁人相传云然今时鲁人其言犹如此也新者易旧之意作者与事之辞皆是更造之文也刘贾先儒皆云言新有故木言作有新木故为此言以异之釈例曰言新意所起言作以兴事通谓兴起功役之事㧾而言之不复分别因旧与造新也注郜姬姓国正义曰二十四年传冨辰所云郜之𥘉封文王之子聃季之弟以后更无所闻唯此年一见而已无时君谥号不知谁灭之注西宫至六年正义曰谷梁以西宫为闵公之庙礼宗庙在左不得称西宫也公羊传曰西宫者何小寝也小寝则曷为谓之西宫有西宫则有东宫矣此注取公羊为说故云公别宫也传注门户至之例正义曰传唯言启塞从时不知启塞之言意何所谓服虔云阖扇所以开键闭所以塞月令仲春脩阖扇孟冬修键闭从时从此时也传旣云作门不时更发从时之例则启塞之事当是城门之类安得以为闺扇键闭细小之物乎若是仲春孟冬传何以不言春冬而直云从时知从何时岂丘明作传不了待月令而后明哉故杜更为别说虽杜之言亦无明证正以门户道桥所以开人行路故以为启城郭墙堑所以障蔽徃来故以为塞虽言无所拠而理在可通此二事者皆官民之所开闭终当须之不可一日而阙言从时者特从壊时而脩之不得拘以土功时月也此新作南门者当时不是倾壊僖公欲脩饰使高大耳非开闭之急得待土功间月今以日至之后兴造此门故以土功之制讥之云书不时也传旣讥僖公作门不时嫌门户墙堑之类交急之事亦待土功之月故别起从时之例言启塞不须待时其彩作门须待时耳杜云城郭谓之塞亦淂从壊时而治之所以春秋筑城每云书不时者谓非因破壊而輙脩理故谓之不时釈例曰门户道桥城郭墙堑官民之开闭不可一日阙者也故特随壊时而脩之皆当其时而讫不必用土功之常时也故传旣曰书不时又曰启塞从时重发以明二义其他急事亦包之也鲁城南面三门隐公元年开一门故今南有四门僖公意更缮治高大稷门非启塞之义而以日至之后兴功故经书春传曰书不时言失土功之时也启塞之事犹淂从冝而脩之二十一年注雩不至不收正义曰春秋之例旱则脩雩雩必为旱而从或书雩或书旱者云而淂雨喜雩有益书雩不书旱雩不淂雨则书旱明灾成此时雩不获雨故书旱也周之夏即今之二月三月四月也扵时方𣣔下种此月不雨未能成灾而书夏大旱者此后虽得少雨而终是不堪生殖从夏及秋五稼悉皆不收不収之后択最旱之月而书之故书夏大旱也刘炫云大旱而不书饥者传云是歳也饥而不害故不书饥注诸侯至诸侯正义曰诸侯之被执者皆不书其釈釈而公不与又不告故鲁史不得书之此由公往与盟见其得釈故书之耳文七年公会诸侯晋大夫盟于扈传曰公后至故不书所会凡会诸侯不书所会后也后至不书其国辟不敏也此盟亦揔言诸侯不书其国似是公之后期故解之鲁先不属楚公本无会期闻盟而徃故书公会诸侯非后期也公非后期而㧾书诸侯者此则会盂之诸侯也一事而再见者前目而后凡自谓前已歴序故后揔言耳非为鲁公変文也传注巫尪至焚之正义曰周礼女巫职云旱暵则舞雩此以为旱𣣔焚之故知巫尪女巫也并以巫尪为女巫则尪是劣弱之称当以女巫尪弱故称尪也或以为尪非巫也巫是祷神之人尪是瘠病之人二者非一物也尪是病人天恐雨入其鼻俗有此说不出传记义或当然故两觧之也檀弓云歳旱穆公召县子而问然曰天久不雨吾𣣔暴尪而奚若曰天则不雨而暴人之疾子虐无乃不可与郑玄云尪者面郷天觊天哀而雨之又曰然则吾𣣔暴巫而奚若郑玄云巫主接神亦觊天哀而雨之彼𣣔暴人疾而求雨故郑玄以为觊天哀而下雨此𣣔焼杀以求雨故杜以为天哀之而不雨意异故觧异也礼记旣言暴尪又别言暴巫巫尪非一物记言暴人之疾则尪是病人或说是也注樯倹也正义曰穑是爱惜之义故为倹也襄二十四年谷梁传曰五谷不升谓之大侵大侵之礼君食不兼味䑓榭不涂弛侯廷道不除百官布而不制鬼神祷而不祀曲礼云歳凶年谷不登君膳不祭肺马不食谷如此之数皆是务为倹也务为倹穑而修城郭者服虔云国家凶荒则无道之国乗而加兵故脩城郭为守备也注此邾至诸夏正义曰蛮夷猾夏舜典文猾训为乱故云乱诸夏也此注引昭二十三年传当云叔孙婼曰徧捡古本皆作豹字盖主后即冩误二十二年注须句至须句正义曰上传云须句子则须句子爵故云虽别国而不能自通为鲁私属若襄公之卋鄫国属鲁故知如颛臾之氏略不备书也传其礼先亡矣正义曰其中国之礼先亡矣注允姓至年信正义曰昭九年传曰先王居梼杌于四裔故允姓之姦居于瓜州伯父惠公归自秦而诱以来是此戎爲允姓也彼注云瓜州今敦煌则陆浑是敦煌之地名也徙之伊川复以陆浑爲名故至今为陆浑县十一年传称伊洛之戎同伐京师则伊洛先有戎矣而以今始迁戎为辛有言験者盖今之迁戎始居𬒳发祭野之処故耳注婢子妇人之卑称正义曰礼云夫人自称扵其君曰小童卋妇以下自称曰婢子是婢子为妇人之卑称诗曰至孔云正义曰诗小雅正月之篇也毛传云洽合隣近云旋也言王者和合亲比其近亲则昬姻甚回旋而相帰附其诗之意𣣔令王亲亲以及逺敬之至易哉正义曰诗周颂群臣进戒成王之辞言爲国君者冝敬之哉敬之哉天之道唯明见思言天之临下善悪必察奉承天命不易哉言其承天命甚为难蠭虿有毒正义曰说文云蠭飞虫螫人者也虿毒虫也方言云燕赵谓蠭爲蠓螉其小者谓之蠮螉通俗文云虿长尾谓之蝎蝎毒伤人曰蛆字或作蜇注胄兠鍪正义曰说文云冑兜鍪首铠也书传皆云胄无兠鍪之文言兜鍪举今以暁古盖秦汉以来语注门官至尽也正义曰周礼虎贲氏掌先后王而趋以卒伍军旅会同亦如之舎则守王闲王在国则守王宫国有大故则守王门诸侯之礼亡其官属不可得而知此门官盖亦天子虎贲氏之类故在国则守门师行则在君左右近公故尽死也殱尽釈诂文舎人云殱衆之尽也不鼓不成列正义曰军法鸣鼓以戦因谓交戦为鼓彼不成列而鼓以击之是诈以求胜故注云耻以诈胜具今至吾敌也正义曰言用兵之法前敌无门强弱不可遗畄且复若畄强者还为巳害故曰且今之陈上不被损伤材力强者皆能与吾相敌若其不杀还来害我是以虽及胡耇获则取之何有㤙义扵二毛之人虽及胡耇正义曰谥法保民耆艾曰胡胡是老之称也釈诂云者寿也舎人曰耉觏也血气精花觏竭言色赤黒如狗矣孙炎曰耇面如冻棃色似浮垢老人寿征也若爱至服焉正义曰如犹不如古人之语然犹似敢即不敢若爱彼重伤则不如本勿伤之若爱其二毛不𣣔伤害则不如早服从之何须与戦注鼓以至声气正义曰言金鼓以声气谓金鼓佐士衆之声气下文声盛致志者谓士衆由闻金鼔声气满盛能致勇武之志以击前敌为此前敌儳巖未陈鼔而击之可也注不言金当以金有止衆之时不是尽尽故也周礼鼔人掌教六鼔四金之音声以节声乐以和军旅以正田役以金錞和鼓以金镯节鼓以金铙止鼔以金铎通鼔是錞镯铎皆助鼓以声气其铙则鸣之以止鼔大司马教戦法亦云三刺之后乃鼔退鸣铙且却哀十一年传书曰此行也吾闻鼓而已不闻金矣杜云鼔以进军金以退军不闻金言将死也是金有止鼓之时尽用以声气注不言金见此意也注椘子至郑地正义曰以芊是椘姓姜是斉姓故云椘女斉女耳亦无无明文言之二者共以夫人冠之盖俱是夫人礼无二适而有两夫人者当时僣恣不如礼也注师缙至截耳正义曰书传所言师旷师曹师蠲之类皆是乐师知此师缙亦乐师也釈诂云俘取也馘获也李巡云囚敌曰俘伐执之曰取郭璞云今以获贼耳为馘毛诗传曰杀而献其耳曰馘郑笺云馘所格者左耳也然则俘者生执囚之馘者杀其人截取其左耳𣣔以计功也注阈门限正义曰釈宫云柣谓之阈孙炎曰柣门限也经传诸注皆以阈为门限谓门下横木为外内之限也注用上至礼毕正义曰周礼大行人云上公九献侯伯七献子男五献案仪礼主人酌以献賔賔酢主人主人又酌以酬賔乃成一献之礼九献者九为献酬而礼始毕也椘实子爵以霸王自许故郑以柽礼待之注庭中至百也正义曰飨礼旣亡庭实所有及所加笾豆无以言之然郑注周礼享礼兼燕礼食礼与飱礼略同掌客云饔饩之礼其死牢如飱之陈上公飱五牢饪一牢陈在西阶之前正鼎九牛一羊二豕三鱼四腊五肠胃六肤七鲜鱼八鲜腊九从北南陈又有陪鼎三膷鼎一在牛鼎之后臐鼎一在羊鼎之后膮鼎一在豕鼎之后腥四牢陈于东阶之前牢别九鼎无陪鼎也侯伯飱四牢饪一牢腥三牢子男飱三牢饪一牢腥二牢其陈列皆如上公又上公醯六十罋从陈于庭碑东醢六十罋从陈于碑西侯伯醯醢百罋子男八十罋其陈如上公又上公未百有二十筥横陈于醯醢之间侯伯百筥子男八十筥陈如上公此飱礼庭实之物饔饩亦然掌客上公豆四十侯伯三十二子男二十四郑注云公四十豆堂上十六西夹东夹各十二侯伯三十二豆堂上十二西夹东夹各十子男二十四豆堂上十二西夹东夹各六然笾数亦然其笾豆之物者周礼笾人掌四笾之实朝事之笾其实䵄蕡白黒形盐膴鲍鱼鱐馈食之笾其实枣栗桃干䕩榛实加笾之实蔆芡栗脯羞笾之实糗饵粉餈醢人掌四豆之实朝亊之豆其实韭菹醓醢昌本麋臡菁菹鹿臡茆菹䴢臡馈食之豆其实葵菹嬴醢脾析蠯醢蜃蚳醢豚拍鱼醢加豆之实芹菹兔醢深蒲醓醢箈菹鴈醢笋菹鱼醢羞豆之实酏食糁食此等所陈虽为祭祀下云賔客亦如之是賔客与祭祀不异故三十年飨有昌歜白黒形盐公食大夫礼亦有昌本之属此云加笾豆六品必是此休膏肓难左氏云杞子䘚岂当用夷礼死乎故觧之此杞成公始行夷礼以终其身故扵卒贬之卒者人之终扵终贬之见其终身行夷礼也于时𣏌实称伯唯此独称子是仲尼以文贬之称子贬之而曰子者曲礼曰其在东夷北狄西戎南蛮虽大曰子四夷之君爵不过子故贬之为子言如夷狄之大国耳不书至敏也正义曰隐七年已有例矣今重发者釈例曰杞侯降爵嫌有异同故传重发不书之例又更发凡者以明虽薨赴有法若或违之国史亦承告而书不必改正也赴以名则亦书之者谓诸侯虽不同盟或以名赴也不然则否辟不敏者谓虽同盟而赴不以名则亦不书以审违谬也享其生禄正义曰人以禄生故谓之生禄注胥臣至大功正义曰胥氏也臣名也晋有臼邑盖食采扵臼邑字季子而为司空之官故名氏互见也不言狐毛贾佗而独举此五人者䝨而有大功故也颠颉帰晋寻即𬒳戮而言大功者当为从亡之时有大功也晋语称公子长亊贾佗佗非不䝨盖传文意之所在便即言之未必五人皆䝨扵贾佗注廧咎至隗姓正义曰成三年晋郄克卫孙良夫伐廧咎如传曰讨赤狄之余焉彼言赤狄之余知是赤狄之别种也女曰叔隗季隗知为隗姓也乞食至之正义曰晋语云过五鹿乞食扵野人野人举块以与之公子怒将鞭之子犯曰天赐也民以土服又何求焉天事必象十二年必获此土二三子志之歳在寿星及鹑尾其有此土乎天以命矣复扵寿星获扵诸侯天之道也由是始之有此其以戊申乎所以申土也再拜稽首受而载之及斉至杀之正义曰晋语云斉侯妻之甚善焉有马二十乗将死扵斉而已曰民生安乐孰知其他桓公卒孝公即位诸侯叛斉子犯知斉之不可以动而知文公之安斉有终焉之心𣣔行而患之与从者谋扵枽下蚕妾在焉莫知其在也妾吿姜氏姜氏杀之醒以戈逐子犯正义曰晋语云逐子犯曰若无所済吾食舅氏肉其知餍乎舅犯走且对曰若无所济吾未知死所谁能与豺狼争食若克有成公子无亦晋之柔嘉是以甘食偃之肉腥臊将焉用之遂行及曹至观之正义曰断其裸以上为句裸谓赤体无衣也骈胁非裸不见故𣣔观其裸伺其浴乃逼迫以观之晋语云曹共公闻其骈胁𣣔观其状止其舎谍其将浴设㣲薄而观之孔晁云谍候也㣲蔽也注薄迫也骈胁合干正义曰薄者逼近之意故为迫也说文云骈胁并干也肋胁骨也广雅云胁干谓之肋孔晁云闻公子胁干是一骨故𣣔观之通俗文曰腋下谓之胁如此诸说则胁是腋下之名其骨谓之肋干是肋之别名骈训比也骨相比迫若一骨然天之所启正义曰启开也凡是天开道者非人所能及𣣔令郑伯礼之天其或者正义曰天意不可必知故言或者谓天意或当然也男女至不蕃正义曰礼取妻不取同姓譬违礼而取故其生子不能蕃息昌盛也晋语曰同姓不昬惧不殖也又曰异姓则异德异德则异类异类虽近男女相及以生民也同姓则同徳同德则同心同心则同志同志虽逺男女不相及畏黩故也黩则生怨怨乱育灾灾育灭姓是故取辟同姓畏乱灾也周礼不淂取同姓彼遂演说其意耳未必取同姓者皆灭姓也注国语至卿才正义曰晋语云僖负羁言扵曹伯曰晋公子生十七年而亡卿才三人从之可谓䝨乎宋公孙固言扵襄公曰晋公子好善不厌父亊狐偃师事赵㐮而长亊贾佗此三人者实左右之公子居则下之动则谘焉僖负羁言有卿才公孙因说其名氏知是一物故并引之注弭弓至逐也正义曰釈器云弓有縁者谓之弓无縁者谓之弭李巡曰骨饰两头曰弓不以骨饰两头曰弭孙炎曰縁谓缴束而漆之弭谓不以缴束骨饰两头者也二说虽反俱以弭为弓末也诗云载櫜弓矢则弓失所蔵俱名櫜也昭元年传位举请垂櫜而入注云示无弓则櫜亦受弓之物方言云弓蔵谓之鞬此櫜鞬二物必一弓一矢以鞬是受弓故云櫜以受箭因对文而分之耳孔晁云马鞭及弓分在两手𣣔辟右带櫜鞬之文故云左执广而至能力正义曰广大者失扵奢僭故羙其能倹也文华者失于傲慢故羙其能有礼也能敬者失扵褊急故羙其能寛容也忠诚者未必有力故羙其能勤也此四者每两事相反而羙其能兼有之注匜沃至湔也正义曰说文云匜似羹魁柄中有道可以注水盥澡手也从臼水临皿然则匜者盛水器也盥谓洗手也沃谓浇水也懐嬴奉匜盛水爲公子浇水令公子洗手旣而以湿手挥之使水湔汚其衣故云挥湔也注去上至谢之正义曰晋语说此事云公子𣣔辞司空季子子犯子余劝取之乃皈女而纳币且逆孔晁云帰懐嬴更以贵妾礼迎之也服虔云申意扵椘子申于知已降服扵懐嬴屈于不知已注六月至扵此正义曰杜言全引诗篇者多取首章之义刘炫规过云案春秋赋诗有虽举篇名不取首章之义者故㐮二十七年公孙叚赋枽扈赵孟曰匪交匪敖乃是卒章又昭元年云令尹赋大明之首章旣特言首章明知举篇名者不是首章今删定知不然者以文四年赋湛露云天子当阳又文十三年文子赋四月是皆取首章若取余章者传皆指言其事则赋戴驰之四章緑衣之卒章是也所以令尹特言大明首章者令尹意特取首章明德故传指言首章与余别也杜言多取首章言多则非是揔皆如此刘以春秋赋诗有不取首章以规杜氏非也二十四年天王出居于郑正义曰出居实出奔也出谓岀畿内居若移居然天子以天下为家所在皆得安居故为天子别立此名釈例曰天子以天下为家故传曰凡自周无出今以出居为名而不书奔殊之扵别国传注羁马羁绁马缰正义曰说文云羁马络头也又曰马绊绁系也少仪云犬则执绁牛则执纼马则执靮服虔云一曰犬缰曰绁古者行则有犬杜今正以绁为马缰者绁是系之别名系马系狗皆淂称绁彼对文耳散则可以通巡扵天下用马为多故主扵马耳注子祀至曒日正义曰诸言有如皆是誓辞有如日有如河有如曒日有如白水皆取明白之义言心之明白如日如水也有如上帝有如先君言上帝先君明见其心意亦同也夫祛犹在正义曰夫辞也彼时斩祛之恨今日犹在蒲人至狄乎正义曰言献公之时君为蒲邑人惠公之时君为狄国人余未事君何有㤙义于君焉今君即位其无蒲狄乎言有人在蒲在狄为君犹是也行者至刑臣正义曰公言女其行乎𣣔使之出奔也公若反斉桓念旧悪则出奔者甚衆多矣岂唯刑臣一人乎言畏罪者皆将去注新有至纪纲正义曰新有吕郄之难国未辑睦恐晋人情不可信故秦伯以兵卫文公也说文云纲维纮绳也纪丝别也则纲是维之大䋲纪者别理丝缕诸门户仆隷之事皆使秦卒共之与晋人为纪纲谓为之首领主帅也注头须至小吏正义曰一曰里凫须者史记谓之里凫须与传文不同必有一谬故辨出其别不敢正之郑玄周礼注云竖未冠者之官名沐则心覆正义曰韦昭云沐则低头故心反覆也下义至処矣正义曰在下者以贪天之功为立君之义是下义其罪也在上者以立君之勲赏盗天之罪是上赏其姦也居下者义其罪是下欺上也居上者赏其姦是上欺下也如此上下相欺蒙难可与并居処矣大上至及也正义曰曲礼云大上贵德其次务施报郑玄以大上为帝皇之卋其次谓三王以来则以大上其次为卋代之先后也㐮二十四年传曰大上立德其次立功其次立言杜以立德谓黄帝尭舜立功谓禹稷立言谓史佚周任则以人之䝨愚为上次非复年代之先后也然则大上谓人之最大上上圣之人也以德抚民唯能是用不简亲踈也其次圣之人则亲其所亲以渐相及而至扵逺人为下周公亲亲之亊张本也周公亦是上圣不以德而先亲者制法为后不独爲身圣人之身不恃亲也昔周至胤也正义曰伯仲叔季长幼之次也故通谓国衰爲叔卋将亡爲季卋昔周公伤彼夏殷二国叔卋踈其亲戚令使宗族之不同心以相匡辅至于灭亡故封立亲戚为诸侯之君以为蕃篱屏蔽周室言封此以下文武周公之子孙爲二十六国也此二十六国武王克啇之后下及成康之卋乃可封建毕矣非是一时封建非尽周公所爲冨辰尽以其事属周公者以武王克殷周公爲辅又摄政制礼成一代大法虽非悉周公所爲皆是周公之法故皈之扵周公耳昭二十八年传曰昔武王克啇光有天下之弟之国十有五人姬姓之国四十人彼言由其克啇乃淂封建兄弟皈功扵武王耳亦非武王之时已建五十五国其后不复封人也昭二十六年传曰昔武王克殷成王靖四方康王息民并建母弟以蕃屏周昭九年传曰文武成康之建母弟以蕃屏周则康王之卋尚有封国非独周公时也且见于经传者管叔蔡叔霍叔周公摄政之𥘉以流言见黜则三叔之国已是武王封矣尚书康诰之篇周公营洛之时始封康叔于卫洛诰之篇周公致之月始封伯禽于鲁书传称成王削相叶为珪以封唐叔如此之类不得为武王封也凡蒋邢茅胙祭周公之胤也岂周公自封哉固当成王即政之后或至康王之时始封之耳注弔伤至兄弟正义曰弔伤俱是悼徃之辞咸训为皆故为同也昭六年传曰夏有乱政而作禹邢商有乱政而作汤刑周有乱政而作九邢三辟之兴皆叔卋也彼叔卋谓三代之末卋知此二叔亦二代之末卋也二代之末踈其亲戚以至灭亡周公创其如此故制礼设法亲其所亲广封兄弟以自蕃卫也蕃屏者分地以建诸侯使与京师作蕃篱屏扞也郑衆贾逵皆以二叔为管叔蔡叔伤其不和睦而流言作乱故封建亲戚郑玄诗笺亦然案其封建之中方有管蔡岂伤其作乱始封建之马融以为夏殷叔卋故杜同之注十六至县东正义曰文之昭者自后稷以后一昭一穆文王于次为穆故文子为昭武子为穆昭二十八年传称武王兄弟之国十五人此十六彼十五者人异故说异耳非武王时十五而周公加一也此十六国所在之地蔡郕鲁卫郜曹滕七国当时皆在已经解讫霍在闵元年原在隐十一年郇在此年春亦已觧讫其毛聃阙故唯觧管雍毕鄷也武穆四国晋时见在故唯觧应韩邘也周公之胤邢国见在隐七年解讫凡祭阙故唯觧蒋茅胙也召穆至其侮正义曰常棣之诗周公所作故周语说此亊云周文公之诗曰即明是周公作也召穆公厉王时人于时周德旣衰兄弟道缺召穆公思周德之不善致使兄弟之㤙缺収合宗族扵成周为设燕会而作此周公乐歌之诗曰常棣之木华鄂鄂然外发之时岂不而光明乎以衆华俱外发实而光明以喻兄弟衆多而相和睦岂不强盛而有光辉乎言兄弟和睦实强盛而有光辉兄弟和睦则强盛如是然则凡今日天下之人𣣔致此之盛莫如兄弟之相亲也其四章曰兄弟或有自不相善可争讼于墙内若有他人侵之则同心合意外御其他人之侵侮也注类善至小雅正义曰类善釈诂文纠者聚合之意故为収也召穆公厉王宣王之臣诗江汉序云命召公平淮夷经曰王命召虎是也思周德之不善故知是厉王之时周徳衰㣲兄弟道缺也召穆公扵东都会宗族盖当宣王之时若当厉王之时天子踈之召公虽则聚会不能使之亲也于会之上作此周公之乐歌𣣔感切宗族使相亲也刘炫云杜云常棣诗属小雅明是周公所作也注常棣至然正义曰常棣釈木文也舎人曰常棣一名棣郭璞曰今关西山中有棣树子似樱桃可啖鄂鄂然华外发者华聚而发于外鄂鄂然而光明也不乎言其实也古之人语有声而倒者诗文多有此类注䦧讼争貌正义曰釈言云䦧很也孙炎云相很戾也李巡李作恨注云相怨恨以心相怨恨而为䦧是为争讼貌也庸勲至姦之大正义曰亲暱尊是爱敬之辞也即从与是依就之意也其庸即用也用其有功勲者亲其亲族亲者暱其道路近者尊其有䝨行者此四事是德之大者也即训就也就其耳聋者从其目昧者与其心顽者用其口嚚者此四事是姦之大者也勲亲近䝨据事上为名聋昧顽嚚拠身上为名以狄无他事故于耳目心口之上为悪名耳下文各以四事覆之唯弃嬖宠而用三良是言郑伯之䝨与上文倒随便言耳杜言三良叔詹堵叔师叔所谓尊䝨如杜此注则谓郑伯尊䝨与上文尊䝨乖者能用三良则是郑伯之䝨王则当此郑伯但杜注省略耳王德狄人正义曰荷其㤙者谓之为德古人有此语也狄固贪惏正义曰方言云杀人取财曰惏注周礼至二人正义曰周礼无御士之官唯夏官大仆之属有御仆下士十有二人掌王之燕令郑玄云燕居时之令以亲近王故欲为王御㓂注原毛皆采邑正义曰此原伯毛伯盖是文王之子原毛之后卋为王臣仍为伯爵或本封絶灭食采畿内故云皆采邑也注郑南至县南正义曰南汜是襄城县南则郑之西南之竟南近扵椘西近扵周故王処于汜及椘伐郑师于汜皆以为南汜其东汜在中牟县南去郑城旣近三十年秦晋围郑秦军汜南故为东汜各随其所近而言也注鹬至之服正义曰釈鸟云翠鹬李巡曰鹬一名为翠其羽可以为饰樊光云青羽出交州郭璞云似燕绀色生郁林说文云翠青羽雀也案汉书尉他献文帝翠鸟毛然则鹬羽可以饰器物聚此鹬羽以为冠也注夏书至为冝正义曰此是大禹谟之文以说禹事故传通以其篇为夏书彼孔安国云水土治曰平五行序曰成水圡旣治是地平其化五行旣序是天成其施杜虽不见孔传扵义亦不相违也注宋弔至谢之正义曰礼弔䘮之法皆主人拜其弔者谢其动劳弔者不荅拜以其为事而来不自同扵賔客此皆拠弔及主人敌礼以上若其臣下来弔则主人不拜宋是先代之后王以敌礼待之故拜其来弔其余诸侯则否省视官具正义曰郑伯与三大夫每日亲自省视当国官司令具其器用送之扵汜而后聴其私政也二十五年注卫邢至罪之正义曰曲礼曰诸侯不生名灭同姓名传云同姓也故名然则诸侯位贵居尊故不斥其名书名则是罪绝之事故云罪之注五同盟正义曰燬以元年即位四年盟于召陵五年于首止八年于洮九年于葵丘十五年于牡丘皆鲁卫俱在是五同也注伯姬至故书正义曰伯姬鲁女而以宋荡冠之知为宋大夫荡氏妻也妇者薱姑之文始即伯姬故知自为子来逆妇公羊传曰宋荡伯姬者何荡氏之母也其称妇何有姑之辞也谷梁传曰妇人旣妇不踰竟是妇人越竟逆妇非礼也以非礼故书之纪裂繻来逆女此云逆妇者姑自来逆故即称妇也宋有荡氏者宋桓公生公子荡荡生公孙寿寿生荡意诸意诸之后以荡为氏则此人字荡也故云荡氏妻注顿迫至纳故正义曰围陈而纳顿子明顿子迫于陈而出奔也楚人纳之知其出奔楚也公羊传曰何以不言遂两之也一举兵而行此两意非因前生后故不言遂明此围陈纳顿子正是一事釈例曰传称诸侯纳之曰帰今经诸称纳者皆有兴师见纳之事不待例而自明故但言纳不复言皈皈纳不须两见故云顿子不言皈兴师见纳故注洮鲁至赐族正义曰八年盟于洮杜云曹地三十一年鲁始得曹田此时不得为鲁地注注误耳礼先君旣葬则嗣子成君此文公旣葬成公不称爵者釈例曰文公𣣔平莒扵鲁未终而薨故卫子寻父之志鲁人由此亦脩文公之好此孝子之至感而人情之所笃故成公虽已免䘮至扵此盟会降以在䘮自名犹武王伐纣称大子发故经随而书子传从而釈之曰脩文公之好也是说书子善之事传掖以赴外正义曰说文云掖持臂也谓执持其臂投之城外也掖本持臂之名遂谓臂下胁上为掖是因名转而相生也继文之业正义曰言𣣔継文侯之功业而使信义宣布扵诸侯今曰纳王是爲可矣注黄帝至为吉正义曰大戴礼五帝德曰黄帝与赤帝戦于坂泉之野晋语云昔少典娶扵有蟜氏生黄帝炎帝黄帝为姬炎帝爲姜二帝用师以相済也韦昭注云済当为挤灭也史记称黄帝伐炎帝之后于坂泉之野炎帝即神农也黄帝将戦卜淂吉兆今卜复得彼兆故以爲吉也戦克而王飨正义曰卜遇黄帝吉兆是战克也筮得大有是王享也注阙地至而下正义曰隐元年传曰阙地及泉隧而相见是阙地通路曰隧也天子之葬棺重礼大尤须谨慎去圹逺而阙地通路从远処而渐邪下之诸侯以下棺轻礼小临圹上而直县下之故隧为三之葬礼诸侯皆县柩而下故不得用隧晋侯请隧者𣣔请以王礼葬也注都本至鄀县正义曰言本在商密者拠在后移都称旧都以为本耳其实此时在商密后始迁扵鄀县国至彼县而灭故彼县专淂鄀名当此秦晋伐鄀之时国名为鄀所都之邑名啇密楚以申息之师戍商密者正谓戍鄀国也析是鄀之别邑戍人居析地为啇密之援注言其至行也正义曰杜以径犹行者以传文为径故釈为行上读为义刘炫改俓为经谓经歴饥馁下属为句輙改其其字以规杜氏非也二十六年斉人至弗及正义曰扵例将卑师少称人将卑师衆称师此来去一也而师人异文者谷梁传曰其侵也曰人其追也曰师以公之弗及大之也此传无解或如谷梁之言羙公能逐其师若言追大师然変文以美公犹嘉季子之获而书莒挐也公追戎于済西不言所至此言至酅者美公逺追能逺至斉地故书之也桓十年斉侯卫侯郑伯来战于郎传曰不书侵伐我有辞也此斉人侵我讨洮向二盟与莒和好我亦无罪而书侵者扵时晋文𥘉起诸侯无伯斉侯是桓公之子𣣔以盟主自居鲁不告斉而私为此盟非斉正礼可辝斉侯容淂侵伐故从本文注公子至之辞正义曰公子遂名书扵经则是卿也而云大夫者大夫是㧾辞也今定本为鲁卿乞则自我之心淂否在于彼国乞者执谦之意不保必淂之辞釈例曰凡乞者深求过理之辞执谦以偪成其计故虽小国之乞大国大国之乞小国亦皆从不与谋之例臧宣叔却锜乞师是也然则与谋者彼此合计同谋共行乞师者取彼之力我独用之故不从与谋之例公羊传曰乞者何卑辞也曷为内外同辞重师也曷为重师师出不正反戦不正胜谷梁亦同其意以为兵凶器战危事用师必有死伤不可必全淂皈本不可谓之假借故皆以乞为名传注劳斉师正义曰犒者以酒食饷馈军师之名也服虔云以师枯藁故馈之饮食劳苦谓之劳也鲁语云使展喜以膏沐犒师注桞下惠正义曰鲁语展禽对臧文仲云获闻之是其人氏展名获字禽栁下是其所食之邑名谥曰惠列女传桞下惠死门人将谥之妻曰夫子之谥冝为惠乎门人从以爲谥荘子云桞下季者季是五十字禽是二十字注如而至当恐正义曰服虔云言室屋皆发撤榱椽在如县罄孔晁曰县罄但者桷无覆盖杜以下云野无青言在野无青草可食明此在室无资粮可噉故改如为而言居室而资粮县尽刘炫云如罄在县下无粟帛炫乃以服义规杜非也注祝融至其祝正义曰椘卋家云椘之先出自帝颛顼高阳高阳生称称生卷章卷章生重黎黎爲高辛氏火正帝喾命曰祝融帝诛重黎而以其弟呉囘居火正为祝融呉囘生陆终陆终生季连季连芈姓楚其后也其后中㣲或在中国或在蛮夷不能纪其卋周文王之时季连之苗裔曰鬻熊事文王鲁孙熊绎成王封于椘是祝融鬻熊皆为椘之远祖也自祝融至鬻熊司马迁不能纪其卋杜言十二卋不知出何书故刘炫规杜云计其间岀有一千二百年而言之则百年爲一卋计父子爲十二卋何以淂近千二百年乎今删定知不然者以其间或兄弟伯叔相及皆为君故年多而卋少或可转冩误刘更无别文以意而规杜氏未为淂也注熊挚至䕫子正义曰传言熊挚有疾是以失椘明是适子有疾不淂嗣位椘卋家无其事不知熊挚是何君之适何时封夔案郑语孔晁注云熊䋇玄孙曰熊挚有疾椘人废之立其弟熊延熊挚自弃于䕫子孙有功王命为䕫子亦不知何所拠也凡师至曰以正义曰能左右者谓𣣔左则左𣣔右则右故注云谓进退在巳釈例曰凡师能左右之曰以谓求助扵诸侯而专制其用征伐进退帅意而行故変会及之文而曰以施扵匹敌相用者若伯主之命则上行于下非例所及也呉虽大国顺蔡侯之请自将其衆唯蔡侯之命故亦言以吴子也传例称师则诸不言师者皆不用以为例也以之于言所渉甚多刘贾许颍旣不守例为断又亦不能尽通诸以唯杂取晋人执季孙以归刘子单子以王勐居于皇尹氏毛伯以王子朝奔椘随示以义数事而已又云诸称以皆小以大下以上非其冝也寻案晋侯以季孙帰又非下以上也荆春秋胡氏传卷十二春秋传卷第十二僖公中十有二年春王三月庚午日有食之夏楚人灭黄春秋灭人之国其罪则一而见灭之君其例有三以归者旣无死难之节又无克复之志贪生畏死甘就执辱其罪爲重许斯顿牂之类是也出奔者虽不死于社稷有兴复之望焉託于诸侯犹得寓礼其罪爲轻弦子温子之类是也若夫国灭死于其位是得正而毙焉者矣于礼爲合于时爲不幸若江黄二国是也其书灭者见夷狄之强罪诸夏之弱责方伯连帅之不修其职使小国贤君困于强暴不得其所公羊子所谓亡国之善词上下之同力者也秋七月冬十有二月丁丑陈侯杵臼卒十有三年春狄侵卫齐桓公爲阳谷之㑹是肆于宠乐其行荒矣楚人伐黄而救兵不起是忽于简书其业怠矣然后狄人窥伺中国今年侵卫明年侵郑近在王都之侧淮夷亦来病杞而不忌也伯益戒于舜曰无怠无荒四夷来王此至诚无息帝王之道春秋之法也齐桓晋文若此类者其事则直书于䇿其义则游圣门者黙识于言意之表矣故曰仲尼之徒无道桓文之事者夏四月葬陈宣公公㑹齐侯宋公陈侯卫侯郑伯许男曹伯于咸秋九月大雩冬公子友如齐十有四年春诸侯城縁陵齐桓公城三国而书词不同城楚丘则没诸侯而不书城縁陵则书诸侯而不序城邢则再序三国之师何也邢以自迁爲文故再列三师而书城邢者美其得救患分灾之义无封国之嫌也淮夷病杞诸侯㑹于咸城縁陵而迁杞焉则其事专矣故前目后凢直书诸侯而不序也卫爲狄灭东徙渡河野处漕邑桓公使公子无亏戍以甲士归其祭服乗马凢爲国之用其力尤勤其功尤大其事尤专而春秋责之尤重曰城楚丘而不书诸侯正王法也是故以功言之则楚丘爲大以义言之则城邢爲美春秋之法明其道不计其功正其义不谋其利者也详着城邢之师而深没楚丘之迹贵王贱霸羞称桓文以正待人之体也明此则知曽西不爲管仲深畏仲由之说矣夏六月季姬及鄫子遇于防使鄫子来朝春秋内女适人者明有所从则系诸国若杞伯姬是也其未适人者欲有所别则书其字若子叔姬是也季姬书字而未系诸国其女而非妇亦明矣及者内爲志内女而外与诸侯遇讥鲁也朝不言使言使非正鄫子国君而季姬使之朝病鄫也鲁秉周礼男女之际岂其若是之甚乎盖鲁公钟爱其女使自择配故得与鄫子遇于防而遂以季姬归之尔有孟光之德有伯鸾之贤变而不失礼之正则犹可矣不然非所以爲爱而厚其别也故称及称遇称使罪鲁与鄫以正男女之礼爲后丗戒也秋八月辛卯沙鹿崩沙鹿晋地也卜偃曰朞年必有大咎国几亡诗称百川沸腾山冢崒崩言西周之将亡也书沙鹿崩于前书获晋侯于后虽不指其事应而事应具存此春秋畏物之反常爲异使人恐惧修省之意也其垂戒明矣狄侵郑冬蔡侯肸卒十有五年春王正月公如齐楚人伐徐三月公㑹齐侯宋公陈侯卫侯郑伯许男曹伯盟于牡丘遂次于匡公孙敖帅师及诸侯之大夫救徐楚都于郢距徐亦逺而举兵伐徐暴横慿陵之罪着矣徐在山东与齐密迩以封境言之不可以不速救以形势言之非有餽粮越险之难也今书盟于牡丘见诸侯救患之不恊矣书次于匡见霸主号令之不严矣书大夫帅师而诸侯不行见桓德益衰而御夷狄安中国之志怠矣凢兵而书救未有不善之也救而书次则尤罪其当速而故缓失用师之义矣中庸曰至诚无息不息则久春秋谨始卒欲有国者敦不息之诚也始勤而终怠则不能乆而无以固其国矣夏五月日有食之秋七月齐师曹师伐厉八月螽九月公至自㑹季姬归于鄫己卯晦震夷伯之庙震者雷电击夷伯之庙也不曰夷伯之庙震而曰震夷伯之庙者天应之也天人相感之际微矣夷伯者鲁大夫也大夫旣卒不名谷梁以爲因此见天子至于士皆有庙天子七庙诸侯五大夫三士二故德厚者流光德薄者流卑是以贵始德之本也始封必爲祖冬宋人伐曹楚人败徐于娄林十有一月壬戌晋侯及秦伯战于韩获晋侯秦伯伐晋而经不书伐专罪晋也获晋侯以归而经不书归免秦伯也书伐书及者两俱有罪而以及爲主书获书归者两俱有罪而以归爲甚今此专罪晋侯之背施幸灾贪爱怒隣而恕秦伯也然则秦战义乎春秋无义战彼善于此则有之矣其不言师败绩何也君获不言师败绩君重于师也大夫战而见获必书师败绩师与大夫敌也君爲重师次之大夫敌春秋之法也与孟子之言何以异孟子爲时君牛羊用人莫之恤也故以民爲贵君爲轻春秋正名定分爲万丗法故以君爲重师次之尧以天下命舜舜亦以命禹必称元后爲先此经丗大常而仲尼盖祖述之者也惟此义不行然后叛逆之党有託以爲民轻弃君亲而不顾者矣十有六年春王正月戊申朔陨石于宋五是月六鹢退飞过宋都陨石自空凝结而陨也退飞有气逆驱而飞也石陨鹢飞而得其数与名在春秋时凡有国者察于物象之变亦审矣此宋异也何以书于鲁史亦见当时诸国有非所当告而告者矣何以不削乎圣人因灾异以明天人感应之理而着之于经垂戒后丗如石陨于宋而书曰陨石此天应之也和气致祥乖气致异人事感于下则天变应于上苟知其故恐惧修省变可消矣宋襄公以亡国之余欲图霸业五石陨六鹢退飞不自省其德也后五年有㿻之执又明年有泓之败天之示人显矣圣人所书之义明矣可不察哉三月壬申公子季友卒季者其字也友者其名也大夫卒而书名则曷爲称字闻诸师曰春秋时鲁卿有生而赐氏者季友仲遂是也生而赐氏者何命之丗爲卿也季子忠贤在僖公有翼戴之勤襄仲弑逆在宣公有援立之力此二君者不胜私情欲以异赏报之也故皆生而赐氏俾丗其官经于其卒各以氏书者志变法乱纪之端贻权臣窃命之祸其垂戒逺矣夏四月丙申鄫季姬卒内女嫁于诸侯则尊同尊同则记其卒记其卒则必记其葬然而有不记者此笔削之旨非可以例求者也宋伯姬在家爲淑女旣嫁爲贤妇死于义而不回此行之超绝卓异者旣书其葬又载其谥僖公钟爱季姬使自择配季姬不能自克以礼恃爱而行虽书其卒因夺其葬所以谨夫妇之道正人伦之统明王教之始也以此防民犹有嫁殇立庙举朝素衣亲临祖载如魏明帝之厚其女者秋七月甲子公孙兹卒冬十有二月公㑹齐侯宋公陈侯卫侯郑伯许男邢侯曹伯于淮十有七年春齐人徐人伐英氏夏灭项按左氏淮之㑹公有诸侯之事未归而取项齐人以爲讨而止公然则灭项者鲁也二传以爲桓公灭之孰信乎考于经未有书外灭而不言国者如齐师灭谭是也亦未有书内取而直言鲁者如取鄟取邿取鄫是也由此知项爲鲁灭无疑矣然圣人于鲁事有君臣之义凢大恶必隐避其词而爲之讳今此灭项其恶大矣曷不讳乎曰事有隐讳臣子施之于君父者也故成公取鄟襄公取邿昭公取鄫皆不言灭而书取程氏以爲在君则当讳是也若夫灭项则僖公在㑹季孙所爲耳执政之臣擅权爲恶而不与之讳此春秋尊君抑臣不爲朋党比周之意也秋夫人姜氏㑹齐侯于卞九月公至自㑹冬十有二月乙亥齐侯小白卒十有八年春王正月宋公曹伯卫人邾人伐齐夏师救齐五月戊寅宋师及齐师战于甗齐师败绩狄救齐伐齐之䘮奉少夺长其罪大故其责详书师救齐者善鲁也救者善则伐者恶矣凡书救者未有不善之也书狄救齐者许狄也许夷狄则罪诸夏矣许之曷爲不称人深着中国诸侯之罪也凡伐者爲客受伐者爲主今齐人受伐以宋爲主者曲在宋也凡师直爲壮曲爲老书齐师败绩者责齐臣也或曰桓公管仲甞属孝公于宋襄以爲丗子矣则何以不可立乎曰不能制命虽天王欲抚郑伯以从楚春秋犹以大义裁之而不与也桓公君臣乃欲以私爱乱长㓜之节其可哉独不见宣王与仲山甫争鲁侯戯括之事其后如之何也春秋深罪宋公大义明矣秋八月丁亥葬齐桓公桓公九合诸侯不以兵车威令加乎四海几于改物虽名方伯实行天子之事然而不能愼终如始付託非人柩方在殡四邻谋动其国家而莫之恤至于九月而后葬以此见功利之在人浅矣春秋明道正义不急近功不规小利于齐桓晋文之事有所贬而无过褒以此冬邢人狄人伐卫狄称人进之也慕义而来进之可也以夷狄伐卫而进之可乎伐卫所以救齐也卫甞亡灭东徙渡河无所控告齐桓公攘戎狄而封之使卫国忘亡谁之赐也桓公方没不念旧德欲厚报之遽伐其䘮亦太甚矣以直报怨圣人之公也以怨报怨天下之利也以德报怨寛身之仁也以怨报德刑戮之民也至是人理亡矣桓公攘夷狄安中国免民于左衽诸侯不念其赐而于卫爲尤先书狄救齐以着中国诸侯之罪再书狄人伐卫所以见救齐之善功近而德逺矣十有九年春王三月宋人执滕子婴齐执之是非决于称人与称爵而见执者则以名与不名知其罪之在也经书见执于人者悉皆不名而滕子独名是亦有罪焉耳夫以齐桓之盛九合诸侯不以兵车虽江黄逺国犹相继来盟而滕介齐宋之间不与衣裳之㑹者三十有七年及宋襄继起又不尊事大国其见执则有由矣书名着其罪也苟爲有罪其见执固冝宋何以称人不得爲伯讨乎执虽以罪不归于京师则称人恶其专也归于京师而执非其罪则称人恶其滥也夏六月宋公曹人邾人盟于曹南鄫子㑹盟于邾己酉邾人执鄫子用之秋宋人围曹盟于曹南口血未干今复围曹者讨不服也爱人不亲反其仁治人不治反其智襄公不能内自省德而急于合诸侯执婴齐非伯讨不足以示威盟曹南非同志不足以示信卒于兵败身伤不知反求诸己欲速见小利之过也汉景削七国而吴楚叛东都疾横议而党锢兴唐文宗切于除姦而训注用故子夏爲莒父宰问政子曰无欲速无见小利欲速则不达见小利则大事不成经书襄公不越数端而知其操心之若此者仲尼笔削推见至隐如化工赋像并其情不得遯焉非特画笔之肖其形耳故春秋者化工也非画笔也卫人伐邢冬㑹陈人蔡人楚人郑人盟于齐盟㑹皆君之礼也微者盟㑹不志于春秋凢所志者必有君与贵大夫居其间也然则爲此盟者乃公与陈蔡楚郑之君或其大夫矣曷爲内则没公外则人诸侯与其大夫讳是盟也楚人之得与中国㑹盟自此始也庄公十年荆败蔡师始见于经其后入蔡伐郑皆以号举夷狄之也僖公元年改而称楚经亦书人于是乎浸强矣然终桓公丗皆止书人而不得与中国盟㑹者以齐修霸业能制其强故也桓公旣没中国无霸郑伯首朝于楚其后遂爲此盟故春秋没公人陈蔡诸侯而以郑列其下盖深罪之也又二年复盟于鹿上至㑹于盂遂执宋公以伐宋而楚于是乎大张列位于陈蔡之上而书爵矣圣人书此岂与之乎所以着夷狄之强伤中国之衰莫能抗也故深讳此盟一以外夷狄二以恶诸侯之失道三以谨盟㑹之始也梁亡陆淳曰秦肆其暴取人之国没而不书其义安在曰乗人之危恶易见也灭人之国罪易知也自取亡灭者其事微矣春秋之作圣人所以明微也梁本侯国鱼烂而亡何哉易曰天行徤君子以自强不息古者诸侯朝修其业令昼攷其国职夕省其典刑夜儆百工无使慆淫而后即安故克勤于邦荒度土功者禹也慄慄危惧捡身若不及者汤也自朝至于日中吴不遑暇食用咸和万民者文王也凢有国家者土地虽广人民虽衆兵甲虽多城郭虽固而不能自强于政治则日危月削如火销膏以至灭亡而莫觉也而况好土功轻民力湎于酒淫于色心昬而出恶政者乎其亡可立而待矣二十年春新作南门言新者有故也言作者创始也其曰南门者南非一门也库门天子臯门雉门天子应门书新作南门讥用民力于所不当爲也鲁人爲长府闵子骞曰仍旧贯如之何何必改作孔子曰夫人不言言必有中春秋凢用民力得其时制者犹书于䇿以见劳民爲重事而况轻用于所不当爲者乎然僖公尝修泮宫复閟宫矣奚斯董其役史克颂其事而经不书者宫庙以事其祖考学校以教国之子弟二者爲国之先务虽用民力不可废也其垂教之意深矣夏郜子来朝五月乙巳西宫灾郑人入滑秋齐人狄人盟于邢冬楚人伐随二十有一年春狄侵卫宋人齐人楚人盟于鹿上夏大旱秋宋公楚子陈侯蔡侯郑伯许男曹伯㑹于盂执宋公以伐宋执宋公者楚子也何以不言楚子执之分恶于诸侯也诸侯皆在㑹而蛮夷执其㑹主拱手以听而莫之敢违其不勇于爲义亦甚矣故特列楚人于陈蔡之上而以同执爲文夫以楚之强岂能胜秦五国之衆何弱于赵然渑池之㑹蔺相如一奋其气威信敌国秦虽虎狼犹不敢动况以五国之君而不能得志于荆楚乎宋以乗车之㑹徃而楚伏兵车以执之则宋直楚曲其义已明虽以匹夫自反而缩犹不可耻矧南面之君也哉然春秋爲贤者讳宋公见执不少隐之何也夫盟主者所以合天下之诸侯攘戎狄尊王室者也宋公欲继齐桓之烈而与楚盟㑹岂攘戎狄尊王室之义乎故人宋公于鹿上之盟而盂之㑹直书其事而不隐所以深贬之也冬公伐邾楚人使冝申来献捷不曰来献宋捷爲鲁讳也诸侯从楚伐宋而鲁独不与故楚来献捷以胁鲁爲鲁计者拒其使而不受可也请于天王而讨之可也宋公先代之后作賔王家方修盟㑹而伏兵车执之于坛坫之上又以军获遗献诸侯其横逆甚矣拒其使而不受声其罪而致讨不患无词鲁于是时曽不能申大义以攘荆楚尊中国故不曰宋捷特爲鲁讳之也十有二月癸丑公㑹诸侯盟于薄释宋公㑹不书其所爲独㑹于稷书成宋乱者爲受郜鼎立华督也㑹于澶渊言宋灾故者爲葬蔡侯不讨般也盟不书所爲而盟于薄言释宋公者宋方主㑹而蛮夷执而伐之以其俘获来遗是夷狄反爲中国主禽兽将逼人而食之矣此正天下大变春秋之所谨也鲁旣不能申大义以抑其强暴使宋公见释出自天王与中国而顾与㰱血要言求楚子以释之是操纵大权自蛮夷出其事巳傎甚矣故书㑹书盟书释皆不言楚子爲鲁讳以深贬之也谷梁谓不与楚专释是巳或以爲嘉我公之救患误矣二十有二年春公伐邾取须句按左氏须句风姓实司太皥与有济之祀邾人灭之须句子来奔因成风也公伐邾取须句而反其君焉审如是固得崇明祀保小寡之礼何以书取乎不请于王命而专爲母家报怨谋动干戈于邦内擅取人国而反其君是以乱易乱非所以爲礼也与收夺者无以异矣夏宋公卫侯许男滕子伐郑秋八月丁未及邾人战于升陉邾人以须句故出师公卑邾不设备战于升陉我师败绩邾人获公胄县诸鱼门记称邾娄复之以矢盖自战于升陉始也鲁旣败绩邾亦几亡轻用师徒害及两国亦异于诛暴禁乱之兵矣故讳不言公而书及内以讳爲贬冬十有一月己巳朔宋公及楚人战于泓宋师败绩泓之战宋襄公不阨人于险不鼓不成列先儒以谓至仁大义虽文王之战不能过也而春秋不与何哉物有本末事有终始顺事恕施者王政之本也襄公伐齐之䘮奉少夺长使齐人有杀无亏之恶有败绩之伤此晋献公之所以乱其国者罪一也桓公存三亡国以属诸侯义士犹曰薄德而一㑹虐二国之君罪二也曹人不服盍姑省德无阙然后动而兴师围之罪三也凢此三者不仁非义襄公敢行而独爱重伤与二毛则亦何异盗跖之以分均出后爲仁义陈仲子以避兄离母居于陵爲廉乎夫计末遗本饰小名妨大德者春秋之所恶也故词繁不杀而宋公书及以深贬之也二十有三年春齐侯伐宋围缗齐霸国之余业也宋襄公旣败于泓荆楚之势益张矣齐侯旣无尊中国攘夷狄恤患灾畏简书之意又乗其约而伐之此尤义之所不得爲者也故书伐国而言围邑以着其罪然则桓公伐郑围新城何以不爲贬乎郑与楚合凭陵中国桓公伐之攘夷狄也宋与楚战兵败身伤齐侯伐之残中夏也其事异矣美恶不嫌同词夏五月庚寅宋公兹父卒秋楚人伐陈冬十有一月杞子卒按左氏杞成公卒书曰子杞夷也杜预以谓杞实称伯而书曰子者成公始行夷礼终其身故仲尼于其卒以文贬之此说是也或曰信斯言是春秋黜陟诸侯爵次以见褒贬不乱名实乎曰春秋固天子之事也而尤谨于华夷之辨中国之所以爲中国以礼义也一失则爲夷狄再失则爲禽兽人类灭矣鲁桓篡弑滕首朝之贬而称子治其党也夷不乱华成公变之贬而称子存诸夏也二十有四年春王正月夏狄伐郑秋七月冬天王出居于郑按左氏郑人入滑王爲滑请郑不听命王怒使頽叔出狄师伐郑而德狄人立其女隗氏爲后冨辰諌不听大叔带通于隗氏王绌狄女頽叔惧狄之怨已遂奉叔带以狄师攻王王适郑处于汜自周无出特书曰出者言其自取之也夫郑伯不王固有罪矣襄王不知自反念其制命之未顺也忍小忿暱懿亲以扞外侮而弃德崇姦遂出狄师是用夷制夏如木之植拔其本也不亦傎乎王者以天下爲家京师爲室而四方归往犹天之无不覆也东周降于列国旣不能家天下矣又毁其室而不保则是寄生之君耳贬而书出以爲后戒唐资突厥之兵以代隋而丗有戎狄之祸晋借契丹之力以取唐而卒有播迁之辱许翰以谓不讲于春秋戒襄王之所以出其言信矣而华夷之辨可不谨夫居者宅其所有之称出而曰居者若曰普天之下莫非王土拨乱反正存天理之意也晋侯夷吾卒二十有五年春王正月丙午卫侯燬灭邢卫侯何以名灭同姓也春秋之法诸侯不生名灭同姓则名者谓其绝先祖之裔蔑骨肉之恩故生而书名示王法不容诛也圣人与天地合德灭人邦国而绝其祀同姓与异姓奚别焉而或名或否何也正道理一而分殊异端二本而无分分殊之弊私胜而失仁无分之罪兼爱而失义春秋之法由仁义行而人道立者也可以无差等乎然则晋灭虞楚灭夔亦同姓也曷爲不名曰诸侯灭同姓则名其常也有名有不名例之变也邢虽与狄伐卫而经无讥文者爲能救齐也卫人曽不反思而迁怒于邢又遣礼至昆弟徃仕焉诱其守而杀之于外与虞公贪璧马以易邻国及其身者其情异矣春秋原情定罪而卫燬独名盖轻重之权衡也若荆楚则僭号称王圣人比诸夷狄于灭䕫乎何诛夏四月癸酉卫侯燬卒宋荡伯姬来逆妇伯姬公女也而配荡氏其徃嫁不见于经者国君不与大夫敌也今来逆妇而史䇿书之见公失礼下主大夫之昬是慢宗庙卑朝廷也姑自逆妇其失明矣宋杀其大夫秋楚人围陈纳顿子于顿围陈纳顿子也纳云者不与纳也诸侯失国诸侯纳之正也何以不与乎夫陈先代之后不能以礼安靖邻国保恤寡小中国诸侯又不能修方伯连帅之职而使楚人纳之是夷狄仗义正诸夏也故书曰楚人围陈纳顿子于顿其责中国深矣此亦正本自治之意也葬卫文公冬十有二月癸亥公㑹卫子莒庆盟于兆二十有六年春王正月己未公㑹莒子卫寗速盟于向齐人侵我西鄙公追齐师至酅弗及书人书侵书师罪齐也书追书至弗及罪鲁也潜师入境曰侵少则称人衆则称师前书齐人是见其弱以诱鲁也后书齐师是伏其衆以邀鲁也其爲谖明矣凢书追者在境内则讥其不预追戎于济西是也在境外则讥其深入追齐师至是也者齐地至者言逺也弗者迁词也有畏而弗敢及之也齐鲁皆私愤之兵而非正也故交讥之夏齐人伐我北鄙卫人伐齐公子遂如楚乞师卫人报德以怨伐齐之䘮助少陵长又迁怒于邢而灭其国不义甚矣公旣与其君盟于洮又与其臣盟于向是党卫也故齐人旣侵其西又伐其北齐师固亦非义矣而僖公不能省德自反深思逺虑计安社稷乃乞楚师与齐爲敌是以蛮夷残中国也于义可乎其书公子遂如楚乞师而恶自见矣秋楚人灭䕫以夔子归春秋灭国以其君归无有不名者而䕫何以独不名按左氏䕫子不祀祝融与鬻熊楚人让之对曰我先君熊挚有疾鬼神弗赦自窜于夔以是失楚又何祀焉诸侯之祀无过其祖者而䕫祖熊挚是不得祀祝融与鬻熊也而楚反以是灭之非其罪矣故特存其爵而不名也然则楚灭同姓何以不名人而不名春秋待夷狄之体也冬楚人伐宋围缗公以楚师伐齐取谷公至自伐齐楚强鲁弱而能用其师进退在已故特书曰以以者不以者也夫背华即夷取人之邑爲已有失正甚矣患之起必自此始其致危之也春秋正义春秋正义卷十三春秋正义卷第十三僖公国子祭酒上护军曲阜县开国子臣孔颖逹等奉敕撰二十七年注传言至兵故正义曰此年传云椘子及诸侯围宋则是椘子亲自来也十二月公会诸侯盟于宋公为椘子在宋而徃会之明与椘子共盟也明年传晋侯执曹伯分曹卫之田以卑宋人其下始云椘子入居于申使子玉去宋由此而言椘子𥘉来围宋必亲至宋国使子玉主兵明年见晋之盛身始去之独留子玉扵宋耳杜以诸侯之贬不至称人今言椘人不淂为椘子之身也子玉椘之正卿冝书其名今书曰椘人非子玉也故以耻不淂志以㣲者告也若然荘二十八年齐人伐卫杜云齐侯称人者讳取赂而还以贱者告二十二年宋公及椘人戦于泓杜云椘告命不以主帅人数故略称人则以彼二解义亦淂通但传有子玉在宋之文故据子玉解之所以弘通其义也𥘉围宋在此年冬椘子入居于申乃是明年三月围至明年不克始是不淂志耳非是𥘉围之时为不淂志也杜意当以此为明年始告告以今冬囲耳下句即有公会诸侯于宋椘未来告而公淂徃会之者公传闻即往非待告也其书囲宋之事必待専使来告传闻行言不淂书也然若成十三年公会诸侯伐秦传称戦于麻隧秦师败绩而经无戦败之事杜云时公在师复不须告盖经文阙漏传文独存即如彼言公见其事不复须告此时公会诸侯于宋即是亲见宋囲何以不即书之而云待椘告者案检上下㐮十一年公会晋侯云云伐郑传称郑人行成下言晋赵武入盟郑伯郑子展出盟晋侯杜云二盟不书不告二十五年公会晋侯云云于夷仪传称伐斉斉人使隰鉏请成庆封如师杜云庆封独使扵晋不通诸侯故不书二十六年传六月公会晋赵武宋向戌郑良霄曹人于澶渊晋人执寗喜以皈杜云皈晋而后告诸侯故经书在秋此三事者公虽在会不告不书所言不须告者皆谓公亲行其事麻隧公亲在戦故云不复须告此时公徃与盟不与囲宋故囲宋之事必待告乃书旣以㣲者来告犹序诸侯之上者春秋之例会同以囯大小为序征伐则以主兵在前此序诸侯之上由椘主兵故也注诸侯至宋地正义曰陈蔡郑许皆是椘之属国椘子帅而与之囲宋徃年公使公子遂如椘乞师始与之通和好鲁非椘之属囯囲宋之事公不与谋直闻其在宋徃会之耳非是椘来召公公自徃会之非后期也言此者文七年扈之盟为公后期不序其国而总曰诸侯此亦揔曰诸侯有后期之嫌故明之昨为后期而揔称诸侯即上囲宋之诸侯也一事而再见者前目而后凡常例也囲称椘人以㣲者告鲁此与诸侯盟会必是椘子亲之不复别言椘子者上巳歴序诸侯遂令椘子当椘人之処即从揔文故不复曲序之也凡盟会以国为地者必国主与其盟会此时宋方见囲无嫌与盟故直以宋地也传不废䘮纪正义曰周礼小司徒掌䘮纪之禁令庖人掌䘮纪之庻羞乐记曰衰麻哭泣所以节䘮纪也言䘮纪者多矣䘮纪者䘮事之揔名诸侯相于唯有弔赠故注云弔赠之数不有废也贯三人耳正义曰耳助句也国老皆贺正义曰王制云有虞氏养国老扵上庠养庻老扵下庠然则国老者国之卿大夫士之致仕者也子之至国也正义曰二十三年子玉伐陈城顿而还子文使为令尹叔伯曰子若囯何对曰吾以靖囯也夫有大功而无贵仕其人能靖者与有几子文恐子玉矝功为乱故援令尹兾以靖国家此举其前言以非之过三至人矣正义曰若使为帅遇三百乗其必不能入前敌矣从先轸至之施正义曰刘炫云下蒐于被庐先轸始佐下军此时未为下军之佐以规杜氏知不然者以方𣣔救宋即蒐被庐先轸此语与蒐相近不知未蒐之前先轸身作何官故以蒐后下军之佐明之然先轸后年亦为中军帅不云中军帅者相去旣逺又隔下军之佐故杜不言之谋元帅正义曰元长也谓将帅之长军行则重者居中故晋以中军为尊而上军次之其二军则上军为尊故闵元年晋侯作二军公将上军说礼至本也正义曰说谓爱乐之敦谓厚重之诗之大旨劝善惩悪书之为训尊贤伐罪奉上以道禁民为非之谓义待书义之府蔵也礼者谦卑恭谟行皈扵敬乐者欣喜欢娱事合扵爱揆度扵内举措淂中之谓徳礼乐者德之法则也心说礼乐志重诗书遵礼乐以布德习诗书以行义有徳有义利民之本也晋语云文公问元帅于赵衰对曰郄縠可年五十矣守学弥惇夫好先王之法者德义之府也夫德义生民之本也能敦笃不忘百姓请使郄縠公从之夏书至试之正义曰夏书言用臣之法赋取也取人纳用以其言察其言观其志也分明试用以其功考其功观其能也而赐之车服以报其庸庸亦功也知其有功乃赐之古人之法如此君其试用之注尚书至功也正义曰此古文虞书益稷之篇汉魏诸儒不见古文因伏生之谬从尧典至胤征凡二十篇揔名曰虞夏书以与禹对言故传通谓大禹谟以下时为夏书也古本作敷纳以言明庻以功敷作赋庻作试师受不同古字改易耳赋税者取受之义故为取也庸功釈诂文舜典云敷奏以言明试以功车服以庸文虽略同此引夏书非舜典也注狐毛偃之兄正义曰晋语偃辞曰毛之知䝨扵臣其齿又长毛也不在位不敢闻命注无义则苟生正义曰未知君臣之义不作长乆之图苟且为生以过朝夕是未安其居入务至生矣正义曰利民之事非止一涂晋语说文公为政云弃责薄㪘施舎分灾救乏振滞匡困资无轻関易道通贾寛农务穑劝分省用足财利器明德以厚民性皆是利民之事民懐生者谓有懐义之心不复苟且刘炫云生旣厚民皆怀恋居処注未明扵见用之信正义曰信是人之所用若未伐原示信民未明扵信是人用故传云未宣其用云见用者言信见为人所用文之教也正义曰论语云上好礼则民莫敢不敬上好义则民莫敢不服上好信则民莫敢不用情今晋侯以义信礼教民然后用之是文德之教也明年传君子谓晋于是役也能以德攻注云以文德教民而后用之谓此役也二十八年注公子至其罪正义曰经言买传言丛盖名买字丛或字相似而一谬也周礼司刺掌三刺之法以賛司宼聴狱讼一刺曰讯群臣再刺曰讯群吏三刺曰讯万民郑玄云刺杀也讯而有罪则杀之讯言也内杀大夫此及成十六年刺公子偃皆书刺者若云用彼三刺之法言问臣吏万民皆言合杀乃始杀之以示不柾滥也此三刺之法位在外朝库门之外臯门之内故小司宼掌外朝之政三公及州长百姓北面群臣西面群吏东面扵此讯之也鲁史独设此名所以异扵外也公羊以为内讳杀大夫谓之刺以为诸侯不淂专杀故讳言刺之其意小异扵此公实畏晋杀子丛以说晋言戍卫者丛之所为又帰罪扵丛言不终戍事故杀之恐不为逺近所信故顕书子丛之罪也然鲁杀子丛本有两意谓椘云不卒戍谓晋云丛𣣔戍卫今经之所书书谓椘之辞不书谓晋之辞者以鲁先与椘同好恐椘疑之故顕书不卒戍之罪以告属椘诸侯心实畏晋未敢宣露故经不书告晋之辞苏云公子买不卒戍者告晋椘之辞也谓晋云公子买比来戍卫今不使终其戍事是以杀之谓椘云此令公子买为椘戍卫其买不终戍事是以杀之注卑与也正义曰刘炫云公羊传曰卑者何与也其言以卑宋人何与使听之何休云宋称人者明听讼必师断与其师衆共之谷梁传曰卑与也其曰人何也不以晋侯卑宋公也注云卑上与下之辞故不以侯卑公案传执曹伯分曹卫之田以卑宋人则田亦称人非为断狱故称人也若不使晋侯与宋公自可改其卑名何以名之为卑而使义不得与也若与宋人岂宋国卑贱之人淂独受曹伯而治之乎二传之言皆不淂合左氏当以人为衆辞举囯而称之耳注宋公至败绩正义曰于例将卑师衆称师此斉宋秦皆文称师则将非尊者传云宋公斉囯皈父秦小子慭次于城濮及其交戦唯言晋师陈于莘北说晋之将帅与椘相敌都不言斉宋公卿知其旣次城濮以师属晋不与戦也沈氏云定四年戦于柏举传称蔡侯吴子唐侯伐椘杜云唐侯不书兵属扵呉蔡今宋斉秦属晋而书之者佊柏举之戦唐师并属呉蔡与之同陈故不书此斉宋师等虽属晋犹异陈故得书之传称子玉及陈蔡之师皆在扵陈而不书者椘人耻败告辞略故史不得书之刘炫规过以为晋人告略今知不然者但扵此戦时鲁犹属楚凡祸福相告必同好之国故知楚人来告也楚人来告不言陈蔡者耻其诸囯皆在不能敌晋故略言楚人而已若其晋告则应矝其胜事以少败多何肯略其陈蔡而不告也刘以为晋人来告而规杜氏非也注践上至有误正义曰传称王子虎盟诸侯于王庭而不书子虎知子虎临盟不与歃定四年传称践土之盟其载书云王若曰晋重鲁申卫武蔡甲午郑捷齐潘宋王臣莒期其次与会不同者会之班次以国大小为序及其盟也王臣临之异姓为后故载书之次与会异也定四年召陵之会传称祝佗言扵苌弘曰践土之盟卫成公不在夷叔其母弟也犹先蔡苌弘说告刘子及长卫侯于盟如彼传文则践土召陵二盟卫皆先蔡而经书诸国之序二会皆蔡在卫先者釈例同周之宋盟异姓为后故践之载书斉宋虽大降于郑卫斥周而言止谓王官之宰临盟者也其余杂盟未必皆然践土召陵二会蔡在卫上时国次也至盟乃正其高下者敬恭明神本其始也是言盟会异次之意也如釈例之言王官之宰临盟乃以异姓为后则二十九年翟泉之盟王子虎在焉宣七年黒壤之盟王叔桓公临之彼二盟亦当异姓为后与会异次也八年洮之盟王人在列杜指王官之宰则卑者未必能别同姓异姓若无王官之伯则以大小为序襄二十七年宋之盟晋楚争先是其余杂盟不先同姓之文周礼典命云诸侯之适子誓于天子摄其君则下其君一等未誓则以皮帛継子男叔武是卫侯之弟未淂从丗子之法摄位受盟旧无正礼其班位高下出扵主会之意以其非王命所加使从未成君之礼故称子而序扵郑伯之下尽晋文之意使然陈侯如会正义曰沈氏云八年郑伯云乞盟此直云如会者彼及其盟故云乞盟此则不及其盟又陈侯不乞故与彼文异注王在至王所正义曰谷梁传曰朝不言所言所者非其所也是其由非京师故称王所也公羊传曰曷为不言公如京师天子在是也曷为不言天子在是不与致天子也其意言晋文公召王来践土左传于此无召王之事直云作王宫于践土杜云襄王闻晋戦胜自徃労之故为作官则以王意自徃非晋召之不同公羊说也注元咺至十年正义曰宣十年齐崔氏云奔卫传曰书曰崔氏非其罪也文八年宋司城来奔传言司城效节扵府人而出故书以官贵之也然书官及氏为贵则书名不是贤文以元咺诉君扵晋所诉虽直令君䧟罪矢君臣之莭故无䝨文书其名从本文也注凡四同盟正义曰款以十三年即位十五年盟于牡丘十九年于斉二十一年于薄二十七年于宋鲁陈俱在是四同盟也注陈共至贬也正义曰陈侯款经不书葬正以称子知其先君未葬也宋襄称子九年葵丘会也陈共公称子此会也陈懐公称子定四年召陵会也其班次上下传无义例故疑主会所次非襃贬也桓十六年公会宋公卫侯陈侯蔡侯伐郑杜云蔡常在卫上今序陈下盖后至二十九年翟泉之盟秦人在陈蔡之下传歴序诸侯之卿而有秦小子慭杜云秦小子慭在蔡下者若宋向戌之后会彼二事班失其次杜以后至釈之知此陈共公称子降在郑下非后至者杜以后至为说亦无明文正以国之大小班序先定今乃退在小国之下因向戌有后至之讥故取以为说耳未成君者例无定式不知所由故言盖为疑辞疑主会之意亦未必不由后至而降之礼杂记云君薨大子号称子待犹君也然则待之如君在本班者为得礼也降其班者岀自主会之意晋人至京师正义曰成十五年晋侯执曹伯皈于京师彼不言之此言之者公羊传曰皈之于者罪已定矣皈于者罪未定也左氏无此义正是史异辞耳注晋感至之例正义曰侯獳爱君以请此曹伯从国逆之例成十六年曹人再请扵晋乃釈成公而云曹伯皈自京师从外纳之文者彼囯人请君自是恒事此侯獳货筮史致其诚心晋侯感其言而特釈之所以顕侯獳故从国逆例也传舆人至扵墓正义曰此谋字或作诵涉下文而误耳其云诵者皆韵如诗赋此称舎扵墓直是计谋之言不淂为诵今定本作谋労之至何有正义曰二子有从行之労未得厚赏故言労苦之大不甞图谋其报此小惠于何有义恨公忘已而念彼也注距跃至励也正义曰诗称鱼跃易言竜跃则跃是举身向上之名礼记妇人踊不絶地则踊亦向上之名诗云踊跃用兵则踊跃二事势相类也说文云跃迅也踊跳也然则跃以疾生名故以距为超越言距地向前跳而越物过也曲踊以曲为言则谓向上跳而折复下故以曲踊为跳踊耳言直上向下而己以伤病之人而再言三百不可为六百跳也杜言百犹励亦不知励何所谓盖复训励为勉言每跳皆勉力为之军志至谓矣正义曰允当则皈谓信当分理则须皈还无求过分决戦取胜也知难而退谓知前敌之难则须退辟也有德不可敌谓必知敌强不须与竞也此三志者与晋相遇之谓矣刘炫云此志三云者情有浅深允当则皈谓彼虽可胜得当则还言前人弱扵己也知难而退谓胜不可必早自收㪘言前人与己敌也有德不可敌谓必知彼彊不须与竞言前人彊于己也三者彼弱至强㧾言晋之谓矣指言晋强于己也注楚子至益之正义曰宣十二年传栾武子说楚事云其君之戎分为二广有一卒卒偏之两是楚有左右广也周礼车仆掌戎路之萃广车之萃郑玄云广车横陈之车襄十一年郑人赂晋侯以广车盖兵车之名名之为广因即以车表兵谓属西广之兵也文元年啇臣以官申囲成王是东宫兵也周礼司马凡制军百人为卒知六卒六百人也先轸曰子与之正义曰以子犯言为无理故先言子与之𣣔令子犯与子玉复卫封曹旣言此以荅子犯然后复言其不可之理更别为之立计使私许复曹卫以携之背惠食言正义曰釈诂云食伪也孙炎云食言之伪尚书汤誓云尔无不信朕不食言孔安国云食尽其言伪不实也哀二十五年传孟武伯悪郭重曰何肥也公曰是食言多矣能无肥乎然则食言者言而不行如食之消散后终不行则前言为伪通谓伪言为食言故尓雅训食为伪也注直气盈饱正义曰素训为空忿怒之深空腹不食直气盈饱也注酅丘陵险阻名正义曰兵法右背山陵前左水泽椘师背酅而舍知其背丘陵也盖所舎之処有丘陵名酅其処有险阻也注盬啑也正义曰盬之为啑未见正训盖相传为然服虔云如俗语相骂云啑女脑矣注五万至脩备正义曰说文云韅着掖皮也靷引轴也鞅颈皮也此注与说文不同盖以时験而为解也骖马挽车有皮在背者有约胷者有在腹为带者有絷绊其足者从马上而下次之在后正谓在足是也传唯举四事文无所结举其小事皆具言其驾乗脩备明诸事皆备也郑伯至而惧正义曰致其师者致其郑囯之师许以佐椘也戦时虽无郑师要本心佐楚故旣败而惧注子人氏九名正义曰桓十四年郑伯使其弟语来盟传称子人来盟杜云子人即弟语也其后为子人氏七年传子华云洩氏孔氏子人氏三族实违君命今子人九必是语之后也杜谱以九为杂人谬矣晋栾至衡雍正义曰此二盟及上文晋侯斉侯盟于㪘盂皆不书者皆不告也注以䇿至宠晋正义曰周语称晋文公𥘉立㐮王使大宰文公及内史叔兴赐文公命注国语者皆以为大宰文公即王子虎也今尹氏又在王子虎之上故以为皆卿士唯叔兴是大夫或云皆大夫皆字妄耳九命者大宗伯云一命受职再命受服三命受位四命受器五命赐则大命赐官七命赐国八命作牧九命作伯注大辂至有服正义曰周礼巾车金路钩樊缨九就建大旂以賔同姓以封革路竜勒绦缨五就建大白以即戎金路以封同姓知大辂是金辂也革路以即戎言戎辂戎车即周礼之革路二辂各有服者周礼司服侯伯之服自鷩冕而下凡兵事韦弁服金辂祭祀所乗其大辂之服当谓鷩冕之服戎辂之服当谓韦弁服也注彤赤至征伐正义曰彤赤玈黒旧说皆然说文彤从丹玈从玄是赤黑之别也周礼司弓矢掌六弓王弓弧弓以授射甲革椹质者夹弓庾弓以授射豻侯鸟兽者唐弓大弓以授学射者使者労者郑玄云労者勤労王事若晋文侯文公受王弓矢之赐者考工记弓人云徃体多来体寡谓之夹庾之属往体寡来体多谓之王弓之属徃体来体若一谓之唐弓之属然则唐大是弓强弱之名彤玈是弓所漆之色王弧则合九而成规唐大合七而成规夹庾合五而成规司弓矢又有八矢枉矢絜兵利矢射用诸守城车戦杀矢鍭矢用诸近射田猎矰矢茀矢用诸弋射恒矢庳矢用诸散射郑注约考工记云枉矢之属五分二在前三在后杀矢之属三分一在前二在后矰矢之属七分三在前四在后恒矢之属轩輖中其枉杀矰恒弓所用絜鍭茀弩所用彼司弓矢旣云枉矢絜矢用诸守城车戦此天子赐诸侯弓矢使用之以戦则彤矢玈矢当彼枉矢也但弓矢相配强弓用重矢弱弓用轻矢旣唐弓大弓强弱中其恒矢轩輖亦中又司弓矢云恒矢痺矢用诸散射郑玄云散射谓礼射及习射也此赐弓矢则礼乐之事彤矢玈矢或当恒矢也玈弓矢千具扵彤而略扵玈凖之则矢千弓十也诸侯赐弓矢然后专征伐王制文注粔黒至器名正义曰秬黒黍释草文李廵云黒黍一名秬黍周礼鬯人掌共秬鬯而饰之郑玄云鬯酿秬为酒芬香条畅于上下也郁人掌祼器凡祭祀之祼事和郁鬯以实彞而陈之礼祭祀必先祼是用之以降神也釈器云彞卣罍器也李廵曰卣鬯之罇也孙炎曰罇彞为上罍为下卣居中也诗江汉篇述宣王赐召穆公云秬鬯一卣告于文人郑笺云赐之使祭其宗庙告其先祖也当赐之时实之扵卣其祭则陈之扵彞也虎贲三百正义曰国语云天子有虎贲习武训诸侯有旅贲御灾害大夫有贰车备承事士有陪乘告奔赱周礼司马之属虎贲氏下大夫二人虎士八百人掌先后王而趋以卒伍军旅会同亦如之舎则守王闲注逖远至远之正义曰逖逺釈诂文紏者绳治之名有悪扵王者当绳治之而使远扵王也注奖助至能也正义曰劝奖者佐助之意故为助也余皆釈言文注弁以至如星正义曰礼称皮弁明其用皮也知以鹿子皮者相传为然至今仍用之诗毛传云琼玉之羙者则琼亦玉也选羙者饰弁以悪者饰缨耳周礼弁师掌王之皮弁会五采玉璂郑玄云会缝中也璂读如綦綦结也皮弁之缝中每贯结五采玉以为饰谓之綦又诸侯及孤卿大夫之皮弁各以其等为之郑玄云孤则璂饰四三命之卿璂饰三再命之大夫璂饰二是诸侯之臣其皮弁淂以玉为饰也弁师又云王五采诸侯三采郑玄云王璂饰十二上公九侯伯七子男五卿大夫皆二采璂饰各如其命数郑又云三采朱白苍二采朱緑其缨之饰则无以言之盖以玉饰缨之春耳诗云会弁如星卫风淇奥篇也郑笺云会谓弁之缝中饰之以玉皪皪而処状似星也注孟诸至曰正义曰釈地云十数宋有孟诸郭璞云今在梁国睢阳县东北周礼职方氏正东曰青州其沢薮曰望诸禹贡豫州导荷沢𬒳孟猪明皆是一物而字改易耳釈水云水草交为眉李廵曰水中有草木交会曰湄古字皆得通用故此作麋耳注因神至之理正义曰刘炫云神道冥昧与人不交椘师之败未必由此但扵时戦在河旁河神许助若子玉从神所求不惜琼玉则国人以为神得所𣣔必将助已自当三军用命戦士争先亦旣不遂神心人谓神必不助则衆意皆阻莫不畏敌且兵凶戦危必有伤杀三军之命在兹一举犹尚爱惜此物是无恤民之心在军之士谁肯竞劝故云因神之𣣔以附百姓之愿是済师之理也裨灶请用斝禳火非神所求若从而与之则惊动民意且灾不可免徒长妖妄故子产不与异扵此也注夷谥正义曰谥法安民好靖曰夷注牛马至失之正义曰刘炫规过以为放牛马于泽遗失大斾左旃不失牛马今删定知不然者若不失牛马唯亡左旃罪夫至重何须杀之以徇牛马是军之要用于事尤重故费誓云马牛其风臣妾逋逃则有常刑今旣亡左旃又失牛马为罪至重故杀之以徇若牛马不失又大斾在军何得因放牛马而亡左旃故知风于沢者为别失马牛又于军中亡失大斾之左旃故杜云掌此二事而不脩理刘以为不失牛马而规杜过非也注大斾至曰旃正义曰釈天云缁广充幅长寻曰旐継旐曰斾则斾是旗之尾也今别名大斾则此斾有异于常故以大斾为旗名上云狐毛设二斾而退之亦此类也通帛为旜周礼司常大也郑玄云通帛谓大赤从周正色无饰釈天云因章曰旃孙炎曰因其缯色以为旗章不画之是也谓之左旃盖是左军所建者此亦扵事难明不可强说注恺乐也正义曰大司马云若师有功则左执律右秉钺以先恺乐献于社注云律所以听军声钺所以为将威兵乐曰恺司马法曰得意则恺乐恺歌示喜也注大士至之义正义曰周礼狱官多以士为名郑玄云士察也主察狱讼之事者周礼命失命妇不躬坐狱讼小司㓂职文也郑玄云为治狱吏亵尊者也躬也躬身也不身坐必使其属若子利也䘮服传曰命夫者其男子之为大夫者命妇者其妇人之为大夫妻者凡断狱讼皆令竞者坐而受其辞故云不躬坐也大司㓂云以两造禁民讼以两剂禁民狱郑玄云讼谓以财货相告者狱谓相告以罪名者对文则小别散则可以通狱讼皆争罪之事也元咺不冝与君对坐故使鍼庄子伐卫侯为坐狱之主寗子为辅辅荘子也以富子位髙故先言之士荣亦辅庄子举其官名以其主狱事故亦使辅之与晋之狱官对理质正元咺也所引传曰在襄十年注寗俞至者深正义曰寗俞亲以衣食为己职者虑君饥渇且防酖毒也诗毛传曰小曰橐大曰囊囊槖所以盛衣亦可以盛食宣二年传曰为之箪食与肉寘诸橐以与之是也釈言曰餬饘也鬻糜也郭璞曰饘糜也孙炎曰鬻淖糜也然则糜之与鬻稠淖之异名耳注晋侯至之事正义曰晋侯本意止𣣔大合诸侯之师共尊事天子之为臣之名义实无觊觎之心但扵时周室旣衰天子㣲弱忽然帅九国之师将数十万衆入京师以临天子似有篡夺之谋恐为天子拒逆或复天子怖惧弃位出奔则晋侯心实尽诚无辞可觧故自嫌彊大不敢朝王故召诸侯来会于温温去京师路近因加讽谕令王就会受朝天子不可以受朝为辞故令假称出狩若言王自出狩诸侯因会遇王遂共朝王淂尽君臣之礼皆孔子所谓谲而不正之事糓梁传曰全天王之行也为若将狩而遇诸侯之朝也为天王讳也是使王狩之意也公羊以为践土与此皆是晋侯召王何休云时晋文公年老恐霸功不成故上白天子曰诸侯不可卒致愿王居践土下谓诸侯曰天子在是不可不朝廹使正君臣明王法案温去京师路无百里晋侯已能致之扵温何故不能致之于洛何休妄造其辞非晋侯之意故杜氏正之自嫌彊大不敢朝周耳注使若至狩地正义曰此传称仲尼之语即云书曰明是仲尼新意非旧文也杜以书曰为仲尼新意亦以此而知之圣人作法所以贻训后丗以臣召君不可以为教训故改正旧史旧史当依实而书言晋侯召王且使王狩仲尼书曰天王狩于河阳言天王自来狩猎于河阳之地使若猎失其地故书之以讥王然釈例曰天子诸侯田猎皆于其封内不越囯而取诸人河阳实以属晋非王狩所故言非其地且明德也义在隐其召君之阙是说改史之意也计天王之狩失地不书因此实非王地借之以改旧史若讥王狩然实不讥王也谷梁传曰水北为阳山南为阳温河阳也会于温言小诸侯以河阳言之大天子也然河阳与温止是一地天子一就诸侯假辞以称狩耳左氏无此义但会指所在之地故言温狩是田猎之所故广言其地苏氏云明晋侯之德没其召君书天子之狩顕其失地便是襃诸侯贬天子所以然者此亦假其失地之文𣣔明王狩所在非实贬也若隐其召君则全没不书于义为可必书天王非地之狩者若全没其文无以明晋侯尊崇天子之徳故书天子出狩诸侯徃朝注隐其至明之正义曰晋侯所以召王志在尊崇天子故改旧史隐其召君之阙以明晋侯之功徳谓尊事天子是也丘明为传所以写仲尼之意凡所改易皆是仲尼而扵河阳之狩赵盾之弑泄冶之罪此三事特称仲尼曰者史䇿所书皆书实事晋侯召王使狩而作自狩之文是言不实也凡例弑君称君君无道灵公不君而称臣以弒似君无过也大夫无罪见杀不书其名泄忠諌而𬒳𬒳杀书名乃罪合死也此三事皆违凡典変旧例以起大义危疑之理恐人不信须圣言以为证故特称仲尼以明之壬申公朝于王所正义曰传之上下例不虚举经文此虚举经者经上晋侯召王以诸侯见之事二十九年注翟泉至称人正义曰传曰卿不书罪之也在礼卿不会公侯唯言诸侯之卿会鲁君罪耳不言罪鲁侯与子虎知其亦有罪者㐮二十六年公会晋人郑良霄宋人曹人于澶渊彼为赵武敌公贬之称人而文不没公此没公不书明公别有罪五年公及斉侯宋公云云会王卋子于首止王卋子不盟也九年公会宰周公云于葵丘宰周公不盟也往年践土之会王子虎盟诸侯于王庭宣七年黒壤之会王叔桓公临之王之公卿皆不与诸侯共盟则知诸侯不合盟王臣王臣不合与扵盟今王子虎亦贬称人知鲁侯讳盟天子大夫故没公不书也王子虎违礼下盟故贬称人传馈之刍米正义曰周礼掌客天子待诸侯之礼上公饔饩九年饔五牢饩四年车禾视死牢牢十车则禾五十车车米视生牢牢十车则米四十车侯伯饔饩七牢禾四十车米三十车子男饔饩五牢禾三十车米二十车刍薪皆倍禾也聘礼卿饔饩五牢禾米与子男同其附庸执帛与公之孤同则饔饩亦五牢禾三十车米二十车薪刍倍禾则此馈之刍米刍六十车米二十车且谋伐郑正义曰晋侯受命郑伯传王践土与温二会咸在郑无叛晋之状而此会谋伐郑者文公昔甞过郑郑不礼焉城濮战前郑复如椘虽以椘败之后畏威来会晋侯以大义受之内实懐恨此会郑人不至必有背晋之心故谋代之也晋语城濮戦下称文公诛观状以伐郑及其陴郑人以名宝行成公不许淂叔詹将亨而舎之左传无伐郑之事盖温会以后巳甞伐郑郑至今未服故比会谋伐明年遂与秦囲之传曰且贰于椘也是郑自知负晋故有贰心也注经书至后会正义曰经若贬卿称人传则言其名氏若传无名氏则本是㣲人此经书蔡人而传无名氏此是实蔡之㣲者秦是大囯小子慭名见扵传而在蔡㣲者之后若宋向戌之后会也襄二十六年公会晋人郑良霄宋人曹人于澶渊传曰赵武不书尊公也向戌不书后也郑先宋不失所也宋是大国常在郑先向戌旣以会公贬又以后至退其班使在郑下此小子慭旣以会公贬又退之在蔡下若彼宋向戌之后会也然向戌后会传为发之经书良霄以駮向戌之后今小子慭旣是后会传不为发又不书蔡人之名以駮之者但秦辟陋西戎未同中国蔡人又蔡之㣲者不合书名故传不发之经不贬责也公孙固序在斉上者盖为大司马尊扵帰父帰父虽执斉政不废身非上卿如管仲之类犹文十七年陈公孙宁㐮二十七年陈孔奂皆序在卫下杜云非上卿即此类也臣大囯至发之正义曰昭二十三年传叔孙婼曰列国之卿当小国之君固周制也是其可以会伯子男也诸卿见贬兼有此阙者谓诸卿旣上盟天子大夫又上敌公侯故云兼案杜上注经云诸侯大夫违礼盟公侯又注传云诸侯大夫上敌公侯则是唯责诸侯大夫上敌公侯不责上盟天子之使而言兼有此阙者以鲁君上盟天子之使已讳而不书则诸侯之臣罪在可故传云卿不书罪之略言其事故杜经传二注唯言敌公侯不云盟王使以其可知故也刘炫以为直责其敌公侯不责其盟王使以规杜氏必如刘义则是君盟王使乃为有罪臣盟王使飜无贬责便是君臣易位尊卑失序圣人垂训岂若是乎注传言至之情正义曰周礼夷隷掌与鸟言貉隷掌与兽言郑司农云夷狄之人或晓鸟兽之言郑玄云夷隷征东夷所获貉隷征东北夷所获然则介葛卢是东夷之国其土俗有知者故介葛卢晓之三十年注咺见至称君正义曰咺旣称名故知以讼君立瑕为咺之罪状春秋之卋诸侯虽篡弑而立已列扵会虽复见弑即成为君斉啇人蔡侯班之属是也瑕立虽已经年未会诸侯故不称君旣不成君即与元咺同为囯讨之辞元咺先死故称及也瑕若成君当拠周歂治廑为文书曰卫弑其君瑕传注衍医至酖毒正义曰周礼大司马以九伐之法正邦囯贼杀其亲则正之郑玄云正之者执而治其罪王霸记曰正杀之也春秋僖二十八年晋人执卫侯皈之于京师坐杀其弟叔武如郑佊言则卫侯合死而云罪不及死者卫侯之心疑叔武耳前驱歂大卜君意而杀之非卫侯命杀也公知其无罪枕股而哭又命杀歂犬是则杀非公意也故不至死若然则是卫侯无罪而住年卫侯与元咺讼卫侯不胜杀士栄刖鍼荘子者用谗疑䝨弟谕盟先期入是卫侯之罪也罪不合死而晋侯心怨𣣔淂杀之故使医因治疾而加酖毒若不治疾不得使医故知因治疾也鲁语云晋人执卫成公皈之于周使医酖之不死医亦不诛臧文仲言扵僖公曰夫卫君殆无罪矣今晋侯酖卫侯而不死亦不讨其使者讳而悪杀之也是罪不合死之事也注服卿至受命正义曰言祀先君而服将命知其将入庙也必入庙者祭统云古者明君爵有德而禄有功必赐爵禄扵大庙示不敢专也命臣必在庙而王制云爵人扵朝者朝上询扵衆人位定然后入庙受命今卋受官犹然注此东记正义曰刘炫云二十四年王出适郑処于汜注云郑南汜也釈例土地名僖二十四年汜下云此南汜也周王岀居于汜椘伐郑师于汜襄城县南汜城是也此年汜下云此东汜也秦军汜南晋伐郑师于汜荥阳中牟县南汜沢是也椘彦校旣精当不徒尔寻讨传文未见杜意注行李使人正义曰襄八年传云一介行李杜云行李行人也昭十三年传云行理之命杜云行理使人李理字异为注则同都不解理字周语行理以节逆之贾逵云理吏也小行人也孔晁注国语其本亦作李字注云行李行人之官也然则两字通用本多作理训之为吏故为行人使人也不阙秦焉取之正义曰沈云不阙秦家更何処取之言有心取秦先谋取郑言灭秦以将利晋益大疆土注昌歜至象虎正义曰昌歜飨之所设必是笾豆之实周礼醢人朝事之豆其实有昌本麋臡郑玄云昌本昌蒲根切之四寸为菹彼昌本可以为菹知此昌歜即是昌蒲菹也斉有邴歜鲁有公甫歜其音为触说文云歜盛气怒也从欠蜀声此昌歜之音相传为在感反不知其字与彼为同为异徧検书传昌蒲之草无此别名未知其所由也此云白黒下云嘉谷谷之白黒唯稲黍为然下云盐虎形知其形象虎也辞曰至堪之正义曰周礼掌客王廵守百官从者所过之国共其积膳三公眡上公之礼卿眂侯伯之礼大夫眡子男之礼宰周公是天子三公其主国待之当尊扵国君但周公自谦不敢当比囯君耳旣云备物之飨以象其德及说备物之下即云以献其功功德互见之耳献其功者献谓呈见旌表之也备设以象德荐献以见功故象献分配为文注公旣至曰初正义曰经书实行之事传説将命之𥘉故云命之将聘于周未行又命之遂聘于晋令其从周即去更不廻也贾服不晓传意解为先聘晋后聘周故杜详说之三十一年注晋分至曰取正义曰济西之田实是曹地晋文分以赐鲁故不系扵曹不系晋者晋本意赐诸侯不为己有故亦不系晋也昭四年传例曰凡克邑不用师徒曰取取田取邑义亦同也注亀曰至纵也正义曰亀曰卜曲礼文也洪范稽疑云亀从筮从谓从人之心也人心𣣔吉不从是不吉也卜郊不吉不复为郊牲无所用故免牲免犹纵放不杀之也谷梁传曰免牲者为之缁衣熏裳有司玄端奉送至于南郊免牛亦然左传无说其事或然也桓五年传例曰凡祀启蛰而郊启蛰周之三月也今扵夏四月卜郊者传举节气有前有却但使春分未过仍得为郊故四月得卜郊也故释例曰凡十二月而节气有二十四共通云百六十六日分为四时间之以闰月故节不必得恒在其月𥘉而中气亦不得恒在其月之半是以传举天宿气节为文而不以月为正僖公襄公夏四月卜郊但讥其非所冝卜而不讥其四月不可郊也孟献子曰启蛰而郊郊而后耕耕谓春分也言得启蛰当卜郊不得过春分耳是言四月淂郊也周礼大宰职云祀五帝前期十日师执事而卜日然则将祭必十日之前豫卜之也言四卜郊者盖三月每旬一卜至四月上旬更下乃成为四卜也此言四卜郊不从㐮七年三卜郊不从公羊传曰曷为或言三卜或言四卜三卜礼也四卜非礼也三卜何以礼求吉之道三今左传以为礼不卜常祀则一卜亦非不云四非而三是异扵公羊说注三望至之辞正义曰公羊传曰三望者何望祭也然则曷祭祭泰山河海郑玄以为望者祭山川之名诸侯之祭山川在其地则祭之非其地则不祭且鲁竟不及于河禹贡海岱及淮惟徐州徐即鲁地之望谓淮海岱也贾逵服虔以为三望分野之星囯中山川今杜亦从之以㐮九年传曰陶唐氏之大正闗伯居商丘祀大火相土因之故商主大火昭元年传云辰为高星参为晋星椘语云天子偏祀群神品物诸侯二王后祀天地三辰及其土地之山川注国语者皆云诸侯二王后祀天地三辰日月星也非二王后祀分野星辰山川也以此知三望分野之星国内山川其义是也昭七年夏四月甲辰朔日有食之扵时夏之二月日在降娄传称去卫地如鲁地扵十二次豕韦卫地降娄鲁地鲁祭分野之星其祭娄之神也此三望者因郊祀天而望祭之扵法不独祭也鲁旣废郊天而独脩小祀故曰犹公羊谷梁皆云犹者可止之辞注辟狄至帝丘正义曰传称狄囲卫卫迁于帝丘盖有阻険可以辟狄难也釈例曰帝丘故帝颛顼之虚故曰帝丘昆吾氏因之故曰昆吾之虚东郡濮阳县是也传重馆至曹地正义曰鲁语说此事云获地于诸侯为多臧文仲反旣复命为之请曰地之多重舘人之力也臣闻之曰善有章虽贱赏也今一言而辟竟其章大矣请赏之乃出而爵之注诸侯至常祀正义曰明堂位称成王幼弱周公践天子之位以治天下制礼作乐七年致政于成王成王以周公为有勲労扵天下命鲁公世世祀周公以天子之礼乐是以鲁君孟春乗大路载弧韣旂十有二旒日月之章祀帝于郊配以后稷天子之礼也是鲁以周公之故得用天子礼乐天子命之则为常祀故郊为鲁之常祀也记言正月谓周正建子之月与传启蛰而郊其月不同礼记是后儒所作不可以难左传注旣得至曰牲正义曰上云卜其牲日则牲之与日俱卜之也必当先卜牲而后卜日卜淂吉则改牛为牲然则牛虽卜吉未得称牲牲是成用之名不可改名为牲更卜吉凶明知卜牛在卜日之前也此言免牲是已得告日牲旣成矣成七年乃免牛是未得吉日牲未成也赵衰为卿正义曰晋语云文公命赵衰为卿让于栾枝先轸后又使为卿让于狐偃狐毛卒又使为卿让扵先且居公曰赵㐮三譲其所让皆社稷之卫也废让是废徳也以赵衰故蒐于清原作五军使赵衰将新上军箕郑佐之胥婴将下军先都佐之如彼文止谓赵衰作五军故特言赵衰为卿以见之于时旧三军之将佐先轸将中军郄溱佐之先且居将上军狐偃佐之栾枝将下军胥臣佐之囯语有其文也卜曰三百年正义曰案史记卫卋家及年表卫从此年以后歴十九君积四有二十年卫元君乃徙于野王元君卒子角代立秦灭卫废角为庻人注相夏至祭也正义曰夏本纪禹生启启生大康及仲康仲康生相是为启之孙也周礼祭人鬼曰享注改祀相之命正义曰昭七年传称晋居夏虚祀鲧而晋侯疾瘳此卫居帝丘而不合祀相者祭法云鲧障洪水而殛死载在祀典传称实为夏郊三代祀之周室旣衰晋为盟主当代天子祭絶礼之神故祭鲧为得礼相无功德于民惟当子孙自祭故称𣏌鄫何事非卫之罪与鲧异也三十二年注文公也三同盟正义曰经无其葬故言其谥也捷以荘二十二年即位至此与鲁十余同盟言三同盟者但杜数同盟不例若同盟少者数先君之盟或数大夫之盟或数经不书盟而传载盟者若同盟多者唯数今君或就今君之中数其大会盟之顕着者此言三同盟者皆拠王臣临盟则八年盟于洮九年于蔡丘二十八年于践土是也刘炫不寻杜意而规其谬非也注不地至帐盟正义曰会狄于櫕函言地今不言地故云就庐帐盟庐帐即是狄人所居之処上云卫人侵狄及狄盟犹若公如晋及晋侯盟是指其所居之処故不言地也刘炫云春秋时戎狄错居中国此狄无囯都処所直云及狄盟盟于狄之処也以狄俗逐水草无城郭宫室故云就庐帐盟传注璸窆至宫焉正义曰周礼郷师职云大䘮及葬与匠师御柩及窆执斧以涖匠师昭十二年传曰日中而塴礼记皆作封塴窆声相近而字改易耳皆谓葬时下棺之名也殡则攒置于西序亦是下棺于地故殡为窆棺也晋武公自曲沃而兼晋囯曲沃有旧时宫庙故公卒而往殡焉礼诸侯五日而殡案经文以卯卒庚辰是卒之明日即将殡者以曲沃路逺故早行耳礼在牀曰尸在棺曰柩下云柩有声明是㪘于棺而后行也注孟明至乙丙正义曰卋族谱以百里孟明视为百里奚之子则姓百里名视字孟明也古人之言名字者皆先字后名而连言之其术丙必是名西乞白乙或字或氏不可明也谱云或以为西乞术白乙丙为蹇叔子案传称蹇叔之子与师言其在师中而已若是西乞白乙则为将帅不淂云与也或说必妄记异闻耳中寿正义曰上寿百二十歳中寿百下寿八十注大阜曰陵正义曰釈地云高平曰陆大陆曰阜大阜曰陵李廵曰高平谓土地豊正名为陆大陆谓土地高大名曰阜阜最高大为陵注皐夏桀之祖父正义曰夏本纪文桀父名发桀名履癸注此道至高道正义曰此道见在殽是山名俗唿为土殽石殽其阨道在两殽之间山高而曲两山参差相映其下两所不及故可以辟风雨也公羊传曰蹇叔送其子而戒之曰尔即死必于殽之嵚巖是文王之所辟风雨者也此注言两山相嵚故可以辟风雨者杜氏此言或取公羊之意嵚字盖从山但嵚巖是山之貌而相嵚文亦不顺未能审杜意也何休云其処険阻隘势一人可要百故文王过之驱驰常若辟凨雨三十三年注晋侯至言及正义曰杜以诸侯之贬不至称人故知讳在䘮用兵以贱者告也襄十四年传戎子驹支自陈此事云谓我诸戎四岳之裔胄且此云姜戎知是姜姓之戎也角之掎之皆彼传文耳佊云晋御其上戎亢其下是不同陈故言及也诸戦之陈共用师不言及者皆同陈也注大原至为卿正义曰刘炫云案传晋侯亲兵先轸死敌则将帅非却缺也而称人者晋讳而以㣲人告今知不然者以戦于殽文公未葬故讳其背殡用兵此则文公旣葬之后扵礼淂从戎事又败狄有功又何耻讳而以㣲者吿故杜云却缺称人未为卿刘以晋侯称人同于殽讳而规杜氏非也注书时至为灾正义曰此在十二月下杜以长歴杀之乙巳是十一月十二日谓经十二月为误遂以此经四年事皆为十一月夏之九月霜不应重重又不能杀草所以为灾也此云陨霜不杀草定元年冬十月陨霜杀菽谷梁传曰未可以杀而杀举重可杀而不杀举轻其意言菽重草轻也传注王城至不下正义曰成二年传称晋解张御却克郑丘缓为右张侯曰矢贯予手及肘左轮未殷伤手而血染左轮是御者在左大将居中也宣十二年传称椘许伯御乐伯摄叔为右乐伯云左射以菆是射在左而御在中也郑玄诗笺云兵车之法左人持弓右人持矛中人御车故左右下御不下注谓过至示勇正义曰服虔云无礼谓过天子门不櫜甲束兵而但免胄吕氏春秋说此事云师行过周王孙满曰过天子之城冝櫜甲束兵左右皆下然则过天子门当卷甲束兵必古有此礼或出司马兵法其书旣亡未见其本注啇行至先之正义曰周礼大宰以九职任万民六曰啇贾阜通货贿郑玄云行曰啇処曰贾易云啇旅不行是啇行贾坐而言行贾者相形以晓人也乗车心贺四马因以乗为四名礼言乗矢谓四矢此言乗韦谓四韦也遗人之物必以轻先重后故先韦乃入牛老子云虽有拱辟以先四马不如坐进此道是古者将献馈必有以先之注腆厚至革薪正义曰腆厚淹乆经传常训也周礼大行人云玉待诸侯之礼上公五积侯伯四积子男三积积皆谓米禾刍薪知此亦然案掌客上公五积皆视飱牵郑注云飱牵谓牵牲以往不杀也亦有米禾刍薪郑又注云上公飱五牢米二十车禾三十车侯伯四牢米禾皆二十车子男三牢米十车禾二十车刍薪皆倍其禾积旣视飱则米禾刍薪与飱同注遽传车正义曰釈言云驲遽传也孙炎曰传车驿马也注资粮至羊豕正义曰聘礼皈飱饔饩五牢饪一牢腥二牢饩二牢以饪是熟肉腥是生肉知饩是未杀故云生曰饩牛羊豕可牵行故云牵谓牛羊豕也注原圃具囿皆囿名正义曰下注云中牟县西有圃田沢则原圃地名以其地为囿知与具囿皆囿名也囿者所以餋禽兽故令自取其麋鹿焉天子曰苑诸侯曰囿注迎来至于事正义曰聘礼賔至于近郊君使卿朝服用束帛労及聘事皆毕乃云賔遂行舎于郊公使卿赠如觌币是来有郊労去有赠贿也郄缺获白狄子正义曰宣十五年晋师灭赤狄路氏以潞子婴児皈彼书扵经而此不书者盖略贱之不以告也注季至曰馌正义曰卋本云垂作耨釈器云斪斸谓之定李巡曰锄也广雅云定谓之耨吕氏春秋云耨柄尺此其度也其耨六寸所以间稼也高诱注云耨耘苗也六寸所以入苗间也釈名云耨锄妪媷禾也釈诂云馌馈也孙炎曰馌野之馈也康悎至及也正义曰此虽言康诰曰直引康诰之意耳非康诰之全文也彼云子弗祗服厥父事大伤厥考心于父不能字厥子乃疾厥子于弟弗念天顕乃弗克恭厥兄兄亦不念鞠子哀大不友于弟曰乃其速由文王作罚刑兹无赦其意言不慈不祇不友不恭各用文王之法刑之不是罪子又罪父刑弟复刑兄是其不相及也注诗国至善节正义曰彼毛传曰葑须也菲芴也釈草云须葑孙炎曰须一名葑郑玄坊记注云葑蔓菁也釈草又云菲芴也孙炎曰葍类也陆玑毛诗笺䟽云葑蔓菁幽州人人或谓之芥也菲似葍茎麄叶厚而长有毛三月中烝煑为茹滑羙又可以为羮是也此二菜其根有悪时故云上善下悪食之者取善节也注且居至进之正义曰且居父在之时也将上军以父死敌故进之注文公至倒错正义曰经书十二月下云乙巳公薨杜以长歴推之十一月十二日有乙巳乙巳非十月文元年传曰于是闰三月非礼也故至四月并闰为七月礼当五月而葬今乃七月始葬故传曰缓也左氏为传凡有讥者皆先言所讥乃复𫐠其亊自此以下不论葬缓旣言葬之缓遂因说作主祭祀之事皆事与葬连故文相次耳僖公葬在明年而此年有传知其当在明年经葬僖公下今在此者简编倒错故尓杜以此年空说葬事而其上无经文元年空举经而其下无传故谓此年之传当在彼经之下于理诚为顺序于文失于重叠此云葬僖公彼又云葬僖公重生文者亦旣错谬必乖其本或可编絶之処三字分简彼有葬无公此有公无葬后人并添足之致使彼此共乗一文耳若其不然不知所以谬也凡君至于庙正义曰釈例云此诸侯之礼故称君君旣葬反虞则免䘮故曰卒哭哭止也以新死者之神祔之于祖尸柩旣已逺矣神形又不可淂而见矣孝子之思弥笃徬徨求索不知所至故造木主立几筵特用䘮礼祭祀于寝不同之于宗庙宗庙则复用四时烝甞之礼也三年䘮毕致新死者之主以进于庙庙之逺主当迁入祧于是乃大祭于大庙以审定昭穆谓之禘此皆自诸侯上逹天子之制也其意与此注同文少详耳刘炫云旣言作主非礼因言作主祭祀吉凶之节凡诸侯之薨葬日而虞从是以后间日一虞七虞之后明日而为卒哭之祭卒哭之明日而作祔祭以新死之神祔于祖父此祔祭而作木主以依神其主在寝持用䘮礼祭祀于在寝之主其四时常祭礿祠烝甞及三年䘮毕为大祀禘祭并行之扵庙正礼当如是耳今以葬僖公后积十月始作僖公木主是作主大缓故为非礼也注旣葬至大夫正义曰檀弓曰旣封有司以几筵舎奠于墓左反日中而虞葬日虞弗忍一日离也杂记曰士三虞大夫五诸侯七士虞记曰始虞用柔日再虞皆如𥘉三虞卒哭用刚日如士虞之礼诸侯七虞其六虞用柔日最后虞改用刚日闻一日乃卒哭卒哭亦用刚日则诸侯卒哭在葬后十四日也然始免䘮与葬不淂相逺共在一月之内故杜每云旣葬卒哭衰麻除是其不甚相逺然䘮事先逺日则葬在月半之后葬后行虞虞后卒哭所以淂同月者但卜葬虽先逺日但葬是䘮之大事又有虞祔之祭当应及早为之使淂容其虞祔礼云䘮事先逺日谓练祥禫除之属晋平公之䘮大夫𣣔见新君王与文伯宴樽以鲁壷皆是旣葬之后未卒哭之前杂记曰天子七月而葬九月而卒哭诸侯五月而葬七月而卒哭釈例云礼记后人所作不与春秋同是七虞九虞杜所不用或云杜亦同之解云此注言虞则免䘮者谓七虞皆毕乃免䘮免䘮后日为卒哭也理亦通耳檀弓曰葬日虞是日也以虞易奠卒哭曰成事是日也以吉祭易䘮祭是葬前奠而不祭至虞乃为䘮祭卒哭乃为吉祭也自𥘉死至扵卒哭昼夜哭无时谓之卒哭者卒此无时之未禘祀其陵晋人㣲朝于郑郑公孙侨云溴梁之明年公孙夏从寡君以朝于君见扵甞酎与执膰焉此皆春秋之明证也是言知诸侯卒哭以后时祭不废之事也釈例又曰凡三年䘮毕然后禘于是遂以三年为节仍计除䘮即吉之月卜日而后行事无复常月也是以经书禘及大事传唯见荘公之速他无非时之讥也如例所言除䘮即吉禘逐以三年为常则新君即位二年而禘五年又禘八年又禘僖八年禘于大庙宣八年有事于大庙定八年从祀先公皆得三年之常期也案元年夫人姜氏薨当以三年䘮毕而禘再经三年则九年乃可禘耳而得八年禘者哀姜䘮毕不为作禘八年因禘祭乃致之故计闵公之䘮数之耳昭十五年有事于武宫计非禘年而为禘者釈例曰禘于大庙礼之常也各于其宫时之为也虽非三年大祭而书禘用禘礼也昭二十五年传曰将禘于襄公亦其义也三年之禘自国之常事不书故唯书此数事祭虽得常亦记仲遂叔弓之非常也如杜此言昭十五年虽非禘年用禘礼故称禘也郑玄觧礼二年一祫五年一禘社解右传都不言祫者以左传无祫语则祫禘正是一祭故杜以审谛昭穆谓之为禘明其更无祫也古礼多七未知孰是且使礼传各从其家而为之说耳刘炫云以正经无祫文也唯礼记毛诗有祫字耳釈天云禘大祭也则祭无大于褅者若祫大于禘禘焉淂称大乎春秋正义卷第十三春秋胡氏传卷十三春秋卷第十三僖公下二十有七年春杞子来朝夏六月庚寅齐侯昭卒秋八月乙未葬齐孝公乙巳公子遂帅师入杞冬楚人陈侯蔡侯郑伯许男围宋十有二月甲戌公㑹诸侯盟于宋楚称人贬也宋公先代之后作賔王家非有篡弑之恶楚人无故搂诸侯以围之何名也故黜而称人以着其罪诸侯信夷狄伐中国独无贬乎人楚子所以人诸侯也公与楚结好故往㑹盟其地以宋者宋方见围无嫌于与盟而公之罪亦着矣二十有八年春晋侯侵曹晋侯伐卫按左氏初公子重耳之出亡也曹卫皆不礼焉至是侵曹伐卫再称晋侯者讥复怨也春秋之时用兵者非怀私复怨则利人土地尔诗云百尓君子不知德行不忮不求何用不臧不忮则能惩忿不求则能窒慾然后贪愤之兵亡矣或曰曹卫背华即夷于是乎致武奚爲不可曰楚人搂诸侯以围宋陈蔡郑许举兵而同㑹鲁公与㑹而同盟楚虽得曹新昬于卫然其君不在㑹其师不与围以方诸国不犹愈乎又况卫已请盟而晋人弗之许也书曰必有忍乃其有济有容德乃大文公能忍于奄楚里凫须矣何独不能忍于曹卫乎再称晋侯者甚之也下书楚人救卫则讥晋深矣春秋责备贤者而乐与人改过责备贤者故再称晋侯乐与人改过故卫已请盟不当拒而绝之也公子买戍卫不卒戍刺之按左氏买爲楚戍卫楚人救卫不克公惧于晋杀买以说焉谓楚人不卒戍也内杀大夫称刺者若曰刺审其情与衆弃之而专杀之罪则一耳周官有三刺一刺曰讯羣臣再刺曰讯羣吏三刺曰讯万民刺未有书其故者而以不卒戍刺之则知买爲无罪矣孟子曰无罪而杀士则大夫可以去无罪而戮民则士可以徙今乃杀无罪之主将以苟说于强国于是乎不君矣故特书其故以贬之也楚人救卫三月丙午晋侯入曹执曹伯卑宋人古者觌文匿武修其训典序成而不至于是乎有攻伐之兵故孟子谓万章曰子以爲有王者作将比今之诸侯而诛之乎其教之不改而后诛之乎曹伯羸者未狎晋政莫知所承晋文不修词令遽入其国旣执其君又分其田暴矣欲致楚师与之战而以曹伯卑宋人谲矣虽一战胜楚遂主夏盟举动不中于礼亦多矣徒乱人上下之分无君臣之礼其功虽髙道不足尚也故曰五伯三王之罪人仲尼之徒无道桓文之事者夏四月己巳晋侯齐师宋师秦师及楚人战于城濮楚师败绩楚称人贬也战而言及主乎是战者也当此时晋师避楚三舎请战者得臣也而经之书及何以在晋得臣虽从晋师然初告于晋曰请复卫侯而封曹臣亦释宋之围是未有必战之意也及先轸献谋许曹卫以擕其党拘宛春以激其怒而后得臣之意决矣故楚虽请战而及在晋侯诛其意也荆楚恃强慿陵诸夏灭黄而霸主不能恤败徐于娄林而诸大夫不能救执中国盟主而在㑹者不敢与之争今又戍谷逼齐合兵围宋战胜中国威动天下非有城濮之败则民其被发左衽矣冝有美词称扬其绩而春秋所书如此其略何也仁人明其道不计其功正其义不谋其利文公一战胜楚遂主夏盟以功利言则髙矣语道义则三王之罪人也知此说则曽西不爲管仲而仲尼孟子虽老于行而不悔其有以夫楚杀其大夫得臣按左氏晋师旣克曹卫楚子入居于申使申叔去谷使子玉去宋曰晋侯在外十九年而果得晋国险阻艰难备甞之矣民之情伪尽知之矣天假之年而除其害其可废乎子玉使伯棼请战楚子怒少与之师唯西广东宫与若敖之六卒实从之而不止也子玉从晋师文公退三舎辟之楚衆欲止子玉不可战于城濮楚师败绩夫得臣信有罪矣而楚子知其不可敌不能使之勿敌而少与之师又以一败杀之是以师爲重而弃其将以与之也是晋再克而楚再败也故称国以杀而不去其官以仲尼书郑弃其师与楚杀得臣之事观之可爲来丗之永鉴矣卫侯出奔楚诸侯失国出奔未有不名者卫侯何以不名着文公之罪也卫侯失守社稷背华即夷于文公何罪乎卫之祸文公爲之也初齐晋盟于歛盂卫侯请盟晋人不许是塞其向善之心虽欲自新改辙而其道无由也髙帝一封雍齿而功臣不竞丗祖烧弃文书而反侧悉安使文公释怨许卫结盟南向诸侯弃楚而归晋矣忿不思难惟怨是图必使卫侯窜身无所奔于荆蛮归于京师兄弟相残君臣交讼虽之咎也夫心不外者乃能统大衆智不凿者乃能处大事文公欲主夏盟取威定霸而举动烦扰若不胜任者惟凿智自私而心不广也春秋于卫侯失国出奔不以其罪名之而重文公之咎盖端本议刑责备贤者之意也五月癸丑公㑹晋侯齐侯宋公蔡侯郑伯卫子莒子盟于践土践土之㑹天王下劳晋侯削而不书何也周室东迁所存者号与祭耳其实不及一小国之诸侯晋文之爵虽曰侯伯而号令天下几于改物实行天子之事此春秋之名实也与其名存实亡犹愈于名实俱亡是故天王下劳晋侯于践土则削而不书去其实以全名所谓君道也父道也晋侯以臣召君则书天王狩于河阳正其名以统实所谓臣道也子道也而天下之大伦尚存而不灭矣卫侯奔楚不书名者未绝其位也叔武受盟而称卫子者立以爲君也此见圣人深罪晋文报怨行私专权自恣废置诸侯之意陈侯如㑹公朝于王所朝不言所言所非其所也朝于庙礼也于外非礼也有虞氏五载一廵狩羣后四朝周制十有二年王乃时廵诸侯各朝于方岳亦何必于京师于庙然后爲礼乎古者天子廵狩于四方有常时诸侯朝于方岳有常所其宫室道途可以预修故民不劳其供给调度可以预备故国不费今天王下劳晋侯公朝于王所则非其时与地矣自秦而后廵游无度至有长吏以仓卒不办𬒳诛民庶以烦劳不给生厌盖春秋之义不行故也然则天子在是其可以不朝乎天子在是而诸侯就朝礼之变也春秋不以诸侯就朝爲非而以王所非其所爲贬正其本之意也六月卫侯郑自楚复归于卫卫元咺出奔晋卫侯失国出奔则不名复归得国何以名杀叔武也叔武者卫侯之弟也晋文公有憾于卫侯而不释怨于是逐卫侯立叔武叔武辞立而他人立则恐卫侯之不得反也于是已立乎其位治反卫侯卫侯得反而疑其弟则曰叔武篡我元咺争之曰叔武无罪卫侯不信其言终杀叔武是不念鞠子哀而以争国爲心乱民彞灭天理其爲罪大矣此其所以名也元咺由是走之晋而讼其君然卫侯初归则称复再归何以不称复乎春秋立法甚严而待人以恕郑之初归虽杀叔武旣名之矣犹意其或出于误而能革也是以称复及其再归又杀元咺及公子瑕则是终以争国爲心长恶不悛无自艾之意矣是以不称复其曰归于卫者易词也诸侯嗣故称复者继之也不称复者绝之也而国非其国矣陈侯𣢾卒秋杞伯姬来公子遂如齐冬公㑹晋侯齐侯宋公蔡侯郑伯陈子莒子邾子秦人于温天王狩于河阳按左氏晋侯召王以诸侯见仲尼曰以臣召君不可以训故书曰天王狩于河阳以尊周而全晋也啖助谓以常礼言之晋侯召君名义之罪人也其可训乎若原其自嫌之心嘉其尊王之意则请王之狩忠亦至焉故夫子特书狩于河阳所谓原情爲制以诚变礼者也夫践土之㑹王实自往非晋罪也故爲王讳而足矣温之㑹晋则有罪而其情顺也故旣爲王讳之又爲晋解之于以见春秋忠恕也壬申公朝于王所晋人执卫侯归之于京师卫元咺自晋复归于卫其言归之于者执不以正之词也古者君臣无狱诸侯不专杀爲臣执君故卫侯不名而元咺称复大夫不丗其称复绝之也自晋者晋有奉焉因其力也归者易词以文公爲之主故其归无难而方伯之罪亦明矣是以执而称人不得爲伯讨也诸侯遂围许诸侯比再㑹天子再至皆朝于王所而许独不㑹以其不臣也故诸侯围许按古者廵狩诸侯各朝于方岳今法天子行幸三百里内亦皆问起居许距河阳践土近矣而可以不㑹乎其称遂继事之词也曹伯襄复归于曹遂㑹诸侯围许曹伯襄何以名其归之道非所以归也晋侯有疾使其竖侯獳货筮史曰以曹爲解晋侯恐于是反曹伯夫以赂得国而春秋名之比于失地灭同姓之罪以此知圣人严于义利之别以正性命之理其说行而天下定矣岂曰小补之哉二十有九年春介葛卢来公至自围许夏六月㑹王人晋人宋人齐人陈人蔡人秦人盟于翟泉按左氏公㑹王子虎晋狐偃宋公孙固齐国归父陈辕涛涂秦小子慭盟于翟泉则皆列国之贵大夫与王子而公与㑹也其贬而称人讳不书公何也翟泉近在洛阳王城之内而王子虎于此下与列国盟是谓上替诸侯大夫入天子之境虽贵曰士而于此上盟王子虎是谓下陵而无君之心着矣故以爲大恶讳公而不书诸国之卿贬称人而王子亦与焉者此正其本之义也秋大雨雹正蒙曰凢隂气凝聚阳在内者不得出则奋击而爲雷霆阳在外者不得入则周旋不舍而爲风和而散则爲霜雪雨露不和而散则爲戾气曀霾隂常散缓受交于阳则风雨调寒暑正雹者戾气也隂胁阳臣侵君之象当是时僖公即位日乆季氏丗卿公子遂专权政在大夫萌于此矣冬介葛卢来三十年春王正月夏狄侵齐左氏曰晋人伐郑以观其可攻与否狄间晋之有郑虞也遂侵齐诗不云乎戎狄是膺荆舒是惩四夷交侵所当攘斥晋文公若移围郑之师以伐之则方伯连率之职修矣上书狄侵齐下书围郑此直书其事而义自见者也秋卫杀其大夫元咺元咺讼君爲恶君归则己出君出则己归无人臣之礼信有罪矣则称国以杀而不去其官何也春秋之法躬自厚而薄责于人君子之道譬诸射失诸正鹄反求诸己卫侯之躬无乃有阙盍亦省德而内自讼乎夫称国以杀者君与大臣专杀之也卫侯在外其称国以杀何也谷梁子曰待其杀而后入也待其杀而后入是志乎杀咺瑕者也兵莫憯于志镆鎁爲下卫侯未入称国以杀此春秋诛意之効也然则大臣何与焉从君于恶而不能止故并罪之也及公子瑕公子瑕未闻有罪而杀之何也元咺立以爲君故卫侯忌而杀之也然不与卫剽同者是瑕能拒咺辞其位而不立也不与陈佗同者是瑕能守节不爲国人之所恶也故经以公子冠瑕而称及见瑕无罪事起元咺以咺之故延及于瑕而卫侯忌克专杀滥刑之恶着矣卫侯郑归于卫卫侯出奔于楚则不名见执于晋则不名今旣归国复有其土地矣何以反名之乎不名者责晋文公之以小怨妨大德名之者罪卫侯郑之以忮害戕本枝古者天下爲公选贤与能不以爲异况于戚属岂有疑闲猜忌之心哉末丗隆怨薄恩趋利弃义有国家者恐公族之轧已至于网罗诛杀无以芘其本根而社稷倾覆如六朝者衆矣卫侯始归而杀叔武再归而及公子瑕是葛藟之不若而春秋之所恶也故再书其名爲后丗戒此义苟行则六朝之君或亦少省矣晋人秦人围郑按左氏传晋侯秦伯围郑以其无礼于晋而经书晋人秦人者贬之也于秦晋何贬乎初晋公子重耳出亡过郑而郑文公亦不礼焉爲是兴师而围郑孟子曰有人于此待我以横逆则君子必自反也我必不仁无礼与不忠欤仁且有礼而忠矣其横逆犹是也此亦妄人耳矣而君子盖终不之校也故行有不得者皆反求诸己而已矣今郑伯之于晋公子特不能厚将迎赠送之礼而未甞以横逆加之也坐此见围爲列国者不亦难乎故晋侯秦伯贬称人者晋文以私忿勤民动衆围人之国秦伯惟利爲向背从烛之武之言不以义举也而二国结衅连兵暴骨原野自此始矣介人侵萧冬天王使宰周公来聘公子遂如京师遂如晋大夫出疆有以二事出者有以一事出而专继事者其书皆曰遂公子遂如周及晋与祭公自鲁逆王后皆所谓以二事出者也公子结往媵而及齐宋盟则专继事者也是非得失则存乎其事矣冢宰上兼三公其职任爲至重而来聘于鲁天王之礼意莫厚焉鲁侯旣不朝京师而使公子遂往又以二事出夷周室于列国此大不恭之罪履霜坚冰之渐春秋之所诛而不以听者也则何以无贬乎有不待贬绝而罪恶见者不贬绝以见罪恶三十有一年春取济西田公羊曰取之曹也晋侯执曹伯班其所侵地于诸侯不系国者吾故田也复吾故田而谓之取何也春秋之法不以乱易乱公子遂如晋夏四月四卜郊记礼者曰祭帝于郊所以定天位也礼行于郊而百神受职焉鲁诸侯何以有郊成王以周公有大勲劳于天下命鲁公丗丗祀周公以天子之礼乐是故鲁君孟春乗大辂载弧韣旂十有二旒日月之章祀帝于郊配以后稷天子之礼也以人臣而用天子之礼可乎是成王过赐而鲁公伯禽受之非也杨子曰天子之制诸侯庸节节莫差于僭僭莫重于祭祭莫重于地地莫重于天诸侯而祀天其僭极矣圣人于春秋欲削而不存则无以志其失爲后丗戒悉书之乎则岁事之常有不胜书者是故因礼之变而书于䇿或以卜或以时或以望或以牲或以牛于变之中又有变焉者悉书其事而谓言偃曰鲁之郊禘非礼也周公其衰矣杞之郊也禹也宋之郊也契也是天子之事守也言杞宋夏商之后受命于周作賔王家统承先王修其礼物其得行郊祀而配以其祖非列国诸侯之比也是故天子祭天地诸侯祭社稷祝嘏莫敢易其常古易则乱名犯分人道之大经拂矣故曰郊社之礼所以事上帝也宗庙之礼所以祀乎其先也明乎郊社之礼禘甞之义治国其如指诸掌乎夫庶人之不得祭五祀大夫之不得祭社稷诸侯之不得祭天地非欲故爲等衰盖不易之定理也知其理之不可易则安于分守无欲僭之心矣爲天下国家乎何有不从乃免牲古者大事决于卜故洪范稽疑独以龟爲主卜而不从则不郊矣故免牲犹三望望祭也有虞氏受终而望因于类廵狩而望因于柴皆天子之事也今鲁不郊而望故特书曰犹犹者可以巳之辞其言三望何也天子有方望无所不通诸侯非名山大川在其封内者则不祭鲁得用重礼视王室则杀故望止于三比诸侯则隆故河海虽不在其封而亦祭然非诸侯之所得爲也秋七月冬杞伯姬来求妇荡伯姬来逆妇而书者以公自爲之主失其班列书也杞伯姬敌矣其来求妇曷爲亦书见妇人之不可预国事也王后之诏命不施于天下夫人之教令不施于境中㛰姻大事也杞独无君乎而夫人主之也故特书于䇿以爲妇人乱政之戒母爲子求妇犹曰不可况于他乎此义行无吕武之祸矣狄围卫十有二月卫迁于帝丘帝丘东郡濮阳颛顼之虚亦卫地也狄甞迫逐黎侯黎侯寓于卫而卫不能修方伯连帅之职戎尝伐凢伯于楚丘而卫不能救王臣之患其后遂爲狄人所灭东徙渡河矣齐桓公攘戎狄封之而卫国忘亡今又爲狄所围其迁于帝丘避狄难也而中国衰微夷狄强盛卫侯不能自强于政治晋文无郄四夷安诸夏之功莫不见矣三十有二年春王正月夏四月己丑郑伯捷卒卫人侵狄秋卫人及狄盟按左氏狄有乱卫人侵狄狄请平焉卫人及狄盟其不地者盟于狄也再书卫人而称及者所以罪卫也盟㑹中国诸侯之礼衰丗之事巳非春秋之所贵况与戎狄豺狼即其庐帐刑牲㰱血以要之哉冬十有二月己卯晋侯重耳卒按左氏载秦伯纳晋文公及杀怀公于髙梁其事甚详而春秋不书者以爲不告也徐邈曰诸侯有朝聘之礼赴告之命所以敦交好通忧虞若邻国相望而情志否隔存亡祸福不以相关则他国之史无由得书鲁政虽陵典刑犹在史䇿所録不失常法其文足证仲尼修之事仍本史有可损而不能益也三十有三年春王二月秦人入滑齐侯使国归父来聘夏四月辛巳晋人及姜戎败秦于殽按书序秦穆公伐郑晋襄公帅师败诸殽而经书晋人败秦于殽是皆仲尼亲笔其词何以异乎书序专取穆公悔过自誓之言止于劝善其词恕春秋备书秦晋无道用兵之失兼于惩恶其法严此所以异也晋襄亲将绌不称君者俯逼葬期忘亲背惠墨衰绖而即戎其恶甚矣视秦犹狄其罪云何客人之馆而谋其主因人之信已而逞其诈利人之危而袭其国越人之境而不哀其䘮叛盟失信以贪勤民而弃其师狄道也夫杞子先轸之谋偷见一时之利徼倖其成自以爲功者也二君皆过听焉而贪其利是使爲人臣者怀利以事其君爲人子者怀利以事其父君臣父子去仁义怀利以相与利之所在则从之矣何有于君父故一失则夷狄再失则禽兽而大伦灭矣春秋人晋子而狄秦所以立人道存天理也癸巳葬晋文公狄侵齐公伐邾取訾娄秋公子遂帅师伐邾按左氏公伐邾取訾娄报升陉之役邾人不设备襄仲复伐之此皆不胜忿慾报怨贪得恃强陵弱不义之兵也直书其事而罪自见矣或曰取须句訾娄有爲爲之也伐邾至于再三念母勤矣夫念母者必当止乎礼义平王不抚其民而逺屯戍于母家诗人刺之夫子録焉僖公以成风之有功于己也越礼以尊其身违义以报其怨残民动衆取人之邑曽是以爲可乎晋人败狄于箕冬十月公如齐十有二月公至自齐乙巳公薨于小寝左氏曰即安也周制王宫六寝路寝一小寝五君日出而眡朝退适路寝听政使人眡大夫退然后适小寝释服是路寝治事之所也而小寝燕息之地也公羊以西宫爲小寝鲁子以诸侯有三宫则列国之制盖降于王其以路寝爲正则一尔君终不于路寝则非正矣曽子曰吾得正而毙又何求哉古人贵于得正乃如此凢此直书而义自见矣陨霜不杀草李梅实哀公问于仲尼曰春秋记陨霜不杀草何爲记之也曰此言可杀也夫冝杀而不杀则李梅冬实天失其道草木犹干犯之而况君乎是故以天道言四时失其序则其施必悖无以统万象矣以君道言五刑失其用则其权必䘮无以服万民矣哀公欲去三桓张公室问社于宰我宰我对以使民战栗盖劝之断也仲尼则曰成事不说旣徃不咎其自与哀公言乃以爲可杀何也在圣人则能处变而不失其常在贤者必有小正吉大正凶之戒矣其论陨霜不杀草则李梅冬实盖除恶于微虑患于早之意也晋人陈人郑人伐许春秋正义春秋正义卷十四春秋正义卷第十四文公国子祭酒上护军曲阜县开国子臣孔颖达等奉敕撰正义曰鲁卋家文公名兴僖公之子夫人声姜所生以襄王二十六年即位谥法慈惠爱民曰文是歳歳在降娄元年注先君至无君正义曰诸侯之礼旣葬成君先君虽则未葬旣踰年矣而君即位者不可旷年无君故也即位必于歳首若歳首不行此礼余月不得行之便是旷年无君故虽则未葬亦即行之釈例曰遭䘮継立者每新年正月必改元正位百官以序故囯史书即位于䇿以表之文公成公先君之䘮未葬而书即位因三正之始明継嗣之正表朝仪以固百姓之心此乃囯君明分制之大礼譬周康王麻冕黼裳以行事事毕然后反䘮服也虽踰年行即位之礼名通扵国内必须旣葬卒哭乃免䘮古之制也杜引顾命康王之事以譬此者彼是旣殡此是踰年虽时不同取其暂服吉服事相似耳康王之诰云王义嗣德荅拜彼始殡讫即唿为王知诸侯旣殡臣子亦唿为公旣尸其位名号即成但先君未葬事犹听于冢宰未得即成为君八年八月天王崩九年春毛伯来求金传曰不书王命未葬也是踰年未葬不得命臣出使必待卒哭乃免䘮也注叔氏至礼也正义曰四日凨氏薨五年王使栄叔归含且赗召昭公来㑹葬传曰礼也夫人之䘮会葬为礼知诸侯之䘮天子使大夫会葬为得礼也苏氏云外卿来会葬不书此书者尊王使故特书之传称内史叔服内史于周礼为中大夫天子大夫例书字知叔氏服字也注毛国至此也正义曰僖二十四年传有原伯毛伯杜云原毛皆采色此毛与彼计是一人而注不同者此毛当是文王之子封为畿外之国扵时诸侯无复有毛或是卋事王朝本封絶灭从此以后常称毛伯国名尚存仍为伯爵必受淂采邑为畿内诸侯故注彼云采邑此云国也封爵旣存故云诸侯为王卿士者周礼大宗伯以玉作六瑞以等邦国王执镇圭公执桓圭侯执信圭伯执躬圭子执谷璧男执蒲璧冬官玉人桓圭以下皆谓之命圭是用之以命诸侯也诸侯即位天子赐之以命圭鲁是侯爵当赐之以信圭也玉人又云天子执冒四寸以朝诸侯其冒邪刻其下与圭头相合诸侯执圭以朝天子天子执冒以冒之观其相当以否所以合瑞为信也僖十一年晋惠公新立王赐之命此亦新立是其比也传称晋侯受玉惰以此知赐命必有玉也公羊传曰钖者何赐也命者何加我服也唐凨无衣之篇晋人为其君请命于天子之使以无衣为辞则赐命亦有服杜不言服者主于玉而略之耳注戚卫至鲁史正义曰僖二十九年翟泉之盟诸侯之卿为会鲁侯故贬称人则鲁卿会他诸侯亦合贬而春秋鲁大夫皆不贬者贬他囯之卿已成体例体例已举于鲁不湏加贬理足可明故拠用鲁史成文不复改易也他国君书卒及爵内常称公称薨亦体例已举皆用史也传于是至不悖正义曰于是年鲁歴置闰闰三月非礼也言于礼置闰不当在此月也因论置闰之法先王之正时也履端于始履歩也谓推歩歴之𥘉始以为术歴之端首举月之正半在于中气归其余分置于终末言于终末乃置闰也更复申之履端于始序则不愆谓四时之序不愆过也举正扵中民视瞻则不疑惑也皈余于终于时事则不悖乱也此年不合置闰而置闰则不是皈余于终故为非礼也注于歴至所讥正义曰古今历法推闰月之术皆以闰余减章歳余以歳中乗之章闰而一所淂为积月命起天正筭外闰所在也其有进退以中气定之无中气则闰月也右歴十九年为一章章有七闰入章三年闰九月六年闰六月九年闰三月十一年闰十一月十四年闰八月十七年闰四月十九年闰十二月此拠元首𥘉章若于后渐积余分大率三十二月则置闰不必恒同𥘉章闰月僖五年正月辛亥朔日南至治歴者以彼为章首之歳汉书律歴志云文公元年距僖五年辛亥二十九歳是歳闰余十三闰当在十一月后而在三月故传曰非礼也志之所言闰当在此年十一月后今三月巳即置闰是嫌闰月大近前也杜以为僖三十年闰九月文二年闰正月故言于歴法闰当在僖公末年误于今年置闰嫌置闰大近后也杜为长歴置闰䟽数无复定凖凡为歴者闰前之月中气在晦闰后之月中气在朔僖五年正月朔且冬至则四年当闰十二月也杜长歴僖元年闰十一月五年闰十二月与常歴不同者杜以㐮二十七年再失闰司歴过昭二十年二月己丑日南至哀十二年十二月螽云火犹西流司歴过则春秋之卋歴法错失所置闰月或先或后不与常同杜唯勘经传上下日月以为长歴若日月同者则数年不置闰月若日月不同须置闰乃同者则未满三十二月频置闰所以异于常歴故釈例云春秋日有频月而食者有旷年不食者理不得一一如筭以守恒数故歴无有不失也始失于毫毛尚未可覚积而成多以失弦望朔晦则不得不改宪以顺之书所谓钦若昊天歴象日月星辰易所谓治歴明时言当顺天以求合非苟合以验天者也故当脩经传日月以考晦朔以推时験下又云拠经传㣲旨考日辰晦朔以相发明为经传长歴未必得天盖春秋当时之歴也是杜自言不与常歴同注歩歴至扵终正义曰日月转运于天犹如人之行步故推歴谓之步歴步歴之始以为术之端首谓歴之上元必以日月全数为始于前更无余分以此日为术之端首故言履端于始也朞之日三百六十有六日谓从冬至至冬至必满此数乃周天也日月之行有遟有速日行遟月行速凡二十九日过半月行及日谓之一月过半者谓一日于歴法分为九百四十分月行及日必四百九十九分是过半二十九分今一岁气周有三百六十五日四分日之一其十二月一周唯三百五十四日是少十一日四分日之一未淂气周细而言之一岁止少弱十一日所以然者一月有余分二十九一年十二月有余分三百四十八是一歳旣得三百五十四日又得余分三百四十八其四分日之一一日为九百四十分则四分日之一为二百之十五分今于余分三百四十八内取二百三十五以当却四分日之一余分仍有一百一十三其整日唯有十一日又以余分一百一十三减其一日九百四十分唯有八百二十七分是一年有余十日八百二十七分少一百一十三分不成十一日也刘炫云则一歳为十二月犹有十一日有余未得周也分一周之日为十二月则每月常三十日余计月及日为一月则每月唯二十九日余前朔后朔相去二十九日余前气后气相去三十日余每月参差气渐不正但观中气所在以为此月之正取中气以正月故言举正扵中也月朔之与月节每剰一日有余所有余日皈之扵终积成一月则置之为闰故言皈余扵终注斗建至疑惑正义曰闰后之月中气在朔则斗柄月𥘉已指所建之辰闰前之月中气在晦则斗柄月末方指所建之辰故举月之正在扵中气则斗柄常不失其所指之次如是乃淂寒暑不失其常注卫毛伯字正义曰知是字者以天子公卿例书爵不言名大夫称字故毛伯虽卿或称字案僖九年公会宰周公云云杜云云公不字明卿或书字晋襄公旣祥正义曰礼朞而小祥晋文公以僖三十二年十二月卒则三十三年十二月为小祥此云旣祥谓小祥也注合古至执辱正义曰釈例云卫孔逹为政不共盟主兴兵扵隣国受讨䘮邑窘而告陈虽从陈之谋仅淂自定以谋而済故君子但言合古而不釈其尤也刘炫云春秋之时天子㣲弱霸主秉德刑以长诸侯诸侯从时命以事霸主大字小小事大所以相保恃也晋之与卫小大不同而耻于受屈望以彊获免明王在上理在可然度时之宜则非善计君子以为合古之道失当今之冝亦不言其谋全非理也注言其至悪谥正义曰旣见其不瞑目则是未㪘于棺故知未㪘也礼葬乃加谥未㪘而加悪谥言其忍之甚也冤枉之人衆矣未有能见其灵此事特为啇臣忍甚耳桓谭以为自缢而死其目未合尸冷乃瞑非由谥之善悪也乱而不损曰灵安民立政曰成为大子之正义曰啇臣今旣为王以其为大子之时所君室内财物仆妾尽以与潘崇非与其所居之宫室也凡君至并聘正义曰即位者旣葬除䘮即成君之吉位也唯以旣葬为限不以踰年为断八年八月天王崩九年春毛伯来求金传曰不书王命未葬也是未葬虽踰年不得命臣出使也宣十年夏四月斉侯元卒六月葬斉惠公冬斉侯使国佐来聘是旣葬未踰年得命臣出使也何休膏肓以为三年之䘮使卿岀聘于义左氏为短郑康成箴云周礼诸侯邦交歳相问殷相聘卋相朝左氏合古礼何以难之二年注孟明至衙城正义曰于例将卑师衆称师今称秦师知将非尊者故云孟明名氏不见非命卿也传称秦伯不废孟明复使为政则孟明秦之执政之卿也而言非卿者成二年注云曹大夫常不书而书公子首者首命于国备于礼成为卿故也然则备卿礼乃成为卿礼不备则不书秦是辟陋之国不以卿礼成孟明不言孟明非执政也此年晋士縠堪其事故名书于垂陇㐮二十九年郑公孙叚摄卿以行名见于城𣏌况此真卿而不书者以秦辟陋在戎异于中国礼命不足故云非命卿也注主者至于庙正义曰主所用木经无正文公羊传曰主者曷用虞主用桒练主用栗左传唯言祔而作主主一而已非虞练再作公羊之言不可通于此也论语哀公问主于宰我宰我对曰夏后氏以松殷人以栢周人以栗先儒旧解或有以为宗庙主者故杜依用之案古论语及孔郑皆以为社主社为木主者古论不行于卋且社主周礼谓之田主无单称主者以张包周等并为庙主故杜所依用刘炫就此以规杜过未为得也注処父至晋都正义曰春秋卿则书名氏贱者则称人外卿之贬例皆称人鲁卿之贬乃去其族去族与称人相类即是不为卿也処父为晋正卿不能斥君以礼君使盟鲁即从君命亲与公盟故贬去其族若言処父是晋之贱人则不复书公直言及晋処父盟若言鲁之贱人往与之盟也鲁之贱人不合书名举其所为之事而已言及不言名是㣲人之常称也以㣲人常称与処父为偶若処父亦贱人也鲁以㣲人敌㣲人直也晋以卿敌公不直也如此书经者以鲁之直厌晋之不直也然则不贬処父称人者贬之称人则悪名不见贬其族留其名所以悪処文也釈例曰随此称人则所罪之名不章故特书処父也翟泉澶渊亦会公侯所以称人者以其衆卿非一依例总贬不地者盟于晋之都也诸侯会聚盟于他国之都者即以国名为盟地鲁之君独往他国而与之盟者不复举国地三年冬公如晋十二月公及晋侯盟是也注大事至其文正义曰昭十五年有事于武宫传称禘于武宫有事禘则知大事亦是禘也跻升也釈诂文公羊传曰跻者何升也禘祭之礼审谛昭穆诸庙已毁未毁之主皆于大祖庙中以昭穆为次序父为昭子为穆大祖东向昭南向穆北向孙从王父以次而下祭毕则复其庙其兄弟相代则昭穆同班近拠春秋以来惠公与荘公当同南面西上隐柏与闵僖亦同北面西上僖是闵之庻兄継闵而立昭穆虽同位次闵下今升在闵上故书而讥之僖公以其三十三年十一月薨至此年十一月䘮服始毕今始八月时未应吉禘而于大庙行之与闵公二年吉禘于荘公其违礼同也彼书吉禘其讥已明则此亦从讥可知不复更讥其速也徒犹空也空以逆祀之故乱国大典故特大其事谓之大事讥逆祀也釈例曰文公二年僖公之䘮未终未应行吉禘之礼而于大庙行之其讥已明徒以跻僖而退闵故特大其事异其文定八年迹特书顺祀皆所以起非常也有事于武宫及顺祀传皆称禘则知大事有事于大庙亦禘也注四人至尊秦正义曰四国大夫传皆言名氏是四人皆卿也秦穆悔过终用孟明仲尼特善其事无辞可以寄文故贬四国大夫称人所以尊崇秦德以诸侯之名无所可加贬大夫以尊秦大夫非有罪也襄八年邢丘之会晋悼霸功旣就德立刑行贬诸侯之卿以尊晋侯其事与此同也釈例曰秦伯终用孟明而致败败而罪已赦其阙而养其志孟明増修其德以霸西戎夫子嘉之故于伐秦之役贬四国大夫四国大夫奉君命而行今以一义変例故称尊秦谓之崇德明罪不在四国大夫也注传曰至昬礼正义曰公羊传曰此何以书讥何讥尓讥䘮娶也娶在三年之外则何讥乎䘮娶三年之内不图昬其意谓此䘮服未毕而行昬礼也何休拠此作膏肓以左氏为短令左氏传谓之礼也必是䘮服已终杜以长歴推之知僖公以其三十三年十一月薨至此年十一月䘮已毕矣纳币虽则无月以传言礼则知纳在十二月也士昬六礼其一纳采次有问名纳吉至纳徴始有玄纁束帛士谓之纳徴诸侯则谓之纳币以其币帛多其礼大与士礼不同故异其名也案士之昬礼纳采问名同日行亊纳采者纳其采択之礼主人旣许賔即问名将皈卜其吉凶也卜而得吉又遣使纳吉如纳采之礼纳吉之后方始纳徴成也使使纳币以成昬礼也此纳币以前已有三礼须再度遣使一月之内不容三遣适斉盖公为大子时已行昬礼疑在僖公之卋已行纳采纳吉今续而成之也杜言其一纳采𣣔明纳徴之前更有昬礼纳币非昬礼之始豫为下句公为大子时已行昬礼张本也大子昬礼理自不书虽则公昬唯书纳币其纳采纳吉亦不书也釈例曰诸侯昬礼亡以士昬礼凖之不得唯止于纳币逆女逆女纳币二事皆必使卿行卿行则书之他礼非卿则不书也宋公使华元来聘聘不应使卿故传但言聘共姫也使公孙寿来纳币纳币应使卿故传明言得礼也鲁君之昬亦唯存纳币逆女此其义也传箕之至黜之正义曰御与车右虽有常圎必临戦更选定之韩之战卜右庆郑吉是其事也自殽战之后狼瞫为右箕之役将战选右先轸黜之箕戦先轸死焉非旣戦乃黜之也周志至待之正义曰周之志记有之曰有勇以害在上则为不义之人不得升于明堂若杀先轸则必死死而不义非勇也如以死共国家之用是之谓勇吾自以有勇之故求为车右若杀先轸则是无勇无勇而被黜退亦是得其所也吾复安得为恨吾今恨者谓在上不我知也也言其不知我有勇也若杀先轸即是成为无勇无勇𬒳黜退则黜而合其宜也乃是在上知我矣不得言在上不我知也子且待之注周志至得升正义曰志者记也谓之周志明是周卋之书不知其书何所名也郑玄以为明堂在国之阳与祖庙别処左氏旧说及贾逵卢植蔡邕服虔等皆以祖庙与明堂为一故杜同之祭统云古者明君必赐爵禄于大庙传称公行还告庙舎爵䇿勲是明堂之中所以䇿功序德故不义之人不得升之也害上即是不义故不得登明堂也注过葬至三年正义曰僖三十三年传已发例言作主非礼此复云书不时者彼因葬缓遂通讥作主之失未辩失之所由于此又言不时以明失礼之状接成彼义也公未至诸侯正义曰沈云非公命不书此穆伯会诸侯公未至而书者此公旣在外命正卿守国故守国之臣亦合告庙而行故得书之也注晋司至故书正义曰传举司空之官云堪其事乃书之明本不当书故知非卿也成二年传称鲁赐晋三帅三命之服司空亚旅皆受一命之服是其知司空非卿之文也注僖是至逆祀正义曰礼父子异昭穆兄弟昭穆故同僖闵不得为父子同为穆耳当闵在僖上今升僖先闵故云逆祀二公位次之逆非昭穆乱也鲁语云将跻僖公宗有司曰非昭穆也弗忌曰我为宗伯明者为昭其次为穆何常之有如彼所言似闵僖异昭穆者位次之逆如昭穆之乱假昭穆以言之非谓异昭穆也若兄弟相代即异昭穆设令兄弟四人皆立为君则祖父之庙即已从毁知其理必不然故先儒无作此说注宗伯至之礼正义曰周礼大宗伯掌建邦之天神人鬼地祇之礼小宗伯掌建囯之神位辩庙祧之昭穆诸侯之官所掌亦当然也注新鬼至所见正义曰且明见者旣尊崇僖公且明言其意之所见见其顺大小升圣䝨也刘炫以为直拠兄弟大小为义不须云死之长幼以规杜氏今删定知不然者以传云新鬼大故鬼小则大小之语揔该诸事非直独拠兄弟明知亦拠年时也君子以为失礼正义曰传有评论皆託之君子此下尽先始以来皆是一君子之辞耳引诗二文扵诗之下各言君子者君子谓作诗之人此论事君子又引彼作诗君子以为证耳僖公薨后始作鲁颂为传之时乃设此辞非当时君子有此言也弗忌之意以先大后小为顺故言明顺礼也君子之意以臣不先君为顺故云礼无不顺各其顺顺不同也鲁语展禽云夏父弗忌必有天殃其葬也焚烟逹于上孔晁云已葬而柩焚烟逹椁外注鲧禹至丗祖正义曰鲧禹父夏本纪文也契汤十三卋祖殷本纪文契生昭明昭明生相土相土生昌若昌若生曹圉曹圉生冥㝠生振振生㣲微生报丁报丁生报乙报乙生报丙报丙生主壬主壬生主癸主癸生天乙天乙即汤也下注云不窋后稷子周本纪文服虔云周家祖后稷以配天明不可先也故言不先不窋禹汤异代之王故言不先鲧契也然则文武大圣后稷贤耳非是不可先也下句引诗皇祖后稷不𣣔重文故举不窋以辟之注帝乙至尚之正义曰帝乙㣲子父宋卋家文厉王郑桓公父郑卋家文㣲子桓公宋郑姓祖也言宋祖帝乙郑祖厉王则二国立其庙而祖祀之㣲子不先帝乙桓公不先厉王犹上祖也言不以不肖犹尊尚之也宋为王者之后得祀殷之先王帝乙之庙不毁者盖以为其所出故特存焉周制王子有功德出封者得庙祀所出之王鲁以周公之故得立文王之庙襄十二年传称鲁为诸姬临于周庙周庙文王庙也郑之桓武卋有大功故得立厉王之庙昭十八年传称郑人救火使祝史徙主祏于周庙周庙厉王庙也鲁颂至后稷正义曰鲁颂閟宫之篇羙僖公之徳也上皇皇为羙下皇为君言僖公春秋祭祀非有懈倦其所享祀不有差忒所祀之神有皇皇之羙者为君之上天配之以君祖后稷也仲尼至知也正义曰鲁臣多矣而独讥文仲者以文仲执国之政有大知之名为不知之事故特讥之其余则不足责矣论语称仁者爱人知者不惑故以害扵物者为不仁闇扵事者为不知卑下展禽而不肯举荐废去六関而不设防禁妾织蒲席而与民争利此三事为不仁也无其位而虚器不知礼而纵逆祀不识鸟而祀爰居此三事为不知也注展禽至立人正义曰论语云臧文仲其窃位者与知栁下惠之䝨而不与立也又曰仁者已𣣔立而立人知䝨不举是无恕心故为不仁也注塞関至废之正义曰昭五年传称孟丙仲壬之子杀竖牛于塞関之外㐮十七年传称师自阳関逆臧孙二関见于传如此之属凡有六也民以田农为本啇贾为末农民力以自食啇民逰以求食汉书贾谊说上曰今欧民而皈之农皆着其本各食其力末技游食之民转而緑南亩则畜积足矣杜称未游者谓此未技游食之民也周礼司関司货贿之出入堂其治禁是所以禁絶未游者令其岀入有度今而废之使末游之人无所禁约损害农民是不仁也注家人至争利正义曰家语说此事作妾织席知织蒲是为席以贩卖之也大学云食禄之家不与民争利故以此为不仁也注谓居至曰虚正义曰论语云子曰臧文仲居蔡山莭藻梲何如其知也郑玄云节栭也刻之为山梲果上楹也画以藻文蔡谓国君之守亀山节藻梲天子之庙饰皆非文仲所当有之有其器而无其位故曰虚君子下不僭上其居奢如此是不知也注海鸟至祀之正义曰鲁语云海鸟曰爰居止于鲁东门之外三日臧文仲命囯人祭之展禽曰越哉臧孙之为政也夫祀国之大节也节政之所成也故制祭祀以为国典今无故而加典非政之冝也今海鸟至已不知而祀之以为囯典难以言仁且知矣无功而祀之非仁也弗知而不问非知也今兹海其有灾乎夫广川之鸟兽皆知辟其灾是歳海多大凨冬煖三年注不书至为赴正义曰王子虎即王叔文公也谥之为文必当有爵不书爵者畿内之国不得外交诸侯其臣不敢赴鲁必天子为之赴赴以王子为亲不复言其爵也翟泉之盟子虎在列而贬之称人若王使来盟则不应贬责不假王命则不得与盟故知于时輙假王命周王遂以同盟之礼为之赴鲁传称来赴弔如同盟礼也是其来赴往弔皆如同盟之礼传凡民至曰逃正义曰公羊传曰溃者何下叛上也国曰溃邑曰叛釈例曰衆保扵城城保于德言上能以德附衆以功庇下民信其德恃其固故能交相依懐以卫社稷苟无固志盈城之衆一朝而散如积水之败故曰溃溃者衆散流遁之辞也囯君而逃师弃盟违其典仪弃其车服群臣不知其谋社稷不保其安此与匹夫逃窜无异是以在衆为溃在君为逃以别上下之名无取扵别国邑也贾颍以为举国曰溃一邑曰叛案左氏无此义也传曰陈侯如椘庆氏以陈叛此则举国不必言溃也叛者举城而属他非民溃之谓也是解溃逃之义也僖五年首止之盟郑伯逃皈襄七年鄬之会陈侯逃皈皆书扵经十年传厥貉之会麇子逃皈不书者于时楚会诸侯鲁不与楚不者故不书也襄十六年溴梁之会传称髙厚逃皈不书于经者釈例云例之溃逃指为一国一军一邑君民相须为用変文以别之也郑詹见囚于斉自斉逃来此为逸囚无下可逃春秋指事而书所谓民逃非在上之逃也而贾氏复甲以入例亦不安也如例所言高厚之逃縦有师衆止同逸囚之限非是逃例然郑詹书而高厚不书者郑詹为逃来向鲁故书髙厚不别赴故不书注王子至赴也正义曰隐七年传例曰凡诸侯同盟于是称名故薨则赴以名者指谓同盟之二君耳不言与其父盟得以名赴其子但同盟称名则两君相知君旣知之则囯内皆知故彼父虽卒得以名赴其子此理虽尓凡例未明王子虎与僖同盟文公是其同盟之子今乃以名赴文是其于礼合赴此类多矣传因王子虎天子之臣异于诸侯王叔又未与文公同盟故于此顕示体例则其余从可知也注诒遗至之谋正义曰诒遗釈诂文燕之为安常训也翼者賛成之义故为成也诗大雅文王有声之篇羙武王之事言子桒有此义也注晋救至螽下正义曰先仆救江经无其亊但实在雨螽之后不进救江于前而退囲江于下𣣔令下与処父救江相接故也江桓公至亲伐正义曰王叔文公不知何王之子字叔遂以叔为氏桓公是其子王叔陈生是其后也卫有公叔文子此人盖以王叔为氏也注俱还上成拜礼正义曰燕礼賔降阶再拜稽首公命小臣辞賔升成拜郑玄云升成拜复再拜稽首也先时君辞之于礼若未成然此荘叔以公降拜晋侯降辞以礼未成故更登成拜是賔主俱还上成拜礼也四年逆妇姜于齐正义曰桓三年斉侯送姜氏于讙注云已去斉国故不言女未至扵鲁不称夫人然则往逆当称逆女入囯当称夫人此时逆则卿不行入复不告至其礼轻略异扵常文徒以有姑故称妇以斉女则称姜直云逆妇姜于齐略贱之文也注灭例在十五年正义曰案荘十年斉师灭谭注云灭例在文十五年灭弦灭黄灭夔皆不注独更于此言者沈氏云灭谭为入春秋之𥘉故须指其例弦黄夔等传皆载其见灭所由今灭江传无事迹恐异扵余灭故更引灭例云在十五年注僖公至夫人正义曰杜言此者以成风本是荘公之妾嫌其不成夫人故明之也釈例曰凡妾子为君其母犹为夫人虽先君不命其母母以子贵其适夫人薨则尊淂加扵臣子内外之礼皆如夫人矣故姒氏之䘮责以小君不成成风之䘮王使会葬传曰礼也是言适夫人旣死妾母于法淂成夫人也传注降服至过之正义曰僖三十三年传曰秦伯素服郊次意与此同知此降服为素服也出次出扵宫而别次舎故云辟正寝也杀牲盛馔曰举知不举去盛馔也隣国之礼有数不知其数㡬何以言过数知其必有数耳哀十年传称斉人弑悼公赴于师呉子三日哭于军门之外隣国之数盖三日也君子至谓也正义曰徧検诸本君子曰下皆无诗云则传文本自略也诗意言维彼夏啇二国其政不得民心致使国家䘮灭维此四方之囯见其亡灭于是自谋于是自庆其政事自惧已之灭七也此诗所言其秦穆之谓也此诗大雅皇矣之篇注非礼至小雅正义曰诸自赋诗以表已志者断章以取义意不限诗之尊卑若使工人作乐则有常礼穆叔所云肆夏樊遏渠天子所以享元侯也文王大明緜则两君相见之乐也燕礼者诸侯燕其群臣及燕聘问之賔礼也歌鹿鸣四牡皇皇者华如彼所云盖尊卑之常礼也自赋者或全取一篇或止歌一章未有顿赋两篇者也其使工人歌乐各以三篇为断此其所以异也此时武子来聘鲁公燕之于法当赋鹿鸣之三今赋湛露彤弓非是礼之常法传特云为赋知公特命乐人歌此二篇以示意也此二篇天子燕诸侯之诗公非天子賔非诸侯不知歌此𣣔示何意盖以武子有令名歌此疑是试之耳注肄习至可及正义曰说文肆训为陈字从长聿声貄训为习字从聿豸声古书经传所作字皆同耳臣以为工人自习诗业以及此篇非谓歌之以为已也鲁人失于所赋辞则章主之失荅则已当其宠故不辞又不荅佯若不知其所为如愚人然论语云寗武子其知可及其愚不可及此亦是愚之一事也案燕礼无荅赋之法而怪其不荅赋者非常之赋冝有对荅故也天子当阳正义曰湛露诗云湛湛露斯匪阳不晞阳谓日也言天子当日诸侯当露也诸侯至其功正义曰敌者相当之言忾是恨怒之意当王所怒谓往征伐之胜而献其功也彤弓序云天子赐有功诸侯也注覚明至宴乐正义曰覚者悟知之意故为明也使诸侯明己心也荘三十一年传曰诸侯有四夷之功则献于王中国则否礼诸侯赐弓矢然后专征伐故有功则赐之以弓矢又歌此彤弓之诗以明天子之心知是报功宴乐也诗言一朝飨之则是为设飨礼此云宴者明其为宴乐耳非言设宴礼也五年王使至且赗正义曰公羊传曰其言归含且赗何兼之兼之非礼也贾服云含赗当异人今一人兼两使故书且以讥之案礼杂记诸侯相弔之礼含禭赗临同日而毕与介代有事焉不言遣异使也诸侯相于则唯遣一使而责天子扵诸侯必当异人礼何所出而非责王也春秋之丗风教陵迟吉凶贺弔䍐能如礼王之崩葬鲁多不行鲁之有䘮宁能尽至全无所讥不含又无贬责旣含且赗便责兼之不可是礼备不如不备行礼不如不行岂有如此之理哉左传举来含且赗会葬二亊乃云礼也则二事俱是得礼无讥兼之之意也言者且有二礼而已宰咺言来皈此不言来者糓梁传曰其不言来者不周事之用也赗以早而含以晚其意以为含者所以实口当及未殡而至以其至晚故不言来以责王也案杂记含者执璧将命坐委于殡东南有苇席旣葬蒲席然则含禭者所以助䘮尽恩示其有礼而已旣葬犹尚致之不必以济其用天子之与隣国莫不道路长逺赴者犹尚不至责其未殡而来此是理之不通也且来者自外之文非是襃贬之竟九年秦人来皈僖公成风之禭禭衣是㪘之所用佊最晚矣何以复言来乎言来与不言来史异文耳宰咺秦人皈之旣晚故举真所为之人此夫人新薨言皈含赗为夫人可知故不言皈夫人含赗也何休膏肓以为礼尊不含卑又不兼二礼左氏以为礼扵义为短郑康成箴云礼天子扵二王后之䘮含为先禭次之赗次之赙次之于诸侯含之赗之小君亦如之扵诸侯臣禭之诸侯相于如天子于二王后扵卿大夫如天子扵诸侯扵士如天子扵诸侯臣何休云尊不含早是违礼非经意其一人兼皈二礼亦是为讥如康成言尊不含卑礼无其事康成以为讥一人兼二事者非左氏意也注珠玉至曰赗正义曰周礼玉府大䘮共含玉糓梁传曰贝玉曰含士䘮礼含用米贝荘子说发冢之事云徐人破其颊无伤口中珠是舍有用珠者也故云珠玉曰舍何休云天子以珠周礼大䘮共玉不共珠也荘子所言发冢未必发天子冢也杂记云诸侯相含以璧未知何人用珠耳公羊传曰含者何口实也孝子不忍虚其亲之口故以米贝珠玉实之谓之饭含檀弓曰饭用米贝弗忍虚也不以食道用羙焉尔士䘮礼用生稲米是不以食道也车马曰赗公羊传文注与僖公六同盟正义曰业以僖五年即位其年盟于首止八年于洮九年于葵丘十五年于牡丘二十一年于薄二十七年于宋鲁许俱在是六同盟也传注成风至曰礼正义曰传举二事以一礼结之则含赗会葬皆得礼也釈例称赗禭含揔谓之赠言以夫人礼赠之指为赗舍也注寗晋至大夫正义曰晋语说此事云舎于逆旅寗嬴氏注囯语者贾逵孔晁皆以寗嬴为掌逆旅之大夫故杜亦同之刘炫以寗嬴直是逆旅之主非大夫今删定知不然者若是逆旅之主则身为匹庻是卑贱之人犹如重馆人告文仲重丘人骂孙蒯止应称人而已何得名氏见传杜以传载名氏故为逆旅大夫刘炫以为客舎主人而规杜氏非也注沈渐至周书正义曰此传引周书是洪范之三德也彼说人之三德乃以此言覆之孔安国以此二句为天地之德故注云沈渐谓地虽柔亦有刚能出金石高明谓天言天为刚德亦有柔克不于四时杜以传证人性即以人事解之沈渐谓人性之沈滞懦溺也髙明谓人性之髙元明爽也滞溺者当以刚胜其本性元爽者当以柔胜其本性必自屈矫已乃能成全不然则沈渐失于弱高明失扵刚不能保其身也此文在洪范今谓之周书箕子啇人所说故传谓之啇书注成子至夷传正义曰城濮之戦先轸郄溱将中军狐毛狐偃将上军栾枝胥臣将下军晋语云狐毛卒先且居将上军清原之蒐三军如故赵衰箕郑将新上军胥婴先都将新下军箕之役先轸死先且居将中军不知谁代且居将上军也此言赵衰新上军帅中军佐并举二官二年彭衙之役云先且居将中军赵衰佐之注云代却溱是赵衰新上军帅中军佐也六年注再同盟正义曰二年及晋処父盟三年公及晋侯盟是再同盟也注卿共至葬连正义曰昭三十年传曰先王之制诸侯之䘮士弔大夫送葬昭三十传曰昔文㐮之霸也其务不烦诸侯君薨大夫弔卿共葬事是也注诸侯至之辞正义曰周礼大夫颁告朔于邦国郑玄云天子颁朔于诸侯诸侯蔵之祖庙至朔朝于庙告而受行之论语云子贡𣣔去告朔之饩羊是用特羊告于庙谓之告朔人君即以此日听视此朔之政谓之视朔十六年公四不视朔僖五年传曰公旣视朔是也视朔者听治此月之政亦谓之听朔玉藻云天子听朔于南门之外辞也天子玄冕以视朔皮弁以日视朝诸侯皮弁以听朔朝服以日视朝其闰月则听朔于明堂阖门左扉立于其中听政于路寝门终月故于文王在门为闰传注僖三至军帅正义曰清原之蒐五军十卿有先轸却溱先且居狐偃栾枝胥臣赵衰箕郑胥婴先都箕之役先轸死往歳赵衰栾枝先且居胥臣卒八年传说此蒐之事云晋侯将登箕郑父先都则却溱狐偃胥婴亦先卒矣清原十卿唯有箕郑先都在耳故蒐以谋军帅服虔云使射姑代先且居赵盾代赵衰也箕郑将上军林父佐也先蔑将下军先都佐也改蒐于董赵盾将中军射姑奔狄先克代佐中军耳注処父至大夫正义曰僖三十一年清原之蒐襄始为卿三十三年処父已专帅侵蔡则処父之属成子未有多年盖情素相亲而当于赵氏耳那专以甞为其属也宣子至常法正义曰制事典者正国之百事使有常也正法罪者凖所犯轻重豫为之法使在后依用之辟狱刑者有事在官未决断者令于今理治之也董逋逃者旧有逋逃负罪播越者督察廹捕之也由质要者谓断争财之狱用劵契正定之也治旧洿者国之旧政洿秽不絜理治改正之也本秩礼者时有僭踰贵贱相滥本其次秩使如旧也续常职者职有废阙任䝨使能令续故常也出滞淹者䝨能之人沈滞田里拔岀而官爵之也此谓所为制作法式者豫为将来使案而遵行临时决断者将为故事使后人于习故行诸晋国以为常法也注辟犹理也正义曰辟训为法依法断决是理治之也此与上句所以为异者正法罪谓准状制罪为将来之法若今之造律令也辟狱刑谓有狱未决断当时之罪若昭十四年韩宣子命断旧狱之类是也注董督也正义曰釈诂云董督正也俱训为正是董得为督谓督察之也注由用也质要契劵正义曰周礼小宰以官府之八成经邦治四曰听称责以傅别六曰聴取予以书契七曰听卖买以质剂郑衆云称责谓贷予也傅别谓劵书也听讼责者以劵书决之傅着约束于文书也别别为两两家各得一也郑玄云傅别谓为大手书于一札中字别之书契谓出予受入之凡要也质剂谓两书一札同而别之长曰质短曰剂傅别质剂皆今之劵书也事异其名耳如彼礼文知质要是契劵也注治理洿秽正义曰洿者秽之别名不絜之称也法有不便于民事有不利于国是为政之洿秽也治理改正使絜清也注贾佗至之数正义曰晋语宋公孙因云晋公子长事贾佗又曰贾佗公族也而多识以共敬公子居则下之动则咨焉是以公族从文公也尚书周官大师大傅大保天子三公也宣十六年传晋侯请于王命士会将中军且为大傅则大傅尊于中军之将与大师皆为孤卿也周礼上公之国有孤一人王制诸侯三卿晋侯爵也而有三军六卿有孤二人者晋为霸主多置群官共时所须不能如礼孤尊于卿法由在上故宣子法成授二孤使行之古之至不长正义曰知命之不长知其必将有死不得长生乆视故制法度以遗后人非独为当已之丗设善法也并建圣哲以下即位使为之非死始为此也下云衆隷赖之而后即命言其施行此事功成乃就死耳非谓设此法以拟死也注建立至牧民正义曰此说王者之事或封为诸侯或置之群官圣哲是人之儁者故揔言之耳注因土至之法正义曰汉书地理志云凡民性有刚柔缓急声者不同系水土之风气故谓之风好悪取舎动静无常随君上之情𣣔故谓之俗王制云广谷大川异制民生其间者异俗器械异制衣服异冝脩其教不易其俗斉其政不易其冝故圣王为教因其土地风俗为立善声教也声教人之所立故言树之今杜云因土地风俗为立声教之法如杜此言唯树以声而传云树之风声而风亦树者其实风俗亦是人君教化故孝经云移风易俗孔注尚书云立其善风扬其善声是也注旌旗至分制正义曰采物谓采章物色旌旗衣服尊卑不同名位高下各有品制天子所有分而与之故云分之定四年传称分鲁公以大路大旂之类皆是也注话善至遗戒正义曰着之话言为作善言遗戒着于竹帛故言着之也注钟律至明时正义曰周语云先王之制钟也律度量衡于是乎生小大器用于是乎出又曰古之神瞽考中声而量之以制度律均钟百官轨仪其意言度律之声以为钟之均于钟律取法为度量衡也故汉书律历志云推歴生律莫不用焉度量衡皆出于黄钟之律也度者分寸尺丈引所以度长短也本起于黄钟之长以子谷秬黍之中者一黍之广度之九十黄钟之长一黍为一分十分为寸十寸为尺十尺为丈十丈为引而五度审矣量者合升斗斛所以量多少也本起于黄钟之龠以子谷秬黍中者千有二百实其龠合龠为合十合为升十升为斗十斗为斛而五量嘉矣权者铢两斤钧石所以称轻重也本起黄钟之重一容千二百黍重十二铢两之为两十六两为斤三十斤为钧四钧为石而五衡谨矣权衡一物衡平也权重也称上谓之衡称锤谓之权所从言之异耳其钟者亦起于律故服虔云凫氏为钟各自计律倍而半之黄钟之管长九寸则黄钟之钟长二尺二寸半余钟亦各自计律倍而半之度量衡其本俱出扵律传言律度注言度量其言不及衡者文虽不足理实兼之易革卦象云君子以治歴明时此律度量衡皆推历为之为此法以教天下使之明四时也注艺凖至无极正义曰艺是凖限极是中正制贡赋多少之法立其凖限中正使不多不少陈之以示民故言陈之所引传曰及又曰皆昭十三年子产辞也注引道至威仪正义曰引谓在前故为道也表章仪饰故犹威仪也威仪礼则王者制之以道民言引之道之不用重文故异之也注训典先王之书正义曰训典先王之书教训之典取其言以语之故言告之法制谓王者身自制作已之所有故言予之注防悪兴利正义曰防者防使勿然故为防悪利者务生此利故为兴利传言防利于文不足互见以晓人也此最为急故特言教之注委任至常职正义曰设官分职当委任责成故言委之常秩谓职掌位次故为官司之常职注季文至疾故正义曰刘炫以为聘使之法自须造遭䘮之礼而行防其未然也非是闻晋侯有疾今知不然者依聘礼出使唯以币物而行无别赍遭䘮之礼若主国有凶则临时办备今文子聘晋特求遭䘮之礼出聘之后晋侯遂卒考其情事有异寻常闻晋侯之疾何为不可刘炫以不闻晋侯之疾而规杜氏恐非其义也注抒除也正义曰字有声相近而为训者鬼之为言皈也春之为言蠢也其类多矣抒声近除故为除也服虔作纾纾缓也偪姞正义曰谱以偪为国名地阙不知所在注帑妻子也正义曰诗云乐尓妻帑文已有妻故毛传以帑为子此传无妻故杜并妻言之帑者细弱之号妻子俱得称之传称以害鸟帑鸟尾犹尚称帑况妻子也说文云帑金币所蔵字书帑从子经传妻帑亦从巾敌惠至之道正义曰敌惠谓有惠于彼不可望彼人之子报敌怨谓有怨扵彼不可雠彼人之子父祖受人之惠子孙自可不忘要有恩于其父祖不可求报于彼子孙子孙或时不知乃是更复长怨故惠怨皆不在后是为忠恕之道也七年注二年至垂陇正义曰王臣以僖二十四年即位与僖盟于践土翟泉今唯言垂陇拠与文同盟言之杜注或兼取前卋或止取时君不为例也传注戴公玄孙鳞矔桓公孙正义曰卋本戴公生乐甫术术生硕甫泽泽生季甫甫生子仆伊与乐豫是也卋本又云相公生公子鳞鳞生东郷矔是也葛虆至为此正义曰此引葛藟王风葛虆之篇也彼毛传以之为兴此云君子以为比者但此之隐者谓之兴之顕者谓之比比之与兴深浅爲异耳此传近取庇根理浅故以爲比毛意远取河润义深故以爲兴由意不同故此兴异耳注二子至所杀正义曰经书宋人杀其大夫传言不称名非其罪则此二子名氏当见于经亦卿官也僖二十二年传称大司马固于时又有司马子鱼上文乐豫爲司马下云六卿和公室六卿之外有此二子盖是孤卿之官也宋是上公礼得有孤且春秋之时不必如礼注不称至称名正义曰传云不称名怪杀者死者并不名也又言衆也觧杀者不名言杀者衆多其名不可知也且言非其罪也解死者不名言死者无罪则于例不称名也此传言书曰是仲尼新意杀大夫有例无凡故每言书曰所谓曲而畅之也此言死者无罪故不称名则被杀书名皆爲有罪故诸是大夫被杀书名者杜皆言其罪状正以此传爲例故也釈例曰大臣相杀死者无罪则两称名氏以示杀者之罪玉札子杀召伯毛伯是也若死者有罪则不称杀者名氏晋杀其大夫阳処父是也若爲贼者衆因乱而杀则亦称国人杀者主名不分故也主名不分死者虽名氏可知亦随而去之嫌扵罪死者也士杀大夫则书曰盗盗杀郑公子騑公子发公孙輙是也若然宋之穆襄之族旣非六卿于例名氏不见亦应书盗而不言盗者彼杀郑卿者知是尉止司臣之类故书盗以悪其人此则不得主名书盗不知所悪故不书其盗耳若知其人则亦书盗也一注先蔑至晋地正义曰诸言御戎为右皆是君之御右知此歩招戎津始以逆雍出军此拟为雍之御右也改立灵公故御右犹在职也十二年河曲之戦传称范无恤御戎注云代步招晋君不行有御戎者成二年椘令尹子重为杨桥之役王卒尽行彭名御戎注云王卒尽行故王戎车亦行然则河曲之戦亦公卒尽行公之戎车亦行故御戎在职也此时未至令狐令狐犹是晋地知董隂亦是晋地也凡会至不敏正义曰僖十四年诸侯城縁陵传曰不书其人有阙也十五年诸侯盟于扈传曰书曰诸侯无能为也十七年诸侯会于扈传曰书曰诸侯无功也然则摠称诸侯皆是罪诸侯也此㧾称诸侯不称所会为公后也传还自釈凡例云后至不书其国者辟不敏也不敏犹不逹也诸国皆在公独后至是公不逹于事辟公之不逹于事讳公罪而皈责于诸侯者若言诸侯无功然故贬诸侯而揔之所以辟公耻也夏书至三事正义曰此虞书大禹谟之文也以其夏禹之言故传谓之夏书勿使壊以上皆彼正文唯彼言俾勿壊俾亦使也一字别耳彼上文云水火金木土谷惟修正德利用厚生惟和九功惟叙九叙惟歌乃次此辞下云帝曰六府三事允治却缺令宣子脩德行礼使人歌乐故先引劝之以九歌然后却言六府三事无礼至叛也正义曰在上为政无礼则民不乐是叛之所由注为明至张本正义曰郑往前侵卫田今晋令郑皈还卫田也言皈郑卫田者谓晋皈以郑所取卫田故杜下注云匡本卫邑中属郑今晋令郑还卫是也然晋亦还卫田独言郑还卫田者以郑皈卫田为主遂略之刘炫以为皈郑及皈卫田怪传文皈卫不皈郑而规杜氏非也八年注乙酉至贵之正义曰以壬午乙酉相去四日其间不容报君见其专命之意故注详其日也衡雍郑地知暴亦郑地臣无专命之义故翚溺皆去其族此公子遂不受君命因事遂行輙与戎盟冝去其旅传言书曰公子遂珍之是善其解国患故称公子以贵之也釈例日人臣受命不受辞出竟有可以利社稷者专之可也故㐮仲始盟赵盾遂盟伊洛之戎四日之间经再书公子不可以遂事常辞显之也传注公壻至诸侯正义曰釈亲云女子子之夫当壻传移公壻知是晋君之女壻池其名也杜以上言归匡戚之田于卫又言且复致则晋亦致于卫故言又取卫地以封之今并还卫也刘炫云服虔以为致之于郑以服言是规杜己釈之注珍贵至之可正义曰传多言贵之而此言珍之事同而文异故以珍为贵也大夫出竟以下皆庄十九年公羊传文注节国至废命正义曰周礼堂节掌守邦节而辨其用邦国者用玉节守都鄙者用角节郑玄云玉节有五则典瑞云谷圭以和难以聘女牙璋以起军旅以治兵守珍圭以徴守以恤凶荒琬圭以治德以结好琰圭以易行以除慝其角节郑注云未闻此司马司城以事在官盖执此等之玉节小行人云守都鄙者用管节此司马司城或食采地即都鄙之主此节或是管节也掌节又云山国用虎节土囯用人节泽国用龙节郑注云铸金为之谓王使之使于土国之等掌节又云门関用符节货贿用玺节道路用旌节郑玄云门関者谓司门司关也道路者谓天子之郷遂大夫也其诸侯之国及门関郷遂亦有节小行人云山国用虎节土国用人节泽国用竜节谓已是山泽之国出使用竜虎之节小行人又云道路用旌节门关用符节都鄙用管节郑注云道路谓诸侯郷遂及诸侯司门司関都鄙之等也今之为官授以此此节今握节以死示已不废命也此夫人杀而经书宋人杀其大夫者夫人与君共有国家尊与君同不得为两不相杀故同国讨之文虽同国讨称人实非国讨之例以其死者不称名无罪故也注卿违至皆复正义曰卿违从大夫昭七年传文也效节于府人然后出奔示已解任而退不敢帯官而逃公贤其效节故以本官逆之为是书宋因城来奔善其人故书其官也请宋复之夏在十一年一人不得言皆知司城官属悉与来奔还悉与皆复也注登之至六年正义曰清原之蒐箕郑佐新上军先都佐新下军二人先为卿矣而复𣣔登之知登扵上军也然则七年令狐之戦传歴言诸军将佐箕郑将上军先都佐下军先都不登容可怨恨箕郑不失其登而亦共作乱者盖先克之荐狐赵并亦请退箕郑先都先都于时即佐下军箕郑虽淂不退因此意望以成小憾及狐射姑出奔箕郑位次冝佐中军而先克代射姑箕郑守其故职盖以此而恨也九年注卿共葬事礼也正义曰言礼者以明天子之䘮卿弔卿舎葬诸侯不亲行也釈例曰万国之数至衆封疆之守至重故天王之䘮诸侯不淂越竟而奔脩服于其国卿共弔送之礼旣葬卒哭而除凶鲁侯无故而穆伯如周弔焉此天子崩诸侯遣卿弔送之经传也杜以徃年穆伯弔䘮今令会葬二事传无讥文知其礼当然也昭三十年传郑㳺吉云灵王之䘮我先君简公在椘似不在椘即当亲行而言礼不亲者彼言由君在椘上卿守国故使少卿印叚徃耳非言君当亲行也夫人至自斉正义曰苏氏云夫人归寕书至唯有此耳余不书者或礼仪不备或滛縦不告庙也注七年同盟于扈正义曰襄以僖八年即位其其年盟于洮九年于葵丘十五年于牡丘二十一年于薄今唯言于扈拠文公言之注地道至故书正义曰糓梁传曰震动也公羊传曰震者何动地也何休云传先言动者喻若物之动地以晓人也周语伯阳父曰阳伏而不能出隂迫而不能烝遂于是有地震孔晁云阳气伏于隂下见迫扵隂故不能升以至于地动是地道安静以动为异也注称君至略文正义曰荘二十三年荆人来聘不称椘子使某至此称君以使大夫其礼与中国同其礼旣同椒亦冝书其其氏今不书氏传无贬文知是史辞自略无义例也釈例曰椘杀淂臣与冝申贾氏皆以为陋案椘杀大夫公子侧成熊之等六七人皆称氏族无为独于此二人陋也斯盖非史䇿旧法故无凡例当时诸国以意而赴其自来聘使者辞有详略仲尼脩春秋因采以示义义之所起则刋而正之不者即而示之不皆刋正也诸侯之卿当以名氏备书于经其加贬损则直称人若有褒异则或称官或但称氏若无襃无贬传所不发者则皆就旧文或未赐族或时有详略也推寻经文自荘公以上诸弑君者皆不书氏闵公以下皆书氏亦足以明时史之同异非仲尼所皆贬也注衣服至者辞正义曰隐元年公羊传曰衣被日襚谷梁传曰衣衾曰禭礼称襚者君使臣致服故云衣服曰禭也秦処西戎其国辟陋故不称君使犹椘在荘卋称荆人来聘也成风夫人也来者不言夫人从来者之辞也先言僖公僖公先薨也不言及并致之者传荘叔如周葬襄也正义曰虚举此经者嫌荘叔别以他事使周葬王更使人会故明之注梁益至非卿正义曰士縠书经则是卿也七年令狐之战三军将佐无士縠十二年河曲之战三军将佐杜注无代士谷者而士糓得为卿者先蔑奔秦传无其代十二年栾盾将下军注云代先蔑者拠传成文言之耳未必不是士縠代先蔑业盾代士縠也箕郑上军将也传文先箕郑后士縠士縠若将下军则是位之次也其事似然或者晋于将佐之外犹别有散位从卿若却缺赵穿之类也传箕郑先士縠经士縠先箕郑者经以杀之先后传以位次序列传蒯得居下知其以位次也贾逵云箕郑称及非首谋案襄二十三年陈杀其大夫庆虎及庆寅杜云言及史异辞无义例则此亦然也注华耦至放此正义曰在礼卿不会公侯会则贬之称人元年公孙敖会晋侯于戚文无所贬此公子遂与诸国同行诸卿皆贬遂独不贬诸如此类莫不尽然知诸于鲁事自非指为其囯襃贬皆从鲁史以其体例已举不假改正故也诸侯至旧好正义曰此虽广言诸侯主为秦人发传隐元年王使来赗尚讥其缓若是同盟之国必讥其缓可知釈例曰秦之与鲁本非方岳同盟鲁薨不赴秦秦不赗鲁自是其常也僖穆二公虽有同盟之义二君已卒则二子不得用同盟之礼也今秦康公逺慕诸华𣣔通敬于鲁无以为辞因翟泉有盟追赠僖公并及成风假弔礼而行故曰礼也送死不及尸谓不当其事书者书之于䇿垂之子孙以示过厚之好也是言此传主为秦也僖公成风服除久矣今始来弔赠当以変礼待之檀弓曰卫将军文子之䘮旣除䘮而后越人来弔主人深衣练冠待于庙垂涕洟子㳺曰将军文氏之子其庻元乎亡于礼者之礼也其动也中是古有以服终来弔者也何休膏肓云礼主于敬一使兼二䘮又于礼旣缓而左氏以之为礼非也郑箴云若以为缓案礼卫将军文子之䘮旣除䘮而越人来弟子游何淂善之是郑不非其缓也若讥一使兼二礼杂记诸侯弔礼有含禭赗临何以一使兼行知休言非也十年传皆将强死正义曰强健也无病而死谓𬒳杀也注㳂顺流泝逆流正义曰啇在汉水北汉水东流而南入江子西旣至啇邑闻谗不敢居啇县泓汉水顺流而下至江乃泝流逆上渚宫当郢都之南故王在渚宫下见之也下注云小洲曰渚釈水文注倲椘名司宼为司败正义曰言皈死于司败知司败主刑之官司宼是也论语有陈司败知陈椘同此名也注陈郑至同也正义曰杜以陈郑会椘子于息遂与蔡侯次于厥貉则陈郑当在次也传称厥貉之会麇子逃皈则䴢子当在也宋公逆椘子则宋公亦在也独书椘子蔡侯不言陈郑宋䴢故迹其事而为之说言宋陈郑三君降爵䴢子逃皈故不书也刘炫以为告文略故不书陈郑宋今知不然者此椘会诸侯必是椘人来告若椘人来告当以得诸侯为栄何以略其宋郑陈乎䴢子不会传云逃皈宋郑二国为椘仆役犹如许蔡二君降乗椘车许蔡旣不书扵经故知宋郑失位不见此乃传事分明故杜为此解刘炫直以告文略以䂓杜氏非也注将猎至中央正义曰宋公为右盂无畏为左司马而抶宋公之仆自谓当官而行明无畏当右子朱当左是其张两甄故置二左司马使各掌一甄自然右司马一人当中央也毋从至罔极正义曰无从此诡人随人无正心者以谨敕彼无中正之人言小罪尚不赦则大罪不敢为也春秋正义卷第十四春秋胡氏传卷十四春秋传卷第十四文公上元年春王正月公即位即位者告庙临羣臣也国君嗣丗定于初䘮必逾年然后改元书即位者縁始终之义一年不二君縁民臣之心不可旷年无君按书载舜禹受终传位之事在舜则曰月正元日格于文祖在禹则曰正月朔旦受命于神宗率百官若帝之初夫于文祖神宗则告庙也率百官若帝之初则临羣臣也自古通䘮三年其以凶服则不可入宗庙其以吉服则斩焉在衰绖之中不可旣成而又易之也如之何而可子张问于孔子髙宗谅隂三年不言何谓也子曰何必髙宗古之人皆然君薨百官緫巳以听于冢宰三年则告庙临羣臣固有摄行之礼矣按商书称太甲元年伊尹祠于先王则摄而告庙之证也百官緫已以听冢宰则摄而临羣臣之证也其曰祗见厥祖者言伊尹以奉嗣王之事祗见太甲之祖也至三祀十有二月伊尹以冕服奉嗣王则免䘮从吉之证也然顾命康诰记成王之崩其君臣皆冕服何也当是时成王方崩就殡犹未成服故用麻冕黼裳入受顾命巳受命诰诸侯而后释冕反䘮服者于是成服而宅忧也或以爲康王释服离次而即吉则误矣二月癸亥日有食之天王使叔服来会葬凢崩薨卒葬人道始终之大变也不以得礼爲常事而不书其或失礼而害于王法之甚者圣人则有削而不存以示义者矣夏四月丁巳葬我君僖公天王使毛伯来钖公命诸侯终䘮入见则有钖岁时来朝则有钖能敌王所忾则有钖韨冕圭璧因其终䘮入见而钖之者也礼所谓䘮毕以士服见天子已见赐之黻冕圭璧然后归是巳车马衮黼因其岁时来朝而钖之者也诗所谓君子来朝何钖予之虽无予之路车乗马又何予之玄衮及黼是巳彤弓玈矢因其敌忾献功而钖之者也诗所谓彤弓弨兮受言藏之我有嘉賔中心贶之钟皷旣设一朝享之是已今文公继丗䘮制未毕非初见继朝而献功也何爲来钖命乎故谷梁子曰礼有受命无来钖命来钖命非正也晋侯伐卫叔孙得臣如京师卫人伐晋秋公孙敖㑹晋侯于戚冬十月丁未楚丗子商臣弑其君頵书丗子弑君者有父之亲有君之尊而至于弑逆此天理大变人情所深骇春秋详书其事欲以起问者察所由示惩诫也唐丗子弘受左氏春秋至此废书叹曰经籍圣人垂训何书此耶郭瑜对曰春秋义存褒贬以善恶爲劝诫故商臣千载而恶名不灭弘曰非惟口不可道故亦耳不忍闻愿受他书瑜请读礼丗子从之呜唿圣人大训不明于后丗皆腐儒学经不知其义者之罪耳夫乱臣贼子虽䧟穽在前斧钺加于颈而不避顾谓身后恶名足以系其邪志而惩于爲恶岂不谬哉持此晓人可谓茅塞其心意矣若语之曰爲人君父而不通于春秋之义者必蒙首恶之名爲人臣子而不通于春秋之义者必䧟篡弑诛死之罪圣人书此者使天下后丗察于人伦知所以爲君臣父子之道而免于首恶之名诛死之罪也则丗子弘而闻此必将然畏惧知春秋之不可不学矣学于春秋必明臣子之义不至于奏请怫㫖而见酖矣传者案也经者断也考于传之所载可以见其所由致之渐岂隐乎嫡妾必正而楚子多爱立子必长而楚国之举常在少者养丗子不可不愼也而以潘崇爲之师侍膳问安丗子职也而多置宫甲降而不憾憾而能聄者鲜矣乃欲黜兄而立其弟谋及妇人冝其败也而使江芉知其情是以不仁处其身而以不孝处其子也其及冝矣楚頵僭王慿陵中国战胜诸侯毒𬒳天下然昧于君臣父子之道祸发萧墙而不之觉也不善之积岂可揜哉君不君则臣不臣父不父则子不子春秋书丗子弑其君者推本所由而着其首恶爲万丗之大戒也然则商臣无贬矣曰弑父与君之贼其恶犹待于贬而后着乎公孙敖如齐二年春王二月甲子晋侯及秦师战于彭衙秦师败绩战而言及者主乎是战者也夫敌加于己不得已而起者谓之应兵争恨小故不忍忿怒者谓之忿兵按左氏秦孟明帅师伐晋报殽之役此所谓忿兵疑罪之在秦也而以晋侯主之何哉处已息争之道逺怨之方也然则敌加于巳纵其侵暴将不得应乎曰敌加于己而已有罪焉引咎责躬服其罪则可矣巳则无罪而不义见加谕之以词命犹不得免焉亦告于天子方伯可也若遽然兴师而与战是谓以桀攻桀何愈乎故以晋侯爲主者处已息争之道寡怨之方王者之事也丁丑作僖公主作主者造木主也旣葬而反虞虞主用桑期年而练祭练主用栗用栗者藏主也何以书僖公薨至是十有五月然后作主慢而不敬甚矣夫慢而不敬积恶之原也以爲无伤而不去至于恶积而不可揜所以谨之也三月乙巳及晋处父盟及处父盟者公也其不地于晋也讳不书公者抑大夫之伉不使与公爲敌正君臣之分也适晋不书反国不致爲公讳耻存臣子之礼也凢此类笔削鲁史之旧文衆矣夏六月公孙敖㑹宋公陈侯郑伯晋士縠盟于垂陇自十有二月不雨至于秋七月书不雨至于秋七月而不曰至于秋七月不雨者盖后言不雨则是冀雨之词非文公之意也夫书不雨至于秋七月而止即八月甞雨矣然而不书八月雨者见文公之无意于雨不以民事系忧乐也其怠于政事可知而鲁衰自此始矣八月丁卯大事于大庙跻僖公有事者时祭大事祫也合羣庙之主食于大庙升僖于闵之上也闵僖二公亲则兄弟分则君臣以爲逆祀者兄弟之不先君臣礼也君子不以亲亲害尊尊故左氏则曰祀国之大事而逆之可乎子虽齐圣不先父食乆矣公羊则曰其逆祀先祢而后祖也谷梁则曰逆祀则是无昭穆也无昭穆则是无祖也闵僖非祖祢而谓之祖祢者何臣子一例也夫有天下者事七丗诸侯五丗说礼者曰丗指父子非兄弟也然三传同以闵公爲祖而臣子一例是以僖公父视闵公爲礼而父死子继兄亡弟及名号虽不同其爲丗一矣冬晋人宋人陈人郑人伐秦按左氏四国伐秦报彭衙之役则皆国卿也其贬而称人者晋人再胜秦师在常情亦可以已矣而复兴此役结怨勤民是全不务德专欲力争而报复之无已也以致济河焚舟之师故特贬而称人公子遂如齐纳币㛰姻常事不书其书纳币者䘮未终而圗㛰也夫娶在三年之外矣则何讥乎春秋论事莫重乎志志敬而节具与之知礼志和而音雅与之知乐志哀而居约与之知䘮非虚加之也重志之谓也此皆使人私欲不行闲邪复礼之意三年春王正月叔孙得臣㑹晋人宋人陈人卫人郑人伐沈沈溃按左氏伐沈以其服于楚也沈溃民逃其上也五国皆称人将非命卿也沈在汝南平舆县北未甞与中国㑹盟而南服于楚师入其境而民人逃散虽非义举比于报复私怨之兵则有闲矣故其辞无褒贬凢此类欲示后丗用师者知权而本之以正也夏五月王子虎卒王子虎不书爵讥之也天子内臣无外交或曰礼称情而爲之节文者也叔服新使乎我则冝有恩礼矣仲尼脱骖于旧馆虽卒叔服可也夫脱骖于旧馆恶夫涕之无从而爲之者非礼之经也天子内臣无外交而以新使乎我致恩礼焉是以私情害公义失轻重之权矣秦人伐晋按左氏秦伯伐晋济河焚舟封殽尸而还其称人何也圣人作易以惩忿窒慾爲损卦之象其辞曰损德之修也春秋诸侯之知德者鲜矣穆公𥘉听杞子之请违蹇叔之言其名爲贪兵是慾而不能窒也及败于殽归作秦誓庶几能改将窒其慾矣复起彭衙之师报殽函之役其名爲愤兵是忿而不能惩也今又济河取郊人之称斯师也何义哉晋人畏秦而不出穆公逞其忿而后悔自是见伐不报始能践自誓之言矣是故于此贬而称人备责之也秋楚人围江雨螽于宋冬公如晋十有二月己巳公及晋侯盟晋阳处父帅师伐楚以救江以者不以者也救江善矣其书以何楚甞伐郑矣齐桓公逺结江黄合九国之师于召陵然后伐郑之谋罢又甞围宋矣晋文公许复曹卫㑹四国之师于城濮然后围宋之役解今江国小而弱非能与宋郑比楚人围之必不待彻四境屯戍守御之衆与宿卫尽行也当是时楚有覆载不容之罪晋主夏盟冝合诸侯声罪致讨命秦甲出武关齐以东兵略陈蔡而南处父等军方城之外楚必震恐而江围自解矣计不出此乃独遣一军逺攻强国岂能济乎故书伐楚以救江言救江虽善而所以救之者非其道矣此春秋纪用兵之法也四年春公至自晋夏逆妇姜于齐逆皆称女以未成妇而女者在父母家之所称也往逆而称妇入国不书至何哉此春秋诛意之効也禫制未终思念娶事是不志哀而居约矣方逆也而已成爲妇未至也而如在国中原其意而诛之也不称夫人姜氏者亦与有贬焉妇人不专行何以与有贬父母与有罪也文公不知敬其伉俪违礼而行使国乱子弑齐人不能鉴微知着冒礼而往使其女不允于鲁皆失于不正其始之过也夫妇之际人伦之首礼不可不谨也故交贬之以爲后鉴狄侵齐秋楚人灭江晋侯伐秦晋人三败秦师见报乃常情耳而穆公济河焚舟则贬而称人秦取王官及郊未至结怨如晋师之甚也襄公又报之于常情过矣而得称爵何也圣人以常情待晋襄而以王事责秦穆所以异乎襄公忘亲背惠大破秦师败狄伐许怒鲁侯之不朝也而以无礼施之是专尚威力先事加人莫知省德而后动也今又报秦不足罪矣穆公𥘉败于殽悔过自誓増修德政冝若过而知悔悔而能改又有济河之役则非誓言之意所以备责之也然晋襄见伐而报犹无讥焉秦穆至是见伐而不报善可知矣不讥晋侯所以深善秦伯春秋大改过嘉释怨王者之事也故仲尼定书列秦誓于百篇之末以见悔过能改而不责人虽圣贤诰命不越此矣卫侯使寗俞来聘冬十有一月壬寅夫人风氏薨风氏僖公之母庄公妾也而称夫人自是嫡妾乱矣语曰邦君之妻邦人称之曰君夫人称诸异邦曰寡小君盖敌体之称也若夫妾媵则非敌矣其生亦以夫人之名称号之其没亦以夫人之礼卒葬之非所以正其分也以妾媵爲夫人徒欲尊宠其所爱而不虞卑其身以妾母爲夫人徒欲崇贵其所生而不虞贱其父卑其身则失位贱其父则无本越礼至是不亦悖乎夫礼庶子爲君爲其母无服不敢贰尊者也春秋于成风记其卒葬各以实书不爲异词者谨礼之所由变也五年春王正月王使荣叔归含且赗珠玉曰含车马曰赗归含且赗者厚礼妾母也不称天王者弗克若天也春秋系王于天以定其名号者所履则天位也所治则天职也所勑而惇之者则天之所叙也所自而庸之者则天之所秩也所赏所刑者则天之所命而天之所讨也夫妇人伦之本王法所尤谨者今成风以妾僭嫡王不能正又使大夫归含赗焉而成之爲夫人则王法废人伦乱矣是谓弗克若天而悖其道非小失耳故特不称天以谨之也三月辛亥葬我小君成风仲子虽聘非惠公之嫡也春秋之初尚以爲疑故别爲立官而羽数特异此虽非礼之正然不祔于姑犹有辨焉至是成风书葬乃有二夫人袝庙而乱伦易纪无复辨矣故礼之失自成风始也王使召伯来㑹葬王臣下聘桓公冢宰书名示贬而大夫再聘则无讥焉或以爲从同同也或以爲同则书重也成风薨王使荣叔归含且赗旣不称天矣及使召伯来㑹葬又与贬焉何也归含且赗施于妾母已稠叠矣又使卿来㑹葬恩数有加焉是将祔之于庙也而致礼于成风尽矣聘一也含赗而又葬则其事益隆乱人伦废王法甚矣再不称天者圣人于此尤谨其戒而不敢略也夏公孙敖如晋秦入入郡秋楚人灭六冬十月甲申许男业卒六年春葬许僖公夏季孙行父如陈秋季孙行父如晋八月乙亥晋侯驩卒冬十月公子遂如晋葬晋襄公晋杀其大夫阳处父晋狐射姑出奔狄公羊子曰晋杀其大夫阳处父则狐射姑曷爲出奔射姑杀也射姑杀则其称国以杀何君漏言也易曰不出戸庭无咎何谓也子曰乱之所生则言语以爲阶君不密则失臣臣不密则失身几事不密则害成是以君子愼密而不出也凢书杀者在上则称君在下则称氏在衆则称人在微者则称盗君与臣同杀则称国今杀处父者射姑耳君独以漏言故亦预杀焉所以爲后丗戒也或以处父爲侵官非欤曰人君用人失当则其国必危凡立于朝者举当諌君况身爲晋国之太傅耶若以爲侵官将相大臣非其人百官有司失其职在位者当拱黙自全隂听人主之所爲至于顚危而不救则将焉用彼相乎率天下臣子爲持禄容身不忠之行以误朝迷国者必此侵官之说夫闰月不告月犹朝于庙不告月者不告朔也不告朔则曷爲不言朔也因月之亏盈而置闰是主乎月而有闰也故不言朔而言月占天时则以星授民事则以节候寒暑之至则以气百官修其政于朝庶民服其事于野则主乎是焉耳矣闰不可废乎曰迎日推䇿则有其数转玑观衡则有其象归竒于扐以象闰数也斗指两辰之间象也象数者天理也非人所能爲也故以定时成岁者唐典也以诏王居门终月者周制也班告朔于邦国不以是爲附月之余而弗之数也犹朝于庙者幸其不巳之词子贡欲去告朔之饩羊子曰尔爱其羊我爱其礼七年春公伐邾三月甲戌取须句遂城郚夏四月宋公王臣卒宋人杀其大夫书宋人者国乱无政非君命而衆人擅杀之也大夫不名义系于杀大夫而其名不足纪也戊子晋人及秦人战于令狐晋先蔑奔秦按左氏襄公卒太子㓜晋人欲立长君赵孟使先蔑如秦逆公子雍秦康公以师纳之襄夫人日抱太子以啼于朝曰舎适嗣不立而外求君将焉寘此诸大夫畏逼乃背先蔑立灵公赵盾将中军以御秦潜师夜起败秦师于令狐先蔑奔秦程氏以爲晋不谢秦秦纳不正皆罪也故称人晋惧秦之不肯巳而击之是晋人爲志乎是战者也故书及其贬之如此者使后丗臣子愼于废立之际不可忽也治乱存亡系国君之废立事莫重于此矣而可以有误乎弈者举棋不定不胜其耦况置君而可以不定乎狄侵我西鄙秋八月公㑹诸侯晋大夫盟于扈诸侯㑹晋赵盾盟于扈爲晋侯立也赵盾内专废置其君外强诸侯爲此盟其不名者见大夫之强也诸侯不序见公之不及于㑹也文公怠惰事多废缓旣约晋盟而复后至故隐其不及罪公之不能自强于政治鲁自是日益衰矣冬徐伐莒公孙敖如莒涖盟八年春王正月夏四月秋八月戊申天王崩冬十月壬午公子遂㑹晋赵盾盟于衡雍乙酉公子遂㑹雒戎盟于暴春秋记约而志详其书公子遂盟赵盾及雒戎何词之赘乎曰圣人谨华夷之辨所以明族类别内外也雒邑天地之中而戎丑居之乱华甚矣再称公子各日其㑹正其名与地以深别之者示中国夷狄终不可杂也自东汉已来乃与戎杂处而不辨晋至于神州陆沉唐亦丗有戎狄之乱许翰以爲谋国者不知学春秋之过信矣公孙敖如京师不至而复丙戌奔莒按左氏公孙敖奔莒从己氏也男女人之大欲存焉寡欲者养心之要欲而不行可以爲难矣然欲生于色而纵于淫色出于性目之所视有同美焉不可掩也淫出于气不持其志则放僻趋蹶无不爲矣敖如京师其书不至而复者言敖无入使于周之意惟己氏之欲从也夫以志徇气肆行淫欲而不能爲之帅至于弃其家国出奔而不顾此天下之大戒也春秋谨书其事于敖与何诛使后人爲鉴必持其志修窒慾之方也螽宋人杀其大夫司马宋司城来奔初宋昭公将去羣公子乐豫以爲不可遂舎司马以让公子卬则卬固昭公之党欲专宋政而昭公固欲以其弟卬自卫也夫司马掌兵之官不选衆举贤以素有威望爲国人所畏服者使居其任乃欲宠其私昵鲜有不亡者矣公子卬荡意诸皆以官举者见主兵者不能其官至于见杀守土者不能其官至于出奔而其君不免失身见弑之祸冝矣春秋正义春秋正义卷十五春秋正义卷第十五文公国子祭酒上护军曲阜县开国子臣孔颕逹等奉敕撰十一年传注八年至失之正义曰诸侯之卿出奔而复皈者宋花元卫孙林父之徒皆书其皈则荡意诸之皈亦当书之服虔云反不书者施而不德隆亦同服义而难杜云㐮二十九年乐氏施而不德春秋所善不书意诸之皈则是施而不德且经所不书传即发文史失之即不书日史失之之类是也此旣无传何知史失杜必以为史失者案卫侯郑之皈于卫也僖公纳赂而请之卫侯朔之入于卫也荘公兴师而纳之皈邾子益于邾自我而皈之皆受鲁施并书于经何独意诸施而不德若意诸施而不德彼何故施而德之春秋公侯大夫失位出奔得人力而反者多矣若皆施而不徳不应赴告诸侯鲁以不书为是则书者为非何以无贬责之文定人之谓礼存七之谓义未有礼义在可讳之竟故杜以为史官失之故不书于䇿注鄋瞒至漆姓正义曰狄是北夷大号鄋瞒是其国名鲁语云呉伐越随会稽获骨节专车呉子使来聘问之仲尼仲尼宴之客执骨而问曰敢问骨何为大仲尼曰昔禹致群臣于会稽之山防风氏后至禹杀而戮之其骨节专车此为大矣客曰防风氏何守仲尼曰汪芒氏之君守封隅之山者也为漆姓在虞夏啇为汪芒氏于周为长狄氏今曰大人客曰人长之极几何仲尼曰僬侥氏长三尺短之至也长者不过十之数之极也此言长狄狄之长者彼言于周为长狄知鄋瞒即是防风氏之后故以国语为说服云伐我不书讳之注侨如至狄也正义曰经书败狄于咸即是败一国也败其国而获此人传不言是其将帅知是其国之君也谷梁传曰长狄瓦石不能害叔孙淂臣最善射者射其目身横九畒断其首而载之眉见于轼何休云盖长百尺鲁语仲尼所云此十倍僬侥氏之长者故云盖长三丈鲁语言不过十之是疑之言故云盖也宣十五年晋师灭赤狄潞氏以潞子婴児皈佊获婴児皈书之此获侨如不书者潞国大其君贵故书之此国小侨如贱不书贱夷狄也摏其喉以戈杀之正义曰考工记戈之长六尺六寸耳淂及长狄之喉者兵车之法皆三人共乗鲁宋与长狄之戦车皆四乗改其乗必长其兵谓之戈盖形如戈也注得臣至其功正义曰襄三十年传说此事云叔孙荘叔败狄于咸获长狄侨如及虺也豹也皆以名其子定八年传称鲁苫越生子将待事而名之阳冽之役获焉故名之曰阳洲知淂臣亦待事以名其三子以旌章其功也此三子未必同年而生或生讫待事或事后始生𣣔以章已功取彼名而名之也注在春秋前正义曰史记十二诸侯年表宋武公即位十八年以鲁惠公二十一年卒卒在春秋前二十六年不知鄋瞒以何年伐宋也注皇父至父各正义曰皇父戴公子卋本文古人连言名字者皆先字后名且此人子孙以皇为氏知皇父字充石名获长狄緑斯正义曰服虔云不言所埋埋其身首同処扵战地可知注皇父至受赏正义曰贾逵云皇父与谷生牛父三子皆死郑衆以为谷生牛父二人死耳皇父不死马融以为皇父之二子从父在军为敌所杀名不见者方道二子死故淂胜之如今皆死谁杀縁斯服虔云杀縁斯者未必三子之手士卒获之耳下言宋公以门赏耏班班为皇父御而有赏三子不见赏疑皆死贾君为近之如马之言于传文为顺但班独受赏知三子皆死故杜亦同之注门関门佂税也正义曰礼唯関门有征知门是関门也周礼司闗司货贿之出入掌其治禁与其佂门里国凶札则无関门之佂郑玄云征廛者货贿之税孟子曰関几而不征则天下行旅皆说而愿出于其涂矣如彼文知出入関者必有征税但不知几而税一也然拠礼文城门亦有征必知関门者以関门佂税其数旣多故昭二十年偪介之関暴征其私是関禁之重异于城门此云食其征税故知関税也注长狄之种絶正义曰此时长狄种絶仲尼犹云今日大人者言当时唿往前长狄为大人未必其时有之若当时犹有其种呉人不应怪其骨也但如此传文长狄有种种类相生当有支胤唯获数人云其种遂絶深可疑之命守封隅之山赐之以漆为姓则是卋为国主緜歴四代安得更无支属唯有四人且君为民心方以类聚不应独立三丈之君使牧八尺之民又三丈之人谁为匹配岂有三丈之妻为之生产乎人情度之深可惑也国语仲尼之谈左传丘明所说通贤大圣立此格言不可论其是非实疑之乆矣苏氏云国语称今日大人但迸居夷狄不在中囯故云遂亡公羊谷梁并云长狄兄弟三人一之斉一之鲁一之晋何以书记异犹如史记所云秦时大人见于临洮十二年注称爵至迎之正义曰此实大子公以诸侯礼逆之公旣尊之为君史遂从公之意成十年晋侯有疾立大子州蒲为君会诸侯伐郑经即书为晋侯史官不可反公之心追言卋子从君所称更是其实故也注旣嫁至其卒正义曰天子诸侯絶期嫁女于诸侯则尊同㤙成于敌体其礼不为降卒则服大功九月叔姬旣为𣏌之夫人虽见出弃犹以㤙録其卒䘮服女子旣嫁而反在父母之室从本服为之斉衰期此旣书其卒当服其本服杜谱不知此叔姬是何公之女要姑与姊妹皆服期也釈例曰出弃之女反在父母之室则与旣笄成人者同故亦书卒也𣏌叔姬卒谷梁以为公母妹谓同母姊妹传始朝公也正义曰刘炫云鲁公新立隣国及时来朝则曰公即位而来朝晚则云始朝公也诸侯自新立来及时者则云即位而来见晚则云始见霸主即位鲁君徃朝则曰朝嗣君鲁君新立徃朝之国则曰即位而往见也注亦至而卒正义曰传言请无絶昬成五年有𣏌叔姬来皈故知立其姊为夫人也其姊亦字叔者周之法积叔也釈例曰𣏌桓公以僖二十三年即位襄六年卒凡在位七十一年文成之卋经书叔姫二人一人卒一人出皆𣏌桓公夫人也传例岀曰来皈不书来皈未皈而卒也旣皈而卒亦当书之成五年𣏌叔姬来皈八年书卒是也宣十六年郯伯姬来皈后不书卒者或更嫁扵大夫故不书卒耳注群舒至竜舒正义曰丗本偃姓舒庸舒蓼舒鸠舒竜舒鲍舒龚以其非一故言属以包之注大器至辞玉正义曰聘君用圭享甲壁聘夫人用璋享用琮聘礼记曰凡四器者唯其所宝以聘可也故知所言大器是圭璋也考工记玉人云瑑圭璋八寸壁琮八寸以覜聘礼记云所以朝天子圭与缫皆九寸问诸侯朱緑缫八寸郑玄云于天子曰朝于诸侯曰问记之于聘文互相备言互相备者朝诸侯与天子同聘天子与诸侯同也所言朝圭九寸聘圭八寸谓上公礼也使臣出聘降君一等故八寸则侯伯之使当瑑圭六寸子男之使当瑑璧四寸也聘义曰以圭璋聘重礼也已聘而还圭璋此轻财而重礼之义也然则王必还其来使而下云致诸执事以为瑞节及襄仲辞之者礼聘终虽复得还玉𥘉聘之时其意𣣔致与主国但主国谦退礼终还之且襄仲辞之者为不𣣔与秦为好注借荐也正义曰聘礼执圭所以致君命君命致借玉而后通若坐之有荐席然故以借为荐也深垒固军正义曰垒璧也军営所処筑土自卫谓之为垒深者高也高其垒以为军之阻固案觐礼说为坛深四尺郑注云深高也是其义也注侧室至庻孙正义曰文王卋子云公若有出疆之政庻子守公宫正室守大庙郑玄云正室适子也正室是商子知侧室是支子言在适子之侧也族谱穿赵风之孙则是赵盾从父昆弟之子也盾为正室故谓穿为侧室穿别为邯郸氏赵旃赵胜耶郸午是其后也裹粮坐甲正义曰甲者所以制御非常临敌则𬒳之于身未戦且坐之地注司马至两退正义曰魏武全引司马法云将军死绥曰说绥郄也言军却将当死绥必是退军之名绥训为安盖兵书务在进取耻言其退以安行即为大罪故以绥为名焉注愁缺也正义曰慭者缺之貌今人犹谓缺为慭也沈氏云方言云慭伤伤即缺也下云死伤未收则是已有死者但不至大崩未甚䘮败故为皆未缺耳十三年注再同盟正义曰朔以僖二十九年即位其年盟于翟泉文二年于垂陇七年于扈云再同盟者拠文公言之注未同盟而赴以名正义曰蘧蒢邾子琐之子也荘二十九年即位僖元年与鲁盟于荦而云未同盟盖拠文公为言故云未同盟刘炫以荦盟规之非也注大庙之室正义曰传书不共则于此室当共知大庙之室也明堂位曰祀周公于大庙此周公之庙坏也不直言大庙壊而云大室屋壊者大庙之制其檐四阿而下当其室中又拔出为重屋明堂位云大庙天子明堂复庙重檐天子之庙饰郑云复庙重屋也是天子之庙上为重屋此是大庙当中之室其上之屋壊非大庙全壊也公羊经作卋室传曰卋室者何鲁公之庙也周公称大庙鲁公称卋室群公称宫此鲁公之庙也曷为谓之卋室卋室犹卋世不毁也左传不辨此是何公之庙而经谓之大室则此室是室之最大者故知是周公之庙非鲁公也明堂位曰鲁公之庙文卋室也武公之庙武卋室也不毁则称卋室卋室非一君庙名若是伯禽之庙则冝举其号谥且左氏经为大室不作卋室故左氏先师贾服等皆以为大庙之室也壊必更作书其壊而不书作者随即脩之故不书也定二年五月雉门及两观灾十月新作雉门及两观启塞从时讥其缓作故别书之耳传注詹嘉至潼関正义曰桃林之塞在南河之南逺処晋之南竟从秦适周乃由此路使詹嘉守此塞者以秦与东方诸侯逺结㤙好及西乞聘鲁亦应更交余国虑其要结外援东西图已故使守此阨塞𣣔断其来徃故也六卿相见于诸浮正义曰六卿在朝且夕聚集而特云相见扵诸浮者将𣣔密谋虑其漏泄故出就外野屏人私议诸浮当是城外之近地耳能外事正义曰贾季是狐突之孙狐偃之子本是狄人能知外竟之事谓知狄之情淂豫为之备能贱而有耻正义曰服虔云谓能処贱且又知耻言不可汗辱请东至之先正义曰请旧是东方之人并有才能堪与彼魏邑二三有司说皈秦之言者吾与先行注魏寿余毕万之后正义曰闵元年晋侯赐毕万魏魏犨者万之孙为魏之卋适寿余为魏邑之主当是犨之近亲故云毕万之后臣死至悔也正义曰言身拘死晋妻为戮于秦必无益于君不可改悔注䇿马檛正义曰服虔云绕朝以䇿书赠士会杜不然者寿余请讫士会即行不暇书䇿为辞且事旣密不冝以简赠人传称以书相与皆云与书此独不冝云赠之以䇿知是马檛檛杖也其処者为刘氏正义曰伍员属其子扵斉使为王孙氏者知已将死豫令改族其传文为而发之士会之帑在秦不顕于会之身复死所辟传说処秦为刘氏未知何意言此讨寻上下其文不类深疑此句或非本旨盖以为汉室𥘉兴捐弃古学左氏不顕则丗先儒无以自申刘氏从秦徙魏其源本出刘累挿注此辞将以媚于卋明帝时贾逵上䟽云五经皆无证图䜟明刘氏为尧后者而左氏独长左右劝君勿迁以一人之命为言也文公之意人君之命于养民迁则民利志在必迁以百姓之命为主也一人之命各有短长长短先定不迁亦死是不可如何百姓之命利在水土迁就善居则民安乐乃传卋无穷也晋迁新田十卋之利卫迁帝丘卜曰三百年是传卋也君子知命正义曰俗人见其早卒谓其由迁而死死之短长有时不迁至期亦卒传言君子曰知命所以证俗人之惑邾文公以荘二十九年即位至今五十一年享国人久矣命非短折也书不共正义曰释例曰大室之屋国之所尊朽而不缮乆旱遇雨乃遂倾頽不共之甚故特书之注子家至恤之正义曰鸿厂羙宣王労来诸侯之诗也首章云之子于征劬労于野爰及矜人哀此鳏寡之子侯伯卿士也存省诸侯劬労外野爰曰也矜怜也王命之曰当及此可怜之人谓贫穷者又当哀此鳏夫寡妇当收㪘之使有依附子家言郑寡弱𣣔使鲁侯逺行还晋存恤之也注四月至还晋正义曰四月大夫行役之怨诗也首章云四月维夏六月徂暑先祖匪人胡宁忍予大夫言已四月𥘉夏而行至六月徃暑矣寒暑易节尚不得皈我之先祖非人乎王者何当施忍于我不使得祭祀也文子言已思皈祭祀不𣣔更复还晋注载驰至救助正义曰载驰许穆夫人闻卫之灭思皈唁兄之诗也其四章曰陟彼阿丘言采其蝱女子善懐亦各有行许人尤之衆稺且狂其五章曰我行其野芃芃其麦控于大邦谁因谁极大夫君子无我有尤而尓所思不如我所之此义取小国有急控告大国之在五章而传言四章故云四章以下言其并赋五章注一月三捷正义曰捷胜也三者谓侵也伐也戦也十四年注七年至从赴正义曰斉卋家孝公卒弟潘杀孝公子而立是为昭公昭公则以僖二十八年即佐其年盟于践土据文公言之唯同扈之盟耳杜以长歴校之知乙亥是四月二十九日书五月从赴者盖赴以五月到唯言卒日不言其月即书其所至之月注孛彗至书之正义曰公羊传曰李者何彗星也其言入于北斗何北斗有中也何以书记异也縠梁传曰孛之为言犹茀也其曰入北斗斗有环域也釈天云彗星为欃枪郭璞曰妖星也亦谓之孛言其形孛日似埽彗也经言入于北斗则从他処为入是旣见而移入北斗也彗星长有尾入于北斗杓中妖星非常所有故书纳捷菑于邾正义曰捷菑不言邾者下有于邾之文荘公伐斉纳子纠不言斉者上有伐斉之文与此同也僖二十五年椘人囲陈纳顿子于顿昭十二年斉高偃纳北燕伯于阳彼旧是国君故称其国哀二年晋赵鞅纳卫卋子蒯聩于戚卋子之尊以名体国上下又无卫文故亦称囯与此异也斉小白斉阳生许叔蔡季之属经无纳文又复淂国与此不同也刘炫云已去邾国又非邾君故不称邾㨗菑也淂国为君皆举国言之斉小白入于斉是也注旣许至书卒正义曰传称请葬不许明年传云葬视共仲则是不得从大夫礼葬而得从大夫例书卒者卒葬异礼事不相连隐公书薨不书葬不成䘮不以君礼成其䘮也不以君礼犹淂书公薨敖虽不以卿礼葬旣许其复得从例书卒注舎未至四年正义曰公羊之例旣葬称子踰年称公左氏则不然僖九年九月晋侯诡诸卒冬晋里克杀其君之子奚斉传曰书曰杀其君之子未葬也苟息立公子卓以葬十一月里克杀公子卓于朝经书里克弑其君卓是未葬称子旣葬称君不待踰年始称名也此称弑其君舎舎已成君故云未踰年而称君者先君旣葬舎已即位也传云五月昭公卒舎即位后七月为啇人所弑经传无葬昭公之文又斉侯以五月而卒传称七月弑舎时未合葬知已葬者正以舎已称君决知旣葬春秋之卋多不如礼葬之早晚时有遟速虽复违礼而葬后君葬讫即成君非计礼之葬日始成君也宣十年夏四月斉侯元卒六月葬斉惠公冬斉侯使国佐来聘是葬速成君之文也杜以成君在扵旣葬不以踰年为限此言未踰年者意在排旧说也注大夫至书字正义曰崔杼无罪书崔氏出奔此贵子哀书其字者于例字贵于名故仪父女叔之徒皆书其字则书字是贵之常例也崔氏传曰且告以族故因称氏唯以不名为义注诸侯至人例正义曰诸侯执诸侯之大夫无罪则称行人以见无罪之义王者之使不问有罪无罪诸侯皆不得执之执之则为不臣以诸侯无执王使之义故单伯不依行人例言单伯身虽无罪不依使例故不称行人也诸侯不得执王使而诸侯之史淂贬王使者史之所书周公定法已君有过犹尚书之王使有愆亦得贬也注叔姬至母辞正义曰传称子叔姬妃斉昭公知舎之母也不称夫人自鲁録之文母辞亦不知是何公之女鲁是其父母家不言文公是其父称子叔姬者服云子杀身执闵之故言子爲在室辞十二年子叔姬卒已被𣏌絶是并在室也传注奔亡至福也正义曰因崩薨而言祸福则祸乎崩薨之类福是反祸者也福莫大于享国有家祸莫甚于亡家䘮国祸亦崩薨之类相次之物且奔之皈复其事多矣虽有出入之例未见不告之义此传于崩薨之未言之故知奔亡是祸皈复是福也将免乎我正义曰言尔已杀君矣我若为君尓将肯放免我乎言将复杀我刘炫云尓将免我为君之事乎注后三至详言正义曰昭十七年传甲须云彗所以除旧布新也天事恒象又二十六年传晏子曰天之有彗也以除秽也宋斉晋三国之君并为无道皆有秽德今彗出而彼死是除秽之事但未测何以知此三君当之史服但言事徴不言其占非末学所得详言故言其験而不推其义注国语至为传正义曰椘语蔡声子云椘荘王方弱申公子仪父为师王子燮为傅使潘崇子孔帅师以伐舒燮及仪父施二帅而分其室师还至则以王如庐庐戢黎杀二子而复王注箫宋至为卿正义曰萧本朱邑荘十二年宋万弑闵公兼叔大心者宋萧邑之大夫也平宋乱立桓公宋人赏其労以萧邑封叔为附庸庄二十三年萧叔朝公是为附庸故称朝附属宋国故云宋附庸也宣十二年椘子灭萧此时萧国仍在髙哀仕于萧国遂𬒳㧞擢升为宋卿注斉人至从赴正义曰啇人实以七月弑舎取其位而斉人未服三月而后定定讫始来告不告舎死之月唯言啇人弑舎鲁史以其九月来告即书之扵九月如此传文告以九月即书九月明经之日月皆从赴而书非襃贬详略也杜言此者排先儒言日月有襃贬之义注犹言某甲正义曰心悪其政不以为公凡与人言𣣔称君者终不谓之为公曰夫已氏斥懿公之名也列云甲已俱是名故云犹言某甲十五年注华孙至司马正义曰成三年晋侯使荀庚来聘卫侯使孙良夫来聘丙午及荀庚盟于未及孙良夫盟彼先以君命行聘礼旣而别与之盟故书聘又书盟此虽使来聘鲁不令结盟故书盟不称使也僖四年椘屈完朱盟于师即其比也诸侯之卿例书名氏以华耦能率其属官备礼尽仪故贵其人书其官也八年宋人杀其大夫司马宋司城来奔唯言其官不言氏族此旣书司马复曰华孙者刘炫云或以为华耦贵之旣深故特书族案传华耦鲁人以为敏则君子不许是鲁贵之不深盖史有文质故辞有详略注大夫至示义正义曰桓十八年公之䘮至自斉僖元年夫人氏之䘮至自斉二注皆云告于庙也是公与夫人薨于外竟皆启庙告至例书扵䇿宣八年仲遂卒于垂成十七年公孙婴斉卒于貍脤皆不书䘮至是大夫䘮还例不书此独书斉人皈公孙敖之䘮者釈例曰公孙敖纵情弃命旣已絶佐非大夫也而备书于经者恵叔毁请于朝感子以赦父敦公族之恩崇仁孝之教故曰为孟氏且国故是也不言来者鲁人取之斉人送之非有専使特来故不言来哀八年斉人皈讙及阐注云不言来命皈之无指使此亦彼之类也注斉人至异文正义曰传例出曰来皈是直出之文也斉人以王之故来送叔姬故与直出异文也使者早㣲不可言斉侯使人故云斉人来皈九年秦人来皈僖公成风之襚定十年斉人来皈郓讙亀隂之田成九年晋人来媵之类皆是来者㣲贱不淂称君命故举国称人传注古之至不名正义曰杜检传文诸言书曰者皆是仲尼类意此云其官皆从即云书曰司马贵之明是贵其官从故书其官也聘礼之文有上介衆介至所聘之国誓于其竟则史读书司马执䇿贾人拭王有司展币其从群官多矣诗緜蛮之篇言大臣出行㣲臣随从传称卿行旅从昭六年楚公子弃疾聘晋至于郑竟而誓知其从人多矣盟会礼重于聘知古之盟会必备威仪崇贽币賔之与主以成礼为敬故传云其官皆从贵之也春秋之时率多不能备威仪故传每言一介行李是也华孙今独能率其官属以从古典所以敬其君事而自镇重也使人旣重而承事恭敬则鲁被尊而賔礼笃也奉使隣国能尊主厚礼是可贵之事故仲尼贵而不名至宴无故扬其先祖之罪为已谦辞是不敏之极鲁人以为敏明君子所不与言仲尼贵其官从君子嗤其失辞有善有悪传两举之也釈例曰古之盟会必备礼仪示等威明贵贱各以成礼为节节制兼备则名位不愆华孙居优攘之丗而能率由古典所以敬事而自重使重而事敬则鲁尊而礼笃故贵之也至于宴会追称先人之罪为己谦辞以失辞故传云鲁人以为敏明君子所不与也是言善悪两举之事也襄五年传曰椘杀其大夫公子王夫贪也君子谓椘共王于是不刑言贪也罪王夫不刑责共王亦是两举之文其事类扵此也服虔云华耦为卿侈而不度以君命脩好结盟举其官属从之空官废职鲁人不知其非反尊贵之其意以为贵之者鲁人贵之非君子贵之案经仪父与鲁结好子哀不义宋公司城效节来奔单伯自斉致命传皆言书曰贵之实善而贵之也此亦云书曰司马华孙贵之何故悪而贵之也刘炫又难云此为不知其非仪父岂亦鲁不知其非而贵之乎孔子脩春秋裁其淂失定其襃贬善悪章于其臧否示于来丗若鲁人所善亦善之所悪亦悪之已无心于抑扬遂逐鲁人之善悪削笔之劳何所施用约之以理岂其然哉其官皆从谓共聘之官无阙当有留治政者岂举朝尽行而责其空官也若以官从即责空官聘礼官属不少岂周公妄制礼尔注亚旅上大夫也正义曰尚书牧誓武王唿群官而誓曰司徒司马司空亚旅孔安国云亚次也旅衆也衆大夫其位次卿成二年传鲁赐晋三帅三命之服候正亚旅受一命之服皆卿后即次亚旅知是上大夫也华孙不敢当君请受上大夫之宴鲁人正义曰鲁人鲁钝之人诸侯至制也正义曰周礼大行人云凡诸侯之邦交歳相问也殷相聘也卋相朝也郑玄云父死子立曰卋凡诸侯相朝皆小国朝于大国或敌国相为賔或彼君新立此徃朝焉或此君新即位自徃朝彼皆是丗相朝也襄元年邾子来朝传曰凡诸侯即位小囯朝之是此新立而彼朝之也文九年曹伯㐮卒十一年曹伯来朝传曰即位而来见也是彼新立而朝此也则知春秋之时犹有丗相朝法与周礼合也周礼诸侯邦交唯有此法元五年再朝之制此云古之制也必是古有此法但礼文残缺不知古是何时郑玄云古者拠今而述前代之言夏殷之时天子盖六年一廵狩诸侯间而朝天子其不朝者朝罢朝五年再相朝者似如此然则古者拠今时而道前卋耳不必皆道前代传称古者越国而谋非谓前代之人有此谋也古人有言非谓前代之人有此言也诗云我思古人非思夏殷之人也此云古者亦非必夏殷郑言夏殷礼非也僖十五年公如斉杜云诸侯五年再相朝礼也引此证彼则是当时正法非谓前代礼也或人见僖公朝斉杜引此为证遂言五年再相朝是事霸主之法然则鲁非霸主曹伯何以朝之曹岂推鲁为霸主而屈己以朝之也且云古之制也则是古之圣王制为此法天子不衰诸侯无霸明德天子岂虑卋衰霸主威权不行而为之制此法诸侯以朝之此不逹理之言耳然则诸侯之邦交者将以协近隣结㤙好安社稷息民人土字相望竟界连接一卋一朝䟽阔大甚其于闲暇之年必有相朝之法周礼言卋相朝者以其一旧一新彼此未狎于此之际必须往朝举其礼之大者不言唯有此事五年再相朝正是周礼之制周礼文不具来文襄之霸其务不烦诸侯以五年再朝徃来大数更制三年一聘五年一朝所以说诸侯也五年一朝者亦谓朝大囯耳且彼因说弔葬非独霸主之䘮明侯诸侯相共行此礼也霸主遭时制冝非能创制改物诸侯或从时令或奉旧此在文襄之后仍安旧制故五年再相朝也传言古之制以文襄巳改故也昭十三年歳聘间朝是周之诸侯朝天子之法故释例引之云明王之制歳聘以志业以解朝聘之数尚书周官六年五服一朝孔传云一朝会京师是再朝而会周之正礼也若然大行人云侯服一歳一见甸服二歳一见男服三歳一见采服四歳一见卫服五歳一见要服六歳一见何于服数朝者大行人所云谓贡物而见或君自至或遣臣来除此贡物之外别有朝会之礼沈氏以为诸侯五年再相朝及昭十三年皆为朝牧伯之注以间朝以讲礼与再朝而会是三歳之朝与六年之朝大率言之是五年之内再相朝也但鲁非曹之伯国而沈云朝牧伯之礼又昭十三年朝盟主之法亦无明证沈氏之言未可从也注孟氏至孟氏正义曰公孙敖庆父之子杜以庆父与荘公异母庻长称孟虽强同于适自称为仲以其实是长庻故时人或称孟氏注堂阜至所皈正义曰䘮大记云饰棺君竜帷黼荒火三列黻三列素锦禇加帷荒纁纽六大夫画帷画荒火三列黻三列素锦褚纁纽二玄细二郑玄云饰官者以华道路及圹中不𣣔使衆悪其亲也荒蒙也在旁曰帷在上曰荒皆所以衣栁也士布帷布荒君大夫加文章焉黼荒縁边为黼文画荒縁边为云气大黻为列于其中耳褚以衬覆棺乃加惟荒于其上纽所以连结帷荒者也礼之饰棺唯有此耳斉人教之饰棺盖依此大夫之制而为之饰置诸堂阜故为不殡示无皈兾鲁人哀之也沈氏云饰棺即杂记云诸侯死扵道其輤有裧缁布裳帷素锦以为屋而行大夫死扵道以布为輤而行义或当然注卞人鲁卞邑大夫正义曰治邑大夫例唿为人孔子父为鄹邑大夫谓之鄹人知此卞人是卞邑大夫其邑近堂阜故见之而告鲁君注敖卒至䘮礼正义曰敖卒已向周年犹尚毁以为请知敖卒即请至今未已也传言犹毁是不复应毁故知毁过䘮礼也刘炫云敖去年九月卒至今年夏拠月未匝不淂称期年今知非者杜以传云惠叔犹毁拠日月之乆𣣔盛言其逺故云期年但首尾二年亦得为期年之义刘以未周十二月而规杜氏非也帷堂正义曰檀弓云尸未设饰故惟堂小㪘而彻帷至大㪘之节又帷堂以至于殡恒帷堂杂记云朝夕哭则不帷今声已恨穆伯故朝夕哭仍帷堂檀弓又云帷殡非古自敬姜之哭穆伯始也与此相类也敬姜者穆伯妻文伯歜之母也穆伯季悼子之子公甫靖与敖非一人祭敬至道也正义曰祭敬者谓助祭于兄弟之家尽其敬也䘮哀者谓兄弟死䘮之事竭其哀也情虽不同谓内相怨恨情虽不能和同当无絶其爱是相亲之道也注曰鼆至而死正义曰句鼆戾丘有宼攻门不书者服虔云鲁国中小宼非异国侵伐故不书也注得常至非礼正义曰此与荘二十五年经文正同彼传云非常此传云非礼者彼失常鼓之月言鼔之为非常此得常鼓之月而用牲为非礼彼云六月实是七月传因日月之変以起时歴之误故释例曰文十五年与荘二十五年经文皆同而更复发传曰非礼者明前传𣣔以审正阳之月复传发例𣣔以明诸侯之礼而用牲为非礼也此乃垩贤之㣲旨而先儒所未喻也是解二传不同之意注去盛馔正义曰周礼膳夫掌王之食饮膳羞以养王及后世子王日一举鼎十有二物皆有爼天地有灾则不举郑去云杀牲盛馔日举今云天子不举是去盛馔贬膳食也注责群隂伐犹击也正义曰郊特牲云社祭土而主隂气也君南郷扵北墉下荅隂之义论悟云鸣鼓而攻之伐鼓者是攻责之事故云责群隂也日食者隂侵阳故责隂以救日孔安国尚书传云凡日食天子伐鼓于社责上公然则社以上公配食天子伐鼓责群隂亦以责上公也诸侯用币于社请上公亦以请群隂也互相备也注社尊至责之正义曰昭二十九年传曰封为上公祀为贵神社稷五祀是尊是奉是社为上公之神尊于诸侯礼用币者皆是告请神明之事以社尊故用币请救而不敢攻责也隂侵阳而请隂者请止而勿侵阳也注天子至训民正义曰天子不举自贬食耳而以为事神者畏敬神明乃自贬损彻膳不举亦是夏神之义故通以不举爲亊神也凡胜至入之正义曰此传已发凡例襄十三年复发传云用大师曰㓕弗地曰入再发例者兵之所加不可细举故举旧䇿之典以例而言用大师起大衆重力以陷敌因而有之故曰胜国通以灭为文也以成师重力虽获大城淂而弗有故直以岀入为辞曰入之而已城不包地国不通邑灭邑必主大师是故再发例也凡诸侯至后也正义曰七年公会诸侯晋大夫盟于扈传曰公后至故不书所会因发例云凡会诸侯不书所会后也后至不书其国辟不敏也彼乃义事而公后期讳君之悪故揔称诸侯此亦摠称诸侯不会非公之罪而经文相似传辩其嫌故更复发例而以善形悪凡诸侯为义事聚会而公不与则不歴书诸国讳君悪也若公实与会而亦不书诸国为公后期也即七年扈之盟是也今扵此会受赂舎罪致使鲁有斉患公虽不与非公之罪经与后期文同似为公讳故传发例以明之此会公虽不与非公悪也曰女至道也正义曰言曰者原斉侯之意而为之辞也责曹曰女何故行礼谓责扵朝鲁也天道以卑羙尊人道以小事大礼者自卑而尊人朝者谦顺以行礼行礼以顺天是天之道也诗曰至于天正义曰此诗小雅雨无正之篇胡何也诗人责朝廷之臣女群臣上下何以不相畏乎女上下不相畏乃是不畏于天也十六年注诸侯至诈齐正义曰天子颁朔扵诸侯诸侯受而蔵之于祖庙每月之朔以特羊告庙受而施行之遂听治此月之政谓之视朔因以其日又以朝享之礼祭皇考以下谓之朝庙此年公疾自二月至于五月已经四月不得视朔故书公四不视朔传称正月及斉平公有疾使李文子会斉侯则正月公𥘉疾不淂视二月朔至五月而四故知不得视二月三月四月五月朔也春秋十二公二百四十二年计有三千余月公以疾不视朔当非一也余皆不书而此独书者公身有疾不淂视朔国事不废义无所取因此斉侯疑公故特举此以表行事余皆从可知也釈例曰鲁之群公以疾不视朔多矣因有事而见一此犹釈不朝正之义是其事也又扵时斉侯不信公实有疾书此者且明公实有疾非诈斉也史之所书当书其始不于二月书之而以五月书者二月公始有疾未知来月瘳否不得豫书其数至六月公瘳乃积前数之阙故以五月书四也昭二十三年公如晋至河有疾乃复彼书有疾此不言有疾者在道而还容有他故昭十二年十三年公如晋至河乃复皆爲晋人辞公而还非为疾也故须言有疾以辩之公不视朔唯有候耳无所分辩故不书疾也告朔谓告于祖庙视朔谓听治月政视朔由公疾而废其告朔或有司告之不必废也论语云子贡𣣔去告朔之饩羊必是废其礼而羊在盖从是以后更有不告朔者故𣣔去其羊耳六年闰月不告月书经以讥之在后若不告朔不复书之者盖以闰月不告其讥已明故扵后不复讥之闵二年吉禘于庄公已讥其速文二年大事于大庙不复讥之当亦如彼之类不重讥也传注伯禽至七君正义曰鲁丗家公伯禽子耆公酋弟炀公熈子幽公圉弟徽公㵒子厉公擢弟献公具子顺公濞弟武公敖子懿公戏弟孝公称子惠公弗皇子隐公息姑弟桓公允子庄公同子闵公开兄僖公申周公不之鲁从鲁公数之为十七君也毁泉䑓正义曰蛇自宫出而毁其䑓则䑓在宫内人见从宫而出毁䑓并毁其宫也注鲁人至壊之正义曰人见蛇出而姜薨以为䑓是妖之穴仍谓此処有妖更将为害毁之所以絶其源安民意也故釈例曰衆蛇自泉䑓出如先君之数入于国声姜之薨适与妖会而国以为灾遂毁泉䑓书毁而不変文以示义者君人之心一囯之俗须此为安故不讥也以不変文知不讥也不书蛇入国者鸜鹆非鲁国之有故书其所无蛇是鲁地所有姜薨不由此蛇凡物不为灾则不书也注戎山夷也正义曰四夷之名随方定称则曰东夷西戎南蛮北狄其当処立名则各従方号故北戎病燕斉侯伐山戎北方得有戎故楚西亦有戎戎是山间之民夷为四方总号故云戎山夷也注选楚地百濮夷也正义曰将𣣔伐楚聚扵此地故知是楚地也牧誓武王伐纣有庸濮从之孔安国云庸濮在江汉之南是濮为西南夷也釈例曰建宁郡南有濮夷濮夷无君长揔统各以邑落自聚故称百濮也下云各走其邑是无君长统之申息之北门不启正义曰申息北楼中国有宼必从北来故二邑北门不敢开也注蚡冒至地名正义曰刘炫云案楚卋家蚡冒卒弟熊达杀蚡冒子而代立是为楚武王则蚡冒是兄不得为父今知不然者以世家之文多有纰缪与经传异者非是一条杜氏非不见其文但见而不用耳刘以丗家而规杜非也言服陉隰则陉隰本是他囯蚡冒始服之也釈例陉隰与僖四年次于陉为一地颍川君陵县南有陉亭楚自武王始居江汉之间则蚡冒之时未至中土不应已能越申息逺服颍川之邑疑非也注驲传车也正义曰释言云驲传也舎人曰驲尊者之传也郭璞曰传车驿马之名也宋公至恤也正义曰礼扵国人揔言接待之也竭其粟而贷与国之饥民也礼与人物曰馈诒遗也馈诒皆是与人物之名也民年自七十以上无有不馈遗以饮食也珍异谓非常羙食羞进也时加进珍异者谓四时𥘉出珍异之物也无有一日不数数于六卿之门言参请不絶也国之䝨材之人无不事公子皆事之也其族亲自桓公以下子孙无不恤公子皆赈恤之也注元华督鲁孙正义曰丗本云华督生丗子家家生华孙御事事生华元右师是也注君祖至夫人正义曰哀十六年传蒯瞶告周公蒯聩得罪于君父君母谓母为君母则祖母为君祖母矣故云君祖母者诸侯祖母之称也昭公成公之子襄公之孙故襄夫人是其祖母也注襄夫至之师正义曰周礼载师云以宅田士田贾田任近郊之地以官田牛田赏田牧田任逺郊之地以公邑之田任甸地以家邑之田任稍地以小都之田任县地以大都之田任疆地凡任地近郊土逺郊二十而三甸稍县都皆无过十二彼从国都而出计逺近节级而别为之名郑玄引司马法王国百里为郊二百里为州甸三百里为野稍四百里为县五百里为都诸侯之与天子竟虽不同亦当近国为郊郊外为甸天子之甸为公邑之田则诸侯之甸亦公邑也师甸者甸地之帅当是公邑之大夫也独言帅甸无以相明故举类言之云郊甸之帅其实正是甸地之帅非郊地之帅也注始例至君罪正义曰宣四年传例曰凡弑君称君君无道也称臣臣之罪也彼是弑君大例经下注云例在宣四年指彼例也彼虽在此之后乃是例之𥘉始故谓彼为始例彼因皈生弑君而发传例是始例发于臣之罪也此称宋人弑其君文异扵彼故重明君罪谓与彼例为重也釈例曰郑灵宋昭文异而例同重发以同之十七年注自闵至故也正义曰釈例班序谱自隐至庄十四年四十三歳卫与陈凡四会卫在陈上庄十五年尽僖十七年三十五歳凡八会陈在卫上庄十六年幽盟之下注云斉桓始霸楚亦始强陈侯介于二大国之间而为三恪之客故斉桓因而退之遂班在卫上终于春秋但斉桓升陈于卫上乃在荘之中年不得以荘为始故云自闵僖以下终扵春秋陈侯常在卫上也今此大夫会伐宋贬之称人而陈在卫下襄二十六年澶渊之会传称宋向戌后至退在郑良霄之下此传其歴序大夫之名不言公孙宁以后至被退成三年传曰次国之上卿当大国之中中当其下下当其上大夫彼言大夫位有尊卑次序以之升降则公孙宁位非上卿故䧏在卫下也検春秋上下亦有后至无传而杜云后至者则秦小子慭是也案彼则公孙宁未必非后至但杜弘通两解故云非上卿耳注西当为北盖经误正义曰经言西鄙传言北鄙服虔以为再来伐鲁西鄙书北鄙不书讳仍见伐案经十五年秋斉人侵我西鄙冬斉侯侵我西鄙僖二十六年春斉人侵我西鄙夏斉人伐我北鄙皆仍见侵伐书而不讳此何独讳而不书凡言讳者讳国悪也斉侯无道而伐我我非有悪而可讳何以讳其仍伐故知正是一事经文误耳知非传误者鲁求与平即盟于谷谷是済北谷城县也谷在鲁北知北鄙是也注昭公至大教正义曰弑君称君君又罪者欲以惩创人君使为鉴戒不书弑者之名以见君亦合死其君虽则合死要非臣所得弑故文公冝以弑君受讨林父称人诸侯不序责死者罪弑者所以督大教大教谓尊君卑臣之教也传使执讯而与之书正义曰使执讦便之行适晋也与之书与此执讯书令持以告宣子注蔵敕也正义曰蒇之为敕无正训也先儒相传为然贾服皆云蒇敕也一朝至于君正义曰郑穆公以僖三十三年即位晋襄公以文公六年卒一朝于襄三年十一月也再见于君十四年七月徃年八月也或者十四年七月寡君又朝敕成陈事再见于君谓徃年正月烛之武往朝夷八月寡君又朝是也孤之二三臣正义曰礼诸侯与民言自谓寡人小国之君自称曰孤臣与他国之人言称己君爲寡君此皈生对晋称己君当云寡君之二三臣昭十九年子产对晋人云寡君之二三臣札瘥夭昬是其事也此言孤者盖郑伯身自对晋或自称孤皈生因即以孤言其君也注音所至假借正义曰释言云庇庥䕃也舎人曰庇蔽也茠依止也郭璞曰今俗唿树䕃为茠杜意言本当作䕃古字声同皆相假借故传作音言鹿死不择庇䕃之処喻巳不择所从之国𣣔从楚也服虔云鹿淂羙草呦呦相唿至于困迫将死不暇复择善音急之至也刘炫从服说以爲音声谓不择音声而出之而难杜今知不然者以传云铤而走険急何能择言走険论其依止之処以其怖急淂険则停不能选择寛静茠䕃之所传文所论止言其出処所在不论音声好悪故杜不依服义刘以为音声而规杜非也注铤疾走貌正义曰铤文连走故为疾走貌十八年注不称盗罪啇人正义曰弑君称臣臣之罪贱臣弑君则称盗哀四年盗杀荼侯申是也盗字当臣名之処以贱不淂书名変文谓之盗耳此弑啇人者邴歜阎职亦应书盗不称盗弑者罪啇人令从弑君称君之例也注书二至为介正义曰卿为卿介则书使不书介僖二十六年公子遂臧孙辰如椘乞师书遂不书辰是其正也襄十四年季孙宿叔老并书之者晋人敬之自尓以后晋人轻鲁币而益敬其使故特两书之扵法不应书也此传称惠公立故且拜葬是以两事行非相爲介故并书之耳定六年季孙斯仲孙何忌如晋传称桓子献郑俘孟孙报夫人之币亦以两事行故并书之但彼非是同时受命经应各自爲文但以晋人轻之故不各自别书与此意少异也注先君至之称正义曰斉公子啇人弑其君舎以先君旣葬故称君也此亦先君旣葬不称君者鲁人讳弑成君以未成君书之也子者葬前在䘮之称也若言犹在䘮而自卒然讳之也釈例曰公子悪鲁之正适嗣位免䘮则鲁君也襄仲倚斉而弑之国以为讳故不称君若言君之子也注称君君无道也正义曰椘卋子啇臣弑君言卋子此传称大子仆因国人以弑纪公不称卋子而称君者以见君无道传言多行无礼扵国是其无道之状十六年宋人弑其君杵称国又称人此直云莒弑其君庻其不称人者釈例曰刘贾许颍以为君悪及国朝则称国以弑君悪及国人则称人以弑案传郑灵宋昭经文异而例同故重发以同之子弑其父又嫌异于他臣亦重明不异旣不碎辩国之与人而传云莒纪公多行无礼于国大子仆因国人以弑之经但称国不称人知国之与人虽言别而事同也传注以卜事告亀正义曰周礼大卜大祭祀则视高命亀郑玄云命亀告亀以所卜之事士䘮礼卜葬命亀云哀子某来日某卜葬其父某甫考降无有近悔如此之类是令亀之辞也令者告令使知其意与命同也㐮仲至许之正义曰悪是斉甥斉侯许废悪者悪以丗适嗣立不受斉㤙宣以非分淂国荷㤙必厚斉侯新立𣣔亲鲁为援故许之注诈以子悪命正义曰传因杀悪之下即云而立宣公其实宣公之立当在惠伯死后悪虽已死来告外人故诈以子悪之命召惠伯使入公冉务人疑其宫内有変谓非子悪之命故云入必死耳亦未是审知悪已死也如鹰鹯之逐鸟雀正义曰釈鸟云鹰来鸠郭璞曰来当为爽字之误耳左传作爽鸠是也又云晨风鹯舎人曰农风名鹯鹯挚鸟名郭璞曰鹞属也先君至不忌正义曰言制周礼曰作誓命曰谓制礼之时有此语为此誓耳此非周礼之文亦无誓命之书在后作九刑者记其誓命之言着于九刑之书耳德者得也自得于心心之所淂有悪有善𣣔知善悪以法观之合法则为吉德不合法则为凶德故曰则以观德也旣有善德乃能制断事冝故曰德以処事也旣为其事务求成功度量功勲必功成乃善故曰事以度功也民不自治立君牧养作事成功所以养食下民故曰功以食民也其意言在上位者必有法则乃为养民之主将言莒仆无可法则故言此以张本也又作要信誓命以戒后人曰有人毁法则者是为贼言其贼败法也掩匿贼人是为蔵言其蔵罪人也窃人财贿谓之为盗盗人器用谓之为姦主为蔵匿罪人之名恃頼姦人所盗之为极大之凶德有常刑无赦其事在九刑之书不遗忘也以宣公容纳莒仆为主蔵受其宝玉为頼姦故举此以极諌也注誓命至今亡正义曰昭六年传曰夏有乱政而作禹刑啇有乱政而作汤刑周有乱政而作九刑三辟之兴皆叔丗也叔丗谓衰卋卋衰民慢作严刑以督之称其创制圣王以为所作之法夏作禹刑啇作汤刑则周作九刑作周公之刑也此云周公作誓命其事在九刑知自誓命以下皆九刑之书所载也谓之九刑必其诸法有九而九刑之书今亡不知九者何谓服虔云正刑一议刑八即引小司宼八议议亲故䝨能功贵勤賔之辟此八议者载于司宼之章周公已制之矣后世更作何所复加且所议八等之人就其所犯正刑议其可赦以否八者所议其刑一也安淂谓之八刑杜知其不可故不解之注髙阳至苗裔正义曰先儒旧说及谯周考史皆以颛顼帝喾为帝之身号髙阳髙辛皆国氏土地之号髙阳次少昊髙辛次髙阳尧承髙辛之后孔子之録尚书自尧为始史籍之说皇帝其言不经大戴礼五帝徳司马迁五帝纪皆言颛顼帝喾代别一人春秋纬命历序颛顼传九卋帝喾传八卋典籍散亡无以取信要二帝子孙至舜时始用必非帝之亲子其八人者不能知其出生本系枝派逺近故略言其苗裔耳注此即至陶字正义曰司马迁采帝系卋本以为史记其夏本纪称禹是颛顼之后秦本纪称皐陶是颛顼之后伯益则皐陶之子垂之所岀史无其文旧说相传亦出颛顼故云此即垂益禹皐陶之伦服虔云八人禹垂之属也六年传臧文仲闻六与蓼灭云皐陶庭坚不祀忽诸知庭坚皐陶为一人其余则不知谁为禹谁为益故云之伦之属不敢斥言也班固汉书有古今人表铨量古人为九等之次虽知禹益必在八恺稷契必在八元不能识知其人不淂自相分配故八元八恺与皐陶禹稷并不岀其名亦为不知故也郑玄注论语云皐陶为士师号曰庭坚杜云庭坚皐陶字者古人名之与字难淂审知言字者明其是一人也斉圣至八恺正义曰此并序八人揔言其德或原其心或拠其行一字为一事其义亦更相通斉者中也率心由道举措皆中也圣者通也博逹衆务庻事尽通也广者寛也器宇宏大度量寛弘也渊者深也知能周备思虑深逺也明者逹也晓解事务照见幽㣲也允者信也终始不愆言行相副也笃者厚也志性良谨交逰款密也诚者实也秉心纯直布行贞实也以其德行如是天下之民为其羙目谓之八恺恺和也言其和于物也孟子曰伊尹圣人之和者也注斉中至和也正义曰斉中释言文允信笃厚釈诂文恺训为乐乐亦和也深水谓之渊故渊为深也注此即至之伦正义曰契后为殷稷后为周史记殷周皆为帝喾之后也此言伯虎仲熊尚书有朱虎熊罴二者其字相类知此即稷契朱虎熊罴之伦也尚书更有夔竜之徒亦应有在元恺之内者但更无明证名字又殊不知与谁为一故不复言之史记稷契皆为帝喾之子而上句注云其苗裔者史记尧亦帝喾之子则稷契尧之亲弟以尧之圣有大䝨之弟乆而不知舜始举用以情而测理必不然且云丗济其羙其间必应累卋不容高辛之下即至其身马迁传闻于人未必尽得其实卋族谱取史记之说又从而讥之云案鲧则舜之五卋从祖父也而及舜共为尧臣尧则舜之三从高祖而妻其女此史记之疑者然则以其不可悉信故言苗裔以该之忠肃至八元正义曰此亦揔言其德扵义亦得相通忠者与人无隐尽心奉上也肃者敬也应机敏逹临事悋勤也共者治身克谨当官理治也懿者羙也保也精粹立行纯厚也宣者徧也应受多方知恩周徧也慈者爱出扵心恩被于物也惠者性多哀矜好拯穷匮也和者体度寛简物无乖争也以其德行如是天下之民为之羙目谓之八元元善也言其善于事也论语曰善人为邦百年亦可以胜残去杀矣注肃敬至善也正义曰肃敬釈训文懿美釈诂文宣偏釈言文易文言曰元者善之长也此十六至其名正义曰此十六人来而谓之族者以其各有亲属放称族也卋济其羙后卋承前卋之羙不陨其名不队前丗之羙名言其卋有䝨人积善而至其身也刘炫云各有大功皆赐氏族故称族注后土至之官正义曰后训君也天称皇天故地称后土舜典云伯禹作司空吕刑云禹平水土则禹是主地之官故云主后土也以揆至天成正义曰用禹为主后土之官令以揆度百事百事无不揆度于是皆有次序得地平其化天成其施言有成功也注揆度也成亦平也正义曰揆度釈言文度百事者令之豫自筹度为之数量法制事成则平其可否使之揔衆务也地平天成大禹谟之文孔安国云水土治曰平五行叙曰成释诂云成平也是成亦为平其义一也注契作至之中正义曰舜典云席曰契百姓不亲五品不逊汝作司徒敬敷五教在寛尚书契敷五教此云举八元使布五教以此故知契在八元中也然则尚书禹作司空此云举八恺使主后土以此亦知禹在八恺中也但不知八恺之中何者是禹八元之中何者是契耳主后土布五教是事之大者故举以为言非是各令八人共一亊故主土唯禹王敖唯契余当别有所主或助而为之尚书称益佐禹治水是其助之事也父义至外成正义曰一家亡内父母兄弟子尊卑有五品父不义母不慈兄不友弟不共子不孝是五品不逊顺也故使契为司徒布五教于四方教父以义教母以慈教兄以友教弟以共教子以孝是之谓五教此五教可常行又谓之五典也诸夏夷狄皆从其教是为内平外成所云五典克从即此内平外成之谓也掩义至浑敦正义曰掩盖义事而不行隐蔽其外而隂为贼害也其有凶丑之类秽悪之物心顽而不则德义之经口嚚而不道忠信之言如此悪人不可与之亲友者此不才子于是与之相附近相亲密言悪人所爱爱同己者也以其为悪如是故天不之民为之悪目谓之浑敦浑敦不开通之貌言其无所知也服虔用山海经以为驩兠人面马喙浑敦亦为兽名注丑亦至密也正义曰丑亦悪也物亦类也指谓悪人等辈重复而言之耳比是相近也周是亲密也唯是亲爱之义非为善恶之名论语云君子周而不比小人比而不周以君子小人相对故郑玄云忠信为周阿党为比观文为说也注谓驩至之貌正义曰此传所言说虞书之事彼云四罪谓共工驩兜三苗鲧也此传四凶乃谓之浑敦穷竒梼杌饕餮検其事以识其人尧典帝言共工之行云靖言庸违传说穷竒之悪云靖譛庸回二文正同知穷竒是共工也尧典帝求䝨人驩兜举共工应帝是与共工相比传说浑敦之悪云丑类悪物是与比周知浑敦是驩兠也尧典帝言鲧行云咈哉方命圯族传说梼杌之罪云告顽舎嚚傲很明德是咈戾圯族之状且鲧是颛顼之后知梼杌是鲧也尚书无三苗罪状旣甄去三凶自然饕餮是三苗矣先儒尽然更无异说皆以行状验而知之也荘子称南方之神其名为儵北方之神其名为忽中央之神其名为混沌混沌无七窍儵忽为凿之一日为一窍七日而混沌死混沌与浑敦字之异耳庄子虽则寓言要以无窍为混沌是浑敦为不开通之貌此四凶者浑敦梼杌以状貌为之名穷竒饕餮以义理为之名古人之意自异耳服虔案神异经云梼杌状似虎毫长二尺人面虎足猪牙尾长丈八尺能鬬不退饕餮兽名如千人面目在腋下食人注少暭至黄帝正义曰金天国号少皡身号谯周云金天氏能脩大暭之法故曰少暭也其次黄帝则昭十七年传有其事毁信至盛德正义曰毁信者谓信不足行毁壊之也废忠者谓忠为无益废弃之也以悪言为善尊崇脩饰之安扵谗譛信用囘邪常行谗疾隂隂为悪以诬罔盛德之䝨人也天下之民谓之穷竒言其行穷困所好奇异也注崇聚至人也正义曰釈诂云崇充也舎人曰威大充盛盛大亦集聚之义故崇为聚也庸用靖安回邪慝悪常训也服从是奉行之义也蒐索隐伏是蒐得为隐也服虔亦以蒐为隐隐慝谓隐隐为悪也成德谓成就之德故为䝨人也定本成德为盛德注谓共至好竒正义曰孔安国云共工官称也其人为此官故尚书举其官也行悪终必穷故云其行穷也好悪言好谗慝是所好竒异扵人也注方以至除之正义曰宣公不能去莒仆而行父能去之恐宣公以不去之为耻行父以去之为专史克方以宣公比尧行父比舜故言尧朝有四凶尧亦不䏻去须䝨臣而除之所以雪宣公不去之耻解行父专擅之失也然则圣主莫过扵尧任䝨王政所急大圣之朝不才㧾萃虽曰帝其难之且后何其甚也此四凶之人才实中品虽行有不善未有大悪故能仕于圣卋致位大官自非垔舜登庸大禹致力则滔天之害未或可平以舜禹之成功见此徒之多罪勲业旣谢愆衅自生为圣所诛其咎益大且虞史𣣔盛章舜德皈罪悪扵前人史克以宣公比尧同四凶扵莒仆此等并非非下愚未有大悪其为不善唯帝所知尚书将言求舜以见帝之知人此传安慰宣公故言尧不能去辞各有为情颇增甚学者当以意逹文不可即以为实注缙云黄帝时官名正义曰昭十七年传称黄帝以云名官故知缙云黄帝时官名字书缙赤缯也服虔云夏官为缙云氏货贿正义曰郑注周礼云金玉曰货布帛曰贿注贪财至为餮正义曰此无正文先儒贾服等相传为然注为尧臣正义曰昭七年传称王臣公公臣大夫谓王以公为臣公以大夫为臣皆是上臣下也而此云舜臣尧谓为臣以事尧乃是下臣上也文同义异意足相顾故辩之云为尧臣注辟四至衆䝨正义曰賔于四门是礼䝨之事而舜典下文云辟四门明四目逹四聦言开辟四方之门未开者广视听于四方使天下无壅塞亦是賔礼衆䝨之事意同于上故引以解之注投弃至害者正义曰投者掷去故为弃也舜典云流共工于幽洲放驩兜于崇山窜三苗于三危殛丝于羽山四罪而天下咸服孔安国云幽洲北裔崇山南裔三危西裔羽山东裔在海中是放之四方之逺処螭魅若𣣔害人则使此四者当彼螭魅之灾令代善人受害也宣三年传王孙满说九鼎云铸鼎象物百物而为之备民入川泽山林不逢不若螭魅罔两莫䏻逢之知螭魅是山林异气所生为人害者也故虞至人也正义曰此虞书舜典之篇也三事六句舜典本文其云无违教也无废事也无凶人也是史克觧虞书之意也每引一事以一句解之故每事言曰注史克至冝也正义曰宣公贪宝玉而受莒仆为惑已大行父违君命而逐出之其专已甚故㬰克激扬而言舜之事尧以辩宣公之惑以解行父之志方𣣔盛谈善恶说事必当増甚故其言羙恶有大过之辞言羙则大羙言恶则大恶禹则鲧之子也说禹则云丗済其羙言鲧则云丗済其凶明其余亦有大过非其实也盖事势冝然耳何休以为孔子云荡荡乎尧之为君唯天为大唯尧则之今如左氏尧在位数十年乆抑元恺而不䏻举养育凶人以为民害而不䏻玄则孔子称尧虚言也桀纣为悪一卋则诛四凶歴数千歳而无诛放易云积不善之家必有余殃虚言也左氏为短但尧之为君䏻举十六相去四凶四凶之人未必卋济其恶但史克𣣔明行父之志𣣔辩宣公之惑故羙悪过辞具于此注何休之难不足疑也注乐吕戴公曽孙正义曰卋本云戴公生乐甫术术生硕甫泽泽生夷文须须生大司宼吕今云曽孙误也春秋正义卷第十五计一万七千九百三十一字春秋胡氏传卷十五春秋传卷第十五丈公下九年春毛伯来求金毛伯天子大夫何以不称使当䘮未君也踰年即位矣何以言未君古者谅隂三年百官緫己以听于冡宰夫百官緫已以听则是冡宰独专国政之时託于王命以号令天下夫岂不可而不称使春秋之旨微矣非特谨天下之通䘮所以示后丗大臣当国秉政不可擅权之法戒也跋扈之臣假仗主威胁制中外凢有所行动以诏书从事盖未有以春秋此义折之耳夫人姜氏如齐二月叔孙得臣如京师辛丑葬襄王晋人杀其大夫先都三月夫人姜氏至自齐夫人与君敌体同主宗庙之事岀必告行反必告至则书于䇿然适他国者或曰享或曰㑹或曰如衆矣未有致之者则其行非礼以不致见其罪也出姜如齐以宁父母于礼得行矣其致者非特以告庙书耳夫人初归岂其不告爲文公越礼故削而不书示诛意之法矣今此书至者又以见小君之重也夫承祭祀以爲宗庙主一国之母仪而可以揺动乎岀姜至是盖不安于鲁故至而特书以示防微杜渐之意其爲丗虑深矣晋人杀其大夫士縠及箕郑父杀先都士縠国也其称人以杀者国乱无政衆人擅杀之称也何以知其非讨贼之词书杀其大夫则知之矣三大夫皆强家也求专晋不得挟私怨以作乱而使贼杀其中军佐则固有罪矣曷爲不去其官当是时晋灵公初立主㓜不君政在赵盾而中军佐者盾之党也若狱有所归则此三人者独无可议从末减乎而皆杀之是大夫专生杀而政不自人主出也故不称国讨不去其官而箕郑父书及示后丗司赏罚者必夲忠恕无有党偏之意其义精矣楚人伐郑公子遂㑹晋人宋人卫人许人救郑按左氏范山言于楚子曰晋君少不在诸侯北方可图也楚子师于狼渊以伐郑则是贪得无故慿陵诸夏之兵也故楚子亲将贬而称人晋宋卫则赵盾华孔皆国卿也何以贬而称人救而不及楚师欲以惩不格也晋主夏盟不在诸侯以启戎心谁之过乎故书救而称人以罪赵盾之不能折冲消患爲夷狄之所窥也夏狄侵齐秋八月曹伯襄卒九月癸酉地震冬楚子使椒来聘楚僭称王春秋之始独以号举夷狄之也中间来聘改而书人渐进之矣至是其君书爵其臣书名而称使遂与诸侯比者是以中国之礼待之也所谓谨华夷之辨内诸夏而外四夷义安在乎曰吴楚圣贤之后见周之弱王灵不及僭拟名号此以夏而变于夷者也圣人重绝之夫春秋立法谨严而宅心忠恕严于立法故僭号称王则深加贬黜比之夷狄以正君臣之义恕以宅心故内虽不使与中国同外亦不使与夷狄等思善悔过向慕中国则进之而不拒此愼用刑重绝人之意也噫春秋之所以爲春秋非圣人莫能修之者乎秦人来归僖公成风之禭秦人归禭而曰僖公成风者非兼禭也亦犹平王来赗仲子而谓之惠公仲子尔仲子惠公之妾也然则风氏亦庄公之妾曷不书曰来归庄公成风之檖乎曰宠爱仲子以妾爲妻者惠公也故书惠公仲子所以正后丗之爲人夫者当明夫道不可乱嫡妾之分以卑其身尊崇风氏立爲夫人者僖公也故书僖公成风所以正后丗之爲人子者当明子道不可行僭乱之礼以贱其父圣人垂诫之义明矣葬曹共公十年春王三月辛卯臧孙辰卒夏秦伐晋说者谓秦伐晋以戎狄书盖阙丈者据左氏少梁北徴之师两国相攻无他得失言之也然晋取少梁事不经见固未可据秦以狄书者程氏以谓晋舎嫡嗣而外求君罪也旣而悔之正矣秦不顾义理是非惟以报复爲事则夷狄之道也以此狄秦义固然矣或者犹有深许晋人悔过能改终不遂非之意故重贬秦伯以见乎楚杀其大夫冝申按左氏冝申与仲归谋弑穆王而诛则是讨弑君之贼也曷爲称国以杀又书其官而不曰楚人杀冝申乎曰穆王者即楚丗子商臣也而春秋之义微矣自正月不雨至于秋七月及苏子盟于女栗冬狄侵宋楚子蔡侯次于厥貉楚灭江六平陈与郑于是乎爲伐宋之举次于厥貉凢伐而丈者其次爲善次而伐者其次爲贬齐师次陉修文告以威敌善之也故上书伐楚以着其美楚次厥貉藏祸心以慿夏贬之也故下书伐麇以着其罪当是时陈郑宋皆从楚矣独书蔡侯何哉郑失三大夫俟救而不及陈获公子茷而惧宋方有狄难盖有不得巳者非所欲也蔡无四竟之虞则是得巳不巳志在从夷狄矣故削三国书蔡侯见其弃诸夏之恶也十有一年春楚子伐麇夏叔彭生㑹晋郄缺于承匡秋曹伯来朝公子遂如宋狄侵齐冬十月甲午叔孙得臣败狄于咸左氏称此长狄也而刘敞以爲非夫春秋正名之书其称狄也或曰狄或曰白狄或曰赤狄其称戎也或曰戎或曰山戎或曰姜戎或曰陆浑之戎不别其种类书之于䇿后亦无所攷矣十有二年春王正月郕伯来奔杞伯来朝二月庚子子叔姬卒夏楚人围巢秋滕子来朝秦伯使术来聘冬十有二月戊午晋人秦人战于河曲秦伯亲将晋上卿赵盾御之其称人何爲令狐之役故也秦纳不正遂非积忿晋不谢秦濳师御之是以暴兵连祸至此极也凢战皆以主人及客者处已之道寡怨之方王者之事其不书晋及何也前年秦师来伐晋不言战者晋巳服矣故狄秦而免晋今又爲此役则秦曲甚矣故不以晋爲主惟动大衆从秦师不奉词令以止之也故贬而称人此轻重之权衡也季孙行父帅师城诸及郓十有三年春王正月夏五月壬午陈侯朔卒邾子蘧蒢卒自正月不雨至于秋七月丗室屋坏丗室鲁公之庙也周公称太庙鲁公称丗室羣公称宫书丗室屋坏讥乆不修也何以知乆乎自正月不雨则无坏道也不雨凢七月而先君之庙坏不恭甚矣凢此皆志文公怠慢不谨事宗庙以致鲁国衰削之由垂戒切矣冬公如晋卫侯㑹公于沓狄侵卫十有二月己丑公及晋侯盟公还自晋郑伯㑹公于棐十有四年春王正月公至自晋邾人伐我南鄙叔彭生帅师伐邾夏五月乙亥齐侯潘卒六月公㑹宋公陈侯卫侯郑伯许男曹伯晋赵盾癸酉同盟于新城同盟于新城同外楚也其曰同者志诸侯同欲非强之也而宋公陈侯郑伯在焉则知楚次厥貉三国虽从诚有弗获巳者削而不书盖恕之也蔡不与盟果有背华即夷之实矣夷攷晋楚行事未有以大相逺也而春秋与夺如此者荆楚僭王若与同好陵蔑中华是将代宗周爲共主君臣之义灭矣可不谨乎秋七月有星孛入于北斗孛者恶气所生闇乱不明之貌也入于北斗者斗有环域天之三辰纲纪星也宋先代之后齐晋天子方伯中国纪纲彗者所以除旧布新也祯祥妖孽随其所感先事而着后三年宋弑昭公又二年齐弑懿公又二年晋弑灵公此三君者皆违道失德而死于乱符叔服之言天之示人显矣史之有占明矣公至自㑹晋人纳捷菑于邾弗克纳邾文公元妃齐姜生定公二妃晋姬生捷菑文公卒邾人立定公捷菑奔晋赵盾以诸侯之师八百乗纳捷菑于邾邾人辞曰齐出貜且长宣子曰非吾力不能纳也义实不尔克也引师而去之故君子善之而书曰弗克纳也在易同人之九四曰乗其墉弗克攻吉象曰乗其墉义弗克也其吉则困而反则也其赵盾之谓矣圣人以改过爲大过而不改将丈过以遂非则有怙终之刑过而能悔不贰过以逺罪则有迁善之美其曰弗克纳见私欲不行可以爲难矣然则何以称人大夫而置诸侯非也闻义能徙故爲之讳内以讳爲贬外以讳爲善九月甲申公孙敖卒于齐齐公子商人弑其君舎州吁弑君则以国氏商人独称公子何也以国氏者累及乎上称公子者诛止其身夫州吁宠爱有匹嫡夺正之渐庄公养成其恶而莫之禁至于弑逆则有以致之也故曰以国氏者累及乎上按左氏鲁叔姬妃齐昭公生舎叔姬无宠舎无威商人心知其孤危寡特可以取而代也于是骤施于国而多聚士然则商人弑逆出于其身之所爲而非昭公有以致之也故曰称公子者诛止其身舎未踰年而成之爲君者谷梁子曰成舎之爲君所以重商人之弑也宋子哀来奔宋昭公无道髙哀爲萧封人以爲卿不义宋公而出遂来奔书曰子哀贵之也易曰几者动之微吉之先见者也君子见几而作不俟终日宋子哀有焉昔微子去纣列于三仁之首子哀不立于危乱之邦而春秋书字谓能贵爱其身以存道也若偷生僻祸而去国出奔亦何取之有冬单伯如齐齐人执单伯齐君舎鲁之甥也商人弑舎固忌鲁矣鲁使单伯如齐齐人意欲辱鲁故执单伯并执子叔姬而诬之以罪不称行人公羊所谓以已执之者也齐人执子叔姬子叔姬者齐君舎之母也弑其君执其母皆商人所爲而以爲齐人执之何也商人弑君之罪巳显而齐人党贼之恶未彰商人骤施于国而多聚士是以财诱齐国之人而济其恶也齐人怀商人之私惠忘君父之大伦弑其君而不能讨执其母而莫之救则是举国之人皆有不赦之罪也假有人焉正色而立于朝谁敢致难其君与执其母而不之顾乎故圣人书曰齐人执子叔姬所以穷逆贼之党与而治之也其讨罪之旨严矣故曰春秋成而乱臣贼子惧十有五年春季孙行父如晋三月宋司马华孙来盟司马主兵之官称华孙者自督弑殇公诸侯受赂失贼不讨使秉宋政及其后丗继掌兵权春秋之所禁者故传载其承命亚旅之词而经书曰宋司马华孙来盟其曰华孙犹季孙叔孙仲叔臧孙之类不书名者义不系于名也不称使以是专行爲无君矣孟子曰所谓故国非谓其有乔木有丗臣之谓也春秋此义其欲后丗以贤者之类功臣之胄爲丗臣然后委之以政乎夏曹伯来朝齐人归公孙敖之䘮公孙敖庆父之后行又丑矣出奔他国其卒与䘮归皆书于䇿者许翰以谓文伯惠叔二子之哀诚无巳也故鲁人从其请国史记其事仲尼因而不革者以敖着教也易曰有子考无咎周公命蔡仲曰尓尚盖前人之愆六月辛丑朔日有食之皷用牲于社单伯至自齐单伯天子之命大夫也故逆王姬㑹伐宋使于齐皆书其字致而不名与意如舎异者无所书而不尊王命谨臣礼也晋郄缺帅师伐蔡戊申入蔡秋齐人侵我西鄙季孙行父如晋冬十有一月诸侯盟于扈盟于扈者晋侯宋公卫蔡陈郑曹许八国之君也何以不序略之也春秋于夷狄君臣同词而不分爵号说者以爲略之也八国曷爲略之等于夷狄乎齐人弑君不能致讨受赂而退奚以贤于狄矣不曰晋人㑹诸侯盟于扈而曰诸侯盟者分恶于诸侯也田恒弑其君孔子沐浴而朝告于哀公请讨之弑君之贼夫人之所得讨也而况于诸侯乎况于邻国乎略诸侯而不序以其欲讨齐罪而后不能也况于邻壤初不与盟㑹者乎鲁君之罪亦可知矣十有二月齐人来归子叔姬不言齐子叔姬来归而曰齐人来归子叔姬者见子叔姬无罪齐人自绝而归之尔春秋深罪齐人以商人爲君而不知其恶故其执其归与弑其君商人皆称齐人深责之也齐侯侵我西鄙遂伐曹入其郛十有六年春季孙行父㑹齐侯于阳谷齐侯弗及盟夏五月公四不视朔天子班朔于诸侯诸侯每月奉以告庙出视朝政文公四不视朔公羊子以爲有疾也不言疾自是公无疾不视朔也此见圣人所书之意若后复视朔者必于此书公有疾与昭公如晋之事比矣文公厌政备见于经闰不告朔不视无雨不闵㑹同不与庙坏不修作主不时事神治民之怠也则其心放而不知求乆矣六月戊辰公子遂及齐侯盟于郪丘秋八月辛未夫人姜氏薨毁泉台先祖爲之非矣然台之存毁非安危治乱之所系也虽勿居可也而必毁之是暴扬其失有轻先祖之心此履霜之渐弑父与君之萌春秋之所谨也故书楚人秦人巴人灭庸楚大饥戎与麇濮交伐之而庸人幸其弱帅羣蛮以叛楚此取灭之道也楚人谋徙于坂髙蔿贾曰不可我能往㓂亦能往不如伐庸亦见其谋国之善矣故列书三国而楚不称师减楚之罪词也冬十有一月宋人弑其君杵臼此襄夫人使甸杀之也而书宋人者昭公无道国人之所欲弑也君无道而弑之可乎诸侯杀其大夫虽当于罪若不归诸司㓂犹有专杀之嫌以爲不臣矣泥于北面归戴奉之以爲君也故曰人臣无将将而必诛昭公无道圣人以弑君之罪归宋人者以明三纲人道之大伦君臣之义不可废也然则有土之君可以肆于民上而无诛乎诸侯无道天子方伯在焉臣子国人其何居死于其职而明于去就从违之义斯可矣荡意诸亦死职春秋削之不得班于孔父仇牧荀息何也三子闲其君而见杀春秋之所取也意诸知国人将弑其君而不能止知昭公之将见杀而不能正坐待其及而死之所谓匹夫匹妇自经于沟渎而莫之知也奚得与死于其职者比乎圣人所以独取髙哀之去而书字以褒之也十有七年春晋人卫人陈人郑人伐宋列国之卿其君所与共天位治天职者宋有弑君之乱欲行天讨而伐宋乃其职也复不能讨而成其乱是不足爲国卿失其职矣故皆贬而称人大夫帅师称名氏贱者穷诸人其称人贱之也田常弑简公孔子请讨曰以吾从大夫之后不敢不告也夏四月癸亥葬我小君声姜齐侯伐我西鄙六月癸未公及齐侯盟于谷诸侯㑹于扈宋昭公虽爲无道人臣将而必诛春秋正宋人爲弑君之罪所以明人道之大伦也故大夫无沐浴之请则贬而称人诸侯无讨贼之功则略而不序不然是废君臣之义人欲肆而天理灭矣故曰春秋成而乱臣贼子惧秋公至自谷冬公子遂如齐十有八年春王二月丁丑公薨于台下秦伯罃卒夏五月戊戍齐人弑其君商人按左氏齐懿公即位刖邴歜之父而使歜仆纳阎职之妻而使职骖乗二人者实弑懿公然则于法冝书曰盗而特变其词以爲齐人何也乱臣贼子之动于恶必有利其所爲而与之者人人不利其所爲而莫之与则孤危独立无以济其恶簒弑之谋熄矣惟利其所爲而与之者衆是以能济其恶天下胥爲禽兽而莫之遏公子商人骤施于国而多聚士尽其家而贷于公有司是以财诱齐国之人也齐人贪公子一时之私施不顾君臣万丗之大伦弑其国君则腼面以爲之臣而不能讨执其君母则拱手以听其所爲而不能救故于懿公见杀特不书盗反以弑君之罪归诸齐人以诛乱贼之党弭篡弑之渐所谓拔本塞源惩祸乱之所由也故曰春秋成而乱臣贼子惧六月癸酉葬我君文公秋公子遂叔孙得臣如齐使举上客将称元帅此春秋立丈之常体也其有变文书介副者欲以起问者见事情也子赤夫人之子今卒于弑不着其实是爲国讳恶无以传信于将来而春秋之大义隐矣故上书大夫并使下书夫人归于齐中曰子卒则见祸乱邪谋发于奉使之日而公子遂弑立其君之罪着矣冬十月子卒诸侯在䘮称子继丗不忍当也旣葬不名终人子之事也踰年称君縁民臣之心也子卒何以不日遇弑不忍言也旣葬而不名不名而遇弑者不日以见其弑子赤是也踰年而称君称君而遇弑者不地以见其弑闵公是也何以知其贼乎上书大夫并使下书子卒夫人归则知罪之在公子遂矣孙于邾出奔莒则知罪之在夫人与庆父矣继丗之恩终事之重情丈之节隐恶之礼记事之信诛乱臣讨贼子之义亦备矣夫人姜氏归于齐书夫人则知其正书姜氏则知其非见绝于先君书归于齐则知其无罪异于孙于邾者而鲁国臣子杀嫡立庶敬嬴宣公不能事主君存适母其罪不书而并见矣季孙行父如齐莒弑其君庶其春秋正义春秋正义卷十六春秋正义卷第十六宣公国子祭酒上护军曲阜县开国子臣孔颖逹等奉勑撰正义曰鲁世家云宣公名倭或作接文公之子敬嬴所生以匡王五年即位是岁岁在寿星谥法善问周逹曰宣元年注不讥至四年正义曰文公䘮未期此时已娶违礼不讥者此事甚悪言不侍贬责而其悪自明也昭元年公羊传曰春秋不待贬絶而罪悪见者不贬絶以见罪悪贬絶然后罪悪见者贬絶以见罪悪是其义也文四年逆妇姜于斉传云卿不行非礼也是卿为君逆之例也注称妇至阙文正义曰宣公母敬嬴在是有姑也夫人以姜为姓举姓而称姜氏去氏称姜则不成文义知不称氏者史阙文也传言新作延廐而经无作字是作传之时经犹未阙扵后经始阙耳此文传亦无氏知是本史先阙故云史阙文而不云经阙文也史文旣阙仲尼不正之者以无所襃贬故因其详略也诸经所阙者或史文先阙仲尼不改或仲尼具文在后始阙公羊谷梁汉𥘉始为其传见其阙文妄为之说非其实也公羊传曰夫人何以不称姜氏贬曷为贬讥䘮娶䘮娶者公也则曷为贬夫人内无贬于公之道内无贬于公之道则曷为贬夫人夫人与公一体也谷梁之意亦然先儒取以为说服虔云古者一礼不备贞女不従故诗云虽速我讼亦不女从宣公旣以䘮娶夫人从亦非礼故不称氏见略贱之也杜不然者女之岀嫁事由父母夫来取之父母许之岂得问礼具否拒逆昬姻之命从夫䘮娶父母之咎自可罪其父母何以贬责夫人若其贬责夫人当去夫人之号减一氏字复何所明夫人之称姜氏犹遂之称公子也舎遂之族而去子称公可乎亦知遂不可去子称公夫人复安可以去氏称姜也逆妇姜于斉以卿不行変文略贱此经贬遂不称公子以成夫人之尊非略贱之事也诗责强暴之男行不由礼陈其争讼之辞述其守贞之意此岂是宣公滛掠而𣣔令斉女守贞哉注放者至以逺正义曰舜典云流宥五刑孔安国云流放之法寛五刑是放者有罪当刑而不忍刑之寛其罪而放弃之也三谏不从待放而去者彼虽无罪君不用其言任令自去亦是放弃之义放之与奔俱是去国而去情小异釈例曰奔者廹窘而去逃死四隣不以礼出也放者受罪黜免宥之以逺也臣之事君三谏不从有待放之礼故传曰义则进否则奉身而退廹窘而出奔及以礼见放俱去其国故传通以违为文仲尼修春秋又以所称为优劣也言优劣者放者君舎其罪缓歩而出是其优也奢者止则惧死奔驰而去是其劣也昭八年椘人执陈公子招放之于越哀三年蔡人放其大夫公孙猎于吴与此胥甲父等皆甘心受罪黜其官位宥之以适逺方是实放而书放也襄二十九年传称斉公孙虿公孙灶放其大夫髙止扵北燕书曰出奔罪髙止也髙止好以事自为功且专故难及之彼罪髙止故实放而书奔也然则文十四年传称宋高哀不义宋公而出遂来奔高哀无罪亦改放而书奔者放者縁遣者之意为义奔者指去国之人立文拠其所徃之処皆是从外来耳髙哀身来至鲁自鲁而称来奔不书宋人之意故不淂言放此乃外内之文异耳叛者以地适他称叛入鲁则称来奔亦此之类也注传言至盖阙正义曰陈宋俱𬒳椘侵明其并救二国传称救陈宋而经无宋字故设疑云盖阙也服虔云赵盾旣救陈而椘师侵宋赵盾𣣔救宋而椘师觧去案经传皆言侵陈遂侵宋陈在宋南是先侵陈去陈乃侵宋也若赵盾越宋而南陈犹及椘师北廻救宋安淂不及椘也若言𣣔救宋而椘师觧去则救陈之时椘师已向宋矣何以书救陈也盖以陈旣𬒳侵方始告晋晋人起师救陈椘又移师侵宋晋师比至扵郑椘师旣已去矣故诸国㑹于棐林同共伐郑棐林郑地明晋始至郑不淂与椘相遇故竟无战事言救陈宋者皆是致其耳注晋师至林郷正义曰晋本兴师为救陈宋但椘师已去故四国之君徃㑹晋师与共伐郑言于棐林者行㑹礼然后伐桓十五年公㑹宋公卫侯陈侯于袲伐郑亦行㑹礼乃伐与此同也晋师赵盾为将不言㑹赵盾而言晋师者取扵兵㑹非好㑹言所㑹㑹其兵非㑹其人故称师案定八年公㑹晋师于瓦注云卿不书礼不敌公知此非为赵盾不敌公侯称师者沈氏云此㑹有宋公陈侯等犹成二年会于蜀有蔡许之君故知此非为赵盾不淂敌诸侯但取扵兵㑹彼㑹于瓦唯有公故知与此异耳传注诸侯至釈之正义曰氏者位尊乃赐是臣之宠号具名氏所以尊君命言君命重故贵臣行行人贵则君命尊也诸侯之卿出入称名氏者若宋花元卫元咺之类是也如鲁卿公孙敖䘮皈尚称氏明生㱕亦然其皈父意如叔孙婼不称氏者各有所为与常例不同也㑹盟征伐具名氏者皆是尊君命也传独扵此发者为其与还文不同故扵此釈之釈例曰昬礼虽奉时君之命其言必称先君以为礼辞故公子翚逆女传曰脩先君之好公子遂逆女传称曰尊君命互发其义也注遂不至备矣正义曰公子亦是宠号其事与族相似鲁臣有罪则贬去其族族去则非卿今遂与夫人俱至物无两大人不并尊若从夫人者尊则夫人卑矣故替其尊称令从夫人者卑则夫人尊矣釈例曰往必称族以示其重还虽在涂必舎族以替之所以成小君之尊是其义也成十四年叔孙侨如逆女及以夫人至其文与此正同彼传云称族尊君命舎族尊夫人此传不言称族舎族者釈例曰传云公子遂如斉逆女尊君命也遂以夫人妇姜至自斉尊夫人也叔孙侨如逆女则往曰称族还曰舎族然则公子公孙系公之常言非族也是言公子非族故与彼异文公子虽则非族称舎亦与族同故其言尊君命尊夫人与彼亦不异也所以异者族必君赐乃称之公子公孙系公之常言不湏待赐乃称之耳注胥甲至扵険正义曰案彼传胥甲与赵穿同罪放胥甲而舎赵穿者扵时赵盾为政穿是晋君之壻或本罪轻扵胥甲故淂无咎注篡立至位定正义曰春秋之丗王政不行诸侯自相推戴废立不由天子篡弑而立则隣国讨之若与之㑹则序之扵列成其为君诸侯旣已为㑹则臣子不淂复讨若其杀之则与弑君罪同宣公杀子悪而取国常畏鲁人讨己心不自安纳赂请㑹故旣与斉㑹而公位乃定成十五年戚之㑹讨曹成公成公淂列于㑹后曹人请于晋曰先君无乃有罪乎若有罪则君列诸㑹矣是列㑹则位定也注文十至受赂正义曰杜以传言皆取赂而还必有二事乃淂称皆故指二扈之盟以充皆义刘炫云案传数晋罪近发宋弑昭公前扈之盟文所不及何当虚指其事言皆取赂炫谓宋及晋平取宋赂为鲁讨斉取斉赂也案此言㑹诸侯于扈文承宋人之弑昭公下知非十七年㑹于扈旣取宋赂又取斉赂而称皆必为十七年十五年二扈之盟者案十七年㑹于扈寻检经传全无为鲁讨斉之事岂淂违背经传妄指十七年乎但宋弑昭公其罪旣大故先言之为鲁讨斉其失小故后言之刘炫以传文先后颠倒又以㑹于扈为十七年之事违背经传而规杜非也取赂而还书本或云取斉赂而还検勘古本及杜注意并无斉字文十七年宋及晋平唯受宋赂十五年㑹扈受斉赂耳传言皆者皆斉宋也故知皆取斉赂者非也秦急崇正义曰崇是秦之与国故秦人急扵援崇二年宋华至生帅师正义曰此花元皈生及哀二年赵鞅䍐逹客主各言帅师者皆是将尊师衆故并具其文或扵皈生之下无帅师之字脱耳注淂大至县南正义曰此获花元生也哀十一年获斉国书死也以此知生死皆曰获昭二十三年传云书曰胡子髠沈子逞灭获陈夏啮君臣之辞也传言书曰是仲尼変例也注郑为至称人正义曰诸经贬诸侯之卿称人者传皆言其名氏此传唯称赵盾及诸侯之师侵郑诸侯之将不言名氏则实是㣲者非贬之也赵盾畏椘而还故贬之称人釈例曰郑受椘命伐宋大败宋师获其二卿此晋之不竞也晋扵是申命衆国大起其衆将以雪宋之耻取威定霸赵盾为政而畏越椒之盛不敢遂其所志託辞班师失宋之心孤诸侯之望所以致贬也注灵公至四年正义曰釈例曰经书赵盾弑君而传云灵公不君又以明扵例此弑冝称君也弑非赵盾而经不変文者以示良史之意深责执政之臣传故特见仲尼曰越竟乃免明盾亦应受罪也虽原其本心而春秋不赦其罪盖为教之逺防传君子至戮也正义曰军法以杀敌为上将军临戦必三令五申之狂狡失即戎之礼违元帅之命曲法以拯郑人冝其为禽也昭明也兵戎之事明此果毅以听之之谓礼能杀敌人是名为果言能果敢以除贼致此果敢乃名为毅言能彊以立功易之戮也反易此道则合刑戮也昭谓明晓此礼致谓逹之扵敌毅强也能致用此意乃为强人言在军对敌必湏杀也尚书成汤数桀之罪以誓衆云尔尚辅予一人致天之罚予其大赉汝尔不从誓言予则孥戮汝武王数纣之罪以誓衆云勗哉夫子尚桓桓如虎如貔如熊如罴于商郊尓所不勗其于尓躬有戮二王以至圣伐至悪尚誓衆使多杀是军法务在多杀杀敌乃为礼也公羊善宋襄公不鼓不成列以为文王之戦亦不过此武王之戦旣知不然文王之戦岂当若是审如公羊之言文王未晓战法其不能身定天下岂为此乎注畴昔犹前日也正义曰礼记檀弓云孔子谓子贡曰吾畴昔之夜萝坐奠扵两楹之间郑玄云畴昔犹前日也是相传为然注画马为文正义曰谓文饰雕画之若朱其尾鬛之类也见叔至来奔正义曰叔牂卑贱故淂先皈华元见而安慰之曰徃奔入郑军者子之马自然非子之罪叔牂自知前言已显不敢隐讳乃对元曰非马也其人也言是已为之叔牂旣荅华元而即来奔鲁耳服虔载三说皆以子之马然为叔牂之语对曰以下为花元之辞贾逵云叔牂宋守门大夫花元旣见叔牂牂谓花元曰子见获扵郑者是由子之马使然也花元对曰非马自奔也其人为之也谓羊斟驱入郑也奔走也言宋人赎我之事旣和合而我即来奔耳郑衆云叔牂即羊也也在先淂皈花元见叔牂牂即诬之曰奔入郑军者子之马然也非我也花元对曰非马也其人也言是女驱之耳叔牂旣与花元合语而即来奔鲁又一说叔牂宋人见宋以马赎花元谓元以赎淂皈谓元曰子之淂来当以马赎故然花元曰非马也其人也言已不由马赎自以人事来耳赎事旣合而我即来奔杜以传文见叔牂而即言曰则曰下皆当为花元之语不淂为叔牂之辞且以花元与贱人交语而称对曰谓皈国而言来奔皆扵文不顺又羊斟与叔牂当是名字相配故不从三家而别为之说采郑氏来奔为奔鲁耳合是聚合言语故云合犹荅也注植将主也正义曰周礼大司马大役属其植郑司农云植谓部曲将吏故宋城华元为植廵功是植谓将领主帅监作者也廵功谓廵城检作功也注睅出目皤大腹正义曰说文云睅大目也目大则出见故云出目也皤是腹之状腹以大为异故为大腹也注于思多鬓之㒵正义曰贾逵以为白头㒵成十五年花元为右师距此三十二年计未淂头白故杜以为多鬓㒵亦是以意言之耳犀兕尚多正义曰釈兽云犀似豕郭璞曰形似水牛猪头大腹庳脚脚有三蹄黑色三角一在顶上一在额上一在鼻上鼻上者食角也小而不椭好食棘亦有一角者刘歆期交州记曰犀出九德毛如豕蹄有甲头似马呉録地理志云武陵阮南县以南皆有犀釈兽云兕似牛郭璞云一角青色重千斤说文云兕如野牛青毛其皮坚厚可制铠交州记曰兕出九德有一角角长三尺余形如马鞭柄偏检书传犀兕二兽并出南方非宋所有假令波及宋国必不能多言尚多者苟以荅讴者耳宰夫胹熊蹯正义曰字书过孰曰胹命此宰夫胹熊蹯其蹯不至扵孰以其违命故杀之注畚以至筥属正义曰周礼挈壷氏挈畚以令军粮郑衆云县畚于廪假之処畚所以盛粮之器故以畚表廪说文云畚蒲器可以盛粮韩诗外传云鲍焦挈畚采𬞞遇子贡扵道是畚可以盛粮盛菜以草索为之今人犹有此器形制似筥故为筥属过朝以示人令衆惧已将諌至継之正义曰言二人将𣣔相随入谏士季谓盾曰子是尊卿令与子俱諌而不入则莫之能継续为諌㑹是卑卿请先徃谏不入则子継之三进及熘正义曰熘谓檐下水熘之処入门伏而不省起而更进三进而及扵君之屋熘言廹扵公之前也趋登至非礼正义曰此言饮赵盾酒是小饮酒耳非正燕礼燕礼献酬之后方脱屦升堂行无筭爵非止三爵而已其侍君小饮则三爵而退玉藻云君子之饮酒也受一爵而色洒如也二爵而言言斯礼已三爵而油油以退郑玄云礼饮过三爵则敬杀可以去矣是三爵礼讫自当退也提弥明言此之时未必已过三爵假此辞以悟赵盾耳遂扶至焉正义曰服虔本扶作跣注云赵盾徒跣而下走礼脱屦而升堂降阶乃纳屦堂上无屦跣则是常何须云遂跣而下且遂者因上生下之言提弥明言讫而遂不淂为赵盾遂也杜夲作扶言扶盾下阶也服虔云嗾㖩也夫语辞獒犬名公乃㖩夫使之噬盾也释畜云狗四尺为獒是大犬之名以其使之噬盾故云獒勐犬也注宦学也正义曰曲礼云宦学事师则二者俱是学也但宦者学仕宦学者寻经艺以此为异耳注箪笥也正义曰郑玄曲礼注云圆曰箪方曰笥然则俱是竹器方圆异名耳故以箪为笥郑玄论语注亦云箪笥也注穿赵至弟子正义曰晋语云赵衰赵夙之弟卋族谱盾是衰子穿是夙孙是穿为盾之从父昆弟之子也卋本夙为衰祖穿为夙之曾孙世本转冩多误其本未必然也注越竟至讨贼正义曰哀八年传公山不狃云君子违不适雠国未臣而有伐之奔命焉死之可也注云未臣所适之国则可还奔命死其难如彼传文虽则出奔臣义未絶此注云越竟则君臣之义絶者以仲尼云越竟乃免出竟则免责明其义已絶也襄三十年郑人杀良霄传曰不称大夫言自外入也去国不称大夫是为义絶之验且受君之命乃淂为臣今君𣣔杀已逃奔他国君之扵臣旣已絶矣臣之扵君能无絶乎董狐云子为正卿反不讨贼明其威足讨贼卿位犹在故责之耳我以君宠淂为国卿杖君之威故群下用命亦旣失位出奔国人不复畏我国内自有贼乱非我所能禁之故越竟淂免由义絶故也不狃之言谓已以他故出奔非是君𣣔杀已闵其宗国冝还救之昭二十一年宋公子城以晋师救宋是其事也襄二十七年传曰崔氏之乱申鲜虞来奔仆赁扵野以丧荘公彼是公之宠臣去国而行君服岂复责无罪而将见杀逃窜而淂免死者皆令反服君乎礼檀弓曰穆公问扵子思曰为旧君反服古与子思曰古之君子进人以礼退人以礼故有旧君反服之礼也今之君子进人若将加诸膝退人若将队诸渊无为戎首不亦善乎又何反服之礼之有是言去国虽同本情有异不可以一槩论也注黒臀晋文公子正义曰周语单襄公云吾闻成公之生也其母梦神规其臀以黒曰使有晋国故命之曰黒臀晋卋家成公者文公少子其母周女也𥘉丽至公子正义曰服虔云丽姬与献公及诸大夫诅无畜群公子𣣔令其二子专国杜虽不注义似不然若丽姬身为此诅姬死即应复常何淂比至于今国无公族岂复文襄之覇遂踵丽姬法乎盖为奚斉卓子以庻篡适晋国创其为乱不用复畜公子案检传文及国语文公之子雍在秦乐在陈黑臀在周襄公之孙谈在周则是晋之公子悉皆出在他国是其因行而不改成公今始革之故传本其𥘉也则是国内因丽姬之乱乃设此诅非丽姬自为诅也若丽姬为诅不湏言丽姬之乱以言之乱知其创丽姬也自此之后虽立公族而顕者亦少唯有悼公之弟扬干悼公之子慭二人名见于传昭十八年郑人救火子产辞晋公子公孙扵东门以外更无其人良由偪扵六卿不被任用故耳注无公至之官正义曰不畜群公子故无公族是公族之官掌教公之子弟也下注云余子适子之母弟亦治余子之政余子属余子之官则适子属公族之官也孔晁注国语云公族大夫掌公族及卿大夫子弟之官是卿之适子属公族也晋语云栾伯请公族悼公曰荀家惇惠荀㑹文敏黡也果敢无忌慎靖使兹四人者为之膏梁之性难正也故使惇惠者教之文敏者道之果敢者谂之慎靖者脩之使兹四人者为公族大夫是公族主教诲也注余子至之政正义曰下庻子为妾子知余子则是适子之母弟也言亦为余子则知余子之官亦治余子之政令主教卿大夫适妻之次子也下云庻子为公行掌率公之戎车则公行不教庻子然则卿大夫之妾子亦是余子之官教之矣注庻子至戎行正义曰下句赵盾自以为庻为旄车之族则旄车之族即公行也车而谓之公行知其掌率公戎车之行列也晋扵至公行正义曰此晋有公族余子公行诗魏风有公族公路公行其公族公行旣同公路似此余子但余子不主路车公路非余子也当与公行为一以其主君路车谓之公路主车行列谓之公行其实正是一官诗人変文以韵句耳周礼无此三官之名夏官有诸子下大夫二人掌国子之倅事与公族同也春官有巾车下大夫二人掌王之五路事与公行同也无余子同者天子诸侯礼异耳注旄车至旄车正义曰主公车行列谓之公行车皆建旄谓之旄车之族诗云孑孑干旄又曰建旐设旄是公车必建旄也周礼主车之官谓之巾车巾者衣也主衣饰之车谓之巾车此掌建旄之车谓之旄车之族盾本卿之适子其子卋承正适当为公族使辟屏季故更为旄车之族自以身为妾子故使其子为妾子之官知非盾身自为旄车之族而云使其子者旄车之族贱官耳盾身旣为正卿无容退掌贱职六年经称晋赵盾卫孙免侵陈仍书扵经非身退位故知使其子耳原同长而使赵括者沈氏云以其君姬氏之爱子故使之非正适也注盾以至之适正义曰族即属也故官属者父时旧官属也将父时官属尽与屏季使季为衰之正适也盾之此意𣣔令身死之后使屏季承其父后为赵氏宗主但晋人以盾之忠更使其子朔承盾后耳三年注再与文同盟正义曰兰以僖三十三年即位文二年盟于垂陇七年于扈十四年于新城鲁郑俱在当言三同盟而云再者以扈之盟经文不序诸侯故不数刘炫规之非也传注言牛至而祭正义曰案经牛死在正月郊当用三月其间足淂养牛牛虽一伤一死当更改卜取其吉者郊天之礼不可废也牛死而遂不郊故为非礼也不郊非礼则扵礼淂郊礼诸侯为天子斩衰天王崩未葬而淂郊者不以王事废天事也引曾子问者举轻以明重也𥘉死以至扵殡启殡以至反哭扵此之间五祀之不行耳旣殡之后启殡以前五祀之祭犹尚不废郊天必不废矣故郑注云郊社亦然王制云䘮三年不祭唯祭天地社稷为越绋而行事郑玄云不敢以卑废尊绋輴车索礼天子殡扵西序櫕车而涂之系绋以备火灾言越绋而行事是在殡淂祭也案曽子问旣殡而祭其祭也尸入三饭不侑酳不酢而已矣谓尸唯三饭祝不侑劝其食食罢主人酌酒酳尸尸不酢主人曾子问又云已葬而祭祝毕献而已谓尸饭而侑劝讫酳尸尸酢主人酢讫又布祝席祝坐主人酌酒以献祝献毕而止故郑注云旣葬弥吉毕献祝而后止是也郑又注彼云天子七祀言五者関中言之案礼记祭法云王为群姓立七祀曰司命曰中霤曰国门曰国行曰泰厉曰户曰灶王自为立七祀诸侯为国立五祀曰司命曰中霤曰国门曰国行曰公厉诸侯自为立五祀大夫立三祀曰族厉曰门曰行适士立二祀曰门曰行庻士庻人立一祀或立户或立灶是其义也注螭山至水神正义曰螭山神兽形魅怪物先儒相传为然鲁语仲尼云木石之怪䕫罔两水之恠竜罔象则罔两是木石之神社以为水神者鲁语贾逵注云罔两罔象言有䕫竜之形而无实体然则罔两象皆是虚无当总彼之意非神名也上句言山林川沢则螭魅罔两四神文十八年注螭魅山林异气所生螭魅旣为山林之神则罔两宜为川沢之神故以为水神也注载祀皆年正义曰釈天云唐虞曰载商曰祀周曰年孙炎云载取物终更始祀取四时祭祀一讫年取年糓一孰是载祀皆年之别名复言之耳律歴志云商三十一王六百二十九年卜世至七百正义曰律歴志云周三十六王八百六十七年过卜数也夣天使与已兰正义曰夣言天者皆非天也此旣言天使与巳兰即云余为伯鯈即非天也伯鯈不淂自称为天天不淂変为伯鯈明是夣者恍惚之言耳成五年晋赵婴夣天使谓巳祭余余福女上天之神聦明正直宁当就滛乱之人降福以求食乎昭四年叔孙穆子梦天压已弗胜号竖牛助而胜之若是上天之神宁当与竖牛争力而不胜也明皆恍惚之言或别有邪神夣者不识而妄称天耳朝于椘正义曰诸侯大子摄行父事称朝此公子士非大子亦称朝者以大子称朝故传亦通言之其实合称聘耳四年传注弟二指正义曰大射礼云右巨指钩弦郑玄云右巨指右手大擘也又曰设决朱极三郑玄云极犹放也所以韬指利放弦也以朱韦为之三者食指将指无名指小指短不用然则手之五指之名曰巨指食指将指无名指小指也定十四年传阖闾伤将指取其一屦注云其足大指见斩遂失屦谓大指为将指者将者言其将领诸指也足之用力大指为多手之取物中指最长故足以大指为将指手以中指为将指其食指者食所偏用服虔云俗所谓啑盐指也鼋正义曰说文云鼋大鼈也玄中要记曰千嵗之鼋能与人语凡弑至之罪正义曰晋语云赵宣子曰大者天地其次君臣则君臣之交犹父子也君无可弑之理而云弑君称君君无道者弑君之人固为大罪𣣔见君之无道罪亦合弑所以惩创将来之君两见其义非赦弑君之人以弑之为无罪也釈例曰天生民而树之君使司牧之群物所以系命故戴之如天亲之如父母仰之如日月事之如神明其或受雪霜之严雷电之威则奉身皈命有死无贰故传曰君天也天可逃乎此人臣所执之常也然夲无父子自然之恩末无家人习翫之爱高下之隔县殊壅塞之否万端是以居上者降心以察下表诚以感之然后能相亲也若亢高自肆群下絶望情义圯隔是谓路人非君臣也人心苟离则位号虽存无以自固故传例曰凡弑君称君君无道称臣臣之罪称君者唯书君名而称国称之以弑言衆之所共絶也称臣者谓书弑者主名以垂来世终为不义而不可赦也然君虽不君臣不可以不臣故宋昭之悪罪及国人晋荀林父讨宋曰何故弑君犹立文公而还深见贬削怀诸贼乱以为心者固不容扵诛也若郑之皈生斉之陈乞楚之公子比虽本无其心春秋之义亦同大罪是以君子慎所以立也诸侯不受先君之命而篡立得与诸侯㑹者则以成君书之斉啇人蔡侯班之属是也若未得接扵诸侯则不称爵楚公子弃疾杀公子比蔡人杀陈佗斉人杀无知卫人杀州吁公子瑕之属是也诸侯篡立虽以㑹诸侯为正此列国之制也至扵国内䇿名委质即君臣之分已定故杀不成君者亦与成君同义传曰㑹于平州以定公位又云若有罪则君列诸㑹矣此以㑹为断也经书赵盾弒君而传云灵公不君又以明扵例此弑冝称君也弑非赵盾而经不変文者以示良史之意深责执政之臣传特见仲尼曰越竟乃免明盾亦应受罪也医不三卋不服其药古之慎戒也人子之孝当尽心甞祷而已药物之斉非所习也许止身为国嗣国非无医而轻果进药故罪同扵弑二者虽原其本心而春秋不赦盖为教之逺防也椘灵无道扵民扵例当称国以弑公子比首兵自立椘衆散皈而灵王缢死故以比为弑主也比旣淂国国人惊乱弃疾从而扇之比惧自杀皆弃疾之由故书公子弃疾杀公子比也左氏义例止此而已其余小异皆从赴也刘贾许颖以为君悪及国朝则称国以弑君悪及国人则称人以弑案传郑灵宋昭经文异而例同故重发以同之子弑其父又嫌异扵他臣亦重明其不异旣不碎别国之与人而传云莒纪公多行无礼扵国大子仆因国人以弑之经但称国不称人知国之与人虽言别而事一也杜言小异从赴者宋之蒙沢楚之干谿俱是国内而弑捷不书蒙沢斉啇人卫州吁俱是公子而州吁不称公子诸如此类所有不同皆从赴也此弑君之例有君罪臣罪之异而诸侯出奔皆不书逐君之人以罪臣者以君之见弑未必皆为无道故立臣罪之文以见君有无罪死者国君而𬒳臣逐悉是不能固位其罪皆在扵君故杜诸侯出奔例云诸侯奔者皆廹逐而苟免非自出也仲尼之经更没逐者主名以自奔为文者责其不能自安自固所犯非徒所逐之臣也蔡侯朱虽无罪拠其失位出奔亦其咎也是说逐君无罪臣之文意也注漳澨漳水边正义曰釈例云漳水出新城沶卿县南至荆山东南经襄阳南郡当阳县入沮尔雅水边之名唯有厓涘岸浒无以澨为水边者但此云漳澨成十五年云决睢澨睢漳皆水名举水名而言澨知澨是水边也及鼓跗着扵丁宁正义曰车上不淂置簨虚以县鼓故为作跗若殷之楹鼓也言着扵丁宁则丁宁是器晋语云伐备钟鼓声其罪也战以淳于丁宁儆其民也是丁宁戦之用也周礼鼓人以金錞和鼓郑玄云錞淳于也其形圆如碓形以金镯节鼓郑玄云镯钲也形如小钟军行鸣之以为鼓节是錞即淳于镯即丁宁故先儒皆以镯为钲之别名丁宁即钲也注兵车至之盖正义曰服虔云笠毂毂之盖如笠所以蔽毂上以御矢也一曰车毂上铁也或曰兵车旁幔轮谓之笠毂杜以彼为不安故改之而为此说亦是以意而言差扵人情为允耳王使至是矣正义曰此是强军人之心耳息有此矢矢当有法不淂无人学作唯三而已且射中王车由射之工不申矢善若其由矢王国犹有一矢何不一发以取越椒注易其名正义曰言越椒之乱合诛絶其族今更存立故命曰生言应死而重注五年注高固至诸侯正义曰僖五年公孙兹如牟注云娶扵牟也卿非君命不越竟故奉公命聘扵牟因自为逆然则此高固亦是固来聘而自逆也经书公孙兹如牟是以聘为文此高固以逆为文不言聘者此二者皆以非君之命不淂越竟请君行聘而因自逆妻本意为逆不为聘也从鲁而出私娶轻而君命重故书聘不书逆自外而来则嫁女重而受聘轻故书逆不书聘内外之异文耳诸侯嫁女扵大夫则使大夫为之主而书扵经者行礼为尊卑不敌故使大夫为主耳其女适他族以先公遗体许人必告扵庙故书之耳嫁扵诸侯者皆书其帰此不书皈者差降扵诸侯也非斉夫人不淂言帰于斉若言皈于斉高氏则下嫁扵大夫非公之敌故不淂书其帰也注叔姬宁固反马正义曰传言来反马也拠高固为文耳嫌叔姬亦为反马故辩之二者各有所为而相随行耳女旣适人当称夫族宋荡伯姬是其事也叔姬已适高氏而犹言子叔姬者以其新帰扵夫反马乃成为妇今始来反马故以父母之辞言之传注公旣至示过正义曰凡公行还书至者徃反无咎喜之而告庙也公如斉见止求与高固为昬方始淂帰当以耻而不告亦复告庙饮至故依常书之以示过釈例曰凡反行饮至必以嘉㑹昭告祖祢有功则舎爵䇿勋无勲无労告事而已若夫执止之辱厌尊毁列所以累其先君忝其社稷故当克躬罪已不以嘉礼自终宣公如斉旣已见止连昬扵隣国之臣而行饮至之礼故传曰书过也言书过者书之以示公过也注适诸至明之正义曰俱是外来逆女适诸侯诸侯遣臣来逆则称逆女纪裂繻来逆女是也适大夫大夫自来逆则称所逆之字此髙固来逆叔姬是也二文不同所以别尊卑也传言卿自逆者别其与君逆也荘二十七年莒庆来逆叔姬文与此同不于彼发例者嫌此高固见廹而成昬与常例或异故因此以明其不异也注礼送至示讥正义曰礼送女适于夫氏留其所送之马谦不敢自安扵夫若被出弃则将乗之以帰故畄之也至三月庙见夫妇之情旣固则夫家遣使反其所留之马以示与之偕老不复皈也法当遣使不合亲行髙固因叔姬帰宁遂亲自反马与之俱来故经传具见其事以示讥也仪礼昬礼者士之礼也其礼无反马故何休拠之作膏肓以难左氏言礼无反马之法郑玄荅之曰冠义云无大夫冠礼而有其昬礼则昬礼者天子诸侯大夫皆异也士昬礼云主人爵弁纁裳缁衣乗墨车从车二乗妇车亦如之此妇车出扵夫家则士妻始嫁乗夫家之车也诗鹊巢云之子于皈百两御之又曰之子于帰百两将之将送也国君之礼夫人始嫁自乘其家之车也则天子诸侯嫁女畄其乗车可知也高固大夫也来反马则大夫亦留其车也礼虽散亡以诗之义论之大夫以上其嫁皆有留车反马之礼畄车妻之道也反马壻之义也高固以秋九月来逆叔姬冬来反马则妇入三月祭行乃反马礼也是说礼有反马之法唯高固不冝亲行耳杜言三月庙见谓无舅姑者士昬礼妇至其夕成昬质明賛见妇扵舅姑若舅姑旣没则妇入三月乃奠菜郑玄云奠菜者祭菜也又记曰妇入三月然后祭行郑玄云谓助祭也曾子问篇端称孔子曰三月而庙见称来妇也択日而祭扵祢成妇之义也郑玄云谓舅姑没者也是舅姑没者以三月而祭因以三月为反马之节舅姑存者亦当以三月反马也士昬礼又称若不亲迎则妇入三月然后壻见扵妻之父母此髙固亲迎则不须更见故讥其亲反马也案杜注经云叔姬宁固反马传唯举反马不言宁者以宁是常事唯反马非礼故传举其非礼者六年传注殪尽至习也正义曰釈诂云贯习也殪死也言其死尽故以殪为尽盈其贯者杜以为盈满其心使贯习来伐刘炫云案尚书泰誓武王数纣之悪云啇罪贯盈言纣之为恶如物在绳索之贯不淂为习也今知不然者以诗称射则贯兮先儒亦以为习故杜用焉义淂两通刘直以尚书之文而规杜过恐非也周书曰殪戎殷正义曰如杜所注戎训为兵谓以兵伐殷而殪尽也殪字冝在下以周书本文故其字在上注丰上至㓕亡正义曰丰卦震上离下震为动离为明动而益明丰大之义丰卦上云変而为纯离之卦故为丰之离也杜以筮淂比卦爻変而为彼卦可言遇观之否遇坤之比耳此直口语不是揲蓍而亦言丰之离者周易论変为义故虽不筮论易者必以変言其义故言豊之离也杜又引丰上六至不觌凶皆周易之文也王弼以为上六以隂処极而最在外不履扵位深自幽隐絶迹深蔵者也蔀者覆鄣之物也丰大其屋又鄣蔽其家闇之甚也以甚闇而処大屋不能久享其利其屋虽大其室将空故窥其户而閴然无人也经三嵗而不能显见则凶伯廖引此者义取无德而居乃屋不过三歳必灭亡七年卫侯至来盟正义曰文二年晋人以公不朝使阳処父盟公以耻之书曰及晋処父盟去其族以厌耻也然则公与大夫对则为耻辱此良夫来盟无贬责者彼公亲朝晋晋侯不与公故遣大夫敌公是为耻辱此不贬责者其君不淂亲来遣臣来与公盟不对彼君非为耻也传凡师至曰㑹正义曰釈例曰与谋者同志之国彼我之计未定相与共谋讲议利害计成而后行之故以相连及为文不与谋而出师者谓不淂已而应命故以外合为文皆拠鲁而言之也公亲㑹斉侯伐莱而传以师出示例所以通卿大夫帅师者也鲁旣春㑹于曹以谋伐郑夏遂起师而更从不与谋之文者厉公篡大子忽之位谋而纳之非正故讳从不与谋之例若夫盟主之今则上行乎下非匹敌和成之类故虽或先谋皆从不与谋之例成八年晋士夑来聘且言将伐郯下云㑹伐郯是也凡乞师者深求过理之辞执谦以偪成其计故虽小国乞之扵大国大国乞之扵小国亦皆从不与谋之例臧宣叔却锜是也传以师出为例是唯系扵戦伐而刘贾许颕滥以经诸及字为义本不在例今𣣔强合之所以多相错伐也杜言小乞大大乞小者僖二十六年公子遂如楚乞师成二年臧宣叔如晋乞师是小国乞扵大国也成十三年郄锜来乞师十六年栾黡来乞师十七年荀罃来乞师十八年士鲂来乞师是大国乞扵小国也与谋者心俱𣣔伐彼此同谋乞师者非彼所𣣔乞来为已也我乞彼者彼不与我谋彼乞我者我不与彼谋是故凡言乞者皆从不与谋之例宣叔是小乞大郄锜是大乞小除晋乞鲁以外更无大乞小者故举郄锜以辩乞小之事耳晋是盟主自是上行乎下例无与谋之文不由却锜乞师乃从不与谋之例注此无秋字盖阙文正义曰苗秀乃名为禾夏则无禾可取知此取必在秋此无秋字盖阙文注慢盟至讳之正义曰昭十三年公㑹刘子晋侯云云于平丘八月甲戌同盟于平丘公不与扵时晋以谗慝弘多不与公盟公不淂与非国之耻故书其同盟而显言不与此时公实有罪为晋所执不淂与盟是公之耻故讳而不书其盟若言诸侯实不盟公无所可与然八年注义与五年书过同正义曰被执不以为耻而亦告庙饮至故书之以示过也故杜云义与五年书过同注盖有至礼也正义曰下言其卒故疑有疾而还也聘礼曰賔入竟而死遂也若賔死未将命则旣敛于棺造于朝介将命哀十五年传曰有朝聘而终以尸将事之礼是入所聘之竟则当遂行黄是斉竟遂以疾还非礼也注有事至书地正义曰有事祭也者谓禘祭也釈例以昭十五年有事于武宫传称禘于武公则知此言有事亦是禘也祭之日仲遂卒不言禘而略言有事者禘事淂常不主书禘为下绎祭张本耳上言公子遂如斉此言仲遂卒不言公子者此书有事为仲遂卒而书之与上相连犹是一事因上行还间无异事省公子之文从可知也卫氏难杜云其间有辛巳有事于大庙何淂为间无异事秦氏釈云有事于大庙是为仲遂卒起文止是一事故云间无异事也旣不书公子而称仲遂者时君所嘉宠故称其字非义例也定五年传云季平子行东野卒于房房是鲁地卒扵竟内故不书其地垂是斉地非鲁竟故书地也注绎又至声闻正义曰䋇又祭天文孙炎云祭之明曰寻绎复祭也公羊传曰绎者何祭之明日也糓梁传云绎者祭之且日之享賔也天子诸侯谓之为䋇少牢馈食大夫之礼也谓之賔尸釈诂云䋇陈也是陈昨日之礼以賔敬此尸也公羊传曰万者何干舞也籥者何籥舞也其言万入去籥何去其有声者废其无声者知其不可而为之也犹者何通可以已也是万为舞名礼明堂位曰朱干玉戚冕而舞大武干楯也戚斧也此舞者左手执楯右手执斧故谓之武舞言王者以万人服天下故以万为名诗言硕人之舞云左手执籥右手秉翟郑玄云籥如管六孔何休云吹之以节舞也故吹籥而舞谓之文舞鲁人知卿佐之丧不冝作乐故去其有声而不知废绎纳舞去籥悪其声闻也寻杜注意直云万舞名又注隐五年亦直云万舞也下问羽数则万是舞之大名不取公羊万是干舞之义则执羽吹籥是为万舞故杜云纳舞去籥悪其声闻是无干舞籥舞之别名也沈氏云案曾子问甞禘郊社簠簋旣陈天子崩后之䘮废则卿䘮不废正祭绎是又祭为轻故当废之注敬谥正义曰谥法夙夜勤事曰敬雨不至克葬正义曰定十五年九月丁巳葬我君定公雨不克葬戊午日下旱乃克葬彼云乃此云而者公羊传曰而者何难也乃者何难也曷为或言而或言乃乃难乎而也何休云难者臣子重难不淂以正曰葬其君言乃者内而深言而者外而浅下日昳乆故言乃左氏无传杜又不说或如公羊之言是史家异辞传注舒蓼二国名正义曰舒蓼二国名者盖转冩误当云一国名案釈例土地名有舒群舒舒蓼舒庸舒鸠以为五名则与文五年灭蓼同盖蓼灭后更复故椘今更灭之刘炫以杜为二国而规之非也盟吴越而还正义曰谱云吴姬姓周大王之子大伯仲雍之后大伯仲雍让其弟季歴而去之荆蛮自号句呉句或为工夷言发声也大伯无子而卒仲雍嗣之当武王克殷而因封其曾孙周章扵吴为吴子又别封章弟虞仲扵虞自大伯五卋而淂封十二卋而晋灭虞虞灭而呉始大至寿梦而称王寿梦以上卋数可知而不纪其年寿梦元年鲁成公之六年也夫差十五年获麟之岁也二十三年鲁哀公之二十二年而越灭吴越姒姓其先夏后少康之庻子也封扵㑹稽自号扵越扵者夷言发声也濵在南海不与中国通后二十余世至扵允常鲁定公五年始伐吴允常卒子句践立是为越王越王元年鲁定公之十四年也鲁哀公二十二年句践灭呉霸中国卒春秋后七卋大为楚所破遂㣲弱矣外传曰芈姓帰越是越本楚之别封也或非夏后之后也注记礼至下柩正义曰礼记诸言自某始者皆与后人为始此云始用葛茀则自此以后常用葛故云记礼変之所由茀字礼或作绋或作綍绳之别名也周礼遂人大䘮属六绋天子用六也䘮大记君葬用四绋大夫士葬用二绋是绋者所以引柩也扵殡则已有之系扵輴车以备火灾有灾则引柩以辟火及葬则用之以下柩也雨不至怀也正义曰曲礼云凡下筮曰旬之外曰逺某日旬之内曰近某日䘮事先逺日吉事先近日郑玄云丧事葬与练祥也吉事祭祀冠取之属也然则先近日先卜上旬不吉卜次旬又不吉卜下旬䘮事则先卜下旬卜葬先卜逺日辟不思念其亲似𣣔汲汲而早葬之也今若冒雨而葬亦是不思其亲𣣔淂早葬故举卜葬先逺日以证为雨而止礼王制云庻人葬不为雨止者郑玄云虽雨犹葬礼仪少也九年注卒扵至日误正义曰釈例扈是郑地故云卒扵竟外黒臀以二年始立而云四与文同盟者杜注春秋又为釈例前后经传勘当备尽岂晋侯二年始立不于文公之丗而云四与文同盟必是后冩之误苏氏亦以为然刘炫以此规杜非也其君卒或书地或不书地皆从赴今云卒扵竟外故书地者晋侯实在竟外卒非以为例也刘炫云襄七年郑伯髠顽卒于鄵昭二十五年宋公佐卒于曲棘竟内亦书地非竟外九月无辛酉者下有十月癸酉杜以长歴推之癸酉是十月十六日辛酉在前十二日耳故云九月无辛酉上有八月下有十月非月误也注三与文同盟正义曰郑父燬以僖二十五年卒郑代立其年于洮二十六年于向二十八年于践土文七年于扈十四年于新城唯二与文同盟云三者以二三字体相近转冩之误耳若其不然杜无容不委刘炫以此规杜非也注洩冶至书名正义曰文八年宋人杀其大夫司马贵之而不名此书洩冶之名是不为春秋所贵故书名传称臣者所以治烦去惑是以伏死而争则直谏者臣之尽忠之事洩冶忠諌而死不为春秋所贵者釈例曰鲁哀之可諌者甚衆未闻仲尼之苦言至扵陈恒弑其君孔子沐浴而朝告扵哀公求讨不义顕事施舎足以致益者固人臣之所当造膝也若乃情色之惑君不能淂之扵臣父不能淂之扵子臣子而𣣔显直扵其君父适所以益谤而致罪也陈灵公宣淫悖德乱伦志同禽兽非尽言所救洩冶进无匡济逺䇿退不危行言孙安昏乱之朝慕匹夫之直忘蘧氏可卷之德死而无益故经同罪贱之文传特称仲尼以明之忠为令德非其人犹不可况不令乎此其义也是说不贵洩冶之意也然则比干諌纣而死孔子称殷有三仁焉善比干者家语云子贡曰陈灵公君臣宣滛扵朝洩冶谏而杀之是与比干諌死同可谓仁乎孔子曰比干扵纣亲则诸父官则少师忠款之心在扵存宗庙而已固当以必死争之兾身死之后纣当悔悟本志存扵仁者也洩冶之扵灵公位在大夫无骨肉之亲怀宠不去仕扵乱朝以区区之身𣣔止一国之淫昬死而无益可谓狷矣诗云民之多辟无自立辟其洩冶之谓乎是言洩冶之行不淂同扵比干之意也传注不书至将帅正义曰僖二十八年晋侯斉师宋师秦师及椘人戦于城濮彼注云宋公齐国皈父秦小子慭旣次城濮以师属晋不与戦也彼以师属晋而经书其师此全不书者彼虽公卿不行仍有大夫帅之将卑师衆故称师耳此则全诗将帅以兵付晋并入晋军林父独自帅之故唯书林父伐陈也十年注斉略至无罪正义曰崔杼有宠扵惠公惠公旣薨高国二家恐其借前丗之宠又有宠扵新君故畏其偪已因君薨而逐之崔杼未有罪也斉人疑其事故不言其名略言崔氏见其举族出奔耳及仲尼脩之大夫出奔无罪不名不名即是无罪故因告称氏而书氏以见无罪若贵之或称官或称字如司城子哀之类是也注王季至称字正义曰公羊传曰王季子者何天子之大夫也其称王季子何贵也其贵柰何母弟也是公羊以为天王之母弟也母弟而称季子然则字季子也天子大夫例称字襄三十年天王杀其弟佞夫母弟称弟此不言王弟者釈例云朝聘盟㑹嘉好之事此兄弟之笃睦非义例之所兴故仍旧史之䇿或称弟或称公子是由义无所见故因其旧文其相杀害乃称弟以示义耳注绎邾至沢山正义曰文十三年传称邾迁于䋇则䋇为邾之都矣更别有䋇邑今鲁伐取之非取邾之都也亦因䋇山为名盖近在邾都之旁耳传注典䇿至改旧正义曰传言且告以族不以名知法当以名告而斉人误以族告也釈例云若乃称司城以贵效节扵府人书帰父之还以善复命扵介因斉人告辞以着其无罪盖随事以示襃贬也传旣云书曰崔氏以明非罪复云且告以族不以名知典䇿之书旧当以名通也斉国虽缪以族告适合仲尼所襃之实因而不革以示无罪且明春秋之作或因仍旧史成文不必皆有改也何休膏肓以为公羊讥丗卿而难左氏苏氏釈云崔杼祖父名不见经则知非丗卿且春秋之时诸侯擅相征伐犹尚不讥丗卿虽曰非礼夫子何由独责又郑駮异义引尚书卋选尓労又引诗刺幽王絶功臣之丗然则兴灭継絶王者之常讥卋卿之文其义何在注违奔放也正义曰釈例曰廹窘而奔及以礼见放俱去其国故传通以违为文是言违兼奔放也注上某至某名正义曰若言崔氏之守臣杼也大夫受氏当丗守宗庙故谓之守臣言守宗庙之臣也僖十一年管仲云天子之二守高国在彼谓天子命之为守国之臣与此异也知此异扵彼者岂天子命者出奔乃淂告扵诸侯余臣岀奔不淂告也且下句云失守宗庙知守臣谓守宗庙之臣非守国也天子赐姓诸侯赐族对文则姓与族别散文则可以通礼谓族人为庻姓故云上某出者姓其实正是族也注玉帛之使谓聘正义曰聘礼执玉致命执帛致享故云玉帛之使谓聘也下注云恩好不接故亦不告又昭二十年曹公孙㑹自鄸出奔宋注云甞有玉帛之使来告故书则杜意以为奔者之身甞有玉帛之使扵彼国已经相接则告之若奔者未甞往聘恩好不接则不告唯告奔者聘之国余不告也刘炫以为玉帛之使谓国家有交好之国皆告非指奔者之一身注颍水至入淮正义曰釈例曰颍水出河南阳城县阳干山东南经颍川汝隂至淮南下蔡县入淮也注以四至卿礼正义曰丧大记云君大棺八寸属六寸椑四寸上大夫大棺八寸属六寸下大夫大棺六寸属四寸士棺六寸然则子家上大夫棺当八寸今斵荡其棺不使从卿礼耳不知斵薄之使从何礼也幽公正义曰谥法动静乱常曰幽十一年注晋侯至狄地正义曰凡诸侯聚㑹鲁不与者皆歴序诸国云㑹于某地上盟于辰陵即其事也狄从诸夏序列亦然僖二十年斉人狄人盟于刑是也此异扵彼而云晋侯㑹狄是狄在彼地晋往㑹之故传説晋大夫𣣔召狄郄成子劝其勤是晋侯自往故以狄为㑹主成十五年㑹呉于钟离襄十年㑹呉于柤其意与此同注不言至辞也正义曰讨辞者言弑君之贼人人皆𣣔杀之作举国共杀之文故不言楚子也襄二十七年卫杀其大夫寗喜亦是讨贼但卫人自杀其臣故称大夫征舒非楚之臣不淂言杀其大夫诸放杀及执他国之臣皆不言某国大夫者以人臣卑贱故没其爵号而空书名氏注楚子至之后正义曰案传楚子为陈讨夏氏乱遂入陈杀夏征舒轘诸栗门此经先书杀夏征舒后书入陈者拠先后事实为文故杜注云楚子先杀征舒而𣣔县陈后淂申叔时谏乃后封陈不有其地故书入在杀征舒之后是其事也刘炫云楚子入陈乃杀征舒经先书杀徴舒后言入陈者以楚子夲意止𣣔讨贼无心㓕陈及杀征舒灭陈为县后淂申叔时諌乃复封陈扵例不有其地故云入陈言楚人旣杀征舒楚子乃复入陈纳二子扵陈入陈之文为下纳张本传云书曰入陈纳公孙宁仪行父于陈书有礼也入纳连文是入为纳也昭八年楚师灭陈执公子招放于越杀陈孔兴彼心𣣔㓕陈此则主为讨贼无心灭陈而复封之君子善其自悔故退入陈扵下隐其县陈之过若其不然当云楚子入陈杀夏征舒如此则楚子夲为入陈因入乃讨陈贼则是悪楚子故书入在杀征舒之后注二子至复之正义曰工子与君滛昬致使君死国乱实罪人也今楚子入陈而纳之乃是纳罪人也计応罪楚子而传言书曰入陈纳公孙宁仪行父于陈书有礼也旣善椘子有礼则是恕彼之过故杜迹其合恕之由言贼讨国复是二子之力其功足以𥙷过故君子善楚侯之贾逵云二子不系之陈絶扵陈也悪其与君淫故絶之善楚有礼也案子紏捷菑皆不系国自是例之常贾说非也釈例云贾氏依放谷梁云称纳者内难之辞纳公孙宁仪行父于陈言书有礼不可言内难也陈县而见复上下交驩二人虽有淫縦之阙今道楚匡陈贼讨君葬威权方盛传称其礼理无所难此先儒说之不安也杜言扵时陈成公播荡扵晋者此传云陈侯在晋襄二十五年传云夏氏之乱成公播荡是也传注艾猎孙叔敖正义曰服虔亦云艾猎蒍贾之子孙叔敖也此年云令尹蒍艾猎明年云令尹孙叔敖明一人也卋本艾猎为叔敖之兄丗夲多误本不必然注封人至计功正义曰周礼封人凡封国封其四疆造都邑之封域者亦如之大司马大役与虑事受其要以待考而赏诛郑玄云虑事者封人也扵有役司马与之属赋丈尺与其用人数也是封人主造城邑计度人数此云使封人故云其时主筑城者虑事者谋虑城筑之事无则虑之讫则计功也史书多有无虑之语皆谓揆度前事也注榦桢也正义曰釈诂云翰榦也舎人曰桢正也筑墙所立两木也翰所以当墙过鄣土者也彼桢为榦故谓榦为桢谓墙之两头立木也板在两旁卧鄣土者即彼文翰也平板榦者等其高下使城斉也称畚筑程土物正义曰畚者盛土之器筑者筑土之杵司马法辇车所载二筑是也称畚筑者量其轻重均负土与筑者之力也程土物谓锹䦆畚轝之属为作程限备豫也注少西至之名正义曰礼以王父字为氏征舒以夏为氏知子夏是字少西是名言少西氏者氏犹家也言将讨少西之家以诸侯讨而戮之正义曰经无诸侯而云以诸侯讨之诸侯皆庆者时有楚之属国从行也十二年邲之战经不书唐而传云唐侯为左拒昭十七年长岸之戦经不书随而传言使随人守舟明此时亦有诸侯但为楚私属不以告耳谓之夏州正义曰谓之夏州者讨夏氏郷取一人以帰楚而成一州故谓之夏州注没其至复礼正义曰言入陈纳人为有礼也直言入陈纳人是没其县陈本意言陈国见存入而纳此人耳是全以讨乱存国为文所以善其淂礼注为明至义也正义曰十年郑及楚平既无其事谓经无之也郑徼事晋又无端迹亦谓经所无也传若不发此语不知楚以何故明年忽然围郑为此特发此传以明后年围郑之经也自厉役以来郑南北两属不专心扵楚故楚未得志而明年围之七年晋为黒壤之㑹郑伯在焉厉役在黒壤之前九年传言楚子为厉之役故伐郑事在黒壤之后而彼传不以黑壤兴伐而逺称厉之役者楚子之志所恨在扵厉役逃帰不为黒壤㑹晋故也上指厉役下指辰陵中包黑壤此皆传上下相包通之义也春秋正义卷第十六计一万六千一百一十一字春秋胡氏传卷十六春秋传卷第十六宣公上元年春王正月公即位宣公爲弑君者所立受之而不讨贼是亦闻乎弑也故如其意焉而书即位以着其自立之罪而不嫌于同词美一也有小大则褒词异恶一也有小大则贬词异一美一恶无嫌于同公子遂如齐逆女鲁秉周礼䘮未朞年遣卿逆女何亟乎太子赤齐出也仲遂杀子赤及其母弟而立宣公惧于见讨故结昏于齐爲自安计越典礼以逆之如此其亟而不顾者必敬嬴仲遂请齐立接之始谋也其后滕文公定爲三年䘮父兄百官皆不欲曰吾宗国鲁先君莫之行也䘮纪浸废夫岂一朝一夕之故自文宣莫之行矣此所谓不待贬绝而罪恶见者也三月遂以夫人妇姜至自齐有不待贬絶而罪恶见者不贬绝以见恶夫人与有罪焉则待贬而后见故不称氏夫人其如何知恶无礼如野有死麕能以礼自防如草虫愆期有待如归妹之九四则可免矣凢称妇者其词虽同立义则异逆妇姜于齐病文公也以妇姜至自齐责敬嬴也敬嬴嬖妾私事襄仲以其子属之杀丗适兄弟岀主君夫人援成风故事即以子贵爲国君母斩焉在衰服之中请昏纳妇而其罪隐而未见也故因夫人至特称妇姜以显之此乃春秋推见至隐着妾母当国用事爲后丗鉴者也槩指爲有姑之词而不察其旨则精义隐矣夏季孙行父如齐经书行父如齐而不言其故谓纳赂以请㑹者传也经有不待传而着者比事以观斯得矣下书公㑹齐侯于平州则知此㑹行父请之也又书齐人取济西田则知其请盖以赂也虽微传其事着矣诸侯立卿爲公室辅犹屋之有楹也而谋国如此亦不待贬绝而恶自见者也不然以行父之勤劳恭俭相三君而无私积必能以其君显名与晏婴等矣晋放其大夫胥甲父于卫放犹覊置母去其所比于专杀者其罪薄乎云尔或以爲近正非矣大夫当官旣不请于天子而自命以爲有罪又不告于司宼而擅刑犹不逺于正乎秦晋战于河曲挠臾骈之谋者赵穿也若讨其不用命则当以穿爲首止治军门之唿偕贬可也而独放胥甲父则以赵盾当国穿其族子而盾庇之也桃园之罪其志同形于此矣故称国以放见晋政之在私门而成上浸爲后戒也公㑹齐侯于平州按左氏曰㑹干平州以定公位鲁宣篡立踰年举国臣子旣从之矣若之何位犹未定而有待于平州之㑹也春秋以来弑君篡国者巳列于诸侯之㑹则不复致讨故曹人以此请负刍于晋夫篡弑之贼毁灭天理无所容于天地之间身无存没时无古今其罪不得赦也以列于㑹而不复讨是率中国爲戎夷弃人类爲禽兽此仲尼所爲惧春秋所以作也然欲定其位者鲁宣公宜称及齐而曰㑹者讨贼之法也凢讨乱臣贼子必深絶其党而后爲恶者孤矣公子遂如齐宣公篡立之罪仲遂主谋爲首恶初请于齐遂爲上客而并书介使者罪叔孙得臣不能爲有无亦从之也大夫有以死争者矣然削而不书者以叔仲惠伯死非君命失其所也遂及行父则一再见于经矣如齐拜成虽削之可也又再书于䇿者于以着其始终成就弑立之谋以戒后丗人臣或内交宫禁以固其宠或外结藩鎭以爲之援至于杀生废置皆岀其手而人主不悟者其虑深矣凢此皆直书于䇿而义自见者也六月齐人取济西田鲁人致赂以免讨而书齐人取田者所以着齐罪春秋讨贼尤严于利其爲恶而助之者所以孤其党夫齐鲁邻国盟主之余业也子恶弑出姜归而宣公立不能声罪致讨务宁鲁乱首与之㑹是利其爲恶而助之也弑君篡国人道所不容而货赂公行免于诸侯之讨则中国胥爲戎夷人类灭爲禽兽其祸乃自不知以义爲利而以利之可以爲利而爲之也孟氏爲梁王极言利国者必至于弑夺而后餍盖得经书取田之意举法如此然后人知保义弃利乱臣贼子孤立无徒而乱少弭矣秋邾子来朝楚子郑人侵陈遂侵宋楚书爵而人郑者贬之也郑伯本以宋人弑君晋不能讨受赂而还以此罪晋爲不足与也遂受盟于楚今乃附楚以亟病中国何义乎书侵陈遂侵宋者以见濳师掠境肆爲侵暴非能声宋罪而讨之也旣正此师爲不义然后中国之师可举矣晋赵盾帅师救陈郑在王畿之内而附蛮夷陈先代帝王之后而见侵逼此门庭之㓂利用御之者也晋能救陈则存诸夏攘夷狄之师故特褒而书救凢书救者未有不善之也如解倒悬如拯民于涂炭之中知此义则知春秋用兵之意矣传称师救陈宋经不书宋此非阙文乃圣人削之也前方以不能讨宋上卿贬而称人诸侯㑹而不序今若书救宋则典刑紊矣宋公陈侯卫侯曹伯㑹晋师于棐林伐郑列数诸侯而㑹晋赵盾谷梁子以爲大赵盾之事以其大之也故曰师此说非也春秋立法君爲重而大夫与师其体敌列数诸侯于帅师之下而又书大夫之名氏则臣疑于君而不可以爲训其曰㑹晋师此乃谨礼于微之意也其立义精矣棐林郑地也前者地而后伐以爲疑词此其地则以着其美者一美一恶无嫌于同冬晋赵穿帅师侵崇崇在西土秦所与也晋欲求成于秦不以大义动之而伐其与国则爲谖巳甚比诸伐楚以救江异矣而传谓设此谋者赵穿也意者赵穿巳有逆心欲得兵权託于伐国以用其衆乎不然何谋之迃而当国者亦不裁正而从之也穿之名姓自登史䇿弑君于桃园而上卿以志同受恶其端又见于此书侵以见所以求成者非其道矣晋人宋人伐郑宋人弑君旣列于㑹在春秋衰丗巳免于诸侯之讨矣论春秋王法则其罪故在法所不赦也而晋人与之合兵伐郑是谓以燕伐燕庸愈乎其书晋人宋人非将卑师少盖贬而人之也以贬书伐者若曰声罪致讨而已有瑕则何以伐人矣二年春王二月壬子宋华元帅师及郑公子归生帅师战于大棘宋师败绩获宋华元两军接刃主将见获其负明矣又书师败绩词不赘乎此明大夫虽贵与师等也故将尊师少称将不称师师衆将卑称师不称将将尊师衆并书于䇿者示人君不可轻役大衆又重将帅之选其义深矣或曰元帅三军之司命而轻重若是班乎自行师而言则以元帅爲司命自有国而言则以得衆爲邦夲郑使髙克将兵御狄于境欲逺克也而不恤其师楚以六卒实从得臣恐䘮师也而不恤其将故经以弃师罪郑以杀其大夫责楚明此义然后知王者之道轻重之权衡矣秦师伐晋按左氏以报崇也遂围焦晋用大师于崇乃赵穿私意而无名也故书侵秦人爲是兴师而报晋则问其无名之罪也故书伐丗岂有欲求成于强国而侵其所与可以得成者乎穿之情见矣宣子当国筭无遗䇿独懵于此哉其从之也而盾之情亦见矣春秋书事笔削因革必有以也一侵一伐而不书围焦所以诛晋卿上侵之意其所由来者渐矣夏晋人宋人卫人陈人侵郑按左氏晋赵盾及诸侯之师侵郑以报大棘之役初郑归生受命于楚以伐宋经不书伐而以宋华元主大棘之战者盖楚人有词于宋矣师之老壮在曲直晋主夏盟盾旣当国合诸侯之师何畏乎楚何避乎鬪椒然力非不足而去之者以理曲也故卿不氏而称人师书侵而不言伐易于讼卦之象曰君子作事谋始始而不谋将至于兴师动衆有不能定者矣晋惟取赂释宋而不讨至以中国之大不能服郑不竞于楚可不愼乎春秋行事必正其本爲末流之若此也其垂戒明矣秋九月乙丑晋赵盾弑其君夷皐赵穿手弑其君董狐归狱于盾其断盾之狱词曰子爲正卿亡不越境反不讨贼以是书断而盾也受其恶而不敢辞仲尼因其法而不之革其义云何曰正卿当国任事之臣也国事莫酷于君见弑不于其身而谁责乎亡而越境谓去国而不还也然后君臣之义絶反而讨贼谓复雠而不释也然后臣子之事终不然是盾伪出而实闻乎故也假令不与闻者而纵贼不讨是有今将之心而意欲穿之成乎弑矣恶莫惨乎意今以此罪盾乃闲臣子之邪心而谨其渐也盾虽欲辞而不受可乎以髙贵郷公之事观焉抽戈者成济唱谋者贾充而当国者司马昭也爲天吏者将原司马昭之心而诛之乎亦将致辟成济而足也故陈泰曰惟斩贾充可以少谢天下耳昭问其次意在济也泰欲进此直指昭也然则赵穿弑君而盾爲首恶春秋之大义明矣微夫子推见至隐垂法后丗乱臣贼子皆以诡计获免而至愚无知如史太邓扈乐之徒皆蒙归狱而受戮焉君臣父子不相夷以至于禽兽也几希故曰春秋成而乱臣贼子惧冬十月乙亥天王崩三年春王正月郊牛之口伤改卜牛牛死乃不郊乃不郊爲牛之口伤改卜牛而牛又死也不然郊矣礼爲天王服斩衰周人告䘮于鲁史䇿巳书而未葬也祀帝于郊夫岂其时而或谓不以王事废天事礼乎春秋巳来䘮纪浸废有不奔王䘮而逺适他国有不修弔礼而自相聘问固将以是爲可举而不废也卒至汉文以日易月后丗不能复其所由来渐矣春秋备书其义自见犹三望三望者公羊曰祭太山河海夫天子有天下凢宇宙之内名山大川皆其所主也故得祭天而有方望无所不通诸侯有一国则境外之山川他人所主者而可以望乎季氏旅于太山冉求不能救而夫子责之者爲太山鲁侯所主也大夫何与焉季氏不得旅太山则河海非鲁之封内其不得祭亦明矣犹者可巳不当爲之词葬匡王四月而葬王室不君其礼略也微者往㑹鲁侯不臣其情慢也或曰宣公亲之者也而常事不书非矣崩葬始终之大变岂以是爲常事而不书也楚子伐陆浑之戎夷狄相攻不志此其志何也爲陆浑在王都之侧戎夏杂处族类之不分也楚又至洛观兵于周疆问鼎之大小轻重焉故特书于䇿以谨华夷之辨禁猾夏之阶夏楚人侵郑按左氏晋侯伐郑郑及晋平而经不书者仲尼削之也郑本以晋灵不君取赂释贼爲不足与似也而往从楚非矣今晋成公初立背僣窃伪邦而归诸夏则是反之正也春秋大改过许迁善书楚人侵郑者与郑伯之能反正也故独着楚人侵掠诸夏之罪尓郑旣见侵于楚则及晋平可知矣秋赤狄侵齐宋师围曹按左氏宋文公即位尽逐武穆之族二族以曹师伐宋然不书于经者二族以见逐而举兵非讨罪也及宋师围曹报武氏之乱而经书之者端本清源之意也武穆二族与曹之师奚爲至于宋哉不能反躬自治恃衆强以报之兵革何时而息也宋惟有不赦之罪莫之治也故书法如此冬十月丙戍郑伯兰卒葬郑穆公四年春王正月公及齐侯平莒及郯莒人不肯公伐莒取向心不偏党之谓平以此心平物者物必顺以此心平怨者怨必释惟小人不能宅心之若是也虽以势力强之而有不获成者矣夫以齐鲁大国平郯莒小邦宜其降心听命不待文告之及也然而莒人不肯则以宣公心有所私系失平怨之夲耳故书及书取以着其罪及所欲也平者成也取者盗也不肯者心弗允从莫能强之者也以利心图成虽强大者不能行之于弱小春秋书此戒后丗之不知治其本者故行有不得者反求诸已斯可矣秦伯稻卒夏六月乙酉郑公子归生弑其君夷首谋弑逆者公子宋也惧赞而从之者归生也而以归生爲首恶何也夫乱臣贼子欲动其恶而不从者未有能全其身而不死也故季子然问仲由冉求其从之者欤子曰弑父与君亦不从也是以死节许二子矣归生惧谮而从公子宋特无求路不可夺之死节耳书爲首恶不亦过乎曰归生与宋并爲大夫乃贵戚之卿同执国政可以不从一也甞统大师与宋人战获其元帅巳得兵权可以不从二也闻宋逆谋登时而觉先事诛之犹反手耳夫据杀生之柄仗大义以制人使人听已犹犬羊之伏于虎也何畏于人惧其见杀而从之也哉计不出此顾以畜老惮杀比方君父归生之心悖矣故春秋舍公子宋而以弑君之罪归之爲后丗鉴若司马亮沈庆之等苟知此义则能讨罪人不至于失身爲贼所制矣赤狄侵齐秋公如齐公至自齐君行告至常事不书宣公比年如齐而皆致者危之也夫以篡弑谋于齐而取国以土地赂齐而请㑹以卑屈事齐而求安上不知有天王下不知有方伯惟利交是奉而可保乎髙固之事亦殆矣故比年如齐而皆致以戒后丗之欲利有攸往者惟义之与比爲可安耳冬楚子伐郑五年春公如齐夏公至自齐秋九月齐髙固来逆子叔姬按左氏公如齐髙固使齐侯止公请叔姬焉书夏公至自齐秋齐髙固来逆子叔姬罪宣公也其曰来者以公自爲之主称子者或谓别于先公之女也诸侯嫁女于大夫主大夫以与之者爲体敌也而公自爲之主压尊毁列卑朝廷慢宗庙矣夫以郑国𥚹小楚公子围之贵骄强大来娶于郑子产辞而郄之使馆于外欲野赐之几不得抚有其室而宣公以鲁国周公之后逼于髙固请婚其女强委禽焉而不能止惟不知以礼爲守身之干是以得此辱也春秋详书爲后丗鉴欲人之必谨于礼以定其位不然卑巽妄说不近于礼奚足逺耻辱哉叔孙得臣卒内大夫卒无有不日者以春秋鲁史也其或不日则见恩数之略尓仲遂如齐谋弑子赤叔孙得臣与之偕行在宣公固有援立之私其恩数岂略而不书日是圣人削之也君臣父子妃妾适庶人道之大伦也方仲遂以杀适立庶往谋于齐而与得臣并使也若懵然不知其谋或知之而不能救则将焉用彼相矣春秋治子赤之事专在仲遂以其内交宫禁外结强邻大恶无所分也而叔孙得臣有同使于齐之罪故特不书日以贬之若曰大夫而不能爲有无者不足加以恩数云尔冬齐髙固及子叔姬来左氏曰反马也礼嫁女留其送马不敢自安及庙见成妇遣使反马则髙固亲来非礼也又礼女子有行逺父母者岁一归宁今见逆逾时未易岁也而叔姬亟来亦非礼也故书及书来以着齐罪也大夫适他国必有君命与公事否则礼法之所禁而可犯乎惠公许其臣越礼恣行而莫遏髙固委其君踰境自如而不忌则人欲巳肆矣凢婚姻常事不书而书此者则以爲非常爲后丗戒也楚人伐郑六年春晋赵盾卫孙免侵陈按传称陈及楚平荀林父伐陈经皆不书者以下书晋卫加兵于陈即陈及楚平可知矣以赵盾孙免书侵即林父无词可称亦可知矣爱人不亲反其仁治人不治反其智晋甞命上将帅师救陈又再与之连兵伐郑今而即楚无乃于已有阙盍亦自反可也不内省德遽以兵加之则非义矣故林父不书伐而盾免书侵以正晋人所以主盟非其道也夏四月秋八月螽传谓螽爲谷灾虐取于民之効也先是公伐莒取向后再如齐伐莱军旅数起贼歛旣繁戾气应之矣夫善恶之感萌于心而灾祥之应见于事宣公不知舎恶迁善以𥙷前行之愆而用兵不息灾异数见年谷不丰国用空乏卒至于改助法而税民盖自此始矣经于虫螟一物之变必书于䇿示后丗天人感应之理不可诬当愼其所感也冬十月春秋正义春秋正义卷十七春秋正义卷第十七宣下国子祭酒上护军曲阜县开国子臣孔颍逹等奉勑撰十二年注晋上至郑地正义曰此一军成陈军不成陈成陈者虽少以戦为文案昭二十三年鸡父之战六国成陈而楚不成陈成陈者多而以败为文者六国虽衆楚为兵主楚旣未陈故以独败为文与此异也注萧宋至九日正义曰庄十二年宋万弒闵公萧叔大心者宋萧邑之大夫也平宋乱立桓公宋人嘉之以萧邑封叔为附庸荘二十三年萧叔朝公是其事也此年楚子灭萧定十一年宋公之弟辰入于萧以叛则此后为宋邑也杜以长歴校之十二月无戊寅戊寅乃是十一月九日此不言月误长歴云日月必有误者案淂称师人多寒若是十一月则今之九月未是寒时当月是而日误也注晋卫至东南正义曰传云盟曰恤病讨贰陈贰扵楚而宋伐之卫救陈不讨贰也楚伐宋而晋卫不救不恤病也是晋卫背盟故贬其大夫而称人曹是小国贬与不贬俱当称人故不言曹也明年传称君子曰清丘之盟唯宋可以免则宋不违盟而亦贬宋卿者彼晋卫曹并皆伪妄花椒承群伪之言以误其国致使宋为盟故伐陈卫人救之楚人讨之伐陈怒楚被伐无救宋虽有守信之善而椒犹不免讥者为诸国失信而累及椒也晋卫不信乃在盟后非是心𣣔不信而妄作此盟当盟之时未有不信之状在后违约不可豫知而亦并责椒者君子结交当択善而从之所与不善必将败德椒与不信约盟则是不信之党虽独守信并亦贬之戒后之人使择交也传注临哭至祖庙正义曰案杂记客致含赗讫请临襄十二年传吴子寿梦卒临于周庙故云临哭也宫即庙也象其尊貌则谓之为庙言其墙屋则称之为宫大宫宫之大者郑祖庙者谓郑大祖之庙也注陴城上俾倪正义曰陴城上小墙俾倪者看视之名襄六年晏弱围莱堙之环城传扵堞注云堞女墙也又二十五年呉子门于巢巢牛臣隐扵短墙以射之二十七年卢蒲嫳攻崔氏崔氏堞其宫而守之注云堞短垣也陴堞俾倪短墙短垣女墙皆一物也说文云堞城上女垣也广雅云陴俾倪女墙也釈名云城上垣曰陴扵其孔中俾倪非常亦言陴益也助城之髙也或曰女墙言其卑小比之扵城如女子之扵丈夫也注哀其至十日正义曰杜以三月克之谓围经三月方始克之故云九十日也知非季春克之者下云六月晋师救郑及河闻郑旣及楚平桓子𣣔还是将𣣔至河郑犹未败至河闻败犹𣣔还师在国闻败师必不发若是季春克之不应此至六月而晋人不闻以此知三月非季春也经传皆言春围郑不知围以何月为始围经旬有七日为之退师闻其脩城乃复更进进囲三月方始克之则从𥘉以至扵克凡经一百二十许日盖以三月始囲至六月乃克也注周厉至灭也正义曰郑桓公是周厉王之子宣王母弟又宣王封之故僖二十四年及此皆厉宣并言之桓公始封西郑武公始居东郑二公是始封之䝨君若其存郑则四君祐楚故愿楚要福扵此四君使社稷不灭泯灭也釈诂文注楚灭至比之正义曰楚灭诸国见扵传者哀十七年称文王县申息庄六年称楚灭邓十八年称武王克权僖五年灭弦十二年灭黄二十六年灭䕫文四年灭江五年灭六又灭蓼十六年灭庸凡十一国见扵传僖二十八年传曰汉阳诸姬楚实尽之则楚之灭国多矣言九县者申息定是其二余不知所谓苏氏沈氏以权是小国庸先属楚自外为九也庸可几乎正义曰庸用也几读如兾言用可冀幸而得之乎何必㓕其国注彘季代林父正义曰服虔云食采扵彘或当然也文十二年河曲之戦荀林父佐中军臾骈佐上军栾盾将下军自尔以来传无其代知先縠代林父郄克代臾骈赵朔代栾盾也八年传赵朔佐下军知栾书代赵朔也案传文皆称彘子今注云彘季者勘谱亦以彘子彘季为一人则杜君别有所拠书传残缺不可得而知也刘炫云传文皆称彘子何以知是彘季以縠非彘季以规杜今知非者杜以子为男子之称季是幼少之辞季之与子是得通称子路或为季路举其常称谓之子论其字谓之季故公子友或称季友而刘以传唯称彘子无彘季而规杜非也注韩万玄孙正义曰韩丗家云韩之先事晋得封韩原曰韩武子后三卋有韩厥丗本云桓叔生子万万生求伯求伯生子舆子舆生献子厥史记所云武子盖韩万也如彼二文厥是万之曾孙而服虔杜预皆言厥韩万玄孙不知何所拠也注衅罪也正义曰衅训为罪者衅是间隙之名今人谓瓦裂亀裂皆为衅旣有间隙故得为罪也德刑至是征正义曰旣言观衅而动更说无衅之事德刑政事典礼此六事行之不変易者不可与之敌也圣王之制征伐者为有罪者耳不为是六事不易行征伐也此举六事之目下文歴说楚不易六事以充之君无怨讟正义曰讟谤也政有常则民不恨故国君无人怨无人谤击鼓怨州吁郑人谤子产是有怨谤也商农至其叶正义曰斉语云公曰成民之事若何管子对曰四民者勿使杂処公曰処士工商农若何管子对曰昔圣王之制也処士就间燕処工就官府処商就市井処农就田野彼四民谓士农工商此数亦四无士而有贾者此武子意言举兵动衆四者不败其叶发兵则以士从征不容复就间燕故不云士而分商贾为二行曰商坐曰贾虽同是贩卖而坐异业发兵征伐四者悉皆不与故㧾云不败其业也注宰令至叔敖正义曰周礼六卿大宰为长遂以宰为上卿之号楚臣令尹为长故从他国论之谓令尹为宰楚国仍别有大宰之官但位任卑耳传称大宰伯州黎是也楚国名上卿为令尹者釈诂云令善也釈言云尹正也言用善人正此官也楚官多以尹为名皆取其正直也注在车至为主正义曰司马法兵车一乗有甲士三人歩卒七十二人甲士在车不共碎役所言左右者分歩卒为左右也兵车一辕服马夹之而言挟辕者歩卒𬒳分在右者当军行之时又分之使在两厢挟辕以为戦备楚陈以辕为主故以辕表车正是挟车严兵以备不虞也其应在左者使之追求草蓐令离道求草不近兵车也蓐谓卧止之草故云为宿备也此是在道时然故云军行右辕左追蓐至扵对陈之时则各在车之左右故豫定左右之分在道分使之耳注虑无至旌识正义曰茅明也在前者明为思虑其所无之事恐其卒有非常当预告军中兵衆使知而为之备也如今军行谓当杜之时行军有此法也前有斥候蹹伏者令人逺在军前斥度候望虑有伏兵使蹹行之持以绛及白为幡与军人为私号也曲礼曰前有水则载青旌前有尘埃则载鸣鸢前有车骑则载飞鸿前有士师则载虎皮前有挚兽则载貔貅其事与此见贼举幡相似也茅明釈言文舎人曰茅昧之明也注物犹至敕令正义曰类谓旌旗画物类也百官尊卑不同所建各有其物象其所建之物而行动军之政教不待约敕号令而自备办也周礼大司马中秋教治兵辨旗物之用王载大常诸侯载旂军吏载旗师都载旃郷遂载物郊野载旐百官载旟郑玄云军吏诸军师也师都遂大夫也郷遂郷大夫也或载旃或载物衆属军吏无所将也郊谓郷遂之州长县正以下野谓公邑大夫载旐者以其将羡卒也百官卿大夫也载旟者以其属卫王也凡旌旗有军衆者画异物无者帛而已是其尊卑所建各有物类也案春官司常职云及国之大阅賛司马颁旗物王建大常诸侯建旂孤卿建旃大夫士建物师都建旗州里建旟县鄙建旐道车载旞斿车建旌俱是周礼而所建不同者大司马所云中秋教治兵之法司掌所云中冬教大阅之法郑玄云凡颁旗物以出军之旗则如秋以尊卑之常建则如冬大阅备军礼旌旗不如出军时空辟实也是为时不同故所建异此云象物而动谓军行之时当指语兵之法也其君至施舎正义曰内姓谓同姓也其君之举用人也扵同姓则选之扵亲扵外姓则选之扵旧扵亲内选贤扵旧内选䝨言唯䝨是任不以亲以旧便即用之所举不失有德所赏不失有劳必有徳乃举有労乃赏言不赏无労不举无德臣民年老有加增㤙惠外来旅客有施舎常法谓羁旅之臣以其新来施以恩惠舎不労役也注赐老则不计労正义曰老有恩惠当谓年老有加增恩惠不论有労与无労也刘炫云老者当有㤙惠之赐非労伇之限但恩惠则赏赐之以文连赏不失労之下故杜云赐老则不计労刘炫以不计労之文而规杜氏一何烦碎注威仪有等差正义曰言贵有常尊则当云贱有常卑而云贱有等威者威仪等差文兼贵贱旣属常尊扵贵遂属等威扵贱使互相发明耳德立至敌之正义曰功德苦其不立刑威苦其不行政以成就为上事以得时为善典贵其从礼悪其逆故云德立刑行政成事时典从礼顺各以义理相配为文皆不易之事旣歴序此事乃云若之何敌之副上德刑政事典礼不易不可敌也注仲虺至之后正义曰取乱侮亡尚书仲虺之诰文也定元年传薛宰曰薛之皇祖奚仲居薛以为夏车正仲虺居薛以为汤左相二人皆是薛祖是仲虺为奚仲之后注汋诗至取之正义曰汋诗经无汋字序云言能汋先祖之道以养天下故以汋为名焉铄羙釈诂文扵叹辞也时是也晦昧也言扵乎羙哉武王之用师也能遵天之道养是闇昧之君待闇昧者悪积而后取之言遵天之道者上天诛纣之期未至武王靖以待之是其遵天之道也注耆致至扵昧正义曰耆音指指致声相近故为致也致讨扵昧者言养之使昧然后可讨之上句云兼弱攻昧引仲虺之言以证兼弱引武王之事以证攻昧此不云攻昧而言耆昧者以汋诗之意言养纣而不言伐纣不得谓之攻昧故縁诗之意言致之扵昧然后攻之注武诗至之业正义曰烈业也釈诂文竞强也诗意言无强乎唯武王之功业言克商功业实为强也此引武诗承兼弱攻昧之下故杜以传意觧之言武王兼弱取昧故成此无强之业此诗汋武二篇并无兼弱之事因传上文连言之抚弱至可也正义曰上言兼弱此云抚弱言其抚养而取之未必皆攻伐以求之也此抚弱即覆上仲虺有言兼弱也耆昧即覆上汋曰扵铄王师耆昧也以务烈所覆上武曰无竞惟烈士㑹言不须敌楚兼抚余诸侯弱者致讨诸侯昧者以务武王烈业之所可也晋所至佐济正义曰言晋之所以得为霸主者由军师之武群臣有力以有武力成此霸功今失诸侯不可谓之为力见敌不能从不可谓之为武命为军师者三车将佐皆受君命为军之主帅以中军佐済谓一军之内将佐分之各有所帅故注云佐彘子所帅也僖二十八年胥臣以下军之佐与此同也知庄子至大咎正义曰荘子见彘子逆命必当有祸乃论其事云此师之行甚危殆哉周易之书而有此事师之𥘉六変而为临𥘉六爻辞云军师之出当湏以法若不善则致其凶旣引易文以人从律今者师岀乃以律从人则有不臧之凶又覆觧不臧之义云执事上下相顺和成则为臧若相违逆则为不臧旣釈不臧之事又釈以律之意坎为衆今変为兑兑为柔弱是衆散为弱坎为川今変为兊兑为泽是川壅为沢坎为法象今为衆则弱为川则壅是法律破壊从人之象故曰律否臧以釈易文律否臧之义否臧易注云为师之始斉师者也斉衆以律失律则散故师出以律律不可失失律而臧何异扵否失令有功法所不赦故师出不以律否臧皆凶釈否臧旣了又釈凶之一字故云且律竭言法律竭尽也川水当盈而以竭尽且又被夭塞不淂整流似法当严整而以破坏被人违逆不得施行所以致此凶祸觧釈凶义旣了以尽易意然后论彘子之悪当此𥘉六之祸故云水之不行是谓临矣彘子有师不从𣣔论不行之临事谁甚扵彘子周易所言是彘子之谓若能违辟前敌扵事犹可若果敢遇敌必致祸败也此祸败之事彘子主受之虽在敌免死而帰必有大咎也师坎为水坤为衆衆行如水师出之象故名其封为师服虔云坎为水坤为衆又互体震震为雷雷鼓类又为长子长子帅衆鸣鼓廵水而行行师之象也临兊为泽坤为地居地而俯视扵沢临下之义故名为临注坎为至柔弱正义曰晋语文公筮尚有晋国司空季子占之曰震雷也车也坎水也衆也主雷与车而尚水与衆是坎为衆也易说卦兊为少女故为柔弱衆聚则强散则弱坎変为兊是衆散为弱也注坎为至见壅正义曰说卦坎为沟渎沟渎即是川也说卦兊为沢川是流水今変为沢是川见壅也注如从至之象正义曰釈诂云如徃也往是相从之义故训为从也法行则人从之率人以从法也法败则法从人人各有心弃法不用法从人也釈言云坎律铨也樊光曰坎卦水也水性平律亦平铨亦平也郭璞曰易坎卦主法法律皆所以铨量轻重是坎为法象也今坎変为兊为衆则散而为弱为川则壅而为泽是失法之所用法败从人之象也注竭败至法败正义曰竭是水涸之名坎为水为法水之竭似法之败故云竭败也坎変为兊则为水不流水不流则为法不行失为坎之用是法败之象注水遇至涸也正义曰哀九年传曰如川之满不可㳺也水当盈川而以壅故竭是水遇夭塞不淂整流则竭涸也夭遏是壅塞之义故云遇夭塞也注主此祸正义曰釈言训尸为主故云主此祸也服虔亦云主此祸也又引易师卦六五长子帅师弟子舆尸凶长子帅师以中行也弟子舆尸使不当也佐之扵元帅弟子也而当以师済使不当也军必破败而舆尸案下句云虽免而皈则谓彘子当在陈而死师卦有舆尸之语其言尸之或容有此意但尸字不可两觧故杜略去之注沈或至始县正义曰楚官多名为尹沈者或是邑名而其字或作寝哀十八年有寝尹呉由于因解寝为县名不言寝是而沈非也次于管正义曰土地名荧阳京县东北有管城古管国也注若敖至启土正义曰楚丗家云熊咢卒子熊仪立是为若敖若敖卒子霄敖立霄敖卒子熊煦立是为蚡冒蚡冒卒弟熊逹立是为楚武王案杜注文十六年传蚡冒楚武王父不从史记也以荆竹织门谓之筚门则筚路亦以荆竹编车故谓筚路为柴车方言云楚谓凡人贫衣破丑敝为蓝缕蓝缕谓敌衣也服虔云言其缕破蓝蓝然广有至之两正义曰两广之别各有一卒之兵百人也一卒之外复有十五乘之偏并二十五人之两旣言一卒又云卒偏之两言卒之者成辞婉句耳或觧云两属扵偏云偏之两者谓偏家之两知不然者案成七年以两之一卒亦云之字岂又是两家之卒且杜注云十五乗为大偏今楚亦用旧偏法此一广之中实有此偏非是偏名为两而岀一卒别复有偏之一两二十五人从之刘炫云两广之别各有一卒百人一卒外复有偏一两二十五人兵法十五乗为偏偏有一两从之两是偏家之物故谓此为偏之两其实一广十五乗有一百二十五人从之注十五至承副正义曰下云楚子为乗广三十乗分为左右知十五乗为一广也史记称斉景公时有司马田穰苴善用兵至六国时斉威王使大夫追论古者司马兵法附秾苴扵其中凡一百五十篇号曰司马法百人为卒二十五人为两十五乗为偏皆司马法之文百人为卒二十五人为两周礼亦有此文但周礼无偏故杜并引司马法耳此云大偏对成七年九乗为小偏故此爲大偏也桓五年二十五乗为偏戦时临陈所用不同不可与此相对为大小杜注多少皆望文也言亦用旧偏法者谓楚虽荆尸而举仍用旧偏偏扵穰苴前已有则应周礼有文但以亡没者多故礼文不具右广至其夜正义曰右广鸡鸣𥘉驾数及日中则左广受而代之以至扵昬此昼日事也其内官亲近王者为次序以当其夜若今宿直递持更也以我卜也正义曰将我晋戦之胜负卜其遂来遂往犹人揲蓍看卦善悪而卜其去之与往也注二先至穆王正义曰庄十六年楚始伐郑文王之世也二十八年子元伐郑成王之初也僖五年首止之㑹郑伯逃帰自是以后郑始时复从楚成王以前郑未属楚故出入此行唯成穆耳令之荘王成王孙穆王子出入此行犹往来扵郑注単车至群帅正义曰周礼环人掌致师郑玄云致师致其必戦之志则致师者致已𣣔戦之意扵敌人故单车扬威武以挑之下云赵旃请挑战是也挑彼晋师故言以致晋师也楚子旣求成而又令挑战示其不𣣔崇和以疑误晋之群帅注左车至善者正义曰兵车自非元帅皆射者在左御在中央故云左车左乐伯居左故称左也下云庄子抽矢菆纳诸厨子之房选好矢而畄之知菆是矢之善者注两饰至间暇正义曰两饰掉正皆无明训服虔亦云是相传为然也饰马者谓随冝刷刮马又正其鞅以示间暇注丽着至心者正义曰易离卦彖云离丽也日月丽乎天百谷草木丽乎土是丽为着之义亀之形背髙而前后下此射麋丽亀谓着其高処故杜以亀为背之隆高当心者服虔亦然是相传为此说也以岁至从者正义曰周礼兽人冬献狼夏献麋春秋献兽物者谓献之以共王之膳耳非能徧及扵百官也礼冬猎曰狩言囲守而取之获禽多也扵时虞人所献或颁及群臣故言嵗之非时献禽之未至以为语之辞耳注锜魏犫子正义曰服虔亦以为犫子世本以为犫孙卋本多误未必然也使其徒入之正义曰使已从人入垒以取俘馘也注軘车兵车名正义曰襄十一年郑人赂晋侯以广车軘车淳十五乗甲兵备甲兵从之是兵车明矣郑玄云广车横陈之车服虔云軘车屯守之车古名难淂而知其义或当然矣注元戎至为备正义曰元大也戎车也诗小雅六月之篇言王者军行必有大车十乗常在军前以开道诸军从行所以先人为备也诗毛传云夏后氏曰钩车先正也殷曰寅车先疾也周曰元戎先良也三代行军皆前有此车其名司马法之文也其先正先疾先良毛解其名郑玄又釈其意钩车备误钩鞶其行曲直有正故曰先正寅进也此车能进取逺道故曰先疾元戎大车之善者故曰先良也晋师至未动正义曰晋之三军上军在左中军在中下军在右言晋之中军下军败走在上军之右者皆移唯上军未动故杜云余军皆移去唯上军在告唐惠侯正义曰此未戦之前告经不书唐侯者为楚私属故不见也注游车𥙷阙者正义曰周礼车仆有阙车之倅郑玄云阙车所用𥙷阙之车也此言㳺阙知㳺车以拟𥙷阙今使从唐侯是𥙷阙也注以乗左得胜故正义曰桓八年传云楚人尚左君必左者谓置车尚左故君在左此言先左谓乗广先耳上文且则右广𥘉驾日中乃授左广则旧法先乗右广今楚王偶然乗左广以逐赵旃因是而得战胜以为冝乗左广自是以后乗广先左以乗左得胜故也注广兵车正义曰襄十一年郑人赂晋侯以广车定四年史皇以乗广死是兵车称广也此言晋人广队下云拔旆投衡军行则旆在军前不是车皆有旆也此盖是晋人在军之前载旆之车注惎教至兵兰正义曰脱扃拔旆皆是教人之语知惎为教也服虔云扃横木有木横投扵轮间一曰扃车前横木张衡西京赋云旗不脱扃薛综注云扃所以止旗今杜以扃为车上兵兰各以意言皆无明证而礼扛鼎之木其名曰扃则扃是横木之名教之脱扃则扃是可脱之物杜云兵兰盖横木车前以约车上之兵器虑其落也队坑则横木有碍故不能进注还使至差轻正义曰旆扇风重故马便旋而不能进釈天云缁广充幅长寻曰旐継曰旆郭璞曰帛续旐未为燕尾者此旆能扇风使重令马不能进则其制必大矣故云旆大旗也城濮之役亡大旆之左旃此之类也旆县扵竿挿之车上衡是马颈上横木故拔取旗竿投扵衡上卧之使不㠶风则扵车差轻故得岀坑也㠶是扇风之名今人舡上张布以鄣风名之曰㠶注兄弟累尸而死正义曰获者被杀之名并皆被杀唯当言皆获耳𣣔见尸相重累之皆获故杜辩之云兄弟累尸而死累即传之重也可胜旣乎正义曰重物不可举者谓之胜用之不可尽者亦言不胜史传多有其事今人无复此语故少难觧耳旣尽也可胜尽乎言用之不可尽也不以至故也正义曰言我不以好箭射楚贵人之子而质之吾之子其可得乎吾为此计者不可用恶箭苟旦为射故也注重辎重也正义曰辎重载物之车也说文云辎一名軿前后蔽也蔽前后以载物谓之辎车载物必重谓之重车人挽以行谓之辇辎重辇一物也襄十年传称秦堇父辇重如役挽此车也辎重载器物粮食常在军后故乙卯日戦丙辰始至扵邲也周礼郷师大军旅㑹同正治其徒役与其輂辇郑玄云輂驾马辇人輓行所以载任器也止以为蓄営司马法曰夏后氏谓辇曰余车殷曰胡奴车周曰辎辇辇一斧一斤一凿一梩一锄周辇加二版二筑又曰夏后氏二十人而辇殷十八人而辇周十五人而辇説者以为夏岀师不踰时殷踰时周歴时故前丗辇少而后丗辇多武王至保之正义曰昔武王克啇周公为之作颂曰武王诛纣之后则戢蔵其干戈则櫜韬其弓矢言旣诛暴乱则无复所用故韬蔵之懿羙也肆遂也时是也夏大也允信也武王以天下旣定又能求羙德之士而任用之故扵是功业遂大信哉唯我武王保之羙武王能保天下也注戢蔵至息兵正义曰戢训为敛聚㪘蔵之义故为蔵也一名韬盛弓矢之衣也干戈弓矢蔵而不复用是羙武王能诛灭暴乱而息兵也此所引者周颂时迈之篇也诗序云颂者以其成功告扵神明则颂诗功成乃成乃作此传言武王克啇作颂者武王克啇后卋追为作颂颂其克啇之功非克啇即作也国语引此云周文公之颂曰则此周公所作也传言克啇作颂者包下三篇皆述武王之事注肆遂至天下正义曰肆之为遂相传为此训也夏大釈诂文求羙德谓求而任用之遂大者功业遂大也又作至尔功正义曰旣作时迈又作武篇也颂皆一章言其卒章者谓终章之句也言武王诛纣致定尔武之大功也其三至求定正义曰其三周颂赉之篇也铺布也䋇陈也但往也言武王能布陈政教故其时之民皈武王者皆云我往惟自求安定羙武王能安民故民皈之也注其三至安定正义曰铺是布散之义故为布也䋇陈釈诂文思是语之辞不为义也其六至丰年正义曰其六周颂桓之篇也绥安也屡数也言武王伐纣安天下万国数有豊孰之年羙武王能和衆国丰民财也注其六至之弟正义曰绥安釈诂文屡数常训也杜以其三其六与今诗颂篇次不同故为疑辞盖楚乐歌之第言椘之乐人歌周颂者别爲次第故赉第三桓第六也刘炫以为其三其六者是楚子弟三引铺时绎思第六引绥万邦今删定知非者此传若是旧文及传家叙事容可言楚子第三引铺时绎思第六引绥万邦此旣引此旣引楚子之言明知先有三六之语故楚子引之得云其三其六若楚子始第三引诗第六引诗岂得自言其三曰其六曰刘以其三其六为楚子引诗次第以规杜过何辟之甚沈氏难云襄二十九年季札观乐篇次不同杜云仲尼未删定此亦不同而云楚乐歌之次者襄二十九年虽少有篇次不同大略不甚乖越故云仲尼未删定以前此之三六全与诗次不同故云楚乐歌之第今周颂篇次桓第八赉第九也夫武至财者也正义曰楚子旣引四篇乃陈七徳则四篇之内有此七者之义戢干戈弓矢禁暴戢兵也时夏保之保大也耆定尓功定功也我但求定安民也绥万邦和衆也屡丰年丰财也我但求定是能安民故往求定也绥万国由德能和衆故万国安也注着之至不忘正义曰杜以不忘其章谓子孙不忘上四篇之诗故云着之篇章使子孙不忘必知然者以文承武王克商作颂之后文连四篇诗义故以为着之篇章刘炫云能有七德故子孙不忘章明功业横取下文京观为无忘其章明武功以规杜失非也注祀先君告戦胜正义曰礼记曾子问称古者师行必以迁庙主行载于斉车言必有尊也尚书甘誓云用命赏于祖谓迁庙之祖主也为先君宫为此迁主作宫扵此祀之告成事告戦胜也礼大传记云牧之野武王之大事也旣事而奠扵牧室亦是新作室而奠祭也曾子问又曰无迁主则何主孔子曰天子诸侯将岀必以币帛皮圭告于祖祢遂奉以出载于斉车以行每舎奠焉而后就舎注鲸鲵大鱼名正义曰裴渊广州记云鲸鲵长百尺雄曰鲸雄曰鲵目即明月珠也故死即不见眼睛也周処风土记云鲵海中大鱼也俗说出入穴即为潮水是役至鱼臣正义曰入楚师言入此椘师扵郑国服虔云入椘师使椘师来入郑是也此石制引楚师入郑将以分郑国以半与楚取半立公子鱼臣为郑君已𣣔擅其宠也注诗小至叹之正义曰诗小雅四月之篇也离忧瘼病爰扵皆釈诂文言时卋祸乱必有忧病者扵何其所适皈乎叹此祸乱不知将何所帰也桓子请死正义曰檀弓云谋人之军败则死之谋人之邦邑危则亡之今桓子将军师败故请死进思至𥙷过正义曰孝经有此二句孔安国云进见扵君则必竭其忠贞之节以图国事直道正辞有犯无隐退还所职思其事冝献可替否以𥙷主过此孔意进谓见君退谓还私职也或当以此二句拠臣心为文文旣拠臣君在其上施之扵君则称进内省其身则称退尽忠者尽己之心以进献扵君𥙷过者内脩己心以𥙷君愆失故以尽忠为进𥙷过为退耳非谓进见与退还也萧溃正义曰实未溃史以实王之意故言溃知者下云明曰萧溃是也注纩緜也正义曰玉藻云纩为茧緼为袍郑玄云纩新緜也注麦麴至谬语正义曰麦麴鞠穷所以御湿贾逵有此言则相传为此说也尚书说命云若作酒醴尔惟麴蘖则麦麴作酒之物本草有穹穷者是药草之名观传文势𣣔使无社逃扵泥水中而问有此物以否知是御湿所用但不知若为用之耳河鱼至拯之正义曰上句是叔展之言曰下是无社对语无社频荅言无叔展乃言必湏入水故以水厄告之云如似河中之鱼久在水内则生腹疾无此二物其柰湿何无社乃觧其意告叔展云当目视扵眢井而拯出之出溺为拯方言文若为至则已正义曰此亦叔展之言也无社旣解其意令展视井拯已但废井必多不可知処故教无社令结茅为绖置扵井上又恐无社错应他人更教之云若号哭向井则是我之已身已展叔自谓也注原縠先縠正义曰杜谱以为杂人则不知谁之子也案传先轸或称原轸此盖先轸之后也传有名号之异杜谱皆并言之先縠之下不言原縠是杜脱也上文称为彘子服虔以为食菜扵彘今复称原原其上丗所食也扵时赵氏有原同盖分原邑而共食之也十三年传注宋讨至以免正义曰往年清丘之盟宋卿亦贬传称不实其言此年宋𬒳楚伐而晋卫不救即是不实之状扵此发传言唯宋可以免者意在责诸国耳嫌华椒之罪累及其国恐言宋亦有罪冝其不救但盟之不信唯椒身合贬宋国无罪言唯宋可以免见诸国皆合责也注尽灭至来也正义曰先縠之罪不合灭族尽灭其族为诛已甚亦是晋刑大过是爲大悪君子旣嫌晋刑大过又尤先縠自招故曰悪之来也已自取之悪之来也言大悪之事乗先縠之家十四年传注以有至妻之正义曰釈诂以平为成则成亦平也男子谓妻爲室故杜以为卫人以其父有平定国家之労复以女妻之言卫侯以女妻之也刘炫以为传文无卫侯之女为孔逹之妻复室其子谓复以室家还其子谓逹旣𬒳诛家当没入官复以孔达财物家室还其子今知非者案检传文上孔达云苟利社稷请以我说是孔逹忠扵卫国本实无罪所以告扵诸侯秪𣣔虚以说晋卫人荷其功力何淂没其家资男子谓妻为室则室者对夫之言故传云女有家男有室今若以孔逹之妻而还其子便则以母还子不淂云复室其子又诸国大夫之妻传皆不载其氏姓何淂独责孔达之妻湏言卫侯之女旣言复室其子明孔逹之妻则卫侯之女可知刘以孔达之妻爲卫侯之女扵传无文以规杜过扵义非也注昭明也聋闇也正义曰人之听视聦明唯在耳目而巳郑昭言其目明则宋不明也宋聋言其耳闇则郑不闇也耳目各举一事而对以桓反言宋不觧事必杀我也注窒皇寝门阙正义曰下云剱及扵寝门之外则屦之所及未至扵外故以窒皇为寝门之阙谓至门逐及也荘十九年鬻拳葬扵绖皇注云绖皇冢前阙者亦以此而知也经传通谓两观为阙唯指雉门以雉门高大为县旧章而使民观之故雉门之观特淂阙名名爲阙者以其在门两旁而中央阙然爲道虽则小门亦如此耳故杜扵寝门冢门皆以阙言之此作窒彼作绖字异音同未知孰是其名为窒皇及市名蒲胥其义皆未闻与之言鲁乐正义曰乐谓乐居高位也怀扵至不亡正义曰怀思也谓思高位扵鲁也旣思高位必贪贪必计谋去他人旣谋去他人他人亦谋去已一国之人谋去之何以不至亡也孟献至公说正义曰臣闻小国之免罪扵大国也使卿徃聘大国而献其玉帛皮币之物扵是主人亦礼待之庭前所实笾豆醯醢有百品也君自亲朝扵牧伯之国而献其治国之功若征伐之功于是主人敬以待之主人之身有威仪容㒵车服之饰有物采文章嘉淑皆善也有善言辞善称讃燕而送賔有加增贿货言賔注旣共则主执亦厚礼使小国如此朝聘大国者谋其不免扵罪也若不往朝聘待其𬒳诛责而始荐贿货则无及扵好事矣今椘子在宋君其图之劝君使往聘也刘炫以爲皆是賔事聘而献物谓献其国内之物是所献之物庭中实之有百品谓聘享之礼亀金竹箭之属有百品也朝而献功言治国有功故土饶物产扵是有玄纁玑组羽毛歯草乃淂为容㒵之物乐文章嘉淑谓羙善之物加货谓贿赂之多多献贿赂以谋其不免扵罪也注物玉帛皮币也正义曰聘礼賔执圭以致命享用束帛加璧夫人聘用璋享用玄纁束帛加琮其享币又有皮马是聘所献物有玉帛皮币也注主人至荅賔正义曰聘礼君使卿章弁服皈饔饩五宰有司入陈鼎豆簋铏醯醢百罋米百筥黍稷稻梁皆设扵中庭是主人设笾豆百品实扵庭以荅賔也刘炫谓治国有功土饶云云炫以杜注庄二十二年庭实旅百奉之以玉帛诸侯朝玉陈贽币之象则朝聘陈币亦实百品扵庭非独主人也注容貌至亦备正义曰杜谓于是有者皆主人之事故以容貌为威仪容颜当谓善为威仪容颜以接賔也采章车服文章谓主人陈设物采文章以接賔周礼车逆之类也嘉淑皆训为善容貌文章以外别言善善故以为令辞称讃谓接之时善言辞善称讃也加货谒好货加增扵常若僖二十九年介葛卢来朝礼之加燕好成十三年孟献子爲介王重贿之之类故以加货爲命宥币帛也刘炫云案此劝君行聘唯当论聘之义深不冝言主之礼备岂虑椘不礼而言此也君之威仪无时可舎岂待朝聘賔至乃始审威仪正颜色无賔客则骄容仪容仪非报賔之物何言报礼备又献其治国刘炫云传称朝以正班爵之仪率长幼之序则不名献功成二年王礼巩伯如侯伯克敌使大夫告庆之礼则侯伯克敌秪合使大夫告王征伐之功何故亲朝献牧伯礼小朝大小国不合专征复有何功可献炫谓采章加货则聘享献国所有玄纁玑组羽毛歯革皆充衣服旌旗之饰可以为容㒵物采文章嘉淑谓羙善之物加货言贿赂之多皆賔所献亦庭实也扵聘揔言庭实扵朝指其所有详扵君略扵臣也案庄二十二年传庭实旅百则朝者庭实又成二年传云侯伯克敌使大夫告庆之礼拠此文则聘賔有庭实又庭实旅百与容㒵采章相对杜何知庭实容㒵之等非是賔之所有必爲主人之物又君无献佂之功何以知献功扵牧伯今知列说非者二十二年楚子入享于郑庭实旅百加笾豆六品又昭五年燕有好货飱有陪鼎僖二十九年介葛卢来朝礼之加燕好此传云嘉淑而有加货故知加货庭实之等皆是主人待賔之物礼传賔之扵主无加货之文故杜爲此觧襄八年郑伯亲献蔡捷于邢丘是献征伐之功扵牧伯也刘苟违杜义以爲庭实旅百及容㒵采章嘉淑加货之等并爲賔物又以诸侯亲朝无献征伐之功以规杜氏违经背传扵义非也十五年注平者至其人正义曰平者和也言其先不平而今始平小服大弱下强之意昭七年曁斉平燕与斉平也定十年及斉平十一年及郑平鲁与平也诸言平者皆举国言平㧾言二国和同之意故不书其人谓不书公卿也燕曁斉平不言人此言宋人楚人史异辞耳谷梁传曰人者衆辞也平称衆上下欲之也贾逵云称人衆辞善其与衆同𣣔然则彼不称人者岂唯国君𣣔平而在下不𣣔平乎传载辞则此平有盟不书盟者釈例曰宋人及楚人平实盟书平从赴辞也注潞赤至从告正义曰狄有赤狄白狄就其赤白之间各自别有种类此潞是国名赤狄之内别种一国夷狄祖其雄豪者子孙则称豪名为种若中国之始封君也谓之赤白其义未闻盖其俗尚赤衣白衣也传称天子建德因生以赐姓胙之土而命之氏者即以国名为氏但华夏不须言夏国名不以氏配赤狄旣须言狄单国不复成文故以氏配之潞氏甲氏臯落氏皆是也杜言氏国故称氏虽指解此狄而中国亦然刘炫云狄称种者周礼内宰上春生种稑之种贱之同之草木故称种林父尊卿当称帅师今従将卑师衆之例直称师者从告也注称杀至札字正义曰谷梁传曰不言其两下相杀也言两臣下自相杀非君杀臣不淂言其大夫也釈例曰大臣相杀死者无罪则两称名氏以示杀者之罪王札子杀召伯毛伯是也若死者有罪不称杀者名氏晋杀其大夫阳処父是也传称此人为王子捷札一人而札在子上故疑经文倒札字也公羊传曰王札子者何长庻之号也何休云天子之庻兄也左传言札为王孙苏所使非是尊贵不淂为王之庻兄故谱以为杂人不知何王之子注公田至曰𥘉正义曰公羊传曰古者什一而借古者曷为什一而借什一者天下之中正也多乎什一大桀小桀寡乎什一大貉小貉什一者天下之中正也什一行而颂声作矣何休云多取扵民比于桀蛮貉无百官制度之费税薄谷梁传亦云古什一而借孟子云夏后氏五十而贡殷人七十而助周人百畒而彻其实皆什一也赵歧注云民耕五十畒者贡上五亩耕七十畒者以七畒助公家耕百畒者彻取十畒以为赋虽异名而多少同故云皆什一也书传言十一者多矣故杜言古者公田之法十取其一谓十畒内取一旧法旣已十畒取一矣今又履其余畒更复十收其一乃是十取其二故论语云哀公曰二吾犹不是谓十内税二犹尚不足则从此之后遂以十二为常故曰𥘉言𥘉税十二自此始也诸书皆言十一而周礼载师云凡任地近郊十一逺郊二十而三甸稍县都皆无过十二漆林之征二十而五者彼谓王畿之内所共多故赋税重诸书所言十一皆谓畿外之国故郑玄云十一而税谓之彻彻通也为天下之通法言天下皆十一耳不言畿内亦十一也孟子又曰方里为井井九百畒其中为公田八家皆私百畒同养公田公事毕然后敢治私事汉书食货志取彼意而为之文云井田方一里是为九夫八家共之各受私田百畒公田十畒是为八百八十畒余二十畒为庐舎诸儒多用彼为义如彼所言则家别一百一十亩是为十外税一也郑玄诗笺云井税一夫其田百畒则九而税一其意异扵汉书不以志为説也又孟子对滕文公云请野九一而助国中什一使自赋郑玄周礼匠人注引孟子此言乃云是邦国亦异外内之法则郑玄以为诸侯郊外郊内其法不同郊内十一使自赋其一郊外九而助一是为二十而税二故郑玄又云诸侯谓之彻者通其率以十一为正言郊内郊外相通其率为十税一也杜今直云十取其一则又异扵郑唯谓一夫百畒以十畒皈公今又履其余畒税之更十取一耳履亩谷梁传文也赵歧不觧夏五十殷七十之意盖古者人多田少一夫唯淂五十七十畒耳五十而贡贡五亩七十而助助七亩好悪扵此郑注考工记云周人畿内用夏之贡法邦国用殷之助法注螽子至成螽正义曰釈虫云草螽员蠜蜤螽蜙蝑李巡云皆分别蝗子异方之语也釈虫又云蝝蝮蜪李巡云蝮蜪一名蝝蝝蝗子也郭璞云蝗子未有翅者刘歆以为蚍蜉有翅者非也如李郭之说是蝝为螽子也上云秋螽秋而生子扵地至今其子复生遇寒而死故不成灾传称凡物不为灾不书此不为灾而书之者传云幸之也此年旣饥若使蝝早生更为民害则其困甚矣喜其冬主以为国家之幸故喜而书之公羊传亦云蝝生不书此何以书幸之也注风雨至不丰正义曰此年秋螽知不为螽而饥者春秋书螽多矣有螽之年皆不书饥而此独书饥知年䬧不专为螽故云风雨不和五稼不豊也传川泽至蔵疾正义曰周礼泽虞之官有大泽大薮小泽小薮尓雅十薮皆是大泽则薮是泽类郑玄周礼注云泽水所钟也水希曰薮是薮者泽之少水之名也川沢山薮相配为文者川是流水泽是委水俱是水故揔云纳污言其纳污浊也山有木薮有草毒螫之虫在草在木故俱云蔵疾言其蔵毒害也薮是泽类而杜云山之有林薮者薮虽泽类传文与山相连薮是草木积聚之処近山近泽皆淂称薮上旣有川泽之文下别云山薮之事此薮近山故杜云山之有林薮也刘炫以为泽旁之薮以规杜氏非也注匿亦至瑕秽正义曰瑾瑜玉之羙名聘义曰瑕不揜瑜瑜不揜瑕郑玄云瑕玉之病也瑜其中间羙者玉之性善悪不相揜此云匿瑕似以羙匿悪故云匿亦蔵也言玉质虽羙亦瑕蔵其中不言瑜能揜盖瑕也子反惧与之盟正义曰服虔云与华元私盟许为退师若孟任割臂与鲁庄公盟下云盟曰是两国平后共盟而椘人为此辞耳非此华元子反私盟之辞也注儁絶至者三正义曰辨名记云倍人曰茂十人曰选倍选曰儁千人曰英倍英曰䝨万人曰桀倍桀曰圣是儁为絶异之称也有三儁才知其有才艺胜人者三事耳不知三者何事也不祀至五也正义曰此五者从轻至重祀虽为大罪废祀未是害物故先言之耆酒则废乱政事有害扵民故次之弃䝨人而侵隣国其害已大又次之杀夫人伤君目罪之大者故后言之弃仲章而夺黎氏地是为二事而并数为一者俱是为政之悪故并数之夺黎氏地已尽夺之使黎侯失位故下云立黎侯而还更复其国也啇纣由之故灭正义曰史记殷本纪云纣䝨辩捷疾闻见甚敏材力过人手格勐兽知足以拒谏饰是非之端矜人臣以能高天下以声以为皆出已之下武王伐灭之是由恃才儁故灭也天反至灾生正义曰拠其害物谓之灾言其怪异谓之妖时由天物在地故属灾扵天属妖扵地其实民有乱德感动天地天地爲之见変妖灾因民而生天地共为之耳非独天为灾而地为妖民谓人也感动天地皆是人君感之非庶民也昭七年传曰国无政不用善则自取谪扵日月之灾言以政取谪是其由君不由民以民表人故释例引此即改民为人是其民谓人也传言天灾地妖民乱歴序以尊卑为次更言乱则妖灾生明妖灾由民起妖灾亦通言耳天虽四时气唯寒暑故杜以反时为寒暑易节物则其数无穷故揔云群物失性反其常性即是妖也釈例曰物者杂而言之则昆虫草木之类也大而言之则岁时日月星辰之谓也岁者水旱饥馑也时者寒暑风雨雷电雪霜也日月者薄食夜明也星辰者彗孛霣错失其次也山崩地震者阳伏而不能出隂廹而不能升也凡天反其时地反其物以害其物性皆为妖灾是言妖灾皆通天地共为之此传地反物者唯言妖耳洪笵五行传则有妖孽祸痾眚祥六者之名以积渐为义汉书五行志説此六名云凡单物之类谓之妖妖犹夭胎言尚微也虫豸之类谓之孽孽则牙孽矣及六畜谓之祸言其着也及人谓之痾痾病类言浸深也甚则异物生谓之眚自外来谓之祥是六名以渐为称唯眚祥有外内之异耳大旨皆是妖也故文反正为乏正义曰许慎説文序云苍颉之𥘉作书盖依类象形谓之文其后形声相益谓之字文者物象之本字者孳乳而生是文谓之字也制字之体文反正为乏服虔云言人反正者皆乏絶之道也人反德则妖灾生妖灾生则国灭亡是乏絶之道也尽在狄矣正义曰言尽在狄矣则狄皆有之其反德为乱则五罪是也天地灾妖传不指斥不知扵时潞国有何灾何妖也卒立召襄正义曰卒终也谓后终立之非此时即立毛氏后亦不灭但传不言之耳注心之至同传正义曰心之精爽是谓魂魄魂魄去之何以能乆昭二十五年传文𥘉税至财也正义曰借者借也民之田谷出共公者不过取所借之田𣣔以丰民之财故不多税也旣讥其税畒言非礼乃举正礼言谷岀不过借则知所税畒者是借外更税故杜以为十一外更十取一且以哀公之言験之知十二而税自此始也冬蝝生饥幸之也正义曰幸之者为幸蝝冬生不幸饥也而传以饥连蝝生乃云幸之者以岁饥而复有灾则民弥益其困由饥之故乃以为幸故传连饥釈之十六年注传例至歇前正义曰椘语云先王之为䑓榭也榭不过讲军实䑓不过望氛祥知榭是讲武屋也名之曰宣则其义未闻服虔云宣扬威武之処义或当然也成周周之下都此榭别在洛阳讲习武事则往就之尔雅釈宫云无室曰榭又云阇谓之䑓有木者谓之榭李廵曰䑓积土为之所以观望䑓上有屋谓之榭则榭是䑓上之屋居䑓而临观讲武故无室而歇前歇前者无壁也如今㕔是也公羊以为宣宫之榭谓宣王之庙也以其中兴其庙不毁与左氏异也传注代林至孤卿正义曰晋之中军之将执政之上卿也大傅又尊于上卿且加大傅以襃顕之礼命臣者皆赐之以服使服而受命传言以黻冕者黻冕是命孤卿之服故以之命士㑹也论语称禹悪衣服而致羙乎黻冕郑玄云黻祭服之衣冕其冠也此云黻冕亦当然也黻蔽膝也祭服谓之黻其他服谓之韠俱以韦为之制同而色异韠各从裳色黻则其色皆赤尊卑以深浅为异天子纯朱诸侯黄朱大夫赤而已大夫以上冕服悉皆有黻故禹言黻冕此亦云黻冕但冕服自有尊卑耳周礼司服孤之服自希冕而下此士㑹黻冕当是希冕也天子大传三公之官也诸侯大传孤卿之官也周礼典命云公之孤四命郑衆云九命上公淂置孤卿一人春秋时晋为霸王侯亦置孤卿文六年有大傅阳子大师贾佗则晋甞置二孤凡火至曰灾正义曰人火从人而起人失火而为害本其火之所来故指火体而谓之为火天火则自然而起不能本其火体故以其所害言之谓之为灾圣人重天变故异其名春秋书灾多矣唯此言火耳注烝升也升殽于爼正义曰礼升殽于爼皆谓之烝故烝为升也郑玄诗笺云凡非谷而食之曰殽则殽是可食之名切肉为殽乃升于爼故谓之殽烝注享当至其字正义曰若公侯来朝王爲设享则当有体荐荐其半体亦谓之房烝武子谓已𬒳王享亦当房烝今乃殽烝故怪而问之注享则至共俭正义曰王为公侯设享则半觧其体而荐之爲不食故不觧折所以示共俭也示共俭与下示慈惠成十二年传文注体解至惠也正义曰王为公侯设宴礼体节折升之扵爼即殽烝是也其物解折使皆可食共食噉之所以示慈惠也其宴饮殽烝其数无文若祭祀体解案特牲馈食礼有九体则肩一臂二臑三肫四胳五正嵴六横嵴七长胁八短胁九此谓士礼也若大夫礼则于一体加脡嵴代胁其诸侯天子无文或同十一注公谓诸侯正义曰五等诸侯揔名为公故云公谓诸侯言诸侯亲来则为之设享又设燕也享用体荐燕用折爼若使卿来虽为设享仍用公之燕法亦用折爼是王室待賔之礼也周语说此甚详王召士季曰子弗闻乎禘郊之事则有全烝王公立饫则有房烝亲戚宴享则有殽烝今叔父使士季实来唯是先王之宴礼𣣔以贻尓体觧节折而共饮食之扵是乎有折爼以示容合好将安用全烝注国语者皆云禘祭宗庙郊祭天地则有全其牲体而升扵爼谓之全烝王公立饫即享礼也礼之立成者名为饫十解其体而升扵爼谓之房烝传言体荐即房烝也亲戚宴享则宴享礼同皆体觧节折乃升于爼谓之殽此传略而为文犹是彼意故注皆取彼解之十七年注再与文同盟正义曰钖我以文六年即位七年盟于扈十四年于新城鲁许俱在是再同盟也传注跛而登阶正义曰沈氏引谷梁传云鲁行父先晋郄克跛卫孙良夫眇曹公子首伛故妇人笑之是以知郄克跛也谷梁传定本作郄克眇卫孙良夫跛以信斉沮正义曰使沮者之言信也而又至有焉正义曰晏桓子等惧晋之命不淂已而来恨斉侯之使也今晋不以礼待之而又乆执之以成其悔恨言本恨斉今又恨晋斉侯见晋如此将有背晋之心斉君叛晋何利之有言此者劝晋侯免之耳注豸解也正义曰方言文凡大至弟也正义曰此例再言凡者前凡明称母弟之人适子及妾子之等后凡明䇿书称弟者皆母弟之义公之母弟见经者郑叚鲁公子友卫叔武实母弟而不称弟陈公子招昭元年称公子八年称弟释例曰母弟之宠异扵衆弟盖縁自然之情以养母氏之志公在虽俱称公子其兄为君则特弟殊而异之亲而睦之旣以隆友于之㤙亦以奨为人弟之敬成相亲之益也通庻子为君故不言夫人之子而曰母弟母弟之见扵经者二十而传之所发六条而已凡称弟皆母弟此䇿书之通例也庶弟不淂称弟而母弟淂称公子故传之所发随而釈之诸称弟者不言皆必称弟也秦伯之弟鍼适晋女叔斉曰秦公子必皈此公子亦国之常言淂两通之证也仲尼因母弟之例拠例以兴义郑伯怀害弟之心天王纵群臣以杀其弟夫子探书其志故显称二兄以首悪佞夫称弟不闻反谋也郑叚去弟身为谋首也然则兄而害弟称弟以章凡罪又害兄则去弟以罪弟身也推此以观其余秦伯之弟鍼陈侯之弟黄卫侯之弟鱄出奔皆是兄害其弟者也秦伯有千乗之国而不能容所也刘炫云再言凡者前凡拠适妻子为文后凡嫌妾子为君母弟不淂称弟故更言凡也十八年注传例至鄫子正义曰杜以㑹盟之例卿则书名氏大夫则称人此称邾人故云邾大夫耳贾逵亦云邾使大夫往残贼之注未同至之伪正义曰诸侯之葬鲁不㑹则不书知吴楚之葬为僣不书者襄二十九年传称葬楚康王云亲送葬经亦不书故知其不为鲁不㑹也礼坊记曰天无二日土无二主示民有君臣之别春秋不称楚越之王䘮恐民之惑也郑玄云楚越之君僣号称王不称其䘮谓不书葬也公羊传曰吴楚之君不书葬辟其号也辟其号者五等诸侯死则称爵书卒及葬则从彼臣子之辞皆称为公若书楚葬亦冝从彼所称当云葬楚王以此僣而不典不淂称王故遂絶之而不书其葬同之蛮夷言其不足纪録以惩创自求名号之伪同之蛮夷者蛮夷辛亦不书言其不书似之也传注杀戕至之名正义曰弑者试也言臣下伺候间隙试犯其君戕者残也言外人卒暴而来残贼杀害也弑戕皆是杀也所以别内外之名耳釈例曰列国之君而受害扵臣子其所由者积微而起所以相测量非一朝一夕之渐故改杀为弑戕者卒暴之名有国之君当重门设险而轻近暴客変起仓卒赤因事而见戒也臣弑其君子弑其父卋之悪逆君子难言故春秋诸自内虐其君者通以弒为文也春秋弑君多矣其戕唯此一事自弑其君足明无道臣罪之例戕者外人所杀为无防被害皆是君自招之縦使君或无道其悪不加外国不淂从弑君之例也若戦死则书灭此谓在国见杀耳复命扵介正义曰聘礼复命之礼云公南郷使者执圭反命曰以君命聘于某君某君受币于某官某君再拜以享某君某君再拜若聘君薨于后帰执圭复命于殡升自西阶不升堂子即位不哭辩复命如聘子臣皆哭与介入北郷哭岀祖括发入门右即位踊是君之存亡皆有复命之法今身将出奔不淂亲自复命故立介扵位介当南靣皈父扵介前北面执圭复命旣复命之后北靣哭乃退括发讫前即位北靣哭三踊而出以复命之语语介使知令介以此言告扵殡也春秋正义卷第十七计一万六千五百五十一字春秋胡氏传卷十七春秋传卷第十七宣公中七年春卫侯使孙良夫来盟来盟爲前定者甞有约言矣未足効信而释疑又相㰱血固结之尔是盟卫欲爲晋致鲁而鲁专事齐初未与晋通也必有疑焉而卫侯任其无咎故遣良夫来爲此盟而公卒见辱盟非春秋之所贵义自见矣夏公㑹齐侯伐莱秋公至自伐莱大旱及者内爲志㑹者外爲主平莒及郯公所欲也故书及继以取向即所欲者可知矣伐莱齐志也故书㑹继以伐致即师行之危亦可知矣公与齐侯俱不务德合党连兵恃强陵弱是以爲此举也军旅之后必有凶年言民以征役怨咨之气感动天变而旱干作矣其以大旱书者或不雩或虽雩而不雨也不雩则无恤民忧国之心雩而不雨格天之精意阙矣冬公㑹晋侯宋公卫侯郑伯曹伯于黒壤㑹而不得见不以不得见爲讳盟而不与盟不以不与盟爲讳则曲不在公而主㑹盟者之罪耳与于㑹不与于盟而公有歉焉非主㑹盟者之过也则书㑹不书盟若黒壤是也晋侯之立公旣不朝又不使大夫聘而毎嵗适齐是宣公行有不慊于心而非晋人之咎矣凢不直者臣爲君隐子爲父隐于以养臣子爱敬之心而不事盟主又以赂免则不直在已矣八年春公至自㑹夏六月公子遂如齐至黄乃复至黄乃复壅君命也有疾亦不复可乎大夫以君命出闻丧徐行而不反未致事而死以尸将事楚伐吴陈侯使公孙贞子往弔及良而卒将以尸入吴人辞焉上介芋尹盖曰寡君使盖备使弔君之下吏无禄使人逢天之慼大命陨坠绝丗于良废日供积一日迁次今君命逆使人曰无以尸造于门是我寡君之命委于草莽也无乃不可乎吴人不敢辞君子以爲知礼乃者无其上之词其曰复事未毕也辛巳有事于太庙仲遂卒于垂有事言时祭此公子遂也曷爲书字生而赐氏俾丗其官也曷爲书卒以事之变卒之也古者诸侯立家大夫卒而赐氏其后尊礼权臣宠遇贵戚而不由其道于是乎有生而赐氏其在鲁则季友仲遂是也襄仲杀恶及视援立宣公而宣公深德之故生而赐氏使丗大夫以荅之也经于其卒书族以志变法之端爲后丗戒壬午犹绎万入去䈁绎者祭之明日以賔尸也犹者可巳之词万舞也以其无声也故入而遂用籥管也以其有声也故去而不作是谓故知不可有其邪心而不能格也礼大夫卒当祭则不告终事而闻则不绎不告者尽肃敬之诚于宗庙不绎者全始终之恩于臣子今仲遂国卿也卒而犹绎则失宠遇大臣之礼矣春秋虽隆君抑臣而礼貌有加焉则廉陛益尊而臣节砺后丗法家专欲隆君而不得其道至以犬马国人相视大伦灭矣圣人书法如此存君臣之义也戊子夫人嬴氏薨敬嬴文公妾也何以称夫人自成风闻季友之繇事友而属其子及僖公得国立以爲夫人于是乎嫡妾乱矣春秋于风氏凢始卒四贬之则禘于太庙秦人归禭荣叔含赗召伯㑹葬去其姓氏不称夫人王再书而无天是也敬嬴又嬖私事襄仲而属宣公不待致于太庙援例以立则从同同而无贬矣其意若曰以义起礼爲可继苟岀于私情而非义后虽欲正可若何晋师白狄伐秦晋主夏盟纠合诸侯攘夷狄安诸夏乃其职矣秦人之怨起自侵崇其曲在晋责已可也旣不知自反释怨修睦以𥙷前过巳可咎矣乃复兴师动衆㑹戎狄以伐之独不恶伤其类乎直书于䇿贬自见矣楚人灭舒蓼按诗称戎狄是膺荆舒是惩在周公所惩者其自相攻灭中国何与焉然春秋书而不削者是时楚人疆舒蓼及滑汭盟吴越势益强大将爲中国忧而民有被髪左衽之患矣经斯丗者当以爲惧有攘郄之谋而不可忽则圣人之意也秋七月甲子日有食之旣冬十月已丑葬我小君敬嬴成风薨以夫人葬以小君将袝于庙而始有二夫人也则四贬之以正其事今敬嬴亦薨以夫人葬以小君使袝于庙无贬以正之从同同可也而于宣公元年即以所逆穆姜妇之何也曰妇有姑之词见敬嬴遂以子贵援例而亟立爲夫人也僖公享国八年然后致成风而敬嬴之亟也虽云援例鲁君臣之责亦可知矣无贬而书法若此者犹桓宣弑君而书即位尓雨不克葬庚寅日中而克葬敬嬴以其子宣公属诸襄仲杀太子及其母弟虽假手于仲实敬嬴之谋也经书子赤卒夫人姜氏归于齐其文无贬而读者有伤切之意焉则以秉彞不可灭也传谓哭而过市市人皆哭敬嬴逆天理拂人心之状惨矣其于终事雨不克葬着咎徴焉而谓无天道乎此皆直书以见人心与天理之不可诬者也夫䘮事即逺有进无退浴于中霤飰于牖下小歛于戸内大歛于阼阶殡于客位迁于庙祖于庭塴于墓以弔賔则其退有节以虞事则其祭有时不爲雨止礼也雨不克葬丧不以制也或曰卜葬先逺日所以避不怀也诸侯相朝与旅见天子入门而雨霑服失容则废矧送终大事人情所不忍遽者反可冒雨不待成礼而葬乎潦车载蓑笠士䘮礼也有国家者乃不能爲雨备何也且公庭之于墓次其礼意固不同矣不得不可以爲恱无财不可以爲恱得之爲有财古之人皆用焉而不能爲之备是俭其亲也不亦薄乎故谷梁子曰雨不克葬䘮不以制也厚葬古人之所戒而墨之治䘮也以薄又君子之所不与故䘮事以制春秋之旨也城平阳楚师伐陈九年春王正月公如齐公至自齐夏仲孙蔑如京师以浅言之属辞比事春秋教也当嵗首月公朝于齐夏使大夫聘于京师此皆比事可考不待贬绝而恶自见者也宣公享国九年于周才一往聘其在齐则又再朝矣经于如齐毎行必致深罪之也下逮战国周衰甚矣齐威王往朝于周而天下皆贤之况春秋时乎而宣公不能也故聘觐之礼废则君臣之位失诸侯之行恶而倍畔侵陵之败起矣此经书君如齐臣如周之意而特书王正月以表之也齐侯伐莱秋取根牟八月滕子卒九月晋侯宋公卫侯郑伯曹伯㑹于扈晋荀林父帅师伐陈按左氏讨不睦也陈侯不㑹荀林父以诸侯之师伐陈晋侯卒乃还则知经所书者与晋罪陈之词也㑹于扈以待陈而陈侯不㑹然后林父以诸侯之师伐之也则几于自反而有礼矣不书诸侯之师而曰林父帅师者在㑹诸侯皆以师听命而林父兼将之也则其衆辑矣晋主夏盟又尝救陈所冝与也而惟楚之即夫岂义乎辛酉晋侯黒臀卒于扈冬十月癸酉卫侯郑卒晋成公何以不葬鲁不㑹也卫成公何以不葬亦鲁不㑹也卫成事晋甚谨而鲁宣公独深向齐卫欲爲晋致鲁故谋黒壤之㑹而特使孙良夫来盟以定之也及㑹于黒壤而晋人止公赂然后免是以扈之㑹皆前日诸侯而鲁独不往二国继以䘮赴亦皆不㑹此所谓无其事而阙其文者也或曰二君皆有贬焉故不书葬误矣鲁人不㑹亦无贬乎书卒而以私怨废礼忘亲其罪巳见春秋文简而直视人若日月之无私照也曲生意义失之逺矣宋人围滕围国非将卑师少所能办也必动大衆而使大夫爲主帅明矣然而称人是贬之也滕旣小国又方有丧所冝矜哀吊恤之不暇而用兵革以围之比事以观知见贬之罪在不仁矣楚子伐郑晋郄缺帅师救郑楚兵加郑数矣或称人或称爵何也郑自晋成公初立舎楚而从中国正也楚人爲是兴师而加郑不义矣故宣公三年书人书侵罪之也次年郑公子归生弑其君诸侯未有声罪致讨者而楚师至焉故特书爵与之也然兴师动衆贼则不讨惟服郑之爲事则非义举矣故又次年传称楚子伐郑而经书人再贬之也至是称爵岂与之乎按公羊例君将不言帅师书其重者也至此书爵见其陵暴中华以重兵临郑矣何以知其非与之乎曰下书晋郄缺帅师救郑则知非与之也由此观春秋书法皆欲治乱贼之党谨华夷之辨以一字爲褒贬深切着明矣陈杀其大夫洩冶称国以杀者君与用事大臣同杀之也称其大夫则不失官守而杀之者有专輙之罪矣洩冶无罪而书名何也冶以諌杀身者也杀諌臣者必有亡国弑君之祸故书其名爲徴舒弑君楚子灭陈之端以垂后戒此所谓义系于名而书其名者也比干諌而死子曰商有三仁焉洩冶谏而死何独无褒词夫语黙死生当其可而止尓洩冶之尽言无隐不愧乎史鱼之直矣方诸比干自靖自献于先王则未可同日而语也冶虽効忠其犹在宋子哀鲁叔肹之后乎故仕于昏乱之朝若异姓者如子哀洁身而去可也其贵戚耶不食其禄如叔肹善矣十年春公如齐公至自齐此亦如齐亦致其至而不书月上九年亦如齐亦敢其至而书月者爲是年夏使仲孙蔑如京师故特于岁首书王正月以着宣公之罪而君臣名分之际谨严如此也归田以爲私惠比于君臣名分之际则大小不侔矣齐人归我济西田宣公于齐顺其所欲旣以女妻其臣又以兵㑹伐莱之举又毎岁往朝于齐廷虽诸侯事天子无是礼也故惠公恱其能顺事巳而以所取济西田归之也归讙及阐直书曰归此独书我者乃相亲爱惠遗之意或谓济西鲁之夲封故书我则误矣以柔巽卑屈事人不以其道而得地与恱人之柔巽卑屈事巳不以其道而归其地皆人欲之私而非义矣夏四月丙辰日有食之已巳齐侯元卒齐崔氏出奔卫按左氏崔杼有宠于惠公髙国畏其逼也公卒而逐之奔卫书曰崔氏以族奔也许翰以谓崔杼岀而能反反而能弑者以其宗强于此举氏辨之早也其说得矣所谓讥丗卿者非公羊夲旨盖门弟子因尹氏武氏称丗卿而附益之于此耳经有事同而词异亦有事异而词同一视之则泥而不通矣公如齐五月公至自齐文约而事详者经也春如齐朝惠公夏如齐奔其䘮若是虽不致可也而皆致者甚之也天王之䘮不奔欲行郊礼而汲汲于奔齐惠公之䘮天王之葬不㑹使微者徃而公孙归父㑹齐惠公之葬其不顾君臣上下尊卑之等所谓肆人欲灭天理而无忌惮者也词繁而不杀圣人之情见矣癸巳陈夏徴舒弑其君平国陈灵公之无道也而称大夫之名氏以弑何也祸莫大于拒谏而杀直臣忠莫显于身见杀而其言验洩冶所爲不惮斧钺尽言于其君者正谓灵公君臣通于夏徴舒之家恐其及祸不忍坐观故昧死言之灵公不能纳又从而杀之卒以见弑而亡其国此万丗之大戒也特书徴舒之名氏以见洩冶忠言之验灵公见弑之由使有国者必以逺色修身包容狂直开纳谏诤爲心也以爲罪不及民故称大夫以弑者非经意矣六月宋师伐滕前围滕称人刺伐䘮也此伐滕称师讥用衆也宋大国爵上公霸主之余业力非不足也今邻有弑逆不能声罪致讨乃用大衆以伐所当矜恤之小邦且滕不事已无乃已德犹有所阙而滕何尤焉故特称师以着其罪而汲汲于诛乱臣讨贼子之意见矣公孙归父如齐葬齐惠公归父仲遂之子贵而有宠宣公深德齐侯之能定其位而又以济西田归之也故生则倾身以事之而不辞于屈辱没则亲往奔丧而使贵卿㑹其葬亦不顾天王之礼阙然莫之供也比事考词义自见矣晋人宋人卫人曹人伐郑按左氏郑及楚平诸侯伐郑取成而还其称人贬也郑居大国之间从于强令岂其罪乎不能以德鎭抚而用力争之是谓五十歩笑百歩庸何愈于楚自是责楚益轻罪在晋矣秋天王使王季子来聘公羊传曰王季子者王之母弟也王有时聘以结诸侯之好礼也宣公享国至是十年不朝于周而比年朝齐不奔王丧而奔齐侯䘮不遣贵卿㑹匡王葬而使归父㑹齐侯之葬纵未举法勿聘焉犹可也而使王季子来王灵益不震矣自是王聘春秋亦不书矣公孙归父帅师伐邾取绎用贵卿爲主将举大衆出征伐不施于乱臣贼子奉天讨罪而陵弱侵小近在邦域之中附庸之国是爲盗也当此时陈有弑君之乱旣来赴告藏在诸侯之䇿矣曾不是图而有事于邾不亦傎乎故四国伐郑贬而称人鲁人伐邾特书取绎以罪之也大水季孙行父如齐冬公孙归父如齐按左氏行父如齐初聘也归父如齐邾故也齐侯嗣立宣公亲往奔其父丧又使贵卿㑹葬矣若待踰年然后修聘未晚也而季孙亟行归父继往则以宣公君臣不知爲国以礼而谓妄恱取人之可以免于讨也归父贪于取绎畏齐而往盖理曲则气必馁矣能无畏乎哉春秋备书而不削以着其罪爲后丗鉴也齐侯使国佐来聘葬之速也太不怀也又未逾年而以君命遣使聘于邻国则哀戚之情忘矣孟子曰养生不足以当大事惟送死可以当大事滕文公五月居庐未有命戒及至葬颜色之戚哭泣之哀吊者大恱而有愿爲其氓者盖礼义人心之所同然也齐顷公嗣位之初举动如此丧师失地几见执获岂特妇人笑客之罪哉巳失守身之夲矣饥楚子伐郑经有词同而意异者比事以观斯得之矣九年楚子伐郑称爵者贬词也若曰国君自将恃强压弱慿陵中夏之称也知然者以下书晋郄缺帅师救郑则贬楚可知矣此年楚子伐郑称爵者直词也若曰以实属词书其重者而意不以楚爲罪也知然者以传书晋士㑹救郑逐楚师于颕北而经削之则责晋可知矣此类兼以传爲案者也十有一年春王正月夏楚子陈侯郑伯盟于辰陵晋楚争此二国爲日久矣今陈郑背晋从楚盟于辰陵而春秋书之无贬词者岂与其下乔木入幽谷乎中国而不能令则夷狄进矣经之大法在诛乱臣讨贼子有乱臣则无君有贼子则无父无父与君即中国变爲夷狄人类殄爲禽兽虽得天下不能一朝居也今鲁与齐方用兵伐莒晋与狄方㑹于櫕函而不谋少西氏之逆也而楚人能谋之所谓礼失而求之野夷狄之有君不如诸夏之亡也辰陵之盟所以得书于经而词无贬乎圣人讨贼之意可谓深切着明矣公孙归父㑹齐人伐莒秋晋侯㑹狄于櫕函春秋正法不与夷狄㑹同分类也书㑹戎㑹狄㑹吴皆外词也内中国故详外四夷故略今中国有乱天王不能讨则方伯之责也又不能讨则四邻诸侯冝有请矣而鲁方㑹齐伐莒晋方求成于狄是失肩背而养其一指不能三年而缌小功之察不亦傎乎凢此直书其事不待贬絶而义自见者也冬十月楚人杀陈夏徴舒丁亥楚子入陈称人者衆词也大恶人人之所同恶人人之所得讨其称楚人杀徴舒诸夏之罪自见矣按左氏传楚子爲夏氏乱故谓陈人无动将讨于少西氏遂入陈杀徴舒轘诸栗门而经先书杀后书入者与楚子之能讨贼故先之也讨其贼爲义取其国爲贪舜跖之相去逺矣其分乃在于善与利耳楚庄以义讨贼勇于爲善舜之徒也以贪取国急于爲利跖之徒矣爲善与恶特在一念须㬰之间而书法如此故春秋传心之要典不可以不察者也或曰圣人大改过楚虽县陈能听申叔时之说而复封陈可谓能改过矣犹书入陈以贬之何也曰楚庄意在灭陈虽复封之然郷取一人焉以归谓之夏州而又纳其乱臣是制人之上下使不得其君臣之道也晋人以币如郑问驷乞之立故子产对曰若寡君之二三臣而晋大夫专制其位是晋之县鄙也何国之爲辞客币而报其使晋人舎之他国非所当与也而必欲纳其乱臣存亡兴灭其若是乎仲尼重伤中国深美其有讨贼之功故特从末减不称取陈而书入虽曰与之可矣纳公孙宁仪行父于陈此二臣者从君于昬宣淫于朝诛杀諌臣使其君见弑盖致乱之臣也肆诸市朝与衆同弃然后快于人心今乃诡词奔楚託于讨贼复雠以自脱其罪而楚庄不能察其反覆又使陈人用之是犹人有饮毒而死者幸而复生又强以毒饮之可乎故圣人外此二人于陈而特书曰纳纳者不受而强纳之者也爲楚庄者冝柰何潴徴舒之宫封洩冶之墓尸孔宁仪行父于朝谋于陈衆定其君而去其庶几乎春秋正义春秋正义卷十八春秋正义卷第十八成公国子祭酒上护军曲阜县开国子臣孔颍逹等奉勑撰正义曰鲁丗家云成公名黒肱宣公之子穆姜所生以定王十七年即位谥法安民立政曰成釈例曰计公衡之年成公又非穆姜所生不知其母何氏也案宣元年夫人妇姜至自斉即穆姜也至此始十八年耳二年传称公衡为质扵楚公衡成公子也旣堪为质则其年已长成公若是穆姜之子未得有成长之男元年注周二至冬温正义曰襄二十八年春无冰彼春无月则是竟春无冰此亦应竟春无冰而书在二月下者以盛寒之月书之也谷梁传曰终时无冰则志此未终时而言无氷何也终无冰矣加之寒之辞也其意言此月寒㝡甚此月无冰则终无冰矣杜言今之十二月者见此意也冬而无冰是时之失故书之记冬温也注周礼至故书正义曰周礼九夫为井四井为邑四邑为丘四丘为甸小司徒职文也司马法六尺为歩歩百为畒畒百为夫夫三为屋屋三为井四井为邑四邑为丘丘有戎马一匹牛三头是曰匹马丘牛四丘为甸甸六十四井出长毂一乗马四匹牛十二头甲士三人歩卒七十二人戈楯具谓之乗马然则杜之此注多是司马法文而独以周礼冠之者以司马法祖述周礼其所陈者即是周法言此是周之礼法耳不言周礼有此文也郑注论语云司马法成方十里出革车一乗与此不同者郑注小司徒云方十里为成縁边一里治沟洫实出税者方八里六十四井案郑注小司徒又引司马法云成出革车一乗甲士十人徒二十人十成为终千井革车千乗甲士百人徒二百人十终为同万井革车百乗甲士千人徒二千人与此车一乗甲士三人歩卒七十二人不同者小司徒辨畿内都鄙之地域郑所引士十人徒二十人者谓公卿大夫畿内采地之制此之所谓诸侯邦国出军之法故不同也古者用兵天子先用六郷六乡不足取六遂六遂不足取公卿采邑及诸侯邦国若诸侯出兵先尽三郷三遂郷遂不足然后揔征竟内之兵案此一车甲士歩卒揔七十五人周礼大司马五人为伍无明文而知必异糓梁以为丘作甸甲者以传云为齐难故作丘甲以虑有斉难而多作甲兵知使丘为甸甲而倍作之也士卒牛马悉倍扵常而独言甲者甲是新作之物其余㪘充之耳非作之也讥其新作故举甲言之𥘉税畒言𥘉此不言𥘉者此备斉难暂为之耳非是终用故不言𥘉然则筑城备难非时不讥此亦备难而讥之者鲁是大国甲兵先多僖公之丗颂云公车千乗昭公之蒐传称革车千乗此时亦应然也其甲足以拒敌而又加之重敛故讥之传注康公至无备正义曰宣十年经书王季子来聘传言刘康公知即王季子也传言平戎于王戎必遣使诣周受平但康公要戎者非要戎平还之使单使来平不足伐也𣣔伐其国耳以未平之日设备御周今旣平矣戎必无备要其无备将遂往伐之故下云遂伐茅戎起兵伐其国也败绩于徐吾氏正义曰败于徐吾之地也茅戎已是戎内之别徐吾又是茅戎之内聚落之名王师与茅戎戦之処二年注鲁乞至斉地正义曰此云盟主之令故不从与谋釈例云乞师不得从与谋所以不同者以事淂两通故互言之鲁扵聘与盟㑹虽二卿并行止书一使至扵行师用兵则并书诸将此书四卿昭定之丗或书三卿或书二卿皆谓重兵故书之其他国唯书元帅详内略外也书曹公子首者釈例曰公侯伯子男及卿大夫士命数周官具有等差当春秋时渐以变改是故仲尼丘明拠时之冝从而然之不复与周官同也命者其君正爵命之扵朝其宫室车旗衣服礼仪各如其命数皆以卿礼书扵经卫之扵晋不淂比次国则邾莒杞鄫之属固以㣲矣此等诸国当时附随大国不淂列扵㑹者甚衆及其淂列上不能通扵天子下无暇扵备礼成制故与扵盟㑹战伐甚多唯曹公子首淂见经其余或命而礼仪不备或未加命数故皆不书之是言首成为卿故书注谷梁至十里正义曰斉之四竟不应过遥且鞌已是斉地未必竟上之邑岂得去斉有五百里乎谷梁又云台戦緜地五百里则是甚言之耳釈例土地名鞌与袁娄并阙不知其処逺近无以验之注晋使至言皈正义曰晋使斉还鲁鲁不用力故直书取哀八年斉人皈讙及阐此不言斉人皈者不以好淂非斉皈我故不言皈注子重不书不亲伐正义曰僖二十五年楚人囲陈注云子玉称人从告此云子重不书不亲伐者彼以路远或当不以实告此传言侵卫遂侵我道路旣近告当以实经传皆言楚师例是捋卑师衆故以为子重不亲伐所以弘通其义也注公与至君故正义曰传称在礼卿不会公侯㑹公侯则贬之而称人翟泉之盟是也此婴齐会公计亦应贬而不贬者为其㑹有蔡许之君蔡侯许男与公相敌婴斉不与公敌故不贬也传称孟孙赂椘椘人许平即云十一月公及楚公子婴斉蔡侯许男秦右大夫说宋花元陈公孙宁卫孙良夫郑公子去疾及斉国之大夫盟于蜀凡㑹且盟者必先㑹而后盟盟时蔡许在列㑹时必亦在焉以二君乗椘车谓之失位经虽抑而不书㑹时其身实在且二君与楚同行无容不列扵㑹故知二君在㑹婴斉不敌公也或以为扵时兵将婴斉为主蔡许为王左右隷属婴斉则二君卑扵婴斉付由淂与公敌斯不然矣征伐以主兵为先盟㑹以尊卑为序春秋之常也僖二十七年楚人陈侯蔡侯郑伯许男囲宋楚旣称人必非贵者为其主兵犹序扵上文七年公㑹诸侯晋大夫盟于扈传曰斉侯宋公卫侯陈侯郑伯许男曹伯㑹晋赵盾盟于扈扵时晋为盟主召诸侯使集㑹而赵盾犹序扵下文不先诸侯则知此时行兵楚为其主㑹则蔡许在先故二君自敌公明婴斉不敌公也襄二十六年公㑹晋人郑良霄宋人曹人于澶渊传曰公㑹晋赵武宋向戌郑良霄曹人于澶渊赵武不书尊公也扵是卫侯㑹之然则时有卫侯犹贬赵武者于时卫侯虽往晋将执之不淂与㑹而赵武敌公故贬之也彼传又曰晋人执寗喜北宫遗使女斉以先皈卫侯如晋晋人执之扵㑹已执其卿卫侯如晋晋即执之明其不淂与㑹公无所敌故赵武敌公与此异也注斉在至悪也正义曰诸㑹盟同地而间无他事者例不重序其人此㑹盟别序者前㑹之时唯公㑹楚耳蔡许从楚而行唯应蔡许在列秦宋以下诸国未至㑹盟人别故别序也诸征伐㑹盟实卿而贬称人者传皆言其名氏实是大夫而本合称人者则传皆言大夫此传郑公子去疾以上言其名氏则皆是卿也斉国之大夫则实是大夫故斉在郑下为非卿故也传曰卿不书匮盟也谓匮盟之故并贬楚卿楚卿扵是盟上始与中国相凖釈例曰楚之君臣最多混错旧说亦随文强生善悪之状混渎无已其不能得辞则皆言悪蛮夷得志然当斉桓之盛而经以屈完敌之差必有襃贬非抑楚也此乃楚之𥘉兴未闲周之典礼告命之书自生同异犹秦之辟陋不与中国凖故春秋亦未以存例也椘之熊绎始封扵楚辟在荆山荜路蓝缕以処草莽及武王熊建始居江汉之间然未能自同扵列国故经称荆败蔡师荆人来聘从其所居之称而揔其君臣至扵鲁僖始称楚人而班次在扵蔡下僖二十一年当楚成王之丗能遂其业内列扵公侯㑹于盂楚之君爵始与中国列然其臣名氏犹多参错至鲁成二年楚公子婴斉始乃具列传曰卿不书匮盟也兼为楚臣示例也自此以上春秋未以入例自此以下襃贬之义可得而论之也杜言兼为楚臣示例者觧传言匮盟之意传言卿不书者非独言诸侯之卿不书兼言楚卿亦不书是兼为楚卿示例传注膊磔也正义曰周礼掌戮掌斩杀贼谍而搏之郑玄云搏当为膊诸城上之膊字之误也膊谓去衣磔之方言云膊曝也注取竜至未闻正义曰外取内邑非鲁之罪无所可讳而此独不书故杜云其义未闻贾逵云杀卢蒲就魁不与斉盟以亡其邑故讳不书耳案椘子灭萧婴斉入莒皆杀椘人而经不変文以加罪此何当改文以讳悪也哀八年斉人取讙及阐以滛女见取犹尚书之此杀敌见取何以当讳知讳义不通故不从也皆不对正义曰子者指斥孙子其言并告诸将言皆不对者孙子与寗相向禽皆不对又曰子国卿也乃专与孙子言耳注于奚守新筑大夫正义曰大夫守邑以邑冠之唿为某人孔子父邹邑大夫传称邹人纥论语谓孔子为邹人之子即此类也注轩县至南方正义曰周礼小胥正乐县之位王宫县诸侯轩县卿大夫判县士特县郑衆云宫县四面县轩县去其一面判县又去一面特县又去一靣四面象宫室四面有墙故谓之宫县轩县三面其形曲故春秋传曰请曲县繁缨以朝诸侯之礼也郑玄云乐县谓钟磬之属县扵笋虡者轩县去南面辟王也判县左右之合又空北面特县县扵东方或扵阶间而已是先儒皆以阙南方故曲也家语说此事云请曲县之乐繁缨以朝王肃云轩县阙一面故谓之曲县注繁缨至之服正义曰周礼巾车掌王之五路玉路樊缨十有再就以祀金路樊缨九就同姓以封象路樊缨七就异姓以封革路绦缨五就以封四卫木路前樊鹄缨以封蕃国郑玄云樊读如鞶带之鞶谓今马大带也缨今马鞅也玉路金路象路其樊及缨皆以五彩罽饰之就成也玉路十二成金路九成象路七成革路樊缨以绦丝饰之而五成木路以浅黒饰韦为樊鹄饰韦为缨亦五成是言天子诸侯樊缨之饰繁即鞶也字之异耳巾车又云孤乗夏篆卿乗夏缦大夫乗墨车士乗栈车其饰皆无樊缨是繁缨为马之饰皆诸侯之服也案仪礼旣夕士荐马缨三就又诸侯之卿有受革辂木辂之赐皆有繁缨而云诸侯之服者以与曲县相对又于奚所请故云诸侯之服且诸侯之卿特赐乃有大辂士䘮礼为送葬设盛服耳皆非正法所有也仲尼至止也已正义曰仲尼在后闻之曰此曲县繁缨可惜也不如多与之邑唯车服之器与爵号之名不可以借人也此名号车服是君之所主也名位不愆则为下民所信此名所以出信也动不失信然后车服可保此信所以守车服之器也礼明尊卑之别车服以表尊卑车服之器其中所以蔵礼言礼蔵扵车服之中也义者冝也尊卑各有其礼上下乃得其冝此礼所以行其物冝也物皆得冝然则是利生焉此义所以生利益也利益所以成民此乃政教之大节也若以名器借人则是与人政也政教旣亡则国家从之而亡不复可救止也已言利以平民者平成也每事有利所以成就下民使国益民皆是利也此以曲县繁缨与人假人噐耳名器俱是可重故并言名注范文子代荀庚正义曰宣十二年邲之戦传称荀林父将中军先縠佐之士㑹将上军郄克佐之赵朔将下军栾书佐之十三年晋杀先縠当是士㑹佐中军郄克将上军不知谁代郄克佐上军疑是荀首为之十六年士㑹将中军则林父卒矣当是郄克佐中军疑是荀首将上军荀庚佐之十七年士㑹请老郄克将中军当是荀首佐中军荀庚将上军所以知者此年传称椘屈巫对荘王云知罃之父中行伯之季弟也新佐中军则荀首扵荘王之丗己佐中军明士㑹老后郄克迁而荀首代也首扵邲戦尚为大夫不应宣之末年得佐中军故疑先縠死后代郄克佐上军也明年荀庚来聘传称中行伯之扵晋也其位在三则此时荀庚将上军矣林父卒来已乆不应始用荀庚故疑林父卒后荀庚即佐上军士㑹老后荀庚转将上军故杜以为士夑代荀庚也邲戦以来赵朔无代今栾书将下军则赵朔卒矣故知栾书代赵朔不知此时谁代栾书佐下军也注中军至不息正义曰以郄克为中军之将言己之伤而未絶鼓音明是法当自执旗鼓也周礼大仆军旅田役賛王鼓郑玄云王通鼓佐击其余面上云斉侯亲鼓则天子诸侯自将兵者亦亲执旗鼓以令衆若之至事也正义曰郄克云余病矣言已不堪击鼓𣣔有退军之意故责之云如之何其以身病之故𣣔䘮败君之大事也援枹而鼓正义曰说文云援引也枹撃鼓杖也援枹而鼓谓引杖以击之注居中至在左正义曰韩厥为司马亦是军之诸将也以梦之故乃居中为御明其本不当中先非御者若御不在中又不须云代御以此知自非元帅其余军之诸将皆御者在中将在左注斉侯不知戎礼正义曰僖二十二年传曰虽及胡耉获则取之明耻教戦求杀敌也宣二年传曰戎昭果毅以听之之谓礼杀敌为果致果为毅是戎事以杀敌为礼斉侯谓射君子为非礼者乃是斉侯不知戎礼也皆肘之正义曰说文云肘臂节也谓左右为凶処故以肘排退之韩厥俛定其右正义曰言此者为下丑父与公易位由厥之俯故不覚其易纂母张盖助厥定右故并不见之注轏士车正义曰周礼巾车士乗栈车郑玄云栈车不革鞔而之考工记舆人云栈车𣣔弇郑玄云为其无革鞔不坚易坏然则弇者谓上狭下阔也轏与栈字异音义同耳韩厥至以进正义曰襄二十五年郑公孙舎之帅师入陈传曰陈侯免拥社子展执絷而见再拜稽首承饮而进献事与此同唯无璧耳盖古者有此礼彼虽败绩犹是国君故戦胜之将示之以臣礼事之不忍即加屈辱所以申贵贱之义晋语云靡笄之役郄献子伐斉斉侯来献之淂殒命之礼也服虔引司马法其有殒命以行礼如㑹所用仪也若殒命则左结旗司马授饮右持苞壷左承饮以进杜不引之者盖彼此不甚相当故也注重其至求之正义曰刘炫以斉侯三入斉军又三出斉军以求丑父每出之时斉之将师败而怖惧以师而退不待斉侯致使斉侯入于狄卒今知不然者以传文三入在前三出在后若用此说斉侯先在晋军今入斉军得以三入在前今斉侯旣先在斉军欲出求丑父应先出后入不应先入后出且𥘉时二出客有二入在后之出遂入狄卒有出无入何得云三入又以传文师帅两字分明故杜以为斉侯每出斉师以帅厉退者每出之文别自爲义不计上之三出刘君不逹此旨妄规杜失非也注媚人至所得正义曰经书斉侯使国佐如师故知賔媚人即国佐也杜谱云国佐賔媚人武子三事互见扵经传不知賔媚人是何等名号也郑衆注考工记云甗无底甑方言云甑自関而东谓之甗知甗是甑也下云子得其国宝知甗亦以玉为之传文玉在甗磬之间明二者皆是玉也庄四年纪侯大去其国不言斉灭而云灭纪所得者纪侯𬒳偪而去后斉侯收其民人又取其珍宝此则与灭无异故为此觧萧同至类也乎正义曰萧同叔子非他人是寡君之母也若以匹敌言之则亦晋君之母也吾子布大命扵诸侯而曰必质其诸侯之母以为信其若王命何先王之命诸侯也使之孝扵母亲其类今轻慢其母不受同类即是违王命也奈此王命何乎今轻斉侯之母亦是轻晋侯之母自轻其母即是不孝且告语诸侯云以母为质是此者以不孝之事令诸侯也诗之意言孝子所以行孝不为匮乏之道故以孝道长赐女之族类诸侯皆晋侯之类晋侯皆以孝德赐同类若以不孝之事号令诸侯其无乃非是以孝德赐同类乎责其违孝道也所引诗者大雅旣醉之篇诗曰至其畒正义曰此诗小雅信南山之篇四王之欲正义曰禹汤文武四王之王天下也立徳扵民而成其同欲民有所𣣔上即同之东畒南畒皆顺民意五伯之霸诸侯也唯勤労其功而抚顺之以奉事王命而已不改王之制度也吾子求合诸侯以快其无疆畔之𣣔止求自快已欲不与民同是违王覇之政也注夏伯至晋文正义曰郑语云祝融能昭顕天地之光明其后八姓昆吾为夏伯矣大彭豕韦为商伯论语云管仲相桓公霸诸侯昭九年传曰文之伯也岂能改物是三代有五伯矣伯者长也言为诸侯之长也郑玄云天子衰诸侯㒷故曰霸覇把也言把持王者之政教故其字或作伯或作覇也诗曰至害焉正义曰诗啇颂言成汤布政优优然而寛故百种福禄扵是聚皈之子实不能优寛而自弃福禄扵诸侯何害言不能为诸侯害也所引诗者啇颂长发之篇注戦而曰犒为孙辞正义曰士卒之労扵外师衆枯藁以酒食労之谓之犒师此以师拒戦非犒労之义而亦称犒者言以此师衆徃当待之如以酒食犒之然为孙顺之辞耳注言完至从命正义曰言扵先完全福幸之时尚不违晋故言亦云从也是指其实事刘炫以为斉人请戦言敝邑脱或有幸戦胜亦云从也虚称未然之事乖违文势上下苟异杜氏而规其过非也注借荐复白也正义曰礼承玉之物名为缫借借是承荐之言故为荐也复者报命扵君故为白也言无物则空口以为报少有所得则与口为借故曰借口服虔云今河南俗语治生求利少有所得皆言可用借手矣注上鄍至史阙正义曰定八年经书公会晋师于瓦此独不书故云史阙谓旧史先阙故仲尼修经无之赐三至之服正义曰周礼典命公之孤四命其卿三命其大夫再命其士一命侯伯之卿大夫士亦如之此三帅皆卿也本国三命故鲁赐以三命之服司马司空舆帅候正亚旅皆大夫本国一命故皆受一命之服扵卿言赐扵大夫言受互相足也周礼大夫再命此司马司空等皆一命者春秋之时其事已异扵周礼故大夫一命注三帅至之物正义曰三卿各统一军故揔称三帅鲁君之赐晋臣正可知其法所得服改新以与之耳不得特命他臣发𥘉赐以此物且彼若先无此物则无由敢受鲁赐故杜以为此三帅已甞受王先路之赐今改而易新并此车所建之旌旗所着之衣服皆赐之也案釈例先路者革路若木路或云先或云次盖以就数为差其受之扵王则称大杜言革路若木路者或用革或用木也知受之扵王称大者郑子蟜叔孙穆子受之扵王皆称大是也革木是卿大夫车之尊者故云大路金路是诸侯车之尊者亦称大则定四年大路大旂是也玉路天子车之尊者亦称大故顾命云大路在賔阶面是也言所建所服之物者周礼巾车革路建大白以即戎司服云凡兵事韦弁服巾车又云木路建大麾以田司服又云凡田冠弁服然则此车所建或是大白大麾所服或是韦弁冠弁刘炫以为旣言先路则是晋君之赐杜云受王先路之赐非其义也今知不然者杜以穆叔子蟜甞受王路故杜拠而言之釈例应云受王大路之赐言先路者顺传先路之文故也刘以为甞受晋君赐而规杜氏非也注晋司至侯赐正义曰司马司空本是卿官之名但晋之诸卿皆以三军将佐为号其司马司空皆为大夫之官仍有为卿之嫌故云晋司马司空皆大夫也明他国以为卿晋以为大夫也舆帅至扵亚旅本是大夫官名故又云亦大夫也军行有此大夫从者司马主甲兵司空主営垒舆帅主兵车候正主斥候亚旅次扵卿是衆大夫也无专职掌散共军事故后言之直受服嫌非鲁赐故云皆鲁侯赐注烧蛤至从葬正义曰晋语云雀入于海为蛤雉入于淮为蜃月令孟冬雉入大水为蜃郑玄云大水谓淮也大蛤曰蜃则蜃者蛤之类也周礼掌蜃掌敛互物蜃物以共闉圹之蜃郑玄云互物蚌蛤之属闉犹塞也将井椁先塞下以蜃御湿也是用蜃以瘗圹也礼檀弓记曰涂车刍灵自古有之郑玄云刍灵束茅为人马谓之灵者神之类也不解涂车当是用泥为车也传言益车马者谓用此涂车茅马益多扵常故云多埋车马也郑玄云杀人以卫死者曰殉言殉还其左右也言始用殉则自此以后宋君葬常用殉故谓此为始也刘炫以为用蜃炭者者用蜃复用炭知不然者杜以传用蜃炭共文故知烧蛤为炭又且炭之类虽灰亦得称炭刘君以为用蜃复用炭而规杜氏非也注重犹多也正义曰重谓重叠故犹多多为盟器也言器备者士䘮礼下篇陈明器云用器弓矢耒耜敦杅槃匜役器甲胄干笮燕器杖笠翣其器有共用之器有备御之器故言器备注四阿至王礼正义曰周礼匠人云殷人四阿重屋郑玄云阿栋也角设栋也是为四注椁也士䘮礼下篇陈明器云抗木横三缩二谓扵椁之上设此木从二横三以负土则士之椁上平也今此椁上四注而下则其上方而尖也礼天子椁题凑诸侯不题凑不题凑则无四釈诂云桢翰榦也舎人曰桢正也筑墙所立两木也翰所以当墙两边障土者也翰在墙之旁则知此翰亦旁也诗云会弁如星郑玄云会谓弁之缝中言其际会之処也会在弁之上知此桧亦在上棺有此物明是其饰故以为旁饰上饰也言椁有棺有则是本不当有言其厚葬讥其奢僣宋公所僣必僣天子明此四阿翰桧皆是王之礼也蜃炭言用亦本不当用其蜃炭盖亦王之礼也车马器备法得有之言益言重但讥其多耳殉则本不得然非讥其僣注若言何用为臣正义曰言何用为臣是不成臣也言虽有若无刘君还以为不成臣与杜义无别而规杜氏非也哭扵至以葬正义曰哭扵大门之外谓大门外之西东面卫人逆之谓大门外之东西面各从賔主之位妇人哭扵门内谓门内之西东面以堂上在西东面故也至扵三子之去卫人送之其位如之自此有隣国弔者常行此礼以至扵葬沈氏云杂记弔者即位于门西东面主孤西面相者受命曰孤某使某请事客曰寡君使某如何不淑相者入告出曰孤某须矣弔者入主人升堂西面弔者升自西阶东面致命此臣奉君命行弔之礼今三子师行经卫竟不敢成礼故扵大门之外注䘮位妇人哭扵堂正义曰䘮大记云君之䘮夫人坐于西方内命妇姑姊妹子姓立于西方外命妇率外宗哭于堂上北面又曰妇人迎客送客不下堂是䘮位妇人哭扵堂周书至谓也正义曰周书康诰之篇周公述文王之事以告康叔云惟乃丕顕考文王克明德慎罚巫臣旣引其言乃申其意言文王能为此行故所以造周国也务崇之谓务欲崇益道德务去之谓务欲去其刑罚夭子蛮杀御叔正义曰子蛮御叔自以短命死耳似天钟羙扵是致使物无两大故亦以二事为夏姬之罪皈吾聘女正义曰礼记内则云聘则为妻奔则为妾道之云女皈郑国吾依礼聘女以为妻也注至郄克族子正义曰丗本郄豹生兾芮芮生缺缺生克又云豹生义义生歩扬扬生蒲城鹊居居生至如世本克是豹之曾孙至是豹之玄孙扵克为二从兄弟子注禁锢勿令仕正义曰说文云锢鋳塞也䥫器穿穴者鋳䥫以塞之使不漏禁人使不得仕官者其事亦似之故谓之禁锢今世犹然注王卒至之位正义曰诸言御戎皆御君之戎车此云彭名御戎知王戎车亦行也若君亲在军则君当车中御者在左勇力之士在右故御戎右常连言之此王车虽行王身不在故不立戎右使御者在中令蔡许二君居王车上当左右之位若夹卫王然下注云乗椘王车为左右是二君皆在车之上也注斉大至卿也正义曰诸大夫盟会经贬之称人或揔言大夫若实是国卿本合书名者传即顕其名氏若本是大夫不合书名者传直言其大夫见其贬与不贬俱当称人故不复言其名氏此专言斉国之大夫传不顕其名为非卿故也襄十六年溴梁之会经书戊寅大夫盟传云扵是叔孙豹晋荀宋向戌卫寗殖郑公孙虿小邾之大夫盟扵时会上郑之下有曹莒邾薛杞而小邾之大夫最処其下举小邾而上包之此盟郑人之下有斉曹邾薛鄫俱是大夫斉最在上举斉而下揔之止为斉若是卿则合言名氏此会非卿故举斉也注匮乏也正义曰私窃为盟盟终不固此盟是匮乏之道也传旣言匮盟以觧经又自觧名曰匮盟之意扵是乎畏晋而窃与椘盟故曰此是匮乏之盟也诸侯之卿窃与椘盟而仲尼贬之言其不应背晋故责之也责诸侯之背晋是成晋为盟主也哀十二年公会呉于槖皐呉子请盟公不𣣔使子贡辞之而私与卫侯宋皇瑗盟彼畏吴而窃相与盟不贬者不与吴为盟主言其私盟可许但鲁自畏呉不书其盟其情无可责也釈例曰诸侯畏晋而窃与楚盟书盟而贬其卿此所以成晋为盟主也吴之彊大始扵会鄫终扵黄池凡三会三伐三盟唯书会伐而不书盟者吴以盟主自居而行其夷礼礼仪不典则盟神不蠲非所以结信义昭明德故不録其盟不与其成为盟主也旣不与呉之为盟主则宋鲁卫三国私盟可许故无贬文是也若然僖二十一年公会诸侯盟于薄二十七年公会诸侯盟于宋彼二者皆顕与椘盟并无贬责此窃与椘盟而贬之者当僖公之时斉桓旣卒晋文未兴中国无伯唯强是与虽逺共椘盟无所可责此时晋为盟主堪率诸侯私窃为盟心实畏晋故贬之耳然诸侯之卿畏晋容可贬之椘之强盛恒与晋敌非是畏晋卿亦贬者椘旣强盛应顕然作盟今私窃受盟不敢宣露亦是畏晋之义且成晋为伯事须贬椘注乗椘至之别正义曰小国之从大国其正伐也皆自乗其车自率其军至战陈之时与同出力耳此二君弃己之车乗椘之乗乃为椘王左右则是失位旣失其位非复国君故侵与盟会并皆不序经书椘师郑师侵卫扵时蔡许在矣公会椘公子婴斉于蜀蔡许亦在也及盟又蔡许之君在焉侵也会也盟也三事并失其位经悉不书故传扵盟下釈之明上侵衞会蜀皆失位也旧说诸侯之贬亦书为人杜意谓诸侯之贬不至扵人故因此而又明之卿不书则称人诸侯不书则全不见经此是君臣之别明败诸侯无称人之法也诗曰至攸墍正义曰此大雅假乐之篇大誓至衆也正义曰泰誓云受有亿兆夷人离心离德予有乱臣十人同心同德此言大誓所谓者引其意非本文也注三吏三公也正义曰曲礼云五官之长曰伯其摈扵天子也天子之吏郑玄公谓三公也是三公称吏故知三吏三公也礼之至一等正义曰如侯伯克敌使大夫告庆之礼则不得依献捷之礼其献捷之礼王待之必重扵告庆之礼巩朔晋之上军大夫也縦使得如献捷之礼亦当降卿礼一等传言降扵卿礼一等以见王待巩朔不失常也三年注宋卫至礼也正义曰僖九年传曰宋桓公卒未葬而襄公会诸侯故曰子凡在䘮公侯曰子传因未葬而发在䘮之例是先君未葬嗣君不得称爵以会诸侯也知非踰年得成君者文八年八月天王崩九年春毛伯来求金传曰不书王命未葬也彼王旣踰年矣犹不得称王命臣知诸侯虽则踰年但是未葬不得称爵以接隣国正以王不命臣明知其非礼也注三年至哭之正义曰公羊传曰新宫者何宣公之宫也宣宫则曷为谓之新宫不忍言也其言三日哭何庙灾三日哭礼也谷梁传曰新宫者祢宫也三日哭哀也其哀礼也廹近不敢称谥恭也二传皆以新宫为宣宫三日哭为得礼故杜依用之宣公以其十八年冬十月薨至二年十月而大祥祥而禘祭神主新始入庙故谓之新宫礼檀弓记曰有焚其先人之室则三日哭故曰新宫火亦三日哭郑玄云谓人烧其宗庙新宫火人火也记称新宫火者指此新宫灾耳传例曰天火曰灾人火曰火三家经传有五字皆为灾郑玄以为人火虽非其义要天火人火其哭皆当三日是其善得礼也哀三年桓宫僖宫灾不言哭而此言三日哭者釈例曰新宫者宣公之庙父庙也谅闇始阕而遇天灾故感而哭之以致哀异扵余庙也及荀庚盟正义曰隐元年及宋人盟于宿鲁之㣲者及之也此言及荀庚盟及孙良夫盟十一年及郄犫盟皆是公自及之非臣及之也知者僖二十八年传晋栾枝入盟郑伯襄十一年传晋赵武入盟郑伯郑子展出盟晋侯臣对君者皆君自与盟知此使来亦公自与盟也上言来聘盟又不地盟扵国都公亲可知故不言公注不书至辞略正义曰直举国名传无其说知是告辞略故史异文耳贾逵云郑小国与大国争诸侯仍伐许不称将师夷狄之刺无知也此年夏郑公子去疾帅师伐许明年冬郑伯伐许先后并无贬责何独此伐偏刺之传注以血至衅鼓正义曰说文衅血祭也礼杂记衅庙之礼云雍人举羊升屋自中中屋南靣刲羊血流于前乃降衅庙以血涂庙知衅鼓以血涂鼓也然则德我乎正义曰德加扵彼彼荷其恩故谓荷恩为德论语以德报德传称王德狄人皆是也死且不朽正义曰怀荷君㤙身虽死而朽腐此㤙不朽腐也死尚不朽以示其至死不忘也注宣十至计之正义曰谓赤狄余民散入咎如之内今伐咎如者来就咎如之内计彼赤狄余党然廧咎如容赤狄余民则咎如亦赤狄矣刘炫以为廧咎如之国即是赤狄之余今知不然者以赤狄之国种类极多潞氏甲氏铎辰皐落氏等皆是其类并为建国假令潞氏甲氏铎辰皐落虽灭自外犹存则是不灭者多止应言讨赤狄之类不得称余且伐者声其钟鼓讨者责其罪状以廧咎如容受赤狄余党故伐而讨责若以廧咎如即是赤狄之余应取土地兴兵絶灭何当唯伐讨而已刘以廧咎如即是赤狄之余而规杜非也注此传至四字正义曰传言上失民也釈经溃文若经溃文则传无所觧故疑经阙此四字釈例曰传云廧咎如溃上失民也今经但言伐廧咎如无廧咎如溃文若经本无此文则丘明为横益经文而加失民之传也是言知经阙之意也三年溃逃已有例矣𣸪发传者嫌夷狄异扵中国故重发也其位在三正义曰扵时郄克将中军荀首佐之荀庚将上军是其位在三也注云下卿者传称小国之上卿当大国之下卿又言卫在晋不得为次国则以卫为小国荀庚若是中卿自然当先晋矣乃云晋为盟主其将先之直以盟主先晋明是二人位等以此知荀庚是下卿也晋立三军将佐有六第三犹为下卿则其余皆下卿也盖以诸侯之礼唯合三卿三是其正故定以三人为上中下余皆从下卿也卿有上下徃年赐晋三帅皆以三命之服者侯伯之卿礼皆三命上卿下卿命不异也注春秋至小国正义曰古制公为大国侯伯为次国子男为小国以土地之大小命数为等差也春秋之丗强陵弱大吞小爵虽不能自改地则以力升降诸侯聚会强者为雄史书时事大小为序此事不可改易仲尼即而用之宋公在斉侯之下许男在曹伯之上不𣸪计爵之尊卑故卫虽侯爵犹为小国以地狭小故也襄二十五年传子产论晋曰今大国多数圻矣圻方千里是晋有方千里者三四也昭五年十三年传皆言晋有革车四千乗计卫比扵晋不过当五六分之一耳故不得为次国其为次国者当斉秦乎注韩厥至六军正义曰杜知韩厥为新中军及上下新军将佐者以下六年传云韩厥将新中军且为仆大夫时晋更增置新中上下三军韩厥将新中军名居其首故杜依名配其将佐将授玉正义曰玉谓所执之圭也凡诸侯相朝升堂授玉扵两楹之间扵此时郄克趋进故记之也史记斉丗家曰顷公十一年晋𥘉置六军顷公朝晋𣣔尊王晋景公景公不敢当晋丗家云景公十二年斉顷公如晋欲上尊景公为王景公让不敢然此时天子虽㣲诸侯并盛晋文不敢请隧椘荘不敢问鼎又斉弱扵晋所较不多岂为一戦而胜便即以王相许凖时度势理必不然窃原马迁之意所以有此说者当读此传将授玉以为将授王遂饰成为此谬辞耳注戎朝异服正义曰周礼司服凡兵事韦弁服礼玉藻记云诸侯皮弁以聴朔朝服以日视朝聘礼賔皮弁聘公皮弁迎賔迎聘客尚以皮弁迎朝賔必皮弁矣在朝君臣同服公当皮弁则韩厥扵时亦皮弁也郑玄云韦弁以韎韦为弁又以为衣裳春秋传曰晋郄至衣韎韦之跗注是也皮弁之服十五升白衣素积以为裳是戎朝异服也四年冬城郓正义曰釈例土地名鲁有二郓文十二年城诸及郓杜云此东郓莒鲁所争者城阳姑幕县南有贠亭或曰郓即贠也成十六年传晋人执季文子公待于郓杜云此西郓昭公所出居者东郡廪丘县东有郓城然则此为公欲叛晋故城郓以为备当西郓也传通嗣君也正义曰文元年公孙敖如斉传曰始聘焉礼也凡君即位卿出并聘践脩旧好要结外援好事隣国以卫社稷忠信卑让之道也其事与此一也谓君𥘉即位聘隣国耳在鲁而出谓之始聘自外而来谓之通嗣君言彼君嗣位以来未与鲁通扵此始通之也注氾祭至氾水正义曰杜注荧阳中牟县有东汜襄城县有南汜知此氾祭非彼二汜而以成皐县东有汜水者以传为晋伐郑取氾祭旣为晋人所取当是郑之西北界即今之汜水也字书水旁巳为汜水旁已为氾字相乱也汉书音义亦为汜今汜水上源谓汜谷五年杞叔姬来皈正义曰𣏌旣出之犹称杞者杂记曰诸侯出夫人夫人比至于其国以夫人之礼行至以夫人入郑玄云行道以夫人之礼者弃妻致命其家乃义絶不用此为始注记异也正义曰公羊传曰梁山崩何以书记异也公羊以为非常为异害物为灾此山崩无所害故为异也传注自告贞伯从人正义曰嫌告赵婴使人故云自告贞伯从人也若吉赵婴使人不得云神福仁而祸滛注野馈至大国正义曰釈诂云馌馈也孙炎曰馌野之馈也彼言野馈馈田农在野之人此言野馈馈在野行路之人俱是在野皆以野言之谓之餫者言其运粮馈之彼自逆女而往馈之者敬大国也注捷邪出正义曰捷亦速也方行则遟邪出则速椘辞谓邪行小道为捷径是捷为邪出注车无文正义曰周礼巾车掌王之五路皆不言车有文饰其下服车五乗孤乗夏篆卿乗夏缦大夫乗墨车郑玄云夏篆五采画毂约也夏缦亦五采画无瑑耳墨车不画也孤之车尚有瑑约明诸侯之车必有瑑约诗所谓约軧错衡是其事也乗缦车无文盖乗大夫墨车也觐礼侯氏乗墨车乃朝郑玄云墨车大夫制也乗之者入天子之国车服不可尽同也彼为适王尚乗墨车明此山崩降服亦乗墨车也注舎扵郊正义曰僖三十三年传秦伯以师败于殽素服郊次此言出次降服明亦次扵郊也文四年传椘人灭江秦伯为之降服出次注云辟正寝与此文互相见也注经在至衍文正义曰传不虚举经文此无所明又上下倒错诸家之传又悉无此言必是衍文此杜以疑事母质不敢輙去之耳六年注鲁人至后丗正义曰杜以传称季文子以鞌之𥘉立武宫鞌在二年今始立武宫故云鲁人自鞌之𥘉至今无患追思鞌战以为己功故筑武军又作先君武公之庙以告戦胜之事欲以章示后丗明已之功也其意言筑为武军入作武公之庙公羊传曰武宫者何武公之宫也是立宫为武公庙也武公是成公九世之祖其庙毁已乆矣今复立之以为不毁之庙礼明堂位曰鲁公之庙文丗室也武公之庙武丗室也卋室言其世世不毁刘炫以为直立武公之宫不筑武军今知不然者以下传云听扵人以救其难不可以立武立武由己非由人也是丘明讥鲁立武以章武功明非徒筑宫而已又宣十二年潘党请筑武军椘子云武有七德我无一焉武非吾功遂不敢筑武军以明武功此则丘明讥鲁章武功明亦筑武军也若其唯筑武宫传应云不可以立武宫不得単称武也刘以为唯筑武公之宫而规杜非也传注礼授至东过正义曰聘礼云公受玉于中堂与东楹之间郑玄云中堂南北之中也入堂之深尊賔事也东楹之间亦以君行一臣行二也聘礼大夫奉命来聘君臣不敌故授玉于东楹之间国君来朝尊卑礼敌且传言东楹之东以讥郑伯行速明礼当授玉于两楹之间注宣十至讥之正义曰服虔云鞌之戦祷武公以求胜故立其宫鞌定元年传昭公出故季平子祷于炀公立炀宫此若为祷而立何以不言祷也无験之说故不可从沃饶至夫也正义曰土田良沃五谷饶多民丰则国利财多则君乐其処不可失也注盬至池是正义曰说文云盬河东盐池袤五十一里广七里周㧾百一十六里字从盐省古声然则盬是盐之名盬虽是盐唯此池之盐独名为盬余盐不名盬也注路寝之庭正义曰礼玉藻云君日出而视朝退适路寝听政知寝庭是路寝之庭也沈氏云大仆职云王视燕朝则正位掌摈相郑注云燕朝朝扵路寝之庭韩献子旣为仆大夫故知寝庭路寝之庭也其路门之外朝则司士掌焉故司士掌治朝之仪治朝则路门之外每日治朝事之朝也其库门之外朝则朝士掌焉故朝士云掌外朝之法此是询衆庻问罪人之処也凡人君内朝二外朝一内朝二者路门内外之朝也外朝一者库门外之朝也若诸侯三门皐应路外朝则在应门外鲁之三门库雉路则外朝在雉门外注悪疾疹觏成也正义曰下云土厚水深居之不疾此云土薄水浅必居之多疾以此知悪是疾疹也尔雅训觏为见杜以悪为疾疹疾疹非难见之物唯苦其病成耳故训觏为成言其病易成由水土悪故也易觏至垫隘正义曰疾疹易成则下民愁苦民旣愁苦则必羸困羸困而谓之垫隘者方言云垫下也地之下湿狭隘犹人之羸痩困苦故杜以垫隘为羸困也旦民至利也正义曰民有灾患则不暇从上无灾患则从教化十者数之小成故云十丗之利也注财易至骄侈正义曰鲁语敬姜云昔者圣王之処民也択瘠土而居之労其民而用之故长王天下夫民劳则思思则善心生逸则滛滛则忘善忘善则悪心生沃土之民不材逸也瘠土之民莫不向义労也敬姜此语自是激发之辞未必圣王尽然要亦有此理也大史公书称武王克殷患殷民冨侈大史公曰奢昬厚葬以破其产为其冨而骄佚故设法以贫之也管子曰仓廪实而知礼节衣食足而知栄辱让生扵有余争生扵不足论语称孔子适卫欲先冨后教为其贫而无耻欲営生以冨之也此皆观民设教故其理不同若迁都近盬则民皆啇贩则富者弥富骄侈而难治贫者益贫饥寒而犯法且贫者资冨而致贫冨者削贫而为冨悪民之冨乃是愍民之贫𣣔使贫冨均而労逸等也注近宝则民不务本正义曰农业人之本也商贩事之末也若民居近宝则弃本逐末废农为商则贫冨兼并若贫冨兼并则贫多富少贫者无财以共官冨者不可以侈税赋税少则公室贫也子之佐十一人正义曰服虔六是时栾书将中军荀首佐之荀庚将上军士燮佐之郄锜将下军赵同佐之韩厥将新中军赵括佐之巩朔将新上军韩穿佐之荀骓将下军赵旃佐之注商书洪范正义曰武王克殷始作洪笵今见在周书传谓之商书者以箕子商人所陈故也七年鼷鼠至免牛正义曰釈兽云鼷鼠李廵曰鼱鼩䑕一名鼷鼠孙炎曰有螫毒者盖如今䑕狼改卜牛下重言鼷䑕又食其角不重言牛者何休云言角牛可知后食牛者未必故䑕故重言鼠改卜被食角者言乃免牛则前食角者亦免之矣从下免省文也注称牛至礼也正义曰僖三十一年传曰牛卜日日牲今称牛是未卜日也免放也放不杀遂不郊也传诗曰至有定正义曰此诗小雅节南山之篇曹宣公来朝正义曰此文及八年传召桓公来赐公命并无所解釈而虚载经文者釈例曰其经传事同而文异者或告命之辞有差异或氏族名号当须互见此盖须互见名号故举之也以两至一焉正义曰以两之一谓将二十五人也又言卒谓更将百人也言之者婉句耳凡将一百二十五人适呉也舎偏谓舎一偏之车九乗也两之一焉又舎二十五人也凡舎九乗车二十五人与呉矣发首言两之一者为舎此两之一故先言之又言卒者见巫臣所将非唯有一两也司马法车九乗为小偏十五乗为大偏言偏不言大当是留九乗车矣唯言当一偏不见元将车数不知去时几乗车去也丘明为传辞皆易解此独蹇澁或误本文苏氏云舎九乗车以六乗车还则以去时十五乗车传不言者以舎旣称偏明去时有车可知从省文也沈氏云聘使未有将兵车者今此特将兵车为方欲教吴戦陈故与常不同注戚林至属晋正义曰传言晋反戚焉则戚已属晋襄二十六年卫孙林父入于戚以叛此不言叛故解之戚是孙氏丗所食邑林父出奔之后戚自从随而属晋非林父入而将去故不言叛也八年注昬聘至之父正义曰传扵华元来聘之下云聘共姬也则华元新始告鲁欲图为昬昬礼发首云昬礼下达乃言纳采郑玄云达通也将欲与彼合昬姻必先使媒氏下通其言女氏许之乃后使人纳其采择之礼此华元来聘则彼昬礼所谓下达者也士礼使媒诸侯不可求媒扵他国自使臣行则亦媒之义昬有六礼下达之后𥘉有纳采択之礼旣行纳采其日即行问名问女之名将皈卜其吉凶也皈旣卜得吉又使使者往告谓之纳吉纳吉则昬礼定矣复遣纳征征成也纳币以成昬礼士礼纳征有玄纁束帛俪皮其诸侯谓之纳币以其币多故指币言之纳币以后又有请期亲迎是之谓六礼也计华元来聘之后当有纳采纳吉二使二使之后乃次纳币今唯书纳币者纳未纳吉其使非卿故不书也釈例曰诸侯昬礼亡以士昬礼凖之不淂唯止于纳币逆女纳币逆女二事皆必使卿行卿行则书之他礼非卿则不书也宋公使华元来聘不应使卿故传但言聘共姬也使公孙寿来纳币纳币应使卿故传明言得礼也鲁君之昬唯存纳币逆女此其义也是言聘女不应使卿今华元以卿将命故特书之也隐二年公羊传曰昬礼不称主人宋公使公孙寿来纳币则其称主人何辞穷也辞穷者何无母也礼有母则母命之宋公无主昬者宋公自命之故称宋公使公孙寿来也公孙寿荡意诸之父者文十六年传文注传曰至称名正义曰传称庄姬譛之则是同括无罪大夫无罪见杀例不书名此并书名故觧之宣十二年传曰原屏咎之徒也明本不以徳义自居而妄叨髙位冝其见讨今虽实不作乱从告而称其名言从告者凡杀大夫必以其实有罪告不肯言其无罪鲁史详其曲直乃立其文故所书或否耳注诸侯至通称正义曰天子赐诸侯之命书传亦无正礼唯文元年天王使毛伯来钖公命僖十一年传王赐晋惠公命周语王赐晋文公命皆是即位而赐之又赐之以圭拟朝而合瑞诸侯即位礼必朝王明当即位即赐之命今八年乃来是缓也隐元年宰咺来赗为其缓书名以讥之此亦缓也而不讥之者彼赠死不及尸弔生不及哀子氏未薨而豫凶事所失者大故特讥之春秋之时赐命礼废唯文公即位而赐成公八年乃赐桓公死后追赐其余皆不得赐苟以得之为荣故不𣸪讥其缓也且赐之以圭者为朝而合瑞鲁尚不朝天子不冝讥天子赐缓也天子之见经者三十有二称天王者二十五称王者六称天子者一即此事是也三称并行传无异说故知天子天王王者之通称也其不同者史异辞耳公羊传曰其称天子何元年春王正月正也其余皆通矣杜用彼说也贾逵云诸夏称天王畿内曰王夷狄曰天子王使栄叔皈合且赗以恩深加礼妾母恩同畿内故称王成公八年乃淂赐命与夷狄同故称天子左氏无此义故杜不从之注古者至媵之正义曰荘十九年公羊传曰媵者何诸侯娶一国则二国徃媵之以姪娣从姪者何兄之子也娣者何弟也诸侯一聘九女是诸侯娶适夫人及左右媵各有姪姊也传曰同姓媵之异姓则否是夫人与媵皆同姓之国也鲁卫同姓故来媵之釈例曰古者诸侯之娶适夫人及左右媵各有姪娣皆同姓之国国三人凡九女参胁肉至亲所以息隂讼隂讼息所以广継嗣也当时虽无其人必待年而送之所以絶望求塞非常也辞称憃愚不敎故遣大夫随之亦谓之媵臣所以将谦敬之实也夫人薨不更聘必以姪娣媵継室一与之醮则终身不二所以重昬姻固人伦人伦之义旣固上足以奉宗庙下足以継后世此夫妇之义也传注饯送行饮酒正义曰诗大雅韩奕篇云韩侯出祖出宿于屠顕父饯之清酒百壷是饯为送行饮酒也大国至盟主正义曰义者冝也事得其冝谓之为义汶阳之田冝其皈鲁是皈皈鲁为义皈斉不义大国当制其义事以为诸侯之盟主信以至解体正义曰言之有信义事乃行是信以行义事必以义命乃成就故义以成命也杖信以行义事以义而命诸侯故小国所望而皈之怀皈也言而无信则信不可知所命非义则义无所立如则四方诸侯其谁不觧体谓事晋之心皆踈慢也诗曰至其德正义曰卫风氓之篇诗曰至言之正义曰诗大雅板之篇也言王者之所图谋其事未能长逺我以是故用大道諌王行父今亦惧晋之不能逺图而因此以失诸侯是以敢私言之私布此言即是大谏也椘师之还也正义曰还在六年不扵彼言者因其今获申骊追言六年侵沈述栾书得从善之功故扵此并言之诗曰至作人正义曰大雅旱麓之篇注穆姜之女正义曰明年季文子如宋致女还称宋工之乐穆姜出拜谢之知是穆姜所生之女也注赵武至羪也正义曰史记世家云赵朔娶晋成公姊为夫人案传赵衰适妻是文公之女若朔妻成公之姉则亦文公之女父之从母不可以为妻且文公之卒距此四十六年荘姬此时尚少不得为成公姉也贾服先儒皆以为成公之女故从之史记又称有屠岸贾者有宠扵灵公此时为司㓂追论赵盾弑君之事诛赵氏杀赵朔赵同赵括而灭其族案二年传栾书将下军则扵时朔已死矣同括为荘姬所譛此年见杀赵朔不得与同括俱死也扵时晋君明诸臣强无容有屠㟁贾輙厕其间得如此专恣又说云公孙杵取他児代武死程婴匿武扵山中居十五年因晋侯有疾韩厥乃请立武为赵氏后与左传皆违马迁妄说不可从也夫岂至免也正义曰此赵同赵括谓天禄之父祖若桀纣之辈虽邪辟子孙頼禹汤之功而食天禄注渠丘至蘧里正义曰十四年莒子朱卒知渠丘公即是朱也渠丘莒之邑名夷不当有谥或作别号此朱以邑名为号不知其故何也唯然正义曰俗本唯作虽今定本作唯卫人至则否正义曰膏肓以为媵不必同姓所以博异气今左传异姓则否十年斉人来媵何以无贬刺之文左氏为短郑箴云礼称纳女扵天子云备百姓扵国君云备酒浆不得云百姓是不博异气也斉是大国今来媵我得之为荣不得贬也九年注女嫁至之好正义曰桓三年九月夫人姜氏至自斉冬斉侯使其弟年来聘传曰斉仲年来聘致夫人也此二月伯姬皈于宋夏季孙行父如宋致女二者其间并近三月礼妇入三月庙见知致女必以三月盖庙见之后妇礼旣成使大夫聘问谓之致女致其成妇之礼存谦敬序殷勤所以笃昬姻之好也仲年行父俱是致女而彼言聘者在鲁而出则曰致女在他国而来则但言聘外内之异文也以彼言聘而实是致女故二注皆言使大夫随加聘问为此也注五同盟正义曰无野以宣十年即位此二年及国佐盟于袁娄又盟于蜀五年于虫牢七年于马陵此年于蒲皆鲁斉俱在是五同盟也注鲁邑至书时正义曰长歴推此年闰十一月传城中城文在十二月上而云书时也即是闰月城之闰月半后即是十二月节故水昬已正而城之是得时也传注南冠椘冠正义曰应劭汉官仪云法冠一曰柱后冠左传南冠而絷则椘冠也秦灭椘以其冠赐近臣御史服之即今觧豸冠也古有觧豸兽触不直者故执宪以其角形为冠令触人也注泠人乐官正义曰诗简兮序云卫之䝨者仕扵泠官郑玄云泠官乐官也泠氏卋掌乐官而善焉故后卋多号乐官为泠官吕氏春秋称黄帝使泠伦自大夏之西崑崙之隂取竹断两节而吹之以为黄钟之宫昭二十一年传景王铸无射泠州鸠非之是泠氏世掌乐官也周语云景王铸钟成泠人告和鲁语云泠箫咏歌及鹿鸣之三此称泠人诗称泠官是泠为乐官之名也注舎其至至诚正义曰椘王旣为君矣不言为君时事而逺称大子者若言为君时事嫌为君隐悪或疑已在君位矫情为善舎其当时近事逺称大子少小者未为君时不须隐蔽以示王性自然言其从小如此以明己之至诚无所私也礼君前臣名字则贵扵名此道二卿之名不言字是尊晋君也注浃辰十二日也正义曰浃为周帀也从甲至癸为十日从子至亥为十二辰周礼县治象浃日而敛之谓周甲癸十日此言浃辰谓周子亥十二辰故为十二日也无弃菅蒯正义曰釈草云白华野菅郭璞曰菅茅属陆玑毛诗䟽曰菅似茅滑沢无毛肕冝为索沤及曝尤善蒯与菅连亦菅之类䘮服䟽屦者传曰藨蒯之菲也可以为屦明肕如菅并可代丝麻之乏故云无弃也十年注卜常至故书正义曰曲礼论卜筮云旬之外曰逺某日旬之内曰近某日则卜者每旬一卜传称启蛰而郊则周之三月郊之大期此云五卜者当是三月三卜四月又二卜皆不吉乃止也僖三十一年传云礼不卜常祀不应卜而卜以不吉而不郊皆非礼也注晋侯至之礼正义曰如传文知晋侯是太子也汉末有汝南应劭作旧君讳议云昔者周穆王名满晋厉公名州满又有王孙满是同名不讳则此为州满或为州蒲误耳今定本作满传无讥文知讥其生代父位失人子之礼者传称凡在䘮公侯曰子父䘮代位尚不称君生代父位讥之必矣傅言立大子以为君若其不讥则不须此传是显其讥之意注六同盟正义曰獳以宣九年即位十七年盟于断道元年于赤棘二年于袁娄五年于虫牢七年于马陵九年于蒲皆鲁晋俱在是六同盟也传注厉鬼至故怒正义曰鬼怒言杀余孙不义必是枉死者之祖也景公即位以来唯枉杀赵同赵括故知是赵氏之先祖赵氏先祖其人非一鬼不自言其名未知谁之鬼卋本云公明生赵夙晋语云赵衰赵夙之弟则括之祖公明是也服虔又以为公明之鬼凡为疫之鬼皆妖邪之气未必真是彼人故杜不复指斥注肓鬲也心下为膏正义曰此贾逵之言杜依用之古今传文皆以为膏之下贾服何休诸儒等亦皆以为膏虽凝者为脂釈者为膏其实凝者亦曰膏故内则云小切狼臅膏则此膏谓连心脂膏也刘炫以为釈者为膏连心之脂不得称膏以为膏当为髙改易传文而规杜氏非也注叔禽叔申弟正义曰此无文也以禽与申俱死当是坐其兄弟知是弟也忠为至令乎正义曰言叔申忠诚为此令善之徳施之扵郑伯施非得其善人犹尚不可何况不有令德者乎言令德者往年公孙申曰我出师以围许为将改立君者而纾晋使晋必皈君是也春秋正义卷第十八计一万七千一百八字春秋胡氏传卷十八春秋传卷第十八宣公下十有二年春葬陈灵公讨贼者非臣子也何以书葬天下之恶一也夲国臣子或不能讨而上有天王下有方伯又其次有四邻有同盟有方域之诸侯有四夷之君长与凢民皆得而讨之所以明大伦存天理也徴舒虽楚讨之陈之臣子亦可以释怨矣故得书葬君子词也楚子围郑按公羊传例战不言伐围不言战入不言围灭不言入书其重者楚子县陈盖灭之矣而经止书入其于郑也入自皇门至于逵道盖即其国都矣而经止书围曷爲悉从轻典不书其慿陵诸夏之罪乎上无天王下无方伯天下诸侯有臣弑君子弑父诸夏不能讨而夷狄能讨之春秋取大节略小过虽如楚子慿陵上国近造王都之侧犹从末减于以见诛乱臣讨贼子正大伦之重也夏六月乙卯晋荀林父帅师及楚子战于邲晋师败绩战而言及主乎是战者也按左氏晋师救郑经旣不以救郑书矣又不言楚晋战于邲而使晋主之何也陈人弑君晋不讨贼而楚能讨之楚人围郑亦旣退师与郑平矣而又与之战则非观衅之师也故释楚不贬而使晋主之独与常词异乎按邲之役六卿并在大夫司马皆具官不欲勦民者三帅也违命济师者先縠也而独罪林父何也尊无二上定于一也古者仗钺临戎专制阃外虽君命有所不受况其属乎栾书救郑军帅之欲战者八人武子遂还衆不敢遏偪阳之举匄偃二将皆请班师荀罃令曰七日不克必尔乎取之遂下偪阳林父旣知无及于郑焉用之矣诸帅又皆信然其䇿先縠若独以中军佐济者下令三军无得妄动按军法而行辟夫岂不可旣不能令乃畏失属亡师之罪而从韩献子分恶之言知难而冒进是弃晋师于谁责乎故后诛先縠不去其官此称败绩特以林父主之也秋七月冬十有二月戊寅楚子灭萧假于讨贼而灭陈春秋以讨贼之义重也末减而书入恶其贰巳而入郑春秋以退师之情恕也末减而书围与人爲善之德宏矣至是肆其强暴灭无罪之国其志巳盈虽欲赦之不得也故传称萧溃经以灭书断其罪也孟子曰以力假人者霸霸必有大国楚庄盖以力假仁不能乆假而遽归者也建万国亲诸侯者先王之政兴灭国继绝丗者仲尼之法今乃灭人社稷而绝其祀亦不仁甚矣萧旣灭亡必无赴者何以得书于鲁史楚庄县陈入郑大败晋师于邲莫与校者不知以礼制心至于骄溢克伐怨欲皆得行焉遂以灭萧告赴诸侯矜其威力以恐中国耳孟子定其功罪以五霸爲三王之罪人春秋史外传心之要典推此类求之斯得矣晋人宋人卫人曹人同盟于清丘书同盟志同欲也或以恶其反覆而书同盟非也春秋不贵盟誓自隐公始年书仪父盟眛宋人盟宿巳不实言矣奚待清丘然后恶其反覆乎清丘载书恤病讨贰口血未干败其盟好所谓不待贬而恶见者也又奚必人诸国之卿然后知反覆之可罪乎楚旣入陈围郑大败晋师伐萧㓕之慿陵中国甚矣爲诸侯计者宜信任仁贤修明政事自强于爲善则可以保其国耳曽不是圗而刑牲㰱血要质鬼神蕲以御楚谋之不臧孰大于是故国卿贬而称人讥失职也原縠违命丧师乃晋国罪人而主兹盟约所信任者皆可知矣宋师伐陈卫人救陈陈有弑君之乱宋不能讨而楚能讨之虽曰县陈㝷复封之其德于楚而不贰未足责也宋人不能内自省德遽以大衆伐之非义举矣卫人救陈背盟失信而以救书者见宋师非义陈未有罪而受兵爲可恤也且谋国失圗妄兴师旅无休息之期则乱益滋矣其以救书意在责宋也若卫叛盟则不待贬绝而恶自见矣十有三年春齐师伐莒夏楚子伐宋楚人灭萧将以胁宋诸侯惧而同盟爲宋人计者恤民固夲轻徭薄赋使民効死亲其上则可以待敌矣计不出此而急于伐陈攻楚与国非䇿也故楚人有词于伐而得书爵秋螽冬晋杀其大夫先縠先縠违命大败晋师元帅不能用钺巳失刑矣今又重有罪焉晋人治其罪而戮之义也曷爲称国以杀而不去其官夫兵者安危所系有国之大事也将非其人则败虽得其人使亲信间之则败以刚愎不仁者叅焉而莫肯用命则败凢此三败君之过也河曲之战赵穿独出而臾骈之谋不用济泾而次栾黡欲东而荀偃之令不行今林父𥘉将中军乃以先縠佐之使敌国谋臣知其从政者新未能行令谁之过欤故称国以杀不去其官罪累上也十有四年春卫杀其大夫孔达杀大夫而书名氏义不系于专杀也孔达弃信以危社稷卫人按其罪而诛之可也何以称国而不去其官用人谋国干犯盟主至于见讨谁之过欤称国以杀不去其官罪累上也春秋端夲清源故书法如此夏五月壬申曹伯寿卒晋侯伐郑按左氏传爲邲故也比事以观知其爲报怨复雠之兵词无所贬者直书其事而义自见矣秋九月楚子围宋宋人要结盟誓欲以御楚巳非持国之道轻举大衆勦民妄动又非恤患之兵特书救陈以着其罪明见伐之由也国必自伐然后人伐之凢事其作始也简其将毕也必巨易于讼卦曰君子以作事谋始始而不谋必至于讼讼而不竟必至于师若宋是矣始谋不臧至于见伐见围几亡其国则自取之也春秋端本故责宋爲深若蛮夷围中国则亦明矣葬曹文公冬公孙归父㑹齐侯于谷夫礼别嫌明微制治于未乱自天子出者也列国之君非王事而自相㑹聚是礼自诸侯出矣以国君而降班失列下与外臣㑹以外臣而抗尊出位上与诸侯㑹是礼自大夫出矣君若赘旒陪臣执命岂一朝一夕之故其所由来渐矣故易于坤之初六曰驯致其道至坚冰也易言其理春秋见诸行事若合符节可谓深切着明矣十有五年春公孙归父㑹楚子于宋楚子不假道于宋以启衅端而围之陵蔑中华甚矣诸侯纵不能畏简书攘夷狄存先代之后严兵固圉以爲声援犹之可也乃以周公之裔千乗之国谋其不免至于荐贿不亦鄙乎若此类圣人不徒笔之于经也比事以观则知中国夷狄盛衰之由春秋经丗之略矣夏五月宋人及楚人平此华元子反二国之卿其称人何贬也春秋贱欺诈恶侵伐二卿不爱其情释怨解纷使宋无亡国之忧楚无灭国之罪功亦大矣冝在所褒何以贬也善则称君过则称已则民作忠今二卿自以情实私相告语取必于上以成平国之功而其君不预知焉非人臣之义也丗衰道微暴行交作君有听于臣父有听于子夫有听于妇中国有听于夷狄仲尼所爲惧春秋所以作也故平以解纷虽其所欲而平者在下则大伦紊矣圣人明其道不计其功故褒贬如此然则臣而有安国家利社稷者专之不可乎曰专之而可者谓境外也子反在君之侧无奏报之难几㑹之失奚急于平而专之若是哉或曰子反攘善则知其罪矣华元救国急难而纾其情实何尤焉夫宋先代之后武王所封以备三悋横见侵逼非有可灭之罪也若以大义责之曰子爲上卿不能恤小助桀爲虐陵我郊保围我城郭欲灭我社稷纵子得之何面目见中华之士乎使子反果忠楚庄果贤必爲义动退师止衆结盟而反矣何必轻见情实蹈不测之险乎后丗羊陆効其所爲交欢边境而议者以爲非纯臣也知春秋之法矣六月癸卯晋师灭赤狄潞氏以潞子婴儿归其称日谨之也上卿爲主将略而称师者着其暴也㓕而举号及氏者减见灭之罪着灭者之甚不仁也潞婴儿不死社稷比于中国而书爵者免婴儿之责词也然则攘夷狄安诸夏非耶徐夷并兴东郊不开伯禽征之玁狁孔炽侵镐及方宣王伐之楚人侵郑近在王畿齐侯攘之皆门庭之㓂不可纵而莫御者也虽御之亦不极其兵力殄灭之无遗育也今赤狄未甞侵掠晋境非门庭之㓂而恃强暴以灭之其不仁甚矣春秋所以责晋而略狄也又有异焉者夫伐国之要讨其罪人斯止矣按左氏潞子夫人晋景公之姉也鄷舒爲政而杀之又伤潞子之目则鄷舒者罪之在也爲晋计者执鄷舒轘诸市立黎侯安定潞子改纪其政而返则诸狄服疆域安矣今乃利狄之土灭潞氏以其君归何义乎春秋所以责晋而略狄也秦人伐晋王札子杀召伯毛伯王臣有书字而言子者王季子是也有书子而系名者王子虎是也此称王札子者谷梁以爲当上之词也其爲当上之词者矫王命以杀之也爲天下主者天也继天者君也君之所司者命也爲人臣而侵其君之命则不臣爲人君而假其臣以命则不君君不君臣不臣天下所以倾也邢侯专杀雍子于朝叔向以杀人不忌爲贼请施邢侯君子以爲义王札子之罪当服此刑而天王不能施之无政刑矣何以保其国而不替乎秋螽人事感于此则物变应于彼宣公爲国虚内以事外去实而务华烦于朝㑹聘问赂遗之末而不知务其本者也故戾气应之六年螽七年旱十年大水十有三年又螽十有五年复螽府库匮仓廪竭调度不给而言利克民之事𧺫矣仲孙蔑㑹齐髙固于无娄礼之始失也诸侯非王事而自相㑹也无以正之不自天子出矣然后诸侯与大夫㑹又无以正之然后大夫与大夫㑹礼亦不自诸侯出矣田氏篡齐六卿分晋三家专鲁理固然也不能辨于早后虽欲正之其将能乎初税畒孟子曰耕者助而不税则天下之农皆恱而愿耕于其野矣书初税畒者讥宣公废助法而用税也殷制公田爲助助者借也周因其法爲彻彻者通也其实皆什一也古者上下相亲上之于下则曰骏发尔私终三十里惟恐民食之不给也下之于上则曰雨我公田遂及我私惟恐公田之不善也故助法行而颂声作矣丗衰道微上下交恶民惟私家之利而不竭力以奉公上惟邦财之入而不恻怛以利下水旱凶灾相继而起公田之入薄矣所以废助法而税畒乎初者志变法之始也其后作丘甲用田赋至于二犹不足则皆宣公启之也故曰作法于凉其弊犹贪作法于贪弊将若何有国家者必欲克守成法而不变其必先务本乎冬蝝生始生曰蝝旣大曰螽秋螽未息冬又生子灾重及民也而详志之如此者急民事谨天灾仁人之心王者之务也遇天灾而不惧忽民事而不修而又爲繁政重赋以感之国之危无日矣饥春秋饥嵗多矣书于经者三而宣公独有其二何也古者三年耕余一年之蓄九年耕余三年之食虽有凶旱民无菜色是嵗虽螽蝝而遽至于饥者宣公爲国务华去实虚内事外烦于朝㑹聘问赂遗之末而不敦其夲府库竭矣仓廪匮矣水旱螽蝝天降饥馑亦无以振业贫乏矣经所以独两书饥以示后丗爲国之不可不敦夲也十有六年春王正月晋人灭赤狄甲氏及留吁按左氏董是役者士㑹也上将主兵其称人贬词也甲氏潞之余种留吁其残邑也春秋于夷狄攘斥之不使乱中夏则止矣伯禽征徐夷东郊旣开而止宣王伐玁狁至于太原而止武侯征戎泸服其渠帅而止必欲尽殄灭之无遗种岂仁人之心王者之事乎士㑹所以贬而称人也夏成周宣榭火成周天子之东都宣榭宣王之庙也按吕大临考古圗有敦者称王格于宣榭唿内史䇿命是知宣榭者宣王之庙也古者爵有德禄有功必于太庙示不敢专也榭者射堂之制其堂无室以便射事故凢无室者皆谓之榭宣王之庙谓之榭者其庙制如榭也宣榭火何以书以宗庙之重书之也贵戚擅杀大臣而天子不讨王室不复能中兴矣人火之天所以见戒乎秋郯伯姬来归按左氏郯伯姬来归岀也内女岀书之䇿者男女居室人之大伦也㛰姻之礼废则夫妇之道苦淫辟之罪多矣复相弃背丧其配耦氓之诗所以刺卫日以衰薄室家相弃中谷有蓷所以闵周易序咸恒爲下经首春秋内女出夫人归凢男女之际详书于䇿所以正人伦之本也其旨微矣冬大有年程氏曰大有年记异也旱干水溢饥荐臻者灾也山崩地震彗孛飞流者异也景星甘露醴泉芝草百谷顺成者祥也大有年上瑞矣何以爲记异乎凢灾异庆祥皆人爲所感而天以其类应之者也人事顺于下则天气和于上宣公弑立逆理乱伦水旱螽蝝饥馑之变相继而作史不绝书冝也独于是冬乃大有年所以爲异乎夫有年大有年一耳古史书之则爲祥仲尼笔之则爲异此言外微旨非圣人莫能修之者也十有七年春王正月庚子许男钖我卒丁未蔡侯申卒夏葬许昭公葬蔡文公日卒书名赴而得礼记之详也葬而不月其略在内宣公爲国务华而无忠信诚悫之心计利而不知礼义邦交之实哀死送终独厚于齐而利害不切其身者皆阙如也大则薄其君亲次则忽于盟主又其次若秦若卫若滕虽来告讣怠于礼而不㑹也比事以观义自见矣六月癸卯日有食之已未公㑹晋侯卫侯曹伯邾子同盟于断道书同盟者志同欲也大国率之小国畏威而从命非同欲也小国诉之大国勉强而应焉非同欲也若断道之盟诸侯同心谋欲伐齐释其愤怒非有不得巳而要之者也或以爲㑹同天子之事筑宫爲坛设方明如方岳之盟故书同疑其说之误矣秋公至自㑹冬十有一月壬午公弟叔肹卒称弟得弟道也称字贤也何贤乎叔肹宣弑而非之也非之则胡爲不去也兄弟无绝道故虽非之而不去也与之财则曰我足矣终身不食宣公之禄君子以是爲通恩也论情可以明亲亲言义可以厉不轨所以取贵乎春秋书曰公弟而称字以表之也公子爲正大夫而书卒贵也不爲大夫而特书卒贤也或以爲叔肸宠弟在宣公有私亲之爱故生而赐氏俾丗其卿与季友仲遂比则其说误矣诚使叔肸有宠生而赐氏则是贵戚用事之卿岂有不见于经者齐年郑语在外之见于经者季友仲遂在内之见于经者势必与闻政事执国命矣况宣公之时烦于聘问㑹朝之礼遂蔑季孙归父交于邻国衆矣而独叔肸不与焉其非生而赐氏俾丗其卿亦明矣十有八年春晋侯卫丗子臧伐齐保国以礼爲本者也齐顷公不谨于礼自巳致㓂所谓人必自伐而后人伐之矣诸侯上卿皆执国命取必于其君以行其克伐怨欲之私故盟于断道师于阳谷大战于鞌逞其志而后止春秋详书于䇿见伐与伐者之罪皆可以爲鉴矣公伐杞夏四月秋七月邾人戕鄫子于鄫戕者残贼而杀之也于鄫者刺臣子不能救君难也夷貉无城郭宫室百官有司单车使者直造其庐帐虏其酋长者则有之矣中国则重门击柝廉陛等威侍卫守御之严奚至于坐使其君爲邾人残贼杀之而莫御乎邾人盖尝执鄫子用之则不共戴天之丗雠也旣不能复又使邾人得造其国都而戕杀其君曰于鄫者所以深责鄫之臣子至此极也甲戍楚子旅卒楚僣称王降而称子者是仲尼笔之也其不书葬者恐民之惑而避其号是仲尼削之也若楚若吴若徐皆自王降而称子若滕自侯降而称子若𣏌自伯降而称子四夷虽大皆曰子其降而称子者狄之也或谓春秋不擅进退诸侯乱名实则非矣述天理正人伦此名实所由定也奚名爲乱哉公孙归父如晋宣公因齐得国故刻意事之虽易丗犹未怠也及顷公不能谨礼怒晋鲁上卿而郄克当国决䇿讨之晋方强盛齐少懦矣于是背齐而事晋其于邦交以利爲向背无忠信诚悫之心者也按左氏归父欲去三桓以张公室与公谋而聘于晋欲以晋人去之夫轻于背与国易于谋大家而不知其本未有能成而无悔也然则公室不可张乎务引其君当道正心以正朝廷礼乐刑政自已出也其庶几乎必欲倚外援以去之是去疥疡而得腹心之疾也庸愈哉冬十月壬戍公薨于路寝归父还自晋至笙遂奔齐仲尼称孟庄子之孝其不改父之臣与父之政是难能也又曰三年无改于父之道可谓孝矣夫仁人孝子于其父之臣非有大不可如晋悼公于夷羊五之属必存始终进退之礼而不遽也归父以君命岀使未反而君薨在聘礼有执圭复命于殡之丈升自西阶子臣皆哭情亦戚矣今宣公犹未殡而东门氏逐忍乎哉书曰归父还自晋者巳毕事之词也至笙遂奔齐者罪成公君臣死君而忘父逐之亟也谷梁子曰捐殡而奔其父之使者是亦奔父也得经意矣君薨家遣方寸冝亦乱而造次顚沛不失礼焉非志于仁者弗能也词繁而不杀归父之善自着矣比事以观则见当国者有无君之心此春秋所以作不可不察也春秋正义春秋正义卷十九春秋正义卷第十九成公国子祭酒上护军曲阜县开国子臣孔颖逹等奉勑撰十一年注正月至见止正义曰襄二十九年正月公在椘传曰释不朝正于庙也彼以踰年故书正月公椘此亦踰年不书正在凡公在晋者爲讳见止故正月不以告庙案春秋上下公之在晋讳与不讳悉皆不书此言讳见止者以此兼有讳义故详之也宣五秊传公如斉高固使斉侯止公请叔姬焉夏公至自斉书过也注云公旣见止连昬扵隣国之臣厌尊毁列累其先君而于庙行饮至之礼故书以示过宣七年公㑹晋侯云于黒壤传称晋侯以公不朝又不聘止公于㑹不与公盟八年公至自晋注云义与五年书过同此亦见止还而告至杜不言义与书过同者公实不贰扵椘晋以无罪止公非所当讳故依法告至然则正月讳不告者正月公犹被执守臣若其告庙当云公被晋执故讳而不告公还不以爲耻故告至耳注郄犫至兄弟正义曰案卋本郄豹生兾芮芮生缺缺生克也乂云豹生义生歩掦扬生州州即犫也如彼文则犫与克俱是豹之曽孙当爲从祖昆弟服虔以爲从祖昆弟杜云从父昆弟或父当爲祖字误耳传注昆弟之妻相谓爲姒正义曰世人多疑娣姒之名皆以爲兄妻唿弟妻爲娣弟妻唿兄妻爲姒因即惑扵传文不知何以爲说今谓母妇之号随夫尊卑娣姒之名从身长幼以其俱耒夫族其夫班秩旣同尊卑无以相加遂从身之少长䘮服小功章曰娣姒妇报传曰娣姒妇者弟长也以弟长觧娣姒言娣是弟姒是长也公羊传亦云娣者何弟也是其以弟觧娣自然以长觧姒长谓身之年长非夫之年长也释亲云长妇谓稚妇爲娣妇娣妇谓长妇爲姒妇止言妇之长稚不言夫之大小今穆姜谓声伯之母爲姒昭二十八年传叔向之嫂谓叔向之妻爲姒二者皆唿夫弟之妻爲姒岂计夫之长幼乎释亲又云女子同出谓先生爲姒后生爲娣孙炎云同出谓俱嫁事一夫也亊一夫者以已生先后爲娣姒则知娣姒以巳之年非夫之年也故贾逵郑玄及此注皆云兄弟之妻相谓爲姒言两人相谓谓长者爲姒知娣姒之名不计夫之长幼也注俪耦也正义曰礼谓两皮为俪皮俪两也故为耦注伉敌也正义曰伉者相当之言故为敌也伉俪者言是相敌之匹耦注郄犫至略轻正义曰晋臣来盟扵鲁鲁臣往盟于晋俱是相要其意一也意旣同矣可书一以包二冝举重而略轻遣使为轻君亲为重故郄犨书聘义书盟文子直书如晋略言其聘而已卫冀隆难以为他郷来敌鲁君春秋所讳鲁卿出敌他国顕书名氏则应郄犫来盟为轻行父盟晋为重今书郄犫之盟则是举轻略重何得云举重略轻苏氏释云所言轻重者自谓鲁之君臣臣盟为䡖君盟为重二国各禀君命奉使而行非閞敌公之义其意不同不淂相难注言温郄氏旧邑正义曰鄇是温之别邑本从温内分出温属晋鄇属周温是郄氏旧邑郄氏旣已淂温则谓従温而分出者亦冝从温而属郄氏故郄至争之其刘子单子之言襄王労文公而赐之温于时鄇已分矣赐晋以温不赐以鄇也狐氏阳氏先处温邑于时亦不淂鄇鄇本未甞属晋故为王官之邑注苏忿至公也正义曰尚书立政云周公若曰大史司宼苏公此传与彼俱言苏公为司㓂明是一人此言克啇即为司宼是为武王司宼十二年传注天子至非之正义曰凡言出者谓出其封内天子以天下为家本无出封之理以无外之故虽有出奔之人史䇿皆不言出昭二十六年君氏召伯毛伯以王子朝奔椘实出而不言出是其事也襄王蔽于匹夫之孝不顾天下之重故书云出居于郑此周公王旣复之而又自出故书云出奔是不应言出而言出皆所以罪责之也郑玄荅孙皓曰凡自周无出者周无放臣之法罪大者刑之小则宥之以爲实无出法案书流宥五刑则宥者流之非不出也舜放四罪投之四裔安淂不出畿乎若如周礼无流放之文即云周无放臣之法礼三諌不从待放于郊然则周臣三諌不従终是不蒙王放欲令諌者何所措身左传发凡自是书䇿之例因即以为周制谓其实无出者执文害意为蔽何甚注贽币也正义曰传言交贽往来谓聘使来去也聘礼賔执圭以通命执币以致享故知贽是币谓聘享之币也注击钟而奏乐正义曰作乐谓之奏奏乐先击钟故周礼大司乐乐师每亊皆云令奏钟鼓以钟先击故先言钟也钟以金为之谓之金奏故钟师掌金奏郑玄云金奏击金以为奏乐之节金谓钟及镈也郑玄燕礼注云以钟镈播之鼓磬应之所谓金奏也是金为奏节之𥘉故传言金奏作于下作乐先击钟故注云击钟而奏乐也礼记仲尼燕居云两君相见入门而县兴升堂而乐阕郊特牲曰賔入大门而奏肆夏示易以敬也郑玄云賔朝聘者朝聘连言之则燕享朝賔聘客皆入门即奏乐矣其实朝賔入门而奏乐聘客则至庭乃奏乐此郄至将登堂始奏乐者县当在庭而椘之为地室而县待客将登乃奏皆所以见异故欲以惊賔矣燕享聘客皆当入门奏肆夏若燕己之群臣则有王亊之劳者乃淂以乐纳賔其常燕唯有升歌间合而已无纳賔之乐也故燕礼记云若以乐纳賔则賔及庭奏肆夏郑玄云卿大夫有王亊之労者则奏此乐焉是燕已之臣无王亊之労者不以乐纳賔也惊而至备乐正义曰卒闻地下钟声出其不意故惊而走出其出实为惊怖因即饰辞辞乐言巳不敢当大礼匿其惊走之意注言此至之礼正义曰仲尼燕居云两君相见入门而县兴是賔入门作乐为两君相见之礼也而燕礼虽兼聘问之賔以燕巳臣为主而云若以乐纳賔燕巳之臣尚有以乐纳賔之法则燕享聘客必以乐纳賔矣故郑玄郊特牲注云賔朝聘者朝聘并言则君臣同乐郄至不敢同君故以之爲辞耳非谓礼不淂也注言两至此乐正义曰子反意晋椘并是大国不肯相朝唯戦乃相见其相见之时言唯当用是一矢以相加陵相遣与耳无为用此乐也注传诸至明之正义曰知传诸交让淂賔主辞多曰賔主者此传每称郄至为賔文十二年传称两乞术为賔并称主人曰之类是也注享有至共俭正义曰享有体荐宣十六年传文也设几而不倚爵盈而不饮昭五年传文也礼聘义记曰聘之礼至大礼也酒清人渴而不敢饮也肉干人饥而不敢食也彼言聘礼即是享聘賔之礼此亊皆所以敎训共俭也注宴则至共食正义曰宣十六年传云宴有折爼宴则节折其肉升之扵爼相与共啗食之所以表示慈惠也朝而不夕正义曰且见君谓之朝莫见君谓之夕哀十四年传称子我夕晋语称叔向夕皆谓夕见君也人息亊少故百官承奉职亊皆朝朝而莫不夕不夕言无亊也注扞蔽至其民正义曰扞者扞御㓂难故为蔽也言燕享结好与隣国通和甲兵不兴人淂安息所以蔽扞其民若如城然故云所以扞城其民也注诗周至而已正义曰诗周南免置之篇言免置之人亦是䝨者其人乃是赳赳然雄武之夫与公侯共扞城其民也引诗之意言世治无亊公侯之与武夫设共俭慈惠之礼与人扞难而已不侵伐他国也干扞释言文注八尺至攻伐正义曰周礼考工记云人长八尺殳长寻有四尺崇于人四尺车㦸常崇于殳四尺是八尺曰寻倍寻曰常喻其少故言争尺丈之地以相攻伐尽杀其民孟子曰争城以戦杀人盈城争地以戦杀人盈野是谓尽杀其民也注略取至无巳正义曰武夫有武能为人之扞蔽世治则公侯同扵武夫同其腹心相与扞己民而已不侵犯他人也世乱则使武夫同扵公侯其公侯𣣔淂拓竟寛土则制御武夫以从己志使武夫为己腹心股肱爪牙令之侵害隣国搏击也噬啮也犬能搏噬譬之扵犬为搏噬之用无己时也注举诗至腹心正义曰此亦免置之篇羙䝨人之亊而引之以证世乱故觧之此举诗之正以駮世乱之义诗言治世则武夫能合德公侯外则扞城其民内则制其腹心也以其人心则本贫縦之则害物矣羙公侯能以武夫制巳腹心自守扞难而已不害人也天下至反之正义曰天下有道之时则公侯能为民扞城御难而使武夫制其己之腹心不侵犯他国也乱则反之不复扞蔽己民乃以武夫从己腹心将武夫为股肱爪牙以侵害他国是反治卋也晋椘卋为仇敌常有相害之心子反言一矢相加仍怀戦鬪之意故郄至言卋治则自守卋乱则相侵害荅上一矢之言兾淂父为和好故说此也无礼至矣夫正义曰以一矢为辞是无礼也食言是其将背盟也背盟必相伐故为死亡无日矣十三年注将伐至谦辞正义曰晋虽是侯伯恐鲁不与若言召兵或容辞说言乞则不淂不与释例曰乞师者深求过理之辞执谦以逼成其计是解乞爲谦意注伐秦至朝王正义曰公本爲伐秦道过京师因往朝王不称朝而言公如京师者以明公朝于王所王不在京师故指言王所㩀王言之不淂不称朝此则王在京师京师是国之揔号不斥王身不可称朝故依寻常朝聘隣国之文称如而已刘炫云鲁朝聘皆言如不果彼国必成其礼或在道而还如者书其始发言徃而已言公朝王所者发国不爲朝王至彼过王朝之朝讫乃书故称朝也此过京师亦冝称朝言如者发虽主爲伐秦即有朝王之意书其𥘉发故言如也注五同盟正义曰卢以宣十五年即位十七年盟于断道成二年于袁娄又于五年于虫牢七年于马陵九年于蒲凡六同盟不数宣公断道爲五传礼身至无基正义曰干以树木爲喻基以墙屋爲喻树木以本根爲干有干故枝叶茂焉墙屋以下土爲基有基乃墙屋成焉人身以礼敬爲本必有礼敬身乃淂存郄子元基则亦无干但言有所局不复淂言干耳宣伯至贿之正义曰周语云简王八年鲁成公来朝使叔孙侨如先聘且告见王孙说与之语说言于王曰鲁叔孙之来有异焉其币薄而言谄殆请之也若请之必𣣔赐也且其状方上而锐下冝触冒人王其勿赐若贪陵之人来而盈愿是不赏善也且财不给王使私问诸鲁鲁人云请之也王遂不赐礼如行人孔晁云行人使人也以使人之礼礼之不从聘者之赐礼也又曰鲁侯至仲孙蔑爲介王孙说与之语说让说以语王王厚贿之注脤冝至之名正义曰冝者祭社之名脤是盛肉之器受脤于社受祭社之胙肉也周礼掌蜃祭祀共蜃器之蜃郑玄云饰祭器之属也春秋定十四年秋天王使石尚来皈蜃蜃之器以蜃饰因名焉郑衆云脤可以白器令色白是盛以脤器故曰脤也旣言冝社又自解冝名释天云起大亊动大衆必先有亊乎社而后出谓之冝孙炎曰有亊祭也冝求见祐也是冝者出兵祭社之名民受至皮乎正义曰天地之中谓中和之气也民者人也言人受此天地中和之气以淂生育所谓命也命者敎命之意若有所禀受之辞故孝经说云命者人之所禀受度是也命虽受之天地短长有本顺理则寿考逆理则夭折是以有动作礼义威仪之法则以定此命言有法则命之长短淂定无法则夭折无恒也故人有能者养其威仪礼法以往适于福或本分之外更淂延长也不能者败其威仪礼法而身自取祸或本分之内仍有减割也为其求福畏祸之故君子勤礼以临下小人尽力以亊上勤礼莫如临事致敬尽力莫如用心敦笃敬之所施在于养神朝廷百官事神必敬笃在守业草野四民勿使失业也国之大事在祀与戎宗庙之祀则有执膰兵戎之祭则有受脤此是交神之大节也今成子受脤而惰是自弃其命矣死必在近此行其不淂反乎尔之往也养之以福谓将身向福也败以取祸谓祸及身也福则人之所𣣔作往就之辞也祸则人之所悪作自耒之语也敬则所施有処故言致敬也厚则唯在已身无所可致故重言敦笃也执膰受脤俱是于祭未受而执之互相见也刘炫云命者冥也言其生育之性淂之于冥兆也注膰祭由正义曰诗咏祭祀之礼云为爼孔硕或燔或炙又曰旨酒欣欣燔炙芬芬毛传云傅大曰燔祭肉有燔而荐者因谓祭肉为膰也勠力同心正义曰孔安国以勠力为陈力以论语有陈力就列故也勠力犹言勉力努力耳又不至之师正义曰言秦旣纳惠公又不能遂成大功而复伐晋为此韩之师也下云亦悔于厥心谓秦悔伐晋也注致死至此意正义曰刘炫以为诬秦今知不然者凡诬秦者谓加之罪传辞少略者可淂称诬今传云诸侯疾之将致命于秦文公恐惧绥静诸侯又云我有大造于西传文旣详明诸侯实有此意若无诸侯何淂称为大造且秦师袭郑郑亦疾秦此则诸侯之义也刘以为实无诸侯而䂓杜过非也注不见弔伤正义曰曲礼云知生者弔知死者伤知生而不知死弔而不伤知死而不知生伤而不弔郑玄云人恩各施于所知弔伤皆谓致命辞也杂记诸侯使人弔辝曰寡君闻君之䘮寡君使某如何不淑此施于生者伤辞未闻也说者有衍弔辞云皇天降灾子遭罹之如何不淑此施扵死者盖伤辞毕退皆哭是弔伤之事蔑死至襄公正义曰轻蔑文公以为死无知矣谓襄公寡弱而陵忽之奸絶我好正义曰奸乱断絶不复与我和好也注伐保至氏县正义曰伐我涑川俘我王官传皆无文独谓此为诬者扵时䡖行袭郑不得在道用兵故知此伐保城是诬之也春秋之时更无费国秦唯灭滑不灭费知费即滑也国都扵费国邑并举以圎文耳注秦使至成王正义曰文十四年传云𥘉鬬克囚于秦秦有殽之败使皈求成僖三十三年秦败于殽文元年椘弑成王故谋不成也阙翦我公室正义曰阙为缺损翦谓灭削言𣣔损害晋之公室注蝥贼至虫名正义曰釈虫云食根蟊食节贼是食禾稼之虫也纳雍害晋若虫食禾然彼晋自召雍非秦罪也注虔刘皆杀也正义曰刘杀釈诂文方言云虔杀也重言杀者亦圎文耳注聚衆也正义曰谓聚衆以拒秦也以上有殽之师令狐之役河曲之戦不用重文故変文言聚事为文亦有辟耳注令狐至误也正义曰刘炫以为臣之出使自称己君皆曰寡君今吕相虽奉君命兼有己语称寡君正是其理杜何知冝为寡人称君为误今删定知刘说非者以吕相奉励公之命而往絶秦则皆是厉公之言不淂兼有巳语案隐十一年郑伯告许大夫云假手于我寡人今吕相称厉公之命还与自称无异亦当云我寡人故知称君为误刘以称寡君为是以规杜过非也白狄及君同州正义曰周礼职方氏正西曰雍州其川泾汭其浸渭洛皆秦地也正北曰并州其泽薮曰昭余祁其川虖池呕夷皆晋地也是秦属雍而晋属并白狄盖狄之西偏属雍州也注季隗至文公正义曰三年晋卫伐廧咎如传曰讨赤狄之余焉知咎如是赤狄也文公所奔之狄不言赤白以其伐赤不应赤自相伐知白狄伐之也其女虽是赤狄之种而由白狄以纳文公淂以白狄为昬姻也且此辝多诬欲亲狄以曲秦故引狄为昬姻耳晋人自数伐狄宁复顾昬姻也杜以传有季隗之事引之以证昏姻未必晋于白狄処无昬姻昭告昊天上帝正义曰礼诸侫不淂祭天其盟不王天神郑玄觐礼注云王廵守之盟其神主曰诸侯之盟其神主山川襄十一年亳城北之盟其载书云司慎司盟名山名川注云二司天神唯告天之别神不告昊天上帝此秦椘为盟告天帝者春秋之时不能如礼且此辞多诬未必是实晋与诸国结盟皆不告昊天上帝何由秦椘独敢告之盖𣣔示椘人恨秦之深言其所告処重耳以惩不壹正义曰椘道秦人用心不壹其盟不足与固宣示诸侯以惩创不壹之人寡人不侫正义曰服虔云侫才也不才者自谦之辞也论语云焉用侫御人以口给屡憎扵人则侫非善事而以不侫爲谦者侫是口才捷利之名本非善悪之称但爲佞有善有悪耳爲善敏捷是善侫爲悪敏捷是悪侫但君子𣣔讷扵言而敏扵行言之虽多情或不信故云焉用侫耳注不更至独存正义曰秦之官爵有此不更之名知女父是人之名字不更是官爵之号汉书称商君爲法扵秦戦斩一首者赐爵一级其爵名一爲公士二上造三簮䮍四不更五大夫六公大夫七官大夫八公乗九五大夫十左庶长十一右庻长十二左更十三中更十四右更十五少上造十六大上造十七驷车庻长十八大车庻长十九関内侯二十彻侯商君者商鞅也秦孝公之相封扵商号爲商君案传此有不更女父襄十一年有庻长鲍庻长武春秋之卋已有此名盖后卋以渐增之商君定为二十非是商君尽新作也其名之义难淂而知耳传言戦败而经不书杜以意测之不知其故𣣔以爲秦曲晋直不以曲者敌直故不书戦则僖十五年韩之戦秦直晋曲书戦于韩也𣣔以为不告故不书当时公亲在师𣸪不须告也𣣔以为无功讳负则克获有㓛亦无所讳也再三揆度不识所以故云盖经文阙漏传文独存也经文依史官䇿书䇿书所无故经文遂阙也传文采扵简牍简牍先有故传文独存也注泾水至渭也正义曰释例曰泾水出安定朝邪县西东南经新平扶风至京兆高陆县入渭注迓迎至秦地正义曰经书公㑹晋侯斉侯宋公卫侯郑伯曹伯邾人滕人伐秦是伐时诸侯亲行也传云晋师以诸侯之师及秦师戦则知诸侯不亲行也盖皆别次以待之新椘当是晋侯次之処也以传不言其次晋侯或闻戦胜而移処故云止新椘也注子如至駹子正义曰子如即是子班拠传可知以外无文见其同时被杀必是近亲相传为此说耳十四年注成公至絶也正义曰釈例曰成公逆女及夫人至最为淂礼故详其文丘明谓之㣲而顕婉而成章也然则杜以传文详知其最淂礼也釈例又云成公娶夫人而不纳币此经文阙也贵聘而贱逆失礼之㣲者传犹详之言其不终若实不纳币非所略也是言阙之意也阙絶者阙而文断絶盖疑仲尼脩定后其文始阙若脩时已阙传应言其故也注五同盟正义曰臧父逆以二年八月卒而臧代立其年十一月卫大夫与公盟于三年孙良夫来盟五年于虫牢七年于焉陵九年于蒲皆鲁卫俱在是五同盟也传注同姓之卿正义曰世本孙氏出扵卫武公至林父八世是同姓也诗曰至来求正义曰兕觵罚酒之爵言古之王者与群臣燕饮无失礼者用兕觵之爵其觩然空陈设之无所可罚在席饮羙酒者皆能思柔顺中和故不用也彼饮燕君子与人交接非有傲慢之心故万种福禄求来皈之注诗小至之㒵云义曰诗小雅桑扈之章言设爵不用之意君子好礼与于燕者皆思柔顺之徳无过可罚故虽设觵爵不用之也兕是兽名觵是爵称知兕觵以兕角为觵也周礼小胥职云觵其不敬者是所以罚不敬也异义韩诗说觵五升所以罚不敬也觵廓也着明之㒵君子有过廓然明着诗毛传说觵大七升许慎云觵罚有过一饮七升为过多当谓五升是也诗良耜云有觩其角则觩是角㒵此诗之意指其角㒵言陈设不用故云陈设之㒵称族尊君命正义曰宣元年已发尊君命尊夫人之例今𣸪发者彼以䘮娶嫌非正礼且公子非族故重明之何休膏肓难左氏叔孙侨如舎族为尊夫人案襄二十七年豹及诸侯之大夫盟复何所尊而亦舎族春秋之例一亊再见者亦以省文耳左氏为短郑箴云左氏以豹违命故贬之而去族今侨如无罪而亦去族故以为尊夫人也春秋有事异文同则此类也十五年注襄仲至仲氏正义曰公羊谷梁皆以婴斉为仲遂之子皈父之弟也以为皈父之弟则同其言称仲之意则异公羊以为弟无后兄之义仲婴斉为皈父之子则为仲遂之孙故以王父字为氏谷梁以为宣八年仲遂卒者为杀子赤踈之不使称公子父旣见踈不淂称公子故其子由父亦踈之不淂称公孙故别言仲氏杜之此注其言不明当以为襄仲皈父本以东门为氏及命婴斉绍皈父之后改之曰仲氏也刘炫云仲遂受赐为仲氏故其子孙称仲氏耳注不称至礼也正义曰诸传扵其事之下发凡例者杜皆扵经之下引传而言传例曰今传因曹伯发凡杜不引传例者传拠称人以执为例却云不然则否曹伯称侯以执从不然之例故杜不淂引之也不称人以执者曹伯罪不及民其称人之例扵义为然也诸侯不淂相治故皈之京师使天子治之是礼也釈例曰执诸侯当皈于京师而或以皈或皈于诸侯皆失其所从实而顕之义可知也注四同盟正义曰固父鲍以二年八月卒而固代立其年十一月宋大夫与公盟于五秊于虫牢七年于马陵九年于蒲皆鲁宋俱在是四同盟注华元至纳告正义曰案传花元奔晋鱼石即议止之鱼石自止华元于河上元如至河本未至晋旣书奔晋又书自晋皈者花元旣出宋即来告华元旣皈宋𣸪来告十八年传例曰凡去其国国逆而立之曰入𣸪其位曰𣸪皈诸侯纳之曰皈此是鱼石止之冝従国逆之例而为诸侯纳之文书曰自晋皈者花元与栾书相善怖惧桓族𣣔挟晋以自重以晋纳告于诸侯春秋从而书之以示元之本情故也传凡君至则否正义曰春秋执诸侯多矣或名或否此例不言之者釈例曰诸侯见执者已在罪贱之地书名与否非例所加故但书执某侯也天生民而树之君使司牧之勿使失性名乃肆扵民上人怀怨雠诸侯致讨则称某人执某侯衆讨之文也诸侯虽身犯不义而悪不及民则不称人以执之晋侯执曹伯是也诸无加民之悪而称人以执皆时之赴告𣣔重其罪以加民为辞国史承以书䇿而简牍之记具存夫子因示虚实传随而着其本状以明淂失也圣达至守乎正义曰节犹分也人生天地之间性命各有其分圣人逹扵天命识己知分若以历数在己则当奉承灵命不复拘君臣之交上下之礼舜禹受终汤武革命是言达节者也若自知己分不合髙位淂而不取与而不受子藏季札衞公子郢椘公子闾如此之类皆守节者也下愚之人不识已分侜张妄作取非其理于纪乱常如此之辈古今多矣州吁无知之等皆失节者也子臧自以身是庶子不合有国故言为君非吾节也虽不能为圣敢失其守节者乎注荡泽云云正义曰卋本云公孙寿生大司马虺虺生司马泽也花喜督之玄孙者又云督生世子家家生秀老老生司徒郑郑生司徒喜也公孙师荘公之孙者又云荘公生右师戊戊生司城师也鳞朱鳞矔孙者又云桓公生公子鳞鳞生东郷矔矔生司徒文文生大司㓂子奏奏生小司㓂朱也向戌桓公曽孙者又云桓公生向父盻盻生司城訾守守生小司㓂鳣及合左师左师即向戌也注四大至石告正义曰襄元年传谓此五人为五大夫故除去鱼石谓之四大夫也彼四大夫所以不书者宋人独以鱼石告不以四人告也服虔云鱼石卿故书以为四人非卿故不书杜不然者案文七年传云宋成公卒扵是公子成为石师公孙友为左师乐豫为司马鳞矔为司徒公子荡为司城华御事为司㓂六卿和公室哀二十六年传宋景公无子扵是皇缓为右师皇非我为大司马皇懐为司徒灵不缓为左师乐茂为司城乐朱钽为大司宼六卿三族降聴政拠彼二文则向为人为大司㓂亦是卿也若五人皆告为卿则书向为人亦当书之何以独书鱼石杜言独以鱼石告正为向为人不书故也或少司㓂二宰等六卿之外亦是卿官合书名氏犹如鲁之三卿外别有公孙婴斉臧孙许但非如六卿等卋掌国政也十六年正月雨木冰正义曰正月今之仲冬时犹有雨未是盛寒雨下即着树为冰讴寒甚之过其节度公羊谷梁皆云雨而木冰是冰封着树也今卋时有之皆寒甚所致也注黡栾书子正义曰十八年悼公之入黡尚为公族大夫此时栾书尚在黡未为卿而淂名见经者襄二十九年郑公孙段未为卿而见经杜云盖以摄卿行然则此亦当以摄卿故书注椘师至败绩正义曰此戦椘师未至扵败而椘子身伤故书楚子败绩也泓之战宋公伤股师亦败绩故书师败而不书宋公败也君将不言帅师以君重扵师也战陈以师相敌死亡旣多举师为重故师败君伤君唯书师败而已不𣸪书君身败也刘炫又云若君将𬒳杀获者复以杀获者为重旣书师败又书杀获即韩之戦获晋侯大棘之戦获华元鸡父之战获胡沈之君是也注不及至执止正义曰诸公被执者皆讳不书执此会晋侯不肯见公不讳之者公为国内有故不及戦期虽不见公非公之罪是为耻轻扵执止故直书之以示諌公之意异公改过无后犯及皈书公至自㑹以无罪不讳故依法告庙也注曹丘至使人正义曰昭十三年晋人执季孙意如以皈此言舎之苕丘明其不以皈也大夫因使被执无罪者则书行人以见无罪扵时行父从公伐郑在军见执虽则无罪不称行人以其非使人故也季孙意如淂釈而皈书意如至自晋此行父淂釈不书至者釈例曰贾氏以为书执行父舎于苕丘言失其所不书至者刺晋聴谗执之示已无罪也案传囚之苕丘以别晋都无义例也公待于郓与行父俱皈厌扵公尊故不书行父至耳若𣣔示无罪则冝扵执见义今旣直书其执処絶不书至乃所以示终扵见执非示无罪也谷梁以行父至不致者为公在故与杜义合也传注乐惧至氏族正义曰乐惧是戴公六丗孙卋本有文也将鉏为乐氏之族不知所出杜谱扵乐氏之下乐鉏将鉏为一人传无乐鉏之文不知其故何也栾书至燮佐之正义曰晋语云鄢陵之役晋伐郑荆救之栾武子将上军范文子将下军与此异者彼孔晁注云上下中军之上下也传曰栾书将中军士夑佐之又曰栾范以其族夹公行引此为正是彼谓分中军为二将将上而佐将下注荀罃至罢矣正义曰十三年传云韩厥将下军荀罃佐之又此年末传云知武子佐下军郄犫将新军是其文也三年行六军其新三军将佐六人皆赏鞌之功死亡不𣸪补至此唯有韩厥在耳郄至佐新军不言中下是新军唯一知新上下军扵是罢矣对曰至子矣正义曰叔时此对首尾相成先举六名云戦之器也言有此六事乃可以战若噐用然也自德以施惠至信以寄物辨六亊施用之処也自民生厚至所由克言能用六事淂戦胜之意也自今椘内弃其民至疲民以逞言椘不行六事也民不知信以下言椘必败之意也德者淂也自淂扵心羙行之大名有大徳者以徳抚人是徳用之以施恩惠也有姦邪者断以刑罚是刑用之以正邪辟也详则祥也古字同耳釈诂云祥善也李廵曰祥福之善也亊神淂福乃名为祥是祥用之以亊神也义者冝也物皆淂冝利乃生焉故义所以生立利益也礼者履也其所践履当适时要故礼所以顺时事也言而无信物将散矣故信所以守群物也人君用此道以抚下民民之生计豊厚财用足则民之德皆正矣徳谓人之性行论语云民徳皈厚矣即是正也此一句覆上徳以施惠由上施恩惠故民生计豊厚也财用有利益而每事淂节饥则有食寒则有衣其事皆淂节矣此一句覆上义以建利也政不扰民时节皆顺春种夏耨而物淂成矣此一句覆上礼以顺时也自上及下和睦而相亲周旋运转不有违逆上之所求下无不具下民自知其中无𣸪二心故诗羙先王成立我之衆民无不扵女先王淂其中正言先王善养下民使淂中也自上下和睦以下至莫匪尓极总论在上徳义礼三事以敎扵下则在下之人皆无邪悪以信自守即包上刑以正邪信以守物二句也圣王先成扵民而后致力于神民旣如此是以眀神下之福祐时无水旱灾害此覆上详以事神也故下民生计皆豊厚而多大人皆和同其心以聴进止无不尽己之力以从上命战陈之上有被杀伤者皆致其死命以补其空阙之処此戦之所由淂而胜也今椘内弃其国内之民不行施惠是无德也外絶其隣国之好不淂其利是无义也与晋结盟而𣸪背之贯渎斉同之盟是无详也与人要言今背其语食消善言是无信也夏之二月农事正烦奸犯时节而动兵伐人是无礼也晋人无罪苟𣣔伐之疲労下民以快已𣣔是无刑也六事皆无是无器也无器而战其可胜乎上若有信民知所适上旣无信不知所从从前言则违后令従后令则背前言人旣不知在上之信其进与退皆淂罪也人人忧其所至不知己之性命将至何処其谁肯致死而戦也子其勉力为之此行也必败吾不复淂见子矣知其必死与之长诀也注烝衆至中正正义曰烝衆釈诂文极中常训也诗颂思文之篇羙后稷之德周语云昔我先王世后稷故杜以先王言之言先王后稷立其衆人无不淂其中正也当尧之末洪水滔天人不粒食皆失其正性后稷敎人耕稼以养之各𣸪本性故无不淂中正也注敦厚庬大也正义曰皆釈诂文也七月戊辰晦呉败椘师于鸡父呉犯兵忌而战胜者杜云违兵忌晦戦击椘所不意彼知椘有可败之机晦是兵家所忌原椘之情必以呉爲不动故以晦日掩之击椘不备故也注巢车车上爲稆正义曰说文云轈兵高车加巢以望敌也橹泽中守草楼也是巢与橹俱是搂之别名注左将帅右车右正义曰兵车唯元帅在中御者在左也其余将帅皆御者在中将帅在左也左右执兵而下唯御者持车不下耳注晋侯至意异正义曰服虔以此皆曰之文在州犂贲皇之下解云贲皇州犂皆言曰晋椘之士皆在君侧且陈厚不可当以爲州犂言晋彊贲皇言椘彊故云皆曰也若如服言贲皇旣言椘不可当何故𣸪请分良以击其左右故杜不用其说晋侯左右皆爲此言以惮伯州犂耳注震下至无変正义曰说卦震爲雷坤爲地𣸪象曰雷在地中𣸪服䖍云𣸪反也隂盛扵上阳动扵卞以喻小人作乱扵上圣人兴道扵下万物复萌制度𣸪理故曰𣸪也其筮六爻无変者故言其所遇之卦而已注此卜至厥目正义曰此实筮也而言卜者卜筮通言耳此旣不用周易而别为之辞盖卜筮之书更有此类筮者据而言耳服虔以为阳气触地射出为射之象杜以阳气激南为飞矢之象二者无所依冯各以意说淂失终扵无验是非无以可明令以杜言离为诸侯者案礼器云大明生扵东君西酌牺象郑玄云象日出东方而西行也诗鄁柏舟郑笺云日君象也说卦离为日故为诸侯注二族至左右正义曰刘炫云族者属也属谓中军以中军夹公耳非谓宗族之兵今知非者杜云二族者顺传之文无明言宗族之事刘诬杜以为宗族妄规其过非也国有至之正义曰言国有无帅之大任何淂专意废之而为御也注在君至其父正义曰曲礼曰父前子名君前臣名郑玄云对至尊无大小皆相名以君至尊为在君前故子名其父注掀举也正义曰说文云掀举出也公在扵淖知掀当训为举也潘尪之党正义曰潘尪之子其名为党襄二十三年申鲜虞之傅摰辞与此同古人为文略言耳注问遗也正义曰遗人以物谓之为问问弦多以琴问子贡以弓论语云问人扵他邦皆是也注韎赤至袴连正义曰郑玄诗注云韎茅蒐染也韎声也韦昭云茅蒐今绛草也急疾唿茅蒐成韎也茅蒐即今之蒨也贾逵云一染曰韎釈器云一染谓之縓谓一入赤为浅赤色也跗注兵戎之服自要以下而注扵脚跗谓属袴于下与跗相连周礼司服凡兵事韦弁服郑玄云韦弁以韎韦为弁又以为衣裳晋郄至衣韎韦之跗注是也郑以跗当为幅谓裁韦若布帛之幅相缝属郑言以为衣裳则衣裳不连聘礼君使卿韦弁皈饔饩郑玄云其服盖韎布以为衣而素裳郑以彼非戎事当为素裳明衣裳不连跗杜言连者谓要脚连耳若然在军之服其色皆同所谓均服振振上下同色郄至与衆同服所以独见识者礼法虽有此服军士未必尽然郄至服必鲜华故椘王偏识之注介者不拜正义曰曲礼云介者不拜为其拜而蓌拜郑玄云蓌则失客节蓌犹诈也虑其笮甲折注以君至自安正义曰刘炫以为椘王云无乃伤乎恐其伤也荅云敢告不宁告其身不伤耳魏犫云不有宁也以伤为宁此与魏犫相似今知不然者案僖二十八年魏犫云以君灵不有宁也谓不有被伤以自宁也知不与彼同者以彼云不有宁谓不有损伤此直云不宁旣无有字又先无被伤之状与魏犫不同也案检杜注敢告不宁君命之辱冝连读之若敢告不宁别自爲句则君命之辱一句零行无所依附故知与彼不同刘君不㝷杜意以为与魏犫相似而规杜非也注言君至今撎正义曰周礼大祝辨九拜九曰肃拜郑司农云肃拜但俯下手今时撎是也说文云撎举手下手也其㔟如今揖之小别晋宋仪注贵人待贱人贱人拜贵人撎注𣣔遣至执之正义曰说文云谍军中反间也兵书有反间之法谓诈为敌国之人入其军中伺候间隙以反告已军今谓之细作人也此𣣔令谍迎郑伯则非一人细作扵时郑伯退走故杜以为轻兵单进遶郑伯之前逆距郑伯使郑伯前视轻兵不𣸪顾后淂自后登其车以执之也郑军乱走轻兵独出其间亦谍之类故翰胡淂以谍言之内旌扵弢中正义曰旌谓郑伯所建之旗弢是盛旌之嚢也周礼全羽为旞析羽为旌谓空建鸟羽者也但九旗竿首皆有析羽故旌为之揔名故此传郑伯与子重所建皆以旌言之其郑伯所建当是交竜之旂子重所建当是熊虎之旗周礼中秋敎治兵辨旗物诸侯载旂军吏载旗郑玄云军吏诸军帅也凡旌旗有军衆者画异物无者帛而已子重为将自然当建熊虎之旗囚楚公子茷正义曰晋语谓之王子发钩盖一名一字也注夷亦伤正义曰服䖍云金创为夷杜以戦用五兵唯殳无刄所言伤者皆刄伤也何须扵此独辨金木故知夷亦伤也𣸪言之耳注谷阳子反内竖正义曰郑玄云竖未冠者之名故杜以为内竖也案吕氏春秋云荆共王与晋厉公戦于鄢陵荆师败共王伤临战司马子反渴而求饮竖阳谷操酒而进之子反曰却酒也竖阳谷曰非酒也子反曰却酒也竖阳谷又曰非酒也子反受而饮之子反之爲人也嗜酒甘而不能絶扵口酔戦旣罢共王𣣔𣸪战而谋使召司马子反子反辞以心疾共王驾徃视之入幄中间酒臭而还曰今日之戦不谷亲伤所恃者司马也而司马又若此不谷无与𣸪戦矣扵是遂罢师去之斩司马子反以为戮与此不同者传依简牍本纪彼采传闻异辞所说旣殊其文亦异注周书至是与正义曰周公称成王之命告康叔以此言也唯上天之命不常扵一人也言善则淂之悪则失之唯有德者扵是与之虽㣲至不义正义曰㣲无也纵使虽无先大夫有此旧事今大夫将义命已敢不以为之义乎卫侯至壊隤正义曰出于卫者已出卫竟也公出于壊隤始从坏隤而出犹未出鲁竟下云公待扵壊隤设守而后行是出国止扵壊隤更从壊隤而出注二子公庻弟正义曰沈氏云以刺公子偃不云弟故也注诸侯至无罪正义曰诸侯废立当由天子但春秋之世王政不行若篡弑而立则侯伯旣列扵㑹便是己成为君臣人不淂杀之隣国不淂𣸪讨往年为戚之㑹主为讨曹但晋侯旣列扵㑹盟毕乃始执之故曹人以为无罪也宣元年㑹于平州以定公位斉非侯伯而淂公位定者纵非侯伯乃是彊隣旣淂与㑹即为党授晋若讨鲁斉必救之扵是晋国竟不伐鲁是由㑹斉而公位遂定也注为曹至告传正义曰诸侯被执及皈或名或否虽从告辞传不为例但诸侯尊贵不斥其名曲礼曰诸侯不生名诸侯失地名㓕同姓名是诸侯称名者是罪责之事彼告者亦量其事之善否悪之则以名告故釈例曰蔡侯般弑父自立椘子𣣔顕行刑诛以章伯业诱而杀之蔡人深怨故称名以告春秋从而书之是告者谓其有罪则称名以告谓其无罪则告不以名此曹人诉君无罪晋侯从而釈之言其无罪而皈故晋人不以名告下云晋侯谓子臧反吾皈而君是晋人告其皈也此传说曹伯无罪是为经不以名告之传也注豹叔至奔斉正义曰此时十月也至十月而侨如奔斉昭四年传称穆子去叔孙氏及庚宗遇妇人使私为食而宿焉后生竖牛适斉娶扵国氏生孟丙仲壬乃云宣伯奔斉穆子馈之则似豹在斉多年侨如始徃故服虔以为叔孙豹先在斉矣此时从国佐在师声伯令人就斉师使豹豹不忘宗国闻白国佐为鲁请逆杜不然者若豹以前在斉则非复鲁臣声伯正可因之以请不淂云声伯使豹色伯安淂专使背叛之臣也又声伯岂无鲁人可使而﨑岖艰险逺使他国之人乎今传言声伯使豹明在鲁军淂为声伯使耳下云声伯食使者而后食不言食豹而言食使者明豹因请逆遂即不还还者豹之介耳扵时鲁师在郑从郑向斉涂出扵鲁豹必过鲁乃去故淂宿扵庚宗彼传因言宿扵庚宗遂说娶扵国氏生二子耳二子之生必在侨如奔后豹之还鲁虽无皈年而襄二年始见扵经竖牛已能奉雉故杜以为此年去彼年皈故下注云传因言其终注将主至后也正义曰服虔以失军为失其军粮传称诸侯迁于颍上子罕宵军之则军诸侯之当不军其辎重安淂为失军粮也故杜以为将主与军相失谓夜里迸散相失耳此诸侯即伐郑之诸侯也经书公㑹尹子晋侯斉国佐邾人伐郑不书宋卫传言宋卫皆失军则宋卫在矣在而不书后至故也若朝至夕亡正义曰朝亡之谓朝失蔑与行父也鲁必夕亡谓亡属他国也下云亡而为雠是𣣔弃晋而属斉椘晋侯至其伐正义曰周语称却至见召桓公与之语召桓公以告军襄公非郄至自与㐮公语也襄公论郄至将死荅召桓公语耳非语诸大夫也其文与此小异其意与此大同周语详而此传略先䝨或以为国语非丘明所作为其或有与传不同故也骤称其伐谓数数自伐其㓛周语说郄至自伐之言多矣其辞不可具载温季其亡乎正义曰周语単襄公荅召桓公云人有言曰兵在颈者其郄至之谓乎即具论郄至之失乃曰以吾观之兵在其颈不可久也位扵七人之下正义曰此时栾书将中军士燮佐之郄锜将公军荀偃佐之韩厥将下军荀罃佐之郄犨将新军郄至佐之是位在七人之下注称已至上功正义曰周语曰郄至自称己有大㓛郄求晋国之政召桓公谓之曰吾子则䝨矣晋国之举不失其次吾惧政之未及子也至谓召桓公曰何次之有先大夫荀伯下军之佐以为政赵宣子未有军行而以为政今栾伯自下军往是三子也吾又过之无不及也若佐新军而以之为政不亦可乎将必求之是掩上功夏书至可乎正义曰夏书五子之歌第一章也其为人所怨者岂必在明白之処乎其扵人所不见当扵是图谋之此书之言将谓慎其细小之亊者也今乃明言之道己𣣔掩其上此亊甚明其可乎言必不可也杜不见古文故云逸书十七年注九月至史文正义曰传例启蛰而郊今九月郊祀是非礼明矣公羊传曰用者何用者不冝用也九月非所用郊也谷梁传曰夏之始可以承春以秋之末承春之始盖不可矣九月用郊用者不冝用也贾逵以二传爲说诸书用者不冝用也釈例曰辛丑用郊文异而丘明不发传因时史之辞非圣䝨意也列贾以爲诸言用皆不冝用反扵礼者也施之用郊似若有义至扵用币用鄫子诸若此比皆当须书用以别所用者也若不言用则事叙不明所谓辞穷非圣人故造此用以示义也且诸过祀三望之类奚独皆不书用邪案左氏传用币于社传曰淂礼冉有用矛扵斉师孔子以爲义无冝用之例也丘明云我师岂欺我哉注十一至脤阙正义曰杜长歴推十一月丁亥朔六日壬辰十六日壬寅二十六日壬子十日丙申二十二日戊申不知壬申二字何者爲误长歴云公羊谷梁传及诸儒皆以爲十月十五日也十月庚午围郑十三日也推至壬申诚在十五日然据传曰十一月诸侯还自郑壬申至于貍脤而卒此非十月分明误在日也又杜扵土地之篇凡有地名二十六所不知所在之国貍脤即是其一不知是何国之地故直云阙也在又称旧说曰壬申十月十五日貍脤鲁地也传曰十月庚午围郑则二日未淂及鲁竟也释例又曰鲁大夫卒其竟内则不书地传称季平子行东埜卒于房是也以此益明貍脤非鲁地矣以下有十二月丁巳朔逆而推之故诸旧说皆以壬申为十月十五日也公羊谷梁传以为待公至然后卒大夫故十月之日书在十一月之下扵左传则不通故杜以为日误注五同盟正义曰貜且以文十四年即位宣十七年盟于断道成二年于五年于虫牢七年于马陵九年于蒲十五年于戚此年于柯陵凡七同盟而云五者沈以杜数同盟之例但有君盟者不数大夫之盟此二年盟十七年盟柯陵皆邾之大夫故不数之刘炫并数二盟而规其过非也传注虚滑至属周正义曰僖三十三年秦人灭滑经书入则是㓕而不有不知灭后属何国也此言侵晋知此时属晋耳襄十八年传椘公子格侵费滑胥靡注云胥靡郑邑不言费滑杜意当以费滑为周邑也然则若是周邑当言侵周以别之定六年传称郑伐周冯滑胥靡尓时胥靡亦为周邑盖费滑胥靡周郑之间襄时属郑定时属周注洧水正义曰釈例云洧水出荧阳密县西北阳城山东南至颍川长平县入颍注传言至自裁正义曰刘炫以为士燮及昭子之卒适与死㑹非自杀今知非者以传云使祝宗祈死又云祝我使我速死无及扵难是其𣣔死之意叔孙昭子心懐忧惧亦与此同身皆并卒故知自裁若其二人之死适与死㑹春秋之内唯有两人愿死何淂身死皆与相当故杜斟酌传文以为自杀刘以为偶然而死以规杜失非也何休膏肓以为人生有三命有寿命以保度有随命以督行有遭命以摘暴未闻死可祈也故杜以为因祷自裁也传记此亊者𣣔见厉公无道贤臣忧惧于闳正义曰釈宫云宫中衖谓之壶衖门谓之闳孙炎曰衖舎闻道也李廵曰闳衖头门也汝上正义曰釈例云汝水出南阳鲁县大盖山东北至河南梁县东南经襄城颍川汝南至汝隂襃信县入淮注琼玉至含象正义曰琼是玉之羙者广雅云玫瑰珠也吕靖韵集云玫瑰火斉珠也含者或用玉或用珠故梦食珠玉为含象也诗毛传云琼瑰石而次玉礼纬天子含用珠诸侯用玉大夫用碧此声伯淂有琼瑰者案周礼天子含用玉则礼纬之文未可全依或可珠玉兼有故释例云珠玉曰含今衆至伤也正义曰声伯之意以𥘉淂此梦谓凶在已惧不敢占今衆旣繁多而从余三年余之此梦凶灾散在衆人不在己也故云无伤待命于清正义曰𣣔遣国胜告难故令待进止之命在于清地非是使还待命注孙周至悼公正义曰晋丗家云悼公周者其先祖父捷晋襄公少子也不淂立号为桓叔桓叔生惠伯谈谈生悼公周是周为襄公曽孙也注榭讲武堂正义曰椘语云榭不过讲军实焉是榭为讲武堂传言将谋扵榭似仍未至榭犹在涂也下云杀驹伯苦成叔扵其位位所坐之処则已至榭矣三却虑公杀已谋𣣔自安未及谋而已死故云将耳非谓未至榭也或可将谋扵榭是未至榭故杜云位所坐処也谓当时随便所坐之処故长鱼矫淂伪讼而杀之若已至榭不应就榭伪讼一朝而尸三卿正义曰一朝谓一且也晋语说此事一旦而尸三卿不可益也注厉公至国戮正义曰厉公以私𣣔杀三郄则三郄无罪经应直云晋杀其大夫不应称名也又胥童为栾书中行偃所杀乃直是两下相杀今经书二者并为国讨之文故传觧之言民不与却氏却氏有罪也胥童道君为乱胥童有罪也故皆书曰晋杀其大夫以二者拠其死状皆非国讨故传正其二者之罪觧其并为国讨之意刘炫云杜言三却不以无罪书正谓不书盗书盗即无罪也胥童之死本非国家所杀故特言胥童受国讨文其实传意并论郄氏受国讨故云皆书曰晋杀其大夫也杜又云郄氏失民胥童道乱乃揔釈传并言二者皆为国讨之意也十八年传注言不至七乗正义曰周礼大行人上公贰车九乗侯伯七乗子男五乗谓生时副贰之车也其送葬亦当如之今唯一乗是不以君礼葬也以晋是侯爵故指言侯礼七乗耳诸侯各依命数不是皆七乗也襄二十五年传斉人葬在公下车七乗杜以特言七乗明七非旧制故彼注云斉旧依上公礼九乗以斉甞为侯伯因而用九九非侯之正法故此以正言之辛巳朝于武宫正义曰服虔本作辛未晋语亦作辛巳孔晁云以辛未盟入国辛巳朝祖庙取其新也案晋语称庚午大夫逆于清原传云庚午盟而入逆日即盟非辛未也传与晋语皆云辛巳朝于武宫服本自误耳孔晁强𣣔合之非也注花免至人宫正义曰杜丗族谱扵斉国杂人之中有华免而无士字此注以华免为大夫则士者为士官也士官掌刑故使杀国佐也扵夫人之宫有朝群妾之処故云内宫之朝盖斉侯入与语而杀之注朝庙至居䘮正义曰辛巳距乙酉五日先定所脩之政待朔旦而后施之故王日也晋语云正月乙酉公即位孔晁云二月即位言正月者记者误也厉公被杀而嗣絶故悼公自外而入即位之日即命百官施布政敎与居䘮即位其礼不同釈例曰厉公见杀悼公自外绍立本非君臣无丧制也若然礼䘮服小记云与诸侯为兄弟者服斩郑玄云谓卿大夫以下也与尊者为亲不敢以轻服服之言诸侯者明虽在异国犹来为三年也计厉是文公之曽孙悼是文公之玄孙有总麻之亲法当服斩而云无䘮制者悼之父祖去晋适周与本亲隔纥无徃来恩义厉旣见杀悼即被迎迎之以为晋君即与厉公体敌且葬厉公以车一乗国内尚不以爲君不可责悼公服斩也縦使当爲之斩絶而别立亦非嗣矣注相魏至晋国正义曰晋语云使吕宣子佐下军曰邲之役吕锜佐知荘子扵下军获楚公子谷臣与连尹㐮老以免其子鄢陵之役亲射椘王而败椘师以定晋国而无后其子不可不崇也使彘共子将新军曰武子之季文子之母弟也武子宣法以定晋国文子勤身以定诸侯二子之德其可忘乎故以彘季屏其宗使令狐文子佐之曰昔克潞之役秦来图败晋功魏颗以其身退秦于辅氏亲止杜回其铭于景钟至于今不忘其子不可不与也彼言吕宣子魏相也彘共子士鲂也令狐文子魏颉也又曰吕宣子卒公以赵文子能恤大事使佐下军赵武父祖功名顕着故不复序之是四人父祖皆有労扵晋国荀家至孝弟正义曰晋语云栾伯请公族大夫公曰荀家惇惠荀㑹文敏黡也果敢无忌慎靖膏粱之性难正也故使惇惠者敎之文敏者道之果敢者谂之愼靖者脩之使兹四人者为公族大夫也公族大夫职掌敎诲故使训卿之子弟令之共俭孝悌也晋语云韩献子老使公族穆子受事于朝辞曰厉公之乱无忌备公族弗能死孔晁云备公族大夫则韩无忌先爲公族大夫今言使为之者悼公始命百官更改新授之使士渥至时使正义曰晋语曰君知士贞子之帅志愽闻而宣惠扵教也使为大傅知右行辛之能以数宣物定功也使爲司空知栾紏之能御以和扵正也使为戎御知荀賔之有功力而不暴也使为戎右是四人者皆公知其能而使之耳范武子爲大傅孤也士荐为司空卿也皆前丗能者其法可遵故使二大夫居其官而修其法也二人皆是大夫非孤卿也注辛将至为氏正义曰僖二十八年晋作三行三十一年即罢之以为五军其置三行无多年岁彼云屠击将右行未知此人即屠击之子孙也为是其祖代屠击也正以荀林父将中行遂以中行为氏故谓此人之先将右行因以为氏耳注弁纠至马官正义曰以晋语知是栾纠也周礼大御御官之长别有戎仆掌御戎车春秋征代之丗以御戎为重此御戎当是御之尊者挍正当周礼校人校人掌王马之政襄九年传曰命校正岀马知是主马之官也周礼校人不属大御此盖诸侯兼官或是悼公新法此传所言诸官皆不淂与周礼同也注戎士尚节义正义曰此训诸御谓诸是御车之人设令国有十乗乘有一御皆令此官敎之戎士尚节义故训之使知义如羊斟之徒是不知义也周礼校人主养马耳不知御事此言校正属焉乃云训御盖令校正助御戎训御注司士车右之官正义曰周礼司士掌群臣之版以诏王治其职非车右之类不淂属车右也周礼有司右上士也掌群右之政凡国之勇力之士能用五兵者属焉其下更有戎右中大夫斉右下大夫道右上士此三右或官尊扵司右而司右掌其政令春秋之丗车右为尊此司士盖周礼司右之类故为车右属官服虔以爲司士主右之官谓司右也注勇力至之使正义曰所训勇力之士皆谓为车右者也设令国有千乗乗有一右摠使此官训之勇力之士失扵强暴如魏犫之徒不顺上命故训之使共时之使不犯法也卿无至摄之正义曰卿谓军之诸将也若梁余子餋御罕夷解张御郄克之类徃前恒有定贠掌共卿御今始省其常员唯立军尉之官临有军事使兼摄之令军尉兼卿御也祁奚至知礼正义曰晋语云公知祁奚之果而不淫也使爲元尉知羊舌职之聦敏肃给也使佐之知魏绛之勇而不乱也使为元司马知张老之知而不诈也使爲元候知铎遏宼之共敬而信彊也使为舆尉知籍偃之惇帅旧职而共俭也使为舆司马知程郑为瑞而不滛且好諌而不隐也使为賛仆晋语皆称其才而用之善公之知人也言元尉元司马元候者此皆中军之官元大也中军尊故称大也舆尉司马者皆上军官也舆衆也官与诸军同敌称衆也从车者为卒在车者为乗使此中军与上军军尉司马各教其军之士卒使相亲以聴在上之命注程郑至知礼正义曰荀氏别族丗本有文周礼斉仆下大夫掌驭金路以賔朝觐宗遇飨食皆乗金路杜言乗马御乗车之仆则当彼斉仆也晋语谓之賛仆当时之官名耳周礼掌马之官无名驺者襄二十二年传称豊点为孟氏之御驺则驺亦御之类月令季秋天子乃教田猎命仆夫七驺咸驾载旌旐则驺是主驾之官也郑玄云七驺谓趣马主为诸官驾说者也周礼趣马下士掌驾说之颁是驺为主驾之官驾车以共御者程郑为乗马御御之贵者故令掌贺之官亦属之校人职云良马三乗为皁皁一趣马趣马下士三皁为系系一驭夫驭夫中士六系为廏廏一仆夫仆夫上士天子十有二闲邦国六闲郑玄云每廏为一闲闲有二百一十六匹如彼计之每廏有趣马十八人六闲之驺有一百八人皆属程郑而使揔领之也戎车贵彊力乗车尚礼容故训群驺使知礼令敎马进退使合礼法也校人乗马一师四圉三乗为皁皁一趣马三皁为系系一驭夫六系为廏一仆夫六廏成校校有左右天子十二闲马六种邦国六闲马四种家四闲马二种郑玄云每廏为一闲二百一十六匹易干为马此应干之䇿也校有左右则天子良马五种各有四百三十二匹合二千一百六十匹驽马三之四百三十二匹则千二百九十六匹合三千四百五十六匹诗云騋牝三千举大数也玉路驾种马戎路驾我马金路驾斉马象路驾道马田路驾田马驽马给宫中之役邦国六闲四种去种戎其斉道田各用一闲驽马三之则千二百九十六匹大夫四闲二种去斉道田马一闲驽马三之则八百六十四匹四匹一师也十二匹一趣马也三十六匹一驭夫也二百一十六匹一仆夫也凡六至誉也正义曰上已歴言诸官特为公所知者更𣸪揔言所任皆淂其人扵时晋立六卿卿下各有统领群官非一凡六官之在民上爲长者皆是有徳有能之人是民所襃誉者也使魏相以下至种郑为乗马御以上凡有八条之官魏相等为卿一也荀家等为公族大夫二也士渥浊为大傅三也右行辛为司空四也弁纠爲御戎五也荀賔为右六也祁奚为中军尉至籍偃为司马七也程郑为乗马御八也自公族大夫以下七条各云使为某事而卿下不云使者以卿揔摄群职非偏主一事故也公族大傅司空不云某官属焉者以其当官自主更无余官来属其祁奚为中军尉及羊舌职张老魏绛铎遏㓂籍偃虽是数官揔为一条使训卒乗亲以聴命此唯有中军上军元下军之官者盖时下军无阙不别立其官故也其卿无共御立军尉以摄之一句爲下祁奚为中军尉胤绪也大略所叙皆尊官在前卑官在后注大国至其人正义曰大国三卿是正法当时晋置六卿为三军之将佐皆是帅也于是晋又更置新军凡有四军八卿但新军或置或废故传不数之耳六官之长非独卿身乃谓其下凡为人之长者皆有民之羙誉故揔举六官则知群官无非其人者也举不至易方正义曰所举用者皆堪其官不有失职者也文任文官武任武官其用为官各守其业不踰易其方也若文人为武武人为文则违方易务不能守其业矣注正军至陵偪正义曰传言不陵不偪者皆谓下不陵偪其上旅卑扵师师卑扵正知正是军将命卿也唯举师旅不相陵偪言上下有礼皆不相陵偪也所以𣸪霸正义曰霸者把也把持王政郑玄云天子衰诸侯㒷故曰霸夏有昆吾商有豕韦大彭周有斉桓晋文此最彊者也故书传通谓彼五人为五霸耳但霸是彊国为之天子旣衰诸侯无主若有彊者即営霸业其数无定限也而何体以霸不过五不许悼公为霸以郷曲之学足以忿人传称文襄之覇襄承文后绍継其业以后渐弱至悼乃彊故云𣸪霸凡去至𣸪入正义曰釈例曰凡去其国者通谓君臣及公子母弟也国逆而立之本无位则称入本有位则称𣸪皈斉小白入于斉无位也卫侯郑𣸪皈于卫𣸪其位也诸侯纳之有位无位皆曰皈卫孙林父蔡季是也身为戎首则曰𣸪入晋栾盈是也此所以明外内之援辨逆顺之辞故经正鱼石卫衎以表旧制传称凡例揔而明之也卫人逆公子晋于邢冝称入善其淂衆公子友忠扵社稷国人所思焉故闵公为落姑之盟以𣸪之夫卫公子晋絶位而在邢鲁之季子㔟弱而出奔咸得民望享国有家是以圣人贵之殊其文也荘六年五国诸侯犯逆王命以纳卫朔大其事故字王人谓之子突朔惧有违衆之犯而以国逆告华元实国迎𣣔挟晋以自助故以外纳赴春秋从而书之以示二子之情也韩魏有耦国之彊陈蔡有𣸪国之端故晋赵鞅椘公子比皆称皈从诸侯纳之例言非晋椘之所能制也侯獳爱君以请故曹伯有国逆之辞许始𣸪国故许叔有国逆之文此皆时史因周典以起时事之情也传例称诸侯纳之曰皈今捡经诸称纳者皆有兴师见纳之事不须例而自明故伹言纳而不𣸪言皈也卫侯郑曹伯负刍皆见执在周晋鲁请而𣸪之郑书皈于卫负刍称皈自京师所发事同而文异者例意本在扵皈不以他文为义也贾氏又以为诸皈国称所自之国所自之国有力也案椘公子此去晋而不送是无援扵外而经书自晋陈侯呉蔡侯庐皆平王所封可谓有力而不言自椘此旣明证又春秋称入其例有二施扵师旅则曰不地在扵皈𣸪则曰国逆国逆又以立为例逆而不立则皆非例所及郑之良霄以㓂而入入即见杀而𣸪例之例称凡去其国明非天子之制也周敬王王子勐不书出而书入襄王书出而不书入凡自周无出故非春秋旧例也诸在例外称入直是自外入内记事者常辝义无所取而贾氏虽夫人姜氏之入皆以为例如此甚多又依放谷梁云称纳者内难之辞因附会诸纳为义至扵纳北燕伯于阳传称因其衆穷不能通乃云时阳守距难故称纳此又无证经书椘人围陈纳顿子于顿则顿国之所𣣔也北燕伯传有因衆之文不可言内难也又书纳公孙宁仪行父于陈陈县而见𣸪上下交驩二人虽有滛纵之阙今道椘用陈贼讨君葬威权方盛传称有礼理无有难此皆先说之不安也沈氏云国逆而立之曰入唯谓国君知不兼臣者以臣而无位本贱不书故知臣无国逆之例也其𣸪入唯谓臣知者以君虽不君臣不可不臣君若入国臣无违拒之法且杜云身为戎首称兵入伐是戎首指臣为文故知不淂兼君也杜所以云四条者通君臣取国有家之大例即是亊通君臣者此拠大略而言不𣸪曲细为别也不然至吾患正义曰不然谓不与吾同悪也而収取吾之所憎谓鱼石是也使佐其椘国之政以伺间吾之衅隙而侵伐我如此则亦是吾之所患若晋用椘材皆为椘国之患焉是也注夷庚至之道正义曰夷平也诗序云曰庚万物淂由其道是以庚为道也此云以塞夷庚下云而惧呉晋知谓塞呉晋徃来之要道也呉晋徃来路由彭城楚取彭城以封鱼石𣣔以断絶呉晋徃来之道使其不淂徃来故呉晋所以惧耳若其不然何以独云惧吴晋也夷庚止谓呉晋徃来之平道耳非山川险难之名故杜土地名不淂指其所在逞姦而携服正义曰逞快也封鱼石为快姦人也携离也诸侯见椘助贼服从者其心皆离是离其服从者之心骤朝于晋正义曰诗云载骤骎骎骤是疾行之名从鲁即疾朝于晋也言道也正义曰䘮大记云君夫人卒扵路寝是在路寝淂君薨之道也成霸安疆正义曰谓文公成霸安疆自宋为始言今宋有患不可不救也书顺也正义曰自此以前荘宣薨于路寝桓荘僖文宣皆书葬矣今扵此公薨之下言道也扵葬之下言书顺也独发传者隐桓闵皆为人所杀僖公薨于小寝文公薨于台下皆其薨不淂道也荘宣虽薨于路寝荘则子般见杀宣则皈父出奔家国不安非是得道顺礼淂道顺礼唯成公耳故传扵此发之釈例曰鲁君薨葬多不顺制唯成公薨于路寝五月而葬国家安静丗适承嗣故传见荘之缓举成书顺以包之是也春秋正义卷第十九春秋胡氏传卷十九春秋传卷第十九成公上元年春王正月公即位二月辛酉葬我君宣公无冰寒极而无冰者常燠也按洪范传曰豫常燠若此政事舒缓纪纲纵㢮之象成公幼弱政在三家公室不张其象巳见故当固隂冱寒而常燠应之古者日在北陆而藏冰献羔而启朝之禄位賔食䘮祭冰皆与焉此亦爕调愆伏之一事也今旣寒而燠遂废凌人之职然䇿书所载皆经邦大训人有微而不登其姓名事有小而不记其夲末雨雹冰雪何以悉书天人一理也万物一气也观于隂阳寒暑之变以察其消息盈虚此制治于未乱愼于微之意也每愼于微然后王事备矣三月作丘甲作丘甲益兵也古者九夫爲井四井爲邑四邑爲丘四丘爲甸甸地方八里旁加一里爲成所取于民者岀长毂一乗此司马法一成之赋也爲齐难作丘甲益兵备敌重困农民非爲国之道其曰作者不冝作也唐太宗问李靖楚广与周制如何靖曰周制一乗歩卒七十二人甲士三人以二十五人爲一甲凢三甲共七十五人然则一丘所出十有八人积四丘而具一乗耳今作丘甲者即丘出一甲是一甸之中共百人爲兵矣则未知其所作者三甸而増一乗乎每乗而増一甲乎鲁至昭公时甞蒐于红革车千乗则计甸而増乗未可知也楚人二广之法一乗至用百有五十人则鲁每乗而増一甲亦未可知也赋虽不同其实皆爲益兵其数皆增三之一耳先儒或言甲非人人之所能爲又以爲丘出甸赋加四倍者误矣夏臧孙许及晋侯盟于赤棘初宣公谋以晋人去三桓归父爲是见逐而奔齐矣今季孙当国恨齐人之立宣公纳归父又惧晋侯之或见讨也故往结此盟赤棘晋地也其称及鲁所欲也盟非春秋所贵而恶屡盟者非惟长乱亦国用民力所难给也成公即位之初方经大故未有施舎巳责逮鳏寡救乏困之事也爲齐难旣作丘甲矣闻将出楚师又逺与晋㝷盟岂固本保邦之道乎书及晋侯盟于赤棘非特备齐惧晋盖三桓怀忿怼君父之心将有事于齐而汲汲欲之者罪可见矣秋王师败绩于茅戎程氏曰王师于诸侯不言败诸侯不可敌王也于夷狄不言战夷狄不能抗王也不可敌不能抗者理也其敌其抗王道之失也桓王伐郑兵败身伤而经不书败存君臣之义立天下之防也刘康公邀戎伐之败绩于徐吴氏而经不书战辨华夷之分立中国之防也是皆圣人笔削非鲁史之旧文也然笔于经者虽以尊君父外戎狄爲义而君父所以尊戎狄所以服则有道矣桓王不以讨贼兴师而急于伐郑康公不以惇信持国而轻于邀戎是失其所以君天下御四夷之道也书败绩于茅戎者言自败也其自反亦至矣冬十月二年春齐侯伐我北鄙初鲁事齐谨甚虽易丗而聘㑹不绝也及与晋侯盟于断道而后怨隙成再盟于赤棘而后伐吾北鄙齐侯之兴是役非义矣鲁人爲鞌之战岂义乎同曰愤兵务相报复而彼此皆无善者则亦不待贬而罪自见矣夏四月丙戍卫孙良夫帅师及齐师战于新筑卫师败绩齐师侵虐而以卫主此战何也卫侯初与晋同盟于断道矣又使丗子臧与晋同伐齐矣又使孙良夫石稷将侵齐矣及与齐师遇石稷欲还良夫不可曰以师伐人遇其师而还将谓君何若知不能则如无出今旣遇矣不如战也遂战于新筑故齐师虽侵虐而此战以卫主之也春秋善解纷贵逺怨而恶以兵刃相接故书法如此六月癸酉季孙行父臧孙许叔孙侨如公孙婴齐帅师㑹晋郄克卫孙良夫曹公子首及齐侯战于鞌齐师败绩大国三军次国二军鲁虽大国而四卿并将是四军也当此时旧制犹存尺地皆公室之土也一民皆公室之兵也上卿行父与侨如婴齐各帅一军㑹战而臧孙许如晋乞师又逆晋师爲之道夲不将兵特往来晋鲁两军之间预谋议耳成公初立主幼国危爲季孙一怒扫境内兴师而四卿并岀肆其愤欲虽无人乎成公之侧有不恤也然后政自季氏出矣将称元帅略其副属词之体也而四卿皆书者岂特爲详内録哉坚氷之戒亦明矣经之大例受伐者爲主而此以四国及之者以一笑之微残民毒衆几获其君而怒犹未怠焚雍门之茨侵专东至海故以四国主之爲愤兵之大戒见诸行事深切着明矣秋七月齐侯使国佐如师己酉及国佐盟于袁娄齐国佐如师与楚屈完来一也然陉之役则曰来盟于师盟于召陵鞌之战则曰及国佐盟于袁娄何也荆楚暴横慿陵诸夏齐桓公仗义声罪致讨威行江汉之上不待加兵而楚人帖服其书来盟于师者楚人自服而求盟也盟于召陵者桓公退舎礼与之盟也在春秋时斯爲善矣若夫袁娄则异于是齐虽侵虐未若荆楚之暴也诸国大夫含愤积怒欲雪一笑之耻至于杀人盈野非有一击强扶弱之心国佐如师将以赂免非服之也晋大夫又不以德命使齐人尽东其畒而以萧同叔子爲质夫萧同叔子齐君之母也则亦悖矣由是国子不可请合余烬背城借一揖而去之郄克使鲁卫之使以其词爲之请逮乎袁娄而与之盟则汲汲欲盟者晋也故反以晋人及之若此类见曲直之绳墨矣是故制敌莫如仗义天下莫大于理而强有力不与焉亦可谓深切着明矣八月壬午宋公鲍卒庚寅卫侯速卒取汶阳田汶阳之田夲鲁田也取者得非其有之称不曰复而谓之取何也恃大国兵力一战胜齐得其故壤而不请于天王以正疆理则取之不以其道与得非其有奚异乎然则冝柰何攷于建邦土地之图若在封域之中则先王所钖先祖所受经界丗守不可乱矣不然侵小得之春狄固有兴灭国继绝丗之义必有处也鲁在战国时地方五百里而孟氏语愼子曰如有王者作在所损乎在所益乎经于复其故田而书取所损益亦可知矣冬楚师郑师侵卫十有一月公㑹楚公子婴齐于蜀按左氏鲁卫受盟于晋从于伐齐故楚爲阳桥之役令尹子重曰师衆而后可于是王卒尽行二国称师着其衆也侵卫则书侵我师于蜀致赂纳质没而不书非讳也书其重者则莫重乎其以中国诸侯降班失列下与夷狄之大夫㑹也季孙行父爲国上卿当使其君尊荣其民免于侵陵之患而危辱至此特起于忿忮肆其褊心而不知制之以礼也书曰必有忍乃其有济惩忿窒慾德之修也不忮不求行之善也躬自厚而薄责于人逺怨之方也季孙忿忮弗能惩也而辱逮君父不亦㦧乎故春秋史外传心之要典也攷其行事深切着明于以反求诸己则亦知戒矣丙申公及楚人秦人宋人陈人卫人郑人齐人曹人邾人薛人鄫人盟于蜀盟而鲁与必先书公尊内也次书主盟者衆所推也此书公及楚人则知主盟者楚也公子婴齐秦右说宋华元陈公孙宁卫孙良夫郑去疾皆国卿也何以称人楚僭称王春秋黜之比诸夷狄晋虽不竞犹主夏盟诸侯苟能任仁贤修政事保固疆圉要结邻好同心择义坚事晋室荆楚虽大何畏焉今乃西向服从而与之盟不亦耻乎古者用夏服夷未闻服于夷也乃是之从亦爲不善择矣经于鲁君盟㑹不信则讳公而不书不臣则讳公而不书弃中国从夷狄则讳公而不书蜀之盟弃晋从楚书公不讳何也事同而旣贬则从同同正始之义也从荆楚而与盟旣讳公于僖十九年齐之盟矣是以于此不讳而人诸国之大夫以见意也三年春王正月公㑹晋侯宋公卫侯曹伯伐郑按左氏诸侯伐郑讨邲之役也遂东侵郑公子偃帅师御之覆诸鄤败诸丘舆夫讨邲之役则复怨勦民非观衅也遂东侵则濳师掠境非以律也覆而败诸则专用诈谋非正胜也度彼叅此皆无善也虽而不纪胜负微也晋侯称爵而以伐书何也初爲是役必以郑之从楚也附蛮夷扰中国则盟主有词于伐耳宋卫未葬曷爲称爵背殡越境以吉礼从金革之事也辛亥葬卫穆公二月公至自伐郑甲子新宫灾三日哭庙灾而哭礼也得礼爲常事则何以书缑氏刘绚曰新宫者宣宫也不曰宣宫者神主未迁也知然者丹楹刻桷皆称桓宫此不举谥故知其未迁也宫成而主未入遇灾而哭何礼哉宣公薨至是二十有八月缓于迁主可知矣言灾则不恭之致亦自见矣此说据经爲合或曰礼称有焚其先人之室则三日哭新宫将以安神主也虽未迁而哭不亦可乎曰先人之室盖尝寝于斯食于斯㑹族属于斯其居处笑语之所在皆可想也事死如事生故有焚其室则哭之礼也神主未迁而哭于人情何居乙亥葬宋文公按左氏文公卒始厚葬益车马重器备君子谓华元乐举于是乎不臣攷于经未有以验其厚也数其葬之月则信然矣天子七月诸侯五月大夫三月士踰月以降杀迟速爲礼之节不可乱也文公之卒国家安靖外无危难曷爲越礼踰时逮乎七月而后克襄事哉故知华元乐举之弃君于恶而益其侈无疑矣夫礼之厚薄称人情而爲之者也宋公在殡而离次岀境从金革之事哀戚之情忘矣顾欲厚葬其君亲此非有所不忍于死者特欲夸耀淫侈无知之人耳丗衰道微礼法旣壤无以制其侈心至于秦汉之间穷竭民力以事丘陇其祸有不可胜言者春秋据事直书而其失自见此类是也岂不爲永戒哉夏公如晋郑公子去疾帅师伐许公至自晋宣公薨至是三年之丧毕矣宜入朝京师见天子受王命然后归而即政可也嗣守社稷之重而不朝于周以拜汶阳田之故而往朝于晋其行事亦悖矣此春秋所爲作也公行多不致其书公至自晋何其至也必有以也秋叔孙侨如帅师围棘按左氏取汶阳之田棘不服故围之复故地而民不听至于命上将用大师环其邑而攻之何也鲁于是时初税畒作丘甲税役日益重矣棘虽复归故国所以不愿爲之民也欤成公不知薄税歛轻力役修德政以来之而肆其兵力虽得之亦必失之矣大雩晋郄克卫孙良夫伐廧咎如冬十有一月晋侯使荀庚来聘卫侯使孙良夫来聘丙午及荀庚盟丁未及孙良夫盟刘敞曰诸侯有聘无盟聘礼也盟非礼也庚与良夫不务引其君当道而生事专命爲非礼不信以干先王之典故不系于国以见其遂事之辱非人臣之操此说然也其言及者公与之盟而不言公见二卿之伉也盟者春秋所恶于恶之中又有恶焉者此类是矣郑伐许称国以伐狄之也晋楚争郑郑两事焉及邲之败于是乎专意事楚不通中华晋虽加兵终莫之听也至此一岁而再伐许甚矣夫利在中国则从中国利在夷狄则从夷狄而不择于义之可否以爲去就其所以异于夷者几希况又冯弱犯寡一嵗之中而再动干戈于邻国不旣甚乎春秋之法中国而夷狄行者则狄之所以惩恶也以爲告词略而从告乃实録耳一字爲褒贬义安在也四年春宋公使华元来聘三月壬申郑伯坚卒𣏌伯来朝夏四月甲寅臧孙许卒公如晋葬郑襄公秋公至自晋冬城郓郑伯伐许前此郑襄公伐许旣狄之矣今悼公又伐许乃复称爵何也䘮未踰年以吉礼从金革之事则忘亲矣称爵非美词所以着其恶也五年春王正月杞叔姬来归前书𣏌伯来朝左氏以爲归叔姬也此书𣏌叔姬来归则岀也春秋于内女其归其出録之详者男女居室人之大伦也男子生而愿爲之有室女子生而愿爲之有家父母之心人皆有之而不能爲之择家与室则夫妇之道苦淫僻之罪多矣王法所重人伦之本録之详也爲丗戒也仲孙蔑如宋夏叔孙侨如㑹晋荀首于谷梁山崩梁山韩国也诗曰弈弈梁山韩侯受命而谓之韩弈者言弈然髙大爲韩国之鎭也后爲晋所灭而大夫韩氏以爲邑焉书而不系国者爲天下记异是以不言晋也左氏载绛人之语于礼文备矣而未记其实也夫降服乗缦彻乐岀次祝币史词六者礼之文也古之遭变异而外爲此文者必有恐惧修省之心主于内若成汤以六事捡身髙宗克正厥事宣王侧身修行欲销去之是也徒举其文而无实以先之何足以弭灾变乎夫国主山川至于崩竭当时诸侯未闻有戒心而修德也故自是而后六十年间弑君十有四亡国三十二其应亦㦧矣春秋不明着其事应而事应具存其可忽诸秋大水冬十有一月己酉天王崩十有二月己丑公㑹晋侯齐侯宋公卫侯郑伯曹伯邾子𣏌伯同盟于虫牢按左氏许灵公愬郑伯于楚郑伯如楚讼不胜归而请成于晋盟于虫牢郑服也郑服则何以书同盟天王崩赴告巳及在诸侯之䇿矣以所闻先后而奔丧礼也而九国诸侯㑹盟不废故特书同盟以见其皆不臣春秋恶盟誓于恶之中文有恶焉者此类是也六年春王正月公至自㑹二月辛巳立武宫武宫武公之宫立武宫非礼也䘮事即逺有进而无退宫庙即逺有毁而无立故二昭二穆与太祖而五者诸侯之庙制也曰考庙曰王考庙曰皇考庙皆月祭焉曰显考庙曰祖考庙享尝乃止去祖爲坛去坛爲墠坛墠有祷则祭无祷乃止去墠爲鬼诸侯之祭法也武公至是历丗十一其毁巳乆而輙立焉非即逺有终之意故特书曰立立者不冝立也取鄟鄟微国也书取者灭之也灭而书取爲君隐也项亦国也其书灭者以僖公在㑹季孙所爲故直书其事而不隐此春秋尊君抑臣以辨上下谨于微之意也人伦之际差之毫釐缪以千里故仲尼特立此义以示后丗臣子使以道事君而无朋附权臣之恶于传有之犯上干主其罪可救乖忤贵臣祸在不测故臣子多不惮人主而畏权臣如汉谷永之徒直攻成帝不以爲嫌至于王氏则周旋相比结爲死党而人主不之觉此丗丗之公患也归父家遣縁季氏也朝吴出奔因无极也王章杀身忤王鳯也邺侯寄馆避元载也惟杀生在下而人主失其柄也是以党与衆多知有权臣而不知有君父矣使春秋之义得行尊君抑臣以辨上下每谨于微岂有此患乎卫孙良夫帅师侵宋夏六月邾子来朝公孙婴齐如晋壬申郑伯费卒秋仲孙蔑叔孙侨如帅师侵宋鲁遣二卿爲主将动大衆焉有事于宋而以侵书者濳师侵掠无名之意盖陋之也于卫孙良夫亦然上三年尝㑹宋卫同伐郑矣次年宋使华元来聘通嗣君矣又次年鲁使仲孙蔑报华元矣是年冬郑伯背楚求成于晋而鲁卫与宋又同盟于虫牢矣今而有事于宋上卿授钺大衆就行而师出无名可乎故特书侵以罪之也左氏载此师晋命也后二年宋来纳币请伯姬焉则此师爲晋而举非鲁志明矣兵戎有国之重事邦交人道之大伦听命于人不得巳焉将能立乎春秋所以罪之也楚公子婴齐帅师伐郑冬季孙行父如晋晋栾书帅师救郑荆楚僭号称王圣人比诸夷狄而不赦者大一统以有周使民着于君臣之义也郑能背夷即华是改过迁善出幽谷而迁乔木也婴齐爲是帅师又因其䘮而伐之不义甚矣经所以深恶之也书卿帅师伐郑于文无贬词何以知其深恶楚也下书栾武子帅师救郑则知之矣凢书救者未有不善之也而伐者之罪着矣按左氏晋楚遇于桑隧军帅之欲战者八人武子遂还则无功也亦何善之有曰此春秋之所以善栾书也两军相加兵刃旣接折馘执俘计功受赏此非仁人之心王者之事故舞干而苗格者舜也因垒而崇降者文也次于陉而屈完服者齐桓也㑹于萧鱼而郑不叛者晋悼也武子之能不迁戮而知还也亦庶几哉七年春王正月鼷䑕食郊牛角改卜牛鼷䑕又食其角乃免牛谷梁子曰郊牛日展斛角而知伤展道尽矣其所以备灾之道不尽也改卜牛鼷䑕又食其角则亡乎人矣非人之所能也所以免有司之过也有司免过即变异也其应云何许翰曰小害大下贼上食而又食三桓子孙相继之象也宣公有虞三桓之志至成始弗戒矣理或然也吴伐郯称国以伐狄之也吴本太伯之后以族属言则周之伯父也何以狄之爲其僭天子之大号也按国语云命圭有命固曰吴伯不曰吴王然则吴本伯爵也后虽益炽浸与中国㑹盟进而书爵不过曰子亦不以本爵与之故纪于礼书曰四夷虽大皆曰子此春秋之法仲尼之制也而以爲不敢擅进退诸侯乱名实者误矣夏五月曹伯来朝不郊犹三望吴郡朱长文曰礼天子有四望诸侯则祭境内山川而巳鲁当祭太山太山鲁之境也礼所得祭故不书三望僭天子礼是以书之其说是矣楚子轸言三代命祀祭不越望而曰江汉沮漳楚之望非也楚始受封濵江之国汉水沮漳岂其境内哉此亦据后丗并兼封略言之尔秋楚公子婴齐帅师伐郑公㑹晋侯齐侯宋公卫侯曹伯莒子邾子𣏌伯救郑八月戊辰同盟于马陵楚人军旅数起频年伐郑以其背巳而从诸夏也与庄之欲讨徴舒而入陈亦异矣书大夫之名氏书帅师书伐而无贬词者所谓不待贬绝而罪自见者也晋合八国之君亲往救郑则攘夷狄安中国之师也欲着其善故特书救郑以美之言救则楚罪益明而郑能背夷即华善亦着矣前此晋遣上将诸国不与焉此则其君自行而㑹合诸国则楚人暴横慿陵诸夏之势益张亦可见矣故盟于马陵而书同盟者同病楚也公至自㑹吴入州来冬大雩卫孙林父岀奔晋春秋正义春秋正义卷二十未闻䘮故淂以吉行礼而传善之传注下有至日误正义曰长历推之年正月庚戌朔其月无己亥围宋彭城经在正月之下传文下有二月则己亥必是正月月不容误知是日误注成十至之宋正义曰公羊传曰宋华元曷为与诸侯围宋彭城为宋诛也其为宋诛奈何鱼石走之椘椘为之伐宋取彭城以封鱼石成十八年传曰椘伐彭城纳鱼石焉以三百乗戍之而还西鉏吾曰崇诸侯之姦而披其地不言取为椘邑而云披地长姦是左氏之意亦为椘以彭城封鱼石为国故注言封鱼石也旣列为国非𣸪宋地传言追书是仲尼新意故云夫子治春秋追书系之宋也言追书者其地已非宋有追来使属宋耳非谓夫子在后追书前亊若以追为在后追前则仲尼新意皆是追书前事非独此为追书也扵是至宋志正义曰鱼石旧是宋人今还取宋地以自封若其不系扵宋则成此鱼石为一国之君夫子追系扵宋乃有二意扵是为宋讨鱼石冝系扵宋且又不成此为叛人使淂取君之邑以为一国之主有此二意故系之扵宋谓之宋志者言宋人志在攻取彭城故以鱼石系之扵宋成此宋人之志注登成至系宋正义曰豋成釈诂文不与其专邑叛君不与椘淂取邑封人故使彭城还系扵宋也釈例曰椘人弃君助臣取宋彭城以封叛者削正兴伪虽非𣸪宋地故追书系宋不与椘之所淂是其义也言不登叛人则叛罪重矣不书鱼石以彭城叛者孙林父将戚而出故淂书云孙林父入于戚以叛此则因椘之力取彭城与宋交争非𣣔岀附他国故言𣸪入也若揔而言之俱是背叛扵君故云不登叛人也注称宋至宋志正义曰此与隐元年谓之郑志义㔟同也郑伯实不获叚而经书克谓之郑志言郑伯志在扵杀虽实不克叚而书之为克见郑伯之志也此彭城实非宋地而经书为宋谓之宋志言宋人志在取之虽实非宋地而系之扵宋成宋人之志也夫子脩春秋而传扵此二条特言谓之宋志谓之郑志者夫子所脩春秋或襃或贬皆是夫子之志非取国人之心此宋志郑志者以其虽是夫子所脩还取二国本志故也案下十年戍郑虎牢传云非郑地也言将皈焉杜云系之于郑以见晋志即此类也此二事传例已明故彼不云谓之晋志也注彭城至略之正义曰案荘八年郕降于斉师旣书扵经则知彭城之降亦合书也今不书者但以其贱故略之也晋栾盈𣸪入于晋下云晋人杀栾盈而书扵经此彭城降所以贱略不书者彼以杀之为重来告故书此以降事为䡖故为贱略韩厥至其郛正义曰传唯言诸侯之师不见诸侯之国未知诸侯之师是何国师也扵是东诸侯之师次于鄫以待晋师则次鄫之师皆不与伐郑此诸侯之师其中必无斉鲁曹邾𣏌也案上围彭城除此五国以外犹有宋卫莒滕薛下云晋侯卫侯次于戚以为之援则卫师从伐明矣明年戚之㑹知武子云滕薛小邾之不至皆斉故扵戚之㑹始怪滕薛不来明此时伐郑滕薛在矣东诸侯皆次于鄫莒在斉鲁之东若其在此当与东人同次前围彭城亦无小邾此时或无莒与小邾耳诸侯之师当是宋卫滕薛也贾逵云韩厥荀偃帅诸侯之师谓帅宋卫滕薛伐郑斉鲁曹邾𣏌次于鄫故诸侯之师不序也入郛不书者晋人先以郑罪令扵诸侯故书伐郑入郛旣败郑不𣸪告故不书注荀偃不书非元帅正义曰鲁师出征并举诸将他国之师唯书元帅详内略外春秋之常故杜为注𣸪时一言之耳注徒兵歩兵正义曰论语云以吾从大夫之后不可徒行徒犹空也谓无车空行也歩行谓之徒行故歩兵谓之徒兵也隐四年传云败郑徒兵注云时郑不车戦则此亦然也注扵是至不书正义曰献子先皈传无其事正以不书侵楚侵陈知其必先皈矣若献子从师则书不待告以献子先皈晋不告鲁故侵陈椘皆不书也然不知献子何以先皈传旣不言未测其故也今賛云则先皈者以前年虗朾㑹献子先皈㑹葬今公虽即位年又幼小君旣新立故献子先皈二年注未与至经误正义曰睔以成六年即位九年盟于蒲十五年于戚又七年椘子重伐郑诸侯救郑而椘退同盟于马陵诸侯虽不重序明亦与郑同盟则是与成三同盟矣与其父盟扵法淂以名赴其子此云未与襄同盟而是以名者言其甞与成同盟扵法得以名赴襄也此类多矣注皆云与其文同盟而己此注持言未与襄同盟者以此时郑旣从椘嫌其已背前盟不合更以名赴故明之也此经云六月庚辰郑伯睔卒传言七月庚辰郑伯睔卒经传必有误者杜以长歴校之此年六月壬寅朔其月无庚辰七月壬申朔九日得庚辰则传与歴合知传是而经误也此经六月七月其文皆具所言误者非徒字误而已乃是书经爲误七月之事错书以爲六月故长歴云书扵六月经误言元本书之误非字误也注宋虽至卫上正义曰扵例将卑师衆称师将尊师少称将此晋宋称师不书将非卿也卫寗殖书将不称师师少也晋为兵主故当先书宋虽非卿以师爲重故序寗殖之上注斉谥至葬速正义曰谥法执心克荘曰斉是斉爲误也葬而举谥礼之常也此特云斉谥者以谥斉者少且斉同字夫人斉女嫌斉非谥晋大子申生之母称斉姜者斉女姓姜氏彼斉非谥故此须明之遂城虎牢正义曰虎牢是郑旧邑此时属晋而不系晋者荘三十二年注云大都以名通者则不系国此以名通故不系晋也十年戍郑虎牢系扵郑者传曰非郑地也言将皈焉彼爲将皈郑而系之郑也或当虎牢虽已属晋晋人新淂不为已有故不系晋也传马牛皆百匹正义曰司马法丘出马一匹牛三头则牛当称头而亦云匹者因马而名牛曰匹并言之耳经传之文此类多矣易系辞云润之以风雨论语云沽酒市脯不食玉藻云大夫不淂造车马皆从一而省文也注槚梓之属正义曰釈木云槐小叶曰槚郭璞曰槐当爲楸楸细叶者爲槚又云大而皵楸小而皵槚燓光云大老也皵棤皮也皮老而麤棤者爲楸小少也少而麤棤者为槚又云椅梓郭璞曰即楸也如彼所云楸梓皆槚之小别故云梓之属也注榇棺至送终正义曰以论死者言榇知榇是棺也四年注云榇亲身棺也以亲近其身故以榇为名焉礼记檀弓曰天子之棺四重水兕革棺一杝棺一梓棺二郑玄云杝椵也所谓椑棺也梓棺二所谓属与大棺也记文从内向外水兕革棺最近尸也次椑以椵为之次属与大棺乃以梓为之檀弓又云君即位而为椑郑玄云椑谓杝棺亲尸者椑坚着之言也天子椑内又有水兕革棺䘮大记云君大棺八寸属六寸椑四寸如彼记文诸侯之棺三重亲身之棺名之为椑椑即榇是也其椑用椵为之属与大棺乃用梓耳此以梓为榇者名之曰榇其内必无棺也择椟为榇其榇必用梓也记唯言即位为椑不言椑所用木郑玄据天子之棺其椑用杝即云椑谓杝棺也天子之椑自用杝则诸侯不必然拠此传文诸侯之椑必用梓也颂琴者诗为乐章琴瑟必以歌诗诗有雅颂故以颂为琴名犹如言雅琴也榇琴同文知皆𣣔以送终也诗曰至哲矣正义曰诗大雅抑之篇也其惟有知之人告之以善言则顺从之为羙德之行矣言之者行事无有不顺从者今季孙逆之扵是为不知矣哲知释言文也注襄公之妣正义曰曲礼曰生曰父曰母死曰考曰妣襄公是成公之妾定姒所生斉姜是其适母故曰君之妣也诗曰至孔偕正义曰诗周颂豊年之篇也丰有之年多稻多黍酿之为酒为醴以进与祖妣以洽百种之礼为烝甞之祭鬼神享之则下与福祐甚周偏言今事妣失礼神将不福祐之也烝进卑与皆釈诂文偕训为俱俱亦徧之义也释言云孔甚也注宗妇至非礼正义曰诸姜同姓之女也宗妇同姓之妇也夫人斉姜是斉国之女故使其宗亲之妇女来㑹葬也斉为姜姓历丗多矣不可姜姓之女姜姓之妇令其皆来鲁国荘二十四年大夫宗妇觌用币者宗妇是同姓大夫之妇知此宗妇亦是同姓大夫之妇然则诸姜是斉同姓之女嫁与斉大夫之为妻者也礼记檀弓云妇人不越疆而弔人是越疆送葬非礼也召莱子莱子不㑹正义曰丗族谱不知莱国之姓斉侯召莱子者不为其姓姜也以其比隣小国意陵蔑之故召之𣣔使从送诸姜宗妇来向鲁耳莱子以其轻侮故不肯㑹集矢至三子正义曰说文云鸟之短尾者揔名为隹隹在木上为集集是鸟止之名矢有羽似鸟故亦称集也椘君被射目者非是为异人也任此患者为寡人也今若背之弃其助郑之力与盟誓之言他人其谁肯亲我乎免寡人此弃力背言之责唯二三子耳子罕当国正义曰礼君薨聴扵冢宰不须摄行君事此令子罕当国者郑国间扵晋椘国家多难䘮伐之际或致倾危盖成公顾命使之当国非常法也子驷爲政已是正卿知当国者为摄君事矣沈氏云鲁襄四岁国家无虞今僖公年虽长大为偪扵晋椘故令子罕当国也官命未改正义曰先君旣葬嗣君正位乃淂建官命臣十六年晋侯改服脩官是其事也先君未葬皆因旧事不淂建官命臣故云官命未改庶事悉皆未改不可即违先君言此者不用従晋之意故也注元年至武子正义曰元年伐郑次于鄫唯有韩厥荀偃扵时武子未必在军当是此㑹始告之耳三年注晋侯至于外正义曰文三年公如晋公及晋侯盟盟不书地在晋都也此时晋侯出其国都与公盟于长樗盖近城之地盟讫还入扵晋故公皈书曰公至自晋也文三年盟于晋都此盟出城外者出与不出皆由晋侯意耳此或是悼公谦以待人不敢使国君就已出盟于外若似相就然故出城也注不以至非㑹正义曰假令公朝扵晋更与晋侯余処别㑹即从㑹所而皈亦淂书曰公至自晋何则一行而有二事者或以始致或以终致出自当时之意书其所告之事而已所吿先后无定例也但此盟于长樗晋侯为盟之故暂出城耳本非刻期聚㑹之処唯淂以自晋告庙不淂以长樗告也注言本非㑹解其必不淂以长樗致之意也注鸡泽至无讥正义曰诸侯不淂盟天子之臣天子之臣不淂与诸侯聚盟盟则加以贬责僖二十九年翟泉之盟贬王子虎称人是其事也僖八年洮之盟王人在列传曰谋王室也诸侯共谋王室不讥王人在盟是由襄王新立命遣与盟故耳此盟单子在列扵经亦无讥文灵王以徃年新立明是王新即位使王官之伯出与诸侯结盟以安王室故无所讥与洮之盟同也釈例曰未有臣而盟君臣而盟君是子可盟父故春秋王丗子以下㑹诸侯者皆同㑹而不同盟洮之盟王室有子带之难襄王惧不淂立告难于斉遣王人与诸侯盟故传釈之曰谋王室以明王敕其来盟非诸侯所敢与也践土之盟王子虎临诸侯而不与同歃故经但列诸侯而传具载其实此实圣䝨之垂意以爲将来之永法也一年之间诸侯辑睦翼戴天子而翟泉之盟子虎在列君子以为非天子之命亏上下常节故不存鲁侯而人子虎以示笃戒也今鸡沢之会单子与盟亦王所命也杜言王使盟者传无其文正以经无贬责知是命使盟也注陈疾至如㑹正义曰凡盟主召其同好之国刻期而与结盟来不及期则加贬责他国后期则没其国而不序扵列鲁君后期则揔称诸侯不𣸪国别歴序文七年公㑹诸侯晋大夫盟于扈是也僖二十八年践土之盟陈侯如㑹此袁侨如㑹皆本非同好慕义而来喜其来而不责其晚故言陈疾椘政而来属晋本非召㑹而袁侨自来故言如㑹解其后至特书而不贬之意也七年郑伯髠顽如㑹自是被召而来其人未见诸侯在道而卒故书如㑹为卒张本与此异也注诸侯至经误正义曰诸侯盟㑹歴序国君其下云某人某人皆是大夫也若卿来则书卿名氏文十四年公㑹宋公陈侯卫侯郑伯许男曹伯晋赵盾于新城如此之类其事多矣此袁侨来若及盟即序扵列当在丗子光下今诸侯旣盟袁侨乃至不可特为袁侨更𣸪重盟若其不与之盟则又逆陈来意以袁侨是大夫故使大夫盟之若其陈侯自来诸侯虽则盟讫亦当更与之盟不淂使大夫也凡诸侯盟㑹皆先目后凡上文鸡沢之㑹旣以具序诸侯此揔言诸侯大夫则鸡泽诸侯足以明矣故不𣸪具序诸国从省文耳诸侯大夫旣以揔书而独见叔孙豹者经拠鲁史鲁史所记详内略外僖十五年牡丘之盟下公孙敖帅师及诸侯之大夫救徐独书鲁臣亦此类也言诸侯之大夫其内可以兼袁侨而殊袁侨言及陈袁侨盟者明此诸侯之大夫所以为此盟者止爲盟陈袁侨耳且上文鸡泽之㑹其内未有陈侯直言诸侯之大夫则不淂包陈袁侨故殊之也传注组甲至练𫀆正义曰贾逵云组甲以组缀甲车士服之被练帛也以帛缀甲歩卒服之凡甲所以为固者以盈窍也帛盈窍而任力者半卑者所服组盈窍而尽任力尊者所服马融云组甲以组为甲里公族所服被练以练为甲里卑者所服然则甲贵牢固组练俱用丝也练若不固冝皆用组何当造不牢之甲而令歩卒服之岂𣣔其被伤故使甲不牢也若练以缀甲何以谓之被也又组是绦绳不可以为衣服安淂以为甲里杜言组甲甲成组文今时甲有为文者被练文不言甲必非甲名被是被覆衣着之名故以为练𫀆𬒳扵身上虽并无明证而杜要惬人情注当时君子正义曰传言君子多矣独此言当时君子者诸言君子论议徃事多是丘明自言託之君子此传君子谓子重亡多扵获椘人以君子之言咎责子重不淂为后丗君子故云当时君子注稽首首至地正义曰周礼九拜一曰稽首诸侯亊天子之礼也盟扵耏外正义曰此是士匄适斉斉侯与盟其盟不离城之左右若是地名山名不淂有外内之异尔雅云厓内为隩外为隈李廵曰厓内匠水为隩外为隈孙炎曰内曲里也外曲表也是水有内外之异知此耏为水名其水盖曲而近城故称耏外雠也正义曰雠者相负挟怨之名奚负狐狐负奚皆谓之雠此是奚负狐也不是举之以觧怨故下云称其雠不为謟也称其至为党正义曰设令他人称其雠则謟以求媚也其子则心在亲比也举其偏则情相阿党也今祁奚以其人实善故举荐之人见彼善知奚不謟不比不党也謟者阿顺曲从以求彼意故以謟为媚媚爱也言爲謟以求爱也偏者半厢之名故传多云东偏西偏军师属已分之别行谓之偏师传云彘子以偏师䧟是偏为厢属之名也祁奚为中军尉羊舌职佐之职属祈奚𣸪举其于是举其偏属也建一官而三物成正义曰尉佐同掌一事故为建一官也三事成者成其得举淂位淂官也官位一也変文相辟耳服虔云所举三䝨各能成其职事案解狐淂举而死身未居职何成事之有诗云至似之正义曰此小雅裳裳者华之篇也其卒章云右之右之君子有之维其有之是以似之侵𣣔扵小国正义曰多有所𣣔求索无厌侵害小国故小国怨也魏绛戮其仆正义曰以车乱行是御者之罪故戮其仆也周礼司寇之属有掌戮之官郑玄云戮犹辱也旣斩杀又辱之其职云掌斩杀贼谍而膊之凡杀其亲者焚之杀王之亲者辜之杀人者踣诸市肆之三日郑玄云膊谓去衣磔之焚烧也辜谓磔之踣僵尸也肆犹申也陈也彼膊焚辜肆皆谓陈以示人然则此言戮者非徒杀之而己乃杀之以徇诸军昭四年椘戮庆封负之斧钺以徇扵诸侯先徇乃杀之也成二年韩献子旣斩人郄子使速以徇是杀之而后徇也此戮即彼徇之谓也文十年椘申舟抶宋公之仆以徇或曰国君不可戮也彼抶以徇亦称爲戮下云至扵用钺当是杀之乃以徇也事君至逃刑正义曰此言绛之宿心旧行耳非独爲此事而言也服虔云谓敢斩掦干之仆是不辟获死之难然则斩仆依军法也岂是绛之罪而淂谓之有罪不逃刑乎不逃不辟此事自亦是矣要本其宿心非是专爲此事耳将伏劒正义曰谓仰劔刃身伏其上而取死臣闻至用钺正义曰臣闻师旅兵衆顺从上命莫敢违逆是爲威武此拠在军之衆也军旅之事守官行法𣣔讨罪人虽有死难不敢辟死犯违注令而从舎罪人是爲共敬也君命旣合诸侯臣岂敢畏惧死罪放舎罪人不爲共敬也今君之师衆违命乱行旣已不武谓扬干也执事之臣畏惧其死罪不戮罪人是爲不敬魏绛自谓也不武不敬罪莫大焉是扬干与已皆有大罪臣若不讨非直有死罪扬干亦合有死罪臣惧身之死罪连及掦干是臣罪更重无所逃辟重罪也不能以礼渐致教训至扵用钺以斩其仆是臣之罪重也与之礼食正义曰与之礼食者若公食大夫礼以大夫为賔公亲爲之恃设礼食使佐新军正义曰服虔云扵是魏颉卒矣使赵武将新军代魏颉升魏绛佐新军代赵武也世族谱魏颗魏绛俱是魏犫之子颗长生颉则绛是颉之叔父颗别爲令狐氏绛爲魏氏盖颗长而庻绛幼而适故也魏丗家武子生悼子悼子生绛则绛是犫孙计其年丗孙応是也先儒悉皆不然未知何故〇四年注成公至杞姓正义曰二年斉姜薨葬者是成公夫人故此爲成公之妾也拠传匠庆之言知是襄公之母以子旣爲君故淂称夫人而言薨也扵时诸国杞鄫之徒皆姒姓拠大者言之故云姒杞姓疑是杞女而未审故也注定谥至葬速正义曰谥法纯行不爽曰定旧说妾子为君其母不淂成爲夫人故杜详言之扵例赴同称薨也祔姑称小君也反哭成丧书葬也今定姒三礼皆具薨葬备文皆以正夫人之礼者由母以子贵故也釈例曰凡妾子爲君其母犹爲夫人虽先君不命其母以子贵其适夫人薨则尊淂加扵臣子而内外之礼皆如夫人矣故姒氏之䘮责以小君不成成风之䘮王使来㑹葬传曰礼也夫人姒氏薨葬皆以礼备爲文明季文子虽议从略贱闻匠庆之言惧而备礼殡葬无阙也礼公子为其母练冠縓縁旣葬除之及其嗣位为君非𣸪公子适母薨则申其母尊而先儒同之公子亦谬矣是杜言妾母淂为夫人之意也季孙𥘉议𣣔不成定姒之䘮匠庆以君长惧之乃略取季孙之木君子谓之多行无礼必自及也则季孙𥘉议是无礼也旣季孙议为无礼明知扵礼淂成是知妾母成尊是为正法但尊无二上适母若在君尚不淂尽礼扵其母臣民岂淂以夫人之礼事之哉适母旣薨则君淂尽礼君旣尽夫人之礼事其母臣民岂淂以妾意遇之哉故适母薨则妾母尊也哀姜旣薨成风乃正出姜旣出敬嬴乃正斉姜旣薨定似乃正襄公一卋无娶夫人之文故斉皈淂正也郑玄以为正夫人有以罪废妾母淂成为夫人也哀姜虽被斉杀僖公请而葬之案经薨葬备文安淂以罪黜也又斉姜非以罪黜定姒薨葬成尊成风定姒并无讥文知其法淂成也传注军礼不伐䘮正义曰十九年晋士匄侵斉至谷闻斉侯卒乃还传曰闻䘮而还礼也是军礼不伐䘮金奏至三拜正义曰奏谓作乐也作乐先击钟钟是金也故称金奏周礼钟师掌金奏郑玄云金奏撃金以爲奏乐之节金谓钟及鑮也又燕礼注云以钟鑮播之鼓磬应之所谓金奏也此晋人作乐先歌肆夏肆夏是作乐之𥘉故于肆夏先言金奏也次工歌文王乐已先作非𣸪以金为始故言工歌也扵文王己言工歌鹿鸣又略不言工互见以从省耳其实金奏肆夏亦是工人歌之工歌文王击金仍亦不息其歌鹿鸣亦是工歌之耳注肆夏至夏曲正义曰周礼钟师凡乐事以钟鼓奏九夏王夏肆夏昭夏纳夏章夏斉夏族夏陔夏骜夏言以钟鼓奏之也又以文王类之如是乐曲名也杜子春云王出入奏王夏尸出入奏肆夏牲出入奏昭夏四方賔来奏纳夏臣有㓛奏章夏夫人祭奏斉夏族人侍奏族夏賔醉而出奏陔夏公出入奏骜夏定本纳夏为夏纳此传直言之三不辨其三之名鲁语同说此事而云金奏肆夏繁遏渠天子所以享元侯也文王大明緜则两君相见之乐也文王之三尽文王大明緜以文王爲首并取其次二篇以爲三则知肆夏之三以肆夏爲首亦并取其次二夏以爲三也且下云三夏天子所以享元侯也三者皆名爲夏知是其次二夏并肆夏爲三也周礼谓之肆昭纳鲁语谓之繁遏渠故杜以爲每夏而有二名肆夏一名樊韶夏一名遏纳夏一名渠先儒所说义多不同周礼注载杜子春云肆夏与文王鹿鸣俱称三谓其三章也以此知肆夏诗也吕叔玉云肆夏繁遏渠皆周颂也肆夏时迈也繁遏执竸也渠思文也肆遂也夏大也言遂扵大位谓王位也故时迈曰肆于时夏允王保之繁多也遏止也言福禄止扵周之多也故执竞曰降福穰穰降福简简福禄来反渠大也言以后稷配天王道之大也故思文曰思文后稷克配彼天郑玄云以文王鹿鸣言之则九夏皆诗篇名颂之族也此歌之大者载在乐章乐崩亦从而亡是以颂不能具数家之说各以意言经典散亡无以取正刘炫云杜为此觧颇允三夏之名而分字配篇不甚惬当何则文王之三即文王是其一大明緜是其二鹿鸣之三则鹿鸣是其一四牡皇皇者华是其二然则肆夏之三亦当肆夏是其一樊遏渠是其二安淂𣸪以樊爲肆夏之别名也若樊即是肆夏何须重举三名虽耻习前踪亦未踰先哲今删定知不然者以此文云肆夏之三是自肆夏以下有三故为韶夏纳夏凡为三夏但以三夏各有别名故国语谓之繁遏渠是一字以当一夏若国语直云金奏繁遏渠则三夏之名没而不顕故扵繁字之上特以肆夏冠之云肆夏繁焚旣是肆夏明遏是韶夏渠是纳夏也国语举其难明以会左氏三夏之义刘不晓杜之深意遂𣣔妄从先儒先儒之说何所冯准先儒以樊遏二字共为执竸以渠之一字独为思文分字旣无定限文句多少任意则杜以樊共肆夏为句何为不可刘君乃与夺恣情不顾曲直妄规杜过扵义深非也注行人通使之官正义曰周礼大行人掌大賔之礼大客之仪小行人掌使适四方恊賔客之礼诸侯行人当亦通掌此事故为通使之官也此言韩献子行人问鲁语云晋侯使行人问者彼孔晁注云韩献子白晋侯使行人问也注元侯牧伯正义曰周礼大宗伯云八命作牧九命作伯郑玄云牧谓侯伯有功徳者加命淂专佂伐扵诸侯也伯谓上公有㓛徳者加命为二伯淂征五侯九伯者也郑司农云牧一州之牧也伯长诸侯为方伯也然则牧是州长伯是二伯虽命数不同俱是诸侯之长也元长也谓之长侯明是牧伯注及与至相乐正义曰及与也釈诂文言不敢与在其间而闻之鲁语并陈两事乃揔云皆昭令徳以合好非使臣之所敢闻彼俱不敢闻此分之为等级耳诗序文王言文王受命作周大明言文王有明德故天复命武王伐纣緜言文王之兴本由大王是文王之三皆称文王之德能受天命造立周国故诸侯会同歌此以相燕乐也朝而设享是亦二君聚会故以㑹同言之肆夏旣亡不知其篇之义故唯取诗意以觧文王鹿鸣耳诗是乐章乐歌诗篇垩王因其尊卑定其差䓁诗有四始风也小雅也大雅也颂也郑玄以肆夏为颂之族类其差与颂同矣天子享元侯歌肆夏则扵其余诸侯不淂用肆夏矣当歌文王与两君相见同也然则两元侯相见与天子享之礼同亦歌肆夏之类仲尼燕居两君相见升歌清庙谓元侯也不歌肆夏辟天子也诸侯来朝乃歌文王遣臣来聘必不淂同矣当歌鹿鸣也传言文王两君相见之乐则其臣来聘不淂与其君同亦当歌鹿鸣也燕礼虽以己臣为主兼燕四方之賔其乐歌鹿鸣是其定差也燕礼升歌讫乃为笙歌三篇堂下吹笙以播诗也笙歌讫乃为间歌六篇堂上歌一篇堂下吹一篇相间代也故燕礼云乃间歌鱼丽笙由庚歌南有嘉鱼笙崇丘歌南山有台笙由仪是也间歌讫遂合郷乐周南関雎葛覃卷耳召南鹊巢采蘩采苹合乐谓堂上堂下合作乐也郷乐者风诗也燕礼歌小雅而合郷乐以合卑扵歌一等则知诸所歇者其合乐用诗皆卑扵升歌一等故郑玄诗谱云天子享元侯歌肆夏合文王扵诸侯歌文王合鹿鸣诸侯扵隣国之君与天子扵诸侯同天子诸侯燕其群臣及聘问之賔皆歌鹿鸣合郷乐笙间所用则郑玄云未闻也燕礼升歌小雅笙歌间歌亦用小雅则笙间用诗与升歌差同而云未闻者升歌合乐其用风雅皆用发首二篇笙用南陔间用鱼丽不𣸪更用其首篇未闻者未知其用何篇也此传言三夏天子所以享元侯则文王两君相见之乐亦谓享也虽不言燕燕亦当然此传晋侯享穆叔为歌鹿鸣穆叔以已所当淂三拜而受燕礼也工歌鹿鸣则是享燕同乐明享之与燕用乐各自同矣若然肆夏之为乐章乐之最尊者两君相见犹尚不淂用之而燕礼者诸侯燕己群臣之礼而记云若以乐纳賔则賔及庭奏肆夏郑玄云卿大夫有王事之労者则奏此乐所以淂用之者彼谓纳賔之乐郊特牲云賔入大门而奏肆夏示易以敬也郑玄云賔朝聘者是朝賔聘客俱淂用之与此升歌异也注晋以至鲁君正义曰诗序言鹿鸣燕群臣嘉賔正谓燕已之臣以已臣为嘉賔耳叔孙以晋歌此篇者以己为嘉賔故拜受之也燕礼记云若与四方之賔燕则公迎之于大门内郑玄云四方之賔谓来聘者也是燕聘客唯君迎为异余悉与己臣同也注诗言至労之正义曰诗序曰四牡労使臣之来谓遣臣出使来皈乃労之也叔孙以晋歌此篇労己来聘故重拜受之也鲁语云四牡君之所以章臣之觐也敢不拜章注皇皇至四事正义曰此诗本意文王教出使之臣使逺而有光华又当谘问善道扵忠信之人今晋君歌此以宠穆叔穆叔执谦以为晋侯所教故云君教使臣下云臣获五善敢不重拜与诗本意异也忠信为周鲁语文也爰扵也若遇忠信之人扵是访问询度诹谋等四事也鲁语云皇皇者花君教使臣曰每懐靡及诹谋度询必咨扵周敢不拜教咨亲至为谋正义曰鲁语言此四事唯咨亲为询与此文同其余咨材为诹咨事为谋皆义为度三者与此皆异韦昭改从此传注云材当为事事当为难孔晁注云材谓政干也臣获五善正义曰教之咨人即淂一善故并咨为五鲁语云君贶使臣以大礼重之以六德孔晁云旣有五善又自谓无及成为六德言自谓知所无及懐谦以问知者此亦即是一德故为六德也皆是受君之教乃知如此亦是君之所赐故云臣获也注榇亲至反哭正义曰榇者亲身之棺𥘉死即当有之将葬以殡过庙葬讫乃为虞祭今定姒𥘉薨匠庆以君长惧之乃始作榇知此是季孙以定姒本贱素无器备议其丧制𣣔如此耳非是络久遂无之也檀弓曰君即位而为椑夫人尊与君同亦当生已有榇今议𣣔不为是素无器备故始议之也檀弓又曰䘮之朝也顺死者之孝心也其哀离其室也故至扵祖考之庙而后行殷朝而殡扵祖周朝而遂葬士䘮礼朝而遂葬与记正同知周法不殡于庙而此及僖八年传皆云不殡于庙以为非礼知其将葬之时不以殡过庙耳非是殡尸扵庙中也葬讫日中反虞扵正寝谓之反哭今𣣔不虞者𣣔不为反哭也注蒲圃至为榇正义曰诗云九月筑埸圃毛传云春夏为圃秋冬为埸树菜𬞞为圃治禾黍为埸埸圃同地耳故杜以埸明圃圃名蒲也槚是为榇之木知季孙树之𣣔自为榇也季孙至谓乎正义曰不以道取为略今律略人略卖人是也季孙言略令匠庆略他木也官非无木可用意𣣔不成其䘮请木不顺其意怒庆此请令略木为之也匠庆又忿季孙未必无木可故取季孙之槚其意言遣我略用人我止略女季孙令之为略匠庆奉命而略虽自𬒳略不淂止之季孙此议自是无礼也被匠庆略木是自及也君子言古之志记所谓多行无礼必自及者其季孙之谓乎而釈例论此云议从略贱彼目是觧正义之语与此不以道取为略别也注御上至异文正义曰止寇谓之御御即御也故训为止季孙本议𣣔无榇不虞今传唯言取木为榇而已尚不知淂殡庙虞祭以否不虞即是不反哭不反哭则不淂书葬今定姒薨葬备文则因匠庆之言遂淂每事成礼是故经无异文注鄫小至鄫县正义曰附庸附大国耳鄫乃子爵而𣣔淂属鲁者春秋之丗小国不能自通多附扵大国二十七年斉人请邾宋人请滕邾滕犹尚附人况鄫又小也故杜譬之如须句颛臾之比须句亦子爵使助鲁出贡赋耳时公年七岁未能自谋盖国内共为此计使相者代公言之注晋官征发之命正义曰二年郑子驷以君𥘉䘮云官命未改此鲁以国小赋重恐失官命二者官命虽同而主意有异故杜彼以未葬觧之此以征发解之观文为说注夏训至之号正义曰夏书五子之歌云太康尸位以逸豫畋于有洛之表十甸弗反有穷后羿因民弗忍距于河厥第五人御其母以从五子咸怨述大禹之戒以作歌其一曰皇祖有训是大禹立言以训后故传谓此书为夏训也羿居穷石之地故以穷为国号以有配之犹言有周有夏也后君也穷国之君曰羿羿是有穷君之号注禹孙至国名正义曰夏本纪禹生启启生太康是禹孙也为羿所距书序云太康失邦是为滛放失国也本纪又云太康崩弟仲康立尚书胤征云惟仲康肈位四海孔安国云羿废太康而立其弟仲康为天子则仲康羿之所立但羿握其权仲康不能除去之耳哀元年传称有过浇杀斟灌以灭后相相依斟灌故浇㓕之是相立为天子乃出依斟灌则相之立也盖亦羿立之矣此传言羿代夏政云不修民事寒浞杀羿言取其国家则羿必自立为天子也当是逐出后相羿乃自立相依斟灌斟寻夏祚犹尚未灭盖与羿并称王也及寒浞杀羿因羿室而生浇浇己长大自能用师始灭后相相死之后始生少康少康生杼杼又年长己堪诱豷方始灭浞而立少康计太康失邦及少康绍国向有百载乃灭有穷拠此传文夏乱甚矣而夏本纪云仲康崩子相立相崩子少康立都不言羿从之事是马迁说之踈也注羿善射正义曰尚书云太康尸位以逸豫有穷后羿因民弗忍距于河孔安国云羿诸侯名杜云有穷君之号则与孔不同也羿善射论语文也说文云羿帝喾射官也贾逵云羿之先祖卋为先王射官故帝喾赐赐羿弓矢使司射淮南子云尭时十日并出尭使羿射九日而落之楚辞天问云羿弹日乌焉解羽皈蔵易亦云羿弹十日也言虽不经难以取信要言喾时有羿尧时亦有羿则羿是善射之号非复人之名字信如彼言则不知此羿名为何也伯明后寒弃之正义曰寒是国名伯明寒君之名也后君也伯明君此寒国之时而弃不収采也注夷氏正义曰此传再言夷羿故以夷为氏也家衆杀而亨之正义曰家衆谓羿之家衆人反羿以从浞为浞而杀羿也孟子云逢蒙学射扵羿尽羿之道思天下唯羿为愈己扵是杀羿则杀羿者逢蒙也注二国夏同姓诸侯正义曰丗本文也注戈在宋郑之间正义曰哀十二年传曰宋郑之间有隙地焉曰喦戈钖是也注烬遗民正义曰樵烛旣烧之余名之曰烬二国之烬谓浇之所杀死亡之余遗脱之民也思报父兄之雠故靡得収而用之注后杼少康子正义曰夏本纪少康崩子帝杼立是也有穷至故也正义曰有穷遂亡谓浞亡也武罗伯困熊髠尨圉本羿弃之浞亦不用失人是国之大患故言之规悼公也注辛甲至王过正义曰晋语称文王访于辛尹贾逵以为辛甲尹佚则辛甲文王之臣而下及武王但文王之时天命未改未淂命百官官箴王阙故以爲武王时大史也阙谓过失也大史号令百官每官各为箴辞以戒王若箴之疗疾故名箴焉言官箴者各以其官所掌而爲箴辞虞人掌猎故以猎为箴也汉成帝时扬雄爱虞箴遂依放之作十二州二十五官箴后亡失九篇后汉崔骃骃子瑗瑗子寔丗补其阙及临邑侯刘騊駼大傅胡广各有所增凡四十八篇广乃次而题之暑曰百官箴皆放此虞箴爲之注虞人掌田猎正义曰周礼山虞大田猎则莱山田之野泽虞大田猎则莱沢野莱谓芟其草莱以为杀围之処诗毛传云大艾草以爲防是也注芒芒至分也正义曰画分者言画地分之以爲竟也禹贡唯冀州帝都不言竟界以余州所至则冀州可知也八州各言竟界云済河惟兖州海岱惟青州海岱及淮惟徐州淮海惟扬州荆及衡阳惟荆州荆河惟豫州华阳黒水惟梁州黒水西河惟雍州是岛所画分也注启开九州之道正义曰旣分海内以为九州遂皆以九言之禹贡云九州攸同九山刋旅九川涤源九沢旣陂故此亦言九道言禹开通九州之道也在帝夷羿正义曰帝王之号当时所称三代称王自以徳劣扵前谦而不称为帝其絖天下实与帝同所谓今之王古之帝也后人之称先代或以王言帝或以帝言王史记扵夏殷诸王皆称为帝此羿篡立为王故以帝称焉注重犹数也正义曰杜读为重累之重故为数也服䖍云重犹大也言武事不可大任扵是至及之正义曰魏绛本意主劝和戎忽云有穷后羿以开公问遂说羿事以及虞箴乃与初言不相应会故传为此二句以觧魏绛之意注荐聚也正义曰釈言云荐再也孙炎曰荐草生之再也即荐是聚也服虔云荐也言狄人逐水草而居徙无常処刘炫案荘子云麞鹿食荐即荐是草也服言是注顿壊正义曰顿谓挫伤折壊今俗语云委顿是也注畨县正义曰鲁国地理志曰番读如藩屏之藩言鲁国南藩也汝南陈子游为鲁相子游者藩之子也国人辟讳遂改皮音而为畨字因而不改也注髽麻至而已正义曰髽之形制礼无明文先丗儒者各以意说郑衆以为枲麻与发相半结之马融以为屈布为巾高四寸着扵颡上郑玄以为去纚而紒案檀弓记称南宫縚之妻孔子之兄女也縚母䘮孔子诲之髽曰尓母从从尓尔母扈尔郑玄云从从谓大髙扈扈谓大广若布高四寸则有定制何当虑其从从扈扈而诲之哉如郑玄去纚而空露其紒则发上本无服矣䘮服女子在室为父髽衰三年空露紒发安淂与衰共文而谓之髽衰也鲁人逆䘮皆髽岂直露紒迎䘮哉凶服以麻表髽字从髟是发之服也杜以郑衆为长故用其说言麻发合结亦当麻发半也扵时鲁师大败遭䘮者多妇人迎子迎夫不能备其凶服唯发而已同路迎䘮以髽相弔传言鲁扵是始髽者自此以后遂以髽为弔服虽有吉者亦髽以弔人檀弓曰鲁妇人之髽而弔也自败扵䑓骀始也郑玄云时家家有丧髽而相弔知扵是始髽者始用髽相弔也髽者依䘮服妇人为轩衰三年者髽故䘮服云如子子在室箭笄髽衰三年是也其斉衰期亦髽故檀弓云南宫縚之妻之姑之䘮夫子诲之髽是也其妇人弔服则郑注檀弓云大夫之妻钖衰士之妻则疑衰皆吉笄无首素緫也五年注鲁卫至地阙正义曰诸言及者皆鲁君命之使与彼行故称及彼此传称晋将为呉合诸侯使鲁卫先㑹之鲁卫俱受命扵晋非是鲁君命蔑使与林父㑹呉故不言及也下文戚之㑹序呉扵列书公㑹晋侯云云呉人鄫人于戚此不序呉扵林父之下而别云㑹呉者为呉人先在善道蔑与林父徃彼㑹之故云会呉也十年㑹呉于祖成十五年㑹呉于钟离皆是呉在彼地徃佊㑹之故殊㑹呉也公羊以为外呉言春秋内其国而外诸夏内诸夏而外夷狄故殊㑹以外之左氏无此义杜不从公羊故皆云呉在彼也下戚㑹不殊呉者来㑹于戚故与诸国同序列也注诸侯至鲁戍正义曰此戍陈及十年戍郑虎牢僖二年城椘丘案传皆诸国同行而经独书鲁者城椘丘传云不书所㑹后也彼为鲁人后期诸侯已散故作独城之文此则扵戚之会受命戍陈十年诸侯伐郑扵伐郑受命戍郑虎牢还国各自遣戍更无告命故独书鲁戍也传注觌见至成之正义曰觌见釈诂文也前年鲁请属鄫虽被晋许而鄫人未知故将巫至晋以成之注豹与至大夫正义曰巫若自受鄫命则豹当言及今巫来至鲁鲁侯命之令与豹同行与豹俱受鲁命故经不言及比之鲁大夫也鲁大夫两人同行皆不言及文十八年公子遂叔孙淂臣如斉定六年季孙斯仲孙何忌如晋其类皆是也注雩夏至书旱正义曰例称竜见而雩是夏祭常礼所以祈甘雨也过时则书若值岁旱则又脩此雩礼而为祈祷故虽秋雩非书过也此是为旱而雩非常雩过时也但经书大雩则过雩旱雩无以相别故为旱而雩传皆言旱以釈之釈例曰始夏而雩者为纯阳用事防有旱灾而祈之也至扵四时之旱又因用此礼而求雨故亦曰雩经书雩而传不以旱釈之者皆过雩也经书雩则与旱雩不别故传皆发之是觧发传言旱之意也雩为旱祷而不书旱者雩而获雨故书雩而不书旱雩不淂雨则书旱以明灾成僖二十一年夏大旱是也雩而获雨则书雩谷梁传文也注陈之至不刑正义曰釈例曰陈之叛椘罪在子辛共王旣不能明法示教以肃大臣陈叛之日又不能厳断威刑以谢小国而拥其罪人以兴兵致讨暴师经年加礼扵陈陈恨弥笃乃愠而皈罪子辛子辛之贪虽足以取死然共王用刑为失其节故君子论之以为不刑也加礼扵陈者谓四年椘将伐陈闻䘮乃止是也不刑者言不淂用刑之道也注共王至不可正义曰釈例以君子此言止为杀公子申与壬夫二人而已此注又兼言杀子反者传言己则无信尤共王也背盟而败于鄢陵及杀子反皆共王无信之事故追言之也杀此三卿欲令诸侯息忿还来属已故言𣣔以属诸侯以属诸侯者僖十九年传文也逞训解也共王杀此三人望觧己意而诸侯不从意竟不解故云杀人以逞不亦难乎注亦逸至成功正义曰此虞书大禹谟之文禹是夏王故传称夏书杜不见古文故称逸书亦亦前逸诗也彼舜谓禹能成声教之信成治水之功为二事此传引之言共王无信故无成功杜顺传意言信成然后有成功为一事也注公及至告庙正义曰凡诸侯㑹而盟者皆先会而后盟非先盟而后会旣及其会知非后盟釈例曰盟于邓盟于荦盟于戚公旣在㑹而不书其盟者以理推之会在盟前知非后盟也盖公还告会而不告盟也注公及至城棣正义曰桓十五年公会宋公衞侯陈侯于襄伐郑旣会而伐并会书之计此亦当书会故觧之公及救陈而不及其会故不书会注在阼阶西郷正义曰䘮大记云大夫之䘮将大敛旣铺绞紟衾衣君至主人迎先入门右巫止于门外君釈菜祝先入升堂君即位于序端士䘮礼君若有赐焉则视敛旣布衣君至君升自阼阶西郷以君临士䘮西郷知临大夫之䘮即位于序端者亦西郷也郑玄士冠礼注云阼犹酢也东阶所以荅酢賔客也堂东西墙谓之序刘炫又引记云君旣即位于序端卿大夫即位于堂庆楹西北面东上主人房外南面主妇尸西东面迁尸䘚敛宰告主人降北面于堂下君抚之主人拜稽颡君降升主人冯之命主妇冯之士之䘮将大敛君不在其余礼犹大夫也相三君矣正义曰季孙行父以文六年见经则为卿乆矣宣公之𥘉㐮仲执政宣八年仲遂卒后始文子淂政故至今为相三君也六年传注𣏌入至以名正义曰𣏌入春秋以来唯僖二十三年𣏌成公卒用夷礼书杞子卒未甞书𣏌君之名也丗本𣏌桓公是成公之弟成公卒而桓公立至此七十一年唯成五年盟于虫牢七年于马陵九年于蒲鲁𣏌俱在未甞与襄同盟嫌其不合以名赴故传发之釈例曰杞伯姑容未与襄同盟而事逮其父用同盟之礼盖継好之义也嫌扵赴非所盟之君故传曰始赴以名同盟故也注狎亲至戏也正义曰论语云虽狎必変曲礼云䝨者狎而敬之狎是相䙝慢相贯习之名也二十八年传称庆氏之徒观优至扵鱼里是优为戯名也晋语有优施史记滑稽传有优孟优旃皆善为优遂以优着名是优爲调戯也注子荡至曰梏正义曰贯者穿也张弓以贯沓其颈颈穿扵弓之中故曰贯其颈周礼掌囚有梏桎在手曰梏在足曰桎颈贯扵弓若手在梏故云以弓梏也桎梏俱名为械粎名云械者戒也戒止人使不淂逰行也司城至如𥘉正义曰子罕以华弱奔后而发此言盖以告诸大夫非告君也亦逐子荡一句亦是子罕之语说子荡之罪言亦冝逐子荡也子荡恐即被逐故射子罕之门宋亦不复逐之子荡作被逐之意故云元日而不我长也宋人不𣸪更逐故子罕善之如𥘉不恨其射门也或当贵逐子荡故子荡云元日而不我从理亦通也注言子至得安正义曰服虔云言子罕不阿同族亦逐乐辔以正国法忠之至也及乐辔射其门畏从华弱之罚𣸪善乐辔如𥘉是为茹柔吐刚䘮其志矣传故举之明春秋之义善悪俱见杜以春秋之丗君弱臣疆奠不盖失掩罪以相忍为国向戌𣣔盖华臣子罕不怨乐辔皆忍忿求安之事不足以为大尤知传载此言是善其淂安非尢其从悪故异扵服也注始代至受罪正义曰昭二年晋韩宣子来聘传曰告为政而来见也大国政卿尚来见小国知此传言见者是始代父为政卿往见扵大国也注堞女至女墙正义曰兵书攻城有为堙之法宣十五年公羊传曰子反乗堙而窥宋城是堙为土山使髙与城等而攻之也言环城是环遶其城知周帀其城为土山也迁莱于郳正义曰郳即小邾也二年传曰滕薛小邾之不至皆斉故也小邾附属扵斉故灭莱国而迁其君扵小邾使之寄居以终身也七年夏四月至免牲正义曰周礼大宰职云祀五帝前期十日帅执事而卜日然则将祭十日之前预卜之盖一旬一卜也例称启蛰而郊建寅之月也此四月三卜盖三月二卜四月又一卜也春分之前犹是启蛰节内扵法仍可以郊拠传献子之言三卜在春分之后则𥘉卜即已大晚故三卜而涉扵春分也人心欲其吉不吉是不从不从则不郊故免牲而不杀也注称牲至礼也正义曰僖三十一年夏四月四卜郊不从乃免牲传曰礼不卜常祀而卜其牲曰牛卜日曰牲牲成而卜郊上怠慢比经与彼正同唯四卜三卜为异耳彼言其非则此亦非也牛已称牲是旣卜日矣牲旣成矣而又卜郊与僖同说故云又非礼也注南遗至城之正义曰此传唯说南遗请城之由不言时与不时则知南遗假託言有事难而请城之注谋救至郑地正义曰椘旣围陈而陈侯亦列扵会者当是围之不密故陈侯淂出㑹求救也陈侯逃皈陈遂属椘诸侯不与椘戦各自罢皈不成为救故不书救也注实为至㑹上正义曰鲁之隐闵实被弑而书薨讳而不言弑则亦不以被弑赴诸侯此郑伯实为子驷所弑而以疟疾赴扵诸侯亦如隐闵之类讳而不言弑故鲁史不淂书弑也谷梁传曰礼诸侯不生名此其生名何也卒之名也卒之名则何为加之如会之见以如会卒也是言书名为书卒而称之也三年盟于鸡沢五年盟于戚鲁郑俱在同盟故赴以名法当书名故进名扵上其名本为下卒非是生名之也如㑹者会诸侯扵鄬𣣔往赴其㑹也公羊传曰未见诸侯其言如会何致其意也原其意本𣣔徃会故书之也未见诸侯言其未至会所而死非至会而不见也书卒于鄵者赴以所卒之地故书之传注郊祀至殖者正义曰言后稷周之始祖能播殖者辨知后稷是何人不为能播殖故祀以祈农事自谓郊天以祈农耳案孝巠云孝莫大扵厳父厳父莫大扵配天则周公某人也昔者周公郊祀后稷以配天宗祀文王扵明堂以配上帝止云配天而祀之不言祈农也郊特牲说郊天之义曰万物本乎天人本乎祖此所以配上帝也郊之祭也大报本反始也宣三年公羊传曰郊则曷为必祭稷王者必以其祖配王者则曷为必以其祖配自内岀者无匹不行自外至者无主不止何休云天道闇昧故推人道以接之不以文王配者重本尊始之义也拠此诸文则郊祭天者为物本扵天故祭天以报本神必须配故推祖以配天止报生成之恩非求未来之福此传专言郊祀后稷主为祈农事者斯有旨矣祭祀者为报已往非求将来之福也但祭为明神所享神以将来致福将来而获多福乃由祭以淂之礼器称君子曰祭祀不祈祭者意虽不祈其实福以祭降以祭获福即祈之义也宗庙之祭縁生事死尽其季顺之心非求耕稼之利少牢馈食者大夫之祭礼也其祭之末尸嘏主人使女受福于天冝稼于田彼岂为田而祭哉神以冝田福之耳郊天之义亦由是也神以人为主人以谷为命人以精意事天天以冝稼祐人以此谓之祈农本意非祈农也诗噫嘻序曰春夏祈谷于上帝礼仲春之月月令曰是月也天子乃以元日祈谷于上帝即是郊天之祭也其下即云乃择元辰天子亲载耒耜躬耕帝借是郊而后耕也献子此言正与礼合孝经止言尊厳其父主述孝子之志本意不说郊天之祭无由淂有祈谷之言何休膏肓执彼难此追而想之亦可以叹息也注启蛰至春分正义曰釈例曰歴法正月节立春启蛰为中气二月节惊蛰春分为中气是启蛰为夏正建寅之月中气也月令祈谷之后即择日而耕𥘉耕亦在正月传言旣耕而卜郊冝其不从是此卜之时已渉春分之节时过不𣸪可郊故言耕谓春分指释献子言耕是春分之节不谓春分始可耕也釈例又曰僖公㐮公夏四月卜郊但讥其非所冝卜不讥其四月不可郊也孟献子曰启蛰而郊郊而后耕耕谓春分也言淂启蛰即当卜郊不淂过春分也是言此卜在春分之后故献子讥之拠传献子此言郊天之礼必用周之三月而谁记云孟献子曰正月日至可以有事于上帝七月日至可以有事扵祖七月而禘献子谓之也此与礼记俱称献子二文不同必有一谬礼记后人所録左传当淂其真若七月而禘献子为之则当献子之时应有七月禘者烝甞过则书禘过亦冝书何以献子之时不书七月褅也足知礼记之言非献子矣注隧正主役徒正义曰九年注云隧正官名五县为隧则隧正当周礼之遂人也掌诸遂之政令徒役出诸遂之民故为主役徒者诗曰至多露正义曰诗国风召南行露之首章也言人行者岂不𣣔早夜而行乎谓早夜而行则多露濡已义取非礼不可以妄行穆子引之言非其才不可以妄居官位弗躬至弗信正义曰此诗小雅节南山之篇诗注云言王之政不躬而亲之则㤙沢不信扵衆民矣诗曰至可乎正义曰诗小雅小明之篇言人能安靖共敬以居尓之职位爱好正直之人与之共処扵朝则神明聴顺之当助女以大福也旣引诗文又述其意能忧念下民是为徳也正直己心是爲正也能以己正正人之曲是为直也此德也正也直也三者和备是为仁也人能如是则神明聴顺之大福降与之田苏是知人者也田苏言起好仁起必备有此行立之不亦可乎注介助也景大也正义曰定本介景皆为大也注靖共至恤民正义曰天生烝民立君以牧之君不独治为臣以佐之君之与臣皆为恤民而设之也能安靖共敬在其职位是其所以忧民也注为之师长正义曰无忌先为公族大夫今言使掌是与诸公族大夫为师长也注礼登至一等正义曰聘礼公迎賔于大门内及庙门公揖入立于中庭纳賔賔入三揖至于阶三让公升二等郑玄云先賔升二䓁亦𣣔君行一臣行二言君先升二䓁然后臣始升一等是礼登阶臣当后君一等诗曰至必折正义曰诗国风召南羔羊之篇言大夫䝨者退朝而食从公门入私门委蛇委蛇然委蛇顺从之貌诗之此意谓顺者也今孙子为臣而君自処是横不顺道以横道而为委蛇其人必将毁折不得终其职位注鲁成公正义曰杜必言鲁成公者𣣔明非郑成公也知非者以郑成公成七年即位至襄二年卒唯十四年无十六年故也使公子黄往正义曰扵时椘师围陈使公子黄往入椘军也八年注郑子至公子正义曰此决舎之入陈郑有宿怨此时与蔡无怨晋𣸪无命使侵无故兴师以生国患以其动而无谋故贬之釈例曰陈蔡椘之与国郑𣣔求亲扵晋故伐而入之晋士荘伯诘其侵小且问陈之罪子产荅以东门之役故免扵讥及其侵蔡旣无晋令又无亘辞君死主少兴师以求媚扵晋不能以徳怀亲以直报怨故二大夫异扵子产也陈之见伐本以助晋晋不逆労而以法诘之淂盟主逺理故仲尼曰晋为伯郑入陈非文辞不为功善之也注时公至先皈正义曰公以正月如晋此会之下始云公至则晋侯适会公乃皈鲁季孙盖从公朝晋即从晋赴㑹故季孙在会而公先皈传注晋悼至多少正义曰昭三年郑子大叔云文襄之霸也令诸侯三岁而聘五岁而朝自襄以后晋徳少衰诸侯朝聘无𣸪定凖今晋悼𣸪修霸业更合诸侯故公朝晋而禀其多少如公朝者盖亦非一晋侯谦不敢在国约束故出外合之又难烦诸侯使大夫聴命故为邢丘之会以命朝聘之数数之多少传亦无文拠子大叔之言不说悼公之法而逺陈文襄之令则悼公此命还同文襄耳非𣸪别制法也注辟罪至戮之正义曰辟罪釈诂文也不直言杀而云辟杀明是加诬以罪而杀之子驷知其谋已不以罪杀恐动衆心故加诬以罪言其罪自当死非爲已讨所以自解说也注二孙子狐之子正义曰贾逵云然未必有文可拠相传爲此说也注郑侵至获告正义曰扵时郑无蔡怨又无晋令郑自发心侵蔡知𣣔求媚扵晋也获其将必与之戦戦败乃获之不言败者唯以获告不告败也注晋悼至崇之正义曰礼卿不会公侯会则贬之称人自是常例而云尊晋侯者此有郑伯在会自与晋侯相敌诸卿不敌晋侯无罪不合贬也但𣣔尊晋侯无辞以见之故贬大夫以尊之大夫非有罪也文二年晋宋陈郑四国之卿伐秦皆贬称人尊秦谓之崇德其意与此同也诸侯之卿皆贬而独不贬季孙宿者文元年公孙敖会晋侯于戚注云礼卿不会公侯而春秋鲁大夫皆不贬者体例已举故拠用鲁史成文是其义也言俭而有礼徳义司尊者难烦诸侯使大夫听命即亦是有礼之事也兆云询多正义曰杜云兆卜询谋也旣卜且谋多如杜此言则云是语辞注谓三至邢丘正义曰鄬之会郑伯未至而卒亦数之者郑伯虽身死耳其会与郑同谋故数之八卿和睦正义曰八卿者拠九年传荀罃将中军士句佐之荀偃将上军韩起佐之栾黡将下军士鲂佐之赵武将新军魏绛佐之诗云至于道正义曰诗小雅小旻之三章也言谋事之夫甚多是非相夺无可适从为是之故其事用此益不成也发言讻讻而盈满扵庭无能决当是非事若不成谁敢执其咎责者如彼道上行人每淂人即与之谋意无所从爲是之故用此不淂于正道也注匪彼至适从正义曰郑玄以匪为非如非行迈之谋言止而不行坐图远近也杜以如者如似他物故以匪为彼言如彼行人逢值歧路问其所从也郑以行为道迈为行言道上行人杜亦当然注皇暇也启跪也正义曰皆釈言文也舎人曰间暇无事也李廵曰启小跪也注彤弓至知礼正义曰文四年寗俞来聘为赋彤弓寗俞不敢当此赋彤弓而宣子受之故觧其意彼以彤弓当寗俞故寗俞不敢受此赋彤弓其义在扵晋君非当范匄故范匄受之而为知礼也春秋正义卷第二十计一万七千三百二十八字春秋胡氏传卷二十春秋传卷第二十成公下八年春晋侯使韩穿来言汶阳之田归之于齐汶阳之田本鲁田也鲁人恃大国之威以兵力胁齐得其故地而不正疆里于天王则取之不以其道也郄克战胜令于齐曰反鲁卫之侵地齐旣从之今复有命俾归诸齐则归之不以其道也而齐人贪得晋有二命穿也列卿无所諌止皆罪矣来言者缓词也归之于者易词也爲国以礼者无惮于强而鲁侯微弱遂以归齐而不能保罪亦见矣晋栾书帅师侵蔡公孙婴齐如莒宋公使华元来聘夏宋公使公孙寿来纳币纳币不书此何以书公孙寿卿也纳币使卿非礼也礼不可略亦不可过惟其称而巳矣略则轻大伦过则溺私爱宋公之请伯姬鲁侯之嫁其女皆致其厚者也而不知越礼踰制岂所以重大婚之礼哉经悉书之爲后法也晋杀其大夫赵同赵括按左氏赵庄姬爲赵婴之亡赞于晋侯曰原屏将爲乱栾郄爲证晋讨赵同赵括以其田与祁奚韩厥言于君曰成季之勲宣孟之忠而无后爲善者惧矣乃立武而反其田然则同括无罪爲庄姬所谮而栾郄害之也故称国以杀而不去其官以见晋之失政刑矣秋七月天子使召伯来赐公命诸侯嗣立而入见则有赐巳修聘礼而来朝则有赐能敌王所忾而献功则有赐成公即位服丧巳毕而不入见旣更五服一朝之岁矣而不如京师又未尝敌王所忾而有功也何爲来赐命乎召伯者县内诸侯爲王卿士者也来赐公命罪邦君之不王讥天子之僭赏也临诸侯曰天王君天下曰天子盖一人之通称冬十月癸卯𣏌叔姬卒晋侯使士爕来聘叔孙侨如㑹晋士爕齐人邾人伐郯按左氏士爕来聘言伐郯也以其事吴故公请缓师不可吴初伐郯季孙固曰中国不振旅蛮夷入伐而莫之或恤亡无日矣当其时旣不能救及其旣成岂获巳也而又率诸国伐之何义乎前书来聘下书㑹伐晋侯之爲盟主可见矣鲁旣知其不可从大国之令而不敢违其不能立亦可知矣卫人来媵媵者何诸侯有三归嫡夫人行则姪娣从二国来媵亦以姪娣从凢一娶九女所以广继嗣三国来媵非礼也夫以礼制欲则治以欲败礼则乱而诸侯一娶十有二女则是以欲败礼矣备书三国以明逾制爲后戒也九年春王正月𣏌伯来逆叔姬之䘮以归凢笔于经者皆经邦大训也杞叔姬一女子尓而四书于䇿何也有男女然后有夫妇有夫妇然后有父子故春秋愼男女之配重大昬之礼以是爲人伦之夲也事有大于此者乎男而贤也得淑女以爲配则自家刑国可以移风俗女而贤也得君子以爲归则承宗庙奉祭祀能化天下以妇道岂曰小𥙷之哉夷攷杞叔姬之行虽贤不若宋共姬亦不至如鄫季姬之越礼也杞伯初来朝鲁然后出之卒而复逆其丧以归者岂非叔姬夲不应岀故鲁人得以义责之使复归葬乎鲁在春秋时内女之归不得其所者有矣圣人详録其始卒欲爲后鉴使得有终而无弊也其经丗之虑逺矣公㑹晋侯齐侯宋公卫侯郑伯曹伯莒子𣏌伯同盟于蒲按左氏爲归汶阳之田故诸侯贰于晋晋人惧㑹于蒲以㝷马陵之盟夫盟非固结之本也卫献公言于寗喜求复国喜曰必子鲜在不然必败小邾射以勾绎来奔曰使季路要我吾无盟夫信在言前者不言而自喻诚在令外者不令而自行晋初下今于齐反鲁卫之侵地而齐不敢违者以其顺也齐旣从之鲁君亲往拜其赐矣复有二命俾归诸齐一与一夺信不可知无或乎诸侯之解体也晋人不知反求诸已惇信明义以𥙷前行之愆而又欲刑牲㰱血要质鬼神以御之是从事于末而不知夲矣特书同盟以罪晋也公至自㑹二月伯姬归干宋夏季孙行父如宋致女晋人来媵致女者何女旣嫁三月而庙见则成妇矣而后父母使人安之故谓之致也常事尔何以书致女使卿非礼也经有因褒以见贬者初献六羽之类是也亦有因贬以见褒者致女来媵是也伯姬贤行着于家故致女使卿特厚其嫁遣之礼贤名闻于逺故诸国争媵信其无妬忌之行程氏以爲一女子之贤尚闻于诸侯况君子哉或曰鲁女虽贤岂能闻于逺乎曰古者庶女与非敌者则求爲媵固爲之择贤小君则诸侯之贤女自当闻矣秋七月丙子齐侯无野卒晋人执郑伯晋栾书帅师伐郑按左氏楚人以重赂求郑郑伯㑹公子成于邓秋郑伯如晋晋人讨其贰于楚执诸铜鞮栾书伐郑郑使伯蠲行成晋人杀之楚子重侵陈以救郑称人而执者旣不以王命又不归诸京师则非伯讨也杀伯蠲不书者旣执其君矣则行人爲轻亦不足纪也楚子重侵陈与处父救江何异削而不书者郑亦有罪焉耳夫背夷即华正也今以重赂故又与楚㑹则是惟利之从而不要诸义也故郑无可救之善楚不得有能救之名冬十有一月葬齐顷公楚公子婴齐帅师伐莒庚申莒溃楚人入郓按左氏楚子重自陈伐莒围渠丘城恶衆溃楚师围莒莒城亦恶庚申莒溃楚遂入郓孟子曰凿斯池也筑斯城也与民守之効死而民不去是则可爲也夫凿池筑城者爲国之备所谓事也効死而民不去爲国之夲所谓政也莒恃其陋不修城郭浃辰之间楚克其三都信无备矣然兵至而民逃其上不能使民効死而不去则昧于爲国之本也虽隆莒之城何益乎故经于莒溃特书日以谨之者以明城郭沟池重门击析皆守邦之末务必以固夲安民爲政之急耳秦人白狄伐晋经所谨者华夷之辨也晋甞与白狄伐秦秦亦与白狄伐晋族类不复分矣其称人贬词也武王伐商誓师牧野庸蜀羌髳微卢彭濮皆与焉岂亦不谨乎除天下之残贼而出民于水火之中虽蛮夷戎狄以义驱之可也亦虑其同恶相济贻患于后也中国友邦自相侵伐巳爲不义又与非我族类者共焉不亦甚乎晋旣失信复听妇人谗说杀其丗臣而诸侯皆贰秦狄交伐比事以观可谓深切着明矣郑人围许城中城经丗安民视道之得失不倚城郭沟池以爲固也谷梁子谓凢城之志皆讥其说是矣莒虽恃陋不设备至使楚人入郓苟有令政使民効死而不溃㓂亦岂能入也城非春秋所贵而书城中城其爲儆守益微矣王公设险以守其国非欤曰百雉之城七里之郭设险之大端也谨于礼以爲国辨尊卑分贵贱明等威异物采凢所以杜绝陵僭限隔上下者乃体险之大用也独城郭沟池之足恃乎十年春卫侯之弟黒背帅师侵郑按左氏卫子叔黒背侵郑晋命也其曰卫侯之弟者子叔黑背生公孙剽孙林父寗殖岀卫侯衎而立剽亦以其父有宠爱之私故得立耳此与齐之夷仲年无异其特书弟以爲后戒可谓深切着明矣夏四月五卜郊不从乃不郊五月公㑹晋侯齐侯宋公卫侯曹伯伐郑齐人来媵丙午晋侯獳卒秋七月公如晋此葬晋侯也而不书讳之也天子之丧动天下属诸侯诸侯之丧动通国属大夫公之葬晋侯非礼也唯天子之事焉可也传以晋人止公送葬诸侯莫在焉鲁人辱之故讳而不书非矣假令诸侯皆在鲁人不以爲辱而可书乎冬十月十有一年春王三月公至自晋晋侯使郄犫来聘已丑及郄犫盟夏季孙行父如晋秋叔孙侨如如齐冬十月十有二年春周公出奔晋按左氏周公楚恶惠襄之偪且与伯舆争政不胜怒而岀王使刘子复之盟于鄄而入三日复出奔晋夫人主无诚悫之心而下要大臣盟是谓君不君人臣无忠信之实而上与人主盟是谓臣不臣旣巳要质鬼神以入矣又叛盟失信而岀奔则是自绝于天也自周无岀而书曰出者见周室衰微刑政号令不行于天下尔夏公㑹晋侯卫侯干琐泽秋晋人败狄于交刚冬十月十有三年春晋侯使郄锜来乞师晋主夏盟行使诸侯徴㑹讨贰谁敢不从以霸主之尊而书曰乞师何也列国䟽封虽有大小土地甲兵受之天子不相统属鲁兵非晋所得专也今晋不以王命兴诸侯之师故特书曰乞以见其卑伏屈损无自反而缩之意矣圣人作春秋无不重内而轻外至于乞师则内外同辞者盖皆有报怨复雠贪得之心是以如此若夫诛乱臣讨贼子请于天王以大义驱之谁不拱手以听命何至于乞哉噫此圣人所以垂戒后丗见诸行事之深切着明者也三月公如京师夏五月公自京师遂㑹晋侯齐侯宋公卫侯郑伯曹伯邾人滕人伐秦诸侯每岁侵伐四出未有能修朝觐之礼者今公欲㑹伐秦道自王都不可越天子而往也故皆朝王而不能成朝礼书曰如京师见诸侯之慢也因㑹伐而行矣又书公自京师以伐秦爲遂事者此仲尼亲笔明朝王爲重存人臣之礼也古者诸侯即位服丧毕则朝小聘大聘终则朝廵狩于方岳则朝观春秋所载天王遣使者屡矣十二公之述职盖阙如也独此年书公如京师又不能成朝礼不敬莫大焉君臣人道之大伦而至于此极故仲尼甞喟然叹曰夷狄之有君不如诸夏之亡也爲此惧作春秋或抑或纵或与或夺所以明君臣之义者至矣其义得行则臣必敬于君子必敬于父天理必存人欲必消大伦必正岂曰小补之哉此以伐秦爲遂事之意也曹伯卢卒于师秋七月公至自伐秦冬葬曹宣公十有四年春王正月莒子朱卒夏卫孙林父自晋归于卫秋叔孙侨如如齐逆女郑公子喜帅师伐许九月侨如以夫人妇姜氏至自齐谷梁曰大夫不以夫人以夫人非正也刺不亲迎也侨如之不氏一事而再见者卒名耳然则娶于他邦而道里或逺必亲迎乎以封壤则有小大以爵次则有尊卑以道途则有逺迩或迎之于其国或迎之于境上或迎之于所馆中礼之节可也冬十月庚寅卫侯臧卒秦伯卒十有五年春王二月葬卫定公三月乙巳仲婴齐卒婴齐者公子遂之子公孙归父之弟也归父岀奔齐鲁人徐伤其无后也于是使婴齐后之故书曰仲婴齐此可谓乱昭穆之序失父子之亲者以后归父则弟不可爲兄嗣以后襄仲则以父字爲氏亦非矣癸丑公㑹晋侯卫侯郑伯曹伯宋丗子成齐国佐邾人同盟于戚晋侯执曹伯归于京师称侯以执伯讨也何以爲伯讨晋合诸侯伐秦曹宣公卒于师曹人使公子负刍守使公子欣时逆曹伯之丧负刍杀其太子而自立至是晋侯执之又不敢自治而归于京师使即天刑夫是之谓伯讨春秋执诸侯者衆矣未有执得其罪如此者故独书其爵公至自㑹夏六月宋公固卒楚子伐郑秋八月庚辰葬宋共公宋华元出奔晋宋华元自晋归于宋宋杀其大夫山宋鱼石出奔楚宋六卿鱼氏荡氏向氏鳞氏皆桓族也华氏戴族也华元爲右师鱼石爲左师荡氏汰而骄共公卒巳葬荡泽弱公室杀公子肥华元曰我司君臣之训而不能正罪大矣不能治官敢頼宠乎乃出奔晋鱼石将止之鱼府曰元反必讨是无桓氏也石曰彼多大勲国人所与不反惧桓氏之无祀于宋也遂自止元于河上元归使国人攻桓氏杀荡山出鱼石国然后定元之出奔晋与归于宋皆不省文者着其正也书之重词之复必有美恶焉词繁而不杀所以与之也以不頼宠而岀奔以国人与晋皆许之讨而后入正可知矣苏辙谓使元怀禄顾宠重于岀奔则不能讨此说是也山不书氏背其族也背其族者伐其夲也人而无夲人道絶矣葛藟犹能芘其本根况于人而忍伐其本乎冬十有一月叔孙侨如㑹晋士爕齐髙无咎宋华元卫孙林父郑公子䲡邾人㑹吴于钟离吴以号举夷之也㑹而殊㑹外之也殊㑹有二义㑹王丗子于首止意在尊王室不敢与丗子抗也㑹吴于钟离于柤于向意在贱夷狄而罪诸侯不能与之敌也夫以太伯至德是始有吴以族言之则周之伯父也至其后丗遂以号举者以其僭窃称王不能居中国之爵号耳成襄之间中国无霸齐晋大国亦皆俛首东向而亲吴圣人盖伤之故特殊㑹可谓深切着明矣许迁于弃十有六年春王正月雨木冰雨木冰者雨而木冰也何休曰木者少阳㓜君大臣之象冰者凝隂兵之类也冰胁木者君臣将执于兵之徴未几而有沙随苕丘之事天人之际休咎之应焉可诬也而欲尽废五行传亦过矣夏四月辛未滕子卒郑公子喜帅师侵宋六月丙寅朔日有食之晋侯使栾黡来乞师甲午晦晋侯及楚子郑伯战于鄢陵楚子郑师败绩不书师败绩以其君亲集矢于目而身伤爲重也当是时两军相抗未有胜负之形晋之捷也亦幸焉尔幸非持胜之道范文子所以立于军门有圣人能内外无患盍释楚以爲外惧之戒乎楚师虽败其势益张晋遂怠矣卒有栾氏之谮而诛三郄国内大乱圣人备书以见行事之深切着明也楚杀其大夫公子侧秋公㑹晋侯齐侯卫侯宋华元邾人于沙随不见公臣子之于君父扬其美不扬其恶爲尊者讳爲亲者讳礼也圣人假鲁史以示王法其于鲁事有君臣之义故君弑则书薨易地则书假灭国则书取岀奔则书逊屈已而与强国之大夫盟则书及叛盟失信而莫适守则没公而书㑹凢此类虽不没其实示天下之公必隐避其辞以存臣子之礼然则沙随之㑹晋不见公是鲁侯之大辱深可耻焉者矣曷爲直书其事而不讳乎曰春秋伸道不伸邪荣义不荣势正已而无恤乎人以仁礼存心而不忧横逆之至者也沙随之㑹鲁有内难师出后期所当恤者晋人听叔孙侨如之谮怒公而不见曲在晋矣鲁侯自反非有背仁弃礼不忠之咎也昔曽子甞闻大勇于夫子曰自反而缩虽千万人吾往矣孟子言浩然之气至大至刚以直养而无害则塞乎天地之间沙随之不见于公何歉乎直书而不讳者示天下后丗使知大勇浩然之气所以守身应物如此其垂训之义大矣公至自㑹公㑹尹子晋侯齐国佐邾人伐郑曹伯归自京师曹伯不名其位未尝绝也不绝其位所以累乎天王也其言自京师王命也言天王之释有罪也善不蒙赏恶不即刑以尧爲君舜爲臣虽得天下不能一朝居也负刍杀丗子而自立不能因晋之执寘诸刑典而使复国则无以爲天下之共主矣九月晋人执季孙行父舎之于苕丘冬十月乙亥叔孙侨如出奔齐十有二月乙丑季孙行父及晋郄犫盟于扈公至自㑹乙酉刺公子偃按左民宣伯通于穆姜欲去季孟而取其室战于鄢陵之日公将行穆姜送公而使逐二子公以晋难告曰请反而听命姜怒公子偃公子鉏趋过指之曰女不可是皆君也公待于壊隤申宫儆备设守而后行是以后使孟献子守于公宫宣伯使告郄犫曰鲁侯待于壊隤以待胜者郄犫取货于宣伯而诉公于晋侯晋侯不见公公㑹诸侯伐郑将行姜又命公如初公又申守而行宣伯使告郄犫曰鲁之有季孟犹晋之有栾范也政令于是乎成今其谋曰晋政多门不可从也宁事齐楚有亡而巳蔑从晋矣若欲得志于鲁请止行父而杀之我毙蔑也不然归必叛晋人执季文子于苕丘公还待于郓使子叔声伯请季孙于晋郄犫曰苟去仲孙蔑而止季孙行父吾与子国亲于公室对曰侨如之情子必闻之矣若去蔑与行父是大弃鲁国而罪寡君也若犹不弃使寡君得事晋君则夫二人者鲁国社稷之臣也若朝亡之鲁必夕亡范文子谓栾武子曰季孙于鲁相二君矣妾不衣帛马不食粟可不谓忠乎信谗慝而弃忠良若诸侯何乃许鲁平赦季孙出叔孙侨如而盟之季孙及郄犫盟于扈归刺公子偃十有七年春卫北宫括帅师侵郑夏公㑹尹子单子晋侯齐侯宋公卫侯曹伯邾人伐郑六月乙酉同盟于柯陵秋公至自㑹齐髙无咎出奔莒九月辛丑用郊郊之不时未有甚于此者也故特曰用郊用者不冝用也或曰盖以人享叩其鼻血以荐也古者六畜不相爲用况敢用人乎晋侯使荀罃来乞师冬公㑹单子晋侯宋公卫侯曹伯齐人邾人伐郑十有一月公至自伐郑壬申公孙婴齐卒于貍赈十有二月丁巳朔日有食之邾子貜且卒晋杀其大夫郄锜郄犫郄至楚人灭舒庸十有八年春王正月晋杀其大夫胥童庚申晋弑其君州蒲弑君天下之大罪讨贼天下之大刑春秋合于人心而定罪圣人顺于天理而用刑固不以大霈释当诛之贼亦不以大刑加不弑之人然赵盾以不越境而书弑许丗子止以不甞药而书弑郑归生以惮老惧谗而书弑楚公子比以不能效死不立而书弑齐陈乞以废长立㓜而书弑晋栾书身爲元帅亲执厉公于匠丽氏使程滑弑公而以车一乗葬之于翼东门之外而春秋称国以弑其君而不着栾书之名氏何哉仲尼无私与天爲一奚独于赵盾许止归生楚比陈乞则责之甚备讨之甚严而于栾武子阔略如此乎学者深求其旨知圣人诛乱臣讨贼子之大要也而后可与言春秋矣齐杀其大夫国佐公如晋夏楚子郑伯伐宋宋鱼石复入于彭城此伐宋以纳鱼石其不曰纳宋鱼石于彭城何也刘敞曰不与纳也诸侯失国诸侯纳之正也诸侯丗也大夫失位诸侯纳之非正也大夫不丗也诸侯託于诸侯礼也大夫託于诸侯非礼也其言复入者巳绝而复入恶之甚者宋鱼石晋栾盈是矣公至自晋晋侯使士匄来聘秋杞伯来朝八月邾子来朝筑鹿囿已丑公薨于路寝冬楚人郑人侵宋晋侯使士鲂来乞师十有二月仲孙蔑㑹晋侯宋公卫侯邾子齐崔杼同盟于虚杼丁未葬我君成公春秋正义春秋正义卷二十一春秋正义卷第二十一襄公国子祭酒上护军曲阜县开国子臣孔颍逹等奉敕撰九年注天火至故书正义曰淂告则书史之常例扵此须言告者公羊传曰外灾不书此何以书为王者之后记灾也曷为或言灾或言火大者曰灾小者曰火然则内何以不言火内不言火者甚之也公羊此言不可通扵左氏故杜明为此注以异之注伐至郑地正义曰成十七年夏公会尹子云云伐郑六月乙酉同盟于柯陵扵时郑实不服诸侯自同盟耳郑不与盟也此注云伐郑而书同盟则郑受盟可知者此盟郑与传文分明不是凖约同盟之文始知郑与盟也杜言此解经扵盟不书郑伯之意耳经若重序诸侯必当郑伯在列但经已前目诸侯不𣸪重序郑伯不见故特觧之以其伐郑而书同盟则郑与盟可知同盟之文是以包郑故不𣸪见郑伯耳非谓因伐而同盟者所伐之国必与也柯陵之盟郑实不服诸侯自相与盟非同郑也文同事异不可执彼以难此十一年诸侯伐郑同盟于亳城北其文与此同矣此经书十二月己亥同盟于戏传言十一月己亥同盟于戏经传不同必有一误而传扵戏盟之下更言十二月癸亥门其三门己亥在癸亥之前二十四日杜以长歴推之十一月庚寅朔十日淂己亥十二月己未朔五日淂癸亥故长歴参校上下己亥在十一月十日又十二月五日有癸亥则其月不淂有亥经书十二月误也此误者唯以一字误爲二非书经误也传注乐喜至之政正义曰文七年及成十五年二传言宋六卿之次皆云右师左师司马司徒司城司宼其右师最贵故华元曰我爲右师君臣之训师所司也然则宋国之法当右师为政卿今言司城为政卿者盖宋以华阅是花元之子以元有大功使閲継其父耳子罕䝨知故特使爲政斉任管夷吾鲁任叔孙婼皆位卑而执国政此亦当然也此传言以为政者以爲救大之政耳但从此以后历检传文郑人请贼宋人献玉抶筑台之讴削向戌之赏皆是政卿之任故言爲政卿也下晋侯云宋灾扵是乎知有天道是宋人自知天道当有火灾故子罕弃相戒敕为备火之政也自伯氏司里以下巷伯儆宫以上皆是子罕素戒之也其享祀之事是二卿命之非子罕也注伯氏至里宰正义曰釈言云里邑也李廵云里居之邑也是里为邑居之名也周礼五隣为里以五隣必同居故以里为名里长谓之宰周礼里宰每里下士一人谓六遂之内二十五家之长也此言司里谓司城内之民若今城内之坊里也必有长不知其官之名周礼有里宰故以宰言之非是郊外之民二十五家之长也使伯氏司此城内诸里之长今各率里内之民表火道以来皆使此伯氏率里民为之注畚篑至汲器正义曰说文云畚蒲器所以盛粮也宣二年注云畚以草索为之其器可以盛粮又可以盛土也论语称为山用篑是篑为盛土之器故以畚为篑笼也说文云挶㦸持也㦸持者执持此轝其臂如载形故也其字从手谓以手持物也与畚共文畚是盛土之器则挶是轝土之物也绠者汲水之索仪礼谓之繘方言云自関而东周洛韩魏之间谓之绠関西谓之繘釈器云盎谓之缶说文云缶瓦器所以盛酒浆亦谓之罂罂可以汲水故云汲器也易井封亦谓取井水爲汲也注盆之属正义曰周礼凌人春姑治郑玄云如甀大口以盛冰则是盛水之器知备水器者备盆之属巡文城正义曰十尺为丈巡行其城以丈度之故云丈城注华臣至主也正义曰周礼大司徒掌徒庻之政今小司徒凡用衆庶则掌其政敎凡国之大事致民是司徒掌役徒也言具正徒司里所使遂正所纳皆是临时调民而役之若今之夫役也司徒所具正徒者常共官役若今之正丁也注隧正至救之正义曰此隧正当天子之遂大夫故遂大夫职云各掌其遂之政令遂人职云五家为隣五隣为里四里为鄼五鄼为鄙五鄙为县五县为遂郑司农云王国百里内为六郷外为六遂郑玄云郊内比间族党州郷郊外隣里鄼鄙县遂异其名者示相変耳尚书费誓云鲁人三郊三遂然则诸侯之有郷遂亦以郊内郊外别之也郊内属郷者近扵国都司徒自率之以入城矣郊外属遂者是郊野保守之民不可全离所守司徒令遂正量其多少纳之扵国随火所起而奔徃救之华臣直言具正徒不言其事者以是郊内之民共救火百役即上畜水潦积土涂之类非唯救火而已若郊保之民旣逺故使随火所起奔徃救之直救火而已注乐遄至刑书正义曰此人掌具刑器知其为司㓂也恐其为火所焚当是国之所重必非刑人之器故以刑器为刑书也哀三年鲁人救火云出礼书御书书不名器此言刑器必载扵器物郑鋳刑鼎而叔向责之晋鋳刑鼎而仲尼讥之彼鋳之扵鼎以示下民故讥其使民知之此言刑噐必不在鼎当书扵器物官府自掌之不知其在何器也或书之扵版号此版为刑器耳注皇郧至其官正义曰服虔云皇郧皇父充石之后十世宗卿为人之子大司马椒也车马甲兵司马之职使皇郧掌此事皇郧必是司马也校正主马扵周礼为校人是司马之属官也周礼司马之属无主车之官巾车车仆职皆掌车乃为宗伯之属昭四年传云夫子为司马与工正书服是诸侯之官司马之属有工正主车也国有火灾恐致姦冦故使司马命此二官出车马备甲兵以防非常也传言庀武守者甲兵器械蔵扵府库若今武库使具其守守此武库也此事轻扵车马故后言之注鉏吾至之典正义曰鉏吾大宰传无其文贾逵云然相传说耳不知其本何所出也周礼大宰之职掌建邦之六典以佐王治邦国一曰治典二曰敖典三曰礼典四曰政典五曰刑典六曰事典六官之典谓此也权以府为六官之典当谓六官之典其事载之扵书故使具其守刘炫以为府守谓府库守蔵今知不然者以百司府蔵己厉左右二师上华閲讨右官官庀其司向戌讨左亦如之则是府库之物二师揔令群官所主案哀三年鲁遭火灾出礼书御书蔵象魏皆以典籍为重明此府守是六官之典若以为府库财物便是不重六典唯贵财物刘以为府库而规杜非也注司宫至之事正义曰昭五年传椘子𣣔以羊舌肸为司宫𣣔加宫刑以此知司宫奄臣谓奄人为臣主司宫内周礼无司宫巷伯之官唯有内小臣奄上士四人掌王后之命正其服位郑玄云奄称士者异其䝨也奄人之官此最为长则司宫当天子之内小臣也周礼又云寺人王之正内五人郑玄云正内路寝也釈宫云宫中巷谓之壸孙炎曰巷舎间道也王肃云今后宫称永巷是巷者宫内道名伯长也是宫内门巷之长也周礼内小臣其次即有寺人故知巷伯是寺人也又以诗篇名巷伯经云寺人孟子作为此诗故知巷伯寺人一也郑以巷伯为内小臣旣无明文各以意说注二师至祀也正义曰周礼大司徒云五家为比五比为闾四闾为族五族为党五党为州五州为郷乡大夫每郷郷一人天子六郷即以卿为之长此传云二师令四郷正则立郷正非卿典之但其所职掌当天子之郷大夫耳周礼卿大夫各掌其郷之政教正月之吉受敎法于司徒退而颁之于其郷则郷正当属司徒此传言二师命之者上文右师讨右右左师讨左则宋国之法二师分掌其方左右各掌其二郷幷言其事故云二师命四郷正也费誓云鲁人三郊三遂则鲁立三郷此云命四郷正则宋立四郷也周礼郷为一军大国三军宋是大国不过三军而有四郷者当时所立非正法也扵时宋置六况四郷乎周礼祭人鬼曰享故享为祀也止令敬享不知所享何神周礼大祝国有天灾弥祀社稷祷祠郑玄云天灾疫疠水旱也弥犹徧也徧祀社稷及诸所祷又大司徒以荒政十有二聚万民其十有一曰索鬼神郑衆云索鬼神求废祀而脩之云汉之诗所谓靡神不举靡爱斯牲者也彼凶荒之年水旱之灾尚索鬼神而祭之此过天火爲灾亦当徧祀群神其所合祭皆应祭之也盖火起始命之祭耳注祝大至非礼正义曰周礼大祝掌六祝之辞以事鬼神祗祈福祥小宗伯掌建国之神位特牲少牢士大夫之祭祀也皆宗人掌其事然则诸是祭神言辞大祝掌之礼仪宗人掌之故所有祭祀皆祝宗同行此事别命祝宗使奉此祭非郷正所爲也文承二师命下亦是二师命之不𣸪言命者亦从上省文也用马者以马爲牲祭扵四面之城以禳火也禳郄也郄火使灭也盘庚汤之九卋孙殷之第十九王也自盘庚至纣又十二王而殷灭盘庚弟小乙是宋㣲子之八丗祖也盘庚之爲殷王无大功德而祀盘庚者当时之意不知何故特祀之也祀盘庚不别言牲明其祀亦用马也城以积土爲之土积则爲隂积积隂之气或能制火故祭城以禳火礼亦无此法也荘二十五年传例曰凡天灾有币无牲用马祀盘庚皆非礼言用马祭城祭盘庚皆非礼也此备火灾所使群官急者在前缓者在后故先伯氏司里次华臣具正徒次到隧正纳郊保然后二师㧾庀群官先右后左尊卑之次也以刑器车马甲兵典法国之所重故特命三官庀具其物先外官备具救火然后及内故次司宫卷伯人事旣毕乃祭享鬼神故次敬享祀盘庚之事也注谓火至放火正义曰昭二十九年传五行之官有木正火正金正水正土正立此五官各掌其职封为上公祀为贵神谓能其事者后卋祀之火正之官居职有功祀火星之时以此火正之神配食也五行之官每岁五时祀之谓之五祀月令云其神句芒祝融后土蓐収玄冥配五帝而食其神矣而火正又配食扵火星者以其扵火有功祭火星又祭之后稷淂配天又配稷火正何故不淂配帝又配星也有天下者祭百神天子祭天之时因祭四方之星诸侯祭其分野之星其祭火里皆以火正配食也火正配火星而食有此传文其金木水土之正不知配何神而食经典散亡不可知也周礼司爟掌行火之政令季春出火民咸从之季秋内火民亦如之郑玄云火所以用陶冶民随国而为之郑司农云以三月本时昬心星见扵辰上使民出火九月本黄昬心星伏在戌上使民内火故春秋传曰以出内火周礼所言皆拠夏正故杜以周礼之意觧其心咮为火之由建辰之月即月令季春之月日在胃昬七星中南方七星有井鬼柳星张翼轸七者共为朱鸟之宿星即七星也咮谓柳也春秋纬文耀钩云咮谓鸟阳七星为颈宋均注云阳犹首也柳谓之咮咮鸟首也七星为朱鸟颈也咮与颈共在扵午者鸟之止宿口屈在颈七星与咮体相接连故也鹑火星昬而在南方扵此之时令民放火咮星为火之候故扵十二次咮为鹑火也建戌之月即月令季秋之月日在房东方七宿角亢氐房心尾箕七者共为苍竜之宿釈天云大辰房心尾也大火谓之大辰孙炎曰竜星明者以为时候大火心也在中最明故时候主焉以是故此传心为大火九月日体在房房心相近与日俱出俱没伏在日下不淂出见故令民内火禁放火也火官合配其人盖多不知谁食扵心谁食扵咮也此传鹑火大火共爲岀火之候周礼之注不言咮者以咮非内火之候故唯指大火以解出内之故其言不及咮也注陶唐至宋地正义曰史记五帝本纪云帝尧爲陶唐氏是尧有天下以陶唐爲代号也氏犹家也古言髙辛氏陶唐氏犹言周家夏家也阏伯髙辛氏之子迁阏伯于商丘主辰皆昭元年传文也尓雅以大火爲大辰是辰爲大火也昭十七年传云宋大辰之虗是大火爲宋星也阏伯已居商丘祀大火今大火爲宋星则知宋亦居商丘以此明之故云然则商丘在宋地也釈例云宋商商丘三名一地梁国睢阳县也传曰陶唐氏之火正阏伯居商丘祀大火又曰宋大辰之虗也然则商丘在宋或以爲漳水之南故殷虗爲商丘非也是由商丘所在不明故釈例与此注俱以阏伯明之祀大火至大火正义曰祀大火者阏伯祀此大火之星居商丘而祀火星也相土因之𣸪主大火是商丘之地属大火也然则在地之土各有上天之分周礼保章氏以星土辩九州之地所封封域皆有分星郑玄云星土星所主土也封犹界也大界则曰九州州中诸国之封域扵星亦有分焉其书亡矣今其存可言者十二次之分也星纪吴越也玄枵斉也娵訾衞也降娄鲁也大梁赵也实沈晋也鹑首秦也鹑火周也鹑尾椘也寿星郑也大火宋也析木燕也是言地属扵天各有其分之事也郑唯云其存可言不知存者本是谁说其见扵传记者则此云商主大火昭元年传云参为晋星二十八年传云竜宋郑之星则苍竜之方有宋郑之分也又曰以害鸟帑周椘悪之则朱鸟之方有周椘之分也昭七年四月日食传称鲁卫悪之去卫地如鲁地则春分之日在鲁卫之分也又十年传曰今兹岁在颛顼之虗姜氏任氏实守其地则扵时岁星在斉薛之分也又三十二年传曰越淂岁而吴伐之凶则扵时岁星在吴越之分也晋语云实沈之虚晋人是居周语云岁在鹑火我有周之分野是有分野之言也天有十二次地有九州以此九州当彼十二次周礼虽云皆有分星不知其分谁分之也何必所分能当天地星纪在扵东北呉越实在东南鲁卫东方诸侯遥属戌亥之次又三家分晋方始有赵而韩魏无分赵独有之汉书地理志分郡国以配诸次其地分或多或少鹑首极多鹑火甚狭徒以相传为说其源不可淂而闻之于其分野或有妖祥而为占者多淂其効盖古之圣哲有以度知非后人所能测也注相土至大火正义曰殷本纪契生昭明昭明生相土相土是契孙也本纪云帝舜封契扵商郑玄云商国在大华之阳皇甫谧云今上洛商县是也如郑玄意契居上洛之商至相土而迁扵宋之商及汤有天下逺取契所封商以为一代大号服䖍云相土居商丘故汤以为天下号王肃书序注云契孙相土居商丘故汤以为国号案诗述后稷云即有邰家室述契云天命玄鸟降而生商即稷封邰而契封商也若契之居商即是商丘则契已居之不淂云相土因阏伯也若别有商地则汤之为商不是因相土矣且经传言商未有称商丘者粎例云宋之先契佐唐虞封扵商武王封㣲子启为宋公都商丘是同郑玄说也传言商主大火商谓宋也宋主大火耳成汤不主火也宋是商后谓宋为商昭八年传曰自根牟至于商卫是名宋为商之验釈例曰商宋一地谓此商也相土商之祖者是阳之祖亦宋之祖也尧封阏伯扵商丘比及相土应歴数丗故云伐阏伯之后居商丘祀大火也商人至道也正义曰閲犹数也衅谓间隙也商人谓殷商之人为王之时数其祸败之衅隙必始扵火言其政教有失将𣣔致祸旣开祸败之衅必有火灾应之今宋是商后亦如商丗𣣔有祸败必𥘉始扵火是以言日知其有天道也然殷商不居商丘必有火者以商是相土子孙相土居商丘祀火之故故火之为灾连及殷商之丗也传唯言此而已亦不知尔时宋有何失而致此灾公曰至知也正义曰公曰此事可必乎但有愆失必致火乎对曰在其君之所行道耳若时政小失天未弃之或下灾异兾其覚悟或可常有火灾也若国家昬乱无𣸪常象不可知也象谓妖祥有所象似以戒人也国若无道灾変亦殊旣无象故不可必知也注艮下至之八正义曰周礼大卜掌三易之法一曰连山二曰皈蔵三曰周易郑玄云易者揲蓍変易之数可占者也名曰连山似山之出内云气也皈蔵者万物莫不皈而蔵扵其中也洪范言卜筮之法云三人占则从二人之言孔安国云夏殷周卜筮各异三法并卜从二人之言是言筮用三易之事也大卜周官而职掌三易然则周世之卜杂用连山皈蔵周易也周易之爻唯有九六此筮乃言遇艮之八二易皆以七八为占故此筮遇八谓艮之第二爻不変者是八也揲蓍求爻系辞有法其揲所淂有七八九六说者谓七为少阳八为少隂其爻不変也九为老阳六为老隂其爻皆変也周易以変为占占九六之爻传之诸筮皆是占変爻也其连山皈蔵以不変为占占七八之爻二易并亡不知实然以否丗有皈蔵易者伪妄之书非殷易也假令二易俱占七八亦不知此筮为用连山为用皈蔵所云遇艮之八不知意何所道以为先代之易其言亦无所拠贾郑先儒相传云耳先儒为此意者此言遇艮之八下文穆姜云是扵周易晋语公子重耳筮淂贞屯晦豫皆八其下司空季子云是在周易并扵遇八之下别言周易知此遇八非周易也注震下至论之正义曰震为雷兊为泽象曰泽中有雷随郑玄云震动也兊说也内动之以德外说之以言则天下之民慕其行而随从之故谓之随也史疑古易遇八者为不利故更以周易占変変其爻乃淂随封而论之所以说姜意也注易筮至折之正义曰易筮皆以変者为占传之诸筮皆是也若一爻独変则淂指论此爻遇一爻变以上或二爻三爻皆变则每爻义异不知所从则当总论彖辞故姜亦以彖为占此元亨利贞无咎是随封之彖辞也史言是谓艮之随者拠周易而言故姜亦指言周易以折之也周易卦下之辞谓之为彖彖者统论一封之体明其所由之主随彖云元亨利贞无咎者元长也长亦大也亨通也贞正也随卦震下兊上以刚下柔动而适说故物皆随之而不能大通扵事逆扵时也相随而不为利正共适邪滛则灾之道也必有此元亨利贞四德乃淂无咎过耳无此四德则不免扵咎元体至出矣正义曰自干事以上与周易文言正同彼云元者善之长此云体之长彼云嘉会是以合礼此云嘉德唯二字异耳其意亦不异也元者始也长也物淂其始为衆善之长扵人则谓首为元元是体之长以善为体知亦善之长也亨通也嘉善也物无不通则为衆善之㑹故通者善之㑹也物淂裁成乃名为义义理和恊乃淂其利故利者义之和也贞正也物淂其正乃成干用故正者事之干也体仁以仁为体也君子体是仁人堪淂与人为长体仁足以长人也身有羙徳动与礼合嘉德足以合礼也以已利物义事和恊利物足以和义也正而牢固事淂干济贞固足以干事也此四德者在身必然固不可诬㒺也是以虽淂随卦而其身无咎今我妇人也而与扵侨如之乱妇人卑于男子固在下位而有不仁之行不可谓之元也不安靖国家𣣔除去季孟不可谓之亨也作为乱事而自害其身使放扵东宫不可谓之利也弃夫人之德位而与侨如滛姣不可谓之贞也有此元亨利贞四徳乃得随而无咎四德我皆无之岂当随卦也哉我则自取此悪其身能无咎乎必死扵此宫不能出矣注言不至吉事正义曰不诬四德者四德实有扵身不可诬㒺以无为有也如是乃遇随卦可淂身无咎耳明其无此四德而遇随卦者乃是滛而相随非是善事故淂随必有咎也穆姜自以身无四德遇随爲悪其意谓随爲悪卦故云虽随无咎注姣滛之别名正义曰服虔读姣爲放效之效言效小人爲滛滛自出扵心非效人也今时俗语谓滛爲姣故以姣爲滛之别名注种曰农收曰穑正义曰农是力田之名诗毛传云种之曰稼敛之曰穑稼者言如嫁女之有所生也稽爱也言爱惜而收敛之也此文穑无所对故以农爲种名其实农是営田之名种曰稼也注四民不杂正义曰斉语四民者士农工商此传言其士竞扵教是说士也庻人力扵农稽是说农也士农己讫唯有工商在耳故以皁隷贱宦足成其句杜言四民不杂通上士庻为四非以皁隷工商爲四也斩行栗正义曰行道也谓之行栗必是道上之要周语云列树以表道知此行栗是表道之树注肆经至成围正义曰肆训爲缓缓从罪人谓放赦之也将求民力开恩赦罪赦诸侯之军内犯法者服䖍以爲放郑囚案传未与郑战无囚可放设使有囚可放郑人以戦而获非有所犯不淂谓之肆青也不书围郑者此肆青围郑是号令之辞耳郑人闻而逆服不成围故也法分四军为三部正义曰贾逵以为三分四军为十二部郑衆以为分四军为三部杜以分为十二则一部人少不足元敌故从郑说分四军为三部晋各一动而椘三来欲罢椘使不能也注门子卿之适子正义曰周礼小宗伯掌三族之别以辩亲䟽其正室皆谓之门子郑玄云正室适子也将代父当门者也是卿之适子为门子也注以长至洧津正义曰杜以长历推之此年无闰故知此闰字当为门五又月当为日也晋人分四军为三畨以二畨为待椘之备一畨以攻郑之门一畨一门以癸亥𥘉攻毎门五日积十五日𣣔以苦郑而来椘也椘不敢来郑犹不服至明日戊寅济于隂坂𣸪侵郑外邑而后皈也郑都洧水之旁故知隂坂洧津也卫氏难云案昭二十年朔旦冬至其年云闰月戌辰杀宣姜又二十年云闰月取前城并不应有闰而传称闰是史之错失不必皆在应闰之限杜岂淂云此年不得有闰而改为门五日也若然闰月杀宣姜闰月取前城皆为门五日乎秦氏释云以传云三分四军又云十二月癸亥门其二门旣言三分则三畨攻门计癸亥至戊寅十六日畨别攻门五日三五十五日明日戊寅济于隂坂上下符合故杜为此觧苏氏又云案长歴襄十年十一月丁未是二十四日十一年四月己亥是十九日拠丁未至己亥一百七十三日计十年十一月之后十一年四月之前除两箇残月唯置四箇整月用日不尽尚余二十九日故杜为长歴扵十年十一月后置闰旣十年有闰明九年无闰也注岁星至周天正义曰直言一星终知是岁星者以古今历书推歩五星金水日行一度土三百七十七日行星十二度火七百八十日行星四百一十五度四者皆不得十二年而一终唯木三百九十八日行星三十三度十二年而彊一周举其大数十二年而一终故知是岁星君冠至処之正义曰冠是嘉礼之大者当祭以告神故有祼享之礼以祭祀也国君无故不彻县故有金石之乐行冠礼之时为举动之节也冠必在庙故先君之祧処之也旣行祼享祭必有乐所言金石节之谓冠时之乐非祭祀之乐也诸侯之冠礼亡唯有士冠礼在耳其礼亦行事扵庙而不爲祭祀士无乐可设而唯処祧同耳士冠必三加始加缁布冠次加皮弁次加爵弁公则四大戴礼公冠篇扵士三冠后更加玄冕是也案此传文则诸侯十二加冠也文王十三生伯邑考则十二加冠亲迎于渭用天子礼则天子十二冠也晋语柯陵㑹赵武冠见范文子冠时年十六七则大夫十六冠也士庻则二十而冠故曲礼云二十曰弱冠是也注祼谓至君也正义曰周礼大宗伯以肆献祼享先王郁人凡祭祀之祼事和鬰鬯以实彛而陈之郑玄云郁鬰金香草也鬯醸秬爲酒芬香条畅扵上下也筑郁金煑之以和鬯酒郊特牲云灌用鬯臭郑玄云灌谓以圭瓉酌鬯始献神也然则祼即灌也故云祼谓灌鬯酒也祼是祭𥘉之礼故举之以表祭也周礼祭人鬼曰享故云享祭先君也刘炫云冠是大礼当偏告群庙注诸侯至爲祧正义曰祭法云逺庙为祧天子有二祧郑玄云祧之言超也超上去意也诸侯无祧聘礼云不腆先君之祧是谓始祖庙也聘礼注云天子七庙文武为祧诸侯五庙则祧始祖也是亦庙也言祧者祧尊而庙亲侍賔客者上尊者然则彼以始祖之尊故特言祧耳昭元年传云敢爱豊氏之祧大夫之庙亦以祧言之是尊之意也不待至鲁而假扵卫者及诸侯賔客未散故也注成公至所処正义曰成公是献公曽祖卫世家文也服虔以成公是卫之曽祖即云祧谓曽祖之庙也曽祖之庙何以独有祧名王制大夫三庙一昭一穆与大祖之庙为三郑之丰氏岂淂立曽祖之庙乎而亦谓之祧也杜言从卫所処意在排旧说也以晋悼𣣔速故寄衞庙而假钟磬其祼享之礼皈鲁乃祭耳注质主也正义曰质之为主以意言耳无正训也晋云唯晋命是聴郑云唯彊是从二辞但以告神是其无定主也服虔云质诚也无忠诚之信故神弗临也注中分郑城中里名正义曰言入盟是入城盟也入城而言盟地知是城内里名十年注呉子至椘地正义曰成十五年诸侯大夫会呉于钟离五年鲁卫㑹呉于善道皆大夫来也此传云㑹呉子寿梦则吴子自来也五年戚之会呉序鄫上此殊吴者亦如钟离善道晋以诸侯徃彼㑹之故曰㑹呉也哀十三年公㑹晋侯及呉子于黄池彼称吴子此不称子者从其所称也蘓氏云谓诸侯直称之曰呉故从诸侯之所称也至扵黄池之㑹自云其僭号而称子以告令诸侯故诸侯亦从而称之也刘炫云从所称者诸侯盟㑹会则必自言其爵盟则自言其名故盟得以名告神会得以爵书䇿吴是东夷之君未闲诸夏之礼扵此自称爲呉不知以爵告衆故从所称书呉也故釈例云呉晚通上国故其君臣朝会不同扵例亦犹椘之𥘉始是言呉未知称爵也注偪阳至曰遂正义曰偪阳妘姓传文也郑语云妘姓鄢郐路偪阳也遂者因上事生下事之辝此因祖会而遂灭偪阳虽𣸪隔以日月文犹系扵会祖因会祖而始谋灭之故言遂也注荀罃至兵也正义曰传称荀罃伐秦而经不书罃知罃不亲兵以师告也注斉丗至滕上正义曰周礼典命诸侯之适子誓扵天子摄其君则下其君之礼一等未誓则以皮帛継子男郑玄云誓犹命也言誓者明天子旣命以为之嗣也十九年传云光之立也列扵诸侯矣则光是未誓者也法当継扵子男之下祖之㑹列扵小邾之下是其正也扵此伐也传称崔杼使大子光先至于师故长扵滕晋悼以斉是大国光𣸪先至心善其共遂进其班为盟主所尊故在滕上言其非正法也注非国至大夫正义曰若国家讨而杀之则举国名言杀其大夫若非国讨两下相杀则两书名氏王札子杀召伯毛伯是也此非国讨亦当两书名氏但杀之者尉止司臣之徒皆非卿也非卿则名氏不合见经故称之为盗凡言其者是其所有也君是臣之君故书弑其君臣是君之臣故书弑其大夫盗者㓂贼之名贱之不系扵国被杀者非盗之所有旣以盗为文故不淂言其大夫若如他物杀之然哀四年盗杀蔡侯申注云贱者故称盗不言弑其君贱盗也文十六年公羊传曰大夫弑君称名氏贱者穷诸人大夫相弑称人贱者穷诸盗其义虽不可通扵左氏其言贱盗之意则同为注寿梦异子乗正义曰十二年呉子乗卒是也服虔云寿梦发声呉蛮夷言多发声数语共成一言寿梦一言也经言乘传言夀梦𣣔使学者知之也然夀梦与乗声小相涉服以经传之异即𣣔使同之然则余祭戴呉岂复同声也当是名字之异故末言之注呉子至六日正义曰言先㑹诸侯则是㑹期未到故知吴子未至而诸侯自㑹也祖与钟离相近地在宋之东南知光从东道与东方诸侯遇盖邾莒滕薛之徒自相㑹遇也本非期㑹之地㑹亦不以告鲁故不书也如杜此注则呉子未至亦未赴扵柤而上注云呉子在柤诸侯徃㑹之者吴子无遣告晋言已至柤而已非晋侯自期扵柤召呉子使赴也戚之㑹则呉子在善道召使赴戚故与诸国同序扵列也杜明言癸丑是三月二十六日下四月成午云月一日五月庚寅云月四日甲午云月八日所以明言日者𣣔证成九年闰月为门五日扵上下日月相当故杜备言其日也刘炫曰杜言癸丑二十六日者见与下四月一日㑹相近知非二㑹也注经书春书始行正义曰传言夏㑹而经书春知经书始行传言㑹日也诸赴盟㑹者𥘉去告行而已盟㑹必行还乃书何则𥘉去之时未知所㑹几国岂得即书㑹也明其皆是行还告庙乃书之耳但所书者或追记发国之𥘉或即书所㑹之日此㑹柤以其经传不同乃知春行夏㑹其余传无㑹日亦应有如此者如此之类是追记𥘉行也二十年六月庚申公㑹晋侯云云于澶渊成五年十二月己丑公会晋侯云云于虫牢如此之类是即书会日也此盖旧无定法史官不同故立文异耳辇重如役正义曰重者车名也载物必重谓之重人挽以行谓之辇军行以载器物止则以为藩営此人挽此重车以从役也宣十二年觧已具之县门至门者正义曰县门者编版广长如门施関杬以县门上有㓂则发杬而下之诸侯之士攻偪阳之门已有入者县门乃发聊人纥抉而举之以出门者门者谓攻门者也纥为聊邑大夫公邑大夫皆以邑名冠之唿为某人孔子之父名纥字叔梁古人名字并言者皆先字而后名故史记孔子卋家称为叔梁纥也服虔云抉撅也谓以木撅抉县门使举令下客人出也门者下属为句狄虒至一队正义曰郑玄云大车平地载在之车也考工记车人为车柯长三尺大车毂长半柯轮崇三柯是轮高九尺其车罔圎周二丈七尺建立也立此大车之轮而覆之以甲以爲橹也考工记殳长寻有四尺车㦸常崇扵殳四尺八尺曰寻倍㝷曰常则㦸长一丈六尺也队是行列之名百人爲队相传爲然成一队者言其当百人也蘓而𣸪上正义曰宣八年传曰晋人获秦谍杀诸绛市六日而苏则苏者死而更生之名也堇父队而闷絶似若死然得蘓悟而𣸪縁布上注躬在矢石间正义曰服虔云古者以石爲箭镝引国语有隼集扵陈侯之庭楛矢贯之石砮以证石爲箭镞若石是箭镞则犹是矢也何须矢石并言杜言在矢石间则不以石爲矢也周礼职金凡国有大故而用金石则掌其令郑玄云用金石者作枪雷之属雷即礧也兵法守城用礧石以击攻者陈思王征论云下礧成雷榛残木碎是也注言其至之也正义曰僖四年公㑹斉侯云云侵蔡蔡溃遂伐椘二十三年斉侯伐卫遂伐晋如此之类一行而有二事者法当言遂遂非善悪之名而此传特云书曰遂灭偪阳言自会也则知此言遂者有非之之意所以然者彼因伐遂伐本谋伐行兵客可一举而伐两国㑹非征伐之事荀偃士匄扵㑹始请则偪阳无大罪诸侯无宿谋因㑹灭人情在可责传称言自㑹也是尤其从㑹行也釈例云㑹以训上下叙德刑遂㓕偪阳言灭生扵㑹非本意也是言因㑹以㓕国非之之事也书曰者是仲尼新意则旧史不然本盖别书诸侯灭偪阳仲尼改之而言遂耳光启寡君正义曰光昭宋国开其疆竟以赐寡君注桒林至乐名正义曰若非天子之乐则宋人不当请荀罃不须辞以宋人謮而荀罃辞明其非常乐也宋是殷后得用殷乐知桑林是殷天子之乐名也经典言乐殷爲大护而此𣸪云桒林者盖殷家本有二乐如周之大武象舞也名爲大护则传记相说汤以寛政治民除其邪虐言能覆护下民使淂其所故名其乐爲大护其曰桒林先儒无说唯书传言汤伐桀之后大旱七年史卜曰当以人爲祷汤乃翦发断爪自以为牲而祷扵桒林之社而雨大至方数千里或可祷桒林以得雨遂以桒林名其乐也皇甫谧云殷乐一名桒林以桒林为大护别名无文可冯未能察也注禘三至侯乐正义曰明堂位云季夏六月以禘礼祀周公于大庙朱干玉戚冕而舞大武皮弁素积裼而舞大夏彼禘祭唯用大武大夏而不言韶护以二十九年鲁为季札舞四代之乐知四代之乐鲁皆有之明堂位云凡四代之服器鲁兼用之禘是三年大祭礼无过者知禘祭扵大庙则作四代之乐也礼唯周公之庙淂用天子之礼知其别祭群公则用诸侯之乐诸侯之乐谓时王所制之乐大武是也然则禘是礼之大者群公不淂与同而扵賔淂同禘者禘者敬隣国之賔故淂用大祭之乐也其天子享诸侯亦同祭乐故大司乐云大祭祀王出入秦王夏尸岀入奏肆夏性出入奏昭夏大飨不入牲其他如祭祀郑注云不入牲不奏昭夏王出入賔出入亦奏王夏奏肆夏又礼记祭统云大甞禘升歌清庙下管象仲尼燕居云两君相见亦升歌清庙下而管家是祭与享賔用乐同也而荀罃云我辞礼矣沈氏云嘉乐不野合故也鲁之禘祭用四代乐则天子禘用六代乐也郑康成义以为禘祫各异祫大禘小天子祫用六代之乐禘用四代之乐鲁有禘乐谓有周之禘祭之乐非左氏义也刘炫云禘是大礼賔得与同者享賔用乐礼传无文但賔礼旣轻必异扵禘鲁以享賔当时之失用之己久遂以为常荀偃士匄引过谬之事以谄晋侯使聴宋耳鲁以禘乐享賔犹以十一牢为士鞅呉以引征百牢亦非正也舞师题以旌夏正义曰舞师乐人之师主陈设乐事者也谓舞𥘉入之时舞师建旌夏以引舞人而入以题识其舞人之首故晋侯卒见惧而退入于房也谓之旌夏盖形制大而别为之名也谓之夷俘正义曰昭十七年晋荀呉㓕陆浑之戎献俘于文宫不言谓之夷俘彼真是戎也此言谓之夷俘明非夷而谓之夷知其讳俘中国改名之也荘三十一年传例曰凡诸侯有四夷之攻则献于王中国则否中国之俘旣不合献王故献庙亦讳知其无罪内慙扵心故讳之谓之夷俘注霍晋至王命正义曰霍是旧国闵元年晋献公灭之以为晋邑也内史掌爵禄废置周礼内史职文也礼天子不灭国诸侯不灭姓其身有罪冝废者选其亲而䝨者更绍立之论语所云兴灭国継絶丗者谓此也晋侯以偪阳之罪不合絶祀故皈诸天子使周内史选偪阳宗族䝨者継嗣偪阳之后令居晋之霍邑以奉妘姓之祀依郑语及丗本皆云偪阳妘姓是祝融之孙陆终第四子求言之后虞夏以来卋祀不絶今复継之善其不灭姓故曰礼也晋侯不自选其人而使周内史者诸侯不淂专封示有王命不自专也言纳诸霍人者此霍邑或称霍人犹如晋邑谓之柏人也必知霍人为霍邑者班固汉书樊哙传云攻霍人是霍人邑名也刘炫云霍晋邑人掌霍邑大夫犹邹邑大夫称邹人纥盖使为晋附庸也注繇兆辞正义曰周礼大卜掌三兆之法一曰玉兆二曰瓦兆三曰原兆其经兆之体皆百有二十其颂皆千有二百郑玄云颂谓繇也是言灼亀淂兆其兆各有繇即下三句是也此传唯言兆有此辞不知卜淂何兆但知旧有此辞故卜者淂拠以荅姜耳其千有二百皆此类也此繇辞皆韵古人读雄与陵为韵诗无羊正月皆以雄韵蒸韵陵是其事也注扵鲁至未闻正义曰服虔云不书讳从晋不能服郑旋复爲椘郑所伐耻而讳之也杜以从盟主而不能服叛国扵鲁未足爲耻被伐无所可讳故云其义未闻注言女至过制正义曰前已减损其车复云尓车非礼明是仍嫌车多言其过制大夫之制不知车当几乗从军之车未必制有定限子驷心憎尉止嫌其豪冨本意不爲过礼制也注洫田至族田正义曰考工记匠人爲沟洫耜广五寸二耜爲耦一耦之伐广尺深尺谓之田首倍之广二尺深二尺谓之遂九夫爲井井间广四尺深四尺谓之沟方十里爲成成间广八尺深八尺谓之洫方百里爲同同间广二寻深二仭谓之浍然则沟洫俱是通水之路相对大小爲异耳皆扵田畔爲之故云田畔沟也爲田造洫故称田洫此四族皆是冨家占田过制子驷爲此田洫正其封疆扵分有剰则减给他人故正封疆而侵四族田也小司徒云九夫爲井四井爲邑四邑爲丘四丘爲甸四甸爲县四县爲都注云此谓都鄙采地之制也注自群至朝政正义曰扵时郑伯幼弱政在诸卿国事相与议之不得一人独决子孔性好专权自以身旣当国望其一听扵已新经祸乱与大夫设盟为盟载之书曰自群卿诸司以下皆以位之次序一聴执政之法悉皆禀受成旨不得干与朝政令其权柄在已也大夫诸司门子不顺子产谓之专𣣔难成谓此也服虔云郑旧卋卿父死子代今子孔𣣔擅改之使以次先为士大夫乃至卿也若如服言唯当门子恨耳何由大夫诸司亦不顺也子孔若为此法即是自害其子子孔之子亦当恨何独他家门子乎焚书仓门则还依旧法旧法若父死子代子产即应代父何由十九年始立为卿诸侯至皈焉正义曰如此传文诸侯戍虎牢士鲂魏绛戍梧与制耳其虎牢之内亦应更有晋戍也二年晋城虎牢则虎牢久已属晋非复郑有今系郑者晋侯之意郑人若服将皈之焉善晋侯故探其心而系之郑也釈例曰虎牢郑之郊竟晋人旣有之矣又城而居之将以胁郑郑畏而强服遇椘而𣸪叛八年之间一南一北至扵数四晋悼虑其未巳故大城置戍先以示威郑服之日釈戍而皈之德立刑行故能终有郑国春秋探书其本心善之也注平王至犬鸡正义曰七姓从王从王之大臣有七姓也瑕禽言伯舆之祖是七姓之一言其丗贵也其祖为王主备牺牲以共祭祀王家牲用备具王恃赖之言其丗有㓛也平王𥘉迁国家未定故与大臣结盟令使丗掌其职也周礼牧人阳祀用骍牲檀弓云周人尚赤牲用骍尚书洛诰云文王骍牛一武王骍牛一诸言骍皆是赤牛则知此骍旄是赤牛也旄谓尾也共旌旗之用故其字从旌旗者旌旗行而从风偃也刑放扵宠正义曰刑罚放赦之事在扵宠臣不胜其冨正义曰胜训堪也言财多故不可用尽不能堪此冨下而至正矣正义曰凡在上正定在下须明在下曲直瑕禽自云已有直理不被上知则是使下无直在上何谓正矣故云正者不失下之直也刘炫云七年传云正直为正正曲为直晋断王朝之狱乃以下正上宣子若在下而无直心何以谓之为正也劝宣子使心正矣天子至左之正义曰人有左右右便而左不便故以所助者为右不助者为左宣子知伯舆直故从王之所助也使王至其契正义曰周礼郷士职云辩其狱说异其死刑之罪而要之郑玄云要之为其罪辞如今劾矣彼谓官人略取罪状为其要约之辞如今断事也汉丗名断狱为劾故云如今劾矣此言要辞亦是辞之要约如今辩荅也合要者使其各为要约言语两相辨荅伯舆辞直王叔无以应之故不能举其要契之辞也十一年注增立至为军正义曰昭五年云舎中军明此年作而彼年舎故知旧有二军今增立中军也然则正是作中军耳而云作三军者传言三子各毁其乗则旧时属已之乗毁之以足成三军是旧军尽废而全改作之故云作三军也杜见其以三改二复拠彼中军之文故言增立中军耳万二千五百人为军周礼夏官序文夏四至不郊正义曰此四月四卜与僖三十一年文同盖亦三月三卜而四月又一卜也言不郊不云免牲免牛盖不以其礼免直使皈其本牧而已故不书也注丗子至进之正义曰刘炫以为序莒上者直是先至非为先莒今知不然者往年传云斉大子光先至于师故长扵滕是前经为先滕至序在滕子之上今经序在莒子之先明知亦先莒而至也若非先莒而至唯当还序滕子上耳刘炫无所依冯直云先至更长之而规杜氏非也注以㑹至侵伐正义曰刘炫云杜粎例自言事㔟相接或以始致或以终致是时史异辞何为此注而云不果侵伐今知刘说非者凡云或以始致或以终致皆拠实有伐事今拠传文云观兵于郑东门是则实无伐事故云不果侵伐刘不逹此意而规杜非也传注鲁本至改作正义曰以昭五年舎中军知此时作者作中军是鲁本无中军也以闵元年晋侯作二军谓之上军下军知鲁有二军亦名上下军也此言请为三军各征其军知徃前二军皆属公也明其有事则三卿更互帅之以征伐耳三卿不得专其民也此时襄公幼弱季氏丗秉鲁政因公之少𣣔专其民故假立中军因以改作也礼明堂位云成王封周公扵曲阜地方七百里其时必有三军也诗鲁颂閟宫颂僖公能复周公之宇云公徒三万郑玄云大国三军合三万七千五百人言三万者举成数也则僖公复古制亦三军矣盖自文公以来霸主之令军多则贡重自减为二军耳非是鲁衆不满三军也若然昭五年舎中军书之扵经徃前若减一军亦应书之而经不书者作三军与舎中军皆是変故改常卑弱公室季氏秉国权专擅改作故史特书之耳若国家自量彊弱其军或减或益国史不须书也何则僖公复古始有三万则以前无三万矣僖公作亦不书何怪舎不书也苏氏亦云僖公之时实有三军自文以后舎其一军不书者非是故有所舎故不书苏氏又云郑注诗公徒三万以为三军郑荅临硕之问云公徒三万为二军者郑随问而荅当以诗笺为正苏氏又云蒐于红革车千乗所以今不满三军者以当时采地衆多公邑民少故不能满三军三子各毁其乗以足之与前觧异也周礼小司徒云凡起徒役无过家一人是家出一人故郷为一军天子六军出自六卿则大国三军出自三郷其余公邑采地之民不在三军之数季武子今为三军则异扵是矣以鲁国属公之民皆分为三亦谓之三军其军之民不啻一万二千五百家也何则鲁国合竟之民属公者岂唯有三万七千五百家乎明其决不然矣由此言之此作三军与礼之三军名同而实异也春秋之丗兵革递兴出军多少量敌彊弱勍㓂未息卒士尽行士卒之数无复定准成二年鞌之戦晋车八百乗计有六万人唯三卿帅之昭十三年平丘之㑹晋叔向云寡君有甲车四千乗在计四千士卒成二十四军尓时晋国唯立三军则甲车四千属三军耳其军岂止一万二千五百人乎昭八年鲁蒐于红传称革车千乗千乗之衆充三军之数明知此分合竟之民以为三军之所统其数异扵礼也膏肓何休以为左氏说云尊公室休以为与舎中军义同扵义左氏为短郑康成箴云左氏传云作三军三分公室各有其一谓三家始专兵甲卑公室云左氏说者鲁公室失左氏意逺矣义符杜说也注征赋至家属正义曰周礼大司徒以土均之法制天下之地征制云市门里而不税関讥而不征经典之文通谓赋税为征故云征赋税也往前民皆属公公税其民以分赐群臣今武子𣣔令民即属已己所应淂自税取之恐穆子不从故先告之请分国内之民以为三军三家各自征税其军之家属兾望穆子亦便扵已而从其讨也言军之家属者丁壮从军者官无所税其家属不入军者乃税之耳注政者至能堪正义曰扵时天子衰㣲政在霸主霸主量国大小责其贡赋若为二军则是次国若作三军则为大国大国之制贡赋必重故云霸主重贡之政将及扵子子必不能堪之忧其不能堪之言三军不可为也鲁为三军二军国之大小同耳但作三军则自同大国自同大国则霸主必依大国责其贡重也注僖宫之门正义曰粎官云衖门谓之闳孙炎曰巷舎闻道也李廵曰闲巷彭门也以此知僖闳是僖公之庙门也注壊其至三军正义曰徃前民皆属公国家内有二军若非征伐不属三子故三子自以采邑之民以为已之私乗如子产出兵车十七乗之类是其私家车乗也今旣三分公室所分得者即是已有不须更立私乗故三子各自毁壊旧时车乗部伍分以足成三军也壊者壊其部伍将领也令使各自属其军不𣸪立私乗故也季氏至倍征正义曰其乗之人即所分淂者国内三分有一之人也役谓共官力役则今之丁也邑谓赋税若今之租调也以其役之与邑皆来入季氏者则无公征也若不以入季氏者则使公家倍征之当输一而责其二也设利害次惧民殴之使入已耳民畏倍征故尽皈季氏所分淂者无一入公也知邑是赋税者以言役邑入则役之与邑皆从民而入官也从民入官唯有力役与赋税耳故知邑是赋税也赋税而谓之邑者赋税所入若私邑然故以邑言之孟氏至为臣正义曰昭五年传追说此事云季氏尽征之叔孙氏臣其子弟孟氏取其半焉叔孙氏臣其子弟不臣父兄谓取二分而二皈公也孟氏取其半又如叔孙所取其中更取其半又以半皈公谓取一分而三皈公也彼传顺序此文颠倒传意以叔孙为主而先说孟氏言孟氏如叔孙所淂使其半为已之臣叔孙所淂子与弟也此孟氏若子若弟是子弟中课取其一又分半以皈公也叔孙使子弟尽为已臣唯以父兄皈公耳注制军至本言正义曰如上所分三家所得又各分为四季氏尽取四分叔孙取二分而二分皈公孟氏取一分而三分皈公分国民以为十二三家得七公得五也舎谓舎故也制三军分国民若不如是则三家不肯舎其故法而别改作也使尽爲臣以上是序事之辞不然不舎一句是要契之语故云此盖三家盟诅之本言盟本言必应详具但史家略取其意而爲之立文不𣸪如本辞耳东侵旧许正义曰昭十二年传楚子云我伯父昆吾旧许是宅郑人贪赖其田而不我与是旧许爲郑邑也谓之旧许明是许之旧国许南迁而郑得之注二司天神正义曰盟告诸神而先称二司知其是天神也觐礼诸侯觐于天子为宫方三百歩坛十有二寻深四尺加方明于其上方明者木也方四尺设六色青赤白黒玄黄设六玉圭璋琥璜璧琮公侯伯子男皆就其旂而立天子祀方明礼日月四渎山川丘陵彼文虽不言盟其所陈设盟之礼也郑玄云方明者上下四方神明之象也㑹同而盟明神监之则谓之天之司盟有象者犹宗庙之有主乎天子廵守之盟其神主日诸侯之盟其神主山川王官之伯㑹诸侯而盟其神主月是言盟之所告告天神也郑云神监之谓司盟司盟非一谓神也其司愼亦不知指斥何神但在山川之上知其是天神耳名山山之有名者谓五岳四镇也名川谓四渎也注七姓至误也正义曰十三国为七姓丗本丗家文也姬即次曹意及则言不以大小为次也实十三国而言十二服虔云晋主盟不自数知不然者案定四年祝佗称践土之盟云晋重鲁申扵是晋为盟主自在盟内何因晋今主盟乃不自数故知字误也刘炫难服虔云案宣子恐失诸侯谨慎辞令告神要人身不自数已不在盟彼叛必速岂有如此理哉注书行至不书正义曰釈例曰使以行言言以接事信令之要扵是乎在举不以怒则刑不滥刑不滥则两国之情得通兵有不交而觧者皆行人之勲也是以虽飞矢在上走驿在下及其末节不统大理迁恕肆忿快意于行人譬诸豺狼求食而已传曰郑人使伯蠲行成晋人杀之非礼也兵交使在其间可也故夫子特顕行人之文行人有六而传发其三者因良霄以顕其称行人之事因于徴师以示其非罪因叔孙婼以同外内大夫则余三人皆随例而为义也诸以行人为名通及外内以卿出使义取扵非其罪也若涛涂寗喜之属罪在其身郑叔詹鲁行父之等以执政受罪本非使岀故不称行人从实而书以罪之也郑祭仲之如宋也非㑹非聘与扵见诱而以行人应命不能死节挟伪以篡其君故经不称行人以罪之也是言罪之故不称行人则称行人者皆无罪也郑人先遣告椘乃从诸侯故传在㑹先也经在㑹后旣成而后告执故书执在萧鱼㑹下注经书秋史失之正义曰㑹于萧鱼经虽无月但㑹下有冬故以为㑹在秋也传言日月次第分明是经缪史官失之也注悝触蠲皆乐师名正义曰乐师称师下称赂以乐知此三人皆乐师悝触蠲是其名也服虔见下有钟镈师磬即云三师钟师镈磬师谓悝能钟触能镈蠲能磬也然则郑人以师茂师慧赂宋者又能钟乎能镈子三师必是能钟磬者要不可即以名次配言之注广车至耦也正义曰皆是兵车而别为之名盖其形制殊用処异也郑玄云广车横陈之车也服虔云軘车屯守之车也或可因所用遂为名及其用之亦无常也射礼数射筭二筭为纯一筭为钟故但解钟数云三十二枚其磬数亦同矣此二肆皆为编县也下云及其镈磬者镈是大钟磬是大磬皆特县之非编县也拠郑玄礼图如此也言歌钟者歌必先金奏故钟以歌名之晋语孔晁注云歌钟钟以节歌也刘炫云传言歌钟二肆及其镈磬则镈磬亦二肆肆之为名实由钟磬相对但传扵磬下不复更言其数扵钟则言二肆明镈磬数与之同乃成肆若磬无二肆则半赐魏绛无磬矣安得有金石也知色别各三十二枚也歌必先云云同八年至之和正义曰服虔云八年从四年以来十一年也九合诸侯者五年㑹于戚一也其年又㑹于城棣救陈二也七年㑹于鄬三也八年㑹于邢丘四也九年㑹于戏五也十年㑹于柤六也又戍郑虎牢七也十一年同盟于亳城北八也㑹于萧鱼九也晋语说此事云扵今八年七合诸侯孔晁云不数救陈与戍郑虎牢余为七也如乐之和谓诸侯和同如乐之相应和也诗曰至师从正义曰诗小雅采菽之篇也旨羙也言乐羙之徳君子以有乐羙之德可以镇无天子之邦国也以有乐羙之德政故为福禄之所同皈也旣能镇邦国受福禄虽𣸪䟽逺之人便蕃然数来在其左右亦扵是相帅而来从之也注司盟至之制正义曰周礼司盟㑹同则掌其盟约之载旣盟则贰之贰之者冩两本盟书一埋盟処一蔵盟府也唯言会同之盟不韦功勲之事而淂有赏功之制者僖五年传曰虢仲虢叔爲文王卿士勲在王室蔵扵盟有是司盟之府掌蔵功典䇿故有赏功之制也注礼大至赐乐正义曰以魏绛蒙赐始有金石之乐知未赐不淂有也赐之而云礼也知礼法淂赐之也周礼小胥云大夫判县士特县郷饮酒礼云笙入堂下磬南北面郷射礼云县于洗东北西靣䘮大记云疾病君大夫彻县是大夫得有钟磬之乐有功乃赐之正礼也唯言魏绛有金石之乐不言女乐女乐房中私宴之乐或不以赐之十二年注五年至以名正义曰刘炫云杠扵五年注以为公及其盟还而不以盟告庙也今注云㑹扵戚公不与盟而赴以名何为两注自相矛楯今知刘难非者以戚盟经旣不书公之与否又传无其事杜弘通其义故为两解刘不寻杜旨而规其过非也传注周庙至曰礼正义曰杜以下文周庙尊扵周公之庙知是文王庙也以郑祖厉王立所出王庙知为周公出文王故鲁立其庙也哀二年蒯聩祷云敢昭告皇祖文王卫亦立文王庙也郊特牲曰诸侯不敢祖天子大夫不敢祖诸侯而公庙之设扵私家非礼也而诸侯得立王庙者彼谓无功德非王命而輙自立之则为非礼鲁卫有大㓛德王命立之是其正也郑祖厉王亦然此是常礼特扵吴子而传发例者以呉始通公能依礼故扵此言礼也注扵城外向其国正义曰礼奔䘮之记云哭父之党扵庙母妻之党扵寝师扵庙门外朋友扵寝门外所识扵野张帷此传言扵外与彼于野同扵城外向其国张帷而哭之耳同姓扵宋庙正义曰此即周庙也但发大例意通古今故不𣸪斥言周耳其实扵周之丗亦周庙也异姓之国无所出王之庙者其哭同姓必不淂同诸异姓亦当扵祖庙及姑姊妹正义曰釈亲云父之姉妹为姑樊光曰春秋传云姑姊妹然则古人谓姑为枯姉妹盖父之姊为姑姊父之妹为姑妹列女传梁有节姑妹入火取其兄子是谓父妹为姑妹也后人从省故单称为姑也古人称祖父近丗单称祖亦此类也秦嬴至礼也正义曰此事不见扵经而传自广记备言以明礼之事耳椘共王以成元年即位秦嬴皈椘盖应多年传因子庚之聘发其皈椘非此年皈而即使皈宁案昭元年秦鍼奔晋传云其母曰弗云惧选鍼则景公之弟昭元年其母犹在此注云父母旣没皈宁使卿者父母并在则身自皈宁若父没母存身不自皈则亦使卿宁也杜云父母旣没连言之耳春秋正义卷第二十一计一万七千四百字春秋胡氏传卷二十一春秋传卷第二十一襄公上元年春王正月公即位仲孙蔑㑹晋栾黡宋华元卫寗殖曹人莒人邾人滕人薛人围宋彭城按左氏曰非宋地追书也然则书围彭城者鲁史旧文也曰围宋彭城者仲尼亲笔也楚巳取彭城封鱼石戍之三百乗矣则曷爲系之宋楚不得取之宋鱼石不得受之楚虽专其地君子不登叛人所以正疆域固封守谨王度也夏晋韩厥帅师伐郑仲孙蔑㑹齐崔杼曹人邾人𣏌人次于鄫楚人释君而臣是助事巳悖矣晋于是乎降彭城以鱼石等归遂伐郑而诸侯次于鄫此皆放于义而行者也传书楚子辛救郑而经不书者郑本爲楚以其君之故亲集矢于目是以与楚而不贰也弃中国从蛮夷不能以大义裁之惟私欲之从则郑无可救之善楚不得有能救之名经所以削之不言救也秋楚公子壬夫帅师侵宋九月辛酉天王崩邾子来朝冬卫侯使公孙剽来聘晋侯使荀罃来聘简王崩赴告巳及藏在诸侯之䇿矣则冝以所闻先后而奔丧今邾子方来修朝礼卫侯晋侯方来修聘事于王丧若越人视秦人之肥瘠曽不与焉而左氏以爲礼此何礼乎滕定公薨丗子定爲三年丧父兄百官皆不欲曰吾宗国鲁先君莫之行也丧纪益废民习于耳目而不察故后丗以日易月人子安而行之不知春秋之义无君臣之礼岂不惜哉二年春王正月葬简王郑师伐宋夏五月庚寅夫人姜氏薨六月庚辰郑伯睔卒晋师宋师卫寗殖侵郑秋七月仲孙蔑㑹晋荀罃宋华元卫孙林父曹人邾人于戚已丑葬我小君齐姜叔孙豹如宋冬仲孙蔑㑹晋荀罃齐崔杼宋华元卫孙林父曹人邾人滕人薛人小邾人于戚遂城虎牢虎牢郑地故称制邑至汉爲成臯今爲汜水县巖险闻于天下犹虞之下阳赵之上党魏之安邑燕之榆关吴之西陵蜀之汉乐地有所必据城有所必守而不可以弃焉者也有是险而不能守故不系于郑然则据地设险亦所贵乎天险不可升也地险山川丘陵也王公设险以守其国大易之训也城郭沟池以爲固六君子之所谨也凿斯池筑斯城与民同守孟子之所以语滕君也夫狡焉思启封疆而争地以战杀人盈野争城以战杀人盈城者固非春秋之所贵守天子之土继先君之丗不能设险守国将至于迁溃灭亡亦非圣人之所与故城虎牢而不系于郑程氏以爲责郑之不能有也其圣人以待衰丗之意小康之事耶楚杀其大夫公子申三年春楚公子婴齐帅师伐吴公如晋夏四月壬戍公及晋侯盟于长樗公至自晋六月公㑹单子晋侯宋公卫侯郑伯莒子邾子齐丗子光巳未同盟于鸡泽同盟或以爲有三例一则王臣预盟而书同二则诸侯同欲而书同三则恶其反覆而书同夫恶其反覆与诸侯同欲而书同信矣王臣预盟而书同义则未安盟于女栗及苏子也而不书同盟于洮于翟泉㑹王人也而不书同然则此三盟者正所谓诸侯同欲而书同盟也其同欲柰何同病楚也㑹于柯陵之岁夏伐郑楚人师于首止而诸侯还冬伐郑楚人师于汝上而诸侯还鸡泽之盟陈袁侨如㑹楚师在繁阳而韩献子惧平丘之行楚弃疾丘复封陈蔡而中国恐是知此三盟者诸侯皆有戒心而修盟故称同不以尹子单子刘子亦预此盟而讥之也夫王臣将命必惇信明义而后可以表正乎天下诸侯守邦必尊主奉法而后可以保其社稷今王臣下与诸侯约誓诸侯亦敢上与王臣要言斯大乱之道也则亦不待书同盟而罪自见矣陈侯使袁侨如㑹戊寅叔孙豹及诸侯之大夫及陈袁侨盟秋公至自㑹冬晋荀罃帅师伐许四年春王三月已酉陈侯午卒午者襄公名也孔子作春秋在哀公之丗襄宫哀公之皇考也曷不讳乎古者死而无谥不以名爲讳周人以谥易名于是乎有讳礼故孟子曰讳名不讳姓姓所同也名所独也然礼律所载则有不讳者夫子兼帝王之道叅文质之中而作春秋以法万丗如公薨不地灭国书取出奔称逊之类所以放其文也庄公名同而书同盟僖公名申而书戊申定公名宋而书宋人之类所以从其质也后丗不明此义则有以讳易人之名者又有以讳易人之姓者诗书则讳临文则讳嫌名则讳二名则偏讳愚者违礼以爲孝謟者献佞以爲忠忌讳繁名实乱而春秋之法不行矣夏叔孙豹如晋秋七月戊子夫人姒氏薨葬陈成公八月辛亥葬我小君定姒冬公如晋陈人围顿五年春公至自晋夏郑伯使公子发来聘叔孙豹鄫丗子巫如晋仲孙蔑卫孙林父㑹吴于善道秋大雩楚杀其大夫公子壬夫公㑹晋侯宋公陈侯卫侯郑伯曹伯莒子邾子滕子薛伯齐丗子光吴人鄫人于戚吴何以称人按左氏吴子使寿越如晋请听诸侯之好晋人将爲之合诸侯使鲁卫大夫㑹吴于善道且告㑹期然则戚之事乃吴人来㑹不爲主也来㑹诸侯而不爲主则进而称人诸侯往与之㑹而主吴则贬而称国圣人之情见矣春秋之义明矣公至自㑹冬戍陈楚公子贞帅师伐陈公㑹晋侯宋公卫侯郑伯曹伯齐丗子光救陈十有二月公至自救陈辛未季孙行父卒六年春王三月壬午杞伯姑容卒夏宋华弱来奔秋葬杞桓公滕子来朝莒人灭鄫谷梁子曰莒人灭鄫非灭也立异姓以莅祭祀灭亡之道也公羊亦云莒女有爲鄫夫人者盖欲立其岀也或曰鄫取莒公子爲后罪在鄫子不在莒人春秋应以梁亡之例而书鄫亡不当但责莒人也今直罪莒舍鄫何哉曰莒人之以其子爲鄫后与黄歇进李园之妹于楚王吕不韦献邯郸之姬于秦公子其事虽殊其欲灭人之祀而有其国则一也春秋所以释鄫而罪莒欤以此防民犹有以韩谧爲丗嗣昬乱纪度如郭氏者冬叔孙豹如邾季孙宿如晋十有二月齐侯灭莱七年春郯子来朝夏四月三卜郊不从乃免牲小邾子来朝城费费季氏邑也按左氏南遗爲费宰叔仲昭伯爲队正欲善季氏而求媚于南遗谓遗请城费吾多与而役故季氏城费夫文子相三君无衣帛之妾无食粟之马无藏金玉无重器备则固忠于公室而不顾其所食之私邑也及行父卒宿之不忠遂専鲁国之政羣小媚之无故劳民妄兴是役季氏益张其后孔子行乎季孙三月不违至于帅师堕费其越礼不度可知矣然则书城费乃履霜坚冰之戒强私家弱公室之萌据事直书而义自见矣用人不惟其贤惟其丗岂不殆哉秋季孙宿如卫八月螽冬十月卫侯使孙林父来聘壬戍及孙林父盟楚公子贞帅师围陈十有二月公㑹晋侯宋公陈侯卫侯曹伯莒子邾子于鄬郑伯髠顽如㑹未见诸侯丙戍卒于鄵按郑僖公三传皆以爲弑而春秋书卒者左氏则曰以疟疾赴也公羊则曰爲中国讳也谷梁则曰不使夷狄之民加乎中国之君也夫弑而可以伪赴又顺其欲而不彰则乱臣贼子免于见讨而春秋非传信之书矣然则弑而书卒二传以爲爲中国讳不使夷狄之民加中国之君疑得圣人之意顾习其说者未之察尔夫弑君之贼其恶不待贬绝而自见矣见弑者岂无不善之积以及其身者乎卫桓则以嫡母无宠宋殇则以亟战疲民齐襄则以行同鸟兽郑夷则以侮慢大臣蔡固则以淫而不父陈平国则以杀諌臣而通于夏氏楚䖍则以多行无礼奚齐则以嬖孽而国人不之君吴余祭则以轻近刑人而晋州蒲欲尽去羣大夫而立其左右也若夫郑僖公则异于是矣中国者礼义之所岀也夷狄者禽兽之与邻也僖公欲从诸侯㑹于鄬则是贵礼义爲中国之君也诸大夫欲背诸夏与荆楚则是近禽兽爲夷狄之民也以中国之君而见弑于夷狄之民岂有不善之积以及其身者乎圣人至是伤之甚惧之甚故变文而书曰郑伯髠顽如㑹未见诸侯丙戍卒于鄵未见诸侯其曰如㑹何致其志也诸侯卒于境内不地鄵郑邑也其曰卒于鄵见其弑而隐之也汲郑伯逃归陈侯圣人之旨微而公谷之义精矣存天理抑人欲之意逺矣陈侯逃归谷梁子曰逃义曰逃逃者匹夫之事上二年诸侯戍陈今楚令尹来伐诸侯又救之亦旣勤矣爲陈侯计者下今国中大申儆备立太子以固守亲听命于诸侯谋御敌之䇿当是时晋君方明八卿和睦诸侯听命必能致力于陈矣不此之顾弃仪卫而逃归此匹夫之事耳夫义路也礼门也轻弃中国惟蛮夷之惧是不能由是路出入是门故书逃归以罪之可谓深切着明矣八年春王正月公如晋夏葬郑僖公郑人侵蔡获蔡公子爕季孙宿㑹晋侯郑伯齐人宋人卫人邾人于邢丘苏辙曰晋悼公修文襄之业改命朝聘之数使诸侯之大夫听命于㑹大夫称人衆词也朝聘之节俭而有礼衆之所安也臣则以爲大夫称人贬之也昔周公戒成王以继自今我其立政立事夫不自爲政而委于臣下是以国之利器示人而不知寳也朝聘事之大者重烦诸侯而使大夫听命无乃以姑息爱人而不由德乎使政在大夫而诸侯失国又岂所以爱之也后此八年溴梁之㑹悼公初没诸侯皆在而大夫独盟君若赘旒夫岂一朝一夕之故哉故邢丘之事鲁公在晋而季孙宿㑹见鲁之失正也诸侯之大夫贬而称人谨其始也公至自晋莒人伐我东鄙秋九月大雩冬楚公子贞帅师伐郑齐宣王问于孟子交邻国有道乎孟子曰有唯智者爲能以小事大故大王事熏鬻勾践事吴以小事大畏天者也畏天者保其国郑介大国之闲困强楚之令而欲息肩于晋若能信任仁贤明其刑政经画财赋以礼法自守而亲比四邻必能保其封境荆楚虽大何畏焉而子耳子国加兵于蔡获公子爕无故怒楚所谓不修丈德而有武功者也楚人来讨不从则力不能敌从之则晋师必至故国人皆喜而子产独不顺焉以晋楚争郑自兹弗得宁矣是以获公子爕特书侵蔡以罪之而公子贞来伐郑及楚平不复书矣乎而不书以见郑之屈服于楚而不信也牺牲玉帛待于境上以待强者而请盟其能国乎晋侯使士匄来聘九年春宋灾夏季孙宿如晋五月辛酉夫人姜氏薨秋八月癸未葬我小君穆姜冬公㑹晋侯宋公卫侯曹伯莒子邾子滕子薛伯𣏌伯小邾子齐丗子光伐郑十有二月已亥同盟于戯郑之见伐于楚子驷欲从楚子展曰小国无信兵乱日至亡无日矣请完守以老楚杖信以待晋其䇿未爲失也而子驷遂及楚盟于是晋师至矣诸侯伐郑晋人令于列国脩器备盛糇粮归老㓜居疾于虎牢肆眚围郑郑人恐乃行成荀偃曰遂围之以待楚人之救而与之战不然无成知罃日许之盟而还师以敝楚吾三分四军与诸侯之锐以逆来者于我未病楚不能矣犹愈于战暴骨以逞不可以争大劳未艾君子劳心小人劳力先王之制也乃许郑成同盟于戯夫善爲国者不师善师者不阵善阵者不战知武子明于善阵之法以佐晋悼公屡与诸侯伐郑楚辄救之而不与之战楚师遂屈得善胜之道矣故下书萧鱼之㑹以美之楚子伐郑十年春公㑹晋侯宋公卫侯曹伯莒子邾子滕子薛伯𣏌伯小邾子齐丗子光㑹吴于祖夏五月甲午遂灭偪阳公至自㑹楚公子贞郑公孙輙帅师伐宋晋师伐秦秋莒人伐我东鄙公㑹晋侯宋公卫侯曹伯莒子邾子齐丗子光滕子薛伯𣏌伯小邾子伐郑冬盗杀郑公子騑公子发公孙輙按左氏郑公子騑当国发爲司马輙爲司空騑与尉止有争及爲田洫司氏堵氏侯氏子师氏皆丧田故五族聚羣不逞之徒以作乱入西宫杀三卿于朝不称大夫程氏以爲失卿职也卿大夫者国君之陪贰政之本也夲强则精神折冲闻有偃息谈笑而郄敌国之兵胜千里之难者矣乃至于身不能保而盗得杀之于朝安在其爲陪贰乎故削其大夫爲当官失职者之鉴也戍郑虎牢楚公子贞帅师救郑虎牢之地城不系郑者责在郑也成而系郑者罪诸侯也曷爲责郑设险所以守国有是险而不能设犠牲玉帛待盟境上使其民人不享土利辛苦垫隘无所底告然后请成故城不系郑者责其不能有也曷爲罪诸侯夫郑人从楚固云不义然中国所以城之者非欲断荆楚之路爲郑蔽也驻师阨险以逼之尔至是伐而复戍焉犹前志也则可谓以义服之乎故戍而系郑者若曰郑国分地受诸天子非列国所得专所以罪诸侯也圣人旣以虎牢还系于郑又书楚公子贞帅师救郑诸侯之罪益明矣夫以救许楚所以深罪诸侯不能保郑肆其陵逼曽荆楚之不若也亦可谓深切着明也哉公至自伐郑十有一年春王正月作三军三军鲁之旧也古者大国三军次国二军小国一军鲁侯封于曲阜地方数百里天下莫强焉及僖公时能复周公之宇而史克作颂其诗曰公车千乗说者以爲大国之赋也又曰公徒三万说者以爲大国之军也故知三军鲁之旧耳然车而谓之公车则臣下无私乗也徒而谓之公徒则臣下无私民也若有侵伐诸卿更帅以出事毕则将归于朝车复于甸甲散于丘卒还于邑将皆公家之臣兵皆公家之衆不相系也文宣以来政在私门襄公㓜弱季氏益张废公室之三军而三家各有其一季氏尽征焉而旧法亡矣是以谓之作其明年季孙宿救台遂入郓又其后享范献子而公臣不能具三耦民不属公可知矣春秋书其作舎以见昭公失国定公无正而兵权不可去公室有天下国家者之所冝鉴也夏四月四卜郊不从乃不郊郑公孙舎之帅师侵宋公㑹晋侯宋公卫侯曹伯齐丗子光莒子邾子滕子薛伯杞伯小邾子伐郑秋七月已未同盟于亳城北公至自伐郑楚子郑伯伐宋盟于亳城北郑服而同盟也㝷复从楚伐宋故书同盟见其旣同而又叛也旣同而又叛从子展之谋欲致晋师而后与之也故亳之盟其载书曰或闲兹命明神殛之俾失其民队命亡氏踣其国家虽渝此盟而不顾也噫慢鬼神至于此极而盟犹足恃乎公㑹晋侯宋公卫侯曹伯齐丗子光莒子邾子滕子薛伯杞伯小邾子伐郑㑹于萧鱼程氏曰㑹于萧鱼郑又服而请㑹也不书郑㑹谓其不可信也而晋悼公推至诚以待人信郑不疑礼其囚而归焉纳斥候禁侵掠遣叔肹告于诸侯而郑自此不复背晋者二十四年至哉诚之能感人也而悼公又能谋于魏绛以息民听于知武子而不与楚战故三驾而楚不能与之争虽城濮之绩不越是矣公至自㑹楚人执郑行人良霄冬秦人伐晋春秋正义春秋正义卷二十二春秋正义卷第二十二襄公国子祭酒上护军曲阜县开国子臣孔颖达等奉敕撰十三年传注书勲至详之正义曰其书労与䇿勲一也周礼王功曰勲事功曰労对则勲大而劳小故传変文以包之注云书勲労于䇿明其不异也桓二年传发凡例有告庙也饮至也䇿勋也桓十六年传言饮至此年传言书労二者各举其一所以反覆凡例以此知三事徧行一礼则亦书至悉阙乃不书至耳所云偏行一礼谓偏行告至其饮至䇿勲则不可偏行也何则告庙因行饮至舎爵而即䇿勲䇿勲饮至并行之扵庙岂淂不告至而在庙聚饮乎不告至而入庙书劳乎明其决不然矣但告至已后或饮至而不书劳或书労而不饮至二事或有阙其一者传因献子书劳𣸪言礼也所以发明凡例釈例曰公行或朝或会或盟或伐淂礼失礼其事非一故传随而釈之扵盟釈告庙嫌他例不通故复㧾云凡公行告于宗庙反行饮至舎爵䇿勲焉礼也此以明公之出竟当无不告及其反也则必饮至有功则䇿勲故公至自伐郑传重言以饮至之礼孟献子书劳于庙传复云礼所以反覆凡例也公朝扵晋而献子书劳知䇿勲非唯讨伐之功虽或常行有以足国安民亦书功扵庙也然则凡反行饮至必以嘉会昭告祖祢有功则舎爵䇿勲无劳告事而已注鲁师至言之正义曰荘八年师及齐师围郕彼是大夫将满师故称师此亦大夫将所将不满二千五百人故直言取邿而不淂言师也传言师者师是衆人之㧾名虽少亦通言之注不用至曰取正义曰宣九年取根牟传曰言易也成六年取鄟传曰言易也昭四年取鄫传曰言易也莒乱着丘公立而不抚鄫鄫叛而来故曰取凡克邑不用师徒曰取与此四发取例传皆云言易也取鄫之下又发凡例云克邑不用师徒曰取者不用师徒即是易淂之状所以覆明凡例子若用而不劳则与不用相似故杜云用而不劳亦曰取也凡例克邑邿乃是国知虽国亦曰取釈例曰取者乗其衰乱或受其溃叛或用小师而不顿兵労力则直言取如取如携言其易也传四发取例者邿以师徒鄫叛而来根牟东夷鄟附庸国名各不同故也邿为小国非邑非夷故以凡例附之注敌人至曰灭正义曰国大邑小嫌邑易国难灭取止见难易不由国邑大小故注辩之上云易则虽国亦曰取此取邿邿是国也此言用力难重则虽邑亦曰灭僖二年虞师晋师灭下阳昭十三年呉灭州来皆邑而言灭是也注谓胜至其地正义曰入谓入其都邑制其民人当入之日与灭亦同但㝷即去之不为已有故云胜其国邑不即有其土地如此之类谓之为入国邑双举者国邑皆称入也文十五年晋郄缺入蔡是入国也成七年呉入州来九年椘人入郓是入邑也若然闵二年狄入衞哀八年宋公入曹二者传皆言灭而经书入者释例曰狄灭衞而书入者狄无文告卫之君臣死尽齐栢存之以告诸侯言狄已去不能有其土地也曹背晋而奸宋是以致讨宋公旣还而不忍禇师之诟怒而反兵一举灭曹灭非本志故以入告也晋侯至礼也正义曰什吏谓十人长也从车曰卒在车曰乗新军将佐皆迁晋侯选贤未得难用其人使其军内十人之长率其歩车士与其新军官属军尉司马之类以从于下军今下军将佐兼领之得慎举之礼也周礼夏官序云凡制军万有二千五百人为军军将皆命卿一千有五百人为师师帅皆中大夫五百人为旅旅帅皆下大夫百人为卒卒长皆上士二十五人为两两司马皆中士五人为伍伍皆有长不言十人有长而此传云什吏者夏官所云周礼之正法耳其量时制事未必尽然尚书牧誓有千夫长百夫长齐语管子设法五人为伍五十人为小戎二百人为卒二千人为旅万人为军呉语王孙雄设法百人为行十行一旌十旌一将军引司马法云十人之帅执铃百人之帅执铎千人之帅执鼓万人之将执大鼓三者数人置帅皆以什计之异于周礼则晋人为军或十人置吏也诗曰至善也正义曰此大雅文王之篇仪善也刑法也孚信也善用法者文王也言文王善用法故能为万国所信言文王之法善也诗曰至让也正义曰诗小雅北山之篇刺幽王役使不均平被使之人司称已之功劳我所以特从王事者在上独以我为䝨自云已贤是不让也注窀厚至葬埋正义曰晋语云屯厚也说文云夕暮也从月半见夜字从夕知是以夕为夜也厚长意同故厚夜犹长夜也孝经云春秋祭祀以时思之故春秋谓祭祀也长夜者言夜不复明死不复生故长夜谓葬埋也以其事施于葬故今字皆从穴王意自贬祭之与葬皆不敢从先君之礼注从先至祢庙正义曰祭法云诸侯立五庙曰考庙王考庙皇考庙显考庙祖考庙此云祢庙即彼考庙也曲礼云生曰父死曰考考成也言有成德也祢近也于诸庿父最为近也礼三年丧毕逺祖递迁新主入庙是从先君代为祢庙也计昭穆之次昭次入昭庙穆次入穆庙皆代为祖庙而言代为祢庙者谓与见在生者为襧庙不弔至有定正义曰诗小雅节南山之篇注土功至为时正义曰庄二十九年传例曰凡土功龙见而毕务戒亊也火见而致用水昬正而栽是土功之常节也本设此节以为农亊旣间故以此时兴土功今此冬城防经传皆不言月当在大见致用之前此岁农収差早虽天象未至而民事已间故云土功虽有常节通以亊间为时言时节未是时而亊以得时故言书亊时也释例曰冬城防臧武仲请毕农事故传曰书事时也言兴作出火见致用之前亦得兼以事时而礼之注先征至征行正义曰先征五年而卜其吉凶谓征前五年而预卜之也征训行也先王之行谨慎而卜必是礼之大者大礼逺行莫过巡守故知征谓巡守也征行释言文也传言卜征五年未知何代之礼案尚书舜典云五载一巡守孔安国云尧舜同道舜摄则然尧又可知周礼大行人云十有二歳王巡守殷国王制云天子五年一廵守郑玄云天子以海内为家时一巡省之五年者虞夏之制也周则十二歳一巡守如孔郑之言唐虞及夏皆五年一巡守然则卜征五年虞夏法也在周之卋而逺陈虞夏法者盖重古而言之或周之巡守不必十二年也周十二年一巡守法歳星行天一周也虞夏五年一巡守取五行递王而徧也而歳至则行正义曰礼记云卜筮不相袭郑玄云袭因也释诂云祥善也歳因其善谓去年吉今年又吉也善因则行谓五年五吉善善相因则先王然后行巡守也传称卜不习吉而得五年五卜者卜不习吉谓不可一时再卜耳北则每年一卜非相习也注不习谓卜不吉正义曰其善不因徃年是谓不习吉也脩德改卜更以卜吉为始又得五吉乃行也止郑至用之正义曰贵者多则势相偪今止郑一卿于椘以除其国内相偪之患位不偪则大臣和睦使郑在家之人和睦而疾椘以牢固事于晋焉用之何湏用北良霄留之于椘使㱕至愈乎正义曰徃者郑使良霄向椘其意欲得椘执良霄郑得坚事晋国是郑本遣良霄其意如此今若放良霄使㱕于郑则郑不得坚事晋国是废其本使之意蘓氏之说亦然也良霄被执久留在椘今若㱕之则怨恨其若以憎疾其大夫而相牵引令郑国大臣不和则事晋之心不固不犹少差乎方言云病差谓之愈后年注以愈为差北亦当为也服虔云愈犹病愈是愈为差之义也郑玄论语注云愈犹胜也十四年注叔老至郑地正义曰叔老声伯子叔盻孙故以叔为氏也卿出聘使及盟会皆以大夫为介礼之常也此会鲁使季孙宿与叔老二卿会晋敬事霸国故以卿为介于例唯征战重兵详内略外鲁师出征伐则诸将并书其聘与会唯书使主其介不合书也晋人自是轻鲁币而益敬其使叔老虽则为介而晋为盟主亦列之于会鲁人以其并列于会故并书之也传称宋华閲仲江㑹伐秦向之会亦如之则此会宋亦二卿华閲犹尚被贬仲江固不在列若二卿并敬其事俱得列会亦当并书于䇿何则盟主列之于会鲁史无容略之也故传言崔杼华閲会伐秦不书隋也向之会亦如之北宫括不书于向书于伐秦摄也是齐宋衞三国之卿于此会也惰慢不自整摄故贬称人罪其身故去名氏犹序郑卿之上从其大小旧次也在会惰慢未是大尤即加贬责者此是仲尼彩意盖欲督率诸侯奨成晋悼霸功故也以呉来在向诸侯就向会之故不序呉于列而云会吴于向与钟离善道同也注诸侯至从告正义曰二十年寗子疾召悼子曰诸侯之䇿云云寗殖自爲此言明知诸国䇿书皆云孙林父寗殖逐衞侯不言衞侯自出奔也仲尼脩春秋以其自取奔亡之祸故诸失国者皆是被臣逐之悉非其君自出仲尼左其不能自安皆不书逐君之贼所以责其君也北燕伯款出奔齐蔡侯朱出奔椘并书名此不书名从告也释例曰诸侯奔亡皆迫逐而苟免非自出也传称孙林父寗殖出其君名在诸侯之䇿此以臣名赴告之文也仲尼之经更没逐者之名主以自奔爲文责其君不能自安自固所犯非徒所逐之臣也衞赴不以名而燕赴以名各随赴而书之义在于彼不在此也杜言在彼不在此者义在自出爲罪不在名与不名以其失国已足罪贱不假复以名责故史记随赴而书仲尼依旧爲定也曲礼云诸侯失地名灭同姓名记之所言当据春秋爲义灭同姓名春狄旣依用之则失地书名亦是大例而杜云名与不名无义例者案经书衞侯燬灭邢传云同姓也故名其言与记符同左氏本有此例也失地书名则传无其事且记言失地者谓国被人夺非弃位出奔者也州公如曹纪侯大去皆是失地之君经不书名亦不发传知失地之君不以名爲贬也谷伯绥邓侯吾离来朝公羊传皆云何以名失地之君也则礼记之文或据公羊之义不可通于左氏故杜不爲此说传注四岳至炖煌正义曰周语称尭遭洪水使禹治之共之从孙四岳佐之胙四岳国命爲侯伯赐姓曰姜贾逵云共共工也从孙同姓末嗣之孙四岳官名大岳也主四岳之祭焉姜炎帝之姓其后变易至于四岳帝复赐之祖姓以绍炎帝之后是四岳爲姜姓也下传云谓我诸戎四岳之裔冑是姜戎爲四岳之后姜姓故称姜戎也昭九年传云先王居梼杌于四裔故允姓之姦居于瓜州伯父惠公皈自秦而诱以来同说此事而云允姓知姜姓之后又别爲允姓也其姜姓是帝尧所赐允姓不知谁赐之也周语云胙四岳国爲侯伯谓爲诸侯之长下注云四岳尭时方伯据𬒳文而知之𬒳苫盖䝉荆棘正义曰𬒳苫盖言无布帛可衣唯衣草也䝉荆棘言无道路可从冒榛薮也说其穷困之极耳注盖苫之别名正义曰释器云白盖谓之苫孙炎曰白盖茅苫也郭璞曰白茅苫也今江东唿为盖昔秦至诸戎正义曰僖二十二年传云秦晋迁陆浑之戎于伊川则秦晋共迁之已昭九年传云惠公皈自秦而诱以来又似晋侯独诱之也此云秦人逐之惠公与田乃是被秦逐而自㱕晋也三文不同者此戎本䖏瓜州明逺在秦之西北秦贪其土晋贪其人二国共诱而使迁僖传是其实也昭传王专责晋故指言晋耳此传宣子施恩于戎故言被逐皈晋驹支顺宣子之言故云秦贪土地逐我诸戎秦本实贪其土地而迁之也譬如至踣之正义曰角之谓执其角也掎之言戾其足也前覆谓之踣言与晋共倒之注诗邶至必济正义曰此诗本文云匏有苦叶济有深渉深则厉浅则揭释水全引下三句而释之云揭者掲衣也以衣渉水为厉繇膝以下为揭繇膝以上为渉繇带以上为厉李巡云济渡也水深则厉水浅则掲衣渡也不解衣而渡水曰厉孙炎曰揭褰衣裳也以衣渉水濡襌也诗意言遇水深浅期之心渡穆子赋此诗言已志在于必济子鲁语云叔向见叔孙穆子穆子曰豹之业在匏有苦叶矣叔向退召舟虞与司马曰夫苦匏不材于人共济而已鲁叔孙赋匏有苦叶必将渉矣彼叔向之意取匏有苦叶为义此注取深厉浅揭为义者穆子止赋此诗不言所取之意未必叔向曲得其情杜以厉揭为义切于取匏有苦业故不从国语而别为此解不获成焉正义曰此役止为报栎之败非𣣔求与秦成而云不获成者凡兴师伐国彼若服罪谢过即当相与和平故注解其意不获成焉者正谓秦不服也服虔云不淂成战阵之事案传诸伐国者皆服之而已不是皆成战阵之事此何以独云不获成战也注栾黡至女也正义曰栾鍼自以家有二位耻其无功与士鞅共驰秦师非鞅召之是诬逐士鞅也注勑戒至宴食正义曰君之于臣有礼食宴食仪礼公食大夫礼者主国之君食聘賔之礼也其食已之大夫亦当放之而迎送荅拜之仪有差䧏耳曲礼云凡进食之礼左殽右胾郑玄云此大夫士与賔客燕食之礼其礼食则冝放公食大夫礼也如郑之言大夫与客礼食尚放公食大夫礼明知国君与臣礼食亦当放之公食大夫之礼其礼甚大卫侯虽则无道不应与臣礼食而得弃之射鸿知是公自勑戒二子𣣔共为宴食宴食者间燕无事召臣与之共食耳注服朝服正义曰言服而朝明朝服也诸侯每日视朝其君与臣皆服玄冠缁布衣素积以为裳礼通谓此服为朝服宴食虽非大礼要是以礼见君故服朝服公食大夫之礼賔朝服则臣于君虽非礼食亦当服朝服也注皮冠至与食正义曰此公射鸿于囿而冠皮冠明皮冠是田猎之冠也且虞人掌猎昭二十年传曰皮冠以招虞人又十二年传言雨雪楚子皮冠以出出田猎也是诸侯之礼皮冠以田猎周礼司服云凡甸冠弁服郑玄云甸田猎也冠弁委貌也其服缁布衣素积以为裳是服诸侯视朝之服也彼天子之礼故以诸侯朝服而田异于此也昭十二年传又云右尹子革夕王见之去皮冠杜云敬大臣是若敬大臣冝释皮冠旣不释皮冠又不与食二子所以怒也并帑于戚正义曰孙子卫朝大臣食邑于戚其子先分两䖏将𣣔作乱虑祸及其子故令并帑䖏于戚从近関出正义曰聘礼及竟谒関人郑玄云古者竟上为関以讥异服识异言又周礼司関注云関界上之门也卫都不当音中其界有逺有近𣣔速出音故从近関出也注公徒至执之正义曰服虔云执追公徒者公如鄄故鄄人为公执之计孙氏追公徒衆必盛鄄人为公可言与之战耳不得言执之也且文承败公徒下岂败公徒之后乃执之乎下文方说二子追公岂复是鄄人执二子也故杜以为公徒因败而散亡鄄人爲公执㪚走者初尹至贯臂正义曰孟子云郑人使子濯孺子侵衞衞使庾公之斯追之子濯孺子疾作庾公之斯至曰夫子何为不执弓曰今我疾作不可以执弓庾公之斯曰小子学射于尹公之佗尹公之佗学射于夫子我不忍以夫子之道反害夫子虽然今日之事君事也我不敢废抽矢叩轮去其金发乗矢而后反其姓名与此略同行义与此正反不应一人之身有此二行孟子辩士之说或当假为之辞此传应是实也注軥车轭正义曰说文云軥轭下曲者服虔云车轭两边义马颈者暴妾使余正义曰言暴虐使余如妾有臣不敏正义曰不敏不逹于礼也余不说𥘉矣正义曰言余之不说于君𥘉即然矣不得已而从之出耳非是爱君而从在道始悔而反也狐裘而羔䄂正义曰玉藻云君衣狐白裘锦衣以裼之又曰锦衣狐裘诸侯之服也是裘之用皮狐贵于羔也注成国大国正义曰周礼大宗伯以九仪之命正邦国之位五命赐则七命赐国郑玄云则地未成国之名王之下大夫四命出封加一等五命赐之以方百里二百里三百里之地者方四百里以上爲成国如郑之言成国者唯公与侯耳伯虽与侯同命地方三百里未得爲成国也成国乃得半天子之军未成则不得也夏官序云大国三军次国二军小国一军当以公侯爲大国伯爲次国子男爲小国也诸侯五等唯有三等之命伯之命数可以同于侯其军则计地大小故伯国之军不得同于侯也此据礼正法耳春秋之卋郑置六卿未必不爲三军注赏谓宣扬正义曰赏者善善之名也但上之善下则赐之以财故遂以赏为赐财之号此言天子以下皆有臣仆以辅位其上而下之赏上不得奉以货财唯当延其誉耳故知赏谓宣扬也注谓大至则书正义曰周礼有大史小史内史外史御史史官有五名知此史谓大史者以传称齐崔杼弒其君云大史书之知君举则书皆大史书也注瞽盲至风刺正义曰周礼乐官大师之属有瞽蒙之职郑玄云凡乐之歌必使瞽蒙为焉命其贤知者以为大师小师郑衆云无目眹谓之瞽有目眹而无见谓之蒙无目是盲者也诗者民之所作采得民诗乃使瞽人为歌以风刺非瞽人自为诗也周语云天子听政公卿至于列士献诗瞽陈曲韦昭云公以下至上士各献讽諌之诗瞽陈乐曲献之于王是言瞽为歌诗之事也注工乐至之辞正义曰仪礼通谓乐人为工工亦瞽也诗乱自是箴諌而箴諌之乱或有非诗者如虞箴之类其文似诗而别且谏者万端非独诗箴而已诗必播之于乐余或直读其言以歌诵小别故使工瞽异文也周语云师箴瞍赋蒙诵亦是因事而异文耳注规正谏诲其君正义曰规亦谏也郑云诗笺云规者正圆之器以亲正君曰规然则物有不圆者规之使圆行有不周者正之使备犹规正物然故云规正諌诲其君注庶人至诽谤正义曰庶人卑贱不与政敎闻君过失不得諌争得在外诽谤之谤谓言其过失使在上闻之而自改亦是諌之类也昭四年传郑人谤子产周语厉王虐国人谤王皆是言其实事谓之为谤但传闻之事有实有虚或有妄谤人者今卋遂以谤为诬类是俗易而意异也周语云庶人传语是庶人亦得传言以諌上也此有士传言故别云庶人谤为等差耳注旅陈至贵尚正义曰旅陈释诂文也商旅于市谓啇人见君政悪陈其不正之物以谏君也易云商旅不行旅亦是商此云陈者彼云商旅不行故以旅为啇此文连于市若以旅为商直云啇旅于市则文不成义故以旅为陈也刘炫云王制言巡守之事云命市纳贾以观民之所好悪志淫好辟郑玄云市典市者贾谓物贵贱厚薄也质则用物贵淫则侈物贵此亦彼类彼上观民此民观上商陈此物自为求利非𣣔諌君但观所陈则贵尚可见在上审而察之其过足以自改故亦为諌类则齐鬻踊之比是也百工献艺正义曰周礼考工记云审曲面势以饬五材以辨民器谓之百工郑玄云五材各有工言百衆言之也则工是巧人能用五材金木水火土者也此百事之工各自献其艺能以其所能譬喻政事因献所造之器取喻以諌上即夏书所云工执艺事以諌是也注逸书至之言正义曰此在胤征之篇其本文云毎歳孟春遒人以木铎徇于路官师相规工执艺事以諌其或不共邦有常刑此传引彼略去每歳孟春直引遒人以下乃以正月孟春结之殷勤以示歳首恒必然也孔安国云遒人宣令之官木铎金铃木舌所以振文教也周礼无遒人之官彼云其或不共邦有常刑是号令羣臣百工使之諌也木铎徇路是号令之事孔言宣令之官杜必以为行人之官者以其云徇于道路故以为行人之官采访謌謡者与孔宣令之官其事不异刘炫以为杜不见古文以遒人为宣令之官徇路求諌而规杜氏不见古文识如刘说然杜之所解于义自通苟生异见其义非也注官师至规正正义曰杜意谓师为长故以官师为大夫言大夫是群官之长大夫自相规正案孔安国云官衆衆官也更相规阙其意以师为衆杜必知官师是大夫者此云官师相规上云大夫规诲规文旣同故以为大夫尚书文无所对故孔云官衆衆官也师保万民正义曰师法也保安也言大公与民为法而民得以安也尚书泰誓武王数纣之罪云放黜师保孔安国云可法以安者及放退之是谓良臣为民之师保之王室至是赖正义曰服虔本坏作怀解云怀柔也繄蒙也赖恃也王室之不怀柔诸侯恃蒙齐桓之匡正也孙毓云案旧本及贾氏皆作坏杜虽不注当谓王室之不倾坏者唯伯舅大公是頼也上文不言桓公不得为赖栢公也仲虺至道也正义曰尚书仲虺之诰云兼弱攻昧取乱侮亡推亡固存邦乃其昌孔安国云弱则兼之闇则攻之乱则取之有亡形则侮之有亡道则推而亡之有存道则辅而固之王者如此国乃昌盛此传取彼之意而改为之辞其言非本文也注析羽至观之正义曰周礼司常掌九旗之物名全羽为旞析羽为旌道车载旞游车载旌郑玄全羽析羽皆五采系之于旞旌之上所谓注旄于干首也凡九旗之帛皆用绛道车象路也王以朝夕燕出入游车木路也王以田以鄙是其析羽为旌王者游车之所建也郑玄唯言全羽析羽有五采耳犹不辨羽是何羽周礼有夏采之官郑玄云夏采夏翟羽色禹贡徐州贡夏翟之羽有虞氏以为緌后世或无故染鸟羽象而用之谓之夏采其职云掌大丧以乗车建緌复于四郊郑玄云明堂位曰有虞氏之旂夏后氏之緌则旌旗有是緌者或以旄牛尾为之缀于幢上所谓注旄于干首者释天云注旄首曰旌李巡曰以旄牛尾着旌首者也孙炎曰析五采羽注旌上也下亦有旒縿据彼诸文言之则羽旄者有五色鸟羽又有旄牛尾也言全羽析羽者盖有全取其翅或析取其翮故有全析二名也系此鸟羽牛尾而于干首犹自别有绛为旒绻县之于干今之旗韣尚然也此传直言羽耳注不引全羽而以析羽解之者以全羽尊于析羽齐人建以赴会当是羽之贱者故以为析羽不然则无以知之计羽毛所用其费无多晋人自应有之而此年范宣子假羽毛于齐定四年晋人假羽旄于郑皆假之他国者或当制作巧异故闻而借观之行皈于周正义曰此诗小雅都人士之篇也注云城郭之域曰都言都人之士所行要皈于忠信其余万民寡识者咸瞻望而法傚之十五年及向戎盟于刘正义曰茍庚孙良夫郄犫等来聘且寻盟皆直云及某盟不言地者由在国与之盟也此言盟于刘者出国与盟故书其盟地犹如晋侯与公出盟于长樗也释例刘地阙盖鲁城外之近地也注刘采至逆女正义曰宣十年天王使王李子来聘传称刘康公来聘是王季子食采于刘遂为刘氏此刘夏当是康公之子即前年传称刘定公是也释例曰天子公卿书爵此言天子卿书字又云刘夏非卿其实非大夫而云非卿者以名相配以刘夏非卿称名故云天子卿书字以决之传称卿不行故云刘夏非卿以对之皆望经传为义也或以为无爵卿书字杜何意于此独举无爵之卿也诸侯之娶言逆女此与桓八年皆言逆王后者天子无外所命则已成后矣故不言逆女也刘炫云例云天子公卿书爵此言卿书字者以其有爵则书爵无则书字传称官师即此刘夏释例以夏为士则夏此时似未有爵若夏是卿当书字传言卿不行非礼则此礼本当使卿故以卿决之卿当书字夏非卿故书名例称天子大夫书字但此礼不使大夫故不以大夫决之注四同盟正义曰周以成十八年即位其年盟于虚朾襄三年于鸡泽五年于戚九年于戏十一年于亳城北凡五同盟言四者唯数襄公盟也传注传言至其实正义曰间非也不敢非兄是友于兄也不隐其实者谓怒情实言无所隐讳故云不隐其实也注官师至非礼正义曰祭法云官师一庙郑玄云官师中士下士也释例云元士中士称名刘夏石尚是也下士称人公会王人于洮是也是天子之官师非卿故刘夏从单靖公而讥卿不行也桓八年祭公来遂逆王后于纪经书祭公此云官师从单靖公唯书刘夏知刘夏独过鲁告昏靖公不至鲁也祭公言来遂逆此刘夏不言来逐逆者彼祭公命鲁主昬则是因来遂逆此不命鲁主昬直过鲁告耳故不言来遂也公羊糓梁赤皆直云过我也此公旣行矣唯讥卿之不行不讥王不亲逆是知于礼天子不亲昬使上卿逆而公临之故唯言卿不行非礼也释例据此传知天子当使公卿天子不亲逆也注子冯叔敖从子正义曰案卋本蒍艾猎是孙叔敖之兄冯是艾猎之子则冯是叔敖兄之子也杜集解及释例皆以蒍艾猎叔敖为一人冯是叔敖之子世本转写多误杜当考得其真屈荡为连尹正义曰服虔云连尹射官言射相连属也若是主射当使养由基为之何以使由基为宫廐尹弃能不用岂得为能官人也官名临时所作莫敖之徒并不可解故杜皆不解之注诗周至为急正义曰周南卷耳之篇也序云后妃之志又当辅佐君子求贤审官故诗人述其意后妃嗟叹言我思得贤人置之使徧于列位是后妃之志以官人为急故嗟叹思之王及至行也正义曰后妃之志志在转王求贤置之于公卿以下之位耳非𣣔更别求贤置之于王位也但公卿以下尚𣣔使之皆䝨岂𣣔王之不䝨乎虽不𣣔他䝨代王而𣣔使王行益䝨也以周训为徧言徧在列位故自王以下及六服之内大夫以上皆言之各以䝨能居其列位是诗人所谓周行者也计后妃之意亦下及士但传以士卑故指言大夫耳诗注以周行谓周之列位此注云周徧者断章为义与诗说不同也此云能官人者谓能官用䝨人为公侯以下王则天之所命非人所用兼言王者王居天位脩行善政则是为能官人故杜云自王以下各任其职郑人醢之三人正义曰以文承司臣之下嫌其亦醢司臣故言三人不若人有其寳正义曰我得不贪女得其玉是我与女二人各有其寳十六年注踰月而葬速正义曰四年七月夫人姒氏薨八月葬我小君定姒才别月耳杜云踰月而葬速也今晋悼徃年十一月卒此年正月葬积三月也杜亦云踰月而葬者踰越也所越有多有少俱是踰越之义故杜弘通两解也注不书至故也正义曰传于㑹溴梁之下晋侯与诸侯宴乃言髙厚逃皈则髙厚会讫乃逃也于会不书齐者以髙厚逃皈晋人怒之诸侯即有伐齐之志不与髙厚得为来㑹公皈告庙歴告所㑹不告髙厚故不书也注诸大至可知正义曰公羊以为溴梁之盟君若赘旒然谷梁云不曰诸侯之大夫大夫不臣也皆以为此时诸侯微弱权在大夫诸侯皆在而大夫自盟政教约信在于大夫其事不曰君也不由诸侯之大夫者刺大夫不臣也贾服取以为说言悪大夫专而君失权也案传荀偃怒使诸侯大夫盟髙厚以君臣不敌故使大夫盟之君使之盟非自专也以齐人旣有二心髙厚歌诗不类知小国必有从齐者也诗侯大夫本意𣣔盟髙厚髙厚虽已逃归仍恐余国有二故大夫遂自共盟使同㑹之国皆一其志也鸡泽之㑹文隔袁侨如㑹故重言诸侯之大夫今此间无异事直言大夫即是上㑹诸侯之大夫不言诸侯以可知故也注邾莒至礼也正义曰十二年莒人伐我东鄙十四年莒人侵我东鄙十五年邾人伐我南鄙是邾莒二国数侵伐鲁也凡例云若不道于其民则称注齐有二心故正义曰歌古诗各从其恩好之义类髙厚所歌之诗独不取恩好之义类故云齐有二心刘炫云歌诗不类知有二心者不服晋故违其令违其令是有二心也注齐为至从者正义曰荀偃不言齐有异志而云诸侯有异志故解之以髙厚若此故知小国必当有从者㧾疑诸侯有异志不猲疑齐故髙厚虽逃犹自诸国共盟也注夷平至郑伯正义曰春秋于鲁事所记不与外事同者于外则依实而言于鲁则言不以实不实者鲁国大小是宋衞之匹其常㑹序列当在宋下衞上及其书䇿皆云公㑹某侯虽㑹霸主亦鲁在其上大夫出㑹鲁亦在先如此者客主之言所以为文其言固当有异耳以主客之故先鲁而后他国鲁非实在先也传称在礼卿不㑹公侯而鲁卿每㑹公侯春秋无讥文元年公孙敖㑹晋侯于戚是也杜云体例已举据用鲁史成文是春秋无讥旣常不讥无以示可否之义故于此变文以示例特言书曰是仲尼新意旧史当书荀偃在前今仲尼改之不先书主兵之荀偃而书后至之郑伯以当时共伐许者皆是诸侯之大夫义取与郑伯尊卑皆平得㑹郑伯故也言后至之郑伯者三月㑹于溴梁夏公至自㑹则郑伯亦已㱕矣五月之下始书伐许郑伯闻将伐许乃从诸侯之师是诸侯谋伐已定郑伯始来从之故杜言后至也注褅祀至吉祭正义曰僖三十三年传云凡君薨卒哭而祔祔而作主特祀于主烝甞禘于庙如彼传文则旣祔之后可以爲烝甞也闵二年五月吉禘于庄公以其时未可吉书吉以讥之此年正月晋已烝于曲沃仍云未得禘祀知此禘祀是三年丧毕之吉祭也圻父正义曰此诗小雅篇刺宣王之云圻父予王之爪牙朝转予于恤靡所止居注云宣王之末司马职废此勇力之士责司马云我乃王之爪牙之士当爲王闲守之衞女何移我于忧使我无所止居乎谓见使从军与姜戎战于千亩而败之时也注鸠集也正义曰释诂云鸠聚也聚亦集之义国有兵冦则民人不得集聚也十七年注宣公也四同盟正义曰经不书葬故详言其谥牼以成十八年即位其年盟于虚朾襄三年于鸡泽五年于戚九年于戏十一年于亳城北十六年于溴梁皆鲁邾俱在凡六同盟沈氏云去虚朾之盟又不不数溴梁故为四刘炫以为杜氏误非也注暴乱至来告正义曰传说此事文在冬下知其实以冬出经书在秋故知追以秋告实冬出而告以秋明以华臣始作乱时来告也但传因华臣之出本其惧罪之由故于冬之下追言华阅卒耳其实华閲之卒或在九月之前华臣弱其室杀其宰当在九月内耳传亲逐至为厉正义曰蒯与其父共逐其君则是身亲为悪故言亲逐而君尔父为厉者父为悪首故以悪鬼骂之注孙蒯不书非卿正义曰经书他国征伐例书元帅而已此经已书石买縦蒯是卿亦不书杜为此注者蘓氏云孙氏世为上卿蒯若是上卿应书蒯不书石买故云非卿也或可事由孙蒯故决之君赐不终正义曰来唁是君之恩赐使贱者唁是为惠不终也服虔云言君义已故来唁之是惠赐也谓已无死不以义望已是不终也不如盖之正义曰服虔云盖覆盖之言左师无鹰鹯之志而盖不义之人故尤之此未必然正是左师讳国悪耻闻于外故盖之耳非是畏华臣也为已短䇿正义曰服虔云䇿马捶也自为短䇿过华臣之门助御者击马而驰悪之甚也必为短䇿者私助御者不𣣔使人知也注阖谓门户闭塞正义曰月令仲春脩阖扇郑玄云用水曰阖用竹曰扇是阖为门扇所以闭塞庐舎之门户也注斩不至升布正义曰丧服斩衰裳传曰斩者何不缉也马融云不缉不缏也谓斩布用之不缏其端也衰用布为之广四寸长六寸当心故云有胷前也丧服传曰衰三升郑玄云布八十缕为升然则传以三升之布布之最麤故谓之麤也以麤布为衰而斩之故以麤缞斩为文之次苴绖带杖菅屦正义曰丧服云苴绖杖绞帯此传带不言绞亦当为绞带也若要带则谓之绖故丧服注云麻在首在要皆曰绖丧服传曰苴绖者麻之有蕡者也苴杖竹杖也绞带者绳带也马融云蕡者枲实枲麻之有子者其色麤悪故用之苴者麻之色郑玄士丧礼注云苴麻者其貌苴服重者尚麤悪䘮服及此传绖带杖三者皆在苴下言其色皆苴也绖带用麻杖用竹麻竹虽异而其苴则同故三者共蒙苴也郑玄云麻在首在要皆曰绖此言绖者谓首绖也凡䘮服冠缨带屦皆象吉时常服但变之使麤悪耳其衰与绖是新造以明义故特为立其名衰之言摧也绖之言实也明孝子之心实摧痛故制此服立此名也衰当心绖在首独立名于心首者心是发哀之主首是四体所先故制服以表之要绖之下又有绞带要绖杀首绖五分之一绞韦杀要绖亦然虽大小有三等而同用苴麻䘮服杖在带上此传杖在带下者䘮服具明其服故杖在上然后言绞带冠绳缨此传略言其礼𣣔明带与绖俱用麻故杖在带下䘮服传云菅屦者菅菲也菲者屦之别名故杜注云草屦也注此礼至正文正义曰䘮服传文及士䘮礼记皆云居倚庐寝苫枕申歠粥朝一溢米夕一溢米是此礼与士䘮礼略同其异者唯彼言枕由此言枕草耳然枕由者乃是礼记及䘮服传耳亦非䘮服正文杜意言古礼未必无枕草之法也居倚庐寝苫者郑玄云倚木为庐在中门外东方北户苫编稾也此𥘉䘮为然其旣虞之后则每事有变具于礼文郑玄云二十两曰溢为未一升二十四分升之一知者古者一斛百二十斤一斗十二斤十二斤百九十二两一升十九两二分少八分米充二十两更取一升分作百九十二分二十四分取一得八分添前十九两二分是为二十两也注时之至讥之正义曰杂记云大夫为其父母兄弟之来为大夫者之䘮服如士服士为其父母兄弟之为大夫者之䘮服如士服如彼记文则大夫与士䘮服不同记是后人所记记当时之事今此晏子之老亦讥晏子所为非大夫之礼是时之所行士及大夫䘮服各有不同也晏子实为大夫而行当时之士礼晏子反时以从正其家老不解谓晏子为失故据时所行而讥之也晏子其父始卒则晏子未为大夫言晏子为大夫者礼䘮服大夫之子得从大夫之法注晏子至家老正义曰檀弓云鲁穆公之母卒使人问于曽申曽申对曰哭泣之哀齐斩之情饘粥之食自天子逹然则天子以下其服父母尊卑皆同无大夫士之异晏子所行是正礼也言唯卿得服大夫服我是大夫得服士服又言已位卑不得从大夫之法者是悪其直已以斥时之失礼故孙辞略荅家老也家语曽子问此事孔子云晏平仲可谓能辟害也不以已是而駮人之非孙辞以辟咎义也夫家语虽未必是孔子之言要其辞合理故王肃与杜皆为此说郑玄注杂记引此传言晏子云唯卿为大夫此平仲之谦也言䘮服服布麤衰斩衰三升义服斩衰三升半为母服齐衰四升正服齐衰五升义服齐衰六升降服大功七升正服大功八升义服大功九升降服小功十升正服小功十一升义服小功十二升缌麻十五升去其半郑注杂记云士为父斩衰缕如三升半而三升不缉言缕之精麤如三升半成布而缕三升故云麤衰在齐斩之间郑又云士为母衰五升缕而四升为兄弟衰六升缕而五升郑玄以杂记之文士为父母兄弟之服不得与大夫同皆缕细降一等其缕数与大夫同但杂记之文记当时之制以当时大夫与士有异故为此解非杜义也十八年注礼当至同盟正义曰僖四年许男新臣卒传曰葬之以侯礼也凡诸侯薨于朝㑹加一等诸侯命有三等男加一等葬之以侯礼此曹是伯爵与许男同当葬以公礼也彼许男之卒不书于师此言卒于师者释例曰若卒于朝㑹或书师或书地者史之成文非义例所存也负刍以成十四年即位十五年盟于戚十七年于柯陵襄五年于戚九年于戏十一年于亳城北十六年于溴梁凡六同盟不数成公之盟溴梁是大夫去之是为三刘炫以杜为误非也传注彪晋至末臣正义曰王制云五岳视三公四渎视诸侯则诸侯于河神其辞不得称臣故解其意称臣者以明上有天子言已是天子之臣以谦告神也曽祖曽孙者曽为重义诸侯之于天子无所可重曽臣犹末臣谦卑之意耳注平隂至书围正义曰平隂城南有防者地形犹在杜观其迹而知之也言堑防门而守之明是齐人自于门外作堑以固守也此平隂齐邑而言围齐者沈氏云君在故称圉刘炫云案下传范鞅门于雍门又门于扬门州绰门于东闾旣门其三门即是围事杜何知不以门于三门为围必以御诸平隂为围乎今删㝎知不然者案上九年诸侯伐郑传称门其三门而经不称围则攻门非围也此传云堑防门而守之则是被围之道刘以门其三门为围而规杜氏非也注脰颈也正义曰说文云脰项也考工记云以脰鸣者又曰大体短脰数目顅脰公羊传称宋万搏闵公絶其脰郑玄何休皆以脰为颈颈之与项亦一物也乃弛弓正义曰下云其右具丙亦舎兵则此是州绰弛弓也甚雨及之正义曰椘师南行有大雨从北而南逐及椘师注歌者至彊弱正义曰律吕虽有十二其风有八八风者干风不周坎风广莫艮风调震风明庶巽风清明离风景坤风凉兊风阊阖八方之风风别先有音曲揔吹律吕以咏八方音曲今师旷以律吕歌南风音曲南风音㣲不与律声相应故云不竞服虔以为卯酉以北律吕为北风以南为南风与杜八风义违非杜义也多死声正义曰服虔云南风律气不至故声多死注歳在至西北正义曰歳星右行于天大率一歳行一次二十八年歳在星纪距此十一年郄而数之此年在豕韦豕韦一名娵訾当亥之次也周十二月夏之十月其月又建亥故曰多在西北注言天至人和正义曰孟子云天时不如地利地利不如人和十九年公至自伐齐正义曰徃年围齐今以伐致传旣不说杜亦不解公羊传曰此同围齐也何以致伐未围齐也未围齐则其言围齐何抑齐也曷为抑齐为其亟伐也其意言徃年同围齐者实非围齐故以伐致案传攻平隂齐侯堑防门而守之则是兵实围齐不淂如公羊说也贾逵云围齐而致伐以䇿伐勲也伐者加兵之名围则伐内之别围伐终是一事不淂各有其勲何言䇿伐勲也但围是伐内之别此言至自伐齐僖二十九年言至自围许史异辞无义例注世子至同盟正义曰环以成十年即位十五年国佐盟于戚十七年自盟于柯陵十八年崔杼于虚朾襄三年世子光于鸡泽五年世子光于戚九年世子光于戏十一年世子光于亳城北不数成公之世世子光犹四同盟言三者襄五年戚盟不书经故杜不数刘炫以爲杜误非也传注邾田至邾田正义曰邾在鲁南田在漷水北今更以漷水爲界取邾漷北之田㱕于鲁也十六年命㱕侵田此年正邾鲁之界则此田旧是鲁界邾人取以爲已有今日使之㱕鲁故曰取邾田也公羊传曰其言自漷水何以漷爲竟也何言乎以漷爲竟漷移也其意言邾鲁以漷水爲竟漷水移入邾界鲁随而有之贾服取以爲说言刺晋偏而鲁贪案传晋命皈侵田此田邾先侵鲁追令反本何晋偏而鲁贪公羊之说不可通也注荀偃至之先正义曰杂记云纳币一束束五两两五㝷郑玄云纳币谓昬礼纳徴也十个爲束贵成数两两者合其卷是谓五两八尺曰寻一两五寻则每卷二丈也合之则四十尺今谓之匹犹匹偶之云彼虽主说昬币但经传所言来帛束锦者其束多少皆与彼同故云五匹爲束也吴子乗以十三年卒乗献此鼎于鲁鲁人因以其人名之谓之呉寿梦之鼎今以此鼎贿荀偃也古之献物必有以先之老子云虽有拱抱之璧以先驷马谓以璧为马先也僖三十三年郑啇人弦髙以乗韦先牛十二犒师谓以韦为牛先也二十六年郑伯赐子展先路三命之服先八邑谓以车服为邑之先也皆以轻物先重物此锦璧可执马可牵行皆轻于鼎故以璧马为鼎之先以轻先重非以贱先贵鼎价未必贵于璧马也瘅疽生疡于头正义曰说文云瘅劳病也疽痈也痈肿也疡头创也然则传言荀偃病此疽肿肿溃遂生创于头杜云瘅疽悪创略言其病创耳百谷正义曰谷之种类多言百举成数也注林钟至为名正义曰月令季夏律中林钟是林钟六月之律名也周语云景王将铸无射问律于泠州鸠对曰律所以立均出度也古之神瞽考中声而量之以制度律均钟百官轨仪贾逵云律谓六律六吕以均钟大小清浊也考成也成平也平中和之声度律吕之长短以立均钟以成和平之声而百官之道淂象而仪之是言度律吕长短然后钟铸钟声应律遂以律名钟此钟声应林钟故以林钟为名称伐则下等也正义曰诸侯之铭当言时计功鲁之伐齐也借人之力功非已有妨民农务不可谓时二者旣无可称唯有从行征伐可得称伐劳耳伐虽可称若称伐则从大夫之例于三者为下等不足为功羙也注终言之正义曰知终言之者以云尸诸朝非礼下始云五月齐灵公卒庄公即位若非即位之后岂得尸戎子于朝于传终言之注无黥刖之刑正义曰妇人淫则闭之于宫犯死不淂不杀而云妇人无刑知其于五刑之中无三等刑耳三等墨劓刖也三等之刑墨轻刖重故举其轻重而略其劓也周礼谓之墨尚书谓之黥黥墨为一故依尚书言黥也服虔云妇人从人者也故不为制刑及犯悪从男子之刑也若与男子俱受黥刖劓亦是妇人刑矣何独主男子而妇人从之也刘难服云犯淫则男子割势妇人闭宫岂淂从男子乎注礼之至君命正义曰传言礼也则兵不伐丧必有常礼礼有此法故闻䘮即还公羊传曰还者何善辞也何善尔大其不伐䘮也此受命乎君而伐齐则何大乎其不伐䘮大夫以君命出进退在大夫也何休云礼兵不从中御外临事制冝唯义所在故善之是与左氏同也谷梁传曰还者事未毕之辞也不伐䘮善之也善之则何为未毕也君不尸小事臣不专大名善则称君过则称已则民作让矣士匄外专君命故非之也然则为士匄者冝奈何冝樿帷而㱕命乎介其意言待命乃还故杜言不必待君命所以排谷梁也注大路至服路正义曰二十四年穆叔如周王嘉其有礼赐之大路与此并赐诸侯之卿其文皆云大路知大路天子所赐车之㧾名也周礼巾车王之五路有玉路金路象路革路木路又有服车五乗孤乗夏篆卿乗夏缦大夫乗墨车士乗栈车庶人乗役车又曰凡良车散车不在等者其用无常周礼有此文耳其封诸侯赐之以车则同姓以金路异姓以象路四衞以革路蕃国以木路其赐诸侯之卿则无文释例曰周官王之五路及卿大夫士服车各有名又有良车散车不在等者其用无常谓此上五路之良散当以出赐故言其用无常也传通称玉路金路为大路及赐鲁穆叔郑子蟜当是革路若木路所以封四卫及蕃国之君也而亦曰大路者据受王之殊钖皆举其㹅名或云先或云次当各自以就数为差也杜言当是革路若木路者虽疑不敢质谓当是此二路也必疑然者以服车称车不称路王若赐之夏篆夏缦不应谓之为大路名之曰大路必在五路之中矣金路象路乃赐同姓异姓之国君不可以赐其臣而传称列国之卿当小国之君固周制也位当小国之君则车亦可以同之故疑是革路若木路也革路木路路之卑者亦称大路者以受王殊赐皆举其㧾名也若受之于君或称先或称次杜云以就数为差者三命之卿就数三再命之卿就数二故郑赐子展先路三命之服子产次路再命之服是也若其不然王赐叔孙穆子其车若是夏篆夏缦即与常车无异何故生弗敢乗及死乃请以葬也郷饮酒礼者大夫之礼也工人卒歌主人献工大师则为之洗郑玄云大夫若君赐之乐谓之大师为之洗尊之也彼尊君赐乐谓二师为大夫师此尊王赐车谓王车为大路其意类于彼也膏盲何休以天子车称大路诸侯车称路车大夫称车今郑子蟜诸侯之大夫耳当与天子士同赐其车而名之曰大路非正也孔子曰唯器与名不可以假人名不正则言不顺于义左氏为短案周礼天子衮冕上公亦称衮冕天子析羽为旌诸侯及大夫亦称旌又天子乐官称大师郷饮酒礼君赐乐亦称大师此皆名同于上则卿大夫大路何独不可同之于天子大路之名乎何休之难非也见卫至乃登正义曰杜于此注皆周贾逵之说服虔引彭仲博云齐𣣔诛卫唿而下与之言因可取之无为揖之复令登城仲博以为齐侯号卫卫慙而下云问守备焉问衞之守髙唐者衞无恩信故令守者以无备告齐侯善其言故揖之乃命士卒登城服虔谓此说近之案传之次第衞在城上号之乃下是衞下也问守备焉问卫也若其别问余人当云问其守者不淂云问守备也若齐侯揖之而命士卒登城则士于此时已登矣何故下文方云殖绰工偻㑹夜缒纳师也卫已下城齐侯不即执取者或有所隔碍不淂取之汉未曹操与马超对语徐晃与関羽对语皆雠敌交言而不能相取亦何怪古之人乎夜缒纳师正义曰二子因其无备先徃城上乃从城上县䋲纳师注四章至救助正义曰控于大邦乃是载驰五章而云四章者文十三年郑子家赋载驰之四章义取控于大邦意在五章而并赋四章彼注已云四章以下故于此略之诗注云极至也今衞侯𣣔求援引之力助于大国之诸侯亦谁因乎由谁至乎闵之故𣣔㱕问之注蹷犹㧞也正义曰蹷者倒也树倒必㧞根故云蹷犹㧞也父是亲之极孝为德之本于父尚犹不哀必是不能爱人也已不爱人人亦不爱已人皆不爱必将䘮家知其不能保有宗嗣也二十年注称弟明无罪也正义曰传言非其罪也则无罪之文明矣而云称弟明无罪者贾逵以为称名罪其偪杜以郑㱼有罪去弟以罪叚今此存弟非是罪黄之文也言此以排贾氏也传盟于至故也正义曰于绖服异则称同盟此齐成而盟不言同者徃年齐与晋平盟于大隧是齐已服于晋矣非于此始服故不言同也晋以齐旣平和而召诸侯以为此会传解其为盟之意故云齐成也注称弟至二庆正义曰称弟者止为罪陈侯但陈侯之罪罪在信二庆故杜兼言二庆耳称弟不为罪二庆也释例曰兄而害弟者称弟以章兄罪弟又害兄则去弟以罪弟身推此以观其余秦伯之弟鍼陈侯之弟黄皆是兄害其弟者也秦伯有千乗之国而不能容其母弟传曰罪秦伯也㱕罪秦伯则鍼罪轻也陈侯不能制御臣下使逐其弟传曰言非其罪也非黄之罪则罪在陈侯示互举之文也赋鱼丽之卒章正义曰鱼丽诗小雅物其有矣者谓言鱼有鲿鲨鲂鲤并有旨酒也维其时矣者注云大平而后微物衆多取之有时用之有道则万物莫不多也二十一年注二邑至之辞正义曰杜解地邑自为其例言在者指知其䖏言有者以示不审此言二邑在髙平者知其在髙平郡界耳又言有者并不审其䖏也释例曰漆髙平南平阳县东北有漆郷闾丘髙平南平阳县西北有顕闾亭是二邑知在髙平而不审其地故言有也诸侯之臣入其私邑而以之出奔者皆书为叛卫孙林父宋华亥宋公之弟辰晋赵鞅荀寅等皆书为叛叛者背其本国之大辞也此及莒牟夷邾黒肱亦以邑叛本国但叛来㱕鲁据其至鲁为文而言来奔内外之辞言俱是叛而辞异耳且传谓庶其等为三叛人明其亦是叛也注盈不至罪之正义曰宣十年齐崔氏出奔衞书其族也文八年宋司城来奔举其官也又十四年宋子哀来奔称其字也皆为无罪不书其名则书名为罪之文据传盈无大罪故辨之不能防闲其母以取奔亡称其名罪之也不能防闲其母诗序文也周礼虎贲氏舎则守王闲又校人谓马廏为闲则闲是栏衞禁防之名也礼之防失若彼闲然论语云大德不踰闲闲谓礼法言不能以礼法禁防母也传注计公至二人正义曰杜以姑为父之女昆弟姊是已之女昆故计公之年以为寡者二人刘炫云案十二年传云无女而有姊妹及姑姊妹则古人谓姑为姑姊妹也而知此姑姊是襄公父之姊止一人耳不淂云寡者二人今知不然者以襄公成公之子成公即位二年已令大子公衡为质于椘及宋逃㱕则公衡年十五六矣成公即位之初已三十有余计至于今七十许歳其姊虽存年极老矣安可以妻庶期刘以为成公之姊而规杜氏非也子盍正义曰郑玄服虔皆以盍为何不也注给其至之人正义曰昭七年传曰皁臣舆舆臣隷隷臣僚僚臣仆仆臣台马有圉牛有牧自皁至牧有八等也其次谓庶其从者鲁给之以八等之人轨度至徴也正义曰谓使其臣信有轨则法度可明以为徴验也刘炫云轨法也行依法度而言有信也夏书至念也王义曰念玆在玆谓念此所行之事𣣔施于他得可施之在于此身然后行之释玆在玆释除也谓有所除治于此前人之上亦当在此身无有罪过然后除之名言玆在玆谓名此事言此事亦皆当今可施于此犹若名此除盗言此除盗已能除盗是除盗之事可施于此若已不能除盗遣人除盗是不可施于此也允出玆在兹允信也谓诚信之心出于此身则善亦诚在此身也信由已壹谓信实由已专壹然后善功可念此断章为义故与尚书本文稍殊庶其非卿也正义曰公羊谷梁皆以邾莒之徒小国不合有卿释例曰公侯伯子男及其卿大夫士命数周官具有等差当春狄时渐已变改是以仲尼丘明据时之冝仍其行事从而然之不复与周官同而先儒考合周官礼记各致异端今详推经传国之大小皆据当时土地人民不复依爵故书秦椘之卿而略于滕薛也诸侯大国之卿皆必有命固无所疑其㧾名亦曰大夫也故经传卿大夫之文相涉晋杀三卿而经书大夫邢丘之会传称大夫亦皆卿也蜀之盟齐国之大夫溴梁之盟小邾之大夫此不命一命之大夫故不书也命者谓其君正爵命之于朝其宫室车旗衣服礼仪各如其命数则皆以卿礼书之于绖卫之于晋不得比次国则邾莒𣏌鄫之属固以微矣此等诸国当时附随大国不淂列于会者甚衆及其得列上不能自通于天子下无暇扵备礼成制故与于会盟战伐甚多唯曹之公子首淂见于经其余或命而礼仪不备或未加命数故皆不书之也邾卑我之等其奔亡亦多所书唯数人而已知其合制者少也又邾庶其等传皆言非卿以地来虽贱必书纪裂繻来逆女传曰卿为君逆知此等㣲国亦应有卿有卿则应书于经徒以卑陋制不合礼失礼之例𣏌降为夷华耦具官君子贵之至于此等卿而不备礼亦所以见其略贱也诸儒以为邾莒无命卿旣自违传刘贾又云春秋之序三命以上乃书于经颍氏以为再命称人传曰叔孙昭子三命踰父兄昭公十年昭子始加三命而先此叔孙皆自见经知所书皆再命也是杜大明春秋书卿名氏之例以邾莒自当有卿若有再命则书名氏其不书于经皆为礼不备故庶其非卿谓非再命之卿也注茧緜衣正义曰玉藻曰纩为茧緼为袍郑玄云衣有着之异名也纩谓今之新緜緼谓今纩及旧絮也然则茧是𫀆之别名谓新緜着袍故云緜衣也置冰牀下使有寒气其上加緜衣暑月多衣所以示疾以范至政矣正义曰桓是黡之谥大夫称主诬栾盈言盈以范氏为死桓主道范氏之意以桓主已死其家裘弱故陵侮栾氏而专晋国之政矣秋栾至叔罴正义曰如此传文则栾盈出奔之后宣子始杀十子也晋语云平公六年箕遗及黄渊嘉父作乱不克而死公乃问阳毕阳毕对曰论逞志而亏君以乱国者之后而去之是遂威而逺权也栾氏之诬晋国久矣栾书实覆宗杀厉公以厚其家若灭栾氏则民威矣公许诺尽遂羣贼而使祁午及阳毕曲沃逐栾盈如国语则先杀十子后逐栾盈与此异者贾逵云十子皆栾盈之党知范氏将害栾氏故先为之作难讨范氏不克而死然则栾盈城着十子在国谋杀宣子不克宣子先杀之乃使适着逐栾盈此传先言栾盈后言其党耳非是栾盈旣奔之后杀十子也此传言城着而遂逐之则是就着逐栾盈国语言适曲沃逐栾盈者曲沃是栾氏之采邑盖就着逐其身适曲沃逐其家也优哉游哉正义曰此小雅采菽之篇案彼诗云优㦲游哉亦是戾矣与此不同者盖师读有异有觉至顺之正义曰此诗大雅抑之篇惠我至保之正义曰此诗周颂烈文之篇注逸书至安之正义曰此引书曰夏书㣧征之文也彼作圣有谟训此云惠训不倦则本当作训但杜以传作圣有謩勲故顺传文解之刘背传文而规杜氏非也殊殛而禹兴正义曰尚书称尧使鲧治水九载绩用不成乃求得舜而徴用之歴试三年乃禅以位舜典羙舜之功象以典刑之下始云流共工于幽洲放驩兠于崇山窜三苗于三危殛鲧于羽山四罪而天下咸服孔安国云作者先叙典刑而连引四罪明皆徴用所行于此㧾见之是言舜𥘉被徴用先诛鲧而后举禹故言鲧殛而禹兴僖三十三年传曰舜之罪也殛鲧其举也兴禹洪范云鲧则殛死禹乃嗣兴皆言诛鲧乃举禹而郑玄注尚书以为禹治水旣毕乃流四凶言其先举禹而后诛鲧旣违经传之文且复于理不当故王肃难云禹治水而后以鲧为无功而殛之是为用人子之功而流放其父则为禹之勤劳适使父殛舜失五典克从之义禹陷三千莫大之罪进退无据迂亦甚㦲注大甲至大德正义曰大甲汤孙卋本纪文也书序云大甲旣立不明伊尹放诸桐宫三年复㱕于亳思庸伊尹作大甲三篇是大甲能自改悔伊尹复之事也注大君谓天王正义曰进言于王而称大君知大君谓天王也大君君之大者故以为天子易云大君有命亦谓天子也注尉氏讨姦之官正义曰㱕死尉氏犹言㱕死于司败明尉氏主刑人故为讨姦之官周礼司寇之属无尉氏之官盖周室旣衰官名改易于时有此官耳其司败亦非周礼之官名也使司至氏者正义曰周官司寇掌诘姦慝刑暴乱当使司寇而此云司徒者以司徒掌㑹万民之卒伍以𧺫徒役以比追胥以此追寇盗是其所掌获得罪人乃使司寇刑之耳㑹朝至乱也正义曰经训常也法也㑹以训上下之则朝以正班爵之义是㑹朝为礼之常法也政待礼而行犹人须车以载礼是政之车舆也礼运云政者君之所以蔵身也言政行于外身蔵其中政是身之所守也怠慢于礼则政无车无车则政不行是失政也君旣失政则身无所守失政则身不立是其所以乱也注四子晋大夫正义曰国语阳毕对公公许语尽逐群贼谓此之子为至勇也正义曰子斥宣子也子能为彼食者半诸侯之地方四百里诸伯之地方三百里其食者三之一诸子之地方二百里诸男之地方百里其食四之一郑玄云其食者半三之一四之一者土均均邦国地贡轻重之等必足其国礼俗䘮纪祭祀之用乃贡其余大国贡重正之也小国贡轻字之也此是诸侯之国贡王之差也司勲职云凡颁赏地三之一食郑玄云赏地之税三分计税王食其一二全入于臣此采邑贡王之数也然则诸侯之臣受其采邑者亦当三分之一而㱕于公故云古者家其国邑言以国邑为已之家有贡于公者是减已而贡之故以重赋为罚言重倍其赋当以三分而二入公也注少正郑卿官也正义曰十九年传云立子产为卿知少正是郑之卿官名也春秋之时官名变改周礼无此名也注朝正正义曰言以㑹歳终则歳事终以至正月朝正也朝正二十九年传文也注酒之至甞酎正义曰月令孟夏天子饮酎用礼乐郑玄云酎之言醇也谓重酿之酒也春酒至此始成与群臣以礼乐饮之于朝正尊卑也彼言饮酎当是夏祭之后此言甞酎谓见于夏祭故云与执膰焉谓祭未受胙肉也注口实至而已正义曰但有徴责之言实于口也服虔云实谓谴让也注四时至盛也正义曰少牢馈食礼者诸侯之大夫时祭之礼也是时祭用少牢今公孙黒肱使黜官薄祭故时祭用特羊殷祭乃少牢诸侯之大夫止用少牢而礼器云君子大牢而祭谓之礼匹士大牢而祭谓之攘郑玄云君子谓大夫以上是大夫之祭有用大牢时也又杂记云上大夫之虞也少年卒哭成事附皆大牢据此二文大得用大牢者礼器之文据天子大夫故也杂记据䘮祭故进用一等士䘮礼士遣奠用少牢是也大夫无禘袷而云殷三年祭者礼记言大夫有善于君袷及五卋是大夫有功或淂褅袷也刘炫云礼器云君子大牢而祭谓之礼匹士大牢而祭谓之攘郑玄云君子谓大夫以上是大夫祭有用大牢时也杂记云大夫之虞也皆少牢卒哭与祔皆大牢䘮祭有大牢明吉祭亦有也此言特羊必是时祭殷以少牢明是三年一为大祭犹天子诸侯禘也礼大夫时祭少牢大祭大牢今黒肱全减之也诗曰至有焉正义曰诗大雅抑之篇侯维也言谨慎尒身唯在依法度用此以戒不亿度之事郑子张其有此诗之义焉言生在敬戒是慎法度也贵而能贫是戒不虞也注交怨至明也正义曰若游氏报杀此人则人知其父𬒳杀其父所以见杀为夺人妻故也报杀则人知其父非是父之行不脩益明也春秋正义卷第二十二计一万九千四百四十四字春秋胡氏传卷二十二春秋传卷第二十二襄公中十有二年春王三月莒人伐我东鄙围台季孙宿帅师救台遂入郓郓莒邑也遂者生事也入者逆词也大夫无遂事受命而救台不受命而入郓恶季孙宿之擅权使公不得有爲于其国也或曰古者命将得专制阃外之事有可以安国家利社稷者专之可也曰此爲境外言之也台在邦域之中而专行之非有无君之心者不敢爲也昭公逐定无正夫岂一朝一夕之故哉其所由来者渐矣夏晋侯使士鲂来聘秋九月吴子乗卒冬楚公子贞帅师侵宋公如晋十有三年春公至自晋夏取邿秋九月庚辰楚子审卒冬城防十有四年春王正月季孙宿叔老㑹晋士匄齐人宋人卫人郑公孙虿曹人莒人邾人滕人薛人杞人小邾人㑹吴于向使举上客而叔老并书者以内卿行则不得不书矣季孙宿以卿爲介而不使之免叔老介于宿而不敢避盖两失之虽晋人轻其币而敬其使于君命使人之体岂爲得哉二月乙未朔日有食之夏四月叔孙豹㑹晋荀偃齐人宋人卫北宫括郑公孙虿曹人莒人邾人滕人薛人杞人小邾人伐秦巳未卫侯出奔齐按左氏卫寗殖将死语其子曰吾得罪于君名在诸侯之䇿曰孙林父寗殖出其君夫所谓诸侯之䇿则列国之史也诸侯则若晋若鲁是也史则若晋之乗鲁之春秋是也今春秋书卫侯岀奔齐而不曰孙林父寗殖岀其君者盖仲尼笔削不因旧史之文也欲知经之大义深考旧文笔削之不同其得之矣或曰孙寗出君衆所同疾史䇿书之是也圣人曷爲掩姦藏恶不暴其罪而以归咎人主何哉曰臣而逐君其罪巳明矣人君擅一国之名宠神之主而民之望也爱之如父母仰之如日月敬之如神明畏之如雷霆何可出也所爲见逐无乃肆于民上纵其淫虐以弃天地之性乎故卫衎出奔使祝宗告亡且告无罪而定姜曰有罪若何告无春秋端本清源之书故不书所逐之臣而以自奔爲名所以警乎人君者爲后丗鉴非圣人莫能修之爲此类也莒人侵我东鄙秋楚公子贞帅师伐吴冬季孙宿㑹晋士匄宋华阅卫孙林父郑公孙虿莒人邾人于戚十有五年春宋公使向戍来聘二月己亥及向戍盟于刘刘夏逆王后于齐刘夏何以不称使不与天子之使夏也昬姻人伦之夲王后天下之母刘夏士也士而逆后是不重人伦之本而轻天下之母矣然则何使卿往逆公监之礼也官师从单靖公逆王后于齐书刘夏而不书靖公是知卿往逆公监之礼也春秋昬姻得礼者常事不书夏齐侯伐我北鄙图成公救成至遇季孙宿叔孙豹帅师城成郛秋八月丁巳日有食之邾人伐我南鄙冬十有一月癸亥晋侯周卒晋人执莒子邾子以归齐侯伐我北鄙夏公至自㑹五月甲子地震叔老㑹郑伯晋荀偃卫寗殖宋人伐许秋齐侯伐我北鄙围成大雩冬叔孙豹如晋十有七年春王二月庚午邾子牼卒宋人伐陈夏卫石买帅师伐曹秋齐侯伐我北鄙围桃髙厚帅师伐我北鄙围防九月大雩宋华臣出奔陈冬邾人伐我南鄙十有八年春白狄来刘敞曰夷狄于中国无事焉其于天子丗一见则诸侯虽善其交际不得而通也是以春秋亦不与其朝不与其朝者惩淫慝一内外也周公致太平越裳氏重九译而献其白雉公曰君子德不及焉不享其贽此乃天子而让也况列国之君乎守藩之臣乎夏晋人执卫行人石买秋齐师伐我北鄙冬十月公㑹晋侯宋公卫侯郑伯曹伯莒子邾子滕子薛伯𣏌伯小邾子同围齐凢侵伐围入未有书同者而独于此书同围齐何也齐环背盟弃好陵虐神主肆其暴横数伐邻国观加兵于鲁则可见矣诸侯所共恶疾故同心而围之也同心围齐其以伐致何也见齐环无道冝得恶疾大诸侯之伐而免其围齐之罪词也春秋于此有沮横逆抑强暴之意孟子曰国必自伐而后人伐之自作孽不可逭其齐侯环之谓矣尚谁怼哉曹伯负刍卒于师楚公子午帅师伐郑十有九年春王正月诸侯盟于祝柯晋人执邾子公至自伐齐取邾田自漷水季孙宿如晋葬曹成公夏卫孙林父帅师伐齐秋七月辛卯齐侯环卒晋士匄帅师侵齐至谷闻齐侯卒乃还糓齐地也还者终事之词古之爲师不伐丧大夫以君命出境有可以安国家利社稷者则专之可也丗衰道微暴行交作利人之难以成其私欲者衆矣士匄乃有恻隐之心闻齐侯卒而还不亦善乎或曰君不尸小事臣不专大名爲士匄者宜墠帷而归命乎介则非矣使士匄未出晋境如是焉可也巳至齐地则进退在士匄矣犹欲墠帷而归命乎介则非古者命将不从中覆专制境外之意而况丧必不可伐非进退可疑而待请者故至谷闻齐侯卒乃还善之也八月丙辰仲孙蔑卒齐杀其大夫髙厚郑杀其大夫公子嘉按左氏初盗杀郑三卿于西宫之朝公子嘉知而不言旣又欲起楚师以去诸大夫故楚人伐郑至于纯门而返至是嘉之爲政也专国人患之乃讨西宫之难与纯门之师子展子西率国人杀嘉而分其室不称郑人者嘉则有罪矣而子展子西不能正以王法肆诸市朝与衆同弃乃利其室而分之有私意焉故称国以杀而不去其官此春秋原情定罪之意冬葬齐灵公城西郛叔孙豹㑹晋士匄于柯城武城二十年春王正月辛亥仲孙速㑹莒人盟于向夏六月庚申公㑹晋侯齐侯宋公卫侯郑伯曹伯莒子邾子滕子薛伯杞伯小邾子盟于澶渊秋公至自㑹仲孙速帅师伐邾蔡杀其大夫公子爕蔡公子履出奔楚按左氏初蔡文侯欲事晋曰先君与于践土之盟晋不可弃且兄弟也畏楚不能行而卒楚人使蔡无常公子爕求从先君以利蔡谋国之合于义者也国人乃不顺焉而杀爕此何罪矣故称国而不去其官公子履其母弟也进不能正国退不能逺害惧祸而奔从于夷狄书者罪之也陈侯之弟黄岀奔楚叔老如齐冬十月丙辰朔日有食之季孙宿如宋二十有一年春王正月公如晋邾庶其以漆闾丘来奔庶其邾大夫也春秋小国之大夫不书其姓氏微也其以事接我则书其姓氏谨之也莒庆以大夫即鲁而图㛰接我不以礼者也邾庶其以地叛其君而来奔接我不以义者也以欲败礼则身必危以利弃义则国必乱春秋礼义之大宗故小国之大夫接我以利欲则特书其姓氏谨之也漆一邑闾丘一邑而不言及者庶其之私邑所受于君而食之者也此叛臣何以不书叛书名书地而窃邑叛君之罪见矣夫弃夷狄从诸夏其慕义之心疑可与也然有据城以求援者君子犹以爲不可受而况邻国乎书来奔而鲁受叛臣纳其地之罪亦见矣夏公至自晋秋晋栾盈出奔楚九月庚戍朔日有食之冬十月庚辰朔日有食之曹伯来朝公㑹晋侯齐侯宋公卫侯郑伯曹伯莒子邾子于商任二十有二年春王正月公至自㑹夏四月秋七月辛酉叔老卒冬公㑹晋侯齐侯宋公卫侯郑伯曹伯莒子邾子薛伯𣏌伯小邾子于沙随按左氏㑹于商任锢栾氏也㑹于沙随复锢栾氏也古者大夫去国君不扫其社稷不系累其子弟不收其田邑使人导之出疆又先之于其所往勑五典厚人伦也今晋不念栾氏丗勲而逐盈又将搏执之而命诸侯无得纳焉则亦过也楚逐申公巫臣子反请以重币锢之楚子曰止彼若能利国家虽重币晋将可乎若无益于晋晋将弃之何劳锢焉其贤于商任沙随之谋逺矣公至自㑹楚杀其大夫公子追舒二十有三年春王二月癸酉朔日有食之三月己巳𣏌伯匄卒夏邾卑我来奔葬杞孝公陈杀其大夫庆虎及庆寅按左氏庆虎无道求专陈国暴蔑其君畏公子黄之偪而愬诸楚曰与蔡司马同谋楚人以爲讨公子黄奔楚愬之二庆以陈叛楚屈建围陈杀二庆夫人君擅一国之利势使权臣暴蔑其身而不能逺欲去其亲而不能保谮愬之于大国而不能辨至因夷狄之力然后能克则非君人之道也故二庆之死称国以杀公子黄之出特以弟书者讥归陈侯也凢此皆春秋端夲之意陈侯之弟黄自楚归于陈晋栾盈复入于晋入于曲沃栾氏晋室之丗臣故盈虽出奔犹系于晋复入者甚逆之词爲其旣绝而复入也曲沃者所食之地当是时权宠之臣各以利诱其下使爲之用至于杀身而不避莫知有君臣之分者也故闻语栾孺子者则或泣或叹以爲得主而爲之死犹不死也盈从之遂入绛乗公门若非天弃栾氏又有范鞅之谋晋亦殆矣原其失在于锢之甚急使无所容于天地之间是以至此极春秋备书之以见人而不仁疾之巳甚乱也其爲后丗鉴岂不深切着明也哉秋齐侯伐卫遂伐晋八月叔孙豹帅师救晋次于雍榆巳卯仲孙速卒冬十月乙亥臧孙纥出奔邾晋人杀栾盈齐侯袭莒二十有四年春叔孙豹如晋仲孙羯帅师侵齐夏楚子伐吴秋七月甲子朔日有食之旣齐崔杼帅师伐莒大水八月癸巳朔日有食之公㑹晋侯宋公卫侯郑伯曹伯莒子邾子滕子薛伯𣏌伯小邾子于夷仪冬楚子蔡侯陈侯许男伐郑公至自㑹陈鍼宜咎出奔楚叔孙豹如京师大饥古有救灾之政若国凶荒或发廪以赈乏或移粟以通用或徙民以就食或爲粥溢以救饿莩或兴工作以聚失业之人缓刑舎禁弛力薄征索鬼神除盗贼㢮射侯而不燕置廷道而不修杀礼物而不备虽有旱干水溢民无菜色所以备之者如此其至是年秋有隂沴之灾而冬大饥盖所以赈业之者有不备矣故书之以爲戒二十有五年春齐崔杼帅师伐我北鄙夏五月乙亥齐崔杼弑其君光齐庄公见弑贾举州绰等十人皆死之而不得以死节称何也所谓死节者以义事君责难陈善有所从违而不苟者是也虽在属车后乗必不肯同入崔氏之宫矣若此十人者独以勇力闻皆逢君之恶从于昬乱而庄公嬖之者死非其所比诸匹夫匹妇自经于沟渎而莫之知者犹不逮也晏平仲曰君民者岂以陵民社稷是主臣君者岂爲其口实社稷是养故君爲社稷死则死之爲社稷亡则亡之若爲巳死而爲巳亡非其私暱谁敢任之此十人者眞其私暱任此冝矣虽杀身不偿责安得以死节许之哉公㑹晋侯宋公卫侯郑伯曹伯莒子邾子滕子薛伯杞伯小邾子于夷仪诸侯㑹于夷仪将以讨齐齐使隰鉏请成庆封如师男女以班赂晋侯以宗器乐器自六正五吏三十帅三军之大夫百官之正长师旅及处守者皆有赂晋侯许之夫晋夲爲报朝歌之役来讨及㑹夷仪旣闻崔杼之弑则冝下令三军建而复斾声于齐人问庄公之故执崔杼以戮之谋于齐衆置君以定其国示天讨之义则方伯连帅之职修矣今乃知贼不讨而受其赂则是与之同情也故春秋治之如下文所贬云六月壬子郑公孙舎之帅师入陈秋八月己巳诸侯同盟于重丘崔杼旣弑其君矣晋侯受其赂而许之成故盟于重丘特书曰同公至自㑹卫侯入于夷仪郑伯突入于栎卫侯入于夷仪其入则一或名或不名者郑伯夺正以立而国人君之诸侯助之不知其义不可以有国也故特书其名着王法以绝之卫侯蔑其冡卿失国出奔固不爲无罪矣然有丗叔仪以守有母弟鱄以出或抚其内或营其外有归道焉则其义犹未绝也故止书其爵而不名及寗喜弑剽复归于卫然后书名此圣人俟其改过迁善不轻绝人之意曽子曰夫子之道忠恕而巳此类是也楚屈建帅师灭舒鸠冬郑公孙夏帅师伐陈十有二月吴子遏伐楚门于巢卒巢南国也其言门于巢卒者吴子将伐楚引师至巢入其门巢人射诸城上矢中吴子而卒非吴子之自轻而见杀也古者入境必假道过门必释甲入国则不驰或曰古者大国过小邑小邑必饰城而请罪亦非巢之轻以一矢相加不饰城而请罪也二十有六年春王二月辛卯卫寗喜弑其君剽喜尝受命于其父使纳献公以免逐君之恶卫侯出入皆以爵称于义未絶而剽以公孙非次而立又未有说焉则喜之罪应末灭矣亦以弑其君书何也弈者举棋不定不胜其耦况置君乎于衎则殖也岀之喜也纳之于剽则殖也立之喜也弑之是弈棋之不若也不思其终亦甚矣故圣人特正其爲弑君之罪示天下后丗使知愼于废立之际而不敢忽也霍光以大义废昌邑立宣帝犹有言其罪者而朝廷加肃况私意耶范粲桓彝之徒杀身不顾君子所以深取之者知春秋之旨矣卫孙林父入于戚以叛甲午卫侯衎复归于卫按左氏孙林父以戚如晋书曰入于戚以叛者着其据土背君之罪也臣之禄君实有焉专禄以周旋戮也卫侯出奔齐入于夷仪告以爵称今旣复归而得国矣乃书其名何也人之有德慧智术者甞存乎疢疾卫侯淹恤在外十有二年困于心衡于虑乆矣此生于忧患之时而一旦得国失信无刑犹夫人也则是困而弗革虽复得国犹非其国也此见春秋俟人改过之深而责人自弃之重欲其强于爲善之意也夏晋侯使荀吴来聘公㑹晋人郑良霄宋人曹人于澶渊秋宋公杀其丗子痤杀丗子母弟直称君者甚之也宋寺人伊戾爲太子内师无宠谮于宋公而杀之则贼丗子痤者寺人矣而独甚宋公何哉谮言之得行也必有嬖妾配适以惑其心又有小人欲结内援者以爲之助然后爱恶一移父子夫妇之闲不能相保者衆矣尸此者其谁乎晋献之杀申生宋公之杀痤直称君者春秋正其本之意晋人执卫寗喜八月壬午许男寗卒于楚冬楚子蔡侯陈侯伐郑葬许灵公春秋正义春秋正义卷二十三春秋正义卷第二十三襄公国子祭酒上护军曲阜县开国子臣孔颖逹等奉勑撰二十三年注五同盟正义曰匄以七年即位九年盟于戏十一年于亳城北十六年于溴梁十九年于祝柯二十年于澶渊皆鲁𣏌俱在是五同盟注卑我至故书正义曰杜从贾说以为庶其之党同有窃邑叛君之罪刘炫规过云杜此注云庶其之党庶其奔鲁三年若是其党邾人即应讨之何因至今始奔庶其以邑奔鲁鲁人还以赐之卑我不淂彼邑窃邑之状复何在焉释例又曰小国之卿或命而礼仪不备或未加命数故不书之邾卑我之等其奔亡亦多所书唯数人而已知其合制者少也如彼所说又以卑我是卿何为两说自相矛楯乎炫以为释例是集解非今删定知不然者原杜之意以二十一年邾庶其窃邑来奔去此旣近邾更无事今卑我来奔必是庶其之党同有窃邑叛君之罪春秋之例命卿有罪出奔皆书名卑我书名罪其与庶其同党非谓卑我非命卿与释例不违刘不晓杜旨妄为规过非也注书名至义例正义曰被杀书名是罪之文故以专国叛君为二庆罪状成十七年晋杀其大夫郄锜郄犫郄至哀四年蔡杀其大夫公孙姓公孙霍皆不言及文九年晋杀其大夫士谷及箕郑父与此并言及传无其说知是史异辞无义例也注兵败至言叛正义曰案传栾盈潜入曲沃乃率曲沃之甲以入晋都及败又入于曲沃潜入之时晋人不觉及败后更入晋人以其状告故先书复入于晋后言入于曲沃谓其败而后入故云兵败奔曲沃也不言叛者叛谓以邑叛属他国栾盈旣入曲沃据曲沃之衆与君战争兵败而死终亦不附他国故不言叛也然败昭二十一年宋华亥入于宋南里以叛定十一年宋公之弟辰入于萧以叛十三年晋赵鞅入于晋阳以叛荀寅入于朝歌以叛皆非叛属他国而并书叛者彼皆与国相拒不胜而即出奔得㱕乃言复国皆有叛属他国之意故本国皆以叛告此栾盈与君争胜不胜即死未有叛属他国之意故晋人不以叛告也注两事故言遂正义曰遂者因上事生下事之辞是两事故曰遂僖二十八年晋侯侵曹晋侯伐卫亦是一举而为两事不言遂者于彼注云再举晋侯者曹卫两来告然则此言遂者齐人来告以齐告为文故言遂也注书名至罪之正义曰书名是罪之文案传纥为孟氏所譛其奔非纥之罪故杜以阿顺季氏废长立少为纥之罪状也注轻行至有事正义曰庄二十九年传例曰凡师有钟鼓曰伐无曰侵轻曰袭是轻者舎其辎重倍道轻行掩其不备曰袭传言齐侯还自晋不入遂袭莒经不言遂者间有他事故也若然僖六年夏公会齐侯云云伐郑秋椘人围许诸侯遂救许二十八年公㑹晋侯云云于温天王狩于河阳云云诸侯遂围许彼亦间有他事而言遂者两事言遂取其省文彼二者公皆亲在事不待告故逺承上事揔言诸侯遂行此书齐事虽告称遂行袭莒亦不可书遂为间有数事与前文隔絶故也传注礼诸至责之正义曰𣏌孝公晋平公之舅也尊同则相为不降平公于礼为舅当服缌麻三月但缌服旣轻其恩不过邻国故传言礼为邻国阙也杜言诸侯絶期者据礼之正法言诸侯尊降其亲虽有本服期者亦当爲之阙故以邻国责之礼父在爲母服期䘮絶旁期非母也君子至于常正义曰杜言庆氏以陈叛叛不书不以告则传载君子之言其意不爲经也君子自论庆氏之罪所爲不义不可放肆以爲冝其诛灭故引尚书康诰言天命之不于常有义则存无义则亡庆氏族有二卿爲不义之故而并䘮亡故君子论其事伤之也服虔以爲传发此言爲不书庆氏以陈叛爲椘所围称国以杀不成悪人肆其志也服意见元年围宋彭城追书系宋不登叛人谓此亦冝然故爲此解然叛是大罪若书爲叛其悪益明何当匿其罪名谓之不可肆也若庆氏不可放肆故不书其叛则林父华亥赵鞅荀寅之徒岂皆可使放肆而书其叛乎且传文不言书经之意知其不爲经也故杜以爲叛不告故不书耳晋将至媵之正义曰晋将嫁女爲吴之夫人齐以女爲媵使析㱕父送媵女于晋令与适俱行也礼媵同姓适异姓今晋嫁女于同姓齐以异姓爲媵皆非礼也而不言非礼者但传本主说栾盈不言事之可否注悼子至听从正义曰十三年传云荀罃卒十四年传言盈生六年而武子卒是其少也知悼子荀首之孙中行呉荀林父之曽孙首是林父之弟首爲知氏林父爲中行氏是同祖也悼子是荀呉二从叔父故相听从计悼子年十六不得爲十七是故沈氏云后人传写误刘炫以此而规杜氏非也程郑嬖于公正义曰郑虽非卿亦是彊族言嬖于公见其不助栾氏注七舆官名正义曰僖十年传言七舆大夫杜云侯伯七命副车七乗谓副车毎车有一大夫主之则此七舆大夫杜亦爲主副车之官也刘炫云若是主公车则当情亲于公不应曲附栾氏服虔云下军舆帅七人炫谓服言是且栾至民柄正义曰栾氏多怨言易克旣有爲利之权又执民之八柄注赏罚爲民柄正义曰周礼大宰以八柄诏王驭羣臣一曰爵二曰禄三曰予四曰置五曰生六曰夺七曰废八曰诛此八者爵禄予置生是赏也夺废诛是罚也赏罚二争分爲八名此时临与敌战唯赏罚而已故以赏罚言之郑玄云柄所秉执以起事者也然则柄以器物爲喻若用斧之执其柄也注夫人有𣏌䘮正义曰隐元年传说葬之节云士踰月外姻至则姻是外亲之揔名𣏌孝公卒夫人有兄弟之服是有𣏌䘮也传言公有姻䘮注言夫人有杞䘮者下文乐王鲋使宣子墨缞冒经诈为夫人故也案经葬𣏌孝公之下始书栾盈复入干晋则栾盈之入在孝公葬后杜解诸侯旣葬除服而夫人有服者葬𣏌孝公书鲁使去之日栾盈入晋当在葬𣏌孝公之前故夫人犹有服故淂诈为之也墨缞冒绖正义曰夫人为其兄弟当大㓛䘮服大功布衰裳牡麻绖冒绖者言以绖冒其首也乐王鲋使宣子诈为夫人孝服也奉公以如固宫正义曰晋语云范宣子以公入于襄公之宫盖襄公有别官牢固故谓之固宫注盖犯至其罪正义曰周礼司厉职云其奴男子入于罪隷女子入于春槀郑玄云奴从坐而没入县官者男女同名杜用郑说以无正文故云盖以斐豹请焚丹书知以丹书其籍近卋魏律縁坐配没为工乐杂户者皆用赤纸为籍其卷以鈆为轴此亦古人丹书之遗法注鲂栾氏族正义曰服虔云鲂盈之子俱无文也计栾盈宣子之外孙胥午谓为孺子未淂有子已堪战十九年栾鲂已帅师伐齐必非栾盈子故杜以为栾氏族卋族谱栾鲂为栾氏族以栾乐为杂人不知杜意何故也申鲜虞之传挚为右正义曰俗本多云申鲜虞之子今案注云传挚申鲜虞之子若传先有子字无烦此注故今定本皆无注左翼曰启正义曰左翼曰启右翼曰胠贾逵以为此言或当有成文也且此传上下先驱申驱是前军也大殿是后军也明启胠是在旁之军说文云胠掖下也胠是在旁明矣凡言左右以左为先知启是左也名之曰启或使之先行诗云以先启行服虔引司马法谋帅篇曰大前驱启乗车大晨倅车属焉大晨大殿也音相似如服言古人有名军为启者注张武军谓筑垒壁正义曰宣十二年传称椘旣战胜潘党请筑武军昭十三年传子于帅陈蔡之师入椘陈蔡请为武军蔡公曰𣣔速且役病矣请藩而已乃藩为军以此知武军谓筑垒壁也张谓张设筑作之具服虔云张设旗鼓也注赵胜至大夫正义曰昭二十二年传曰荀吴略东阳遂袭鼓灭之鼓在鉅鹿居山之东山东曰朝阳知东阳是寛大之语揔谓晋之山东故为魏郡广平以北二年齐晏弱城东阳以偪莱哀八年吴伐鲁克东阳而晋齐鲁皆有东阳名同而实异服虔以东阳为鲁邑缪之甚矣东阳之师谓下文叔孙豹所帅者也注救盟主故曰礼正义曰公羊传曰曷为先言救而后言次先通君命也僖元年齐师宋师曹师次于聂北救邢公羊传曰曷为先言次而后言救君也其意言君则进止自由故先次后救臣则先通君故先救后次贾氏取以为说谓此传云礼者言其先救后次为得礼也释例曰所记或次在事前次以成事也或次在事后事成而次也皆随事实无义例也叔孙豹次于雍榆传曰礼者善其宗助盟至非以次为礼也齐桓次于聂北救邢亦存邢具其器用师人无私见善不在次也杜以此故言救盟主故曰礼所以明异旧说也注献酬至为旅正义曰案郷饮酒礼主人席于阼阶上西面賔席扵堂户西南面介席扵西阶上东面衆賔席于上賔之西南面𥘉賔介及衆賔至立于门外东面主人出迎于门外西面主人延賔入及介衆賔等立于西阶下主人揖賔升主人酌酒于阼阶上拜献賔賔西阶上拜受饮卒爵酌酒以酢主人主人阼阶上饮卒爵又酌酒先自饮以酬賔賔拜受酬酒奠于荐东賔降主人又酌酒于西阶上献介介于西阶上受爵饮卒爵酌以酢主人主人于西阶上受爵饮卒爵介降主人又酌酒于西阶上献衆賔衆賔饮讫降引乐工入歌诗主人献乐工又引笙入立于堂下主人献笙师讫主人及賔介衆賔等皆升就席乃立相者爲司正使弟子一人举觯扵賔賔酬主人主人酬介介酬衆賔是爲旅也杜言献酬礼毕者谓献酬賔介及衆賔礼毕也言通行爲旅者谓一人举觯扵賔旅衆相酬通至扵下案郷饮酒礼未旅以前賔介皆立此传云大夫皆起则季氏饮大夫酒未必纯如郷饮酒礼则献酬事讫大夫皆坐然则旣献召悼子者谓献臧纥及大夫讫而召悼子至旅酬之时而召公鉏若能至民可也正义曰悼子旣爲适将承季氏之后故谓悼子爲季氏下言爲孟孙其子意亦然富倍季氏言可过悼子也姦回不轨更获罪戾非徒贫贱而已是爲信下民故杜云祸甚于贫贱也孟氏之御驺正义曰成十八年传曰程郑爲乗马御六驺属焉使训羣驺知礼注云六驺六闲之驺则驺是掌马之官盖兼掌御事谓之御驺信有力扵臧氏矣正义曰不应得而得之则彼荷其恩故功力多也立于户侧正义曰䘮大记云大夫之䘮主人坐于东方此立于户侧则在室户之东西面立也礼记云坐此云立者以季孙来故立耳孟孙至石也正义曰治病药分用石本草所云钟乳矾磁石之类多矣夫石犹生我正义曰服虔云夫谓孟孙也桓十三年传夫固谓君夫岂不知服虔云夫谓鬭伯比也二十六年传夫不悪女乎服杜并云夫谓大子也其年又曰夫独无族姻手杜云夫谓晋也三十一年传夫亦愈知冶矣杜云夫谓尹何皆谓所斥前人为夫此言之类也注正夫遂正正义曰七年传称叔仲昭伯为隧正谓南遗请城费吾多与而役是役是役夫遂正所主知此正夫是遂正也遂正当属司徒臧氏为司寇而借之扵臧氏者盖当时臧氏兼主掌之注鲁南城东门正义曰盖旧名犹在相传如此也且邾在鲁之东南奔邾出此门为便注姪穆至毘弟正义曰释亲云妻之姊妺同出为姨孙炎曰同出俱已嫁也然则据父言之谓之姨据子言之当谓之从母但子效父语亦唿为姨姨子昆弟即䘮服从母昆弟是也故曰姨昆弟注大蔡大龟正义曰汉书食货志云元亀为蔡论语云臧文仲居蔡家语称漆彫平对孔子云臧氏有守亀其名曰蔡文仲三年而为一兆武仲三年而为二兆是大蔡为大亀蔡是亀之名耳郑玄云出蔡地因以名焉非也注言应有后正义曰礼天子封诸侯以国诸侯赐大夫以族天子不灭国诸侯不灭族有小罪则废其身择立次䝨使绍其先祀论语云兴灭国継絶卋谓此也必有大罪乃淂灭之周礼大司马云外内乱鸟兽行则灭之是也武仲自言罪轻不及于不祀言其应有后也注二勲文仲宣叔正义曰哀二十四年传曰晋侯将伐齐使来乞师曰昔臧文仲以楚师伐齐取谷臧宣叔以晋师伐齐取没阳寡君𣣔徼福扵周公愿乞灵扵臧氏是二勲谓文仲宣叔也季孙召外史正义曰周礼外史掌书外令掌四方之志今季孙召外史盖鲁亦立此官也夜入且千之隧正义曰旣入而又淂岀宿知所入非城邑也故杜以为狭道檀弓说此事云齐庄公袭莒于夺𣏌梁死焉言于夺则当为地名郑玄引此传云隧夺声相近言其与此一事则谓此亦为地名若是地名不得云且于之隧即如记文盖当且于之旁别有夺地非此且于之隧也注妇人至贱也正义曰檀弓云哀公使人弔蒉尚遇诸道辟扵路画宫而受弔焉曽子曰蒉尚不如𣏌梁之妻之知礼也郑玄云行弔礼于野非也然则男子亦不淂受野弔而言妇人无外事者檀弓云君遇柩于路必使人弔之郑玄云君于民臣有父母之恩是男子从柩在野则得野受弔妇人无外事虽从柩亦不得野受弔耳若男子得受野弔而曽子非蒉尚者以蒉尚在朝显箸故冝弔于其家若君遇柩于路使人弔之者谓庶人及㣲小之臣也檀弓因蒉尚而说此事云𣏌梁死其妻迎其柩扵路而哭之哀则𣏌梁之妻扵时从𣏌梁柩虽从柩而辞不受弔是由异扵男子故也服虔以下从上读言敝庐在下礼记无下知下犹贱谦言贱妾也不穴于寝庙正义曰一解鼠不敢穿寝庙墉以为穴者即畏人故也但寝则近人庙则幽静䑕不穿庙岂是畏人故知寝庙间雅䑕不即以为穴必须穿壁始敢安处止为畏人故也计燕巢鼠穴自是其常假喻言之不可执此为难也作不至怒也正义曰服虔云不顺谓阿季氏废长立少也不恕谓悪孟氏立庶也然则作而不顺当如服言传无悪孟氐之事故不取当谓知其不可而为之是不恕也二十四年秋七至之旣正义曰汉书律歴志载刘歆三统之术以为五月二十三分月之二十乃为一交以为交在望前朔则日食望则月食交在望后望则月食后月朔则日食交正在朔则日食旣前后望不食交正在望则月食旣前后朔不食而二十一年九月十月频月日食此年七月八月频月日食凡交前十五度交后十五度并是食竟去交逺则日食渐少去交近则日食渐多正当交则日食旣若前月在交𥘉一度日食则至后月之朔日犹在交之末度未出食竟月行天旣帀来及于日或可更食若前月日在交初二度以后则后月复食无理今七月日食旣而八月又食于推歩之术必无此理盖古书磨灭致有错误刘炫云汉末以来八百余载考其注记莫不皆尔都无频月日食之事计天道转运古今一也后卋旣无其事前卋理亦当然而今有频食于术不得有交之所在日月必食日食在朔月食在望日月共尽一体日食少则月食多日食多则月食少日食尽则前后望月不食月食尽则前后朔日不食以其交道旣不复相揜故也此与二十一年频月日食理必不然但其字则变古爲篆改篆爲隷书则缣以代简纸以代缣多歴卋代年数遥逺䘮乱或转写误失其本真先儒因循莫敢改易执文求义理必不通后之学者冝知此意注陈鍼子八卋孙正义曰卋本文也传注陶唐至以上正义曰如杜此注陶唐共爲一名即是晋阳县也释例云晋大卤大原大夏参虚晋阳六名大原晋阳县也唯载六名而言不及唐释例又别记小国所都唐大原晋阳县也亦云唐是晋阳而言不及陶则以陶与唐别不是共爲一名也史记云帝尧爲国陶唐氏韦昭云陶唐皆国名犹汤称殷商也案经传契居商故汤以商爲国号后盘庚迁殷故殷商双举歴检书传未闻帝尧居陶而以陶冠唐盖地以二字爲名所称或单或复也张晏云尧爲唐侯国扵中山唐县然则唐是中山县名非晋阳也尧自唐侯而升爲天子旣爲天子乃治扵晋阳故杜扵晋阳六名言不及唐记其诸国之都乃云唐是晋阳言尧爲天子号曰陶唐其治在晋阳耳唐非晋阳县内之地名也舜受尧禅封尭子丹朱爲王者之后犹称爲唐其名不易终虞之卋以陶唐爲号故曰自虞以上也注谓刘至九年正义曰昭二十九年传曰陶唐氏旣衰其后有刘累学优龙于豢龙氏以事孔甲夏后嘉之赐氏曰御龙注豕韦至韦城正义曰郑语云祝融之后八姓大彭豕韦爲商伯矣又曰彭姓彭祖豕韦则商灭之矣贾逵云大彭豖韦爲商伯其后卋失道殷德复兴而灭之然则商之初豕韦国君爲彭姓也其后乃以刘累之后代之亦不知殷之何王灭彭姓而封累后也昭二十九年传称夏王孔甲嘉刘累赐氏曰御龙以更豕韦之后则赐刘累身封豕韦而比云在商爲豖韦氏者杜扵彼注云刘累代彭姓之豕韦累寻迁鲁县豖韦复国至商而灭累之后卋复承其国爲豕韦氏是杜解刘累及其卋再封豕韦之事注唐杜至杜县正义曰以国语杜伯文不连唐知唐杜二国名又以豕韦为一嫌唐杜亦一故辨之也昭元年传称尧迁实沈于大夏唐人是因以服事夏商其季卋曰唐叔虞及成王灭唐而封大叔是言周成王灭唐也周语曰周之衰也杜伯射宣王于镐是周有杜国故杜以为成王灭唐迁之扵杜为杜伯也晋语訾祏对范宣子云昔隰叔子违周难奔扵晋生子舆为司空卋及武子佐文襄为卿以辅成景后之人可则是以受随范贾逵云宣王杀杜伯其子逃而奔晋子舆士蒍字武子士㑹也会士蒍之孙是隰叔四卋及士会食邑扵范为范氏也刘炫云案杜于昭元年注人唐人若刘累之等累迁鲁县此在大夏即如彼言则居唐之人非累之裔此注何云豕韦国扵唐也又据何文知初封于唐后封于杜乎今知刘说非者彼注虽似有异其义与此不殊彼传云唐人是因杜以唐人非一人之称故云刘累之等谓累之子孙故云之等也累迁鲁县传云唐人是因因居大夏则累之子孙迁居大夏也杜知殷末封之于唐者以周成王灭唐故也知后封扵杜者以宣王时有杜伯故也是成王之时有唐无杜宣王之时有杜无唐故杜为此解刘炫又规云唐非豕韦之胤杜亦未必是后安知灭唐迁于杜也贾逵注国语云武王封尧后爲唐杜二国以爲并时爲国非灭唐封杜刘以爲唐非刘累之后又取贾逵注国语武王封尭后爲唐杜二国以爲二国并封而规杜氏非也炫谓宣子歴言已之宗族扵上卋有国有家未必継体相承炫扵处秦爲刘谓非兵明之笔豕韦唐杜不信元恺之言已之逺祖数自讥许或闻此义必将见嗤但传言扵人惧误后学意之所见不敢有隐唯䝨者裁之大上至立言正义曰大上其次以人之才知浅深爲上次也大上谓人之最上者上圣之人也其次次圣者谓大䝨之人也其次又次大䝨者也立德谓创制垂法博施济衆圣德立于上代惠泽𬒳于无穷故服以伏羲神农杜以黄帝尧舜当之言如此之类乃是立德也礼运称禹汤文武成王周公后代人主之选计成王非圣但𣣔言周公不得不言成王耳禹汤文武周公与孔子皆可谓立德者也立功谓极厄除难功济于时故服杜皆以禹稷当之言如此之类乃是立功也祭法云圣王之制祭祀也法施于民则祀之以死勤事则祀之以劳定国则祀之能御大菑则祀之能捍大患则祀之法施于民乃谓上圣当是立德之人其余勤民㝎国御灾捍患皆是立功者也立言谓言得其要理足可传记传称史逸有言论语称周任有言及此臧文仲旣没其言存立于卋皆其身旣没其言尚存故服杜皆以史佚周任臧文仲当之言如此之类乃是立言也老庄荀孟管晏扬墨孙呉之徒制作子书屈原宋玉贾逵扬雄马迁班固以后撰集史传及制作文章使后卋学习皆是立言者也此三者虽经卋代常不朽腐故穆子歴言之注祊庙门正义曰释宫云祊谓之门李巡曰祊故庙门名也孙炎曰诗云祝祭于祊谓庙门也诗云至名也夫正义曰诗小雅南山有台之篇旨羙也言有乐羙之徳君子以有乐羙之德故爲邦家之基本也此诗所言言此君子有令德也夫又引诗大雅大明之篇诗人谓武王云上天之意临视女武王矣言武王爲天所临不敢懐贰于女之心此诗所言言武王有令名也夫乐羙君子者言君子有可乐可羙之德也刘炫云诗人谓武王云上天之意临视女武王故在下臣民无怀贰于女之心也母宁至生乎正义曰无宁宁也言人等作二事为不取人财宁使人谓子实能生飬我民也为多取人财使人言子不能自活而须我民财以生活乎此二者孰胜也注焚毙也正义曰焚是烧也象不烧死故训为毙服虔云焚读曰偾偾僵也为生齿牙僵仆其身无有至一也正义曰射大之意言家与彼俱是大夫无有国士大小人民衆寡之异其在我上彼此一也其意言我下郑卿亦下晋卿彼若是卿我当下之彼是大夫我不下之注部娄至大国正义曰释地云大陆曰阜大阜曰陵李廵曰大陵谓土地髙大名曰阜阜最大为陵则阜地之髙者是丘陵之类也部娄小阜相传为然大山有松栢小阜无松柏小阜异于大山喻小国异扵大国不得与大国之人等也服虔云喻小国无䝨材知勇之人而与大国等也注转衣装正义曰踞谓坐其上也战车所有可坐其上明是衣囊耳当是盛衣甲之囊也下云取胄扵櫜当别有小囊盛冑㝎本作衣装曩者至怯也正义曰曩犹向也向者志入前敌而驰驰入遇怯而出非是故不告也注郏王至城之正义曰传称成王定鼎于郏鄏周公就而营之谓之洛邑亦名王城其地旧名为郏故以郏为城名周语云灵王二十二年谷洛鬬毁王宫计灵王以二年即位徃年为二十二年徃年毁坏其城故齐人今歳为王城之也注问自降下之道正义曰下注阶犹道也知问降阶者问自降下之道程郑旣得为卿以卿是髙位𣣔降意下人故问自降下之道其有至忧也正义曰程郑怱问䧏阶然明议其将死故云此程郑身有罪祸惧奔亡之衅而輙问降阶也若不然则有迷惑之疾将死而忧手何休难此云善言者君子所尚有小人道之輙为死徴是善言不可出口此未得传之意也然明者郑之知人知程郑以佞媚嬖幸得升卿位非有谦退止足之心今忽问降阶是改其常度以其改常知其将死故疑其知将有亡衅惑疾而忧故能出此语耳善言非其常所以知其死非谓口出善言即当死也赵文子䝨人也将死其语偷程郑小人也将死其言善俱是失常无所怪惑也二十五年注子产至详之正义曰释例曰陈蔡椘之与国郑𣣔求亲于晋故伐而入之晋士庄伯诘其侵小问陈之罪子产荅以东门之役故免扵讥及其侵蔡旣无晋命又无直辞君死主少兴师以求媚于晋义取乱略不能以德懐亲又不能以直报怨故二大夫异于子产也陈之见伐本以助晋晋不逆劳而以法诘之得盟主逺理故仲尼曰晋为伯郑入陈非文辞不为功善之也注夷仪至经误正义曰僖五年公及齐侯云云会王卋子于首止秋八月诸侯盟于首止公羊传曰诸侯何以不序一事而再见者前目而后凡也是言前序后揔取省文之义故此直言诸侯犹是上夷仪之诸侯也刘炫云定四年公会刘子云云于召陵五月公及诸侯盟于皐鼬杜云复称公者会盟异处故此亦异䖏而不言公者炫谓史异辞于彼有规传云七月经言八月杜以长歴校之七月十二日有己巳知是经误也注夷仪至之例正义曰僖元年邢迁于夷仪是夷仪本是邢地僖二十五年卫灭邢而有之还名其地为夷仪故为卫之邑也释例曰春秋称入其例有二施于师旅则曰不地在于㱕复则曰国逆国逆又以立为例逆而不立则皆非例所及诸在例外称入直是自外入内记事者常辞义无所取而贾氏虽夫人姜氏之入皆以为例如此甚多是杜以先儒妄以入例故顕言非国逆也扵时剽为衞君非国逆又不得位而称侯者晋人称为衞侯以告鲁故书侯也桓十五年郑伯突入于栎与此同也呉子至巢卒正义曰诸侯不生名此呉子名在伐椘上者为卒书名上之以省文犹郑伯髠顽如会丙戌卒于鄵也传注棠公至大夫正义曰椘僣号称王故县尹称公齐不僣号亦邑长称公者盖其家臣仆唿之曰公传即因而言之犹伯有之臣云吾公在壑谷也注丁公正义曰谥法逺义不克曰丁遇困之大过正义曰坎下兊上为困兊为泽坎为水水在泽下则泽中无水也易困象曰泽无水困泽以钟水润生万物今泽无水则万物困病故名其卦为困也巽下兊上为大过彖曰大过大者过也阳大隂小二隂而夹四阳大者过也史皆曰吉正义曰史者筮人也史有多人皆言为吉阿崔子之意也服虔云皆二卦妄也注坎为至以动正义曰坎彖云习坎重险也说卦坎为水水之险者为石也石不可动徃而遇石是徃不济也注坎为至则伤正义曰兊为泽说卦文也释草云茨蒺藜郭璞曰布地蔓生细叶子有三角刺人蒺藜有刺是草之险者践之则被刺故恃之则伤也注易曰至所㱕正义曰所引易曰易下系辞文也孔子引此爻之辞而以此言述之非所困而困者谓六三是坎坎为水水之险者为石遇石当须辟之非合所困而乃困之故名必辱也非所据而据谓六三在坎之上泽之下于蒺藜之间应当辟之非合所据而乃据之故身必危也石未即害身之物所以云名必辱蒺藜害体之物故云身必危旣有困辱且复倾危此死时其将至矣妻其可得见乎孔子述此爻之义如是今卜昬而遇此卦是不吉之象也六三以隂居阳位是失位也三应在上下亦隂爻是无应也动而无应是䘮失所㱕故不见其妻也刘炫云困卦六三上承九四四非三应而三𣣔附之附之不入自取其困不应为此困而为之名必辱也六三失位而下乗九二以柔乗刚非安身之道不应据而据之身必危也不为至冠乎正义曰公意言冠易得不足惜縦使余人不为崔子者其可无冠乎况崔子冨贵其当自有冠也刘炫云冠是首服之大名周礼司服卿玄冕此崔子之冠盖玄冕也今知非者以礼运云冕弁兵革蔵扵私家非礼也崔子冕在公府非助君祭不得用之将以赐人人非是卿何䖏施用案传云骤如崔氏以崔子之冠赐人当谓就崔子家以崔子冠赐人当是玄冠也或冠模制作有异故以赐人也注于掫至他命正义曰昭二十年传说齐公孙青聘衞之事云賔将掫主人辞賔曰若不获扞外役是不有寡君也乃亲执铎终夕与于燎燎即是掫之事扞外役即是干之义也故先儒相传皆以干掫为行夜说文云掫夜戒守有所击从手取者夜扞寇盗手有所击故以干掫为行夜官名也服虔云一曰于扞也诹谋也言受崔子命扞御谋淫之人有此谬说故掫字或误从言也今定本作干掫受崔子之命又受公命是为二命故云受崔子命讨之不知他命也又射之中股正义曰上未有射公之文而云又射之者以公未踰墙必已射公但射公不中传文不载以踰墙射之中股故传言其事而云又也注䘮车至六翣正义曰周礼缝人掌衣翣桞之材郑玄云必先缠衣其木乃以张饰也䘮大记云饰棺君黼翣二黻翣二画翣二郑玄云汉礼翣以木为筐广三尺髙二尺四寸方两角髙衣以白布画者画云气其余各如其象柄长五尺车行使人持之而从旣窆树于圹中檀弓曰周人墙置翣是也是说翣之制也方言云自関而东谓扇为翣则翣是扇之类也礼器云天子八翣诸侯六翣大夫四翣郑玄云八翣者加龙翣二不跸正义曰礼䘮车乗人道而行无贵贱一也跸者止行人也此不止行人略贱之注下车至降损正义曰服虔云下车遣车也杂记云遣车视牢具郑玄云言车多少各如所包遣奠牲体之数也然则遣车载所包遣奠而蔵之者与遣奠天子大牢包九个诸侯亦大牢包七个大夫亦大牢包五个士少牢包三个大夫以上乃有遣车如郑之所言遣车者乃是明器涂车刍灵载所包遣奠蔵之于圹中下车若是明器则甲兵亦是明器当云无甲兵不得云不以甲兵也杜言送葬之车则谓此为贰车非遣车也言下车者盖谓麤悪之车非良车也周礼大行人云上公贰车九乗侯伯贰车七乗子男贰车五乗则齐是侯爵法当车七乗耳今传举七乗言其不依旧法知齐旧依上公之礼贰车九乗其送葬又有甲兵今皆降损也用甲兵者葬是送终大礼法当备列军陈若汉葬霍光发材官轻车比军伍校士军陈至茂陵以送其葬所以荣之也注以弑庄公说晋也正义曰刘炫云杜意晋谋代齐齐人乃弒庄公以说晋也炫谓庄公死后晋始谋代齐齐人以庄公伐晋晋𣣔报伐庄公旣以此说晋言晋雠旣死今新君服从晋也男女以班正义曰刘炫云哀元年蔡人男女以辨与此同杜意男女分别将以赂晋也炫谓男女分别示晋以恐惧服罪非以为赂也注五吏至属官正义曰此齐以晋将来伐就会赂之则五吏三十帅皆军内之官也三军将佐有六与六正数同故以六正为六卿也其五吏三十帅皆是军内之官以三军与六正数同必是在军之官但军官不复可知下句言三军之大夫百官之正长则军内群官是包之矣于大夫之上言五吏三十帅此吏帅未必贵扵大夫当以有所掌故先言之耳以吏者治也故为文职帅者有所率领故为武职杜氏以意而解不能审悉故云皆军卿之属官略言之耳旣以帅为武职则帅是大帅下句复云师旅明当小于此帅故杜以下师旅为小将帅蕫遇云五吏谓一正有五吏为三十帅之长亦以意言之耳俗本三十帅为三十师非也注皆以男女为赂正义曰杜以上句男女以班与赂连文故云皆以男女为赂刘炫以为男女以班示降服于晋有赂者皆有货财赂之非以男女为赂与杜异也注晋侯至冝退正义曰案传会于夷仪伐齐以报朝歌之役齐人以庄公说则晋𥘉伐齐之日未知庄公已死齐人以说方始知之齐旣有䘮师自须退縦今受赂未合致讥故杜为此解而刘以为齐弒君之后晋始来伐而规杜氏非也崔子至五鹿正义曰卫侯本以妻子奔齐今衞侯将入夷仪崔子止其帑于齐所以止之以求五鹿故也衞侯若得衞国望以五鹿与齐故止其妻子以质之以注累自至待命正义曰宣十二年椘子入郑郑伯肉祖牵羊所以不别以男女囚系以待命者此虽降服犹望国存故以囚系男女拟爲郑之仆隷彼则恐其遂灭请俘江南国巳亡灭男女非巳之有故与此不同注祓除至还也正义曰周礼女巫掌歳时祓除衅浴郑玄云歳时祓除如今三月上巳如水上之类衅浴谓以香薫草药沐浴彼言祓除知此祓社是祓除也其祓除之事当如郑之言也周礼有掌节之官节爲兵符若今之铜虎符竹使符也陈国旣乱致使官司废阙民人分㪚符节失亡故令陈之司徒招致民人司马集致符节司空检致土地使各依其旧师乃廻还也刘炫云陈国旣乱民节与地非复陈有子展子产心不灭陈各使巳之官属各依其职事致之扵陈使民依职领受具其衆官备其所职以安㝎之乃还也诸官皆郑人在军有此官者盖权使摄爲之未必是正官服虔以爲祝与司徒等皆是陈人各致其所主于子产案传陈侯拥社自抱以逆又何须祝祓之子羙数俘获尚不取何当取其民地使陈致之旣致乃还则是灭矣何以云入陈也注伐齐至同盟正义曰杜以经言同盟传言伐齐直书诸侯同盟齐人不序于列故据同盟之言以明齐示与盟刘炫以为齐直遣庆封如师齐侯不与盟今知非者以五月齐弑庄公之后即立景公及七月始盟传言齐成故也明齐侯在会庄十六年同盟于幽传云郑成也二十七年同盟于幽传云陈郑服也并与此文同又传称重丘之盟未可忘也故知齐亦同盟刘以为齐侯不与盟而规杜氏非也注令尹屈建正义曰赵文子𥘉始为政与令尹相知望其在后兵息知是新令尹也下文始言屈建为令尹者因伐舒鸣而追序之其实蒍子冯卒在此盟前故服杜皆以令尹为屈建也注垫隘虑水雨正义曰成六年注云垫隘羸困也方言云垫下也吴地下溼久驻于此虑水雨大至民将困病故恐为人所禽制也注献入至其俘正义曰上云数俘而出不将以㱕知其空献功不献俘也注戒服至朝服正义曰周礼司服云凡兵事韦弁服郑玄云韦弁以韎韦为弁又以为衣裳也诸侯之朝服玄冠缁布衣素积以为裳是戎服异于朝服也注庸用至满也正义曰庸声近用故为用也史记陈卋家云陈胡公满者虞帝舜之后也舜传禹而舜子商均为封国夏后之时或失续周武王克殷求舜后得妫满封之于陈以奉帝舜祀是为胡公注周得至三恪正义曰乐记云武王克殷未及下车而封黄帝之后扵蓟封帝尧之后扵祝封帝舜之后扵陈下车而封夏后氏之后扵𣏌投殷之后扵宋郊特牲云天子存二代之后犹尊䝨也尊䝨不过二代郑玄以此谓𣏌宋为二王之后蓟祝陈为三恪杜今以周封夏殷之后为二王后又封陈并二王后为三恪杜意以此传言以备三恪则以陈备三恪而已若逺取蓟祝则陈近矣何以言备以其称备知其通二代而备其数耳二代之后则各自行其正朔用其礼乐王者示尊之深也舜在二代之前其礼转降恪敬也封其后示敬而已故曰恪虽通二代为三其二代不假称恪唯陈为恪耳何故侵小正义曰陈大于郑而谓之侵小者言陈对晋为小不言小于郑也子展代陈此言侵谓侵陵之非用兵之侵也列国一同正义曰周法大国五百里此为一同者引夏殷时国小以讥晋国之寛大权以拒晋耳衰差降正义曰中国七十小国五十是降差注枢机至之主正义曰易系辞文也郑玄云枢户枢也机弩牙也户枢之发或明或闇弩牙之发或中或否以譬言语之发有荣有辱传言子产善为文辞于郑有荣也注庀治正义曰庀训为具而言治者以下说治赋之事治之使具故以庀为治也治鸠聚至之处正义曰鸠聚释诂文也释地有十薮李廵曰薮泽之别名也周礼泽虞有大泽大薮小泽小薮郑玄云泽水所钟也水希曰薮其职云若大田猎则莱泽野是薮为田猎之处或焚其草则散失泽薮之用故聚成使不得焚燎之也注辨别至之地正义曰释丘云絶髙为之京非人为之丘李巡曰丘高大者为京也孙炎曰为之人所作也则京为丘类人力所作也释地云大陆曰阜大阜曰陵李廵曰大陆谓土地高大名曰阜阜最大为陵也檀弓称赵文子与叔誉观于九原观晋诸大夫之墓也僖三十二年传云殽有二陵焉其南陵夏后皐之墓也故知别丘陵以为葬墓之地注淳卤至赋税正义曰贾逵云淳咸也说文云卤西方咸地也从西省象盐形安定有卤县东方谓之斥西方谓之卤吕氏春秋称魏文侯时呉起为邺令引漳水以灌田民歌之曰决漳水以灌邺旁终古斥卤生稻梁是咸薄之地名为斥卤禹贡云海濵广斥是也淳卤地薄収获常少故表之轻其赋税注疆界至租入正义曰贾逵以疆为彊㯺墝埆之地郑衆以为疆界内有水潦者案周礼草人凡粪种彊㯺用蕡郑玄云彊㯺强坚者则彊地犹堪种植非水潦之类故从郑衆之说数其疆界有水潦者计数减其税租也孙毓读为疆潦注云砂砾之田也注偃猪至多少正义曰禹贡徐州大野旣猪孔安国云水所停曰猪檀弓云有弑其父者洿其宫而猪焉是猪者停水之名偃猪谓偃水为猪故为下溼之地规度其地受水多少得使田中之水注之注广平至㖽町正义曰广平曰原释地文李廵曰谓土地寛博而平正名曰原释丘云坟大防孙炎曰谓隄也隄防之间或有平地不得平正以为井田取其可耕之处别为小顷町也说文云町田践䖏曰町史游急就篇云顷町界亩是町亦顷类故连言文也谓广平为原者因尔雅之文其实此原谓隄防之间也刘炫云广平曰原土地寛平当与隰相配非是不得为井田也释地于陆阜陵阿之下云可食者曰原孙炎曰可食谓有井田也陵阿山田可种谷者亦曰原也谓彼陵阿之间可食之地非广平也注隰皐至之地正义曰释地云下溼曰隰李巡曰下溼谓土地窊下名为隰也诗云鹤鸣于九皐毛郑皆以皐为泽之坎是皐为水岸也下隰与水岸不任耕作故使牧牛马于中以为刍牧之地注衍沃至为井正义曰周礼大司徒以土会之法辨五地之物生四曰坟衍五曰原隰衍地髙于原也传称郇瑕氏之地沃饶鲁语云沃土之民逸则衍沃俱是平羙之地衍是髙平而羙者沃是下平而羙者二者并是良田故如周礼之法制之以为井田贾逵云下平曰衍有漑曰沃所指虽异俱谓良羙之田也六尺为歩以下皆司马法之文自度山林以下至此有九事贾逵以为赋税差品其注云山林之地九天为度九度而当一井也薮泽之地九夫为鸠八鸠而当一井也京陵之地九夫为辨七辨而当一井也淳卤之地九夫为表六表而当一井也疆潦之地九夫为薮五数而当一井也偃猪之地九夫为规四规而当一井也原防之地九夫为町三町而当一井也隰臯之地九夫为牧二牧而当一井也衍沃之地亩而为夫九夫为井周礼小司徒云乃经土地而井牧其田野郑玄云隰皐之地九夫为牧二牧而当一井今造都鄙授民田有不易有一易有再易通率二而当一是之谓井牧是郑贾同此说也案周礼所授民田不过再易唯有三当一耳不得有九当一也山林薮泽京陵偃猪本非可食之地不在授民之限虽九倍与之何以充税而使之当一井也且以度鸠之等皆为九夫之名经传未有此目故杜不用其说量入脩赋正义曰量其九土所冝观其収入多少乃准其所入脩其赋税其九土之内偃猪京陵无物可入而言九土之所入者揔言之赋车籍马正义曰赋与籍俱是税也税民之财使备车马因车马之异故别为其文赋车兵徒兵正义曰车兵者甲士也徒兵者歩卒也知非兵器者上云数甲兵下云甲楯之数故知此兵谓人也刘炫云兵者战器车上甲士与歩卒所执兵各异也司兵掌五兵郑衆云五兵者戈殳㦸酋矛夷矛又曰军事建车之五兵郑玄云车之五兵郑司农所云者是也歩卒之五兵无夷矛而有弓矢事或当然我躬至我后正义曰诗小雅小弁之篇书曰至不困正义曰尚书蔡仲之命云慎厥初惟厥终终以不困此所引者盖是彼文学者各传所闻而字有改易或引其意而不全其文故不同也注弈围棋正义曰方言云围棋谓之弈自関东齐鲁之间皆谓之弈盖此戏名之曰弈故说文弈从廾言竦两手而执之孟子称弈秋善弈秋人自以善弈而着名也棋者所执之子故云弈者举棋不定不胜其耦谓举子下之不定则不胜其耦是棋为子也以子围而相杀故谓之围棋沈氏云围棋称弈者取其落弈之义也春秋正义卷第二十三计一万二千八百五十五字春秋胡氏传卷二十三春秋传卷第二十三襄公下二十有七年春齐侯使庆封来聘夏叔孙豹㑹晋赵武楚屈建蔡公孙归生卫石恶陈孔奂郑良霄许人曹人于宋卫杀其大夫寗喜寗喜旣坐弑君之罪矣不以讨贼之词何也𥘉卫侯使与喜言苟反政由寗氏祭则寡人寗氏纳之卫侯复国患寗喜之专也公孙免余请杀之曰微寗子不及此吾与之言矣对曰臣杀之君勿与知乃攻寗氏杀喜尸诸朝子鲜曰逐我者出纳我者死赏罚无章何以劝沮君失其信而国无刑不亦难乎故称国以杀而不去其官卫侯之弟鱄出奔晋卫侯之入使鱄与寗喜约言旣杀寗喜鱄病失言遂出奔晋託于木门不郷卫国而坐木门大夫劝之仕不可曰仕而废其事罪也从之昭吾所以出也吾不可以立于人之朝矣终身不仕其称弟罪卫侯也谷梁子曰专之去合乎春秋秋七月辛巳豹及诸侯之大夫盟于宋此一地也曷爲再言宋书之重词之复其中必有大美恶焉宋之盟合左师欲弭诸侯之兵以爲名而楚屈建请晋楚之从交相见自是中国诸侯南向而朝楚及申之㑹蛮夷之君篡弑之贼大合十有一国之衆而用齐桓召陵之礼宋左师郑子产皆献礼焉宋丗子佐以后至遂辞而不见伐吴灭頼无敢违者圣人至是哀人伦之灭伤中国之衰而其事自宋之盟始也故㑹盟同地而再言宋者贬之也或者乃以宋之盟中国不出夷狄不入玉帛之使交乎天下以尊周室爲晋赵武楚屈建之力而善此盟也其说误矣冬十有二月乙亥朔日有食之二十有八年春无冰夏卫石恶出奔晋邾子来朝秋八月大雩仲孙羯如晋冬齐庆封来奔十有一月公如楚十有二月甲寅天王崩乙未楚子昭卒甲寅天王崩乙未楚子昭卒相距四十二日则闰月之验也然不以闰书见丧服之不数闰也齐景公葬书闰月则明杀恩之非礼也二十有九年春王正月公在楚岁之首月公如他国者有矣此独书公在楚者外爲夷狄所制以俟其葬而不得归内爲强臣所逼欲擅其国而不敢入故特书所在以存君也按左氏楚人使公亲禭夏四月送楚子葬至于西门之外还及方城季武子取卞以自封使公冶告曰闻守卞者将叛臣帅师徒以讨旣得之矣公曰欲而言叛祗见䟽也吾不可以入矣将适诸侯有赋式微者乃归故特于歳首朝正之时而书曰公在楚使后丗臣子戴天履地视君父之危且困者必有天威不违颜只尺食坐见于羮墻之意而不以顷刻忘也此义一行岂敢有顾其身与妻子与其家而不恤国朋附权臣以图冨贵而背其君者乎夏五月公至自楚庚午卫侯衎卒阍弑吴子余祭谷梁子曰阍门者寺人也不称名姓阍不得齐于人不称其君阍不得君其君也礼君不使无耻不近刑人不狎敌不迩怨贱人非所贵也贵人非所刑也刑人非所近也举至贱而加之吴子吴子近刑人也阍弑吴子余祭仇之也左氏以爲伐越获俘焉以爲阍使守舟吴子观舟阍以刀弑之亦迩怨之失也仲孙羯㑹晋荀盈齐髙止宋华定卫丗叔仪郑公孙段曹人莒人滕人薛人小邾人城𣏌晋平公𣏌出也故合诸侯之大夫以城𣏌古之建国立家者必亲九族然有父族而后及母族有母族而后及妻族此葛藟之诗所爲次也晋主夏盟令行中国平公不能修文襄悼公之业尊奖王室恤宗周之阙而夏肄是屏轻弃诸姬可谓知本乎平王惟不抚其民而逺屯戍于母家周人怨思焉扬之水所以降爲国风不得列于雅也城𣏌之役亦不待贬绝而可见矣晋侯使士鞅来聘𣏌子来盟吴子使札来聘札者吴之公子何以不称公子贬也辞国而生乱者札爲之也故因其来聘而贬之示法焉按吴子寿梦有子四人长曰诸樊次曰余祭次曰夷末札其季子也寿梦贤季札欲立以爲嗣札辞不可然后立诸樊旣除丧则致国于季子季子又辞而去之诸樊乃舎其子而立弟约以次传必及季子故诸樊卒而余祭立余祭卒而夷末立夷末卒则季子冝受命以安社稷成父兄之志矣乃徇匹夫之介节辞位以逃夷末之子僚旣立诸樊之子光曰先君所以不与子国而与弟者凢爲季子尔将从先君之命欤则季子冝有国也如不从先君之命则我冝立僚乌得爲君于是使专诸刺僚而致国乎季子季子不受去之延陵终身不入吴国故曰季子辞国以生乱因其来聘而贬之示法焉或谓子贡问于孔子曰伯夷叔齐何人也曰古之贤人也怨乎曰求仁而得仁又何怨子贡以先圣贤夷齐知其恶卫輙之争而不爲也季子辞位独不爲贤而奚贬乎曰叔齐之德不越伯夷孤竹舍长而立幼私意也诸樊兄弟父子无及季札之贤者其父兄所爲眷眷而欲立札公心也以其私意故夷齐让国爲得仁而先圣之所贤以其公心故季子辞位爲生乱而春秋之所贬苟比而同之过矣或曰丗衰道微暴行交作臣篡其君者有之子篡其父者有之季子于是焉而辞位则将使闻其风者贪夫廉争夫让而篡弑夺攘之祸损矣其于名教岂不有𥙷何贬之深也曰春秋达节而不守者也昔太伯奔吴而不反季历嗣位而不辞武王继统受命作周亦不以配天之业让伯邑考官天下也彼王僚无季历之贤武王之圣而季子爲太伯之让岂至德乎使争弑祸兴覆师丧国其谁阶之也若季子之辞位守节立名全身自牧则可矣槩诸圣王之道则过矣中庸曰道之不明不行也我知之矣季子所谓贤且智过而不得其中者也使由于季历武王之义其肯附子臧之节而不受乎惜其择乎中庸失时措之冝尔此仲尼所以因其辞国生乱而贬之也或曰吴子使札与楚子使椒秦伯使术一例尔吴楚蛮夷之国秦介戎狄之间其礼未同于中夏故使人之来皆略之而札何以独爲贬乎曰春秋多变例圣笔有特书荆楚无大夫而屈完书族王朝下士以人通而子突书字诸侯公子以名着而季友书子母弟之无列者不登其姓名而叔肸书氏皆贤而特书者也季札让国天下贤之若仲尼亦贤季札必依此例或以字或以氏或以公子特书之矣今乃略以名纪比于楚椒秦术之流无异称焉是知仲尼不以其让国爲贤而贬之也噫丗之君子盛称季札之贤于让国之际以爲礼之大节不可乱也公子喜时春秋犹贤其后丗于季札则何独贬之深也曰仲尼于季子望之深矣责之备矣惟与天地同德而达乎时中然后能与于此非圣人莫能修之岂不信夫秋九月葬卫献公齐髙止出奔北燕冬仲孙羯如晋三十年春王正月楚子使薳罢来聘夏四月蔡丗子般弑其君固五月甲午宋灾宋伯姬卒谷梁子曰取卒之日加之灾上者见以灾卒也伯姬之舎失火左右曰夫人少避火乎曰妇人之义傅姆不在宵不下堂遂逮乎火而死妇人以贞爲行者也伯姬之妇道尽矣详其事贤伯姬也易曰恒其德贞妇人吉夫子凶而或以爲共姬女而不妇非也丗衰道微暴行交作女德不贞妇道不明能全其节守死不回见于春秋者宋伯姬尔圣人冠以夫谥书于春秋曰葬宋共姬以着其贤行励天下之妇道也天王杀其弟佞夫王子瑕奔晋秋七月叔弓如宋葬宋共姬郑良霄出奔许自许入于郑郑人杀良霄按左氏良霄汰侈嗜酒诸大夫皆恶之而与公孙黒争黒因其醉伐之良霄奔许自许袭郑以伐公门弗胜死于羊肆不言复入者其位未绝也若宋鱼石若晋栾盈去国三年其称复入位巳绝矣不言叛者将以灭国非直叛也若华亥之入南里宋辰之入萧其书叛者皆据土背君以自保未有灭国之谋也不言杀其大夫者非其大夫矣讨贼之词也冬十月葬蔡景公晋人齐人宋人卫人郑人曹人莒人邾人滕人薛人𣏌人小邾人㑹于澶渊宋灾故春秋大法君弑而贼不讨则不书葬况丗子之于君父乎蔡景公何以独书葬遍刺天下之诸侯也葬送之礼在春秋时视人情之䟽密而爲之者也有甞同盟卒而不赴者有虽同姓赴而不㑹者则以哀死而致禭爲轻吊生而归赙爲重必矣今蔡丗子般弑其君藏在诸侯之䇿而往㑹其葬是恩义情礼之笃于丗子般不以爲贼而讨之也人之所以异于禽兽中国之所以贵于夷狄以其有父子之亲君臣之义尔丗子弑君是夷狄禽兽之不若也而不知讨岂不废人伦灭天理乎故春秋大法君弑贼不讨则不书葬而蔡景公特书葬者圣人深痛其所爲遍刺天下之诸侯也鲁隐宋殇之贼不讨则不书葬蔡景公贼亦不讨而特书葬犹闵僖二公不承国于先君则不书即位桓宣篡弑以立而反书之也何以知圣人罪诸侯之意如此乎以下文书㑹于澶渊宋灾故而贬其大夫则知之矣二百四十二年之间列㑹亦衆而未有言其所爲者此独言其所爲何遍刺天下之大夫也大夫以智帅人者也智者无不知当务之爲急不能三年之丧而缌小功之察放飰流啜而问无齿决是之谓不知务蔡丗子般弑其君天下之大变人理所不容也则㑹其葬而不讨宋国有灾小事也则合十二国之大夫更宋之所丧而归其财则可谓知务乎田常弑简公孔子沐浴而朝告于哀公请讨之公曰告夫三子者子曰以吾从大夫之后不敢不告也之三子告不可子曰以吾从大夫之后不敢不告也叔孙豹晋赵武而下皆诸侯上卿执国之政者也三纲国政之本至于沦绝无父与君是禽兽也禽兽逼人虽得天下弗能一朝处矣昔者伯禹过门而不入放龙虵也周公坐而俟旦驱勐兽也今丗子弑君三纲沦绝禽兽逼人则与之同羣而不恤有国者不戒于火自亡其财苟其来告吊之可也则合十二国之大夫驻于澶渊而谋更其所丧尚爲知类也乎夫蔡之乱其犹人身有腹心之疾而宋之灾譬诸桐梓与鸡犬也谋宋灾而不恤蔡之乱奚啻于养桐梓求鸡犬不顾其身有腹心危疾而不知疗者哉以爲未之察也可谓不智苟察此而不谋则亦不仁矣是故诸国之大夫贬而称人鲁卿讳而不书又特言㑹之所爲以垂戒后丗其欲人之自别于禽兽之害也可谓深切着明矣或曰夫穆叔赵孟向戍子皮皆诸侯之良也而所谋若是何也丗衰道微邪说交作以利害谋国家而不本于仁义也乆矣是以至此极孔子所爲惧春秋所以作乎三十有一年春王正月夏六月辛巳公薨于楚宫秋九月癸巳子野卒子般子赤弑而书卒子野过毁亦书卒何以别乎日闵公内无所承不书即位则子般之弑可知下书夫人姜氏归于齐上书公子遂叔孙得臣如齐赤之卒也隐而不日则子赤之弑可知与子野异矣子野有命立昭公故穆叔虽不欲而不能止也巳亥仲孙羯卒冬十月滕子来㑹葬癸酉葬我君襄公十有一月莒人弑其君密州经以传爲案传有乖缪则信经而弃传可也若密州之事是矣左氏称莒子生去疾及展舆旣立展舆又废之莒子虐国人患焉展舆因国人以攻莒子弑之乃立信斯言则子弑其父也而春秋有不书乎故赵匡谓其文当曰展舆因国人之攻莒子弑之乃立而后来传冩误爲以字尔左氏愽通诸史叙事尤详能令后人得见本末因以求意经文可知而门弟子转相传授日月旣乆浸失本眞如书晋赵盾许丗子止等事详攷传之所载以求经之大义可也而传不可疑如莒人弑其君密州独依经之所书以证传之缪误可也而传不可信尽以爲可疑而废传则无以知其事之本末尽以爲可信而任传则经之弘意大旨或泥而不通矣要在学者详攷而精择之可也春秋正义春秋正义卷二十四春秋正义卷第二十四襄公国子祭酒上护军曲阜县开国子臣孔颖达等奉敕撰传注在二至仪㑹正义曰凡传却言前事者皆举时事为验二十四年二十五年频年㑹于夷仪恐其事无以相别故复言斉人城郏以明秦晋为成在二十四年也不直言斉人城郏者以其非经故也此已连经举之故下文乌余奔晋直举城郏之岁不言会于夷仪注不结至失之正义曰汉书艺文志云左氏传三十卷则丘明自分为三十也丘明作传使文㔟相接为后年之事而年前发端者多矣文十年传云厥貉之会麇子逃皈十一年云椘子伐䴢宣十一年传云厉之役郑伯逃皈十二年而云椘子围郑皆传在前卷之末豫为后卷之始此为后年脩成发其前成不结其事与彼相类不冝独载卷首知其当継前年之末也而特跳出在扵此卷之首者是传冩失之也学者以此语字多𣣔令与下相接故輙断彼末冩扵此首后人因循不敢改易故失之言失其夲真也说文云跳跃也谓足絶地而髙举也魏晋仪注冩章表别起行头者谓之跳出故杜以跳言之二十六年注衎虽至叛也正义曰叛者背君之名嫌无君不得为叛故注明之林父畏衎入杀已以邑先叛故衎今虽未居位林父以背国之故犹为叛也注复其至义例正义曰复其位曰复皈成十八年传例也僖二十八年卫侯郑复皈于卫曹伯襄复皈于曹与此卫侯衎皆书其名成十六年曹伯皈自京师不书名俱是皈国立文不同传无义例史异辞也注卿㑹至贬之正义曰僖二十九年传曰在礼卿不㑹公侯㑹伯子男可也是卿会公侯皆合贬良霄亦当贬也俱向戌㑹公巳自当贬而又有后期之责仲尼书经方责向戌后期故书良霄以駮之书良霄所以责向戌非是舎霄罪也若良霄与晋宋皆贬称人则嫌向戌直以㑹公𬒳贬其后期之责不见故书良霄名退宋班明向戌有二罪也案春秋诸国之㑹后至者多唯退班在下不襃进先至之人此直退宋人在郑人之下于文自足必特书良霄以駮向戌者以向戌宋之执政上卿鲁公亲自在会后期而至惰慢之甚故特书良霄深责向戌异扵他例也注未同盟而赴以名正义曰宣十七年许男钖我卒寗即钖我之子嗣立以来未与鲁会盟而赴以名也传注御进至当行正义曰言当进侍君受君命也行人非一更递进御此日次朱当御次而不使是黜之也注拂衣褰裳也正义曰拂者振迅之义以其将闘知拂衣即褰裳也对则上衣下裳散则可以相通故以褰裳解拂衣平公至卑乎正义曰平公见其臣闘而言其庻乎者以其臣争为国国事必兴故庻几扵治也刘炫云不心竞而力争不务德而争善皆道子朱之心非叔向之罪杜言二子不心竞似亦并责叔向者以闘虽一曲一直乃是两人争理故以二子言之拠其鬬而言力争则叔向亦争争善则叔向无之叔向以子员无私𣣔令应客纵子贠应客亦非叔向争善叔向无可争杜云争谓所行为善唯言子朱之心也杀子叔及大子角正义曰服虔云杀大子角不书举重者案晋侯宋公杀其丗子及陈侯之弟招杀陈丗子皆书经则丗子不轻扵大夫也孔父荀息之徒弒君之下并亦言大夫大夫旣书扵经则弒君并杀丗子世子亦当书不得为举重也杜旣不解当以不告故耳注子叔至谥故正义曰此剽是穆公之孙黒背之子扵献公为从父昆弟成十年卫侯之弟黒背帅师侵郑传云卫子叔黒背侵郑是黒背字子叔即以子叔为族也元年卫侯使公孙剽来聘传云卫子叔来聘是举族而称之也今云杀子叔亦是举其族为剽无谥故称族也书曰至戮也正义曰春秋书叛者有此孙林父与宋华亥宋公之弟辰晋赵鞅晋荀寅五者经皆书叛邾庻其莒牟夷邾黒肱皆以地来奔虽文不称叛传谓此三人为三叛人则三者亦是叛也所言叛者或拠邑而距其君或窃地他国皆为有地随巳故称为叛昭二十二年宋花亥向宁花定自宋南里岀奔椘定十四年宋公之弟辰自萧来奔地不随巳则不称叛是叛虽反背之辞皆由地以生名也叛者判也𣣔分君之地以从他国故以叛为名焉叛无凡例传言书曰是仲尼书为叛也人君赐臣以邑以为禄食臣之禄谓所食邑也君实有之言其不得专以为巳有也君臣以义而合义则进以事君受此禄食否则奉身而退当身奔他国而以禄皈君专君之禄以周旋从已于法为罪戮之人故书入扵戚以叛罪孙氏也釈例曰古之大夫或钖之田邑或分之都城故有千室之邑百乗之家君之禄义则进否则奉身而退若专禄以周旋虽无危国害主之实皆书曰叛叛者反背之辞也庻贱之人不齿于列故虽有善悪不章顕名氏若乃披邑害国则以地重必书其名且终显其悪也适鲁则书地曰来奔来奔则叛可知盖记事外内之辞也刘贾记三叛人以地来奔不书叛谓不能专也此直外内之辞旣以地来妻公之姑姊还其大邑不得复言不能专也是杜以庻其之等皆为叛也专禄者谓专君之禄以为巳有东西随巳谓之为专服虔云专禄谓以戚叛也旣叛卫亦不臣扵晋自谓若小国是为专禄其意言专独有之不属人也若不属晋何故𬒳卫侵而愬扵晋地若不入晋复何以戌之传言以戚如晋服言不臣扵晋是反丘明以觧传也注公闻至之言正义曰沈氏云大叔文子闻寗喜许公之言而发叹本非靣荅寗喜之言而云荅者时闻寗喜之言遂自评论不许扵寗子与对靣相荅无异故言荅也注先路至扵王正义曰周礼巾车云服车五乗孤乗夏篆卿乗夏缦大夫乗墨车则礼扵卿大夫所当乗者名车不名路也传称王赐叔孙豹郑子蟜者云大路知此先路次路皆王所赐车之揔名也赐车称路从王赐之名必是禀王之命故云盖诸之扵王也宣十六年传云晋侯请于王以黻冕命士㑹知诸侯命臣有请王之法故云盖也注以路至二升正义曰礼遗人以物皆以轻先重后故以路及命服为邑之先也周礼小司徒四升为邑故杜以八邑为三十二升刘炫云案论语有千室之邑又杜注免余邑为一乗之邑又宋郑之间六邑嵒戈钖等杜何以知此邑非彼等之邑必以为四井之邑今知不然者邑之为名大小无足子展子产为卿日久先有采邑今以入陈有功加赐田土不应更以八介大邑而又与之至扵免余辞邑云唯卿备百邑故杜以为一乗之邑合论语百乗之家其实一乗称邑文无所出周礼称四井为邑社以正邑解之故云三十二井得为渐赐土田之义又八邑六邑为节级之差刘以为大邑而规杜氏非也注上卿至在四正义曰十五年传云郑人以子西伯有子产之故纳赂于宋是伯有在子西之下也十九年传曰子展当国子西听政当国谓摄君事听政谓为上卿是子西次子展故此注以子西为二良霄为三二十七年郑伯享赵孟于垂陇子展伯有子西子产子大叔二子石从如彼文次伯有在子西之上二十九年禆谌论子产位次云天又除之夺伯有魄子西即世政焉辟之先言伯有后言子西又是子西在伯有之下者拠十九年传子西必在伯有之上盖其后更有进退杜拠传上文以次之耳秦不其然正义曰秦不肯其如是也注戚城至井也正义曰传言西鄙懿氏则西鄙之地以懿氏为名也谓之懿氏则以懿为氏族之名盖上世有大夫姓懿氏食邑扵此地因以其姓名其城也杜以懿氏旣为邑名而云取其六十故以为取田六十井服虔云六十邑刘炫以服言为是今知非者此六十之文揔属懿氏懿氏不见经传则卑细可知旣非卿大夫何得广有土地分六十之邑而与孙氏且直言六十本无邑文故杜以为六十井刘从服说以规杜氏非也赵武至所也正义曰僖二十九年诸侯之卿㑹公于翟泉皆贬之称人传曰卿不书罪之也八年诸侯之卿㑹晋侯于邢丘亦贬称人传曰大夫不书尊晋侯也然则尊公侯罪大夫其义一也传文互相见耳此言赵武不书尊公也亦是罪武也故杜云罪武会公侯也其㑹公侯之罪向戌良霄与赵武亦同但为别有见义不贬良霄不得揔云卿不书罪之故特言赵武不书尊公明良霄向戌亦为尊公不应书也向戌不书后也言旣为会公侯复爲后㑹期故不得如良霄书名氏也会之班次以国大小爲序诸会郑在宋后此会郑先扵宋为郑依期而至不失所也如不失其所自是常事非有善可襃而得进其班者郑班常在卫下此会斉卫不至无常班宋自当次晋此直退宋耳非进郑也言其不失所直是不失常亦非襃文也计良霄㑹公亦应合贬所以得书名者方责向戌后期故书良霄以駮向戌非为舎霄罪也釈例曰澶渊之㑹赵武向戌良霄以大夫而㑹鲁侯违在礼之制其罪一也戌加后㑹之尤霄有不失所之进文不得并言卿不书罪之故特言尊公明公尊非三人之所敌三人之罪旣正而二人独以他义别叙也以是杜言良霄会公亦合贬也言霄有不失所之进者正谓不使与宋俱退得进复其本班耳非有升进异扵常也宋以后至退班不在曹人下者宋是大国退居郑下足以为责故令仍在曹上此㑹国最小其班正当居末曹人非后至也案翟泉之盟诸卿敌公则没公此亦诸卿敌公不没公者翟泉之盟杜注云鲁侯讳盟天子大夫是以没公然则此大夫敌公非公有罪是以不没公也注晋将至不书正义曰下云卫侯如晋晋人执而囚之是扵此㑹为将势之不得与㑹也不得与㑹而传云卫侯㑹之言其至㑹所耳注嘉乐至扵天正义曰嘉乐君子以下皆诗之文也晋侯赋此言已嘉乐二君也二君以晋侯乐巳之故故齐赋蓼萧言泽及扵巳郑赋缁衣言不敢逺晋所以荅嘉乐也服虔云晋侯自嘉乐愚之甚也叔向至贰也正义曰沈氏云赋蓼萧喻晋侯德泽及诸侯言晋侯有德是安我宗庙也其言与注合缁衣首章云缁衣之冝兮敝予又改为兮适子之馆兮还予授子之粲兮𣣔常进衣服献饮食是其不二心也刘炫云蓼萧首章云旣见君子燕笑语兮是以有誉処兮言晋侯有声誉常処位是得宗庙安也注逸诗至刚马正义曰汉书艺文志无周书篇目其书今在或云是孔子删尚书之余案其文非尚书之类彼引诗云马之刚矣辔之柔矣马亦不刚辔亦不柔志气麃麃取与不疑此诗余无所见故谓彼文是也注子展至七穆正义曰居身俭而用心壹叔向自以察㒵观言而知之其知不申赋诗也子然二子孔三族巳亡十九年传文也子羽不为卿者案成十三年郑公子班自訾求入于大宫不能杀子印子羽不书扵经故知不为卿也杜注彼云皆穆公子也又丗族谱云子羽穆公子其后为羽氏即羽师颉是其孙此非行人子羽公孙挥也丗族谱以公孙挥为杂人自外唯有罕驷豊游即国良七族见扵经传皆出穆公故称七穆也注惠墙氏伊戾名正义曰服虔云惠伊皆发声实为墙戾杜以下文单称伊戾是舎族称名故以惠墙为氏伊戾为名也内师者身为寺人之官公使之监知大子内事为在内人之长也大子知之正义曰知之谓与椘客旧相知故请野享之注聒讙也正义曰声乱耳谓之聒多为言语讙誮乱其耳故聒为护也左师至受之正义曰夫人氏者氏犹家也言夫人家之马也痤死佐为大子弃即正为夫人歩马之时夫人名巳定矣故对云君夫人氏也但弃本是妾左师𣣔令夫人重巳故佯不知之夫人闻之惧己不得为夫人故自称为妾馈之锦马也左师喜得其赐故令使者改命曰君夫人而后拜受之使弃成为夫人传言左师之䛕也注声子至举也正义曰声子则经传所云蔡公孙皈生是也传言其子伍举足明举为参之子声子文不系朝故云子朝之子以辨明之伍举至复故正义曰椘语云椒举将奔晋蔡声子遇之扵郑郊飨之以璧贿曰子尚良食尚能事晋君以为诸侯主辞曰非所愿也若得皈骨扵楚死且不朽声子曰子尚良食吾皈子故椒举降三拜纳其乗马声子受之是杜所云共议皈椘之事传云言复故谓此也注平在明年正义曰明年声子始说子木传扵此言之者盖伍举以此年去椘故传记之扵此年也赏不僭而刑不滥正义曰僣谓僭差滥谓滥佚赏不僭所赏必有功不僭差也刑不滥所刑必得罪不滥佚也诗曰至谓也正义曰诗大雅瞻卬之篇也言国内䝨人之旣云巳䘮亡矣则邦国尽皆困病此诗之意言无善人之谓也故夏至善也正义曰此在大禹谟之篇皐陶论用刑之法也经常也言若用刑错失等与其杀不罪之人宁失扵不常之罪谓实有罪而失扵妄兔也此书之意惧失善也注爲下至天子正义曰此啇颂殷武之篇诗注谓天命汤扵在下之国此云爲下国所命谓下国诸侯推命汤爲天子则啇书云东征西夷怨南征北狄怨又云室家相庆日后来其苏是也将刑至彻乐正义曰周礼膳夫职云王日一举鼎十有二物皆有爼以乐侑食郑玄云杀牲盛馔曰举又曰大䘮则不举大荒则不举大札则不举天地有灾则不举邦有大故则不举郑衆云大故刑杀也荘二十年传曰司冦行戮君爲之不举是礼法将刑爲之不举也举则以乐劝食不举故彻去乐县大司乐云大札大凶大灾大臣死凡国之大忧令弛县郑玄云弛釈下之釈下即是彻县也大司乐弛县之内不言刑杀大故文不具耳射御驱侵正义曰敎之驱车侵伐人也注塞井夷灶以为陈正义曰成十六年传说此事云范匄趋进曰塞井夷灶陈于军中则此谋范匄所为今以为苗贲皇之计者郑衆云此范匄所言苗贲皇亦言之故声子引以为喻栾范易行以诱之正义曰贾逵郑衆皆读易为変易之易贾以行为道也栾为将范为佐二人分中军别将之𣣔使栾与范易道令范先诱椘栾以良卒从而击之郑谓易行中军与下军易卒伍也计设谋之时军旣未动道未定分何以言改道也将卒相附系属乆矣无容临战而改易将卒且言易行行非卒伍之名安得为易卒伍也二者之说皆不可通杜以传言诱之则谓羸师毁军示弱以诱敌故读易为简易之易谓简易行陈少其兵备令椘贪巳不复顾二穆之兵使中行二郄得克二穆也椘语说此事云雍子谓栾书曰椘师可料也在中军王族而已若易中下椘必歆之韦昭云中下中军之上下也歆犹贪也简易栾范之行示之弱以诳椘也是韦昭已读为简易之易故杜从之也此与椘语俱述声子之言传言鄢陵之败苗贲皇之为椘语亦论鄢陵之役而云雍子之为二文不同或丘明传闻两说两记之也刘炫以为国语非丘明所作为有此类往往与左传不同故也注四萃四靣集攻之正义曰椘语云三萃以攻其王族必大败之韦昭云时晋有四军言三集者中军见入而上下及新军乃三集以致攻之韦昭见彼为三字故说之使通耳盖二文不同必有一误注夷伤至为熸正义曰月令云瞻夷察伤知夷亦伤也扵时吕锜射王中目是王伤也呉椘之间谓火灭为熸相传有此语也言军师之败若火灭然子木至逆之正义曰椘语说此事云子木愀然曰夫子何如召之其来乎对曰亡人得复何为不来子木曰不来则若之何对曰资东阳之盗杀之其可乎子木曰不可我为椘卿而赂盗以贼一夫扵晋非义也子为我召之吾倍其室乃使椒鸣召其父而复之夫小至从之正义曰扵时郑国勇夫皆贪𣣔御冦望败椘以成巳名故子产为此言以破之夫此郑国𣣔得战者小人之性奋动扵勇贪扵祸乱冀得战闘以足满其性而自求成武勇之名焉𣣔得御冦者皆自为其身非国家之利也若何得从之言御寇之计不可从也注衅动至从也正义曰贾郑先儒皆以衅为动也王肃云衅谓自矜奋以夸人王延寿鲁灵光殿赋云仡奋衅以轩鬐是衅为奋动之意也啬是吝惜之名故为贪也诗云民之贪乱宁为荼毒是小人之性贪祸乱也言郑人𣣔得与椘战者皆是奋动扵勇贪求名誉之人𣣔望因有祸乱以成巳名非能为国家计虑希长久之利不可从也定本云啬养也非也注扵汜至南皈正义曰杜检汜是地名非水名而云渉于汜是扵汜地渉水耳釈例土地名云椘伐郑师于汜襄城县南汜城是也汝水出南阳鲁县东南经襄城是知扵汜城下渉汝水而南皈也注起宣至斥尊正义曰周礼大国之卿三命天子上士亦三命曲礼云列国之大夫入天子之国曰某士是诸侯大夫入天子之国礼法当称士也以其人官卑故下士独得旅称周礼大宰之属官有旅下士三十有二人是知宰旅为冢宰之下士也刘炫云知时事四时贡职者小行人云春入贡秋献功王亲受之郑玄云贡谓六服所贡功谓考绩之功是诸侯大夫贡时事之义也注乌余至城是正义曰释例土地名以廪丘为齐地案廪丘地在东郡则是卫之邦域斉竟不至此也羊角髙鱼皆在东郡廪丘与之相近斉不得别有廪丘乌余斉之大夫得以廪丘奔晋者盖斉人徃前取得卫邑以赐乌余如郑公孙叚之得州宋乐大心之有原也宋郑夫夫得以晋地为采邑是知斉大夫得以卫地为采邑杜见斉人以之奔晋故釈例以为斉地明年计乌余皆取其邑而皈诸侯盖以廪丘皈斉也注取鲁至未间正义曰服䖍云取鲁髙鱼及反之皆不书盖讳之杜以𬒳人取邑无所可讳故云其义未闻荘十八年公追戎于済西传云不言其来讳之也戎来不觉国以为讳盗窃鲁邑而云无可讳者所言讳者讳国悪礼也候不在疆戎来不覚是国无政令故讳之此守髙鱼者不覚介扵其库直是守者罪耳非国之耻故诸𬒳伐取鲁邑皆不讳也昭二十五年斉侯取郓书而不讳知失邑无可讳也此亦战于麻隧之类盖经文脱漏耳于是至治之正义曰乌余以二十四年奔晋二十五年范宣子卒赵文子代之为政至明年始讨乌余故云乃卒治之传先言治之下乃述其治之事也二十七年注案传至悪下正义曰案传诸国大夫及诸侯之身至宋者有晋楚斉秦鲁卫陈蔡郑许曹邾滕并宋为主人凡十四国也斉秦不交相见邾滕为人私属皆不与扵盟为盟而为此㑹故不盟者会亦不序也宋为地主法当不序扵列故经唯序九国大夫也案传楚先晋歃则当先书椘传言书先晋晋有信也是仲尼贵晋有信故先书赵武也釈例班序谱晋合诸侯二十国起僖二十八年尽哀十四年大率皆陈后次蔡蔡后次卫是陈于晋㑹常在卫上也今孔奂乃降扵蔡卫在右悪之下故知奂非上卿故也成三年传曰次国之上卿当大国之中中当其下是计卿位为班也知非奂后至者以传称与蔡公孙皈生同至故也案传七月之下乃云庚辰子木等至自陈陈孔奂蔡公孙皈生至则诸侯大夫七月始集扵宋而此㑹书在夏者事虽在秋行还乃告追以叔孙豹发时书之十年夏会于柦而经书在春注云经书春书始行此亦彼之类也注寗喜至从赴正义曰大夫见杀书名者皆是罪之文案此杀喜之传乃爲专而杀之喜之扵衎未为罪当死也故杜迹其应死之状弒君之贼扵法当诛衎虽不以弑剽致讨其扵大义冝追讨之故虽非囯人讨贼因其𬒳杀亦以国讨爲文书其名以罪喜也不以弒君之罪讨之故言追也注卫侯至罪兄正义曰釈例曰仲尼因母弟之例以兴义郑伯怀害弟之心天王縦群臣以杀其弟夫子探书其志故顕书二兄以首悪佞夫称弟不闻反谋也郑叚去弟身为谋首也然则兄而害弟者称弟以章兄罪弟又害兄则去弟以罪弟身也推此以观其余秦伯之弟鍼陈侯之弟黄卫侯之弟鱄皆是兄害其弟者也统论其义兄弟二人交相杀害各有曲直书弟则示兄曲也是杜以鱄之出奔非鱄之罪故迹其事以为卫侯罪状也卫侯始者使鱄与寗喜言云苟得反国政由寗氏祭则寡人如是则寗喜专权未为负约而今公患其专政故免余请杀公复缓荅免余任令杀喜旣负其言信又不能友于䝨弟使至出奔故书其弟以罪兄也昭元年秦伯之弟鍼出奔晋传曰罪秦伯知此亦罪卫侯也注夏会至备矣正义曰杜云夏会之大夫者因经书在夏故云夏会其实会在秋耳诸国朝㑹而因有他事者皆前目而后凡故此不复序而㧾云诸侯之大夫还是夏会之大夫也豹去叔孙者传言季孙以公命命豹使视邾滕而叔孙不从不书其族言违公命故贬之也从公之命扵理顺也不视邾滕其是小也顺君之命其礼大不视邾滕为是小豹不倚此顺道以显弱命之君而辨小是以自从故以违命贬之也扵时鲁国君弱臣强政令出扵季氏鲁君不得有命臣之理臣之小者季氏以己意命之皆不敢不从也叔孙豹秉心强直季氏所惮恐不从巳意故假以公命命之诸传言以公命者实非公命而假称公耳其时鲁君未甞有命此称公命是假可知豹虽心知是假若其即以为贡共敬从命则国内义士皆将生心必相告云豹是国之大䝨我等仰以取法闻是公命虽非亦从则知公之所命悉不可违岂不使季氏惧而公室尊也从公之命是为顺也如此虽实非公命豹但倚此顺道以从公命则弱命之君命得顕矣尊君卑臣在此一举比视邾滕未为大夫豹乃辨其小是以从巳心违君之命故贬之釈例曰季氏专鲁禄之去公室三卋矣制命出扵私门非国所知也叔孙豹鲁之䝨臣𣣔用难以矫时故季孙惮之不敢以巳意假公命以敦叔孙也邾滕之班不列扵会豹不登朝固请受命而行邾滕降次事非杬危旣不驰请又不辞㑹而率意改命失命之甚其君民食扵深宫今一出命共命之使所冝崇长虽有小失遂而伸之国内固知我君之命不可以违则季氏有惧而义士生心君子以豹不倚顺以顕弱命之君而辨小是以自从故以违命贬之也杜书辨小是者豹云宋卫吾匹不视邾滕扵理是也但比扵申弱君之命使臣卑而君尊此为小耳注今长至经误正义曰此经言十二月而传言十一月今杜以长歴推之乙亥是十一月朔非十二月也传曰辰在申再失闰矣者是十二月当为辰在亥以申为亥则是三失闰非再失也推歴与传合知传是而经误也传使乌余具车徒正义曰必使乌余具车徒者以三国皆具车徒若不使亦具车徒恐其惊而覚也且乌余窃邑诸侯不能治之则乌余之衆强也虑其迸散𣣔聚以执之下云尽获之是也皆取至扵晋正义曰古本亦有不重言诸侯者今定本重有诸侯若重言诸侯则天下诸侯以此事故皆睦扵晋也刘炫云晋宋古本皆不重言诸侯则唯谓斉鲁宋三国睦耳不重是也注献公至所杀正义曰十四年传曰公使子蟜子伯子皮与孙子盟于丘宫孙子皆杀之彼所杀者皆是公子而此臣是公孙公言臣也无罪父子死余知是尔时死耳亦不知彼所杀者谁是臣之父也子鲜至难乎正义曰逐我者应死而得生出纳我者有功而更身死章明也沮止也罚有罪所以止人为悪赏有功所以劝人爲善今赏罚旣无章明何以得爲止劝乎刑法也君失其信违信而杀寗喜而国无法赏罚无所章明以此为国不亦难乎言治国难也注自誓不仕终身正义曰终身不仕叙事辞也言自誓不仕以终其身故传言终身不仕也此终身者子鲜之身终也下云公䘮之终身者献公之身终也献公以二十九年夏卒其子鲜之卒盖差在献公之前耳故公䘮服以终身也注税即至终身正义曰传云公䘮之者言公为之服䘮服也礼无税服之名如税服者不知何服也服虔云衰麻巳除日月巳过乃闻䘮而服是为税服税服服之轻者案礼记过而追服实名为税以闻凶之日为服䘮之始其服追过而服之衰麻不为有异何云服之轻者公若依彼税服法其兄弟之服则还是斉衰期耳何以得云如也杜以其义不通故云税即繐也当是声相近而字改易耳䘮服有繐衰裳牡麻经旣葬除之其章唯有诸侯大夫为天子以外无人服此服也䘮服传曰繐衰者小功之繐也郑玄云治缕如小功而成布四升半细其缕者以㤙轻升数少者以服至尊凡布细而踈者谓之繐是繐者缕细而希踈也䘮服之文在大功之下小功之上是非五服之常也旣葬除之是本无月数也礼天子诸侯絶旁期计公扵子鲜不应为之服献公痛愍子鲜特为服此服也此服旣无月数献公服之不自云几月当止献公寻自身薨至死未釈此服故云终身也兄弟之服本服期耳献公骄滛之君不应过其常月杜言献公寻薨谓此子鲜之卒差在献公前耳注此一至通称正义曰司马法成方十里出革车一乗此一乗之邑每邑方十里也论语云百乗之家大夫称家邑有百乗是百乗为采邑之极此云唯卿备百邑知所言邑者皆是一乗之邑非四井之邑也杜以一乗名邑书传无文故引论语千室十宣明其大小通称邑也注蠹害物之虫正义曰釈虫云蝎桒蠹李廵云蝎木中虫也穆天子传云天子蠹书扵羽陵曝去书内简中之虫是虫在木中谓之为蠹昭三年传云公聚朽蠹则在诸物之中皆名为蠹故云害物之虫也害物之虫旣名为蠹故害扵物者皆以蠹言之孙子兵书云兴军十万曰费千金是兵为财用之蠹也注折爼至之事正义曰折爼谓体解节折升之扵爼周语文也宣十六年传曰王享有体荐宴有折爼公当享卿当宴王室之礼也彼传之意言享公当依享法有体荐也享卿当如宴法有折爼也彼王自言之故云王室礼耳其诸侯之待公卿礼法木当然也故此享赵孟而置折爼合卿享宴之礼故曰礼也周礼大司马云大㑹同则帅士庻子而掌其政令大祭祀飨食羞牲鱼是司马掌㑹同荐羞之事故宋人享令司马置折爼也仲尼至文辞正义曰此文甚略本意难知盖扵此享也賔主多有言辞时人迹而记之仲尼见其事善其言使弟子举是宋享赵孟之礼以为后人之法丘明述其意仲尼所以特举此礼者以为此享多文辞以文辞可为法故特举而施用之注宋向至文辞正义曰杜以賔主之辞礼有定式扵此享也何以独多故解其多辞之意服虔云以其多文辞故特举而用之后丗谓之孔氏聘辞以孔氏有其辞故传不复载也所言孔氏聘辞不知事何所出实享礼而谓之为聘举旧辞而目曰孔氏事亦不必然也注赵武命盈追巳正义曰沈氏曰知非晋侯命者若是晋侯应云甲寅荀盈至今云从武至故知赵武命也杜云后武遣盈如椘见此意耳以藩为军正义曰古人行兵止则筑为垒堑以备不虞此以藩篱为军者方𣣔弭兵以示不相忌也注伯夙荀盈正义曰伯夙即是荀盈扵传亦无明拠未测何以知之服虔云伯夙晋大夫其意以为别有伯夙非荀盈也志将至及三正义曰志将逞乎言其不得逞也在心为志出口为言志有所之言乃出口故志以发言也与人为信必言以告之故言以出信也扵人有信志乃得立故信以立志也人之処身扵世常恐不得安定参即三也言也信也志也三者俱备然后身得安定𣣔安其身用此三者以定之信亡则志不立失志必死不久何以得及三年匹夫至其死正义曰匹夫谓贱人也贱人一爲不信犹尚不可况国卿也不信之人尽踣其死言无得生者前覆曰踣谓倒地死也食言者不病正义曰不病者不唯病害而已必至扵死也言之不用若食之消散故谓无信为食言也夫能至及是正义曰夫谓宋也宋能致死助我今晋师与宋致死不但唯敌扵椘虽更力倍扵椘可也子何须惧焉又想椘人之情不应及是之悪注两事至敦之正义曰案传上文六月戌申叔孙豹至丁卵向戌如陈从子木成言于椘子木乃请晋椘之从交相见则叔孙发鲁之时未有此交相见之议也子木旣有此请季孙在国闻之季孙使谓叔孙者使人就宋谓之也扵时季氏专鲁国之利害季孙所量自虑两属贡赋必重疑邾滕将为人之私故令豹比视小国此直季孙意耳非公意也若是余人为使季孙以巳意命之无敢违者但叔孙强直季孙所惮告以巳意恐不见从故假称公命以敦劝之望其敬公命而遂巳志也长歴丁卯是六月二十一日也辛巳是七月五日也丁卯巳有此议辛己方始结盟则叔孙旣得公命其去盟日犹远反鲁覆请足得徃来但叔孙知非公命不𣸪更请临盟则率巳之意自从所𣣔故釈例云豹不登朝固请受命而行邾滕降次事非杬危旣不驰请又不辞㑹率意改命失命之甚是言其间足得反请而叔孙不请故责之也注季孙至贬之正义曰季孙专政于国鲁君非得有命此以公命非公可知叔孙亦知非公命故不肯从之其实叔孙违命止违季孙意耳但季孙假以公命谓之叔孙虽内知非公而其辞称公即须从命叔孙旣得此命宜应内自思省我君由来无命今君唯以此命命我事虽非理亦宜聴从如是则敬君之情深矣豹冝崇此大顺之道以顕弱命之君而乃校计公言是非不肯同扵小国遂其小是以忘大顺故贬之此义至妙唯杜始得之矣贾逵云叔孙义也鲁疾之非也服虔云叔孙𣣔尊鲁国不为人私虽以违命见贬其扵尊国之义得之案经去其族是文贬也传言违命是实悪也贾服违经反传背左氏异孔子孔子贬之贾逵赏之丘明言其违命服虔善其尊国是不以丘明之言解左传不以孔子之意说春秋也且晋至乆矣正义曰陈蔡郑许乍南乍北成二年楚公子婴斉为蜀之盟诸夏之国大夫皆在是晋楚更代主诸侯之盟实乆也注小国主辨具正义曰盟实大国为主而此云小国主盟知其主辨具也哀十七年公会斉侯盟于蒙孟武伯问扵高柴曰诸侯盟谁执牛耳季羔曰鄫衍之役呉公子姑曹发阳之役卫石魋武伯曰然则彘也所言主辨具者如彼执牛耳之类皆小国主备之法当小国执牛耳鄫衍吴公子执之者扵时吴为盟主夷不知礼故自使其人执之也盟法大国制其言小国尸其事此盟争先歃不争主备叔向以小国主盟爲言者叔向以乆争不决或将战因盟时小国有所主𣣔令赵孟下椘假此以劝之耳注客一至为客正义曰享宴之礼賔旅虽多特以一人爲客燕礼者诸侯燕臣之礼也经云小臣纳卿大夫卿大夫皆入门右北靣东上乃云射人请賔公曰命某爲賔賔出立于门外更使射人纳賔公降一等揖之賔即客也是客一坐所尊也季孙饮大夫酒臧纥爲客二十三年传也鲁语云公父文伯饮南宫敬叔酒路堵父爲客羞鼈小堵父怒相延食鼈辞曰将使惊长而食之遂出文伯母闻之怒曰吾闻之先子曰祭羪上尸享羪上賔鼈扵何有而使夫人怒也是一坐所尊敬之事也案燕礼记曰公与卿燕则大夫爲賔与大夫燕亦大夫爲賔又聘礼燕聘賔则以上介爲賔此宋公享大夫以赵孟爲客者燕礼谓与己之臣子燕嫌卿敌公故以大夫爲賔聘礼拠特来聘者敬其使人故使介爲賔此则兼享晋椘大夫异扵常礼以尊敬霸主之国故令赵孟爲客服虔云椘君恒以大夫爲賔者大夫卑虽尊之犹逺君也椘先歃为盟主故尊赵孟为客案此享宋为主非椘为主服之妄也刘炫云兼享晋椘之大夫不以屈建为賔者賔唯一人出自当时意耳子木至对也正义曰上云晋卿不如椘其大夫则䝨是也注五君谓文襄灵成景正义曰晋语訾祐对范宣子曰武子佐文襄诸侯无贰心为卿以辅成景军无败政及为无帅居大傅国无姦民是以受随范是其光蜅五君也服虔云文公为戎右襄灵为大夫成公为卿景公为大傅注鹑之至君也正义曰伯有赋此诗者义取人之无善行者我以此为君是有嫌君之意扵时郑简公是穆公之玄孙良霄是穆公之曽孙君非良霄之兄杜言并取人之无良我以为兄者周诗成文故连言之刘君以为非兄而规杜非也注第箦也正义曰釈器云箦谓之第孙炎曰床也郭璞曰牀版也然则牀是大名箦是床版檀弓云大夫之箦与箦名亦得统床故孙炎以为床也保家之主也正义曰大夫称主言是守家之主不亡族也下云数世之主亦然诗以至賔荣正义曰在心为志发言为诗是诗所以言人之志意也郑君实未有罪伯有称人之无良是诬其上也但伯有不臣被公之所怒以公怨怒当自须掩盖而赋诗道公无良反将公之所怨以为賔之栄宠刘炫云而公显然将比来之怨以为对賔之栄乐也乐以至可乎正义曰即叚赋蟋蟀义取好乐无荒无荒即不滛也好乐则用乐以安民也其使民也又不淫以使之民皆爱之守位必固在人后亡不亦可乎注𣣔宋至邑也正义曰服虔云向戌自以止兵民不戦鬬自矜其功故求免死之赏也如服此言免死谓止兵不闘民免死也杜以为谦则向戌自以为己免死也若使计谋不当则罪合死自矝其功言巳得免死故请赏邑也废兴至诸侯正义曰言之术者谓德刑礼义是兴存盛明之法术也骄淫残虐是废亡昬闇之法术也皆兵之由者谓皆畏惧此兵行善不行悪畏之则兴不畏则亡故云皆兵之由也言不亦诬乎者谓废兴存亡悉皆由兵向戌之意以废兴存亡不须用兵是实须而诬罔云不须故云不亦诬乎服虔云毙踣也一曰罢也则知服本作弊王肃董遇本皆作蔽谓以诬人之道掩诸侯也杜本作蔽当如王董爲蔽掩之也削而投之正义曰宋公赏邑书之扵礼向戌执之以示子罕子罕削其字而又投之扵地也向戌𥘉谋此事子罕不即止之而至此始怒者盖𥘉谋子罕不知或子罕𥘉亦不覚久思乃知其非也注有悪疾也正义曰若非悪疾犹堪爲后以疾而废明是悪疾悪疾疾之悪者也不知其何疾也论语称伯牛有疾不𣣔见人淮南子云伯牛癞此崔成犹能作乱未必是癞也强无疾亦不得立者爱后妻𣣔立明故也父兄莫得进矣正义曰成强是崔杼之子而云父兄者成彊之意以崔杼任无咎与偃弃逺宗族不可自斥扵巳故举宗族父兄也崔氏堞其宫正义曰谓新筑女墙而守之注谓斗至详矣正义曰斗建从甲至癸十者谓之日从子至亥十二者谓之辰传言辰在申者谓其日昬时斗柄所指于十二辰爲在申也九月当建戌而建申故爲再失闰也文十一年三月至今七十一歳应有二十六闰者歴法十九年爲一章有七闰从文十一年至襄十三年凡五十七年巳成三章当有二十一闰又从襄十四年至今为十四年又当有五闰故为应有二十六闰也长歴推得二十四闰者杜以长歴实于其间分置二十四闰釈例云闰者会集数年余日因冝以安之故闰月无中气斗建斜指两辰之间也鲁之司歴渐失其闰至此年日食之月以仪审望知斗建之在申斗建在申乃是周家九月也而其时歴称十一月故知再失闰也扵是始覚其谬遂顿置两闰以应天正以叙事期然则前闰月为建酉后闰月为建戌十二月为建亥而岁终焉是故明年经书春无冰传以为时灾也若不复顿置二闰则明年春是今之九月十月十一月也今之九月十月十一月无冰非天时之异无縁㧾书春也寻案今丗所谓鲁歴者不与春秋相符殆来世好事者为之非贡也今俱不知其法术具依春秋经传反覆其终始以求之近得其实矣杜言以仪审望者大史铸铜作浑天仪列二十八宿之度设机関候望以测七曜所在故扵彼铸铜仪而审望之知此月斗建申也长歴称大凡经传有七百七十九日汉末宋仲子集七歴以考春秋鲁歴得五百二十九日失二百五十日是其不与春秋相符也刘炫云逺取文十一年三月甲子者以三十年绛县老人云臣生之岁正月甲子朔以全日故又云言通计者若拠前闰以来短计不得有再失之理今逺从文十一年以来计之是爲通计也二十八年注十二至日误正义曰甲寅之后四十二日始得乙未则甲寅乙未不得同月长歴推此年十二月戊戌朔甲寅是十七日其月无乙未也经有十一月十二月月不容误知日误也传注梓慎至其事正义曰此年传郑㳺吉云岁之不易宋向戌云饥寒之不恤是今年言之也明年传云郑䬧子皮饩固人粟扵是宋亦饥子罕请扵平公出公粟以贷是详其事也注岁嵗至失次正义曰左传及国语所云岁在者皆谓岁星所在故云岁嵗星也五星者五行之精也歴书称木精曰岁星火精曰荧惑土精曰镇星金精曰大白水精曰辰星此五者皆右行扵天二十八宿则着天不动故谓二十八宿爲经五星爲纬言若织之经纬然也天有十二次地有十二辰丑子亥北方之辰也次之与辰上下相值故云星纪在丑玄枵在子釈天云星纪斗牵牛也主枵虚也孙炎曰星纪日月五星之所终始也故谓之星纪虚在正北北方玄故曰玄枵枵之言耗耗虚之意也汉书侓歴志云星纪𥘉斗十二度终扵婺女七度玄枵𥘉婺女八度终扵危十五度是星纪为斗牛之次玄枵为虚危之次也九年传称晋侯问公生岁乃曰十二年矣是谓一终一星终也言岁星大率十二年而一周天也十八年晋董叔曰天道多在西北是言其年岁星在亥也岁星右行扵天至此年十一年耳行未及周故此年岁星常法当在星纪明年乃当在玄枵今年巳在玄枵是其淫行失次也汉书律歴志载刘歆三统歴歆以为岁星一百四十四年行天一百四十五次一千七百二十八年为岁星岁数言数满此年剰得行天一周也三统之歴以庚戌为上元此年距上元积十四万二千六百八十六岁置此岁数以岁星岁数一千七百二千八除之得积终八十二去之岁余九百九十以一百四十五乗岁余得十四万三千五百五十以一百四十四除之得九百九十六为积次不尽一百二十六为次余以十二除之得八十三去之尽是为此年更发𥘉在星纪也欲知入次度者以次余一百二十六乗一次三十度以百四十四除之得二十六度余是岁星本平行此年之𥘉己入星纪之次二十六度余当在㜈女四度扵法未入扵玄枵也传言淫扵玄枵未知己在玄枵元度此举其大率耳而五星之次行有迟有疾有畄伏逆顺扵歴法更自别有推歩之术此不可详也注时菑至发洩正义曰传先言无冰乃载梓慎之语则梓慎之语为无冰而发知时菑谓春无冰也言以有时菑者以此嵗星淫行之年而有天时温暖之菑四时之序冬月当寒故温则为菑害也冬月盛隂用事隂寒在地当遏阳使不出时应寒而温无冰是隂阳相竞隂气不能胜阳故阳气出地地气发洩而使时温无冰也岁星自淫行天时自温暖其温不由岁星梓慎以其年有二事而揔言其占耳服虔云岁为阳玄枵为隂嵗乗隂进至玄枵隂不胜阳故温无冰案下云蛇乗竜乃谓玄枵乗嵗星非嵗星乗玄枵也若必以此无冰谓岁乗玄枵所致则成元年春无冰者岂谓岁星乗玄枵乎成十六年雨木冰者复是玄枵岁星也注蛇玄至所乗正义曰虫兽在地而有象在天二十八宿分在四方方有七宿共成一象东方为青竜之象西方为白虎之象皆南首北尾也南方为朱鸟之象北方为玄武之象皆西首东尾也曲礼说军陈象物云行前朱鸟后玄武左青竜右白虎是玄武在北方也亀蛇二虫共为玄武故蛇是玄武之宿虚危之星也七星共为玄武但嵗星淫行在虚危之分故特指虚危言之耳传言蛇乗竜竜即嵗星也嵗星木精木位在东方东方之宿为青竜之象故嵗星亦以竜为名焉竜行疾而失次出扵虗危宿下竜在下而蛇在上是竜为蛇所乗也嵗星天之贵神福德之星今被乗势屈是不能祐其本国之象故知宋郑䬧也注嵗星至之星正义曰嵗星属木木位在东方东方之次皆是竜分天之分野卯为大火辰为寿星大火房心为宋分寿星角亢为郑分故竜为宋郑之星也然则寅为析木之津析木燕之分野梓慎言不及燕别当有以知之非吾徒所能测也枵耗至何为正义曰枵声近耗故枵是耗之名也次有三宿虚为其中土虚不实而人民秏损不饥何为也地气发洩而使时温无冰即是土虚之事也扵时鲁国无冰是鲁亦地气发洩下子服惠伯云饥寒之不恤是鲁亦饥矣经不书饥饥当差扵宋郑故梓慎唯言宋郑饥耳注陈侯至蓟县正义曰传言宋之盟故虽文在诸国之下止为椘属发传故杜明之陈蔡胡沈为宋盟朝晋其斉燕𣏌狄先非椘属其朝不爲宋之盟也谱云北燕姬姓召公奭之后也周武王封之扵燕居渔阳蓟县其国辟小不通诸夏自召公至简公𣢾二十九卋始见经简公子献公十二年获麟之嵗也献公子孝公七年春秋之传终矣孝公立十五秊卒孝公以下六卋始大称王十二卋二百二十五年秦灭之小事至礼也正义曰言小国之事大国也当每事顺从若未获大国所命之事但如其志之所𣣔即不待彼命逆即从之如其志意礼也礼者自卑而尊人故先承意志是事大之礼也君小国事大国正义曰晋宋古本及王来注其文皆如此君国谓为国君言其为君之难也今定夲作小国今执至敢惮正义曰执事谓椘也椘人诘大叔唯有止还之语耳令㳺吉还使郑伯来故㳺吉原其意为此辞作甚之言而执事有不利焉违盟言阙君德是扵椘为不利也小国是惧惧椘不利耳不敢自惮労也注复上至故凶正义曰卦从下起从下而画隂爻至上六为纯坤又将从下変之故复为极隂反阳之卦也上処极位位极更无所徃故为迷也既迷而后反本从下积而至迷是为失道已逺上应在三三亦隂爻逺而无应故凶也复易注云复反也还也隂气侵阳阳失其位至此始还反起扵𥘉故谓之复阳君象君失国而还反道德更兴也頥飬也易注云頥者口车辅之名震动扵下艮止扵上口车动而上因辅嚼物以羪人故谓頥为养也注谓𣣔至其愿正义曰椘子本意愿郑伯来朝全不顾道理唯𣣔复其本愿注元近至亦难正义曰几近釈诂文也十者数之小成言失道逺者复之亦难故举成数以言之周易复卦上六爻云迷复凶有灾眚用行师终有大败以其国君凶至于十年不克征是易有十年之语故㳺吉期之以十年服虔云此行也楚康王卒至昭四年楚灵王合诸侯于申距今八年故曰不几十年是谓十年不克征也注旅客至所在正义曰易有旅卦传言羇旅旅皆是客故为客処也嵗星常行之度此年当在星纪星纪是其所居之次也今嵗星弃其所居星纪之次乃客処在扵明年所居之次言其未应徃而徃向彼玄枵之次为客寄也昭三十二年传云越得嵗而呉伐之必受其凶是嵗星所在其国有福当福之冲其国有祸今失次扵北故祸冲在南子午之位南北相冲淫扵玄枵冲当鹑火南方为朱鸟之宿帑者细弱之名于人则妻子为帑扵鸟则鸟尾曰帑妻子为人之后鸟尾亦鸟之后故俱以帑为言也天之分野鹑火周分鹑尾楚分嵗星之冲当此周楚之分故周王楚子受其咎也嵗星客在玄枵唯冲鹑火而鹑尾亦有咎者盖以岁星渐西冲则渐东尾之扵鸟犹是一身故冲其身而及其尾此则禆灶能知亦非吾徒所测也此与上文俱论岁星过次所古不同其事俱验而丘明两载之是传故备举以示卜占放験惟人所言其知之在扵人各自有意见也注至敌至郊劳正义曰聘礼賔至于近郊君使卿用束帛劳无设坛之法下云先君适四国未甞不为壈盖以朝礼君亲行事重故有之也礼有坛墠者先儒以为除地曰墠封土曰坛此并言除地封土者尚书金縢云三坛同墠是作壈在除地之内故除地封土并言之服虔本作墠解云除地为墠王肃本作坛而解云除地坦坦者则读为墠也案下云作坛以昭其功以昭其祸若是除地草秽寻生不足以昭示后人杜言坛是也下言中舎者不为坛则不除地故为草舎耳亦皆循之正义曰言因循不废也国迁朝焉正义曰庆封䖝与舎政使舎知政事耳封犹有当国之重故国之卿大夫皆迁就嫳家朝焉使诸至反之正义曰崔氏之乱但是荘公之党崔氏以之为贼当时辟难并悉出奔崔氏既亡庆封召令还国故言使诸逃亡之人得贼名而出者以已情告而悉反之宗不余辟正义曰男女辨姓则女亦辟宗癸谓庆舎为宗言彼宗不扵我処相辟也公膳日双鸡正义曰案礼记玉藻云天子日食少牢朔月大牢诸侯日食特牲朔月少牢其大夫则日食特豚朔月特牲今膳日双鸡者斉国临时之事不如礼也更之以鹜正义曰釈鸟云舒凫鹜舎人曰凫野名也鹜家名也李廵曰野曰凫家曰鹜郭璞曰鸭也然则谓之舒者舒迟也家养驯不畏人故飞行迟以迟别野名耳其为鸭一也以其洎馈正义曰说文云洎灌釡也周礼士师职云祀五帝则洎镬水郑玄云洎谓增其沃汁也然则洎者添釡之名添水以为肉汁遂名肉汁为洎去肉而空以汁馈𣣔其怨之深也注二子皆惠公孙正义曰昭三年传云二惠竞爽犹可又十年传曰斉惠栾高氏皆耆酒是知皆惠公孙也注庆封至之道正义曰釈官云六达谓之荘注尔雅者皆以为六道旁出杜以九逹并九轨故亦以荘为六轨也庆奊为上献正义曰祭祀之礼主人先献下文庆舎死公惧而皈则扵时公亲在矣又此此祭庆舎涖事公与庆舎不为上献而奊为上献者庆舎使为之不可以礼责也奊即绳也为下杀庆绳张本注优俳正义曰优者戏名也晋语有优施史记滑稽传有优孟优旃皆善为优戏而以优着名史游急就篇云偪优俳笑是优俳一物而二名也今之散乐戏为可笑之语而令人之笑是也宋大尉袁淑取古之文章令人笑者次而题之名曰俳谐集庆氏之马善惊正义曰善惊谓数惊古人有此语今人谓数惊为好惊好亦善之意也注鱼里至观之正义曰杜以优在鱼里士徃观之刘炫以为国人从旁爲优引行以至鱼里以规杜氏但传文不顕古事难知刘輙以爲规一何烦碎注甍屋栋正义曰先儒相传为然也张衡西京赋曰甍宇斉平言诸屋栋檐高下等也说文云甍栋梁也是又名为梁此是屋上之长材椽所以冯依者也今俗谓之屋嵴注礼食至不共正义曰礼法食必先祭祭古之先食以示有所先也公食大夫礼云賔升席坐韭菹以偏擩于醢上豆之间祭又言祭铏羮于上铏之间祭饮酒扵上豆之间是祭食之礼各有其処论语云汎爱衆汎是寛傅之语故知汎祭爲逺散所祭言其不共也注句余至呉邑正义曰此时呉君是余祭也明年余祭死乃夷末代立昭十五年吴子夷末卒是也服虔以句余为余祭社以爲夷末者以庆封此年之末始来奔鲁斉人来让方更奔呉明年五月而阍弒余祭计其间未得赐庆封以邑故以句余为夷末也注六十邑正义曰传直言六十社知六十邑者下云与北郭佐邑六十则此亦是六十邑也外不得宰正义曰外犹以外宰犹益也以邶殿为外也言吾先有邑更不得益邶殿耳夫民至幅之正义曰人皆𣣔生计重厚而多财用利益心旣无厌扵是乎用正德以幅之言用正德以为边幅使有度也武王有乱臣十人正义曰尚书泰誓文也乱治也以武王自言我有治理政事者十人郑玄论语注云十人谓文母周公大公召公毕公栄公大顚闳夭散冝生南宫适不十人不足以葬正义曰案武王有乱臣十人而得天下崔子若有十人唯得葬者武王圣人十人皆大德故有天下崔子是罪人又有十人是凡人故唯可以葬也所引武王十人者唯取同心之义与我其拱璧正义曰其者其崔杼也故云崔氏大璧拱谓合两手也此璧两手拱抱之故为大璧注始求至知之正义曰始求崔杼尸不得嫌以他尸代之传言国人犹知之皆曰崔子言犹尚识其形知是真崔子也济泽至敬也正义曰此意取采苹之诗也诗云于以采苹南涧之濵于以采藻于彼行潦于以奠之宗室牖下谁其尸之有斉季女彼诗采苹扵涧采藻扵潦此并言行潦之苹藻又别言済泽之阿者以其亦是出菜之処故先言之也独言济者以济在鲁国故穆叔独举所见而言也女将行嫁就宗子之家教之以四德三月教成设祭扵宗子之庙此诗述教成之祭寘诸宗室谓荐扵宗子之家庙也诗言季女而此言季兰谓季女服兰草也案宣三年传曰兰有国香人服媚之如是是女之服兰也向戌至椘也正义曰鲁宋俱是朝椘向戌与叔仲昭伯言不同者二者并为椘是大国故朝其君昭伯𣣔令公行故以国大劝公言大国可畏也向戌𣣔令公还故以君身规公言君死且反也意异故言异耳注徴审至发例正义曰昭三十年传云非公且徴过杜云徴明也则此徴之训亦为明明审此缓告者非有事故冝缓直是臣子怠慢耳杜序以故书为新意故此发新例以明诸无事故而缓来告者皆是䛃其怠慢也春秋正义卷第二十四计一万六千一百四十六字春秋正义单疏夲为世间罕见之书日夲宫内肖图书宻藏有传钞夲不知何日流出二册予于己酉年淂之书肆不忍令此秘笈㱕扵散佚因以之㱕图书宻俾成完璧亦蓻林佳话也宣统二年田吴炤记扵七会得图书宻假钞本以为酬春秋胡氏传卷二十四春秋传卷第二十四昭公上元年春王正月公即位叔孙豹㑹晋赵武楚公子围齐国弱宋向戍卫齐恶陈公子招蔡公孙归生郑罕虎许人曹人于虢此陈侯之弟招也何以不称弟诸侯之尊弟兄不得以属通曰公子者其本当称者也曰弟者因事而特称之也所以然者诸侯非始封之君则臣诸父昆弟族人不得以其属戚君也㑹于虢寻宋之盟而经何以不书在宋之盟楚人先㰱若曰狎主诸侯则惧晋之先也故围请读旧书加于牲上而晋人许之观其事虽若楚重得志晋少懦矣然春秋不贵修盟晋人以信爲本故毎书必先赵武三月取郓桉左氏季孙宿伐莒取郓莒人诉于㑹楚告晋曰寻盟未退而鲁伐莒渎齐盟请戮其使有欲求货于叔孙豹而爲之请者豹弗与曰诸侯之㑹卫社稷也我以货免鲁必受师是祸之也何卫之爲虽怨季孙鲁国何罪赵孟闻之请于楚曰鲁虽有罪其执事不辟难子若免之以劝左右可也莒鲁争郓爲日乆矣苟无大害于其社稷可无亢也乃免叔孙其不曰伐莒取郓者乗莒乱而取邑故不悉书爲内讳也夏秦伯之弟鍼出奔晋按左氏秦后子有宠于桓如二君于景其母曰弗去惧选鍼遂出奔书此见人君宠爱其子不差以礼是祸之也鍼之适晋其车千乗司马侯问焉曰子之车尽于此乎对曰此谓多矣若能少此吾何以得见叔齐曰秦公子必归能知其过必有令图令图天所賛也后五年秦伯卒后子归书曰弟者罪秦伯也夫后子出奔其父祸之而罪秦伯何也春秋以均爱望人父以能友责人兄父母有爱妾犹没身敬之不衰况兄弟乎兄弟翕而后父母顺矣故不曰公子而特称秦伯之弟云六月丁巳邾子华卒晋荀吴帅师败狄于大卤大卤太原也按六月宣王北伐之诗其词曰薄伐玁狁至于太原而诗人美之者谓不穷追逺讨及封境而止也然则太原在禹服之内而狄人来侵攘斥冝矣其过在毁车崇卒以诈诱狄人而败之非王者之师耳使后丗车战法亡崇尚歩卒争以变诈相髙日趋苟简皆此等启之矣书败狄讥之也秋莒去疾自齐入于莒天下国家定于一吴楚僭号经不书葬土无二王也以忽系之郑则突不称国以小白系之齐则纠不书子国无二君也展舆乃莒子而去疾曷爲又以国氏乎程氏曰去疾假齐之力以入莒讨展舆之罪正也其以国氏与去疾之讨有罪也此莒之公子曷爲不称公子自谓先公之子可以有国不疑遂立乎其位而无所禀也其书入者难词也莒展舆出奔吴展舆莒子也曷爲不称爵爲弑君者所立旣立乎其位而不能讨贼则是与闻乎故也斯不可以有国矣不可以有国则曷爲以国氏程氏曰罪诸侯之与其立也虢之㑹展舆无列何以见诸侯之与其立乎莒虽以乱未能预㑹然诉鲁取郓而在㑹者欲执叔孙则知诸侯之与其立矣亦以国氏恶崇乱也叔弓帅师疆郓田葬邾悼公冬十有一月己酉楚子麇卒按左氏楚令尹围将聘于郑未出竟闻王有疾而还入问王疾缢而弑之使赴于诸侯应爲后之词曰共王之子围爲长初围之未动于恶入预夏盟缉蒲爲宫设服离衞中国大夫莫不知其有无君之心矣虽以疾赴曷爲承伪藏在诸侯之䇿乎当是时仲尼巳生将志于学乃所见之丗非祖之所逮闻也又曷爲因之而不革乎曰此春秋之所以爲春秋非圣人莫能修之者也薨则书薨卒则书卒弑则书弑葬则书葬各纪其实载于简䇿国史掌之此史官之所同而凢爲史者皆可及也或薨或不薨或卒或不卒或弑或不弑或葬或不葬笔削因革裁自圣心以达王事此仲尼之所独而游夏亦不能与焉者也然则郏敖实弑而书卒何欤令尹围弑君以立中国力所不加而莫能致讨则亦巳矣至大合诸侯于申与㑹者凢十有三国其臣举六王二公之事其君用齐桓召陵之礼而宋向戍郑子产皆诸侯之良也而皆有献焉不亦伤乎若革其伪赴而正以弑君将恐天下后丗以篡弑之贼非独不必致讨又可从之以主㑹盟而无恶矣圣人至此悯之甚惧之甚悯之甚者悯中国之衰微而不能振也惧之甚者惧人欲之横流而不能遏也是故察微显权轻重而略其篡弑以扶中国制人欲存天理其立义微矣楚公子比出奔晋二年春晋侯使韩起来聘夏叔弓如晋秋郑杀其大夫公孙黒按左氏郑驷黒好在人上攻良霄而逐之又与公孙楚争室又将作乱去游氏代其位伤疾作而不果子产使吏数之曰尔有乱心无厌国不女堪专伐伯有而罪一也兄弟争室而罪二也矫君之位而罪三也不速死大刑将至遂缢而尸之黒则有罪而郑人初畏其强不之讨也因其疾而幸胜之则亦云殆矣故称国以杀累乎上也冬公如晋至河乃复季孙宿如晋按左氏晋少姜卒公如晋及河晋侯使士文伯来辞曰非伉俪也请君无辱公还季孙宿遂致服焉举动人君之大节贤哲量之以行藏其道姦邪窥之以作止其恶四邻视之以厚薄其情故有国者必谨于礼而后动此守身之本保国之基也礼虽自卑而尊人亦不妄恱人以自辱昭公旣不能据经守正失礼而妄动又不能从权适变无故而轻复终后失国出奔客死他境盖始诸此行矣或曰礼者明微正于未动之前可也巳至于河而见郄虽欲勿反将得巳乎曰以周公之胄千乗之国轻身以修邻好乃欲郄而不纳夫何敢若曰敝邑𥚹小敬事大国惟恐获戾闻陈无宇见执于中都谓少姜之数于守适信也用是不遑宁处跋履山川来修吊事今若不获进见剪爲仇雠他国谁敢朝夕在廷修事大之礼乎夫小国之去就从违听大国之令也若非伉俪齐人请陈无宇之罪何以令之也苟有二命又何以爲盟主如此晋人其将谢过之不暇敢不纳乎昭公习仪以亟而不明乎礼其及也冝经书公如晋至河乃复季孙宿如晋而昭公失国之因季氏逐君之渐晋人下比之迹不待贬绝而皆见矣三年春王正月丁未滕子原卒夏叔弓如滕五月葬滕成公秋小邾子来朝八月大雩冬大雨雹北燕伯𣢾出奔齐按左氏燕简公多嬖宠欲去诸大夫而立其宠人燕大夫比以杀公之外嬖公惧奔齐书曰北燕伯𣢾出奔齐罪之也君虽不君臣不可以不臣燕伯欲去诸大夫固不君矣而大夫相与比以杀其外嬖是威胁其主而出之也与鬻拳之以兵諌无异而独罪燕伯何哉大夫国君之陪贰以公心选之而不可私也以诚意委之而不可疑也以隆礼待之而不可轻也以直道驭之而不可辱也否则是忽其陪贰以自危矣晋厉公杀三郄立胥童而弑于丽氏汉隐帝杀杨史立郭允明而弑于苏村卫献公蔑冡卿而信其左右亦奔夷仪乆而后复也故人主不尊陪贰而与贱臣图柄臣者事成则失身而见弑事不成则失国而出奔此有国之大戒也春秋凢见逐于臣者皆以自奔爲文正其本之意也而垂戒逺矣四年春王正月大雨雹隂阳之气和而散则爲霜雪雨露不和而散则爲戾气曀霾雹戾气也隂胁阳臣侵君之象当是时季孙宿袭位丗卿将毁中军专执兵权以弱公室故数月之闲再有大变申丰者季氏之孚也不肯端言其事故暴扬于朝归咎藏冰之失夫山谷之冰藏之也周用之也徧亦古者本末备举爕调之一事耳谓能使四时无愆伏凄苦之变雷出不震无菑霜雹则亦诬矣意者昭公遇灾而惧以礼爲国行其政令无失其民雹之灾也庶可御也不然虽得藏冰之道合于豳风七月之诗其将能乎夏楚子蔡侯陈侯郑伯许男徐子滕子顿子胡子沈子小邾子宋丗子佐淮夷㑹于申申之㑹楚子爲主而不殊淮夷是在㑹之诸侯皆狄也其意也何楚䖍弑麇以立而求诸侯于晋晋人许之中国从之执徐子围朱方迁頼于鄢城竟莫校畏其强盛则曰晋楚惟天所相不可与争灭陈不能救则曰陈亡而楚克有之天道也灭蔡而又不能救则曰天将弃蔡以壅楚盈而降之罚也至使穷凶极恶师溃于訾梁身窜于棘里而缢于申亥人不致讨而天自讨之是责命于天而以人事爲无益而弗爲也而可乎弑君之贼在春秋时有臣子讨之则卫人杀州吁是也有四邻讨之则蔡人杀陈佗是也臣子不能讨之于内四邻不能讨之于外有与之㑹以定其位则齐侯及鲁宣公㑹于平州是也有受其赂以免于讨则晋侯及诸国㑹于扈是也然至此极矣则未有不以爲贼而又推爲盟主相与朝事之以听顺其所爲而不敢忤者也故申之㑹不殊淮夷者以在㑹诸侯皆爲夷狄之行皆王法之所当斥而不使夏变于夷之意也或曰晋叔向郑子产宋向戍皆诸侯之良也谋其国至变于夷而不校何哉圣人以天自处贤者听天所命春秋之法以人合天不任于天以义立命不委于命而宇宙在其手者也故楚麇书卒不革其伪赴于前诸侯㑹申与淮夷累数于后此以恕待人而责备贤者之意其垂训之义大矣楚人执徐子秋七月楚子蔡侯陈侯许男顿子胡子沈子淮夷伐吴执齐庆封杀之遂灭頼九月取鄫冬十有二月乙卯叔孙豹卒五年春王正月舎中军按左氏舎中军卑公室也初作三军三分公室而各有其一及其舎之也四分公室季氏择二二子各一皆尽征之而贡于公然则三军作舎皆自三家公不与焉公室益卑而鲁国之兵权悉归于季氏矣兵权有国之司命三纲兵政之本原书其作舎而公孙于齐薨于干侯定公无正必至之理也巳则不臣三纲沦替南遗叛阳虎专季斯囚而三桓之子孙微矣亦能免乎书曰舎中军微词以着其罪也楚杀其大夫屈申公如晋夏莒牟夷以牟娄及防兹来奔邾莒之大夫名姓不登于史册微也牟夷莒大夫曷爲以姓氏通重地也以地叛虽贱必书地以名其人终爲不义弗可灭矣其书来奔是接我以利而我入其利两讥之也爲国以义不以利如以利则上下交征而国必危矣爲已以义不以利如以利则患得患失亦无所不至矣春秋于三叛人虽贱特书其名以惩不义惧淫人爲后戒也邑而言及者公羊所谓不以私邑累公邑是也秋七月公至自晋戍辰叔弓帅师败莒师于蚡泉秦伯卒冬楚子蔡侯陈侯许男顿子沈子徐人越人伐吴越始见经而与徐皆得称人何也吴以朱方处齐庆封而冨于其旧崇恶也楚围朱方执齐庆封杀之讨罪也吴不顾义入棘栎麻以报朱方之役狄道也楚于是以诸侯伐吴则比吴爲善而师亦有名其从之者进而称人可也或者以词爲主而谓不可云沈子徐越伐吴故特称人误矣以不可爲文词而进人于越一字褒贬义安在乎且吴楚徐越虽比于夷狄而刘敞以爲其实不同吴太伯之后也楚祝融之后也徐伯益之后也越大禹之后也其上丗皆爲元德显功通于周室与中国冠带之君无以异徐始称王楚后称王吴越因遂称王王非诸侯所当称也故春秋比诸夷狄虽然犹不欲绝其类是以上不使与中国等下不使与夷狄均推之可逺引之可来此圣人愼绝人亦春秋之意也六年春王正月𣏌伯益姑卒葬秦景公夏季孙宿如晋葬𣏌文公宋华合比出奔卫左氏曰宋寺人柳有宠太子佐恶之华合比请杀之柳闻坎用牲埋书而告公曰合比将纳亡人之族旣盟于北郭矣公使视之有焉遂逐合比于是华亥欲代爲右师乃与柳比从爲之徴公使代之宋公宠信阍寺杀丗适痤而父子之恩绝逐华合比而君臣之义睽刑人之能败国亡家亦可畏矣犹有任赵髙以亡秦信恭显十常侍以亡汉宠王守澄田令孜以亡唐而不知鉴覆车之辙者不亦悲夫凢此类直书而义自见矣秋九月大雩楚薳罢帅师伐吴冬叔弓如楚齐侯伐北燕七年春王正月曁齐平我所欲曰及不得巳曰曁当是时昭公结婚强吴外附荆楚其与齐平无汲汲之意乃齐求于鲁而许之平也故曰曁至定公八年鲁再侵齐结大国之怨见复必矣其与齐平非不得巳乃鲁求于齐而欲其平也故曰及平者圣人之所贵然或以贿赂而结平或以臣下而擅平或以附夷狄而得平或以侵犯大国而急于平则皆罪也攷其事而轻重见矣三月公如楚叔孙舎如齐涖盟夏四月甲辰朔日有食之秋八月戊辰卫侯恶卒九月公至自楚冬十有一月癸未季孙宿卒十有二月癸亥葬卫襄公八年春陈侯之弟招杀陈丗子偃师此公子招特以弟称者着招慿宠稔恶而陈侯失亲亲之道也招以公子爲司徒乃贵戚之卿亲则介弟尊则叔父号令废立自巳而出莫敢干之者也不能援立嫡冢安靖国家而逢君之恶戕杀偃师以致大冦宗社覆没罪固大矣陈侯信爱其弟何以爲失亲亲乎尊贤者亲亲之本不能择亲之贤者厚加尊宠以表仪公族而殉其私爱施于不令之人以至亡国败家岂不失亲亲之道乎其曰陈侯之弟招杀陈丗子偃师交贬之也夏四月辛丑陈侯溺卒叔弓如晋楚人执陈行人干徴师杀之陈公子留出奔郑秋蒐于红蒐春事也秋兴之则违天时有常所矣其于红则易地利三家专行公不与焉而兵权在臣下则悖人理此亦直书其事不待贬絶而自见者也凢乱臣之欲窃国命必先爲非礼以动民而后上及于君父昭公至是民食于他不恤其所昧于履霜之戒甚矣陈人杀其大夫公子过大雩冬十月壬午楚师灭陈执陈公子招放之于越杀陈孔奂葬陈哀公九年春叔弓㑹楚子于陈许迁于夷夏四月陈灾凢外灾告则书今楚巳灭陈夷于属县使穿封戍爲公矣必不遣使告于诸侯言亡国之有天灾也何以书于鲁国之䇿乎当是时叔弓与楚子㑹于陈则目击其事矣虽彼不来告此不往吊叔弓使毕而归语陈故也鲁史遂书之耳或曰国史所书必承赴告岂有慿使人之言而载之于史者曰周景王崩有尹单勐朝之变固无赴告矣叔鞅至自京师言王室之乱也春秋承其言遂书于䇿亦此类尔仲尼作经存而弗革者盖兴灭国继绝丗以尧舜三代公天下之心爲心异于孤秦罢侯置守欲私一人以自奉者所以归民心合天德也谷梁以爲存陈得其旨矣秋仲孙貜如齐冬筑郎囿十年春王正月夏齐栾施来奔秋七月季孙意如叔弓仲孙貜帅师伐莒前巳舎中军矣曷爲犹以三卿并将乎季氏毁中军四分公室择其二二家各有其一至是季孙身爲主将二子各率一军爲之副则三军固在其曰舎之者特欲中分鲁国之衆爲已私耳以爲复古则误矣襄公以来旣作三军地皆三家之土民皆三家之兵毎一军出各将其所属而公室无与焉是知虽舍中军而三卿并将旧额固存矣戊子晋侯彪卒九月叔孙舎如晋葬晋平公十有二月甲子宋公成卒十有一年春王二月叔弓如宋葬宋平公夏四月丁巳楚子䖍诱蔡侯般杀之于申楚公子弃疾帅师围蔡左氏曰楚子在申召蔡侯其大夫曰王贪而无信币重言甘诱我也不如无往蔡侯不可楚子伏甲飨般于申执而杀之此讨贼也虽诱杀之疑若无罪春秋深恶楚子贬而称名何也丗子般弑其君诸侯与通㑹盟十有三年矣是中国变爲夷狄而莫之觉也楚子若以大义唱天下奉词致讨执般于蔡讨其弑父之罪而在宫者无赦焉讨其弑君之罪而在官者无赦焉残其身潴其宫室谋于蔡衆置君而去虽古之征暴乱者不越此矣又何恶乎今䖍本心欲图其国不爲讨贼举也而又挟欺毁信重币甘言诈诱其君执而杀之肆行无道贪得一时流毒于后弃疾以是杀戎蛮商鞅以是绐魏将秦人以是刼怀王倾危成俗天下大乱刘项之际死者十九圣人深恶楚䖍而名之也其虑逺矣后丗诛讨乱臣者或畏其强或幸其弱不以大义兴师至用诡谋诈力徼倖胜之若事之捷反侧皆惧苟其不捷适足长乱如代宗之图思明宪宗之绐王弁昧于春秋垂戒之旨矣五月甲申夫人归氏薨大蒐于比蒲其曰大蒐越礼也君有重丧国不废蒐不忌君也三纲军政之本君执此以御其下臣执此以事其上政之大夲于是乎在君有三年之慼而国不废一日之蒐则无本矣然则君有重丧丧不贰事以简车徒爲非礼也乃有身从金革而无避者独何欤曰丧不贰事大比而简车徒则废其常可也有门庭之冦而宗庙社稷之存亡系焉必从权制而无避矣伯禽服丧徐夷并兴至于东郊出战之师与筑城之役同日并举度缓急轻重盖有不得巳焉者矣晋王克用薨梁兵压境而庄宗决胜于夹寨周太祖殂契丹入冦而丗宗接战于髙平若此者君行爲显亲非不顾也臣行爲爱君非不忌也惟审于缓急轻重之冝斯可矣仲孙貜㑹邾子盟于祲祥秋季孙意如㑹晋韩起齐国弱宋华亥卫北宫佗郑罕虎曹人𣏌人于厥憗按左氏楚师在蔡晋荀吴曰不能救陈又不救蔡物无以亲巳爲盟主而不恤亡国将焉用之㑹于厥憗谋救蔡也使狐父请蔡于楚弗许文十五年晋灵公帅八国之诸侯盟于扈春秋略而不序者谋伐齐而不克定其乱也襄公三十年叔孙豹㑹十二国之大夫于澶渊诸国之大夫皆称人鲁卿讳而不书者视蔡乱而不能讨其贼也今楚将灭蔡请于楚而弗许晋之不能亦可知矣曷爲诸国犹序而大夫无贬乎扈之盟晋侯受赂弗克而还诸侯略而不序亡义利之分也澶渊之㑹谋救宋灾而不讨蔡罪大夫贬而称人鲁卿讳而不书失重轻之别也亡义利之分爲不仁失重轻之别爲不智今晋与诸侯心欲救蔡而力弗加焉则无恶也凢此见春秋明义利审重轻以恕待人而不求其备矣九月乙亥葬我小君齐归冬十有一月丁酉楚师灭蔡执蔡丗子有以归用之内入国而以其君来外灭国而以其君归皆服而以之易词也旣书灭蔡矣又书执蔡丗子有者丗子无降服之状强执以归而虐用之也或以爲未踰年之君其称丗子者不君灵公故不成其子非也楚䖍杀蔡般弃疾围其国凢八月而见灭丗子在穷迫危惧之中固未暇立乎其位安得以爲未踰年之君而称子也假使立乎其位而般死于楚其丧未至不歛不葬丗子亦不成乎爲君矣然丗子继丗有国之称必以此称蔡有者父母之仇不与共天下与民守国効死不降至于力屈就擒虐用其身而不顾也则有之爲丗子之道得矣十有二年春齐髙偃帅师纳北燕伯于阳三月壬申郑伯嘉卒夏宋公使华定来聘公如晋至河乃复五月葬郑简公楚杀其大夫成熊秋七月冬十月公子憗出奔齐楚子伐徐晋伐鲜虞左氏曰晋荀吴伪㑹齐师者假道鲜虞遂入昔阳冬书晋伐鲜虞狄之也献公假道于虞以灭虢因执虞公则以师与人称之今晋虽爲谖固可罪也而狄之不亦过乎楚奉孙吴讨陈因以灭陈诱蔡般杀之因以灭蔡晋人视其残虐莫能救则亦巳矣而効其所爲以伐人国是中国居而夷狄行也人之所以爲人中国之所以爲中国信义而巳矣一失则爲夷狄再失则爲禽兽禽兽逼人人将相食自春秋末丗至于六国亡秦变诈并兴倾危成俗河决鱼烂不可壅而收之皆失信弃义之明验也春秋谨严于此制治未乱㧞本塞源之意岂曰过乎春秋正义春秋正义卷二十五春秋正义卷第二十五襄公国子祭酒上护军曲阜县𨳩国子臣孔颕达等奉敕撰二十九年注公在至明常正义曰僖十六秊冬公会诸侯于淮十七年秋九月公至自会宣七年冬公会诸侯于黒壌八年春公至自会成十年秋公如晋十一年春公至自晋十二年冬公如晋十三年春公至自晋此等正月公皆不在其类多矣是公在外阙朝正之礼甚多而皆不书唯书此一年者鲁公如椘云云釈例曰襄二十九年春正月公在椘凡公之行始则书所如还则书公至今中复书公在椘者明国之守臣每月亦以公不朝之故告扵庙也每月必告而特扵正月釈之者盖嵗之正也月之正也日之正也三始之正嘉礼所重人理所以自新故特顕以通他月也公之在外所以阙朝正之礼甚多唯书此一年釈此一事者斯礼有常非义例所急故因公逺出踰年存此一事以示法也注四同盟正义曰衎以成十五年即位其年盟于戚十七年于柯陵十八年于虚朾襄三年于鸡泽五年于戚七年及孙林父盟九年于戏十一年于亳城北二十七年于宋衎自前即位及后复皈凡与鲁九同盟刘炫以为杜云四同盟者误今知不然者以其与成公三盟不数五年盟戚经不书不数七年林父是大夫又特共鲁盟亦不数故为四同盟也刘不寻此理而规杜过非也注阍守至言盗正义曰周礼人王宫每门四人郑玄云阍人司昬晨以启闭者刑人墨者使守门旣服墨刑使之守门是下贱人也哀四年盗杀蔡侯申此爲下贱非士故不言盗也谷梁传曰不称名姓不淂舟扵人不称其君不淂君其君也注公孙至卿行正义曰公孙叚即伯石也拠三十年传伯有死始命伯石为卿则此时未为卿矣未为卿而淂书其名故疑之云盖以摄卿行也以隐公摄位为君而国人君之诸侯与之知摄位为卿者诸侯亦即以为卿序之扵列故史淂以卿书也文七年传称晋使先蔑如秦逆公子雍荀林父谓蔑曰摄卿以徃可也何必子是知有使大夫摄卿之法也注杞复至礼也正义曰杞入春秋书爵称侯又称伯僖二十三年二十七年称子传曰用夷礼故曰子自尔来常称为伯今以复称子传云书曰子贱之也明为用夷礼故贱之知杞复称子用夷礼也注吴子至上国正义曰上云阍弑呉子使聘传曰其出聘也通嗣君也不知通嗣君通谁嗣也贾逵服虔皆以为夷末新即位使来通聘案隠三年武氏子来求文九年毛伯来求金并不言王使传皆云王未葬也是知先君未葬嗣君不淂命臣此与弑呉子文不隔月呉鲁相去经涂至逺岂以君死之月即命臣乎而淂书吴子使也且传称季札至鲁偏观周乐至戚闻钟声讥孙文子云君又在殡而可以乐乎自请观乐讥人聴乐旷世大䝨岂当若是故杜以为通嗣君通余祭嗣也二十五年遏为巢牛臣所杀余祭嗣立至此始使札通上国呉子未死之前命札出使旣遣札聘而后身死札以六月到鲁未及闻丧故每事皆行吉礼也经传㫮无札至之月知以六月到者以城𣏌在五月之下城𣏌旣讫乃有士鞅来聘杞子来盟若共在月中则不客此事下文有秋知札以六月至也札去之后呉始告䘮告以五月𬒳弑故追书在聘上耳札实公子不书公子者呉是东夷其礼未同扵上国故史不书氏以札是卿故书其名耳釈例曰呉晚通上国故其君臣朝㑹不同扵例亦犹椘之𥘉始也昭二十七年传称延州来季子聘于上国是呉谓诸夏为上国也传注釈解至朝正正义曰公本在国每月之朔常以朝享之礼亲自祭庙今以在外之故阙扵此礼国之守臣扵此朔日告庙云公在椘史官因书扵䇿传解其告庙之意告云公在椘者解釈公所以不淂亲自朝正也椘人使公亲襚正义曰檀弓云襄公朝于荆康王卒荆人曰必请袭鲁人曰非礼也荆人强之巫先拂柩荆人悔之记之所言即是此事所异者此言请禭彼言请袭此言袚殡彼言拂柩虽俱说此事先后不同礼死而浴浴即袭袭后始小敛大㪘乃殡案徃年传公及汉闻康王卒公𣣔反则康王之卒公未至椘椘人使公亲禭传在此年言之则此年始令公亲禭禭不淂为袭也卒己踰月不淂柩仍在地足知殡是而柩非记虚而传实也然则禭衣所以衣尸旣殡而使公禭者致禭所以结恩好其衣不必充用杂记记致襚之礼云委衣于殡东是旣殡犹致襚也文九年秦人来皈僖公成风之襚僖薨十年犹致之况旣殡也注诸侯至之此正义曰杂记云弔者含襚赗临是诸侯之臣使扵隣国之礼也椘人以诸侯相扵有遣使赗襚之礼今以公身旣在意在轻鲁𣣔以公依遣使之此使公亲行之也袚殡至币也正义曰案杂记诸侯使臣致禭之礼云委衣于殡东今椘人以公身在意𣣔轻鲁令公依遣使之比公以椘人轻已所以患之故穆叔云若使玉人先徃袚殡则是君临臣丧之礼袚除旣了而行禭礼布陈衣物与行朝之时布陈币帛无异有何可患刘炫云朝礼两君相见先授玉然后致享乃布陈币帛扵庭也祓殡者君临臣䘮之礼先使祓殡行临䘮之礼然后致禭则全是布币之礼言与朝而布币无异也君临臣䘮者由先见臣故以祓殡此行朝礼自然致禭似布币椘以亲禭屈鲁鲁以袚殡自尊今賛曰䟽云以殡有凶邪畏悪患之不肯亲禭穆叔云先使至人祓除殡之凶邪凶邪旣无而行禭礼布陈衣物与行朝之时布陈币帛无异言俱无咎有何可患乃使至祓殡正义曰巫者接神之官周礼男巫王弔则与祝前檀弓云君临臣䘮以巫祝桃茢执戈悪之也郑玄云为有凶邪之气在侧桃鬼所悪茢萑苕可埽不祥君临臣䘮礼有此法故使巫以桃茢先祓殡若以椘子为臣然所以屈椘也茢是帚盖桃为棒也诗毛传曰为萑萑茗谓穗也杜云茢黍穰者令世所谓茗菷者或用穗或用黍穰是二者皆淂为之也注兵死至北郭正义曰周礼冢人掌公墓之地辨其兆域凡死扵兵者不入兆域注玺印也正义曰蔡邑独断云玺印也信也天子玺白玉螭虎纽古者尊卑共之月令曰周封玺季武子使公冶问玺书此诸侯大夫即称玺也卫宏云秦以前民皆以金玉为印唯其所好自秦以来唯天子之印独称玺又以玉群臣莫敢用也案周礼堂节货贿用玺节郑玄云今之印章也则周时印巳名玺但上下通用公曰至䟽也正义曰武子书云闻卞将叛则是叛形未着故云猜之言武子自𣣔淂之而诬言其叛多见䟽外我也多见䟽犹论语云多见其不知量也服虔本作祗见䟽觧云祗适也晋宋杜本皆作多古人多祗同音张衡西京赋云灸炮伙清酤多皇㤙漙洪徳施与多为韵此类衆矣注以卿至赏之正义曰公冶先为大夫公今以恩加赐知以卿服玄冕赏之也周礼司服云卿大夫之服自玄冕而下是卿与太夫同服玄冕也其旒当以命数为异耳葬灵至叚往正义曰郑之上卿即子展也有事谓君适椘而代守国也计扵时郑卿在国犹有子西伯有不使彼行而使印叚者盖别有所掌共子展守国故不淂行也注诗小至跪処正义曰小雅四牡之章盬亦蛊也昭元年传曰扵文皿虫为蛊谷之飞亦为蛊蛊是虫之害物故为不牢固也粎言云皇暇也启跪也李巡曰皇间暇也启小跪也言王事无有不牢固己当牢固之故不淂间暇而跪処也以子展之命正义曰盖死日也死时民已饥故假其生时之遗命也隣扵善民之望也正义曰隣近也近扵善民亦望君为善也注治理至其城正义曰经书城杞谓筑𣏌城耳下使女叔侯来治𣏌田知治𣏌治杞之地非独修其城也夏肄是屏正义曰方言云肄枿余也秦晋之间曰肄郑玄云斩而复曰肄𣏌是夏后灭而复存犹木之枿生小栽也射者三耦正义曰燕礼云若射则大射正为司射如郷射之礼是燕有为射之时也此云公享之则享法亦有射也周礼射人云诸侯之射以四耦此三耦者彼是畿内诸侯故四耦此及仪礼大射畿外诸侯故三耦或当臣与君异也注不尚至取货正义曰服虔云不尚尚也尚当取女叔侯杀之下文叔侯云先君而有知也母宁夫人而焉用老臣服虔云母宁宁也宁自取夫人将焉用老臣乎杜以其言大悖无复君臣之礼故改之以为夫人云不尚取之者先君不高尚此叔侯之取货也母宁夫人谓先君当怪夫人之所为也刘炫以夫人愠而出辞则其言当悖直言不尚此事所讥大轻浅非是愠之意昭八年穿封戍云若知君之及此追恨不杀灵王其意乃悖扵此盖古者不讳之言服虔之说未必非也好善而不能択人正义曰昔有当涂贵邳国公蘓威甞问曰知人是善然后好之何以言其不能択人有曰好善仁択人鍳虽有仁心鉴不周物故好而不能択也刘炫以此言亦有所切扵彼注鲁以至礼乐正义曰明堂位云成王以周公为有勋劳扵天下是以封周公扵曲阜命鲁公丗世祀周公以天子之礼乐又曰凡四代之服器鲁兼用之是鲁以周公故有天子之礼乐也歌周南召南正义曰歌周南召南之诗而以乐音为之节也周南召南皆文王之诗也周召者𡵨山之阳地名周之先公曰大王者自豳始迁焉而脩徳建王业大王生王季王季生文王扵时雍梁荆豫徐扬之民皆皈文王文王三分天下有其二以服事殷文王改都扵豊乃分𡵨邦周召之地赐周公旦召公奭以为采邑使此二公施教扵巳所职之国为文王行先公䝨化与巳圣化使二公杂而施行之但南土感化有深有浅其作诗也或感圣化或感䝨化及武王伐纣定天下巡守述职陈诸国之诗以观民风俗其六州所作诗其淂圣人之化者谓之周南其淂仁䝨之化者谓之召南其实皆是文王之化而分系周召二公耳必分系者文王以诸侯之身行王者之化诗人述其本志为作圣䝨之风此诗体实是风不可以雅名之文王身有王号不可以风系之名无所系诗不可弃因二公为王行化是故系之二公周公圣以圣化系之召公䝨以䝨化系之周南十一篇召南十四篇季札此时偏观周乐诗篇三百不可歌尽或每诗歌一篇两篇以示意耳未必尽歌之也刘炫云不直言周召者以其实非二公身化也言南者诗序云言化自北而南也谓从𡵨周南被江汉也注此皆至声曲正义曰诗人观时政善悪而发愤作诗其所作文辞皆凖其乐音令宫啇相和使成歌曲乐人采其诗辞以为乐章述其诗之本音以爲乐之定声其声旣定其法可传虽多歴年世而其音不改今此爲季札歌者各依其本国歌所常用声曲也由其各有声曲故季札聪而识之言本国者変风诸国之音各异也注羙其声正义曰先儒以爲季札所言观其诗辞而知故杜顕而异之季札所云羙哉者皆羙其声也诗序称诗者志之所之也在心为志发言为诗情动扵中而形扵言言之不足故嗟叹之长歌以申意也及其八音俱作取诗为章则人之情意更复发见扵乐之音声出言为诗各述己情声能写情情皆可见聼音而知治乱观乐而晓盛衰神瞽大䝨师旷季札之徒其当有以知其趣也注未能至怨怒正义曰诗序云治世之音安以乐乱世之音怨以怒此作周召之诗其时犹有纣存音虽未能安乐己淂不怨怒矣注武王至之化正义曰邶鄘卫者商纣畿内之地名也汉书地理志云周旣灭殷分其畿内为三国诗风邶鄘卫国是也邶以封纣子武庚鄘管叔尹之卫蔡叔尹之以监殷民谓之三监故书序曰武王崩三监叛周公诛之尽以其地封弟康叔故邶鄘卫三国之诗相与同风此注取汉志为说也汉丗大儒孔安国贾逵马融之徒皆以为然故杜亦同之郑玄诗谱云武王伐纣以其京师封纣子武庚为殷后庶殷顽民𬒳纣化日久未可以建诸侯乃三分其地置三监管叔蔡叔霍叔使尹而监教之自纣城而北谓之邶南谓之鄘东谓之卫武王崩后五年周公居摄三监道武庚叛成王既黜殷命杀武庚后伐三监更扵此三国建诸侯以殷余民封康叔扵卫使为之长后世子孙稍强兼并彼一国混其地而名之先儒唯郑言然康叔以后七丗至顷侯仁人不遇邶人作相舟之诗以刺之以后継作十九篇为邶风十篇为鄘风十篇为卫风皆羙刺卫君而为三耳此三国之风实同是卫诗而必分为三者郑玄云作者各有所伤从其本国分而异之故为邶鄘卫之诗焉其意以为邶鄘卫各是大国土风不同作者虽俱有羙刺而各述土风故大师各从其本分而异之注康叔至疑言正义曰康叔周公弟武公康叔九丗孙丗本丗家文也鲁为季札作乐为之歌声曲耳不告季札以所歌之乐名也札言吾闻康叔武公之德如是是先闻其善今声合其意虽不知其名而疑是卫风也言是其卫风乎疑之辞也直听声以为别不因名而后知故有疑言焉注王黍至为雅正义曰王诗黍离为首王非国名故举首篇以表之王者周东都王城畿内方六百里之地也始武王作邑于镐是为西都周公摄政営洛邑谓之王城是为东都成王旣居洛邑复还皈西都十一丗至幽王遇西戎之祸平王东迁王城扵时王政不行于天下其风俗下同诸侯王畿内之人怨刺者以其政同诸侯皆作风诗不复为雅其音旣是风体故大师别之谓之王国之変风也谓之王者以王当国犹春秋之王人天命未改尚尊之故不言周也为之歌郑正义曰周宣王封母弟友扵西都畿内是为郑桓公扵汉则京兆郡郑县是其都也幽王之时桓公为大司徒见幽王政荒问扵史伯曰王室多故余惧及焉其何所可以逃死史伯教之济洛河颍之间有虢郐之国取而守之唯是可以少固及幽王为犬戎所杀桓公死之其子武公与晋文侯定平王扵东都王城卒取史伯所云虢郐之地而居之扵汉则河南郡新郑县是其都也武公又作卿士国人作缁衣之篇以羙之以后凡二十一篇皆郑风也曰羙至亡乎正义曰乐歌诗篇情见于声羙哉者羙其政治之音有所善也郑君政敖烦碎情见扵诗以乐播诗见扵声内言其细碎己甚矣下民不能堪也民不堪命国不可乆是国其将在先亡乎居上者寛则得衆为政细密庻事烦碎故民不能堪也为之歌齐正义曰斉者舌少曍之丗爽鸠氏之虚也武王伐纣封大师吕望扵斉是为斉大公其封域在禹贡青州岱山之隂潍淄之野扵汉则齐郡临淄县是其都也大公后五丗哀公荒淫怠慢国人作鸡鸣之诗以刺之以后凡十一篇皆齐风也为之歌豳正义曰豳者禹贡雍州𡵨山之北原隰之野其地西近戎北近狄豳是彼土之地名扵汉则扶风郡栒邑县是其都也周室之先后稷之曽孙曰公刘者自邰而迁彼焉田能脩后稷之业教民以农桒民咸皈之而成国积九卋至大王乃入処扵𡵨山世世脩徳卒成王业武王崩成王幼周公摄政管蔡流言云公将不利扵孺子周公扵是举兵东伐之乃陈后稷先公风化之所由致王业之艰难作七月之诗以表志大师以其主意扵先公在豳时之事故别其诗以为豳国之変风凡七篇皆是周公之事也曰羙至东乎正义曰羙哉亦羙其声也荡荡寛大之意好乐不巳则近扵荒淫故羙其乐而不滛也先闻周公之徳此声同扵所闻故疑之云其周公之在东乎言在东之时为比声也为之歌秦正义曰秦者陇西山谷之名扵汉则陇西郡秦亭秦谷是也尧时有伯益者佐禹治水有功帝舜赐之姓曰嬴氏其后丗之孙曰非子事周孝王孝王使之养马扵汧谓之间封之为附庸邑之扵秦谷非子曽孙秦仲宣王又命以为大夫始有车马礼乐侍御之好国人作车隣之诗以羙之秦仲之孙襄公平王之𥘉兴兵词西戎以救周王旣东迁乃以𡵨豊之地赐之始列为诸侯更有驷驖以下凡十篇皆秦风也注诗第至不同正义曰此为季札歌诗风有十五国其名皆与诗同唯其次第异耳则仲尼以前篇目先具其所删削盖亦无多记传引诗亡逸甚少知本先不多也史记孔子世家云古者诗三千余篇孔子去其重取三百五篇盖马迁之谬耳为之歌魏正义曰魏者虞舜夏禹所都之地在禹贡冀州雷首之北析城之西扵汉则河东郡河北县是其都也周以封同姓丗本无魏君名谥不知始封之君何所名也郑玄以为周王平桓之世魏君倹啬且褊急不务施德国人作葛屦之诗以刺之后凡七篇皆魏风也为之歌唐正义曰唐者帝尭旧都之地扵汉则大原郡晋阳县是也周成王封母弟叔虞扵尭之故虚曰唐侯其地南有晋水虞子夑父政为晋侯夑父后六卋至僖侯甚啬爱物倹不中礼国人闵之作蟋蜶之诗以刺之以后凡十二篇皆唐风也诗序云此晋也而谓之唐本其风俗忧深思逺有尧之遗风又叔虞𥘉国亦以唐为名故名其诗为唐风曰思至若是正义曰陶唐之化遗法犹在歌之民与唐世民同故察此歌曰思虑深逺哉见其思深故疑之云其有陶唐氏之遗民乎若其不是唐民何其忧思之远也非承令徳之后谁能如此深虑也令徳谓唐尧也为之歌陈正义曰陈者大暭伏牺氏之虚也扵汉则淮阳郡陈县是其都也帝舜之冑有虞遏父者为周武王陶正武王頼其利器用又以其人是圣舜神明之后乃封其子满扵陈使奉虞舜之祀赐姓曰嬀是为陈胡公后五卋至幽公荒淫无度国人作宛丘之诗以刺之以后凡十篇皆陈风也注郐第至㣲也正义曰言以下知兼有曹也郐者古高辛氏火正祝融之虚也国在禹贡豫州外方之北荣彼之南居溱洧之间扵汉则河南郡密县竟内有其都也祝融之后分为八姓唯有妘姓为郐国者処祝融之故地焉郐是小国世本无其号谥不知其君何所名也郑玄以为周王夷厉之时郐公不务政事而好衣服大夫作羔裘之诗以刺之凡四篇皆郐风也其后郑武公灭其国而処之曹者禹贡兖州陶丘之地名扵汉则济隂郡定陶县是其都也周武王封其弟叔振铎扵曹后十一世当周惠王时昭公好奢而任小人国人作蜉蝣之诗以刺之以后凡四篇皆曹风也郐曹二国皆国小政狭季子不复讥之以其㣲细故也为之歌小雅正义曰诗序云言天下之事形四方之风谓之雅雅者正也政有小大故有小雅焉有大雅焉然则小雅大雅皆天子之诗也立政所以正下故诗序训雅为正又以政解之天子以政教齐正天下故民述天子之政还以斉正而为名故谓之雅也王者政教有大有小诗人述之亦有大小故有小雅大雅焉拠诗以小雅所陈有饮食賔客赏劳群臣燕赐以懐诸侯征伐以强中国乐淂䝨者长育人材扵天子之政皆小事也大雅所陈有受命作周伐殷継伐受先王之福禄尊祖考以配天醉酒饱德官人用士泽被昆虫仁及草木扵天子之政皆大事也诗人歌其大事制为大体述其小事制为小体体有大小故分为二焉诗体旣异乐音亦殊其音旣定其法可传后之作者各从其旧二雅正经述小政为小雅述大政为大雅旣有小雅大雅之体亦有小雅大雅之音王道旣衰変雅并作取小雅之音歌其政事之変者谓之入小雅取大雅之音歌其政事之变者谓之変大雅故変雅之羙刺皆由音制有大小不复由政事之大小也风述诸侯之政非无大小但化止一国不是分别颂则㓛成乃作皈羙报神皆是大事无复小体故风颂不分唯雅分为二也周自文王受命发迹肈基武王伐纣㓛成业就及成王周公而治致升平颂声乃作此㓛成之颂本由此风雅而来故録周南召南之风鹿鸣文王之雅以为诗之正经计周南召南之风鹿鸣文王之雅所述文王之事亦有同时者也但文王实是诸侯而有天子之政诗人所作立意不同述诸侯之政则为之作风述天子之政则为之作雅就雅之内又为大小二体是由体制异非时节异也诗见积渐之义小雅先扵大雅故鲁为季札亦先歌小雅曰羙至民焉正义曰杜以此言皆叹正小雅也言其时之民思文武之徳不有二心也虽怨时政而能忍而不言其是周德衰小之时乎犹有殷先王之遗民故使周徳未淂大也服虔以为此叹変小雅也其意言思上丗之明圣而不贰扵当时之王怨当时之政而不有背叛之志也其周徳之衰㣲乎疑其幽厉之政也刘炫以服言为是而谓杜解错谬今知不然者以小雅大雅二诗相对今歌大雅云其文王之德乎是歌其善者以大雅凖之明知歌小雅亦歌其善者也若其不然何意大雅歌善小雅歌不善且鲁为季札歌诗不应扬先王之悪以示逺夷列不达此旨以服意而规杜非也注衰小也正义曰衰者尧也九章筭术谓差分为衰分言从大渐差而小故杜以衰为小也服䖍读为衰㣲之衰谓幽厉之时也注大雅至天下正义曰大雅亦有武王成王之诗杜唯言文王者以下云其文王之德乎故也注颂者至神明正义曰郑玄云颂之言容也天子之徳光𬒳四表格于上下无不覆焘无不持载此谓之容也诗序云颂者羙盛徳之形容以其成功告扵神明者也言天子盛德有形容可羙可美之形容谓道敎周备也成㓛者営造之功毕也天之所営在扵命圣圣之所営在扵任䝨䝨之所営在扵养民民安而财豊衆和而事済如是则司牧之㓛毕矣故吿扵神明也刘炫又云干戈旣戢夷狄来賔嘉瑞悉臻逺近咸服群生遂其性万物淂其所即㓛成之験也万物本扵天人本扵祖天之所命者牧人祖之所本者成业人安业就告神明使知虽社稷山川四岳河海皆以民为主𣣔民安乐故作歌其成功徧告神明所以报神明㤙也王者政有兴废未甞不祭群神祖庙政末大平则神无㤙力故大平德洽始报神功也颂诗止述祭祀之状不言德神之力者羙其祭祀是报德可知言其降福是荷㤙可知幽王小雅云先祖非人胡宁忍子则扵时之意岂复羙其祭乎故羙其祭则报情顕以成功告神明之意如此止谓周颂也其啇颂则异虽是祭祀之歌祭先祖王庙述其生时之功乃足死后颂徳非以成功告神意同大雅与周颂异鲁则止颂僖公才如変风之羙者文体类小雅又与啇颂也此当是歌周颂杜解盛德所同兼殷鲁三颂皆歌也曰至至同也正义曰至矣哉言其羙之至也以王道周备故为至美也自直而不倨至行而不流凡十四事皆音有此意明王者之徳季札或取扵人或取扵物以形见此德每句皆下字破上字而羙其能不然也人性直者失扵倨傲此直而能不倨也谓王者体性质直虽冨有四海而不倨傲慢易在下物有曲者失扵屈挠此曲而能不屈也谓王者曲降情意以尊接下恒守尊严不有屈桡相去近者失扵相偪此迩而能不偪也谓王者虽为在下与之亲近能执谦退不陵偪在下相去逺者失扵乖离此逺而能不携也谓王者虽为在下与之踈逺而能不有携离精疑在下数迁徙者失扵滛泆此迁而能不淫也谓王者虽有迁动流去能以徳自守不至放荡去而复反则为人所厌此复而能使不厌也谓王者政数日新虽反覆而行不为下之厌薄哀者近扵忧愁此哀而能不愁也谓王者虽遏凶灾知运命如此不有忧愁乐者失扵荒废此乐而能不荒废也用之不巳物将匮乏此用而不可匮也志寛大者多自宣扬此虽广而不自宣扬也好施与者皆费财物此能施而不费损也取人之物失扵贪多此虽取而不为贪多也処而不动则失扵畄滞此虽乆処而能不底滞也谓王者相时而动时未可行虽复止処意不底滞行而不已则失扵流放此虽常行而能不流放也谓王者量时可行施布政教能制之以义不妄流移五等之声皆和八方之风皆平八音之作有节其节皆有常度音之所守有分其守各有次序周鲁与啇皆有盛德此上诸事盛德之所同也注八音至序也正义曰八音克谐无相夺伦舜典文也伦理也言八音能和谐是其音有节度也八音不相夺道理是音各守其分有次序也注颂有至所同正义曰杜以为之歌颂言其亦歌商鲁故以盛德之所同谓啇鲁与周其德俱盛也刘炫以为鲁颂只羙僖公之徳本非徳洽之歌何知不直拠周颂而云颂有啇鲁乎今知不然者但颂之大体皆述其大平祭祀告神之事鲁颂虽非大平经称皇皇后帝皇祖后稷又云周公皇祖亦其福女羙其祭神获福与周颂相似且季文子请周作颂取其羙名又季札至鲁𣣔襃崇鲁德取其一善故云盛徳所同若直歌周颂冝加周字不淂唯云歌颂故杜为此觧刘以为鲁颂不淂与周颂同而规杜氏非也见舞象箾南籥者正义曰乐之为乐有歌有舞歌则咏其辞而以声播之舞则动其容而以曲随之歌者乐器同而辞不一声随辞変曲尽更歌故云为之歌风为之歌雅及其舞则每乐别舞其舞不同季札请观周乐鲁人以次而舞每见一舞各有所叹故以见舞为文不言为之舞也且歌则听其声舞则观其容歌以主人为文故言为歌也舞以季札为文故言见舞也乐有音声唯言舞者乐以舞为主周礼大司乐云以乐舞教国子舞云大卷大成大㲈大夏大濩大武又云乃分乐而序之以祭以享以祀舞云门以祀天神舞咸池以祭地祇舞大韶以祀四望舞大夏以祭山川舞大濩以享先妣舞大武以享先祖凡六乐者文之以五声播之以八音郑玄云播之言𬒳也是其以舞为主而𬒳以音声故鲁作诸乐扵季札皆云见舞也礼法歌在堂而舞在庭故郊特牲云歌者在上匏竹在下贵人声也以贵人声乐必先歌后舞故鲁为季札先歌诸诗而后舞诸乐其实舞时堂上歌其舞曲也注家箾至之乐正义曰贾逵云箾舞曲名言天下乐箾去无道杜云箾舞者所执二者俱无所拠各以意言之耳诗述硕人之善舞云左手执籥右手秉翟籥是舞者所执则箾亦舞者所执杜说当淂其实但不知箾是何等器耳杜云皆文王之乐则象箾与南籥各是一舞南籥旣是文舞则象箾当是武舞也诗云维清奏象舞则此象箾之舞故郑玄注诗云象用兵时刺伐之舞是武舞可知其名之曰南其义未闻也知是武王制者以为人子者贵其成父之事文王旣有大功武王无容不述扵周公之时已象伐纣之功作大武之乐不应复象文王之伐制为别乐故知此舞是武王制焉王者之作礼乐必大平乃淂为之武王未及大平而淂作此乐者一代大典须待大平此象文王之功非为易代大法故虽未制礼亦淂为之周公大平虽作大武尊重文王之功畄播之以为别乐故六代之乐不数此象也周礼分乐而序之象舞不以祭祀或当祈告所用故鲁今亦有之刘炫云知是文王乐者诗云维清缉熈文王之典此象乐之所舞故知是文王乐也郑玄注象又云此乐名象而巳以其象事有舞音故诗序谓之象舞舞非此乐名故此直言舞也其箾籥是可执之物司马相如上林赋曰拂鹭鸟捎凤皇则捎亦拂之类今人谓拂为拂捎此必传扵古其箾捎字同也杜不觧南刘炫谓南如周南之意南在箾䈁之间盖二者共有南义注羙哉至大平正义曰歌聴声而舞观形故知羙者羙其容也歌诗由口而出乐音以诗为章人歌君徳情见扵音听声知政容或可尓计圣人之德非舞容可象而季札观舞皆知其德者圣人之作乐也各象当时之事时事见扵舞故观之可以知也乐记称賔牟贾问大武之乐云敢问遟之遟而又乆何也子曰夫乐者象成者也揔干而山立武王之事也发扬蹈厉大公之志也武乱皆坐周召之治也且夫武始而北出再成而㓕商三成而南四成而南国是疆五成而分周公左召公右六成复缀以崇天子夹振之而四伐盛威扵中国也分夹而进事早济也乆立扵缀以待诸侯之至也彼言大武之舞是象武王之事则知诸乐之舞皆象时王功德也圣王功德见扵举动之容故观其舞容各知其德也见舞大武者正义曰郑玄周礼注云大武武王乐也武王伐纣以除其害言其德能成武功也此舞四代之乐从后代而稍前也象是文王之乐事在大武之先先舞象而后舞武者以象非一代大乐故先舞之见舞韶濩者正义曰周礼谓之大濩郑玄云大濩汤乐也汤以寛治民而除其邪言其德能使天下淂其所也然则以其防濩下民故称濩也此言韶濩不觧韶之义韶亦绍也言其能绍継大禹也见舞大夏者正义曰乐记解此乐名夏大也郑玄云言禹能大尧舜之徳又周礼注云禹治水敷土言其德能大中国也季札见此舞叹禹勤苦为民而不以为恩德则郑周礼注是也见舞韶箾者正义曰乐记觧此乐名云韶継也郑玄云韶之言绍也言舞能継绍尧之徳杜不觧箾义箾即箫也尚书曰箫韶九成鳯皇来仪此云韶箾即彼箫韶是也孔安国云言箫见细器之备也盖韶乐兼箫为名箫字或上或下耳注鲁用至篇数正义曰明堂位云四代之服器官鲁兼用之是鲁之所用四代而已唯用四代之乐不淂用云门大咸故舞及韶箾而季札知其终也先儒以为季札在呉未甞经见此乐为歌诸诗其所叹羙皆以诗辞之内求所叹之意故杜辨之在吴虽己见此乐歌之文但未闻中国雅声其所言者皆聴声而知非察其文辝故取传文证之明是素知其篇数也注大帯至货利正义曰玉藻说大带之制大夫以素为带禆其垂三尺者外以玄内以华居士锦带弟子缟带季札吴卿也而以缟带与子产者是其当时之所有耳吴始通上国未必服章依礼也杜以缟是中国所有纻是南边之物非土所有各是其贵知其示损巳耳不为彼货利也若其不然传不须载明其有此意也孔安国云缟白缯也郑玄礼记注云白经赤纬曰缟黑经白纬曰纤注侈谓伯有正义曰拠二十七年传伯有次子展之下此年子展卒故伯有执政也上文云子展卒子皮为政者盖郑人以子展有夫功使子皮代父为上卿耳其父始卒国政犹在伯有下去伯有使公孙黑如椘是伯有执政之事也君侈而多良正义曰谓多以悪人为良而善之注实放至示罪正义曰釈例云奔者迫窘而去逃死四隣不以礼出也放者受罪黜免宥之以逺也迫窘而奔及以礼见放俱去其国故传通以违为文仲尼脩春秋又以所称为优劣也夫立功立事者国之厚益而身之表的也表高的明虽妇人犹𣣔弯弓而况当涂之士是以君子慎之道家贵善行者无辙迹功遂而身退高止旣犯其始又专以终之免死为幸斯乃圣䝨之笃戒故変放言奔又致其罪以示过胥甲之放命陈招之首悪矫厉以笃教也杜以高止之罪轻扵陈招胥甲而変放言奔以止为重故厚圣意𣣔以申之齐人至仲也正义曰依世本敬仲生荘子庄子生倾子倾子生宣子宣子生厚厚生止止是敬仲玄孙之子也丗本又云敬仲生荘子荘子生倾子倾子之孙武子偃拠丗本则偃为敬仲玄孙今传云曽孙必有一误也此酀即后所云高偃是也卋族谱以高武子为酀偃为一人盖酀偃声相近而字为二耳董遇注此亦作偃刘炫云拠世夲高止敬仲玄孙之子不立止近亲逺取敬仲曽孙者齐人䝨敬仲故系之言敬仲曽孙则此人祖父皆非正适今别立之逺継敬仲后高止祖父皆絶其祀也禆谌曰善之代不善云云正义曰案传伯有死后子皮授子产致云虎帅以聴命则子皮扵时位在子产上矣此禆谌论郑卿位次其言不及子皮者盖以子皮非旧卿虽継父而居高位民望政次未之许也及伯有旣死子西亦卒子皮位为上卿故郑人使知政耳三十年注称弟至骨肉正义曰传言罪在王知称弟以悪王也注共姬至过厚正义曰公羊传曰其称谥何䝨也杜以共非夫人之谥故注顕而异之夫谥为共从夫谥而称之耳共非夫人之身行也昭三十年传曰先王之制诸侯之䘮士弔大夫送葬则夫人之䘮不得过之也昭三年传云文襄之霸也君薨大夫吊卿共葬事夫人士吊大夫送葬是法皆不使卿也伯姬鲁女以灾而死鲁人愍之故使卿共葬事礼过厚也注耆酒至罪之正义曰拠传子晳伐伯有而伯有非有罪也春秋出奔书名皆是罪之之文故杜迹其罪状耆酒荒滛故书名也注不言至无兵正义曰成十八年传例曰以悪曰复入谓还而以兵害国为悪事而入若鱼石以椘师伐宋取其彭城栾盈帅曲沃之甲以入于绛如是乃为悪入也良霄独还无兵入国始为悪非是以悪入故不淂书复入直言入者自外而入内耳非彼例也成十五年宋花元出奔晋宋花元自晋皈于宋奔之与皈再书名氏此良霄不重书名氏者彼宋再告此郑一告故连书之注会未至求财正义曰案桓二年会于稷以戍宋乱则是会言其事而此言会禾有言其事义相违者彼言以成来乱直连言所会之事与桓十五年会于袲伐郑相似经不明言事之意故今此言宋灾故是丁宁之辞不与彼同案传责诸侯之卿并及宋人杜此注何以唯言悪宋人不克已自责不兼为诸侯卿者以传云书曰某人某人宋灾故左之也是宋灾之文独系向戌称人故知宋灾特悪宋也传王子之为政正义曰传无围字故杜云王子围为令尹也服虔云王子椘令尹王子囲也王肃云王子椘令尹囲也有与至之年正义曰有与同食者问此老人之年不告以实疑其年也使之年者更使言其真年也吏走问诸朝正义曰俗本吏作使服虔云吏不知歴数故走问扵卿大夫王肃云吏不知历也师旷至岁也正义曰刘炫云传之叙事自可以鲁为主若载人语则当如其本言此师旷晋人自道晋事当云却成子㑹鲁叔仲惠伯所以云叔仲惠伯会郄成子于承匡之嵗者丘明意在以鲁为主遂使此言反耳丘明尚不免扵此况后解说者乎今知非者凡鲁史所记云公卿㑹某侯者皆拠公卿往会他若他来会我则以他为文若卫侯㑹公子沓郑伯会公于棐是也今郄成子在承匡鲁徃会之以晋为主晋人所言正是其冝刘炫以为晋人不当称仲惠伯会却成子以为立明之误恐非也是岁至年矣正义曰败狄于咸事在彼嵗未必其年顿生三子当是𣣔表其功虽在后生子追以前事名之史赵至数也正义曰二画为首六画为身下首之二画并之使如其身旁则是生来日数也因亥画似筭位故假之以为言其本作亥字不为此也案字书古之亥字体殊不然盖春秋之时亥字有二六之体异扵古制其说文是小篆之书又异扵此说文云亥荄也十月㣲阳起接盛隂从二三古史上字一人男一人女也从乙象怀子咳咳之形也土文至甸也正义曰文十一年至此年为七十四年而上云七十三年案文十一年正月甲子朔为夏之正月是其年三月也此年之二月癸未是夏之十二月计为七十三年犹尚年未终也假作全年筭之置七十三年以全日三百六十五日乘之巳淂二万六千六百四十五日也每年有四分日之一是四年而成一日以四除七十三年又淂十八日并全日为二万六千六百六十三日计终此十二月尽有二万六千六百六十三日四分日之一今除去三日四分日之一取六旬合当十二月二十七日今杜长历云二十三日癸未是少四日所以不与常歴同者盖杜为长歴约凖春秋日月以为长歴与常歴不同故置闰逺近不定盖七十三年之内扵常歴校四介大月而剰用四日故癸未为二十三日若依常歴是二十七日也刘炫云所以少三日者文十一年非首章年其间闰有前却故长歴此月辛酉朔二十三日淂癸未来月庚寅朔计至朔长三日长歴去年闰八月由闰近故也赵孟至属也正义曰诸是守邑之长公邑称大夫私邑则称宰此言问其县大夫问绛县之大夫也绛非赵武私邑而云则其属者盖诸是公邑国卿分掌之而此邑属赵武也注复陶至之官正义曰昭十二年传说椘子出猎云皮冠秦复陶翠𬒳豹舄执鞭以出复陶之文在冠屦之间知复陶是衣也此言君复陶知是主君衣服之官也衣服之名复陶其义未闻以为绛县师正义曰旣使为主衣服之官又以为绛邑之县师也周礼县师上士二人其职掌邦国都鄙稍甸郊里之地域而辨其夫家人民田菜之数及其六畜车之稽凡造都邑量其地而制其域以岁时徴野之赋贡之天子之县师掌此诸事则诸侯之县师亦当然故杜略引周礼以解之拠如周礼则县师是王朝之官而此言绛县师者绛是晋国所都之邑盖以居在绛邑故系绛以言之而废其舆尉正义曰服虔云舆尉军尉主发衆使民扵时赵武将中军若是军尉当是中军尉也注以役孤老故正义曰知者上云无子是孤年七十三是老也鸟鸣于亳社正义曰哀四年亳社灾谷梁传曰亳社者亳之社也亳亡囯也亡国之社以为庙屏戒也然则此亳社是殷社也殷都扵亳武王伐纣而颁其社扵诸侯以为亡国之戒此鸟鸣于鲁国之亳社也服虔云殷宋之祖也故鸣其社伯姬鲁女欲使鲁往悟伯姬也宋大灾正义曰荘二十年齐火灾杜云来告以大故书此不书大告者不言大也服虔云不书大非灾大及人伯姬坐而待之耳然则昭十八年宋卫陈郑灾灾皆及人何以不言大也注姆女师正义曰郑玄昬礼注云姆妇人年五十无子岀而不复嫁能以妇道教人者若今时乳母矣何休云选老大夫妻为姆也大夫之妻当在夫室安淂从女而嫁也若言旣为夫人选大夫之妻为之则礼言女未嫁而有姆非至夫家始选也注义从至左右正义曰义者冝也从冝宜辟火也成九年伯姬归于宋至此四十年故为六十左右也其君弱植正义曰周礼谓草木为植物植谓树立君志弱不树立也大夫敖正义曰言大夫骄敖也服虔云言大夫淫放则服本为大夫放矣故今俗夲多为放字注降娄至天明正义曰降娄奎娄釈天文也孙炎曰降下也奎为沟渎故称降也杜以周七月今五月降娄中而天明刘炫以为五月降娄未中而规杜失今知非者以三月诸星复位合昬奎娄在戍以冲反之平且在辰又三月日体在胃平旦之时奎娄在胃昴之前亦当在辰旣三月平旦在辰则四月在己五月在午月令旦危中者拠夜有长短及星度有广狭是细计之数杜拠大略而言故与月令不同刘以月令之文而规杜氏非也注娵訾至二年正义曰释天云娵觜之口営室东壁也李廵曰娵觜玄武宿也営室东壁北方宿名孙炎曰娵觜之叹则口开方営室东壁四方似口故因名云也十二次子为玄枵亥为娵訾二十八年传称嵗在星纪而滛扵玄枵二十八年已在玄枵今三十年始在娵訾三年始移一次是嵗星住在玄枵二年也注传云至同文正义曰诸侯不皈宋财诸国大夫合贬耳向戌不合贬也而向戌亦贬称人故传明经所由社又釈传之意传云旣而无皈者是釈上传之文故不书其人是也经又别言宋灾故者此一句见向戌之并贬釈此传书曰某人某人之文也向戌若不求财当顕书名氏今贬称某人与诸国某人同故云所以釈向戌之并贬与不皈财者同文三十一年传注今尚至疑之正义曰今尚书大誓谓汉魏诸儒马融郑玄王肃等所注者也自秦焚诗书汉𥘉求之尚书唯淂二十八篇故大常孔臧与孔安国书云尚书二十八篇前世以为放二十八宿都不知尚书有百篇也在后又淂伪大誓一篇通为二十九篇汉魏以来未立扵学官马融尚书传序云大誓后淂案其文似若浅露又春秋引大誓曰民之所𣣔天必从之国语引大誓曰朕梦协朕卜袭于休祥戎商必克孟子引大誓曰我武惟扬侵于之疆则取于凶残我伐用张于汤有光孙卿引大誓曰独夫纣礼记引大誓曰于克纣非子武惟朕文考无罪纣克予非朕文考有罪惟子小子无良今之大誓皆无此言吾见书传多矣所引大誓而不在大誓者甚衆不复悉记略举五事以明之亦可知已王肃亦云大誓近非本经是诸儒疑之也杜氏在晋之𥘉亦未见真本及江东晋元帝时其豫章内史梅赜始献孔安国所注古文尚书其内有泰誓三篇记传引大誓其文悉㫮有之衽正义曰䘮服注云衽为两燕尾凡用布三尺五寸上正一尺两燕尾衺袲裁二尺五寸下广四寸缀扵身旁所以掩裳际也高其闬闳正义曰说文云闬门也汝南平舆里门曰闬釈宫云衖门谓之闳李廵曰衖头门也然则闬闳皆是门名言高为其门耳缮完葺墙正义曰周礼匠人有葺屋瓦屋瓦屋以瓦覆葺屋以草覆此云葺墙谓草覆墙也寡君使匄正义曰匄士文伯名也晋宋古本及釈例皆作丐俗本作匄此士文伯是范氏之别族不冝与范宣子同名今定本作匄恐非无观䑓榭正义曰釈宫云四方而高曰䑓有木者谓之榭李巡曰䑓上有屋谓之榭然则䑓榭皆髙可升之以观望言无观望之䑓榭也馆如公寝正义曰言往前文公之客馆如今日君之路寝也圬人至宫室正义曰釈宫云馒谓之杇李巡曰镘一名杇涂工作具也郭璞云泥镘也然则圬是涂之所用因谓泥墙屋之人为圬人塓亦泥也使此泥屋之人以时泥涂客馆之宫室也庭燎正义曰郊特牲云庭燎之百由齐桓公始也郑玄云僣天子也庭燎之差公盖五十侯伯子男皆三十注门庭之内迫迮正义曰知非馆门卑小不淂容车而云门庭之内迫迮者以传称舎扵隷人明院宇迮小也注赢受也正义曰贾服王杜皆读为盈盈是满也故皆训为受注延州来季札邑正义曰粎例土地名延州来阙不知其処则杜谓延州来三字共为一邑服虔云延延陵也州来邑名季子让王位升延陵为大夫食邑州来传家通言之案传文谓之延陵季子则是延陵与州来必不淂力一但不知何以唿为延陵耳或延陵亦是邑名盖并食二邑故连言之郷校正义曰诗序云子衿刺学校废是校为学之别名不如至之也正义曰言不如不毁乡校使人游処其中闻谤我之政者而即改焉以为我之药石也注仲尼至闻之正义曰公羊传扵二十一年下云十有一月庚子孔子生谷梁传扵二十一年十月之下云庚子孔子生二十一年贾逵注经云此年仲尼生哀十六年夏四月己丑卒七十三年昭二十四年服虔贾逵语云是岁孟僖子卒属其子使事仲尼仲尼时年三十五定以孔子为襄二十一年生也孔子丗家云鲁襄公二十二年而孔子生年七十三鲁哀公十六年夏四月己丑卒杜此注从史记也不吾叛也正义曰谓尹何也刘炫云叛违也𣣔令子产不扵我有违淂使尹何为邑也夫亦愈知治矣正义曰病差谓之愈言不能之病愈知治必速也刘炫云尹何比未解治邑以为己病今若遣徃学治邑之病差自然以后知治邑矣令尹似君矣正义曰言令尹威仪已是国君之容矣服虔云言令尹动作以君仪故云以君矣服言以君仪者明年传云二执戈者前矣是用君仪也俗本作似君若云似君不须言矣令定本亦作似君恐非曰大至其徳正义曰尚书武成篇也大国以威加小国以徳抚故大畏力小懐徳也不识至之也正义曰不识不知谓不妄斟酌以为识知唯顺天之法则是言则而象之谓文王法则放象上天而行下传覆此谓天下则象文王不同者谓文王能则象扵天故天下亦则象文王也纣囚文王七年正义曰传言囚文王七年文王必七年为囚矣尚书无逸云文王受命惟中身厥享国五十年则文王在位歴年多矣未知何时被囚也周本纪称纣囚西伯扵牖里闳天之徒求羙女羙宝而献之纣纣大说乃赦西伯赐之弓矢使之淂征伐其下乃云虞芮争狱俱让而去诸侯闻之曰西伯受命之君也如马迁所云虞芮质狱之前被囚也尚书传称文王一年质虞芮二年伐邗三年伐密须四年伐犬夷纣乃囚之四友献宝乃淂免扵虎口岀而伐耆郑玄尚书注拠书传为说云纣闻文王断虞芮之讼后又三伐皆胜始畏而悪之物扵羑里纣淂散冝生等献寳而釈文王文王釈而伐黎以为四秊囚之五年釈之即如所言被囚不盈一年此传不淂言纣囚文王七年也文王既己改元而又专伐诸国是则反形己露虽纣之愚非宝货所能釈也马迁之言当淂其实在质虞芮之前囚之故囚之淂七年也春秋正义卷第二十五计一万四千六百二十一字春秋胡氏传卷二十五春秋传卷第二十五昭公中十有三年春叔弓帅师围费费内邑也命正卿爲主将举大衆围其城若敌国然者家臣强大夫弱也语不云乎有一言而可以终身行之者其恕矣夫己所不欲勿施于人所恶于下者无以事上也所恶于上者无以使下也然后家齐而国治矣季孙意如以所恶于下者事其上而不忠于其君以所恶于上者使其下而不礼于其臣出乎尔者反乎尔冝南蒯之及此也春秋之法不书内叛反求诸己而已矣其书围费欲着其实不没之也夏四月楚公子比自晋归于楚弑其君䖍于干谿楚师伐徐楚子䖍次于干谿爲之援公子弃疾君陈蔡主方城之外有观从者率羣失职以弃疾命召比于晋旣至胁比而立之令于干谿曰先至者复其田里师溃而归楚子经而死或曰昭元年楚䖍弑立比出奔晋十三年比归而䖍缢于棘围则比未甞一日北面事䖍爲之臣䖍又弑立固非比之君矣而书曰比弑其君䖍何也曰凢去国出奔而君不以爲臣则晋于栾盈是也臣不以爲君则公子鱄于卫是也若去国虽乆而爵禄有列于朝出入有诏于国不扫其坟墓不收其田里不系累其宗族即君臣之分犹在也比虽奔晋而晋人以覉待比以国底禄固楚之亡公子也楚又未甞锢之如晋之于栾盈比又未甞不向楚而坐如子鲜之于卫安得以爲比非楚臣而䖍非比之君乎春秋书比弑其君䖍明于君臣之义也或曰䖍弑郏敖以立比之获罪岂其无讨贼之心而徒贪夫位欤曰春秋罪比不明乎君臣之义不责其无讨贼之心夫比虽当次及之序而弃疾亦居楚国之常以取国言之比具五难而弃疾有五利此事之变也爲比者冝乎効死不立若国有所归爲曹子臧鲁叔肸不亦善乎不然身居令尹都贵戚之卿爲社稷鎭乱不自己亦可也今乃胁于势而忘其守憷于利而忘其义被之大恶欲辞而不可得矣爲人臣而不知春秋守经事而不知其冝遭变事而不知其权者若此类是也悲夫圣人垂戒之意明矣楚公子弃疾杀公子比弃疾立比爲王而巳爲司马固君比矣而又杀之则冝书曰弃疾弑其君比而曰杀公子比何也初子干归自晋观从假弃疾命而召之来则来坎牲加书而强之盟则盟帅四族衆而使之入楚则入杀太子禄而立之爲王则王周走而唿于国中谓衆怒如水火而逼之自杀则自杀其行止迟速去就死生皆观从与国人所爲而比未甞可否之也安得爲弃疾之君乎然比兄也黒肱弟也弃疾其季弟也立比爲王肱爲令尹疾爲司马盖国人以长㓜之序立之也则冝书曰楚人杀比而春秋变文归狱弃疾者诛其本意在于代比而非讨之也所谓轻重之权衡曲直之绳墨而怀恶者亦无所隐其情矣秋公㑹刘子晋侯齐侯宋公卫侯郑伯曹伯莒子邾子滕子薛伯𣏌伯小邾子于平丘按左氏晋成虒祁诸侯朝而归者皆有贰心齐侯徃朝于晋燕而投壷曰寡人中此与君代兴晋人知其亦将贰也叔向曰诸侯不可以不示戚乃并徴㑹治兵于邾南甲车四千乗遂合诸侯于平丘方是时楚人暴横陵蔑中华在宋之盟争晋先㰱及虢之㑹仍读旧书遂召诸侯爲申之举迁頼于鄢县陈灭蔡此乃敌国外患临深履薄恐惧省戒之时其君当倚于法家拂士以德修国政其臣当急于责难陈善以礼格君心内结夏盟外攘夷狄复悼公之业若弗暇也今乃施施然安于不竞无愤耻自强之志惟宫室台榭是崇是饰及诸侯皆贰顾欲示威徴㑹而以兵甲耀之不亦末乎春秋之法制治于未乱保邦于未危贵事之预耻以苟成而不要诸道者也是以深恶此㑹如下文所贬云明其义者然后知仲尼作经于一台囿之筑一宫室门观之作必谨而书以重民力其弭乱持危固结人心之虑逺矣八月甲戍同盟于平丘按左氏晋将寻盟齐人不可叔向曰诸侯有间矣不可以不示衆辛未治兵建而不斾壬申复斾诸侯畏之辞诸鲁曰寡君有甲车四千乗在虽以无道行之犹必可畏牛虽瘠偾于豚上其畏不死南蒯子仲之忧庸可弃乎若奉晋之衆间其二忧何求而弗克请君无勤鲁人听命甲戍同盟于平丘其书同盟者刘子与盟同惧楚也㑹与盟同地再书平丘者书之重词之复其中必有美恶焉见行事之深切着明故词繁而不杀也是盟盖或善之而以爲恶何哉盟虽衰丗之事然有定人道之大伦者矣有备天子之明禁者矣有束牲不㰱相命而信自喻者矣有纳斥候禁侵掠诚格而不复叛者矣其次犹以载书词命相争约于大神而不敢越者则未闻主盟中国奉承齐牺而矜其威力恐迫诸侯又信蛮夷之诉绝兄弟之劝求逞私愤间其忧疑如此盟者流及战国强衆相夸恫疑恐喝恣行陵暴死者十九积习所致有自来矣春秋礼义之大宗也曽是以爲善乎词繁而不杀则恶其竞力不道爲后丗鉴也公不与盟臣子之于君父隐讳其耻礼也十二国㑹于平丘公独见辞不得与盟斯亦可耻矣曷爲直书其事而不隐也晋主此盟德则不竞而矜兵甲之威肆胁持之术以诸侯上要天子之老而㰱血以中国同惴夷狄篡立之主而结盟无礼义忠信诚悫之心而以威诈莅之具此五不韪者得不与焉幸也圣人笔削春秋凢鲁君可耻者必爲之隐讳至㑹于沙随而公不得见盟于平丘而公不得与自衆人常情必深沮丧以爲辱矣仲尼推明其故自反而缩虽晋国之严不可及也彼以其威我以其理彼以其势我以其义夫何歉乎哉直书其事示后丗立身行已之道也其垂训之用大矣晋人执季孙意如以归称人以执非伯讨也自文以来公室微弱三家专鲁而季氏罪之首也宿及意如尤爲强逼元年伐莒疆郓十年伐莒取郠中分鲁国以自封殖而使其君民食于家其不臣甚矣何以爲非伯讨乎晋人若按邾莒所诉有无之状究南蒯子仲奔叛之因告于诸侯以其罪执之请于天子以大义废之选于鲁卿更意如之位收歛私邑爲公室之民使政令在君三家臣顺则方伯之职修矣今鲁与邾通好亦不朝夕伐莒而郓郠之故又非昭公意也徒以邾莒之言曰我之不共鲁故之以遂辞鲁君而执意如则是意在货财而不责其无君臣之义也何得爲伯讨乎称人以执罪晋之偷也公至自㑹蔡侯庐归于蔡陈侯吴归于陈楚䖍迁六小国于荆山又灭陈蔡而县之及弃疾即位复诸迁国封蔡及陈隐太子有之子庐归于蔡悼丗子偃师之子吴归于陈曰归者顺词也陈蔡昔皆灭矣不称复归者不与楚䖍之得灭也其称归于者国其所冝归也庐与吴皆亡丗子之子也而弃疾封之可谓有奉矣不言自楚者不与楚子之得封也其称侯者位其所固有也陈列圣之后蔡王室之亲见灭于楚䖍而诸侯不能救复封于弃疾而诸侯不能与是以夷狄制诸夏也圣人至是惧之甚盖有不得巳焉制春秋爲后法大要皆天子之事也其义则以公天下爲心兴灭国继绝丗异于自私其身欲擅而有之者也故书法如此爲天下国家而不封建欲望先王之治难矣冬十月葬蔡灵公公如晋至河乃复吴灭州来十有四年春意如至自晋桉左氏季孙犹在晋子服惠伯私于中行穆子曰鲁事晋何以不如夷之小国土地犹大所命能具若爲夷弃之使事齐楚何瘳于晋乃归季孙其始执之爲乏邾莒之供而非有扶弱击强之义也其终归之爲土地犹大所命能具而非有不能救蔡爲夷执亲之悔也然则晋人喜怒皆以利发其劝沮皆以利行违道甚矣故平丘之㑹深加贬斥自是而后诸侯不合二十余年至于召陵又以贿败十有八国之诸侯而书侵楚以讥之于是晋日益衰外擕内叛不复振矣利之能败人国家乃如此春秋之深戒也三月曹伯滕卒夏四月秋葬曹武公八月莒子去疾卒卒自外録者也莒人来赴故鲁史书其卒葬自内録者也鲁人不往是以阙其葬自昭公以来虽薛𣏌微国无不㑹其葬者何独于莒则不往乎方是时意如专政而莒甞诉其疆郓取郠之罪于方伯而见执矣爲是怒莒故独不㑹其葬也夫怨不弃义恶不忘亲怒不废礼在桓公时虽与卫战而宣公卒则往葬之不以私故绝吉凶庆吊往来施报之常礼也以此见意如之专恣矣若意如者其傲很修怨敢施于昭公与莒子及其在晋闻除馆西河则恐惧逃归如一匹夫何也小人无礼喜怒勇怯不中节皆若是耳苟不逺之其能国乎冬莒杀其公子意恢十有五年春王正月吴子夷末卒二月癸酉有事于武宫籥入叔弓卒去乐卒事左氏曰禘于武宫叔弓莅事籥入而卒去乐卒事有事于宗庙闻大夫之丧则去乐而祭可乎按曽子问君在祭不得成礼者夫子语之详矣而无有及大臣者是知祭而去乐不可也有事于宗庙遭大夫之变则以闻可乎按礼卫有太史栁庄寝疾君曰若疾革虽当祭必告是知祭而以闻不可也礼莫重于当祭大夫有变而不以闻则内得尽其诚敬之心于宗庙外全隐䘏之意于大臣是两得之也然则有事于宗庙大臣莅事籥入而卒于其所则如之何礼虽未之有可以义起也有事于宗庙大臣莅事籥入而卒于其所去乐卒事其可也縁先祖之心见大臣之卒必闻乐不乐縁孝子之心视巳设之馔必不忍轻彻故去乐而卒事其可也宗庙合礼者常事不书苟以爲可则春秋何书乎此记礼之变而书之者也夏蔡朝吴出奔郑朝吴蔡之忠臣虽不能存蔡而能复蔡其从于弃疾者谓蔡灭而弃疾必能封之也弃疾以其忠于旧君而信之使居旧国可谓知所信矣则曷爲出奔费无极害其宠也无极楚之䜛人去朝吴出蔡侯朱丧太子建杀连尹奢屏王耳目使不聦明卒使吴师入郢辱及宗庙䜛人爲乱可不畏乎爲国有九经而尊贤爲上劝贤有四事而去䜛爲首志朝吴出奔而入郢之师兆矣然朝吴身居旧国处危疑之地苟有谮之者则王不能无动也能以忠信自任而杜䜛謟之谋则善矣而费无极乃语之曰子亦长矣而在下位辱也欲爲之请以名利累其心而莫之觉不智亦甚矣故特书其出奔以罪吴爲后戒也六月丁巳朔日有食之秋晋荀吴帅师伐鲜虞晋灭潞氏甲氏及再伐鲜虞皆用大夫爲主将而或称人或称国或称其名氏何也以殄灭爲期而无矜恻之意则称人见利忘义而以狄道欺诈行之则称国以正兵加敌而不纳其叛臣则称名氏夫称其名氏非褒之也才免于贬耳而春秋用兵御狄之略咸见矣冬公如晋十有六年春齐侯伐徐楚子诱戎蛮子杀之楚子之诱一也或名或不名者䖍欲灭中国而弃疾讨蛮氏谨华夷之辨也蔡侯与蛮子之见杀一也或名不名者蔡般弑父与君蛮氏乱而无质其罪之轻重亦差矣夏公至自晋左氏曰公如晋平丘之㑹故也至是始归者晋人止公其不书讳之也昭公数朝于晋三至于河而不得入两得见晋侯又欲讨其罪而止旃其困辱亦甚矣在易之困曰困亨者因困穷而致亨也夫困于心衡于虑而后得徴于色发于声而后喻此正愤悱自强之时而夏少康卫文公越勾践燕昭王四君子者由此其选也今昭公安于危辱无激昂勉励之志即所谓自暴自弃不可与有爲而人亦莫之告矣不亦悲乎讳而不书深贬之也秋八月己亥晋侯夷卒九月大雩季孙意如如晋冬十月葬晋昭公十有七年春小邾子来朝夏六月甲戍朔日有食之秋郯子来朝八月晋荀吴帅师灭陆浑之戎林父之于潞氏士㑹之于甲氏荀吴之于陆浑戎皆灭之也而林父士㑹称人荀吴举其名氏何哉夷不乱华陆浑之戎密迩王室而纵之杂处则非膺戎狄别内外之义也与辟土服逺以图强霸则异矣然举其名氏非褒词也才得无贬耳则穷兵于逺虚内事外者可知矣冬有星孛于大辰大辰心也心爲明堂天子之象其前星太子后星庶子孛星加心象天子适庶将分争也后五年景王崩王室乱刘子单子立王勐尹氏召伯立子朝历数载而后定至哀十三年有星孛于东方不言宿名者不加宿也当是时吴人僭乱慿陵上国日敝于兵暴骨如莾其戾气所感固将壅吴而降之罚也故氛祲所指在于东方假手越人吴国遂灭天之示人显矣史之有占明矣楚人及吴战于长岸言战不言败胜负敌也楚地五千里带甲数十万战胜诸侯威服天下本非吴敌也惟不能去䜛贱货使费无极以䜛胜囊瓦以货行而䇿士竒才爲敌国用故日以侵削至鸡父之师七国皆败栢举之战国破君奔几于亡灭吴日益强而楚削矣是故爲国必以得贤爲本劝贤必以去䜛贱货爲先不然虽广土衆民不足恃也攷其所书本末强弱之由其爲后丗戒明矣十有八年春王三月曹伯须卒夏五月壬午宋卫陈郑灾按左氏郑灾子产临事而备至于书焚室而寛其征与之材三日哭国不市使行人告于诸侯宋卫皆如是陈不救火许不吊灾君子以是知陈许之先亡也初禆灶言于子产宋卫陈郑将同日火若我用瓘斝玉瓉郑必不火子产弗与及郑旣灾灶曰不用吾言郑又将火郑人请用之子产不可曰天道逺人道迩非所及也何以知之亦不复火禆灶所言盖以象推非妄也而郑不复火者子产当国方有令政此以德消变之验矣是知吉凶祸福固有可移之理古人所以必先人事而后言命也六月邾人入鄅秋葬曹平公冬许迁于白羽十有九年春宋公伐邾按左氏宋公伐邾围虫取之而经不书围与取何也初鄅人借稻邾人袭鄅尽俘之鄅子曰余无归矣从帑于邾邾子反其夫人而舎其女夫人宋向戍之女也故向宁请师围虫取之尽归鄅俘此所谓声罪执言之兵归鄅之俘其善意也故书伐邾而释其取邑之罪此亦善善长恶恶短之义夏五月戊辰许丗子止弑其君买按左氏许悼公疟戊辰饮丗子止之药卒书曰弑其君者止不甞药也古者医不三丗不服其药夫子之所愼者三疾居其一季康子馈药曰丘未达不敢甞敬愼其身如此也而于君父可忽乎君有疾饮药臣先尝之父有疾饮药子先甞之盖言愼也止不择医而轻用其药药不先甞而误进于君是有忽君父之心而不愼矣自小人之情度之丗子弑君欲速得其位而止无此心故曰我与夫弑者不立乎其位哭泣歠飦粥嗌不容粒未逾年而卒无此心故被以大恶而不受自君子听之止不尝药是忽君父之尊而不愼也而止有此心忽君父之尊而不愼此篡弑之萌坚冰之渐而春秋之所谨也有此心故加以大恶而不得辞书许丗子止弑君乃除恶于微之意也而或者顾以操刃而杀与不躬进药及进药而不甞三者罪当殊科疑于三传之说则误矣必若此言夫人而能爲春秋奚待于圣笔乎墨翟兼爱岂其无父扬朱爲我岂其无君孟轲氏辞而辟之以爲禽兽逼人人将相食后丗推明其功不在禹下未有讥其过者知此说则知止不尝药春秋以爲弑君之意矣已卯地震秋齐髙发帅师伐莒冬葬许悼公何以书葬谷梁子曰不使止爲弑父也其说曰子旣生不免乎水火母之罪也覉贯成童不就师傅父之罪也就师学问无方心志不通身之罪也心志旣通而名誉不闻友之罪也名誉旣闻有司不举有司之罪也有司举之王者不用王者之过也许丗子止不知甞药累及许君也观止自责可谓有过人之质矣乃至以弑君获罪此爲人臣子而不知春秋之义者也古者太子自其𥘉生固举以礼有司端冕见之南郊过阙则下过庙则趋爲赤子而其教巳有齐肃敬愼之端矣此春秋训臣子除恶于微积善于早之意也二十年春王正月夏曹公孙㑹自鄸出奔宋奔未有言自者此其言自何刘敞曰待放也古者大夫有罪待放于其境三年君赐之环则复赐之玦则去踰境则爲位向国而哭素衣裳冠不说人以无罪此去国之礼曹无大夫其曰公孙贤之也待放而后出奔臣子常礼免于贬足矣而何以贤之爲公子喜时之后贤之也喜时者曹之社稷鎭公子能以国让不取乎爲诸侯所谓子臧是也春秋之义善善也长恶恶也短善善及子孙恶恶止其身以其贤者之后苟可善焉斯进之矣此舜典罚弗及嗣赏延于丗之意也后丗议者有乞録用贤者之类功臣之丗盖得春秋之旨矣秋盗杀卫侯之兄絷左氏以爲齐豹杀之也齐豹爲卫司寇守嗣大夫其书爲盗所谓求名而不得者也若艰难其身以险危大人而有名章彻功难之士将奔走之臣窃以爲仲尼书断此狱罪在宗鲁宗鲁孟絷之骖乗也于法应书曰盗非求名而不得者也天下岂有欲求险危大人之恶名而圣人又靳此名而不与者哉然则齐豹首谋作乱宗鲁虽预闻行事又以身死之矣今乃释豹不诛而归狱于宗鲁不亦颇乎曰豹之不义夫人皆知之也若宗鲁欲周事豹而死于公孟盖未有知其罪者故琴张闻其死将往吊之仲尼曰齐豹之盗孟絷之贼汝何吊焉非圣人发其食姦受乱盖不义犯非礼之罪书于春秋则齐豹所畜养之盗孟絷所见杀之贼其大恶隐矣冬十月宋华亥向宁华定出奔陈十有一月辛卯蔡侯庐卒二十有一年春王三月葬蔡平公夏晋侯使士鞅来聘宋华亥向宁华定自陈入于宋南里以叛按左氏初宋元公无信多私而恶华向三大夫谋曰亡愈于死先诸乃诱羣公子杀之公如华氏请焉弗许遂刼公取太子及其母弟以爲质公怒攻之华向奔陈至是入于南里以叛凢书叛有入于戚者而不言卫有入于朝歌者而不言晋有入于萧者而不言宋此独称宋南里何也戚与朝歌及萧皆其所食私邑也若南里则宋国城内之里名也传称华氏居卢门南里以叛而宋城旧鄘及桑林门以守是华氏与宋分国而居矣故其入其出皆以南里系之宋此深罪叛臣逼胁其君巳甚之词也秋七月壬午朔日有食之八月乙亥叔輙卒冬蔡侯朱出奔楚公如晋至河乃复春秋正义春秋正义卷二十六春秋正义卷第二十六昭公国子祭酒上护军曲阜县𨳩国子臣孔颖达等奉勑撰正义曰鲁卋家昭公名稠㐮公之子齐㱕所生以周景王四年即位谥法威仪共明曰昭是歳岁在大梁元年注招实至于会正义曰八年经书陈侯之弟招故知是陈候母弟也不称弟云云庄二十五年注云公子友荘公之母弟称公子者史䇿之通言母弟至亲异于他臣其相杀害则称弟以示义至扵嘉好之事兄弟笃睦非例所兴或称弟或称公子仍旧史之文也八年招杀卋子故称弟以章招罪此奉使以舍诸国非义例之所兴旧史书为公子而仲尼因之也公羊传曰此陈侯之弟招也何以不称弟贬曷为贬为杀卋子偃师贬大夫相杀称人此其称名氏以杀何言将自是弑君也然则曷为不于其弑焉贬以亲者弑然后其罪悪甚春秋不待贬絶而罪悪见者不贬絶以见罪悪也贬絶然后罪悪见者贬絶以见罪悪也今招之罪巳重矣曷为复贬乎此着招之有罪也何着乎招之有罪言楚之託乎讨招以灭陈也其意言八年楚託讨扵招以灭陈着招之罪重故扵此预贬之先儒或取公羊为说释例云颖氏曰臣无竟外之交故去弟以贬季友子招楽忧故去弟以惩过郑段去弟唯以名通故谓之贬今此二人皆书公子公子者名号之羙称非贬所也是解招不称弟之意也春秋之初衞在陈上庄十六年幽之盟卫在陈下自尔以来常在陈下庄十六年注云陈国小每盟会皆在衞下齐桓始霸楚亦始彊陈侯介于二大国之间而为三恪之客故齐桓因而进之遂班在卫上终扵春秋是卫之班次常在陈下今衞乃在蔡之上必有其故也襄十年诸侯伐郑齐卋子光序在滕子之上传曰齐崔杼使火子光先至于师故长于滕是先至有进班之理故谓此为先至于会故也注不称至易也正义曰将卑师少例当称人鲁史不淂自言鲁人直书所为之事明其有人取之也若将卑师衆则言师取某襄十三年传例云凡书取言易也故杜以此为易耳贾逵云楚以伐莒来讨故讳伐不讳取刘炫以贾说为是故又规杜云案传季武子伐莒知非将卑师少也称伐则是非易也杜何淂以为易将卑师少乎令删定知不然者以诸称取传皆以易释之此取文与彼同故以为易也若以武子伐而取之则致力难重当以㓕为文与灭项同也案灭项被讨不讳㓕此亦被讨何以讳㓕而言取若必有所讳当传有其事今传云莒鲁争郓为日久矣鲁无大罪亦何所讳也传云武子伐莒者武子为伐莒之主耳别遣小将而行故不书武子犹如成二年传言椘子重侵衞经书椘师杜云子重不书不亲兵之类是也不书伐者以兵未加郓郓人逆服与襄九年传称诗侯围郑经不书杜云郑人逆服不成围相似刘以贾氏之注而规杜氏非也注三同盟正义曰华以襄十八年即位十九年盟于祝柯二十年于澶渊二十五年于重丘皆邾鲁俱在是三同盟注弑君至称爵正义曰释例云诸侯不受先君之命而篡立淂与诸侯会者则以成君书之若未得接于诸侯则不称爵传曰㑹于平州以定公位又云先君若有罪则君列诸会矣此以㑹为断也是杜据彼传之二文知此为未㑹诸侯故不称爵注椘以至书弑正义曰传称缢而弑之而经书卒者襄七年郑子驷使贼衣弑僖公而以疟疾赴于诸侯而经书为卒知此亦以疟疾赴故不书弑注书名罪之正义曰齐崔氏宋司城无罪书氏书官此传无罪状直以不能自固其位耳出奔又无可善无可善即是罪未必犯大罪也传围布至而来正义曰聘礼臣奉君命聘于邻国犹尚释币于祢乃行况昬是嘉礼之重故围自布几筵告父祖之庙而来也文王卋子曰五庙之孙祖庙未毁虽为庶人冠取妻必告郑玄云告于君也亦旣告君必须告庙君尊不主臣昬故围自告也若野至卿也正义曰言我若受野赐之礼则是委顿我若之命淂贶于草莽之中则是寡大夫不淂列于诸卿之位也不宁至先君正义曰不宁宁也言宁有唯是之事又使圉䝉其先君连读为义也告庙云将向豊氏之家取妻若使受之扵野不至豊氏之家是欺先君也言又者旣辱今君又辱先君故云又也注祧逺祖庙正义曰祭法逺庙为祧郑玄云祧之言超也超上去意也以祧是云尊逺之意故以祧言庙耳此公孙段是穆公之孙子豊之子其家唯有子豊之庙君若特赐或淂立穆公之庙耳其家无逺祖庙也杜言逺祖庙者顺传文且据正法言之扵今七年正义曰㐮二十五年传云赵文子为政至此八年也而云七年者殷周虽改正朔常以夏正为言此春正月故为七年年末医和则云八年也再合诸侯正义曰襄二十六年经书公会晋人郑良霄宋人曹人于澶渊晋人即赵武也时有鲁公在㑹虽则唯公一人即是诸侯不得谓之大夫也故知再会诸侯数澶渊也注讟诽也正义曰说文云谤毁也诽谤也然则谤讟诽其义同皆是非毁人古人重言之犹险阻艰难也注穮耘至为蓘正义曰汉书殖货志云后樱始甽田以二耜为耦广尺深尺曰甽长终一亩一亩三甽一夫三百甽而播种于甽中苗生三叶以上稍壮耨垄草因溃其土以附苗根故其诗云或耘或耔黍稷薿薿耘除草也耔附根也言苗稍壮每耨輙附其根比至盛暑垄尽平而根深能风与旱故薿薿而盛也此言穮蓘即诗之耘耔也故知穮是耨以土壅苗根为蓘也耨定本作耘虽有至丰年正义曰言耕鉏不息必有丰年之収以喻礼信不愆必为诸侯之长也注设君至陈也正义曰穆子言似君知设服设君服也唯讥执戈不言衣服则君服即二戈是也离衞之语必为执戈发端但语略虽明服虔云二人执戈在前在国居君离宫陈衞在门然则执戈在前国君行时之衞非在家守门之卫也守门之衞其兵必多非徒二戈而巳纵使在国居君之离宫即名宫门之衞以为离衞其言大不辞矣故杜以离卫即执戈是也言二人执戈陈列扵前以自防衞也离之为陈虽无正训两人一左一右相离而行故称离衞离亦陈之义注礼国至在前正义曰䘮礼言君临臣䘮之礼云小臣二人执戈先二人后是知国君之行常有二执戈者在前也国君亦有二戈在后子皮唯言前有二戈者当是公子围不设后戈故也注公子至怪也正义曰服虔云蒲宫椘君离宫言今尹在国巳居君之宫岀有前戈不亦可乎令尹居君离宫事无所出且诸候大夫见其在会之仪不讥在国所居伯州犂云此行也辞而假之寡君言行而借戈以衞非在国借宫以居也故杜以为公子围在会特缉蒲为王殿屋以自殊异此亦无所案据要惬人情注国子至可愍正义曰服虔云愍忧也代伯州犂忧公子围代子羽忧子晳刘炫从服言而规杜失今知不然者以围不能自终伯州犂㝷为围所杀是皆遇凶害故云吾代二子愍矣若以二子为伯州犂子羽子羽则卒无祸害又何可愍而代之乎刘以服意而规杜过非也小旻之卒章正义曰小旻诗小雅刺幽王也注子子至取与正义曰持谓执持之也子皮直云二执戈者前矣虽意知不可而辞每讥切子家云蒲宫有前不亦可乎意虽并讥蒲宫言乃谓之为可不如子羽之讥许不同伯州犂之饰辞持其两端无所取与是持之也弈棋谓不能相害为持意亦同于此也注言不至其国正义曰晋语赵文子谓叔孙曰子盍逃之对曰豹也受命于君以从诸侯之盟为社稷也若鲁有罪受盟者逃鲁必不免是吾出而絶之也若为诸侯戮鲁诛尽矣必不加师请为戮也是言不戮其使必伐其国也注季孙至怨也正义曰歴检上卋以来季孙出使不少扵叔孙而云叔出季䖏从来乆者季孙卋为上卿法当上卿守国次卿出使以此为从来久耳必湏使上卿者上卿非不使也注汚劳事正义曰䖏国之所辟者唯有辟劳事耳故以污为劳事也言事之劳身若秽之汚物也注言三至德时正义曰以传言王伯故言三王下之虞有三苗则帝时亦有非独三王也但王亦帝也故传通言王耳举之表旗正义曰举立也为立表贵贱之旌旗也故杜云旌旗以表贵贱注二国至淮夷正义曰二国皆嬴姓卋本文也书序曰成王伐淮夷遂践奄淮夷与奄同时伐之此徐奄连文故以为徐即淮夷贾逵亦然是相传说也服虞云一曰鲁公所伐徐戎也案费誓云淮夷徐戎并兴孔安国云淮浦之夷徐州之戎并起为寇则徐亦非国名此徐是国名当谓淮浦之夷其国名徐书序举其大号此传言其国名也僖公时椘人伐徐杜云下邳僮县东南有大徐城彼近淮旁成王时徐盖亦在彼地也此传所云四代有罪之也杜解享宴礼异所以得相因者以其殽俎同故也宣十六年传云王享有体荐宴有折俎公当享卿当宴王室之礼也彼传之意言享公当依享法有体荐也享卿当如宴法有折俎也彼王自言之故云王室礼耳其实诸侯之待公卿礼亦当然以卿会公侯享宴皆折俎不体荐享宴俎司故得因行礼也注弁冕至之力正义曰冠者首服之㧾名弁冕冠中之小别弁冕是首服端委是身服言弁冕端委㧾举冠衣而言非谓定公赵孟身所自衣也哀七年传云大伯端委以治周礼仲雍嗣之断发文身以文身从彼之俗知端委是依礼之衣杜真言端委礼衣不知是何衣也名曰端委又无所说周礼司服扵士服之下云其齐服有玄端素端郑玄云谓之端者取其正也谓士之衣𬒮皆二尺二寸而属幅是广袤等也其祛尺二寸大夫以上侈之侈之者盖半而益一焉半而益一则其袂三尺三寸祛尺八寸如郑此言唯士服当端制大夫以上不复端也服虔云礼衣端正无杀故曰端文德之衣尚褒长故曰委案论语郷党非惟裳必杀之郑康成云惟裳谓朝祭之服其制幅如惟非帷裳者谓深衣削其幅缝齐倍要礼记深衣制短不见肤长不被土然则朝祭之服当曵地服言是也逺绩禹㓛正义曰绩亦功也重其言耳逺绩禹功者劝之为大功使逺及后卋若火禹也谓劝武何不逺慕大禹之绩而立大功以庇民也吾侪偷食正义曰侪等也言吾等于彼卑贱苟且求食之人也注言其至之心正义曰赵孟自言吾侪偷食是自比于隷役贱人也在上位者当忧劳百姓卑贱之人劳身而已自比贱人是无忧民之心也注言譬至之声正义曰言巳伐莒求利而不淂悪日中不出譬如商贾求利不淂悪諠嚻之声以商贾在市市人多諠嚻之声夫夫至顺也正义曰夫如夫道当刚强也妇如妇节当柔弱也如是所谓顺也曹大家女诫曰生男如狼犹恐其尫生女如鼠犹惧其武是男𣣔刚而女𣣔柔也杀管至蔡叔正义曰说文云散之也从米杀声然则字杀下米也为放散之义故训为放也隶书改作已失本体字不复可识写者全类蔡字至有重为一蔡字重点以读之者尚书蔡仲之命云周公乃致辟管叔于商囚蔡叔于郭邻以车七乗孔安国云囚谓制其出入郭邻中国之外地名是放蔡叔之事也孔唯言中国之外地不知在何方也夫岂至故也正义曰夫谓周公也夫此周公岂不爱管蔡乎所以放之为王室故也祭卯至伯也正义曰释例曰秦伯有千乗之国不能容其母弟传曰罪秦伯则鍼罪轻也言其对兄为轻耳非无罪也公羊以为任诸晋谓之奔者讥秦伯有千乗之国不能容其母弟故谓之出奔也刘炫云奔者迫窘而去逃死四邻不以礼出也今鍼适晋乃与母计议缓步而出实非奔也仲尼旣书为奔传释云罪秦伯秦伯不豫敎戒其弟不能早为之所致奢富过度惧而去国罪其失兄之敎鍼不自知度亦是其罪归罪秦伯言兄罪耳例曰以下同也造舟于河正义曰诗云造舟为梁是比舟以为桥也释水云天子造舟李巡曰比其舟而渡曰造孙炎曰比舟为梁郭璞曰比船为桥皆不解造义盖造为至义言舩相至而并比也注一舎至云备正义曰真言十里舎车不知每舎几车以下言八反知一舎八乗为八反之具也注备九至酒币郑享椘子为九献知此备九献之仪也每一献酒必有币随之后子从始自赍其一以为𥘉献故读送其八也饮酒之礼主人𥘉献于賔賔酢主人主人受賔之酢礼饮讫又饮乃酌以酬賔如是乃成为一献于酬之时姑有币以劝饮故以为酬酒币也注每十至所赴正义曰服虔以为每于十里置车一乗千里百乗以次相授车率皆日行一百六十里谓从绛向雍去而复还一享之间八度至也然则千里之路徃还八反车率日行一百六十里计则一万六千里虽追风逐日之足犹将不逮于此后子之马一何驶乎纵令如此才可以章马疾未是以明车多司马侯何以怪其车多而发问也杜以反者谓车反复其故䖏耳每于十里置车八乗后子初发币则续行自赍其一以为𥘉献余则以次续至至则车反此至享终八车皆反以此谓之八反非言至雍也此币发雍计己多日故设享之𥘉反此八车之币去绛不过一二十里耳使之相续而来每献皆到以示巳之豪富故今渐送之也如杜此言则后子预前约束使币早发而来非临享始取而云皈取酬币者后子必适晋多日然后设享非𥘉至即享君也为享之具酒食之属皆在绛备之其币亦应于绛备之乃遣还取秦国之币故言㱕取不言设享之日始㱕取也上云其车千乗下司马侯问其车多则是见车多而发问也故杜辨其车之所在千里用车八百乗其二百乗以自随故言千乗也传説此车多之事者言秦鍼之出极奢富以成礼尽敬于所赴之国故为此以示豪也国无至五稔正义曰国无道而岁又饥则君或早夭年糓和熟是天佐助之故少犹五年多或不啻也期之五年者后子之意耳㐮二十七年传云所谓不及五稔盖古有此言也赵孟至待五正义曰赵孟自比于日景此景朝夕尚移不能相及人命流去与此相似旣无常定谁能待五晋中至火原正义曰释例土地名以北戎山戎无终三名为一北平有无终县大原即大原郡晋阳县是也计无终在火原东北二千许里逺就大原来与晋戦不知其何故也盖与诸戎近晋者相率而共来也襄四年无终子遣使如晋请和诸戎则无终是其大者故顕言其国名也以什共车必克正义曰周礼十人为什以一什之共一车之地故必克也为五至前拒正义曰五陈者即两伍专参偏是也相离者布置使相逺也服虔引司马法云五十乗为两百二十乗为伍八十一乗为专二十九乗为参二十五乗为偏彼皆准车数多少以为别名此传去车用卒而有此名则此名不以车数为别也杜云皆临时䖏置之名其意不同服说则名与人数不可淂知也周礼则五人为伍二十五人为两无专参偏之名也诗曰至善矣正义曰周颂烈文之篇也彼注云竸彊也无彊乎维淂䝨人也淂贤人则国家彊矣故天下诸侯顺其所为也注后帝尧也正义曰㐮九年传称阏伯为陶唐氏之火正知后帝是尭也注商人至辰星正义曰殷本纪称相土契孙是汤之先也㐮九年传云阏伯居商丘祀大火相土因之故啇主大火辰即大火星也故啇人祀辰星啇谓宋也宋啇复故称啇人注唐人至大夏正义曰谓之唐人当是陶唐之后二十九年传云陶唐氏旣衰其后有刘累知此唐人是彼刘累之等类也言等类也言等类者谓刘累后卋子孙累虽迁鲁县子孙仍在大夏故歴夏及啇也刘炫云彼称累事孔甲下云迁于鲁县此云唐人是因以服事夏啇则此居于大夏子孙终商不灭非累子孙是其同族等类耳服䖍以唐人即是刘累故杜顕而异之云累迁鲁县此在大夏注唐人至叔虞正义曰服虔以为唐叔虞即下句邑姜所生者也杜以传说唐人即云季卋明季卋是唐人之末卋叔虞即唐人之末君矣邑姜之子叔虞乃是晋之始祖岂淂以后卋始封之君谓之前代之末卋也故云唐人之季卋其君曰叔虞帝命邑姜之子曰虞者将以唐国与之取唐君文名以为名耳注邑姜至叔虞正义曰传言武王邑姜系之武王知是武王后也十二年传称吕级王舅级是齐大公之子丁公也级为王舅知邑姜是大公之女也说文云娠女妊身动也从女辰声是懐胎为震震取动义字书以是女事故令字从女耳叔虞成王母弟晋卋家文也梦帝至曰虞正义曰晋卋家云初武王之与叔虞母会时梦天谓武王曰余命女生子名虞谓此梦为武王之梦也若是武王之梦此传直云武王方生大叔其文足矣何以须言邑姜方震也邑姜方震而梦明是邑姜梦矣安淂以为武王梦也薄姬之梦龙据其心燕姞之梦兰为巳子彼皆梦发于母此何以梦发于父是马迁之妄言耳服解此云已武王也是习非而逐迷者也注叔虞至晋侯正义曰晋卋家云唐叔子燮是为晋侯杜谱亦云夑父改为晋侯则叔虞之身不称晋也叔虞为晋之祖故言为晋侯也注金天至之长正义曰金天氏帝少曍帝系卋本文也金天代号少暭身号月令于冬云其神玄冥是玄冥为水官也昧为玄冥师师训长也故云昧为水官之长二十九年传云少皡氏有四叔脩及熈为玄冥昧为金天裔子当是脩熈之后釈例曰脩及熙皆为玄冥未知昧为谁之子或是其子孙也宣汾渄正义曰釈例曰汾水出大原故汾阳县至河东汾隂县入河其渄水阙不知所在当亦是晋地之水后卋竭涸无其䖏耳注帝颛顼正义曰颛顼为帝承金天之后台骀是金天裔孙为臣冝当颛顼故以帝用嘉之为颛顼嘉耳昧于金天巳云裔子台骀又是昧之所生则去少暭远矣而帝系卋本皆云少皡是黄帝之子颛顼是黄帝之孙臣卋多而帝卋少史借散亡无可检勘此事未必然也釈例云案鲧则舜之五卋从祖父也而及舜共爲尧臣尧则舜之三从髙祖而妻其女此史记之可疑者也是皆疑不能决因旧说耳山川至禜之正义曰水旱疠疫在地之灾山川带地故祭山川之神也雪霜风雨天气所降日月严天故祭日月星辰之神也此因其所在分系之耳其实水旱疠疫亦是天气所致雪霜风而亦是在地之灾且雨之不时而致水旱水旱与雨不甚爲异而分言之者据其雨不下而霖不止是雨不时也据其苗稼生死则爲水与旱也禜是祈祷之小祭耳若大旱而雩则偏祭天地百神不复别其日月与山川也注有水至福祥正义曰水旱疠疫俱祭山川杜略疠疫而不言之耳杜言山川之神若台骀者下云星辰之神若实沈者言此禜祭祭其先卋主山川主星辰者之神耳非独祭此山川星辰之神也计日月无其主之者以与星辰俱是天神连言之耳周礼大祝掌六祈以同鬼示一曰类二曰造三曰禬四曰禜五曰攻六曰说郑衆云禜日月星辰山川之祭也郑玄云禜告之以时有灾变也禜如日食以朱丝禜社也玄之此言取公羊爲说荘二十五年公羊传曰日食以朱丝营社或曰胁之或曰爲闇恐人犯之故营之然社有形质故可朱丝营绕日月山川非可营之物不淂以此解禜也贾逵以爲营櫕用币杜依用之日月山川之神其祭非有常䖏故临时营其地立櫕表用币告之以祈福祥也櫕聚也聚草水爲祭䖏耳疠疫谓害气流行歳多疾病然则君身有病亦是疠气而云不及君身者陈思王以爲疠疫之气止害贫贱其富贵之人摄生厚者疠气所不及其事或当然也且子产知晋君之病不在于此故言二者不及君身以病非疠疫故不须祭台骀等也若君至事也正义曰家语孔子云饮食不时逸劳过度者病共杀之此云出入即逸劳也据国君之身则朝以听政昼以访问是出也夕以脩令夜以安身是入也节宣其气正义曰以时节宣散其气也节即四时是也几人形神有限不可久用神乆用则竭形大劳则币不可以久劳也神不用则钝形不用则瘘不可以久逸也固当劳逸更递以宣散其气朝以听政听政久则疲疲则易之以访问访问久则倦倦则易之以脩令脩令久则怠怠则易之以安身安身久则滞滞则易之以听政以后事改前心则亦所以散其气也勿使至其体正义曰壅谓障而不使行若土壅水也闭谓寒而不得出若闭门户也湫谓气聚底谓气止四者皆是不散之意也气不散则食不消食不消则食少食少则肌肤痩肌肤瘦则骸骨露也言人之飬身当湏宣散其气勿使气有壅闭集滞以羸露其形体也注湫集至羸露正义曰服虔云湫着也底止也杜云湫集也底滞也皆是以意训耳壅闭言其不得散出故以湫底为集滞言气聚集而停滞也若以湫为着则与止同义故易之以为集其止滞亦同义也上文所云四时之亊若其壹之则血气集滞使不得宣散气不散则体羸露也肥则肤肉厚骨不见瘦则肌肤薄故体羸露羸露是露骨之名其义与倮相近倮露形也羸露骨也瘦者必羸羸亦瘦之别名今晋侯壹之者唯谓安身亲近妇入四时皆尔以恒安身不动故使气集滞也兹心至百度正义曰形之与神相随而有形以神为主神以歌为宅形彊则神彊形弱则神弱神常随形而盛衰也旣露其体则神识亦弱致使此心不明照察失冝而昬乱百事之莭度也其生至生疾正义曰此句重述不及同姓之意言内官若取同姓则夫妇所以生疾性命不淂殖长何者以其同姓相与先羙今旣为夫妻又相宠爱羙之至极在先尽矣乃相厌患而生疾病非直羙极悪生疾病而己又羙极骄宠更生妬害也故晋语云异姓则异德异德则异类异类虽近男女相及以生民也同姓则同德同德则同心同心则同志同志虽逺男女不相及畏渎故也渎则生怨怨乱育灾灾育灭性是故取女辟同姓畏乱灾也礼记大传云百卋而昬姻不通者周道然也然则周法始如此耳前代则不然也盖以前代敬简未设禁防周人以其慢渎故立法以禁之刘炫云违礼而娶则人神不祐故所生不长也晋文姬出而覇诸侯同姓未必皆不殖此以礼法为言劝励人耳注同姓至生疾正义曰刘炫云人之本心自然有爱爱之所及先及近亲同姓是亲之近者其爱之羙必深是同姓之相与先自羙矣若使又为夫妻则相爱之羙尤极极则羙先尽矣羙尽必有悪生故羙尽则生疾此以礼为防推致此意耳晋语云云同置妾至卜之正义曰曲礼云取妻不取同姓故买妾不知其姓则卜之郑玄云为其近禽兽也妾贱或时非媵取于贱者卋无本系也四姬至疾矣正义曰子产云四姬之外若有异姓之女接御于公减省公之宠爱于四姬之事如此犹可若无异姓之女减省公情专爱四姬则必由此故以生疾矣刘炫云子产言若于同姓不深病犹可差若于四姬有此省相见稀接御则此病犹尚可如无稀省耽之过度则必生疾是谓至如蛊正义曰女在房室故以室言之是谓近女室説此病之由由近女室为此病也又言疾如蛊言此疾似蛊疾也蛊者心志惑乱之疾若令昬狂失性其疾名之为蛊公惑于女色失其常性如彼惑蛊之疾也蛊是惑疾公心旣惑即是蛊疾而云如蛊者蛊是失志之病名志之所失不独为女宣八年传胥克蛊疾者直是病而失性不有由近女为之此公淫而失志末全为蛊故云如蛊注蛊惑疾正义曰和言公疾如蛊下云惑以丧志知蛊是心志惑乱之疾非鬼至丧志正义曰此说公病之状病有鬼爲之者有食爲之者此病非鬼非食淫于女色情性惑乱以丧失志意也先王至弹矣正义曰女之爲节不可淂说故以乐譬之先王之爲此楽也所以限节百种之事故爲楽有五声之节爲声有遟有速从本至末缓急相及使淂中和之声其曲旣了以此罢退五声旣成中和罢退之后谓爲曲已不容更复弹作以爲烦手滛声郑了卫之曲也刘炫云言五降而息罢退者五声一周声下而息前声罢退以待后声非作楽息也楽曲成乃息非五声一周淂息也又传于是至弗听刘云此说降后不弹之意也五声皆降则声一成曲旣未成当更从上始不以后声来接前声而容手妄弹击是爲烦手此手所击非复正声是爲淫声滛声之漫塞人心耳乃使人忘失平和之性故君子不听也注五降至之声正义曰五降不息则非复正声手烦不巳则杂声并奏记传所谓郑卫之声谓此也楽记云郑衞之音乱卋之音也又曰郑音好滥滛志卫音促速烦志是言郑卫之声是烦手杂声也天有至六疾正义曰上旣以楽譬女乃云物亦如之至烦乃舎言用之有节也此又本诸上天言物皆不淂过度也气皆由天故言天有六气也五味在地故云降生五味也五味是五行之味六气共生五行故杜解五味皆由隂阳风雨晦明而生是言六气共生之非言一气生一行也味则甞而可知未有形色可视发见而为五色也色旣不同其声亦异微验而为五声也此味声色也皆本诸上天所以飬人用之大过则生六种之疾注谓金至而生正义曰尚书洪范云五行一曰水二曰火三曰木四曰金五曰土水曰润下火曰炎上木曰曲直金曰从革土爰稼穑润下作咸炎上作若曲直作酸从革作辛稼穑作甘孔安国云咸水卤所生也苦焦气之味也酸木实之性也辛金之气味也甘味生于百谷也是五味为五行之味也以五者并行于天地之间故洛书谓之五行物皆有本本自天来故言五者皆由隂阳风雨而生也是隂阳风雨晦明合杂共生五味若先儒以为雨为水味风为土味晦为水味明为大阳为金味而隂气属天味不为五味之主此杜所不用也洪范本文以生数为次水火水金土大禹谟六府之次水火金木土糓月令于四时之次木火土金水杜数五味之次金木水火土以五行相循更互相代其次不以为常随便言耳此注所言五味五色五声配五行者经传多有之洪范是其本月令尤分明杜所解者皆依月令文也注滛过至生害正义曰此滛生六疾承气味色声之下则谓四者之过皆生疾也但医和将说晦滛惑疾故下句特举六气之淫其言不及味与声色故杜解以备之言滋味声色所以飬人然过则生疾以见滛生六疾非独六气生疾也但晋侯不以味声色生疾故医和不言之耳注六气至之节正义曰六气并行无时止息但气有温暑凉寒分为四时春夏秋冬也序此四时以为五行之节计一年有三百六十五日序之为五行每行淂七十二日有余土无定方分主四季故每季之末有十八日为士正主日也过则至心疾正义曰上云淫生六疾揔谓气味声色此云过则为菑独谓六气过耳过即滛也故歴言六气之滛各生疾也此六者隂阳风雨有多时有少时晦明则天有常度无多少时也今言滛者谓人受用此气有过度者也隂阳则冷阳则热风多则四支缓急雨多则腹膓泄注此四者虽各以其气与人为病若其能自防护受之不多则淂无此病也其晦明亦是天气不以病人但人用晦明过度则人亦为病晦是夜也夜当安身女以宣气近女过度则心惑乱也明是昼也昼以营务营务当用心思虑烦多则心劳敝也隂阳风雨当受之有节晦明当用之有限无节无限必为菑害故过则为菑也注末四至缓急正义曰人之身体头为元首四支为末故以末为四夫谓手足也风气入身则支有缓急贾逵以末疾为首疾谓四风眩也女阳至之疾正义曰男为阳女为隂女常随男则女是阳家之物也而晦夜之时用之若用之滛过则生内热惑蛊之疾以女阳物故内热以晦时故惑蛊也晋语云文子问医和曰君其㡬何对曰若诸侯服不过三年不服不过十年过是晋之殃也孔晁云人虽有命荒滛者必损寿无外患则并心于内故三年死诸侯不服则思外患损其内情故十年无道之君久在民上实国之殃也滛溺至生也正义曰此滛谓滛于女也没水谓之溺没于耆𣣔与溺水相似故滛溺连言之此论晋侯将为蛊疾故言滛溺惑乱之所生耳人自有无故失志志性恍惚不自知者其疾名为蛊蛊非尽由滛也以毒药药人令人不自知者今律谓之蛊毒注缢绞至误也正义曰孙卿姓荀名说着书一部名荀卿子汉宣帝讳询故转为孙也下有十二月甲辰朔甲辰后五日淂己酉故杜以长歴推己酉是十二月六日而此郏敖之卒经传皆云十一月己酉杜谓十一月误者止谓十一月不淂有己酉以己酉为误十一月非误也必知然者若以为十二月己酉则六日己酉子干奔晋至晋犹见赵孟七日庚戌赵孟卒便是日相切迫无相见之理故知十一月为是己酉为误刘炫以为杜云误者以十一月为误当云十二月而规杜氏非也刘炫规云杜言十一月误当为十二月案下文赵孟庚戌卒便是郏敖今日死赵孟明日卒则子干奔晋不淂见赵孟而议其禄故谓十一月是己酉字误也注百人至百人正义曰百人为卒周礼司马序官文也禄足百人谓与之田取梲以共食足为百人饩也晋语称秦后子椘公子干来仕叔向为大传实赋禄韩宣子问二公子之禄焉对曰大国之卿禄一旅之田上大夫一卒之田夫二公子者上大夫皆一卒可也厎禄至以尊正义曰徳大则官髙官高则禄厚故致禄以德之小大爲差也年同以尊谓以官爲之尊卑也非羇何忌正义曰忌敬也史佚有言云非是羇客何湏敬之言子干是客当须敬之我不敢与同是谦以自别也注孟子余赵衰正义曰服虔以孟爲赵盾子余爲赵衰若其必然当先衰后盾何以先言孟也杜以孟子余是赵衰一人盖子余是字孟是长㓜之字也注赵氏至月误正义曰杜以十二月晋旣烝赵孟始适南阳则赵孟𥘉行己是十二月也此句乃云甲辰朔烝于温案文言之则是来年正月朔也服虔云甲辰朔夏十一月朔也若是夏十一月朔当于明年言之而此年说之何也杜以服言不通故爲此解云晋旣烝赵孟乃烝其家庙则晋烝当在甲辰之前当言十一月传言十二月误也刘炫以爲晋烝及赵孟适南阳并在十二月之前月文系十二月者𣣔见烝后即行先公后私十二月之文爲下申辰朔起本举月遥属下明晋烝犹在朔前十二月非误也若必如刘言传当云晋旣烝赵孟适南阳将会孟子余十二月甲辰朔烝干温定明先公后私之义何须虚张十二月于上遥爲甲辰朔起本传文上下未有此例刘炫之言非也二年注书名至书之正义曰传称子产数其罪是书名爲悪之也徃年传云子晳上大夫也则非卿非卿则不合书薫隧之盟子晳强与卿列子产不讨即以爲卿故书之注致禭至乃书正义曰传称季孙宿遂致服焉知某致禭服也传说此事文在冬上而经书在冬知公实以秋行至冬还乃书即书还时日月不复追言秋故文在冬也传注公即位故正义曰传言且告爲政而来见则其来非独爲爲政故知主爲公即位故也襄元年传曰凡诸候即位小国朝之大国聘焉是也注代赵武爲政正义曰五年传曰韩起之下有赵成中行呉魏舒范鞅知盈则六者三军之将佐也韩起代赵武将中军赵成継父爲卿代韩起也观书至王也正义曰大史之官职掌书籍必有藏书之䖏若今之祕阁也观书于大史氏者氏犹家也就其所司之䖏观其书也见易象易象鲁无增改故不言鲁易象其春秋用周公之法书鲁国之事故言鲁春秋也鲁国寳文王之书遵周公之典故云周礼尽在鲁矣文王周公能制此典因见此书而追叹周德吾乃于今日始知周公之德周公制春秋之法故也与周之所以淂王天下之由由文王有圣德能作易象故也此二书晋国亦应有之韩子旧应经见而至鲁始叹之乃云今知者因味其义而善其人非为素不见也注易象至鲁矣正义曰易有六十四卦分为上下二篇及孔子又作易传十篇以翼成之后卋谓孔子所作为传谓本文为经故云上下经也易文推演爻卦象物而为之辞故易系辞云八卦成列象在其中又云易者象也是故谓之易象孔子述卦下㧾辞谓之为彖述爻下别辞谓之为象以其无所分别故别立二名以辨之其实卦下之语亦是象物为辞故二者俱为象也定四年传称分鲁公以备物典䇿所言典䇿则史官书䇿之法若发凡言例皆是周公制之周衰之后诸国典䇿各违旧章唯鲁春秋遵此周公之典以序时事故云周礼尽在鲁矣注易象至说之正义曰易象文王所作春秋周公垂法故杜双举釈之云易象春秋文王周公之所制也易系辞云易之兴也其当殷之末卋周之盛徳邪当文王与纣之事邪郑玄云据此言以易是文王所作断可知矣且史传䜟纬皆言文王演易演谓爲其辞以演说之易经必是文王作也但易之爻辞有箕子之明夷利贞箕子明伤乃在武王之卋文王不淂言之又云王用享于𡵨山又云东邻杀牛不如西邻之禴祭实受其福二者之意皆斥文王若是文王作经无容自伐其德故先代大儒郑衆贾逵等或以爲卦下之彖辞文王所作爻下之象辞周公所作虽复纷竞大乆无能决当是非杜今双举并释似同郑说也然据传先言易象后言春秋则应先云周之所以王与周公之德也今传乃先云周公之徳者易象诸国有其春秋独遵周公典法韩子羙周礼在鲁故先言周公之德注文王有四臣正义曰緜诗云予曰有䟽附曰有先后予曰有奔秦予曰有御侮注云率下亲上曰䟽附相道前后曰先后喻德宣誉曰奔奏武臣折冲曰御侮注誉其好也正义曰服虔云誉游也宣子游其树下夏谚曰一游一誉爲诸侯所引夏谚孟子文也若是游于其下宣子本自无言武子何以辄对故杜以爲誉其羙好也注爲立至异之正义曰妇人称姓姜是其常盖以其齐女故以齐爲别号所以宠所以宠异之言少姜少齐盖本字爲少也服虔云所以宠异不与齐衆女字等言齐国如此好女甚少送从逆班正义曰昬礼诸侯以下法当亲迎有故淂使卿明是使上卿也桓三年传例云凡公女嫁于敌国姊妹则上卿送之以礼于先君公子则下卿送之于大国虽公子亦上卿送之是送者与逆者俱爲上卿是送者依逆者班列若公子嫁于敌国及姊妹嫁于小国皆下卿送之是降逆者一等公子嫁于小国上大夫送之是降逆者二等也若晋以少姜爲夫人当以上卿逆齐当以上卿送是亦送逆同班少姜据多言之故云送从逆班或可晋使公族大夫逆少姜元不以夫人之礼则同妾媵之属送者皆从者班次不与桓三年逆夫人之礼同少姜据此而言故云送从逆班也刘炫云昏礼诸侯以下法当亲迎有故淂使卿明是使上卿也凡例云凡公女嫁于敌国姊妹则上卿送之公子则下卿送之是送卑于逆者一等故云送者从逆者之班次言当卑于逆者也注遽传驿正义曰释言云驲遽传也孙炎曰传车驿马也死在至为虐正义曰言我创疾见作死在朝夕之间天已虐我无更助天为虐也注褚师市官正义曰盖相传说也非伉俪也正义曰成十一年注云伉敌也俪耦也言少姜是妾非敌身对耦之人也少姜是妾杜言晋侯为少姜行夫人之服者以明年传云寡君在缞绖之中知其为之服也三年注襄二至重丘正义曰杜卋族谱滕成二是文公之子成十六年滕子卒自尓以来㐮五年盟于戚九年于戏十一年于亳城北十九年于祝柯二十年于澶渊二十五年于重丘皆鲁滕俱在凡六同盟但经传更无明文未知皆是滕成公以否杜氏意疑故指重丘近者而言刘炫以为皆是滕成公而规杜氏非也注不书至从告正义曰传称燕大夫比以杀公之外嬖公惧奔齐是被逐而出非自去也传又云书曰北燕伯款出奔齐罪之是仲尼新意不书大夫逐之而言其自奔是罪之也释例曰诸侯奔亡皆迫逐而苟免非自出也传称孙林父寗殖出其君名在诸侯之策此以臣名赴告之文也仲尼之经更没逐者主名以自奔为文责其君不能自安自固所犯非从所逐之臣也卫赴不以名而燕赴以名各随赴而书之义在彼不在此也传不发于蔡朱卫衎而发于燕款者𣢾罪轻于卫衎而重于蔡朱故举中示例以兼通上下也晋悼感衞衎而发问师旷恃其目盲因问以极言且明君不能君故臣亦不能臣罪不纯在臣也杜言在彼不在此者书其出奔已是罪贱不假书名以见罪故名与不名皆从本赴不复更见义也传文㐮之覇也正义曰襄是文二子能継父业故连言之其命朝聘之数弔葬之使皆文公令之非㐮公也注明王至简之正义曰十三年传云明王之制使诸侯歳聘以志业间朝以讲礼再朝而会以示威再会而盟以顕照明彼谓诸侯于天子朝聘㑹盟之数计十二年而有八聘四朝再㑹一盟此说文襄之覇今诸侯者谓令诸侯朝聘覇主大国之法也诸侯朝天子因朝而为盟会所以同好悪㢡王室覇主之合诸侯不淂令其同盟以㢡巳故令有事而会不恊而盟不复设年限之期周室旣衰政在覇主霸主不可自同天子以明王旧制大烦诸侯不敢依用故设此制以简之今嬖至守适正义曰今嬖宠贱妾之丧不敢计择妾位卑贱而令礼数即同于守适夫人也言守适者夫守外职妻守内职言夫人守内官之适长故以守适言夫人也文襄之制夫人䘮士弔大夫送葬今游吉卿也而云同于守适则于时适夫人丧已令卿送葬矣故杜云然则时适夫人之丧弔送之礼以过文㐮之制也刘炫云不敢择取使人于卑贱之位而礼数同于守内官之适夫人也注心至寒退正义曰月令季夏之月日在柳昬心中旦奎中季冬之月日在婺女昬娄中旦氐后即次房心是季冬旦火中也注同盟至发之正义曰文三年王子虎卒传曰弔如同盟礼也杜云王子虎与僖公同盟于翟衆文公是同盟之子故赴以名然则与其父盟淂以名赴其子于子虎之卒旣己发传而此复发者以子虎非诸侯又滕入春秋以来未尝书滕子名故于此重发传也焜燿寡人之望正义曰服虔云燿照也焜明也言淂备妃嫔之列照明己之意望也及遗姑姊妹正义曰姑姊妹亦先君之女也上云先君之适谓适夫人所生及遗姑姊妹谓非夫人所生者也注董正至妇官正义曰董正释诂文也振为整理之意言正整选择示精审也周礼天子有九嫔嫔是妇官知嫱亦妇官哀元年传说夫差宿有妃嫱妇御焉盖周末妇官有此名也汉成帝时匈奴来朝诏以掖庭王嫱赐之是名因于古也未有伉俪正义曰少姜本非正夫人而云未有伉俪者盖晋候当时无正夫人其継室者使韩起上卿逆之郑罕虎如晋贺之则后娶者为夫人也举羣臣正义曰举亦皆之义言举朝群臣也钟乃大矣正义曰陈氏三量各登其一则釡为八斗陈氏亦自依釡数釡十为钟此于齐之旧钟不言四而加一故云钟乃大矣言其大于齐钟明亦自十其釡也山中至于海正义曰如训徃也言将山水徃至市也于水旣云如市鱼盐蜃蛤亦如市可知䝉上文也注三老至飬过正义曰服虔云三老者工老啇老农老案民有四民其老无别不冝以三种之民为三老且士之老者亦应须恤不当独遗士也故杜以为上中下寿言皆八十以上则上寿百年以上中寿九十以上下寿八十以此亦以意言之释此文耳不通于余文也若秦伯谓蹇叔云中寿尔墓之水拱矣不言九十而死木已拱矣注燠休至氏也正义曰贾逵云燠厚也休羙也服虔云燠休痛其痛而念之若今时小児痛父母以口就之曰燠休代其痛也杜云燠休痛念之声其意如服言也此民人痛疾承踊贵之下以其传文相连无所分别故言谓陈氏也注四人至之先正义曰论陈氏而言此四人知四人皆陈氏之先也八年传云舜重之以明德实德于遂遂卋守之及胡公不滛遂在舜之后知四人皆舜之后卋数逺近不可复知也其相至齐矣正义曰杜不解相服虔云相随也盖相训为助不为随也言箕伯四人其皆助胡公大姬神灵已在齐矣神之在否不可测度而晏子为此言者以陈氏必兴姜姓必灭示已审见其事故言先神㱕之其实神㱕以否非晏子所能知也今定本相作祖注八姓至贱官正义曰此八姓之先栾郄胥原狐先皆卿也续简伯庆郑伯宗亦见于传先皆大夫也以楽慆忧正义曰刘炫云慆慢也好音楽而慢易忧祸也杜以慆为藏当读如弓韬之韬言以音楽楽身埋藏忧愁于楽中犹古诗云埋忧地下也注谗鼎名也正义曰服虔云谗鼎疾谗之鼎明堂位所云崇鼎是也一云谗地名禹铸九鼎于甘谗之地故曰谗鼎二者并无案据其名不可审知故杜直云鼎名而已肸之宗十一族正义曰卋族谱云羊舌氏晋之公族也羊舌其所食邑名唯言晋之公族不知出何公也杜云同祖为宗谓同出一公有十一族也谱又云或曰羊舌氏姓李名果有人盗羊而遗其头不敢不受受而埋之后盗羊事发辞连李氏李氏掘羊头示之以明已不食唯识其舌存淂先号曰羊舌氏杜言或曰盖旧有此说杜所不从记异闻耳注爽明垲惨正义曰垲高地故为惨也以所居下湿尘埃故𣣔更于明惨之䖏晏子春秋云将更于豫章之圃豫章之圃髙惨之地也注传护晏子正义曰传护晏子故为发此传而叔向亦言己国传虽无说盖亦甞以諌君故无诚也子丰至晋国正义曰服虔云郑僖公之为太子子丰与之俱适晋计从太子一朝于晋不足以为劳也或当别有㓛劳事无所见故杜不解之五月至成公正义曰经书夏叔弓如滕五月葬滕公今传文叔弓如滕亦在五月之下杜于桓十六年注引此事以为本事异两书之故或言月或言时事异故文异其实叔弓亦以五月行也刘炫云叔弓以四月发鲁滕以五月葬君叔弓书始行之月滕书实葬之月故书经异文也传述遇雠之事并就葬月言耳子服至不八正义曰檀弓下云滕成公之丧使子叔敬叔弔进书子服惠伯为介及郊为懿伯之忌不入惠伯日政也不可以叔父之私不将公事遂入敬叔即此敬子也懿伯是惠伯之叔父为人所杀及滕郊遇懿伯之忌逢其雠也敬叔不入以礼惠伯𣣔使惠伯报叔父之雠杀彼人也惠伯以公义不可先入受馆记文虽字有小异意与传同而郑玄注云敬叔有怨于懿伯难惠伯故不入又云敬叔于昭穆以懿伯为叔父其言差错不可顕解是郑之谬也注忌怨至辟仇正义曰记云不可以叔父之私知懿伯是椒之叔父也叔弓不入者礼椒也为椒有辟仇之耻礼之𣣔使杀之惠伯至从之正义曰檀弓云子夏请问居昆弟之仇如之何曰仕不与共国衔君命而使虽遇之不鬬郑玄云为负百废君命也叔父之与昆弟亲踈同耳故有公利无私忌辟仇非耻故椒请先入也吉贱不获来正义曰张趯自晋使告大叔大叔在郑遥报趯语而云不获来者敎使者报趯作至晋时语故云不获来今人之语犹然注一睦谓小邾正义曰睦亲也言曹滕二邾皆亲鲁小邾是亲鲁者之一国也放卢蒲嫳于北燕正义曰前已在竟今复徙之逺国也春秋正义卷第二十六计一万四千六百二十一字春秋胡氏传卷二十六春秋传卷第二十六昭公下二十有二年春齐侯伐莒宋华亥向宁华定自宋南里出奔楚华向诱杀羣公子又刼其君取其太子母弟爲质又求助于吴楚蛮夷入披其国都以叛此必诛不赦之贼也宋冝竭力必讨之于内诸侯冝恊心必救之于外楚子冝执叛臣之使而戮之于境今楚人释君而臣是助诸侯之戍怠于救患固请逸贼而宋又从之则皆罪也故晋荀吴齐苑何忌卫公子朝曹大夫皆略而不书其曰自宋南里者讥宋之纵释有罪不能致讨出奔楚者不待贬绝而亢不衷奖乱人之恶自见矣大蒐于昌间昭公之时凢三书蒐或以非其时或以非其地而大意在权臣专行公不与也三纲军政之本古者春蒐夏苗秋狝冬狩皆于农隙以讲事而所主者明贵贱辨等列顺少长习威仪则皆纳民于轨物而非驰射击刺之末矣是故观于有莘少长有礼知可用也而文公遂霸临于洛阳袒而发丧爲义帝也而汉祖遂王今鲁国其君则设两观乗大辂其臣则八佾舞于庭旅太山以雍彻其宰则据大都执国命而军政之夲亡矣何以蒐爲此春秋所书爲后戒之意也夏四月乙丑天王崩六月叔鞅如京师葬景王王室乱何言乎王室乱王者以天下爲家则以京师爲室京师者本也周公作立政曰迪惟有夏乃有室大竞其作鸱鸮诗以遗成王亦曰旣取我子无毁我室皆指京师言之也以京师爲室王畿爲堂诸夏爲廷戸四夷爲藩篱治外者先自内治逺者先自近本乱而末治者否矣景王宠爱子朝使孽子配适以本乱者其言王室讥国本之不正也本正而天下定矣唐虞公天下则相禅而与贤三代家天下则相继而与子春秋兼帝王之道可公也则以逹节爲权故季札辞国贬而称名可家也则以居正爲大故庄公始生即书于䇿郑突归而不氏以国阳生入而得系于齐此皆正夲以及天下之义也其义苟行无易树子王室岂有乱离之祸乎春秋书子同生于前而记王室乱于后其爲来丗法戒明矣刘子单子以王勐居于皇凢称以者不以者也师而曰以能左右之也地而曰以能取与之也人而曰以能死生之也尊不以乎卑贵不以乎贱大不以乎小刘蚠单旗臣也曷爲能以王勐乎勐无宠于景王不能自定其位制在刘单其曰以者能废立之也按左氏景王太子寿以昭十五年卒至是八年矣勐与匄皆其母弟礼无疑于当立然乆而未立者王爱庶子朝欲立以爲嗣未果而王崩故诸大臣竞立君诸王子争欲立以正则有勐以宠则有朝勐虽正而无宠其威不足以慑羣下朝虽宠而不正其分不足以服人心二子废立皆恃大臣强弱而后定者也故特称曰以而景王之弱其后嗣轻其宗社之罪亦着矣易曰王居无咎称居于皇者明其有土当得位之称也秋刘子单子以王勐入于王城勐未踰年何以称王示当立也旣当立矣何以称名明嗣君也曰王勐者见居尊得正又以别乎诸王子也君前臣名刘单不名而王名不嫌于倒置乎曰君前臣名常礼也礼当其变臣有不名名其君而不嫌者矣王不当称未踰年而称王名不当称立爲君而称勐皆礼之变也惟可与权者能知其变而不越乎道之中再书刘子单子之以王何也春秋词繁而不杀者必有美恶焉刘子单子盖挟天子以令诸侯而专国柄者也书而未足故再书于䇿以着上下舛逆爲后丗之深戒也冬十月王子勐卒十有二月癸酉朔日有食之二十有三年春王正月叔孙舎如晋癸丑叔鞅卒晋人执我行人叔孙舎晋人围郊按左氏晋籍谈荀跞帅师军于侯氏箕遗乐徴济师军其东南正月二师围郊郊子朝邑也旣不书大夫之名氏又不称师而曰晋人微之也所谓以其事而微之者也当是时天子蒙尘晋爲方伯不奔问官守省视器具徐遣大夫往焉勤王尊主之义若是乎书晋人围郊而罪自见矣夏六月蔡侯东国卒于楚秋七月莒子庚舆来奔左氏曰庚舆虐而好劒苟铸劒必试诸人国人患之又将叛齐乌存帅国人逐之庚舆来奔齐人纳郊公三代之得失天下仁与不仁而巳矣苟无仁心甚则身弑国亡不甚则身危国削庚舆免死道左而出奔于鲁幸耳入国不书而书其出奔恶之也郊公出入皆不书微之也所谓以其人而微之者也微之爲义或以位或以人或以事春秋书法逹王事名氏不登于史䇿若此类亦衆矣戊辰吴败顿胡沈蔡陈许之师于鸡父胡子髠沈子逞灭获陈夏啮吴伐州来楚令尹帅师及诸侯之师与吴战曷爲不书楚令尹旣丧楚师巳熸六国先败楚师遂奔是以不书楚也诸侯之师曷爲略而不序顿胡沈则其君自将蔡陈许则大夫帅师言战则未陈也言败绩则或灭或获其事亦不同也故揔言吴人以诈取胜于前而以君与大夫序六国于后胡沈书爵书名书灭者二国之君㓜而狂不能以礼自守役属于楚悉师以出一败而身与衆俱亡也其曰胡子髠沈子逞灭者若曰非有能灭之者咸其自取焉耳亦犹梁亡自亡也郑弃其师自弃也齐人殱于遂自殱也或曰灭或曰获别君臣也君死曰灭胡子髠沈子逞是也生得曰获秦晋战于韩原获晋侯是也大夫生死皆曰获郑获宋华元生也吴获陈夏啮死也书其败不以国分而以君大夫爲序书其死不以事同而以君臣爲别皆所以辨上下定民志虽颠沛必于是也其义行而乱自熄矣天王居于狄泉尹氏立王子朝立者不冝立也王勐当立而未能立故称大臣以之而不言立敬王当立又能立矣故直称居于狄泉而不言立子朝庶孽夺正以贱妨贵基乱周室不当立者也故特称立而目尹氏尹氏天子之卿也王朝公卿书爵而变文称氏者见丗卿之擅权乱国爲后戒也或曰称氏者时以氏称之也诗云王谓尹氏此大雅美宣王诗也亦讥丗卿欤爲此说者误矣诗人主文而不以害意有美而或过有刺而或深以意逆之可也春秋所书或称爵或称字或称名或称氏或称子或称人名分所由正是非所由定礼义所由出皆断自圣心游夏不能与也徇时之所称而称之岂其然乎八月乙未地震冬公如晋至河有疾乃复昭公两朝于晋而一见止五如晋而四不得入焉今此书有疾乃复杀耻也以周公之胄千乗之君执币帛修两君之好而不见纳斯亦可耻矣有耻而后能知愤知愤而后能自强自强而后能爲善爲善而后能立身身立而后能行其政令保其国家矣昭公内则受制于权臣外则见陵于方伯此正忧患疢疾有德慧智术保生免死之时也而安于屈辱甘处微弱无愤耻自强之心其失国出奔死于境外其自取之哉二十有四年春王二月丙戌仲孙貜卒叔孙舎至自晋大夫执而致则名此独书其姓氏何贤之也叔孙舎以礼立身而不屈于强国以忠事主而不顺于强臣此社稷之卫鲁之良大夫也使昭公稍有动心忍性强于爲善之意举国以听岂其死于干侯观意如之稽颡于昭子叔孙之以逐君责意如其事可见矣及意如有异志而昭子使祝宗祈死所谓知其无可柰何安之若命者故舎至自晋特以姓氏书其死也公虽在外而特书曰以卒之所以表其节爲后丗劝也夏五月乙未朔日有食之秋八月大雩丁酉𣏌伯郁釐卒冬吴灭巢巢楚之附庸实邑之也书吴入州来着陵楚之渐书吴灭巢着入郢之渐四邻封境之守旣不能制则封境震矣四境国都之守旣不能保则国都危矣故沈尹戍以此爲亡郢之始也春秋内失地不书明此爲有国之大罪外取灭皆书明见取灭者之不能有其土地人民则不君矣故诸侯之寳三以土地爲首葬𣏌平公二十有五年春叔孙舎如宋夏叔诣㑹晋赵鞅宋乐大心卫北宫喜郑游吉曹人邾人滕人薛人小邾人于黄父按左氏郑子太叔如晋范献子曰若王室何对曰王室之不宁大国之忧晋之耻也吾子其早图之献子惧乃徴㑹于诸侯㑹于黄父谋王室也赵简子令诸侯之大夫输王粟具戍人将纳王夫以王勐之无宠单旗刘蚠之屡败敬王𥘉立子朝之衆召伯奂南官嚚甘桓公之党疑若多助之在朝也然㑹于黄父凢十国而诸侯之大夫无异议焉是知邪不胜正乆矣犹有宠爱庶孽配适夺正至于灭亡而不寤者不知幽王晋献之父子亦何足効哉然则黄父之㑹王事也而无美辞何也王室不靖亦惟友邦冡君克修厥职以绥定王都非异人任亦何美之有免于讥贬足矣此春秋以正待人之体也后丗以滥赏报臣子所当爲之事爲臣子者亦受而不辞失此义矣有鸜鹆来巢传曰鸜鹆不踰济济水东北㑹于汶鲁在汶南其所无也故书曰有巢者去穴而巢隂居阳位臣逐君象也鸜鹆冝穴处于下而巢居于上季孙冝臣顺于家而主祭于国反常爲异之兆能以德消则无其应矣或曰此公子宋有国之祥也秋七月上辛大雩季辛又雩左氏以再雩爲旱甚圣人书此者以志御灾之非道而区区于祷祠之末也昭公之时雨雹地震四见于经旱干爲虐相继而起有鸜鹆来巢异之甚也季辛又雩灾之甚也考诸列位则国有人焉观诸天时则犹有眷顾之心未终弃也若反身修德信用忠贤灾异之来必可御矣昔髙宗肜日雉升鼎耳异亦甚矣听于祖巳克正厥事故能嘉靖殷邦享国长乆宣王之时旱魃藴隆灾亦甚矣侧身修行遇灾而惧故能兴衰拨乱王化复行此皆以人胜天以德消变之验也昭公至是犹不知畏罔克自省而求于祷祠之末将能胜乎故特书此以爲后丗鉴九月巳亥公孙于齐次于阳州内出奔称孙隐也次于阳州待齐命也昭公欲伐季氏子家子曰季氏得民巳乆君无多辱公不从意如登台而请待于沂上以察罪弗许请囚于费弗许请以五乗亡弗许子家子曰君其许之政自之出乆矣隐民多取食焉爲之徒者衆矣日入慝作弗可知也弗听叔孙氏之司马䧟西北隅以入孟氏杀郈昭伯遂伐公徒公与臧孙如墓谋遂行以君伐臣曷爲不胜鲁自东门遂杀适立庶鲁君于是乎失政禄去公室政在季氏于此君也四公矣作三军尽征其一舎中军兼有其二民赋入于其家半矣受命救台也遂入郓帅师取卞也不以闻军政在其手专矣行父片言而东门氏逐南蒯一动而公子憗奔鲁之羣臣亦无敢忠于公室而献谋者所谓屯难之时也在易屯之六五曰屯其膏小贞吉大贞凶象曰屯其膏施未光也昭公不明乎消息盈虚之理正身率德择任忠贤待时循致不忍一朝之忿求逞其私欲而以羣小谋之其及也冝矣齐侯唁公于野井唁者弔也生事曰唁死事曰吊齐侯唁公于野井以遇礼相见孔子曰其礼与其词足观矣然则何以失国而不反乎礼有本末正身治人礼之夲也威仪文词礼之末也昭公丧齐归无慼容而不顾娶孟子爲夫人而不命政令在家而不能取有子家子之贤而不能用而屑屑焉习仪以亟能有国乎虽齐侯来唁其礼与词是矣而方伯连帅之职则未修也又岂所以爲礼哉其言曰自莒疆以西请致千社将帅敝赋以从而子家子曰失鲁而以千社爲臣谁与之立且齐君无信不如早之晋书曰唁公亦明其无纳公之实讥之也冬十月戊辰叔孙舎卒十有一月己亥宋公佐卒于曲棘按左氏宋元公爲公故如晋卒于曲棘曲棘宋地也宋元之夫人曹氏生子妻意如或谓曹氏勿与鲁将逐之曹氏告元公公告乐祁祁曰与之如是鲁君必出无民而能逞其志者未之有也鲁君失民乆矣然则宋元意如之外舅也不此之顾而求欲纳公是以正伦恤患爲心而不匿其私亲之恶者也其贤于当时诸侯逺矣故虽卒于封内而特书其地以别之也十有二月齐侯取郓郓鲁邑也直书齐侯取之何也齐不自取而爲公取郓使居之也昭公出奔经书次于阳州见公于鲁未绝而季氏逐君爲不臣及书齐侯取郓则见公巳绝于鲁而逐于季氏爲不君君者有其土地人民以奉宗庙之典籍者也已不能有而他人是保则不君矣春秋之义欲爲君尽君道爲臣尽臣道各守其职而不渝也昭公失君道季氏爲乱臣各渝其职而不守矣其爲后丗戒深切着明矣二十有六年春王正月葬宋元公三月公至自齐居于郓居者有其土地人民之称也昭公失国出奔而称居于郓者存一国之防也襄王巳出而称居于郑敬王未入而称居于狄泉者存天下之防也天子之于天下率土之濵莫非王臣非诸侯所敢擅也诸侯之于封国四境之内莫非其土非大夫所得专也故诸侯避舎以待廵守而大夫专邑是谓叛君曰居于郓其爲防也至矣夏公围成成者孟氏之邑左氏曰齐侯将纳公命无受鲁货申丰适齐货梁丘据据受之言于齐侯曰羣臣不尽力于鲁君者非不能事君也据有异焉宋元公爲鲁君如晋卒于曲棘叔孙昭子求纳其君无疾而死不知天之弃鲁邪抑君有罪于鬼神故及此也若使羣臣从鲁君以卜师有济也而继焉兹无敌矣齐侯从之使公子鉏帅师从公围成不书齐师者景公憷于邪说爲义不终故微之也书公围成则季氏之不臣昭公之不君齐侯之不能修方伯连帅之职其罪咸具矣秋公㑹齐侯莒子邾子𣏌伯盟于鄟陵公至自㑹居于郓九月庚申楚子居卒冬十月天王入于成周左氏曰晋知跞赵鞅帅师纳王入于成周使成公般戍周而还不曰入于京师者京师衆大之称不可系之入也其曰成周云者黍离而次不列于雅降爲国风之意而景王宠爱庶孽弱其丗适之罪着矣尹氏召伯毛伯以王子朝奔楚取国有五利宠居一焉子朝有宠于景王爲之党者衆矣卒不能立至于奔楚何也是非有出于人之本心者不可以私爱是亦不可以私恶非卒归于公而止矣景王宠爱子朝将蕲于见是而天下不以爲是踈薄子勐将蕲于见非而天下卒不以爲非徒设此心两弃之也庶孽慿宠爲羣小之所宗而人心不附适子恃正人心之所向而羣小不从故伯服虽杀而平王亦不能复宗周之盛申生巳死而奚齐卓子亦不能胜里克之兵是两弃之也景王不鉴覆车王勐子朝之际危亦甚矣春秋详书爲后丗戒可谓深切着明也哉二十有七年春公如齐公至自齐居于郓夏四月吴弑其君僚此公子光使专诸弑之而称国何也吴子寿梦有四子长诸樊次余祭次夷末次季札光诸樊之子也僚夷末之子也诸樊兄弟以次相及必欲致国于季子而季子终不受则国冝之光者也僚乌得爲君故称国以弑而不归狱于光其称国以弑者吴大臣之罪也大臣任大事事莫大于置君矣故君存而国本定君终而嗣子立社稷嘉靖人无间言此秉政大臣之任伊召之所以安商周孔明之所以定刘汉也若废立进退出于羣小阍寺而当国大臣不预焉则将焉用彼相矣此春秋归罪大臣称国弑君之意其经丗之虑深矣楚杀其大夫郄宛秋晋士鞅宋乐祁犂卫北宫喜曹人邾人滕人㑹于扈按左氏扈之㑹令戍周且谋纳公也宋卫皆利纳公固请之士鞅取货于季孙谓乐祁北宫喜曰鲁君守齐三年而无成季氏甚得其民淮夷与之有十年之备有齐楚之援有坚守之心有列国之权而弗敢宣也事君如在国鞅以爲难二子皆图国者也而欲纳鲁君请从二子以围鲁无成死之二子惧皆辞乃辞小国而以难复文十五年诸侯盟于扈将爲鲁讨齐齐侯赂之而不克讨故在㑹诸侯略而不序今此谋纳公亦以赂故不克纳而诸国之大夫皆序何也曰利于纳公者宋卫之大夫也受赂而不欲纳公者独范鞅主之耳又况戍周之令行乎所以列序而不略也以此见圣人取舍之大情而轻重审矣冬十月曹伯午卒邾快来奔公如齐公至自齐居于郓二十有八年春王三月葬曹悼公公如晋次于干侯夏四月丙戍郑伯宁卒六月葬郑定公秋七月癸巳滕子宁卒冬葬滕悼公二十有九年春公至自干侯居于郓齐侯使髙张来唁公遣使来唁浅事也亦书于经者罪齐侯不能修方伯连帅之职也昔狄人迫逐黎侯黎侯寓于卫卫人弗恤黎之臣子劝其君以归而赋式微其一章曰微君之故者以事求人而人不有其事是谓微君之故若昭公见逐出奔而齐莫之讨淹恤日乆而齐莫之纳微君之故矣其二章曰微君之躬者以身下人而人不有其身是谓微君之躬若齐侯设礼以享而使宰献遣使来唁而称主君微君之躬矣诸侯失国託于诸侯礼也诸侯失国诸侯纳之正也齐之先丗常主夏盟而太公受先王五侯九伯之命矣鲁爲邻境甥舅之国也昭公朝夕立于其朝曽不能陈师境上讨意如逐君之罪而遣使唁公岂得礼乎公如晋次于干侯夏四月庚子叔诣卒秋七月冬十月郓溃民逃其上曰溃自是昭公削迹于鲁尺地一民皆非其有矣公之出奔处郓四年民不见德亡无爱徴至于溃散岂非昬迷不反自纳于罟擭䧟穽之中其从者又皆艾杀其民视如土芥其下不堪所以溃欤然则去宗庙社稷出奔而犹不惕然恐惧蕲改过以𥙷前行之愆也自弃甚矣欲不亡得乎噫故书以爲后丗戒三十年春王正月公在干侯公去社稷于今五年毎岁首月不书公者在鲁四封之内则无适而非其所也至是郓溃客寄干侯非其所矣岁首必书公之所在者盖以存君不与季氏之专国也而罪臣子讥诸侯之意具矣唐武后废迁中宗革命自立史臣列于本纪欲着其罪而君子以爲非春秋之法其言曰天下者唐之天下中宗受之于其父武后安得绝先君之丗复系嗣君之年黜武氏之号自以爲窃取春秋之义信矣夏六月庚辰晋侯去疾卒秋八月葬晋顷公冬十有二月吴灭徐徐子章羽奔楚三十有一年春王正月公在干侯季孙意如㑹晋荀跞于适历左氏曰晋侯将以师纳公士鞅曰若召季孙而不来则信不臣矣然后伐之若何晋人召季孙鞅使私焉曰子必来我受其无咎意如出君不事专有鲁国晋实主盟不能致讨而宠以㑹礼不亦逆哉或曰季孙事君如在国未知其罪而君伐之是昭公之过也则非矣行货齐晋使不纳公祷于炀宫求君不入及其复也犹欲绝其兆域加之恶谥安在乎事君如在国犹曰未知其罪乎齐晋不能诛乱禁姦悖君臣之义不知其从自及也陆淳以谓逐君之臣晋不之罪而反与爲㑹书曰意如㑹晋荀跞于适历晋侯之爲盟主可见矣荀跞之爲人臣可知矣此不待贬绝而罪恶见者也得春秋所书之意矣夏四月丁巳薛伯谷卒晋侯使荀跞唁公于干侯秋葬薛献公冬黒肱以滥来奔十有二月辛亥朔日有食之三十有二年春王正月公在干侯取阚夏吴伐越秋七月冬仲孙何忌㑹晋韩不信齐髙张宋仲几卫丗叔申郑国参曹人莒人薛人𣏌人小邾人城成周天子有道守在四夷今至于城王都可以不书乎不曰城京师而曰城成周者京师衆大之称成周地名也与列国等矣十有二月已未公薨于干侯诸侯失国出奔者衆矣郑伯突爲祭仲所逐而出奔入干栎而复国卫侯衎爲孙寗所逐而出奔入于夷仪而复国昭公在外八年终以客死爲天下笑何也祭仲虽专而丗权不重于季氏卫侯失国犹夫人也而有推挽之者所以虽失而复得也鲁自季友受费以爲上卿至于意如专执国命四丗矣其臣皆季氏之孚也其民皆季氏之获也而昭公有一子家驹言不见听计不行也不能复国冝矣故春秋详録其所因爲后丗之戒公虽失国然毎岁之首月必书公在干侯诛意如也书齐侯取郓公围成郓溃绝昭公也爲人臣者观毎岁必书公所在必不敢萌跋扈不臣之心爲人君者观春秋所书围成郓溃知社稷之无常奉也亦必少警矣呜唿可谓深切着明者矣春秋正义春秋正义卷二十七恒北岳恒山也衡南岳衡山也释例土地名云东岳泰山奉高县泰山也南岳长沙湘南县衡山也西岳弘农华隂县西南华山也北岳中山曲阳县西北恒山也郭璞注恒山名常山辟汉文帝讳耳尔雅于释山发首言此四山明其即是四岳故注者皆以岳解之且诸书史传䜟纬皆以岱衡华恒爲四岳四岳必是此四山也釈山又云泰山爲东岳华山爲西岳霍山爲南岳恒山爲北岳岱泰衡霍二文不同者此二岳者皆一山而二名也白虎通云岳者何岳之爲言桶也桶功德也应劭风俗通云岳桶也桶考㓛德黜陟也然则四方方有一山天子廵狩至其下桶考诸侯㓛德而黜陟之故谓之岳也风俗通又云泰山山之尊者一曰岱宗岱始也宗长也万物之始隂阳交代故爲五岳长王者受命恒封禅之衡山一名霍山言万物霍然大也华变也万物成変由于西方也恒常也万物伏北方有常也是解衡之与霍泰之与岱皆一山有二名也张揖云天柱谓之霍山汉书地理志云天柱在庐江灊县风俗通亦云霍山庙在庐江灊县如彼所云则霍山在江北而淂与江南衡山为一者本江南衡山一名霍山汉武帝移岳神于天柱又名天柱为霍山故汉魏以来衡霍别耳郭璞注尔雅云霍山今庐江灊县灊水出焉别名天柱山汉武帝以衡山辽旷故移其神于此今其土俗人皆唿之为南岳岳本自以两山为名非从近来也而学者多以霍山不淂为南岳又云从汉武帝来始有名即如此言为武帝在尔雅之前乎斯不然也是解衡霍二名之由也书传多云五岳此传云四岳者中岳嵩髙即大室是也下别言之故此云四岳三涂正义曰服虔云三涂大行轘辕崤渑也谓三涂为三䖏道也杜云在河南陵浑县南则以三涂为一释例土地名云三涂河南陆浑县南山名或曰三涂伊阙大谷轘辕三道也传曰晋将伐陆浑而先有事于洛与三涂先祭山川也谓三道皆非也是杜据彼十七年传文知三涂是山川非三道也阳城正义曰阳城山名也土地名云河南阳城县东北山洧水所出也大室正义曰大室即嵩髙也释山云嵩髙为中岳郭璞云大室山也别名外方今在河南阳城县西北土地名云大室河南阳城县西嵩髙山中岳也地理志云武帝置嵩髙县以奉大室之山是为中岳又有少室在大室之西也注亨通也正义曰易文言云亨者嘉之㑹也嘉命礼通谓之亨是亨为通也言治民事神使人神通说故云以亨神人也注于国至为宇正义曰易称上栋下宇宇谓屋檐也于屋则檐边为宇也于国则四垂为宇也四垂谓四竟边垂莫匡其君正义曰释言云匡正也孝经云君子之事上也将顺其羙匡救其悪其余至不至正义曰言其余诸侯君之威力所能及谁敢不来至椘者也圣人至为灾正义曰无雹谓无害物之雹虽有依时小雹不与物为灾也刘炫云旣云无雹复云虽有不为灾者言有相形之㔟也圣人在上无雹言必无虽有不为灾覆见无雹之意犹论语祭肉不出三日出三日不食之矣注陆道至蔵之正义曰释天云北陆虚也西陆昴也孙炎云陆中也北方之宿虚为中也西方之宿昴为中也彼以陆为中杜以陆为道者陆之为中为道皆无正训各以意言耳杜以西陆朝觌谓奎星朝见昴为西方中宿则昴未淂见宿是日行之道尔雅高平曰陆髙平是道路之处故以陆为道也日在北陆谓夏之十二月也十二月日在玄枵之次小寒节大寒中汉书律歴志载刘歆三统歴云玄枵之𥘉日在婺女八度为小寒节在危𥘉度为大寒中终于危十五度是夏之十二月日在虚危也于是之时寒极冰厚故取而蔵之也周礼凌人正嵗十有二月令斩冰诗云二之日凿冰沖沖月令季冬冰盛水腹命取冰郑玄云腹厚也以此知日在北陆谓夏之十二月也西陆朝觌而出之正义曰觌见也西道之宿有早朝见者于是而出之谓奎星晨见而出冰也注谓夏至东方正义曰杜以西陆为三月日在大梁之次清明节谷雨中三统歴云大梁之初日在胃七度为清明节在昴八度为谷雨中终于毕十一度是夏之三月日在昴毕于是之时蛰虫巳出有温暑臭秽冝当用冰故以是时出之也歴法星去日半次则淂朝见三统歴春分日在娄四度宿分奎有十六度乃次娄则春分之日奎之𥘉度去日己二十度矣故春分之中淂早朝见东方也西方凡有七宿传言西陆朝觌于传之文未知何宿觌也服虔以为二月日在娄四度春分之中奎始晨见东方以是时出冰月令仲春天子乃献羔启冰是也服虔又以此言出之即是仲春启冰故为此说案下句再言其藏其出覆此蔵出之文言其出之也朝之禄位賔食䘮祭于是乎用之即是班冰之事非𥘉启也安淂以出之为启冰也如郑玄答其弟子孙皓问云西陆朝觌谓四月立夏之时周礼夏班冰是也与杜说异理亦通也刘炫云春分奎星巳见杜以夏三月仍云奎始朝见非其义也杜郑及服三说郑为近之今知非者杜以西陆朝觌实是春分二月故杜此注云春分之中奎星朝见东方及下献羔启之注云谓二月春分献羔祭韭是也皆据𥘉出其冰公始用之时也所以杜又注云谓夏之三月日在昴毕蛰虫出而用冰者以此传云西陆朝觌而出之下传覆之云其出之也朝之禄位賔賔丧祭于是乎用之旣云朝之禄位賔食丧祭则是普赐群臣故杜云谓夏三月又下注云言不独共公是据普班之时也故下传又云火出而毕赋是也然冰之𥘉出在西陆始朝觌之时冰之普出在西陆朝觌之后揔而言之亦淂称西陆朝觌而出之也刘炫不细观杜意以为杜旣言春分朝见又言谓夏三月以规杜失非也其蔵至取之正义曰此传再言其蔵其出者上言取之用之之䖏下言蔵之出之之礼也山则逺而难穷故言深山也谷则近而易尽故言穷谷也固牢也沍闭也牢隂闭寒言其不淂见日寒甚之䖏于是乎取之注沍闭至为灾正义曰周礼鼈人掌互物郑司农云互物谓龟鼈有甲㒼胡是沍为闭也深山穷谷之冰至夏犹未释阳气起于下隔于冰伏积而不能出愤发或散而为雹蔵冰必取此山谷之内积隂之冰所以道逹其气使不为灾也蔵冰凌室所蔵不多积隂之冰不可取尽不取川池之冰以示道达阳气耳未必阳气皆待此而逹其出至用之正义曰此谓公家用之也朝廷之臣食禄在位大夫以上皆当赐之冰也其公家有賔客享食公家有丧有祭于是乎用之言其不独共公身所用也周礼凌人去春始治鑑几内外饔之膳羞鑑焉凡酒浆之酒醴亦如之祭祀共冰鑑賔客共冰大丧共夷槃冰是公家所用冰也注黒牡至其神正义曰此祭玄冥之神非大神且非正祭计应不用大牲杜言黒牡黒牲当是黒牡羊也秬黒黍释草文也启冰唯献羔祭韭蔵冰则祭用牲黍者启唯告而已蔵则设享祭之礼祭礼大而告礼小故也月令于冬云其神玄冥故知司寒是玄冥也北方之神故物皆用黑从其方色也有事于冰故祭其寒神注桃弓至尊故正义曰说文云弧木弓也谓空用木无骨饰也服虔云桃所以逃凶也棘矢者棘赤有箴取其名也盖出冰之时置此弓矢于凌室之户所以禳除凶邪将御至尊故慎其事为此礼也此传言其出之也虽覆上文出之之文其实此出之谓二月𥘉出之时公将用之故设弓矢也刘炫云此言出之覆上西陆朝觌知是火出时事二月已启此方用弓矢者二月启冰始荐宗庙此公将用之故设弓矢也注食肉至食者正义曰在官治事官皆给食大夫以上食乃有肉故鲁人谓曹刿曰肉食者谋之又说子雅子尾之食云公膳日双鸡是大夫淂食肉也传言食肉之禄禄即此肉是也若依礼常所合食案玉藻云天子日食少牢诸侯日食特牲大夫特豕士特豚则士亦肉食但彼是在家之礼非公朝常食也杜言谓在朝廷治其职事就官食者以明在官之食有冰耳下云自命夫命妇无不受冰谓赐之冰受以皈在家用之也大夫至用冰正义曰丧服传曰大夫弔于命妇钖衰命妇弔于大夫亦钖衰此传与彼命妇之文皆与大夫相对故杜知是大夫妻也丧大记云君设大盘造冰焉大夫设夷盘造冰焉士併瓦盘无冰郑玄云礼自仲春之后尸旣袭旣小敛先内冰盘中乃设状于其上不施席而迁尸焉秋凉而止士丧礼君赐冰亦用夷盘是当丧之时特赐之冰浴讫乃设故云丧浴用冰祭寒至启之正义曰上已云其蔵冰也黒牡秬黍以享司寒今复云祭寒而蔵之与上一事而重其文者𣣔明献羔而启之还是献之于寒神故更使蔵之启之文相对也注谓二至冰室正义曰诗云四之日其蚤献羔祭韭四之日即夏之二月也告神而始𨳩冰室始荐宗庙荐神之后公遂用之俱在春分之月注火星至月中正义曰十七年传云火出于夏为三月于啇为四月于周为五月此云火出而毕赋谓以火出而后赋之以火出为始也周礼云夏颁冰谓正歳之夏即四月是也故杜兼言四月注山人至遂属正义曰周礼山虞掌山林之政令知山人虞官也周礼五县为遂是县为遂之属也注霖雨为人所患苦正义曰诗云以祈甘雨此云苦雨雨水一也味无甘苦之异飬物为甘害物为苦耳月令云孟夏行秋令则苦雨数来五谷不滋是霖雨为人所患谓之苦也郑玄云申之气乗之苦雨白露之类时物淂而伤也注震霆也正义曰说文云震噼歴震物者释天云疾雷为霆霓郭璞云雷之急激者谓霹雳则霆是震之别名雷出不震言有雷而不为霹雳也下云雷不发而震言无雷而有霹雳也无菑至不降正义曰霜雹即是菑言无此菑害之霜雹也寒暑失时则民多疠疾疠疾天气为之故云降也注短折至为札正义曰洪范六极一曰凶短折孔安国曰短未六十折示三十是短折为少夭之名也周礼膳夫大析则不举郑玄云大札疫疠也谓遭疫疠而大死也疠疫谓民病大札谓人死故云夭死为札风不至而震正义曰风不以理舒散而暴疾杀物雷不深缓动发而震击为害注七月至宗庙正义曰凌人十二月令斩冰月令十二月令取冰当是即以其月纳于室也诗言三凌之日纳于凌隂即是正月矣不以凿冰之月即纳之者郑玄云豳土晚寒故可以正月纳冰言由晩寒故也上言将𣣔颁赋公始用之知蚤开冰室唯荐宗庙何休膏盲难此云春秋书雹以为政之所致非由冰也若今朝廷藏冰亦不于深山穷谷何故或无雹天下群县皆不藏冰何故戓不雹若言有之于古者必有验于今此其不合于义失天下相与之意郑玄箴之曰雨雹政失之所致是固然也国之失政君子知其大者其次知其小者蔵冰之礼凌人掌之月令载之豳诗歌之此独非政与故其小者耳夫深山穷谷固隂沍寒极隂之处冰冻所聚不取其冰则气畜不泄结滞而为伏隂凡雨水阳也雪雹隂也雨水而伏隂薄之则凝而为雹雨雪而愆阳薄之则合而为霰申丰见时失藏冰之礼而有雹推之隂阳知此伏隂所致亦圣人之寓言也详载其言者以着蔵冰之礼不可废耳炫谓郑言是也申丰寄言于此以諌失政其雹不是尽由冰也邾不㑹正义曰宋之盟邾滕为私属不许交相见而椘召邾滕使从㑹者邾滕自𣣔辟役不宋盟又晋合诸侯常列在于㑹㐮二十九年城杞三十年会于澶渊邾滕皆在椘知其事故使召之此申之会滕至而邾不至夏启至之会正义曰此六王之事唯周武王孟津之誓尚书有其事武王伐殷作泰誓三篇是也其余五者皆书传无文不能知其本末注周成至西北正义曰书序云成王㱕自奄在宗周诰庶邦作多方其经云告尔四国多方则于时诸侯大集故谓歧阳之蒐在此时也吾用齐桓正义曰用会召陵之礼出自王意也服虔云召陵之役齐桓退舍以礼椘灵王今感其意是以用之注其礼六仪正义曰以言礼六故言其礼六仪当是会上有此六仪不知六者何谓也注郑伯至之异正义曰杜知其礼同所从言之异者以左师献公合诸侯之礼六子产献伯子男会公之礼六若其各异凡十二礼下椒举云礼吾所未见者六焉故知其礼同也于公言之云合诸侯之礼于伯子男言之云会公之礼是所从言之异武城正义曰土地名椘之武城在南阳宛县北也鲁之武城在泰山当武城县也有澹台子羽冢将堕币焉正义曰杜唯云将因诸侯会布币乃相见不解堕之义案隐六年公羊传郑人来输平输平者何输平犹堕成也然则堕是输之义也朝聘之礼客必致币于主据主则为受据客则为输襄三十一年传子产论币云其输之则君之府实也非荐陈之不敢输也是谓布币为输币也言将待输币之时乃相见见旣在后故遣我来敢谢后见也服虔云堕输也言将输受宋之币于宗庙案礼之享币皆令宰受不以荐宗庙虽训为输义不当也八月甲申正义曰长歴推此年七月己未朔二十六日淂甲申八月己丑朔其月无甲申而传上有七月下有九月月不容误故知日误弱其孤正义曰崔杼弑庄公豆其弟景公孤谓景公也以其幼小轻弱之以盟诸侯正义曰灵王即位以来经传不见与诸侯盟事盖椘子自与属椘诸侯私盟不告鲁而庆封知之注丘十至一年正义曰丘十六井当出马一匹牛三头司马法之文也服虔以为子产作丘赋者赋此一丘之田使之出一马三牛复古法耳丘赋之法不行久矣今子产复脩古法民以为贪故谤之案春秋之卋兵革数兴郑在晋椘之间尤当其剧止当重于古不应废古法也若徃前不脩此法岂淂全无赋乎故杜以为今子产于牛马之外别赋其田如鲁之田赋田赋在哀十一年彼注云丘赋之法因其财通出马一匹田牛三头今𣣔别其田及家财各为一赋故言田赋然则此与彼同赋敛家资使出牛马又别赋其田使之出粟若今输租更出马一匹牛三头是一丘出两丘之税案周礼有夫征家征夫征谓出税家征谓出车徒给徭役此牛马之属则周礼之家征也其大征十一而税是与家征别姬在至䘙亡正义曰浑罕意讥子产将言郑之先亡故遂博言诸国亡之先后杜据卋本史记作卋族谱说诸国灭亡之年此下十一年椘灭蔡十三年蔡复封春秋后二卋十八年而椘灭蔡也哀八年宋灭曹也滕以春秋后六卋而齐灭之郑在春秋后五卋九十一年而韩灭郑卫在春秋后十一卋二百五十八年而秦灭卫也据蔡之前亡则浑罕之言终亦验矣注棘檪至檪亭正义曰呉来伐椘入此三邑知此三邑皆椘东鄙故疑新蔡县东北有檪亭者是此檪也郑有檪邑者则河南阳翟县是也注㐮二至六歳正义曰穆子还鲁传无皈歳㐮二年始见于经疑是其年新还也成十六年传云子叔声伯使叔孙豹请逆于晋师于时豹犹在鲁疑其因使而遂奔齐盖自郑过鲁而去故淂宿于庚宗成十六年出奔襄二年始还凡经五年故竖牛五六歳能奉雉也计竖牛至襄二年四嵗也杜言五六嵗者竖牛见穆子未必即以还年见之曰唯正义曰曲礼云父召无诺先生召无诺唯而起郑玄云应辞唯恭于诺故怒至逆之正义曰怒者怒其妻也忿其母遂及其子其子在齐成长而后逆之㱕鲁非谓逆其妻也强与孟盟正义曰孟虽适妻之子叔孙未立为嗣竖牛𣣔乱其室望已有之未应即𣣔为适使孟事已强与盟者𣣔其与已同心使已淂专恣耳注际接至接见正义曰释诂云际接捷也郭璞曰捷谓相续也大夫将立适子必须接见同寮季武子立纥饮大夫酒是其事也孟丙未与大夫交接故为之作钟因落钟令与相见注以豭至曰落正义曰说文云衅血祭也杂记衅庙之礼云雍人举羊升屋自中中屋南面刲羊血流于前是衅祭之法以血浇落之知落之即是衅也杂记又曰凡宗庙之器其名者成则衅之以豭豚是知以豭猪之血也记称宗庙之器成乃衅以豭豚此叔孙为孟作钟非是宗庙之器亦衅之者周礼小子职曰衅邦器及军器郑玄云邦器谓礼楽之器及祭器之属此钟是礼楽之器故衅也使竖牛正义曰孟不自请使竖牛者内则云由命士以上父子皆异宫郑玄云异宫者崇敬也以其异宫故使竖牛牛谓至见矣正义曰而如同是语辞故注云而何如何牛谓叔孙曰以仲见君何问何故以仲见君也叔孙怪其语故曰何为牛曰不将仲见君乎若不将见则旣自见君矣言不待父命所以怒叔孙也大夫立子为适必自见之于君宣十四年申舟见犀而行定六年楽祁见溷而行是其事也或曰竖牛谓叔孙曰今将仲见君其事如何叔孙以已见病故怪之曰何为以下同注寘置至西厢正义曰礼置器物于地皆谓之寘是寘为置也月令天子居左个右个是个为东西厢也吾子至书勋正义曰杜泄是叔孙家臣故称已君为夫子工正是司马之属官也季孟亦有属官共书其事但季孟身在不假言属以叔孙已亡取属官为征故兼言之所以司徒书名者周礼大司徒掌十二教十有一曰以贤制爵十有二曰以庸制禄故司徒书名定位号也司马与工正书服者周礼夏官司马其属有司士掌群臣之政亦以德诏爵以功诏禄工正虽不属司马掌作车服故与司马书服之案周礼司勋属夏官今司空书勲者春秋之时又是诸侯之法不可尽与礼同注诬叔至季孙正义曰季孙因叔孙之弱𣣔四分公室已取其二故谋去中军竖牛云夫子固𣣔去之是诬叔孙以媚季孙五年传舍中军卑公室也正义曰㐮十一年𥘉作三军十二分其国民三家淂七公淂五国民不尽属公公室已是卑矣今舍中军四分公室三家自取其税减已税以贡于公国民不复属于公公室弥益卑矣是舍中军者三家所以卑弱公室也作中军卑公室之渐舎中军卑公室之极初作云作三军今不云舎三军者𥘉云作者旧有二军今更増一军人数不足故惣皆浑破各毁其乗足成三军故云作三军此则唯舍中军分中军之衆属上下二军其上下二军依旧不动故唯云舍中军也刘炫云四分公室制法别耳还作三军不淂言舍三军注罢中至军名正义曰鲁之军名传无其号晋作三军爲上中下则鲁之三军亦当然也其废中军之后上下二军分爲四分哀十一年齐师伐鲁称孟孺子泄帅右师冉求帅左师冉求季传氏宰也又言叔孙武叔退而蒐乗更无别称知自以叔孙爲军名也注取其令名正义曰取其令名者季孙实𣣔自厚令诸大夫议论似若已之不与取其令善廉絜之名也刘炫以爲施者舎也臧者善也成诸臧氏取其令名也其二家谓叔孟非谓施臧二氏也𥘉作至半焉正义曰将述其舎例本其𥘉𥘉作中军谓襄十一年也三分公室而各有其一民皆分属三家就中减以与公令公自税取也季氏尽征之不减入于公令尽属于己也叔孙氏臣其子弟明其更有父兄以一家之内有此四品叔孙氏则以父兄之税入公子弟之税入巴㧾率所属之人悉皆如此若㧾计父兄之数不足以子弟添父兄若子弟不足以父兄添子弟大率半属于公半属于已以父兄㱕公者尊公室也孟氏则于子弟之中而取其半于一家之内或取其子或取其弟大率而言三分㱕公一分入已也或以为其军分为四分假以父兄子弟四分託之若以假託为言何淂云若子若弟直云叔孙氏两分㱕公两分入已孟氏三分㱕公一分入已于文简略其事易知何须以父元子弟虚为假託故知不然也鲁之三卿季彊孟弱纵使如此若之季氏犹应以一分㱕公言尽征之者季氏专恣也及其至择二正义曰李氏因叔孙家祸退之使同扵孟孙独取其半为专已甚又择取善者是专之极故传言择二以见之注不以至正门正义曰叔孙饿死而带言葬鲜知不淂以寿终者名之为鲜言年命鲜少也叔仲带淂以此言告季孙则季孙知竖牛饿杀叔孙矣而不计者季孙利其祸而已淂专故舍之而不计也杜泄云卿䘮自朝知西门非正门注从生至正路正义曰服䖍云言卿葬三辞于朝从朝出正门卿佐国之桢干君之股肱必过于朝重之也案檀弓云君扵大夫将葬弔扵宫及出命引之之步则止如是者三君退是君当就家视之无造君朝之礼且杜泄不𣣔从西门所竞道路耳假令自朝而去犹淂更从西门不须言自朝也故杜以自朝为从生存朝觐之正路盖以西门幽辟故𣣔从正路而出南门大库之庭正义曰十八年传梓慎登大庭氏之库是鲁城内有大庭氏之虚于其上作库谓之大庭氏之库此言大库明是彼也此言之庭庭是堂前地名仲士在此库之庭前竖牛就攻之此庭非大庭也使乱大从正义曰杜云使从于乱服度云使乱大和顺之道注披折至见罪正义曰昭子若知竖牛饿杀其父则当显加诛戮不应直以杀适立庶为大罪也若昭子知雠不杀则昭子有大罪矣仲尼不冝善其不以立己为功劳也是昭子不知竖牛饿杀其父但言见罪仲尼又据其见言而善之遇明夷之谦正义曰离下坤上为明夷离为日坤为地彖中故爲隅中也若据时之先后则从旦至食乃至于中冝以左旋爲次今传以配十位从中而右旋者以人之道髙以下爲基贵以贱爲本𣣔从贱而渐至于贵也若从中左旋则位乃渐退非进长之义故右旋也注融朗至旦乎正义曰明而未融则融是大明故爲朗也释言云明朗也樊光云诗云髙朗令终日月光明是朗爲大明也据卦离下坤上日在地中之象又爻変爲谦谦是卑退之意日未出而又卑退故曰明而未融日明未融故曰其当旦也若于易之明夷据日入之后故明夷象云𥘉登于天照四国也后入于地失则也此传明夷据日未出前者以日未出与日己入皆日在地下其明不见故各取象爲义也注离爲至于飞正义曰说卦离爲日爲雉雉爲鸟也离之一卦爲日爲鸟日爲髙明鸟爲微细今日之谦退不淂髙明下当微细是日光不足故当鸟也注明夷至而行正义曰卦有六位𥘉三五竒数爲阳也二四上耦数爲隂位也𥘉与四二与五三与上位相值爲相应之所求者隂隂之所求者阳阳隂相值爲有应隂还值隂阳还邢丘是敬椘也此兼顾上文故云诸侯畏敬其使注徃有至赠贿正义曰聘礼賔至于近郊君使卿朝服用束帛劳及聘事皆毕乃云賔遂行舎于郊公使卿赠如觌币聘旣如此朝亦当然其朝据大行人上公三劳主国使下大夫劳于畿卿劳于逺郊主君自劳于近郊其去赠贿无文聘尚有贿明朝亦然但礼文不具耳其文据公去言故云徃有也赠据晋言故云去有也民食于他正义曰言公如民然求食于他也其时四分公室民皆属三家三家税以贡公公仰他给食自无食也思莫至其终正义曰羣臣思虑无在公者不为公图谋其终言其终必祸败无为谋者奉吾至二国正义曰朝聘之礼享用币帛致国之所有送女虽则非聘亦以币帛通意故云奉吾币帛慎吾威仪也信当守而无失故云守之以信也礼当勉力履行故云行之以礼也礼无不敬故以敬为始也始敬则终亦敬终恐其惰故云思终也思终亦思始终始无有不可复行之事行必淂理使皆可复行也曲从则失仪从而不失仪不曲从也过敬则无威敬而不失威不妄敬也圣人教训之辞用之以通意故言道之也聘使旧故之法奉承以致命故言奉之也用先王之礼以成其交好故言考之也量二国形势以传通时事故言度之也皆凖事为文注刖足使守门正义曰周礼掌戮云墨者使守门劓者使守闗宫者使守内刖者使守囿髠者使守积则守门者当以墨也知不以韩起为墨者椘子意在辱晋必将加之重罪墨是刑之轻者知其必非墨也且𣣔以叔向为宫刑明起刑亦次宫也庄十九年传称鬻拳自刖椘人以为大阍知此亦是刖也𣣔以叔向为司宫为奄宫之长则韩起为亦𣣔令为门官之长刑若鬻拳故以鬻拳之刑解之朝聘有珪正义曰周礼典瑞云公执桓圭侯执信圭伯执躬圭子执谷璧男执蒲璧以朝觐宗遇会同于王诸侯相见亦如之是朝有珪也又曰瑑圭璋璧琮以覜聘是聘有珪也聘用圭璧其饰虽与君同共长降君一等聘礼记曰所以朝天子圭与缫皆九寸问诸侯朱緑缫八寸问即聘也郑玄云九寸上公之圭也于天子曰朝于诸侯曰问记之于聘文互相备郑云互相备者言诸侯相朝与朝天子同也遣使聘天子与诸侯同也彼典瑞及聘礼託聘圭八寸据上公为文耳公之使旣降公一等知侯伯之使当瑑圭六寸子男之使当瑑璧四寸考功记玉人云瑑圭璋八寸璧琮八寸以覜聘亦谓上公之聘也其实子男君臣用璧云朝聘有圭者据公侯伯言之注珪以为信正义曰郑玄典瑞注云人执以见曰瑞礼神曰器瑞符信也用珪朝聘所以为信故执之享覜有璋正义曰郑氏先儒以为朝聘之礼使执玉以授主国之君乃行享礼献国之所有覜见也谓行享礼以见主国之君也案小行人合六币圭以马璋以皮璧以帛琮以锦琥以绣璜以黼郑玄云上公享王圭以马享后璋以皮侯伯子男享王璧以帛享后琮以锦公侯伯于诸侯则享用璧琮子男于大国享君琥以绣于夫人璜以黼此云享覜有璋者据上公享后言之所以特举享后者举璋与圭相对其实享礼圭与璧琮琥璜皆有今检杜注意义则不然谓主国设酒食以飨賔賔则执璋以行礼故云享覜有璋注云享飨也破享献之享为飨食之飨杜必然者以此传下云设机而不倚爵盈而不饮宴有好货飱有陪鼎皆论飨礼及飨宴之事故破享为飨即大行人三飨三食三宴之类是也但飨礼旣亡执璋无文耳故杜云臣为君使执璋则诗云奉璋峨峨尚书大保秉璋以酢之类是也注诸侯至述职正义曰孟子云天子适诸侯曰巡狩巡狩者巡所守也诸侯朝天子曰述职述职者述所职也其意言诸侯职在治国家事天子以时入朝述脩其所职也天子职在立诸侯抚下民以时巡狩省视其功劳也设机至不饮正义曰朝聘之礼有设几进爵之时朝礼虽亡而聘礼有其略也聘义曰聘射之礼至大礼也质明而始行事曰㡬中而后礼成非强有力者弗能行也酒清人渴而不敢饮也肉干人饥而不敢食也是言务在行礼不敢倚机不敢饮酒也注宴饮至所无正义曰谓主国宴賔以货财为恩好谓衣服车马在客所无者与之也明年晋享季武子重其好货僖二十九年介葛卢来礼之加宴好诗序云鹿鸣燕群臣嘉賔也旣饮食之又实币帛筐篚以将其厚意是也注熟食至殷勤正义曰聘礼賔始入馆宰夫朝服设飱饪一牢在西鼎九羞鼎三郑玄云食不备礼曰飱饪熟也其鼎实如饔饩羞鼎则陪鼎也以其实言之则曰羞以其陈言之则曰陪是飱有陪鼎郑以飱礼小饔饩礼大故云食不备礼曰飱言饔饩备而飱不备也杜以饩生而飱熟故云熟食爲飱聘礼又云君使卿韦弁㱕饔饩五牢饪一牢鼎九设于西阶前陪鼎当内廉郑玄云陪鼎三牲臛膷臐膮也陪之庶羞加也服虔云陪牛羊豖鼎故云陪鼎周礼掌客云凡诸候之礼上公飱五牢饔饩九牢侯伯飱四牢饔饩七牢子男飱三牢饔饩五牢是朝聘皆有飱也案聘礼㱕饔饩五牢于賔馆饪一牢鼎九设于西阶前牛鼎一羊䁀一豕䁀一鱼䁀一腊䁀一肠胃䁀一肤䁀一鲜鱼䁀一鲜醋䁀一凡九䁀从北向南而陈又有陪䁀三其一曰膷䁀牛臛也在牛䁀之西其一曰肿䁀羊臛也在羊䁀之西其一曰膮䁀豕臛也在豕䁀之西其陪所设当西阶之内廉腥二牢陈于东阶之前南陈牢别七䁀无鲜鱼鲜腊也并上饪一牢所谓死牢三又饩二牢陈于门内之西是卿之饔饩五牢案郑注掌客其子男饔饩五牢与卿同其腥䁀加鲜鱼鲜腊牢别有九也其陈设如卿之礼侯伯饔饩七牢死牢四饪一牢在西腥三牢在东饩三牢在门西其陈设如子男之礼上公饔饩九牢死五牢饪一牢在西腥四牢在东饩四牢陈于门西其陈皆如侯伯之礼也大行人注云爵卿也则飱二牢饔饩五牢爵大夫也则飱大牢饔饩三牢以败于鄢正义曰以上文类之当注云言兵祸始于邲而不注者从可知也韩须受命而使正义曰三年传云韩须如齐逆少姜是受命出使之事注皆韩起庶子正义曰贾逵云然杜依用之杜以上箕襄邢带食邑于箕邢故为韩氏之族叔禽叔椒皆连叔为文羽又称子事似兄弟故云皆韩起庶子刘炫以为叔禽等亦是韩起之族旣无明证而妄规杜氏非也注四族至四人正义曰家语孔子曰铜鞮伯华不死天下其定矣其人名赤字伯华食邑于铜鞮叔鱼名鲋见于十三年传叔虎见于㐮二十一年传于时虎已死今淂数叔虎者虽身死其族犹在故传不言羊舌四人而云四族明指其族也据传文叔向兄弟四人有叔虎案卋本叔向兄弟有季夙疑季夙即是虎也故服氏数伯华叔向叔鱼季夙刘炫以为叔虎于时已死别有季夙而规杜氏非也注韩氏至彊家正义曰杜以家县为一故并韩赋七邑与羊舌四族乃为十一而言十家举大数也羊舌四族族有一县则又大多故以为四家共二县也刘炫以为韩须是起之门子不别更称家去韩须之外韩氏唯有六家并羊舌四族故为十家也今知不然者以传歴序韩襄为公族大夫韩湏受命而使即云箕襄以下皆大家故知韩须在其内也又韩赋七邑则韩须有邑旣有其邑自然称家哀二年传曰上大夫受县论语云百乗之家家即县也刘以为韩须不淂为家家不淂称县以为韩氏六家羊舌四家为十家而规杜氏非也长毂正义曰考工记车人云兵车乗车轮崇六尺六寸田车轮崇六尺三寸兵车毂长三尺三寸又云大车半柯长尺半是短也何不可之有正义曰启彊发首言可此云何不可之有言其可也结上可之言服虔云何不可之有如是是大不识文势王𣣔至不能正义曰王𣣔调叔向以为敖楽以其所不知不解之䖏试之而竟不能王之所爲叔向悉解故杜云叔向之多知今君至衅鼓正义曰言今君奋起威严如天震电盛爲瞋怒虐执云云是也难易有备正义曰言知椘爲患难则呉易有防备也且吴社稷是卜正义曰恐椘王言女旣云吉何故今𣣔被杀故言此以塞之国之守龟正义曰又恐王言亀旣言吉而使人被杀则是亀不信故又言此以答之六年注再同盟正义曰益姑以襄二十四年即位二十五年盟于重丘鲁杞俱在二十九年又杞子来盟是再同盟注合比至罪之正义曰寺人桞有宠大子佐悪之合比请杀之求媚于大子而欲杀君之宠臣是亊君不以道也以此而自取奔亡故书名以罪之传注合先至之礼正义曰先王之制诸侯之䘮士弔大夫送莽三十年传文也释例曰先王之制诸侯之䘮十弔大夫送葬及其失也礼过于重文㐮之伯因而抑之诸侯之䘮大夫弔卿共䘮事夫人之䘮士弔大夫送葬犹过古制故公子遂如晋葬襄公传不言礼葬秦景公传曰大夫如秦葬景公特称礼也一以示古制二以示书他国之葬必湏鲁会三以示奉使非卿则不书于经此皆丘明之㣲文也注铸刑书于䁀正义曰传直言铸刑书知铸之于䁀者二十九年传云晋赵鞅荀寅赋晋国一皷铁以铸刑䁀着范宣子所为刑书焉彼是铸之于䁀知此亦是䁀也注临事至争端正义曰尚书伊训云先王肇脩人纪制官刑儆于有位又穆王命吕侯训夏赎刑作吕刑之篇其经云墨罸之属于劓罸之属千剕罸之属五百宫罸之属三百大辟之属二百五刑之属三千周礼司刑掌五刑之法以䴡万民之罪墨罪五百劓罪五百宫罪五百刖罪五百杀罪五百据此二文虽王者相変条数不同皆是豫制刑矣而云临事制刑不豫设法者圣王虽制刑法举其大纲但共犯一法情有浅深式轻而难原或重而可怒临其时亊议其重轻虽依准旧条而断有岀入不豫设定法告示下民令不测其浅深常畏威而惧罪也法之所以不可豫定者于小罪之间或情有大悪尽皆致之极刑则本非应重之罪悉令从其轻比又不足以创小人也于大罪之间或情有可怒尽加大辟则枉害良善轻致其罸则脱漏重辜以此之故不淂不临时议之准状加罪今郑铸之于䁀以章示下民亦旣示民即为定法民有所犯依法而断设令情有可怒不敢曲法以矜之罪实难原不淂违制以入之法旣豫定民皆先知于是倚公法以展私情附轻刑而犯大悪是无所忌而起争端也汉魏以来班律于民惧其如此制为比例入罪者举轻以明重出罪者举重以明䡖因小事而别有大罪者则云所为重以重论皆不可一定故也闲之至其滛正义曰义者冝也合于事冝闲谓防䘙也闲之以义防卫之使合于事冝也政者正也齐正在下纠谓举治也纠之以政举治之使从于齐正也礼当勉力履行故行之以礼也信当守而勿失故守之以信也仁心所以飬物故奉之以仁也位以序德禄以酬勤有徳能勤则居官食禄制为禄位以劝其从顺敎令也其有犯罪则制之刑罸故严断刑罚以威其骄滛放佚也严断言其不放舎也对文则加罪为刑收赎为罚散则刑罚通也闲之以下皆言在上位者行此事治民也惧其至以刚正义曰此上言行事此又言用心言虽行上事惧其未从敎也故复劳心以抚之于文中心为忠如心为恕谓如其己心也事亲事君逺及诸物冝恕以待之不得虚诈忠是万事之本故陈忠恕之事以训诲之行善淂善行悪淂悪举善悪之行以恐惧之时之所急民或不知故敎示之以当时之务居上位者失于以威迫人故使之以和当和说以使之临涖一也临谓位居其上俯临其下涖谓有所施为临抚其亊临谓平常之时涖谓常亊之时居上位者失于骄慢临之以敬言常共敬以临之其监于行事者失于懈倦涖之以彊言当彊力以临之柔而少决为政之病故断之以刚彊此云断之以刚即上严断之义严谓威可畏刚谓情无私此皆论心故重言之注耸惧也正义曰释诂文也彼作竦音义同注施之于事为涖正义曰涖亦临也而与临别文故解之周礼肆师称涖卜曲礼云涖官春秋书涖盟皆谓当其事而临之故云施之于事为涖则临谓平常涖谓当亊以此为异故别文也若散而言之涖亦临也故论语云不庄以涖之则民不敬是也注义断恩正义曰䘮服四制云门内之治恩揜义门外之治义断恩尚书胤征云威克厥爱允济爱克厥威允㒺功是断狱者皆当义断恩犹求至使也正义曰以刚以上虽率意敎人犹为未善更求圣哲王公之上制明察大夫之官法忠诚信着之长则慈爱温惠之师敎用此四法以敎民民于是乎可任使也注权移至畏上正义曰刑不可知威不可测则民畏上也今制法以定之勒䁀以示之民知在上不敢越法以罪已又不能曲法以施恩则权柄移于法故民皆不畏上注因危至巧伪正义曰法之设文有限民之犯罪无穷为法立文不能网罗诸罪民之所犯不必正与法同自然有危疑之理因此危文以生与上争罪之心縁儌幸以成其巧伪将有实罪而获免者也注夏商至以制正义曰夏商之有乱政在位多非贤哲察狱或失其实断罪不淂其中至有以私乱公以货枉法其事不可复治乃逺取创业圣王当时所断之狱因其故事制为定法亦如郑䁀所铸遵旧施行言不能临时议事以制刑罪也注周之至九刑正义曰准夏商所作当为文武周公之制不以圣王名刑而谓之九刑者盖周公别为此名故称之耳注言刑至之卋正义曰三辟谓禹刑汤刑九刑也辟罪也三者断罪之书故为刑书皆是叔卋所为言刑书不起于始盛之卋始盛之卋议亊制罪叔卋不复能然采取上卋决亊之比作书以为后法其事是始盛之卋作书于衰乱之时也服虔云政衰为叔卋叔卋踰于季卋季世不能作辟也注制参至末法正义曰制参辟铸刑书是一事也为其文是制参辟勒于鼎是铸刑书也三代之辟皆取前卋故事制以为法子产亦取上卋故事故谓之制参辟言其所制用三代之末法非谓子产所作还冩三代之书也子产盖亦采取上卋所闻见断狱善者以为书也诗曰至四方正义曰周颂我将之篇祀文王之楽歌也杜言文王以德为仪式刑法也则仪式刑三者皆为法也言以德为仪式法者是文王之德也由其以德为法故能日日有安靖四方之功也服䖍云仪善式用刑法靖谋也言善用法文王之德日日谋安四方此解于文便于杜也民知至于书正义曰端谓本也今铸䁀示民则民知争罪之本在于刑书矣制礼以不挠之威违衆用已以表难测之知至有积骸满穽流血丹野郅都被苍鹰之号延年受屠伯之名若复信其杀伐任其縦舎必将喜怒変常爱憎改意不淂不作法以齐之宣衆以令之所犯当条则断之以律疑不能决则谳之上府故淂万民以察天下以治圣人制法非不善也古不可施扵今今人所作非能圣也足以周扵用所谓观民设敎遭时制冝谓此道也若吾子之言正义曰若如也诚如吾子之言也吾以救卋也正义曰当时郑国大夫邑长盖有断狱不平轻重失中故作此书以令之所以救当卋也注象类至致灾正义曰作刑书以示民敎民使争罪故谓之争辟火出而象之类也谓以类相感而致灾也同气相求象易文言文也周礼司爟云季春出火民咸从之季秋内火民亦如之郑玄云火所以用陶冶民随国而爲之是火星未出不淂用火今郑大未出而用火以铸䁀及火星出则相感以致灾服虔云铸䁀蔵争辟故今出火与五行之火争明故爲灾在器故称蔵也注周礼大夫三献正义曰周礼卿五献大夫三献故郑注掌客爵卿也饔饩五牢爵大夫也饔饩三牢献视饔饩之数故言大夫三献也若依古礼大小国之卿皆五献大夫三献故聘礼侯伯之卿出聘饔饩五牢献同饔饩之数至春秋之时唯大国淂从古礼故昭元年郑人享赵孟注云朝聘之制大国之卿五献其次国以下卿则从大国大夫之礼故今武子云淂贶不过三献周礼无此文大行人云上公九献侯伯七献子男五献献各如其命数典命云公侯伯之卿皆三命知其当三献也大夫卿之㧾名故注云三献也今豆有加正义曰上言加笾此言豆者笾豆并加互举其一也寡君犹未敢正义曰鲁侯爵礼当七献上文唯言享有加笾止知加于常礼不知几献笾豆未必过七献也言寡君犹未敢当此者谦耳诗曰至斯畏正义曰大雅板之篇凡伯刺厉王之诗也言宗子之固惟若城也即谓宗子为城言宗人当固之毋使此城倾坏倾坏则女独矣女旣独此必有所畏惧也注共而有礼正义曰见如见王是共也辞不敢见是礼也不樵树不采蓻正义曰不樵树不伐树以为樵不采蓺不采所种之菜果不抽屋不强匄正义曰服虔云抽裂也言不毁裂所舍之屋也匄乞也不就人强乞也且弔败也正义曰如上注不以败告故不书而淂弔败者本自为聘闻败因弔之故言且也士匄相士鞅正义曰卋族谱以王正为杂人诸本及王肃薰遇注皆作王正俗本或误为士匄此人不当与士鞅之父同姓名而为之介也七年注曁与至可知正义曰曁与释诂文也此直言曁齐平不知谁与齐平谷梁传云以外及内曰曁谓此为鲁与齐平贾逵何休亦以为鲁与齐平许惠卿以为燕与齐平服䖍云㐮二十四年仲孙羯侵齐二十五年崔杼伐我自尔以来齐鲁不相侵伐且齐是大国无为求与鲁平此六年冬齐侯伐北燕将纳简公齐侯贪贿而与之平故传言齐求之也齐次于虢燕人行成其文相比许君近之案经例即燕与齐平当书燕鲁与诸侯平皆言曁下三月公如椘叔孙婼如齐涖盟公不在国故齐无来者据经言之贾君为淂杜则从许说也故两载其说意从贾解其所疑云前年冬齐伐燕文接此春间无异事故不云燕省文也又此年称齐曁燕平之月传所举经文知此是燕与齐平也释例曰昭六年冬齐侯伐北燕七年春而平冬春相接间无异事省文故不重言燕犹桓五年冬州公如曹六年春因书寔来也传以其不分明故起见齐燕平之月以正之也注公将至旧好正义曰鲁与齐邻公逺适椘虑其或来侵伐遣使与之盟㝷旧好也案经婼之如齐在公如椘下杜言将适椘者叔孙婼非公命则不淂书经明是公未发时命之公发后始去杜言将见此意卫侯悪卒正义曰糓梁传曰卿曰衞齐悪今曰卫侯悪此何爲君臣同名也君子不夺人名不夺亲之所名重其所以来也王父名子也注云不夺人名明臣虽𣣔改君不当听也君不听臣易名者𣣔使人重父命也父受名于王父王父卒则称王父之命名之曲礼云卒哭乃讳郑玄云敬鬼神之名也生者不相辟名卫侯名悪大夫有石悪君臣同名春秋不非谓此事也然则此君卒哭之后臣当辟其讳曲礼云君子已孤不更名当舎名而称字注元年大夫盟于虢正义曰虢会不盟而言盟者令尹围请读旧书加于牲上虽不爲载书亦以名告神与盟同也传齐求之也正义曰传云齐求之自言其平之意下云盟于濡上是其平之事也下言齐侯次于虢燕人行成则是燕先发意而言齐求之者齐若志在伐燕不当在竟久次久次而不行即是求之之状也燕必知其意乃行成耳注濡水至易水正义曰今案髙阳无此水也水源皆出于山其出平地皆是山中平地燕赵之界无泉出者未知杜言何所案据注瑶玉至玉爵正义曰孔安国尚书传云瑶羙石此云瑶罋王椟与玉别文亦似非玉杜以瑶为玉者诗毛传云琼瑶羙玉则瑶之为物在玉石之间与玉小别故或以为石或以为玉琼是玉之羙名诗以琼瑶为玉故毛言羙玉耳周礼醢人王举则共醢六十罋以齐醢菹臡实之则罋是小器当以瓦为之以瑶为罋故为寳也论语云亀玉毁于椟中是椟为盛物之匮也明堂位云爵夏后氏以琖殷以斝周以爵郑玄云斝画禾稼也斝是爵名文承玉椟之下明亦以王为之言耳者蓄此器旁有耳若今之柸故名耳注析羽至扵轸正义曰析羽为旌周礼司常文也郑玄云析羽皆五采系之扵旞旌之上所谓注旄扵干首也凡九旗之帛皆用绛然则干首有羽羽爲旌名遂以旌爲旗称其垂至轸者谓游至轸非羽至轸也礼纬稽命徴云礼天子旗九刄曳地诸候七刄齐轸大夫五刄齐较士三刃齐首周礼节服氏衮冕六人维王之大常郑玄云王旌十二旒两两以缕缀连旁三人持之礼天子旌曵地杜以椘虽僭号称王未必即如天子不应建大常旌曵地故以诸侯解之言王旌游至于轸谓椘王旌也盖建交龙之旗而游至轸耳然诸侯之旌短于王旌二刄大夫旌亦短扵诸之侯之旌二刄案周礼轸去地四尺较去轸并五尺五寸而礼纬云诸侯齐轸大夫齐较扵事爲疑不可知也芋尹正义曰芋是草名哀十七年陈有芋尹盖皆以草名官不知其故天子至正封正义曰庄二十一年注云略界也则此略亦爲界也经营天下以四海爲界界内皆爲已有故言略有四海谓有四海之内也天子界内天子自经营之故言经略也诸侯封内受之天子非已自营故言正封谓不侵人不与人正之使有定分诗曰至王臣正义曰北山大夫刺幽王也役使不均云溥天之下云云郑笺云此言王之土地广矣王之臣又衆矣何求而不淂何使而不行率土之濵者地之形㔟水多于土民居水畔故云循土之涯也王臣至臣台正义曰文十八年传云舜臣尭者谓舜为臣以事尭也此云王臣公者谓上以下为臣文同而意异也公者五等诸侯之㧾名环齐要略云自营为厶八厶为公言公正无私也大夫者夫之言扶也大能扶成人也士者事也言能理庶事也服虔云皁造也造成事也舆衆也佐皁举衆事也隷隷属于吏也僚劳也共劳事也仆仆竖主蔵者也台给台下微名也此皆以意言之循名求义不必淂本故杜皆略而不说注仆区刑书名正义曰引其言戒刑法知是刑书名也名曰仆区未知其义服虔云仆隐也区匿也为隐亡人之法也注行善至汝水正义曰文王之法所以淂天下言行善法所以淂为天子也仆区之法所以封汝言去盗贼所以大启封疆也哀十七年传曰彭仲爽申俘也文王以为令尹实县申息朝陈蔡封畛于汝是文王启疆至汝水昔武至渊薮正义曰此在尚书武成篇也武王旣克殷㱕至于丰乃陈伐纣之事告于诸侯言将伐之时以啇之罪告于皇天后土所过名山大川曰今啇王受无道暴殄天物害虐烝民为天下逋逃主萃渊薮是言天下罪人逋逃者以纣为主集而㱕之如鱼入深渊兽奔薮泽也注宫室至城内正义曰杂记云成庙则衅之路寝成则考之而不衅衅屋者交神明之道也郑玄云言露寝生人所居不衅者不神之也考之者设盛食以之落尒檀弓曰晋献文子成室诸大夫发焉是也然则不衅似无祭而杜言宫室始成祭之为落者以其言落必是以酒浇落之虽不如庙以血涂其上当祭中霤之神以安之日我至北望正义曰日谓徃日也婴齐与鲁盟于蜀事在成二年共王之𥘉共王即望鲁朝故言徃日我先君共王引领北望也董遇注无日字谥法旣过能改曰共宠灵至贶矣正义曰言开其恩宠赐以威灵以及椘国以明受命于蜀之事不虚致令君之嘉惠于椘即是寡君受贶矣注祖祭道神正义曰诗云韩侯出祖仲山甫出祖是出行必为祖也曽子问曰诸侯适天子与诸侯相见皆云道而出是祖与道为一知祖是祭道神也周礼大驭掌驭玉路以祀及犯軷王自左驭驭下祝登受辔犯軷遂驱之郑玄云行山曰軷犯之者封士为山象以菩刍棘柏为神主旣祭以车轹之而去喻无险难也又聘礼记云出祖释軷祭酒脯乃饮酒于其侧郑玄云祖始也行出国门止陈车骑释酒脯之奠于軷为行始也诗传曰軷道祭也谓祭道路之神春秋传曰軷渉山川然则軷山川之名也道路以险阻为难是以委土为山或伏牲其上使者为軷祭酒脯祈告也卿大夫䖏者于是饯之饮酒扵其侧礼毕乗车轹之而遂行是说祖軷之事也诗云取羝以軷谓诸侯也天子则以大故大人云伏瘗亦如之郑司农云伏谓伏大以王车轹之是也大夫用酒脯注卫地至降娄正义曰周礼保章氏以星土辨九州之地所封封域皆有分星是在地封域必当天星之分但古书亡失郑注保章氏引堪余云寅析木燕也卯大火宋也辰寿星郑也己鹑尾椘也午鹑火周也未鹑首秦也申实沈晋也酉大梁赵也戍降娄鲁也亥娵訾卫也子玄枵齐也丑星纪呉越也秦汉以来地分天次娵訾衞也降娄鲁也娵訾之次一名豕韦故云卫地豕韦也三统歴娵訾𥘉日在危十六度立春节在营室十四度雨水中终于奎四度也降娄𥘉日在奎五度惊蛰节在娄四度春分中终于胃六度也此时周四月今二月故日在降娄但闺有前却不知日在何度而食也言去卫地如鲁地盖始入降娄之𥘉耳诗所至不臧正义曰十月之交大夫刺幽王也十月之交朔月辛卯日有食之亦孔之丑注云日爲君辰爲臣辛金也卯木也又以卯侵辛故甚悪也又云彼月而食则维其常此日而食于何不臧诗作此此云彼者师读不同也对曰至之灾正义曰士文伯縁公之问设劝戒之辞言人君爲政不善可以感动上天则自取谴责于日月之灾以日食之灾由君行之所致也昬义云天子听男敎后听女顺天子治阳道后治隂德是故男敎不脩阳事不淂适见扵天日爲之食妇顺不脩隂敎不淂适见扵天月爲之食此传彼记皆是劝戒辞耳日月之会自有常数每扵一百七十三日有余则日月之道一交交则日月必食虽千岁之日食皆豫筭而尽知宁复由教不脩而政不善也此时周室微弱王政不行非复能动天也设有天変当与天下爲灾何独卫君鲁卿当其咎也若日食在其分次其国即当有咎则每扵日食必有君死岂日食之岁常有一君死乎足明士文伯言衞君鲁卿之死不由日食而知矣人君者位贵居尊志移心溢或滛恣情慾坏乱天下圣人假之神灵作爲鉴戒夫以昭昭大明照临下土忽尔殱亡俾昼作夜其爲怪异莫斯之甚故鸣之以鼔柝射之以弓矢庶人奔走以相从啬夫驰骋以告衆降物辟寝以哀之祝币史辞以礼之立贬食去楽之数制入门废朝之典示之以罪己之冝敎之以脩德之法所以重天変警人君也天道深逺有时而验或亦人之祸衅偶与相逢故圣人淂因其変常假爲劝戒知逹之士识先圣之幽情中下之主信妖祥以自惧伹神道可以助教不可专以爲教神之则惑衆去之则害冝故其言若有若无其事若信若不信期扵大通而己卋之学者冝知其趣焉注前汝至𣏌田正义曰下云君之在椘于晋罪也知晋人以此故复来治𣏌田也宋之盟云晋椘之从交相见今复恨者于时不逆椘意为此盟耳私心不𣣔诸侯向椘又无辞可以禁之故内懐恨而治其田使长鬛者相正义曰吴椘之人少须故选长鬛者相礼也注大屈弓名正义曰贾逵云大屈宝金可以为劒大屈金所生地名服䖍云一曰大屈弓名鲁连书曰椘子享鲁侯扵章华之台与大曲之弓旣而悔之蒍启疆见鲁侯鲁侯㱕之大屈即大曲之今梦至寝门正义曰诸本皆作熊字贾逵云熊兽也说文云熊兽似豕山居冬蛰释兽云罴如熊黄曰文孙炎引书云如熊如罴则熊似罴似豕之兽即今之所谓熊是也释兽又云熊虎丑其子狗李巡曰熊虎之类其子名狗则熊兽似虎非熊也又释鱼云鼈三足能樊光曰鼈皆四足今三足故记之彼是鼈之异状张衡东京赋云能鼈三趾梁主云鮌之所化是能鼈也若是熊兽何以能入羽渊但以神之所化不可以常而言之若是能鼈何以淂入寝门先儒旣以为兽今亦以为熊兽是也汲冢书顶语云晋平公梦见赤熊闚屏悪之而有虞夏祖宗异代者孔子曰殷周祖宗其庙可以不毁则其他所祖宗者㓛德不殊虽在异代亦可以无疑矣周人爱召公犹敬其树况祖宗其㓛德而可以不尊奉其庙㢤注言周至群神正义曰祭法曰有天下者祭百神诸侯在其地则祭之亡其地则不祭然则鲧非晋地之神晋人不合祭之也但周室旣衰晋为盟主淂佐助天子祭祀群神故不祀鲧而鲧为崇也晋语说此事云昔者鲧违帝命殛之于羽山化为黄熊以入于羽渊实为夏郊三代举之夫鬼神之所及非其族类则绍其同位今周室少卑晋实継之其或者未举夏郊邪宣子以告祀夏郊董伯为尸五日晋侯疾间是言晋当継周淂佐天子祀群神也僖三十一年传云相之不享于此久矣非衞之罪也祀鄫何事然则杞是夏后自当祀相卫不祀相而晋祀鲧者相无㓛唯子孙当祀鲧则列在祀典天子祀之故晋継周当祀鲧祀夏郊正义曰言祀夏家所郊者故注云祀鲧方䁀正义曰服䖍云䁀三足则圆四足则方注传言至不谅正义曰贞而不谅论语文也贞正也谅信也叚受晋邑卒而㱕之正也知宣子𣣔之而言畏惧后祸是不信也注公孙叚丰氏党正义曰刘炫云叚即丰氏当言驷氏党字之误以规杜氏今知非者叚爲丰氏传有明文杜旣注传无容不委盖后人转写之误刘君虽规未必是杜之失子产至图说正义曰言立公孙泄者所以解说民心也伯有作乱而死不应立其后祀今立良止民必怪之爲伯有之身无义立后而图谋自解说扵民也解说者以子孔良霄俱𬒳诛杀今并立二人言若国家自以大义存诛絶之后不爲妖鬼立良止也以此解说民心从政至媚也正义曰反之谓反正道也媚爱也从其政事治国家者有所反于正道以取民爱也反正道者子孔诛絶扵道理不合立公孙泄今旣立良止恐民以鬼神爲惑故反违正道兼立公孙泄以取媚于民令民不惑也叚与带之卒自当命尽而终耳未公必良霄所能杀也但良霄爲厉因此恐民民心不安义须止遏故立祀止厉所以安下民也何休膏盲难此言孔子不语怪力乱神以鬼神爲政必惑衆故不言也今左氏以此令后卋信其然废仁义而祈福于鬼神此大乱之道也子产虽立良止以託継絶此以鬼赏罚要不免扵惑衆岂当述之以示季末郑玄荅之曰伯有悪人也其死为厉鬼厉者隂阳之气相乗不和之名尚书五行传六厉是也人也体魄则降知气在上有尚德者附和气而兴利孟夏之月令雩祀百辟卿士有益于民者由此也为厉者因害气而施灾故谓之厉鬼月令民多厉疾五行传有御六厉之礼礼天子立七祀有大厉诸侯立五祀有国厉欲以安鬼神弭其害也子产立良止使祀伯有以弭害乃礼与洪范之事也子所不语怪力乱神谓虚陈灵象于今无验也伯有为厉鬼着明若此而何不语乎子产固为衆愚将惑故并立公孙泄云从政有所反之以取媚也孔子曰民可使由之不可使知之子产达扵此也人生至曰魂正义曰人禀五常以生感隂阳以灵有身体之质名之曰形有嘘吸之动谓之为气形气合而为用知力以此而彊故淂成为人也此将说淫厉故逺本其𥘉人之生也始変化为形形之灵者名之曰魄也旣生魄矣魄内自有阳气气之神者名之曰魂也魂魄神灵之名本从形气而有形气旣殊魂魄亦异附形之灵为魄附气之神为魂也附形之灵者谓初生之时耳目心识手足运动啼唿为声此则魄之灵也附气之神者谓精神性识渐有所知此则附气之神也是魄在于前而魂在扵后故云旣生魄阳曰魂魂魄虽俱是性灵但魄识少而魂识多孝经説曰魄白也魂芸也白明白也芸芸也形有体质取明白为名气唯嘘吸取芸动为义郑玄祭义注云气谓嘘吸出入者也耳目之聦明为魄是言魄附形而魂附气也人之生也魄盛魂彊及其死也形消气灭郊特牲曰魂气㱕于天形魄㱕于地以魂本附气气必上浮故言魂气㱕于天魄本㱕形形旣入土故言形魄㱕于地圣王縁生事死制其祭祀存亡旣异别为作名改生之魂曰神改生之魄曰鬼祭义曰气也者神之盛也魄也者鬼之盛也合鬼与神敎之至也死必㱕土此之谓鬼其气发扬于上神之着也是故魂魄之名为鬼神也檀弓记延陵季子之哭其子云骨肉㱕复于士命也若魂气则无不之也尔雅释训云鬼之为言㱕也易系辞曰隂阳不测之谓神以骨肉必㱕于工故以㱕言之魂气无所不通故以不测名之其实鬼神之本则魂魄是也刘炫云人之受生形必有气气形相合义无先后而此云始化曰魄阳曰魂是则先形而后气先魄而后魂魂魄之生有先后者以形有质而气无质㝷形以知气故先魄而后魂其实并生无先后也注阳神气也正义曰以形有质故为隂魂无形故为阳旣以化表形故以阳见气气为阳知形为隂互相见也用物至魄彊正义曰魂旣附气气又附形形彊则气彊形弱则气弱魂以气彊魄以形彊若其居髙官而任权势奉养厚则魂气彊故用物精而多则魂魄彊也注物权势正义曰物非权势之名而以物为权势者言有权势则物能备物谓奉养之物衣食所资之㧾名也是以至神明正义曰此言从微而至着耳精亦神也爽亦明也精是神之未着爽是明之未昭权势重用物多飬此精爽至扵神明也从政三卋正义曰子良子耳良霄三卋皆为卿注相尚至以酒正义曰相尚以奢食无度也相困以酒饮无度也罕朔杀罕魋正义曰公孙鉏子展之弟展生子皮鉏生罕朔朔是子罕之孙礼谓之从父昆弟使从嬖大夫正义曰子产数㳺椘云子晳上大夫女嬖大夫不尊贵也则晋之嬖大夫亦是下大夫子产云朔亚大夫也今晋侯使朔为下大夫故杜云为子产故使降一等不以罪降诗曰至急难正义曰小雅常棣之篇也以䳭鸰之在原喻兄弟之急难也䳭鸰水鸟也今而在原失其常䖏飞则鸣行则摇不能自舎也喻人当居平安之卋今有兄弟在急难相救之情亦不能自舎也但鸟有飞行可言人之不能自舎无状可言耳注䳭鸰鹦渠正义曰释鸟文郭璞曰雀属注陟登至哀策正义曰陟登恪敬释诂文也周礼所云上帝皆是天也如今之哀策者汉魏以来贤臣旣卒或赠以本官印绶近卋或更赠以髙官襃德叙哀载之于策将葬赐其家以告柩如今之哀䇿谓此也注二圉至命者正义曰案周本纪髙圉是公刘玄孙之孙高圉生亚圉亚圉大王亶父之祖也并为殷之诸侯今王追命襄公而云不忘二圉知其亦是受殷王追命此杜以意言耳二圉之受追命无文也注孔丘年三十五正义曰当言三十四而云五盖相传误耳注孔子六代祖正义曰家语本姓篇云宋泯公熈生弗父何何生宋父周周生卋子胜胜生正考父考父生孔父嘉其后以孔为氏也孔父生木金父金父生皐夷父夷父生防叔防叔辟华氏之偪而奔鲁生伯夏伯夏生梁纥梁纥即生孔子也饘于至余口正义曰释言云餬饘也郭璞云糜也又云鬻糜也孙炎曰淖糜也然则餬饘鬻糜相类之物稠者曰糜淖者曰鬻餬饘是其别名将糜向口故曰以餬余口犹今人以粥向帛黏使相着谓之餬帛注圣人至考父正义曰圣人谓殷汤也不当卋谓不淂在位为国君也上文具言考父之德知此圣人之后有明德而不淂在卋当大位者止谓正考父也旣是圣人之后而又有明德身无贵位必庆隆子孙故言其后必有逹人谓知能通达之人于夫子身为大夫乃称夫子此时仲尼未仕不得称为夫子以未仕之时为仕后之语是丘明意尊之而失事实陈恒未死言谥亦此类也注南宫敬叔正义曰说南宫氏也敬谥也叔字也又字容也字括也名讥一名縚诗曰至事国正义曰小雅北山大夫刺幽王也役使不均已劳于从事而不淂飬其父母焉或燕燕居息燕燕安息貌或尽瘁事国尽力劳病以从国事此作憔悴盖师读不同歳时日月星辰正义曰释天云载歳也夏曰歳周曰年李巡曰载一歳莫不覆载也孙炎曰四时一终曰歳取歳星行一次也年取年谷一熟是言歳即年也时谓四时春夏秋冬也曰谓十日从甲至癸也月从正月至十二月也星二十八宿也辰谓日月所会一歳十二会从子至亥也周礼冯相氏掌十有二歳十有二月十有二辰十日二十有八星之位谓此六物也大歳所在十二年始帀故为十二歳辰而莫同正义曰东南隅有辰也大火谓之辰也又有日月之会辰也又北方有辰星也日月会谓之辰者辰时也言日月聚会有时也故以配日正义曰言辰无常所分在十二以十干配之明非一所也注梦时元未生正义曰知者传曰婤姶生孟絷即云成子梦若已生讫当云婤姶生孟絷及元然云孔成子梦说梦以下且乃云晋韩宣子聘歳生元明未生也之足不良正义曰当断以下原阙春秋胡氏传卷二十七春秋传卷第二十七定公上元年春王元年必书正月谨始也定何以无正月昭公薨于干侯不得正其终定公制在权臣不得正其始鲁于是旷年无君春秋欲谨之而不可也季氏废太子衍及务人而立公子宋宋者昭公之弟其主社稷非先君所命而专受之于意如者也故不书正月见鲁国无君定公无正主人习其读而问其传则未知巳之有罪焉尔三月晋人执宋仲几于京师按左氏诸侯㑹城成周宋仲几不受功曰滕薛郳吾役也爲是执之则有罪矣书晋人执仲几于京师则贬词也以王事讨有罪何贬乎按周官司掌凢囚执人之事属于司冦凢诸侯之狱讼定以邦典凢卿大夫之狱讼断以邦法则大司冦之职也不告诸司冦而执人于天子之侧故虽以王事讨有罪犹贬凢此类皆篡弑之萌履霜之渐执而书其地谨之也毎谨于初而祸乱熄矣夏六月癸亥公之丧至自干侯戊辰公即位昭公之薨巳越葬期犹未得返至于六月癸亥然后丧至而定之即位乃在是月之戊辰盖迟速进退爲意如所制不得专也以周书顾命攷之成王之崩在四月乙丑宰臣太保即于是日命仲桓南宫毛俾爰齐侯吕伋以二干戈虎贲百人逆王丗子钊于南门之外延入翼室宅忧爲天下主不待崇朝而后定也今昭公丧至在葬期之后公子宋自坏隤先入犹未得立是知爲意如所制不得以时定非谓正棺乎两楹之间故定之即位不可不察也夫即位大事也宗嗣先定则变故不生盖代君享国而主其祭冝戚冝惧一失几㑹或萌窥伺之心至于生变则爲不孝矣古人所以贵于早定国家之本也今昭公之薨定之即位春秋详书于䇿非爲后法乃见诸行事爲永鉴耳秋七月癸巳葬我君昭公九月大雩立炀宫炀公伯禽之子其曰立者不冝立也丧事即逺有进而无退宫庙即逺有毁而无立冬十月陨霜杀菽谷梁子曰菽举重也未可以杀而杀举重可杀而不杀举轻其象则刑罚不中之应二年春王正月夏五月壬辰雉门及两观灾秋楚人伐吴冬十月新作雉门及两观书新作者讥僭王制而不能革也雉门象魏之门其外爲库门而皐门在库门之外其内爲应门而路门在应门之内是天子之五门也僖公尝修泮宫复閟宫非不用民力也而春秋不书新作南门则独书者南非一门也必有不当爲者子家驹以设两观爲僭天子是非诸侯之制明矣夫拨乱反正者必本诸身身正者物必正春秋于僭君必书者必正之意也使定公遇灾而惧革其僭礼三家陪臣虽欲僭诸侯执国命其敢乎习旧而不知以爲非何以禁季氏之胁其主矣故特书新作以讥之也三年春王正月公如晋至河乃复二月辛卯邾子穿卒夏四月秋葬邾庄公冬仲孙何忌及邾子盟于抜四年春王二月癸巳陈侯吴卒三月公㑹刘子晋侯宋公蔡侯卫侯陈子郑伯许男曹伯莒子邾子顿子胡子滕子薛伯𣏌伯小邾子齐国夏于召陵侵楚按左氏传书伐而经书侵楚者楚爲无道慿陵诸夏爲一裘一马拘唐蔡二君三年而后遣蔡侯旣归请师于晋晋人请命于周大合诸侯天子之元老在焉若能暴明其罪恭行天讨庶几哉王者之师齐桓晋文之功𥚹矣有荀寅者求货于蔡侯弗得遂辞蔡人晋由是失诸侯无功而还书曰侵楚陋之也夏四月庚辰蔡公孙姓帅师灭沈以沈子嘉归杀之沈人不㑹于召陵晋人使蔡伐之书灭沈罪公孙姓也书以归罪沈子嘉也书杀之罪蔡侯也奉词致讨而覆其邦家爲敌所执不死于位皆不仁矣所恶于前无以先后出乎尓者反乎尓者也蔡侯视楚犹沈视蔡也昭公拘于郢三年而后反非以国小而弱乎沈虽不㑹召陵未有大罪恶也而恃强杀之甚矣能无公孙翩之及哉宋以曹伯阳归蔡以沈子嘉归皆杀之也而或书或不书其不书者贱而略之也五月公及诸侯盟于臯鼬定公之立上不请于天王下不告于方伯而受国于季孙意如故三年朝晋至河而复今㑹诸侯求爲此盟书公及者内爲志也召陵之㑹必序不序十有八国之诸侯则无以见侵楚之陋臯鼬之盟序与不序非义所系则以凢举可矣𣏌伯成卒于㑹六月葬陈惠公许迁于容城秋七月公至自㑹刘卷卒葬𣏌悼公楚人围蔡晋士鞅卫孔圉帅师伐鲜虞葬刘文公冬十有一月庚午蔡侯以吴子及楚人战于柏举楚师败绩楚囊瓦出奔郑吴何以称子善伐楚解蔡围也荆楚暴横盟主不能致其讨天王不得达其命长恶不悛复兴师而围蔡王法所当讨而不赦也吴能自卑听蔡侯之义以达天子之命兴师救蔡战于柏举大败楚师成伯讨之功善矣晋主夏盟中国所仰若嘉谷之望雨也有请于晋如彼其难吴国天下莫强焉非诸侯所能以也有请于吴如此其易故召陵之㑹大合诸侯而书侵楚柏举之战蔡用吴师特书曰以者深罪晋人保利弃义难于救蔡也然则何以不言救乎救大矣阖闾子胥宰嚭皆怀谋楚之心蔡人往请㑹逢其适非有救灾恤邻从简书忧中国之实也圣人道大德宏乐与人爲善故因其从蔡特进而书爵囊瓦贪以败国又不能死可贱甚矣故记其出奔特贬而称人春秋之情见矣庚辰吴入郢及楚人战则称爵入郢则举其号何也君舎于其君之室大夫舎于大夫之室狄道也圣人谁毁谁誉救灾恤邻则进而书爵非有心于与之顺天命也乗约肆淫则黜而举号非有心于贬之奉天讨也伐国者固将拯民于水火之中而鸠集之耳杀其父兄系其子弟毁其宗庙迁其重器而乱男女之配也如水益深如火益热则善小而恶大功不足以掩之矣圣人心无毁誉如镜之无妍丑也因事物善恶而施褒贬焉不期公而自公尔明此义然后可以司赏罚之权得春秋之法矣五年春王三月辛亥朔日有食之夏归粟于蔡于越入吴六月丙申季孙意如卒内大夫有罪见讨则不书卒公子翚是也仲遂杀恶及视罪与翚同而书卒者以事之变卒之也意如何以书卒见定公不讨逐君之贼以爲大夫全始终之礼也定虽受国于季氏苟有叔孙舎之见不赏私劳致辟意如以明君臣之义则三纲可正公室强矣今苟于利而忘其雠三纲灭公室益侵陪臣执命冝矣故意如书卒主人习其读而问其传则未知巳之有罪焉尔秋七月壬子叔孙不敢卒冬晋士鞅帅师围鲜虞六年春王正月癸亥郑游速帅师灭许以许男斯归二月公侵郑公至自侵郑夏季孙斯仲孙何忌如晋秋晋人执宋行人乐祁犂称人以执非伯讨也祁犂聘于晋主赵简子饮酒焉献杨楯六十范赵方恶其宰曰昔吾主范氏今子主赵氏是贾祸也范献子果怒言于晋侯曰以君命越疆未致使而私饮酒不敬二君不可不讨也乃执乐祁执非无名何以非伯讨也使范赵方睦皆有献焉则弗执之矣执异国行人出于列卿私意威福之柄移矣三卿分晋而靖公废爲家人岂一朝一夕之故哉冬城中城季孙斯仲孙忌帅师围郓七年春王正月夏四月秋齐侯郑伯盟于咸齐人执卫行人北宫结以侵卫齐侯卫侯盟于沙大雩齐国夏帅师伐我西鄙九月大雩冬十月八年春王正月公侵齐公至自侵齐二月公侵齐三月公至自侵齐曹伯露卒夏齐国夏帅师伐我西鄙公㑹晋师于瓦按左氏晋士鞅荀寅救鲁则其书公㑹晋师何也春秋大法虽师次于君而与大夫敌至用大衆则君与大夫皆以师爲重而不敢轻也故棐林之㑹不言赵盾而言晋师瓦之㑹言晋师而不书士鞅于以见人臣不可取民有衆专主兵权之意陈氏厚施于齐以移其国季孙尽征于鲁以夺其民皆王法所禁也春秋之义行则不得爲尔矣公至自瓦秋七月戊辰陈侯柳卒晋士鞅帅师侵郑遂侵卫葬曹靖公九月葬陈怀公季孙斯仲孙何忌帅师侵卫冬卫侯郑伯盟于曲濮从祀先公蜀人冯山曰昭公至是始得从祀于太庙其说是也季氏逐君而制其死生之命公薨干侯不得终于正寝旣薨七月又不得以时归葬旣葬绝其兆域又不得同于先君而在墓道之南至孔子爲司寇然后沟而合诸墓则其主虽乆未得从昭穆而祔祭冝矣及意如巳卒阳虎专季氏将杀季孙斯而乱鲁国託于正以售其不正始以昭公之主从祀太庙盖欲着季氏之罪以取媚于国人然其事虽顺其情则逆春秋原情制法故不书禘事与日特曰从祀先公于盗窃寳玉大弓之上见事出阳虎而不可详也其亦深切着明矣盗窃寳玉大弓九年春王正月夏四月戊申郑伯虿卒得寳玉大弓谷梁子曰寳玉封圭大弓武王之戎弓周公受赐藏之鲁或曰夏后氏之璜封父之繁弱也子孙丗守罔敢失坠以昭先祖之德存肃敬之心尔古者告终易代弘璧琬琰天球夷玉兊之戈和之弓垂之竹矢莫不陈列非直爲美观也先王所寳传及其身能全而归之则可以免矣鲁失其政陪臣擅权虽先公分器犹不能守而盗得窃诸公宫其能国乎故失之书得之书所以讥公与执政之臣见不恭之大也此义行则有天下国家者各知所守之职不敢忽矣六月葬郑献公秋齐侯卫侯次于五氏秦伯卒冬葬秦哀公春秋正义春秋正义卷二十八春秋正义卷第二十八昭公国子祭酒上护军曲阜县开国子臣孔颖逹等奉勑撰八年注以首至卋子正义曰招与公子过共杀偃师而立公子留及椘杀征师晋出奔郑招乃㱕罪扵过而使陈人杀之及椘师来讨招又推过为首淂免重责不死而放之扵越是以招为从罪也君其从招之诈如椘之意则冝书过杀偃师由是仲尼知其实状以招为首传言书曰陈侯之弟招杀陈卋子偃师罪在招也是仲尼新意以招为首悪也从杀例者从两下相杀之例也释例曰大臣相杀死者无罪则两称名氏以示杀者之罪王札子杀召伯毛伯是也若死者有罪则不称杀者名氏晋杀其大夫阳䖏父是也然则卋子虽是副主犹是人臣从此人臣相杀之例故称弟以见杀者之罪也又称卋子以见卋子亦人臣也郑叚去弟陈招不去弟者释例云陈招杀兄之子然不推刃扵其兄故以首悪称弟称名从两下相杀也是言招罪轻扵害兄故存弟也注襄二至于宋正义曰溺以襄五年即位尔来陈常从椘唯有襄二十七年大夫与鲁同盟于宋刘炫云徃年衞侯悪卒杜云元年大夫盟于䝞此不数䝞以杜爲上下自相及今知不然者以于宋经有明文故指之䝞文不见经故不数也其衞侯悪更无䖏唯有䝞盟故数之刘不寻杜意而规其过非也注革车至阙也正义曰传称革车千乗是大蒐也十一年大蒐于此蒲二十二年大蒐于昌间定十三年十四年大蒐于比蒲皆云大蒐此不云大知经阙文也释例云红之蒐传言革车千乗所以示大蒐也而经不书大诸事同而文异传不曲言经义者直是时史之阙略仲尼略而从之春秋不可错综经文此之类也刘贾颕云蒐于红不言大者言公大失权在三家也十一年蒐于比蒲经书大蒐复云书大者言大衆尽在三家随文造意以非例爲例不复知其自违也注招之党椘杀之正义曰孔奂之爲招党传无其文正以杀称名氏是有罪之文知其是招党也文七年宋人杀其大夫传曰不称名衆也且言非其罪也无罪不称名知称名爲有罪矣若使孔奂无罪仲尼必当変文但此非常例先无定制不知其将何所称也执招杀奂皆是椘人为之承上椘师灭陈之下是椘可知不复每文书椘杜以注文隔故言椘杀以明之不言杀陈大夫者杀他国之臣例不书爵宣十一年椘人杀陈夏徴舒是其类也此执招杀奂皆灭陈乃为之故依次而书书在灭陈之下注嬖人至故书正义曰贾服以葬哀公之文在杀孔奂之下以为椘葬哀公故杜辩之袁克葬之案传克𣣔杀马毁玉椘人将𣣔杀克不得为椘葬之若是椘葬冝云椘人葬陈哀公当如齐侯葬纪伯姬不淂直言葬也且诸言葬某公者皆是鲁徃会葬之文大夫不淂书名言其所为之事而巳故云鲁徃会故书也案传袁克之葬乃是私窃葬之而鲁淂会者诸侯之卒告卒不告葬但葬有常期知卒即徃会之未必淂以礼从赴也传注魏榆晋地正义曰服虔云魏邑榆州里名襄二十三年叔孙豹次于雍榆雍榆地名知魏榆亦地名民听滥正义曰或民听滥失实无言而妄称有言也诗曰至谓乎正义曰小雅雨无正之篇也可哀愍㦲彼不能言之人其所言者非不从舌是出但其言僣而无征唯扵巳身是病以不能言而自病其身是可哀也可嘉羙矣彼能言者巧为言语如水之转流然其言信而有征自便其身处休羙之地以言能而自䖏其羙地故可嘉也此能言䖏休者其是子野之谓乎注哿嘉至小异正义曰诗毛传云哿可也哿无正训以其字从加从可故各以意训耳此诗上文云听言则荅讃言则退然后次此哀㦲故杜以哀㦲不能言覆上僣言见退谓言而不见信被黜退者也哿矣能言覆上听言则荅谓言可听用见应荅者也以其言可嘉善信而有徴故自取安逸䖏休羙也师旷因公之问其言流转终皈于諌其言实巧故以比巧言如流也据今毛郑解诗哀㦲不能言者䝨人不能言也不能以其正道曲从君心故身见困病哿矣能言乃指时卋所谓能言者巧言从俗如转流矣阿䛕顺旨不依正法淂使身居休羙与此所引意异故言当叔向时诗义如此与今说诗者小异隐元年注云诗人之作各以情言君子论之不以文害意故春秋传引诗不皆与今说诗者同他皆放此然则引诗断章取义淂异扵本而云叔向时诗义如此者但叔向此言在孔子删诗之前与删诗之后其义或异故云叔向时诗义如此隐元年论诗者君子之言君子即丘明也其言则删诗之后乃与诗说不同故云引诗断章此杜大略而言其实未脩之前有引诗亦有断章者注经书辛丑从赴正义曰经云辛丑传言辛亥经传异者多是传实经虚故言从赴长歴四月戊戌朔四日辛丑十四日辛亥一月之内有此二日故不云日误注疑为至发之正义曰襄十一年椘人执郑行人良霄传称书曰行人言使人也此复发传故言重发之也释例曰行人有六而发传有三者囚良霄以顕其称行人因于征师以示其非罪因鲁叔孙婼以同外内大夫则余三人皆随例而为义也将往至陈氏正义曰将往子良之家也又数人告不复敢白子良之家遂如陈氏服䖍云将往者欲往到陈氏间助子良攻我意谬甚也注周书至勉也正义曰周公戒康叔当施惠扵不肯施惠者劝勉其不能勉力者今子良不能勉力为善欲令桓子劝勉之故引此书也茂勉也释诂文顷正义曰谥法袛动进惧曰顷注壬午至月误正义曰杜以长歴校之十月乙丑朔十八日淂壬午也十一月无壬午经书百歴与经合知传言十一月者误也注舆衆至哀公正义曰就衆嬖之内特举袁克之名知克是嬖人之贵者也葬无杀马毁玉之法知欲以非礼厚葬哀公也服虔云一曰马陈侯所乗马玉陈侯所佩玉故杀马毁玉不欲使椘淂之事亦有似知不然者椘旣灭陈制为己有克不能私藏马玉欲残毁之故不从对曰至椘国正义曰致死礼者欲为郏敖致死杀灵王也穿封戍旣臣事灵王而为此悖言追恨不杀君者以明在君为君之义见己忠直若如今日有人欲谋灵王已必致死杀之此对是谄非悖也注颛至水灭正义曰颛顼崩年歳星在鹑火之次于时犹有书传言之故史赵淂而知也歳星天之贵神所在必昌鹑火得岁而火益盛火盛而水灭颛顼水徳故以此年终也陈是颛顼之族故知㓕将如之亦当歳在鹑火陈乃灭也史赵别有以知假此而为言耳不可一准此言以验国之兴灭注箕斗至用也正义曰析木之津扵十二次为位在寅也释天云析木之津箕斗之间汉津也孙炎日折别水木以箕斗之间是天汉之津也刘炫谓是天汉即天河也天河在箕斗二星之间箕在东方木位斗在北方水位分析水木以箕星为隔隔河须津梁以渡故谓此次为析木之津也不言析水而言析木者此次目南而尽此依此次而名朽故木也襄三十年传称岁星在娵訾之口其明年乃降娄歳星歳行一次降娄距此九年故此年歳在朽木之津也由用释诂文言将复用是而更兴注幕舜至絶者正义曰鲁语云幕能师颛顼者也有虞氏报焉孔晁云幕能㫦道功不及祖德不及宗故毎扵歳之大烝而祭焉谓之报言虞舜祭幕明幕是舜先不知去舜逺近也帝系云颛顼生穷蝉穷蝉生敬康敬康生句芒句芒生蟜牛蟜牛主瞽瞍亦不知幕扵蟜牛以前是谁名字之异也从幕至瞽瞍无违天命废絶言其不絶卋継嗣相传以至舜也观传此文瞽瞍以前似有国士而尚书序云虞舜侧微孔安国云为庶人故微贱经云有鳏在下曰虞舜明是下贱矣盖至瞽瞍始失国耳此久逺之事不可知也注遂舜至扵遂正义曰三年传云箕伯直柄虞遂伯戏则遂在直柄之后故云盖殷兴存舜之后而封之也言舜有明圣之徳其徳流及扵遂故言寘德扵遂寘置也置此徳扵遂身今使遂有徳也注胡公至舜后正义曰胡公封陈之由襄二十五年传巳具之矣卋本舜姓姚氏哀元年传称夏后少康奔虞虞思妻之以二姚虞思犹姓姚也至胡公周乃赐姓为妫耳因昔虞舜居嬀水故周赐以嬀为姓也陈卋家言舜居嬀汭其后因姓嬀氏谓胡公之前己姓嬀矣是马迁之妄也其兆旣存矣正义曰陈氏卋世益贤而位渐高有恩徳而淂民意其有国之征兆旣存矣言可知也九年注以事至会礼正义曰此与宣十五年公孙㱕父会椘子于宋其事同也椘子在彼鲁敬大国自徃会之非椘子召使会自以小国事大国之礼注注许畏至为文正义曰许自椘庄王以来卋属扵椘常与郑为仇敌今畏郑欲迁都近椘椘从其意而迁之故以许自迁爲文若许不欲迁而楚强迁之则当云椘人迁许如宋人迁宿齐人迁阳注天火至爲名正义曰天火曰灾宣十六年传例也公羊谷梁经皆作陈火公羊传曰陈巳灭矣其言陈火何存陈也谷梁传曰国曰灾邑曰火火不志此何以志闵陈而存之也贾服取彼爲说言愍陈不与椘故存陈而书之言陈尚爲国也杜以左氏无此义故辩而异之云陈旣巳灭降爲椘县不言椘陈灾而直书陈灾者犹如晋之梁山沙廉崩不书晋也以彼不系晋知法自不当系椘非是存陈如旧国也凡灾害所及系扵所灾所害之䖏故以所在爲名不复系其本国大都以名通例不系国陈是椘之大都无縁当系扵椘二传妄说故杜不从所灾所害者所灾谓陈灾是也所害谓梁山沙廉崩是也然灾害系扵所灾所害而宣十六年不直云宣榭火而以宣榭系成周者以宣榭其名不顕若不系成周不知何䖏宣榭与此别也传注椘子至揔书正义曰徃年椘公子弃疾帅师围陈椘子不亲行也旣灭陈以爲县椘子自徃巡行鎭抚之鲁宋郑䘙闻其在陈畏威加敬各遣大夫徃彼会之非是盟主所召至亦不行会礼故鲁史独书巳使不复揔书诸国也传因叔弓所见故歴序四国大夫以见诸国皆行非独鲁也十年叔孙婼如晋葬晋平公传因歴序诸国大夫此意与彼同也服䖍以爲此会宋郑衞之大夫不书叔弓后也服见文七年公会诸侯晋大夫盟于扈传歴序诸国乃云公后至故不书所会凡会诸侯不书所会后也后至不书其国辟不敏也服意准彼爲义故云叔弓后耳彼爲盟主所召故讳后期此则椘非盟主何以当讳春秋之意岂欲鲁弃晋而从椘乃爲之讳其会椘迟也且彼不书所会乃揔书诸侯此若是会经何以不揔书叔弓会诸侯之大夫传何以不言叔弓会椘子宋华亥郑游言䘙赵黡于陈也今传以四国大夫共会椘子义非扈类足以可明且叔弓若后传当言之传不言后而服以爲后是欲代丘明爲传非解之也故杜顕而异之言不行会礼故不㧾书见此意注此时至谯郡正义曰杜以地名经传不同而传言实者则以爲名有改易也传不言实则以爲二名并存也所言实者皆举旧以实新此也旧名城父此时新改为夷然言城父是旧名故传以实明之凡有二义经书未改之名传以所改实之则昭十八年许迁于白羽传云许迁扵析实白羽定十年公会斉侯于夹谷传云会于祝其实夹谷是也若经书巳改之名则传亦举其巳改实其未改之号即此许迁于夷传云迁许于夷实城父定十三年斉侯䘙侯次于垂葭传云次于垂葭实鄓氏是也此四者或经书未改或经书巳改传皆上句举其已改之名下句实其未改之号凡一地前后二名者非谓经时为未改之名传时为已改之名乃扵经传以前上卋之时已有所改前后之名夫子集史记而为经丘明采简牍而作传史记或书其旧名者即白羽夹谷是也或史记书其后名者即夷与垂葭是也丘明据简牍为传以所改后名而实之故僖二十五年秦取析矣襄二十六年声子云析公之乱皆举白羽改为析之后但简牍称析故杜云于传时白羽改为析止谓简牍之时非丘明作传时也若其不然孔子脩经丘明作传亊相连接时曰不逺岂可脩经时为白羽作传即改为析故杜云此四者皆为所在之地旧名絶于当时史记有遣者也刘炫不审思杜意怪僖公襄公之卋己有析名而规杜氏非也取州至益之正义曰释例云州来淮南不蔡县汝水也南地淮北之田淮水此田则州来邑在淮南邑民有田在淮北也许国尽迁于夷田少故取以益之注甘人至大夫正义曰孔子父叔梁纥为邹邑之长论语谓孔子为邹人之子是典邑大夫法当以邑名冠之而称人知此甘人即是下文甘大夫襄也甘人是甘县大夫知阎嘉是晋之阎县大夫名嘉也甘阎接竟田或相侵故共争之注在夏至西北正义曰周语云昔我先卋后稷以服事虞夏及夏之衰也弃稷弗务我先王不窋用失其官案本纪不窋是后稷之子継其父业卋为大国故受此五国为西土之长也释例土地名云魏河东河北县也芮冯翊临晋县芮郷是也毕在京兆长安县西北骀在武功歧在羙阳令案其地芮在魏之西南百余里耳歧在骀之西北无百里也诗称后稷封邰与歧毕相近为之长可矣计魏在邰东六百余里而令邰国与魏为长道路大遥公刘居豳又在歧西北四百余里此传极言逺竟而辞不及豳并不知其故及武至东土正义曰武武王克竟光有天下外薄四海皆为周地上文旣言西土故以下唯说三方其实西方所至过扵上文自歧以西犹是周竟但不复重言之耳服虔云蒲姑商奄濵东海者也蒲姑斉也商奄鲁也二十年传曰蒲姑氏因之定四年传曰因商奄之民命以伯禽巴濮至北土正义曰土地名云巴巴郡江州县也椘南郡江陵县也邓义阳邓县也建宁郡南有濮夷地然则巴椘邓中夏之国唯濮为逺夷耳土地名又云燕国蓟县也毫是小国阙不知所在盖与燕相近亦是中国也唯肃慎为逺夷注肃慎至余里正义曰书序云成王旣伐东夷肃慎来贺鲁语云武王克商肃慎氏贡楛矢韦昭云来慎东北夷之国去扶余千里晋之玄菟即在辽东东北杜言玄菟北三千里是北夷之近东者故杜言北夷韦言东北夷吾何通封之有正义曰言我之封疆何近之有迩近也文武至是为正义曰传称䝞仲䝞叔王季之穆是文王母弟也管蔡郕霍鲁衞毛耼史记以为武王之母弟也唐叔成王之母弟也其康王之母弟则书传无文文王周之始王故言文王文王未淂封诸侯也弟以同母为亲故言母弟耳所封非同母者亦多矣建为国君所以为藩篱屏蔽周室使与天子蔽鄣患难亦其虑后卋子孙或有废队王命望诸侯共救済之是为此也岂如至敝之正义曰岂如弁髦因以敝之者弁谓缁布冠髦谓童子垂髦凡加冠之礼先用缁布之冠敛括垂髦三加之后去缁布之冠不复更用故云因以敝之今王自比岂淂将王室如缁布冠加髦之后不湏复用因以敝之扵言以我五家封建晋国之后因即弃而不事之也注童子至冠也正义曰案礼未髻之时必垂髦故云童子垂髦也士冠礼始冠缁布冠次加皮弁次加爵弁是始冠必三加冠也其记冠义云始冠缁布之冠冠而敝之可也玉藻亦云始冠缁布冠自诸侯下达冠而敝之可也郑玄云本大古耳非时王之法服也是言本古而暂冠旣加而即弃是礼成而弃其始冠故云弁髦而因以敝之也弁有爵弁皮弁嫌缁布之冠不淂名弁故云弁亦冠也周礼弁师掌冕是爲大名也刘炫以爲弁弁髦二物以童子垂髦爲髡彼两髦又云因以敝之者谓亲没不髦案礼加冠以后亲没以前身旣成人犹自垂髦何得云童子垂髦髦旣亲没乃弃杜注何以不言亲没也若三加之后弃弁不弃髦杜注何得云弃其始冠故言弁髦因以敝之旣连髦而言明非亲没之髦也髦之形象郑注士丧礼云未闻注言梼至其中正义曰文十八年传称舜臣尧流四凶族浑敦穷奇梼杌饕餮投诸四裔以御螭魅先儒皆以爲浑敦驩兠也穷竒共工也梼杌鲧也饕餮三苗也此传以晋率隂戎伐颕止湏言饕餮耳而云梼杌者略举四凶之一耳下言四裔则三苗在其中可知也若直说鲧当言居梼杌于羽山不湏言四裔也注允姓至敦煌正义曰此言主责隂戎知允姓隂戎之祖也言允姓之姦者谓其姦邪之人悪言之也尚书云窜三苗于三危此言允姓居于瓜州时同而人别知与三苗俱放扵三危也则戎焉取之正义曰焉犹何也若不由晋则戎何淂取周之地也注邑外至之地正义云释地云邑外谓之郊周礼载师掌任土之法具叙王畿之内逺近之次自国中以外有近郊逺郊次甸次稍次县次都是郊外为甸也陆浑之戎居伊洛之间是取周郊甸之地我在至主也正义曰言我周存在扵伯父有益如衣服云云虽戎至一人正义曰言伯父我亲扵自如此则虽戎狄其何有恩义扵我一人旣无恩亲侵我亦无可责王有姻䘮正义曰隐元年传云士踰月外姻至姻是外亲故杜云外亲之䘮也服虔云妇之父曰姻王之后丧父扵王亦有服义故徃弔案妻父为姻虽有此称王之纳后必取诸侯之女后之父母不淂身在京师徃弔可耳何以淂致襚也以致襚言之知是外亲之䘮耳不知外亲䘮是谁死陈水属正义曰陈颛顼之后颛顼以水德王天下故为水属也陈是舜后舜为土徳不近言土属而逺系颛顼为水属者盖裨灶知陈将欲复兴须取水为占验假此以为言耳未必帝王子孙永与所承同徳椘之先卋甞为火官即以火为椘象岂复五行之官后卋皆依其行乎此皆䝨哲有以知之非吾徒所测注火畏至之妃正义曰隂阳之书有五行妃合之说甲乙木也丙丁火也戊巳土也庚辛金也壬癸水也木克土土克水水克火火克金金克木木畏金以乙为庚妃也金畏火以辛为丙妃也火畏水以丁为壬妃也水畏土以癸为戊妃也土畏木以巳为甲妃也杜用此说故云火畏水故为之妃也服虔云火离也水坎也易卦离为中女坎为中男故火为水妃注相治至火事正义曰相训助也主火而助君为治故以为治也二十九年传曰火正曰祝融颛顼氏有子曰犂为祝融椘卋家云髙阳生称称生卷章卷章生犂犂为高辛氏火正甚有功能光融天下帝喾命曰祝融共工作乱帝使黎诛之而不尽帝诛黎而以其弟吴囬为后复居火正为祝融囬生陆终陆终生子六人六曰季连椘其后也是椘之先为火正治火事注火心至置闺正义曰襄九年传曰心为大火十七年传曰火出扵周为五月今经书四月陈灾传言火出而火陈火得以四月出者长歴云闰当在此年五月后而在前年故火以四月出也长歴以为前年闰八月则此年四月五日得中气二十日淂五月节故四月淂火见注水淂至建陈正义曰杜以陈为椘邑椘人在陈陈兴则椘衰故曰遂椘而建陈当谓逐去椘人之在陈者若穿封戍为陈公者也但逐椘国之人扵义甚通刘炫乃改逐为遁言火逃遁去椘而建立陈国而规杜非也注妃合至陈传正义曰妃合释诂文也易系辞云天一地二天三地四天五地六天七地八天九地十天数五地数五五位相得而各有合郑玄云天地之气各有五五行之次一曰水天数也二曰火地数也三曰木天数也四曰金地数也五曰土天数也此五者隂无匹阳无耦故又合之地六为天一匹也天七为地二耦也地八为天三匹也天九为地四耦也地十为天五匹也二五隂阳各有合然后气相得施化行也是言五行各相妃合生数以上皆淂五而成故云五歳而陈将复封注是歳是水哀正义曰如杜所注歳星每年而行一次至昭三十二年则歳星在寅未至于丑其传云越淂歳而呉伐之故服氏以为有事于武宫之歳龙度天门谓十五年歳星从申越未而至午歴家以周天十二次次别为百四十四分歳星每年行一百四十五分是歳星行一次外剰行一分积一百四十四年乃剰行一次故昭十五年淂超一辰今杜氏旣无此义而三十二年歳星得在丑者但歳星之行天之常数超辰之义不言自顕故杜不注若然椘卒灭陈在哀十七年则歳星当踰鹑火至鹑尾而云五及鹑火者以颛顼歳在鹑火而灭故禆灶举大略而言云五及鹑火不复细言残数虽至鹑尾亦经由鹑火天有五星又大微宫中有五帝坐又四方中央亦有五是天数以五为纪故五及鹑火也歳星天之贵神所在之国必昌歳在鹑火火淂歳星之助火旣盛而水则衰注工楽师师旷也正义曰礼记檀弓说此事云知悼子卒未葬平公饮酒师旷李调侍知工即师旷也外嬖叔即李调也注楽所以聦耳正义曰楽以和心声从耳入故乐者所以聦耳大师掌乐务使君聦故为君耳将司聦也注疾悪至忌日正义曰训疾为悪言王者悪此日不以举吉事也尚书武成篇云时甲子昧爽受率其旅君林会于牧野罔有敌于我师前徒倒戈攻于后以北血流漂杵是纣以甲子䘮也诗云韦顾旣伐昆吾夏桀言昆吾与桀同时死也十八年传二月乙卯周毛淂杀毛伯过而代之苌弘曰毛淂必亡是昆吾稔之日也昆吾之死与桀同日知桀以乙卯亡也以此二王之七为天诛之日故国君以为忌日悪此日也擅弓云君子有终身之忧故忌日不楽郑玄云谓死日也彼谓亲亡之日至此日而念亲故忌此日不用举吉事非是悪此日也此与忌日名同意异注外都至嬖者正义曰此言分嬖嬖叔即李调是也礼记云调也君之䙝臣也旣云䙝臣而谓之外嬖知是外都大夫之嬖者犹晋献公时有外嬖梁伍东关嬖伍服以至不明正义曰吉有弁冕凶有衰麻礼有吉凶之异作衣服以表之如此之类是服以旌礼也周礼司服六冕以祭祀皮弁以视朝韦弁以即戎冠弁以田猎如此之类是礼以行事也传称哀有哭泣楽有歌舞如此之类是事有其物言行事各有其物类也记称衰麻则有哀色端冕则有敬色介胃则有不可犯之色周礼保氏敎国子六仪一曰祭祀之容二曰賔客之容三曰朝廷之容四曰䘮纪之容五曰军旅之容六曰车马之容少仪曰言语之羙穆穆皇皇朝廷之羙济济翔翔祭祀之羙斉斉皇皇车马之羙騑騑翼翼鵉和之羙肃肃雍雍如此之类是物有其容也若有卿佐之䘮冝有悲哀之貌而与群臣饮酒作楽今君之容貌非其类也而女不见是不明也味以至罪也正义曰调和饮食之味以飬人所以行人气也气淂和顺所以充人志也志意充满虑之扵心所以定言语也详审言语宣之扵口所以出号令也臣实主掌食味今工师不聦叔也不明二侍御者并失其官而君不出令以罪之必是食味失冝是臣之罪也公说至而止正义曰公心欲废知氏故轻悼子之䘮不废饮酒淂蒯以礼责之乃知君臣义重其礼不可辄废为是悛而止悛改也改华前意也礼记记此事饮酒事同而其言尽别记是传闻故与此异二者必有一谬当传实而记虚也注自叔至曰礼正义曰襄二十年叔老聘齐至今二十年更不遣聘是邦交礼意久旷絶也殷训盛也今脩盛聘以无忘旧好故礼之也聘礼云小聘曰问不享有献不及夫人主人不廷几不郊劳然则聘礼经之所言是大聘也王制云诸侯之扵天子也比年一小聘三年一大聘郑玄云小聘使大夫大聘使卿聘礼旣是大聘使卿矣殷聘又当盛扵大聘不知以何为盛或当享礼之物多矣诗曰至子来正义曰大雅灵台之篇也言文王经始灵台之基趾其意勿使急成之但其衆民自以子成父事而来劝乐而早成之耳子成父事不待督帅故云子来以示民乐之意十年注三大至从之正义曰成二年鞌之战鲁四卿并书此三卿皆书重兵洋内故备书之其他国行兵唯书元帅而已略外也传云平子伐莒取郠平丘又独见执明是季孙为伐莒之主二子从之注五同盟正义曰彪以襄十六年即位其年于溴梁十九年于祝柯二十年于澶渊二十五年于重丘二十七年于宋不数元年虢会是五同盟注十一同盟正义曰成以成十六年即位十七年盟于柯陵十八年于虚朾襄三年于鸡泽五年于戚九年于戏十一年于毫城北十五年及向戍于刘十六年于溴梁十九年于祝柯二十年于澶渊二十五年于重丘二十七年于宋元年于虢皆鲁宋俱在凡十三同盟杜意盟数多者不数特盟襄十五年向戍盟于刘及虢盟不数故十一刘炫并数以规杜过非也如此数盟不同者或可传写误传注歳歳至玄枵正义曰释天云玄枵虚也颛顼之虚虚也郭璞曰虚在正北颛顼水德位在北方当以北方三次以玄枵为中玄枵次有三宿又虚在其中以水位在北颛顼居之故谓玄枵虚星为颛顼之虚也居其至姜也正义曰维者纲也玄枵次有三宿女为其𥘉女是次之纲维也居其维首谓星居之也其玄枵维首而有妖异之星焉以将死之妖告邑姜也邑姜斉女告邑姜言其子孙当死也邑姜晋之妣也正义曰曲礼云生曰母死曰妣郑玄云妣云言嫓嫓扵考也邑姜唐叔之母故为晋之妣也邑姜亦是成王之母而扵周无灾任姜共守其地而不告薛女此则禆灶司知非吾徒所能测戍子至乎出正义曰昔戊子之日逄公死其神以此日登天扵时有星是此星也扵是婺女乎出尔时妖星出扵婺女而戊子逢公死今此星亦出婺女知戊子晋君当死也逢公死日星出婺女当时犹有书记故禆竃淂而知之注逢公至曰卒正义曰二十年晏子说斉地云有逢伯陵因之则伯陵是逢君之始祖也周语说玄枵之次云我皇妣大姜之姪伯陵之后逢公之所冯神也孔眺云大姜大王之妃王季之母也女子谓昆弟之子曰姪伯陵大姜之祖逢公大姜之姪伯陵之后逢公殷诸侯也然则伯陵之后卋为逢君皆是逢公未知戍子卒者何所名号也逢公死时妖星亦出婺女扵时歳星不在斉分故斉地之君自当其祸此时歳在斉分故外孙当之斉惠栾高氏正义曰斉惠公生公子栾公子高高生子尾尾生子良栾生子雅雅生子旗旗是栾孙良是髙孙孙以王父字为氏皆出惠公故曰惠栾髙氏也遂伐虎门正义曰周礼师氏掌以羙诏王居虎门之左司王朝郑玄云虎门路寝门也王曰视朝扵路寝门外画虎焉以明勇勐扵守宜也司犹察也察王之视朝若有善道可行者则当前以诏王彼师氏察王淂失明其近王故以虎门为路寝门此亦当然或以虎门非路寝门当是宫之外门不与周礼同注端委朝服正义曰元年传刘㝎公谓赵文子云吾与子弁冕端委哀七年传曰大伯端委以治周礼则端委是在公之服故云朝服郑玄云诸侯与其臣皮弁以视朔朝服以视朝其朝服玄冠缁布衣素积以为裳也公卜至用之正义曰公卜卜与栾髙战也灵姑銔者斉侯旌旗之名卜使王黒以此灵姑銔之旗率人以战淂吉也礼诸侯当建交龙之旂此灵姑銔盖是交龙之旂当时为之名其义不可知也知是旗者以謮断三尺而用之故知是旗注庄六轨之道正义曰释宫云六达谓之庄旧说皆云六道旁出杜皆以一逹为一轨曰诗至以覇正义曰曰者桓子辞也旣私施与又言巳施之意大雅文王之篇钖赐载行周徧也言文王能布陈大利以赐天下行之周偏此言文王之能施也桓公亦用此能施是以覇诸侯焉淂不务施乎言已多施为此也诗曰至福㦲正义曰小雅廉鸣之篇也孔甚昭明佻偷也言君子之人为賔客德竒甚明其视下民不偷薄苟且也偷之己谓甚矣而一同畜牲用之将谁肯福祐之哉佻偷释言文李廵曰佻偷薄之偷也孙炎曰偷苟且也百两正义曰尚书武王戎车三百两孔安国云兵车称两非知至不足正义曰尚书说命云非知之艰行之惟艰此言出彼意也非知之实为难将在行之为难也言子产语己巳旣知之知而不行所以自悔夫子子产知之矣知䘮不用币也我则知不足书曰至败礼正义曰尚书大甲篇也孔传云言巳放纵情欲毁败礼仪法度难不慎正义曰言人居身难可不谨慎诗曰至我后正义曰正月大夫刺幽王也云父母生我胡俾我瘉不自我先不自我后注云父母谓文武也天使父母生我何故不长遂我而使我遭此暴虐之政而病此何不出我之前居我之后穷苦之情苟欲免身平正义曰谥法内外賔服曰平元正义曰谥法好建国都曰元十一年注蔡侯至名告正义曰蔡侯虽弑父而立实冝受讨但立为君扵蔡已十三年椘子诱而杀之又刑其羣士不以弒父之罪讨之蔡大夫深怨椘子故以椘子名赴告礼诸侯不生名书名是罪絶之事以其名告𣣔使诸国之史书名以罪絶之也若是椘告不当自罪其君知是蔡人告也公子围杀君取国改名曰虔蔡卋子正义曰父旣死矣犹称卋子者君死而国被围未暇以礼即位故国以卋子告传桀克至其身正义曰桀身奔南巣故云䘮国也纣首县白旗故云陨身也椘小至咎乎正义曰亟数也比扵桀纣则椘小位下而数行暴虐甚扵桀纣二王能无咎悪乎是以至没振正义曰拯音烝之上声也方言云出溺为拯拯是救助之义天之用椘如人用五材力尽而敝敝则弃之是以无救助之者拯是救溺之名遂以救溺为喻也不可沈没之后复振救之振亦救也言椘如没水不可救也注金木至弃捐正义曰金木水火土五者之材皆为物用用久则必敝尽敝尽则弃捐之捐亦弃也言天之用椘亦如此也注簉副至助之正义曰礼有副车倅车皆谓副贰之车也簉亦副倅之意妻为正适妾为副贰薳氏之女先为副贰别居在外故使泉丘人女与之聚居令副助而爲对偶之扵泉丘人正义曰以传直云宿扵薳氏即连言生懿子及南宫敬叔谓薳氏所生故传顕云生懿子及南宫敬叔扵泉丘人扵泉丘人冝上读爲句物以无亲正义曰物事也事事如此以是故无人肯亲我晋国注着定至表着正义曰着定谓伫立定䖏故谓朝内列位常䖏也周礼司士正朝仪之位辨其贵贱之等王南郷三公北面东上孤东面北上卿大夫西面北上王族故士虎士在路门之右南面东上大仆大右大仆从者在路门之左南面西上郑玄云此王日视朝事扵路门外之位此是朝上之位贵贱有定䖏也会有表亦是位之定䖏但着下言定则表亦是定故直言会有表耳俗本表下有旗谬也野会设表爲位亦当有物记䖏如今之位版也谓之表着者杜意当以下文表着之位谓此也刘炫谓下文有着有表二文不同以着定爲朝有着不淂谓之表着而规杜氏今知非者杜意当以下文会朝之言必闻于表着故扵朝有着之文并探下文会有表以配着故云谓之表着所以覆结下文非谓着之一字即名表着也刘炫不达杜旨而为规过非也注野会至为位正义曰礼诸侯建旂设旂以为表也周礼司仪云将合诸侯则令为坛三成宫旁一门觐礼云诸侯觐于天子为宫方三百歩四门坛十有二寻深四尺上介皆奉其君之旂置于宫尚左公侯伯子男皆就其旂而立郑玄云置于宫者建之豫为其君见王之伯也诸公中阶之前北面东上诸侯东阶之东西面北上诸伯西阶之西东面北上诸子门东北面东上诸男门西北面东上尚左者建旂公东上侯先伯伯先子子先男而位皆上东方也诸侯入壝门或左或右各就其旂而立王降阶南郷见之是天子扵野会诸侯设表以为位也周礼大司马中冬教大阅门立四表是亦以设表为位也盟主之会诸侯必亦旂表位大夫聚会亦应有以表位伹无文以言耳言不过歩正义曰言声所闻不过一歩注貌正至曰从正义曰洪范五事貌曰恭言曰从其意云容貌当恭恪言是则可从是貌正曰共言顺曰从无守气正义曰言无守身之气将必死晋士至鲁郊正义曰传称文襄之制夫人䘮士弔大夫送葬此言晋士送葬者盖大夫来而士为介未必士独行也此士以公不慼语史赵故特言士耳必为鲁郊言昭公必为鲁人所逐而出在郊用隐大子于冈山正义曰此时椘以畜牲用之无人为之作谥必是蔡侯庐㱕国乃追谥其父为隐耳释例土地名冈山阙不知其䖏经言以皈用之必是椘地山也况用诸侯正义曰卋子虽未即位以其父旣死则当君䖏故以诸侯言之甚之也注五牲至犬鸡正义曰尔雅以此五者并马为六畜周礼谓之六牲但马非常祭所用故去马而以此五者当之不羹正义曰古者羔臛之字音亦为郎故鲁颂閟宫椘辞招魂与史游急就篇羹与房浆糠为韵但近卋以来独以此地音为即耳注子元至见杀正义曰杜以子元为郑公子曼伯与檀伯为一人庄公城檪而置子元又使檀伯为栎邑大夫故厉公淂因子元而杀檀伯刘炫以为传言城檪以置子元当谓赐元以栎则以元为栎邑之长若其别有大夫子元寄居扵栎便是城檪以置檀伯何言置子元也若厉公因子元以杀檀伯则子元是栎邑之一夫耳岂是庄公城檪之咎乎且桓十五年传云郑伯因檪人杀檀伯不言因子元也子元郑之公子不淂为檪人也郑衆云子元即檀伯也厉公杀檀伯居栎因栎之衆偪弱昭公使至杀死案桓五年传云子元请为左拒即云曼伯为右拒则曼伯子元近是为一以规杜氏今知刘说非者案晋封桓叔于曲沃而以栾賔傅之郑使许叔居许而以公孙获为佐椘使大子建居城父而以奋扬助之并是一邑之内而有二人则庄公城檪而置子元别有檀伯居栎何为不可子元共檪邑之人而纳厉公但此因弃疾在蔡故特指子元栢十五年直明厉公之入故揔言檪人辞有彼此不可为怪刘又以子元为曼伯案隐五年传云曼伯与子元潜军军其后又下云郑二公子败燕师于北制是子元非曼伯也刘妄规杜非也注上古至朝廷正义曰二十九年传曰有五行之官是谓五官木正曰句芒火正曰祝融金正曰蓐收水正曰玄冝士正曰后土是上古金木水火土谓之五官也十七年传云少皡氏纪扵鸟为鸟师而鸟名鳯鸟氏歴正也玄鸟伐司分者也伯赵氏司至者也青鸟氏司启者也丹鸟氏司闭者也是玄鸟丹鸟亦有五也彼传又云五鸠鸠民者也五雉为五工正数皆有五盖古立官之本以五为常未卋随事施职是以官无常数不复以五耳今无宇称习古言故云五大也言五官之长其人大大专盛过节则不可居边城或将据边城以陵本国也五官之长大细弱则不胜其任不能使威行扵下将为人所陵亦不可居朝廷也贾逵云五大谓大子母弟贵宠公子公孙累卋正卿也郑衆云大子晋申生居曲沃是也母弟郑共叔叚居京是也贵宠公子若弃疾在蔡是也贵宠公孙若无知食渠丘是也累卋正卿䘙寗殖居蒲孙氏居戚是也五细贱妨贵少陵长逺间亲新间旧小加大也不在庭不当使居朝廷为政也此五大五细无宇唯言五耳不知五者何谓故先儒各自以意言之虽杜之言亦无明证正以彼必不通故改之耳又并京正义曰厉公并京传无其事正以京檪连言故云又并京注在庄至廪邑正义曰渠丘为雍廪之邑传无其文以彼传言雍廪杀无知此云斉渠丘实杀无知以此知渠丘是雍廪邑也郑衆以渠丘为无知之邑无知不坐邑死何以言渠丘杀无知萧亳非子游之邑渠丘不淂为无知邑则害至不掉正义曰宋杀子游斉杀无知乃是頼淂大邑以讨篡贼而谓之害扵国者以其能专废置则是国害天子之建诸侯𣣔令蕃屏王室诸侯之有城邑欲令指挥从巳不淂使下邑制国都故大城为国害也末大必折以树木喻也尾大不掉以畜兽喻也椘语说此事云制城邑若体牲焉有首领股肱至扵拇指毛脉大能掉小故栾而不勤夫边境者国之尾也譬之如牛马处暑之旣至䖟䗸之旣多而不能掉其尾臣亦惧之十二年注三年至国都正义曰刘炫云杜谱以偃与酀为一亦云高傒玄孙案襄二十九年传云敬仲曾孙酀非玄孙也今知非者案卋本敬仲生庄子庄子生倾子倾子之孙酀是偃为敬仲去孙也经言于阳传言于唐知阳即唐也不言于燕未淂国都与哀二年纳蒯聩于戚同注五同正义曰嘉以襄九年即位其年盟于戏十一年于毫城北十六年于溴梁二十年于澶渊二十五年于重丘二十七年于宋元年于虢皆鲁郑俱在凡七云五者杜以其盟旣多故皆据君在盟会而言之襄二十七年是大夫之盟元年虢会读旧书二者不数故为五也或可传写错误注不书至师告正义曰传称使荡侯潘子司马督嚻尹午陵尹喜师师围徐以惧吴椘子次于干谿以为之援如传文则实围徐也不书围者不以所围之师告以干谿援师告也注不书至阙文正义曰十五年晋荀呉师师伐鲜虞定四年晋士鞅卫孔圉帅师伐鲜虞二者皆书将帅此独不书将帅知是史阙或是告辞略史阙不淂书亦淂言史阙文也谷梁曰其曰晋狄之也不正其与夷狄交伐中国故狄称之也贾服取以为说左氏无贬中国从夷狄之法传曰亡者侮之乱者取之又曰间携贰覆昏乱覇王之器也鲜虞夷狄也近居中山不式王命不共诸夏不事盟主伐而取之唯恐知力不足焉有以夏讨夷反狄中国从此以后用师多矣何以不常狄晋更复书其将也杜以其言不通故显而异之传执用至庸毁正义曰用谓毁庙之具若今锹鑺之类也庸亦用也教其除道之从执所用作具以伫立而无用即毁庙也司墓之室正义曰周礼墓大夫下大夫二人中士八人掌凡邦墓之地域为之图令国民族葬郑之司墓亦当如彼此是掌公墓大夫也言之室有当道者则非司墓自家之室故注以为徒属云家犹尚书注云玄孙之亲言之以见髙祖曾祖之弟皆亲亲相似注塴下棺正义曰周礼作窆礼记作封此作塴皆是葬时下棺扵圹之事而其字不同是声相近经篆隷而字转易耳为赋蓼萧正义曰享燕之礼自有常乐今特云为赋蓼萧者文四年䘙寗武子来聘公与之宴为赋湛露及彤弓注云非礼之常公特命乐人以示意则知此亦持命乐人所以甞试华㝎昭子至不受正义曰不怀不宣不知不受皆据蕐㝎为文也诗云燕笑语兮言㝎当思此笑语与王相对也诗云为竜为光定当应此宠光宣扬之也诗云今徳受凯㝎当知已有徳以否须辞谢之也诗云万福攸同㝎当受此同福荷君恩也各准事而为之文注慭鲁至扵䇿正义曰此经书公子慭出奔斉名见扵经则慭是卿也出奔旣书扵䇿如晋亦应书之今不书者杜以宣十八年书公孙皈父如晋皈父还自晋至笙遂奔斉传称皈父还至笙间公薨乃坛帷复命扵介然后出奔书曰皈父还自晋善之也彼善之故书其去又书其还此慭知己谋泄逃介而先不复命扵君而还出奔故史不书扵䇿言其为此故不书其如晋也刘炫云杜以慭还不复命扵介而奔止可不可其还何故如晋亦不书也此盖谓君使臣聘必当告庙告庿乃淂书扵䇿公皈告复不告使慭故不书如晋今删㝎以为慭𥘉𣣔谋乱鲁国而牲聘晋鲁人责其谋乱不复命故贱而不録其聘也出奔书者荣其罪人斯淂故顕而书之也刘以为出聘不告庿故不书而规杜氏案不复命而奔传有其事公子慭不告庿传无其文以无文之事妄规杜氏非也子产至扵享正义曰僖九年宋桓公卒未葬襄公会诸侯故曰子是先君未葬有从会之礼也郑偪于椘以固事晋故父虽未葬朝晋嗣君不淂已而行扵情可许也诸侯相享享必有乐未葬不可以从吉故辞享爲徳礼投壷正义曰礼记有投壷之礼其文无相呪辞此中行穆者子与斉侯皆有言辞者投之中否似若有神故设爲此语或可投时皆有言语礼自不载之耳伯瑕责穆子唯言壷何爲焉其以中爲儁责其失辞不云法不言是投壷皆有言也凡宴不射即爲投壶投壷之礼壷去席二矢半司射执八筭东面投壷如射三而止其矢室中五扶堂上七扶庭中九扶铺四指曰扶扶四寸也筭长尺二寸壷颈脩七寸腹脩五寸口径二寸半容斗五升壷中实小豆焉爲其矢之跃而出也小豆取滑且坚矢以柘若棘毋去其皮取其坚且重也旧说矢大七分注淮水名坻山名正义曰杜以淮爲水名当谓四渎之淮也刘炫以爲淮坻非韵淮当作潍又以坻爲水中之地以规杜氏今知不然者以古之爲韵不甚要切故诗云汎彼柏舟在彼中河髧彼两髦实维我仪又云爲絺爲绤服之无斁仪河斁绤尚淂爲韵淮坻相韵何故不可此若斉侯之语容可举斉地潍水此是穆子在晋何意举斉地水乎又酒肉相对多少相似案尓雅小洲曰陼小渚曰沚小沚曰坻何得以坻之小地对淮之大水故杜以坻为山名刘炫又以山无名坻者案椘子观兵于坻箕之山坻非山乎刘以此规杜失非也注渑水至阜也正义曰释例云渑水出斉国临淄县北经楽安博昌县南界西入时水释地云大阜曰陵成虎正义曰经书熊传言虎者此人名熊字虎传言其字经书其名字相覆犹伯鱼名鲤注鲜虞至阳城正义曰宣十五年晋师灭赤狄潞氏十六年晋人灭赤狄甲氏及晋吁成三年晋郄克衞孙良夫伐廧咎如传曰讨赤狄之余焉是赤狄已灭尽矣知鲜虞与肥皆白狄之别种也杜以昔阳为肥国之都乐平沽县东有昔阳城疑此为都也下注云鉅鹿下曲阳县西南有肥累城复疑肥国取彼肥为名也刘炫以为斉在晋东伪会斉师当自晋而东行也假道鲜虞遂入昔阳则昔阳当在鲜虞之东也今案乐平沽县在中山新市西南五百余里何当假道扵东北之鲜虞而反入西南之昔阳也旣入昔阳而别言灭肥则肥与昔阳不淂为一安淂以昔阳为肥国之都也若昔阳即是肥都何以复言鉅鹿下曲阳有肥累之城疑是肥名取于彼也肥为小国竟必不逺岂肥名取鉅鹿之城都扵楽平之县也十五年荀呉伐鲜虞围皷杜云皷白狄之别鉅鹿下曲阳县有皷聚炫谓肥皷并在鉅鹿昔阳即是皷都在鲜虞之东南也二十二年传云晋荀呉使师伪籴者负甲以息于昔阳之门外遂袭皷灭之则昔阳之为皷都断可知矣今杜以昔阳为肥国都是者以传云遂入昔阳即云壬午灭肥是因入而灭之故云昔阳肥国都也昔阳旣在楽平沽县而杜又云鉅鹿下曲阳县西南有肥累城相去逺者以肥是本封之名后迁扵昔阳犹若杞国本都陈留后迁縁陵郑本都京兆后迁虢与此何异且昔阳今属廉州去下曲阳道路非远在中山南二百许里刘炫自云肥之与皷俱在曲阳是知肥累城与昔阳不甚县絶刘意𣣔破杜乃云楽平沽县在中山新市西南五百余里又自云昔阳皷国都与肥相近在中山东南是自相矛楯也然鲜虞在此昔阳在南所以淂假道鲜虞遂入昔阳者荀呉意𣣔灭肥恐肥国防备故从晋之北竟伪𣣔东南而行徃会斉师故先廻路假道鲜虞南入昔阳如汤之伐桀迂路从陑出其不意故也且杜君土地例称有者皆疑辞故杜云乐平沽县东有昔阳是疑而不㝎又且都县移动古今不一则晋时楽平沽县何知不是今之昔阳但肥都昔阳与皷相近晋旣灭淂肥国故二十二年息昔阳之门外遂袭皷而取之昔阳非皷都也刘意好异闻妄规杜过非也注原伯绞周大夫正义曰杜以原伯绞为周大夫甘简公为周卿士此无明据以意言耳季悼至为卿正义曰悼子之卒不书扵经则是未为卿也其卒当在武子之前平子以孙継祖武子卒后即平子立也传言悼子卒者𣣔见昭子为卿逺在平子之先注十年至三命正义曰十年平子伐莒名书扵经即平子扵时巳为卿矣释例曰鲁之叔孙父兄再命而书扵经晋司空亚旅一命而经不书推此知诸侯之卿大夫再命以上皆书扵经自一命以下大夫及士经皆称人名氏不淂见也刘贾云春秋之序三命以上乃书扵经颕氏以为再命称人传云叔孙昭子三命踰父兄昭公十年昭子始加三命先此叔孙皆自见经知所书皆再命也是杜捡传文知再命书名平子伐莒书名知其巳再命矣平子伐莒克之昭子不伐莒也昭子无功而更受三命知平子以功加三命昭子以例加为三命也注言昭至先人正义曰礼记文王世子云其朝干公内朝庶子治之虽有三命不踰父兄郑玄云治之治公族之礼也唯于内朝则然其余会聚之事则与庶姓同一命齿于郷里再命齿于父族三命不齿不齿者不在父兄行列中也彼言三命不踰父兄者自谓在公内朝位在父兄下耳非谓不淂受三命踰父兄也叔仲子𣣔搆二家因礼有三命不踰父兄之法遂言昭子受三命自踰其先人以此为非礼也平子𥘉淂其言不甚晓解故使昭子令自贬黜见昭子不服乃自知其非故惧而皈罪于叔仲子也昭子无兄叔仲子引礼法连言之耳注言及至书出正义曰凡言出奔皆自内而出文七年晋先蔑奔秦先在秦地因即秦秦故不言出也皈父还自晋至笙遂奔斉笙在鲁之竟外故不言出也此言及郊巳入鲁竟传言及郊解经所以书出注恤恤至之貌正义曰釈诂云恤忧也故以恤恤为忧患之意也湫是湫隘故以湫为愁隘之意也诗云攸攸旆旗故以攸为悬危之貌也言南蒯之心若此深思至君图正义曰深思而浅谋思虑深而知计浅言其知小而谋大也迩身而逺志身卑近而志高逺言其越以求通也家臣而君啚为家臣而谋君事言其非巳所当为也上二句言其心下一句指其亊为下句而发上句故注例言也南蒯枚筮之正义曰礼有衘枚所衔之木大如箸也今人数物云一枚两枚则枚是筹之名也尚书大禹谟舜禅禹禹让不受请帝枚卜功臣惟吉之从孔安国云枚谓歴卜之而从其吉彼谓人下一筹使歴卜之也此则不告筮者以所筮之事空下一筹而使之筮故杜云不指其事汎卜吉凶也或以为杜云汎卜吉凶谓枚雷揔卜则礼云无雷同是㧾衆之辞也今俗谚云枚雷则其义理或然也以为大吉正义曰筮遇此爻而辞云黄裳元吉南蒯自以为所谋之事必大吉注坎险至为忠正义曰坎彖云习坎重险是坎为险也说卦云坤顺也六五爻变则上体为坎坎有险难故为刚彊也坤道和顺故为温柔也刚彊以御难柔顺以事主故外彊而能内温所以为忠也注水和至本也正义曰坎为水水性和柔坤为圡圡性安正率循也贞正也用和柔之性以循安正道旣和旦正信之本故为信也故曰黄裳元吉正义曰天下之事虽则万端揔之诸法大皈忠信而已能忠能信无施不可以有忠信故曰黄裳元吉解此爻辞之意黄中至弗当正义曰旣言爻为此辞之意又解此辞所言之义也五方则为五也黄是中央之色也衣裳所以饰身裳是在下之饰也元者始也首也于物为𥘉始扵人为头首元是诸善之长也五方之中犹人之必中必中不忠则不淂其黄之色也身体之下犹名位之下为下不共则不得其裳之饰也举事不善则不得其善之中言为事不中则非善之长也更覆言忠共善三者之义外内倡和为忠言君在内臣在外君倡臣和不相乖违是名为忠也行事以信无有虚诈是名为共也人也为德有正直刚柔供养此三者之徳使其徳无愆乃名为善也非此三者忠也共也善也则扵此卦不当也不当此卦虽吉不可注失中徳正义曰极训为中不得其中言其失中徳也此文以上二句类之当云善不极不得为长文不然者惠伯之语虽反覆相叠不可字字相对随使而言故与上不类注率犹行也正义曰率训循道而行故率犹行也注三徳至克也正义曰洪范三徳一曰正直二曰刚克三曰柔克孔安国云正直者能正人之曲直刚克者刚能立事柔克者和柔能治三者皆人之性也刚则失之扵彊柔则失之扵弱故贵其能刚能柔谓刚不苛酷柔不滞溺也供养三徳为善者刚则抑之柔则进之以非意供给长养之使合扵中道各成其徳乃为善也董遇注本为共养觧云尽共所以养成三德也且夫至事也正义曰且夫易谓此黄裳元吉之易也唯可以占忠信之事不可以占危险之事也问南蒯今将𣣔为何事也且可饰乎言此易所占唯且可为在下之饰乎不可为余事也中羙能黄忠则黄也上羙为元善则元也下羙则裳共则裳也忠善共三者皆成可如此筮之言吉也三者犹有所阙筮虽吉未可用也注夫易至之饰正义曰惠伯指论此卦而言夫易非是漫言易故知夫易犹言此易谓此黄裳元吉之易卦也险谓危险言此卦不可以占危险之事心疑南蒯事险故问将何事也且可为下之饰也𣣔令南蒯从下之饰为共郷人至士乎正义曰卿人以南蒯季氏家臣而𣣔反害季氏故为歌以感切之也圃者所以殖菜𬞞也杞非可食之物我有圃生之杞以喻南蒯在费𣣔为乱也若能从我之言不为乱者是为子也子者男子之羙称不失尊贵得为子也去我而背叛者鄙贱之行也倍其邻近者耻恶之事也若巳乎巳乎自遂其心不肯改者则不复是吾党之士乎释木云𣏌枸檵舎人曰向𣏌也注巳乎至不改正义曰杜此解原南蒯之意蒯若云此事巳乎巳乎自遂其心如不肯改则此南蒯非复是吾党之士也服虞云巳乎巳乎决絶之辞则谓歌者自言巳意可巳乎巳乎此南蒯今巳非是吾党之士注秦所遗羽衣正义曰文在冠下舄上知是衣也目之以秦明是秦所遗也冒雪服之知是毛羽之衣可以御雨雪也翆被正义曰释鸟云翠鹬樊光云青出交州李廵曰其羽可以饰物郭璞曰似鷰绀色生郁林郑子臧好鹬冠以此鸟之羽饰冠仆折父从正义曰刘炫以为仆折父从右尹子革夕见扵王为下与革语张本以规杜今知不然者若仆折父共子革二人同时见王王与之语则二人并在子革独对传应云子革对曰不得直云对故杜以为右尹子革将夕故下即云对亊理分明刘妄规杜过非也注椘始封君正义曰此与吕级王孙牟夑父禽父杜所注者皆是卋家文也燮公禽父亦王孙传于牟言王孙夑禽亦蒙之注四国至之器正义曰书序云武王旣胜殷邦诸侯班宗彞作分器旅云明王慎德四夷咸賔无有逺迩毕献方物惟服食器用王乃昭德之致干异姓之邦无替厥服分寳玉于伯叔之国时庸展亲鲁语云古者分同姓以珍玉展亲也分异姓以逺方之职贡使无忘服也是言诸侯皆淂天子之分器也㝎四年传称分鲁公以夏后氏之璜封父之繁弱分康叔以大吕之钟分唐叔以密须之皷阙巩之甲姑洗之钟其斉之所淂则无以言之注陆终至是宅正义曰椘卋家云陆终生子六人坼剖而产焉一曰昆吾二曰叄胡三曰彭祖四曰会人五曰曹姓六曰季连季连芈姓椘其后也昆五是椘之逺祖之兄也旧许是宅昆吾甞居许地许旣南迁故云旧许是宅其地此时属郑故云郑人贪頼其田而不我与哀十七年传䘙侯梦见人登昆吾之观北面而譟曰登此昆吾之虚杜云今在濮阳城中盖昆吾居此二䖏未知孰为先后也注四国至不羹正义曰刘炫以为椘语云灵王城陈蔡不羹使仆夫子晳问于范无字曰今吾城三国赋皆千乗亦当晋矣诸侯其来乎对曰是三城者岂不使诸侯之惕焉彼再言三城无四国也纵使不羹有二或当前后迁焉非是并有二也炫谓古四字积画四当为三以规杜过今知不然者以三之与四古虽积画错否难知伹今诸儒所注春秋传本并云四国无作三者国语是不传之书何可执以为真而攻左氏刘虽有所规未可从也注破圭以饰斧柄正义曰斧柯长三尺和氏之玉长一尺二寸圭玉非为斧柄之物故知破之为饰注皆古书名正义曰孔安国尚书序云伏牺神农黄帝之书谓之三坟言大道也少昊颛顼高辛唐虞之书谓之五典言常道也八卦之说谓之八索求其义也九州之志谓之丘丘聚也言九州所有土地所生风气所冝皆聚此书也椘左史倚相能读三坟五典八索九丘即谓上卋帝王遗书也周礼外史掌三皇五帝之书郑玄云椘灵王所谓三坟五典是也贾逵云三坟三王之书五典五帝之典八索八王之法九丘九州亡国之戒延䔍言张平子说三坟三礼礼为人防尓雅曰坟大防也书曰谁能典朕三礼三礼天地人之礼也五典五帝之常道也八索周礼八议之刑索空空设之九丘周礼之九刑丘空也亦空设之马融说三坟三气隂阳始生天地人之气也五典五行也八索八卦九丘九州之数也此诸家者各以意言皆无正验杜所不信故云皆古书名注谋父至诗逸正义曰尚书酒诰云若畴圻父是祈父为官名也诗小雅有祈父之篇其诗云祈父予王之瓜牙胡转予于恤毛传云祈父司马也名焉用民之力依模用之故言形民之力也食充其腹谓之饱酒卒其量谓之醉醉饱者是酒食餍足过度之名也穆王用民之力不知餍足故令去其醉饱过盈之心克己复礼仁也正义曰刘炫云克训胜也己谓身也有耆慾当以礼义斉之耆慾与礼义交战使礼义胜其耆慾身淂皈复扵礼如是乃为仁也复反也言情为耆𣣔所逼已离礼而更皈复之今删㝎云克训胜也巳谓身也谓身能胜去嗜慾反复扵礼也春秋正义卷第二十八计一万七千九百八十一字春秋胡氏传卷二十八春秋传卷第二十八定公下十年春王三月及齐平夏公㑹齐侯于夹谷公至自夹谷夹谷之㑹孔子相犂弥言于齐侯曰孔丘知礼而无勇若使莱人以兵劫鲁侯必得志焉齐侯从之两君就坛两相相揖齐人皷譟而起欲以执鲁君孔子历阶而升不尽一等而视归乎齐侯曰两君合好而裔夷之俘以兵乱之非齐君所以命诸侯也裔不谋夏夷不乱华俘不干盟兵不逼好于神爲不祥于德爲愆义于人爲失礼齐侯遽止之而属其臣曰夫人率其君与行古人之道二三子独率我入夷狄之俗使寡人获罪于鲁侯如之何晏子曰小人之谢过也以文君子之谢过也以质君巳知过则谢之以质尔于是归郓讙龟隂之田仲尼一言威重于三军亦顺于理而巳矣故天下莫大于理而强衆不与焉晋赵鞅帅师围卫齐人来归郓讙龟隂田齐人前此甞归济西田矣后此甞归讙及阐矣而此独书来归何也曰归者鲁请而得之也曰来归者齐人心服而归之也定公齐侯㑹于夹谷孔子摄相事具左右司马以从至于㑹所以礼相见郄裔俘拒兵车之命而罢享礼之设于野由是齐侯归三邑以谢过故杨子法言曰仲尼用于鲁齐人章章归其侵疆桓公以义责楚而楚人求盟夫子以礼责齐而齐人归地皆书曰来序绩也春秋夫子之笔削自序其绩可乎圣人㑹人物于一身万象异形而同体通古今于一息百王异丗而同神于土皆安而无所避也于我皆眞而无所忘也其曰天之将丧斯文也后死者不得与于斯文也天之未丧斯文也匡人其如予何是以天自处矣而亦何嫌之有叔孙州仇仲孙何忌帅师围郈秋叔孙州仇仲孙何忌帅师围郈郈叔孙氏邑也侯犯以郈叛不书于䇿书围郈则叛可知矣再书二卿帅师围郈则强亦可知矣天子失道征伐自诸侯出而后大夫强诸侯失道征伐自大夫出而后家臣强其逆弥甚则其失弥速故自诸侯出十丗希不失矣自大夫出五丗希不失矣陪臣执国命三丗希不失矣三家专鲁爲日旣乆至是家臣争叛亦其理冝矣春秋制法本忠恕施诸已而不愿亦勿施诸人故所恶于上不以使下所恶于下不以事上二三子知倾公室以自张而不知家之拟其后也凢此类皆据事直书深切着明矣宋乐大心出奔曹宋公子地出奔陈冬齐侯卫侯郑游速㑹于安甫叔孙州仇如齐宋公之弟辰曁仲佗石彄出奔陈按左氏宋公子地有白马四公以与桓魋地怒抶魋夺之魋惧将走公泣之母弟辰曰子爲君礼不过出竟君必止子地出奔陈公弗止辰爲之请弗听辰曰是我廷吾兄也吾以国人出君谁与处书曰宋公之弟辰曁仲佗石彄出奔陈其弟云者罪宋公以嬖魋故而失二弟无亲亲之恩曁云者罪辰以兄故帅其大夫出奔无尊君之义夫曁者不得巳之词又以见仲佗石彄见胁于辰不能自立无大臣之节也十有一年春宋公之弟辰及仲佗石彄公子地自陈入于萧以叛夏四月秋宋乐大心自曹入于萧出奔陈则称曁入于萧以叛则称及及非不得巳之词得已而不巳者也夫事君者可贫可贱可杀而不可使爲乱今不得巳而轻于去国犹之可也得巳不巳而果于叛君则无首从之别其罪一施之故不称曁而称及四卿在萧以叛而大心自曹从之其叛可知矣故不书叛而曰入于萧入逆词也书自陈自曹者结邻国以入叛陈与曹之罪亦着矣冬及郑平叔还如郑涖盟十有二年春薛伯定卒夏葬薛襄公叔孙州仇帅师堕郈卫公孟彄帅师伐曹季孙斯仲孙何忌帅师堕费按左氏仲由爲季氏宰将堕三都于是叔孙氏堕郈季氏将堕费公山不狃叔孙辄帅费人袭鲁公与三子入季氏之宫登武子之台费人攻之入及公侧仲尼命申句须乐颀下伐之二子奔齐遂堕费礼曰制国不过千乗都城不过百雉家冨不过百乗以此坊民诸侯犹有叛者故家不藏甲邑无百雉之城礼所当谨也郈费成者三家之邑政在大夫三卿越礼各固其城公室欲张而不得也三桓旣微陪臣擅命慿恃其城数有叛者三家亦不能制也而问于仲尼遂堕三都是谓以礼爲国可以爲之兆也推而行诸鲁国而凖则地方五百里凢侵小而得者必有兴灭国继绝丗之义诸侯大夫各谨于礼不以所恶于上者使其下亦不以所恶于下者事其上上下交相顺而王政行矣故曰苟有用我者期月而可三年有成秋大雩冬十月癸亥公㑹齐侯盟于黄十有一月丙寅朔日有食之公至自黄十有二月公围成公至自围成按左氏将堕成公歛处父谓孟孙曰堕成齐人必至于北门且成孟氏之保障无成是无孟氏也子伪不知我将不堕书公围成强也其致危之也仲由爲季氏宰孔子爲鲁司冦而不能堕成何也按是冬公围成弗克越明年孔子由大司冦摄相事然后诛少正卯与闻国政三月而商贾信于市男女别于途及齐人馈女乐孔子遂行然则围成之时仲尼虽用事未能专得鲁国之政也而辩言乱政如少正卯等必肆疑阻于其间矣成虽未堕无与爲比亦不能爲患使圣人得志行乎鲁国以及朞月则不待兵革而自堕矣十有三年春齐侯卫侯次于垂葭夏筑蛇渊囿大蒐于比蒲卫公孟彄帅师伐曹秋晋赵鞅入于晋阳以叛按左氏赵鞅谓邯郸午曰归我卫贡五百家吾舎诸晋阳午许诺归告其父兄皆不可赵孟怒遂杀午围邯郸午荀寅之甥荀寅士吉射之姻也而相与睦遂伐赵氏鞅奔晋阳晋人围之赵鞅之入拒范中行也而直书曰叛何也人臣专土与君爲市则是篡弑之阶坚冰之戒岂无以有已之义乎后丗大臣有困于䜛间迁延居外不敢释兵卒以忧死者亦未明人臣之义故尓故直书入于晋阳以叛入者不顺之词叛者不赦之罪冬晋荀寅士吉射入于朝歌以叛按左氏知文韩简魏襄子与荀寅范吉射相恶将逐荀范言于晋侯曰君命大臣始祸者死载书在河今三臣始祸而独逐鞅刑不均矣请皆逐之遂奉公以伐二子二子败奔朝歌晋主夏盟威服天下及大夫专政贿赂公行内外离析示威平丘而齐叛辞请召陵而蔡叛盟于沙咸而郑叛次于五氏而卫叛涖于郑㑹于夹谷㰱于黄而鲁叛诸侯叛于外大夫叛于内故奔于晋阳而赵鞅叛入于朝歌而荀寅与士吉射叛以晋国之大天下莫强焉邦分崩而不能守也春秋于晋事或略而不序或贱而称人或书侵以陋之责亦备矣至是三卿内叛直书于䇿见其効也故臧哀伯曰国家之败由官邪也官之失德宠赂彰也晋卿始祸縁卫贡也乐祁见执献杨楯也蔡侯从吴荀寅货也昭公弗纳范鞅赂也而晋室自是不复能主盟矣故爲国以义不以利春秋之大法在焉见诸行事亦可谓深切着明矣晋赵鞅归于晋按左氏荀范奔朝歌韩魏以赵氏爲请鞅入于绛盟于公宫然则书归者易词也韩魏爲之请晋侯许之复而寅与吉射去国出奔则无有难之者故其归爲易矣三子之叛其罪一也鞅以有援故得复寅吉射以无助故终叛春秋书鞅归于晋非与之也以罪晋侯纵失有罪无政刑耳叛逆人臣之大恶始祸晋国之载书旣不能致辟于鞅奉行天讨以警乱臣又亢不衷徇韩魏之请而许之复无政刑矣其能国乎先儒或谓言归者以地正国也鞅取晋阳之甲以逐君侧之恶人则其说误矣以地正国而可是人主可得而胁人臣擅兴无罪以兵諌者眞爱其君也使后丗贼臣称兵向阙以诛君侧爲名而实欲胁君取国者则此说启之也大失春秋之意矣薛弑其君比称国以弑者当国大臣之罪也孙复以爲举国之衆皆可诛非矣三晋有国半天下若皆可诛刀锯不亦滥乎颕川常秩曰孙复之于春秋动輙有罪盖商鞅之法耳弃灰于道者有诛歩过六尺者有罚其不即人心逺矣王回以是尚秩此善议复者十有四年春卫公叔戍来奔卫赵阳出奔宋公叔戍将去南子之党夫人愬曰戍将爲乱故公叔来奔赵阳北宫结皆戍党也故亦出奔而灵公无道不能正家以丧其大臣之罪着矣戍又以冨见恶于卫侯夫冨者怨之府也使戍积而能散以财发身不爲贪人之所怨于以保其爵位傥庶几乎二月辛巳楚公子结陈公孙佗人帅师灭顿以顿子牂归夏卫北宫结来奔五月于越败吴于檇李吴子光卒按左氏吴伐越勾践御之患其整也使罪人三行属劒于颈吴师属目因伐之阖闾伤而卒书败者诈战也定公五年于越入吴至是败吴于檇李㑹黄池之岁越又入吴悉书于史以其告也哀之元年吴子败越栖勾践于㑹稽之上岂独不告而史册不书疑仲尼削之也吴子光卒夫差使人立于庭苟出入必谓已曰而忘越王之杀而父乎则对曰唯不敢忘三年乃报越然则夫椒之战复父雠也非报怨也春秋削而不书以爲常事也其旨微矣公㑹齐侯卫侯于牵公至自㑹秋齐侯宋公㑹于洮天王使石尚来归脤卫丗子蒯聩出奔宋丗子国本也以宠南子故不能保丗子而使之去国以欲杀南子故不能安其身至于出奔是轻宗庙社稷之所付託而恣行矣春秋两着其罪故特书丗子其义不系于与蒯聩之丗其国也而灵公无道不能正家以危其国夲至使父子相残毁灭天理之所由着矣卫公孟彄出奔郑宋公之弟辰自萧来奔大蒐于比蒲邾子来㑹公城莒父及霄十有五年春王正月邾子来朝鼷䑕食郊牛牛死改卜牛二月辛丑楚子灭胡以胡子豹归按左氏吴之入楚胡子尽俘楚邑之近胡者楚旣定又不事楚曰存亡有命事楚何爲爲是楚灭之夫灭人之国其罪大矣然胡子豹乗楚之约尽俘其邑之近胡者所谓国必自灭而后人灭之非灭之者独有罪也国君造命不可委命者旣以爲有命而又贪生忍辱不死于社稷则是不知命矣书以归罪豹之不能死位而与归也故楚子书爵而胡子豹名夏五月辛亥郊壬申公薨于髙寝郑罕达帅师伐宋齐侯卫侯次于渠蒢邾子来奔丧秋七月壬申姒氏卒八月庚辰朔日有食之九月滕子来㑹葬丁巳葬我君定公雨不克葬戊午日下乃克葬辛巳葬定姒公羊曰有子则庙庙则书葬曽子问并有丧则如之何子曰葬先轻而后重其奠也其虞也先重而后轻冬城春秋正义春秋正义卷二十九春秋正义卷第二十九昭公国子癸酒上护军曲阜县开国子臣孔颕达等奉十三年注不书至告庿正义曰㝎八年传云阳虎入于讙阳関以叛注云叛不书赂家臣则此亦为略家臣故不告庿也以不吿庿故史不得书二注互相备注比去至赴之正义曰传称依陈葵人以国许复其国而借其力故书为皈言是陈葵纳之释例曰韩魏有耦国之彊陈葵有复国之端故晋赵鞅椘公子比皆称皈从诸侯纳之例言非晋椘之所能制是其义也计灵王无道扵国其弑不应称臣又比为观从所诳廹胁而立非是弑君首谋而反书比弑君者比皈而王死故书比弒其君比虽𬒳胁而立灵王为比而死虽非比弑犹以弒君之罪加比哀六年注云椘比却去陈乞流涕子家惮老皆疑扵免罪故春秋明而书之以为弑主释例曰若郑之皈生斉之陈乞椘公子比虽本无其心春秋之义亦同大罪是以君子慎所以立也其意以为弑君之悪悪之大者虽则本无其心君实由之而死若舎而不责则下无所忌故书其名成其罪所以示来卋励后人为教之逺防也灵王见弒实犹无道但𣣔见比罪故称臣名非言灵王为有道犹如宣二年晋赵盾弑其君夷皐释例曰传言灵公不君又以明扵例此弒冝称君也弑非赵盾而经不变文者以示良史之意深责执政之臣彼为章盾之罪称臣名此亦为章比之罪称臣名非言霊王不合弑称君也又传称五月王缢于芉尹申亥氏他年申亥以王柩告则灵王死在五月其死又不在干谿而经书四月比弑其君虔于干谿者椘人生失灵王告时未知死否但以干谿之地失王以为王必死矣本其始祸故以四月弑君赴也刘炫云比以四月皈旣皈而王死故以云云同注比虽至弃疾正义曰释例曰诸侯不受先君之命而篡立淂与诸侯会者则以成君书之斉商人葵侯般之属是也若未得接扵诸侯则不称爵椘公子弃疾杀公子比蔡人杀陈佗斉人杀无知衞人杀州吁公子瑕之属是也诸侯篡立虽以会诸侯为正此列国之制也至扵国内䇿名委质即君臣之分巳㝎故诸杀不称君亦与成君同义也传曰会于平州以㝎公位又云若有罪则君列诸会矣此以会为断也䘙州吁斉无知皆弒君自立其死称人以杀此比亦弑君而立不称人以杀而云弃疾杀者弃疾利比之位而杀之其意不得为讨赋不称人所以罪弃疾也释例云比旣淂国国人惊乱弃疾从而扇之比惧自杀皆弃疾之由故书公子弃疾杀公子比是言不称弒其君又说罪弃疾之意也注鲁不至不讳正义曰宣七年公会晋侯云云于黒壤传曰晋侯之立也公不朝焉又不使大夫聘晋人止公于会盟于黄之也彼公不与盟讳而不书此书之者佊不相朝聘公实有罪讳国之悪故不书其盟此时公实无罪非是国悪故书而不讳襄三十一年传曰晋公室卑政在侈家韩宣子为政不能啚诸侯鲁不堪晋求䜛慝弘多是以有平丘之会此年传云邾人莒人愬于晋曰鲁朝夕伐我㡬亡矣注云自昭公即位邾鲁同好又不朝夕伐莒无故怨愬晋人信之所谓䜛慝弘多是言晋受谗言公无罪非国悪故不讳也注陈蔡至曰皈正义曰公羊传曰此皆㓕国也其言皈何不与诸侯专封也其意言诸侯不得专封不与椘封陈蔡使若陈蔡之君自国而皈之然以是故称爵言皈若言各自有爵非由椘也杜以传言平生故称爵以皈国非入国始为君也礼诸侯不生名二君皆书名者称爵以其受封于椘书名以其未成为君称名称爵两见之也诸侯纳之曰皈成十八年传例注州来至曰㓕正义曰州来椘邑不系者大都以名通者例皆不系国用大师焉曰灭襄十三年传例传非也正义曰非三代服叛之道也民疾至聚也正义曰季氏旣执费人人皆憎疾季氏而叛之为当氏之积聚也椘子至而行正义曰易称善不积不足以成名悪不积不积不足以灭身小人以小善为无益而弗为以小悪为无伤而弗去也故悪积而不可揜罪大而不可解至于灭身也申之至戮焉正义曰王肃云越大夫常寿过也申之会经书淮夷而不书越者以常寿过有罪不淂列会故不书越也戮者陈其罪悪以徇诸军言将杀之终亦不杀过至今在椘故怨而作乱故薳至成然正义曰言族者以掩旣被杀唯有族存故言族也韦亀成然皆被夺邑所以不数韦亀而独数成然者以是时韦亀已死故不言之上言夺邑者积王之悪见成然怨恨之深犹父子𬒳夺故也围固至居之正义曰围固城城之固者克息舟息舟即是其一也以围时有所毁故更城而居之注故蔡大夫声子之子正义曰言故蔡大夫者此时蔡灭是为椘县吴今在蔡其父先为蔡国大夫故云故蔡大夫声子之子也强与之盟正义曰二子闻非蔡公之命𣣔还故观从强与之盟遂入袭蔡依陈蔡人以国正义曰二子更无兵衆唯依倚陈蔡人耳以国者许为复其国以此招慰之蔡公至而巳正义曰蔡公知之知陈蔡人之情也蔡公椘之公子犹尚吝惜本国耻有报讐之名筑叠以示后卋故请藩而巳正仆人正义曰大仆也周礼下大夫二人注棘里名闱门也正义曰呉语云昔椘灵王不君其臣箴諌不入其民不忽饥劳之殃三军叛王于干谿王独行屏营彷徨于山林之中三日乃见其消人畴王唿之曰余不食三日矣畴趋而进王枕其股以寝于地王寝畴枕王以块而去之王覚而无见也乃匍匐将入扵棘闱棘闱不纳乃入芉尹申亥氏焉孔晁曰棘椘邑闱门也案襄二十六年传言呉伐椘克棘四年传言呉伐椘入棘以棘为邑或是也注癸亥至月误正义曰此癸亥之日实在乙邜丙辰之后传先言之者因申亥求王遂言王缢是传终言之也旣以五月统癸亥之日而乙卯丙辰亦是五月之日虽则言有颠倒即令蒙此五月之文也刘炫云杜此注经书四月误案上经注云灵王实以五月死椘人生失灵王本其始祸以赴两注不同以为杜非今知不然者以其生失灵王不知死在五月遂以四月始祸言灵王之死是其错误之事于文似异义实一也刘以为二注文异而规杜氏非也注不成至之敖正义曰郏敖与此訾敖皆不成君无号谥也元年传云葬王于郏谓之郏敖此云葬子于于訾实訾敖并以地名冠敖未知其故又世家椘之先君有若敖宵敖皆在位多年亦称为敖不知敖是何义椘师还自徐正义曰上云师及訾梁而溃此又云椘师还自徐者上所云者是干谿援师此谓荡侯等五子伐徐师故杜云前年围徐之师注复九年所迁邑正义曰成十五年许迁于叶九年传云迁城父人扵陈迁方城外人扵许今复迁邑则许还复叶方城外与城父人各复其本臣过至致也正义曰言臣罪过漏失君命遗忘之未之致与也子母勤正义曰言子母以见使为勤劳尚淂天下正义曰谓淂为天子也注群望星辰山川正义曰椘语云天子偏祀群神诸侯祀天地三辰及其土之山川孔眺云三辰日月星也祀天地谓二王后也非二王后祭分野山川而已又元年传云辰为商星叄为晋星是诸侯淂祭分野之星知此群望是星辰山川也扵十二次鹑尾为椘当祀翼轸之星及其国内山川哀六年传曰江汉睢漳椘之望也其山盖荆山衡山之类偏以璧正义曰谓以一璧偏见诸神若神各一璧其璧乃多明无不当其上注巴姬共正妾正义曰知者襄十二年传云椘司马子庚聘于秦为夫人宁礼也彼秦女是夫人明巴姬是妾亡无爱徴正义曰子干之亡椘人无爱念之徴验也先神命之正义曰椘国旣封即有三望三望起扵先代故曰先神其贵至弃矣正义曰亡无也其贵位则无矣其宠爱之者又弃矣然则父死弃疾宠亦弃独言子干者以子干母贱唯恃父宠宠又弃矣则无恃託故专属子干注国氏髙氏正义曰僖十二年传管仲云有天子之二守国髙在是也注魏犨至所䝨正义曰上言五人直举其数下说四士独据有贤也五人内不数贾佗者佗以公族从文公不在五人之数也盖叔向言之意所将为䝨即言之国有奥主正义曰室内西南隅谓之奥奥是内之义奥主国内之主故谓弃疾也水道不可正义曰呉地水行故谓水道不可谓水路不通呉子旣辞晋侯乃还向平丘之会幄幕九张正义曰周礼幕人掌惟幕帷帟绶之事郑玄云王出官则有是亊在旁曰帷在上曰幕皆以布为之四合象宫室曰幄王所居之帐也帟王在幕若幄中坐上承尘幄帟皆以缯为之凡四物者以绶连系焉然则幕与幄异幕大而幄小幄在幕下张之幄幕九张盖九幄九幕也刍荛正义曰周礼充人掌系祭祀之牲牷祀五帝则系于牢刍之三月说文云荛薪也从卄然则刍者饲牛马之草也荛者共燃火之草也为此役正义曰言叔鲋为此淫刍荛之事也注董督至多也正义曰释诂云董督正也是董为督也又云庸劳劳亦功也讨之有辞则前敌易克故功多也天子之老正义曰上注云献公王卿士此注云天子大夫称老老者是大夫公卿之㧾名诗云方叔元老毛传云方叔卿士命而为将是卿士称老也曲礼云五官之长曰伯自称扵诸侯曰天子之老彼谓三公者如彼文则三公乃淂称天子之老卿亦淂称老者彼说三公之亊言三公之自称耳不言卿之自称不淂同三公也曲礼又云诸侯使人扵诸侯使者曰寡君之老诸侯之使尚淂称老明知天子之卿淂称天子之老也元戎至启行正义曰诗小雅六月之篇也元大也大戎戎车之大在军前者也启开行道常训耳叔向至命矣正义叔向此言论聘朝会盟四事意在言盟并说会朝聘爲次序耳国家之所以败也有交好之事而无贡赋之业交好之事不淂常矣有贡赋之常而无上下之礼事虽有常则不次序矣有上下之礼而无可畏之威虽有次序则不共敬矣有可畏之威而不昭告神明虽爲共敬则不明着矣信义不明弃共敬也承事不共敬弃次序也班位不序弃常度也征命不常弃亊冝也事旣弃矣则百事不终国家所由倾覆只爲此也圣人知其不可是故明王之制使诸侯每歳令大夫一聘天子以志识贡赋之业间一歳诸侯亲自入朝以讲习上下之礼天子扵诸侯再朝而一大会以示可畏之威再会而一爲盟誓以顕诸侯之昭明者也志识贡赋之业在扵交好故使聘也讲习上下之礼在扵等差故使朝也示可畏之威在扵衆聚故爲会也昭明德之信在扵告神故爲盟也自古以来遵行此法未之有失也国家存亡之道恒由是兴爲之则存癈之则亡存亡起扵此也今晋以先王之礼主诸侯之盟惧诸侯之事有不治理者奉承斉盟所用之牺牲以来至此而有诸斉君求终竟盟约之事也君言曰今余必废之何斉盟之有必如此语唯君自图谋之寡君闻君之命矣言晋知斉必背盟即𣣔与之战注业贡赋之业正义曰下句覆𫐠此事云歳聘以志业毎年聘者所以共贡赋耳知此业者是贡赋之业也下又云志业扵好说聘亊而谓之好则好谓交好诸侯天子虽尊卑不同亦是交好然则有事者谓有交好之事也不经者经训常也谓交好不常也或聘不以时或贡赋不充是不常也注威须至义着正义曰昭亦明也昭爲昭告神祗明谓信义明着言会虽示威威犹未着必须昭告神明以要束其心而后天子信义始得明着于天下矣注信义至不成正义曰杜以信义不明威无可畏则是弃威也不畏威则礼不行是弃礼也无礼则无经无经则无业故百亊所以不成刘炫以此传四文皆縁上事而致下事其上则事业礼威所致则经序共明传旣言不明弃共自然当云不共弃序不序弃经不经弃事今杜云不明则弃威不威弃礼无礼无经无经无业以杜违背传文而规杜失今知刘义非者杜以不明弃共不共弃序不序弃经不经弃事自是传文分明但传云百事不终明知非徒弃共弃序其威礼亦弃也杜与传共为表里非是违传刘不解杜意妄为规过谬矣注志识至职业正义曰志是记识故为识也歳歳使于天子所以献其贡赋令诸国各自记其职贡是脩其职业也注三年至之序正义曰间朝者据聘为言也旣云歳聘因从聘歳为始更间一乃朝故知间朝是三年而一朝也朝以正班爵之义卒长㓜之序与下注会以训上下之则制财用之节皆庄二十三年传文也注十二至之下正义曰顕昭明三字皆为明也十二年而为一盟者大明黜陟之法诸侯之有明德者表顕升进之于此盟以光顕诸侯有昭明之徳者告誓神明所以昭明王之信义以示黜陟必有信也计此十二年间凡八聘四朝再会一盟方岳之下也尚书周官曰六年五服一朝又六年王乃时巡考制度于四岳诸侯各朝于方岳大明黜陟如彼文六年五服语侯一时朝王即此再朝而会是也此传之文与尚书正合杜言廵守盟于方岳闇与彼义符同明此是周典之旧法也而周礼之文不载此法大行人云侯服歳壹见其贡祀物甸服二歳壹见其贡嫔物男服三歳壹见其贡器物采服四歳壹是其贡服物衞服五岁壹歳壹是其贡货物先儒说周礼者皆以彼为六服诸侯各以服数来朝与此传文无由淂合先逹通儒未有解者古书亡灭不可备知然则尚书周官是成王号令之辞尚书之言定是正法左氏复与彼合言必不虚周礼又是明文不淂不信盖周公成王之时即自有此二法也又周礼每歳一见唯言贡物何必见者即是亲朝各计道路短长或当遣使贡耳先儒谓彼为朝未有明据大行人又云十有二歳王巡守殷国巡守之歳周礼同于尚书六年一朝尚书何必违礼又大宗伯云时见曰会殷见曰同郑玄以为时见无常期也诸侯有不顺服者王将有征讨之亊合诸侯而命亊焉十二歳王如不巡守则六服尽朝谓之殷见郑以时见无常期者出自郑之意耳非有明文可据也殷见是此再会而盟时见当此再朝而会未必即如郑说时见为无常期也盖此传及尚书是正礼也大行人歳一见者是遣使贡物非亲朝也令此上聘朝会虽以为诸侯扵天子之礼然诸侯相朝亦当然也故云志业于好讲礼扵等示威扵衆其昭明扵神虽天子扵诸侯之礼然王官之伯及覇主亦淂与诸侯为盟故晋为盟主以此告斉令斉受盟也必知此朝聘文兼诸侯者以释例引明王之制八聘四朝云文襄之制因而简之三歳而聘五歳而朝以诸侯为文明歳聘间朝兼诸侯相朝也知盟年朝会俱行者以传云再朝而会云云故知盟年朝会不废也又云歳聘以志业不言再聘以行朝故知朝年不行聘礼但以朝聘君臣不等盟会歒礼相当故朝年不行聘盟年淂有朝会知有盟者传云同盟至故也小国言之正义曰申上不用寻盟之意也其意是小国言之可不可则大国制之也大国谓其须盟言己不敢违也注建立至游也正义曰释天云缁广充幅长寻曰旐継旐曰斾郭璞曰帛续旐未爲燕尾者然则旐谓旂身斾谓旂尾斾缀于旐本是相连之物非别体也而不曳其斾当缠継扵干头盖如礼记所云德车结也释天又云练旒九周礼所谓九游七游游即是斾故云斾旌游也然郭氏旣云斾継扵旐今之燕尾即斾是旐未然天子十有二游并属扵一幅之廉扵理不可盖游数多者旁缀扵縿如今之旗是也其军前之斾如郭璞之说注军将至恐之正义曰本作斾者爲舒而曵之以爲容饰结之爲非常曵之爲淂常复斾之者曵之爲复常也军法战则舒斾晋人舒斾似其将戦故曵斾以恐之诸侯见其曵斾而皆畏之注自昭至伐莒正义曰三年传穆子云曹胜二邾实不忘我好又无相伐之事是昭公即位邾鲁同好也不朝夕伐莒者案元年十年再伐莒耳是不朝夕伐也注偾仆也正义曰前覆曰仆言牛倒豚上豚必死也言牛虽瘠者谓鲁以晋为无德轻之故以痩牛自喻注承贡赋之次正义曰承者奉上之语后承前下承上故以承为次争贡赋之次言所出贡赋多少之次当承何国之下故言争承也郑衆云争所当奉承贡赋之轻重注公侯至者多正义曰周礼大司徒云公地方五百里其食者半侯地方四百里伯地方三百里其食者参之一子地方二百里男地方百里其食者四之一郑康成注云食者必足其国礼俗䘮纪祭祀之用乃贡其余上公之地以一易侯伯之地以再易子男之地以三易是上公优饶其半以为荒莱之地侯伯优饶其三分之二子男优饶其四分之三是大国优饶少而出贡多少小国优饶多而出贡少假令大国小国其地羙悪一种则地多者贡多地少者贡少故杜云公侯地广所贡者多是也注甸服至贡者正义曰禹贡云五百里甸服孔安国云规方千里之内谓之甸服为天子服治田去王城面五百里王制云千里之内曰甸郑玄云服治曰出谷税是甸服谓天子畿内也畿内扵京师路近令其共正职贡故贡重也言卑而贡重者畿内有公卿大夫之采邑公八命卿六命大夫四命其列位卑扵畿外公侯伯子男也周礼小司徒郑注云井田之法备扵一同令上扵都者采地食者皆四之一其制三等百里之国凡四都一都之田税入扵王五十里之国凡四县一县之田税入扵王二十五里之国凡四甸一甸之田税入扵王食采者卑与尊同故云卑而贡重也畿外之国则卑者贡轻尊者贡重注言郑至之贡正义曰郑伯男也旧有多说郑衆服虔云郑伯爵在男服也周礼男服在三距王城千五百里郑去京师不容此数贾逵云男当作南谓南面之君也子产争国小贡重辄言郑伯为南面之君复何所益南面君者岂贡淂轻乎郑志云男谓子男也周之旧俗虽为侯伯皆食子男之地郑之此言不知所出郑食子男之地不知复在何时武公旣迁东郑并十邑为国不得食子男之地若西郑之时食子男之地则今为大国自当贡重子产不得逺言上卋国小以距今之贡重晋之朝士焉肯受屈而自日中以争至于昏乎原此诸说悉皆不通周语云郑伯男也王而卑之是不尊贵也王肃注此与彼皆云郑伯爵而连男言之犹言曰公侯足句辞也杜用王说言郑国在甸服之外其爵列扵伯子男言己爵卑国小不应出公侯之贡也今使从公侯之贡惧弗给也诸侯地有五等命有三等伯居五等之中与侯同受七命据地小大分为二等则侯同扵公伯同子男僖九年在䘮之例云公侯曰子言不及伯是不得同扵侯也僖二十九年大夫会国君之例云在礼卿不会公侯会伯子男可也是伯国下同子男也子产自言其君爵卑下引子男为例故云郑伯男也行理至不至正义曰言晋国使人来责贡赋之命无月不至扵郑每月皆来也注艺法制正义曰服虔云艺极也一曰常也二者并非正训杜以艺为经艺故为法制也贡有法制㝎数征求无限则不可共也贡献无极正义曰极谓限极无极谓无巳时诸侯至渎乎正义曰言诸侯若来讨郑其可不由子轻易晋乎贰偷至暇讨正义曰政出多门则其情不一情旣不一则名怀苟且各自苛且免扵目前无人为国逺虑也为此二心为此苛且不有间暇何暇来讨郑乎使狄人守之正义曰有北狄之人从晋师来会故使狄人守囚犹如长岸之战椘使随人守舟注蒲伏至取饮正义曰蒲伏即匍匐也说文云匍手行也匐伏地也诗陈后稷之𥘉生云诞实匍匐今司铎射窃徃饮季孙之似小児伏地而手行也冰是箭筩之盖相传为然本作此器以盖箭筩脱而用之可以取饮此以壷盛饮用此水以饮之无为为善矣正义曰子产言我此日行善唯子皮知之今子皮旣卒无人知我之善故云无为更须为善矣诗云至礼也正义曰此诗小雅南山有台之篇诗云楽只君子以其能为邦家之基也今子产是君子之人所求楽者也仲尼复言曰盟主会合诸侯限艺贡赋之事使贡赋有常是为礼也盟主制㝎贡赋是为淂礼则子产争之不为有失嫌争竞无礼故以礼明之晋荀至鲜虞正义曰上云悉起得有上军在者晋侯从平丘会还行至着雍闻鲜虞不警遂使荀呉侵之非从本国而去故云自着雍以上军侵鲜虞也注淂安民之礼正义曰此乃迁动而云安者以狐死首丘人生恋旧徃被灵王偪徙元情悉眷故居平王今复从其所𣣔民心获安故云淂安民之礼也十四年注四同盟正义曰曹伯负刍以襄十八年冬十月卒则武公立十九年盟于祝柯二十年于澶渊二十五年于重丘二十七年于宋皆鲁曹俱在是四同盟也注以祸至悪之正义曰莒是小国其卿多不备礼唯荘僖之卋有莒庆见经尔来唯牟夷以窃地故书以外更无见者今意恢非卿亦书故解其意云云释例曰福莫大于享国有家祸莫甚于骨肉相残故公子取国及爲乱见杀者亦皆书之不必系于爲卿故公子纠意恢以公子见书扵经是解非卿而书之意也诸公子大夫被杀而书名皆是悪之文意恢与乱君爲党故书名悪之传注以舎至罪巳正义曰一命大夫经书爲人以卿之贵淂备名氏若有罪过冝贬黜者他国之卿则称某人鲁卿不淂自称鲁人有罪则贬去其族族去则非卿此舎意如之族是爲罪己也季孙本实伐莒晋人讨而执之放令皈鲁荷晋恩德罪巳亦以尊晋故云尊晋罪己也文二年晋人宋人陈人郑人伐秦传称晋先且居宋公子成陈袁选郑公子皈生伐秦卿不书爲穆公故尊秦也谓之崇德注云秦穆悔过终用孟明故贬四国大夫以尊秦也此贬意如以尊晋其事与波同也此意如至自晋传言尊晋罪巳二十四年婼至自晋传直云尊晋不言罪己俱是去族传文不同者释例曰意如至自晋传言尊晋罪巳婼至自晋传复重发但言尊晋者意如以罪见执冝在罪己罪已婼本使人不应见执故尊晋而已内大夫行还皆不书至异于公也今此二人执而见释更以书至见义也若然季孙见执爲鲁有罪矣而徃年公不与盟注云非国悪故不讳者鲁实伐莒取郠若以伐莒责鲁鲁则无辞而兼受邾人之诉妄称朝夕伐我爲此不与公盟故言非国之悪其执季孙不是无罪也子服惠伯云寡君未知其罪而执其老者拒晋之怨辞耳注二人南蒯家臣正义曰卋族谱司徒老祁为一人虑癸为一人服虔云司徒姓也老祁字也虑癸亦姓字也二子季氏家臣也杜以下句请于南蒯曰臣愿受盟知是南蒯家臣注君谓季氏正义曰费是季氏之邑南蒯已是季氏家臣此南蒯之下群臣还𣣔皈邑季氏知君谓季氏注南蒯至至实也正义曰经书叔弓围费则皈费亦应书经经不书皈故解其意也南蒯虽以费叛降斉费人不从未专属斉叔弓围费斉人不救是其未专属斉也二子逐蒯而费复其旧使是本未去鲁故经不书皈费是二子自以费皈非斉人来皈也斉人因其自皈而使文子致邑施恩于鲁𣣔以假好非事实也夏椘子至物官正义曰周礼司兵掌五郑衆云五兵者戈殳㦸酋矛夷矛郑玄云歩卒之五兵则无夷矛而有弓矢然则兵者战噐之名战必令人执兵因即名人为兵也此简上国之兵谓料简人丁之彊弱扵宗丘之地集而简之且即慰抚其民也大体贫穷相类细言穷困于贫贫者家少货财穷谓全无生业分财货以与贫者授生业以救穷者孤弱㓜少无父母有赐与以长成之老疾乏扵药膳有馈饩以养育之孤介持独者收敛之不使流散有水火之灾寇盗之患者救助之孤子寡妻寛其赋税虽有罪戾原情可恕者赦放之姦邪慝悪爲民害者诘治之䝨才淹滞未蒙任用者举用之外人新来者礼待之旧人未用者进叙之施禄于功勲使有功必淂禄也和合其亲戚使宗族皆相亲也任䝨良以职亊使野无遗䝨凖事能以任官皆令才职相当不使违方易务此皆抚民之事也注上国至椘地正义曰下云简东国之兵亦如之此是简西国之兵也西国东国皆是椘人在国之东西知者以水皆东流西方居上流故谓之上国西爲上则东爲下下言东则此是西互相见也注分与也振救也正义曰分减富者之财以与贫者则分爲施与之名故分爲与也穷者全无生业或授之田宅赐之器物以救済之注介特至流散正义曰传称一介行李逢泽有介麋焉则介亦特之义也介特谓单身特立无兄弟妻子者无所附着或将转移収聚之令有附依不使流散注寛其赋税正义曰服虔以宥爲寛赦其罪杜以下云赦罪戾则此宥非寛罪故以爲寛其赋税也王制云少而无父谓之孤老而无子谓之独老而无妻谓之矜老而无夫谓之寡此四者天民之穷而无吿者也皆有常饩然则孤寡常有饩赐本无赋税而云寛赋税者正以不责赋税即是寛之也孤寡之贫者有饩赐能自给者免赋税文虽不言鳏独宥与孤寡必同注物亊也正义曰任良谓选贤而任之也物官谓量事而官之也贾逵云物官量能授官也郑衆云物官相其才之所冝而官之是也息民五年正义曰谓从此简兵之后息民不征旣满五年而后用师征伐是爲礼也即十九年城州来以桃呉是也案十七年与呉战于长岸未满五年而云息民五年者平王之意息民五年长岸之戦呉来伐椘被伐不可不戦虽战非王本心也注邢侯至椘人正义曰巫人雍子皆故椘人也襄二十六年传称巫臣奔晋晋人与之邢雍子奔晋晋人与之鄐则鄐是雍子之田也邢侯巫臣之子而淂与之争鄐者孔眺注晋语云邢与鄐比争疆界叔鱼摄理正义曰晋语云士景伯如椘叔鱼为賛理孔眺云景伯晋理官叔鱼佐之景伯聘椘叔鱼专断注蔽断也正义曰周礼大司寇云凡庶民之狱讼以邦成蔽之郑衆云蔽之断其狱讼也尚书康诰云服念五六日至于旬时丕蔽要囚孔安国云服膺思五六日至于十日至于三月乃大断之皆以蔽为断是相传为说乃施至于市正义曰晋语说此亊云叔向旣对宣子邢侯闻之而逃遂施邢侯氏孔眺云废其族也则国语读为弛训之为废家语说此事亦为弛王肃注云弛冝为施施行也服虔云施罪扵邢侯施犹劾也邢侯亡故劾之杜无注当从施也成十七年晋杀三郄皆尸扵朝此尸扵市者以其贱故也三数至末减正义曰三度数叔鱼之悪不为薄轻言其重厚极言之也三者即下云数其贿也称其诈也言其贪也是也服虔读减为咸下属为句不为末者不为末隐蔽之也咸曰义也言人皆曰叔向是义妄也注三悪暴虐颇正义曰尚书武王数纣之罪秦誓云敢行暴虐牧誓云俾暴虐于百姓武成云暴殄天物害虐烝民然则暴是乱下之称虐是杀害之名大同而小异注三罪至疑之正义曰杜读此文言犹义也夫言不是义也故言以直伤义谓叔向非是义也刘炫云直则是义而规杜氏今知不然者义者于亊合冝所为淂理直者唯无阿曲未能国通故书云直而温若直而无温则非德非义是义之与直二者不同故上传云义也夫此传云犹义也夫扵义之下并云夫夫是疑怪之辞故杜以为非义裁可谓之直矣故仲尼云叔向古之遗直不云遗义是直与义别刘以直义为一而规杜氏非也十五年有亊至卒亊正义曰有事谓有祭事于武公之宫庙也祭必有楽楽有文舞武舞又埶羽籥武埶干鏚其入庙也必先文而后武当籥始入叔弓暴卒故扵是去楽不用而终卒祭事也叔弓之卒当籥入之时故举籥入也及其去之则诸乐皆去故云去楽钟皷管磬悉皆去之非独去籥舞也祭礼䁀俎旣陈笾豆旣设然后舞楽始入縁先祖之心以大臣之卒必闻楽不乐又孝子之心不忍彻巳设之馔故去楽卒亊注略书至立之正义曰闵二年吉禘于荘公僖八年禘于太庙彼皆书禘此传言禘于武公则亦是禘不书为禘而言有事者此经所书不论禘祭是非略书有祭亊者本为叔弓卒起也止为叔弓之卒须道当祭之时所书不为禘也释例曰三年之禘自国之常常亊不书故唯书此数事祭虽得常亦记仲遂叔弓之非常也是言叔弓之卒非常故书之也释例亦云凡三年丧毕然后禘扵是遂以三年为节当仍计除䘮即吉之月卜日而后行亊无复常月也是以经书禘及大事传唯见庄公之速他无非时之讥也即如例言三年一禘若计襄公之薨则禘当在二年五年八年十一年十四年此年非禘年也若计斉㱕之薨则禘当在十三年十六年此年亦非禘年也而云祭虽得常者释例曰禘于大庿礼之常也各于其宫时之为也虽非三年大祭而书禘用禘礼也昭二十五年传曰将禘扵襄公亦其义也是言于武宫者时之所为实非禘年用禘礼此实非常但经之所书唯讥庄公之速其余不复讥耳旣不以为讥即是淂常故云祭虽得常叔弓为非常也武宫者鲁武公庿毁己久矣成六年复立之遂即不毁明堂位云鲁公之庿文卋室也武公之庿武卋室也郑玄云此二庙象周有文武之庿也卋室者不毁之名是鲁以武公为不毁之庿故禘于其宫不于大庿亦非常也传戒百官正义曰周礼大宰祀五帝前期十日师执事而卜日遂戒享先王亦如之郑玄云前期前所诹之日也十日客散斉七日致斉三日也执亊宗伯大卜之属旣卜又戒百官以始斉此戒百官亦谓戒之令斉故杜云斉戒言是斉之戒也祭统云及时将祭君子乃斉斉之为言斉也斉不斉以致斉也是故君子之斉也专致其精明之徳也故散斉七日以㝎之致斉三日以斉之㝎之之谓斉斉者精明之至也是将祭必斉祭必齐祭前豫戒之也注祲妖至气也正义曰周礼有眡祲之官郑玄云祲隂阳气相侵渐成祥者其职掌十煇之法一曰祲二田象郑衆云煇为日光气也然则祲是隂阳之气相侵之名日光之气有名为祲祲之所见非独见扵日光故直云祲妖气也梓慎唯言见祲不言祲之所在为祭而言故疑云盖见扵宗庿故以为非祭祥也月令云气雾冥冥则氛亦气也以言䘮氛故以氛为悪气也见赤黒之祲以为丧氛则赤黑是䘮象梓慎有以知之服虔云水黑火赤水水相遇云云其在涖事乎正义曰旣见䘮氛又言䘮之所在其在涖事之人乎意疑涖亊者当其咎也在下位辱正义曰言在下位可耻辱也服虔以辱从下读训之为𣣔𣣔必求之吾助子请妄也二三子奠之如也正义曰言二三子无如呉之见信然而至异也正义曰然此朝呉扵亊必豫前知其为人之有异扵余人也好悪至所适正义曰所好必善所悪必悪在上者所好所悪不有愆过则下民知所适㱕言皆知皈扵善也获一邑而教民怠正义曰若不受其降民皆一心亊其本国不敢怠惰以叛其主今若受其降人便是许其叛主则是教我国人令其外叛是虽获一邑而敎民怠惰不守死事君是所淂少所失多皷人至吾君正义曰言今不听降叛使皷人能亊其君也敎民不怠是我亦能事吾君也注知义至示义正义曰知义所在在扵事君不怠惰不苟求生也十七年苟呉诈祭于雒以灭六浑二十二年负甲伪籴以入昔阳而此时独淂降而不纳者此时荀呉自度已力必其能获故因以示义注鲁壷鲁所献壷樽正义曰周礼司尊彞云秋甞各烝其馈献用两壷罇郑玄云壷者以壷为尊燕礼云司宫尊于东楹之西两方壷左玄酒是礼法有以壷为樽拜戎不暇正义曰数为戎所侵陵拜谢戎师不有间暇注叄虚至分野正义曰实沈之次晋之分野上系叄之虚域故云叄虚注鏚斧至香酒正义曰广雅云鏚钺斧也俱是斧也盖钺大而斧小大公六韬云大柯斧重八斤一名天钺是钺大扵斧也尚书牧誓云武王左杖黄钺孔安国云以黄金饰斧是钺以金饰也秬黒黍释草文也周礼有鬯人之官郑玄云鬯酿秬为酒芬香条畅扵上下也是鬯为香酒也赐之鏚钺者使之专移戮也赐之秬鬯者使之祭先祖也王制云诸侯赐弓矢然后征赐鉄钺然后杀赐圭瓉然后为鬯诗陈宣王赐召穆公云秬鬯一卣告于文人是也抚征东夏正义曰服者抚之叛者征之晋扵诸夏国差近西故令主东夏福祚至焉在正义曰言福祚之不在叔父此福祚更焉所在乎言其不在他也登陟即是在之义也注孙伯至卋祖正义曰孙伯黡为晋之正卿卋掌典籍有功故曰籍氏是籍谈九卋祖也其九卋之次卋本云黡生司空颉颉生南里叔子子生叔正官伯伯生司徒公公生曲沃正少襄襄生司功大伯伯生候季子子生籍游游生谈谈生秦是也九卋之祖称髙祖者言是髙逺之祖也郯子以少暭为高祖意与此同注辛有至其后正义曰僖二十二年传曰平王之东迁也辛有适伊川则辛有平王时人也此王因籍说董言晋国唯有籍董二族卋掌典籍籍父其无后乎正义曰㝎十四年晋人败范中行氏之师于潞获籍秦秦即谈之子是无后王其至谓终正义曰言王其不淂以寿终乎言将天命而横死也吾闻之心之所乐必卒于此焉今王在忧而楽是为楽忧也亦旣乐忧必以忧卒若性命之卒以忧而死不可谓之终也言以忧死是不终其天年也注天子至年䘮正义曰䘮服斩哀三年章内有父为长子传曰何以三年也正体扵上又乃将所传重也斉衰杖期章内有夫为妻传曰为妻何以期也妻至亲也服问曰君所主夫人妻大子适妇郑玄云言妻见大夫以下亦为此三人为䘮主记言君者主谓诸侯而天子亦与妻为䘮主也然则妻服斉衰期耳而传以后崩大子卒为三年之䘮二者䘮服杖期章内有父在为母传曰何以期屈也至尊在不敢申其私亲也父必三年然后娶达子之志也父以其子有三年之戚为之三年不娶则夫之扵妻有三年之义故可通谓之三年之䘮扵是至䘮也正义曰弔䘮送葬之賔不合与之宴乐王扵是乎以䘮賔共宴楽又求常寳之器在忧而为此楽其为楽忧甚矣且求器又非礼也诸侯有常器之来献王者乃为嘉功之由诸侯自有善功乃作常器以献其功献非由䘮也言王不可责䘮賔献器也三年至非礼正义曰遂由申也竟也其意言三年之䘮虽贵为天子由常申遂其服使终日月乃是礼也除䘮大速是非礼也王虽不能遂竟其服犹当静嘿而已不冝宴乐而宴乐以早亦非礼也注天子至不遂正义曰礼葬日为虞旣虞之后乃为卒哭之祭䘮服传称成服之后昼夜哭无时旣虞之后朝夕各一灾而巳卒哭者谓卒此无时之灾故郑玄士䘮礼注云卒灾虞后祭名始者朝夕之间哀至即哭至此祭止唯朝夕灾而已传称旣葬除䘮讥王不遂其服知天子诸侯除䘮当在卒哭今王旣葬而除故讥其不遂也杜云䘚止也止哭与郑不同若如此言除䘮当在卒哭而上下杜注多云旣葬除䘮者以葬日即虞虞即卒灾卒灾去葬相去不逺共在一月葬是大事书扵经故成君以否皆举葬言之注言今至礼也正义曰王不能遂服乃与䘮賔宴又失礼也以其䘮服将终早除犹可宴亊必不可也襄十六年葬晋悼公平公即位会于溴梁与诸侯宴于温又九年八月葬我小君穆姜其年十二月晋侯以公宴于河上传皆无讥则卒哭之后淂宴楽礼王之大径正义曰经者纲纪之言也传称经国家经徳义诗序云经夫妇中庸云凡爲天下国家有九经言礼是王之大经纪也服虔云经常也常所当行也言以至用之正义曰人之出言所以成典法也典法所以记礼经也王一动而失二礼忘己大经矣而多爲言语举先王分器之典将焉用之十六年椘子至杀之正义曰四夷之名在西曰戎春秋之时错居中国杜言河南新城县东南有蛮城则是内地之戎在椘北也戎是种号蛮是国名子爵也十一年椘子虔诱蔡侯般杀之彼书椘子之名此不书椘子名者彼注云蔡大夫深怨故以椘子名告此非蛮人所吿盖椘人不以其君名告故不淂书其名也公羊传曰椘子何以不名夷狄相诱君子不疾也曷爲不疾若不疾乃疾之也言其不足疾更是深责之也贾逵云椘子不名以立其子二说异扵杜也蔡侯般书名蛮子不名者释例曰诸见执者巳在罪贱之地书名与否非例所加或名不名从所赴之文传公在至之也正义曰礼君不在国则守国之臣毎月告庿云公在某䖏释君不淂亲自朝庿之意若于歳首不在则或史书之扵䇿襄二十九年春王正月公在椘传曰释不朝正扵庙是也此年正月公在晋计亦应告庿书䇿但为晋人执止公不以𬒳执告庿故史不书讳之斉侯伐徐正义曰虚举经文者经在椘诱戎蛮上传依经文故先举之下有徐人行成之事非虚举但行成在诱蛮后故先依次举经扵上为下徐人行成起本也不下此经文就徐人者出自史意椘子至礼也正义曰蛮子虽与椘旧交元无诚信故云与蛮子之无信也诱而杀之诚为不可椘能复立其子大胜遂灭其国嫌其杀父立子犹为非礼故礼之也大舜之刑也鲧殛而禹兴周公之诛也放蔡叔而立蔡仲是立子为淂礼诗曰至谓乎正义曰诗小雅两无正之篇也周家旧为天下所宗旣衰灭矣其乱无所止㝎也执政大夫离散其居䖏人各异心无有知我民之劳苦者其是此事之谓乎言今晋衰微不能止乱晋之诸卿异心不忧民之劳苦如诗人之所云孔张至县间正义曰诸侯享賔之礼亡唯有公食大夫礼存耳其礼云大夫纳賔賔入门左郑玄云左西方賔位也又云及庿门公揖入賔入三揖至于阶三让公升二等賔升大夫立于东夹南西面北上士立于门东北面西上郑玄云自卿大夫至此不先即位从君而入者明助君飨食賔自无亊也享食事俱在庿郑玄飨食并言则享位亦当然也孔张后至盖賔入庿门乃始来至当从大夫适东夹之南西面位也张乃立于客间賔入未升阶立于西方孔张入客行间也执政御之适客后张乃移立于客之西也又御之适县间适钟磬楽肆之间也大射礼者亦诸侯之礼也楽人宿县于阼阶东笙磬西面其南笙钟其南鑮皆南陈西阶之西颂磬东面其南钟其南鑮皆南陈张𥘉立客间已在西方被御适客后又益西也又被御适县间盖又复益西入扵颂磬钟鑮之间也几为至陵我正义曰几度为之笑而不于我加陵言数被笑必陵侮我也服虔云几近也孔张失位近为所笑近者未至之辞客已笑讫何言近也注縁亊至偏颇正义曰事有相类真伪难明縁此亊类以致偏颇虽非故心亦为罪也服虔读类为类解云颇偏也颣不平也会朝之不敬正义曰此孔张失位则是扵朝不敬而子产不以为耻者此谓出外会朝大国非谓在本国故注云谓无礼敬大国之心使命之不听正义曰谓若伯有使子晳如椘不肯行是也注子孔至之政正义曰襄十年盗杀郑公子騑公子发公孙辄传曰子孔当国至十九年郑杀子孔注卿淂至扵家正义曰士以上皆淂立庙则孔张虽是大夫亦淂立庙而云卿淂立庙者以子孔是卿故以卿言之服虔云祀其所自出之君扵家以为大祖案礼记郊特牲曰诸侯不敢祖天子大夫不敢祖诸侯而公庙之设扵私家非礼也安淂祀所出之君为大祖乎注受服至祭也正义曰周礼掌蜃云祭祀共蜃器之蜃郑玄云蜃大蛤饰祭器之属也蜃之器以蜃饰因名焉郑衆云蜃可以白器令色白是蜃为器名祭肉盛之脤器以献遗人因名祭肉为脤孔张是大夫也而云受脤皈脤故知受脤为君祭以肉赐大夫皈脤谓大夫祭以肉皈扵公也故周礼祭仆凡祭祀致福者展而受之是在下之祭有皈脤之义又传有成子受脤于社前代诸儒皆以脤为祭社之肉故云皆社之戎祭也刘炫故违传证以破先儒以为脤亦祭庙之肉以规杜氏文无所出其义非也然大夫不淂私自出军自祭私社而淂皈脤扵公者谓大夫奉君命以戎事摄祭扵社故社直言祭皈肉扵公亦不谓家祭也注其祭至君祭正义曰谓郑伯其祭在先君之庿孔张有助祭着位在庿中以有亊为业言其所掌有常也服虔以为其祭在庿谓孔张先祖配庿食案周礼司勋云凡有功者铭书扵王之大常祭扵大烝司勲诏之则配庿食者皆是有㓛之臣子孔作乱而死公孙泄因妖鬼而立不淂有配食在庿注玉环至为双正义曰下云韩子奉命以使而求玉焉知环是玉环也释器云肉倍好谓之璧好倍肉谓之瑗肉好若一谓之环李廵云好孔也肉倍好边肉大其孔小也好倍肉其孔大边肉小也肉好若一其孔及边肉大小适等曰环是环亦璧之类也言其一在郑商则其一在韩子知其同工共朴相与为双故韩子𣣔淂而双之侨闻至之患正义曰侨闻君子非无贿之难家贫无贿不为难立扵职位而无善名是为身之大患言韩子当患无令名不冝患家无贿也侨闻为国家者非不能事大字小之难事大国受小国不为难也无礼以㝎其位是国之大患言郑当患位不㝎不冝患事晋之难也下句自大国之人至则失位矣此覆无礼定位也自若韩子至独非罪乎此覆无令名也此辞一为韩子一为郑国故再言侨闻服虔断字小之难以下为义解云字飬也言事大国易餋小国难然则郑人岂忧飬小国乎尚未能离经辨句复何湏注𫐠大典且字为爱不为飬也吾且至位矣正义曰若晋之大夫求无不淂则郑国乃为晋之边鄙之邑不复成国谓失国君之位矣出一玉以起二罪正义曰一共一否为郑国之罪也贪滛为韩子之罪也注鋭细小正义曰说文云鋭芒也锋芒尖故为细小言淂利小也服虔云鋭折也鋭是锋芒不淂为折买诸至商人正义曰贾人即商人也行曰商坐曰贾对文虽别散则不殊故商贾并言之注郑本至人俱正义曰卋本云郑桓公封域林即汉之京兆郑县是也本在周之西都畿内也郑语称史伯为桓公谋使桓公寄帑与贿扵虢郐之国桓公从之其子武公遂灭虢郐而国之当桓公东迁帑贿之时并与商人俱来也母或匄夺正义曰六年传称椘公子弃疾之过郑也不强匄则匄是乞也乞则可也唯不淂强耳此言母或匄夺亦谓不得强匄乞夺取也乞之与乞一字也取则入声与则去声也此匄亦有取与此传言匄谓取也诏书称租调匄民谓与民强夺商人正义曰上云买诸贾人则是和买而子产谓之强夺者韩子以威偪之其贾必贱故商人𣣔淂告君大夫子产知其非和买故云然也徼二罪正义曰谓晋失诸侯郑为边邑注饯送行饮酒正义曰诗云饮饯于祢毛传云祖而舎䡊饮酒于其侧曰饯野有蔓草正义曰野有蔓草思遇时也君之泽不下流民穷扵兵革男女失时思不期而会焉其诗云野有蔓草零露溥兮有羙一人请杨婉兮邂逅相遇适我愿兮注云淸扬眉目之间婉然羙好邂逅不期而会适其时愿注言郑至韩子正义曰羔裘刺朝也言古之君子以风其朝焉释训云之子者是子也斥韩子也郑玄云巳语辞也舍犹䖏也渝变也䖏命不変谓守死善道见危授命之类也释训云羙士为彦言一邦之羙士以羙韩子也褰裳至他人正义曰褰裳思见正也狂童恣行国人思大国之正已也其诗云子惠思我褰裳涉溱注云子者斥大国之正卿子若爱而思我我国有突篡国之亊而可征而正之我则掲衣涉溱水徃告难也又云子不思我岂无他人注云言他人者先郷斉晋宋䘙后之荆椘注是褰裳正义曰是犹此也子之言此褰裳之诗也不有是告他人之亊其能终相善乎风雨正义曰风雨思君子也乱卋则思君子不改其度焉共诗云风雨凄凄鸡鸣喈喈注云风且雨凄凄然鸡犹守时而鸣喈喈然喻君子虽居乱卋不変改其莭度又云旣见君子云胡不夷注云胡何也夷说也思而见之云何而心不说注询羙且都正义曰询信也都闲也言信羙好且闲习扵威仪是爱楽宣子之志萚兮正义曰萚兮刺忽也君弱臣强不倡而和也其诗云萚兮萚兮风其吹女注云萚藁也藁谓木叶也水叶藁待风乃落喻君有政教臣乃行之言此者刺今不然又云叔兮伯兮倡予和女注云叔伯言群臣长㓜也群臣无其君而行自以强弱相服女倡矣我则将和之言此者刺其自专也我将正义四我将祀文王扵明堂也云仪式刑文王之典日请四方我其夙夜畏天之威于时保之注云早夜敬天扵是淂安文王之道将因至卑乎正义曰言将因是君幼弱以习奢傲之亊旣习奢傲实以为常常行轻君之礼能无卑乎十七年注大辰至故书正义曰释天云大辰房心尾也大火谓之大辰李廵云大辰苍龙宿之体最为明故曰房心尾也大火苍龙宿心以候四时故曰辰孙炎曰龙星明者以为时候故曰大辰大火也心在中最明故时候主焉公羊传曰孛者何彗星也彗为箒也言其状似埽箒先芒孛孛然妖变之星非常所有故书之传称孛于大辰西经直书于大辰者虽在其星之西仍在大辰分度之内故直云于大辰注呉椘至椘地正义曰传称大败呉师又云大败椘师是两皆大败也纵使两皆来告无肯自云负败者故但书戦而不书败也传称令尹阳匄则是椘之贵臣而云椘人者椘人耻其败以贱者告也传采叔正义曰采叔刺幽王慢诸侯也云采叔采叔筐之筥之君子来朝何钖予之虽无予之路车乗鸟注云赐诸侯以车马言虽无予之尚以为薄菁菁者莪正义曰菁菁者莪云旣见君子楽且有仪旣见君子者官爵之而淂见也见则心旣喜乐又以礼仪见接不有至久乎正义曰言不有学问之人以治其国其国能长久乎注礼正至请之正义曰隂阳之气运行扵天一消一息周而复始十一月建子为阳始五月建午为隂始以易爻卦言之从建子之后每月一阳息一隂消至四月建巳六隂消尽六阳并盛是为纯干之卦正阳之月也从建午之后每月一隂息一阳消至十月建亥六阳消尽六隂并盛是为纯坤之卦正隂之月也此年六月日食是夏之四月正阳之月也礼正阳之月日食诸侯当用币于社故鲁之祝史依礼法请所用之币昭子至礼也正义曰昭子虽不言正月而云日食之礼明此月即是正月也文十五年传与此昭子之言正同是正法有此礼也杀牲盛馔曰举故天子不举谓去盛馔也郊特牲云社所以神地之道也祭土而主隂气也则社是群隂所聚论语云鸣皷而攻之伐皷者是攻责之事故为责群隂亦以责上公也二十九年传曰封为上公祀为贵神社稷五祀是尊是奉是社爲上公之神尊于诸侯故诸侯用币扵社请上公亦所以请群隂请令勿侵阳也然伐皷扵社云青群隂用币于社云请上公社文是一二注不同者以天子之尊无所不责故云责群隂也诸侯南面之君于诸侯之内唯请上公故云请上公也平子至则否正义曰平子闻有此礼而不知正月是周之六月故止其请币仍说正礼慝悪也人情爱阳而悪隂故谓隂为慝五月隂始生故四月隂未作也平子亦不识慝为隂义故语虽淂礼而心不肯从平子盖以正月为歳首之月故云其余则否大史曰在此月也正义曰大史以平子不识正月故为辨之所言慝未作所以行伐皷用币之礼正当在此月也因为说日食之礼引夏书以证之注降物素服正义曰降物谓减其物采也昬义曰日食则天子素服知百官降物亦素服也古之素服礼无明文盖象朝服而用素为之如今之单衣也近卋仪注日食则击皷扵大社天子单衣介帻辟正殿坐东西堂百官白服坐本司大常率官属绕大庙过时乃罢楽奏皷正义曰楽奏皷与下瞽奏皷一也楽谓作楽之人即瞽蒙也奏训进也孔安国尚书传云瞽楽官楽官进皷则伐之故杜云伐皷也其日食王或有至社亲伐皷之时故周礼大仆云凡军旅田役賛王皷救日月食亦如之郑玄云王通皷佐击其余面则日食王有亲皷之时也故夏至人走正义曰此尚书胤征文也彼云乃季秋月朔辰弗集于房彼季秋日食亦以此礼救之传言唯正月朔日食乃有伐皷用币余月则否引夏书而与夏书违者盖先伐尚质凡有日食皆用皷币周礼极文周家礼法见事有差降唯正阳之月特用皷币余月则否注逸书至则食正义曰杜以鸟止谓之集故训集为安也孔安国云既为姬姓则巳姓非青阳之后而卋本巳姓出自少暭非青阳也事逺书亡不可委悉耳注黄帝至官也正义曰史记云黄帝者少典之子名曰轩辕为天子代神农氏是为黄帝晋语云黄帝以姬水成为姬姓是姬姓之祖也以少暭氏之立有鳯鸟之瑞而以鸟纪事黄帝以云纪事明其初受天命有云端也云之为瑞未能审也史记天官书曰若烟非烟若云非云郁郁纷纷萧索轮困是谓卿云或作庆云或作景云孝经援神契曰德至山陵则景云出服虔云黄帝受命淂景云之瑞故以云纪亊黄帝云瑞或当是景云也百官师长皆以云为名号即是以云纪纲诸事也云为官名更无所出唯文十八年传云缙云氏有不才子疑是黄帝时官故云缙云氏盖其一官也注炎帝至百官正义曰帝系卋本皆为炎帝即神农氏炎帝身号神农代号也谯周考古史以为炎帝与神农各为一人非杜义晋语云炎帝以姜水成为姜姓是为姜姓之祖也火之为瑞亦未审也注共工至名官正义曰共工氏覇有力州祭法文也此传从黄帝向上逆陈之知共工在神农前大暭后也水之为瑞亦未审也注大暭至命官正义曰月令孟春云其帝大暭易下系云包犠氏之王天下也即大暭身号伏羲代号也僖二十一年传云任宿须句风姓也实司大暭知大暭是风姓之祖也龙之为瑞亦未审也此黄帝以上四代用云火水竜纪事其官之名必用云火水竜为之但书典散亡更无文纪其名不可复知故杜不后委说唯有缙云见传疑是黄帝官耳服虔云黄帝以云名官盖春官为春云氏夏官为缙云氏秋官为曰云氏各官为黑云氏中官为黄云氏炎帝以火名官春官为大火夏官为鹑火秋官为西火冬官为北火中官为中火共工以水名官春官为东水夏官为南水秋官为西水冬官为北水中官为中水大曍以竜名官春官为青龙氏夏官为赤竜氏秋官为白竜氏冬官为黒竜氏中官为黄竜氏此皆亊无所见苟出肺肠少暭鸟纪不以五方名官焉知彼四代者皆以四时五方名官乎以缙为赤色则云夏官为缙云焉知余方不更为之目而直指青黄为名也以天文有大火鹑火即云春为大火夏为鹑火其余何故直以西北名火也此皆虚而不经故不可采用注鳯鸟至之官正义曰释鸟云鶠鳯其雌皇则此鸟雄曰鳯雌曰皇说文云鳯神鸟也山海经云丹穴之山有鸟焉其状而鹤五采而文名曰鳯皇见则天下大安宁运斗枢云天枢德见则鳯皇翔中候握河纪云尧即政七十年鳯皇止庭伯禹拜曰昔帝轩提象鳯巢阿阁白乕通云黄帝时鳯皇蔽日而至止于东园终身不去诸书皆言君有圣德鳯皇乃来是鳯皇知天时也歴正主治歴数正天时之官故名其官为鳯鸟氏也当时名官直为鸟名而已其所职掌与后代名官所同事同所言歴正以下及司徒司㓂工农之属皆以后伐之官所掌之事託言之言尓时鸟名如今之此官也注玄鸟至分去正义曰说文云燕玄鸟也释鸟云燕燕鳦郭璞曰诗云燕燕于飞一名玄鸟斉人唿鳦诗云天命玄鸟月令云玄鸟至之日是一名玄鸟也或单唿为燕或重名燕燕异方语也此鸟以春分来秋分去故以名官使之主二分注伯赵至至止正义曰释鸟云鵙伯劳也樊光日春秋云伯赵氏司至伯赵鵙也以夏至来冬至去郭璞曰似鶷而大此鸟以夏至来鸣冬至止去故以名官使之主二至也月今仲夏之月鵙始鸣蔡邕云鵙伯劳也一曰伯赵应时雨鸣爲隂候也诗云七月鸣鵙者郑玄云豳地晚寒鸟物之候从其气焉王肃云七当爲五古文五字似七故误注春鸟至夏止正义曰春爲鸧鷃尓雅无文先儒相传说耳立春立夏谓之启此鸟以立春鸣立夏止故以名官使之主立春立夏注丹鸟至属官正义曰释鸟雉之类有鷩雉樊光曰丹雉也少暭氏以鸟名官丹鸟氏司闭以立秋来立各去入水爲蜃周礼王享先公服鷩冕郭璞曰似山鸡而小冠背毛黄腹下赤项緑色鲜明是解丹鸟爲鷩雉也立秋立冬谓之闭此鸟以秋来冬去故以名官使之主立秋立冬也分至启闭立四官使主之鳯皇氏爲之长故云四鸟皆歴正之属官也注祝鸠至教氏正义曰释鸟云佳其鳺鴀舎人云隹一名夫不今椘鸠也樊光曰春秋云祝鸠氏司徒祝鸠即隹其夫不孝故爲司徒郭璞曰今䳕鸠也诗云翩翩者佳毛传云䳡夫不也一宿之鸟郑玄云一宿者一意扵其所宿之木又云夫不鸟之悫谨者人皆爱之则此是谨悫孝顺之鸟故名司徒之官敎人使之孝也注鴡鸠至法制正义曰释鸟云鴡鸠王鴡李廵云王鴡一名鴡鸠郭璞云鵰类今江东唿之为鹗好在江诸山边食鱼毛诗传曰鸟鸷而有别则鴡鸠是鸷之鸟又能雄雌有别也司马主兵又主法制撃伐又当法制分明故以此鸟名官使主司马之职注鸤鸠至水土正义曰释鸟云鸤鸠鴶鵴樊光曰春秋云鸤鸠氏司空心平均故为司空郭璞曰今之布谷也孙炎曰方言云鸤鸠自关而东谓之戴胜陆玑毛诗义疏云今梁宋之间谓布谷为鴶鸠则布谷是鸤鸠明矣而扬雄云鸤鸠是戴胜也今戴胜自生穴中不巣生雄言非也诗云鸤鸠在桑其子七兮毛传云鸤鸠之飬其子朝从上下莫从下一平均如一是鸤鸠平均故为司空尚书舜典云伯禹作司空帝曰禹汝平水土惟时懋哉是司空主平水土也注爽鸠至盗贼正义曰释鸟云鹰鶆鸠樊光曰来鸠爽鸠也春秋曰爽鸠氏司寇鹰鸷故为司寇郭璞曰鶆当为爽字之误耳左传作爽鸠是也鹰是鸷击之鸟司寇主击盗贼故为司寇注鹘鸠至司亊正义曰释鸟云鶌鸠鹘鸼舎人曰鶌鸠一名鹘鸼今之班鸠也樊光曰春秋云鹘鸠氏司事春来冬去孙炎曰鹘鸠一名鸣鸠月令云鸣鸠拂其羽郭璞云今江东亦唿为鹘鸼似山鹊而小短尾青黒色多声即是此也旧说及广雅皆云班鸠非也所论班鸠鸣鸠虽有异同其言春来冬去旧有此说国家营亊缮治器物一年之间无时暂止故以鸟名司事之官也司亊谓营造之事于六官皆属司空此司空司事各为一官者古今代异犹如舜典司空与共工各为一官也注鸠聚至为名正义曰鸠聚释诂文也治民尚其集聚悪其流散故以鸠为官名𣣔其聚敛民也注五雉至翚雉正义曰释鸟雉之属十有四其说四方之雉西方曰鷷东方曰鶅南方曰北方曰鵗舎人曰释四方之雉名也杜言四方之雉唯南方不同也释鸟又云鸐山雉樊光曰其羽可持而舞诗云右手秉翟郭璞云长尾者尓雅之文翟与别而贾逵亦云南方曰翟雉则先儒相传为说杜从之也释鸟又云伊洛而南素质五采皆备成章曰翚李巡曰素质五采备具文章鲜明曰翚孙炎曰翚雉白质五采为文也传言五雉必取五方伊洛土之中区明其取翚雉与四方之雉为五也贾逵云西方曰鷷雉攻木之工也东方曰鶅雉抟埴之工也南方曰翚雉攻金之工也北方曰鵗雉攻皮之工也伊洛而南曰翚雉设五色之工也樊光注尓雅四方之雉配工亦与贾同唯翚雉不配工耳案贾樊所言之工出扵考工记耳而考工记更有刮摩之工凡有六工非唯五也且记是后卋之书少暭时工未必如记所说又以工配雉无所冯据不可采用故杜不言利器至民者正义曰雉声近夷雉训夷夷为平故以雉名工正之官使其利便民之器用正丈尺之度斗斛之量所以平均下民也樊光服虔云雉者夷也夷平也使度量器用平也注扈有至民亊正义曰释鸟自春鳸鳻鶞至宵鳸啧啧凡七鳸其文相次与此注正同李廵揔释之云诸扈别春夏秋冬四时之名唶唶啧啧鸟声貌也郭璞曰诸鳸皆因其毛色音声以爲名窃蓝青色释鸟又云鶨䳢老鳸鴳桒鳸窃脂注尓雅者舎人李廵孙炎郭璞皆断老上属鳸下属解云鶨一名䳢老鴳一名鳸鳸雀也唯樊光断鶨䳢爲句以老下属注云春秋云九扈爲九农正九扈者春扈夏扈秋扈冬扈棘扈宵扈桒扈老扈是以老爲下属唯鴳不重耳李巡云窃脂一名桒扈郭璞曰俗谓之青雀觜曲食肉好盗脂膏因名云郑玄诗笺云窃脂肉食陆玑毛诗义䟽云窃脂青雀也好窃人脯肉及筩中膏故以名窃脂也诸儒说窃脂皆谓盗人脂膏也即如此言窃玄窃黄者岂复盗窃玄黄乎尔雅释兽云虎窃毛谓之虦猫魋如小熊窃毛而黄窃毛皆谓浅毛窃即古之浅字但此鸟其色不纯窃玄浅黒也窃蓝浅青也窃黄浅黄也窃丹浅赤也四色皆具则窃脂爲浅白也其唶唶啧啧则声音爲之名矣其春扈鳻鶞樊光云鳻鶞言分循也春扈分循五土之冝乃以人事名鸟其义未必然也尓雅老扈鴳字不重贾服皆云鷃鷃亦声音爲名也贾逵民事则为不能致逺瑞故注年二十八正义曰沈文何云襄三十一年注云仲尼年十歳计至此年二十七今云二十八误失官学在四夷正义曰王肃云郯中国也故呉伐郯季文子叹曰中国不振旅蛮夷入伐吾亡无日矣孔子称学在四夷疾时学废也郯少暭之后以其卋则逺以其国则小矣鲁周公之后以其卋则近以其国则大矣然其礼不如郯故孔子发此言也失官为所居之官不修其职也仲尼学楽扵苌弘问礼扵郯子是圣人无常师注夏之至天汉正义曰星孛文在冬下经传皆无其月但冬以十月为𥘉故以夏之八月解之也月令仲秋之月日在角昬牵牛中大辰是房心尾也其星䖏扵东方之时在角星之北故以八月之昬角星与日俱没大辰见扵西方也天汉在箕斗之间于是时天汉西南东北邪列扵天大辰之星见在天汉之西也今孛星又出于大辰之西而尾东指光芒歴辰星而东及天汉也彗所至新也正义曰彗埽箒也其形似彗故名焉箒所以埽去尘彗星象之故所以除旧布新也言此星见必有除旧之亊今兹至而伏正义曰梓愼云徃年吾见之是其徴也当时火出之时而彗星巳是是随火而行也今年火星之出而彗星章明是彗渐益长未即消灭必当火入之时与火俱伏也服虔注本火出而章必大火入而伏重火别句孙毓云贾氏旧文无重火字注淂天正正义曰斗柄所指一歳十二月分为四时夏以建寅为正斗柄东指为春南指为夏是为淂天四时之正也若殷周之正则不淂正宋大辰之虚正义曰虚者旧居之䖏也陈为大暭之虚郑为祝融之虚䘙为颛顼之虚皆先王先公甞居此地谓之虚可矣大辰星名非人居也而亦谓之虚者以天之十二次地之十二域大辰为大火之次是宋之区域故谓宋为大辰之虚犹谓晋地为参虚水火之牡正义曰兽曰牡牡牡是雄也隂阳之书有五行嫁娶之法火畏水故以丁为壬妃是水为火之雄注丙午至胜火正义曰丙是火日午是火位壬是水日子是水位故丙午为火壬子为水水火合而相薄则是夫妻合而相亲亲则将行其意或水从火或火从水但彗在大辰为多及汉为少水少而火多故水不胜火火行其意水必助之故此丙子壬午之日当有火灾若火至壬午正义曰刘炫云丙子壬午虽俱是水火合日但二字之内先言者彊若大入而伏则连秋至春歴大隂水用事虽同其𣣔水当先火故疑火入而伏则必以壬午也刘炫虽为此释杜旣无注其壬午之事理则未详注珪至禳火正义曰瓘是玉名此传所云皆是成就之器故知是珪也斝是爵名玉字在斝瓉之间知斚亦以玉为之故云斝玉爵也周礼典瑞云祼圭有瓉郑司农云扵圭头为器可以挹鬯祼祭谓之瓉国语谓之鬯瓉郑玄云汉礼瓉槃大五升口径八寸下有槃口径一尺考工记玉人云祼圭尺有二寸有瓉以祀庙郑玄云瓉如槃其柄用圭有流前注郑玄诗笺云圭瓉之状以圭为柄黄金为勺青金为外朱中央是瓉为勺共祭祀之器也禆灶𣣔用此三物以禳火卜戦不吉正义曰阳匄心不决死战必杀将将死是不吉也司马子鱼志在必死不以将死为凶故卜之淂吉败呉之后呉人败之终是不吉注穆王鲁孙正义曰依卋本穆王生王子掦掦生尹尹生令尹匄注隧出入道正义曰守舟者虽环而堑之堑犹不合有出入之路故满路置火以防呉人也春秋正义卷第二十九计二万八百六字春秋胡氏传卷二十九春秋传卷第二十九哀公上元年春王正月公即位楚子陈侯随侯许男围蔡按左氏曰报栢举也蔡人男女以辨使疆于江汝之间夫男女以辨则是降也疆于江汝则迁其国也而独书围蔡何也蔡甞以吴师入郢昭王奔随坏宗庙徙陈器挞平王之墓矣至是楚国复宁帅师围蔡降其衆迁其国而春秋书之略者见蔡冝得报而楚子复雠之事可恕也圣人本无怨而怨出于不怨故议雠之轻重有至于不与共戴天者今楚人祸及宗庙辱逮父母若包羞忍耻而不能一洒之则不可以有立而天理灭矣故特书围蔡而称爵恕楚之罪词也鼷䑕食郊牛改卜牛夏四月辛巳郊鼷䑕食郊牛改卜牛志不敬也夏四月郊书不时也四卜非礼五卜强也全曰牲伤曰牛巳牛矣其尚卜免之何也甞置之上帝矣故卜而后免之不敢专也昔者周公郊祀后稷以配天此成王亮隂之时位冢宰摄国政行天子之事也鲁何以得郊成王追念周公有大勲劳于天下而欲尊鲁故赐以重祭得郊禘大雩然则可乎孔子曰鲁之郊禘非礼也周公其衰矣欲尊鲁而赐以人臣不得用之礼乐岂所以康周公也哉天子祭天地诸侯祭社稷大夫祭五祀庶人祭其祖此定理也今鲁得郊以爲常事春秋欲削而不书则无以见其失礼尽书之乎则有不胜书者故圣人因其失礼之中又有失焉者则书于䇿所谓由性命而发言也圣人奚容心哉因事而书以志其失爲后丗戒其垂训之义大矣秋齐侯卫侯伐晋冬仲孙何忌帅师伐邾二年春王二月季孙斯叔孙州仇仲孙何忌帅师伐邾取漷东田及沂西田癸巳叔孙州仇仲孙何忌及邾子盟于句绎曷爲列书三卿哀公得国不张公室三卿并将鲁衆悉行伐国取地以盟其君而已不与焉适越之辱兆矣定公之薨邾子来奔丧事鲁恭矣而不免于见伐徒自辱焉不知以礼爲国之故也邾在邦域之中不加矜恤而诸卿相继伐之旣取其田而又强与之盟不知以义睦邻之故也故详书以着其罪三人伐则曷爲二人盟盟者各盟其所得也莫强乎季孙何独无得季氏四分公室有其二昭公伐意如叔孙氏救意如而昭公孙阳虎囚桓子孟孙氏救桓子而阳虎奔今得邾田盖季氏以归二家而不取也夏四月丙子卫侯元卒滕子来朝晋赵鞅帅师纳卫丗子蒯聩于戚丗子不言纳位其所固有国其所冝君谓之储副则无所事乎纳矣凢公子出奔复而得国者其顺且易则曰归有奉焉则曰自其难也则曰入不称纳矣况丗子哉今赵鞅帅师以蒯聩复国而书纳者见蒯聩无道爲国人之所不受也国人不受而称丗子者罪卫人之拒之也所以然者縁蒯聩出奔灵公未甞有命废之而立他子及公之卒大臣又未甞谋于国人数聩之罪选公子之贤者以主其国乃从辄之所欲而君之以子拒父此其所以称丗子也人莫不爱其亲而志于杀莫不敬其父而忘其丧莫不慈其子欲其子之富且贵也而夺其位蒯聩之于天理逆矣何疑于废黜然父虽不父子不可以不子輙乃据国而与之争可乎故特系纳卫丗子蒯聩于戚于赵鞅帅师之下而鞅不知义灵公与卫国大臣不能早正国家之本以致祸乱其罪皆见矣秋八月甲戍晋赵鞅帅师及郑罕达帅师战于䥫郑师败绩冬十月葬卫灵公十有一月蔡迁于州来蔡杀其大夫公子驷州来吴所灭也蔡虽请迁于吴而中悔吴人如蔡纳聘而师毕入蔡侯告大夫杀公子驷以说哭而迁墓如此则实吴人之所迁也而经以自迁爲文何也楚旣降蔡使疆于江汝蔡人听命而还师矣复倍楚请迁于吴而又自悔也其谋之不臧甚矣夫迁国大事也盘庚五迁利害甚明衆犹胥怨不适有居至于丁宁反复播告之修而后定也今蔡介于吴楚二大国之间倍楚诳吴及其事急又委罪于执政其谁之咎也故经以自迁爲文而杀公子驷则书大夫而称国言君与用事大臣擅杀之也放公孙猎则书大夫而称人言国乱无政衆人擅放之也驷与猎其以请迁于吴爲非者乎而委之罪以说谁敢复有尽忠而与谋其国者哉三年春齐国夏卫石曼姑帅师围戚按左氏灵公游于郊公子郢御公曰余无子将立汝对曰郢不足以辱社稷君其改图君夫人在堂三揖在下君命祗辱灵公卒夫人曰命公子郢爲太子君命也对曰郢异于他子且君没于吾手若有郢必闻且亡人之子辄在乃立辄以拒蒯聩蒯聩前称丗子者所以深罪辄之见立不辞而拒其父也輙若可立则蒯聩爲未绝未绝则是丗子尚存而可以拒乎主兵者卫也何以序齐爲首罪齐人与卫之爲恶而党之也公孙文仲主兵伐郑而序宋爲首以诛殇公石曼姑主兵围戚而序齐爲首以诛国夏训天下后丗讨乱臣贼子之法也古者孙从祖又孙氏王父之字考于庙制昭常爲昭穆常爲穆不以父命辞王父命礼也辄虽由嫡孙得立然非有灵公之命安得云受之王父辞父命哉故冉有谓子贡曰夫子爲卫君乎子贡曰诺吾将问之入曰伯夷叔齐何人也曰古之贤人也怨乎曰求仁而得仁又何怨出曰夫子不爲也伯夷以父命爲尊而让其弟叔齐以天伦爲重而让其兄仲尼以爲求仁而得仁者也然则爲輙者柰何冝辞于国曰若以父爲有罪将从王父之命则有社稷之鎭公子在我焉得爲君以爲无罪则国乃丗子之所有也天下岂有无父之国哉而使我立乎其位如此则言顺而事成矣是故輙辞其位以避父则卫之臣子拒蒯聩而辅之可也輙利其位以拒父则卫之臣子舎爵禄而去之可也乌有父不慈子不孝争利其国灭天理而可爲者乎夏四月甲午地震五月辛卯桓宫僖宫灾桓僖亲尽矣其宫何以存季氏者出于桓立于僖丗专鲁国之政其诸以是爲恱而不毁欤何以不称及等也称及则祖有尊卑矣或谓祖有功宗有德所以劝也则如之何曰孝子慈孙事其祖考仁也或七庙或五庙自是以衰礼也奚问其功德之有无也必若此言是子孙得选择其祖宗而尊事之矣岂理也哉季孙斯叔孙州仇帅师城启阳宋乐髠帅师伐曹秋七月丙子季孙斯卒蔡人放其大夫公孙猎于吴冬十月癸卯秦伯卒叔孙州仇仲孙何忌帅师围邾四年春王二月庚戍盗杀蔡侯申按左氏蔡侯将如吴诸大夫恐其又迁也公孙翩逐而射之卒然则翩非微者其以盗称何也蔡侯倍楚诳吴又委罪于执政其谋国如是则信义俱亡礼文并弃无以守身而自卫夫人得而害之矣故变文书盗以警有国之君也翩弑君而略其名氏姓与霍皆翩之党称国以杀而不去其官者二公孙盖甞谋国不使其君至于是而弗见庸者也故书法如此而或者以翩非微者而称盗苏辙以谓求名而不得非矣天下岂有欲求弑君之名春秋又惜此名而不与者哉蔡公孙辰出奔吴葬秦惠公宋人执小邾子夏蔡杀其大夫公孙姓公孙霍晋人执戎蛮子赤归于楚楚围蛮氏蛮子赤奔晋楚谓晋曰晋楚有盟好恶同之若将不废则寡人之愿也不然将通于少习以听命赵鞅曰晋国未宁安能恶楚必速与之乃诈执蛮子以卑楚师其曰晋人云者罪之也蛮子赤何以名夷狄也无罪见执亦书名外之也文公执曹伯则曰卑宋人今此曷云归于楚归于楚者犹曰京师楚也晋主夏盟爲日乆矣不竞至此春秋所恶城西郛六月辛丑亳社灾秋八月甲寅滕子结卒冬十有二月葬蔡昭公葬滕顷公五年春城毗夏齐侯伐宋晋赵鞅帅师伐卫秋九月癸酉齐侯杵臼卒冬叔还如齐闰月葬齐景公六年春城邾瑕晋赵鞅帅师伐鲜虞吴伐陈夏齐国夏及髙张来奔叔还㑹吴于柤秋七月庚寅楚子轸卒齐阳生入于齐齐陈乞弑其君荼阳生曷爲不称公子非先君之子也爲人子者无以有已则以父母之心爲心者景公命荼丗其国已则篡荼而自立是自绝于先君岂复得爲先君之子也不称公子诛不子也阳生不子则曷爲系之齐春秋端本之书也正其本则事理阳生之不子也其谁使之然也不有废长立少以启乱者乎故齐景问政于孔子孔子对曰君君臣臣父父子子君不君则臣不臣父不父则子不子以阳生系之齐着乱之所由生也然而弑荼者阳生与朱毛也曷爲书陈乞初景公谓陈乞吾欲立荼如何对曰所乐乎爲君者欲立则立之不欲立则不立也君如欲立则臣请立之阳生谓乞曰吾闻子盖将不欲立我也对曰千乗之主将废正而立不正必杀正者吾不立子者所以生子也与之玉节而走之鲁景公死荼立陈乞使人迎阳生寘诸家召诸大夫而示之曰此君也诸大夫知乞有备不得巳逡廵北面再拜而君之尓故里克中立不免杀身之刑陈乞献䛕终𬒳弑君之罪是皆不明春秋之义䧟于大恶而不知者也冬仲孙何忌帅师伐邾宋向巢帅师伐曹七年春宋皇瑗帅师侵郑晋魏曼多帅师侵卫夏公㑹吴于鄫秋公伐邾八月巳酉入邾以邾子益来春秋隐君之恶故灭国书取婉以成章而不失其实也恃强陵弱无故伐人而入其国处其宫昼夜掠以其君来献于亳社囚于负瑕此天下之恶也吴师爲是克东阳齐人爲是取吾二邑辱国亦甚矣何以备书于䇿而不讳乎圣人道隆而德大人之有恶务去之而不积也则不念其恶而进之矣以邾子益来恶也归邾子益于邾是知其爲恶能去之而不积也故书以邾子来而不讳者欲见后书归邾子之爲能去其恶而与之也圣人之情见矣明此然后可以操赏罚之权不明乎此以操赏罚之权而能济者鲜矣宋人围曹冬郑驷弘帅师救曹春秋正义春秋正义卷三十春秋正义卷第三十昭公国子祭酒上护军曲阜县𨳩国子臣孔颕逹等奉勑撰十八年注来告至曰灾正义曰传称皆来告火知是来告故书也春秋书他国之灾皆是来告而书公羊传曰宗卫陈郑灾何以书记异也何异尓异其同日而俱灾外异不书此何以书为天下记异也谷梁亦云其志以同日也杜因此传有来告之文故显而异之天火曰灾宣十六年传例也注自业至为文正义曰成十五年许迁于叶自是以后许常以叶为都九年许迁于夷是自叶迁于夷也十三年传曰椘之灭蔡也灵王迁许胡沈道房申于荆焉平王即位旣封陈蔡而皆复之礼也注云荆荆山也灭蔡在十一年许又从夷迁于荆山平王复之复其本国许又归于叶也故知此年迁于白羽是其自业迁也且传云叶在椘方城外之蔽明其𣣔迁之时许在业也案传王子胜言于椘子使之迁许则是椘人迁许非许自迁椘虽发意迁许许亦畏郑楽迁故以自迁为文若许不楽迁椘强迁之当云椘人迁许如宋不迁宿齐人迁阳之类不淂云许迁于白羽以其自迁爲文知许人自楽迁也传注代居其位正义曰毛氏卋有采地爲畿内之国扵时天子㣲弱故自杀自代不能禁之是昆至何待正义曰是乙卯者昆吾之君悪熟之日也由其侈故以此日死也而毛淂以此日成其侈悪扵王都不亡何待注昆吾至同诛正义曰郑语云黎爲髙辛氏火正命之曰祝融其后八姓昆吾爲夏伯椘卋家云颛顼生称称生卷章卷章生黎黎爲髙辛氏火正共工氏作乱帝使黎诛之而不尽帝诛黎使其弟呉囬居火正爲祝融囬生陆终终生子六人坼剖而产焉其长曰昆吾虞翻曰昆吾爲已姓封昆吾卋本云昆吾者卫是也然则昆吾国名言昆吾夏伯者以表昆吾国君其上卋甞爲夏伯其悪熟诛者非此爲伯之身当是后卋之孙耳诗云韦顾旣伐昆吾夏桀共桀同文又传云乙卯亡知以乙卯日与桀同时诛注东北至之始正义曰东北曰融风易纬作调风俱是东北风一风有二名东北木之始故融风爲木也木是火之母火淂风而盛故融为火之始戊寅至大甚正义曰甚者益盛之言也丙子𥘉风连日不息至戊寅而风益甚至壬午而风又大甚𥘉言融风是东北风也盖自丙子至壬午风不廽而稍益盛传虽主言鲁国之风彼四国亦当然也注大庭至之言正义曰大庭氏古天子之国名也先儒旧説皆云炎帝号神农氏一曰大庭氏服虔云在黄帝前郑玄诗谱云大庭在轩辕之前亦以大庭为炎帝也对文则蔵马曰廐蔵车曰库曲礼云在府言府在库言库郑玄云府谓寳义货贿之处库车马兵甲之处又大学谓云未有府库财非其财者则库亦藏财货非独车马甲兵也古之大庭甞都扵鲁其虗在鲁城内鲁扵其处作库而其地髙顕故梓慎登之以望气梓慎徃年言其将火今更望气叄验近占以审巳前年之言信也梓慎所望望天气耳非能望见火也而何休难云宋衞陈郑去鲁皆数千里为登髙以见其火岂实事哉刘炫云案左传不言望火何以言见其火玄卿以为孔子登泰山见呉门之白马离娄覩千里之毫末梓慎旣非常人何知不见数百里之烟火孔子在陈知桓僖灾者岂复望见之乎若见火知灾则人皆知之矣何所贵乎梓慎左氏传而编记之㢤且四国去鲁才数百里而何休云数千里虽意𣣔其远亦虚妄之极梓慎所望自当有以知之不知见何气知其灾也服虔云四国次有火气也梓慎不言夜望安知望次陈独无次何所望㦲今以为服解义或然也将有大祥正义曰祥者善悪之徴中庸云国家将兴必有祯祥祥则吉祥也国家将亡必有妖孽孽则凶祥也则祥是善事而里析以民动国亡为大祥者彼对文言耳书序云毫有祥桒糓共生于朝五行传云时有青眚青祥白青白祥之类皆以悪徴为祥是祥有善有悪故杜云祥变异之气弗良及也正义曰良是语辞史传多云良所未悟良有以也是古今共有此语也而服虔云弗良及者不能及也良能也䏻非良之训妄言耳注晋人至前也正义曰下云出新客禁旧客勿出扵官此辞于东门明是晋人新来未入故辞之不使前也此新也盖聘使也晋人徃因丽姬之难诅无畜群公子故文襄之卋公子皆岀在他国自成公更立公族国内始有公子故使之来聘也自晋适郑当入四门而辞之东门者郑城西临洧水其西无门盖从东门入为便故辞于东门注二子至之位正义曰子寛游吉之子卋族谱子寛与游速浑罕为一人驷带字子上六年死矣此别有子上非驷带也卋族谱杂人内有子上无子寛明子寛与浑罕为一人也椘语说事神之礼云使名姓之后能知牺牲之物彝器之量屏摄之位坛埸之所而心率旧典者为之宗知屏摄是祭祀之位也郑衆云摄摄束苐以为屏蔽其亊或当然注祏庿至救护正义曰每庿木主皆以石凾盛之当祭则出之亊毕则纳扵凾蔵扵庿之北壁之内所以壁火灾也文二年传云郑祖厉王故知郑之周庿是属王庿也旣有火灾皆须防守故合群主就扵祖王庿易救护也卫次仲云右主八寸左主七寸广厚三寸穿中央达四方也范寗云天子主长尺二寸诸侯主长一尺也白虎通云纳之西壁使府至其亊正义曰曲礼云在府言府在库言库皆是藏财贿之处故使其人各自儆守以防火也周官有大府内府外府天府玉府泉府而无掌库之官盖府库通言库亦谓之府也诸侯国异政殊故府库并言行火至登城正义曰此承司马司寇之下亦是二官使之行火所炙𣣔令人救之也言城下之人为部伍行列以登城亦是司马司寇之人备姦寇也注司野至之人正义曰传言野司寇则司寇之官在野周礼司寇属官有县士掌野知野司寇是县士也郑玄县士注云地距王城二百里以外至三百里曰野三百里以外至四百里曰县四百里以外至五百里曰都都县野之地其邑非王子弟公卿大夫之采地则皆公邑也谓之县县士掌其狱焉言掌野者郊外曰野大揔言之也狱居近野之县狱在二百里上县之县狱在三百里上都之县狱在四百里上如郑此言采邑之民有狱则采地之官长各自断之若公邑之民有狱则县士断之县士司寇属官所掌在野故此传谓之野司寇也县士职曰各掌其县之民数而听其狱讼若邦有大役聚衆庶则各掌其县之禁令则诸侯县士亦当然也县士分在四方不闻火火之明日四方乃闻有灾故戒使各保其所应受徴从之人皆令具备以待上命虑有所须当徴之郊人至国北正义曰周礼郷在郊内遂在郊外诸侯亦当然郊人当谓郊内郷之人也祝史掌祭祀之官也使此郷人助祝史除地在城之北作坛塲为祭処也就国北者南为阳北为隂就大隂禳大也注玄冥至火神正义曰月令冬云其神玄冥知玄冥水神也周语云夏之亡也囬禄信扵黔隧先儒注左传及国语者皆云囬禄火神或当有所是也二十九年传脩及熙为玄冥则玄冥祭脩熙不知囬禄祭何人椘之先呉囬为祝融或云囬禄即呉囬也祭水神𣣔令水抑火祭火神𣣔令火自止禳其余灾虑更火也陈许之先亡也正义曰哀十七年椘灭陈也定六年郑游速帅师灭许其后复立许悼公之孙成是为元公其子结元年获麟之歳也当戦国首为椘所灭注鄅妘至行之正义曰鄅为妘姓卋本文也周之六月夏之四月种稲之时其君自出观行之借犹借蹈借践履之义故为履行之服虔云借耕种扵借田也摄其首焉正义曰摄训为持也斩淂闵门者首而持其头而舎其女正义曰言止舎其女而晋之周其至亡乎正义曰周室其将乱乎夫其国内之人必多有是不説学问之説也国内多有此言而后流传及其在位之大人大人谓公卿大夫也大人患其国内有多学而失其道者而疑惑扵此言谓此言有道理也大人扵是又为言曰其实可以无学无学不为害也以为无害而遂不学则苟且而可也一国之人皆懐苟且不讥上下之序不知尊卑之义扵是在下者陵侮其上在上者替废其位上下失分能无乱乎夫学如殖草木也令人日长日进犹草木之生枝叶也不学则才知日退将如草木之隧落枝叶也原氏其亡灭乎大为至穆也正义曰祭社有常而云大为社者此非常祭之月而为火特祭盖君臣肃共礼物备具大扵常祭故称大也周礼女巫掌祓除衅浴祓禳皆除凶之祭徧扵四方之神女尚书咸秩无文苟可祭者悉皆祭之所以振讯除去火灾礼也嫌多祭非礼故礼之子大至道北正义曰郑简公之卒将为葬唋亦欲毁游氏之庿则游吉宅近大路故数将彻毁也其庿当在宅内以其居处狭隘故庿在道南寝在道北也寝即游吉所居宅也过期三日正义曰此量其庭之大小而豫计之以庭小之故当遏期三日𣣔除道使阔望及期淂了亦不知本期当㡬日也卜筮至牲玉正义曰言爲郑卜筮何故有灾冝祷何神奔走而望祭之祭山川故爲望也庄二十五年传云天灾有币无牲而云不爱牲玉者天之见异非求人饮食随时告请则有币无徃若祭求弭灾者则当有牲云汉之诗羙宣王爲旱祷神云靡爱斯牲圭璧旣卒亦是用牲玉也注然劲忿貌正义曰服虔云然勐貌也方言云勐也晋魏之间曰杜言劲忿貌亦是勐也但𫐠晋人责郑之意故以劲忿解之将以谁罪正义曰将以谁爲罪而𣣔授兵疑其畏晋袭之𣣔御晋击之望走在晋正义曰其所瞻望奔走而㱕之者唯在晋耳注传言子产有备正义曰国有火灾惧𬒳人袭登陴固守是有备也而居椘地正义曰当时许都扵叶释例土地名叶在椘界许本偪扵郑请迁近椘楚以叶与之故爲居椘地注十三至居叶正义曰案十三年云椘之灭蔡也灵王迁许胡沈道房申扵荆则许从夷迁向荆也平王复之当从荆却向夷自夷向业注不言自荆还业者盖以许迁于夷见经故据以爲言其实自荆还也注自以至事椘正义曰刘炫云当时许之扵椘更无异望非敢恃旧国不亊椘当以畏郑之故外设备御不淂专心亊椘耳今杜必以爲旧国不专心事椘者以此传许谓郑人云余旧国许畏扵郑尚以旧国不肯亊郑明以旧国亦不专心亊椘刘以爲畏郑不专心亊椘苟背传文而规杜氏非也十九年注加弑至薬物正义曰案传许君饮止之薬而卒耳实非止弑也言书曰弑其君则仲尼新意书弑也实非弑而加弑者责止事父不舎其药物言药当信医不须巳自爲也释例曰医非三卋不服其药古之慎戒也人子之孝当尽心甞祷而巳薬物之齐非所习也许止身爲国嗣国非无医而轻界进薬故罪同扵弑虽原其本心而春秋不赦其罪盖爲敎之逺防也传注盖爲至聘蔡正义曰贾逵云椘子在蔡爲蔡公时也杜以椘子十一年爲蔡公十三年而即位若在蔡生子唯一二歳耳未堪立师传也至今七年未淂云建可室矣故疑爲大夫时聘蔡也注虫邾至以告正义曰隐四年苔人伐𣏌取牟娄僖二十三年斉侯伐宋围緍伐国而围邑取邑皆书扢经知此不书围取不以告也注止独至由医正义曰言饮大子止之薬专以止为药主是止独进薬不由医也君子至可也正义曰此君子论止之罪也言为人臣子尽心尽力以亊君父如礼记文王卋子之为即自足矣如此则舎去薬物已不干知扵礼可也此许卋子不舎薬物致令君死是违人子之道故春秋书其弑君解经书弑君之意也椘子至伐濮正义曰费无极因此生意令王収南方使大子居城父举此为发端及老至去之正义曰纺谓纷麻作纑也此妇人以麻纑度城髙下令长与城等而去藏之去即藏也字书去作弆谓掌物也今闗西仍唿为弆东人轻言为去刘炫云纺谓纺麻作纑为布作纑之法有小绳纪其升缕纑旣为布绳无所用妇人不肯弃之积而晋之以此小绳度城而去之注因纺至报讐正义曰连所纺者谓连所纺之纑以为绳故下云投绳城外或解以为连纪纑之绳然纪纑之绳其物名之曰昬谓未三月而死也未名不淂为臣揔説诸死连言之耳惧队宗主正义曰大夫継卋为一宗之主恐队失之也服虔云祏主藏扵宗庙故曰宗主少牢馈食大夫礼也大夫无主何所队乎二三老正义曰二三老者郑之卿大夫也服䖍云二三老驷偃家臣上言私族扵谋而立长亲岂淂家臣不知也息民五年正义曰平王以十三年五月始即位其年兵乱未息今歳又役民城州来其闻唯有五年民楽其性正义曰性生也兵革并起则民不楽生国家和平乃楽生禜焉正义曰禜祭名元年传曰山川之神则水旱疠疫之不时扵是乎禜之禳之至止也正义曰言禳之则彼渊是其室也其室旣近禳之不难但吾无求扵龙龙亦无求扵我乃止也言其不复祭室扵怒市扵色正义曰室内扵自家相瞋怒市扵他人作色忿二十年注甞有至曹邑正义曰宣十年传例曰凡诸侯之大夫违告扵诸侯曰某氏之守臣某失守宗庿敢告所有玉帛之使者则告不然则否注云玉帛之使谓聘恩好不接故不告如杜之意此为奔者之身甞有玉帛之使扵彼国巳经相接则告若奔者未甞徃聘恩好不接则不告唯告奔者甞聘之国余不告也曹会曽来聘鲁故云甞有玉帛之使来告故书也此与二十二年宋华亥向宁华定自宋南里出奔椘其文正同彼华亥等入南里以叛又从南里出奔则此亦应然贾逵云前此以鄸叛也叛便从鄸而出叛不告故不书是言旣以鄸叛又从鄸而出也南里系宋此鄸不系曹者鄸是大都淂以名通南里是宋都之里非别邑故系于宋此鄸及定十一年萧皆是别邑故不系国也曹是小国其臣书名者少此会书名盖备扵礼成为卿也释例曰小国之卿或命而礼仪不备或未加命数故不书之邾卑我之等其奔亡亦多所书唯数人而已知其合制者少也杜言数人谓此公孙会与邾快邾卑我也是杠意以会备礼成卿故书名也刘炫云春秋未甞书曹人来聘非徒会不见经炫谓玉帛之使谓国家所有交好皆告之非奔者之身甞聘也今賛又玄所以华亥向宁射姑等不见有玉帛来聘者以其时未为卿也注齐豹至不淂正义曰襄十年郑尉止司臣等杀子驰子国书曰盗杀郑公子騑公子发尉止之徒皆士书之爲盗释例曰士杀大夫则书曰盗则此书盗贬之使同于士也三十一年传说春秋襃贬之义云或求名而不淂或𣣔盖而名章惩不义也齐豹爲衞司寇守嗣大夫作而不义其书爲盗又曰春秋书斉豹曰盗惩不义也宣十七年传例曰凡称弟皆母弟公羊传曰母兄称兄此絷与衞侯同母故称兄传注是歳至歴也正义曰歴法十九年爲一章章首之歳必周之正月朔且冬至僖五年正月辛亥朔日南至是章首之歳年也计僖五年至徃年合一百三十三年是爲七章今年复爲章首故云是歳朔且冬至之歳也朔且冬至谓正月之朔当言正月己丑朔日南至今传乃云二月己丑日南至是错名正月爲二月也歴之正法徃年十二月后冝置闰月即此年正月当是徃年闰月此年二月乃是正月故朔日己丑日南至也时史失闰徃年钖不置闰闰更在二月之后传扵八月之下乃云闰月戊辰杀宣姜是闰在二月后也不言在八月后而云在二月后者以正月之前当置闰二月之后即不可故据二月言之时史谓闰月为正月故经因史而书正月从其误而书之传以径之正月实非正月更具扵二月记南至之日以正歴之失也日南至者谓冬至也冬至者周之正月之中气歴法闰月无中气中气必在前月之内时史误以闰月为正月而置冬至扵二月之朔旣不晓歴数故闰月之与冬至悉皆错也杜下注云时鲁侯不行登台之礼使梓慎望气是杜意以为当时鲁之君臣知此己丑是冬至之日但不知其不合在二月耳服虔云梓慎知失闰二月冬至故独以二月望气则服意以为当时鲁人置冬至扵正月之内独梓慎知二月己丑是真冬至耳其义或当然也城父人正义曰服虔云城父人城父大夫也尔其至为愈正义曰勉谓努力尓其勉之令勉力报讐比扵相从俱死为愈也病差谓之愈言其胜共死也服虔云相从愈扵共死则服意相从使贠从其言也语法两人交互乃淂称相独使贠从巳语不淂为相从也乃见鱄设诸焉正义曰见谓为之绍介使之见光下文斉豹见宗鲁扵公孟亦然犹论语云门人见之也公如华氏请焉正义曰公未知诸人巳死故犹徃请之注栾景至公弟正义曰㝎十年经书宋公之弟辰时当景公之卋辰及地不淂为元公弟也卋族谱辰地皆云元公子此诸本皆云元公弟当时转写误耳注周犹终竟也正义曰杜意终不泄子言是终事子即谓杀公孟之言使华齐御公孟正义曰诸本皆华上有使子计华齐是公孟之臣自为公孟之御非齐氏所当使必不淂有使字学者以上丈有使祝鼃使一乗下有使华寅乗贰车使华寅执盖以此妄加使字今定本有使非也乗驱自閲门正义曰乗驱者乗车而疾驱也閲门者衞城门盖偏侧之门其路逺齐氏注掫行夜正义曰下云终夕与扵燎故知掫是行夜也説文云掫夜戒有所击也从手取声注未致至礼见正义曰客礼见者若巳致君命则享有庭实复有私觌私面之礼今为未致使故但以良马见也丁巳晦正义曰丙辰丁巳乃是频日其事旣多不应二日之中并为此事今杜不云日误者以误在可知故杜不言且宣二年壬申朝于武宫注云壬申十月五日旣有日而无月冬又在壬申下明传文无较例又注哀十二年传云此事经在十二月螽上今倒在下更见列其月以为别者丘明本不以为义例故不皆齐同如杜此言或传因简牍之辞不复具顕其日月刘炫以为日误而规杜氏非也贞子正义曰谥法外内用情曰贞注子石公孙青正义曰案卋本倾公生子夏胜胜生子石青是也左康至相及正义曰此非康诰之全文引其意而言之其本文云子弗祇服厥父事大伤厥考心于父不能字厥子乃疾厥子于弟弗念天显乃弗克恭厥兄兄亦不念鞠子哀大不友于弟惟弟兹不于我政人淂罪孔安国云至此不孝不慈弗友不恭不扵我执政之人淂罪乎道教不至所致又曰文王作罸刑兹无赦言刑此不孝不慈之人无赦也刑不慈者不可刑其父又刑其子刑不孝者不可刑其子又刑其父是为父子兄弟罪不相及注琴张至名牢正义曰家语云孔子弟子琴张与宗鲁友七十子篇云琴牢衞人字子开一字张则以字配姓为琴张即牢曰子云是也贾逵郑衆皆以为子张即颛孙师服虔云案七十子传云子张少孔子四十余歳孔子是时四十一未有子张郑贾之说不知所出子城适晋正义曰上云八子奔郑而此又云适晋者子城本意与七子同心奔郑故上云奔郑及其败后遂率意适晋以请师子死至其訽正义曰言我子死亡自有天命天命𣣔尽非人所邑我不忍其耻𣣔䘮子以伐之不能事人正义曰言年齿旣长不能代国事人为臣齐侯疥遂㽽正义曰后魏之卋甞使李绘聘梁梁人袁狎与绘言及春秋说此事云疥当为痎痎是小疟痁是大疟疹患积久以小致大非疥也狎之所言梁主之説也案说文疥㮻也疟热寒休作痁有热疟痎二日一发疟今人疟有二日一发亦有频日发者俗人仍唿二日一发久不差者为痎疟则梁主之言信而有徴也是齐侯之疟𥘉二日一发后遂频日热发故曰疥遂痁以此久不差故诸侯之賔问疾者多在齐也若其不然疥搔小患与疟不类何云疥遂痁乎徐仙民音作疥是先儒旧説皆为疥遂痁𥘉疥后疟耳今定本亦作疥期而正义曰期三百有六旬又六日法天数三百六十五度四分度之一帝言问从全数故言三百六十又六日合三百六十五日又四分度之一分欠三分不成六日大月却还天朞十度小月不尽置闰注𣣔杀嚚固正义曰服䖍云祝固齐大祝史嚚大史也谓祝史之固陋嚚闇不能尽礼荐羙至于鬼神怒也其意以为请诛祝史之嚚闇固陋者嚚固非人名也案庄三十二年䄂降于莘公使祝应宗区史嚚享焉波是人名则此亦名也卋族谱齐杂人内有祝固史嚚此云𣣔杀嚚固是杜必以为人名也晏子曰至不祈正义曰彼传赵武对曰夫子之家事治言扵晋国无隐情其祝史陈信于鬼神无愧辞此晏子言之其辞㣲多扵彼其意亦不异也光辅五君正义曰文公为戎右襄灵为大夫成公为卿景公为大传上下无怨正义曰此犹如孝径上下无怨也言人臣及民上下无相怨耳服虔云上下谓人神无怨即如服言下云上下怨疾复是人与神相怨疾也输掠其聚正义曰输堕也故为堕毁夺其所聚之物肆行非度正义曰肆纵恣也恣意行非法度之事也不思谤讟正义曰俗本作畏㝎本作思其盖至诬也正义曰掩盖愆失妄数羙善是矫诈诬罔也注衡鹿至民共正义曰周礼司徒之属有林衡之官掌廵林麓之禁郑玄云衡平也平林之大小及所生者竹木生平地曰林山足曰麓此置衡麓之官守山林之木是其冝也舟是行水之器鲛是大鱼之名泽中有水有鱼故以舟鲛为官名也周礼山泽之官皆名为虞母大泽大薮中士四人郑玄云虞度也度知山之大小及所生者泽水所钟也水希曰薮则薮是少水之泽立官使之候望故以虞候为名也海是水之大神有时祈望祭之因以祈望为主海之官也此皆齐自立名故与周礼不同山泽之利当与民共之言公立此官使之守掌专山泽之利不与民共故鬼神怒而加病也注介隔至私物正义曰聘礼及竟谒関人郑玄云古者竟上为関又周礼司関注云関界上之门然则礼之正法国之竟界之上乃有関耳自竟至国更无関也齐扵竟内更复置関不与常礼同以隔外内故注介为隔也廹近国都为関以隔边鄙之人县鄙之人入从国之政役近関又征税夺其私物而使民困也布常无艺正义曰布其义㝷常之政无凖艺私𣣔至则应正义曰言此嬖宠之臣私有所𣣔长飬其情求物共之民不共给则应之以罪聊摄至以西正义曰聊摄姑尤皆是邑也管仲夸椘言其竟界所至故逺举河海也晏子言其人多故唯举属邑言之也旃以至虔人正义曰周礼孤卿建旃大夫尊故麾旃以招之也逸诗翘翘车乗招我以弓古者聘士以弓故弓以招士也诸侯服皮冠以田䖍人掌田猎故皮冠以招虔人也醯醢盐梅正义曰醯酢也醢肉酱也梅果实似杏而醋礼记内则炮豚之法云调之以醯醢尚书説命云若作和羹尔惟盐梅是古人调䁀用梅醢也此说和羹而不言豉古人未有鼓也礼记内则椘辞招魂备论饮食而言不及豉史游急就篇乃有芜荑盐䜴盖秦汉以未始为之耳齐之至其过正义曰齐之者使酸咸适中济益其味不足者泄减其味大过者诗曰至有争正义曰诗言殷王中宗非从身自贤明亦有和羹之臣臣与其君可否相济如宰夫之和齐羹也此臣旣敬戒其事矣旣志性和平矣中宗緫齐大政自上及下无怨恨之言时民无有相争鬪讼者也言其上下悉如和羹注诗颂至大羹正义曰诗商颂列祖之篇祀中宗之诗也中宗殷王大戊汤之玄孙也有桒谷之异惧而脩徳殷道复兴故表顕之号为中宗殷人祭其庙述其德而歌此诗也言亦有者臣能谏君君能改悔亦者两相须之意也言中宗能与臣之䝨者和齐可否其为政敎如宰夫和齐羹之味也敬戒且平言此䝨臣之性行也楽记云大羹不和郑玄云犬羹肉湆不调以盐菜桓二年传云大羹不致注云大羹肉汁不致五味和羹备五味异扵大羹也注鬷緫至和羹正义曰緫嘏大诗毛传文也言中宗为天子緫大政能使上下皆如和羹焉传引此诗证民无争心则以时靡有争谓时无有争也一气正义曰服虔云歌气也杜言须气以动则一气不生为歌吹人以气生动皆由气弹丝击石莫不用气气是作楽之主故先言之人作诸楽皆须气以动则与服不异二体正义曰楽之动身体者唯有舞耳文舞执羽籥武舞执干戚舞者有文武之二体三类正义曰楽以歌诗为主诗有风雅颂其类各别知三类是风雅颂也一国之亊诸侯之诗为风天下之事天子之诗为雅成功告神为颂是三者类别各不同四物正义曰楽之所用八音之器金石丝竹匏土革木其物非一处能备故杂用四方之物以成器五声正义曰汉书律歴志云五声者宫商角征羽也所以作楽者谐八音荡涤人之邪志令其正性移风易俗也五声和八音谐而楽成商之为言章也物成熟可章度也角觞也物觞地而出戴芒角也宫中也居中央畅四方唱始生为四声纲也徴祉也物盛大而蕃祉也羽宇也物聚宇而覆之也夫声者中于宫觞扵角祉扵徴章扵啇宇扵羽故四声为宫纪也是五声之名义也声之清浊凡有五品自然之理也圣人配扵五方宫居其中商角徴羽分配四方四时之物春生夏长秋成冬聚取其事而为之名也志又云五声之本生黄钟之律九寸为宫或益或损以定商角徴羽九六相生隂阳之应也楽记云宫为君啇为臣角为民徴为事羽为物月令春其音角夏其音徴中央土其音宫秋其音商冬其音羽郑玄云声始于宫宫数八十一属土以其最浊君之象也三分宫去一以生徴征数五十四属火以其徴清事之象也三分徴益一以生啇商数七十二属金以其浊次宫臣之象也三分商去一以生羽羽数四十八属水以为最清地之象也三分羽益一以生角角数六十四属木以其清浊中民之象也志言或损或益者下生三分损一上生三分益一九六相生声以九生六是三损一也以六生九是三益一也损益之数清浊之差无可以相准况以黄钟九寸自乗为九九八十一定之为宫数因宫而损益以㝎商角徴羽之差言其相挍如此数也唯相准况耳非言实有此数可用之也六律正义曰周礼大师掌六律六吕以合隂阳之声阳声黄钟大蔟沽洗㽔賔夷则无射隂声大吕应钟南吕林钟小吕夹钟月令以小吕为仲吕律歴志云律有十二阳六为律隂六为吕黄帝之所作也黄帝使伶伦自大夏之西崐崘之隂取竹之窍厚均者断两节间而吹之以为黄钟之宫制十二筩以听鳯皇之鸣其雄鸣为六雌鸣亦六以此芡钟之宫是为律本黄钟黄者中之色也钟者种也天之中数五五为声声上宫五声莫大焉地之中数六六为律律有形有色色上黄五色莫盛焉故阳气施种扵黄泉滋萠万物为六气元也以黄色名元气律者着宫声也始扵子在十一月大吕旅也言隂大旅助吕黄钟宣气而牙物也位于丑在十二月大簇簇奏也言阳气大奏地而达物也位扵寅在正月夹钟言隂气夹助大蔟宣四方之气而出种物也位扵卯在二月沽洗洗絜也言阳气洗物辜絜之也彼注云辜必也位扵辰在三月仲吕言微隂始起未咸着扵其中旅助沽洗宣气齐物也位扵巳在四月㽔賔㽔継也賔道也言阳气始道隂气使継养物也位扵午在五月林钟林君也言隂气受任助㽔賔君主种物使长大茂盛也位扵未在六月夷则则法也言阳气正法度而使隂气夷当伤之位也位扵申在七月南吕南任也言隂气旅助夷则任成万物也位扵酉在八月无射射厌也言阳气究物而使隂气毕剥落之终而复始无厌巳也位扵戍在九月应钟言隂气应无射该藏物而杂阳阂种也彼注云外闭万曰阂位扵亥在十月是解六律六吕之名义也如志之言初为律者以竹为之吹其声也其后则用铜为之以候气后汉书章帝时零陵大学奚景扵隂冷道舜祖下淂白玉管是古人或以玉为管也续汉书云候气之法为土室三重户闭涂衅必周密布缇缦扵室中以木为案每律各一内庳外髙从其方位加律其上以葭莩灰实其祸案歴而候之其月气至则灰飞而管通盖音声之道与天地之气通故取律以候气月今正月律中大蔟郑玄云律者候气之管以竹为之中犹应也正月气至则大簇之律应应谓吹灰也是其旧説然也其律吕相生郑注周礼大师职云黄钟之𥘉九下生林钟之𥘉六林钟又上生大簇之乙二大簇又下生南吕之六二南吕又上生姑洗之九三洗又下生应钟之六三应钟又上生㽔賔之九四㽔賔又上生大吕之六四大吕又下生夷则之九五夷则又上生夹钟之六五夹钟义下生无射之上九无射又上生中吕之上六同位者象夫妻异位者象子母所谓律取妻而吕生子也子午以东为上生子午以西为下生五下六上乃一终矣郑玄云同位象夫妻者黄钟𥘉九林钟和六及大簇九二南吕之所冯䄂也歳之所在则我周之分野也月之所在辰马农祥我大祖后稷之所经纬也王𣣔合是五位三所而用之自鹑及驷七列也南北之揆七月也凡神人以数合之以声昭之数合声和然后可同也故以七同其数而以律和其声扵是乎有七律也是言周楽有七音之意也五位者歳月日辰星之位也三所者星与日辰之位是一所也歳之所在是二所也月之所在是三所也刘歆三统之术筭此五位所在武王以殷之十二月二十八日戊午发师其年歳星在鹑火之次也其日月合宿扵房五度房即天驷之星也日在箕七度箕扵次分在析木之津也日月之会谓之辰斗柄斗前也戊午后三日淂周二月辛酉朔日月合宿扵箕一度在斗前一度是为辰在斗柄也星在天鼋者星扵五星为水星辰星是也天鼋即玄枵次之别名也扵是辰星在婺女之宿其分在天鼋之宿次也鹑是张星也驷是房星也天宿以右旋为次张翼轸角亢氐房凡七宿是自鹑火至驷为七列宿有七也鹑火在午列天鼋在子斗柄所建月移一次是自午至子为南此之揆七月也揆度也度量星之有七月也武王旣见天时如此因此以娄比合之其数有七也以声昭明之声亦冝有七也故以七同其数五声之外加以変宫変徴也此二変者旧乐无之声或不会而以律和其声调和其声使与五音谐会谓之七音由此也武王始加二変周楽有七音耳以前未有七杜言武王伐纣自午及子凡七日者尚书泰誓云戊午王次于河朔又牧誓云时甲子昧爽王朝至于啇郊牧野乃誓又武成云戊午师逾孟津癸亥陈于啇郊甲子受率其旅若林前徒倒戈攻于后以北血流漂杵一戎衣天下大㝎是自戊午至甲子七日也刘炫云杜旣取国语之文以七同其数以律和其声何为又云自午及子凡七日乎是杜意以武王为七日之故而作楽用七音也违国语之文是杜説谬今知不然者以尚书国语俱有七义事淂两通故杜兼而取之刘以为杜背国语之文而规杜过非也八风正义曰易纬通卦验云立春调风至春分明庶风至立夏清明风至夏至景风至立秋凉风至秋分阊阖风至立冬不周风至冬至广莫风至调风一名融风十八年传云是谓融风是讽融同也此八方之风以八节而至但八方风气寒暑不同楽能调隂阳和节气隐五年传曰舞所以节八音而行八风故楽以八风相成也八节之风亦与八卦八音相配贾逵云兑为金为阊阖风也干为石为不周风也坎为革为广莫风也艮为匏为融风也震为竹为明庶风也巽为木为清明风也离为丝为景风也坤为土为凉风也是先儒依易纬配八风也九歌正义曰九歌之事尚书大禹谟与文七年传具有其文清浊周䟽正义曰周䟽以上凡十事皆两字相对其义相反乃言楽声如此相反以成音曲犹羹之水火相反人之和而不同也杜训周为密则䟽为希亦相及也俗本䟽作流易系辞云周流六虚仲尼燕居云周流无不徧也渉彼文而误耳杜旣以周为密则流当为䟽今㝎本作流非也诗曰德音不瑕正义曰诗豳风狼跋羙周公摄政远则四国流言廹则成王不知周大夫羙其不失其圣也云公孙硕肤徳音不瑕郑玄云不瑕言不可疵瑕也注季萴至氏者正义曰此相传说也以逢伯是殷之诸侯此在逢伯之前故以为虞夏时也爽鸠在少暭之卋至虞夏歴代多矣未必其间更无他姓据晏子之言云代爽鸠氏耳古若至愿也正义曰自古若其无死爽鸠至今犹存则此齐地是爽鸠氏淂而楽也君不淂为斉君不死之事此楽爽鸠氏之有非君所愿楽也晏子以爽鸠氏为始故言爽鸠之楽计爽鸠以前处斉地者犹应大有人矣尽杀之盗少止正义曰旣言尽杀之复云盗少止者尽谓尽萑苻之内盗也盗少止谓郑国余处之盗由此少止诗曰至和也正义曰此诗大雅民劳之篇刺厉王之诗也其下十句诗之文也仲尼分为三段每以一句释之讫其也康绥皆安也止辞也扵是厉王以苛政劳民故言当今之民亦大疲劳止其可以小息之中国京师也四方诸夏也施惠扵此京师中国以绥彼诸夏之民此四句者𣣔其施之以寛也诡随谓诡人为善随人小悪此虽悪之小者其事不可舎从也母淂从此诡随之人以谨勑彼无善之人无善之悪大扵诡随诡随不从则无善息止是谨勑之也寇虐之悪人又大扵无善式用也遏止也惨曽也王当严为刑威用止臣民之间有为寇盗苛虐曽不畏明白之刑者此四句者𣣔其纠之以勐也柔安也迩近也能谓材能也王者当以寛政安慰逺人使之怀附则各以材能自进者是近人也逺者怀德而皈近者以能自进用此以㝎我为王之功此二句者言平之以和也注诗大雅云云正义曰释诂云汔㡬也杜以㡬其同声故以汔为其也康绥皆安及下注遏止皆释诂文也式用惨曽释言文也又曰至至也正义曰诗商颂长发之篇𫐠成汤之德也汤之为政不大强不大急不大刚不大柔布行政教优优然和绥百种福禄扵是聚而㱕之言其和之至也竞强释言文也絿急道聚毛传文也及子至闻之正义曰案上子大叔悔后巳云仲尼曰善㦲今方言及子产卒闻之者上所云先羙子大叔之善法政用子产生时法也此出涕重羙子产身之䝨故传云及子产平𣣔顕仲尼羙之意也二十一年注自外至里名正义曰贾逵云书入华貙兄弟作乱召而逆之是贾以此入从国逆之例也释例曰春秋称入其例有二施扵师旅则曰弗地在扵复皈则曰国逆国逆又以立为例逆而不立则非例所及诸在例外称入直自外入内记事常辞义无所取而贾氏皆以为例如此甚多是杜意以贾伐逆之为非故云自外至故曰入以顕异之也五年传叔孙昭子数坚牛之罪云又披其邑将以赦罪彼注云披析也此分析君邑以自属已故曰叛也传称华氏居卢门以南里叛宋城旧墉及桒林之门守之知此南里是宋城之内里名传注周景至无射正义曰周语云景王二十一年铸大钱二十三年将铸无射单穆公曰不可作重币以絶民资又铸火钟以鲜其継三年之中而有离民之器二焉国其危哉王不聼问之伶州鸠州鸠对王又弗聴卒铸大钟二十四年钟成一十五年王崩孔晁扵二十四年注云昭二十一年如彼文则此年铸钟成之年而传云将钟无射者此为州鸠之言张本州鸠以未成之时为此言故此年发传而言将也州鸠此下之言与周语州鸠之言全不同者彼是对王之问此是自言其事异时别言故不同也周语及此皆论钟事故云无射钟名其声扵律应无射之管故以律名名钟襄十九年季武子作林钟亦是钟声应林钟之律也此无射之钟在王城铸之敬王居洛阳盖移就之也秦灭周其钟从于长安歴汉魏晋常在长安及刘𥙿灭姚泓又移扵江东歴宋斉梁陈其钟犹在东魏使魏収聘梁収作聘游赋云珍是淫器无射髙县是也及开皇九年平陈又迁扵西京置大常寺时人悉共见之至十五年勑毁之注省风至移之正义曰汉书地理志曰凡民凾五常之性而有刚柔缓急音声不同系水土之风气故谓之风好悪取舎动静无常随君上之情𣣔故谓之俗是解风俗之名但风俗盛衰随时隆替国之将灭风敝俗烦天子新受命者省此风俗之敝乃作楽以移之孝经曰移风易俗莫善扵楽孔安国云风化也俗常也移大平之化易衰敝之常也地理志以风为本俗为末言圣王在上统理人伦必移其本而易其末此混同天下一之乎中和然后王教成是説作楽移风之事也器以至行之正义曰为上言钟音之器也故此云器以钟之言器以钟聚其音又上言音楽之舆也故此云舆以行之承上语不论者亦犹易系辞云天尊地卑干坤㝎矣卑髙以陈贵贱位矣随文便而言耳小者至不槬正义曰言小不至窕则窕是细之意也大不至槬则槬是大之义也说文云窕深肆极也由细故能极扵深是窕为细不满谓不能充满心也槬声近横故为横大心所不容故不入心也下窕则不咸咸如字本或作感反注不在至幼齿正义曰䘮大记记国君𥘉死之礼云旣正尸子坐于东方卿大夫父兄子姓立于东方有司庶士哭于堂下北面郑玄云正尸者谓迁尸牖下南首也子姓谓衆子孙也姓之言生也其男子立扵主人后彼言子坐东方谓大子即郑所谓主人也彼初死之时即别适庶况其至葬君道成矣大子失其位明其不在适子位也位在卑是以长㓜为齿盖䖏其庶兄之下注鲍国至七牢正义曰十四年传曰司徒老祁虑癸来㱕费齐侯使鲍文子致之是鲍国㱕费之事也杜以周礼掌客云上公饔饩九牢侯伯七牢子男五牢以诸侯牢礼各以其命数卿大夫来者亦当牢礼如其命数计鲍国齐卿不过三命扵法当三牢而鲁人失礼为鲍国七牢也下云加四为十一知本七也刘炫云案聘礼使卿主国待之饔饩五牢则臣之牢礼不依命数鲍国礼当五牢加二牢耳今知非者杜以掌客诸侯牢礼各依命数以卿大夫无又故杜据诸侯言之不谓卿大夫以下亦依命数而刘以郑注掌客爵卿五牢爵大夫之牢爵士大牢而规杜非也士鞅怒正义曰七牢于礼厚矣而鞅怒者但陈设爲鞅鞅必不怒其时鲁人报云鲍国之礼鞅遂怒其轻已亟言之正义曰服虔云亟疾也疾言之𣣔使信则服虔读爲亟也或当爲亟亟数也数也言之抑君有命可若何正义曰抑语助若如也言吾有䜛子谓多僚也虽知其䜛旣不能杀多僚华貙虽枉爲君有逐貙之命可如何言无如之何遂谋逐之分周至过也正义曰日月之行交则相食自然之理但日爲君象月爲臣象隂旣侵阳如臣掩君圣人因之设杀制爲䡖重以夏之四月纯阳之月时阳极盛隂气未作正当阳盛之时不冝爲弱隂所侵以爲大忌此月日食灾最重也余非阳盛之月爲灾稍轻至扵分至之月日食即不爲灾又解不爲灾之意以二分昼夜等似其同一道二至长短极并行则相过以为理必相侵故言不为灾刘炫云此皆假其事以为等差其实灾之大小不如此也且诗云十月之交朔月辛邜日有食之亦孔之丑先儒以为周之十月夏之八月秋分之月也而甚可丑悪七年四月甲辰朔日食春分之月也而云鲁衞悪之衞大鲁小安在乎二分之食不为灾足明此是先贤寓言非实亊也注二分至相过正义曰日之行天一嵗一周月之行天二十九日有余巳淂一周日月异道互相交错月之一周必半在日道里从外而入内也半在日道表从内而出外也或六入七出或七入六出凡十三出入而与日一会歴家谓之交道通而计之一百七十三日有余而有一交交在望前朔则日食望则月食交在望后望则月食后月朔则日食此自然之常数也交数满则相过非二至乃相过也传之所言以二分日夜等者春分之时朔则日在娄望则月在角秋分之时朔则日在角望则月在娄娄角是天之中道日月俱从中道故画夜等似有体敌之理月可敌日冬至之时朔则日在斗望则月在井夏至之时朔则日在井望则月在斗斗井南北昼夜长短之极似若月之极长可以掩日然故云至相过谓絶相县殊也此至唯冬至耳言二至者全句以成文此皆假託以为言也以日者天之大明人君之象不可亏损故扵正阳之张未法为重扵分至之月其害为轻扵余月之食其灾为水假之以垂训非实事也其他至为水正义曰其他月非分至之月则为灾日食是隂侵阳是阳不胜也故日食常为水灾庄二十三年六月日食秋大水此二十四年五月日食梓慎曰将水昭子曰旱也其年八月大雩旱也则亦不是常为水也又七年四月甲辰朔日食春分之月而云鲁衞悪之常水之言旣无其验足知是䝨至假託日食以为戒耳而不能送亡君正义曰服虔以君上属孙毓以君下属杜注不明亦似上属注徽识也正义曰礼记大传云圣人南面而治天下必改正朔殊徽号郑玄云徽号旌旗之名也周礼大司马云中夏敎茇舍辨号名之用帅以门名县鄙各以其名家以号名乡以州名野以邑名百官各象其事以辨军之夜事郑玄云号名者徽识所以相别也郷遂之属谓之名家之属谓之号百官之属谓之亊在国以表朝位在军又象其制而为之𬒳之以备死亊师谓军将及师帅旅帅至五长也以门名者所𬒳徽识如其在门所树者凡此言以也象也皆谓其制同耳县鄙谓县正鄙师至邻长也家谓食采地者之臣也郷以州名亦谓州长至比长也野谓公邑大夫百官以其职从王者此六者皆书宫与名氏焉夜事戒夜守之亊也草止者慎扵夜扵是主别其部职如郑此言则徽识制如旌旗书其所任之官与姓名于上𬒳之于背以备其死知是谁之尸也士䘮礼云为铭各以其物亡则以缁长半幅頳末长终幅广三寸书铭于末曰某氏某之柩今之铭旌旗幡也此生之徽识如死之铭旌其制之大小盖亦如铭旌也书其官名即今之军记令其各自掦徽𣣔知其助公多少如汉书绛侯之令军人云为刘氏者左祖吕封人华豹正义曰吕邑封人官名豹即下文葬豹是也本或豹上有华王肃董遇并曰吕封人华豹释例谱一人再见名字不同皆两载之宋杂人内有吕封人豹华豹为一人知此本无华也今定本有事関矣正义曰関殦本又作弯不狎鄙正义曰服虔云狎更也子城谓华豹曰不更射为鄙一曰城言我不狎习故鄙然则豹己関矣何虑不射公子城何当属之云不更射为鄙城方与豹相射此非谦让之所又何须自言不习为鄙服之二说皆非杜亦训狎为更言递也城谓豹更女频射我不使我淂更递是为鄙也豹服此言故抽矢而止此豹亦不达军之戦礼也诸侯唯宋事其君正义曰言诸侯之内唯宋之臣民善事其君言以前未甞有叛逆者也俗本或无其学若无其字则是唯宋事椘检扵时宋国不属楚也王曰而告我也后正义曰谓大宰犯諌在华登出师之后徳君必甚正义曰荷㤙谓之徳言荷君恩必甚也二十二年注承叔至曰乱正义曰传曰叔鞅至自京师言王室之乱是鲁史承叔鞅之言而书之也闵马父闻叔鞅之言乃遥度其事云子朝必不克是未知谁是谁非也故史但书曰乱不言某人某人为乱鲁史书事必待告乃书传闻行言不书之此承叔鞅之言即书䇿者鲁是周之宗国旣闻五室之乱义当釈位救之鲁闻周乱所忧在巳承言即书见鲁之忧王室也公羊传曰何言乎王室乱言不及外也其意言兄弟争位室内自乱其乱不及外国故指言王室也注辟子至即位正义曰巩简公败绩于京甘平公亦败焉单子𣣔告曰传急扵晋以王如平畤遂如圃事次于皇是辟子朝之难出居皇也王人以在皇告故书皇也景王旣葬勐当成君仍书名者王室大乱未淂以礼即位故也如莒展弑君而立未会诸侯元年书莒展舆出奔呉郑忽嗣父而立郑人贱之不以为君桓十一年书郑忽出奔卫然则未成君者法当书名此王勐虽未即位异扵诸侯故称王而以名系之刘炫云以王当国亦如莒展以名系国也注未即至言崩正义曰未即位不成为王故不言崩也书王子勐卒者未成为君系父言之故称子犹鲁之子般子野卒注此月云云正义曰案传十二月庚戌晋籍谈云云庚戌上去癸酉三十七日若此月癸酉朔其月不淂有庚戌也又传十二月下有闰月晋箕遗云云又云辛丑伐京辛丑是壬寅之前日也二十三年传曰正月壬寅朔二师围郊则辛丑是闰月之晦日也又计明年正月之朔与今年十二月朔中有一闰相去当为五十九日此年十二月当为癸邜朔经书癸酉明是误也故言长歴推校十一月小甲戌朔传有乙酉十二日也又有己丑十六日也十二月大癸邜朔传有庚戌八日也闰月小癸酉朔传有闰月辛丑二十九日也明年正月壬寅朔则上下符合矣传无兀至乱人正义曰亢髙也哀善也㢡劝也无髙贵不善之事以劝乱人为悪也易曰亢竜有悔言其位髙也若华至也已正义曰若华氏知困而致死戦或败诸侯之师也椘耻无功而疾战战胜则椘独有功二者并非吾诸侯之利也闻楚师将至华氏即出亦足椘之功也不如出之以为楚功其此华氏亦无所能为也巳言虽放令出亦不复能为宋害言宋人虑更为害决𣣔取杀之故诸侯之戍固请出之宋人乃从之王子至立之正义曰贾逵云賔孟子朝之传也王爱子朝因爱其传故朝起并有宠扵景王也王与賔孟并谈説之𣣔立朝为大子周语云景王𣣔杀下门子乃云賔孟适郊见䧺鸡贾逵云下门子周大夫王勐之传也景王𣣔立朝故先杀勐传然则王与賔孟言説旣𣣔立朝乃杀勐传议久不决故賔孟假雄鸡断尾以劝之注子朝至之传正义曰二十六年传子朝使告于诸侯云单刘賛私立少知朝年长于勐也賔孟𣣔立子朝明是子朝之传刘献至去之正义曰伯蚠是果决有知谋者也愿淂杀賔孟去子朝所以彊单子之心故刘子亦与同志共立子勐也扵賔孟云愿杀之扵子朝云愿去之者朝是王之宠子王在不可专杀愿逐去而已献谥法知质有圣曰献賔孟至何害正义曰説文云牺宗庿之牲也曲礼云天子以牺牛郑玄云牺纯毛也周礼牧人掌牧六牲以共祭祀之牲牷郑玄云六牲谓牛马羊豕犬鸡牷体完具也又曰祭祀共牺牲以授充人系之郑玄云牺牲毛羽完具也授充人者当殊养之然则祭祀之牲选其毛羽完具者养之以为牺牺者宠养祭牲之名賔孟感鸡以毛羽牷具恐其被养为牺故自断其尾残毁其形賔孟性而问之侍者曰自惮其牺言此鸡难畏其被宠养也賔孟因此感悟疾㱕以鸡事告王且又言曰鸡其惮畏为人用乎人则异扵是鸡矣鸡被宠饰终当见杀人被宠饰则当贵盛此其所以异扵鸡也牺者宠牲之名因以牺喻宠子即名宠子为牺言宠爱为牺者依法用牲今宠爱为犠者乃实用人言牺当用纯徳之人犹如祭牺当用纯色之牲也他人之有纯德宠之如牺后实招祸难矣巳子之有纯德宠之如牺有何害也但人有亲踈若疎人被宠爱为牺实为祸难若巳家亲属宠爱如牺有何患害他人谓子勐亲属谓子朝也牺者实用人上人是对牲为称普据凡人也人牺实难此下人据踈外之人人字虽同上下人意异注鸡牺虽见宠饰正义曰牺者系养之名耳言宠饰者当养之时必为之服饰以异之如今之系五采也史记称楚王𣣔以庄周为国相谓使者曰郊祭牺牛养之数嵗衣以文绣牵入大庙是时𣣔为狐豚岂可淂乎是亦饰之事注言设至异之正义曰賔孟言人牺实难假踈人以为说人为踈姓之人宠养踈人擅权害主故言设使宠人如宠牺则不冝假人以招祸难假借他人以权或将反来害巳子勐虽亦王子不淂王宠与他人无异使牺在巳家则无患害已喻子朝子朝是巳之子𣣔使王早宠异之如宠牺也注十五至不应正义曰贾逵以为大子夀卒景王不立适子郑衆以为夀卒王命勐代之后𣣔废勐立朝耳服虔以贾为然杜今从郑说者二十六年传闵子马云子朝于景之命则景有命矣若不命勐更命谁乎若子朝子勐并未有命俱是鹿子朝年又长扵次当立自求为嗣冝矣刘蚠何以悪其为乱而𣣔去之若俱未𬒳立王意不偏群臣无党王命为嗣则莫敢不从何须将杀单以立朝也杜以此知大子夀卒王立刘子勐为适其后复𣣔立子朝而王意未㝎賔孟感鸡自毁因此盛称子朝之羙王心许賔孟故不应虑其泄言也注四月十九日正义曰此扵乙丑之下言四月十九日戌辰之下言二十二日顕言此二日者此年之传其日最多经之与传又时月多错故此顕言二日𣣔今自此以下依次推之易验耳注王子勐次正正义曰勐朝俱是王子单刘必𣣔立勐明勐是次正当立故也公羊多有次正之语杜取为説勐为次正不知其本盖是大子夀之母弟或是穆后姪娣之子或母贵也注顷子至列党正义曰此下二十三年单子刘子樊齐以王如刘故知是单刘党也及领至平畤正义曰此上言子还夜取王以如荘宫遂与召荘谋杀単旗与之重盟必来来而杀之王子还遂奉王追単子及领遂与重盟而还杀挚荒者为前取王如荘宫令単子失王而出奔更杀挚荒以解説此事单子覚还𣣔背又奔平畤注八子灵景之族正义曰以上言王子还此八人还居其首还旣称王子明八子皆王子也故知灵景之族简公平公正义曰谥法一意不懈曰简布纲持纪曰平注皆为子朝所败正义曰知为子朝所败者以传云败绩于京故知是敬王党为子朝所败也注戊寅至月误正义曰传言七月戊寅杜以长歴推校之戊寅是七月二日明传是也经书王勐居皇乃在六月下知经六月误也注百工至所败正义曰知单氏所败者以上云伐单氏下云反伐之是单氏反伐百工也若单氏𬒳败焉能反伐百工注丁巳至秋误正义曰传言冬十月丁巳杜以长歴推之丁巳是十月十四日经书此事在秋其下乃有冬知经误注乙酉至悼王正义曰传言十一月乙酉杜以长歴推校之乙酉是十一月十二日知经书十月误也上云单子逆悼王于荘宫悼王即勐也经书为卒传言其谥故解之虽未即位周人谥曰悼王敬王勐之母弟敬王位㝎乃追谥之注敬王至子匄正义曰敬王名匄本纪文也本纪不言敬王是勐之母弟先儒相传说耳谥法夙夜共亊曰敬春秋正义卷第三十计一万七千四百四十五字春秋胡氏传卷三十春秋传卷第三十哀公下八年春王正月宋公入曹以曹伯阳归此灭曹也曷爲不言灭灭者亡国之善词上下之同力也曹伯阳好田弋鄙人公孙彊获白鴈献之且言田弋之说因访政事大说之彊言霸说于曹伯因背晋而奸宋宋人伐之晋人不救书宋公入曹以曹伯阳归而削其见灭之实犹虞之亡书晋人执虞公而不言灭也春秋轻重之权衡故书法若此有国者妄听辩言以乱旧政自取灭亡之祸可以鉴矣吴伐我吴爲邾故兴师伐鲁兵加国都而盟于城下经书伐我不言四鄙及与吴盟者讳之也来战于郎直书不讳盟于城下何讳之深也楚人围宋易子而食析骸而㸑亦云急矣欲盟城下则曰有以国毙不能从也晋师从齐齐侯致赂晋人不可国佐对曰子若不许请合余烬背城借一敝邑之幸亦云从也遂盟于爰娄而春秋与之今鲁未及亏不能少待遂有城下之盟是弃国也夫弃国者其能国乎使有华元国佐之臣则不至此矣故春秋不言四鄙及与吴盟者欲见其实而深讳之以爲后丗谋国之士不能以礼义自强偷生惜死至于侵削陵迟而不知耻者之戒也夏齐人取讙及阐归邾子益于邾秋七月冬十有二月癸亥祀伯过卒齐人归讙及阐按左氏邾子益齐出也鲁以益来则齐人取讙及阐又如吴请师而怒犹未怠也以此见国君之造恶不悛则四邻谋取其国家莫能保矣归邾子益于邾则齐人归讙及阐又辞师于吴而德犹未泯也以此见国君去恶而不积则四邻不侵其封境而自安矣曰以曰取者逆词也曰归者顺词也去逆効顺息诤休兵齐无取地之罪鲁无失地之辱以此见迁善之优改过之大而春秋不讳入邾以邾子益来者以明归益于邾之能掩其前恶而美之也九年春王二月葬𣏌僖公宋皇瑗帅师取郑师于雍丘夏楚人伐陈秋宋公伐郑冬十月十年春王二月邾子益来奔公㑹吴伐齐三月戊戍齐侯阳生卒按左氏公㑹吴伐齐齐人弑悼公赴于师春秋不着齐人弑君之罪而以卒书者亦犹郑伯髠顽弑而书卒不忍以夷狄之民加中国之君也其存天理之意微矣鲁人入邾以其君来罪也齐侯爲是取讙及阐如吴请师讨之也鲁人悔惧归益于邾是知其罪而能改也齐侯爲是归讙及阐又辞师于吴是变之正也夫变之正者礼义之所在中国之君也吴人欲遂前言而背违正理狄道也齐之臣子不能将顺上及其君此天下大变常理之所无也故没其见弑之祸而以卒书其旨深矣春秋弑君大恶不待贬绝而自见也君而见弑岂无不善之积以及其身乎若夫悼公变而克正则无不善之积矣故以卒书而没其见弑所谓不忍以夷狄之民加中国之君也而存天理之意微矣夏宋人伐郑晋赵鞅帅师侵齐五月公至自伐齐葬齐悼公卫公孟彄自齐归于卫薛伯夷卒秋葬薛惠公冬楚公子结帅师伐陈吴救陈春秋恶首乱善解纷自诛乱臣讨贼子之外凢书救者未有不善之也救在王室则罪诸侯子突救卫是也救在逺国则罪四邻晋阳处父救江是也救在夷狄则罪中国楚公子贞救郑狄救齐吴救陈是也吴虽蛮夷之国来㑹于戚则进而书人矣使季札聘则又进而书子矣救而果善曷爲独以号举而不进之也其以号举而不进之者深着楚罪而伤中国之衰也陈者有虞之后甞爲楚灭而仅存耳今又无故兴师肆行侵伐而列国诸侯纵其暴横不能修方伯连帅之职而吴能救之故独以号举深着楚罪而伤中国之衰也子欲居九夷乗桴浮海而曰夷狄之有君不如诸夏之亡也其书吴救陈之意乎十有一年春齐国书帅师伐我诸侯来伐无有不书四鄙者今齐师及清渉泗非有城下之盟可讳之辱亦书伐我何也傅说复于髙宗曰惟甲胄起戎惟干戈省厥躬夫省厥躬者自反之谓也自反而缩则爲壮自反而不缩则爲老师之老壮在曲直曲直自我而不系乎人者也邾子齐之甥鲁甞入邾以其君来齐人爲是取讙及阐请师于吴曲在我矣及归邾益而齐人归讙及阐又辞吴师直在齐矣鲁人何名㑹吴伐之也故春秋之记斯师特曰伐我者欲省致师之由而躬自厚也垂训之义大矣夏陈辕颇出奔郑五月公㑹吴伐齐甲戍齐国书帅师及吴战于艾陵齐师败绩获齐国书秋七月辛酉滕子虞母卒冬十有一月葬滕隐公卫丗叔齐出奔宋十有二年春用田赋哀公问于有若曰年饥用不足如之何有若对曰盍彻乎曰二吾犹不足如之何其彻也曰百姓足君孰与不足百姓不足君孰与足古者公田什一助而不税鲁自宣公初税畒后丗遂以爲常而不复矣至是二犹不足故又以田赋也夫先王制土籍田以力而砥其逺迩赋里以入而量其有无今用田赋军旅之征非矣田以出粟爲主而足食赋以出军爲主而足兵周制宅不毛者有里布无职事者征夫家漆林之税二十而五则㢮力薄征当以农民爲急而増赋竭作不使末业者独幸而免也今二犹不足而用田赋是重困农民而削其夲何以爲国书曰用田赋用者不冝用也近丗议㢮商贾之征达于时政者欲先省国用首寛农民后及商贾知春秋讥田赋之意矣夏五月甲辰孟子卒孟子吴女昭公之夫人其曰孟子云者讳取同姓也礼取妻不取同姓买妾不知其姓则卜之厚男女之别也同姓从宗合族属异姓主名治际㑹名着而男女有别矣四丗而缌服穷也五丗而袒免杀同姓也六丗亲属竭矣其庶姓别于上戚单于下昬姻可以通乎缀之以姓而弗别合之以食而弗殊虽百丗而昬姻不通周道然也昭公不谨于礼欲结好强吴以去三家之权忍取同姓以混男女之别不命于天子以弱其配不见于庙不书于册以废其常典礼之大本丧矣其失国也冝故陈司败问昭公知礼乎子曰知礼子退揖巫马期而进之曰吾闻君子不党君子亦党乎君娶于吴爲同姓谓之吴孟子君而知礼孰不知礼巫马期以告子曰丘也幸苟有过人必知之书孟子卒虽曰爲君隐而实亦不可揜矣公㑹吴于橐臯秋公㑹卫侯宋皇瑗于郧宋向巢帅师伐郑冬十有二月螽十有三年春郑罕逹帅师取宋师于嵒夏许男成卒公㑹晋侯及吴子于黄池黄池卫地其言及者㑹两伯之词也春秋内中国而外诸夏吴人主㑹其先晋纪常也春秋四夷虽大皆曰子吴僭王矣其称子正名也以㑹两伯之词而言及者先吴则拂经而失序列书则泯实而传疑特书曰及顺天地之经着盟㑹之实又以见夷狄之强而抑其横也定公以来晋失霸业不主夏盟夫差暴横势倾上国自称周室于巳爲长盖太伯之后以族属言则伯父也而黄池之㑹圣人书法如此者训后丗治中国御四夷之道也明此义则知汉宣帝待单于位在诸侯王上萧传之议非矣唐髙祖称臣于突厥倚以爲助刘文靖之䇿失矣况于以父事之如石晋者将欲保国而免其侵暴可乎或曰苟不爲此至于亡国则如之何曰存亡者天也得失者人也不可逆者理也以人胜天则事有在我者矣必若顚倒冠履而得天下其能一朝居乎故春秋拨乱反正之书不可以废焉者也楚公子申帅师伐陈于越入吴吴自柏举以来慿陵中国黄池之㑹遂主夏盟可谓强矣而春秋继书于越入吴所谓因事属词垂戒后丗而见深切着明之义也曽子曰戒之戒之出乎尔者反乎尔老氏曰佳兵不祥之器其事好还夫以力胜人者人亦以力胜之矣吴尝破越遂有轻楚之心及其破楚又有骄齐之志旣胜齐师复与晋人争长自谓莫之敌也而越巳入其国都矣呉侵中国而越灭之越又不监而楚灭之楚又不监而秦灭之秦又不监而汉灭之老氏曾子其言岂欺也哉春秋𥘉书于越入吴在柏举之后再书于越入吴在黄池之后皆因事属词垂戒后丗不待贬绝而见深切着明之义也而可废乎秋公至自㑹晋魏曼多帅师侵卫葬许元公九月螽冬十有一月有星孛于东方盗杀陈夏区夫十有二月螽十有四年春西狩获麟河出图洛出书而八卦画箫韶作春秋成而鳯麟至事应虽殊其理一也易曰大人者先天而天弗违后天而奉天时舜孔子先天者也先天而天弗违志壹之动气也伏羲氏后天者也后天而奉天时气壹之动志也有见乎此者则曰文成而麟至无见乎此者以爲妖妄而近诬周南关睢之化王者之风而麟之趾关睢之应也召南鹊巢之德先公之教而驺虞鹊巢之应也丗衰道微暴行交作臣弑其君者有之子弑其父者有之夫子爲是作春秋明王道正人伦气志天人交相感胜之际深矣制作文成而麟至冝矣商王恭黙思道帝赉良弼得于傅巖周公欲以身代其兄植璧秉圭而武王疾愈启金滕之䇿天乃反风出罪已之言荧惑退舎至于勇夫志士精诚所格上致日星之应召物产之祥盖有之矣况圣人之心感物而动见于行事以遗天下与来丗哉箫韶九奏鳯仪于庭鲁史成经麟出于野亦常理尔诗以正情书以制事礼以成行乐以养和易以明变垂敎亦备矣则曷爲作春秋子曰我欲载之空言不如见之于行事之深切着明也知我者其惟春秋乎何以约乎鲁史子曰我欲观夏道是故之𣏌而不足徴也我欲观殷道是故之宋而不足徴也我欲观周道幽厉伤之舎鲁何适矣何以始乎隐公三纲沦九法斁天下无复有王也何以绝笔于获麟其以天道终乎圣人之于天道命也有性焉君子不谓命也是故春秋天子之事圣人之用拨乱反正之书考诸三王而不缪建诸天地而不悖质诸鬼神而无疑百丗以俟圣人而不惑其于格物修身齐家治国施诸天下无所求而不得亦无所处而不当何莫学夫春秋故君子诚有乐乎此也繇仲尼至于孟子百有余岁若颜曽则见而知之若孟子则闻而知之由孟子而来至于今千有余岁矣其书未亡其出于人心者犹在盖有不得巳焉耳则亦有不得巳焉耳矣春秋正义春秋正义卷三十一春秋正义卷第三十一昭公国子祭酒上护军曲阜县开国子臣孔颖达等奉勑撰二十三年注称行至使人正义曰传説鲁取邾师则是鲁有罪矣而讥晋执者凡诸侯有罪盟主当以师讨之不宜执其使人故讥之注讨子至从赴正义曰往年传闰月辛丑晋师王师伐京毁其西南注云京子朝所在此年传正月壬寅朔二师围郊计辛丑壬寅频日耳盖京城毁郊是子朝之邑故二师围之故云讨子朝也郊不系周者大都以名通也传称朔日围郊至癸丑乃叔鞅卒癸丑正月十二日也是囲郊在叔鞅卒前也晋人来告围郊不以围郊曰告之告在叔鞅卒后故经书在后是从赴也围郊在朔或亦在叔孙婼如晋之前但行无日未必不以朔行拠鞅卒有日而言之呉败至鸡父正义曰此战胡沈之君是胡沈君自将也顿序扵上顿亦君自将也获陈大夫陈是大夫将则蔡许亦大夫将也故云顿胡沈蔡陈许君在臣上各自以大小序耳桓十三年经书齐师宋师卫师燕师败绩此不每国书师而㧾云师者传无其说杜不为注是史略文非义例也贾逵云不国国书师悪其同役而不同心案隐十年宋人蔡人卫人伐戴郑伯伐取之传曰宋卫旣入郑而以伐戴召蔡人蔡人怒故不和而败亦是同役而不同心彼旣不変其文此何当変文以见义乎贾之妄也注不书椘楚不战正义曰杜知椘不戦者以传云戦于鸡父呉子以罪人先犯胡沈与陈三国败舎胡沈之囚使奔许与蔡顿师譟而从之三国奔是戦于鸡父之时先犯胡沈陈后破许蔡顿也六国旣陈战败而奔下传始云椘师大奔是六国败后椘师怖惧不淂成陈望风而奔故传云不言战椘未陈杜云不书椘楚不战刘炫用服虔义云不书椘楚讳败不告然则必其椘人来告容或讳败若呉人来告岂伐椘讳乎刘违背传文而规杜非也注国虽至曰灭正义曰公羊传曰君死于位曰灭其意言本囯虽存其君见杀与灭国相类拠君身言之谓之灭注大夫至玄孙正义曰宣二年郑人获华元生获也哀十一年获齐国书死获也故云大夫死生通曰获案卋本宣公生子夏夏生御叔叔生徴舒舒生惠子晋晋生御寇寇生悼子啮啮是徴舒曽孙杜云玄孙未详注敬王至城外正义曰此事传无其文不言无传者传称六月庚寅单子刘子樊斉以王如刘当从刘而居狄泉不是全无其事故不云无传也狄泉令洺阳城内大仓西南池水是也若在城内冝云王居城周知此时在城外也今在城内者土地名云或曰定元年城成周乃遶之入城内也注尹氏至欲立正义曰宣王之丗有尹吉甫春秋以来数有尹子见经是其食采扵尹卋为周卿士也以其卋为卿士宗族强盛故能专意立朝不言尹子而言尹氏者见其此族强故能立之也敬王是単刘所立不书単子立者敬王勐之母弟兄死次正当立立之是常朝不应立立庻以乱国书尹氏之朝所以悪尹氏也隐四年卫人立晋善其得衆书卫人言举国共立之此书尹氏立朝明非周人所𣣔立独尹氏立之耳传注离姑至武城正义曰邾鲁接连竟界相错邾人从翼邑还邾先经鲁之武城然后始至离姑而后至邾故举离姑为道次武城人塞其前正义曰此所塞之処必有隘道当是已过武城之邑未出武城之竟故淂塞其前断其后而攻取之注取邾至公命正义曰传言武城人则是武城之大夫自专为此谋也旣取邾师邾始愬晋晋人来讨乃令叔孙往谢叔孙以年𥘉即行则鲁取邾师事在往年因叔孙婼如晋追言之注坐讼曲直正义曰周礼小司冦云命夫命妇不躬坐狱讼凡断狱者皆令竞者坐而受其辞故使并坐讼曲直注在礼至之君正义曰僖二十九年传曰在礼卿不会公侯会伯子男可也扵礼淂与相会故当小国之君注分别至服回正义曰贾逵云使邾鲁大夫各居一馆郑衆云使叔孙子服回各居一馆邾鲁大夫本不同馆无为复言使各居一馆也𣣔分别叔孙与子服回不淂相见各听其辞耳服虔并载两説仍云贾氏近之案传文各居一馆之下即云士伯聴其辞而愬诸宣子乃皆执之则皆执各居一馆者也若是邾鲁别馆岂执邾大夫乎且下云馆叔孙扵箕舎子服回于他邑明此各居一馆是分别子服与叔孙恐其相教示注二子至执之正义曰鲁人实取邾师二子辞不屈者盖以朝聘征伐过他国必忌以晦岀而戦击楚所不意也僖二十年泓之战书己己朔成十六年鄢陵之战书甲午晦此书戊辰而不言晦者釈例曰经传之见晦朔此时史随其日而存之无义例也贾氏云泓之戦讥宋襄故书朔鄢陵之戦讥椘子故书晦鸡父之戦夷之故不书晦左氏旣无此说案鸡父之戦经传备详其例非夷之实晦戦而经不书晦明经不以晦示襃贬注国君至淂也正义曰传言舎胡沈之囚使曰吾君死矣是胡沈之君死称灭也釈例曰国君者社稷之主百姓之望当与社稷宗庙共其存亡者也而见获扵敌国虽存若亡死之与生皆与灭同故曰胡子髠沈子逞灭请以戦伤死虽败绩而不见擒故经皆不曰㓕则杜意国君生见获亦书为灭也刘炫谓此胡沈之君戦死故言灭也春秋君戦生见获者皆言以帰不书灭何得言虽存若亡皆为灭公羊传曰其言灭获何别君臣也君死于位曰灭生淂曰获大夫生死皆曰获以为君死曰灭生曰以皈韩战贬晋侯从大夫例故书获以规杜失令知非者荘十年齐师灭谭谭子奔莒定六年郑㳺速灭许以许男斯帰是君存称灭刘炫以为生获扵敌但言以帰不淂称灭规杜非也但君存国灭则灭文在上灭谭灭许是也国存君死则灭文在下胡子沈子是也注经书至而死正义曰经书乙未地震谓鲁国之地动也丁酉南宫极震则周地亦震周鲁相去千里故震日不同以震而死明为屋所压注谓幽至㟁崩正义曰周语云幽王二年西周三川皆震伯阳父曰周将亡矣阳伏而不能出隂廹而不能烝扵是有地震今川实震是阳失其所而镇隂也阳失而在隂原必塞原塞国必亡夫水土演而民用也土无所演民乏财用不亡何待昔伊洛竭而夏亡河竭而啇亡今周德若二代之季矣其川原又塞塞必竭夫国必依山川山崩川竭亡之徴也川竭山必崩若亡不过十年数之纪也天天之所弃不过其纪是岁也三川竭𡵨山崩十一年幽五乃灭注国语者亦云三川泾渭洛也西周在雍州之域周礼职方氏正西曰雍州其川泾汭其浸渭洛郑玄云浸可以为灌漑者大子至追之正义曰土地名郥是蔡地蔡在椘之东北故建母在郥淂召呉人也扵时蔡常从椘且失夫人故薳越追之注诸樊至大子正义曰呉子诸樊呉王僚之伯父也僚子又名诸樊乃与伯祖同名呉人虽是东夷理亦不应然也此乆逺之书又字经篆隷或误耳注椘用至自固正义曰襄十四年子囊将死遗言谓子庚必城郢君子谓子囊忠将死不忘卫社稷可不谓忠乎彼子囊城郢君子谓之为忠此囊瓦城郢沈尹戌谓之必亡事不同者国而无城不可以治椘自文王都郢城郭未固子囊心欲城之其事未暇将死而今城郢故可谓之为忠今郢旣固矣足以为治而囊瓦畏呉侵偪恐其寇入国都更复增修其城以求自固不能远抚边竟唯欲近守城郭沈尹谓之必亡为其事异故也注在僖十八年正义曰事在十九年诸本皆然当是转冩误明其伍候正义曰贾服王董皆作五候贾服云五候五方之候也敬授民时四方中央之候王云王候山候林候泽候川候平地候也堇云五候候四方国中之姦谋也杜作伍候故云使民有部伍相为堠望彼诸本盖以上多云四故误为五也不僣至不耆正义曰不僣守信也不贪廉正也不懦不受辱也不强不陵人者此皆论守竟之事不僭不贪不贪不耆谓不往侵隣国也不懦谓不使人侵己也诗曰至厥徳正义曰诗大雅文王篇也无念念也韦述也言王者念女先祖之法则还当述治其先祖之德以顕之注四君至䝨看正义曰椘也家云周成王始封熊绎扵椘以子男之田居丹阳歴十四君至扵熊仪是为若敖若敖生霄敖霄敖生蚡冐蚡冒卒弟熊达立是为武王武王生文王始都郢杜文十六年云蚡冐椘武王父虽不从世家以蚡冒为武王兄要沈尹以四君为䝨故特言之土不过同正义曰言土虽至九百里犹止名同故云不过同非谓百里以下也知者以椘是子爵土方二百里明非百里也犹不城郢正义曰如椘世家云武王以上未都扵郢拠当时都郢故以郢言之谓不筑其其国都也二十四年注丁酉至无月正义曰此年五月乙未朔一大一小七月当甲午朔九月癸巳朔五月淂丁酉文在八月之下是有日而无月也注椘邑至大师正义曰大都以名通故不系椘也襄十三年传例曰用大师焉曰灭传注度谋至无害正义曰同徳度义尚书泰誓文也刘炫云案孔安国云徳钧则秉义者强苌弘此言取彼为说必其与彼德同乃度义之胜负但使德胜不畏彼强故即引泰誓而劝其务徳杜为不见古文故致有此谬今知非者彼尚书之文论两敌对战揆度有义者强此论甘氏又往旣不能同徳何能度义属意有异与书义不同且引诗断章其类多矣刘以为杜违尚书之文而规其过非也注四夷正义曰孔安国云夷人谓平人杜为夷狄之人者案四年传曰啇纣为黎之蒐东夷叛之孔杜各自为义其意俱通刘炫以杜为过而规其短非也注贬婼至罪巳正义曰卿当备书名氏去氏则为贬责贬婼之族喜扵淂免所以尊晋而自屈也釈例曰意如至自晋传言尊晋罪己婼至自晋传复重发但言尊晋者意如以罪见执冝在罪已婼本使人不应见执故尊晋而已内大夫行还皆不书至异扵公也今此二人执而釈更以书至见义也杜言见义者见其喜淂釈特告庙而书至也晋侯至周故正义曰晋助敬王久矣今使景伯如周问曲直者以子朝更强乆竞未决晋人恐敬王不成更审其事故疑而使察之也晋人扵此乃辞王子朝不纳其使则以前犹与往来其心两望至此始絶耳注诗小至耻之正义曰此诗小雅蓼莪刺幽王之诗也或曰缾是器罍大缾小实由罍所资缾是小器常禀受扵罍今缾罄尽罍更无物以共缾惟是罍之耻也缾喻周罍喻晋言周之㣲弱恒依恃扵晋今王室乱矣晋无力以助之是晋之耻也诗注云缾小而尽罍大而盈刺王不使冨分贫衆恤寡王及圉阳而还正义曰王归行及圉阳仓与寿梦而还帰扵越也注诗大雅正义曰此诗大雅桑柔刺厉王之诗也二十五年注此鸟至故书正义曰此鸟穴居今验犹然考工记云鸜鹆不踰济禹贡导沇水东流为济入于河溢为栄东出于陶丘北又东至于荷又东北会于汶又北东入于海済经斉鲁之界鲁在汶水之南鸜鹆北方之鸟南不踰済旧不在鲁界今来鲁而不穴又巢居故曰来巣传曰书所无也是非常故书也公羊传曰何以书记异也何异尓非中国之禽也冝穴又巣谷梁亦然案今大河以北皆有鸜鹆不淂云非国之禽也冝穴又巢信然注季辛至上㕝正义曰月有三辛上辛上旬之辛也季辛下旬之辛也长歴推校此年七月己丑朔上辛月三月下辛二十三日也不书其日之辰空言辛者本见旱甚欲知二雩相去远近耳无取扵辰故空书辛也季辛又雩不言六者言又见其重上事上辛是大雩明季辛亦大雩也春秋旱则修雩雩而淂雨则书雩喜雩有益雩而不淂雨则书旱以明灾成此书二雩者上辛雩而淂雨雨少㝷即爲旱故季辛又雩传曰秋书再雩旱甚也是言前雩少淂雨旱甚而后雩故贾云上辛不注是也公羊传曰又雩者何又雩者非雩也聚以逐季氏也公以九月始孙岂七月已与季氏战乎若使时实不旱亦不淂託雩以聚衆矣传君子至必亡正义曰杨子法言云何以动而见敬曰敬人何以动而见侮曰侮人然则贵人者人亦贵之卑人者人赤卑之此言凡人轻贱其身则不能以尊贵之道及扵他人若君子能自贵其身者己先贵人欲其身之贵是以须有礼然后能以尊贵之道及扵他人旣尊贵他人是以有礼赋新宫正义曰燕礼记云升歌鹿鸣下管新宫郑玄云新宫小雅逸篇也其诗旣逸知是小雅篇者管即笙也以燕礼及郷饮酒升歌笙歌同用小雅知新宫必是小雅但其诗辞义皆亡无以知其意也注诗小至赋之正义曰周人思淂䝨女以配君子车舝诗序也杜以下云逆女故知将爲季孙迎宋公之女故赋之社必知爲逆女而赋者以车舝之诗论逆女之事其诗云间関车之舝兮思娈季女逝兮言间関然设此车舝思忆娈然季女而往迎之又云辰彼硕女令徳来教皆论逆女之事又昭子固聘逆女巳共宋公平论故扵享礼之时而赋车辖犹如季文子如耒致女还赋韩弈之诗与此正同又何不可而刘炫以爲昭子赋车辖不爲逆女又以新宫非昬姻之事入而规杜过然新宫旣亡焉知非是亲好苟生异见扵义非也注坐宋至礼坐正义曰燕礼云司宫筵賔于户西东上小臣设公席于阼阶上西郷是礼坐公西向賔南向也宋公使昭子右坐令在宋公之右盖在宋公之北同西向以相近言其改礼坐也注平子至若姊正义曰公若即平子之叔父也不言平子之姑而云公若之姊明公若是平子庶叔此姑与公若同母故曰公若姊也注文子武子平子正义曰武子生悼子悼子生因地之性言礼本法天地也自生其六气至民失其性言天用气味声色以养人不淂过其度也是故内礼以下言圣王制礼以奉天性不使过其度也经常也义冝也夫礼者天之常道地之冝利民之所行也天地之有常道人民实法则之法则天之明道因循地之恒性人所以制作此礼也此传文扵天言常则地赤常也扵地言义则天亦义也覆言天地之经明天地皆有常也天有常明之义他有常利之义也覆云则天之明是天以明为常因地之性则地以性为义是天以光明为常义地以刚柔为常义义谓义理性谓本性言天地性义有常可以为法故民法之而为礼也注经者道之常义者利之冝正义曰覆而无外高而在上运行不息日月星辰温凉寒暑皆是天之道也训经为常故言道之常也载而无弃物无不殖山川原隰刚柔髙下皆是地之利也训义为宜故云利之冝也杜以今文孝经云用天之道因地之利故天以道言之地以利言之天无形言其有道理也地有质言其有利益也民之所行法象天地象天而为之者皆是天之常也象地而为之者皆是地之冝也故礼为天之经地之义也孝经以孝为天之经地之义者孝是礼之本礼为孝之末本末别名理实不异故取法天地其事同也注行者人所履王义曰民谓人也人禀天地之性而生动作皆家天地其所践履谓之为行但人有䝨与不肖行有过与不及圣人制为中法名之曰礼故礼是民之行也行者人之所履也易及尔雅并训履为礼是礼名由践履而生也人之本性自然法象天地圣人还复法象天地而制礼教之是礼由天地而来故仲尼説孝子产论礼皆天地民三者并言之注日月星辰天之明也高下刚柔地之性也正义曰天之明杜以为日月星辰者以下传云为父子兄弟昬媾姻亚以象天明若衆星之共北辰故知天明日月星也杜知高下刚柔地之性者以下传云为君臣上下以则地义则君高臣下臣柔君刚地义则地之性也传文上下其理分明人法天地其事多种杜以天明地义举要而言故不备顕刑罚威狱温慈惠和刘炫贵杜不具载其文而规其过非也此传文言则地言因者民见地有宜利因取而法效之因亦则之义也旣言天之经不可复言地之经故変文称义旣言则天之明不可复言则地之性故变文言因因之与则互相通也正是変文使相辟耳生其至其性正义曰此言天用气味声色以养人不淂过其度也因上则天之下更复本之扵天传称天有六气此言生其六气谓天生之也用其五行谓天用之也上天用此五行以养人五行之气入人之口为五味发见扵目为五色章彻扵耳为五声味以养口色以养目声以养耳此三者虽复用以养人人用不淂过度过度则为昬乱使人失其恒性故须为礼以节之注金木水火土正义曰洪范云五行一曰水二曰火三曰木四曰金五曰土孔安国云皆其生数是其以生数为次也大禹谟説六府云水火金木土谷五行之次与洪范异者以相刻为次也此注言金木水火土者随便而言之不以义为次也五物丗所行用故谓之五行五者各有材能传又谓之五材此传所说礼意意在味色声也但味色声本扵五行而来五行又是六气所生故先言六气五行然后至扵味色声也釈名五气扵其方各施行白虎通云言为天行气故谓之五行注酸醎辛苦甘正义曰洪范又演五行云水曰润下火曰炎上木曰曲直金曰从革土爰稼穑润下作咸炎上作苦曲直作酸从革作辛稼穑作甘孔安国云咸水卤所生苦焦气之味酸木实之性辛金之气味甘味生扵百谷是言五行之气为五味水味咸火味苦木味酸金味辛土味甘也五行本性自有此气气至扵人乃为五味味之为异入口乃知言气为五味谓气入人口与下章也发也皆拠人知为文味为性所有色是形之貌声是质之响色可近视声可逺闻自近以及远故以口目耳所知味色声为次也注青黄至见也正义曰五行之色也木色青火色赤土色黄金色白水色黒也木生柯叶则青金被磨砺则白上黄火赤水黒则夲质自然也发见也谓见扵人目有此五色注宫啇角征羽正义曰声之清浊差为五等圣人因其有五分配五行其夲不由五行而来也但旣配五行即以五者为五行之声土为宫金为啇木为角火为徴水为羽声之清浊入耳乃知章彻扵人为五声也此言章为五声元年传云徴为五声章徴不同者拠声之至人狼夏献麋又内则无熊则六畜当有狼而熊不属今杜觧五牲之名用郑玄六兽之说去野豕而以其余当之也传称牛十日曰牲郑玄云将用之曰牲此五者实兽也拠其将用祭祀故名之曰牲服虔云五牲麏鹿熊狼野豕注祭天至之牺正义曰尚书泰誓武王数纣之罪云乃夷居弗事上帝神祇遗厥先宗庙弗祀牺牲粢盛旣于凶盗扵神祇宗庙之下㧾言牺牲杜虽不见古文其言闇与之会是祭天地宗庙之牲谓之牺也然则牺亦六畜而别言之者周牧人凡祭祀共其牺牲以授充人系之郑玄云牺牲毛羽完具也授充人者当殊养之然则六畜之内取其毛羽完具别养以共祭祀者乃名为牺故与六畜异言之也服虔云三牺鴈鹜雉也注谓山至文也正义曰尚书益稷篇云帝曰予𣣔观古人之象日月星辰山竜华虫作会宗彝藻火粉米黼黻絺绣以五采彰施于五色作服汝明尚书之文如此其解者多有异说孔安国云日月星为三辰华象草华虫雉也画三辰山竜华虫扵衣服旌旗会五采也以五采成此画焉宗庙彝樽亦以竜华虫为饰藻水草有文者火为火字粉若栗冰未若聚采黼若斧形黻为两已相背葛之精者曰絺五色备曰绣如孔此言日也月也星辰也山也竜也华也虫也七者画扵衣服旌旗山竜华虫四者亦画扵宗庙彝器藻也火也粉也米也黼也黻也六者绣之扵裳如此数之则十三章矣天之大数不过十二若为十三无所法象或以为孔并花虫为一其言华象草花虫雉者言象草花之虫故为雉也若华别似草安知虫为雉乎未知孔意必然以否郑玄读会为缋谓画也絺为绣谓刺也宗彛谓虎蜼也周礼宗庙彜器有虎彜蜼彜故以宗彜名虎蜼也周礼有衮冕鷩冕毳冕其衮鷩毳者各是其服章首所画举其首章以名服耳衮是衮竜也衮冕九章以竜为首鷩是花虫也鷩冕七章以华虫为首毳是虎蜼也毳冕五章以虎蜼为首虎毛浅蜼毛深故以毳言之毳乱毛也如郑此言则扵尚书之文其章不次故扵周礼之注具分辩之郑扵司服之注具引尚书之文乃云此古天子冕服十二章絺或作绣字之误也王者相変至周而以日月星辰画扵旌旗所谓三辰旂旗昭其明也而冕服九章登竜扵山登火扵宗㝷尊其神明也九章𥘉一曰竜次二曰山次三曰花虫次四曰火火五曰宗彜皆画以爲缋次六曰藻次七曰粉米次八曰黼次九曰黻皆絺以爲绣则衮之衣五章裳四章凡九也鷩画以雉谓花虫也其衣三章裳四章凡七也毳画虎蜼谓宗彛也其衣三章裳二章凡五也是郑玄之说花虫爲一粉米爲一也杜之此注亦以日月星辰画扵旌旗九文唯言衣服之文谓山也竜也花也虫也藻也火也粉米也黼也黻也以此为九杜言花若草花而不言虫则花虫各爲一也粉米若白米是粉米共爲一也诗云鱼在藻爲水草也孔安国云火爲火字考工记画缋之事火以圜郑衆云爲圜形似火郑玄云形如半环然则杜言火画火盖同安国爲火字也粉米色白故粉米若白米也考工记曰白与黒谓之黼孔安国云黼若斧形谓刄白而身黒故若斧也黻爲两已相戾今之刺黻犹然也引桓公年传曰火竜黼黻昭其文也者以证此九文是山竜之属也丗本云胡曹作冕注云胡曹黄帝臣也系辞云黄帝尧舜垂衣裳而天下治盖取诸干坤则冕服起扵黄帝也加饰起自唐虞即书云予𣣔观古人之象云是也所以衣服画日月星等者象王者之徳照临天下如三光之耀也山体镇重象王者之德镇重安静四方又能润益含灵如山兴致雨也竜者水物也象王者之德流通无壅如水利苍生又竜舒卷変化无方象人君有无方之德也花虫即鷩雉雉有文章表王者有文章之德也宗彜彝常也宗庙之常器有六彜今唯取虎蜼者虎取毛浅而有威蜼取毛深而有知以表王者有深浅之知威勐之德也藻者水草是鲜絜之物生扵清水能随短长象王者之德冰淸玉絜随机应物随民设教不肃而成也火者火牲炎上用表王者之德能使率土群黎向归上命也粉米者米能济人之命表王者有済养之德也黼白与黒形若斧斧能裁断以象王者有裁断之徳也黻之言戾戾背也黒与青谓之黻作两己字相背象王者能绥化兆民能使向己背悪以从善故爲黻也日之质赤月星之质白山作獐考工记云山以獐也竜为腾跃之形似狝猴而大也章次如此者王者与天地合其德日月星天用昭明日最为盛所以居先月星光劣其次之也上以象天下冝法地地之形㔟莫大扵山故次三光也竜为水物水出扵山故次之也花虫象扵礼乐文章以礼乐文章润扵万物故以次竜也宗彜所以次花虫者言王者旣有礼乐须威知乃行无威则民不畏无知则教不成故以次也藻所以次宗彝者王者威知之德随卋而应故以次也火者言王者有德必向皈仰之如火向上故次之也米所以次火者民旣皈王王须済活済活之理淂米为生故次之也黼所以次米者言王者能済活兆民冝裁断合理如斧之断决故以次之黻所以次黼者王旣裁断得所善悪各有分冝人皆背悪从善故以次之注画缋至六色正义曰考工记云画缋之事杂五色东方谓之青南方谓之赤西方谓之白北方谓之黒天谓之玄地谓之黄青与白相次赤与黒相次玄与黄相次郑玄云此言画缋六色所象及布采之第次此杜取彼记文省约而为之辞也注青与至之用正义曰谓之绣以上皆考工记文也此刺绣之文以比方相次色亦采也六采谓缋画五色谓刺绣故令色采之文异耳郑注尚书性曰采施曰色味色声三事色居其中故杜言集此五章以奉成五色之用明上下二文亦集此所陈以奉成五味五声之用举中以明上下也爲君至二物正义曰此更覆上因地之义也爲父子以下至生殖长育覆上则天之明也地有高下圣人制礼爲君臣上下君在上臣在下以法则地之义也以地有刚柔爲夫妇外内夫治外妇治内以经纪二物也物事也治理外内之二事也上云天之经也地之义也又云则天之明因地之性再重言之皆先天后地但法地事少则天事多故上先言法天后言法地此先云爲君臣上下以则地义始云爲父子兄弟以象天明者以其则地事少故先言之象天事多𣣔下就下就以从四时类其震曜杀戮及生殖长育皆是象天之事𣣔使文相连接故后言之也下云以象天明则此当云以象地性而云以则地义者义之与性一也因其先言故远覆上文地之义也注六亲至曰亚正义曰老子云六亲不和焉有孝慈六亲谓父子兄弟夫妇也孝经曰孝莫大扵严父论语云北辰居其所而衆星共之六亲父爲尊严衆星北辰爲长六亲和睦以事严父若衆星之共北极是其象天明也妻父爲昬壻父爲姻两壻相谓曰亚皆釈亲文也重昬曰媾尔雅无文相传说耳釈亲又曰子先生爲兄后生爲弟男子谓女子先生爲姊后生爲妹父之姊妹爲姑母之晜弟爲舅谓我舅者吾谓之甥此皆卋俗常言杜不觧者爲易知故也注在君至本也正义曰论语云冉子退朝子曰何晏对曰有政子曰其事也如有政虽不吾以吾其与闻之扵时冉子仕扵季氏称季氏有政孔子谓之爲事是在君爲政在臣爲事也此对文别耳论语称孝友是亦爲政明其政事通言也民功曰庸治功曰力周礼司勲文也郑玄以为庸谓法施扵民若后稷力谓制法成治若咎繇司勲又云王功曰勲国功曰功事功曰労戦功曰多郑注云王功者若周公国功者若伊尹事功者若禹戦功者若韩信陈平行其德教务其时要使民春耕夏耘秋㪘冬蔵圣王之化先致力扵民是爲礼之本也注此六至之气正义曰贾逵云好生扵阳悪生扵隂喜生扵风怒生扵雨哀生扵晦乐生扵明谓一气生扵一志谬矣杜以元年传云天有六气降生五味谓六气共生五味非一气生一味此民之六志亦六气共生之非一气生一志故云此六者皆禀隂阳风雨晦明之气言共禀六气而生也是故至六志正义曰民有六志其志无限是故人君为政审法时之所冝事之所类以制民之六志使之不过节也下云审行信令谓人君行之知此审则冝类亦是人君则之审者言其谨慎之意也此六志礼记谓之六情在巳内情情动为志情志一也所从言之异耳天地之经纬正义曰言礼之扵天地犹织之有经纬淂经纬相错乃成文如天地淂礼始成就故人至冝乎正义曰刘炫云礼有冝曲冝直不可信情而行故人之能自曲直以赴扵礼者谓之为成人不能赴礼则不成为人谓之为大不亦冝乎赴谓奔走言弼谐已性奔走以赴礼也恐刘义未当注曲直以弼其性正义曰性曲者以礼直之性直者以礼曲之故云曲直以弼其性也受牒而退正义曰説文云简牒也牒札也于时号令输王粟具戍人宋之所出人粟之数书之于牒受牒而退言服从也鸜之鹆之正义曰此鸟以两字为名但謡辞必韵故分言之注褰袴正义曰内则云童子不衣襦袴是衣有袴也以可褰行故以褰为袴秋书再雩旱甚正义曰旣言旱甚而经不书旱者传言旱甚觧经一月再雩再雩虽由旱甚然而后雩淂雨不至成灾故不书旱注擣芥至介鸡正义曰杜此二觧一读介为芥擣芥子为末播其鸡羽贾逵云擣芥子为末播其鸡翼可以坌郈氏鸡目是此説也郑衆云介甲也为鸡着甲高诱注吕氏春秋云钟着鸡头杜又云或曰不知谁説以胶沙播之亦不可解盖以胶涂鸡之足爪然后以沙糁之令其澁淂伤彼鸡也以郈氏为金距言之则着甲是也将禘至季氏正义曰季氏私祭家庙与禘同日言将禘是豫部分也乐人少季氏先使自足故扵公万者唯有二人其衆万扵季氏轻公重巳故大夫遂怨注禘祭至六人正义曰釈例曰三年䘮毕致新死之主以进扵庙扵是乃大祭扵大庙以审定昭穆谓之禘禘扵大庙礼之常也各扵其宫时之为也虽非三年大祭而书禘用禘礼也釈天云禘大祭也执干戚而舞谓之万舞也隐五年传説舞佾之差云诸侯用六是扵礼法当三十六人也此以正礼言耳亦不知畄时鲁君用六佾以否公羊传曰昭公告子家驹曰季氏僭公室吾𣣔弑之何如子家驹曰诸侯僭天子大夫僭诸侯乆矣公曰吾何僭矣哉子家驹曰设两观乗大路朱干玉戚以舞大夏八佾以舞大武此皆天子之礼也如彼传文当时或僭八佾不必用六也注盖襄公别立庙正义曰杜襄若以次递毁则庙与先公同処禘扵襄公亦应兼祭余庙今特云禘扵襄公似与先公异処故云盖襄公别立庙谗人至为也正义曰谗人谓公若郈孙之徒谗季氏者劝君使伐季氏以君徼天之幸幸而淂胜则以为己功不胜则推君为悪不可从也舎民至必也正义曰充胜也言君从上以来舎民巳经数代今以求胜此事不可必也注鲁城至入泗正义曰釈例土地名襄十八年沂水出东莞盖县艾山南经琅邪东海至下邳县入泗此沂水出鲁国鲁县西南入泗水是沂水有二也此注云鲁城南自有沂水谓出鲁县者也又云大沂水出盖县南至下邳入泗谓襄十八年之沂水也以其有二故辩明之公徒至而踞正义曰二十七年传説此事云岂其伐人而説甲执冰以㳺则此踞是㳺也曲礼云逰无倨倨是慢也谓傲慢而逰戏注言无至取饮正义曰贾逵云冰椟丸盖也则是相传为此言也方言曰弓蔵谓之鞬或谓之犊丸如彼文则椟丸是盛弓者也此或说椟丸是箭筩其盖可以取饮十三年传云司铎射奉壶饮冰谓执此也诗云抑释掤忌抑鬯弓忌鬯蔵弓则冰蔵矢也毛传云掤所以覆矢掤与冰字虽异音义同是一器也子家至君止正义曰子家以为公本意自伐季氏非是诸臣所刧令子家意𣣔淂令诸臣等伪作劫君以伐季氏者令负罪而出君自可止住注二十五家为社正义曰礼有里社故郊特牲称唯为社事单出里以二十五家为里故知二十五家为社也天禄至之立正义曰天之福禄不可再谓淂齐千社复淂鲁国也胙报也天若报君终不淂过扵周公周公止封鲁以鲁封君足矣若旣淂鲁国又淂千社则是过周公矣周公理不可过淂斉千社必失鲁国也旣失鲁国而以千社为臣扵斉谁复与之立也言従君之人皆将弃君去矣公徒将杀昭子正义曰昭子谋归安衆而后纳公则独公淂入从公伐季氏者不淂入故𣣔杀昭子也左师至而帰正义曰古者服牛乗马马以驾车不单骑也至六国之时始有単骑苏秦所云车千乗骑万匹是也曲礼云前有车骑者礼记汉卋书耳经典无骑字也炫谓此左师展将以公乗马而帰𣣔共公単骑而帰此骑马之渐也服而相之正义曰言巳与父平公盛服饰而辅相之也注楄柎至骨也正义曰说文云楄方木也干胁也木以借胁明是棺中笭牀也宋元所言借干者举胁而言耳非独为胁故云干骸骨也注𣣔取至成囲正义曰经书取郓而传言围郓故云郓人自服不成围以传云书取言易也故贾为此解杜从之也刘炫以为此时围郓而未淂明年方始取之经即因囲书取传言实囲之日非自服也而规杜氏今知非者案二十六年公围成亦是围而不淂而书围此若围郓不淂何以不书围案元年伐莒取郓书取不言伐此围郓取郓亦书取不言囲其义正同何为不可刘何知此年囲郓未服郓若未服经何淂书取苟出胸臆而规杜氏非也注偻句至地名正义曰釈鱼云一曰神亀二曰灵亀三曰摄亀四曰宝亀五曰文亀六曰筮亀七曰山亀八曰泽亀九曰水亀十曰火亀则亀名无偻句故云所岀地之名臧氏有蔡又有此盖所寳非一使为贾正焉正义曰贾正如周礼之贾师也贾师二十肆则一人其职云各掌其次之货贿之治辨其物而均平之禁贵卖者使有恒贾此郈邑大夫使为贾正使为郈市之贾正也郈在后为叔孙私邑此时尚为公邑故使贾正通计簿扵季氏二十六年公至自斉正义曰往年公孙于斉斉侯唁公于野井公未必往至斉都而云至自斉者淂与斉侯相见虽从斉竟而来亦是自斉也谷梁传云公次于阳州其曰至自斉何也以斉侯之见公可以言至自斉是也公不淂帰其国都而书至者贾云季氏示𣣔为臣故以告庙天王入于成周正义曰二十三年七月天王居于狄泉自尓以来単子刘子夹以东西虽不出王畿而居无定所此时始淂入于成周遂以成周为都来告故特书之案传子朝奔椘及王入成周皆在十一月经书王入成周子朝奔椘皆在十月者从告也刘炫云杜以朝旣奔椘王始淂入入必在朝奔后经书王入在前传有告于诸侯之语故以为王告入在前朝告奔在后故先书王入炫谓子朝出亦王告下注与此自违注召伯至诸侯正义曰传言召伯盈逐王子朝朝及召氏之族奔椘召伯逆王于尸与王入于成周则召氏族出奔召伯身不奔也知召伯当召氏经误也宣十年崔氏出奔书崔氏者非其罪也此尹氏召氏立庶簒适并为有罪而亦书氏者彼实崔杼身奔非是举族尽出但扵例诸侯之卿出奔者有罪则名无罪则不名崔杼不合书名因其来告以族遂书崔氏示杼无罪也此尹氏召氏举族悉奔拠实而书与彼有异故注云尹召族奔非一人故言氏所谓文同而意异也子朝奔王乃淂入书奔在王入下者王入乃告诸侯也刘炫云杜上注云子朝来告晩何为此注又云王入乃告诸侯以二注不同将为杜失今知不然者杜意王入乃告谓王入之后子朝乃告杜以传云癸酉王入于成周癸未王入于荘宫始云王子朝使告诸侯是王入之后子朝告诸侯也刘以为王入乃告拠王告诸侯而规杜失非也传注前年至郓起正义曰杜谓往年己取郓此又发传言斉侯取郓者为下三月公処郓以发端也服虔以为往年斉侯取郓实围郓耳经扵围书取传实其事故扵是言取刘以服言为是往年十二月庚辰囲郓今年正月庚申取之凡三十一日例书取言易此囲乃取言易者斉侯取以居公臣无拒君之义若鲁自与之然故书取以见其易谷梁曰以其为公取之故易言之是也注瑱光耳正义曰家语云水至清则无鱼人至察则无徒故人君冕而前旒所以蔽明黈纩塞耳所以蔽听又诗云玉之瑱也礼以一绦五采横冕上两头下垂系黄緜緜下又县玉为瑱以塞耳五千庾正义曰聘礼记云千六斗曰䉤十䉤曰秉郑玄云秉十六斛今江淮之间量名有为䉤者今文䉤为逾杜拠仪礼今文故以庾为十六斗五千庾凡八千斛考工记陶人为庾实二觳厚半寸脣寸其下文瓬人云豆实三而成觳则觳受斗二升庾实二觳则受二斗四升也彼陶人所作庾自瓦器今瓮之类非量器也与此名同而实异君若待于曲棘正义曰宋公佐卒于曲棘者杜云曲棘宋地陈畄外黄县城中有曲棘里今斉侯𣣔纳鲁君当是从斉向鲁必不远涉宋地子犹令斉君待于曲棘必使止扵竟内土地名斉地无曲棘十年传桓子召子山而反棘焉杜云斉国西安县东有㦸里亭盖此即彼棘也本无曲字涉上卒于曲棘误加曲耳射之至三寸正义曰射之中楯瓦先言中之之処更说矢来之状繇车轭矢激后车辕之上其矢之匕镞入着楯瓦者犹深三寸言其弓力多而矢入深也注入楯至镞也正义曰此覆説中楯之亊故知入者入楯瓦也説文云軥轭下曲者襄十四年传称射两軥而还此与彼同盖朐軥字通用耳繇即由也训为从也从上而过故言繇过也宣四年传云伯棼射王汏辀注云汰过也此云汰矢激谓矢激汰其上而过也传言匕入则匕是入楯者也今人犹谓箭镞薄而长阔者为匕是匕为矢镞也鬒须眉甚口正义曰説文云鬒稠发也鬒须眉者言须眉皆稠多也甚口者谓大口也刜林雍正义曰説文云刜击也字从刀谓以击也今江南犹谓刀击为刜注凿一足行正义曰旣断其足而云鑋知鑋是一足行也说文云鑋金声也盖击金爲声亦名鑋刘子以王岀正义曰二十三年传云六月庚寅单子刘子樊齐以王如刘盖从刘而居狄泉自狄泉又居扵刘今爲子朝所逐盖自刘而岀也服虔云出成周也案二十三年天王居于狄泉狄泉虽近成周成周不属王也其传云召伯奂南宫极以成周人戍尹二十四年传云王子朝用成周之宝珪于河是周常属子朝之験也二十五年黄父之会赵简子令诸侯之大夫云明年将纳王纳王者𣣔纳之扵成周耳若敬王先在成周无爲更须纳之知岀者从刘出耳王旣弃刘而去故王城人焚则注萑谷至郑邑正义曰王虽未有安居终亦不出畿内知此皆周地也襄十八年椘人伐郑传称公子格率鋭师侵费滑胥靡是本爲郑邑今爲周邑也赂吾至从也正义曰赂吾以天下使吾爲天子吾益不从也昔武王克殷正义曰诸家本皆然服虔王肃并注云文王受命武王伐纣故云文武克殷下句云吾无专享文武之功则合文武是也杜无注诸本悉作武王克殷疑误也今定本亦作武王克殷夷王正义曰谥法安民好静曰夷注不忍至于彘正义曰周语云厉王虐国人谤王召公告曰民不堪命也王怒淂衞巫使监谤者以告则杀之国莫敢言道路以目二年乃流王于彘刘炫案周本纪民相与叛袭厉王厉王出奔于彘周语又曰彘之乱宣王在召公之宫国人囲之召公知之乃以其子代宣王言代则国人谓是宣王国语虽不言杀必杀之矣国人相与袭王王旣奔免淂王子而杀之若淂厉王亦应不舎而杜云不忍害王未必然也当谓不忍者不能忍王之虐也今知不然者下云居王于彘是以理居処厉王于彘又云诸侯釈位以间王政是忧念王政则不忍者是不忍害王也若其必𣣔杀王应云王奔于彘刘以为周语云周人𣣔杀王子召公以子代之则周人𣣔杀王子何肯不忍害不以为不忍者不堪忍王悪案周语但云永王子不云求杀之是益横周语之文而规杜过非也注间犹至政事正义曰周本纪云彘之乱宣王在召公之宫国人囲之召公以其子代大子大子竟淂脱周石二公二相行政号曰共和元年是釈位与治王政之事也注宣王至授也正义曰周语云召公以其子代宣王宣王长而立之周本纪云共和十四年厉王死于彘太子靖长于召公家二相乃共立之为王是为宣王是召公长之也共和之年官之政事皆决扵二相宣王长而有志堪为人主二相乃致其官政扵王也效者致与之义故注云效授也注携王至郏鄏正义曰郑语称夏之衰也襃人之神化为二竜以同扵王庭而言曰余襃之二君也夏后卜杀之与玄之与止之莫吉卜请其漦而蔵之吉乃布币焉而䇿告之竜亡而漦在椟而蔵之及歴殷周莫之发也及厉王之末发而观之漦流扵庭不可除也王使妇人不帏而譟之化为玄鼋以入扵王府府之童妾未旣齓而遭之旣笄而孕当宣王而生不失而育故惧而弃之时有童謡曰檿弧箕箙实亡周国扵是宣王闻之乃有夫妇鬻是器者王使执而戮之夫妇方戮逃在路哀其夜号也而取之以逸逃扵襃襃人有狱而以入扵王王遂置之而嬖是女使至扵后而生伯服周语云幽王伐有襃襃人以襃姒女焉襃姒有宠生伯服扵是乎与虢石父比匿大子冝咎而立伯服大子出奔申申人缯人召西戍以伐周周扵是亡书传多説其事此其本也诗序云幽王取申女以为后后淂襃姒而黜申后周本纪云幽王大子母申侯女也而为后王废后并玄大子用襃姒为后以其子伯服为大子申侯怒乃与缯西戎共杀幽王于骊山之下虏襃姒尽取周赂而去扵是诸侯乃即申侯共立故幽王大子冝是为平王东迁徙扵洛邑辟戎冦也鲁语云幽王灭于戏戏骊山之北水名也皇甫谧云今京兆新豊东二十里戏亭是也刘炫云如国语史记之文幽王止立伯服为大子耳旣虏襃姒必废其子未立为王而淂唿力携王者或幽王死后襃姒之党立之为王也汲家书纪年云平王奔西申而立伯盘以为大子与幽王俱死于戏先是申侯鲁侯及许文公立平王扵申以本大子故称天王幽王旣死而虢公翰又立王子余臣扵携周二王并二十一年携王为晋文公所杀以本非适故称携王束晳云案左传携王奸命旧説携王为伯服伯服古文作伯盘非携王伯服立为王积年诸侯始废之而立平王其事或当然注惠王平王六卋孙正义曰卋本云平王桓王林林生荘王佗佗生僖王胡斉斉生惠王凉是六代也惠王生襄王郑郑生项王巨巨生匡王班及定王瑜瑜生简王夷夷生灵王泄心心生景王贵贵生悼王勐及敬王匄咸黜不端正义曰诸本咸或作减王肃云咸皆也传咸为七经诗其传诗有此句王羲之写亦作咸杜本当然在定至乱灾正义曰降者自上而下之言当时秦人有此语若似自上而下神冯之然故云降妖也然自受其乱灾以上皆是妖语至于灵王以下是子朝演说妖言谓子勐当间王位耳服享言诸侯服从献国之所有规求无度正义曰俗本作规服王孙皆注公玩贪也元年传曰翫嵗而愒曰杜云翫愒皆贪也则此言贪求无限度本或作规谬也倍奸斉盟正义曰倍即背也违背奸犯齐同之盟也案于时诸侯不有同盟许立子朝单刘未甞与朝结盟而复背之言単刘倍奸斉盟诬之注摄持至景王正义曰是摄言执持之使不倾危也是賛谓佐助之使淂存立也故以摄为持賛为佐也杜以先王为景王则矫诬先王者当谓矫景之命立勐耳知先王非先世之王者以言矫诬是矫诈诬罔拠其人有语矫诬之犹今矫称诏敕若先丗之王去此乆逺不淂有立勐之事子朝何淂称矫诬之乎又传云干景之命故杜以先王谓景王刘炫以为先卋之王而规杜氏非也母速天罚正义曰速召也子朝以単刘为乱从之必有天殃故劝诸侯无召天罚昔先至以卜正义曰先王先丗之王不斥一人盖自古以来共如此也襄三十一年传曰公薨立胡女敬帰之子子野子野卒立敬皈之姊齐皈之子禂穆叔曰大子死有母弟则立之无则立长年钧択䝨义钧则卜古之道也非适嗣何必妹之子彼言大子死立母弟则此言択立长谓无母弟者也彼又云子野非适嗣何必娣之子然则适嗣立而死当立姊之子也姪与姊同盖王后夫人无姪姊之子乃扵诸妾之子択立长耳年钧择䝨与此年钧以德皆谓母之贵贱等者公羊传曰立适以长不以贤立子以贵不以长明母贵则先立也此子朝之母必贱扵勐母故专言立长之义不言母之贵贱何休难年钧以德之言云人君所䝨下必从之焉能使王不立爱也郑玄荅云周礼小司冦掌外朝之政以致万民而询焉其三曰询立君其位王南郷三公及州长百姓北面群臣西靣群吏东靣小司冦以叙进而问焉如此则大衆之口非君所能掩是王不淂立爱之法也公卿至制也正义曰三公六卿无得私附王之庶子而妄立之其意言单刘有私情违古制也何休难云大夫不世功而并为公卿通継嗣左氏为短郑玄云公卿之丗有大功德先王命所不絶者何难旣非郑荅亦谬注出齐至不见正义曰传言齐有此星而齐侯使禳之明出齐之分野出扵玄枵之次也彗即孛也文十四年有星孛入于北斗十七年有星孛于大辰彼皆书此不书者时鲁不见或隂不见诗曰至方国正义曰诗大雅大明之篇也惟此文王慎小其心翼翼然共顺也又能明事上天惟行上天之道思使自淂多福其德不有回邪以受四方之国言四方皆帰之诗曰至且舞正义曰诗小雅车舝刺幽王也家施不及国正义曰大夫称家家之所施不淂施及国人言国人是国君之所有大夫不淂妄施遗之以树已私惠陈氏施及国人是违礼也大夫不收公利正义曰尚书洪范曰惟辟作福惟辟作威臣无有作福作威臣之有作福作威其害于而家凶于而国是言作福作威君之利也大夫不淂聚收公利自作福也陈氏作福以招国人之心施民作福是收公利也礼之至地并正义曰天地人民莫知其始但人禀隂阳之气生扵天地之间天地旣形人民必育易序卦曰有天地然后有万物有万物然后有男女有男女然后有夫妇有夫妇然后有父子有父子然后有君臣有君臣然后有上下有上下然后礼义有所错是言有天地即有人民有人民即有父子君臣父子相爱君臣相敬敬爱为礼之本是与天地并兴先王至上之正义曰先古圣王所治理人民者为受隂阳之气生扵天地之中以有上下之礼乃可治其天下又礼与天地同贵是以先王上之春秋正义卷第三十一计一万五千九百四十九字春秋正义春秋正义卷三十二春秋正义卷第三十二昭公国子祭酒上护军曲阜县开国子臣孔颕逹等奉敕撰二十七年注僚亟至在僚正义曰杜数僚之罪以示无道之験僚以十六年即位十七年与椘戦于长㟁二十三年伐州来败楚于鸡父其年又使大子诸樊入郥二十四年灭巢及钟离此年又因椘䘮而伐之是其亟戦民罢又伐椘䘮故光淂乗间而动称国以弑罪在僚也言举国皆𣣔弑之非独光之罪故不书光弑注无极至罪宛正义曰文七年宋杀其大夫传曰不称名非其罪也死者无罪则不称其名是称名者皆为有罪矣此郄宛书名故杜迹其为罪之状书名所以罪宛也注快邾至故书正义曰邾是小国其臣见扵经者甚少唯此与襄二十三年邾卑我来奔书者二人而已釈例曰鲁之叔孙父兄再命而书扵经晋之司空亚旅一命而经不书推此知诸侯大夫再命以上皆书扵经自一命以下大夫及士经皆称人名氏不淂见此皆典䇿之正文也小国之卿或命而礼仪不备或未加命数故不书之邾卑我之等其奔亡亦多所书唯数人而已知其合制者少杜言数人谓此快与卑我及曹公孙会也是言快是邾之命卿备扵礼成为卿故书也快不书氏盖未赐族无可称也传注二子至母弟正义曰贾逵云然当是相传説耳未必有正文也三十年传此二公子奔椘楚子大封而定其从子西諌曰吴光新淂国若好吾边疆使柔服焉犹惧其至吾又彊其雠以重怒之无乃不可乎谓此二子为光之雠或当是僚母弟也聘于上国正义曰服虔云上国中国也盖以呉辟在东南地㔟卑下中国在其上流故谓中国为上国也下云遂聘于晋则上国之言不包晋矣当揔谓宋卫陈郑之徒为上国耳亦不知其时聘几国也经不书未必不至鲁檀弓云延陵季子适斉扵其反也其长子死葬扵嬴悖之间郑玄云鲁二十七年呉公子札聘扵上国是也如郑之言此时或聘斉也注季子至州来正义曰襄三十一年注云延州来季札邑此又分坼之言本封延陵后复封州来故曰延州来成七年呉入州来注云椘邑淮南下蔡县是也十三年呉灭州来二十三年传云呉伐州来椘薳越救之则州来未为呉有不可以封札也釈例土地名延州来阙则延陵州来并阙不知其処杜意当谓呉地别有州来非椘邑也郑玄云季子让国居延陵因号焉襄二十九年公羊传曰季子玄之延陵终身不入呉国然则季子虽则让国犹尚仕为呉卿非自窜扵彼地呉世家云季札封于延陵故号曰延陵季子杜言封是也封谓赐之为采邑耳注二尹椘官正义曰椘官多以尹为名知二尹是官名耳其莠王之义不可知也服虔云王尹主宫内之政莠不可觧王未必然定本王作工注都君至校人正义曰都谓国都在都君子明是在都邑之士也都邑之士以君子为号故知是有复除者谓优复其身除其傜役贾逵云然今之律令犹名放课役者为复除是汉世以来有此言也此人或别有功労或曲蒙㤙沢平常免其傜役事急乃使之耳周礼校人掌养马知王马之属是王之羪马之官属也校人职云凡颁良马而养乗之乗马一师四圉三乗为皁皁一趣马三皁为系系一驭夫六系为廏廏一仆夫六廐成校校有左右驽马三良马之数丽马一圉八丽一师八师一趣马八趣马一驭夫诸侯六闲养马之人多矣此唯养马不给余役今亦事急而徴使之遇于穷正义曰土地名穷阙也本或穷下有谷字者为定七年传败尹氏于穷谷涉彼而误耳上国有言正义曰贾逵云上国中国也服虔云上国谓上古之国䝨士所言也此犹如上文聘于上国则贾言是也注光呉至王嗣正义曰呉卋家云呉王寿梦有子四人长曰诸樊次曰余祭次曰余昧次曰季札季札䝨而寿梦𣣔立之季札让不可乃立诸樊诸樊卒有命授弟余祭𣣔传以次必致国扵札兄弟皆𣣔致国令以渐至焉余祭卒余昧立余昧卒𣣔授季札札让逃玄扵是呉人曰先王有命必致季子今逃位则余昧后立今卒其子当代乃立余昧之子僚为王公子光者王诸樊之子也常以为吾父兄弟四人当传至季子季子不受光父先立若旣不传季子光当立遂杀王僚光代立为王是史记以光为诸樊之子僚为夷眛之子也襄二十九年公羊传曰谒也余祭也夷昧也与季子同母者四季子弱而才兄弟皆爱之同𣣔立之以为君弟兄迭为君而致国乎季子故谒也死余祭也立余祭也死夷昧也立夷昧也死则国冝之季子者也季子使而亡焉僚者长庻也即之阖闾曰将从先君之命与则国冝之季子者也如不从先君之命与则我冝立者也僚悪淂为君乎扵是使专诸刺僚卋本云夷昧及僚夷昧生光服虔云夷昧生先而废之僚者夷昧之庻兄夷昧卒僚代立故光曰我王嗣也是用公羊为说也杜言光呉王诸樊子用史记为说也班固云司马迁采卋本为史记而今之卋本与迁言不同卋本多误不足依冯故杜以史记为正也光言王嗣者言巳是世适之长孙也注犹言至託光正义曰古人言有顚倒故杜以为是无若我何犹言我无若是河恐己死之后不能存立𣣔以老弱託光也彭仲慱云当言是无我若何我母无我当如何我字当在若上门阶至亲也正义曰言从门至阶从阶至户从户至席皆是王之亲兵也铍正义曰说文云铍剱也则铍是劒之别名及体以相授正义曰铍之锋刃及进羞者体也王之左右必更有人受羞以进王故言相授也虽则相授进羞者淂至王所注全鱼炙正义曰呉卋家云鱄诸置匕首扵炙鱼之中以进食手匕首刺王僚匕首者剱首如匕匙手匙首谓执匕首也取五甲五兵正义曰周礼司古云凡国之勇力之士能用五丘者属焉郑引司马法曰弓矢囲殳矛守戈㦸助凡五兵长以卫短短以救长然则弓矢殳矛戈㦸五者皆名为兵此云五兵当是一种器耳不知取何兵也服虔云兵㦸也注编菅至槀也正义曰釈草云白华野菅郭璞云菅茅属釈器云白盖谓之苫李廵曰编菅以覆屋曰苫郭璞曰白茅苫也是编菅为苫也秉把诗毛传文也説文云秆禾茎也是为槀也或取一片苫或取一把槀言民不肯烧之国人至炮之正义曰国人投之谓投菅秆于他故遂不烧也令尹炮之一句是鄢将师令衆之辞服虔云民弗肯爇也鄢将师称令尹使女燔炮之燔炮爇皆是烧也惧祸至道也正义曰言季氏无罪而公滥讨之叔孙氏亦惧祸之滥及扵巳而自同心扵季氏俱叛公此乃天之常道也孟懿至伐郓正义曰伐郓𣣔夺公郓使公不淂居也不书者伐公逆事不可以告庙国史无由淂书犹有至败也正义曰言尚有鬼神以助君此战必当败也况无鬼神乎鄢将师矫子之命正义曰令尹召鄢将师告之以郄宛门有甲耳不令攻却宛也鄢将师退而令衆使攻之是矫令尹命也朝夕至饮酒正义曰礼为诸侯相为賔主国待之有享食燕三礼享为大郑玄云享谓享大牢以饮賔是为礼之大者子家以公虽居郓以齐为主此年巳再如齐数相见不为賔客故言朝夕立扵其朝又何须设飨礼焉其饮酒也劝其用宴礼而饮酒耳注比公至坐也正义曰燕礼者公燕大夫之礼也公虽亲在而别有主人郑玄云主人宰夫也宰夫大宰之属掌賔客之献饮食者也君扵其臣虽为賔不亲献以其尊莫敢伉礼也今齐侯与公饮酒而使宰献是比公扵大夫也献献爵者礼有三酌献也酬也酢也献酬是主人献賔唯酢是賔荅主人耳礼君不敌臣宴大夫使宰为主即燕礼是其事也杜以宰献而请安谓齐侯请自安扵别室不在坐也刘炫云案燕礼司正洗角觯南靣坐奠于中庭升东楹之东受命西阶上北靣命卿大夫君曰以我安卿大夫皆对曰诺敢不安彼是请賔使自安当如彼使宰请鲁侯自安耳主人请安谓主人使司正请安于賔服虔亦然杜今云齐侯请自安非也今知不然者案乡饮酒礼賔主相敌主人亦请安于賔然则齐侯与公敌礼安賔乃是常事何须传载其文以见卑公之义明是齐侯请𣣔自安不在其坐明慢公之甚刘不审思此理用燕礼请安之义而规杜非也二十八年传直至有徒正义曰以直爲悪以正爲丑悪直事丑正道如此人者实蕃多有徒衆言时丗慕善者少从悪者多诗曰至立辟正义曰诗大雅板之篇刺厉王之诗辟邪也辟法也民之多有邪辟者扵此之时无自谓所立者爲法是言无道之丗法不可爲古辟辟字同音异耳钧将皆死正义曰钧同也杀胜与臧盈亦死不杀盈亦死同将皆死不如杀之使盈闻而快意吾毋多正义曰言父多妾媵而谓之母多者意言庻弟少拠庻弟而发言故谓父妾爲母耳杀三夫正义曰三夫皆自命尽而死其死不由夏姬而云杀三夫者妇之配夫𣣔其偕老其夫数死是妻之薄相故以为夏姬之咎一君至两卿正义曰一君一子蒙上杀文两卿亦蒙亡文也以两卿弃位出奔身不死故为亡也此事皆宣十年十一年传甚羙必有甚悪正义曰物忌大盛善不可常暑徃寒来昼明夜暗孰能为此者天地天地尚不能常况人乎故甚羙必有甚悪也甚羙谓夏姬之身甚悪当在其后言其种胤当悪故禁其子取之子貉至扵是正义曰此因郑灵早夭而夏姬羙推之为此言耳不是兄早死而妹必羙也犹今俗语云云衰家女未必慧家女未必衰将必至败也正义曰夏姬淫惑䘮国灭家叔向之母犹谓未是大败故言将必以是大有败也十四年传称施邢侯者或是夏姬之男此杀杨食我又是夏姬之外孙其种盖尽矣生女黰黒正义曰黰即鬒也诗云鬒发如云毛传云鬒黒发也如云言美长也説文云鬓稠发也然则鬒者发多长而黑羙之貌也此传黰下有黒则黰文不兼于黒故贾杜皆云羙发为黰注发肤至照人正义曰传扵黰黒甚羙之下乃云光可以鑑知发与肌肤二者光色皆可以照人注夔舜至君长正义曰尚书舜典云帝曰夔命汝典乐教冑子是夔为舜之典乐之官也正长也后君也故云典乐之君长王朝公卿故以后言之犹谓稷为后稷生伯至封豕正义曰豕心言其心似猪贪而无耻也方言云晋魏河内之北谓惏为残椘谓之贪则惏亦贪也贾逵云惏耆食也其人贪耆财利饮食无餍足忿怒很戾无有期度时人谓之大猪注类戾也封大也正义曰以颣忿共文则颣亦似忿故以为戾言很戾也定四年传封豕与长蛇相对知封为大也服虔云忿怒其类以餍其私无期度也注夏以至姬废正义曰晋语云史苏曰昔夏桀伐有施氏有施氏以妹嬉女焉妹嬉有宠于是与伊尹比而亡夏殷辛伐有苏氏有苏氏以姐己女焉姐已有宠于是与胶革比而亡殷周幽王伐有襃有襃人以襃姒女焉襃姒有宠生伯服扵是与虢石甫比逐大子冝咎而立伯服大子奔申申人鄫人召西戎以伐周周扵是乎亡是三代所由亡之事也共子之事具见扵传苟非至有祸正义曰苟诚也诚不以徳义自持则必有祸注兄弟至谓姒正义曰相谓者㓜者谓长为姒也子容是伯花之子其兄弟伯花最长叔向次之其余诸弟皆小于叔向故谓叔向为长叔叔向之妻其年长于子客之母故称长叔姒也釈亲云女子同出谓先生为姒后生为娣孙炎曰同出俱嫁㕝一夫也公羊传曰娣者何弟也此其义也是言共事一夫者长为姒㓜为娣自以身之长㓜生娣姒之名其娣姒之名不由夫之长幼也釈亲又云长妇谓稚妇为娣妇娣妇谓长妇为姒妇自以身之长稚相谓也丧服小功章云娣姒妇报传曰娣姒妇者弟长也传言弟长者双训娣姒言娣是弟姒是长也郑玄云娣姒者兄弟之妻相名也长妇谓穉妇为娣妇娣妇谓长妇为姒妇亦取尔雅之文以解弟长之义是以身之长幼明矣分祁至氏大夫正义曰此祁氏与羊舌氏之田旧是私家采邑二族旣灭其田帰公分为十县为公邑故选置大夫也传文先祁后羊舌故依下文选置大夫之次上七县为祁氏之田下三县为羊舌氏之田且五年传谓伯石为扬石明掦氏是羊舌之田也家语与史记皆谓羊舌赤为铜鞮伯华是铜鞮亦羊舌邑也平阳之次在铜鞮扬氏之间知亦羊舌邑也注二十至敬王正义曰二十二年传曰晋籍谈荀跞贾辛司马督帅师军于隂于侯氏于谿泉次于社贾辛军谿泉司马督次于社督即乌也此衆军并爲伐子朝𣣔纳敬王注卿之至余子正义曰宣二年传云官卿之适以爲公族又官其余子亦爲余子其庻子爲公行注云余子适子之母弟也庻子妾子也彼适庻分爲三等故余子与庻子爲异此无对故㧾谓庻子爲余子也此四人之内当有妻生妾生者也知徐吴韩固是卿之孙也赵朝卿之曽孙也而并称余子者言其父祖是余子就余子子孙之内选其䝨者而用之此四人不失常职能守其父祖之业者也对曰至可乎正义曰远不忘君言职虽䟽逺而心在公室常忠敬也近不偪同言亲近有宠不偪廹同位常谦共也居利思义临财不苟淂义可取乃取之也在约思纯処贫匮而思纯固无叨滥之心也有守善之心而无淫邪之行虽则亲子而与之县不亦可乎昔武至亲也正义曰由武王克啇淂封建诸国妇功于武王耳此十五国或有在后封者非武王之时尽淂封也尚书康诰之篇周公営洛之年始封康叔于卫洛诰之篇周公致政之年始封伯禽于鲁明知武王之时兄弟未尽封也僖二十四年传称周公弔二叔之不咸故封亲戚以蕃屏周亦以周公为制礼之主故皈功扵周公耳非尽周公封也九年传曰文武成康之封建母弟则康王之世尚有封国宣王方始封郑非独武王周公封诸国也僖二十四年传数文之昭也有十六国此言武王兄弟之国十五人者人异故説异耳非武王封十五周公始加一也以鲁卫験之知周公所加非唯一耳诗曰至孙子正义曰诗大雅皇矣之篇羙文王之德也唯此文王之身为天帝所祐天帝开度其心令其有揆度之惠所度前事莫不皆淂其中也又使之莫然安静其德教之善音施之扵人则皆应和之也又能有监照在下之明又能有勤施无私之善又能教诲不倦有为人师长之徳又能赏善刑悪有为人君上之度旣有人君之徳故为人君王此周之大邦也其施教令能使国人偏服而顺之旣为国人顺服又能択人之善者比方其善乃从而用之以此文王之德比于上卋有能经纬天地文徳之王如尧舜之辈其此诗人称比较于文王之九德其德皆是无为人所悔吝者言文王之德堪比或以为比于前世文德之王义亦通也以此之故旣受天之祉福施及于后世之子孙使长王天下也此章文次如此者德皆天之所授故先言帝度其心明以下皆蒙帝文也德由心起故先言心能度物也心旣能度然后能施为政教故莫其徳音言変政教清静也为君所以施政故先言政教清静乃论身内之德故次能明能善其明与善还是德音之事施之于人有昭临之明勤施之善耳心能施而无私乃可为人君长故次克长克君长即师也学记曰能为师然后能为长能为长然后能为君故先长后君也旣言堪为人君即説为君之事故言王此大邦也旣为大邦之君能使国人顺服故次克顺也民旣顺服又须択善用之故次克比也比于文王其德无所可恨故言受天之福泽流后世以结之此传言唯此文王毛诗作维此王季经渉乱罹师有异读后人因而两存不敢追改今王肃注毛诗及韩诗亦作唯此文王郑注毛诗作维此王季故觧比于文王言王季之徳可以比于文王也刘炫云此作唯此文王不可以文王之德还自比文王故比于文王可以比于上代文徳之王也心能制义曰度正义曰心能制断时事使合扵义是为善揆度也言预度未来之事皆淂中也德正应和曰莫正义曰毛诗莫作貃乐记引此诗亦作莫釈诂云貉嗼安定也郭璞云皆静定毛传云貃静也其徳旣正为政清静故有所施为民皆应和易系辞曰君子居其室出其言善则千里之外应之即此义也莫是清静之意故杜云莫然清静注施而至类也正义曰勤行施惠情无偏私物皆淂所是无失类也郑玄云类善也无失类者不失善之类也赏庆刑威曰君正义曰人君执赏罚之柄以赏庆人以刑威物是为君之道慈和偏服曰顺正义曰人君执慈心以惠下用和善以接物则天下偏服而顺从之故为顺也易系辞云天之所助者顺故杜云唯顺故天下偏服经纬天地曰文正义曰易称圣人先天而天弗违后天而奉天时言德能顺天随天所为如经纬相错织成文章故为文也注近文德所及远正义曰成鱄引此诗者唯𣣔取克类克比二事同扵文王故云近文德矣文王以有此德故淂施于子孙魏子旣近文德亦将所及逺也从使之收器者正义曰下云叔向将饮酒将𣣔举爵而饮此则饮犹未毕使者拟收器耳未即收也一言而善正义曰旧说云一言者谓设由上彻由下御以如皐正义曰诗云鹤鸣于九皐是皐为泽也如徃也为妻御车以徃泽也遂如故知正义曰遂如故旧相知诗曰至忠也正义曰诗大雅文王之篇也言王者长自言我之所为配上天之命而行之是自求衆多之福使帰巳此诗之意言忠则然也言魏子能忠必有多福帰之注魏子至将军正义曰晋使卿为军将谓之将中军将上军此以魏子将中军故唿为将军及六国以来遂以将军为官名盖其元起扵此二十九年注以干至侯故正义曰二十五年公孙于齐斉侯唁公于野井二十六年经书公至自齐公虽不至齐都旣入齐竟淂与齐侯相见故书公至自斉往年公如晋次于干侯虽入晋竟不淂与晋侯相见故书至自干侯以干侯致告扵庙者为不淂见晋侯故注唁公至晋不见受正义曰诗毛传曰弔失国曰唁二十五年公新失国齐侯唁公可矣扵此复唁公者公以齐不忧巳弃而适晋望淂晋人矝之晋侯不肯见公齐侯心复恨公嫌公此举故遣唁公所以嗤笑公也故云唁公至晋不见受又似更复失国故唁之注民逃至叛公正义曰民逃其上曰溃文三年传例也公自二十六年以来常居于郓此时公旣如晋必留人守郓郓人溃散而叛公使公不淂更来当是季氏道之使然传注比公于大夫正义曰传称范宣子抚荀偃云事呉敢不如事主医和谓赵文子曰主是谓矣如此之类大夫称主传文多矣今高张以齐侯之命称公为主君以晋不受公故轻侮之比公扵大夫也注二十至道还正义曰尹因复还之年传虽不载以妇人尤之云其过三嵗乎知二十六年在道而还至此为三岁也注启服马名正义曰釈畜云马前右足白启郭璞曰左传曰启服诗云两服上襄郑玄云两服中央夹辕者此马毛色名启公用以夹辕故以启服爲名也注礼曰至马也正义曰檀弓文也礼有埋马之法子家子请以马肉食从者以公将爲之椟所以深抑之公感子家子之言方始依礼以帷裹之史记滑稽传云椘荘王有所爱马衣以文绣置之花屋之下席之以路牀啗之以枣脯马病肥死𣣔以棺椁大夫礼葬之优孟者故椘之乐人也多辩常以谈笑风諌于是入门大笑王惊而问其故优孟曰马者王之所爱也以椘国之大何求不淂而以大夫礼葬之薄请以人君礼葬之王曰何如对曰臣请以雕玉爲棺文梓爲椁发甲卒爲穿圹老弱负土庙食大牢奉以万户之邑诸侯闻之皆知大王贱人而贵马也王曰寡人过一至扵此爲之奈何优孟曰请大王以六畜葬之以壠灶爲椁铜歴爲棺齐以姜桂荐以木兰祭以粳稻衣以火光葬之人肠扵是王乃使以马属大官无令天下闻之彼亦此之类也注竜辅玉名正义曰周礼使泽国用竜节皆金也以英荡辅之杜子春云荡谓以凾器盛此节谓鋳金爲竜以玉爲凾辅盛竜节谓之竜辅此献凾不献节故直云献竜辅玄卿云盛竜节之玉凾耳案说文云竜祷旱玉也为竜文又玉人云上公用竜今辅与竜连文故云竜辅玉名盖用此意注出之产舎正义曰内则云妻将生子及月辰居侧室夫使人曰再问之作而自问之妻不敢见使姆衣服而对至于子生夫复使人日再问之夫斉则不入侧室之门子生男子设弧扵门左女子设帨于门右三日始负子男射女否然则产舎是侧室也人实至实知正义曰人以竜不生淂而谓之为知者此是人实不知非是竜实能知言竜可生淂非是不生淂也故説古有养竜之事以证竜可生淂也以人不知有此事故今说之注豢御养也正义曰服虔云豢养也谷食曰豢御亦养也养马曰圉礼养犬豕曰豢知其以谷养盖竜亦食谷也御与圉同言养竜犹羪马故称御乃优畜竜正义曰顺也顺竜之所𣣔而畜养之注鬷水至董姓正义曰郑语云黎为髙辛氏火正命之曰祝融其后八姓堇姓鬷夷豢竜则夏灭之矣是也注孔甲至九丗正义曰帝王丗纪云少康子帝杼杼子帝芬芬子帝芒芒子帝泄世子帝不降不降弟帝乔乔子帝广也至帝孔甲孔甲不降子注合为四正义曰服虔云四头为乗四乗十六头也传言赐之乗竜赐之一乗之竜也即云河汉各二是河汉共一乗也又云各有雌雄是河汉之二皆一雌一雄也故杜以为合为四注更代至四年正义曰传言以更豕韦之后则豕韦是旧国废其君以刘累代之郑语云祝融之后八姓大彭豕韦为商伯矣又云彭姓彭祖豕韦则啇灭之矣如彼文豕韦之国至啇乃灭于夏王孔甲之时彭姓豕韦未全灭也下文云刘累惧而迁于鲁县明是累迁之后豕韦复国至啇乃灭耳襄二十四年传范宣子自言其祖在夏为御竜氏在啇为豕韦氏则刘累子孙复封豕韦杜迹其事知累之后卋更复其国为豕韦氏也旧无此觧杜自为证故云在襄二十四年夫物至不育正义曰此论致竜之事物谓竜也夫物物各有其官当谓如竜之辈盖言鳯皇麒麟白虎玄亀之属毎物各有其官主掌之也其人居此官者脩其为官方术从朝至夕终日脩之若一日失其所掌之职令其官方不理则有死罪及之居官者当死矣失其官方则不得食禄得死罪是不食禄也居官者安其为官之业使职事修理则其所掌之物乃自生至水官脩则竜至其余亦当然也若灭弃所掌之事令职事不脩则其物乃止息而潜伏沈滞壅塞不复生育以此故不可生而淂也注宿犹安也正义曰夜宿所以安身故云宿犹安也谓安心思其职业服虔云宿思也今日当预思明日之事如家人宿火矣玄卿以服义大迂曲注泯灭也坻止也正义曰释诂文也上言官宿其业其物乃至职业不脩则物不至物虽不至尚有物在若灭弃其官百事不理则其物止而潜伏不复生育乃令无有此物非徒不至而已注郁滞也湮塞也正义曰贾逵云然杜用之也郁积是沈滞之义故爲滞也传谓塞井爲堙井是堙爲塞也言此物沈滞壅塞不复生也实列受氏姓正义曰列谓行列言五官皆然也人臣有大功者天子封爲国君又赐之以姓诸侯以国爲氏言其淂封又得姓兼受之也注五官至尊奉正义曰五官之君长死则皆为贵神王者社稷五祀则尊奉之如祭配食于五行之神即下重脩熈犂是也王者祭木火金水之神而以此人之神配之耳非专祭此人也分五行以配四时故五行之神句芒祝融之徒皆以时物之状而为之名此五者本为五行之神作名耳非与重该之徒为名也晋语云虢公梦在庙有神人靣白毛虎爪执钺行在西河公惧而走神曰无走帝命曰使晋袭于尓门公拜稽首覚召史嚚占之对曰如君之言则蓐收也天之刑神也如彼文虢公所梦之状必非该之貌自是金神之形耳由此言之知句芒祝融玄冥后土之徒皆是不火水土之神名非所配人之神名也虽本非配人之名而配者与之同食亦淂取彼神名以为配者神名犹社本土神之名稷本谷神之名配者亦淂称社稷也此五行之官配食五行之神天子制礼使祀焉是为王者所尊奉也注正官至重焉正义曰正训为长故为官长木官之最长也其火金水土正亦然贾逵云㧾言万物句芒非专木生如句杜误耳木正顺春万物始生白而有芒角杜独言木者以木为其主故经云木正且木比万物芒角为甚故举木而言刘炫以杜不取贾义而独举扵木而规杜非也注祝融至犂焉正义曰杜不解祝则谓祝融二字共为明貌也贾逵云夏阳气明朗祝甚也融明也亦以夏气为之名耳郑语云黎为髙辛氏火正以焞燿敦大光明四海故命之曰祝融如彼文又似由人生名者彼以其官掌夏德又称之故以夏气昭明命之耳注土为至为社正义曰后者君也群物皆土所载故土为群物之主以君言之故云后土也贾逵云句芒祀于户祝融祀于灶蓐收祀扵门玄㝠祀于开后土祀于中今杜云在家则祀中是同贾说也家谓宫室之内对野为文故称家非卿大夫之家也言在野者对家为文虽在库门之内尚无官室故称野且卿大夫以下社在野田故周礼大司徒云辨其邦国都鄙之数制其畿疆而沟封之设其社稷之壝而树之田主各以其野之所冝木遂以名其社郑玄云社稷后土及田正之神田主田神后土田正之所依也诗人谓之田祖所冝木谓若松柏栗也是在野则祭为社也此野田之社民所共祭即月令仲春之月択元日命人社是也刘炫云天子以下俱荷地德皆当祭地但名位有高下祭之有等级天子祭地祭大地之神也诸侯不淂祭地使之祭社也家又不淂祭社使祭中也亦地神所祭小故変其名贾逵以句芒祀于户云云言虽天子之祭五神亦如此耳杜以别祭五行神以五官配之非祀此五神于门户井灶中也门户井灶直祭门户等神不祭句芒等也唯有祭后土者亦是亡神故特辨之云在家则祀中在野则为社言彼社与中亦是土神但祭有大小郊特牲云社所以神地之道也地载万物取财于地教民羙报焉家主中而国主社示夲也是在家则祀中也大司徒以下同此礼也竜水至生淂正义曰汉氏先儒说左氏者皆以为五灵配五方竜属木鳯属火麟属土白虎属金神亀属水其五行之次木生火火生土土生金金生水水生木王者脩其母则致其子水官脩则竜至木官脩则鳯至火官修则麟至土官脩则白虎至金官脩则神亀至故为其説云视明礼脩而麟至思睿信立而白虎优言从文成而神亀在沼聴聦知正而名川出竜貌共体仁则鳯皇来仪皆脩其母而致其子也觧此竜水物者言竜为东方之兽是北方水官之物也水官废矣故竜不生得言母不脩故子不至也杜氏旣无其说未知与旧同否此下不注似与旧説异成当以为竜是水内生长故为水官之物水官废矣故竜不生得言水官不脩故无水内之灵兽也若如此解则上云物有其官当谓五灵之物各各自有其官官能脩理各自致物竜是水内之物可令水官致竜其鳯皇麟虎之辈共在天地之间不是寝金食火木生土出未知何官致鳯何官致虎未测杜旨不可强言是用阙疑以俟来哲在干至于野正义曰传例上下虽不用筮但指此卦某爻之义者即以某爻之変更别为卦即云此卦之苿卦则此干之姤宣十二年师之临是也刘炫云杜以之为适炫谓易之爻変则成一卦遂以彼卦名爻干之𥘉九姤卦爻九二同人爻九五大有爻上九夬卦爻用九全変则成坤卦故谓用九为坤蔡墨此意取易文耳非揲蓍求卦安有之适之义若以之为之适则其非之适之意何以言其同人其有此本当言𥘉九九二但以爻変成卦即以彼卦名爻其意不取扵之适所言其同人其大有犹引诗言其二章其三章先引𥘉九故言干卦之姤爻𥘉九言干以下不复须云干故言其同人其大有就干卦而其之其此同人爻其此大有爻以下文㔟悉皆若是也之姤正义曰巽下干上姤干之𥘉九爻変而成姤卦也其彖曰姤遇也柔遇刚也干为天为刚巽为风为柔风行必有所遇犹女行而过男故名此卦为姤也注干𥘉九爻辞正义曰蔡墨此言取易有竜字而已无取于易之义理故杜注唯指其辞之所在不解其辞之意其説易者自具于此不复烦言也同人正义曰离下干上同人干之九二爻変而成同人之卦也其象曰天与火同人天体在上火性炎上同于天也犹君设政教而臣民从之和同之义故名此卦为同人也服虔云天在上火炎上同于天天不可同故曰同人大有正义曰干下离上大有干之九五爻変而成大有之卦也其彖曰大有柔淂尊位大中而上下应之曰大有柔得尊位谓六五也五位尊而柔居之処尊以柔居中以大体无二隂以分其应上下应之无所不纳大有之义故名此卦为大有夬正义曰干下兊上夬干之上九爻変而成夬卦也其彖曰夬决也刚决柔也此卦五阳而决一隂干为天为刚为健兑为泽为柔为説以刚正决柔邪故名此卦为夬注干用九爻辞正义曰干之六爻皆阳坤之六爻皆隂以二卦其爻旣纯故别㧾其用而为之辞故干有用九坤有用六余卦其爻不纯无㧾用也六爻皆変乃得㧾用干之六爻皆変则成坤卦故谓用九之辞为其坤也六爻旣変而不用卦下之辞者周易用变卦下之辞非変又无竜文史墨指説于竜故以用为语坤之剥正义曰坤下艮上剥坤之上六爻変而成剥卦也其彖曰剥剥也柔変刚也剥卦五隂而一阳隂渐长而灭阳犹邪长而剥损正道故名此卦为剥也若不至物之正义曰蔡墨言古者竜可生得人皆见之故周易之辞以竜为喻若使竜不朝夕出见谁能知其动静而淂以物名之易言潜竜飞竜及竜戦之等明是见其飞潜见其战闘而淂以物名之是知竜可生淂古人见竜形也少暭氏有口叔正义曰少暭氏有四叔四叔是少暭之子孙非一时也未知于少暭远近也四叔出于少曍耳其使重为句芒非少皡使之世族谱云少曍氏其官以鸟为名然则此五官皆在髙阳之丗也椘语云少暭氏之衰也九黎乱德民神杂扰不可方物颛顼受之乃命木正重司天以属神命火正黎司地以属民是则重黎居官在高阳之卋也又郑语云黎爲髙辛氏火正命之曰祝融则黎爲祝融又在高辛氏之卋案卋本及椘卋家云高阳生称称生卷章卷章生黎如彼文黎是颛顼之曽孙也椘语公少暭之衰颛顼受之即命重黎似是即位之𥘉不应即得命曽孙爲火正也少暭卋代不知长短颛顼𥘉巳黎至髙辛又加命不应一人之身緜歴两代事旣乆远书复散七如此参差难可考校卋家云共工作乱帝喾使黎诛之而不尽帝诛黎而以其弟呉囬爲黎复居火正爲祝融即如此言黎或是国名官号不是人之名字颛顼命黎髙辛命黎未必共是一人传言卋不失职二者或是父子或是祖孙其事不可知也由此言之少皡四叔未必不有在高辛卋者也此五祀者居官有功以功见祀不是一时之人脩熈相代爲水正即非一时也且传言丗不失职便是积世能官其功益大非是暂时有功遂得万丗承祀明是歴选上代取其中最有功者使之配食亦不知𥘉以此人配食何代圣王为之盖在髙辛唐虞之世耳注穷桒至鲁北正义曰穷桒少暭之号帝王世纪亦然贾逵云処穷桒以登为帝故天下号之曰穷桒帝贾以済为渡也言四叔子孙卋不失职遂渡少暭之世杜以少曍之世以与名官不得有木正火正故以済为成四子能治其官使不失职済成少暭之功言少暭有王功子孙能成之故死皆为民所祀也少暭居穷桒定四年传称封伯禽扵少曍之虚故云穷桒地在鲁北土地名穷桒阙言在鲁北相传云耳注共工至见祀正义曰十七年传郯子言前卋名官从下而上先言炎帝以火名次言共工以水名次言大曍以竜名是共工在大暭后神农前以水名官者也祭法曰共工氏之霸九州也其子曰后土能平九州故祀以为社能平九州是能平水土也言共工有子谓后卋子耳亦不知句竜之为后土在于何代少曍氏旣以鸟名官此当在颛顼以来耳注方荅主为社正义曰献子问社稷五祀旣荅五祀当更荅社稷但句竜旣为后土又亦配社蔡墨旣荅五祀方荅社稷故明言后土为社也稷田正也正义曰月令云孟春行冬令则首种不入郑玄云首种谓稷也周语云宣王不借千亩虢文公諌曰民之大事在农是故稷为大官然则百谷稷为其长遂以稷名为农官之长正长也稷是田官之长注烈山至诸侯正义曰鲁语及祭法皆云烈山氏之有天下也其子能殖百谷故祀以为稷言有天下则是天子矣杜注不得为诸侯也贾逵郑玄皆云烈山炎帝之号杜言神农卋诸侯者案帝王卋纪神农本起烈山然则𥘉封山为诸侯后为天子犹帝尧𥘉为唐侯然也若然烈山即神农而云神农卋为诸侯者案卋纪神农为君㧾有八卋至榆罔而灭亦称神农氏是揔号神农也故烈山氏淂于神农之卋为诸侯后为神农也刘炫以为烈山氏即神农非诸侯而规杜非也此及鲁语皆云其子曰柱祭法云农者刘炫云盖柱是名官曰农犹唿周弃为稷注弃周至代之正义曰弃为周之始祖能播殖百谷经传备有其事以其后卋有天下号国曰周故以周冠弃弃时未称周也书序云汤旣胜夏𣣔迁其社不可作夏社孔安国云汤承尧舜禅代之后顺天应人逆取顺守而有慙徳故革命创制改正易服変置社稷而后卋无及句竜者故不可而止是言成汤変置社稷之由也汤于帝卋年代犹近功之多少传习可知故淂量其优劣改易祀典意𣣔迁社而无及句竜弃功乃过扵柱废柱以弃爲稷也其五祀之神重犂之辈若更有䝨能亦应迁徒但其功莫之能先帝王不敢改易故淂永流万代常在祀典良由后丗之臣弱后王之意谦故也注令晋至言遂正义曰服虔云鼔量名也曲礼曰献米者操量鼔取晋国一鼔鐡以鋳之但礼之将命置重而执轻鼓可操之以将命即豆区之类非大器也唯用一鼔则不足以成鼎家赋一鼓而鐡又大多且金鐡之物当称之以权衡数之以钧石宁用量米之器量之哉故杜以爲赋晋国者令民吝出功力均取其功也治石爲铁用橐扇火动橐谓之鼔今时俗语犹然令衆人鼓石爲铁计令一鼓使足故云赋晋国一鼓铁也遂者因上生下之辞因城汝濵遂鋳刑鼎故言遂也着范至刑书正义曰范宣子制作刑书施于晋国自使朝廷承用未甞宣示下民今荀寅谓此等宣子之书可以长为国法故鋳鼎而铭之以示百姓犹如郑铸刑鼎仲尼讥之其意亦与叔向讥子产同民是至度也正义曰守其旧法民不豫知临时制冝轻重难测民是以能尊其贵畏其威刑也官有正法民常畏威贵是以能守其业保禄位也贵者执其权柄贱者畏其威严贵贱尊卑下愆此乃所谓度也言所谓法度正如此是也今弃至为国正义曰今弃是贵贱常度而为刑书之鼎民知罪之轻重在扵鼎矣贵者断狱不敢加增犯罪者取験扵书更复何以尊贵威权在鼎民不忌上贵复何业之守贵之所以为贵只为权㔟在焉㔟不足畏故业无可守贵无可则贱不畏威贵贱旣无次序何以淂成为国注范宣至乱制正义曰扵时晋侯将以士谷梁益耳将中军先克曰狐赵之勋不可废也以狐射姑将中军赵盾佐之阳処父改蒐于董更以赵盾将中军狐射姑佐之是一蒐而三易中军帅三易者士谷梁益耳将中军是易代前人是一易也狐射姑将中军是二易也又赵盾将中军是三易也致使贾季箕郑之徒怨恨而作乱其事文公之传具矣因此蒐而有此乱故曰晋国之乱制又加至亡也正义曰宣子刑书乆已废矣今复変易兴之以成其灭亡也刘炫云范氏取夷蒐之法以爲国制虽则爲非书已废矣纵应有祸亡衅巳歇今荀寅更述其事又加增范氏之悪焉范氏巳𣣔免祸今复改易之而使亡三十年顷公正义曰谥法慈仁和民曰顷传春王至过正义曰经书公在干侯者季氏以此告庙释公不淂朝正故国史书之于䇿也釈例曰昭公之孙毎正月必书者以孙告庙也公二十五年始出居郓及干侯累岁居外而仲尼不书于经故传曰不先书郓与干侯非公且徴过也旣以非责公之妄且明过谬之可掩故不顕书其在外使若在国然也自三十年至于终没则皆顕书其所在之地传皆随年而互言其事明罪之在公非复过谬也三代封建自上及下降杀以两君不亢高臣不极卑强弱相参衆力相须䝨愚相厕故虽有昏乱之君亦有忠贤之辅我周东迁晋郑是依无知之乱实获小白骊姬之妖重耳以兴天下虽瓦觧而不土崩海内虽鼎沸而不盆溢天生季氏以贰鲁侯季氏未有篡夺之悪公虽失志亦无抽筯倒县之急聴用隷竖侥倖之私旣不能强又不能弱所以身死扵外见贬扵春秋也是言罪在公书公在之意也杜言见贬扵春秋者公当在国治民毎岁书公在外是其贬责公也刘炫云序云詺言不书皆仲尼新意然则前三年鲁史皆书公在仲尼去之仲尼所以不于此先书公在郸与干侯者所以非公之妄妄伐季氏见明过谬犹可掩此年书者自是郓人溃叛云云此年云非公且徴过三十一年云言不能外内三十二年云言不能外内又不能用其人毎岁发传言公之罪也注征明至所在正义曰不先书郓与干侯一事之中有两种之意一者非责公之妄一者明公过谬犹可掩也非责公之妄者以君举必书公在干侯与郓臣子当委曲详录今轻略不记似若不足可录然所以非责公之妄也明公过谬犹可掩者破臣所逐出居扵外若顕然书之则耻悪尤甚故隐而不书犹若在国𣣔明公过谬之失尚可客掩也此以徴为明明公过可掩也襄二十八年传云王人来告䘮问崩日以甲寅告故书之以徴过徴亦为明明告䘮者之过也彼言徴审也审其事知无他故以明其过失也服虔云非公且徴过昭公无道乆在外季氏非公不肯釈言公在某地春秋之义亦以不书徴季氏之过此年书者公不淂入晋外内有困辱季氏闵而釈之所谓事君如在国案明年传云言不能外内又明年传云言不能外内又不能用其人皆是传説经意非责昭公不是季氏非公也即如服言徃前季氏非公不肯釈公所在此年以后方始闵而釈之所谓事君如在国则徃前未釈之时不如在国矣二十七年扈之会范献子何以已言季氏事君如在国也季氏夺公郓邑与公交戦行货斉晋使不纳公祷于焬宫求君不入及其死也犹𣣔絶其兆域加之悪谥闵公之事复安在乎注绋輓至执绋正义曰绋礼或作綍礼记缁衣云王言如丝其出如纶王言如纶其出如綍綍是大绳也周礼天子葬用六綍䘮大记君葬用四綍大夫葬用二綍綍为葬之所用是輓索也案礼杂记诸侯执綍五百人大夫三百人郑玄云天子盖千人也天子诸侯之䘮殡于西序而属綍焉备火灾而輓之也王制云䘮三年不祭唯祭天地社稷为越绋而行事谓䘮在璸踰绋而行祭也周礼大司徒云大䘮帅六卿之衆庻属其六引又遂人云大䘮帅六遂之役属六綍郑玄䘮大记注云在棺曰綍行道曰引至圹将窆又曰綍是綍引一物从所在而异名耳礼送葬必执绋曲礼文也郑玄云葬䘮之大事绋引车索也郑之先君亲送晋侯葬者传无其文㳺吉今言之盖亦甞有矣庆其至而巳正义曰善其有加不讨其乏明知郑国致其情实取充备而巳我先君简公在椘正义曰由简公在椘上卿守国故少卿行耳郑玄以为简公若在君当自行其言非传旨也三十一年注襄二至重丘正义曰传言同盟故书此谷与鲁必甞同盟矣薛于重丘以前虽数与鲁盟但薛入春秋以来卒葬不见经传未知此谷以何年即位故举去今近者言之注不书邾史阙文正义曰公羊谷梁亦以滥为邾邑而传解其无邾之意言邾人以滥封此黒肱使为别国故不系扵邾以非天子所封故无子男爵号其言不可通于左氏左氏无传明是阙文二传见其文阙而妄为说耳传我受其无咎正义曰言我为子受其重任其使子必无咎受其货故保任之季孙至跣行正义曰练冠盖如䘮服斩衰旣练之后布冠也麻衣当是布深衣也问䘮云亲始死徒跣跣行不屦以其不得事君示已忧戚之深也不絶至之死正义曰此季孙探言罪巳之意不絶季氏之祀或更立其子弟直赐其身死而已服虔云言赐不使死是爲以死赐之若赐死即是不杀下句何须更言弗杀弗亡婉而辨正义曰此婉而辨则与㣲而显其意一也故杜云辞婉而旨别辞婉则文㣲也旨别则义显也上句㣲而顕者拠文虽㣲隐而义理顕着下句婉而辨者辞虽婉顺相似而旨意有殊故重起其文也此与成十四年婉而成章其事异也彼谓讳君悪与此不同也注庚日至入郢正义曰于天文房心尾爲大辰尾是辰后之星也日在辰尾自谓在辰星庚辰入郢乃谓日是辰日二辰不同而以日在辰尾配庚爲庚辰者二辰实虽不同而同名曰辰以其名同故取以爲占此则史墨能知非是人情所测定四年十一月庚辰呉入郢是其言之験也此十二月日食彼十一月入郢则是未复其月而云及此月者长歴㝎四年闰十月庚辰呉入郢是十一月二十九日杜云昭三十一年传曰六年十二月庚辰呉入郢今十一月者并闰数也然则彼是新闰之后且十一月二十九日又其月垂尽故淂爲及此月也注辰尾至而食正义曰东方七宿角亢氏房心尾箕共爲苍竜之体南首北尾角即竜角尾即竜尾釈天云大辰房心尾也是房心与尾共爲大辰故言辰尾竜尾也周十二月今之十月月令孟冬之月日在尾是此时日月合朔扵辰尾而日食也注谪変至年也正义曰昬义云阳事不淂适见扵天日爲之食谪谴责也人有咎责气见于天故谪爲変气也长歴此年十月壬子朔故庚午是十月十九日也从庚午下玄十二月辛亥朔爲四十一日虽食在辛亥之日而更以庚午爲占舎近而取远自是史墨所见其意不可知也午爲南方之辰椘是南方之国故午爲椘之位也午是南方之辰火也庚是西方之日金也日以庚午有变午在南方必南方之国当其咎故灾在椘楚之仇敌唯有呉耳故知入郢必是呉也其日庚午庚金午火五行相刻火胜金金以畏火之故金爲火妃夫妻相淂而强是椘强盛之兆虽𬒳呉入必不亡国故知呉入郢终亦弗克言其不能灭椘也食在辛亥之日亥在北方水位也北方水数六故曰六年呉入郢也三十二年注公别至师徒正义曰公羊传曰阚者何邾娄之邑也案传㝎元年将葬昭公季孙使役如阚公氏将沟焉则阚是鲁公葬地非是邾邑公羊不可通扵左氏也土地名东平须昌县东南有阚城是也贾逵云昭公淂阚季氏夺之不用师徒谓此取阚为季氏取于公也案検经传公自岀奔以来唯齐侯取郓以居公耳未有公取阚之処安得取于公也且若是季氏夺公无由得告庙书经故杜以为公取之也四年传例曰凡克邑不用师徒曰取知公遣人诱而取之不用师徒也注丗叔至巳薨正义曰传称晋魏舒合诸侯之大夫于狄衆㝷盟令城成周则此时为盟矣而不书盟者贾逵云鲁有昭公难故会而不盟案传文无鲁人辞盟之事其城成周又鲁人共城之矣何以言会而不盟也若以难辞当辞不会身旣在会何故辞盟岂以昭公在外而𣣔背盟乎故杜以为不书盟者时公在外未及告公而公巳薨旣不淂告公故不书于经也案传㝷盟令城成周则盟在城前犹淂书城而盟不书者晋合诸侯大夫本以城事召之孟懿子将从晋命即以告公虽会还乃书而已告公讫故淂书之其寻盟之事晋不豫令诸侯大夫旣集晋始发意㝷盟之事未甞告公故行还不得书也此云城成周者实未城也晋人始计功庸赋文数以令诸侯耳明年传称正月庚寅栽三旬而毕是明年始城也此未城而巳书城知本以城事召集因集而书城耳注十五日正义曰传言十一月令城成周虽无其日明年乃始城之当在月之将未杜顕言此十五日者言盟去公薨日近以明未及告意也传注此年至其殃正义曰十一年传称苌弘对景王云岁在豕韦言十一年岁星在豕韦也又曰岁在大梁蔡复椘凶谓十三年岁星在大梁也十三年距此十九年耳岁星岁行一次十二年而行天一周则二十五年复在大梁从彼而歴数之则此年始至析木之津而此年岁在星纪者歳行一次举大数耳其实一嵗之行有余一次故刘歆三统之术以为嵗星一百四十年行天一百四十五次计一千七百二十八年为歳星歳数言数满此年剰淂行天一周三统之歴以庚戌为上元从上元至襄二十八年积十四万二千六百八十六歳置此歳数以歳星歳数一千七百二十八除之淂积终八十二去之歳余九百九十以一百四十五乗歳余得十四万三千五百五十以一百四十四除之得九百九十六为积次不尽一百二十六为次余从襄二十八年至昭十五年合有一十八年歳星年行一次年有一余以次加次淂一千一十四以余加余淂一百四十四余数满法又成一次以从积次淂一千一十五也以十二去之余余次一百四十四用七个一百四十四年还淂剰行天一周也余七命起星纪筭外淂鹑火是昭十五年歳星在鹑火也计十三年在大梁十五年当在鹑首而在鹑火者由其余分数满剰淂一次犹如闰余满而成月也以十五年歳在鹑火歴而数之则二十七年复在鹑火故此年在星纪也于十二次分野星纪是呉越之分也歳星是天之贵神所在之次其国有福今越淂歳星故呉伐之则凶也吴越同分而淂越福呉凶者以呉先用兵故反受其殃贾逵云然杜从之也郑玄云天文分野斗主呉牵牛主越此年歳星在牵牛故呉伐之凶案史传所云呉越同分不言扵次之内更分星姜氏任氏共守玄枵复似何星主斉何星主薛也且拠三统之术星纪之𥘉斗十二度至扵牵牛𥘉度乃爲中耳十五年余分始满则此年之𥘉歳星𥘉入此次伐越在夏未得已至牵牛郑之此说爲妄之甚也注谓二至于今正义曰案二十七年十二月晋籍秦致诸侯之戍于周而此杜云二十八年者以十二月垂尽去在十二月至周则在二十八年故云五年也注作成至之德正义曰杜知作成周爲崇文王之德者以上传云徼文武之福即云成王合诸侯城成周以崇文德故以爲崇文王之德刘炫以爲崇文德之教而规杜非也注蝥贼喻灾害正义曰蝥贼食苗之䖝釈䖝云食根蟊食节贼故以蝥贼喻灾害也注诗大至谴怒正义曰此诗大雅板之篇刺厉王之诗也诗注以天谓厉王此拠上天断章取意注计所至丈数正义曰谓周廻逺近之丈数也知者下别云孺髙卑度厚薄故也属役赋文正义曰属役谓属聚一役也赋文谓课付尺人上旣号令丁役之事以告诸侯令诸国国各出若干之役筑若干之丈故云属役赋丈书以授帅也注琥玉器正义曰周礼大宗伯云以玉作六器以礼天地四方白琥礼西方郑玄云虎勐象秋严礼经及记言琥多矣都不説其状盖刻玉为虎形也一环一璧正义曰釈器云肉倍好谓之璧肉好若一谓之环李廵曰肉倍好璧边肉大其孔小也肉好若一其孔及边肉大小适等曰环也故诗至为陵正义曰诗小雅十月之交大夫刺幽王也注三后虞夏啇正义曰从周而上故数此三代三代子孙自有为国君者言其贱者为庻人也雷乗干曰大壮正义曰干为天为刚震为雷为动天以刚而动动则为雷壮之大者故曰大壮注干为至有雷正义曰説卦干为天为君君之极尊者是天子也震为长子其卦云震惊百里声逹百里之内而有震曜之威是诸侯之象诸侯而在天子之上象如君臣易位是天之道也始震而卜正义曰震动也怀妊始动知有震娠而即卜也是以至假人正义曰器谓车服也名谓爵号也借人名器则君失位矣故不可以假人也言鲁君失民是借季氏以权柄故令昭公至此出外因以戒人君使惩创也春秋正义卷第三十二计一万六千八字春秋正义春秋正义卷三十三春秋正义卷第三十三㝎公国子祭酒上护军曲阜县开国子臣孔颖逹等奉敕撰正义曰鲁世家定公名宋襄公之子昭公之弟史传不言其母不知谁所生也以敬王十一年即位谥法安民大虑曰㝎元年注公之至月故正义曰凡新君𥘉立必扵歳首元日朝正于庙因即改元正位百官以序国史因书扵䇿云元年春王正月公即位也其或国有事故不得行即位之礼国史亦书元年春王正月见此月公应即位而有故不淂隐荘闵僖四公元年无事而空书春王正月是其义也此年不书正月者公即位在六月故也传称昭公䘮及坏隤公子宋先入则正月之时定公犹从昭公之䘮在于干侯未入鲁竟国内无君不是即位阙礼故不须书正月也釈例曰癸亥公之䘮至自干侯戊辰公即位䘮在外踰年乃入故因五日改殡之节国史用元年即位之礼因以此年为元年也然则正月之时未有公矣公未即位元必不改而于春夏即称元年者公未即位必未改元未改之日必乗前君之年扵时春夏当名此年为昭公三十三年及六月旣改之后方以元年纪事及史官㝎䇿须有一统不可半年从前半年从后虽则年𥘉亦统此歳故入年即称元年也汉魏以来虽于秋冬改元史扵春夏即以元年冠之是有因于古也注晋执至所帰正义曰晋执仲几传无日月拠经所书是三月始执案传则不然也传称辛巳合诸侯之大夫于狄泉长歴辛巳是正月七日也旣会而魏舒始卒庚寅栽是正月十六日也宋仲几不受功当扵栽时不肯役耳士弥牟云晋之从政者新是士鞅巳代魏舒矣乃执仲几以帰三月皈诸京师必是旣栽之后三月以前执以帰晋至三月乃帰扵京师耳经书三月始执者晋人𥘉执不告后知以帰不可至三月复帰扵京师讳其以帰乃皈王故以三月𥘉执告也纵晋执人诸侯不得相治事当使皈决于天子况在天子之侧不以皈扵京师晋人自知不可不以皈晋告鲁故经但书其执不书所帰旣不言皈王亦不言皈晋是不以所帰告也注定公至义例正义曰公羊传曰即位不日此何以日录乎内也谷梁以为公䘮在外踰年六月乃淂即位危故日之左氏无此义故杜显而异之正月即位正也定公不淂以正月即位为失其时故详而日之直记事之冝书曰无义例注炀公至讥之正义曰谥法好内怠政曰焬焬公伯禽子丗本卋家文诸侯之礼亲庙有四计焬公玄孙旣薨其庙即已毁矣季氏祷于炀公以求昭公不入公死于外谓祷有益而更立其宫赛之于礼不合更立悪其改変国典故书以讥之公羊谷梁皆云立者不冝立立炀宫非礼也注周十至之灾正义曰月令九月霜始降八月未应霜杀菽菽者大豆之苗又是耐霜之谷今以八月陨霜霜能杀菽是非常之灾故书之僖三十三年陨霜不杀草此云杀菽彼言不杀草者谷梁传曰未可以杀而杀举重可杀而不杀举轻其曰菽举重也传易位以令正义曰往年传魏子南面卫彪傒云干位以令此云魏子涖政彪傒云易位以令文不同者郊特牲云君之南郷荅阳之义也臣之北靣荅君也然则礼国君乃南面往年魏子亦南面是干君之位故云干位此时诸国为天子筑城但当为君各致徒役而己冝使天子之臣自号令之而魏子涖政代天子大夫改易上下故为易位所讥别故其文异注禹贡至曰陆正义曰禹贡云导河积石至于大伾北过降水至于大陆孔安国云大陆泽名釈地十薮云晋有大陆郭璞曰今鉅鹿北广阿沢孙炎曰广阿犹大陆以地名言之近为是也计鉅鹿之城与周相去千有余里魏子不应往彼田猎故嫌絶逺疑此田当在汲郡呉泽呉泽在脩武县北还卒扵寗寗即脩武城是也当是荒芜之地故亦以大陆名焉引尔雅以证平地皆名陆也案尓雅高平曰陆杜言广平者以吴沢之地地下寛平故以广平言之非是不见尔雅刘君以尓雅髙平曰陆而规杜氏非去其柏椁正义曰䘮大记云君松椁大夫柏椁士杂木椁是卿葬扵礼用柏椁也以其未复君命而为田猎故献子去其柏椁不使用也注不书公末即位正义曰懿子往年唯受号令知所淂丈尺人功而已今复将从役城之计当更书之扵䇿以公未即位无君可告故不书注言范至故事正义曰魏舒以辛巳会诸国至庚寅相去唯十日耳魏舒始卒已得范鞅代者范鞅本是中军之佐于次当代魏舒盖晋人闻舒卒而驰使代之启宠至谓矣正义曰尚书説命傅说进戒于王云无启宠纳侮古有此言故云其此之谓矣开彼宠人过其本分其人不知止足乃至侵侮在上拠在上受之故云纳侮季孙至命焉正义曰言子家子数于公処致言于我云意如事君不敢不改又言君以一乗入于鲁师季孙必与君皈季孙之意实然故云未甞不中吾志吾𣣔与之从政𣣔用为大夫也公䘮皈则从者散故令止之且聴命者一听子家之所为子家𣣔将皈者即与之皈注二子至季氏正义曰谋逐季氏公为为之传文不言公衍谋也但以公衍见复为大子季氏𣣔俱废之故言此也注诸侯至即位正义曰王制云天子七日而殡诸侯五日而殡自癸亥至戊辰五日殡讫则嗣子即位故㝎公以此日即位也公羊谷梁皆云正棺于两楹之间然后即位案正棺两楹之间即礼所谓夷于堂者也䘮大记君薨之礼云旣小㪘男女奉尸夷于堂郑玄云诸侯之小㪘于死者俱三日此戊辰去癸亥五日非正棺之日不得为正棺即位也杂记云诸侯行而死皈至于庙门遂入适所殡郑玄云适所殡谓两楹之间自外来者正棺于两楹之间尸亦夷之于此因殡焉殡必于两楹之间者以其死不于室而自外来畄之于中不忍逺也郑取二传之説言死从外来者殡在两楹之间若谓殡为正棺则与杜言合矣阚公氏正义曰阙是先公葬地春秋言氏犹如言家故谓公之墓地为公氏言是公死之家宅也玄卿以为阚属上句公氏将沟焉犹言将沟公氏焉古人多倒语公氏则昭公注为悪谥正义曰知者下云死又悪之所以知也以自信也正义曰信明也以自明巳之不臣也沟而正义曰孔子之为司冦在㝎公十年以后未知何年沟之祷于炀公正义曰旣毁其庙而得祷者盖就祧而祷之简公正义曰谥法平易不从曰简二年注雉门至曰灾正义曰明堂位云库门天子皐门雉门天子应门是鲁之雉门公宫南门之中门也釈宫云观谓之阙郭璞曰宫门双阙周礼大宰正月之吉县治象之法于象魏使万民观治象郑衆云象魏阙也刘熈釈名云阙在门两旁中央阙然为道也然则其上县法象其状魏魏然高大谓之象魏使人观之谓之观也是观与象魏阙一物而三名也观与雉门俱灾则两观在雉门之两旁矣公羊传曰其言雉门及两观灾何两观㣲也然则曷为不言雉门灾及两观主灾者两观也主灾者两观则曷为后言之不以㣲及大也谷梁亦云灾自两观始先言雉门尊尊也公羊称子家驹云设两观诸侯僭天子其意以其奢僭故天灾之左氏无此义案礼器云天子诸侯台门此以髙为贵也郊特牲云台门大夫之僣礼也唯言大夫异于诸侯不言诸侯异于天子两观为僭礼无其文天之所灾不可意卜言主灾两观以门尊先门若灾先从门起又将何以为异丘明无文或是灾起雉门而延及两观也天火曰灾宣十六年传例传相叛至无忌正义曰桐是小国世属扵椘桐今叛椘椘有间隙故呉子因是而谋之舒鸠自是椘之属国居呉椘之间亦两取其意故呉得使之也呉子使舒鸠诱椘人又教舒鸠为辞曰令椘以师临我我吴自称我令椘临呉也我当伪若畏椘为椘伐相女舒鸠当为我诱椘我军椘师或曰囊瓦本出师伐吴见呉欲伐桐而不设备遂被呉败之又击椘巢邑潜师囲而克之获其守邑大夫为我使之无忌谓为我之畏椘形状使椘人无复防忌于我也若椘不忌呉则师不设备𣣔因其无备而掩袭取之耳下云呉人见舟于豫章伪𣣔伐桐也呉军椘师于豫章掩其不备也潜师于巢呉人诈巢邑人云此师将伐桐也其实本拟取巢故下遂囲巢克之言潜者对豫章之师称潜三年公如至乃后正义曰三传皆无其説不知何故乃复贾逵云刺缓朝见辞失所不讳罪巳贾虽为此觧于传无文不可从故杜不言刘炫谓公以六月即位此年便即往朝于事未为缓也晋人何以辞之若以缓见退当遣谢罪何由此后更无谢処空言罪已经无孙谢自罪之状复安在乎晋若以缓致辞必当更有谴责何由明年会次复得依常班序乃复之意不可县知注再同盟正义曰穿以昭二年即位十一年盟于祲祥二十六年于鄟陵皆鲁邾俱在是再同盟也传注𣣔蔵至遗命正义曰以人从葬谓之殉邾子好絜以人为殉欲备地下埽除若令与柩同入恐其汚履蔵内𣣔其蔵中之絜故先内车及殉别为便房処之传言此事意在非责邾子若是葬者自为则非荘公之罪无为輙讥此事故云盖其遗命也邾子队鑪而卒不应得有遗命疑其是遗命者礼国君即位而为椑𥘉立即営死事当是平素之时先有此命葬者奉行之注成公至马名正义曰宣十二年传有唐惠侯故云唐惠侯之后也釈畜于马无肃爽之名爽或作霜贾逵云如霜纨马融说肃爽鴈也其羽如练髙首而脩颈马似之天下稀有故子常欲之杜以马名临时所作本意不可得知故直云骏马名请代至许之正义曰谓请椘椘人讦之也知非请唐侯者若唐侯许之自合养马何须言饮先从者窃马以献乎四年注癸已至从赴正义曰杜以长歴校之知癸巳是正月七日故云书二月从赴也知非日误者以崩薨之事皆以赴为文故平王崩赴以庚戌陈侯赴以甲戌巳丑杜依大例而言故云从赴刘炫以为诸侯五月而葬下云六月葬陈惠公则陈侯卒在二月以为日误而规杜氏今知非者但诸侯虽五月而葬春秋之时或缓或速无复常凖此陈侯之葬事旣无传何知必五月而葬妄以杜为失其义非也注扵召至书侵正义曰先言于石陵后言侵椘是于召陵先行会礼也土地名召陵椘地也诸侯旣入椘竟先行会礼后乃侵之故经书先会后侵也注召陵至処故正义曰书经之例诸侯先会而后盟皆前目而后凡此共盟者还是前会之诸侯前已歴序故于此㧾言之也刘子虽是王朝之臣而亦有封爵故诸侯之文可以兼刘子也僖二十九年王子虎与诸侯盟于翟泉贬之称人此列子得与诸侯盟者椘僭号称王不事天子诸侯会而侵椘将以尊崇王室传言刘文公合诸侯是天子敕之使盟也下文书刘卷卒葬鲁人弔会依同之礼知刘子亦与盟也复称公者由其会盟异処故也刘炫规杜云会盟异処故复称公案襄二十五年盟重丘亦是会盟异処何以不言公今删㝎知非者但会盟异処理合称公重丘不书公史官自略耳以此规杜非也杞伯成卒于会正义曰成以昭二十五年即位二十六年盟于鄟陵三十二年于翟泉此年于皐鼬鲁𣏌俱在计杜当云三同盟无注者漏脱耳诸侯薨于朝会加一等此旣薨于会其礼亦当然注即刘至具爵正义曰昭二十二年传曰单子立刘蚠即此是也世族谱伯蚠刘文公刘狄刘卷刘子为一人王朝公卿卒不赴鲁鲁不会葬文三年书王子虎卒传曰来赴弔如同盟礼也彼为同盟于翟泉故也此亦书卒明为同盟故也畿内之国不得外交诸侯必非刘邑之臣来赴知是天子为告也天子告臣略言名封而已不言刘子故书不具爵注师能至数闰正义曰师能左右之曰以僖二十六年传例也皆陈曰戦大崩曰败绩荘十一年传例也呉大蔡小而蔡能以呉者呉子为蔡计椘言蔡能左右之也釈例曰呉虽大国顺蔡侯之请自将其衆唯蔡侯之命故亦言以呉子也囊瓦椘之上卿当称名氏今称人者贪以致败又不能死难罪贱之也釈例曰椘之囊瓦贪珮马以致计称人罪贱之也昭三十一年传言六年十二月庚辰呉其入郢今以十一月与彼期有差殊者长歴推此年闰十月庚辰又是十一月二十九日其月垂尽并数闰得为十二月也注书名悪之正义曰文八年宋司城来奔十四年宋子哀来奔传皆云贵之也不称名为贵之是称名为悪之注弗地至略文正义曰弗地曰入襄十三年传例也上文战称呉子此言呉入椘不称子犹成三年郑伐许昭十二年晋伐鲜虞史略文无义例公羊谷梁以为呉扵戦称子为其忧中国故进而称爵及其入郢君舎于君室大夫舎于大夫室反为夷狄之行故贬而称呉左氏无此义故杜异而顕之传注文公至诸侯正义曰刘子是天子大臣故言王官伯也往年蔡侯如晋请晋耳不请天子今称刘文公合诸侯知是晋人告王假王命以讨椘王使刘子会之故言刘文公合诸侯以示禀于王命假王威也注析羽至观之正义曰周礼司常掌九旗之名物全羽为旞析羽为旌道车载旞斿车载旌郑玄云全羽析羽皆五采系之于旞旌之上所谓注旄于干首也凡九旗之帛皆用绛道车象路也王以朝夕燕出入斿车木路也王以田以鄙是其析羽为旌王者逰车之所建也釈天云注旄首曰旌李廵曰以旄牛尾着旌首者也孙炎曰析五采羽注旌上亦有旒縿拠彼文言之则羽毛者有五色鸟羽又有旄牛尾也言全羽析羽者盖有全取其翅或析取其翮故有全析二名也系此鸟羽牛尾于干首犹自别有绛为旒縿县之扵于今之旗韣犹然此传直言羽耳注不引全羽而以析羽解之者以全羽尊于析羽郑人所有未必尊贵故以析羽解之计羽旄所用其费无多晋人自应有之而襄十四年范宣子假羽毛扵斉此又假羽旄扵郑者或当制作巧异故闻而借观之注或贱至卑郑正义曰郑玄注论语云或云言有人不顕其名而略称为或是或为贱者也継旐曰斾釈天文也郭璞曰帛续旐末为燕尾者然则旐谓旂身斾谓旂尾晋令贱人建此羽旄施其旒斾于下执之以从其会本谓其羙而就郑借观之旣淂其物令贱人服用之是示其卑侮郑也郑是列国而晋卑侮之诸侯于是知晋轻篾心皆怨恨故晋于是乎失诸侯注啧至至忿争正义曰啧至贾逵云然是相传训也易系辞云圣人有以见天下之赜谓见其至深之処赜亦深之义也谓至扵会时有烦乱忿争之言无才辩者则莫之能治也注社稷动谓国迁正义曰周礼大祝云大师冝于社造于祖设军社及军皈献于社则前祝天子之祝如此则诸侯之祝官亦然也然则彼军行唯有社无稷今社稷俱动故知谓国迁也国迁唯在竟内得云祝不出竟者诗称公刘迁豳大王来𡵨及春秋𣏌都陈留而迁縁陵及许迁于析之属并是离弃本国逺适他土故有岀竟之事列以社稷动谓军行而规杜非也注师出至衅鼓正义曰釈天云起大事动大衆必先有事乎社而后出谓之冝是军师将出必有祭社之事也周礼女巫掌祓除衅浴则祓亦祭名故知祓社即冝社是也説文云衅血祭也是杀牲以血涂鼔鼙为衅鼓此皆祝官掌之祝奉以从正义曰礼军行必以庙主社主从军而行尚书甘誓云用命赏于祖弗用命戮于社孔安国云天子亲征必载此庙之祖主及社主行有功则赏祖主前示不专也不用命奔北者则戮之于社主前社主隂隂主杀亲祖严社之义也是军行必载社主行故祝官奉主以从若嘉至事焉正义曰此会因而侵椘卫侯当以军行而云臣无事者晋本以会召诸侯传言将会是赴会之时未知将侵伐也但诸国旣集师衆自多故因得行侵耳注蔡叔至公弟正义曰史记管蔡卋家云武王同母兄弟十人母曰姒文王正妃也其长子曰伯邑考次曰武王发次曰管叔鲜次曰周公且次曰蔡叔度次曰曹叔振铎次曰郕叔武次曰霍叔処次曰康叔封次曰耼季载如彼文则蔡叔周公弟也今以蔡叔为周公兄者以僖二十四年传冨辰言文之昭十六国蔡在鲁上明以长幼为次贾逵等皆言蔡叔周公兄故杜从之马迁之言多辟谬故不用史记为说注鲁公至以封正义曰周礼巾车云金路建大旂以賔同姓以封郑玄云金路以金饰诸未大旂九旗之画交竜者以賔以会賔客同姓以封谓王子母弟以功德出封若鲁卫也交竜为旂司常文也注璜羙玉名正义曰夏后氏所宝歴代传之知羙玉名也哀十四年传云向魋出扵卫地公文氏攻之求夏后氏之璜焉则璜非一也尚书旅獒及鲁语皆云古者分姓以珍玉展亲则先王不以玉赐向魋向魋自规求淂之也郑玄注周礼云半璧曰璜注封父至弓名正义曰郑玄云古者伐国迁其重器以与同姓此繁弱封父之国为之不知何时灭其国而得之也孔樷云椘王张繁弱之弓载忌皈之矢以射蛟扵云梦是繁弱为弓名也使师至明德正义曰使六族之长各自帅其当宗同氏辑合也合其所分枝属族属也将其族类人衆以法则周公令其移家居鲁用就受周公之命是以使之共职事于鲁以昭周公之明徳也下赐殷民七族亦是使之法则康叔令共职事于卫也赐唐叔及怀姓九宗亦然陪敦正义曰陪是加增之义敦厚釈诂文也言旣封为大国己方五百里又分以土田更增彼寛厚为七百里也明堂位云封周公于曲阜地方七百里郑玄云公之地方五百里加鲁以四等之附庸方百里者二十四并五五二十五积四十九开方之得七百里郑玄周礼大司徒注云凡诸侯为牧正帅长及有德者乃有附庸公无附庸侯附庸九同伯附庸七同子附庸五同男附庸三同进则取焉退则帰焉鲁扵周法不得有附庸故言钖之也地方七百里者包附庸以大言之附庸二十四言徳兼此四等矣是增厚鲁国之事也祝宗至彞器正义曰祝宗接神之官大卜主卜大史主书与此四等官人使之将帰于鲁也服虔云备物国之职物之备也当谓国君威仪之物若今繖扇之属备赐鲁也杜不解备物则与典䇿为一也备物典䇿谓史官书䇿之典若传之所云发凡之类赐之以法使依法书时事也官司彞器谓百官常用之器盖罇罍爼豆之属具赐鲁也注啇奄至柔之正义曰书传云武王杀纣継公子禄父及管蔡流言奄君谓禄父曰武王死成王幼周公疑此百丗之时请举事然后禄父及三监叛是奄与四国流言也昭九年传云蒲姑啇奄吾东土也此后云因啇奄之民则啇奄是东方之国近鲁之地也昭元年传云周有徐奄杜以彼奄与此啇奄为一故土地名奄啇奄二名共为一国此注言啇奄国名以啇奄二字为国名也诗称四国流言毛传以四国为管蔡啇奄则啇奄各自为国奄则此奄是也啇谓纣子禄父下云管蔡启啇是名禄父为啇也然则毛言啇奄为二社言商奄为一社言四国流言亦谓管蔡禄父与啇奄为四也啇奄即四国之一言与者拠民与四国之君流言故言与也或者拠奄君道三国为乱故言与㧾称四国非为啇奄外别有四国也言封鲁于少暭之虚则啇奄非鲁地也非鲁地而言因其民是诛啇奄之日民或迸散在鲁皆命使即属扵鲁令鲁怀柔之玄卿以为三监与啇为四国奄在外故言与四国注伯禽至伯禽正义曰诗鲁颂说封鲁之事云王曰叔父建尔元子俾侯于鲁是伯禽为周公丗子也鲁卋家云周公相成王使其子伯禽代就封于鲁文十三年公羊传曰周公何以称大庙于鲁封鲁公以为周公也周公拜乎前鲁公拜乎后曰生以养周公死以为周公主然则周公之鲁乎曰不之鲁也封鲁公以为周公则周公曷为不之鲁𣣔天下之一乎周也其意言周公圣人若使之鲁则恐天下廻心向之故不使之鲁也以周公身不适鲁唯遣伯禽之国故传皆言分鲁公不言分周公也传言命以伯禽扵体例命以康诰命以唐诰则伯禽亦似䇿命篇名今杜云唯遣伯禽之国故皆以付伯禽则伯禽非是诰誓篇名若必是诰誓当云命以鲁诰旣为国君不得与君牙伯囧同类也刘炫云伯禽犹下命以康诰是伯禽为命书似书序穆王命君牙为周大司徒作君牙即以君牙为篇与此同也注少皥至城内正义曰此注少皥之虗即曲阜是也曲阜在鲁城内则鲁之所都正在少皥虗矣昭二十九年注穷桒少皥之号穷桒地在鲁北与此异者贾逵云少暭居穷桒登为帝盖未为帝居鲁北旣为帝乃居鲁也注少帛至为旌正义曰周礼司常云通帛为旜杂帛为物郑玄云通帛谓大赤从周正色无饰杂帛者以帛素饰其侧白殷之正色大赤是道帛知少帛是杂帛也釈草云茹藘茅蒐郭璞曰今之蒨也可以染绛则綪是染赤之草茷即斾也尓雅継旐曰斾旐是旂身斾是旂尾尾犹用赤则通身皆赤知綪茷是大赤大赤即今之红旗取染赤之草为名也盖王以通帛杂帛并赐卫也然则大赤即是旃也于綪茂之下更言旃者茷言旂尾旃言旂身圎其文故具言耳若其不然旌是干之所建旗皆有旌少帛旃旆之后何须更复言旌明是圎其文故重言之注钟名正义曰周铸无射鲁鋳林钟皆以律名名钟知此大吕沽洗皆钟名也其声与此律相应故以律名焉注畛涂至薮名正义曰周礼遂人云夫间有遂广深各二尺遂上有径容车马也十夫有沟广深四尺沟上有畛容大车百夫有洫广深八尺洫上有涂容乗车一轨千夫有浍广二寻深二仞浍上有道容二轨万夫有川川上有路容三轨畛是路故为涂所径也桓十二年公会郑伯盟于武父杜云陈畄济阳县东北有武父城彼是郑地与此武父非一也土地名云传曰封畛土略自武父以南则武父卫之北竟也非河南武父其地阙无其処故直云卫北界也釈地十薮郑有圃田郭璞曰今荥阳中牟县西圃田沢是也卫之南竟至此沢畔取于至东蒐正义曰土地名有阎之土与相土之东都其地皆阙无其処言共王职犹鲁之许田盖近京畿也会王东蒐则为从王廵守助祭泰山为汤沐之邑若郑之祊田盖近泰山也王廵守者诸侯为王守土天子以时出廵行之今言蒐则王之廵守亦因田猎以教习兵士注耼季至司空正义曰冨辰言文之昭耼季在鲁下史记大姒十子耼季最少是周公弟也周礼司空主土司徒主民知耼季授土为司空也下陶叔授民为司徒也注皆鲁至法也正义曰王制云凡居民材必因天地寒煖燥湿广谷大川异制民生其间者异俗脩其教不易其俗斉其政不易其冝是言王者布政当顺民俗而施之也此民习啇之政爲日巳乆还因其风俗开道以旧政也卫居殷虚开以啇政可矣鲁亦开以啇政者王者所法不过二代夏在卫西鲁在卫东夏政非鲁所及与卫大同以殷之余民有六族将其丑类以即事于鲁故与卫皆启以啇政也疆理土地以周法则三代经界法皆有异其异未尽闻也索之为法相传训耳考工记量器铭曰时文思索允臻其极郑亦以索为法注怀姓至之长正义曰怀姓居在晋地而不言殷民知是唐之余民也言怀姓九宗则皆姓怀矣知一姓而有九族也职官五正杜云五官之长则谓五官之长子孙耳曲礼云天子之五官曰司徒司马司空司士司寇郑玄云此殷时制也然则殷时五官居在唐地世为贵族以赐唐叔使圭领之所以栄宠唐叔也殷之五官不必皆在唐地但有三官四官亦淂揔五言之刘炫云职官五正职主也正长也主官事者有五长分九宗为五官使主之此九宗盖宗有一人数少者当宗不足立官并之为五使五官领此九宗或以为于怀姓之内立五正使分主九宗未知谁是故备言之或以为五官之长谓如昭二十九年蔡墨所云五行之官长也是天子之大臣非唐之遗民然姓而有五也并赐唐叔岂天子淂以五行官长赐诸侯哉文武至尚年正义曰文武成康皆以処长而立未闻更有兄伯封为诸侯而云伯犹多者以叔年稚于伯仲処叔而得分多明其长者无所得伯是兄弟之长故举伯以为言所云犹多者甚言之耳历检书传文武成康未有兄为诸侯者幼者分物多长者无所得此唯为不尚年故也管蔡至命也正义曰书序云蔡叔旣没王命蔡仲践诸侯位作蔡仲之命其经云惟周公位冡宰正百工群叔流言乃致辟管叔于啇囚蔡叔于郭隣以车七乗降霍叔于庻人三年不齿蔡仲克庸祗德周公以为卿士叔卒乃命诸王邦之蔡王若曰小子胡惟尔率德改行克慎厥猷肆子命尔侯于东土往即乃封敬哉尔尚盖前人之愆惟忠惟孝率乃祖文王之彝训无若尓考之违王命传之此言皆述书意而为之辞唯增言徒七十人耳孔安国云郭隣中国之外地名亦不知何方地名也注惎毒也正义曰惎毒间乱贾逵云然是相传训也道禄父作乱将以害周若毒螫然故云毒乱王室也注周公至放也正义曰蔡仲之命篇云周公乃致辟管叔于啇囚蔡叔于郭隣则是周公诛之矣而此言王者周公称王命以讨之书序云成王旣伐管叔蔡叔是称王命之文也说文云㪚之也从米杀声然则字杀下米也为放散之义故训爲放也隷书改作巳失字体字不复可识冩者全类蔡字至有为一蔡字重点以读之者今定本作蔡非也注为周公臣正义曰孔安国云明王之法诛父用子言至公周公圻内诸侯二卿治事是为周公圻内采邑之卿也母弟八人正义曰上言十人而此云八者伯邑考巳死不数武王故八人康叔为司冦正义曰尚书苏公为司冦此言康叔者为苏公出封为国康叔替之注五叔正义曰史记云耼季载杜云毛叔耼又不数叔振铎者杜以振铎非周公同母故不数之或杜别有所见不以管蔡卋家为説曹为至尚年正义曰于昭穆曹是晋之叔父也晋为大国多受分物曹为伯爵而在甸服非是尊尚年长也桓二年传云晋甸侯也晋亦在甸唯侯伯之爵异耳言为伯甸连言之耳于甸无升降也郑玄云曹今济隂㝎陶也去王城八百里东都之畿方六百里半之三百里侯服五百里㝎陶在畿外故为在甸服言其小也蔵在周府正义曰言周家府蔵之内有此载书在也本或为盟府由僖五年传蔵扵盟府涉彼而误耳不正其德正义曰正长也谓不长其有徳者也乃长卫侯正义曰釈例曰周之宗盟异姓为后故践土之盟载书斉宋虽大降扵郑卫斥周而言指谓王官之宰临盟者也其余杂盟未必皆然践土召陵二会皆蔡在卫上时国次也至盟乃其髙下者敬共明神本其始也是言会以国之大小为次至盟乃先同姓盟之先同姓者唯谓王官之宰临盟时耳践土则王子虎盟诸侯于王庭此盟则刘子在焉故二者先同姓其余杂盟亦以国之大小为次故襄二十七年宋之盟晋椘争先若其皆先同姓则椘不得竞也以此知余盟不然九言正义曰古者一字与二字并为一言易云伏羲作十言之教曰干坤震巽坎离艮兊消息干坤虽是一字亦一出口乃得言之故谓之一言今则一字为一言三字以上为一句注豫章至地名正义曰汉书地理志豫章郡名在江南此在江北者土地名云㝎二年椘人伐呉师于豫章呉人见舟于豫章而潜师于巢呉军椘师于豫章又伯举之役呉人舎舟于淮汭而自豫章与椘师夹汉此皆在江北淮南盖后徙在江南之豫章注禹贡至夏界正义曰禹贡云嶓冢导漾东流为汉又东为沧浪之水过三澨至于大别南入于江孔安国云三澨水召入汉大别山名触山廻南入江如彼文大别在江北小别当近之小别当在大别之东也何则子常从小别与呉战退而至大别明其自东而渐西也土地名小别大别皆阙不知所在或曰大别在安豊县西南传曰呉旣与椘夹汉然后椘乃济汉而陈自小别至于大别然则二别近汉之名无縁反在安豊也所谓至入也正义曰臣见义则行不待君命古有此言故云其此之谓也今日我致死而戦椘可入也注奔食至战数正义曰五戦谓济汉而陈自小别至于大别三戦也柏举也清发也此已五矣若复数雍澨则为六也传例皆陈曰戦奔食而从之则食者赱不暇为陈故不数也季芈卑我正义曰丗族谱季芈与卑我二人皆平王女也服虔云季芊许嫁而字卑我季芈弟也礼妇人许嫁笄而称字季芈称字是许嫁也盖遭乱夫死而改适钟建耳注睢水至西走正义曰土地名睢水出新城昌魏县南发河山东南经襄阳至南郡枝江县入江此水在郢都之西椘王辟呉而西赱注烧火至却之正义曰贾逵云燧火燧也象象兽也以火系其尾使奔呉师惊却其衆使王得脱杜用其说也礼有金燧木燧皆取火之物故以燧名火也说文云象长于鼻南越之大兽也南州异物志云象身倍数牛而目则如豕目鼻长七八尺其所食物皆鼻取之性驯良为人所养夷人服乗之史记大宛传曰身毒国其民皆乗象以戦是象可调驯椘近南边故有此象王将涉睢呉师来偪故使以火系象尾令突呉师使惊却之言执燧象者旣系火扵尾执而牵向呉师乃放之我实失子可哉正义曰言我比来失子不知子有䝨行临难能免吾首女今可守此言哉注司马巳死正义曰言布裳刭之是司马伤而自杀故云巳死注忠壮正义曰谋毁舟败呉是忠也虽伤犹战不止是壮也注入云至之梦正义曰土地名云南郡枝江县西有云梦城江夏安陆县东南亦有梦城或曰南郡华容县东南有巴丘湖江南之梦也郢都在江北睢东王赱西涉睢又南济江乃于云中知此在江南昭三年王与郑伯田于江南之梦谓此也言江南之梦则江北亦有梦矣司马相如子虚赋云云梦者方九百里则此泽跨江南北柔亦至彊御正义曰诗大雅烝民羙宣王之诗其章内言仲山甫不茹柔不吐刚也釈言云啜茹也舎人曰啜茹食也檀弓云啜菽饮水啜菽谓食豆藿也然则茹者噉食之名以王奔随正义曰桓六年传曰汉东之国随为大土地名随义阳随县其国在椘之东也土地名郧江夏云杜县则是椘之西南呉师犹尚在椘更东来奔随国者盖为椘与随有恩谓可保守故也注荐数也正义曰釈言云荐再也再亦数之义也无衣正义曰无衣刺用兵也秦人刺其君好攻战亟用兵而不与民同𣣔焉其诗云岂曰无衣与子同𫀆王子兴师脩我戈矛与子同仇郑注云此责康公之言也君岂甞曰女无衣我与女同𫀆乎言不与民同𣣔也下注云君不与我同𣣔而于王兴师则云脩我戈矛与子同仇往伐之刺其好攻战又云岂曰无衣与子同泽王于兴师脩我矛㦸与子偕作义云岂曰无衣与子同裳王于兴师脩我甲兵与子偕行五年注蔡为至之粟正义曰公年传曰孰皈之诸侯皈之曷为不言诸侯皈之离至不可淂而序故言我也谷梁传亦然贾逵取彼为说云不书所会后也杜以传文唯言周亟矜无资自解鲁皈粟之意不言诸侯皈之诸侯或亦皈之要此经所书其意不及诸侯故顕而异之言鲁皈之粟注扵发声也正义曰公羊传云于越者何越者何于越者未能以其名通也越者能以其名通也其意言越与于越立文不同事有襃贬左氏无此义越是南夷夷言有此发声史官或正其名或从其俗越与于越史异辞无义例传注玙璠至所佩正义曰案说文云玙璠鲁之宝玉玙璠是一玉名说文又云瑜羙玉与玙璠异也昭公出奔之后平子摄行君事入宗庙佩此玉阳虎以平子甞佩此玉故将以敛之仲梁怀不与明此玉是君所佩也君之所佩故为羙玉也玉藻云公侯佩山玄玉此当时所佩未必是山玄也玉藻又云古之君子必佩玉右徴角左宫羽郑玄云徴角在右事也民也可以労宫羽在左君也物也冝逸改歩改玉正义曰歩谓行也玉藻云君与尸行接武大夫継武士中武郑玄云尊者尚徐接武蹈半迹継武迹相及也中武迹间容迹是君臣歩不同也玉藻又云公侯佩山玄玉大夫佩水苍玉是君臣玉不同也昭公之出季氏行君事为君行佩君玉及㝎公立季氏复臣位故歩玉皆改矣彼为君正义曰家臣谓季氏为君故注云不𣣔使僭王之至脾泄正义曰王之在随也国内无主子西以民无所依恐其溃散故伪为王之车服以安道路之人国于脾泄之地于时子西盖假称王矣问高厚焉弗知正义曰子西问由于所筑麇城髙厚几何由于不知董遇云问城髙厚丈尺也本或有小大者渉下文而误耳不能如辞正义曰敢为不敢如为不如古人之语然也僖二十二年传云若爱重伤则如勿伤爱其二毛则如服焉经传之文此类多矣城不至何知正义曰王肃断小大何知为句注云如是小大何所知也张奂古今人论云子西问城之髙厚小大而弗知也子西怒曰不能则如辞城之而不知又何知乎张奂引传为文小大上属杜虽无注盖与张同六年季孙至囲郓正义曰郓是鲁色輙曰囲之必是郓邑叛也三传并无其事不知何为而叛明年齐人皈郓是叛属斉也传讨郑之伐胥靡正义曰下注云郑伐周六邑在鲁伐郑取匡前而此独云胥靡者此时须顕侵郑之意故言讨郑之伐胥靡略言之也但郑伐周事须从下文戍周发之故传文乃逆指下事为次也尤人至非礼正义曰入其国门非也追伐其师亦非也尤其非而复效之为非礼也下云效小人以弃之即云天将多阳虎之罪则公叔文子知此出入卫门是阳虎之计非鲁公使然尤人谓尤阳虎也文之至昭兆正义曰贾逵云舒鼎鼎名昭兆宝亀杜依用之盖卫文公铸此鼎也其名曰舒不知其故成之昭兆成公新淂此亀盖以灼之出兆兆文分明故名内昭兆阳虎至之币正义曰聘礼者诸侯使卿聘隣国之礼也执圭以致君命执璧以致享币其于夫人则聘用璋享用琮聘君与夫人一使兼致之夫人不别使也传言报夫人之币则晋之夫人甞有聘鲁者矣礼法夫人不别遣使则晋之夫人聘者亦为晋君来聘也经无其事盖遣大夫来聘名氏不合见经故略之也不言报晋君唯言报夫人者桓子如晋献郑俘即亦报聘晋也桓子报聘即亦得报夫人也但阳虎𣣔困辱三桓又𣣔求媚扵晋旣使桓子报聘晋君又别遣正卿报晋夫人所以困辱三桓而重晋礼也注贱鲁至备书正义曰若桓子特为献俘懿子专为报聘则经当两书如晋不合共文晋人亦当两设享礼各待一客今乃桓子聘晋君懿子报夫人则似共为一使若賔与介然故晋人兼享之贱鲁故不复两为设礼传言此者明经所以不备书也不备书谓不各自立文两书如晋也若然文十八年公子遂叔孙得臣如斉亦是经不备书而怪此不备者彼传言惠公立故且拜葬也则是鲁并命二卿令行两事虽各有所主而受命俱行故冝共文书之此则桓子献俘并亦报聘一卿足以兼之懿子不须行矣阳虎强使之行乃是从后而去去时不同受命冝当别书如晋止为晋人所贱故经不复备书正以传言强使懿子报夫人之币知桓子报晋君矣传言兼享之知其不应兼矣以此明二人不同受命冝应别书略而不备书耳孟孙至先君正义曰懿子之意不为阳虎求官𣣔使晋人知阳虎专权为国所患言若不得居鲁而息肩于晋示巳知阳虎必将作乱而出奔也中军司马晋国大夫之最贵者为求此官似若𣣔使晋厚待之然令晋知其情耳诸言有如皆是誓辞称先君以徴其言似若𣣔晋必从之注𣣔令至知之正义曰本意不为阳虎请官𣣔令晋人知阳虎终必逃走强设託请之辞因此言辞以取入晋之意𣣔令晋人素知阳虎之必逃注陵师陆军正义曰上云舟师水战此言陵师陆军南人谓陆为陵此时犹然釈地云髙平曰陆大陆曰阜大阜曰陵是陵陆小大之异名耳七年注过也正义曰案贾逵云旱也杜言过者杜以春秋旱雩传皆发之言旱以此传无旱文故谓之过如贾之所言前旣有雩后又有雩旱可知不须发传若然昭二十五年上辛大雩季辛又雩一月两雩旱亦可知何须发传言旱甚也刘以贾言规杜非也盖时有小旱故传不言旱未应合雩故杜云过也传処父至必死正义曰齐人设伏待鲁若入其伏内是为祸也虎不谋此祸而𣣔夜掩斉师女必死処父𣣔自杀之不待有司正义曰言不待掌刑戮之有司余必自杀女也虎见二子以此言惧之乃还不败注己巳至无月正义曰此年经传日少上下无可考験杜自以长歴校之己巳为十二月五日春秋正义卷第三十三春秋正义春秋正义卷三十四春秋正义卷第三十四㝎公国子祭酒上护军曲阜县开国子臣孔颕达等奉勑撰八年注四年盟皐鼬正义曰露以昭二十八年即位三十二年诸侯之大夫盟于狄泉鲁曹俱在时以未告公而公薨故不书扵经杜盖以此故不数之四年盟臯鼬四年二月陈侯呉卒其年盟于皐鼬自尔以来唯有此盟耳靖公正月曰谥法共以解信曰靖怀公正义曰谥法慈仁短折曰怀注从顺至先公正义曰传言顺祀是从为顺也文二年大事于大庙跻僖公升僖扵闵上闵先为君退在僖下是逆也令升闵在僖上依其先后是顺也庙主失次唯此二公故知从祀先公唯闵僖耳跻僖公指僖言之此不指言升闵者彼所升者止升僖公之一䄂不得不指言僖公也令从祀之时闵僖俱得正位且以亲尽故通言先公此言从祀済僖公不言逆祀者此从祀因跻僖公之文故得略言从祀至于跻僖公文无所系不知逆祀何公且见是亲庙不可言先公故指僖言之而言跻也然则此以亲尽故通言先公下桓宫僖宫灾彼亦亲尽言桓僖者彼拠灾之所在须指言其処与此体例不同注盗谓至繁弱正义曰传言阳虎取宝玉大弓以出是盗谓阳虎也公羊传曰盗者孰谓阳虎也阳虎者曷为者也季氏之宰也季氏之宰则㣲者也悪乎得国宝而窃之阳虎专季氏季氏专鲁国其説将杀季氏亦与左传大同春秋之例再命之卿始得名氏书经阳虎季氏家臣以贱名氏不见故书曰盗盗者贱人之称也此宝玉大弓必是国之重宝歴丗掌之故自刘歆以来说左氏者皆以为夏后氏之璜封父之繁弱成王所以分鲁公也公羊传曰宝者何璋制白弓绣质亀青纯彼不知鲁有先王分噐缪为言耳且所盗无亀知其并是妄也传注颜高至异彊正义曰汉书律歴志云量者龠合升斗斛也本起黄钟之以子谷秬黍中者千有二百实其合为合十合为升十升为斗十斗为斛而五量嘉矣权者铢两斤钧石也本起黄钟之重一龠容千二百黍重十二铢两之为两十六两为斤三十斤为钧四钧为石而五权谨矣由此而言之所容重十二铢合龠为合两之为两则合重一两升重十两斗重百两斛重千两计六钧有一百八十斤合为二千八百八十两于量为重两斛八斗八升计今人用弓此亦未为彊矣而鲁人传而观之故杜以为古称重故以为异强计古称亦准黄钟之重为之而得重于今者权量之起本自黄钟而丗俗不同每有改易传林斉旧四量陈氏皆加一焉是其不必常依古也近卋以来或轻或重魏斉斗称于古二而为一周随斗称于古三而为一则古时亦当然杜言古者谓此颜高之时为古耳非言自古称皆重也俱毙至颊殪正义曰釈言云毙仆也孙矣曰前覆曰仆呉越春秋称要离谓呉王夫差曰臣迎风则偃背风则仆然则仆是前覆偃是却倒此颜高被击而仆乃转而仰旦射子鉏犹死言其善射之功然也主人岀师奔正义曰贾逵以为主人出鲁师奔赱而郄退言鲁无戦备也刘炫云杜亦不胜旧令杜必异扵贾以为后师奔赱徃助之者若如贾言鲁师奔走则是被败而还下传阳虎何得云勐在此必败明其于时不败故勐得逐禀丘之人是贾言非也注救不至入竟正义曰春秋诸侯相救皆书扵经此救亦当书之不书者齐师闻晋来救己玄鲁地晋师未入鲁竟不成为救故不书也公会晋师于瓦瓦是卫地公往卫地会晋师是其未入竟也注礼卿至略之正义曰礼卿执羔大夫执雁周礼大宗伯文也鲁则同之盖命卿与大夫俱执雁今见士鞅执羔始知执羔之尊扵是方始尚羔令卿执之记礼废之乆也传言于是始尚羔必徃前不执羔矣但徃前所执难知先儒各以意説贾逵云周礼公之孤四命执皮帛卿三命执羔大夫再命执雁鲁废其礼三命之卿皆执皮帛至是乃始后礼尚羔案周礼礼记皆言卿执羔大夫执雁并以爵断不依命数贾何以计命高下妄称礼乎传言始尚羔者当谓旧贱羔而今尊之耳若本僭孤礼皆执皮帛当云始复用羔不得云尚也若改僭从得名为尚则𥘉献六羽何以不言始尚六佾也以尚言之足知鲁卿旧执非皮帛矣郑衆云天子之卿执羔大夫执雁诸侯之卿当天子之大夫故传曰唯卿为大夫当执雁而执羔僣天子之卿也鲁人效之而始尚黒记礼所从坏案礼传及记天子之臣与诸侯之臣所执无异文也周礼掌客凡诸侯之礼上公及侯伯之下皆云卿相见以羔是诸侯之卿执羔不执雁又士相见者诸侯之臣相见之礼也经曰下大夫相见以雁上大夫相见以羔是诸侯之卿必执羔矣安在于诸侯之卿当天子之大夫乎是则背明文而用肺膓也天子诸侯之臣所异者士相见之礼羔雁皆云饰之以布而曲礼云饰羔雁者以缋郑玄云此为诸侯之臣与天子之臣异也然则天子之臣衣之以布而又画之诸侯之臣则用布不画所异唯此而己其执不为异也传文之乖于礼者爵是卿也皆当执羔赵鞅荀寅不应执雁此是当时之失夫于偪下以晋卿夫于偪下鲁卿不应僭上益明贾言鲁卿旧执皮帛非其义矣鲁人扵是始知执羔为尊或亦效晋唯上卿一人独执羔耳未必即能如礼诸卿皆执羔也此经言公会晋师不言公会士鞅僖二十九年传曰在礼卿不会公侯会伯子男可也故杜云卿不书礼不敌公史略之刘炫云案宣元计会晋师于棐林伐郑杜云赵盾称师取扵师会故称师何知此非亦以师会故称师而云礼不敌公略称师乎今知不然者以宣元年诸侯俱在又文连伐郑故言师会此则公之独会晋师又无征伐之事故以为卿不书礼不敌公史略之刘以与宣元年并取于师会以规杜氏非也注盟礼至请之正义曰盟用牛耳卑者执之尊者涖之请执牛耳请使晋大夫执牛耳周礼戎右云盟则賛牛耳郑玄云谓尸盟者割牛耳取血助为之尸盟者执之襄二十七年传曰诸侯盟小国因必有尸盟者是小国主备辨盟具冝执牛耳哀十七年传曰公会齐侯盟于蒙孟武伯问扵高柴曰诸侯盟谁执牛耳季羔曰鄫衍之役呉公子姑曹发阳之役卫石魋武伯曰然则彘也鄫衍呉为盟主不知盟礼当令小国执牛耳而自使其臣执之发阳宋鲁卫三国卫为小蒙则齐鲁二国鲁为小皆是以小国执牛耳而尊者涖之以主次同盟者今卫侯与晋大夫盟自以当为盟主冝涖牛耳故请晋大夫使执之注捘㨈也正义曰説文云推排也排㨈也捘是推排之意故为㨈也昭十三年传言挤于沟壑谓被推入坑也禘于僖公正义曰釈例曰大祭于大庙以审实昭穆谓之禘禘于大庙礼之常也各扵其宫时之为也虽非三年大祭而书禘用禘礼也然则禘者审㝎昭穆之祭也今为顺祀而禘于僖公则是并取先公之主尽入僖庙而以昭穆祭之是为用禘礼也计禘礼当于大庙今就僖庙为禘者顺祀之义退僖升闵惧于僖公之神故于僖庙行禘礼使先公之神徧知之礼祭尊可以及卑后卋之主冝上徙大庙而食今徙上世之主下入僖庙祀之当时所为非正礼也昭二十五年禘于襄公义亦然也而先至継之正义曰女也言女先祖以来皆为季氏忠良之臣女今不良反以是杀我之事継续之注徴召至召死正义曰征召也釈言文阳虎召季孙𣣔杀之今旣得脱鲁人欢喜季孙扵季孙九年注四年盟皐鼬正义曰虿以昭二十九年即位三十二年大夫盟于狄泉以未告云而公薨故不数献公正义曰谥法愽闻多能曰献注五氏至次告正义曰传言斉侯伐晋夷仪乃与卫侯次于五氏次旣告则伐亦应告故杜以为讳伐盟主直以次告知非不告伐故不书者若全不告鲁客可不以伐告令旣以次告鲁何意告次不告伐明以卫新叛晋又鲁与晋亲故耻以伐告唯告次耳刘炫以为不告伐故不书而规杜氏非也传注邓析至竹刑正义曰昭六年子产铸刑书扵鼎今邓析别造竹刑明是改郑所铸旧制若其君命遣造则是国家法制邓析不得独专其名知其不受君命而私造刑书书之扵竹谓之竹刑驷歂用其刑书则其法可取杀之不为作此书也下云弃其邪可也则邓析不为私作刑书而杀盖别有当死之罪驷歂不矝免之耳君子至可也正义曰周礼小司寇以八辟丽邦法附刑罚三曰议䝨之辟四曰议能之辟郑玄云䝨谓有德行者能谓有道艺者春秋传曰夫谋而鲜过惠训不倦者叔向有焉社稷之固也犹将十世宥之以劝能者今壹不免其身以弃社稷不亦惑乎是䝨能之人当议其罪状可赦则赦之令邓析制刑有益于国即是有能者杀有能之人是不忠之臣君子谓子然于是为不忠也国之臣民诚有可以加益扵国家者取其善処弃其邪悪可也虽知其邪当弃而不责所以劝勉人使学为善能也注诗邶至所执正义曰邶风静女之篇也于时卫君无道夫人无徳卫人𣣔得贞静之女以配国君易去无徳之夫人也篇有三章其一章云静女其姝俟我于城隅其二章云静女其娈贻我管彤管者笔赤管也必用赤者示其以赤心正人也古者后夫人必有女史执赤管之笔记妃妾善悪进御之法所以规诲人君也静女三章之诗虽説羙女之事事之常耳无可特善彤管记事乃是妇人之大法本録静女诗者止为彤管之言可取故全篇取之不弃上下之二章也其女史所书之事毛传有其略也毛传云古者后夫人必有女史彤管之法史不记过其罪杀之后妃群妾以礼御于君所女史书其日月授之以环以进退之生子月辰则以金环退之当御者以银环进之着扵左手旣御着扵右手事无大小记以成法注诗鄘至存身正义曰诗鄘风干旄之篇也于是卫文公之臣子多好善䝨者乐告以善道也其诗言大夫之好善者乗驷马建干旄就䝨者谘国事焉云孑孑干旄在浚之郊素丝纰之良马四之彼姝者子何以卑之孑孑干旟在浚之都素丝组之良马五之彼姝者子何以予之孑孑干旌在浚之城素丝祝之良马六之其末句云彼姝者子何以告之姝顺㒵也䝨者见其好善羙其共顺言己寡知复何以告之自恨无可告之明其无所吝惜本録干旄诗者取其中心愿告人以善道彼二诗皆以一善见采而邓析不以一善存身故君子引二诗以讥子然也诗云至所苃正义曰诗召南耳棠之篇也蔽芾小㒵甘棠杜也茇草舎也召伯之聴狱讼不重烦劳百姓止舎小棠之下而聴断焉国人𬒳其德说其化故爱其树彼蔽芾然小者甘棠之树也勿得翦削之勿得斫伐之此乃是召伯舍息之処凡获至曰获正义曰噐用者谓噐物可为人用凡获此噐物之用者谓之为得也得用者谓将此器用以得于物焉谓之为获刘炫以为得用焉曰获谓得此可用为噐之物谓之为获若麟之皮角之属以杜觧为非今知不然者案春秋书获唯有囚俘囚俘不可以为器物除囚俘之外唯有获麟麟为灵兽帝王所重不可以鳯羽麟皮以饰器物刘以麟皮亦堪为器而规杜氏非也注䓤灵辎车名正义曰説文云辎軿衣车也前后有蔽贾逵云䓤灵衣车也有䓤有灵然则此车前后有蔽两旁开䓤可以观望䓤中竖木谓之灵今人犹名葱木为灵子其内容人卧故得寝扵其中而逃其丗有乱乎正义曰言其当丗将有乱也注为卫讨也正义曰徃年卫侯叛晋叛晋必当事斉下文卫侯会之知是为卫讨也使登者絶而后下正义曰言使登城人絶皆上讫然后与书下遂自下亦让书而先下如骖之靳正义曰诗云两服齐首两骖雁行郑玄云两服中央夹辕者然则古人车驾四马夹辕二马谓之服两首齐其外二马谓之骖首差退说文云靳当膺也则靳是当胸之皮也骖马之首当服马之胸胸上有靳故云我之从子如骖马当服马之靳杜言靳车中马也言靳是中马之驾具故以靳表中马诗云骐驑是中騧骊是骖是名服马为中马也注令荧至非也正义曰此中牟在晋竟内也赵卋家云献侯即位治中牟汉书地理志云河南郡有中牟县赵献侯自耿徙此又云三家分晋河南之中牟魏分也杜言今荥阳有中牟县谓此河南之中牟也晋卋分河南为荥阳郡中牟属焉此地乃在河南计非晋竟所及故云廻远疑非也之三家分晋中牟属魏则非赵得都之赵献侯治中牟亦非河南之中牟也此言晋车在中牟哀五年赵鞅伐卫囲中牟论语佛肸为中牟宰与赵献侯所都中牟或当是一必非河南中牟当扵河北别有中牟但不复知其処耳有臣瓉者不知其姓或云姓傅作汉书音义云臣瓉案河南中牟春秋之时在郑之疆内及三卿分晋则为魏之邦土赵界自漳水以北不及此也春秋卫侯如晋过中牟案此之中牟非卫适晋之次也汲郡古文曰齐师伐赵东鄙囲中牟此中牟不在赵之东也案中牟当在温水之上瓉言河南中牟非此中牟诚如其语谓此中牟当在温水之上不知其所案拠也注城谓至郭书正义曰杜见传言帅贱则云是东郭书刘炫云案上伐夷仪乃齐侯亲兵所陈东郭书之事非是将帅杜何知帅谓东郭书若东郭书为帅则人无不识何故云晳帻而衣貍制齐侯使视之乃知夫子也且书若为帅𬒳晋之败何故君以为功而更受赏乎今知刘难非者以此云克城而骄其帅又贱文旣相连止是一事克城谓克夷仪其师则克城之师上克城之事郭书先登故知郭书为帅身先士卒也僖三十三年晋侯亲自败狄而却缺为将成十六年椘子亲戦鄢陵而子反为主今斉侯虽伐夷仪郭书何妨别为元师戎事上下同服故逢五父得与齐侯易位郭书虽为元帅军衆之内齐侯容或不辨齐侯赏其先登之功不责其后败之罪故以为帅谓东郭书刘拠此诸事以为更有别帅而规杜非也注晳白至裘也正义曰诗君子偕老之篇説夫人之羙云扬且之皙晳是靣白之名故为白也説文云䶦齿相值也言齿长而自上下之歯相当也説文云制裁也衣貍制谓着貍皮也裁皮着之明是裘矣故以制为裘也月令孟冬天子始裘传言秋齐侯伐夷仪周之秋未寒而衣裘者哀二十七年传言陈成子衣制杖戈文在秋上制亦裘也然则在军之服或临时所须不可以寒暑常节约之注给其至役事正义曰一人得之则以五家给所得者令常不共国家役事服虔云是时齐充夷仪而有之旣为齐有故齐得优其徭役也然夷仪故邢都也邢灭入卫后乃属晋自齐而伐夷仪其入晋竟深矣不必永为齐有当时暂得之耳注禭衣至厚之正义曰送死之礼衣服曰禭故以禭为衣也公三禭之则明三时与衣自死至殡有袭与小㪘大㰸比殡三加衣也无存旧是贱人盖𥘉以士服次大夫服次卿服也下与之犀轩犀轩是卿车明三禭终以卿服注犀轩至高盖正义曰说文云轩曲辀也谓轩车有藩蔽也下云齐侯敛诸大夫之轩邴意兹乗轩意兹非卿也传称曹朝乗轩者三百人诗毛传云大夫以上赤带乗轩大夫亦乗轩矣指言卿车者言以贵者赏之也鱼轩以鱼皮为饰犀轩当以犀皮为饰也考工记车人为盖不言有曲此云直盖或时有曲直故云直盖高盖亦谓车盖也十年注三邑至鲁田正义曰传言孔丘使兹无还揖对齐要令反汶阳之田乃与之盟齐人为是帰此三邑知三邑皆汶阳田也土地名汶水出泰山莱芜县西南经济北至东平须昌县八济则汶水发源东北而西南流也水北曰阳此三邑皆在汶水北近齐斉因阳虎岀奔取为已有今服义而帰鲁也依之年公赐季友汶阳之田季氏卋脩其徳不应失其采邑则此汶阳之田当为季氏采地今复有此三邑者汶水之北皆名汶阳其地多矣盖季氏私邑之外别有此田也亀山名也山北曰隂曰在亀山北其邑即以亀隂为名故公三邑注暨与至之也正义曰暨与也釈诂文凡大夫岀奔书名皆是罪悪故杜迹其为罪之状解其书名之由地旣出奔辰为之请请而不许是虗其请也公唯不许而己未甞责其妄请不被廹逐自忿出奔是辰之罪也釈例曰宋辰率羣卿以背宗国披大邑以成叛逆故以首悪称弟是言称弟东首悪也杜知是首悪者以其特云宋公之弟辰暨仲佗石彄是辰牵率仲佗石彄故云首悪也若不内首悪当如昭二十二年宋华亥向宁华㝎出奔椘不须暨字以间之传注莱人至夷也正义曰襄六年齐侯灭莱莱东莱黄县是也在东边去京师大远也若三百乗从齐必是可讳孔丘为相义不能拒则孔丘为有罪矣何贵乎圣人也故杜以为扵是孔子以公退贱者终其事要盟不絜故略不书釈例曰夹谷之会齐侯劫公孔丘以义叱之以兵威之将盟又使兹无还责侵田拒齐之享屈彊国正典仪此圣人之大司也徒以二君虽会而兵刃相要二国微臣共终盟事故贱而不书非所讳也旧説同扵黒壤之辱为负仲尼也注牺象至磬也正义曰周礼司尊彝云春祠夏禴祼用鸡彞鸟彝其朝践用两献尊其再献用两象尊郑衆云献读为牺牺尊饰以翡翠象尊以象鳯皇阮谌三礼图牺尊画牛以饰象尊画象以饰当尊腹上画牛象之形王肃以为牺尊象尊为牛象之形背上负尊魏大和中青州掘得斉大夫子尾送女器为牛形而背上负尊古器或当然也周礼大司乐云云门之舞冬日至于地上之圜丘奏之若乐六变则天神皆降可得而礼矣咸池之舞夏日至扵泽中之方丘奏之若乐八变则地祇皆出可得而礼矣圜丘方丘皆是野沢二者并是大祭必当备设尊爼而云嘉乐不野合牺象不出门者彼是礼之大者自可依礼而行尊得出门乐得野合此言不出门不野合者谓享燕正礼当设扵宫内不得违礼而行妄作于野耳非谓祭祀之大礼也诸侯相见之礼享在庙燕在寝不得行扵野僖二十八年晋侯朝王于践土王享醴命之宥襄十年宋公享晋侯于椘丘请以桑林十九年公享晋六卿于蒲圃二十七年郑伯享赵孟于垂陇如此之类春秋多矣或特赏殊功或畏敬大国皆权时之事非正礼也此时齐鲁敌国釈怨和平未有殊异之欢无假非常之事孔子知齐怀诈虑其掩袭託正礼以拒之故言不野合注阳虎至鲁事正义曰八年阳虎入于护阳関以叛九年伐阳关阳虎奔齐其时虎以讙去郓与亀隂亦从之皆为齐所取至今始帰之皈田之经在赵鞅囲卫之后与传文倒者传次鲁事进此皈田于上令与盟事相接故也城其西北而守之正义曰筑城扵其西北之地而守之也本或北下有隅昭二十五年传陷西北隅以入又云登西北隅以望涉彼而误耳令㝎本有隅误以徒至如植正义曰涉佗以徒七十人旦徃门焉涉佗先至歩行门之左右然后其徒皆至而立如植木然注伪为至授之正义曰少仪説以器物授人之礼云刀郄刃授颖削授拊凡有刺刃者以授人则辟刄郑玄云颕镮也拊谓把辟刃不以正乡人也是礼授刃劒当以锋刄自郷而授其镮今圉人伪为固陋不知礼者以劔锋末授之𣣔因推而杀之使如之正义曰言使为如此之计而𣣔杀之注犯以至书囲正义曰昭十三年南蒯以费叛注云不书不告庙八年阳虎叛注云叛不书略家臣此侯犯以郈叛不书者亦为不告庙略家臣也不书叛而书囲兴动大衆以囲告庙故书囲也然则九年伐阳关讨阳虎亦应书而不书者盖师少不告庙故不书注扬水至有命正义曰唐诗杨之水刺晋昭公也昭公分国以封沃沃彊盛昭公微弱囯人将叛而帰沃焉其三章云杨之水白石𥻘𥻘我闻有命不敢以告人注云闻曲沃有善政命不敢以告人郑笺云不敢以告人而去者畏昭公谓己动民心朱其尾鬛正义曰尔雅舎人注云鬛也十一年注萧宋邑正义曰荘十二年宋万弑原阙注彄孟絷子正义曰丗族谱云孟絷无子灵公以其子彄为之后也为后则为其子故云孟絷子此实公孙而不称公孙者絷字公孟故即以公孟为氏刘炫谓公孟生得赐族故彄即以族告注国内至告庙正义曰成鲁邑国内用兵计不应书而岀入皆书者为兴动大衆皆告庙也釈例曰陪臣执命大都耦国仲由建堕三都之计而成人不从故公亲囲之虽不越竟动衆兴兵大其事故岀入皆告于庙传与其至无勇正义曰罗以曹国小弱不敢来追卫师而在后为殿是空设严勐等与其空为严勐宁为无勇示弱诱之使曹人不惮以为后图注仲尼时为司寇正义曰史记孔子丗家云㝎公以孔子为中都宰一时四方皆则之由中都宰为司空由司空为大司寇十年会于夹谷时己为司冦矣十四年孔子由大司寇摄行相事是此时仲尼为司寇十三年注韩魏至列国正义曰成十八年传例曰凡玄其国诸侯纳之曰帰此传称韩魏以赵氏为请故赵鞅得称皈韩魏非诸侯亦从诸侯纳之例者韩魏之彊犹列国也釈例曰韩魏有耦国之强陈蔡有复国之端故晋赵鞅椘公子比皆称帰从诸侯纳之例言非晋椘之所能制也〇传注垂葭至郥亭正义曰釈例曰经书所改之名则传以实明之许迁于夷实城父齐侯卫侯次于垂葭实郥氏之比是也则是先名郥氏后名垂葭而此云垂葭改名郥氏者杜意以为垂葭是新改之名本是郥氏也故以结之与釈例不违刘炫以杜注自违釈例以为地无新旧之异止是一地二名若刘言案许迁于夷实城父经书夷齐侯卫侯次于垂葭实郥氏经书垂葭许迁于析实白羽以此凖之经应书析不应书白羽公会齐侯于祝其实夹谷经应书祝其不应书夹谷杜以文同事异故以新旧明之刘不细寻经传以规杜过非也齐侯至乃止正义曰齐侯轻脱𣣔得与卫侯同乗先与之宴饮而先驾乗广于门外豫于广车之上而载甲焉饮未终而使人告曰晋师至矣齐侯谓卫侯曰比及君之驾至以来君旣未有兵车寡人请以己车摄代卫车与君同乗齐侯乃着甲而与卫侯共乗驱之而行或告无晋师乃止传载此者言齐侯之轻所以不能成功注午赵至宗亲正义曰丗族谱赵襄赵夙之弟也襄生盾盾生朔朔生武武生成成生鞅其家为赵氏风孙穿穿生旃旃生胜胜生午其家为耿氏计衰至鞅夙至午皆六代今俗所谓五从兄弟是同族也别封耶郸丗不絶祀故使邯郸人更立午之宗亲注壻父至射女正义曰釈亲云女子子之夫为壻壻之父为姻知荀寅子娶吉射女也董安于正义曰史记云安于性缓常佩弦以自急者即此是也文子𣣔以为卿正义曰旣𣣔以为卿则当去范中行二氏乃始得立言此者明文子𣣔为乱以去之注灵公至之徒正义曰传于明年始云卫侯为夫人南子召宋朝此年言夫人之党杜己云宋朝之徒者灵公之召宋朝又在前矣明年为宋人歌而发端非明年始召之〇十四年注阳赵黡孙正义曰案丗本懿子兼生昭子誉誉生赵阳兼即黡也注于越至书败正义曰于越即越也夷言发声谓之于越从彼俗而名之也传称陈于檇李则是皆陈而从未陈之例云败呉者越使罪人诈呉乱呉之陈使不得用力故从未陈之例书败也释例云长勺之役虽俱陈而鼓音不齐擕李之役越人患呉之整以死士乱呉虽皆己陈犹以独克为文举其权诈也注石尚至共福正义曰杜以天子上士中士俱称名氏石尚必是士矣但不知为是上士为是中士故注直云士耳必非下士释例曰王之公卿皆书爵大夫书字元士中士称名刘夏石尚是也下士称人公会王人于洮是也杜知然者周礼典命云王之三公八命其卿六命大夫四命大夫旣四命则士三命也故郑玄云王之上士三命中士雨命下士一命曲礼云列国之大夫入天子之国曰某士得不以命数当天子之士故称士也襄二十六年晋韩起聘于周自称曰晋士起是诸侯之卿与天子之士命数同也以诸侯之卿三命再命皆书名氏大夫一命则称人知天子上士中士称名氏下士则称人也成十三年传曰国之大事在祀与戎祀有执燔戎有受脤先儒及杜縁彼传文知是㝎例故觧此云祭社之肉盛以脤器以赐同姓诸侯周礼大宗伯云以脤膰之礼亲兄弟之国大行人云妇脤以交诸侯之福是以祭肉赐诸侯与之共福也注会公至曰会正义曰荘二十三年公及齐侯遇于糓萧叔朝公就遇処行朝礼故曰朝此就蒐処行会礼而不用朝礼故曰会也言不用朝礼辩其与萧叔文异注公叛至史阙正义曰城邑之由传无其说以传称公会齐侯卫侯谋救范中行氏知为叛晋之故惧而成此二邑也无冬阙文自是常事特辩此者说公羊者以此城在冬故去冬字何休云是岁孔子由大司寇摄相事齐人馈女乐孔子去言去冬者贬之也或说无冬者坐受女乐令圣人去冬隂臣之象言去冬见无臣也杜以此为妄说且明城实在秋是非时而城故特辩冬阙〇传安于则至而死正义曰安于请赵孟先备赵孟不从其言则安于其无罪矣但安于之谋国人闻之梁婴父忌其知谋恐赵氏强盛假此事而罪之赵鞅叛而得还不敢违命故安于自缢死耳祀安于于庙正义曰礼臣有大功配食扵庙周礼司云凡有功者铭书扵王之大常祭于大烝司勲诏之尚书盘庚告其卿大夫云兹予大享于先王尔祖其从与享之孔安国云古者天子録功臣配食扵庙大享烝甞也天子旣有此礼诸侯或亦有之今赵氏祀安于扵赵氏之庙其意亦如此也会于至艾豭正义曰此会于洮还是上文会于洮也传为野人之歌张夲故追言卫爲夫人南子召宋朝召在远年非令始召𣣔说过宋野己隔此语故又本之云齐宋会于洮时大子蒯瞶献盂于齐过宋野而被讥也服虔以会于洮上属为义言卫侯为夫人南子召宋朝故与宋公会于洮言为召宋朝为此会也然则宋朝是宋之公子卫侯𣣔召则召何须与宋为会方始召之直言会于洮会上无国名知与何国会而言宋卫乎服不逹此势愚之甚也注娄猪至老也正义曰釈兽云豕子猪牝豝牝者谓之豝则豭是猪之牡故以喻宋朝也以娄猪为求子之猪相传为说耳曲礼人年五十四艾是艾为老也少君正义曰少君犹小君也君为大君夫人为十君十五年鼷䑕食郊牛正义曰尔雅云色黒而小有毒公羊以爲不言其所食漫也谓所食非一処谷梁注意亦然非杜意也注诸侯奔䘮非礼正义曰昭三十年传曰诸侯之䘮士弔大夫送葬诸侯亲自奔䘮会葬皆非礼公羊亦云奔䘮非礼也雨不克葬正义曰谷梁以爲葬不为雨止礼也雨不克葬䘮不以制也非左氏意辛巳葬定姒正义曰公羊传云㝎姒何以书葬未踰年之君也有子则庙庙则书葬公羊此意以为㝎姒是妾哀公之母以哀公为君未踰年故书其卒葬耳左氏以㝎姒实是夫人但礼不备不成裘是哀母以否传无明说注辛巳至无月正义曰此年八月庚辰朔二日则辛巳九月不得有辛巳也更盈一周则六十二日月有一大一小十月己卯朔三日得辛巳是有日无月也注邾庻其邑正义曰襄二十一年邾庻其以闾丘来奔庄二十八年传曰凡邑有京庙先君之主曰都无曰邑邑曰筑都曰城此称城漆夲邾邑不得有先君宗庙而称城者釈例曰若邑有先君宗庙则虽小曰都尊其所居以大之也然则都而无庙固冝称城城漆是也而颍氏唯系扵先君之庙患本非鲁邑因说曰漆有邾之旧庙是使鲁人尊邾之废庙与先君同非经传意也是言漆是大都白应称城言庻其邑者意在排旧说传注玉朝者之贽正义曰曲礼云九挚天子鬯天子尊无与敌者故执其鬯酒以对神诸侯珪是谓玉为贽也周礼典瑞云公执栢圭侯执信圭伯执躬圭子执谷璧男执蒲璧以朝觐宗遇会同于王诸侯相见亦如之是朝必执玉也注赴同至夫人正义曰夫人𥘉薨赴扵同盟之国其辞当云夫人某氏薨是赴则成夫人也礼适妻祔于适祖姑妾祔扵妾祖姑若得祔祖姑则亦成夫人矣此赴同祔姑皆是夫人之礼二者皆阙故不曰夫人薨二者谓行一事则得称夫人故此以不赴兼又不祔解不称夫人也注公未至书葬正义曰传直言不成䘮也不知阙少何事但小君者夫人之号不称小君与不称夫人其事同矣故知不成丧者即不赴不祔是也由不赴不祔夫人之䘮礼不成故不称小君也此㝎姒实是夫人臣子怠慢不成其礼故书卒不称薨书葬而不称小君所以罪臣子也哀十二年孟子卒传曰不反哭故不言葬小君是由反哭于寝故书葬也冬城至告也正义曰书城漆者书其城不以时所书在冬依其文则得时矣故传辩之云不时告也城实非时知其不可而以时告庙春秋正义卷第三十四计一万二百九十九字春秋正义春秋正义卷三十五春秋正义卷第三十五哀公国子祭酒上护军曲阜县开国子臣孔颖逹等奉勑撰正义曰鲁丗家云哀公名蒋㝎公之子盖是夫人㝎姒所生以敬王二十六年即位谥法共仁短折曰哀元年注随丗至封之正义曰僖二十年椘人伐随自尔以来随不复见以随世服于椘为椘私属不通于诸侯征伐盟会不歯于列故史不得书之犹如邾滕为人私属不序于宋盟也㝎四年保护昭王椘得复国椘人感其恩徳使随列于诸侯今椘帅诸侯囲蔡令随在其班次以之告鲁故得见经定六年郑灭许以许男斯帰杀之此时许复见者以许属椘故疑盖椘封之当如蔡侯庐陈侯呉受封于椘也世族谱许男斯之后有元公成悼公孙则是椘封元公为许男也注书过至一处正义曰桓五年传例云凡祀启蛰而郊过则书今以四月始郊已入春分之气故书过也宣三年郊牛之口伤成七年鼷鼠食郊牛角言其伤食之処此不言所食処者所食非一处也传注栽设至一里正义曰筑墙立版谓之栽者竖本以约版也椘虑外人救蔡则于表里受敌故筑囲垒周市去蔡城一里以囲之𣣔置兵其内以攻蔡使外人不得救之注夫犹至守蔡正义曰刘炫云杜言夫犹兵也以垒未成故令人在垒里屯守察然则未筑垒前兵岂逺城乎垒成之后兵复出垒乎以囲人夜守常事何言昼夜九日以后兵岂散乎炫以夫屯谓夫役屯聚昼夜不止九日而筑垒成耳夫者别有城夫非戦士刘炫以为丁夫筑城昼夜九日杜必以夫为兵屯守九日者以屯是戍守之名故诗序之屯戍扵母家又案传晋有軘车皆是兵之屯守经籍未有作役之人而为屯守之号者故杜为此解刘妄规杜失非也注椘𣣔至师还正义曰服䖍云蔡使椘进疆于故江国与汝水之间其意言蔡割地以赂椘也杜不然者以昭七年传申无宇云先君文王作仆区之法所以封汝哀十七年传曰彭仲爽申俘也文王以为令尹实县申息朝陈蔡封畛扵汝则椘扵文王之时其竟己至汝水宁扵此役蔡始令椘进疆于江汝之间也且汝水江囯不可共文故杜以为椘使蔡徙其国都于江北汝水之南自択疆宇𣣔令还都近椘为椘属国蔡人兾令椘去心虽不肯权冝许之椘还之后蔡更自议已与椘悪不如事呉故请迁于呉以吴为援注夫椒至椒山正义曰杜于此注以椒为山名土地名以夫椒为地名以戦必在山旁以山表地耳注浇寒至斟灌正义曰襄四年传称夏之衰也有穷后羿因夏民以代夏政而用寒浞寒浞杀羿因其室而生浇処浇于过是言浇是寒浞之子封于过也二斟夏同姓诸侯夏本纪文也又襄四年传云浇用师灭斟灌此言杀斟灌者王肃云灭杀也古者灭杀尊卑同名其意言杀其君而灭其国故二文各言其一也贾逵云夏后相依斟灌而国故因杀夏后相也案下句别书灭夏后相王解是也注夏后至所灭正义曰夏本纪云禹生启启生大康大康崩弟仲康立仲康崩子相立是相为仲康之子启之孙也书序云大康失邦作五子之歌其经云大康尸位以逸豫乃畋于有洛之表十旬弗反有穷后羿因民弗忍距于河则大康之时羿已权盛能废大康矣㣧征云唯仲康肇位四海孔安国云羿废大康而立其弟仲康为天子仲康羿之所立也仲康崩子相立盖亦羿立之矣传言羿因夏民以代夏政盖扵相时羿始自立为天子相于是失国依于二斟及浇灭斟灌相复为浇所灭注虞舜至己害正义曰尚书尧典云有鳏在下曰虞舜又曰釐降二女于妫汭嫔于虞重甫谥云嫔于虞因以虞为氏今河东大阳县西山上虞城是也然则舜有天下其代号虞因本河东大阳之虞及周之兴封仲雍之后为虞国即彼地是也但舜旣禅禹封舜后为诸侯虽取虞为国名未必封扵河东虞地而梁国有虞县其地以虞为名疑是夏时虞国杜扵地名言有者皆是疑辞言有以示不审也庖正当周礼之庖人谓之为正当是食官之长故为掌膳羞之官也頼此以得除己害得在浞之世不被杀也注方十至为旅正义曰方十里为成司马法文也五百人为旅夏官序文也田一成衆一旅言食此一成之地其内有为兵者五百人周礼小司徒云乃井牧其田郑衆云井牧者春秋传所谓井衍沃牧隰皐者也郑玄云隰皐之地九夫为牧二牧而当一井令造都鄙授民田有不易有一易有再易通率二而当一是之谓井牧昔夏少康在虞思有田一成有衆一旅一旅之衆而田一成则井牧之法先古然矣杜解牧隰皐虽与郑异其授民田二而当一理亦冝然计方十里为方一里者百方一里有九夫之田则十里容九百夫也其一百夫授上地不易者其四百夫授一易二而当一则淂为五百夫矣注襄四至少康正义曰引此传者言少康能布㤙惠以收夏衆以徳抚靡故得用靡遗民灭从而立之注犹言天与不取正义曰呉语云越灭呉呉王请行成越王田昔天以越赐呉而呉不取是也后虽至食己正义曰言悔恨之深于心腹不可如食之消止注生民至教之正义曰服虔云令少者无娶老妇老者无娶少妇女十七不嫁男二十不娶父母有罪也将生子以告与之毉馈之饩也死者釈其征必哭泣葬埋如其子也孺子逰者必餔歠之也非手所种夫人所织不用十年不扵国注鲁师至不书正义曰杜以经书齐卫伐晋传言四国伐晋故唯觧鲁与鲜虞不书意也刘炫以齐卫会干侯救范氏者师相会因而行伐二君亲行告伐不告会也行伐之后鲁与鲜虞会之齐卫更违师与同伐也但齐将卑师衆故称师卫将尊师少故云孔圉后伐四国并皆不书非独鲁与鲜虞不书也当谓鲁师不书非公命余者不书皆不告义出百涂并得通也今知刘非者杜以传齐侯卫侯止云会干侯不言伐晋即云师及齐师卫孔圉鲜虞人伐晋与经斉侯卫侯伐晋文相次当以为一鲜虞狄帅贱故略而不书犹邲之戦唐侯从椘而不书平丘之会狄人从晋而不书之类是也刘以为孔圉等更别伐晋鲁师不书非公命余者不告故不书而规杜过非也食不二味正义曰谓与在下同其好悪不别二为美味也在国天有菑疠正义曰在国与在军相对天有菑疠与下句相连言有菑疠之时亲自廵孤寡共其乏困也本或天作元误耳注必须至徧也正义曰孙武兵书云军井未逹将不言渇军灶未炊将不言饥故阖闾在军如良将之法必须军士皆分孰食然后敢食王不先自食也服虔云以其半分军士而后自食其余若单醪注流也社以分王半食不足徧及军人且所甞珍异乃得卒乗与焉主所自食不得分军士也故显而异之分犹徧也待徧孰食王乃自食也注积土至曰次正义曰釈宫云阇谓之䑓郭璞云积土四方也又云有木者谓之榭李廵云䑓上有屋谓之榭又曰无室曰榭四方而高曰䑓庄三年传例曰凡师一宿为舎再宿为信过信为次孔安国尚书传云泽彰曰陂停水曰池言夫差所停三日则役民为此也注妃嫱至内官正义曰曲礼云天子之妃曰后则妃上下通名也釈诂云妃合会对也妃媲也匹对于夫妇官之最贵者也嫱在妃下次于妃也周礼有九嫔女御以有四名分为二等故言妃嫱贵者嫔御贱者皆妇官之名周礼无嫱盖后丗为之名汉有掖庭王嫱是因于古也二年注句绎至要之正义曰旣取其田虑后悔竞故共盟以要之伐则三卿盟唯二卿者服䖍云季孙尊卿敌服先帰使二子与之盟谷梁传曰三人伐而二人盟何各盟其得也其意言季孙不得田故不与盟也案十四年小邾射以句释来奔则句绎小邾地也注言邾地者以传云伐邾邾人爱其士赂以漷沂之田而受盟被伐受盟则盟在邾地犹若成二年椘人伐我师于公及椘公子婴齐盟于之类是也邾与小邾国竟相近句绎所属亦无㝎准犹齐鲁汶阳之田莒鲁争郓之变一彼一此岂有常乎而刘炫以句绎为小邾地而规杜非也注定四年盟皐鼬正义曰元以昭八年即位三十二年大夫盟于狄泉以未告公而公薨故不数卫卋子正义曰世子者父在之名蒯聩父旣死矣而称卋子者晋人纳之以卋子告言是正卋子以示冝为君也春秋以其木是卋子未得卫国无可襃贬故因而书卋子耳传注三揖卿大夫士正义曰周礼司士云孤卿特揖大夫以其等旅揖士旁三揖郑玄云特揖一一揖之旅衆也大夫爵同者衆揖之三揖者士有上中下郑衆云卿大夫士皆君之所揖礼春秋传所谓三揖在下服䖍云三揖卿大夫士土揖庻姓时揖异姓天揖同姓注是时至而南正义曰土地名云河经河内之南界东北经汲郡魏郡顿丘阳平平原乐陵之东南入海是言晋时河所经也春秋之时河未必然故云是时河北流过元城界与晋时河道异也土地名之云戚顿丘卫县西戚城在枱河东是春秋时戚在河东也从晋而言河西为内东为外故云戚在河外也是时晋军己渡河矣师人皆迷不知戚処阳虎忆其渡処戚之北河旣北流拠水所向则东为右故𣣔岀河右而南行也注才者始发䘮之服正义曰士䘮礼旣小㪘主人括发袒衆主人免于房郑玄云括发者玄笄纚而紒也衆主人免者斉衰将袒以免代冠冠服之尤尊不以袒也又奔䘮之礼至扵家入门哭尽哀括发袒自齐衰以下入门哭哀免麻于序东如彼礼文则主人当括发斉衰以下乃免此大子絻者礼不至䘮所不括发故以絻代之耳灵公以四月卒今以六月而大子絻故云絻始发䘮之服也逺近不临䘮者不得括发故始发䘮服絻也郑玄注士䘮礼云免之制未闻旧说以为如冠状广一寸丧服小说曰斩衰括发以麻免而以布此用麻布为之状如令之着惨头矣自项中而前交于额上郄绕紒也诗曰至我亀正义曰诗大雅緜之篇美大王迁𡵨之事爰扵也旣见周原之地肥羙可居扵是始集豳人从己者于是与谋议人谋既从于是契灼我亀而卜之言先人谋后卜筮也反易天明正义曰天有尊卑人有上下事上臣事君法则天之明道臣不事君是反易天之明道也经徳义正义曰此经德义与传经国家诗序经夫妇皆意同也经谓经纪営理之不除君悪则德义废矣冝经纪德义使不坏也克敌至受郡正义曰上大夫下大夫谓于大夫之内分为上下其上大夫非卿也此言先无田禄者若能克敌得此赏也注周书至四郡正义曰周礼小司徒云九夫为井四井为邑囬邑为丘四丘为甸四甸为县四县为都郑玄云邑方二里丘方四里甸方八里旁加一里则方十里为一成县方二十里都方四十里四都方八十里旁加十里为得方百里为一同也如彼文则县方二十里耳周礼又无郡不可用以觧此故引周书解之或曰周书者孔子删尚书之余今案其存者其文非尚书之类其作雒篇有此言方十里者为方百里者百千里百县则县方百里计成方十里岀车一乗县方百里则岀车百乗也昭五年传云晋有四十县遗守四千乗是县别有百乗与作雒之言合也上大夫受县县则为百乗之家言得进为卿也县有四郡则郡方五十里下大夫得此方五十里之采邑注十万畒正义曰王制云方一里者为田九百亩方十里者为方一里者百为田九万亩则士田十万多方十里有余注志父至其赏正义曰牧誓武王誓衆尚自称名况以人臣誓衆固当自称名矣知志父是简子名也简子名鞅又名志父者服虔云赵鞅入于晋阳以叛诸侯之䇿书曰晋赵鞅以叛旣复更名志父或当然也椘公子囲弑君取国改名曰虔经即书虔公子弃疾弑君取国改名曰居经即书居今赵鞅改名志父经书犹云赵鞅者彼椘子旣为国君臣下以所改之名告扵隣国故得书所改之名赵鞅人臣国家不为之讳仍以赵鞅名告故书鞅也鞅言君实图之言己事济君当谋其赏也简子言此君当谋其赏者言君当赏其在下副上所誓之言𣣔使在下信之非𣣔自求赏也注属辟至一重正义曰礼䘮大记云君大棺八寸属六寸椑四寸上大夫大棺八寸属六寸下大夫大棺六寸属四寸是属辟为棺之重数也大记之文从外向内大棺之内有属属之内有椑椑亲身之棺郑玄云椑坚着之意也如记文大夫无椑今简子自言有罪始不设辟者郑玄云赵简子云不设属椑时僭也爲时僭日久自言无罪则僭设有罪乃不设耳记言士棺六寸檀弓又云夫子为中都掌制四寸之棺五寸之椁郑玄云为民作制民犹四寸简子言三寸者亦示其罚之重令制度卑于民也记有杝棺梓棺杝谓椵也不以桐为棺简子言桐棺者郑玄云凡棺用能溼之物梓椵能溼故礼法尚之桐易腐坏亦以桐为罚也檀弓又云天子之棺四重郑玄云尚深邃也诸公三重诸侯再重大夫一重士不重又云水兕革棺被之其厚三寸杝棺一梓棺二四者皆周郑玄云以水牛兕牛之革以为棺被革各厚三寸合六寸也此为一重杝棺一所谓椑棺也梓棺二所谓属与大棺也檀弓之文自内向外水牛之革一也兕牛之革二也二者相袭乃得为重故以此二者为一重也又有椑也属也大棺也此是天子四重为数五棺为四重也䘮大记之文君有大棺也椑也属也大夫有大棺也属也郑玄注檀弓天子之棺四重以是差之上公革棺不被三重也诸侯无革棺再重也大夫无椑一重也士无属不重也是上公数四棺为三重诸侯数三棺为再重大夫数二棺为一重士以一棺为不重也杜之此注唯无上公士耳其言重数与郑同也若然礼器云天子葬五重诸侯葬三重大夫葬再重以多为贵也彼重亦当谓棺而其数皆较一者郑玄云天子葬五重者谓机木与茵也葬者机木在上茵在下然则以借棺机为负土天子及诸侯大夫皆数彼以增棺数故皆多较一也杜言此棺之重数者以明不设属辟为罚也素车朴马正义曰素车无饰谓不以翣栁饰车也曲礼云大夫去国为位而哭乗髦马郑玄云髦马不鬄落也则此朴马亦谓不鬄落用此以载柩也杂记称士䘮有与天子同者三其终夜燎及乗人专道而行然则柩皆人挽此用车马载者礼言乗人设法许之耳道逺者当用牛马且此言亦为罚也无入于兆正义曰周礼冡人云凡死于兵者不入兆域郑玄云战败无勇投诸茔外以罚之此言不入兆域亦罚也注邮无恤王良也正义曰下云子良授绥是也服虔云王良也孟子说王良善御之事古者车驾四马御之为难故为六艺之一王良之善御最有名扵书传多称之椘辞云当卋岂无骐骥乎诚无王良之善御见执辔者非其人兮故驹跳而逺云授大子绥正义曰由礼云凡仆人之礼必授人绥论语称孔子上车必正立执绥而升绥者挽以上车之索故授之使之升也少仪云仆者右带劒负良绥申之面扦诸幦郑玄云面前也幦覆苓也良绥君绥也负之由左肩上入右腋下申之于前覆苓上也有马至牖下正义曰襄二十七年传曰唯卿备百邑注云一乗之邑也坊记云家冨不过百乗百乗卿之极制也檀弓云饭于牖下小㪘扵户内大㪘于阼殡扵客位祖于庭葬于墓所以即逺也则礼之正法死扵牖下卫大至襄公正义曰礼扵曽祖以上皆称曾孙此虽并告三祖对文王康叔称曽孙也晋语説此事于襄公之下又有昭考灵公国语与传异者多矣此下云无作三祖羞是无昭考也大命至敢爱正义曰上言无絶筋无折骨谓军之士衆无令伤损以成大事此云大命不敢请者谓已之身命不敢私请苟以求生佩玉不敢爱尚书金縢称周公植璧秉珪以告大王王季文王是祷请用玉也在军无珪璧故以佩玉两䩑至皆絶正义曰古之驾四马者服马夹辕其颈负轭两骖在旁挽䩑助之诗所谓隂䩑鋈续是也説文云䩑引轴也僖二十八年注云在胸曰䩑然则此皮约马胸而引车轴也两䩑将絶而能制焉言其御之和也驾而乗材材谓横地细小之木也乗小木而䩑絶示其将絶之験也〇三年注曼姑至叛人正义曰春秋行兵征伐自非霸主之命诸国共行皆以主兵为首此囲戚实出卫意引齐使之助己计应曼姑为首而序在齐下者曼姑为子囲父知其不义推齐使为兵首故先书齐也谷梁传曰此卫事也其先国夏何也子不囲父也是先儒及杜皆同谷梁之説也宋鱼石去而复入拠宋之彭城襄元年经书囲宋彭城传曰非宋地追书也于是为宋讨鱼石故称宋且不登叛人也此蒯聩在戚齐卫囲之与囲宋彭城事类同矣彭城称宋此不称卫者蒯聩拠戚与輙争国非是叛人故不须系之卫也公羊传曰齐国夏曷为与卫石曼姑帅师囲戚伯讨也此其为伯讨柰何曼姑受命乎灵公而立輙以曼姑之义为固可以距之也輙者曷为者也蒯聩之子也然则曷为不立蒯聩而立輙蒯聩为无道灵公逐蒯聩而立輙然则輙之义可以立乎曰可其可柰何不以父命辞王父命以王父命辞父命是父之行乎子也不以家事辞王事以王事辞家事是上之行乎下也其意言灵公废蒯聩不用使之得国輙不以国与蒯聩是灵公之命行扵蒯聩也立为国君是王事也以国与父是私事也不以国与父是天子之命行扵诸侯也如公羊之言则輙义可以距父囲戚不为不义而杜言曼姑知其不义则輙不合距父意与公羊异者拠左传公子郢让国不受然后立辄然则辄之立也以周礼无适子则立适孙缘是以得立耳非有灵公之命使立之也为辄之义自可让而不受以已是适孙縁有可立之势贪国以距父耳非有灵公之命天子之勑使之距蒯聩也论语説此事云冉有曰夫子为卫君乎子贡曰诺吾将问之入曰伯夷叔齐何人也曰古之䝨人也曰怨乎曰求仁而得仁又何怨乎出曰夫子不为也孔子意不助辄明是辄为不义故曼姑自知不义推齐为主传注司铎宫名正义曰僖二十年西宫灾书之此不书者西宫公之西宫亲近偪君忽𬒳天火故重而书之此司铎虽是公小宫在公宫之后非君来往之急又是人火所以轻而不书或可举庙重以略之桓僖灾正义曰传言火而经书灾者司铎𥘉𬒳人火火越宫而至庙以火踰宫故以灾言之注周礼至象魏正义曰周礼大宰云正月之吉始和布治于邦国都鄙乃县治象之法于象魏使万民观治象浃日而㪘之郑玄云正月周之正月吉谓朔日大宰以正月朔日布王治之事扵天下至正月岁又书而县于象魏使万民观焉凡治有故言始和者若改造云尔郑衆云从甲至甲谓之浃日凡十日其地官夏官秋官皆有此言地官云布数县教象夏官云布政县政象秋官云布刑县刑象各县所掌之事为异其文悉同唯春官不县者以礼法一颁百事皆足不可又县故不县之杜㧾彼意言县教令之法彼所县者皆是教令之事故也由其县于象魏故谓其书为象魏命藏其书也彼言朔日县之十日即㪘之则救火之时其书乆已藏矣而此之象魏之外方始命蔵此书者象魏是县书之処见其処而念及其书非始就县処㪘藏之注言桓至所灾正义曰礼诸侯亲庙四焉高祖之父即当毁其庙计桓之于哀八卋祖也僖六卋祖也亲尽而庙不毁言其冝为天所灾也所以不毁者服虔云季氏出桓公又为僖公所立故不毁其庙其意或然公羊传曰此皆毁庙也其言灾何复立也曷为不言其复立春秋见者不复见也何以不言及敌也其意言哀公更立之不可通扵左氏故以为元不毁耳服虔又云俱在迭毁故不言及杜无说或当同时灾无先后故不言及苌弘至苌弘正义曰文公以㝎四年卒也属之属大夫谓当昭公之丗也此时文公己卒苌弘知政以己先事刘子刘氏又与范氏亲旣握国权遂与范氏故周人杀之以说于晋召正常正常不反正义曰服虔云召而问児死意然则児扵正常去后始死死非正常得知召之复何所问也当𣣔问不立康子之意故正常畏康子不反荀寅至而出正义曰荀寅从内伐其北郭之郛又使其救己之徒自外伐囲郛之北门而入因外内攻故得出也〇四年蔡侯申正义曰宣十七年蔡侯申卒是文侯也蔡卋家云文侯申生景侯固固生灵侯般般生隐太子今昭侯申是隐太子之子杜卋族谱亦然计昭侯是文侯玄孙乃与高祖同名周人以讳事神二申必有误者俱是经文未知孰误注贱者至盗也正义曰公孙辰公孙姓公孙霍虽并是弑君之党而非弑君之首首是公孙翩翩贱故称盗不言弑其君者贱此盗小盗贱不得有其君故以盗为文不得言弑其君注天火至亡囯正义曰传例曰天火曰灾知天火也殷有天下作都于亳故知亳社殷社也盖武王伐纣以其社班赐诸侯使各各立之所以戒亡国也其社有屋故火得焚之公羊传曰蒲社者何亡国之社也社者封也其言灾何亡国之社盖揜之揜其上而柴其下谷梁传曰亳社者亳之社也亳亡国也亡国之社以为庙屏戒也其屋亡国之社不得达上也説者以为立亳社于庙门之外以为屏蔽使人君视之而致戒也左传称间于两社事当爲然郊特牲亦云䘮国之社屋之不受天阳故灾其屋也传注承音惩盖椘言正义曰惩创往年之迁恐其更复迁徙承惩音相近盖是椘人之言声转而字异耳入于家人而卒正义曰言将如呉己适呉矣翩在路逐而杀之遂入于凡人之家言此者说其非理之意注命大夫别县监尹正义曰隂地者河南山北东西横长其间非一邑也若是典邑大夫则当以邑冠之乃言隂地之命大夫则是特命大夫使㧾监隂地故以为别县监尹也以其去国遥逺别为置监椘官称尹故以尹言之遂堕临正义曰稷𥘉奔临𣣔拠临距国今弦施逆稷𣣔纳之他邑以临険固故毁之五年注再同盟正义曰襄二十五年崔杼弑庄公而立杵臼昭二十六年盟于鄟陵㝎四年于皐鼬是再同盟也昭三十二年大夫盟于狄泉未告公而公薨故不数也传间于至无君正义曰公谓群臣云若间暇扵忧虞谓国无忧虞事得间暇则恐有疾疢不得饮乐今旣无忧虞又无疾疢亦且谋乐何忧乎无君注师衆至失所正义曰师衆之往釈诂文也周礼五百家为党言其共居一所故以党为名是党为所也经书闰月葬齐景公长歴闰十一月礼葬乃有谥此歌称谥明是葬后传言冬十月者记公子出奔之月其莱人之歌在公子出奔之后杜以文承十月之下故云盍耳公羊以为䘮以闰数谓通数闰月糓梁云不正其闰也谓䘮亊不数左氏无传未知所从诗曰至牧塈正义曰诗大雅嘉乐之篇也言在上者不解惰于其位民之所以得安息驷秦弃位僭上是惰于位也啇颂至多福正义曰啇颂殷武之篇歌成汤之德不僭差不滥溢不敢怠惰而自暇以此之故上天命以多福也诗于怠皇之下更云命于下国封建厥福传言命以多福不复具引诗文取其意而言之也杜云违诗商颂上言诗下言颂以驷秦于此二诗皆违故言违诗与啇颂〇六年注为陈至书入正义曰成十八年传例曰凡去国国逆而立之曰入此为陈乞私逆旣入而立之故依例书入也注弑荼至弑生正义曰实非陈乞弑荼而书乞弑其君者以荼死由乞故书乞弑也此与椘公子比郑公子帰生俱非弑君之首春秋显而书之以为弑君之主所以悪此三人釈例曰诸怀贼乱以为心者因不容于诛也若郑之帰生斉之陈乞椘公子比虽本无其心春秋之义亦同大罪是以君子慎所以立也是説罪之之意传注陈盟在昭十三年正义曰昭十三年无椘与陈盟之事于时椘旣灭蔡使弃疾为蔡公子于子晢之入也传称朝呉奉蔡公召二子而盟于邓依陈蔡人以国是与陈人盟更许复其国其年平王即位更封陈是与盟也需事之下也正义曰需是懦弱之意懦弱持疑不能决断是为事之下者劝其决断而尽杀之注前己至是败正义曰刘炫言卜不吉谓戦当败再败当谓今伐更败也杜言退还亦是败非也以规杜氏今知刘非者杜言退还亦是败者以传卜退不吉是不得好退是虽𣣔退还亦必败也故云退还亦是败但文不委悉刘以为退还谓是好退而还以规杜非也问诸周大史正义曰服虔云诸侯皆有大史主周所赐典籍故曰周大史一曰是时往问周大史杜以问周大史扵文自明故不烦釈不谷至移之正义曰言已若无大罪天其妄天之乎必是身有大罪天乃下罚有罪受罚又焉移之注四水在椘界正义曰土地名江经南郡江夏弋阳安豊汉经襄阳至江夏安陆县入江睢经襄阳至南郡枝江县入江漳经襄阳至南郡当阳入江是四水皆在椘界也夏言至而亡正义曰此夏书五子之歌弟三章也彼云惟彼陶唐有北兾方今失厥道乱其纪纲乃底灭亡此多帅彼天常一句又字小异者文经篆隷师读不同故两存之贾服孙杜皆不见古文故以为逸书觧为事桀之时唯王肃云大康时也案王肃注尚书其言多是孔传疑肃见古之匿之而不言也尧治平阳舜治蒲坂禹治安邑三都相去各二百余里俱在兾召统天下四方故云有此兾方也注召在至之次正义曰经书阳生入齐文在七月之下知其召在七月也今传在八月下者𣣔令下接十月立之是记事之次也邴意兹来奔者自以高国之党八月来奔耳僖子使召阳生自以七月之时别使人召之非遣意兹君也贾逵以传文相连谓遣意兹来召又怪其日月错误云其说未闻杜以此故为注云髙国党以隔之注实以至告鲁正义曰传言十月立阳生阳生旣立之后方遣朱毛杀荼则荼死在冬经书为秋杀者记阳生𥘉事八齐之始遂连荼死二事通以冬始来告言阳生秋入荼以秋死故并书于秋也〇七年传呉王百牢正义曰王制云君十卿禄鲁牢晋大夫过十故呉王自谓合得百牢注有常数正义曰周礼大行人云上公九年侯伯七牢子男五牢是常数也注上物天子之牢正义曰周礼掌客云王合诸侯而飨礼则具十有二牢郑玄云飨诸侯而用王礼之数者以公侯伯子男尽在是兼飨之莫敌用也以莫敌用故用王礼是天子之礼十二牢也郊特牲云天子适诸侯诸侯膳用犊诸侯适天子天子赐之礼大牢贵诚之义也如彼记文诸侯共天子之膳唯一犊耳而得有十二牢者若是天子大礼必以十二为数其余共王之膳食自用犊为食耳非谓献大礼者唯一犊也弃天而背本正义曰弃十二之数为弃天违周礼是背本注大伯至衣也正义曰呉卋家云大伯及仲雍皆周大王之子而王季歴之兄也季歴䝨而有圣子昌大王𣣔立季歴以及昌于是大伯仲雍二人乃奔荆蛮文身断发示不可用大伯之奔荆蛮自号句呉荆蛮义之从而帰之千余家立为呉大伯大伯卒无子弟仲雍立是说大伯仲雍适呉之由也鲁人不堪呉责故举呉之上祖以讦之二人同时适呉而大伯端委仲雍断发者大伯𥘉徃未为彼君故服其本服自治周礼及仲雍民皈稍多旣为彼君冝从彼俗曲礼云君子行礼不求変俗仲雍为彼人主不能行周人之礼致中国之化故文身断发放效呉俗言其权时制冝以辟灾害非以为礼也汉书地理志云越人文身断发以辟蛟竜之害应劭曰常在水中故断其发文其身以象竜子故不见伤客杜言辟害辟此蛟竜之害大伯之时未有周礼言治周礼者谓治其本国𡵨周之礼非周公所制礼也臝以为饰者臝其身体以文身为饰也端委礼衣者三肃云委貌之冠玄端之衣也此传言大伯端委仲雍断髪史记云二人皆文身断发然则文身断发自辟害耳史记以为示不可用二人亡去逺适荆蛮则周人不知其処何以须示不可用也皆马迁缪耳注诸侯至执帛正义曰周礼大宗伯云以玉作六瑞以等邦国公执桓圭侯执信圭伯执躬圭子执谷璧男执蒲璧是诸侯执玉也典命云诸侯之适子未誓扵天子以皮帛継子男是卋子执帛也知附庸执帛者以卋子旣継子男附庸君亦継子男公之孤四命以皮帛视小国之君附庸无爵虽不得同于子男其位不卑于世子与公之孤也诸侯卋子各称朝附庸君亦称朝是与卋子相似故知执帛也且附庸是国此言执玉帛者万国国而执帛唯附庸耳知附庸执帛也案尚书有三帛公之孤诸侯卋子附庸君此唯言附庸者以传云禹合诸侯又云执玉皆拠君身言之故不数卋子及孤也下云万国故唯拠附庸言之王制云不能五十里者不合于天子附于诸侯曰附庸郑玄云不合谓不朝会也小城曰附庸附庸者以国事附于大国未能以其名通也如彼云附庸不得朝会而禹会万国有附庸者附庸不得特逹天子耳禹会诸侯诸国尽至附庸从其所附之国共见天子故有执帛者言万国者举盈数耳郑玄注尚书以爲数正满万国案益稷州十有二师郑以为每一师领百国州十有二师则每州千二百国畿外八州㧾九千六百国其余四百国在畿内州得有千二百国者以唐虞土方万里九州之内地方七千里七七四十九为方千里者四十九其一为畿内余四十八八州分之州各有千里之方六以千里之方二为方百里之国二百又以千里之方二为七十里之国四百又以千里之方二为五十里之国八百㧾为一千四百国去其方五十里之国二百是州别千二百国也郑玄云畿内四百国者皆谓五十里国也杜云诸侯执玉附庸执帛是与郑异也尚书传云百里之方三为国七有竒以百里之方一为百里之国一又以百里之方一为七十里之国二有竒知者但方百里者为方十里者百若方七十里之国唯有七七四十九是为七十里之国二仍有十里之方二在又以百里之方一为五十里之国四是百里之方三为国七有竒则千里之方三为国七百有竒有百里之方二在注孟孙至不可正义曰传于异人之言更应加曰今无曰者作传略之论语之文此类名矣虽鲁上无曰要言与大夫对反不得为大夫之辞故以为孟孙忿荅大夫也服虔以上二句亦为孟孙之言谓诸大夫诚知伐邾必危何故不早言也杜以上属为便唯以此句为孟孙言耳鲁击柝闻扵邾正义曰易系辞云重门击柝以待暴客郑玄云手持两木以相敌是为击柝守备警戒也或梦衆君子正义曰曹人梦见多人不识姓名故唯云衆君子也服虔云衆君子诸国君妄耳好田弋正义曰周礼司弓矢云矰矢用诸戈射郑玄云结缴扵矢谓之矰矰髙也可以戈飞鸟说文云缴生丝也谓用生丝为绳系矢以射鸟也〇八年注曹人至入告正义曰传例曰不有其地曰入案传宋实灭曹而有之经书为入故杜原其事而解之取讙及阐正义曰公羊谷梁以为赂齐谓前年鲁伐邾取邾子益益是齐甥畏齐故赂之非左氏意也杞伯过卒正义曰卋族谱云僖公过悼公曽孙案悼公祖文公以昭六年卒父平公以昭二十四年卒悼公以㝎四年卒未应有曽孙可以授之国也记世家僖公过是悼公之子疑谱误注不言至使也正义曰十年齐人来帰郓讙亀隂田此不言来故解之传问扵叔孙輙正义曰㝎十二年叔孙輙与公山不狃帅费人以里鲁兵败奔齐于后自齐奔呉呉子令问之君子违不适雠国正义曰谓有故而去者也本国于已无大雠怨已无报怨之心则违而不适雠国武王数纣之罪以告衆云抚我则后虐我则雠若父本无罪而枉彼诛杀如伍贠之徒志在复雠适雠亦可矣不得以此言格之也若父以罪而受诛者如鬬辛之徒本自不合怨君故辛亦不敢怨也注未臣至其难正义曰旣臣之后则身是新君之臣性命非复己有故不复得为旧君死节也若未有臣服则旧君之恩未絶故可还奔旧君之命死其难也言奔命则有命乃奔之若命不及亦不当还若使子率正义曰率谓在军前引道率领先行非为军之将帅也故不狃云子辞王将使我以其知鲁道者唯此二人故也及呉至人惧正义曰杜意拘者道之以伐武城克之谓语呉人云若伐武城必可克之呉人王犯甞为武城之宰与澹䑓子羽之父相善国人惧者谓武城邑人惧子羽为呉内应刘炫以为实克武城今知非者以下传始云王犯甞为之宰囯人惧是未得武城故知此克之是鄫人教呉之语刘以为伐武城克之者实克武城国人惧者惧其客鲁若然呉师既来伐鲁是顕然行兵不须云王犯与子羽之父相善鲁己受害何须云国人始惧传旣云王犯甞为之宰文継武城之下是为武城之宰澹䑓子羽又是武城之人皆拠武城而言故知恐为武城内应传载沤菅事者説来伐武城之由刘妄生异见而规杜非也注以言至出盟正义曰刘炫云载书盟至所制自当呉人为之何由复岀鲁国又载书数简之文耳何须负之且诸言载书未有单称载者以为负载噐物𣣔徃质于呉以规杜今杜知负载是负载书者以周礼司盟掌盟载之事故传云士荘子为载书此上有将盟之文下即云负载之事故知是载书也刘以负载谓背负器物然则景伯鲁之大夫亲自负物不近人情而规杜过非也注明闾至略之正义曰鲁以淫女见伐䘮邑又屈服求盟是可耻之事二盟皆不书者讳其悪而略之九年注书取覆而败之正义曰庄十一年传例曰覆而败之曰取某师释例曰覆者谓威力兼备若罗网之所掩覆一军皆见禽制故以取为文专制之辞也案传郑师囲宋雍丘宋皇瑗复扵郑师之外筑垒使合表里受敌无処可逃子姚救之又大败而宋师乃号令使有能者无死是其合军尽禽敌人制其死命是于例正合书取也传宋云伐郑正义曰虗举经文者为下赵鞅救郑起并以终上取郑师之事也遇水适火正义曰服虔云兆南行适火卜法横者为土立者为木邪向经者为金背经者为大因兆而细曲者为水注赵鞅至水位正义曰秦本纪秦伯翳之后为嬴姓也赵卋家云赵氏之先与秦同祖其伯翳后卋为盈泄蜚廉有子二人一曰悪来其后为秦一曰季胜其后为赵今卜赵鞅伐宋故以嬴子二姓为占也遇泰之需正义曰干下坤上㤗干为天坤为地地在上天在下象曰天地交泰泰者大也天地交合万物大通故名此卦为泰干下坎上需象曰需须也言云在天上须㪚而为雨故名此卦为需注不可至大旣至鲁而更复奔他国者己去其位略贱之不复书齐庆封亦是也注书会从不与谋正义曰往年呉来儆师是与我谋也而从不与谋者与谋者谓彼此和同计谋然后共伐则是我为伐主故言及某同行不与谋者谓彼心自㝎遣来召我则彼为伐主我徃会之故言会某伐某令呉伐齐之意已㝎儆师者来召鲁耳于例上当言会故从不与谋之文注以疾至书弑正义曰传称齐人弑悼公赴于师则阳生𬒳弑矣而经书卒是以疾死赴也襄七年郑伯髠顽卒于鄵传称子驷使贼夜弑僖公而以疟疾赴于诸侯知此亦以疾死赴故不书弑也八年臧賔如如斉涖盟齐闾丘明来涖盟是再同盟故赴以名杜不言略之注书帰齐纳之正义曰㝎十四年卫公孟彄出奔郑自郑奔齐故令自齐帰卫也成十八年传例曰凡玄其国诸侯纳之曰帰此书自齐帰知是齐纳之注赴以名故书正义曰㝎十三年薛弑其君比此夷当代为君尔来未同盟而赴以名故书注季子至以名正义曰传延别来季子救陈即是季札也札以襄二十九年来聘书名则此亦冝书名今不书者陈人来告不以名也传注黎一名隰正义曰黎即黎丘也二十三年传称齐晋戦于黎丘知伯亲禽颜庚庚即琢聚也二十七年传陈成子召颜涿聚之子晋曰隰之役而父死焉是黎一名隰注季子至十余正义曰襄昭之传称延州来季子者皆是季札也此说务德安民是大䝨之事亦当是札故计迹其年言虽老犹能将兵也孙毓以为季子食邑于州来丗称延州来季子犹赵氏丗称赵孟知氏卋称知伯延州来季子或是札之子与孙也〇十一年注赴以名故书之正义曰四年滕子结卒虞母代结为君尔来未同盟来赴故书也传注时人疑童子当殇正义曰䘮服大功章云子女子子之长殇中殇传曰何以大功未成人也年十九至十六为长殇十五至十二为中殇十一至八岁为下殇不满八歳以下皆为无服之殇其于服也长殇中殇降成人一等下殇降二等此注锜盖长殇也时人疑其当降服又葬殇之礼亦异成人檀弓云周人以殷人之棺椁葬以夏后氏之堲周葬中殇下殇以有虞氏之瓦棺葬无服之殇是其异于成人也稻醴梁糗腵脯正义曰周礼酒正辨五齐之名二曰醴齐郑玄云醴犹体也成而汁泽相将如今之恬酒矣则醴是浊酒也因令命作酒云秫稻必斉是以稻为醴也釈草云虋赤苗芭白苗郭璞曰令之赤梁粟白梁粟皆好谷也内则郑玄注云腵脩捶脯施姜桂也歌虞殡正义曰贾逵云虞殡遣殡歌诗杜云送葬歌曲并不解虞殡之名礼启殡而葬葬即下棺反日中而虞盖以启殡将虞之歌谓之虞殡歌者乐也䘮者哀也送葬得有歌者盖挽引之人为歌声以助哀今之挽歌是也旧説挽歌汉𥘉田横之臣为之拠此挽歌之有乆矣晋𥘉荀顗制礼以吉凶不杂送葬不冝有歌玄之摰虞駮之云诗云君子作歌惟以告哀葬之有歌不为害也复存之使问絃多以琴正义曰礼以物遗人谓之问二十六年卫出公使以弓问子赣论语云问人于他邦皆是也注鼓以至退军正义曰周礼大司马教大閲之礼云中军以鼙令鼓鼓人皆三鼓车徒皆作鼔行鸣镯车徒皆行及表乃止鸣铙且郄郑注云凡进军退军鼔铎同其所异者废镯而鸣铙耳如郑此宫则进退皆有金鼔而杜云鼔以进军金以退军者周礼是教戦之法其临敌之时𣣔战则先击鼔以动之𣣔退则先击金以静之故长勺之伇公将鼔之是𣣔战击鼔也此传云吾闻鼓而已不闻金矣是𣣔退击金也卫赐正义曰子贡卫人故称卫赐注盘庚至种类正义曰彼文云顚越不恭暂遇姦宄我乃劓殄灭之无遗育无俾易种于兹新邑此传字少于彼引之略也孔安国云颠殒越队也不㳟不奉上命孔言陨队谓受上命而队失之杜言从横不承命谓其人性自颠越从横不肯承令意小异也刑名以截鼻为劓劓是割也殄絶育长俾使皆釈诂文也易谓转易无使转生种类不令更有悪子孙也将死正义曰呉语云子胥将死曰而县吾目于呉门以见越人之入呉国之亡也遂自杀王愠曰孤不使大夫得有见也乃使取申胥之尸盛之䲭夷而投之于江贾逵云䲭夷革囊也注胡簋至曰簋正义曰胡簋行礼所用之噐故以胡礼事论语卫灵公问曰爼豆之事意亦同也明堂位说四代之器云有虞氏之两敦夏后氏之四琏殷之六瑚周之八簋如说文则夏器名琏殷器名瑚而包咸郑玄等注论语贾服等注此传皆云夏曰胡杜亦同之或别有所拠或相从而误甲兵至闻也正义曰对灵公军旅之事未之学也其意亦与此同军旅甲兵亦治国之具也此以文子非礼𣣔国内用兵灵公空问军陈故并不荅非轻甲兵也鲁人至乃帰正义曰孔子卋家云季康子使公华公賔公林以币迎孔子孔子帰是也注兵赋至田赋正义曰司马法方里为井四井为邑四邑为丘丘出马一匹牛三头四丘为甸甸乃有马四匹牛十二头是为革车一乗今用田赋必改其旧但不知若为用之贾逵以为𣣔令一井之间出一丘之税井别出马一匹牛三头若其如此则一丘之内有一十六井其出马牛乃多于常一十六信且直云用田赋何知使井为丘也杜以如此则赋税大多非民所能给故改之旧制丘赋之法田之所收及家内资财并共一马三牛令𣣔别其田及家资各为一赋计一丘民之家资令出一马三牛又计田之所収更出一马三牛是为所出倍于常也旧田与家资同赋今𣣔别赋其田故言𣣔以田赋也春秋正义卷第三十五计一万三千五百九十四字春秋正义春秋正义卷三十六春秋正义卷第三十六哀公国子祭酒上护军曲阜县开国子臣孔颕逹等奉勑撰十二年注直书至重赋正义曰用田赋者用田之所收以为赋令之出牛马也依实直书之以示改常法重赋㪘成元年作丘甲甲是造作之物故言作马中赋税以充之非造作之物且讥其赋不说其作故书用言旧不用而今用之注鲁人至顺时正义曰论语云君娶于呉为同姓谓之呉孟子是鲁人常言称孟子也坊记云鲁春秋去夫人之姓曰呉其死曰孟子卒是旧史书为孟子卒及仲尼脩春秋以鲁人己知其非讳而不称姬氏讳国悪礼也因而不改所以顺时卋也鲁春秋去夫人之姓曰呉春秋无此文坊记云然者礼夫人𥘉至必书扵䇿若娶斉女则云夫人姜氏至自齐此孟子𥘉至之时亦当书曰夫人姬氏至自呉同姓不得称姬旧史所书盖直云夫人至自呉是玄夫人之姓直书曰呉而已仲尼脩春秋以犯礼明着全玄其文故今经无其事注郧发阳也正义曰十七年传云孟武伯问于高柴曰诸侯盟谁执牛耳季羔曰发阳之役卫石魋指此会也知郧即发阳一地二名也传注讳娶至宋女正义曰讳娶同姓不得谓之吴女宋是子姓长女字孟故惠公元妃谓之子令亦称孟子者全改其本若言此夫人是宋国之长女也釈例曰经书孟子卒传言昭公娶于呉故不书姓此为昭公加讳不复系呉改其姓号传因而弗革也论语谓之呉孟子盖时人常言非经传正文也而贾氏以为言孟子若言呉之长女也称呉长女旣不异扵同姓且娶同姓长之与少未闻其异无所为别也注反哭至人䘮正义曰礼旣葬日中自墓反虞于正寝所谓反哭于寝反哭者是夫人之正礼也季氏以同姓之故不成其夫人之䘮不爲反哭故不书葬所以惩臣子之过也釈例曰若昭之孟子者以同姓为阙生革其姓过而知悔也然呉之大伯下及鲁昭于亲逺矣所讳在于名义而已居夫人之位籍小君之尊巴三卋矣季氏当国而不为之服至今仲尼釈己之经国朝不成其䘮以卋适夫人不书扵䇿此季氏之咎也杜言不书于䇿谓不以夫人之礼书于经也注孔子至节制正义曰杜以孔子与弔明其己玄臣位若在臣位则服小君之䘮不得云与弔而己故云孔子始老始老者谓始致事也刘炫云案十六年仲尼卒哀公诔之子贡讥云生不能用则是哀公不用仲尼为臣也又卋家及诸书无云仲尼仕于哀公杜焉得云孔子始老乎今知不然者以上十一年传称仲尼在卫鲁人以币召之是召之而来当以任用故府有云子为国老待子而行后乃致事故孟子之䘮而来与用若哀公全不能用何须以币召之但哀公不用其言故云生不能用于传文上下理甚符同刘以为不仕哀朝以规杜过非也䘮服齐衰三月章曰为旧君君之母妻传口为旧君者孰谓也仕焉而已者也何以服齐衰三月言与民同也君之母妻则小君也郑玄云仕焉而已者谓老若有废疾而致仕者也为小君服者恩深于民也是其服与民同不服臣为小君之服故与常弔也礼齐衰之䘮始死而絻以至扵成服絻以代吉冠故以絻为䘮冠也孔子以季孙当服臣为小君之礼故以小君礼往弔季氏传书适季氏谓适季氏哭位故杜言徃弔谓就其哭位也季孙旣不服䘮孔子不得服弔服故玄经从主节制也大夫之弔服弁经郑玄云弁经者如爵弁而素而加环经大如缌之经缠而不纠也曲礼云凡非弔䘮非见国君无不荅拜者郑玄云䘮賔不荅拜不自賔客也礼弔无拜法而此言孔子放绖而拜者记言䘮賔不荅拜谓䘮主旣拜賔不荅拜耳其𥘉见主人或弔者先拜拠此传文必有拜法记无其事记不具耳注㝷重也寒歇也正义曰少牢有司彻云乃寻尸爼郑玄云㝷温也引此若可㝷也亦可寒也则诸言㝷盟者皆以前盟己寒更温之使热温旧即是重义故以㝷为重传意言若可重温使热亦可歇之使寒故言寒歇不训寒为歇也长木至噬也正义曰长木喻呉国大也狗瘈喻呉失道也国狗犹家狗言家畜狂狗必啮人也注盟不至窃盟正义曰畏呉窃盟恐呉知之故不敢书扵䇿也成二年公及椘人秦人云云盟扵传曰卿不书匮盟也扵是于畏晋而窃与椘盟故曰匮盟彼以畏晋窃盟故诸侯之卿皆贬而称人此亦畏呉窃盟宜应贬此三国经遂没而不书者彼以晋是盟主诸侯不应背晋故贬诸侯之卿以成晋为霸主此呉以夷礼自処不合主诸侯之盟故与呉盟者悉皆不书是不与呉为盟主也旣不与呉则三国私盟于义可许不合贬责但鲁自不书仲尼亦从而不书之耳釈例曰诸侯畏晋而窃与椘盟而贬其卿所以成晋为盟主也呉之彊大始于会鄫终于黄池凡三会三代三盟唯书会伐而不书盟者其以盟主自居而行其夷礼礼仪不兴则盟神不蠲非所以结信义昭明徳故不録其盟不与其成为盟主也旣不与呉之为盟主则宋鲁卫三国私盟可许故无贬文是其说也杜言三会三伐三盟者七年会于鄫十二年会于槖臯十三年会于黄池是三会也八年呉伐我十年公会呉伐齐十一年齐国书及呉戦于艾陵是三伐也七年传云夏盟于鄫衍八年传云呉人盟而还十三年传云秋七月辛丑盟呉晋争先是三盟也注侯伯至生物正义曰侯伯诸侯之长谓盟主也侯伯为主则诸侯之从己者皆为賔致礼礼賔当谓有以乱之或设饮食与之宴也地主所会之地主人也当帰生物于賔礼牲生曰饩服虔云致賔礼于地主传言呉不行礼于卫卫非地主注犹西至之备正义曰月令季夏之月昬火星中诗云七月流火毛传云流下也谓昬而见于西南渐下流也周礼司爟云季秋内火是九月之昬大始入十月之昬则伏矣犹西流者言其未尽没是夏九月也经书十二月则是夏十月歴官失一闰故以九月为十月釈例长歴言诸儒皆以为时实周之九月而书十二月谓云再失闰若如其言乃成三失非但再也今以长歴推春秋此十二月乃夏之九月实周之十一月也此年当有闰而今不置闰此为失一闰月耳十二月不应螽故季孙怪之仲尼以斗建在戍火星尚未尽没拠今犹见故言犹西流明夏之九月尚可有螽也季孙虽闻仲尼此言犹不即改明年十二月复螽于是始悟十四年春乃置闰𣣔以𥙷正时歴也传于十五年书闰月盖置闰正之𣣔明十四年之闰于法当在十二年也注此事至齐同正义曰杜以此与经别故言丘明不以为义例故使文不齐同刘炫以为传説当时事耳更倒夲隙地之事载其日月使与明年相接今知不然者案宣二年壬申朝于武宫是十月五日下乃云冬赵盾为旄车之族彼注云壬申是十月五日也旣有日而无月冬又在壬申下明传文无较例彼旣无倒本其事与后年相接足知此亦不为例本其事使九月在十二月之下明传因简牍旧文或日月前后不以为例若以倒叙其事为后年张本案传之上下凡倒叙事为后年张本者唯道事之所由不具载其日月刘以此而规杜过非也〇十三年注夫差至书之正义曰七年会呉于鄫十三年会呉于槖皐皆不称子此称呉子故解之夫差𣣔霸中国尊天子而自号为王则诸侯不服故玄僣号自称呉子以告令诸侯故诸侯之䇿承而书曰呉子呉语说此事云晋侯命董褐告呉王曰今君奄王东海以滛名闻于天下君有短垣而自踰之况蛮荆则何有于周室夫命圭有命固曰呉伯不曰呉王诸侯是以敢辞夫诸侯无二君而周无二王君若无卑天子而曰呉公孤敢不顺从君命呉王许诺是其玄僣号也于此会玄王号耳其于呉国犹称王不改也注平且至之次正义曰公羊传曰孛者何彗星也其言于东方何见于且也杜用彼说衆星皆没故不言所在之次传赵鞅至知也正义曰如此传文则赵鞅先𣣔与呉戦也呉语云呉晋争长未成边遽仍至以越乱告呉王惧乃令大夫而谋曰无会而帰与会而先晋孰利王孙雄先封曰二者莫利必会而先之乃为呉王设计布陈鸡鸣乃㝎去晋军一里昧明王乃秉枹鸣鼔三军皆誮声动天地于是晋军大骇乃令董褐请事贾逵等皆云董褐司马寅也如彼文则呉请先戦国语各记其国之事言有彼此故其文不同注二臣鞅与寅正义曰杜以鞅唿寅与语明其同忧国事故以二臣为鞅与寅也刘炫以为呉晋二臣今知不然者以赵鞅唿司马寅自相与语云建鼓整列二臣死之皆是鞅寅自谓故知二臣鞅与寅也鞅旣不共呉臣对论曲直何得以二臣为呉晋之臣刘以为呉之臣而规杜氏非也建鼓正义曰建立也立鼓击之与戦也大射礼云建鼓在阼阶西郑玄云建犹树也以木贯而载之树之跗也彼谓立之于地所谓殷人楹鼓与此别也反曰至死乎正义曰呉语说此事云蕫褐旣致命乃告赵鞅曰臣观呉王之类有大忧小则嬖妾适子死不然则国有难大则越入呉将毒不可与戦主其许之说与此传小异乃先晋人正义曰呉语说此事云呉公先欠晋侯亚之与此异者经书公会晋侯及呉子传称公会单平公晋定公呉夫差呉皆在下晋实先矣经拠鲁史䇿书传未鲁之简牍鲁之所书必是依实国语之书当国所记或可曲笔直己辞有抑扬故与左传异者多矣郑玄云不可以国语乱周公所㝎法传玄云国语非丘明所作凡有共说一事而二文不同必国语虗而左传实其言相反不可强合也王合至于伯正义曰曲礼云五官之长曰伯是职方也九州之长入天子之国曰牧于外曰侯职方者二伯各至一方州长者州牧各主一州周礼所谓八命作牧九命作伯是也王合诸侯则伯帅侯牧当如康王之诰大保帅西方诸侯毕公帅东方诸侯以见于王也计当尽帅诸侯独言帅侯牧者举尊而言其实尽帅之也伯合诸侯则侯帅子男侯谓牧也牧帅诸国之君见于伯也亦当尽帅在会诸侯独云子男举小为言其实亦见在会者尽帅以见伯也故敝至伯也正义曰言共职贡于呉有豊于晋无有不及晋时以呉为伯故也鲁赋至事晋正义曰七年传茅夷鸿请救于呉云鲁赋八百乗君之贰也邾赋六百乗君之私也令鲁赋八百乗以贡于呉以呉为伯故也呉令帅鲁以见于晋则呉为州牧鲁为子男晋成伯矣邾是子爵以六百乗贡呉邾以呉为伯故也鲁旣以晋为伯呉为牧牧卑于伯则将半邾三伯乗以属于呉而如邾六百乗以事于晋也鲁将至而毕正义曰七月辛丑盟囚景伯以还今景伯称十月当谓周之十月之十月非祭上帝先公之时且祭礼终朝而毕无上辛冬于季辛之事景伯以呉信鬼皆虚言以恐呉耳注一盛至得饮正义曰酒盛扵器故谓一器为一盛说文云睨邪视也诗云无衣无褐何以卒歳郑玄云褐毛布也人之贵者无衣贱者无褐是褐者寒贱人之衣服也言我与彼褐之父但得共邪视之不得饮之告已之乏食也对曰至则诺正义曰食以稻梁为贵故以梁表精若求梁米之饭则无矣麄者则有之若我登首山以叫唿庚癸乎女则诺军中不得岀粮与人故作隐语为私期也庚在西方谷以秋孰故以庚主谷癸在北方居水之位故以癸主水言𣣔致饭并致饮也土地名首山阙不知其処当在呉所营军之旁呉及越平正义曰言呉不能报越求与之平终伍贠所谓三年始弱也〇十四年注麟者至曰获正义曰公羊传曰麟者仁兽也何休云一角而戴肉设武备而不为害所以为仁也郑玄诗笺云麟角之末有肉示有武而不用釈兽云麐身牛尾一角李廵曰麟瑞应兽名孙炎曰灵兽也京房易传曰麟身牛尾狼额马蹄有五采腹下黄髙丈二广雅云麒麟狼头肉角含仁怀义音中钟吕行歩中规折旋中矩游必択土翔必有処不履生虫不折生草不群不旅不入陷穽不入罗网文章斌斌说文云麟仁兽从鹿其声麟大牝鹿也从鹿粦声公羊传曰麟有王者别至无王者则不至孝经援神契云德至鸟兽则麒麟臻是言麟为圣王之嘉瑞也此时无明王麟出无所应也出而遇获失其所以帰也夫以灵瑞之物轗轲若是圣人见此能无感乎所以感者以圣人之生非其时道无所施言无所用与麟相类故为感也仲尼见此获麟于是伤周道之不兴感嘉瑞之无应故因鲁春秋文加褒贬而脩中兴之教若能用此道则周室中兴故谓春秋为中兴之教也春秋编年之书不待年终而絶笔于获麟之一句者本以所感而作故所以用此为终也釈天云冬猎为狩周之春夏之冬故称狩也桓四年公狩于郎荘四年公及齐人狩于禚禚郎二者公亲行皆书公狩此狩不书公卿者盖是虞人贱官自脩常职公卿不行故不书狩者名氏此狩常事本不令书书之为获麟故也传称狩于大野大野之泽在鲁国之西故言西狩得用曰获㝎九年传例也杜以获麟之义唯此而已先儒穿凿妄生异端公羊传曰有以告者曰有而角者孔子曰孰为来哉孰为来哉反袂拭面涕沾曰吾道穷矣说公羊者云麟是汉将受命之瑞周亡天下之异夫子知其将有云国争强秦项交戦然后刘氏乃立天子深闵民之离害故为之陨泣麟者大平之符圣人之类又云麟得而死此亦天告天子将没之征也案此时玄汉二百七十有余年矣汉氏起于匹夫先无王迹前期三百许岁天已豫见徴兆其为灵命何大逺乎言旣不经事无所拠苟佞时卋妄为虗诞故杜氏序云至扵反袂拭面称吾道穷亦无取焉然贱其虗诬鄙其妖妄故无所又之也説左氏者云麟生于火而游于土中央轩辕大角之兽孔子作春秋春秋者礼也脩大德以致其子故麟来而为孔子瑞也奉徳侯陈钦说麟西方毛虫金精也孔子作春秋有立言西方兊为口故麟来许慎称刘向尹更始等皆以为吉凶不并瑞灾不兼令麟为周异不得复为汉瑞知麟应孔子而至郑玄以为脩母致子不如立言之说宻也贾逵服虔颍容等皆以为孔子自卫反鲁考正礼乐脩春秋绐以周礼三年文成致麟麟感而至取竜为水物故以为修母致子之应若然竜为水物以其育于水耳麟生于火岂其产于火乎孔子之作春秋门徒冬知之矣立明亲承圣有目见获麟丘明何以不言弟子何以不説子思孟轲玄圣尤近荀卿着书尊崇孔德麟若应孔子而来着书无容不述何乃经传群籍了尔不言以其旣妖且妄故杜悉无所取注射小至之经正义曰此文与邾庻其黑肱莒牟夷文同知射是小邾大夫以句绎之地来奔鲁也其事旣同其罪亦等传称庻其等为三叛人不通数此为四叛人者以春秋之经止于获麟获麟以上襃贬是仲尼之意此虽文与彼同而事非孔意故不数也若然鲁史书此旧与彼同则窃地显者史先然矣而昭三十一年传盛论书三叛人名惩不义也其善志也杜言书曰故书皆是仲尼新意案此类彼则彼是旧文言新意者仲尼所脩有因有革因者虽是仲尼因旧旧合仲尼之心因而不改即是新意所以彼传帰功脩者谓之善志为传所以脩之旣㝎乃成为善也故釈例终篇杜自问而釈之云丘明之为传所以釈仲尼春秋仲尼春秋皆因旧史䇿书义之所在则时加増损或仍旧史之无或改旧史之有虽因旧文固是仲尼之书也丘明所发因是仲尼之意也是其説也公羊谷梁之经皆至获麟而尽左氏之经更有此下事者自此以下至十六年皆是鲁史记事之正文也仲尼所脩脩此记也此上仲尼脩记此下是其本文第子𣣔存孔子卒故因经之末并录鲁之旧史以续孔子所脩之经记仲尼卒之月日示后人使知之耳贾逵亦云此下弟子所记但不言是鲁之旧史耳陈恒执其君正义曰成十七年晋栾书执晋厉公亦先执后弑与此事同彼不书者或此告彼不告且此非孔子所脩不可以为例也斉人弑其君壬正义曰宣四年传例曰凡弑君称君君无道也称臣臣之罪也发凡言例是周公旧典此鲁史不书陈恒之名盖依凡例以斉君无道故传注大野至商名正义曰巨训大也由其旁有大沢故县以鉅野为名其沢在曲阜之西故称西狩不书地者得常不书也贾逵云周在西明夫子道系周服虔云言西者有意于西明夫子有立言立言之位在西方故着于西也案此泽实在鲁西旧史因书西耳仲尼不改旧史何以得示已意若其本实东狩仲尼不得輙改为西以己意之所示妄改鲁之狩処虽则下愚知其不可岂有斯人而为斯事以此立说何妄之甚杜以车子连文为将车之子故为㣲者鉏啇是其名也家语说此事云叔孙氏之车士曰子鉏商王肃云车士将车者也子姓鉏啇名今传无士字服虔云车车七㣲者也子姓鉏啇名以子为姓与杜异以为至虞人正义曰家语云子鉏啇采薪于大野获麟焉折其前左足载而帰叔孙以为不祥弃之于郭外使人告于孔子孔子曰麟也然后取之王肃云传曰狩此曰采薪时实狩猎鉏啇非狩者采薪而获麟也传曰以赐虞人此云弃之于郭外弃之于郭外所以赐虞人也然肃意𣣔成彼家语令与经传符同故强为之辞兾合其说要其文正乖不可合也今传言狩而获麟非采薪者也鉏啇不是狩者麟非狩之所获何以书为狩乎以赐虞人虞人当受之矣弃郭外非赐人之辞不得弃之以为赐人也公羊传曰西狩获麟何以书记异也何异尔非中国之兽也然则孰狩之薪采者也薪采者则㣲者也曷为以狩言之大之也曷为大之为获麟大之也则公羊之意当时实无狩者为大麟而称狩也家语虽岀孔家乃是后世所录取公羊之说饰之以成文耳不可与左氏合也注言鲁至获麟正义曰若举国不识则无由得书传説仲尼观之言鲁史所以得书获麟由仲尼辩之故也服䖍云仲尼名之曰麟明麟为仲尼至也然则麟非常见鲁人所疑仲尼圣者所言必信故鲁从而取之此则愚民之信圣也服虔以仲尼名之即云为仲尼至然则防风之骨肃慎之矢季氏之坟羊楚王之萍实皆问仲尼而后知岂为仲尼至也使子至弗邑正义曰季孙之意以小邾射不信千乗之国而信子路之言是其重子路过于一国子路当以为荣不冝耻与言约子路之意鲁伐小邾非己能禁将令己言不信不可与射约也又射是窃地叛臣臣之罪悪者也而子路与之相要便是以射为义耻与不义交好故辞不能也盟诸陈于陈宗正义曰陈宗陈氏宗主谓陈成子也尽集陈氏宗族就成子家盟也注成子至一乗正义曰案卋本倍子生昭子荘简子齿宣子其夷穆子安廪丘子凿兹芒子盈惠子淂谁非陈宗正义曰子行称国内之人谁非陈宗言陈氏宗族衆多力足成事何为畏子我𣣔出奔所不至陈宗正义曰子行虑其必出故以杀子惧之陈宗谓陈之先人此称有如陈宗由定六年孟懿子谓范献子曰所不以阳虎为中军司马者有如先君彼注云称先君以徴其言此亦然也服䖍云陈宗先祖鬼神也注闱宫至门也正义曰釈宫云宫中之门谓之闱孙炎曰宫中相通小门也成子在公宫内知大门公门也计闱在宫内必是得入大门乃得至闱令言攻闱与大门皆不胜者公宫非止一门盖从别门而入兵得至闱故与大门并攻也注至迹禽兽者正义曰周礼地官迹人掌邦由之政凡田猎者受令焉郑玄云迹之言迹知禽兽之処也注地理至大也正义曰汉书地理志云开封县逢泽在东北或曰宋之逢泽也臣瓉案汲郡古文梁惠王废逢忌之薮以赐民今浚仪县有逢忌陂是也土地名宋都睢阳计去开封四百余里非轻行可到故杜以逺疑非也盖扵宋都之旁别有近地名逢沢也介大也釈诂文案方言畜无耦曰介杜云大者逢泽大処不应唯有一麇若迹人止告一麇不应公唤左师俱猎故以介爲大刘炫以爲一麇而规杜氏非也注瑞符节以发兵正义曰周礼典瑞云牙璋以起军旅以治兵守郑衆云牙璋琢以为牙牙歯兵象故以牙璋发兵若令时以铜虎符发兵也彼用牙璋天子之法诸侯于其封内亦自以瑞发兵其物无文以言之孔丘至告人正义曰论语録此事与此小异彼云沐浴而朝此云齐而请彼云公曰告夫三子此云公曰子告季孙礼齐必沐浴三子季孙为长各记其一故不同耳彼扵退而告人之下又云云之王子告此无文者传是史官所录记其与君言耳退别告三子唯弟子知之史官不见其告故传无文也〇十五年传注聘礼至将命正义曰聘礼文也服虔云在床曰尸在棺曰柩礼称旣㪘于棺传言将以尸入者记言对文耳㪚则可以通隐元年传曰赠死不及尸注云尸未葬之通称也案聘礼賔入竟而死遂也主人为之具而殡介摄其命君弔介为主人主人帰礼币必以用介受賔礼无辞也不飨食此谓入竟未至国都賔死其礼如此聘礼又云若賔死未将命则旣敛于棺造于朝介将命郑注云未将命谓俟间之后也此谓賔己至朝主人将𣣔行礼賔请闻之后賔死以柩造朝以尸将事令公孙贞子卒于竟内依礼唯可以尸而入殡于賔馆不合以柩造朝以尸将事令上介芋尹云以尸将事者以呉人不纳故芋尹引礼深以抑之杜以传有以尸将事故引聘礼㪘于棺造于朝介将命以釈之其实贞子当殡扵馆不得以尸将事也于是至之礼正义曰上注所引者是聘賔终以尸将事之礼聘礼又云聘遭丧入竟则遂也不郊労不筵几主人毕帰礼賔唯饔饩之受是聘而遭䘮之礼也其朝礼虽亡賔终及主遭䘮必亦有礼文六年季文子聘于晋求遭䘮之礼是也曰人至贰乎正义曰人皆臣人谓凡人皆臣事扵人当一心事上令公孙成而有背人之心谓背鲁适齐况他国齐人虽为子彼岂有不学子而为叛贰乎言必效子而为叛贰故杜云言子叛鲁齐人亦将叛子也舆豭正义曰豭是豕之牡者传称诸侯盟谁执牛耳则盟当用牛此用豕者郑玄云人君用牛伯姬廹孔悝以豭下人君耳然则蒯聩自谋取国宁后降下人君于时廹促课得牲耳牲不备牛如孟任割臂以盟荘公椘昭王割子期之心以随人此及明年大子疾舆豭为盟皆临时偪切难以礼论也注季子至邑宰正义曰论语称子路为季路则字季故唿为季子也使告季子则季子在外下云食焉不辟其难是食孔氏之禄故知为孔氏邑宰召获至食炙正义曰丘明为传虽详扵当时而此大烦碎计栾宁饮酒无记录又此句顚倒辞义不允若倒此二句则上下各自相连当是后来误耳子羔至其难正义曰子羔谓季子将𣣔救君故言政不及己不当践其难季子𣣔救孔悝故言食其禄焉不辟其难十六年注仲尼至有误正义曰鲁臣见为卿乃书其卒致事而卒犹尚不书仲尼书卒者鲁之君臣宗其圣德殊而异之故特命史官使书其卒耳孔子卋家云鲁襄公二十二年而孔子生孔子年七十三以鲁哀公十六年四月己丑卒杜自以长歴授之四月十八日有乙丑无己丑己丑乃是五月十二日也日月必有误者刘炫云春秋之例卿乃书卒纵令仲尼不告老例不合书而杜云告老玄位犹书卒非也今知不然者案周礼典命云公侯伯之卿三命大夫再命仲尼为鲁大夫夹谷之会摄相事十一年传云子为国老是大夫尊者则二命以上准例合书故杜为此注或可杜为抑扬之辞以为仲尼纵未去位例不合书告老去位犹书卒者欲明鲁之君臣奈其圣德之甚刘不寻杜㫖以为例不合书而规杜过非也传公诔至自律正义曰周礼大祝掌作六辞以通上下亲踈逺近六曰诔郑衆曰诔谓积累生时德行以赐之命主为其辞即引此传是为赐命之辞也郑玄礼记注云诔累也累列生时行迹读之以作谥此传唯説诔辞不言作谥传记群书皆不载孔子之谥盖唯累其羙行示己伤悼之情而赐之命耳不为之谥故书传无称焉至汉王莽辅政尊尚儒术封孔子后为襃成侯追谥孔子为襃成宣尼君明是旧无谥也郑玄礼注云尼父因且字以为之谥谓谥孔子为尼父郑玄错读左传云以字为谥遂复妄力此觧注使副至石函正义曰少牢馈食大夫之祭礼其祭无主郑玄祭法注云唯天子诸侯有主禘祫大夫不禘祫无主耳令孔悝得有主者当时僣为之非礼也郑玄駮异义云大夫无主孔悝之反祏所出公之主耳案孔氏姞姓春秋时国唯南燕为姞姓耳孔氏仕扵卫朝己歴多世不知本出何国安得有所出公之主也知是僭为之耳胜曰至去之正义曰白公告之知必许其爵位而宜僚辞是不为利而謟也承之以劒𣣔刺杀之而冝僚不动是不为威而惧也如此之人必不是漏泄人言以求媚者也言其必不洩己谋故舍而去之注与呉至内乱正义曰服虔云𣣔陈士卒甲兵如与呉戦时所入献㨗杜以陈列甲兵士卒以入王言人情所不许岂当时肯聼之故以为战时所得铠杖兵器皆备具献之所得旣多𣣔因献用之以作乱注㣲匿也正义曰釈诂云匿㣲也舎人曰匿藏之㣲也郭璞曰㣲谓逃藏也左传曰其徒㣲之是也〇十七年注衷甸一辕卿车正义曰甸即乗也四丘为甸出车一乗故以甸为名是古者乗甸同也卫侯本许良夫服冕乗轩则卫侯旣入良夫为大夫矣传特言乗衷甸两牡则良夫不合乗之故知为卿车也兵车一辕而二马夹之其外更有二骖是为四马今止乗两牡而谓之衷乗者衷中也盖以四马为上乗两马为中乗大事驾四小事驾二为等差故也知大事驾四者异义古毛诗说天子之大夫皆驾四故诗云四牡騑騑周道倭遟是也如今乗舆有大驾中驾小驾为行之等差也其诸侯大夫士唯驾二无四二十七年陈成子以乗车两马赐颜涿聚之子士丧礼云赗以两马是唯得驾两无上乗也下文大子数之三罪衷甸不在其数而传言之者积其奢儧多也注紫衣君服正义曰贾逵云然杜从之紫衣为君服礼无明文要此云紫衣言良夫不合服之玉藻云玄冠紫緌自鲁桓公始也郑玄云盖僭宋王者之后服也管子称齐桓好服紫衣齐人尚之五素而易一紫孔子云悪紫之夺朱盖当时人主好服紫衣君旣服紫则臣不得僭今传言紫衣为良天之罪明紫是君服良夫僣之故言紫衣君服也大夫狐裘非僣言之者为祖裘张本注食而至不敬正义曰礼裘上有衣谓之裼玉藻云君衣狐白裘锦衣以裼之如此之类皆是裘上之裼衣也裼衣之上乃有朝祭正服裘上有两衣也如此雨衣里则二衣皆重之裼则袒正服露禓衣玉藻云裘之裼也见羙也君在则裼尽饰也服之袭也充羙也然则在君之所于法唯有露裼衣耳无露裘之时今良夫为食热之故偏袒其裘则并裘亦袒是不敬也劒是害物之器不得近至尊故近君则解劒良夫与君食而不釈剱亦不敬也注三罪紫衣袒裘带劒正义曰三者皆偪僣于君故以此为三罪衷甸僣卿耳比此为轻知衷甸非也卫侯至而譟正义曰北宫卫侯之别宫扵是卫侯在南宫梦里身在北宫见人登昆吾之观𬒳发北面而譟北宫在昆吾观北故此人北面向君而呌譟也其繇至后踰正义曰杜以鱼劳则尾赤方羊不能自安裔焉谓鱼至水边以喻卫侯将如此是贾逵之説杜用之也郑衆以为鱼劳则尾赤方羊逰戏喻卫侯淫纵杜不然者以此鱼喻卫侯诗云鲂鱼頳尾王室如燬鱼労则尾赤以労苦之鱼此喻卫侯则方羊为劳苦之状若其方羊是纵恣之状何得此劳苦之鱼也刘炫以为卜繇之辞文句相韵以裔焉二字冝向下读之知不然者诗之为体文皆韵句其语助之辞皆在韵句之下即齐诗云俟我于着乎而充耳以素乎而其王诗云君子阳阳左执簧其乐只且之类是也此之方羊与下句将亡自相为韵裔焉二字为助句之辞且繇辞之例未必皆韵此云阖门塞窦乃自后踰不与将亡为韵又一薰一莸十年尚犹有臭不与攘公之羭为韵是或韵或不韵理无定准刘以为裔焉大国谓土地逺焉之大国近不辞矣又以方羊为纵恣之状而规杜过非也注彘武至可执正义曰依礼小国执牛耳武伯得季羔之言以鄫衍则大国执发阳则小国执小国执之旣合古典武伯自以鲁是小国故云然则彘也杜以传有小国大国之执故云拠时执者无常刘炫以为小国恒执牛耳何得云执者无常若如刘意季羔直举发阳何须云鄫衍之役呉公子姑曹横规杜过非也〇十八年注言宗至从子正义曰卋族谱瑗皇父充石八卋孙缓充石十卋孙则为从孙非从子二者必有一误夏书至元亀正义曰夏书大禹谟之篇也唯彼能作先耳唯先蔽志昆命于元亀孔安国云帝王立卜占之官故曰官占蔽断昆后也官占之法先断人志后命于元亀言志㝎然后卜也杜虽不见古文其解亦与孔合周礼谓断狱为蔽狱是蔽为断也昆后也释言文〇十九年注言敬至大克正义曰自十六年以来经文己终传无所解当时之事亦不书记所记者爲终竟前事叔青如周计不应録为终苌弘之言故录之耳苌弘言在昭二十三年此叔青如京师自爲敬王崩未知敬王何年崩也史记十二诸侯年表敬王四十一年孔子卒四十三年敬王崩则敬王崩在他年也周本纪云敬王崩子元王立八年崩子㝎王立六国年表㝎王元年左传尽此则传以定王元年终矣杜卋族谱云敬王三十九年鲁哀公十四年获麟之歳也四十二年而敬王崩敬王子元王十年春秋之传终矣与史记不同者但史记卋代年月事多舛错故班固以文多抵捂谓此类也案卋本敬王崩贞王介立贞王崩元王赤立宋忠注引大史公书云元王仁生贞王介与卋本不相应不知谁是则宋忠不能㝎也又帝王卋纪敬王三十九年春秋经终四十四年敬王崩子眞㝎王立真㝎王崩子元王立是卋本与史记参差不同良以书籍久逺事多纰缪故杜违史记亦何怪焉刘炫以杜与史记不同而规其过未知刘意能㝎以否二十年箪小笥正义曰郑玄曲礼注云箪笥盛饭食者圎曰箪方曰笥宣二年赵盾见饿人为之箪食注云箪笥也不言小此言小笥者以盛珠之器不冝与盛饭器同故云小耳对曰至谤言正义曰爲时所用进在朝廷言行无愆不见怨悪言人无悪之者时所不用退帰私室则无诽谤之言故得君子之名也杜解进退之由由时可行则行故有进时可止则止故有退时易艮彖曰艮止也时止则止时行则行动静不失其时其道光明言史黯行如此也〇二十一年注皐缓至此会正义曰士䘮礼始死复魂之辞云皐其复郑玄云皐长声也皐者缓声而长引之是皐为缓也高蹈高举足而蹈地故言犹逺行也此盟于顾顾是齐地行不出竟而言远者止爲鲁不稽首而为此会虽近犹恨故以逺言之耳〇二十二年大子革奔越正义曰革为邾君十余年矣仍称为太子者承其父帰之下故系父言之越灭至以帰正义曰呉语说此事云越师入呉国囲王言呉王惧使人行成越王曰昔天以越赐呉而呉不受今天以呉赐越孤敢不听天之命而听君之命乎乃不许成因使告呉王曰以民生之不长王其无死寡人其逹王于角句东夫妇三百唯王所安以没王年天差辞曰孤之身实失宗庙社稷凡呉土地人民越旣有之孤何以视于天下夫差将死使人告于子胥曰使死者无知则己矣若有知也吾其何面目以见贠也遂自杀〇二十三年注景曹至祖母正义曰宋景曹者宋景公之母姓曹氏也昭二十五年传云季公若之姉为小邾夫人生宋元夫人生子以妻季平子此曹是平子之妻母故为桓子外祖母也今康子是桓子之子父之外祖母卒故使冉有弔且送葬妇人多以姓系夫此以景公见在遣弔景公故系其子小邾曹姓故称景曹注弥逺至弥甥正义曰弥者增益之义故为逺也釈亲云母之昆弟为舅谓我舅者吾谓之甥季桓子为景公之甥景公为康子父之舅氏也桓子于景公为亲甥故康子致辞于景公自以为弥逺之甥〇二十四年注躗过也正义曰服虔云躗伪不信也杜云躗过缪言也俱是不实之义各自以意训耳〇二十五年卫侯出奔宋正义曰服虔云此下但有适城鉏以钩越无奔宋之事其说未闻令杜云城鉏近宋邑盖卫侯出近宋竟似欲奔宋卫人以奔宋告也注期夏至同列正义曰期是夏戍之子戊是大叔疾之甥期为大叔疾姉妹之孙也姉妹之子为甥姉妹之孙与己之孙尊卑同列男子谓兄弟之孙为从孙故谓姉妹之孙为从孙甥〇二十六年注悼公至黯也正义曰卫卋家谓輙为出公季父黚杀出公子而自立是为悼公以城鉏与越人正义曰卫侯先居城鉏以兵侵卫卫人申开守陴卫侯不敢入乃还城鉏卫人得以城鉏与越者卫人赂遗于越虽公所在亦以与之注周元至飬也正义曰东卋家云景公卒公子得杀大子而自立是为昭公昭公者元公之曽孙也昭公父元公孙紏紏父公子端秦端秦即元公少子也景公杀昭公父纠故昭公怨贼杀大子而自立其说杀昭公得立之所由与此不合亦以得为昭公也注北首死象正义曰礼运云死者北首生者南郷故以北首为死象诗曰至顺之正义曰诗周颂烈文之篇也竞彊也无彊乎惟得䝨人也若得䝨人四方诸国皆顺从之矣〇二十七年注西平阳正义曰宣八年城平阳此云盟于平阳土地名云宣八年平阳东平阳也泰山有平阳县此年平阳西平阳也髙平有南平阳县元及寡正义曰无陵侮寡少而横及之也君子至入焉正义曰君子之为谋也思其始思其中思其终三者尽无猜嫌皆可举而行之然后设言以入前人焉注悼公至悼公正义曰鲁卋家云哀公奔越国人迎哀公复帰卒扵有山氏子宁立是爲悼公传称国人施罪于有山氏不得复帰而卒于其家也马迁妄耳注简子至为子正义曰赵卋家云孤布子卿见简子简子徧召诸子相之子卿曰无为将军者简子召子毋恤毋恤至子卿起曰此真将军矣简子曰此其毋贱翟婢也奚道贵哉子卿曰天之所授虽贱心贵自是之后简子尽召诸子与语毋恤最䝨乃废大子伯鲁而以毋恤为大子注史记至七年正义曰晋卋家云㝎公三十三年孔子卒三十七年定公卒则晋㝎公以鲁哀公二十年卒也又云㝎公卒子出公凿立十七年出公奔齐则出公之奔在鲁悼公之十年也又云出公旣奔知伯立昭公曽孙骄为晋君是为哀公哀公之四年赵襄子韩康子魏桓子共弒知伯是杀知伯当鲁悼公之十四年也又六国年表亦云晋哀公曰年鲁悼公十四年韩魏赵败知伯于晋阳戦国策记此事云知伯帅韩康子魏桓子攻赵襄子于晋阳引汾水以灌之城不没者三板知伯行水魏桓子御车韩康子为右知伯曰吾今乃知水可以亡人之国汾水可以灌安邑绛水可以灌平阳安邑魏也平阳韩也魏桓子肘韩康子康子蹑魏桓子之足其夜赵襄子使张孟谈私扵韩魏韩魏反与赵合遂杀知伯扵晋阳之下而三分其地事在春秋获麟之后二十七年王隐晋书武帝纪大康元年诸军伐呉三月至江陵县而孙皓面缚诣王濬降杜预先为荆州刺史镇㐮阳督诸军伐呉将兵向江陵因东下伐呉呉平又自江陵还㐮阳束哲传云大康元年汲郡民盗发魏安釐王冢得竹书漆字科斗之文科斗文者周时古文也其字类麤尾细似科斗之虫故俗名之焉大凡七十五卷晋书有其目录其六十八卷皆有名题其七卷折简碎杂不可名题有周易上下经二卷纪年十二卷琐语十一卷周王游行五卷说周穆王逰行天下之事今谓之穆天子传此四部差为整顿汲郡𥘉得此书表以下原阙