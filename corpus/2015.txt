喻林提要钦定四库全书子部十一喻林类书类提要等谨案喻林一百二十巻明徐元太撰元太字汝贤宣城人嘉靖乙丑进士官至刑部尚书是书以经史及诸子集中所载古人设喻之词广徴博採彚为一编分立十门毎门又各分子目凡五百八十余类歴二十余年而成复自加刋削而付之梓用心颇为勤至其引书各于条下註明出处篇目次第胪载无遗亦逈异明人剽窃撦挦之陋习特其自序称閲书四百余种而检核书中所列篇籍实不及其半未免涉于夸张又往往随手摭拾不能得其根源如儿説宋人善辨者一条本出韩非子周人有仕不遇者一条本出王充论衡而皆引作艺文类聚又懐金至者至不生归一条本出后汉书耿弇𫝊而引作文选李善注又头白可期汗青无日一条本出唐书刘知几𫝊而引作事文类聚又天寒即飞鸟走兽尚知相依一条本出沈约所作阮籍咏懐诗註而以为李善此类甚多皆为失于疎畧葢其学惟知以氾滥自矜奥博而不能考核精详故毎蹈舛漏之病然自秦汉以迄六朝文人词赋多以罕譬为工恣肆汪洋大都得力于此元太是编蒐罗极备零玑断璧均足为缀文者沾丐之资犹为有禆艺苑以视坊本类书之丛杂无章者固胜之逺矣干隆四十四年正月恭校上总纂官纪昀陆钖熊孙士毅总校官陆费墀自叙喻林自叙予至陋且善忘虽稔习篇章乆则惘然莫忆故日随䟽记以识所闻然尤嗜喻言为假譬之殊形异类甚易窍穿壅遏脩词者莫可合旃耳苐唐而后学士大夫骚人墨客咸嗔繁秽乃断六朝以上自经史子集以及道佛诸书四百余种凡语渉比辞者无论圣贒与流略之粕华目所尝见必手録焉即非喻而可为喻犹笔存之颇慙不急是勤宁免诮生玩丧惟欲砭遗忘之疾且借鲜逸心信无补空踈知犹贒乎已已遡从释褐计有二纪退食罔虚积成鉅帙又病樷穰蔓杂不便省观因加诠次成编析分十门列类五百八十有竒摠彚乙百二十卷廼若粃糠沙石槩未簸淘亦丝蒯竝收期无漏弃也任江河之多胔自不妨汲祭其中或择而弗精将渍白蝇于清醑矣以林名喻岂尽把梧哉用当厥材丑犹化好脱在唲齵之郄卒然㩥揳有资则匠人碎用足供庻兹辑亦非累瓦者此皆督抚巴蜀三征西南之暇所就㑹中州何侍御公代天来狩相与提衡最为契洽偶见抄本谓宜宣布㝢中以惠后学予弗获辞竟灾梨枣要之拾唾为文人莫我知亦莫我罪比学宪郭君愽通今古一代文人海以内仰之不啻麟角凤毛而序云彚喻为林自予始予初心岂作始哉至云与予谈天下事若得于喻喻者深私心窃有厚媿夫喻林不足稐文即缪以文许则文之与武两途奚翅迳庭三征固恭仗天威而受益郭君良非渺浅嗣郭君秉钺黔中拓土开疆元老壮猷震乎殊俗诚文武为宪质之吉甫宁过逊欤予病卧敬亭间复翻閲稍为增删一二犹子胥庆雅有同嗜取而订其鲁鱼帝虎因侈口兹辑匪直骚坛之楩楠抑亦萟苑之栴檀也当与御览等编争竒芳于邓林遂镌之剞劂三征寔録后藏诸家塾庸广厥传予叙其始末如此徐元太谨撰喻林卷一钦定四库全书喻林卷一明徐元太撰造化门天道鼓之以雷霆润之以风雨日月运行一寒一暑雷以动之风以散之雨以润之日以晅之万物尊天而贵风雨所以尊天者为其莫不受命焉也所以贵风雨者为其莫不待风而动待雨而濡也若使万物释天而更有所受命释风而更有所仰动释雨而更有所仰濡则无为尊天而贵风雨矣天者诚其日德也日诚出诚入南北有极故莫弗以为法则天者信其月刑也月信死信生终则有始故莫弗以为政天者明星其稽也星不乱各以序行故小大莫弗以章天者因时其则也四时当名代而不干故莫弗以为必然天者一法其同也前后左右古今自如故莫弗以为常天之处高其听卑其目芒其视察四时者天之吏也日月者天之使也星辰者天之期也虹霓彗星者天之忌也天道者无私就也无私去也能者有余拙者不足顺之者利逆之者凶譬如隋侯之珠和氏之璧得之者富失之者贫夫至明者其照无疆至晦者其暗无疆夫本末相兼犹手背之相包一身和则百节皆适天道顺则本末俱畅春秋汉合孳曰强干弱流天之道使星司夜月司时犹使鸡司晨也斗极天之中也言天者必拟之人故自脐以下人之阴也自极以北天之隂也日月若悬璧五星若编珠天有四时五行日月相推寒暑迭代其转运也和而为雨怒而为风散而为露乱而为雾凝而为霜雪立为蚿此天地之常数也若四时失运寒暑乖违则五纬盈缩星辰错行日月薄蚀彗孛流飞此天地之色诊也形气天形穹隆如鸡子幕其际周接四海之表浮于元气之上譬如覆奁以抑水而不没者气充其中故也虹霓也云雾也风雨也四时也此积气之成乎天者也山岳也河海也金石也水火也此积形之成乎地者也知积气也知积块也奚谓不坏夫天地空中之一细物有中之最巨者清阳者薄靡而为天重浊者凝滞而为地清妙之合专易重浊之凝竭难故天先成而地后定天地之间有阴阳之气常渐人者若水常渐鱼也所以异于水者可见与不可见耳其澹澹一也然则人之居天地之间其犹鱼之离水一也山犹人之有骨节也水犹人之有血脉也地以名山为辅佐石为之骨川为之脉草木为之毛土为之肉三尺以上为粪三尺以下为地夫天者统元气焉非止荡荡苍苍之谓也地者统元形焉非止山川丘陵之谓也人者统元识焉非止圆首方足之谓也宋均曰浑浑混混鸡卵未分也元气周行终始无已如水之流不得独处衆星累累如连贝江河四海如衣带地常动不止而人不知譬如闭舟而行不觉舟之运也日薄星廻穹天所以纪物山盈川沖后土所以播气夫地有形而天无体譬如火焉烟在上灰在下也造化权舆以为东方之气风也故冻非东风不能解湛非东风不能溢风经曰调畅祥和天之喜气也折扬奔厉天之怒气也仰观天形如车盖衆星累累如连贝土精为石石气之核也气之生石犹人筋络之生爪牙也日处君而盈度月象臣而亏傍云逶迤而上布星离离以舒灮夫土地皆有形名而人莫察焉有龟龙体有鳞凤貌有弓弩势有斗升象有张舒形有塞闭容有隐眞之安有累卵之危有膏腴之利有塉埆之害地东西为纬南北为经山为积德川为积刑高者为生下者为死丘陵为牡川谷为牝天不足西北地不足东南西北为天门东南为地戸天门无上地戸无下昔者周公问于商高曰夫天不可阶而升地不可得尺寸而度请问数安从出商高曰数之法出于圆方岐伯曰言天者求之本言地者求之位言人者求之气交帝曰何谓气交岐伯曰上下之位气交之中人之居也故曰天枢之上天气主之天枢之下地气主之气交之分人气从之万物由之此之谓也易称天𤣥盖取幽㴱之名庄说苍天近在远望之色于是野人信明谓旻青如碧儒士据典谓干黑如漆青黑诚异乖体是同儒野虽殊不知是一流行阖戸谓之坤辟戸谓之干一阖一辟谓之变往来不穷谓之通鸟兽俄呦呦俄旬旬俄逃逃草木俄茁茁俄停停俄萧萧天地不能畱圣人不能系有运者存焉尔鬻熊曰运转亡已天地宻移畴觉之哉杂乎芒芴之间变而有气气变而有形形变而有生今又变而之死是相与为春秋冬夏四时行也钧旋毂转周而复匝日出旸谷入于虞渊莫知其动须臾之间俛人之颈阳阴之时虽异二体常存犹如一鼎之水而未加火纯阴也加火极热纯阳也纯阳则无阴气息火水寒则更阴矣纯阴则无阳气加火水热则更阳矣三统者天地人之始道之大纲也五行者品物之宗也道以三兴德以五成故三皇五帝三王五伯至道不远三五复反譬右循连镮顺鼎耳穷则反本终则复始也雷风炫焕与物时行日有南有北月有徃有来日不南不北则无冬无夏月不往不来则望晦不成夫地之有百川也犹人之有血脉也血脉流行泛扬动静自有节度百川亦然其朝夕往来犹人之唿吸气出入也星宿之相次如岁月之相袭新故相易周而复始夫五行四时佐天地造物者也然水火相践金木相代而共成陶钧之致春秋异候寒暑继节而俱济一岁之功剖而为二判而为五或为白黑或为水火或为酸咸或为征羽生克露虽湛湛然见阳则干五行四时十二月还相为本也五声六律十二管还相为宫也五味六和十二食还相为质也五色六章十二衣还相为质也譬如火斜照水日斜照镜则水镜之灮㫄照他物若使镜正当日水正当火则水镜之灮不能有照日之夺月亦犹是也惟火之为物能镕金而销之能燔木而烧之鍊土生木鍊木生火鍊火生云鍊云生水鍊水反土鍊甘生酸鍊酸生辛鍊辛生苦鍊苦生咸鍊咸反甘变宫生征变征生商变商生羽变羽生角变角生宫金胜木者非以一刃残林也土胜水者非以一墣塞江也夫大生小多生少天之道也故丘阜不能生云雨涔水不能生鱼鼈者小也牛马之气蒸生虮虱虮虱之气蒸不能生牛马故化生于外非生于内也凡天地之物乘以其泰而生厌于其胜而死四时之变是也故冬之水气东加于春而木生乘其泰也春之生西至金而死厌于胜也生于木者至金而死生于金者至火而死春之所生而不得过秋秋之所生不得过夏天之数也金木交刑水火相敌休废于时吉凶生焉阴阳死于位生于时死于时生于位进退不可诘正盛则衰来正衰则盛来刚柔相伤火烂销金五生不相殄五克不相逆不相殄乃能相继也不相逆乃能相治也相继则父子之道也相治则君臣之宝也水之于火气志交通然相克害不可其器隔以釡鼎火近于水水则焦远于水火则炎炽焱怒纬书曰火铄金鹊啄猬水火相息而更用事犹王者受命改正朔易服色周髀云日犹火月犹水火则外灮水则含景故月灮生于日所照魄生于日所蔽当日则灮盈就日则明尽木得金而伐火得水而灭土得木而达金得火而缺水得土而絶万物尽然不可胜竭此五阴灭彼五阴生譬如灯明灯生闇灭灯灭闇生复有风轮名为遍霔刼火烧时暜于世界降霔大雨复有风轮名为干竭刼水漂时能令彼水悉皆枯涸如水得增上力灭火火得增上力则消水乃至草木各有相害如水能灭火火不自灭火土资水泽金由火煎消息天地不变不能通气五行迭终四时更废君臣取象变节相移能消者息必专者败此其变易也天有时以生有时以杀草木有时以生有时以死石有时以泐水有时以凝有时以泽此天时也诗曰高岸为谷㴱谷为陵三后之姓于今为庶臣闻峻高者隤茂叶者摧日中则移月满则亏四时不竝盛五行不俱驰阴阳更倡气有盛衰故溢堤之水不淹其量熻干之火不复其炽水静则无沤瀴之怒火消则无熹毛之热天不足西北星辰西北移地不足东南以海为池日中必移月满必亏冲风之衰不能起毛羽彊弩之末力不能入鲁缟夫盛之有衰犹朝之必莫也夫白日登天运景万里无物不照及其入地一炭之灮不可得见三五盈月清耀烛夜可以远望及其在昼明不如镜道有隆窳物有兴废有声有寂有灮有翳朱阳否于素秋𤣥阴抑于孟春羲和逝而望舒系运气匿而耀灵陈天道不常盛寒暑更进退道㒺隆而不杀物无盛而不衰有始有终天地之经自非三灮谁能不零且物极则亏祸盈而覆者天之道也天之道其犹张弓乎高者抑之下者举之有余者损之不足者与之天之道损有余而补不足庳者隆之因亏者成之渐凡一气不顿进一形不顿亏亦不觉其成不觉其亏亦如人自生至老貌色智态无日不异皮肤爪发随生随落非婴孩时有停而不易也物损于彼者盈于此成于此者亏于彼阴极则阳来阴消则阳长衰则退盛则战夫李梅实多者来年为之衰新谷熟者旧谷为之亏自天地不能两盈而况于人事乎故利于彼者必耗于此犹阴阳之不竝曜昼夜之有长短也江河之溢不过三日飘风㬥雨须臾而毕黑龙吐灮使阴复阳㴱谷为陵衰者复兴日月运行一寒一暑荣灮赫赫不可得保次六月阙其博不如开明于西测曰月阙其博明始退也上九陵峥岸峭陁测曰陵峥岸峭陁鋭极必崩也数多者见贵而实索数少者见贱而实饶昼数多夜数少象月闚而日溢君行灮而臣行灭君子道全小人道缺日一南而万物死日一北而万物生斗一北而万物虚斗一南而万物盈四时之序节满卽谢五行之性功成必退故阳极而阴降阴极而阳升日中则昃月盈则亏此天之常道也势积则损财聚必散年盛返衰乐极还悲此人之恒也木落归本水流归末故水利在亥木利在辰盛衰各得其所故乐也人之观火听雷谓其盈实终以天收雷声地藏火热则为虚无言极盛者亦灭亾也太公曰春道生万物荣秋道成万物零一阖一开两仪之迹一沖一溢悬象之节涣沍期于寒暑凋蔚要乎春秋若飘风不终朝兮骤雨不终日雷隆隆而辄息兮火犹炽而速灭自夫物有盛衰兮况人事之所极月盈则沖华不再繁日发星廻昊天无以爽其节山盈川沖厚地不能亏其度四运忽其代序兮万物纷以廻薄览蕐莳之时育兮察盛衰之所託感冬索而春敷嗟夏茂而秋落天地极则反盈则损日月是也日中则移月满则亏而况于人乎是以日中而昃月满而缺四时变化一消一息高山之下必有㴱谷大泉之流必有激波烁金汤石存于凝冰裂地之端阴阳所成炎极则凉理之恒数物壮则老其义必然江河之枯竭兮水流注于海三千三百年为小阳九小百六九千九百年为大阳九大百六天厄谓之阳九地亏谓之百六大海江河犹有枯竭万仞大鱼曝嵴在外有无凡动息则静静非动者也语息则黙黙非语者也然则天地虽大富有万物雷动风行运化万变寂然至无是其本矣天了无质仰而瞻之高远无极眼瞀精絶故苍苍然也譬之旁望远道之黄山而皆青俯察千仞之㴱谷而窈黑夫青非眞色而黑非有体也一陶能作万器终无有一器能作陶者能害陶者一道能作万物终无有一物能作道者能害道者寒暑温凉之变如瓦石之类置之火卽热置之水卽寒呵之卽温吹之卽凉特因外物有去有来而彼瓦石实无去来譬如水中之影有去有来所谓水者实无去来形动不生形而生影声动不生声而生响无动不生无而生有有实而无乎处者宇也有长而无本剽者宙也有乎生有乎死有乎出有乎入入出而无见其形是谓天门天门者无有也万物出乎无有灮曜问乎无有曰夫子有乎其无有乎灮曜不得问而熟视其状貌窅然空然终日视之而不见听之而不闻抟之而不得也灮曜曰至矣其孰能至此乎予能有无矣而未能无无也夫无形者物之大祖也无音者声之大宗也其子为灮其孙为水皆生于无形乎夫灮可见而不可握水可循而不可毁故有像之类莫尊于水夫秋豪之末沦于无间而复归于大矣芦苻之厚通于无而复反于敦龎若夫无秋豪之微芦苻之厚四达无境通于无圻而莫之要御夭遏者其袭微重妙挺挏万物揣丸变化天地之间何足以论之有有者言万物掺落根茎枝叶青葱苓茏萑蔰炫煌蠉飞蝡动蚑行喙息可切循把握而有数量有无者视之不见其形听之不闻其声扪之不可得也望之不可极也诸与扈冶浩浩瀚瀚不可隐仪揆度而通灮耀者夫木之死也青青去之也夫使木生者岂木也犹充形者之非形也故生生者未尝死也其所生则死矣化物者未尝化也其所化则化矣无形生有形故为物大祖也无音生有音故为声大宗也无为之本则无畱于一象无系于一味故能为形气之主动必由之夫道之而无语名之而无名视之而无形听之而无声则道之全焉故能昭音响而出气物包形神而章灮影𤣥以之黑素以之白矩以之方规以之圆圆方得形而此无形白黑得名而此无名也道者涵干括坤其本无名论其无则影响犹为有焉论其有则万物犹为无焉隷首不能计其多少离朱不能察其髣髴吴札晋野竭聪不能寻其音声乎窈㝠之内狶猪疾走不能迹其兆朕乎宇宙之外如鸟出巢如蛇出穴由其尚有故无所不之恍惚之数生于毫釐毫釐之数起于度量千之万之可以益大无形附有形有形为之宅有形附无形无形为之主譬如畵师以衆杂彩畵作衆像若男若女若牛若马凡夫无知见之则生男女等相畵师了知无有男女譬如根眼开时见色闭时无见譬如影灮虽可显说而无实法可令执取虽无可执取而有所显照譬如唿响因于山谷及音声起无有形状不可覩见亦无分别而能随逐一切语言知有非实如阳焰水知实非无如火性生如灰覆火岂得称无若闇寻声当知必有倚伏九三无平不陂无往不复艰贞无咎城复于隍其命乱也初九悔亾丧马勿逐自复若四月纯阳用事阴在其中靡草死也十月纯阴用事阳在其中荠麦生也水激则旱兮矢激则远万物囘薄兮振荡相转成败之转譬若纠墨阳降阴升一㬱一兴流而为川滞而为陵祸不可攘福不可征夫明晦迭来屯平代有晦为明始乱实治基宋人有好行仁义者三世不懈家无故黑牛生白犊以问孔子孔子曰此吉祥也以荐上帝居一年其父无故而盲其牛又复生白犊其父又复令其子问孔子其子曰前问之而失明又何问乎父曰圣人之言先迕后合其事未究姑复问之其子又复问孔子孔子曰吉祥也复敎以祭其子归致命其父曰行孔子之言也居一年其子又无故而盲其后楚攻宋围其城民易子而食之析骸而炊之丁壮者皆乘城而战死者大半此人以父子有疾皆免及围解而疾俱复峣山崩而薄落之水涸区冶生而淳钩之劒成纣为无道左强在侧太公竝世故武王之功立由是观之利害之路祸福之门不可求而得也有荣蕐者必有憔悴有罗纨者必有麻蒯塞上之人有善术者马无故亾而入胡人皆弔之其父曰此何遽不为福乎居数月其马将胡骏马而归人皆贺之其父曰此何遽不能为祸乎家富良马其子好骑堕而折其髀人皆弔之其父曰此何遽不为福乎居一年胡人大入塞丁壮者引弦而战近塞之人死者十九此独以跛之故父子相保故福之为祸祸之为福化不可极深不可测也祸与福同门利与害为邻非神圣人莫之能分贞良而亾先人余殃猖蹶而活先人余烈天地之道极则反满则损五采曜眼有时而渝茂木丰草有时而落物有盛衰安得自若天将与之必先苦之天将毁之必先累之有奇福者必有奇祸有甚美者必有甚恶盛中后跌衰者复掇盈满或毁疾羸肥腯利端始萌害渐亦芽速速方毂夭夭是加欲丰其屋乃蔀其家岂觉崇朁之相为首尾哀乐之相为朝暮昔宋人有白犊之祥而有失明之祸虽有失明之祸以至获全之福北叟有胡马之利卒有奔坠之患虽有奔坠之患以至保身之福祸福同根妖祥共域人皆爱少而恶老重荣而轻悴故簪珥英蕐而焚灰枯朽莫识枯朽生于英蕐英蕐归于枯朽祸福相为表里如纠绳索相附㑹也得固易失荣难久恃膏以明自煎人以财兴累春秋相代若环之无端天道常也譬如天马本出西北忽由东道况富之与贫贵之与贱易至乎福为祸始祸作福阶天地盈虚寒暑周廻休咎相乘蹑飜覆若波澜祸福相转利害相生如循环而运丸耳其作不可见其端不可觉一宅同姓相代或吉或凶一官同姓相代或迁或免成康居之而兴幽厉居之而衰吉凶兴衰在人不由宅矣董生有云弔者在门贺者在闾言有忧则恐惧敬事敬事则必有善功而福至也又曰贺者在门弔者在闾言受福则骄奢骄奢则祸至故弔随而来盖闻市朝迁贸山川悠远是以狐兎所处由来建始之宫荆棘参天昔日长洲之苑夫否终斯泰屯极则亨若日月之廻环犹阴阳之报复阮嗣宗苏门歌曰日没不周西月出丹渊中阳精蔽不见阴灮代为䧺亭亭在须臾厌厌将复隆富贵俯仰间贫贱何必终利为福始利与害同门福为祸先祸与福同邻譬如有人闭在暗室眼无所见复有异人曾受苦恼作是思惟此人受苦甚为可愍若不得脱是人必死以火与之令得少明时暗室人见火欢喜心得安稳尔时彼火以少因縁炽然火焰烧彼暗室尔时彼人被烧而死夫贵贱靡恒贫富无定譬水火更王寒暑递来相须刚柔分动不溷乃明雷电竝合不乱乃章子夏传云地得水而柔水得地而流故曰比彼廻风从上下谷风未与相扶谓之为頽若谷风既与相扶而上则为焱不复为颓也方祗体安俪干仪而合德圆舒循晷配羲曜以齐明故知阳烁阴凝万物假其陶铸火炎水润六气由其调理金木水火土其势相害其道相待故至寒伤物无寒不可至暑伤物无暑不可天不发其阴则万物不生地不发其阳则万物不成天圆地方道在中央正月失政七月凉风不至二月失政八月雷不藏三月失政九月不下霜四月失政十月不冻五月失政十一月蛰虫冬出其乡六月失政十二月草木不脱七月失政正月大寒不解八月失政二月雷不发九月失政三月春风不济十月失政四月草木不实十一月失政五月下雹霜十二月失政六月五谷疾狂以水和土以土和火以火化金以金治木木复反土五行相治所以成器用川竭而谷虚丘夷而渊塞脣竭而齿寒河水之㴱其壤在山金与水二气相资父子之谓一昼一夜然后作一日一阴一阳然后生万物朗月竝衆星日出擅其明冬寒地为裂春和草木荣阳德虽暜济非阴亦不成一昼一夜成一日一男一女成一室譬如木牀离木无牀离牀无木阳不独王以阴为得阴不独王以阳为得亦如冬以温暖为德夏以凉冷为德男以女为德女以男为德之义譬如泥瓶泥与瓶合泥灭瓶成而是泥相终不名瓶瓶虽非泥不余处来以泥因縁而生是瓶相禅日往则月来月往则日来日月相推而明生焉寒往则暑来暑往则寒来寒暑相推而岁成焉三心五噣四时更见阴阳协气而代谢寒暑随时而推移夫天地一险一易若鼔之有揨擿挡则击朱明长赢不能尽其所以为温也必随之以揫敛之气而为秋𤣥武沍阴不能尽其所以寒也必随之以敷荣之气而为春孰为此者天也天且不可以尽而况人乎将来者进成功者退已用则贱当时则贵万物㒺乎北直乎东蒙乎南酋乎西冥乎北故㒺者有之舍也直者文之素也蒙者亾之主也酋者生之府也冥者明之藏也春荣秋落四时所以迭代金行水流五德所以互序日没不周西月出丹渊中阳精蔽不见阴灮代为雄四时更运功成则移譬如花果花生无果果生无花如彼水上泡一生而一灭循环三界内犹如汲井轮譬如鸡生卵卵生鸡从卵生卵从鸡生鸡人生死亦如是无有絶时去而复生如火燄之连出来而更逝若水波之续转至大时有俊风俊者大也大风南风也何大于南风也曰合冰必于南风解冰必于南风生必于南风收必于南风故大之也朴至大者无形状道至眇者无度量故天之圆也不得规地之方也不得矩夫天地之施化也呕之而生吹之而落岂此契契哉故凡可度者小也可数者少也至大非度之所能及也至衆非数之所能领也故九州不可顷畞也八极不可道里也太山不可丈尺也江海不可斗斛也故大人者与天地合德日月合明鬼神合灵四时合信包裹天地陶冶万物大通混冥㴱闳广大不可为外析毫剖芒不可为内无环堵之宇而生有无之根鲲鹏方之犹蚊蚋蚤蝨耳则太虚之所受亦奚所不容哉虽有至明而有形者不可毕见焉虽禀极聪而有声者不可尽闻焉虽有大章竖亥之足而所常履者未若所不履之多虽有禹益齐谐之识而所识者未若所不识之衆也天称其高者以无不覆地称其广者以无不载日月称其明者以无不照江海称其大者以无不容挹朝夕之池者无以测其浅㴱仰苍苍之色者不足知其远近夫九苍之高迅羽不能寻其巓四溟之深幽鳞不能测其底天不可阶而升地不可尺寸而度且夫阴阳者有名而无形故数之可十离之可百散之可千推之可万大海虚谷百川竞凑至道寥廓万物归之夫道不为万物而生春万物感春炁而自生秋不为万物而杀万物感秋炁而自杀其为生也不恃其恩不求其报故其恩大矣其为杀也不恃其威不求其惧其威大矣譬如虚空无有边际不可思议又如空中种种色相现增现减而此虚空无增无减至神其受命也如向无有远近幽深遂知来物神也者妙万物而为言者也动万物者莫疾乎雷挠万物者莫疾乎风燥万物者莫熯乎火说万物者莫说乎泽润万物者莫润乎水靁出地奋震惊百里山出云雨以润天下且夫天地为罏兮造化为工阴阳为炭兮万物为铜合散消息兮安有常则千变万化兮未始有极一在而不可见道在而不可专切譬于渊其㴱不测凌凌乎泳澹波而不竭天地未剖阴阳未判四时未分万物未生注然平静寂然清澄莫见其形若灮燿之问于无有退而自失也曰予能有无而未能无无也及其为无无至妙何从及此哉崑崙之丘或上倍之是谓凉风之山登之而不死或上倍之是谓县圃登之乃灵能使风雨或上倍之乃维上帝登之乃神是谓大帝之居寒不能生寒热不能生热不寒不热能生寒热故有形出于无形未有天地能生天地者也卜者操龟筮者端策以问于数安所问之哉夫鬼神视之无形听之无声然而郊天望山川祷祠而求福雩禜而请雨卜筮而决事虽乗云附景不足以比速晨凫失羣不足以喻疾疾雷不及塞耳疾电不暇掩目山川石水井灶洿池犹有精气人身之中亦有魂魄况天地为物物之大者于理当有精神有精神则宜赏善罚恶但其体大网疏不必机发而应耳道无始故迎之不见其首道无终故随之不见其后弧弓为射非弦而不能发天之为射无弓必中譬彼虚空无有动住无起无作无彼无此譬如唿响于善恶声无所是在亦无所受譬如虚空本来不生不生故无灭灭无故无物可离故名虚空至虚天地之道其犹鼓籥以虚为德自近及远者也天地之间其犹橐籥乎虚而不屈动而愈出水可析可合精无人也火因膏因薪神无我也于穆无穷变无形像优游委纵如响之与景在于小则忘于大在于中则忘于外在于上则忘于下在于左则忘于右无所不充则无所不在是故贵虚者毫末为宅也天无情于生死则不可以情而憾怨故暄然而春荣蕐者不谢悽然而秋凋零者不憾太素之前幽清寂寞不可为象惟虚惟无盖道之根也喻林卷一喻林卷二钦定四库全书喻林卷二明徐元太撰造化门不夺金水之明内鉴火日之光外辉刚施柔受阳胜阴伏水火不相入天之制也不害其方者反而对各当其所若左右不离青者木之色其方在东白者金之色其方在西东西相反而相对也东自极于东西自极于西故曰不相隣也东西未始不相接而相接不相害故曰相隣不害其方也规生矩杀衡长权藏绳居中央为四时根孟春始孟秋始缩仲春始出仲秋始内季春大出季秋大内孟夏始缓孟冬始急仲夏至修仲冬至短季夏德毕季冬刑毕天为绳地为凖春为规夏为衡秋为矩冬为权绳者所以绳万物也凖者所以凖万物也规者所以员万物也衡者所以平万物也矩者所以方万物也权者所以权万物也夫寒之与煖相反大寒地坼水凝火弗为衰其暑大热铄石流金火弗为益其烈寒暑之变无损益于已质有之也阴阳不能且冬且夏月不知昼日不知夜冬有雷电夏有霜雪然而寒暑之势不易小变不足以妨大节雷震乎天风薄乎山云徂乎方雨流乎渊其事矣乎天道成规地道成矩规动周营矩静安物是故地坎而天严月遄而日湛五行迭王四时不俱壮日以昱乎昼月以昱乎夜昴则登乎冬火则发乎夏至大有所不能变极细有所不能夺故氷霜肃杀不能凋菽麦之茂炽暑鬰隆不能消云山之冻飈风荡海不能使潜泉扬波春泽荣物不能使枯卉发花去湿就燥火之势也违高从下水之性也四运虽鳞次理化各有凖水可干而不可夺湿火可灭而不可夺热金可柔而不可夺重石可破而不可夺坚男女总名为人天地所以无总名何天圆地方不相类也天左旋地右周犹君臣阴阳相对向也夫水决之则流壅之则腐火奋之则燥停之则明如水能渍火能烧各自有力如火以烧为力水以润为力不变天不变其常地不易其则春秋冬夏不更其节天不能以早为晚地不能以髙为下人不能以男为女鵾化为鹏一物化为一物如右移于左终是何者之右五行之物可变改者唯土也埏以为马变以为人是谓未入陶灶更火者也如使成器入灶更火牢坚不可复变水性宜冷而有蕐阳温泉犹曰水冷冷者多也火性宜热而有萧丘寒炎犹曰火热热者多也迅风扬波高下相临山隆谷洼差以寻常较而望之犹曰水平举大体也故世之论事皆取其多者以为之节荆者非无东西也而谓之南其南者多也夫春生秋杀天道之常春一物枯卽为灾秋一物华则为异盛夏之时当风而立隆冬之月向日而坐其夏欲得寒冬欲温也或当风鼔翣向日燃炉然而天终不为冬夏易气者寒暑有节不为人变改不竭渤海之东不知几亿万里有大壑焉实惟无底之谷其下无底名曰归墟八纮九野之水天汉之流莫不注之而无増无减焉谆芒将东之大壑适遇苑风于东海之濵苑风曰子将奚之曰将之大壑曰奚为焉曰夫大壑之为物也注焉而不满酌焉而不竭吾将游焉风之过河也有损焉日之过河也有损焉请只风与日相与守河而河以为未始其撄也恃源而徃者也指穷于为薪火传也不知其尽也明晦相推而日月逾迈岁岁相盪而天地弥陶夫尽于一形者皆随代谢而迁革矣故生者必终而生生物者无变化也如大海水还复周流无尽时又如空中种种色相现生现灭而此虚空无生无灭彼劫量者譬如有人造一大城广十二由旬高三由旬于彼城中置以胡麻悉皆充满忽有一人百年一来取一胡麻而掷于外如是一来一掷乃至胡麻掷尽城亦破坏此劫数量亦复未尽又复譬如有一大山广二十五由旬高十二由旬有长寿天百年一来一坐其山以憍尸迦衣拂其山石如是一来一拂乃至彼山拂尽其劫数量亦复未尽世界无穷如车轮无初无后自然秋霜降者草花落水摇动者万物作此必然之效也凡道无根无茎无叶无荣万物以生万物以成女闻人籁而未闻地籁女闻地籁而未闻天籁夫子游曰敢问其方子綦曰夫大块噫气其名为风是唯无作作则万窍怒号而独不闻之翏翏乎山林之畏佳大木百围之窍宂似鼻似口似耳似枅似圏似臼似洼者似汚者激者謞者叱者吸者呌者譹者宎者咬者前者唱于而随者唱喁冷风则小和飘风则大和厉风济则衆窍为虚而独不见之调调之刁刁乎子游曰地籁则衆窍是已人籁则比竹是已敢问天籁子綦曰夫吹万不同而使其自已也咸其自取怒者其谁邪春雨日时草木怒生铫鎒于是乎始脩草木之倒植者过半而不知其然天德而出宁日月照而四时行若昼夜之有经云行而雨施矣人谓目能见物而目以因火见是目不能见由火乃得见也然火非见白之物则目与火俱不见矣然则见者谁乎精神见矣夫精神之见物也必因火以目乃得见矣火目犹且不能为见安能与神而见乎则神亦不能见矣天不言而人推高焉地不言而人推厚焉四时不言而百姓期焉夫萍树根于水木树根于土鸟排虚而飞兽跖实而走蛟龙水居虎豹山处天地之性也两木相摩而然金火相守而流贠者常转窽者主浮自然之势也是故春风至则甘雨降生育万物羽者妪伏毛者孕育草木荣华鸟兽卵胎莫见其为者而功既成矣秋风下霜羣生挫伤鹰鹏抟鸷昆虫蛰藏草木注根鱼鼈凑渊莫见其为者灭而无形或问雕刻衆形者匪天欤曰以其不雕刻也如物刻而雕之焉得力而给诸若风之噫嘘而物窍皆鸣日之临照而物状皆朗不行而赴不疾而驰此之谓机汲井决陂灌漑园田物亦生长霈然而雨物之茎叶根核莫不洽濡程量树泽孰与汲井决陂哉故无为之为大矣本不求功故其功立本不求名故其名成沛然之雨功名大矣而天地不为也气和而雨自集天道无为故春不为生而夏不为长秋不为成冬不为藏阳气自出物自生长阴气自起物自成藏地之有万物犹天之有列星也夫凿龟数荚可以知吉凶然不能为吉凶何者吉凶可知而不可为也天地以自然运圣人以自然用自然者道也夫有形必有影有声必有响此自然而并生俱出而俱没岂有相资前后之差哉俗人见天地之大也以万物之小也因曰天地为万物之父母万物为天地之子孙夫蝨生于我岂我之所作故蝨非我不生而我非蝨之父母蝨非我之子孙蠛蠓之育于醯醋芝檽之产于木石蛣之滋于汚淤翠萝之秀于松枝非彼四物所创匠也万物盈乎天地之间岂有异乎斯哉天有日月寒暑人有瞻视唿吸以远况近以此推彼人不能自知其体老少痛痒之何故则彼天亦不能自知其体盈缩灾祥之所以人不能使耳目常聪明荣卫不辍阅则天亦不能使日月不薄蚀四时不失序夫腹背虽包围五脏而五脏非腹背之所作也肌肤虽纒裹气血而气血非肌肤之所造也天地虽含囊万物而万物非天地之所为也譬犹草木之因山陵以萌秀而山陵非有事焉鱼鳖託水泽以产育而水泽非有为焉干坤方圆非规矩之功三辰摛景非莹磨之力春华粲焕非渐染之采茞蕙芬馥非容气所假知夫至眞贵乎天然也天地以万物为体而万物必以自然为正故大鹏之能高斥鷃之能下椿木之能长朝菌之能短凡此皆自然之所能非为之所能也天不为覆故能常覆地不为载故能常载使天地而为覆载则有时而息矣使舟能沈而为人浮则有时而没矣故物为焉则未足以终其生也尸子曰天地之道莫见其所以长物而物长圣人之道亦然鸣籁受响非有志于要风㳙流长迈宁厝心于归海是以万窍怒号不扣而咸应百川是纳用卑而为宰阴凝上结则合而成云阳散下流则降而为雨象齿感雷莫之为而文生天象亦感气莫之为而文生天地非有为焉正其道而物自然阴阳四时非生万物也雨露时降非养草木也神明接阴阳和万物生矣火动而炎上水流而润下非有师导使其然也有以无为母无以虚为母虚以道为母自然者道之根本也道德天地水火万物高山深渊各有所归之夫道非欲于虚虚自归之德非欲于神神自归之天非欲于清清自归之地非欲于浊浊自归之湿非欲于水水自归之燥非欲于火火自归之万物非欲见于形形自见之高山大泽非欲于飞鸟虎狼飞鸟虎狼自来归之深渊河海非欲于鱼鼈蛟龙鱼鼈蛟龙自来归之人能虚空无为非欲于道道自归之不雕刻而万物成不提挈而万物生譬如日出于阎浮提先照一切须弥山等诸大山王次照黑山次照高原然后普照一切大地日不作念我先照此后照于彼但以山地有高下故照有先后如日月光照拘牟头分陀利鬰波罗华等或有合者或有开者或堕落者非是日月有分别心何以故日月无心故以无心故自开自落非日月过无私天之生物必因其材而笃焉故栽者培之倾者覆之风漂物者也风之所漂不避贵贱美恶雨濡物者也雨之所堕不避小大强弱风雨至公而无私所行无常乡人虽遇漂濡而莫之怨也天无不覆有生有杀而天无爱恶日无不照有妍有丑而日无厚薄坱轧垠孰得之至得无私泛泛乎若不系之舟能者以济不能者以覆得禨无小灭宗无大则此言鬼神之所赏无小必赏之鬼神之所罚无大必罚之天无私覆也地无私载也日月无私烛也四时无私行也行其德而万物得遂长焉天地无予也故无夺也日月无德也故无怨也喜德者必多怨喜予者必善夺利则为害始福则为祸先唯不求利者为无害唯不求福者为无祸天地福顺而祸逆山川福卑而祸高人道福正而祸邪天地为万物之父母以其无所偏为故能子万物造化为人亦犹陶之造瓦耳圣人之忧忧君子之道不长小人之道不消黍稷之不茂荼蓼之蕃殖至于干坤简易是常无偏于生养无择于人物不能委曲与彼圣人同此忧之生之无亭毒之心死之岂䖍刘之志坠之渊泉非其怒升之霄汉非其恱夫日之朝见随隙宂大小而纳照风之夕散因形物巨细而赋音日月为天下眼目人不知德山川为天下衣食人不能谢夫五运之政犹权衡也高者抑之下者举之化者应之变者复之天道赏善罚恶治人之身若大匠作噐善者则成恶者则败也慈云降润不别萧兰慧日流辉宁分岸谷盛德井用有常德终日引汲未尝言损终日泉注未尝言益故曰无丧无得也天下之物莫柔弱于水然而大不可极深不可测修极于无穷远沦于无涯息耗减益通于不訾上天则为雨露下地则为润泽万物不得不生百事不得不成大包羣生而无所私泽及蚑蛲而不求报富赡天下而不既德施百姓而不费行而不可得穷极也㣲而不可得把握也击之无创刺之不伤斩之不断焚之不然淖溺流遁错缪相纷而不可靡散利贯金石强济天下动容无行之域而翶翔忽区之上邅回川谷之间而滔腾大荒之野有余不足任天下取与万物而无所前后是故无所私而无所公靡滥振荡与天地鸿洞无所左而无所右蟠委错紾与万物始终是谓至德夫水所以能成其至德于天下者以其淖溺润滑也木主生而金主杀火主暑而水主寒使人必以其序官人必以其能天之数也土居中央为之天润土者天之股肱也其德茂美不可名以一时之事故五行而四时者土兼之也阴犹沈也何名何有皆并一于阳昌力而辞功故出云起雨必令从上之下命之曰天雨不敢有其所出上善而下恶恶者受之善者不受忠臣之义孝子之行取之土土者五行最贵者也其义不可以加矣五声莫贵于宫五味莫美于甘五色莫贵于黄夫土者掘之得甘泉焉树之得五谷焉草木殖焉鸟兽鱼鼈遂焉生则立焉死则入焉多功不言赏世不绝故曰能为下者其惟土乎五岳者何谓也泰山东岳也霍山南岳也华山西岳也常山北岳也嵩山中岳也五岳何以视三公也能大布云雨焉能大歛云雨焉触石而出肤寸而合不崇朝而雨天下施德愽大故视三公也四渎者何谓也江河淮济也四渎何以视诸侯能荡涤垢浊焉能通百川于海能出云雨千里焉为施甚大故视诸侯也子贡问曰君子见大水必观焉何也孔子曰夫水者君子比德焉遍予而无私似德所及者生似仁其流卑下句倨皆循其理似义浅者流行深者不测似智其赴百仞之谷不疑似勇绵弱而㣲达似察受恶不让似包蒙不清以入鲜洁以出似善化至量必平似正盈不求槩似度其万折必东似意是以君子见大水观焉尔也夫智者何以乐水也曰泉源溃溃不释昼夜其似力者循理而行不遗小间其似持平者动而之下其似有礼者赴千仞之壑而不疑其似勇者障防而清其似知命者不清以入鲜洁而出其似善化者衆人取平品类以正万物得之则生失之则死其似有德者淑淑渊渊深不可测其似圣者通润天地之间国家以成是知之所以乐水也天下之平莫盛于停水无情至平故天下取正焉孝经援神契曰五岳之精雄圣四渎之精仁明顾夷子与子华游东池子华曰水有四德沐浴羣生深流万世是仁也扬清激浊荡去滓秽是义也柔而难犯弱而难胜是勇也道江䟽河恶盈流谦是智也唯日之行天有常进退有率不迟不疾不外不内人君德也百工之治殊事异方沤烂金石破坚折刚平㣲正妙解缓羣形和调五味荡涤臭腥攻坚䧟大非水不行夫何故哉衆物态能莫之与双也譬如日月虽照一切而不分别我发光明能有所照然有情类自业势力感得日月昼夜廵照如日月光利益诸华虽有此力不求恩报何以故日月无心故海怀衆珍黄金白银琉璃水精珊瑚龙蛟明月神珠千奇万异无求不得斯四德也普天之下有五大河流行注海西流者名恒南流者名邪云东流者两河一名沙陆一名阿夷越北流名墨五河流迈俱入于海皆去旧名合为海斯五德也生物天地解而雷雨作雷雨作而百果草木皆甲拆夫干其静也专其动也直是以大生焉夫坤其静也翕其动也辟是以广生焉天地絪緼万物化醇男女构精万物化生南山既能高峻又以草木平满其旁倚之畎谷使之齐均也榛楛济济是广山之德泽也山之德泽既广则山之为神益尊独阴不生独阳不生独天不生三合然后生今夫天斯昭昭之多及其无穷也日月星辰系焉万物覆焉今夫地一撮土之多及其广厚载华岳而不重振河海而不洩万物载焉今夫山一卷石之多及其广大草木生之禽兽居之宝藏兴焉今夫水一勺之多及其不测鼋鼍蛟龙鱼鼈生焉货财殖焉夫天地者万物之官府山川者云气之丘墟万物之生遂则官府之功大云雨施其润则丘墟之德厚日徃月来唯天所以运序山鎭川流唯地所以宣气运序则寒暑无差宣气则云雨有作故能成天地之大德育万物而为功一雌一雄卵生一牡一牝胎生核芽相生不知其几万株天地虽大不能芽空中之核雌卵相生不知其几万禽阴阳虽妙不能卵无雄之雌今以湼染缁则黑于湼以蓝染青则青于蓝湼非缁也青非蓝也兹虽遇其母而无能复化已是何则以谕其转而益薄也何况夫未始有湼蓝造化之者乎其为化也虽镂金石书竹帛何足以举其数天心呿唫者也故一动其本而百枝皆应若春雨之灌万物也浑然而流沛然而施无地而不澍无物而不生高山深林非为虎豹也大木茂枝非为飞鸟也流源千里渊深百仞非为蛟龙也致其高崇成其广大山居木栖巢枝宂藏水潜陆行各得其所宁焉天地之化春气生而百物皆出夏气养而百物皆长秋气杀而百物皆死冬气收而百物皆藏水土相得万物蕃殖阳气和震圜煦释物咸税其枯而解其甲雷椎舆物旁震龙干于天长类无疆夫物不因不生不革不成故知因而不知革物失其则知革而不知因物失其均革之匪时物失其基因之匪理物丧其纪人生于天地也犹鱼之于渊虮虱之于人也因气而生种类相产万物生天地之间皆一实也山顶之溪不通江湖然而有鱼水精自为之也废庭坏殿基上草生地气自出之也山特自生万物以足百姓不为百姓故生之也必若人物皆天地所作则宜皆好而无恶悉成而无败衆生无不遂之类而项扬无春彫之悲矣陶者作噐于钧上此以造化为大钧也王云其地坦而平其水淡而清其人廉而贞孙云其山㠑巍以嵯峨其水㳌渫而扬波其人磊落而英多雷之余声铃铃所以挺出万物也霜以杀木露以润草五行东方木而丹章有金铜之山南方火而交趾有大海之川西方金而蜀陇有名材之林北方水而幽都有积沙之地此天地所以均有无通万物也或无根而生或无足而走或无耳而听或无口而鸣五星聚天市而圣人生五行配地炁而万物形天有五气万物化成木精则仁火精则礼金精则义水精则智土精则恩五气尽纯圣德备也木浊则弱火浊则淫金浊则暴水浊则贪土浊则顽五气尽浊民之下也中土多圣人和气所交也绝域多恠物异气所产也感应夫蒲卢之气妪煦桑虫成为己子况乎天气因人之精就而神之反不使子贤圣乎孟康曰先冬至三日县土炭于衡两端轻重适均冬至日阳气至则炭重夏至日阴气至则土重蔡邕律厯记候钟律权土炭冬至阳气应黄钟通土炭轻而衡仰夏至阴气应𬎼賔通土炭重而衡低进退先后五日之中疾病有治而未瘳瘳而未平平而未复教化之道有敎而未行行而未成成而有败故气类有动而未应应而未终终而有变迟速深浅变化错于其中矣阴阳燧在掌握之中形不出手乃上引太阳之火下引太阴之水嘘吸之间烟景以集夫天地闭大祲生云雷屯羣凶作今室闭戸牖动天地一室也夫熯一炬火㸑一镬水终日不能热也倚一尺氷置庖㕑中终夜不能寒也何则㣲小之感不能动大巨也今邹衍之叹不过如一炬尺氷而皇天巨大不徒镬水庖㕑之丑类也一仰天叹天为陨霜何天之易感霜之易降也人在天地之间犹鱼在水中矣其能以行动天地犹鱼皷而振水也壮士挺剑气激白虹鳋鱼潜渊出则邑悚彗星横天鲸鱼死浪鴸鸣于邑贤士见放厥理至微言之无况峣崩泾竭麟闘日薄九钟将鸣凌霜乃落气之相应触感而作北方有地美而寒不生五谷邹子吹律暖之而禾黍滋也天居高而鉴卑故其网虽疎而不漏神聪明而正直故其道赏眞而罚伪是以惠和畅于九区则七耀得于𤣥昊残害着于品物则二气谬于四八匹夫履顺则天地不违一物投诚则神明可交事有微而逾着理有闇而必昭是以鲁阳倾首离光为之反舍有鸟沸波河伯为之不潮诛不原情其霜附木不下地不敎而诛其霜反在草下人生气中如鱼在水水浊则鱼瘦气昏则人病阳燧以取火非日不生光方诸非星月安能得水浆二气虽悬远化感而相通类召同声相应高下不必均也同气相求体质不必齐也召云者龙命吕者律故二女相违而刚柔合体隆墀永叹远壑必盈鸣鹤在幽阴之处虽在幽阴而鸣其子则在远而和之以其同类相感召故也日掌阳月掌阴星掌和阳为德阴为刑和为事天网恢恢疎而不失天之道其犹响之报声也德积则福生祸积则怨生若风之过萧忽然而感之各以清浊应隐戮也者阴隲之反也如以匙勘钥也如以玺印涂也必以其类其应如响五云之变可以卜当年之丰歉八风之朝可以卜当时之吉凶是知休咎灾祥一气之运耳日者阳之主也是故春夏则羣兽除日至而麋鹿解月者阴之宗也是以月虚而鱼脑减月死而蠃蠬膲火上荨水下流故鸟飞而高鱼动而下物类相动本标相应故阳燧见日则然而为火方诸见月则津而为水虎啸而谷风至龙举而景云属麒麟鬬而日月食鲸鱼死而彗星出蚕珥丝而商弦绝贲星坠而渤海决山气多男泽气多女障气多喑风气多聋林气多癃木气多伛岸下气多肿石气多力险阻气多瘿暑气多夭寒气多寿谷气多痺丘气多狂衍气多仁陵气多贪轻土多利重土多迟湍水音小浊水音大湍水人轻迟水人重中土多圣人皆应其类夫阳燧取火于日方诸取露于月天地之间巧厯不能举其数手微忽怳不能览其光然以掌握之中引类于太极之上而水火可立致者阴阳同气相动也山云草莽水云鱼鳞旱云烟火涔云波水各像其形类所以感之月盛衰于上则蠃蠬应于下同气相动不可以为远山云蒸柱础润伏苓掘兎丝死夫湿之至也莫见其形而炭已重矣风之至也莫见其象而水已动矣日之行也不见其移骐骥倍日而驰草木为之靡县㷭未转而日在其前故天之且风草木未动而鸟已翔矣其且雨也阴曀未集而鱼已噞矣以阴阳之气相动也故寒暑燥湿以类相从声响疾徐以音相应也天人之应所由来渐矣故履霜坚氷非一时也仲尼之祷非一朝也日南至则黄钟应融风动而鱼上氷𬎼賔统则微阴萌蒹葭苍而白露凝寒暑相推阴阳代兴夏末蜻鸣寒螀啼感阴气也雷动而雉惊发蛰而虵出起阳气也夜及半而鹤唳晨将旦而鸡鸣此虽非变天气动物物应天气之验也阴中之阳阳中之阴各以物类自相求从夏日为阳而夕夜远与冬日共为阴冬日为阴而朝昼远与夏日同为阳皆异于近而同于远也箕丽于月而飘风起毕动于天而骤雨散故铜山崩蜀钟鸣于晋淄渑共川色味异质感动必类自然之数也龙举一井而云弥九天虎啸一谷而风扇万里阳燧在堂而太阳火方诸运握而少阴水类感之也黄帝问师旷曰吾欲知苦乐善恶可知否对曰岁欲丰甘草先生甘草荠也岁欲苦苦草先生苦草亭也岁欲恶恶草先生恶草水藻也岁欲旱旱草先生旱草蒺藜也岁欲疫病草先生病草艾也青为虫白为兵赤为旱黑为水黄为丰年此五云吉凶之祲也天中极星崑崙之墟天门明堂太山之精中挺三台也五灵诸侯也岍岐荆山壶口雷首太岳砥柱东方之宿也析城王屋太行常山碣石西倾朱圉北方之宿也鸟鼠太华熊耳外方桐柏嶓冢陪尾西方之宿也荆山内方大别岷山衡山九江敷浅原南方之宿也九隘之险九河之曲瀁水三危汶江九折上为列星日阳也阳用事则日进而北昼进而长阴用事则日退而南昼退而短日之南北失节晷过而长为常寒退而短为常燠凡君行急则日行疾君行缓则日行迟声之阴阳各有合辰与建交错贸处如表里然其相生则以阴阳六体为之同位者象夫妻异位者象子母所谓律取妻而吕生子也立竿见影唿谷闻响岂不灵哉天地至象夫圣人之起度数必应于天地故天有宿度地有经水人有经脉天地温和则经水安静天寒地冻则经水凝泣天暑地热则经水沸溢卒风暴起则经水波涌而陇起如礠石力令铁转移虽无有心似有心者夫铜山崩洛钟应葭灰缺月晕亏未见虎啸而风不生龙腾而云不起水泉之源必有神龙居之所主夫少者多之所宗一者衆之所归阳卦二阴故奇为之君阴卦二阳故耦为之主日统领月之功犹若君统领臣之功以为己功物君金物臣木金主利用物之君也木为金所克服故为臣矣混沌为太始太始者元胎之萌也火为坤母巽为离父金乃坤孙五音非宫不调五味非甘不和地者万物之本原诸生之根苑也美恶贤不肖愚俊之所生也水者地之血气如筋脉之通流者也故曰水具材也音有五声宫其主也色有五章黄其主也味有五变甘其主也位有五材土其主也金木水火虽各职不因土方不立若酸醎辛苦之不因甘肥不能成味也甘者五味之本也土者五行之主也五行之主土气也犹五味之有甘肥也不得不成阳茍一焉五阴何得不同而归之阴茍只焉五阳何得不同而从之故阴爻虽贱而为一卦之主者处其至少之地也夫少者多之所贵也寡者衆之所宗也一卦五阳而一阴则一阴为之主矣五阴而一阳则一阳为之主矣斗在天中周制四方犹宫声处中为四声纲也中国川原以百数莫着于四渎而河为宗也日犹火也月犹水也火则施光水则含影故朏生于向日魄生于背日当日则光盈近日则明灭月与星至阴也有形无光日照之乃光如以镜照日而有影见日者寸也月者尺也尺者纪度而成数也寸者制万物阴阳之短长也天月无度借日度为度天月无光借日光为光经星亦然故日者实也君主之象也凡天象以日为主夫无声者五音之祖无形者万物之君本其祖然后精商征之妙理其君然后正研朴之容包四渎以称王摠百川而为主大中之道在天为北辰在地为人君周公曰大哉言数请问用矩之道商高曰平矩以正绳偃矩以望高覆矩以测深卧矩以知远环矩以为圆合矩以为方黄钟不复与他律为役者黄钟至尊无与并也道徳不生万物而万物自生焉天地不含羣类而羣类自託焉自然之物不求为王而物自王焉故天地亿万而道王之衆阳赫赫而天王之隂气漻漻而地王之倮者穴处而圣人王之羽者翔虚而神凤王之毛者跖实而麒麟王之鳞者水居而神龙王之介者泽处而灵龟王之百川竝流而江海王之干坤者易之门户衆卦之父母坎离匡廓运毂正轴牝牡四卦以为槖籥覆冒隂阳之道犹工御者凖绳墨执衔辔正规矩随轨辙尊莫尊于诸天也而大弥罗天乃天中之天贵莫贵于诸帝也而玉皇上帝乃帝中之帝譬如衆流皆归于海如粟散小王皆属转轮圣王如衆小明皆属于日夫六合同曜灵之鉴羣流归百谷之王喻林卷二喻林卷三钦定四库全书喻林卷三明徐元太撰人事门言行言行君子之枢机枢机之发荣辱之主也戸枢之转或明或闇弩牙之发或中或否犹言行之动从身而发以及于物或是或非也天下有道则行有枝叶天下无道则辞有枝叶言从而行之则言不可饰也行从而言之则行不可饰也茍有车必见其轼茍有衣必见其敝人茍或言之必闻其声茍或行之必见其成行有枝叶所以益德也言有枝叶是衆虚华也枝叶依干而生言行亦由礼出夫华繁而实寡者天也言多而行寡者人也知旣知之行旣由之言旣顺之若夫性命肌肤之不可易也缀以德行不任以言庶人以言犹以夏后氏之祔怀袍褐也行不越境人性有畏其景而恶其迹者却背而走迹愈多景愈疾不知就阴而止景灭迹絶欲人勿闻莫若勿言欲人勿知莫若勿为士有一定之论女有不易之行知言如泉鸣知行如禽飞闗尹谓子列子曰言美则响美言恶则响恶身长则影长身短则影短名也者响也身也者影也故曰愼尔言将有和之愼尔行将有随之满苟得曰小盗者拘大盗者为诸侯诸侯之门义士存焉昔者桓公小白杀兄入嫂而管仲为臣田成子常杀君窃国而孔子受币论则贱之行则下之则是言行之情悖战于胷中也不亦拂乎故书曰孰恶孰美成者为首不成者为尾子墨子曰君子无鬭子夏之徒曰狗狶犹有鬭恶有士而无鬭矣子墨子曰伤矣哉言则称于汤文行则譬于狗狶君子言有坛宇行有防表听善言便计虽愚者知说之称至德高行虽不肖者知慕之说之者衆而用之者鲜慕之者多而行之者寡所以然者何也不能反诸性也言之者行之役也行之者言之主也汝能行我能言汝为主我为役或问羣言之长羣行之宗曰羣言之长德言也羣行之宗德行也般之挥斤羿之激矢君子不言言必有中也不行行必有称也顾自然之理行则影从言则响随礼然后动则动如春风人不厌其动时然后言则言如金石人不厌其声言不违理故形不慙行不邪僻故心不耻知言而不能行谓之疾此疾虽有天医莫能治也世薄华饰以相拊言处飞龙前行在跛鼈后言多诺者事衆而信不可然也心多所易者难积而变不可推也夫谬之于空谈不如证之于事实闻之于髣像不如决之于耳目故信不如学言不如行好恶君子之善善也长恶恶也短恶恶止其身善善及子孙见善如不及见不善如探汤兽恶其网为其害己民恶其上为其病己所好则鑚皮出其毛羽所恶则洗垢求其瘢痕黄马白马同为马也而取白弃黄棺椁异处之谓也爱其人者兼屋上之乌憎其人者恶其余胥其㧞贤如旋流讨恶如霆击舜之在乡党也非家馈而戸赠之也人莫不称善焉象之在乡党也非家夺而戸掠之也人莫不称恶焉由此观之人无贤愚见善则誉之见恶则谤之此人情也未必有私爱也未必有私憎也麟止凤仪所患在少狐鸣枭唿世忌其多是以俊乂盈朝而求贤者未倦谗佞作威而忠贞者切齿灵凤振响于朝阳未有惠物之益而莫不澄听于下风焉鸱枭宵集于垣宇未有分釐之损而莫不掩耳而注镝焉故善言之往无远不悦恶辞之来靡近不忤犹日月无谢于贞明枉矢见忌于暂出恬苦之性殊则美恶之情背言尧则桀对举兰则艾因得蟢者莫不驯而放之为利人也得蚤者莫不糜之齿牙为害身也鸟兽昆䖝犹以名声见异况夫吉士之与凶人乎夫宿畱嫫母经目而人不视者何一尺之面丑也西施毛嫱靡服而人左顾者何一尺之面好也纤芥之恶贬秋豪之美举争让多筭饮少筭君子之所争秦于天下之士非有怨也相聚而攻秦者以已有富贵耳往见大王之狗卧者卧起者起行者行止者止毋相与鬭者投之一骨轻起相牙者何则有争意也自含血戴角之兽见犯则校而况于人怀好恶喜怒之气喜则爱心生怒则毒螫加情性之理也今人毁君君亦毁之譬如贾竖女子争言何其无大体也昔许由巢父让天子之贵市道小人争半钱之利此之相去何啻九牛毛也上善若水水善利万物而不争处衆人之所恶故㡬于道居善地心善渊与善仁言善信正善治事善能动善时夫唯不争故无尤昔者尧舜让而帝之哙让而絶汤武争而王白公争而灭由此观之争让之礼尧桀之行贵贱有时未可以为常也以富为是者不能让禄以显为是者不能让名亲权者不能与人柄操之则慄舍之则悲今俳优侏儒狎徒詈侮而不鬬者是岂遽知见侮之为不辱哉然而不鬬者不恶故也今人或入其央渎窃其猪彘则援劎㦸而逐之不避死伤是岂以丧猪为辱也哉然而不惮鬬者恶之故也君子力如牛不与牛争力走如马不与马争走知如士不与士争知夫好利而欲得者此人之情性也假之有弟兄资财而分者且顺情性好利而欲得若是则兄弟相拂夺矣且化礼义之文理若是则让乎国人矣故顺情性则弟兄争矣化礼义则让乎国人矣虫有蚘者一身两口争食相龁也遂相杀因自杀人臣之争事而亡其国者皆蚘类也古人易财非仁也财多也今之争夺非鄙也财寡也轻辞天子非髙也势薄也重争土槖非下也权重也昔梁大夫宋就为边县令与楚邻界梁亭楚亭皆种𤓰梁亭劬力数灌其𤓰𤓰美楚人田窳而希灌其𤓰𤓰恶楚令以梁𤓰之美怒其𤓰之恶因往夜窃搔梁𤓰皆有死焦者矣梁亭觉之因请其尉亦欲窃往报搔楚𤓰宋就曰是搆怨召祸之道也令人窃为楚亭夜灌其𤓰令勿知也楚亭旦而往𤓰则以灌𤓰日以美楚亭怪而察之则梁亭之为也楚令大悦因以闻楚王楚王曰此梁之隂让也乃谢以重币而请交于梁王夫败军之卒勇武遁逃将不能止也胜军之阵怯者死行惧不能走也故江河决沉一乡父子兄弟相遗而走争升陵坂上髙丘轻足先升不能相顾也世乐志平见隣国之人溺尚犹哀之又况亲戚乎故身安则恩及隣国志为之灭身危则忘其亲戚而人不能解也游者不能拯溺手足有所急也灼者不能救火身体有所痛也夫民有余即让不足则争让则礼义生争则暴乱起叩门求水无弗与者所饶足也林中不卖薪湖上不鬻鱼所有余也故物丰则欲省求赡则争止饥马在廐寂然无声投刍其傍争心乃生卑让谦下者茂进之遂路也矜奋侵陵者毁塞之险途也是以君子举不敢越仪凖志不敢凌轨等并辔争先而不能相夺两顿俱折而为后者所趋由是论之争让之途其别眀矣险而与之讼是柙兕而撄虎其可乎怒而害人亦必矣两虎之争势不俱生两君之争势不俱立其知命者可以得全矣夫买物于市者或加价而夺之则尠忍而不忿然矣况乎见夺待告之妻哉让一得百争十失九有兄弟三人各自谓髙健无辈共更持夜二兄居前卧小弟便独坐有一虫名为不吉来啮其髀弟以手指之虫便长大复捶益大其人嗔恚取虫蹴蹋自致疲极虫益大不止其人止休一夜已竟唿仲兄起虫复啮之兄复如小弟与共鬬虫更长大如屋如是疲极复止休二夜竟便唿大兄起坐虫复啮之大兄持手指摩挲虫复起兄生意以㼜覆之须㬰极虫便出㼜去至眀日二弟极不能复起兄知二弟与虫共鬬便问何以不起二弟惭不敢语兄言与虫共鬭剧耶弟言然兄语弟言后倘有不吉虫来但以㼜覆之不当指也譬喻如痴人得对便嗔恚徒得罪如弟与虫鬬自致疲极黠人见对来便避之是得福譬如㼜覆不吉虫去毁誉君子恶居下流天下之恶皆归焉人之行有不虞度其时有名誉而得者若尾生本与妇人期于梁下不度水之卒至遂至没溺而获守信之誉求全之毁若陈不赡将赴君难闻金鼓之声失气而死可谓欲求全其节而反有怯弱之毁者也衆心所好莫之能败其固如城衆口所毁虽金石犹可销之衆议成林无翼而飞三人成市虎一里能挠椎称誉人力俭程作不中科员而责怒也君子视之乃自程作其母以为力俭以此誉人孰如毁之故谚曰问谁毁之小人誉之此之谓也妄誉仁之贼也妄毁义之贼也贼仁近乡原贼义近乡讪㸃污也灼灸也犹身有病人㸃灸之言尧舜至圣道德扩被尚㸃炙谤毁言有不慈之过卑父之累也高誉美行抑而不扬虚搆之谤先形生影誉者扬善之枢也毁者宣恶之机也朝为伊周夕为桀跖善恶陷于成败毁誉胁于势利于是轻薄干纪之士役姦智以投之如夜虫之赴火毛嫱西施善毁者不能蔽其好嫫姆倭傀善誉者不能掩其丑苟有至道何必介绍毁彼者雷同而鸣噪称此者火燎而波骇摇脣皷舌擅生是非好面誉人者亦好背而毁之也忧乐若夫哀乐之起㝠于自然喜怒之端非由人事故燕雀表啁噍之感鸾凤有歌舞之容汤沐兴而虮虱相吊大厦成而燕雀相贺忧乐别也今囚之㝠室之中虽养之以刍豢衣之以绮绣不能乐也以目之无见耳之无闻穿隙穴见雨零则快然而叹之况开戸发牖从㝠㝠见炤炤乎见炤炤犹尚肆然而喜又况出室坐堂见日月光乎见日月光旷然而乐又况登太山履石封以望八荒视天都若盖江河若帯又况万物在其间者乎其为乐岂不大哉感别之情惨于舒翮之飞鹄思归之志乐于莲渚之征鸿并天而寒暑殊同世而忧乐异因食生病食则是乐病则是苦如渴饮浆未及除渴不得有乐犹如瘙疥其患未瘥不可为乐是为㧞身苦如象出于塪如饮苦药初时则苦以难服故后时则乐以病差故如事严王初时则苦难得意故后时则乐与威力故智愚人固不同惠种生圣痴种生狂桂实生桂桐实生桐先生者未必能知后生者未必不能明狂夫之乐智者哀焉愚者之笑贤者戚焉天下为秦相割秦曾不出力天下为秦相烹秦曾不出薪何秦之智而山东之愚耶且盲不见咫尺而离娄烛千里之隅谚云妍皮不裹痴骨妄语耳见之明白处之如玉石见之闇晦必畱其谋智者离路而得道愚者守道而失路知者之所短不若愚之所修贤者之所不足不若衆人之有余何以知其然夫宋画吴冶刻刑镂法乱修曲出其为㣲妙尧舜之圣不能及蔡之㓜女衞之雅质梱纂组杂奇彩抑黑质扬赤文禹汤之智不能逮贤者处大林遭风雷而不迷愚者虽处平敞大路犹暗惑焉或问吕不韦其智矣乎以人易货曰谁谓不韦智者欤以国易宗愚者不谋羣聚若丘智者决䇿朝不得食何倚伏之难量亦庆吊之相及智者贤人居之甚履薄氷愚夫贪士竞之若洩尾闾声音自当有哀乐但闇者不能识之至钟子之徒虽遭无常之声则颕然独见矣今蒙瞽面墙而不悟离娄照秋毫于百寻以此言之则明闇殊能矣不可守咫尺之度而疑离娄之察执庸衆之听而猜钟子之聪皆谓古人为妄记也愚者暗于未成智者见于未萌故曰知其可取如发机不知其取如扣椎故曰知机道者不可挂以发不知机者扣之不发此之谓也如火宅中有衆宝聚有人求宝入此宅中其人尔时容有二事一者若无方便善巧死于火宅二者若有方便善巧持宝而出譬如有人以缯蔽目至大宝洲行住坐卧不能得见宝树宝衣宝香宝果衆宝形色贵贱功能复有一人开目至彼一切皆见悉能了知譬如二人同学一业一则工巧多得利益一则䟽拙获利无几国有二人一智一愚自相谓曰我是汝亲共汝出城採稆求财卽寻相随诣一空聚见地有麻卽语愚者共取持归时彼二人各取一担复过前村见有麻缕其一智者言麻缕成功轻细可取其一人言我已取麻系缚牢固不能舍也其一智者卽取麻缕重而还去复共前进见有麻布其一智者言麻布成功轻细可取彼一人言我已取麻系缚牢固不能复舍其一智者卽舍麻缕取布自重复共前行见有劫贝其一智者言劫贝价贵轻细可取彼一人言我已取麻系缚牢固赍来道远不能舍也时一智者卽舍麻布而取劫贝如是前行见劫贝缕次见白㲲次见白铜次见白银次见黄金其一智者言若无金者当取白银若无白银当取白铜乃至麻缕若无麻缕当取麻耳今者此村大有黄金衆宝之上汝宜舍麻我当舍银共取黄金自重而归彼一人言我取此麻系缚牢固赍来道远不能舍也汝欲取者自随汝意其一智者舍银取金重担而归其家亲族遥见彼人大得金宝欢喜奉迎时得金者见亲族迎复大欢喜其无智人负麻而归居家亲族见之不悦亦不起迎其负麻者倍增忧恼顽闇近智如瓢斟味虽乆狎习犹不知法开逹近智如舌甞味虽须臾习卽解道要譬如烧铁在地一人知为烧铁一人不知两人俱前取烧铁谁烂手大者耶王言不知者烂手大譬如石中有金愚人不知弃而不取金师见之知其中有金卽以两囊鼓而出之衆生无明石中有智慧金分汝智慧不深弃而弗度如来深见根本以禅定智慧囊鼓而出之也婚媾家人女正位乎内男正位乎外男女正天地之大义也天地睽而其事同也男女睽而其志通也万物睽而其事类也归妹天地之大义也天地不交而万物不兴归妹人之终始也初九归妹以娣跛能履征吉上六女承筐无实士刲羊无血无攸利天地絪緼万物化醇男女搆精万物化生天地匹配则能成品物若刚遇中正之柔男得幽贞之女则天下人伦之化乃得大行也天地以阴阳相合而得生物不已人伦以长少相交而得继嗣不绝妹而继姊为娣虽非正配不失常道譬犹跛人之足然虽不正不废能履归妹虽非正配不失交合之道犹如眇目之人视虽不正不废能视耳关关雎鸠在河之洲窈窕淑女君子好逑桃之夭夭灼灼其华之子于归宜其室家桃之夭夭有蕡其实之子于归宜其家室桃之夭夭其叶蓁蓁之子于归宜其家人维鹊有巢维鸠居之之子于归百两御之维鹊有巢维鸠方之之子于归百两将之维鹊有巢维鸠盈之之子于归百两成之摽有梅其实七兮求我庶士迨其吉兮摽有梅其实三兮求我庶士迨其今兮摽有梅顷筐墍之求我庶士迨其谓之野有死麕白茅包之有女怀春吉士诱之林有朴野有死鹿白茅纯束有女如玉其钓维何维丝伊缗雝雝鸣鴈旭日始旦士如归妻迨氷未泮招招舟子人涉卬否人渉卬否卬须我友有狐绥绥在彼淇梁有狐绥绥在彼淇厉有狐绥绥在彼淇侧艺麻如之何衡从其畆取妻如之何必告父母岂其食鱼必河之鲂岂其取妻必齐之姜岂其食鱼必河之鲤岂其取妻必宋之子伐柯如何匪斧不克取妻如何匪媒不得依彼平林有集维鷮摽有梅女父择壻之诗野麕昏婣恶无礼之诗行露强委禽而不受至于兴讼大夫以礼断之而国史美之谷风刺夫妇失道也衞人化其上淫于新昬而弃其旧室舟楫相配得水而行男女相配得礼而备钓以得鱼如妇人待礼以成为室家男女之际近而易则如东门之墠远而难则如茹藘在坂男女待礼而成若薪刍待人事而后束也黄鸟于飞集于灌木其鸣喈喈笺云葛延蔓之时则抟黍飞鸣亦因以兴焉飞集丛木兴女有嫁于君子之道和声之远闻兴女有才美之称达于远方汉也江也其欲渡之者必有潜行乘泭之道今以广长之故故不可也又喻女之贞洁犯礼而往将不至也鸤鸠因鹊成巢而居有之而有均壹之德犹国君夫人来嫁居君子之室德亦然草虫鸣阜螽跃而从之异种同类犹男女嘉时以礼相求唿钓者以此有求于彼何以为之乎以丝之为纶则是善钓也以言王姬与齐侯之子以善道相求朝有升气于西方终其朝则雨气应自然以妇人生而有适人之道亦性自然平林之木茂则耿介之鸟往集焉喻王若有茂美之德则其时贤女求配之与相训告改修德教方泳以渡江汉虽往而不可济喻犯礼以思贞女虽求而将不至木所以庇廕本有可息之道今南方有乔木以上竦之故不可就而止息以兴女以定情本有可求之时今汉上有游女以贞洁之故不可犯礼而求是木以高其枝叶人无休息者女由持其洁清人无求思者以行人之惧露喻贞女之畏礼其钓鱼之法维何以为乎维以丝为绳则是善钓以兴其娶妻之法亦何以为之乎维以礼为之则是善娶钓者以此有求于彼执丝纶以求鱼娶者以已有求于人用善道而相唿言招招然号召当渡者是舟人之子人见号召皆从渡而我独否所以人皆涉我独否者由我待我友我友未至故不渡耳以兴招招然欲㑹合当嫁者是为媒之人女见㑹合余皆从嫁而我贞女独否者由我待我匹我匹未得故不嫁耳泾水以有渭水清故见泾水浊以兴旧室以有新昏美故见旧室恶言人无之我鱼梁无发我鱼笱以之人梁发人笱当有盗鱼之罪以兴新昏无之我夫家无取我妇事以之我夫家取我妇事必有盗宠之过吁嗟鸠兮无食桑椹犹吁嗟女兮无与士耽然鸠食桑椹过时则醉而伤其性女与士耽过度则淫而伤礼义籊籊然长而杀之竹竿以钓于淇必得鱼乃成为善钓以兴妇人嫁于夫必得礼乃成为室家言楫所以櫂舟以喻女所以配男裳之配衣犹女之配男悯蓷之伤于水始则湿中则修乆而干犹夫之于妇初已衰稍而薄乆而甚东门之外有栗树生于路上无人守护其欲取之则为易有物在浅室家之内虽在浅室有主守之其欲取之则难以兴为婚者得礼则易不得礼则难东门之墠除地町町其践履则易茹藘在坂则为碍阻其登陟则难言人之行者践东门之坛则易登茹藘在陂则难越以兴为婚姻者得礼则易不得礼则难薪在田野之中必纒绵束之乃得成为家用以兴女在父母之家必以礼娶之乃得成为室家薪刍待人事而束犹室家待礼而成也葛生于此延蔓而蒙于楚木蘝亦生于此延蔓而蒙于野中以兴妇人生于父母当外成于夫家依然而茂盛者彼平林之木有徃集之者维为鷮雉也此鷮雉乃耿介之鸟由平林之木茂故往集焉唯有茂美之德者君子之身有来配之者维为硕女也此硕女有斋庄之德由君子之身美则来配焉是美德能致硕女也人刈白华已沤以为菅又取白茅纒束之兮是二者以洁白相束而成用兴妇人有德已纳以为妻兮又用礼道申束之兮是二者以恩礼相与而成嘉天子之与后犹日之与月阴之与阳相须而后成者也里语曰腐木不可以为柱卑人不可以为主初一谨于㐜初贞后宁测曰谨于㐜始女贞也椅梧停凤鸟之来仪寒谷资吹律而成煦类乎影响岂不相思故夫妇之仪自远相匹齐人有女二人求之东家子丑而富西家子好而贫父母疑不能决问其女定所欲适难指斥言者偏袒令我知之女便两袒怪问其故云欲东家食西家宿此为两袒者也干坤其德恒乆不已爰定天纲夫妇作始余执百两辔之子诗採蘩我被双丝绢着以同功绵夏摇比翼扇冬卧蛩蛩毡饥飡并粮粒渴饮一流泉临轩树萱草中庭植合欢㢲为风震为雷雷风相须而养物犹长女承长男夫妇同心而成家乆长之道也高子问于孟子曰夫嫁娶者非已所自亲也卫女何以得编于诗也孟子曰有卫女之志则可无卫女之志则怠若伊尹于太甲有伊尹之志则可无伊尹之志则簒藏修初九潜龙勿用潜龙勿用阳在下也龙德而隐者也不易乎世不成乎名九二履道坦坦幽人贞吉九三井渫不食为我心恻可用汲王明并受其福六四井甃无咎九三鼎耳革其行塞雉膏不食隰中之桑枝条阿阿然长美其叶又茂盛可以庇廕人喻时贤人君子不用而野处有覆养之德也今吾子幸游帝王之世躬带冕之服浮英华湛道德矕龙虎之文旧矣卒不能摅首尾奋翼鳞振㧞洿涂跨腾风云使见之者景骇闻之者响震今吾子已贯仁谊之羁绊系名声之缰鎻伏周孔之轨躅驰颜闵之极挚旣系挛于世教矣鳞翼成而愈伏术业优而不试士怀珍而待价修名而待聘不亦重乎唯自重其器而后可以重人之国今先生操立断之锋掩炳蔚之文玩图籍于绝迹之薮括藻丽乎鸟兽之羣陈龙章于晦夜沈琳琅于重渊蛰伏于盛夏藏华于当春凤之高飞必修其羽犹君子将事必修其学也喻林卷三喻林卷四钦定四库全书喻林卷四明徐元太撰人事门仕进九二见龙在田利见大人龙德而正中者也六二屯如邅如乘马斑如匪㓂㛰媾女子贞不字十年乃字初九㧞茅茹以其彚征吉九三良马逐利艰贞日闲舆卫利有攸徃九四贞吉悔亡藩决不羸壮于大舆之輹鼎有实愼所之也九三升虚邑若以人事言之象人臣离其党而入君之朝女子离其家而入夫之室人出自北门者背明向阴而行犹已仕于乱世向于闇君而仕士之仕也犹农夫之耕也农夫岂为出疆舍其耒耜哉淳于髠曰男女授受不亲礼与孟子曰礼也曰嫂溺则援之以手乎曰嫂溺不援是豺狼也男女授受不亲礼也嫂溺援之以手者权也曰今天下溺矣夫子之不援何也曰天下溺援之以道嫂溺援之以手子欲手援天下乎吾闻其以尧舜之道要汤未闻以割烹也仕非为贫也而有时乎为贫娶妻非为养也而有时乎为养流水满坎乃行以喻君子之学必至成章乃仕进者也曁于裭薜萝而袭朱组去衡泌而践丹墀沖灵翼于云路浴天池以濯鳞排阊阖歩玉岑登紫闼侍北辰负重渉远不择地而休家贫亲老不择禄而仕士病不明经术经术苟明其取青紫如俛拾地芥耳攀龙附凤并乗天衢龙竢风云而后升士须明君而后进夫鹑火之禽不匿影于丹山昭华之宝乍耀采于蓝田过龙津而一息望凤条而曾翔天下士大夫捐亲戚弃土壤从大王于矢石之间者其计固望其攀龙鳞附凤翼以成其所志耳大丈夫当雄飞安能雌伏士或解裋褐而袭黼黻或委臿筑而据文轩者度德拜爵量绩受禄也有莘之媵殊北门之情渭濵之叟匪西山之节汤武有以济其功夏殷不能讥其志铅刀有干将之志萤烛希日月之光任重道远者不择地而息家贫亲老者不择官而仕故君子硚褐趋时当务为急士因士女因媒至其亲显非媒士之力孔子曰进见而不以能往者非贤士才女也夫耳闻之不如目见之目见之不如足践之足践之不如手辨之始入官如入晦室久而愈明明乃治治乃行牙蘖生齿室堂启戸幽人利贞鼓翼起舞鸟升鹄举照临东海新田宜粟上农得谷君子怀德以干百禄黄马緑车驾之大都泰山幽谷凤凰㳺宿礼义有序可以求福次三出于幽谷登于茂木思其珍谷测曰出谷登木知向方也次五鸣鹤升自深泽阶天不㤰测曰鸣鹤不㤰有诸中也次八进于渊君子用船测曰进渊且舩以道行也次六锐于丑含于五轨万钟贞测曰锐于丑福禄不量也十种之地膏壤虽肥弗耕不获千里之马骨法虽具弗策不致夫觚而弗琢不成于器士而弗仕不成于位若此者天地所不能贵贱鬼神所不能贫富也昔有抱瓮者恶桔橰之机而不用然乌知抱瓮之为机乎由此观之天地万物皆机也机其运于应物之所动于无形之源乎今子之出也将以仁义为机而运诸侯于掌上镕兆民于轨物经之纶之弛之张之吹之嘘之若噫气之推风而解駮乎万窍其机也如是言龙能登虚无凌清㝠弃浊秽入天帝之宫言已亦想升贤君之朝斥去贪佞之人也车行于陆舩行于沟其满而重者行迟空而轻者行疾先王之道载在胸腹之内其重不徒舩车之任也任重其取进疾速难矣人之仕也主贪禄也礼义之言为行道也犹人之娶也主为欲也礼义之言为供亲也渊蟠起则𤣥云赴道化霑则逸才奋故康衢有角歌之音鼎爼发凌风之迹沽之则收不赀之贾踊之则超在天之举耀逸景于旸谷播大明乎九垓愿先生委龙蛇之穴升利见之涂释戸庭之独洁览二䑕而远寤越穷谷以登高袭丹藻以改素竞惊飈于清晨不盘旋以诣夜收名器于嵩髙向钟鼎之庆祚言人出仕非一途或结绶以生纒牵之忧或弹冠而去尘埃之累震风过物清浊效响大人于兴利在攸徃然后令夜光之璧显于金匮隋侯之珠彰于韫椟者也化银龟以为黄变青组以为紫春秋运斗枢曰椒桂连名士起交接六二系小子失丈夫象曰系小子弗兼与也六四樽酒簋贰用缶纳约自牖终无咎伐柯之法其则不逺喻治国之法其道亦不远何者执柯以伐柯比而视之旧柯短则如其短旧柯长则如其长其法不在逺也以喻交接之法愿于上交于下愿于下事于上其道亦不远也君子之接如水小人之接如醴君子淡以成小人甘以坏水相得合而已酒醴相得则败水相合为江河酒醴相合而乆乃败坏也君子相接不用虚言如两水相交寻合而已小人以虚辞相饰如以酒醴相合必致败坏一则云采此葑菲之菜但采其叶无得并采其下体之根茎言根茎虽美不可并取则是不尽取其利当遗与于下二则云采其葑菲之菜无以下体之恶并弃其叶据下体有苦恶之时言交友之道无以一处之恶并弃其余事之善作记者据其根善则无得并取其根无尽利也据其根恶则无得并弃其叶不求备也鸟兽犹不失俪意合则吴越为昆弟由余越人蒙是矣不合则骨肉出逐不收朱象管蔡是矣今将患其流而塞其源病其末而刈其本无乃未若择其正而黜其邪与与其彼农皆黍而独稷焉夫黍亦神农之嘉谷与稷并为粢盛也使交而可废则黍其愆矣胶漆自谓坚不如雷与陈昔朋旧爱各东西譬如落叶不更齐且心同琴瑟言郁郁于兰茞道叶胶漆志婉娈于埙箎与人交多诈伪无情实偷取一切谓之乌集之交乌集之交初虽相驩后必相咄故曰乌集之交虽善不亲子车氏之豭其色粹而黑一产而三豚焉其二则粹而黑其一则驳而白恶其弗类于已也囓而杀之决裂其肾肠糜尽而后止其同于己者字之惟谨而恐其伤也子华子曰甚矣心术之善移也夫目眩于异同而意憷于爱憎虽其所自生杀之而弗悔而况非其类矣乎今世之人其平居把握附耳呫呫相为然约而自保其固曾胶漆之不如也及势利之一接未有毫泽之差蹴然而变乎色又从而随之以兵甚矣心术之善移也无以异乎子车氏之豭清之而愈浊者口也豢之而愈瘠者交也鹿鸣以仁求其羣关雎以义鸣其雄因媒而嫁不因媒而成因人而交不因人而亲行合趋同千里相从趋不合行不同对门不通人生则有四方之志岂鹿豕也哉而常聚乎白闻士无介不见女无媒不嫁一死一生乃知交情一贫一富乃知交态一贵一贱交情乃见一浮一没交情乃出一寻百节绸缪相结或曰君子自守奚其交曰天地交万物生人道交功勲成奚其守次三交于木石测曰交于木石不能向人也次二孚其肉其志资戚测曰孚其肉人莫闻也古之不交㳺者不谓向屋漏而居也今之好交㳺者非谓长沐雨乎中路者也志合者不以山海为逺道乖者不以咫尺为近故有䟦涉而㳺集亦或宻迩而不接适心者交浅而爱深忤神者接久而弥乖是以声同则倾盖而居昵道异则白首而无忧由兹论之则交彼而遇者虽得逹不足贵芘之而悞者譬如荫朽树之被笮也彼尚不能自止其颠蹷亦安能救我之碎首哉大丈夫之自得而外物者其于庸人也盖逼迫不获已而与之形接虽以千计犹蚤虱之积乎衣而赘疣之攒乎体也失之虽以万数犹飞尘之去嵩岱邓林之堕朽条耳岂以有之为益无之觉损乎若乃轻合而不重离易厚而不难薄始如形影终为参辰至欢变为笃恨接援化成雠敌若比智而交则白屋不降公旦之贵若钧才而游则尼父必无入室之客矣诋毁坏刎颈之契渐渍释胶漆之坚言服狐白者不念无衣以喻处尊贵者多忘贫贱也愿一见颜色不异琼树枝和通篪埙比德车辅虽慙丹雘施未谓𤣥素暌离合非有常譬彼弦与筈黄鹄一远别千里顾徘徊胡马失其羣思心常依依何况双飞龙羽翼临当乖昔为鸳与鸯今为参与辰昔者常相近邈若胡与秦刘琨王浚睚眦起于丝发舋败成于丘海逮叔世民讹狙诈飈起谿谷不能踰其险神鬼无以究其变竞毛羽之轻趋锥刀之末于是素交尽利交与天下蚩蚩鸟惊雷骇丹琼譬而非宝緑兰比而无芳怀爱重于素璧结分珍于黄金我筠心而松性君金采而玉相夫宫鸣征应向韵相趋桂馥兰芬期臭在斯如葛斯蔓如樛斯垂有人诣谢公别谢公流涕此人了不悲旣去左右曰向客殊自宻云谢公曰非徒宻云乃自旱雷尔採葵莫伤根伤根葵不生结友莫羞贫羞贫友不成势利之交难以经远士之相知温不增华寒不改叶贯四时而不衰歴夷险而益固交之于人也犹脣齿之相济交得其人千里同好固于胶漆坚于金石人亦有言松竹有林及尔臭味异苔同岑吾与周公瑾交若饮醇醪不觉自醉也利心金各断芬言兰共馥余松待尔心尔筠留我箭吾相与犹左右手也左伤则右救右伤则左劳天下市道交君不知之耶君有势我即进君无势我即去越絶书言勾践诸侯从之若果中之李夫阴阳交万物成君臣交邦国治士庶交德行光必鸾凤而后集何燕雀之能临处宅者先定邻焉与贤相近如香着纸与恶人相近如臭着草是以经言近贤成智近愚益惑报施投我以木𤓰报之以琼琚匪报也永以为好也投我以木桃报之以琼瑶投我以木李报之以琼玖投我以桃报之以李彼童而角实虹小子木𤓰美齐桓公也卫国有狄人之败出处于曹齐桓公救而封之遗之车马器服焉卫人思之欲厚报之而作是诗也人有投掷我以桃者我必报之以李善徃则善来无物不报王若以善道施民民必以善事报王也梓人为饮器勺一升觚三升献以爵而酬以觚一献而三酬则一豆矣囘也视予犹父也予不得视犹子也君之视臣如手足则臣视君如腹心君之视臣如犬马则臣视君如国人君之视臣如土芥则臣视君如冦讐言悖而出者亦悖而入货悖而入者亦悖而出中山君飨都士大夫司马子期在焉羊羔不遍司马子期怒而走于楚説楚王伐中山中山君亡有二人戈而随其后者中山君顾谓二人子奚为者也二人对曰臣有父尝饥且死君下壶飱臣父臣父且死曰中山有事汝必死之故来死君也中山君喟然而仰叹曰与不期衆少其于当厄怨不期深浅其于伤心吾以一杯羊羔亡国以一壶飱得士二人树于有礼艾人必丰解曰树种也艾报也则桀之狗可使吠尧而跖之客可使刺由物不荅施于天地子不谢生于父母夫飞鸮天下贱鸟及其在林食椹则怀我好音况辂心非草木敢不尽忠不能负戴析薪以荅万分一鱼悬由于甘饵勇夫死于重报倍恩者苦枯蹶船常苦没木石感阴阳犬马识厚薄铭兹厚德戴此洪恩譬渤澥而俱深方嵩华而犹重挟太山而超海比报德而非难堙崐崘以为池匹酬恩而反易其施厚者其报美其怨大者其祸深薄施而厚望畜怨而无患者未之有也草木鸡狗牛马不可谯诟遇之谯诟遇之则亦谯诟报人又况乎达师与道术之意乎夫疾风而波兴木茂而鸟集相生之气也是故臣不得其所欲于君者君亦不能得其所求于臣也君臣之施者相报之势也臣尽力死节以与君君计功垂爵以与臣君不能赏无功之臣臣亦不能死无德之君君德不下流于民而欲用之如鞭马矣是犹不待雨而求熟稼必不可之数也秦王赵政兼吞天下而亡智伯侵地而灭商鞅支解李斯车裂三代种德而王齐桓继绝而霸故树黍者不获稷树怨者无报德枝无忘其根德无忘其报丑女不能冶时盛则变丑士不能忠恩盛则激若毛遂者特激于恩之所感耳故曰战国无黙黙之士乱世无优优之臣其是之谓乎讫无鸡犬鸣吠之用常以墨块负恩宠贫人富人并为賔客受赐于主人富人不慙而贫人常媿者富人有以效贫人无以复也儒生文吏俱以长吏为主人者也儒生受长吏之禄报长吏以道文吏空胸无仁义之学居住食禄终无以效所谓尸位素飱者也则所谓咸池酬于北里夜光报于鱼目虑先犬马厚恩不荅而敝帷毁盖未蓐蝼蚁全殒卵而来凤放乳麑而感麟虽陋生于万物若沙漠之一尘茍全躯而毕命庶魂报以自申美人赠我金错刀何以报之英琼瑶美人赠我翠琅玕何以报之双玉盘美人赠我貂襜褕何以报之明月珠美人赠我锦绣段何以报之青玉案佳人遗我筒中布何以赠之流黄素佳人遗我雪中翮何以赠之连城璧佳人遗我双角端何以赠之雕玉环佳人遗我緑绮琴何以赠之双南金慙无琬琰以詶尺璧琼琚尚交好桃李贵徃还萧艾茍见纳贻我以芳兰投琼实有意报李更无蹊白龟报主终自无期黄雀谢恩竟知何日马前驱而导路或似识恩鸡未晓而开关容能报主在命之轻鸿毛浮于弱水知恩之重龟背负于灵山蓬莱谢恩之雀白玉四环汉水报德之虵明珠一寸某之观此宁无愧心青青陵中草倾叶晞朝日阳春被惠泽枝叶可揽结草木为恩感况人含气血灵虬报德弥鳞衔辔振跃天汉粲有遗蔚事日为明故事父为恩故事君以力故被秣服攊见遇日久列士忘身期必骋効如人热时止息凉树是人乃至不应侵损是树一叶感通泽性下流能润于下山体上承能受其润以山感泽所以为咸公侯夫人执蘩菜以助祭神飨德与信不求备焉沼沚谿涧之草犹可以荐草虫鸣阜螽跃而从之天性也喻近西戎之诸侯闻南仲旣征玁狁将伐西戎之命则跳跃而乡望之如阜螽之闻草虫鸣焉钟鼓之声怒而击之则武忧而击之则悲喜而击之则乐其志变其声亦变至诚通乎金石而况人乎曾子从仲尼在楚心动问母母曰思之啮指孔子闻之曰参之至诚精感万里神龙骧首幽云景蒸明圣修德志士思名是以意同情合声比相应也韶乐九成虞賔以和人能有感乃至于斯也火在斗中而柄尚热行者思于道而居者梦于牀慈母吟于巷适子怀于荆昔雍门子以哭见于孟尝君已而陈辞通意抚心发声孟尝君为之增欷歍唈流涕狼泪不可止精神形于内而外谕哀于人心此不传之道使俗人不得其君形者而效其容必为人笑故蒲且子之连鸟于百仞之上而詹何之鹜鱼于大渊之中此皆得清浄之道大浩之和也六二待聘九五见召二气交感夫妇之道体斯合也一室之中父兄之际若身体相属一节动而知于心橘柚生于江南而民皆甘之于口味同也好音生于郑卫而人皆乐之于耳声同也越人夷吾戎人由余待译而后通而并显齐秦人之心于善恶同也故曾子倚山而吟山鸟下翔师旷鼓琴百兽率舞未有善而不合诚而不应者也妾闻寡妇哭城城为之崩亡士叹市市为之罢诚信发内感动城市妾之寃明于白日虽独号于九层之内而衆人莫为毫釐昔华舟把梁战而死其妻悲之向城而哭隅为之崩城为之弛君子诚能刑于内则物应于外矣夫土壤且可为忠况有食谷之君子昼人之祸少夜人之祸多昼夜散者其祸福杂召云者龙命吕者律隆墀永叹远壑必盈故有善迩而远至命宫而商应脩下而高者降与彼而取此者服矣蛟濳于水产卵高陵下复于渊气应相感然后剖化犹君臣父子以道相感精迎诚致不言而动也蒲且子见双鸟过之其不被弋者亦下故言感也犬马之诚不能动人譬人之诚不能动天出其言善千里应之茍违斯义则同衾以疑触非其类虽疾弗应感以其方虽微则顺是以商飈漂山不兴盈尺之云谷气乘条必降弥天之润故闇于治者唱繁而和寡审乎物者力约而功峻积实虽微必动于物崇虚虽广不能移心是以都人冶容不悦西施之影乘马班如不辍太山之阴机心难湛不接异类淳德易孚可狎殊方是以高罗举而云鸟降海人萃而水禽翔百心不可得一人一心可得百人文王葬枯骨无益衆庶衆庶悦之恩义动人也王翁观人五藏无损生人生人恶之残酷也视四方常有大云五色具而不雨其下有圣贤人隐奏六代之舞不能祚天具百神之歌无以动圣东邻之牺牛不如西邻之麦鱼樊哙问陆贾曰自古人君受命于天云有瑞应岂有是乎贾曰目瞤得酒食灯花得钱财干鹊噪而行人至蜘蛛集而百事喜小旣有征大亦宜然繁霜应管能响丰山之钟𤣥云触石又动流泉之奏一言所感凝晖照于鲁阳一志㝠通飞泉涌于疎勒禹济巨海鼋鼍为梁可以使鬼者钱也可以使神者诚也善恶之生由如影响不离形声如转轮王欲有所趣四军导从轮宝居先王及四军念欲饮食轮则为住旣饮食已王念欲行轮则前去其轮去住随王意欲至所趣方不复前去本失于宝珠堕之于大海卽时执取器抒海求珠宝精进不以懈执心而不移海神见如是卽出珠还之如婴儿病与乳母药儿患得愈母虽非儿药之力势能及其儿行云徘徊犹感美音之和游鱼踊跃尚赏清丝之韵夫栴檀移植则异物同熏摩尼吐曜则衆珍自积惊禽投案犹请命于魏君穷兽入庐乃祈生于欧氏汉王去饵遂感明珠之酬杨寳施华便致白环之报谷风之随啸虎庆云之逐腾龙感应相招仰惟常理心识相传美恶由起报应之道运环相袭其犹声和响顺形直影端此自然之理无差毫分夫以羣生万端业行不同殊化异彼致令报应不一是以净者应之以寳玉秽者应之以沙砾美恶自彼于我无定喻林卷四喻林卷五钦定四库全书喻林卷五明徐元太撰人事门类应顺道吉从逆凶吉凶之报若影之随形响之应声喓喓然为声而鸣者草虫也闻此草虫之鸣趯趯然跳跃而从之者阜螽也以喻赫赫然有德而盛者南仲也闻南仲之将徃向望而美之者近西戎之诸侯也言阜螽之从草虫天性然也西方诸侯之美南仲事势然也天下罪人逋逃者以纣为主集而归之如鱼入深渊兽奔薮泽也夫明闇之征上乱飞鸟下动渊鱼各以类推女魃北而应龙翔洪鼎声而军容息溽暑至而鹑火栖寒水沍而鼋鼍蛰鹳鸣臯垤则降阴吐雨腾蛇耸跃而沈云郁㝠视书上有酒者下必有肉上有年者下必有月以类而取之百物去其所与异而从其所与同故气同则㑹声比则应其验皦然也试调琴瑟而错之鼔其宫则他宫应之鼓其商而他商应之五音比而自鸣非有神其数然也君子洁其身而同者合焉善其音而类者应焉马鸣而马应之牛鸣而牛应之非知也其势然也故新沐者必弹冠新浴者必振衣莫能以已之皭皭容人之混污同明相见同音相闻同志相从非贤者莫能用贤鸾设于镳和设于轼马动而鸾鸣鸾鸣而和应行之节也风而识虎云而知龙贤人作而万类同叩宫而商应弹角而征动士为知己者死女为悦己者容马为策己者驰神为通己者明以形逐影以龙致雨雨应龙而来影应形而去天地之性自然之道也商风漂荡本无兴云之候暗君政乱不能怀百姓之心至谷风习习必阴必雨明主在上则天下自安也夫草虫鸣则阜螽跃雕虎啸而清风起故絪緼相感雾涌云蒸嘤鸣相召星流电激是以王阳登则贡公喜罕生逝而国子悲同音者相和兮同类者相似飞鸟号其羣兮鹿鸣求其友故叩宫而宫应兮弹角而角动虎啸而谷风至兮龙举而景云徃美事召美类恶事召恶类类之相应而起也如马鸣则马应之故以龙致雨以扇逐暑军之所处生以棘楚美恶皆有从来也隐雷自天昆虫已听浮阴在汉柱础先霑一人执规拾手自负一人吹箫长短皆应舜云从道必吉反道必凶如影如响獐山物画山者併画獐龙水物画水者併画龙形精之动犹根本之与枝叶也形动不生形而生影声动不生声而生响五藏皆有合病乆而不去者内舍于其合也故骨痺不已复感于邪内舍于肾筋痺不已复感于邪内舍于肝脉痺不已复感于邪内舍于心肌痺不已复感于邪内舍于脾皮痺不已复感于邪内舍于肺所谓痺者各以其时重感于风寒湿之气也犹如日影皆由于形形长影长形短影短形大影大形小影小形之巨细不得藏影犹如空处发起言声非无响应由其响微不闻于耳又如形影形値斜光其影即长形値正光其影即短形不値光其影不见以是因縁形不为殊影则长短有无之异行恶得恶如种苦种如影人去则去人动则动人住则住善恶业影亦如是如母子身虽异而因縁相续故如母服药儿病则差譬如磁石虽不作意诸所有鐡来附于我善恶无爽状麟鬭以日亏报应有归等鲸亡而星现自取九三需于泥致㓂至上九何校灭耳凶象曰何校灭耳聪不明也慢藏诲盗冶容诲淫易曰负且乘致㓂至盗之招也自下讼上悖逆之道故祸患来至若手自拾掇其物言患必来也隼之为鸟宜在山林集于人家高墉必为人所缴射以譬六三处于高位必当被人所诛讨惠迪吉从逆凶惟影响惟口起羞惟甲胄起戎惟衣裳在笥惟干戈省厥躬虎之勐也而陷于获人之智也而陷于诈防邑之中有鹊鸟之巢卭丘之上有美苕之草处势自然以兴宣公之朝有谗言之人亦处势自然何则防多树木故鹊鸟徃巢焉卭丘地美故㫖苕生焉以言宣公信谗故谗人集焉谚有之曰心则不竞何惮于病旣不能彊又不能弱所以毙也有孺子歌曰沧浪之水清兮可以濯我缨沧浪之水浊兮可以濯我足孔子曰小子听之清斯濯缨浊斯濯足矣自取之也夫人必自侮然后人侮之家必自毁而后人毁之国必自伐而后人伐之夫婚姻祸福之阶也利内则福由之利外则取祸今王外利矣其无乃阶祸乎夫好船者溺好骑者堕君子各以其所好为祸虎将卽禽禽不知虎之卽已也而相鬭两罢而归其死于虎故使禽知虎之卽已决不相鬭矣今山东之主不知秦之卽已也而尚相鬭两敝而归其国于秦智不如禽远矣今夫鹄的非咎罪于人也便弓引弩而射之中者则善不中则愧少长贵贱则同心于贯之者何也恶其示人以难也今穷战比胜而守必不㧞则是非徒示人以难也又且害人者也然则天下仇之必矣人之饥所以不食乌喙者以为虽偷充腹而与死同患也今燕虽弱小强秦之少婿也王利其十城而深与强秦为讐今使弱燕为鴈行而强秦制其后以招天下之精兵此食乌啄之类也错之𤨏材智小谋大旤如发机先冦受害闺中容兢淖约兮相态以丽佳知衆嫭之嫉妒兮何必飏累之蛾睂白龙鱼鳞网者食之犹昆虫之相囓适足还害其身前车已覆袭轨而骛曾不见祸以知畏惧夫不有臭秽则苍蝇不飞譬诸附子疗饥酖毒止渴未入腹胃喉咽已絶岂可为哉夫松竹贞秀经寒暑而不衰榆柳虚挠尽一时而零落此草木之性修短之不同者也廉洁者必有贪浊之对刚毅者必遇强勇之敌此人事之对感时之不同者也咸自取之岂有为之者哉鹦鹉能言泗濵浮磬衆人所翫岂合物情𤣥鸟纡幙而不被害鸣集远巢咸以欲死眄彼梁鱼逡巡倒尾沈吟不决忽焉失水甚爱必大费多获必厚亡人生于世或有事不遂志而宣言云不遇时者是无异负丹颈之罪俟时行戮岂不殆哉庄里丈人字长子曰盗少子曰殴盗出行其父在后遽唿之曰盗盗吏闻因縳之其父唿殴喻吏遽而声不转但言殴殴吏因殴之几殪康衢长者字僮曰善搏字犬曰善噬賔客不过其门者三年长者怪而问之乃实对于是改之賔客徃复丘所谓无病而自炙也疾走料虎头编虎须几不免虎口哉质的张而弓矢至焉林木茂而斧斤至焉树成荫而衆鸟息焉醯酸而蚋聚焉故言有召祸也行有召辱也君子愼其所立乎彊自取柱柔自取束邪秽在身怨之所搆翟人有献丰狐𤣥豹之皮于晋文公文公受客皮而叹曰此以皮之美自为罪夫治国者则以名号为罪徐偃王是也则以城与地为罪虞虢是也故曰罪莫大于可欲夫善游者溺善骑者堕各以其所好反自为祸是故好事者未尝不中争利者未尝不穷也声自召也貌自示也名自命也文自官也无非己者操锐以刺操刃以击自取之也其何怨乎人铎以声自毁膏烛以明自铄虎豹之文来射猿狖之㨗来措故子路以勇死苌𢎞以智困能以智知而未能以智不知也山生金反自剥木生虫反自食人生事反自贼母曰不幸甑终不堕井抽簪招燐有何为惊蘓秦步曰何故趋曰何趍驰有为则议多事固苛羊肉不慕螘螘慕于羊肉羊肉羶也醯酸不慕蚋蚋慕于醯酸鱼鳖厌深渊而游于干浅故得于钓网禽兽厌深山而下于都泽故得于田猎徼幸者伐性之斧也嗜慾者逐祸之马也谩诞者趋祸之路也毁于人者困穷之舍也今之学者无太公之能骐骥之才有以蜂虿介毒而自害也晋文公时翟人有献封狐文豹之皮者文公喟然叹曰封狐文豹何罪哉以其皮为罪也大夫栾枝曰地广而不平财聚而不散独非狐豹之罪乎昔白龙下清冷之渊化为鱼渔者豫且射中其目白龙上诉天帝天帝曰当是之时若安置而形白龙对曰我下清冷之渊化为鱼天帝曰鱼固人之所射也若是豫且何罪夫白龙天帝贵畜也豫且宋国贱臣也白龙不化豫且不射今弃万乗之位而从布衣之士饮酒臣恐其有豫且之患矣忧夫肉自生虫而还自食也木自生蠧而还自刻也人自兴妖而还自贼也五鼎之具不当生藜藿人主堂庙不当生蒺藜强梁者不得其死好胜者必遇其敌盗怨主人民害其贵鸿鹄保河海之中厌而欲移徙之小泽则必有弋缯之忧鼋鼍保深渊厌而出之浅渚则必有罗网钓射之忧今君逐兽砀入至此何行之太远也泥滓污辱弃捐沟渎去辛就蓼毒愈酷甚避井入坑忧患日生倚锋据㦸伤我胸臆禾生虫蠧还自尅贼围碁击剑反自眩刑若立巖墙之下动而征病行而招死命乎命乎次八夷其角厉测曰夷其角以威伤也上九郭其目䚩其角不庳其体测曰郭目䚩角还自伤也上九太山㧞梁柱折其人顚且蹶测曰山㧞梁折终以勐也次七魁而颜而玉帛班而决欲收㓂测曰魁而颜而盗之招也次八翡翠于飞离其翼狐鼦之毛躬之贼测曰翡翠狐鼦好作咎也官府设陈富贵者値之布衣寓焉不符其爵狱犴若居有罪者触之贞良入焉不受其罚也象以齿焚身蚌以珠剖体匹夫无辜怀璧其罪弄刀者伤手打跳者伤足鸟鸣之恶自取憎人言之恶自取灭交气疾争者为易口而自毁也竝辞竞诜者为贷手而自殴也鹦鹉慧鸟栖林喙桑四指中分行则以觜自贻伊笼见幽坐趾牛充兵机兼之者旄冠于旌鼓为军之摽匪肉致灾亦毛之招道家言枉煞人者是以兵刃而更相煞其取非义之财不避怨恨譬若以漏脯救饥鸩酒解渴非不暂饱而死亦及之矣准的陈则流镝赴焉美名起则谤讟攻焉瑰货多藏则不招怨而怨至矣器盈志骄则不召祸而祸来矣斯乃招患之旌召害之符传非之驿倾身之车也岂徒减其方策之令闻亏其没世之德音而已哉匹夫枉死于怀璧丰狐召灾以美皮木生斧柄还自伐膏起火还自消尧舜不易日月而兴桀纣不异星辰而亡天道不改而人道易也海鸟鵎鶋避风而至条枝巨雀踰岭自致提挈万里飘飖逼畏夫唯体大妨物而形瓌足玮也前车已摧后銮不息乗危以庶安行险而徼幸于是有顚坠覆亡之祸残生夭命之衅卑墙来盗荣辱由中出敬侮由外生天下之强者东海之恶燋焉水灌而不已恶燋者山名也在东海南方三万里海水灌之而即消肉腐出虫鱼枯生蠧方周之兴大姒梦商之庭产棘小子发取周庭之梓植之于阙间梓化为松柏柞棫觉惊以告文王文王曰勿言冬日之阳夏日之阴不召而物自来符子曰木生蝎蝎盛而木枯石生金金曜而石流空阅来风桐乳致巢此以其能苦其性者夫天之生风者非以私百姓也其行公平正直犯者得之避者得无殆非求人而人自犯之风雨寒热不得虚邪不能独伤人卒然逢疾风㬥雨而不病者盖无虚故邪不能独伤人此必因虚邪之风与其身形两虚相得乃客其形夫火生于木火发而木焚国生于姦姦深则国乱亦犹蚕能作茧茧成则杀其身人能生事事烦则害其命如蛾狥明自取焦灭如阿耨达池水本一味德人用之则有种种㣲妙甘味薄德人用其味则一麄恶不美如树果繁速自害竹芦结实亦如是如骡懐妊自䘮身无智求利亦复然譬如画师自画鬼神像还自复恐怖如人为乐入海遭种种难为乐入阵箭如云雨刀矛劒矟更相伤害为乐因縁远涉崄路旷野饥渇艰难非一为乐因縁作诸苦行投渊赴火五热炙身卧棘刺上自饥断食编椽而坐树皮草衣食菜食果其发恶心横加于人还自受罪譬如向风扬尘还自坌身譬如肥羊早就屠机夫苦李繁子而枝折栾大谬唱而受枭世间诸人在世时舌上自然生斤斧所谓口说诸毒恶还自衰损害其身有一婆罗门于旷野中造立义井为放牧行者皆就井饮并及洗浴时日向暮有羣野干来趣井饮地残水有野干主不饮地水便内头罐中饮水饮已戴罐高举扑破瓦罐罐口犹贯其项诸野干軰语野干主若湿树叶可用者常当护之况复此罐利益行人云何打破野干主言我作是乐但当快心那知他事时有行人语婆罗门汝罐已破复更着之犹如前法为野干所破乃至十四诸野干軰数数谏之犹不受语时婆罗门便自念言是谁破罐当徃伺之正是野干便作是念我福德井而作留难便作木罐坚固难破令头易入难出持着井边然捉杖屛处伺之行人饮讫野干主如前入饮饮讫扑地不能令破时婆罗门捉杖打煞空中有天说此偈言知识慈心语狼戾不受谏守顽招此祸自丧其身命是故痴野干遭斯木罐苦似飞蛾拂㷔自取烧然如蚕作壐非他纒缚趋利获者之遗余捃拾所以为利人亦孰不欲富贵而独于富贵之中有私龙断焉古之为市者以其所有易其所无者有司者治之耳有贱丈夫焉必求龙断而登之以左右望而罔市利人皆以为贱故从而征之征商自此贱丈夫始矣且夫枉尺而直寻者以利言也如以利则枉寻直尺而利亦可为与谭拾子曰事之必至者死也理之固然者富贵则就之贫贱则去之请以市谕市朝则满夕则虚非朝爱市而夕憎之也求存故徃亡故去濮阳人吕不韦贾于邯郸见秦质子异人归而谓父曰耕田之利几倍曰十倍珠玉之赢几倍曰百倍立国家之主赢几倍曰无数曰今力田疾作不得暖衣余食今建国立君泽可以遗世愿徃事之宣太后谓尚子曰妾事先王日先王以其髀加妾之身妾困不支也尽置其身妾之上而妾弗重也何也以其少有利焉今佐韩兵不衆粮不多则不足以救韩夫救韩之危日费干金独可使妾少有利焉彼劝太子战攻欲啜汁者衆今夫赵女郑姬设形容揳鸣琴揄长袂蹑利屣目挑心招出不逺千里不择老少者奔富厚也游闲公子饰冠剑连车骑亦为富贵容也弋射渔猎犯晨夜冒霜雪驰坑谷不避勐兽之害为得味也博戏驰逐鬭鸡走狗作色相矜必争胜者重失负也医方诸食技术之人焦神极能为重糈也吏士舞文弄法刻章伪书不避刀锯之诛者没于赂遗也农工商贾畜长固求富益货也此有知尽能索耳终不余力而让财矣谚曰百里不贩樵千里不贩䨀居之一岁种之以谷十岁树之以木百岁来之以德德者人物之谓也凡编户之民富相什则卑下之伯则畏惮之千则役万则仆物之理也夫用贫求富农不如工工不如商刺绣文不如倚市门此言末业贫者之资也贵出如粪土贱出如珠玉财帛欲其行如流水渊深而鱼生之山深而兽徃之人富而仁义附焉故其见敌则逐利如鸟之集其困败则瓦解云散矣人之于利如蹈水火焉前人虽败后人复起如彼此无已谁止之者军无财士不来军无赏士不徃任无中人不如归田虽有中人而无家兄不异无翼而欲飞无足而欲行竞毛羽之轻趋锥刀之末规麴蘖之润竞锥刀之末凡人之情见利莫能勿就见恶莫能勿避其商人通贾倍道兼行夜以续日千里而不远者利在前也渔人之入海海深万仞就波逆流乘危百里宿夜不出者利在水也故利之所在虽千仞之山无所不止深源之下无所不入焉故不推而徃不引而来不烦不扰而民自富如鸟之覆卵无形无声而惟见其成服牛死夫妇哭非骨肉之亲也为其利之大也欲知把齐国者则其利之者耶见遗不掇非人情也民之生度而取长称而取重权而索利民之于利也若水于下也四旁无择也燔台而鼔之使民赴火者赏在火也临江而鼓之使人赴水者赏在水也临战而使人絶头刳腹而无顾心者赏在兵也又况据法而进贤其助甚此矣鳣似蛇蚕似蠋人见蛇则惊骇见蠋则毛起然而妇人拾蚕而渔者握鳣利之所在则忘其所恶皆为孟贲厚赏之使人为贲诸也妇人之拾蚕渔者之握鳣是以效之王何疑秦之善臣也以綘安邑令负牛书与秦犹乃善牛也卭虽不肖独不如牛乎使民无欲上虽贤犹不能用夫无欲者其视为天子也与为舆𨽻同其视有天下也与无立锥之地同其视为彭祖也与为殇子同天子至贵也天下至富也彭祖至寿也诚无欲则是三者不足以劝舆𨽻至贱也无立锥之地至贫也殇子至夭也诚无欲则是三者不足以禁㑹有一欲则北至大夏南至北戸西至三危东至扶木不敢乱矣犯白刃冒流矢趣水火不敢却也晨寤兴务耕疾庸为烦辱不敢休矣故人之欲多者其可得用亦多人之欲少者其得用亦少无欲者不可得用也羣狗相与居皆静无争投以炙鸡则相与争矣或折其骨或絶其筋争术存也其余猖蹶而趋之者乃豕羊驱而徃耕之为事也劳织之为事也扰扰劳之事而民不舍者知其可以衣食也待利而后拯溺人亦必以利溺人矣此无以异于遗重宝于道而莫之守见者掇之也今握枣与错金以示婴儿必取枣而不取金也握一斤金与千万珠以示野人野人必取金而不取珠也故物之于人小者易知也其于大者难见也今利之于人小而义之于人大者无怪民之皆趋利而不趋义也固其所闇也蠋欲类蚕鱓欲类虵人见虵蠋莫不身洒然女工脩蚕渔者持鱓不恶何也欲得钱也府藏之富王以赈贷捕鱼河海茍愿多得西行求玉冀得隋璞次六经六衢周九路不限其行贾测曰经六衢商旅事也次四燕食扁扁其志利用征贾测曰燕食扁扁志在頼也工人刻木以入凿凿即受之若人施其巧伪索荣显之名利也莫不蒙尘触雨戴霜履氷懐黄握白提清挈肥以赴邪径之近易规朝种而暮获矣商贾之人志无远大譬犹僮竖故云贾竖宁当争分寸之末竞锥刀之利哉利之所在若鸟之追鸾农桑勤而利薄工商逸而利厚故农夫辍耒而雕镂女工投杼而刺绣军无财士不来军无赏士不徃故良饵之下有悬鱼重赏之下有勇夫天有所短钱有所长四时行焉百物生焉钱不如天达穷开塞振贫济乏天不如钱医善吮人肠含人血非有肌骨之亲也利之所加也勐虎道食不觉蚊䖟来猎者嗜肉不多于不猎及其凌冈峦赴谿岭而有遗身之志则能目语额瞬动頞塞鼻谈智于尺寸之间窥窬于分毫之利鱼在在藻厥志在饵水动下流人动趋利犹如猫子在鼠穴边欲捕鼠故犹如鸺狐在燥樵积间为捕䑕故犹如鹤鸟在水岸边为捕鱼故如四交道堕一叚肉鵄乌鵰狼各来争之犹如猕猴求诸果蓏从树至树从林至林如鸟衔肉从乌逐之召渴马于滮泉不待鞭策而至矣喻林卷五喻林卷六钦定四库全书喻林卷六明徐元太撰人事门避害六三即鹿无虞惟入于林中君子几不如舍往吝初六遯尾厉勿用有攸徃北风其凉雨雪其雱惠而好我携手同行莫赤匪狐莫黑匪乌惠而好我携手同车硕鼠硕鼠无食我黍三岁贯女莫我肻顾逝将去女适彼乐土乐土乐土爰得我所黄鸟黄鸟无集于谷无啄我粟此邦之人不我肻谷言旋言归复我邦族黄鸟黄鸟无集于桑无啄我梁黄鸟黄鸟无集于栩无啄我黍匪鹑匪鸢翰飞戾天匪鳣匪鲔濳逃于渊匹夫无罪懐璧其罪吾焉用此其以贾害也賔孟适郊见雄鸡自断其尾问之侍者曰自惮其牺也遽归告王且曰鸡其惮为人用乎人异于是牺者实用人人牺实难已牺何害刳胎杀夭则麒麟不至其郊竭泽而渔则蛟龙不处其渊覆巢破卵则凤凰不翔其邑鸟兽之于不义尚知避之况于人乎不观高崖何以知陨坠之患不临深泉何以知没溺之患不观巨海何以知风波之患失之者其不在此乎士愼此三者则无累于身矣流者曰川川不可防而口又甚川之溃决害于人也民之败乱害于上也臣闻饥人所以饥而不食乌喙者为其愈充腹而与饿死同患也鸿鹄高飞一举千里羽翮已就横绝四海横绝四海当可柰何虽有矰缴尚安所施大行不顾细谨大礼不辞小让如今人方为刀俎我为鱼肉何辞为凤凰翔于千仞之上兮览德辉而下之见细德之险微兮遥増翮逝而去之彼寻常之污渎兮岂能容吞舟之鱼横江湖之鳣鱏兮固将制于蝼蚁䳒鹊遭害则仁鸟増逝愚者蒙戮则知士深退欲谈者宛舌而固声欲行者拟足而投迹当君子困贱之时跼高天蹐厚地犹恐有鎭厌之祸也羣车方奔乎险路安能与之齐轨龙不隐鳞凤不藏羽网罗高悬去将安所剑㦸在门何暇有让百弩环舍何可彊复黄龙不反于涸泽凤皇不离其罻罗故刳胎焚林则麒麟不臻覆巢破卵则凤皇不翔竭泽而渔则龟龙不见鸟兽之于不仁犹知避之况丘乎故虎啸而谷风起龙兴而景云见击庭钟于外而黄钟应于内夫物类之相感精神之相应若响之应声影之象形故君子违伤其类者夫勐兽当途麒麟恐惧况臣脆弱敢不悚惧常恐洪涛荡岳余波见漂况可临尾闾而闚沃焦哉穷猿投林岂暇择木贤人之处乱世也知道之不可行则沉抑以辟罚静黙以侔免辟之也犹夏之就清冬之就温焉可以无及于寒暑之菑矣气之害人者谓之不适味之害人者谓之毒且鸟高飞以避矰弋之害鼷鼠深穴乎神丘之下以避熏凿之患而曾二虫之无知鸷鸟逐雀有袭人之懐入人之室者非出生也后有惮也譬之若瞽师之避柱也避柱而疾触也狐狸水泉姦邪盗贼冦乱之患此之大者也慈亲孝子避之者得葬之情矣义小为之则小有福大为之则大有福于祸则不然小有之不若其亡也射招者欲其中小也射兽者欲其中大也物固不必安可推也夫鸟飞千仞之上兽走丛薄之中祸犹及之又况编戸齐民乎未尝灼而不敢握火者见其有所烧也未尝伤而不敢握刃者见其有所害也嫁女于病消者夫死则后难复处也故沮舍之下不可以坐倚墙之傍不可以立兇虎在于后隋矦之珠在于前弗及掇者先避患而后就利狂马不触木猘狗不自投于河虽聋虫而不自陷又况人乎人性便丝衣帛或射之则被铠甲为其所不便以得所便夫行者先全已而后求名仕者先辟害而后求禄夫香饵非不美也龟龙闻而深藏鸾凤见而高逝者知其害身也夫为鸟鹊鱼鼈食香饵而后狂飞奔走逊身屈遰无益于死鸿飞戾天避害紫渊虽有逢门不能危身次八羡其足济于沟渎面贞测曰羡其足避凶事也次五见鷕踤于林獭入于渊征测曰见鷕及獭深居逃凶也言鸾凤飞于千仞蛟龙藏于旋渊故矰缴不能逮罗㒺不能加贤者亦宜高举隐藏法令不能拘也涂有狂夫投刃而候泽有勐虎厉牙而望知见之者不敢前进如不知见则遭狂夫之刃犯勐虎之牙矣神龟实可乐明戒在刳肠夫人受形于造化与万物并存有生之最灵者也异于草木草木不能避风雨辞斤斧殊于鸟兽鸟兽不能远网罗而逃寒暑虑巫山之失火恐芝艾之并焚耳瘕疾塡胸而不敢铍虿尾螫附而不敢斫非好疾而爱毒以铍斫之患甚疾螫也酖酒盈巵渴者弗饮非不渇也饮之立死销金在炉盗者不掬非不欲也掬而灼烂虓虎在前地有隋珠虽贪如盗跖则手不暇拾悬彀向心路有西施虽婬如景阳则目不暇视非不爱宝而悦色而不顾者利缓而害急也孙武曰避其锐气谓鋭气之利甚于锋刃也匪择木以栖集尠林焚而鸟存鸾凤翔于苍云兮故矰缴而不能加蛟龙濳于旋渊兮身不挂于网罗知贪饵而近死兮不如下游乎清波鸳雏远害不羞卑栖灵虬避难不耻汚泥鹓雏翔穷冥蒲且不能视鹳鹭遵臯渚数为矰所系腾猨疑矫箭惊雁避虚弓铄金为洪炉盗𨽻不探鸩肉在俎饿徒不食譬如有人常畏怨家舍弃父母妻子产业服具而远逃避譬如有人畏于债主远适边国不为债主及于他人之所陵夺何以故由路远险绝债主家人不能达彼譬如孤寡恐惧之人畏对家便徃至城中卽安对家人无那之何所以者何是人已离于对人得安隐处故如鴈将羣避罗高翔譬如有王以四毒蛇盛之一箧令人养食瞻视卧起摩洗其身若令一虵生瞋恚者我当准法戮之都市尔时其人闻王切令心生惶怖舍箧逃走王时复遣五旃陁罗拔刀随后其人回顾见后五人遂自舍去是时五人以恶方便藏所持刀密遣一人诈为亲善而语之言汝可还来其人不信投一聚落欲自隐匿既入聚中闚看诸舍都不见人执持缸器悉空无物既不见人求物不得即便坐地闻空中声咄哉男子此聚空旷无有居民今夜当有六大贼来汝设遇者命终今汝当云何而得免之尔时其人恐怖遂增复舍而去路値一河其水漂急无有船筏以恐畏故即取种种草木为筏复更思惟我设住此当为毒蛇五旃陁罗一诈亲者及六大贼之所危害若度此河筏不可依当没水死宁没水死终不为彼虵贼所害即推草筏置之水中身倚其上手把脚踏截流而去即达彼㟁安隐无患心意泰然怖惧消除除害豕牙横猾刚㬥难制之物二刚而进能豮其牙柔能制健禁㬥抑盛天惟丧亾殷国者若稼穑之夫务去草也天意既然我何敢不终我壠畆也言秽草尽须除去殷余皆当殄灭也伐除蒺藜与棘自古之人何乃勤苦为此事乎我将得黍稷焉柞棫之所以茂盛者乃人忾燎除其旁草养治之使无害也吴在蔡蔡必速飞去吴所以翦其翼也树德莫如滋去疾莫如尽使医除疾而曰必遗类焉者未之有也是豢吴也夫越在我心腹之疾也壤地同而有欲于我夫其柔服求济其欲也不如早从事焉得志于齐犹获石田也无所用之越不为沼吴其泯矣庭氏掌射国中之夭鸟若不见其鸟兽则以救日之弓与救月之矢射之若神也则以大阴之弓与枉矢射之赤犮氏掌除墙屋以蜃炭攻之以灰洒毒之伐木不自其本必复生塞水不自其源必复流灭祸不自其基必复乱本根犹树枝叶益长本根益茂是以难已也今若大其柯去其枝叶绝其本根可以少闲国家将败必用奸人而嗜其疾味其子之谓乎夫谁无疾眚能者早除之旧怨灭宗国之疾眚也为之闗籥藩篱而远备闲之犹恐其至也譬越之在吴也犹人之有腹心之疾也夫齐鲁譬诸疾疥癣也夫飞鸟在青云之上尚欲缴微矢以射之而况近卧于华池集于庭庑乎今越王放于南山之中游于不可存之地幸来渉我壤土入吾梐梱此乃㕑宰之成事食也岂可失之乎人之所以善扁鹊者为有臃肿也使善扁鹊而无臃肿也则人莫之为之也诗云树德莫如滋除害莫如尽吴不㤀越越故亡呉齐不㤀燕燕故亡齐齐亡于燕呉亡于越此除疾不尽也夫战者万乗之存亡也且臣闻之曰削株掘根无与祸邻祸乃不存勐如虎狠如羊贪如狼彊不可使者皆斩之深耕穊种立苗欲疏非其种者锄而去之蝮螫手则斩手螫足则斩足何者为害于身也今田假田角田间于楚赵非直手足戚也何故不杀且秦复得志于天下则齮龁用事者坟墓矣河南天下㗋咽二周余毙莠盛苗秽何可不鉏也疾其末者绝其本故穆张理天网补缀漏目罗取残祸以塞天意诛恶及本本诛则恶消振裘持领领正则毛理臣闻农夫去草嘉谷必茂忠臣除姦王道以清燎其余烬有若秋原夫除恶人犹农夫之去草令绝其本勿使能滋桂蠧必除人邪必翦絶其心根勿使能植衔索之枯几何不蠧养鱼者除其徧獭育禽者去其豺狼庶乱羊永除害马长息问豺狼其何者访虺蝪之为谁堰水先塞其源伐木必拔其本源不塞本不拔虽翦枝竭流终不可絶矣若苗秽害田随风烈火芝艾俱焚安能白别乎锄彼草茅逐兹鸟雀草茅弗去则害禾谷盗贼弗诛则伤良民夫舍公法而行私惠则是利姦邪而长暴乱也桓公曰鲁梁之于齐也干谷也蠭螫也齿之有脣也今吾欲王鲁梁何行而可削迹无遗根无与祸邻祸乃不存豺狼在牢其羊不繁放此类者鸟兽之侪徒狐狸之丑类也生之为患杀之无咎治国者若耨田去害苗者而已今沐者堕发而犹为之不止以所去者少所利者多治疽不择善恶丑肉而并割之农夫不察苗莠而并耘之岂不虚哉鸟不干防者虽近弗射其当道虽远弗释且天之欲利人非宜其欲利谷也除秽不待时况秽人乎夫三折肱为良毉梁丘子遇虺毒而获疗犹有与之同疾者必问所以己之之方焉田䑕野鸡意常欲逃拘制笼槛不得动揺逐兎驱狼避去不祥虏豹擒虎为王得福次五礥而闲而㧞我姦而非石如石厉测曰礥闲如石其敌坚也上九豨毅其牙发以张弧测曰豨毅其牙吏所猎也次八坚祸惟用解蝝之贞测曰坚祸用直方也次三闗其门戸用止狂虫测曰闗其门戸御不当也痛不着身言忍之钱不出家言与之假使公卿子弟有被羌祸朝夕切急如边民者则竞言当诛羌矣今有妖狐成羣游于大苑之中憇于金宛之内其容足以媚太阳之光其氛足以侵雷霆之声贪如鼫鼠矫若雄鹰状如狒狒巧若猩猩其突如羝其虫如麋倐忽万态莫知厥机足蟠乎魑魅之域迹夙歹ㄙ乎魍魉之墟饰之以冶容粲之以文皮能礼北辰而弗惠乎黔黎何以为党其名曰貍此皆兽苑之所不畜者也今肆然而驰据以要路使麒麟不游于郊驺虞不蹑于囿羣䝈凭威以噬人肉而入苑者不可胜数肝脑积丘陵膏脂致渊薮诚欲弯弓而射狐设网而驱䝈以廓清其苑囿豢畜其驺虞若此者果何术以制哉晋王曰狐也养祸于苑藏富于穴何忍肆也欲亟制之子其问诸虞人梁冀之诛征君谓袁闳曰甫闻去恶木者易去恶根者难袁闳曰子何不效斧斤之力而去其根乎治人犹如养苗先去其秽虽埋轮之志无屈权石而狐鼠㣲物亦蠧大猷养鸡者不畜貍牧兽者不育豺树木者忧其蠧保民者除其贼暂扰以制敌愈于放敌而常扰也夫四体者人之所甚爱茍宜伐病则削肌刮骨矣蔓草犹不可长况狼兕之冦乎封人有能以轻凿修钩去树之蝎者树得以茂繁中舍人曰不识天下者亦有蝎者乎寡人告之曰昔三苗共工鲧驩兠非尧之蝎与问曰诸侯之国亦有蝎乎寡人告之曰齐之诸田晋之六卿鲁之三桓非诸侯之蝎与然三国无轻凿修钩之任终于齐簒鲁弱晋国以分不亦痛乎曰不识为君子者亦有蝎乎寡人告之曰固有之也富而慢贵而骄残仁贼义甘财悦色此亦君子之蝎也陈绳则木之枉者有罪措凖则地之废险者有罪审名分则羣臣不安者有罪农之耨去害苗者贤者之治去害义者今鹰隼始击当从天气取姦恶以成严霜之诛马援击寻阳山贼上书曰除其竹木譬如婴儿头多虮蝨而剃之荡荡然虮蝨无所复依戮巨海之奔鲸殱中原之封豕夫剽悍祸贼始从事于干戈宼贼姦宄始容心于兵革非智术有以过之勇力有以胜之决未可以挫其威虐也善拔衆毒箭故称大医王有如毒蛇放毒螫人虽有良咒世之草药无如之何唯有圣人甘露妙药能消其毒如有良药名曰离箭随所着处衆箭皆除毒药于中无得住者此药威力所逼遣故如阿伽陁一丸之药能破大毒譬如蘧麦妨麦稗莠根茎枝叶与麦相似若未秀出时不可分别穟旣出已田畯农士并根俱弃何以故坏净麦故天下禾中生草草败禾实人当诛拔草去之禾乃成好实譬如毒蛇入人室不急除之害必至譬如良毉能破病不问甘苦以能究竟除病安穏故譬如种谷其苗虽好秽草多故不能增长如树根不㧞其树犹生贪根不拔苦树常在虑患水在火上既济君子以思患而豫防之谓此上天盖实高矣而有雷霆击人不敢不曲其嵴以敬之以喻已恐触王之忌讳也谓此下地葢实厚矣而有陷溺杀人不敢不累其足以畏之以喻己恐陷在位之罗网也水若远于民则人不没溺但由水近人则人得用之沐浴而日日狎习不复畏惧或泳之或游之无有诫忌至于洪波浪起亦犹习以为常故致覆溺也邓矦曰人将不食吾余对曰若不从三臣抑社稷实不血食而君焉取余蠭虿有毒而况国乎是子也熊虎之状而豺狼之声弗杀必灭若敖氏矣谚曰狼子野心是乃狼也其可畜乎得臣犹在忧未歇也困兽犹鬭况国相乎深山大泽实生龙蛇彼美余惧其生龙蛇以祸女彼其发短而心甚长其或寝处我矣鸡以毛羽牲具恐其被养为牺故自断其尾残毁其形吾观君夫人也若为乱其犹隷农也虽获田沃而勤易之将弗克飨为人而已大夫种勇而善谋将还玩吴国于股掌之上以得其志蜹蛾蜂虿皆能害人况君相乎文公逐麋而失之问农夫老古曰吾麋何在老古以足指曰如是往公曰寡人问子以足指何也老古振衣而起曰亦不意人君如此也虎豹之居也厌闲而近人故得鱼鼈之居也厌深而之浅故得诸矦厌衆而亾其国诗云维鹊有巢维鸠居之君故不归人将居之于是文公恐归越在我犹心腹有积聚不发则无伤动作者有死亾夫鼠㤀壁壁不㤀鼠今越人不㤀吴矣臣闻狼子有野心仇讐之人不可亲夫虎不可餧以食蝮蛇不恣其意今大王捐国家之福以饶无益之讐弃忠臣之言而顺敌人之欲臣必见越之破吴豸鹿游于姑胥之台荆榛蔓于宫阙伍举进谏曰有一大鸟集楚国之庭三年不飞亦不鸣此何鸟也于是庄王曰此鸟不飞飞则冲天不鸣鸣则惊人伍举曰不飞不鸣将为射者所图弦矢卒发岂得冲天而惊人乎苏子谓李兑曰今日臣之来也暮后郭门借席无所得寄宿人田中傍有大丛夜半土梗与木梗鬬曰汝不如我我者乃土也使我逢疾风淋雨坏沮乃复归土今汝非木之根则木之枝耳汝逢疾风淋雨漂入漳河东流至海氾滥无所止臣窃以为土梗胜也今君杀主父而族之君之立于天下危于累卵范睢曰秦韩之地形相错如绣秦之有韩若木之有蠧人之病心腹天下有变为秦害者莫大于韩夫秦王之㬥而积怨于燕足为寒心又况闻樊将军之在乎是谓委肉当饿虎之蹊祸必不振矣齐王母家驷钧恶戾虎而冠者也里语有之䑛糠及米吴与胶西知名诸侯也一时见察恐不得安肆矣今释弗击此所谓养虎自遗害也胫胫者未必全也我不能自保眞人所谓鼠不容穴衔窭数者也困兽犹鬭蜂虿有毒况大衆乎惧烟炎之毁熸何光芒之敢扬哉而不见听必穷鹿抵虎进无威凤来仪之美退无鹰鹯抟击之用徘徊湘川将为怪鸟虽处高台之上逍遥重仞之墉及其危亡之忧过于频翟之虑风尘之变出于非常蔓草犹不可长况虎兕之冦乎譬犹蚤虱疥癣虽为小疴令人终岁不安古谚有之敌不可纵夫以一酌之水或为不测之渊如不时灭恐同原草螳螂之志何能自息诸君不见毒蛇乎断其头犹能为害况除腹心疾而曰必遗其类其可乎门有倚祸事不可不宻墻有伏冦言不可而失类伤鸟之惊弦等穷兽之谋触夫爱马者以筐盛矢以蜃盛溺适有蚉䖟仆縁而拊之不时则缺衔毁首碎胸意有所至而爱有所亾可不愼邪狡兎尽则良犬烹敌国灭则谋臣亾大夫何不释吴而患越乎夫吴越之势不两立越之于吴也譬若心腹之疾也虽无作其伤深而在内也夫齐之与吴也疥癣之病也不苦其已也且其无伤也今释越而伐齐譬之犹惧虎而刺猏虽胜之其后患未央本细末大弛必至心蠧衆则木折隙大则墙坏悬垂之类有时而隧枝格之属有时而弛非其事者勿仞也非其名者勿就也无故有显名者勿处也无功而富贵者勿居也夫就人之名者废仞人之事者败无功而大利者后将为害譬犹縁高木而望四方也虽愉乐哉然而疾风至未尝不恐也患及身然后忧之六骥追之弗能及也虎兕相据而蝼蚁得志两敌相机而匹夫乘间燕雀离巢宇而有鹰隼之忧坎井之蛙离其居而有蛇鼠之患况翺翔千仞而游四海乎其祸必大矣此李斯之所以折翼而赵高没渊也行者比于鸟上畏鹰鹯下畏网罗夫人为善者少为谗者多若身不死安知祸罪不施且夫吴若蜂虿然不弃毒于人则不静余恐弃毒于我也臣之来也过于淄水上见一土偶人方与木梗人语木偶谓土偶人曰子先土也持子以为耦遇天大雨水潦并至子必沮坏应曰我沮乃反吾眞耳今子东园之桃也刻子以梗遇天大雨水潦并至必浮子汎汎乎不知所止今秦四塞之国也有虎狼之心恐其有木梗之患坚氷黄鸟啼哀悲愁数惊鸷鹞飘为我忧东方孟春乘氷载盆鸡雉失雏常畏狐狸鸟噜夜中以戒灾凶上九㩣其角维用抵族测曰㩣其角殄厥类也臣恐秦将取其脣而䕶其齿言南方有高山深林其路险阨又多虎豹匍匐蛇蜒以候伺人也船漏则水入囊穿则内空墙壊屋倾堤决水流譬犹𤣥象着明莫大乎日月水火之原于是在焉然节而宣之则以养生立功用之失适则焚溺而死岂可恃悬象之在天而谓水火不杀人哉至若兰茝倾顿桂林移植根萌未树牙浅絃急常恐风波潜骇危机宻发是贼踰我垣墻之内闚我室家之好黩武之衆易动惊弓之鸟难安大嚼者咋断其舌右手执斧左手执钺伤夷一身之中尚有不可信况于人乎虽无深瑕潜衅隐过匿愆乃可以为人和鸾未调而身在辕侧庭宇未践而栋折榱覆夫据图挥刃愚夫弗为临渊登峭莫不惴慄何则害交故虑笃患切而惧深鲁城门朽顿欲頽孔子疾行而过之左右曰如此久矣孔子曰吾恶其久也脱遇坏则不幸葢闻磨砺脣吻脂膏齿牙陵风扇毒向影吹沙是以敬而远之豺有五子吁可畏也鬼有一车经云宝者衆之所利也茍利其利害必存焉鱼县兽槛天下一契忧患日夜长莚如蔓草生如截葱薤后则复生我今頼君破壊牢狱断绝系缚汝今复欲还我牢狱系缚我耶又如服药药能破病病已得破药亦应出若药不出则复是病如与师子虎狼共住常懐忧畏喻林卷六喻林卷七钦定四库全书喻林卷七明徐元太撰人事门备患泽上于地萃君子以除戎器戒不虞重门击柝以待暴客盖取诸豫弦木为弧剡木为矢弧矢之利以威天下盖取诸睽俨矢将至不可以无盾鸱鸮管叔作乱周公忧之作此诗以贻成王欲王省悟以备殷全篇以鸟之育子成巢者比先王之创业而代之为言也无备而官办者犹拾沈也有十年之积者王有五年之积者霸无一年之积者亾夏箴曰小人无兼年之食遇天饥妻子非其有也大夫无兼年之食遇天饥臣妾舆马非其有也今有人操隋侯之珠持丘之环万金之财时宿于野内无孟贲之威荆庆之断外无弓弩之御不出宿夕人必危之矣今有强贪之国临王之境索王之地告之以理则不可说之以义则不听王非战国守圄之具其何以当之夫蜂虿起懐雷霆骇耳虽贲育荆诸之伦未有不冗豫夺常者也臣闻勐兽在田荷戈而出凡人能之蜂虿作于怀袖勇夫为之惊骇出于意外故也为国之有藩屏犹济川之有舟楫安危成败义实相资舟楫具完波涛不足称其险藩屏式固祸乱何以成其阶豺狼不可以理推为备或不可懈凭险弗防没而不弔人之所得于病者多方有得之寒暑有得之劳苦百门而闭一门焉则盗何遽无从入夫矢来有乡则积铁以僃一乡矢来无乡则为铁室以尽备之备之则体不伤故彼以尽备之不伤此以尽敌之无姦也凡人之性爪牙不足以自守卫肌肤不足以扞寒暑筋骨不足以从利辟害勇敢不足以却勐禁悍然且犹裁万物制禽兽服狡虫寒暑燥溼弗能害不唯先有其备而以羣聚耶羣之可聚也相与利之也被甲者非为十步之内也百步之外则争深浅深则达五藏浅则至肤而止矣死生相去不可为道里巧者善度知者善豫羿死桃部不给射庆忌死剑锋不给抟今被甲者以备矢之至若使人必知所集则悬一札而已矣梁人有阳由者其力扛鼎伎巧过人骨腾肉飞手抟兽国人惧之然无治室之训礼教不立妻不畏惮浸相泄渎方乃积怒妻坐于牀荅焉左手建杖右手制其头妻亦奋恚因授以背使杖击之而自撮其阴由乃仆地气绝而不能兴隣人闻其凶凶也窥而见之趋而救之妻愈戅忿莫肻舍旃或发其裳然后乃放夫以无敌之伎力而劣于女子之手者何也轻之无备故也鸿鹄飞冲天岂不高哉矰缴尚得而加之虎豹为勐人尚食其肉席其皮方船备水傍河燃火积善有征终身无祸救漏防者悉塞其穴则水泄绝穴不悉塞水有所漏漏则水为患害夫防决不备有水溢之害网解不结有兽失之患匪以尚武予身是卫麟角是触鸾距匪蹶夫储甲胄蓄蓑笠者葢以为兵为雨也若幸无攻战时不沈阴则有与无正同耳若矢石雾合飞锋烟交则知裸体者之困矣洪雨可倾素雷弥天则觉路立者之剧矣兕之角也凤之距也天实假之何必日用哉蜂虿挟毒以卫身智禽衔芦以扞网貛曲其穴以备径至之锋水牛结阵以却虎豹之㬥霛龟之甲不必为战施麟角凤爪不必为鬭设故隽生不释剑于平世击柝不辍备于思危以长城扞蔽胡冦如人家之有藩篱君子于味必思其毒于利必备其难帝王之居外则饰周卫内则重禁门将行则设兵而后出幄称警而后践墀张弧而后登舆清道而后奉引遮列而后转毂静室而后息驾所以显至尊务戒谨垂法戒也有人于怨憎中妄作亲善恒相随从如响从声伺候其便而欲杀之其怨谨守坚固自防故使怨人不能得害品藻赵衰冬日之日也赵盾夏日之日也回也闻一以知十赐也闻一以知二斗筲之人何足筭也鲁卫之政兄弟也高子曰禹之声尚文王之声孟子曰何以言之曰以追蠡曰是奚足哉城门之轨两马之力与五藏一病辄有五解一藏为下工解三藏为中工解五藏为上工也五伯比于他诸矦为贤其比三王犹碔砆之与美玉也登见曹公言养将军譬如养虎当饱其肉不饱则将食人公曰不如卿言譬如养鹰饥即为用饱则飏去末世陵迟臧否聿兴执铨提衡称量天下之人扬清激浊绳墨四海之士且攸诩之为人其犹夜光之与蒸烛乎其照虽均质则异焉华歆与北海邴原管宁俱游学三人相善时人号三人为一龙歆为龙头原为龙腹宁为龙尾孝起前临至吴为吾说正方腹中有鳞甲乡党以为不可近吾以为鳞甲者但不当犯之耳张府君如瓠壶外虽泽而内实麤戎有人伦鉴识常目山涛如璞玉浑金人皆钦其宝莫知名其器王衍神姿高彻如瑶林琼树自然是风尘表物谓裴頠拙于用长荀勗工于用短陈道宁如束长竿至夫基构迭污隆龙蛇俱山泽山涛吾所不解吏非吏隠非隠若以元礼门为龙津则当㸃额暴鳞矣何乃刻画无盐唐突西施也时人谓湛上方山涛不足下比魏舒有余湛闻曰欲处我于季孟之间乎松栢之姿经霜犹茂蒲桺常质望秋先零石将军之拟明公犹阴精之比太阳江河之比洪海尔何异象榱玉箦而对腐木朽楹哉王茂𢎞驽痾耳若卞望之之巖巖刁𤣥亮之察察戴若思之峰岠当敢尒邪见一善则盱衡扼腕遇一才则扬眉抵掌雌黄出其脣吻朱紫由其月旦时人谓远如屏风屈曲从俗能蔽风露言能不乖物理也贤愚之相觉若百丈之溪与万仞之山若九地之下与重山之巓圣人在上则民乐其治在下则民慕其意小人在上位如寝闗曝纩不得须臾宁故筦子文锦也虽丑登庙子产练染也美而不尊虚而能满淡而有味被褐懐玉者吾比夫子犹黄鹄与蠰虫也终日行不离咫尺而自以为远岂不悲哉君子之过也犹日月之蚀何害于明小人之可也犹狗之昼吠鸱之夜见何益于善譬子产之与夫子其犹浸水之与天雨乎浸水所及则生不及则死斯民之生也必以时雨既以生莫爱其赐孔子问漆雕马人曰子事臧文仲武仲孺子容三大夫者孰为贤漆雕马人对曰臧氏家有龟焉名曰蔡文仲立三年为一兆焉武仲立三年为二兆焉孺子容立三年为三兆焉马人见之矣若夫三大夫之贤不贤马人不识也孔子曰君子哉漆雕氏之子其言人之美也隐而显其言人之过也微而着故智不能及明不能见得无数卜乎君子得时如水小人得时如火天下有三检衆人用家检贤人用国检圣人用天下检管仲相齐明法度审国刑不能及圣犹文锦虽恶宜以升庙也子产相郑先恩而后法犹练染为衣温厚而非宗庙服也蝗虫之飞能至万里麒麟须献乃达阙下然而蝗虫为灾麒麟为瑞夫孤立之翘秀藏器以待贾琐碌之轻薄人事以邀速夫唯待贾故顿沦于穷瘁矣夫唯邀速故佻窃而腾跃矣锯牙之兽虽低伏而见惮挥斧之虫虽跧形而不威故君子被褐穷而不可轻小人轩冕达而不足重仁忍有天渊之绝善否犹有无之觉驺虞侧足以蹈虚豺狼掩羣以害生虞卿捐相印以济穷华公让三事以推贤李斯疾胜已而杀韩非龎涓患不如而刑孙膑能言莫不褒尧而尧政不必皆得也举世莫不贬桀而桀事不必尽失也故一条之枯不损繁林之蓊蔼蒿麦冬生无解觱发之肃杀西施有所恶而不能减其美者美多也嫫母有所善而不能救其丑者丑笃也如方者乃荒莱之特苗卤田之善秀资质已良但沾染未足耳移植丰壤必成嘉谷龎士元至吴吴人并友之见陆绩顾劭全琮而为之目曰陆子所谓驽马有逸足之用顾子所谓驽牛可以负重致远或问如所目陆为胜耶曰驽马虽精速能致一人耳驽牛一日行百里所致岂一人哉北人看书如显处视月南人学问如牖中窥日白旃檀非不馥焉能逆风人皆如此便可结绳而治但恐狐狸猯狢噉尽齐桓晋文之霸如日继月或问齐桓晋文优劣唐子荅曰论功则桓兄而文弟论德则文兄而桓弟论曰士非璧也谈者谓价耳谈者之口犹爱憎之心庾道季云蔺相如虽千载死人懔懔恒如有生气曹蜍李志虽见在厌厌如在九泉下魏明帝世使后弟毛曾与夏侯太初共坐时人谓蒹葭倚玉树时目夏矦太初朗如日月入怀黄穆字伯开博学为山阳守有德政弟奂字仲开为武陵太守贪秽无行武陵人谚曰天有冬夏人有二黄边让别传曰让才辨俊逸孔融荐于魏武曰边让为九州之被则不足为单衣襜褕则有余子昭诚自幼至长容貌完洁然观其挿牙齿树颊颏吐脣吻自非文休之敌蒨玉亦是玉巵但无当耳三王楚琳琅未若济南备员方曹子建七歩成章世目为绣虎目王仲宣为泥下濳蛙此乃九方歅之相马略其𤣥黄取其骏逸其才若盆盎之水所见者清不见者浊可谓射侯之巧非破秋毫之妙也达磨祖师越九年欲返天竺命门人曰时将至矣汝等盍各言所得乎时有道副对曰如我所见不执文字不离文字而为道用祖曰汝得吾皮尼总持曰我今所解如庆喜见阿閦佛国一见更不再见祖曰汝得吾肉道育曰四大本空五藴非有而我见处无一法可得祖曰汝得吾骨最后慧可礼拜依位而立祖曰汝得吾髓譬如有人精勤受学十善业道已至究竟当知彼人善根成熟已得隣近北俱卢生声闻人悲犹如画皮菩萨大悲犹如破肉如来大悲破骨彻髓内心智德薄外善以美言譬如竹无内但示有其外内心智德厚外善以法言譬如妙金刚中外力具足破戒之人与善人异如驴在牛羣破戒之人在精进衆譬如儜儿在健人中此辈之人不入道品如坏盛水不能致远也比其类犹五霸之与五帝阳货之与仲尼比其形犹丘垤之与华恒涓渎之与江海比其文犹虎鞹之与羊皮斑纻之与锦绣也尧事尹寿舜事务成旦学吕望丘学老耼四师虽圣比之于佛犹白鹿之与麒麟鷰鸟之于凤凰也譬如叠花千斤不如眞金一两赏誉譬之宫墙赐之墙也及肩窥见室家之好夫子之墙数仞不得其门而入不见宗庙之美百官之富得其门者或寡矣他人之贤者丘陵也犹可踰也仲尼日月也无得而踰焉王生一日千里王佐才也许劭兄虔亦知名汝南人称平舆渊有二龙焉初彪兄弟三人并有高名而彪最优故天下称曰贾氏三虎伟节最怒肃宗尝赐诸尚书劒唯此三人特以宝剑自手署其名曰韩棱楚龙渊郅寿蜀汉文陈宠济南椎成时论者为之说以棱渊深有谋故得龙渊寿明达有文章故得汉文宠敦朴善不见外故得椎成不意双珠近出老蚌甚珍贵之夷甫处衆中如珠玉在瓦石间顾恺之作画赞亦称衍巖巖清峙壁立千仞此人之水镜见之莹然若披云雾而覩青天也臣举贤良对策为天下第一犹桂林之一枝崑山之片玉頠若武库五兵纵横一时之杰也王子挺秀质逸气干青云明珠既绝俗白鹄信惊羣素尚迈金贞清标陵玉彻长卿有艳才直致不羣性郁若春烟举皎如秋月映露竹霜条故多劲节非鸾则凤其在本枝也此儿驹齿未落已是我家龙文更十岁后当求之千里外卞宝复润于荆阴随照更明于汉浦南金之贵属在斯人王威明风韵遒上神峯标映千里绝迹百尺无枝实俊人也臣誉仲尼譬犹两手捧土而附泰山其无益亦明矣使臣不誉仲尼譬犹两手把泰山无损亦明矣譬如冬雪既洁将以秋月至彻庇其宇下使人㤀寒暑裴令公目夏矦太初肃肃如入廊庙中不修敬而人自敬一曰如入宗庙琅琅但见礼乐器见钟士季如观武库但覩矛㦸见傅兰硕江廧靡所不有见山巨源如登山临下幽然深远世目李元礼谡谡如劲松下风庾子嵩目和峤森森如千丈松虽磊落有节目施之大厦有栋梁之用世目周侯嶷如断山公孙度目邴原所谓云中白鹤非燕雀之网所能罗也卞令目叔向朗朗如百间屋世称庾文康为丰年玉王稚㳟为荒年谷有问秀才吴旧姓何如荅曰吴府君圣王之老成明时之儁人朱永长理物之至德清选之高望严仲弼九臯之鸣鹤空谷之白驹顾彦先八音之琴瑟五色之龙章张威伯岁寒之茂松幽夜之逸光陆士龙鸿鹄之徘徊悬鼓之待槌凡此诸君以洪笔为鉏耒以纸札为良田以𤣥黙为稼穑以义礼为丰年以谈论为英华以忠恕为珍宝着文章为锦绣藴五色为缯帛坐谦虚为席荐张义让为帷幙行仁义为室宇修道德为广宅张华见禇陶语陆平原曰君兄弟龙跃云津顾彦先凤鸣朝阳谓东南之宝已尽不意复见禇生陆曰公未覩不鸣不跃者耳挺荆衡之菌簵辉江汉之珠玑京师号曰陈仲举昻昻如千里骥周孟王浏浏如松下风所谓剑则干将莫耶木则椅桐梓漆人则颜冉仲弓也运鼎阿于襟抱纳山岳于胷懐乃氷其清乃玉其白风抗其高云垂其泽荆玉不及喻其温南金未能方其励如金有鑛如竹有筠信钟山之珪璧岁寒之灵木者也瑚琏之器无慙垂棘杞梓之林有均廊庙停若镜之明流如云之暧玉挺蓝田珠润隋水价重连城声同垂棘君以蓝田美玉大海明珠灼灼美其声芳英英照其符彩烂烂如高巖下电骚骚若长松里风声无愧于东筠材有踰乎西杞诸葛恪少有名孙权见其父瑾曰蓝田生玉眞不虚也南迈瑶琨西踰杞梓逸羽难集孤峯易峙谡谡万寻昻昻千里实凤靡杂眞龙非似乡人歌曰蒋氏翁任氏童言蒋氏之门老而方笃任家之学幼而多慧严公体沉静立志明霜雪素节迈金贞清标凌玉澈调与金石谐思逐风云上罗君章可谓湘中之琳琅谢叔源与从子灵运并有美名时人谓叔源风韵为高目望蔡肃如寒风振松目康乐凛凛如霜台笼日尝与二陆谈觉辞少理畅语约事举莫不豁然若春日之判薄氷秋风之扫枯叶世目邓士载为伏鸾陆士龙为隐鹄或有人言罗君章可谓荆楚之杞梓所谓左把浮丘袖右拍洪崕肩山公目嵇叔夜巖巖如孤松之独立刘孝标目刘訏超然越俗如半天朱霞刘歊矫矫出尘如云中白鹤皆俭岁之粱稷寒年之纎纩隆公肃散森疎若霜下之松竹谢参军一日诣东府门自通尔时风寒惨厉太祖谓四座曰此客至使人不衣自煖矣宰相之门栝栢豫章虽小已是栋梁器孙兴公目刘眞长曰神犹渊镜言必珠玉卫叔宝是乐彦辅壻并有海内之名裴叔道尝称之曰妇翁氷清女壻璧润亦犹颜回与夫子有步骤之近槭若严霜之材婉如流风之雪惊禽走兽骆驿飞驰可谓王之荩臣朝之元老世目颍川李府君頵頵如玉山汝南陈仲举轩轩如千里马南阳朱公叔飂飂如行松栢之下龎德公目诸葛孔明为卧龙龎士元为凤雏司马德操为水镜若披云雾如对珠玉我昨东方未明过和氏门外见二陆两潘森然与槐桺齐列范滂清裁犹以利刃齿腐朽内含玉润外表澜清引领望之𦕈若松乔之在霄汉智慧多闻犹如大海安住寂定喻妙高山如师子王处衆无畏世法不染犹净莲花饶益有情譬之大地洗除垢秽喻如大水成熟世间方诸大火増长善法同彼大风清凉悦意类之朗月能破衆暗其犹烈日摧烦恼怨如威勇士心性调伏犹大象王能震法雷大龙为喻普雨衆法譬之大云如大良医除烦恼病犹大国主善御世间如四天王䕶有情类及䕶正法如天帝释于人天中富贵最胜心得自在如大梵王于堪忍界主领自在身得无碍如揭路荼示教有情如世间父能流法宝如毗沙门能出世间种种珍宝福德智慧之所庄严有情见者无不蒙益如见好画言是好手手非是画见画妙故説言好手足使魔堞永沦正峰长峻五经则五味佛道则五谷矣吾自闻道已来如开云见白日炬火入冥室焉锦绣忸其文章金玉慙其晖映知心它日吾见蔑之面而已今吾见其心矣谚曰有白头如新倾葢如故何则知与不知也是故钟期死百牙絶弦破琴而不肻与衆鼓獿人亾则匠石辍斤而不敢妄断师旷之调钟竢知音者之在后也孔子作春秋几君子之前睹也老耼有遗言贵知我者希此非其操与谚曰谁为为之孰令听之葢钟子期死伯牙终身不复鼔琴何则士为知己用女为说己容和璧之在荆山隋珠之濳重川非遇其人焉有连城之价照车之名乎其相知也如比目之鱼见形也若光之与影也其察言也不失若磁石之取鍼舌之取燔骨伯牙善鼓琴钟子期善听伯牙鼔琴志在登高山钟子期曰善哉峩峩兮若泰山志在流水钟子期曰善哉洋洋兮若江河伯牙所念钟子期必得之伯牙游于泰山之阴卒逢暴雨止于巖下心悲乃援琴而鼓之初为霖雨之操更造崩山之音曲毎奏钟子期辄穷其趣伯牙乃舍琴而叹曰善哉善哉子之听夫志想象犹吾心也吾于何逃声哉温伯雪子适齐舍于鲁出而见客入而叹明日见客又入而叹其仆曰毎见之客也必入而叹何耶曰吾固告子矣中国之民明乎礼义而陋于知人心昔之见我者进退一成规一成矩从容一若龙一若虎其谏我也似子其道我也似父是以叹也仲尼见之而不言子路曰吾子欲见温伯雪子久矣见之而不言何耶仲尼曰若夫人者目击而道存矣亦不可以容声矣庄子送葬过惠子之墓顾谓从者曰郢人垩慢其鼻端若蝇翼使匠石斲之匠石运斤成风听而斲之尽垩而鼻不伤郢人立不失容宋元君闻之召匠石曰尝试为寡人为之匠石曰臣则尝能斲之虽然臣之质死久矣自夫子之死也吾无以为质矣吾无与言之矣钟子期死而伯牙绝絃鼓琴知世莫赏也惠施死而庄子寝说言见世莫可为语者也虽然其亦表之而已未覩其里也夫闚其门而不入其室恶覩其宗庙之奥百官之美乎上士可以託色中士可以託辞下士可以託财三者固可得而託耶诗曰谁能亨鱼漑之釜鬵孰将西归懐之好音此之谓也物之相得固微甚矣金玉经于不测者託于轻舟也灵鸟萃于𤣥霄者扶揺之力也芳兰之芬烈者清风之功也屈士起于丘园者知己之助也子游汾亭坐鼓琴有舟而钓者过曰美哉琴意伤而和怨而静在山泽而有廊庙之志非太公之都磻溪则仲尼之宅四濵也茍肝胆之可同兮奚须发之足辨也知己之不可遇譬河清之难俟好德参差荇菜左右流之窈窕淑女寤寐求之风雨凄凄鸡鸣喈喈既见君子云胡不夷风雨潇潇鸡鸣胶胶既见君子云胡不瘳风雨如晦鸡鸣不已既见君子云胡不喜有枤之杜生于道左彼君子兮噬肻适我有枤之杜生于道周彼君子兮噬肻来游蒹葭苍苍白露为霜所谓伊人在水一方遡洄从之道阻且长遡游从之宛在水中央蒹葭凄凄白露未晞所谓伊人在水之湄遡洄从之道阻且跻遡游从之宛在水中坻蒹葭采采白露未已所谓伊人在水之涘遡洄从之道阻且右遡游从之宛在水中沚菁菁者莪在彼中阿既见君子乐且有仪菁菁者莪在彼中沚既见君子我心则喜菁菁者莪在彼中陵既见君子钖我百朋汎汎扬舟载沉载浮既见君子我心则休皎皎白驹食我场苗絷之维之以永今朝所谓伊人于焉逍遥皎皎白驹食我场藿絷之维之以永今夕所谓伊人于焉嘉客皎皎白驹贲然来思皎皎白驹在彼空谷生刍一束其人如玉母金玉尔音而有遐心匪饥匪渴德音来括隰桑有阿其叶有难既见君子其乐如何隰桑有阿其叶有沃既见君子云何不乐隰桑有阿其叶有幽既见君子德音孔胶枤杜晋文公好贤而国人美之蒹葭君子隐于河上秦人慕之而作是诗干旄美好善也卫文公臣子多好善贤者乐告以善道也丘中有麻思贤也缁衣美武公也父子并为周司徒善于其职国人宜之故美其德以明有国善善之功焉遵大路思君子也庄公失道君子去之国人思望焉风雨思君子也乱世则思君子不改其度焉吾未见好德如好色者也孔子曰吐珠于泽谁能不含珠玉在侧觉我形秽言山鬼修饰衆香以崇其善屈原履行清洁以厉其身神人同好故折香馨相遗以同其志也婉娈则千载不㤀金石之交一旦轻绝未见好德如好色颜渊之箪瓢则胜庆封玉杯何者德行高远能绝殊也一言白璧轻片善黄金贱齐置士乡越有君子军皆异贤之意譬若有人心有所爱而不得见见其住处及相似人或除忧恼复更思惟譬若摩尼珠洗之倍好其王者子莫不爱喜所以爱喜者何无瑕秽故喻林卷七喻林卷八钦定四库全书喻林卷八明徐元太撰人事门疾邪羸豕谓牝豕也羣豕之中豭强而牝弱故谓之羸豕也夫阴质而躁恣者羸豕特甚焉言以不贞之阴失其所牵其为滛丑若羸豕之孚务蹢躅也山有扶苏隰有荷华不见子都乃见狂且山有桥松隰有游龙不见子充乃见狡童墓门有棘斧以斯之夫也不良国人知之墓门有梅有鸮萃止夫也不良歌以讯之为鬼为蜮则不可得有腼面目视人㒺极扶苏郑灵公弃其世臣而任嬖人狂狡子良谏之而作是诗墓门刺陈佗也陈佗无良师傅以至于不义恶加于万民焉无逝我梁无发我笱笺云之人梁发人笱此必有盗鱼之罪以言襃姒滛色来嬖于王盗我太子母子之宠虹气见于东方为夫妇过礼之戒君子之人尚莫之敢指而视之况今滛奔之女见为过恶我谁敢视之也斧斨者生民之所用以喻礼义者亦国家之所用有人既破我家之斧又缺我家之斨损其斧斨是废其家用其人是为大罪以喻四国之君废其礼义坏其国用其君是为大罪薰是香草莸是臭草一薰一莸言分数正等使之相和虽积十年尚犹有臭气香气尽而臭气存言善恶聚而多少敌善不能止恶而恶能消善方今天下闻崇之反也咸欲骞衣手剑而叱之其先至者则拂其颈冲其匈刃其躯切其肌后至者欲拨其门仆其墙夷其屋焚其器应声涤地则时成创舆犹腻也近则汚人我于水中见蟹且恶之国人疾视之如目有眯焉败鱼饱室臭不可息衆恶之堂相聚为殃雷霆所击诛者五逆次八鸱鸮在林㕹彼衆禽测曰鸱鸮在林衆所㕹也天地无不容也不容乎天地者其唯不仁不谊乎子椒为楚大夫虚兰芷之位而行浮慢佞谀之志鸺鹠江东唿为怪鸟闻之多祸人恶之掩塞耳矣夫以抄盗致财虽巨富不足嘉凶德胁人虽见惮不足荣也闻其言者犹鸱枭之来鸣也覩其面者若鬼魅之见形也其所至诣则如妖怪之集也其在道涂则甚逢虎之羣也如此之徒虽能令壤虫云飞斥鷃戾天手捉刀尺口为祸福得之则排冰吐华失之则当春彫悴余代其踧蹐耻于共世余徒恨不在其位有斧无柯无以为国家流秽浊于四裔投负人于北波贼鸟所在衆禽所避贼人所在衆贤亦所恶譬有人来伐其子而长养彼心反劝助之弗救其子者止以子恶故也言汤武疾恶其心亦然水穷则无隙不入木上出穷则旁行故为姦邪管子曰夫士懐耿介之心不荫恶木之枝恶木尚能耻之况与恶人同处尸子曰孔子至于胜毋草矣而不宿过于盗泉渇矣而不饮恶其名也古叛逆之国潴其宫室以为污池名曰凶墟虽生菜蔬而民不食孔子忍渴于盗泉之水曾参廻车于胜毋之闾恶其名也葢闻驽蹇服御良乐嗟铅刀剖截欧冶叹息故少师幸而季梁惧宰嚭任而伍员忧国中有姦久而破国身中有邪久而亾身不与恶人同止坐起语笑谈论犹如大海不宿死尸如青鸾赤凤不栖杂木宁近虎狼师子勐兽大火可畏之处终不亲近四种五逆之人如大勐火如四毒蛇不可亲近为摧法幢为破法船为断法性为破法藏徃昔有猪名曰大腹时彼大腹引以羣猪入深山野于山野中忽逢师子师子见猪告而言曰我是兽王汝速避路大腹报言令我避路事当不可要我鬭者必不相违且止须臾待我被甲时师子言汝何上族是何名字敢能如是索我相鬬所要被甲今随汝意时彼大腹徃秽坑中遍涂其身还师子前言与汝鬬是时师子报大腹言我是衆兽中王常以麞鹿等兽而为食噉或劣弱者尚弃不食况汝不净秽污之身若与汝鬭实染汚我尒时师子即为大腹宣说偈言汝本不净身今复加臭秽汝意求鬭者我即堕于汝王之所见犹如彼猪与师子鬭我如师子先堕于汝修行恶如七叶华正可远瞻不中亲近譬如天雹伤害五谷犹苍蝇招白黑之论蝙蝠有鸟䑕之讥盖妖惑之俦矣旣同棘刺之林亦类蚖虵之种恶有三种一曰恶二曰大恶三曰恶中恶若以恶加已还以恶报是名为恶若人不侵已无故加恶是名大恶若人来供养恭敬不念报恩而反害之是名恶中恶恶中恶魔王最甚也观人口柔者必仰面观人之颜色而为辞似蘧蒢不能俯之人因名口柔者为蘧蒢面柔者必低首下人媚以容色似戚施之人因名面柔者为戚施故笺云蘧蒢口柔常观人颜色而为之辞故不能俯戚施面柔下人以色故不能仰也彼他人而有谗佞之心我能忖度而知之跃跃然者跳疾之狡兎遇値犬则能获得之观其器之善恶而知工匠巧拙器善则工巧器恶则工拙曾子不逆薪而㸑知其不为暴也秦仁获麑知其可为傅也但大泽之中有龙有蛇纵不尽善不容皆恶欲知其子视其母欲知其君视其所使螣蛇所指祸福不差羿之引矢命处辄中听言察情不异于此不知其子视其所友不知其君视其所使言时人无能知臧否观衆草蒿不能别其香臭岂当知玉之美恶乎以为草木易别于禽兽禽兽易别于珠玉珠玉易别于忠佞知人最为难也夫上世之名凤皇麒麟闻其鸟兽之奇者耳毛角有奇又不妄翔茍游与鸟兽争饱则谓之凤皇麒麟矣世人之知圣亦犹此也见盈丈之尾则知非咫尺之躯覩寻仞之牙则知非肤寸之口相马者失在于瘦千里之歩亏也相人者失在于贫恩惠之迹缺也覩焦尧之节知非防风之胫视象之牙知其大于豕也见狸之尾知其小于豹也故覩一可以知百观此可以明彼善观察者犹风胡之别剑孙阳之相马览其机妙不亦难乎舜目重瞳是至明之相而项羽王莽亦目重瞳子越王勾践长颈鸟啄非善终之象夏禹亦长颈鸟啄王莽之重瞳譬驽马有骥之一毛而不可谓之骥也禹之长颈鸟啄犹龙有蛇之一鳞而不可谓之蛇也故明哲之相士听之于未闻察之于未形而监其神智识其才能可谓知人矣若功成事遂然后知之者何异耳闻雷霆而称为聪目见日月而谓之明乎五岳崔巍有峻极之势四渎皎洁有川流之形五色郁然有云霞之观五声铿然有钟磬之音易乐者必多哀轻施者必好夺使贤不肖相去如日月之与萤火虽顽嚚之人犹察曹大家曰人生而心志在内声音在外骨体有形事变有㑹更相为表里合成一体此自然之道至于术学论其成败考其贫贱观其富贵各取一槩故或听音声或见骨体或占色理或视威仪或察心志或省言行或考卜筮或本先祖如水同源而分流也孙绰子曰抚明镜则好丑之貌可见夫騄骥垂耳于垧牧鸿雀戢翼于污池䙝之者故以为园囿之凡鸟外廐之下乘也及其整兰筋挥劲翮陵厉清浮顾盼千里岂可谓其借翰于晨风假足于六驳哉见骥一毛不知其状见画一色不知其美相者曰三亭九候定于一尺之面愚智勇怯形于一寸之目凡观金玉宝剑铜铁皆以辛之日待雨止明日平旦及黄昏夜半观之所见光白者玉也赤者金黄者铜黑者铁谚曰侏儒见一节而长短可知孔子言举一隅足以三隅反观吾小时二赋亦足以揆其能否两目不相为视昔吴有二人共评玉者一人曰好一人曰丑久之不决二人各曰尒可求入吾目中则好丑分矣士有定形二人察之有得失非茍相反眼睛异耳石门之水旧曰贪泉俗云径大庾则清秽之气分饮石门则淄素之质变相经曰筋不束体血不华色手无春荑之柔发有寒蓬之悴葢形之下也此亦威凤一羽足以验其五德察其盼睐则赏其心覩其颜歩则知其道孔子舍于沙丘见主人曰辩士也子路曰夫子何以识之曰其口穷踦其鼻空大其服博其睫流其举足也高其践地也深鹿与而牛舍色见青如草兹者死黄如枳实者死黑如炲者死赤如衃血者死白如枯骨者死此五色之见死也青如翠羽者生赤如鸡冠者生黄如蟹腹者生白如豕膏者生黑如乌羽者生此五色之见生也下有渐洳上生苇蒲此所以知形气之多少也见烟知有火见云知有雨行歩知君子见星知有月如一人亦名父亦名子以父故名子以子故名父若观父则不观子若观子则不观父犹如金师别金好丑金有四试一者烧二者磨石三者鍜四者錬譬喻人亦有四试一者娆二者共从事三者色四为制不止譬如江河邉有潢池衆象入中澡浴饮水则复退还其时迹现在于泥沙大小广长道路行者见其足迹言大羣象经过此地虽不见象但观其迹则知羣象经厯是间譬如居士清朝见大雨处语衆人言昨夜雨龙其力甚大衆人言汝何以知之荅言我见地湿泥多山崩树折杀诸鸟兽以此故知龙力为大亦如有人于华池邉见象足迹则知其大周公反握犹骐骥之一毛禹耳齐肩乃崑山之片玉非所类也待人凡三驱之礼禽向己者则舍之背己者则射之是失于前禽也显比之道与已相应者则亲之与己不相应者则疎之与三驱田猎爱来恶去相似外柔刃如筠故能与一切物相谐内和泽如松心故能与人无怨今之君子进人若将加诸膝退人若将队诸渊毋为戎首不亦善乎唯女子与小人为难养也近之则不逊远之则怨淳于髠曰狶膏棘轴所以为滑也然而不能运方穿驺忌子曰谨受令请谨事左右传曰遇人不以义而见疻者与痏人之罪钓恶不直也得其人重之如山不得其人忽之如草欲以小雀遇我使我畏死鹞乎钓者露饵而藏钩故鱼不见钩而可得贤者观功而隐摩故人不知摩而自服虽有戈矛之刺不如恭俭之利也故与人善言暖于布帛伤人之言深于矛㦸人贤而不能敬则是禽兽也人不肖而不敬则是狎虎也禽兽则乱狎虎则危非其人而敎之赍盗粮借贼兵也非我而当者吾师也是我而当者吾友也謟谀我者吾贼也故君子隆师而亲友以致恶其贼狂者伤人莫之怨也婴儿詈老莫之疾也子路曰人善我我亦善之人不善我我不善之子贡曰人善我我亦善之人不善我我则引之进退而已耳颜回曰人善我我亦善之人不善我我亦善之三子所持各异问于夫子夫子曰由之所持蛮貊之言也赐之所言朋友之言也回之所言亲属之言也诗曰人而无良我以为兄与人以实虽疎必宻与人以虚虽戚必疎夫实之与实如胶如漆虚之与虚如薄冰之见昼日君子可不畱意哉鲁与齐通壁壁邻之国也小人而为政不可以不敬不敬之则危犹暴虎冯河之必死也长者赐颜色泰山可动移不可自见好章甫强越人以文冕也已嗜臭腐养鸳雏以死鼠也澄以石虎为海鸥鸟譬如城邑邉近路之田为诸人衆象马侵食彼时田主使一人监视监视之人不勤守䕶复更增足二三四五若十二十乃至百人守者逾多取者弥衆最后一人作是思惟如此守视非一切护当善方便令无侵害即取田苗手自惠施彼生感愧田苗得全犹犬啮婆罗门婆罗门复可啮犬不也譬如慈母多有衆子先念羸病给其所须有一婆罗门有摩沙豆陈久煮不可熟持着肆上欲卖都无人买时有一人家有一罢驴市卖难售时陈豆主以豆买此驴用得驴便即説颂曰婆罗门法巧贩卖陈久冰豆十六年唐尽汝薪煮不熟蹙折汝家大小齿尒时驴主亦作颂曰汝婆罗门何所喜虽有四脚毛衣好负重着道令汝知锥㓨火烧终不动尒时豆主复説偈言独生千秋仗头着四寸针能治败罢驴何忧不可伏尒时驴闻复瞋即说颂曰安立前二足双飞后两蹄折汝前板齿然后自当知尒时豆主闻驴此颂复说偈言蚉䖟毒䖝螫唯仰尾自防当截汝尾却令汝知辛苦尒时驴复以偈荅言从先祖已来行此𢤱悷法今我故承习死死终不舍尒时豆主知此弊恶不可苦语便更称誉以颂荅曰音声鸣彻好面白如珂雪当为汝取妇共游林泽中驴闻輭爱语即复説颂曰我能负八斛日行六百里婆罗门当知闻妇欢喜故责人由醉之言俾出童羖笺云汝从行醉者之言使其出无角之羖羊胁以无然之物使戒深也羖羊之性牝牡有角先生之说诚可谓苦药良鍼矣健责天下之愚者已之未贤也健责天下之迷者已之未明也以未贤责衆愚未贤者以之亾以未明责衆迷未明者以之伤子墨子怒耕柱子耕柱子曰我毋俞于人乎子墨子曰我将上大行驾骥与羊我将谁殴耕柱子曰将殴骥也子墨子曰何故殴骥也耕柱子曰骥足以责子曰我亦以子为足以责人主不自刻以尧而责人臣以子胥是幸殷人之尽如比干田驷欺邹君邹君将使人杀之田驷恐吿惠子惠子见邹君曰今有人见君则䀹其一目奚如君曰我必杀之惠子曰瞽两目䀹君奚为不杀君曰不能勿䀹惠子曰田驷东慢齐侯南欺荆王驷之于欺人瞽也君奚怨焉传曰惟无瑕者可以戮人亦由无阙者可以论人身有阙而论人是为自论也责如此之人令信神仙是使牛縁木马逐鸟也为政之道恕已及物也耳目在身施之异务不以通塞之故而诛之于已是以存乎物者岂求其备哉若病其事而不能为其医则鍼石之巧浅矣有父不能孝有兄不能敬而论人父子之义昆弟之节犹弯弓而自射也王尼见太傅越曰公负尼物越荅初不识此事尼曰昔楚人失布谓令尹盗者以令尹执政贼盗公行是与自盗无异也今君左右有屋舍尼独穷困是亦明公负尼物也急病让医固若此也欲以前车诫尔后乘也譬如婴儿父母生已付其乳母随时摩拭随时沐浴随时乳哺随时消息若乳母不谨愼者儿或以草以土诸不净物着其口中乳母当即教令除去能时除却者善儿不能自却者乳母当以左手持其头右手探其鲠婴儿当时虽苦乳母要当苦探其鲠为欲令其子长夜安乐故刼时有国王亦名音悦有鸟名曰鵚枭来在宫上看见鹦鹉独得优宠即问鹦鹉何縁致此鹦鹉荅言我来宫上悲鸣殊好国王爱敬于我取我常着左右五色珠玑璎珞我身鵚枭闻之懐嫉妒心即念言我亦当鸣不殊于卿国王亦当爱宠我身王时出卧鵚枭即鸣王即惊觉懎然毛竖如畏怖状王问左右此为何声惊动怖我侍者白言有恶声鸟名曰鵚枭王即恚曰促遣大衆分布推索即得与王王令左右生㧞毛羽举身大痛歩行而去到其野田衆鸟问言何縁置此鵚枭瞋恚不责己身荅衆鸟言正坐鹦鹉故得此患佛言善声招福恶声置祸罪报由已反怒鹦鹉愼微初六履霜坚冰至象曰履霜坚冰阴始凝也驯致其道至坚冰也忧悔吝者存乎纤介定失得者愼于枢机合抱之木起于毫末吉凶之彰始于㣲兆六二咸道转进所感在腓腓体动躁则成徃而行今初六所感浅末则譬如拇指指虽小动未移其足以喻人心初感始有其志志虽小动未甚躁求泰山之霤穿石单极之䋁断干水非石之钻索非木之锯渐靡使之然也夫涓流虽寡浸成江河爝火虽微卒能燎野履霜有渐可不惩革衆煦飘山聚蚊成雷葢骄佚所从生也君子推微达着寻端见绪履霜知冰践露知暑轻者重之端小者大之源故隄溃蚁孔气洩鍼芒今争睚眦之隙以成千钧之讐炎火成燎原之势涓流兆江河之形涓涓不塞将为江河荧荧不救炎炎柰何两叶不去将用斧柯爪之生发之长荣卫之行无顷刻止衆人皆见之于着不能见之于微经起秋毫之末挥之于太山之本凡物有乗而来乗其出者是其反者已流言灭之货色远之祸之所由生也生自纤纤也是故君子蚤绝之千丈之隄以蝼蚁之穴溃百丈之室以突隙之烟焚故曰白圭之行隄也塞其穴丈人之愼火也涂其隙是以白圭无水难丈人无火患此皆愼易以避难敬细以远大者也祸乱未动于朝情欲未见于色如脆弱易除破语曰弗灭炎炎柰何萌芽不伐且折斧柯先针而后缕可以成帷先缕而后针不可以成衣针成幕蔂成城事之成败必由小生言有渐也夫爝火在缥烟之中也一指之所能息也塘漏若穴一扑之所能塞也及至火之燔孟诸而炎云台水决九江而渐荆州虽起三军之衆弗能救也夫积爱成福积怨成祸若痈疽之必溃也所浼者多矣荧荧不灭炎炎柰何涓涓不壅将成江河緜緜不绝将成网罗青青不伐将寻斧柯蠧喙仆柱梁蚊蝱走牛羊江河大溃从蚁穴山以小阤而大崩滛乱之渐其变为兴次三小度差差大之阶测曰小度之差大度倾也绵绵不绝必有乱结纤纤不伐必成妖孽吉凶有时不可犯也动静有适不可过也犯时之忌罪不在大失其所适过不在深动天下灭君主而不可危也侮妻子用颜色而不可易也夫可欲之物何必金玉锥刀之末愚民竞焉越人之大战由乎分蚺虵之不均呉楚之反兵起乎一株之桑叶积微致着累浅成深鸿羽所以沈龙舟羣轻所以折劲轴寸飊所以燔百寻之室蠧蝎所以仆连抱之木也水之所失在于隟穴事从细生祸由微起者也或怨大而成小或憾轻而至重深讐不必危而睚眦未可易也譬如风焉披云飞石卷水木而人血脉不为之伤隟穴之风轻尘不动毛发不揺及中肌肤以为深疾大不为害小而成患者大风散漫小风激射也荧荧不灭能焚崑山涓涓不绝能成江河怨之所生不可类推祸之所延非可情测故登峭坂而不跌坠者愼于大也跨阜垤而好顚蹷者轻于小也茍兢其歩虽履险能安轻易其足虽夷路亦踬夫为稼于汤之世偏有一漑之功者虽终归于燋烂必一漑者后枯然则一漑之益固不可诬也而世常谓一怒不足以侵性一哀不足以伤身轻而肆之是犹不识一漑之益而望嘉谷于旱苗者也细微可不愼隄溃自蚁穴腠理早从事安复劳鍼石昔之君子同名爵于香饵故倾危不及思忧患而豫防则鍼石无用洪流壅于涓涓合拱挫于纤蘖介焉是式色斯而举悟高鸟以风逝鑑醴酒而投绂夫岂敝着而后谋通患结而后思复事由细微不虑不图祸如丘山本在萌芽山陆之祸起于毫芒蚤虱虽细困于安寝鼠虽微犹毁郊牛夫百围之木生于毫微喻三涂重衅原乎一念夫十围之木起于拱把百仞之台起于足下治小恶不惧必成大祸譬如瓮噐先贮石蜜投少毒药不任食用如尼瞿陀子极细微种之生树婆娑广大枝条百千小火得草所烧无限须弥寳山亦从小起莫轻小恶以为无殃水滴虽微渐盈大噐譬如迦罗求罗虫其身微细得风转大乃至能吞食一切譬如积微尘成山难可得动移譬如白净衣以油滴其上垢腻遂增长亦犹油滴水油滴虽微小遍于池水上宻云导于时雨坚冰创于履霜皆渐积之谓也愼积初六阴气之微似若初寒之始但履践其霜微而积渐故坚冰乃至四月立夏矣至六月乃始盛暑人为恶亦有渐非一朝一夕言王政教暴虐如彼天之雨下大雪其雪必先积聚而抟维为小霰而后成为大雪是雪有渐也以兴幽王之为恶亦初为小恶而成为大恶亦恶有渐也始信如彼桃虫耳为恶不已于后更大似桃虫翻然而飞维为大鸟矣积善在身犹长日加益而人不知也积恶在身犹火之销膏而人不见也非明乎性情察乎流俗者孰能知之磨砻砥砺不见其损有时而尽种树畜养不见其益有时而大积德累行不知其善有时而用弃义背理不知其恶有时而亾始乎叔季归乎伯孟必此积也君子不谓小善不足为也而舍之小善积而为大善不谓小不善为无伤也而为之小不善积而为大不善是故积羽沈舟羣轻折轴故君子禁于微一快不足以成善积快而为德一恨不足以成非积恨而成怨故三代之善千岁之积誉也桀纣之谤千岁之积毁也积薄为厚积卑为高故君子日孶孶以成煇小人日快快以至辱其消息也离朱弗能见也阳气起于东北尽于西南阴气起于西南尽于东北阴阳之始皆调适相似日长其类以侵相远或热焦沙或寒凝冰故圣人谨愼其所积媒怛者非学谩也怛成而生不信立慬者非学鬭争也慬立而生不让故君子不入狱为其伤恩也不入市为其侳廉也积不可不愼者也生木之长莫见其益有时而修砥砺䃺坚莫见其损有时而薄山霤至柔石为之穿蝎虫至弱木为之弊夫霤非石之凿蝎非木之钻然而能以微脆之形䧟坚刚之体岂非积渐之致乎积旬成月积月成年寒不累时则霜不降温不兼日则冰不释积载轻物物多至令车轴毁折而鸟之所以能飞翔者以羽翮扇扬之故也河海之迹堙为穷流一篑之衅积成山岳两军相当旗帜相望白刃陈于中野者此非一日之谋也能使其民令行禁止士卒无白刃之难者非一日之教也须臾之得也夫至使身被痈疽之病脓血之聚者不亦离道远乎夫痈疽之生脓血之成也不从天下不从地出积微之所生也故圣人自治于未有形也愚者遭其已成也喻林卷八喻林卷九钦定四库全书喻林卷九明徐元太撰人事门所重子贡欲去告朔之饩羊子曰赐也尔爱其羊我爱其礼魏谓建信君曰人有置系蹯者而得虎虎怒决蹯而去虎之情非不爱其蹯也然而不以环寸之蹯害七尺之躯者权也今有国非直七尺躯也而君之身于王非环寸之蹯也愿公之熟图之也权曰昔惠施尊齐为王客难之曰公之学去尊今王齐何其倒也惠子曰有人于此欲击其爱子之头而石可以代之子头所重而䂖所轻也以轻代重何为不可乎方有事于西北江表元元恃主为命非我爱子邪彼所求者于我瓦䂖耳孤何惜焉故毒之在体必割其缓处人君无以三寳借人借人则君失其威文王曰敢问三宝太公曰大农大工大商谓之三宝农一其乡则谷足工一其乡则噐足商一其乡则货足故明主之务务在行道不顾小物燕爵之集道行不顾民愚则智可以王世智则力可以王民愚则力有余而智不足世智则巧有余而力不足身以积精为徳家以资财爲徳乡国天下皆以民为徳或问周宝九鼎宝乎曰器宝也器宝待人而后宝或问星有甘䂖何如曰在徳不在星徳隆则晷星星隆则晷徳也衣裳服者不坐于尘涂爱也衣裳爱焉而不爱其容止外矣容止爱焉而不爱其言行末矣言行爱焉而不爱其明浅矣故君子本神为贵苹蘩藴藻非丰肴之匹潢污行潦非重酎之对荐之宗庙感灵降祉是知神飨徳之与信不以所养为主犹九土述职各贡方物以効诚耳道存则器不亡道亡则器不存爱赤子不慢其保经险者不慢其御向之取也于囿中勇力之取也今之取也于泽宫揖譲之取也是选士于泽不射侯也但试武而已我道有三宝以卑取尊以俭取广以退取先夫言车者以衆材合成乃名车也君以衆人共载乃成君也然无材车何以为有无人君何以为高故爱车者当须重材宝元者当须守人也慈念苍生㧞苦与乐此道宝也少欲知足守分不贪此经宝也谦撝柔弱先物后已退身度人此师宝也譬如慈母长养惠子抱不离膝常以守䕶不与他人共相鬬争譬如长者其家失火长者见已从舍而出诸子在后未脱火难长者尔时定知火害为诸子故旋还救䕶不见其难譬如瞎人唯余一目䕶持此目畏有损伤譬如商人以车重载种种财宝逺趍大城若时其车运转渐渐前进尔时毂辋轴等渐渐鈋鋭如是展转得入大城车遂一时衆分散坏所为既办主无顾惜如爱一子常将䕶之不令寒温饥渴之苦非为蚊䖟蚤蝨所啮也譬如有人以草易毳服毒愈病若人生百岁不见水老鹤不如生一日得见水老鸖若人生百岁不解生灭法不如生一日得解生灭法如阿伽陀药树叶而裹之取药涂毒竟树叶还弃之譬如野干在林树间依随狮子及诸虎豹求其残肉以自存活时间空乏夜半踰城深入人舍求肉不得屏处睡息不觉夜竟惶怖无计走则虑不自免住则惧畏死痛便自定心诈死在地衆人来见有一人言我须野干耳即便截取野干自念截耳虽痛但令身在次有一人言我须野干尾便复截去野干复念截尾虽痛犹是小事次有一人言我须野干牙野干心念取者转多傥取我头则无活路即从地起奋其智力絶踊门开径得自济譬如失火以瓶水救之唯存灭火而不惜瓶譬如空地有树名舍摩梨柧枝广大衆鸟集宿一鸽后至住一枝上其枝及枛即时压折泽神问树神大鸟鵰鹫皆能任持何至小鸟便不自胜树神荅言此鸟从我怨家尼俱卢树上来食彼树菓来栖我上必当放粪子堕地者恶树复生为害必大以是故于此一鸽大坏忧畏宁舍一枝所全者大转轮圣王少一不满千子虽有大力诸天世人所不贵重有真转轮圣王种处在胎中初受七日便为诸天所贵重所以者何九百九十九人不能嗣转轮圣王种令世人得二世乐是虽在胎必能绍胄圣王是故㳟敬又如人无命根则余根皆灭有命根故余根有用譬如合散虽衆药各各有力石势大故名为石散又如大军摧敌虽各各有力主将力大故主得名字譬如欲过崄道应当敬重顶戴导师又如良医虽贱为贵者所重譬如慈母爱子虽为子受勤苦不净不以为恶譬如贾客主欲逺出他国虽以财宝嘱累于子大价妙宝偏独慇懃以其子未识妙宝价重故余人以估客主是识宝价人而慇懃嘱累必知其贵若闻其子讃説宝价则不信之夫辨竒货者採骊珠不忌九洄之深求华璞者追蓝琰无惮三袭之险贵其宝也慕至道者窥其户牖轻势利于鸿毛入其隩隅忽荣位于脱屣重其真也爲䕶一家宁舍一人为䕶一村宁舍一家为䕶一国宁舍一村为䕶身命宁舍国财辩实启明长庚皆有助日之名而无实光也织女有织名尔驾则有西无东不如人织相反报成文章牵牛不可用于牝服之箱祭器有毕者所以助载鼎实今天毕则施于行列而已哀公问于孔子曰寡人闻东益不祥信有之乎孔子曰夫损人自益身之不祥弃老取㓜家之不祥择贤而任不肖国之不祥老者不教㓜者不学俗之不祥圣人伏匿愚者擅权天下不祥不祥有五东益不与焉兽行于地隂之物也禽飞戾天阳之物也夫乱人者若芎䓖之与藁本蛇床之与蘪芜许慎云此四者药草臭味之相似而治病则不同力徒称无量之寿孰见期頥之叟咨嗟金刚之固安觌不朽之质仰手似乞俯手似夺捧手似谢拟手似诉拱臂似自首攘臂似格鬭珉似玉而非玉鸡类鳯而非鳯物诚有之人故宜尔譬诸木犬犹被泥龙循名督实事归乌有臣闻彫兽画龙徒有风云之势金舟玉马终无水陆之功今国子虽有学宫之名无教授之实何异兎丝䴏麦南箕北斗哉残固之谓㓂毁则之谓贼夫穿垣窦发扃钥其盗之细也夫昔宋有丁氏家故无井而出溉汲焉常一日而一人居外惩其如是也鸠工而穿井于庭家相与语曰今吾之穿井得一人矣有闻而传之者曰丁氏穿井而得一人也国人更相道之语彻于宋君宋君召其人而质之丁氏对曰自臣穿井家获一人之力非得一人于井也是故黄帝之铸神鼎是井中人之譬也知者正之是宋君召其人而质之譬也则是有誉义之名而不察其实也此譬犹盲者之与人同命白黒之名而不能分其物也则岂谓有别哉今瞽曰鉅者白也黔者墨也虽明目者无以易之兼白墨使瞽取焉不能知也故我曰瞽不知白墨者非以其名也以其取也今天下之君子之名仁也虽禹汤无以易之兼仁与不仁而使天下之君子取焉不能知也故我曰天下之君子不知仁者非以其名也亦以其取也马者所以命形也白者所以命色也命色者非命形也如求白马于廏中无有而有骊色之马然不可以应有白马也不可以应有白马则所求之马亾矣故从山上望牛者若羊而求羊者不下牵也逺蔽其大也从山下而望木者十仞之木若着而求着者不上折也高蔽其长也客有爲周君画筴者三年而成君观之与髹筴者同状周君大怒画筴者曰筑十仞之墻凿八尺之牖而以日始出时加之其上而观周君爲之望见其状尽成龙蛇禽兽车马万物之状备具周君大悦此画筴之功非不微难也然其用与素髹筴同客有为齐王画者齐王问曰画孰最难者曰犬马难孰易者对曰鬼魅最易夫犬马人之所知旦暮罄于前不可类之故难鬼神无形者不罄于前故易之也田伯鼎好士而存其君白公好士而乱荆其好士则同其所以为则异公孙友自刖而尊百里竖刁自刖而谄桓公其自刑则同其所以自刑之为则异慧子曰狂者东走逐者亦东走其东走则同其所以东走之为则异故曰同事之人不可不审察也磐石千里不可谓富象人百万不可谓强石非不大数非不衆也而不可谓富强者磐不生粟象人不可使距敌也今商官技艺之士亦不垦而食是地不垦与磐石一贯也儒侠毋军劳显而荣者则民不使与象人同事也夫祸知磐石象人而不知祸商官儒侠为不垦之地不使之民不知事类者也人之目以照见之也以瞑则与不见同其所以为照所以为瞑异问瞽师曰白素何如曰缟然曰黑何如曰黮然援白黑而示之则不处焉人之视白黑以目言白黑以口瞽师有以言白黒无以知白黑故言白黑与人同其别白黑与人异狂者东走逐者亦东走东走则同所以东走则异溺者入水拯之者亦入水入水则同所以入水者则异故圣人同死生愚人亦同死生圣人之同死生通于分理愚人之同死生不知利害所在徐偃王以仁义亾国国亾者非必仁义比干以忠靡其体被诛者非必忠也故寒颤惧者亦颤此同名而异实或谓冢或谓陇或谓笠或谓簦头虱不空木之瑟名同异实也汤放其主而有荣名崔杼弑其君而被大谤所以为之则同其所以爲之则异通人则不然服剑者期于铦利而不期于墨阳莫邪乘马者期于千里而不期于骅骝绿耳鼓琴者期于鸣亷修营而不期于滥脇号钟诵诗书者期于通道畧物而不期于洪范商颂圣人见是非若白黑之于目辨清浊之于耳听衆人则不然中无主以受之譬则遗腹子之上陇以礼哭泣之而无所归心欲审曲直莫如引绳欲审是非莫如引名名之审于是非也犹绳之审于曲直也人有闻诸侯之君射貍首之乐者于是自断貍首县而射之曰安在于乐也此闻其名而不知其实者也单快曰国有五寒而氷冻不与焉一曰政外二曰女厉三曰谋泄四曰不敬卿士而国家败五曰不能治内而务外晋平公闲居师旷侍坐平公曰子生无目联甚矣子之墨墨也师旷对曰天下有五墨墨而臣不得与一焉平公曰何谓也师旷曰羣臣行赂以采名誉百姓侵寃无所告诉而君不悟此一墨墨也忠臣不用用臣不忠下才处高不肖临贤而君不悟此二墨墨也姦臣欺诈空虚府库以其少才覆塞其恶贤人逐姦邪贵而君不悟此三墨墨也国贫民罢上下不和而好财用兵嗜欲无厌谄谀之人容容在旁而君不悟此四墨墨也至道不明法令不行吏民不正百姓不安而君不悟此五墨墨也国有五墨墨而不危者未之有也臣之墨墨小墨墨耳何害乎国家哉刻木象形闻言不信孔子读而仪秦行何如也曰甚矣凤鸣而翰也古之得天下而帝者其谋于草莽之初犹盗也及其得郡㧞一邑倾一城秋毫无所攘美女无所淫从善而纳策顺如崩石疾如决流然后知其为帝王之器也以污秽之徳随洁白之踪里谚所谓悬牛头而卖马脯此理之谓也镆鎁良剑也取其能断无取于名也从平地望泰山之巅鹤如乌乌如爵者山高逺物之小大失其实饭黍粱者餍飡糟糠者饱虽俱曰食为腴不同儒生文吏学俱称习其于朝廷有益不钧有马于此足行千里终不名骥者与骥毛色异也有人于此文偶仲舒论次君山终不同于二子者姓名殊也故马效千里不必骥騄人期贤知不必孔墨马有千里不必骐驎之驹鸟有仁圣不必鳯凰之鶵名者所以名实也实立而名从之非名立而实从之也故长形立而名之曰长短形立而名之曰短非长短之名先立而长短之形从之也假空名以求实者亦如执遗契以求富也多力何必孟贲乌获逸容岂唯郑旦毛嫱飊迅非徒骅驑骕騻立断未独沉闾干将是以能立素王之业者不必东鲁之丘能治掩枯之仁者不必西邻之昌贵逺而贱近者常人之用情也信耳而疑目者古今之所患也是以秦王叹息于韩非之书而想其为人汉武慷慨于相如之文而恨不同世及既得之终不能㧞或纳谗而诛之或放乎冗散此盖叶公之好伪形见真龙而失色也周人玉璞其实死鼠楚之鳯凰乃是山鸡愚谷智叟而象顽称黄公美女乃得丑名鲁人缝掖实非儒行东郭吹竽而不知音隐者在山樵者亦在山在山则同所以在山则异维此鱼目唐突玙璠颇有芜菁唐突人参也物固亦有似之而非者玉之未理者为璞死鼠未屠者亦为璞月之旦为朔车之辀亦谓之朔名齐实异所宜辨也树上悬瓠非木实也背上被裘非嵴毛也此似而非亦犹筌虽得鱼筌非鱼也蹄虽得兎蹄非兎也马之骏者名曰骐骥犬之骏者名曰韩卢犬之有韩卢马之有骐骥犹人之圣也名号等设骐骥与韩卢并是宁能头尾相当八脚如一无有先后之觉矣臣闻鴈门不见垒鴈为门金城郡不见积金为郡臣虽居日南未尝向北㸔日天子之珤万金诸侯之珤千金大夫之珤百金士之珤五十金庻人之珤十金譬如空谷因声有响愚人闻之谓是实声有智之人解无定实但有声音诳于耳根譬如山谷响声愚痴之人谓之实声达解之人知其非真如人执镜自见面像愚痴之人谓爲真面智者了达知其非真犹如小儿于炎夏月见热时盛谓之为水有慧之人于此热炎终不生于实水之想如幻如阳焰如梦如水月如响如空花如像如光影如变化事如寻香城虽皆无实而现似有离如转轮王若无七宝不得名为转轮圣王要具七宝乃得名为转轮圣王譬如丈夫男根成就有根缺者自称丈夫彼有虚言而无实义如善射师箭不中的应知彼类非善射师如雪山王具山王徳余山不具若具徳者得山王名若不具徳不立王号如工幻师于四衢道幻作大王及四种军勇健难敌此中幻王不作是念我今具有四种勇军势力难敌四种幻军不作是念我等一切皆属大王随王意转何以故此中一切若王若军皆非实有譬如凡人輙升王座其人即得名为王不一切世间善治伪珠不能令成瑠璃宝珠如人无子而説有子某时当生空有此言云何可信何以故不真实故譬如有人立梯空地余人问言立梯何爲答曰我欲上堂又问堂何所在东西南北耶答曰不知此人立梯欲上堂者岂非虚妄耶如山河草木土地人民州郡城邑名之为国巷里市陌庐馆宫殿名之为都梁柱椽栋瓦竹壁石名之为殿譬如种种好药不能破病不名为药趣得土泥等能差病者是名为药譬如井深绠短不及便言失井井实不失人心以声为实以响为虚影以面镜为实像为虚燄以风尘日光为实水为虚幻以祝术为实祝术所作为虚如象有䨇牙垂一鼻头有三隆耳如箕嵴如弯弓腹大而垂尾端有毛四脚麁圆是为象相若离是相更无有象可以相相如马竖耳垂鬉四脚同蹄尾通有毛若离是相更无有马可以相相蛩非驉也驉非蛩也今灭蛩蛩而駏驉不死斩駏驉而蛩蛩不亾夫兰庭鲍肆日久爱其先狎杨文敦洽宠积缘其曲情是以鹿马殊形秦人一其貌麟异质鲁俗迷其容吠声之俦顿至于此尚实且华而不实怨之所聚也应矦曰郑人谓玉未理者璞周人谓鼠未腊者朴周人怀朴过郑贾曰欲买朴乎郑贾曰欲之出其朴乃鼠也因谢不取今平原君自以贤显名于天下然降其主父沙丘而臣之天下之王尚欲尊之是天下之王不如郑贾之智眩于名不知其实也传闻不如亲见视景不如察形夭夭园桃无子空长虚美难假偏轮不行真龙将下谁好有名滥吹先逃何须别听宋人有游于道得人遗契者归而藏之宻数其齿告邻人曰吾富可待矣人主于説也皆如燕王学道也而长説者皆如郑人争年也是以言有纎察微难而非务也故李惠宋墨皆画策也论有深闳大非用也故畏震瞻车状皆鬼魅也言而拂难坚硧非功也故务卞鲍介墨翟皆坚瓠也且虞庆拙匠也而屋坏范且穷工而弓折是故求其诚者非归饷也不可今巫祝之祝人曰使若千秋万岁千秋万岁之声聒耳而一日之寿无征于人此人所以简巫祝也今世儒者之説人主不言今之所以治而皆道上古之传誉先王之成功曰听吾言则可以霸王此説者之巫祝有度之主不受也琬琰之玉在洿泥之中虽亷者弗释弊箄甑瓾在茵之上虽贪者不抟美之所至虽汚辱世不能贱恶之所在虽高隆世不能贵象肉之味不知于口鬼神之貌不着于目捕景之説不形于心嚼而无味者弗能内于㗋视而无形者不能思于心説西施之美无益于容道尧舜之徳无益于治响像无形骨体不成夫説梁飰食肉有好于面目而不若粝粢藜蒸之可食于口也图西施毛嫱可説于心而不若丑妻陋妾之可御于前也虚张高誉彊蔽疵瑕以相诳耀有快于耳而不若忠选实行可任于官也子欲以忠信为笈仁义为赆则弟子之从子也安能食子之忠信饮子之仁义而免其饥饿耶所谓土柈瓦胾无救朝饥者也何异乎画敖仓以救饥仰天汉以解渴説崑山之多玉不能赈原宪之贫观药藏之簿领不能治危急之疾墨子刻木鸡以厉天不如三寸之车鎋管青铸骐骥于金象不如驽马之周用言高秋天而不可施者丘不与易也霜雪巖巖苫盖不可以代裘室如悬磬草木不可以当粮以谷帛爲珍宝比珠玉如粪土何者珠玉止于虚玩而谷帛有实用也假使天下瓦砾尽化爲和璞砂石皆变爲隋珠如值水旱之岁琼粒之年则璧不可以御寒珠不可以充饥也虽有夺日之鑑代月之光归于无用也何异画为西施美而不可悦刻作桃李似而不可食也画缯刻木以爲龙而求致雨则不可得也爲事非虚立功须实故三章设而汉隆𤣥言流而晋灭周孔以礼乐训世故其迹可寻倪惠以坚白爲辞故其辨难继是以唐虞逺而淳风流存蘓张近而解环易絶也美女之影不惑荒婬之人高山之阴不止不进之马虚实之騐在兹也春华虽美期于秋实氷璧虽泽期于见日如攀珠树徒仰照车之辉若践玉田不知照庑之价选举莫取有名如画地作䴵不可噉也盈尺径寸易取琢磨南箕北斗难爲簸挹何则良工质美在器成珍假名责实涉求必殆剑镂七星非有司天之用缣图五岳宁识崇朝之云是知策彼泥龙不能令其逐日乘斯流马安可使其奔电系风捕影涉求之路靡阶玉马金舟适逺之资无託镂冰雕脂不见大龙之象课虚叩寂宁闻驾辨之音观于龙门有一鱼奋鳞鼓鬐而登乎龙门而爲龙又一术士凌波蹈流而不陷摇铃行歌飘浪于龙门而终日栖迟而不化符子曰彼同功而事异迹一而理二夫何哉无乃鱼以实应而人以伪求乎野马不任骑兔丝不任织薄氷凝池非登庙之宝零露垂珠非缀冕之饰必将採素璧于层山掇圆珠于重涧如影随形虽有非实华要归其实茎叶如木根譬如镜中影可见不可取言如响中应风声岂可绪如水中月水动则动犹如画像难成易坏譬如夏热有人西行在于旷野复有一人从西而至问前人曰我今热渴如何处有清水树䕃可见忧济彼人荅曰从此东行当有二路一左一右宜从右路渐次前行有清泉池及凉䕃树彼热渴者虽闻如是泉及树名思惟徃趣取除热渴得清凉不不也彼至入池洗饮息𣗳方离热渴乃得清凉譬蜃楼切景知积气以忘跻鸾镜含姿悟唯空而辍揽汝等不应犹如铜钹空有其声应顺如来修行此法譬如贫穷贱人假富贵名称此名不譬如虚空中不生谷实也地种乃生谷实耳譬如有人在空闲地以泥瓦草木葺之成宇既而谛观一一物中无舍可得譬如善射人仰射于虚空箭势不尽空寻复坠于地如月树叶影现于水野干饮之终竟无获譬如空聚落川竭瓶无水非无彼诸器中虚故名空譬如伎人王前作乐王许千钱后从王索王不与之王语之言汝向作乐空乐我耳我与汝钱亦乐汝耳如小儿求水中月镜中像如是等愿皆不可得可得愿者鑚木求火穿地得水譬如人有一子喜在不净中戯聚土爲谷以草木爲鸟兽而生爱着人有夺者恚啼哭其父知已此子今虽爱着此事易离耳小大自休何以故此物非真故喻林卷九喻林卷十钦定四库全书喻林卷十明徐元太撰人事门审具以中信而济难若乗虚舟以涉川也故海之大也而鱼何为可得山之深也虎豹貔貅何为可服鲂也鳏也鱼之易制者然而敝败之笱不能制子谓仲弓曰犂牛之子骍且角虽欲勿用山川其舍诸韩子称长䄂善舞多钱善贾信哉是言服絺绤之凉者不苦盛暑之鬰燠袭貂狐之煗者不忧至寒之悽怆何则有其具者易其僃贤人君子亦圣王之所以易海内也皆言家口实如客至之有设也岂有庖㕑不修而欲延大宾者哉桓公在位管仲隰朋见立有间有二鸿飞而过之桓公叹曰仲父今彼鸿鹄有时而南有时而北有时而徃有时而来四方之逺所欲至而至焉非唯有羽翼之故是以能通其意于天下乎地之不可食者山之无木者百而当一涸泽百而当一地之无草木者百而当一樊棘杂处民不得入焉百而当一薮鎌纒得入焉九而当一蔓山其木可以爲材可以爲轴斤斧得入焉九而当一汎山其木可以爲棺可以爲车斤斧得入焉十而当一流水网罟得入焉五而当一林其木可以爲棺可以爲车斤斧得入焉五而当一泽网罟得入焉五而当一黄鹄之飞日行千里有必飞之僃也虎豹熊罴而无敌有必胜之理也谈説之士资在于口处士资在于意勇士资在于气技艺之士资在于手商贾之士资在于身田鲔教其子田章曰主卖官爵臣卖智力故自恃无恃人今有羿逢蒙繁弱于此而无弦则必不能中也中非徒弦也而弦为弓中之具也夫立功名亦有具不得其具贤虽过汤武则劳而无功矣故鱼不可以无饵钓也兽不可以虚器召也燿蝉者务在明其火钓鱼者务在芳其饵明其火者所以燿而致之也芳其饵者所以诱而利之也欲致鱼者先通水欲致鸟者先树木水积而鱼聚木茂而鸟集好弋者先具缴与矰好鱼者先具罟与罘未有无其具而得其利修其翰翼随风向北水长无船不见欣欢鸟飞无翼兔走折足乘筏度河虽深不殆手拙不便不能伐檀车无轴辕行者苦难胶车木马不利逺贾钖刀不入鲂鲤腥臊天女推床不成文章南箕无舌饭多沙糠水深无桴蹇难何游漏巵盛酒无以养老千仞之墙不得入门金笼銕疏利以避兵亡锥失斧公输无辅缝衣失针𥜗袴弗能执斧破薪使媒求妇精学不求贵贵自至矣力作不求富富自到矣抱布贸丝交易有亡各得所愿儒生抱道贸禄文吏无所抱何用贸易农商殊业所畜之货货不可同计其精麤量其多少其出溢者名曰富人富人在世乡里愿之夫先王之道非徒农商之货也其爲长吏立功致化非徒富多出溢之荣也手中无钱之市使货主问曰钱何在对曰无钱货主必不与也夫胷中不学犹手中无钱也欲人君任使之百姓信向之奈何也螫虫之触负其有毒也战士能勇倚其有僃也是以锋鋭甲坚则人轻战盖弋鸟者矫其矢钓鱼者理其纶设有数人年纪老壮旣同服食厚薄又等俱造沙漠之地并冒严寒之夜素雪坠于上𤣥氷结于下寒风摧条而宵骇欬唾凝呀于脣吻则其中将有独中冷者而不必尽病也非冷气之有偏盖人体有不耐者耳循涂虽坦而足无骐驎六虚虽旷而翼非大鹏眇者无以与乎眉目之好夫刖者不自爲假文屦水满坎而后进人学博而后仕如涉川兮无梁若陵虚兮失翼临川靡芳饵何爲守空坻有斧无柯何以自济今有铅钖之铤虽欧冶百鍊犹不如瓦刀有驽骀之马虽造父驾之终不及飞兎絶景质钝故也隋宝产汉滨摛此夜光真不待卞和显自爲命世珍余音非九韶何以仪鳯皇新城非芝圃曷由殖兰芳鐡冠之数曰一女必有一鍼一刀耕者必有一耒一耜一铫行服连轺輂者必有一斤一锯一锥一凿犹如真金三种试之乃知堪烧打磨譬如车有双轮则有载用鸟有两翼堪任飞行如车无轮不堪运载如欲济水善䕶舟航船筏之具如临路人善䕶骑乘如田夫布种善念粪秽如诸种子火所不烧鸟所不食则得增长譬如执持坏瓶诣河取水若池若井若泉若渠当知此瓶不久烂坏何以故是瓶未熟不堪盛水终归地故如人欲度险恶旷野若不摄受资粮器具不能达到安乐国王于其中道遭苦失命如大长者欲过险难必假多伴饮食资粮皆悉具足尔乃能度大王颇曾见乘驴堪入陈唯见乘象马鬭战便得胜大王颇曾见小栰度大海唯乘彼大舶能度无量衆如人善乘船入于大海中虽行深水难而不爲所害譬如健士以那罗延金刚利箭射坚密铠直过无碍譬如金刚非劣恶器及以破器所能容持唯除全具上妙之器犹欲度水而不求船不能横越思惟其便若得板木乘骑其上可以得度又如膏车欲使通利以用运载有所至到犹有一人被七肘衣或八肘衣从头至足于此身体无处不覆譬如有人持器取水一器完坚二者穿坏若用受水完者恒满穿者漏尽犹如勐将身被重铠手无剑者则不能克定彊敌有剑无铠者亦复不能降彼彊敌若使勐将身被重铠手执利剑前后固险与贼共战必有所办则无狐疑譬如遮迦越王车马人从濿渡水令水浊恶过渡以去王渴欲得水饮王有清水珠置水中水即为清王便得清水饮之如人有手入宝山中自在能取若无手不能有所取譬如小药师以一种药二种药不具足故不能差重病大药师辈具足衆药能差重病譬如完器盛水水不漏散譬如为诸贫人欲令大富当僃种种财物一切僃具然后乃能济诸贫者又复如人欲广治诸病当僃种种衆药然后能治譬如好染一入便成譬如释提桓因手执金刚破阿修罗军如商人农夫随所适国土所须之物地之所宜种子勤修求办事无不成如鸟子自知毛羽具足尔乃可飞有人虽疾而智力不强如马虽疾而力弱有人虽有强智力而不利譬如钝斧虽有大力不能破物如人乘七宝船牢治行具上有种种好食有好导师遇随意好风则为好度若人乘草栰度恐怖不名好度如完牢之器所受不漏如麻缕不成绢麤缕无细布如小草入火则烧尽若真金入火能堪忍无失蒜不受熏以其臭故沈麝等亦不受熏以其香故若物不爲香臭所记则能受熏譬如鸟僃二翼一举万㝷车足两轮一驰千里今浅行者处不净国恐其行浅功微未能自㧞譬如少汤投之大水亦如少力之人入水救溺未能兼济则与彼俱沦审谋如彼筑室于道谋是用不溃于成君臣之谋事如此与不行而坐图逺近是于道路无进于跬步何以异乎浅近之人不可谋道犹路人不可谋室谋虑茍当则妇人亦成国任姒是也谋虑理乖虽丈夫亦倾城宰嚭无极是也卜人曰筮短龟长不如从长商书曰三人占从二人衆故也武子曰善钧从衆如是可矣何必瘠鲁以肥把暴虎冯河死而无悔者吾不与也必也临事而惧好谋而成者也种黍得黍种稷得稷惟在所树祸福亦犹是也若不礼重耳则当除之不尔则宜厚之如此不疑是爲徳基且与贼居不知其祸外复求怨徼幸他国犹治救瘑疥而弃心腹之疾发当死矣瘑疥皮肤之疾不足患也今齐陵迟千里之外更歴楚赵之界齐为疾其疥耳越之为病乃心腹也不发则伤动则有死愿大王定越而后图齐越在心腹之疾不前除其疾今信浮辞伪诈而贪齐破齐譬由磐石之田无立其苗也愿王释齐而前越张仪説楚王曰且夫爲从者无以异于驱羣羊而攻勐虎也夫虎之与羊不格明矣今大王不与勐虎而与羣羊窃以爲大王之计过矣陈轸曰王不闻夫管与之说乎有两虎争人而鬭管庄子将刺之管与止之曰虎者戾虫人者甘饵也今两虎争人而鬭小者必死大者必伤子待伤虎而刺之则是一举而兼两虎也无刺一虎之劳而有刺两虎之名齐楚今战战必败败王起兵救之有救齐之利而无伐楚之害医扁鹊见秦武王武王示之病扁鹊请除左右曰君之病在耳之前目之下除之未必已也将使耳不听目不明君以告扁鹊扁鹊怒而投其石曰君与知之者谋之而与不知者败之使此知秦国之政也则君一举而亡国矣黄歇使于秦説昭王曰天下莫强于秦楚今闻大王欲伐楚此犹两虎相鬭而驽犬受其敝不如善楚臣闻之物至而反冬夏是也致至而危累棊是也夫取三晋之肠胃与出兵而惧其不反也孰利此所谓借贼兵而赍盗食者也王不如逺交而近攻得寸则王之寸得尺亦王之尺也赵且伐燕苏代爲燕谓卫王曰今者臣来过易水蚌方出曝而鹬啄其肉蚌合而箝其喙鹬曰今日不雨明日不雨即有死蚌蚌亦谓鹬曰今日不出明日不出即有死鹬两者不肯相舎渔者得而并擒之今赵且伐燕燕赵乆相攻以敝大衆臣恐强秦之为渔父也必若所欲为危于絫卵难于上天变所欲为易于反掌安于泰山臣闻扬汤止沸莫若去薪溃痈虽痛胜于内食当爲秋霜无爲槛羊夫邉垂之患手足之蚧搔中国之困胷背之瘭疽方今郡县盗贼尚不能禁况此丑虏而可伏乎扬汤止沸不如灭火去薪溃痈虽痛胜如养肉及溺唿船悔之无及谚曰射幸数跌不如审发是故智者不爲小利移目不为意似改步时可而后动数合而后举譬犹棊刼相持争行先后若一行非当或成彼利诚应舍小营大先保封域天道无殃不可先倡人道无灾不可先谋必见天殃又见人灾乃可以谋夫运谋者天地之虚满也合离也春秋冬夏之胜也爱子者慈于子重生者慈于身䝿功者慈于事慈母之于弱子也务致其福务致其福则事除其祸事除其祸则思虑熟思虑熟则得事理得事理则必成功必成功则其行之也不疑不疑之谓勇圣人之于万事也尽如慈母之为弱子虑也当今之世为人主忠计也必无使燕王説鲁人无使近世慕贤于古无思越人以救中国溺者如此则上下亲内功立外名成虞庆将为屋匠人曰材生而涂濡夫材生则桡涂濡则重以桡任重今虽成久必坏虞庆曰材干则直涂干则轻今诚得干日以轻直虽久必不坏匠人诎作之成有间屋果坏南宫敬子问颜涿聚曰季孙养孔子之徒所朝服与坐者以十数而遇贼何也曰昔周成王近优侏儒以逞其意而与君子㫁事是能成其欲于天下今季孙养孔子之徒所朝服而与坐者以十数而与优侏儒㫁事是以遇贼故曰不在所与居在所与谋也以手击牛之背可以杀其上蝱而不能破蝨喻今将兵方欲灭秦不可尽力与章邯即战或未能擒徒费力也理国譬如理家耕当使奴织当问婢陛下欲伐国而与白面书生辈谋之何由济譬如白鹤欲取鱼时筹量进止不失期㑹知其可得即便取之终不空也夫欲止流莫若高堰欲伐树者当尽根源犹农夫之播殖匠者之构室将择桢材以求堂宇之饰精简种子以规嘉谷之实故稼穑必树于沃壤之地卜居要选于爽垲之处昔齐人好猎家贫犬瘠穷年驰骋不获一兽于是退而归耕令吾子有知归耕得筭审察采苓采苓者皆言我采此苓于首阳之巅然首阳之巅信有苓矣然而今人采之者未必于首阳而人必信之以其事有似也事虽似而实非以兴天下之事亦有似之而实非者君何得闻人之谗而辄信之乎以人爲镜见成败以水爲镜见形而已书曰人无于水鑑当于民鑑夫明者独见不惑于朱紫听者独闻不谬于清浊故离朱不为巧眩移目师旷不为新声易耳玉石同体而异名忠佞异名而同理求之于同则得其所以异㝷之于异则失其所以同必见其阳又见其隂乃知其心必见其外又见其内乃知其意必见其疏又见其亲乃知其情今有美丽佼好之人人之所同悦也然而蒙之以倛首则见之者弃之而走更之以轻纨阿裼焉则向日之走者留行矣甚矣世之人注其目于视也目奚足信故郑人之取玉也载司南之车为其不惑也夫度材量能揣情者亦事之司南也故同情而俱相亲者其俱成者也同欲而相疏者其偏害者也同恶而相亲者其俱害者也同恶而相疎者偏害者也伯乐敎二人相踶马相与之简子廏观马一人举踶马其一人从后而循之三抚其尻而马不踶此自以爲失相其一人曰子非失相也此其为马也踒肩而肿膝夫踶马也者举后而任前肿膝不可任也故后不举子巧于相踶马而拙于任肿膝夫事有所必归而以有所肿膝而不任智者之所独知也田伯鼎好士而存其君白公好士而乱荆其好士则同其所以为则异公孙友自刖而尊百里竖刁自宫而謟桓公其自刑则同其所以自刑之为则异故人主之于国事也皆不达乎工匠之构屋张弓也然而士穷乎范且虞庆者为虚辞其无用而胜实事其无易而穷也宋人有请为燕王以棘刺之端为母猴者必三月斋然后能观之燕王因以三乘养之右御冶公言王曰臣闻人主无十日不燕之斋今知王不能久斋以观无用之器也故以三月为期凡刻削者以其所以削必小今臣冶人也无以为之削此不然物也王必察之王因囚而问之果妄乃杀之冶人谓王曰计无度量言谈之士多棘刺之説也晋平公铸为大钟使工听之皆以为调矣师旷曰不调请更铸之平公曰工皆为调矣师旷曰后世有知音者将知钟之不调也臣窃为君耻之至于师㳙而果知钟之不调也是师旷欲善调钟以为后世之知音者也使治乱存亡若髙山之与深谿若白垩之与黑漆则无所用智虽愚犹可矣且治乱存亡则不然如可知如可不知如可见如可不见故智士贤者相与积心愁虑以求之犹尚有管叔蔡叔之事与东夷八国不听之谋故治乱存亡其始若秋毫察其秋毫则大物不过矣古之善相马者寒风是相口齿麻朝相颊子女厉相目卫忌相许鄙相投伐相褐胷脇管青相膹肳陈悲相股脚秦牙相前賛君相后凡此十人者皆天下之良工也其所以相者不同见马之一征也而知节之髙卑足之滑易材之坚脆能之长短非独相马然也人亦有征事与国皆有征圣人上知千岁下知千岁非意之也疑似之迹不可不察察之必于其人也舜为御尧为左禹为右入于泽而问牧童入于水而问渔师奚故也其知之审也夫人子之相似者其母常识之知之审也夫得言不可以不审数传而白为黑黑为白故狗似玃玃似母猴母猴似人人之与狗则逺矣此愚者之所以大过也闻而审则为福矣闻而不审不若无闻矣善言古者合之于今能术逺者考之于近从朝视夕者移从枉凖直者亏圣人之偶物也若以镜视形曲得其情异音者不可听以一律异形者不可合于一体声有顺逆必有清浊形有善恶必有曲直故圣人闻其声则别其清浊见其形则异其曲直于浊之中必知其清于清之中必知其浊于曲之中必知其直于直之中必知其曲夫泰山之为大弗察弗见而况微眇者乎囘曰今者有哭者其音甚悲非徒哭死又哭生离者孔子曰何以知之囘曰似完山之鸟孔子曰何如曰完山之鸟生四子羽翼已成乃离四海哀鸣送之为是往而不复返也孔子使人问哭者哭者曰父死家贫卖子以𦵏之将与其别也夫小快害义小慧害道小辨害治或问苍蝇红紫曰明视问郑卫之似曰聪听或曰朱旷不世如之何曰亦精之而已矣次二错于灵蓍焯于龟资出泥入脂测曰错蓍焯龟比光道也故穹穷之似藁本蛇床之类薇芜碧卢之乱美玉非猗顿不能别也闇主之于名实亦不能知也察疑之政谓察朱紫之色别宫啇之音故红紫乱朱色滛声乱正乐凡相溷者或敎之薫隧或令之负豕二言之于除臰洿也孰是孰非勇夫强国勇夫难近好女悦心好女难畜辨士快意辨士难信湖池非一广狭同也树竿测之深浅可度三年盲子卒见父母不察察相识安肯悦喜文王四乳然则世亦有四乳者此则驽马一毛似骥耳彼有外名者未必有内行有阳誉者不能解隂罪若以荠菱之生死而疑隂阳之大气亦不足以致逺也贵逺贱近有自来矣故新剑以诈刻加价弊方以伪题见宝也是以古书虽质朴而俗儒谓之堕于天也今文虽金玉而常人同之于瓦砾也肤表或不可以论中望貌或不可以核能仲尼似丧家之狗公旦类朴斵之材咎繇面如蒙箕伊尹形如稿骸及龙阳宋朝犹土偶之冠夜光籍孺董邓犹锦纨之里尘埃也落落之玉或乱乎石碌碌之石时似乎玉咸池不齐度于䵷咬而衆听者或疑能不惑者其唯子野乎世之所遗未为非宝主之所珍不必适治屠者割肉则知牛长少弓人𠢐筋则知牛长少雕人裁骨则知牛长少各有辨焉遂使甘霜受电之心有同于饰请皎日大河之志匪殊于貌谒夫萍与菱之浮相似也菱植根萍随波是以尧舜叹巧言乱徳仲尼恶紫之夺朱卷葹不死谁必有心甘蕉自长故知无节是以螺蚌得路恐异骊渊雀鼠同归应非丹宂颜囘问孔子曰小人之言有同乎君子者不可不察也子曰君子以行言小人以舌言舄九写而爲乌虎三写而为帝言书之转易如此赤欲如白裹朱不欲如赫青欲如苍璧之泽不欲如蓝管子曰无仪法程式蜚摇而无所定谓之蜚蓬之问蜚蓬之问明主不听也笃论曰日给之华似奈奈实而日给虚虚伪之与真实相似也里语曰斫檀不谛得荚蒾荚蒾尚可得駮马容色见上下左右各在其要其色见浅者汤液主治十日已其见深者必齐主治二十一日已其见大深者醪酒主治百日已色夭靣脱不治百日尽已夫年长则求之于府年少则求之于经年壮则求之于藏黄帝问曰病有标本刺有逆从奈何岐伯对曰凡刺之方必别隂阳前后相应逆从得施标本相移故曰有其在标而求之于标有其在本而求之于本有其在本而求之于标有其在标而求之于本故治有取标而得者有取本而得者有逆取而得者有从取而得者故知逆与从正行无问知标本者万举万当不知标本者是谓妄行夫平心脉来累累如连珠如循琅玕曰心平夏以胃气为本病心脉来喘喘连属其中微曲曰心病死心脉来前曲后居如操带钩曰心死平肺脉来厌厌聂聂如落榆荚曰肺平秋以胃气为本病肺脉来不止不下如循鸡羽曰肺病死肺脉来如物之浮如风吹毛曰肺死平肝脉来耎弱招招如揭长竿末稍曰肝平春以胃气为本病肝脉来盈实而滑如循长竿曰肝病死肝脉来急益劲如新张弓弦曰肝死平脾脉来和柔相离如鸡践地曰脾平长夏以胃气为本病脾脉来实而盈数如鸡举足曰脾病死脾脉来鋭坚如鸟之啄如鸟之矩如屋之漏如水之流曰脾死平肾脉来喘喘累累如钩按之而坚曰肾平冬以胃气为本病肾脉来如引葛按之益坚曰肾病死肾脉来发如夺索辟辟如弹石曰肾死合而察之切而騐之见而得之若清水明镜之不失其形也行水者必待天温氷释冻解而水可行地可穿也人脉犹是也治厥者必先熨调和其经掌与腋肘与脚项与嵴以调之火气以通血脉乃行然后视其病脉淖泽者刺而平之坚𦂳者破而散之气下乃止此所谓以解结者也夫日月之出入也同明人之生死也同形春秋之分也同利𤣥圣之与野人也同容通者之与闭塞也同事道士之与赤子也同功凡此数者中异而外同非有圣人莫之能明又如狂人虽説空花论其微妙终不可信如巧幻师在四衢道化作女人忽现怀孕寻见生子其子俄尒便复命终彼女于子生时有喜死有忧耶譬如甘蔗其味虽一岀白石蜜为福德人出黒石蜜为薄徳人设有重货若复空行欲得责税故宜难诘譬如故瓶盛净不净而盖其口不见其里发口则现也如水乳合犹尚可别譬如月十四日衆人生疑若满若不满譬如牛乳驴乳其色虽同牛乳抨则成酥驴乳抨则成粪譬如良医观其病相审定知其可活则治之不可活者则舍之夫闻清商而谓之角非弹弦之过听者之不聪矣见和璧而名之石非璧之贱也视者之不明矣犹灵鳯以容徳希覩鼢鼠以丑惧潜形虽隐质事同媸妍异矣欲使珉玉异价泾渭分流良由雪山之药真伪颇辨庵罗之果生熟难分喻林卷十喻林卷十一钦定四库全书喻林卷十一明徐元太撰人事门审宜无妄之药不可试也有妄致疾其药可用若身既无妄自然致疾其药不可试也若其试之恐更益疾也言非妄有灾不可治也若必欲治之则劳烦于下害更甚也润湿不谷树之竹莞蒲砾石不可谷树之葛木以为絺绤以爲材用匏有苦叶济有深涉深则厉浅则掲遭时制宜如遇水深则厉浅则揭矣男女之际安可以无礼义将无以自济也凢治兎之宜鲜者毛炮之柔者炙之干者燔之将稼者必先相地之宜而择其种丈夫阳也阳动故多谋虑则成国妇人隂也隂静故多谋虑乃乱国人采苓采苓于何处采之于首阳之巅采之以兴献公问细小之行于何处求之于小人之身求之彼终南大山之上何所有乎乃有条有梅之木以兴彼盛徳人君之身何所有乎乃宜有荣显之服然山以髙大之故宜有茂木人君以盛徳之故宜有显服若无盛徳则不宜矣治兵则幼贱在前振旅则尊老在前释文云出为治兵尚威武也入为振旅反尊卑也孙炎曰出则幼贱在前贵勇力也入则尊老在前复常法也且夫茅茨採椽至质之物建日月乘玉辂以处其中象箸玉杯而食于土簋非其类也地有山川髙下物生各有所宜人君当效之亦顺合所宜而任之山者不使居川渚者不使居中原居山以鱼鼈为礼居泽以鹿豕为礼君子谓之不知礼治虽用礼不本其所宜如农夫徒耕而不下种子也山有木工则度之宾有礼主则择之凢邦国之使节山国用虎节土国用人节泽国用龙节以玉作六器以礼天地四方以苍璧礼天以黄琮礼地以青圭礼东方以赤璋礼南方以白琥礼西方以𤣥璜礼北方行泽者欲短毂行山者欲长毂短毂则利长毂则安行泽者反輮行山者仄輮反輮则易仄輮则完方圆角直曲斜凹凸必有形逺近髙下长短疾缓必有制寒暑燥湿风雨逆顺必有时金木水火土石羽毛必有济布帛桑麻筋角齿革必有用张仪欲以汉中与楚请秦王曰有汉中槖种树不处者人必害之家有不宜之财则伤今汉中南邉爲楚利此国累也鸿鹄巢于髙林之上暮而得所栖鼋鼍穴于深渊之下夕而得所宿夫趣舎行止亦人之巢穴也且各得其栖宿而已天下非所保也如以舟无推陆之分瑟非常调之音不限局以疑逺不拘𤣥以妨素则化枢各管其极古善渔者宿沙渠子使渔山侧虽十宿沙子不得渔焉宿沙非暗于渔道也彼山者非鱼之所生也鱼潜于渊出水喣沫何则物有本性不可横处非分也夫珍木嘉树其品非一莫不植根深岨致之未易借地广之资因人多之力则役苦费深为敝滋重是以上古圣王采椽不断断之则惧刻桷彫楹莫知其限也哲人县鑑微逺杜渐防萌知采椽不惬后代之心不断不爲将来之用故加朱施漆以传厥后散木凢材皆可入用若谓氊裘之民可以决胜于荆越必不可矣而曰楼船之夫可以争锋于燕冀岂或可乎虽舟车均于致逺而有川陆之节佛道齐乎达化而有夷夏之别若谓其致既均其法可换者而车可涉川舟可行陆乎圆行方止器之异也金刚水柔性之别也善御性者不违金石之质善爲器者不易方圆之用太和五铢虽利于京邑之肆而不入徐扬之市土货既殊贸鬻亦异便于荆郢之邦者则碍于兖豫之域夫冬日之不滥非爱水也夏日之不焬非爱火也为不适于身便于体也岁有春秋冬夏月有上下中旬日有朝暮夜有昏晨半星辰序各有其司故曰天不一时山陵岑巖渊泉闳流泉踰瀷而不尽薄承瀷而不满髙下肥墝物有所宜故曰地不一利乡有俗国有法食饮不同味衣服异采世用器械规矩绳准称量数度品有所成故曰人不一事夫虑事定物辨明礼义人之所长而蝚蝯之所短也缘髙出险蝚蝯之所长而人之所短也蝚蝯之所长责人故其令废而责不塞故曰坠岸三仞人之所大难也而蝚蝯饮焉今夫挽车者前唿邪轷后亦应之此挽车劝力之歌也虽郑衞胡楚之音不若此之义也猎罴虎者不于外圂钩鲸鲵者不居清池何则圂非罴虎之窟也池非鲸鲵之泉也乌获轻千钧而重其身非其身重于千钧也势不便也离朱易百步而难眉睫非百步近而眉睫逺也道不可也故明主不穷乌获以其不能自举不困离朱以其不能自见今举大木者前唿舆謣后亦应之此其于举大木者善矣岂无郑衞之音哉然不若此其宜也夫国亦木之大者也白圭新与惠子相见也惠子説之以彊白圭无以应惠子出白圭告人曰人有新取妇者妇至宜安矜烟视媚行竖子操蕉火而鉅新妇曰蕉火大鉅入于门门中有歛䧟新妇曰塞之将伤人之足此非不便之家氏也然而有大甚者今惠之遇我尚新其説我有大甚者若夫舜汤则苞裹覆容缘不得已而动因时而为以爱利为本以万民为义譬之若钓者鱼有大小饵有宜适羽有动静尧之治天下也舜爲司徒契爲司马禹爲司空后稷爲大田师奚仲爲工其导万民也水处者渔山处者木谷处者牧陆处者农地宜其事事宜其械械宜其用用宜其人泽皋织网陵坂耕田得以所有易所无以所工易所拙是故离叛者寡而听从者衆譬若播棊丸于地员者走泽方者处髙各从其所安夫有何上下焉若风之遇萧忽然感之各以清浊应矣今之裘与蓑孰急见雨则裘不用升堂则蓑不御此代为常者也譬若舟车楯肆穷庐故有所宜也故老子曰不上贤者言不致鱼于木沉鸟于渊圣人财制物也犹工匠之斵削凿枘也宰庖之切割分别也曲得其宜而不折伤拙工则不然大则塞而不入小则窕而不周动于心枝于手而愈丑为鱼徳者非挈而入渊为蝯赐者非负而縁木纵之其所而已亡者不敢夜揭炬保者不敢畜噬狗染者先青而后黒则可先黒而后青则不可工人下漆而上丹则可下丹而上漆则不可万事犹此所先后上下不可不审䩉在颊则好在颡则丑绣以为裳则宜以为冠则讥明月之光可以逺望而不可以细书甚雾之朝可以细书而不可以逺望寻常之外尝被甲而免射者被而入水尝抱壶而度水者抱而蒙火可谓不知类矣夜行者掩目而前其手涉水者解其马载之舟事有所宜而有所不施渔者走渊木者走山所急者存也朝之市则走夕过市则步所求者亡也事有所至而巧不若拙故圣人量凿而正枘水火金木土谷异物而皆任规矩权衡凖绳异形而皆施丹青胶漆不同而皆用各有所适物各有宜轮圆舆方辕从衡横势施便也骖欲驰服欲步带不厌新钩不厌故处地宜也方轴圆轮车行不前组囊以锥失其事便汚泥为陆不田宜稷灵塲之威宜夜矣乎次六凖绳规矩不同其施测曰凖绳规矩乖其道也次六入水载车出水载杭宜于王之更测曰车杭出入其道更也人之有骨法也犹万物之有种类材木之有常宜巧匠因象各有所授曲者宜为舆檀宜作辐榆宜作毂此其正法通率也若有其质而工不材可如何当冶工之消铁也以土为形燥则铁下不则跃溢而射候气变者于天不于地天文明也衣裳在身文着于衣不在于裳衣法天也夫不得心意所欲虽尽尧舜之言犹饮牛以酒啖马以脯也且礼有所不㣥事有所不须㫁决知辠不必皋陶调和葵韭不俟狄牙闾巷之乐不用韶武里母之祀不待大牢既有不须而又不宜牛刀割鸡舒㦸采葵鈇钺裁着盆盎酌巵大小失宜善之者希俗晓露之言勉以深鸿之文犹和神仙之药以治齀欬制貂狐之裘以取薪菜也霜风惨烈周弃不蓺禾炎气赫䂀曹明不制裘知时不可也货章甫者不造闽越衒赤舄者不入跣㹫知俗不宜也盛暑炎蒸必借凉风寒交氷结必处温室夏不御氊非憎恶之炎有余也冬不卧簟非怨讐之凉自足也无妄页颠颠趾延延子钦于父雷奋于天传曰页颠颠首之髙也趾延延足之行也子钦于父得其顺也雷奋于天合其道也灵坛所以为威可宜夜而不可经白日圣贤之道动合物宜随俗汚隆用行其正取其济物而已由求鸟必髙其缴须鱼必沈其网也器大者不可以小道治势动者不可以争竞扰适物之技俯仰异用应事之器通塞异任是以鸟栖云而缴飞鱼藏渊而网沈贲鼓宻而含响朗笛䟱而吐音车轻道近鞭策不用鞭策所用道逺任重济溺者以金石不如尺索土不可作铁而可以作瓦玉为彫楹不取材于蟠木丹成绣黼岂袭冕于萝薜何则适用有所宜朝野不可一指以珠弹不如泥丸各有所用也席为冬设簟为夏施凢㑹膳食之宜牛宜稌羊宜黍豕宜稷犬宜梁鴈宜麦鱼宜苽凢君子之食尝放焉智有所不足故桐不可与为弓干将莫耶天下之利剑也水㫁鹄鴈陆㫁马牛将以补屩曽不如一钱之锥东方朔传曰骐骥騄耳飞兎驎駵天下之良马者也将以捕鼠于深宫之中曽不如跛犬种兰忌当门怀璧莫向楚楚少别玉人门非种兰所明镜蒸食未为得所干将补履尤可伤嗟是以气足凌云不应止为武骑才堪王佐不应直放长沙水不策骥陆不乗舟世无为而俎豆设时有虞而干戈涤公输子巧用材也不能以檀为瑟稼农之本穑农之末农本轻而末重前缓而后急稼欲少穑欲多耨欲缓收欲速此良农之务黄金满筒不以投龟明珠径寸岂劳弹雀宿沙瞿子善煮盐使煮溃沙虽十宿沙不能得也古歌有曰髙田种小麦终乆不成穗谚云不聪不明不能为王不瞽不聋不能为公昔三人晨行触雾一人健一人病一人死健者饮酒病者饮粥死者空腹病在胸膈以上者先食后服药病在心腹以下者先服药而后食病在四肢血脉者宜空服而在旦病在骨髓者宜饱满而在夜夫痈气之息者宜以鍼开除去之夫气盛血聚者宜石而写之此所谓同病异治也有病膺肿颈痛胸满腹胀此为何病何以得之岐伯曰名厥逆帝曰治之奈何岐伯曰炙之则瘖石之则狂须其气并乃可治也刺疟者必先问其病之所先发者先刺之先头痛及重者先刺头上及两额两肩间出血先项背痛者先刺之先腰嵴痛者先刺郄中出血先手臂痛者先刺手少隂阳明十指间先足胫痠痛者先刺足阳明十指间出血兵法曰无迎逢逢之气无击堂堂之阵刺法曰无刺熇熇之热无刺漉漉之汗无刺浑浑之脉刺虚者须其实刺实者须其虚食者所以治百骸失其时而生百病动者所以安万物失其机而伤万物夫饥而倍食渴而倍饮热而投水寒而入火所苦虽除其身必死胸中有瘕不可凿喉中有疾不可剥也蟁䖟着面不可射也虮虱着身不可斫也何则欲除小患而生大贼也合其时而食则百骸治应其机而动则万化安乖时失机则祸乱生也如系虾蟆在猕猴手而此猕猴面不囘顾譬如牧牛人不知浅处駈牛入水于深处而渡彼牛舍此未到彼岸于其中流而受困危譬如木柱若以草土不能斩截必以利斧乃能斩之譬如旷野之中若山上不生莲花及优钵华也法若为罗阇作者于浄宅内修耳若欲求于白象者徃象坊作之必获本愿若欲求马良者于马坊作法必获本愿若蛇螫者于大池有龙之处作法即可如世医师明识衆生有风痰热病其病未起爲逆治不可也譬如求火鑚木阳燧乃出火耳不从水中而出火矣犹如有人至毒家舎竟不服毒自生惊怖受大苦痛发声大唿我今遇毒我今遇毒有义良医持不实药令是病人除不实病得离衆苦若是良医持于实药与是人者是人活不不也是人实不服食于毒自生毒想须不实药以疗治之譬如大国王所宝䕶身刀若在屠脍舎法应强夺取帝王所珍器不应属恶人如知山有金故凿山求金而不凿树以无金故譬如车行当以油涂譬如初学学五字句界成句偈欲先知义然后乃学当得知不要当先学然后乃知彼善学已然后乃敎界成句义引譬示之彼能听受犹如有人欲得油者以榨具盛麻子以煖汤渍而取压之彼必得油所以者何以正求油谓压麻子也犹如有人欲得酥者以器盛酪以抨抨之彼必得酥所以者何以正求酥谓抨酪也如人欲得捉蛇先以铁杖压彼蛇项手捉其头彼蛇虽反尾回或纒手足及余肢节然不能蜇捉蛇而得此义不受极苦亦不疲劳所以者何彼以善解取蛇法故犹如有目之士以净明珠投白缯上两不相污二俱净故譬如然火欲令其灭去其樵炭彼火则灭譬如菓美而树髙无因得食唯有伐树根躃枝从食菓必矣犹人须华当诣园圃须珍宝者当诣大海譬如病疥瘙之转多身坏増剧良医授药疥痒自止譬如放牛以牛难失故守之少事如放猕猴易失故守之多事譬如病人宜将养若复放舍无得活譬如金师韛扇炭用巧非时失韛法怱怱急韛不知时或时水浇或放舍金融急韛则消过未融便止则不消非时水浇金则生非时放置则不熟如犊未生牛乳乳不可得非时故若犊生已牛角乳不可得无智故如鑚湿木求出火火不可得非时故若析干木以求火火不可得无智故譬如以金钱买铜钱人无笑者何以故卖买法应尔故譬如师子百兽之王爲小虫吼爲衆所笑若在虎狼勐兽之中奋迅大吼智人所可如遭风雨则入舎持盖如地有刺则着鞾鞋大寒然火热时求水譬如人从木求火从地求水从扇求风如是等种种各有因縁譬如利刀着好饮食中刀便生垢饮食虽好而与刀不相宜若以石磨之脂灰莹治垢除刀利如人有疮则须药涂若无疮者药无所施譬如下药以巴豆爲主若除巴豆则无下力譬如御者试马曲折随意然后入阵譬如人渴得一掬水则足不须瓶器持水若共大衆人民则须瓶瓮持水譬如以不净器盛诸美食人所不喜如臭皮嚢盛诸宝物取者不乐譬如人爲非人所持而骂辱良医良医是时但爲隂鬼不嫌其骂譬如梁椽因縁和合故名舍舍空而梁椽不应空譬如军立宻号有知者有不知者譬如药师和合诸药冷病者与热药于热病中爲非药譬如和合下药巴豆最有力譬如求重宝必于大海宝山中求之不应在沟渎臭秽处求譬如深水不应使小儿渡应敎大人令渡譬如小儿可以小杖鞭之不可与大杖譬如以钳取火虽捉而不烧譬如执菅草捉缓则伤手若捉急则无伤如良医过去病不可治见在病亦不可治服药但能治应起病破其冷热不复令起又如失火烧舎不爲已过火故勤灭亦不爲现在火故勤灭但爲未来火不令更烧故勤灭良医灭火人勤方便亦不虚可熏者则能受熏是故金银石等皆不可熏以不能受熏故如服苏膏能除风疾不遣痰癊渴者不必须江海而饮饥者不必待敖仓而饱示其渡水之方则使资舟艥不能令步涉而得济也玉佩金貂莫施于樵野荷衣蕙带弗践于王庭故应器非灵庙所陈染衣异朝宗之服大物当置之大处曷为囘龙象于兎径注大海于牛迹乎心隐感以心爲深过心则谓之浅末矣我心匪鉴不可以茹鉴之察形但知方圆白黑不能度其真伪人心之不同如其面焉吾岂敢谓子面如吾面乎庄周有言人情险于山川以其动静可识而沈阻难征故深厚之性诡于情貌世路险一至于此太行孟门宁云絶凢人心险于山川难于知天天犹有春秋冬夏旦暮之期人者厚貌深情心所説毁舟爲杖心所欲毁钟爲铎夫事之所以难知者以其窜端匿迹立私于公倚邪于正而以胜惑人之心者也若使人之所怀于内者与所见于外者若合符节则天下无亡国破家矣夫狐之捕雉也必先卑体弭耳以待其来也雉见而信之故可得而擒也使狐瞋目植睹见必杀之势雉亦知惊惮远飞以避其怨矣夫人伪之相欺也非直禽兽之诈计也物类相似若然而不可从外论者衆而难识矣是故不可不察也不洁在面人皆耻之不洁在心人不肯愧以面露外而心伏内故善饰其情潜姦隐智终身不可得而见也二仪之大可以章程测也三纲之动可以表里度也雷霆之声可以钟鼔传也风雨之变可以音律和也故有象可观不能匿其影有形可见不能隐其迹有声可闻不能藏其响有色可察不能灭其情夫天地隂阳之难明犹可以术数揆而耳目可知至于人也心居于内情伏于里非可以筭数测也日在天之外而心在人之内物亦照焉照之于外不可以伪内者也而伪犹生焉心在人之内而智又在其内神亦照焉外之于内无所取征也而欲求其情不亦难乎物形外显人神内藏外显易察内藏难明天布列象物所以知其度此即逺犹䟱渊之积水人所不能测此即藏于器也动循定检天有可察应无常节身或难照是以望景揆日盈数可期抚臆论心有时而谬晷景有节尺圭可以知其数深情难测渊识不能知其心故光武蔽于龎萌魏武失之张邈情见于物虽逺犹䟱神藏于形虽近则宻是以仪天步晷而修短可量临渊揆水则浅深难察纳衆恶拒羣善方寸地九折坂楚越无以况其迥殊山川未足方其险阻所言不了了藏恶在于心如灰覆炭火设蹑烧人足喻林卷十一喻林卷十二钦定四库全书喻林卷十二明徐元太撰人事门应物初六咸其拇象曰咸其拇志在外也九五咸其脢无悔脢者心之上口之下王辅嗣以四爲心神上爲辅颊五在上四之间故直云心之上口之下也明其浅于心神厚于言语委曲同之鍼缕繁碎譬之米盐事物之至也如泉源一物不应乱之端也鼓不灭于声故能有声镜不没于形故能有形面慙曰戁心慙曰恧体慙曰逡俗之所贵有时而贱物之所大世或小之故顺物之迹不得不殊夫画地而使人循之其迹不可掩矣有其已而临物与物不㝠矣顺理则异类生爱逆节则至亲交兵此虎之所以媚于养已也占捶钩之轻重而无毫芒之差都无怀则物来皆应也墨翟之徒世谓热腹杨朱之侣世谓冷肠肠不可冷腹不可热当以仁义爲节文尔衡平也权重也衡所以任权而钧物平轻重也圣人如柱邪王曰如筹算虽无情运之者有情何尝见明镜疲于屡照清流惮于惠风圣人之变如水随形形平则平形险则险字説曰应从心从䧹心之应物不疾而速不行而至䧹之应物人或使之能疾而已不行不至申子曰岂不知镜设精无爲而美恶自备矣𤣥珠虽朗离人莫映若镜之心物来斯照如圣之智感而遂通圣人无心有感斯应譬彼明境方兹虚谷感而后应不爲物先譬如鸣钟悬在虚空若无扣击声理恒存以何因縁声理恒存以应扣故若有扣者大则大声中则中声小则小声而此钟中声体不异各随其扣发响不同圣人亦尔湛然之理等一不异随物应形万种差别譬如大海流澍无极任人取用随其灌溉有智之人深凿沟渠以导其流则浇灌无极愚痴之人执持漏器诣于河海随漏获润甚少或有盲人都不见海无所受润譬如虚空无不受持亦非摠持亦无不持譬如若称随其轻重或上或下在用如水分千月爲体若镜鉴万形考伪视彼林中谓其当有大木而维有薪维有蒸薪蒸在林则似大木而非大木也以兴视彼朝上谓其当有贤者而唯有小人此小人之在朝则似贤人而非贤也莠之茎叶似苗佞人诈饰似有义利口辨辞似若有信郑声淫人之听似若美乐紫色似朱乡原惑衆似有徳此六似者孔子之所恶也外传曰马不过稂莠阙子曰宋之愚人得燕石梧台之东归而藏之以爲大宝周客闻而观之主人父斋七日端冕之衣衅之以特牲革匮十重缇巾十袭客见之俛而掩口卢胡而笑曰此燕石也与瓦甓不殊主人父怒曰商贾之言竖匠之心藏之愈固守之弥谨南海有明珠即鲸鱼目瞳鲸死而目皆无精可以鉴谓之夜光正道而辨姦犹引绳以持曲直是故邪説不能乱百家无所窜今剑或絶侧羸文啮缺卷銋而称以项襄之剑则贵人争带之琴或拨刺枉挠阔解漏越而称以楚庄之琴则巨室争鼓之苖山之鋋羊头之销虽水㫁龙舟陆剸兕甲莫之服带山桐之琴涧梓之腹虽鸣亷隅修营唐牙莫之鼔也色厉而内荏乱真者也文表而柔里乱实者也或曰何以处伪曰有人则作之无人则辍之之谓伪观人者审其作辍而已矣昔者姒氏治水土而巫步多禹扁鹊卢人也而医多卢夫欲雠伪者必假真榝茱茰也佀椒而非以喻子椒佀贤而非贤也故贪者能言亷乱者能言治盗跖非人之窃也庄硚刺人之滥也海外西南有珠树焉察之是珠然非鱼中之珠也夫易言云从龙者谓真龙也岂谓土哉楚叶公好龙墻壁盘盂皆画龙必以象类爲若真是则叶公之国常有雨也鼈三足曰能龟三足曰贲案能与贲不能神于四足之龟鼈一角之羊何能圣于两角之羊闻一増以爲十见百益以爲千使夫纯朴之事十剖百判审然之语千反万畔夫名之系于实也犹物之系于时也物者春也吐华夏也布叶秋也凋零冬也成实斯无爲而自成者也若强爲之则伤其性矣名亦如之故伪名者皆欲伤之者也诱以伪成之名惧以虚至之谤使人憧憧乎若亾惙惙而不定丧其故性而不自知其迷也咸相与祖述其业而宠狎之斯术之于斯民也犹内关之疾也非有痛痒烦苛于身情志慧然不觉疾之已深也然而期日既至则血气㬥竭故内关之疾疾之中夭而扁鹊之所甚恶也以卢医不能别而遘之者不能攻也姒氏禹也治水土涉山川病足故行跛也禹自圣人是以鬼神勐兽蜂虿蛇虺莫之螫耳而俗巫多效禹步羊假虎皮见豺则战人假伪名考实则穷先见良物价定而杂与恶物以欺惑下土之人玉爲𤣥真洁白如猪膏叩之鸣者是真也其比类甚多相似宜精别之所以燕石入笥卞氏长号也鸠傅隼翼羔披豹皮类似质违表是里非桓灵谚曰举秀才不知书察孝亷父别居寒素清白浊如泥髙第良将怯如蝇日给之华与柰相似也柰结实而日给零落虚伪之初与真实相似也虚伪败而真实成夫萍之浮与菱之浮相似也菱植根萍随波是以尧舜叹巧言之乱徳仲尼恶紫之夺朱盖土龙不可以升天石人不任爲亭长容貌虽似蹄足难奖琅玕石似珠也碔砆石似玉也素氷象玉难可磨荡结土成龙遭雨则伤譬如儛师于大衆中化作城郭象马车乗作诸璎珞严身之具城邑聚落山林树木泉池河水于彼衆中有诸衆生无有智慧覩见之时悉以爲实其中智人知其虚诳以幻力故惑人眼目譬如春时有诸人等在天池浴乗船游戏失璃琉宝珠没深水中是时诸人悉共入水求觅是宝竞捉瓦石草木沙砾各各自谓得琉璃珠欢喜持出乃知非真刼初之时有建木乡人入于山南衒卖真珠时有山东商人姓颇罗堕名曰满愿出库百金买得一珠圆明曜掌大径一寸嚢肘自随不令他见数旬之间忽有山南一人名曰雷诘伪卖鱼目满愿西隣寿量之家亦出百金买得鱼目亦以怀藏不令他见却后六年二家恶疾祈得明师来疗此病和合药分须好真珠尔时二人各出真珠以閲明师师遥见之悬知后人买得鱼目师即语言此非真珠寿量狐疑恐师行诳请师水之浸经一宿合器腥臭真珠入水弥益光明九日出之引长六寸满愿服之所苦立愈譬如幻师幻作种种象军马军车军步军及牛羊等经须㬰顷忽然不现如工幻师执持少物于衆人前幻作种种异类色相或复幻作男女大小或复幻作象马牛羊駞驴鸡等种种禽兽或复幻作城邑聚落园林池沼种种庄严甚可爱乐或复幻作衣服饮食房舎卧具花香缨络种种珍宝财谷库藏或复幻作无量种类伎乐俳优令无量人欢娯受乐譬如逋生稻苗以不熟故名爲逋生以无实故风所吹去无坚重力似稻非稻如野狐鸣而云师子吼色虽相似实非师子譬如鷰麦在麦田中芽茎枝叶与麦相似秽杂净麦乃至彼草其穗未出是时农夫应权舍置穗既出已是时农夫恐秽净麦并根剪㧞弃于田外譬如有驴被师子皮而便自谓以爲师子有人遥见谓真师子及至鸣已皆识是驴譬如贫人号名大富但得富名无所有也如欲食兴蕖应当取真实舍真实虚伪自他无利益譬如驴随羣牛而行而作是念我作牛声然其彼形亦不似牛色亦不似声出不似随大羣牛谓已是牛而作牛鸣而去牛实逺犹如驴入羣牛之中而自称曰我亦是牛我亦是牛然观其两耳复不似牛角亦不似尾亦不似音声各异尔时羣牛或以角觝者或以脚蹋者或以口啮者譬如幻师出意爲化愚人爱恋贪而无厌幻主观化无染无着所以者何伪而非真譬如羣牛志性调良所至到处择软草食饮清凉水时有一驴便作是念我今亦可斆彼择软草食饮清凉水时彼驴入羣牛中前脚跑土触娆彼羣牛亦斆羣牛鸣吼然不能改其声彼羣牛以角觝杀而舍之去如师子皮被驴虽形似师子而心是驴譬如小儿聚土爲台殿城郭闾里宫舎或名米或名爲面爱着守䕶日暮将归其心舍离蹹坏散灭如见黄色爲金相而内是铜火烧石磨知非金性譬如伪金火烧磨打若黑若赤若白乃知非真如似破碎鐡间错于真金譬如薝卜油香用涂顶发愚惑不解我顶出是香何者世法浮伪喻如驴乳出世真实喻如牛乳然而驴乳爲不能出酥纵强抨之还即成尿所以然者势分絶也牛乳酥酪乃至醍醐转抨转净唯香唯美五种具足八味甘浓且贤佞相滥佞泄而贤彰圣诈难分诈穷而圣显犹蛇床与蘼芜类质达芳者辨其容茍芴与素华齐根晓药者分其性弃实瓠者以非器也废石田者以难艺也贱左道者以虚伪也夫真伪相形犹禾莠之相类善耘者存禾而去莠求道者亦依真而舍伪防诈臣闻士穷非难抑心下人其后有激人之色臣闻越王饥饿民之困穷可因而破也今不用天之道顺地之理而反输之食固君之命狐雉之相戏也夫狐卑体而雉信之故狐得其志而雉必死可不慎哉今狐雉之戏也狐体卑而雉惧之夫兽虫尚以诈相就而况于人乎秦伐宜阳楚王谓陈轸曰寡人闻韩朋巧士也习诸侯事殆能自免也为其必免吾欲先据之以加徳焉陈轸对曰舍之王勿据也以韩朋之智于此困矣今山泽之兽无黠于麋麋知猎者张网前而驱已也因还走而冐人至数猎者知其诈伪举网而进之麋因得矣今诸侯明知此多诈伪举网而进者必衆矣舍之王勿据也韩朋之智于此困矣楚王听之宜阳果拔必令其言如循环用兵如刺蜚燕王谓苏代曰寡人甚不喜訑者言也苏代对曰周地贱媒为其两誉也之男家曰女美之女家曰男美然而周之俗不自为取妻且夫处女无媒老且不嫁舍媒而自衒敝而不售顺而无败售而不敝者唯媒而已矣且事非权不立非势不成夫使人坐受成事者惟訑者耳西南荒中出讹兽其状若莬人面能言常欺人言东而西言恶而善其肉美食之言不真矣易称即鹿无虞谚有掩目捕雀夫微物尚不可欺以得志况国之大事其可以诈立乎犹曜和璧于秦王之庭而塞以连城之价耳鸱夷子皮事田成子田成子去齐走而之燕鸱夷子皮负传而从至望邑子皮曰子独不闻涸泽之蛇乎涸泽蛇将徙有小蛇谓大蛇曰子行而我随之人以爲蛇之行者耳必有杀子不如相衔负我以行人必以我爲神君也乃相衔负以越公道而行人皆避之曰神君也今子美而我恶以子爲我上客千乗之君也以子爲我使者万乘之卿也子不如爲我舎人田成子因负传而随之至逆旅逆旅之君待之甚敬因献酒肉鸟穷则噣兽穷则人穷则诈巧诈不如拙诚乐羊以有功而见疑秦西巴以有罪而益信由仁与不仁也言与心诡西行东望若狐之抟雉俯伏弭毛以喜説之雉见而信之不惊惮逺飞故得擒之齐人谓齐王曰河伯水神也王不识与之遇乎请使王遇之乃爲坛塲于大水之上而与王立焉有间大鱼动因曰此河伯也雪山之中有一恶兽名爲能害变诈百千以取诸兽杀之而食若见牝鹿有子从者便爲子声悲鸣相唿若见牡鹿便现有角与其相似而徃亲附彼无惊惧杀而食之见牛马等种种诸兽悉同彼形而肆其恶如诱小儿唿之至前来取手物而噉食之小儿来至一一擘指而无所得昔有乌枭共相怨憎乌待昼日知枭无见蹋杀羣枭噉食其肉枭便于夜知乌眼闇复啄羣乌开穿其腹亦复噉食畏昼畏夜无有竟已时羣乌中有一智乌语羣乌言已爲怨憎不可求解终相诛灭势不两全宜作方便殄覆诸枭然后我等可得欢乐若其不尔终爲所败衆乌荅言如汝所説当作何方得灭讐贼智乌荅言尔等衆乌但龛啄我㧞我毛羽啄破我头我当设计要令殄覆即如其言憔悴形容向枭宂外而自悲鸣枭闻声已便出问言尔今何故破伤头脑毛羽毁落来至我所悲声极苦欲何所説乌语枭言衆乌讐我不得生活故来相投以避怨恶时枭怜愍欲存养畜衆枭皆言此是怨家不可亲近何縁养畜以长怨敌时枭荅言今以困苦来见投造一身孤单竟何能爲遂便畜养恒与残肉日月转久毛羽平复乌诈欢喜微作方计衔干树枝并诸草木着枭宂中似如报恩枭语乌言何用是爲乌即荅言孔穴之中纯是冷石用此草木以御风寒枭以爲尔黙然不荅而乌于是即求守穴诈给使令用报恩养时㑹㬥雪寒气勐盛衆枭率来集孔中乌得其便寻生欢喜衔牧牛人火用烧枭孔衆枭一时于孔焚灭譬如怨家初诈亲附久则生害正法念经云譬如蝙蝠人捕鸟时入宂爲鼠人捕鼠时出宂爲鸟畏谗将仲子兮无踰我里无折我树杞将仲子兮无踰我墻无折我树桑将仲子兮无踰我园无折我树檀防有鹊巢卭有㫖苕谁侜予美心焉忉忉中唐有甓卭有㫖鹝谁侜予美心焉惕惕相彼投兎尚或先之行有死人尚或墐之君子秉心维其忍之雨雪瀌瀌见睍曰消莫肯下遗式居娄骄雨雪浮浮见睍曰流如蛮如髦我是用忧扬之水兄弟爲人所间而被䜛者诉之词防有鹊巢泄冶被䜛内子忧之而作青蝇厉王之世䜛言繁兴君子忧之而作采葛惧䜛也采苓刺晋献公也献公好听䜛焉巷伯刺幽王也寺人伤于䜛故作是诗也防有鹊巢忧䜛贼也宣公多信䜛君子忧惧焉锦文者文如余泉余蚳之贝文也䜛人集作已过以成于罪犹女工之集采色以成锦文欲之杨园之道当先歴畆丘以言此䜛人欲谮大臣故从近小者始蝇之爲虫污白使黒污黒使白喻佞人变乱善恶也女工集彼衆采而织之使萋然兮斐然兮令文章相错以成是贝文以爲其锦也以兴䜛人集已诸过而搆之令过恶相积故成是愆状以爲己罪也人欲徃之杨园之道当先加歴于畆丘而后至于杨园也以兴䜛人欲行谮大臣之法亦当毁害于小臣而讫乃后至于大臣也有星初本相去哆然寛大爲踵兮其又侈之更益而大爲舌兮乃成是南箕之星言箕之所成以由踵已哆又侈之而爲舌故也以兴䜛人因寺人初有小嫌疑爲始乎其又搆之更増而共爲终乎乃成其刑罪之祸言祸之所以成者亦因始有嫌又搆之而爲终故也人有言曰兄弟䜛䦧侮人百里周文公之诗曰兄弟䦧于墙外御其侮若是则䦧乃内侮而虽䦧不败虽蝎谮焉避之蝎木虫也谮从中起如蝎食木木不能避也龎䓤与太子质于邯郸谓魏王曰今一人言市有虎王信之乎王曰否二人言市有虎王信之乎王曰寡人疑之矣三人言市有虎王信之乎王曰寡人信之矣龎䓤曰夫市之无虎明矣然而三人言而成虎今邯郸去大梁也逺于市而议臣者过于三人矣愿王察之也蘓秦爲赵王使于秦反三日不得见谓赵王曰秦乃者过柱山有两木焉一盖唿侣一盖哭问其故对曰吾已大矣年已长矣吾苦夫匠人且以绳墨案规矩刻镂我一盖曰此非吾所苦也是故吾事也吾所苦夫铁铦然自入而出夫人者今臣使于秦而三日不见无有谓臣爲铁铦者乎甘茂对秦王曰昔者曽子处费费人有与曽子同名族者而杀人人告曽子母曰曽参杀人曽子之母曰吾子不杀人织自若有顷焉人又曰曽参杀人其母尚织自若也顷之一人又告之曰曽参杀人其母惧投杼踰墙而走夫以曽参之贤与母之信也而三人疑之则慈母不能信也今臣之贤不及曽子而王之信臣又未若曽子之母也疑臣者不适三人臣恐王爲臣之投杼也段产谓新城君曰夫宵行者能无爲奸而不能令狗无吠已今臣处郎中能无议君于王而不能使人母议臣于君愿君察之也庄曰父之于子也令有必行者必不行者曰去贵妻卖爱妾此令必行者也因曰母敢思也此令必不行者也守闾妪曰某夕某孺子内某士贵妻已去爱妾已卖而心不有欲敎之者人心固有今君虽幸于王不过父子之亲军吏虽贱不卑于守闾妪且君擅主轻下之日久矣闻三人成虎十夫揉椎衆口所移毌翼而飞下流之人衆毁所归不寒而栗虽雅知恽者犹随风而靡尚何称誉之有衆口铄金积毁销骨丛轻折轴羽翮飞肉纷惊缝罗澘然出涕夫䜛䛕所举无髙而不可升相抑无深而不可沦可不察欤景风之赏未甄肤受之言互及衆喣飘山当为灰土以白爲黒以非爲是造作端末妄生首尾巧巧佞佞䜛言兴兮营营习习似青蝇兮以白爲黒在汝口兮汝非蝮虿毒何厚兮良田败于邪径黄金铄于衆口楚庄王之弟春申君有爱妾曰余春申君之正妻子曰甲余欲君之弃其妻也因自伤其身以视君而泣曰得爲君之妾甚幸虽然适夫人非所以事君也适君非所以事夫人也身故不肖力不足以适二主其势不俱适与其死夫人所者不若赐死君前妾以赐死若复幸于左右愿君必察之无爲人笑君因信妾余之诈伪弃正妻余又欲杀甲而以其子爲后因自裂其亲身衣之里以示君而泣曰余之得幸君之日久矣甲非弗知也今乃欲强戏余余与争之至裂公之衣而此子之不孝莫大于此矣君怒而杀甲也故妻以妾余之诈弃而子以之死从是观之夫父之爱子也犹可以口害也君臣之相与也非有父子之亲也而羣臣之毁言非特一妾之口也何恠夫贤圣之戮死哉此商君之所以车裂于秦而呉起之所以枝解于楚者也鸟之美羽勾啄者鸟畏之鱼之侈口垂腴者鱼畏之人之利口赡辞者人畏之是以君子避三端避文士之笔端避武士之锋端避辨士之舌端夫鸡豚讙嗷即夺钟鼓之音云霞充烟则夺日月之明䜛人在侧是以见晩也诗曰听言则对䜛言则退庸得进乎传言失指图景失形衆口铄金积毁消骨久矣其患之也疋居楚鸟遇䜛无辜久散离忧言我恐鹈鴂以先春分鸣使百草华英摧落芬芳不得成也以谕䜛言先至使忠直之士蒙罪过也言以令鸩爲媒其心䜛贼以善爲恶又使雄䧱衔命而徃多言无实故中心狐疑犹豫意欲自徃礼又不可女当须媒士必待介也言飞鸟走兽羣鸣相唿则芳草合其茎叶芬芳以不畅也以言䜛人口衆多盈君之耳亦可令忠直之士失其本志也言飘风动揺芳草使不得安以言䜛人亦别离忠直使得辠过也言人九折臂更歴方药则成良医乃自知其病吾被放弃乃信知䜛佞爲忠直之害也言衆口所论万人所言金性坚刚尚爲销铄以喻䜛言多使君乱惑也言已欲竭忠谋䜛邪壅塞而不得达若临江河无桥梁以济也言风揄扬水流陨徃触鋭利之石使之危殆以言䜛人亦扬已过使得辠罚也言仁人聮结蕙芷芬香之草服之于身过鲍鱼之肆则失其性而不芬香也以言已积絫忠信爲䜛人所毁失其忠名也辨口之毒爲害尤酷何以明之孔子见阳虎却行白汗交流阳虎辨有口舌口舌之毒中人病也人中诸毒一身死之中于口舌一国溃乱诗曰䜛言罔极交乱四国四国犹乱况一人乎故君子不畏虎犹畏䜛夫之口䜛夫之口爲毒大矣天下万物含太阳气而生者皆有毒螫毒螫渥者在虫则爲蝮蛇蜂虿在草则爲巴豆冶葛在鱼则爲鲑与䱙其在人也爲小人故小人之口爲祸天下万麋倾角勐虎爲之含牙千禽鳞萃鸷鸟爲之握爪是以四国流言公旦而不能遏谤者盈路子产而无以塞夫渐渍之久则胶漆解坚浸润之至则骨肉乖析尘羽之积则沈舟折轴三至之言则市虎以成故江充疏贱非亲于元储后母假继非宻于伯竒而掘梗之诬灭父子之恩袖蜂之诳破天性之爱又况其他安可自必审夫市之无虎昡三夫之献説誉人不増其义则闻者不快于心毁人不益其恶则听者不满于耳代之善人少而恶人多则誉者寂寞而䜛者諠譁是以洗垢求痕吹毛觅瑕挥空爲有转白爲黒提轻当重引寸至尺墨子所以泣素丝杨朱所以泣岐路以其变爲青黄回成左右也鸟之曲颈铓距者羽类畏之兽之方啄钩爪者毛羣畏之鱼之哆脣锯齿者鳞族畏之人之利口䜛谄者人共畏之美金见毁衆共疑之数被烧錬以至销铄䜛佞之人肆其诈巧离散骨肉而不觉知丝泪毁金骨言䜛邪之人但下如丝之泪而金骨爲之伤毁也男懽智倾愚女爱衰避妍不惜微躯退但惧苍蝇前乐羊伐中山归有责功之色魏文侯以谤书两箧示之乐羊北面再拜曰一寸之书亦止何须两箧吾令鸩爲媒兮鸩告余以不好雄鸠之鸣逝兮余犹恶其佻巧名髙八俊伤于阉竖之党智周三杰毙于妇女之计是以洪泽之蛟遂挫长饥之虎平皋之蚁能摧失水之龙太公金匮砚之书曰石墨相着而黒邪心䜛言无待而汚白有莲华池多有水鸟在中而住时有鹳雀在于池中徐步举脚诸鸟皆言此鸟善行威仪徐序不恼水性时有白鹅而説偈言举脚而徐步音声极柔輭欺诳于世间谁不知謟䜛鹳雀语言何爲作此语来共作亲善白鹅荅言我知汝謟䜛终不亲善汝古昔有两恶兽爲伴一名善牙师子二名善博虎昼夜伺捕衆鹿时有一野干能逐彼二兽后食其残肉以自全命窃自生念我今不能久与相逐当以何方便鬬乱彼二兽令不复相随即徃善牙师子所言善博虎有语我生处胜种姓胜形色胜汝力势胜汝何以故我日日得好美食善牙师子逐我后食我残肉以自全命善牙问汝以何事得知荅言汝等二兽共集一处相见自知己便徃善博虎言善牙有语我今种姓生处悉皆胜汝力势亦胜何以故我常食好肉善博虎食我残肉而自活命善博问汝以何事得知荅言汝等二兽共集一处相见自知后二兽共集一处瞋眼相视善牙师子念我不应不问便先下手打彼向善博虎而説偈曰形色及所生大力而复胜善牙不如我善博説是耶自念必是野干鬭乱我等善博虎亦説偈荅善牙师子即打野干杀尔时佛告诸比丘此二兽爲彼所破共集一处相见不悦况复于人爲人所破心能不恼喻林卷十二喻林卷十三钦定四库全书喻林卷十三明徐元太撰人事门见忌江有汜之子归不我以江有渚之子归不我与江有沱之子归不我过在人之右衆必害之芳兰既茂内怀憎恶大鹏始欲举燕雀何啾唧好女之色恶者之孽也公正之士衆人之痤也循乎道之人汗邪之贼也夫贵者即贱者恶之富者即贫者恶之智者即愚者恶之淑好之人戚施之所妒也贤智之士阘茸之所恶也夫美女者丑妇之仇也盛徳之士乱世所疏也正直之行邪枉所憎也东壁余光数暗不明主母嫉妒乱我业事故徳薄者恶闻美行政乱者恶闻治言此亡秦之所以诛偶语而坑术士也今世俗之人自慢其亲而憎人敬之自简其亲而憎人爱之者不少也言已欲如雄鸠进其耿耿小节之诚信䜛人尚复分隔蔽而障之况有鸾鳯之志当获谮毁固其宜也言衆人所谤非杰异之士斯庸夫恶态之人也何则徳高者不合于衆行异者不合于俗故爲犬之所吠衆人之所讪也言犬羣而吠者怪非常之人而噪之也以言俗人羣聚毁贤智者亦以其行度异故羣而谤也孟贲之尸人不刃者气絶也死灰百斛人不沃者光灭也动身章智显光气于世奋志敖党立卓异于俗固常通人所䜛嫉也絃者思折伯牙之指御者愿摧王良之手何则欲专良善之名恶彼之胜已也动百行作万事嫉妬之人随而云起枳棘钩挂容体蠭虿之党啄螫怀操不清不见尘不髙不见危不广不见削不盈不见亏体曲者忌绳墨之容夜裸者憎明烛之来精钝舛迹则凌迟者愧恨壮弱异科则扛鼎者见忌是以淮隂显擢而庸𨽻悒懊以疾其超武安功髙而范睢饰谈以破其事所竞者细则利同而讐结善否殊涂则事异而妒生是以嫫母宿瘤恶见西施之艶容商臣小白憎闻延州之退耕般旋之仪见憎于裸裾之乡绳墨之匠获忌于曲木之肆贪婪饕餮者疾素丝之皎洁比周实繁者讐髙操之孤立犹贾竖之恶同利丑女之害国色箕踞之俗恶盘旋之容被发之域憎章甫之饰故忠正者见排于䜛胜之世雅人不容乎恶直之俗䜛嫉之人必好闻人恶恶闻人善妒才智之在已前諅富贵之在其上犹喉中有噎吞之思入目上有翳决之愿去吞决之情深则萋斐之辞作故扬蛾眉者爲丑女之所妒行贞洁者爲䜛邪之所嫉衆女嫉余之蛾眉兮谣诼谓余以善淫妒佳冶之芬芳兮母姣而自好虽有西施之美容兮䜛妒入以自代扬蛾眉而见妬兮固丑女之情也曲木恶直绳兮亦小人之诚也夫有髙人之行见非于世有独知之明见怨于人怀兰茞之芬芳兮妒被离而折之盖闻艳丽居身而以蛾眉入妒贞华炤物而以絶等见猜是以班姬辞宠非无妖冶之色阳子寂寞岂乏炫曜之才丑妇以明镜爲害无所逃其陋戒疑初无决当败则相推故谋无所成也其君臣之谋事如此似欲行之人非于道徃而但坐谋逺近是用不得于道里何以异乎谋而不行则于道不进言而无决则于事不成进谢羣龙自跃于千里退怀首鼠恒持于百心痈疽破溃骨肉无丝发之嫌自疑之臣皆保生全之福芒刺在背交㦸入颈上下相疑何由可久夫人之中虚也不得其所欲则疑得其所不欲则惑疑惑载于中虚则荆棘生矣百事成而一事疑道必废三人行而一人惑议必格人有亡鈇者意其邻之子视其行步窃鈇也颜色窃鈇也言语窃鈇也作动态度无爲而不窃鈇也俄而抇其谷而得其鈇他日复见其邻人之子动作态度无似窃鈇者使贤者爲之则与不肖者规之使智者虑之则与愚者论之使修士行之则与污邪之人疑之虽欲成立得乎哉譬之是犹立直木而恐其景之枉也惑莫大焉以束薪爲鬼以火烟爲气以束薪爲鬼朅而走以火烟爲气杀豚烹狗先事如此不如其后虐除善疑难爲攻医上九九疑无信控弧拟麋无测曰九疑无信终无所名也以性制情者鲜矣我未见处岐路而不迟回者犹如善登木此兽性多疑虑常居山中忽闻其声即恐有人且来害之每豫上树久之无人然敢后下须臾又上如此非一故不决者称犹豫焉陇西俗谓犬子爲犹犬随人行毎豫在前待人不得又来迎候故云犹豫也鹿驰走无顾六马不能望其尘所以及者顾也多疑少决譬执腐索以御奔马其心数转如秤乍低乍仰譬如羯羊鬭将前而更却汝爲欲持戒其事亦如是譬如野干在于树下风吹枝折堕其嵴上即便闭目不欲看树舍弃而走到于露地乃至日暮亦不肯来遥见风吹大树枝柯动揺上下便言唤我还来树下愚痴弟子亦复如是夫妇二人向蒲桃酒瓮内欲取酒夫妇两人乍见人影二人相妒谓瓮内藏人二人相打生死不休时有道人爲打破瓮酒尽了无二人意解知影怀愧戒泥譬犹修隄以防川㤀渊丘之改易胶柱于昔弦忽宫商之乖调子可谓扶绳而辨循刻而议殊涂而同归者不得守其发轮之辙也客所谓抚絃徽音未达燥湿变响张罗沮泽不覩鹄鴈高飞夫居后而望前则爲前居前而望后则爲后而前后之事犹如彼此彼唿此爲彼此唿彼爲彼彼此之名的居谁处夫瞀视者以黄爲赤以苍爲𤣥吾乃今所谓皂白安知识者不以爲頳黄吾又安知天下之正色哉目之所见不知其几何或爱金或爱玉是执一色爲目也耳之所闻不知其几何或爱钟或爱鼓是执一声爲耳也惟圣人不慕之不拒之不处之夫六经先王之陈迹也岂其所以迹哉今子之所言犹迹也夫迹履之所出而迹岂履哉彼已尽矣而女求之以爲有是求马于唐肆也右移于左则物一而变爲异类如鲲化爲鹏忠变爲逆存亡靡定祸福不居慎子有见于后无见于先老子有见于诎无见于信墨子有见于齐无见于畸宋子有见于少无见于多有后而无先则羣衆无门有诎而无信则贵贱不分有齐而无畸则政令不施有少而无多则羣衆不化先王之言有其所爲小而世意之大者有其所爲大而世意之小者未可必知也説在宋人之解书与梁人之读记也故先王有郢书而后世多燕説夫不适国事而谋先王皆归取度者也郑县人乙子使其妻爲袴其妻问曰今袴何如夫曰象吾故袴妻子因毁新令如故袴夫少者侍长者饮长者饮亦自饮也一曰鲁人有自喜者见长年饮酒不能釂则唾之亦効唾之一曰宋人有少者亦欲効善见长者饮无余非斟酒饮也而欲尽之书曰绅之束之宋人有治者因重带自绅束也人曰是何也对曰书言之固然书曰既雕既琢还归其朴梁人有治者动作言学举事于文曰难之顾失其实人曰是何也对曰书言之固然荆人欲袭宋使人先表澭水澭水暴益荆人弗知循表而夜涉溺死者千有余人军惊而坏都舍向其先表之时可导也今水已变而益多矣荆人尚犹循表而导之此其所以败也楚人有涉江者其剑自舟中坠于水遽契其舟曰是吾剑之所从坠舟止从其所契者入水求之舟已行矣而剑不行求剑若此不亦惑乎以此故法爲其国与此同时已徙矣而法不徙以此爲治岂不难哉有过于江上者见人方引婴儿而欲投之江中婴儿啼人问其故曰此其父善游其父虽善游其子岂遽善游哉此任物亦必悖矣今夫王乔赤诵子吹呕唿吸吐故纳新遗形去智抱素反真以游𤣥冥上通云天今欲学其道不得其养气处神而放其一吐一吸时诎时伸其不能乘云升霞亦明矣五帝三王轻天下细万物齐死生同变化抱大圣之心以镜万物之情上与神明爲友下与造化爲人今欲学其道不得其清明𤣥圣而守其法籍宪令其不能爲治亦明矣故曰得十利剑不若得欧冶之巧得百走马不若得伯乐之数今之修干戚而笑䦆揷是从牛非马以征笑羽也以此应化无以异于弹一絃而㑹棘下今握一君之法籍以非传代之俗譬犹胶柱而调瑟也越人学逺射参天而发适在五步之内不易仪也世已变矣而守其故譬犹越人之射也以一世之度制治天下譬犹客之乘舟中流遗其剑遽契其舟㧪暮薄而求之其不知物类亦甚矣中夏用箑快之至冬而不知去褰衣涉水至陵而不知下未可以应变随古不革袭故不改是文质不变而椎车尚在也文学可令扶绳循刻非所论道术之外也文学窃周公之服有司窃周公之位文学桎梏于旧术有司桎梏于财利赵王遣使者之楚方鼓瑟而遣之诫之曰必如吾言使者曰王之鼓瑟未尝悲若此也王曰宫商固方调矣使者曰调则何不书其柱耶王曰天有燥湿絃有缓急宫商移徙不可知是以不书使者曰明君之使人也任之以事不制以辞遭吉则贺之凶则吊之今楚赵相去千有余里吉凶忧患不可豫知犹柱之不可书也愚人有学逺射者参天而发已射五步之内又复参天而发世以易矣不更其仪譬如愚人之学逺射或曰以徃圣人之法治将来譬犹胶柱而调瑟有诸曰有之曰圣君少而庸君多如独守仲尼之道是漆也药生非一地太白辞之呉铸多非一工世称楚棠溪温气天下有路畏入南海本末皆弱栋已桡矣而守其常则是危而弗扶凶之道也盖因事託规随时所急譬犹治病之方千百而针灸之处无常却寒以温除热以冷其于救死存身而已岂可诣者逐一道如齐楚而不改路乎可谓赖甲胄以完刃又兼之浮泳以射走之仪又望求之于准的也夫蛣蜣之知非于转丸而笑蛣蜣者乃以蘓合爲贵故所同之知未可正据或者闻任马之性乃谓放而不乗闻无爲之风遂云行不如卧何其狂而不返哉万物万形而以一剂割之则伤也矢飞水流各有常度爲物所激或旱或远万物变化乌有常则乎有造萧何之律于唐虞之世则誖矣有作叔孙通仪于夏殷之时则惑矣有建娄敬之䇿于成周之世则乖矣有谈范蔡之説于金张许史之门则狂矣天徳平分而四时之名或异圣功一揆而皇王之称不同汝又焉得择地而行趋歩商羽是识春香之爲馥而不知秋兰之亦芳也有论战阵之权于清庙之堂者狂矣陈俎豆之器于城濮之墟者则悖矣所谓循轨常趋未能释连环之结也齐景公好马命画工图而访之殚百乗之价期年而不得像过实也今使爱贤之君考古籍以求其人虽期百年不可得也水生于石未有居石而溺火生于木未有抱木而燋伯乐令其子执马经以求马经年无有似者归以告父更令求之出见大虾蟆谓其父曰得一马畧与相同而不能具伯乐曰何也对曰其马隆颡跌目但蹄不如累麴尔伯乐笑曰此马好跳踯不堪御也蓼中之虫岂知蓝之甘乎人之域于一方何以异此徒知已指之爲指不知彼指之无殊何必龙衮可袭而璎珞难乘者哉但闻嘈噆在耳迺曰不聋不知声相即空与聋何异世有言曰干羽不足以释围乡饮不足以息战此事理之当然者也犹如瞎牛食草偏逐所见譬如士夫胶着于手以执树枝手即着树不能得离所以者何胶着手故譬如四辈鼠一者屋间鼠二者家中鼠三者野田鼠四者圊溷中鼠屋间鼠不能居平地平地鼠不能居室间野田中鼠不能居人家人家鼠不能居野田圊溷中鼠不能出圊溷中不知仓中饶谷故也譬如铁丸亦有轻重软硬之异其铁热时体轻而软其铁冷后体重而硬昔有一人䀻取二妇若近其一爲一所瞋不能裁㫁便在二妇中间正身仰卧值天大雨屋舍淋漏水土俱下堕其眼中以先有要不敢起避遂令二目俱失其明昔摩罗国有一刹利得病极重必知定死诫勅二子我死之后善分财物二子随教于其死后分作二分兄言弟分不平尔时有一野老人言教汝分物使得平等现所有物破作二分云何破之所谓衣裳中割作二分盘瓶亦复中破作二分所有瓮𤬪亦破作二分钱亦破作二分如是一切所有财物尽皆破之而作二分如是分物人所嗤笑此皆一国偏法非天下通制亦由寒乡无絺绤之礼日南絶旃裘之律米糠在目则东西易位偏着分心则辞义舛惑何讵怏怏执吕以毁律栋宇易曾巢之居文字代结绳之制饮血茹毛之馔则先用而未珍粒食火化之功虽后作而非弊亦如㓜噉藜藿长餐粱肉少爲布衣老遇侯服岂得以藜藿先获谓胜粱肉之味侯服晩遇不如布衣之贵乎戒巧巧爲言语结构虚辞速相待合如笙中之簧声相应和墨子爲木鸢三年而成蜚一日而败弟子曰先生之巧至能使木鸢飞墨子曰吾不如爲车輗者巧也用咫尺之木不费一朝之事而引三十石之任致逺力多久于岁数今我爲鸢三年成蜚一日而败惠子闻之曰墨子大巧巧爲輗拙爲鸢夫其多能不若寡能其有辨不若无辨周鼎着倕而龁其指先王有以见大巧之不可为也昔者苍颉作书而天雨粟鬼夜哭伯益作井而龙登𤣥云神栖崑崙能愈多而徳愈薄矣以巧鬭力者始于阳常卒于隂以慧治国者始于治常卒于乱使水流下孰弗能治激而上之非巧不能倕尧之巧工也以巧闻天下周家铸鼎着倕于鼎使自龁其指明不当大巧为也观夫蜘蛛之经丝以㒺飞虫也人之用作安能过之任胸中之知舞权利之诈以取富夀之乐无古今之学蜘蛛之类也白猿肆巧由基抚弓应吁而号神有先中数如循环其妙无穷巧者有为以伤神器之自成故无为者因其自生任其自成万物各得自为蜘蛛犹能结网则人人自有能矣无贵于工倕也善用人者使能方者为方能圆者为圆各任其所能人安其性不责万民以工倕之巧故衆技以不相能似拙而天下自能则大巧矣用其自能是以规矩可弃而妙匠之指可攦也世以任自然而不加巧者爲不善治也揉曲爲直厉驽习骥司马云工巧而商贾起道徳不爲智巧故能陶冶天地造化隂阳而天地不能欺也天地不爲知巧故能含吐变化杀生羣类而万物不能逃也婴儿以不知益髙年以多事损由此观之愚爲智巧之形也智巧爲愚之影也无爲遂事之声也遂事无爲之响也智巧扰乱之罗也有爲败事之网也色欲何彼秾矣唐棣之华何彼秾矣华如桃李爰采唐矣沬之乡矣云谁之思美孟姜矣爰采麦矣沬之北矣云谁之思美孟弋矣爰采葑矣沬之东矣云谁之思美孟庸矣手如柔荑肤如凝脂领如蝤蛴齿如瓠犀螓首蛾眉巧笑倩兮美目盼兮有女同车颜如舜华有女同行颜如舜英出其闉阇有女如荼彼君子女绸直如发彼君子女卷发如虿桑中刺奔也卫之公室淫乱男女相奔鹑之奔奔刺卫宣姜也卫人以爲宣姜鹑鹊之不若也蝃蝀止奔也卫文公能以道化其民淫奔之耻国人不齿也月出刺好色也在位不好徳而説美色焉葛延蔓于谷中喻女在父母之家形体浸浸日长大也叶萋萋然喻其容色美盛也于何采唐必沬之乡犹言欲爲淫乱者必之卫之都恶卫爲淫乱之主我视女之颜色美如茈芣之华然言葛之渐长稍稍延蔓而移于谷中非直枝干渐长维叶则萋萋然茂盛以兴后妃之生浸浸日大而长于父母之家非直形体日大其容色又美盛言雄雉飞之时下上其音声以怡悦雌雉以兴宣公小大其言语以怡悦妇人人欲采唐菜于何采唐菜乎必之沬之乡矣以兴人欲淫乱者于何处淫乱乎必之卫之都言沬乡唐所生卫都淫所主故也言鹑则鹑自相随奔奔然鹊则鹊自相随疆疆然各有常匹不乱其类今宣姜爲母顽则爲子而与之淫乱失其常匹曾鹑鹊之不如矣吁嗟鸠兮无得非时食椹吁嗟女兮无得非礼与士桑之未落之时其叶则沃沃然盛以兴已色未衰之时其貌亦灼灼然美诸侯不下渔色故君子远色以爲民纪夫爲寄豭杀之无罪纵轻躯以迅赴若孤鹄之失羣振华𬒮以逶迤若游龙之登云振弱支而纡绕兮若緑繁之垂干忽飘飖以轻逝兮似鸾飞于天汉目倾心惑夏姬在侧申公颠倒巫臣乱国次三沈于美失贞矢测曰沈于美作聋盲也是二姬之事寡人若影之附于形也今寡人之出不谋二姬以寡人是怼遂哀歌而死是寡人若行隂雪中而不觉形影之离也北辰言不移也𤣥龙喻美女也言弃彼北辰之心而问此𤣥龙之色讥好色而不好徳初光武适新野闻隂后美心悦之后至长安见执金吾甚盛因叹曰仕宦当作执金吾娶妻当得隂丽华煌煌晔晔夺人目精烂兮若列星其始来也曜乎若白日初出照屋梁其少进也皎如日月舒其光忽兮改容婉若游龙乘云翔晔乎如华温乎如莹被华藻之可好若翡翠之奋翼望余帷而延视若流波之将澜其形也翩若惊鸿婉若游龙荣曜秋菊华茂春松髣髴兮若轻云之蔽月飘飖兮若流风之回雪远而望之皎若太阳升朝霞迫而察之灼若芙蕖出緑波其在近也若神龙彩鳞翼将举其既远也若披云扫汉见织女衆生欣爱声色情染极深如饥人享大牢之馔悦美之甚又如春日登台眺望林野畅适其心恣则裂身之车淫爲破年之斧且淫欲颇恣如饮咸水多饮多渇唯死而已何有厌足色欲剧于渇小忍差可度何爲进咸水水咸益渇固子能善解渇当饮天甘露甘露香且薰通体皆流布愚痴婴儿爲欲所盲爲欲所系爲欲所使爲欲所迷恒顺欲心而爲僮仆常随欲转如犊逐母被诸女色昏醉其心犹如婴孩无有自性亦如素衣易受染色爲欲所溺不能得出如粪中虫乐着粪处如秽弊猪不净严身如执利刀自害其身见诸妙色则发过去爱欲之心譬如湿地雨易成泥譬如画师作妇女像还自爱着如毛绳縳人㫁肤截骨桎梏枷鏁閇系囹圄虽曰难解是犹易开女鏁系人染固根深无智没之难可得脱衆病之中女病最重执剑向敌是犹可胜女贼害人是不可禁蚖虵含毒犹可手捉女情惑人是不可触有王名曰光明乘调顺象出行游观前后导从歌舞唱妓徃到山所崄难之处王所乗象遥见牸象欲心炽盛哮吼狂逸如风吹云欲徃奔走不避岨崄时调象师种种钩斵不能令住时光明王甚大惊怖象师白王更无余方唯当攀树王闻是语以手攀树象即奔走逐于牸象时王瞋忿而作是言汝先言象调顺可乗云何以此狂象而欺于我象师合掌而白王言如此狂逸非我所调王语之曰爲是何过非汝所调彼即白王象有贪欲以病其心非我所治大王当知如此之病杖捶钩斵所不能治贪欲坏心亦复如是女人之相其言如蜜而其心如毒譬如停渊澄镜而蛟龙居之金山宝窟而师子处之当知此害不可暂近室家不和妇人之由毁宗败族妇人之罪实是隂贼灭人慧明亦是猎围尠得出者譬如髙罗羣鸟落之不能奋飞又如宻网衆鱼投之刳肠俎几亦如暗坑无目投之如蛾赴火是以智者知而远之不受其害恶而秽之不爲此物之所惑也喻林卷十三喻林卷十四钦定四库全书喻林卷十四明徐元太撰人事门重生身也者亲之枝也敢不敬与不能敬其身是伤其亲伤其亲是伤其本伤其本枝从而亡譬如斩手全躯所存者大故尔所贵乎嗜粱肉者非腐鼠之谓也所贵乎饮醪醴者非败酒之谓也所贵乎尊生者非迫生之谓也禽子问于杨朱曰去子体之一毛以济一世汝为之乎杨子曰世固非一毛之所济禽子曰假济为之乎杨子弗应禽子去语孟孙扬孟孙扬曰子不达夫子之心吾请言之有侵若肌肤获万金者若为之乎曰为之孟孙扬曰有断若一节得一国子为之乎禽子黙然有间孟孙扬曰一毛㣲于肌肤肌肤㣲于一节省矣然则积一毛以成肌肤积肌肤以成一节一毛固一体万分中之一物奈何轻之乎禽子曰吾不能所以荅子然则以子之言问老𥅆闗尹则子言当矣以吾言问大禹墨翟则吾言当矣无趾曰吾唯不知务而轻用吾身吾是以亡足今吾来也犹有尊足者存吾是以务全之也自三代以下者天下莫不以物易其性矣小人则以身殉利士则以身殉名大夫则以身殉家圣人则以身殉天下故此数子者事业不同名声异号其于伤性以身为殉一也臧与谷二人相与牧羊而俱亡其羊问臧奚事则挟筴读书问谷奚事则博塞以游二人者事业不同其于亡羊均也伯夷死名于首阳之下盗跖死利于东陵之上二人者所死不同其于残生伤性均也奚必伯夷之是而盗跖之非乎天下尽殉也彼其所殉仁义也则俗谓之君子其所殉货财也则俗谓之小人其殉一也则有君子焉有小人焉若其残生损性则盗跖亦伯夷已又恶取君子小人于其间哉道之真以治身其绪余以为国家其土苴以治天下今世俗之君子多危身弃生以殉物岂不悲哉今且有人于此以随侯之珠弹千仞之雀世必笑之是何也则其所用者重而所要者轻也夫生者岂特随侯之重哉今谓人曰予子冠履而断子之手足子为之乎必不为何故则冠履不若手足之贵也又曰予子天下而杀子之身子为之乎必不为何故则天下不若身之贵也出则以车入则以辇务以自佚命之曰招蹷之机肥肉厚酒务以相彊命之曰烂肠之食靡曼皓齿郑卫之音务以自乐命之曰伐性之斧三患者贵富之所致也故古之人有不肯贵富者矣由重生故也非夸以名也为其实也倕至巧也人不爱倕之指而爱已之指有之利故也人不爱崑山之玉江汉之珠而爱已之一苍璧小玑有之利故也今吾生之为我有而利我亦大矣论其贵贱爵为天子不足以比焉论其轻重富有天下不可以易之论其安危一曙失之终身不复得此三者有道者之所慎也有慎之而反害之者不达乎性命之情也是师者之爱子也不免乎枕之以糠是聋者之养婴儿也方雷而窥之于堂有殊弗知慎者魏王将入秦魏敬谓王曰以河内孰与梁重王曰梁重又曰梁孰与身重王曰身重又曰若使秦求河内则王将与之乎王曰弗与也魏敬曰河内三论之下也身三论之上也秦索其下而王弗听索其上而王听之臣窃不取也王曰甚然乃辄辍行身者所为也天下者所以为也审所以为而轻重得矣今有人于此断首以易冠杀身以易衣世必惑之是何也冠所以饰首也衣所以饰身也杀所饰要所以饰则不知所为矣世之走利有似于此危身伤生刈颈断头以狥利则亦不知所为也韩魏相与争侵地昭釐侯有忧色子华子曰今使天下书铭于君之前书之曰左手攫之则右手废右手攫之则左手废然而攫之必有天下君将攫之乎亡其不与昭釐侯曰寡人不攫也子华子曰甚善自是观之两臂重于天下也身又重于两臂韩之轻于天下逺今之所争者其轻于韩又逺君固愁身伤生以忧之臧不得也昭釐侯曰善子华子可谓知轻重矣尊势厚利人之所贪也使之左据天下图而右手刎其喉愚夫不为由此观之生尊于天下也人之所以乐为人主者以其穷耳目之欲而适躬体之便也今髙台层榭人之所丽也而尧朴桶不断素题不枅珍怪竒异人之所美也而尧粝粢之饭藜藿之羮文绣白狐人之所好也而尧布衣揜形鹿裘御寒养性之具不加厚而増之以任重之忧举天下而传之于舜若解重负然非直辞让诚无以为也此轻天下之具也生所假也死所归也故𢎞演直仁而立死王子闾张掖而受刃不以所託害所归也故世治则以义卫身世乱则以身卫义死之日行之终也故君子慎一用之剥牛皮鞟以为鼓正三军之衆然为牛计者不若服于轭也狐白之裘天子被之而坐庙堂然为狐计者不若走于泽夫以君子而与小人相贼害是人之所谓以狐白补犬羊身涂其炭岂不过甚矣哉屠犀为甲给乎専征之服裂翠为华集乎后妃之首虽出幽谷迁于乔木然为二物之计未若栖窜于林薄摄生乎榛薮也故灵龟宁曳尾于涂中而不愿巾笥之寳泽雉乐十步之啄以违鸡鹜之祸夫全生者天下之所谓祥也巫祝以不材为不祥而弗用彼乃以不祥全生乃大祥也年长心劳无爱乐之志是犹羊肉不慕蚁也龟祝骨于宗祧兮思反身于绿衣今人用其身也若㸑之然故曰不足若用之于善则与天地相弊桐生丛谷里根孤地寒隂未霜叶已肃不风条自吟不愿见彫斵为君堂上琴且剧图刎首愚者不为运斧全身庸流所鉴何则生轻一髪自重千钧不以贾盗明矣死王乐生鼠虽为帝王死不及生鼠君不见夫效祀之牛衣之以朱綵食之以禾粟非不乐也及其用时鼎镬在前刀爼列后当此之时虽欲还就孤犊宁可得乎夫德之在人犹父母于身也其于万物犹珠玉之与瓦鈆也是以含德之士重身而轻天下犹慈父孝子不以其有易其隣大身而细物者犹良贾察商不以珠玉易瓦鈆也譬如重病之人不择良日时节吉凶唯求良医悼菌蟪之危促羡灵椿兮未央虽鹏鷃之异类託逍遥乎一方如垒仰之髙峰触之则散再击则破犹如䕶一目爱惜不令伤臂如金师有持百金来授其手语言此物王遣付汝令造种种妙庄严具宜急用意一月使成如期不成或复麤恶当斩汝首定不相赦金师闻已身心战怖昼夜精勤竭思营造未曽暂起诸余作意唯作是念我当云何如王所期严具成办其人乃至严具未成中间虽有饮食等事而都不作饮食等想但于金所心心相续思搆变易作庄严具何以故彼极爱重自身命故身之内与外夫城骨与墻肉血为涂严为怨所破壊脚骨上胫骨接之胫骨上䏶骨接之䏶骨上嵴骨接之嵴骨上髑髅接之骨骨相柱危如累卵臂如贾客入海採寳垂出大海其舩卒壊珍寳失尽而自喜庆举手而言几失大寳衆人恠言汝失财物裸形得脱云何喜言几失大寳答言一切寳中人命第一故前有隋珠后有虓虎见之走而不敢取何也先其命而后其利也如有一人在须弥山上以纤缕下之一人在下持针迎之中有旋岚勐风吹缕难入针孔人身难得甚过于是兀兀杂类莫不贪生蠢蠢迷徒咸知畏死所以失林穷虎乃委命于庐中铩翮惊禽遂投身于案侧养生山下有雷頥君子以慎言语节饮食山止于上雷动于下頥之为用下动上止故曰山下有雷頥人之开发言语咀嚼饮食皆动頥之事故君子观此頥象以谨慎言语裁节饮食先儒云祸从口出患从口入故于頥养而慎节也舒惨殊方炎凉异节木皮春厚桂树冬荣夫耳之所欲闻者音声而不得听谓之阏聪目之所欲见者美色而不得视谓之阏明鼻之所欲向者椒兰而不得嗅谓之阏颤口之所欲道者是非而不得言谓之阏智体之所欲安者美厚而不得从谓之阏适意之所欲为者放逸而不得行谓之阏性室大则多隂台髙则多阳多隂则蹷多阳则痿此隂阳不适之患也是故先王不处大室不为髙台味不衆珍衣不燀热嗜肉者非腐鼠之谓也嗜酒者非败酒之谓也尊生者非迫生之谓也今夫树木者灌以瀿水畴以肥壤一人养之十人㧞之则必无余有况与一国同伐之哉虽欲乆生岂可得乎鹤之所以寿者无宛气于中是故食氷猿之所以寿者好引其末是故气四越天气常不施于地是故道者亦引气于足天之气常动而不滞是故道者亦不死气人能以气为根以精为蔕如树根不深则㧞蔕不坚则落语曰图王不成其弊可以霸霸者王之弊也霸本当至于王犹寿当至于百也不能成王退而为霸不能至百消而为夭且人之生也以食为气犹草木生以土为气矣㧞草木之根使之离土则枯而蚤死闭人之口使之不食则饿而不寿矣火蚕十八日寒蚕三十日余以不得踰时之命而将养有过倍之隆温肥者早终凉痩者迟竭断可识矣圉马养而不乘用皆六十嵗体疲者速彫形全者难毙又可知矣尝有不知蚕者出口动手皆为忌祟不得蚕丝滋甚为忌祟滋多犹自以犯之也有教之知蚕者其颛于桑火寒暑燥湿也于是百忌自息而利十倍何者先不知所以然故忌祟之情繁后知所以然故求之之术正故忌祟生于不知使知性犹如蚕则忌祟无所立矣防坚则水无漉弃之费脂多则火无寝曜之患龙泉以靡割常利斤斧以日用速弊隐雪以违暖经夏藏氷以居深过暑单帛以褁镜不灼凡卉以偏覆越冬泥壤易消者也而陶之为瓦则与二仪齐其乆焉柞栁速朽者也燔之为炭则可亿载而不败焉辕豚以优稸晚卒良马以陟峻早毙寒虫以适已倍寿南林以处温长茂接煞气则彫瘁于凝霜值阳和则鬰蔼而条秀物类一也而荣枯异功岂有秋收之常限冬藏之定例哉而人之受命死生之期未若草木之于寒天也而延养之理补救之方非徒温煖之为浅益也久视之効何为不然而世人守近习隘以仙道为虚诞谓黄老为妄言不亦惜哉一人之身一国之象也胸腹之位犹宫室也四肢之列犹郊境也骨节之分犹百官也神犹君也血犹臣也气犹民也故知治身则能治国也夫爱其民所以安其国养其气所以全其身民散则国亡气竭则身死死者不可生也亡者不可存也是以至人消未起之患治未病之疾医之于无事之前不追之于既逝之后民难养而易危也气难清而易浊也故审威德所以保社稷割嗜慾所以固血气假求于外物以自坚固有如脂之养火而火不灭铜青涂脚入水不腐此是借铜之劲以扞其肉也夫五谷犹能活人人得之则生人絶之则死又况于上品之神药其益人岂不万倍于五谷耶夫木槿杨栁断殖之更生倒之亦生横之亦生生之易者莫过斯木也然埋之既浅又未得久乍刻乍剥或揺或抜虽壅以膏壤浸以春泽犹不脱于枯瘁者以其根荄不固不暇吐其萌芽浸液不得遂结其生气也人生之为体易伤难养方之二木不及逺矣而所以攻毁之者过于刻剥剧乎揺抜也济之者鲜壊之者衆死其宜也俱食一物或独以结病非此物之有偏毒也钧器齐饮而或醒或醉者非酒势之有彼此也同冐炎暑而或独以暍死者非天热之有公私也齐服一药而或昏瞑烦闷者非毒烈之有爱憎也冲风赴林而枯柯先摧洪涛凌崖而拆隙首頽烈火燎原而燥卉前焚龙椀坠地而脆者独破由兹以观则人之无道体已素病因风寒暑湿者以发之耳夫水土不与百卉同体而百卉仰之以植焉五谷非生人之类而生人须之以为命焉衆木不能法松栢诸虫不能学龟鹤是以短折耳人有明哲能修彭老之道则可与之同功矣且夫松栢枝叶与衆木则别龟鹤体貌与衆虫则殊至于彭老犹是人耳非异类而寿独长者由于得道非自然也金水在九窍则死人为之不朽盐卤沾于肌髓则脯腊为之不烂况于以宜身益命之物纳之于已何怪其令人长生乎蚊唶肤则坐不得安蝨羣攻则卧不得安四海之事何祇若是譬犹疫疠之时医巫为贵异口同辞唯论药石岂可便谓鍼艾之伎过于长生久视之道乎万人弯弧以向一鹄鹄能无中乎万物昡曜以惑一生生能无伤乎人之生也一息一得耳向息非今息故纳养而命续前火非后火故为薪而火传火传命续由夫养得其极矣道家之言鹤曲颈而息龟潜匿而噎此其所以为寿也服气养性者法焉种谷于汤之世值七年之旱终归是死而彼一溉之苗则在后枯亦犹人处于俗同皆有死能摄生者则后终也且豆令人重榆令人暝合欢蠲忿萱草忘忧愚智所共知也薫辛害目豚鱼不养常世所识也蝨处头而黑麝食栢而香颈处险而瘿齿居晋而黄推此而言凡所食之气蒸性染食莫不相应岂惟蒸之使重而无使轻害之使闇而无使明薫之使黄而无使坚芬之使香而无使延哉故神农曰上药养命中药养性者诚知性命之理因辅养以通也人有三百六十节当天之数形体有骨肉如地之厚有孔窍血脉如川谷也多食甘者有益于肉而骨不利多食苦者有益于骨而觔不利多食辛者有益于觔而气不利凡药上者养命中者养性下者养病鱼劳则尾赤人劳则髪白採药游名山将以救年颓谷气胜元气其人肥而不夀养性之术常使谷气少则病不生矣逆春气则少阳不生肝气内变逆夏气则太阳不长心气内洞逆秋气则太隂不收肺气焦满逆冬气则少隂不藏肾气独沈夫四时隂阳者万物之根本也所以圣人春夏养阳秋冬养隂以从其根故与万物沈浮于生长之门逆其根伐其本壊其真矣荣气虚则不仁卫气虚则不用荣卫俱虚则不仁且不用肉如故也人身与志不相有曰死匠人磨斧斤砺刀削斵材木木之隂阳尚有坚脆坚者不入脆者皮㢮至其交节而缺斤斧焉夫一木之中坚脆不同坚者则刚脆者易伤况其材本之不同皮之厚薄汁之多少而各异耶夫木之蚤花先生叶者遇春霜烈风则花落而叶萎久曝大旱则脆木薄皮者枝条汁少而叶萎久隂淫雨则薄皮多汁者皮溃而漉卒风暴起则刚脆之木枝折杌伤秋霜疾风则刚脆之木根揺而叶落凡此五者各有所伤况于人乎五谷为刳命之凿五牙为长生之根也泥丸绛宫丹田三一之宅也子勤守之万毒不伤且经冬之草覆之而不死露之即见伤草木植性尚犹如此况人万物之灵即口中津液也潄而嚥之则能攻邪破恶彻于骨髓若麴蘖之消米方药无复能先也养命养其五脏五脏为根根固叶自茂矣养形养其五气五气为源源深流自长矣草木地生去地而死鱼鼈水生离水而死人以气生气去而死八珍促寿五石延生如蚕在茧中混混沌沌故一旦变形易数动用以太和为马通宣以𤣥寂为车身者得道之器也炁者致命之根也根抜则命终器败则道去五谷充肌体而不能益寿百药疗疾延年而不甘口甘口充肌者俗人所珍苦口延年者道士之所寳食谷者智慧聪明食石者肥泽不老食芝者延年不死食元气者地不能埋天不能杀人生大期百年为限节䕶之者可至千嵗如膏之用小炷与大耳大计奢懒者寿悭勤者夭放散劬恡之异也田夫寿膏粱夭嗜欲少多之验也处士少疾游子多患事务繁简之殊也故俗人竞利道士罕营佥自安于蝣晷缅无羡于鹄年上元泥丸者乃精之泉源泥丸不开则精不散而神不离中元绛宫者乃神之舍宇绛宫不动则精不驰而神不疲下元丹田者乃真水之根蒂丹田不振则精不漏而神不死生养之道莫非务本种植之利莫若得地夫有形之所贵者身也情识之所贵者命也是故飡脂饮血乘肥衣轻欲其怡怿也饵术含丹防生养性欲其夀考也譬犹衣履器物爱之则完全乃久譬如木杵常用不止日夜消减夫人有四肢五藏壹觉壹寐唿吸吐纳精气往来流而为荣卫彰而为气色发而为音声此人之常数也阳用其精隂用其形天人所同也及其失也蒸则生热否则生寒结而为瘤赘䧟而为㿈疽奔而为惴竭而为焦故良医导之以针石救之以药剂圣人和之以至德辅之以人事故体有可愈之疾天地有可消之灾也殊货夫好货甚者不见他物之可好好马甚者不见他物之可好好书甚者不见他物之可好吾又安知天下之果可好者果可恶者哉好质白之物者以黑为污好质黑之物者以白为污吾又安知天下之正洁污哉人于此嗜酒嗜肉肉胜则食酒胜则饮焉此二者相与争胜者行矣非情欲得酒性欲得肉也有人于此好利好义义胜则义取焉利胜则利取焉此二者相与争胜者行矣非情欲得利性欲得义也其可兼者则兼取之其不可兼者则只取重焉赪颜玉理眄视巧笑衆目之所悦也轩皇爱嫫母之貌不易落英之丽容陈侯悦敦洽之丑状弗贸阳文之婉姿炮羔煎鸿臛臑熊衆口之所嗛文王嗜菖蒲之葅不易熊肝之味阳春白雪激楚採菱衆耳之所乐也而汉顺听山鸟之音云胜丝竹之响魏文侯好槌凿之声不贵金石之和郁金𤣥憺春兰秋蕙衆鼻之所芳也海人悦至臭之夫不爱芳馨之气若斯人者皆性有所偏也累榭洞房珠帘玉扆人之所悦也鸟入而忧耸石巉巖轮菌糺结猨狖之所便也人上而慄五韺六䪫咸池箫韶人之所乐也兽闻而振悬瀬碧潭澜波汹涌鱼龙之所安也人入而畏飞鼯甘烟走貊美铁䲰鸡嗜蛇人好刍豢鸟兽与人受性既殊形质亦异所居隔絶嗜好不同未足怪也执其所好而与衆相反则倒白为黑变苦成甘移角成羽佩莸当薫美丑无定形爱憎无正分也声色芳味各有正性善恶之分皎然自露不可以皂为白以羽为角以苦为甘以臭为香然而嗜好有殊絶者虽星有风雨之好人有异同之性庶觌蔀家与剥庐非苏世而居政人各有好尚兰荪蕙之芳衆人所好而海畔有逐臭之夫咸池六茎之发衆人所共乐而墨翟有非之之论岂可同哉譬如婴儿自取屎拤年稍长大舍前所秽更乐余事年适向老悉舍诸乐以法自乐昔公明仪为牛弹清角之操伏食如故非牛不闻不合其耳也转为蚊䖟孤犊之声于是奋耳掉尾蹀躞而听之今吾子所闻者盖蚉䖟之音也偶合终日之言必有圣之事百发之中必有羿逢蒙之巧然而世不与也其守节非也子囊北而全楚北不可以为庸弦髙诞而存郑诞不可以为常物故有昧揥而中蚊头掩目而别白黑者鴈鹄集于㑹稽去避碣石之寒来遭民田之毕蹈履民田啄食草粮粮尽食索春雨适作避热北去复之碣石百发之中必有羿逢蒙之功衆知之中必有与圣人同适偶有所偏解犹鹤知夜半燕知戊己而未必达于他事也不期而悞中非善射也若以谬中为善射则天下皆谓之羿可乎边陲之人不闻知礼乐之正纵有言语偶㑹坟典皆是窃盗所得其道何足语哉娄敬一言汉以迁都丑女暂説齐以为后亦犹鼓缶而㑹时揺头而韵曲也掩目别白黑虽时时一中犹不知天道论隂阳有时误中耳鲁人有善相马者与余俱游夜方寐闻马有行者鲁人惊曰七百里也吾恐此暗中耳子所能治知亦衆多与此病失矣譬以鸿飞亦冲于天如虫食木有成字者此虫不知是字非字智人见之终不唱言是虫解字譬如春时风揩树木自然火出犹春鸟啭弄或似于歌鸟无能歌之实秋虫蠧木或近于字虫阙解字之真名实斯滥葢此之谓也喻林卷十四喻林卷十五钦定四库全书喻林卷十五明徐元太撰人事门情殊今有同室之人鬬者救之虽被髪缨冠而救之可也乡邻有鬬者被髪缨冠而往救之则惑也虽闭戸可也有人于此越人闗弓而射之则已谈笑而道之无他疏之也其兄闗弓而射之则已垂涕泣而道之无他戚之也今羣臣非有葭莩之亲鸿毛之重夫越人而臧否者非憎于彼也亲戚而加誉者非优于此也处情之地殊故公私之心异也儿童之所简者廼耆耋之所非耳目之所娱者廼心虑之所疾蹍市人之足则辞以放骜兄则以妪大亲则已矣故曰至礼有不人郑人有一子将宦谓其家曰必筑壊墙是不善人将窃其巷人亦云不时筑而人果窃之以其子为智以巷人告者为盗王良爱马越王勾践爱人为战与驰医善吮人之伤含人之血非骨肉之亲也利所加也故舆人成舆则欲人之富贵匠人成棺则欲人之夭死也非舆人仁而匠人贼也人不贵则舆不售人不死则棺不买情非憎人也利在人之死也夫挟相为则责望自为则事行故父子或怨譟取庸作者进美羹心哀而歌不乐心乐而哭不哀夫子曰絃则是也其声非也拘囹圄者以日为脩当死市者以日为短日之脩短有度也有所在而短有所在而脩也则中不平也故以不平为平者其平不平也人食礜石而死蚕食之而不饥鱼食巴菽而死鼠食之而肥类不可必推次三螟蛉不属蜾臝取之不迓侮测曰螟蛉不属失其体也化国之日舒以长故其民闲暇而力有余乱国之日促以短故其民困务而力不足舒长者非谓羲和安行乃君明民静而力有余也促短者非谓分度损减乃上闇下乱力不足也猎者获禽观者乐猎不见渔者之心不顾也是故观于齐不虞鲁游于楚不懽宋春女感阳则思秋士见隂而悲蹍市人则称已脱悞以谢之兄则言妪诩之无所辞谢大亲则已矣明恕素足也蚁得水则死鱼得水则生羊得水则病人惨戚则不能以驩逸劳苦则不能以施惠少有能易此者华落向本故曰归华叶下离枝故曰别叶志士惜日短愁人知夜长鸳鸯自用亲不若比翼连他人虽同盟骨肉天性然夫树树异风人人异心不可以一检量故鼋鼍得水则生虎豹得水则死子髙曰泣有二焉大奸之人以泣自信妇人懦夫以泣着爱无穷之原万寻之泉神龙之所归小鱼之所去髙山大丘深林巨壑茂林畅枝鸿鸟虎豹之所喜而鸡狗之所恶彼非喜凶而恶吉贵祸而贱福也性与之逺情与之反若处黄泉听视九天辽逺絶灭不能见闻而已矣譬如牧牛有二人一持酪缾一持浆缾俱共诣市而欲卖之于路脚跌二缾俱破一则喜悦一则愁恼譬如一人而有七子是七子中一子遇病父母之心非不平等然于病子心生偏爱如亲爱骂之虽骂不恨非亲恶言闻则生恚譬如热时清凉池有目有足皆可入虽近不欲入者则不入犹如春夏之时人患日热皆欲离之既至冬寒人皆思念世人固有啖菖蒲而弃桂姜覆甘露而啜酢浆者矣毫毛虽小视之可察泰山之大背之不见志有留与不留意有锐与不锐至若娑婆世界谓俄顷为百龄袈裟刹土将永劫以浃日斯染净之别也同情同道者相爱同蓻者相嫉同与者相爱同取者相嫉同病者相爱同壮者相嫉人情自然也虎狼杀人乌苍从上螾蛾从下聚之六者异类然同时俱至者何也所欲同也由是观之有人之名则同人之情耳何故不可乎在一不少在万不衆同如林木积如仓粟斗石以成升委无失也舞者举节坐者不期而拚皆如一所极同也谓许由无德乌获无力莫不丑于色人莫不奋于其所不足赤肉县则乌鹊集鹰隼鸷则衆鸟散物之散聚交感以然小人之从事也曰茍得君子曰茍义所求者同所期者异乎击舟水中鱼沉而鸟扬同闻而殊事其情一也踒人日夜愿一起盲不忘视夫纳弃妻而论前壻之恶买仆虏而毁故主之㬥凡人庸夫犹不平之何者重伤其类自然情也五味万殊而大同于美曲变虽衆亦大同于和美有甘和有乐然随曲之情尽于和域应美之口絶于甘境安得哀乐于其间哉春秋保干图曰吐珠于泽谁能不含宋均注曰珠出于野泽之中谁能不含取以为寳也又如禽兽夜见火光恐怖逺避一切诸法由食而存非食不存眼者以眠为食耳者以声为食鼻者以香为食舌者以味为食身者以细滑为食意者以法为食涅槃者以无放逸为食情变泾水虽浊未有彰见由泾渭水相入而清浊异言已颜色虽衰未至丑恶由新旧并而善恶别楼缓谓赵王曰王亦闻夫公甫文伯母乎公甫文伯官于鲁病死妇人为之自杀房中者二人其母闻之不肯哭也相室曰焉有子死而不哭者乎其母曰孔子贤人也逐于鲁是人不随今死而妇人为死者十六人若是者其于长者薄而于妇人厚故从母言之为贤母也从妇言之必不免为妬妇也故其言一也言者异则人心变矣今臣新从秦来而言勿与则非计也言与之则恐以为臣之为秦也故不敢对物之兴衰情之起伏理有固然矣而崇替去来之甚者必唯宠惑乎当其接牀笫承恩色虽险情赘行莫不德焉及至移意爱析燕私虽惠心妍状愈献丑焉爱升则天下不足容其髙欢队故九服无所逃其命斯诚志士之所沉溺君人之所抑扬未或违之者也夫逆旅之妾恶者自以为恶主忘其恶而贵焉美者自以为美主忘其美而贱焉夫色之美恶定于妾之面美恶之情变于主之心况君子之人有善不敢识有过不敢忘者乎其为美亦以𢎞矣故杨子之言足师逆旅之妾足诫也宋有兰子者以技干宋元宋元召而使见其技以双技长倍其身属其踁并趋并驰弄七劒迭而跃之五劒常在空中元君大惊立赐金帛又有兰子又能燕戏者闻之复以干元君元君大怒曰昔有异技干寡人者技无庸适值寡人有欢心故赐金帛彼必闻此而进复望吾赏拘而拟戮之经月乃放妻子具而孝衰于亲嗜欲得而信衰于友爵禄盈而忠衰于君语曰其母好者其子抱然则其为之反也其母恶者其子释今上下之接无子父之泽而欲以行义禁下则交必有郄失且父母之于子也产男则相贺产女则杀之此俱出父母之懐袵然男子爱贺女子杀之者虑其后便计之长利也故父母之于子也犹用计筭之心以相待也而况无父子之泽乎趣舍合即言忠而益亲身疎即谋当而见疑亲母为其子治㧉秃而血流至耳见者以为其爱之至也使在于继母则过者以为嫉也事之情一也所从观者异也从城上视牛如羊视羊如豕所居髙也闚面于盘水则圆于杯则随面形不变其故有所圆有所随者所自闚之异也今吾虽欲正身而待物庸遽知世之所自窥我者乎若转化而与世竞走譬犹逃雨也无之而不濡隣之母死往哭之妻死而不泣有所劫以然也钟鼓之声怒而击之则武忧而撃之则悲喜而击之则乐其志变其声亦变其志诚通乎金石而况人乎弥子瑕爱于卫君卫国之法窃驾君车罪刖弥子瑕之母疾人闻夜往告之弥子瑕擅驾君车而出君闻之贤之曰孝哉为母之故犯刖罪哉君游果园弥子瑕食桃而甘不尽而奉君君曰爱我而忘其口味及弥子瑕色衰而爱弛得罪于君君曰是故尝矫吾车又尝食我以余桃故子瑕之行未必变初也前见贤后获罪者爱憎之至变也祁射子见秦惠王惠王説之于是唐姑谗之复见惠王懐怒以待之非其説异也所听者易也故以征为羽非絃之罪也以甘为苦非味之过也鹜野鸭也飞止大泽之中羣处既豢扰之恶其族类而相逼逐也鴽在田得食鸣相唿夜则羣飞昼则草伏驯养之久见食相抟鬬也饥飡者于将获所欲则悦情注心饱满之后释然疏之或有厌恶然则荣华酒色有可疏之时妍蚩有定矣而憎爱异情故两目不相为视焉雅郑有素矣而好恶不同故两耳不相为听焉真伪有质矣而趣舍舛忤故两心不相为谋焉以丑为美者有矣以浊为清者有矣以失为得者有矣有弟而兄啼者言人之性舍长亲㓜故啼也以财助人者财尽则交絶以色助人者色尽则爱弛是以嬖女不弊席嬖男不弊舆安陵所以悲鱼也萁在灶下然豆居釜中泣本是同根生相煎何太急夫㑹賔盈堂酒酣奏琴或忻然而欢或惨尔而泣非进哀于彼导乐于此也其音无变于昔而欢慼并用斯非吹万不同耳桃生露井上李生桃树傍虫来啮桃根李树代桃僵树木身相代骨肉还相忘夫婴儿未知而忠信于仇雠及其壮大有识欺殆兄嫂三军得意则下亡虏穷溪之兽不避兕虎其性非易事理然也检情先王之乐所以节百事也故有五节迟速本末以相及中声以降五降之后不容弹矣于是有烦手淫声慆堙心耳乃忘平和君子弗听也物亦如之至于烦乃舍也已无以生疾预常称济有马癖峤有钱癖武帝闻之谓预曰卿有何癖对曰臣有左传癖体舒则懐卷视溺则思济五色令人目盲五音令人耳聋五味令人口爽驰骋田猎令人心发狂难得之货令人行妨是以圣人为腹不为目目视雕琢者明愈伤耳闻交响者聪愈伤心思𤣥妙者心愈伤杨朱曰生民之不得休息为四事故一为夀二为名三为位四为货有此四者畏鬼畏人畏威畏刑此谓之遁人也可杀可活制命在外不逆命何羡夀不矜贵何羡名不要势何羡位不贪富何羡货此之谓顺民也天下无对制命在内故语有之曰人不婚宦情欲失半人不衣食君臣道息周谚曰田父可坐杀晨出夜入自以性之恒啜菽茹藿自以味之极肌肉麤厚筋节㟡急一朝处以柔毛绨幕荐以梁肉兰橘心㾓体烦内热生病矣商鲁之君与田父侔地则亦不盈一时而惫矣故野人之所安野人之所美谓天下无过者夫畏涂者十杀一人则父子兄弟相戒也必盛卒徒而后敢出焉不亦知乎人之所取畏者袵席之上饮食之间而不知为之戒者过也今有声于此耳听之必慊已听之则使人聋必弗听有色于此目视之必慊已视之则使人盲必弗视有味于此口食之必慊已食之则使人瘖必弗食是故圣人之于声色滋味也利于性则取之害于性则全之此全性之道也昔先圣王之为苑囿园池也足以观望劳形而已矣其为宫室台榭也足以辟燥湿而已矣其为舆马衣裘也足以逸身煖骸而已矣其为饮食酏醴也足以适味充虚而已矣其为声色音乐也足以安性自娱而已矣夫耳目鼻口生之役也耳虽欲声目虽欲色鼻虽欲芬香口虽欲滋味害于生则止在四官者不欲利于生者则弗为由此观之耳目鼻口不得擅行必有所制譬之若官职不得擅为必有所制此贵生之术也耳闻所恶不若无闻目见所恶不若无见故雷则揜耳电则揜目此其比也秋早寒则冬必煗矣春多雨则夏必旱矣天地不能两而况于人类乎故古之治身与天下者必法天地也尊酌者衆则速尽万物之酌大贵之生者衆矣故大贵之生常速尽非徒万物酌之也又损其生以资天下之人而终不自知甚爱色费精神甚爱财遇祸患所爱者少所亡者多兵甲不用却走马治农田治身者却阳精以粪其身夫夏日之不被裘者非爱之也燠有余于身也冬日之不用翣者非简之也清有余于适也夫圣人量腹而食度形而衣节于已而已贪汚之心奚由生哉射者非矢不中也学射者不治矢也御者非辔不行学御者不为辔也知冬日之箑夏日之裘无用于已则万物之变为尘埃矣故以汤止沸沸乃不止诚知其本则去火而已矣至人量腹而食度形而衣容身而游适情而行余天下而不贪委万物而不利处大廓之宇游无极之野登太皇冯太一玩天地于掌握之中天岂为贫富肥臞哉五色乱目使目不明五声譁耳使耳不聪五味乱口使口爽伤趣舍滑心使行飞扬此四者天下之所养性也然皆人累也故曰嗜慾者使人之气越而好憎者使人之心劳弗疾去则志气日耗夫人之所以不能终其寿命而中道夭于形戮者何也以其生生之厚夫惟能无以生为者则所以脩得生也今夫霤水足以溢壶榼而江河不能实漏巵故人心犹是也自当以道术度量食充虚衣御寒则足以养七尺之形矣割痤疽非不痛也饮毒药非不苦也然而为之者便于身也渴而饮水非不快也饥而大飱非不赡也然而弗为者害于性也此四者耳目鼻口不知所取去心为之制各得其所由是观之欲之不可胜明矣隂阳之气在上天亦在人在人者为好恶喜怒在天者为暖清寒暑出入上下左右前后平行而不止未尝有所稽留滞郁也其在人者亦冝行而无留若四时之条条然也毒智者莫甚于酒留事者莫甚于乐毁亷者莫甚于色摧刚者反已于弱鸟兽触其情者也衆人则异乎贤人则异衆人矣圣人则异贤人矣故美味腐肠好色惑心勇夫招祸辩口致殃四者世之毒也夫嗜欲虽出于人而非道之正犹木之有蝎虽木之所生而非木之冝也故蝎盛则木朽欲胜则身枯夫欲官不识君位思食不拟亲戚何者止其所不得则不当生心也故嗜酒者自抑于鸩醴贪食者忍饥于漏脯知吉凶之理故背之不惑弃之不疑也岂恨向不得酣饮与大嚼哉古之人知酒肉为甘鸩弃之如遗识名位为香饵逝而不顾今谈者不覩至乐之情甘减年残生以从所愿此则李斯背儒以殉一朝之欲主父发愤思调五鼎之味耳夫渴者唯水之是见酌者唯酒之是求人皆知乎生于有疾也今若以从欲为得性则渴酌者非病淫湎者非过富贵多残伐之者衆也野人多夀伤之者寡也惑目者必逸容鲜藻也惑耳者必妍音淫声也惑鼻者必茝蕙芬馥也惑口者必珍羞嘉㫖也惑心者必势利功名也五者毕惑则或承之祸为身患者不亦信乎其抑情也剧乎隄防之僃决其御性也过乎腐辔之乘奔蜘蛛张网蚤蝨不馁使人智巧役用万物食口衣身何足剧乎但患富者无知止之心贵者有无限之用耳岂可以一䟾之故而终身不行以桀纣之虐思乎无主也夫五声八音清商流征损聪者也鲜华艳采彧丽炳烂伤明者也宴安逸预清醪芳醴乱性者也冶容媚姿鈆华素质伐命者也民结绳而用之足以纪要而已适故常甘当故常美若思夫侈靡则无时慊矣五闗者情慾之路嗜好之府也目爱綵色命曰伐性之斤耳乐淫声命曰攻心之鼓口贪滋味命曰腐肠之药鼻悦芳馨命曰燻喉之烟身安轝驷命曰召蹷之机此五者所以养生亦以伤生譬由愚者之养鱼鸟也见天之寒则内鱼于温汤之中而栖鸟于火林之上水木者所以养鱼鸟也养之失理必至燋烂色声芳味所以悦人也悦之过理还以害生夫蜂虿螫指则穷日烦扰蚊䖟噆肤则通宵失寐蜂蚊小害指肤外疾人入山则避蜂虿入室则驱蚊䖟何者以其害于体也嗜慾攻心正性颠倒嗜慾大害攻心内疾方于指肤亦以多也人有牛马游逸不归必知收之情慾放逸而不知收之不亦惑乎出舆入辇命曰蹷痿之机洞房清风命曰寒热之媒皓齿蛾睂命曰伐性之斧甘脆肥醲命曰腐肠之药有味如醽而不醉人其味如黍饮之则醉何也秦子曰醉在小人不在君子凡病可治也人不可治也体羸性弱不堪药石或刚㬥狷急喜怒不节或情慾放纵贪淫嗜食此皆良医不能加功焉夫君子病也犹可为也必使无病也不可为矣盖谓节其饮食量其多少也兹乃伐人之生甚于斤斧蚀人之性勐于豺狼跣而上坐者谓之宴能饮者饮之不能饮者已谓之醧齐颜色均衆寡谓之沉闭门不出者谓之湎故君子可以宴可以醧不可以沉不可以湎求髙反坠务厚更贫闭情塞欲老氏所珍隂阳失节则惊风骤雨人失中和则为㬥疾清净者道之本荣华者道之殃子勿憎淡泊是中有至味愚痴恋世欲类蛾投火光不知其为害以至于灭亡譬如有主知典酒知而不饮则亦不醉然养生之具譬犹水火不可失适反为害耳所有智慧如空中日诸烦恼海如㣲烟障内外六情之受邪行犹海受流饿夫受饭盖无满足也犹如有人近大火坑遂近遂热欲避其热当求巧便求灭彼火如摩楼树初生为葛藤所纒长便枯死爱欲之意亦如是㧞爱根本者如选择细辛者所以称説择细辛者有二因缘一者除病二者贩卖思惟选择好者便取病者得愈贩者得利恚能自制如止奔车是为善御人不持戒滋蔓如藤逞情极欲恶行日増时有五通比丘名精进力在山中树下闲寂求道时有四禽依附左右常得安隐一者鸽二者乌三者毒蛇四者鹿是四禽者昼行求食暮则还宿四禽一夜自相问言世间之苦何者为重乌言饥渇最苦饥渴之时身羸目㝠神识不宁投身罗网不顾锋刃我等䘮身莫不由之以此言之饥渴为苦鸽言婬欲最苦色欲炽盛无所顾念危身灭命莫不由之毒蛇言瞋恚最苦毒意一起不避亲疎亦能杀人复能自杀鹿言惊怖最苦我在林野心恒憷惕畏惧猎师及诸豺狼髣髴有声奔投坑岸母子相捐肝胆悼悸以此言之惊怖为苦比丘闻之即荅之曰汝等所论是其末耳不究苦本天下之苦无过有身身为苦器忧畏无量若乐衆者则受衆恼譬如大树衆鸟集之则有枯折之患亦如恶马不以辔制将当牵人坠于坑陷何时当得闗闭六情如絷狗鹿鱼蛇猴鸟狗乐聚落鹿乐止泽鱼乐池沼蛇好穴处猴乐深林鸟依虚空此身犹如车好恶无所择香油及臭脂等同于调利如水火拥之煞之则其用弥全决之散之则其劳弥薄岂可放纵心马不加辔勒驰骋情猴都无制鏁浮囊既毁前路何期德瓶已破胜缘长絶岂得恣其愚懐纵情憍荡致使善根种子不复开敷道树枝条弥加枯瘁畧小草木之生长虽至于盛夏之月万物茂壮无能使草不有死者无能使木不有萎者以时不齐实小有萎死者也以兴道德之进益虽至于成就之功百事通晓无能使色不有忿者无能使辞不有讼者以大义不亏实小有忿讼也然小萎无亏于夏长小怨无损于交好大德不踰闲小德出入可也不信百战之効而执一攻之验弃多从少于理安乎譬若射者百发而一不中可谓之拙乎害法在犯尤而谨捜微过何异放兕豹于公路而禁鼠盗于隅隙古人有言鈇钺不用而刀锯日弊不可以为政此言大事缓而小事急也譬如为屋但外望髙显楹栋平正基壁完牢风雨不入足矣斧斤不平斵削不宻非屋之病也小谨者不大立飺食者不肥体圣人参于天地鸟飞准绳此言大人之义也夫鸟之飞也必还山集谷不还山则困不集谷则死山与谷之处也不必正直而还山集谷曲则曲矣而名绳焉以为鸟起于北意南而至于南起于南意北而至于北茍大意得不以小缺为伤故圣人美而着之曰千里之路不可扶以绳万家之都不可平以准言大人之行不必以先帝常义立之谓贤为主而贼为父母而㬥为臣下而不忠为子妇而不孝四者人之大失也大失在身虽有小善不得为贤所谓平原者下泽也虽有小封不得为髙故曰平原之隰奚有于髙为主而惠为父母而慈为臣下而忠为子妇而孝四者人之髙行也髙行在身虽有小过不为不肖所谓大山者山之髙者也虽有小隈不以为深故曰大山之隈奚有于深工匠不能无害于巧君子不知无害于治今以人之小过揜其大美则天下无圣王贤相矣故目中有疵不害于视不可灼也喉中有病无害于息不可凿也河上之丘冡不可胜数犹之为易也水激兴波髙下相临差以寻常犹之为平也今人君论其臣也不计其大功总其畧行而求小善则失贤之数也故人有厚德无问其小节而有大誉无疵其小故夫牛之涔不能生鳣鲔而蜂房不容鹄卵小形不足以包大体也逐鹿者不顾兎决千金之货者不争铢两之价疮疡疥瘙孝妇不省明者举大畧细不忮不求故能取威定功成天平地岂肯称薪而㸑数粒乃炊并瑕弃璧披毛索黡哉娥英任姒不以蚕织为首称汤武汉髙不以细行招近誉故澄视于三辰者不遑纡鉴于井谷清听于韶濩者岂暇垂耳于桑间大鹏无戒旦之用巨象无驰逐之才故蒋琬败绩于百里而为三台之标陈平困瘁于治家而懐六竒之畧姜望至德而佃不复种重华大圣而渔不偿网权衡虽正不能无毫釐之差钧石虽平不能无抄撮之较有人讥周仆射与亲友言戏秽杂无检节周曰吾若万里长江何能不千里一曲昼览太山不假秋毫之察夜仰列宿岂借烛龙之明姜维有言良田百顷不在一畆髪生于皮去髪而皮不知爪生于肉去爪而肉不知譬如长者有一子爱之甚重其子得病但求良药能差病者不求分别诸药名字取之时节合和分数喻林卷十五喻林卷十六钦定四库全书喻林卷十六明徐元太撰人事门异趋庶民之性惟若星然星有好风星有好雨以喻民有好善亦有好恶我思肥泉兹之永叹所出同所归异为肥泉君子譬精米嘉器也小人譬麤米弊器也譬如酿酒共用一麴分半持酿精米嘉器则其味醇和一半酿麤米弊器则其味醨薄亦犹如礼自是一耳行之自有厚薄若君子性识纯深得礼而弥深厚小人智虑浅薄得礼自虚薄者也曹大家女诫曰生男如狼犹恐其虺生女如鼠犹惧其武是男欲刚而女欲柔也墨子贵兼孔子贵公皇子贵哀田子贵均列子贵虚料子贵别燕雀安知鸿鹄之志哉贪夫殉财烈士殉名夸者死权衆庶冯生人之操行所尚不同立德立言期于不朽亦犹兰蕙松柏各有本性馨烈材干并擅贞芳人各有志所规不同故乃有登山而採玉者有入海而採珠者岂可谓登山者不知海之深入海者不知山之髙哉君谓仆以郑为东家丘君以仆为西家愚夫邪虽复钳桎羿奡思服巢许之情捶勒曽史言膺硚跖之虑不然之事断可知也运属波流势无防虑命徼山立理无放情云飞泥沈卑髙异等圆行方止动息殊致是以摩霄运海轻罻罗于薮泽五衢四照忽斤斧于山林贵爵位者以巢由为桎梏爱山林者以伊吕为管库束名实则刍芥柱下之言翫清虚则糠粃席上之説釡槩之于量也不能以容于所不受寻墨之于度也不能以及其所不至钧天广奏飞鸟过而不止崇盈缋拱猱狖逃焉且员动而方息所性不同也火炎而水流习使之然也农攻食工攻器贾攻货刻意尚行离世异俗髙论怨诽为亢而已矣此山谷之士非世之人枯藁赴渊者之所好也语仁义忠信恭俭推让为脩而已矣此平世之士教诲之人游居学者之所好也语大功立大名礼君臣正上下为治而已矣此朝廷之士尊主疆国之人致功并兼者之所好也就薮泽处闲旷钓鱼闲处无为而已矣此江海之士避世之人闲暇者之所好也吹呴唿吸吐故纳新熊经鸟申为寿而已矣此道引之士养形之人彭祖寿考者之所好也若夫不刻意而髙无仁义而脩无功名而治无江海而闲不道引而寿无不忘也无不有也澹然无极而衆美从之此天地之道圣人之德也野语有之曰衆人重利廉士重名贤士尚志圣人贵精招世之士兴朝中民之士荣官筋力之士矜难勇敢之士奋患兵革之士乐战枯藁之士宿名法律之士广治礼乐之士敬容仁义之士贵际农夫无草莱之事则不比商贾无市井之事则不比庶人有旦暮之业则劝百工有器械之巧则壮钱财不积则贪者忧权势不尤则夸者悲势物之徒乐变遭时有所用不能无为也好肆不守折长者不为市烹兽不足以尽兽嗜其脯则几矣然则王者有嗜乎理义也亡者亦有嗜乎暴慢也所嗜不同故其祸福亦不同登山而望其何不临而何不见凌迟而入渊其孰不䧟溺古人味而弗贪也今人贪而弗味君子非仁义无以生失仁义则失其所以生小人非嗜欲无以活失嗜欲则失其所以活故君子惧失仁义小人惧失利观其所惧知各殊矣王子比干非不知箕子被髪佯狂以免其身也然而乐直行尽忠以死节故不为也伯夷叔齐非不能受禄任官以致其功也然而乐离世伉行以絶衆故不务也许由善卷非不能抚天下宅海内以德民也然而羞以物滑和故弗受也豫让要离非不知乐家室安妻子以偷生也然而乐推诚行必以死主故不留也今从箕子视比干则愚矣从比干视箕子则卑矣从管晏视伯夷则戆矣从伯夷视管晏则贪矣趋舍相非嗜欲相反而各乐其务将谁使正之曽子曰击舟水中鸟闻之而髙翔鱼闻之而渊藏故所趋各异而皆得所便夫重生者不以利害己立节者见难不茍免贪禄者见利不顾身而好名者非义不茍得此相为论譬犹氷灰钩绳也何时而合若以圣人为之中则兼覆而并之未有可是非者也夫飞鸟主巢狐狸主穴巢者巢成而得栖焉穴者穴成而得宿焉趋舍行义亦人之所栖宿也各乐其所安致其所跖谓之成人惠子从车百乗以过孟诸庄子见之弃其余鱼鹈胡饮水数斗而不足鱓鲔入口若露而死智伯有三晋而欲不赡林类荣启期衣若县衰而意不慊由此观之则趣行各异何以相非也或曰知其且赦也而多杀人或曰知其且赦也而多活人其望赦同所利害异故或吹火而然或吹火而灭所以吹者异也栁下惠见饴曰可以养老盗跖见饴曰可以黏牡见物同而用之异彼君子也以养贤为富我鄙人也以钟石金玉为富宋人有得玉者献诸司城子罕子罕不受献玉者曰以示玉人玉人以为寳故敢献之子罕曰我以不贪为寳尔以玉为寳若与我者皆䘮寳也不若人有其寳故宋国之长者曰子罕非无寳也所寳者异也二人共路东趍西歩千里之外不相知处二人异路东趍西歩千里之行不相知处天下有三门由于情欲入自禽门由于礼义入自人门由于独智入自圣门吾闻先生相与言则以仁与义市井相与言则以财与利贤者司礼小人司巇况拊键乎或曰圣人不师仙厥术异也圣人之于天下耻一物之不知仙人之于天下耻一日之不生或问孔子知其道之不用也则载而恶乎之曰之后世君子曰贾如是不亦钝乎曰衆人愈利而后钝圣人愈钝而后利鹑鷃羣游终日不休乱举聚跱不离蒿茆鸿鹄髙飞双别乖离通千达万志在陂池鸾鳯翶翔黄歴之上徘徊太虚之中随景风而飘飖时抑扬以从容意犹未得喈喈然长鸣蹷号振翼陵朱云薄升极唿吸阳露旷旬不食其意尚犹嗛嗛如也三者殊务各安所为是以伯夷採薇而不恨巢父木栖而自愿由斯观诸士之志量固难测度夫圣人以仁义为机贤者以礼信为机谋士以术数为机辩士以纵横为机此机者皆利于诸侯而显名者也吾子其握圣人之机以游説诸侯则汉室可举矣当今之时得机者显得圣贤之机者贵不可限子翕而不张亦何取于机也盍奋而张之噫仁义之气而解衆庶之郁哉夫操尚不同犹金沈羽浮也志好之乖次犹火升而水降也茍不可同虽造化之灵大块之匠不可使同也何可强哉出处有氷炭之殊躁静有飞沈之异是以墨翟以重茧怡颜庄叟以遗世得意方圆舛状逝止异归故浑象尊于行健坤后贵于安贞七政四气以周流成功五岳六柱以峙静作镇是以宋墨楚申以载驰存国干木胡明以无为折冲且夫洪陶范物大象流形躁静异尚翔沈舛情金寳其重羽矜其轻笃隘者执束于滓湼达妙者逍遥于𤣥清潢洿纳行潦而潘噎渤澥吞百川而不盈鲉鰕踊悦于泥泞赤螭凌厉乎髙冥嚼香饵者快嗜欲而赴死味虚淡者含天和而趋生识机神者瞻无兆而弗惑闇休咎者触强弩而不惊各附攸好安肯改营乐生者畏牺而辞聘髑髅闻生而矉蹙此死生之情异而各自当也物各重其所主而桀纣之狗可以吠尧故盗跖之徒贤盗跖而鄙仲尼夫以䇿试而后学者为官也得不䇿试而好学者为己也为己之学也内为官之学也外外之与内由南之与北相去甚逺圣人以行道为务凡人以禄殖为先孙绰子曰或问雅俗曰泾渭殊流雅郑异调宁昻昻若千里之驹乎将泛泛若水中之凫乎与波上下偷以全吾躯乎宁与骐骥抗轭乎将随驽马之迹乎宁与黄鹄比翼乎将与鸡鹜争食乎衆以亏形为辱君子以亏义为辱董生不云乎明明求仁义常恐不能化民者卿大夫之意也明明求财利常恐困乏者庶人之事也故道不同不相为谋人固有一死死或重于太山或轻于鸿毛用之所趣异也君子以心导耳目小人以耳目导心农夫比粟商贾比财烈士比义小人食于力君子食于道匹夫好仁义在磨踵君子得道达斯兼济如壠生木木有异心如林鸣鸟鸟有殊音如江游鱼鱼有浮沈夫鸟居山上曽巢木末鱼濳川下窟穴沙泥岂好异哉盖性然也故有忽白璧而乐垂纶负玉鼎而要卿相行藏纷纠显晦蹐駮无异火炎水流圆动方息斯则庙堂之与江海蓬戸之与金阖并然其所然悦其所悦有虞之君天下也使天下贡善商周之君天下也使天下贡财伯夷叔齐饥死首阳无地故也桀放于歴山纣杀于鄗宫无道故也有道无地则饿有地无道则亡巢许蔑四海商贾争一钱干木盖贤人也干木富乎义贾人富乎财夫披翠云以为衣戴北斗以为冠带虹霓以为绅连日月以为佩此服非不美也然而帝王不服者望殊于天志絶于心矣马首欲东谁其能御鸟兽并兴各有所趣羣士经世各有所归上士贪善下士贪财善恶二种元同一道亦犹行人一者向道二者背道背道之人迷入㝠山转向幽谷又多恶兽荆棘毒刺衣粮穷尽为苦所逼百种烦恼故卒而致死若有人取狗野狐猕猴鳣鱼蛇飞鸟皆悉縳之共系一处而放之尔时六种之虫各有性行尔时狗意中欲起趣村中野狐意中欲起趣塜间鳣鱼意中欲趣水中猕猴意中欲向山林之间毒蛇意中欲入穴中飞鸟意中欲飞在空伊兰栴檀生有四軰何谓为四一曰有栴檀树伊兰绕之二曰有伊兰树栴檀围之三曰有栴檀栴檀自为丛林四曰有伊兰伊兰以相围绕何谓栴檀伊兰绕之有家长者直信为道妻子儿妇室内不从其教是谓栴檀为主伊兰绕之者也何谓伊兰栴檀围之有家长者信邪倒见妻子儿妇室内不从其教是谓伊兰为主栴檀围之者也何谓栴檀栴檀自为丛林有家长者为道家室眷属皆随其教不相违戾是谓栴檀栴檀自为丛林者也何谓伊兰伊兰自相围绕有家长者信邪倒见阖门烹杀意同欢喜是谓伊兰伊兰自相围绕者也譬如鸟栖暮集一树晨则随缘各自飞去吾未闻仲尼追盗跖汤武法桀纣者矣吾见道士与道人战儒墨道人与道士狱是非昔有鸿飞天道积逺难亮越人以为凫楚人以为乙人自楚越耳鸿常一鸿尔夫澄本虽一吾自俱宗其本鸿迹既分吾已翔其所集有三人俱行遶塔一为念佛功德二为盗窃三为清凉虽复身业同行而有善恶羣生之疾痴爱为本菩萨之疾大悲为源秽食充饥小乘法也盛无上宝大乘器也同归地之相去也千有余里世之相后也千有余嵗得志行乎中国若合符节此其分波而共源百虑而一致者也夫千仞之木既摧于斧斤一寸之草亦瘁于践蹋髙涯之脩榦与深谷之浅条存亡之要巨细一揆耳犹马殊毛而齐逸玉异色而均美是以晋棘荆和等价连城骅骝盗骊俱致千里圣人之从事也所由异路而同归存亡定倾若一志不忘乎欲利人也故秦楚燕魏之歌异声而皆乐九夷八狄之哭异声而皆哀夫歌者乐之征哭者哀之效也行虽至卓不离髙下言虽至公不离是非能虽至神不离巧拙貌虽至殊不离妍丑东西南北之道踹然其为分等也隂阳不同气然其为和同也酸醎甘苦之味相反然其为善均也五色不同采然其为好齐也五声不同均然其可喜一也好者不必同色而皆美丑者不必同状而皆恶歌而不比于律者其清浊一也绳之外与绳之内皆失直者也夫织者日以进耕者日以却事相反成功一也夫玉璞不厌厚角䚩不厌薄漆不厌黑粉不厌白此四者相反也所急则均其用一也公西华之养亲也若与朋友处曽参之养亲也若事严主烈君其于养一也故胡人弹骨越人契臂中国㰱血也所由各异其于信一也三苖髽首羌人括领中国冠笄越人劗髪其于服一也蘧伯玉以德化公孙鞅以刑罪所极一也病者寝席医之用针石巫之用糈借所救钧也江出岷山河出崑崙济出王屋颍出少室汉出嶓冡分流舛驰注于东海所行则异所归则一满堂之坐视钩各异于环带一也钓者静之者扣舟罩者抑之罣者举之为之异得鱼一也西施毛嫱状貌不可同世称其好美钧也尧舜禹汤法籍殊类得民心一也跖越者或以舟或以车虽异路所极一也夫墨子跌蹏而趋千里以存楚宋叚干木阖门不出以安秦魏夫行与止也其势相反而皆可以存国此所谓异路而同归者也今夫救火者汲水而趋之或以瓮缻或以盆盂其方员鋭椭不同盛水各异其于灭火均也故秦楚燕魏之謌也异转而皆乐九夷八狄之哭也殊声而皆悲一也天不一时地不一利人不一事是以绪业不得不多端趍行不得不殊方五行异气而皆适调六艺异科而皆同道自周室以来千有余嵗独有文武成康如言必参一焉取所不能及而称之犹躄者能言逺不能行也圣人异途同归或行或止其趣一也周以顺赧以成周而西倾秦之惠文昭襄以西山而东并孰愈曰周也羊秦也狼然则狼愈欤曰羊狼一也美色不同面皆佳于目悲音不共声皆快于耳酒醴异气饮之皆醉百谷殊味食之皆饱总其所以乖皷之于一响成其所以变混之于一象妍姿媚貌形色不齐而悦情可均丝竹金石五声诡韵而快耳不异缴飞钩沈罾举罝抑而有获同功树勲立言出处殊涂而所贵一致四渎辩源五河分流赴卑注海殊涂同归色不均而皆艳音不同而咸悲香非一而并芳味不等而悉美区畛相异而衢路交通矣迹虽有殊归趣无异犹五行相灭亦还相生四气相反而共成嵗淄渑殊源同归于海宫商异声俱㑹于乐昭景甲三姓虽异论本则同也虽非一姓同出公族喻死生同也虽百材异所同以大泽为居虽木石异端同以大山为坛人之操行所尚不同立德立言期于不朽亦犹兰蕙松栢各有本性馨烈材干并擅贞芳圣人与圣也犹规之相周矩之相袭物虽贵贱殊流髙卑异级至其极也殊涂共归虽方诸禀水于月不加于水之凉阳燧取火于日不加于火之辉也髙术而共迳岂异袖而同襟水㑹于海云翔于天道之所混孰后孰先夫食辛之与甚噱薰目之与哀泣同用出泪使狄牙尝之必不言乐泪甜而哀泪苦斯可知矣何者肌液肉汗踧笮便出无主于哀乐犹簁酒之囊漉虽笮具不同而酒味不变也四节异气以成嵗君子殊道以成名故微子奔走而显比干剖心而荣面岐路者有行迷之虑仰髙山者有飞天之志或乘马乘车而俱至秦者所谓形异而实同也在天成象羣星仰于北辰在地成形百川赴于东海是知璇玑盈缩并运天枢江汉所宗争环地轴昔有鸿飞天道积逺难亮越人以为凫楚人以为乙人自楚越鸿常一尔芝兰萧艾之秋形殊而共瘁羽毛鳞介之怨声异而俱哀四河入海无复河名四姓为沙门皆称释种木之生也末因于条条因于枝枝因于茎茎因于本本因于根根因于天地万派枝流同归于海万法纷纭同归于道如木中之火竹中之火二俱相烧无有异也如赡部洲东方诸水无不皆趣殑伽大河与殑伽河俱入大海譬如重流若大若小皆入大海同一咸味如赡部洲所有诸树枝条茎干华叶果实虽有种种形类不同而其䕃影都无差别譬如大海中水同一咸味佛法海中亦复如是同一法味如然灯器金则黄光铜则赤光其色虽异灯无差别譬如一市开四大门是四门中皆归一市天下大雨水水流入水沟水沟流入溪涧溪涧流入江江流入海中海水不増不减天下有五江东流一江字沙禄南流一江字阿夷西流一江字恒北流一江字黙徘徊中流名字为江转流入海皆弃本名字当为海水波陀类便取青黄白黑四种之缯悬着空中问于四王四色在空各自异不四王曰异色灼然矣臣曰缯影在地为异无荅曰不异也臣言今四种受形各异譬如缯色质不同也今之法斋志趣一味譬如地影无若干也若有一双飞鸟一鸟于大树上止一鸟于小卑树上止两鸟俱止谁影先在地者王言其影俱到地耳譬如城有多门入处各各至处不异譬如美食杂毒恶食杂毒美恶虽殊杂毒不异亦如盲闇蹈火昼夜虽异烧足一也如人入海有始入者有尽其源底者深浅虽异俱名为入譬如一盲无见则千盲俱尔譬如乳中着毒乳变为酪酪变为酥乳非酪酪非酥酥非乳乳酪虽变而皆有毒如栴檀火灭粪草木火灭灭法无异取未灭时相于灭时説故有别异于灭中则无异譬如除宫殿及诸陋庐如烧栴檀及杂木其处虚空无有异色譬如大水有人入深者入浅者皆名入水不得言入浅者不入水譬如煮石蜜欲熟时虽异物和合皆为石蜜又如大海百川归之皆为一味犹如伊兰及栴檀木俱能出火热与光明无有别异譬犹灵晖朝觏称物纳照时风夕洒程形赋音故形殊则音异物异则照殊日不为异物而殊照风不为殊形而异音将知其日一也其风一也禀之者不同耳犹清济浊河归沧海而同味绿膺绛颡集须弥而共色好名好名之人能让千乘之国茍非其人箪食豆羹见于色斯盖好名之士欲以身为珪璋皦皦然使尘玷之累不能加也实无名名无实名者伪而已矣昔者尧舜伪以天下让许由善卷而不失天下享祚百年伯夷叔齐实以孤竹君让而终亡其国饿死于首阳之山实伪之辩如此其省也演门有亲死者以善毁爵为官师其党人毁而死者半尧与许由天下许由逃之汤与务光务光怒之纪他闻之帅弟子而踆于水诸侯弔之三年申徒狄因以踣河故其就义若渴者其去义若热是姦人将以盗名于晻世者也险莫大焉故曰盗名不如盗货田仲史䲡不如盗也赵主父令工施钩梯而缘潘吾刻疎人迹其上广三尺长五尺而勒之曰主父常游于此秦昭王令工施钩梯而上华山以松柏之心为博箭长八尺棊长八寸而勒之曰昭王常与天神博于此矣为客治饭而自藜藿名尊于实也水激则悍矢激则逺人激于名不毁为声次四大其门郊不得其刀鸣虚测曰大其门郊实去名来也枯藁一生以为娱其所寝宿唯名而已禽之贪者杀害无极仁义贪者伤害无穷昔人有慕让财之名推田业与弟俄而贫乏反以威力就弟强贷此不当也齐桓卧于柏寝谓仲父曰吾国富民殷无余忧矣一物失所寡人悒悒今白鸟营营是必饥耳因开翠纱之帱进之其蚊有知礼者不食公之肉而退其蚊有知足者㗱公之肉而退其蚊有不知足者遂长嘘短吸而食之及其饱也腹肠为之渍破齐有贫者命其狗为富命其子为乐方将祭狗入于室叱之曰富出祝曰不祥家果有祸长子死哭之曰乐乎而不自悲也楚有直躬者其父窃羊而谒之上上执而将诛之直躬者请代之将诛矣告吏曰父窃羊而谒之不亦信乎父诛而代之不亦孝乎信且孝而诛之国将有不诛者乎荆王闻之乃不诛也孔子闻之曰异哉直躬之为信也一父而载取名焉故直躬之信不若无信祸世之匠乱国之工絶逆天地伤害我身莫大乎名人随情欲求华名譬如烧香衆人闻其香然香以熏自烧愚者贪流俗之名誉不守道真华名危已之祸其悔在后时好难充仲子之操则蚓而后可者也夫蚓上食藁壤下饮黄泉糟丘生乎象炮烙生乎熟升子路撜溺而受牛谢孔子曰鲁国必好救人于患子赣赎人而不受金于府孔子曰鲁国不复赎人矣子路受而劝德子赣让而止善孔子之明以小知大以近知逺通于论者也由此观之廉有所在而不可公行也故行齐于俗可随也事周于能易为也矜伪以惑世伉行以违衆圣人不以为民俗夫先知逺见达视千里人才之隆也而治世不以责于民博闻强志口辩辞给人智之美也而明主不以求于下敖世轻物不污于俗士之伉行也而治世不以为民化神机隂闭剞劂无迹人巧之妙也而治世不以为民业故苌𢎞师旷先知祸福言无遗䇿而不可与衆同职也公孙龙折辨抗辞别同异离坚白不可与衆同道也北人无择非舜而自投清泠之渊不可以为世仪鲁般墨子以木为鸢而飞之三日不集而不可使为工也故髙不可及者不可以为人量行不可逮者不可以为国俗申徒狄负石自沈于渊而溺者不可以为杭弦髙诞而存郑诞者不可以为常事有一应而不可循行或问要离非义者欤不以家辞国曰离也火妻灰子以反于庆忌实蛛蝥之靡也焉可谓之义也言屈毂之瓠难钻疏属之拘难解今欲以辩而钻解之也龙门鱼之难也太行牛之难也以德报怨人之难也喻林卷十六喻林卷十七钦定四库全书喻林卷十七明徐元太撰人事门行权三十之男二十之女礼未僃则不待礼㑹而行之者所以蕃育民人也若夫一统之年持平用之者大道之计也乱离之期纵横作之者行权之势也歩于林者不得直道行于险者不得履绳先圣有言曰规有摩而水有波我欲更之无柰之何此通权之言也古之制婚礼不称主人舜不告而娶非礼也立子以长文王舍伯邑考而用武王非制也礼三十而娶文王十五而生武王非法也夫君臣之接屈膝卑拜以相尊礼也至其迫于患也则举足蹵其体天下莫能非也是故忠之所在礼不足以难之也孝子之事亲和颜卑体奉带运履至其溺也则捽其髪而拯非敢骄侮以救其死也故溺则捽父祝则名君势不得不然也此权之所设也道德可常权不可常故遁闗不可复亡犴不可再权者反于经而合于道反于义而后有善若棠棣之华反而更合也逐鱼者濡逐兽者趋非乐之也事之权也道之于用犹衣冠之在身也权之轻重犹介胄之卫体也介胄御冦而不可常服权以理度而不可常用一切者权时之事非经常也犹如以刀切物茍取整齐不顾长短纵横上智利民不述于礼大贤彊国罔图惟旧岂非疗饥不期于鼎食拯溺无待于规行穷猿奔林岂暇择木犹蝮蛇螫足斩之以全身㿈疽附体决之以救命亡一以存十亦轻重之所权昔齐人乘船渡江其父堕水其子攘臂捽头颠倒使水从口出而父命得稣夫捽头颠倒不孝莫大然以全父之身若拱手修孝子之常父命絶于水矣贵智一伍之长才足以长一伍者也一国之君才足以君一国者也天下之王才足以王天下者也愚役于智犹枝之附干此理天下之常法也王者网漏鹿走则智多者得之欲收重泉之鳞非偃息之所能获也陨髙墉之禽非静拱之所能㨗也审投弦饵之用非无知之所能览也鬻子曰使臣捕兽逐麋已老矣使臣坐䇿国事尚少也皇曰流丸止于瓯㬰流言止于智者穴深寻则人之臂必不能及矣是何也不至故也智亦有所不至所不至説者虽辨为道虽精不能见矣故箕子穷于商范蠡流于江鲁鄙人遗宋元王闭元王号令于国有巧者皆来解闭人莫之能解儿説之弟子请往解之乃能解其一不能解其一且曰非可解而我不能解也固不可解也问之鲁鄙人鄙人曰然固不可解也我为之而知其不可解也今不为而知其不可解也是巧于我故如儿説之弟子者以不解解之也鲍叔之智应射而令公子小白僵也其智若镞矢也不智而有勇力材能则狂而操利兵也不智而辩慧獧给则迷而乘良马也楚丘先生披蓑带索往见孟尝君孟尝君曰先生老矣春秋髙矣多遗忘矣何以教文楚丘先生曰恶君谓我老恶君谓我老意者将使我投石超距乎追车赴马乎逐麋鹿抟豹虎乎吾则死矣何暇老哉将使我深计逺谋乎定犹豫而决嫌疑乎出正辞而当诸侯乎吾乃始壮耳何老之有故分土若一贤者能守之分财若一知者能筹之夫子贡之废着陶朱公之三至千金岂必頼之民哉运之六寸转之息耗取之贵贱之间耳虞君问盆成子曰今工者乆而巧色者老而衰今人不及壮之时益积心技之术以备将衰之色色者必尽乎老之前知谋无以异乎㓜之时可好之色彬彬乎且尽洋洋乎安託无能之躯哉故有技者不累身而未尝灭而色不得以常茂若与予同耕则比力也至于説人主不与子比智矣是懐晏子之智而加以八尺之长也夫躬仁义事明主其名必扬矣明不处暗智不履危或问人何尚曰尚智曰多以智杀身者何其尚曰昔皐陶以其智为帝谋杀身者逺矣箕子以其智为武王陈洪范杀身者逺矣樗里子之智也使知国如知𦵏则吾以疾为蓍龟射虽中而不知所以中则非中之道身虽存不知所以存则非存之理故夫射者能拙俱中而知所以中者异贤愚俱存而知所以存者殊也蜎飞蝡动亦能有仁故其意爱𢎞于长育哀伤着于啁噍然赴阬穽而无猜入罻罗而不觉有仁无明故并趋祸而攸失宋人养猿号曰狙欲与狙芧先诳之曰朝三而暮四衆狙皆怒又许朝四而暮三而衆狙皆喜圣人以智笼羣愚亦犹狙公以智笼羣狙矣不知宜与不宜犹以锦纯荐不知时与不时犹冬耕也不知行与不行犹以方作轮也挿桃枝于戸连灰其下童子入不畏而鬼畏之是鬼智不如童子也晋公子重耳奔齐与五臣游乎大泽之中蜘蛛布网曳绳执豸而食之公子重耳乃抚仆之手驻驷而观之顾其臣咎犯曰此虫也智之薄者矣犹役其智布其网曳其绳执豸而食之况乎人之有智而不能廓垂天之网布络地之绳以供方丈之御是曽不如蜘蛛之智孰可谓之人乎夫蜘蛛之罗网蜂之作窠其巧妙矣而况于人乎故工匠之方规圆矩出乎心巧成于手迹非睿敏精宻孰能着物形成器用哉以智力求者喻如奕碁进退取与攻刧收放在我者也譬如寳藏埋在地中衆人践之遂不知觉若善别者占视则知具智慧翼游空无碍譬如伽陀药消灭一切毒智慧亦如是除灭诸痴闇实智慧者则是度老病死海坚牢船也亦是无明黑暗大明灯也一切病者之良药也伐烦恼树之利斧也犹有人须虵食噉处处求索久乃见虵以手把尾虵反螫手毒遍身体忽便无常皆由其人不巧捉虵故以丧其命譬如人持利刀截木人有智慧能截断诸恶譬如利刀譬如山上大雨其水下流广大两边人俱不知水深浅畏不敢渡如有逺方人来视水隐知水广狭深浅自知力势能入水便得渡过两边人衆便効随后亦得渡去驰闇逐非道蹴株而躃地有目而无慧其喻亦如是少德无智慧不应处髙座如豺见师子窜伏不敢出大智无所畏应处师子座譬如师子吼衆兽皆怖畏譬如大海潮时至其常限水则旋还鱼若不还则漂在露地有诸苦患若鱼有智则随水还永得安隐如以斗称量物以智慧量诸法亦如是如见生寳未别时则不爱谓无用故识别时则深重知有用故如百千盲人不任作导一人有眼任为导师雪山根底曲山壅中有向阳处衆鸟云集便共议言我等今日当推举一鸟为王令衆畏难不作非法衆鸟议言善谁应为王有一鸟言当推鸧鹄有一鸟言此事不可何以故髙脚长颈衆鸟脱犯啄我等恼衆咸言尒复有一鸟言当推鹅为王其色絶白衆鸟所敬衆鸟复言此亦不可颜貌虽白项长且曲自项不直安能正他是故不可又复衆言正有孔雀衣毛綵饰观者悦目可应为王复言不可所以者何衣毛虽好而无惭愧每至舞时丑形出现是故不可有一鸟言土枭为王所以者何昼则安静夜则伺守能䕶我等堪为王者衆咸可尒有一鹦鹉在一处住而多智慧作是念言衆鸟之法夜应眠息昼则求食是土枭法夜寤昼则多睡而诸衆鸟围侍左右昼夜警宿不复眠睡甚为苦事我今设语彼当瞋恚㧞我毛羽正欲不言衆鸟之类长夜受困宁受㧞毛不越正理便到衆鸟前举翅恭敬白衆鸟言愿听我説如前意见尒时衆鸟即説偈答黠慧广知义不必以年耆汝年虽幼小智者宜时説尒时鹦鹉闻衆鸟説即説偈言若从我意者不用土枭王欢喜时覩面常令衆鸟怖况复瞋恚时其面不可观时衆鸟咸言实如所説即共集议此鹦鹉鸟聪明黠慧堪应为王便拜为王时有一鸟名曰罗婆为鹰所捉飞腾虚空于空鸣唤言我不自觉忽遭此难我坐舍离父母境界而游他处故遭此难如何今日为他所困不得自在鹰语罗婆汝当何处自有境界而得自在罗婆答言我于田耕壠中自有境界足免诸难是为我家父母境界鹰于罗婆起憍慢言放汝令去还耕壠中能得脱不于是罗婆得脱鹰爪还到耕壠大块之下安住止处然后于块上欲与鹰鬬鹰则大怒彼是小鸟敢与我鬬瞋恚极盛峻飞直抟于是罗婆入于块下鹰鸟飞势臆冲坚块碎身即死时罗婆鸟深伏块下仰説偈言鹰鸟用力来罗婆依自块乘瞋勐盛力致祸碎其身我具足通达依于自境界伏怨心随喜自观欣其力设汝有凶愚百千龙象力不如我智慧十六分之一观我智胜殊摧灭于仓鹰师子度水要截流直渡曲则不渡此大士以实智慧深入诸法直过彼岸故借以为名也智为内照权为外用万行之所由生诸佛之所因出故菩萨以智为母以权为父性成隰有苌楚猗傩其枝夭之沃沃乐子之无知隰有苌楚猗傩其华夭之沃沃乐子之无家隰有苌楚猗傩其实夭之沃沃乐子之无室婴儿孩子则懐嬉戏忭跃之心𤣥鹤苍鸾亦合歌舞节奏之应岂由有诗而乃成乐乐作而必由诗大风所从之来自有其道乃从彼有空大谷而来也以喻贤愚所为之行亦自有其本乃由彼有禀天性而然也性之与情似金与镮印镮印之用非金亦因金而有镮印情之所用非性亦因性而有情夫虎生而文炳鳯生而五色岂以五采自饰畵哉天性自然也鸮音之丑岂有泮林而变好荼味之苦宁以周原而成饴姜桂同地辛在本性文章由学能在天资孝友之性岂伊乔梓夷雅之体无待韦弦虎豹之驹未成文而有食牛之气鸿鹄之羽翼未合而有四海之心未镂已雕不扶而直交阯北南海中有大文贝质白而文紫天姿自然不假雕琢磨莹而光色焕烂其政太平山车垂钩註云山车自然之车垂钩不揉治而自圆曲乌不染而自黑鹤不浴而自白蛛不教而成网燕不招而自来夫人之忍痛与不忍痛者非勇怯之分也夫勇士之不忍痛者见难则前见痛则止夫怯士之忍痛者闻难则恐遇痛不动夫勇士之忍痛者见难不恐遇痛不动夫怯士之不忍痛者见难与痛目转面盻恐不能言失气惊颜色变化乍死乍生若其是道何须修习犹如羽鸟何须习飞譬如鳞族何须习水云昇雨降不闗习学譬如补罗迦树随解之处中表皆有吉祥之文如人执持炭磨蓥欲令白假使至尽时体色终无变譬如有人若于栴檀龙脑等香瞋谤毁骂然后涂身而彼栴檀龙脑等香终不为是而不出香如鸟飞空虚无所依止而逺逝不坠譬如火热无有作者火性自热无有不热之火如小儿生便知行忧喜等事无有教者夫鱼之为性唯水是依女人之性唯乐是欲习能知日蚀地震之效昭然可明犹巢居知风穴处知雨亦不足多适所习耳若夫良冶之子善知为裘良弓之子善知为箕物岂有定习贯则知耳谚曰相门有相将门有将斯不唯其性盖言习之所得也今夫盲者目不能别昼夜分白黑然而抟琴抚絃参弹复徽攫援摽拂手若薎蒙不失一絃使未尝鼓瑟者虽有离朱之明攫掇之㨗犹不能屈伸其指何则服习积贯之所致御史之遇文书不失分铢有司之陈笾豆不误行伍其巧习者亦先学之人不贵者也孙武阖庐世之善用兵者也知或学其法者战必胜不晓什伯之阵不知击刺之术者彊使之军军覆师败无其法也盖足未尝行尧禹问曲折目未尝见孔墨问形象齐部世刺绣恒女无不能襄邑俗织锦钝妇无不巧日见之日为之手狎也使材士未尝见巧女未尝为异事诡手暂为卒睹显露易为者犹愦愦焉从农论田田夫胜从商讲贾贾人贤今从朝廷谓之文吏朝廷之人也幼为干吏以朝廷为田畆以刀笔为耒耜以文书为农业犹家人子弟生长宅中其知曲折愈于賔客也賔客暂至虽孔墨之材不能分别儒生犹賔客文吏犹子弟也犹工匠之作器也晓之则无难不晓则无易人有所优固有所劣人有所工固有所拙非劣也志意不为也非拙也精诚不加也貔貅戾兽而黄帝教之战鹰鹯鸷鸟而罗氏教之击夫鸟兽无知之性犹随人指授而能战击者习之之功也奚况国之士民而不习武乎故射御惯习至于驰猎则能擒获习教之所致也若弗先习覆逸是惧奚据望获镆鎁不为巧者鋭而为拙者钝然而巧以生胜拙而之负者习与不习也吴人者以船檝为舆马以巨海为夷庚子云曰能读千赋则善赋君大曰能观千劒则晓劒喭曰伏习衆神巧者不过习者之门三世长者知被服五世长者知饮食此言被服饮食难晓也朝鲜之马被鬛踶啮能使其成骐骥者习之故也吴之翫水若鱼鼈蜀之便山若禽兽非所事而强学犹以百万之师积在河济之中其用舟檝固不如江汉之良譬如丈夫善服毒药能使消化方为食事无有诸毒如鸟子学飞小儿学行如人学跳乆习转工絶于余人如鸟子学飞渐渐转逺譬如学趠裳壊色麤重相常修轻空相是时便能飞易知夫和氏之璧求者不争贾骐骥之材不难阻险之路其事昭昭日月经天河海带地不足以比今天下之事昭昭于日月震震于雷霆齐髙妙之音正郑卫之声并利于事无相夺伦此乃管弦之至牙旷之调也虽非钟期敢不击节君子并物而错之兼涂而用之五味未尝而辨于口五行在身而布于人治于神者衆人不知其功争于明者衆人知之以贤易不肖不待卜而后知吉以治伐乱不待战而后知克刺我行者欲与我交訾我货者欲与我市道畔巨树堑边长沟所居昭察人莫不知情寃见之日明兮如列宿之错置譬如见西施何必识姓名然后知美譬如春时花果树等陈叶已落枝条滋润衆人见已咸作是言新花果树叶当出不乆譬如女人懐孕渐乆其身转重动止不安饮食睡眠悉皆减少不喜多语猒常所作受苦痛故衆事顿息有异他人见是相已即知此女不乆产生如日欲出先现瑞相所谓明星出时当知日出不乆譬如鑚酪者尝之以指端天下有明月珠持五綵缕贯之人视珠皆见五綵别知缕知珠相贯穿犹如罗縠观空表里悉现如火以烟为相见烟则知有火如行路人知邪迳则知正道如闻香知有华闻声知有鸟闻笑知有人见烟知有火见鹤知有池如炊饭一粒熟知余者皆熟譬智者如见家牛形容譬类知野牛形容状亦应如此大士处世犹日月之升天有目之士谁不知识难知鸟吾知其能飞鱼吾知其能游兽吾知其能走走者可以为网游者可以为纶飞者可以为矰至于龙吾不知其乘风云而上天夫孪子之相似者惟其母知之而已夫利害之相似者惟智者知之而已孔子东游见两小儿辩鬬问其故一儿曰我以日始出时去人近而日中时逺也一儿以日初出逺而日中时近也一儿曰日初出大如车盖及日中则如盘盂此不为逺者小而近者大乎一儿曰日初出沧沧凉凉及其日中如探汤此不为近者热而逺者凉乎孔子不能决也征羽之操不入鄙人之耳抮和切适举坐而善昔晋平公令官为钟钟成而示师旷曰钟音不调平公曰寡人以示工工皆以为调而以为不调何也师旷曰使后世无知音者则已若有知音者必知钟之不调故师旷之欲善调钟也以为后之有知音者也今日何为而荣乎旦日何为而义乎此易言已今日何为而义旦日何为而荣此知难也子贡曰赐譬渴者之饮江海知足而已孔子犹江海也赐则奚足以识之今谓天髙无少长愚智皆知髙髙几何皆曰不知也是以知仲尼之贤而不知其奚若言如鳖咳语不可知浮于海者迷于东西大也行于沟咸识舟楫之迹小也人面色部七十有余颊肌明洁五色分别隐微忧喜皆可得察占射之者十不失一使面黝而黑丑垢重袭而覆部占射之者十而失九玉隐石间珠匿鱼腹非玉工珠师莫能採得寳物有美味于斯俗人不嗜狄牙甘食有寳玉于是俗人投之卞和佩服孰是孰非可信者谁夫貌望丰伟者不必贤而形器尫瘁者不必愚咆哮者不必勇淳淡者不必怯或外候同而用意异或气性殊而所务合非若天地有常候山川有定止也物亦故有逺而易知近而难料譬犹眼能察天衢而不周项领之间耳能闻雷霆不能识螘蝨之音也甽浍之流不能运大白之艘升合之器不能容千钟之物熠燿不能并表微之景常才不能别逸伦之器盖造化所假聪明有本根也夫玉石易别于贤愚爱寳情笃于好士以易别之寳合笃好之物犹获罪截趾歴世受诬况乎难知之贤非意所急若令士之易别如鹪鹩之与鸿鹄狐兎之与龙驎者则四凶不得官于尧朝管蔡不得几危宗周美玉藴于碔砆凡人视之怢焉良工砥之然后知其和寳也精錬藏于鑛朴庸人视之忽焉巧冶铸之然后知其干也况乎圣德巍巍荡荡黎氓所不能命哉夫至物微妙可以理知难以目识譬犹豫章生七年然后可觉耳絶节髙唱非凡耳所悲肆义芳讯非庸听所善是以南荆有寡和之歌东野有不释之辩慎子曰离朱之明察毫末于百歩之外下于水尺而不能见浅深非目不明也其势难视也夫逺不可知者天也近不可知者人也经巨海者终年不见其涯测虞渊者终世不知其底故近者不可以度逺也寳山峻极骀足未窥惠海遥波轻舟谁泛大椿凋茂非蜉蝣之所知溟渤浅深岂冯夷之能测豫章七年毙于丰草芳兰九畹沦于幽谷是以欲求其真晋阳有自埋之蒿若赏其声吴亭有已枯之竹使圣人空坐独思则不知百世后有马生牛牛生驴桃生李李生梅也鸭足何以鸡足何以吾不知也何况问天地乎羁蚊绊蚤禁其非法刳虮屠蝨求其肝胆非至精谁能知之逺哉天之道也如迎浮云若视深渊视深渊尚可测迎浮云莫知其极譬如万里坑下有淡流泉视之甚浊微彻见底沙难夫陈大言舒至论表自然穷微妙则中士眩而下士笑浮言游説生息百变起福兴利成功遂事则中士论而下士觉譬如虚空不可计知东方里数南方西方北方四嵎上下亦不可知无逺无近无有边际犹如寳箧未开之时不知其中是何等寳如母懐子不能自知是男是女黑白黄色根具不具手足耳目类与不类止于身中不知其状譬如身生毛其人亦不能自校计一一数不能自知毛多少如世间隣近村邑聚落池沼扰浊垢秽有明眼人住在岸上作意观察其中所有螺蛤龟鱼砾石等类行住普侧极难可见所以者何水有扰浊及垢秽故譬如天雨降霔大海一一水滴数不可知相续流注无有穷尽如囊中寳物系口则人不知故伯牙絶絃卞和泣璧良由妙㫖之典难辩盈尺之珍罕别譬如江水海水同时和合不可分别夫观华者不能知实视影者不能审形然谓海实广广孰能知谓天盖髙髙不可测误知以犬羊之质服虎豹之文无衆星之明假日月之光但以燕求马首薛养鸡鸣谬齿鸿仪虚班骥皁夫转沙石者湍瀬也飞毛芥者焱风也活水洋风毛芥不动无道理之将用心暴猥察吏不详遭以好迁妄授官爵勐水之转沙石焱风之飞毛芥也承侔卞和质非荆璞眷同尤良用乏骥騄恨以驽蹇姿徒烦非子御今足下既以抜文秀于丛荟䕃弱根于庆云陵扶揺而疎翮挥清澜以擢鳞而响不彻于一臯价不登乎千金傲岸荣悴之际颉颃龙鱼之间何天施之𢎞普厠瓦砾于琼瑛谬以商丘之木遂比舟栰之材燕岱之石混同瑚琏之器顾怜碔砆质何以俪琼瓌黄鹤戒露非有意于轮轩爰居避风本无情于钟鼓龚以毛羽之身戴丘山之施喻林卷十七喻林卷十八钦定四库全书喻林卷十八明徐元太撰人事门莫知司冦布为周最谓周君曰函冶氏为齐大公买良劒公不知善归其劒而责之金越人请买之千金折而不卖将死而属其子曰必无独知今君之使最为太子独知之契也天下未有信之者也君何不买信货哉巧匠不斵兮孰察其揆正今夫絃者髙张急徽追趋逐耆则坐者不期而附矣试为之施咸池揄六茎发箫韶咏九成则莫有和也絶节赴曲非常耳所悲见殊心异虽竒莫察玉徽金铣反为拙目所嗤巴人下里更合郢中之听阳春髙而不和妙声絶而不寻孟贲过于河先其五船人怒而以楫虓其头顾不知其孟贲也中河孟贲瞋目而视船人髪植目裂鬓指舟中之人尽扬播入于河使船人知其孟贲弗敢直视渉无先者又况于辱之乎此以不知故也夫以征为羽非絃之罪以甘为苦非味之过楚人有烹猴而召其隣人以为狗羮也而甘之后闻其猴也据地而吐之尽㵼其食此未始知味者也邯郸师有出新曲者託之李竒诸人皆争学之后知其非也而皆弃其曲此未始知音者也鄙人有得玉璞者喜其状以为寳而藏之以示人人以为石也因而弃之此未始知玉者也故有符于中则贵是而同今古无以听其説则所从来者逺而贵之耳夫骥罢盐车此非无形容也莫知之也使骥不得伯乐安得千里之足造父亦无千里之手矣人之言曰安者不能恤危饱者不能食饥故余粱肉者难为言隐约处佚乐者难为言勤苦夫髙堂䆳宇广厦洞房者不知専屋狭庐上漏下湿者之廇也系马百驷货财充内储陈纳新者不知有旦无暮称贷者之急广第唐园良田连比者不知无运踵之业窜头宅者之役也原马被山牛羊满谷者不知无孤豚瘠犊者之窭也髙枕谈卧无呌号者不知忧私责与吏正戚者之愁也被纨蹑韦抟梁啮肥者不知短褐之寒糖之苦也从容房闱之间垂拱持案食者不知跖耒躬耕者之勤也垂坚驱良列骑成行者不知负担歩行者之难也同床旃席侍御满侧者不知负辂輓船登髙絶流者之难也衣轻暖被英裘处温室戴安车者不知乗边城飘胡代乡清风者之危寒也妻子好合子孙保之不知老母之顦顇匹妇之悲恨也耳听五音目视弄优者不知蒙流矢距敌方外之死者也东向㐲几振笔如文调者不知求索之急箠楚之痛者也坐旃茵之上按图籍之言若易易然亦不知歩渉者之难也盖越人美蠃蚌而简大牢鄙夫乐咋音而怪韶濩故不知味者以芬香为臭不知道者以美言为乱耳夫骥厄罢盐车非无骥状也夫世莫能知也使骥得王良造父骥无千里之足乎九臯难和絶不相知言我驾飞龙乘明智之兽象玉之车文章杂错以言已德佀龙玉而世莫之识也言离娄明目无所不见微有所睇盲人轻之以为无明也言贤者遭困厄俗人侮之以为痴也言已见美大之丘葛草缘之而生交错茂盛人不异而采取则不成絺绤以言楚国士民衆多君不异而举用则不知其有德也今或时鳯凰骐驎以仁圣之性隐于恒毛庸羽无一角五色表之世人不之知犹玉在石中也或时以有鳯凰麒麟乱于鹄鹊麞驎世人不知美玉隐在石中楚王令尹不能知故有抱玉泣血之痛宋元王之时渔者网得神龟焉渔父不知其神也方今世儒渔父之类也胡人见布而疑黂越人见罽而骇毳夫所习见而竒所希闻此人情之常蔽也且常人之所爱乃上士之所憎庸俗之所贵乃至人之所贱也英儒伟器养其浩然者犹不乐见浅薄之人风尘之徒况彼神仙何为汲汲使刍狗之伦知有之何所索乎而怪于未尝知也所谓以明鑑给朦瞽以丝竹娱聋夫也夫见玉而指曰石非玉之不真也待和氏而后识焉见龙而命之曰蛇非龙之不神也须蔡墨而后辨焉所以贵道者以其加之不可益而损之不可减也所以贵德者以其闻毁而不惨见誉而不悦也何异奏雅乐于木梗之侧陈𤣥黄于土偶之前哉夫雷霆輷磕而或不闻焉七曜经天而或不见焉岂唯形器有聋瞽哉心神所蔽亦又如之是以闻格言而不识者非无耳也见英异而不知者非无目也由乎聪不经妙而明不逮竒也若席上之珍不积环堵之操不粹者予之过也知之者希名位不臻以玉为石谓鳯曰鷃者非余罪也小鲜不解灵虬之逺规凫鹥不知鸿鹄之非匹是以耦耕者笑陈胜之投耒浅识者嗤孔明之抱膝世无离朱皂白混焉时乏管青骐蹇糅焉碛砾积于金匮瑾瑶委乎沟洫匠石缅而遐沦梓豫忽而莫识夫非汉东之人不能料明珠于泥沦之蜯非泣血之民不能识夜光于重崖之里蟭螟屯蚊眉之中而笑弥天之大鹏寸鲋游牛迹之水不贵横海之巨鳞故道业不足以相渉聪明不足以相逮理自不合无所多怪以管闚天者莫见其涯故似不齐虽懐琼而握兰徒芳洁而谁亮鸿进于陆以其羽翼为威仪𢎞等皆有鸿之羽仪未进之时燕爵所轻也惟圣知圣惟龙知龙愚不知圣蚖不知龙圣道未彰羣愚玩矣龙蟠未升蚖其肆矣蓼虫避葵堇习苦不言非小人自龌龊安知旷士懐不见郢中歌能否居然别阳春无知者巴人皆下节懐质抱情独无匹兮伯乐既没骥焉程兮若不一叩洪钟伐雷鼓则不识其音响也人有以狐为狸以瑟为箜篌此非徙不知瑟狐又不知狸与箜篌荆南雅曲髙音鲜和河西名骥灭没谁赏连城之寳照庑之珍野老怪而相捐工人迷而不识尔鼠子軰安知君子豹变之志乎希世之寳违时必贱伟俗之器无圣则沦是以明玉黜于楚岫章甫穷于越人孔子出卫之东门逆姑布子卿曰二三子引车避有人将来必相我者也孔子下歩姑布子卿曰嬴乎若丧家之狗子贡以告孔子曰丘何敢乎子贡曰何足辞也子曰汝独不见夫丧家之狗欤既歛而椁布器而祭顾望无人意欲施之上无明王下无贤方伯王道衰政教失强陵弱衆暴寡百姓纵心莫之纲纪是人固以丘为欲当之者也丘何敢乎譬如商人有无价寳诣市卖之愚人见之而问寳主曰此寳何价寳主曰此寳价值百千万数闻已复詈此是何物诳我是寳各相谓曰此非真寳譬如金刚不识寳人不知其能不得其用譬如有人卖摩尼寳有愚痴人见彼寳已即便问言仁者斯寳其价云何寳主答言汝今当知是寳精胜世间所无非可造次以世价论也吾今且説此寳功能威德力用粗为约耳卿若欲知此摩尼寳光明所照近逺若干卿今若须当以真金布满斯地尔乃相与彼愚痴人闻是语已便大嗤笑种种呰毁是摩尼寳竟不酬价譬如冥夜兴云降雨譬如人着新衣初着日若不故第二日亦不应故如是乃至十嵗应常新不应故而实已故当知与新俱有微故不觉故事已成方乃觉知懐忧喓喓草虫趯趯阜螽未见君子忧心忡忡陟彼南山言采其蕨未见君子忧心惙惙陟彼南山言采其薇未见君子我心伤悲心之忧矣如匪澣衣蜉蝣之羽衣裳楚楚心之忧矣于我归处鸿鴈于飞哀鸣嗸嗸维此哲人谓我劬劳维彼愚人谓我宣骄沔彼流水朝宗于海鴥彼飞隼载飞载止嗟我兄弟邦人诸友莫肯念乱谁无父母忧心如酲心之忧矣如或结之宛彼鸣鸠翰飞戾天我心忧伤念昔先人弁彼鸒斯归飞提提民莫不谷我独于罹心之忧矣疢如疾首譬彼舟流不知所届鹿斯之奔维足伎伎雉之朝雊尚求其雌譬彼壊木疾用无枝无将大车祇自尘兮无思百忧祇自疧兮无将大车维尘冥冥无思百忧不出于颎无将大车维尘雝兮无思百忧祇自重兮苕之华芸其黄矣心之忧矣维其伤矣苕之华其叶青青知我如此不如无生如彼遡风亦孔之僾旱魃为虐如惔如焚我心惮暑忧心如熏觱沸槛泉维其深矣心之忧矣宁自今矣仕于闇君犹行而出北门心为之忧殷殷然今王之为政见之使人唈然如乡疾风不能息也涌泉之源所由者深喻已忧所从来久也故心之忧矣如不澣之衣衣之不澣愦辱无照察似已之忧烦愦无容乐王肃云言尽力劳病以成攻坚之巢而为风雨所漂揺则鸣音哓哓然而惧以言我周累世积德以成笃固之国而为凶人所振荡则已亦哓哓而惧刈薪者惜其樵薪不欲使氿泉妄浸之以妄浸之则湿腐不中用故也以兴今谭大夫契契忧苦而寤寐之中哀怜我谭国劳苦之民人不欲使周人极敛之极敛之则困病不堪其事也觱沸然而涌出者槛泉也此泉濆涌而出言其所从来维其深逺矣喻天下之人心之忧愁亦所由来久逺宁从今日矣织者常苦纬少寡妇所宜忧闵闵然如农夫之望嵗惧以待时寡人卧不安席食不甘味心摇揺如悬旌而无所终薄悲者不可为累欷思者不可为叹息犹懐老牛䑛犊之爱伏读感切五情若灼毒螫㿊肤则申旦不寐饥寒切体亦卒嵗无聊何则痛苦难以安贫穷易为蹙濳鬓髪之内居眉睫之间子野未曽闻离朱所不见心有忧者筐牀衽席弗能安也菰饭犓牛弗能甘也琴瑟鸣竽弗能乐也患解忧除然后食甘寝宁居安游乐鲁监门之女婴相从绩中夜而泣涕其偶曰何谓而泣也婴曰吾闻卫世子不肖所以泣也其偶曰卫世子不肖诸侯之忧也子曷为泣也婴曰吾闻之异乎子之言也昔者宋之桓司马得罪于宋君出于鲁其马佚而𩥇吾园而食吾园之葵是嵗吾闻园人亡利之半越王勾践起兵而攻吴诸侯畏其威鲁往献女吾姊与焉兄往视之道畏而死越兵威者吴也兄死者我也由是观之祸与福相及也今卫世子甚不肖好兵吾男弟三人能无忧乎坚冰黄鸟常哀悲愁不见甘粒但见藜蒿数惊鸷鸟为我心忧水载船舟无根以浮往来溶溶心劳且忧失意懐忧如幽狴牢望骥不来拘蹇为忧凫过稻庐甘乐䲡虽驱不走田畯懐忧离女去夫闵思苦忧簪短带长出思苦穷川渊难游水为我忧次二鹅惨于冰翼彼南风内懐其乘测曰鹅之惨懐忧无快也次六𤣥鸟维愁明降于幽测曰𤣥鸟维愁将下昧也言已忧愁肠中运乱缭绕而转涕泣交流若磨屑之下而无絶时也嵗之秋也凉风鸣条清露变叶则寒蝉抱树而长呌吟烈悲酸瑟于落日之际何也哀其时命迫于严霜而寄悲于菀栁髙山之有崖林木之有枝愚智同知之今忧来仍无定方而人皆无能知之达人之智混齐死生今反感木衰之秋华悲丰草之零露是乃在殷忧而不去何云识道乎恐鷤鴂之先鸣兮使百草为之不芳鸡鹜以稻梁致忧燕雀以堂搆贻愁既衔利之情近又遁害之无由忧随积霖密慨因朗旭彰譬如有人多赍珍财入于旷野其中多有凶暴刼贼彼人尔时更无余想唯作是念我于何时当出如斯险难之处得至丰乐安隐国土譬如有人身患疮癣但念除差以药涂之心为愁慼犹初月烟雾所覆无有光明譬如罪人临当受戮虽复美味在前家室劝喻以忧死故虽欲饮食餚饍不觉滋味忧世我视彼泉水之流尚有一泉则清一泉则浊我视彼诸侯之行何为一皆为恶曽无为善乃泉水之不如也鵰也鸢也贪残之鸟乃髙飞至天今在位非鵰也鸢也何故贪残骄暴如鸟之髙飞至天也鳣也鲔也长大之鱼乃濳逃于渊今贤者非鳣非鲔也何为隐遁避乱如鱼之濳逃于渊也子击磬于卫有荷篑而过孔氏之门者曰有心哉击磬乎孔子生于乱世思尧舜之道东南西北灼头濡足庶几世主之悟悠悠者皆是君闇大夫妬孰合有谋是以嫫母饰恣而矜夸西子彷徨而无家非不知穷厄而不见用悼痛天下之祸犹慈母之伏死子也知其不可如何然恶已农夫辍耕而容与兮恐田野之芜秽驽蹇服御良乐咨嗟铅刀剖截区冶叹息故少师幸而季梁惧宰嚭任而伍贠忧世变鹿鸣废则和乐缺矣四牡废则君臣缺矣皇皇者华废则忠信缺矣棠棣废则兄弟缺矣伐木废则朋友缺矣天保废则福禄缺矣采薇废则征伐缺矣出车废则功力缺矣枤杜废则师衆缺矣鱼丽废则法度缺矣南陔废则孝友缺矣白华废则廉耻缺矣华黍废则蓄积缺矣由庚废则隂阳失其道理矣南有嘉鱼废则贤者不安下不得其所矣崇丘废则万物不遂矣南山有台废则为国之基坠矣由仪废则万物失其道理矣蓼萧废则恩泽乖矣湛露废则万国离矣彤弓废则诸夏衰矣菁菁者莪废则无礼仪矣诰誓不及五帝盟诅不及三王交质子不及三伯今之世犹人之市置货以设诈抱谋以待敌不幸䧟厄求伸而已孝经钩命决曰三皇歩五帝骤三王驰宋均注云德隆道用日月为歩时事弥顺日月亦骤勤思不已日月乃驰故揖让之礼行乎尧舜之朝干戈之功盛于殷周之世清风以长物成春素霜以凋严戒节搢笏干戚不适有方铁铦登降周旋不逮日中奏百貍首射侯不当强弩趋发干城距冲不若烟宂伏櫜古人极于德中世逐于智当今争于力古之人贵能射也以长幼养老也今之人贵能射也以攻战侵夺也其细者以刼弱暴寡也以遏夺为务也仁人之得饴以养疾侍老也跖与企足得饴以开闭取楗也周室衰而王道废儒墨乃始列道而议分徒而讼句爪居牙戴角出距之兽于是鸷矣古之兵弓劒而已矣槽柔无击脩㦸无别晚世之兵隆冲以攻渠幨以守连弩以射销车以鬬伯成子髙辞为诸侯而耕天下髙之今之时人辞官而隐处为乡邑之下岂可同哉古之伐国不杀黄口不获二毛于古为义于今为笑古之所以为荣者今之所以为辱也古之所以为治者今之所以为乱也治身太上养神其次养形治国太上养化其次正法神清志平百节皆宁养性之本也肥肌肤充肠腹供嗜欲养生之末也民交让争处卑委利争受寡力事争就劳日化上迁善而不知其所以然此治之上也利赏而劝善畏刑而不为非法令正于上而百姓服于下此治之末也上世养本而下世事末此太平之所以不起也世有盛衰衰极久有弊也譬犹衣食之于人也初成鲜完始熟香絜少久穿败连日臭茹矣如以上世人民侗长佼好坚彊老夀下世反此则天地初立始为人时长可如防风之君色如宋朝寿如彭祖乎从当今至千世之后人可长如荚英色如嫫母夀如朝生乎爱憎好恶古今不钧时移俗易物同贾异譬之夏后之璜曩直连城鬻之于今贱于铜铁故昔以隐居求志为髙士今以山林之儒为不肖故圣世之良干乃闇俗之罪人也往者之介洁乃末叶之羸劣也盖三皇歩而五帝骤霸王已来载驰载鹜太息而言仁孝者失于江湖乃思濡沬也幽厉之时多有讽刺在下祖习如风之散如水之流故曰弥着世路崄巇一至于此太行孟门岂云崭絶帝者得其英华王者得其根核霸者得其附枝故帝道不行不能王王道不行不能霸霸道不行不能守其身尧歩舜骤禹驰汤骛德有优劣故曰行转疾也三皇垂䇿而五帝繁手唐虞按辔禹汤驰辕虽使周公御衡仲尼促节固不已也天先春而后秋地先荣而后凋日月先光而后幽是以王者则之亦先教而后刑三王结绳五帝畵像三王肉刑五霸黠巧此言歩骤稍有优劣也神农氏夫负妻戴以治天下尧曰朕之比神农犹旦与昏也京房别对曰太平日行上道升平行次道霸世行下道以知为凖以巧为绳诈为之斧伪为之斤上古圣人作汤液醪醴为而不用何也岐伯曰自古圣人之作汤液醪醴者以为备耳夫上古作汤液故为而弗服也中古之世道德稍衰邪气时至服之万全帝曰今之世不必已何也岐伯曰当今之世必齐毒药攻其中鑱石鍼艾治其外也黄帝问曰余闻古之治病惟其移精变气可祝由而已今世治病毒药治其内鍼石治其外或愈或不愈何也岐伯对曰往古人居禽兽之间动作以避寒隂居以避暑内无眷慕之累外无伸宦之形此恬澹之世邪不能深入也故毒药不能治其内鍼石不能治其外故可移精祝由而已今之世不然忧患缘其内苦形伤其外又失四时之从逆寒暑之宜贼风数至虚邪朝夕内至五藏骨髓外伤空窍肌肤所以小病必甚大病必死故祝由不能已也世界如车轮时变如轮转人亦如车轮或上而或下伤志出自北门忧心殷殷瞻彼坂田有菀其特天之杌我如不我克山有蕨薇隰有杞桋君子作歌维以告哀终风卫庄姜伤已也遭州吁之暴见侮慢不能正也二子乗舟思伋寿也卫宣公之二子争相为死国人伤而思之春女怨秋士悲感其物化也雍雍鸣鴈厉翼北游顺时而动得意忘忧嗟我愤叹曽莫能畴犹眇者愿明痿之思歩况懐抱之内水火铄脂膏腠理之间风霜侵骨髓安可齰舌缄唇吞声饮气恶呻吟之响忍酸辛之酷哉鸟鸣东西迎其羣侣似有所属不得自専雄处弱水雌在海濵将别持食悲哀于心言已所种衆芳草当刈未刈蚤有霜雪枝叶虽蚤萎病絶落何能伤于我乎哀惜衆芳摧折枝叶芜秽而不成也以言已循行忠信冀君任用而遂斥弃则使衆贤志士失其所也言我佩琼玉懐美德偃蹇而盛衆人薆然而蔽之伤不得施用也言湛湛江水浸润枫木使之茂盛伤已不蒙君惠而身放弃曽不若树木得其所言有便娟长好之竹生于江水之潭被蒙润泽而茂盛自恨放流而独不蒙君之惠也夫燕蝉遇秋寒将入穴处而懐忧惧候鴈鵾鸡喜乐而逸豫言已无有候鴈鵾鸡之喜乐而有蝉燕之忧惧也屈原忧愁覜视川水见石濑浅浅疾流而下将有所至仰见飞龙翩翩而上将有所登自伤弃在山野终无所登至也言已在于湖泽之中见三鸟飞从南来观察其志欲北渡江纵恣自在自伤不得北归曽不若飞鸟也言水尚得顺其经脉扬荡其波使之迅疾自伤不得顺其天性扬其志意常屈伏也髙张生于絶絃以喻立节期于效命声急由乎调起以喻辞切兴于恨深机诗曰我若西流水子为东峙岳安得同携手契阔成騑服伤禽恶弦惊倦客恶离声是以张髙弦悲声激柱落清唱未和而桑濮代作愿至崑崙之县圃兮采钟山之玉英擥瑶木之橝枝兮望阆风之板桐弱水汨其为难兮路中断而不通执不能凌波以径度兮又无羽翼而髙翔双鸾匿景曜戢翼太山崖抗首漱朝露晞阳振羽仪长鸣戏云中时下息兰池自谓絶尘埃终始永不亏何意世多艰虞人来我疑云网塞四区髙罗正参差奋迅势不便六翮无所施隐恣就长缨卒为时所羁譬如卷施草心谢叶空存骐骥马不试婆娑槽枥间壮士志未申坎坷多辛酸余既滋兰之九畹兮又树蕙之百亩畦蒥荑与揭车兮杂杜蘅与芳芷冀枝叶之峻茂兮愿竢时乎吾将刈虽萎絶其亦何伤兮哀衆芳之芜秽华堂倾榱广宅頺墉髙门降衡循庭树蓬乐鸳鸯之同池羡比翼之共林亮根异其何戚痛别干之伤心困吴坂之峻岨畏盐车之严筴嗟游处之弗遇奚郁悒之难任背宇宙之寥廓罗网罟之重深常屛气以歛迹焉游豫以娱心秋木萋萋其叶萎黄有鸟处山集于苞桑养育毛羽形容生光既得升云游倚曲房离宫絶旷身体摧藏志念抑沈不得颉颃虽得餧食心有徊徨惟方今之疏絶若惊风之吹尘转蓬离本根飘飘畏长风百草应节生含气有深浅秋蓬独何辜飘飖随风转猗兰操者孔子所作也孔子聘诸侯莫能自任自卫反鲁隐谷之中见香兰独茂喟然叹曰夫兰当为王者香今乃独茂与衆草为伍乃止车援琴鼓之虽复孤骸不返方为漠北之尘营魄知归终结江南之草夫迷山之客迟遥响于巖崖穷海之賔望孤烟于洲屿轻鸿戏江潭孤鴈集洲沚邂逅两相亲同念共无已风雨好东西一隔顿千里追想栖宿时声容满心耳短翮不能翔徘徊烟露里鹄飞举万里一翀蜚昊苍翔髙志难得离鸿失所望黄鹤一逺别千里顾徘徊胡马去其羣思心长依依喻林卷十八喻林卷十九钦定四库全书喻林卷十九明徐元太撰人事门嗟逝虽泰山颓峻一篑不遗而泗水余澜千载犹在摧苖落颖弥可伤惋霜早梧楸风先蒲栁玉没于访珪之辰桂掩于搜芳之日仲尼悼颜渊苗而不秀子云伤童乌育而不秀恨其兰玉夙凋故长辔未骋归华先委为露所堕别叶早辞为风所陨音以应声影以随形形声咸以翳没影响故亦必蔵言德业之美类于兰玉始含芳而积耀遽毁璧而摧柯夫日蚀由乎交分山崩起于朽壤亦云数而已矣然百姓怪焉者岂不以资髙明之质而不免卑浊之累居常安之势而终婴倾离之患故乎春兰擢茎方茂其华荆寳挺璞将剖于和含芳委耀毁璧摧柯顾长康拜桓宣武墓作诗云山崩溟海竭鱼鸟将何依人问之曰卿凭重桓乃尔哭之状其可见乎顾曰鼻如广莫长风眼如悬河决熘或曰声如震雷破山泪如倾河注海埋玉树着土中使人情何能已已劒匿光芒璧碎符采林木虽茂无形可久碑诔虽美无后可守麟亡星落月死珠伤瓶罄罍耻芝焚蕙叹弔蕙若之暂芳恸琬琰之永缺彼兰菊之芳茂及渠槿之荣色终于邑乎繁霜俱飘飖于路侧尽若穷烟离若箭弦如影灭地犹星殒天何德之盛而年或阙何华之繁而实不结律谷罢煊龙乡辍晓照车去魏联城辞赵乐庆云之普覆悼时雨之不广存若烛龙衔曜没若庭燎俱灭东耀方逺北芒已及坠露晓团悲风暮急常惧庆云之惠不酬而揺落奄至岂谓经尘之效莫展而峻极先頽繁霜夏被修梧摧干荣珪掩采灵劒摧锋宋郊沦鼎洛水沈钟玖璇隐曜美玉韬光来无见兮进无闻泣下雨兮叹成云中峰岳断半海鹏埀凤沈丹穴龙亡黑陂冀后凋于岁寒遭繁霜于夏零灭皎皎之玉质絶琅琅之金声石坚而朽星华而灭壑舟今已去宁有济川时冬水之凝何如春水之消何言集大鸟忽此䘮元龟譬如火焉薪尽而火灭则无光矣故灭火之余无遗炎矣人死之后无遗魂矣王威明风韵遒正神峯标映千里絶迹百尺无枝实俊人也一尔过隙永归长夜金刀掩铓长淮絶涸使夫八真明珠未揜而蔵曜百味淳乳不浇而自薄哀哉智炬昏冥慈云消灭长夜诸子诚可悲矣讥调鲁败于狐骀国人诵之曰臧之狐裘败我于狐骀我君小子朱儒是使朱儒朱儒使我败于邾师慧过宋朝将私焉其相曰朝也慧曰无人焉相曰朝也何故无人慧曰必无人焉若犹有人岂其以千乘之相易滛乐之蒙必无人焉故也卫侯为夫人南子召宋朝会于洮太子蒯瞶献盂于齐过宋野野人歌之曰旣定尔娄猪盍归吾艾貑公羊传云晋灵公将杀赵盾躇阶而走灵公有周狗谓之獒唿獒而属之獒亦躇阶而从之祁弥明逆而踆之絶其颔赵盾顾曰君之獒不若臣之獒也酒客难法度士譬之于物曰子犹瓶矣观瓶之居居井之眉处髙临深动常近危酒醪不入口臧水满懐不得左右牵于纆徽一旦叀碍为瓽所轠身提黄泉骨肉为泥自用如此不如鸱夷鸱夷滑嵇腹如大壶尽日盛酒人复借酤常为国器託于属车出入两宫经营公家繇是言之酒何过乎士有不谈此者则芸夫牧竖已叫唿之矣本闻卿作狗何意为龙辂言潜阳未变非卿所知焉有狗耳得闻龙声乎于时谤书谓台中有三狗二狗崖柴不可当一狗凭黙作疽囊三狗谓何邓丁也黙者爽小字也其意言三狗皆欲囓人而谧尤甚也时有谤书曰曹爽之势热如汤太傅父子冷如浆李丰兄弟如游光其意以为丰虽外示清净而内图事有似于游光也洪祗俱会亮门下洪谓祗曰君马何驶祗对曰故吏马不为驶明府马不进耳愽陵崔洪为尚书左丞时人为之语曰丛生棘刺来自愽陵在南为鹞在北为鹰时梅陶及钟雅数説余事纳輙困之因曰君汝颍之士利如锥我幽冀之士钝如槌持我钝槌捶君利锥皆当摧矣陶雅并称有神锥不可得槌纳曰假有神锥必有神槌王导尝与诸葛恢戏争族姓曰人言王葛不言葛王也恢曰不言马驴而言驴马岂驴胜马邪时尚书仆射山涛领吏部王济裴楷等并为帝所亲遇岳内非之乃题阁道为謡曰阁道东有大牛王济鞅裴相鞧和峤刺促不得休绰性通率好讥调尝与习凿齿共行绰在前顾谓凿齿曰沙之汰之瓦石在后凿齿曰簸之飏之糠粃在前羣非孔子厄同匡人虽阳和布气鹰化为鸠至于识者犹憎其目既开青云覩白雉何不张尔弓挟尔矢隐曰本谓是云龙骙骙乃是山鹿野麋兽微弩强是以发迟吾軰与先帝共兴事业而不预时权君无汗马之劳何敢专管大任是为我耕稼而君食之乎勐曰方当使君为宰夫安直耕稼而已弟受海内骇笑不过如燕石秃鹙栢直狗虽老犹能猎萧漂阳马虽老犹骏徐娘虽老犹尚多情无处不逢鸟噪无处不逢鲍佐正偃乘车在前瑀䇿驷居后相去数十歩瑀蹋马及之谓偃曰君辔何疾偃曰牛骏驭精所以疾耳偃曰君马何迟曰骐骥罗于覊绊所以居后偃曰何不着鞭使致千里答曰一蹙自造青云何至与驽马争路谌恚曰见炊饭推以与人王晏闻之曰谁复为萧谌作瓯筯者赵修小人背如土牛殊耐鞭杖今日吾讥晏子訾犹倮而髙橛者也非人不得其故是犹泽人之非斤斧山人之非网罟也堂衣若曰子何年少言之绞子贡曰大车不绞则不成其任琴瑟不绞则不成其音子之言绞是以绞之也夫服事何足以端士行乎昔者荆为长劒危冠令尹子西出焉齐短衣而遂偞之冠管仲隰朋出焉越文身鬋髪范蠡大夫种出焉西戎左袵而椎结由余亦出焉即如君言衣狗裘者当犬吠衣羊裘者当羊鸣且君衣狐裘而朝意者得无为变乎木门阃兮梁上柱敝凿头兮断柯斧鞞鼓兮补履朴脱椎衲兮𢷬衣杵视短人兮形如许今为犯礼之行而不喜闻遄死之讥是负豕而憎人説其臭投泥而讳人言其汚也是以世人为文竞于诋诃吹毛取瑕次骨为戾魏晋滑稽盛相驱扇遂乃应玚之鼻方于盗削卵张华之形比乎握舂杵与世殊技固孤是求子忧朱泙曼之无所用吾恨轮扁之无所教也子覩木雕独飞愍我垂翅故栖吾感去鼃附鸱悲尔先笑而后号也汝故是吴兴溪中钓碣耳何敢诪张康僧渊目深而鼻髙王丞相每调之僧渊曰鼻者面之山目者面之渊山不髙则不灵渊不深则不清王孝伯问王大阮籍何如司马相如王大曰阮籍胸中垒块故须酒浇之鸿胪卿孔羣好饮酒王丞相语云卿何为恒饮酒不见酒家覆瓿布日月糜烂羣曰不尔不见糟肉乃更堪久谢幼舆谓周侯曰卿类社树逺望之峨峨拂青天就而视之其根则羣狐所託下聚溷而已答曰枝条拂青天不以为髙羣狐乱其下不以为浊支道林因人就深公买印山深公曰未闻巢由买山而隐又问荀令君赵盪寇皆足盖世乎衡见荀有容仪赵有腹乃答曰文若可借面弔丧稚长可使监厨请客其意以为荀但有貌赵健啖肉也道真尝与一人共索袢草中食见一妪将二儿过并青衣调之曰青羊将两羔妪答曰两猪共一槽殷方语孙卿曰公勿作强口马我当併卿控孙亦曰卿勿作冗鼻牛我当穿卿颊谚曰上车不落为着作体中何如则秘书言其不用才也司马宣王辟州泰为新城太守尚书钟毓请泰曰君释褐登宰府乞儿乘小车一何䭾泰曰君明公之子少有文彩故守吏职猕猴乘上牛一何迟衆賔悦服齐世有席昆蚩鄙文学嘲刘逖云君文若朝菌须臾之翫非宏才岂比吾千丈松常有风霜刘云既有寒木又发春华可乎仕进不止执虎子苏笑曰我诚不能効汝蹇蹇驱鹿车驰也刘道真于河侧自牵船见一老妪採梠刘调之曰女子何不调机利杼而採梠妪答曰丈夫何不跨马挥鞭而牵船孙权尝燕见蜀使费祎逆勅羣臣使祎至伏食勿起祎至权为辍食而诸人不起祎调之曰凤凰来翔麒麟吐哺驴骡无知伏食如故诸葛恪应声答曰爰植梧桐以待凤凰有何燕雀自称来翔何不弹射使还故乡惠子始与庄子相见而问乎庄子曰今日自以为见凤凰而徒遭燕雀耳坐者俱笑宋明帝纪胡母颢专权奏无不可时人语曰禾绢闭眼诺胡母大张槖禾绢谓上也悋大官而肿口临沧海而摄腹真子之谓也託比鹭白鸟也以兴洁白之士子贡问于孔子曰敢问君子贵玉而贱䃉者何也为玉之寡而䃉之多与孔子曰非为䃉之多故贱之也玉之寡故贵之也夫昔者君子比德于玉焉温润而泽仁也缜宻以栗知也亷而不刿义也埀之如队礼也叩之其声清越以长其终诎然乐也瑕不揜瑜瑜不揜瑕忠也孚尹旁达信也气如白虹天也精神见于山川地也圭璋特达德也天下莫不贵者道也诗云言念君子温其如玉故君子贵之也自号鸱夷者言若盛酒之鸱夷多所容受而可卷懐与时张弛也阮脩所着述甚寡尝作大鹏赞曰苍苍大鹏诞自北溟假精灵鳞神化以生如云之翼如山之形海运水击扶揺上征翕然层举背负大清志存天地不屑雷霆鷽鸠仰笑尺鷃所轻超世髙逝莫知其情素既屡被徴辟声誉甚髙山中有蚿虫声清长听之使人不厌而其形甚丑素乃为蚿赋以自况文王乃斋三日乘田车驾田马田于渭阳卒见太公坐茅以渔文王劳而问之曰子乐渔邪太公曰君子乐得其志小人乐得其事今吾渔甚有似也文王曰何谓其似也太公曰钓有三权禄等以权死等以权官等以权夫钓以求得也其情深可以观大矣离骚之文依诗取兴引类譬谕故善鸟香草以配忠贞恶禽臭物以比䜛佞灵修美人以嫓于君宓妃佚女以譬贤臣虬龙鸾凤以託君子飘风云霓以为小人其词温而雅其义皎而朗凡百君子莫不慕其清髙嘉其文彩哀其不遇而悯其志焉行当如苍龙能屈能申志当如大虹能扬文采精当若彗星能耀光明举当若鵕䴊飞能冲天也雷为诸侯以兴于君云雨㝠昧以兴佞臣猨猴善鸣以兴䜛人风以喻政木以喻民雷填填者君妄怒雨㝠㝠者羣佞聚也猨啾啾者䜛夫弄口也风飒飒者政烦扰也木萧萧者民惊骇也言橘枝重累又有利刺以象武也实圆抟又象文也以喻已有文武能方圆日以喻君山以喻臣霰雪以兴残贼云以象佞人山峻髙以蔽日者谓臣蔽君明也下幽晦以多雨者羣下专擅施恩也霰雪纷其无垠者残贼之政害贤人也云霏霏而承宇者佞人并进满朝廷也周礼后六服一曰翚衣取其雉性介而守以比后德也佩鸣玉以比洁齐幽兰以争芬木度北而变质故不可以踰境金百鍊而不销故万邦作兰以秋馥可以喻言桂以冬荣可以喻性鹪鹩小鸟也生于蒿莱之间长于藩篱之下翔集寻常之内而生生之理足矣色浅体陋不为人用形微处卑物莫之害繁滋族类乘居匹游翩翩然有以自乐也彼鹫鹗鵾鸿孔雀翡翠或凌赤霄之际或託絶垠之外翰举足以冲天觜距足以自卫然皆负矰婴缴羽毛入贡何者有用于人也惟鹪鹩之微禽兮亦摄生而受气育翩翾之陋体兮无𤣥黄以自贵毛弗施于器用兮肉不登乎爼味鹰鹯过犹俄翼兮尚何惧于罿罻翳荟蒙笼是焉游集飞不飘飏翔不翕习其居易容其求易给巢林不过一枝每食不过数粒栖无所滞游无所盘匪陋荆棘匪荣兰动翼而逸投足而安委命顺理与物无患伊兹禽之无知兮何处身之似智不懐寳以贾害兮不饰表以招累不以资质之鄙薄兮欲增辉乎太清虽无补于日月兮期自照于陋形当朝阳而戢景兮必宵昧而是征进不竞于天光兮退在晦而能明谅有似于贤臣兮于疏外而尽诚骛无他心故庶人以为贽顾惟烛之自焚以致用亦犹杀身以成仁矣我嘉兹栉恶乱好理一髪不顺实以为耻虽日用而匪懈不告劳而自己茍以理而委任期竭力而没齿北园有一树布叶埀重隂外虽多棘刺内实有赤心愿为緑苹草託身寄清池俯观万物扰扰焉如水之载浮萍兰既春敷菊又秋荣芳薰百草色艶羣英孰是芳质在幽愈馨文伯相鲁敬姜谓之曰吾语汝治国之要尽在经耳幅者所以正枉也不可不强故幅可以为将画所以均不服也故画可以为正物者所以治芜与莫也故物可以为都大夫持而不出入不絶者捆也捆可以为大行人推而往引而来者综也综可以为关内之师主多少之数者均也均可以为内史服重任行逺道正直而固者轴也轴可以为相舒而无穷者摘也摘可以为三公文伯载拜受教去妇不顾门萎韭不入园以妇人之性草菜之情犹有所耻想忠壮者意何所之至夫重隂之夕风雨晦暝万物眩惑翩翩独征竒姿燎朗在隂益荣犹贤哲之处时时昏昧而道明若兰香之在幽越羣臭而弥馨板则紫栢杵则木𤓰何斯材而斯用也草则离离靡靡縁冈而殖但使十步而有一芳余亦何辞间于荆棘石出荆山悬巖之颠外有五色之文内含卞氏之珍磨之不加莹雕之不增文禀气坚贞受之自然顾其理枉屈纡绕而不得申惟斯屏风出自幽谷根深枝茂号为乔木孤生陋弱畏金彊族移根易土委伏沟渎飘飘危殆靡安措足天启我心遭遇微禄中郎缮理收拾捐朴大匠攻之刻雕削斵表虽剥裂心实贞悫等化器类庇䕃尊屋列在左右近君头足頼蒙成济其恩𢎞笃不逢仁人永为枯木是钖杖者名为智杖亦名德杖彰显圣智故曰智杖行功德本故曰德杖如是杖者圣人之表帜贤士之明记趣道法之正幢隐语还无社与司马卯言号申叔展叔展曰有麦麴乎曰无有山鞠穷乎曰无河鱼腹疾奈何曰目于眢井而拯之若为茅绖哭井则已明日萧溃申叔视其井则茅绖存焉号而出之吴申叔仪乞粮于公孙有山氏曰佩玉蘂兮余无所系之㫖酒一盛兮余与褐之父睨之对曰粱则无矣麤则有之若登首山以唿曰庚癸乎则诺羊性滛而狠猪性卑而率鹅性顽而傲狗性险而出皆指斥贵势桓公使管仲求寗戚寗戚应之曰浩浩乎育育乎管仲不知至中食而虑之婢子曰公何虑管仲曰非婢子之所知也婢子曰公其母少少毋贱贱昔者吴干战未龀不得入军门国子擿其齿遂入为干国多百里奚秦国之饭牛者也穆公举而相之遂霸诸侯由是观之贱岂可贱少岂可少哉管仲曰然公使我求寗戚寗戚应我曰浩浩乎吾不识婢子曰诗有之浩浩者水育育者鱼未有室家而安召我居寗子其欲室乎公游于纪得书曰食鱼无反勿乘驽马公曰善哉知苦言食鱼无反则恶其鱢也勿乘驽马恶其取道不逺也晏子对曰不然食鱼无反毋尽民力乎勿乘驽马则无置不肖于侧乎有物于此居则周静致下动则綦髙以鉅圆者中䂓方者中矩大参天地德厚尧禹精微乎毫毛而盈大乎㝢宙忽兮其极之逺也攭兮其相逐而反也卭卭兮天下之咸蹇也德厚而不损五采备而成文往来惛惫通于大神出入甚极莫知其门天下失之则灭得之则存弟子不敏此之愿陈君子设辞请测意之曰此夫大而不塞者与充盈太宇而不窕入郄穴而不偪者与行逺疾速而不可託訙者与往来惛惫而不可为固塞者与暴至杀伤而不亿忌者与功被天下而不私置者与託地而游宇友风而子雨冬日作寒夏日作暑广大精神请归之云有物于此㒩㒩兮其状屡化如神功被天下为万世文礼乐以成贵贱以分养老长幼待之而后存名号不美与暴为隣功立而身废事成而家败弃其耆老收其后世人属所利飞鸟所害臣愚而不识请占之五帝帝占之曰此夫身女好而头马首者与屡化而不夀者与善壮而拙老者与有父母而无牝牡者与冬伏而夏游食桑而吐丝前乱而后治夏生而恶暑喜温而恶雨蛹以为母蛾以为父三俯三起事乃大已夫是之谓蚕理有物于此生于山阜处于室堂无知无巧善治衣裳不盗不窃穿窬而行日夜合离以成文章以能合从又善连衡下覆百姓上饰帝王功业甚薄不见贤良时用则存不用则亡臣愚不识敢请之王王曰此夫始生鉅其成功小者耶长其尾而鋭其剽者耶头铦达而剽赵缭者耶一徃一来结尾以为事无羽无翼反覆甚极尾生而事起尾邅而事已簪以为父管以为母既以缝表以连里夫是之谓箴理常摐曰过故乡而下车子知之乎老子曰过故乡而下车非谓其不忘故邪常摐曰嘻是已常摐曰过乔木而趋子知之乎老子曰过乔木而趋非谓敬老邪常摐曰噫是已张其口而示老子曰吾舌存乎老子曰然吾齿从乎老子曰亡常摐曰子知之乎老子曰夫舌之存也岂非以其柔邪齿之亡也岂非以其刚邪常摐曰嘻是已淳于髠等曰狐白之裘补之以弊羊皮何如邹忌曰敬诺请不敢杂贤以不肖淳于髠曰方内而圆釭如何邹忌曰敬诺请谨门内不敢留賔客淳于髠等曰三人共牧一羊羊不得食人亦不得息何如邹忌曰敬诺减吏省员使无扰民也歛小器投诸台者言取郭外萌内之于城中也食猎犬组羊裘者言趣飨战鬬之士而缮甲兵也琴之合甚思之者言思妻也臧我羊羊有母是盖告妻善养母也食我以同鱼同者其文错错者所以治锯锯者所以治木也是有木治系于狱矣冠缨不足𢃄有余者头乱不得梳饥不得食也故知吾子拘而有木治者然文辞之有谐隐譬九流之有小説盖稗官所采以广视听若效而不已则髠袒而入室旃孟之石交乎寓言元气为舟微风为杝敖翔大清纵意容冶父之誉子人多不信时有信者輙以常嫌见疑故借外论之方地为车圆天为盖长剑耿介倚乎天外析飞尘以为舆剖粃糠以为舟泛然投乎杯水淡若巨海之洪流凭蜽眦以顾盼附蠛蠓而遐游集宁隐微之原浑存亡而不忧开馆尺捶余筑榭微尘里蜗角列州县毫端建朝市攀蚊髯附蚋翼我自谓重彼不极邂逅有急相切逼窜于针孔以自匿河流既竭日月俱腾置罗微物动落云鹏针锋于焉止息髪杪可以翺翔蚊眉深而易阻蚁目旷而难航馆于蝇鬓宴于毫端亨蝨脑切虮肝㑹九族而同哜犹委余而不殚俯身望日入下视见星罗嘘八风而为气吹四海而扬波并吞四夷饮枯河海跂越九州无所容止坐卧邻空尘凭附蟭螟翼越咫尺而三秋度毫釐而九息噫气为风挥汗成雨聊灼戴山龟欲持探䆳古观修鲲其若辙鲋视沧海之如滥觞经二仪而跼蹐跨六合以翺翔四渎流如泪五岳罗若垤九河之水不足以渍面蘖八薮之木不足以为薪蒸七泽之麋不足以充庖爼春云为马秋风为驷按之不迟劳之不疾手顿羲和辔足踏阊阖开东海犹蹄涔崑崙蝼蚁堆譬如有树名为好坚是树在地中百岁枝叶具足一日出生髙百丈是树出已欲求大树以䕃其身是时林中有神语好坚树言世中无大汝者诸树皆当在汝䕃中先后必须雷动于前风散于后然后万物皆益如二月启蛰之后风以长物八月收声之后风以残物风之为益其在雷后自羊徂牛言先小后大也树麻者必先耕治其田然后树之三王之祭川也皆先河而后海或源也或委也此之谓务本凡食果实者后君子火熟者先君子大犹已成发其小者逺犹已成发其近者将行重器先其轻者先清而后浊者天地也善问之人如匠善攻治坚木先斫治其濡易之处然后斫其节目其所问师之时亦先问其易后问其难也钟之为体必待其击每一舂而为一容然后尽其声言善答者亦待其一问然后一答乃后尽説义理也凡国之大事先簭而后卜天尊地卑神明之位也春夏先秋冬后四时之序也先倮而浴则可以浴而倮则不可先祭而后飨则可先飨而后祭则不可物之先后各有所宜也圣人以人占天者先乎天也史以天占人者后乎天也大圣先天而天不违良吏后天而奉天时知其所先后则天人之情得矣天道先春后秋以成岁为政先令后诛以成治大极初搆清浊始分故天先成而地后定病发而有余本而标之先治其本后治其标病发而不足标而本之先治其标后治其本痛从上下者先刺其下以遏之后刺其上以脱之痛从下上者先刺其上以遏之后刺其下以脱之春夏先治其标后治其本秋冬先治其本后治其标病之中外何如岐伯曰从内之外者调其内从外之内者治其外从内之外而盛于外者先调其内而后治其外从外之内而盛于内者先治其外而后调其内譬如日出先照一切诸大山王次照一切大山次照金刚寳山然后普照一切大地日光不作是念我当先照诸大山王次第乃至普照大地但彼山地有髙下故照有先后如人学射先安其足后习其法譬如有人欲入大海应先知彼水之深浅然后当入如世人有三种田有一上田良美沃壤极为上好第二田者适处其中好第三田者旷野邉逺沙卤咸恶有诸田夫先于何田而下种为利益者先种良田望获大利若良田尽次种中者种中田已次种下田譬如揺树取菓熟者前堕若未熟者更复后揺又如捕鱼前网不尽后网乃得如人有重罪先以打縳楚毒然后乃杀譬如先以好宝示人然后赞宝所能如人重病先以除病为急然后以宝物衣服庄严其身如垢衣先浣后净乃染所以者何染法次第故以垢衣不受染故喻林卷十九喻林卷二十钦定四库全书喻林卷二十明徐元太撰人事门通塞凡物之不亲由有间也物之不齐由有过也有间与过啮而合之所以通也夫以六合之大万物之衆一体之所栖宅犹秋毫之在马背也其所资因小许处耳而贤者顺之以通不肖者逆之以塞彼之所乘其异涂辙哉三人比肩不能外出户一人相随可以通天下数存则虽愚有所不失数亡则虽圣有所不得水之性清动壅以堤则波縚而气腐决之使通循势而行从涧而转虽有朽骸烂胔不能汚也非水之性异通之与壅也人之通犹水之通也德如寒泉假有沙尘弗能汚也处穴大唿声郁数仞顺风长叫响通百里入井望天不过圆盖登峯眺目极于烟际向在井穴之时声非卒嗄目非暴昧而闻见局者其势壅也及其乘风蹈峯声非孟贲目非离娄而响彻眺逺者其势通也金为火所流海为寒所凝此是理开而常达也然则能流金而不能焚景能凝海而不能结风此理闭而所穷也夫华植之有零茂故隂阳之度也圣哲之有穷达亦命之故也其见也则如游龙其濳也则如隐凤譬若人行路或平或荆棘顺逆左隄彊则右隄伤左右俱彊则下方伤宜任水势所之使人随髙而处古人称荣华于顺㫖枯藁于逆违君不见夫羊乎百羊而羣使五尺童子荷杖而随之欲东而东欲西而西君且使尧牵一羊舜荷杖而随之则乱之始也至顺则金石无坚迕逆则水气无耎顺全逆毁斯正理也七纬逆则天象变五性逆则人道败变而不生菑败而不伤行者未之有也今使孟説引牛之尾尾断膑裂不行十歩若环桑之条以贯其鼻縻以寻绹被髪童子骑而䇿之风于广泽恣情所趣何者十步之行非逺于广泽被髪之童非勇于孟説然而近不及逺强不如弱者逆之与顺也司马蒯瞶天下之攻击剑者也令提劒锋而掉劒觚必刎其指而不能以䧟腐木而况金甲乎若提其觚而掉其锋虽则凡夫可以陆斩犀象水截蛟龙矣顺理而行若执劒觚逆情而动如执劒锋欲无伤手其可得乎今导泉向涧则为易下之流激波陵山必成难昇之势水之无情犹知违逆趣顺矧人心乎舟循川则游速人顺路则不迷将犹立坂而走丸不可复反也顺易同恶相求如市贾焉何难所谓子应乎母以胶投漆虽欲勿合其可离乎树恩布德易以周洽其犹顺惊风而飞鸿毛也夫有桀纣之乱乃见汤武之功人久饥渴易为充饱指麾则五岳可倾唿噏则江湖可竭况履顺讨逆执正伐邪是乌获摧氷贲育拉朽勐兽吞狐泰山压卵因风燎原未足方也伤弓之鸟落于虚发岂不若因风振落顿坂走轮哉一举乘风扫清气秽大风一振枯干必摧凝霜暂落秋蔕自殒因其所好以悦导之若下坂以走丸譬顺流而决壅以听天下若背风而驰顺风而唿者易为气因时而行者易为力循流而下易以至倍风而驰易以逺长股喜走趋走千里从风吹火牵麒骥尾易为之功因摧受福覆手齐犊易为功力始皇方斧将相方刀六国方木将相方肉激也居髙屋之上而幡瓴水言其向下之势易也仲长子昌言云乘此风顺此流而下走谁复能为此限者哉落叶俟微风以陨而风之力盖寡孟尝遭雍门而泣而琴之感以末何者欲陨之叶无所假烈风将坠之泣不足繁哀响也若久涂炭则易政如渴不择饮也如人右手能作衆事如痈已熟若遇医师及以不遇悉得除愈犹如平地驾四马车善调御者执鞭持控使不失辙譬如熟痈若无治者得小因縁而便自溃亦如熟果若无人取微风因縁便自堕落譬如新净白㲲易为受色譬如服苦药以蜜下之则易逆难诸侯既败周室将亡今牂羊而责其大首终无是道也以兴周衰而求其大兴亦无此理也邹人与楚人战则王以为孰胜曰楚人胜曰然则小固不可以敌大寡固不可以敌衆弱固不可以敌强海内之地方千里者九齐集有其一以一服八何以异于邹敌楚哉夫土之有川犹人之有口也治土而防其川犹止儿啼而塞其口岂不遽止然其死可立而待也遣将不与兵符必先请而后动是犹绌韩卢而责之获也欲揺泰山而荡北海事败身危所谓倒持干戈授人以柄功必不成秪为乱阶夫既朽不雕衰世难佐若欲辅难佐之朝雕朽败之木是犹逆坂走丸迎风纵棹岂云易哉但坠崖之木事絶升跻覆盎之水理乖收汲夫弯弓射天未见能至挥戈击地多力安施何则逆顺之势定殊祸福之验易原也同舟渡海中流遇风救患若一所忧同也张罗而畋唱和不差者其利等也故体痛者口不能不唿心悦者颜不能不笑责疲者以举千钧责兀者以及走兎驱逸足于庭求猨㨗于槛斯逆理而求之犹倒裳而索领譬之出不由门行不从径也以是求利不亦难乎使匠石以千岁之夀操钩视规矩举绳墨而正太山使贲育带干将而齐万民虽尽力于巧极盛于夀太山不正民不能齐利所禁禁所利虽神不行誉所罪毁所赏虽尧不治夫为门而不使入委利而不使进乱之所以产也人莫能左画方而右画圆也以肉去蚁蚁愈多以鱼驱蝇蝇愈至使乌获疾引牛尾尾絶力勯而牛不可行逆也使五尺竖子引其卷而牛恣所以之顺也世之人主贵人无贤不肖莫不欲长生久视而日逆其生欲之何益夫巢覆毁卵则凤凰不至刳兽食胎则麒麟不来干泽涸鱼则龟龙不往故君虽尊以白为黑臣不能听父虽亲以黑为白子不能从今夫地黄主属骨而甘草主生肉之药也以其属骨责其生肉以其生肉论其属骨是犹王孙绰之欲倍偏枯之药而欲以生殊死之人亦可谓失论矣若夫以火能焦木也因使销金则道行矣若以磁石之能连鐡也而求其引瓦则难矣禹决江疏河以为天下兴利而不能使水西流稷辟土垦草以为百姓力农然不能使禾冬生岂其人事不至哉其势不可也巧冶不能铸木工匠不能斵金者形性然也入水而憎濡懐臭而求芳虽善者弗能为工畜利变币欲以反本是犹以煎止燔以火止沸也上山求鱼入水捕兎市非其归自令久畱探巢捕鱼耕田捕䲡费日无功右手虚空灼火泉源钓鲂山巅鱼不可得火不肯燃筑阙石颠立本泉源久鳏无偶思配织女求其非望自令寡处次七劳牵不其鼻于尾弊测曰劳牵之弊其道逆也言龟所以能负山若舟船者以其在水中也使龟释水而陵行则何能迁徙山乎夫班秋不能削瓦石为芒鍼欧冶不能铸铅钖为干将故不可为者虽鬼神不能为也不可成者虽天地不能成也乃欲延蟪蛄之命令有歴纪之夀养朝菌使累晦朔之积吾子不亦谬乎后稷虽善播植不能使禾稼冬生逆天时也禹善治水凿山穴川不能廻水西流逆地势也人虽才艺卓絶不能悖理成行逆人道也何异处穴而望声彻入井而欲睇博哉百川东到海何时复西归此由禽鹿少见驯育则服从教制长而见羁则狂顾顿缨赴蹈汤火虽饰以金镳飨以嘉肴逾思长林而志在丰草也何异执朽辔以御逸驷承劲风以握秋蓬此则起髙于川污为深于邱山也反鉴取照匹此何难倒裳求领方之为易秋蚕不成冬种不生鲁连子曰古善渔者宿沙瞿子使渔于山则虽十宿沙子不得一鱼焉又曰宿沙瞿子善煑盐使煑渍沙虽十宿沙不能得也没水捕雉兎登山索鱼龙植麦欲获黍运规以求方竭力劳精神终年无见功所谓逆四时者春得肺脉夏得肾脉秋得心脉冬得脾脉其至皆悬絶沈濇者命曰逆四时譬如画空作庄严具是难思议有人堕海中有人教食水尽可得步出人言我已饮后水复来世俗如是前后相趣不可极如以网盛风是事为甚难譬如钻水求酥是实难得夫至神不过天地不能使蛰虫夏逝震雷冬发易成婉兮娈兮总角丱兮未几见兮突而弁兮雨雪之盛瀌瀌然至日将出其气始见人则皆称曰雪今消释矣喻小人虽多王若欲兴善政则天下闻之莫不曰小人今诛灭矣有童子婉然而少娈然而好兮总聚其髪以为两角丱然兮幼稚如此与别未经几时而更见之突然已加冠弁为成人兮言童子少自修饰未几时而即得成人以喻人君能善身修德未几时而可以立功挟泰山以超北海语人曰我不能是诚不能也为长者折枝语人曰我不能是不为也非不能也故王之不王非挟泰山以超北海之类也王之不王是折枝之类也以齐王犹反手也擢假海内若覆手背夫差失道越亦贤矣湿易雨饥易助夫蜀西僻之国也而戎狄之长也而有桀纣之乱以秦攻之譬如使豺狼逐羣羊也以秦卒之勇车骑之多以当诸侯譬若施韩卢而逐驽兔也夫齐罢国也以天下击之譬犹以千钧之弩溃痈也夫秦卒之与山东之卒也犹孟贲之与怯夫也以重力相压犹乌获之与婴儿也夫战孟贲乌获之士以攻不服之弱国无以异于堕千钧之重集于鸟卵之上必无幸矣地势便利其以下兵于诸侯譬犹居髙屋之上建瓴水也秦师至鄢郢举若振藁以秦之彊大王之贤由灶上骚除夫以鸿毛燎于罏炭之上必无事矣寒之于衣不待轻煖饥之于食不待甘㫖夫举吴兵以訾于汉譬犹蝇蚋之附羣牛腐肉之齿利剑锋接必无事矣今以中国之盛万倍之资遣百分之一以攻匈奴譬犹以彊弩射且溃之痈也必不畱行矣执大斧伐枯木流大水灭发火以新室之威而吞胡虏无异口中蚤蝨以胶固之衆当解合之埶犹以烈风扫彼枯叶发突骑以辚乌合之衆如催枯折腐耳范滂清裁犹以利刃齿腐朽今将军总皇威握兵要龙骧虎步髙下在心此犹鼓洪罏燎毛髪耳功易于泰山破鸡子轻于驷马载鸿毛雷震虎步竝集虏廷若举炎火以焚飞蓬覆沧海而注熛炭有何不消灭者哉攻坚易于折枯摧敌甚于汤雪夫以秦楚之彊而报弱薛犹磨萧斧而伐朝菌也以明公之威应困穷之敌击疲弊之㓂无异迅风之振秋叶矣扰天下如驱羣羊举二都如拾遗芥以大将军英秀诸将勇鋭以攻小城何异洪罏燎羽毛今有劲卒百万文武如林鼓行而摧遗晋若商风之陨秋叶以司马模之彊吾取之如拉朽索綝小竖岂能汚吾马蹄刀刃邪以万乘之师扫一隅之㓂倾山碎卵方之非易譬如声发响应形动影随未足比其易也倾海注萤颓山压卵譬犹崩泰山而压蚁壤决悬河而注熛烬岂有不殄灭者哉悬河注火奚有不灭虽复朽株将㧞非待寻斧落叶就殒无劳烈风岂异厉萧斧而伐朝菌鼔洪罏而燎毛髪虽愚者知其不旋踵矣穷乡下里其为丛祠也不过于巵酒而脔肉芜国之社不难于请福得其情则鸿遇长风鱼纵大壑沛然莫之能御故能制行其术也夫寒者利䄈褐而饥者甘糟糠天下嚣嚣新主之资也此言劳民之易为仁也于是秦人拱手而取西河之外战于鸿门曾无藩篱之难然刘氏夺之若转闭锤倾者易覆也倚者易軵也几易助也湿易雨也以汉之彊攻于匈奴之衆若以强弩溃痈疽万物得其本者生百事得其道者成然后洗甲于二川流凯于三崃倒戈于栈道功孰踰焉汉室之安可倚牖而待也顺倾转圜不足以喻其便逡廵放屣不足以况其易卫君之贤为王术若乌获之力以举一斤夫其荡涤凶秽剿除丑类若顺迅风而纵烈火晒白日而扫朝云也以王之雄武吞倂巴蜀如鸱衔腐鼠耳夫危叶畏风惊禽易落无待干戈聊用辞辩若骇鲸之决细网奔兕之触鲁缟未足以喻其易一匮初登东岳之功可监埏埴在器瑚琏之姿先表芟夷斩伐如草木焉以此衆战其犹烈火之燔秋蓬冲飊之扫落叶也譬犹廻太阳以消湛露运沧海以灌燎火其功易成其事易立威风所振烈火之遇鸿毛旗鼔所临冲风之卷秋叶彫残杀翮无所假于风飊零落春枯不足烦于霜露余欲令要道必行桴鼓相应由拔刺雪污十二疟者其发各不同时察其病形以知其何脉之病也先其发时如食顷而刺之一刺则衰二刺则知三刺则已如捉长毛之羊随意东西而无疑难犹若素质易为受染亦如被鍊刚巧匠解木理譬如大象拔于小草覩日月之明何假离朱之察闻雷霆之音奚事子野之听譬如日月悬天无假离朱之目鸣钟在耳不劳子期之听难成颜率谓齐王曰夫鼎者非效壶醯醤瓿耳可怀挟提挈以至齐者非效鸟集乌飞兔兴马逝漓然止于齐者昔周之代殷得九鼎凡一鼎而九万人輓之九九八十一万人士卒师徒械器被具所以备者称此今大王纵有其人何涂之从而出夫以区区之济北而与诸侯争彊是以羔犊之弱而扞虎狼之敌也谚言作舍道边三年不成㑹礼之家名为聚讼以若所为求若所致犹縁木求鱼煎水作氷其不可得明矣矜功者不立虚愿者不至其于治天下也犹涉海凿河而使蚉负山也稻生于水而不能生于湍濑之流紫芝生于山而不能生于盘石之上磁石能引铁及其于铜则不行也凭河豋山道路阻难冬採薇兰地冻坚难负牛上山力少行难烈风雨雪遮遏我前欲上南坂轴方不转还车复反缩绪乱丝手与为灾烹鱼失刀驾车马亡足地而为迹暴行而为影此易而难解云履地迹自成行日中影自生是其易使迹正影直是其难也进趋犹有不达者焉稼穑犹有不收者焉商贩或有不利者焉用兵或有无功者焉况乎求仙事之难者为之者何必皆成哉冀西伯之方畋俟黄河之将清虽搜琬琰于培塿之上索鸾凤于鹪鹩之巢未为难也吾亦岂敢谓蓝田之阳丹穴之中为无此物哉亦直言其稀已矣荡荡乎若昇天路而不知夫所登也虽由御者之无方将非其才亦岂不以宼发心腹害起肘腋疢笃难疗疮大迟愈之故哉舟未济而河广途方遥而马疲物无隂阳违天背元牝鸡自卵其雏不全譬如有人无有手足及呪术力担须弥山或欲履水或持浮木度于大海此为难不恒河驶流水可生白莲华黄鸟作白形黑乌变为赤假使瞻部树可生多罗果朅树罗枝中能出菴罗叶斯等希有物或容可转变世尊之舍利毕竟不可得假使用龟毛织成上妙服寒时可披着方求佛舍利假使蚊蚋足可使成楼观坚固不揺动方求佛舍利假使水蛭虫口中生白齿长大利如锋方求佛舍利假使持兎角用成于梯隥可昇上天宫方求佛舍利鼠縁此梯上除去阿苏罗能障空中月方求佛舍利若蝇饮酒醉周行村邑中广造于舍宅方求佛舍利若使驴脣色赤如频婆果善作于歌舞方求佛舍利乌与鸺鹠鸟同共一处游彼此相顺从方求佛舍利假使波罗叶可成于伞盖能遮于大雨方求佛舍利假使大船舶盛满诸财寳能令陆地行方求佛舍利假使鹪鹩鸟以觜衔香山随处任游行方求佛舍利是故当知菩萨心者第一难得如优昙华时时一现是珍寳心以无价故破一毛百分射一分之毛箭箭悉中此则为难如海难渡如地难平此媱怒痴不可轻灭譬如以糠火欲消铜鐡终不能也譬如有人而取一髪破为百分还续如故令不荖错是事甚难不乎犹如羸人步渉髙山譬如大海水欲尽其涯底道塞小畜亨密云不雨自我西郊初六井泥不食旧井旡禽六二艮其腓不拯其随其心不快坎坎伐檀兮寘之河之干兮河水清且涟猗坎坎伐辐兮寘之河之侧兮河水清且直漪坎坎伐轮兮寘之河之漘兮河水清且沦漪鼔钟于宫声闻于外念子懆懆视我迈迈川水当盈而以竭尽且又被夭塞不得整流似法当严整而以破壊被人违逆不得施行叹凤遽衰泣麟何促涂回道塞求事不得桑叶螟蠧衣敝如络女工不成丝布为玉箪瓶空虚饥无所食江隂水侧舟楫破乏狐不得南豹无以北西贾巴蜀寒雪至毂欲前不得反复其室草适为主道路塞壅衣空履穿无以御寒细小贫屡不能自好次八臼无杵其碓举天隂不雨白日毁暑测曰臼无杵其守贫也上九唫不雨孚干脯测曰唫不雨何可望也夫山崩壅河犹人之有痈肿血脉不通也气结阏积聚为痈溃为疽创流血出脓岂痈疽所发身之善穴哉营卫之行遇不通也屈原放至逺方之外博求衆贤人索宓妃则不肯见求简狄又后髙辛幸若少康留止有虞而得二妃以成显功言已懐德不用若工握剞劂而无所刻镂持方圜而无所错也为凤凰作栖以鹑鴳之笼虽翕其翅翼犹不能容其形体以言贤者遭世乱虽屈其身亦不能自容入执握金玉委之汚渎遭世溷浊莫之能识言已登髙大之陵周而四望观香芷之圃歴歴而有行列伤人不采而佩带言已亦修德行义动有节度而不见进用也言𤣥蝯㨗敏失于髙深之林则独偏逐放弃忘其能也以言贤人弃在山泽亦失其志也然不能凌扶揺以髙竦扬清耀于九𤣥器不陈于瑚簋之末体不免于负薪之劳蒙季陵于仲石瘗于泉兟靡适靡旋传曰季陵于仲弟在兄上也石瘗于泉山在水下也兟靡适进而碍山也靡旋退而阻险也蹐地无归瞻乌靡託骋骅骝于狭路兮顾蹇驴而弗及资章甫以游越兮见犀灮而先入被文绣而贾戎兮识旃裘之必袭是以笼樊之鹤宁有六翮之期肮脏之马无复千金之价悲夫章甫之委祼俗韶夏之弃鄙俚至真絶于漫习大道废于曲士也喻林卷二十喻林卷二十一钦定四库全书喻林卷二十一明徐元太撰人事门待成如人之田猎欲从就于鹿当有虞官助已商度形势可否乃始得鹿若无虞官即虚入于林木之中必不得鹿猎人先遣虞官商度鹿之所在犹若三欲适五先遣人测度五之情意有饛簋飱有捄棘匕大田过度而无人功终不能获白露凝戾为霜然后成事兴国家待礼然后兴淠淠然泾水中之舟顺流而行者乃衆徒船人以楫櫂之故也设九罭之罟乃后得鳟鲂之鱼言取物各有器也廻风从上而下力薄不能更升谷风与相遇二风幷力乃相扶而上以喻朋友二人同心乃相率而成也芃芃然盛者黍之苗也此苗所以得盛者由上天以隂雨膏泽之故也柯者为家之器用礼者治国之所用言欲伐柯以为家用当如何乎非斧则不能以兴欲取礼以治国者当如之何乎非周公则不能言斧能伐柯得柯以为家用喻周公能行礼得礼以治国君之须臣为辅犹华之须叶以盛譬如酿酒须因麴蘖则成酒无麴蘖则酒不成人无礼则败壊也行孝悌之事须礼乐如车行之须人御也月与星辰隂者也有形无灮日照之乃有灮鼓之为声不宫不商故言无当于五声而宫商等之五声不得鼔则无谐和之节清水无色不在五色之限无主青黄而五色画缋者不得水则不分明所以鼔柷谓之止所以鼔敔谓之籈骨象须切磋而为器人须学问以成德且攻玉以石洗金以盐濯锦以鱼浣布以灰夫物固有以贱理贵以丑化好者矣荆山之璞曜元后之寳隋侯之珠烛衆士之好南垠之金登窈窕之首鼲貂之尾缀侍臣之帻此四寳者伏朽石之下濳污泥之中而扬灮千载之上发彩畴昔之外亦皆未能初自接于至尊也夫尊者所服卑者所修也贵者所御贱者所先也故厦屋初成而大匠先立其下嘉禾始熟而农夫先尝其粒譬如屋宇舟车待人而成彼不自成圣贤合则理自彰犹灮生而影见乘舆之轮大山之木也示诸櫽栝三月五月为懤菜蔽而不反其常君子之櫽栝不可不谨也羿之法非亡也而羿不世中禹之法犹存而夏不世王故法不能独立类不能自行得其人则存失其人则亡百人抗浮不若一人挈而趋物固有衆而不若少者引车者二六而后之事固有相待而成者两人俱溺不能相拯一人处陆则可矣故同不可相治必待异而后成走不以手缚手走不能疾飞不以尾屈尾飞不能逺物之用者必待不用者故使止见者乃不见者也使鼔鸣者乃不鸣者也引弓而射非弦不能发矢弦之为射百分之一也璧瑗成器礛诸之功镆邪断割砥砺之力夫地势水东流人必事焉然后水潦得谷行禾稼春生人必加功焉故五谷得遂长听其自流待其自生则鲧禹之功不立而后稷之智不用孤牝不驹鸡不成雏次八缾累于繘贞顇豉嗜也五味调和须之而成乃可甘嗜也礛诸攻玉之石言物有待贱而贵者也鼓无当于五音五音非鼔不和师无当于五服五服非师不亲水无当于五采五采非水不章诸为人用之物须人用之功力乃立凿所以入木者槌叩之也锸所以能撅地者跖蹈之也诸有锋刃之器所以能断斩割削者手能把持之力能推引之也干将之刃人不推顿苽瓠不能伤篠簵之箭机不能动发鲁缟不能穿非无干将篠簵之才也无推顿发动之主苽瓠鲁缟不穿伤焉望斩旗穿革之功乎金不贼木木不成用火不铄金金不成器故诸物相贼相利火投灶中釡涌气蒸精怒胷中力盛身热火炽而釡沸沸止而气歇以火为主也地有邱洿故有髙平或以䦆锸平而夷之为平地矣龙欲升天须浮云人之仕进待中人离卦中虚始于干象纯则健不能柔明故以北方隂气贯中柔刚而文明也离取中虚气炎方能照物日与火本阳象也纯以隂又不能干于物纯以阳又暴于物故取隂柔于中始能成于物也虽逺而可以动者得其应也虽险而可以处者得其时也弱而不惧于敌者得所据也忧而不惧于乱者得所附也柔而不忧于断者得所御也盖借衆术之共成长生也大而谕之犹世主治国焉文武礼律无一不可也小而谕之犹工匠之为车焉辕辋轴辖莫或应亏也濳灵俟庆云以腾竦栖鸿阶劲风以凌虚素鳞须姬发而跃白雉待公旦而来网无纲纪目不正君无股肱国不治良弓非勍檠不张岂忘泛舟以相从乎愧无㮄人所以不解也层台云构所缺过乎榱桷为山霞髙不终踰乎一㙺桀纣是汤武之梯秦项是大汉之阶四逆不兴则四顺不昇夫求物于闇室夜鉴者得之无夜鉴之朗乂以火得之得之功同也致功之迹异也不可见目因火鉴便谓火为目神凭蓍通又谓蓍为神也由此言之神明之道则大贤之闇室蓍龟之用岂非颜子之龙烛耶弦銲相第而矰矢得髙焉专诸刺僚王阖庐乃成名焉一人曰吾弓良无所用矢一人曰吾矢善无所用弓羿闻之曰非弓何以往矢非矢何以中的令合弓矢而教之射孟喜序卦曰隂阳养万物必讼而成之君臣养万民亦讼而成之虽复零雨自天终待云兴四岳珠不自珠者要假智珠而辨世珠寳不自寳者要假智寳以明法寳地水火风假合四大埏土为器託炬火中而得坚固子身犹器法犹炬火能捍子身成不坏质譬如因酪因水因钻因缾因绳因人而得出酥酪不念言我能出酥乃至人手亦不念言我能出酥酥亦不言我能自生因縁混合故得出酥病为本工为标标本不得邪气不服如金在冶如帛在机羽空鳞水亦须运用而得昇降空行水去犹其无乳酪则不生若无彼乳而有此酪是则酪有不从乳生又如日出方见坑坎髙下之处譬如世间一切草木华果药等皆依大地譬如箜篌不以一事成有木有柱有絃有人揺手鼔之其音调好自在欲作何等曲譬如鼓不用一事不用二事成有师有革有桴有人击之其声乃出譬如画师有璧有采有工师有笔合㑹是事乃成画譬如箜篌音声无所从来去无所至属衆因縁有絃有槽有棍有人以手鼔之衆縁合则有声是声不从絃出槽出棍出手出衆縁合则有声而无所从来衆縁散则灭而无所至若唯地界无水界者譬如有人握干麨灰终不和合若唯水界无地界者譬如油水其性润湿无有坚实即便流散若唯地水无火界者譬如夏月隂处肉团无日灮照则便烂坏唯地水火无风界者则不増长譬如有人及其弟子能善吹糖诸有所作而令其内悉使空虚若无风力终不成就如是四大牙相依持而得建立如新种子不被风日之所损坏坚实无穴蔵举合宜下于良田幷有润泽因縁和合方有芽茎枝叶华果次第増长又如一切种子草木丛林皆依大地而得生长譬如风界能移香气故知此花香从风吹来而其风界实不持花香而来亦非无风而花香能来譬如粪秽散置野田下诸种子以水溉灌人功助成因縁具足于诸种子花叶果实具足成熟譬如羣牛食种种草若生若枯亦饮种种清浊等水及谷乳时出醇净乳从彼净乳出香味酪从香味酪出生熟苏从生熟苏出上醍醐譬如犁无有轭则不堪用譬如吹笙师其音调好与歌相入笙者以竹为本有人攻吹合㑹是事其声乃悲誓如无量无边水镜依于灮故空影得现种种异相譬如二物相触出声譬如依风生火离彼不生火既生已力能成热灮色明照而彼火性不从风来如衣与华和合而有香气未和合时无香可得譬如树木虽有火性以无因縁而不现用譬如种子因地及时幷雨溉灌润泽调顺得好风雨然后芽生乃至成熟然其种子若在仓中芽尚不生况复枝叶及华果实昔有一国不闻贝声时有一人善能吹贝往到彼国入一村中执贝三吹然后置地时村人男女闻声惊动皆就往问此是何声哀和清彻乃如是耶彼人指贝曰此物声也时彼村人以手触贝曰汝可作声贝都不鸣其主即取贝三吹置地时村人言向者美声非是贝力有手有口有气吹之然后乃鸣如车有轮车行无休息那先语王言譬如箜篌无絃无柱无人鼓者宁能作声不王言不能自作声那先言如使箜篌有絃有柱有人工鼓者其声宁出不王言有声那先言如是天下无自然生物皆当有所因譬如窑家作器取土水和以为泥烧作杂器物其泥不能自成为器会当须人工有薪火乃成为器耳世间无有自然生者也今王所坐殿有人功夫作之耶自然生乎王言人功作之材椽出于树木垣墙泥土出于地那先问王如钻火燧无两木无人钻者宁能得火不王言不能得火那先言设有两木有人钻之宁能生火不王言然即生火那先言天下无有自然生物皆当有所因然以三事因縁触乃得生犹如钻火人功燧钻三事和合得出于火我亦如是有眼识縁三事和合而得生触譬如虚空不能生树有地水因縁而能生树若无爱水何由而得生于有树亦如因树有䕃因日有光因灯有焰皆从縁起譬如车辕辐轴等和合故有无别车也人亦如是五衆和合故有无别人也譬如人虽有目日不出时不能有所见要须日明得有所见不得言我有眼何用日为譬如善御驾驷不失平道马虽有致车之力若无御者则不能有所至譬如美食少盐则无味得盐则味足如意譬如大军无健将不能成办其事又如人身余根虽具若无眼者不能有所至如车以辐辋辕毂衆合为车若离散各在一处则失车名譬如谷种在地无雨则不生不可以地能生谷故言雨无恩又如地先虽有谷子无雨则不生譬如小儿服药须蜜乃下譬如虽有好药亦须良医复有箜篌譬喻有槽有颈有皮有絃有棍有人以手鼔之衆縁和合而有声如声亦不在衆縁中离衆縁亦无声以因縁和合故有声可闻如水寒风未至未成为氷则无坚用若成冻氷能有所蹈如泥团轮绳陶师等和合故有瓶生又如缕綖机杼织师等和合故有㲲生又如治地筑基梁椽泥草人功等和合故有舍生又如酪酪钻器钻揺人功等和合故有酥生又如种子地水火风虚空时节人功等和合故有芽生如陶师虽能作瓶离泥不能作又松柏等多树合故名为林非独松为林亦不离松为林如地水等能生谷芽若无人功以谷子安置地中芽终不得生譬如外种三事和合生有种坚实溉之以水覆以草土自性衆具力故芽叶得生有种虽坚实不以水溉不草土覆衆縁不具故芽叶不生有种不实虽溉以水覆以草土自性不实故芽叶不生夫衆心禀圣以成识其犹衆目会日以为见譬如有人至于寳山若无信手空无所获空中得为宫室不可用空为宫室要用材木然后得成如是菩萨虽解于空不可但以空而得要以三因成其国也借势夫权借者万物之率也而时势者百事之长也故无权借倍时势而能事成者寡矣今虽干将莫邪非得人力则不能割刿矣坚箭利金不得弦机之利则不能逺杀矣矢非不铦而剑非不利也何则权借不在焉君不闻大鱼乎网不能止钩不能牵荡而失水则蝼蚁得意焉鸡恶为人所用故自断其尾人之美则宜君人事宗庙也人自作牺则能治人要之鱼不可脱于渊神龙失埶即还与蚯蚓同函车之兽离山必毙絶波之鳞宕流则枯今夫幽夜山陵之大而离娄不见清朝日䵎则上别飞鸟下察秋毫故目之见也託日之势也造父者天下之善御者也无舆马则无所见其能羿者天下之善射者也无弓矢则无所见其巧大儒者善调一天下者也无百里之地则无所见其功舆固马选矣而不能以至逺一日而千里则非造父也弓调矢直矣而不能以射逺中微则非羿也用百里之地而不能以调一天下制强暴则非大儒也立尺材于髙山之上而下临千仞之谿材非长也位髙也桀为天子能制天下非贤也势重也尧为匹夫不能正三家非不肖也位卑也千钧得船则浮锱铢失船则沈非千钧轻锱铢重也有势之与无势也故短之临髙也以位不肖之制贤也以势夫弩弱而矢髙者激于风也身不肖而令行者得助于衆也尧教于𨽻属而民不听至于南面而王天下令则行禁则止由此观之贤智未足以服衆而势位足以任贤者也今使臧获奉君令诏卿相莫敢不听非卿相卑而臧获尊也主令所加莫敢不从也今使管仲之治不縁桓公是无君也国无君不可以为治若负桓公之威下桓公之令是臧获之所以信也奚待髙国仲父之尊而后行哉飞龙乘云腾蛇游雾云罢雾齐而龙蛇与螾螘同矣则失其所乘也故贤人而诎于不肖者则权轻位卑也不肖而能服于贤者则权重位尊也尧为匹夫不能治二人而桀为天子能乱天下吾以此知势位之足恃而贤智之不足慕也夫马之所以能任重引车致逺道者以筋力也万乘之主千乘之君所以制天下而征诸侯者以其威势也威势者人主之筋力也虎豹之所以能胜人执百兽者以其爪牙也向使虎豹失其爪牙则人必制之矣今势重者人主之爪牙也顺风而唿声不加疾也际髙而望目不加明也所因便也以万乘令乎千乘易以千乘令乎一家易以一家令乎一人易尝试反此虽尧舜不能王者之封建也弥近弥大弥逺弥小海上有十里之诸侯以大使小以重使轻以衆使寡此王者之所以家以完也故曰以滕费则劳以邹鲁则逸以宋郑则犹倍日而驰也以齐楚则举而加纲旃而已矣所用弥大所欲弥易汤其无郼武其无岐贤虽十全不能成功不在其位者则无以齐其政不操其柄者则无以制其刚乌号之弓谿子之弩不能无弦而射越舲蜀艇不能无水而浮假舆马者足不劳而致千里乘舟檝者不能游而絶江海夫民之好善乐正不得禁诛而自中法度者万无一也下必行之令从之者利逆之者凶日隂未移而海内莫不被绳矣故握剑锋以离北宫子司马蒯蒉不使应敌操其觚招其末则庸人能以制胜今使乌获借蕃从后牵牛尾尾絶而不从者逆也若指之桑条以贯其鼻则五尺之童牵而周四海者顺也夫七尺之桡而制船之左右者以水为资天子发号令行禁止以衆为势也夫防民之所害开民之所利威行也若发碱决塘故循流而下易以至背风而驰易以逺楚文王好服獬冠楚国效之赵武灵王贝带鵕而朝赵国化之使在匹夫布衣虽冠獬冠带贝带鵕而朝则不免为人笑也人不见龙之飞举而能髙者风雨奉之虽有国士之力不能自举其身非无力也势不便也物丰者民衍宅近市者家富富在术数不在劳身利在势不在力耕也无鞭策虽造父不能调驷马无势位虽舜禹不能治万民孔子曰凤鸟不至河不出图吾已矣夫故轺车良马无以驰之圣德仁义无所施之夫乘爵禄以谦让者名不可胜举也因权势以求利者入不可胜数也顺风而唿声不加疾而闻者衆登丘而招臂不加长而见者逺故鱼乘于水鸟乘于风草乘于时蛟龙虽神不能以白日去其伦飘风虽疾不能以隂雨扬其尘乘舆马不劳致千里乘船楫不游絶江海龙生于渊因风昇天或问仲尼大圣则天曷不胙曰无土然则舜禹有土乎曰舜以尧作土禹以舜作土次三卉炎于宜于丘陵测曰卉炎丘陵短临长也君子乘位为车为马车軨马可以周天下今以韩国之势乘而举之若飘云之遇风奔流之赴壑孰能御之哉驾乘龙云必假疾风之力使奔属于后也言倕不以斤斵则曲木不治谁知其工巧者乎以言君子不居爵位衆亦莫知其贤能也鹊食猬皮博劳食虵猬虵不便也蚊虻之力不如牛马牛马困于蚊虻蚊虻乃有势也鹿之角足以触犬猕猴之手足以搏鼠然而鹿制于犬猕猴服于鼠角爪不利也故十年之牛为牧竖所驱长仞之象为越僮所钩无便故也故夫得其便也则以小能胜大无其便也则以彊服于羸也丘山易以起髙渊洿易以为深起于微贱无所因阶者难袭爵乘位尊祖统业者易辩言必有所屈通文犹有所黜言金由贵家起文粪自贱室出譬由无田而欲树艺也虽有良农安所措其彊力乎位也者立德之机也势也者行义之杼也圣人蹈机握杼织成天地之化使万物顺焉人伦正焉六合之内各竟其愿其为大宝不亦宜乎故圣人以无势位为穷百工以无器用为困困则其资亡穷则其道废甄陶以盛酒虽美不见酣身卑而言髙虽是不见信峄阳孤桐不能无絃而激哀响大夏孤竹不能莫吹而吐清声是以官卑者稷卨不能康庶绩权薄者伊周不能臻升平所适弥逺则聚粮弥多故其翼弥大则积气弥厚也因土以行化汤文也因圣以登禅舜禹也上无舜禹之时下无汤文之土故不胙耳若秦楚之胙非所以为胙也星虽皓皓有华藻然非能自显耀也要须着天而后天下见之夫特达而相知者千载之一遇也招贤而处友者衆士之常路也是以空柯无刃公输不能以斵但悬曼矰蒲苴不能以射凭飊荐响唱微效长埀波鉴景功少致深日在井中不能烛十歩目在足下不可以视逺虽明何益鸿毛一羽在水而没者无势也黄金万钧在舟而浮者託舟之势也龙无尺木无以升天圣人无尺土无以王天下一日千里因骐骥之驰髙隂百尺借云霞之逺立而託乘乃成致逺之功坐以运舟遂有利涉之用搏风扇翮不觉髙升击水扬䰇遂迷逺大搏飞九万实假扶揺之力中天百尺无俟剞劂之劳今夫飞蓬飘风而行千里乘风之势也舜之方陶不能利其巷也及南面而君天下蛮夷皆被其福猴猿失木禽于狐貉者非其处也依天宅照借海凭澜孙荣获大夫兹乃出教曰龙欲腾翥先阶尺水且今署兹为门下督须军还当更议金鐡蒙以大緤载六骥之上则致千里愿乘长风破万里浪贵非自贵由乎贱者所崇髙非自髙縁于下者所载譬如王使逺适他国执持符印经途来徃关防主司莫能为碍何以故以王印力人无遮止譬如乘船欲入大海未至于海多用功力若至海已但随风去不假人力如行者不失符檄则在所欲至无有障碍犹如飞鸟羽翮随身如刀斫竹得风即偃譬口气出声声则不逺声入角中声则能逺譬如火得风助其然乃炽如鸟无两翼不能髙翔如健人无诸器仗而入敌阵譬如军将得幢表其大相如欲除干薪草木以火投中则火力能烧令尽人便无事喻林卷二十一喻林卷二十二钦定四库全书喻林卷二十二明徐元太撰人事门审势九四或跃在渊无咎若夫疾病尚轻有可生之道则医之治也用心鋭扁鹊之疗太子知其必可生也疾病已重有将死之势则医之治也用心缓秦和之视平公知其不可为也如川之满不可游也郑方有罪不可救也似树木知其根本之弱不能生长枝叶以喻所立之人材力劣弱不能保有邦国蕃育子孙则不须自强立之郑𤣥云斩而复生曰肄杞是夏后灭而复存犹木之枿生小栽也万室之国一人陶则可乎曰不可器不足用也马服君曰夫吴干之劒肉试则断牛马金试则截盘匜薄之柱上而击之则折为三质之石上而撃之则碎为百今以三万之衆而应强国之兵是薄柱击石之谓也且夫吴干之剑材难夫无嵴之厚而锋不入无脾之薄而刃不断兼有是两者无钩竿镡蒙须之便操其刃而刺则未入而手断君无十余二十万之衆而为此钩竿镡蒙须之便而徒以三万行于天下君焉能乎今谓马多力则有矣若曰胜千钧则不然者何也夫千钧非马之任也今谓楚强大则有矣若越赵魏而鬬兵于燕则岂楚之任也哉诸侯之不可一犹连鸡之不能俱止于栖亦明矣搏牛之蝱不可以破虮蝨犹饥者甘糟糠穰岁余粱肉何则有亡之势异也勐虎处深山百兽震恐及其在穽槛之中揺尾而求食积威约之渐也独不见夫翠虬降螭之将登虖天必耸身于苍梧之渊不阶浮云翼疾风虚举而上升则不能橶胶葛腾九闳日月之经不千里则不能烛六合燿八纮太山之髙不嶕峣则不能浡滃云而散歊烝统之方轨易因险涂难御九河盈溢非一凷所防带甲百万非一勇所抗今之事势义无旋踵骑勐兽安可中下哉今犹乘龙上天岂可中下天下重器也一安不可卒危一危亦不可卒安譬诸蛟龙安可借以云雨啜羮者热则置之天子之威欲相挫邪武矦问曰若敌衆我寡为之奈何起对曰避之于易邀之于阨故曰以一撃十莫善于阨以十撃百莫善于险以千击万莫善于阻今有少卒卒起击金鸣鼔于阨路虽有大衆莫不惊动故曰用衆者务易用少者务隘今能同算均而彼富我贫能不怨则美矣虽怨无所非也才钧智同而彼贵我贱能不怨则美矣虽怨无所非也其敝在于不知乘权借势之异而虽曰智能之同是不达之过王独不见夫腾猿乎其得柟梓豫章也揽蔓其枝而王长其间虽羿逢蒙不能眄睨也及其得柘棘枳枸之间也危行侧视振动悼懆此筋骨非有加急而不柔也处势不便未足以逞其能也今处昏上乱相之间而欲无惫奚可得邪其势难匿者虽妬不爲非焉故先王贵势辨説之道其犹张弓髙者抑之下者举之故羸微为仇从而解之强者为郄从而鬬之也权之所以知其轻重量之所以知其长短轻重既分长短既形乃施隐括以辅其曲直堂上不粪则郊草不瞻旷芸白刃捍乎胷则目不见流矢㧞㦸加乎首则十指不辞断非不以此为务也疾养缓急之有相先者也夫贪盗不赴谿而掇金赴谿而掇金则身不全贲育不量敌则无勇名盗跖不计可则利不成长袖善舞多钱善贾此言多资之易为工也故治强易为谋弱乱难为计故用于秦者十变而谋希失用于燕者一变而计希得非用于秦者必智用于燕者必愚也盖治乱之资异也今以木击木则拌以水投水则散以氷投氷则沉以涂投涂则䧟此疾除先后之势也吞舟之鱼陆处则不胜蝼蚁权钧则不能相使势等则不能相併治乱齐则不能相正故小大轻重少多治乱不可不察此祸福之门也夫鸱目大而眎不若鼠蚈足衆而走不若蛇物固有大不若小衆不若少者及至夫彊之弱弱之彊危之安存之亡也非圣人孰能观之王子庆忌足蹑麋鹿手搏兕虎置之㝠室之中不能搏龟鼈势不便也今有六尺之席卧而越之下材弗难植而踰之上材弗易势施异也孟贲探鼠穴鼠无时死必噬其指失其势皮将弗覩毛将何顾昌羊去蚤蝨而人弗痒者为其来蛉穷也狸执鼠而不可脱于庭者为搏鸡也故事有利于小而害于大得于此而忘于彼者故行棊者或食两而路穷或予踦而取胜吞舟之鱼荡而失水制于蝼蚁者离其居也猿㺅失木禽于狐貉者非其处也腾蛇游雾而升腾龙乘云而举猿得木而挺鱼得水而鹜处地宜也麋鹿成羣虎豹避之飞鸟成列鹰鸷不击衆人成聚圣人不犯子独不见夫𤣥蝯乎当其居桂林之中峻叶之上从容游戏超腾徃来龙兴而鸟集悲啸长吟当此之时虽羿逢蒙不得正目而视也及其在枳棘之中也恐惧而掉慄危视而蹟行衆人皆得意焉此皮筋非加急而体益短也处势不便故也夫处势不便岂可以量功校能哉夫冲风之衰也不能起毛羽强弩之末力不能入鲁缟盛之有衰也犹朝之必暮也天灾所游凶不可居转徙获福畱止忧危隂滛不止白马为海泽臯之子就髙而处鼎易其耳热不可举懐璧越乡不可逺行千雀万鸠与鹞为仇威势不敌虽衆无益东山西陵髙峻难升利在北陆寒苦难得上九斧刃缺其柯折可以止不可以伐徃血测曰刃缺柯折将不足徃也夫富贵则人争归之贫贱则人争去之此物之必至而理之固然也愿君勿怨请以市论朝而盈焉夕而虚焉非朝爱之而夕憎之也求在故徃亡故去角智者皆穷角力者皆负形不堪复伉埶不足复校乃始羁首系颈就我之衔绁耳使三军持木杖匹夫持一刃伸力角气匹夫必死金性胜木然而木胜金负者木多而金寡也积金如山燃一炭火以燔烁之金必不消非失五行之道金多火少小大不钧也儿之始生也手足俱成手不能搏足不能蹶者气适凝成未能坚彊也水能胜火岂一升之水灌一林之火哉柴也愚何尝自投于井辟险尚逺趣时贵近比复好先干壮恶首明夷务闇丰尚光大若乃髙巖将霣非细缕所缀龙门沸腾非掬壤所遏则不茍且于干没不投险于侥倖矣如骐骥之伏于盐车𤣥猿之束于笼圈非无千里之驶万仞之㨗然而不异羸钝者无所肆其巧也庶人因沃瘠而劳逸殊王者亦因险易而强弱异也夫伐深根者难为功摧枯朽者易为力理势然也然一旅之衆不足以扬名歩武之间不足以骋迹若不改辙易御将何以效其力哉今处此而求大功犹绊良骥之足而责以千里之任槛猿㺅之势而望其巧㨗之能也陆田者命悬于天人力虽修水旱不时则一年之功弃矣水田制之由人人力茍修则地利可尽缠牵以长望千里而成累空轮易骋触三尺而不登茍曰违方难用适逺势之所归威之所假必能繋风捕影㬥虎凭河是以轻则鸿毛沉水重则磐石陵波鲁连先生见孟尝君于店堂之门孟尝君曰吾闻先生有势数可得闻乎连曰势数者譬若门关举之以便则可以一指持中而举之非便则两手不举关非益加重手非加罢也彼所起者非举势也彼可举然后举之所谓势数尧入百仞之谿则不照三里非明闇位卑势下故也桀纣昇百丈之陵能见四海非照明位髙势尊故也见未能髙飞者借其羽毛知逸势冲天者剪其翅翮欲疗病先察其源先候病机五臓未虚六腑未竭血脉未乱精神未散服药必活若病已成可得半愈病势已过命将难全黄帝问曰医之治病也一病而治各不同皆愈何也岐伯对曰地势使然也故东方之域天地之所始生也其病皆为痈疡其治宜砭石故砭石者亦从东方来西方者金玉之域沙石之处天地之所收引也其病生于内其治宜毒药故毒药者亦从西方来北方者天地所闭蔵之域也藏寒生满病其治宜炙焫故炙焫者亦从北方来南方者天地所长养阳之所盛处也其病挛痺其治宜微鍼故九鍼者亦从南方来中央者其地平以湿天地所以生万物也衆其病多痿厥寒热其治宜导引按硚故导引按硚者亦从中央出也故圣人杂合以治各得其所宜帝曰痺其时有死者或疼久者或易已者其故何也岐伯曰其入藏者死其畱连筋骨间者疼久其畱皮肤间者易已拘于鬼神者不可与言至徳恶于鍼石者不可与言至巧病不许治者病必不治治之无功矣凡治病察其形气色泽脉之盛衰病之新故乃治之无后其时形气相得谓之可治色泽以浮谓之易已脉从四时谓之可治脉弱以滑是有胃气命曰易治取之以时今夫五藏之有疾也譬犹刺也犹汚也犹结也犹閇也刺虽久犹可拔也汚虽久犹可雪也结虽久犹可解也閇虽久犹可决也或言久疾之不可取者非其説也夫善用鍼者取其疾也犹拔刺也犹雪汚也犹解结也犹决閇也疾虽久犹可毕也言不可治者未得其术也病九日者三刺而已病一月者十刺而已多少逺近以此衷之形先病而未入蔵者刺之半其日蔵先病而形乃应者刺之倍其日譬如有人欲见大海稍稍前行若见树若树相若见山若山相当知是中去海尚逺若不见树无树相不见山无山相当知大海去是不逺大海深故无有山树是人虽不见海知必近之譬如二人欲过勐火其一人者着金刚铠即能过之其一人者身被干草为火所焚何以故草则易烧金则坚故譬如金鎚安置火中善作罏豪融销鍊治炽然毒热又如鐡丸新从火出炎赫炽然有智之人不应执触何以故鐡流金炽触则烧然故譬如医师知风痰热等发起所由亦知有药对治此病有人爽健身无疾病如此之人须师治不如人病重不可疗治医即舍去不与少药若有火聚如须弥山无有所依为当増长为当渐灭迦叶白言是火当灭更不増长如水中画即灭地画近时若风雨足践尔乃灭画石石住石灭譬如绳繋鸟脚初虽得去绳尽摄还若当绳断鸟便永去又如草木薪火烧烟出炭灰不尽火力薄故断食死无疑食者死未定譬如渡师一人以浮囊草栰渡之一人以方舟而渡二渡之中相降悬殊譬如烧金丸虽眼见其好不可以手触烧人手故如须弥山王小风则不能动若随蓝风至则大动散譬如小火不能烧大林火势增益能烧一切如火烧金银煮沸热蜜虽有色味烧身烂口急应舍之譬如洋金烧身若欲除之不得但欲弃火而畱金要当金火俱弃譬如药师欲试毒药先以与鸡鸡即时死然后自服乃知药之威力为大如火焚薪已灰炭犹在火力薄故不能令尽若劫尽时火烧三千大千世界无复遗余火力大故如大河水投一合盐则失盐相不名为咸又如絶健之人少衆力寡不能制之大军攻之则伏譬如深根大树不可以一斫能办多用斧力乃断譬如大逆重罪应死之人虽有强力财寳不可得免有人罪虽入死料理在可救用力势财物便得济命不救则死譬如鸟子羽翼未成不可逼令髙翔六翮成就则能逺飞如合衆缕以为绳不知者谓绳有力又如墙崩杀人言墙有力若各各分散则无有力如寳蔵闭门虽有好物而不能得若开其门则随意所取譬如热金丸虽是寳物捉则烧手舜耕歴山恩不及州里太公屠牛惠不逮妻子及其见用恩流八荒惠施四海饶财多货贵其能与贫困屡空贵其履道譬犹吏人解印脱冠而横道肆㬥五尺之童皆能制之矣疾重则亲降医王患轻则寄方遥授偏师以翦枭獍重将而戮鲸鲵此亦释门和扁之术法王孙吴之势也势阻智出乎身理无或困声系于物才有必穷故陵波之羽不能净浪盈岫之木无以辍风听絶于聪非疾响所握神闭于明非盈灮所烛故破山之雷不发聋夫之耳朗夜之辉不开蒙叟之目椎固有柄而不能自㭬目见百歩之外而不能见其眦夫目之明能见于百歩之外而顾不见其背也帷墙之后则无睹也耳者可以听调声而不能为调声目者可以视异形而不能为异形口者可以道神明而不能为神明万贱之直不能挠一贵之曲夫南行者至于郢北面而不见㝠山是何也则去之逺也虽有贤良辩慧不能开一言以枉法虽有千金不能以用一铢中行缪伯手搏虎而不能生也盖力优而克不能及也扶桑受谢日照宇宙炤炤之光辉烛四海阖户塞牖则无由入矣夹河为婚水涨无船牵羊不前与心戾旋或问圣人之作事不能昭若日月乎何后世之訔訔也曰瞽旷能黙瞽旷不能齐不齐之耳狄牙能喊狄牙不能齐不齐之口鸟有毛羽能飞不能升天天养物能使物畅至秋不得延之至春吞药养性能令人无病不能寿之为仙可得箠者小而可得量者少也器至大箠弗能数至多升斛弗能天地之性能更生火不能使灭火复燃能更生人不能令死人复见苞瓜之汁犹人之血也其肌犹肉也试令人损益苞瓜之汁令其形如故耐为之乎人不耐损益苞瓜之汁天安耐増减人之年盖盛阳不能荣枯朽之木神明不能变沉溺之性子贡不能悦系马之野人古公不能释欲地之戎狄实理有所不通善言有所不行章甫不售于蛮越赤舄不用于跣夷何可强哉良匠能与人规矩不能使人必巧也明师能授人方书不能使人必为也夫圣人知凶丑之自然下愚之难移犹春阳之不能荣枯朽炎景之不能铄金石朱緑之藻不秀于枯柯倾山之流不发乎涸源熠耀之宵熖不能使万品程形志尽势利不能使芳风邈世造逺者莫能兼通于岐路有为者莫能并举于耕学使骏马驰骛于屈曲艰阻之中则与驴骡齐足人之行投趾在乎容迹之地近不践而获安若以足外为无用欲阙之及泉虽则㨗若㺅猨亦不能履也倾耳求音眡优听苦澄心狥物形逸神劳是以天殊其数虽同方不能分其慼理塞其通则并质不能共其休理之所开力所常达数之所塞威有必穷是以烈火流金不能焚景沈寒凝海不能结风慈父能食子不能使知味圣人能悦人不能使人必悦朝露之蒲土女不能治淄渑之沙计鬼不能数水生石未有居山而溺者火生木未有抱树而焦者子日沐令人爱卯日沐令人白头案人之爱憎头之白黑在乎自然但使嫫母子日沐浴能令人爱耶使十五童子卯日沐能令髪白耶刻削之道鼻莫如大目莫如小鼻大可小小不可大目小可大大不可小举事亦然谚曰鲁班虽巧不能为乞丏者颜譬勐虎浮水不如凫鸭麒麟登木不如猿㺅补天立地之圣不能止日灮西落疏山奠川之力不能停河水东流升离戒晨隂墙不照其景肤云停夕幽草或漏其津善行水者不能徃冰善穿地者不能凿冻善用鍼者亦不能取四厥譬如妙药虽能疗愈种种重病而不能治已死之人如金翼之鸟能食能消一切禽鱼金银等物唯除金刚不能吞噉若有人能将藕丝曵悬玉京山者可思议不如人左手所作不便譬如新净种子善能蔵积不为虫食无有烂坏干焦穿穴或复有人选择良田润沃之处下此种子令一日中牙茎枝叶扶疏䕃映华菓滋茂皆具足不不也犹如外学五通仙人虽视胎中不能豫别男女之根譬如剪弃须髪虽见乌灮香泽宁可更植于身令重生不犹如力士以轻毛毱掷平户扇彼为受不答曰不也所以者何毛毱轻搏户扇平立是故不受譬如伏鸡生子衆多不能随时䕃消息冷暖而欲令子以觜以爪啄卵自生安隐出㲉当知彼子无有自力堪能方便以觜以爪安隐出㲉如转轮王所有象寳甚为髙大持一多罗树叶覆其身体欲令不现可得尔耶譬如大风能动海水以为波浪而不能动摩罗耶山如大海岸水不能破如大山堰水水不能坏譬如㬥河力能漂没唯不能浮大石重山谁于㬥河乃欲截流谁入虎口欲数其齿昔有一人头上无毛冬则大寒夏则患热兼为蚊䖟之所唼食昼夜受恼甚以为苦有一医师多诸方术时彼秃人徃至其所语其医言唯愿大师为我治之时彼医师亦复头秃即便脱帽示之而语之言我亦患之以为痛苦若令我治能得荖者应先自治以除其患如人学书时傍人宁能代其工不王言不能代其工如人犯法有罪宁可取无罪之人代不王言不可王使宰人作美羮中有水有肉有葱蒜有姜有盐䜴有糯王勅厨下人言所作美羮如前取羮中水味来次取肉味来次取葱味来次取姜味来次取盐豉味来次取糯味来羮以成人宁能一一取羮味与王不王言羮一合以后不能一一别味也车载盐牛轭盐车牛宁能别知盐味不譬如日出虽能照了一切天下然不能为盲者作明我亦如是虽复能为一切衆生説无上道然不能为无慧目者而作利益譬如夜行崄道无人执灯必不得过譬如大火常有烧力但以薪不近故不得烧近则能烧譬如勐风除云能令日月出现而不能作日月也譬如人以酥和毒毒势则歇不能害人譬如盲人蹈践珍宝口言非珍宝竟不能令非珍宝譬如刀虽利不能破空譬如以飞言之鸟则胜人譬如蝇无处不着唯不着火焰如时雨能益草木不益虚空如日出不能令髙者下下者髙但能照明万物令有眼者别识父虽爱子不能以头目与之如大海水波其力虽大到须弥山邉则退而无用譬如一一石女不能有子一一盲人不能见色一一沙不能出油多集亦不能眼虽见相不自见眼如指端不能自触如人乘船随水至大城井泉陂池水则不能得尔如物或有近而不可知或逺而不可知或根坏故不可知或心不住故不可知障故不可知同故不可知胜故不可知微细故不可知近而不可知者如眼中药逺而不可知者如鸟飞虚空髙翔逺逝根坏故不可知者如盲不见色聋不闻声鼻塞不闻香口爽不知味身顽不知触心狂不知实心不住故不可知者如心在色等则不知声障故不可知者如地障大水壁障外物同故不可知者如黑上墨点胜故不可知者如有钟鼔音不闻捎拂声细微故不可知者如微尘等不现方寸之心谋已身而致谬圆分之眸隔墙壁而弗见河泊虽神不能溺陆地人飘风虽疾不能使湛水扬尘犹磁石取鐡不能移毫毛矣离娄察秋毫于百㝷者资其妙目假日而覩耳今布毫于千步之外目力所匮无假以见而于察㣲避危无所少矣何为以千歩所昧还疑百㝷之毫乎如母乳婴儿一经月无倦婴儿㗋若闭乳母欲何为譬如有人欲于空地造立空室随意无碍若于虚空终不能成喻林卷二十二喻林卷二十三钦定四库全书喻林卷二十三明徐元太撰人事门逐势齐人有一妻一妾而处室者其良人出则必餍酒肉而后反其妻问所与饮食者则尽富贵也其妻吿其妾曰良人出则必餍酒肉而后反问其与饮食者尽富贵也而未尝有显者来吾将瞷良人之所之也蚤起施从良人之所之徧国中无与立谈者卒之东郭墦间之祭者乞其余不足又顾而之他此其为餍足之道也其妻归告其妾曰良人者所仰望而终身也今若此与其妾讪其良人而相泣于中庭而良人未之知也施施从外来骄其妻妾由君子观之则人之所以求富贵利达者其妻妾不羞也而不相泣者几希矣生者必有死物之必至也富贵多士贫贱寡友事之固然也君独不见夫朝趋市者乎明旦侧肩争门而入日暮之后过市朝者掉臂而不顾非好朝而恶暮所期物忘其中河清不可俟人命不可延顺风激靡草富贵者称贤文籍虽满腹不如一囊钱伊优北堂上肮脏倚门邉埶家多所宜咳唾自成珠被褐懐金玉兰蕙化为刍于时名势赫奕若火勐风疾当涂之士莫不枝附叶连握权则赴者鳞集失宠则散者瓦解求利则託刎颈之懽争路则构刻骨之隙于是浮伪波腾曲辩云沸寒暑殊声朝夕异价驽蹇希奔放之迹鈆刀竞一割之用东野丈人观时以居隐耕污腴之墟有冰氏之子者出自沍寒之谷过而问涂丈人曰子奚自曰自涸隂之乡奚适曰欲适煌煌之堂丈人曰入煌煌之堂者必有赫赫之光今子困于寒而欲求诸热无得热之方冰子瞿然曰胡为其然也丈人曰融融者皆趣热之士其得罏冶之门者惟挟炭之子䑛痔兼车鸣鸢吞腐託身权戚凭势假力择栖芳林飞不待翼攀其鳞翼丏其余论附骐骥之髦端轶归鸿于碣石冀宵烛之末光邀润物之微泽鱼贯凫踊飒㳫鳞萃分鴈骛之稻粱沾玉斚之余沥若其宠钧董石权压梁窦雕刻百工鑪锤万物吐潄兴云雨唿吸下霜露九域耸其风尘四海叠其燻灼靡不望影星奔借响川骛鸡人始唱鹤盖成隂髙门旦开流水接轸驰骛之俗浇薄之伦无不操权衡秉纤纩衡所以揣其轻重纩所以属其鼻息若衡不能举纩不能飞虽颜冉龙翰凤雏曾史兰薰雪白舒向金玉泉海卿云黼黻江汉视若游尘遇同土梗莫肯费其半菽罕有落其一毛若衡重锱铢纩微彯撇虽共工之蒐慝驩兜之掩义南荆之跋扈东陵之巨猾皆为匍匐委蛇折枝䑛痔金膏翠羽将其意脂韦便辟𨗳其诚投烈风之门趣炎火之室贵人之家云行于涂毂击于道以毁誉为蚕织以威福代稼穑若夫操隋珠以弹雀䑛疮痔以属车登朽缗以探巢泳吕梁以求鱼旦为称孤之客夕为狐鸟之余栋桡餗覆倾溺不振盖世人之所为载驰企及而达者之所为寒心而惨怆者也所论荐则蹇驴蒙龙骏之价所中伤则孝已受商臣之谈故小人之赴也若决积水于万仞之髙隄而放烈火乎云梦之枯草焉欲望肃雍济济后生有式是犹炙冰使燥积灰令炽矣贽币浓者瓦石成珪璋请託薄者龙骏弃林垌党援多者偕惊飈以凌云交结狭者侣跛鼈以沉泳至于顾眄增其倍价翦拂使其长鸣彯组云台者摩肩趋走丹墀者叠迹凡希世茍合之士蘧蒢戚施之人俛仰尊贵之颜逶迆势利之间意无是非赞之如流言无可否应之如响势之所集从之如归市势之所去弃之如脱遗夫官人有跖之恶结驷过市士以谓荣况实有益乎处子有颜闵之贤被褐造门人以谓辱况实有损乎故富贵易为容贫贱难得通萎叶爱荣条涸流好河广林中多疾风富贵多谀言犹如春华敷时羣蜂尽至色香细味不知厌足及其飞落羣蜂尽去如风吹絶炎空中而去炎则依止于风昔有一比丘被摈懊恼悲叹啼泣而行道逢一鬼此鬼犯法亦为毗沙门天王所摈时鬼问比丘言汝有何事啼泣而行比丘答言犯僧事衆僧所摈一切檀越供养失尽又恶名声流布逺近是故愁叹啼泣耳鬼语比丘言我能令汝灭恶名声大得供养汝便可立我左肩上我当担汝虚空中行人但见汝而不见我身汝若大得供养当先与我彼鬼即时担比丘于先被摈聚落上虚空中行时聚落人见皆惊恠谓其得道转相谓言衆僧无状枉摈得道人时聚落人皆诣此寺诃责衆僧即送此比丘住于寺内遂大得供养此比丘随所得衣食诸物輙先与鬼不违本要此鬼异日复担此比丘游行空中正值毗沙门天王官属鬼见伺官甚大惊怖掷弃比丘絶力而走此比丘遂堕地而死身首碎烂此喻行者宜应自修所向无疑恃託豪势一旦倾覆与彼无异也势然人以墙防禁一家之非常今上有蒺藜之草不可扫而去之欲扫去之反伤墙而毁家以兴国君以礼防制一国之非法今宫中有淫昏之行不可灭而除之欲除灭之反违礼而害国埶得容姦伯夷可疑茍曰无猜盗跖可信谚言贫不学俭卑不学恭非人性分也势使然耳膏粱方丈沈疾弗顾瑶碧盈尺阽危弗存秋叶辞条不假风飊之力太阳跻景无俟萤爝之晖百仞之台不挺陵霜之木盈尺之泉时降夜光之宝故理有大而乖权物有微而至道习数之功假物可㝷探索之明循时则缺故班匠日往绳墨之伎不衰大道常存机神之智永絶故仰游云以观日月常动而云不移乘船以渉水水去而船不徙矣夫置器广庭则函牛之鼎如釡堂崇十仞则八尺之人犹短物有陵之非形异也与人同病相救同情相成同恶相助同好相趋缦密不能蔍苴学者诎身质的张而矢射集林木茂而斧斤入非或召之也形势之所致子独不见夫闭关乎立而倚之则妇人揭之仆而措之则不择性而能举其中若操其端则虽选士不能絶地关尚一身而轻重异之者埶使之然也目能见物而不见坚则坚蔵矣手能知物而不知白则白蔵矣视不得其所坚而得其所白者无坚也拊不得其所白而得其所坚者无白也势不能为姦虽跖可信也势得为姦虽伯夷可疑也夫物至则目不得不见言薄则耳不得不闻故物至则变言至则论资衰苴杖者不听乐非耳不能闻也服使然也黼衣黻裳者不茹荤非口不能味也服使然也惠子曰羿执鞅持扞操弓关机越人争为持的弱子扞弓慈母入室闭户故曰可必则越人不疑羿不可必则慈母逃弱子人无毛羽不衣则不犯寒上不属天而下不着地以肠胃为根本不食则不能活是以不免于欲利之心欲利之心不除其身之忧也夫山居而谷汲者膢腊而相遗以水泽居苦水者买庸而决窦故饥岁之春幼弟不饟穰岁之秋疏客必食非疏骨肉爱客过也多少之实异也登髙而望临深则窥人之性非窥且望也势使然也登髙使人欲望临深使人欲窥处使然也射者使人端钓者使人恭事使然也泰山之容巍巍然髙去之千里不见埵堁逺之故也秋毫之末沦于不测是故小不可以为内者大不可以为外矣躄者见虎而不走非勇势不便也聋者不謌无以自乐盲者不观无以接物酤酒而酸买肉而臭然酤酒买肉不离屠沽之家故求物必于近之者战兵死之鬼憎神巫盗贼之丑吠狗设鼠者机动钓鱼者泛杭任动者车鸣也髙阜所在隂气不淋独宿憎夜嫫母畏昼夫近水则寒近火则温逺之才微何则气之所加逺近有差也人坐楼台之上察地之蝼蚁尚不见其体安能闻其声何也蝼蚁之体细不若人形大声音孔气不能达也千里不同风百里不共雷渔者不死于山猎者不溺于渊从门应庭听堂室之言什而失九如升堂闚室百不失一日刻径重千里人不谓之广者逺也望夜甚雨月灮不暗人不睹曜者隐也夫髙下相受不可逆之流也小大相羣不得已之势也不行则易欲行而不践地不可能也无为则易欲为而不伤性不可得也镜形如盃以照西施镜纵则面长镜横则面广非西施貌易所照变也登峭岭者则欲望逺临峻谷者必欲窥墟墟墓之间使情哀清庙之中使心敬此处无心而情伪之发者地势使之然也益风从于雷趾于髀传曰风从于雷获其所也趾于髀得其宜也水中视鱼必先见水灮中视物必先见灮言水之激疾则去尽不能浸润矢之激发则去逺门户孔空风善从之垣草易雕阶露易陨清源不能行运吞舟之鱼以喻尘俗不足容乎仙者盖如飞鹤马似游鱼登髙使人意遐临深使人意清近河之地湿近山之木长山出云而邱阜生气四渎东流而百川无西经渐车之水歴绕轮之沙趾迹髙下不可论钓者之恭非为鱼也饵鼠以肉非爱之也尧遭洪水而贵陆汤遭大旱而重水取狼皮以当空户则羊畏不敢出矣鬻棺者欲民之死蓄谷者欲民之饥船漏水入囊洞内虚也勐虎不处卑势鸷鸟不立垂枝也枯桑叶易落疲客心易惊空桑秽饮醖以稷麦以成醇醪酒之始也乌梅女䴷甜醹九投澄清百品酒之终也响应声还诚如妙説若深山邃谷林障重叠如此之处发一小声响还极大若小屋小器如此之处发一大声响还犹小以何因縁声俱不异而应有差又如空地虽发音声而无响应云何此处徒发巨声了无应者譬如陶师埏埴瓦器若大若小终归破坏犹如干地洒水之时即便易燥犹如润地水洒之时即便难燥如转轮王入城邑时一切悉知如薄德之人入城邑时乃至亲厚犹不觉知譬如鐡丸虽掷空中终不暂住速疾投地如是五大和合成身如世仓篅终归败散譬如迦叶天无云者雨不可得譬如天上天下共治一水精㑹不能得摩尼珠也譬如有人上向瞻空其目所覩不能别知何所是空何所非空譬如有人见其父母多有财产珍宝丰盈便于财物不生希有难遭之想譬如日出雾露皆尽如或有人手执强弓于树林中向上射叶其箭彻徃曾无所碍譬如两手和合能出音声为从左手生为从右手生若从左手生常应有声右手亦然何以故二手常有故一手无声合故有声如闇射人或中不中复如寒霜日曜即消犹如力士以大重石掷淖泥中泥为受不答曰受也所以者何泥淖石重是故必受譬如鸡毛幷筋入火便缩皱不得伸亦如酥缾在水中坏是时瓦石便沉在下酥便浮在上譬如脂膏之汁着大火中即无烟矣譬如羣宿鸟夜聚旦随飞天下人心如流水中有草木各自流去不相顾望前者亦不顾后后者亦不顾前草木流行各自如故犹如旱时诸草木等必令焦灭犹如春时酥置日下自然融消如击空缾易为破坏譬如以土为佛若敬礼者但作佛想不作土想譬如果物未熟不强熟也已熟亦无所复待那先问王言前车行有辙后车行当从何所行王言后车当从前车辙中行那先言前车轮宁语后轮言汝当随我处从后来后轮车宁语前轮我当随汝处行宁相语言尔不王言俱不相语也那先言譬如大城都有一门其中有一人欲出当从何向王言当从门出耳那先言后复有一人欲出当复从何向出王言故当从前一人门出耳那先言王前出人宁语后人言汝当随我后出后人宁语前人言我当随卿所从门出两人宁相语言尔不王言前人后人俱不相语也如数疾轮无有端绪譬如陶家埏埴作器一切要坏人命亦然譬如有人多诸子息爱无偏党然于病者心则偏重如四衢道头华果之树常为多人之所抖擞譬如杀贼㧞刀注箭常求杀人无怜愍心譬如少薪无燄火不得风吹便自灭譬如大火大风吹大水来浇无不灭如恶风摧折大树若无树者则无所坏譬如入稠林採木直者易出曲者难出譬如人被鎻初脱时行犹不便譬如须弥山凡人口吹不能令动如小儿仰视青天谓有实色有人飞上极逺而无所见以逺视故谓为青色譬如覆缾水不得入又如麞鹿为虎搏逐追之不舍虽得好草美水饮食心无染着譬如树常东向曲若有斫者必当东倒如一斗蜜投之大河则失气味譬如羊近于虎虽得好草美水而不能肥譬如父母虽常爱子若得病急是时爱心转重譬如城有三门一人身不得一时从三门入若入则从一门譬如大河水中着少毒不能令水异譬如鐡器中空故在水能浮中实则没譬如上山既得到顶则不畏堕未到之间倾危畏堕譬如小草加功易除大树功重难除又如雨堕不住山顶必归下处如人着衰常有不吉譬如射地无不着时若射余物或着或不着譬如新擘干毳随风东西湿毳緤致则不可动譬如山上投缕丸缕尽自止譬如车分坏故车相亦灭又如轮分坏故轮相亦灭譬如云雾逺视则见近之则无所见如草木有生故必可焚烧若当不生虽有勐火大风无所烧害以杖置日中竖卧俱无影执杖倚亚者其影则修长譬如镕真金注水则发声譬如钻火燸为前相譬如痖人求觅诸尘不能説尘如镕鐡鋋其鋋一头先与火合余头虽复不与火合由体一故亦渐镕销譬如火不至不能烧刀不至不能斫譬如菴罗子生芽之时必破其皮然后得出譬如岸崩不更还本如叠与着为因如席与障为因如车与载为因若有长必有短有高必有下有空必有实譬如炎炽琉璃蚊蚋等虫乐昇其上而不能住如人履放热地以热触故不能停足然体无毛羽不可袒而无衣腹非匏瓜不可系而不食所谓重病加于毒药宜令刳腹洗肠深罪约以严刑必须诛宗灭嗣小方易拟大器难像势盛火田为燎燎之方盛之时炎炽熛怒宁有能灭息之者长毂雷野髙锋慧云身当隆极族渐河润视景争晖方山并峻举动回山海唿吸变霜露指撝足以振风云叱咤可以兴雷电曹子丹汝非徒机上肉吴质吞尔不摇㗋咀尔不摇牙何敢恃势骄邪胜气笼霄飞谈卷雾并兰芬菊耀无絶于终古矣廻山压卵未足为譬今以荡西域之威拥归师之鋭锋若勐火之盛于原弗可敌也鼔怒则冰原激电奋发则霜野奔靁楼舰腾川则沧江雾咽鋭甲赴野则林薄摧根原火一燎异物同灰是由涸泽而渔焚林而狩若浚风之儛轻萚杲日之拂浮霜此即恒山不足指而倾渤海不足饮而竭此盖捧海浇荧烈火消冻耳朱旗夕建如赤城之霞起戈船夜动若沧海之奔流捧崑崙而压卵倾渤海而灌荧如驷马之载鸿毛若奔牛之触鲁缟孟诸焚燎芝艾俱尽宣房河决玉石同沈势倾河以覆岱威回天而震宇握金镜以照耀击玉鼔以铿锵神武之所牢笼威风之所轹莫不云彻雾卷瓦解冰消譬犹太阳之消微露巨海之荡荧烛金鼔振詟若火焚毛锋刃纵横如汤沃雪忤意者严霜夏零阿㫖者膏雨冬澍荣枯由其脣吻废兴候其指麾咳唾足以活枯鳞吹嘘可用飞穷羽芬椒兰之气暖布帛之词顾眄则山岳倾頽叱咤则风云腾郁腹心攸同爪牙斯在名声足以㬥炙之威彊足以捶笞之拱揖指麾而强暴之国莫不趋使譬之是犹乌获与焦侥搏也应矦谓秦王曰王得宛叶蓝田阳夏断河内困梁郑所以未王者赵未服也弛上党在一而已以临东阳则邯郸口中蝨也王拱而朝天下后者以兵中之鸿声大视高举神化当此之时虽下愚之才居之犹能使恩同天地威侔鬼神暴风疾霆不足以方其怒阳春时雨不足以喻其泽周孔数千无所复角其圣贲育百万无所复奋其勇矣雍门周説孟尝君曰以强秦之势伐弱韩譬犹萧斧以伐朝菌也车服则灮可以鉴丰屋则羣乌爰止叱咤疾于雷霆祸福速于鬼神汨若汤谷之扬涛沛若蒙汜之涌波拥之者龙腾据之者虎视麾城若振藁搴旗若顾指涣若天星之罗浩若涛水之波建衆樯以成林兮譬无山之树艺大晋应期一举席卷犹震霆摧枯千钧压卵无余类矣何异一毛之落牛体双凫之飞海滨譬犹翻东海以注萤爝倒崑崙以压蝼蚁其身縻烂岂假多力按劒而叱江水为之倒流抽戈而挥皎日为之还舍何虑而不成何征而不尅虽拔泰山填沧海可也若溟海之引回流岱灵之吐行云轰轰隐隐若转石之坠髙崖硍硍礚礚如激水之投深谷按骊龙取其颔下之珠搦鲸鱼㧞其眼中之宝皇恩所被繁枯润涸威之所加穷河絶漠欲抑则大鹏垂翅欲抗则尺鷃冲天鸟游旷泽之地而比翮者万羣虎居繁林之薮而接毫者千数人君其尊重矣音声振于金玉咳唾甘于醴泉若太阳之泮积雪似夜炬之朗重昏窈霭消亡层冰解散又如火大悉能枯竭诸湿物类犹如勐兽师子遥见人来有恐怖心乎终无此事犹如融铜若有人以二十滴水着彼融铜中彼水滴速疾灭犹如师子兽王出于山谷而观四方复三鸣吼方行而求诸有兽虫之类各奔所趣莫知所如飞逝沉伏若复有力神象闻师子声各奔所趣不能自安所以然者由师子兽王极有威神是师子吼诸小师子尚皆怖畏况余鸟兽如师子王处深谷中随所住处诸小虫兽不能得近以不堪受其气响故若有近者闻其气响即皆躃地如火烧薪盛能然湿譬如多薪炽大火大风来吹不肯灭如金翅鸟投龙宫中搏撮诸龙而食噉之亦如师子在獐鹿羣威勐譬如恶龙放雹杀谷如金刚杵摧破大山如阿脩罗王遮捉日月犹如暴雨漂没村落勐盛大火焚烧干草譬如热鐡丸着少绵上虽烧此绵而火热势不减譬如大龙尾在大海头在虚空震电雷霆而降大雨譬如白香象王在猎围中虽被箭射顾视猎者心无所畏如五色近须弥山自失其色皆同金色譬如衆兽戏时若见师子率皆怖慑师子戏时自在无所畏难譬如大热鐡丸以着擘起毳上直烧下过势热无损但更无可烧者如人壮年力盛腹中火热虽食不适饮食不能生病又如有好药虽被恶毒不能为害犹如大海风鼔涛波出大音声势均一栖不两雄德均则衆者胜寡力侔则安者制危日月不竝出狐不二雄神龙不匹勐兽不羣鸷鸟不双两髙不可重两大不可容两势不可同两贵不可双两矛相刺勇力钧敌两火争明虽鬬不伤虎狼竝处不可以事两智不能相使两贵不能相临两辨不能相屈力均势敌故也智均不相使力均不相胜两贵不相事两贱不相使喻林卷二十三喻林卷二十四钦定四库全书喻林卷二十四明徐元太撰人事门分量荟蔚之小云朝升于南山不能为大雨泉之大者则流行无穷小者有时而虚竭部娄无松栢子夏子游子张皆有圣人之一体冉牛闵子颜渊则具体而微智譬犹人之有技巧也可学而益之圣譬犹力之有多少自有极限不可强增随厮养之役者失万乗之权守儋石之储者阙卿相之位驽蹇之乗不骋千里之涂燕雀之畴不奋六翮之用楶梲之材不荷栋梁之任斗筲之子不乘帝王之重茧栗犊岂能负重致远乎枳棘之林无梁柱之质涓流之水无洪波之势驽马虽精所致一人耳驽牛一日行三百里所致岂一人之重哉山河之量非尘露可益神鉴之虑非愚浅所测鵾鸿飜翥而莫及何但鷰雀之翩翾骀驷安局步骐骥志千里列草深岫不改先冬之悴植松涧底无夺后凋之荣故展禽三黜而无下愚之誉千秋一时而无上智之声斯固龙象之腾骧鲲鹏之抟运蹇乘决羽岂能觖望其间哉非珪璋之特逹讵芳菲之易袭未砥砺以自进宁琢磨而成章等渤澥之乘鴈类九罭之逃鱼弊箄不能救盐池之咸阿胶不能止黄河之浊九鼎之譬鸿毛夫喻轻重培塿之方嵩岱曾何等级佛日也道月也儒五星也察于刀笔之迹者不知治乱之本习于行阵之事者不知庙战之权夫子轸方而毂圆者也将无乎而不可我则有所可也夫指之不能率其臂犹臂之不能运其体也若龙若蛟若蛇若龟若鱼若蛤龙皆能之蛟蛟而已不能为龙亦不能为蛇为龟为鱼为蛤圣人龙之贤人蛟之天下之理夫者倡妇者随牡者驰牝者逐雄者鸣雌者应是以圣人制言行而贤人拘之且夫水之积也不厚则负大舟也无力覆杯水于坳堂之上则芥为之舟置杯焉则胶水浅而舟大也风之积也不厚则其负大翼也无力故九万里则风斯在下矣而后乃今培风背负青天而莫之夭阏者而后乃今将图南蜩与鸒鸠笑之曰我决起而飞抢榆枋时则不至而控于地而已矣奚以之九万里而南为适莽苍者三餐而反腹犹果然适百里者宿舂粮适千里者三月聚粮穷髪之北有溟海者天池也有鱼焉其广数千里未有知其修者其名为鲲有鸟焉其名为鹏背若泰山翼若垂天之云抟扶摇羊角而上者九万里絶云气负青天然后图南且适南溟也斥鷃笑之曰彼且奚适也我腾跃而上不过数仭而下翶翔蓬蒿之间此亦飞之至也而彼且奚适也此小大之辨也故夫知効一官行比一乡德合一君而征一国者其自视也亦若此矣日月出矣而爝火不息其于光也不亦难乎时雨降矣而犹浸灌其于泽也不亦劳乎井鼃不可以语于海者拘于虚也夏虫不可以语于冰者笃于时也曲士不可以语于道者束于教也褚小者不可以怀大绠短者不可以汲深夫若是者以为命有所成而形有所适也夫不可损益小夫之知不离苞苴竿牍敝精神乎蹇浅今休欵启寡闻之民也吾告以至人之德譬之若载鼷以车马乐鴳以钟鼓也彼又恶能无惊乎哉夫寻常之沟巨鱼无所还其体而鲵䲡为之制歩仞之丘陵巨兽无所隐其躯而㜸狐为之祥短绠不可以汲深井之泉知不几者不可与及圣人之言是规摩之说也沟中之瘠也则未足与及王者之制也语曰浅不足与测深愚不足以谋知坎井之鼃不可与语东海之乐此之谓也夫世愚学之人比有术之士也犹垲垤之比大陵也其相去远矣吾已见孔子则视子犹蚤蝨之细者也地薄者大水不产水浅者大鱼不游树秃者大禽不栖林疎者大兽不居不至则不知不知则不信无骨者不可令知氷今使燕爵为鸿鹄鳯凰虑则必不得矣其所求者瓦之间隙屋之翳蔚也与一举则有千里之志德不盛义不大则不止其郊卑痺之民其为贤者虑亦犹此也固妄诽訾岂不悲哉鉏耰棘矜不铦于钩㦸长铩也夫临江而钓旷日而不能盈罗虽有钩箴芒距微纶芳饵加之以詹何娟嬛之数犹不能与网罟争得也射者扞乌号之弓弯綦衞之箭重之羿逢蒙子之巧以要飞鸟犹不能与罗者竞多何则以所持之小也张天下以为之笼因江海以为之罟又何亡鱼失鸟之有乎夫释大道而任小数无以异于使蠏捕鼠蟾蠩捕蚤不足以禁奸塞邪乱乃逾滋冻者假兼衣于春而暍者望冷风于秋夫有病于内者必有色于外矣夫梣木色青翳而羸瘉蜗睆此皆治目之药也人无故求此物者必有蔽其明者圣人之所以骇天下者真人未尝过焉贤人之所以矫世俗者圣人未尝观焉夫牛蹏之涔无尺之鲤块阜之山无丈之材所以然者何也皆其营宇狭小而不能容巨大也又况乎以无裹之者邪此其为山渊之势亦远矣交拱之木无把之枝寻常之沟无吞舟之鱼根浅则末短本伤则枝枯受光于隙照一隅受光于牗照北壁受光于戸照室中无遗物况受光于宇宙乎天下莫不借明于其前矣由此观之所受者小则所见者浅所受者大则所照者博宫池涔则溢旱则涸江水之原渊泉不能竭短绠不可以汲深器小不可以盛大非其任也十顷之陂可以灌四十顷而一顷之陂可以灌四顷大小之埶然见象牙乃知其大于牛见虎尾而知其大于狸一节见而百节知也矢之于十步贯兕甲及其极不能入鲁缟茍如子之方譬如以管窥天以锥刺地所窥者大所见者小所刺者巨所中者少登高而临深远见之乐台榭不若丘山所见高也平原广望博观之乐沼池不如川泽所见博也山岳有饶然后百姓澹焉河海有润然后民取足焉夫寻常之污不能溉陂泽丘阜之木不能成宫室小不能苞大少不能澹多宇宙之内鷰雀不知天地之高也坎井之鼃不知江海之大穷夫否妇不知国家之虑负荷之啇不知猗顿之富禄不过秉握者不足以言治家不满担石者不足以计事宇小者用菲功巨者用大夫短绠不可以汲深井知鲜不可以与圣人之言惠士可与辨物智士可与辨无方圣人可与辨神明夫圣人之所为非衆人之所及也建天下之鸣钟而撞之以莛岂能发其声乎哉君问先生无乃犹以莛撞乎坎井无鼋鼍者隘也园中无修林者小也或问航不桨冲不荠有诸曰有之或曰大器固不周于小乎曰斯械也君子不械次八昏辰利于月小贞未及星测曰昏辰利月尚可愿也糠粃小生学术虚浅小马不可以进道致千里故不得与大马同类小知不可以治世长民故不得与大知同类才力而致富贵命禄不能奉持犹器之盈量手之持重也器受一升以一升则平受之如过一升则满溢也手举一钧以一钧则平举之过一钧则踬仆矣夫命富之人筋力自彊命贵之人才智自高若千里之马头目蹄足自相副也富人之宅以一丈之地为内内中所有柙匮所羸缣布丝绵也贫人之宅亦以一丈为内内中空虚徒四壁立故名曰贫夫通人犹富人不通者犹贫人也俱以七尺为形通人胷中怀百家之言不通者空腹无一牒之诵贫人之内徒四所壁立也夫壮士力多者扛鼎揭旗儒生力多者博大疏通故博大疏通儒生之力也举重㧞坚壮士之力也牛刀可以割鸡鸡刀难以屠牛刺绣之师能缝帷裳纳缕之工不能制锦儒生能为文吏之事文吏不能立儒生之业富累千金孰与赀直百十也京廪如丘孰与委聚如坻也世名材为名器器大者盈物多然则儒生所怀可谓多矣所知同业多少异量所道一途步驺相过地性生草山性生木如地种葵韮山树枣栗名曰美园茂林不复与一恒地庸山比矣文吏儒生有似于此俱有材能并用笔墨而儒生竒有先王之道非徒葵韮枣栗之谓也恒女之手纺绩织经如或竒能织锦刺绣名曰卓殊不复与恒女科矣夫儒生与文吏程材儒生侈有经传之学犹女工织锦刺绣之奇也染练布帛名之曰采贵吉之服也无染练之治名縠麤縠麤不吉丧人服之人无道学仕宦朝廷其不能招政也犹丧人服麤不能招吉也夫令鸠雀施气于鴈鹄终不成子者何也鸠雀之身小鴈鹄之形大也夫明之所及虽𤣥阴幽夜之地毫釐芒髪之物不以为难焉茍所不逮者虽日月丽天之炤灼嵩岱干云之峻峭犹不能察焉皁𨽻之巷不能纡金根之轩布衣之门不能动六辔之驾同为人类而尊卑两絶侏儒之手不足以倾嵩华焦侥之胫不足以测沧海夫虎豹之所余乃狸鼠之所争也陶朱之所弃乃原颜之所无也又诸小饵丹方甚多然作之有深浅故力势不同虽有优劣转不相及犹一酘之酒不可以方九醖之醇耳夫瞶者不可督之以分雅郑瞽者不可责之以别丹漆井鼃不可语以沧海庸俗不中説以经术吾子茍知老农之小功未喻靣墙之巨拙何异拾琐沙而捐隋和向炯烛而背白日也夫麟不吠守鳯不司晨腾黄不引犂尸祝不治庖也且夫扬大明乎无外宣妪煦之和气者日也耀华灯于闭夜治金石以致用者火也天下不可以经时无日不可以一旦无火然其大小不可同也江海之外弥纶二仪升为云雨降成百川而朝夕之用不及累仞之井灌田溉园未若沟渠之沃校其巨细孰为旷哉茅蓬不能动万钧之铿锵侏儒不能看重仞之𢎞丽悬象虽薄蚀不可以比萤烛之贞耀黄河虽混浑不可以方沼沚之清澄山虽崩犹峻于丘垤虎虽瘠犹勐于豺狼以此为忧世念国希拟素王有似蹇足之寻龙骐斥鷃之逐鸿鹄焦㝠之方云鹏鼷鼬之比巨象也识在鉼管何能矩矱江湖鳣鲸非沟渎所容也故鵾鹏一轩横厉寥廓背负苍天足跖浮云有六翮之资也騕褭一鹜腾光万里絶尘掣微有迅足之势也今以燕雀之羽而慕冲天之迅犬羊之蹄而觊追日之步势不能及亦可知也夫龙蛇有飜腾之质故能乘云依雾贤才有政理之德故能践处势位云雾虽宻蚁蚓不能昇者无其质也势位虽高庸蔽不能治者乏其德也故智小不可以谋大德狭不可以处广蹄洼之内不生蛟龙培塿之上不植松栢非水土之性有所不生乃其营宇隘也数粒而炊枰薪而㸑非茍为艰难由性𥚹恡而细碎也枳棘之生数寸而抽枝豫章之植百尺而莳柯其何故耶岂非质小者枝条蔇之而体大者节目疎乎是以逹者之怀则滉瀁而无涯𥚹人之情必刻覈而烦细江湖之流烂胔漂尸纵横接连而人饮之者量大故也盆盂之水鼠尾一曵必呕吐而弃之者量小故也虫狐以小丘为善言凡鸟兽之不可得而鳯麟亦犹凡夫不可强通圣人之道譬八荒之于中国如彼诸子之于圣人且盲者不见咫尺而离娄烛千里之隅由此而揆之西蜀之于东吴小大之相絶也亦犹棘林萤燿而与夫樳木龙烛也否泰之相背也亦犹帝之悬解而与夫桎梏疏属也庸可共世而论巨细同年而议丰确乎亦犹犨麋之于子都培塿之与方壶也彼桑榆之末光喻长庚之初晖况河冀之爽垲与江介之湫湄贯三灮而洞九泉曽未足以喻其髙下也譬犹鷇卵始生翰毛譬犹飞兔流星超山越海龙骥所不敢追况于驽马可得齐足将欲希企前贤髣髴崇轨譬犹丘坻之望华岱恒星之系日月也其不逮明矣鹪鹩不可与论云翼井鼃难与量海鳌夫干将之劒陆断狗马水截蛟龙而铅刀不能入泥骐骥骅骝之乘一日而致千里而驽蹇不能迈亩百鍊之鑑别须眉之数而壁土不见泰山鸿鹄一举横四海之区出青云之外而斥鷃不陵桑榆此利钝之觉优劣之决也彼埳井之横污固不容夫吞舟且洛邑之渟瀯曷足以居乎万乘哉烛龙之灮不照一堂之上钟山之口不谈曲室之内行潦之流不致江海之深丘垤之资不成太山之高鱼鼈之类不希云龙之轨一官之守不经大人之变蒲桞之姿望秋而落松栢之质凌霜犹茂露不广海尘不增山策蹇长途终慙一日之致悬缕层台讵任千钧之重固知本弱不可自彊力微难以企及拂羽决起力谢摩天策蹇载驰功微送日将短翮难以陵高驽乘无由致远顾蹄涔不足以濯神须翳荟不足以翔云翮瓶缻琑器实非瑚琏之才稊稗之贱不中粢盛之用陋巷之居无高密之宇壁立之室无旬朔之资顾兹蓬蔚厕根兰陂膏泽虽均华不足披逮春不茂未秋先萎以十钧射者见天而不见云以七钧射者见鹄而不见鸧以五钧射者见鸧而不见雀故不见僬侥之微不知泱漭之泰不见果下之乗不别龙马之大高下相悬所以致观也千钧之弩不为鼷鼠发机万石之钟不以尺莛起音壤虫之比黄鹄辙鲋之仰河决未足云也或问曰谚云人之相去如九牛毛宁有此理乎谭对曰昔许由让天子之贵市道小人争半钱之利此相去何啻九牛毛也羊不任驾盐车椽不可为楣栋上士学道辅佐帝王好生之德也中士学道欲度其家下士学道裁脱其身有千金之裘而无千金之布夜光匪与鱼目比映三秀难与朝华争荣故布鼓自嫌于雷门砾石有忌于琳琅矣拙者得工输之斤斧不能以成云梯怯者得冯妇之刀㦸不能以擒兕虎诚知武夫非和宝之伦长庚启明非曜灵之匹太山雨天下小山雨一国禽经曰鵻上无寻鹨上无常雉上有丈鷃上有尺圣人喻龙君子喻蛇小巫见大巫拔茅而弃此其所以终身弗如比丘诸眷属离佛不庄严犹如虚空中衆星之无月无以大海内水譬诸小水无以太阳譬于余灮犹如育蛾何能思于一乗宝藏深奥之义天府如海非一缾所汲又如日出月及星灮皆悉不现又如大地虫蚁蚊蛇种种若事不能倾动又如大地若闻师子龙象等声终无惊怖如见日轮尚有隐没即知萤火不得久住亦如大海小兽不入如月轮出放大灮明一切星灮皆被映夺如日轮出放大灮明萤火等灮悉皆隐没大海中水一毛端水百分千分乃至邬波尼杀昙分亦未能比其量多少今问尊者妙高山王与小芥子大小高下轻重何别世间铧铁所有灮彩难可方比赡部真金谓赡部金所有灮彩广大微妙清净殊胜譬如日轮与赡部洲作灮明事萤不能办所谓日轮放无量灮普照赡部诸有情类萤灮唯照自身譬如萤火虫不作是念言我灮明照阎浮提普令大明如世间中灯油之灮于萤火灮为广为大显照明净超过最胜烛炬之耀超胜灯灮庭燎火聚又胜烛炬药草发灮踰于火聚星宿之灮倍过药草满月流灮又过星耀炎盛日灮踰超于月如赡部捺陀金置凡金中令彼凡金犹如墨聚失于明照犹如日中盛隆炽陵于星辰故不现犹如日中陵月明令月失光明不现不以野干声能令兽王恐唯有师子王一吼飞鸟落譬如萤火虽有无量千万亿数不能障蔽日之光明如日月星宿俱游虚空而星宿明不及日月譬如波利质多树华一日熏衣薝卜华婆师华虽千歳熏所不能及曾见大海神为小小陂池沟渠泉流作礼不须弥山宁为衆小山作礼不日月之光明与萤火之明等不师子兽王大吼之时其余小兽能堪忍不不也又如香象其所负重诸驴骡等能堪忍不不也何因縁故名日灯三昧譬如日出灯火月光星宿诸明悉不复现金翅鸟飞乌能及不如师子吼猫狸能不譬如真金为庄严具余金不及譬如大河在于大谷谷大耶河大耶谷能盛河非河盛谷谷必大也譬如野千兽常与师子游虽久相习近其声不相类闻彼声怖死况能师子吼譬如从乳出酪酪出生酥生酥出熟酥熟酥出醍醐凡夫邪见如初生乳乳血共杂受三归者犹如纯乳随信行等及初发心菩萨住解行地犹如成酪七种学人及七地住菩萨犹如生酥意生身阿罗汉辟支佛得自在力及九住十住菩萨犹如熟酥如来应供等正觉犹如醍醐当知十骆驼力不如一凡象力又复十骆驼及一凡象力不如一迦罗勒象力又复十骆驼及一凡象力并迦罗勒象力不如一鸠陁延象力正使十骆驼一凡象乃至鸠陁延象力不如一婆摩那象力复计此象之力不如一迦泥留象力也复计诸象之力复不如一优钵象力复计尔许象力复不如一钵头摩象力复计尔许象力复不如一拘牟陀象力复取计校之复不如一分陀利象力复取计校之复不如一雪象之力复取计校之复不如一香象之力此人间萤火之明不如灯火之明灯火之明不如炬火之明炬火之明不如大火之明大火之明不如星之明星之明不如月之明月之明不如日之明凡牛之力百当水牛力一水牛力百当青牛力一青牛力百当牦牛力一牦牛力百当竹牛力一竹牛力百当草象力一草象力百当凡象力一凡象力百当黑象力一黑象力百当白象力一白象力百当龙力一龙力百当可畏力士力一可畏力士力百当叚力士力一段力士力百当崩惰力士力一崩惰力士力百当大破坏力士力一大破坏力士力百当半人乘力士力一半人乘力士力百当人乘力士力一人乘力士力百当大人乘力士力一譬如日灮比于闇㝠如以实语比于妄谈如以须弥山比于衆山如以解脱比于系缚如以利益比于衰损如以善友比于怨家如以甘露比于毒药如以白日比于昏夜如以伪珠比于真宝如以巨富比于贫穷犹如行使比安住者如以萤火比于日光如无足者欲比勐风相去悬远如以盲人比明眼者如以崄路比平坦道譬如牛迹不受海水须弥山南有一大树高四千里诸钵义鸟栖宿其上树常不动有小鸟形类鹑鴳住止其上树即振摇钵义鸟语树神言无知我身将重而初不动小鸟未宿反更振动树神言此鸟虽小从大海底来纯食金刚金刚为物所堕之处无不破坏所以大怖不能自安经以为喻若有凡人解深经一句口诵心念身中三毒四魔八万垢门皆不能自安何况博採衆法为世桥梁者也譬如小龙能雨一县而不周遍虽为人民润不足言如蝇虫翅所有风力不能吹动须弥山王如诸法无量智慧亦无量如函大葢亦大函小葢亦小譬如恒河不受大河以其狭小故大海能受衆流以其广大故譬如月光虽大日出则灭如人虽到大海以器小故不能取无量水如一切草木力不如火一切诸明势不如日亦如十方世界诸山不如一金刚珠譬如快马下一鞭便走驽马多鞭乃去譬如远行或有乘羊而去或有乘马而去或有神通去者乗羊者乆乆乃到乘马者差速乗神通者发意顷便到譬如时雨如有国土溉灌种莳及种种用水常苦不足若时雨普降无不沾洽无不如愿譬如大雨大树则多受小树则少受譬如水深浅无定若于小儿则深长者则浅乃至大海于人则深于罗㬋阿脩罗王则浅如雷霆小鸟则怖畏闷死孔雀大鸟欢喜儛戏譬如大臣功业虽大不及太子譬如壁中先有空相小儿以撅钉之力少故不入大力者能入譬如转轮圣王宝藏中诸宝无能分别知其价者圣王出宝赐人正可知其所得者譬如国王见一张㲲不以为多贫者见之以为多如小海船力可度大海水船力不可渡唯有神通者能渡譬如香象蹴蹋非驴所及虽善修理彼迦柘珠终不能为鞞瑠璃宝譬如人以小器盛水着一升盐则不可饮若复有人以一升盐投入大海尚不觉盐味何况叵饮何以故水多盐少故譬如一缕其量微小能持一华一系华已势力便尽不复能系复有一缕能持二华再系华已势力便尽复有一缕能持多华多系华己其力方尽又如流水其性微小流经一步势力便尽有第二水其性稍大流经两步势力方尽有第三水其性广大流经多步势力乃尽又如酢滴其性淡薄唯能酢彼一滴之水不能酢多有第二滴其性稍严酢二滴水不能酢多有余酢滴其性更严乃至能酢衆多滴水譬犹秋毫之慿五岳触氏之附六军郄克躧足岂从邯郸比踪卢敖捷至宁与若士齐迹江海渊旷非井蛙所逹泊然入定岂外道能干笃时之虫惊疑于徃来滞甃之鼃河汉于远大其故何也沦蒙怠而争一息抱孤陋而守井干岂知天地之长乆溟海之壮阔江海所以异于行潦者以其深广也五岳所以别于丘陵者以其高大也若高不絶山阜跛羊凌其巅深不絶涓流孺子浴其渊麒麟不处苑囿之中吞舟之鱼不游数仞之溪剖三寸之蚌求明月之珠探枳棘之巢求鳯凰之雏必难获也何者小不能容大也语其量也犹嵩华与培塿殊峻溟渤将坎井异深犹炎威赫耀童子不能正目而视迅雷奋击懦夫不能张耳而听终馗无大椿之乆蜉蝣罕龟鹤之年匠者之前难为斤斧譬如輭夫为将虽复将兵终身卒无功名若英雄奋发祸乱立定一日之勲名葢天下吞舟之鱼不产沟洫之水鹏鵾之鸟岂翔尺鷃之林也小乗人骨金刚肉非金刚也大乗中内外金刚一切实满有大势力无病处故喻林卷二十四喻林卷二十五钦定四库全书喻林卷二十五明徐元太撰人事门遭遇噬肤灭鼻乗刚也绥之则安动之则苦尊之则为将卑之则为虏抗之则在青云之上抑之则在深泉之下用之则为虎不用则为鼠愍吾累之衆芬兮飏煜煜之芳苓遭季夏之凝霜兮庆夭顇而䘮荣当涂者入青云失路者委沟渠旦握权则为卿相夕失势则为匹夫譬若江湖之雀渤澥之鸟乗鴈集不为之多双凫飞不为之少曩者王涂芜秽周失其御侯伯方轨战国横骛于是七雄虓阚分裂诸夏龙战而虎争游説之徒风飏电激并起而救之其余猋飞景附煜霅其间者葢不可胜载当此之时拉朽摩钝铅刀皆能壹断方今大汉洒扫羣秽夷险芟荒廓帝纮恢皇纲基隆于羲农规广于皇唐其君天下也炎之如日威之如神函之如海养之如春是以六合之内莫不同源共流沐浴𤣥德禀卬太和枝附叶着譬犹草木之植山林鸟鱼之毓川泽得气者蕃滋失时者零落参天地而施化岂云人事之厚薄哉当此之时虽下愚之才居之犹能使恩同天地威侔鬼神暴风疾霆不足以方其怒阳春时雨不足以喻其泽周孔数千无所复角其圣贲育百万无所复奋其勇矣广厦成而茂木畅逺求存而良马絷芳兰生门不得不鉏虽薄供时用白茅犹为珍冰霜昼夜结兰桂摧为薪不幸横䧟此中自不能㧞脚于风尘之外伟哉横海鳞壮矣垂天翼一旦失风水翻为蝼蚁食良宝遇拙则竒文不显逹士逢谗则英才灭耀故坠叶垂荫明月为之隔辉堂宇留光兰灯有时不照希世之宝违时则贱伟俗之器无圣必沦故鸣玉黜于楚岫章甫穷于越人俱沐温光独酸霜露由斯言之非两汉栋梁之所育近代薪樗之所产哉葢好尚之道殊遭遇之时异也夫谋莫难于必听事莫难于必成成必合于数听必合于情故抱薪加火烁者必先燃平地注水湿者必先濡杨布问曰有人于此年兄弟也言兄弟也才兄弟也貌兄弟也而寿夭父子也贵贱父子也名誉父子也爱憎父子也吾惑之宋有兰子者以技干宋元宋元召而使见其技以䨇枝长倍其身属其踁并趋并驰弄七劒迷而跃之五劒常在空中元君大惊立赐金帛又有兰子又能燕戏者闻之复以干元君元君大怒曰昔有异技干寡人者技无庸适值寡人有欢心故赐金帛彼心闻此而进复望吾赏拘而拟戮之经月乃放鲁施氏有二子其一好学其一好兵好学者以术干齐侯齐侯纳之为诸公子之傅好兵者之楚以法干楚王王悦之以为军正禄富其家爵荣其亲施氏之邻人孟氏同有二子所业亦同而窘于贫羡施氏之有因从请进趋之方二子以实告孟氏孟氏之一子之秦以术干秦王秦王曰当今诸侯力争所务兵食而已若用仁义治吾国是灭亡之道遂宫而放之其一子之衞以法干衞侯衞侯曰吾弱国也而摄乎大国之间大国吾事之小国吾抚之是求安之道若頼兵权灭亡可待矣若全而归之适于他国为吾之患不轻矣遂刖之而还诸鲁既反孟氏之父子叩胷而让施氏施氏曰凡得时者昌失时者亡子道与吾同而功与吾异失时者也非行之缪也且天下理无常是事无常非先日所用今或弃之今之所弃后或用之此用与不用无定是非也投隙抵时应事无方属乎智智茍不足使君博如孔丘术如吕尚焉徃而不穷哉孟氏父子舍然无愠容曰吾知之矣人有见宋王者赐车十乗以其十乗骄穉庄子庄子曰河上有家贫恃纬萧而食者其子没于渊得千金之珠其父谓其子曰取石来鍜之夫千金之珠必在九重之渊而骊龙颔下子能得珠者必遭其睡也使骊龙而悟子尚奚微之有哉今宋国之深非直九重之渊也宋王之勐非直骊龙也子能得车者必遭其睡也使宋王而寤子为虀粉矣楚人和氏得玉璞楚山中奉而献之厉王厉王使玉人相之玉人曰石也王以和为诳而刖其左足及厉王薨武王即位和又奉其璞而献之武王武王使玉人相之又曰石也王又以和为诳而刖其右足武王薨文王即位和乃抱其璞而哭于楚山之下三日三夜泣尽而继之以血王闻之使人问其故曰天下之刖者多矣子奚哭之悲也和曰吾非悲刖也悲夫宝玉而题之以石贞士而名之以诳此吾所以悲也王乃使玉人理其璞而得宝焉遂命曰和氏之璧凡能听说者必逹乎论议者也世主之能识论议者寡所遇恶得不茍凡能听音者必逹于五声人之能知五声者寡所善恶得不茍客有以吹籁见越王者羽角宫徴啇不谬越王不善为野音而反善之説之道亦有如此者也人有大臭者其亲戚兄弟妻妾知识无能与居者自苦而居海上海上人有説其臭者昼夜随之而弗能去説亦有若此者夫楩柟豫章天下之名木生于深山之中产于溪谷之傍立则为太山衆木之宗仆则为万世之用浮于山水之流出于㝠㝠之野因江河之道而逹于京师之下因于斧斤之功舒其文彩之好精捍直理宻致博通虫蝎不能穿水湿不能伤在高柔软入地坚彊无膏泽而光润生不尅画而文章成上为帝王之御物下则赐公卿庻贱不得以备器械闲絶以关梁及隘于山坂之阻隔于九坑之隄仆于巍崔之山顿于窅㝠之溪树蒙笼蔓延而无间石崔巍崭岩而不开广者无舟车之通狭者无歩担之蹊啇贾所不至工匠所不窥知者所不见见者所不知功弃而德亡腐朽而枯伤转于百仞之壑惕然而独僵当斯之时不如道傍之枯杨𡻭𡻭诘屈委曲不同然生于大都之广地近于大匠之名工则材器制斵规矩度量坚者补朽短者续长大者治罈小者治觞饰以丹漆斁以明光上备大牢春秋礼庠褒以文彩立礼矜庄冠带正容对酒行觞卿士列位布陈宫堂望之者目眩近之者鼻芳故事闭之则絶吹之则通抑之则沈兴之则扬处地楩梓贱于枯杨德美非不相絶也才力非不相悬也彼则枯藁而远弃此则为宗庙之器者通与不通亦如是也夫厯阳之都一夕反而为湖勇力圣知与罢怯不肖者同命巫山之上顺风纵火膏夏紫芝与萧艾俱死故河鱼不得明目穉稼不归育时其所生者然也故世治则愚者不得独乱世乱则智者不能独治身蹈于浊世之中而责道之不行也是犹两绊骐驎而求其致千里也置猿槛中则与豚同非不巧睫也无所肆其能也舜之耕陶也不能利其里南面王则德施乎四海仁非能益也处便而势利也世无灾害虽神无所施其德上下和辑虽贤无所立其功夫㦸者所以攻城也镜者所以照形也宫人得戟则以刈葵盲者得镜则以葢巵不知所施之也故善鄙不同诽誉在俗趋舍不同逆顺在时夫项槖七嵗为孔子师孔子有以听其言也以年之少为闾丈人説救敲不给何道之能明也孟子说齐宣王而不说淳于髠侍孟子曰今日说公之君公之君不説意者其未知善之为善乎淳于髠曰夫子亦诚无善耳昔者匏巴鼔瑟而濳鱼出听伯牙鼔琴而六马仰秣鱼马犹知善之为善而况君人者也孟子曰夫电雷之起也破竹折木震惊天下而不能使聋者卒有闻日月之明徧照天下而不能使肓者卒有见今公之君若此也淳于髠曰不然昔者揖封生高啇齐人好歌杞梁之妻悲哭而人称咏夫声无细而不闻行无隐而不形夫子茍贤居鲁而鲁国之削何也孟子曰不用贤削何有也吞舟之鱼不居潜泽度量之士不居污世夫蓺冬至必彫吾亦时矣诗曰不自我先不自我后非遭彫世者欤夫骥之才千里非造父不能使禹之知万人非舜为相不能用故事人加则为宗庙器否则厮养之舋木于越之铤不砺匹夫贱之工人施巧人主服而朝也方李斯在荀卿之门阘茸与之齐轸及其奋翼高举龙昇骥骛过九轶二翶翔万仞鸿鹄骅骝且同侣况跛牂燕雀之属乎緜緜之葛在于旷野良工得之以为絺纻良工不得枯死于野此七士者不遇明君圣主几行乞丏枯死于中野譬犹緜緜之葛矣霜降闭户蛰虫隐处不见日月与死为伍典册法书藏在兰台虽遭乱溃独不遇灾秋花冬萼数被严霜甲兵当庭万物不生夏麦麸曲霜击其芒白鹤衔珠夜室反明怀我德音身受光荣鹯鸠徙来西至平州遭逢雷雹损我苇芦探鷇得螽所愿不喜秋隼冬翔数被严霜捕鱼遇蟹利得无几三鴈俱飞避暑就凉适与矰遇为缴所伤胶车驾东与雨相逢车行千里涂不汚轮风尘坎坷不见南北行迷失利复反其室云梦苑囿万物蕃炽犀象玳瑁荆人以富登危入厄四时变易春霜夏雪物皆凋落驾福乘喜东至嘉国蛇得泽草不忧危殆次五田遇禽人莫之禁测曰田遇禽诚可勉也治世则阳明开而小人为泥沙乱世则阴浊滥而君子为鱼肉夫贫贱者士之素也用之则为春阳不用则为秋阴逹则万钟而不加喜穷则一瓢而不加忧故仲尼圣矣不能为夷吾之霸齐孟轲贤矣不能为子产之兴郑何则遇与不遇耳子徒知曲竹之可规而乌知曲栋不可以使之直乎知曲世之可规而不知曲主不可使之庭乎鹰隼为凤狐狸为麟葭菼为蘜蒺藜为兰故贤士之处世明主求焉常主忽焉是故放勲以之让后羿以之弃高宗以之梦帝莘以之剖周公以之握穆公以之殉句践以之谋祖龙以之坑由此观之贤士之显戮时也故负鼎而干汤伊尹不知其为显及授之以阿衡而伐夏则显矣歴説十二诸侯孔子不知其为戮及絶粮而削迹行不税冕则戮矣物以春生人保之以秋成人必不能保之卒然牛马践根刀鎌割茎生者不育至秋不成不成之类遇害不遂不得生也夫鼠渉饭中捐而不食捐饭之味与彼不污者钧以鼠为害弃而不御君子之累害与彼不育之物不御之饭同一实也俱由外来故为累害高鸟死良弓藏狡兎得良犬烹权诈之臣高鸟之弓狡兎之犬也安平身无宜则弓藏而犬烹安平之主非弃臣而贱士世所用助上者非其宜也萤火之明掩于日月之光忠臣之声蔽于贤君之名马圄之说无方而野人说之子贡之说有义野人不听吹籁工为善声因越王不喜更为野声越王大说故为善于不欲得善之主虽善不见爱为不善于欲得不善之主虽不善不见憎或无伎妄以姦巧合上志亦有以遇者窃簪之臣鸡鸣之客是窃簪之臣亲于子反鸡鸣之客幸于孟尝子反好偷臣孟尝爱伪客也以有补于人君人君頼之其遇固宜或无补益为上所好籍孺邓通是也籍孺幸于孝惠邓通爱于孝文无细简之才微薄之能偶以形佳骨皮媚色称夫好容人所好也其遇固宜或以丑面恶色称媚于上嫫母无盐是也嫫母进于黄帝无盐纳于齐王故贤不肖可豫知遇难先图商鞅三説秦孝公前二说不听后一説用者前二帝王之论后一霸者之议也夫持帝王之论说霸者之主虽精见距更调霸说虽麤见受何则精遇孝公所不得麤遇孝公所欲行也处尊居显未必贤遇也位卑在下未必愚不遇也故遇或抱洿行尊于桀之朝不遇或持洁节卑于尧之廷昔周人有仕数不遇年老白首泣涕于涂者人或问之何为泣乎对曰吾仕数不遇自伤年老失时是以泣也人曰仕奈何不一遇也对曰吾年少之时学为文文德成就始欲仕宦人君好用老用老主亡后主又用武吾更为武武节始就武主又亡少主始立好用少年吾年又老是以未尝一遇仕宦有时不可求也进能有益纳说有补人之所知也或以不补而得祐或以有益而获罪且夏时罏以炙湿冬时扇以翣火世可希主不可准也说可转能不可易也蜘蛛结网蜚虫过之或脱或获猎者张罗百兽羣扰或得或失渔者罾江湖之鱼或存或亡或姦盗大辟而不知或罚赎小罪而发觉灾气加人亦此类也德令降于殿堂命长之囚出于牢中天非为囚未当死使圣王出德令也圣王适下赦拘囚适当免死犹人以夜卧昼起矣夜月光尽不可以作人力亦倦欲一休息昼日光明人卧亦觉力亦复足非天以日作之以夜息之也作与日相应息与夜相得也使火燃以水沃之可谓水贼火火适自灭水适自覆两名各自败不为相贼今男女之早夭非水沃火之比适自灭覆之类也长巨之物彊力之人乃能举之重任之车彊力之牛乃能輓之是任车上坂彊牛引前力人推后乃能升踰如牛羸人罢任车退却还堕坑谷有破覆之败矣文儒怀先王之道含百家之言其难推引非徒任车之重也荐致之者罢羸无力遂却退窜于巖穴矣长数仞之竹大连抱之木工技之人裁而用之或成器而见举持或遗材而遭废弃非工技之人有爱憎也刀斧如有偶然也蒸谷为饭酿饭为酒酒之成也甘苦异味饭之熟也刚柔殊和非庖厨酒人有意异也手指之调有偶适也调饭也殊筐而居甘酒也异器而处虫堕一器酒弃不饮鼠涉一筐饭捐不食夫百草之类皆有补益遭医人采掇成为良药或遗枯泽为火所烁等之金也或为劒㦸或为锋铦同之木也或梁于宫或柱于桥俱之火也或烁脂烛或燔枯草均之土也或基殿堂或涂轩戸皆之水也或溉鼎釡或澡腐臭物善恶同遭为人用其不幸偶犹可伤痛况含精气之徒乎厯阳之都长平之坑其中必有命善禄盛之人一宿同填而有遭逢之祸大命善禄盛不能郄也譬犹水火相更也水盛胜火火盛胜水遇其主而用也夫能知之也凡石生光气不知之也金玉无润色春物之伤或残之也残物不伤秋亦大长譬犹田猎所经而有遗禽脱兽大火既过时余不烬草木也譬犹金石之销于罏冶瓦器之甄于陶灶虽由之以成形而铜铁之利钝罂瓮之邪正适遇所遭非复罏灶之事也孤贫而精六艺者以游夏之资而抑顿乎九泉之下因风而附凤翼者以驽庸之资犹廻遑乎霞霄之表若夫羙玉不出重岫良弓不凿百札骥騄不服朱轩命世不履爵势则孰知其能摅符彩之耀晔顿云禽于千仞骋逸迹以追风康庻绩于百揆乎夫其不遇亦得不杂糅于瓦石钧贱于朽木列镳于下乗等望于凡𤨏哉非分之逹犹林卉之冬华也守道之穷犹竹栢之履霜也虎豹不能抟噬于波涛之中螣蛇不能登凌于不雾之日撃雉兎则鸾凤不及鹰鹞引耕犂则龙鳞不逮双牸故武夫勇士无用乎晏如之世硕生逸才不贵乎力竞之运騄駬之骋逸迹由造父之御也禹稷之序百揆遭唐虞之主也故能不劳而千里至揖譲而颂声作若乃臧获之乗骕騻殷辛之临三仁欲长驱轻骛则辔急辕逼欲尽䂓竭忠则祸如发机所以车倾于险涂国覆而不振也故良骏败于拙御智士踬于闇世仲尼不能止鲁侯之出晏婴不能遏崔杼之乱其才则是主则非也沈闾渟钓精劲之良也而不以击则朝菌不能断焉珧华黎緑连城之宝也委之泥泞则瓦砾积其上焉故可珍而不必见珍也可用而不必见用也昼竞羲和之末景夕照望舒之余耀田芜廪虚皆由有君夫君非塞田之蔓草臣非耗仓之雀鼠也其芜其虚卒由戹运水旱疫疠以臻凶荒种桑长江邉三年望当採枝条始欲茂忽值山河改柯叶自摧折根株浮沧海春蚕既无食寒衣欲谁待本不植高原今日复何悔然将相以位隆特逹文士以职卑多诮此江河所以腾涌涓流所以寸析者也荣凋有命困过有期故春蘂虽茂假朝露而抽翠秋叶诚危因微风而飘零星着天而后天下见王阳贡禹时主所扬而后名显也仲元虽有贤德而时不高之故不彰浮云之驰奄忽相踰飘飖不定逮乎因风波荡各在天之一隅以喻人之客游飞薄亦尔明君时有蔽壅喻利眼临云而息照俊乂待时而屡叹喻明玉蒙垢而掩辉权假日以余荣比朝华而菴蔼昔騄骥倚辀于吴坂长鸣于良乐知与不知也百里奚愚于虞而智于秦遇与不遇也颕苕皆草木也生潜隐之处则怨青阳之不至生陵阜之上则哀素秋之早及昔为匣中玉今为粪上英夫虎啸风驰龙兴云属故重华立而元凯升辛受生而飞廉进火炎崑冈烁石与琬琰俱焚严霜夜零萧艾与芝兰共尽虽游夏之英才伊颜之殆庻焉能抗之哉张良受黄石之符诵三畧之说以游于羣雄其言也如以水投石莫之受也及其遭汉祖也其言也如以石投水莫之逆也蚓蛾以不才陆藁蠎蛇以腾骛暴鳞连城之宝藏于褐里三秀虽艶糜于丽采香恶乎芬贾恶乎在顾兹蓬蔚厠根兰陂膏泽虽均华不足披逮春不茂未秋先萎芝兰萧艾之秋形殊而并悴羽毛鳞介之怨声异而俱哀不见巫山火芝艾岂相离当其潜光荆野抱璞未理衆视之以为石独见知于卞子矌千载以遐弃倐一旦而见齿为有国之伟宝礼神祇于明祀岂连城之足云嘉遭遇乎知己寒虫夕呌含轻重而同悲秋叶晚伤杂黄紫而俱坠气氤桃李花青跗含素萼既为风所开复为风所落不见高巅树摧抗下为薪岂甘井中泥时至出作尘松生数寸时遂为草所没未见笼云心谁知负霜骨弱干可摧残纤茎易凌忽何当数千尺为君覆明月河津一名龙门水陆不通鱼鼈之属莫能上海大鱼薄集龙门下数千不得上上则为龙田者命悬于天也人力虽修水旱不时则一年功弃矣铜俱出于石为铃则小铸钟则大丝俱生于蚕为绘则贱为锦则贵在物莫尚于珠玉珠玉不覩王公则不为宝不谓夷之初旦明而未融虹蜺扬煇弃和取同譬如池水莲花中生开敷鲜荣甚可爱乐遇天霜雹悉皆毁坏犹如盲龟值大浮木物有先贵后贱先富后贫犹如朱夏赫曦𤣥冬凛冽天既炎凉不定人亦贵贱何常如有病者乃假医药若无其疾医药无用若如彼陶家埏埴作瓦器或盛甘露蜜或受酪酥食计泥本一等为器各别异所受又不同因盛而立名或有时沟涧暴雨溢满流疾趣下声震四逺彼岸人唤此不闻声此间人唤彼不闻声或时沟涧水尽无余昔有羣贼共行刼盗多取财物即共分之等以为分唯有鹿野钦婆罗色不纯好以为下分与最劣者下劣者得之恚恨谓唿大失至城卖之诸贵长者多与其价一人所得倍于衆伴昔有导师入海採宝时有五百人追之共行导师谓曰海中有五难一者激流二者洄波三者大鱼四者女鬼五者醉菓能度此难乃可共行衆人要讫乗风入海到宝渚各行採宝一人不胜菓香食之一醉七日衆人宝足颿风已到欲严还出鸣鼔集人一人不满四布求之见卧树下醉未曾醒共扶来还折树枝柱之共归还国家门闻喜悉来迎逆醉者见无所得独甚愁慼醉人不乐拄杖入市市人求价乃至二万两金其人与之问杖有何德曰此为树宝捣烧此杖熏诸瓦石悉成珍宝譬如大赦及者得脱不及者则不蒙如坏军得值大将则活遇小兵则死奋激今寡人念吴犹躃者不忘走盲者不忘视水不激不能破舟矢不激不能饮羽天生少为队将十人同火屋后有一大阬广二丈余十人共跳之皆渡唯天生坠阬天生乃取实中苦竹剡其端使利交横布阬内更唿等类共跳并畏惧不敢天生曰我向已不渡今者必坠此阬中丈夫跳此不渡亦何须活乃复跳之徃反十余曾无留碍衆并叹服人仕宦不出当入不入当出安能长居户限上驶雪多积荒城之隈急风好起沙河之上克己类出瓮牗之氓决命必在吞气之士何者寒荒之地风雪之所积慷慨之怀忠义之所聚平原五逹易行之衢也孤峯九折难陟之迳也从高越下驽马之步也腾峭登危飞鼯之足也以险而陟然后为贵以难而昇所以为贤冲颷之激则折木湍波之涌必漂石风之体虚水之性弱而能披坚木转重石者激势之所成也楩柟郁蹙以成缛锦之瘤蚌蛤结疴以衔明月之珠鸟飞则能翔青云之际矢惊则能踰白雪之岭斯皆仍瘁以成明文之珍因激以致高逺之势夫雷霆必发而潜底震动枹鼔铿锵而介士奋竦故物不震不发士不激不勇越王思报吴冬则抱氷夏则握火王彦深不为羣从所礼常怀耻慨欲以将领自奋每抚刀曰龙泉太阿汝知我者利之所激深宫之女皆仪秦也昔有二人各畜力牛一人自夸欲得与彼牛角力若不如者要金钱五百试牛并耕一牛力实胜之其牛主骂曰弊牛努力牛闻其骂即便卧地输金钱五百枚复至后日主责牛曰名汝为快牛乃使我失钱令我惭愧牛报其主曰更可试之当尽我力当还倍得彼钱即复更耕如牛所言倍得彼钱昔有人捕得大象系以铁鎻属王波斯匿闭在华堂系绊不与食犹暴难禁制是时王家更被暴象皆着器仗有所征伐夫战象法有所攻伐必同声唤时彼系象闻知有外来寇侵境者象怀瞋恚顿鎻自掷踏坏华堂驰走东西命敌而行喻林卷二十五喻林卷二十六钦定四库全书喻林卷二十六明徐元太撰人事门頼借九二涣奔其机悔亡象曰涣奔其机得愿也城之为体由基土陪扶乃得为城今下不陪扶城则损坏以此崩倒反复于隍犹君之为体由臣之辅翼今上下不交臣不扶君君道倾危故云城复于隍葛也藟也延蔓于木之校本而茂盛喻子孙依缘先人之功而起周礼上瞽四十人中瞽百人下瞽百六十人有视了者相之王刍篇竹所以美盛者由得淇水浸润之故武公所以德盛者由得康叔之余烈芃兰之支以柔弱恒延蔓于地有所依缘则起以兴㓜穉之君以幼时恒闇昧于政有所任用乃能成其德教子皮赋野有死麕之卒章赵孟赋常棣且曰吾兄弟比以安尨也可使无吠所以倾而未颠决而未溃岂非仁人君子心力之为乎周书小开篇曰呜唿汝何敬非时何择非德德枳维大人大人枳维公公枳维卿卿枳维大夫大夫枳维士登登皇皇国枳维都都枳维邑邑枳维家家枳维欲无疆言上下相维递为藩蔽也明珠招骇于闇至蟠木取悦于先容图南因于积风伐国在于资给五方易辨尚待指南百世可知犹湏吹律今之禽兽麋鹿蜚鸟贞虫因其羽毛以为衣裘因其蹄蚤以为绔履因其水草以为饮食故唯使雄不耕稼树艺雌亦不纺绩织絍衣食之财固已具矣今人与此异者也頼其力者主不頼其力者不主汤武圣主也而不能与越人乗翰舟而浮于江湖伊尹贤相也而不能与胡人骑騵马而服騊駼孔墨博通而不能与山居者入榛薄险阻也由此观之则人知之于物也浅矣而欲以徧照海内存万方不因道之数而专已之能则其穷不逹矣隂不能制于阳附于金柅易之柔道牵也秋冬夜行照览星辰不畏勐虎依人为辅枯匏不朽利以济舟渡踰江海旡有溺忧犬畏虎狼依人作辅浩浩之海济楼航之力也航人无楫如航何次四鉴贞不迷于人攸资测曰鉴贞不迷诚可信也日之照幽不湏灯烛贲育当敌不待辅佐使将相知力若日之照幽贲育之难敌则文吏之能无所用也病作而医用祸起而巫使如自能按方和药入室求祟则医不售而巫不进矣桥梁之设也足不能越沟也车马之用也走不能追远也足能越沟走能追远则桥梁不设车马不用矣且圆物投之于地东西南北无之不可策杖叩动才微辄停方物集地壹投而止及其移徙须人举动贤儒世之方物也其难转移者其动须人也湍瀬之流沙石转而大石不移何者大石重而沙石轻也沙石转积于大石之上大石没而不见贤儒俗吏并在世俗有似于此是故金铁在地焱风不能动毛芥在其间飞扬千里夫贤儒所怀其犹水中大石在地金铁也其进不若俗吏速者长吏力劣不能用也火之光也不举不明有人于斯其知如水其德如山力重不能自称须人乃举而莫之助奡育古之多力者身能负荷千钧手能决觔伸钩使之自举不能离地智能满胷之人宜在王阙须三寸之舌一尺之笔然后可动不能自进良玉须切磋玙璠就其形隋珠岂不曜雕莹启光荣夫寻端之理犹猎师以得禽也纵使寻迹时有无获然得禽曷尝不由之哉损𤣥黎于洿泞非夜光之不真也由莫识焉投彤卢而不弯非䌓弱之不劲也坐莫赏焉故琼瑶俟荆和而显连城之贾乌号须逢蒙而着陷坚之功飞兎待子豫而飊腾俊民值知己而宣力火之然也不风不盛盛则景耀而声扬缾所以出水须繘以汲之犹君须于民以及禄也夫火以吹爇生熖镜以莹拂成鑑火不吹则无外耀之光镜不莹必阙内影之照故吹为火之光莹为镜之华人之寓代亦须声誉以发光华犹比火镜假吹莹也目不夜见非暗昼见非明有假也指之取火以针刺鼠以锥故假于物指是不至也因云洒润则芬泽易流乘风载响则音徽自远是以德教俟物而济荣名缘时而显钻燧吐火以续旸谷之晷挥翮生风而继飞亷之功是以物有微而毗着事有𤨏而助洪且宦无金张之援游无子孟之资而图富贵之荣望殊异之宠是陇西之游越人之射耳膺腾撇波而济水不如乘舟之逸也冲蒙渉田而致远未若遵涂之疾也才蔽于无人行衰于寡党此古今之患牵弱葛之蔓延寄陵风于松把指曲蓬之直逹固有凭于原枲之燕入楚待騣足凌河越海寄轻舟夫苍龙非不神不能白日升天飘风虽疾不以霖雨不能扬尘故苍蝇之飞不过十步自託骐骥之髪乃腾千里之路晋献公虽与指南车终不觉矣齐桓公中才矣有指南而悟失之则惑管仲桓公指南车也譬如有人年百二十老耄衰朽又加衆病所谓风病热病痰病或三杂病是老病人欲从牀座起徃他处而自不能有两健人各扶一腋徐策令起而告之言莫有所难随意欲徃我等二人终不相弃必逹所趣安稳无损如诸贫人依富长者方出险难如险旷野行人疲倦遇善将导能令安稳譬如大火若遇草木必无退还是诸草木皆顺益火发其光明如人左手佐助右手譬如有城无有楼阁园林池沼亦无象马游行之处彼城之主虽有力安处而城无楼阁诸功德故则非庄严如人处险要因机杖亦如执炬覩见诸器譬如老人夜行无杖则蹶譬如絶崖险道假梯能上又如深水因船得度譬如水性自冷假火故热止火停久水则还冷譬如苦药服之甚难假之以蜜服之则易譬如登楼得梯则易上如人闇道中然灯亦能自益亦能益人譬如老病人依恃他力能行能立如夜中有所见皆是星月力如盲人为有目者所将䕶故终不坠落沟壑因託贲其须与上兴也如木既颠厥巢其犹有枝叶作休緜緜葛藟在河之浒緜緜葛藟在河之涘緜緜葛藟在河之漘南有樛木甘瓠累之茑与女萝施于松栢茑与女萝施于松上葛生延而蒙楚蘝生蔓于野喻妇人外成于他家木枝以下垂之故故葛藟也得累而蔓之而上下俱盛小鸟知止于丘之曲阿静安之处而託息焉小臣择卿大夫有仁厚之德者而依属焉岐山之南周之原地膴膴然其土地皆肥美也其地所生堇荼之菜虽性本若今尽甘如饴味然莫莫然而延蔓者是葛也藟也乃施于木之条枚之上而长也以兴依缘者此大王王季也乃依缘已之先祖之功业而起也鹿死不择音小国之事大国也德则其人也不德则其鹿也铤而走险急何能择夫子之在此也犹燕之巢于幕上十室之邑可以逃难百室之邑可以隐死以千乗之鲁而不能存子纠以公为病矣甘茂亡秦且之齐出关遇苏子曰君闻夫江上之处女乎苏子曰不闻曰夫江上之处女有家贫而无烛者处女相与语欲去之家贫无烛者将去矣谓处女曰妾以无烛故常先至扫室布席何爱于余明之照四壁者幸以赐妾何妨于处女妾自以为有益于处女何为去我处女相语以为然而留之今臣不肖弃逐于秦而出关愿为足下扫室布席幸无我逐也苏代为燕説齐未见齐王先说淳于髠曰人有买骏马者比三旦立市人莫之知徃见伯乐曰臣有骏马欲卖之比三旦立于市人莫与言子还而视之去而顾之臣请献一朝之费伯乐乃还而视之去而顾之一旦而马价十倍今臣欲以骏马见于王莫为臣先后者足下有意为臣伯乐乎臣请献玉璧一䨇黄金千镒以为马食伯夷叔齐虽贤得夫子而名益彰颜渊虽笃学附骥尾而行益显甘茂曰臣得罪于秦惧而遯逃无所容迹臣闻贫人女与富人女㑹绩贫人女曰我无以买烛而子之烛光幸有余子可分我余光无损子明而得一斯便焉今臣困而君方使秦而当路矣茂之妻子在焉愿君以余光振之苏代许诺明月之珠夜光之璧以闇投人于道路人无不按剑相眄者何则无因而至前也蟠木根抵轮囷离诡而为万乗器者何则以左右先为之容也故无因至前虽出隋侯之珠夜光之璧犹结怨而不见德故有人先谈则以枯木朽株树功而不忘今夫天下布衣穷居之士身在贫贱虽抱尧舜之术挟伊尹之辩怀龙逢比干之意欲尽忠当世之君而素无根扺之容虽竭精思欲开忠信辅人主之治则人主必有按剑相眄之迹是使布衣不得为枯木朽株之资也社鼷不灌屋鼠不熏何则所託者然也但驽马鈆刀不可强扶数蒙伯乐一顾之价而苍蝇之飞不过数步即託骥尾得以絶羣虎豹在山鼋鼍在水各有所託各着根于石上而垂隂乎千里亦未为易也辂言吾非四渊之龙安能使白日昼阴卿若能动东风兴朝云吾志所不让也当今二公有晋之栋楹也吾方希逹如榱椽耳不凭之岂能立乎兰植中涂必无经时之翠桂生幽壑终保弥年之丹非兰怨而桂亲岂涂害而壑利而生㓕有殊者隐显之势异也司契以不唱为高冕旒以因寄成用眇眇纤萝凭乔松以自耸蠢蠢轻蚋託骖尾而远骛川泽之大污潦攸归松栢之高茑萝斯託烟雾可依腾蛇与蛟龙俱远栖息有所苍蝇同骐骥之速因人成事其功不难助祭者得尝救鬬者得伤蔽于不祥之木为雷霆所扑以其所能託其所不能若舟之于车北方有兽名曰蟨鼠前而兎后趋则跲走则颠常为蛩蛩距虚取甘草以与之蟨有患害也蛩蛩距虚必负而走此以其所能託其所不能䖟与骥致千里而不飞无糗粮之资而不饥今人待冠而饰首待履而行地冠履之于人也寒不能煖风不能障暴不能蔽也然而冠冠履履者其所自託者然也有鸟于此架巢于葭苇之颠天喟然而风则葭折而巢坏何其所托者弱也稷蜂不攻而社鼠不薰非以稷蜂社鼠之神其所託者善也故圣人求贤者以辅夫吞舟之鱼大矣荡而失水则为蝼蚁所制失其辅也夫朝无贤人犹鸿鹄之无羽翼也虽有千里之望犹不能致其意之所欲至矣是故游江海者託于船致远道者託于乗欲霸王者託于贤伊尹吕尚管夷吾百里奚此霸王之船乘也孔子曰北方有兽其名曰蟨前足鼠后足兎是兽也甚矣其爱蛩蛩巨虚也食得甘草必啮以遗蛩蛩巨虚蛩蛩巨虚见人将来必负蟨以走蟨非性之爱蛩蛩巨虚也为其假足之故也二兽者亦非性之爱蟨也为其得甘草而遗之故也夫禽兽昆虫犹知比假而相有报也况于士君子之欲兴名利于天下者乎鹪鹩巢于苇苕着之髪毛建之女工不能为也可谓完坚矣大风至则苕折卵破子死者何也其所託者使然也且夫狐者人之所攻也鼠者人之所燻也臣未尝见稷狐见攻社鼠见燻也何则所託者然也孔子见罗者其所得者皆黄口也孔子曰黄口尽得大爵独不得何也罗者对曰黄口从大爵者不得大爵从黄口者可得孔子顾谓弟子曰君子慎所从不得其人则有罗网之患蓬生枲中不扶自直白沙入泥与之皆黑依贤固不困依富固不穷马趼斩而复行者何以辅足衆也鹄思其雄欲随凤东嫫母为媒请求不得宛马疾步肓师坐御目不见路中止不到攀龙鳞附凤翼巽以扬之勃勃乎其不可及乎明星皓皓华藻之力也欤曰若是则奚为不自高曰皓皓者己也引而高之者天也舟不能陆车不能浮然更相载故曰以其所能託其所不能也河发崑崙江起岷山水力盛多滂沛之流浸下益盛不得广岸低地不能通流入乎东海如岸狭地仰沟洫决泆散在丘墟矣文儒之知有似于此登高而建旌则其所视者广矣顺风而振铎则其所闻者远矣非旌色之益明铎声之益远也所託者然也况居富贵之地而行其政令者乎腾蛇配龙因雾而跃虽欲登天云罢陆畧仗非启体难以云託凡木结根于灵山而匠石为之寝斤斧小鲜寓身于龙池而渔父为之息网罥蚊集鹰首则鳸鵦不敢啄鼠住虎侧则貍犬不敢议缀羽于金铁置之于江湖必也沈溺䧟于泥沙非羽质重而性沈所託沈也载石于舟置之江湖则披风截波汎飏长涧非石质轻而性浮所託浮也抟牛之䖟飞极百歩若附鸾尾则一翥万里非其翼工所託迅也楼季足㨗追越奔光若驾疲䯁则日不涉一舍非其胫迟所託蹇也以是观之附得其所则重石可浮短翅能远附失其所则轻羽沦溺迅足成蹇故霜雁託于秋风以成轻举之势腾蛇附于春雾以希凌霄之㳺蟨鼠附于蛩蛩以攀追日之步碧萝附于青松以茂凌云之蕊以夫鸟兽虫卉之志犹知因风假雾託峻附高以成其事何况于人而无託附以就其名乎天之始旭则目察轻烟岁之将暮则蓬卷云中目之能见蓬之能高託日之光附风之势也夫燕之巢幕衔泥补缀烂若绶纹虽陶匠逞妙不能为之可谓固矣然凯旋剔幕则巢破子裂是所託危也鹪鹩巢苇之茎紩之以丝发珠圆罗绉虽女工运巧不能为之可谓固矣然䖟风歘至则苇折卵破者何也所託轻弱使之然也昔有卖良马于市者已三旦矣而市人不顾乃谓伯乐曰吾卖良马而市人莫赏愿子一顾请献半马之价于是伯乐造市来而迎睇之去而目送之一朝之价遂至千金此马非昨为驽骀今成駃騠也由人莫之赏未有为之顾盻者也夫樟木盘根钩枝瘿节蠧皮轮囷拥肿则衆眼不顾匠者採焉制为殿堂涂以丹漆画为黼藻则百辟卿士莫不顾盼仰视木性犹是也而昔贱今贵者良工之为容也荆蹊之珠夜光之璧荐之侯王必藏之以玉匣缄之以金縢若闇以投人则莫不相盻以愕按剑而怒何者为无因而至故也若物无所因则良马劳于驵阓美材朽于幽谷宝珠触于按剑若有所因而至则良马一顾千金樟木光于紫殿珠擎之玉匣今人之居代虽抱才智幽郁穷闺而无所因未有为之声誉先之以吹莹欲望身之光名之显犹扪虚縳风煎汤覔雪岂可得乎幽兰生乎通谷而长秀被乎高岑言有託也枳句来巢空穴来风其所託者然顾葛藟之蔓延兮託微茎于樛木惧身轻而施重兮若履氷而临谷夫蚊虫终日经营不能越阶序附骥尾则涉千里攀鸿翮则翔四海北土之性难以託根投人夜光鲜不按剑曲蓬何以直託身依丛麻黔黎竟何常政成在民和譬彼樛木蔓葛以敷楚使使者聘于齐王飨之于梧宫使者曰大哉梧乎王曰江海之鱼必吞舟大国之树必巨围使者何怪焉攀其鳞翼丏其余论附驵骥之旄端轶归鸿于碣石向若垂一鳞回一翼令吾子攀其飞腾之埶挂其羽翼之末犹奋迅于云霄之际腾骧于四极之外浮萍无根本非水将何依寄松为女萝依水如浮萍灵芝生河洲动摇因洪波兰荣一何晩严霜悴其柯哀哉二芳草不植泰山阿有阶者易成基无因者难成时如彼葛藟衍于樛木假挚风云非由羽翮地均指日既无迹而成高仕若乗风故不行而自远傍玉流温依兰染薰孟尝君寄客于齐王三年不见用客反见孟尝君曰不知臣罪耶君之过也孟尝君曰缕因针而入不因针而急夫子之才必薄矣客曰不然臣见鹪鹩巢于苇之苕鸿毛着之已建之安工女不能为可谓完坚矣大风至则苕折卵破者其所託者使然也附苍蝇于骥尾託明镜于朝光燕鼎在舟虽重不沈如悬萝之附松似浮萍之託津青青女萝草上依高松枝幸蒙庇眷恩为惠不可訾譬如莲花不生陆地滋湿之处乃生是花譬如大地以种散中衆缘和合则得生长应知大地与种生长为所依止为能建立设空箱箧由曾置珠其器仍为衆人爱重如有女人端正巨富若无强夫所守䕶者易为恶人之所侵凌如人依王虽极贫匮而不被辱譬如有人善解断事曾于无量长者居士商贾衆中数数断事有匮乏故频于长者居士等所借便财物恐他来索无力酬还遂依附王冀免拘絷时诸债主怖畏王故不敢牵掣挫辱彼人所以者何彼所依附王力甚大难可当敌若是珠在箧中虽举珠去以珠功德故其箧则贵如依牛粪生虫粪非是虫虫非离粪然依于粪因缘和合虫乃得生身作黄色如依枣生虫枣非是虫虫非离枣然依于枣因缘和合虫乃得生身作赤色如依青草虫乃得生草非是虫虫非离草然依于草因缘和合虫乃得生身作青色如依酪生虫身作白色譬如一切种子丛林皆依大地之所生长若地坏者彼亦随坏譬如射师有诸弟子虽未惯习其师技艺然其智慧方便善巧余一切人所不能及譬如黑蜂依船而位游于大海随船飘荡譬如有人鞘中㧞刀彼作是念鞘异刀异而刀从鞘出又如有人合麻为绳彼作是念麻异绳异而绳从麻出又如有人箧中出蛇彼作是念箧异蛇异而蛇从箧出又如有人从簏出衣彼作是念簏异衣异而衣从簏出如人依于栰安稳至彼岸譬如近尊者必当获大利世间有二知识常与人为因缘令人得大罪亦令人得大福何谓二知识一者恶知识二者善知识譬如贼帅造恶逆杀害君父破乱天下衆生被毒殃无不加与之从事令人得大罪如释迦文菩萨发意求道救度衆生四等四恩接护一切三界五道靡不蒙度也所谓善知识与之从事令人得大福譬如香在器中香虽去余气故在譬如曲草生于麻中不扶自直譬如沈石虽重依船得度譬如重囚应死有势力者䕶则受鞭杖而已又如王子虽作重罪以轻罚除之以是王种中生譬如毒蛇欲食虾蟇常随逐之虾蟇到摩祗药所蛇闻药气毒即消歇如人攀缘枝叶则坠落若促茎榦则坚固故愿凭流飏以託鳞翮喻林卷二十六喻林卷二十七钦定四库全书喻林卷二十七明徐元太撰人事门劝助谁能亨鱼漑之釡鬵谁将西归怀之好音之子于狩言韔其弓之子于钓言纶之绳衡门诱僖公也愿而无立志故作是诗以诱掖其君也妇子来馈饟其农人于田野乃逆而媚爱之言劝其事劳不自若人见池水之竭尽矣岂不言云由其外之濵厓无水以益之故也以喻人见王政之丧乱矣岂不言曰由其外之羣臣无贤以佐之故也人见泉水之枯竭矣岂不言云由其内之地巾无水以生之故也以喻人见王政危乱矣岂不言曰由其内之妃后无德以助之故也人之相与也譬如舟车然相济达也已先则援之彼先则推之是故人非人不济马非马不走土非土不高水非水不流夫二子者或輓之或推之欲无入得乎晋御其上戎亢其下譬如捕鹿晋人角之诸戎犄之与晋踣之人有言曰无过乱人之门又曰佐饔者尝焉佐鬬者伤焉衞非强于赵也譬之衞矢而魏弦机也借力魏而有河东之地斯何异燎之方盛又撝膏以炽之哉小水不容大舟若纵才力足以济事亦不假君为鳞翼乗衅之徒因翼生羽世之君子欲其义之成而助之修其身则愠是犹欲其墻之成而人助之筑则愠也岂不悖哉今有燎者此于一人奉水将灌之一人掺火将益之功皆未至子何贵于二人巫马子曰我是彼奉水者之意而非夫掺火者之意且有二生于此善星一行为人筮者与处而不出者其精孰多公孟子曰行为人筮者其精多子墨子曰仁义钧行説人者其功善亦多何故不行説人也今夫世乱求美女者衆美女虽不出人多求之今求善者寡不强説人人莫之知也夫子三侵鲁而绰三从是鼔鞭于马靳也使失路者而肯听习问知即不成迷也今衆人之所以欲成功而反为败者生于不知道理而不肯问知而听能虽有尧之智而无衆人之助大功不立有乌获之劲而不得人助不能自举有贲育之彊而无法术不得长生佐祭者得尝佐鬬者得伤䕃不祥之木为雷霆所扑比目之鱼所以不见得于人者以偶视而俱走也今秦有兼吞天下之志日夜伺间不忘于侧息也赵魏与之隣接而强弱不敌秦所以不敢图并赵魏者徒以二国併目周旋者也始皇方猎六国而翦牙款次四翕其羽利用举测曰翕其羽朋友助也日虽暮长庚星在前扶助常有光明也翼戴崇奖以成帝业若车之行助推其毂故得引重而致远也曵纤经于前鸣长桹于后所以惊鱼令入网也飞尘增山雾露增海绋讴所生必于斥苦司马彪曰斥疏缓也苦用力也引绋所以有讴歌者为人用力不齐故促急之也敬竭爝火之见仰助阳晖之明譬如炽火将大木薪掷置其中如是数数掷中其火转增炽盛不减譬如国王遣兵有所攻击兵弱欲不如王复遣兵徃助之兵便得胜人有诸恶如兵少弱时人持善心消灭恶心譬如王增兵得胜持五善心消五恶心譬如战鬬得胜是为精进助善如是昔有一聚落去王城五由旬村中有好美水王勅村人常使日日送其美水村人疲苦悉欲移避远此村去时彼村主语诸人言汝等莫去我当为汝白王改五由旬作三由旬使汝得近徃来不疲即徃白王王为改之作三由旬衆人闻己便大欢喜有人语言此故是本五由旬更无有异虽闻此言信王语故终不肯舍世间之人亦复如是修行正法度于五道向湼槃城心生厌倦便欲舍离顿驾生死不能复进如来法王有大方便于一乗法分别説三小乗之人闻之欢喜以为易行修善进德求度生死后闻人説无有三乗故是一道以信佛语终不肯舍助成我者三十七道品犹人有眷属相助成者也食报积善之家必有余庆积不善之家必有余殃天下人行善者皆欲速得其福恬然者少也以为福禄在天求之无益舍置仁义不求为善是由农夫任天不复耘治其苖也其迟福欲急得之者由此揠苗人也非徒无益于苖乃反害之是谓农夫尽力他食其秋利出者实及怨徃者害来发于此而应于外者唯请是故贤者慎所出其施厚者其报美其怨大者其祸深薄施而厚望畜怨而无患者古今未之有也圣王布德施惠非求报于百姓也郊望禘尝非求报于鬼神也山致其高云雨起焉水致其深蛟龙生焉君子致其道德而福禄归焉夫有阴德者必有阳报有隐行者必有昭名衆正之积福无不及也衆邪之积祸无不逮也见言出则响入形徃则影来明报应之理不异于此也涂远者其至必迟施厚者其报常晩影响不能无形声以着余庆不可以无德而招得报不同犹如声发声发不异随处应响大小不同小则报小大则报大如䂓如矩如绳如墨皆相应赴分毫不差譬如有人临空而语声响彼谷反应无差若作鄙言响还即鄙若作善声响还即善若作歌声响还即歌若作哭声响还即哭若作大声响还即大若作小声响还即小若作中声响还即中若相召唤人为阳善吉人报之人为阴善鬼神报之人为阳恶贼人治之人为阴恶鬼神治之故天不欺人依以影地不欺人依以响父如谷子母如好田先世因缘罪福如雨泽衆生如谷生死如収刈击人得击行怨得怨骂人得骂施怒得怒恶不即时如牛乳罪在阴伺如灰覆火譬如勲劳即立然后受其功赏怀善者应之以祚挟恶者报之以殃未有种稻而得麦施祸而获福者也僖负羁以一飱之惠全其所居之闾宣孟以一饭之故活其不赀之躯阴施出于不意阳报皎如白日况倾家财发善意其功德巍巍如嵩泰悠悠如江海矣杀生者当作蜉蝣朝生暮死刧盗者当作猪羊受人屠割媱逸者作鹤骛麞麋两舌者作鵄枭鸺鹠捍债者为驴骡牛马至如扬生养雀宁有意于玉环孔氏放龟本无情于金印而㝠期弗爽雅报斯臻夫有形则影现有声则响应未见形存而影亡声续而响乖善恶相报理路然矣相依域中有万国使之各相亲比犹地上有水流通相润及物贲其须者湏是上须于面六二常上附于三若似贲饰其须也缾之罄矣维罍之耻我行其野蔽芾其樗我行其野言采其蓫我行其野言采其葍雝渠水鸟而今在原失其常处则飞则鸣求其类天性也犹兄弟之于急难旄丘之葛兮何为阔之节兮以当蔓延相及以兴方伯之国兮何为使之连属兮亦当忧患相及谚所谓辅车相依唇亾齿寒者其虞虢之谓也缾是小器常禀受于罍今缾罄尽罍更无物以共缾惟是罍之耻也缾喻周罍喻晋言周之微弱相依恃于晋今王室乱矣晋无力以助之是晋之耻也东方有比目鱼焉不比不行其名谓之鲽南方有比翼鸟焉不比不飞其名谓之鹣鹣西方有比肩兽焉与卭卭岠虚比为卭卭岠虚啮甘草即有难卭卭岠虚负而走其名谓之蟨北方有比肩民焉迭食而迭望中有枳首蛇焉此四方中国之异气也尚靳使秦谓秦王曰韩之于秦也居为隐蔽出为鴈行今韩已病矣秦师不下殽臣闻之唇揭者其齿寒愿大王之熟计之比目之鱼不相得则不能行故古人称之以其合两而如一也今山东合弱而不能如一是山东之智不如鱼也又譬如车士之引车也三人不能行索二人五人而车因行矣今山东三国弱而不能敌㤗索二国因能胜秦矣然而山东不知相索者智故不如车士矣胡与越人言语不相知志意不相通同舟而凌波至其相救助如一也今山东之相与也如同舟而济秦之兵至不能相救助如一智不如胡越之人矣三物者人之所能为也山东主遂不悟此臣之所为山东苦也且赵之于齐楚扞蔽也犹齿之有唇也唇亡则齿寒今日亡赵明日患及齐楚且救赵之务宜若奉漏瓮沃焦釡也夫天之与帝帝之与人犹头之与足相须而行也周访与侃亲姻如左右手安有断人左手而右手不应者乎天之生朋以为夷吾舌也其身死舌焉得生哉凡棺椁之相待犹唇齿之相依唇亡齿寒不可异处也夫四夷守外诸夏待内内外相依天下安矣出则为扞蔽入则为蓆荐人禀五常三焦九窍风火逓相兼济以一位亏四体羸焉夫虞之有虢也如车之有辅辅依车车亦依辅虞虢之势正是也母子相养犹衣裳相扶也秦晋固唇齿之国也唇亡则齿寒齿落则唇压今秦方以晋为唇也而先有寒齿之心唇亡齿寒毛落皮单寄松为女萝依水如浮萍天下莫不相为彼我而彼我皆欲自为斯东西之相反也然犹唇齿未尝相为而唇亡则齿寒故彼之自为济我之功𢎞矣斯相反而不可相无者也婴与夫其相提挈有人生平慕婴夫后见其失职而颇慢弛如此者共排退之不复与交譬如相对挽绳而根格之也广志曰鲎鱼似便面雌常负雄而行失雄则不能独活夫将相大臣均体元首共舆而驰同舟而济舆倾舟覆患实共之蟨与岠虚乍兎乍鼠长短相济彼我俱举有若自然同心共膂夫城之有郭犹里之有表骨之有皮表里各异则保障不完皮骨分离则一体不负白兰王吐谷浑阿柴临卒唿子弟谓曰汝等各奉吾一只箭将玩之地下俄而命母弟慕延曰取汝一只箭折之延折之又曰汝取十九只箭折之延不能折柴曰汝曹知单者易折衆则难摧勠力一心然后社稷可固君者民之源也民者君之根也根伤则华实不生源衰则流沫不盈上下相保故能长久譬如三芦立于空地展转相依而得竖立若去其一二亦不立若去其二一亦不立转相依倚譬如鼔音如弓弦箭而相恃怙不合不别在于世间问相依譬如盲跛相倚行譬如婴儿不应离母又如行道不离粮食如大热时不离凉风冷水如大寒时不欲离火如度深水不应离船譬如病人不离良医譬如肓跛相假能去相资雷资风而益远风假雷而增威风薄相扶而上朋友相须而成原也隰也以相与聚居之故故能定高下之名犹兄弟相求故能立荣显之名润泽是雨之事但雨得风乃行则润泽亦由风故易曰润之以风雨是风雨共为润泽维生长之谷风能及于焚轮谓之頺使之旋转而升是风薄相扶而上也以兴良朋能佐于善友使之道德益进是朋友相率而成也子不通功易事以羡补不足则农有余粟女有余布子如通之则梓匠轮舆皆得食于子山海经云崇丘之山有鸟状如凫一翼一目相得乃飞名云蛮夫日譬犹火月譬犹水火则外光水则含景故月光生于日之所照魄生于日之所蔽当日则光盈就日则光尽也故不有行者谁扞牧圉譬若唇齿表里相资寇难至躄者告肓者盲者负而走两人皆活得其所能也故使盲者语使躄者走失其所也夫善歌者使人续其声善作者使人绍其功惟车之蝉攫负子之教也周道之成周公之力也虽有禆谌之草创无子产之润色有文武之规矩而无周吕之凿枘则功业不成羊肠九萦相推併前军有前后犹如捕兽一人捉角一人戾足器之于事如影之随形响之应声其相须如左右手气之相守司也如权衡之不得相失也譬如一人能刈一人能束有慧无多闻是不知实相譬如大暗中有目无所见多闻无智慧亦不知实相譬如大明中有灯而无目如一人种谷一人耘除衆秽令得增长果实成就如针导綎缝衣缝非针也但有月而无日则万物湿坏但有日而无月则万物燋烂日月和合故万物成熟有待鹿之奔走其势宜疾今乃维足伎伎然安舒而稽留以待其牝鹿而俱走也雄雉之于朝旦雊然而鸣犹为求其雌雉而并飞也鹿雉犹得偶以俱游毛羽不丰满者不可以高飞文章不成者不可以诛罚道德不厚者不可以使民政教不顺者不可以烦大臣虽有犀舟劲檝犹人涉卭否有须者也然荆玉含宝要俟开莹幽兰怀馨事资扇发譬乘舟之待楫象提钓之假缕至乃赵储之命宜永须扁鹊而后全齐后之数必延待文挚而后济然霜叶将沦非劲颷无以速其萚天之所弃非假手无以歼其人今羽翮未备不得不就笼槛管仲鲍叔相谓曰君乱甚矣必失国齐国之诸公子其可辅者非公子纠则小白也与子人事一人焉先逹者相收管仲乃从公子纠鲍叔从小白国人果弑君小白先入为君鲁人拘管仲而放之鲍叔言而相之故谚曰巫咸虽善祝不能自祓也秦医虽善除不能自弹也以管仲之圣而待鲍叔之助此鄙谚所谓虏自卖裘而不售士自誉辩而不信者也且夫百日不食以待梁肉饿者不活今待尧舜之贤乃治当世之民是犹待梁肉而救饿之説也鼓不灭于声故能有声镜不没于形故能有形金石有声弗叩弗鸣管箫有音弗吹无声足以者浅矣然待所不而后行智所知者𥚹矣然待所不知而后明次五黄菌不诞俟干庆云测曰黄菌不诞俟逑耦也鸟须羽而飞矢须羽而前也饰拭也物秽者拭其上使明由他物而后明犹加文于质上也有果蓏之物在人之前去口一尺心欲食之口气吸之不能取也手掇送口然后得之夫以果蓏之细员圌易转去口不远至诚欲之不能得也且夫悬象不丽天则不能扬大明灼无外嵩岱不託地则不能竦峻极概云霄兎足因夷涂以骋迅龙艘汎激流以效速离光非燧人不炽楚金非欧冶不剡丰华俟发春而表艳栖鸿待冲飇而轻戾四岳不明扬则有鳏不登庸叔牙不推贤则夷吾不式厚马必待乗而后致逺医必待使而后愈疾贤者待用而后兴理宝剑未砥犹乏切玉之功美箭阙羽尚无冲石之势况才非会稽之竹质谢昆吾之金以为海之明珠未耀其光鸟之鳯凰羽仪未翔譬如雪山多诸药草犹如种植处处出生有大良医成就明智知诸药性差别功能随病所须于中採取其诸捕猎放牧之人游止其中不见不止况能採取譬如山谷响皆从衆缘生如影映光则现不映则无譬如牛力虽能挽车要须御者能有所至如象没泥非象不能出法宝虽为佛师若佛不说法为无用如虽有好药若无良医药则无用譬如深井美水若无绠者无由得水譬如恶风尘土诸热毒气等得雨则消灭譬如良药能破衆病若不能将顺则不除患非药之失又如人虽得利器不能御难非器之过如贾客大将虽乗快马能疾到所止故待衆人钟鼔岂有自鸣者桴加而有声矣胜人二人同术谁昭谁瞑二虎同穴谁死谁生瓌以百口一掷出手得卢矣狡胜贼能捕贼勇胜虎能捕虎能克已乃能成已能胜物乃能利物能忘道乃能有道勇士一人雄入于九军将求名而能自要者而犹若是战胜而天下曰善非善之善者也故举秋毫不为多力见日月不为明目闻雷霆不为聪耳古之所谓善战者胜于易胜者也子夏见曾子曾子曰何肥也对曰战胜故肥也曾子曰何谓也子夏曰吾入见先王之义则荣之出见富贵之乐又荣之两者战于胷中未知胜负故臞今先王之义胜故肥是以志之难也不在胜人在自胜也故曰自胜之谓强有提十万之衆而天下莫当者谁曰桓公也有提七万之衆而天下莫当者谁曰吴起也有提三万之衆而天下莫当者谁曰武子也犹良骥騄耳之駃彼驽马䰇兴角逐何能绍吾气哉大夫怃然内惭四据而不言当此之时顺风承意之士如编口张而不歙举舌而不下闇然而怀重负而见责大夫曰诺胶车修逢雨请与诸生解君子之求胜也以推让为利鋭以自修为棚橹静则闭嘿泯之𤣥门动则由恭顺之通路是以战胜而争不形敌服而怨不搆夫物之相胜或以筋力或以气势或以巧便小有气势口足有便则能以小而制大大无骨力角翼不劲则以大而服小夫人以刃相贼犹物以齿角爪牙相触刺也力强角利势烈才长则能胜气微爪短胆小距顿则服畏也人有勇怯故战有胜负胜者未必受金气负者未必得木精也惟正德以至道服之佞人以才辩夺之故能泥挠之也三军可夺气将军可夺心齐之辩士田巴辩于狙丘议于稷下毁五帝罪三王訾五伯离坚白合同异一日而服千人有徐刼者其弟子曰鲁连谓刼曰臣愿得当田子使之不敢复谈可乎徐刼言之田巴曰刼弟子年十二耳然千里之驹也愿得侍议于前田巴曰可鲁连曰臣闻堂上之粪不除郊草不芸白刃交前不救流矢何则急者不救则缓者非务楚军南阳赵伐高唐燕人十万之衆在聊城而不去国亡在旦暮耳先生将奈何田巴曰无奈何鲁连曰夫危不能为安亡不能为存则无为贵学士矣今臣将罢南阳之师还高唐之兵却聊城之衆为所贵谈谈者其若此也先生之言有似枭鸣出声而人恶之愿先生之勿复谈也田巴曰谨闻教明日见徐刼曰先生之驹乃飞兎騕褭也岂特千里哉于是朴口易业终身不复谈庄子谓惠子曰羊沟之鸡三歳为秣相者视之则非良鸡也然数以胜人者以貍膏涂其头也人有善于射而高于顾子顾子曰子之射虽百中犹不若我之以弹或曰何以为然顾子曰子之所射射貍之皮耳我之所弹弹狐之心辛所谓金城汤池无可攻之势如善射夫住所习处不为一切怨敌所伏能伏怨敌离诸怖畏夫大刀者谓般若刀夫大剑者谓般若剑夫大力者谓般若力是故般若波罗蜜多非诸恶魔所行境地譬如师子有大威力独歩无畏离惊恐故譬如㓜童若男若女为大丈夫之所呵叱此㓜男女于后异时闻是人名惊恐怖畏譬如阿夜犍多铁此铁少分悉能毁坏一切余铁诸钩鎻缚如好礠石少分之力即能吸坏诸铁钩鎻譬如猫貍才见于鼠鼠即入穴不敢复出如有礠石铁若见之即皆散去无留住者如一健儿破一切贼复更有人能破此健人向者勍对并无遗力汝城隍严固攻者丧师外国破敌得胜则竖胜幡道场降魔亦表其胜相也譬善射之人发无遗物虽轻翼迅逝不能翔其舍犹维摩诘辩慧深入言不失㑹故五百应真莫敢闚其门狮子吼无畏音也凡所言説不畏羣邪异学谕狮子吼衆兽下之无方吾闻宗庙之器不要华林之木四门之賔何必冠葢之族前贤有解韦索而佩朱韨舍徒担而乗丹毂由此言之何恤而无禄秀异固产于方外不出于中域也是以明珠文贝生于江郁之濵夜光之璞出乎荆蓝之下故以人求之文王生于东夷大禹生于西羌命世大才经纶名教者不必华宗夏士拨烦理乱澄气济世者亦未必八索九丘五经之外冠冕之表复自有人琳琅出于崑领明珠生于海濵若必以地求人则文命大夏之弃夫姬昌东夷之摈士但当问其文彩何如不可以区宇格物十步之内必有芳草四海之内岂无竒秀屯犂牛既以㹋决鼻而覊生子而牺尸祝斋戒以沈诸河河伯岂羞其所从出辞而不享哉十步之泽必有香草十室之邑必有忠士龙生无常或託空桑凭乗风云为尧立功人之善恶不必世族性之贤鄙不必世俗中堂生负苞山野生兰芷夫和氏之璧出于璞石隋氏之珠产于蜃蛤诗云采葑采菲无以下体故茍有大美可尚于世则虽细行小瑕曷足以为累乎白雉贡于越畅草献于宛雍州出玉荆阳生金珍物产于四远幽辽之地未可言无奇人也母骊犊骍无害牺牲祖浊裔清不牓奇人鸟无世鳯皇兽无种麒麟人无祖圣贤物无常嘉珍士贵故孤兴物贵故独产文孰常在有以放贤是则醴泉有故源而嘉禾有旧根也丹华緑草不拘于曲瘁之株紫芝芳秀不限于斥卤之壤是以受𤣥圭以告成者生于四罪之门承厯数于文祖者出于顽嚚之家锐锋产乎钝石明火炽乎闇木贵珠出乎贱蜯美玉出乎丑璞是以不可以父母限重华不可以祖祢量衞霍也夜光之珠不必出于孟津之河盈握之璧不必採于崑崙之山大禹生于东夷文王生于西羗圣贤所出何必常处弭仲叔高德美名命世之才也非弭氏小族所当有新丰瘠土所当出也藂台之璧少海之珠何必乡里所在为贵郭泰㧞申屠子陵于漆工之中嘉许伟康于屠酤之肆金生砂砾珠出蚌泥叹兹窈窕产于卑微丹泉之珠沈于黄泥璠玙之宝藏于裔石然重华无严父放勋无令子亦各由已耳譬如有树名曰无根不从根生而枝叶华果悉皆䌓茂譬如遮迦越罗与青衣交通却后生子具足成遮迦越罗相虽从青衣生由为是遮迦越罗子也如伊兰中牛头栴檀如若种中生甘美菓譬如服药以除病为主不择贵贱大小譬如莲花出自淤泥色虽鲜好出处不净如练山石中而取于真金譬如伊兰木相瑳便火出亦如淤泥中生出青莲华不观所生处唯观于德行夫由余出自西戎辅秦穆以开霸业日磾生于北狄侍汉武而除危害臣既有之师亦宜尔何必取同俗而舍其异方乎夫絶羣之骏非唯中邑之产旷代之珍不必诸华之物汉求西域之名马魏收南海之明珠贡犀象之牙角採翡翠之毛羽物生远域未可非珍佛出遐方奈何独弃喻林卷二十七喻林卷二十八钦定四库全书喻林卷二十八明徐元太撰人事门才盛肃肃兎罝椓之丁丁赳赳武夫公侯干城肃肃兎罝施于中逵赳赳武夫公侯好仇肃肃兎罝施于中林赳赳武夫公侯腹心视彼中原之野其诸禽兽大而甚有故儦儦然有趋者俟俟然有行者其趋行或三三为羣或二二为友夫十歩之间必有茂草十室之邑必有忠信是故乱殷有三仁小卫多君子方斯之际处士山积学者川流衣裳被宇冠盖云浮譬犹衡阳之林岱隂之麓伐寻抱不为之稀蓺拱把不为之数悠悠罔极亦各有得彼採其华我收其实譬犹钟山之玉泗滨之石累珪璧不为之盈採浮磬不为之索方今朝士山积髦俊成羣犹鳞介之潜乎巨海毛羽之集乎邓林㳺禽逝不为之尠浮鲂臻不为之殷闻延陵之理乐覩吾子之治易乃知东南之美者非徒㑹稽之竹箭也自时厥后龙宗有麟鳯集有翼信乃金相玉润埜㑹川冲埒美前修垂裕来叶以八纮之广兆庶之衆岂当无卓越隽逸之才乎譬犹南海不少明月之寳大宛不乏千里之驹也始知天族多竒玉林皆寳抱玉者连肩握珠者踵武人谓得𤣥珠于赤水策奔电于崑邱开四照于春华成万寳于秋实㕘之有隋多士取其开物成务皆廊庙之榱桷亦北辰之衆星也造父摄辔马无驽良皆可取道周公之时士无贤不肖皆可与言至治伯虎仲熊徳义洵美大都王市稠人多寳乃屯敶我车前后千乗齐以玉爲车辖并驰左右言从已者衆皆有玉徳宜辅千乗之君也大国多良才譬海出明珠千龙并驰万骥徂征纷纭交竞逝若流星经世之士悠悠皆是一日无君惶惶如也譬犹蓝田之积玉邓林之多材良工大匠肆意所用亦何必栖鱼而沈鸟哉或以文艺而龙跃或以武功而虎踞披其藂薄非无香草视其涯㟁皆有润珠崑山积琼玉广厦构衆材㳺鳞萃灵沼抚翼希天阶家有千里骥而不珍焉人懐盈尺和氏而无贵矣龙徳时乗羣才云骇蔼若邓林之㑹逸翰烂若溟海之纳奔涛羁九有之竒骏咸总之于一朝岂惟丰沛之英南阳之豪昆吾挺锋骕骦轩髦杞梓竞敷兰荑争翘嘤声冠于伐木援类䌓乎拔茅是以水无浪士巖无幽人刈兰不暇爨桂不给安事错薪乎如彼和肆莫匪琼瑶如彼仪凤乐我云韶如彼崑山列此琚玉诚以邓林昆吾翔凤所栖悬黎和肆垂棘所集今日之行触目见琳琅珠玉才难夫物之有材者其精华之藴神明之所固䕶而祕惜不可以知力窥也蒙金以沙固玉以璞珠之所生漩桓之渊而隈澳之下也豫章楩柟之可以大斵者必在夫大山穷谷孱颜岖峿之区抉剔之椅摭之剥削之茍不中于程度则有虎狼蛟噩虺蜴之变雷霆崩坠覆压之虞何以故天地之生材也实难其有以生也必有所用也物以少者爲贵多者为贱至于人事岂独不然故藜藿弥原而芝英不泄枳棘被野而寻木间秀沙砾无量而珠璧甚尠鸿隼屯飞而鸾凤罕出虺蜴盈薮而虬龙希觌累世一圣是继踵千里一贤是比肩伯乐敎其憎者相千里马教其爱者相驽马以千里马世一有其利少驽马多其利多也譬如大地少处出生金银等寳多处出生沙石瓦砾譬如海寳无价者少余寳甚多骥及和氏以希为贵今若家有千里人懐盈尺即骥及和氏宁得珍贵乎劳苦辛苦之味入口犹困阨之事在身故谓殃厄劳役之事爲辛苦也陟彼崔嵬我马虺隤陟彼髙冈我马𤣥黄陟彼砠矣我马瘏矣肃肃鸨羽集于苞栩王事靡盬不能蓺稷黍肃肃鸨翼集于苞棘王事靡盬不能蓺黍稷肃肃鸨行集于苞桑王事靡盬不能蓺稻粱蜎蜎者蠋烝在桑野敦彼独宿亦在车下緜蛮黄鸟止于丘阿道之云远我劳如何饮之食之教之诲之命彼后车谓之载之緜蛮黄鸟止于丘隅緜蛮黄鸟止于丘侧何草不黄何日不行何人不将经营四方何草不𤣥何人不矜哀我征夫独爲匪民匪兕匪虎率彼旷野哀我征夫朝夕不暇有芃者狐率彼幽草有栈之车行彼周道大东刺乱也东国困于役而伤于财谭大夫作是诗以告病焉北山大夫刺幽王也役使不均已劳于从事而不得养其父母焉君子仕于乱世其颜色痩病如鱼劳则尾赤荼诚苦矣而君子于已之苦毒又甚于荼比方之荼则甘如荠有杕然特生之杜犹得其时有晥然其实蕃滋得所我君子独行役劳苦不得安于室家以尽天性而生子孙乃杕杜之不如鸨鸟之羽飞而集于苞栩之上以兴君子之人乃下从于征役之事然鸨之性不树止今乃集于苞栩之上极爲危苦喻君子之人当居平安之处今乃下从征役亦甚为危苦蜎蜎然者桑中之蠋虫常久在桑野之中似有劳苦以兴敦敦然彼独宿之军士亦常在车下而宿甚为劳苦有専専然繋缀于蔓者𤓰也而其瓣甚苦既繋苦于蔓似如劳苦而其瓣又苦以喻君子繋属于军是事苦也又忧军事是心又苦也役人若是野兽可常在外今非是兕非是虎何为久不得归常循彼空野之中与兕虎禽兽无异乎有芃芃然而小者当狐也此狐本是草中之兽故可循彼幽草今我有栈之辇车人輓以行此人本非禽兽何为行彼周道之上常在外野与狐在幽草同乎𤣥黄虺隤行者劳疲役夫憔悴喻时不归乗云带雨与飞鸟俱九里十山道却峻难牛马不前践履寒氷十歩九寻惟有苦痛不为病忧隔在九山往来劳难歴险登危道逺劳疲道渉多坂牛马蛇蟺骥疲盐车出于衔箠霄冥髙山道险峻难王孙罢极困于坂间圣人忧世深思事勤愁扰精神感动形体故称尧若腊舜若腒桀纣之君垂腴尺余枯桑无枝尚知天风海冰广大尚知天寒君子行役岂不离风寒之患乎身如大火身如大风身如谷中响如水中影无暂安时菩萨在树下坐禅有一乌一鸽一虺自相问何等为苦乌言饥最为苦何以知为苦饥不能行亦不能有所作人坐饥饿死以是知饥为苦鸽言触色爲苦何以故知色为苦人意念色无有终极人皆坐色死以是知色为苦虺言独瞋恚为苦何以故知瞋恚为苦人瞋恚无所避欲自杀亦欲杀人故知瞋恚为苦危困九三伏戎于莽升其髙陵三嵗不兴六五贞疾恒不死象曰六五贞疾乗刚也恒不死中未亡也初九屦校灭趾无咎初六剥牀以足篾贞凶六二剥牀以辨篾贞凶六四剥牀以肤凶上六过渉灭顶凶初六习坎入于坎窞凶象曰习坎入坎失道凶也上六系用徽纆寘于丛棘初九壮于趾征凶有孚九三小人用壮君子用㒺贞厉羝羊触藩羸其角上六羝羊触藩不能退不能遂无攸利艰则吉初九明夷于飞垂其翼六三见舆曳其牛掣其人天且劓无初有终九三臀无肤其行次且厉初六臀困于株木入于幽谷三嵗不觌六三困于石据于蒺藜九四来徐徐困于金车上六困于葛藟于臲卼九三艮其限列其夤厉薫心上九鸟焚其巢旅人先笑后号咷䘮牛于易凶剠额为天截鼻为劓既处二四之间皆不相得其为人也四从上刑之故剠其额二从下刑之又截其鼻故曰其人天且劓民畏纣之虐危惧不安若崩摧其角无所容头中谷有蓷暵其干矣中谷有蓷暵其修矣中谷有蓷暵其湿矣鱼在于沼亦匪克乐潜虽伏矣亦孔之炤相彼泉水载清载浊我日构祸曷云能谷巢之翘翘而危以其所託枝条弱也以喻今我子孙不肖故使我家道危也状如舟之流行无制之者不知终所至也王无恩恵于天下天下之人如旱嵗之草皆枯藁无润泽如树上之栖苴室如悬磬野无青草何恃而不恐如鱼竀尾衡流而方羊裔焉南夷与北狄交中国不絶若线服虔云鹿得美草呦呦相唿至于困廹将死不暇复择善音急之至也夫子之在此犹燕之巢于幕也鹰隼横厉鸾徘徊兮矰若浮猋动则机兮丛棘栈栈曷可栖兮发忠亡身自绕㒺兮寃颈折翼庸得往兮有一穷鸟戢翼原野罩网加上机穽在下前见苍隼后见驱者缴弹张右羿子彀左飞丸激矢交集于我思飞不得欲鸣不可举头畏触揺足恐堕内独怖急乍冰乍火细政苛惨科防互设矰缴充蹊阬穽塞路举手挂网罗动足蹈机埳虽欲竭诚而尽忠路絶险而靡縁九重既不可启又羣吠之狺狺严文尅剥痛于霜雪张罗海内设罝万里逐臣者穷人迹追臣者极车轨阊阖九重陷穽歩设举趾触罘罝动行絓罗网创基冰泮之上立足枳棘之林欲使坠万仭之阬践必死之地令陛下忽慈母之仁发投杼之怒将军不覩盛衰之纪成败之符譬如野火在原蹈履河冰火灭冰泮将何所依附以累卵之身处雷霆之冲茧粟之质当豺狼之路其见吞噬岂抗脣齿虽茹荼之苦衔蓼之辛何以谕之今犹俎上肉任人脍截耳至若兰芷倾䪺桂林移埴根萌未树而牙浅弦急每恐风波潜骇危机宻发此所以憷惕于长衢也陵九折于卭僰汎冲波于吕梁将军鱼㳺于沸鼎之中燕巢于飞幕之上不亦惑乎延胶船而越水若朽索而乗奔时无逸勒路盈摧轮予一生而三化备荼苦而蓼辛鸟焚林而鍜翮鱼夺水而暴鳞横生疮痏动挂网罗亡魂禠魄若牛兄之遇兽心战色沮似叶公之见龙莒客之踵跻焦原匹兹非险齐人之手执马尾方此未危㦸既在脰劔既在心荒飙怒号而独秀者先陨霜露宵零而朱草立藁媾市之徒又从而媒孽以髠揺之是以萌意于方寸未有毫分也而触机穽展布其四体未有以爲容也而得桎梏懐抱其一槩之操泯泯黙黙而愿有以试也而漫漫之长夜时未旦也疾雷破山澍雨如霪鸡喑于埘而失其所以爲司晨也今巨楚县吾前大燕䲡吾后劲魏钓吾右西壤之不絶若绳今矰缴机而在上罟张而在下虽欲翺翔其势焉得语曰五盗执一良人枉木恶直绳今欲下鍼石通闗鬲则恐有盛胡之累懐鍼槖艾则被不工之名狼跋其胡载其尾君子之路行止之道固狭耳此子石所以叹息也缟素不能自分于缁墨圣贤不能自理于乱世心憧憧若渉大川遭风而未薄车倾盖亡身常忧惶山险难登涧中多石车驰轊击载重伤轴弱足刖跟不私出门市贾不利折亡为患路多枳棘歩刺我足虿室蜂戸螫我手足不可进取为身害咎雌单独居归其本巢毛羽憔悴志如死灰蹇兎缺唇行难齿寒虎厉其牙以待犬猪往必伤残摧败无余干旄旌旗执帜在郊虽有寳珠无路致之驾驷逐狐轮挂荆棘车不结辙公子无得辕折轮破马倚仆卧济深难渡濡我衣袴载石上山歩跌不前雀行求食出门见鹞颠蹶上下㡬无所处鹿求其子虎庐之里鸡方啄粟为狐所逐走不得食惶怖惕息卖袍续食糟糠不饱襦烧袴燔羸剥饥寒病症冻挛鸟鸣葭端一唿三颠动揺东西危而不安棘钩我襦为绊所拘深水难渉泥涂至毂牛罢不进浮陷为疾据棘履杞趺刺为忧梁破桥壊水深多畏九登十陟马跌不前路多枳棘前刺我足左有噬熊右有啮虎前触銕矛后踬强弩无可抵者东行食榆困于枯株鹰飞雉退兎伏不起狐张狼鸣野鸡惊骇水深难逰霜寒难渉张罗百目鸟不能北缩颈挂翼困于窘国席多针刺不可以卧为身作累动而有悔虎饥欲食见猬而伏鸟飞无羽鸡鬬折距焦逆讦而顺守之虽辩劘虎牙矣次八足累累其歩蹉躟次八升于髙危或斧之梯测曰升危斧梯失士民也次八颈加于矰维䋚其绳测曰颈加维䋚无自劳也次七翕缴恻恻测曰翕缴恻恻被离害也次六方轮广轴坎轲其舆测曰方轮坎轲还自震也次八渉于霜雪累项于䣛测曰累项于䣛亦不足生也次六大车川川上輆于山下触于川测曰大车川川上下輆也次五出野见虚有虎牧猪绔与襦测曰出野见虚无所措足也惧烟炎之燬熸何光芒之敢扬哉言天有虎豹地有土伯东有长人西有赤蚁南有雄虺北有増水皆为姦恶以贼害已也言已居于衰乱之世常低头俛视若以背肩负担丈尺而歩不敢伸要仰首以逺罪过也言已居常怖惧若附强弩机臂畏其妄发上恐牵聫于堆䠶身被矰缴也举挂时网动乱国经不见篱间雀见鹞自投罗鸟尽良弓藏谋极身心危双鸾匿景曜戢翼太山崕抗首潄朝露晞阳振羽仪长鸣戯云中时下息兰池自谓絶尘埃终始永不亏何意世多难虞人来我疑云网塞四区髙罗正参差奋迅势不便六翮无所施隠姿就长缨卒为时所羁立剡锋之端登方崩之山非所以延年长世逺危之术枯之木而当冲风故振蹇漦囦囦屵颠颠君靡返兟靡迁憩于险间愀然佷然传曰漦囦囦水之深也屵颠颠山之髙也君靡返碍乎山也兟靡迁限乎险也禽兽惊走得草则伏遇木则栖非其常处茍寄而居值穴而託为人穷廹之意在木阙不材故匠者时盼在雁乏善鸣故不免馔宾也根萌未树故恐风波潜骇牙浅弦急故惧危机宻发鸟不择木兽不择音危素卵之累殻甚𤣥燕之巢幕心战惧以兢悚如临深而履薄撛白刃以万舞危冬叶之待霜履虎尾而不噬实要伯于子房身寄虎吻危同朝露凤鸣髙冈以逺罻罗贤圣之徳也鸋鴂之鸟巢于苇苕苕折子破下愚之惑也今江东之地无异苇苕诸贤处之信亦危矣洪波振壑川无恬鳞惊飙拂野林无静柯何者势弱则受制于巨力质微则莫以自保翔凤婴笼槛骐骥见维絷昔如鞴上鹰今似槛中猿绵绵女萝施于松标禀泽洪干晞阳丰条根浅难固茎弱易彫操皮纤质承此冲飇如彼危根当此冲飇矰弋机而在上兮罻罗张而在下设张辟以娱君兮愿侧身而无所负担荷以丈尺兮欲伸要而不可得外廹胁于机臂兮上牵聫于矰隿虽鱼鸟之欲安骇风川而回薄奚异渉海之失柂积薪而待然若慿舟之失棹譬縁厓而无攀执朽辔以御逸驷承劲风以握秋蓬如箸弊絮在荆棘中触地挂闵白刃交前不救流矢十里九坎牛马低昻舆中涂以回畔兮驷马惊而横犇执组者不能制兮必折轭而摧辕下堂兮见虿出门兮触蜂巷有兮蚰蜒邑多兮螳螂危光似烛察命如丝譬悬厨之兽如离缴之鸟将充庖鼎以飷鹰鹯真欲令三泉之下复镇之以大石厄乎此时也虽事异鑚皮文非刺骨犹复因兹舌杪成此笔端枯枝叶易零疲客心易惊骐骥负盐车垂头于太行之坂屠者持刀睨之推直辔于三危碎平途于九折同冰鱼之不絶似蛰虫之犹苏良可哀也卧薪待火方此弗危繋草从风俦之非切涂艰行易跌命舛志难逢累棊十二方此未危悬缕千钧比斯非切乗奔牛惊马未足谕其崄坠矣譬如有人曽行刼盗王所访括其人惶恐窃入市鄽于杂閙处欲自藏隠正值其中揺铃声鼔宣王教令欲相掩捉彼人尔时更无余想唯作是念勿我今时为他识知而见擒絷譬如无夫之妇无不陵易者譬如生育羣狗逼逐临大坑涧譬如野干于彼冢间为诸羣狗之所搏逐逃迸走避临大峻厓穷途所逼夜中嘷呌如箭着身触之则痛犹如商人失其徒侣犹如渉海舟船破壊亦如有人失如意珠又如危峰朽壊之树为彼勐风揺动吹撃复如龙子为金翅鸟之所衔啄如小绵丸小刼贝华丸置四衢道头四方风吹则随风去向于一方时有一人逰于旷野为恶象所逐怖走无依见一空井傍有树根即寻根下潜身井中有黒白二鼠互啮树根于井四边有四毒蛇欲螫其人下有毒龙心畏龙蛇恐树根断树有蜂蜜五滴堕口树摇蜜散下螫斯人野火复来烧然此树旷野者喻于无明长夜旷逺言彼人者喻于异生象喻无常井喻生死险岸树根喻命黒白二鼠以喻昼夜啮树根者喻念念灭其四毒蛇喻于四大蜜喻五欲蜂喻邪思火喻老病毒龙喻死是故当知生老病死甚可怖畏常应思念勿被五欲之所吞廹譬如大风鼔扇林树枝柯相枨又如失水之鱼宛转在地又如斩截大树崩倒狼籍如恶疮疱难合其窍痛不可忍见于生死谛如水漂岸树譬如险岸大树上有大风下有大水崩其根土谁当信此树得久住者譬如人噎旣不得吐又不得咽惊怖堕床如热沙中鱼我今如在秤低昻堕死处譬如烧利劔火光耀入眼执之在侧欲以相害于念念中恒生大怖畏喻林卷二十八喻林卷二十九钦定四库全书喻林卷二十九明徐元太撰人事门隠祸气狡愤于外则血脉必周身而作随气张动外虽有彊形而内实干竭吾恐季孙之忧不在颛臾而在萧墙之内也骊姬使优施饮里克酒歌曰暇豫之吾吾不如鸟乌人皆集于菀已独集于枯嗛嗛之徳不足就也不可以矜而秪取忧也嗛嗛之食不足狃也不能爲膏而秪离咎也毒之犹腊者其杀也滋速虽有乌获逢蒙之伎力不得用枯木朽株尽爲害矣是胡越起于毂下而羌夷接轸也岂不殆哉祸固多藏于隠微而发于人之所忽者也故鄙谚曰家累千金坐不垂堂此言虽小可以喻大霍显之谋将行于杯杓荆轲之变必起于帷幄胡貊守闗青徐之寇在于帷帐矣祸生肘腋衅起萧墙壊我法者必在子孙譬如勐兽物不能害反爲毛间虫所损食耳张军卫外祸反在内所备甚逺贼在所爱秦之有韩若人之有腹心之病也虚处则㤥然若居湿地着而不去以极走则发矣日月晕围于外其贼在内备其所憎祸其所爱譬如伏虎见便必动将何时已夫孙叔敖之请有寝之丘沙石之地所以累世不夺也晋厉公之合诸侯于嘉陵所以身死于匠骊氏也衆人皆知利利而病病也惟圣人知病之爲利利之爲病也夫再植之木根必伤掘藏之家必有殃以言大利而反爲害也死不再生穷鼠啮貍匹夫奔万乗舎人折弓忧在腹内山崩爲疾祸起萧墙竟制其国衆兎俱走雄罴在后内畔生贼自爲心疾次七跙跙闲于蘧除或寝之庐测曰跙跙之闲恶在舎也次八狼盈口在其后测曰狼盈口不顾害也上九湿迎牀足罦于墙屋测曰湿迎牀足颠在内也初一骨累其肉内幽测曰骨累其肉贼内行也汝独不见蛛之结网于屋梁之隅中坐而待食自以爲安及栋梁朽而榱题倾蛛乎虽欲寄一丝以聊适不可获矣务于逺者或失于近治其外者或患生乎内覆头者不必能令足不濡蔽腹者不必能令背不伤故秦始筑城遏胡而祸发帷幄汉武悬旌万里而变起萧墙夫虎豹以其形容修广爪牙坚强肌肤盛大毛物丰文章明故执百兽而制于人荣华香草以其所有光曜芬香故悦于衆俗而伤其根大国之君以其地广民衆势尊形宠威隆名显故张其邻国而危其身有道则固于磐石宁于太山失道则危于累卵轻于鸿毛俱弱则先困俱乱则先亡是故大国者霸王之梯而亡灭之阶也师子身中自生诸虫还食其肉有一猫貍饥渴羸痩于孔穴中伺求鼠子有时䑕子出穴逰戯时被猫貍疾取吞之鼠子身小生入腹中入腹中已食其内藏食内藏时猫貍迷闷东西狂走空宅冢间不知何止遂至于死犹若以灰覆火人不觉足往蹈之渐渐热彻乃知烧足譬如灰下火犹能烧万物横祸六三无妄之灾或繋之牛行人之得邑人之灾六五䘮羊于易无悔凡祸疾所起由有妄而来今九五居得尊位爲无妄之主下皆无妄而偶然有此疾害故云无妄之疾也谁谓雀无角何以穿我屋谁谓䑕无牙何以穿我墉有兎爰爰雉离于罗有兎爰爰雉离于罦有兎爰爰雉离于罿伐木掎矣析薪柂矣舎彼有罪予之佗矣长木之毙无不摽也国狗之瘈无不噬也齐人谚曰上山斫檀榽橀先殚臣隣家有逺爲吏者其妻私人其夫且归其私之者忧之其妻曰公弗忧也吾已爲药酒以待之矣后二日夫至妻使妾奉巵酒进之妾知其爲药酒也进之则杀主父言之则逐主母乃阳僵弃酒主父大怒而笞之妾之弃酒上以活主父下以存主母也忠至如此然不免于笞此以忠信得罪者也臣之事适不幸而有类妾之弃酒也矫翮南辞翻栖火树飞鳞北逝卒委汤池遂使穴碎双龙巢倾两凤激浪之心未骋遽骨修鳞凌云之意将腾先灰劲翮望其翔跃焉可得哉所谓火烈髙原芝兰同泯尔乃猘狗逐而华子奔腐鼠遗而虞氏灭匣猨逸而林木残椟珠亡而池水竭火燎孟诸芝艾同烂河决金隄渊丘同体宋有澄子者亡缁衣求之涂见妇人衣缁衣援而弗舎欲取其衣曰今者我亡缁衣妇人曰公虽亡缁衣此实吾所自爲也澄子曰子不如速与我衣昔吾所亡者纺缁也今子之衣襌缁也以襌缁当纺缁子岂不得哉楚王亡其猿而林木爲之残宋君亡其珠池中鱼为之殚故泽失火而林忧子路宰我生不逢伯乐之举而遇狂屠故君子伤之从风放火荻芝俱死鹊巢栁树鸠夺其处作室山根人以爲安一夕崩颠破我壶飱张网捕鸠鸟丽其灾雌雄俱得爲网所贼堂桑折衡佐鬬者伤暴臣失国良臣被殃雀行求粒误入网罭张网捕鸠兎离其灾上九破璧毁圭臼灶生鼃天祸以他测曰破璧毁圭逢不幸也立巖墙之下爲壊所压蹈坼㟁之上爲崩所坠轻遇无端故爲不幸江南数郡有畜蛊者主人行之以杀人行食饮中人不觉也其家絶灭者则飞逰妄走中之则毙不见巫山火芝艾岂相离亿兆与崑冈并燎缙绅与藴崇共日宋城门失火因汲池水以沃灌之池中空竭鱼悉露死喻恶之滋并中伤良谨也宋桓司马有寳珠获罪出亡王使人问珠之所在曰投之池中于是竭池而求之鱼尽死焉此言祸福之相及也河倾酸枣杞梓与樗栎俱流海浅蓬莱鱼鼈与蛟龙共尽将恐程门霣霜梧槚与樗栎同凋崑山火燎天球共碔砆俱烬时有一妇人焰谷作麨有䍧牴来抴焰麦不可柰何捉擿火杖用打䍧牴杖头有火着羊毛住羊毛得火热用揩象廐象廐火然并烧王象象身烂破便杀猕猴用拍象身天于空中而説偈言瞋恚鬬诤边不当于中止羯羠共相抵蝇蚁于中死婢具䍧牴鬬猕猴而坐死智者逺嫌疑莫与愚人止昔有一婢禀性亷谨常爲主人典麨麦豆时主人家有一羝羊伺空遂便噉食麦豆斗量折损爲主所瞋信已不取皆由羊噉縁是之故婢常因嫌每自杖捶用打羝羊羊亦含怒来觝触婢如此相犯前后非一婢因一日空手取火羊见无杖直来觝婢婢縁急故用所取火着羊嵴上羊得火热所在触突焚烧村人延及山野于时山中五百猕猴火来炽盛不及避走即皆一时被火烧死奚独䘮蜯池空遂使亡狙林尽孤立日之热恒在日中之后道东之杜人所宜休息也今人不休息者以其特生隂寡也武公初兼其宗族不求贤者与之在位君子不归似乎特生之杜然有杕然特生之杜生于道路之左人所宜休息今日所以人不休息者由其孤特独生隂凉寡薄故也以兴武公一国之君人所宜往仕今日所以人不往仕者由其孤特为君不求贤者故也譬彼内伤病之木以内疾之故是用无枝也彼堂堂然光明者华也此华乃芸然其色黄而盛矣以兴显着者君也此君其徳彰而明矣华盛而不言其叶见君明而其臣不贤徒鼓瑟谓之歩徒吹谓之和徒歌谓之謡徒撃鼓谓之咢徒鼓钟谓之修徒鼓磬谓之寋深厉浅揭随时为义曽何贪于支离而习其孤技邪越俗易惊孤音少和直辔安归髙谋谁佐受尧之诛不能称尧直臣无党古今所悉夫独构之唱唱虚而莫和昔有一国国中一水号曰狂泉国人饮此水无不狂唯国君穿井而汲独得无恙国人既并狂反谓国主之不狂为狂于是聚谋共执国主疗其狂疾火艾针药莫不毕具国主不任其苦于是到泉所酌水饮之饮毕便狂君臣大小其狂若一衆乃欢然我既不狂难以独立此亦欲试饮此水公无党援譬如水间一堵墙大危矣女嬃言衆人皆佩薋菉枲已为䜛佞之行满于朝廷而获富贵汝独服兰蕙守忠直判然离别不与衆同故斥弃也言已使凤鸟往求同志之士欲与俱共事君反见邪恶之人相与屯聚谋欲离已又遇佞人相肆来迎欲使我变节以随之也言东风飘然而起则神灵应之而雨以言隂阳相感风雨相和屈原自伤独无与和也然不覩金虽克木而锥鑚不可以伐邓林水虽胜火而升合不足以救焚山寸胶不能治黄河之浊尺水不能却萧丘之热是以身名并全者甚稀而先笑后号者多有也夫丸泥已不能遏彭蠡之沸腾独贤亦焉能反流遁之失正升水不能救八薮之燔爇撮壤不能遏砥柱之沸腾寸刃不能刋长洲之林独是不能止朋党之非发音则响与俗乖抗足则迹与衆迕昔余梦登天兮魂中道而无抗吾使厉神占之兮曰有志极而无旁薋菉葹以盈室兮判独离而不服徒乐枕经借书纡体衡门上无所蔕下无所根似孤臣之介立随排挤之所往内一志以奉朝兮外结心以絶党萍出水而主枯兮士失㩀而身往覩斯草而慷慨兮固知直道之难爽鹰隼厉天翼耻与燕雀逰直木无隂直士无徒是以贤人直士常不容于世孔文举金性太多木性不足背隂向阳雄倬孤立宋玉识音而善文襄王好乐而爱赋既美其材而憎其似屈原也乃谓之曰子盍从楚之俗使楚人贵子之徳乎对曰昔楚有善歌者王其闻与始而曰下里巴人国中唱而和之者数万人中而曰阳阿採菱国中唱而和之者数百人既而曰阳春白雪朝日鱼丽含商吐角絶节赴曲国中唱而和之者不过数人盖其曲弥髙其和弥寡犹如犀牛独一无侣极反白贲无咎上得志也物积而后始极既极而后方衰从旦积暖故日中之后乃极热从昏积凉故半夜之后始极寒极则美先尽矣美尽必有恶生故美尽则生疾日极则反月满则亏极之徒反满之徒亏巨之徒灭孰能已无已乎効夫天地之纪恩甚则怨生爱多则憎至目将𦕈者先睹秋毫耳将聋者先闻蚋飞口将爽者先辨淄渑鼻将窒者先觉焦朽体将僵者先亟犇佚心将迷者先识是非故物不至者则不反东海之极水至而反夏热之下化而爲寒有知顺之爲倒倒之爲顺者则可与言化矣至长反短至短反长天之道也草木壮极则枯落人壮极则衰老也言强者不可以壮春夏阳气躁疾于上万物盛大极则寒寒则零落死亡也壮不可极极则败物不可极极则反髙山崩颠丘陵爲溪次八极阳征隂不移日而应测曰极阳征隂应其发也上九隂阳启其变赤白测曰隂阳启极则反也隂不极则阳不生乱不极则徳不形极暌而合极异而通故先见怪焉洽乃疑亡也然乐极则哀集至盈必有亏故曲终则叹发醼罢则心悲也实理势之攸召犹影响之相归也阳胜则热隂胜则寒重寒则热重热则寒物壮则老兵强则衰夫行迷则改路术穷则反故反本上九白贲无咎昔日贵雕饰今尚俭与素昔日多纤介今去情与故物生于土终变于土事生于意终变于意天下莫相憎于胶漆而莫相爱于氷炭胶漆相贼氷炭相息也墙之壊愈其立也氷之泮愈其凝也以其反宗夫五色虽明有时而渝丰交之木有时而落物有成衰不得自苦故三王之道周则复始穷则反本将入之日既赤且黄若初出之时也故曰用视其始三王之统若循连环周则复始穷则反本如尺蠖寻条安前足进后足尽树端更无所依止还归本䖏难全松栢之下其草不殖神龟知吉凶而骨直空枯日爲徳而君于天下辱于三足之乌月爲刑而相佐见食于虾蟆猬辱于鹊腾蛇之神而殆于即且竹外有节理中直空虚松栢为百木长而守门闾日辰不全故有孤虚黄金有疵白玉有瑕事有所疾亦有所徐物有所拘亦有所据㒺有所数亦有所疎人有所贵亦有所不如何可而适乎物安可全乎天尚不全故世爲屋不成三瓦而陈之以应之天明有所不见聴有所不闻人虽贤不能左画方右画圎日月之明而时蔽于浮云羿名善射不如雄渠蠭门禹名爲辩智而不能胜鬼神昼长则宵短日南则景北天且不堪兼况以人该之凤阙司晨之功火无内照之美佼丽之苦窳也而丑则坚牢华璧之易以碎也而金铁则难陶甚矣物之不可以全也如是天地无全功圣人无全能万物无全用故天职生覆地职形载圣职教化物职所宜然则天有所短地有所长圣有所否物有所通目能视手能操目之与手所任各异故曰其异任也目自不能见于坚不可以手代目之见坚手自不能知于白亦不可以目代手之知白故曰其无以代也以全举人固难物之情也尺之木必有节目寸之玉必有瑕瓋先王知物之不可全也故择务而贵取一也鲁人有公孙淖者告人曰我能起死人人问其故对曰我固能治偏枯今吾倍所以为偏枯之药则可以起死人矣物固有可以爲小不可以爲大可以爲半不可以爲全者也火烛一隅则室偏无光骨节早成空窍哭厯身必不长察一曲者不可与言化审一时者不可与言大日不知夜月不知昼日月为明而弗能兼也唯天地能函之羽翼美者伤骨骸枝叶美者害根茎能两美者天下无之也小谨者无成功訾行者不容于衆体大者节疏跖距者举逺自古及今五帝三王未有能全其行者也月照天下饴于詹诸腾蛇㳺雾而殆于蝍蛆乌力胜日而服于䳡礼能有修短也衣成则必缺衽宫成则必缺隅屋成则必加措示不成者大道然也意不并鋭事不两隆盛于彼者必衰于此长于左者必短于右憙夜卧者不能早起也子独不闻和氏之璧乎价重千金然以之间纺曽不如瓦塼隋侯之珠国之寳也然用之弹曽不如泥丸骐骥騄駬倚衡负轭而趋一日千里此至疾也然使捕鼠曽不如百钱之貍干将镆鎁刜钟不铮试物不知扬刃离金斩羽契鐡斧此至利也然以之补曽不如两钱之锥今子持楫乗扁舟处广水之中当阳侯之波而临渊流适子所能耳若诚与子东説诸侯王见一国之主子之蒙蒙无异夫未视之狗耳太公田不足以偿种渔不足以偿网治天下有余智文公种米曽子驾羊孙叔敖相楚三年不知轭在衡后务大者固忘小智伯厨人亡炙选而知之韩魏反而不知邯郸子阳园人亡桃而知之其亡也不知务小者亦忘大也夫尺有所短寸有所长骅骝騄骥天下之骏马也使之与貍鼬试于釜灶之间其疾未必能过貍鼬也黄鹄白鹤一举千里使之与燕服翼试之堂庑之下庐室之间其便未必能过燕服翼也辟闾巨阙天下之利器也击石不缺刺石不锉使之与管槀决目出眯其便未必能过管槀也由此观之华发堕颠与卭何以异哉啧以牙者童其角㩣以翼者两其足稻谷千钟糠皮大半閲钱满亿穿决出万大羮必有澹味至寳必有瑕秽大简必有大好良工必有不巧明白之士逹动之机而暗于𤣥虑𤣥虑之人识静之原而困于速㨗犹火日外照不能内见金水内映不能外光二者之义盖隂阳之别也夫体适于一方者造余涂则阂矣王弼曰形必有所分声必有所属若温也则不能凉若宫也则不能商他人之所念虑蚤蝨之所首向隔墙之朱紫林下之草芥匣匮之书籍地中之寳藏丰林䆳薮之鸟兽重渊洪潭之鱼鼈令周孔委曲其采色分别其物名经列其多少审实其有无未必能尽知騕褭能奋兰筋以絶㬌而不能履冰以乗深勐虎能似雷霆以搏噬而不能踊云雾以凌虚鸿鹍不能振翅于笼罩之中轻鹞不能电击于九筵之下物既然矣人亦如之故能调和隂阳者未必能兼百行修简书也能敖五迈九者不必能全小洁经曲碎也天不能平其西北地不能隆其东南日月不能摛光于曲穴冲风不能扬波于井底擿齿则松槚不及一寸之莛挑耳则栋梁不如鹪鹩之羽弹鸟则千金不及丸泥之用缝缉则长劔不及数分之针何必伏巨象而捕䑕制大鹏以司晨乎寻飞绳㬌之足而不能骋逸放于吕梁凌波泳渊之属而不能陟峻而攀危故离朱剖毫于百歩而不能辨八音之雅俗子野合通灵之絶响而不能指白黒于咫尺冲飇倾山而不能効力于枝毫火铄金石而不能耀烈以起溼是以淮隂善战守而拙理治之策绛侯安社稷而乏承对之给粗理不可浃全能事不可毕兼故悬象明而可蔽山川滞而或移金玉刚而可柔坚冰宻而可离公旦不能与伯氏跟絓于冯云之峻仲尼不能与吕梁较伎于百仭之溪能走者夺其翼善飞者减其指有角者无上齿丰后者无前足盖天道不使物有兼焉也古人云多爲少善不如执一鼯鼠五能不成伎术神明有所不及圣人有所不训人戴盆则不得望天望天则不得戴盆事不可兼施言已方一心营职不假修人事也夫尺有所短寸有所长物有所不足智有所不明数有所不逮神有所不通目无常音之察耳无照影之神故在乎我者不诛之于已存乎物者不求备于人鳞者无毛毛者无羽者无牙角者无齿见于昼者灭于夜得于前者失于后再便重利未之甞有鸡司夜貍执鼠日烛人此皆不能自全人多患逺见百歩而不自知眉颊知眉颊者复不能察百歩也宋元君夜梦人披发云予为清江使河泊之所渔者豫且得予元君觉使人占之曰此神龟也君曰渔者有豫且乎左右曰有明日豫且朝君曰渔何得对曰旦之网得白龟圎五尺君曰献若之龟龟至君再欲杀再欲活心疑卜之曰杀龟以卜吉乃刳龟七十鑚而无遗筴仲尼曰神能梦于元君而不能避豫且之网智能七十鑚无遗筴不能避刳肠之患是则智有所困神有所不及盈虚之道虽修平而必陂损益之由在至象而无蠲是以谓地之厚而东南缺唯天为大而西北悬天精为日地精为月天地至贵精不两明墨子曰甘𤓰苦蔕天下物无全美也俗之谈者以为火外照无纳影之能内鉴无朗闇之功戴角者无上齿犹如满月盛光昼则不明譬如大海其水一味多有诸寳亦有水精下价之珠如孔雀好青项鸟飞行不如野雁歩孔雀虽有色严身不如鸿雁能逺飞夫长左者必短右大前者必狭后孟公绰为赵魏老则优不可以为滕薛大夫难制豕之性能水又唐突难禁制四蹄皆白曰骇则白蹄其尤躁疾者今离其缯牧之处与衆豕渉入水之波涟矣喻荆舒之人勇悍㨗敏其君犹白蹄之豕也笱者捕鱼之器弊败之笱在于鱼梁其鱼乃是鲂鳏之大鱼非弊败之笱所能制草之滋长引蔓则难可芟除喻叚之威势稍大难可图谋也恐蛟龙得云雨终非池中物也坚若得洛不可复制此为除狼而得虎也隼质难羁狼心自野失笼之鸟非罗所羁脱网之鲸岂罟所制蛟龙勐兽非可驯之物不如除之遂使冲鲸溃流暴鳞奔汉勐兽安可出穴騊駼野骏产自北域交颈相摩分背翘陆虽有孙阳终不能服禽鹿长而见羁则赴蹈汤火其下注也若奔车失辔狂牛无縻譬如狂象之牙不可触也譬如大力狂象搪揬蹴蹋无能制者但衆生心性譬若猕猴戯跳攀縁欢娱奔逸喻林卷二十九喻林卷三十钦定四库全书喻林卷三十明徐元太撰人事门难必我所言国家之难备矣日日思念之乃以作室爲喻若父作室营建基址既致法矣其子乃不肯爲之堂况肯搆架成之乎又以治田爲喻其父菑耕其田杀其草已堪下种矣其子乃不肯布种况肯収获乎其此作室治田之父乃是敬事之人见其子如此其肯言曰我有后不弃我基业乎虽有亲父安知其不爲虎虽有亲兄安知其不爲狼种之爲稼敛之爲穑良农能善种之未必能敛获之数之所隔虽近则难情之所符虽逺则易是以渉叹流霜时获感天之诚泣血从刑而无悟主之智我犹箭耳随人所射安能自裁伯夷叔齐能无盗而不能使人不意已牛缺者上地之大儒也下之邯郸遇盗于耦沙之中尽取其衣装车牛歩而去视之欢然无忧吝之色盗追而问其故曰君子不以所养害其所养盗曰嘻贤矣夫既而相谓曰以彼之贤往见赵君使以我爲必困我不如杀之乃相与追而杀之燕人闻之聚族相戒曰遇盗莫如上地之牛缺也皆受教俄而其弟适秦至闗下果遇盗忆其兄之戒因与盗力争既而不如又追而以卑辞请物盗怒曰吾活汝𢎞矣而追吾不已迹将着焉既爲盗矣仁将焉在遂杀之又傍害其党四五人焉人主莫不欲其臣之忠而忠未必信故伍员流于江苌𢎞死于蜀藏其血三年而化爲碧人亲莫不欲其子之孝而孝未必爱故孝已忧而曽参悲有鸟将来张罗而待之得鸟者罗之一目也今爲一目之罗则无时得鸟矣今被甲者以备矢之至若使人必知所集则悬一札而已矣决指而身死或断臂而顾活类不可必人有盗而富者富者未必盗有亷而贫者贫者未必亷望人者不至恃人者不久对君之坐岂不安哉尚有差跌一食之上岂不美哉尚有哽噎今若氾所谓幸者也固未能自必天以至明爲不可蔽乎日何爲而食地以至安爲不可危乎地何爲而动天地而尚有动蔽是故圣贤説于世而不得行其道神蛇能断而复属不能使人弗断圣贤能困而复通不能使人弗害夫天地之有湛也何以知不如人之有水病也其有旱也何以知不如人有瘅疾也祷请求福终不能愈变操易行终不能救使医食药冀可得衰命尽期至医药无效今夫陶冶者初埏埴作器必模范爲形故作之也燃炭生火必调和鑪灶故爲之也及铜烁不能皆成器燔不能尽善不能故生也夫贤君能治当安之民不能化当乱之世良医能行其针药使方术验者遇未死之人得未死之病也如命穷病困则虽扁鹊末如之何夫命穷病困之不可治犹困乱民之不可安也药气之愈病犹教导之安民也皆有命时不可令勉力也耒耜耕耘因春播种者人爲之也及谷入地日夜长大人不能爲也或爲之者败之道也牛缺以无吝招患燕人假有惜受祸安危之不可豫图皆此类采采荣木于兹托根䌓华朝起慨慕不存贞脆由人祸福无门墨者田鸠欲见秦恵王留三年而不得见客有言之于楚王乃往见楚王王悦之与将军之节以如秦至而得见出而告人曰吾不识秦之道乃当由楚也物固有近之而逺逺之而近惊舟失柂于空壑山足无绊于泽中夫扁鹊之所以称良医者以其应疾投药不失其宜耳不责其令有不死之民也宁可见犂牛不登宗庙之用而永弃于牢饩之具耶难合火本干燥泽本润湿燥湿殊性不可共处若其共处必相侵尅既相侵尅其变乃生变生则本性改矣水热而成汤火灭而气冷是谓革也大风有隧有空大谷维此良人作爲式谷维彼不顺征以中垢此乃以冠双屦将丝综麻方凿圎枘其可入乎比于连鸡埶不俱栖立可离也涔不容尺鲤染之谓也吾所以説吾君者横説之则以诗书礼乐从説之则以金板六弢奉事而大有功者不可爲数而吾君未甞启齿夫青不与白爲青而白不与青爲白故曰不相与虽有美行盛誉不可比目合翼相须也此乃气不合音不调者也商角不二合征羽不相配能爲四声主者其唯宫乎大夫种知所以强越而不知所以存身苌𢎞知周之所存而不知身所以亡知逺而不知近神蛇能断而复续而不能使人勿断也神龟能见梦元王而不能自出渔者之笼夫以人之所不能聴説人譬以大牢享野兽以九韶乐飞鸟也夫歌采菱发阳阿鄙人聴之不若此延路阳局非歌者拙也聴者异也故交画不畅连环不解物之不通者圣人不争也初一亲非其肤其志龃龉测曰亲非其肤中心闲也屈原言已执忠信之行以事于君其志不合犹入池渉水而求薜荔登山缘木而采芙蓉固不可得之也言已性逹道徳而君闭塞其志不合若竹栢之异心也言君性所爲不与已合若方与圜不可错杂势不相安也言车败马犇镳衔断絶犹自驰骛至于暮夜乃舎无有制止之者以言人臣一去君亦不复得拘留也言方与圜其性不同钩曲绳直其态殊异而不可合以言忠佞异志犹钩绳也塠重一人之迹不能蹈也礚重一人之掌不能推也贤臣有劲彊之优愚主有不堪之劣以此相求鱼鸟相与逰也尾大于身者不可掉臣贤于君者不可任故口不容而强吞之者必哽才非匹而委仗之者见轻譬犹禽鱼之结侣冰炭之同器欲其久合安可得哉观聼殊好爱憎难同飞鸟覩西施而惊逝鱼鼈闻九韶而深沉故衮藻之粲焕不能悦裸乡之目采菱之清音不能快楚𨽻之耳古公之仁不能喻欲地之狄端木之辩不能释絷马之庸沧海扬万里之涛不能敛山峰之尘惊风摧千仭之木不能拔弱草之荄貙虎虣阚不能威蚊䖟冠世之才不能合流俗震雷不能细其音以恊金石之和日月不能私其耀以就曲照之恵大川不能促其涯以适速济之情五岳不能削其峻以赴陟者之欲故广车不能脇其辙以茍通于狭路髙士不得撙其节以同尘于隘谷珪璋虽有特达之美而明月皆谓难闇投以喻僊者虽有超俗之誉非无捕影之讥圜凿而方枘兮吾固知其鉏铻而难入感鸾鹥之特栖兮悲淑人之希合彼无合其何伤兮患衆伪之冒真君若清路尘妾若浊水泥浮沈各异势㑹合何时谐夫至音不合衆聴故伯牙絶絃至寳不同衆好故卞和泣血孰知其不合兮若竹栢之异心聫蕙芷以爲佩兮过鲍肆而失香不量凿而正枘兮固前修以菹醢理弱而媒拙兮恐导言之不固方圜殊而不合兮钩绳用而异态方凿圎枘鉏铻难从翔鸟游鱼蹉跎不狎是以贾生懐琬琰而挫翮冯子握玙璠而鍜羽始知庸聴局方悟大音赊使二女共室颜色相殊令苏秦通言张仪结媒发辩利口夺舒美辞推心调谐成爲夫妻弊发腐齿终不相知至味不合于衆口大音不比于衆耳作咸池设大章发箫韶咏九成莫之和也张郑卫之絃歌时俗之音必不期而拊手也故宋玉云客歌于郢爲下里之曲和者千人引商征角衆莫之应此皆悦邪声不晓于大度者也杳兮如天渊兮如海不合闚墙之士数仭之夫固其宜也犹方孔圎枘虽美于形而阙于事矣难并骐骥不能与罢驴爲驷而凤凰不与燕雀爲羣而贤者亦不与不肖者同列夫邪正之人不宜共国亦犹冰炭不可同器邪正不并存譬若胡与秦胡秦有时合邪正各异津韶卫不并奏雅郑不兼御函矢殊用矛戈异适双美之谈岂能两遂野与市争民家与府争货金与粟争贵乡与朝争治楚人有鬻楯与矛者誉之曰吾楯之坚莫能陷也又誉其矛曰吾矛之利于物无不陷也或曰以子之矛陷子之楯何如其人弗能应也夫不可陷之楯与无不陷之矛不可同世而立谚曰君子重袭小人无由入正人十倍邪辟无由来人主贵正而尚忠忠正在上位执正营事则䜛佞姦邪无由进矣譬犹方圆之不相盖而曲直之不相入衆曲不容直衆枉不容正故人衆则食狼狼衆则食人鲍鱼不与兰茝同笥而藏桀纣不与尧舜同时而治巫祝不可与并祀诸生不可与逐语冰炭不同器日月不并明冠履不同藏贤不肖不同位吾不覩参辰之相比也是以君子贵迁善夫邪之与正犹水与火不同原不得并盛夫从事于王者内则姬焉外则士焉士必惧其䜛姬必憎其狷由此观之王之左右士与姬不能并也言何所有方凿受圎枘而能合者谁有异道而相安耶言忠佞不相爲用也浮云行则蔽月之光䜛佞进则忠良壅也言冰见炭则消炭得冰则灭以喻忠佞不可并处则相伤害夫梧禽不与鸱枭同枝麟虞不与豺狼连羣清源不与浊潦混流仁明不与凶闇同处何者渐染积而移直道暴廹则生害也夫绳舒则木直正进则邪凋有虞举则四凶戮宣尼任则少卯枭犹震雷骇则鼛鼔堙朝日出则萤烛幽也义路闭则利门开利门开则义路闭紫芝之不与茨棘俱植鸾凤之不与枭同栖天理固然易在晓晤薫犹不同器枭鸾不接翼夫方圜之异形兮势不可以相错规矩不相害殊性孰相安贤圣不爲匹愚智不爲羣名利与身若炭与水形性相反势不俱然譬如良药妙寳神珠毒不共居能销衆毒譬如水火之异亦如甘露毒药譬如百种美食与毒同器则不可食譬如一人行时不住住时不行以二法相违行住不得俱故道与不道如金比草难支三星之光曜在于鱼罶之中其去斯须不可久也以喻周室之亡期将至欲望其存亦不可久也牛虽瘠偾于豚上其畏不死大木将颠非一绳所维斯乃大树将颠盖非一绳之罪也大之与小强之与弱也犹石之与卵虎之㗖豚又何疑焉九层之台一倾公输子不能正本朝一邪伊望不能复狐刺之凿虽公输子不能善其枘畚土之基虽良匠不能成其髙譬若秋蓬被霜遭风则零落虽有十子产如之何故扁鹊不能肉白骨微箕不能存亡国也天下闻之皆曰扁鹊能生死人鹊辞曰予非能生死人也特使夫当生者活耳夫死者犹不可药而生也悲夫乱君之治不可药而息也诗云多将熇熇不可救药甚之之辞也江南多蝮螫我手足寃䌓诘屈痛彻心腹虺蛇求聚难以居处毒螫痛甚疮不可愈夫矶将溃则不可与网罟之夫谋国将亡则不可与章句之徒议必死之病俞附越人所无如何朽木铅铤班输欧冶所不能匠也辟滔天之源激不测之流塞之以撮壤障之以指掌也人之迷也其日固已久矣数世之壊非一人之所支也大则有鲸有鲵小则爲枭爲獍负其牛羊之力凶其水草之性非玉烛之能调岂璇玑之可正乗渍水以胶船驭奔驹而朽索小人则将及水火君子则方成猿鹤弊箄不能救盐池之咸阿胶不能止黄河之浊运岱山而压春卵引渤海而跃秋萤当不足等其销灭譬其虀粉譬如师子博撮诸麋彼虽有母亦不能救譬若随蓝风一起时诸树名大树而不能自制所以者何其身不堪犹如野象蹹芭蕉林尽皆摧碎其犹太阳之熯晨霜注洪流以灭爝火事起欲伐而不得生斧柯欲鸟而不得生网罗欲彼天下是生爲西风谓之大风大风之行有所从而来必从大空谷之中燔黍则大亨之滥觞土鼓乃云门之拳石因龙出而纪官因凤来而作乐源深而水流水流而鱼生之情也根深而木长木长而实生之情也君子情同而亲合亲合而事生之情也自知慧出使玉化为环玦者是政反爲滑也夫力不足则伪知不足则欺财不足则盗非誉相纷怨徳并行于是乃有曽参孝己之美而生盗跖庄硚之邪民廹其难则求其便困其患则造其备洪水滔天而有禹之绩河水泛溢而有宣房之功商纣暴虐而有孟津之谋天下烦扰而有乗羡之富棘木爲杼削木爲柚杼柚既施民得以燠以见鸟迹而知爲书见蜚蓬而知爲车天非以鸟迹命仓颉以蜚蓬使奚仲也奚仲感蜚蓬而仓颉起鸟迹也闗梁所以禁非而猾吏因之以爲非焉衡量所以检伪而邪人因之以爲伪焉大臣所以扶危而姦人恐主之不危兵革所以静难而冦者盗之以爲难学者非爲幻怪也幻怪之生必由于学礼者非爲华薄也而华薄之兴必由于礼乱心不由于丑而常在美色挠世不由于恶而常在仁义则仁义者挠天下之具也御其真知乗其自然则万里之路可至而羣马之性不失马性不同而齐求其用故有力竭而态作者含哺鼓腹民之真能及至圣人屈折以礼乐悬跂以仁义而民始好知其过皆由乎迹之可尚也鱼失渊则爲人禽利器明则爲盗资夫脣竭非以寒齿而齿寒鲁酒薄非以围邯郸而邯郸围圣人生非以起大盗而大盗起皆自然相生必至之势也桁杨以椄槢爲管桎梏以凿枘爲用圣知仁义者逺罪之迹迹逺罪则民思尚之尚之则矫诈生矫诈生而御奸之器不具者未之有也故弃所尚则矫诈不作桁杨桎梏废矣何凿枘椄槢之爲哉嚆矢矢之勐者言曾史爲桀跖之利用也且天下皆患创乱故求虞氏之药操药修父其色燋然明治天下者非以爲荣也琴瑟张而郑卫作五色成而绮縠生汤师蜘蛛而结网金天据九雁以正时唐尧见蓂荚而知月夫创始者恒朴而饰终者必妍是故烹饪起于热石玉辂基于推轮仲尼见沧海横流故务爲舟航宻仪之制杵臼万民以济及后人加功因延力借身重以践碓而利十倍杵舂又复设机闗用驴驘牛马及役水而舂其力乃且百倍观鱼翼而创橹视鸱尾而制柂旧云视䲭创柂观鲎制㠶説者又以谓放蜘蛛而结网法螺蚌而闭户搏噬爪牙锋距之先毒螫芒刺矛矢以存圣人垂象五兵已陈忘战者危极武者伤前圣制弓后世造弩譬如因的则有弓箭譬如有的箭则着之以有事故有所作以有足故有逰行以有身故有屈伸以有饥渇故有求饮食譬如大海初渐起时当知皆爲有价无价摩尼寳珠作所住处此寳皆从大海生故夫转蓬漂而车轮成窊木流而舟檝设蜘蛛布而罻罗陈鸟迹见而文字作故有法成易无法成难分定世称万人逐兎一人获之贪者悉止分定故也雉兎在野衆人逐之分未定也鸡豕满市莫有志者分定故也则若性命肌肤之不可易也今一兎走百人逐之非一兎足爲百人分也由未定由未定尧且屈力而况衆人乎积兎满市行者不顾非不欲兎也分已定矣分已定人虽鄙不争故治天下及国在乎定分而已矣贤不肖不可以不相分若命之不可易若美恶之不可移桀纣贵为天子富有天下能尽害天下之民而不能得贤名之闗龙逢王子比干能以要领之死争其上之过而不能与之贤名名固不可以相分必由其理非工商不得食于利末非良农不得食于收获非执政不得食于官爵求鸡获雉买鼈失鱼出入均货利得无余人禀元气于天各受夀夭之命以立长短之形犹陶者用土爲簋亷冶者用铜爲样杅矣器形已成不可大小人体已定不可増减物生也色青其熟也色黄人之少也发黒其老也发白黄爲物熟验白爲人老效物黄人虽灌漑壅养终不能青发白虽吞药养性终不能黒黒青不可复还老衰安可复却黄之与白犹肉腥炙之燋鱼鲜煮之熟也燋不可复令腥熟不可复令鲜鲜腥犹少壮燋熟犹衰老也志过其分上下相冒而莫爲臣妾矣臣妾之才而不安臣妾之任则失矣故知君臣上下手足外内乃天理自然岂直人之所爲哉夫时之所贤者爲君才不应世者爲臣若天之自髙地之自卑首自在上足自居下岂有逓哉耳目不能以易任成功手足不能以代司致业故婴儿之始生也不以目求乳不以耳向明不以足操物不以手求行人之一体非有亲也首自在上足自在下藏府居内皮毛处外内外上下尊卑贵贱于其体中各任其极而未有亲爱于其间也然至仁足矣故五亲六族贤愚逺近不失分于天下者理自然也日归于西起明于东月归于东起明于西皮朽者毛落川涸者鱼逝春生者䌓华秋荣者零悴自然之数岂有恨哉短则不可缓之于寸隂长则不可急之于箭漏夫靡颜腻理哆咴顣頞形之异也朝秀晨终龟鹄千嵗年之殊也闻言如响智昏菽麦神之辨也同知三者定乎造化荣辱之境独曰由人是知二五而未识于十宰衡之与皂𨽻容彭之与殇子猗䪺之与黔娄阳文之与敦洽咸得之于自然不假道于才智悬千金于市市人不敢取者分定也委一钱于路童儿争之者分未定也譬如寳珠若具庄饰不具庄饰其珠无异虽洗垢求疵无损南威之丽捧心斆疾未变西施之妍无损母之于女恩爱至矣穿耳附珠何伤于仁虽云割地譬犹囊贮中亦一家之有耳縦复令诸王后世子孙还自相并盖亦楚人失繁弱于云梦尚未爲亡其弓也一叶从风无损邓林之攅植双凫退飞不亏渤澥之㳺泳猿堕髙木不踒手足牧羊逢狼虽忧不伤载船逢火忧不爲祸老牛病马去之何悔摧角不伤虽折复长虽踬复起不毁牙齿失羊捕牛无损无忧且华霍之极大沧海之滉瀁其髙不俟翔埃之来其深不抑行潦之注撮壤土不足以减其峻升勺出不足以削其广一世不过有数仙人何能有损人物之鞅掌乎水由源注虽遇风日不能损也道成其性虽在于世不能移也夫青蝇不能秽垂棘邪论不能惑孔墨君子守真仗信遭时不容虽有讪辱之耻幽垢之谤犹伤体毛耳美寳爲质雕磨益光不足以损譬然一灯转然百灯千灯万灯巨亿万灯无量数灯普照虚空先所然一灯光明无损如彼幻师舍幻价直虽似有损而实无损如蜂採花不损其色大海减去一溪水宁令减少不对曰减去百千亿万溪水尚不能减知少也减大海一恒水宁能令减知少不对曰减去百千亿万恒水不能令减知少也阿閦如来刹中地行足蹈其上即蹈适举足便还复如故譬如綩筵枕头枕其上即爲陷适举头便还复如故佛言夫人为道务博爱博哀覩人施道助之欢喜亦得福报质曰彼福不当减乎佛言犹若炬火数千百人各以炬来取其火去熟食除㝠彼火如故福亦如之若人药和赤铜若不成金不失铜也犹如大海取其一滴减须弥山如芥子许损大地土如米许复损虚空如蚊许譬如日出盲人不见便谓世间无有日月日有何咎又如雷电震地聋人不闻声声有何过譬如白人虽鬓发黡子黑不名黒人如人夜失寳珠电光暂现即时还得如人避热故在泥中卧起还洗则如故虽儒墨之竞兴九流之是非乃爝火之不息非日月之不晖㭊毫空树无伤垂䕃之茂离材虚室无损轮奂之美喻林卷三十喻林卷三十一钦定四库全书喻林卷三十一明徐元太撰人事门见大孙卿子曰不登髙山不知天之髙不临深谿不知地之厚也俾夫翫培塿者识嵩岱之崇崫守蹟砾者悟渤澥之泓澄秋水时至百川灌河泾流之大两涘渚崖之间不辩牛马于是焉河伯欣然自喜以天下之美爲尽在已顺流而东行至于北海东面而视不见水端于是焉河伯始旋其面目望洋向若而叹曰野语有之曰闻道百以爲莫已若者我之谓也且夫我甞闻少仲尼之闻而轻伯夷之义者始吾弗信今我暏子之难穷也吾非至于子之门则殆矣吾长见笑于大方之家天下之水莫大于海万川归之不知何时止而不盈尾闾泄之不知何时已而不虚春秋不变水旱不知此其过江河之流不可爲量数而吾未甞以此自多者自以比形于天地而受气于隂阳吾在于天地之间犹小石小木之在大山也方存乎见少又奚以自多计四海之在天地之间也不似礨空之在大泽乎计中国之在海内不似稊米之在太仓乎号物之数谓之万人处一焉人卒九州谷食之所生舟车之所通人处一焉此其比万物也不似毫末之在于马体乎赤螭青虬之㳺冀州也天清地定毒兽不作飞鸟不骇入榡薄食荐梅噆味含甘歩不出顷亩之区而蛇鱓轻之以爲不能与之争于江海之中若乃至于𤣥云之素朝隂阳交争降扶风杂冻雨扶揺而登之威动天地声震海内蛇鱓着泥百仭之中熊罴匍匐丘山磛巖虎豹袭穴而不敢咆猨狖颠蹶而失木枝又况直蛇鱓之类乎凤凰之翔至徳也雷震不作风雨不兴川谷不澹草木不揺而燕雀佼之以爲不能与之争于宇宙之间逮至其曽逝万仭之上翺翔四海之外过崑崙之疏圃饮砥柱之湍濑邅回蒙汜之渚徜徉冀州之际径蹑都广入日抑节羽翼弱水暮宿风穴当此之时鸿鹄鸧鸖莫不惮惊伏窜注啄江裔又况直燕雀之类乎此明于小动之迹而不知大节之所由者也今夫繇者揭䦆臿负笼土盐汗交流喘息薄喉当此时得休越下则脱然而喜矣巖穴之间非直越下之休也病疵瘕者捧心抑腹膝上叩头踡跼而谛通夕不寐当此之时哙然得卧则亲戚兄弟欢然而喜夫修夜之宁非直一哙之乐也故知宇宙之大则不可劫以死生知养生之利则不可县以天下知未生之乐则不可畏以死墙之立不若其偃也又况不爲墙乎冰之凝不若其释也又况不爲冰乎穷鄙之社也叩盆拊瓴相和而歌自以爲乐矣甞试爲之击建鼔撞巨钟乃性仍仍然知其盆瓴之足羞也藏诗书修文学而不知至论之㫖则拊盆叩瓴之徒也通许由之意金縢豹韬废矣延陵季子不受吴国而讼闲田者惭矣子罕不利寳玉而争劵契者媿矣务光不汚于世而贪利偷生者闷矣故不观大义者不知生之不足贪也不闻大言者不知天下之不足利也大都之居无物不具观书者譬诸观山及水升东岳而知衆山之峛崺也况介丘乎浮沧海而知江河之恶沱也况枯泽乎驾言登五岳然后小陵丘必自知出潢污而浮沧海背萤烛而向日月闻雷霆而觉布鼔之陋见巨鲸而知寸介之细也夫饮玉则知浆荇之薄味覩崑山则觉丘垤之至卑既覧金丹之道则使人不欲复视小小方书盖登旋玑之眇邈则知井谷之至卑覩大明之丽天乃知鹪金之可陋若游目于天表似无依而洋洋虽复临河而钓鲤无异射鲋于井谷浮海难爲水逰林难爲观夫聴白雪之音观绿水之节然后东野巴人蚩鄙益着夫登东岳者然后知衆山之逦迤也奉至尊者然后知百里之卑㣲也将以娱耳目乐心意乎譬命驾而逰五都之市则天下之货毕陈矣褰裳而渉汶阳之丘则天下之稼如云矣椎髻而守敖庾海陵之仓则山坻之积在前矣扳袵而登钟山蓝田之土则夜光玙璠之珍可观矣咏云门者难爲音观徐和者难爲珍故不登阆风安以瞻殊目之形不歩景宿何以观恢廓之表夫欣黎黄之音者不颦蟪蛄之吟豁云台之观者必閟带索之欢夫夜光结绿非胠箧之恒珍逸羽翔鳞岂园池之近玩不升崇霍岂识干行之峻不临溟渤安知地载之厚所谓窥七泽而狭潢污登太山而小天下何异一毛之落牛体双凫之飞海曲以有数之物託于无穷若草木离土衆星离天不足以喻焉如清秋观海苐见澶漫宁测其深譬如有人逰于大海中流四望涯际莫知如人已见转轮圣王则不求见诸余小王是知登崑阆者必培塿于衆山㳺溟渤者亦坳堂于羣澍谅其然矣佛言海中有大鱼一者长四千里二者长八千里三者长万二千里四者长万六千里五者长二万里六者长二万四千里七者长二万八千里学问不值明师安知天下有大道乎乗船逰于洿池泉流安知天下有江海夫百樑之构兴则鄙茅茨之仄陋覩斯论之宏旷则知偏悟之鄙倍观无爲之行还视世事犹临天井而闚溪谷登嵩岱而见丘垤矣小见初六童观小人道也六二闚观利女贞象曰闚观女贞亦可丑也童观者处于观时而最逺朝廷之美体是柔弱不能自进无所鍳见唯如童稚之子而观望也尹子曰松栢之䑕不知堂宻之有美枞观者未覩指聼者未闻音犹鹪明已翔乎寥廓而罗者犹视乎薮泽悲夫夫子之爲方也若以管窥天以郄视文太傅在前説相鼠之诗尊曰无持布鼔过雷门夫荷旃被毳者难与道纯緜之丽宻羮藜唅糗者不足与论太牢之滋味今子廼以鸱枭而笑凤凰执蝘蜓而嘲龟龙不亦病乎子徒笑我𤣥之尚白吾亦笑子之病甚不遭㬰跗扁鹊悲夫今子处皇世而论战国耀所闻而疑所觌欲从旄敦而度髙虖泰山懐氿滥而测深虖重渊亦未至也所谓见势利之华闇道徳之实守突奥之荧烛未卬天庭而覩白日也自以爲能行兵于井底㳺歩于牛蹄卓曰鸿鹄固有逺志但燕雀自不知耳嵩曰昔与明公俱爲鸿鹄不意今日变爲凤凰耳子虽光丽既美且艳管闚筐举守厥所见未可以言八纮之形埒信万事之精练也若宾可谓习外观之晖晖未覩幽人之髣髴也见俗人之不容未喻圣皇之兼爱也循方圎于规矩未知大形之无外也近虽预观尺锦而不覩金玉小人管窥悬象何能见𤣥穹之广大子独不闻夫埳井之鼃乎谓东海之鼈曰吾乐与吾跳梁乎井干之上入休乎缺甃之崖赴水则接掖持頥蹶泥则没足灭跗还虷蠏与科斗莫吾能若也且夫擅一壑之水而跨跱蹈井之乐此亦至矣夫子奚不时来入观乎东海之鼈左足未入而右膝已絷矣于是逡巡而却告之海曰夫千里之逺不足以举其大千仭之髙不足以极其深禹之时十年九潦而水弗爲加益汤之时八年七旱而崖不爲加损夫不爲顷久推移不以多少进退者此亦东海之大乐也于是埳井之鼃闻之适适然惊规规然自失也且夫知不知是非之竟而犹欲观于庄子之言是犹使蚊负山商蚷驰河也必不胜任矣是直用管闚天用锥指地也不亦小乎且子独不闻夫夀陵余子之学行于邯郸与未得国能又失其故行矣直匍匐而归耳贤圣不明道徳不一天下多得一察焉以自好譬如耳目鼻口皆有所明不能相通犹百家衆技也皆有所长时有所用虽然不该不徧一曲之士也百家异説各有所出若夫墨杨申韩之于治道犹盖之无一撩而轮之无一辐有之可以备数无之未有害于用也已自以爲独擅之不通之于天地之情也今夫冶工之铸器金踊跃于鑪中必有波溢而播弃者其中地而凝滞亦有以象于物者矣其形虽有所小周哉然未可以保于周室之九鼎也有况比于规形者乎其与道相去亦逺矣鹊巢知风之所起獭穴知水髙下晖日知晏隂谐知雨爲是谓人智不如鸟兽则不然故通于一伎察于一辞可与曲説未可与广应也夫随一隅之迹而不知因天地以㳺惑莫大焉虽时有所合然而不足贵也譬若旱嵗之土龙疾疫之刍灵是爲帝者也所以贵圣人者以其能龙变也今卷卷然守一节推一行虽以毁碎灭沈犹且弗易也此察于小好而塞于大道也诸生议不干天则入渊乃欲以闾里之治而况国家之大事亦不㡬矣发于畎亩出于穷巷不知冰水之寒若醉而新寐殊不足与言也邹子疾晚世之儒墨不知天地之𢎞昭旷之道将一曲而欲道九折守一隅而欲知万方犹无准平而欲知髙下无规矩而欲知方圎也譬若以管窥天以锥刺地所窥者甚大所见者甚少初一沈耳于闺不闻贞测曰沈耳于闺失徳体也子徒见无懐子渔傲于楚矶而乌知有心氏击磬于卫国是犹覩山鸡之垂翰于樊笼而乌覩凤凰之翺翔于霄汉乎何所规之不广也鰕䱉㳺潢潦不知江海流燕雀戯藩柴安识鸿鹄㳺夫蘙荟之翔叵以论垂天之凌蹄涔之逰无以知绛虬之腾钧天之庭岂伶人之所蹑无航之津岂苍兕之所渉非天下之至通难与言山海之义矣目察百歩不能了了而欲以所见爲有所不见爲无则天下之所无者亦必多矣所谓以指测海指极而云水尽者也蜉蝣校巨鳌白及料大椿岂所能及哉夫寸鮹汎迹滥水之中则谓天下无四海之广也芒蝎宛转果核之内则谓人极之界尽于兹也虽告之以无涯之浩汗语之以宇宙之恢阔以爲空言必不肯信也人生星宿各有所值既详之于别篇矣子可谓戴盆以仰望不睹七曜之炳粲蹔引领于大川不知重渊之竒怪也夫以管窥之狭见而孤塞其聪明之所不及是何异以一寻之绠汲百仭之深不觉所用之短而云井之无水也子可谓守培塿玩狐丘未登阆风而临云霓翫滢汀㳺潢洿未浮南溟而渉天汉夫鋭志于雏䑕者不识驺虞之用心盛务于庭粒者安知鸳鸾之逺指犹焦螟之笑云鹏朝菌之怪大椿坎蛙之疑海鼈井蛇之嗤应龙也子诚喜惧于劝沮焉识𤣥旷之髙韵哉夫论管宂者不可问以九陔之无外习拘阂者不可督以拔萃之独见学者専守一业㳺井忽海遂䟾踬于泥泞之中而沈滞乎不移之困偏嗜酸甜者莫能甞其味也用思有限者不得辩其神也吾子所谓窜巢穴之沈昧不知八纮之无外守灯烛之宵曜不识三光之晃朗逰潢洿之浅狭未觉南溟之浩汗滞丘垤之位埤不寤嵩岱之峻极也若独亢然立乎髙山之顶守一家之偏尚此故俗中之一物鲵䲡専制于小沟翫其碛砾而不窥玉渊者未知骊龙之所蟠也习其敝邑而不觌上邦者未知英雄之所躔也习蓼虫之忘辛翫进退之惟谷非常寐而无觉不覩皇舆之轨躅若客所谓末学肤受贵耳而贱目者也借问蜉蝣軰宁知龟鹤年今子执分寸而㒺亿度处把握而却寥廓野人有快炙背而美芹子者欲献之至尊虽有区区之意亦已疏矣区区管窥岂能照一隅哉不登阆风安以瞻殊目之形不歩景宿何以观恢廓之表是以迷麤者循一往之智狷介者守一方之矫岂知火林之蔚炎柯冰津之擢阳草此郎亦管中窥豹时见一斑坳塘汎水岂议大渎之流覆篑爲峰终乖小鲁之説生处深宫未觌焦原之险不出户庭岂观砥柱之峻盖闻井鱼之不识巨海夏虫之不见冬氷故知局于泥甃者未测沧溟之浩汗笃于一时者宁信寒暑之推移由天之道观恵施之能其一蚊一䖟之劳者耶蛮触之战争似䲡魽之跳跃山中人不信有大鱼大如木海上人不信有大木大如鱼不通乎有无相包虚实相含犹𤓰瓠之瓣不覩区蔓之有邻也虮蝨藏于裘褐不知都邑之多人也夫鸿鹄髙飞终日驰骛而不知宇宙之外制法之人拘教之士累年学问终身谈论而不知道徳之大也殉蠡管之察是病髙深执蟪菌之辰终欺嵗祀譬若男子欲见遮迦越罗者未见遮迦越罗反见小王想其形容被服谛熟观之便唿言是爲遮迦越罗阎浮地利有王名曰镜靣时勅使者令行我国界无眼人悉将来至殿下使者受勅即行将诸无眼人到殿下以白王王勅大臣悉将是人去示其象臣即将到象廏一一示之令持象有持足者尾者尾本者腹者胁者背者耳者头者牙鼻者悉示已便将诣王所王悉问汝曹审见象不对言我悉见王言何类中有得足者言明王象如柱得尾者曰如扫箒得尾本者言如枝得腹者言如埵得胁者言如壁得背者言如髙岸得耳者言如大箕得头者言如臼得牙者言如角得鼻者言如索便复于持前共诤讼象昔有国王征国中诸盲人令于象廏中观象中有持象足者中有持象鼻者中有持象耳者中有持象尾者去后共相问象何等类持象足者言象大如柱持象鼻者言象如绳索持象耳者言象如簸箕持象尾者言象如大箒皆共诤之盲人各自信其意譬如人各见少所经不逹其法自谓大解亦如是若子可谓见礼制之华而闇道徳之实闚炬烛之明未覩天庭之日也子出自井坂之渊未见江湖之望矣有方之识各期所见鳞介之物不达臯壤之事毛羽之族不识流浪之势自得于窞井者则怪逰溟之量翻翥于数仭者则疑沖天之力或有三盲摸象得象耳者争云象如簸箕得象鼻者争云象如舂杵虽获象一方终不得全象之实子説泥洹是死真摸象之一盲矣夫食木之虫尚不知皮外之味岂知宇宙之广哉亦由江南吴不信有千人帐河北汉不信有万石船无得以蓬艾之小心测扶揺之逺运也遇殊夫事苦则矜全之情薄生厚故安存之虑深登髙不惧者胥靡之人也坐不垂堂者千金之子也原其大略归于所安而已矣饿夫庸𨽻抱闗屠钓之伦一旦而都卿相之位建金石之号者或有懐颜孟之术抱伊管之略没世而不齿者此言有事之世易爲功无爲之时难爲名也人之生譬如一树花同发一枝俱开一蔕随风而堕自有拂帘幌坠于茵席之上自有闗篱墙落于溷粪之侧道固既登龙门而孙蔚犹沈涓浍若人之于色也无不知説美者而美者未必遇也故嫫母执乎黄帝黄帝曰属女徳而弗忘与女正而弗衰虽恶奚伤若人之于滋味无不説甘脆而甘脆未必受也文王嗜菖蒲俎孔子闻而服之缩頞而食之三年然后胜之且富人则车舆衣纂锦马饰傅旄象帷幕茵席绮绣条组青黄相错不可爲象贫人则夏被褐带索含菽饮水以充肠以支暑热冬则羊裘解札短褐不掩形而炀灶口故其爲编户齐民无以异然贫富之相去也犹人君与仆虏不足以论之钧之缟也一端以爲冠一端以爲冠则戴致之则蹍履之狂谲不受禄而诛段干木辞相而显所行同也而利害异者时使然也俱行道徳祸福不均竝为仁义利害不同晋文修文徳徐偃行仁义文公以赏赐偃王以破灭鲁人爲父报仇安行不走追者舍之牛缺为盗所夺和意不恐盗还杀之文徳与仁义同不走与不恐等然文公鲁人得福偃王牛缺得祸者文公鲁人幸而偃王牛缺不幸也百金之家境外无絶交千乗之国同盟无废赠财多故也使谷食如水火虽贪恡之人越境而布施矣故财少则正礼不能举一有余则妄施能于千家贫无斗筲之储者难责以交施矣且逆旅之妾恶者以自恶为贵美者以自美得贱美恶之形在目而贵贱不同是非之情先着故美恶不能移也昔韩昭侯醉卧而寒典官加之以衣觉而问之知典官有爱于己者以越职之故而加诛焉卫之骖乗见御者之非从后唿车有救危之意不䝉其罪加之以衣恐主之寒唿车忧君之危忠爱之情是同越职之愆亦等典官获罪唿车见徳遇不遇也春日丽天而隠者不照秋霜被地而蔽者不伤遇不遇也齐之华士栖志丘壑而太公诛之魏之干木遁世幽居而文侯敬之太公之贤非有减于文侯干木之徳非有逾于华士而或荣或戮者遇不遇也崑山之下以玉抵鸟彭蠡之滨以鱼食犬而人不爱者非性轻财所丰故也挈瓶水执求火而人不恡非性好施有余故也懐璧之子未必能恵而人兢亲者有恵人之资也被褐之士性能轻财而皆踈之者无恵人之资也结绶生纒牵弹冠去埃尘郁郁涧底松离离山上苗以彼径寸茎䕃此百尺条我若西流水子爲东峙岳丝俱生于蠺铜都出于石作缯则贱作锦则贵铸铃则小铸钟则大光武凤翔于南阳燕雀化作鹓鶵二汉之臣焕烂如三辰之附长天长平之卒磊落如秋草之中繁霜势使然也以舜禹之登庸孔氏之穷屈不似跛鼈之与晨骥乎市处者仆妾脍炙而食市饶也壅泉沃韭织履之氓从兄弟室父往而不得粗糒焉非爱其仆妾恶其室父也此其饶羡之与不足也家富棘族聚居贫兄弟离如人渴乏廵逰旷野一得清凉美水一无所得受渴之苦得冷水者无人持与受渴乏者亦无遮障不许与水各以业因受苦乐报不遇井被渫治则清洁可食九三处下卦之上异初六井泥之时得位而有应于上非射鲋之象但井以上出爲用犹在下体未有成功功既未成井虽渫治未食也井渫而不见食犹人修己全洁而不见用使我心中恻怆山有榛隰有苓云谁之思西方美人柏舟言仁而不遇也山之有榛木隰之有苓草各得其所以兴卫之有硕人而在贱职可谓处非其位乃榛苓之不如初累弃彼虙妃兮更思瑶台之逸女抨雄鸩以作媒兮何百离而曽不一耦懿神龙之渊潜兮竢庆云而将举亡春风之被离兮孰焉知龙之所处屈原以髙行仕楚亦犹资美女之髢卖于九戎而求其利必不得也使骏马驰骛于屈曲艰阻之中则与驴骡齐足怪此寳鼎未受牺牛大羮之和久在煎熬脔割之间抱玉乗龙骥不逢乐与和良璞不剖必有泣血以相明者矣灵芝生河洲动揺因洪波兰荣一何晚严霜瘁其柯哀哉二芳草不植太山阿骐骥马不试婆娑槽枥间壮士志未伸坎轲多辛酸当此之时若失水之鱼䘮家之狗行不胜衣言不出口虽有恵音莫过韶濩虽有腾鳞终仆一壑凤栖五朞龙蟠六年英耀秃落羽仪摧残握隋珠与蕙若兮时莫悦而未遑铅陵策良驷造父爲之悲不怨吴坂峻但恨伯乐稀握瑜懐玉之士瞻郑邦而知退章甫翠履之人望闽郷而叹息既有惜于苽悬且自悲于井渫嗣宗穷途杨朱岐路征蓬长逰流水不归欲飞无假翼思鸣不值晨凡遇合也时不合必待合而后行故比翼之鸟死乎木比目之鱼死乎海一方病矣医能治之而上弗肯使也应侯与贾午子坐闻其鼓琴之声应侯曰今日之琴一何悲也贾午子曰夫张急调下故使之悲耳急张者良材也调下者官卑也取夫良材而卑官之安能无悲乎由是观之君子道狭耳诚不逢其明主狭道之中又将险危闭塞无可从出者皇陛九重絶不可登谓天盖髙未见王公华薄实藁衣弊如络女巧不成丝布爲玉硕鼠四足不能上屋颜氏淑徳未有爵禄或曰隠道多端曰固也圣言圣行不逢其时圣人隠也贤言贤行不逢其时贤者隠也谈言谈行不逢其时谈者隠也天以薄蚀爲疾地以崩溢爲疾天子以幽厉爲疾王侯以骄泰为疾士以贫蹇爲疾大夫以酷佞爲疾庶人以饥寒爲疾今征君之疾蹇也国不举贤使士有蹇疾羇于道路轩冕者多豺狼之羣膏粱者多犬豕之軰由此观之士安得而无疾也夫疾以薄蚀崩溢故天地以圣人爲医疾以幽厉骄泰故天子王侯以贤士爲医疾以贫蹇故士以梦北爲医疾以酷佞故大夫以明主爲医疾以饥寒故庶人以循吏爲医然则徴君之疾药石有所不制鬼神有所不虐寒暑有所不侵征于色而不见其藁动于声而不见其戚歌于鼓琴而不见其乐叹于临川而不见其忧此征君之所以爲疾也言我外有芬芳之徳内有玉泽之质二美杂㑹兼在于已而不得施用故独保明其身无有亏歇而已屈原以爲神无形声难事易失然人渴心尽礼则歆其祀而恵以福自伤履行忠诚以事于君不见信用而身放逐以危殆也言已懐持美玉之徳遭世闇惑不别美恶抱寳穷困而无所语也言骐骥不遇伯乐则无所程量其才力也以言贤臣不遇明君则无所施其智能也言孟夏四月纯阳用事煦成万物草木之类莫不莽莽盛茂自伤不䝉君恵而独放弃不若草木也人梦登天无以渡犹欲事君而无其路也但有劳极心志终无辅佐言泽中香草茂盛覆被径路人无采取者水卒増益断没其道将至弃捐也以言贤人久处山野君不事用亦将陨颠也言已欲待明君之政清洁之化以感激风俗而君愈贪浊如氛雾之气来之塺人也言已竭忠信以事君而不见用犹抱此昭华寳璋衒卖之或伐薪于山轻小之木合能束之至于大木十围以上引之不能动推之不能移则委之于山林収所束之小木而归由斯以论知能之大者其犹十围以上木也人力不能举荐其犹薪者不能推引大木也希鹏举以抟天蹶青云而奋羽企驷跃而改驾任中才之展御望前軏而致策顾后乗而安驱庆云未时兴云龙潜作鱼神鸾失其俦还从燕雀居思荐寳以继佩怨和璞之始镌思黄钟以协律怨伶之不存嗟所图之莫合帐藴结而延伫㫖酒盈尊莫与交欢瑟琴在御谁与鼔弹虽有好音谁与清歌虽有姝颜谁与发华夫珪璋居肆而不售矧乃翳于槃璞乎竒士扣角而见遏况乃潜于臯薮乎操筑而不值武丁抱竿而不遇西伯兵兴之世武贵文寝俗人视儒士如仆虏见经诰如芥壤者何哉由于声名背乎此也夫不用譬犹售章甫于夷越狥髯蛇于华夷矣商风宵肃则絺扇废登危陟峻则轻舟弃干戈云扰则文儒退䘮乱既平则武夫黜世之烈士愿爲赏者授命犹瞽者之思视躄者之想行而目终不得开足不得伸徒自悲夫士之居穷巷若鸟之在笼中也何邵诗曰亮无风云㑹安能袭尘轨言爲瑕秽动増泥滓衆满堂而饮酒独向隅而掩泪衆鸟皆有所登栖兮凤独遑遑而无所集谓骐骥兮安归谓凤凰兮安栖变古易俗兮世衰今之相者兮举肥昔我资章甫聊以适诸越行行入幽荒瓯骆从祝发穷年非所用此货将安设瓴甋夸玙璠鱼目笑明月习习笼中鸟举翮触四隅落落穷巷士抱影守空庐万族各有託孤云独无依暧暧虚中灭何时见余辉皎皎白素丝织爲寒女衣寒女虽妙巧不得秉杼机简珠堕沙石何能中自谐骐骥长鸣伯乐昭其能卢狗悲号韩国知其才是以效之齐楚之路以逞千里之任试之狡兔之捷以验抟噬之用今臣志狗马之㣲功窃自惟度终无伯乐韩国之举是以于邑而窃自痛者也昔之玉质金相英髦秀逹皆宾斥于当年韫竒才而莫用候草木以共彫与麋鹿而同死膏涂平原骨填川谷堙灭而无闻者岂可胜道哉君山鸿渐铩羽仪于髙云敬通凤起摧迅翮于风穴此岂才不足而行有遗哉雄心摧于弱情壮图终于哀志长算屈于短日逺迹顿于促路虽懐琼而握兰徒芳洁而谁亮伯牙之絶絃兮无钟子期而聴之和抱璞而泣血兮安得良工而剖之悲楚人之和氏兮献寳玉以爲石遇厉武之不察兮羌两足以毕斮直顺常道闗津难渡欲骋韩卢时无狡兔衆涂圯塞投足何错斥鷃擅蒿林仰笑神凤飞坎井蝤蛭宅神龟安所归竭忠诚而事君兮反离羣而赘肬南国有佳人容华若桃李朝逰江北岸夕宿潇湘沚时俗薄朱颜谁为发皓齿播芬烟而不燻张明镜而不照如知庸聴局方悟大音赊掷五木子十掷辄鞬岂复是掷子之拙吾好掷政极此耳不曝骨于龙门终低头于马坂日月虽临照仄陋难明敡早荣羞日及晚知惭豫章日出地上其明乃光至其入也明则伤矣故谓之明夷日之明伤犹圣人君子有明徳而遭乱世抑在下位喻林卷三十一喻林卷三十二钦定四库全书喻林卷三十二明徐元太撰人事门修治山上有水蹇君子以反身修徳山下有泽损君子以惩忿室欲六四损其疾使遄有喜无咎六四井甃无咎象曰井甃无咎修井也鼎之倒趾失其所利鼎覆而不失其利在于写出否秽之物也他山之石可以爲错他山之石可以攻玉玉之缺尚可磨鑢而平人君政教一失谁能反覆之武公能学问聴諌以礼自修而成其徳美如骨之见切如象之见磋如玉之见琢如石之见磨以成其寳器珠曰切象曰磋玉曰琢石曰磨木曰刻金曰镂革曰剥羽曰析医师掌医之政令聚毒药以共医事凡邦之有疾病者疮疡者造焉则使医分而治之嵗终则稽其医事以制其食十全爲上十失一次之十失二次之十失三次之十失四爲下凡疗疡以五毒攻之以五气养之以五药疗之以五味节之凡药以酸养骨以辛养筋以咸养脉以苦养气以甘养肉以滑养窍物有不圎者规之使圎行有不周者正之使备犹规正物然西子蒙不洁则人皆掩鼻而过之虽有恶人齐戒沐浴则可以祀上帝如切如磋者道学也如琢如磨者自修也剟其瑕砾搴其萧稂玉石之被雕磨犹人自修餙人之有冠犹宫室之有墙屋也粪除而已又何加焉当以疾病爲谕安得不用汤药针艾救之哉王逸曰工明于所画念其绳墨则曲木直而恶木好孙卿子曰拘木必待隠括蒸揉然后直也被此笃病久荣卫动不安闻有韩衆药信来给一丸独孤公犹镜也每被磨莹皎然益明隙大则崩毁将至故宜有以抵之也意不可恣也夫木之性以櫽括自直可以人而不如木乎子不见夫鸡耶聚谷如陵跪而啄之若纵子之意则与鸡岂有异乎砥砺琢磨非金也而可以利金诗书辟立非我也而可以厉心扬水潜凿使石洁白謣言败俗謣好败则姑息败徳君子谨于言慎于好亟于时吾不见震风之能动聋瞶也次七増其髙刄其峭丘贞测曰増髙刄峭与损皆行也次八或击之或刺之脩其𤣥鍳渝测曰击之刺之过以衰也次七拂其恶从其淑雄黄食肉测曰拂恶从淑救凶也次七逹于砭割前亡后赖测曰逹于砭割终以不废也次六息金消石往小来奕测曰息金消石美日大也初一断心灭斧㝠其绳矩测曰断心灭斧内自治也次三决其聋利以治秽测曰决其聋利有谋也上九疾其疾巫毉不失测曰疾其疾能自毉也次八丰墙峭阯三嵗不筑崩测曰丰墙之峭崩不迟也次七视其瑕无秽测曰视其瑕能自矫也次五黄儿以中蕃君子以之洗于愆测曰黄儿以中过以洗也次八辅其折廅其缺其人晖且偈测曰辅折廅缺犹可善也次二割其肬赘利以无秽测曰割其肬赘恶不得大也刀不利于瓦石上刏之衣破者补带短者续贫劣宅屋不具墙壁宇达人指訾之如财货富愈起屋筑墙以自蔽鄣爲之具宅人弗复非山野草茂钩䥥斩刈乃成道路也士未入道门邪恶未除犹山野草木未斩刈不成路也夫恶犹疾也攻之则益悛不攻则曰甚故君子相求也非特兴善也将以攻恶也恶不废则善不兴自然之道也疼痾结于府藏疾病散于肌体者必假脉诊以察其盈虚投药石以攻其所苦若心非嗜欲所乱病非寒暑所伤则医师之用宜其废也世咸知积小可以髙大而不悟损多可以至少夫九层起于累土髙岸遂爲幽谷茍功无废舎不期朝夕则无微而不积无大而不亏矣今砥砺之与刀劔相磨不已则知其将尽古人六十笑五十九不逺迷复乃觉有以也火所以成熟牲体今有脂肪之肉必当澡濯釜鼎以煮渫之黡有疵也有疵者欲披除之云翳于日则不能照垢汚于玉则不能光人咸知餙其容而莫知饰其性性之不饰或愆礼正斧之藻之克念作圣疗暑莫如亲水救寒莫如重裘止谤莫如修身浴者振衣沐者弹冠人知正服莫知行端金虽能照尘积翳朗人咸知镜其貌而莫能照其身雕良玉于亷刿錬贞金于鍌鋈瞻彼缉狐既资良冶相诸笋玉犹待他山飞尘秽清流朝云蔽日光秋兰岂不芬鲍肆乱其芳河决溃金堤一手不能障木以绳直金以淬刚必须砥砺就其锋铓夫丝舍而弗治则腐而弃使女缲之以爲美锦人君朝而服之与其澡于水宁澡于徳水之清犹可秽也徳之服不可尘也其田虽良薅锄乃芳其宅虽善修移乃昌田秽不修节莠并生田苖不起囷仓虚空形乐志苦病生于脉治之以炙刺形乐志乐病生于肉治之以鍼石形苦志乐病生于筋治之以熨引形苦志苦病生于咽嗌治之以百药形数惊恐经络不通病生于不仁治之以按摩醪药譬如金鑛精加铸錬除去砂砾唯有真金造诸饰好严身之具亦如人中毒迷闷心狂乱以火而炙疗因此得除愈世间虽有诸医充满世界不能了知三种大患何以故彼皆不善又无智故而不能识贪瞋痴等三种大患彼无智医非惟不识三种大患又不了知三大良药对治三患何等爲三所谓不能了知贪欲大患不浄良药而爲对治瞋恚大患慈心良药而爲对治愚痴大患缘起良药而爲对治如是诸医惟能疗治一二别病不能普治一切衆病惟能暂治少时降损非爲尽病毕竟除瘥譬如垢衣以灰汁浣濯垢灭衣在何以故垢已去故以垢去故衣得清浄重病离良医疗治方更剧犹如上色金生垢不浄因火槖鉆椎赤土人力磨拭莹治便得明浄譬如故车方便修治得有所至贪爲极热病佛是大良医不诵爲言垢不勤爲家垢不严爲色垢放逸爲事垢羸马比良弃恶爲贤譬如药师三种病冷热风病除灭故应病与药佛如是婬怒痴病随药灭犹如彼巧匠者观彼朽车严治修饰逺致重载无所缺损身譬如地善意如禾恶意如草不去草秽禾实不成人不去恶意亦不得道学者有苦不学者无有苦学者有苦譬如人田种当先犂去草秽便多得收是爲先苦不学者无有苦譬如地不犂续自生蒺䔧恶物是爲不学无有苦何名爲知病所起随起用药谓知其病或从风起或从癀起或从痰起或从癊起或从骨节起或积实所起知如是等病所起䖏随用药治令得安乐譬如多食不消若不疗治于身爲患箭镝在体虽沈深难拔良方妙术犹可令出譬如垢腻之衣则以灰泥淹之经宿以水浣之一时都去又如金银等诸寳不以轻贱故烧鍜磨打譬如善浣衣师能除秽垢若于寒时爲治寒苦追求覆障以爲对治若于热时爲治热苦追求沐浴以爲对治渉路作业有劬劳者爲治劳苦求按摩等以爲对治今当以惭愧水洗浴识尘执发露刀割覆藏网如百年垢衣可于一日浣令鲜浄持正天下有山遯君子以逺小人不恶而严厌浥行露岂不夙夜谓行多露出其东门有女如云虽则如云匪我思存缟衣綦巾聊乐我员出其闉阇有女如荼虽则如荼匪我思且缟衣茹藘聊可与娱非礼相陵则狗吠人皆渉我友未至我独待之而不渉以言室家之道非得所适贞女不行汉也江也其欲渡之者必有潜行乗泭之道今以广长之故故不可也喻女之贞洁犯礼而往将不至也木以髙其枝叶之故故人不得就而止息也贤女虽出㳺流水之上人无欲求犯礼者亦由贞洁使之然贞静之女其美色姝然又能服从君子待礼而后动自防如城隅然髙而不可喻诸侯之不可起行妄伐犹飞隼之不可飞扬妄作也乐易之君子其求福修徳以俟之不爲回邪之行要之如葛藟之延蔓于条枚是其性也子茍欲勉我以世路不知其跌而失吾之度也且一礼不备贞女耻之况命士乎禀仲尼之道不在奔车之上资伯夷之运不䖏覆舟之下卑而正者可増髙而倚者且崩古者杨墨塞路孟子辞而辟之廓如也后之塞路者有矣窃自比于孟子或问交五声十二律也或雅或郑何也曰中正则雅多哇则郑请问本曰黄钟以生之中正以平之确乎郑卫不能入也凤鸟跄跄匪尧之庭亨龙潜升其贞利乎或问处秦之世抱周之书益乎曰举世寒貂狐不亦燠乎鍼锥所穿无不畅逹使鍼锥末方穿物无一分之深矣贤儒方节而行无鍼锥之鋭固安能自穿取畅逹之功乎言欲使已变节而从俗犹曏者欲释阶登天之态也言橘受命于江南不可移徙种于北地则化爲枳也屈原自比志节如橘亦不可移徙也言人刓削方木欲以爲圜其常法度尚未废以言谗人譛逐放已欲使改行亦终守正而不易也安肯蹙太山之峻以适凿枘之中敛垂天之羽爲戒旦之役编于仕类而抑郁庸儿之下舍鸾凤之材适枳棘之薮竞腐鼠于踞鸱而枉尺以直寻哉安肯衒沽以进趋揭其不赀之寳以竞燕石之售哉若能阔礼门以悬规标义路以植矩然后踰垣者折肱㨗径者灭迹骥不骤进而求服兮凤亦不贪餧而妄食不仰操而茍容兮譬临河而无航欲巧笑以干媚兮非余心之所甞既秉丹石心宁流素丝涕珪璋虽特逹明月难闇投志怦怦而内直兮履绳墨而不颇执权衡而无私兮称轻重而不差刓方以爲圜兮常度未替令薜茘而爲理兮惮举趾而缘木因芙蓉而爲媒兮惮蹇裳而濡足登髙吾不説兮入下吾不能虽松梧之贞脆岂荣彫其异心毛伯成既负其才气常称宁爲兰摧玉折不作萧敷艾荣丈夫耻于受辱贞女羞于节亏贞松隆冬以擢秀金菊吐翘以凌霜绿衣虽多无贵于色邪径虽利无尚于直吾将以清谈爲筐篚以机神爲币帛孔子病子贡出卜孔子曰子待也吾坐席不敢先居处若齐食饮若祭吾卜之久矣羣犬吠新客佞闇排䟱宾直途既已塞曲路非所遵翎有六翮飞则沖天麋有四足走便入海下官肤体疎嬾手足迟钝不能逐飞追走逺事佞人虽处秽恶无所染汚犹如明珠在沙碛中犹如莲花在浊水内能壊一切外道异论摧伏敌阵建立胜旛夫正道难毁邪理易退譬若轻羽在髙遇风则飞细石在谷逢流则转唯泰山不爲飘风所动磐石不爲疾流所回是以梅李见霜而落叶松栢嵗寒之不凋信矣立事不失道徳犹调絃不失宫商慎始天与水违行讼君子以作事谋始凡教在初而法在始家渎而后严之志变而后治之则悔矣隂阳之气无爲故积驯履霜必至于坚冰以明人事有爲不可不制其节度故于履霜而遂以坚冰爲戒所以防渐虑㣲慎终于始也若生子罔不在厥初生自贻哲命王新即政始服行教化当如子之初生习爲善则善矣自遗智命无不在其初生爲政之道亦犹是也将大雨雪始必㣲温雪自上下遇温气而抟谓之霰久而寒胜则大雪矣喻幽王之不亲九族亦有渐自微至甚如先霰后大雪隰中有苌楚之草性生正直及其长大其猗傩然枝条柔弱不妄寻蔓草木以兴人于少小之时能正直端悫虽长大亦不妄淫恣情慾凤凰生而有仁义之意虎狼生而有贪戾之心两者不等各以其母呜唿戒之哉无养乳虎将伤天下故曰素成胎教之道源泉所来也委流所聚也始出一勺卒成不测赵文子冠见韩献子献子曰戒之此谓成人成人在始与善始与善善进善不善蔑由至矣始与不善不善进不善善亦蔑由至矣如草木之产也各以其物夫坚树在始始不固本终必稿落且知子者贤父知臣者明君子不肖则家亡臣不忠则国乱国乱不可以安也家亡不可以全也是以君子防其始圣人闲其端正其末者端其本善其后者慎其先旧非本旧因新以成旧者也狎非先狎因疎以成狎者也桓公观于廏问廏吏曰廏何事最难廏吏未对管仲对曰夷吾甞爲圉人矣傅马栈最难先傅曲木曲木又求曲木曲木已傅直木无所施矣先傅直木直木又求直木直木已傅曲木亦无所施矣圣人之与人约结也上观其事君也内观其事亲也必有可知之理然后约结约结而不袭于理后必相倍故曰不重之结虽固必解道之用也贵其重也得鱼在于投饵得语在于发端发端则语应投饵则鱼来杨朱哭衢涂曰此夫过举蹞歩而觉跌千里者夫哀哭之此亦荣辱安危存亡之衢已此其爲可哀甚于衢涂南方有鸟名曰干吉食其子不择肉子常不遂今肹与鲋童子也随大夫而化者不可养以不义之肉次三赤子扶扶元贞有终测曰赤子扶扶父母瞻也初一羡于初其次迂涂测曰羡于初后难正也鸡伏卵而未孚始化之时谓之涅少小之人其志易徙有异于橘也譬犹练丝染之蓝则青染之丹则赤十五之子其犹丝也其有所渐化爲善恶犹蓝丹之染练丝使之爲青赤也青赤一成真色无异是故杨子哭岐道墨子哭练丝也盖伤离本不可复变也匠流末者未若挺冶元兆之中整已然者不逮原本乎𤣥朴之外俗谚曰教妇初来教儿婴孩诚哉斯语髙以下基洪由纤起川广自源成人在始夫大事之将兴也由水之出于山也始于润湿见于涟涟绵绵涓涓流爲溪谷汨汨汤汤济舟漂石以成江海深大不测天地之道始必有终终必有始阳气安于潜龙故能铄金隂气宁于履霜故能凝冰木善秋毫故能百寻水乐涓涓故能成海飞禽逸于卵鷇故能髙翔羣兽预于胎䍮故能逺走夫陟百仭之髙岑发自初歩履八门之苦难起自染心初正则终循干立未可持一炁无偏阿所种还自生植此荆棘根何由望蹇林譬如有人学善射术先自安立譬如瓮器先贮毒药投少石蜜不任食用犹如牛渡水导者而不正一切皆不正斯由本导故犹如有诸苦果之子所谓苦果苦参子葶苈子毕地槃特子及余苦子便于良地种此诸子然后生苖犹复故苦所以然者以其子本苦故要终汔至亦未繘井羸其缾凶小狐虽能渡而无余力将济而濡其尾力竭于斯不能续终险难犹未足以济也济未济者必有余力也虽汲水以至井上然绠出犹未离井口而钩羸其缾而覆之也弃其方成之功虽有出井之劳而与未汲不异喻人行常徳须善始令终若有初无终则必致凶咎不矜细行终累大徳爲山九仭功亏一篑未成一篑犹不爲山是以圣人干干日昃慎终如始譬如爲山已髙九仭其功亏损在于一篑惟少一篑而止犹尚不成山以喻树徳行政小有不终徳政则不成矣有爲者辟若掘井掘井九轫而不及泉犹爲弃井也诗云行百里者半于九十此言末路之难始虽垂翅回谿终能奋翼黾池可谓失之东隅收之桑榆譬由行舟虽不横截迅流然俄向所趣渐靡而往终得其济经始获其多福虑终取其少祸夫唯无损则至坚矣夫唯无益则至厚矣坚故终不损厚故终不薄筑社之役蹇蹶而筑之端冕而事之神与之福能长保国者能终善者也诸侯竝立能终善者爲长列士竝学能终善者爲师且以巧鬬力者始乎阳常卒乎隂泰至则多竒巧以礼饮酒者始乎治常卒乎乱泰至则多竒乐凡事亦然始乎谅常卒乎鄙其作始也简其将毕也必巨天地以日月不过陵谷不迁爲成人事以长保元亨考终厥命爲成昔者江出于岷山其始出也其源可以滥觞及其至江之津也不放舟不避风则不可渉也非维下流水多耶谚曰筑社者㩷撅而置之端冕而祀之今子与我取之而不与我置之与我置之而不与我祀之焉可至人不容若眯而抚若跌而据圣人之爲治漠然不见贤焉终而后知其可大也若日之行骥骐不能与之争逺雨之集无能霑待其止而能有濡矢之发无能贯待其止而能有穿唯止能止衆止昔者宋人好善者三世不解家无故而黒牛生白犊以问先生先生曰此吉祥以飨鬼神居一年其父无故而盲牛又复生白犊其父又复使其子以问先生其子曰前听先生言而失明今有复问之柰何其父曰圣人之言先忤而后合其事未究固试往复问之其子又复问先生先生曰此吉祥也复以飨鬼神归致命其父其父曰行先生之言也居一年其子又无故而盲其后楚攻宋围其城当此之时易子而食析骸而炊丁壮者死老病童儿皆上城牢守而不下楚王大怒城已破诸城守者皆屠之此独以父子盲之故得无乗城军罢围解则父子俱视夫祸福之转而相生其变难见也故观逐者于其反也而观行者于其终也故舜放弟周公杀兄犹之爲仁也文公树米曽子架羊犹之爲知也先暌后合其道通也文明上照幽暗分矣爲善不直必终其曲爲丑不释必终其恶官怠于宦成病加于少愈祸生于懈惰孝衰于妻子察此四者慎终如始诗曰靡不有初鲜克有终或问徳有始而无终与有终而无始也孰宁曰宁先病而后瘳乎宁先瘳而后病乎上九从徽徽后乃登于阶终测曰从徽徽后得功也上九日没其光贲于东方用视厥始测曰日没贲东终顾始也器非瑚簋必进鋭而退速量拟伊吕虽发晚而到早是以鹪鹩倦翮犹不越乎蓬杪鸢雏徐起顾眄而戾苍昊进篑虽㣲终焉爲山吾见世人清名登而金贝入信誉显而然诺亏不知后之戈㦸毁前之干橹也本同末异杨朱兴哀始素终𤣥墨翟垂涕易曰狐渉水濡其尾此言始之易终之难也成王秀而获实其美在终昭帝苖而未秀其得在始王家门中优者龙凤劣犹虎豹失䕃之后岂龙虎之议譬如牛乳乳变爲酪酪爲生苏生苏爲熟苏熟苏爲醍醐醍醐爲第一当有乳时唯名爲乳不名爲酪苏醍醐如是展转至醍醐时唯名醍醐不名爲乳不名酪苏譬如有二人俱发行入海或有到彼岸或而中断絶昔有衆人与十贾客相随采寳归家时有一人乗车载寳无价明月杂寳无数车重顿踬失伴在后进不见伴退畏盗贼便随邪径御车渉路行未经里数车坠深涧轴折毂败又在旷野无人之䖏椎胷唤唿怨诉无处对车啼哭妖孽见福其恶未熟至其恶熟自受罪酷贞祥见祸其善未熟至其善熟必受其福西方有一国王素无马减损国藏四出推求买得五百匹马以防外敌足以安国养马既久国中无事王便思惟五百匹马食用不少饲养烦劳无益国事便勅所典掩眼令磨可得自食不损国藏马磨既久习于旋回忽然邻国兴兵入境王便约勅被马具庄勇将乗骑如战鬬法鞭马向阵欲直前入诸马得鞭尽旋回走无向敌意邻贼见之知无所能即便直前大破王军以是故知欲求善果报临命终时心马不乱则得随意往不可不先调直心马若不先调直心马者死贼卒至心马盘回终不如意犹如王马不能破贼保全其国是以行人善心不可不常在于胷心譬如毒食初虽香美久则杀人譬如美食恶食俱有杂毒食恶食即时不悦食美即时甘悦久后俱夺命故二不应食譬如乗车西行南有止宿处故回车趣向车与回向处异故可有回向不得但有车而言回向譬如二人欲堕山顶一人有力善巧方便以巧便故虽堕还起得昇山顶一人力少复无方便即往还堕不能复起勇爲我闻吉人爲善惟日不足凶人爲不善亦惟日不足吉人竭日以爲善凶人亦竭日以行恶虽浅陋衡门之下犹可以栖迟逰息以兴虽地狭小国之中犹可以兴治致政举其前必举其后举其左必举其右仁之胜不仁也犹水胜火今之爲仁者犹以一杯水救一车薪之火也不熄则谓之水不胜火此又与于不仁之甚者也有人于此力不能胜一匹雏则爲无力人矣今曰举百钧则爲有力人矣然则举乌获之任是亦爲乌获而已矣夫人岂以不胜爲患哉弗爲耳勐虎之犹豫不若蜂虿之致螫骐骥之局躅不若驽马之安歩孟贲之狐疑不若庸夫之必致也虽有舜禹之智吟而不言不如瘖聋之指麾也此言贵能行之临焚之鸟不可去薪授首之冦何容缓斧行其道道可致也从其门门可入也立其礼礼可成也争其强强可胜也其视太行之险犹之歩仭之丘王独不闻俞跗之爲医乎已成必治鬼神避之夫沐者有弃发除者伤血肉爲人见其难因释其业是无术之事也鑚木取火掘井索泉武王伐纣过隧则斩岸遇水则折舟示人无反志也子勉于前既登絶顶其苦亦息俯视一切皆微眇也譬如大冶錬金一切无不销者喻林卷三十二喻林卷三十三钦定四库全书喻林卷三十三明徐元太撰人事门崇俭六五贲于丘园束帛戋戋吝终吉曷之用二簋可用享九五东邻杀牛不如西邻之禴祭实受其福生十杀一者物十重生一杀十者物顿空十重者王顿空者亡羔羊鹊巢之功致也召南之国化文王之政在位皆节俭正直徳如羔羊也蟋蟀刺晋僖公也俭不中礼故作是诗以闵之古者明王所乗之马系于廐无事则委之以莝有事乃予之谷言爱国用也于其身亦犹然斋而后三举设盛馔恒日则减马此之谓有节也诸侯不恒牛命士不恒豕御而骄奢其闗乎治政污罇土鼔诚则难追画卵彫薪或可易革工事无刻镂女事无文章国之富也土事不文木工不斵金器不镂衣无隅差之削冠无觚嬴之理未甞稼穑粟满仓未甞桑蚕丝满囊得之不以道用之必横夫有尽之物不能给无已之耗江河之流不能盈无底之器也凡人利入少而费用多者犹不供也况无锱铢之来而有千百之往乎冠足以修敬不务其饰衣足以掩形不务其美土事不文木事不镂足以示民也明徳后曰吾前过濯龙门见外家问起居车如流水马如龙亦不谴怒但絶其嵗用冀以嘿止讙耳蒿宫茅柱实兴国之清猷玉席珠衣乃危邦之弊化舜作食器流漆墨其上国之不服者十三禹作祭器墨染其外朱画其内国之不服者三十三克勤惰农自安不昏作劳不服田亩越其罔有黍稷若乗舟汝弗济臭厥载天惟丧殷若穑夫予曷敢不终朕亩若农之服田务耕而不耨维草其宅之既秋而不获维禽其飨之人而获饥去谁哀之如怠惰之农茍自安逸不强作劳于田亩则黍稷无所有就其深矣方之舟之就其浅矣泳之游之何有何无黾勉求之庭燎美宣王也因以箴之夫不鸟之悫谨者人皆爱之可以不劳犹则飞则下止于栩木人虽无事其可获安乎使农人之南亩治其禾稼功至力尽则薿薿然而茂盛人之欲种田求谷必凖功治田谷乃可获喻人君欲立功致治必勤身修徳功乃可立必先种之乃得获若先菑乃得畬也安有无事而取利者乎譬如农夫是穮是蓘虽有饥馑必有丰年上国有言曰不索何获宴安自逸若酖毒之药不可懐恋也言其当自劳也言已伐莒求利而不得恶日中不出譬如商贾求利不得恶諠嚣之声农夫不怠越有黍稷谁能云作考之居息神农之法曰丈夫丁壮不耕天下有受其饥者妇人当年不织天下有受其寒者故其耕不强者无以养生其织不力者无以衣形且经史道徳如採菽中原勤之者则功多若弗勤春稼秋穑何期执耜蹔忘悬磬比室秉机或惰无褐终年女子不辨于致诸侯自吾不为汗杀之事人布织不可得而衣故虽圣人恶用之吾欲致诸侯而不至为之柰何中妇诸子曰自妾之身之不为人持接也未甞得人之布织也意者更容不审邪曙戒勿怠后穉逢殃朝忘其事夕失其功巫马子谓子墨子之为义也人不见而耶鬼不见而富而子为之有狂疾子墨子曰今使子有二臣于此此其一人者见子从事不见子则不从事其一人者见子亦从事不见子亦从事子谁贵于此二人巫马子曰我贵其见我亦从事不见我亦从事者子墨子曰然则是子亦贵有狂疾也百人农一人居者王十人农一人居者强半农半居者危故仁人在上则农以力尽田贾以察尽财百工以巧尽械器士大夫以上至于公侯莫不以仁厚知能尽官职人之情不能无衣食衣食之道必始于耕织万民之所公见也物之若耕织者始初甚劳终必利也衆愚人之所见者寡滋滋焉汲汲焉如农之赴时商之趋利恶有不至者乎故耕不强者无以充虚织不强者无以掩形虽以凑㑹之要陶室之术无所施其巧自古及今不施而得报不劳而有功者未之有也功业有绪恶劳而不卒犹耕者勌休而困止也夫事辍者无功耕怠者无获也手足之勤腹肠之养也当世之务后世之利也日趋月歩周遍次舍秦王一夜而三起茫如覔遗夫为天子而有牛马之劳则天子益尊为诸侯而有牛马之劳则诸侯益强为大夫而有牛马之劳则大夫益显为庶人而有牛马之劳则庶人益义譬犹作家云不事用他物者盖谓有金银珠玉在乎掌握懐抱之中足以供累世之费者耳茍其无此何可不广播百谷多储果疏乎仙之可学致如黍稷之可播种得甚炳然耳然未有不耕而获嘉禾未有不勤而获长生度世也神农不九疾则四经之道不垂大禹不胼胝则𤣥珪之庆不集故救忧为厚乐之本暂劳为永逸之始斯羣行啄谷喻人党比游晏贼害粮食有损无益也不树者死无棺不蚕者身无帛不绩者凶无缞君子暇豫则思义小人暇豫则思邪如彼登山乃勤以求髙如彼浮川乃勤以求逺学不勤则不知道耕不力则不得谷人皆以无用害有用故知不博而日不足以博奕之日问道闻见深矣叔文相莒三年归其母自绩谓母曰文相莒三年有马千驷今母犹绩文之所得事皆将弃之己母曰吾闻君子不学诗书射御必有博塞之心小人不好田作必有窃盗之心妇人不好纺绩织絍必有淫泆之行好学为福也犹飞鸟之有羽翼也若凿井池得水受用其不凿者无由致之故精进之于诸度也若衘捶之在羣驭焉正勤之于道品也若盐梅之资列鼎焉譬如甘蔗若蒲桃子如其不压不得其汁压之则得如人少小勤苦多有所能亦多有所堪譬如商人逺出深入得利必多乞食道人至一聚落从一家至一家乞食不得见一饿狗饥卧以杖打之言汝畜生无智我种种因缘家家求食尚不得何况汝卧而望得在家懈怠失于俗利出家懒惰丧于法寳适用水能灌溉火能烹饪金能断割木能兴作土能生殖谷能养育古之歌咏各述其功衣服之煖于身犹甘雨之润于物行聘之时唯执圭璋特得通达不加余币言人之有徳亦无事不通不须假他物而成子贡问曰赐也何如子曰女器也曰何器也曰瑚琏也或矜执者欲以取胜为荣不念宋人待四海之客大罏不欲令酒酸也至于屈谷巨瓠坚而无窍当以无用罪之耳必也学非所用术有所仰故临川将济而舟檝不存焉爽与范内踈而智不及驽马恋短豆必不能用也诚东南之遗寳宰朝之竒璞也若得託迹康衢则能结轨骥騄曜质廊庙必能垂光玙璠矣譬彼针与石效疾故称良夜衣锦绣谁别伪真刀鸣箾中倚牀无施云和备乐则䌓㑹克谐骅骝骖服则致逺斯效悬饥在嵗式羡藜藿之饱重炎灼体不念狐白之温故才以偶时为劭道以调俗为尊如蓑裘之代用譬轮辕之曲直吾言足用矣舎言革思者是犹舎获而攗粟也以其言非吾言者是犹以卵投石也尽天下之卵其石犹是也不可毁也譬如药然草之本天子食之以顺其疾岂曰一草之本而不食哉今农夫入其税于大人大人为酒醴粢盛以祭上帝鬼神岂曰贱人之所为而不享哉譬如水火殊性各适其用既无是非安得谓之是非乎鲁人身善织屦妻善织缟而徙于越或谓之曰子必穷矣鲁人曰何也曰屦为履之也而越人跣行缟为冠之也而越人被发以子之所长游于不用之国欲使无穷其可得乎今有马于此如骥之状者天下之至良也然而驱之不前却之不止左之不左右之不右则臧获虽贱不託其足臧获之所愿託其足于骥者以骥之可以追利辟害也今不为人用臧获虽贱不託其足焉已自谓以为世之贤士而不为主用行极贤而不用于君此非明主之所臣也亦骥之不可左右矣故制事者因其则服药者因其良书不必起仲尼之门药不必出扁鹊之方世多称古之人而髙其行并世有与同者而弗知贵也非才下也时非宜也故六骐骥驷駚騠以济江河不若窽木便者䖏世然也是故立功之人简于行而谨于时凡万物有所施之无小不可为无所用之碧瑜粪土也愚者有所修智者有所不足柱不可以摘齿筐不可以持屋马不可以服重牛不可以追速铅不可以为刀铜不可以为弩铁不可以为舟木不可以为釡各用之于其所适施之于其所宜即万物一齐而无由相过明镜便于照形其于以函食不如箪牺牛粹毛宜于庙牲其于以致雨不若黒蜧由此观之物无贵贱因其所贵而贵之物无不贵也固其所贱而贱之物无不贱也今夫图工好画鬼魅而憎图狗马者何也鬼魅不世出而狗马可日见也夫存危治乱非智不能道而先称古虽愚有余故不用之法圣人弗行不验之言圣王弗聴砥石不利而可以利金㯳不正而可以正弓物固有不正而可以正不利而可以利圣人用物若用朱丝约刍狗若为土龙以求雨刍狗待之而求福土龙待之而得食鼎错日用而不足贵周鼎不㸑而不可贱物固有以不用而为有用者地平则水不流重钧则衡不倾物之尤必有所感物固有以不用为大用者人莫欲学御龙而皆欲学御马莫欲学治鬼而皆欲学治人急所用也陶人弃索车人掇之屠者弃销而鍜者拾之所缓急异也三寸之管而无当天下弗能满十石而有塞百斗而足矣予拯溺者金玉不若寻常之纒索孤子语孝躄者语杖贫者语仁贱者语治议不在已者易称从旁议者易是当其局则乱瞽师不知白墨而善闻言儒者不知治世而善訾议马効千里不必胡代士贵成功不贵文辞玉屑满箧不为有寳诗书负笈不为有道要在安国家利人民不茍文䌓衆辞而已勐兽狐疑不若蜂虿之致毒也髙议而不可及不若卑论之有功也丝纻布帛人所衣服掺搔女手纺绩缮织匠乡操斧豫章危殆言已乗八龙神智之兽其状婉婉委委又载云旗委蛇而长也驾八龙者言已徳如龙可制御八方也载云旗者言已徳如云雨能润施于万物也言橘实赤黄其色精明内懐洁白以言贤者亦然外有精明之貌内有洁白之志故可任以道而事用之也言竹被润泽上则葳𬎼而防蔽雾露言上能有所覆也下则冷冷清凉可休庇也以言已徳上能覆盖于君下能庇廕于民江汉虽有美珠不为己用故不爱也洗不必江河要之却垢马不必骐骥要之足疾贤不必圣人要之智通仓颉之书世以纪事奚仲之车世以自载伯余之衣以辟寒暑桀之瓦屋以避风雨夫不论其利害而从讥其造作是则仓颉之徒有非世本十五家皆受责也医能治一病谓之巧能治百病谓之良是故良医服百病之方治百人之疾大才懐百家之言故能治百族之乱扁鹊之衆方孰若巧之一技夫衮冕非御锋镝之服典诰非救饥寒之具也御暍之鸟厥名昏明是互昼隠夜觌物贵应用安事鸾鹄蜘蛛有丝虽甚勉务非人所用则不如蚕一緰之利也庖丁解牛适俗所倾朱泙屠龙无所用功茍乖世务虽有妙术归于无用救饥者以圆寸之珠不如与之橡菽贻溺者以方尺之玉不如与之短绠非橡绠之贵而珠玉之贱然而美不要者各在其所急也方于饥溺之时珠玉宁能救生死哉是以中流失船一壶千金贵贱无常时使然也鹿形似马而迅于马豺形似犬而健于犬国有千金之马而无千金之鹿家有千金之犬而无千金之豺以犬马有用而豺鹿无用也昔野人弃子贡之辨而恱马圉之辞越王退吹籁之音而好鄙野之声非子贡不及马圉吹籁不若野声然而美不必合恶而见珍者物各有用也骥騄不常一歩应良御而效足善吏如良鹰矣下鞴即中每念足下才为世生器为时出物之企竞由乎不足政之不治才不合时故也心尚自足不假美女之丽用㑹其朝不劳稷契之贤矣赴曲之音洪细入韵蹈节之容俯仰依咏是以言苟适事精麤可施士苟适道修短可命音以比耳为美色以恱目为欢是以衆聴所倾非假北里之操万夫婉恋非俟西子之颜故圣人随世以擢佐明主因时而命官寒者不贪尺玉而思短褐饥者不愿千金而美一餐夫千金尺玉至贵而不若一餐短褐者物有所急也朗鑑不尘精金能照玉映蓝田金铉之望已集木秀邓林轮辕之用先表凡钟磬各有笋虡写鸟兽之形大声有力者以为钟虡清声无力者以为磬虡轮以代歩屏以蔽容伫闻和鼎实行当奉介丘至如宣可去壅即姜橘之属是也通可去滞即通草防已之属是也补可去弱即人参羊肉之属是也洩可去闭即葶苈大黄之属是也轻可去实即麻黄葛根之属是也重可去怯即磁石铁粉之属是也涩可去脱即牡砺龙骨之属是也滑可去着即冬葵榆皮之属是也燥可去湿即桑白皮赤小豆之属是也湿可去枯即紫石英白石英之属是也只如此体皆有所属凡用药者审而详之则靡所遗失矣以无制有器用者空譬如商人有巧便智先在海岸装治船已方牵入水知无穿穴后持财物置上而去是船必不壊没人物安穏达所至䖏譬如灯光虽不暂住而能照了令有目者覩见衆色譬如金刚爲鑚物故随所鑚处无不通达譬如明灯其熖㣲妙置之于室随室大小衆闇咸除如人乗车涂以膏油不爲自髙乃至庄严爲载运故又如涂疮不贪其味爲息苦故譬如陶家和埴调软中无沙砾任作何器时有贾客大人名曰波利与百五贾人入海求寳时海神出掬水问波利言海水爲多掬水爲多波利答曰掬水爲多所以者何海水虽多无益时用不能救彼饥渴之人掬水虽少值彼渇者持用与之以济其命如灯在宻室其明得用又如重物披㭊令轻譬如以金贸草不知者言何以以贵易贱答曰我事须用故譬如厚叶树多所䕃覆又如热时旷野险道清凉大池犹市卖物不选贵贱珠生合浦魏人取以照车璧在邯郸秦王请以华国天下之寳当与天下共之效用韩卢宋鹊呈才骋足若实有萤爝増晖光景固其腾声之日飞藻之辰也吾生旣系名声之缰鏁就良工之剞劂振佩紫台之上鼔袖丹墀之下采金匮之漏简访玉山之遗文敝精神于丘坟尽心力于河汉摛藻期之鞶绣发议必在芬香道爲智者说马爲御者良贤爲圣者用辩爲智者通书爲晓者传事爲见者明简子将渡用楫者少一人娟攘卷操楫而请曰妾愿备父持楫简子曰不谷将行选士大夫齐戒沐浴义不与妇人同舟而渡也娟对曰妾闻昔者汤伐夏左骖牝骊右骖牝靡而遂放桀武王伐殷左骖牝骐右骖牝䮲而遂克纣至于华山之阳主君不欲渡则已与妾同舟又何伤乎髙脚疾歩受肩喜趋牛牧于农而役于农故效并耕之劳马畜于人而乗于人故收并战之绩诸侯爵禄于国而不能扞于国何欤夫君视士如腹心故能显其徳士自视如牛马故能尽其心此百里奚所以劳于秦而逸于虞也今之士岂无牛马之心乎顾其君之任与不任乎言龙既升天奋揺翘羽驰使风雨言已亦愿动竭智谋以辅事贤君流恩百姓长无穷极也或曰文吏笔扎之能而治定簿书考理烦事虽无道学筋力材能尽于朝廷此亦报上之效验也曰此有似于贫人负官重责贫无以偿则身爲官作责乃毕竟夫官之作非屋庑则墙壁也屋庑则用斧斤墙壁则用筑锸荷斤斧把筑锸与彼握刀持笔何以殊寳弃怨何人和氏有其愆不拯招魂之病则无以效越人之絶伎不奖多难之世则无以知非常之逺量髙拱以观溺非勿践之仁也懐道以迷国非作者之务也譬若理尺璧于重壤之下封文锦于沓匮之中终无交易之富孰赏堙翳之珍哉冀王道之一平兮假髙衢而骋力惧匏𤓰之徒悬兮畏井渫之不食夫临博而企竦闻乐而窃抃者或有赏音而识道也冀以尘露之㣲补益山海萤烛末光増辉日月夫才生于世世实须才和氏之璧焉得独曜于郢握夜光之珠何得専玩于随掌天下之寳固当与天下共之鈆刀贵一割梦想骋良图玉壶必求以盛干将必求以断若得骖轨鸾衡服襄骏足则机石之良选可以对扬万里者也春鹒秋蟀集候相悲露木风萤临年共恱夫惟动植且或有心况在生灵而能无感老骥伏枥志在千里烈士暮年壮心不已宁能偶鸡鹜寂寂隠蓬蒿楚闻骐骥不遗能于伯乐良寳不藏耀于卞和是以辉光夜射价连秦赵飞駉絶影终朝千里物尚有之士亦宜然橘柚垂嘉实乃在深山侧闻君好我甘窃独自雕饰夫抱道不行犹无道也握寳不用犹无寳也欲使白牛有长路之能寳舟有彼岸之力也善用狼之老者则颔下垂胡狼进前则躐其胡郄退则跲其尾是进退有难然犹不失其勐能杀伤禽兽以喻周公摄政之时逺则四国流言近则王不知其志进退有难然犹不失其圣能成就周道骍骍然调和者角弓此角弓虽则调和当善用之若不善置绁檠而巧用之则翩然而其体反戾矣是用角弓之难也以兴和顺者宗族也此宗族虽则和顺当善待之若不善设食燕而恩御之则亦愤然而其心怨恨矣是待宗族之难也玉体虽有亷稜而不伤割于物人有义者亦能断割而不伤物火生而有光而不用其光果在于用光人生而有才而不用其才而果在于用才故用光在乎得薪所以保其耀用才在乎识真所以全其年公仪伯以力闻诸侯周宣王备礼以聘之公仪伯至观形懦夫也宣王心惑而疑曰女之力何如公仪伯曰臣之力能折春螽之股揕秋蝉之翼王作色曰吾之力者能裂犀兕之革曳九牛之尾犹憾其弱女折春螽之股揕秋蝉之翼而力闻天下何也公仪伯长息退席曰臣之师有商丘子者力无敌于天下而六亲不知以未甞用其力故也臣以死事之乃告臣曰人欲见其所不见视人所不窥欲得其所不得修人所不爲故善视者先见舆薪善聴者先闻撞钟夫有易于内者无难于外于外无难故名不出于一家今臣之名闻于诸侯是臣违师之教显臣之能者也然则臣之名不以负其力者也以能用其力者也不犹愈于负其力者乎恵子谓庄子曰魏王贻我大瓠之种我树之成而实五石以盛水浆其坚不能自举也剖之以爲瓢则瓠落无所容非不咢然大也吾爲其无用而掊之庄子曰夫子固拙于用大矣宋人有善爲不龟手之药者世世以洴澼絖爲事客闻之请买其方百金聚族而谋曰我世世爲洴澼絖不过数金今一朝而鬻技百金请与之客得之以说吴王越有难吴王使之将冬与越人水战大败越人裂地而封之能不龟手一也或以封或不免于洴澼絖则所用之异也今子有五石之瓠何不虑以爲大樽而浮乎江湖而忧其瓠落无所容则夫子犹有蓬之心也夫恵子谓庄子曰子言无用庄子曰知无用而始可与言用矣夫地非不广且大也人之所用容足耳然则厠足而垫之致黄泉人尚有用乎恵子曰无用庄子曰然则无用之爲用也亦明矣推而后行曳而后往若飘风之还若羽之旋若磨石之隧一尺之棰日取其半万世不竭熊之抟击必先伏而后动故分威法伏熊未见形圎以道之既形方以事之人莫不贵其所有而贱其所短然而皆溺其所贵而极其所贱所贵者有形所贱者无朕也故虎豹之强来射猨犺之㨗来措人能贵其所贱贱其所贵可与言至论矣王良善御伯乐知马周旋歩骤行中规矩初一赤卉方锐利进以退测曰赤卉方锐退以动也天下事有不可知犹结有不可解也儿说善解结结无有不可解结有不可解儿说不能解也非儿说不能解也结有不可解及其解之用不能也圣人知事事无不可知事有不可知圣人不能知非圣人不能知事有不可知及其知之用不知也抱薪赴火燥者先燃平地注水湿者先濡此类相应也智者不用其所短而用愚人之所长也不用其所拙而用愚人之所巧也善论者不耻谢善战者不羞走虽畜锐以将取必居谦以自牧譬勐兽之将击亦俛耳而固伏乗船曲折不失其渎是善乗舟者善吏如良鹰下鞴即中裴氏新书曰虎豹无事行歩者若将不胜其躯鹰在衆鸟之间若睡寐然故积怒而后全刚生焉禽经曰鹭啄则丝偃鹰捕则角弭蔵杀机也病有在毫毛腠理者有在皮肤者有在肌肉者有在脉者有在筋者有在骨者有在髄者是故刺毫毛腠理无伤皮皮伤则内动肺肺动则秋病温疟泝泝然寒慄刺皮无伤肉肉伤则内动脾脾动则七十二日四季之月病腹胀烦不嗜食刺肉无伤脉脉伤则内动心心动则夏病心痛刺脉无伤筋筋伤则内动肝肝动则春病热而筋弛刺筋无伤骨骨伤则内动肾肾动则冬病胀腰痛刺骨无伤髄髄伤则销铄胻酸体解㑊然不去矣徐而疾则实者徐出鍼而疾按之疾而徐则虚者疾出鍼而徐按之五藏者故得六府与爲表里经络支节各生虚实其病所居随而调之病在脉调之血病在血调之络病在气调之卫病在肉调之分肉病在筋调之筋病在骨调之骨病在上者下取之病在下者髙取之病在头者取之足病在足者取之腘病生于头者头重生于手者臂重生于足者足重治病者先刺其病所从生者也病之始起也可刺而已其盛可待衰而已故因其轻而扬之因其重而减之因其衰而彰之形不足者温之以气精不足者补之以味其髙者因而越之其下者引而竭之中满者泻之于内其有邪者渍形以爲汗其在皮者汗而发之其慓悍者按而收之其实者散而泻之岐伯曰清者其气滑浊者其气濇此气之常也故刺隂者深而留之刺阳者浅而疾之清浊相干者以数调之也譬如水火知用之者可以养生不能用之者立可死矣譬如明智人善能用于火成熟种种味不爲火所烧譬如有人手执金刀若不善解执持自当损害犹人求火以藁木爲母以燥鑚鑚彼人如是爲得火不答曰得也所以者何彼以燥鑚鑚于藁木是故必得譬朽木之爲舟乃济度之津要何虚费之有哉夫刃之有利砥砺之功故能水截蛟螭陆断兕虎若穷利尽用必摧其锋锷化成钝刃譬如药师或以良药或以毒药治人病也佛亦如是以烦恼如佛以爱度难陀以瞋恚化恶龙比也喻林卷三十三喻林卷三十四钦定四库全书喻林卷三十四明徐元太撰人事门用长鲁连谓孟甞君曰猿狝猴错木据水则不若鱼鼈厯险乗危则骐骥不如狐狸曹沬奋三尺之劔一军不能当使曹沬释其三尺之劔而操铫耨与农夫居壠亩之中则不若农夫故物舍其所长之其所短尧亦有所不及矣知士无思虑之变则不乐辩士无谈说之序则不乐察士无凌谇之事则不乐皆囿于物者也介虫之捍也必以坚厚螫虫之动也必以毒螫故禽兽知用其长而谈者知用其用也类不可两也故知者择一而一焉农精于田而不可以爲田师贾精于市而不可以爲贾师工精于器而不可以爲器师有人也不能此三技而可使治三官曰精于道者也精于物者也精于物者以物物精于道者兼物物介虫之动以固贞虫之动以毒螫熊罴之动以攫抟兕牛之动以觝触物莫措其所修而用其所短也物各有短长谨愿敦厚可事主不施用兵骐骥騄駬足及千里置之宫室使之捕䑕曽不如小狸干将爲利名闻天下匠以治木不如斤斧今持楫而上下随流吾不如子说千乗之君万乗之主子亦不如我矣夫使孙吴荷戈一人之力耳用其计术则贤于万夫今令大儒爲吏不必切事肆之山林则能陶冶童蒙阐𢎞礼敬韬光用九天徳不可爲首也明入地中明夷君子以莅衆用晦而明囊所以贮物以譬心藏知也闭其知而不用故曰括囊夫立功立事者国之厚益而身之表的也表髙的明虽妇人犹欲弯弓而况当涂之士是以君子慎之白璧不可爲容容多厚福志凌青云之上身晦泥污之下辂言酒不可极才不可尽吾欲持酒以礼持才以愚何患之有也衒美非所罕有常安韬竒择居故能全性欲温温而和畅不欲察察而明切也欲混混若𤣥流不欲荡荡而名发也欲索索而条解不欲契契而绳结也欲芒芒而无垠不欲区区而分别也欲闇然而内章不欲示白若冰雪也欲醇醇而任徳不欲琐琐而执法也龙潜凤戢和光同尘若使负日月而行则无继天之业矣言髙一世处之逾嘿器重一时体之兹冲夫天地不自明故能长生圣人不自明故能名彰曲则全枉则直洼则盈弊则新少则得多则惑是以圣人抱一爲天下式知其雄守其雌爲天下谿爲天下谿常徳不离复归于婴儿知其白守其黒爲天下式爲天下式常徳不忒复于无极知其荣守其辱爲天下谷爲天下谷常徳乃足复归于朴夫春气发而百草生正得秋而万寳成夫春与秋岂无得而然哉大道已行矣吾闻至人尸居环堵之室而百姓猖狂不知所如往今以畏垒之细民而窃窃焉欲俎豆予于贤人之间我其杓之人耶有暖姝者有濡需者有卷娄者所谓暖姝者学一先生之言则暖暖姝姝而私自说也自以爲足矣而未知未始有物也是以谓暖姝者也濡需者豕蝨是也择疏鬛自以广宫大囿奎蹄曲隈乳间股脚自以爲安室利处不知屠者之一旦鼔臂布草操烟火而已与豕俱焦也此以域进此以域退此其所谓濡需者也卷娄者舜也羊肉不慕蚁蚁慕羊肉羊肉羶也舜有羶行百姓恱之故三徙成都至邓之墟而十有万家尧闻舜之贤举之童土之地曰冀得其来之泽舜举乎童土之地年齿长矣聪明衰矣而不得休归所谓卷娄者也吴王浮于江登乎狙之山衆狙见之恂然弃而走逃于深蓁有一狙焉委蛇攫见巧乎王王射之敏给抟㨗矢王命相者趋射之狙执死王顾谓其友颜不疑曰之狙也伐其巧恃其便以敖予以至此殛也戒之哉嗟乎无以汝色骄人哉颜不疑归而师董梧以锄其色去乐辞显三年而国人称之奋于言者华奋于行者伐色知而有能者小人也星列于天而明故人指之义列于徳而见故人视之人之所指动则有章人之所视行则有迹动有章则词行有迹则议故圣人揜明于不形藏迹于无爲舌之与齿孰先礲也錞之与刃孰先弊也绳之与矢孰先直也中不方名不章外不圜祸之门雄圣伏名人匿麟逺初一昆于墨不知白阳不隂无与合其施经不纬无以成其谊明不晦无以别其徳何以知其聋也以其聴之聪也何以知其盲也以其视之明也何以知其狂也以其言之当也夫言当视聴聪明而道家谓之狂而盲聋至人嘿韶夏而韬藻梲奋其六羽于五域之墟而不烦衔芦之卫翳其鳞角乎勿用之地而不恃曲穴之备行龙姿于虺蜥之中卷凤翅乎斥鷃之羣熊罴不校㨗于狐狸金鹗不竞击于小鹞是以张耳掩壮于抱闗朱亥窜勇于鼔刀淮隂隠勇于跨下不损其龙跃而虎视也应侯韬竒于溺箦不妨其鸾翔而凤起也或南靣称孤或宰总台鼎故一抑一扬者轻鸿所以凌虚也乍屈乍伸者良才所以俟时也若使行如蹈冰身如居隂动无遗踪可寻静与无爲爲一岂有斯患乎又况乎揭日月以隠形骸击建鼔以狥利器者哉吐声则余音见法移足则遗迹见拟可谓善击建鼔而当揭日月者耳非真隠也名者影响也影响者形声之桎梏也物各自守其分则静黙而已无雄白也夫雄白者尚胜自显岂非逐知过分以殆其生耶夫含竒佩美衒异露才者未有不以此伤性毁命者也是故翠以羽自残龟以智自害丹以含色磨肌石以抱玉碎质此四者生于异俗与人非不隔也託性于山林寄情于物外非有求于人也然而自贻伊患者未能隠其形也若使翠歛翮于明丘之林则解羽之患永脱龟曳尾于𤾉谷之泥则鑚灼之悲不至丹伏光于舂山之底则磨肌之患永絶石亢体于𤣥圃之嵓则剖琢之忧不及穷巖曲岫之椊榤生于积石颖贯青天根凿黄泉分条布叶轮菌磥硊骐驎戯其下鹓鸾游其颠浮云栖其侧清风激其间终嵗无毫釐之忧免刀斧之害者非与人有徳也能韬隠其质故致全性也路侧之榆樵人採其条匠者伐其柯余有尺蘖而爲行人所折者非与人有雠也然而致冦者形不隠也周鸡断尾获免于牺牲山狙见巧终必招害由此言之则出处之理亦可知矣尧之让位于许由也由以告巢父焉巢父责由曰汝何不隠汝光何故见若身也天台山者盖山岳之神秀也渉海则有方丈蓬莱登陆则有四明天台皆𤣥圣之所游化灵仙之所窟宅夫其峻极之状嘉祥之美穷山海之瓌富尽人神之壮丽矣所以不列于五岳阙载于常典者岂不以所立㝠奥其路幽迥举世罕能登渉王者莫由禋祀故事絶于常篇名标于竒纪然图像之兴岂虚也哉非夫遗世翫道絶粒茹芝者乌能轻举而宅之非夫寄逺㝠捜笃信通神者何肯遥想而存之専用聪明则功不成専用晦昩则事必悖一明一晦衆之所载鬼谷先生不知何许人也隠居韬智居鬼谷中因以爲称蘓秦张仪师之遂立功名先生遗书责之曰若二君岂不见河边之树乎仆御折其枝波浪盪其根上无径尺之隂身被数千之痕此木岂与天地有仇怨所居然也子不见嵩岱之松栢华霍之檀桐乎上枝干于青云下根通于三泉千秋万嵗不受斧斤之患此木岂与天地有骨肉哉盖所居然也常问作人当如园圃之蓝不异衆草染而后朗然不可如唐棣之华灼灼自显太公曰知与衆同者非人师也大知似狂不痴不狂其名不彰不狂不痴不能成事尧聘许由爲九州长由闻洗耳于河巢父见谓之曰豫章之木生于髙山工虽巧而不能得子避世何不藏深古语云上士闭心中士闭口下士闭门夫龙不隠鳞凤不藏羽网罗髙悬去将安所言行者治身之狱也时和先后大命之所属也是以君子之立身也如喑如聋若朴若质圣人智慧光明与日月而齐照而韬光晦迹共凡智相和海之所以称大者由无皦洁之清道之所以称晦迹者以无赫然之观适当干之爲徳大明晓乎万物终始之道始则潜伏终则飞跃可潜则潜可飞则飞体虽备但设之不当则不成人则设礼不当亦不成礼犹人体之不当也王肃曰舞虽奋疾而不失节若树木得疾风而不㧞臣之里妇与里之诸母相善也里妇夜亡肉姑以爲盗怒而逐之妇晨去过所善诸母语以事而谢之里母曰女安行我今令而家追女矣即束緼请火于亡肉家曰昨暮夜犬得肉争鬭相杀请火治之亡肉家遽追唿其妇故里母非谈说之士也束緼乞火非还妇之道也然物有相感事有适可夫成轴之多也其处大也不究其入小也不塞犹迹求履之宪也夫焉有不适善圣人大言金石小言桔梗芣苢用之当桔梗芣苢生之不当金玉毙之田开之见周威公威公曰吾闻祝肾学生吾子与祝肾逰亦何闻焉开之曰闻之夫子曰善养生者若牧羊然视其后者而鞭之鲁有单豹者岩居而水饮不与民共利行年七十而犹有婴儿之色不幸遇饿虎饿虎杀而食之有张毅者髙门县薄无不走也行年四十而有内热之病以死豹养其内而虎食其外毅养其外而病攻其内此二子者皆不鞭其后者也子墨子与程子辨称于孔子程子曰非儒何故称于孔子也子墨子曰是亦当而不可易者也今鸟闻热旱之忧则髙鱼闻热旱之忧则下当此虽禹汤爲之谋必不能易矣鸟鱼可谓愚矣禹汤犹云因焉今翟曽无称于孔子乎谓彼而彼不唯乎彼则彼谓不行谓此而此不唯乎此则此谓不行其以当不当也不当而当乱也故彼彼当乎彼则唯乎彼其谓行彼此此当乎此则唯乎此其谓行此其以当而当也以当而当正也不问而告谓之傲问一而告二谓之囋傲非也囋非也君子如向矣张网而司之彼兽自得道合其事彼理自出道譬诸若水溺者多饮之即死渴者适饮之则生譬之若劔㦸愚人以行忿则祸生圣人以诛暴则福成不吹毛而求小疵不洗垢而察难知不引绳之外不推绳之内不急法之外不缓法之内辨而不当论信而不当理勇而不当义法而不当务惑而乗骥也狂而操吴干将也大乱天下者必此四者也圣人之行无所合无所离譬若鼓无所与调无所不比丝管金石小大修短有叙异声而和君臣上下官职有差殊事而调四肢之各有处如四时寒暑不可移若肢体肢体移易其处谓之壬人寒暑移易其处谓之败嵗喜怒移易其处谓之乱世黄帝问曰愿闻刺要岐伯对曰病有浮沉刺有浅深各至其理无过其道过之则内伤不及则生外壅壅则邪从之浅深不得反爲大贼内动五臓后生大病刺骨无伤筋者鍼至筋而去不及骨也刺筋无伤肉者至肉而去不及筋也刺肉无伤脉者至脉而去不及肉也刺脉无伤皮者至皮而去不及脉也五藏有俞六府有合循脉之分各有所发各随其过则病瘳也夫御体失性则疾病生辅物失真则疵衅作如苖成实无有入处犹如力士捉蝇太缓蝇便飞去犹如力士捉蝇太急蝇即便死行法如是相应故如人冷病服热药行法如是相应故如人热病服冷药法行如是相应故如人病风服腻药譬如严身之具虽复富有珠玑不可重着璎珞譬如近火止寒则乐转近烧身则苦如渴者饮河挹洪流以盈已岂须穷源于崑山哉量力小才不能济难事同小狐虽能渡水而无余力必须水汔方可渉川宛然翅小者是彼鸣鸠之鸟也而欲使之髙飞至天必不可得也兴才智小者幽王身也而欲使之行化致治亦不可得也洪体乏进趣之才偶好无爲之业假令奋翅则能凌厉𤣥霄骋足则能追风蹑㬌犹欲戢劲翮于鹪鷃之羣藏逸迹于跛驴之伍岂况大块禀我以寻常之短羽造化假我以至驽之蹇足自卜者审不能者止又岂敢力苍蝇而慕冲天之举策跛鼈而追飞兎之轨饰嫫母之笃陋求媒阳之美谈推沙砾之贱质索千金于和肆哉言轻六毛身如横芥负重致逺力穷则困竭诚事君智尽必倾犹深泉之短绠若髙墉而无基三嵗犊岂胜重载引弓之力不能引彊弩弩力五石引以三石筋絶骨折不能举也故力不任彊引则有变恶折嵴之祸知不能用贤则有伤徳毁名之败夫螳蜋之怒臂非不美也以当车辙顾非敌耳今知之所无柰何而欲彊当其任即螳蜋之怒臂也在木阙不材之资处雁乏善鸣之分疲弱谢凌遽取累非纆牵宁与燕雀翔不随黄鹄飞黄鹄逰四海中路将安归骏足思长坂柴车畏危辙潢污之水愿朝宗而每竭驽蹇之乗希沃若而中疲宻云虽兴知枯木难植木非梧桐岂敢栖凤知美锦之难裁处棼丝而易结卞赏珍于连城孙别骏于千里彼珍骏以贻爱此陋容其敢拟叩而必应已谢悬钟汲而无竭复乖井养窃惟𤣥素未辩必谬朱紫之察规矩或昩理䘮方圎之功如以驽蹇之才不致问于千里瓦砾之质何待价于十城油云湛露从降旻昊之徳弱缟轻蝉不载丘岳之重百舎之赵非宿舂所资千里之越岂一苇能泝何者装轻适于路逺舟弱疲于济深丑貌悴容不借鉴于淄水驽足蹇歩终取踬于盐车权衡既悬锱铢靡遁厉驽习骥终莫之近生轻飞萚品细䟽壤器均濩落材同拥肿以伪假实条不胜华自怜袖短虽内手而犹寒井深绳短水无由得譬如小火不能热大海譬如螽蟴振羽不能荡海揺山譬如螽翅风不动须弥海趋时九四或跃在渊凡彼济者必不怠观彼圣人必趋时成王之时万民乐治田业将耕先始芟柞其草木土气烝达而和耕之则泽泽然解散于是耘除其根株辈作者寸耦言趋时也嵗云秋矣我落其实而取其材从时者犹救火追亡人也蹶而趋之唯恐弗及谚有之曰觥饭不及壶餐今嵗晚矣子将柰何希写曰臣以爲今世用事者不如商贾建信君勃然曰足下卑用事者而髙商贾乎曰不然夫良商不与人争买卖之贾而谨司时时贱而买虽贵已贱矣时贵而卖虽贵已贱矣趋时若勐兽鸷鸟之发故曰吾治生产犹伊尹吕尚之谋孙吴用兵商鞅行法是也力耘数耘收获如冦盗之至夫欲千里而咫尺未发蒙窃惑焉故英人乗斯时也犹逸禽之赴深林蝱蚋之趋大沛斯人而遇斯时不因扶揺之势而与鷃雀飞沉岂不惜哉夫善用本者若以身济于大海观风之所起天下髙则髙天下下则下天髙我下则财利税于天下矣时之处事精矣不可藏而舎也故曰今日不爲明日亡货昔之日已往而不来矣时之反侧间不容息先之则太过后之则不逮夫日回而月周时不与人游故圣人不贵尺之璧而重寸之隂时难得而易失也禹之趋时也履遗而弗取冠挂而弗顾非争其先也而争其得时也圣人之举事也进退不失时若夏就絺绤上车授绥之谓也圣人者随时而举事因资而立功涔则具擢对旱则修土龙终日干干以阳动也夕惕若厉以隂息也因日以动因夜以息唯有道者能行之周制曰先时者死无赦不及时者死无赦人习事而固人之事使如耳目鼻口之不可相错也夫神蛟济于渊而凤鸟乗于风圣人因于时不风不雨白日皎皎宜出驱驰通理大道晨风文翰随时就温四马过隟时难再得改柯易叶饭温不食辰乎辰曷来之迟去之速也君子竞诸农勤于朝女勤于宵宵必顾杼朝必望雨言得时毋怠也谚曰荷锄候雨不如决渚言时不可缓也人事当在后趋时当居先倾盖承芳讯欲鸣当及晨譬彼伺晨鸟扬声当及旦先谋后事者昌先事后谋者亡且天与不取反受其咎时至不行反受其殃非时而生是谓妄成故夏条可结冬氷可释时难得而易失也犹如赦鼔开门放囚鼔音渐已欲止门扉已闭一扉岂可自寛不求出狱顺时升降无常随时而用处则乗潜龙出则乗飞龙时之行也顺至无逆爲天下者用大略日之出也物始生长人当顺其生长致力耕耘日之入也物皆成熟人当顺其成熟致力收敛东方之官当恭敬导引日出平秩东作之事使人耕耘西方之官当恭敬从送日入平秩西成之事使人收敛日之出入自是其常但由日出入故物有生成虽气能生物而非人不就勤于耕稼是导引之勤于收藏是从送之摽有梅男女及时也召南之国被文王之化男女得以及时也鱼之性寒则逃于渊温则见于渚喻贤者世乱则隠治平则出在时君也獭祭鱼然后虞人入泽梁豺祭兽然后田猎鸠化爲鹰然后设罻罗草木零落然后入山林昆虫未蛰不以火田天爲刚徳犹不干时况在人乎虽鞭之长不及马腹天方授楚未可与争虽晋之强能违天乎天之所支不可壊也其所壊亦不可支也日中则移月满则亏物盛则衰天地之常数也进退盈缩与时变化圣人之常道也且君子得其时则驾不得其时则蓬蔂而行善言天者必有效于人设上农夫而欲冬田肉袒深耕汗出种之然犹不生者非人心不至天时不得也良医不能救无命强梁不能与天争故天之所壊人不得支当其有事也则蓑笠并载擐甲扬锋不给于务当其无事也则舒绅缓佩鸣玉以歩绰其余裕当其有事则褰裳濡足冠挂不顾人溺不拯则非仁也当其无事则躐缨整襟规矩其歩徳让不修则非忠也能扶阳以出顺隂而入春发其华秋收其实道隠则蠖屈数感则凤覩离光夜隠望舒昼戢羽族翔林蟩蛁赴湿夫昏明相袭晷㬌之恒度春秋逓运时嵗之常序求诸天数犹且隆替矧伊在人能无终谢春采生秋采蓏夏处隂冬处阳此言圣人之动静开阖诎信浧儒取与之必因于时也时则动不时则静养长时则六畜育杀生时则草木殖政命时则百姓一贤良服圣人论事之局曲直与之屈伸偃仰无常仪表时屈时伸卑弱柔如蒲苇非摄夺也刚强勐毅志厉青云非本矜也以乗时应变也使天下荒乱礼义絶纲纪废彊弱相乗力征相攘臣主无差贵贱无序甲胄生虮蝨燕雀处帷幄而兵不休息而乃始服属㬰之貌恭俭之礼则必灭抑而不能兴矣天下安宁政教和平百姓肃睦上下相亲而乃始立气矜奋勇力则必不免于有司之法矣是故圣人者能隂能阳能弱能彊随时而动静因资而立功物动而知其反事萌而察其变化则爲之象运则爲之应是以终身行而无所困天地隂阳盛长之时勐兽不撄鸷鸟不抟蝮虿不螫鸟兽虫蛇且知应天而况人乎哉秋蛇向穴不失其节秋南春北不失消息秋南春北随时休息龙蟠于泥蚖其肆矣蚖哉蚖哉恶覩龙之志也欤或曰龙必欲飞天者乎曰时飞则飞时潜则潜既飞且潜食其不妄形其不可得而制也欤曰圣人不制则何爲乎羑里曰龙以不制爲龙圣人以不制爲圣人朱鸟翾翾归其肆矣或曰奚取于朱鸟哉曰时来则来时往则往能来能往者朱鸟之谓欤或问君子在治曰若凤在乱曰若凤或人不谕曰治则见乱则隠鸿飞㝠㝠弋人何簒焉鹪明遴集食其洁者矣或曰龙何可以贞利而亨曰时未可而潜不亦贞乎可而升不亦利乎潜升在已用之以时不亦亨乎自古或有能违父母之命者未有能违隂阳之变而距昼夜之节者也随时之义义之大者治见乱隠凤之徳也龙骧蠖屈从道污隆圣人懐明道而阐风化如龙蠖之骧屈盖从道之污隆也子路问于孔子曰有人于此被褐而懐玉何如子曰国无道可也国有道则衆冕而执玉也伫重渊以育鳞抚庆云而遐飞蠖屈固小往龙翔廼大来上古之时草居霜宿冬则山南夏则山北春以长矛在前夏以大㦸在前秋以弓弩在前冬以刀盾在前此行军四时应天法也安知非日月弦望自有时春鹒始啭必具笼筐秋蟀载吟竟鸣机杼鹊上髙城危而巢于髙枝之巅城壊巢折凌风而起故君子之居世也得时则蚁行失时则鹊起夏令披裘冬令披䕣虽有严令终不肯从者逆时也风不辍则扇不用日不出则烛不息龙潜之水乗云跃鳞虎啸之声因风奋烈达则振缨朝堂穷则身亲南亩国语曰辰角见而雨毕天根见而水涸雨毕而除道水涸而成梁三皇垂策五帝䌓手唐虞按辔禹汤驰辕天下有道我韨子佩天下无道我负子戴人生厉心立行贵于见知当使夕脱羊裘朝佩珠玉若时不我知便须退迹江海自求其志书纬考灵耀云主春者鸟星昏中可以种稷主夏者心星昏中可以种黍主秋者虚星昏中可以种麦主冬者昴星昏中则入山可以具器械王者南靣而坐视四星之中而知民之缓急持脉有道虚静爲保春日浮如鱼之逰在波夏日在肤泛泛乎万物有余秋日下肤蛰虫将去冬日在骨蛰虫周宻来春当大饥今秋不食黄钟应寒𬎼宾重裘备预虽早不免于愚喻林卷三十四喻林卷三十五钦定四库全书喻林卷三十五明徐元太撰人事门待时云上于天需君子以饮食宴乐九四归妹愆期迟归有时象曰愆期之志有待而行也隼者禽也弓矢者器也射之者人也君子藏器于身待时而动何不利之有此人不得进仕伐檀隠居以待可仕之世若待河水清且涟猗然也河水性浊清则难待犹以闇主常多明君稀出虽有知慧不如乗势虽有镃基不如待时子贡曰有美玉于斯韫匵而藏诸求善贾而沽诸子曰沽之哉沽之哉我待贾者也宾又不闻和氏之璧韫于荆石隋侯之珠藏于蜯蛤虖厯世莫眡不知其将含㬌耀吐英精旷千载而流夜光也应龙潜于潢污鱼鼋媟之不覩其能奋灵徳合风云超忽荒而躆颢苍也故泥蟠而天飞者应龙之神也先贱而后贵者和隋之珍也峕闇而久章者君子之真也夫懐寳者须世抱璞者待时夫河伯以水爲城国鱼鼈爲民庶水尽鱼枯岂不欲雨自是不能致也骏骥骨法异伯乐观知之但当养羽翮鸿举必有期龙凤隠耀应徳而臻明哲潜遁俟时而动是以鸑鷟鸣岐周道隆兴四皓爲佐汉帝用康含竒谟于朱脣握神策于玉掌逍遥川岳之上以俟真人之求蠖屈以待龙甲之㑹潜蟠以俟风云之期凡人取果宜待熟时不撩自落君子之有智能犹鹓凤之有文采俟时而振羽翼何患不出云霞之上有汤武之贤而无桀纣之时不成有桀纣之时而无汤武之贤亦不成圣人之见时若歩之于影不可离水冻方周后稷不种后稷之种必待春故人虽智而不遇时无功方叶之茂终日采之而不知秋霜既下衆林皆羸事之难易不在小大务在知时郑子阳之难猘狗溃之齐髙国之难失牛溃之衆因之以杀子阳髙国当其时狗牛犹可以爲人唱而况乎以人爲唱乎春气至则草木产秋气至则草木落产与落或使之非自然也故使之者至物莫不爲使之者不至物无可爲古人审其所以使故物莫不为用桀纣虽不肖其亡遇汤武也遇汤武天也非桀纣之不肖也汤武虽贤其王遇桀纣也遇桀纣天也非汤武之贤也若桀纣不遇汤武未必亡也桀纣不亡虽不肖辱未至于此若使汤武不遇桀纣未必王也汤武不王虽贤显未必至于此故人主有大功不闻不肖亡国之主不闻贤譬之若良农办土地之宜谨耕耨之事未必收也然而收者必此人也始在于遇时雨遇时雨天地也非良农所能爲也良马非独骐骥利劔非惟干将美女非独西施忠臣非独吕望今有马而无王良之御有劔而无砥砺之功有女而无芳泽之饰有士而不遭文王道术蓄积而不舒美玉韫匵而深藏故懐道者须世抱璞者待工圣人不先风吹不先雷毁不得已而动故无累圣人之处乱世若夏暴而待暮桑榆之间逾易忍也昏暮不行候且时明畏昏潜䖏候时昭明卒遭白日爲荣禄主言衆人不知骥力以驾败车则不肯进遇伯乐知其才力以车代之则至千里流名得也以言俗人不识已志亦将遇明君建道流化垂功业也言蛟龙升天其形潺湲若水流縦横轇轕遂乗雷电而髙举以言已亦想遭明时举而进用𤣥鹤俊鸟也君有徳则来无徳则去若鸾凤矣故师旷鼓琴天下𤣥鹤皆衔明月之珠以舞也言已聴𤣥鹤振音晨鸣乃于髙冈之上峩峩之颠见有徳之君乃来下也以言贤者亦宜自安䖏以须明君礼敬已然后仕也五稼非春不生智者之功非时不成未春无可爲生未秋无可爲落使之者以其时生则生时落则落夫凌云者泥蟠者也后伸者先屈者也是以神龙以爲徳尺蠖以求伸良农不患疆塲之不修而患风雨之不节君子不患道徳之不建而患时世之不遇五玉不能自剖于嵩岫腾蛇不能无雾而电征龙渊不能勿操而断犀兕㬌钟不能莫扣而扬洪声金芝须商风而激耀仓庚俟烟煴而修鸣骐騄不茍驰以赴险君子不诡遇以毁名运屯则沉沦于勿用时行则髙竦乎天庭淇卫忘归不能无絃而逺激振尘之音不能无器而兴哀超俗拔萃之徳不能立功于未至之时萦曲之絃思绕梁以尽妙藏器之士候明时以效绩应物有方居难则易藏器在身所乏者时是以充堂之芳非幽兰所难绕梁之音实萦絃所思望循涂而投轨遡朔风以理翮冀云雾之可慿希天路之开辟兰蕙含芬有时而馨龙骥踠足有时而征木槿夕死朝荣士亦不长贫也飞龙可济而干爻在四常阍云呌而阊阖未闻犹如诸国勤力农作得大耕牛良田平正无诸丘墟恶芜荒秽荆棘毒草于是良田唯希天雨夫以含心之荄实俟夹钟吐气如华始生之时日光所照能令开不不能开也何以故以新生故善根未熟亦如是不得制戒何以故非时节故如种大麦及麻豆等芽始生时已堪用不不堪用也何以故以未熟故一切衆生善根未熟亦如是不堪制戒如种谷未熟爲可取不不可取也非时尚未有华何况得米及以糠糩若有士夫初得热病不应与药及余衆治所以者何时未至故要待时至然后乃治二处不知是则败医是故病熟然后应治若未熟者要待时至如治痈师知痈已熟破出脓与药而去若痈未熟是则久住如谷草子在地中得时节而生不失不壊又如冬木虽未有华叶果实得时节㑹则次第而出譬如痈疮未熟医则不破但以药涂令熟则易破遇时上九何天之衢亨绿兮丝兮女所治兮公孙𢎞卜式儿寛皆以鸿渐之翼困于燕雀逺迹羊豕之间非遇其时焉能致此位乎力田不如逢年善仕不如遇合信惟饿𨽻布实黥徒越亦狗盗芮尹江湖云起龙襄化爲侯王连衡者六印磊落合从者骈组流离君子或因风云之势以建山岳之功乗日月之末光以成一匡之业遭春值圣受恩特隆越从朽壤蝉蜕朝中毖挹清露沐浴凯风兰芷出荒野万里升紫庭谋言恊秋兰清风发其芳洪泽所渐润砾石爲珪璋在魏参席上之珍居晋爲幄中之士黄犬之皮恐当终补狐裘也不患𤣥黎之不启窃乐春英之及时姑臧謡曰鸿从南来雀不惊谁谓孤鶵尾翅生髙举六翮凤凰鸣譬如日出之时向东皆逆霸王继踪犹朝日之升扶桑英豪接踵若夕月之登蒙氾非夫卜世与干坤比长鸿基与山岳齐固孰能本枝于千叶重光于万祀履寒霜而踰荣蒙重氛而弥耀者哉𤣥云起山岳祥气万里㑹龙飞何蜿蜿凤翔何翙翙若足下可谓冠负日月籍践渊海心支身首无不通照卵翼吹嘘得升官秩且曝鳃之鳞不念杯杓之水云霄之翼岂顾笼樊之粮何者所託已盛也顾盼増其培价翦拂使其长鸣自出守股肱入尸衡尺可以仰首伸眉论列是非者矣且爲腹背之毛脱充鸣吠之数可谓日月出矣无幽不烛也霑云雨之余润照日月之末光不提生于弗器贱生于无所用中河失船一壶千金贵贱无常时使物然空拳握手委地更起富饶丰衍快乐无已大禹戒路蚩尤除道周匝万里不危不殆谷风布气万物出生萌庶长养华叶茂盛出于幽谷飞上乔木鼓其羽翼辉光照国长男少女相向共语析薪在尅福禄欢喜冰将泮散鸣雁雍雍丁男长女可以㑹同黄玉温徳君子所服甘露溽暑万物生茂两轮自转南上大坂四马共辕无有重难离载阳光天下昭明晨昏潜处候时煦煦卒逢白日爲世荣主鸿雁南飞随阳休息转送天和千里不衰驾龙骑虎周遍天下御骍从龙至霍华东条风制气万物出生明庶长养花叶壮成洿泥生梁下田爲王东风解冻河川流通春生孚乳羽毛成就举不失宜君臣相好时乗六龙爲帝使东逹命宣㫖无所不通騋牝龙身日取三千南上苍梧兴福爲婚芽蘖生达阳唱于外镃基逢时稷契臯陶骑龙乗凤上见神公随风骑龙与利相逢六艺之门仁义俱存镃基逢时尧舜爲君郷嵗逢时与生爲期启蛰始生万物美荣春阳生草夏长条枝万物蕃滋充实益有阳春生长万物茂壮和气相薄膏润津液生我嘉谷东风启户隠伏欢喜雌鸑生鵰神异兴起乗云龙腾民载爲父乗龙光土使暗后明次二凤鸟于飞修其羽君子于辰终莫之圉测曰凤鸟于飞君子得时也瞻彼荣宠譬诸云霄春种谷生秋刈谷收求物得物作事事成不名爲遇不求自至不作自成是名爲遇犹拾遗于涂摭弃于野若天授地生鬼助神辅人才无定珍器用无常道进趋者以适世爲竒役御者以合时爲妙故𤣥冰结则五明捐隆暑炽则裘罏退髙鸟聚则良弓发狡兎多则卢鹊走干戈兴则武夫奋韶夏作则文儒起快若轻鸿之汎长风沛若巨鱼之縦大壑何异顺风而縦声登峰而长晒屯云雺雺雷奋于龙跻于湫𫝊曰云雺雺气生于水也月生于朔也雷奋于跃于幽穽也龙跻于湫陞于深泉也春秋文耀钩曰春致其时华实乃荣幸託不肖躯且当勐虎歩在于贫贱类乎泥滓縻之好爵同于濯溉抑若春霆发响而惊蛰飞竞潜龙浮㬌而幽泉髙镜于时青阳告谢朱明肇授靡木不滋靡草不茂初茎蔚其曜新陈柯槭以改旧诜诜衆贤千载一遇整辔髙衢骧首天路夫未遇伯乐则千载无一骥时值龙颜则当年控三杰日月光太清列宿曜紫㣲骥踌躇于弊輂兮遇孙阳而得代吕望穷困而不聊生兮遭周文而舒志假翼鸣凤条濯足升龙渊种葵北园中葵生郁萋萋朝荣东北倾夕颖西南晞零露垂鲜泽朗月耀其辉丰条并春盛落叶后秋哀庆彼晚彫福忘此孤生悲逸骥腾夷路潜龙跃洪波良田无晚嵗膏泽多丰年振短翮与鸾凤并翔如得龙跃天衢振翼云汉扬声紫㣲垂光虹蜺足以昭近署之多士増四门之穆穆夫萧规曹随留侯画策陈平出竒功若泰山响若坻隤虽其人之赡智哉亦㑹其时之可爲也奋跃渊涂跨腾风云夫攀骊龙之髯抚翠禽之毛者而不得絶霞肆跨天津者未之前闻也援华英而不遑岂暇修枯箨于榛秽哉庆云兴以招龙和风起而仪凤诚巖穴耀颖之秋河津託乗之日也天庭明兮云霓藏三光朗兮镜万方斥蜥蜴兮进龟龙策谋从兮翼机衡璧由识者显龙因庆云翔茨棘非所憇翰飞逰髙冈忽有一飞鸟五色杂英华一鸣衆鸟至再鸣衆鸟罗长鸣揺羽翼百鸟互相和寳珠出东国美玉产南荆隋侯曜我色卞氏飞吾声按辔安行谁谓路长江篱生幽渚㣲芳不足宣被蒙风云㑹移居华池边泽兰被荒径孤芳岂自通幸逢瑶池旷得与金芝丛夺抟风之逸羽穷送日之逺路操桧檝于龙津荷梓梁于云构陈萝故葛攀附不涯解角蜕鳞超踰非次乗风郁起化成龙翼值龙颜之郁起乃慿风而矫翼指皇邑而南辕驾修衢以骋力东臯有一骏名曰千里驹络首纒騣尾养以甘露蒭南山石嵬嵬松栢何离离上枝拂青云中心十数围洛阳发中梁松树窃自悲斧锯截是松松树东而摧持作四轮车载至洛阳宫观者莫不叹问是何山林谁能刻镂此公输与鲁班被之用丹漆薫用苏合香本是南山松今爲宫殿梁譬犹龙之未升与鱼鼈爲伍及其升天鳞不可覩何期毳毛湮沦坠洒漳滨之水逸翮摩霄轻託蓬莱之顶匠石回顾朽材变于雕梁孙阳一言奔蹄成于骏马翼灵凤于苍梧起滞龙于潢汚当其潜光荆野抱璞未理衆视之以爲石独见分于卞子旷千载以遐弃欻一朝而见齿爲有国之伟寳荐神祗于明祀岂连城之足云喜遭遇于知己譬如大地至雨际时见上空中宻云含润天将昏闇渐降大雨陂湖池沼处处充溢大地原隰上下俱润宻云垂覆甘雨普洽令诸药物卉木丛林枝叶花果悉皆茂盛水陆山川香气芬馥如春阳月天降时雨树木枝条而便出生譬如夏月暑燋草木得霖雨时便复茂生五谷丰盛如雨润种能令必生审时或跃在渊进旡咎也或跃在渊自试也冬寒夏燠虽有定时或夏须渐寒冬当渐热雨足则思𤾉𤾉久则思雨草木春则待风而长秋则待风而落皆是无定时也鱼之性寒则逃于渊温则见于渚喻贤者世乱则隠治平则出卫人迎新妇妇上车问骖马谁马也御曰借之新妇谓仆曰拊骖无笞服车至门扶教送母曰灭灶将失火入室见臼曰徙之牖下妨往来者主人笑之此三言者皆至言也然而不免爲笑者早晚之时失也墨子北之齐遇日者日者曰帝以今日杀黒龙于北方而先生之色黒不可以北墨子不聴遂北至淄水不遂而返焉旱极则水水极则旱故于旱时而预蓄舟水时预蓄车以待其贵收其利也龟凤山翳雾露不除踊跃草莱秪见其愚家鸡野鹄犹尚知时况于人乎当其有事也则足非千里不入于舆刃非斩鸿不韬于鞘是以驽蹇望风而退顽钝未试而废及其无事也则牛骥共牢利钝齐列而无长涂犀革以决之此离朱与瞽者同眼之说也处守平之世而欲建殊常之勲居太平之际而吐违俗之谋此犹却歩而登山鬻章甫于越也大火犹西流而怪蛰虫之不藏也且女亦大早计见卵而求时夜见弹而求鸮炙宋之富贾有监止子者与人争买百金之璞玉因佯失而毁之负其百金而理其毁瑕得千镒焉事有举之而有败而贤其母举之者负之时也呙氏之璧夏后之璜揖让而进之以合欢夜以投人则爲怨时与不时春贷秋赋民皆欣春赋秋贷衆皆怨得失同喜怒别爲其时异也见弹而求鸮炙见卵而求晨夜见黂而求成布虽其理哉亦不病暮木方茂盛终日采而不知秋风下霜一夕而殚使人无度河可中河使无度不可古者五帝贵徳三王用义五霸任力今取帝王之道而施之五霸之世是犹乗骥逐人于榛薄而蓑笠盘旋也今霜降而树谷冰泮而求获欲其食则难矣蝙蝠夜藏不敢昼行秋冬探巢不得鹊雏春东夏南随阳有功狸首伏藏以夜爲利子欲以仪秦之术行于成康之世犹鹰隼之羣而争于鸾凤之林其不然亦明矣秋蠺不成冬种不生春秋战国以迄于今谈兵者云集角武者熛举上则折冲于帷幄下则覆军而杀将当此之时礼乐无有也夫制敌者非揖让之化强国者非威仪之容故礼乐不可治于用武之世也明矣五谷生地一丰一耗谷粜在市一贵一贱丰者未必贱耗者未必贵丰耗有嵗贵贱有时时当贵丰谷价増时当贱耗谷直减夫谷之贵贱不在丰耗犹国之治乱不在善恶小闇谓之沛大闇谓之蔀闇甚则明尽未尽则明昧明尽则斗星见明㣲故见昧翔集而不择木者必有离罻之禽矣出身而不料时者必有危辱之士矣时之得也则飘乎犹应龙之覧㬌云时之失也则荡然若巨鱼之枯崇陆是以智者藏其器以有待也隠其身而有爲也当其所须则无贱非其时则无贵贵贱有时谁能常也飞辔西顿则离朱与蒙瞍收察悬㬌东秀则夜光与珷玞匿耀是以才换世则俱用功偶时而并劭夜行被绣不足爲荣上行下效斯谓之教陈兵策于安平之世譬令未病者服药雁候隂阳待时乃举冬南夏北贵其所有图官在乱世覔富在荒年触露不搯葵日中不翦韭主春者鸟星昏中可以种稷主夏者心星昏中可以种黍主秋者虚星昏中可以种麦主冬者昴星昏中则入山可以具器械王者南靣而坐视四星之中而知民之缓急急则不赋力役春气在毛夏气在皮肤秋气在分肉冬气在筋骨刺此病者各以其时爲齐故刺肥人者秋冬之齐刺痩人者以春夏之齐譬如日出照莲华池熟者先开生者未敷如月十四日十五日虽同爲月十四日不能令大海水潮譬如大海中龙死相出时如果熟应堕金翅鸟则来食之昔有大富长者左右之人欲取其意皆尽恭敬长者唾时左右侍人以脚蹋却有一愚者不及得蹋而作是言若唾地者诸人蹋却欲唾之时我当先蹋于是长者正欲咳唾时此愚人即便举脚蹋长者口破脣折齿长者语言汝何以故蹋我脣口愚人具答所由故唾未出举脚先蹋望得汝意凡物须时时未及到强设功力反得苦恼以是之故世人当知时与非时审理黍可爲酒禾入水也一贯三爲王推一合十爲士昔者东夷慕诸夏之义有女其夫死爲之纳私壻终身不嫁不嫁则不嫁矣然而非贞节之义也苍梧之弟娶妻而美好请与兄易忠则忠矣然非礼也栋生挠不胜任则屋覆而人不怨者其理然也弱子慈母之所爱也不以其理动者下瓦则慈母笞之故以其理动者虽覆屋不爲怨不以其理动者下瓦必笞涂之人可以爲禹则然涂之人能爲禹未必然也虽不能爲禹无害可以爲禹足可以徧行天下然而未甞有能徧行天下者也凡物之有形者易裁也易割也何以论之有形则有短长有短长则有小大有小大则有方圎有方圎则有坚脆有坚脆则有轻重有轻重则有白黒长短大小方圎坚脆轻重白黒之谓理理定而物易割也髙阳应将爲室家匠对曰未可也木尚生加涂其上必将挠以生爲室今虽善后将必败髙阳应曰缘子之言则室不败也木益枯则劲涂益干则轻以益劲任益轻则不败匠人无辞而对受令而爲之室之始成也善其后果败髙阳应好小察而不通乎大理也骥骜绿耳背日而西走至乎夕则日在其前矣目固有不见也智固有不知也数固有不及也善用鍼者从隂引阳从阳引隂以右治左以左治右以我知彼以表知里以观过与不及之理动而不乗其理若汎舟而无柂譬若絶工之师能作殿舎意欲揆作如日月宫殿令髙无不见者于须菩提意乃能作不须菩提言日月宫殿甚髙终不能作譬如金师见彼金性作是思惟如此金性何由生垢今当推寻生垢之本爲得本不若尽夀思惟寻初因相乃至无始得本际不既不得本亦不得金若巧方便精勤不懈除彼金垢尔乃得金譬如眀眼有目之人岂可羡于盲瞎人不譬如解脱无事之人岂可羡于牢狱系縳有事人不譬如饶财巨富之人岂可羡于贫穷饥冻乞索人不譬如明了黠慧之人岂可羡于狂颠人不譬如田家耕犂种谷多收敛着𥫱中至后嵗不复耕不复种但仰𥫱中谷食其田家宁复望得新谷不譬如健鬬人把弓持箭前行向敌以五箭射敌得胜其人宁复望箭归归不譬如医师持五种药诣病者家以药饮病人病者饮药得愈医宁复望得故药复行治人不那先言譬如人备火豫作戒火五瓶水如有失火者其人持五瓶水水滴灭火火灭以后其救火人宁复望得完瓶归家用不王言其人不复望瓶破火灭岂复望瓶耶譬如人盗他人禾穟其主得盗便牵问之汝盗我禾穟爲盗者言我不盗卿禾穟卿自种禾我自取穟我何用爲犯盗两人相牵至王前白如是谁爲直者谁爲不直王言种禾谷爲直盗者爲不直种禾者爲本有不种禾者爲无缘何有穟譬如人盗他人果蓏其主得盗果者将至王前白言是人盗我果其盗者言我不盗是人果是人所种小栽耳本不种果也我自取果我何用爲盗如是两人共争谁爲直者谁不直者王言种栽家爲直本种栽家所种从栽根生故上有果耳譬如人夜然烛火着壁欲用自照饭食烛稍却及壁上及竹木林材便烧一舎火大炽延及烧一城中举城中人民共嚾言汝何爲烧一城中乃如是然火者言我但然小烛火以自照饭食耳是自大火非我火也如是便共争讼相牵至王前谁爲直者谁爲不直者王言然火者爲不直本是火所生也汝饭食已不当灭火也而令火烧一城中譬如人持瓶从牧家买乳湩得湩已复还寄其主言我今还不久其人须㬰来还取瓶湩湩以转作酪买湩家言我持湩寄卿今反持酪还我牧牛者言是汝故乳今自转爲酪两人因共争讼相牵诣王前谁爲直者王言牧牛家爲直汝自买湩停置地自转成酪譬如人以钱娉求人家小女以后女长大他人复更求娉求女得女以爲妇前所娉家来自说言汝反取妇爲后家言汝自小时娉女我自大时娉妇我何用爲婴汝妇耶便相牵诣王前谁爲直者谁爲不直者王言前娉家爲直是女本小今稍长大是故知爲直也是前娉家妇也譬如鑚火以木则火可得㭊薪求火火不可得如言日食千两金金不可食因金得食故言食金无䖏无位牛角等而出于乳必无是处彼乳房斯有是䖏无䖏无位鑚揺水瓶而出生酥必无是处鑚揺于酪斯有是䖏无䖏无位压沙出油必无是处压苣蕂等斯有是处无处无位鑚湿木等而出于火必无是处鑚于干木斯有是处物不生非物者如石女不生子非物不生物者如龟毛不生蒲如须油者要从麻取不笮于沙亦犹神农唱粒食以充饥虚黄帝垂衣裳以御寒暑若闭口而望饱裸袒以求温不能强与之也夫目所不覩惟屏爲隔耳所不闻遐迩致拥不得以不闻不见便谓无声无物如日垂没山陵堆阜影现东移理无西逝喻林卷三十五喻林卷三十六钦定四库全书喻林卷三十六明徐元太撰人事门尚刚六二𦕈能视跛能履履虎尾咥人凶武人爲于大君六五贞疾乗刚也妇人贞吉从一而终也夫子制义从妇凶也初六进退利武人之贞上九㢲在牀下䘮其资斧贞凶凡物既厌而退者弱也既荣而陨者薄也夫能辉光日新其徳者唯刚健笃实也物壮健皆有衰怠唯天运动日过一度盖运转混没未曽休息戚施之疾不能仰靣柔之人常俯似之譬之若金之与木金虽柔犹坚于木天执其道爲万物主君执其常爲一国主主不可以不刚主不可以不坚主不刚则列星乱其行主不坚则邪臣乱其官星乱则亡其天臣乱则亡其君故爲天者务刚其气爲君者务坚其政次二毅于心腹贞测曰毅于心腹内坚刚也初六起履霜至于坚氷隂虽柔顺气亦坚刚犹如卒降㬥雨破壊山林树木土石沙砾一切诸物唯不能毁壊金刚之寳尚柔用九见羣龙无首吉以讼受服则终朝三禠柔进受宠则一昼三接也能止健初距不以角柔以止刚刚不敢犯外疆而内顺牛之善也离之爲体以柔顺爲主者也故不可以畜刚勐之物而吉于畜牝牛也柔忍之木荏染然人则被之弦以爲弓寛柔之人温温然则能爲徳之基止言内有其性乃可以有爲徳也寛政以安诸侯若柔辔之御刚马且夫牛马维娄委已者也而柔焉季氏得民衆久矣君无多辱焉今也小国师大国而耻受命焉是犹弟子而耻受命于先师也夫虎之卑势将以有击也狸之卑身将求所取也雉以眩移拘于网鱼以有悦死于饵勐兽将击必弭毛帖伏鸷鸟将搏必卑飞戢翼圣人将动必顺辞和衆辛垣衍曰先生独未见夫仆乎十人而从一人者宁力不胜智不若邪畏之也柔者徳也刚者贼也弱者仁之助也彊者怨之归也人之生也柔弱其死也坚强万物草木之生也柔脆其死也枯藁故坚强者死之徒柔弱者生之徒是以兵强则不胜木强则共强大处下柔弱处上执雌牝故能立其雄牡飘风暴雨不终日小谷不能须㬰盈飘风暴雨行强梁之气故不能久而灭小谷处强梁之地故不得不夺舌之与齿孰先弊焉绳之与矢孰先直焉㞼坚则物必毁之刚斯折矣刀利则物必摧之鋭斯挫矣粥子曰欲刚必以柔守之欲彊必以弱保之积于柔必刚积于弱必彊观其所积以知祸福之乡彊胜不若已至于若已者刚柔胜出于己者其力不可量老耼曰兵彊则灭木彊则折柔弱者生之徒坚彊者死之徒因以爲茅靡因以爲波流蛇谓风曰予动吾嵴胁而行则有似也今子蓬蓬然起于北海蓬蓬然入于南海而似无有何也风曰然予蓬蓬然起于北海而入于南海也然而指我则胜我䲡我亦胜我虽然夫折大木蜚大屋者唯我能也故以衆小不胜爲大胜也爲大胜者唯圣人能之以深爲根以约爲纪曰坚则毁矣鋭则挫矣常寛容于物不削于人与时屈伸柔从若蒲苇非慑怯也莫不贪强鲜能守㣲若能守㣲乃保其生圣人存之以应事机舒之弥四海卷之不盈杯居之不以室宅守之不以城郭藏之胷臆而敌国服柔能制刚弱能制强柔者徳也刚者贼也弱者人之所助强者人之所攻万物中皆有元气得以和柔若胷中有藏骨中有髄草木中有空虚与气通故得乆生也兴物造功大木处下小物处上大道抑强扶弱自然之效人虽知自尊显当复守之以卑㣲去雄之强梁就雌之柔和如是则天下归之如水流入深谿也兵强则灭木强则折革固则裂齿坚于舌而先之弊是故柔弱者生之干也而坚强者死之徒也强胜不若已者至于与同则格柔胜出于已者其力不可度故能以衆不胜成大胜者唯圣人能之厉利劔者必以柔砥击钟磬者必以濡木毂强必以弱辐两坚不能相和两强不能相服故梧桐断角马氂截玉平子曰柔无乃脆乎叔向曰柔者纽而不折亷而不缺何爲脆也天之道㣲者胜是以两军相加而柔者克之两仇争利而弱者得焉韩平子问于叔向曰刚与柔孰坚对曰臣年八十矣齿再堕而舌尚存金刚则折革刚则裂人君刚则国家灭人臣刚则交友絶直如矢者死直如绳者称左权曰山之虎茍无以制夫子尚能倚磬而鼔琴乎曰仁可恃也勇则敌不可以恃故曰柔能制刚弱能制强故不善勇者制于勇善勇者制于仁遇虎而倚磬鼔琴汝徒见吾弱也而不知仁者有无声之威有无形之兵乎左权曰唯唯吾今而知善勇之术也金以刚折水以柔全山以髙陊谷以卑安是以执雌节者无争雄之祸多尚人者有召怨之患强望者亡掘强者折大健者䟦大利者缺河色黄赤衆川之流盖浊之也百里一小曲千里一大曲火从木生即以水救之即不灰人起火性以柔而救之即身不壊夫响以无声不可穷影以无形不可极水以淖弱贯金石沈万物地以柔顺成大功胜草木舌耳无患角齿伤折由此观之柔者弊坚虚者驰实草木之始生也枝条润泽华叶青青丰茂畅美柔弱以和何则阳气存也其衰也华叶黄悴物色焦殃及其死也根茎枯藁枝条坚刚何则阳气去之也阳气之所居木可卷而草可结也阳气之所去气可凝而冰可折也凡人之性憎西隣之父者以其强大也爱东隣之儿者以其小弱也燔烧枯藁者以其刚强也簮珥荣华者以其和淖也坚强实满死之形象也柔弱滑润生之区宅也是故神明之道天地之理小不载大轻不载重故强人不得爲王强木不得处上何则强人爲王万国愁忧强木处上则根本枯藁衆人爲大故居下圣人爲小故居上强大居下小弱居上者物自然也夫巨木髙百寻大连抱头剖中门尾判中户不蒙华实常在于下千枝万木舒条布叶青青葱葱共生其上者以其形大而势强也水之灭火砥之利金角齿伤折舌耳无患卑损制骄暴雌辱胜大怨天下莫不知世俗莫不闻发以柔弱爲人所戴体骨坚强爲人所劳犹如崄岸所有树木洪水暴长悉随漂溺流入大海唯除杨树以其软故譬如僮仆行住坐卧皆当任主不应自在而有所作欲从其舎往市鄽等先谘问主然后出所须饮食许乃受用诸有所爲皆随主欲犹截角牛至忍温良善调善御从村至村从巷至巷所逰行处无所侵犯犹如猫皮囊柔治极软除㼲㼲声无㼲㼲声彼或有人以手拳扠石掷杖打或以刀斫或扑着地彼宁复有㼲㼲声耶犹如牛无其双角极自良善亦不兇暴善可将御随意所至终不疑难如干牛皮卷之有声舒亦有声湿以脂膏卷舒皆輭譬如牛皮已柔随用可作譬如牛皮未柔不可屈折譬如槃马廻转随意譬如铁虽坚䩕入鑪则柔輭随作何器尚动弓久落絃而不张设则失其弓之往来之体喻民久休息而不劳苦则民有骄逸之志吾非好行行有得也观朝荣则敬才秀之士玩芝兰则爱徳行之臣覩松竹则思贞操之贤临清流则贵亷洁之行覧蔓草则贱贪秽之吏逢颷风则恶凶狡之徒若引而申之触类而长之庶无遗漏矣流水之不腐以其逝故也户枢之不蠧以其运故也势散而后物服犹鸟击禽获故散势法鸷鸟也精无气之集也必有入也集于羽鸟与爲飞扬集于走兽与爲流行集于珠玉与爲精朗集于树木与爲茂长集于圣人与爲夐明精气之来也因轻而扬之因走而行之因美而良之因长而养之因智而明之流水不腐戸枢不蝼动也次三风动雷兴从其髙崇测曰风动雷兴动有爲也雷火交动刚柔散气积则暗动乃明雷动风行山泽通气人之运动体斯合矣体常动揺谷气得清血脉流通疾则不生卿见戸枢虽用易腐之木朝暮开闭动揺遂最晚朽陈琳曰矢在弦上不可不发尚静泽中有雷随君子以向晦入宴息雷在地中复先王以至日闭闗商旅不行后不省方六二咸其腓凶居吉兼山艮君子以思不出其位初六艮其趾无咎利永贞初九不出户庭无咎象曰不出戸庭知通塞也非妄之灾勿治自复非妄而药之则凶故曰勿药有喜皮虽从革之物然牛皮坚仭难变初九在革之始革道未成守夫常中未能应变施之于事有似用牛皮以自固未肯造次以从变者也故曰巩用黄牛之革胥靡爲宰寂寞爲尸大味必淡大音必希有疾不治恒得中医牝常以静胜牡至人潜行譬犹雷霆之蔵也少言者不爲人所忌少行者不爲人所短少智者不爲人所劳少能者不爲人所役人君不静则失威治身不静则身危龙静故能变化虎躁故夭亏也夫天不定日月无所载地不定草木无所植所立于身者不宁是非无所形感而应廹而动不得已而往如光之耀如景之放以道爲紃有待而然今与人卞氏之璧未受者先也求而致之虽怨不逆者后也三人同舎二人相争争者各自以爲直不能相聴一人虽愚必从旁而决之非以智也以不争也两人相鬬一羸在侧助一人则胜救一人则免鬬者虽强必制一羸非以勇也以不鬬也由此观之后之制先静之胜躁数也用兵者先爲不可胜以待敌之可胜也治国者先爲不可夺以待敌之可夺也舜修之歴山而海内从化文王修之岐周而天下移风使舜趋天下之利而忘修己之道身犹弗能保何尺地之有故治未固于不乱而事爲治者必危行未固于无非而急求名者必剉也福莫大无祸利莫美不䘮动之爲物不损则益不成则毁不利则病皆险也虎豹不动不入陷穽麋鹿不动不罹罝罘飞鸟不动不絓网罗鱼鼈不动不擐脣喙物未有不以动而制者也是故圣人贵静人不小学不大迷不小慧不大愚人莫鑑于沬雨而鑑于澄水者以其休止不荡也清之爲明杯水见牟子浊之爲闇河水不见太山视日者眩聴雷者聋人无爲则治有爲则伤水定则清正动则失平故惟不动则所以无不动也黙无过言悫无过事木马不能行亦不费食骐骥日驰千里鞭箠不去其背履不容足南山多棘毋出房闺乃无病疾胶着木连不出牢闗弱足则跟不利出门次二车轫俟马酋止测曰车轫马止不可以行也次七车累其俿马猎其蹄止贞测曰车累马猎行可怜也上九折于株木輆乎泛石止测曰折木輆石君子所止也艮止也于人爲手爲背取象爲山爲石爲门爲狗夫人之形犹草木之体也草木在髙山之颠当疾风之冲昼夜动揺者能复胜彼隠在山谷间鄣于疾风者乎北辰以不改爲衆星之尊五岳以不迁爲羣望之宗蟋蟀屡移而不贵禽鱼餍深则逢患仲长子光日在险而运竒不若宅平而无爲虽力挟太山将不举一羽扬波万里将不濯一鳞咳唾成珠玉挥袂出风云岂肯䠥鄙事取才进人佐鬬者伤预事者亡吾将赠子以无爲之乐给子以澹泊之汤刺子以𤣥虚之鍼灸子以淳朴之方安子以恢廓之宇坐子以寂寞之牀无阖则无辟无静则无动此归藏所以先坤欤凡物轻不能载重小不能镇大不行者使行不动者制动是以重必爲轻根静必爲躁君也象彼仲冬节竹木皆摧伤佐阳诘贾旅人君深自藏中经曰静者夀躁者夭静而不能养减夀躁而能养延年然静易御躁难将譬如门阈常住不动智人知动揺譬如沙中树尚先上六比之无首凶正义曰他人皆比己独在后是亲比于人无能爲头首也逃遯之世宜速逺而居先而爲遯尾祸所及也物之成熟莫先葽草故云物成自秀葽始鲁人将有事于上帝必先有事于頖宫晋人将有事于河必先有事于恶池齐人将有事于泰山必先有事于配林祈麦实麦实者五谷之先见者故急祈而记之也秦失其鹿天下共逐之于是髙材疾足者先得焉且彊弩之极矢不能穿鲁缟冲风之末力不能漂鸿毛非初不劲末力衰也豪彊并争虎裂狼分疾抟者获多迟后者先吞柏梁云构大匠先居其下管絃䌓奏䕫牙先聆其音天道先贵覆者地道先贵载者人道先贵事者酒保先贵食者权先加人者敌不力交武先加人者敌无威接欲学歌讴者必先征羽乐风欲美和者必先始于阳阿采菱此皆学其所不学而欲至其所欲学者豪雄争强先者受福缕非针无以通故宜先也抱薪爇火燥者先着先者在路于后则妨养性者先饥乃食先渴而饮恐觉饥乃食食必多盛渴乃饮饮必过譬如日出诸山髙者其光先照将雨法雨先兴法云普覆衆生未便即雨王复问那先言人有欲作善者当前作之耶当后作之乎那先言当居前作之在后作之不能益人也居前作者有益于人那先问王言王渴欲饮时使人掘地作井能赴王渴不王言不赴渴也当居前作井耳譬如妙华衆蜂竞採先至之者取其精粹后来至者但味其余如二人俱至一方一乗疾马一乗钝马虽乗钝马以前发故先有所至尚后九三咸其股执其随往吝九四臀无肤其行次且牵羊悔亡语曰骐骥之衰也驽马先之孟贲之倦也女子胜之夫驽马女子筋力骨劲非贤于骐骥孟贲也何则后起之借也齐欲伐魏淳于髠谓齐王曰韩子卢者天下之疾犬也东郭逡者海内之狡兎也韩子卢逐东郭逡环山者三腾山者五兎极于前犬废于后犬兎俱罢各死其处田父见之无劳倦之苦而擅其功今齐魏久相持以顿其兵敝其衆臣恐强秦大楚承其后有田父之功此所谓两虎相搏者也夫秦楚相弊而韩魏以全制其后圣人虚无因循常后而不先譬若积薪燎后者处上瓶存二窍以水实之倒泻闭一则水不下尽不升则不降井虽千仭汲之水上盖不降则不升是以圣人不先物子列子学于壶丘子林壶丘子林曰子知持后则可言持身矣列子曰愿闻持后曰顾若影则知之列子顾而观影形枉则影曲形直则影正然则枉直随形而不在影屈伸任物而不在我此之谓持后而处先未甞有闻其唱者也常和人而已矣人皆取先己独取后曰受天下之垢郑人有相与争年者其一人曰我与黄帝之兄同年讼此而不决以后息者爲胜耳先唱者穷之路也后动者达之原也何以知其然也凡人中夀七十嵗然而趋舎指凑日以月悔也以至于死故蘧伯玊年五十而有四十九年非何者先者难爲知而后者易爲攻也先者上髙则后者攀之先者踰下则后者蹶之先者隤陷则后者以谋先者败绩则后者违之由此观之先者则后者之弓矢质的也犹錞之与刄刄犯难而錞无患者何也以其託于后位也老子学商容见舌而知守柔矣列子学壶子观景柱而知持后矣故圣人不爲物先而常制之其类若积薪樵后者在上隂道卑虚无所因缘待阳唱道乃和而承之錞矛戈之錞刄矛戈之刄刄在前故犯难錞在后故无患我有三寳保而持之一曰慈二曰俭三曰不敢爲天下先通𤣥经曰天地之道先以后爲主圣人法道之退者所以自后也后以自安先迷失轨后爲主君尚速盛馔未具不能以虚待之不及壶飡之救饥疾也言已欲灭吴取快意得之而已不能待有余力也失火之家岂暇先言大人而后救火乎乗其未坚厌其未发震起机动敌人摧折虽有贲育不及持刺虽有樗里不及回知虽有鬼谷不及造次疾走而㨗先鸣则兴智者从之而不释巧者一决而不犹豫是以疾雷不及掩耳迅雷不及瞑目十里断者国弱九里断者国强以日治者王以夜治者强宿治者削力贵突智贵卒得之同则遫爲上胜之同则湿爲下所爲贵骥者爲其一日千里也旬日取之与驽骀同所爲贵镞矢者爲其应声而至终日而至则与无至同所以贵镆邪者以其应物而断割也靡勿释牛车絶辚所以尚干将莫邪者贵其立断也所以贵骐骥者爲其立至也必且厯日旷久乎丝氂犹能挈石驽马亦能致逺是以聪明㨗敏人之美材也敏教劲疾如猿升木彤弓虽调终不能获来如飘风去似絶絃凤之小者曰鸑鷟五彩之文三嵗始备也成务虽均机速爲上决谋或同迟缓爲下何者才能成功以速爲贵智能决谋以疾爲竒也善济事者若救火拯溺明其谋者犹骥㨗矢疾今焚燃熛室则飞驰灌之湍波漂人必奔游拯之若穿井而救火则熛飏栋焚矣方凿舟而拯溺则𦵏江鱼之腹中矣骥所以见珍者以其日行千里也满旬而取至则与驽马均矣箭所以爲贵者以其弦直而至也穷日而取至者则与不至者同矣智所以爲妙者以其应时而知若事过而后知则与无知者齐矣言畜货以遗后畜道俟将来是迟钝逸材之马虽后往而能先至逸翮后尘翶翥先路言飞之疾尘起居鹤之后鹤飞在路之先翔鹍仰而不逮况青鸟与黄雀倐如六龙之所掣一越三千不终朝而济所届西河下龙门其流敌于竹箭掣电无停光疾雷无余声刘向云龟之言久蓍之言耆龟千嵗而灵蓍百年而神夫騕褭以迅骤爲功鹰隼以轻疾爲妙譬如勐火随投草木一切炽然悉成于火尚迟鹊之作巢冬至架之至春乃成犹国君积行累功汝大才当晚成良工不示人以朴且从所好夫物暴长者必夭折功卒成者必亟壊藜藿之生蝡蝡然日加数寸不可以爲栌栋楩柟豫章之生也七年而后知故可以爲棺舟夫事有易成者名小难成者功大君子修美虽求有利福将在后至枫桐之树生而速长故其皮肌不能坚刚树檀以五月生叶后彼春荣之木其材彊劲车以爲轴殷之桑谷七日大拱长速大暴故爲变怪大器晚成寳货难售其不崇一朝辄成贾者菜果之物也阳温隂寒厯月乃至灾变之气一朝成怪故夫河冰结合非一日之寒积土成山非斯须之作干将之劔久在鑪炭铦锋利刄百熟炼厉久销乃见作留成迟故能割断肉暴长者曰肿泉暴出者曰涌酒暴熟者易酸醢暴酸者易臭由此言之贤儒迟留皆有状故燕飞轻于凤凰兎走疾于麒麟鼃跃躁于灵龟蛇腾便于神龙吕望之徒白首乃显百里之知明于黄发深爲国谋因爲王辅皆夫沉重难进之人也龟生三百嵗大如钱游于莲叶之上三千嵗青边縁巨尺二寸蓍生七十嵗生一茎七百嵗生十茎神灵之物也故生迟留厯嵗长久故能明审实贤儒之在世也犹灵蓍神龟也计学问之日固已尽年之半矣鋭意于道无贪仕之心及其仕也纯特方正无员鋭之操故世人迟取进难也美盛者任其时化譬之种植不可一朝成也且墉基不可仓卒而成威名不可一朝而立皆爲之有渐建之有素譬之种树久则深固其根本茂盛其枝叶若造次徙于山林之中植于宫阙之下虽壅之以黒坟暖之以春日犹不救于枯藁何暇䌓育㢤薫晚华而后落槿早秀而前亡夫物速成则疾亡晚就则善终朝华之草夕而零落松栢之茂隆寒不衰是以大雅君子恶速成戒阙党也春兰早芳实忌鸣鴂秋菊晚秀无惮䌓霜何则荣乎始者易悴贞乎末者难伤是以傅长沙而志沮登金马而名扬卢思道与庾知礼作诗知礼成而思道未就知礼曰卢诗何太眷眷思道曰自许编蒲疾何如织锦迟桐枝濡毳而又空中难成易伤须成器而后华双骹长者起迟六翮短者飞急实不如虚数不如希茂多卒夭疾不如迟宁爲菩萨迟证无上正等菩提不爲速求堕二乗地喻林卷三十六喻林卷三十七钦定四库全书喻林卷三十七明徐元太撰人事门尚义入峻谷者当攀葛藟可以免于颠坠犹处时俗者当据道义然后得用自立伐氷之家不利鸡豚之息委积之臣不操市井之利济于舟者和于水矣义于人者祥于神矣人而无义唯食而已是鸡狗也彊食靡角胜者为制是禽兽也子独不闻假人之亡与林回弃千金之璧负赤子而趋或曰为其布与赤子之布寡矣为其累与赤子之累多矣弃千金之璧负赤子而趋何也林回曰彼以利合此以天属也夫以利合者迫穷祸患害相弃也以天属者迫穷祸患害相收也夫相収之与相弃亦逺矣且君子之交淡若水小人之交甘若醴君子淡以亲小人甘以絶彼无故以合者则无故以离子墨子言曰我有天志譬若轮人之有规匠人之有矩轮匠执其规矩以度天下之方圜曰中者是也不中者非也商人之四方市贾信徙虽有闗梁之难盗贼之危必为之今士坐而言义无闗梁之难盗贼之危此为信徙不可胜计然而不为则士之计利不若商人之察也今天下莫为义子独自苦而为义子不若已子墨子曰今有人于此有子十人一人耕而九人处则耕者不可以不益急矣何故则食者衆而耕者寡也有游于子墨子之门者子墨子曰盍学乎对曰吾族人无学者子墨子曰不然夫好美者岂曰吾族人莫之好故不好哉夫欲富贵者岂曰吾族人莫之欲故不欲哉好美欲富贵者不视人犹强为之夫义天下之大器也何以视人必强为之力不若牛走不若马而牛马为用何也曰人能羣彼不能羣也人何以能羣曰分分何以能行曰以义故义以分则和和则一一则多力多力则彊彊则胜物水火有气而无生草木有生而无知禽兽有知而无义人有气有生有知亦且有义故最为天下贵也齐宣王问匡倩曰儒者博乎曰不也王曰何也匡倩曰曰博者贵枭胜者必杀枭杀枭者是杀所贵也儒者以为害义故不博也又问曰儒者弋乎曰不也弋者从下害于上者也是从下伤君也儒者以为害义故不弋又问儒者鼓瑟乎曰不也夫瑟以小弦为大声以大弦为小声是大小易序贵贱易位儒者以为害义故不鼓也昔晋文公将与楚人战于城濮召舅犯而问曰楚衆我寡奈何而可舅犯对曰臣闻繁礼之君不足于文繁战之君不足于诈君亦诈之而已文公以舅犯言告雍季雍季曰竭泽而渔岂不获得而明年无鱼焚薮而田岂不获得而明年无兽诈伪之道虽今偷可后将无复非长术也文公用舅犯之言而败楚人于城濮反而为赏雍季在上左右谏曰城濮之功舅犯之谋也君用其言而赏后其身或者不可乎文公曰雍季之言百世之利也舅犯之言一时之务也焉有以一时之务先百世之利者乎使人左据天下之图而右刎喉愚者不为也身贵于天下也死君亲之难视死若归义重于身也天下大利也比之身则小身所重也比之义则轻义所全也今行者见大树必解衣悬冠倚劒而寝其下大树非人之情亲知交也而安之若此者信也陵上巨木人以为期易之故也又况于士乎士义可知故也则期为必矣人之所乗船者为其能浮而不能沉也世之所以贤君子者为其能行义而不能行邪僻也大旱雩祭而请雨大水鸣鼓而攻社天地之所为隂阳之所起也或请焉或怒焉者何曰大旱者阳灭隂也阳灭隂者尊压卑也固其义也虽大甚拜请之而已无敢有加也大水者隂灭阳也隂灭阳者卑胜尊也日食亦然皆下犯上以贱伤贵逆节也故鸣鼓而攻之朱丝胁之为其不义也此亦春秋之不畏强御也衆人以毁形为耻君子以毁义为辱君子比义农夫比谷乞人一日不得食则饿死沟壑是欲寄口而不可得也汝必为乞人之计则箪食豆羮之间殆有甚于乞者汝亦畏死而取之耶充以乞人之心则盗跖之贪为是而伯夷之亷为非是盗跖何智而伯夷何愚也愿竭力以守义兮虽贫穷而不改执彫虎而试象兮阽焦原而跟趾註云彫虎以喻贫试象以喻竭力焦原以喻义言已以执彫虎之贫穷愿竭试象之力而守焦原之义莒国有石焦原者广五十歩临百仞之谿莒国莫敢近也有以勇见莒子者却行齐踵焉所以称于世夫义之为焦原也亦髙矣贤者之于义必且齐踵此所以服一时也中黄伯曰余左执太行之獶而右抟彫虎唯象之未与吾心试焉有力者则又愿为牛欲与象鬭以自试今二三子以为义矣将恶乎试之夫贫穷太行之獶也疏贱义之彫虎也而吾日遇之亦足以试矣理之所守势所常夺道之所闭权所必开是以生重于利故据图无挥劒之痛义贵于身故临川有投迹之哀草木无大小必待春而后生人待义而后成一人举而万夫俛首智者不为赏一人而慙万夫义者不取夫瑟二十五絃其仆人鼓之则为笑贤者以其义鼓之欲乐则乐欲悲则悲虽有暴君为之立变煞君之室虽生美菜有义之士弗食丈夫重义如太山轻利如鸿毛可谓仁义也鹰不击伏鹘不击妊盖其义性如此设一面之网物触而后诛之蜘蛛义者也昔有国王喜食鴈肉常遣猎师张网捕鴈日送一鴈以供王食时有鴈王将五百鴈飞下求食鴈王堕网为猎师所得余鴈惊飞徘徊不去时有一鴈连飜追随不避弓矢悲鸣吐血昼夜不息猎师见之感怜其义即放鴈王令相随去羣鴈得王欢喜廻遶尔时猎师具以白王王感其义断不捕鴈尚勇武力比于虎可以御乱御衆隼急疾之鸟也飞乃至天喻士卒劲勇能深攻入敌也夫抚劒疾视曰彼恶敢当我哉此匹夫之勇敌一人者也思以一毫挫于人若挞之于市朝视刺万乗之君若刺褐夫譬之犹两鼠鬬于穴中将勇者胜田光荅燕太子曰窃观太子客无可用者夏扶血勇之人怒而面赤宋意脉勇之人怒而面青武阳骨勇之人怒而面白光所知荆轲神勇之人怒而色不变徐广曰鸷鸟将撃必张羽毛也一卒毕力百人不当万夫致死可以横行犹鸠鹊捕鹰鹯豚羊弋豹虎是以每战常负夫水行不避蛟龙者渔夫之勇也陆行不避兕虎者猎夫之勇也白刃交于前视死若生者烈士之勇也知穷之有命知通之有时临大难而不惧者圣人之勇也天子之劒以燕谿石城为锋齐岱为锷晋魏为嵴周宋为镡韩魏为夹包以四夷裹以四时绕以渤海带以常山制以五行论以刑徳开以隂阳持以春夏行以秋冬此劒直之无前举之无上案之无下运之无旁上决浮云下絶地纪此劒一用匡诸侯天下服矣此天子之劒也诸侯之劒以知勇士为锋以清亷士为锷以贤良士为嵴以忠胜士为镡以豪杰士为夹此劒直之亦无前举之亦无上案之亦无下运之亦无旁上法圎天以顺三光下法方地以顺四时中知民意以安四乡此劒一用如雷霆之震也四封之内无不賔服而听从君命者矣此诸侯之劒也庶人之劒蓬头突鬓垂冠曼胡之缨短后之衣瞋目而语难相撃于前上斩颈领下决肝肺此庶人之劒无异于鬭鸡一旦命已絶矣无所用于国事国以难攻起一取十国以易攻起十亡百国好力曰以难攻国好言曰以易攻民易为言难为用今使一死贼伏于旷野千人追之莫不枭视狼顾何者恐其暴起而害己也是以一人投命足惧千夫今臣以五万之衆而为一死贼率以讨之固难敌矣有狗彘之勇者有贾盗之勇者有小人之勇者有士君子之勇者争饮食无亷耻不知是非不辟死伤不畏衆彊恈恈然唯利饮食之见是狗彘之勇也为事利争货财无辞让果敢而振勐贪而利恈恈然唯利之见是贾盗之勇也轻死暴是小人之勇也义之所在不倾于权不顾其利举国而与之不为改视重死持义而不挠是士君子之勇也一武仗劒撃于市万人无不避之者臣谓非一人之独勇万人皆不肖也何则必死与必生固不侔也百里之衆不用命不如万人之鬬也万人之鬬不用命不如百人之奋也赏如日月信如四时令如斧钺制如干将士卒不用命者未之闻也冉叔誓必死于田侯而齐国皆惧豫让必死于襄子而赵氏皆恐成荆致死于韩主而周人皆畏又况乎万乗之国而有所诚必乎则何敌之有矣刃未接而欲已得矣一膊炭熯掇之则烂指万石俱熯去之十歩而不死同气异积也大勇小勇有似于此鸟有沸波者河泊为之不潮畏其诚也故一夫出死千乗不轻子真为勇悍矣今未甞见子之竒辩也一邻之鬬也千乗之胜也夫登髙临危而目不眴而足不陵者此工匠之所勇悍也入深渊刺蛟龙抱鼋鼍而出者此渔夫之勇悍也入深山刺虎豹抱熊罴而出者此猎夫之勇悍也不难断头裂腹暴骨流血中野者此武夫之勇悍也今臣居广廷作色端辩以犯主君之怒前虽有乗轩之赏未为之动也后虽有斧质之威未为之恐也此既之所以为勇悍也两金相撃勇武敢敌终日大战不破不缺昔者与客渉瞿塘之峡即徴君欲之楚游道也舟覆得檝而渡有勐虎羣饮于崃一抟而获毙者二客曰吾与子将赴于崃下之流得一檝而俱免又抟羣虎于崃上如制婴儿是渡二崃也虎不制则后渉者或免于崃而乌能免崃上之虎乎若子之勇可以倒崃而西矣鹖之为鸟同羣相为畸类被侵虽死不避毛饰武士兼厉以义尸子説云人谓孟贲生乎曰勇贵乎曰勇富乎曰勇三者人之所难而皆不足以易勇故能慑三军服勐兽也使见战如饿狼之见肉则可用矣负长劒赴榛薄析兕豹抟熊罴此徒猎之勇也负长劒赴深泉斩蛟龙抟鼋鼍此渔人之勇也登髙渉危鹄立四顾颜色不变此陶缶之勇也剽必刺视必杀此五刑之勇也意气难干非资扛鼎风神自勇无待翘闗是以曹刿登坛汶阳之田遽反相如睨柱连城之璧更还韩雉见申羊于鲁有龙饮于沂韩雉曰吾闻之出见虎抟之见龙射之今弗射是不行吾闻也遂射之都尉气如合抱之榆若能力兼三人身与马如胶漆手与箭如飞䖟诚宜宠异虎狼见逼不挥戈奋劒而弹琴咏诗者吾未见其身之可保也中郎将冠两鹖尾鹖鸷鸟中之异劲者也每所攫撮应爪摧碎譬如世间大军战时少有衆生为护衆故䖏于前阵惟有果敢雄勐丈夫合率骁勇抗拒勍敌为护已衆处大军前振威而住譬如怯人执持刀应得安隠反生畏如有二象角力而鬬若一被伤退而不复譬如波斯匿王与敌国战时彼诸战士食丈夫禄不勇勐者不名丈夫犹如勇士能却外难着铠持仗心不怯弱手执弓矢脚不移转便不复畏外敌譬如輭夫为将虽复持兵终身智勇不足卒无功名若如英雄奋发祸乱立定一日之勲功盖天下知命知命者不立乎巖墻之下人之情邀福者必有害若欲急长苖而反使之枯死也譬使仁者而必信安有伯夷叔齐使智者而必行安有王子比干君子得时则大行不得时则龙蛇遇不遇命也何必湛身哉夫饿馑流𨽻饥寒道路思有短褐之䙝儋石之畜所愿不过一金然终于转死沟壑何则贫穷亦有命矣况虖天子之贵四海之富神明之祚可得而妄处哉传称鼎之为噐虽小而重故神之所寳不可夺移至今负而趣者此亦穷运之归乎贤者不避害譬犹彀弩射市薄命者先死衮龙出于緼褐卿相起于匹夫故有朝贱而夕贵先卷而后舒夫飡椒非飬生之术咀劒岂衞性之经命之所延人肉其骨而含嚼膏粱时或婴患深涧乖徼宠之津空谷絶探荣之辙运之所集物稊其枯而俯仰竿牍终然离沮周之尹氏大治产其下趣役者侵晨昏而弗息有老役夫筋力竭矣而使之弥勤昼则呻唿而即事夜则昏惫而熟寐精神荒散昔昔梦为国君居人民之上总一国之事游燕宫观恣意所欲其乐无比觉则复役人有慰喻其勤者役夫曰人生百年昼夜各分吾昼为仆虏苦则苦矣夜为人君其乐无比何所愿哉尹氏心营世事虑钟家业心形俱疲夜亦昏惫而寐昔昔梦为人仆趍走作役无不为也数骂杖挞无不至也眠中啽呻唿彻旦息焉尹氏病之以访其友友曰若位足荣身资财有余胜人逺矣夜梦为仆苦逸之复数之常也若欲觉梦兼之岂可得耶贵之或不生贱之或不死爱之亦不厚轻之或不薄此似反也非反也此自生自死自厚自薄或贵之而生或贱之而死或爱之而厚或贱之而薄此似顺也非顺也此亦自生自死自厚自薄北宫子谓西门子曰朕与子竝世也而人子逹竝族也而人子敬竝貌也而人子爱竝言也而人子庸竝行也而人子诚竝仕也而人子贵竝农也而人子富竝商也而人子利朕衣则短褐食则粢粝居则蓬室出则徒行子衣则文绣食则粱肉居则连欐出则结驷在家熈然有弃朕之心在朝谔然有傲朕之色请谒不相及遨游不同行固有年矣子自以徳过朕邪西门子曰子无以知其实汝造事而穷予造事而逹此厚薄之验欤而皆谓与予竝汝之颜厚矣北宫子无以应东郭先生曰汝之言厚薄不过言才徳之差吾之言厚薄异于是矣夫北宫子厚于徳薄于命汝厚于命薄于徳汝之逹也非智得也北宫子之穷非愚失也皆天也非人也而汝以命厚自矜北宫子以徳厚自媿皆不识夫固然之理矣西门子曰先生止矣予不敢复言北宫子既归衣其短褐有狐貉之温进其茙菽有稻粱之味庇其蓬室若广厦之廕乗其荜辂若文轩之饰终身逌然不知荣辱之在彼也在我也东郭先生闻之曰北宫子之寐久矣一言而能寤易怛也哉农赴时商趣利工追术仕逐势势使然也然农有水旱商有得失工有成败仕有遇否命使然也游于羿之彀中中央者中地也然而不中者命也父母于子东西南北唯命之从隂阳于人不翅于父母彼近吾死而我不听我则悍矣鹿生于山而命悬于厨今婴之命有所悬矣虎豹在山林其命在庖厨驰不益生缓不益死楩生荆山命制输班麦不终夏花不济春如和气何终始运也短长数也运数非人力之为也曰亦有僊人乎曰焦侥桂莽产乎异俗就有僊人亦殊类矣竝时遭兵隠者不中同日被霜蔽者不伤中伤未必恶隠蔽未必善隠蔽幸中伤不幸蝼蚁行于地人举足而渉之足所履蝼蚁苲死足所不蹈全活不伤火燔野草车轹所致火所不燔俗或喜之名曰幸草夫足所不蹈火所不及未必善也举火行有适然也人之有吉凶犹嵗之有丰耗命有盛衰物有贵贱一嵗之中一贵一贱一夀之间一盛一衰物之贵贱不在丰耗人之盛衰不在贤愚害气下囚命先中圣王徳施厚禄先逢无禄之人商而无盈农而无播非其性贼货而命妨䅽也命贫居无利之货禄恶殖不滋之䅽也知命之工察骨体之证睹富贵贫贱犹人见盘盂之噐知所设用也善噐必用贵人恶噐必施贱者尊鼎不在陪厠之侧匏爪不在堂殿之上眀矣人之温病而死也先有凶色见于面部其病遇邪气也其病不愈至于身死命夀讫也国之乱亡与此同验有变见于天地犹人温病而死色见于面部也有水旱之灾犹人遇气而病也灾祸不除至于国亡犹病不愈至于身死也草木生于实核出土为栽蘖稍生茎叶成为长短巨细皆由实核王者长巨之最也朱草之茎如铁紫芝之栽如豆成为瑞矣王者禀气而生亦犹此也富家之翁赀累千金生有富骨治生积货至于年老成为富翁矣夫王者天下之翁也禀气定于身中犹鸟之别雄雌于卵殻之中也卵殻孕而雌雄生日月至而骨节彊彊则雄自率将雌雄非生长之后或教使为雄然后乃敢将雌此性气刚强自为之矣夫王者天下之雄也百嵗之夀盖人年之正数也犹物至秋而死物命之正期也物先秋后秋则亦如人死或增百嵗或减百也先秋后秋为期增百减百为数百嵗之命是其正也不能满百者虽非正犹为命也譬犹人形一丈正形也名男子为丈夫尊公妪为丈人不满丈者失其正也虽失其正犹乃为形也夫形不可以不满丈之故谓之非形犹命不可以不满百之故谓之非命也犹珠玉之在山泽天命难知人不耐审虽有厚命犹不自信故必求之也虽其贫贱使富贵若凿沟伐薪加勉力之趋致彊健之势凿不休则沟深斧不止则薪多无命之人皆得所愿安得贫贱凶危之患哉然则或时沟未通而遇湛薪未多而遇虎仕宦不贵治产不富凿沟遇湛伐薪逢虎之类也贵贱在命不在智愚贫富在禄不在顽慧命贵之人俱学独逹竝仕独迁命富之人俱求独得竝为独成贫贱反此命贵从贱地自逹命贱从贵位自危故夫富贵若有神助贫贱若有鬼祸春夏囚死秋冬王相非能为之也日朝出而暮入非求之也天道自然富不可以筹䇲得贵不可以才能成智虑深而无财才能髙而无官懐银纡紫未必稷契之才积金累玉未必陶朱之智夫一栖之鸡一栏之羊賔至而有死者岂居异哉故命有制也知命者则不滞于俗矣公侯之命禀之自然不可陶易宅是外物方圆由人有可择之理犹西施之洁不可为而西施之服可为也黼黻芳华所以助貌吉宅之家所以成相明闇者才也自然而不可饰焉穷逹者时也有㑹而不可力焉吕尚非早蔽而晚智然振素而仅遇韩信非初怯而末勇然危困而后逹安于命者无徃而非逍遥矣故虽匡陈羑里无异于紫极闲堂也夫命之穷逹犹金玉木石也修以学艺犹磨莹雕刻也金玉之磨莹自美其鑛璞木石之叚块自丑其雕刻安可言木石之雕刻乃胜金玉之鑛璞哉不得以有学之贫贱比于无学之富贵也荘姜适卫美而无宠瘿癅适齐丑而䝉幸遇不遇也遇不遇命也贤不贤性也怨不肖者不通性也伤不遇者不知命也诸子以颜冉季路逢灾蹈祸或疑其身或非其师是由魍魉问景乃未得有已也言魍魉责景之无操不知景之行止而有待或非三子之行殊不知吉凶之有命也才非不杰也主非不明也而碎结緑之鸿辉残悬黎之夜色抑尺之量有短哉譬天王之冕旒任百官以司职而或者覩汤武之龙跃谓戡乱在神功闻孔墨之挺生谓英睿擅竒响视彭韩之豹变谓鸷勐致人爵见张桓之朱绂谓明经拾青紫岂知有力者运之而趋乎荠与麦兮夏零兰桂践霜逾馨禄命悬天难明修心而不知命犹无室而归辩命论曰颜回败其丛兰冉耕歌其芣苢譬如陶家作诸瓦噐或始作而破者或欲成刀治坏时破者或在塼上破者或下时破者或着地时破者或拍时破者或坏燥时破者或窰中破者或熟时破者或移时破者或用时破者和同妻子好合如鼓瑟琴伯氏吹壎仲氏吹箎及尔如贯谅不我知风而有雨则润泽行朋友同志则恩爱成江水大汜水小然得竝流似嫡媵宜俱行芬香之酒醴飨燕宾客则多得其欢心百室者出必共洫间而耕入必共族中而居又有祭酺合醵之欢共情性之和上下相亲与琴瑟之音宫商相应无异若与琴瑟为友然今譬于草木寡君在君君之臭味也和如羮焉水火醯醢盐梅以烹鱼肉燀之以薪宰夫和之齐之以味济其不及以洩其过君子食之以平其心君臣亦然吾从子如骖之靳君子敬而无失与人恭而有礼四海之内皆兄弟也鸟兽不可与同羣吾非斯人之徒与而谁与尔为尔我为我虽袒裼裸裎于我侧尔焉能凂我哉渔父曰夫圣人者不凝滞于物而能与世推移举世混浊何不随其流而扬其波衆人皆醉何不餔其糟而啜其醨何故懐瑾握瑜而自令见放为事以类相从声以音相应圣人不贱石而贵玉视之如一今夫闇饮者非甞不遗饮也使之自以平则虽愚无失矣是故不同于和而可以成事者天下无之矣四马不和取道不长父子不和其世破亡兄弟不和不能久同夫妻不和家室大凶比目附翼欢乐相得行止集同终不离忒鹿得美草鸣唿其友九族和睦不忧饥乏一室十子同心异母以义防患祸灾不起宫商既和声音相随白鸟衔饵乌唿其子施枝张翅来从其母宫商角徴五音和起君臣父子弟顺有序次五和释之脂四国之夷测曰和释之脂民説无疆也次二上厯施之下律和之非则否次二白黒菲菲三禽一角同尾测曰三禽一角无害心也夫酸咸甘苦不同嘉味以济谓之和羮宫商角徴不同嘉音以章谓之和声臧否损益不同中正以训谓之和言趋舍动静不同雅度以平谓之和行不和于民而和于瑟瑟何利于国哉和瑟之音在妾和民之性在君君诚以妾之宠宠于衆以瑟之和和于民则妾虽就鼎镬之戮而诸侯皆以明归君也身中空虚和气所行为隂故肾䨇为阳故心特隂阳与和共生物形君臣以和共致太平也泰夰入于囦囘浮于𤣥𫝊曰夰入于囦天气降也回浮于𤣥地气腾也心同琴瑟言郁郁于兰道恊胶漆志婉恋于埙箎一人之身俱生父母四支九窍员职不同五臓六腑各有所受上下不相知中外不相覩头足为天地肘膝为四海肝胆为胡越眉目为齐楚若不同生异躯殊体动不相因静不相待九天之上黄泉之下未足以喻之然而头有疾则足不能行胷有病则口不能言心得所安则耳目聪明屈伸调利百节轻便者以同形也决断遇雨之吉羣疑亡也官占之法先断人志后命于元龟若射之有志夫决者智之君也疑者事之役也国有元龟可以决大谋朝有公卿可以定进否吴起之出爱妻文公之斩颠颉皆违其情者也故能使人弹疽者必其忍痛者也次七庚断甲我心孔硕乃后有铄测曰庚断甲义断仁也太公六韬云卜战龟兆焦筮又不吉太公曰枯骨朽蓍不踰人矣昔有一国王为毒虵所啮王时欲死唿诸良医令治虵毒时诸医言还令虵毒气乃尽是时诸医各设呪术所啮王虵即来王所诸医积薪然火𠡠虵还汝毒若不尔者当入此火毒虵思惟我既吐毒云何还此事剧死思惟定心即时入火彊力田者不彊囷仓不盈商贾不彊不得其嬴妇女不彊布帛不精官御不彊其势不成大将不彊卒不使令侯王不彊没世无名故云彊者事之始也分之理也物之纪也角知者皆穷角力者皆负形不堪复伉埶不足复校乃始羁首系颈就我之衔绁耳明公拥之以为爪牙譬驱虎兕以赴犬羊天不可以不刚不刚则三光不明王不可以不彊不彊则宰牧从横男以彊为贵女以弱为美故鄙谚有云生男如狼犹恐其尫生女如鼠犹恐其虎黒卵悍志絶衆力抗百夫筋骨皮肉非人类也延颈承刃披胸受矢铓锷摧屈而体无痕挞负其材力视来丹犹雏鷇也三虎抟狼力不相当如鹰格雉一撃破亡次五躆战喈喈若熊若螭测曰躆战喈喈恃力作王也夫垦草殖谷农夫之力也勇勐攻战士卒之力也构架斵削工匠之力也治书定簿佐史之力也论道议政贤儒之力也人生莫不有力所以为力者或尊或卑孔子能举北门之闗不以力自章知夫筋骨之力不如仁义之力荣也鹰击雀鹗啄雁未必鹰鹗南方雀雁西方自以筋力勇壮相胜服也譬如士夫用力乗船逆流而上身小疲怠船则倒还顺流而下如四大中火最有力能照能烧譬如金翅鸟王普观诸龙命应尽者以翅抟海令水两辟取而食之譬如师子有所抟撮不以小物故而改其壮势如能浮人心欲强故而不沉没亦如猨猴从髙上堕心力强故身无痛患喻林卷三十七喻林卷三十八钦定四库全书喻林卷三十八明徐元太撰人事门见节嵗寒然后知松栢之后彫也大寒之嵗衆木皆死然后知松栢不彫伤平嵗则衆木亦有不死者故须嵗寒而后别之凡人䖏治世亦能自修整与君子同在浊世然后知君子之正不茍容风霜以别草木之性危乱而见贞良之节渭以泾浊乃显其清玉居铄石乃见其贞尔乃松栁异质荠荼殊性故疾风知劲草严霜识贞木运纒明夷则艰贞之节显时属栋挠则独立之操彰固此苦节易彼嵗寒霜雪虽厚松栢丸丸严冬播气贞松之操自髙见景时昏若华之映弥显白玉投泥岂能相汚泥渍自消玉质还洁迅寒急节乃见松筠之操危机廻构方识贞孤之风嵗不寒无以知松栢事不难无以知君子见邪乃知其直观花乃知其实夫大寒至霜雪降然后知松栢之茂也据难履危利害陈于前然后知圣人之不失道也嵗寒然后知松栢之后彫也世隘然后知其人之笃固也𤣥氷未结白雪不积则青松之茂不显俗化不弊风教不頽则皎洁之操不别风不辍则扇不用日不入则烛不明华不堕则实不结岸不亏则谷不盈九有人安则韩白之功不着长君继轨则伊霍之勲不成故病困乃重良医世乱而贵忠贞幽兰生前庭含薰待清风清风脱然至见别萧艾中夫士有忠义之行践䋲墨之节其于为作乃无异于衆人及至处患蹈难而志气贞刚然后知其殊也譬如钟山之玉寒岭之松比之瓀珉梓栁无殊也及其烧以炉炭三日而色不改处于积氷终嵗而枝叶不彫然后知其异于他玉衆木也袒裼暴虎而后勇气发焉超腾絶坂而后迅便露焉手提万钧而后多力见焉处难践患而后贞勇出焉杀身以成名节成而身死故曰以死偿节桂霑霜露而色不渝身经夷险而操不易香以燔质而发芳絃以特絶而流响喻贞女没身而誉立烈士效节而名彰也劲松彰于嵗寒贞臣见于国危松栢隆冬瘁然后知嵗寒不渉太行险谁知斯路难道逺知骥世伪知贤弧弓弛而不张兮孰云知其所至无倾危之患难兮焉知贤士之所死霜雪既至劲栢冬青良玉以经焚不渝故其贞可贵竹栢以䝉霜保荣故见殊列树女贞之树一名冬生负霜葱翠振河凌风故清士钦其质而贞女慕其名寒松负雪诚愧节者之徒劲草疾风宁忘烈士之槩有美金于此衆人咸共诋訿言其不纯卖金者欲其售因取鍜烧以见真根为石所蟠枝为风所碎赖我有贞心终凌细草軰譬如㣲妙净琉璃寳虽复在泥经歴百年其性常净出已如本譬如真金在泥终不败壊铜铁则壊轻羽在高遇风则飞细石在谿得流则转唯泰山不为飘风动磐石不为疾流移梅李遇霜而落叶唯松栢之难凋矣明觉予若观火他人有心予忖度之跃跃毚兎遇犬获之良医知病人之死生圣王明于成败之事利则行之害则舍之疑则少甞之虽尧舜禹汤复生弗能改已夫草木遭霜者不可以风过清水明镜不可以形逃通方之士不可以文乱金之精者能昭秽者不能昭有能昭之精金宁有不昭之秽质有道之士贵以近知逺以今知古以益所见知所不见故审堂下之隂而知日月之行隂阳之变见瓶水之氷而知天下之寒鱼鳖之藏也甞一脬肉而知一镬之味一鼎之调齐桓公与管仲谋伐莒谋未发而闻于国桓公怪之管仲曰国必有圣人也桓公曰嘻日之役者有执跖而上视者意者其是耶乃今复役无得相代少顷东郭牙至管仲曰我不言伐莒子何故言伐莒对曰臣闻君子善谋小人善意臣窃意之也管仲曰我不言伐莒子何以意之对曰臣闻君子有三色显然善乐者钟鼓之色也湫然清静者衰绖之色也艴然充盈手足矜者兵革之色也日者臣望君之在屋上也艴然充盈手足矜者此兵革之色也君呿而不所言者莒也君举臂而指所当者莒也臣窃以虑诸侯之不服者其惟莒乎臣故言之凡耳之闻以声也今不闻其声而以其容与臂是东郭牙不以耳听而闻也桓公管仲虽善匿弗能隠矣齐桓公朝而与管仲谋伐卫退朝而入卫姬望见君下堂再拜请卫君之罪公曰吾于卫无故子曷为请对曰妾望君之入也足髙气彊有伐国之志也见妾而有动色伐卫也明日君朝揖管仲而进之管仲曰君舍卫乎公曰仲父安识之管仲曰君之揖朝也恭而言也徐见臣而有慙色臣是以知之君曰善仲父治外夫人治内寡人知终不为诸侯笑矣桓公之所以匿者不言也今管子乃以容貌音声夫人乃以行歩气志桓公虽不言若暗夜而烛燎也夫雌雄相接隂阳相薄羽者为雏毛者为驹犊柔者为皮肉坚者为齿角人弗怪也水生蠬蜃山生金玉人弗怪也老槐生火久血为燐人弗怪也山出嘄阳水生罔象木生毕方井生坟羊人怪之闻见鲜而识物浅也天下之怪物圣人之所独见也利害之反覆知者之所独明也同异嫌疑者世俗之所眩惑也处于堂上之隂而知日月之次序见瓶中之氷而知天下之寒暑夫物之所以相形者㣲唯圣人逹其至甞一脔肉而知一镬之味悬羽与炭而知燥湿之气以小明大见一叶落而知嵗之将暮暏瓶中之氷而知天下之寒以近论逺千年之松下有茯苓上有兎丝上有丛蓍下有伏龟圣人从外知内以见知隠也夫儿説之巧于闭结无不解非能闭结而尽解之也不解不可解也至乎以弗解解之者可与及言论矣夫物常见则识之常为则能之故因其患则造其备犯其难则得其便夫以一世之夀而观千嵗之知今古之论虽未常更也其道理素具可不谓有术乎客有见周公者应之于门曰何以道旦也客曰在外即言外在内即言内入乎将毋周公曰请入客曰立即言义坐即言仁坐乎将毋周公曰请坐客曰疾言则翕翕徐言则不闻言乎将毋周公唯唯旦也踰明日兴师而诛管蔡故客善以不言之説周公善听不言之説若周公可谓能听㣲言矣小忩多明道理利通次二明复睒天覩其根测曰明复睒天中独烂也客有见淳于髠于梁惠王者再见之终无言也惠王怪之以让客曰子之称淳于生言管晏不及及见寡人寡人未有得也寡人未足为言邪客谓髠曰固也吾前见王志在逺后见王志在音吾是以黙然客具报王大骇曰嗟乎淳于生诚圣人也前淳于生之来人有献龙马者寡人未及视㑹生至后来人有献讴者未及试亦㑹生至寡人虽屏左右私心在彼夫髠之见惠王在逺与音也虽汤禹之察不能过也志在胷臆之中藏匿不见髠能知之夫智出于明犹昼之待白日夜之待烛火其明益盛者所见及逺及逺之明难夫在天者垂象在地者有形故望山度水则髙深可推风起云飞则吉凶可歩智者观木不瘁则悟美玉之在山觌岸不枯则觉明珠之沉渊彗星出则知鳣鱼之方死日月蚀则识麒麟之共鬬华霍不须称而无限之重可知矣江海不待量而不测之数已定矣鸿鹄之翼騄骐之足虽未飞走轻迅可必也豪曹之劒徐氏匕首虽未必奋击其立断无疑也駮子有吞牛之容鹗有凌鸷之貌卉茂者土必沃鱼大者水必广虎尾不附狸首象牙不出䑕口路人不能挽劲命中而识飬由之射颜子不能控辔振䇿而知东野之败故有不能下棊而经目识胜负不能徽絃而过耳解郑雅者颜渊弱冠而与仲尼言易童乌九龄而与扬子论𤣥且明智之为物犹泉流之吐润固不于挹酌而为损含伫而増益也託闇藏形不为巧宻倚智隠情不足自匿是以重光发藻寻虚捕景大人贞观探心昭忒夫人藏形于闇自以为宻日发光藻而照之隠情于智自以为匿圣人垂贞观而明之蔡邕在陈留邻人有以酒食召邕者比徃而酒已酣客有弹琴于屏邕至门潜听之曰以乐召我而有杀心何也弹琴者曰我向见螳蜋方向鸣蝉蝉将去而未飞螳蜋为之一前一却吾心耸然唯恐螳蜋之失蝉也此岂为杀心而形于声者乎缇幔晓披即辩黄钟之气灵台夕望便知玉井之色闻钟于洛浦即辨声乖聼铎于邯郸先知响韵心能善知人者如明镜善自知者如蚌镜以曜明故鉴人蚌以含珠故内照夫审轻重莫若权衡正是非其唯贤明东海之鱼坠一鳞崑崙之木落一叶圣人皆能知之一螘之行一蚊之飞圣人皆知之尸子曰圣人之身犹日也夫日圎尺光盈天地圣人之身小其所烛逺墐户牖而知天掩云雾而测晖初邕避难江南宿于柯亭之馆以竹为篆邕仰而盼之曰良竹也取以为笛竒声独絶圣人之通万物也若日月之光影音声鼓响闻其声而知其形日与月焉水与镜焉鼓与响焉夫日月之明不失其影水镜之察不失其形鼓响之应不后其声动揺则应和尽得其情譬如有人悬于明镜见其色像晓了分明无有障蔽元阳寳镜亦复如是欲得五眼所谓肉眼天眼慧眼法眼佛眼譬如田家以囊器盛若干种谷麻米粟豆大麦小麦稻穬明目之人写之置地分别知之是为麻油是为粳米是豆粟是为稻穬譬如转轮圣王知土地长短广狭譬如瓦师作噐知大小深浅譬如比丘有天眼者能见逺方诸善恶色譬如空中无诸云雾日轮炎盛放大光明遍照于世如日处空离云雾光明晃曜普皆照彼大商主虽未发足能知道中所有一切安危之事善以智慧筹量观察备其所须令无乏少将诸商衆乃至安隠到彼大城身及衆人悉免忧患善知识者则为导师教化令至彼岸道故善知识者则为良医疗治一切烦恼患故善知识者则为云山长飬明净智慧药故善知识者则为勇将防护一切诸恐怖故善知识者则为牢船悉令越度生死海故善知识者则为船师令至一切智法寳洲故譬如持灯火入㝠室火适入室便亡其㝠自明明人有智慧譬如火光譬如农夫开仓种种别知麻米豆麦等如好马见鞭影即觉便着正道譬如説药已知其病説病则知其药譬如良医诊病知瘥久近可治不可治也如斧㭊薪分分解竟无所失夫见博则不迷听聪则不惑先见过伯有氏其门上生莠子羽曰其莠犹在乎夫有男戎必有女戎若晋以男戎胜戎而戎亦必以女戎胜晋初献公将伐骊戎卜曰齿牙为祸处仲蜂目已露但豺声未振若不噬人亦当为人所噬指洛阳宫门铜駞叹曰㑹见汝在荆棘中耳志者察是非龟者知吉凶故曰养志法灵龟兊目也损者谓减损他虑専以心察也兊能知得失蓍能知休咎故损兊法灵蓍也先物行先理动之谓前识前识者无縁而忘意度也何以论之詹何坐弟子侍有牛鸣于门外弟子曰是黒牛也而白题詹何曰然是黒牛也而白在其角使人视之果黒牛而以布褁其角以詹子之术婴衆人之心华焉殆矣故曰道之华也甞试释詹子之察而使五尺之愚童子视之亦知其黑牛而以布褁其角也故以詹子之察苦心伤神而后与五尺之愚童子同功是以曰愚之首也故曰前识者道之华也而愚之首也扁鹊见蔡桓公立有间扁鹊曰君有疾在腠理不治将恐深桓侯曰寡人无扁鹊出桓侯曰医之好欲治不病以为功居十日扁鹊复见曰君之病在肌肤不治将益深桓侯不应扁鹊出桓侯又不悦居十日扁鹊复见曰君之疾在肠胃不治将益深桓侯又不应扁鹊出桓侯又不悦居十日扁鹊望桓侯而还走桓侯故使人问之扁鹊曰疾在腠理汤熨之所及在肌肤鍼石之所及也在肠胃火齐之所及也在骨髓司命之所属无奈何也今在骨髓臣是以无请也居五日桓侯体痛使人索扁鹊已逃秦矣桓侯遂死故良医之治病也攻之于腠理此皆争之于小者也夫事之祸福亦有腠理之地故曰圣人早从事焉纣为象箸而箕子悕以为象箸必不盛羮于土簋则必犀玉之盃玉盃象箸必不盛菽藿则必旄象豹胎旄象豹胎必不衣短褐而舍茅茨之下则必锦衣九重髙台广室也称此以求则天下不足矣圣人见㣲以知萌见端以知末故见象箸而悕知天下之不足也彼人生不学道理则嘿然惽于得失不知治乱存亡之所由然忳忳犹醉也而贤主者学问不倦好道不厌锐然独先廼学道理矣故未治也知所以治未乱也知所以乱未安也知所以安未危也知所以危故昭然先寤乎所以存亡矣故曰先醒辟犹俱醉而独先发也故世主有先醒者有后醒者有不醒者福之萌也緜緜祸之生也分分祸福之始萌㣲故民嫚之唯圣人见其始而知其终故𫝊曰鲁酒薄而邯郸围羊羮不斟而宋国危徳有盛衰风先萌焉故得王道者虽小必大有亡形者虽成必败夫夏之将亡太史令终古先奔于商三年而桀乃亡殷之将败也太史令向艺先归文王朞年而纣乃亡故圣人之见存亡之迹成败之际也非乃鸣条之野甲子之日也荘王诛里史孙叔敖制冠浣衣文公弃荏席后霉黑咎犯辞归故桑叶落而长年悲也纣为象箸而箕子唏鲁以偶人葬而孔子叹故圣人见霜而知氷夫鸿鹄之未孚于卵也一指篾之则靡而无形矣及至筋骨之已就而羽翮之所成也则奋翼挥䎚凌乎浮云背负青天膺摩赤霄翺翔乎忽荒之上彷徉乎虹蜺之间虽有劲弩利矰㣲缴蒲且子之巧亦弗能加也江水之始出于岷山也可攓衣而越也及至乎下洞庭鹜石城经丹徒起波涛舟航一日不能济也是故圣人者常从事于无形之外而不留思尽虑于成事之内是故患祸弗能伤也小人不知祸福之门户妄动而絓罗网虽曲为之备何足以全其身譬犹失火而凿池被裘而用䈉也且塘有万穴塞其一鱼遽无由出室有百户闭其一盗遽无从入夫墙之壊也于隟劒之折必有啮圣人见之蚤故万物莫能伤也太宰子朱侍饭于令尹子国令尹子国啜羮而热投巵浆而沃之明日太宰子朱辞官而归其仆曰楚太宰未易得也辞官去之何也子朱曰令尹轻行而简礼其辱人不难明年伏郎尹而笞之三百夫仕者先避之见终始㣲矣见亡知存见霜知氷叔姬之始生叔鱼也而视之曰是虎目而豕喙鸢肩而牛腹谿壑可盈是不可餍也必以赂死荅子治陶三年名誉不兴家富三倍其妻数谏不用居五年从车百乗归休宗人击牛而贺之其妻独抱儿而泣姑怒曰何其不祥也妇曰夫子能薄而官大是谓婴害无功而家昌是谓积殃昔楚令尹子文之治国也家贫国富君敬民戴故福结于子孙名垂于后世今夫子不然贪富务大不顾后害妾闻南山有𤣥豹雾雨七日而不下食何也欲以泽其毛而成文章也故蔵而逺害犬彘不择食以肥其身坐而须死耳今夫子治陶家富国贫君不敬民不戴败亡之徴见矣先知其㡬于神乎敢问先知曰不知知其道者其如视忽眇緜作昞先甲一日易后甲一日难国之修短吉凶卜于龟士之兆卜于琴瑟今臣之鼓瑟也始弹白驹其声戾以杀继而弹闗雎其声婉以和臣故得礼于贤主也观九天之变鑚龟占兆王命之当兴也犹春气之当为夏也其当亡也犹秋气之当为冬也见春之㣲叶知夏有茎叶覩秋之零实知冬之枯萃人命禀于天则有表候于体察表候以知命犹察斗斛以知容矣且夫所贵贵乎见俊才于无名之中料逸足乎吴坂之间掇懐珠之蚌于九渊之底指含光之珍于积石之中若伯喈识絶音之气于烟烬之余平子剔逸响之竹于未用之前六军之聚市人之㑹暂观一覩无所眩惑探其潜生之心计定其始终之事行乃为独见不𫝊之妙耳必俟考其操蹈之全毁观其云为之好丑此为丝线既经于铨衡布帛已歴于丈尺徐乃说其斤两之轻重端匹之修短人皆能之何烦于明哲哉智者料事于倚杖之表伐木于毫末之初吐髙言不于累棊之际议治裘不于羣狐之中龟䇿不出圣谋圣谋定将来之基龟䇿告未然之事递相表里安有异同穴蔵先知雨隂曀未集鱼已噞喁巢居之鸟先知风树未揺鸟已翔神龙不䖏网罟之水鳯凰不翔罻罗之鄊贤人不入危国智者不辅乱君曹公使蒋干説周瑜瑜先觉之谓干曰吾虽不及䕫旷闻絃赏音足知雅曲也水之激也实浊其源木之蠧也将㧞其根是以延年之家预论扫墓羊石之族先知灭门昔吕望周公问于施政各知其后所以终颜渊乗驷之日见东野车之驭知其将败子贡观邾鲁之会而昭其所以丧仲尼闻师旷之絃而识文王之操季子听乐览衆国之风何必足履目见乎见㡬且初为霰者久必暴雪恶伤其类视其下等惧次及也语曰鸢鹊䝉害仁鸟增逝此之谓也次七见于累后乃克飞测曰见于累㡬不足髙也林不容兮鸣蜩国不飬民贤宜退也余何㽞兮中州我去诸夏将逺逝也剥巢破卵鳯凰为之不翔焚林而畋漉池而鱼龟龙为之不游夫渊竭池漉则蛟龙不逰巢倾卵拾则鳯凰不集居言于室而翔鸥不下凡卉春剪而芝蓂不秀世俗丑正慢辱将臻彼有道者安得不超然振翅乎风云之表而飜尔蔵轨于𤣥漠之际乎夫倾庶鸟之巢则灵鳯不集漉鱼鼈之池则神虬遐逝刳凡兽之胎则麒麟不峙其郊害一介之士则英杰不践其境盖枭鸱屯飞则鸳鳯幽集豺狼当路则麒麟遐遁举善而教则不仁者逺矣姦伪荣显则英杰潜逝徙薪曲突于方炽之火纚舟弭檝于冲风之前瞻九犗而深沉望宻蔚而曾逝不託巢于苇苕之末不偃寝乎崩山之崖者也若夫善卷巢许管胡之徒咸蹈云物以髙鷔依龙鳯以踈迹觇韬锋于香饵之中寤覆车乎来轫之路违险涂以遐济故能免詹何之钓緍可谓善料㣲景于形外觌坚氷于未霜仁虎匿爪神龙隐鳞却骐骥而不乗兮䇿驽骀而取路当世岂无骐骥兮诚莫之能善御见执辔者非其人兮故驹跳而逺去凫鴈皆唼夫粱藻兮鳯愈飘翔而髙举鹰隼羣飞鳯凰逺逰小人成列君子深蔵谚曰脂粉虽多丑面不加膏泽虽光不可润草赵之相者曰林氏有九子皆贤国人美而称之号曰九徳之父十徳之门赵王疾之王乃使择其果之烦者伐之其父曰果之茂者犹伐之况其人乎吾将以尔为累矣去之则免乃擕老持子逃于白云之巖譬如有人乗于瓦船入于河中心作是念如此瓦船不久当壊未没以来可速度岸以免水难犹去村不逺有小肉脔堕在露地或乌或鵄持彼肉去余乌鵄鸟竞而逐之若此乌鵄能速舍此小肉脔者余乌鵄鸟当复竞逐耶居士答曰不也譬如失火之家黠慧之人明识形势及火未至急出财物舍虽烧尽财物悉在更修室宅譬如空聚落贼所止处智者不应乆住有备蓄聚美菜者以御冬月之无时也藩落髙峻絶穿窬之心太公曰战攻守御之具尽在于人事耒耜者其行马蒺藜也马牛车舆者其营垒蔽橹也锄耰之具其矛㦸也蓑薜䔲笠者其甲胄干橹也䦆锸斧锯杵臼其攻城器也牛马所以转输粮也鸡犬其伺候也妇人织纴其旗旗也丈夫平壤其攻城也春䥽草棘其战车骑也夏耨田畴其战步兵也秋刈禾薪其粮食储备也冬实仓廪其坚守也田里相伍其约束符信也里有吏官有长其将帅也里有周垣不得相过其队分也输粟取刍其廪库也春秋治城郭修沟渠其壍垒也故用兵之具尽于人事也不行其野不违其马食无备粟不可以待凶饥库无备兵虽有义不能征无义城郭不备全不可以自守心无备虑不可以应卒夫桀无待汤之备故放纣无待武王之备故杀桀纣贵为天子富有天下然而皆灭亡于百里之君者何也有富贵而不为备也故备者国之重也鱼得水而游焉则乐塘决水涸则为蝼蚁所食有掌修其隄防补其缺漏则鱼得而利之同日被霜蔽者不伤愚者有备与知者同功虎兕所以能执熊罴服羣兽者爪牙利而攫便也秦所以超诸侯吞天下并敌国者险阻固而势居然也故龟倡有介狐貉不能禽蝮蛇有螫人忌而不轻故有备则制人无备则制于人孟贲奋臂衆人轻之怯夫有备其气自倍况以吴楚之士舞利劔蹶强弩以与貉虏骋于中原一人当百不足道也重茵厚席循髙採藿虽踬不惧后反其䖏拥遏隄防水不得行畜水备火终无灾祸张弓控弩经渉山道虽有伏虎谁敢害者乘船渉济载水逢火畜水待时以备火灾次六泉源洋洋唫于丘园测曰泉源之唫不可讥也譬如麟角凤距何必用之乗车之法尊者居左御者居中又有一人䖏车之右以备倾侧是以戎事则称车右其余则曰骖乗酒犹兵也兵可千日而不用不可一日而不备酒可千日而不饮不可一饮而不醉夫城之有郭犹骨之有皮表里各异则保障不完皮骨分离则一体不具犹如帝王具足无量珍寳乐具而须城舍墻堑荘严防断盗贼如有军将临战阵时善备种种铠钾刀杖隣国怨敌所不能害如善射人甲胄坚固执好弓箭不惧怨敌如人手执利器乃可与贼相御若无所执而对强敌反以为害喻林卷三十八喻林卷三十九钦定四库全书喻林卷三十九眀徐元太撰人事门豫图水在火上既济君子以思患而豫防之今日当预思眀日之事如家人宿火矣为虺弗摧为蛇将若何徳不素积人不为用备不豫具难以应卒治疾及其未笃除患贵其未深原火不扑蔓草难除青青不伐终致㝷斧去草絶根在于未蔓扑火止燎贵乎速灭善战者不待张军善除患者理于未生胜敌者胜于无形上战无与战故争胜于白刃之前者非良将也设备于已失之后者非上圣也虑不先定不可以应卒兵不闲习不可以当敌不用在早图不穷在早稼凡治身飬性节寝䖏节饮食和喜怒便动静使在已者得而邪气因而不生岂若忧瘕疵之兴痤疽之发而豫备之哉夫至巧不用劔善闭者不用闗楗良医者常治无病之病故无病圣人者常治无患之患故无患也事者难成而易败也名者难立而易废也千里之隄以蝼螘之穴漏百寻之屋以突隙之烟焚人莫蹪于山而蹪于垤是故人皆轻小害易微事以多悔患至而后忧之是犹病者已惓而后索良医也虽有扁鹊俞跗之巧犹不能生也残材木以成室屋者非良匠也残贱民人而欲治者非良吏也故公输子因木之宜圣人不费民之性是以斧斤简用刑罚不任政立而化成扁鹊攻于腠理絶邪气故痈疽不得成形圣人从事于未然故乱原无由生是以砭石蔵而不施法令设而不用断已然凿已发者凡人也治未形覩未萌者君子也所贵良医者贵其审消息而退邪气也非贵其下鍼石而鑚肌肤也所贵良吏者贵其絶恶于未萌使之不为非非贵其拘之囹圄而刑杀之也兵不豫定无以待敌计不先虑无以应卒富必念贫壮必念老年虽㓜少虑之必早不困在于早虑不穷在于早豫或曰奔垒之车沈流之航可乎曰否或曰焉用智曰用智于未奔沈大寒而后索衣裘不亦晚乎贼方至以疾走为务食不消以黄丸为先子徒知此为贤于安须㬰与求乞胡而不知制贼病于无形事功幽而无跌也夫救火以水虽自多于抱薪而不知曲突之先物矣君子欲正其末必端其本欲辍其流则遏其源旱极则水水极则旱故于旱时而预蓄舟水时预蓄车以待其贵収其利也已乱而后治之战鬭而后获胜则不足贵御灾在于未发思患在乎预防甲者一旬之始已有之祕也先之一日未兆也后之一日已形也夫求福于未兆之前易救祸于已形之后难伐谋先兆挤响于音将伐其谋先其未兆欲坠其响在于为音然兆为谋始响为音初也渴而后穿井饥而后殖种可以图逺难以应卒也夫疟之未发也隂未并阳阳未并隂因而调之真气得安邪气乃亾故工不能治其已发为其气逆也圣人不治已病治未病不治已乱治未乱此之谓也夫病已成而后药之乱已成而后治之譬犹渴而穿井鬭而铸兵不亦晚乎上工救其萌芽必先见三部九候之气尽调不败而救之故曰上工下工救其已成救其已败善治者治皮毛其次治肌肤其次治筋脉其次治六府其次治五蔵治五蔵者半死半生也上工刺其未生者也其次刺其未盛者也其次刺其已衰者也下工刺其方袭者也与其形之盛者也与其病之与脉相逆者也故曰方其盛也勿敢毁伤刺其已衰事必大昌故曰上工治未病不治已病此之谓也且一身犹一国也胸腹之位犹宫室也四肢之列犹郊境也骨节之分犹百官也神犹君也血犹臣也气犹民也故知理身则知理国爱其民所以安其国吝其气所以全其身民散则国亡气竭则身死亡者不可存死者不可生所以至人消未起之患理未病之疾坚守之于无事之前不追之于既逝之后治之未乱正之未倾禁姦之本制伪之端闭邪之户塞枉之门大难之将生也犹风邪之中人未然之时慎之不来在于皮毛汤熨去之入于分理㣲箴取之在于蔵府百药除之入于骨髓天地不能忧而造化不能治未疾之人易为医也未危之国易为谋也萌牙之患易事也小弱之祸易忧也任车未亏僮子行之及其倾覆也颠髙堕谷千人不能安卵之未剖也一指摩之及其为飞鸿也奋翼凌云罾缴不能连也胎之新乳也一绳制之及其为牡也罗网不能禁也虎也执羣兽食牛马劒㦸不能难也故涟滴之流乆乆而成江海小蛇不死化为神龙积㣲之善以至吉祥小恶不止乃至灭亡菓𤓰结实未坚虚脆易破初心起染亦复如是结业㣲浅故易除也譬如已灭之火不复求救但多方便防未来火又如治病已减之病不复加治但治将生病譬如有人始遇患苦或有医师少给汤药则可令差亦如小树初生之时以爪能断及其长大虽有百斧伐之犹难原道为尊者讳耻为贤者讳过为亲者讳疾赵王封孟甞君以武城孟甞君择舍人以为武城吏而遣之曰鄙语岂不曰借车者驰之借衣者被之哉皆对曰有之孟甞君曰文甚不取也夫所借衣车者非亲友则兄弟也夫驰亲友之车被兄弟之衣文以为不可今赵王不知文不肖而封之以武城愿大夫之往也母伐树木母发屋室訾然使赵王悟而知文谨使可全而归之国之有封疆家之有垣墻所以合好掩恶也室不能相和出语隣家未为通计也怨恶未见而眀弃之未为尽厚也君子不临深以为髙不因少以为多况创病君父以为已功者哉人足所履不过数寸然而咫尺之途必颠蹷于崖岸拱把之梁每沉溺于川谷者为其傍无余地故也君子之立已抑亦如之至诚之言人未能信至洁之行物或致疑皆由言行声名无余地也淳酒味甘饮之者醉不相知薄酒酸苦賔主嚬蹙居穷则志笃䖏逹则恩轻是以楚君施辔激三军之浇俗少原流恸诮轻薄之頽风宣帝时公卿朝㑹丞相次曰闻枭生子长且食其母宁然有贤者应曰但闻乌子反哺耳丞相大惭君子之于鸟兽尚为之讳况人乎孔子将行雨无盖门人曰商也有焉孔子曰商也之为人也甚短于财吾闻与人交者推其长者违其短也者故能以乆也人亦有言贾则易交利重太山道轻鸿毛乆而益敬见之晏平霜雪既至劲栢冬青越俗性率朴初与人交有礼封土坛祭以犬鸡祝曰卿虽乗车我戴笠后日相逢下车揖我步行卿乗马后日相逢卿当下新序乐毅书君子絶交无恶言去臣无恶声博爱东风生长之风也山巅之上草木犹及之畀之为言与也能以其余畀其下者也煇者甲吏之贱者也胞者肉吏之贱者也翟者乐吏之贱者也阍者守门之贱者也古者不使刑人守门此四守者吏之至贱者也尸又至尊以至尊既祭之末而不㤀至贱而以其余畀之当尚同之为説也上用之天子可以治天下矣中用之诸侯可以治其国矣小用之家君可以治其家矣是故大用之治天下而不窕小用之治一国一家而不横者若道之谓也故曰治天下之国若治一家使天下之民若使一夫借为人之国若为其国夫谁独举其国以攻人之国者哉为彼者由为已也为人之都若为其都夫谁独举其都以伐人之都者哉为彼犹为已也为人之家若为其家夫谁独举其家以乱人之家者哉为彼犹为已也隂阳以广陶济物三光以普照着眀嵩华以蔵疾为旷北溟以含垢称大硕儒以与进𢎞道逺教以博爱容衆具以九围共溺竝识归涯万国均梦一日俱晓尸子曰舜兼爱百姓务利天下其田歴山也荷彼耒耜耕彼南亩与四海俱有其利其渔雷泽也旱则为耕者凿渎险则为猎者表虎故有光若日月天下归之若父母维摩诘言从痴有爱则我病生以一切衆生病是故我病若一切衆生得不病者则我病灭譬如长者唯有一子其子得病父母亦病若子病愈父母亦愈菩萨如是于诸衆生爱之若子衆生病则菩萨病衆生病愈菩萨亦愈施徳子女玉帛则君有之羽毛齿革则君地生焉其波及晋国者君之余也吾侪小人所谓取诸其懐而与之也小国之仰大国也如百谷之仰膏雨焉若常膏之其天下辑睦岂惟敝邑小国为繁大国为省穑而用之其何实非命虽获归骨于晋犹子则肉之胜如卵余翼而长之公子赋黍苖子余曰重耳之卬君也若黍苖之卬隂雨也若君实庇廕膏泽之使能成嘉谷荐在宗庙君之力也若君不忘周室而为弊邑宸宇亦寡人之愿也杜赫欲重景翠于周谓周君曰君之国小尽君之重寳珠玉以事诸侯不可不察也譬之如张罗者张之于无鸟之所则终日无所得矣张于多鸟䖏则又骇鸟矣必张于有鸟无鸟之际然后能多得鸟矣今君将施于大人大人轻君施于小人小人无可以求又费财焉君必施于今之穷士不必且为大人者故能得欲矣宣扬朝恩示以和睦旷若开云见日倍知厚徳笃于慈父寖滛肌肤渗漉骨髓徳重山岳泽深河海冀髙世之徳施于田子老马之恵赠以秦穆骏马之恩使长有依归以效忠心于覆巢之下䝉全卵之施拯我涂炭恵隆丘阜润同江海恩犹父母鸟雀投人尚能济免濯其泥沙假以毛羽隂徳者何犹耳鸣已独闻之人无知者荘周家贫故往贷粟于监河侯监河侯曰诺我将得邑金将贷子三百金可乎荘周忿然作色曰周昨来有中道而唿者周顾视车辙中有鲋鱼焉周问之曰鲋鱼来子何为者耶对曰我东海之波臣也君岂有升斗之水而活我哉周曰诺我且南游吴越之王激西江之水而迎子可乎鲋鱼忿然作色曰吾失我常与我无所䖏吾得升斗之水然活耳君乃言此曾不如早索我于枯鱼之肆有力者疾以助人有财者勉以分人有道者劝以教人今赣人敖仓予人河水饥而餐之渴而饮之其入腹者不过箪食瓢浆则身饱而敖仓不为之减也腹满而河水不为之竭也有之不加饱无之不为饥与守其篅𥫱有其井一实也僖负羁以壶飡表其闾赵宣孟以束脯免其躯礼不隆而徳有余仁心之感恩接而憯怛生故其入人深俱之呌唿也在家老则为恩厚其在债人则生争鬭故曰兵莫憯于意志莫邪为下冦莫大于隂阳枹鼓为小君子见过㤀罚故能諌见贤㤀贱故能让见不足忘贫故能施今人放烧或操火往益之或接水往救之两者皆未有功而怨徳相去亦逺矣请而得其赏亷者不受也言尽而名至仁者不为也今天油然作云沛然下雨则苖草兴起莫之能御今为一人言施一人犹为一块土下雨也土亦不生之矣荘周贫者往贷粟于魏文侯曰待吾邑粟之来而献之周曰乃今者周之来见道傍牛蹄中有鲋鱼焉大息谓周曰我尚可活也周曰须我为汝南见楚王决江淮以溉汝鲋鱼曰今吾命在盆瓮之中耳乃为我见楚王决江淮以溉我汝则求我枯鱼之肆矣今周以贫故来贷粟而曰须我邑粟来也而赐臣即来亦求臣佣肆矣朝露不久为恩恵少膏涧欲尽咎在枯稿妾之幸于君王犹鱼之狎于江海也江海不为一鱼而深其流君王不为一妾而深其恩丝成帛缕成布赐人丝缕犹为重厚况遗人以成帛与织布乎袁将军再与兄子分家财多有以为恩义崑山之下以玉为石彭蠡之濵以鱼食犬豕使推让之人财若崑山之玉彭蠡之鱼家财再分不足为也设使有困病垂死而有能救之得愈者莫不谓之为𢎞恩重施矣今若按僊经飞九丹水金玉则天下皆可令不死其恵非但活一人之功也饥馑之春不赈朋戚多稔之秋飨及四隣不赈朋戚人之恶行恵及四隣人之善义善恶之行出于性情而繋于饥穰也夫山阜非为鸟植林林茂而鸟自栖之江湖非为鱼凿潭潭深而鱼自归之䖏世非为人积财财积而人自依之非其所招势使然也䇿驷登山不得直辔而行泛舟入海不得安身而坐何者山路迂廻海水沦波行者欲直而路曲之坐者欲安而水荡之仁者欲施而贫遏之食不满腹岂得辍口恵人衣不蔽形何得露体而施物非性俭恡不足故也施畅春风泽如时雨是以不别荆棘者庆云之恵也七子均飬者鸤鸠之仁也舍罪责功者眀君之举也矜愚爱能者慈父之恩也是以愚臣徘徊于恩泽而不敢自弃者也不悟日月之眀遂垂曲照云雨之泽播及朽瘁重䝉陛下恺悌之宥廻霜収电使不陨越咳唾为恩盼睐成节爱流成海情尘为岳一言之誉东陵侔于西山一盼之荣郑璞踰于周寳窃以月满则亏恩来无爽海潮虽大万江恒注攀窘逼归原曰穷鸟入懐原曰焉知斯懐之可入遂匿之洪恩罔极云雨增加既荣本干枝叶并䝉故知假人延誉重于连城借人羽毛荣于尺玉溟池九万里无踰此泽之深华山五千仞终愧斯恩之重况复栖鸟挟子同知桂树之恩泽雉将雏共喜行春之令根株一润枝叶俱荣花开四照唯见其荣鳌载三山深知其重庄周车辙实有涸鱼信陵鞭前元非穷鸟得使已枯之木蒙灵阳之润焦炎之草幸甘雨之溉喻如甘露雨柯叶悉沾恩或施以物归献三寳或施以法觉悟一切行施时于诸凡夫衆生起慈念想譬如父母瞻视病子行施散时其心喜恱犹如父母见子病愈一切有情须食与食须饮与饮须乗与乗须衣与衣须花香与花香须璎珞与璎珞须房舍与房舍须牀榻与牀榻须卧具与卧具须灯明与灯明须财谷与财谷须珍寳与珍寳须伎乐与伎乐须侍卫与侍卫随其所须种种资具譬如摩那斯龙王将欲降雨先兴重云弥覆虚空凝停七日而未降雨先令衆生究意诸业何以故彼大龙王慈悲心故过七日已渐降㣲雨普润大地所行恵施无有断絶如春夏树华果相续譬如大雨百谷滋长恒以五指施人财犹如五龙降注大雨若人饥渴给足饮食感恩则深施有三种一财施二心施三法施以财施人名为布施慈心等心与人乐名为心施说法利人名为法施顺施伐木者掎其巅析薪者随其理乗风理弋追逸羽于髙云临波命钩引沈鳞于大壑茍得其道为工其事天下之物有甚滑稽而难持者女知之矣乎疾之则脱缓之则浟焉以逝非捉圜之谓也而所谓善持者能为之于疾徐之间天不能冬莲春菊是以圣人不违时地不能洛橘汶貉是以圣人不违俗圣人不能使手步足握是以圣人不违我所长圣人不能使鱼飞鸟驰是以圣人不违人所长度已以绳故足以为天下法则矣接人用抴故能寛容因求以成天下之大事矣与阳言者依崇髙与隂言者依卑小假之有人而欲南无多而恶北无寡岂为夫南者之不可尽也离南行而北走也哉今人所欲无多所恶无寡岂为夫所欲之不可尽也离得欲之道而取所恶也哉周书曰掩雉不得更顺其风言已朝发天之东津万物所生夕至地之西极万物所成动顺隂阳之道风从于雷趾于髀股运于腹妇归于姑无妄页颠颠趾延延子钦于父雷奋于天念故鹿之奔走其势宜疾而走伎伎然舒留其羣也岂如弁髦而因以敝之子不闻河上歌乎同病相怜同忧相救惊翔之鸟相随而集瀬下之水因复俱流胡马望北风而立越鷰向日而熈谁不爱其所近悲其所思者乎食其实者不伤其枝饮其水者不浊其流陈轸曰王独不闻吴人之游楚者乎楚王甚爱之病故使人问之曰诚病乎意亦思乎左右曰臣又知其思与不思诚思则将吴吟今轸将为王吴吟秦恵王曰子去寡人之楚亦思寡人不陈臻对曰王闻夫越人庄舄乎王曰不闻曰越人庄舄仕楚执珪有顷而病楚王曰舄故越之鄙细人也今仕楚执珪富贵矣亦思越不中谢对曰凡人之思故在其病也彼思越则越声不思越则楚声使人徃听之犹尚越声也今臣虽弃逐之楚岂能无秦声哉富贵不归故乡如衣绣夜行谁知之者家贫则思良妻国乱则思良相太公封齐五世葬周狐死首丘代马依风夫周齐同在中土千里之间况于逺处絶域小臣能无依风首丘之思哉忠臣过故墟而歔欷孝子入旧室而哀叹朔马心何悲念旧中心劳燕雀何徘徊意欲还故巢衣莫若新人莫若故景公有爱女请嫁于晏子公乃徃燕晏子之家饮酒酣公见其妻曰此子之内子耶晏子对曰然是也公曰嘻亦老且恶矣寡人有女少且姣请以满夫子之宫晏子违席而对曰乃此则老且恶婴与之居故矣故及其少而姣也且人固以壮託乎老姣託乎恶彼甞託而婴受之矣君虽有赐可以使婴倍其託乎旧国旧邦望之畅然虽使丘陵草木之缗入之者十九犹之畅然况见见闻闻者也昔楚昭王与吴人战楚军败昭王走屦决背而行失之行三十步复旋取履及至于隋左右问曰王何曽惜一踦履乎昭王曰楚国虽贫岂爱一踦履哉思与偕反也自是之后楚国之俗无相弃者孔子出游少源之野有妇人中泽而哭其音甚哀孔子使弟子问焉曰夫人何哭之哀妇人曰乡者刈蓍薪亾吾蓍簮吾是以哀也弟子曰刈蓍薪而亡蓍簮有何悲焉妇人曰非伤亡簮也盖不忘故也笾豆茵席所以官者也而弃之颜色黎黒手足胼胝所以执劳苦而皆后之臣闻国君蔽士无所取忠臣大夫蔽游无所取忠友今至于国臣在所蔽之中矣好諌者思其君食美者念其亲与人同寒苦虽有小过犹与之同死而不去况于安新㤀旧乎飞不逺去还归故处在贵多忘贱为恩谁能博狐白足御冬焉念无衣客鹧鸪白黑成文其鸣自唿象小雉其志懐南不北徂也羁鸟恋旧林池鱼思故渊胡马仰朔云越鸟巢南树狐兽思故薮离鸟悲旧林越人衣文虵代马依北风君子于其国也怆怆伤于心钟仪幽而楚奏兮庄舄显而越吟人情同于懐土兮岂穷逹而异心感平生之游处兮若壎箎之相须何今日之两絶若胡越之异区信松茂而栢恱嗟芝焚而蕙叹茍性命之不殊岂同波而异澜况复已朝餐曷由知我饥逹之所服贵有㦯遗穷之所接贱而必寻是以江汉之君悲其坠屦少原之妇哭其亾簮茱萸自有芳不若桂与兰新人虽可爱不若故所懽莫以豪贤故弃捐素所爱莫以鱼肉贱弃捐葱与薤莫以麻枲贱弃捐菅与蒯延陵季子使过徐徐君心欲得其寳剑弗忍言季子心许之而未及与及还而徐君已薨乃脱寳剑悬于墓树徐人竒之曰延陵季子不㤀旧故脱千金之剑挂丘树故交不可忘犹如兰桂芳新知虽可恱不异茱萸香衣不厌新人不厌故陈席不弃故剑无遗武王衣之铭曰桑蚕苦女工难得新捐故后必寒譬如陆龟心常念水利人古者圣王亦甞厚措歛乎万民以为舟车既已成矣曰吾将恶许用之曰舟用之水车用之陆君子息其足焉小人休其肩背焉故万民出财赍而予之不敢以为慼恨者何也以其反中民之利也所为贵良寳者为其可以利也而和氏之璧隋侯之珠三棘六异不可以利人是非天下之良寳也今用义为政于国家人民必衆刑政必治社稷必安所为贵良寳者可以利民也而义可以利人故曰义天下之良寳也公输子削竹木以为䧿成而飞之三日不下公输子自以为至巧子墨子谓公输子曰子之为鹊也不如翟之为车辖须㬰斵三寸之木而任五十石之重故所为巧利于人谓之巧不利于人谓之拙人为婴儿也父母飬之简子长而怨子盛壮成人其供养薄父母怒而诮之子父至亲也而或谯或怨者皆狭相为而不周于为已也夫卖庸而播耕者主人费家而美食调布而求易钱者非爱庸客也曰如是耕者且深耨者熟耘也庸客致力而疾耕耕者尽巧而正畦陌者非爱主人也曰如是羹且美钱布且易云也此其养功力有父子之泽矣而心调于用者皆挟自为心也故人行事施予以利之为心则越人易和以害之为心则父子离且怨匡章谓恵子曰公之学去尊今又王齐王何其到也恵子曰今有人于此欲必撃其爱子之头石可以代之匡章曰公取之代乎其不与施取代之子头所重也石所轻也撃其所轻以免其所重岂不可哉匡章曰齐王之所以用兵而不休攻撃人而不止者其故何也恵子曰大者可以王其次可以覇也今可以王齐王而夀黔首之命免民之死是以石代爱子头也何为不为民寒则欲火暑则欲水燥则欲湿湿则欲燥寒暑燥湿相反其于利民一也利民岂一道哉当其时而已矣象觧其牙不憎人之利之也死而弃其招蔶不怨人取之人能以所不利利人则可屠者羹藿为车者步行陶者用缺盆匠人处狭卢为者不得用用者弗肯为家人有严君焉井灶之谓也俾冬作夏非灶孰能俾夏作冬非井孰闲齐女徐吾者东海上贫妇与其邻妇李吾合烛夜绩徐吾最贫而烛不属或谓李吾曰徐吾烛数不属请无与夜徐吾曰妾以贫故起常先去常后扫陈席以待来者坐常处下为贫故也今一室之中益一人烛不为益明去一人烛不为益闇何爱东壁余光莫之能应遂复与夜绩舜兼爱百姓务利天下其田歴山也荷彼耒耜耕彼南亩与四海俱有其利其鱼雷泽也旱则为耕者凿渎险则为猎者表虎故有光若日月天下归之若父母欲蠲人之忧则赠以丹棘丹棘一名忘忧欲蠲人之忿则赠以青棠青棠一名合欢譬如良药能除衆生种种病根譬如衆生身有病苦恰逺夷涂而行崄道崄道多难备受衆苦忽有异人见愍念之即将教以平坦之路譬如有人患诸重疾枕卧牀席饮食不能气命无㡬忽于空中得甘露药盈满一巵歘在头首其人大惊疑是鬼毒妖灾所降又复疑是神明所赐当欲饮之进退未敢忽于空中有一善神发声唱言是大妙药可取服之疾者闻已方大欢喜取药而饮病便除瘥亦如有人欲之彼国隔大河流翘彼岸渺然万里愁苦屏营不能自抑善济神王忽于岸邉化作一舟篙檝行具触事无乏中有一人语欲度人汝可入此当载汝过其人即惊我在此乆多时覔船终不能得那忽今日挺然化有当是鬼魅诱我入水若是化惑后必生害我宁止此卒于性命脱失计去死悔无及即于尔时善济神王化作飞仙于灵霞间髙声唱言此是善神欲济汝命度去无嫌是时此人得闻斯语心大欢喜安隠无量便入船中直过彼岸譬如虚舟汎浮济溺无意而浮任人东西到所岸者舍舟便去况非舟耶譬如有人堕坠圊厠粪秽之处在此厠中云何得出有善男子见而愍之寻前捉髪㧞之令出悉如良井纵使天下大旱百丈絶源此井犹满井主足用余以施人百千万人举乡郭人恣意汲取给拯无极终于无竭一切有情长时履践犹如道路亦如桥梁如大长者无量资财为一切人之所受用譬如三千大千世界所出诸物无不皆为有情受用譬如真金常与有情作大饶益谓未出矿若出矿时若转变成诸庄严具若复出卖转买余物皆与无量无邉有情随其所应作大饶益譬如王子未绍王位与诸有情作大饶益若绍王位亦与有情作大饶益若命终后亦与有情作大饶益譬如刹利灌顶大王多有仓廪盈储谷豆严诫王司善令监守何以故于饥馑世当济羣生如大雪山中有大药王名为毗伽摩若闻其声一切世间勐烈毒热皆悉消灭若药所住百踰缮那其威盛故令诸恶毒皆无势力若以药王涂大螺鼓芳击若吹其声所及诸有衆生或饮毒药或被毒螫毒涂毒刺衆毒恼者但闻如是螺鼔之声暂至于耳一切诸毒皆得除灭譬如雪山王中生诸药草无有所属无所分别随病所服皆能疗治䕶诸怖畏如亲如友访诸怨敌如壍如城救诸危难犹如父母蔵诸怯劣犹若丛林譬如大云于夏暑月降霔大雨乃至増长一切种子譬如日出生育衆生无眼根故未曾得见虽未曾见然为日光之所饶益何以故因此得知昼夜时节受用种种衣服饮食令身调适离衆患故譬如大水以能利润受用衆生故譬如大城以能满足一切智慧功徳故譬如僮仆以心慈悲代诸衆生勤苦事故四驶生死河法船度彼岸菩萨妙行有四事何等为四一者愿我常生无佛世界喻如日月行阎浮提为其隂冥二者如以金錍决其眼瞙令覩光明三者作大药树一切衆生得闻香者病苦悉除四者常演説法澍雨法雨萌芽生长成就果实悉发无上菩提之心是为菩萨四大𢎞誓譬如种种妙香一人卖一人买傍人在邉亦得香气于香无损二主无失譬如甘美果树茂盛成就人大欢喜以树有种种利益有庇其䕃者有用其华食其果实如深水难渡有人分散此水令浅则渡者皆易譬如人行安隐道免诸患难常念此道以示人喻林卷三十九喻林卷四十钦定四库全书喻林卷四十明徐元太撰人事门觉人初筮告再三渎渎则不告天下之无道也乆矣天将以夫子为木铎君子引而不发跃如也中道而立能者从之今之与杨墨辩者如追放豚既入其苙又从而招之今夫夜有求与瞽师併东方开斯照矣夫吹管也犹有嗃也吹劒首者吷而已矣尧舜人之所誉也道尧舜于戴晋人之前譬犹一吷也人欲知髙下而不能教之用管准则説欲知轻重而无以予之权衡则喜欲知逺近而不能教之以金目则快射又况知应无方而不穷哉蒙惑憧憧不知西东魁罡指南告我失中夫同言而信信其所亲同命而行行其所服禁童子之暴谑则师友之诫不如𫝊婢之指挥止凡人之鬬阋则尧舜之道不如寡妻之诲谕吾望此书为汝曹之所信犹贤于𫝊婢寡妻耳恵晓心如月镜遇形触物无不朗然作法桥梁作法梯磴作大明烛作大舟航令诸世间竝得解悟譬如智人善解衆语为诸衆生作大译师哀愍闇苦衆生然此法灯照烦恼闇令一切寻光见道犹如明灯破一切暗令有目者见诸寳物随意更用譬如人生而聋盲不见五色青黄赤白及黑等相不闻宫商五音之声有大明医授以妙术为开耳目一切色声无不闻见夫子之开余道也目未见其处耳未闻其数而目以明耳以聪矣岐伯曰此所谓圣人易语良马易御也譬如夜梦见诸毒蛇开张牙齿近来逼身拟欲吞噬心神惶惧东西驰走呌声烈天迷闷躃地床邉觉人咄哉睡梦何所呌耶而其梦人忽然睡觉伸舒手足乃知梦见虚妄譬如夜分因满月轮光明照触星宿药等随其势力皆得増盛开彼智慧眼灭此昏盲暗照行善者犹如朗日照失道者犹如明烛犹如浊水置诸神珠以珠力故水则湛清谁于生死苦恼之海大波浪中卒教津济令到彼岸一切凡愚处于邪径谁为引导忽示正道谁于无明大黑闇中炽然慧炬显照幽㝠有道人夜行前未得道人随其后后人有疑悔前人举手五指头出火复以钥开户后人乃觉悟知为道人导嚘聋者必俯仰而指撝启愚滞者亦提耳而举掌使穷陆知海幽覩见日至言与秋阳同朗羣疑与春氷俱释导迷生于慾海情尘共心垢同消引穷子于慈室衣寳与髻珠䨇至化溢恒沙之境功被㣲尘之劫四生沈溺必假舟航六趣昏迷本凭奨导惑网之夫设理踪而证入业种之客依相迹而绳持随其利钝故説有广略譬如大树非一斧所倾累根既深非一法能除显净土于未闻犹开聋瞽于形声也不欺身之所长上虽不知不以悖君身之所短上虽不知不以取赏齐攻鲁求岑鼎鲁君载他鼎以徃齐侯弗信而反之为非使人告鲁侯曰栁下季以为是请因受之鲁君请于栁下季栁下季答曰君之赂以欲岑鼎也以免国也臣亦有国于此破臣之国以免君之国此臣之所难也于是鲁君乃以真岑鼎徃也损年则嫌于弟益年则疑于兄不知循其理若其当楚庄王围宋有七日之粮曰尽此而不克将去而归于是使司马子反乗闼而窥宋城宋使华元乗闼而应之子反曰子之国何若矣华元曰惫矣易子而食之㭊骸而㸑之子反曰嘻甚矣惫虽然吾闻围者之国箝马而秣之使肥者应客今何吾子之情也华元曰吾闻君子见人之困则矜之小人见人之困则幸之吾望见吾子似于君子是以情也孟子少时东家杀豚孟子问其母曰东家杀豚何以为母曰欲啖汝其母自悔言曰吾懐姙是子席不正不坐割不正不食胎教之也今适有知而欺之是教之不信也乃买东家豚肉以食之明不欺也求马问马求驴问驴求鹰问鹰求駹问駹由此教令则赏罚必也夫髙论而相欺不若忠论而诚实譬如病者而有疾苦悉当为医至诚説之难欺存乎人者莫良于眸子眸子不能掩其恶胷中正则眸子了焉胷中不正则眸子眊焉人之视已如见其肺肝不忍欺不能欺优劣之县在于权衡非徒低卬之差乃钧铢之觉也有义者不可欺以利有勇者不可劫以惧如饥渴者不可欺以虚器也齐王厚送女欲妻屠牛吐屠牛吐辞以疾其友曰子孙死腥臭之肆而已乎何为辞之吐应之曰其女丑其友曰子何以知之吐曰以吾屠知之其友曰何谓也吐曰吾肉善如量而去苦少耳吾肉不善虽以他附益之尚犹贾不售今厚送子子丑故耳其友后见之果丑若以桀诈桀犹有幸焉若以桀诈尧譬之若以卵投石若以指绕沸若羽蹈烈火入则焦没耳夫又何可诈也志得则颜怡意失则容戚本朽则末枯源浅则流促有诸中者必形乎表发乎迩者必着乎逺人有识真之明者不可欺以伪也有揣深之智者不可诳以浅也不然以虺蛇为应龙狐鸱为麟鳯矣日月发辉既寻虚而捕影欲蔵形而託暗岂得施其巧宻乎以喻圣人正见既探心而明惑欲隐情而倚智岂足自匿其事乎水则有波钓则有磨我欲更之无如之何言物动而衅已彰形行而迹已着譬如幻化诳于愚夫智慧之人所不惑着夫空有大言不行大道亦犹疾人言善治病亦犹跛人卖能行药乍而听之一徃如实者观察即知其谬譬如有人羸老挛躄徃他人所语彼人言竒哉丈夫我虽如此能以一毛㸃取一切无量诸水内置口中悉令枯竭此人既无神通呪术能为斯事为可信不譬如野干欲作狐声发声还作野干声譬如女人欲作丈夫声发声即作女声譬如有人言有水无火有湿地而无水是不可信譬如狗着师子皮诸兽见之虽怖闻声则知是狗何况变作余身等念本毖彼泉水亦流于淇有懐于衞靡日不思渭阳康公念母也有人升彼阿丘之上言欲采其蝱者欲得其蝱以疗疾犹妇人适于异国亦欲得力助以安宗国鴈北乡乡者何也乡其居也鴈以北方为居何以谓之为居生且长焉尔𫝊曰蛇化为龙不变其文家化为国不变其姓夫天者人之始也父母者人之本也人穷则反本故劳苦倦极未甞不唿天也疾痛惨怛未甞不唿父母也鸟飞反乡兎走归窟狐死首丘寒将翔水各哀其所生乆官无休思归故乡安居重迁不去其廛鹯鸠徙巢西至平州遭逢雷电碎我苕芦室家饥寒思吾故初次三牝贞常慈卫其根测曰牝贞常慈不忘本也禾穂垂而向根君子不忘本也学者思明师仕者思明君愿为中林草秋随野火燔糜灭岂不痛愿与株荄连道者万殊之源也儒者大淳之流也三皇以徃道治也帝王以来儒教也谈者咸知髙世之敦朴而薄季俗之浇散何独重仲尼而轻老氏乎是玩华藻于本末而不识所生之有本也何异乎贵明珠而贱渊潭爱和璧而恶荆山不知渊潭者明珠之所自出荆山者和璧之所由生也禾垂颖以顾本犹人之思故居也胡马依北风越鸟巢南枝鸟飞返故乡兮狐死必首丘鸟兽惊而失羣兮犹髙飞而哀鸣狐死必首丘兮夫人孰能不反其真情木大者发越小者敷扬土是人之母也故人有恋土之心张一綵则念女工劳御一谷则恤农夫勤南越志所谓鹧鸪虽东西回翔然开翅之始必先南翥亦胡马嘶北之义也广志曰狐死首丘豹死首山言不忘本也榆荚坠落还归本根譬如新生犊子心终不逺离其母如子知恩故守䕶其母重本大木揭然将蹶枝叶未有折伤其根本实先絶乃相随俱颠㧞万物本于天人本于祖天之所命者牧民也祖之所命者成业也易干凿度註云古者田渔而食因衣其皮先知蔽前后知蔽后后王易之以布帛而犹存其蔽前者重古道不忘本太公封于营丘比及五世皆反葬于周君子曰乐乐其所自生礼不忘其本古之人有言曰狐死正丘首仁也此是木落不归其本狐死不首其丘獭祭鱼豺祭兽善其祭而后食之也国将亡本必先颠而后枝叶从之且夫人之行也不以所恶废乡今子以小恶而欲覆宗国不亦难乎豺獭知祭祀而况人乎故人知之至于念想犹豺獭之自然也夫虬龙神于獭獭自祭其先不祭虬龙也麒驎白虎仁于豺豺自祭其先不祭骐虎也无源何以成河无根何以垂荣语曰深山大泽有龙有蛇实斯之谓也郑𤣥云阳气盛而恒旱山川百原能兴云致雨者也衆水所出为百原必先祭其本鸷鸟舍巢必有探卵之患夫何足以配天乎虽然有族有祖可以为衆父而不可以为衆父父事有本根各有从来譬之卉木因根而有枝条花叶礼有三本天地者生之本也先祖者类之本也君师者治之本也无天地恶生无先祖恶出无君师恶治三者偏亡焉无安人譬若羿请不死之药于西王母嫦娥窃以奔月怅然有丧无以续之何则不知不死之药所由生也是故乞火不若取燧寄汲不若凿井夫申韩商鞅之为治也挬抜其根芜弃其本而不穷究其所由生兵者所以讨暴非所以为暴也乐者所以致和非所以为滛也丧者所以尽哀非所以为伪也故事亲有道矣而爱为务朝廷有容矣而敬为上处丧有礼矣而哀为主用兵有术矣而义为本今夫天下皆知事治其末而莫知务修其本释其根而树其枝也狐梁之歌可随也其所以歌者不可为也圣人之法可观也其所以作法不可原也辩士言可听也其所以言不可形也淳均之剑不可爱也而欧冶之巧可贵也席之先雚簟樽之上𤣥樽俎之先生鱼豆之先泰羹此皆不快于耳目不适于口腹而先王贵之先本而后末清之美始于耒耜黼黻之美在于杼轴草木洪者为本而杀者为末禽兽之性大者为首而小者为尾末大于本则折尾大于要则不掉矣故食其口而百节肥灌其本而枝叶美天地之性也父者子之天也天者父之天也无天而生未之有也周之子孙其亲等也而文王最先四时等也而春最先十二月等也而正月最先为人子而不事父者天下莫能以为可今为天之子而不事天何以异是堂衣若曰吾始以鸿之力今徒翼耳子贡曰非鸿之力安能举其翼骄溢之君寡忠口恵之人鲜信故盈把之木无合拱之枝荣泽之水无吞舟之鱼根浅则枝叶短本絶则枝叶枯夫君臣之与百姓转相为本如循环无端夫子亦云人之行莫大于孝孝行成于内而嘉号布于外是谓建之于本而荣华自茂矣君以臣为本臣以君为本父以子为本子以父为本弃其本者荣华藁矣一室之中必有主道焉父母之谓也故君正则百姓治父母正则子孙孝慈食其口而百节肥灌其本而枝叶茂本伤者枝藁根深者末厚必贵以贱为本必髙以下为基次六满其仓芜其田食其实不飬其根测曰满仓芜田不能修本也原本者难由流末者易从夫富民者以农桑为本以游业为末百工者以致用为本以巧饰为末商贾者以通货为本以鬻竒为末三者守本离末则民富离本守末则民贫教训者以道义为本以巧辩为末辞语者以信顺为本以诡丽为末列士者以孝悌为本以交游为末孝悌者以致飬为本以华观为末人臣者以忠正为本以媚爱为末五者守本离末则仁义兴离本守末则道徳崩慎本畧末犹可也舍本务末则恶矣言水横流背其源泉则枯竭木去其根株则枝叶不长人背仁义违忠信亦将遇害也江起岷山流为涛濑相涛濑之流孰与初起之源夫根抵植则枝叶必相从也所谓抱萤烛于环堵之内者不见天光之熀烂侣鲉鰕于迹水之中者不识四海之浩汗重江河之深而不知吐之者崑崙也珍黍稷之收而不觉秀之者丰壤也今茍知推崇儒术而不知成之者由道道也者所以陶冶百民范铸二仪胞胎万类醖酿彞伦者也使亲䟱相承尾为身干枝虽茂而无伤本之忧流虽盛而无背源之势影无违形之状名无离实之文故背源之水必不能扬长流以东渐非时之华必不能稽辉藻于氷霜桑林鬰蔼无补栢木之凄冽膏壤𢃄郭无解黔敖之蒙袂然茧纩绨䊵此之自出千仓万箱于是乎生故识逺者贵本见近者务末芳草春耀不能离柯以乆鲜吞舟之鱼不能舍水而摄生是以名美而实不副者必无没世之风位髙而器不称者不免致冦之败翣者武所资也战死则无武翣将安施所爱屦者为足故耳刖者之屦何为爱之无其本者翣屦以足武为本也祖考之嘉名美誉亦子孙之冕服墻宇也自古及今获其庇廕者衆矣夫修善立名者亦犹筑室树果生则获其利死则遗其泽墻大基峻若不终嵗加之版筑故有崩坠之忧犹君子之道不隆其本末必危也魁者斗之所用盛而杓之本也故言根本者皆云魁九月豺祭兽正月獭祭鱼豺獭犹有所先人而不祭豺獭之不若也人禀气于父母吉凶夭夀非独在人譬诸草木华叶盛与零落由本根也水背流而源竭兮木去根而不长蓼虫在蓼则生在芥则死非蓼仁而芥贼失于本不可也守母以存其子崇本以举其末则形名俱有而邪不生大美配天而华不作故母不可逺本不可失舍其母而用其子弃其本而适其末名则有所分刑则有所止虽极其大必有不周虽盛其末必有患忧本在无为母在无名弃本舍母而适其子功虽大焉必有不济名虽美焉伪亦必生夫根不深则倾危蔕不固则零落只为根深所以长生蔕固所以乆视备修万道而不知命之根本根本者如树木但有繁枝茂叶而无根本不得乆活也譬如金刚唯从金刚处及金处生非余寳处生譬如树根腐败则不能生芽叶华果犹如耕田薄地之中下种虽多収实甚少譬如无牛则无醍醐譬如有种则有华实譬如一切草木丛林依地为根本譬如营田依时作种子若燋终不生芽譬如楼阁中心坚固衆材所依摄受不散譬如农夫宿有二业一田业髙燥肥沃二田业下湿塉薄于春和时等力兴功下种应时耘除草秽至秋获实升斛悬殊譬如师匠图作大城当先度量作基趾已乃可起城树木生以栽为本五谷生以谷为本譬如好树其华色鲜果实亦美譬如蒲萄其子甘故生果亦甘如旃檀树根华俱香譬如面净故镜中像亦净譬如人欲求多收故大用谷子譬如一斤白檀分为多片片片之中香皆似本固本苖稍壮毎耨辄附其根比至盛暑垄尽平而根深能风与旱故嶷嶷而盛也深根者难㧞据固者难迁譬之犹秋蓬也孤其根而美枝叶秋风一至根且抜矣羽翼美者伤其骸骨枝叶茂者害其根荄能两美者天下无之夫筑垣墉者务其高而不务其实髙不隠仞而基倾之矣置下不安上不可以载累其足也其最髙而不植局者未之有也夫谋事不竝仁义者后必败殖不固本而立髙基者后必崩必欲尊贵当以下为本基犹筑墙造功因卑成髙下不坚固后必倾危寄生无根如过浮云本立不固斯须落去更为枯树植根不固华叶落去便为枯树大树百根比与山连初一廓之恢之不正其基测曰廓之恢之始基倾也次四小螽营营螮其蛡蛡不介在坚螮测曰小蠭营营固其氐也次五蛡大螮小虚测曰蛡大螮小国虚空也王何以山河为固也苟无人民之衆则楚之山河其为猿雁之栖乎夫根荄不洞地而求柯条干云渊源不泓窈而求汤流里万者未之有也廓大之家其本宜固流长则难竭柢深则难朽基广则难倾根深则难抜理节则不乱胶结则不迁君以臣为本以民为根犹室与柱梁相持也梁不强则上下俱亡故蓼虫在蓼则生在芥则死非蓼仁而芥贼也本不可失也譬如枝条风飘即动其根安静枝不离根根不离枝要须得根风飘不动譬如因陀罗柱铜铁作之于深入地中四方勐风不能令动譬如石柱长十六肘八肘入地四方风吹不能令动譬如人身无疮虽卧毒屑中毒亦不入若有小疮则死受言人之求多闻善败以鑑戒也今子闻而弃之犹䝉耳也山川所以宣地气而出财用口亦以宣人心而言善败鉴于水者见面之容鉴于人者知吉与凶貌言华也至言实也苦言药也甘言疾也自古贤圣乐闻诽谤之言听舆人之论蒭荛有可师之事负薪有廊庙之语故也大声不入于里耳折杨皇荂则嗑然而笑是故髙言不止于衆人之心至言不出俗言胜也子不闻夫越之流人乎去国数日见其所知而喜去国旬月见所甞见于国中者喜及期年也见似人者而喜矣不亦去人滋乆思人滋深乎夫逃虚空者藜翟柱乎鼪鼬之迳跟位其空闻人足音跫然而喜矣而况乎昆弟亲戚之謦欬其侧者乎乆矣夫莫以真人之言謦欬吾君之侧乎见教一髙言若饥十日而得太牢焉鲁哀公为室而大公宣子谏曰室大衆与人处则譁少与人处则悲愿公之适公曰寡人闻命矣筑室不辍公宣子复见曰国小而室大百姓闻之必怨吾君诸侯闻之必轻吾国鲁君曰闻命矣筑室不辍公宣子复见曰左昭而右穆为大室以临二先君之庙得无害于子乎公乃令罢役除版而去之鲁君之欲为室诚矣公宣子止之必矣然三説而一听者其二者非其道也夫临河而钓日入而不能得一鯈鱼者非江河不食也所以饵之者非其欲也及至良工执竿投而擐脣吻者能以其所欲而钓者也非其地而树之不生也非其人而语之弗听也得其人如聚沙而雨之非其人如聚聋而鼓之江出汶山其源若瓮口至楚国其广十里无他故其下流多也人而好学受规谏宜哉其立也鉴也者可以察形言也者可以知徳小人耻其面之不及子都也君子耻其行之不如尧舜也故小人尚明鉴君子尚至言世之谓一言之善贵于千金然盖亦军国之得失行已之臧否耳至于告人以长生之诀授之以不死之方非特若彼常人之善言则奚徒千金而已乎为衣冠者已手不能制则之越乡借人以制之至于理身而不知借言以修其行是处其身轻而于冠重不亦谬乎人皆悦镜之明已形而不慕士之明已心人欲栉之理其髪不愿善言之理其情人目短于自见故借镜以观形髪拙于自理必假栉以脩束心闇于自炤则假言以荣行面之所以形明镜之力也髪之所以理假栉之功也行之所以荣善言之益也越剑性鋭必託槌砧以成纯钩楚柘质劲必资榜檠以成弴弓人性虽敏必借善言以成徳行故槌砧者夷不平也搒檠者矫不正也善言者正不善也君子若能听言如响从善如流则身安南山徳茂松栢声振金石名流千载也夫治膏肓者必进苦口之药决狐疑者必告逆耳之言如其迷谬未知所投恐俞附见其已困扁鹊知其无功也梁君出猎见白鴈羣下彀弩欲射之道有行者梁君谓行者止行者不止白鴈羣骇梁君怒欲射行者其御公孙龙止之梁君怒曰龙不与其君而顾他人对曰昔宋景公时大旱卜之必以人祠乃雨景公下堂顿首曰吾所以求雨为民也今必使吾以人祠乃雨将自当之言未卒而大雨何也为有徳于天而恵于民也君以白鴈故以欲射杀人主君譬人无异于豺狼也梁君乃与龙上车归唿万嵗曰乐哉人猎皆得禽兽吾猎得善言而归譬目短于自见必借镜以观形髪拙于自理必假栉以自通故面之所以形明镜之力也髪之所以理𤣥栉之功也行之所以芳善言之益也是故身之将败必不纳正谏之言命之将终必不可处于良医也改过九四乗其墉弗克攻吉九四乗其墉弗克攻吉象曰乗其墉义弗克也其吉则困而反则也初九屦校灭趾无咎象曰屦校灭趾不行也成人有其兄死而不为衰者闻子臯将为成宰遂为衰成人曰蚕则绩而蟹有匡范则冠而蝉有緌兄则死而子臯为之衰失道逺者复之亦难君子之过也如日月之食焉过也人皆见之更也人皆仰之诗云伐柯伐柯其则不逺执柯以伐柯睨而视之犹以为逺故君子以人治人改而止夫屋漏在上知之在下然迷而知反失道不逺过而能改谓之不过厉之人夜半生其子遽取火而视之汲汲然唯恐其似已也枭逢鸠鸠曰子将安之枭曰我将东徙鸠曰何故枭曰乡人皆恶我鸣以故东徙鸠曰子能更鸣可矣不能更鸣东徙犹恶子之声次七大奢迃自削以觚或益之餔测曰奢迃自削能自非也上九日月之逝改于尸测曰改于尸尚不逺也君子服过也非徒饰其辞而已诚发乎中心形乎容貌其爱之也深其更之也速如追兎惟恐不逮故有进业无退功迷乎云梦者必须指南以知道竝乎沧海者必仰辰极以得返犹枭鸣狐嚾人皆不喜音响不改易处何益感悟思愆怛若创痏谚曰失晨之鸡思补更鸣孤犊触乳骄子骂母乞今自改譬如有人堕圊厠中从彼得出刮除粪秽净水洗沐以香涂身着新洁衣如是此人比在厠中犹未得出净秽香臭相去㡬何此事悬隔无有等倍为恶自更如钢鑚珠譬如秽坑臭不可近时有一人悮堕其中臭秽难堪方便得出身既出已即用诸香煑水沐浴复以涂香以涂其身身既香洁又以殊妙迦尸迦衣及珍寳花鬘荘严其身前心作恶如云覆日后心起善如炬消暗亦如霜雪待日而除亦如病疾待良药除亦如迷方待悟而正亦如恶类衆薪悔如巨火须㬰殄灭喻林卷四十喻林卷四十一钦定四库全书喻林卷四十一明徐元太撰人事门择取六三系丈夫失小子翘翘错薪言刈其楚翘翘错薪言刈其蒌东门之池可以沤麻彼美淑姬可以晤歌东门之池可以沤纻彼美淑姬可与晤语东门之池可以沤菅彼美淑姬可与晤言薄言采芑于彼新田于此菑畞薄言采芑于彼新田于此中乡水则采取其芹宫则采取其化楚杂薪之中尤翘翘者我欲刈取之以喻衆女皆贞洁我又欲取其尤髙洁者翘翘然而髙者乃是杂薪此薪虽皆髙我欲刈其楚所以然者以楚在杂薪之中尤翘翘而髙故也以兴贞洁者乃是衆女此衆女虽皆贞洁我欲取其尤贞洁者人须芑为菜我薄采此芑于何处乎当于彼新田于此菑畞之中以新田菑畞谓已和耕其田生长其芑必肥美可食故于此采之也以兴人须为军士我薄取人于何处乎当于彼蒙敎于此被育之家以蒙敎被育已和治其家养育其身士必勇武可用故于彼取之也辟之赋诗短章余取所求焉恶识宗譬如赋诗者取其一章而已诗曰采葑采菲无以下体君取节焉可也农夫劳而君子养焉愚者言而智者择焉夫潜地窟者而不覩天明守冬株者而不识夏荣非通炤之术也然博览之家不知其秽兼而善之是大田之莠与苗并兴则良农之所悼也质朴之士不择其美兼而弃之是崑山之玉与石俱捐则卞和之所痛也我之有斐譬如家有盗狗而善捕鼠盗虽有小损而完我囊贮虎魄不取腐芥磁石不受曲鍼径寸之宝或隠沙泥以人废言君子斯戒莫不澄泾辩渭拾珠弃蚌等黄于碧宁取于黄者黄中正之色智者之短不胜愚人之长故用愚人之长也智者之拙不胜愚人之工故用愚人之工也易者以一易一人曰无得亦无丧也以一易两人曰无丧而有得也以两易一人曰无得而有丧也计者取所多谋者从所可以两易一人莫之为明其数也从道而岀犹以一易两也奚丧离道而内自择是犹以两易一也奚得今以百金与抟黍以示儿子儿子必取抟黍矣以和氏之璧与百金以示鄙人鄙人必取百金矣以和氏之璧道徳之至言以示贤者贤者必取至言矣其知弥精其所取弥精其知弥觕其所取弥觕得万人之兵不若闻一言之当得隋侯之珠不若得事之所由得和氏之璧不若得事之所适桀有得事尧有遗道嫫母有所美西施有所丑故亡国之法有可随者治国之俗有可非者宁百刺以针无一刺以刀宁一引重无久持轻宁一月饥无一旬饿万人之蹪愈于一人之隧亡羊而得牛则莫不利失也断指而免头则莫不利为也故人之性于利之中则争取大焉于害之中则争取小焉龟纽之玺贤者以为佩土壤布在田能者以为富夫目惊而体失其容心惊而事有所忘人之情也通于惊之情者取其一美不尽其失夫春树桃李夏得隂其下秋得食其实春树蒺藜夏不得探其叶秋得其刺焉由此观之在所树也今子所树非其人也故君子先择而后种也今当凶年有欲予子隋侯之珠者不得卖也珍宝而以为饰又欲予子一钟粟者得珠者不得粟得粟者不得珠子将何择禽滑釐曰吾取粟耳可以救穷权取重泽取长夫仁者好合人不仁者好离人故君子居人间则治小人居人间则乱君子欲和人譬犹水火不相能然也而鼎在其间水火不乱乃和百味是以君子不可不慎择人在其间华首山头仙道所游利以居止长无咎忧东山之邑中有肥土可以饶饱尸子曰圣人权福则取重权祸则取轻狂言虽寡善犹有如鸡脇鸡脇食不已齐王为肥泽谢安目支道林如九方臯之相马略其𤣥黄取其隽逸见长不能屈其色见贵不能尽其辞虽有风雨吾不入其门也树葱韭者择之则蕃仁义亦不可不择也天下之物莫凶于溪毒良医蔵之有所用也草莽犹不可弃况复人乎曲直者物之性也曲者中钩直者中绳轮桷之材也贤不肖者人之性也贤者为师不肖者为资师资之材也金生沙磔珠岀蚌泥十室之邑忠信在焉五歩之内芬芳可録是以日南枯蚌犹含明月之珠龙门死树尚抱咸池之曲市肉取肥酤酒取醇义渠之人烹灶鼈不熟臊秽腥臭中国之民虽饥饿三日不启口至死弗食也吴章庄吉受而和之病人食之为之轻体万乗饮之为之解怒故灶鼈至腥臊不可加然而病人为之轻体万乗为之解怒何也吴章庄吉之调存也少仪曰为君子择葱薤则絶其本末为其本末有萎干者也子能登宝山周行左右万宝纵横无不可爱当下山际能勿持乎譬如病重迎诸医药善疗衆病价值千金縁路迎接虽到宅舍终非药具譬如无价如意宝珠庄饰莹治皎洁可爱体极圆净无有垢浊堕在淤泥经时已久有人拾得欢喜取之勤加守䕶不令堕落如人刈草手揽其端举而料櫢萎枯悉落取其长者海含衆宝靡所不包死尸臭朽海不容焉神风吹漂上岸之边斯三徳也书不必孔丘之言药不必扁鹊之方合义者从愈病者良人逢大水但当取珍宝去人在世间但当取善意去如敝囊盛宝不得以囊恶故不取其宝又如夜行崄道罪人执炬不得以人恶故不取其炤譬如狗皮囊盛好宝物不应以囊故而弃其宝如罪人执烛照道不可以人罪故不受其明自坠沟壑又如行遣小人导道不可以人小故不随其语譬如臭泥中生莲花但採莲华勿取臭泥也如鹅饮水中尽水在如识宝人得无价宝终不复乐余水精珠若待太公为卿相则千载无太公要得罗什为师训则万代无罗什择术若荒梗塞涩之处是可离弃以非道路之所由犹如凶恶邪僻之行是可离弃以亦非善道之行矢人岂不仁于函人哉矢人惟恐不伤人函人惟恐伤人巫匠亦然故术不可不慎也李斯年少时为郡小吏见吏舍厠中鼠食不洁近人犬数惊恐之斯入仓观仓中䑕食积粟居大庑之下不见人犬之忧于是李斯乃叹曰人之贤不肖譬如鼠矣在所自处耳战国䇿云宁为鸡尸不为牛从延笃注云尸鸡中主也从谓牛子也言宁为鸡中之主不为牛子之从后齐之国氏大富宋之向氏大贫自宋之齐请其术国氏告之曰吾善为盗也始吾为盗也一年而给二年而足三年大穰自此以徃施及州闾向氏大喜喻其为盗之言而不喻其为盗之道遂踰垣凿室手目所及无不探也未及时以赃获罪没其先居之财向氏以国氏之谬已也徃而怨之国氏曰若为盗若何向氏言其状国氏曰嘻若失为盗之道至此乎吾闻天有时地有利吾盗天地之时利云雨之滂润山泽之产育以生吾禾殖吾稼筑吾垣建吾舍陆盗禽兽水盗鱼鼈亡非盗也夫禾稼土木禽兽鱼鼈皆天之所生岂吾之所有吾盗天而无殃夫金玉珍宝谷帛财货人之所聚岂天之所与若盗之而获罪孰怨哉邯郸之民以正月之旦献鸠于简子简子大悦厚赏之客问其故简子曰正旦放生示有恩也客曰民知君之欲放之竞而捕之死者衆矣君如欲生之不若禁民勿捕捕而放之恩过不相补矣相形不如论心论心不如择术形不胜心心不胜术术正而心顺之则形相虽恶而心术善无害为君子也形相虽善而心术恶无害为小人也今谓彊者胜则度地计衆富者利则量粟称金若此则千乘之君无不霸王者而万乗之国无有破亡者矣存亡之迹若此其易知也愚夫蠢妇皆能论之夫弦歌鼓舞以为乐盘旋揖让以修理厚葬久丧以送死孔子之所立也而墨子非之兼爱上贤右鬼非命墨子之所立也而杨子非之全性保真不以物累形杨子之所立也而孟子非之趋舍人异各有晓心故是非有处得其处则无非失其处则无是争讼之门不可与隣山林麓薮非人所处鸟兽无礼使我心苦被发兽心难与比隣鬼魅之居凶不可舍坠井引绠愈于遂没且负甲为兵咋笔为吏身死名灭者如牛毛角立杰岀者如芝草握素披黄吟道咏徳苦辛无益者如日蚀逸乐名利者如秋荼岂得同年而语矣为仁则不利为利则不仁故贩粟者欲嵗之饥卖药者欲人之疾以道为天下者犹乗安舟而由广路安舟难成可久处也广路难至可常行也子髙谓齐王曰昔臣常行临淄市见屠商焉身修八尺髯如㦸市易之男女未有敬之者无徳故也通𤣥经曰树小条则居髙屋弱材则处上譬若积薪小者为上夫黙而求响响不我应託隂求影影不我从畏响而扣金响愈我应恶影而处阳影益我从由此观之无为不能遁福有为不能逃患既揣末令尖又鋭之令利势必摧衂故不可长保也夫风经炎则暄吹林必凉清水激浊澄石必明神用得丧亦存所託以规为圆者易以手为圆者难将不舍其所难从其所易耶拥其流者未若杜其源扬其汤者未若扑其火何者源出于水源未杜而水不穷火沸于汤火未扑而汤讵息故有杜源之客不拥流而自干扑火之賔不扬汤而自止类斯而谈可得详矣厌其果者未若絶其因怖其苦者岂若惩于恶因资于果因未絶而果不穷恶生于苦恶未惩而苦讵息故使絶因之士不厌果而自亡惩恶之贤不佈苦而自离相成火出之物因风方炽火既炎盛还复生风内外相成有似家人之义天地定位而合徳山泽异体而通气雷风各动而相薄水火不相入而相资易以干坤象天地艮兑象山泽震巽象雷风坎离象水火若使天地不交水火异处则庶类无生成之用品物无变化之理季孙之爱我疾疢也孟孙之恶我药石也美疢不如恶石夫石犹生我疢之美其毒滋多志相为戾犹药石之疗疾以此驰説取合诸侯其言虽殊辟犹水火相灭亦相生也仁之与义敬之与和相反而皆相成也金木水火以刚柔相济然后克得其和能为民用春花发萼夏繁其实秋风逐暑冬氷乃结文理者相明者也色味者相度者也藻华者相成者也氷得炭则解归水复其性炭得氷则保其炭故曰相爱夫尧舜之徳譬犹偶烛之施明于幽室也前烛即尽照之矣后烛入而益明此非前烛昧而后烛彰也乃二者相应而成大光二圣相徳而致太平之功也是故大鵰之动非一羽之轻也骐骥之速非一足之力也衆良相徳而积施乎无极也尧舜两美盖其则也夫臣妾但各当其分耳未为不足以相治也相治也者若手足耳目四支百体各有所司而更相御用也竭川非以虚谷而谷虚夷丘非以实渊而渊实絶圣非以止盗而盗止良友每事相成道徳资以琢磨仁义因之组织居忧共戚处乐同驩譬如父母呵敎子孙虽口刚急而心犹爱譬如疮医破洗人疮当时大痛久久除愈消弭若疾自已招或寒暑饮食所致当须治疗若其自然之疾非已所致疾当自损勿须药疗而有喜也云汉仍叔美宣王也宣王承厉王之烈内有拨乱之志遇烖而惧侧身修行欲销去之妖孽者天之所以警天子诸侯也恶梦者所警士大夫也妖孽不胜善政恶梦不胜善行天子见怪则修德诸侯见怪则修政卿大夫见怪则修职士庶人见怪则修身日食则失徳之国恶之月食则失刑之国恶之彗星见则失和之国恶之风与日争明则失生之国恶之是故圣王日食则修徳月食则修刑彗星见则修和风与日争明则修生此四者圣王所以免天地之诛也身有丑梦不胜正行国有妖祥不胜善政天之所明祸不遇家反目相逐终得和美过盛之朝灾沴不消以忧其过也临亡之国灾沴亦熄以无庸于警也故灾沴之象恒集于过盛将亡之际夫尧之使禹治水犹病水者之使医也然则尧之洪水天地之水病也禹之治水洪水之良医也五行之性水土不同以水为害而攻土土胜水攻社之义毋乃如今世工匠之用椎凿也以椎击凿令凿穿木今傥攻土令厌水乎天地之有水旱犹人之有疾病也疾病不可自责除水旱不可以祷谢去明矣禹治水以身解于阳旴之河汤苦旱以身祷于桑林之际山神曰螭物精曰魅土精曰羵羊水精曰罔象木精曰毕方火精曰游光金精曰清明天下有道则衆精潜蔵陛下父事天母事地子养黎民父亏明母震动子讹言今日蚀三阳始小民正月朔旦尚恶败器物况日亏缺乎火精不退奚应善言氷垤难消徒持隂徳桑谷生于殷庭兮中宗克已以成仁雊雉登夫鼎耳兮武丁责躬而敎纯政举化流如日之光祸乱消灭若云之除譬如有药名摩蚳有蛇饥行索食道逢虫豸蛇欲噉之虫行到摩蚳药所蛇闻药香即走还去何以故药力所却蛇毒即歇童孺正而鬼退丈夫邪而魅陵困逹山上有水蹇君子以反身修徳晋重耳之有霸心生于曹衞越王勾践之有霸心生于㑹稽故居下而无忧者则思不逺处身常逸者则志不广庸知其终始乎芳处幽而弥馨兮寳在夜而愈光颜回以箪食瓢饮扬其仁声原宪以蓬户绳枢迈其清徳居不隠者思不逺身不佚者志不广女庸安知吾不得之桑落之下夫困之为道从寒之及煖煖之及寒也唯贤者独知而难言之也人君不困不成王列士不困不成行语不云乎三折肱而成良医夫陈蔡之间丘之幸也二三子从丘者皆幸人也槌钟击磬所以发其声也煮鬯烧薰所以扬其芬也贤者之穷厄戮辱此槌击之意也其死亡陷溺此烧煮之类也有伊吕之才者不久滞于穷贱懐猗顿之术者不长处于饥寒九断四属者藴藻所以表灵摧柯碎叶者茝蕙所以增芬是以夷吾桎槛而建匡合之绩应侯困辱而着入秦之勲否终则成之以泰晦极则清辉晨耀是以垂耳吴坂者骋千里之逸轨萦鳞九渊者凌虹霓以髙蹈物生无不屯者也事成无不由艰难者也九折臂而成医兮吾至今乃知其信然所异钟沈徳水望岀风云剑没丰城气连牛斗适意参差荇菜左右采之窈窕淑女琴瑟友之参差荇菜左右芼之窈窕淑女钟鼔乐之谁谓荼苦其甘如荠坂有漆隰有栗既见君子并坐鼓瑟坂有桑隰有杨既见君子并坐鼔簧鱼在在藻有颁其首王在在镐岂乐饮酒鱼在在藻有莘其尾王在在镐饮酒乐岂鱼在在藻依于其蒲王在在镐有那其居泌水可以乐道忘饥巍巍南面可以乐治忘乱夫击瓮叩缻弹筝抟髀而歌唿呜呜快耳目者真秦之声也郑衞桑间昭虞武象者异国之乐也今弃撃瓮叩缻而就郑衞退弹筝而取昭虞若是者何也快意当前适观而已矣矫翼厉翮恣意所存汤沐具而非弔大厦构而相驩草木之得春阳鱼龙之得风雨昔者宋国有田夫常衣緼黂仅以过冬暨春冬作自曝于日不知天下之有广厦隩室绵纩狐狢顾谓其妻曰负日之暄人莫知者以献吾君将有重赏里之富室告之曰昔人有美戎菽甘枲茎芹萍子者对乡豪称之乡豪取而尝之蜇于口惨于腹衆哂而怨之其人大慙子此类也易道良马使人欲驰饮酒而乐使人欲謌佳人不同体美人不同面而皆説于目棃橘枣栗不同味而皆调于口夫病湿而强之食病暍而饮之寒此衆人之所以为养也而良医之所以为病也快于目悦于心愚者之所利也然而有道者之所辟也故圣人先忤而后合衆人先合而后忤若转丸掌中足以自乐也君不见大泽中雉乎五歩一噣终日乃饱羽毛悦泽光照于日月奋翼争鸣声响于陵泽者何彼乐其志也援置之囷仓中常噣粱粟不旦时而饱然犹羽毛憔悴志气益下低头不鸣夫食岂不善哉彼不得其志故也今臣不逺千里而从君游者岂食不足窃慕君之道耳獐鹿逐牧饱归其居凫㕍哑哑以水为宅雌雄相和常共娱乐得其所欲蜩螗欢喜草木嘉茂虎豹熊皮游戏山谷君子仁贤亦得所欲负金懐玉南归嘉国蜂虿不螫利入我室凫遇稻庐甘乐䲡虽驱不去南有嘉鱼驾黄取游鲂鱮诩诩利来无忧鸟集茂木心乐愿得旦种菽豆暮成藿羹心之所愿志快意惬次五鸿装于淄饮食頥頥测曰鸿装于淄大将得志也繇人之得小休息则气得舒故喜也水重深而鱼悦林修茂而鸟喜在于幽室之中覩烝烛之光虽不教告亦皎然喜于所见也武侯之无人君之徳而处在防衞之间虽临朝侨厉愈非其意及得其所思犹迯窜之闻人音安能不跫然改貌释然而喜也人闻长安乐则岀门向西而笑知肉味美对屠门而大嚼还君本州可谓衣绣昼行矣有若披浮云而晒白日岀幽谷而登乔木杜氏幽求子谓儿年五嵗有鸠车之乐七嵗有竹马之欢譬如有人经遇笃疾忽然一日平复如本又如有人早离父母一旦不期遇相逢值又如有人积日大饥一旦之间逢诸美饍犹如弱丧失于本乡徬徨他国父母离别恩爱久逺于后忽遇普见本乡父母兄弟甚大欢喜犹如贫人遇一金瓶如端正人自见面貌心生欢喜譬如羁客于险难处夜行失伴恐怖忧遑忽遇同侣心生欢喜踊跃无量亦如宿病未遇良医于儵欻顷忽遇妙药病得除愈心生欢喜踊跃无量如人没水遇得舟航得度彼岸心生欢喜亦复如是如人渴乏忽遇醴泉恣意酣饮得无渴乏心生欢喜亦复如是如被寃家趰逐忽然得脱无诸烦恼心生欢喜亦复如是如囚诣市卒闻恩赦而得解脱心生欢喜亦复如是亦如农夫遇旱忽便得雨而苗得长五谷丰熟心生欢喜亦复如是亦如人逺行忽便还家心生欢喜亦复如是譬如有人游渉旷野经过险路百踰缮那或二或三或四五百见诸城邑王都前相谓放牧人园林田等见诸相已便作是念城邑王都去此非逺作是念已身意泰然不畏恶兽恶贼饥渴昔与我等游行䜩乐于天池中犹如鸳鸯于善法堂犹如鹅王欢喜园中如迦兰鸟游漫陀河同于香象在波耶园及拘罗园犹如蜂王譬如有人欲观大海渐次徃趣经于多时不见山林便作是念今覩此相大海非逺所以者何夫近海岸地必渐下定无山林彼人尔时虽未见海而见近相欢喜踊跃如夜逺渉迷失正路若见火光生大欢喜知有聚落疾徃趣之至便安隠永无怖畏如人患渴得水乃止求出世法得深般若波罗蜜多思愿便止譬如极炎热时于日后分有一丈夫热所逼故奔趣殑河投于水中沐浴身体热乏既息清凉悦性徃返游戏度至余岸经行徃来遥见不逺有大树林枝叶翠盛隂影厚宻便徃林中复见施妙牀座敷胜氍毹上加绵褥覆以迦遮隣地之帔轻妙鲜支重覆其上细耎倚枕置牀两头彼大丈夫昇于此牀若坐若卧于牀四面清风㣲动轻扇相续如无足者得如意乗如乱心者得甘露味如羸老者遇其机杖是大福田之根本也譬如有人身被五缚若得解脱如鸟出网至无碍处亦如旷野清泠之水渴人过遇自恣饮之譬如贾客逺行治生得度厄路多获财利还归到家心悦无量又如田家耕不失时风雨复节多收五谷蔵着篅中意甚欢喜如病困得愈得毕偿债譬如有人乗调象如意至凑无踬碍譬如热得凉池寒得温室世间之乐无以为喻也譬如金成器譬如华正敷譬如食美膳譬如解文字譬如开宝箧是各得欢喜如象絶䩭靽自恣随意去所谓若披重雾以攀合璧出幽夜而眄烛龙短绠爰汲望澜觇海所以寒氷之内傥遇温风炭火之中若蒙凉气便为欢乐即复欣然喻林卷四十一喻林卷四十二钦定四库全书喻林卷四十二明徐元太撰人事门通才左之左之君子宜之右之右之君子有之维其有之是以似之刀味核生南荒中树形髙五十丈实如枣长五尺金刀剖之则甜竹刀剖之则饴木刀剖之则酸芦刀剖之则辛世称君子之徳其犹龙乎盖以其善变也圣智之不穷若转圆之无止转圆之无止犹兽威无尽故转圆法勐兽龙则变化无穷神则隂阳不测故盛神之道法五龙也次五达于中衢大小无迷测曰达于中衢道四通也或曰人材有能大而不能小犹函牛之鼎不可以烹鸡愚以为此非名也若夫鸡之与牛亦贯体之大小也故鼎亦宜有大小若以烹犊则岂不能烹鸡乎故能治大郡则亦能治小郡矣智周通塞不为时穷才经夷险不为世屈是以陵飈之羽不求反风曜夜之目不思倒日卑髙相配而天地位三光并照则小大备能髙而不能下非兼通也能麤而不能细非妙工也才大有力如虎执辔如组夫器博者无近用道长者其功逺诚知昼不操烛日有余光峤森森如千丈松虽磥砢多节目施之大厦有栋梁之用良弓难张然可以及髙入深良马难乗然可以任重致逺良才难令然可以致君见尊相髙下视墝肥序五种君子不如农人通财货相美恶辨贵贱君子不如贾人设规矩陈绳墨便备用君子不如工人不恤是非然不然之情以相荐樽以相耻怍君子不若恵施邓析也若夫谪徳而定次量能而受官使贤不肖皆得其位能不能皆得其官万物得其宜事变得其应慎墨不得进其谈恵施邓析不得窜其察言必当理事必当务是然后君子之所长也大器之人若九鼎瑚琏不可卒成也良马疾走千里一宿请问大器曰大器其犹规矩凖绳乎先自治而后治人之谓大器臣与之议如探九渊其际无有殷周之地极五千里荒服要服勤能牧之汉氏廓土牧万里之外要荒之地襃衣博带夫徳不优者不能懐逺才不大者不能博见夫一石之重一人挈之十石以上二人不能举也世多挈一石之任寡有举十石之力儒生所载非徒十石之重也江河之水驰涌滑漏席地长逺无枯渴之流本源盛矣知江河之流逺地中之源盛不知万牒之人胸中之才茂迷惑者也夫劲弩难彀而可以摧坚逮逺大舟难乗而可以致重济深勐将难御而可以折冲拓境髙贤难临而可以攸叙彝伦垂䕃万畆者必出峻极之岭滔天襄陵者必发板桐之源邈世之勲必由絶伦之器定倾之算必吐冠俗之懐是以蟭螟之巢无乗风之羽沟浍之中无宵朗之琦灵鳯所以晨起丹穴夕萃轩丘日未移晷周张九陵凌风蹈云不䟾不阂者以其六翮之轻劲也夫良才大智亦有国之六翮也夫迹水之中无吞舟之鳞寸枝之上无垂天之翼蚁垤之颠无扶桑之林潢潦之源无襄陵之流巨鳌首冠瀛洲飞波凌乎方丈洪桃盘于度陵建水竦于都广沈鲲横于天地云鹏戾乎𤣥象且夫雷霆之骇不能细其响黄河之激不能局其流骐騄追风不能近其迹鸿鹄夺翅不能卑其飞云厚者雨必勐弓劲者箭必逺王生学博才大又安省乎夫以规矩凖绳而能使上下无猜者大器也大器者必笼沓羣疑之表莫得与之争量也马有余气力乃能败驾士行卓异不入俗检逸翮思拂霄迅足羡逺游清源无增澜安得运吞舟大才乃主之股肱羽翮也大才治世犹栉之理发也楚文王好猎人有献鹰为猎于云梦烟烧涨天毛羣羽族争噬竞搏此鹰瞪目云际无搏噬之志王谓献者曰汝将欺余耶答曰若效于雉兔臣岂敢献俄而云际有物凝翔鲜白不辨其形膺便耸翮而升须㬰毛堕若雪血下如雨有大鸟堕地度其两翅数十里衆莫能识有博物君子曰此大鹏鶵也乃厚赏之沙弥虽小能度人王子虽小能杀人龙子虽小能兴云致雨雷电霹雳超羣诞弥厥月先生如达坂田崎岖墝埆之处而有菀然茂特之苗喻贤者在闲辟隠居之时鸿者大鸟不宜与凫鹥之属飞而循渚以喻周公圣人不宜与凡人之辈共处东都毛虫之精者曰麟羽虫之精者曰鳯介虫之精者曰龟鳞虫之精者曰龙倮虫之精者曰圣人麒麟之于走兽鳯凰之于飞鸟泰山之于丘垤河海之于行潦类也圣人之于民亦类也岀乎其类拔乎其萃臣闻物有同类而殊能者故力称乌获捷言庆忌勇期贲育臣之愚窃以为人诚有之兽亦宜然駃騠骏马也生七日而超其母声之𦕈者不可同于衆人之耳形之美者不可混于世俗之目辞之衍者不可齐于庸人之听若廼牙旷清耳于管絃离娄眇目于毫分逢蒙絶技于弧矢班输𣙜巧于斧斤良乐轶能于相驭乌获抗力于千钧龢鹊发精于鍼石研桑心计于无垠仆亦不任厠技于彼列故宻尔自娱于斯文士中之俊犹毛中之髦卿所谓铁中铮铮佣中佼佼者也飞鸟遗迹蝉蜕亡殻腾蛇弃鳞神龙丧角至人能变达士拔俗乗云无辔骋风无足大道夷且长窘路狭且促脩翼无卑栖逺趾不歩局舒吾凌霄羽奋此千里足超迈絶尘驱倐忽谁能逐夫英伟大贤多出于山泽河北土平气均蓬蒿裁髙三尺不足成林故也昨于稠人中一见嵇绍昻昻然如野鹤之在鸡羣斯盖轩冕之龙门豪梁之宗匠乃是一国所推岂但牧竖中逸羣邪此虏矫矫所谓有豕白蹢若紫㣲之带皇穹阆风之跨后土尔撃贼如鹘入鵶羣宜思好事智与衆同非国师也技与衆同非国工也分地若一彊者能守分财若一智者能收智者有十倍人之功愚者有不赓本之事鱼欲异羣鱼舍水跃岸即死虎欲异羣虎舍山入市即擒圣人不异衆人特物不能拘尔欲踰至徳之美者其虑不与俗同欲验九天之髙者行不径请受命于地唯松栢独也在冬夏青青受命于天唯舜独也正人之情于害之中争取小焉于利之中争取大焉故同味而嗜厚膊者必其甘之者也同师而超羣者必其乐之者也弗甘弗乐而能为表者未之闻也吕望使老者奋项託使婴儿矜以类相慕圣人处于隂衆人处于阳圣人行于水衆人行于霜君子髙其行则人莫能阶也逺其志则人莫能及也夫鳯凰之初起也翾翾十歩之雀喔咿而笑之及其升于髙一诎一信展而云间藩木之雀超然自知不及逺矣士褐衣緼着未尝完也粝藿之食未尝饱也世俗之士即以为羞耳及其出则安百议用则延民命世俗之士超然自知不及逺矣以世俗言之乡曲有桀人尚辟之客有歌于郢中者其始曰下里巴人国中属而和者数千人其为阳陵採薇国中属而和者数百人其为阳春白雪国中属而和者数十人而已也引商刻角杂以流徴国中属而和者不过数人是其曲弥髙者其和弥寡鸟有鳯而鱼有鲸鳯鸟上击于九千里絶浮云负苍天翺翔乎窈㝠之上夫粪田之鴳岂能与之断天地之髙哉鲸鱼朝发崑崙之墟暴鬐于碣石暮宿于孟诸夫尺泽之鲵岂能与之量江海之大哉故非独鸟有鳯而鱼有鲸也士亦有之川有渎山有岳髙而且大者衆人所不能踰也力称乌获捷言羌亥勇期贲育圣云仲尼寿称彭祖物有俊杰不可诬也非学之致也寡者为人上者也衆者为人下者也一伍之长才足以长一伍者也一国之君才足以君一国者也天下之王才足以王天下者也愚役于智犹枝之附榦此理天下之常法也林生于山山未必皆有林风出于谷谷未必皆有风金生于石石未必皆有金圣人出衆人衆人未必皆圣贤也君子絶徳小人絶力或问絶徳曰舜以孝禹以功臯陶以谟非絶徳耶力秦悼武乌获任鄙扛鼎抃牛非絶力耶或曰力有扛洪鼎揭华旗智徳亦有之乎曰百人矣徳谐顽嚚让万国知情天地形不测百人乎言沅水之中有盛茂之芷沣水之外有芬芳之兰异于衆草以兴湘夫人美好亦异于衆人也言皇天后土生美橘树异于衆木来服习南土便其性也屈原自喻才徳如橘树亦异于衆也举担千里之人杖筴越彊之士手足胼胝面目骊黑无伤感不任之疾筋力皮革必有与人异者矣采玉者心羡于玉鑚龟能知神于龟能差衆儒之才累其髙下贤于所累饰面者皆欲为好而运目者希文音者皆欲为悲而惊耳者寡故夫鸿儒所谓超而又超者也以超之奇退与儒生相料文轩之比于敝车锦绣之方于緼袍也其相过逺矣如与俗人相料太山之巅墆长狄之项跖不足以喻故夫丘山以土石为体其有铜铁山之竒也铜铁既竒或岀金玉然鸿儒世之金玉也竒而又竒矣龙食与蛇异故其举措与蛇不同夫鳯皇鸟之圣者也骐驎兽之圣者也五帝三王臯陶孔子人之圣也夫草之精秀者为英兽之特羣者为雄故人之文武茂异取名于此故聪明秀出谓之英胆力过人谓之雄此其大体之别名也嵩维岳宗华岱恒衡气通天汉神洞幽明嵬然中立衆山之英人中之有老彭犹木中之有松栢禀之自然何可学得乎世人以人所尤长衆所不及者便谓之圣故善围碁之无比者则谓之碁圣故严子卿马绥明于今有碁圣之名焉善史书之絶时者则谓之书圣故衞协张墨于今有书圣之名焉善刻削之尤巧者则谓之木圣故张衞马忠于今有木圣之名焉夫班秋倕狄机械之圣也附扁和缓治疾之圣也子韦甘均占候之圣也史苏辛廖卜筮之圣也夏育杜囘筋力之圣也荆轲聂政勇敢之圣也飞廉夸父轻速之圣也子野延州知音之圣也孙吴韩白用兵之圣也圣者人事之极号也不独于文学而已矣盖刻削者比肩而班秋擅絶手之称援琴至衆而䕫襄専知音之难廐马千驷而骐骥有邈羣之价美人万计而威施有超世之容盖有逺过衆者也翠虬无翅而天飞螣蛇无足而电鹜鼈无耳而善闻蚓无口而扬声故臯繇喑而与辩者同功晋野瞽而与离朱齐明阆风𤣥圃不借髙于丘垤悬黎结緑不假观于琼珉是以英伟不羣而幽蕙之芬骇峻概独立而衆禽之响振特受自然之正气者至希也下首则唯为松栢上首则唯有圣人故凡不正者皆来求正耳若物皆有青全则无贵松栢人各自正则无羡于大圣而趣之也人皆天地之灵也五行之秀也灵全秀淳则为君子灵秀不具则为小人千人一灵万人一秀故曰君子之道鲜矣如虎之别百兽炳然殊异物以希为贵人以衆为贱如金在沙显然自异犹玉在泥湼而不缁处市井之肆服君子之服在小人之中行贤哲之事犹夜珮珠玉也亦灼然矣孔子见老𣆀归三日不谈弟子问曰夫子见老𣆀何规哉子曰人用意如飞鸿者为弓弩射之如游鹿者走狗而逐之若游鱼者钓缴以投之吾今见龙合而成体败而成章老子见孔子从弟子五人问曰为谁对曰子路为勇其次子贡为智曾子为孝颜回为仁子张为式老子叹曰吾闻南方有鸟其名为鳯所居积石千里天为生食其树名琼枝髙百仞以璆琳琅玕为实天又为生离珠一人三头递卧递起以伺琅玕鳯鸟之文戴圣婴仁右智左贤夫麟鳯以形状为别圣人以心神为异夫畜生贱也然有尤善者皆见记识故马称骅骝骥騄牛誉郭椒丁栎万雀不及一鳯皇衆星不如一月明随光烛魏非折水之恒珍和璧入秦岂润山之常宝贤者之处世犹金石生于沙中豫章产于幽谷骊龙之眸见百里纤芥灵蛇弃鳞神龙解角以言致人达士超世拔俗委蜕万物之上五鹿岳岳朱云折其角木生地中日长而上犹圣人在诸侯之中明徳日益髙大也如诸寳中有明月寳珠最为胜妙如诸味中有甘露浆最为胜妙如秋满月晖映衆星如夏日轮光夺诸色如四大寳妙髙山王临照诸山威光迥岀如我今者于大衆中作师子吼无所畏吼大丈夫吼自然智吼是人中尊人中善士人中豪贵人中牛王人中莲花人中龙象人中师子人中勇健人中调御人中英杰譬如三千大千世界初成即有妙髙山王及以大海其智宏深譬之巨海菩提髙广喻若须弥自身威光超于日月凡所思择与慧相应犹如雪山其心洁白光明普照无边功徳烧烦恼薪方之于火不为善恶之所摇动心静常安犹如大地洗涤烦惑如清净水心无所主犹如火不着世间犹如风养诸有情犹如地观诸世界如虚空荷载衆生犹如良乗不染世法譬之莲华逺畅法音犹如雷震雨一切法方之大雨光蔽贤圣犹彼大仙善能调伏如大龙象勇勐无畏如师子王覆䕶衆生如尼拘陀树他论不动如铁围山修慈无量如彼恒河诸善法王能为前导如大梵天无所聚积犹如飞鸟摧伏他论如金翅王难遇希有如优昙华譬如比丘证得天耳身虽在逺能闻诸声修摄诸根如大龙象澄静无浊如深泉池盛徳巍巍如金楼观色相超挺如紫金山又如大海衆宝充盈如帝释主诸天围遶如大梵王心虑寂静譬如帝释天中之王坐善法堂诸天之中光明显赫譬如诸山须弥为最譬如一切诸水之中海为最胜如大海中有罗㬋罗阿脩罗王亦有其余衆生之类唯阿脩罗王能得其余则不得譬如盐中先陁婆盐而为第一能除诸病及能明眼譬如一切水生华中优钵罗华而为最胜陆生华中瞻博迦华而为最胜譬如王子生在王家王后所生具足王相生已即胜一切臣衆但以王力非是自力若身长大艺业悉成乃自力超过一切譬如真金治作寳冠置阎浮提主圣王顶上一切臣民诸庄严具无与等者譬如月轮有四竒特一者映蔽一切星宿光明二者随逐于时示现亏盈三者于阎浮提澄净水中影无不现四者一切见者皆对目前而此月轮无有别矣譬如迦毘伽鸟在㲉中时有大势力余鸟弗及譬如有人用师子筋以为琴弦音声既奏余弦断絶譬如大师子吼小师子闻皆悉勇健一切禽兽逺避窜伏譬如金翅鸟初始生时其目明净有大势力大小诸鸟所不能及譬如牛马羊乳合在一器以师子乳投彼器中余乳消尽直过无碍譬如金刚虽破不全一切衆寳犹不能及如金翅鸟王子初始生时目则明利飞则劲捷一切诸鸟虽久成长无能及者犹如师子王独歩无所惧譬如衆流归于大海须弥者诸山中尊月者衆星中大明日者明于衆㝠若师子诸兽中之勐如王于衆而为上如释于忉利而为尊梵者于衆梵而独髙作甚勐降伏衆魔作医王调和诸药作师晓知诸事若持弓弭箭在所射其箭无所不入若力士持兵有所击应时无有全命者持是智慧击于愚㝠无有不尽者犹诸根香沉香为第一犹诸树香赤旃檀为第一犹诸水华青莲华为第一犹诸陆华须摩那华为第一王为人中尊海为江河长月为星中明江河泉源流大海深为最衆星列空中日月明为最衆施经施胜衆味道味胜衆乐法乐胜衆明日为最诸智佛为最譬如三种师子一黄师子二白髦师子黄师子虽亦能踔不如白髦师子王如一切照中日为第一一切人中转轮圣王最第一一切莲花中青莲为第一一切陆生华须曼色第一一切木香中牛头旃檀为第一一切珠中如意珠为第一譬如须弥山于衆山中自然最第一譬如人中力士踔不过三四丈若天中力士无复限数譬如虽有星宿日月最胜菩萨善生有四义一者种子胜以菩提心为种子故二者生母胜以般若波罗宻为生母故三者胎蔵胜以福智二聚住持为胎蔵故四者乳母胜以大悲长养为乳母故生胜由四义者一种子胜信大乗法为种子故二生母胜般若波罗宻为生母故三胎蔵胜大禅定乐为胎蔵故四乳母胜大悲长养为乳母故是人中师子离怖畏故是人中牛王御大衆故是人中持御衆上首故是人中龙王无误失故是人中良马心善调故是人中最胜家族姓等映衆人故譬如须弥山王显于大海安处衆宝师子之坐蔽于一切诸来大衆须弥山天帝释所住金刚山也秦言妙髙处大海之中水上方髙三百三十六万里如来处四部之中威相超絶光蔽大衆犹金山之显溟海者也大用茅洁白之物也自牧田归荑其信美而异者可以供祭祀犹贞女在窈窕之处媒氏达之可以配人君鲲非溟海无以运其躯鳯非脩梧无以晞其翼卿有佐时之器夜光之宝当振缨云阁耀价连城区区河右未足以逞卿才力明月在天衆水咸见清风在林羣籁毕响乗紫氛以厉羽负青天而鼔翼舟大者任重马骏者逺驰任公子为大钩巨缁五十犗以为饵蹲乎㑹稽投竿东海旦旦而钓期年不得鱼已而大鱼食之牵巨钩䤾没而下骛扬而奋鬐白波若山海水震荡声侔鬼神惮赫千里任公子得若鱼离而腊之自淛河以东苍梧以北莫不厌若鱼者已而后世辁才讽説之徒皆惊而相告也夫揭竿累趣灌渎守鲵鲋其于得大鱼难矣饰小説以干县令其于大达亦逺矣是以未尝闻任氏之风俗其不可与经于世亦逺矣白圭谓魏王曰市丘之鼎以烹鸡多洎之则淡而不可食少洎之则焦而不熟然而视之蝺焉美无所可用恵子之言有似于此恵子闻之曰不然使三军饥而居鼎旁适为之甑则莫宜之此鼎矣薄疑説衞嗣君以王术嗣君应之曰予所有者千乗也愿以受敎薄疑对曰乌获举千钧又况一斤乎撰良马者非以逐狐貉将以射麋鹿砥利劒者非以斩缟衣将以断兕犀刀便剃毛至伐大木非斧不尅百星之明不如一月之光十牖毕开不若一户之明梁相死恵子欲之梁渡河而遽堕水中船人救之船人曰子欲何之而遽也曰梁无相吾欲徃相之船人曰子居船檝之间而困无我则子死矣子何能相梁乎恵子曰居艘楫之间则吾不如子至于安国家全社稷子之比我蒙蒙如未视之狗耳吕望鼓刀在列肆文王亲徃问之吕望对曰下屠屠牛上屠屠国修策迥驭长罗逺羁诚帝室之瑰宝清朝之伟器广乐九奏必登旻天之庭韶夏六变必响上帝之祀矣森森千丈松磊砢非一节虽无衰桶丽较为梁栋桀足下顿弥天之网收万仞之鱼量之以溪谷数之以陔兆何其壮乎观夫任公子之所钓此为䲡鰕未足为吾子之道如有玅寳世所希絶在愚下人边常被污贱智者得已献之于王用饰宝冠为王所戴图大楚人有好以弱弓微缴加归鴈之上者顷襄王闻召而问之对曰小臣之好射鶀鴈罗鸗小矢之发也何足为大王道也且称楚之大因大王之贤所弋非直此也昔者三王以弋道徳五霸以弋战国故秦魏燕赵者骐鴈也齐鲁韩衞者青首也邹费郯邳者罗鸗也外其余则不足射者见鸟六双以王何取王何不以圣人为弓以勇士为缴时张而射此六双者可得而囊载也其乐非特朝夕之乐也其获非特凫鴈之实也秦为大鸟负海内而处东面而立左臂据赵之西南右臂𫝊楚鄢郢膺声韩魏垂头中国处既形便势有地利奋翼鼔翅方三千里则秦未可得独招而夜射也今不猎勐敌而猎田彘不抟反冦而抟畜菟翫细娱而不图大患非所以为安也逐麋之狗当顾菟耶豺狼横道不宜复问狐貍大丈夫焉能处斗筲之役乎大丈夫处世当扫除天下安事一室乎虎狼当路不治狐貍先除大害小害自己当为崇冈峻阜何能为培塿乎志行万里者不中道而辍足图四海者匪据细以害大良田百顷不计一亩但见逺志无有当归弃䴏雀之小志慕鸿鹄以髙翔卿身乃短虑何长也荷峻极之层构导积石之洪流方将振神纲以掩六合洒𤣥泽以润八荒星之昭昭不若月之曀曀小事之成不若大事之废君子之非贤于小人之是也吞舟之鱼不游枝流鸿鹄髙飞不集污池何则其极逺也黄钟大吕不可从烦奏之舞何则其音䟽也将治大者不治细成大功者不成小此之谓矣民智之不可用犹婴儿之心也夫婴儿不剔首则腹痛不㨽痤则寖益剔首㨽痤必一人抱之慈母治之然犹啼唿不止婴儿子不知犯其所小苦致其所大利也有席卷天下包举宇内囊括四海之意并吞八荒之心宰制天下分裂山河挟管仲之知者非为厮役之使也懐陶朱之虑者不居贫困之处为地战者不能成王为禄仕者不能成政小忠大忠之贼也小利大利之残也鳣鲤游于百川不如江海之深逝朱鸟游于山泽不如云汉之髙飞贤俊游于诸侯不如一王之殊遇子其慎所游也夫楚矶之渔也击竿而歌隠笠而卧自谓无懐子栖于洞庭之渚矶于七泽之畔吞云吸霞浩浩乎与太虚同流羡鱼而无心于钓倚矶而无迹于物临洞庭而望潇湘窥九谿而瞰七泽旁瞩乎武陵之源和饮乎沧浪之水终日坐而得鱼大钓无空网小钓无空钩虽五溪三澨之鱼皆慕饵而投其钩故能为鱼之司命今汉之七国犹楚之七泽也七国之封建乎诸侯犹七泽之栖息乎鱼也七泽倚洞庭而为固不犹七国倚汉室而为藩篱乎子何不以洞庭之渚为栖以七泽之畔为矶坐而得诸侯以显其业使国家乂安海内殷庶九夷八蛮不毛之类者皆慕义而賔乎大王知食叶之虫乎有数仞之木其叶扶䟱油然而隂人皆以为值寒而凋待黄而落也方其五六月之间虫生其下以枯叶绸缪而为巢附丝于枝上潜饮朝露以为无伤其木也不知旬日之内其叶稀稀其木濯濯向也扶䟱而成隂今则颓然而无叶矣其所伤者即其所栖以为䕃者也夫虫依乎木而亦伤乎木岂其心哉所食在此固不能舍木而求食也然则一虫之微非能伤乎数仞之木一木之伤亦非一虫之力也木之质不疆而所䕃之叶徒足以资饿虫耳故叶欲荣则虫益附叶欲凋则虫益食其势然也岂惟食叶之虫乎有三寸之鱼畜乎方渚凭依乎茂藻之间荡漾乎回澜之际以为是鱼之所逝而息也不知苑囿溃于淫雨而方渚之波通于川渎而鱼皆掉尾而去遐逝乎江湖旁泛乎薮泽而东跃乎沧海若鲲之变化而飞翔焉云行雨施周流八綖而鼔动宇内之万物是其在渚也安于渚而不知海其在海也又安于海而忘渚也亦其势然也吾闻圣人观鱼虫之所静而知其所动故一弛一张或柔或刚伸缩无迹动静无方乱世则为鱼虫治世则为侯王吸而为秋隂唿而为春阳其变化也莫知其涯故圣人之显烈无穷焉王何不为圣烈之迹而忍鱼虫之举也万钧之为重冲飇不能移箫韶未九成灵鸟不纡仪也是以俟扶摇而登苍霄者不充诎于蓬蒿之杪骋兰筋以陟六万者不争涂乎蹇驴之羣吾子茍知商贩可以崇寳耕也可以免饥不识逐麋者不顾兔道逺者其到迟也且夫尚父之鼓刀素首乃吐竒也始悟立不朽之言者不以产业汨和追下帷之绩者不以窥园㳙目子以臭鶵之甘唿鸳鳯擗蟹之计要勐虎岂不陋乎今察𤣥洲之钓也左挟鱼罶右执藁竿立于潢污之涯倚乎杨栁之间精不离乎鱼啄思不岀乎鲋鳊形容枯藁神色憔悴乐不复勤获不当费斯乃水濵之役夫也已君王又何称焉王若建尧舜之洪竿摅禹汤之修纶投之于渎视之于海漫漫羣生孰非吾有其为大王之钓亦不乐乎大道夷且长窘路狭且促修翼无卑栖逺趾不歩局舒吾陵霄羽奋此千里足超迈絶尘驱倐忽谁能逐欲行大道莫示小迳如有二人作大方便入深山窟求无价寳彼入未久便见两边有诸少价金银等寳俱见不取渐次前行复见两边有多价寳一见贪着荷负而还一见不取更复前进至极胜处获无价寳恣意持还多所饶益我当逆流而行非顺流者我当作师子吼非野干鸣我当示现金翅鸟王之大势力不应示现微细蜫虫之所有力鸿鹄将飞便懐四海之志骥騄方骋已有千里之心令庶览者舍河伯秋水之自多逺游于海若之渊门不束情于近敎而骇神于长广之説也喻林卷四十二喻林卷四十三钦定四库全书喻林卷四十三明徐元太撰人事门精艺四牡騑騑六辔如琴御者之良得舒疾之中射者之工矢发则中如椎破物也御者节御此马令不失其驰骋之法故令射者舍放其矢则如椎破物能中而驶也作酒既有米麴之数又有功沽之巧月令曰乃命大酋秫稻必齐麴蘖必时湛饎必洁水泉必香陶器必良火齐必得进则与马谋退则与人谋终日驰骋左不楗行数千里马不契需终嵗御衣袵不敝此唯辀之和也晋景公疾病求医于秦秦伯使医缓为之未至公梦疾为二竖子曰彼良医也惧伤我焉逃之其一曰居肓之上膏之下若我何医至曰疾不可为也在盲之上膏之下攻之不可达之不及药不至焉不可为也公曰良医也厚为之礼而归之扁鹊名闻天下过邯郸闻贵妇人即为带下医过雒阳闻周人爱老人即为耳目痺医来入咸阳闻秦人爱小儿即为小儿医随俗为变养由基楚之善射者也去杨叶百歩百发百中杨叶之大加百中焉可谓善射矣然其所止迺百歩之内耳比于臣乗未知操弓持矢也獶古之善涂塈者也施广领大袖以仰涂而领袖不污有小飞泥误着其鼻因令匠石挥斤而斵医之为言意也腠理至微随气用巧针石之间毫芒即乖神存于心手之际可得解而不可得言也初勗于路逢赵贾人牛铎识其声及掌乐音韵未调乃曰得赵之牛铎则谐矣遂下郡国悉送牛铎果得谐者来世子铸丈六铜像于瓦官寺既成面恨痩二人不能治乃迎颙看之颙曰非面痩乃臂胛肥耳既错减臂胛痩患即除无不叹服焉羿之道非射也造父之术非驭也奚仲之巧非斵削也人之善琴者有悲心则声悽悽然有思心则声迟迟然有怨心则声回回然有慕心则声裴裴然所以悲思怨慕者非手非竹非丝非桐得之心符之手得之手符之物昔善计者非以求利将以明数昔善战者非以求胜将以明胜独不见夫隠者乎设使知之其知之者屈己知之矣若其弗知者虽师而説尚不晓也悲乎秦穆公谓伯乐曰子姓有可使求马者乎伯乐对曰良马可形容筋骨相也天下之马者若灭若没若亡若失若此者絶尘弥辙臣之子皆下才也可告以良马不可告以天下之马也臣有所与共担纒薪菜者有九方臯此其于马非臣之下也请见之穆公见之使行求马三月而反报曰已得之矣在沙丘穆公曰何马也对曰牝而黄使人徃取之牡而骊穆公不説召伯乐而谓之曰败矣子所使求马者色物牝牡尚弗能知又何马之能知也伯乐喟然太息曰一至于此乎是乃其所以千万臣而无数者也若臯之所观天机也得其精而忘其麤在其内而忘其外见其所见不见其所不见视其所视而遗其所不视若臯之相马乃有贵乎马者也马至果天下之马也鲁公扈赵齐婴二人有疾同请扁鹊求治之扁鹊治之既而同愈谓公扈齐婴曰汝曩之所疾自外而干府蔵者固药石之所已今有偕生之疾与体偕长今为汝攻之何如瓠巴鼓琴而鸟舞鱼跃郑师文闻之弃家从师襄游柱指钩絃三年不成章师襄曰子可以归矣师文舍其琴叹曰文非絃之不能钩章之不能成文所存者不在絃所志者不在声内不得其心外不应于器故不敢发手而动絃且小假之以观其后无几何复见师襄曰得之矣请尝试之于是当春而叩商絃以召南吕凉风忽至草木成实及秋而叩角絃以激夹钟温风徐回草木发荣当夏而叩羽絃以召黄钟霜雪交下川池寒沍及冬而叩徴絃以激𬎼賔阳光炽烈坚氷立散将终命宫而总四絃则景风翔庆云浮甘露降澧泉涌师襄乃抚心髙蹈曰微矣子之弹也虽师旷之清角邹衍之吹律亡以加之彼将挟琴执管而从子之后耳造父之师曰泰豆氏造父学之三日尽其巧泰豆叹曰子何其敏也得之捷乎凡所御者亦如此也曩汝之行得之于足应之于心推于御也齐辑乎辔衔之际而急缓乎脣吻之和正度乎胸臆之中而执节乎掌握之间内得于中心而外合于马志是故能进退履绳而旋曲中规矩取道致逺而气力有余诚得其术也得之于衔应之于辔得之于辔应之于手得之于手应之于心则不以目视不以策驱心闲体正六辔不乱而二十四蹄所投无差回旋进退无不中节然后舆轮之外可使无余辙马蹄之外可使无余地未尝觉山谷之崄原隰之夷视之一也昔韩娥东之齐匮粮过雍门鬻歌假食既去而余音绕梁欐三日不絶左右以其人弗去过逆旅逆旅人辱之韩娥因曼声哀哭一里老幼悲愁垂涕相对三日不食遽而追之娥还复为曼声长歌一里老幼喜跃抃舞弗能自禁忘向之悲也乃厚赂发之故雍门之人至今善歌哭放娥之遗声季梁得疾七日大渐其子环而泣之请医一曰矫氏二曰俞氏三曰卢氏诊其所疾矫氏谓季梁曰汝寒温不节虚实失度病由饥饱色欲精虑烦散非天非鬼虽渐可攻也季梁曰衆医也亟屏之俞氏曰汝始则胎气不足乳湩有余病非一朝一夕之故其所由来渐矣弗可已也季梁曰良医也且食之卢氏曰汝疾不由天亦不由人亦不由鬼禀生受形既有制之者矣亦有知之者矣药石其如汝何季梁曰神医也重贶遣之俄而季梁之疾自瘳庖丁为文恵君解牛手之所解肩之所倚足之所履膝之所踦砉然向然奏刀騞然莫不中音合于桑林之舞乃中经首之㑹文恵君曰譆善哉技盖至此乎庖丁释刀对曰臣之所好者道也进乎技矣始臣之解牛之时所见无非牛者三年之后未尝见全牛也方今之时臣以神遇而不以目视官知止而神欲行依乎天理批大郄导大因其固然技经肯綮之未尝而况大軱乎良庖嵗更刀割也族庖月更刀折也今臣之刀十九年矣所解数千牛矣而刀刃若新发于硎彼节者有间而刀刃者无厚以无厚入有间恢恢乎其于游刃必有余地矣是以十九年而刀刃若新发于硎虽然每至于族吾见其难为憷然为戒视为止行为迟动刀甚微謋然已解如土委地提刀而立为之四顾为之踌躇满志善刀而蔵之文恵君曰善哉吾闻庖丁之言得养生焉宋元君将画图衆史皆至受揖而立䑛笔和墨在外者半有一史后至者儃儃然不趋受揖不立因之舍公使人视之则解衣般礴臝君曰可矣是真画者也赵襄王学御于王子期俄而与子期逐三易马而三后襄王曰子之敎我御术未尽也对曰术已尽用之则遇也凡御之所贵马体安于车人心调于马而后可以进速致逺今君后则欲逮臣先则恐逮于臣夫诱道争逺非先则后也而先后心皆在于臣尚何以调于马此君之所以后也夫三羣之虫水居者腥肉玃者臊草食者羶臭恶美皆有所以凡味之本水最为始五味三材九沸九变火为之纪时疾时徐灭腥去臊除羶必以其胜无失其理调和之事必以甘酸苦辛醎先后多少其齐甚微皆有自起鼎中之变精玅㣲纤口弗能言志弗能喻若射御之㣲隂阳之化四时之数故久而不弊熟而不烂甘而不哝酸而不酷醎而不减辛而不烈澹而不薄肥而不养由基尹儒皆六艺之人也荆廷尝有神白猿荆之善射者莫之能中荆王请养由基射之养由基矫弓操矢而徃未之射而括中之矣发之则猿应矢而下则养由基有先中中之者矣公输王尔无所错其剞削锯楚王有白蝯王自射之则博矢而熙使养由基射之始调弓矫矢未发而蝯拥柱号矣有先中中者也舟覆乃见善游马奔乃见良御羿之所以射逺中㣲者非弓矢也造父之所以追速至逺者非辔衔也今鼓舞者绕身若环曾挠摩地扶旋猗那动容转曲便媚拟神身若秋葯被风发若结旌骋驰若骛木熙者举梧槚据句枉蝯自纵好茂叶龙矢矫燕枝拘援丰条舞扶䟽龙从鸟集抟援攫肆蔑蒙踊跃且夫观者莫不为之损心酸足彼乃始徐行微笑被衣修擢夫鼓舞者非柔纵而木熙者非眇劲淹漫渍渐靡使然也齐景公使人为弓三年乃成景公得弓而射不穿三札景公怒将杀弓人弓人之妻徃见景公曰蔡人之子弓人之妻也此弓者太山之南乌号之柘骍牛之角荆麋之筋河鱼之胶也四物者天下之练材也不宜穿札之少如此且妾闻奚公之车不能独走莫邪虽利不能独断必有以动之夫射之道在手若附枝掌若握卵四指如断短杖右手发之左手不知此盖射之道景公以为仪而射之穿七札蔡人之夫立岀矣上古之为毉者曰苗父苗父之为毉也以菅为席以刍为狗北面而祝发十言耳诸扶而来者举而来者皆平复如故子之方能如此乎扁鹊曰不能又曰吾闻中古之为毉者曰俞柎俞柎之为毉也搦脑髓束盲莫炊灼九窍而定经络死人复为生人故曰俞柎子之方能若是乎扁鹊曰不能蒲且修凫鴈悲鸣逢蒙抚弓虎豹晨嘷昔帝尧茅茨不剪采椽不斵土阶三等犹以为为之者劳居之者逸也今妾之夫治造此弓其为之亦劳其干生于太山之阿一日三覩隂三覩阳𫝊以燕牛之角纒以荆麋之筋煳以阿鱼之胶此四者皆天下之妙选也而君不能以穿一札是君之不能射也而反欲杀妾之夫不亦谬乎妾闻射之道左手如拒右手如附枝右手发之左手不知此盖射之道也平公以其言而射穿七札韩人有善奕者以奕説徴君曰子知奕之道乎徴君曰不知也奕者曰吾与子奕之可乎曰夫奕以机胜以不机败吾不能机何奕之为曰子恶机而不奕不知子之机过于奕乎曰何为其然也曰奕之机虚实是已实而张之以虚故能完其势虚而击之以实故能制其形是机也员而神诡而变故善奕者能岀其机而不散能蔵其机而不贪先机而后战是以势完而难制虽然此特奕之道耳若机之流于衆妙也肆而渊乎越人救虢太子于既殒胡巫活絶气之苏武淳于能解颅以理脑元化能刳腹以澣胃文挚衍期以瘳危困仲景穿胸以纳赤饼此医家之薄伎犹能若是时人谓之针絶虽棘刺木猴云梯飞䲻无过此丽也夫饰芳饵挂微钩下沉青泥上乗惊波因水势而施舍颉颃委纵与之沉浮及其弛絶故坐而获也虽六辔之烦马足之衆调之有道不患其乱故轮外不恃无用之辙蹄外不頼无用之地近世有人掷五木者掷百卢者人以为有道以告王夷甫王夷甫曰此无竒直后掷如前掷耳形用之事理之麤者偏得其道则能尽之若庖丁之投刀匠石之运斤是偏逹于一事不待圣贤而后能为之也夫𤣥洲钓也以三寻之竿八丝之线饵若蛆螾钩如细鍼以岀三尺之鱼于数仞之水中岂可谓无术乎吐哀也则琼瑕失綵衔乐也则鈆垩生润纵轻躯以迅赴若孤鹄之失羣振华袂以逶迤若游龙之登云宋景公使弓工为弓九年来见公曰为弓亦迟对曰臣不得见公矣曰臣之精尽于弓矣献弓而归三日而死公张弓登台东向而射矢踰孟霜之山集彭城之东其余力逸劲饮羽于石梁郝素善弹筝虽伯牙妙手吴姬竒声何以加之魏安釐王观翔鹄而乐之曰寡人得如鹄之飞视天下如芥也客有隠游者闻之作木雕而献王王曰此有形无用者也夫作无用之器世之奸民也召游欲加刑焉游曰大王知有用之用未寤无用之用也今臣请为大王翔之乃取而倚焉遂飜然飞去莫知所之旧机五十综者五十蹑六十综者六十蹑马生者天下之名巧也患其遗日丧功乃皆易以十二蹑其竒文异变因感而作昔有善歌者歌阳陵白露朝日鱼丽含商吐角絶节赴曲有马师皇者善医马通神明忽有龙下于庭张口闭目师皇视之此龙有病乃引鍼以鍼龙口中以牛乳煎甘草灌之龙病即愈师皇乗龙而去譬如良医善疗衆病先善综习医方诸论才见病相皆悉了知呪药所施无不除愈譬如壮夫善闲射术欲现已技仰射虚空为令空中箭不堕地复以后箭射前箭括如是展转经于多时箭箭相承不令堕落若欲令堕便止后箭尔时诸箭方顿堕落譬如良医聪明博逹随有所作皆善观察成就观察微妙慧故善识诸药善逹病因善知病相能救衆苦随所疗疾无不除愈所以者何彼善通逹药病因相和合等方是故能除一切病苦又如牙师善治象牙亦如金师善练真金随意所造多所饶益如世良医知病识药有于四种若具足者得名医王何等为四一者识知其病应用某药二者知病所起随起用药三者已生诸病治令病岀四者断除病源令后不生是为四种譬如治病苦药针灸痛而得差如有妙药名苏陁扇陁病人眼见衆病皆愈除病虽同优劣法异故咸池韶武无以匹其工激楚梁尘无以较其妙乐道富而可求也虽执鞭之士吾亦为之如不可求从吾所好今有人于此㞕然蔵千镒之寳虽行贷而食人谓之富矣彼寳也者衣之不可衣也食之不可食也卖之不可偻售也然而人谓之富何也岂不大富之器诚在此也是杅杅亦富人已岂不贫而富矣哉故君子无爵而贵无禄而富不言而信不怒而威穷处而荣独居而乐岂不至尊至富至重至严之情举积此哉千钧之重乌获举之而轻多力耳箪食瓢饮颜氏处之而乐徳盛也或谓仲尼事弥其年盖天劳诸病矣夫曰天非独劳仲尼亦自劳也天病乎哉天乐天圣乐圣君子潜神重𤣥之域世网不能制御之无当之玉盌不如全用之埏埴寸裂之锦黻未若坚完之韦布故夏姬之无礼不如狐逐之皎洁富贵之多罪不如贫贱之履道贵者虽自贵视之若埃尘贱者虽自贱重之若千钧闵子骞肥子贡曰何肥也子骞曰吾岀见其美车马则欲之入闻先王之言则又思欲之两心相与战今先王之言胜故肥符子曰楚之交子鲁之周子齐之狂子相与居乎泰山之阳处乎环堵之室萆户不扉盖茨不翳而髙歌不辍总持强记万善之苑也于此苑树无漏之林敷七觉之华结解脱之果严八解之池积禅定之水湛然充满布七净之华罗列水上而后无垢之士游此林苑浴此华池闲宴嬉游乐之至也岂等俗苑林水之懽乎世人以妻色为悦菩萨以法喜为悦总持广纳为衆玅之林奇翫娱心犹如园苑也如人入瞻卜林唯齅瞻卜不齅余香如是若入此室但闻佛功徳之香不乐闻声闻辟支佛功徳香也忘世懐其寳而迷其邦可谓仁乎泛若不系之舟兮湛若不用之器若居形声而去影响尚迷邦而忘观国非所谓也大浸稽天而不溺大旱金石流土山焦而不热是其尘垢粃糠将犹陶铸尧舜者也孰肯以物为事宋人资章甫而适诸越越人断发文身无所用之夫子若欲使天下无失其牧乎则天地固有常矣日月固有明矣星辰固有列矣禽兽固有羣矣树木固有立矣夫子亦放徳而行循道而趋已至矣又何偈偈乎揭仁义若击鼓而求亡子焉自身以上至于荒芒亦逺矣自死而天地无穷亦滔矣以数杂之寿忧天下之乱犹忧河水之少泣而益之也龟三千嵗浮游不过三日以浮游而为龟忧养生之具人必笑之矣故不忧天下之乱而乐其身之治者可与言道矣独不闻江海之游者不能栖迟于芳藻云汉之飞者不能饮啄于清流一王之遇者不能诎伸于爵网名羁之外乎寻仞之涂甚近而弗徃者虽追风之脚不能到也楹棁之下至卑而不动者虽鸿鹍之翅未之极也况乎寝足于大荒之表敛羽于幽梧之枝安得效迅以寻景振轻乎苍霄哉故观其书超然自以为已当经崐崘渉太虚而游惚怳之庭矣虽复贪婪之人进躁之士暂而揽其余芳味其溢流髣彿其音影犹足旷然有忘形自得之懐真人无羶故不致蚁是蚁弃知也共处相忘之大道无沾濡之徳是鱼得计也羊无羶行而不致蚁是羊弃意也害马已去世事都捐投刃皆虚目牛无全譬如萎花人不惜捐弃尘劳当如是安遇何舍何执何去何就谓山岑之林为芳谷底之莽为臭张单双灾木䧹两失有心于避祸不如无心于任运垂棘与瓦同椟明月与砾同囊茍有二寳之质不害为世所同墙之壊也不若无也然逾屋之覆遇于时则扬睂若飘云不遇于时则拂衣若振叶此许务之耿光而颜蘧之淑节也觉尺蠖者甘屈以保伸识通塞者不惨悦于否泰被褐茹草垂纶罝兔则心欢意得如将终身服冕乗轺兼朱重紫则若固有之常如布衣此至人之用懐也事不任力动不称情则虽垂天之翼不能无穷决起之飞不能无困矣菽麦实所羡孰敢慕甘肥饥不从勐虎食暮不从野雀栖否泰殊流穷逹异辙今虽及尔春华之美终当后尔秋晖之盛也陋吾人之拘挛飘萍浮而蓬转汤汤川流中有行舟随波廻转有似客游藁叶待风飘逝将与君违譬如田野蓬斡流随风飘幽谷茂纤葛峻巖敷荣条落英陨林趾飞茎秀陵乔卑髙亦何常升降在一朝华衮与緼同归山藻与蓬茨俱逸守分任性惟天所授鸟不假甲于龟鱼不借足于兽何必笑孤竹之贫而羡齐景之富窟泉之潜不思云翚熙氷之采不羡旭晞混光耀于埃蔼者亦曷愿沧浪之深秋阳之映乎鸒鸠飞桑榆海鸟运天池岂不识宏大羽翼不相宜招摇安可翔不若栖树枝下集蓬蒿间上游园囿篱甘堇荼于饴茈纬萧艾其如兰冩水置平地各自东西南北流符子曰隣人谓展禽曰鲁聘夫子夫子三黜无忧色何禽曰春风鼓百草敷蔚吾不知其茂秋霜降百草零落吾不知其枯枯茂非四时之悲欣荣辱岂知吾心之忧喜是贫穷者吉祥之瓶入闇者日失道者月是怖畏者所归依处烦恼燋热甘露之水善根者杖般湼槃桥生天者梯度生死船由旷路乗如患疮苦以药涂治痛止为乐以大苦故谓小苦为乐非实乐也轻外视天下悦而归已犹草芥也惟舜为然富贵之于我如秋风之过耳应侯失韩之汝南秦昭王谓应侯曰君亡国其忧乎应侯曰臣不忧王曰何也曰梁人有东门吴者其子死而不忧其相室曰公之爱子天下无有今子死而不忧何也东门吴曰吾尝无子无子之时不忧今子死乃即与无子时同也臣奚忧焉臣亦尝为子为子时不忧今亡汝南乃即与为梁余子同也臣何为忧居之如执朽索去之若捐重负生无一日之欢死有万世之名名者固非实之所取也虽称之弗知虽赏之不知与株块无以异矣颜渊问仲尼曰吾尝济乎觞深之渊津人操舟若神吾问焉曰操舟可学邪曰可善游者数能若乃夫没人则未尝见舟而便操之也吾问焉而不吾告敢问何谓也仲尼曰善游者数能忘水也若乃夫没人之未尝见舟而便操之也彼视渊若陵视舟之覆犹其车却也覆却万方陈乎前而不得入其舍恶徃而不暇以瓦注者巧以钩注者惮以黄金注者殙其巧一也而有所矜则重外也凡外重者内拙夫薄愿厚恶愿美狭愿广贫愿富贱愿贵茍无之中者必求于外故富而不愿财贵而不愿势茍有之中者必不及于外所谓自得者全其身者也全其身则与道为一矣故虽游于江浔海裔驰要䮍建翠盖目观棹羽武象之乐耳听滔朗奇丽激抮之音扬郑衞之浩乐结激楚之遗风射沼濵之髙鸟逐苑囿之走兽此齐人之所以淫泆流湎圣人处之不足以憷其精神乱其气志使心憷然失其情性处穷僻之乡侧谿谷之间隠于榛薄之中环堵之室茨之以生茅蓬户瓮牖揉桑为枢上漏下湿润浸北房雪霜瀼灖浸潭苽蒋逍遥于广泽之中而徜徉于山崃之旁此齐民之所为形植黎累忧悲而不得志也圣人处之不为愁悴怨怼而不失其所以自乐也是何也则内有以通乎天机而不以贵贱贫富劳逸失其志徳者也故夫乌之哑哑鹊之唶唶岂尝为寒暑燥湿变其声哉古之人有居巖穴而神不遗者末世有势为万乗而日忧悲者由此观之圣亡乎治人而在于得道乐亡乎富贵而在于得和知大已而小天下则几于道矣若然者视天下之间犹飞羽浮芥也孰肯分分然以物为事也明于死生之分逹于利害之变虽以天下之大易骭之一毛无所槩于志也夫贵贱之于身也犹条风之时丽也毁誉之于已犹蚉䖟之一过也年衰志悯举天下而𫝊之舜犹却行而脱屣也善游者不学刺舟而便用之劲䈥者不学骑马而便居之轻天下者身不累于物故能处之侯而求霸者必失其侯霸而求王者必丧其霸故国以全为常霸王其寄也身以生为常富贵其寄也知己者不可诱以物明于死生者不可却以危故善游者不可惧以涉去天下若遗躧于天下犹然况其细于天下乎纡朱懐金之乐不如颜氏子之乐颜氏子之乐也内纡朱懐金之乐也外耕而为食蚕而为衣衣食周身则余天下之财犹渴者饮河快然以足不羡洪流岂待积歛然后乃富哉君子之用心若此盖将以名位为赘瘤资财为尘垢也安用富贵乎夫有道者视爵位如汤镬见印绶如缞绖视金玉如土粪覩华堂如牢狱虽并日无藜藿之糁不以易不义之太牢也虽緼褐无卒嵗之服不肯乐无道之狐白也徒见其戴黄屋佩玉玺便谓足以缨绋其心矣见其歴山川同民事便谓足以憔悴其神矣岂知至至者之不亏哉视渊若陵故视舟之覆于渊犹车之却退于坂覆却虽多而不以经懐以其性便故所遇皆闲暇也戴晋人曰有所谓蜗者君知之乎曰然有国于蜗之左角者曰触氏有国于蜗之右角者曰蛮氏时相与争地而战伏尸数万逐北旬有五日而后反诚知所争者若此之细也则天下无争矣画所以饰貌刖者貌已亏残不复以好丑存懐故拸而弃之懐抱既昭旷外物徒龙蠖安贫福所与富贵为祸媒金玉虽髙堂于我贱蒿莱轻九鼎于褰裳视万乗如脱屣大富无仁义之行犹园中之鹿栏中之牛也富贵者破骨之斧锯载罪之舟车适足诲愆要辱为伐命之兵非佳事也譬如称誉幻人者亦不增若不称誉者亦不减闻善不喜闻恶不怒如是譬如诸河流水盈满若人讃毁悉皆顺流若逆流者无有是处富贵暂有犹如电光如熖速灭又如象耳动摇不停亦如虵舌鼓动不息又如朝露见日则干喻林卷四十三喻林卷四十四钦定四库全书喻林卷四十四明徐元太撰人事门贵全天有四时得以成嵗雷霆以振之霜雪以齐之春阳以暖之云雨以润之然后能相育也天且弗违而况于人乎郑𤣥曰乐之器弹其宫则衆宫应然而不足乐是以变之使杂也天见其明地见其光君子贵其全也视方寸于牛不知其大于羊总视其体乃知其大相去之逺见虎一文不知其武见骥一毛不知善走行一棊不足以见智弹一絃不足以见悲夫五音之数不过宫商角徴羽然而五絃之琴不可鼔也必有细大驾和而后可以成曲今画龙首观者不知其何兽也具其形则不疑矣人耳缺目完以目完称人体全不可从也人桀于刺虎怯于击人而以刺虎称谓之勇不可听也身无败缺勇无不进乃为全耳所谓术者内修形神使延年愈疾外攘邪恶使祸害不干比之琴瑟不可以孑絃求五音也方之甲胄不可以一扎待锋刃也何者五音合用不可阙而锋刃所集不可少也偏才不足以经周用只长不足以济衆短是以鸡知将旦不能究隂阳之厯数鹊识夜半不能极晷景之道度山鸠知晴雨于将来不能明天文蛇螘知濳泉之所居不能逹地理腊者大祭备物而殽有膍胲此虽从散礼应具不可散弃也四体合则浑成人五美备则混为圣火烛一隅则半室无光骨节早成身心不长文轩六驶是无四寸之键则车不行小亡则大者不成也一枝踡曲终危九层之台一股岑蹄必伤千里之驾一隂一阳交春夏秋冬备而万情生焉一柔一刚交东南西北备而万形成焉一辟一翕交平上去入备而万声生焉一唱一和交开发收闭备而万音成焉一轮不为车二轮亦不成亦不由于余要假人与牛并具于辐辖二辋相资备辕轭兼络绳尔乃得名车如车只轮如鸟一翼决定不能翔空致逺譬如车乗阙其一轮假令善能御者亦不能进譬如一目之牛周行边际当知彼牛其何能行譬如有城若干家居东西南北合乃为城色亦如是亦不一色为色隂也那先问王言名车何所为车者轴为车耶王言轴不为车那先言辋为车耶王言辋不为车那先言辐为车耶王言辐不为车那先言毂为车耶王言毂不为车那先言辕为车耶王言辕不为车那先言轭为车耶王言轭不为车那先言舆为车耶王言舆不为车那先言扛为车耶王言扛不为车那先言盖为车耶王言盖不为车那先言合聚是诸材木着一面寕为车耶王言合聚是诸材木着一面不为车也那先言假令不合聚是诸材木宁为车耶王言不合聚是诸材木不为车那先言音声为车耶王言音声不为车那先言何所为车者王便黙然不语那先言佛经説之如合聚是诸材木用作车因得车人亦如是合聚头面耳鼻口颈项肩臂骨肉手足肝肺心脾肾肠颜色声响喘息苦乐善恶合聚名为人具三种徳方能善射一由弓徳二由箭徳三由中的徳譬如车二轮不壊能有所至一轮壊不能有所至譬如鹰鸟二翅不壊能飞至空一翅壊不能至空贵通勉劝天下徙有之无鱼盐徙山林木徙川泽交易其所居积大伯端委以治周礼仲雍嗣之断发文身臝以为饰岂礼也哉有由然也吾岂匏𤓰也哉焉能系而不食一逹为之道路二逹谓之岐旁三逹谓之剧旁四逹谓之衢五逹谓之康六逹谓之庄七逹谓之剧八逹谓之崇期九逹谓之逵夫啾发投曲感耳之声合之律度淫䵷而不可听者非韶夏之乐也因执合变偶时之㑹风移俗易乖忤而不可通者非君子之法也冯子以为大人之徳不碌碌落落如石风兴云蒸一龙一蛇与道翺翔与时变化夫岂守一节哉安能断江汉之流为激石之清夫应龙以屈伸为神鳯皇以嘉鸣为贵何必隠形于天外潜鳞于重渊者哉应龙以屈伸为灵大人以知机为美动则行乎至通之路静则入乎大顺之门泰则翔乎寥廓之宇否则沦乎浑冥之泉执药随亲非情谬于甘苦挥斤斩毒岂忘痛于肌肤盖以先疑后顺忠焉必徃忍小存大虽爱必从圣人念绕桎之不脱愍黏胶之难离桓公问于管子曰衡有数乎管子对曰衡无数也衡者使物一髙一下不得常固桓公曰然则衡数不可调耶管子对曰不可调调则澄澄则常常则髙下不贰髙下不贰则万物不可得而使固彼且为婴儿亦与之为婴儿彼且为无町畦亦与之为无町畦彼且为无崖亦与之为无崖腊者之有膍胲可散而不可散也观室者周于寝庙又适其偃焉为是举移是去就之际反覆量宜如员环之转因彼变化虽傍者莫知其所为与时迁徙与世偃仰缓急嬴拙府然若渠堰櫽括之于己也曲得所谓焉然而不折伤故君子之度已则以绳接人则用抴文久而息节族久而絶守法数之有司极礼而褫孔子曰龙食乎清而游乎清螭食乎清而游乎浊鱼食乎浊而游乎浊今丘上不及龙下不若鱼丘其螭邪夫欲立功名者岂得中绳哉救溺者濡追逃者趋夫善射者有仪表之度如工匠有规矩之数此皆所得以至于玅然而奚仲不能为逢蒙造父不能为伯乐也是曰谕于一曲而不通于万方之际也行险者不得履绳出林者不得直道夜行瞑目而前其手事有所至而明有不害人能贯㝠㝠入于昭昭可与言至矣夫胡人见黂不知其可以为布也越人见毳不知其可以为旃也故不通于物者难与言化誳寸而伸尺圣人为之小枉而大直君子行之言而必信期而必当天下之髙行也直躬其父攘羊而子证之尾生与妇人期而死之直而证父信而溺死虽有直信孰能贵之夫三军矫命过之大者也秦穆公兴兵袭郑过周而东郑贾人弦髙将西贩牛道遇秦师于周郑之间乃矫郑伯之命犒以十二牛賔秦师而却之以存郑国故事有所至信反为过诞反为功今世之为武者则非文也为文者则非武也文武更相非而不知时世之用也此见隅曲之一指而不知八极之广大也故东面而望不见西墻南面而视不覩北方唯无所向者则无所不通周公事文王也行无専制事无由己身若不胜衣言若不出口有奉持于文王洞洞属属如将不能恐失之可谓能子矣武王崩成王㓜少周公继文王之业履天子之籍听天下之政平夷狄之乱诛管蔡之罪负扆而朝诸侯诛赏制断无所顾问威动天地声慑海内可谓能武矣成王既壮周公属籍致政北面委质而臣事之请而后为复而后行无擅恣之志无伐矜之色可谓能臣矣故一人之身而三变者所以应时矣昔者神农无制令而民从唐虞有制令而无刑罚夏后氏不负言殷人誓周人盟逮至当今之世忍询而轻辱贪得而寡羞欲以神农之道治之则其乱必矣夫有形埓者天下公见之有篇籍者世人𫝊学之此皆以形相胜者也善形者弗法也夫圣人之屈者以求伸也枉者以求直也故虽出邪辟之道行幽昧之涂将欲以直大道成大功犹山林之中不得直道拯溺之人不得不濡足也水之性淖以清穷谷之污生以青苔不治其性也掘其所流而深之茨其所决而髙之使得循势而行乗衰而流虽有腐髊流渐弗能污也其性非异也通之与不通也风俗犹此也六爻有吉凶四时变更不可执一以为规朝廷之士为禄故入而不出山林之士为名故徃而不返入而不能出徃而不能返通移有常圣也故追亡者趋拯溺者濡今民䧟沟壑虽欲无濡岂得已哉直而不能枉不可与大任方而不能圜不可与长存夫草木之中霜雾不可以风过清水明镜不可以形遯也通方之人不可以文乱或曰圣人之道若天天有常矣奚圣人之多变也曰圣人固多变子未覩禹之行水欤一东一北行之无碍也君子之行独无碍乎如何直徃也水避碍则通于海君子避则通于理次二时七时九轸转其道测曰时七时九不失当也县道不通于野野路不逹于邑骑马乗舟者必不由也故血脉不通人以甚病救火拯溺义不得好辩论是非言不得巧入泽随龟不暇调足深渊捕蛟不暇定手一时之制可反而用也一时之吉可反而凶也吾见沟浍不疑江海之大覩丘陵则知有泰山之髙也若守药则弃宅见交则非赊是海人所以终身无山山客曰无大鱼也信其心智所知及而不知所知之有极者肤识也诚其耳目所闻见而不知视听之有限者俗士也盘旋揖让非御冦之容掼甲缨胄非庙堂之饰垂绅振佩不可以挥刃争锋规行矩歩不可以救火拯溺寝庙则以燕享屏厠则以偃溲当其偃溲则寝庙之是移于屏厠矣是非之移一彼一此谁能常之故至人因而乗之则均矣山中人不信有鱼大如木海上人不信有木大如鱼汉武不信弦胶魏文不信火布胡人见锦不信有虫食树吐丝所成昔在江南不信有千人氊帐及来河北不信有二万斛船皆实验也冬之徳隂而有寒炎萧丘夏之徳阳而有霜霰以天地之徳由不能一于隂阳况其贤圣岂能一于万民哉动情不能得由一涂由一涂不可以应万变应万变而不失其正者惟旁通乎岀申威于河外何勐气之咆勃入屈节于廉公若四体之无骨事之急者不能安言心之痛者不能缓声飞鸟遗迹蝉蜕亡殻腾虵弃鳞神龙丧角至人能变逹士拔俗夫以水性沈柔入隘则驶方之人情固知迫隘之地无得保其纯美山必有阜河必有曲江汉东流必有回复居不必阨食不求箪岂独蓬蓼可永而隆栋招患奚必膏粱非美而饮䟽以餐三王之治如环之无端如水之胜火事不可预设而变不可先图犹痛不可先摩而痒不可先折五味不可以升斗和琴瑟不可以尺寸调也月有小大日有短长万物并至不可胜量夫陈爼豆于垒门建旌旗于朝堂衣狐裘以当蕤賔被絺絺巾ㄙ以御黄钟非不丽也乖其处非其时也故持孔子之术入商鞅之门赍孟轲之説诣苏张之庭功无分寸过有丈尺矣贵忘潜游者不识其水巢栖者非辩其林飞沈所至何问其主常以言翘明其与人也其爱人也其有徳于人也以此为友则不亲以此为交则不结以此有徳于人则不报故曰见与之友几于不亲见爱之交几于不结见施之徳几于不报四方之所归心行者也夫须㬰无忘其为贤者必困其性百歩之中无忘其为容者必累其形知物之伪者不必去物譬如见土牛木马虽情存牛马之名而心忘牛马之实宋阳里华子中年病忘朝取而夕忘夕与而朝忘在涂则忘行在室则忘坐今不识先后不识今阖室毒之谒史而卜之弗占谒巫而祷之弗禁谒医而攻之弗已鲁有儒生自媒能治之华子之妻子以居室之半请其方儒生曰此固非卦兆之所占非祈请之所祷非药石之所攻吾试化其心变其虑庶几有瘳乎于是屏左右独与居室七日莫知其所施为也而积年之疾一朝都除华子既悟迺大怒黜妻罚子操戈逐儒生宋人执而问其以华子曰曩吾忘也荡荡然不知天地之有无今顿识既徃数十年来存亡得失哀乐好恶扰扰万绪起矣吾恐将来之存亡得失哀乐好恶之乱吾心如此也须㬰之忘可复得乎闉跂攴离无脤説衞灵公灵公説之而视全人其脰肩肩瓮㼜大瘿説齐桓公桓公説之而视全人其脰肩肩故徳有所长而形有所忘人不忘其所忘而忘其所不忘此谓诚忘介者拸画外非誉也胥靡登髙而不惧遗死生也鱼相造乎水人相造乎道相造乎水者穿池而养给相造乎道者无事而生定故曰鱼相忘乎江湖人相忘乎道术泉涸鱼相与处于陆相呴以湿相濡以沫不如相忘于江湖与其誉尧而非桀也不如两忘而化其道今大冶铸金金踊跃曰我且必为镆铘大冶必以为不祥之金今一犯人之形而曰人耳人耳夫造化者必以为不祥之人今一以天地为大鑪以造化为大冶恶乎徃而不可哉工倕旋而盖规矩指与物化而不以心稽故其灵台一而不桎忘足屦之适也忘要带之适也知忘是非心之适也不内变不外从事㑹之适也始乎适而未尝不适者忘适之适也施于人而不忘非天布也商贾不齿虽以士齿之神者弗齿百里奚爵禄不入于心故饭牛而牛肥使秦穆公忘其贱与之政也有虞氏死生不入于心故足以动人杨子过于宋东之逆旅有妾二人其恶者贵美者贱杨子问其故逆旅之父答曰美者自美吾不知其美也恶者自恶吾不知其恶也杨子谓弟子曰行贤而去自贤之心焉徃而不美政之适也君臣相忘于治鱼相忘于水兽相忘于林人相忘于世故曰天也夫物未尝有谢生于自然者而必欣頼于针石故理至则迹灭矣虽负万钧忽然不觉重之在身虽应万务泯然不觉事之在已慕赏乃善故赏不能供畏罚乃止故罚不能胜忘赏罚而自善性命乃大足耳必服恭俭非忘俭而俭也拔岀公忠非忘忠而忠也故虽无阿私而不足以胜矫诈之任此皆自处髙显若台观之可覩将使物不止于性分而矫跂自多以附之亢足投迹不安其本歩也泉涸而鱼相呴濡言仁义之誉皆生于不足若相忘于江湖斯乃忘仁而仁者也谋而后知非自然也故至知不谋譬之五蔵未尝相亲而仁已至故至仁无亲忘中者非羿自是者非尧万民不识主之所务故可安也四胑九窍不谕心之所导故可全也谚云人不知身为圣马不知身为龙譬如木火因手因鑚而得生火木火之生终不念言是手鑚生火亦不言我能自生譬如明镜照衆色像了了明浄无所障蔽而此明镜终不自言我能明照譬如盛日虽破衆闇而不念言我能破彼又如丽日虽照十方而不念言我能遍照昔天尊在恒水边广説经法时有放牛老公拄杖而听不觉杖下有虾蟆虾蟆听经意美亦不觉背上有杖遂久虾蟆命终其神即生天上知止如酌老者之酒则当如孔之有取孔者器中之所受也器之所受有大小满则止犹老者所胜有多少亦足则停楚狂接舆歌而过孔子曰鳯兮鳯兮何徳之衰譬之如室既镇其甍矣又何加焉苏厉谓白起曰楚有养由基者善射去栁叶者百歩而射之百发百中左右皆曰善有一人过曰善射可教射也矣养由基曰人皆善子乃曰可教射子何不代我射之也客曰我不能教子支左屈右夫射栁叶者百发百中而不以善息少焉气力倦弓拨矢钩一发不中前功尽矣蔡泽谓应侯曰君独不观博者乎或欲大投或欲分功此皆君之所明知也今君相秦计不下席谋不岀廊庙坐制诸侯利施三川君之功极矣此亦秦之分功之时也陈轸谓昭阳曰令尹贵矣主非置两令尹也臣窃为公譬可也楚有祠者赐其舍人巵酒舍人相谓曰数人饮之不足一人饮之有余请画地为蛇先成者饮酒一人蛇先成引酒且饮乃左手持巵右手画蛇曰吾能为之足未成一人之蛇成夺其巵曰蛇固无足子安能为之足遂饮其酒为蛇足者终亡其酒今君相楚而攻魏破军杀将得八城不弱兵欲攻齐齐畏公甚公以是为名亦足矣官之上非可重也战无不胜而不知止者身且死爵且后归犹为蛇足也譬犹钟鸣漏尽而夜行不休氛祲既澄日月自朗臣亦何可爝火不息圆行方止物之定质脩之不已则溢髙之不已则慄驰之不已则踬引之不已则迭是故去之宜疾有人去乡土离六亲废家业游于四方而不归者何人哉世必谓之为狂荡之人矣又有人钟贤世矜巧能脩名誉夸张于世而不知己者亦何人哉世必以为智谋之士北陆闭蛰隠伏不出目盲耳聋道路不通蛇行蜿蜒不能上坂履节安居可以无忧夜视失明不利逺乡安牀厚褥不得久宿理尽者不可责有余一至者不可求兼济故洪涛之末不能荡浮萍冲风之后不能飏轻尘劲弩之余力不能洞雾縠西颓之落晖不能照山东夫荚奔而不止者尠不倾坠凌波而无休者希不沈溺弄刃不息者伤刺之由也斫击不辍者缺毁之原也盈则有损自然之理周庙之器岂欺我哉尺波归海恒叹不居爝火为薪犹悲假续况复星回日薄通人有乞老之言钟鸣漏尽前史有夜行之诫俛音赴曲操终则仆倾身举重力殚斯毙役壮休老上典所优晨行暮息事身恒分若夫𤣥黄未已非狄驾之衞筋力为用岂强饭之时年过七十而以居位譬犹钟鸣漏尽夜行不休驱奔効驾先辍于羸骀翔进贺成近遗于铩翮彼常知暮而况臣哉字説曰貈善睡则于宜作而无作于宜觉而无觉不可以渉难矣舟以渉难利则渉否则止貈舟在右能止者也譬如甘蔗既被压已滓无复味知足子谓衞公子荆善居室始有曰茍合矣少有曰茍完矣富有曰茍美矣人不患其不知患其为诈也不患其不勇患其为暴也不患其不富患其亡厌也夫人之性陵上犹水之趣下也益而不已必决升而不已必困始于匹夫行义不敦终于皇舆为之败绩固不可不慎也且能约其躬则儋石之稸以丰茍肆其欲则海陵之积不足胥靡有免死罪时活今不知足者之忧终身不解夫游没者不求沐浴已自足其中矣故食草之兽不疾易薮水居之虫不疾易水行小变而不失常近敖仓者不为之多饭临江河者不为之多饮其满腹而已夫锦绩纷华所服不过温体三牲大牢所食不过充腹知以身取节者则知足矣抱闗执籥以守漏刻则臣之心厌饫足矣且鹪鹩巢林不过一枝鼯鼠饮河不过满腹小人之情求足而已茍足于其性则虽大鹏无以自贵于小鸟小鸟无羡于天地而荣愿有余矣故小大虽殊逍遥一也摇头鼓缶秦之乐也秦人乐之此故不愿天帝之音其为实乎则执杓而饮河者不过满腹弃室而洒两者不过濡身过此以徃弗能受也放身而居体逸则安肆口而食属厌则充是以王鲔登爼不假吞波之鱼兰膏停室不思衔烛之龙听极于音不慕钧天之乐身足于䕃无假垂天之云是以蒲宻之黎遗时雍之世丰沛之士亡桓拨之君俛仰生荣华咄嗟复彫枯饮河期满腹贵足不愿余巢林栖一枝可为逹士模盖闻修已知足虑得其逸甘荣昧进志忘其审是以饮河满肠而求安愈泰縁木务髙而畏下滋甚饥者易食寒者易衣臣之谓矣士生一世但取衣食足乗下泽车御欵叚马为郡吏守坟墓乡里称善人斯可矣方丈之食不过一饱绨袍之绣不过一煖古牋云偃䑕饮河止于满腹鹧鸪衔叶才能覆身量腹而进松木度形而衣薜萝淡然已足喻林卷四十四喻林卷四十五钦定四库全书喻林卷四十五明徐元太撰人事门各得鸦鸟岀食在野甚饱羣飞而归提提然凡人之父子兄弟岀入宫庭相与饮食亦提提然乐民有寝庙兽有茂草各有攸处徳用不扰在野者龙逸在朝者鳯集用殊函矢双美奚踬谈异矛戈两济何伤东西正相反而相对各当其所居若左右之不相杂故不害其方也故小而行大则滔窕而不亲大而行小则陿隘而不容贵贱不失其体而天下治矣圣人之道犹中衢而致尊邪过者斟酌多少不同各得其所宜是故得一人所以得百人也东风启户黔啄翻舞各乐其类咸得生处蜎飞蠕动各有配偶小大相保咸得其所饰貌以强类者失形调辞以务似者失情百夫之子不同父母殊类而生不必相似各以所禀自为佳好夫好尚不可以一概杚趋舍不可以彼我易也夫欲隮阆风陟嵩华者必不留行于丘垤意在乎游南溟泛沧海者岂暇逍遥于潢洿是以注清听于九韶者巴人之声不能悦其耳烹大牢飨方丈者荼蓼之味不能甘其口鵾鹏戾赤霄以髙翔鹡鸰傲蓬林以鼔翼洿隆殊途亦飞之极晦朔甚促朝菌不识蜉蝣怱怱于寸隂野马六月而后息鯈鲋汎滥以㬥鳞灵虬勿用乎不测行业乖舛意何可得夫斥鷃不以蓬榛易云霄之表王鲔不以幽岫贸沧海之旷虎豹入广厦而懐悲鸿鹍登嵩峦而含慼物各有心安其所长莫不泰于得意而惨于失所也夫大鸟一去半嵗至天池而息小鸟一飞半朝枪榆枋而止此比所能则有问矣其于适性一也庖人尸祝各安其所司鸟兽万物各足于所受帝尧许由各静其所遇此乃天下之至实也各美其所美则万物一美也各是其所是则天下一是也各知其极物安其分逍遥者用其本歩而游乎自得之塲矣夫至仁者百节皆适则终日不自识也圣人在上非有为也恣之使各自得而已耳驽骥各适性而足马之真性非辞鞍而恶乗但无羡于荣华耳有意治之则不治矣士之所能各有其极若四时之不可易也当其时物顺其伦次则各有用矣是以顺嵗则时序易性则不物心膂有位股肱有经岂以处下为戚为荣各安其所举体用平取舍殁缪畏喜殊方故鹑鷃髙飞终日驰鹜而志在乎蒿苗鸿鹄高举迳歴东西通千逹万而志在乎陂池鸾鳯翺翔万仞之上优游太清之中而常以为卑延颈舒翼凌苍云薄日月髙翔逺逝旷时不食徃来九州栖息八极乃得其宜三者殊便皆以为娱犹如𫝊灯一灯𫝊之百千万灯一时俱照光明无损前灯后灯无优无劣智慧𫝊者亦复如是万物盗天地之精以生成人盗万物之形以御用万物盗人之力以种植彼此相盗各获其宜如摩尼珠以加私国㲲而以褁之不相染着何以故彼此净故譬如种种熏色置一器中熏种种衣复以衆杂染色置一器中染所熏衣随其所熏受色不同而彼诸色不生分别羌别之心譬如龙王降雨普与天下雨无差别大树大草根大故多受小树小草根小故少受如大清凉美池无量衆生前后来饮各饱而去金玉不相伤精魄不相妨自得理定于心不期俗赏情贯于时无悲世辱故芬芳各性不待汨渚之哀明白为宝无假荆南之哭鹪鹩巢于深林不过一枝偃鼠饮河不过满腹归休乎君予无所用天下为夫得者困可以为得乎则鸠鸮之在于笼也亦可以为得矣且夫趣舍声色以柴其内皮弁鹬冠搢笏绅脩以约其外内支盈于柴栅外重纒缴睆睆然在纒缴之中而自以为得则是罪人交臂歴指而虎豹在于囊槛亦可以为得矣孔子穷于陈蔡之间七日不火食左据藁木右击藁枝而歌焱氏之风有其具而无其数有其声而无宫角木声与人声犁然有当于人之心子贡曰吾不知天之髙也地之下也古之得道者穷亦乐通亦乐所乐非穷通也道徳于此则穷通为寒暑风雨之序也曾子居衞緼袍无表颜色肿哙手足胼胝三日不举火十年不制衣正冠而缨絶捉衿而肘见纳屦而踵决曵縰而歌商颂声满天地若岀金石天子不得臣诸侯不得友故养志者忘形养形者忘利致道者忘心矣心平愉则色不及佣而可以养目声不及佣而可以养耳蔬食菜羔而可以养口麤布之衣麤紃之履而可以养体屋室庐庾葭藁蓐尚机筵而可以养形所谓乐者岂必处京台章华游云梦沙丘耳听九韶六莹口味煎熬芬芳驰骋夷道钓射鹔鷞之乐乎吾所谓乐者人得其得者夫得其得者不以奢为乐不以廉为悲与隂俱闭与阳俱开故子夏心战而臞得道而肥圣人不以身役物不以欲滑和是故其为乐不欣欣其为悲不惙惙是故有以自得也乔木之下空宂之中足以适情无以自得也虽以天下为家万民为臣妾不足以养生也夫建钟鼓列管弦席旃茵𫝊旄象耳听朝歌北鄙靡靡之乐齐靡曼之色陈酒行觞夜以继日强弩弋高鸟走犬逐狡兔此其为乐也焱焱赫赫憷然若有所诱慕解车休马罢酒彻乐而心忽然若有所䘮怅然若有所忘也是何则不以内乐外而以外乐内乐作而喜曲终而悲失其得者也诚中之人乐而不忣如鹗好声熊之好经夫有谁为矜天下有至贵而非势位也有至富而非金玉也有至寿而非千嵗也原心反性则贵矣适情知足则富矣明死生之分则寿矣次四拂其系絶其纗佚厥心测曰拂系絶纗心诚快也一枝足以戢鸾羽何烦乎丰林潢洿足以泛龙鳞岂事乎沧海藜藿嘉于八珍寒泉㫖于醽醁蹑履美于赤舄緼袍丽于兖服把撞安于杖钺鸣条乐乎丝竹茅茨艶于丹楹采椽珍于刻桷登嵩峯为台榭庇巖霤为华屋积篇章为敖庾宝𤣥谈为金玉未若游神典文吐故纳新求饱乎耒耜之端索緼乎杼轴之间腹仰河而已满身集一枝而余安万物芸芸化为埃尘矣醇而不杂斯则富矣身不受役斯则贵矣若夫剖符有土所谓禄利耳非富贵也遗身而自得故行若曵枯木止若聚死灰以小求大理终不得各安其分则小大俱足矣若秋毫不求天地之功则周身之余皆为弃物天地不见大于秋毫则顾其形象才自足耳尔乃龙吟方泽虎啸山丘註云言已从容吟啸类乎龙虎故能虬骧庆霄而不绁豢龙之辔鳯鸣瑶林而不屈伶伦之笼岂必欣太清而乐琼蔼哉善钓者不易渊而钓君子不隣席而追道百日之饥一朝而饱岂复觉向者之馁乏耶家有千金之玉而不知犹之贫也良工治之则富弇二国身有至贵而不知犹之贱也圣人告之则贵最天下入吾室者但有清风对吾饮者唯当明月如坚翅鸟飞腾虚空自在翺翔久不堕地虽依空戏而不据空亦不为空之所拘碍又如比丘得神足通从海此岸到于彼岸周旋四洲无能碍者譬如飞鸟飞行空中无所触碍以空为地不畏虚空如空中鸟逺逝无碍彼见其门我覩其室彼採其华我取其实彼求其备我守其一譬若临河饮水饱而自足焉知其余哉四信云何先信法次信佛后信僧及戒耶荅曰譬如人重病服药若病愈则信药妙药妙必由师则信师也虽师妙药良要由善看病人则信看病人也三事虽妙要由我能消息则信我也法中四信亦复如是观实相见谛时烦恼即除则信法妙也三宝虽妙要行之由我戒业清净故累病得除则信戒也世王自在于民法王自在于法日月不期去闇而闇自除岀家不期摧外道而外道自消也有获六四悔亡田获三品以斯解险无险不济能获隠伏如似田猎而获窟中之狐园有桃其实之殽园有棘其实之食获之挃挃积之栗栗其崇如墉其比如栉曾孙之稼如茨如梁曾孙之庾如坻如京嗟尔朋友予岂不知而作如彼飞虫时亦弋获园有桃得其实为之殽以兴国有民得其力为君用草秽既除而禾稼茂禾稼茂而谷成熟谷成熟而积聚多如墉也如栉也以言积之髙大且相比迫也耕鉏不以水旱息必获丰年之收耕鉏不息必有丰年之收以喻礼信不愆必为诸侯之长也昔者王豹处于淇而河西善讴緜驹处于髙唐而齐右善歌华周把梁之妻善哭其夫而变国俗有诸内必形诸外为其事而无其功者髠未尝覩之也此秦所祷祀而求也今已得之矣违覆而得中犹弃敝硚而获珠玉夫芬芳起于椒兰清响生乎琳琅命世而作佐者必垂可大之余风髙尚而迈徳者必有明胜之遗事如𤓰苗之有衍我是以庇其荣而食其实郑人缓也呻吟䘮氏之地祗三年而缓为儒河润九里泽及三族彭祖九子据徳不殆南山松栢长寿嘉福江河淮海天之奥府衆利所聚可以饶有膏泽肥壤农人丰敞龟鳖列市河海饶有长财善贾商季悦喜獐鹿雉兔羣聚东圃卢黄白嵴俱徃追逐九齚十得君子有喜望鸡得雏求马获驹曵纶江海钓挂鲂鲤握珠懐玉还归其乡蜲蛇循流东求大鱼预且举网庖人歌讴探巢得雏鸠鹊俱来求我所有买鲔得鲤日中为市各抱所有交易货赀含味懐宝求兔得獐过其所望桃李花实累累日息长大成熟甘美可食为我利福把珠入口为我利宝龙隅求泉置云影从陶朱白圭善贾息资三致千金徳施上仁北方多枣橘柚所聚荷囊载香盈我筐筥白马骝駮更生不休富有商人利得如丘春多膏泽夏润优渥稼穑成熟畆获百斛新田宜粟上农得谷崑崙之玉取求必得白马骍骝生乳不休求犬得兔请新遇故三骊负衡南取芝香秋兰芬馥盈满匣匮出得隋珠留获和玉膺栖茂树候雀徃来一击获两伏不枝梧缯帛盛织日就为得捕鱼河海布网多得求得黄驹犊从行飞来之福入我居室春鸿飞东以马货金旦树菽豆暮成藿羮东市齐鲁南贾荆楚羽毛齿革为吾利宝尼父孔丘善钓鲤鱼罗网一举得获万头结网得鲜受福安生丰年多储河海饶鱼商客善贾大国富有狡兔趯趯犬良逐咋雄雉爰爰为鹰所获吾以仁义为机而得其名子以斧斤为机而得其薪汉武享国最为寿考已得养性之小益矣但以升合之助不供钟石之费畎浍之输不给尾闾之泄耳鸟不暇举兽不得发青骹挚于鞴下韩卢噬于末夫田种者一畆十斛谓之良田此天下之通称也不知区种可百余斛也田种一也至于树养不同则功收相悬谓商无十倍之价农无百斛之望此守常而不变者也故殖财之宝黄玉自岀令徳之珍卿相是毓让礼一寸得礼一尺镰刀自葵积刍荛之効譬如有人执持明镜不期见面面像自现亦如农人散种良田不期生芽而芽自生亦如然灯不期灭闇而闇自灭譬如良农善能播植既植其母必得其子如是良农终卒获利如善御者驾驷马车令避险路行于正道随本意欲能徃所至如人种谷其苗已秀当知是人获果不久譬如有人销矿出金出已转卖所得价直贵卖彼人多百千倍譬如鱼师以食涂网投之深渊既满所求即寻牵岀譬如有人耕田种稻唯求子实不望藁秆子实成熟收获子已藁秆不求而自然得如人穿井得至湿泥知当得水不久如人击贼贼已退散自知得胜意中安稳譬如人种五谷生根从根生茎叶实至后得谷已后年复种得谷甚多譬如有人掘地求蔵本规索一并得余蔵汝不见田夫叶少种子后获大果如人献王少物而得大报如少钩饵而得大鱼所舍甚少而所获大多譬如人为谷故种禾而槀草自至谁渴饮清流而不充虚乏谁秉炽燃灯而不灭黑闇犹如农夫为谷种植至秋收获亦得草䴬譬犹洒粒于土壤而纳百倍之收地谷无情于人而自然之利至也再造九二枯杨生稊老夫得其女妻无不利故衰者更盛犹若枯藁之杨更生少壮之稊枯老之夫得其少女为妻也人衰更求盛犹木死生蘖克伐既灭封其支子为王者之后犹树既斩其根本更有蘖生之条君王之于越也繄起死人而肉白骨也昔原大夫赎桑下絶气𫝊称其仁秦越人还虢太子结脉世着其神设曩之二人不遭仁遇神则结絶之气竭矣然而糒脯岀乎车軨鍼石运乎手爪今所頼者非直车軨之糒脯手爪之鍼石也乃收之于斗极还之于司命使干皮复含血枯骨复被肉允所谓遭仁遇神真所宜𫝊而着之则所谓生繁华于枯荑育丰肌于朽骨日月之晖昧而复曜皇纲絶而复纽天纬缺而更张使弛坠之构更获缔造垢辱之甿复得明目再躔日月重缀参辰反龟玉于涂泥济斯民于阬岸扶倾頺构之下拯溺逝川之中地维絶而重纽天柱倾而更植凿河津于孟门百川复启补穹仪以五石万物再生寒灰更然枯骨生肉譬如枯木重起枝叶枯骨重生皮肉恩隆絶望之辰庆集㝠心之日熖灰非喻荑枯未拟炎絶续光光灭复明视日再光与天相望枯木复起秋叶冬实破敝复完危者得安盲者目张跛倚起行微惙惙属纩听絶豁然大通复更生活上九过其枯城或蘖青青测曰过其枯城改过更生也上九株生蘖其种不絶测曰株生蘖其类乃长也次七老木生莳永以纒其所无测曰老木生莳永厥体也易称悬象着明莫大乎日月然时有昏晦诗美滔滔江汉南北之纪然时有壅滞论语固天纵之莫盛于圣然时有困否日月不失其体故蔽而复明江汉不失其源故穷而复通圣人不失其徳故废而复兴絶而复属死而复生世有死而复生之人人必谓之神汉统絶而复属光武存亡可谓优矣悴叶更辉枯条以肄使春枯之条更与秋兰垂芳陆沈之羽复与翔鸿抚翼得使入汤之禽复假羽毛刖断之足复蒙连续百谷偃而立大禾颠复持枯木生华白骨更肉拯龟玉于已毁导涸源于将塞䘮车复还白骨更肉援三灵之已坠救四海之羣飞绊骥还千里垂鹏更九飞昔沈羲将尽逢司命而还生士爕行埋值仙人而更活今日慈矜斯之谓矣舟檝无岸海若为之反风荠麦将枯山灵为之岀雨青牛道士更延将尽之命白鹿真人能生已枯之骨夫骨腐于泥得水而再活井萍燥于地得水亦复萌水特一物鱼萍得之犹且若是矧上帝非常之恩乎如壊复成如灭复生如披重云得覩日月犹如盲人得见色象如笼中鸟而得骞翥如小水鱼得游江海亦如枯骨而得成人慈云普覆枯朽再荣白骨成人反已逝之危魂荣已凋之朽质譬如火欲灭遇得风薪火则然炽将擢翠翘于寒条之上曜扶渠于重氷之下昌后椒聊之实蕃衍盈升彼其之子硕大无朋椒聊之实蕃衍盈匊彼其之子实大且笃维熊维罴男子之祥维虺维蛇女子之祥斯美周室多男之诗麟趾文王之子多仁贤美之螽斯后妃子孙衆多也言若螽斯不妬忌则子孙衆多也椒聊刺晋昭公也君子见沃之盛彊能脩其政知其蕃衍盛大子孙将有晋国焉凡物有隂阳情慾者无不妬忌惟蚣蝑不耳各得受气而生子故能诜诜然衆多后妃之徳能如是则宜然如松栢之枝叶常茂盛青青相承无衰落也绵绵然枝叶长而不絶者乃是葛藟之草所以得然者由其在河之浒得河之润故也以兴子孙长而昌盛者乃是王族之人所以得然者由其与王同姓得王之恩故也王族宜得王之恩施犹葛藟宜得河之润泽有杕然特生之杜其叶湑湑然而盛但柯条稀疏不相比次以兴晋君疏其宗族不与相亲犹杕杜之枝叶不相比次然也维此柞木干上之有枝条其生叶蓬蓬然茂盛新将生故乃落之于地以叶相承无衰落以兴维此诸侯先祖之有子孙其有才智亦茂盛继世以徳相承无乏絶木枝莫不生叶正以柞为兴者由柞叶新将生故乃落于地其枝常有叶似前君贤者死后君贤者生其君常有贤也振振子孙或秀或苗譬如芝兰玉树欲使其生于庭阶耳昔楚国处女諌其王曰有龙无尾言年四十未有太子曰子曰孙重规叠矩邦君将昌天遗其道大夫将昌天遗之士庶人将昌必有良子十雌百雏常与母俱抱鸡抟虎谁敢害者鲂生江淮一转为百长生无极子孙千亿松栢为梁坚固不倾鳯生五雏长于南郭君子康宁悦乐身荣五乳百雏骍驳骧驹麒麟鳯凰子孙盛昌大树之子百条共母当夏六月枝叶盛茂鸾鳯以庇召伯避暑翩翩偃仰各得其所杻阳之山有兽焉其状如马而白首其文如虎而赤尾其音如谣其名曰鹿蜀佩之宜子孙鹿蜀之兽马质虎文骧首吟鸣矫足腾羣佩其皮毛子孙如云浑浑长源蔚蔚洪柯羣川载导衆条载罗言草木本根气强则枝叶盛而善美人之先祖有大功徳则𦙍绪亦蕃昌也景之行止皆随于形草木枝叶各禀根祗人之余庆资于积善亦犹此也迈徳行仁必贻后庆如有言必酬有徃必复也桑末寄夫根生桑末既凋而寄生已茂以喻臯陶之后封于英六衆国已灭而英六独存言积徳之后必有余庆也昆山西跱爰有夜光汉水东流是生明月汉明帝作太子乐歌四章一曰日重光二曰月重轮三曰星重辉四曰海重润韦元将弟诞仲将孔融与其父书曰不意双珠近出老蚌世人有子若不绍继则名断种最为可耻喻林卷四十五喻林卷四十六钦定四库全书喻林卷四十六明徐元太撰人事门全生夫崐峯积玊光泽者前毁瑶山丛桂芳茂者先折是以东都有挂冕之臣南国见捐情之士斯岂恶梁锦好蔬布哉盖欲保其七尺终其百年耳庄子行于山中见大木枝叶盛茂伐木者止其旁而不取也问其故曰无所可用庄子曰此木以不材得终其天年夫子出于山舍于故人之家故人喜命竖子杀鴈而烹之竖子请曰其一能鸣其一不能鸣请奚杀主人曰杀不能鸣者明日弟子问于庄子曰昨日山中之木以不材得终其天年今主人之鴈以不材死先生将何处庄子笑曰周将处夫材与不材之间材与不材之间似之而非也故未免乎累若夫乗道德而浮游则不然无誉无訾一龙一蛇与时俱化而无肯専为南伯子綦游乎商之丘见大木焉有异结驷千乗隠将芘其所藾子綦曰此何木也哉此必有异材夫抑而视其细枝则拳曲而不可以为栋梁俯而视其大根则轴解而不可以为棺椁咶其叶则口烂而为伤嗅之则使人狂酲三日而不已子綦曰此果不材之木也以至于此其大也嗟乎神人以此不材匠石之齐至乎曲辕见栎社树其大蔽牛絜之百围其髙临山十仞而后有枝其可以为舟者旁十数观者如市匠伯不顾遂行不辍弟子厌观之走及匠石曰自吾执斧斤以随夫子未尝见材如此其美也先生不肯视行不辍何邪曰已矣勿言之矣散木也以为舟则沈以为棺椁则速腐以为器则速毁以为门戸则液樠以为柱则蠧是不材之木也无所可用故能若是之夀匠石归栎社见梦曰女将恶乎比予哉若将比予于文木邪夫柤梨橘柚果蓏之属实熟则剥则辱大枝折小枝泄此以其能苦其生者也故不终其天年而中道夭自掊击于世俗者也物莫不若是且予求无所可用乆矣㡬死乃今得之为予大用使予也而有用且得有此大也邪且也若与予也皆物也柰何哉其相物也而几死之㪚人又恶知㪚木匠石觉而诊其梦弟子曰趣取无用则为社何耶曰宻若无言彼亦直寄焉以为不知己者诟厉也不为社者且㡬有翦乎三蝨相与讼一蝨过之曰讼者奚説三蝨曰争肥饶之地一蝨曰若亦不患腊之至而茅之燥耳若又奚患于是乃相与聚嘬其母而食之彘人乃弗杀百姓爱之如父母神明佑之若赤子故身常存的的者获提提者射故大白若辱大德若不足夫郊祭之牛食养朞年衣之文绣以入庙堂太宰执其鸾刀以启其毛方此之时愿任重而止峻坂不可得也夫君子爱口孔雀爱羽虎豹爱爪此皆所以治身法也榕树南海桂林多植之叶如木麻实如冬青树干拳曲是不可以为器也其本稜理而深是不可以为材也烧之无熖是不可以为薪也以其不材故能久而无伤其荫十畆故人以为息焉孰与衔辔而伏枥同被绣扵牺牛哉夫内热者之饮毒药非不害也疽痤用砭石非不痛也然而为之者以小痛来而大痛灭小害至巨害除也饥而倍食渴而大饮热而投水寒而投火虽暂怡性必为后患夫系蹄在足则勐虎絶其蹯蝮蛇在手则壮士断其节何则以其所全者重所弃者轻虬以深潜而保真鸿以髙飞而远害抱璧涂乞无为贵宝履仁遘祸无为贵道鹓雏翔穹㝠蒲且不能视鹳鹭遵臯渚数为矰所系夫以拥肿之木得免因于不才觳觫之牛自保由于无用尔闻蜚㢘氏之説乎昔蜚㢘氏有二马一者朱躐白毳龙骼鳯臆骤驰如舞终日不释鞍竟以热死一者重胫昂尾驼颈貉膝踶啮善蹶弃而㪚诸野终年肥遁是以鳯凰不憎山栖蛟龙不羞泥蟠君子不茍洁以罹患圣人不避秽而养生譬如猎客网中兔得脱宁复念还入网中不念得脱如兔脱网终不还归譬如昔者而有一鼈从海出游至于岸边有一大狐追之欲危其命鼈觉狐来藏头四足覆于甲下狐住待之设出头足我当抟食鼈急不动狐极舍去鼈还诣扵大神龙王説某本末求为龙神乃无所畏譬如大官捕诸飞鸟皆翦其翅闭着笼中日择肥者以给官厨时诸飞鸟日日稍减中有一鸟心自念言肥者先死若吾当肥亦死如前设不食者便当饥死今当节食令身不肥亦莫使羸令身轻便出入无碍不为宰人所见烹害羽翼可得渐渐生长若从笼出便可飞游从意所至犹如多捕衆鸟藏在大器随时瞻视养食以时毛尾既长随时剪落选其肥者日用供厨中有一鸟内自思惟若我食多肥则致死若饿不食复致丧身宜自料量少食损肤衣毛悦泽当从笼出如其所念即便少食衣毛悦泽便从其愿昔佛在世时有一道人在河边树下学道十二年中贪想不除不能得道佛知可度化作沙门徃至其所树下共宿须㬰月明有龟从河中出来至树下复有水狗饥行求食与龟相逢便欲噉龟龟缩其头尾及其四脚藏于甲中不能得噉水狗小远复出头足行步如故不能柰何遂便得脱于是道人问化沙门此龟有䕶命之铠水狗不能得其便化沙门荅曰吾念世人不如此龟不知无常放恣六情外魔得便形壊神去譬如捕鱼人见一鱼深入大水钩网所不及则絶望忧愁免害初九需于郊利用恒无咎象曰需于郊不犯难行也九二需于沙小有言终吉説而应乎干是以履虎尾不咥人亨九四履虎尾愬愬终吉上九硕果不食君子得舆小人剥庐九二惕号莫夜有戎勿恤处卦之终独得完全不被剥落犹如硕大之果不为人食也夫有隙之弃舟而得济者有衣袽也邻于不亲而得全者终日戒也冯煖曰狡兔有三窟仅得免其死耳今有一窟未得髙枕而卧也请为君复凿二窟毋为怨府毋为祸梯无曰不辜甑终不堕井矣故解之以牛之白颡者与豚之亢鼻者与人有痔病者不可以适河此皆巫祝以知之矣所以为不祥也此乃神人之所以为大祥也授甲晨征则理均于困兽斩闗宵遁则义殊于前禽盲者处平而不遇深谿愚者守静而不䧟险危夫兕虎有域动静有时避其域省其时则免其兕虎之害矣民独知兕虎之有爪角也而莫知万物之尽有爪角也不免于万物之害何以论之时雨䧏集旷野闲静而以昬晨犯山川则兕虎之爪角害之事上不忠轻犯禁令则刑法之爪角害之处乡不节憎爱无度则争鬭之爪角害之嗜欲无限动静不节则痤疽之爪角害之好用其私智而弃道理则网罗之爪角害之兕虎有域而万害有原避其域塞其原则免于诸害矣夫珠玉人主之所急也和虽献璞而未美未为主之害也然犹两足斩而寳乃论论宝若此其难也今人主之于法术也未必和寳之急也而禁羣臣士民之私邪然则有道者之不僇也持帝王之璞未献耳小国不鬬于大国之间两鹿不鬭于伏兕之傍臣闻之乞火不得不望其砲矣今使柳下惠于齐纵不解于齐兵终不愈益攻于鲁矣牧羊稻园闻虎呻喧惧畏惕息终免祸患飞鹰退去不食雉鸡火虽炽在吾后冦虽多在吾右瘿瘤疡疹为身疮患疾病癃疴常不危殆西过虎庐惊我前驱虽忧无危弩弛弓藏良犬不烹临溪桥疚虽恐不危凫游江湖甘乐其饵既不近人虽惊不骇官成立政衣就缺袂恭谦为卫终无祸尤彫叶被霜独蔽不伤从猬见虎虽危无殆虎卧不起牛羊欢喜履氷蹈凌虽困不穷敏㨗亟疾如猿集木弓虽调终不能获上九两虎相牙知掣者测曰两虎相牙知所制也次五藏不满盗不嬴测曰藏满盗嬴还自损也次八挥其罦絶其羂殆测曰挥罦絶羂危得遂也次七正其足蹛于狴狱三嵗见录测曰正其足险得平也逸麟逍遥大荒之表故无机穽之祸灵鸧振翅𤣥圃之峯以违罩罗之患何必曲穴而永懐憷惕何必衔芦而惨惨畏容故充乎宰割之用者必爱乎刍豢者也给乎煎熬之膳者必安乎庭立者也悬鱼惑以芳饵槛虎死于笼狐不可以钓緍致者必虬螭也不可以机穽诱者必麟虞也犹网鱼之去水罟围兽之出陆罗也鸿髙飞㝠㝠薄天虽有弋执矰缴何所施巧而取焉喻贤者深居亦不罹暴乱之害焦鹏振六翮罗者安所羁次七出险登丘或牵之牛叩头虫虫之微细者然教之輙叩头人以其叩头伤之不祥故莫之害也居牛马之位者无牛马之患託犬羊之列者无犬羊之咎无之为物水火不能害金石不能残用之于心则虎兕无所投其齿角兵戈无所容其锋刃何危殆之有乎譬如有人闭在深狱门戸坚牢唯有厠孔便从中至无碍处譬如野干于诸龟鼈不能得便不得便故所行自在也譬如大海中船卒破壊知中人皆当堕水没死终不能得度是船中有板若樯有健者得之骑其上顺流随海得出知是人终不没水中死也何以故用得板樯故譬如有人善入大海一切水族无能为害假使入于摩竭鱼口亦不为彼之所吞噬如鹿突围得免猎师危害之苦雀在瓶中覆盖其口不能出飞今瓶已破雀飞而去转祸六二明夷夷于左股用拯马壮吉初六鼎颠趾利出否得妾以其子无咎六二震来厉亿丧贝跻于九陵勿逐七日得六二妇丧其茀勿逐七日得处鼎之初将在纳新施颠以出秽得妾以为子故无咎也六四鸿渐于木或得其桷无咎六五射雉一矢亡终以誉命智者之举事也转祸而为福因败而成功者也齐人紫败素也而贾十倍遭干坤之灵值时来之运扬汤止沸使不燋烂起烟于寒灰之上生华于己枯之木公之在公安也北畏曹操之强东惮孙权之逼内虑孙夫人兴变于肘腋之下孝直为辅翼遂翻飞翺翔不可复制复䇿败驾之驷以兾万里之功非天眷之隆将何以至此失火而遇雨失火则不幸遇雨则幸也故祸中有福也唐子短陈骈子于齐威王威王欲杀之陈骈子与其属出亡奔薛孟尝君闻之使人以车迎之至而养以刍豢黍粱五味之膳日三至冬日被裘罽夏日服絺纻出则乗牢车驾良马孟尝君问之曰夫子生于齐长于齐夫子亦何思于齐对曰臣思夫唐子者孟尝君曰唐子者非短子者邪曰是也孟尝君曰子何为思之对曰臣之处于齐也粝粢之饭藜藿之羮冬日则寒冻夏日则暑伤自唐子之短臣也以身归君食刍豢饭黍粢服轻煖乗牢良故思之此谓毁人而反利之者也抗枉令直使贩更成褰衣涉河涧流浚多赖遇舟子济脱无它渊坑复平宇穴安宁初虽无舆后得载车千人举龙困危得海汤火之忧转解喜来膏泽沐浴洗去汚辱振除灾咎更与夀福上九栖于菑初亡后得基测曰栖菑得基后得人也次七累卵业业惧贞安测曰累卵业业自危作安也次八赤舌烧城吐水于缾测曰赤舌吐水君子以解祟也次七疾则药巫则酌测曰疾药巫酌祸可转也万物衰落故言不善积衰落之物以积明嵗故作明基廻累碁之危成维山之固得免虎口仍上龙门生促人生一世间如白驹过隙何至自苦如此乎夫人生居世间也譬犹骋六骥决隙也苏子曰人生一世若朝露之託于桐叶耳其与㡬何夏之日忽以过冬之夜寻复来飘风不终朝骤雨不终日孰为此者天地天地尚不能久而况于人乎川阅水以成川世阅人而为世河之下龙门也疾如箭之脱筈人夀㡬何而期以有待也操有时之具而託于无为之间忽然无异骐骥之驰过隙也夫藏舟于壑藏山于泽谓之固矣然而夜半有力者负之而走昧者不知也藏小大有宜犹有所遯杨朱曰太古之事灭矣孰志之哉三皇之事若存若亡五帝之事若觉若梦三皇之事或隐或显亿不识一当身之事或闻或见万不识一目前之事或存或废千不识一太古至于今日年数固不可胜纪但伏羲已来三十余万嵗贤愚好丑成败是非无不消灭但迟速之间耳矜一时之毁誉以焦苦其神形要死后数百年中余名岂足以润枯骨何生之乐哉人之生其犹氷也水凝而为氷气积而为人氷极一冬而释人竟百嵗而死人可令不死氷可令不释乎人居一世间忽若风吹尘念人生之不永若春日之微霜唯人生之忽过若凿石之末燿徒闻有先霜而枯瘁当夏而凋青含穗而不秀未实而萎零未闻有享于万年之夀久视不已之期者矣里语有之人在世间日失一日如牵牛羊以诣屠所每进一步而去死转近此譬虽丑而实理也且夫𤣥黄遐邈而人生倐忽以过隙之促託罔极之间迅乎犹奔星之蹔见飘乎似飞矢之电经夫二仪弥邈而人居若隅以朝囷之耀秀不移晷而殄瘁类春华之暂荣未改旬而凋坠虽飞飊之经霄激电之乍照未必速也夫期頥犹奔星之腾炯黄髪如激箭之过隙况或未明而殒箨迎秋而零瘁者哉唐肆非停马处言求向者之有不可复得也人之生若马之过肆耳无驻须臾采采荣木结根于兹晨耀其华夕已丧之人生若寄顦顇有时夫天囘日转其谢如矢騕褭迅足弗能追也人之短生犹如石火炯然以过唯立德贻爱为不朽也人之性命脆促不殊譬水同波而无异澜也夫露之在草无一朝有余以喻人之居世无一时而能故也言日无停景川不旋波以喻年命流行曽无止息也譬日及之在条恒虽尽而弗悟愁洽百年苦溢千嵗何异促鳞之游汀泞短羽之栖翳荟逝矣经天日悲哉带地川寸阴无停晷尺波岂徒旋年往迅劲矢时来亮急弦时无重至华不再扬苹以春晖兰以秋芳頺魄不再圆倾羲无两旦金石终销毁丹青蹔彫焕人生瀛海内忽如鸟过目人生寄一世奄忽若飈尘人生天地间百年孰能要歘如歊石火瞥若截道飈寻烟染芬薫息犹芳徴音录响操终则絶何则垂于世者可继止乎身者难结是以𤣥晏之风恒存动神之化已灭人生无根蔕飘如陌上尘处百龄之内居一世之中倐忽比之白驹寄遇谓之逆旅神龟虽夀犹有竟时腾蛇乗雾终为土灰桃李不奢年桑榆多暮节常恐秋蓬根连翩因风雪夫及远者箭也而定远非箭之功为生者我也而制生非我之情故自箭而为心不可凭者絃因生以观我不可恃者年时不留乎激矢生乃急于走丸既河源之莫壅又吹波而助澜盖人生天地之间也若流电之过户牖轻尘之栖弱草惟人生于世上若驰骥之过棂晔晔蕣华朝生夕落寒暑更进退金石有终始光色俯仰间英艶难久恃团团明月魄满则缺亭亭阳晖曜过则逝天地犹有盈亏况华艳之浮蘖夜漏方尽驰光复斜至如不死之草犹称南裔长生之树尚挺西崑百纪游龟皆登莲叶千龄夀鹤或舞松枝假矣生民何其夭脆譬彼风电同诸泡沫清露被臯兰凝霜霑野草朝为美少年夕暮成丑老火凭薪以传熖人资气以享年苟薪气之有竭何年燄之恒延越王告吴王曰民生于地上寓也老莱子曰人生于天地之间寄也寄者固归如矢一发往而不囘人生一世间譬如电光速婴儿化老耄倐忽春梦中人之生世常知有归生死周廻曽不休息譬如日出于东亦自西沉如丝经尽无可寻续犹如假借势不得久譬如秋月池中莲花一切衆人之所乐见而忽萎黄人所弃薄譬如电菌一时之夀星夜编而晓落则邪见难保露阴泫而阳晞则色蕴方促譬如草端霜露凝滴日光照灼必不停住如天大雨流泡乱浮速起速灭如是身为不坚如水上泡其性轻薄亦复如是譬如大海及以衆流有泡沫聚一切不坚其性虗弱不可触譬如夏月暑息止树下凉须臾当复去世间无有常譬若如铁洞然俱炽以鎚打之迸火飞空上已即灭譬如烧谗然便灭譬如路傍树暂息非久停又如朽舍及如漏船虽假修治旋归㪚壊身如聚沫不可撮摩又如水泡旋有即壊又如坯器难为固惜不寐夜长疲倦道长愚生死长命如果待熟常恐㑹零落如河驶流往而不返人命如是逝者不还人在世间譬乗泥船渡河当浮渡船且壊人身如泥船不可久当疾行道譬如驶河常流不停衆生夀命亦复如是譬之如屋嵴骨如栋脇肋如椽骸骨如柱皮如四壁肉如泥涂虚伪假合为人安在危脆非真幻化须㬰譬如山顶河瀑疾不暂停譬如灯炷唯赖膏油膏油既尽势不久停人亦如是唯赖壮膏壮膏既尽衰老之炷何得久住欲火所烧贪心难满事等駃河乍同沃焦故以尺波寸影大力所不能驻月御日车雄才莫之能遏常存不变谓之夀而外风积气飘鼓动止无常动止无常风无夀也外风既无夀内风类可知喻林卷四十六喻林卷四十七钦定四库全书喻林卷四十七明徐元太撰人事门瑕疵凡过之所始必始于微而后至于着罚之所始必始于薄而后至于诛过轻戮薄故屦校灭趾桎其行也足惩而已故不重也华或有黄者或有白者兴明王之德时有驳而不纯瑕者玉之病玉之有瑕犹人之有过故以瑕为过华一时而黄白杂色以兴明王亦一时而善恶不纯余狐裘而羔䄂日月动物虽行度有大量不能不小有盈缩瑕不揜瑜瑜不揜瑕忠也论大功者不录小过举大美者不疵细瑕青蝇㸃素同兹在藩夫夏后氏之璜不能无考明月之珠不能无颣然而天下宝之者何也其小恶不足妨大美也今志人之所短而忘人之所修而求得其贤于天下则难矣若珠之有颣玉之有瑕置之而全去之而亏豹裘而杂不若狐裘之粹白璧有考不得为宝言至纯之难也水虽平必有波衡虽正必有差尺寸虽齐必有诡瘤瘿秃疥为身疮害杲杲白日为月所食言尧有不慈之过以其不传丹朱也舜有卑父之谤以其不立瞽瞍也小疵不足以损大器短疾不足以累长才日月挟虫鸟之瑕不妨丽天之景黄河合泥滓之浊不害凌山之流奢僭不可以弃夷吾夺田不可以薄萧何窃妻不可以废相如受金不可以斥陈平牛躅之䨟不生鲂鱮巢幕之窠不容鹄卵崇山廊泽不辞污秽佐世良材不拘细行何者量小不足以包大形器大无分小瑕也荆岫之玉必舍纤瑕骊龙之珠亦有微颣然驰光于千载飞价于侯王者以小恶不足伤其大美者也虽天地之大三光之明圣贤之智犹未免乎訾也故天有拆之象地有裂之形日月有薄蚀之变五星有孛彗之妖尧有不慈之诽舜有囚父之谤汤有放君之称武有杀主之讥有悔可悛滞瑕难拂君子之过引曲推直如彼日月有时则食彼日月之照明兮尚黯黮而有瑕遘贞心以推忒毁玉质而蒙瑕人有厚德无问小节人有大举无訾小故隋侯之珠不能无颣玉有瑕秽必见于外故君子不隠所短玉怀瑕而可指桂含蠧其取伤㸃雾固何伤于日月小疵庸曷损于琼瑶如形残跛陋者自见形象面貌不生欢悦犹酒酥麻油必有浊滓夫良玉时玷贱夫指其瑕望舒抱魄野人睨其缺过当求深穷底令物无余蕴渐以至此物犹不堪而况始求深者乎彼汾沮洳言采其莫彼其之子美无度美无度殊异乎公路彼汾一方言采其桑彼其之子美如英美如英殊异乎公行彼汾一曲言采其藚彼其之子美如玉美如玉殊异乎公族葛履魏之内子俭不中礼媵者怨之弁人有其母死而孺子泣者孔子曰哀则哀矣而难为继也夫礼为可𫝊也为可继也故哭踊有节古人有言曰畏首畏尾身其余几多则多矣抑君似鼠夫䑕昼伏夜动不穴于寝庙畏人故也今君闻晋之乱而后作焉宁将事之非鼠如何谚所谓室于怒市于色者楚之谓矣今之与杨墨辨争道者譬如追放逸之豕豚追而还之入栏则可又复从而罥之太甚鄙语有之牵牛径人田田主夺之牛径则有罪矣夺之牛不亦甚乎蹈陆土而有沈沦之忧远巖墻而有镇压之患不意滞怒不为春夏息淹恚不为顺时怠苍梧浇娶妻而美让于其兄尾生笃信水至不去而死直躬好直证父攘羊申鸣奉法尽忠于君而执其父忠信直让此四行者圣贤之所贵也然不贵苍梧之让非让道也不取尾生之信非信所也不许直躬之直非直体也不嘉申鸣之忠非忠意也譬弃物江海以为㢘耳枉绳矫墨害着西荆然而矫枉过直惩羮吹韲毛嫱西施天下之美人也盛怨气于面不能以为好今夫惰农信地实生百谷不力于其道也窃其果稼而荒翳之齐后信人之性酬让不明于其道举全境以付人人实鸱义而有其国东方有人焉曰爰旌目将有适也而饿于道狐父之盗曰丘见而下壶餐以餔之爰旌目三餔而后能视曰子何为者也曰我狐父之人丘也爰旌目曰譆汝非盗邪胡为而食我吾义不食子之食也两手据地而欧之不出然遂伏而死狐父之人则盗矣而食非盗也以人之盗因谓食为盗而不敢食是失名实者也子墨子曰郑人三世杀其父而天加诛焉使三年不全天诛足矣今又举兵将以攻郑曰吾攻郑也顺于天之志譬有人于此其子强梁不材故其父笞之其邻家之父举木而击之曰吾击之也顺于其父之志则岂不悖哉今世俗之为説者以桀纣为有天下而臣汤武岂不过甚矣哉譬之是犹伛坐跂大自以为有知也以君子与小人相贼害也忧以忘其身内以忘其亲上以忘其君岂不过甚矣哉是人也所谓以狐父之戈钃牛矢也郑人有且置履者先自度其足而置之其坐至之市而忘操之已得履乃曰吾忘持度反归取之及反市罢遂不得履人曰何不试之以足曰宁信度无自信也且御非使王良也则必使臧获败之治非使尧舜也则必使桀纣乱之此味非饴蜜也必苦菜亭厯也畏马之辟也不敢骑惧车之覆也不敢乗是以虚祸距公利也不孝弟者或詈父母生子者所不能任其必孝也然犹养而长之为孔子之穷于陈蔡而废六艺则惑为医之不能自治其病病而不就药则悖矣今有良马不待䇿錣而行驽马虽䇿錣之不能进为此不用䇿錣而御则愚矣夫怯夫操利剑击则不能断刺则不能入及至勇武攘卷一𢷬则折脇伤干为此弃干将镆邪而以手战则悖矣禄过其功者损名过其实者削一噎之故絶谷不食一蹶之故却足不行夫山鋭则不髙水狭则不深行特者其德不厚志与天地疑者其为人不祥鲍子可谓不祥矣其节度浅深适至而止矣杨王孙倮葬以矫世曰矫世以礼倮乎如矫世则葛沟尚矣言人有歠羮而中热心中惩念见则恐而吹之申生雉经晋不絶䋲子胥自沈吴不断水世人见当今之文薄也狎侮非之则谓上世朴质下世文薄犹家人子弟不谨则谓他家子弟谨良矣今五色虽陈目不敢视五味虽存口不得尝以言争而获胜则可焉有勺药为荼蓼西施为嫫母忽而不欲哉或覩富贵之过因惧而背之是犹见食之有噎因终身不飱耳岂可以百虑之一失而谓经典之不可用以日月曽蚀之故而谓𤣥象非大明哉昔王莽引典坟以饰其邪不可谓儒者皆为篡盗也相如因鼔琴以窃文君不可谓雅乐主于淫佚也然不可以黔娄原宪之贫而谓古者无陶朱猗顿之富不可以无盐宿瘤之丑而谓在昔无南威西施之美噎死者不可讥神农之播谷烧死者不可怒燧人之钻火覆溺者不可怒帝轩之造舟酗醟者不可非杜仪之为酒岂可以栾大之邪伪谓仙道之果无乎是犹见赵髙董卓便谓古无伊周霍光见商臣冒顿而云古无伯竒孝己也夫畏水者何必废舟楫忌伤者何必弃斧斤何必裸袒以诡彼已断粒以刺玉食哉先生慕嘉遁之偏枯不觉捐华之患害也务乎单豹之养内未覩暴虎之犯外也是闻涉水之或溺则谓乗舟者皆败以商臣之凶逆则谓继体无类也何必虑火灾而壊屋室畏风波而填大川乎譬于防火水中避溺山隅庄周妇死而歌夫通姓命者以卑及尊死生不悼不可论也夫象见死皮无远近必泣周何忍哉文帝黄初二年筑陵云台七年三月筑九华台楼观精巧先称平衆木轻重然后造无锱铢相结台虽高峻常随风揺动而终无倾倒之理明帝登台惧其势危别以大木扶持之楼即頺壊论者谓轻重力偏也昔有一人往至他舍见他屋舍墻壁涂治其地平正清浄甚好便问之言用何和泥得如是好主人荅言用稻谷䴬水浸令熟和涂泥壁故得如是愚人即便而作念言若纯以稻䴬不如合稻而用作之壁可白浄泥治平好便用稻谷和泥用涂其壁望得平正反更髙下壁都坼裂虚弃稻谷都无利益昔有一长者遣人持钱至他园中买菴婆罗果而欲食之而勅之言好甜美者汝当买来即便持钱往买其果果主言我此树果悉皆美好无一恶者汝尝一果足以知之买果者言我今当一一尝之然后当取若但尝一何以可知寻即取果一一皆尝持来归家长者见已恶而不食便一切都弃譬如田舍人初不识盐见人以盐着种种肉菜中而食问言何以故尔语言此盐能令诸物味美故此人便念此盐能令诸物美自味必多便空抄盐满口食之咸苦伤口而问言汝何以言盐能作美人言痴人此当筹量多少和之令美云何纯食盐如风能使船风过则壊船譬如愚人不识饮食种具闻酱是衆味主便纯饮酱失味致患譬如食虽香美过噉则病汝説一切皆空甚可畏也安舍有法而爱空乎如昔狂人令绩师绩绵极令细好绩师加意细若微尘狂人犹恨其麤绩师大怒乃指空示曰此是细缕狂人曰何以不见师曰此缕极细我工之良匠犹且不见况他人耶狂人大喜以付织师师亦効焉皆蒙上赏而实无物汝之空法亦由此也昬暗噎噎其阴虺虺其靁叔兮伯兮褎如充耳折柳樊圃狂夫瞿瞿不能晨夜不夙则莫具曰予圣谁知乌之雌雄瞻彼中林侯薪侯蒸民今方殆视天梦梦人莫知其子之恶莫知其苗之硕人莫不饮食也鲜能知味也纵毛炉炭之上幸不焦投卵千金之下望必全岂不殆哉臣闻桀登髙自知危然不知所以自安也前据白刃自知死而不知所以自存也惑者知返迷道不远愿大王察之盲者不可示以文绣聋者不可语以调声古与今如一丘之貉闇昧不覩日月之光聋昬不闻雷霆之震朱紫同色清浊不分慌若迷涂失偶黡如深夜撤烛水激则波起炁乱则智昏昏智不可以为正波水不可以为平瞽者无以与乎文章之观聋者无以与乎钟鼓之声岂唯形骸有聋盲哉夫知亦有之盲者无以与乎眉目颜色之好瞽者无以与乎青黄黼黻之观今君人者急逐乐而缓治国岂不过甚矣哉譬之是犹好声色而恬无耳目也今使人生而未尝睹刍豢稻粱也惟菽藿糟糠之为睹则以至足为在此也俄而粲然有秉刍豢稻粱而至者则瞲然视之曰此何怪也彼臭之而无嗛于鼻尝之而甘于口食之而安于体则莫不弃此而取彼矣今以夫先生之道仁义之统以相羣居以相持养以相藩饰以相安固邪以夫桀跖之道是其为相县也几直夫刍豢之县糟糠尔哉然而人力为此而寡为彼何也曰陋也目不能决黒白之色则谓之盲耳不能别清浊之声则谓之聋心不能审得失之地则谓之狂盲则不能避昼日之险聋则不能知雷霆之害狂则不能免人间法令之祸诗曰墨以为明狐狸其苍此言上幽而下险也张仪欲以秦韩与魏之势伐齐荆而惠施欲以齐荆偃兵二人争之羣臣左右皆为张子言而以攻齐荆为利而莫为惠子言惠子因説不可不察也夫齐荆之事也诚利一国尽以为利是何智者之衆也攻齐荆之事诚不利一国尽以为利何愚者之衆也凡谋者疑也疑也者诚疑以为可者半以为不可者半今一国尽以为可是王亡半也刧主者固亡其半者也客有教燕王为不死之道者王使人学之所使学者未及学而客死王大怒诛之王不知客之欺已而诛学者之晚也夫信不然之物而诛无罪之臣不察之患也且人所急无如其身不能自使其无死安能使王长生哉纣为长夜之饮懽以失日问其左右尽不知也乃使问箕子箕子谓其徒曰为天下主而一国皆失日天下其危矣一国皆不知而我独知之吾其危矣辞以醉而不知闇主则不然所爱习亲近者虽邪枉不正不能见也疏远卑贱者虽竭力尽忠不能知也有言者穷之以辞有諌者诛之以死如此而欲照海内存万方是犹塞耳而听清浊掩目而视青黄也其离聪明则亦远矣不闻道术之人则寡于得失不知乱之所由芼芼乎其犹醉也昔桀罪谏者纣焚圣人剖王子比干之心袁氏之妇络而失其纪其妾告之怒弃之夫亡者岂斯人知其过哉耆蒙睡眠不知东西嵗君失理命直为曲左眇右盲视闇不明右目无瞳偏视寡明十步之外不知何公戴缾望天不见星辰昧视无光夜不见明朝不见光夜不见明蔽镜无光不见文章日有光月有明三年不目日视必盲三年不目月精必蒙次七修侏侏比于朱儒测曰侏侏之修无可为也次二盲征否测曰盲征否明不见道也初一瞢复晱天不覩其轸测曰瞢复晱天无能见也次三师或导射豚其埻测曰师或导射无以辨也次五倍明仮光触蒙昬言不识味者并甘臭恶不知人者信任谗佞言川水夏浊而秋清伤君无有清明之时言今世之君迷惑谗佞反表以为里倒裳以为衣而不能知也亡国之君不知去贪暴施仁惠若无骨之虫春生秋死不知冬寒之有氷雪夫五音不闻无以别宫商五色不见无以别𤣥黄儒生不览犹为闭闇况庸人无篇章之业不知是非其为闭闇甚矣此则土木之人耳目俱足无闻见也然而浅见之徒区区所守甘于荼蓼而不识蜜酣于醨酪而不赏醇醪知好生而不知有养生之道知畏死而不信有不死之法知饮食过度之速疾病而不能节肥甘于其口也知极情恣欲之致枯损而不知割怀于所欲也小人之知未知所向犹泉初发蒙蒙然也问其造屋不必知楣横而棁竖也问其为田不必知稷早而黍穉也户服艾以盈要兮谓幽兰其不可佩览察草木其犹未得兮岂珵美之能当君所察者三年不可以不知不知时与不时譬犹春不耕也不知行与不行譬以方为轮也不知宜与不宜譬以锦缘荐也鼻不知臭为齆人不知是非为闭宋阳里华子中年病忘朝取而夕忘夕与而朝忘在途则忘行在室则忘坐犹如闇夜所见不真如或见昧粗精识迷徼妙不啻隔纱而视日奚殊认鹿以为牛犹如盲人虽在人间日月之下而竟不知日月光明何以故日光皎然盲者不见如人有眼无外光明不能覩见所有色像住于幽闇间犹如蝙蝠类譬如阙壊眼不能见衆色譬如盲人至大宝洲行住坐卧不见衆宝所谓肤翳覆眼重云隠月如人穿井瓶中灯燄犹如无灯明而入于闇室覩彼衆生展转五道始终周旋如磨不定远道暗昧如夜发箭譬如人眼翳见妙珍宝谓为不浄仆谓饵辛者不知辛之为辛而无羡于甜香悦臰者不觉臰之为臰而弗躭椒兰皆由放散情虑扰乱心神似风里之灯譬波中之月揺漾轻动浮游汎滥影既不现照岂得明日月岂不浄耶而盲者不见对曰是盲者过非日月咎舍利弗衆生罪故不见如来佛国严浄非如来咎日月岂不明不见自由声目佛土岂不浄罪秽故不覩乖异九三舆説辐夫妻反目睽火动而上泽动而下二女同居其志不同行上火下泽睽君子以同而异水火相息二女同居其志不相得曰革九三艮其限列其夤厉薫心天道西转水流东注是天与水相违而行水火二物共成烹饪理应相济今火在上而炎上泽居下而润下无相成之道所以为乖夤当中嵴之肉也既止加其身之中则上下不通之义也夤既分列身将丧亡故忧危之切薫灼其心矣然则君臣共治大体若身大体不通则君臣不接君臣不接则上下离心列夤则身亡离心则国丧习习谷风以阴以雨黾勉同心不宜有怒既阻我德贾用不售羔裘豹祛自我人居居羔裘豹褎自我人究究白华菅兮白茅束兮之子之远俾我独兮习习谷风维山崔嵬无草不死无木不萎忘我大德思我小怨骍骍角弓翩其反矣兄弟昬姻无胥远矣瞻彼中林甡甡其鹿朋友已谮不胥以谷人亦有言进退维谷角弓殳兄刺幽王也不亲九族而好谗佞骨肉相怨盛夏养万物之时草木枝叶犹有萎藁者朋友虽以恩相养亦安能不时有小讼乎视彼林中其鹿相辈耦行甡甡然衆多今朝廷羣臣皆相欺背不相与以善道言其鹿之不如鲁事晋犹女之事夫不敢过差而晋有罔极之心反二三其德鼻之与强犹晋人之与楚人也晋人见楚人之急带劔而缓之楚人恶其缓而急之一尺布尚可缝一斗粟尚可舂兄弟二人不相容张陈之交犹如父子擕手秦拊翼俱起据国争权还为豺虎使股肱分成二体匈膂絶为异身乖琴瑟之至和违盐梅之相济王爵不相加妇姑位不定各恃衆怙力将人人棊跱以观成败不肯同心共胆率徒旅进一尺缯好童童一升粟饱蓬蓬兄弟二人不能相容天气上腾地气下降二象分离万物不交也居者不知负戴之劳从旁议者与当局者异忧背北相憎心意不同如火与金播木折枝与母别离夫妇相背和气弗处阴阳俱否庄姜无子两心不同或欲西东踬马破车恶妇破家青蝇污白恭子离居五星六意岐道多怪口不从心欲东反西与意乖戾动举失便寒暑不当轨度失常贾辛丑恶妻不安夫两人俱醉相与悖戾氷炭异室仁道闭塞踈类异路心不相慕牝牛牡猳鳏无室家日走月步趋不同舍三虎上山更相距哮心志不亲如仇与怨次五胶漆释弓不射角木离测曰胶漆失信不结也次八两兕鬭一角亡不胜丧测曰两兕鬭亡角丧也初一圜方杌棿其内窽换测曰圜方杌棿内相失也一源十流天水违行而讼者纷如也人生有所贵尚出门各异情朱紫更相夺色雅郑异音声指人之所短遂已之所长以盖其失犹晋楚带劔逓相诡反也茍失其心同衾为远一尺帛可缝而共衣一斗粟可舂而共食况以天下之广而不相容也兄弟相依当如衡轨而今殊迹牵牛有名不堪服车亦犹有兄弟之名而不得同聚如彼翰林鸟䨇栖一朝只如彼游川鱼比目中路析君如秋日云妾似突中烟髙下理自殊一乖两絶天山立峙各于其所无相顺之时犹君在上臣在下恩敬不与相通詾詾謷謷至相烹煑譬如有蛇尾语头言我应在前头语尾言我恒在前何以卒尔头果在前其尾纒树不能得去放尾在前即堕火坑烧烂而死昔捕鸟师张罗网于泽上以鸟所食物着其中衆鸟命侣竞来食之鸟师引网衆鸟尽堕网中时有一鸟大而多力身举此网与衆俱飞而去鸟师见影随而逐之有人谓鸟师曰鸟飞虚空而汝步逐何其愚哉鸟师荅曰不如来告彼鸟日暮要求栖宿进趣不同如是当堕其人故逐不止日已转暮仰观衆鸟飜飞争竞或欲趣东或欲趣西或望长林或欲赴涧争竞不止须臾便堕鸟师还得次而杀之石立土踊天地之痤赘也山崩地䧟天地之痈疽也冲风暴雨天地之奔气也雨泽不降川渎涸竭天地之燋枯也喻林卷四十七喻林卷四十八钦定四库全书喻林卷四十八明徐元太撰人事门倒置緑兮衣兮緑兮黄里緑兮衣兮緑兮黄裳山有扶苏隰有荷华不见子都乃见狂且山有乔松隰有游龙不见子充乃见狡童舟人之子熊罴是裘私人之子百僚是试隰桑刺幽王也小人在位君子在野鹙也鹤也皆以鱼为美食者也鹙之性贪恶而今在梁鹤洁白而反在林幽王养褒姒而馁申后近恶而远善为绿衣兮当先染丝而后制衣是汝妇人之所为汝何故乱之先制衣而后染使失制度也以兴嫡在先而尊贵妾在后而卑贱是汝贱妾之所为汝何故乱之令妾在先而尊嫡在后而卑是乱嫡妾之礼失本末之行间色之緑不当为衣犹不正之妾不宜嬖宠今绿兮乃为衣兮间色之緑今为衣而见正色之黄反为里而隠以兴今妾兮乃蒙宠兮不正之妾今蒙宠而显正嫡夫人反见踈而微緑衣以邪干正犹妾以贱陵贵山上有扶苏之木隰中有荷华之草木生于山草生于隰髙下各得其宜以喻君子在上小人在下亦是其宜今忽置小人于上位置君子于下位是山隰之不如也山上有枯藁之松木隰中有放纵之龙草松木虽生髙山而柯条枯藁龙草虽生于下隰而枝叶放纵喻忽之养臣君子在于上位则不加恩泽小人在于下位则禄赐丰厚言忽养臣颠倒失其所也𤣥文幽处兮蒙谓之不章离娄微睇兮瞽以为无明变白而为黒兮倒上以为下鳯凰在笯兮鸡雉翔舞同糅玉石兮一槩而相量鸾鳯伏窜兮鸱枭翺翔阘茸尊显兮谗䛕得志圣贤逆曵兮方正倒植世谓伯夷贪兮谓盗跖㢘莫邪为顿兮铅刀为铦于嗟嘿嘿兮生之无故斡弃周鼎兮而宝康瓠腾驾罢牛兮骖蹇驴骥垂两耳兮服盐车章甫荐屦兮渐不可久子独不见鸱枭之与鳯凰翔乎兰芷芎䓖弃于广野蒿萧成林使君子退而不显衆公等是也资娵娃之珍髢兮鬻九戎而索赖鳯皇翔于蓬陼兮岂鴐鵞之能㨗骋骅骝以曲囏兮驴骡连蹇而齐珍萧艾于重笥兮谓蕙芷之不香斥西施而弗御兮羁要袅以服箱公卿所举率党其私所谓放鸱枭而囚鸾鳯燕石缇袭以华国兮和璞遥弃于南荆夏像韬尘于市北兮瓶罍抗方于两楹鸾凰耿介而偏栖兮兰桂背时而独荣倒戈授人必至之祸冠履倒错珪甑莫辩墨以为明狐而为苍以一为二以二为三公不能禁也仁人诎约暴人衍矣忠臣危殆谗人服矣璇玉瑶珠不知佩也杂布与锦不知异也闾娵子奢莫之媒也嫫母刁父是之喜也以盲为明以聋为聪以危为安以吉为凶螭龙为蝘蜓鸱枭为鳯凰夫有天赏得为主而未常得主之实此之谓大悲是正坐于夕室也其所谓正乃不正矣夫本末舛逆首尾横决国制抢攘非有纪也披羊裘而赁固其事也貂裘而负笼甚可怪也鳯鸟不识珍宝枭鸱头尾颠倒不知绪处首阳为拙柱下为工楚国户服白蒿满其要𢃄以为芬芳反为幽兰臭恶为不可佩也以言君亲爱谗佞憎远忠直贤良而不宜近之也麋当在山林而在庭中蛟当在深渊而在水涯以言小人宜在山野而陞朝廷贤者当居尊官而为仆𨽻也言世人皆弃崑山之玉大泽之龟反相与重贵小石也言闇君贵佞伪贱忠直也言君乃拔去芝草贱弃橘柚种植芋荷养育苦李爱重小人斥逐君子也言君放远要褭英俊之士而驾槖驼任使罢驽钝朽之人而弃明贤之士也言甂瓯之器登明堂周鼎反入于深渊之水言小人任政贤者隠思也痛鳯兮远逝仁智之士遁世去也畜鴳兮近处畜养佞䛕而亲附也鲸鱏兮幽潜大贤隠匿窜林薮也从虾兮游陼小人并进于朝廷也言葛有正直之枝抑弃枯藁而不见采朽壤恶者满车陞进反见珍重御尊显以言真正之人弃于山野佞曲之臣陞于显朝也言与多力乌获同车骖乗令仁贤邵公执役养马失其宜者也言甘棠香美之木枯于草中而不见御反种蒺藜棘刺之木满于中庭以言远仁贤近谗贼也言蔡女美好反见贬黜而去离帷幄戎狄丑妇反入椒房被五綵绣衣夫人之服也言葛藟恶草乃缘于桂树鸱鸮贪鸟而集于木兰以言小人进在显位贪佞升为公卿者也言西施美好弃于后宫不见进御仳倠丑女反倚立徧两楹之间侍左右也言乃藏九鼎于江淮之中反炊土釡于堂宇之上犹言弃贤智近愚顽者也言乃破伯牙号钟所鼓之鸣琴反持凡人小筝急张其絃而弹之以言世憎恶大贤之言亲信小人之语也言退却骐骥以转物徙重车乗驽顿驴驘反以奔走驰逐急疾失其性也以言役使贤者令之负担进用顽愚以任政职亦失其志也言鸣鸠鸟轻佻巧利乃栖于桑榆居茂木之上鼓翼而鸣得其所也此言谗佞弄口妄説以居尊位得志意也不辨黑白弃玉取石虎羊同羣且夫含血气物之生也行则背在上而腹在下其病若死则背在下而腹在上何则背肉厚而重腹肉薄而轻也贤儒俗吏并在当世有似于此将明道行则俗吏载贤儒贤儒乗俗吏将闇道废则俗吏乗贤儒贤儒处下位犹物遇害腹在上而背在下也且背法天而腹法地生行得其正故腹背得其位病死失其宜故腹反而在背上非唯腹也凡物仆僵者足又在上贤儒不遇仆废于世踝足之吏皆在其上东方朔曰目不在面而在于足救昧不给能何见乎弃此荪芷袭彼萧艾夫以玉为石者亦将以石为玉矣以贤为愚者亦将以愚为贤矣以石为玉未有伤也以愚为贤者亡之诊盖诊亡者虽存而必亡犹脉死者虽生而必死也可勿慎乎背公之俗弥剧正直之道遂壊于是斥鷃因惊风以凌霄朽舟託迅波而电迈鸾鳯卷六翮于丛棘鹢首滞潢污而不擢矣驽蹇矫首于琱辇駥骥委牧乎林垧于是鼖鼓戢雷霆之音鞉鞞咨蝶鼛之响芳蕙芟夷臭鲍佩御𤣥鬯倾弃而不羞醨酪専灌于圆丘汗血驱放而垂耳跛蹇驰骋于銮轩此古人之所以怀沙负石赴流鱼𦵏而不堪与之同世也养豺狼而殱驎虞殖枳棘而翦椒桂殷雷輷磕于龙潜之月凝霜肃杀乎朱明之运小畜髀之反页之传曰髀之反股在上也页之首在下也苏粪壤以充帏兮谓申椒其不芳蝉翼为重千钧为轻黄钟毁弃瓦釡雷鸣谗人髙张贤士无名顺帝之末京师謡曰直如弦死道边曲如钩反封侯方世俗之幽昏兮眩白黒之美恶放山川之龟玉兮相与贵夫砾石握剞劂而不用兮操规榘而无施骋骐骥于中庭兮焉能极夫远道置猿狖于櫺槛兮夫何以责其㨗巧驷跛鼈而上山兮吾固知其不能陞释管晏而任臧获兮何权衡之能称箟簬杂于黀蒸兮机逢矢以射革伊优北堂上肮脏倚门边枭鸮既以成羣兮𤣥鹤弭翼而屏移蓬艾亲入御于牀第兮马兰踸踔而日加弃捐西施媞媞而不得见兮嫫母勃屑而日侍桂蠧不知所淹留焉蓼虫不知徙乎葵菜亲谗谀而踈贤圣兮讼谓闾娵为丑恶愉近习而蔽远兮孰知察其黑白行明白而曰黒兮荆棘聚而成林江离弃于穷巷兮蒺藜曼乎东厢贤者蔽而不见兮谗䛕进而相朋枭鸮并进而俱鸣兮鳯皇飞而髙翔斥逐鸿鹄兮近习鸱枭斩伐橘柚兮列树苦桃鸾皇孔鳯日以远兮畜凫鴐鵞鸡鹜满堂坛兮鼃黾游乎华池要褭奔亡兮腾驾槖驼铅刀进御兮遥弃太阿拔搴𤣥芝兮列树芋荷橘柚委枯兮苦李旖旎甂瓯登于明堂兮周鼎潜乎深渊今反表以为里兮颠裳以为衣戚宋万扵两楹兮废周邵于遐夷却骐骥以转运兮腾驴驘以驰逐蔡女黜而出帷兮戎妇入而綵绣服庆忌囚于阱室兮陈不占战而赴围破伯牙之号钟兮挟人筝而弹纬藏珉石于金匮兮捐赤瑾于中庭韩信蒙于介胄兮行夫将而攻成莞芎弃于泽洲兮瓟蠧于筐簏麒麟奔于九臯兮熊罴羣而逸囿折芳枝与璚华兮树枳棘与薪柴掘荃蕙与射干兮耘藜藿与蘘荷伤明珠之赴泥兮鱼眼玑之坚藏同驽驘与乗驵兮杂班駮与阘茸葛藟虆于桂树兮鸱鸮集于木兰偓促谈于廊庙兮律魁放乎山间恶虞氏之箫韶兮好遗风之激楚潜周鼎于江淮兮㸑土鬵于中宇播规榘以背度兮错权衡而任意操䋲墨而放弃兮倾容幸而侍侧甘棠枯于丰草兮藜棘树于中庭西施斥于北宫兮仳倠倚于弥楹乌获戚而骖乗兮燕公操于马圉蒯瞶登于清府兮咎繇弃于壄外菀蘼芜与菌若兮渐藁本于洿渎淹芳芷于腐井兮弃鸡骇于筐簏执棠谿以刜蓬兮秉干将以割肉筐泽㵼以豹鞹兮破荆和以继筑载约屦而正朝服兮降皮弁以为履宝砾石于庙堂兮面隋和而不眠𣢾冬而生兮凋彼叶柯瓦砾进宝兮捐弃隋和铅刀厉御兮顿弃太阿骥垂两耳兮中坂蹉跎蹇驴服驾兮无用日多修洁处幽兮贵宠沙劘鳯皇不翔兮鹑鴳飞扬指正义兮为曲訿璧玉兮为石鹘鵰游兮华屋鵕䴊栖兮柴簇菽藟兮蔓衍芳虈兮挫枯朱紫兮杂乱曽莫兮别诸贪枉兮党比贞良兮茕独鹄窜兮枳棘鹈集兮帷幄蕠兮青葱藁本兮萎落茅丝兮同䋴冠屦兮共絇督万兮侍宴周邵兮负刍白龙兮见射霛龟兮执拘宝彼兮沙砾捐此兮夜光椒瑛兮湼污葈耳兮充房鸾鸟鳯皇日以远兮燕雀乌鹊巢堂坛兮露申辛夷死林薄兮腥臊并御芳不得薄兮痛鳯兮远逝畜鴳兮近处鲸鱏兮幽潜从虾兮游陼堇荼茂兮敷疏蘅芷彫兮莹嫇秽盃盂之周用令瑚琏以抗阁恨骡驴之进庭屏骐骥于沟壑鸋鴂轩翥鸾鳯挫翮啄碎琬琰宝其瓴甋淳于髠至邻家见其灶突之直而积薪在傍谓曰此且有火使为曲突而徙薪邻家不听后果焚其屋邻家救火乃灭烹羊具酒谢救火者不肯唿髠智士讥之曰曲突徙薪无恩泽燋头烂额为上客盖伤其贱本而贵末也俚语云州县符如霹雳得诏书但以挂壁二至改度乖错委曲隆冬大暑盛夏霜雪犹如有人济海求宝不取真珠直取金精亦如有人弃妙音声而听恶响如舍正室而爱婢妾如舍金器而取瓦盂如弃甘露法味而食恶毒食如舍善男子而亲诸恶友如弃良医而信巫鬼如舍元始天尊甘露法食而服魔怨种种恶味如有贫人得无价宝弃而翻取迦遮末尼如有饥人得百味食弃而求噉稊稗等饭譬如愚人舍月礼事星宿惑乱上九睽孤见豕负涂载鬼一车先张之弧后説之弧匪寇婚媾往遇雨则吉蓼蓼然长大者正是莪也而不精审视之以为非莪反谓之维蒿如当路筑室得人而与之谋所为路人之意不同故不得遂成也譬欲秦而更楚假南路于东寻适鄢郢而迷涂入邯郸而失步惑者狂者木石之朴也而道义未戴焉秦人逢氏有子少而惠及壮而有迷罔之疾闻歌以为哭视白以为黒飨香以为朽尝甘以为苦行非以为是意之所之天地四方水火寒暑无不倒错者焉其父之鲁过陈遇老耼因吿其子之证老耼曰汝庸知汝子之迷乎今天下之人皆惑于是非昏于利害同疾者多固莫有觉者且一身之迷不足倾一家一家之迷不足倾一乡一乡之迷不足倾一国一国之迷不足倾天下天下尽迷孰倾之哉向使天下之人其心尽如汝子汝则反迷矣哀乐声色臭味是非孰能正之且吾之言未必非迷而况鲁之君子迷之邮者焉能解人之迷哉三人行而一人惑所适者犹可致也惑者少也二人惑则劳而不至惑者胜也而今也以天下惑予虽有祈向不可得也水动而影揺人不以定美恶水势𤣥也瞽者仰视而不见星辰不以定有无用精惑也冥冥而行者见寝石以为伏虎也见植木以为后人也冥冥蔽其明也醉者越百步之沟以为蹞步之浍也俯而出城门以为小之闺也酒乱其神也厌目而视者视一为两掩耳而听者听漠漠以为汹汹势乱其官也齐景公游少海𫝊骑从中来谒曰婴疾甚且死恐公后之景公遽起𫝊骑又至景公曰趋驾烦且之乗使驺子韩枢御之行数百步以驺为不疾夺辔代之御可数百步以马为不进尽释车而走以烦且之良而驺子韩枢之巧而以为不如下走也毁誉成党衆口熏天贤不肖不分以此治国贤主犹惑之也又况乎不肖者乎邻父有与人邻者有枯梧树其邻之父言梧树之不善也邻人遽伐之邻父因请而以为薪其人不説曰邻者若此其险也岂可为之邻哉此有所宥也夫请以为薪与弗请此不可以疑枯树之善与不善也齐人有欲得金者清旦被衣冠往鬻金者之所见人操金攫而夺之吏搏而束缚之问曰人皆在焉子攫人之金何故对吏曰殊不见人徒见金耳此真大有所宥也夫人有所宥者固以昼为昏以白为黒以尧为桀宥之为败亦大矣夫衆口之毁誉浮石沈木羣邪所抑以直为曲视之不察以白为黒夫曲直之异形白黑之异色乃天下之易见也然自谬也或不能分明其是非者衆邪误之矣事之适乱如地形之惑人也机渐而往俄而东西易面人不自知也故墨子见衢路而哭之悲一跬而缪千里也今陈卒设兵两军相当将施令曰斩首拜爵而屈挠者要斩然而队阶之卒皆不能前遂斩首之功而后被要斩之罪是去恐死而就必死也故利害之反祸福之接不可不审也事或欲之适足以失之或避之适足以就之楚人有乗船而遇大风者波至而自投于水非不贪生而畏死也惑于恐死而反忘生也故人之嗜慾亦犹此也北楚有任侠者其子孙数諌而止之不听也县有贼大搜其庐事果发觉夜惊而走追道及之其所施德者皆为之战得免而遂反语其子曰汝数止吾为侠今有难果頼而免身而谏我不可用也知所以免于难而不知所以无难论事如此岂不惑哉宋人有嫁子者告其子曰嫁未必成也有如出不可不私藏私藏而富其于以复嫁易其子听父之计窃而藏之若公知其盗也逐而去之其父不自非也而反得其计知为出藏财而不知藏财所以出也为论如此岂不悖哉今夫僦载者救一车之任极一牛之力为轴之折也有加辕轴其上以为造不知轴辕之趣轴折也楚王之珮玦而逐兔为走而破其玦也因珮两玦以为之豫两玦相触破乃逾疾乱国之治有似于此故通于道者如车轴不运于已而与毂致千里转无穷之原也不通于道者若迷惑告以东西南北所居聆聆一曲而辟然忽不得复迷惑也故终身𨽻于人辟若俔之见风也无须臾之间定矣穷乡多曲学小辩害大知巧言使信废小惠妨大义言周家建立德化其道平直公方所履无失而言芜秽倾危者心惑意异也以平直为倾危则以忠正为邪枉也言世人愚惑恶虞舜箫韶之乐反好俗人淫泆激楚之音犹恶典谟忠正之言而好谄䛕之説也道陟多坂胡言连蹇译瘖且聋莫使道通三痴俱走迷路失道惑不知归反入患口二人异趣反覆迷惑一身五心乱无所得痴狂妄作心诳善惑迷行失路不知南北三痴且狂欲之平乡迷惑失道不知昏明客指东西未得便安鼻目易处不知香臭一身三口语无所主东西南北迷惑失道心西意东事无成功次八迷目逹腹测曰迷目逹腹外惑其内也次二迷腹逹目测曰迷腹逹目以道不明也不智之人辩慧怀给不知所裁之犹弃骥而惑不知所诣也夫寻常咫尺之近理人间取舍之细事沈浮过于金羽皂白分于粉墨而抱惑之士犹多不辨焉或奔车走马赴阬谷而不惮以九折之坂为螘封或登危蹋颓虽堕坠而不觉以吕梁之渊为牛迹也视泰山如弹丸见沧海如盘盂疢美而无直亮之鍼艾羣惑而无指南以自反以二缶钟惑而所适不得者言各自信据故不知所之今指犬似人转白似黒则不类矣转以类推以此象彼谓犬似玃玃似狙狙似人则犬似人矣谓白似缃缃似黄黄似朱朱似紫紫似绀绀似黒则白成黑矣海濵居者望岛如舟望舟如凫而须舟者不造岛射凫者不向舟知是望远目乱而心惑也山底行者望岭树如簪视岫虎如犬而求簪者不上树求犬者不往唿知是望髙目乱而心惑也白黑相渝能无微乎是非相扰能无散乎臣犹吴牛见月而喘尧舜之智桀纣以为不智尧舜以为智恶知尧舜之非桀纣桀纣之非尧舜乎良御惑燕楚玅察乱渑淄今有疑者所谓蚌异蛤二五为非十也倾耳求音不闻霆击澄神密眠岂觌山髙同昧其本而竞谈其末犹未识辰纬而意断南北羣迷暗争失得无准如盲人自无所见引人路途转转迷惑而不知觉如盲不见道进尺不知寸虽有四衢路随意任奔驰譬如有人行路拾得遗箧开箧视镜自见其影谓是箧主心地惶怖稽首而谢弃之而去衆生迷惑舍真取伪弃本寻末亦复如是身口意业有四种惑何等为四一者贪惑二者痴惑三者淫惑四者唝嗃惑所谓唝嗃惑者诈言道术无真实相譬如道士观不净时见所着衣服悉是皮相而实非皮所可食噉皆作虫相而实非虫观好美羮作粪秽汁相而实非粪秽观所食乳酪犹如髓脑而实非髓脑观骨碎秣犹如粉相而实非粉譬如人醉其心眩乱视诸山川城郭宫殿日月星辰皆悉廻转譬如有人欲见大海既至海㟁返观牛迹作是念言大海中水浅深多少岂及此耶如有工匠欲造大殿如天帝释殊胜殿量见彼殿已而返揆摸日月宫殿如彼渴人愚痴无智为热所逼见动阳熖于无水中妄生水想譬如见熖而生水想实无有水以眼乱故譬如盛日舒光烛地气蒸飘动犹如水流渴兽迷惑向之奔走譬如有人闻俱耆罗声又见其形寻复见乌而生迷惑作是説言俱耆罗俱耆罗汝等如是非法为法守䕶非法如彼见乌谓俱耆罗譬如有愚夫见雹生妄想谓是琉璃珠取己执持归置之瓶器中守䕶如真宝不久悉融消空想黙然住于余真琉璃亦复作空想如有士夫度大旷野闻合羣鸟鸣时彼士大夫畏是鸟声谓有刼贼异道而去入空泽中至虎狼处为虎所食如游旷野指东谓为西譬如夏热或有贾客失衆伴辈独在后行上无伞盖足下无履体面汗出脣口焦干热炙身躯张口吐舌劣极甚渴四顾望视其心迷惑遥见野马意谓是水谓为不远尽力驰走趣于野马身劣益渴遂更困顿日转晚暮时向欲凉不见野马无有此水心既觉之是热盛炎之所作耳修行自念吾本亦然渴于情欲追之不息着终始爱还自焦然迷为疑想痴网所盖野马见惑吾从久远傥有是心贪着于我昔有愚人其妇端正情甚爱重妇无贞信后于中间共他交往邪婬心盛欲就傍夫舍离已壻于是密语一老母言我去之后汝可赍一死妇女尸安着屋中语我夫言云我已死老母于后伺其夫主不在之时以一死尸置其家中及其夫还老母语言汝妇已死夫即往视信是己妇哀哭懊恼火积薪油烧取其骨以囊盛之昼夜怀挟妇于后时心厌傍夫便还归家语其夫言我是汝妻夫荅之言我妇久死汝是阿谁妄言我妇乃至二三犹故不信如彼外道闻他邪説心生惑着谓为真实永不可改虽闻正教不信受持昔干陀衞国有诸伎人因时饥俭逐食他土经婆罗新山而此山中素饶恶鬼食人罗刹时诸伎人㑹宿山中山中风寒然火而卧伎人之中有患寒者着彼戏衣罗刹之服向火而坐时行伴中从睡寤者卒见火边有一罗刹竟不谛观舍之而走遂相惊动一切伴侣悉皆逃奔时彼伴中着罗刹衣者亦复寻逐奔驰絶走诸同行者见其在后谓欲加害倍増惶怖越度山河投赴沟壑身体伤破疲极委顿乃至天明方知非鬼譬如无目人得蛇以为璎珞有目人语是蛇非是璎珞如人闇中见似人物谓是实人而生畏怖又如恶狗临井自吠其影水中无狗但有其相而生恶心投井而死如人目翳视清浄珠见其目影便谓珠不浄譬如衆生盲人彼未曽见象为彼盲人将示象诸生盲者或捉象鼻或牙或耳或足或尾或背彼示已问象何相或説言如犁辕或言如杵或言如簸箕或言如碓臼或言如苕箒或言如石山如是不通逹可谓指虫迹为苍文饵螫乳为醍醐良可哀也夫导师失路则迷涂者衆致令雪山採药争取毒草深水求珠竞持瓦砾喻林卷四十八喻林卷四十九钦定四库全书喻林卷四十九明徐元太撰人事门混淆或以其酒不以其浆鞙鞙佩璲不以其长君臣贤愚适同如鸟雌雄相似谁能别异之乎屦以两只为具五为数之竒言葛屦服之贱虽有五两其数虽竒以冠緌往配而双止则非其宜悲时俗之险阸兮哀好恶之无常弃衡石而意量兮随风波而飞扬欲以鸡鹜厠鸳鸿于池沼将移瓦砾参金碧之声价致使薫犹之质均诲学庭兰萧之体等教文肆厠郑璞于周宝编鱼目于隋珠当今之世丑必托善以自为解邪必䝉正以自为僻游不论国仕不择官行不辟污曰伊尹之道也分别争财亲戚兄弟搆怨骨肉相贼曰周公之义也行无㢘耻辱而不死曰管子之趍也行货赂趣势门立私废公比周而取容曰孔子之术也此使君子小人纷然殽乱莫知其是非者也故百川并流不注海者不为川谷趣行蹖驰不归善者不为君子黄白色也衆马形也而独以色为形飞者入池之谓也牛骑同堂郭氏以亡牛马聋蒯不知声味远贤贱仁自令乱愦次六升于堂颠衣倒裳廷人不庆测曰升堂颠倒失大衆也待遇茍合之人与忠直之士曽无别异犹并纫丝与茅共为索也言患苦衆人称物量谷不知审其多少同其称平以失情实则使衆人怨也以言君不称量士之贤愚而同用之则使智者恨也言君选士用人杂用驽骏不异贤愚若驾罢牛骖以骐骥才力殊也圜泽为珠麤瑀为玑以言君不知贤愚忠佞之士犹杂鱼眼与珠玑同贯而不别也言持菎蕗香直之草杂于黀蒸烧而燃之则不识于物也以言取忠直弃之林野亦不知贤也言世人不识善恶乃以甑窐之土杂厠圭玉又使丑妇与好女同室也以言君闇惑不别贤愚也言已君不明智斥逐忠良而任用佞䛕委弃明珠而贵鱼眼乗驽驘杂骏马重班駮喜阘茸心迷意惑终不悟也君不识贤使紫夺朱世无别知之者紫朱杂厠瓦玉杂糅窃华名者蝼蜥腾于云霄失实贾者翠虬沦乎九泉于是斥鷃凌风以髙奋灵鳯卷翮以幽戢铅锋充太阿之宝犬羊佻虎狼之资矣以倾倚申脚者为妖妍摽秀以风格端严者为田舍朴騃于是释铨衡而以疏数为轻重矣弃度量而以纶集为多少矣鹑鷃栖翔鳯之条鼋鼍游升龙之川识真者所为愤结也珪璋杂于甑窐兮陇㢘与孟娵同宫繋累名利场驽骏同一辀玉与石而同匮兮贯鱼眼与珠玑驽骏杂而不分兮服罢牛而骖骥或偷合而茍进兮或隠居而深藏苦称量之不审兮同权槩而就衡或推迻而茍容兮或直言之谔谔伤诚是之不察兮并纫茅丝以为索以为圣人纯一之教不如贤者支离之术郑卫可以易咸池激楚可以陵韶武耶谓蜥蜴为神龙者非但不识神龙亦不识蜥蜴名实失当赏罚妄举是犹使尸起哭而代大匠斵也夫死人无为而子弟悲者以为死而不为哭也不与方圆而处大堂者任大匠而身无作也使尸起哭则哭者亡主人代匠斵则功不成譬若男子欲见大海者尚未见大海若见大陂池水便言是水将无是大海犹如稗麦在好麦中犹如栴檀之林乡以伊兰臭秽乱于真正譬如醍醐蜜杂以辛苦咸譬如甜药杂以咸苦不可分别栴檀与蓼蘓同芬夜光与熠燿齐晖玉石同匮猗顿为之于悒朱紫相夺仲尼为之叹息圣教绵远终使鼠璞滥名𤣥化幽微遂令鸡鳯混质如人不识金以鍮石为妙无以秽食置于宝器计失商人虑有阴雨宜用辅以佐车今其车既载重矣乃弃尔之车辅反令车载溺也以喻王政虑有倾危宜用贤以治国今其既有大政矣乃弃汝之贤人反令国政乱也车既弃辅又遇阴雨则隳败汝之车载既隳败然后请长者助我则晚矣以喻国既弃贤又遇倾败则灭亡汝之国国家既灭矣然后求贤人佐已则亦晚矣王何不及其未败用贤自辅乎劳师于戎而失诸华虽有功犹得兽而失人也安用之夫太子国之栋也栋成乃制之不亦危乎夫攻形不如越而攻心不如吴而君臣上下少长贵贱毕唿霸王臣窃以为犹之井中而曰我将为尔求火也语曰宁为鸡口毋为牛后今大王西面交臂而臣事秦何以异于牛后乎今人有谓臣曰入不测之渊而必出不出请以一䑕首为汝殉者臣必不为也今秦不可知之国也犹不测之渊也而许绾之首犹鼠首也内王于不可知之秦而殉王以鼠首臣窃为王不取也以地事秦譬犹抱薪而救火也薪不尽则火不止今王之地有尽而秦之求无穷是薪火之説也王独不见夫博者之用枭邪欲食则食欲握则握今君刼于羣臣而许秦因曰不可革何用智之不若枭也秦败魏于华魏王且入朝于秦周䜣谓王曰宋人有学者三年反而名其母其母曰子学三年反而名我者何也其子曰吾所贤者无过尧舜尧舜名吾所大者无大天地天地名今母贤不过尧舜母大不过天地是以名母也其母曰子之于学者将尽行之乎愿子之有以易名母也子之于学也将有所不行也愿子之且以名母为后也今王之事秦尚有可以易入朝者乎愿王之有以易之而以入朝为后臣闻争名者于朝争利者于市今三川周室天下之市朝也而王不争焉顾争于戎狄去王业远矣今使太子将之此无异使羊将狼也欲汤之沧一人炊之百人扬之无益也不如絶薪止火而已不絶之于彼而救之于此譬犹抱薪而救火也父子首足也昆弟四支也当使筋骨髓血动静足以相胜长短大小干用足以相衞岂有割胫致腹取骨肉以増头刬背露骨剥膏腴以禆颔而谓颅颡魁岸可得比夀松晋喉咽拥肿必能长生久视哉及今成计殊尚善也过是欲少味矣议者喻以补衣犹有所完诩恐其疽食侵滛而无限极岂有触冒死祸以解细微譬犹疗饥于附子止渴于酖毒未入膓胃已絶咽喉岂可为哉夫绁食鹰鸢欲其鸷鸷而亨之将何用哉岂敢倾根竭本寄命洪流以徼干没乎若弃绍近援而求瓒远助此假人于越以救溺子之説也此何异乎抱薪救焚扇火止沸哉无异于埋金路隅而书表于上也虽甚愚之人必将笑之若乃海运既徙而鹏翼不举永结根于南垂废神州于龙漠保左右议曰蝮蛇在手壮士解其腕且断陇道以观其变从事中郎裴诜曰蛇已螫头头可截不陛下心腹四支何处无患复诛巫咸戮扁鹊臣恐遂成桓侯膏肓之疾后虽欲疗之其如病何系狗当系颈今反系其尾何得不然非徙不足致益乃是蚕渔之所资今人知不以羊追狼蟹捕䑕而令重车弱卒与肥马悍胡相逐其不能济固宜矣发雷霆之怒争虫鸟之气爱毛反裘甚无谓也将涉千里杀骐骥而䇿蹇驴可悲之甚譬之畜狗本取其吠今以数吠杀之恐将来无复吠狗庄子曰齐人蹢子于宋者其命阍也不以完其求钘钟也以束縳其求唐子也而未始出域有遗类矣夫楚人寄而蹢阍者夜半于无人之时而与舟人鬬未始离于岑而足以造于怨也子墨子谓鲁阳文君曰今有一人于此羊牛犓㹖维人但割而和之食之胜食也见人之生饼则还然窃之曰舍予食不知日月安不足乎其有窃疾乎鲁阳文君曰有窃疾也子墨子曰楚三意之田旷芜不可胜辟灵数千不可胜见宋郑之间邑则还然窃之此与彼异乎鲁阳文君曰是犹彼也实有窃疾也我不以货事上而求迁者则如以貍饵鼠尔必不兾矣若以情事上而求迁者则如引诸絶绳而求乗枉木也愈不兾之矣争利如蚤甲而丧其掌是渠冲入穴而求利也是仁人之所羞而不为也事彊暴之国难使彊暴之国事我易事之以货宝则货宝单而交不结约信盟誓则约定而畔无日割国之锱铢以赂之则割定而欲无厌事之弥烦其侵人愈甚必至于资单国举然后己虽左尧而右舜未有能以此道得免焉者也辟之是犹使处女婴宝珠珮宝玉负戴黄金而遇中山之盗虽为之逢蒙视诎要挠腘君庐屋妾由将不足以免之鲁穆公使衆公子或宦于晋或宦于荆犂鉏曰假人于越而救溺子越人虽善游子必不生矣失火而取水于海海水虽多火必不灭矣远水不救近火也今晋与荆虽强而齐近鲁患其不救乎昔秦伯嫁其女于晋公子令晋为之饰装从衣文之媵七十人至晋晋人爱其妾而贱公女此可谓善嫁女妾而未可谓善嫁女也楚人有卖其珠于郑者为木兰之柜薰桂椒之椟缀以珠玉饰以玫瑰辑以翡翠郑人买其椟而还其珠此可谓善卖椟矣未可谓善鬻珠也君子终日行不离辎重也邦者人君之辎重主父生𫝊其邦此离其辎重者也今世上卜筮祷祠故疾病愈来譬之若射者射而不中反修于招何益于中夫以汤止沸沸愈不止去其火则止矣弗肯早为已乃堕骨肉之属而抗刭之鲁人身善制冠妻善织屦往徙于越而大困穷以其所修而游不用之乡譬犹树荷山上而畜火井中操钓上山揭斧入渊欲得所求难也方车而跖越乗桴而入胡欲无穷不可得也遗人马而解其羁遗人车而脱其轙所爱者少而所亡者多故里人谚曰烹牛而不盐败所为也壊塘以取龟发屋而求貍掘室而求鼠割脣而治龋桀跖之徒君子不与治䑕穴而壊里闾溃小疱而发痤疽舍茂林而集于枯不弋鹄而弋乌难与有图昌羊去蚤蝨而来汵穷除小害而致大贼欲小快而害大利为酒人之利而不酤则竭为车人之利而不僦则不逹握火提人反先之热夫鹊先识嵗之多风也去髙木而巢扶枝大人过之则探鷇婴儿过之则挑其卵知备远难而忘近患故秦之备胡也鸟鹊之智也强养弱抑则齐民消若衆秽之盛而害五谷夫不早絶其源而忧其末若决吕梁沛然其所伤必多矣无异于愚人反裘而负薪爱其毛不知其皮尽也崇利而简义髙力而尚功非不广壤进地也然犹人之病水益水而疾深此所谓挛朐之智而愚人之计也夫何大道之有故曰小人先合而后忤初虽乗车卒必泣血此之谓也夫犀象兕虎南夷之所多也骡驴馲駞北狄之常畜也中国所鲜外国贱之南越以孔雀珥门户崑山之旁以玉璞抵鸟鹊今贵人之所贱珍人之所饶非所以厚中国明盛德也今驘驴之用不中牛马之功鼲鼦旃罽不益锦绨之实美玉珊瑚出于崑山珠玑犀象出于桂林此距汉万有余里计耕桑之功资财之费是一物而售百倍其价一也一挹而中万钟之粟也是由弃江臯河濵而田于岭坂菹泽也匈奴贪狼因时而动乗可发飙举电至而欲以诚信之心金帛之宝而信无义之诈是犹亲跖硚而扶勐虎也今不固其外欲安其内犹家人不坚垣墻狗吠夜惊而暗昧妄行也终日逐禽罢而释之则非计也茫茫乎若行九臯未知所止浩浩乎若无网罗而渔江海虽及之三军罢弊适遗之饵也国有封疆犹家之有垣墻所以合好覆恶也室不能相和出讼邻家未为通计也载金贩狗利弃我走袍衣剥脱夏热冬寒载土贩盐难为功力争鸡失羊亾其金囊筑室水上危于一齿作蚕不织寒无所得折挺舂稷君不得食头痒搔跟无益于疾贩鼠卖鼃利少无谋买椒失粟亾我大利去辛就蓼毒愈酷甚避穽遇坑忧患日生次三闗无键舍金管测曰闗无键盗入门也次五奔鹿懐鼷得不訾测曰奔鹿懐鼷奚足功也譬诸孺子掩目巨夫之腋而曰逃可乎信用衆愚欲以致治犹若驾跛鼈而欲上山我固知其不能登也居累卵之危而图太山之安为朝露之行而思𫝊世之功岂不惑哉焚椒兰其望治由倒裳而求领何异图画骐骥以代徒行之劳遥指海水以解口焦之渴张鱼网于峻极之巅施钓缗于修木之末虽自以为得所犹未免乎迂阔也今吾子督余以诲盗之业敦余以召贼之䇿进酖酒以献酬非养夀之忠益世人不问愚智皆欲识人之多见事之广而不肯读书是欲求饱而懒营馔欲暖而惰裁衣也菖蒲去蚤蝨而来蚰蜒矾石止齿龋之痛而朽牙根躁痛虽弭必生后害此取小利而忘大利虽去轻害而负重害也一篑之土固不能障塞江河是以其身沈没也临川日暮而又相思何为汎舟而不济以相从乎寻斧始于所庇制国昩于弱下割剥富强以养贫弱何异饿耕牛乗马而饱吠犬弃干将而砺铅刀也忿飙焚衣其损多矣忿㸑之熟推甑而弃之损益多赵简子举兵伐齐有被甲士申䕶笑简子曰子何笑对曰臣乃有宿笑当桑之时臣邻家父与妻俱之田见桑中女因追之不能得还反其妻怒而去之臣笑其旷也简子曰今吾伐国失国是吾旷也还师而归亾载得舆所获益寡争鸡失牛所损更大功以才成业由才广若舍此不任防其后患是犹备风波而逆废舟楫非长计也鸱鸮所以爱养其子者适以病之爱怜养其子者谓坚固其窠巢病之者谓不知託于大树茂枝反敷之苇䓟风至䓟折巢覆有子则死有卵则破是其病也譬如有人欲求香象得此象已舍而求迹譬如饿狗舍其主食返从仆使而求觅犬唯逐块不知逐人壊终不息外道亦尔不知断生终不离死譬如狗子从大家得食不肯食之反从作务者索食譬如有人年耆极老身婴长病卧在牀席不能起止时有一人巨富饶财赍持珍宝至病人所而语之言我有缘事当至他方以宝相寄为我守䕶或十年还若二十年待我还时汝当归我彼老病人卧在牀席无有子息唯独一身彼人已去未久之间时彼病人因至命终所寄财物悉皆㪚失彼人行还求索无所譬如有人到宝渚所舍帝释青宝及大青宝金银真珠皆悉舍离大价之宝取于水精譬如有犬抟掷令怖反走逐之不趣掷者譬如痴人破车迟牛欲过险道甚难可过譬如商人计数金钱置一器中其子啼时授与一钱彼器中钱日日损减譬如大田家收入甚大丰但食不复种谷尽亦饥穷譬如有人卒患嵴偻诸医疗治医以酥涂上下着板用力痛压不觉双目一时併出譬如有人磨一大石勤加功力经厯日月作小戏牛用功既重所期甚轻破灭法炬自燋其心斫伐法树乃殖毒林不应挑其右目以治左眼如有人欲食甘露而食毒药欲求安乐而反入贼欲安隠身反服非药欲除断渴爱反饮咸水欲断媱欲反乐衆女譬如种谷虽多得收不复种种但稍稍饭虽久饭不止㑹有尽时人治生譬如蜂作蜜採取衆华勤苦积日已成人便窃取持去亦不得自食适自疲极昔有一婆罗门居家贫穷正有一㹀牛乳日得一斗以自供活闻説十五日饭诸衆僧沙门得大福德便止不复牛停至一月并取望得三斛持用供养诸沙门至满月便大请诸沙门至舍皆坐时婆罗门即入牛乳正得一斗虽久不乳而不多诸人呵骂言汝痴人云何日日不乃至一月也而望得多今世人亦如是有财物时不能随多少布施停积久后须多乃作无常水火及以身命须臾难保若当不遇一朝荡尽虚无所䕶得入栴檀林而但取其叶既入七宝山而更取水精如人以手障鉾但自伤其手鉾无所损譬如人在宝洲但得水精珠则所利益薄是忿风涛而毁舟檝也无异人苦头蝨因欲并首俱焚患在足刺遂欲通股全解不亦滥乎竭溟海而求珠浄康衢而徙石盖劳力也以好栴檀贸易瓦木以金易鍮石以银易白蜡以绢易氀褐以甘露易于恶毒譬鼠入角路穷何趣今爱荣而不知慕贤求福而不知避祸譬犹播植粃粺而欲嵗取精粮驱驾驽蹇而望腾超夐絶不亦惑哉昔有一人贫穷困苦为王作事日月经久身体羸痩王见怜愍赐一死駞贫人得已即便剥皮嫌刀钝故求石欲磨乃于楼上得一磨石磨刀令利来下而剥如是数数往来磨刀后转苦惮不能上楼悬钝上楼就石磨刀深为人笑欲须甘果翻种苦栽欲除渴乏反趣咸水譬如有牛厌患车故欲使车壊前车若壊续得后车扼其项领令反罪谏臣而求直言亦犹北行诣越岂有得邪犹揭表而令之止也君使服之于内而禁之于外犹悬牛首于门而卖马肉于内也其在后世以急刻而责恕以譌伪而课忠言非其愿意非其真而保人之弗叛悲夫是正坐于夕室也是白之悬而黑之募也是纵櫂于陆而发轫于川也其亦不可以幸而几矣彊令之笑不乐彊令之哭不悲彊令之为道也可以成小而不可以成大缶醯黄蚋聚之有酸徒水则必不可以貍致䑕以氷致蝇虽工不能以茹鱼去蝇蝇愈至不可禁以致之之道去之也桀纣以去之之道致之也罚虽重则虽严何益执弹而招鸟挥棁而唿狗欲致之顾反走喻林卷四十九喻林卷五十钦定四库全书喻林卷五十明徐元太撰人事门荒纵终风且暴顾我则笑终风且霾终风且曀不日有曀新䑓刺衞宣公也纳伋之妻作新䑓于河上而要之卢令刺荒也襄公好田猎毕弋而不修民事百姓苦之故陈古以风焉隰有苌楚疾恣也国人疾其君之滛恣而思无情慾者也女所行如是犹鸟飞行自恣东西南北时亦为弋射者所得言放纵久无所拘制则将遇伺女之间者得诛女也然淇则有岸隰则有泮以自拱持今君子反薄而弃已放恣心意曽无所拘制言淇隰之不如沔然而满者彼流水也此水之流汤汤然波流漫溢无所入既不注于海复不入大川以兴强盛者彼诸侯也此诸侯奢僭放恣无所事既不朝天子又不事侯伯鴥然而疾者彼飞隼其意欲飞则飞欲止则止自由无所畏也以喻彼诸侯欲朝则朝欲否则否自恣无所惧也鴥然而疾飞者彼飞隼则已飞而不息则又加之㳺扬妄相撃害以兴彼自恣之诸侯则已不朝天子则又加以出兵妄相侵伐鸟飞无定之物人心有定之主今鸟有所至人心反无至有鸟髙飞谓其终无所至亦至于天而止也今彼人幽王之心于何其所至乎言其心转侧无常人不知其所止无客而饮谓之从酒今若子者昼夜守尊谓之从酒也情所欲好耳所欲听目所欲视口所欲尝虽殊方偏国非齐土之所产育者无不必致之犹藩墙之物也及其游也虽山川阻险途迳修远无不必之犹人之行咫步也纵而肆之其犹烈勐火于云梦开积水乎万仭其可扑以箒篲遏以撮壤哉清论所不能复制绳墨所不能复弹遂成鹰头之蝇庙垣之鼠大过娣越姒媦陵姊风冞于陂舟㲻于水𫝊曰娣越姒长替于少也媦陵姊季僭于孟也风冞于陂过其度也舟㲻于水失其节也喘悸之息以喉为节言情欲奔竞所致过屠门而大嚼虽不得肉贵且快意当斯之时愿举泰山以为肉倾东海以为酒伐云梦之竹以为笛斩泗濵之梓以为筝食若填巨壑饮若灌漏巵其乐固难量岂非大丈夫之乐哉次五䝉柴求兕其德不美测曰䝉柴求兕得不庆也次三裳格鞶钩渝测曰裳格鞶钩无以制也五盖覆心禅门已闭六尘在念乱想常驰类狂象之无钩似戏猿之得树失道彼月而食则维其常此日而食于何不臧谁能执热逝不以濯其何能淑载胥及溺发发飘风非有道之风偈偈疾驱非有道之车林中大木之处而维有薪蒸朝廷宜有贤者而但聚小人违礼义不由其道犹雉鸣而求其牡矣贾物而有三倍之利者小人所宜知也君子反知之非其宜也今妇人休其蚕桑织纴之职而与朝廷之事其为非宜亦犹是也爱好美色不往见子都之美好闲习者乃往见狂丑之人喻忽之好善不任用贤者反任用小人所美非美故刺之不睹子充而睹狡童以喻昭公之好善不爱贤人而爱小人也人既刈白华已沤为菅柔韧中用兮何为更取白茅收束之兮以白茅伐白华则脆而不堪用也以兴王既聘申女已立为后礼仪充备兮何为更纳襃姒嬖宠之兮以襃姒代申后则妬而将灭国也宠襃姒以黜申后似取白茅而弃韧菅交交然小者是桑扈之鸟也鸟自求生活当应肉食今既无肉循场啄粟而食之失其天性以此求活将必不能以兴王者欲求治国当行善教今无善教施布乱政以治之失其常法以此求治终不可得言老马反为驹而用之犹王于老人反为童而遇之闻以德和民不闻以乱以乱犹治丝而棼之也天反时为灾地反物为妖民反德为乱乱则妖灾生故文反正为乏贾而欲赢而恶嚣乎迁怒肆忿快意于行人譬诸豺狼求食而已今有场师舍其梧槚养其樲棘则为贱场师焉拱把之桐梓人茍欲生之皆知所以养之者至于身而不知所以养之者岂爱身不若桐梓哉弗思甚也享而既具是弃礼若其不具是用粃粺用粃粺君辱弃礼名恶出令则如反汗用贤则如转石去佞则如拔山如此望阴阳之调不亦难乎所冠不以仁义为冕所蹈不以贤佐为力终至颠蹶絶灭汉祚夫华离蔕而萎条去干而枯女冶容而淫士背道而辜譬犹缘木求鱼升山採珠画真人于刻桷之室载退士于进趣之堂其于政也如农者之殖硗野旱年之望丰穑必不㡬矣不悟清流在于澄源止轮由乎髙闳患生于本治之于末故也诬饰蚯蚓兾招神龙夫移心疾于股肱非良医之美畏影迹而驰骛岂静处之方以此取士求之济治譬犹却行以及前之燕而向楚沈于乐者洽于忧厚于味者薄于行慢于朝者缓于政害于国家者危于社稷今君临民若冦讐见善若避热以事生事又以事止事譬犹扬火而使无焚也以智生患又以智备之譬犹挠水而欲其清也污其准粉其颡腐鼠在阼烧薫于堂福轻乎羽莫之知载祸重乎地莫之知避非人者必有以易之若非人而无以易之譬之犹以火救水也其説将必无可焉用事不巧则操末绩颠圆凿方枘情道两失天下敖然若烧若焦墨子虽为之衣褐带索啜菽饮水恶能足之乎既以伐其本竭其原而焦天下矣墨子之于道也犹瞽之于白黑也犹聋之于清浊也犹之楚而北求之也衡不正则重悬于仰而人以为轻轻悬于俛而人以为重此人所以惑于轻重也权不正则祸託于欲而人以为福福託于恶而人以为祸此亦人所以惑于祸福也道者古今之正权离道而内自择则不知祸福之所託古之人目短于自见故以镜观面智短于自知故以道正已故镜无见疵之罪道无明过之怨目失镜则无以正须眉身失道则无以知迷惑衞人有佐弋者鸟至因先以其裷麾之鸟惊而不射也郑县人乙子妻之市买鼈以归过颍水以为渴也因纵而饮之遂亡其鼈使燕王内憎其民而外爱鲁人则燕不用而鲁不附民见憎不能尽力而务功鲁见説而不能离死命而亲他主如此则人臣为隙穴而人主独立以隙穴之臣而事独立之主此之谓危殆弃玉取石者盲羊质虎皮者辱故欲以刑罚慈民辟其犹以鞭狎狗也虽乆弗亲矣故欲以简泄得士辟其犹以弧憷鸟也虽久弗得矣今夫儒者不本其所以欲而禁其所欲不原其所以乐而闭其所乐是犹决江河之源而障之以手也夫牧民者犹畜禽兽也不塞其囿垣使有野心系绊其足以禁其动而欲修生夀终岂可得乎凿五刑为刻削乃背道德之本而争于锥刀之末斩艾百姓殚尽太半而忻忻然常自以为治是犹抱薪而救火凿窦而出水爱熊而食之盐爱獭而饮之酒虽欲养之非其道不能耕而欲黍粱不能织而喜采裳无事而求其功难矣游者以足蹶以手抪不得其数愈蹶愈败及其能游者非手足者矣䝉尘而昧固其理也为其不出户而堁之也不修其身求之于人是谓失伦不治其内而修其外是谓大废重载而危之操䇿而随之非所以为全也鸣鼓逐狐不知迹处骑㹠逐羊不见所望凿井求玉非卞氏宝名困身辱劳无所得氓伯以婚抱布自媒弃礼急情卒罹悔忧空槽注猪㹠彘不到张弓视鸡雄鸠飞去祼䄇逐狐为人所笑耕石不富衡门屡空入水求玉失其所欲入市求鹿不见顿足乗牛逐骥日暮不至左手把水如灮与鬼不可得徙氷入炭室消灭不息穿匏浥水搆銕荧火劳疲力竭饥渴为祸独立山颠求麋耕田草木不辟秋饥无年次六将其车入于丘虚测曰将车入虚道不得也次三戾其腹正其背测曰戾腹正背中外争也次三羡迂涂不能直如测曰羡迂涂不能直行也次四男女事不代之字测曰男女事非厥务也次二动于响景测曰动于响景不足观听也次二吓河测曰吓河之何可也次五交于鸎猩不获其荣测曰交于鸎猩鸟兽同方也次三化白于泥淄测曰化白于泥变不明也次三准绳不甫亡其规矩测曰准绳不甫其用爽也初一灶无实乞于邻测曰灶无实有虚名也上九明珠弹于飞肉其得不复测曰明珠弹肉费不当也初一去此灵渊舍彼枯园测曰去此灵渊不以谦也次三割鼻食口丧其息主测曰割鼻丧主损无荣也次五大爵将飞拔其翮毛羽虽衆不得适测曰大雀拔翮不足赖也今齐王失士而求诸侯是何异于失网而求鱼乎镜明见人之首而人不推镜破之而扢以𤣥钖摩以白旃是説镜之明已也士有明已者陈已之短欲令长之以去其病而不德之反欲杀之是恶士之明已也言桂蠧食芬香居髙显不知留止妄欲移徙则失甘美之木亡其处也以言衆臣食君之禄不建忠信妄行佞谄亦将失其位丧其所也神鸟至则衆鸟集从今反鸮往处之故惊而鸣也名山宜神鸟处之犹朝廷宜贤者居位而今惟小人故云鸮萃之也江离兮遗捐忠正之士弃山林也辛夷兮挤臧仁智之士抑沉没也昔仓梧丙娶妻美而以与其兄欲以为让也则不如无让焉尾生与妇人期于水边水暴至不去而死欲以为信也则不如无信焉叶公之党其父攘羊而子证之欲以为直也则不如无直焉陈仲子不食母兄之食出居于陵欲以为洁也则不如无洁焉宗鲁受齐豹之谋死孟絷之难欲以为义也则不如无义焉君子既有贤才又卜其居复顺积德乃享元吉犹夫良农既怀善艺又择沃土复加耘耔乃有盈仓之报耳今见愚民不能得福于吉居便谓宅无善恶何异覩种田之无十千而谓田无壤塉耶良田虽美而稼不独茂卜宅虽吉而功不独成相须之理诚然且鲍肆自玩而贱兰茝犹海鸟对太牢而长愁文侯闻雅乐而塞耳此何异识时雨之生物因垂拱而望嘉谷乎何异诣老空耕石田而望千仓之收用力虽尽不得其所也所谓适楚而道燕虽良马而不到非行之不疾然失其道也不知彼之求仙犹临河羡鱼而无网罟非河中之无鱼也探燕巢而求鳯卵捜井底而捕鳝鱼虽加至勤非其所有也谤讟不可以巧言弭实恨不可以虚事释释之非其道弭之不由理犹懐氷之遣冷重罏以却暑逐灮以逃影穿舟以止漏矣彍棘矢而望髙手乎渠广䇿疲驽而求继轨于周穆放斧斤而欲双巧于班墨忽良才而欲彛伦之攸叙不亦难乎夫冥山在乎北极而南行以观之至仁在乎无亲而仁爱以言之故郢虽见而愈远㝠山仁孝虽彰而愈非至理也莫知反一以息迹而逐迹以求一愈得迹愈失一斯大谬矣运屈而恚天辱至而怨人是以火焚而怨燧人溺井而尤伯益亦何异救饥而与之珠拯溺而投之玉乎天由其时人由其道非时之夏望之不可见非道之正行之不可至采庶子之春华忘家丞之秋实采薜荔兮水中搴芙蓉兮木末或益之以畎浍而泄之以尾闾欲坐望显报者夫土之有川犹人之有口也治土而防其川犹止儿啼而塞其口岂不遽止然其死可立而待也驾蹇驴而无䇿兮又何路之能极以直鍼而为钓兮又何鱼之能得舟登陆其焉济轮涉渊而无迹譬享海鸟以醇醪嘉膳栖林狖以崇楹曽拱茍非其实立有惊怖火在井中不能烛远目在足下不可以视近为千金之裘而与狐谋之其皮不可得易传曰当雷不雷阳德弱也鲁哀公问仲尼曰春秋之记曰冬十二月霣霜不杀菽何为记此仲尼对曰此言可以杀而不杀也夫宜杀而不杀桃李冬实天失道草木犹犯干之而况人君乎陛下何爱其羽毛而踈其骨肉暮世之治病也则不然治不本四时不知日月不审逆从病形已成乃欲微鍼治其外汤液治其内粗工兇兇以为可攻故病未已新病复起弃正从蹊径欲疾阏不通盲者不柱杖聋者听宫商亦犹和胶补釡以钢涂疮去冷加氷除热用汤飞龟舞蛇终不可得今遇是道法宝城不应取此虚伪之物譬如商主遇真宝城取诸瓦砾而便还家如彼愚人晻入空山觅天子绶夫生人之所为大患莫急于疾疾而不治犹救火而不以水也譬如有人执杖和怨负水求火勤苦积纪终不能得失吾生道如鸟失翼亦犹济人忘其船筏遥想彼岸无由得度譬如草木远离地水定不虚生譬如王子舍其父王更就余人求为太子决不可得譬如犊子若欲须乳必依其母若就余牛则不可得梵志欲游人间语小儿曰我有少缘欲暂出行汝善守䕶此火慎勿使灭若火灭者当以鑚鑚木取火然之具械勅已出林游行梵志去后小儿贪戏不数视火火遂便灭小儿戏还见火已灭吹灰求火不能得已便以斧噼薪求火复不能得又复斩薪置于中捣以求火又不能得尔时梵志于人间还诣彼林所问小儿曰吾先勅汝使守䕶火火不灭耶小儿对曰我向出戏不时䕶视火今以灭复问小儿汝以何方便更求火耶小儿报曰火出于木我以斧破木求火不得复斩之令碎置于臼中杵捣求火复不能得时彼梵志以鑚鑚木出火积薪而然告小儿曰夫欲求火法应如此不应破薪杵碎而求犹人求火以湿木为母以湿鑚鑚彼人如是为得火不答曰不也所以者何彼以湿鑚鑚于湿木是故不得犹如有人欲得酥者以器盛水以抨抨之必不得酥所以者何以邪求酥谓抨水也犹如有人欲得油者以榨具盛沙以冷水渍而取压之必不得油所以者何以邪求油谓压沙也譬如明目士夫求坚固材执持利斧入于山林见大芭蕉树牖直长大即伐其根斩截其锋叶叶次剥都无坚实譬如小火欲令其然増以樵炭非为増炭令火灭耶譬如炽火欲令其灭足其干薪岂不令火増炽然耶犹若有人身中毒箭彼亲属慈愍人欲令安饮欲饶益之求索除毒箭师于是彼人作是念我不际箭要知彼人己姓是字是像是若长若短若中若黑若白若刹利族若婆罗门族若居士族若工师族若东方南方西方北方谁以箭中我我不除毒箭要当知彼弓为是萨罗木为是多罗木为翅罗鸯掘梨木我不除毒箭要当知彼筋若牛筋若羊筋若牦牛筋而用纒彼弓我不除毒箭要知彼弓弝为白骨耶为黒棘耶为赤棘耶如卖鍼人至鍼师门欲求卖鍼终不可售譬如有人以炭画日言相似者无有是处昔有国王有一好树髙广极大常有好果香而甜美时有一人来至王所王语之言此之树上将生美果汝果能食不人答王言此树髙广虽欲食之何由能得即便断树望得其果既无所获徒自劳苦后还欲竖树已枯死都无生理世间之人亦复如是如来法王有持戒树能生胜果心生愿乐欲得果食应当持戒修诸功德不解方便反毁其禁如彼伐树复欲还活都不可得昔有痴人往大池所见水底影有真金像谓唿有金即入水中挠泥求觅疲极不得还出复坐须臾水清复现金色复更入里挠泥更求觅亦复不得其父觅子得来见子而问子言汝何所作疲困如是子白父言水底有真金我时投水欲挠泥取疲极不得父看水底真金之影而如此金在于树上所以知之影现水底其父言曰必飞鸟衔金着于树上即随父语上树求得昔边国人不识于驴闻他説言驴乳甚美都无识者尔时诸人得一䭸驴欲捋其乳诤共捉之其中有捉头者有捉耳者有捉尾者有捉脚者复有捉器者各欲先得于前饮之中捉驴根谓唿是乳即便捋之望得其乳衆人疲厌都无所得徒自劳苦空无所获为一切世人之所嗤笑二行増痴无益故如人风病服麨药如截耳欲着交露珰所求不以道不识事缘如角求乳无明覆故如人能食一斛饭从有一斗者索欲以除饥是不能除如人欲得坚实好木舍其根茎而取枝叶虽是木名而不中用如人手垢还以垢洗云何得净譬如痴犬有人打掷便逐瓦石不知寻本南路求燕北辕首楚以斯适道千里而遥夫饰柜贸珍曜夜不售所谓驰走灭迹跳动息影焉可免乎昔有一人欲得王意问余人言云何得之有人语言若欲得意王形相汝当效之此人见王眼曘便效王曘王问之言汝为病耶为着风耶何以眼曘其人答王我不病眼亦不着风欲得王意见王眼曘故效王也王闻是语即大瞋恚使人加害摈令出国昔有愚人煮黑石蜜有一富人来至其家时此愚人取石蜜浆为富人煮即于火上以扇扇之望得使冷傍人语言下不止火扇扇不已云何得冷尔时人衆悉皆嗤笑听神天道远人道迩待蓍龟而袭求福之末也颠蹶望拜而谒焉其待则薄矣然则有鬼乎曰有沈有履灶有髻戸内之烦壤雷霆处之东北方之下者陪阿鲑蠪跃之西北方之下者则泆阳处之水有罔象丘有崒山有䕫野有彷徨泽有委蛇日月食而救之天旱而雩卜筮而后决大事非以为得求也以文之也故君子以为文而百姓以为神以为文则吉以为神则凶人处疾则贵医有祸则畏鬼圣人在上则民少欲民少欲则血气治而举动理举动理则少祸害夫内无痤疽瘅痔之害而外无刑罚法诛之祸者其轻恬鬼也甚故曰以道莅天下其鬼不神治世之民不与鬼神相害也故曰非其鬼不神也其神不伤人也初时者魏数年东乡攻尽陶卫数年西乡以失其国此非丰隆五行太一王相摄提六神五括天河殷抢嵗星非数年在西也又非天缺弧逆刑星荧惑奎台非数年在东也故曰龟筴鬼神不足举胜左右背乡不足以専战然而恃之愚莫大焉世俗言曰飨大髙者而彘为上牲𦵏死人者裘不可以藏相戏以刃者太祖軵其肘枕戸橉而卧者鬼神跖其首此皆不着于法令而圣人之所不口𫝊也夫飨大髙而彘为上牲者非彘能贤于野兽麋鹿也而神明独飨之何也以为彘者家人所常畜而易得之物也故因其便以尊之裘不可以藏者非能其绨绵曼帛温煖于身也世以为裘者虽得贵贾之物也而不可𫝊于后世无益于死者而足以养生故因其资以詟之相戏以刃太祖軵其肘者夫以刃相戏必为过失过失相伤其患必大无渉血之讐争忿鬭而以小事自内于刑戮愚者所不知忌也故因太祖以累其心枕戸橉而卧鬼神履其首者使鬼神能𤣥化则不待户牖之行若循虚而出入则亦无能履也夫户牖者风气之所往来而风气者阴阳粗觕者也离者必病故託鬼神以伸诫之也信鬼神者失谋信日者失时何以知其然夫贤圣周知能不时日而事利敬法令贵功劳不卜筮而身吉谨仁义顺道理不祷祀而福齐大旱之时景公召羣臣问曰天不雨乆矣民且有饥色吾使人卜之祟在髙山广水寡人欲少赋敛以祠灵山可乎羣臣莫对晏子进曰不可祠此无益也夫灵山固以石为身以草木为发天久不雨髪将焦身将热彼独不欲雨乎祠之无益景公曰吾欲祠河伯可乎晏子曰不可祠此无益也夫河伯以水为国以鱼鼈为民天久不雨水泉将下百川竭国将亡民将灭矣彼独不用雨乎祠之何益景公曰今为之奈何晏子曰君诚避宫殿暴露与灵山河伯共忧其幸而雨乎载璧秉珪请命于河行如桀纣虽祷不祐猪肩羊膊可以得兆雚苇藁芼可以得数何必以蓍龟非牺牲之不博硕非玉帛之不丰穰信之非不𣢾敬之非不重有丘山之损无毫釐之益信鬼神何异以踵解结终无益也鬼神明于圣人犹聪明耳目之与聋盲也挿桃枝于户连灰其下童子入不畏而鬼畏之是鬼智不如童子也夫自称山岳神者必是蟒蛇自称江海神者必是鼋鼍鱼鼈自称天地父母神者必是猫貍野兽自称将军神者必是熊罴虎豹自称仕人神者必是猿猴㹢玃自称宅舍神者必是犬羊猪犊门户井灶破器之属喻林卷五十喻林卷五十一钦定四库全书喻林卷五十一明徐元太撰人事门失所汎彼栢舟亦汎其流緑兮衣兮緑衣黄里絺兮绤兮凄其以风终风且暴顾我则笑雄雉于飞泄泄其羽我之怀矣自诒伊阻雄雉于飞下上其音展矣君子实劳我心有弥济盈有鷕雉鸣济盈不濡轨雉鸣求其牡鱼网之设鸿则离之燕婉之求得此戚施燕婉之求蘧篨不鲜燕婉之求蘧除不殄其雨其雨杲杲出日有枤之杜其叶湑湑独行踽踽岂无他人不如我同父有枤之杜其叶菁菁独行睘睘岂无他人不如我同姓葛生蒙楚蘝蔓于野予美亡此谁与独处葛生蒙棘蘝蔓于域予美亡此谁与独息有鹙在梁有鹤在林樵彼桑薪卬烘于煁如贾三倍君子是识妇无公事休其蚕织黄鸟民适异国见拒于人而思归故乡乃作是诗鸨羽民从征役而不得养其父母故作是诗北门刺仕不得志也言衞之忠臣不得其志尔枤杜犹得其时蕃滋役夫劳苦不得尽其天性鱼藻刺幽王也言万物失其性采绿刺怨旷也遵彼汝坟伐其条枚笺云伐薪于汝水之侧非妇人之事言已之君子贤者而处勤劳之职亦非其事舟载渡物者令不用而与衆物汎汎然俱流水中仁人之不见用而与羣小人竝列亦犹是也絺绤所以当暑今以待寒风其失所也人居平安之世犹鵻之生于陆自然也遇衰乱凶年犹鵻之生谷中得水则病将死鸿大鸟也不宜与凫鹭之属飞而循渚以喻周公今与凡人处东都之邑失其所也太子放逐而不得生子犹内伤病之木内有疾故无枝也人之樵取彼桑薪宜以炊饔饍之㸑以养食人我反以燎于烓灶用炤事物而已有狐绥绥然匹行在彼淇水之梁而得其所以兴今衞之男女皆丧妃耦不得匹行乃狐之不如王政之偏或用之为官令其醉酒者或不见任用不得其浆者山之有蕨薇之菜隰之有杞桋之木是菜生于山木生于隰所生皆得其所以兴人生处于安乐以得其所今我天下之民遇此残乱惊扰失性草木之不如也有人登彼北山之上者云我采其杞菜之叶也此杞叶非可食之物而登山以采之非宜矣以兴大夫循彼长远之路者云我从其劳苦之役也此劳役非贤者之职而循路以从之非其事矣菅茅之蒙养英英然者是鲜润之白云下露润彼菅之与茅使之得长成是天地之气无微不着无不覆养然天不遗物尚养彼菅茅天何为独行艰难于我申后幽王不可于我而见黜退不得覆养是菅茅之不如也桑薪薪之善者宜以炊㸑而养人今不以炊㸑反燎于煁灶失其所也龙欲上天五蛇为辅龙已升云四蛇各入其宇一蛇独怨终不见处所此犹养鱼沸鼎之中栖鸟烈火之上水木本鱼鸟之所生也用之不时必至燋烂弃彼弊冠崇兹新履夫龙或俯鳞潜于重泉或仰攀云汉㳺乎苍昊而今蟠于坎井同于蛙虾者岂独管库之士或有隠伏厮役之贤没于行伍故龙见光景有所感悟有龙矫矫顷失其所五蛇从之周徧天下龙饥无食一蛇割股龙反其渊安其壤土四蛇入穴皆有处所一蛇无穴号于中野有龙矫矫顷失其所一蛇从之周流天下龙反其渊安宁其处一蛇耆干独不得其所龙马上山絶无水泉喉焦脣干舌不能言桃鹊窃脂来于小枝揺动不安为风所吹寒心悚慄常忧殆危马惊伤车步为我忧黄里緑衣君服不宜鼻项移徙居不安坐雌单独居归其本巢毛羽憔悴志如死灰鱼陆失所岛鼃困苦泽无雚蒲晋国以虚龟厌江海陆行不止自令枯藁失其都市次八琢齿依龈三嵗无君测曰琢齿依龈君自跋也夫鸟当集木巅而言草中罾当在水中而言木上以喻所愿不得失其所也言持𤣥墨之文居于幽㝠之处则蒙瞍以为不明也言持贤知之士居于山谷则衆愚以为不贤也言黄鹄能飞翔神龙能存能亡奄然失所为鸱枭蝼蚁所制其困如此何况贤者身无爵禄为俗人所困侮固其宜也山谷之中幽深险阻非君子之所处也猨狖虎豹非贤者之偶也言骐骥壹驰千里乃骋之中庭促侠之处不得展足以极远道以言使贤者执洒扫之役亦不得展志意也言猨狖当居髙木茂林见其才力而置之櫺槛之中廹局之处责其㨗乃非其理也以言君子当在庙堂为政而弃之山林责其智能亦非其宜也言寃雏之生早失其雄其母孤居吟于髙墙墉之上将复遇害言已亦失其所居在于林泽居非其所恐颠仆也言水得风则龙卭缭戾与险阻相薄不得顺其流性以言忠臣逢谗人亦匡攘惶遽而窜伏也言水逢风纷乱扬波滂沛失其本性以言屈原志行清白遭逢贪佞被过放逐亦失其本志也言积渍衆芳于污泥臭井之中弃文犀之角置于筐簏而不带佩蔽其美质失其性也以言弃贤智之士于山林之中亦失其性也当显而反隠如无水而沈也求马于市肆广庭非其所也麋何为兮庭中蛟何为兮水裔乌何萃兮苹中罾何为兮水上今将植橘柚于𤣥朔蔕华藕于修陵表龙章于裸壤奏韶武于聋俗固难以取贵矣譬若飞鸿鸾于中庭骋骐骥于闾巷也鹄窜兮荆棘鹈集兮帷幄何为谬伤海鸟横斤山木朱雀翺翔戏兮飞扬色五彩遭遇网罗施兮压之不得举谑谑声甚悲兮婴儿之慕母颠倒就汤镬兮摧折伤毛羽犹如初生赤子失大慈母絶于壮齿譬如有人髙厚陆地种瞻波树水常行处复作堤塘地既髙燥又不得水渐渐枯黄不能増长譬如有树枯朽干悴枝叶凋坠时有一人于盛夏时炎暑之月物景炽然酷热可畏其人自逺而来加复疲困饥渴所逼但随道径诣枯树下欲求憇止非清凉地转求其苦罗什如好绵何可使入棘林中如车行道舍乎大涂从邪径败生折轴忧昔有贼人入富家舍偷得锦绣即持用裹故弊氀毼种种财物为智人所笑悖理日居月诸胡迭而微人皆谓雀之穿屋似有角彊暴之男召我而狱似有室家之道于我也物有似而不同雀之穿屋不以角乃以咮今彊暴之男召我而狱不以室家之道于我乃以侵陵物与事有似而非者士师所当审也伐木尚椅其木之巅矣不欲妄踣之析薪尚施其薪之理矣不欲妄折之彼人尚不欲妄损折薪木今王非理而害太子其意乃不如彼伐木析薪之人若刳腹去疾炊灰止沸以若所为求若所欲犹缘木而求鱼也今恶辱而居不仁是犹恶湿而居下也人役而耻为役由弓人而耻为弓矢人而耻为矢也公曰下军上军之贰也寡人在上申生在下不亦可乎士蒍对曰下不可以贰上公曰何故对曰贰若体焉上下左右以相心目用而不倦身之利也上贰代举下贰代履周旋变动以役心目故能治事以制百物若下摄上与上摄下周旋不变以违心目其反为物用也何事能治魏王欲攻邯郸季梁闻之中道而反衣焦不申头尘不去往见王曰今者臣来见人于大行方北面而持其驾告臣曰我欲之楚臣曰君之楚将奚为北面曰吾马良臣曰马虽良此非楚之路也曰吾用多臣曰用虽多此非楚路也曰吾御者善此数者愈善而离楚愈远耳今王动欲成覇王举欲信于天下恃王国之大兵之精锐而攻邯郸以广地尊名王之动愈数而离王愈远耳犹至楚而北行也吾日暮涂远吾故倒行而逆施之传曰以贤难得故曰事不待贤以食难得故曰饱不俟食惑之甚者爱子若此犹饥而食之以毒适所以害之也是犹曲表而欲直景却行而求及前人也是使跛牂欲闚髙岸天险可得而登也夫兄弟者左右手也譬人将鬭而断其右手而曰我必胜若是者可乎夫弃兄弟而不亲天下其谁亲之反裘负薪里尽毛殚刖趾适屦刻肌伤骨犹开门而揖盗未可以为仁也志欲就于升平行先迎于祸乱是犹将适越者指沙漠以遵途欲登山者渉舟航而觅路所趣逾远所尚转难南北倍殊髙下相反求其至也不亦难乎北行求郢西征索越方长迷于幽都永谬滞于昧谷辽辽闽楚其可见乎不明于则而欲出号令犹立朝夕于运均之上担竿而欲定其末不明于象而欲论材审用犹絶长以为短续短以为长不明于法而欲治民一衆犹左书而右息之不明于化而欲变俗易教犹朝揉轮而夕欲成车不明于决塞而欲殴衆移民犹使水逆流不明于心术而欲行令于人犹倍招而必拘之不明于计数而欲举大事犹无舟檝而欲经于水险也未见不得其侯而能除其疾也未成乎心而有是非是今日适越而昔至也是犹师天而无地师阴而无阳其不可行明矣今有人于此少见黒曰黑多见黒曰白则以此人不知黑白之辩矣少尝苦曰苦多尝苦曰甘则必以此人为不知甘苦之辩矣今小为非则知而非之大为非攻国则不知而非从而誉之谓之义此可谓之知义与不义之辩乎以此求衆譬犹使人负劒而求其夀也衆之説无可得焉以此求富此譬犹禁耕而求获也富之説无可得焉世俗之君子皆知小物而不知大物今有人于此窃一犬一彘则谓之不仁窃一国一都则以为义譬犹小视白谓之白大视白则谓之黒公孟子曰无鬼神又曰君子必学祭祀子墨子曰执无鬼而学祭礼是犹无客而学客礼也是犹无鱼而为鱼罟也公孟子曰贫富夀夭齰然在天不可损益又曰君子必学子墨子曰教人学而执有命是犹命人葆而去其冠也以黄马为非马而以白马为有马此飞者入池而棺椁异处此天下之悖言乱辞也危削灭亡之情举积此矣而求安乐是狂生者也狂生者不胥时而落志不免乎姦心行不免乎姦道而求有君子圣人之名辟之是犹伏而咶天救经而引其足也説必不行矣愈务而愈远人知贵生乐安而弃礼义辟之是犹欲夀而歾颈愚莫大焉以人之情为欲此五綦者而不欲多譬之是犹以人之情为欲富贵而不欲货也好美而恶西施也今夫与人相善也无丰年旁入之利而独以完给者非力则俭也与人相善也无饥馑疾疚祸罪之殃独以贫穷者非侈则堕也侈而堕者贫而力而俭者富今上徴敛于富人以布施于贫家是夺力俭而与侈堕也而欲索民之疾作而节用不可得也夫为人子而常誉他人之亲曰某子之亲夜寝早起强力生财以养子孙臣妾是谤诽其亲者也为人臣常誉先王之德厚而愿之是诽谤其君者也非其亲者知谓之不孝而非其君者天下贤之此所以乱也衣不举领者倒走不视地者颠今有人于此无礼慢易而求敬阿党不公而求令烦号数变而求静暴戾贪得而求定虽黄帝犹若困春行夏令泄行秋令水行冬令肃夏行春令风行秋令芜行冬令格秋行夏令华行春令荣行冬令耗冬行春令泄行夏令旱行秋令雾为儒而踞里闾为墨而朝吹竽欲灭迹而走雪中拯溺者而欲无濡是非所行而行所非以非义为义以非礼为礼譬犹倮走而追狂人盗财而与乞者窃简而写法律蹲踞而诵诗书范氏之败有窃其钟负而走者鎗然有声惧人闻之遽掩其耳憎人闻之可也自掩其耳悖矣有以飰死者而禁天下之食有以车为败者而禁天下之乗则悖矣夫所以养而害所养譬犹削足而适履杀头而便冠譬犹食谷衣丝而非耕织者也载于船车服而安之而非工匠者也食于釡甑须以生活而非陶冶者也此言违于情而行曚于心者也非其人而欲有功譬其若夏至之日而欲夜之长也射鱼指天而欲发之当也虽舜禹犹亦困而又况乎俗主哉桑鹊窃脂啄粟不宜鼻移在头枯苇复生下朽上荣家乃不宁一衣三冠冠无所加雄鸡不晨雌鸡具呻次五东南射兕西北其矢测曰东南射兕不得其首也次五童牛角马不今不古测曰童牛角马变天常也次八反其几䨇其朼几家不㫖测曰反几䨇朼家用不臧也次四止于童木求其疏谷测曰止于童木求其穷也次八雌鸣于晨牝角鱼木测曰雌鸣于晨厥正反也言宁有萍草生于水中无根乃漫衍于九交之道礼丧不饮酒食肉而日醉于酒欲整丧纪犹无目欲视青黄无耳欲听宫商也何异悬瓦砾而贵夜光絃不调而索清音哉若子言不恃他物则宜𢷬肉治骨以为金疮之药煎皮熬髪以治秃鬓之疾耶何异负豕而欲无臭冯河而欲不濡无辔筴而御奔马弃柁橹而乗轻舟未见其可也失亡其子而不能远索遗其气类而亦未始自非人之自是有斯谬矣此听虚而责响视空而索影悖情倒理诬罔之甚也贱子贵饼自以为是子不嫌仆德之不劭而疑其位之不到是犹反镜而索照登木而下钓观吾子之趋欲衍倾城之金求百钱之售制造天之梯儗肤寸之检未尝梦乗车入䑕穴𢷬虀取铁杵无想无因故也食谷而鄙田衣帛而笑蚕是惑也犹如畏大地疾走欲藏身纵日驰千里非地不容身何于空谷响而求生相于焦谷中而求牙相譬如有人欲于无色无见无对无所依止空中种树彼极为难如説言萤火小虫负须弥山飞空而去为可信不譬如有人于夜闇中掉弄手臂揺动面目言我弄世间彼为弄谁是人自弄何以故于中无人为可弄故何故明目人而羡盲瞽导岂有岸上人反乐沉溺者何有解脱人而复乐牢狱譬如有人漂没大水渴乏而死如世人言我能捉电电虽可见而不能捉譬如有人自挑其目盲无所见而欲导他登上太山终无是处如言石女子威仪而进退兎角有铦利沙中能出油不见以兎角触壊于大山曽无石女儿执箭射于物未闻欲鬬战而求兎角弓谁复须宫室令石女儿造譬如善屠牛师手执利刀解剥其牛乗间而剥不伤内肉不伤外皮解其肢节筋骨然后还以皮覆其上若有人言此牛皮肉全而不离为等説不荅言不也那先言如人沽美酒着大器中急塞一人口倒置酒中令尝酒其人宁知酒味不王言未入口到舌上故不知味如铁出金谁当信者譬如人问搆牛角得几斗乳是为非问譬如百由旬大火聚有人负干草入火中过不烧一叶是为甚难譬如无足欲行无翅欲飞无船欲度是不可得譬如人种树不依于地而欲得其根茎枝叶成其果实是难可得又如毛孔之空欲比十方空无有是理譬如清冷云中而霹雳起火非所应也譬如有人惧诸霜雹疾风暴雨水火等灾损害虚空勤加守䕶犹如春农夫不下于种子至秋无果实而可得收获且生而可养则日及可与千松比霜朝菌可与万椿齐雪耶斯何异斩刈根本而修枝榦而言不殒硕茂未之闻见犹无柯而求伐不食而独饱焉可得乎犹访道于瘖聋麾方而莫穷远迩问津于兎马知济而不测浅深若夫废宗庙之粢盛加子孙之鱼肉毁蒸尝之黻冕充仆妾之衣服茍求惠下之恩不崇安上之福恨养亲之费饍思废养之润屋如此可谓忠孝之道乎越理居履之时以阳处阳犹曰不谦而况以阴居阳以柔乗刚者乎故以此为明眇目者也以此为行跛足者也以此履危见咥者也先染丝后制衣皆女之所治为也而女反乱之墠边有陂茅蒐生焉茅蒐之为难浅矣易越而出鹖旦是求旦之鸟夜中而鸣以求早旦不可得也言人视彼求旦之鸟欲反夜作昼是鸟无识也求不可得之物人犹尚恶之况人上僭于君求不可得之物以下乱上人恶之可知也畜老犹惮杀之而况君乎杀老牛莫之敢尸而况君乎紾兄之臂而夺之食则得食不紾则不得食则将紾之乎踰东家墙而搂其处子则得妻不搂则不得妻则将搂之乎君有短垣而自踰之况蛮荆则何有于周室郢人有鬻其母为请于买者曰此母老矣幸善食之而勿苦此行大不美而欲为小义者狼虎争强礼义不行耕石不生弃礼无名私已不能大通则各私其党而求利焉楚人亡弓不能亡楚爱国愈甚益为它灾缾小而尽罍大而盈言为罍耻者刺王不使富分贫衆恤寡贪于政者不能分人以事厚于货者不能分人以禄垂其股肱之力而不相劳来也腐臭余财而不相分资也隠匿良道而不相教训也盗爱其室不爱其异室故窃异室以利其室贼爱其身不爱人故贼人以利其身此何也皆起于相爱虽至大夫之相乱家诸侯之相攻国者亦然次四动之丘陵失泽朋测曰动之丘陵失下危也次七唫于体黄肉毁测曰唫于体骨肉伤也譬如多人共一妙宝有人独用岂得自在譬如贾客远到他方虽持杂物多所饶益然非怜愍衆生以自求利故喻林卷五十一喻林卷五十二钦定四库全书喻林卷五十二明徐元太撰人事门用术钩距者设欲知马贾则先问狗已问羊又问牛然后及马参伍其贾以类相凖则知马之贵贱不失实矣唯广汉至精能行之它人效者莫能及也家挟殊议人怀异计故从横者歘披其胷狙诈者暂吐其舌也朝四暮三衆狙皆喜名实未亏而喜怒为用故关之捭阖制之以出入捭之者开也言也阳也阖之者闭也黙也隂也故捭者或捭而出之或捭而纳之阖者或阖而取之或阖而去之捭阖者天地之道或开而示之或阖而闭之开而示之者同其情也阖而闭之者异其诚也符应不失如螣蛇之所指若羿之引矢其张罝网而取兽也多张其㑹而司之道合其事彼自出之此钓人之网也常持其网驱之其言无比乃为之变皆见其权衡轻重乃为之度数圣人因而为之虑其不中权衡度数圣人因而自为之虑此飞箝之缀也用于人则空往而实来缀而不失以究其辞可箝而从可箝而横可引而东可引而西可引而南可引而北可引而反可引而覆枢所以主门之动静机所以主弩之放发言既知其诸矦智谋能否然后立法镇其动静制其放发犹枢之于门机之于弩古之善摩者如操钩而临深渊饵而投之必得鱼焉西门豹为濮令佯亡其车辖令吏求之不能得使人求而得之家人屋间周主下令索曲杖吏求之数日不能得周主私使人求之不移日而得之乃谓吏曰吾知吏不事事也曲杖甚易也而吏不能得我令人求之不移日而得之岂可谓忠哉吏乃皆悚惧以君为神明周主亡玉簪令吏求之三日不能得也周主令人求而得之家人之屋间周主曰吾知吏之不事事也求簪三日不得之吾令人求之不移日而得之于是吏皆悚惧以为君神明也有相与讼者子产离之而毋得使通辞倒其言以告而知也惠嗣公使人伪关市关市呵难之因事关市以金关市乃舎之嗣公谓关市曰其时有客过而予汝金因谴之关市大恐以嗣公为明察人主之大物非法则术也法者编着之圗籍设之于官府而布之于百姓者也术者藏之于胷中以偶衆端而潜御羣臣者也故法莫如显而术不欲见是以明主言法则境内卑贱莫不闻知也不独满于堂用术则亲爱近习莫之得闻也不得满室而管子犹曰言于室满室言于堂满堂非法术之言也御圆者不以信诚率衆执方者必以权谋自显以智力求者喻如奕奕进退取与攻劫放舎在我者也善説者若巧士因人之力以自为力因其来而与来因其往而与往听因便也投䑕者机动钓鱼者机浮传称苏秦张仪学纵横之术于鬼谷先生掘地为坎曰能下説合我泣出则能分人主之地苏秦説鬼谷先生泣沾衿张仪下説鬼谷先生泣亦沾衿缚苇作机关多用于綖缕排善夫至音不合衆听故伯牙絶絃至寳不同衆好故卞和泣血仲尼圣徳而不容于世况于竹帛余文其为雷同者所排固其宜也羣犬吠新客佞闇排疎賔直途既以塞曲路非所遵世俗之君子视义士不若负粟者今有人于此负粟息于路侧欲起而不能君子见之无长少贵贱必起之何故也曰义也今为义也君子奉承先王之道以语之纵不説而行又从而非毁之则是世俗之君子之视义士也不若视负粟者为义而不能必无排其道譬若匠人之斵而不能必无排其绳百人操觽不可为固结千人谤狱不可为直辞万人比非不可为显士言飘风转运扬起尘埃摇动草木使之即时枯藁茎叶被病不得盛长以言谗人亦运转其言纷歴忠直使之被病而伤刑也魏女色艳郑袖鼻之朝呉忠贞无忌逐之戚施弥妬蘧除多佞是故湿堂不洒尘卑屋不蔽风风冲之物不得育水湍之岸不得峭以涂抟泥以黒㸃缯孰有知之清受尘白取垢青绳所污常在练素处颠者危势丰者亏颓坠之类常在悬垂屈平洁白邑犬羣吠吠所怪也非鷃擅蒿林仰笑神鳯飞坎井蝤蛭宅神龟安所归夫直绳者枉木之所憎也清公者姦慝之所雠也曾闵获商人之谤孔墨蒙盗跖之垢懐正居贞者填笮乎泥泞之中而狡猾巧伪者轩翥乎虹霓之际矣𢎞伟之士履道之生其崇信匪徒重仞之墙其渊泽不唯吕梁之深也故短近不能赏而浅促不能侧焉因以异乎已而薄之矣以不求我而疾之矣不贵不用何足言乎乃有播埃尘于白珪生疮痏于玉肌讪疵雷同攻伐独立曾参蒙劫剽之垢巢许获穿窬之谤自匪明竝悬象𤣥鉴表㣲者焉能披泥抽沦玉澄川掇沉珠哉谗邪人之蔽善人也犹朝日洞明雾甚则不见天沙石至净流浊则不见地虽有明净之质而不发明者水雾蔽之也兰荪欲茂秋风害之贤哲欲正谗人败之夫忠直之迕于主独立之负于俗理势然也故木秀于林风必摧之堆出于岸流必湍之行髙于人衆必非之兰薫而摧玉贞则折物忌坚芳人讳明洁任重载盛兮陷滞而不济怀瑾握瑜兮穷不知所示邑犬羣吠兮吠所怪也诽骏疑杰兮固庸态也顾浩日之显行兮云蒙蒙而蔽之窃不自聊而愿忠兮或黕㸃而污之齐景公恶仲尼为鲁政犂鉏曰去仲尼如吹毛耳智海广难量不测反増谤牛饮水成乳蛇饮水成毒犹如云雾障蔽净月夫鹖旦鸣夜不翻白日之光精卫衔石无损沧海之势然以闇乱明以小罔大虽莫动毫发而有尘眡听害正牀者人之所以安也剥牀之足㓕下之道也下道始灭刚陨柔长则正削而凶来也剥之为害小人得宠以消君子贯鱼者谓衆隂也骈头相次以若贯穿之鱼为恶不已如彼飜飞之虫恃其羽翮之力自恣东西南北有时亦为弋者所获言贪人恃此诈伪之智自恣侵害良善有时亦将为所诛贪人之败善类若大风之行毁壊衆物所在成蹊径神异经云崑崙西有兽焉其状如犬长毛四足似熊而无爪人有徳行而往抵角有凶恶而行依慿之名浑沌西北有兽其状似虎有翼能飞便勦食人知人言语闻人鬬辄食直者闻人忠信辄食其鼻闻人恶逆不善辄杀兽往馈之名曰穷竒夫衆煦漂山聚蟁成靁朋党执虎十夫挠椎是以文王拘于羑里孔子阨于陈蔡此乃烝庶之成风増积之生害也使朱紫共色粉墨杂蹂所谓抵金玉于沙砾碎珪璧于泥涂乃欲挠折栋梁孤弱汉室士有懐琬琰以就煨尘者亦何可支哉渭以泾浊玉以砾贞物性既区嗜恶从形兰莸无竝销长相倾徒恨芳膏煎灼灯明忠臣碎于虎口贞良弊于豺狼从昏者忌明同枉者毁正搦弦为钩张一作百行坐欬嚏皆生风尘衆雾丽集共夺日光比陆阳伏不知黒白君子伤谗正害善人他山之错与璆为仇否则介鳞易我衣裳百草为稼穑之秽谗佞亦为忠直之害也言芳草为物其性㣲𦕈易以陨落言贤者用志精㣲亦易伤害也言秋时百草将实㣲霜夜下而杀之使不得成熟也以言谗人晨夜毁已亦将害己身使其忠名不得成也言破和氏之璧以继筑杵而舂败玉寳失其好也以言取贤人刑伤使执厮役亦害忠良失其宜也回风为飘以喻小人造饰奸伪贼害仁贤为君垢秽如回风之起尘埃也佞人欲害贤如虿之有螫毒谗人畵蛇足于无形姦臣畏忠贞之害己虹蜺邪隂之气而有照曜以蔽日月云谗言流行忠良浸㣲也小水不容大鱼而横鳣鲸于污渎必为蝼蚁所制以况小朝主闇不容受忠逆之言亦为谗贼小臣所害黄鹄后时而寄处兮䲭枭羣而制之神龙失水而陆居兮为蝼蚁之所裁夫黄鹄神龙犹如此兮况贤者之逢乱世哉譬如鸩毒药以和甘露浆所向无不坏饮之皆仆僵佛言恶人害贤者犹仰天而唾唾不污天还污己身逆风坌人尘不污彼还坌于身贤者不可毁祸必灭己也如金翅鸟欲食法龙断法雨乎汝如恶风吹灭法炬是大恶象欲拔法树法岳崩壊法船流没法树已摧法海枯竭然道大信难声髙和寡须弥峻而蓝风起寳藏积而怨贼生芳兰竝茂而欲藴崇焚之不亦暴乎害人禹以四海为壑今吾子以邻国为壑今有人于此入人之场园取人之桃李瓜姜者上得且罚之衆闻则非之是何也曰不与其劳获其实已非其有所取之故而况有踰于人之墙垣抯格人之子女者乎与角人之府库窃人之金玉蚤累者乎与踰人之栏窖窃人之牛马者乎而况有杀一不辜人乎子墨子见齐大王曰今有刀于此试之人头倅然断之可谓利乎大王曰利子墨子曰多试之头倅然断之可谓利乎大王曰利子墨子曰刀则利矣孰将受其不祥大王曰刀受其利试者受其不祥子墨子曰并国覆军贼敖百姓孰将受其不祥大王俯仰而思之曰我受其不祥今人曰某氏多货其室培湿守狗死其势可穴也则必非之矣曰某国饥其城郭痺其守具寡可袭而簒之则不非之乃不知类矣善射者发不失的善于射矣而不善所射善钓者无所失善于钓矣而不善所钓故有所善则不善矣亲莫亲于骨肉节族之属连也心失其制乃反自害况疏远乎鬻棺者欲民之疾病也畜粟者欲歳之荒饥也愚人纵火于沛泽不能复振蜂虿螫人放死不能息其毒也莒子展舆虐而好劒茍铸劒必试诸人虽霜戈曜日寳劒晖天此乃凶荒之具非太平之器也譬如旃陀罗常于冡间行求死尸无慈悲心视于衆生得见死尸心大喜悦譬如多毒能伤害人少亦能害如种药树有人剪伐不令増长是人则坏无量衆生疗治病事令多衆生为病所困犹如猎师见彼羣鹿但欲杀之无一善念譬如野泽之中猎者见麋鹿欲害杀之譬如蛟龙不择好丑唯欲杀人失人交交黄鸟止于棘交交黄鸟止于桑交交黄鸟止于楚伐檀君子能其宦而不用魏人慕之而作是诗此所谓衣褐怀寳者也当其贫困时人莫省视至其贵也乃争附之谚曰相马失之痩相士失之贫其此之谓邪公爱班固而忽崔骃此叶公之好龙也卫人有病将死者扁鹊至其家欲为治之病者之父谓扁鹊曰吾子病甚笃将为迎良医治非子所能治也退而不用乃使灵巫求福请命对扁鹊而咒病者卒死灵巫不能治也夫扁鹊天下之良医而不能与灵巫争用者知与不知也鸿鱼逆流至人濳处蓬蒿代柱天屋颠倒明徳隠伏麟鳯远匿鸿鹄失珠无以为明夫智大量远者盘桓以山峙器小志近者蓬飞而萍浮夫唯山峙故莫之能动焉夫唯萍浮故流而不滞焉方之货也则缄连以待贾者唯至珍而难售鸣鼔以狥之者虽凡蔽而易尽比之材也则结根于嵩岱者虽竦葢千仞垂䕃万亩而莫之知也挿株于涂要者虽钩曲戾细而速朽而犹见用也故庙堂有枯杨之瑚簋穷谷多不伐之梓橡也恐千里之足屈于槽枥之下赞世之才委于垄亩之间被裘公者呉人也延陵季子出游见道中遗金顾而覩之谓公曰取彼金公投镳瞋目拂手而言曰何子居之高视之卑吾被裘而负薪岂取遗金者哉季子大惊既谢而问其姓名曰吾子皮相之士何足语姓名哉杨公用人如贫士市瓜取其大者徒近𤣥流无心洒垢神医在侧不知愈疾失时九五枯杨生华老妇得其士夫不出门庭凶失时极也若其不明终始之道应濳而飞应飞而濳应生而杀应杀而生六位不以时而成也山有枢隰有榆子有衣裳弗曵弗娄子有车马弗驰弗驱宛其死矣他人是愉山有栲隰有杻子有廷内弗洒弗扫子有钟鼔弗鼔弗考宛其死矣他人是保山有漆隰有栗子有酒食何不日鼓瑟且以喜乐且以永日宛其死矣他人入室盛徳不报重寄不归天与不受天夺之寳若其羲和促辔大火西頽临川恨晚将复何阶宁谓罻罗裁举㣲禽先落阊阖始吹细草仍坠夫遭风云之㑹不建腾跃之功者非人豪也跛踬未起失利后市秋冬探巢不得鹊雏逐兎索乌破我弓车日暮不及失利后时固隂沍寒常冰不温乆隂霖雨涂行泥潦商人休止市空无有两足不获难以远行疾歩不能后侣失时秋季孟冬寒露霜降大隂在庭庶物不生郁映不明隂积无光日在北陆万物彫藏鹤鸣九臯处子失时寒露所凌渐致坚冰草木疮疡花落叶亡六月种黍歳晩无雨寒燠失时阳旱为灾积水不温北陆苦寒露宿多风君子伤心阳伏在下隂制祐福生不逢时濳龙隠处次三东辰以明不能以行测曰东辰以明奚不逝也言黄鹄一飞千里常集髙山茂林之上设后时而欲寄处则鸱枭羣聚禁而制之不得由也言贤者失时后軰亦为谗佞所排逐之幸遭圣主平世而久懐寳是伯牙去钟期而舜禹遁帝尧也盍亦因子都而事博陆凴鹢首以渉洪流蹈翠云以骇逸龙振光跃以惊沈䲡徒屈灵蟠于埳井眄天路而不游不知盰豫之谶悔迟而忘夫朋盍之义务疾亦登海湄而抑东流之水临虞泉而招西归之日㣲霜降而下沦兮悼芳草之先蘦如彼引鲲鱼待尽守空梁头白可期汗青无日龙门有竒价自言梧桐枝华晖实掩映细叶能披离不降周王子空待嵗时移严风忽交劲遂使无人知凡治疟先发如食顷乃可以治过之则失时也如晓时灯虽有无用昔有愚人将㑹賔客欲集牛乳以俟供设而作是念我今若预于日日中取牛乳牛乳渐多都无安处或复酢败不如即就牛腹盛之待临㑹时当顿取作此念已便捉牸牛母子各系异处却后一月尔乃设㑹延置賔客方牵牛来欲乳取而此牛乳即干无有时为衆賔或瞋或笑世间愚人亦复如是不别时节春秋冬夏便于冬时掷种土中望得果实徒丧其功空无所获芽茎枝叶一切都失过时九三日昃之离不鼓缶而歌则大耋之嗟凶象曰日昃之离何可乆也桑之落矣之时其叶黄而陨坠以兴妇人年之老矣之时其色衰而彫落梅实尚余七未落喻始衰也谓女二十春盛而不嫁至夏则衰若尔之年者冢上之木拱矣田光曰臣闻骐骥盛壮之时一日而驰千里至其衰也驽马先之今太子闻光壮盛之时不知吾精已消亡矣今夫乌获举千钧之重行年八十而求扶持故齐虽强国也西劳于宋南罢于楚则齐军可败而河间可取徒恐鷤䳏之将鸣兮顾先百草为不芳田彼南山芜秽不治种一顷豆落而为萁人生行乐耳湏富贵何时跛踦相随日暮牛罢陵迟后旅失利亡雌老杨日衰条多枯枝冬生不花老女无家霜冷蓬室竞为枮株早凋被霜花叶不长酒为酸浆鲂臰鲍羮日在阜颠向昧为昏小人成羣君子伤伦枯竹后生失其宠荣南至之日阳消不息北风烈寒万物藏伏海老水干鱼鼈萧索嵗暮花落阳入隂室夜长日短隂为阳贼万物空枯藏于北陆朝暮日月四马过隙嵗短期促时难再得次八月髙弦火几县不可以动动有愆测曰月弦火县恐见咎也次六日失烈烈君子将衰降狡兎讫则知猎犬之不用髙鸟尽则觉良弓之将弃风吹飞藿之时葢桃李零落之日华实既尽柯叶又彫无复一毫可悦恃已知而华予兮鶗鴂鸣而不芳冀一年之三秀兮遒白露之为霜伤彼蕙兰花含英扬光辉过时而不采将随秋草萎嘉树下成蹊东园桃与李秋风吹飞藿零落从此始繁华有憔悴堂上生荆把语曰夜行被绣不足为荣团团明月魄满则缺亭亭阳晖曜过则逝昔周人有仕不遇年老白首泣涕于途者或问何为泣乎对曰吾仕数不遇自伤年老失时是以泣吾年往志尽譬如八百钱马死生同价嵗㫚㫚其若颓兮时亦冉冉而将至薠蘅藁而节离兮芳已歇而不比譬如折轮无所复用老苦将至亦复如是如大富家丰诸珍寳衣服卧具怨贼入家劫夺家资悉皆空尽男子盛年壮色亦复如是常为老贼之所劫夺老如形变喻如故车老如白鹭守伺空池业杂晋如鼫䑕无所守也者蔡邕劝学篇云鼫䑕五能不成一伎如当路筑室得人而与之谋所为路人之意不同故不得遂成也士农工商四民者国之石民也不可使杂处杂处则其言哤其事乱青染于白而白不全灭是青不胜白之谓也洁白之质而为青所染是白不胜青之谓也谓之青而白犹不灭谓之白而为青所染两色竝章故曰两明也贾多端则贫工多技则穷心不一也故木之大者害其条水之大者害其深有智而无术虽钻之不通有百技而无一道虽得之弗能守喜武非侠也喜文非儒也好方非医也好马非驺也知音非瞽也知味非庖也此有一槩而未得主名也君子贱二而贵一人孰无善善不一故不足以立身治孰无常常不一故不足以致功目不能二视耳不能二听一手不能二事一手画方一手画圆莫能成一门二关结弭不便峻道异路日暮不到初一蟹之郭索后蚓黄泉测曰蟹之郭索心不一也称干将之利刺则不能击击则不能刺非刃不利不能一旦二也蛢弹雀则失鷜射鹊则失鴈方圆画不俱成左右视不竝见人材有两为不能成一使干将寡刺而更击蛢舍鹊而射鴈则下射无失矣蟹之后蚓者用心之不一虽有郭索多足之蟹不及无足之蚓也纯则巧伪息杂则姦邪生鼫五伎䑕也能飞不能上屋能縁不能穷木能浮不能渡谷能伏不能掩身能走不能先人鸿鹤在上扞弓鞟弩待之若发若否问二五弗知非二五难计也欲鸿之心乱也譬如猕猴游林树间湏臾处处攀捉枝条放一取一譬如工师多有所能所能多故普不精悉如有人偏能一事则必尽其美有羣鸡依榛林住有狸侵食雄鸡唯有雌在后有乌来覆之共生一子子作声时公説偈言此儿非我有野父聚落母共合生一子非乌复非鸡若欲学公声复是鸡母生若欲学母鸣其父复是乌学乌似鸡鸣学鸡作乌声乌鸡二兼学是二俱不成喻林卷五十二喻林卷五十三钦定四库全书喻林卷五十三明徐元太撰人事门小用子之武城闻絃歌之声夫子莞尔而笑曰割鸡焉用牛刀枳棘非鸾鳯所栖百里岂大贤之路传曰函牛之鼎以烹鸡多汁则淡而不可食少汁则熬而不可熟此言大器之于小用固有所不宜也千钧之弩不为鼷䑕发机万石之钟不以莛撞起音摧鸾鳯之翮游燕雀之宇枉髙车以载鼷费明珠以弹雀小陬之市利不足喜利劒宜以为威诛无状以征不服今乃用斫蓬蒿割熟肉非其宜也以言使贤者为仆隷之徒非其宜也荆卿朱亥不示勇于怯弱之间孟贲冯妇不奋戈㦸于俚侠之羣英儒硕生不饰细辩于浅近之徒达人伟士不变晈察于流俗之中孙兴公道曹辅佐才如白地明光锦裁为负版绔非无文采酷无裁制华谭移前松滋令袁甫曰枯泽非应龙之泉平林非鸾凤之窟夫解小而引大了浅而伸深犹以牛刀割鸡长殳刈荠张大网以漉䲡虾辱九鼎以烹鼃字说曰善鬬谓之雗非不健也然尾长故飞不能远譬诸强学务末胜本则其出入亦不能远游虬一壑栖鸾一丛昔有穷寒孤独老公无以自业遇市得一斧是衆寳之英而不识之持行斫杖卖之以供㣲命用斧欲尽见外国治生大贾客名曰萨薄见斧识之便问老公卖此斧不老公言我仰此斧斫杖生活不卖也萨薄复言与公绢百疋何以不卖公谓调已亦不应和萨薄复言何以不见应和与公二百疋公便怅然不乐萨薄复言嫌少当益公何以不乐与公五百疋公便大啼哭言我不恨绢少我愚痴此斧长尺半斫地已尽余有五寸犹得五百疋是以为恨耳萨薄复言勿复遗恨今与公千疋即便破劵持去此斧衆寳之英耳地博不问多少以斧着上薪火烧之尽成贵寳可欺宰我问曰仁者虽告之曰井有仁焉其从之也子曰何为其然也君子可逝也不可陷也可欺也不可罔也昔者有馈生鱼于郑子产子产使校人畜之池校人烹之反命曰始舎之圉圉焉少则洋洋焉攸然而逝子产曰得其所哉得其所哉校人出曰孰谓子产智予既烹而食之曰得其所哉得其所哉故君子可欺以其方难罔以非其道夫俗士之牵达人也犹鹑鸟之欺孺子也鹑鸟之性善近人飞不峻也不速也蹲蹲然似若将可获也卒至乎不可获是孺子之所以膝腕足而不以为弊也俗士之与达人言也受之虽不肯拒之则无说然而有赞焉有和焉若将可寤卒至乎不可寤是达人之所以干唇竭声而不舎也斯人也固达之蔽者也非达之达者也钓者以木为鱼丹漆其身近之水流而击之起水动作鱼以为真并来聚㑹夫丹木非真鱼也鱼含血而有知犹为象至譬如空拳以诳小儿小儿着故谓以为有如人手捉重寳有人以少金诳之舍大价寳而取贱物是名耗减贪得硕䑕刺重敛也国人刺其君重敛蚕食于民不修其政贪而畏人若大䑕也所求无餍则不安譬如物偏重则离散齐人见田骈曰闻先生髙议设为不宦而愿为役田骈曰子何闻之对曰臣闻之邻人之女田骈曰何谓也对曰臣邻人之女设为不嫁行年三十而有七子不嫁则不嫁然嫁过毕矣今先生设为不宦訾养千钟徒百人不宦则然矣而富过毕矣墨子见楚王曰今有人于此舎其文轩隣有敝舆而欲窃之舎其锦绣隣有裋褐而欲窃之舎其粱肉隣有糟糠而欲窃之此为何若人也王曰必为有窃疾矣墨子曰荆之地方五千里宋方五百里此犹文轩之与敝舆也荆有云梦犀兕麋鹿盈之江汉鱼鼈鼋鼍为天下饶宋所谓无雉兎鲋鱼者也此犹粱肉之与糟糠也荆有长松文梓楩楠豫章宋无长木此犹锦绣之与裋褐也臣以王吏之攻宋为与此同类也髠曰今者臣从东方来见道傍有穰田者操一豚蹄酒一盂而祝曰瓯窭满篝污邪满车五谷蕃熟穰穰满家臣见其所持者狭而所欲者奢夫无毛发之劳而欲求人丘山之用此淳于髠所以拍髀仰天而笑者也宋有澄子者亡其缁衣顺涂以求之见妇人衣缁衣焉援之而弗舎曰而以是偿我矣妇人曰公虽亡缁衣然此吾所自为者也澄子曰而弗如速以偿我矣我昔所亡者纺缁也今子之所衣者禅缁也以禅缁而当我之纺缁也而岂有所不得哉子华子曰夫利之惛心也幸于得而已矣忘其所以为质者矣宋人有曹商者为宋王使秦其往也得车数乗王説之益车百乗反于宋见庄子曰夫处穷闾阨巷困窘织屦藁项黄馘者商之所短也一悟万乗之主而从车百乗者商之所长也庄子曰秦王有病召医破痈溃座者得车一乗䑛痔者得车五乗所治愈下得车愈多子岂治其痔邪何得车之多也子行矣非无安居也我无安心也非无足财也我无足心也鲁祝以一豚祭而求百福于鬼神子墨子闻之曰是不可今施人薄而望人厚则人唯恐其有赐于已也今以一豚祭而求百福于鬼神唯恐其以牛羊祀也或曰千金之家其子不仁人之急利甚也桓公五伯之上也争国而杀其兄其利大也夫増髙者崩贪富者致患臣笑臣隣之祠田也以奁饭与一鲋鱼其祝曰下田洿邪得谷百车蟹堁者宜禾臣笑其所以祠者少而所求者多臣笑臣隣之祠田也以一奁饭一壶酒三鲋鱼祝曰蟹堁者宜禾洿邪者百车传之后世洋洋有余臣笑其赐鬼薄而请之厚也张骞言大苑之天马汗血安息之真玉大乌县官既闻如甘水焉经枣整冠意盈不厌吕不韦之盗穿窬之雄乎穿窬也者吾见担石矣未见雒阳也次四夷其牙或饫之徒测曰夷其牙食不足嘉也次七离如娄如赤肉鸱鸮厉测曰离娄赤肉食不臧也次五雕鹰髙翔沈其腹好恶粥测曰雕鹰髙翔在腐粮也啮骨折齿大贪利也天之制此财也犹国君之有府库也赋赏夺与各有衆寡民岂得彊取多哉故人有无徳而富贵是凶民之窃官位盗府库者也终必觉觉必诛矣盗人必诛况乃盗天乎得无受祸焉佞人知行道可以得富贵必以佞取爵禄者不能禁欲也知力耕可以得谷勉贸可以得货然而必盗窃情欲不能禁者也夫佞与贤者同材佞以情自败偷盗与田商同知偷盗以欲自劾也鸢鸱也不善抟击贪于攫肉也非有通变藐世之才而偷安乎一时之利者皆豕蝨者也禁民酤酿独官开置如道路设木为榷独取利也禁闭其事总利入官而下无由以得有若渡水之𣙜楚王谓淳于髠曰吾有仇在呉子宁能为吾报之乎对曰臣见来道旁野民持一头鱼上田祝曰髙得万束下得千斛臣窃笑之以为礼薄而望多也南州异物志曰俚人不爱骨肉而贪寳货见贾人财物牛犊便以子易之齐有一女二家求之其家语其女曰汝欲东家则左袒欲西家则右袒其女两袒父母问其故对曰愿东家食而西家息以东家富而丑西家贫而美也魏文矦见宋陵子三仕不硕文矦曰何贫子曰王见楚富者牧羊九十九而愿百尝访邑里故人其邻人贫有一羊富者拜之曰吾羊九十九今君之一盈我成百则牧数足矣隣者与之从此观之焉富者非富贫者非贫也齐鲁争汶阳之田鲁侯有忧色鲁有𨼆者周丰往规曰臣尝昼寝愀然闻羣蝨之鬭乎衣中甘臣膏腴之肌珍臣项膂之肤相与树党争之日夜不息相杀者太半蝨父止之曰我与尔所虑不过容口奚用窃争交战为哉羣蝨止今君以七百里地为君之臣亦以足矣而以汶阳数歩之田惑君之心曽不如一蝨之知窃谓君羞之鲁矦曰善又如苍蝇而爱腐臭性之所便无由自改如蜂止华爱乐恋着唼吮华味以自资养蜂弃此华更处余华或弃香入臭或弃臭入香随其所在莫不自爱恋结贪着人心着欲无有厌足如火得薪如海吞流如顶生王虽雨七寳王四天下帝释分座犹不知足汝心所作常求果报犹如猕猴入于稠林天雨七寳欲犹无厌茍生无耻如鸟长啄如春热渴牛求水不避杖突入清流中饮足乃还归譬如大蟒张口吐涎吸引诸物如臭皮囊中金以贪金故不可弃于皮囊贪惑亦犹窃钟掩耳以衆人为不闻鋭意盗金谓市中为莫覩故知贪于近者则遗远溺于利者则伤名夫国非其有也而欲有之可谓至贪也不能为人又无以自为可谓至愚矣譬白公之啬也何以异于枭之爱其子也知脂蜡之可明灯也而不知其甚多则冥之知利之可娯已也不知其称而必有也前人以病后人以竞庶民之愚而衰闇之至也夫失志于韩而受其餽是犹鱼之失水于渊而又吞其饵也受餽者伤于义吞饵者伤于舌其贪均也昔有一人贫穷困乏与他客作得鹿褐衣而披着之有人见之而语之言汝种姓端正贵人之子云何着此麄弊衣褐我今教汝当使汝得上妙衣服当随我语终不欺汝贫人欢喜敬从其言主人即便在前然火语贫人言今可脱汝鹿褐衣着于火中于此烧处当使汝得上妙钦服贫人即便脱着火中既烧之后于此火处求觅钦服都无所得往昔世时有妇女人始有一子更欲求子问余妇女谁有能使我重有子有一老母语此妇言我能使尔求子可得当湏祀天问老母言祀湏何物老母语言杀汝之子取血祀天必得多子时此妇女便随彼语欲杀其子傍有智人嗤笑骂詈愚痴无智乃至如此未生子者竟可得不而杀现子昔者海边有树木数十里中有猕猴五百余头时海水上有聚沫髙数十丈像如雪山随潮而来住于岸边诸猕猴见自相与语吾等上是山头东西游戏不亦乐乎时一猕猴便上头径下没水底衆猕猴见怪乆不出谓沫山中快乐无极是以不来皆竞踊跳入沫聚中一时溺死佛借以为喻海者谓生死海也沫山者五隂身也猕猴者人识神也不知五隂无所有爱欲痴者从是没生死海莫有出期譬如饿狗慞惶缘路遇值璅骨乆无肉腻但见赤涂言是厚味便就衔之至多人处四衢道中以贪味故涎流骨上妄谓甜美或䶧或䑛或啮或吠欢爱纒附初无舍离时有刹帝利波罗门及诸长者皆大富贵来游此路时此饿狗遥见彼来心生热恼作如是念彼来人者将无夺我所重美味便于是人发大瞋恚出深毒声恶眼邪视露现齿牙便行啮害贪昧太子友曰适游后园闻秋蜩之声往而观之夫秋蝉登髙树饮清露随风撝挠长吟悲鸣自以为安不知螳螂超枝縁条曵腰耸距而稷其形夫螳蜋翕心而进志在有利不知黄雀盈缘林徘徊枝隂㣲进欲啄螳蜋夫黄雀但知伺螳蜋之有味不知臣挟弹危掷蹭蹬飞丸而集其背今臣但虚心志在黄雀不知空塪其旁闇忽埳中陷于深井臣故袷体濡履几为大王取笑王曰天下之愚莫过于斯但贪前利不覩后患髙飞之鸟死于美食深泉之鱼死于芳饵今欲伐呉必前求其所好参其所愿然后能得其实庄辛对楚襄王曰臣闻鄙语曰见兎而顾犬未为晚也亡羊而补牢未为迟也臣闻昔汤武以百里昌桀纣以天下亡今楚国虽小絶长续短犹以数千里岂特百里哉王独不见夫蜻蛉乎六足四翼飞翔乎天地之间俛啄蚉䖟而食之仰承甘露而饮之自以为无患与人无争也不知夫五尺童子方将调饴胶丝加已乎四仞之上而下为蝼蚁食也黄雀因是以俯噣白粒仰栖茂树鼔翅奋翼自以为无患与人无争也不知夫公子王孙左挟弹右摄丸将加已乎十仞之上以其类为招昼游乎茂树夕调乎酸咸倐忽之间坠于公子之手夫雀其小者也黄鹄因是以游乎江海淹乎大沼俯噣鳝鲤仰啮䔖蘅奋其六翮而凌清风飘揺乎髙翔自以为无患与人无争也不知夫射者方将修其碆卢治其矰缴将加已乎百仞之上被㔋磻引㣲缴折清风而抎矣故昼游乎江河夕调乎鼎鼐夫黄鹄其小者也夫虎肉臊其兵利身人犹攻之也若使泽中之麋蒙虎之皮人之攻之必万之于虎裂楚之地足以肥国诎楚之名足以尊主今子将以欲诛残天下之共主居三代之𫝊器吞三翮六翼以髙世主非贪而何且夫翠鹄犀象其处世非不远死也而所以死者惑于饵也苏秦智伯之智非不足以辟辱远死而所以死者惑于贪利不止也夫杀人而取其璧不知在已兴累倾物而移其宠不忌自我难持祝宗人𤣥端以临牢筴説彘曰汝奚恶死吾将三月㹖汝十日戒三日齐借白茅加汝肩尻乎彫俎之上则汝为之乎为彘谋曰不如食以糠糟而错之牢筴之中自为谋则茍生有轩冕之尊死得于腞楯之上聚偻之中则为之为彘谋则去之自为谋则取之所异彘者何也庄周游乎雕陵之樊覩一异鹊自南方来者翼广七尺目大运寸感周之颡而集于栗林庄周曰此何鸟哉翼殷不逝目大不覩蹇裳躩歩执弹而留之覩一蝉方得美䕃而忘其身螳蜋执翳而抟之见得而忘其形异鹊从而利之见利而忘其真庄周憷然曰噫物固相累二类相召也捐弹而反走无勇者非先慑也难至而失其守也贪婪者非先欲也见利而忘其害也虞公见垂棘之璧而不知虢祸之及已也故至道之人不可遏夺也天下县官法曰发墓者诛窃盗者刑此执政之所司也夫法令者网其姦邪勒率随其踪迹无愚夫惷妇皆知为姦之无脱也犯禁之不得免也然而不材子不胜其欲蒙死亡之罪而被刑戮之羞然而立秋之后司寇之徒继踵于门而死市之人血流于路何则惑于财利之得而蔽于死亡之患也臣园中有榆其上有蝉蝉方奋翼悲鸣欲饮清露不知螳蜋之在后曲其颈欲攫而食之也螳螂方欲食蝉而不知黄雀在后举其颈欲啄而食之也黄雀方欲食螳螂而不知童挟弹丸在下迎而欲弹之童子方欲弹黄雀不知前有深坑后有窟也此皆言前之利而不顾后害者也非独昆虫衆庶若此也人主亦然狗逐兎走俱入谷口与虎逢之廹不得去越亩逐兎断其裈襦孩子含饵为利所悦探釡把甑烂其手臂炙鱼铜斗张伺夜䑕不忍香味机发为祟髙飞视下贪饕所在腐臭为患害于躬身鱼鼈贪饵死于网钓受危因宠为身殃咎枭爱养其子子长而食其母也白公爱荆国之财而杀其身也狌狌之状形乍如犬厥性识往为物警辩以酒招灾自贻缨罥彍弩危机严镞衔弦至可忌也而勇雉触之而不猜闇政乱邦恶直妬能甚难测也而贪人竞之而不避故飞锋暴集而不觉祸败奄及而不振无异乎牺牛之被纹绣渊鱼之爱莽麦渇者之咨口于云日之酒饥人之取饱于郁肉漏脯也寒土有兽其名曰生角当心俯而磨之愤心而死炎州有鸟其名曰枭妪伏其子百日而长羽翼既成食母而飞蜀矦之迎秦牛牛逾近而身转危何异磨其角角逾利而身速亡乎白公之遽财财逾积而身愈灭何异枭之养子子愈长而身就害也昔齐有货美锦于市盗于衆中而窃之吏执而问曰汝何盗锦于衆中对曰吾但见锦不见有人故取之耳若斯人者眩于利而忘于害黄口以贪饵而忘害故擒于罗者异鹊以见利而忘身且憷于庄周是以智者见利而思难闇者见利而忘患耿弇曰懐金玉者至不生归天寒即飞鸟走兽尚知相依周周衔羽以免颠仆蛩蛩负蟨以食美草而当路者知进趋不念暮归所安为者惟夸誉名故致憔悴而心悲也厚味来殃艳色危身求髙反坠务厚更贫𤣥鸟纡幙而不被害鸣隼逺巢咸以欲死盼彼梁鱼逡廵倒尾沉吟不决忽焉失水爱饵衔钩悔在鸾刀披文食豢乃启其毛譬如黄雀伺蝉不知随弹应至青鹯逐兎讵识扛鼎方前衆人之逐世利如青蝇之赴肉汁也青蝇嗜肉汁而忘溺死衆人贪世利而陷罪祸昔宋人临万仞之渊钓数寸之鳞鱼将食钓不知膝之日进有倾堕而死能诱也六韬曰缗隆饵重则嘉鱼食之缗调饵芳则庸鱼食之譬如货易赍持杂寳逺到他国种种贪求忽被贼伤丧其身命譬如大海彼岸之国多有甘露若有食者年得三千除诸病苦安穏快乐愚痴之人贪其味故装治船舫往彼给取不知海中有大鳞鱼能吞船舫犹如崄处有草覆于岸边多有甘露若有食者夀年千嵗永除诸病安稳快乐凡夫衆生贪其味故不知其下有深坑即前欲取不觉堕坑遂殒其命譬如有人欲行远路至于旷野以饥渇所逼忽值果林便入彼处求食因缘欲活命故而彼之人忽遇大树华果充足香美成就遇已得味得是味已更上毒树而服毒果服已命终如蛾贪火光不避灭身难如得酒病惛醉不醒乃至数刼犹不得觉酒消始悟财色之于人譬如小儿贪刀刃之蜜甜不足一食之美然有截舌之患也昔有婆罗门家中巨富又乃耆年唯有一子年才十六母即丧亡彼婆罗门不能鳏独遂再婚聚未久之间妻乃有姙妻未生产其婆罗门寻亦命终于是其子白继母言家中财物金银珍寳乃至一切受用之具悉属于我更无别人分我财物时彼继母闻子语已即告子言我今所懐汝父遗体待其长育与汝均分其子时复再言其事母起思念此子年㓜情性痴騃虽与深言未能分晓又以贪惜欲疾娩身多设方便求于速产日月未满返损其孕若城失火中有富者为衆导师见舎烧壊贪于寳物不顾身命突前入火至寳藏箧边有虺箧尔时导师既畏盛火烟熏其目心中愦愦不谛省察误取虺箧挟之走出贼随后追逼之欲近则更思之我当解箧取中要者以着怀中置余退去尔乃安隠则开箧视唯见毒虵乃知非寳是虵虺耳往有商人贷他半钱乆不得偿即便往债前有大河雇他两钱然后得度到彼往债竟不得见来还度河复度两钱为半钱债而失四钱兼有道路疲劳之困所债甚少所失甚多果被衆人之所怪笑世人亦尔要少名利致毁大行茍容已身不顾礼义现受恶名后得苦报昔有一乳母抱儿渉路行道疲极睡眠不觉时有一人持欢喜丸授与小儿小儿得已贪其美味不顾身物此人即时解其钳鏁璎珞衣物都尽持去昔有一人遭事应死系在牢狱恐死而逃走国法若有死囚踰狱走者即放狂象令蹈杀于是放狂象令逐此罪囚囚见象欲至走入墟井中下有一大毒龙张口向上复四毒蛇在井四边有一草根此囚怖畏一心急捉此草根复有两白䑕啮此草根时井上有一大树树中有蜜一日之中有一滴蜜堕此人口中其人得此一滴但忆此蜜不复忆种种衆苦便不复欲出此井是故圣人借以为喻狱者三界囚衆生狂象者无常井衆生宅也下毒龙者地狱也四毒蛇者四大也草根者人命根也白䑕者日月也日月尅食人命日日损减无有暂住然衆生贪着世乐不思大患是故行者当观无常以离衆苦财物危身犹如毒蛇无得贪着譬如昔日佛游波斯匿王国中见地有伏藏满中寳物佛语阿难汝见是毒蛇不阿难言已见时有人随佛后行闻此语试往看之见有好寳嫌佛此语谓为虚绮此实是寳而言为毒蛇其人即时私将家人大小取此寳物其家大富有人向王言之此人随得寳藏而不输官王即收系责其寳物即时输尽王故不信更多方拷治之痛毒备至昔时有二猕猴王各主五百猕猴一王起嫉妬意欲杀一王规圗独治便往共鬭数数不如羞惭退去到大海邉海曲之中有水聚沫风吹积聚髙数百丈猕猴王愚痴谓是雪山语羣辈言乆闻海中有大雪山其中快乐甘果恣口今日乃见吾当先到往行看视若审乐者不能复还若不乐者当来语汝于是上树尽力跳腾投聚沫中溺没海底余者怪之不出谓必大乐一一投中断羣溺死如蝇堕蜜得味甚寡所失甚多世间极渇无过于爱如饮咸水逾増其渇饮有咸水逾増其爱譬如愚人贪着好果上树食之不肯时下人伐其树树倾乃堕身首毁壊痛恼而死亦如网罗襁鱼兽贪其味不见后苦患曽闻舍卫国中佛与阿难旷野中行于一田畔见有伏藏佛告阿难是大毒蛇阿难白佛是恶毒蛇尔时田中有一耕人闻佛阿难説有毒蛇作是念言我当视之沙门以何为恶毒蛇即往其所见真金聚而作是言沙门所言是毒蛇者乃是好金即取此金还置家中其人先贫衣食不供以得金故转得富饶衣食自恣王家筞伺怪其卒富而糺举之系其狱中先所得金既已用尽犹不得免将加刑戮其人唱言毒蛇阿难恶毒蛇世尊傍人闻之以状白王王唤彼人而问之曰何故唱言毒虵阿难恶毒虵世尊其人白王我于往日在田耕种闻佛阿难説言毒虵是恶毒虵我于今者方及悟解实是毒虵譬如婴孩者捉火欲食之如鱼吞钩饵如鸟网所覆诸兽坠穽陷皆由贪味故喻林卷五十三喻林卷五十四钦定四库全书喻林卷五十四明徐元太撰人事门昧祸昭公之朝其羣臣皆小人也徒整饰其衣裳不知国之将廹胁君臣死亡无日如渠略然人皆知㬥虎冯河立至之害而无知当畏慎小人能危亡也蜉蝣之小虫朝生夕死不知已之性命死亡在近有此羽翼以自脩饰以兴昭公之朝廷皆小人不知国将廹胁死亡无日犹整饰此衣裳以自脩洁禽兽被人所驱纳于罟获陷阱之中而不知违辟似无知之人为嗜欲所驱入罪祸之中而不知辟田华之为陈轸説秦惠王曰臣恐王之如郭君夫晋献公欲伐郭而惮舟之侨存荀息曰周书有言美女破舌乃遗之女乐以乱其政舟之侨谏而不听遂去因而伐郭遂破之又欲伐虞而惮宫之竒存荀息曰周书有言美男破老乃遗之美男教之恶宫之竒宫之竒以谏而不听遂亡因而伐虞遂取之夫抱火厝之积薪之下而寝其上火未及燃因谓之安方今之埶何以异此安危亡于旦夕肆嗜慾于目前奚异渉海之失柂积薪而待燃往车虽折而来轸方遒传曰截趾适屦孰云其愚何与斯人追欲丧躯驰骛覆车之辙探汤败事之后后出益可怪晚发愈可惧耳四海为罗网天下为敌人举足遇害动摇触患履深渊之薄氷不为唬渉千钧之发机不知惧何如其知也国有露根之渐而莫之恤也天子居缀旒之运人臣㣲覆餗之忧于是窃势拥权黩明王之彛典穷奢纵侈假凶竖之余威绣桶雕楹陵跨于宸极骊珍冶质充牣于帷房亦犹犬彘腴肥不知祸之将及独不见羣蝨之处禈中逃乎深缝匿乎壊絮自以为吉兆也行不敢离缝际动不敢出禈裆自以为得绳墨也然炎丘火流焦邑灭都羣蝨处于禈中而不能出也君子之处域内何异夫蝨之处禈中乎髙蝉处乎轻隂不知螳螂袭其后也自谓势擅狐䑕理隔熏掘茍欲狥意于前涂不觉坑穽在其侧商人用一布布不敢继茍而讐焉必择良者今士之用身则不然意之所欲则为之厚者入刑罚薄者被毁丑则士之用身不若商人之用一布之慎也楚庄王欲伐越杜子谏曰王之伐越何也曰政乱兵弱杜子曰臣愚患之智如目也能见百歩之外而不能自见其睫王之兵自败于秦晋丧地数百里此兵之弱也庄硚为盗于境内而吏不能禁此政之乱也王之弱乱非越之下也而欲伐越此智之如目也王乃止故知之难不在见人在自见故曰自见之谓明孔子曰鷰爵争善处于一屋之下母子相哺也区区焉相乐也自以为安矣灶突决上栋焚燕爵颜色不变是何也不知祸之将及之也不亦愚乎为人臣而免于燕雀之智者寡矣夫为人臣者进其爵禄富贵父子兄弟相与比周于一国区区焉相乐也而以危其社稷其为灶突近矣而终不知也其与燕雀之智不异故曰天下大乱无有安国一国尽乱无有安家一家尽乱无有安身此之谓也故细之安必待大大之安必待小细大贱贵交相为賛然后皆得其所乐避患东西反入祸门欲避凶门反与祸隣去安就危坠陷井池破我玉螭蜘蛛作网以伺行旅青蝇嚵聚触我罗域鸥水鸟潮至则翔水向以为信反为鸷鸟所击是知信而不知所以自害也鹬状类鷰绀色错出有文色水际伺蚌出啄啄食之反为蚌所持死水中不知所食以为害根露基颓危犹巢幕而自比于天日拟固于泰山夫鸢不絓网驎不堕穽相彼鸟兽犹知为患风尘之徒曽是未吝也夜鬬人船人必挤已于水也顾非累卵于叠棋焉至观形而懐怛坐积薪以待然方指日而比盛是由桓侯抱将死之疾而怒扁鹊之先见以觉痛之日为受病之始也将军鱼游于沸鼎之中鷰巢于飞幕之上不亦惑乎安卧积薪日待焚炽轻羽不髙翔自用絃网罗纤鳞惑芳饵故为钓所加不安其昧而乐其明是犹夕蛾去暗赴灯而死也樱桃为树则多隂为菓则先熟有蝉鸣焉聊命黏取退惟彼蝉之得意于斯树不知黏之将至亦犹人之得意于富贵而不虞祸之将来也文王问曰人有大忘乎对曰大忘知其身之恶而不改也以贼其身乃丧其躯有行如此之谓大忘譬如猿猴跳踯恃便忽罹机辟自丧身本譬如陆鸟爱其尾终为射夫之所得如鹖鸟爱其尾尾为射猎者所得此羣牛本有千头在外瞻守掌不牢固为虎恶兽所见噉食死者过半余不觉知方相抵触跳踉唤吼伤其无智何乃甚哉犹如毒药颜色成就香美且甘若人遇病而服此药咽喉通利入腹未乆即丧命根犹如有人行过山险两边险峻闭眼而过不知身危或致命终以欲网自蔽以爱盖自覆自恣縳于狱如鱼入笱口世皆没渊尠克度岸譬如苍蝇在蜜器中有人拔出心犹乐着以乐着故乃至丧命昔有一人在路而行道中得一金䑕狼心生喜踊持置懐中渉道而进至水欲渡脱衣至地寻时金䑕变为毒蛇此人深思宁为毒蛇螫杀要当懐去心至㝠感还化为金傍边愚人见其毒蛇变成真寳谓为恒尔复取毒蛇内着懐里即为毒蛇之所蜇螫丧身殒命昔有屠儿有千头牛养令肥好日杀一牛卖肉已杀五百牛余有五百头方共跳腾諠戏共相觝触天尊时入国见牛如此愍而舍去语诸弟子此牛愚痴伴侣欲尽方共戏諠人亦如是如牦牛爱尾不惜身夀命譬如愚人见师子王饥时睡眠而欲寤之如人以指置毒虵口如欲以手触灰覆火祸原洪范五行传云视之不明时则有羽虫之孽听之不聪时则有介虫之孽言之不从时则有毛虫之孽貌之不恭时则有鳞虫之孽思之不睿时则有倮虫之孽白华周人刺幽后也幽王取申女以为后又得褒姒而黜申后燎火方奋扬之时炎炽熛怒宁有能灭息之者以喻宗周方隆盛之时王业深固宁有能灭亡之者言此二者皆盛不可灭亡也然此燎虽炽盛而水能灭之则水为甚矣以兴周国虽盛终将襃姒灭之则襃姒恶甚矣华元杀羊食士其御羊斟不与及战曰畴昔之羊子为政今日之事我为政与入郑师故败天有六气降生五味发为五色征为五声滛生六疾六气曰隂阳风雨晦明也分为四时序为五节过则为菑隂滛寒疾阳滛热疾风滛末疾雨滛腹疾晦滛惑疾明滛心疾诗云燎之方阳宁或灭之赫赫宗周襃姒灭之何寤青蝇飞于干旄无极游于二垒使股肱分为二体背胸絶为异身荆山鹊飞而玉碎隋岸蛇生而珠死墻坏于其隙木毁于其节斯盖其分也辩慧乱之賛也礼乐滛泆之徴也慈仁过之母也任誉奸之䑕也乱有賛则行滛泆有征则用过有母则生姦有䑕则不止肉腐出虫鱼枯生蠧怠慢忘身祸灾乃作轻虑重事厚诛薄罪乆怨细过长侮偷快数以徳追祸是断手而续以玉也故世有易身之患有人自南方来鲋入而鲵居使人之朝为草而国为墟福生于无为患生于多慾害生于弗僃秽生于弗耨昔者齐简公释其国家之柄而专任其大臣将相摄威擅势私门成党而公道不行故使陈成田常鸱夷子皮得成其难使吕氏絶祀而陈氏有国者此柔懦所生也郑子阳刚毅而好罚其于罚也执而无赦舎人有折弓者畏罪而恐诛则因猘狗之惊以杀子阳此刚勐之所致也使叶落者风摇之使水浊者鱼挠之鲁季氏与郈氏鬬鸡郈氏介其鸡而季氏为之金距季氏之鸡不胜季平子怒侵郈氏之宫而筑之故祸之所从生者始于鸡距政有招冦行有招耻弗为而自至天下未有郄大墻坏蠧衆木折怨重被烧忿怒生祸隂作大奸欲君勿言鸿鹄利口发其祸乱上九灶灭其火唯家之祸测曰灶灭其火国之贼也不仁之质胜则伎力为害器贪悖之性胜则强勐为祸梯车以喻君马以喻臣言车覆者国君危也马颠仆者所任非人独知勐雨之霑衣而不知云气之所作唯患飞埃之糁目不觉飇风之所为也平叔以党曹爽见诛触死权之网也辅嗣以多笑人被疾陷好胜之阱也妇人为政犹雌鸡而代雄鸣是丧家之道也不制之臣相与比周比周者宫隣金虎言小人在位比周相进与君为隣贪求之徳坚若金谗谤之言恶若虎也蠧衆则木折隙大则墻坏不胜而生不败而亡自古及今未尝有也季孙行父秃晋郄充𦕈卫孙良夫跛同时而聘于齐齐使秃者迓秃者𦕈者迓𦕈者跛者迓跛者萧同叔子虎台上而笑之闻于客客不説而去相与立胥闾而语移日不觧齐人有知之者曰齐之患自此始也百病之始生也必先于皮毛邪中之则腠理开开则入客于络脉留而不去传入于经留而不去传入于府廪于肠胃邪之始入于皮也泝然起毫毛开腠理其入于络也则络脉盛色变其入客于经也则感虚乃陷下其留于筋骨之间寒多则筋挛骨痛热多则筋㢮骨消肉烁㬷破毛直而败夫邪之客于形也必先舎于皮毛留而不去入舎于孙脉留而不去入舎于络脉留而不去入舎于经脉内连五藏散于肠胃隂阳俱感五藏乃伤此邪之从皮毛而入极于五藏之次也如此则治其经焉今邪客入于皮毛入舎于孙络留而不去闭塞不通不得入于经流溢于大络而生竒病也木之所伤也皆伤其枝枝之刚脆而坚未成伤也人之有常病也亦因其骨节皮肤腠理之不坚固者邪之所舍也故常为病地言九级之台起于一篑之土喻九夜之祸起乎一念染心冬极温而春有狂疫夏极凉而秋有疟痢罪莫大于滛祸莫大于贪咎莫大于谗此三者祸之车小则危身大则危家重衣厚褥体不劳苦以致风寒之疾厚味脯腊醉饱厌饫以致聚结之病美色妖孋嫔妾盈房以致虚损之祸滛声哀音怡心悦耳以致荒躭之惑驰骋游观弋猎原野以致发狂之失谋得战胜兼弱取乱以致骄逸之败云何良医善知病源谓良医善知此病因风起痰癊起涎唾起衆冷起因现事起时节起是名良医善知病源麤言利刀劒贪欲碜毒药瞋恚炽盛火无明极重暗是老病死常害衆生犹如果树多人所掷譬如恶雹伤害五谷亦如勐火焚烧干草又如暴风吹拔大树又如师子杀害诸禽兽吾乆知此五盛隂身为衆箭的芭蕉以实死竹芦实亦然駏驉坐姙死士以贪自丧爱欲意为田媱怒痴为种以媱乐自裹譬如蚕作茧如木出火还自烧身若如芭蕉生实便枯如骡懐躯还自危身犹鹿母初乳儿小逐母东西恋其子不能远逝时师子兽王审知鹿母不能离子时往抟撮鹿母子俱丧所以然者以鹿母恋其子故师子得便此六根者危如鷰巢亦如水泡又如初生痈不乆当溃是无明者于生死旷路而作导首能燃生老病死之大火聚是诸烦恼结业之母闭湼槃门开衆恶趣能作大形弥纶三界遍一切处放逸大头疑结广额幻惑丑靣邪念疱鼻邪见之目膜眼童子四倒掣电伺怨报恶多毛耽耳欺诳诈伪深广䆳眉瞋恚忿戾以为利牙贪欲丑恶作上麤脣嫉妬顽弊返脣下垂邪命謟曲虚假矫称贪嗜利养以为利齿六十二见以为其发三受饕餮以为长咽八邪疣赘以为肩臂诸恶律仪以为长爪忍受结业以为两乳不知猒足䏺胀洪大以为其腹睡悔深黒以为其脐多欲贪爱以为隂尻十八诸界以为两髀非法恶欲以为两膝我见人见以为脚足无惭大象垢秽湿皮以为衣服无愧青恶汚腻麤褐以为其被坐结使牀衆结罗刹以为侍从处彼烦恼诸恶罗刹大衆之中着欲之人亦如狱囚如鹿在围如鸟入网如鱼吞钩如豹搏狗如乌在鸱羣如蛇值野猪如䑕在猫中如羣盲临坑如蝇着熟油如儜人在阵如躄人遭火如入沸咸河如䑛蜜涂刀如四衢脔肉如薄覆刀杖如华覆不净如蜜涂毒如毒蛇箧养祸纣与亡人为主亡人归之若虫之窋聚鱼归渊府兽集薮泽言纣为大姦也始者信以彼管蔡之属虽有流言之罪如鹪鸟之小不登诛之后反叛而作乱犹鹪之翻飞为大鸟也圃者所以殖菜蔬也杞非可食之物我有圃生之杞以喻南蒯在费欲为乱也夫养稂莠者伤禾稼惠姦轨者贼良民犹种枳棘于良田养虺蛇于室内也羌虽外患实深内疾若攻之不根是养疾疴于心腹也养痈长疽自生祸殃竞令虎豹窟于麑塲豺狼乳于春囿是川渎并决而莫敢之塞游豮蹂稼而莫之楚也骄纵呉楚养虺成蛇所谓独坐穷山放虎自卫者也是使长蛇弗翦封豕假息一令蔓草难鉏㳙流泛酌岂直疥痒轻痾容为心腹重患养傅翼之飞兽子贪心之野狼何异于善砥镆鎁而予射子自祸必矣养虎牧狼还自贼伤次八常疾不疾咎成不诘测曰常疾不疾不能自治也夫性恶之民民之豺狼虽得放宥之泽终无改悔之心累之重乃易毁也举之髙乃易踣也以喻愍王骄乱之甚乃易破也起衆患于湏㬰结百痾于膏盲奔驷不能追既往之悔思改而无自反之蹊积薪若山纵火其下火未及燃一杯之水尚可灭也及至火勐风起虽倾河海不能救也秦昭王是积薪而纵火其下始皇燃而方炽二世起风而怒也若诸愚痴人无有善方便将火置于掌便为火所烧恶生于心还自壊形如铁生垢反食其身昔有一国五谷熟成人民安宁无有疾病昼夜伎乐人无忧恼王问羣臣我闻天下有祸何类答曰臣亦不见王便使一臣至于隣国求覔买之天神则化作一人于市中卖之状类如猪持䥫鏁系缚卖之臣问此名何等答曰祸母臣曰卖不答曰卖问索几钱答曰千万问曰此食何等答曰食针一升臣便家家发求覔针如是人民两两三三相逢求针使诸郡县处处扰乱百姓所在之处患毒无憭臣白王曰虽得祸母致使民乱男女失业欲煞弃之未审许不王言大善便于城外将杀刺硬不入斫则不伤割而不死积薪烧之身赤如火便走出去过里烧里过市烧市入城烧城入国烧国扰乱人民饥饿困苦坐由猒乐买祸所致苦也此喻女色欲火所烧男女贪毒至死不知苦也寡效譬如医之药人之有病者然今有医于此和合其药于天下之有病者而药之万人食此若医四五人得利焉犹谓之非行药也故孝子不以食其亲忠臣不以食其君嗛嗫噱㘗昧㝠相持多言少实语无成事掘井得石劳而无功譬如假谷于夷齐之门吿寒于黔娄之家所得者不过橡栗緼褐必无大牢之饍锦衣狐裘矣为者如牛毛获者如麟角也夫衣无蔽肤之具资无谋夕之储而髙谈陶朱之术自同猗顿之䇿取讥论者其理必也抱痼疾而言精和鹊之伎屡奔北而称究孙呉之筭人不信者以无效也徒闻振翅竦身不能凌厉九霄腾跚𤣥极攸叙彛伦者非英伟也居有事之世而耻为权谋譬犹凿地抱瓮难以求富嗟乎子羽何异牢槛之熊深穽之虎石间饿蟹灶中之䑕事力虽多而见功甚少虽荣华熠熠无结秀之効终年之勤无一日之功徒誓蠡管之诚终沈荧爝之用遂日奉羁勤有事风尘徒僃鸟背之毛曽无马箠之力効阙泪河功慙汗海生乱白华于野已沤名之为菅菅柔忍中用矣而更取白茅收束之茅比于白华为脆喻王取于申申后礼仪僃任妃后之事而更纳褒姒褒姒为孽将至灭国白云下露养彼可以为菅之茅使与白华之菅相乱易犹天下妖气生褒姒使申后见黜青黄黻黼文章之观尽而五色渝宫征还激生生之声足而八音汨陆有罝水有网罟而飞羽伏鳞无以幸其生矣夫水积则生相食之鱼土积则死自穴之兽礼义饰则生伪匿之本夫吹灰而欲无昧渉水而欲无濡不可得也神农之初作琴也以归神及其滛也反其天心䕫之初作乐也皆合六律而调五音以通八风及其衰也以沈湎滛康不顾政治至于灭亡苍颉之初作书以辩治百官领理万事愚者得以不忘智者得以志逺至其衰也为奸刻伪书以解有罪以杀不辜汤之初作囿也以奉宗庙鲜犞之具简士卒习射御以戒不虞及至其衰也驰骋猎射以夺民时罢民之力尧之举禹契后稷臯陶政教平姦宄息狱讼止而衣食足贤者劝善而不肖者懐其徳及至其末朋党比周各推其与废公趍私外内相推举姦人在朝而贤者隠处使民居处相司有罪相觉于以举姦非不掇也然而伤和睦之心而搆仇讐之怨故事有凿一孔而生百隙树一物而生万叶者所凿不足以为便而所开足以为败所树不足以为利而所生足以为秽太上空市其次不偷窃其次不掠夺上以功惠绥民下以财力奉上是以上下相与空市则民不与民不与则为巧诈而取之谓之偷窃则民僃之僃之而不得则暴廹而取之谓之掠夺民必交争则祸乱矣言车载衆轻之物以折其轴而不可乗其过咎由重絫杂载衆多之故也以言国君听用羣小之言则壊败法度而自倾危也蜜网裁而鱼骇宏罗制而鸟惊喻林卷五十四喻林卷五十五钦定四库全书喻林卷五十五明徐元太撰人事门败成九四田无禽上六不明晦初登于天后入于地象曰初登于天照四国也后入于地失则也上六女承筐无实士刲羊无血无攸利未济亨小狐汔济濡其尾无攸利初九曵其轮濡其尾无咎池之竭矣不云自频泉之竭矣不云自中流离鸟也少好长丑始而愉乐终以微弱卫之诸臣初有小善终无成功似流离也𤨏兮而少尾兮而好者乃流离之子也此流离之子少而美好长即丑恶以兴卫之诸臣始而愉乐终以㣲弱言无徳自将不能常为乐也士刲羊亦无也女承筐亦无贶也夫其败也如日月之食焉何损于明狐埋之而狐搰之是以无成功亡国之臣不敢语政败军之将不敢语勇百年累之一朝毁之岂不惜乎败材伤锦所宜至虑初升髙冈终陨幽壑朝含荣润夕为枯魄用使金晖絶于中天神辔辍于促路椎芦作蘧蒢不成文章所得未毛铢所丧如山崖构厦止于尺土为山顿于一篑筑十仞之城城者既十仞矣则又壊之此胥靡之所苦也烹牛以飨其里而骂其东家母徳不报而身见殆临菑之女织纨而思行者为之悖戾室有美容缯为之纂绎鹢飞中退举事不进弊笱在梁鲂逸不禁渔父劳苦连室干口多载重负捐弃于野树栽藿豆为鹿兎食君不慎䕶秋无收入黍稷禾稼垂秀方造中旱不雨伤风枯藁机杼腾扰女巧不成魃为菑虐风吹云却鹰逐雉兎爪折不得老妾踞机纬絶不知女功不成冬寒无衣大车难驾两引如绳马奔山后轮脱不行羊子逐兎犬踦不得螟虫为贼害我稼穑尽禾殚麦秋无所得衣成无闗不知所穿搏鸠弹雀猎兎山北丸尽日暮失获无得刲羊不当血少无羮女执空筐不得採桑舎车而徒亡其驳牛蹇驴不才骏骥失时筋力劳尽罢于沙丘黍稷禾稻垂畆方好中旱不雨伤风病藁踦牛伤暑不能成畆草莱不垦年嵗无有织缕未就针折不复女工多态乱我政事钓鲤失纶鱼不可得毁盘破盆弃其饭飡栋桡榱壊廊屋大败宫阙空廊如冬枯树设网张罗捕鱼园池网罟自决虽得复失早霜晚雪伤害禾麦损功弃力饥无所食登髙伤轴上坂弃粟播轮折辐马不得行畜牝无驹养鸡不雏织组无文烧香不芬桑蚕不得女功无成兎聚东郭衆犬俱猎围缺不成无所能获上政揺扰虫螟并起害我嘉谷季嵗无稷往来井上破瓮壊盆置筐失筥轮破无辅缘山升木中堕于谷罗张目列围合月缺採捕无功鱼鸟得脱下田陆黍万华生齿大雨霖集波病溃腐夏麦霜击其芒牀倾窦折屋漏垣缺次八车不拔髀轴折测曰车不拔躬自贼也上九仓灵之雌不同宿而离失则嵗之功乖测曰仓灵之雌失作败也上九务成自败雨成自队测曰务成自败非厥命也上九红蚕缘于枯桑其茧不黄测曰缘于枯桑蚕功败也患乎升勺之利未坚而钟石之费相寻根移之据未极而氷霜之毒交攻宋氏引苖郢人张革诚欲其快而实速萎裂知进忘退斯之以乎东海人黄公少时能幻制蛇御虎韦佩赤金刀及衰老饮酒过度有白虎见于东海以赤刀往厌之术不行遂为虎所食将覆篑于浚谷挤为山乎九天中驾每倾轮当骞复摧翼譬如池有莲华光色鲜荣芬芳可爱忽值天雹一时零落譬盲人捉雀入手复去譬如有人先未曽有末尼珠寳后时遇得深自欣庆珍玩无厌歘尔亡遗常懐慨叹譬如闇室灯油尽故明灭譬如摩尼寳珠堕不浄中不可复着譬如士夫入慈室藏以明月珠置于髻中醉酒卧寐不自唯省寤忘明珠不知所在譬如有人入于大海至寳渚中多取寳物置于船上欲度大海于中沈没譬如有人从髙楼下乗于大象下象乗马下马乗舆下舆坐床下床堕地从地落坑譬如稻田禾稼粗熟而有恶露灾气则令善谷伤败譬如世间所有台观若一中心不善覆蔽则椽梁壁皆被淋漏以椽梁壁被淋漏故皆悉败壊又如苦瓠青未成熟人所断取而彼枝叶寻即萎悴渐次枯弱后乃干合譬如有象洗其身沐浴适浮复卧土如暴秋中暑无所能成熟譬如师治箭失堕火烧之安能使其箭成就而可用譬如利刀人所爱敬恒自防备不离其身中便忘误安置不牢便生尘垢本铁不存追惟此刀乃无有价一朝壊败不可任用犹如净铁及明净镜莹治净洁无有尘垢然其人藏隠不牢或在土中或在溼地便生重垢触便碎散不任本用昔有一人有二百五十头牛常驱逐水草随时餧食时有一虎噉食一牛尔时牛主即作念言已失一牛俱不全足用是牛为即便驱至深坑髙㟁排着坑底尽皆杀之凡夫愚人亦复如是受持如来具足之戒若犯一戒不生惭愧清净懴悔便作念言我以破一戒归不具足何用持为一切都破无一在者昔有一小儿陆地游戏得一大龟意欲杀之不知方便而问人言云何得杀有人语言汝但掷置水中即时可杀尔时小儿信其语故即掷水中龟得水已即便走去譬如清凉池而有毒蛇不中澡浴亦如好花果树而多逆刺初若登天光被俗表末如入渊明夷辉沦无及处罚之极恶积不改者也罪非所惩故刑及其首至于灭耳及首非诫灭耳非惩凶莫甚焉弃女车辅则堕女之载乃请长者见助以言国危而求贤者已晚矣若不早图后君噬哜其及图之乎祸败日深如火之燎原其可救乎然鞭短势殊恐无所及覆水不收悔将何及鱼以泉涸而喣沫鸟因将死而悲鸣固机发而后思圗车覆而后改躅改之无及故狡兎失穴思之在后故逆鳞易触恐拯弱迟于援手救经缓于扶足待越人之舟楫求鲁匠之云梯则必悬于藁树之枝没于深渊之底矣诗曰涓涓源水不雝不塞毂已破碎乃大其辐事以败矣乃重太息其云益乎寡人所谓饥而求黍稷渇而穿井者未尝能以欢喜见子今国事急百姓恐惧愿借子大夫使齐譬之犹渇而穿井临难而后铸兵虽疾从而不及也言君信任佞䛕不虑艰难卒遭忧患然后乃觉若放火于秋蒿不可救制也明侯此时不以诞吿诸矦靖宁国歩以为功首至于肝脑涂函谷麋鹿栖铜驼乗舆蒙沙而中原流于左袵然后圗之是犹火既及薪而后觅井以救不亦钝乎夫随覆车之轨追陷溺之后以赴其前何及之有孝子之养亲病也未死之时求卜迎医冀祸消药有益也既死之后虽审如巫咸良如扁鹊终不复生何则知死气絶终无补益恃藏疾之大言忘膏盲之近急何异焦喉之渇切身而遥指沧海于万里之外滔天之水已及而方造舟于长洲之林安得免夸父之祸脱沦水之害哉犀象珠玉无足而至自万里之外定倾之器能行而沦乎四境之内二竖之疾既据而募良医栋桡之祸已集而思谋夫何异乎火起乃穿井觉饥而占田哉不与智者共其安而望有危而见救不与竒士同其欢而欲有戚之见恤犹灾火张天方请雨于名山洪水凌空而伐舟于东闽不亦晚乎宿不树惠临难而施恩本不防萌害成而修慎是以临渇而穿井方饥而植禾虽疾无所及也此甘餐毒药戏勐兽之爪牙也所从来者至深远淹滞永乆而不废虽令扁鹊治内巫咸治外尚何及哉害成于㣲而救之于着故有无功之治临死修善于计已晚事廹乃归于救已㣲离忧患而乃寤兮若纵火于秋蓬惠子家穷饿数日不举火乃见梁王王曰夏麦方熟请以割子可乎惠子曰施方来遇羣川之水长有一人溺流而下唿施救之施应曰吾不善游方将为子吿急于东越之王简其善游者以救子可乎溺人曰我得一瓢之力则活矣子方告急于东越之王简其善游者以救我是不如求我于重渊之下鱼龙之腹矣夫病之始生也极㣲极精必先入结于皮肤今良工皆称曰病成名曰逆则鍼石不能治良药不能及也昔有贫人在路而行道中偶得一囊金钱心大喜踊即便数之数未能周金主忽至尽还夺钱其人当时悔不疾去懊恨之情甚为极苦譬如鹿未被箭时不知怖畏既被箭已踔围而出譬如屋被烧竟更求水救之莫振枯藁之杨被拯才得生华何可长乆寻当衰落也天之用楚如人用五材力尽而敝敝则弃之是以无救助之者三枿之起本根既朽枯杨生华曷惟其旧若膏育之疾长桑不治体府之病阳庆弗理根未及植叶已先枯朽根倒树花叶落去卒逢火猋随风偃仆踦牛失角下山伤轴晋平有疾迎医秦国病乃大怒分为两竖逃匿育上伏于膏下和不能愈削根烧株不生肌肤病在心腹日以燋枯耋老衰去箴石不祐花灯百枝消暗衰㣲精光讫尽奄有灰聋瞢闇盲跛倚不行老河空虚旧井无鱼乱忧并作姦邪充塞虽有百尧颠不可救上九傒尫尫天扑颡测曰傒尫之扑终不可治也时当乱也尧舜用术不能立功命当死矣扁鹊行方不能愈病譬犹入水之烬火灭而烟不即息既断之木柯叶犹生二者非不有烟非不有叶而其所以为烟为叶者已先亡矣人有复病难可医治湏㬰则死譬如勐火烧焚枯木亦如芭蕉逢于霜雹譬如败种种已先灭灭即无牙譬如朽败不可令坚犹如巨石坠千丈坑难可逆上患源斯作疾用医方倍功疗治犹不能愈犹如瓦砾一破之后不可更合譬如春雨是物皆润独有枯木而不受洽纵不润者益其朽烂终不能生枝叶花果譬如有人年百二十老耋衰朽又加衆病所谓风病热病痰病或三杂病是老病人颇从牀座能自起不设有扶令起立亦无力行一俱卢舍二俱卢舍三俱卢舍所以者何老病甚故如断多罗树毕竟不复生何有智慧人于中求果实譬如酥油为火所烧无有遗余如树枯朽火从内起根本既烧枝叶亦尽譬如鸟翮入火则卷不可舒展譬如火灭以灰覆之若持枯草及干牛屎积着其上手触足蹈无所能烧而不成熟所以者何无所堪任沉溺于世根犹朽车没泥不能自拔济如雪聚得火疾而为解释譬如雪山日光所照悉皆融消无有遗余如败军将怖惧失瞻视彼敌人皆谓勇士譬如有人自断其头时有一人持以良药所谓摩叱迦良药虞尼那嚩良药竭哩多嚩良药带梨那嚩良药如是等良药涂所断头其何能活譬如疽疮无不痛时若以药涂可得少差而不可得愈譬如必死之病虽有良医神药不能救济犹如病者大医不治其余少医无能治者世间缚着没于衆苦譬如老象溺泥不能自出与将陨之疾馈药不服流矢通中忍痛不拔要求矢药造构之始以致命絶夫何异哉譬如有人堕在粪坑全身没入无发可拔祸及九三需于泥致宼至象曰需于泥灾在外也初二剥牀民所以安未剥其身也至四剥道濡长牀既剥尽以及人身辨谓牀身之下牀足之上足与牀身分辨之处也今剥落侵上乃至于辨是渐近人身故云剥牀以辨也诸侯以国相连属忧患相及如葛之蔓延相连及也鱼在于沼池之中为人所惊骇不得逸游亦非能有乐退而濳处虽伏于深渊之下亦甚于炤炤然易见不足以避网罟之害莫知所逃也以兴贤者在于朝廷之上为时所陷害不得行道意非能有乐退而隐居虽遁于山林之中又其姓名闻彻不足以避苛虐之政莫知所逃言山有此美善之草矣其生也维在梅在栗之下人往取其梅栗之实则蹂践害此美草使不得蕃茂以兴国中有此贫弱之民矣其居也维在富人之傍上多赋敛富人财尽则又并赋此贫弱使之不得生育俱受困穷树木将欲颠仆倾拔之时其根掲然而见此时枝叶未有折伤之害而根本实先断絶但根本既絶枝叶亦从而絶以喻王位将欲倾覆䘮亡之时而其势㣲弱而危此时羣臣未有死亡之害而王身实先诛灭王身既灭羣臣亦随之而灭嵗星客在𤣥枵惟冲鹑火而鹑尾亦有咎者葢以嵗星渐西冲则渐东尾之于鸟犹是一身故冲其身而及其尾安有巢毁而卵不破乎和鸾未调而身在辕侧庭宁未践而栋折榱覆天收其精地缩其泽人弔其躬鬼芟其頟恐霜威一震玉石俱摧譬县㕑之兽如离缴之鸟将充庖鼎以饵鹰鹯宋桓司马有寳珠抵罪出亡王使人问珠之所在曰投之池中于是竭池而求之无得鱼死焉此言祸福之相及也适启其口匕首已陷于胸矣虽以获功见封犹食毒肉愉饱而罗其咎也脣亡而齿寒河水崩其懐在山盗憎主人民爱其上有爱好人者必有憎妬人者夫子好直言枉者恶之祸必及身矣大蛇当路使我畏惧汤火之灾切近我肤双凫俱飞欲归稻池经渉萑泽为矢所射伤我胸臆暗旦乗车履危蹈沟亡失裙襦摧折两轴狼虎所嘷患害必遭鹄求鱼食道遇射弋缯加我颈缴縳两翼欲飞不能为羿所得蚍蜉戴盆不能上山脚摧跛蹶损伤其头履蛇蹑虺与鬼相视惊恐失气如骑虎尾中夜狗吠盗在庐外狼虎所宅不可以居为我患忧登山伐辐虎在我侧裹糗荷粮与跖相逢欲飞不得为罔所获匠卿操斧豫章危殆次七乗火寒泉至测曰乗火泉至祸不远也且王不见夫鹯之追雀乎翔薄干霄际而下视其雀雀仰覩其鹯之追也而伏于巖垣之侧鹯乃垂翼而下之有蛛网张于巖垣渉之而敝是鹯欲捕其雀也非为其蛛网也而固渉焉是鹯也实有捕蛛之名鹯又何辞乎由此观之外国鹯也王室雀也晋国蛛网也寇王室而及晋不犹捕雀而及蛛乎俯无鳞以游遁仰无翼以翻飞夫藏多者亡厚好谦者忌盈含夜光者速剖循覆车者必倾过载者沈其舟慾胜者杀其生陵九折于卭僰泛冲波于吕梁倾侧成于俄顷性命哀而莫救岂见覆巢之下复有完卵乎今犹俎上腐肉任人脍截耳但恐革车之所轹剑骑之所蹂践椅梓于焉倾折竹箭以此摧残严霜之零无所不肃长林之毙无所不摽是以楚堑既填游鱼无託呉宫已火归燕何巢本畏车轮折翻嗟马骨伤周书曰鱼龙成则薮泽竭薮泽竭则莲藕掘福禧出门妖孽入户天网以发不可觧之也如置火在干芦草舍楼堂台观亦被焚烧譬如入贼中行不自慎䕶为贼所得滋甚言天既终日风且其间又有暴疾以兴州吁既不善而其间又有甚恶天既终日风且又有暴甚雨土之时以兴州吁常为不善又有甚恶恚怒之时天既终日风且复隂而曀不见日光矣而又曀以兴州吁既常不善且复怒而甚不见喜悦矣而又甚言四月已渐暑至六月乃暑极以兴王初即位虽为恶政矣未甚酷至于今乃极酷也豕性本自能水又加以滂沱之雨是豕弥得性益难禁制以喻荆舒本自好叛加以王之不善是彼弥得志益难咸服以贵戚废锢当复以贵戚浣濯之犹解酲当以酒也蜂目弥彰枭声无改火既炽矣更负薪以促之数既穷矣又为恶以促之欲求大厦不燔延期过歴不亦难乎狼子之心出而弥野以火救火以水救水名之曰益多里人有病里人问之病者能言其病然其病病者犹未病也若趎之闻大道譬犹饮药以加病也惜乎惠施之才骀荡而不得逐万物而不反是穷响以声形与影竞走也其国乱弱矣又皆释国法而私其外则是负薪而救火也乱弱甚矣止言以言止事以事譬犹扬堁而弥尘抱薪而救火流言雪污譬犹以湼拭素也以诈应诈以谲应谲若披簔而救火毁渎而止水乃愈益多病热而强之餐救暍而饮之寒救经而引其索拯溺而授之石欲救之反为恶求白洁而益其垢犹抱石以救溺愈不济矣城愈髙而冲愈巧池逾深而梯逾妙法令明而盗贼多盟约数而叛乱甚犹风波骇而鱼鼈扰于渊纤罗密而羽禽躁于泽豺狼衆而走兽剧于林㸑火勐而小鲜糜于鼎也真君建徳之事适足推波助澜纵风止燎尔炙鼓使鸣绞絃令悲实能鼔速穿絃早絶可谓吞氷疗寒扬汤止沸将军平日与攀无郄而欲杀之者但恐其为蜂虿耳今攀以去而尚拘闭其家以情推之其念为毒螫必滋甚矣风雨之伤人也先客于皮肤传入于孙脉孙脉满则传入于络脉络脉满则轮于大经脉血气与邪并客于分腠之间其脉坚大故曰实实者外坚充满不可按之按之则痛风者百病之长也今风寒客于人使人毫毛毕直皮肤闭而为热当是之时可汗而发也或痺不仁肿痛当是之时可汤熨及火炙刺而去之弗治病入舎于肺名曰肺痺弗治肺即传而行之肝病名曰肝痺当是之时可按若刺耳弗治肝传之脾病名曰脾风当此之时可按可药可浴弗治脾传之肾病名曰疝瘕当此之时可按可药弗治肾传之心病筋脉相引而急病名曰瘛当此之时可灸可药弗治满十日法当死如负干草而欲救火又如愚人抱疾避病亦如童稚奔走避影譬如恶狗以苦胆灌鼻彼狗倍生凶恶心不如世间以火灭火以毒治毒譬如大火投之干薪其燄转更倍常増多倍更増益瞋恚犹如膏油投之勐火犹如勐火投之膏油膏油既至倍复炽然亦如毒药投生血中其力则盛譬如渇人饮于咸水如秋増热春多洟唾如酥注火倍増炽剧婬人行慈益痴闷如人冷病服冷药瞋人观恶増恚心如人热病服热药譬如重病之人虽有衆药疗之无损药复作病有一人于行路侧作小苦行若有人时卧棘刺上若无人时别居余处有人见已而语之言汝今亦可徐卧刺上何必纵体伤毁甚多此人闻已深生瞋忿放身纵体投棘刺上转剧于前时有一优婆塞在其傍立是苦行者见已自摆转复増剧优婆塞即语之言汝于前者但以小刺今复乃用瞋恚之棘而以自刺先所刺者伤毁甚浅贪瞋之刺乃为深刺卧棘刺者苦止一世贪瞋刺苦及无量身以刺刺身此疮易灭贪瞋刺疮歴劫不差是故宜速除深毒刺如似疥搔疮搔之痒转増夫日月丽天而瞽者莫覩其明雷电震地而聋者不闻其响是谁之过与而方欲议宫商之音篾文章之观真过之甚者喻林卷五十五喻林卷五十六钦定四库全书喻林卷五十六明徐元太撰人事门必败不利渉大川入于渊也上六濡其首厉象曰濡其首厉何可乆也以小人之身过而弗遇必遭罗网其犹飞鸟飞而无託必离矰缴王行既可哀伤又将至于倾危犹商人渉路既有疲劳又将困于隂雨商人之遇隂雨则有泥陷之难王行之至倾危必有灭亡之忧周将亡如心星之光耀见于鱼笱之中其去湏臾也王自絶于天如泉水之流稍就虚竭厚而无基必自崩喻衆所不附将自败也幽王败乱周之法度犹毁壊髙山以为魁陵粪土残絶川薮以为沟渎无有悛止之时夫以一缕之任系千钧之重上县无极之髙下垂不测之渊虽甚愚之人犹知哀其将絶也马方骇鼓而惊之系方絶又重镇之系絶于天不可复结队入深渊难以复出虽有孙呉将贲育士若入水火往必焦没知勇亡所施炎炎燎火亦允不阳墙隙而髙其崩必疾也袁绍孤客穷军仰我鼻息譬如婴儿在股掌之上絶其哺乳立可饿杀若鱼游釡中喘息湏㬰间耳犹冰霜见日必至消灭犹举函牛之鼎絓纤枯之末诗人所以眷然顾之澘焉出涕者也以张将军之衆当百万之师犹以小雪投沸汤虽欲戮力其势不全也镬中之鱼火炽汤尽当悉燋烂则羣逆冰摧不俟朱阳之耀若秋霜陨萚岂待劲风之威想来逆者当前行一尺却行一丈螳黾㣲命拟雷霆之冲已枯之叶当霜飙之队犹劲飙之拂细草烈火之扫寒原燋卷之形昭然已着虽穷鸟必啄固等命于梁鹑困兽斯惊终竝悬于㕑鹿此其必亡也犹自万仞之山播而入深渊其死而不振也必矣譬之犹廓革者也廓之大则大矣裂之道也譬若载无辖之车以临千仞之谷其不颠覆亦难冀也髙墙丰上激下未必崩也降雨兴流潦至则崩必先矣草木根荄浅未必撅也飘风兴暴雨坠则撅必先矣君子居是邦也不崇仁义尊贤臣以理万物未必亡也一旦有非常之变诸矦交争人趋车驰廹然祸至乃始忧愁干㗋焦唇仰天而叹庶几乎望其安也不亦晚乎搆兵争强而卒俱亡虽以进壤广地如食萴之充赐也欲其安存何可得也是犹措重寳于道路而莫之守也求其不亡何可得乎包丘子不免于瓮牖蒿庐如潦嵗之鼃口非不衆也然卒死于沟壑而已眄鸡无距与鹊交鬬翅折目盲为鸠所伤弓矢俱张把弹折絃丸发不至道遇害患小狐渡水汗濡其尾树植藿豆不得芸锄䲡虾去海藏于枯里精华坠落形体丑恶龃龉挫顿枯藁腐蠧冰入炭室消亡不息病笃难医和不能治病疾不医下即蒿庐斧斤所砟疮痏不息鍼口不施下即空室昧暮乗车履危蹈沟亡失羣物摧折两轴执热烂手大为灾咎坎中虾蟆乍盈乍虚三夕二朝形消无余兎跛鹿踦縁山坠堕言太山将頽为池以喻君且失其位用心迷惑过恶已成若江河之决不可涸塞也言使蒯聩无义之人登于清庙而执纲纪放弃圣人咎繇于外野政必乱身危殆也言驷马惊犇虽有执辔之御犹不能制必摧车轭而折其辕以言贤臣奔亡使国荒乱而倾危也无异䇿穿蹄之乗而登太行之险亦必颠踬矣不得其术者古人方之于冰盃之盛汤羽苞之蓄火也然身中之所以为气为血者株源已丧但余其枝流也夫灾虫害谷至降霜则殄矣佞雄乱羣值严时则败矣重载不止所以沈我舟也昧进忘退所以危我身也聚蝎攻本虽权安然必倾之徴也乡党之友不洽而勤逺方之求涖官之称不着而索不次之显是以虽佻虚誉犹狂华干霜以寒曜不崇朝而零碎矣虽窃大寳于不料冒惟尘以负乗犹鲜介附腾波以髙凌顾眄已枯株于危陆矣披褐而丧珠失皮而露质兀若枯木泊若穷流濳朽之木不能当倾山之风含隟之崖难以值滔天之涛魏明帝善哉行曰权实竖子备则亡虏假气游魂鸟鱼为伍薄戍绵羃无异蛛蝥之网弱卒琐甲无异螳蜋之卫故函谷击柝于东西朝颠覆而莫持不知天网设张以在纲目㸑镬之鱼期于消烂也外失辅车唇齿之援内有毛羽零落之渐嗟弊庐之难保若霣萚之从风薄冰当白日聚毛遇勐火虽欲逺害其势不可舟从流于河而无维檝求安不可得也桀纣虽有天子之位而无一人之誉犹朽株枯树逢风则仆犹搦辔而繁䇿驰覆车之危路羣乗舟而无楫将何川而能渡危殆之国治不益之民是犹薄冰当白日聚毛过勐火也此祸水也灭火必矣漂橹溺骖孱然已至乱麻积莽可为寒心食钩吻以疗饥饮鸩毒以救渇夫赍不訾之寳独宿旷野其危甚于累卵比之秦犹有泰山之安也奔车失辖泛舟无檝欲以不覆未之有也岐伯曰五官不辨阙庭不张小其明堂蕃蔽不见又埤其墙墙下无基垂角去外如是者虽平常殆况加疾哉居君者为虏居虎者为䑕名在青云之上身处黄泉之下如其不尔无为抱石而济长津矣若以野葛一寸巴豆一两入㗋辄殭不得俛仰当此之时周文揲蓍孔父占象扁鹊操鍼巫咸叩鼔安能令苏复起驰走譬如稻莠节虫即死犹如河岸临险之树若遇惊飙必当颠堕违道失徳如儿生无母如鱼脱渊譬如枯朽之木遇风即折将崩之岸值水先颓不异举沧波以注爝火頽华岭而断涓流语其易也甚于兹矣如仰唾天不离其身如仰射天箭还自中如履汤炭稀不烧灼如有商人无巧便智船在海岸未具装治即持财物安置其上推着水中速便进发是船中道壊没人船财物各散异处譬如泛海所乗船破其中诸人若不取木器物浮囊板片为依附者定知溺死不至彼岸譬如断华着日中即为萎枯譬如以盐投水消灭无余如以苏滴置炎铁上欻自消灭如取水鱼置夏日中热恼所逼宛转于地犹如度海乗朽烂船于大海中或沉或浮譬如有人吞金刚丸当知是人不乆必死何以故彼金刚丸不可消故犹衆盲儿各相扶持彼在前者不见于后亦不见中彼在中者不见于前亦不见后彼在后者不见于中亦不见前如人执小木而入于巨海人木则俱没若楼若堂屋不覆若使雨来笮亦渍椽亦渍壁亦渍已渍壁亦腐椽亦腐笮亦腐如海无主船随风而东西譬如坏器值天降雨悉皆烂壊无有遗余三界衆生亦复如是遇无常雨无得免者譬如两人俱不晓泅堕于深水欲相勉济反更溺死譬如盲牵盲欲有所至中道迷惑竟不能达譬如山水流行暴疾起曲横波有人欲渡入水而泅欲至彼岸廻波制还令在中流既疲且极遂沉波水没在其底佛言爱欲之于人犹执炬火逆风而行愚者不释炬必有烧手之患佛言人系于妻子寳宅之患甚于牢狱桎梏榔档牢狱有原赦妻子情欲虽有虎口之祸已犹甘心投焉其罪无赦如囚在狱四顾牢宻唯有厠孔更无异路如人中毒唯粪能治更无余药如毒摩疮船入洄澓恶行流愆靡不伤克如江河无水游鱼无所依树木皆摧折飞禽无所止法船欲破法城欲颓法海欲竭法幢欲倒法灯欲灭説法人欲去譬如老病失力死事易得如吞钩之鱼虽复游戯池中当知出在外不乆譬如风雨在牛皮中则烂壊是以投火有必麋之躯漂海无或生之命狥外咸道转进离栂升腓腓体动躁者也感物以躁凶之道也今不知道者见柔懦者侵则矜为刚毅见刚毅者亡则矜为柔懦此本无主于中而见闻舛驰于外者也故终身而无所定趋譬犹不知音者之歌也浊之则郁而无转清之则燋而不讴及至韩娥秦青薛谈之讴侯同曼声之歌愤于志积于内盈而发音则莫不比于律而和于人心何则中有本主以定清浊不受于外而自为仪表也今夫盲者行于道人谓之左则左谓之右则右遇君子则易道遇小人则陷沟壑何则目无以接物也以瓦鉒者全以金鉒者跋以玉鉒者发是故所重者在外则内为之掘观射者遗其艺观书者忘其爱意有所在则忘其所守次六从其目失其腹测曰从目失腹欲丕从也汝不闻莒人有狥人而忘身者乎以千金游于天下必求其悦己者有不悦者则分金而惠之悦己者不盈千人而金竭遂憾而死今吾洁其躬而失蜀人之望非固也窃虑莒人之金不足以胜悦己之衆耳夫劳形役智以应世务失其自然者也故尧有亢龙之喻舜有卷偻之谈周公类之走狼仲尼比之逸狗岂不或信哉夫人在阳时则舒在隂时则惨此牵乎天者也处沃土则逸处瘠土则劳此系乎地者也惨则尠于欢劳则褊于惠能违之者寡矣譬如愁人心意昏乱烦毒热闷于此人前设诸幻术木男木女木牛木马罗列施张作诸戏术愁者见之生牛马想息诸烦恼心意泰然譬如青莲鬘漂鼔随波动饰貌辅颊舌者言语之具咸道转末在于口舌言语而已故云咸其辅颊舌也静言庸违象恭淊天貌象恭敬而心傲狠其侮上陵下若水漫天蚕则湏匡以贮茧而今无匡蟹背有匡匡自着蟹则非为蚕设蜂冠无緌而蝉口有緌緌自着蝉非为蜂设亦如成人兄死初不作衰后畏于子臯方为制服服是子臯为之非为兄施亦如蟹匡蝉緌各不关于蚕蜂也色厉而内荏譬诸小人其犹穿窬之盗也与男子树兰美而不芳继子得食肥而不泽情不相与往来也不得已而歌者不事为悲不得已而舞者不矜为丽歌舞而不事为悲丽者皆无有根心者畵西施之靣美而不可説规孟贲之目大而不可畏君形者亡焉情貌不相副若穿踰之盗自古而患之次五鼎大可觞不齐不庄测曰鼎大可觞飨无意也口称静退心希荣利未得𤣥圃之栖禽九渊之濳鳞也饰冠以玉光好外见中非所有也予非荆山璞谬登和氏塲羊质服虎文燕翼假鳯翔以犬羊之质服虎豹之文无衆星之明假日月之光隼翼鷃披虎威狐假程晓女典曰丽色妖容髙才美辞此乃兰形棘心玉曜瓦质譬若锦韬矛罗縠裹锋铓愚者覩其表翫之以自殃如生盲人着金华鬘是不自知结跏趺端坐不动如大山其心内迷𣪚情犹象堕涧如是脩行者身定而心乱譬若树狂华不成果而落口言柔软而心懐毒如种苦树其华色鲜成果甚苦譬如畵缾视表甚好里空且㝠如人得畵缾发之知不净汝是不净聚集诸秽恶物虽服珍妙衣如庄严厠舎乱真孔子曰恶似而非者恶莠恐其乱苖也恶佞恐其乱义也恶利口恐其乱信也恶郑声恐其乱乐也恶紫恐其乱朱也恶乡原恐其乱徳也西门豹为邺令而辞乎魏文矦魏文侯曰子往矣必就子之功而成子之名西门豹曰敢问就功成名亦有术乎文矦曰有之矣乡邑老者而先受坐之士子入而问其贤良之士而师事之求其好掩人之美而扬人之丑者而叅验之夫物多相类而非也幽莠之幼也似禾黧牛之黄也似虎白骨疑象武夫疑玉此皆似之而非者也犂牛之駮似虎莠之㓜似禾事有似是而非者舎实逐声之行是犹美西施而学其颦眉慕有道而折其巾角所以为慕者非其所以为美徒贵貌似而已矣夫紫之乱朱以其似朱也故乡原似中和所以乱徳放达似达所以乱道然竹林之为放有疾而为颦者也元康之为放无徳而折巾者也可无察乎使人大迷惑者必物之相似也玉人之所患患石之似玉者相劒者之所患患劒之似呉干者贤主之所患患人之博闻辩言而似通者亡国之主似智亡国之臣似忠相似之物此愚者之所大惑而圣人之所加虑也故墨子见岐道而哭之梁北有黎丘部有竒鬼焉喜效人之子姪昆弟之状邑丈人有之市而醉归者黎丘之鬼效其子之状扶而道苦之丈人归酒醒而诮其子曰吾为汝父也岂谓不慈哉我醉汝道苦我何故其子泣而触地曰孽矣无此事也昔也往责于东邑人可问也其父信之曰譆是必夫竒鬼也我固尝闻之矣明日端复饮于市欲遇而刺杀之明旦之市而醉其真子恐其父之不能反也遂逝迎之丈人望其真子拔劒而刺之丈人智惑于似其子者而杀其真子夫惑于似士者而失于真士此黎丘丈人之智也刍狗能立而不能行蛇牀似麋芜而不能芳譬若土龙文章首目具而非龙也葶歴似菜而殊味玉石相似而异类次五黄疑金中测曰黄疑中邪夺正也鱼目岂为珠蓬蒿不成槚夫治世不得真贤譬犹治疾不得良医也治疾当真人参反得支罗服当得麦门冬反烝横麦已而不识真合而服之病以侵剧不自知为人所欺也乃反谓方不诚而药皆无益于病因弃后药而弗敢饮而便求巫觋者虽死可也所患于其如碔砆之乱瑾瑜鹪螟之似鳯凰凝冰之类水精烟熏之疑云气故令不谬者尟也佞与贤相类诈与信相似辩与智相乱愚直相像若荠苨之乱人参蛇牀之似䕷芜也苍蝇间乎白黒红紫似朱而非黄精叶乃与钩吻相似惟茎不紫花不黄为异而人多惑之其类乃殊遂致死生之反珉似玉而非玉鸡类鳯而非鳯物诚有之人故宜尔君子不以昏行易操不以夜昧易容夫自有髙世之名必有负俗之累有絶羣之节必婴谤嗤之患白骨拟象鱼目似珠遥听逺望无不乱也如似被金涂磨时色不显金若不真者以石磨则知忌莸紫之妨薫朱器雉珉之乱鳯玉嗟夫北里之乱雅恶緑之夺黄也失真蚩兄死者言其衰之不为兄死如蟹有匡蝉有緌不为蚕之绩范之冠也燕人生于燕长于楚及老而还本国过晋国同行者诳之指城曰此燕国之城其人愀然变容指社曰此若里之社乃喟然而叹指舍曰此若先人之庐乃涓然而泣指壠曰此若先人之冢其人哭不自禁同行者哑然大笑曰予昔绐若此晋国耳其人大惭及至燕真见燕国之城社真见先人之庐冢悲心更㣲郢人有遗燕相国书者夜书火不明因谓持烛者曰举烛云而过书举烛举烛非书意也燕相受书而説之曰举烛者尚明也尚明也者举贤而任之燕相白王大説国以治治则治矣非书意也今世举学者多似此类亡国戮民非无乐也不乐其乐溺者非不笑也罪人非不歌也狂者非不武也乱世之乐有似于此君臣失位父子失处夫妇失宜民人呻吟其以为乐也若之何哉次三畵象成形孚无成测曰畵象成形非其真也风之与虎亦同气类设为土虎置之谷中风能至乎夫土虎不能而致风土龙安能而致雨情茍类焉则虽形不与同而物无害心情类茍亡则虽形同母子而不足以固其志矣慕赏而孝去真逺矣斯尚贤之过也其波荡伤性遂至于踣河不杂为淳以水浇之则味漓薄朴大质也割之则散也魏略云大秦国出赤白黒黄青绿缥绀红紫十种流离此葢自然之物采泽光润喻于衆玉其色不恒今俗所用皆销治石汁加以衆药灌而为之尤虚脆不真实非真物圗形于影未尽纤丽之容察火于灰不覩洪赫之烈是以问道存乎其人观物必造其质一犬吠形百犬吠声譬如畵师畵形而非真形譬若木人机关作之既毕觧剥其体节节相离手足狼借如有男子欲见大海游到陂沱及泉江河于彼求寳而获水精小明月珠自以还得金刚尊光譬如有人欲见天帝而覩邉王则谓是帝欲学正觉意有齐限不解深慧还堕縁觉亦如是也如机关木人动虽能动作内无有主如油中见像黒则非本色如五尺刀中横观则靣像广纵观则靣像长则非本靣有一山羌偷王库物而逺逃走尔时国王遣人四出推寻捕得山羌答言我衣乃是祖父之物王遣着衣实非山羌本所有故不知着之应在手者着于脚上应在腰者反着头上借以为譬王者如佛寳藏如法愚痴羌者犹如外道窃听佛法着己法中以为自有然不解故布置佛法迷乱上下不知法相如彼山羌得王寳衣不识次第颠倒而着昔有一人入山学道得五通仙天眼彻视能见地中一切伏藏种种珍寳国王闻之心大欢喜便语臣言云何得使此人常在我国不余处去使我藏中得多珍寳有一愚臣辄便往至挑仙人双眼持来白王臣以挑眼更不得去常住是国王语臣言所以贪得仙人住者能见地中一切伏藏汝今毁眼何所复住忽已人病舍其田而芸人之田所求于人者重而所以自任者轻吾不贵其用智之如目见毫毛而不见其睫也今王知晋之失计而不自知越之过是目论也以两手而揜人之聪明自以为得也而不知其聋瞽之疾已移于己也杨朱见梁王言治天下如运诸掌梁王曰先生有一妻一妾而不能治三亩之园而不能耘而言治天下如运诸掌何也政乱而恶人之非已也致不肖而欲人之贤已也心如虎狼行如禽兽而又怨人之贼已也缕因鍼而入不因鍼而急嫁女因媒而成不因媒而亲夫子之材必薄矣尚何怨乎寡人哉夫姜桂因地而生不因地而辛妇人因媒而嫁不因媒而亲子之事王末耳何怨于我蔡生欲安项咸阳不能移又亨之或者术辩欤曰生舍其木㺅而谓人木㺅亨不亦宜乎己身变异则外物所不达故有是非之议不内求诸已而厚责于人亦犹杨布服异而怪狗之吠也譬如药师持药囊行而自身病不能疗治譬如医满一具器药不能自愈其病譬如有人渇欲饮水若至泉池若陂若井未饮其水先掷粪秽寘中掷粪寘已还欲饮水闻水臭秽憎恶不饮不説自污因缘反説彼过竒哉此水甚大臭秽自过不晓而与彼水作其过咎犹如癞病人而为诸世间广説治癞方自病不能救安能疗他疾犹如有人舍已禾稼锄他田苖是如盲执烛照彼不自明犹如盲人不自见过昔有一人共他相瞋愁忧不乐有人问言汝今何故愁悴如是即答之言有人毁我力不能报不知何方可得报之是以愁耳有人语言唯有毗陀罗咒可以害彼但有一患未及害彼反自害己其人闻已便大欢喜愿但教我虽当自害要望伤彼喻林卷五十六喻林卷五十七钦定四库全书喻林卷五十七明徐元太撰人事门忽大养其一指而失其肩背而不知也则为狼疾人也不能三年之丧而缌小功之察放饭流歠而问无齿决是之谓不知务谛毫末者不见天地之大审小音者不闻雷霆之声夫目察秋毫之末耳不闻雷霆之声耳调玉石之声目不见太山之髙何则小有所志而大有所忘也杀戎马而求狐狸援两鼈而失灵龟断右臂而争一毛折镆邪而争锥刀用智如此岂足髙乎画者谨毛而失貌射者仪小而遗大觞酒豆肉迁延相让辞小取大鸡亷狼吞夫小事者味甘而大道者醇淡近物者易验而逺数者难效非大明君子则不能兼通者也故皆惑于所甘而不能至乎所淡眩于所易而不能反于所难夫所知麦之善于菽稻之胜于稷由有効而识之假无稻稷之域必以菽麦为珍养谓不可尚矣然则世人不知上药良于稻稷犹守菽麦之贤于蓬蒿而必天下之无稻稷也避牛迹之浅崄而堕百仞之不测违濡足之泥泾投鑢冶而不觉乎澄视于秋毫者不见天文之焕炳肆心于细务者不觉儒道之𢎞远翫鲍者忘茞蕙迷大者不能及夫曲思于细者必忘其大鋭精于近者必略于远由心不并驻则事不兼通小有所系大必所忘也故仰而贯针望不见天俯而拾蝨视不见地天地至大而不见者眸掩于针蝨故也智伯庖人亡炙一箧而即知之韩魏将反而不能知邯郸子阳园亡一桃而即觉之其自亡也而不能知斯皆鋭情于小而忘大者也今人主不思甘露零醴泉涌而患枇杷荔支之腐亦鄙矣修习蚊蚋行而不志龙象昔有父子二人缘事共行路贼卒起欲来剥之其儿耳中有真金珰其父见贼卒发畏失耳珰即便以手挽之耳不时决为耳珰故便斩儿头须臾之间贼便弃去还以儿头着于肩上不可平复如是愚人为世间所笑山中掲鸟尾有长毛毛有所着便不敢复去爱之恐㧞覆为猎者所得身为分散而为一毛故譬如牦牛护尾一毛着树守树而死不令毛断焉得闭目以观天地塞耳而听雷霆曷为存濡沫之小惠舍夫江海之大益自多以此视物犹如𦕈目自为能视不足为明也以此履践犹如跛足自为能履不足与之行也君臣并不自知俱曰我身大圣唯各自矜而贤愚无别譬之于乌谁能知其雌雄者彼童羊实无角而为有角自用妄为觝触人以喻王后本实无徳而为有徳自用横干政事齐庄公朝指殖绰郭最曰是寡人之椎也州绰曰君以为雄谁敢不雄然臣不敏平隂之役先二子鸣王好战请以战喻填然鼓之兵刃既接弃甲曵兵而走或百歩而后止或五十歩而后止以五十歩笑百歩则何如曰不可直不百歩耳是亦走也往时辽东有豕生子白头异而献之行至河东见羣豕皆白懐惭而还若以子之功论于朝廷则为辽东豕也墨杘单至啴咺憋懯四人相与游于世胥如志也穷年不相知情自以智之深也巧佞愚直婩斫便辟四人相与游于世胥如志也穷年而不相语术自以巧之㣲也㺒㤉情露㥛凌谇四人相与游于世胥如志也穷年不相晓悟自以才之得也眠娗諈诿勇敢怯疑四人相与游于世胥如志也穷年不相讁发自以行无戾也多偶自专乗权只立四人相与游于世胥如志也穷年不相顾眄自以时之适也此衆态也塪井之鼃谓东海之鼈曰吾乐与吾跳梁乎井干之上入休乎缺甃之崖赴水则接掖持頥蹶泥则没足灭跗还虷蟹与科斗莫吾能若也郑人缓为儒使其弟墨儒墨相与辩其父助翟十年而缓自杀其父梦之曰使而子为墨者予也阖胡尝视其良既为秋栢之实矣夫造物者之报人也不报其人而报其人之天彼故使彼夫人以已为有以异于人以贱其亲齐人之井饮者相捽也故曰今之世皆缓也夫丑者自以为姣故不饰愚者自以为知故不学观笑在已而不自知不好用人自是之过也莫视而自见莫贾而自贵言以荷叶为衣虽香好然浩浩荡荡而不可带又易败也以谕懐王自以为有贤明之徳犹以荷叶为衣上圣兼䇿载驰犹惧不逮前而庸主缓歩按辔而自以为过之但知私财不入公事夙办便云我能治民不知诚已形物执辔生组反风灭火化鸱为鳯之术也徳行未着而称我能犹足不能行而卖躄药望人信之实为难矣嫫母闚井自谓媚胜西施齐桓矜徳自称贤于尧舜若子贡始事孔子一年自谓胜之二年以为同徳三年方知不及以子贡之才犹不识圣人之徳望风相崇奚况世人而能推已耶穿井之人为已有造泉之功而捽饮者不知泉之天然也各以所长相轻所短里语曰家有敝帚享之千金斯不自见之患也冯夷不遇海若则不以已为小云将不失于其鸿蒙则无以知其少由斯言之自是者不章自建者不立西施自窥于井不恃其美犹佐汤沐尧舜自窥于世不恃其美犹湏寸徳况中庸而拒谏嫫母自窥于井以为媚于西施桀纣自窥于世以为贤于尧舜庄子曰介鬭闾里有狗宋人之驽狗也其家命之为淖逐狗不及而止止而望之自以为过矣薛谈学讴于秦青未穷青之技而辞归青饯于郊乃抚节悲歌声振林木响遏行云乃谢求反少学或心髙易满如牛迹如䑕手持物自谓已能多譬如有盐大如㣲尘此盐自谓世间咸者更无过我世有智者而便取之投之于海唐失其身咸何所在昔有大长者子共诸商人入海採寳此长者子善诵入海捉船方法若入海水漩洑洄流矶激之处当如是捉如是正如是住语衆人言入海方法我悉知之衆人闻已深信其语既至海中未经几时船师遇病忽然便死时长者子即便代处至洄洑駃流之中唱言当如是捉如是正船槃廻旋转不能前进至于寳所举船商人没水而死舎利弗白佛言譬如贫家饥冻之人得大珍宝如湏弥山宁欢喜不佛言甚善舎利弗言我到彼刹得闻彼佛説阿惟越致深奥之事是以欣踊不能自胜佛言善哉如汝所言佛语舎利弗譬如长者大迦罗越纯以紫摩金摩尼珠为寳内有扫除铜铁鈆钖弃在于外粪壤之中有贫匮者喜得持归言我大得迦罗越寳宁是长者珍妙寳非荅言非也佛语舍利弗汝所闻得如是贫者有一梵志道士智博通达衆经备举无事不贯贡髙自誉天下无比求敌而行无敢应者昼日执炬行城市中人问之曰何以昼日执炬而行梵志荅曰世皆愚冥目无所见是以执炬照之耳佛即化作一贤者居肆上坐即唿梵志何为作此梵志荅曰以衆人冥昼夜不见明故执炬火而照之耳贤者重问梵志经中有四明法为知之不梵志惭愧弃炬乂手有不及心佛知其意即还复身光明炳然晃照天地便持梵声为梵志若多少有闻自大以憍人是以盲执烛照彼不自明佛説偈已告梵志曰冥中之甚无过于汝而昼执炬行入大国如卿所知何如一尘譬如春种秋获自以力得何足自憍指南为北自谓不惑以西为东自谓不蒙以鵄枭而咲鳯凰执蝼蚓而调龟龙犹如羣猪中有一猪出羣已诣大粪聚此猪饱食𡱁已还至猪羣中便自贡髙我能得此好食诸猪不能得食不量芄兰刺霍叔也以童子僭成人之服比其不度徳量力而助武庚作乱语曰以筦闚天以蠡测海以莛撞钟岂能通其条贯考其文理发其声音哉繇是观之譬犹鼱鼩之袭狗孤豚之咋虎至则靡耳何功之有武嘉区区以一蒉障江河用没其身此犹河滨之人捧土以塞孟津多见其不知量也乃欲运螳螂之斧御隆车之坠然俭以区区一掌而欲独堙江河终婴疾甚之乱夫僬侥之歩而企及夸父之踪近才所以踬碍也要离之羸而强赴扛鼎之势秦人所以断筋也既树非梧桐而希鸾鳯降翼何足以抗沸海之涛当烧山之熖惟此鱼目唐突玙璠盖基薄墙髙涂遥力踬倾蹷必然颠匐可俟浩以蓬蒿之才荷栋梁之重茧犊引大车弱质任厚栋所谓爱之所以害之矣而欲以狗犊齿虎口也以彼曲师危卒望我军锋何异蛣蜣被甲蝍蛆举尾何异于蹄涔之鱼冀拯江海岂寃禽之能塞海非愚叟之可移山怖甚真龙之降惭过白豕之归夸父不量力欲追日影逐之于隅谷之际渇欲得饮赴饮河渭河渭不足将走北饮大泽未至道渇而死以君之力曽不能捐魁父之丘如太行王屋何汝不知夫螳螂乎怒其臂以当车辙不知其不胜任也是其才之美者也二三子有复于子墨子学射者子墨子曰不可夫知者必量其力所能至而从事焉国士战且扶人犹不可及也今子非国士也岂能成学又成射哉能小而事大辟之是犹力之少而任重也舎粹折无适也身不肖而诬贤是犹伛身而好升髙也指其顶者愈衆譬之是犹以塼涂而塞江海也以僬侥而戴太山也蹎跌碎折不待顷矣以诈遇齐辟之犹以锥刀堕太山也非天下之愚人莫敢试乳狗之噬虎也伏鸡之抟貍也恩之所加不量其力吾以是默口于小道塞耳于诸子乆矣而子立尺表以度人植寸指以测渊今齐世庸士之人不好学问专以已之愚而负荷巨任若无檝舳济江海而遭大风漂没于百仞之渊东流无崖之川安得沮而止乎邻不我顾面望玉女身多癞疾谁肯媍者家在海隅桡短流深卵与石鬬麋碎无处欲飞无翼鼎重折足上九童麋触犀灰其首测曰童麋触犀还自累也次五大爵集于宫庸小人庳傒空测曰宫庸之爵不可空得也次八触石决木维折角测曰触石决木非所治也次四卵破石毈测曰卵破之毈小人难也子干欲以坯土而塞浊泾以握石而补崩山其不戮也幸矣夫以筯撞钟以算击鼔不能鸣者所用撞击之者小也如泰山失火沃以一杯之水河决千里塞以一掊之土能胜之乎非失五行之道小大多少不能相当也何异操圭爵以量沧海执毫釐而廻日月其可得乎知其喽喽无所先入欲以弊药必规昇腾者何异䇿蹇驴而追迅风棹篮舟而济大川乎犹斥鷃之挥短翅以凌阳矦之波犹鱦力驽质以渉昫猿之峻非其所堪祗足速困昔西施心痛而卧于道侧姿颜妖丽兰麝芬馥见者咸美其容而念其疾莫不踌躇焉于是隣女慕之因伪疾伏于路间形状既丑加之酷臭行人皆憎其貌而恶其气莫不睨面掩鼻疾趋而过焉今世人无戴阮之自然而効其倨慢亦是丑女闇于自量之类也犹褰裳以越沧海企伫而跃九𤣥勐兽不奋抟于度外鹰鹞不挥翮以妄击若庙算既内不揆徳进取又外不量力犹轻羽之投洪罏飞雪之委沸镬朝菌之试干将羔犊之犯虣虎也麋童犀角而相觝触刚柔不等有胜有否也以短小之物欲测深大之域非醇粹之方壮谋踳駮于王义孰愈寻靡于中逵造沐猴于棘刺排终身之积惨求数刻之暂欢譬由疾疢弥年而欲一丸销之其可得乎夫锱铢之衡县千金之重径尺之镜照寻丈之形用过其力伤其本性故在权则衡危于镜则照暗也覆蒉之量而塞北川之洪太子若以燕当秦犹以羊捕狼欲显白于雪中驰光于日下不可得也彼洪川之方割岂一篑之所堙师金曰西施病心而矉其里之丑人见而美之归亦捧心而矉其里之富人见之坚闭门而不出贫人见之挈妻子而去之艾子使于燕燕王曰吾小国也日为强秦所侵徴求无已吾国贫无以供之欲草兵一战又力弱不足以拒敌如之何则可先生其为谋之艾子曰亦有分也王曰其有説乎艾子曰昔有龙王逢一蛙于海濵相问讯后蛙问龙王曰王之居处如何王曰珠宫贝阙翚飞璇题龙复问汝之居何若蛙曰绿苔碧草清泉白石复问曰王之喜怒如何龙曰吾喜则时降膏泽使五谷丰稔怒则先之以暴风继之以飞电使千里之内寸草不留龙问蛙曰汝之喜怒何如曰吾之喜则清风明月一部鼔吹怒则先之以努眼次之以腹胀然至于胀过而休于是燕王有慙色所以举尾支山怒臂当辕举螳螂之斧被蛣蜣之甲当穷辙以待轮坐积薪而候燎穴蚁冲泉未知逺虑𤣥禽巢幕何能支乆是以大厦既焚不可洒之以泪长河一决不可障之以手盖闻北邙之髙魏君不能削谷洛之鬬周王不能改是以愚公何徳遂荷锸而移山精卫何禽欲衔石而塞海敢以不肖之躯而慕龙鳯之年欲以朝花之质希晦朔之期有似无翅之鸎愿鼓翼天池朝生之虫而乐春秋者哉譬如萤火并于日月亦如掬水比于大海譬如男子得无价摩尼珠持水精比之欲令合同诸小虫兽欲惊师子犹如野干入师子羣以孙陁罗比此天女还如香醉山内以瞎猕㺅比孙陁罗百千万倍不及其一譬如有人不着甲胄不持刀仗辄入阵中必遭伤害譬如有人持一束草言欲堰塞恒河大流如有人至大海际或取一板或持小筏或欲身渉或欲身浮广施方便发如是言我度大海登陟彼岸譬如有人无有脚足而欲趣彼郁单越土如无目者而欲读书如无手者而欲执作喻如有人以一把䴰投恒河中谓能以此断彼驶流譬如湏弥山王殊妙髙显有小黑山而居其侧云何可言相与等比譬如有人入于大海而欲尽见其水邉际又如有人临于大海以手勺水欲尽枯涸终不能就徒自疲劳岂当以萤火之光与日竞明田家灰堆欲比湏弥鵄鹫乌鹊金鸟并飞岂可以藕根中丝悬湏弥山耶可以兎身度大海耶可以蚊觜尽海底耶不可以芥子同彼湏弥萤火之光等于日月一滴之水同于大海昔有一贫人有少财物见大富者意欲共等不能等故虽有少财欲弃水中傍人语言此物虽尠可得延君性命数日何故舍弃掷着水中如人眼视不明指示好丑所谓管闚穹极宁辨西东蠡度沧溟安知髣髴所谓轻陈一旅敌堂堂之锋辄驰驽骀与骐骥而并行无异䇿驽足以均骅骝系泽雉以双鸾鹤吾之所襃犹以尘埃附嵩泰收朝露投江海子之所谤犹握瓢觚欲减江海蹑耕耒欲损崐崘侧一掌以翳日光举土块以塞河冲譬犹持瓢欲减江海侧掌以蔽日月不能损江海之泉掩日月之明也足下犹欲抗遗燎于日月之下以萤烛之见疑三光之盛芸隙之滴怪渊海之量举熠燿于日月之间非智也拥甂瓯于鸿钟之侧非虑也矜白鸟之翼望骇嵩华负爝火之光争辉日月岂阳文与蔑比丽孟娵与儱亷竞妍犹萤光与龙烛竞辉鱼目与蛇珠并耀腾鷃共鹏翼偶髙驰驽与骥足争逺无以栏甃之辩讥沧海之广狭榆枋之智测崑阆之髙卑乎岂以坳塘小水匹冯夷大波者哉竟以浅深较其蚁蛭之小比峻于嵩华牛岑之犹如鹤尾俟于罏炭犹如蚊子与金翅鸟捔飞迟疾犹如小兎共师子王捔其威力如此之比不自度量欲以手爪抱湏弥山欲以口齿齚啮金刚强为上九翰音登于天贞凶二三子复于子墨子曰告子胜为仁子墨子曰未必然也告子为仁譬犹跂以为长偃以为广不可乆也不是师法而好自用譬之是犹以盲辨色以聋辨声也舍乱妄无为也使但吹竽使氐厌窍虽中节而不可听无其君形者也时不至不可强生也事不究不可强成也延颈远望昧为目病使遽者揖让百拜非礼也忧者絃歌鼓瑟非乐也虽有乔乔之莠其谷不可得虽懐忉忉之怨远人不可见言仲尼之道深远不可彊学不念己之短翮不随燕雀为侣而欲以黄鹄比游黄鹄一举冲天翺翔四海短翮追而不逮将安归乎今吾子闻仁义之羁绊系声名之缰鏁伏孔氏之轨躅驰颜闵之极艺何以大道为自眩也昔有学歩邯郸者匍匐而归耳颜渊所以命短慕孔子所以伤其年也若庸马良马相追至暮共列良马宿所鸣食如故庸马垂头不复食何异颜渊与孔丘优劣凡人才所不至而极思之则志伤也力所不胜而极举之则形伤也如菴罗果树上熟者其味甘美人所贪嗜若生郁者其味则苦人所薄贱有一师子兽王在深林中住师子清旦初出窟时四向顾望奋迅三吼然后游行择肉而食彼师子兽王食已还林常有一野干随后食残气力充足便自言彼林中师子竟是何兽能胜我耶我今宁可独擅一林清旦出窟四向顾望奋迅三吼然后游行择肉食耶彼寻独处一林清旦出窟奋迅三吼然后游行欲学师子吼而作野干鸣譬如朽故车轮以杂绳索而用系縳强使运转譬如有人富贵自在忽于一时以水沐发复以鲜洁上妙衣服而为严饰乃出其舎时有贫人见已欣乐即自还家亦沐其髪复以故衣洗濯令净是人虽复多汲其水濯彼故衣徒使疲劳终不能令服饰新好一切生中若乆生者同彼贫人濯其故服终不能净若初生者如彼富人衣新好衣未生尘垢昔有一人其妇端正唯其鼻丑其人出外见他妇女面貌端正其鼻甚好即截他妇鼻持来归家急唤即割其鼻寻以他鼻着妇面上既不相着复失其鼻唐使其妇受大苦痛昔有梵志兄弟四人皆得五通自知命促七日必死兄弟议曰我等兄弟神通自在能以神力翻覆天地现极大手扪摸日月移山住流无所不办宁当不能避此难也第一兄曰吾入大海上下平等正处中间无常煞鬼安知我处第二弟言吾入湏弥山腹中间还合其表使无际现无常煞鬼焉知我处第三弟言吾处虚空隠形无迹无常煞鬼安知我处第四弟言吾当隠在大市之中衆人猥閙各不相识无常煞鬼趣得一人何必取吾四人议讫相将辞王而白王曰吾等计算余命日促各欲逃走欲求多福王寻告曰善进其徳于是别去各适所至七日期满各从其处而皆命终喻林卷五十七喻林卷五十八钦定四库全书喻林卷五十八明徐元太撰人事门无用𦕈能视不足以有明也跛能履不足以与行也折其右肱终不可用也跂然三隅之形者彼织女也终一日歴七辰至夜而廻反徒见其如是何曽有织乎言王之官司徒见列于朝耳何曽有用乎体无纤㣲疾安用问良医身无锱铢之行能无鹰犬之用盖老牛不牺礼有常制岂可欲以殒海之鬐望鼓鳃于竖鳞之肆坠风之羽凯振翮于轩毳之间其不能俱陪渌水竝负青天可无待于明见魏武帝陵下铜铊石犬各二古诗云石犬不可吠铜铊徒尔为洛中童谣曰虽有千黄金无如我斗粟斗粟自可饱千金何所直汉世古谚曰虽有神药不如少年虽有珠玉不如金钱骨肉不任充鼎爼皮毛不足入货财惠子谓庄子曰吾有大树人谓之樗其大本拥肿而不中绳墨其小枝卷曲而不中规矩立之涂匠者不顾今子之言大而无用衆所同去也朱泙漫学屠龙于支离益单千金之家三年技成而无所用其巧轻重不合于斤两长短不充于度数便为废物何所施哉夫马似鹿者而题之千金然而有百金之马而无一金之鹿者马为人用而鹿不为人用也郢人有买屋栋者求大三围之木而人予车毂跪而度之巨虽可而长不足舟能沉能浮愚者不加足骐骥驱之不进引之不止人君不以取道里毋贻肓者镜毋予躄者履毋赏越人章甫非其用也吾贫而子问以富术纵有其术是不可用之术也昔人有言能得长生者道士闻而欲学之比往言者死矣道士髙蹈而恨夫所欲学学不死也其人已死而犹恨之是不知所以为学也今子欲求殖货而问术于我我且自贫安能教子以富乎子之此问有似道士之学不死者也若疫嵗之巫徒能鼓口耳鲁人身善织屦妻善织缟而徙于越或谓之曰子必穷鲁人曰何也曰屦为履缟为冠也而越人徒跣翦髪游不用之国欲无穷可得乎败军之将不可言勇亡国之臣不可言智一臂六手不使堵口莫肯为用利弃我走缺囊破筐空无黍粱曰蹇六盲足痛难行终日至暮不离其邻老马垂耳不见百里胫足跛倚不可以行顿于丘傍蹇牛折角不能载粟胫急股挛不可出门天女踞床不成文章南箕无舌饭多砂糠朽条腐索不堪施用次八弓善反弓恶反善马恨恶马恨絶弸破车终不偃测曰弓反马恨终不可以也作无益之能纳无补之説以夏进炉以冬奏扇折其右肱虽左肱在岂足用乎西南巨牛出自江岷体若垂云肉盈千钧虽有逸力难以挥轮道家之言髙则髙矣用之则弊辽落迂濶譬犹干将不可以缝线巨象不中使捕䑕金舟不能凌阳侯之波玉马不任骋千里之迹也故不欲复举熠燿以厠日月之间拊甂瓴于洪钟之侧贡轻扇于坚氷之节衒裘鑪乎隆暑之月必见捐于无用速非时之巨嗤麞有身而不能噬鹿有角而不能触明镜所以照形而盲者以之盖巵玉笄所以餙首而秃妪以之挂杙非镜笄之不美无用于彼也独摅意乎宇宙之外鋭思于毫芒之内然而气不贾于当已用不效于一世齐有居士田仲者宋人屈毂往见之谓曰毂有瓠坚如石厚而无窍而效之先生田仲曰坚如石不可剖而斵厚而无窍不可以受水浆吾无用此瓠以为也屈毂曰然其弃物乎曰然今先生虽不恃人之食亦无益人之国矣犹可弃之瓠也顾此腹背羽愧彼排虚翮孙绰斋前种一株松髙世远语孙曰松树子非不楚楚可怜但永无栋梁用耳孙曰枫树虽合抱亦何所施材曲兮枉挠朽木兮难抽何用胜彫斵譬木良如朽𤣥黄之马事絶于衔镳蟠朽之林饰乖于丹漆何则千里之志已穷万乗之器无取文籍虽满腹不如一囊钱惧驽蹇无奔走之实朽薄非折冲之才今先生收天下之术博观四方之日乆矣未能裨世上之治明君臣之义是则未有异于府库之藏金玉筐箧之囊简书也戈刀虽备于执事而无所扬其锋尸子曰野鸭为凫家鸭为鹜不能飞翔如庶人守耕稼而已譬如折轴无所复用譬如浆滓无所复用譬然湿草烟气上腾渐以消散至于灭尽人之无闻老若特牛但长肌肥无有智慧如车轴折辐辋破壊不任运载又如养马不乗则无所任譬如最弊恶马名为败壊但有马名无有马用似若葶苈艾蒿枝叶皆苦诃梨果树遍体无甘干进初九壮于前趾往不胜为咎在下而壮故曰壮于趾也居下而用刚壮以斯而进穷凶可苦也飞鸟遗其音声哀以求处上愈无所适下则得安愈上则愈穷莫若飞鸟也角者西南隅也上九处晋之极过明之中其犹日过于中已在于角而独进之故曰进其角也丈夫生而愿为之有室女子生而愿为之有家父母之心人皆有之不待父母之命媒妁之言鑚穴隙相窥踰墙相从则父母国人皆贱之古之人未尝不欲仕也又恶不由其道不由其道而往者与鑚穴隙之类也苏代谓燕昭王曰孝如曽参孝己则不过养其亲耳信如尾生髙则不过不欺人耳亷如鲍焦史䲡则不过不窃人之财耳今臣为进取者也臣以为亷不与身俱达义不与生俱立仁义者自完之道也非进取之术也毛遂曰臣乃今日请处囊中耳使遂蚤得处囊中乃脱颕而出非特其末见而已商鞅挟三术以鑚孝公李斯奋时务而要始皇彼皆蹑风云之㑹履颠沛之执据檄乗邪以来一日之冨贵朝为荣华夕而焦瘁福不盈眦旤溢于世夫君子非不欲仕也耻夸毗以求举非不欲室也恶登墙而搂处呌唿衒鬻县旌自表非隋和之寳也暴智燿世因以干禄非仲尼之道也叄轮可使自转木雕犹能独飞已垂翅而还故栖盍亦调其机而铦诸务进者趋前而不顾后荣贵者矜已而不待人上乱圣朝贯鱼之序下违羣士凖平之伦忘狐䑕之顾歩愧燕雀之徊翔次二上无根思登于天谷在于渊测曰上无根不能自活也次四即上不贞无根繁荣孚虚名测曰即上不贞妄升也次五鋭其东忘其西见其背不见其心次三髙其歩之堂有露测曰髙歩有露妄升也以子之才上不臣于天子下不交于诸侯而犹偃仰当世是洗巢由之耳而负伊尹之鼎也于时悬爵而卖之犹肆也争津者买之犹市人也有直者无分而径进空拳者望途而收迹夫佞者鼓珍赂为劲羽则无髙而不到矣乗朋党为舟楫则无远而不济矣若乃狥万金之货以索百十之售汲汲于进趋悒闷于否滞者岂能舍至易速达之通涂而守甚难必穷之塞路乎奚不汎轻舟以託迅御飞帆以逺之交瑰货于朔南收金碧于九疑固时俗之工巧兮偭规矩而改错背绳墨以追曲兮竞周容以为度夫自衒自媒者士女之丑行也干时求进者道家之明忌也萎叶爱荣条涸流好河广则有穷巷之賔绳枢之士冀宵烛之末光邀润屋之㣲泽鱼贯凫跃䬃沓鳞萃分鴈鹜之稻梁霑玉斚之余沥无足而至者物之借也随踵而立者人之薄也隋珠弹雀堂溪刈葵鸳雏啄䑕何异乎䲻今足下琬琰之朴未剖而求光时之价骐骥之足未摅而希絶景之功心鋭而动浅望速而应迟里语云仕官不止车生耳改节初九舍尔灵龟观我朶頥凶是为冯妇也晋人有冯妇者善搏虎卒为善士则之野有衆逐虎虎负嵎莫之敢撄望见冯妇趋而迎之冯妇攘臂下车衆皆悦之其为士者笑之子独不见家人寡妇邪始自约敕之时意廼慕宋伯姬及陈孝妇不幸壹为盗贼所污遂行滛失知其非礼然不能自还吾犹此矣陵霜不彫者松栢也临难不移者君子也何圗松栢彫于㣲霜而鸡鸣己于风雨喢血断金披心相付谓卿食椹懐音保之偕老岂意畜水覆舟养兽反害悔之噬脐将何所及豹姿未变鳯徳已衰以洁白为汚辱譬犹沐浴而抒溷薫燧而负彘次三唐素不贞亡彼珑玲兰芷变而不芳兮荃蕙化而为茅何昔日之芳草兮今直为此萧艾也言往昔芬芳之草今皆直为萧艾而已以言往日明智之士今皆佯愚狂惑不顾也言兰芷之草变易其体而不复香荃蕙化而为菅茅失其本性也以言君子更为小人忠信更为佞伪也以此独立不达亦何苦何恨乎而便当伐本瓦合餔糟握泥足适履毁方入圆不亦剧乎迟重者蓬转而波扰整肃者鹿踊而鱼跃言甘以移植而易名恐人徙居而变节何意百錬刚化为绕指柔始素终𤣥墨翟垂涕在南称柑度北则橙虽今之作者人自为量而首路同尘辍涂殊轨者多矣岂所以昭末景泛余波固时俗之流从兮又孰能无变化览椒兰其若兹兮又况掲车与江离余以兰为可恃兮羌无实而容长委厥美以从俗兮茍得列乎衆芳譬如有人未离欲染遇见女寳在空林中形貌端严甚可爱乐虽具观见种种身支而能制心不行放逸后于余处遇见女人形貌麁丑鄙秽下贱返生贪爱遂行放逸譬如梵志子浄洁自喜诣于舎后卒汚其指行诣金师指汚不浄以火烧之金师諌曰勿发是心有余方便除此不净灰土拭之以水洗之设吾火烧卿不能忍火之毒痛自触其身更甚于前梵志子闻即懐瞋恚便骂金师莫以己心量度他人自不能忍谓人不堪金师闻知烧钳正赤以镊彼指年少得热痛不能忍掣指着口金师大笑谓年少言何持不浄指含着口中年少报曰不遭痛时见指不浄适遇火毒即忘指秽窃位以瑞玉为佩佩之鞙鞙然居其官职非其才之所长也徒美其佩而无其徳四牡者人君所乗驾今但养大其领不肯为用喻大臣自恣王不能使也王政既偏其所用之人皆鞙鞙然佩其璲玉居其官职不以其才之所长徒美其佩而无其徳也维天之有汉仰监视之亦有精气之光是徒有光而无明今佩璲之人亦徒有名而无实也此夫为盗不操矛弧者也攻而不用弦刀者也欺父母未有罪而弑君未伐者也何以为髙贤才乎与悬黎而并肆将骏骥而同皁终朝击缶匪黄钟之所谐日暮却行何前人之能及若乃心利锥刀居台鼎之任智昏菽麦当机衡之重狇猴冠带盗载非位衆犬共吠仓狂蹶足次七格其珍类龟緺厉测曰格其珍类无以自匡也次三龙袭非其穴光亡于室毛芥在铁石间也一口之气能吹毛芥非必焱风俗吏之易迁犹毛芥之易吹也窃人之物其得非不速疾也然而非其有得之非己之力也世人早得髙官非不有光荣也而尸禄素飡之谤諠譁甚矣官达者才未必当其位誉美者实未必副其名故锯齿不能咀嚼箕舌不能别味壶耳不能理音屩鼻不能识气釡目不能摅望舒之景牀足不能有寻常之逝冲飊焚轮原火所以増炽也萤烛值之而反灭甘雨膏泽嘉生所以繁荣也而枯木得之以速朽朱轮华毂俊民之大寳也而负乗窃之而召祸鼎食万钟宣力之𢎞报也而近才受之以覆餗㧞茅之义圯而负乗之羣兴亢龙髙坠泣血涟如鹑鷃栖翔鳯之条鼋鼍游升龙之川识真者所为愤结也皇圣昭天徳丰泽振沈泥惜无雀雉化何用充海涯鸮集琼林鲸跃神渊誉失语曰当君而叹尧舜之美譬犹人子对厥亲而生誉他人之父杀一人谓之不义必有一死罪矣若以此説往杀十人十重不义必有十死罪矣杀百人百重不义必有百死罪矣当此天下之君子皆知而非之谓之不义今至大为不义攻国则弗非从而誉之谓之义今有一人入人园圃窃其桃李衆闻则非之上为政者得则罚之此何也以亏人自利也至攘人犬豕鸡豚者其不义又甚入人园圃窃桃李是何故也以亏人愈多其不仁兹甚罪益厚至入人栏廐取人马牛者其不仁义又甚攘人犬豕鸡豚此何故也以其亏人愈多茍亏人愈多其不仁兹甚罪益厚至杀不辜人也杝其衣裘取戈劒者其不义又甚入人栏廐取人马牛此何故也以其亏人愈多茍亏人愈多其不仁兹甚矣罪益厚当此天下之君皆知而非之谓之不义今至大为攻国则弗知非从而誉之谓之义此何谓知义与不义之别乎巫马子谓子墨子曰舍今之人而誉先王是誉藁骨也譬若匠人然智藁木也而不智生木有誉人之力俭者舂至旦不中员呈犹讁之察之乃其母也故小人之誉人反为损九州多山而华岱为岳四方多川而江河为渎者华岱髙而江河大也长生州郡髙大者同姓之伯贤舍而誉他族之孟未为得也俗好髙古而称所闻前人之业菜果甘甜后人新造蜜酪辛苦舍其家而观他人之室忽其父而称异人之翁未为徳也褒功失丘山之积颂徳遗膏腴之美是得牛之服重不誉马速也誉手毁足孰谓之慧矣虽相引以名声是相结以病患鲁有丑者其父出见美者商咄反而告其隣曰商咄不如吾子也是至美不如至恶爱子不知其丑也称誉其徳髙者凌青云广者踰地圻得无踰其本过其实乎材害肥豕必烹甘泉必竭直木必伐木摧于秀兰烧以薫象由齿毙膏用明煎凡国之亡也以其长者也人之自失也以其所长者也故善游者死于梁池善射者死于中野夫丰狐文豹栖于山林伏于巖穴静也夜行昼居戒也虽饥渇隐约犹且胥疏于江湖之上而求食焉定也然且不免于罔罗机辟之患是何罪之有哉其皮为之灾也今鲁国独非君之皮耶吾愿君刳形去皮洒心去欲而游于无人之野东海有鸟焉名曰意怠其为鸟也翂翂翐翐而似无能引援而飞廹胁而栖进不敢为前退不敢为后食不敢先尝必取其绪是故其行列不斥而外人卒不得害是以免于患直木先伐甘井先竭子其意者餙知以惊愚脩身以明汚昭昭乎如掲日月而行故不免也虎豹之文来田猨狙之便执斄之狗来借执貍之狗成思猨狙之便自山林来山木自㓂也膏火自煎也桂可食故伐之漆可用故割之人皆知有用之用而莫知无用之用也宋有荆氏者宜楸柏桑其拱把而上者求狙猴之者斩之三围四围求髙名之丽者斩之七围八围贵人富商之家求禅傍者斩之故未终其天年而中道之夭于斧斤此材之患也今有五锥此其铦铦者必先挫有五刀此其错错者必先靡是以甘井近竭招木近伐灵龟近灼神蛇近暴是故比干之殪其抗也孟贲之杀其勇也西施之沈其美也呉起之裂其事也故彼人者寡不使其所长故曰太盛难守也不仁而有气力果敢则狂而操利劒不智而辩慧懐给则弃骥而不式虽有材能其施之不当处之不宜适足以辅伪餙非伎艺之衆不如其寡也故有野心者不可借便势有愚质者不可与利器虎豹之文来射猨狖之㨗来乍兰芝以芳未尝见霜皷造辟兵寿尽五月之望桓公九合诸矦一匡天下管仲之力管仲有力桓公能举之可谓壮彊矣呉不能用子胥楚不能用屈原二子力重两主不能举也举物不胜委地而去可也时或恚怒斧斵破败此则子胥屈原所取害也小石附于山山力能得持之在沙丘之间小石轻㣲亦能自安至于大石沙土不履山不能持处危峭之际则必崩坠于坑谷之间矣大智之重遭小才之将无左右沙土之助虽在显位将不能持则有大石崩坠之难也沣水之鲜形如浮肺体兼三才以货贾害厥用既多何以自卫蚌则舎珠兽胡不可狪狪如豚被褐懐祸患难无由招之自我兕推壮兽似牛青黒力无不倾自焚以革皮充武备角助文徳利丰者害后质美者召灾是以南禽歼于藻羽穴豹死于文皮鳣鲤积而𤣥渊涸麋鹿聚而繁林焚金玉崇而㓂盗至名位髙而忧责集林繁则匠入矣珠美则蚌裂矣石含金者焚铄草任药者剪掘刃利则先缺絃哀则速絶用以适已真人之寳也才合世求有伎之灾也不在可用之数曰散木可用之木为文木物莫不若是者物皆以用自伤也患害生于役知以奔竞木伐井竭才之害也山抱玉则凿之江懐珠则竭之豹佩文则剥之人含智则嫉之智能知人不能自知神能卫物不能自卫故神龟以智见灼灵蛇以神见曝孰知不智为智不神为神乎执留之狗谓有能故被留系成愁思也珍寳之美罗布见焕焉如崐崘之所生者井上四交之干常为汲者所契伤也苍鹰鸷而受緤鹦鹉惠而入笼鵰鹖介其觜距鹄鹭轶于云际鵾鸡窜于幽险孔翠生乎遐裔彼晨凫与归鴈又矫翼而矰逝咸美羽而丰肌故无罪而皆毙徒衔芦以避缴终为戮于此世夫形瑰者徴咎体壮者为牺虽明文而龙藻兮终俛首而受羇薫以芳而致烧兮膏含肥而见焫翠羽㣲而殃身兮蚌含珠而擘裂金虽重而见铸桂徒芳而被折薰以芬香而自烧兎亦取毙于毫翰狡兎得而猎犬死髙鸟得而强弩藏犀之为状形兼牛豕力无不倾吻无不靡以贿婴灾因乎角椅夫翠饰羽而体分象美牙而自丧蚌懐珠而致剖兰含香而遭焚膏以明而遂煎桂以蠧而成疾麝懐香以贾害狙伐巧而招射墨子曰灵龟近灼神蛇近暴犹如蚕䖝出丝纒遶即自灭身亦如蚕作茧吐丝还自纒喻林卷五十八喻林卷五十九钦定四库全书喻林卷五十九明徐元太撰人事门善祸黄鸟哀三良也国人刺穆公以人从死而作是诗也贤人君子虽隐其身而徳甚明着不能免祸害犹如鱼捕于水亦甚着见被人採捕曽子孝于其亲而沈乎水介生忠于其主而焚于火何则仁也不必可依信也不必可恃杨朱曰伯夷非亡欲矜清之邮以放饿死展季非亡情矜贞之邮以放寡宗清贞之误善若此比干剖心子胥抉眼忠之祸也直躬证父尾生溺死信之患也鲍子立干胜子不自理亷之害也孔子不见母匡子不见父义之失也若以守法不朋党治官而求安是犹以足搔顶也愈不几也日月欲明而浮云盖之兰芝欲修而秋风败之九鴈列阵雌独不羣为罾所牵死于庖人言竭尽忠信以事君若人身肬赘之病与衆别异以得罪谪也以茂美之树兴于仁贤早遇霜露懐徳君子忠而被害也言蓼虫处辛烈食苦恶不能知徙于葵菜食甘美终以困苦而癯痩以喻己修洁白不能变志易行以求禄位亦将终身贫贱而困穷也以玷汚言之清受尘而白取垢以毁谤言之贞良见妬髙竒见噪以遇罪言之忠言招患髙行招耻以不纯言之玉有瑕而珠有毁亦有深迯而陆遭涛波幽遁而水被焚烧若龚胜之絶粒以殒命李业煎蹙以吞酖由乎迹之有朕景之不灭也士有一定之论女有不易之行信而见疑贞而为戮是以壮夫义士伏死而不顾者此也夫江湖所以济舟亦所以覆舟仁义所以全身亦所以亡身英蘃夏落毒卉冬敷如彼龟玉韫椟毁诸独正者危至方则阂违衆速尤迕风先蹷卷薜芷与若蕙兮临湘渊而投之棍申椒与菌桂兮赴江湖而沤之芝在室而先枯兰生庭而早刈齐王疾使人之宋迎文挚文挚至视王疾谓太子曰非怒则王疾不可治怒王则文挚死太子曰茍已王疾臣与母以死争之愿先生勿患也文挚曰诺与太子期而将往不当者三齐王固已怒矣文挚至不解履登床履王衣问疾王怒不与言挚因出固辞以重怒王王吐而起遂乃疾已王不悦果以鼎生烹挚太子与母合争之不得夫忠于平世易忠于浊世难也见弃鸳鸯在梁戢其左翼之子无良二三其徳习习谷风维风及雨将恐将惧维予与女将安将乐女转弃予习习谷风维风及颓将恐将惧寘予于懐将安将乐弃予如遗我有㫖蓄亦以御冬宴尔新婚以我御穷谷风弼之良妇见弃于夫而作采葛贤者被谗见黜于野周人闵之而作晨风秦君遇贤始勤终怠贤人讥之白华幽王宠褒㚶废姜后后归申而作柏木所以宜为舟也亦汎汎其流不以济度也舟载渡物者今不用而与衆物汎汎然俱流水中仁人之不见用而与羣小人并列亦犹是也言汎然而流者是彼柏木之舟此柏木之舟宜用济渡今而不用亦汎汎然其与衆物俱流水中而已以兴在列位者是彼仁徳之人此仁徳之人宜用辅佐今乃不用亦与衆小人并列于朝而已蓷草宜生髙陆之地今乃生于谷中为谷水浸之故干燥而将死以喻妇人宜居平安之世今乃居于凶年为其夫薄之故情疎而将絶如荼飞扬无所常定此女被弃心亦无定如荼然云之从风东西无定此女被弃心亦无定如云然得新菜而弃㫖蓄犹得新昏而弃已我有美菜蓄之亦以御冬月乏无之时犹君子安乐汝之新昏本亦但以我御穷苦之时而已然穷苦取我至于富贵而见弃似冬月蓄菜至于春夏则见遗也凡加冠之礼先用缁布之冠歛括垂髦三加之后去缁布之冠不复更用今王自比岂得将王室如缁布冠加髦之后不湏复用因以敝之衿芰茄之绿衣兮被夫容之朱裳芳酷烈而莫闻兮不如襞而幽之离房匿景藏采不扬华藻实羽翮之美用非徒腹背之毛也而沈沦草莽好爵莫及廊庙之寳弃于沟渠韩卢抑而不纵兮骐骥绊而不试莫使骐骥更为凡马荆山反成瓦石昔召伯所憇爱流甘棠宣子所游封殖其树夫思其人尚及其树况生存所辟之士便当随例放弃者乎但云咸斯奏自辍巴渝杞梓方雕岂盻樗枥虽失析阳如弃鸡肋甚刍狗之弃路若章甫之游越骏马以抑死直士以正穷贤者摈于朝美女摈于宫海不受流胔太山不上小人旁光不生爼駠駮不入性今夫毛嫱西施天下之美人若使之衔腐䑕蒙猬皮衣豹裘带死蛇则布衣韦带之人过者莫不左右睥晲而掩鼻常试使之施芳泽正娥眉设笄珥衣阿钖曵齐纨粉白黛黒佩玉环揄歩杂芝若笼蒙目视治由笑目流眺口曽挠竒牙出䩉揺则虽王公大人有严志颉颃之行者无不惮悇痒心而悦其色矣今以中人之才蒙愚惑之智被污辱之行无本业所修方术所务焉得无有睥面掩鼻之容哉蝠螺生子深目黒丑虽饰相就衆人莫取酒酸鱼败衆莫贪嗜破筐敝筥弃捐于道身多秃癞谁肯媚者刺刖髠劓人所贱弃言重积辛夷露而暴之使死林薄之中犹言取贤明君子弃之山野使之颠坠也言我马强壮行于由臯无所驱驰我车坚牢舎旅方林无所载任也以言已才徳方壮诚可任用弃于草野亦无所施也言浩浩广大乎沅湘之水分汨而流将归乎海伤已放弃独无所归也言已放弃若浮云之气东西无所据依见蜇之夜行自伤放弃与昆虫为双也钮枢所以校玉斗玉斗既丧将失其钮枢言放贤者逐去之也此所谓以分寸之瑕弃盈尺之夜光以蚁鼻之缺损无价之淳钧非荆和之逺识风胡之赏真也斯朱公所以郁悒薛烛所以永叹矣闻此言也虽风之过耳电之经目不足谕也犹奏和音于聋俗之地鬻章甫于被发之域夫器非琼瑶楚和不泣质非潜虬风云不集郢人美下里之滛鼃而薄六茎之和音庸夫好悦耳之华誉而恶利行之良规故宋玉含其延灵之精声智士招其独见之远谋士有大趣不修容仪不惜小俭而谓之弃人是见朱橘一子蠧因剪树而弃之覩缛锦一寸㸃乃全疋而燔之言已朝餐而忘我饿犹居贵而遗我贱心不同兮媒劳恩不甚兮轻絶出门无通路枳棘塞中涂计䇿弃不收块若枯池鱼凫鹄远成美薪刍前见陵天寒知运速况复鴈南飞衣工秉刀尺弃我忽如遗苕苕椅桐树寄生于南岳上凌青云霓下临千仞谷处身孤且危于何託余足昔也植朝阳倾枝俟鸾鷟今者絶世用倥偬见廹束班匠不我顾牙旷不我录焉得成琴瑟何由扬妙曲黍稷委畴陇农夫安所获笾豆所以食也而君捐之席蓐所以卧也而君弃之手足胼胝面目犂黑有劳功者也而君后之素门凡流轮翮无取不寤沧溟未运波臣自荡渤澥方春旅翮先谢田彼南山芜秽不治种一顷豆落而为萁世并举而好朋兮壹斗斛而相量衆比周以肩廹兮贤者逺而隠藏为鳯皇作鹑笼兮虽翕翅其不容君无度而弗察兮使芳草为薮幽抱昭华兮寳璋欲衔鬻兮莫取犹如毒树虽生华实无人受用譬如苦瓜虽形似甘种而不可食譬如吐食不可更噉有似嚼饭与人非徒失味乃令呕哕也无益枯杨生华何可乆也何异无虞以从禽乎虽见其禽而无其虞徒入于林中其可获乎无田甫田维莠骄骄无思逺人劳心忉忉发言盈庭谁敢执其咎如匪行迈谋是用不得于道折栁以为藩园无益于禁矣甫田大夫刺襄公也无礼义而求大功不脩徳而求诸侯志大心劳所以求者非其道也荟蔚之小云朝升于南山不能为大雨以喻小人虽见任于君终不能成其徳教王失礼于外而下国闻知而化之王弗能治如鸣皷钟于宫中而欲外人不闻亦不可止诸言寻盟者皆以前盟已寒更温之使热若可重温使热亦可歇之使寒越在腹心今得志于齐犹石田无所用今徒取富人子上又无智略如木偶人衣之绮绣耳非其地树之不生非其意教之不成仆之思归如痿人不忘起盲者不忘视埶不可耳譬画者画于无形弦者放于无声殆不可乎虽驰辨如涛波摛藻如春华犹无益于殿最夫居前不能令人轾居后不能令人轩与人怨不能为人患臣所耻也夫鸡肋食之则无所得弃之则如可惜公归计决矣亦譬以蒿箭射蒿中耳今子以旦夕之命待不可望之救犹牛蹄中鱼冀頼江汉其不可恃亦明矣可谓盲者欲视白黑聋者欲听清浊苦而无功也此犹烈火已焚待江汉之水溺于洪流望越人之助其何及哉颇闻刘景升有千斤大牛噉刍豆十倍于常牛负重致逺曽不若一羸㹀魏武入荆州以享军士溺者不问坠迷者不问路溺而后问坠迷而后问路譬之犹临难而遽铸兵噎而遽掘井虽逺亦无及也儵䱁者浮阳之鱼也㫢于沙而思水则无逮矣挂于患而欲谨则无益矣齐有居士田仲者宋人屈谷见之曰谷闻先生之义不恃仰人而食今谷有树瓠之道坚如石厚而无窍献之仲曰夫瓠所贵者谓其可以盛也今厚而无窍则不可剖以盛物而任重如坚石则不可以剖而以斟吾无以瓠为也曰然谷将以欲弃之今田仲不恃仰人而食亦无益人之国亦坚瓠之类也夫待越人之善海游者以救中国之溺人越人善游矣而溺者不济矣夫待古之王良以驭今之马亦犹越人救溺之説也不可亦明矣且今已乏矣而方湏租入是犹古人欲决江河以救牛蹄之鱼之类也今以一人之身忧世之不治而泣涕不禁是忧河水之浊而以泣清之也其为无益莫大焉比干死纣而不能正其行子胥死呉而不能存其国二子者强谏而死适足明主之暴耳未始有益如秋毫之端也铅刀攻玉坚不可得探懐得蚤所愿失道一指食肉口无所得染其鼎鼐舌馋于腹耕石山颠费种家贫无聊虚作苖髪不生蹇驴不材骏骥失时筋劳力尽疲于沙丘庖火为灾电火为蕃泽狗水凫难畜少雏疾贫望幸使伯行贩开牢择羊多得大䍧一夫两心技刺不深所为无功求事不成羊头兎足少肉不饱漏囊败粟利无所得枯树不花空渊无鱼耕石不生弃礼无名缝衣失针襦袴不成南山髙冈囘隤难登道路辽逺行者无功张伯买鹿从者失羊一口三舌相妨无益羣羊百䍧不为威强入水求玉不见和璞刲羊不当女执空筐穿匏挹水搆銕燃火劳痩力竭饥渇为祸为国不廸其法而望其效譬诸算乎次八蚤蝨之厉测曰蚤蝨之不足頼也次五蜘蛛之务不如蚕之緰测曰蜘蛛之务无益人也次七交于鸟䑕费其资黍测曰交于鸟䑕徒费也次六多田不娄费我膎功测曰多田不娄费力忘功也次六俾蛛罔罔遇螽利虽大不得从次三积石不食费其劳力测曰积石不食无可获也次七枯垣生莠皬头内其稚妇上九其勤其勤抱车入渊负舟上山测曰其勤其勤劳不得也今有採不死之药者五游方岳十渉溟洲穷合灵之壑掘产秀之巖被羽服而履赤舄谈真诀而炼丹砂或唿吸而潄精或偃仰而飱霞自以为安期羡门之伦松子王乔之属天子不能爵诸侯不能禄寝迹于草野寄傲于流俗与浮圗并轨老子同谷趍而事之者若攀轩辕之逸驾徼彭耼之遐福也其名孰美焉然周穆驰而犬戎叛秦始游而二世亡此二主者宁无利于民而忧身之不夀于羲黄宁无利于子孙而耻国之不延于陶唐卒有替羲黄之忧后陶唐之耻意者力之不逮乎或虚词诡术无征于世无裨于身国乎何嗜之而不疲也言婚姻所好心意不同则媒人疲劳而无功也屈原自谕行与君异终不可合亦疲劳而已也言张强弩之机以蓬蒿之箭以射犀革之盾必摧折而无所能入也言使愚巧任政必致荒乱无所能成也言取泽㵼恶草盛于革囊满而藏之无益于用㠯言养育小人置之髙堂亦无益于政治也亲在狱中罪疑未定孝子驰走以救其难如罪定法立终无门戸虽曽子子骞坐泣而已何则计动无益空为烦也纵令勤求少有所获则顾影尸居与木石为邻所谓不病而自炙无忧而自黙无丧而疏食无罪而自幽追虚徼幸功不荅劳夫指既斩而连之不可续也血既洒而吞之无所益也岂况服彼异类之松栢以延短促之年命甚不然也夫苦心约已以行无益之事镂氷雕朽终无必成之功夫搜寻仞之垄求干天之木漉牛迹之中索吞舟之鳞用日虽乆安能得乎疾之者齐声而侧目爱之者寡弱而无益亦犹撮壤不能填决河升水不能殄原火所谓盗跖分财取少为让陆处之鱼相喣以沫也迅逝者不能脱逐身之景乐成者不能免理致之败若掲仁义以趋道徳之乡其犹击鼓而求迯者无由得也譬若画形于无象造响于无声未之思乎何所规之不通也排帘障风探沙拥河无益于事徒自弊耳画水镂氷与时消释驾蹇驴而无䇿兮又何路之能极以直鍼而为钓兮又何鱼之能得费子阳谓子思曰吾念周室将灭涕泣不可禁也子思曰然今以一人之身忧世之不治而涕泣不禁是忧河水浊而以泣清之也事等泣河无救三川之竭有类忧天岂支四极之壊邯郸已危徒思马服燕城去矣空用荆轲是以竹杖扶危不能正武担之石芦灰缩水不能救宣房之河今一人耕而百人食之此螟蚵蠋亦大矣虽有诗书犹无益于治如穷人贪诸衣服虽复冀望而不能得老亦如是虽有贪心欲求富乐而不能得鍼石道也精神不进志意不治故病不可愈今精壊神去荣卫不可复收何者嗜欲无穷而忧患不止精气㢮壊荣枯卫除故神去之而病不愈也如愚人披空寻迹终不可得如彼幻师得化美团虽似有益而实无益譬如有人为欲显示太虚空故虽有所説而太虚空不可显示如朽腐舍常务修治如老弱乗难可驱筞譬如死人着金缨络譬如有人其身臭秽虽以种种上妙香涂而竟不能令身香洁犹如有人从树上堕虽以手足扪摸枝叶而无所得如有人从山上堕虽以手足扪摸于空而无所得犹如有人以渇入池而反渇还如有狗饥饿羸乏至屠牛处彼屠牛师净剔除肉掷骨与狗狗得骨已处处咬啮破脣缺齿或伤咽喉然狗不得以此除饥如树无华果无所饶益如枯渠无水无所润及犹如朽塔难可杇色譬如老牛不能挽车亦复不能耕犂无益于主譬如石田虽植好种勤加营终无果实譬如愚者取于炭勤力摩治欲令白炭尽力疲白莫成无智妄贪亦如是愚人无智便空食盐食已口爽反为其患譬彼外道闻节饮食可以得道即便断食或经七日或十五日徒自困饿无益于道譬如二人至陶师所观其蹹轮而作瓦瓶㸔无厌足一人舍去往至大㑹极得美饍又获珍寳一人观瓶而作是言待我㸔讫如是渐冉乃至日没观瓶不已失于衣食譬如老鹄守此空池永无所获譬如枯树虽加溉灌不生华叶及其果实欲无所得如狗齩枯骨如恶诬㒺人清白犹不污愚殃反自及如尘逆风坌譬如人欲守䕶虚空虚空雨不能壊风日不能干刀仗等不能伤若有人欲守䕶虚空者徒自疲苦于空无益譬如一人欲有所到一者住不行二者失道二俱不到如人耻白发并剃其黑者剃之未乆间白发寻还生如被烧种子虽置地中水浇日暖终不能生事等破瓶义同燋种亦如多罗既断宁可重生㭊石已离终无还合昔有一人説王过罪而作是言王甚暴虐治政无理王闻是语既大瞋恚竟不究悉信傍佞人捉此贤臣仰使剥嵴取百两肉有人证明此无是语王心便悔索千两肉用为补嵴夜中呻唤甚大苦恼王闻其声问言何以苦恼取汝百两十陪与汝意不足耶何故苦恼傍人荅言大王如截子头虽得千头不免子死虽十陪得肉不免苦痛喻林卷五十九喻林卷六十钦定四库全书喻林巻六十明徐元太撰人事门愚人卫之诸臣颜色褎然如见塞耳无闻知也人之耳聋恒多笑而已周子有兄而无慧不能辨菽麦痛哉言乎人头畜鸣此禽鹿视肉人靣而能疆行者耳刘表道不相越而欲卧收天运拟踪三分其犹木禺之于人也此畏水投舟避坎蹈井愚夫之不若何取于政哉人有畏影恶迹而去之走者举足愈数而迹愈多走愈疾而影不离身自以为尚迟疾走不休絶力而死不知处隂以休影处静以息迹愚亦甚矣今是人之口腹安知礼义安知辞让安知亷耻隅积亦呥呥而噍乡乡而饱己矣人无师无法则其心正其口腹也夫是之谓上愚曽不如好相鸡狗之可以为名也夏首之南有人焉曰㳙蜀梁其为人也愚而善畏明月而宵行俯见其影以为伏鬼也仰视其发以为立魅也背而走比至其家者失气而死岂不哀哉故伤于溼而击鼓鼓痺则必有弊鼓丧豚之费矣而未有俞疾之福也故虽不在夏首之南则无以异矣解门以为薪塞井以为臼人之从事或时相似以篙测江篙终而以水为测惑矣鲁哀公问孔子曰予闻忘之甚者徙而忘其妻有诸乎孔子对曰此非忘之甚者也忘之甚者忘其身有鄙心者不可授便势有愚质者不可予利器牛耳聋瞶不晓声味委以鼎爼治乱溃溃含血走禽不晓五音匏巴鼓瑟不悦于心擿埴索涂㝠行而已矣畏舟之危自投于水忧难于处乐其亟决昔有越人行舟而遇低梁望之乃石梁也溢于潮梁不没者三尺舟不得进越人凿其梁力竭而毙顷之潮涸后有渉梁者又待潮而不进有渔者曰子何不踰梁而待潮乎若不踰梁而待是使越人笑于梁乌得为善用其舟乎今王用臣之言而复为越人凿梁之计谓其贤于鸱夷而忽渔者之论也臣窃惑焉物有异类形有同色白石如玉愚者寳之鱼目似珠愚者取之狐貉似犬愚者蓄之骷髅似𤓰愚者食之以已至之瑞效方来之应犹守株待兎之蹊藏身破置之路也不学者虽存谓之行尸走肉耳假令有人耻迅走而待野火之烧爇羞逃风而致沈溺于重渊者世必唿之为不晓事也此何异乎在纱幌之外不能察轩房之内而肆其倨慢谓人之不见己此亦如窃钟枨物铿然有声恶他人闻之因自掩其耳者之类也设令抱危笃之疾湏良药之救而不肯即服湏知神农岐伯所以用此草治此病本意之所由则未免于愚也过而不改斯诚委夷路而陷丛棘舍嘉㫖而咽钩吻者也愚者梦中自以为寤故窃窃然以所好为君上所恶为牧圉欣然信一家之偏见可谓固陋矣盲人以杖擿地而求道虽用白日无异夜行夜行之义面墙之论也宋之愚人得燕石于梧屋之侧藏之以为大寳周客闻而观焉主人斋七日端冕𤣥服以发寳华匮十重巾十袭客见俯而掩口卢胡而笑曰此特燕石也其与瓦甓不殊主人大怒曰商贾之言医匠之心藏之愈固守之弥谨穿窬之徒不避腰领奔北之士不惮斧钺妄进者若卵投石逃诛者若走赴深北山愚公者年且九十面山而居惩北山之寒出入之迂也遂率子孙荷担扣石垦壤箕畚运于北海之尾河曲智叟笑而止之愚公长息曰虽我之死有子在焉子又生孙孙又生子子又生孙孙孙子子无穷匮也而山不加増何苦不平河曲智叟无以应之希见食笋归煑竹根房丽者赵之贤人立东门之外有行商车辖亡丽告之悟复更告商人怒曰吾辖自亡何湏汝告惠加于己而反怒之吾欲比之草木草木有心矣郑人有迯暑于孤林之下者日流影移而徙袵以从隂及至暮反席于树下及月流影移复徙袵以从隂而患露之濡于身其隂逾去而其身逾湿是巧于用昼而拙于用夕奚不处曜而辞隂反林自露此亦愚之至也盘石千里不为有地愚人千亿不为有民譬如愚人生便无目虽有光明终不覩见如生育人不识乳色便问他言乳色何似他人答言乳色白如贝盲人复问是乳色者如贝声邪答言不也复问贝为何似邪答言如稻米味盲人复问乳色柔软如稻米味邪稻米味者复何所似答曰如雪盲人复言彼米味者冷如雪邪雪复何似答言犹如白鹤是生盲人虽闻如是譬喻终不能得识乳真色譬如愚人畏于天地而欲走避所至之处不离天地譬如有人欲观香象身量大小形显胜劣得而不观反寻其迹贫穷下劣诸有情类岂贪轮王所有轮寳象宝马宝珠宝女宝主藏臣寳主兵将寳及余种种上妙衣服末尼真珠金银珊瑚大琉璃等多价财寳彼贫穷人设遇获得自懐慙耻不能受用设复转卖不知价直所索至㣲随酬便与或由于寳无鉴别故心便猒贱而弃舍之当知彼贫穷者非唯不了寳之价直亦复不知寳之名字譬若男子大饥得百味之食不肯食之便食六十味之食譬若男子得象观其脚是男子为黠不譬如愚夫于四月中服苏患渇寻诣他所求水而饮他人谓曰汝已服苏勿复饮水而致命终是时愚夫瞋蔽心故毁呰骂詈不顺他言饮水而死无智随顺诸烦恼如人痴负怨家行譬如盲人至大寳洲若行若住若坐若卧不能得见一切衆寳以不见故不能採取譬如人卧出于梦中见所有金银珍寳父母兄弟妻子亲属知识相与娯乐喜乐无量其觉已为人説之后自泪出念梦中所见犹如白羊顽騃佷弊有牧牛者愚痴无慧夏末秋初不善观察恒水此岸亦不善观察恒水彼岸而驱羣牛峻岸而下峻岸而上中间洄澓多起患难如拙取水淈泉扬泥命尽怙亲如盲守灯昔有一人多牧羣牛舍己羣牛数他羣牛以为己用己所有牛或遇恶兽或牛草野日有损耗不自觉知便为衆人所见嗤笑世之愚惑莫甚于乡认他羣牛以为己有昔有一人贫穷困乏多负人债无以可偿即便逃避至空旷处值箧满中珍寳有一明镜着珍寳上以盖覆之贫人见己心大欢喜即便发之见镜中人便生惊怖乂手语言我谓空箧都无所有不知有君在此箧中莫见瞋也譬如估客游行商贾㑹于路中而驼卒死驼上所载多有珍寳细软上㲲种种杂物驼既死已即剥其皮商主舍行坐二子弟而语之言好看驼皮莫使湿烂其后天雨二人顽痴尽以好㲲覆此皮上㲲尽湿烂皮㲲之价理自悬殊以愚痴故以㲲覆皮譬如有人因其饥故食七枚煎饼食六枚半已便得饱满其人恚悔以手自打而作是言我今饱足由此半饼然前六饼唐自捐弃设如半饼能充足者应先食之昔有愚人生食胡麻子以为不美熬而食之为美便生念言不如熬而种之后得美者便熬而种之永无生理昔有一人为王所鞭既被鞭己以马屎傅之欲令速差有愚人见之心生欢喜便作是言我快得是治疮方法即便归家语其儿言汝鞭我背我得好法今欲试之儿为鞭背以马屎傅之以为善巧有人痴无智慧极渇湏水见热时𦦨谓为是水即便逐走至新头河既至河所对视不饮傍人语言汝患渇逐水今至水所何故不饮愚人答言若可饮尽我当饮之此水极多俱不可尽是故不饮昔有人乗船度海失一银盂堕于水中即便思念我今画水作记舍之而去后当取之行经二月到师子诸国见一河水便入其中覔本失盂诸人问言欲何所作答言我先失盂今欲覔取问言于何处失答曰初入海失又复问言失经几时言失来二月问言失来二月云何此覔荅言我失盂时画水作记本所画水与此无异是故覔之亦如外道不修正行相似善中横计苦因以求觧脱犹如愚人失盂于彼而于此覔譬如裸人自言我着天衣如狗患头疮蛆虫所唼食良医用油治既不识他恩反更向医吠佛以禅定油热以智威徳除我结使虫我为无明盲不知为益己譬如盲子採珠懐赤菽而反以为获寳聋賔听乐闻驴鸣而悦用为知音有似行乎层云之下而不信日月者也守膏盲而不悟进良药而不御而受祸临死之日更多咎圣人深恨良医非徒东走其势投穽矣习近五尘流转三界黏外道之黐贯天魔之杖于是永沦苦海长坠崄狱着指求月守株求兎尚疑駞马宁分菽麦虽知欢笑将鷽鷽而不殊徒识语言与狌狌而不异衆生迷于少乐而不觉衆苦犹以芥子置于山顶唯见芥子而不覩大山也不悟贪恶之人见道听之言则应答之见诵诗书之言则㝠卧如醉昔者有鸟止于鲁郊鲁君説之为具太牢以飨之奏九韶以乐之鸟乃始忧悲眩视不敢饮食此之谓以己养养鸟也若夫以鸟养养鸟者宜栖之深林浮之江湖食之以委蛇则平陆而已矣今休欵启寡闻之民也吾告以至人之徳譬之若载鼷以车马乐鴳以钟鼓也彼又恶能无惊乎哉老𣆀曰胡不直使彼以死生为一条以可不可为一贯者解桎梏其可乎无趾曰天刑之安可解五色为有目者施故无目不可得而示其五色五音为有耳者作故无耳不可得告其五音鋭毛为毫夏落秋生言君用才邪日以渐染随之变化而不自知若秋毫更生其容㣲𦕈而日长大也惟此是喻而终莫悟是观泰山崇崛而谓元气不浩芒者也今语俗人云理中四顺可以救霍乱欵冬紫苑可以治欬逆雀芦贯衆之煞九虫当归芍药之止绞痛秦胶独活之除人风菖蒲干姜之止痺湿莬丝苁蓉之补虚乏甘遂葶歴之逐痰癖括楼黄连之愈消渇荠苨甘草之解百毒芦如益热之䕶衆创麻黄大青之主伤寒俗人犹为不然也夫聪之所去则震雷不能使之闻明之所弃则三光不能使之见岂輷磕之音细而丽天之景㣲哉而聋夫谓之无声焉瞽者谓之无物焉又况絃管之和音山龙之绮祭安能赏克谐之雅韵暐晔之鳞藻哉故聋瞽在乎形器则不信丰隆之与𤣥象矣而况物有㣲于此者乎暗昧滞乎心神则不信有周孔于在昔矣况告之以神仙之道乎况长生之事世所希闻乎望使必信是令蚊虻负山与井䗫论海也其事虽天之明而人处覆甑之下焉识至言哉盛阳不能荣枯朽上智不能移下愚书为晓者传事为识者贵农夫得彤弓以驱鸟南夷得衮衣以负薪夫不知者何可强哉俗有闻勐风烈火之声而谓天之冬雷见游云西行而谓月之东驰人或告之而终不悟勋华不能化下愚故教不行于子弟辛癸不能改上智故恶不染于三仁不知至言之极妙而以为狂而不信此知之聋盲也夫投人夜光鲜不案劒者未达故耳今囬之徳信与其不争之名彼所未达而强以仁义凖绳于彼彼将谓回欲毁人以自成也大声非委巷所尚俗人得啧曲则同声动笑此天下所以未尝用圣而尝自用也梦饮酒者旦而哭泣梦哭泣者旦而田猎方其梦地不知其梦也梦之中又占其梦焉觉而后知其梦也且有大觉而后知此其大梦也而愚者自以为觉窃窃然知之君乎牧乎固哉是犹对牛鼓簧耳彼竟不明故己之道术终于昧然也雷风非不烈不能动聋瞶圣教非不服不能化顽嚚世俗不悟求僊而怨天施之偏又叹浮生之促类潜颖怨青阳之晩臻陵苕哀素秋之早至也凢人心是所学体安所习鲍肆不知其臭翫其所以先入浊者不信渊之清而甘濯其浊矣幽隠长夜未覩山北之烛沈迷逺路讵见司南之机慧日已照而大夜莫晓香雨时流而深尘未息𦕈𦕈世罗无能免其一目汎汎慾网孰敢觧其三面蠕蠕之民昔来号为顽嚚毎来抄掠驾牸牛奔遁驱犍牛随之牸牛不能前异部人教其以犍牛易之者蠕蠕曰其母尚不能行而况其子终于不易遂为敌所虏胡人见锦不信有虫食树吐丝所成者在江南不信有千人毡帐及来河北不信有万石舟船天老谓黄帝曰太阳之草名黄精饵之可以长生太隂之草名钩吻入口立死人信钩吻之杀人不信黄精之益夀不亦惑乎譬如瘖痖者不能传人言为聋弹宫商其人岂能闻譬如日月乗天普照而盲者不覩非日月不照又如大地能生随缘而种皆得果实而愚者不种非地不生譬如恶子不受师长父母教诲无恶不造亦如孩童性爱戏弄父母约束或得饷时从以诲示心终不转或加憷挞亦不能悟此又晨蜉之语嵗梦蝶之议觉乎彼如生盲不见衆色婴儿七日不见日轮譬如恶马不受被甲若同良马为被甲者反生惊怖譬如有人痴狂心乱为作音乐不能了知譬如跋陀惒愚痴之子有人与满手栴檀香不肯受之反谓与之不浄栴檀香货主语其人言此栴檀香卿莫谓不浄乎且取齅之知香不试视之知浄不痴人闭目不视不肯齅譬如人到大海名珍寳摩尼处其价不可计数其人于珍寳中住而不知摩尼珠价若有一人谓其住寳中者今在是中宁知摩尼处不其人反言不晓所以者何其人不知摩尼珠故譬如有人从生而盲不识五色青黄赤白麤细长短亦不见日月星象丘陵沟壑有人问言青黄赤白五色云盲人答曰无有五色如是麤细长短日月星象山陵沟壑皆言无有时有一人好喜养猪诣他空村见有干粪寻自念言此处饶粪我猪豚饥今当取草裹此干粪头戴而归即寻取草裹粪而戴于其中路逢天大雨粪汁流下至于足跟衆人见已皆言狂人粪涂臭处正使天隂尚不可戴况于雨中戴之而行其人方怒逆骂詈言汝等自痴不知我家猪豚饥饿汝若知者不言我痴譬如路侧清凉池水香味具足有人以毒着中阳春之月诸行路者风热渇逼竞来欲饮有人语言士夫此是清凉池色香味具足然中有毒汝等勿饮若当饮者或令汝死或近死苦而彼渇者不信而饮虽得美味湏㬰或死或近死苦生盲之人本自不见青黄赤白细玅麤恶长短色相便作是言本无如是青黄赤白细玅麤恶长短色相是诸衆生不知正法㣲玅之味如鸟不知莲华之味犹如一趣之道有大火坑行人经过先不谙道明者指授语行人曰中道有大火坑不得经过卿等可于此息意勿复前行诸人意勇不信其语各共进前皆堕火坑受痛甚苦号天唤唿悔亦无及昔有居士诫勑家人以雉为食先持雉肉着釡中然后方覔火㸑之不觉有蛇来堕于釡中煑之居士食法要当问师师曰此不可食不从师教遂便食之经宿蛇毒内发方更问师师曰不从我命知当如何如人以指指月以示惑者惑者视指而不视月人语之言我以指指月令汝知之汝何看指而不视月譬如金寳盲者不识如良医知病説药服与不服非医咎也又如善导导人善道闻之不行非导过也工输能与人斧斤绳墨而不能使人巧圣人能授人道不能使人履而行之也臯陶能罪盗人不能使贪夫为夷齐五刑能诛无状不能使恶人为曾闵尧不能化丹朱周公不能训管蔡岂唐教之不着周道之不备哉然无如恶人何也若説佛经之语谈无为之要譬对盲者説五色为聋者奏五音也师旷虽巧不能弹无絃之琴狐狢虽煴不能热无气之人公明仪为牛弹清角之操伏食如故非牛不闻不合其耳矣转为蚊䖟之声孤犊之鸣即掉尾奋耳蹀躞而听夫淳曦丽天蒙瞍莫鉴其色雷霆骇地聋夫弗聆其响者葢机感之絶也作暴兇跖孔智无以遏其心结愤野夫赐辩莫能蠲其忿亦情性之殊也九土区分四生殊俗昏波易染慧业难基乆复爱河长流苦海不生意树未启心灯夫迷其流者则澄爱河而清五浊失其宗者则震邪山而起三障两失六五以羇旅之身进居贵位其位终不可保譬之射雉惟有一矢射之而复亡失其矢其雉终不可得顿子曰天下有有其实而无其名者商人是也无把铫推耨之势而有积粟之实此有其实而无其名者也无其实而有其名者农夫是也解冻而耕暴背而耨无积粟之实此无其实而有其名者也无其名又无其实者王乃是也已立为万乗无孝之名以千里养无孝之实譬若衣败壊一以相补犹有所完若不如此将两无所保凡黄白之在马犹亲踈之在人私亲而背䟱则踈者叛矣踈者离叛则亲不能独存矣负子而登墻谓之不祥为其一人陨而两人殇骑豚逐羊不见所望径渉虎庐亡豚失羊逐金出门并失玉几无为握无形之风捕难执之影索不可得之物行必不到之路弃荣华而渉苦困释甚易而攻至难有似丧者之逐游女必有两失之悔所谓进不得邯郸之歩退又失夀陵之义者也动则不能龙摅虎超同机伊霍静则不能珠潜璧匿连光巢许董仲舒学见深而天才钝以蜉蜂是神龙者非但不识神龙亦不识蜉蜂譬如壊瓶多诸瑕隙盛油乳等尽皆渗漏能盛所盛二俱壊失所以者何器有失故昔雪山中有鸟名为共命一身二头一头常食美果欲使身得安隐一头便生嫉妬之心而作是言彼常云何食好美果我不曽得即取毒果食之使二头俱死譬如人和毒药自饮亦复行饮人身自苦亦复苦他人身昔有一人事湏火用及以冷水即便宿火以澡盥盛水置于火上后欲取火而火都灭欲取冷水而水复热火及冷水二事俱失世间之人亦复如是入佛法中出家求道既得出家还复念其妻子眷属世间之事五欲之乐由是之故失其功徳之火持戒之水昔有二估客共行商贾一卖真金其第二者卖兠罗锦有他买真金者烧而试之第二估客即便偷他被烧之金用兠罗锦裹时金热故烧锦都尽情事既露二事俱失昔有二人共种甘蔗而作誓言重好者赏其不好者当重罚之时二人中一者念言甘蔗极甜若压取汁还灌甘蔗树甘美必甚得胜于彼即压甘蔗取汁用溉冀望滋味反败种子所有甘蔗一切都失世人亦尔欲求善福恃己豪贵专形挟势廹胁下民陵夺财物以用作福本期善果不知将来反获其殃如压甘蔗彼此都失昔有一人先瓮中盛谷骆驼入头瓮中食谷后不得出既不得出以为忧恼有一老人来语之言汝莫愁也我教汝出汝用我语必得速出汝当斩头自得出之即用其语以刀斩头既复杀驼而复破瓮昔有一猕猴持一把豆误落一豆在地便舍手中豆欲覔其一未得一豆先所舍者鸡鸭食尽昔有二人为伴共行旷野一人披一领㲲中路为贼所剥一人逃避走入草中其失㲲者先于㲲头裹一金钱便语贼言此衣适可值一枚金钱我今求以一枚金钱而用赎之贼言金钱今在何处即便㲲头解取示之而语贼言此是真金若不信我语今此草中有好金师可往问之贼既见已复取其衣如是愚人㲲与金钱一切都失譬如一师有二弟子其师患脚遣二弟子人当一脚随时按摩其二弟子常相憎嫉一弟子行其一弟子捉其所当按摩之脚以石打折彼既来已忿其如是复捉其人所按之脚寻复打折佛法学徒亦复如是方等学者非斥小乗小乗学者复非方等故使大圣法典二途兼忘譬如雹堕害谷雹自消灭譬如救溺自不能浮而欲济彼二俱不免昔有二毗舍阇鬼共有一箧一杖一屐二鬼共诤各欲得二二鬼纷纭竟日不能使平时有一人来见之已而问之言此箧杖屐有何竒异汝等共诤瞋忿乃尔二鬼答言我此箧者能出一切衣服饮食牀褥卧具资生之物尽从中出执此杖者怨敌归伏无敢与诤着此屐者能令人飞行无有罣碍此人闻已即语鬼言汝等小逺我当为尔平等分之鬼闻其语寻即逺避此人即时抱箧捉杖蹑屐而飞二鬼愕然竟无所得人语鬼言尔等所诤我已得去今使尔等更无所诤昔有妇人富有金银与男子交通尽取金银衣物相遂俱去到一急水河邉男子语言汝持财物来我先度之当还迎汝男子度已便走不还妇人独住水邉忧苦无人可救唯见一野狐捕得一鹰复见河鱼舍鹰拾鱼鱼既不得复失本鹰妇语狐曰汝何太痴贪捕其两不得其一狐言我痴尚可汝痴剧我也喻林巻六十喻林卷六十一钦定四库全书喻林巻六十一明徐元太撰君道门履运九五飞龙在天利见大人飞龙在天大人造也飞龙在天上治也飞龙在天乃位乎天徳时乗六龙以御天也云行雨施天下平也同声相应同气相求水流湿火就燥云从龙风从虎圣人作而万物覩本乎天者亲上本乎地者亲下则各从其类也木上有火鼎君子以正位凝命原田之中有菽藿衆民能力采之者则得食之以兴域中之有王位有徳能勤治之者则得处之藿生原中非有主位在域中非有常也中遭倾覆龙徳泥蟠今乗云髙跻盘桓天位诚所谓将隆大位必先倥偬之也运隂阳而纬武应变之道如神吞日月以经天成物之功若嵗龙飞漠南鳯峙朔北长辔逺驭则西罩崑山之外宻网遐张则东絙沧海之表如彼日月连光接镜夫日月丽天髙明所以表徳山岳题地柔博所以成功窃以嵩岳既峻山川出云大国有蕃申甫惟翰日月贞明太阳不可以阙照天地贞观干道不可以乆惕夫惟天为大列晷宿而垂象谓地葢厚疏山岳以阜物惟皇御㝢惟帝乗干观象则天干元合其徳观法审地域大表其尊雨施云行四时所以生杀川流岳立万物于是裁成披金绳而握天镜开玉匣而总地维夫有云雾之势而能乗游之者龙虵之材美之也今云盛而螾弗能乗也雾浓而螘不能游也夫有盛云浓雾之势而不能乗游者螾螘之材薄也今桀纣南面而王天下以天子之威为之云雾而天下不免乎大乱者桀纣之材薄也旋斗运枢顺天无忧日出温谷照临万国次五日正于天利以其辰作王测曰日正于天贵当位也夫风为号令雨为徳惠故风动而草木揺雨降而万物殖故以风雨谕君言政令徳惠所由出也髙祖从亭长提三尺劒取天下光武由白水奋威武海内无尺土所因一位所乗直奉天命推自然此则起髙于渊洿为深于丘山也周以龙兴秦以虎视夫黄河清而圣人生里社鸣而圣人出羣龙见而圣人用星廻日薄击雷鞭电者之谓天岳立川流吐雾蒸云者之谓地包天地之混成洞隂阳之不测而以财成万物者其在圣人乎譬若麟龙发足羣兽追踪鸾鳯举翼衆鸟随风日圆盈尺尺光满天下圣人居髙明烛弥纶六合日在井中不能烛逺目在足下不可以视君之有国犹天之有日居不髙则不明视不尊则不逺如转轮王将登大位于白半月十五日晨沐浴受斋至大殿上昇师子座面东面坐有大轮宝从空而来当知彼王受转轮位不乆当得具足七寳七支者一有君徳天下仰戴如人之首二有辅臣左右忠良如人之臂三有国境寛富包容如人之腹四有险固囊结万方如人之䐡五有仓库财食充盈所往无难如人之䏶六有兵威士马精鋭制动由己如人之胫七有隣境贡赋以时往复王命如人之足脩徳地势坤君子以厚徳载物明两作离大人以继明照于四方明出地上晋君子以自昭明徳九五井冽寒泉食若日月之照临光于四方显于西土至治馨香感于神明黍稷非馨明徳惟馨价人维藩大师维垣大邦维屏大宗维翰懐徳维宁宗子维城无俾城壊无独斯畏华或有黄者或有白者兴明王之徳时有駮而不纯藿生原中非有主也以喻王位无常家也勤于徳者则得之东方之日兮犹言明盛之君兮日出东方无不鉴照喻君徳明盛无不察理人情者圣王之田也修礼以耕之陈义以种之讲学以耨之本仁以聚之播乐以安之汤之盘铭曰茍日新日日新又日新不厚其栋不能任重重莫如国栋莫如徳夫仁义者治之门士民者君之根本也闿门固根莫如正身其仁如天其知如神就之如日望之如云凡有天下治为万民命者葢之如天容之如地与之乎斟酌道徳之渊源肴覈仁义之林薮以望元符之臻焉圣人升髙据上则以徳义为首渉危蹈倾则以贤者为力唐尧以徳化为冠冕以稷契为筋力髙而益崇动而愈据比日之明如天之大身不善之毋患人莫己知丹青在山民知而取之美珠在渊民知而取之是以我有过为而民无过命民之观也察矣不可遁逃圣人之在天下憷憷为天下浑其心百姓皆注其耳目圣人皆孩之王鈇非一世之器者厚徳隆俊也夫耀蝉者务在明其火振其树而已火不明虽振其树无益也今人主有能明其徳则天下归之若蝉之归明火也尧无胶漆之约于当世而道行舜无置锥之地于后世而徳结树木有曼根有直根根者书之所谓抵也抵也者木之所以建生也曼根者木之所以持生也徳也者人之所以建生也禄也者人之所以持生也今建于理者其持禄也乆故曰深其根体其道者其生日长故曰固其抵徳也者万民之宰也月也者羣隂之本也月望则蚌蛤实羣隂盈月晦则蚌蛤虚羣隂亏夫月形乎天而羣隂化乎渊圣人形徳乎已而四荒咸饬乎仁尝得学黄帝之所以诲颛顼矣爰有大圜在上大矩在下汝能法之为民父母立事者不离道徳调絃者不失宫商水广者鱼大山髙者木修广其地而薄其徳譬犹陶人为器也揲挻其土而不益厚破乃愈疾齐闵王得宿瘤女宫中诸夫人皆掩口而笑左右失貌不能自止王大惭曰且无笑不饰耳夫饰与不饰固相去十百也女曰夫饰相去千万尚不足言何独十百也王曰何以言之对曰性相近也习相逺也㫺者尧舜桀纣俱天子也尧舜自饰以仁义虽为天子安于节俭茅茨不剪采椽不斵后宫衣不重采食不重味至今数千嵗天下归善焉桀纣不自饰以仁义习为苛文造为高台深池后宫蹈绮縠弄珠玉意非有餍时也身死国亡为天下笑至今千余嵗天下归恶焉由是观之饰与不饰相去千万尚不足言何独十百也次五天门大开恢堂之阶或生之差测曰天门大开徳不能满堂也次三日常其徳三嵗不食测曰日常其徳君道明也次五灵囊大包其徳珍黄测曰灵囊大包不敢自盛也次五黄心在腹白骨生肉孚徳不复测曰黄心在腹上徳天也天子之徳光明如日规轮如月衆辉如星霑润如海太子皆比徳焉故云重尔泰山以崔嵬之故能生养百卉明君以崇髙其徳故为万姓所尊也地虽生万物日出于上其功乃着故君子法之而以明自照其徳敬畏洊雷震君子以恐惧脩省震不于其躬于其邻无咎无有师保如临父母予临兆民懔乎若朽索之驭六马慄慄危惧若将陨于深渊心之忧危若蹈虎尾渉于春氷玩人丧徳玩物丧志以人为戏弄则丧其徳以器物为戏弄则丧其志兢兢业业如霆如雷局蹐者天髙而有雷霆地厚而有陷沦也故上者辟如缘木者务髙而畏下者滋甚六马之离必于四面之衢民之离道必于上之佚政也故上者尊严而絶百姓者卑贱而神灾异皇天所以谴告人君过失犹严父之明诫譬天位于乗犇以虎尾为警戒其惧患也若无辔而乗奔其慎祸也犹履冰而临谷如彼在泉临深是惧如彼覆车望途改歩中期对秦王曰王之料天下过矣昔者六晋之时智氏最强灭破范中行又帅韩魏以围赵襄子于晋阳决晋水以灌晋阳城不沈者三板耳智伯出行水韩康子御魏桓子骖乗智伯曰始吾不知水之可亡人之国也乃今知之汾水利以灌安邑绛水利以灌平阳魏桓子肘韩康子康子履魏桓子蹑其踵肘足接于车上而智氏分矣身死国亡为天下笑今秦之强不能过智伯韩魏虽弱尚贤其在晋阳之下也此乃方其用肘足时也愿王之勿易也乗舟舟漏而弗塞则舟沉矣塞漏舟而轻阳侯之波则舟覆矣今公自以为辨于薛公而轻秦是塞漏舟而轻阳侯之波也若渉渊水未知所济致氷匪霜致队匪嫚瞻惟我王昔靡不练若渉巨川㒺知所凭然白龙鱼服有豫且祸之海若潜游罹葛陂之酷深愿陛下清宫跸路思二神为元鉴不可忽天下之重轻行斤斧之间古者有二言墻有耳伏㓂在侧墻有耳者㣲谋外泄之谓也伏寇在侧者沉疑得民之道也违天而黯明神则殛之虽大必折虽炎必扑昔之登髙者下人代之㥄手足为之汗出而上人乃始抟折枝而趋操木止之者僇是故天下寒心而人主孤立明君之御民若御奔而无辔履冰而负重勿轻小事小隙沉舟勿轻小物小蛊毒身勿轻小人小人贼国齐宣王问弋于唐易子曰弋者奚贵唐易子曰在于谨廪王曰何谓谨廪对曰鸟以数十目视人人以二目视鸟奈何其不谨廪也故曰在于谨廪也然则为天下何以为此廪今人主以二目视一国一国以万目视人主将何以不自为廪乎君子之居民上若以腐索御奔马若薄氷蛟在其下若入林而遇乳虎夫流深者其水不测尊至者其敬无穷是故天之所加虽为灾害犹承而大之天子父母事天而子孙畜万民民未偏饱无用祭天者是犹子孙未得食无用食父母也言莫逆于是子贡问治民于孔子孔子曰懔懔焉如以腐索御奔马子贡曰何其畏也孔子曰夫通达之国皆人也以道导之则吾畜也不以道导之则吾讐也若何而毋畏龙翰于天贞栗其鳞测曰龙翰之栗极惧坠也是以九重之台虽髙必壊故仰髙者不可忽其下瞻前者不可忽其后浮沧海者必精占于风气故保利渉之福善涖政者必战战于得失故享惟永之庆且夫挈缾之智守不假器况纂帝业而轻天位常翘翘以危惧若乗奔而无辔白龙鱼服见困豫且虽万乗之无惧犹憷惕于一夫戒出豕之败御惕飞鸟之跱衡故袛慎乎所常敬备乎所未防念负重于春氷懐御奔于秋驾太公曰黄帝云余在民上揺揺恐夕不至朝故金人三缄其口慎言语也尧居民上振振如临深渊舜居民上兢兢如履薄氷禹居民上慄慄如恐不满汤居民上翼翼恐不敢息道自㣲而生祸自㣲而成慎终与始完如金城尧曰余坐华殿之上森然而松生于栋余立櫺扉之内霏焉而云生于牖虽面双阙无异乎崔巍之冠蓬莱虽背墉郭无异乎廻峦之萦崑崙余安知其所以安若渉海之无涯惧湮没于洪流目瞤耳鸣近夫小戒也狐鸣犬噑家人小祅也犹忌慎动作封镇书符以防其祸是故天地示异灾变横起则人主恒恐惧而修政冠铭曰居髙无忘危在上无忘敬惧则安敬则正事亲如奉神履民如临深诫始慎终是君子之盐梅敬初䕶末是养生之要趣广大徳大则无所不容财多则无所不济栁木茂盛则多蝉渊深而旁生萑苇言大者之旁无所不容椒之气日益逺长似桓叔之徳弥广博然此萧是香物之㣲者天不以其㣲而不润也喻四海诸侯乃国君之贱者王不以其贱而不及也有菀然而茂者彼柳木也此栁由茂故上有鸣蝉其声嘒嘒然有漼然而深者彼渊水也此渊由深故傍萑苇其衆渒淠然栁木茂而多蝉渊水深而生苇是大者之傍无所不容故其事大配乎天地参乎日月杂于云霓总要万物穆穆纯纯其莫之能循若天之司莫之能职源泉不竭故天下积也而木不寡短长人得其量故治而不乱川泽纳污山薮藏疾瑾瑜匿瑕国君含垢天之道也河出崑崙虚色白所渠并千七百一川色黄百里一小山千里一曲一直维摩经曰以四大海水入一毛孔中不挠鱼鼈等而彼大海本相如故浑四游而斡五纬天道𢎞也振河海而载山川地道厚也一情纪而合流贯人灵茂也如山之大无不有也如谷之虚无不受也苞物衆者莫大于天地化物多者莫多于日月民之所急莫急于水火然而天不为一物枉其时明君圣人亦不为一人枉其法天行其所行而万物被其利圣人亦行其所行而百姓被其利夫山泽广大则草木易多也壤地肥饶则桑麻易殖也荐草多衍则六畜易繁也天之裁大故能兼覆万物地之裁大故能兼载万物人主之裁大故容物多而衆人得比焉故曰裁大者衆之所比也天覆而无外也其徳无所不在地载而无弃也安固而不动故莫不生殖圣人法之以覆载万民故莫不得其职古之善为君者法江海江海无为以成其大窊下以成其广故能长乆为天下谿谷其徳乃足江之源出于汶山其大如瓮口其流可以滥觞顺沿而下控诸羣荆广袤数千里方舟然后可以济此无他故也所受于下流者非一壑也夫视入以为出庾氏之职业也操赢而制余商贾子之所为也中人之家计口然后食闾里之志也乃若天子者大官也有天下者大器也临万品御万民穷天之产罄地之毛无有不共无有不备此则古今常尊之埶也奈何而以闾里之所志商贾子之所为庾氏之职业仰而议夫尧舜之量哉今指马之百体而不得马而马系于前者立其百体而谓之马也是故丘山积卑而为髙江河合水而为大大人合并而为公故海不辞东流大之至也圣人并包天地泽及天下而不知其谁氏江河不恶小谷之满己也故能大圣人者事无辞也物无违也故能为天下器是故江河之水非一源也千镒之裘非一狐之白也天地不昭昭大水不潦潦大火不燎燎王徳不尧尧者乃千人之长也其直如矢其平如砥不足以覆万物是故谿狭者速涸逝浅者速竭硗确者其地不育地大则有常祥不庭岐母羣抵天翟不周山大则有虎豹熊螇蛆水大则有蛟龙鼋鼍鳣鲔商书曰五世之庙可以观怪万夫之长可以生谋室中之无泽陂也井中之无大鱼也新林之无长木也凡谋物之成也必由广大衆多长乆信也兼包万国一齐殊俗并覆百姓若令一族是非辐辏而为之毂海内其所出故能大辐复其所过故能逺夫江河之腐胔不可胜数然祭者汲焉大也一杯酒白蝇渍其中匹夫弗尝者小也夫浸水之所及也则生其所不及则死故民皆知焉膏雨之所生也广莫大焉民之受赐也普矣莫识其由来者上徳不徳是以无徳日月之明衆下仰之干坤之广万物顺之山小无兽水浅无鱼树弱无巢夜举灯烛光曜所及可得度也日照天下逺近广狭难得量也浮于淮济皆知曲折入东海者不晓南北故夫广大从横难数极深掲厉难测汉徳酆广日光海外也东海广且深由卑下百川五岳虽髙大不逆垢与尘良木不十围洪条无所因长者能博爱天下寄其身五岳巍峩不以藏疾伤其极天之髙沧海滉瀁不以含垢累其无涯之广故九徳尚寛以得衆宣尼汎爱而与进干坤陶育而庶物不识其惠者由乎其益无方也大人神化而羣细不觉其施者由乎治之于未有也故可知者小也易料者少也繁林蘙荟则羽族云萃𤣥渊浩汗则鳞羣竞赴徳盛业广则宅心者衆舍瑕录用即逺懐近集陶朱白圭之财不一物者丰也云梦孟诸所生万殊者旷也深大之渊衆物所归包裹而藏之无有方外山薮之有草木则毒害者居之川泽之形广大则能受于污浊人君之善御下亦当忍耻病也山不厌髙海不厌深周公吐哺天下归心行潦暴集江海不以为多䲡鱓并逃九罭不以为虚是以许由匿尧而深隐唐氏不以衰夷齐耻周而逺饿文武不以卑夫幽谷无私有至斯响洪钟虚受无来不应君人者乗南面之位操杀生之柄威如秋霜恩如春养何求而不得何化而不从人君当以江海为腹山林为面当使其观者不知江海何藏山林何有人君以江海为腹山为面如此则下不知其量畏而懐之通𤣥经曰狭者入大而迷近者行逺而惑惚恍之罗设而无状之网施譬如海水入一㣲尘是海水中蛟龙鱼鼈安常如故亦无廹迮犹如大海容纳百川无増无减无秽无净无心拣择含容一切金银珠玉水晶琉璃砗磲码碯珊瑚琥珀一切珍寳无不包藏真道大藏亦复如是譬如大地普能荷负一切草木花果药树皆悉平等譬如风界行无邉境又如风界以太虚空为所行境犹如衆龙还雨大海不可别知滴数多少如日所照靡不周遍未曽増减大海之水无满不满端尚戎狄豺狼不可厌也诸夏亲暱不可弃也宴安酖毒不可懐也狄人伐卫卫懿公好鹤鹤有乗轩者将战国人受甲者皆曰使鹤鹤实有禄位余焉能战无徳者宠国之衅也诸侯之寳三土地人民政事寳珠玉者殃必及身楚书曰楚国无以为寳惟善以为寳舅犯曰亡人无以为寳仁亲以为寳从善如登从恶如崩圉闻国之寳六而已圣能制议百物以辅相国家则寳之玉足以庇䕃嘉谷使无水旱之灾则寳之龟足以宪臧不则寳之珠足以御火灾则寳之金足以御兵乱则寳之山林薮泽足以僃财用则寳之若夫譁嚣之美楚虽蛮夷不能寳也贤士邦之寳也美女邦之咎也国有寳有器有用城郭险阻蓄藏寳也圣智器也珠玉末用也先王重其寳器而轻其末用墨子见染素丝者而叹曰染于苍则苍染于黄则黄所以入者变其色亦变五入而以为五色矣故染不可不慎也非独染丝纱也国亦有染舜染于许由伯阳禹染于臯陶伯益汤染于伊尹仲虺武王染于太公望周公旦此四王者所染当故王天下立为天子功名蔽天地举天下之仁义显人必称此四王者夏桀染于羊辛岐踵戎殷纣染于崇侯恶来周厉王染于虢公长父荣夷终幽王染于虢公鼓祭公敦此四王者所染不当故国残身死为天下僇举天下之不义辱人必称此四王者窥赤肉而鸟鹊聚貍处堂而衆䑕散衰绖陈而民知丧竽瑟陈而民知乐汤武修其行而天下从桀纣慢其行而天下畔岂待其言哉君子审在己者而已矣五谷养性而弃之于地珠玉无用而寳之于身故舜弃黄金于崭嵓之上禹捐珠玉于五湖之渊故其可忧者唯中主尔又以练丝染之蓝则青染之缁则黒得善佐则存不得善佐则亡此其不可不忧者耳昔者齐桓公好味而易牙烹其首子而饵之虞君好寳而晋献以璧马钓之胡王好音而秦穆公以女乐诱之是皆以利见制于人也故善建者不拔以凿观池之力耕则田野必辟矣以积土山之髙修隄防则水用必足矣以食狗马鸿鴈之费养士则名誉必荣矣以弋猎博奕之日诵诗读书闻识必博矣挠枉者过直救文者以质隋和之名寳也而不能安危存亡故喻徳示威惟贤臣良相不在犬马珍怪是以圣王以贤为寳不以珠玉为寳昔晏子修之罇俎之间而折冲乎千里不能者虽隋和满箧无益于存亡玩好乱目巧声迷耳贼败贞良君受其殃或曰刑名非道邪何自然矣曰何必刑名围碁击剑反自眩形亦皆自然也由其大者作正道由其小者作姦道梁惠王与齐威王田于郊威王问曰王亦有宝乎惠王曰若寡人国小尚有径寸之珠照车前后各十二乗者十枚奈何以万乗之国而无寳乎威王曰寡人以为寳与王异吾臣有檀子者使守南城则楚人不敢为寇东取泗上十二诸侯皆来朝吾臣有盼子者使守髙唐则赵人不敢东渔吾吏有黔夫者使守徐州则燕人祭北门赵人祭西门徙而从者七千余家吾臣有种首者使备盗贼则道不拾遗将以照千里岂特十二乗哉梁惠王慙不怿而去兰蕙荃蘅植之近畴此亦寡人之所亲贤也藜蓬臭蔚弃之乎逺疆此亦寡人之所逺佞也所贵惟贤所寳惟谷金一两生于境内粟十二石死于境外粟十二石生于境内金一两死于境外国好生金于境内则金粟两死仓府两虚国弱好生粟于境内则金粟两生仓府两实国强今人主不思神芝朱草而患枇杷荔枝之腐亦鄙甚矣臣以为珍竒靡丽之物诚是玩弄之所寳然非经国之至寳虽金玉满堂明珠满室饥不为寳非国之用齐景公谓晏子曰韩人既得寳千乗聚万驷矣方欲珍悬黎㑹金玉其得之耶奚若晏婴曰臣闻琬琰之外有鸟焉曰金翅氏谓为羽豪其为鸟也非龙肝不食非鳯血不饮其食也常饥而不饱其饮也常渇而后充生未几何失其天年而死珠玉之珍非乃为君之患也喻林巻六十一喻林卷六十二钦定四库全书喻林卷六十二明徐元太撰君道门仁厚麟之趾振振公子于嗟麟兮麟之定振振公姓于嗟麟兮麟之角振振公族于嗟麟兮樛木后妃逮下也言能逮下而无嫉妬之心焉行苇忠厚也周家忠厚仁及草木古者不风不㬥不行火草木不折不操斧斤不入山林豺祭兽然后杀獭祭鱼然后渔鹰隼击然后罻罗设是以天子不合围诸侯不掩羣大夫不麛不卵士不隐塞庶人不数罟罟必四寸然后入泽梁故山不童泽不竭鸟兽鱼鼈皆得其所麟角之末有肉示有武而不用木枝以下垂之故故葛藟也得累而蔓之而上下俱盛喻后妃能以意下逮衆妾使得其次序则衆妾上附事之而礼义亦俱盛敦敦然道傍之苇牧牛羊者毋使践履折伤之草物方茂盛以其终将为人用故周之先王为此爱之况于人乎我视彼宗周之洛水矣维此洛水则泱泱然深而广大能灌溉以时浸润以成嘉谷以喻我视彼古昔之明王矣维此明王则仁而寛爱能爵赏以理赐命以成贤者是王恩之深厚也古太平之时交于万物有道欲取鸳鸯之鸟必待其长大于其能飞乃罼掩之而罗取之不于㓜小而㬥夭也非但于鸟独然以兴于万物皆尔至獭祭鱼然后取鱼豺祭兽然后捕兽皆待其成而取之也服䖍云奥休痛其痛而念之若今时小儿痛父母以口就之曰奥休代其痛也天不崇大则覆帱不广地不深厚则载物不博人不敦龎则道数不远天地之于万物也好生帝王之于万人也慈爱流大汉之恺悌荡亡秦之毒螫前王作典明慎议狱而僣滥易意朱公论璧光泽相如而倍薄异价孱焉则差的焉则闇是以礼道尚优法意从刻优则人自为厚刻则物相为薄然楚履既坠江君徘徊钟牛一声东向改衅乳兽含牙苍鹰垂翅渊者衆物之所生也能深而不涸则沈玉至主者人之所仰而生也能寛裕纯厚而不苛忮则民人附臣闻君子如美渊泽容之衆人归之如鱼有依极其游泳之乐若渊泽决竭其鱼动流夫往者维雨乎不可复已谮慝之言无入之耳批扞之声无出之口杀伤人之孩无存之心虽有诋讦之民无所依矣衣人以其寒也食人以其饥也饥寒人之大害也救之义也人之困穷甚如饥寒故贤主必怜人之困也必哀人之穷也如此则名号显矣国士得矣圣人爱念百姓如孩孾赤子长养之而不责望其报墻薄则亟坏缯薄则亟裂器薄则亟毁酒薄则亟酸夫薄可以旷日持久者殆未有也故有国畜民施政教者臣窃以为厚之而可耳先王之法畋不掩羣不取麛夭不涸泽而渔不焚林而猎豺未祭兽罝罦不得布于野獭未祭鱼网罟不得入于水鹰隼未摰罗网不得张于谿谷草木未落斤斧不得入山林昆虫未蛰不得以火烧田孕育不得杀卵不得探鱼不长尺不得取彘不期年不得食是故草木之发若蒸气禽兽归之若流原飞鸟归之若烟云有所以致之也善御者不忘其马善射者不忘其弩善为人上者不忘其下慈父之爱子非为报也不可内解于心圣王之养民非求用也性不能已若火之自热水之自寒夫有何脩焉及待其力頼其功者若失火舟中故君子见始斯知终矣媒妁誉人而莫之徳也取庸而强饭之莫之爱也虽亲父慈母不加于此有以为则恩不接矣古者杆木穿皮不蠧不出于四方以是君子之重礼而贱财也故为民父母以养疾子长恩厚而已圣人之于天下百姓也其犹赤子乎饥者则食之寒者则衣之将之养之育之长之唯恐其不至于大也圣人之于天下也譬犹一堂之上也今有满堂饮酒者有一人独索然向隅而泣则一堂之人皆不乐矣圣人之于天下也譬犹一堂之上也有一人不得其所者则孝子不敢以其物荐进河以委蛇故能逺山以陵迟故能髙道以优游故能化德以纯厚故能豪明君之制赏从重罚从轻食人以壮为量事人以老为程臣之家有二白璧其色相如也其径相如也其泽相如也然其价一者千金一者五百金王曰径与色泽相如也一者千金一者五百金何也朱公曰侧而视之一者厚倍是以千金梁王曰善故狱疑则从去赏疑则从与覩觳觫而改牲避行苇而不蹈者仁之事也人置四面未必得鸟汤去三面置其一面以网四十国非徒网鸟也君闻昔者公刘之行乎羊牛践葭苇恻然为民痛之恩及草木岂欲杀不辜者乎泽枯无鱼山童难株次六厚厚君子秉斗测曰厚厚君子得人无疆也传曰慈母之怒子也虽折葼笞之其惠存焉獭未祭鱼不施网罟豺未祭兽不脩田猎鹰隼未击不张罻罗霜露未霑不伐草木草木有生而无识鸟兽有识而无知犹施仁爱以及之奚况在人而不爱之乎君者其仁如春其泽如雨德润万物则人为之死矣明明后辟仁以为政鱼游清沼鸟萃平林若坠之恻每勤如伤之念恒轸三方落网一面駈禽徳以行政仁乎用心幸圣王留善贷之德纡好生之施解网祝禽下车泣罪今主君以寛宏为宇仁惠为庐若地之载如天之焘若能服温厚而知穿弊之苦周明之德也厌滋㫖而识空嗛之急仁恕之功也恩加禽兽胎卵于是获全仁霑草木牛羊所以勿践景公探爵鷇弱故反之晏子逡廵再拜贺曰君有圣人之道矣君探爵鷇鷇弱故反之此圣人之道也童牛不服童马不驰是谓大仁邯郸之民以正月之旦献鸠于简子简子大悦厚赏之客问其故简子曰正旦放生示有恩也客曰民知君欲放之故竞而捕之死者衆矣君而欲生之不若禁民弗捕捕而放之恩不遍不相补矣麟肉角凤肉咮皆示有武而不用也被铭曰被虽温无忘人之寒无厚于己无薄于人驺虞虽饥非自死之草不食君子杀民如杀身活人如活己精诚观盥而不荐有孚颙若王道之可观者莫盛乎宗庙宗庙之可观者莫盛于盥也至荐简畧不足复观故观盥而不观荐也明信显着不存外饰处坎以斯虽复一樽之酒二簋之食瓦缶之器纳此至约自进于牖乃可羞之于王公荐之于宗庙天地感而万物化生圣人感人心而天下和平孚乃利用禴今予其敷心腹肾肠匠人有以感斤欘故绳可得料也羿有以感弓矢故彀可得中也造父有以感辔筴故遫兽可及逺道可致含德之厚比于赤子毒虫不螫勐兽不据玃鸟不抟骨弱筋柔而握固未知牝牡之合而䘒作精之至也终日号而不哑和之至也精之所动若春气之生秋气之杀故君子者其犹射者也于此毫末于彼寻丈矣譬犹兆龟数蓍至诚自契五行应之诚茍不至兆之数之无一应者真者精诚之至也不精不诚不能动人故强哭者虽悲不哀强怒者虽严不威强亲者虽笑不和真悲无声而哀真怒未发而威真亲未笑而和真在内者神动于外是所以贵真也乳彘触虎乳狗不远游不忘其亲也天地为大矣不诚则不能化万物圣人为知矣不诚则不能化万民父子为亲矣不诚则疏君上为尊矣不诚则卑人或谓兔丝无根非无根也其根不属也伏苓是慈石召铁或引之也树相近而靡或軵之也圣人南面而立以爱利民为心号令未出而天下皆延颈举踵矣则精通乎民也今夫攻者砥厉五兵侈衣美食发且有日矣所被攻者不乐非或闻之也神者先告也身在乎秦所亲爱在于齐死而志气不安精或往来也养由基射虎中石矢乃饮羽诚乎虎也伯乐学相马所见无非马者诚乎马也宋之庖丁好解牛所见无非死牛者三年而不见生牛用刀十九年刃若新研顺其理诚乎牛也子之于父母也一体而两分同气而异息若草莽之有华实也若树木之有根心也虽异处而相通隐志相及痛疾相救忧思相感生则相欢死则相哀此之谓骨肉之亲神出于忠而应乎心两精相得岂待言哉三月婴儿轩冕在前弗知欲也斧鈇在后弗知恶也慈母之爱谕焉诚也故诚有诚乃合于情精有精乃通于天乃通于天水木石之性皆可动也又况于有血气者乎故凡説与治之务莫若诚听言哀者不若其哭也听言怒者不若其鬬也説与治不诚其动人心不神齐有善相狗者其隣假以买取鼠之狗期年乃得之曰是良狗也其隣畜之数年而不取鼠以告相者相者曰此良狗也其志在獐麋豕鹿不在鼠欲其取鼠也则桎之其隣桎其后足狗乃取鼠夫骥骜之气鸿鹄之志有谕乎人心者诚也人亦然诚有之则神应乎人矣言岂足以谕之哉此谓不言之言也夫疾唿不过闻百步志之所在踰于千里冬日之阳夏日之阴万物归之而莫使之然故至精之象弗招而自来不麾而自往窈窈㝠㝠不知为之者谁而功自成至精之所动若春气之生秋气之杀也虽驰传骛置不若此其亟故君人者其犹射者乎于此毫未于彼寻常矣故慎所以感之也夫荣启期一弹而孔子三日乐感于和邹忌一徽而威王终夕悲感于忧动诸琴瑟形诸音声而能使人为之哀乐县法设赏而不能移风易俗者其诚心弗施也甯戚商歌车下桓公喟然而寤夫至精入人深矣汤之时七年旱以身祷于桑林之际而四海之云凑千里之雨至抱质效诚感动天地神谕方外令行禁止岂足为哉勇士一唿三军皆辟其出之也诚故倡而不和意而不戴中心必有不合者也故舜不降席而王天下者求诸己也金钖不消释则不流刑上忧寻不诚则不法民心之精者可以神化而不可以导人目之精者可以消泽而不可以昭誋在混㝠之中不可谕于人故舜不降席而天下治桀不下陛而天下乱盖情甚乎呌唿也三月婴儿未知利害也而慈母之爱愈笃者情也故言之用者昭昭乎小哉不言之用者旷旷乎大哉寗戚击牛角而歌桓公举以大政雍门子以哭见孟尝君涕流沾缨歌哭衆人之所能为也一发声入人耳感人心情之至者也故唐虞之法可效也其谕人心不可及也哭之发于口涕之出于目此皆愤于中而形于外者也譬若水之下流烟之上寻也夫有孰推之者故强哭者虽病不哀强亲者虽笑不和情发于中而声应于外故釐负羁之壶飡愈于晋献公之垂棘赵宣孟之束脯贤于智伯之大钟故礼丰不足以效爱而诚心可以怀逺太王亶父处邠狄人攻之杖䇿而去百姓携㓜扶老负釜甑踰梁山而国乎岐周非令之所能招也秦穆公为野人食骏马肉之伤也饮之美酒韩之战以其死力报非券之所能责也宓子治亶父巫马期往观化焉见夜渔者得小即释之非刑之所能禁也孔子为鲁司寇道不拾遗市买不豫贾田渔皆让长而班白不戴负非法之所能致也夫矢之所以射远贯牢者弩力也其所以中的剖微者正心也赏善罚㬥者政令也其所以能行者精诚也故弩虽强不能独中令能明不能独行必自精诚所以与之施道故摅道以被民而民弗从者诚心弗施也夫蛟龙伏寝于渊而卵割于陵螣蛇雄鸣于上风雌鸣于下风而化成形精之至也勇士一唿三军皆辟士之诚也昔者楚熊渠子夜行见寝石以为伏虎关弓射之灭矢饮羽下视知石也却复射之矢摧无迹熊渠子见其诚心而金石为之开况人心乎唱而不和动而不随中必有不全者矣次二蛟濳于渊陵卵化之人或隂言百姓和之测曰蛟濳之化中精诚也祭祀之道莫盛修德故纣之牛牲不如文王之苹藻也镜质薄而能照目形小而能视以其精明也故圣人以至精感人至诚应物为乐不假钟鼓之音为礼不待玉帛之惠此所感之至也万邦凯乐非悦钟皷之娱天下归仁非感玉帛之惠譬如慈母唯有一子其子得病父母亦病其子病愈父母亦愈操柄令行禁止王始也出一曰神明出二曰分光出三曰无适异出四曰无适与无适与者亡日之中也仄月之望也食威之失也阴食阳无虎傅翼将飞入宫择人而食日君象也月臣象也㣲谓亏伤也君道当常明如日而月有亏盈今君失道则任小人大臣专次则日如月然日当常明月即有亏今日何为与月更迭而亏伤乎犹君何为与臣更迭而屈伸乎有頍然者之皮弁实维伊何乎宜在于首以为表饰也以兴有尊贵者之天王维如何乎宜君于上以正纲纪也汎汎然浮于水上者杨木之舟舟人以绋绳系而维持之使不得东西也以兴居于民上者诸侯之君也明王以礼法约而制御之使不得违叛也糟者犹糟实者犹实玉者犹玉血者犹血酒者犹酒优以继愖政出自家门此之谓失政也孔子曰天无二日土无二王者天有二日则草木枯萎土有二王则征伐不息然君异于器不可以二器二不匮君二多难夫水能浮草木亦能沉之地能生万物亦能杀之江海能下谿谷亦能朝之圣人能从衆亦能使之应侯谓昭王曰亦闻恒思有神丛与恒思有悍少年请与丛博曰吾胜丛丛借我神三日不胜丛丛困我乃左手为丛投右手自为投胜丛丛借其神三日丛往求之遂弗归五日而丛枯七日而丛亡今国者王之丛势者王之神借人以此得无危乎臣未尝闻指大于臂臂大于股若有此则病必甚矣万乘之主不制于人臣十乗之家不制于衆人匠夫徒步之士不制于妻妾而又况于当时之贤主者乎百人舆瓢而趋不如一人持而走疾百人诚舆瓢瓢必裂今秦国华阳用之穰侯用之太后用之王亦用之不称瓢为器则已称瓢为器国必裂矣荆宣王问羣臣曰吾闻北方之畏昭奚恤也果诚何如江乙对曰虎求百兽而食之得狐狐曰子无敢食我也天帝使我长百兽今子食我是逆天帝命也子以我为不信吾为子先行子随我后观百兽之见我而敢不走乎虎以为然故遂与之行兽见之皆走虎不知兽畏己而走也以为畏狐也今王之地方五千里带甲百万而专属之昭奚恤故北方之畏奚恤也其实畏王之甲兵也犹百兽之畏虎也至秦则不然张诽谤之罔以为汉殴除倒持太阿授楚其柄故诚能勿失其柄天下虽有不顺莫敢触其锋如下有泰山之安则上有累卵之危天子盛威若燎火之阳今委政王氏不炎炽矣恐威权外假归之良难虎翼一奋卒不可制夫钓者中大鱼则纵而随之须可制而后牵则无不得也人主之威岂徒大鱼而已自古至今安有四五人把持刑柄而不离刺转相蹄啮者也且垂犹鹰也饥则附人饱便髙飏遇风尘之会必有凌霄之志惟宜急其羁靽不可任其所欲宸极居中则列宿齐其晷帝王顺天则羣后仰其度以大督小从近及远如身之使手干之摠条见未能髙飞者借其羽毛知逸势冲天者剪其翅翮日中必彗操刀必割执斧必伐日中不彗是谓失时操刀不割失利之期执斧不伐贼人将来无借人国柄借人国柄则失其权无掘壑而附丘无舎本而治末无借人利器借人利器则为人所害而不终其世无实则无势失辔则马焉制夫明王之所轻者马与玉其所重者政与军若失主不然轻与人政而重与人马轻予人军而重予人玉重宫门之营而轻四境之守所以削也夫权者神圣之所资也独明者天下之利器也独断者㣲宻之营垒也此二者圣人之所则也圣人畏㣲而愚人畏明圣人之憎恶也内愚人之憎恶也外鲸鱼失水则制于蝼蚁人君舎其所守而与臣争事则制于有司术者人君之所宻用羣下不可妄窥势者制法之利器羣下不可妄为人君有术而使羣下得窥非术之奥者有势使羣下得为非势之重者白君道也青臣道也青骊于白谓权臣擅命杂君道也君道杂则君不胜矣君之制臣犹金之胜木其来久矣而白不胜为青所骊是木贼金而臣掩君之谓也青染于白其色碧也臣而掩君其道乱也君道之所以乱由君不正举也谚曰蠧衆而木折隙大而墻坏故大臣争于私而不顾其民则下离上下离上者国之隙也秩官之吏隐下以渔百姓此民之蠧也故有隙蠧而不亡者天下鲜矣是故明王任法去私而国无隙蠧矣枢者居中以运外处近而制逺主于转动者也故天之北辰谓天枢门之运转者谓之戸枢然则持枢者动运之柄以制物也君者国之隆也父者家之隆也隆一而治二而乱自古及今未有二隆争重而能长久者不谨其闭不固其门虎乃将存不慎其事不掩其情贼乃将生夫势者便治而利乱者也故周书曰毋为虎傅翼将飞入邑择人而食之夫乗不肖人于势是为虎傅翼也夫虎之所以能服狗者爪牙也使虎释其爪牙而使狗用之则虎反服狗矣人主者以刑德制臣者也今君人者释其刑德而使臣用之则君反制于臣矣夫人臣之侵其主也如地形焉即渐以往使人主失端东西易面而不自知故先王立司南以端朝夕道不同于万物徳不同于阴阳衡不同于轻重绳不同于出入和不同于燥湿君不同于羣臣凡此六者道之出也内索出圉必身自执其度量厚者亏之薄者靡之亏靡有量毋使民比周同欺其上亏之若月靡之若势彼求我予假求人斧假之不可彼将用之以伐我故上失寸下得寻常毋弛而弓一栖两雄一栖两雄其鬬㘖㘖腓大于股难以趋走主失其神虎随其后毋富人而贷焉毋贵人而逼焉毋转信一人而失其都国焉掘其根本木乃不神填其汹渊毋使水清主上不知虎将为狗主不蚤止狗益无已虎成其羣以弑其母为主而无臣奚国之有主施其法大虎将怯主施其刑大虎自宁法刑狗信虎化为人复反其真为人君者数披其木毋使木枝扶疎木枝扶疎将塞公闾私门将实公庭将虗主将壅围数披其木无使木枝外拒木枝外拒将逼主处数披其木毋使枝大本小枝大本小将不胜春风不胜春风枝将害心黄帝有言曰上下一日百战下匿其私用试其上上操度量以割其下故度量之立主之宝也党与之具臣之宝也虎豹必不用其爪牙而与鼷鼠同威万金之家必不用其富厚而与监门同资人之不事衡石者非贞廉而逺利也石不能为人多少衡不能为人轻重求索不能得故人不事也明主之国官不敢枉法吏不敢为私利货赂不行是境内之事尽如衡石也有术而御之身坐于庙堂之上有处女子之色无害于治无术而御之身虽瘁臞犹未有益人主者利害之轺毂也射者衆夫猎者託车舆之安用六马之足使王良佐辔则身不劳而易及轻兽矣今释车舆之利损六马之足与王良之御而下走逐兽则虽楼季之足无时及兽矣託良马固车则臧获有余国者君之车也势者君之马也夫不处势以禁诛擅爱之臣而必德厚以与天下齐行以争民是皆不乗君之车不因马之利舎车而下走者也方吾子曰吾闻之古礼行不与同服者同车不与同族者共家而况君人者乃借其权而外其势乎赏罚共则禁令不行何以明之以造父于期子罕为出彘田恒为圃池故宋君简公弑患在王良造父之共车田连成窍之共琴也淖齿之用齐也擢闵王之筋李兊之用赵也饿杀主父此二君者皆不能用其椎鍜榜擎故身死为戮而为天下笑入齐则独闻淖齿而不闻齐王入赵则独闻李兊而不闻赵王故曰人主者不操术则威势轻而臣擅名靖郭君相齐与故人久语则故人富怀左右刷则左右重久语怀刷小资也犹以成富况于吏势乎势重者人主之渊也臣者势重之鱼也鱼失于渊而不可复得也人主失其势重于臣而不可复收也凡耳之闻也借于静目之见也借于昭心之知也借于理君臣易操则上之三官者废矣人君不重则不尊治身不重则失神草木之华轻故零落根重故长存也不正本而反自修则人主逾劳人臣逾逸是犹代庖宰割牲而为大匠斵也与马竞走筋絶而弗能及上车执辔则马死于衡下故伯乐相之王良御之明主乗之无御相之劳而致千里者乗于人资以为羽翼也筦子曰权不两错政不二门故曰胫大于股者难以步指大于臂者难以把本小末大不能相使也虎饥欲食为猬所伏大尾小头重不可揺上弱下强阴制其雄放衔垂辔奔马不制弃法作奸君失其位君勐臣慑虎行兔伏龙而蛇伏故不君者也初一蛇伏于泥无雄有雌终莫受施测曰蛇伏于泥君不君也夫国不可从外治兵不可从中御妇人専政国不静牝鸡雄鸣主不荣明铨衡者所重不可得诬也仗法度者所爱不可得私也故得人者先得之于己者也失人者先失之于己者也然则刑之为物国之神器君所自执不可假人犹长劒不可倒捉巨鱼不可脱渊也君孤立于上臣弄权于下本末不能相御身手不能相使曾不知鼠凭社贵狐借虎威姦人无所逃其刑恶吏无所穷其诈如身手之相驱弦括之相接矣君臣之间犹权衡也权左撅则右重右重则左轻轻重迭相移天地之理也夫威福者人主之神器也譬之操莫邪执其柄则人莫敢抗失其柄则还见害也可怒而不怒臣乃为虎可杀而不杀大贼乃发鱼藏于水权隐于心故物莫之害也鱼失水为物所擒权示人即为人所制喻林卷六十二喻林卷六十三钦定四库全书喻林巻六十三明徐元太撰君道门独断夫论至德者不和于俗成大功者不谋于衆昔者舜舞有苗禹袒裸国非以养欲而乐志也务以论德而约功也夫钤键之辔君上所宜独操非骖服所当共也主尊臣卑上威下敬令行人服理之至也使天下两天子天下不可理也一国而两君一国不可理也一家而两父一家不可理也夫令不髙不行不抟不听尧舜人君非生而理也桀纣之人非生而乱也故理乱在上也明王之所操者六生之杀之富之贫之贵之贱之此六柄者主之所操也主之所处者四一曰文二曰武三曰威四曰德此四位者主之所处也借人以其所操命曰夺柄借人以其所处命曰失位夺柄失位而求令之行不可得也夫自见之明借人见之闇也自闻之聪借人闻之聋也明君知此则去就之分定矣为君当若冬日之阳夏日之阴万物自归莫之使也心为九窍之治君为五官之长一家二贵事乃无功夫妻持政子无适从酸甘咸淡不以口断而决于宰尹则厨人轻君而重于宰尹矣上下清浊不以耳断而决于乐正则瞽工轻君而重乐正矣治国是非不以术断而决于宠人则臣下轻君而重宠人矣夫痤疽之痛也非刺骨髓则烦心不可支也非如是不能使人以半寸砥石弹之今人主之于治亦然非不知有苦则安欲治其国非如是不能听圣知而诛乱臣乱臣者必重人重人者必人主所甚亲爱也人主所甚亲爱也者是同坚白也夫以布衣之资欲以离人主之坚白所爱是犹以解左髀説右髀者是身必死而説不行者也行法曲断以五里断者王以九里断者强宿治者削鲁侯欲以孔子为司徒将召三桓议之乃谓左丘明左丘明曰孔丘其圣人欤夫圣人在政过者离位焉君虽欲谋其将弗合乎鲁侯曰吾子奚以知之丘明曰周人有爱裘而好珍羞欲为千金之裘而与狐谋其皮欲具少牢之珍而与羊谋其羞言未卒狐相与逃于重丘之下羊相唿藏于深林之中故周人五年不制一裘十年不足一牢何者周人之谋失矣今君欲以孔丘为司徒召三桓而议之亦与狐谋裘与羊谋羞哉于是鲁侯遂不与三桓谋而召孔丘为司徒用衆芃芃然枝叶茂盛者是彼棫木之朴属而丛生也我农人得析而薪之又载而积之于家使农人得以济用兴德行俊秀者乃彼贤人之丛集而衆多也我国家得徴而取之又引而置之于朝使国得以蕃兴衆心成城衆口铄金语曰千金之裘非一狐之腋也台射之欀非一木之枝也三代之际非一士之智也信哉语曰勐兽不如羣狐卿等十余人何惧王镇恶夫民别而听之则愚合而听之则圣虽有汤武之德复合于市人之言是以明君顺人心安情性而发于衆心之所聚是以令出而不稽刑设而不用以天下之目视则无不见也以天下之耳听则无不闻也以天下之心虑则无不知也辐凑竝进则明不塞矣善用人者若蚈之足衆而不害若舌之与齿坚柔相磨而不相败为善使人不能得从此独善也为巧使人不能得从此独巧也未尽善巧之理为善与衆行之为巧与衆能之此善之善者巧之巧者也所贵圣人之治不贵其独治贵其能与衆共治贵工倕之巧不贵其独巧贵其能与衆共巧也设一人能备天下之事能左右前后之宜逺近迟疾之间必有不兼者焉茍有不兼于治阙矣夫唯能使人之耳目助己视听使人之吻助己言谈使人之心助己思虑使人之股肱助己动作助之视听者衆则其所闻见者逺矣助之言谈者衆则其徳音之所抚循者博矣助之思虑者衆则其谈谋度速得矣助之动作者衆即举其事速成矣古之圣王之治天下也千里之外有贤人焉其乡里之人皆未之均闻见也圣王得而赏之千里之内有㬥人焉其乡里未之均见也圣王得而罚之故唯毋以圣王为聪耳明目与岂能一视而通见千里之外哉一听而通闻千里之外哉圣王不往而视也不就而听也然而使天下之为寇乱盗贼者周流天下无所重足者何也其以尚同为政善也一目之视也不若二目之视也一耳之听也不若二耳之听也一手之操也不若二手之彊也以兼为正是以聪耳明目相为视听乎是以股肱毕强相为动为宰乎力不敌衆智不尽物与其用一人不如用一国故智力敌而羣物胜揣中则私劳不中则有过下君尽己之能中君尽人之力上君尽人之智天下无粹白之狐而有粹白之裘取之衆白也大取于衆此三皇五帝之所以大立功名也故以衆勇无畏乎孟贲矣以衆力无畏乎乌获矣以衆视无畏乎离娄矣以衆知无畏乎尧舜矣今之为车者数官然后成夫国岂特为车哉衆智衆能之所持也不可以一物一方安车也夫乗衆人之智则无不任也用衆人之力则无不胜也千钧之重乌获不能举也衆人相一则百人有余力矣是故任一人之力者则乌获不足恃乗衆人之势者则天下不足有也人主者以天下之目视以天下之耳听以天下之智虑以天下之力争是故号令能下究而臣情得上闻积力之所举则无不胜也衆智之所为则无不成也塪井之无鼋鼍隘也园中之无修木小也夫举重鼎者力少而不能胜也及至其移徙之不待其多力者故千人之羣无絶梁万人之聚无废功乗衆势以为车御衆智以为马虽幽野险途则无由惑矣人主深居隐处以避燥湿闺门重袭以避姦贼内不知闾里之情外不知山泽之形帷幕之外目不能见十里之前耳不能闻百步之外天下之物无不通者其灌输之者大而斟酌之者衆也是故不出戸而知天下不窥牖而知天道乗衆人之智则天下之不足有也专用其心则独身不能保也用百人之所能则得百人之力举千人之所爱则得千人之心譬如伐树而引其本千枝万叶则莫得弗从也黄帝生阴阳上骈生耳目桑林生臂手此女娲所以七十化也以天下之大託于一人之才譬若悬千钧之重于木之一枝百梅足以为百人酸一梅不足以为一人和盖非橑不能蔽日轮非辐不能追疾然而橑辐未足恃也毂立三十辐各尽其力不得相害使一辐独入衆辐皆弃岂能致千里哉天积衆精以自刚圣人积衆贤以自强天序日月星辰以自光圣人序爵禄以自明天所以刚者非一精之力圣人所以强者非一贤之德也故天道务盛其精圣人务衆其贤故独视不若与衆视之明也独听不若与衆听之聪也独虑不若与衆虑之切也圣王之举事必先谛之于谋虑而后考之于蓍龟白屋之士皆关其谋刍荛之役咸尽其心故万举而无遗筹失䇿传曰衆人之智可以测天兼听独断惟在一人此大谋之术也介子推行年十五而相荆仲尼闻之使人往视还曰廊下有二十五俊士堂上有二十五老人仲尼曰合二十五人之智智于汤武并二十五人之力力于彭祖以治天下其固免矣乎天子居闉阙之中帷帐之内广厦之下旃茵之上不出襜幄而知天下者以有贤左右也故独视不如与衆视之明独听不如与衆听之聪也千柱百梁终不倾僵仁智辅圣周宗康宁百柱载梁千岁不僵大愿辅福文武以昌天虽至神必因日月之光地虽至灵必有山川之化圣人虽有万人之德必须俊贤三公九卿二十七大夫八十一元士以顺天成其道禹汤文王虽有圣德犹杂用衆贤以致于治非独索蕙茝任一人也故尧有禹咎繇伯夷夏有朱虎伯益䕫殷有伊尹傅説周有吕望旦散宜生邵毕是杂用衆芳之効也目也者能逺察天际而不能近见其背心亦如之君子诚知心之似目也是以务鉴于人以观得失故视不过垣墻之里而见邦国之表听不过阈𣙗之内而闻千里之外因人也人之耳目尽为我用则我之聪明无敌于天下矣华衮灿烂非只色之功嵩岱之峻非一篑之积故九子任而康凝之绩熈四七受而佐命之勲着衆力并则万钧不足举也羣智用则庶绩不足康也故繁足者死而不弊多士者乱而不亡南溟引朝宗以成不测之深𤣥圃崇木石以致极夭之峻大厦凌霄頼羣橑之积轮曲辕直无可阙之物故元凯之佐登而格天之化洽折冲之才周则逐鹿之姦寝峻极之山非一石所成凌云之榭非一木所构狐白之裘非一腋之毳宇宙为宅非一言所治非取制于一狐谅求味于兼采崇台非一榦珍裘非一腋多士成大业羣贤济𢎞绩千金之裘非一狐之腋大厦之材非一丘之木太平之功非一人之畧𢎞海者川崇山惟壤韶䕶错音衮龙比象明明衆哲同济天网剑宣其利鉴献其朗山木茂盛万人得而薪之贤人衆国家得用百足之虫断而不蹶持之者衆也廊庙之材非一木之枝白狐之裘非一狐之腋一人之智不如衆人之愚一目之察不如衆目之明百足之虫共举一身安得不济其他胥附奔走云合雾集若榱椽之构大厦衆星之仰河汉一灶五突烹餁十倍分烟者衆弩弱而矰髙者乗于风也身不劳而行合者得助于衆也一目视则不明一耳听则不聪假天下之目以视则四海毫末可见一井五缾泄之可待滥流者衆也譬如以绳系物单则无力合而能系譬如一丝不能系象多集诸丝象不能絶譬如药师不得以一药治衆病衆病不同药亦不一譬如一人二人不名为军和合多人乃成为军能破怒敌大厦为衆材所成羣生非一人可化从谏惟木从绳则正后从谏则圣言木以绳直君以谏明听其规谏以自修如玉石之见琢磨也良药苦口而利于病忠言逆耳而利于行汤武以谔谔而昌桀纣以唯唯而亡夫人君而无谏臣则失正士而无教友则失听御狂马不释䇿操弓不反檠木受绳则直人受谏则圣受学重问孰不顺哉頼君之用也故言不然巴浦之犀牦兕象其可尽乎其又以规为瑱也传曰人之将死恶闻酒肉之味邦之将亡恶闻忠臣之气身死不为医邦亡不为谋还自遗灾盖木土水火不同气居此之谓也千羊之皮不如一狐之腋诸大夫朝徒闻唯唯不闻周舎之谔谔是以忧也雷霆之所击无不摧折者万钧之所压无不麋灭者今人主之威非特雷霆也执重非特万钧也夫立言无显过之咎明镜无见毗之尤如恶立言以记过则不当学也不欲明镜之见玭则不当照也夫圣王所以听僮夫匹妇之言者犹尘加嵩岱雾集淮海虽未有益不为损也夫良药苦口惟疾者能甘之忠言逆耳惟达者能受之尧舜周公所以能致忠谏者以其欵诚之心着也氷炭不言而冷热之质自明者以其有实也若好忠直如氷炭之自然则谔谔之臣将济济而盈庭夫疗膏肓之疾者必进苦口之药决狐疑之虑者亦告逆耳之言如其犹豫迷而不反恐俞附见其已死扁鹊知其无功矣谏者所以安主也食者所以肥体也主恶谏则不安人飺食则不肥人之将疾也必先甘鱼肉之味国之将亡也必先恶忠臣之语故疾之将死者不可为良医国之将亡者不可为忠谋人主皆知镜之明己也而恶士之明己也镜之明己也功细士之明己也功大知其细失其大不知类矣听言之道溶若甚醉脣乎齿乎吾不为始乎齿乎脣乎愈惽惽乎夫良药苦于口而智者劝而饮之知其入而已己疾也忠言拂于耳而明主听之知其可以致功也闻古扁鹊之治其病也以刀刺骨圣人之救危国也以忠拂耳刺骨故小痛在体而长利在身拂耳故小逆在心而久福在国故甚病之人利在忍痛勐毅之君以福拂耳忍痛故扁鹊尽巧拂耳则子胥不失夀安之术也病而不忍痛则失扁鹊之巧危而不拂耳则失圣人之意如此长利不逺垂功名不久立庄荆王立三年不听而好讔成公贾入谏王曰不谷禁谏者今子见故何对曰臣非敢谏也愿与君王讔也王曰胡不设不谷矣对曰有鸟止于南方之阜三年不动不飞不鸣是何鸟也王射之曰有鸟止于南山之阜其三年不动将以定志意也其不飞将以长羽翼也其不鸣将以览民则也是鸟虽无飞飞将翀天虽无鸣鸣将骇人贾出矣不谷知之矣明日朝所进者五人所退者十人羣臣大恱荆国之衆相贺也成公贾之讔也贤于太宰噽之説听乎夫差而吴国为墟成公贾之讔喻乎荆王而荆国以霸赵简子曰厥也爱我铎也不爱我厥之谏我也必于无人之所铎之谏我也喜质我于人中必使我丑尹铎对曰厥也爱君之丑也而不爱君之过也铎也爱君之过也而不爱君之丑也臣尝闻相人于师敦颜而土色者忍丑不质君于人中恐君之不变也此简子之贤也人主贤则人臣之言刻简子不贤铎也卒不居赵地有况乎在简子之侧哉人主之患欲闻枉而恶直言是障其源而欲其水也水奚自至是贱其所欲而贵其所恶也所欲奚自来欲知平直则必凖绳欲知方圆则必规矩人主欲自知则必直士故天子立辅弼设师保所以举过也百姓有得钟者欲负而走则钟大不可负以椎毁之钟况然有音恐人闻之而夺己也遽揜其耳恶人闻之可也恶己自闻之悖矣为人主而恶闻其过非犹此也恶人闻其过尚犹可今有树于此而欲其美也人时灌之则恶之而日伐其根则必无活树矣夫恶闻忠言乃自伐之精者也药酒病之利也正言治之药也土负水者平木负绳者直君受谏者圣寤口之言若羮寤心之言若氷今左右之谏虽不甘君之口其亦寒心哉夫寤口者求誉而养祸寤心者忍耻而奋功是以明君乐闻寤心之言而去甘口之士故功施昭明而令闻广誉也君若诛左右而壅其心无乃嗜甘之疾乎夫人之将疾者必不甘鱼肉之味身之将败者必不纳忠谏之言故临死者谓无良医之蔽将败者谓无直谏之臣观于明镜则疪瑕不滞于躯听于直言则过行不累乎身防人之口譬诸防川岂不速止溃乃潺湲潺湲尚塞言拥为贼黙黙之患用颠厥国审听采苓采苓首阳之巅人之无言茍亦无信采苦采苦首阳之下人之为言茍亦无与采葑采葑首阳之东人之无言茍亦无从盗言孔甘乱是用餤彼所小言尽人毒也夫氷炭不同器而久寒暑不兼时而至杂反之学不两立而治今兼听杂学缘行同异之辞安得无乱乎今或谓人曰使子必智而夀则世必以为狂夫智性也夀命也性命者非所学于人也而以人之所不能为説人此世之所以谓之狂也以仁义教人是以智与夀説人也有度之主弗受也东方之墨者谢子将西见秦惠王惠王问秦之墨者唐姑果唐姑果恐王之亲谢子贤于己也对曰谢子东方之辩士也其为人甚险将奋于説以取少主也王因藏怒以待之谢子至说王王弗听谢子不説遂辞而行凡听言以求善也所言茍善虽奋于取少主何损所言不善虽不奋于取少主何益不以善为之悫而徒以取少主为之悖惠王失所以为听矣用志若是见客虽劳耳目虽弊犹不得所为也相剑者曰白所以为坚也黄所以为牣也黄白杂则坚且牣良劒也难者曰白所以为不牣也黄所以为不坚也黄白杂则不坚且不牣也又柔则锩坚则折劒折且锩焉得为利剑剑之情未革而或以为良或以为恶说使之也故有以聪明听说则妄说者止无以聪明听说则尧桀无别矣邾之故法为甲裳以帛公息忌谓邾君曰不若以组凡甲之所以为固者以满窍也今窍满矣而任力者半耳且组则不然窍满则尽任力矣邾君以为然曰将何所以得组也公息忌对曰上用之则民为之矣邾君曰善下令令官为甲必以组公息忌知说之行也因令其家皆为组人有伤之者曰公息忌之所以欲用组者其家多为组也邾君不说于是复下令令官为甲无以组此邾君之有所尤也为甲以组而便公息忌虽为组何伤也以组不便公息忌虽无组亦何益也为组与不为组不足以累公息忌之说用组之心不可不察也杀罢牛可以赎良马之死莫之为也杀牛必亡之数以必亡赎不必死未能行之者矣日月之光而盲者不能见雷霆之声而聋人不能闻夫为不知音者言若语于瘖聋何特蝉之不知重雪耶夫以伊尹之知太公之贤而不能开辞于桀纣非说者非听者过也是以荆和抱璞而泣血曰安得良工而剖之屈原行吟泽畔曰安得臯陶而察之贵谦谦亨天道下济而光明地道卑而上行江海处下百谷归之履尊以损则或益之矣凡人必将财物周赡邻里乃能用之六五居于尊位用谦与顺邻自归之故不待丰富能用其邻也百川发源皆自山出由髙趣下归注于海卑也者道之室王者之器也而水以为都居凖也者五量之宗也素也者五色之质也淡也者五味之中也江海所以能为百谷王者以善下之故能为百谷王江海处地之不足故天下归之奉之世能祖祖鲜能下下祖祖为亲下下为君地洼下水流之人谦下德归之也士处下不争髙故安而不危水下流不争先故疾而不迟贵者必以贱为号而髙者必以下为基託小以包大在中以制外行柔而刚用弱而强下者万物归之虚者天下遗之水下流而广大君下臣而聪明君不与臣争功而治道通矣管夷吾百里奚经而成之齐桓秦穆受而听之照惑者以东为西惑也见日而寤矣夫欲致精者必虗静其形欲致贤者必卑谦其身形静志虚者气精之所趣也谦尊自卑者仁贤之所事也故治身者务执虚静以致精治国者务尽卑谦以致贤子得罪于父可以因姑姊叔父而解之父能赦之臣得罪于君可以因便辟左右而谢之君能赦之昔桀得罪于汤纣得罪于武王此则君之得罪于其臣者也莫为谢至今不赦次五泽庳其容衆润攸同测曰泽庳其容谦虚大也次五下言如水实以天牝测曰下言之水能自沖也言日诛恶己复循道而退下入太阴之中不伐其功也上撩之木鸟所不集故过之而去君自尊髙衆士亦望之而去也以贵下贱有似初婚夫下妇也天道下济而光明江湖善下而为王故山在地中成谦王侯以孤寡为损大壮往则复天地之谦也极昇必降阴阳之谦也满终则亏日月之谦也道盈体冲圣人之谦也欲上必以其言下之欲先必以其身后之处上而民不重在前而民不害襄城君始封之日衣翠衣带玉剑履缟舄立乎流水之上大夫庄辛过而说之曰愿把君之手其可乎襄城作色不言庄辛迁延称曰君独不闻鄂君之遇越人乎鄂君方汎舟于新波之上乗青翰之舟张翠羽之盖会鼔钟之音越人拥楫而歌曰今夕何夕兮褰州水流今日何日兮得与王子同舟山有木兮木有枝心恱君兮君不知于是鄂君揄袂而拥之举绣被而覆之襄城乃奉手进之夫溪谷为卑不为东西故能达而不穷江海处下不为广大故能王而不休江海之王也非积德政累仁爱流神明加恩惠以怀之又非崇礼义广辞让饰知故设巧能以恱之也又非出竒行变起权立势奋武扬威重生累息百事以制之也清静处下虚以待之无为无求而百川自为来也百川非闻海之美被其德化归慕之也又非拘禁束教有界道画东西而趋之也然而水之所以贯金触石鑚崖溃山驰骋丘阜以赴随江海无有还者形偶性合事物自然也由此观之卑损之为道也大矣江海居大而处下则百川流之大国居大而处下则天下流之大国虚容譬于江海江海处衆流之下故百川竞注大国用道谦桑故万邦归往喻林巻六十三喻林卷六十四钦定四库全书喻林巻六十四明徐元太撰君道门贵公九五显比王用三驱失前禽邑人不诫吉舎逆取顺失前禽也夫三驱之礼禽逆来趣己则舎之背己而走则射之爱于来而恶于去也故其所施常失前禽也以显比而居王位用三驱之道者也时之还也无私貌日之出也无私照虞人之射禽弩已张从机间视括与所射参相得乃后释弦发矢为政亦当以己心参于羣臣及万民可乃后施也独乐乐与人乐乐孰乐曰不若与人曰与少乐乐与衆乐乐孰乐曰不若与衆楚共王出猎而遗其弓左右请求之共王曰止楚人遗弓楚人得之又何求焉仲尼闻之曰惜乎其不大也亦曰人遗弓人得之而已何必楚也古人有言满堂而饮酒有一人乡隅而悲泣则一堂皆为之不乐王者之于天下譬犹一堂之上也故一人不得其平为之悽怆于心夫水至平而邪者取法镜至明而丑者亾怒水镜之所以能穷物而无怨者以其无私也水镜无私犹以免谤天地至公故万民咸育帝王无私而黎民戴頼有善者不留其赏故民不私其利有过者不宿其罚故民不疾其威威罚之制无踰于民则人归亲于上矣如天雨然泽下尺日月之明无私故莫不得光圣人法之以烛万民故能审察则无遗善无隐姦天地不仁以万物为刍狗圣人不仁以百姓为刍狗衡之于左右无私轻重故可以为平绳之于内外无私曲直故可以为正人主之于法无私好憎故可以为令今之人分财贿而设钩䇿焉非以夫钩䇿者为能均也使善恶多寡无所归其怨也是以圣人穷造物以为识量然且龟卜筮蓍以为决所以立言于公也声出而应律身出而协度然且权量尺石以为器所以立正于公也义适而理训举天下无敢以容其议然且书契章程以为式所以立信于公也德泽汪濊威制宏逺尽四海之大无不面纳然且法度礼籍以为凖所以立义于公也惟圣人究道之情唯道之法公政以明斗柄东指天下皆春斗柄南指天下皆夏斗柄西指天下皆秋斗柄北指天下皆冬斗柄运于上事立于下斗柄指一方四塞俱成此道之用法也四时殊气天不赐故岁成五官殊职君不私故国治且假夫禽贪者器是以一人之断制利天下譬之犹一覕也严乎若国之有君其无私德繇繇乎若祭之有社其无私福泛泛乎其若四方之无穷其无所畛域楚王失弓因以利楚不能兼济天下故曰仁义未遂也人君惟私其党附之亦如守白求马独有白马来应楚王所谓人者楚国也仲尼所谓人者天下也故离白以求马衆马皆至矣忘楚以利人天下咸应矣以养万物则天下归存亲疎以待人则海内叛譬如离色命马衆马斯应守白求马唯得白马故命名而守一白色者非命衆马也白既不定在马马亦不専于白故忘色以求马衆马皆应矣忘私以亲人天下皆亲矣设使白马乃为有马者但是一马耳其材不异衆马也犹君之所私者但是一人耳其贤不异衆人也人心不常于一君亦犹马形不専于一色故君之爱己则附之君之疎己则叛之何可私其亲党而疎于天下乎故明主有私人以金石珠玉无私人以官职事业是何也曰本不利于所私也民无私则天下为一家而无私耕私织共寒其寒共饥其饥故如有子十人不加一饭有子一人不损一饭阴阳之和不长一类甘露时雨不私一物万民之主不阿一人伯禽将行请所以治鲁周公曰利而弗利也荆人有遗弓者而不肯索曰荆人遗之荆人得之又何索焉孔子闻之曰去其荆而可矣老𣆀闻之曰去其人而可矣故老𣆀则至公矣人之少也愚其长也智故智而用私不若愚而用公日醉而饰服私利而立公贪戾而求王舜弗能为尧有子十人不与其子而授舜舜有其子九人不与其子而授禹至公也晋平公问于祁黄羊曰南阳无令其谁可而为之祁黄羊对曰解狐可平公曰解狐非子之雠邪对曰君问可非问臣之雠也平公曰善遂用之国人称善焉居有间平公又问祁黄羊曰国无尉其谁可而为之对曰午可平公曰午非子之子邪对曰君问可非问臣之子也平公曰善又遂用之国人称善焉孔子闻之曰善哉祁黄羊之论也外举不避雠内举不避子祁黄羊可谓公矣庖人调和而弗敢食故可以为庖若使庖人调和而食之则不可以为庖矣王伯之君亦然诛暴而不私以封天下之贤者故可以为王伯若使王伯之君诛暴而私之则亦不可以为王伯矣智不公则福日衰灾日隆以日倪而西望知之夏不衣裘非爱裘也煖有余也冬不用非爱也清有余也圣人之不为私也非爱贵也节乎己也节己虽贪污之心犹若止又况乎圣人入者有受而无取出者有授而无予因春而生因秋而杀所生者弗德所杀者非怨则几于道也喜怒威德之不可以不直处而发也如寒暑冬夏之不可不当其时而出也善为吏者树德不善为吏者树怨公行之也其子羔之谓欤镜以精明美恶自服衡平无私轻重自得次四鸟託巢于丛人寄命于公次七盖偏不覆晏雨不救测曰盖偏不覆德不均也次四宰割平平测曰宰割平平能有成也春风朝煦萧艾蒙其温秋霜宵坠芝蕙被其凉是故威以齐物为肃德以普济为𢎞至道均被万物取而咸足淳化普洽百姓用而不匮犹灵耀觏而品物纳光清风流而百籁含响也以义事主不私其己以仁接人不谋其欲火佚焚家家不罪火食过伤人人不罪食以其积之于仁义无私害也伊尹放太甲太甲无怨心管仲黜伯氏伯氏无怨言以其积之于公正无私恶也取天下若逐鹿得其鹿天下共其肉贵因凡沟必因水执防必因地执善沟者水潄之善防者水淫之故曰为髙必因丘陵为下必因川泽为政不因先王之道可谓智乎所恶于智者为其凿也如智者若禹之行水也则无恶于智矣禹之行水也行其所无事也如智者亦行其所无事则智亦大矣夫胶漆至粘也而不能合逺鸿毛至轻也而不能自举夫飘于清风则横行四海故事有简而功成者因也王者随天譬犹自春徂夏改青服绛者也凡为治者动不逆天机作不破地德昔后稷之播百谷不垦磐石禹决江河不逆流势天地之生万物圣人之驭天下莫不顺其性而畅之故黄帝服牛乗马因生性也禹凿龙门决洪河因水之势也后稷之播殖百谷因地之气也汤武之灭夏商因人之欲也是以有因成无因败取天下者若逐野兽而天下皆有分肉之心若同舟而济济则皆同其利败则皆同其害然则皆有以启之无有闭之也治人如治水潦养人如养六畜用人如用草木心不为九窍九窍治君不为五官五官治为善者君予之赏为非者君予之罚君因其所以来因而予之则不劳矣以家为乡乡不可为也以乡为国国不可为也以国为天下天下不可为也以家为家以乡为乡以国为国以天下为天下天下之物无贵无贱因其所贵而贵之物无不贵因其所贱而贱之物无不贱故不尚贤者言不放鱼于木不沈鸟于渊古之渎水者因水之流也生稼者因地之宜也征伐者因民之欲也能因则无敌于天下矣田不因地形不能成谷为化不因民不能成俗圆者之转非能转而转不得不转也方者之止非能止而止不得不止也因圆之自转使不得止因方之自止使不得转何苦物之失分故因贤者之有用使不得不用因愚者之无用使不得用用与不用皆非我用因彼所用与不可用而自得其用奚患物之乱乎若驭扑马若养赤子若食餧人故因其惧也而改其过因其忧也而办其故因其喜也而入其道因其怒也而入其怨曲得所谓焉望敌在前因其所长而用之敌白者垩之赤者赭之管子得于鲁鲁束缚而槛之使役人载而送之齐共讴歌而引管子恐鲁之止而杀己也欲速至齐因谓役人曰我为汝唱汝为我和其所唱适宜走役人不倦而取道甚速管子可谓能因矣役人得其所欲己亦得其所欲以此术也奚仲作车苍颉作书后稷作稼臯陶作刑昆吾作陶夏鲧作城此六人者所作当矣然而非主道者故曰作者忧因者平夫审天者察列星而知四时因也推歴者视月行而知晦朔因也禹之裸国裸入衣出因也墨子见荆王锦衣吹笙因也孔子道弥子瑕见釐夫人因也汤武遭乱世临苦民扬其义成其功因也故因则功専则拙因者无敌三代所宝莫如因因则无敌禹通三江五湖决伊阙沟廻陆注之东海因水之力也舜一徙成邑再徙成都三徙成国而尧授之禅位因人之心也汤武以千乗制夏商因民之欲也如秦者立而至有车也适越者坐而至有舟也秦越逺涂也竫立安坐而至者因其械也十里之间而耳不能闻帷墙之外而目不能见三畆之宫而心不能知其以人至开梧南抚多西服夀靡北怀儋耳若之何哉故至智弃智至仁忘仁至德不德无唱有和无先有随古之王者其所为少其所因多因者君术也为者臣道也为则扰矣因则静矣因冬为寒因夏为暑君奚事哉水用舟陆用车涂用輴沙用鸠山用樏因其势也势重者其令行位尊者其教受威立者其姦止此畜人之道也古者多有天下而亾者矣其民不为用也用民之论不可不熟剑不徒断车不自行或使之也夫种麦而得麦种稷而得稷人不怪也用民亦有种不审其种而祁民之用惑莫大焉汤武因夏商之民也得所以用之也管商亦因齐秦之民也得所以用之也民之用也有故得其故民无所不用用民有纪有纲一引其纪万目皆起一引其纲万目皆张木处榛巢水居窟穴禽兽有芄人民有室陆处宜牛马舟行宜多水匈奴出秽裘于越生葛絺各主所急以备燥溼各因所处以御寒暑并得其宜物便其所由此观之万物固以自然圣人又何事焉九疑之南陆事寡而水事衆于是民人被髪文身以像鳞虫短绻不绔以便渉游短袂攘巻以便刺舟因之也鴈门之北狄不谷食贱长贵壮俗尚气力人不弛弓马不解勒便之也故禹之裸国解衣而入衣带而出因之也离朱之明察箴末于百步之外不能见渊中之鱼师旷之聪合八风之调而不能听十里之外故任一人之能不足以治三畆之宅也修道理之数因天地之自然则六合不足均也是故禹之决渎也因水以为师神农之播谷也因苗以为教是故入其国者从其俗入其家者避其讳不犯禁而入不迕逆而进虽之夷狄徒倮之国结轨乎逺方之外而无所困矣三代之所道者因也故禹决江河因水也后稷播种树谷因地也汤武平暴乱因时也故天下可得而不可取也霸王可受而不可求也在智则人与之讼在力则人与之争未有使人无智者有使人不能用其智于己者也未有使人无力者有使人不能施其力于己者也因髙而为台就下而为池各就其势不敢更为行逺者假于车济江海者因于舟公输子能因人主之材木以搆宫室而不能自为専室狭庐材不足也欧冶能因国君以为金鑪大钟而不能自为一鼎盘材无其用也君子因人主之正朝以和百姓润衆庶而不能自饶其家势不便也圣人之为天下兴利也其犹春气之生草也各因其生小大而量其多少其为天下除害也若川渎之㵼于海也各顺其势倾侧而制于南北故异孔而同归殊施而钧德其趣于兴利除害一也埏埴而为器窬木而为舟铄䥫而为刃铸金而为钟因其可也驾马服牛令鸡司夜令狗守门因其然也民有好色之性故有大㛰之礼有饮食之性故有大飨之谊有喜乐之性故有钟皷管絃之音有悲哀之性故有衰绖哭踊之节禹凿龙门辟伊阙决江濬河东注之海因水之流也后稷垦草发菑粪土树谷使五种各得其宜因地之势也汤武革车三百乗甲卒三千人讨暴乱制夏商因民之欲也故能因则无敌于天下矣若夫以火熯井以淮灌山此用已而背自然故谓之有为若夫水之用舟沙之用鸠泥之用輴山之用蔂夏凟而冬陂因髙为田因下为池此非吾所谓为之善举事者若乗舟而悲诃一人唱而千人和射者因势治者因法欲粟者务时欲治者因世水宜舟陆地宜车沙地宜肆泥地宜楯草野宜穷庐物各因其宜故不须用贤夫民物之所以卑贱者不能因任故也是以任贱者贵因卑者尊此必然之符也吾一人之所闻不如衆技多故因衆则宁若不因衆则衆之千万皆我敌也然迷者自思复厉者自思善故我无为而天下化因衆所欲亾而亾之虽王纣可去也不因衆而独用之虽盗跖不可御也陶唐氏制彤车乗白马有虞氏因彤车而制鸾车夏后氏因鸾车而制钩车商因钩车而制大路临深决水不用功力而水可竭也循掘决冲而经可通也生因春长因夏收因秋藏因冬失常则天地四塞病之发也如火之热如风雨不可当也故经言曰方其盛时必毁因其衰也事必大昌此之谓也因节而折循理而割贵信其于信也如四时春秋冬夏其博有万民也如饥而食如渴而饮下土之人信之夫暑热冻寒逺若迩非道迩也及其明德也地不易其则故万物生焉主不易其则故百姓安焉四时之行信必而着明圣人法之以事万民故不失时功政令已陈虽覩利败不欺其民约结己定虽覩利败不欺其与小信成则大信立故明主积于信赏罚不信则禁令不行说在文公之攻原与箕郑救饿也是以吴起须故人而食文侯㑹虞人而猎故明主表信如曾子杀彘也患在尊厉王击警皷与李悝谩两和也楚厉王有警为皷以与百姓为戍饮酒醉过而击之也民大惊使人止曰吾醉而与左右戏过击之也民皆罢居数月有警击皷而民不赴乃更令明号而民信之李悝警其两和曰谨警敌人旦暮且至击汝如是者再三而敌不至两和懈怠不信李悝居数月秦人来袭之至几夺其军此不信患也焚林而田偷多兽后必无兽以诈遇民偷取一时后必无复天行不信不能成岁地行不信草木不大春之德风风不信其华不盛华不盛则果实不生夏之德暑暑不信其土不肥土不肥则长遂不精秋之德雨雨不信其谷不坚谷不坚则五谷不成冬之德寒寒不信其地不刚地不刚则冻闲不开文王昼卧梦人登城而唿己曰我东北陬之稿骨也速以王礼塟我文王曰诺觉召吏视之信有焉文王曰速以人君塟之吏曰此无主矣请以主大夫文王曰吾梦中已许之矣柰何其倍之也士民闻之曰我君不以梦之故不倍稿骨况于生人乎于是下信其上梦中许人觉且不背其信陛下已诺若日出之灼灼譬如地之所种皆以时生不失其节亦不违错应时滋长贵一士之二三犹䘮妃耦而况霸主霸主将德是以而二三之其何以长有诸侯乎圣人之化世也其解在水故水一则人心正水清则民心易一则欲不汚民心易则行无邪是以圣人之治于世也不人告也不戸説也其枢在水听羣衆人议以治国国危无日矣何以知其然也老𣆀贵柔孔子贵仁墨翟贵廉闗尹贵清子列子贵虚陈骈贵齐阳生贵己孙膑贵势王廖贵先儿良贵后有金鼔所以一耳必同法令所以一心也智者不得巧愚者不得拙所以一衆也勇者不得先惧者不得后所以一力也故一则治异则乱一则安异则危目不失其明而见白黒之殊耳不失其听而闻清浊之声王者执一而为万物正军必有将所以一之也国必有君所以一之也天下必有天子所以一之也天子必执一所以抟之也一则治两则乱今御骊马者使四人人操一䇿则不可以出于门闾者不一也螾无筋骨之强爪牙之利上食晞堁下饮黄泉用心一也尸鸠之所以养七子者一心也君子之所以理万物者一仪也以一仪理物天心也言皇天不纯一其施则万物大伤人君不纯一其政则百姓震动以触罪也当知师子兽王一德最胜谓无二心如杀大象尽其势力杀余小兽尽力亦然我王亦尔不畏大事不轻小事譬如师子饥饿所逼以大势力杀害大象若杀野干及诸小兽所施势力与彼杀象一无所异贵宻君不宻则失臣臣不宻则失身几事不宻则害成事若不宻人则乗此机危而害之犹若财之不宻盗则乗此机危而窃之天地之化在髙与深圣人之制道在隐与匿髙山仰之可极深渊度之可测神明之位术正静其莫之极欤唐谿公谓昭侯曰今有千金之玉巵通而无当可以盛水乎昭侯曰不可有瓦器而不漏可以盛酒乎昭侯曰可对曰夫瓦器至贱也不漏可以盛酒虽有千金之玉巵至贵而无当漏不可盛水则人孰注浆哉今为人主而漏其羣臣之语是犹无当之玉巵也虽有圣智莫尽其术为其漏也明主之行制也天其用人也鬼天则不非鬼则不困故以一得十者下道也以十得一者上道也明主兼行上下故姦无所失宓子贱为单父宰辞于夫子夫子曰毋迎而距也毋望而许也许之则失守距之则闭塞譬如髙山深渊仰之不可及度之不可测也次三坚不凌或泄其中测曰坚不凌不能持齐也屋漏在上知者在下漏大下见之着漏小下见之㣲宻者天地之际㑹成败之机要故阴阳不宻则寒暑不能以成岁栋宇不宻则九层不可以庇身雾之盛须㬰而讫㬥雨之盛不过终日是以人君喜怒不见于容法鉴七世之庙可以观德万夫之长可以观政夫明镜所以察形往古所以知今人主不务袭迹于其所以安存而忽怠所以危亾未有异于却走而求及前人也坐则见尧于墙食则覩尧于羮不式古训而好是佞辩不遵王路而覆车是践车戒前倾人师先觉古者有语曰君子不镜于水而镜于人镜于水见面之容镜于人则知吉与凶今以攻战为利则盖尝鉴之于智伯之事乎此其谓不吉而凶既可得而知矣鄙谚曰不习为吏而视已事又曰前车覆而后车戒夫殷周之所以长久者其已事可知也然而不能从者是不法圣智也秦之亟絶者其轨迹可见也然而不避是后车又覆也夫照镜见眸子㣲察秋毫明照晦㝠且卫君之来也诸侯皆以为蓍龟兆今朝于吴而不利则皆移心于晋矣商德之衰不鉴于汤禹也周秦之弊不鉴于民下也侧弁垢颜不鉴于明镜也故君子惟鉴之务吴之杪季殊代同疾知前失之于彼不能改絃于此鉴乱亾之未逺而蹑倾车之前轨覩枳首之争莓而忘同身之祸笑虮虱之晏安不觉事异而患等见竞济之舟沈而不知殊涂而溺均也富既与地乎侔訾贵正与天乎比崇齐桓曽不足使扶毂楚严未足以为骖乗狭三王之阨僻矫髙举而大兴歴五帝之寥廓渉三皇之登闳狭三王之趢趗轶五帝之长驱踵三皇之遐武谁谓驾迟而不能属前事之不忘后代之元龟也覆车之轨无或重迹观五代之存亾而不用其长䇿覩前车之倾覆而不改其辙迹以三王礼法为局小狭陋过五帝而逺驰则继三皇之迹也以鑑自照者见形容以人自照者见吉凶齐王聘田巴先生而将问政焉对曰政在正身正身之本在于羣臣王召臣臣改制鬋饰问于妾奚若妾爱臣䛕臣曰佼臣临淄水而观然后自知丑恶也今齐之臣䛕王者衆王能临淄水见己之恶过而自改斯齐国治矣帝者得其根核王者得其英华霸者得其附枝故帝道不行不能王王道不行不能霸霸道不行不能守其身武王伐殷得二大夫而问之曰殷国将亾亦有妖乎一人曰殷国常雨血雨灰石小者如鸡子大者如箕尝六月而雨雪深尺余武王曰大哉妖也殷人对曰非殷国之大妖也殷国大妖二十六章居尧舜之位而不行唐虞之政者犹反衣狐白步牵騄耳如彼在泉临深是惧如彼覆车望涂改步喻林巻六十四喻林卷六十五钦定四库全书喻林巻六十五明徐元太撰君道门思危其亡其亡系于包桑勿忧宜日中宜照天下也日中则昃月盈则食天地盈虗与时消息而况于人乎六四繻有衣袽终日戒我临兆民之上常畏人怨懔懔乎危惧若腐索之驭六马索絶则马逸若药弗瞑眩厥疾弗瘳若跣弗视地厥足用伤迨天之未阴雨彻彼桑土绸缪牖戸今女下民或敢侮予无弃尔辅贠于尔辐屡顾尔仆不输尔载终踰絶险曾是不意战战兢兢如临深渊如履薄氷鸱鸮又言室巢虽成以所託枝条弱故予室今翘翘然而危又为风雨之所漂揺此巢将毁予是以维音之哓哓然而恐惧以喻王业虽成今成王㓜弱而为凶人所振荡周室将毁故周公言己亦哓哓然而危惧臣之妻归臣送之反见桑者而助之顾臣之妻则亦有送之者矣千金之子坐不垂堂百金之子不骑衡圣主不乗危而徼幸夫天下大器也今人之置器置诸安处则安置诸危处则危天下之情与器亾以异在天子之所置之千金之子坐不垂堂万乗之主行不履危夫存者非存在于虑亡乐者非乐在于虑殃今王已虑其源岂忧其流乎髙为其居危颠莫之救君者舟也庶人者水也水则载舟水则覆舟君以此思危则危将焉不至矣绍绩昧醉寐而亡其裘宋君曰醉足以亡裘乎对曰桀以醉亡天下齐桓公出游遇一丈夫裒衣应步带着桃殳桓公怪而问之丈夫曰是名二桃桃之为言亡也夫日日慎桃何患之有故亡国之社以戒诸侯人之戒在于桃殳夫有生者不讳死有国者不讳亡讳死者不可以得生讳亡者不可以得存乗国者其如乗航乎航安则人斯安矣今有宗族巨室子孙保之西畴千畆百农耕之以衡门为阙以隄堰为垣以沟浍为池溉彼千畆深耕获而望菑畬若无患也一夕北风沸尘骤雨冲界侵犯我疆场崩溃我隄堰播荡我藩篱浸淫我沟浍污浊我妻孥倾覆我庐舎此巨室之忧也出守者可为寒心哉当是之时农夫荷锄而流叹结笠而増哀如欲修其疆扞其灾以镇抚其巨室阜丰其民财培沃其土膏疏导其津埃使西畴苍然允茂嘉禾优游于乐岁恬澹于康涂领巨室之託者得无䇿乎晋王曰风雨之虐固灾沴之厉农也御则巨室安玩则巨室危虽出守之责而为巨室者其亦不能豫患哉若乃安居而不思危寇至而不知惧此谓燕巢于幕鱼游于鼎亡不俟夕晋灵公造九层台孙息闻之求见曰臣能累十二博棊加九鸡子其上公曰子作之孙息以棊子置下加九鸡子于其上灵公曰危哉孙息曰是不危复有危于此者九层之台三年不成邻国将欲兴兵社稷亡灭君欲何望公即坏台夫树犹亲戚土犹士民建置不久则轻下慢上平居犹惧其离叛危急将如之何是以圣王安而不逸以虑危也存而设备以惧亡也故疾风卒至而无摧拔之忧天下有变而无倾危之患矣舟非水不行水入则舟没君非民不治民犯上则君危善治国者不忘危善养生者不讳死戒察古者冕而前旒所以蔽明也统絖塞耳所以揜聪也故水至清则无鱼人至察则无徒水清无大鱼察政不得下和江海之流混混故能成其深广也为政以苛为察以功为明以刻下为忠以计多为功如此者譬犹广革者也大败大裂之道也晋国苦盗有郄雍者能视盗之貌察其眉睫之间而得其情晋侯使视盗千百无遗一焉晋侯大喜告赵文子曰吾得一人而一国盗为尽矣奚用多为文子曰吾君恃伺察而得盗盗不尽矣且郄雍必不得其死焉俄而羣盗谋曰吾所穷者郄雍也遂共盗而残之晋侯闻而大骇立召文子而告之曰果如子言郄雍死矣然取盗何方文子曰周谚有言察见渊鱼者不祥智料隐匿者有殃且君欲无盗莫若举贤而任之使教明于上化行于下民有耻心则何盗之为于是用随㑹知政而羣盗奔秦焉夫权轻重不差蟁首扶拨枉桡不失鍼锋是任术而释人心者也子曰委任不一乱之媒也监察不止姦之府也裴晞闻之曰左右相疑非乱乎上下相伺非姦乎古谓之蛇豕之政天子坐九重之内树塞其门旒以翳明衡以隐听鸾以抑驰不痴不聋不堪作大家翁此言虽小可以喻大谚云不聪不明不能为王不瞽不聋不能为公戒侵为治有体上下不可相侵请为明公以作家譬之今有人使奴执耕稼婢典炊㸑鸡主司晨犬主吠盗牛负重载马涉逺路私业无旷所求皆足雍容髙枕饮食而已忽一旦尽欲以身亲其役不复付任劳其体力为此碎务形疲神困终无一成岂其智之不如奴婢鸡狗哉失为家主之法也李子曰非狗则不得兔兔化而狗则不为兔人君而好为人官有似于此其臣蔽之人时禁之君自蔽则莫之敢禁夫自为人官自蔽之精者也今以衆地者公作则迟有所匿其力也分地则速无所匿迟也主亦有地臣主同地则臣有所匿其邪矣主无所避其累矣人主之车所以乗物也察乗物之理则四极可有不知乗物而自怙恃夺其智能多其教诏而好自以若此则百官恫扰祓篲贱物也日用扫除故不藏于箧人君好治人臣之职与祓篲何异今使人君视如离娄聪如师旷御如王良射如夷羿书如史籀计如𨽻首走追驷马力折门键有此六者可谓善于有司之职矣何益于治乎王上不为冢宰之任则伊吕静而司尹矣冢宰不为百官之所执则百官静而御事矣百官不为万民之所务则万民静而安其业矣戒侈蜉蝣刺奢也昭公国小而廹无法以自守好奢而任小人将无所依焉甫田齐景公急于图霸大夫讽之人治田无得田此大田若大田过度力不充给田必芜秽维有莠草骄骄然以喻公无霸德思念逺人若思彼远人德不致物人必不至维劳其心忉忉然齐庆封来聘其车美孟孙谓叔孙曰庆季之车不亦美乎叔孙曰豹闻之服美不称必以恶终美车何为夫兽三为羣人三为衆女三为粲王田不取羣公行下衆王御不参一族梁王魏婴觞诸侯于范台酒酣请鲁君举觞鲁君兴避席择言曰昔者帝女令仪狄作酒而美进之禹禹饮而甘之遂疏仪狄絶㫖酒曰后世必有以酒亡其国者齐桓公夜半不嗛易牙乃煎熬燔炙和调五味而进之桓公食之而饱至旦不觉曰后世必有以味亡其国者晋文公得南之威三日不听朝遂推南之威而逺之曰后世必有以色亡其国者楚王登强台而望崩山左江而右湖以临彷徨其乐忘死遂盟强台而弗登曰后世必有以髙台陂池亡其国者今主君之尊仪狄之酒也主君之味易牙之调也左白台而右闾须南威之美也前夹林而后兰台强台之乐也有一于此足以亡其国今主君兼此四者可无戒与过任之事父不得于子无己之求君不得于臣东海之外荒海中有山焦炎而峙髙深莫测盖禀至阳之为质也海水激浪投其上噏然而尽计其昼夜噏摄无极若熬鼎受其洒汗耳晏子称夫人生厚而用利于是乎正德以幅之谓之幅利言人情须节以正其德亦由布帛须幅以成其度焉夫饥而思食寒而欲衣生之所资也遇其贫则粳粮緼袍快然自足矣然富有天下者其欲弥广虽方丈黼黻犹曰不足必求河海之珍以充耳目之玩则神劳于上民疲于下矣夫万物之非能自止也上之所为民之凖的也今以不止之性而殉凖的于上是弥而开之使其侈竞也古之帝王不为靡丽之服不贵难得之货所以去华竞以嘿止喧也且饥者不待美馔而后饱寒者不俟狐貉而后温为味者口之竒文绣者身之饰也崇台霄峙秀阙云亭千榭连隅万阁接屏晃如晨曦昭若列星𤣥栋镂榥若腾虹之扬眉飞檐舒咢似翔鹏之矫翼昔周王骥迹实穷四溟汉帝鸾轸夙徧五岳隅奥有灶齐侯蔑寒犬马有秩管燕轻饥苞池江海笼苑嵩岱主上无积而宫室美氓家无积而衣服修乗车者饰观望步行者杂文采本资少而末用多者侈国之俗也山林虽广草木虽美禁发必有时国虽充盈金玉虽多宫室必有度江海虽广池泽虽博鱼鼈虽多网罟必有正台榭相望者亡国之庑也驰车充国者追宼之马也羽劒珠饰者斩生之斧也文绣纂组者燔功之窑也明王知其然故远而不近也夫明王不美宫室非喜小也不听钟鼓非恶乐也为其伤于本事而妨于教也工事竞于刻镂女事繁于文章国之贫也寸之管无当天下不能足之以粟今齐国丈夫畊女子织夜以接日不足以奉上而君侧皆雕文刻镂之观此无当之管也而君终不知五尺童子操寸之烟天下不能足以薪今君之左右皆操烟之徒而君终不知大道甚夷而民好径朝甚除田甚芜仓甚虚服文采带利劒厌饮食资财有余是谓盗夸非道哉卫小国也处于齐晋之间犹贫家之处于富家之间也贫家而学富家之衣食多用则速亡必矣国富则淫淫则有蝨有蝨则弱狱讼繁仓廪虚而有以淫侈为俗则国之伤也若以利劒刺之简王谓左右车席泰美夫冠虽贱头必戴之履虽贵足必履之今车席如此大美吾将何屩以履之夫美下而耗上妨义之本也其王之与乐也若氷之于炎日反以自兵此生乎不知乐之情而以侈为务故也治国者当爱民财不为奢泰治身者当爱精气不放逸然后以六合为家崤函为宫贫民糟糠不接于口而虎狼熊罴厌刍豢百姓短褐不完而宫室衣锦人主急兹无用之功百姓黎民顦顇于天下是故使天下不安其性川源不能实漏巵山海不能澹溪壑智襄子为室美士茁夕焉智伯曰室美矣对曰美则美矣抑臣亦有惧也智伯曰何惧对曰臣以秉笔事君记有之曰髙山浚源不生草木松栢之地其土不肥今土木胜人臣惧其不安人也室成三年而智氏亡晋平公为驰逐之车龙旌衆色挂之以犀象错之以羽芝车成题金千镒立之于殿下令羣臣得观焉田差三过而不一顾平公作色大怒问曰差尔三过而不一顾何为也田差对曰臣闻説天下者以天下説诸侯者以国説大夫者以官説士者以事説农夫者以食説妇姑者以织桀以奢亡纣以淫败是以不敢顾也夫山林不能给野火江海不能实漏巵皆所宜禁也犹大厦既燔而运水于沧海洪潦凌室而造船于长洲矣夫巍巍之称不可骄吝搆而东岳之封未易以恣欲修也目力疲于绮粲而不以览庶事之得失耳聪尽于淫音而不以证献言之邪正干以检扞于井泄取有时必以肆奢为贤则是黄帝合宫有虞总期固不如夏癸之瑶台殷辛之琼室也汤武谁革而用师哉厚味腊毒丰屋生灾昔周穆王欲肆其心周行天下将皆必有车辙马迹焉庆封奔献车于季武子美泽可以鑑展庄叔见之曰车甚泽人必瘁宜其亡也秦皇兼天下都咸阳渭水贯都以象天汉横桥南渡以法牵牛昔者桀纣纵欲长乐以苦百姓珍怪远味必南海之荤北海之盐西海之菁东海之鲸此其祸天下亦厚矣有肉如丘有酒如渊有殽如林有货如山人之言君天下者瑶台九累而尧白屋黼衣九种而尧大布官中三市而尧鹑居粝饭菜粥麒麟青龙而尧素车𤣥驹二世修骊山陵採玉者倾山採珠者蔽海秦皇汉祖楚羽吴䇿并势横海外雄架天维寸气不续则为一丘之壤戒满上九亢龙有悔亢龙有悔盈不可久也亢龙有悔穷之灾也亢龙有悔与时偕极以阳之质处鼎之中有实者也有实之物不可复加益之则溢反伤其实凡人各有志意但不得自满故六韬云器满则倾志满则覆亡下阳不惧而又有功是天夺之鑑而益其疾也譬如火焉火中寒暑乃退此其极也能无退乎如川之满不可游也食充其腹谓之饱酒卒其量谓之醉醉饱者是酒食餍足过度之名也穆王用民之力不知餍足故令去其醉饱过盈之心时吴彊而无道败齐临淄乗胜大㑹中国齐晋前驱鲁卫骖乗滕薛侠毂而趋孔子观鲁桓公之庙有欹器焉问于守庙者曰此谓何器对曰此盖为宥坐之器孔子曰吾闻宥坐之器虚则欹中则正满则覆明君以为至诫故常置之于坐侧顾谓弟子曰试注水焉乃注之水中则正满则覆夫子喟然叹曰呜唿夫物恶有满而不覆者哉能消者息必専者政夫穷髙则危大满则溢月盈则缺日中则移凡此四者自然之数也日不常中月盈有亏履道者固仗埶者危月满如规后夜则亏槿荣于枝望暮而萎夫居髙而必危每处满而防溢太强必折太张必缺圣人着之简筴传以告后进曰奋盛苓落也盛而不落者未之有也故有道者不平其称不满其量满盛之国不可以仕任满盛之家不可以嫁子骄倨傲暴之人不可与交釜鼓满则人概之人满则天概之故先王不满也甚矣百姓之恶人之有余忌也是以长者断之短者续之满者洫之虚者实之持而盈之不如其已揣而鋭之不可长保跂者不立跨者不行自见者不明自是者不彰自伐者无功自矜者不长山峭者崩泽满者溢赵襄子攻翟胜老人中人使使者来谒之襄子方食抟饭有忧色左右曰一朝而两城下此人之所以喜也今君有忧色何襄子曰江河之大也不过三日飘风暴雨日中不须㬰今赵氏之德行无所于积一朝而两城下亡其及我乎孔子闻之曰赵氏其昌乎夫忧所以为昌也而喜所以为亡也胜非其难者也持之其难者也贤主以此持胜故其福及后世冬与夏不能两刑草与稼不能两成新谷熟而陈谷亏凡有角者无上齿果实繁者木必痺用智褊者无遂功天之数也故天子不处全不处极不处盈全则必缺极则必反盈则必亏先王知物之不可两大故择务当而处之诗曰将欲毁之必重累之将欲踣之必髙举之其此之谓乎累矣而不毁举矣而不踣其唯有道者乎天当有阴阳施张昼夜更用不可但欲清明无已时将恐分裂不为天地当有髙下刚柔气节五行不可但欲安静无已时将恐发泄不为地神当有王相囚死休废不可但欲灵无已时将恐虚歇不为神谷当有盈缩虚实不可但欲盈满无已时将恐枯竭不为谷万物当随时生死不可但欲生无已时将恐灭亡不为物侯王当屈己以下人汲汲求贤不可但欲髙于人将恐颠蹶失其位也后稷广利天下犹不自矜禹无废功无废财自视犹觖如也满如䧟实如虚尽之者也夫物未尝有张而不弛成而不毁者也唯圣人能盛而不衰盈而不亏阳之行始于北方之中而止于南方之中阴之行始于南方之中而止于北方之中阴阳之道不同至于盛而皆止于中衣成则缺袵宫成则缺隅屋成则加错示不成者天道然也圣人不敢当盛升舆而遇三人则下二人则轼调其盈虚故能长久也大人失宜盈满复亏成长之木盛者灭衰或问持满曰㧖欹次五日正中月正隆君子自晦不入穷测曰日中月隆明恐挫也上九极廓于髙庸三岁无童测曰极廓髙庸终无所臣也道㒺降而不杀物无盛而不衰日中则昃月满则㣲崇犹尘积替若骇机登泰山见天下之大不察细者视逺故也处髙位知人主之贵不䘏卑贱者意满故也于髙思危在满戒溢可以永年天之大律通𤣥经曰古者三皇有诫之器名曰侑巵其虚则正其盈则覆譬如瓶满天降雨时而不受一滴如大海水不可量不可度不可见邉际大智若此犹复受泉流如牛迹中水自谓以满足宁可方之于大海譬以瓶盛满水置露地天雨瓶中一渧不受渧亦不得入所以者何其瓶已满故譬如月初生人皆为作礼月成满无有为作礼者犹如有瓶水满其中正安着地若人持水来泻瓶中彼瓶如是复受水不答曰不也所以者何彼瓶水满正安着地是故不受如人得如意宝则心生自髙轻贱他人是为衰因縁水运钟卑人道恶矜虚怀山上有泽咸君子以虚受人木以髙其枝叶之故故人不得就而止息也昔者禹见耕者五耦而武过十室之邑则下为秉德之士存焉简子曰与吾得革车千乗不如闻行人烛过之一言也贤主知其若此也故日慎一日以终其世譬之若登山登山者处已髙矣左右视尚巍巍焉山在其上贤者之所与处有似于此身已贤矣行已髙矣左右视尚尽贤于己故周公旦曰吾不如者吾不与处累我者也与我齐者吾不与处无益我者也惟贤者必与贤于己者处贤者之可得与处也礼之也毂中有孔故衆辐共凑之治身者当除情去欲使五藏空虚神乃归之也治国者寡能总衆弱能使强下者万物归之虚者天下遗之匿病者不得良医羞问者圣人去之以为逺功而近有灾鸟鷇之卵不毁而后鳯凰集诽谤之罪不诛而后良言进次八廓其外虚其内利鼓钲测曰廓外虚内乃能有闻也昔者武王罢朝而结丝絶左右顾无可使结之者俯而自申之故能成王道桓公坐友三人谏臣五人日举过者三十人故能成伯业周公一食而三吐哺一沐而三握髪所执䞇而见于穷闾隘巷者七十余人故能存周室彼二圣一贤者皆伯王之君也而下人如此其所与游者皆过己者也是以日益而不自知也今以子年之少而位之卑所与游者皆为服役子之不益亦以明矣夫酒食人之所爱者也而人相见莫不进焉不吝于所爱者以彼之嗜之也使嗜者甚于酒食人岂爱之故忠言之不出以未有嗜之者也文子问曰王者得其百欢心为之奈何老子曰若江海即是也淡乎无味用之不既先小而后大天地虽广以无为心圣王虽大以虚为主江海善下为百川之所共凑圣道虚容为衆生之所归往山之髙海之广夫何故以其有容焉譬如大海能受诸河及云雨等何以故以大海是无量器故犹如有瓶中空无水正安着地若人持水来泻瓶中彼瓶如是当受水不答曰受也所以者何彼空无水正安着地是故必受大海吞受百川万流江恒之水无不受之终日终夜无有盈溢减尽之名喻林巻六十五喻林卷六十六钦定四库全书喻林巻六十六明徐元太撰君道门用贤兔罝文王闻大颠闳夭散宜生皆贤人而举之国史咏其事而美之错石也可以琢玉举贤用滞则可以治国泌水之流洋洋然饥者见之可饮以乐饥以喻人君悫愿任用贤臣则政教成亦犹是也取妻如之何非媒则不得以兴治国如之何非礼则不安媒氏能用礼故使媒则得妻以喻周公能用礼故任周公则国治君子问人之寒则衣之问人之饥则食之称人之善则爵之君如财之曰于此有功匠焉有利器焉有措扶焉以时令其藏必周宻发如用之三辰不轨擢士为相蛮夷不恭拔卒为将贤德不用厥异常阴夫贤者化之本云者雨之具也得贤而不用犹久阴而不雨也若必待太公而后用是千载无太公必待夷吾而后任是百世无夷吾所以然者士必从㣲而至着功必积小以至大岂有未任而已成不用而先达也骥举之在伯乐其功在造父夫怀宝而无语故有粟不食无益于饥覩贤不用无益于削食其食者不毁其器荫其树者不折其枝有士不用何书其言为一身三手无益于辅两足芙节不能克敏三妪治民不胜其任两马争车败坏家室乗骏马一日可致千里以言任贤智则可成于治也虬螭神兽宜于驾乗以喻贤人清白宜可信任也言纎阿不执辔而御则马不为尽其力君不任贤者贤者亦不尽其节贤者之为物也非若美嫔丽妾之可观于目也非若端冕带裳之可加于身也非若嘉肴庶羞之可实于口也将以言䇿䇿不用虽多亦奚以为若欲备百僚之名而不问道徳之实则莫若铸金为人而列于朝也且无食禄之费也然彼亦知有马必待乗之而后致逺有医必待行之而后愈疾至于有贤则不知必时用之而后兴治者何哉治天下若委裘用贤委裘之实桓公听管仲而赵襄子信王登此之谓委裘然歴危乗险匪杖不行年耆力竭匪杖不彊有杖不任颠跌谁怨有士不用害何足言苍鹰厉爪翼耻与鷰雀游成败在纵者无令鸷鸟忧辨才智无所运其筹勇无所奋其气则勇怯一也才无所骋其能辩无所展其説则顽慧均也是以吴榜越船不能无水而浮青虬赤螭不能无云而飞青骹繁霜絷于笼中何以效其撮东郭于鞲下也白猨𤣥豹藏于灵槛何以知其接垂条于千仞也孱夫与乌获讼力非龙文赤鼎无以明之盖聂政与荆卿争勇非彊秦之威孰能辨之夫良玉未剖与瓦石相类名骥未驰与驽马相离及其剖而莹之驰而试之玉石驽骥然后始分彼贤士之未用也混于凡品竟何以异要任之以事业责之以成务方与彼庸流较然不同勾粤之簳镞以精金鸷隼为之羽以之棓箠则其与藁朴也无择及夫荡宼争冲觌武决胜加之骇弩之上则三百步之外不立敌矣蜚景之劒威夺白日气盛紫蜺以之刲获则其与劂刃也无择及夫凶邪流毒沸渭不靖加之运掌之上则千里之内不留行矣夫材有分而用有当所贵善因时而已耳有智而无为与无智者同道有能而无事与无能者同德金石有声弗叩弗鸣管箫有音弗吹弗声言弧弓虽强弛而不张谁知其力之所至乎以言贤者不在职位亦不知其才德也物实无中核者谓之郁无刀斧之断者谓之朴文吏不学世之教无核也郁朴之人孰与程哉望见骥足不异于衆马之蹄蹑平陆而驰骋千里之迹斯须可见夫龙骥维絷则无以别乎蹇驴赤刀韬锋则曷用异于铅刃藏器者珍于变通随时英逸者贵于吐竒拨乱若乃耀灵翳景于云表则丽天之明不着哮虎韬牙而握爪则抟噬之㨗不扬太阿潜锋而不击则立断之劲不显骥騄踠趾而不驰则追风之迅不形竝默则子贡与喑者同口咸瞑则离朱与蒙瞽不殊矣夫衡量小器犹不可使往往而有异况人士之格而可参差而无检乎两绊而项领则骐騄与蹇驴同矣失林而居槛则猨狖与貛貉等矣韬锋而不击则龙泉与锯刀均矣才逺而任近则英俊与庸𤨏比矣若乃求千里之迹于絷维之骏责匠世之勲于处碎之贤谓之不惑吾不信也淳钩之锋验于犀兕宣慈之良効于明试是以同否则元凯与斗筲无殊竝任则騄骐与驽骀不异琼艘瑶楫无涉川之用金弧玉弦无激矢之能是以介洁而无政事者非拨乱之器儒雅而乏治略者非翼亮之手摩尼不宵朗则无别于碛砾化鲲不凌霄则靡殊于桃虫绵驹吞声则与喑人为羣逸才沈抑则与凡庸为伍故䱇鳅䙝绛虬于渊洿驽蹇黩骏騄于垧野者不识彼物静与之同动与之异夫铨衡不平则轻重错谬斗斛不正则少多混乱绳墨不陈则曲直不分凖格倾侧则滓杂实繁不用干将奚以知其鋭也不引乌号奚以知其劲也劲鋭之质卓然易见犹因人获显况乃志行难覩曷得不因事而后明乎有南威之容乃可以论于淑媛有龙渊之利乃可以议于断割驽鋭不可以一涂验筝琴不可以胶柱调也譬如大道徒以奔趋迟疾定其驽良举足向路物趋一也马伏皁而不用则驽与良而为羣士齐僚而不职则贤与愚而不分考实推行莫过于乡闾校才选能莫善于对䇿路不险则无以知马之良任不重则无以知人之才水试断鹄鴈陆试断牛马所以观良劒也必使玉石薫莸区别靡杂泾渭𤣥黄条流不爽自非割蚌识珠覩石知玉人知用贤之利也不能得贤其何故也夫买马不论足力以白黒为仪必无走马矣买玉不论美恶以大小为仪必无良宝矣举士不论才而以贵势为仪则伊尹管仲不为臣矣白猨𤣥豹藏于棂槛何以知其㨗譬若三千大千世界所有人民悉为畵师各有所习巧能不同所善不等或工畵屋宅不工畵体或便模者不能博採或工于手足巧于耳目或头首不端身形姝好或有不能所习各异或能可人或不可人所知殊别容貌不同王尽召畵师应时皆至王令畵作三界诸形而告之曰各自畵像以持示吾皆合衆师聚于一处各各畵形一师最上悉得其体知人㣲降霜雪以取松栢蘧伯玉曰君子之人达故观其器而知其工之巧观其发而知其人之知澹台子羽有君子之容而行不胜其貌宰我有文雅之辞而智不克其辩孔子曰语云相马以舆相士以居弗可废矣以容取人则失之子羽以辞取人则失之宰予见清知浊见曲知直人君选士各象其德汗明见春申君候问三月而后得见谈卒春申君大説之汗明欲复谈春申君曰仆已知先生先生太息矣汗明蹙焉曰明愿有问君而恐固不审君之圣孰与尧也春申君曰先生过矣臣何足以当尧汗明曰然则君料臣孰与舜春申君曰先生即舜也汗明曰不然臣请为君终言之君之贤实不如尧臣之能不及舜夫以贤舜事圣尧三年而后乃相知也今君一旦而知臣是君圣于尧而臣贤于舜也春申君曰善汗明曰君亦闻骥乎夫骥之齿至矣服盐车而上太行蹄申膝折尾湛肘溃漉汁洒地白汗交流外坂迁延负棘而不能上伯乐遭之下车攀而哭之解纻衣以羃之骥于是俛而喷仰而鸣声达于天若出金石声者何也彼见伯乐之知己也今仆之不肖阨于州部堀穴穷巷沉洿鄙俗之日久矣君独无意湔祓仆使得为君髙鸣屈于梁乎魏文侯与田子方饮酒而称乐文侯曰钟声不比乎左髙田子方笑文侯曰奚笑子方曰臣闻之君明则乐官不明则乐音今君审于声臣恐君之聋于官也王以名使括若胶柱而鼔瑟耳吴越春秋云大夫种为宛令之三戸之里范蠡从人窦蹲而吠之从吏恐文种慙令人引衣而鄣之文种曰无鄣也吾闻犬之所吠者人今吾到此有圣人之气行而求之来至于此且人身而犬吠者谓我是人也乃下车拜蠡不为礼夫观云机之功则知班匠之巧覩太平之业则悟圣人之明先人有言曰知子莫若父知臣莫若君犹之买马者然不论其足力而以色物毛泽而为仪则廐无走马矣犹之售玉者然不论其廉贞温粹而无瑕者而以大小径广为仪则箧无连城矣惟士亦然论士不以其才而以势地为仪则伊尹仲父不立于朝矣玉之所以难辨者谓其有怪石也金之所以难辨者谓其有鍮石也今夫以隼翼而被之鷃视不明者正以为隼明者视之乃鷃也今夫小人多诵经籍方书或学竒技通説而被以青紫章服使愚者听而视之正以为君子明者听而视之乃小人也伯乐不可欺以马而君子不可欺以人此明王之道也茍仁义之类也虽在鸟兽之中若别白黑论人者又必以六戚四隐何谓六戚父母兄弟妻子何谓四隐交友故旧邑里门郭内则用六戚四隐外则用八观六验人之情伪贪鄙美恶无所失矣譬之若逃两污无之而非是此先圣王之所以知人也凡贤人之德有以知之也伯牙鼓琴钟子期听之方鼔琴而志在太山钟子期曰善哉乎鼔琴巍巍乎若太山少选之间而志在流水钟子期又曰善哉乎鼔琴汤汤乎若流水钟子期死伯牙破琴絶絃终身不复鼔琴以为世无足复为鼓琴者非独琴若此也贤者亦然虽有贤者而无礼以接之贤奚由尽忠犹御之不善骥不自千里也所信者目也而目犹不可信所恃者心也而心犹不足恃知人固不易矣未有功而知其圣也是尧之知舜也待其功而后知其舜也是市人之知圣也使尧度舜则可使桀度尧是犹以升量石也今谓狐貍则必不知狐又不知貍非未尝见狐者必未尝见貍也狐貍非异同类也而谓狐貍则不知狐貍是故谓不肖者贤则必不知贤谓贤者不肖则必不知不肖者矣蛇举首尺而修短可知也象见其牙而大小可论也薛烛庸子见若狐甲于劒而利钝识矣㬰儿易牙淄渑之水合者尝一哈水而甘苦知矣故圣人之论贤也见其一行而贤不肖分矣夫物之相类者世主之所乱惑也娻疑肖象者衆人之所眩耀也故狠者类知而非知愚者类仁而非仁戆者类勇而非勇使人之相去也若玉之与石美之与恶则论人易矣夫乱人者芎䓖之与藁本也蛇牀之与麋芜也此皆相似故劒工惑劒之似莫邪者唯欧冶能名其种玉工眩玉之似碧卢者唯倚顿不失其情闇主乱于姦臣小人之疑君子者唯圣人能见微以知明夫百里奚之饭牛伊尹之负鼎太公之鼔刀寗戚之商歌其美有存焉者矣衆人见其位之卑贱事之洿辱而不知其大略以为不肖孟孙猎而得麑使秦西巴持归烹之麑母随之而嗁秦西巴弗忍纵而予之孟孙归求麑安在秦西巴对曰其母随而嗁臣诚弗忍窃纵而予之孟孙怒逐秦西巴居一年取以为子傅左右曰秦西巴有罪于君今以为子傅何也孟孙曰夫一麋而不忍又何况于人乎此谓有罪而益信者也秦穆公观盐见百里奚牛肥曰任重道逺以险而牛何以肥也对曰臣饮食以时使之不以暴有险先后之以身是以肥也穆公知其君子也士之接也非必与之临财分货乃知其廉也非必与之犯难涉危乃知其勇也举事决断是以知其勇也取与有让是以知其廉也故见虎之尾而知其大于貍也见象之牙而知其大于牛也一节见则百节知也由此观之以所见可以占未发覩小节四足知大体矣宓子贱为单父宰过于阳昼曰子亦有以送仆乎阳昼曰吾少也贱不知治民之术有钓道二焉请以送子子贱曰钓道奈何阳昼曰夫扱纶错饵迎而吸之者阳鱎也其为鱼薄而不美若存若亾若食若不食者鲒也其为鱼也薄而厚味宓子贱曰善于是未至单父冠葢迎之者交接于道子贱曰车驱之夫阳昼之所谓阳鱎者至矣于是至单父请其耆老尊贤者而与之共治单父夫牛鸣而马不应非不闻牛声也异类故也此人必有与人异者矣或问人曰难知也曰焉难曰太山之与螘垤江河之与行潦非难也大圣之与大佞难也言材木委积非鲁班则不能别其好丑国民衆多非明君则不知我之有能也君察之审明若视俎上之脯指掌中之理数局上之棊摘辕中之马鱼鼈匿渊捕渔者知其源禽兽藏山畋猎者见其脉佞人异行于世世不能见庸庸之主无髙材之人也是故知人者以目正耳不知人者以耳败目姜太公当此时贫且贱矣年又老矣非有贵显之举也其言诚当乎贤君之心其术诚合乎致平之道文王之识也灼然若披云而见日霍然若开雾而观天斯岂假之于衆人哉瞻山识璞临川知珠士于难分之中而无取舎之恨者使臧否区分抑扬咸允以英逸而遭大明桑阴未移而金兰之协已固矣以长才而遇深识则不待厯试而相知之情已审矣飘乎犹起鸿之乗劲风翩乎若腾鳞之蹑惊云也聪者贵于理遗音于千载之外而得兴亡之迹明者珍于鉴逸羣于寒瘁之中而抽匡世之器若夫聆繁㑹之响而顾问于庸工非延州之清听也枉英远之才而谘之于常人非独见之竒识也故与不赏物者而论用凌侪之器是使瞽者指五色也与妬胜己者而谋举疾恶之贤是与狐议治裘也华章藻蔚非蒙瞍所玩英逸之才非浅短所识夫瞻视不能接物则衮龙与素褐同价矣聪鉴不足相涉则俊民与庸夫一槩矣九方諲之相马也虽未追风逐电絶尘掣影而迅足之势固已见矣薛烛之赏剑虽未陆斩𤣥犀水截蛟龙而鋭刃之资亦已露矣龙之潜也庆云未附则与鱼鼈为隣骥之伏也孙阳未赏必与驽骀同枥士之翳也知己未顾亦与佣流杂处自非神机洞明莫能分也公输之刻鳯也冠距未成翠羽未树人见其身者谓之鵄见其首者名曰鸅皆訾其丑而笑其拙及鳯之成翠冠云耸朱距电揺锦身霞散绮翮焱发翙然一翥翻翔云栋三日而不集然后赞其竒而称其巧尧遭洪水浩浩滔天荡荡怀山下民昏垫禹为匹夫未有功名尧深知之使治水焉乃凿龙门斩荆山导熊耳通鸟鼠栉奔风沐骤雨面目黧䵟手足胼胝冠絓不暇取经门不及过使百川东注于海西被于流沙生人免为鱼鼈之患于是衆人咸歌咏始知其贤故见其朴而知其巧者是三尔之知公输也鳯成知其巧者是衆人之知公输也未有功而知其贤者是尧之知禹也有功而知其贤者是衆人之知禹也故知人之难未易遇也卞和潜幽㝠谁能证竒璞冀愿神龙来扬光以见烛伯乐相马取之于瘦圣人相士取之于疎伊尹薪于有莘孰知非夏之野人吕尚钓于渭濵孰知非殷之渔者遇汤武文王然后知其非也则吾闻音而识其曲食㫖而知其甘魏安釐王问子从曰马回梗梗亮直有大丈夫之节吾欲以为相可乎答曰直亮之节臣未明也王曰何故答曰长目而豕视者必体方而心圆每以其法相人千百不失一臣见回非不伟其体干也然甚疑其目王卒用之三月果以謟言得罪譬如有人以手穿珠忽遇无上真摩尼宝心大欢喜当知是人必已曾见得人六五鼎黄耳金铉利贞手足具乃成人有良臣乃成圣鳯凰于飞翙翙其羽亦集爰止霭霭王多吉士维君子使媚于天子鳯凰于飞翙翙其羽亦傅于天霭霭王多吉人维君子命媚于庶人鳯凰鸣矣于彼髙冈梧桐生矣于彼朝阳菶菶萋萋雝雝喈喈风雨齐桓得管仲以为相齐人喜之而作是诗南山有台乐得贤也得贤则能为邦家立太平之基矣棫朴文王能官人也南山所以得髙峻者以南山之上有台北山之上有莱以有草木而自覆盖故能成其髙大以喻人君所以能令天下太平以人君所任之官有德所治之职有能以有贤臣各治其事故能致太平言山以草木髙大君以贤臣尊显人道敏政地道敏树夫政也者蒲卢也所谓故国者非谓有乔木之谓也有世臣之谓也陛下功德陈五帝之上在三王之右非若此而已诚得天下贤士公卿在位咸得其人矣譬若以周召为丞相孔为御史大夫太公为将军毕公髙拾遗于后弁严子为卫尉臯陶为大理后稷为司农伊尹为少府子赣使外国颜闵为博士子夏为太常益为右扶风季路为执金吾契为鸿胪龙逢为宗正伯夷为京兆管仲为冯翊鲁般为将作仲山甫为光禄申伯为太仆延陵季子为水衡百里奚为典属国栁下惠为大长秋史鱼为司直蘧伯玉为太傅孔父为詹事孙叔敖为诸侯相子产为郡守王庆忌为期门夏育为鼎官羿为旄头宋万为式道候股肱萧曹社稷是经爪牙信布腹心良平龚行天罚赫赫明明刳舟剡楫将欲济江海也聘贤选佐将以安天下也昔唐尧在上羣龙为用文武创德周召作辅是以能建天地之功増日月之耀者也秦欲伐楚使使者往观楚之宝器楚王闻之召昭奚恤问焉对曰此欲观吾国之得失而图之宝器在于贤臣遂使恤应之称曰客观楚国之宝器所宝者贤臣也理百姓实仓廪使人各得其所子西在此奉珪璋使诸侯解忿悁之难交两国之懽使无兵革之忧太宰子方在此守封疆谨境界不侵邻国邻亦不侵叶公子髙在此理师旅正兵戎以当强敌提枹鼓以动百万之衆使皆赴汤火蹈白刅出万死不顾司马子反在此若怀霸王之余义猎理乱之遗风昭奚恤在此惟大国所观秦使者瞿然无以对甫欲凿石索玉剖蚌求珠今乃隋和炳然有如皎日唐虞之朝无谬举之才造父之门无驽蹇之足斯玉铉之妙味经世之徽猷也皎皎瑚器来光玉绳恢燿和肆必在兼城之宝翼亮崇本宜纡髙世之逸是以渭濵佐周圣德广运商洛匡汉英业乃昌明王圣主得麒麟鳯凰为瑞是圣德所感非力能致之瑞物虽来不堪使用如李德林来受驱䇿亦陛下圣德感致有大才用无所不堪胜于骐驎鳯凰逺矣功倾魏后非待照车之珍德柔秦客岂徒祕璧之贵隆陂所渐成败之由何尝不兴资得财替因失士文王将田史编卜曰田于渭阳将大得焉非龙非彲非虎非罴天道汝师以之佐昌施及三王明主之治天下也必用圣人而后天下治妇人之求夫家也必用媒而后家事成故治天下而不用圣人则天下乖乱而民不亲也求夫家而不用媒则身丑耻而人不信也羿蠭门者善服射者也王良造父者善服驭者也聪明君子者善服人者也故人主欲得善射射逺中㣲则莫若羿蠭门矣欲得善驭及速致逺则莫若王良造父矣欲调一天下制秦楚则莫若聪明君子矣絶江者託于船致逺者託于骥霸王者託于贤伊尹吕尚管夷吾百里奚此霸王者之船骥也释父兄与子弟非疏之也任庖人钓者与仇人仆虏非阿之也持社稷立功名之道不得不然也犹大匠之为宫室也量小大而知材木矣訾功大而知人数矣故小臣吕尚听而天下知殷周之王也管夷吾百里奚听而天下知齐秦之霸也岂特骥逺哉非其人而欲有功譬之若夏至之日而欲夜之长也射鱼指天而欲发之当也舜禹犹若困而况俗主乎今夫塞者勇力时日卜筮祷祠无事焉善者必胜主功名亦然要在得贤贤者善人以人中人以事不肖者以财得十良马不若得一伯乐得十良劒不若得一欧冶得地千里不若得一圣人舜得臯陶而舜受之汤得伊尹而有夏民文王得吕望而服殷商夫得圣人岂有里数哉三代之法不亾而世不治者无三代之智也六律具存而莫能听者无师旷之耳也故法虽在必待圣而后治律虽具必待耳而后听故国之所以存者非以有法也以有贤人也其所亾者非以无法也以无贤人也守不待渠堑而固攻不待冲降而拔得贤之与失贤也故臧武仲以其智存鲁而天下莫能亾也蘧伯玉以其仁宁卫而天下莫能危也举天下之髙以为三公一国之髙以为九卿一县之髙以为二十七大夫一乡之髙以为八十一元士故知过万人者谓之英千人者谓之俊百人者谓之豪十人者谓之杰智如泉源行可以为表仪者人师也智可以砥行可以为辅弼者人友也据法守职而不敢为非者人吏也当前决意一唿再诺者人𨽻也故上主以师为佐中主以友为佐下主以吏为佐危亾之主以𨽻为佐语曰渊广者其鱼大主明者其臣愚水广则鱼大君明则臣忠昔有桓公故有管仲今桓公在此则车下之臣尽管仲也鳯凰在左麒麟处右仁圣相遇伊吕集聚栢桂栋梁相辅为强窻牖戸房通利明光贤智辅圣仁施大行阿衡服箱太乙载行千里骍驹为王服车嘉其骊荣君子有成和气所生物皆不朽圣贤居位国无凶咎次二金榦玉桢廓于城测曰金榦玉桢蕃辅正也次六黄心鸿翼翕于天测曰黄心鸿翼利得辅也次四将飞得羽利以登于天测曰将飞得羽其辅彊也夫人治国固治身之象疾者身之病乱者国之病也身之病待医而愈国之乱待贤而治治身有黄帝之术治世有孔子之经然病不愈而乱不治者非鍼石之法误而五经之言诬也乃因之者非其人茍非其人则规不圆而矩不方绳不直而凖不平钻燧不得火鼓石不下金金马不可以追速土舟不可以涉水也华霍所以能崇极天之峻者由乎其下之厚也唐虞所以能臻巍巍之功者实頼股肱之良也虽有孙阳之手而无骐骥之足则不得致千里矣虽有稽古之才而无宣力之佐则莫縁凝庶绩矣千羊不能扞独虎万雀不能抵一鹰庭燎攒举不及羲和之末景百鼓竝伐未及震霆之余声是以庸夫盈朝不能使彛伦攸叙英俊孤任足以令庶事根长鉴之正者犹为不迷况得贤者与为治乎钧天广乐必有竒丽之观帝室皇居必畜非常之宝乃鸣鸾在衡奔骥服辂良平鳯栖信布虎据乗骐骥之浏浏兮驭安用夫强䇿买马不论足力而以黒白为仪必无走马矣买玉不论美恶必无良宝矣举士不论贤良则无士矣枯岸之珠既抡润山之玉已荐夫忠謇朝之杷朳正人国之扫篲也秉杷执篲除凶扫秽国之福主之利也人主得地百里则喜四境皆贺得士则不喜不知相贺而通乎轻重夫清忠之士乃千人之表万人之英得其人则事易于反手不得其人则难于拔筋王公大人则嘉得良师明辅品庶凡民则乐仁贤哲士皆国之柱栋而人之羽翼孙绰子曰髙祖御龙光武御虎龙韩彭之类是也虎耿邓之类是也文王遇太公于渭濵皤然皓首持竿垂钓文王得之灼若祛云而见日霍若开雾而观山若使明君用公山于前擢正礼于后所谓御二龙于长途骋骐骥于千里喻林巻六十六喻林卷六十七钦定四库全书喻林巻六十七明徐元太撰君道门任人臣作朕股肱耳目人惟求旧器非求旧惟新股肱惟人良臣惟圣今命尔予翼作股肱心膂法人惟重老重老惟寳譬若衆畋常扶予险乃而予于济终其永懐又窘隂雨其车既载乃弃尔辅载输尔载将伯助予他山逺国之石取而得之可以为错物之用兴异国沈滞之贤任而官之可以为理国之政国家得贤匡辅以成治犹寳玉得石错琢以成器商人留辅顾仆之故终用踰度陷絶之险汝商人何得曾不以是辅仆为意乎喻王用贤礼相之故终用是得济免祸害之难汝何得曾不以是贤相为意乎言此商人载大车当无弃尔之车辅益于尔之轮辐以喻王之治天下当无弃尔之贤佐益于尔之国事也商人既不弃辅又数顾念尔将车之仆汝能若是则辅益车辐仆能勤御则得不隳败尔之车载以喻王既不弃贤又善礼遇尔执政之相王能如此用贤益于国家相能干职则得不倾覆尔之王业今有璞玉于此虽万镒必使玉人彫琢之至于治国家则曰姑舍女所学而从我则何以异于教玉人彫琢玉哉教人治玉不得其道则玉不得美好教人治国不以其道则何由能治乎御四马者执六辔御天下者正六官山月升腾圣人以命相统治有非常之功必待非常之人故马或奔踶而致千里士或有负俗之累而立功名夫泛驾之马跅弛之士亦在御之而已传曰以贤难得之故因曰事不待贤以食难得之故而曰饱不待食惑之甚者也谓其鹰犬之才爪牙可任昔骐骥之于吴坂可谓困矣及其伯乐相之孙邮御之形体不劳而坐取千里葢伯乐善御马明君善御臣伯乐驰千里明君致太平诚任贤使能之明效也飞龙御天故资云雨之势帝王兴运必俟股肱之力夫嵩岱配极则干道增辉藩岳作屏则帝王成务圣不独明而治鼎不单足而立是以荧火之光犹增日月之曜惟时三事若三阶之在天惟兹四辅若四时之成岁凡厥在位譬诸股肱若济巨川义同舟檝天道不言功成四序圣皇垂拱任在百司寡人之有仲父也犹飞鸿之有羽翼也若济大水有舟楫也夫管仲民之父母也将欲治其子不可弃其父母与骥逐走即人不胜骥託于车上即骥不胜人故善用道者乗人之资以立功以其所能託其所不能也与马逐走筋絶不能及也上车摄辔马服衡下伯乐相之王良御之明主乗之无御相之劳而致千里善乗人之资也先王置士也举贤用能无阿于世仁人居左忠臣居前义臣居右圣人居后左法仁则春生殖前法忠则夏功立右法义则秋成熟后法圣则冬闭藏先王用之髙而不坠安而不亡此万物之本天地之门戸道德之益也邓析谓伯丰子曰汝知养养之义乎受人养而不能自养者犬豕之类也养物而物为我用者人之力也使汝之徒食而饱衣而息执政之功也长㓜羣聚而为牢籍庖厨之物奚异犬豕之类乎伯丰子不应伯丰子之从者越次而进曰大夫不闻齐鲁之多机乎有善治土木者有善治金革者有善治声乐者有善治书数者有善治军旅者有善治宗庙者羣才备也而无相位者无能相使者而位之者无知使之者无能而知之与能为之使焉执政者乃吾之所使子奚矜焉古者之置正长也将以治民也譬之若丝缕之有纪而罟之有纲也将以运役天下淫暴而一同其义也夫圣人不自用其聪明思虑而任之天下故明者为之视聪者为之聴智者为之谋若云从龙风从虎霈然而莫之御一曰长目二曰飞耳三曰树明立天子以为天下非立天下以为天子也立国君以为国非立国以为君也立官长以为官非立官以为官长也便嬖左右者人主之所以窥逺收衆之门戸牖向也不可不早具也人主不可以独也卿相辅佐人主之基杖也不可不早具也天下国有俊士世有贤人迷者不问路溺者不问遂亡人好独人主者以官人为能者也匹夫者以自能为能者也人主得使人为之匹夫则无所移之百亩一守事业穷无所移之也今以一人兼聴天下日有余而治不足者使人为之也大有天下小有一国必自为之然后可则劳苦耗悴莫甚焉如是则虽臧获不肯与天子易势业揺木者一一摄其叶则劳而不徧左右拊其本而叶徧揺矣临渊而揺木鸟惊而髙鱼恐而下善张网者引其纲若一一摄万目而后得则是劳而难引其纲而鱼已囊矣故吏者民之本纲者也故圣人治吏不治民欲成方圆而随于规矩则万事之功形矣而万物莫不有规矩议言之士计㑹规矩也圣人尽随于万物之规矩故曰不敢为天下先立官者以全生也今世之惑主多官而反以害生则失所为立之矣譬之若修兵者以备冦也今修兵而反以自攻则亦失所为修之矣今五音之无不应也其分审也宫征商羽角各处其处音皆调均不可以相违此所以不受也贤主之立官有似于此百官各处其职治其事以待主主无不安矣凡为善难任善易奚以知之人与骥俱走则人不胜骥矣居于车上而任骥则骥不胜人矣人主好治人官之事则是与骥俱走也必多所不及矣夫人主亦有居车无去车则衆善皆尽力竭能矣祓篲日用而不藏于箧故用则衰动则暗作则倦衰暗倦三者非君道也大桡作甲子黔如作虏首容成作厯羲和作占日尚仪作占月后益作占岁胡曹作衣夷羿作弓祝融作市仪狄作酒髙元作室虞姁作舟伯益作井赤翼作臼乗雅作驾寒衰作御王氷作服牛史皇作图巫彭作毉巫咸作筮此二十官者圣人之所以治天下也圣王不能二十官之事然而使二十官尽其巧毕其能圣王在上故也圣王之所不能也所以能之也所不知也所以知之也养其神修其德而化矣岂必劳形愁弊耳目哉是故圣王之德融乎若月之始出极烛六合而无所穷屈昭乎若日之光变化万物而无所不行神合乎太一生无所屈而意不可障精通乎鬼神深㣲𤣥妙而莫见其形赵襄子之时以任登为中牟令上计言于襄子曰中牟有士曰胆胥已请见之襄子见而以为中大夫相国曰意者君耳而未之目耶为中大夫若此其易也非晋国之故襄子曰吾举登也已耳而目之矣登所举吾又耳而目之是耳目人终无已也遂不复问而以为中大夫襄子何为任人则贤者毕力人主之患必在任人而不能用之用之而与不知者议之也夫马者伯乐相之造父御之贤主乗之一日千里无御相之劳而有其功则知所乗矣今召客者酒酣歌舞鼓瑟吹竽明日不拜乐己者而拜主人主人使之也先王之立功名有似于此使衆能与衆贤功名大立于世不予佐之者而予其主使之也譬之若为宫室必任巧匠奚故曰匠不巧则宫室不善夫国重务也其不善也岂特宫室哉巧匠为宫室为圆必以规为方必以矩为平直必以凖绳功己就不知规矩绳墨而赏匠巧匠之宫室已成不知巧匠而皆曰善此某君某王之宫室也此不可不察也枣棘之有裘狐之有也食棘之枣衣狐之皮先王固用非其有而已有之夫据除而窥井底虽达视犹不能见其睛借明于鑑以照之则寸分可得而察也是故明王之耳目不劳精神不竭物至而观其象事来而应其化目所见不过十里而欲遍照海内之民哀乐弗能给也无天下之委财而欲遍赡万民利不能足也昔尧之佐九人舜之佐七人武王之佐五人尧舜武王于九七五者不能一事焉然而垂拱受成功焉善乗人之贤也故人与骥逐走则不胜骥託于车上则骥不能胜匹夫百畮一守不遑启处无所移之也以一人兼听天下日有余而治不足使人为之也处尊位者如尸守官者如祝宰尸虽能剥狗烧彘弗为也弗能无亏俎豆之列次黍稷之先后虽知弗教也弗能无害也不能祝者不可以为祝无害于为尸不能御者不可以为仆无害于为佐故位愈尊而身愈佚身愈大而事愈少譬如张琴小絃虽急大絃必缓凡用人之道若以燧取火疏之则不得数之则弗中正在疏数之间夫载重而马羸杂造父不能以致逺车轻马良虽中工可使追速是故圣人举事也岂能拂道里之数诡自然之性以曲为直以屈为伸哉未尝不因其资而用之也治身者以积精为寳治国者以积贤为道身以心为本国以君为主精积于其本则血气相承受贤积于其主则上下相制使使血气相承受则形体无所苦上下相制使则百官各得其所形体无所背然后身可得而安也百官各得其所然后国可得而守也蓝有青而丝假之青于蓝地有黄而丝假之黄于地蓝青地黄犹可假也仁义之事不可假乎哉东海之鱼名曰鲽比目而行不相得不能达北方有兽名曰娄更食而更视不相得不能饱南方有鸟名曰鹣比翼而飞不相得不能举西方有兽名曰蹷前足鼠后足兎得甘草必衔以遗蛩蛩距虚其性非能蛩蛩距虚将为假之故也夫鸟兽鱼犹相假而况万乗之主而独不知假此天下英雄俊士与之为伍则岂不病哉故曰以明扶明则昇于天以明扶闇则归其人两瞽相扶不伤墻木不陷井穽则其幸也人主之疾十有二发非有贤医莫能治也何谓十二发痿蹶逆胀满支膈肓烦喘痺风此之曰十二发贤医治之何曰省事轻刑则痿不作无使小民饥寒则蹶不作无令财货上流则逆不作无令仓廪积腐则胀不作无使府库充实则满不作无使羣臣纵恣则支不作无使下情不上通则膈不作上材恤下则肓不作法令奉行则烦不作无使下怨则喘不作无使贤伏匿则痺不作无使百姓歌吟诽谤则风不作夫重臣羣下者人主之心腹支体也心腹支体无疾则人主无疾矣故非有贤医莫能治也人皆有此十二疾而不用贤医则国非其国也先君能以人之长续其短以人之厚补其薄是以辞令穷逺而不逆兵加于有罪而不顿宓子贱治单父弹鸣琴身不下堂而单父治巫马期亦治单父以星出以星入日夜不处以身亲之而单父亦治巫马期问其故于宓子贱宓子贱曰我之谓任人子之谓任力任力者固劳任人者固佚人曰宓子贱则君子矣佚四肢全耳目平心气而百官治任其数而已矣巫马期则不然弊性事情劳烦教诏虽治犹未至也髙楼无柱颠僵不久纣失三仁身死牧野执斧破薪使媒求妇上九崔嵬不崩赖彼崃崥测曰崔嵬不崩羣士橿橿上九与荼有守辞于卢首不殆测曰与荼有守故愈新也次五割其股肱丧其服马测曰割其股肱亡大臣也是故养寿之士先病服药养世之君先乱任贤是以身常安而国永永也君以臣为基然后髙能可崇也马肥然后逺能可致也人君不务此而欲致太平此犹薄趾而望髙墻骥瘠而责逺道其不可得也必矣辅之于人犹杖之扶疾也人有病须杖而行故疾步累趋未若託乗乎逸足寻飞逐走未若假伎乎鹰犬骋逸策迅者虽遗景而不劳因风凌波者虽济危而不倾是以元凯分职而则天之勲就伊吕既任而革命之功成能任贤自辅犹髙峻之山赖崃崥也崔嵬当崩而不崩者以用疆足之故也髙位之君而不危者以有贤辅之臣也鸣者律之所生言者法之所出法律皆衆人所为圣人就用之故无不当而未之尝言未之尝为也工匠之利利斧犹明君之利利贤也匠非斧无以展其巧君非贤臣无与共其治雷当託云犹君之託臣也二世不恤天下人有畔心象独号令而无臣也网之有纲纪犹君之有股肱也纲纪张则网目正股肱良则庶事康周书阴符曰四辅不存若济河无舟矣譬犹芟刈股肱独任胸腹浮舟江海捐弃楫櫂观者为之寒心五行错而致用四时违而成岁是以百官恪居以赴八音之离明君执契以要克谐之㑹輶车运在轮飞骨须六翮通壤引川则溺者安任贤用能则乱者理振鹭虽飞非六翮无以翔四海帝王虽贤非良臣无以济天下良匠度其材而成大厦明主器其士而建功业鸾凤养六翮以凌云帝王乗英雄以济民一目视则不明一耳听则不聪一足少则不行选贤自代上下各得其所天道不言资寒暑而成岁宸居垂拱寄守宰以宣风翼德扶耆舍杖焉资辅相天地匪贤而谁逢蒙虽巧必得良弓贤主虽智亦待英雄尧分四岳是以望秩山川舜命九官是以光华日月凤有翼龙有鳞君不独兴必须良臣舜尝驾五龙以腾唐衢武尝服九駮以驰文涂此上御也汉祖骖三龙而乗云路振长策而驱天下器使采葑采菲无以下体瘖聋跛躃断者侏儒百工各以其器食之墨者使守门劓者使守关宫者使守内刖者使守囿髠者使守积楚昭王使由于城麇复命子西问髙厚焉弗知子西曰不能如辞城不知髙厚小大何知对曰固辞不能子使余也人各有能有不能王遇盗于云中余受其戈其所犹在袒而视之背曰此余所能也脾洩之事余亦弗能也夫圣人之作乐不可以自娱也所以观得失之效者也故圣人不取备于一人必从八能之士故撞钟者当知钟击鼓者当知鼓吹管者当知管吹竽者当知竽击磬者当知磬鼓琴者当知琴为天下宰匠欲大收物之力而不量才节任随器付业物各有所施榱椽之材不合以为藩落也夫兴化之要在于官人才非一流职有不同譬诸林木洪纎枉直各有攸施人各有能有不能譬缯中之好莫过锦锦不可以为幍谷中之美莫过稻稻不可以为赍是以圣王使人必先以器茍非周材何能悉长凫鹤从方所忧去矣便当随彼方圆饰之矩矱大夏云构非一木之枝帝王之功非一士之略长短殊用大小异宜㮞棁栋梁莫可弃也重而后损之是不知任也轻而后益之是不知器也不知任不知器不可谓之有道地不同生而任之以一种责其俱生不可得人不同能而任之以一事不可责徧成责焉无已智者有不能给求焉无餍天地有不能赡也任人之长不强其短任人之工不强其拙奔蜂不能化藿蠋越鸡不能伏鹄卵鲁鸡固能矣鸡之与鸡其德非不同也有能与不能者其才固有巨小也是不能治百人者使处乎千人之官不能治千人者使处乎万人之官圣人之用士也各因其材而用之无所去取也齐王以所好求士亦如守白命马岂得士乎使轻货者出费则费可全使轻难者据危则危可安使达数者立功则功可成总三材而用之可以光耀千里岂徒十二乗而已使鸡司夜令狸执鼠皆用其能上乃无事世之所不足者理义也所有余者妄茍也民之情贵所不足贱所有余故布衣人臣之行洁白清廉中绳愈穷愈荣虽死天下愈髙之所不足也然而以理义斵削神农黄帝犹有可非微独舜汤飞兎要褭古之骏马也材犹有短故以绳墨取木则宫室不成矣夫华骝騄耳一日而至千里然其使之搏兎不如豺狼伎能殊也鸱夜撮蚤蚊察分秋毫昼日颠越不能见丘山形性诡也夫螣蛇游雾而动应龙乗云而举猿得木而捷鱼得水而骛故古之为车也漆者不画凿者不斵工无二伎士不兼官各守其职不得相姦人得其宜物得其安是以器械不苦而职事不嫚今人之才或欲平九州幷方外存危国继絶世志在直道正邦决烦理拏而乃责之以闺阁之礼隩窔之间或佞巧小具谄进愉説随乡曲之俗卑下衆人之耳目而乃任之以天下之权治乱之机是犹以斧毛以刃抵木也皆失其宜矣贤主之用人也犹巧工之制木也大者以为舟航柱樑小者以为楫楔修者以为榈欀短者以为侏儒枅栌无大小修短各得其所宜规矩方圆各有所施天下之物莫凶于鸡毒然而良医槖而藏之有所用也是故林莽之材犹无可弃者而况人乎鹿之上山獐不能跂也及其下牧竖能追之才有所修短也是故有大略者不可责以无巧有小智者不可任以大功人有其才物有其形有任一而太重或任百而尚轻譬犹狸之不可使搏牛虎之不可使搏鼠也聋者可令嗺䈥而不可使有闻也瘖者可使守围而不可使言也形有所不周而能有所不容也天雄乌喙药之凶毒也良医以活人侏儒瞽师人之困怼者也人主以备乐是故圣人制其剟材无所不用矣夫待騕褭飞兎而驾之则世莫乗车待西施毛嫱而为配则终身不家矣然非待古之英俊而人自足者因所有而并用之夫骐骥千里一日而通驽马十舍旬亦至之伊尹之兴王功也修胫者使之踏䦆强嵴者使之负土眇者使之准伛者使之涂各有所宜而人性齐矣胡人便于马越人便于舟异形殊类易事而悖失处而贱得势而贵圣人总而用之其数一也勇者可令进鬬而不可令持牢重者可令埴固而不可令凌敌贪者可令进取而不可令守职廉者可令守分而不可令进取信者可令持约而不可令应变五者相反圣人兼用而材使之夫天地不包一物隂阳不生一类海不让水潦以成其大山不让土石以成其髙夫守一隅而遗万方取一物而弃其余则所得者鲜而所治者浅矣夫圣人之官人犹大匠之用木也取其所长弃其所短故杞梓连抱而有数尺之朽良工不弃何也知其所妨者细也卒成不訾之器待周公而为相则世无别国待孔子而后学则世无儒墨夫士者贵其用也不必求备故四友虽美能不相兼三人齐致事不一节且攻玉以石洗金以盐濯锦以鱼浣布以灰夫物固有以贱理贵以丑化好者矣智者弃短取长以致其功大厦之朽栋以之削而为椽则不知其为朽也髙冈之枯竹以之纎而为笼则不知其为枯也薮泽之贱士以之汲而为臣则不知其为贱也仆虽抱朽栋枯竹之资亦可以为良工之一用愿先生其汲之禹决江河不秉䦆锸周公筑雒不把筑杖夫笔墨簿书䦆锸筑杖之类也而欲合志大道者躬亲为之是使将军战而大匠斵也陵三军者或惧于朝廷之仪暴威武者或困于酒色之娱然剑㦸不长于缝缉锥鑚不可以击断牛马不能吠守鸡犬不任驾乗役其所长则事无废功避其所短则世无弃材矣用得其长则才无或弃偏诘其短则触物无可故轻罗雾縠冶服之丽也而不可以御流镝沈闾巨阙断斩之良也而不可以挑脚刺琼珉山积不能无挟瑕之器邓林千里不能无偏枯之木论珍则不可以细疵弃巨美语大则不可以少累废其多故叛主者良平也而吐六奇以安上羣盗者彭越也而建𢎞勲于佐命量才而授者不求功于器外揆能而受者不负责于力尽故灭荧烛者不烦沧海扛斤两者不事乌获运薪辇盐不宜枉骐骥之脚碎职琐任安足屈独行之俊矣物有美恶施用有宜美不常珍恶不终弃紫貂白狐制以为裘郁若庆云皎如荆玉此毳衣之美也黡菅苍蒯编以蓑笠叶微疎絫黯若朽壤此卉服之恶也裘蓑虽异被服寔同美恶虽殊适用则均今处绣戸洞房则蓑不如裘被雪沐雨则裘不及蓑以此观之适才所施随时成务各有宜也伏腊合欢必歌採菱牵石拖舟则歌嘘非无激楚之音然而弃不用者方引重抽力不如嘘之宜也卞庄子之昇殷庭也鸣珮趋跄温色怡声及其搏虎必攘袂鼓肘瞋目震唿非不如温颜下气之美然而不能及者方格勐兽不如攘袂之宜也水火金木土谷六府异物而皆有施规矩权衡凖绳六法殊形而各有任故伊尹之兴土功也长颈者使之蹋锸强嵴者使之负土眇目者使之凖绳伛偻者使之涂地因事施用仍便效才各尽其分而立功焉夫柽栢之断也大者为之栋梁小者为之椽桁直者中绳曲者中钩随材所施未有可弃者是以君子善能拔士故无弃人良匠善能运釿故无弃材安陵神童通国之丽也八音繁㑹使以噭吹噆声而人悦之则不及瞽师侏儒之美蛇衔之珠百代之传璧以之弹鸮则不如泥丸之劲也棠磎之剑天下之铦也用之获穗曾不如钩鎌之功也万硕之鼎不可满以盂水一钧之钟不可容于泉流十围之木不可葢以茅茨榛棘之柱不可负于广厦何者即小非大之量大非小之器重非轻之任轻非重之制也耳之与目同在于身而苦乐有殊不能相救良由造化隔其通七窍理其用也足下见直木不可以为轮曲者不可以为桶葢不欲以枉其天才令得其所也以绳墨取木则宫室不成良匠度其材而成大厦明主器其士而建功业人各有能此人虽好好莫过锦锦不可以为明目者可使视色聪耳者可使聴音捷疾辞语者可使传论语徐而安静手巧而心审谛者可使行鍼艾理血气而调诸逆顺察阴阳而兼诸方缓节柔筋而心和调者可使导引行气疾毒言语轻人者可使唾痈呪病爪苦手毒为事善伤者可使按积抑痺各得其能方乃可行其名乃彰喻林巻六十七喻林卷六十八钦定四库全书喻林巻六十八明徐元太撰君道门择任既体刚直则不食汚秽必须井洁而寒泉然后乃食以言刚正之主不纳非贤必须行洁才髙而后乃用折柳木以为蕃菜果之圃则柳木柔脆无益于圃之禁以喻用狂夫以为挈壶之官则狂夫瞿瞿然不任于官之职荟兮蔚兮之小云在南山而朝升不能兴为大雨以兴小人在上位而见任不能成其德教隰中之柔枝条其阿然而长美其叶则离然而茂盛其下可以庇廕人往息者得其凉也以兴野中君子其身有美德可以覆养人事之者蒙其利也既隰巾之柔盛如此则原上之柔不能然是不可以庇廕也犹野中君子德如是则在位小人不能然为不能覆养也夫为室者慎其楹君天下者难其相也公子魏牟过赵赵王迎之顾反至坐前有尺帛且令工人以为冠魏牟曰王能重王之国若此尺帛则王之国大治矣赵王不説形于颜色曰先王不知寡人不肖使奉社稷岂敢轻国若此魏牟曰王无怒请为王説之曰王有此尺帛何不令前郎中以为冠王曰郎中不知为冠魏牟曰爲冠而败之奚亏于王之国而王必待工而后乃使之今为天下之工或非也夫工女必自择丝麻良工必自择赍材贤君良上必自择左右始故佚诸取人劳于治事劳于取人佚于治事衣服附在身我知而慎之大官大邑所以庇身也我逺而慢之子有美锦不使人学制焉大官大邑身之所庇也而使学者制焉其为美锦不亦多乎犹未能操刀而使割也其伤实多牺当用纯德之人犹如祭牺当用纯色之牲也他人之有纯德宠之如牺后实招祸难矣已子之有纯德宠之如牺有何害也为巨室则必使工师求大木工师得大木则王喜以为能胜其任也匠人斵而小之则王怒以为不胜其任矣客见赵王曰臣闻王之使人买马也有之乎王曰有之何故至今不遣王曰未得买马之工也对曰王何不遣建信君乎王曰建信君有国事又不知相马曰王何不遣纪姬乎王曰纪姬妇人也不知相马对曰买马而善何补于国王曰无补于国买马而恶何危于国王曰无危于国对曰然则买马善而若恶皆无危补于国然而王之买马也必将待工今治天下举错非也国家为虚戾而社稷不血食然而王不待工而与建信君何也宣王曰当今之世无士寡人何好王斗曰世无麒麟騄耳王之驷已备矣世无东郭俊卢氏之狗王之走狗已具矣世无毛嫱西施王宫已充矣王亦不好士也何患无士王曰寡人重国爱民固愿得士以治之王斗曰王之忧国爱民不若王爱尺縠也王曰何谓也王斗曰王使人为冠不使左右便嬖而使工者何也为能之也今王治齐非左右便嬖无使也故曰不如爱尺縠也今人主説于谄谀之辞牵于帷裳之制使不羁之士与牛骥同皁淳于髠曰狐裘虽弊不可补以黄狗之皮驺忌子曰谨受令请谨择君子母杂小人其间夫贤者国家之器用也所任贤则趋舍省而功施普器用利则用力少而就效衆故工人之用钝器也劳筋苦骨终日矻矻及至巧冶铸干将之朴清水淬其锋越砥歛其锷水断蛟龙陆剸犀革忽若彗汜画涂如此则使离娄督绳公输削墨虽崇台五增延袤百丈而不溷者工用相得也庸人之御驽马亦伤吻敝策而不进于行胸喘肤汗人极马倦及至驾啮䣛骖乗旦王良执靶韩哀附舆纵驰骋骛忽如景靡过都越国蹶如厯块追奔电逐遗风周流八极万里壹息何其辽哉人马相得也骋驽骀于修路慕骐骥而增驱使有能者当其官有功者受其禄譬犹乌获之举千钧良乐之选骥足也夫未能操刀而使割锦非伤锦之尤实授刀之责凡使人攻坚木者必为之择良器今河南郡是陛下天山之坚木盘根错节乱植其中六部里尉即攻坚之利器非贞刚精鋭无以治之夫正长者治民之基基不倾者上必安若门资之中而得贤良是则策骐骥而取千里也若门资之中而得愚瞽是则土牛木马形似而用非不可以涉道也若刀笔之中而得志行是则金相玉质内外俱美实为人宝也若刀笔之中而得浇伪是则饰画朽木悦目一时不可以充榱椽之用也锦縠虽轻不委之以学割瑚琏任重岂寄之以弱力平原之隰奚有于髙大山之隈奚有于深訾讆之人勿与任大夫裁衣而知择其工裁国而知索其人此固世之所公哉若尧之任人也不用亲戚而必使能其治病也不任所爱必使旧医今王公大人有一牛羊之财不能杀必索良宰有一衣裳之财不能制必索良工当王公大人之于此也虽有骨肉之亲无故富贵面目美好者实知其不能也不使之也是何故恐其败财也当王公大人之于此也则不失尚贤而使能王公大人有一罢马不能治必索良医有一危弓不能张必索良工当王公大人之于此也虽有骨肉之亲无故富贵面目美好者实知其不能也必不使是何故恐其败财也当王公大人之于此也则不失尚贤而使能逮至其国家则不然王公大人骨肉之亲无故富贵面目美好者则举之则王公大人之亲其国家也不若其亲一危弓罢马衣裳牛羊之财与我以此知天下之士君子皆明于小而不明于大也此譬犹瘖者而使为行人聋者而使为乐师马以譬正鸡以喻乱故等马与鸡宁取于马以马有国用之材而鸡不材其为非类审矣故人君举是不材而与有才者竝位以乱名实谓之狂举人主欲得善射射逺中微者县贵爵重赏以招致之内不可以阿子弟外不可以隐逺人能中是者取之是岂不必得之之道也哉虽圣人不能易也欲得善驭及速致逺者一日而千里县贵爵重赏以招致之内不可以阿子弟外不可以隐逺人能致是者取之是岂不必得之之道也哉虽圣人不能易也欲治国驭民调一上下将内以固城外以拒难治则制人人不能制也乱则危辱灭亡可立而待也然而求卿相辅佐则独不若是其公也案唯便嬖亲比已者之用也岂不过甚矣哉口能言之身能行之国寳也口不能言身能行之国器也口能言之身不能行国用也口言善身行恶国妖也治国者敬其寳爱其器任其用除其妖齐宣王使人吹竽必三百人南郭处士请为王吹竽宣王説之廪食以数百人宣王死愍王立好一一听之处士逃今世之为范且虞庆者不辍而人主説之不止是贵败折之类而以知术之人为工匠也不得施其技巧故屋壊弓折知治之人不得行其方术故国乱而主危夫人主之所镜照者诸侯之士徒也今诸侯之士徒皆私门之党也人主之所以自羽翼者巖穴之士徒也今巖穴之士徒皆私门之舍人也夫良马固车使臧获御之则为人笑王良御之而日取千里车马非异也或至乎千里或为人笑则巧拙相去逺矣今以国位为车以势为马以号令为辔以刑罚为鞭筴使尧舜御之则天下治桀纣御之则天下乱则贤不肖相去逺矣夫欲追速致逺不知任王良欲进利除害不知任贤能此则不知类之患也夫尧舜亦治民之王良也屈到嗜芰文王嗜菖蒲葅非正味也而二贤尚之所嗜不必美晋灵侯説参无恤燕哙贤子之非正士也而二君尊之所贤不必贤也今有法曰斩首者令为医匠则屋不成而病不已夫匠者手巧也而医者齐药也而以斩首之功为之则不当其能今治官者智能也今斩首者勇力也勇力之所加而治智能之官是以斩首之功为医匠也楚之有直躬其父窃羊而谒之吏令尹曰杀之以为直于君而曲于父报而罪之以是观之夫君之直臣父之暴子也鲁人从君战三战三北仲尼问其故对曰吾有老父身死莫之养也仲尼以为孝举而上之以是观之夫父之孝子君之背臣也故令尹诛而楚姦不上闻仲尼赏而鲁民易降北上下之利若是其异也而人主兼举匹夫之行而求致社稷之福必不几矣柱弱者屋壊辅弱者国倾使獐疾走马弗及至已而得者其时顾也骥一日千里车轻也以重载则不能数里任重也贤者之举事也不闻无功然而名不大立利不及世者愚不肖为之任也杖圣者帝杖贤者王杖仁者霸杖义者强杖谗者灭杖贼者亡秦以刑罚为巢故有覆巢破卵之患以赵髙李斯为杖故有倾仆缺覆之祸何哉所任非也今夫御者马体调于车御心和于马则厯险致逺进退周游莫不如志虽有骐骥騄駬之良臧获御之则马反自恣而人弗能制矣尧之举舜也决之于目桓公之取寗戚也断之于耳而已矣为是释术数而任耳目其乱必甚矣夫耳目之可以断也反情性也听失于诽誉而目淫于采色而欲得事正则难矣人之材固有四选如天之时固有四变也圣人为一选君子为一选善人为一选正人为一选由此而下者不足选也驽骥同辕伯乐为之咨嗟玉石相揉和氏为之叹息故贤愚共贯则能士匿谋真伪相错则正士结舌晋平公游于河而乐曰安得贤士与之乐此也船人盍胥跪而对曰主君亦不好士耳夫珠出于江海玉出于崑山无足而至者犹主君之好也士有足而不至者葢主君无好士之意耳无患乎无士也平公曰吾食客门左千人门右千人朝食不足夕收市赋暮食不足朝收市赋吾可谓不好士乎盍胥对曰夫鸿鹄一举千里所恃者六翮尔背上之毛腹下之毳益一把飞不为加髙损一把飞不为加下今君之食客门左门右各千人亦有六翮在其中矣将皆背上之毛腹下之毳邪辔衔者御之具也得良工而调法势者治之具也得贤人而化执辔非其人则马奔驰执轴非其人则船覆伤昔吴使宰嚭持轴而破其船秦使赵髙执辔而覆其车弱者犹使羊将狼也其乱必矣强者则是予狂夫利剑也必妄杀生也未有咫角骖驹而能服重致逺者也由此观之夫士亦华髪堕颠而后可用耳任劣力薄孱驽恐怯如猬见鹊不敢拒格使燕筑室身无庇宿蒿蓬代柱大屋颠仆朽舆痩驷不任御辔牧羊逐兎使鱼捕鼠任非其人卒岁无功婴儿孩子未有知识彼童而角乱我政事鹪明冲天不在六翮乎拔而傅尸鸠其累矣夫今观宰司之取士也有似于司原之佃也昔有司原氏者燎猎中野鹿斯东奔司原纵譟之西方之衆有逐狶者闻司原之譟也竞举音而和之司原闻音之衆则反辍已之逐而往伏焉遇夫俗恶之狶司原喜而自以获白瑞珍禽也尽刍豢单囷仓以养之豕俛仰嚘咿为作容声司原愈益珍之居无何烈风兴而泽雨作灌巨豕而恶涂渝逐骇惧真声出乃知是家之艾猳尔此随声逐响之过也衆遇之未赴信焉今世主之于士也目见贤则不敢用耳闻贤则恨不及虽自有知也犹不能取必更待羣司之所举则亦惧失麟鹿而获艾猳奈何其不分者也未遇风雨之变者故也俾使一朝奇政雨集则险隘之徒阘茸之质亦将别矣君任驽顿之臣使在显职如驾跛蹇之驴又无鞭箠终不竟道将倾覆也言己愿令君推逐妾御出之勿令乱政迎宓妃贤女于伊雒之水以配于君则化行也柱细则屋倾本细则末挠下小则上崩五谷之于人也食之皆饱稻粱之味甘而多腴豆麦虽粝亦能愈饥食豆麦者皆谓粝而不甘莫谓腹空无所食竹木之杖皆能扶病竹杖之力弱劣不及木或操竹杖皆谓不劲莫谓手空无把持夫不肖之臣豆麦竹杖之类也无患斗斛过所量非其谷不患无铨衡所铨非其物治在得贤亡由失人峳峳之来乃致狡賔夫用非其人譬犹被木马以繁缨何由骋迹于追风以壤龙当云雨安能耀景于天衢哉设官分职其犹构室一物不堪则崩挠之由也泥龙虽藻绘炳蔚而不堪庆云之招撩禽虽琱琢𤣥黄而不任凌风之举刍狗虽饰以金翠而不能蹑景以顿逸近才虽丰其宠禄而不能令天清而地平余艎鹢首涉川之良器也櫂之以北狄则沈漂于波流焉蒲稍汗血迅趋之骏足也御非造父则倾偾于崄涂焉青萍豪曹剡锋之精絶也操者非羽越则有自伤之患焉劲兵鋭卒拨乱之神物也用者非明哲则速自焚之祸焉捐茶茹蒿者必无识甘之口弃琼拾砾者必无甄珍之明薄九成而悦北鄙者吾知其不能格灵祇而仪翔凤矣含英秀而杖常民者吾知其不能叙彛伦而臻升平矣佞媚不以虚谈进良能不以孤弱退驽蹇辍望于大辂戎虬扬镳而电骋夫鱼质龙文似是而非遭水而喜见獭即悲虽临之以斧钺之威诱之以倾城之寳犹不能奋铅锋于犀兕骋驽蹇以追风非不忌重诛也非不悦美赏也体不可力无自奈何而欲与之辑熈百揆𢎞济大务犹託万钧于尺舟之上求千钟于升合之中绁刍狗而责卢鹊之効鸡鹜而崇鹰扬之功其不可用亦较然矣若夫不得其人则虽百医守病适足致疑而不能一愈也言鼎折其足则覆丧其实喻大臣非其任则亏败国典拔鹪明之翼以傅尸鸠不能冲天适足以累耳谕授小人以大位而不能成大功也大厦须异材廊庙非庸器景帝显位刺史者皆是宦臣子弟犹如豺狼守肉鬼魅待疾龙舟整檝王良不能执也骥騄齐行越人不敢御也各有所能搆大厦者先择匠而后拣材治国家者先择佐而后定民杖必不挠无取苒弱人贵一德勿惑穿凿遵其轨躅必大厦之栋梁惣其寄任亦巨川之舟楫六辔沃若不䇿𤣥黄之马九成轮奂无求拥肿之材何则跳蹢之路已穷梁栋之用斯阙虎能雄勐不可以託麑鹰能飘击不可以寄雏吏者理也所以理万机平百揆也武士宰民物犹使狼牧羊鹰养雏也夫欲定天下而任小人犹于捕麋鹿而张兎罝不能撃麋鹿犹小人不能任大事杖必取材不必用味相必取贤不必所爱都蔗虽甘犹不可杖佞人説已亦不可相钓巨鱼不使婴儿轻预非不亲力不堪也射之为法犹人主之治天下也射者弓有强弱矢有铢两弓不合度矢不端直主虽逢蒙不能以中才不称官万务荒怠虽有尧舜之君亦无以治也医有名而不良者有无名而良者人主之用医必㕘知而隐括之弃晨鸡俟凤警亦犹弃当世之实才须故人之执政也夫医者非仁爱不可託非聪明理达不可任非廉洁淳良不可信古之用医必选名姓之后谚云俗无良医枉死者半拙医疗病不如不疗喻如宰夫以鱓鼈为莼羮食之更足成病岂充饥之可望乎君子重袭小人无由入正人十倍邪辟无由来古之人其谨于所近乎诗曰芃芃棫朴薪之槱之济济辟王左右趣之此言左右日以善趣也上工平气中工乱脉下工絶气危生故曰下工不可不慎也専任狐裘尨茸一国三公吾谁适从大夫文种者国之梁栋君之爪牙夫骥不可与匹驰日月不可竝照君王委国于种则万纲千纪无不举者公孙衍为魏将与其相田需不善季子为衍谓梁王曰独不见夫服牛骖骥乎不可以行百步今王以衍为可使将故用之也而聴相之计是服牛骖骥也牛马俱死而不能成其功王之国必伤矣愿王察之卫嗣君谓薄疑曰子小寡人之国以为不足仕则寡人力能仕子请进爵以子为上卿乃进田万顷薄子曰疑之母亲疑以疑为能相万乗所不窕也然疑家巫有蔡妪者疑母甚爱信之属之家事焉疑智足以信言家事疑母尽以聴疑也然已与疑言者亦必复决之于蔡妪也故论疑之智能以疑为能相万乗而不窕也论其亲则子母之间也然犹不免议之于蔡妪也今疑之于人主也非子母之亲也而人主皆有蔡妪人主之蔡妪必其重人也重人者能行私者也夫行私者绳之外也而疑之所言法之内也绳之外与法之内雠也不相受也王良造父天下之善御者也然而使王良操左革而咤叱使造父操右革而鞭笞之马不能行十里共故也田连成窍天下善鼓琴者也然而田连鼔上成窍檝下而不能成曲亦共故也夫以王良造父之巧共辔而御不能使马人主安能与其臣共权以为治以田连成窍之巧共琴而不能成曲人主又安能与其臣共势以成功乎今令王良造父共车人操一边辔而入门闾驾必败而道不至也令田连成窍共琴人抚一絃而挥则音必败曲不遂矣人主之左右不必智也人主于人有所智而聴之因与左右论其言是与愚人论智也人主之左右不必贤也人主于人有所贤而礼之因与左右论其行是与不肖论贤也智者决䇿于愚人贤士程行于不肖则贤智之士羞而人主之论悖矣周氏之喾韩氏之卢天下疾狗也见兎而指属则无失兎矣望见而放狗也则累世不能得兎矣茍非不能属之者罪也鲁君使宓子贱为单父宰子贱辞去因请借善书者二人使书宪书教品鲁君予之至单父使书子贱从旁引其肘书丑则怒之欲好书则又引之书者患之请辞而去归以告鲁君鲁君曰子贱苦吾扰之使不得施其善政也乃命有司无得擅徴发单父单父之化大治齐有良兎曰东郭㕙葢一旦而走五百里于是齐有良狗曰韩卢一旦而走五百里使之遥见而指属则虽韩卢不及衆兎之尘若蹑迹而纵緤则虽东郭㕙亦不能离今子之属臣也蹑迹而踪緤与遥见而指属与宋玉因其友见楚襄王襄王待之无以异乃让其友友曰夫姜桂因地而生不因地而辛女因媒而嫁不因媒而亲子之事王未耳何怨于我宋玉曰不然昔者齐有狡兎尽一日而走五百里使之瞻见指注虽良狗犹不及狡兎之尘若摄缨而纵绁之瞻见指注与苏秦相燕人恶之于燕王燕王按剑而怒食以駃騠白圭显于中山中山人恶之于魏文矦文矦投以夜光之璧何则两主二臣剖心析肝相信岂移于浮词哉宓子贱仕鲁为单父宰恐君聴用谗人使己不得行其政故请君近吏二人与俱至官令二吏书辄掣其肘书不善则从而怒之二吏患焉辞归鲁宓子曰书甚不善勉而归矣二吏归报于君曰宓子使臣书而掣揺臣肘书恶而又怒臣邑吏皆笑所以去之而来也君以问孔子孔子曰宓不齐君子也其才任霸王之佐屈节治单父将以自试意者其以此谏乎公悟太息叹曰寡人乱宓子之政而责其善者数矣郑简公谓子产曰饮酒之不乐钟鼔之不鸣寡人之任也国家之不义朝廷之不治与诸矦交之不得志子之任也子无入寡人之乐寡人无入子之朝自是以来子产治郑城门不闭国无盗贼道无饿人孔子曰若郑简公之好乐虽抱钟而朝可也有医竘者秦之良医也为宣王割座为惠王疗疾皆愈张子之背肿命竘治之谓医竘曰背非吾背也任之制焉治之遂愈竘诚善治疾也张子委制焉夫身与国亦犹此必有所委制然后治烛奸有屈轶之草生于庭佞人入朝则草指之上惠其道下敦其业上下相希若望参表则邪者可知也从顺独逆从正独辟此犹夜有求而得火也姦伪之人无所伏矣一曰长目二曰飞耳三曰树明明知千里之外隐微之中曰动姦姦动则变更矣口者几闗也所以闭情意也耳目者心之佐助也所以窥间见姦邪数至能人之门不一至主之廷百虑思家之便不一图主之国今夫水之胜火亦明矣然而釜鬲间之水煎沸竭尽其上而火得炽盛焚其下水失其所以胜者矣今夫治之禁姦又明于此然守法之臣为釡鬲之行则法独明于胸中而巳失其所以禁姦者矣託天下于尧之法则贞士不失分姦人不徼幸寄千金于羿之矢则伯夷不得亡而盗跖不敢取尧明于不失姦故天下无邪羿巧于不失发故千金不亡田子方问唐易鞫曰弋者何慎对曰鸟以数百目视子子以二目御之子谨周子廪田子方曰善子加之弋我加之国宋人语曰一雀过羿必得之则羿诬矣以天下为之罗则雀不失矣夫知姦亦有大罗不失其一而已矣不修其理而以己之胸察为之弓矢则子产诬矣老子曰以智治国国之贼也其子产之谓也夫姦必知则备必诛则止不知则肆不诛则行夫陈轻货于幽隐虽曾史可疑悬百金于市虽大盗不取也不知则曾史疑于幽隐必知则大盗不取悬金于市夫天下之所以恶莫恶于不可知也夫不可知盗不与期贼不与谋盗贼大姦也而犹所得疋偶又况于欲成大功乎喻林巻六十八喻林卷六十九钦定四库全书喻林巻六十九明徐元太撰君道门取善非本非标非㣲非煇壤非壤不髙水非水不流呜唿敬之哉倍本者藁池水之溢由外灌焉取于镬以实鼎取于鼎以实俎舜之居深山之中与木石居与鹿豕游其所以异于深山之野人者几希及其闻一善言见一善行若决江河沛然莫之能御也齐桓之时有以九九见者桓公不逆欲以致大也今臣所言非特九九也使言之而是虽在褐夫刍荛犹不可弃也使言之而非也虽在卿相人君揄䇿于庙堂之上未必可用是非之所在不可以贵贱尊卑论也夫采玉者破石拔玉选士者弃恶取善弃金璧于涂路则行人止足委锦纨于泥泞则见者惊咄闗雎兴于鸟而为风之首美其挚而有别也鹿鸣兴于兽而为雅之端嘉其得食而自唿也以夫鸟兽之丑茍有一善诗人歌咏以为美谈矣况人之有善而可弃乎激楚阳阿至妙之容掌技者之所贪飞兎騕褭絶足奔放良乐之所急也舜耕于厯山而交益陶于河濵而交禹丹涓有一言之善晋侯赐万顷田辞而不受晋侯曰以此田易彼言也于子犹有所亡寡人犹有所得何世之无才何才之无施良匠提斤斧造山林梁栋阿衡之材栌柱楣椽之朴森然陈于目前大厦之器具矣犹器之取水随量多少唯穿底无当乃不受耳兼收苑彼栁斯鸣蜩嘒嘒有漼者渊萑苇淠淠杨园之道猗于亩丘汎汎然杨木之舟则载其沈物则载其浮物俱浮水上以兴当时君子用其文者又用其武者俱致在朝虽有丝麻无弃菅蒯虽有姬姜无弃蕉萃如把梓皮革自楚往也虽楚有材晋实用之传曰藨蒯之菲也可以为屦明肋如菅并可代丝麻之乏段干越人谓新城君曰王良之弟子驾云取千里马遇造父之弟子造父之弟子曰马不千里王良弟子曰马千里之马也服千里之服也而不能取千里何也曰子纆牵长故纆牵于事万分之一也而难千里之行今臣虽不肖于秦亦万分之一也而相国见臣不释塞者是纆牵长也今陛下致崑山之玉有隋和之寳垂明月之珠服太阿之剑乗纎离之马建翠凤之旗树灵鼍之鼔此数寳者秦不生一焉而陛下説之何也必秦国之所生然后可则是夜光之璧不饰朝廷犀象之器不为玩好郑卫之女不充后宫而骏马駃騠不实外廐江南金钖不为用西蜀丹青不为采所以饰后宫充下陈娱心意説耳目者必出于秦然后可则是宛珠之簪𫝊玑之珥阿缟之衣锦绣之饰不进于前而随俗雅化佳冶窈窕赵女不立于侧也太山不让土壤故能成其大河海不择细流故能就其深王者不却衆庶故能明其德夫輓大重者其用力苦不衆拔大艰者其善术苦不广陛下披榛採兰幷收蒿艾是以臯陶振褐不仁者逺莫用豪贤故弃捐素所爱莫用鱼肉贵弃捐葱与䪥莫用麻枲贱弃捐菅与蒯非取制于一狐谅求味于兼采元天髙朗尚假列星以助明洞庭渊湛犹借衆流以增大莫不以孤照不诣其幽独深未尽其广譬山祗之有嵩岱海若之有沧溟饰以涓尘不贻伊败川泽纳污所以成其深山岳藏疾所以就其大海不辞水故能成其大山不辞土故能成其髙明主不厌人故能成其衆士不厌学故能成其圣恶者美之充也卑者尊之充也贱者贵之充也故先王贵之海不让水潦以成其大山林不让枉桡以成其崇圣人不辞其负薪之言以广其名毂虚而中立三十辐各尽其力使一轴独入衆辐皆弃何近逺之能至且合升勺龠合以登之斛廪则成矣太山之髙非一石之积也瑯琊之东渤澥稽天非一水之钟也所以治国家天下者非一士之言也积往生跂工以为师积毒成药工以为医美恶相饰命曰复周物极则反命曰环流物有其实而各有名谓若王良善御𨽻首善计彼物各自为用譬之耳目废一不可故不为是非也凡物亲者少疎者多如一白之于衆色也故离白求马黄黑皆至以白命马衆色咸去懐柔之道亦犹此也白非黄黄非白五色相非分明矣君既私以待人人亦私以叛君宁肯应君命乎故守白命马者非能致衆马审矣昔者公孙龙在赵之时谓弟子曰人而无能者龙不能与游有客衣褐带索而见曰臣能唿公孙龙顾谓弟子曰门下有故能唿者乎对曰无有公孙龙曰与之弟子之籍后数日往説燕王至于河上而航在一汜使善唿之一唿而航来故曰圣人之处世不逆有技能之士君子之于善也犹采薪者见一介掇之见青葱则拔之汤沐之于河有益不多流潦注海虽不能益有愈于己考绩之法考其所积也天道积聚衆精以为光圣人积聚衆善以为功故日月之明非一精之光也圣人致太平非一善之功也明所从生不可为源善所从出不可为端山林不让椒桂以成其崇君子不辞负薪之言以广其名明王圣主之治若夫江海无不受故长为百川之主明王圣君无不容故安乐而长久药食先尝于卑然后至于贵药言先献于贵然后闻于卑故药食尝乎卑然后至乎贵教也药言献于贵然后闻于卑道也故使人味食然后食者其得味也多使人味言然后闻言者其得言也少齐桓公设庭燎为士之欲造见者朞年而士不至于是东野鄙人有以九九之术见者桓公曰九九何足以见乎鄙人对曰臣非以九九为足以见也臣闻主君设庭燎以待士朞年而士不至夫士之所以不至者君天下贤君也四方之士皆自以论而不及君故不至也夫九九薄能耳而君犹礼之况贤于九九乎夫太山不辞壤石江海不逆小流所以成大也诗云先民有言询于蒭荛言博谋也桓公曰善乃因礼之朞月四方之士相携而并至诗曰自堂徂基自羊徂牛言以内及外以小及大也积针镂者成帷幕合升斗者实仓廪幷小流而成江海明主者有所受命而不行未尝有所不受也且合菽粟之㣲以满仓廪合疏缕之纬以成帏幕太山之髙非一石也累卑然后髙也夫治天下者非一士之言也固有受而不用恶有距而不入者哉昔者江水出于岷山其始也大足以滥觞及至江之津也不方舟不避风不可渡也非唯下流衆川之多乎涌泉涓涓南流不絶卒为江海大匠无弃材船车用不均锥刀各异能何所独却前采虫声之善音赞愚人之偶得四聪广辟则羲和纳景万仞虚己则行潦交赴故博采之道𢎞则异闻毕集庭燎之辉举则竒士扣角规者所以法圆裁局则乖矩者所以象方制镜必背轮者所以辗地入水则溺舟者所以涉川施陆必踬何者方圆殊形舟车异用也不以春日迟迟而毁羔裀秋露洒叶而剔笋席楚之市偷天下之大盗而能却齐军虽使孙吴用兵彼必与之拒战未肯有望风而退也晋之叔鱼一国之佞邪也而能归季孙虽使甘苏骋説彼必与之较辨不至恐慑而逃还也大盗谗佞民之殚害无用之人也茍有一术犹能为国兴利除害不没纎芥之善不掩萤爝之光目髙则无所不照耳下则无所不闻言人髙其目则覩德义之经圣人之道下其耳则听刍荛之言负薪之説夫街谈巷説必有可采击辕之歌有应风雅匹夫之思未易轻弃也不弃菅蒯爱同丝麻白驹空谷振鹭在庭犹惧隐鳞卜祝藏器屠保录人一善则无弃人採材一用则无弃材必得崑山之玉而后寳则荆璞无夜光之美必须南国之珠而后珍则隋侯无明月之称江河之水非一水之源千镒之裘非一狐之白东海广且深由卑下百川五岳虽髙大不逆垢与尘譬由畎浍匪让所以森致江河土壤同归故能郁成嵩岱麻丝是蓄菅蒯靡遗凡人之为圃各植其所好焉好甘者植乎荠好苦者植乎荼好香者植乎兰好辛者植乎蓼至于寡人之圃无不植也大造干坤辟深恩雨露垂鵾鹏既含养驽骀亦驱驰亦如盛香箧受香无简择天不厌于云海不厌于水譬如天雨一滴之水堕大海中其滴虽㣲终无减尽如海吞流如山藴寳譬如大树丛聚是名为林一一树不名为林除一一树亦无林如一一缕不能制象一一水滴不能满瓶多集则能责实史疾为韩使楚楚王问曰客何方所循曰治列子御冦之言曰何贵曰贵正王曰正亦可为国乎曰可王曰楚国多盗正可以御盗乎曰可曰以正御盗奈何顷间有鹊止于屋上者曰请问楚人谓之何王曰谓之鹊谓之乌可乎曰不可曰今王之国有柱国令尹司马典令其任官置吏必曰廉洁胜任今盗贼公行而弗能禁也此乌不谓乌鹊不谓鹊也犹画工恶图犬马而好作鬼魅诚以实事难形而虚伪不穷也考试犹准绳也未有舍准绳而意正曲直废黜陟而空论能否也一犬吠形羣犬吠声惧于羣吠遂至叵听也昔齐王好聴竽声必令三百人合吹而后聴之廪以数人之俸南郭先生不知吹竽者也以三百人合吹可以容其不知因请为王吹竽虚食数人之俸嗣王觉而改之难彰先王之过乃下令曰吾之好闻竽声有甚于先王欲一一列而听之先生于此逃矣推贤之风不立滥举之法不改则南郭先生之徒盈于朝矣自言能为司马不能为司马者杀其身以衅其鼓自言能治田土不能治田土者杀其身以衅其社自言能为官不能为官者劓以为门父故无敢姦能诬禄至于君者矣语言辩听之説不度于义谓之窕言无山林泽谷之利而入多者谓之窕货君子不听窕言不受窕货今境内之民皆言治藏商管之法者家有之而国愈贫民耕者衆执耒者寡也境内皆言兵藏孙吴之书者家有之而兵愈弱言战者多披甲者少也故明主用其力不听其言夫耕之用力也劳而民为之者曰可得以富也战之事也危而民为之者曰可得以贵也今修文学习言谈则无耕之劳而有富之实无战之危而有贵之尊则人孰不为也是以百人事智而一人用力事智者衆则法败用力者寡则国贫此世之所以乱也人皆寐则盲者不知皆嘿则喑者不知觉而使之视问而使之对则喑盲者穷矣不听其言也则无术者不知不任其身也则不肖者不知听其言而求其当任其身而责其功则无术不肖者穷矣夫欲得力士而听其自言虽庸人与乌获不可别也授之以鼎俎则罢健效矣故官职者能士之鼎俎也任之以事而愚智分矣言不用而自文以为辩身不任而自饰以为髙世主眩其辩滥其髙而尊贵之是不须视而定明也不待对而定辩也喑盲者不得矣不能具美食而劝饿人饭不为能活饿者也不能辟草生粟而劝贷施赏赐不能为富民者也今学者之言也不务本作而好末事道虚惠以説民此劝饭之説韩宣子曰吾马菽粟多矣甚臞何也寡人患之周市对曰使驺尽粟以食虽无肥不可得也名为多与之其实少虽无臞亦不可得也主不审其情实坐而患之马犹不肥也夫婴儿相与戏也以尘为饭以涂为羮以木为胾然至日晩必归饟者尘饭涂羮可以戏而不可食也夫称上古之传颂辩而不悫道先王仁义而不能正国者此亦可以戏而不可以为治也韩昭侯曰吹竽者衆吾无以知具善者田严对曰一一而听之人主之听言也不以功用为的则説者多棘刺白马之説不以仪的为闗则射者皆如羿也宋王与齐仇也筑武宫讴癸倡行者止观筑者不倦王闻召而赐之对曰臣师射稽之讴又贤于癸王召射稽使之讴行者不止筑者知倦王曰行者不止筑者知倦其讴不胜如癸美何也对曰王试度其功癸四板射稽八板擿其坚癸五寸射稽二寸夫视鍜钖而察青黄区冶不能以必剑水击鹄鴈陆断驹马则臧获不疑钝利发齿吻形容伯乐不能以必马授车就驾而观其末涂则臧获不疑驽良观容服听辞言仲尼不能以必士试之官职课其功伐则庸人不疑于愚智今有人于此求牛则名马求马则名牛所求必不得矣而因用威怒有司必诽怨矣牛马必扰乱矣百官衆有司也万物羣牛马也不正其名不分其职而数用刑罚乱莫大焉夫説以智通而实以过悦誉以髙贤而充以卑下赞以洁白而随以污德任以公法而处以贪枉用以勇敢而堙以罢怯此五者皆以牛为马以马为牛名不正也白之顾益黑求之愈不得者其此义邪因国以为身因臣以为心以臣言为声以臣事为形有声必有响有形必有影声出于内响报于外形立于上影报于下响有清浊影有曲直响所报非一声也影所应非一形也盲者口能言白黑而无目以别之儒者口能言治乱无能以行之坐言不行则牧童兼乌获之力逢须苞尧舜之德故使言而近则儒者何患于治乱而盲人何患于白黑哉语曰盗跖不能盗田尺寸寸不可盗况尺乎夫事验必若土田之张于野也则为私家寡矣若乱之坠于澚也则可信者解矣故有事考功有言考用动则考行静则考守夫志道者少与逐俗者多畴是以朋党用私背实趋华其贡士者不复依其质干准其才行但虚造声誉妄生羽毛大人不考功则子孙惰而家破穷官长不考功则吏怠傲而姦宄兴帝王不考功则直贤抑而巧伪胜曲木恶直绳重罚恶明证此羣臣所以乐惣猥而恶考功也夫剑不试则利钝闇弓不试则劲挠诬鹰不试则巧拙惑马不试则良驽疑此四者之有相纷也由不考试故得然也今羣臣之不试也其祸非直止于诬闇疑惑而巳又必致于怠慢之节焉设如家人有五子十孙父母不察精愞则懃力者懈弛而惰慢者遂非也耗家业之道也父子兄弟一门之计犹有若此则又况乎羣臣惣猥治公事者哉世主不循考功而思太平此犹欲舍规矩而为方圆无舟楫而欲济大水虽或云纵然不知循其虑度之易且速也世有雷同之誉而未必贤也俗有讙譁之毁而未必恶也是以迎而许之者未若鉴其事而试其用逆而距之者未若听其言而课其实士之生世入则事父出则事君事父尚于荣亲事君贵于兴国故慈父不能爱无益之子仁君不能畜无用之臣览影偶质不能解独指迹慕逺无救于迟是以循虚器者非应物之具翫空言者非致治之机若乃背清议违是非虽尧不能一日以治审臧否详赏罚故中主可以万世安儿説宋人善辩者也持白马之非马也服齐稷下之辩者乗白马而过闗则顾白马之赋故籍空辞则能胜于一国实按形不能谩于一人末世人君之用人也贵耳闻之聪则天下之人运货逐利而市誉矣贵目见之明则天下之人恢形异艺而争进矣贵口可道之言则天下之人习舌调吻而饰辞矣酬功彤弓天子钖有功诸侯也敝帷不弃为埋马也敝盖不弃为埋狗也古之君子使之必报之迎猫为其食田䑕也迎虎为其食田豕也迎而祭之也曷为祭泰山河海山川有能润于百里者天子秩而祭之触石而出肤寸而合不崇朝而徧雨乎天下者唯泰山尔河海润于千里梓匠轮舆其志将以求食也君子之为道也其志亦将以求食与曰子何以其志为哉其有功于子可食而食之矣有人于此毁瓦画墁其志将以求食也则子食之乎曰否曰然则子非食志也食功也使河如带泰山若砺国以永宁爰及苗裔始未尝不欲固其根本而枝叶稍陵夷衰㣲也夫猎追杀兽兎者狗也而发踪指示兽处者人也今诸君徒能得走兽耳功狗也至如萧何发踪指示功人也河当何时如衣带山当何时如厉石言如带砥国乃絶耳夫犬马有劳于人尚加帷葢之报况国之功臣者哉臣闻客有过主人者见其灶直突傍有积薪客谓主人更为曲突逺徙其薪不者且有火患主人嘿然不应俄而家果失火邻里共救之幸而得息于是杀牛置酒谢其邻人灼烂者在于上行余各以功次坐而不録言曲突者人谓主人曰乡使听客之言不费牛酒终亡火患今论功而请賔曲突徙薪亡恩泽燋头烂额为上客邪主人迺寤而请之今茂陵徐福数上书言霍氏且有变宜防絶之乡使福説得行则国亡裂土出爵之费臣亡逆乱诛灭之败往事既巳而福独不蒙其功唯陛下察之贵徙薪曲突之策使居焦髪灼烂之右功亡原者赏不限德亡首者襃不检先帝贵指踪之功薄搏获之赏古人尚帷幄之规下攻拔之力虑为功首谋为赏本野绩不越庙堂战多不踰国勲是故曲阜之钖不后营丘萧何之土先于平阳愧未有瓜衍之赏夫涂秘兰幽贞芳载越徽猷沈逺懋礼弥昭三寸之管毋当不可满也授官爵出利禄不以功是无当也叔向赋猎功多者受多功少者受少卯曰伯夷以将军葬于首阳山之下而天下曰夫以伯夷之贤与其称仁而以将军葬是手足不掩也今臣罢四国之兵而王乃与臣五乗此其称功犹嬴胜而履硚今世之祭井灶门戸箕箒臼杵者非以其神为能飨之也恃赖其德烦苦之无已也是故以时见其德所以不忘其功也触石而出肤寸而合不崇朝而雨天下者唯太山赤地三年而不絶流泽及百里而润草木者唯江河也是以天子秩而祭之故马免人于难者其死也葬之牛其死也葬以大车为荐牛马有功犹不可忘又况人乎此圣人所以重仁袭恩食其食者不毁其器食其实者不折其枝髙祖得天下赏羣臣之功萧何为赏首何则髙祖论功比猎者之纵狗也狗身获禽功归于人羣臣手战其犹狗也萧何持重其犹人也社土地之主也土地濶不可尽敬故封土为社以报功也稷五谷之长也谷衆不可徧祭故立稷神以祭之夫功在不赏故庸勲之典葢阙施侔造物则谢德之涂已冥如多百千诸有情类奉事王子昼夜精勤王子尔时随分资给衣服饮食卧具等事后登王位随昔勤劳量所堪任重赐爵禄或主事业或主川原或主大城或主闗防或主村邑或主军戎喻林巻六十九喻林卷七十钦定四库全书喻林巻七十明徐元太撰君道门驭臣其御羣臣使之有礼如御四马騑騑然持其教令使之调均亦如六辔缓急有和也君任德则臣感义而不忍欺君任察则臣畏觉而不能欺君任刑则臣畏罪而不敢欺爵禄束帛者天下之底石髙祖所以厉世摩钝也陛下御臣等若养马无事就闲廐有事复牵来夫新砥砺杀矢彀弩而射虽冥而妄发其端未尝不中秋毫也然而莫能复其处不可为善射无常仪的也设五寸之的引十步之逺非羿逢蒙不能必全者有常仪的也有度难而无度易也有常仪的则羿蒙以五寸为巧无常仪的则以妄发而中秋毫为拙故无度而应之则辩士繁説设度而持之虽知者犹畏失也不敢妄言王子于期为宋君为千里之逐巳驾察手吻文且发矣驱而前之轮中绳引而却之马掩迹拊而发之彘逸出于窦中马退而却荚不能进前也马駻而走辔不能止也造父御四马驰骤周旋而恣欲于马恣欲于马者擅辔筴之制也然马惊于出彘而造父不能禁制者非辔筴之严不足也威分于出彘也王子于期为驸驾辔筴不用而择欲于马擅刍水之利也然马过于圃池而驸马败者非刍水之利不足也德分于圃池也有常则羿逢蒙以五寸的为巧无常则以妄发之中秋毫为拙今听言观行不以功用为之的彀言虽至察行虽至坚则妄动之説也即乱亡之道臣憎则起外若眩臣爱则起内若药昔者齐景公两用管仲鲍叔成汤两用伊尹仲虺夫两用臣者国之忧则是桓公不霸成汤不王也愍王一用淖齿而手死乎东庙主父一用李兊减食而死主有术两用不为患无术两用则争争事而外市一则専制而刼杀王良之所以使马者约审之以控其辔而四马莫敢不尽力有道之主其所以使羣臣者亦有辔其辔何如正名审分是治之辔巳圣主之治也其犹造父之御齐辑之于辔衔之际而缓急之于唇吻之和正度于胸臆之中而执节于掌握之间内得于心中外合于马志是故能进退履绳而旋曲中规取道致逺而气力有余诚得其术也是故权势者人主之车舆也大臣者人主之驷马也体离车舆之安而手失驷马之心而能不危者古今未有也是故舆马不调王良不足以取道君臣不和唐虞不能以为治执术而御之则管晏之智尽矣明分以示之则跖硚之姦止矣骐骥騄駬天下之疾马也驱之不前引之不止虽愚者不加体焉今治乱之机辙迹可见也而世主莫之能察此治道之所以塞权势者人主之车舆爵禄者人臣之辔衔也是故人主处权势之要而持爵禄之柄审缓急之度而适取予之节是以天下尽力而不倦魏两用楼翟吴起而亡西河愍王専用淖齿而死于东庙无术以御之也文王两用吕望召公奭而王楚庄王専任孙叔敖而霸有术以御之也大尾小腰重不可揺栋桡榱壊臣为君忧御得其道则天下狙诈咸作使御失其道则天下狙诈咸作敌故有天下者审其御而已矣次六臂膊胫如股脚䐜如维身之疾测曰臂胫如股臣大隆也厯观前政贵人之用心也与婴儿子何其异哉婴儿有常病贵臣有常祸父母有常失人君有常过婴儿常病伤于饱也贵臣常祸伤于宠也哺乳多则生癎病富贵盛而致骄疾爱子而贼之骄臣而灭之者非一也父母常失在不能已于媚子人君常过在不能已于骄臣哺乳太多则必掣纵而生癎贵富太盛则必骄佚而生过是故媚子以贼其躯者非一门也骄臣用灭其家者非一世也若鹰也然猎夫御之犹使终日奋击而不敢怠岂有人臣而不可使尽力者乎夫淆不可以致士淆则贤者难为清不肖者难为浊故贤者死于忧患而不肖者死于安乐也淆其臣卒以自淆淆主在上则洁士在下孰可致也夫上林之材非无恶木清渭之流非无浊波有道之朝非无佞臣顾明主之驭耳是以舜诛四凶贤类显焉纣戮比干佞臣用焉此皆不淆之主也戮贤而近不肖其过也闇犹可悔也以贤不肖而淆之其过也乱不可理也故秦以淆而亡慎到曰得驭者调其驳失驭者逸其骥其是之谓乎骐骥易乗驽骀难习夫能御骥騄者必王良也能臣禹稷臯陶者必尧舜也御百里之手而以调千里之足必有摧衡折轭之患有接具臣之才而以御大臣之知必有蔽心塞意之变故至言弃捐圣贤距逆非憎圣贤不甘至言也圣贤务髙至言难行也水之性胜火如裹之以釡水煎而不得胜必矣夫君犹火也臣犹水也法度釡也火不求水之姦君亦不宜求臣之罪也人之释沟渠也知其必溺身不塞沟渠而缮舡檝者知水之性不可阏其势必溺人也臣子之性欲姦君父犹水之性溺人也不教所以防姦而非其不闻知是犹不备水之具而徒欲早知水之溺人也溺于水不责水而咎己者已失防备也然则人君刼于臣已失法也备溺不阏水源防刼不求臣姦操纲领以整毛目握道数以御衆才御之以术则终始可竭也整之以度则参差可齐也嶷若阆风之渡霄而诸下不得以轻重料焉窈若𤣥渊之万仞则近不能以少多重焉然则君之流源不穷而百僚之才力毕陈矣我之涯畔无外而彼之斤两可限矣火始㣲小不早扑灭则至炽盛大臣贵擅亦当早图黜其权也言马不良或奔或踶御之以道而致千里之涂王者之御人臣犹人之御牛马故以衡轭喻焉毕志其内未得骋其骏足也明君之御人若履木而负重辔䇿靽絷之具设虽刚怒麤戾蹄啮之马若足拘靽絷口啣辔勒箠策必至则蹑䠱循轨若郎不能为文书当御令史是为牵牛不可以服箱而当取辩于茧角也夫养将之法譬之养马秣以髙枥习以战驭长鞭策后金勒制前析施规矩任知进退敬臣呦呦鹿鸣食野之苹呦呦鹿鸣食野之蒿呦呦鹿鸣食野之芩采菽采菽筐之筥之君子来朝何钖予之觱沸槛泉言采其芹君子来朝言观其旂鹿鸣燕羣臣嘉賔也既饮食之又实币帛筐篚以将其厚意然后忠臣嘉賔得尽其心矣鹿得䓑呦呦然鸣而相唿恳诚发乎中以兴嘉乐賔客当有恳诚相招唿以成礼也湛露天子燕诸侯也伐柯之道唯斧乃能之此以类求其类也以喻成王欲迎周公当使贤者先往设九罭之网得鳟鲂之鱼言取物各有其器以喻用尊重之大礼迎周公之大人是拟人各有其伦鹿既有苹草有恳笃诚实之心发于中相唿而共食以兴文王既有酒食亦有恳笃诚实之心发于中召其臣下而共行飨燕之礼以致之君有酒食欲与羣臣嘉賔燕乐之如鹿得苹草以为美食呦呦然鸣相唿以欵诚之意尽于此耳君之所不臣于其臣者二当其为尸则弗臣也当其为师则弗臣也食而弗爱豕交之也爱而不敬兽畜之也欲投鼠而忌器此善谕也鼠近于器尚惮不投恐伤其器况于贵臣之近主乎主上遇其大臣如遇犬马彼将犬马自为也如遇官徒彼将官徒自为也晋文公与楚战至黄凤之陵履系解因自结之左右曰不可以使人乎公曰吾闻上君所与居皆其所畏也中君之所与居皆其所爱也下君之所与居皆其所侮也寡人虽不肖先君之人皆在是以难之也古之君子进人以礼退人以礼今之进人若加诸膝退人若坠诸川次六五味龢调如美如大人之飨测曰味龢之飨宰辅事也陛阶增则堂髙辅位重则上尊言何不为投䑕忌器之法而反久行无陛级之事孝经曰天子尊事三老兄事五更皤皤国老乃父乃兄公输爱其斧故能妙其巧明主贵其士故能成其治诸侯之德能自为取师者王能自为取友者存其所择而莫如己者亡体臣巻耳文王遣使求贤而劳之以诗四牡劳使臣之来也有功而见知则説矣股肱或亏何痛如之除腹心之疾而寘诸股肱何益寡人之股掌之臣也孤之有卿若身体之有手臂之用岂可暂辍于身楚国之有不谷也由身之有匈脇也其有令尹司马也由身之有股肱也匈脇有疾转之股肱庸为去是人也将相之于孤犹股肱也今移祸焉庸为去是身乎去谗牝鸡无晨牝鸡之晨惟家之索今商王受惟妇言是用火炎不可向近尚可扑灭浮言不可信用尚可刑戮絶之哀今之人胡为虺蜴巧言如流俾躬处休君子信谗如或醻之莫髙匪山莫浚匪泉君子无易由言耳属于垣巧言如簧颜之厚矣萋兮斐兮成是贝锦彼谮人者亦已大甚哆兮侈兮成是南箕彼谮人者谁适与谋营营青蝇止于樊岂弟君子无信谗言营营青蝇止于棘营营青蝇止于榛母教猱升木如涂涂附君子有徽猷小人与属哲夫成城哲妇倾城懿厥哲妇为枭为鸱妇有长舌维厉之阶采苓晋人谏献公信谗之诗防之有鹊巢卬之有美苕处势自然喻宣公信多言之人故致此谗人山髙矣人登其巅泉深矣人入其渊以言人无所不至欲之杨园之道当先厯亩丘谗人欲谮大臣故从近小者始箕星哆然踵狭而舌广今谗人因寺人之近嫌而成言其罪犹因箕星之哆而侈大之无踰越我居之里垣无损折我所树之把木以喻无干犯我之亲戚无伤害我之兄弟彼营营然往来者青蝇之虫也此虫污白使黒污黒使白乃变乱白黒不可近之当去止于藩篱之上无令在宫室之内也以兴彼往来者谗佞之人也谗人喻善使恶喻恶使善以变乱善恶不可亲之当弃于荒野之外无令在朝廷之上也二五卒与骊姬谮羣公子而立奚齐晋人谓之二五耦恶紫之夺朱也恶郑声之乱雅乐也恶利口之覆邦家者谮人之言如水之浸润渐以成之郑声佞人亦俱能惑人心与雅乐贤人同而使人淫乱危殆故当放逺之且夫口三五之门也是以谗口之乱不过三五言之大甘其中必苦谮在中焉君故生心虽蝎谮焉避之今大王譬若浴婴儿虽啼无听宰嚭之言积羽沈舟羣轻折轴衆口铄金积毁销骨邪径败良田谗口乱善人桂树华不实黄爵巢其颠故为人所羡今为人所怜古今忠臣见疑于君而苍蝇之人交构其间恶直丑正实繁有徒欲构南箕成此贝锦谗夫佞人之在君侧者若社之有鼠也谚言有之曰社鼠不可熏去谗佞之人隐君之威以自守也是难去焉洧水甚大郑之富人有溺者人得其死者富人请赎之其人求金甚多以告邓析邓析曰安之人必莫之卖矣得死者患之以告邓析邓析又答之曰安之此必无所更买矣伤忠臣者有似于此也夫无功不得民则以其无功不得民伤之有功得民则又以其有功得民伤之人主之无度者无以知此岂不悲哉水火相熷䵻在其间五味以和骨肉相爱谗贼间之而父子相危一簧两舌佞言謟语三姦成虎曾母投杼长舌乱国大斧破车多言少实命鹿为驹大斧破木谗佞败国腐臭何在青蝇集聚变白为黑败乱邦国次五谷不谷失疏数衆氂毁玉言衆女嫉妬蛾眉美好之人谮而毁之谓之美而淫不可信也犹衆臣嫉妬忠正言巳淫邪不可任用也臧仓之毁未尝絶也公伯寮之愬未尝灭也垤成丘山污为江河鸱枭鸣衡軏豺狼当路衢苍蝇间白黑谗巧令亲疎昔人兴谗言于青蝇譬利口于刃剑者以其㸃素成缁刀劲伤物青蝇来往止于藩篱变白作黑谗搆毁间亲令疏乐易之君子不当信用积毁销金积谗磨骨夫孝子疑于屡至市虎成于三夫若不详察真伪忠臣将复有杜邮之戮矣都蔗虽甘殆不可杖佞人悦已亦不可相都蔗虽甘杖之必折巧言虽美用之必灭言多令事败器漏苦不宻河溃蚁孔端山壊由猿穴㳙㳙江汉流天窻通㝠室谗邪害公正浮云翳白日人有两三心安能合为一三人成市虎浸渍解胶漆竢时风之清激兮愈氛雾其如厯进雄鸠之耿耿兮谗纷纷而蔽之浮云陈而蔽晦兮使日月乎无光忠臣贞而欲谏兮谗䛕毁而在旁逺邪天下有山遯君子以逺小人不恶而严上六公用射隼于髙墉之上获之无不利九五苋陆夬夬中行无咎初六系于金柅贞吉有攸往见凶羸豕孚蹢躅九二田获三狐得黄矢贞吉履于不正与三相比三从下来附之如指之附足四有应在初若三为之拇则失初之应故必解其拇然后朋至而信树德务滋除恶务本譬如匹夫之有婚妻曰予独服在寝以自露厥家荟兮蔚兮南山朝隮婉兮娈兮季女斯饥彼疏斯粺胡不自替无将大车周大夫有寴信小人者其臣谏之而作鹈在梁当濡其翼而不濡者非其常也以喻小人在朝亦非其常林中大木之处而维有薪蒸朝廷宜有贤者而但聚小人鸢鸱之类鸟之贪恶者也飞而至天喻恶人逺去不为民害也维鹈鸟在梁可谓不濡其翼乎言必濡其翼以兴小人之在朝可谓不乱其政乎言必乱其政菀然而茂者彼桑也其叶稚而柔濡故菀然茂盛于此之时人息其下维均得䕃皆无暑热之患及其捋而采之其枝之叶刘然爆烁而稀疏不复能蔽䕃炎日则病此其下所息之民矣以兴王有明德天下之民均得其恩若有羣臣放恣损王之德则困苦天下之民矣恶之易也如火之燎于原不可乡迩其犹可扑灭为国家者见恶如农夫之务去草焉芟夷藴崇之絶其本根勿使能殖则善者信矣一薰一莸十年尚有余臭耳不听五声之和为聋目不别五色之章为昧心不则德义之经为顽口不道忠信之言为嚚狄皆则之四姦具矣薰莸不同器而藏尧桀不共国而治以其类异也藏动鼠圣人以防佞倖乃国家之大贼人主之大蜮也昌邑王见狗冠方山冠龚遂曰王之左右皆狗而冠国家弃宪如孤雏腐鼠耳尔人之臣蠧久依城社不畏熏烧羣邪项领膏唇拭舌竞欲咀嚼假豹姿于羊质骋袅心于狼性邪佞者宇宙之螟王化之蟊贼也且承颜色窃光宠势等秋风气同夏日小人难育朽棘不彫夫君子小人智计不同君子志于道小人谋于利志于道者安国济人志于利者损物图己道人者害国小人也忠良者捍国君子也臣见疾者诣道士则劝奏章僧尼则令斋讲俗师则鬼祸须解毉诊则汤熨散丸皆先自为也臣谓为国之本与疗病相类疗病当去巫鬼寻华扁为国当黜佞邪用管晏东郭有狗嘊嘊旦暮欲啮我猳而不使也今夫易牙子之不能爱将安爱君邪气袭内正色乃衰且伐木不自其根则孽又生也公何不去二子者毋使耳目淫焉商贾巧为贩卖之利而屈为贞良邪臣好为诈伪自媚饰非而不能为公方邪臣之蔽贤犹浮云之鄣日月也非得神灵之化摆云霁毉令归山海然后乃得覩其光明暴天下之濡湿照四方之晦𡨕海水虽大不受胔芥日月不应非其气君子不容非其类也昔赵髙无过人之志而居万人之位是以倾覆秦国而祸殃其宗尽失其瑟何胶柱之调也犀铫利鉏五谷之利而闲草之害也明理正法姦邪之所恶而良民之福也故曲木恶直绳姦邪恶直法船非水不可行水入船中则其没也故曰君子不可不严也小人不可不闭也隂雾作匿不见白日邪径迷通使君乱惑次八赤臭播闗大君不闲克国乗家测曰赤臭播闗恐入室也膏肓纯白二竖不生兹谓心宁省闼清浄嬖孽不生兹谓政平夫膏肓近心而处阨鍼之不达药之不中攻之不可二竖藏焉是谓笃患故治身治国者唯是之畏夫诋訾之法者伐贤之斧也而骄妬者噬贤之狗也人君内秉伐贤之斧权噬贤之狗而外招贤欲其至也不亦悲乎有获狐者则命之曰制尔以媚有获虎豹者则命之曰制尔以勐有获枭者则命之曰制尔以逆言蓬蒿萧艾入御房中则马兰之草踸踔暴长而茂盛也以言佞謟见亲近则邪伪之徒踊跃而欣喜也天狼星名以喻贪残日为王者王者受命必诛贪残故曰举长矢射天狼言君当诛恶也雨雪之盛麃麃然至于无云日气始出而雨雪皆消释矣喻小人虽多王若欲兴善政则贤者升用而小人诛灭矣凶邪乱正亦犹浮云蔽天疾风激水故舜流四凶而朝穆穆楚戮费鄢而王道洽也披云看霄则天文清澄风观水则川流平是以四族放而唐劭二臣诛而楚宁与其溺于人也宁溺于渊溺于渊犹可游也溺于人不可救也一盗不诛害在穿窬修誉不诛害在词主蒺藜在田良苗无所措其根佞邪在朝忠直无所措其身吕氏春秋云桂枝之下无杂木葢桂味辛螫故也火生于木祸发必克姦生于国时动必溃譬如恶马其性刚戾能令乗者至崄恶处如栴檀林栴檀围遶不杂伊兰如无热池香流德水无诸醎味王逺恶人亦复如是喻林巻七十喻林卷七十一钦定四库全书喻林巻七十一明徐元太撰君道门求士九五同人先号咷而后笑大师克相遇九五以把包𤓰辟四门明四目达四聪蒹葭苍苍白露为霜所谓伊人在水一方遡洄从之道阻且长遡游从之宛在水中央蒹葭凄凄白露未晞所谓伊人在水之湄遡洄从之道阻且跻遡游从之宛在水中沚鴥彼晨风郁彼北林未见君子忧心钦钦山有苞栎隰有六駮未见君子忧心靡乐山有苞棣隰有树檖未见君子忧心如醉岂其食鱼必河之鲂岂其取妻必齐之姜岂其食鱼必河之鲤岂其取妻必宋之子南有嘉鱼烝然罩罩君子有酒嘉賔式燕以乐南有嘉鱼烝然汕汕君子有酒嘉賔式燕以衎南有嘉鱼乐与贤也太平君子至诚乐与贤者共之也卷阿召康公戒成王也言求贤用吉士也何必河之鲂然后可食取其口美而已何必大国之女然后可妻亦取贞顺而已君任臣何必至人亦取忠孝而已视彼坂由墝埆之地有菀然其茂特之苗以兴视彼空谷侧陋之处有杰然其秀异之贤然天之以风雨动揺我特苗如将不我特苗之能胜言风雨之迅疾也以喻王之以礼命征召我贤者如恐不我贤者之能得言礼命之繁多也平原大薮瞻其草之髙丰茂者必有恠鸟兽居之且草可财也如艾而夷之其地必宜五谷髙山多林必有恠虎豹蕃孕焉深渊大川必有蛟龙焉民亦如之君察之此可以见器见才矣欲见贤人而不以其道犹欲其入而闭之门也臣闻之贾人夏则资皮冬则资絺旱则资舟水则资车以待乏也夫虽无四方之忧然谋臣与爪牙之士不可不养而择也譬如蓑笠时雨既至必求之鲁仲连谓孟尝君曰君之廐马百乗无不被绣衣而食菽粟者岂有骐骥騄耳哉后宫十妃皆缟纻食粱肉岂有毛嫱西施哉色与马取于今之世士何必待古哉周有砥厄宋有结緑梁有悬黎楚有和璞此四宝者工之所失也而为天下名器然则圣王之所弃者独不足以厚国家乎臣闻善厚家者取之于国善厚国者取之于诸侯天下有明王则诸侯不得擅厚矣是何也为其凋荣也妇人有夫死三日而嫁者有幽居守寡不出门者足下即欲求妇何取曰取不嫁者通曰然则求臣亦犹是也彼东郭先生梁石君齐之俊士也隐居不嫁未尝卑节下意以求仕也愿足下使人礼之今不循伯者之道廼欲以三代选举之法取当世之士犹察伯乐之图求骐骥于市而不可得亦已明矣气之清者为神人之清者为贤养身者以练神为寳安国者以积贤为道选利器于良材求镆铘于明智夫物以逺至为珍士以稀见为贵槃木朽株为万乗用者左右为之容耳王者取士宜㧞衆之所贵屈平曰国有骥而不知乗焉皇皇而更索昔楚叶公好龙神龙下之好伪彻天何况于真香饵引泉鱼重币购勇士夫贤才之畜于国由良工之须利器巧匠之待绳墨也器用利则斵削易而材不病绳墨设则曲直正而衆形得矣是以人主必勤求贤而佚以任之也四门开辟英彦凫藻收春花于京辇採秋实于巖薮空谷流絷维之咏丘园旅束帛之观吾逺求骐骥不知近在东邻穷谷无白驹之倡乔岳无遗寳之嗟岂特罗飞翮于垂天网沈鳞于溟海必欲探援潜宝倾海求珠自可卜肆巫祠之间马栈牛口之下岂有欲见大厦而遗其栋梁者哉功照千里非特烛车之珍徳柔邻国岂徒祕璧之贵惧隐鳞卜祝藏器屠保物色闗下委裘河上剖蜯求珍捜巖採干野无投纶朝盈逸翰世求名骏行地能致千里时爱竒寳照车遂有径寸至于旁求俊乂爰逮侧㣲用道和羮是隆大厦今虽唐虞君世俊乂盈朝然修大厦者岂厌夫良材之积也采荆南之把梓收㑹稽之箭竹收把梓之才辟康庄之馆冀与羣才共康庻绩而彚茅寂漠投竿罕至岂美璞韬采未值良工将介石在懐确乎难拔圣人在上贤士百里而有一人则犹无有也王道衰㣲暴乱在上贤士千里而有一人则犹比肩也缗㣲饵明小鱼食之缗绸饵香中鱼食之缗隆饵丰大鱼食之夫鱼食其饵乃牵于缗人食其禄乃服于君故以饵取鱼鱼可杀以禄取人人可竭以家取国国可拔以国取天下天下可毕夫寒温之变非一精之所化也天下之事非一人之所能独知也海水广大非独仰一川之流也是以明主之治世也急于求人弗独为也一雀适羿羿必得之威也以天下为之笼则雀无所逃是故汤以胞人笼伊尹秦穆公以五羊之皮笼百里奚是故非以其所好笼之而可得者无有也譬若欲衆其国之善射御之士者必将富之贵之敬之誉之然后国之善射御之士将可得而衆也况又有贤良之士厚乎德行辩乎言谈博乎道术者乎此固国家之珍而社稷之佐也亦必且富之贵之敬之誉之然后国之良士亦将可得而衆也古者国君诸侯之不可以不执善承嗣辅佐也譬之犹执热之有濯也将休其手焉今有药于此食之则耳加聪目加明则吾必説而强食之今夫伊尹之于我国也譬之良医善药也而子不欲我见伊尹是子不欲我善也求马黄黒马皆可致求白马黄黑马不可致人主无贤如瞽无相何伥伥千里而有一士比肩也累世而有一圣人继踵也士与圣人之所自来若此其难也而治必待之治奚由至虽幸而有未必知也不知则与无贤同此治世之所以短而乱世之所以长也故王者不四霸者不六今有良医于此治十人而起九人所以求之万也故贤者之致功名也比乎良医而君人者不知疾求岂不过哉戎人见暴布者而问之曰何以为之莽莽也指麻而示之怒曰孰之壤壤也可以为之莽莽也故亡国非无智士也非无贤者也其主无由接故也荆有善相人者所言无遗策闻于国庄王见而问焉对曰臣非能相人也能观人之友也观布衣也其友皆孝悌绳谨畏令如此者其家必日益身必日荣矣所谓吉人也观事君者也其友皆诚信有行好善如此者事君日益官职日进此所谓吉臣也观人主也其朝臣多贤左右多忠主有失皆交争証谏如此者国日安主日尊天下日服此所谓吉主也臣非能相人也能观人之友也庄王善之于是疾收士日夜不懈遂霸天下故贤主之时见文艺之人也非特具之而已也所以就大务也泽有无水国无无士故士易得而难求也易致而难留也渚泽有枯木而国无枯士矣有相马而失马者然良马犹在相之中一目之罗不可以得鸟无饵之钓不可以得鱼遇士无礼不可以得贤子思居卫卫人钓于河得鳏鱼焉其大盈车子思问之曰鳏鱼鱼之难得者也子果何得之对曰吾始下钓垂一鲂之饵鳏过而弗视也更以豚之半体则吞之矣子思喟然曰鳏虽难得贪以死饵士虽懐道贪以死禄矣以言举人若以毛相马周公旦白屋之士所下者七十人而天下之士皆至晏子所与同衣食者百人而天下之士亦至仲尼修道行理文章而天下之士亦至矣虽有贤者而无以接之贤者奚由尽忠哉骥不自至千里者待伯乐而后自至也吾猎将以求士也其榛藂刺虎豹者吾是以知其勇也其攫犀搏兕者吾是以知其劲有力也罢田而分所得吾是以知其仁也因是道也而得三士焉楚国以安古者骅骝骐骥今无有王选于衆王好马矣古者有豹象之胎今无有王选于衆王好味矣古者有毛廧西施今无有王选于衆王好色矣王必将待尧舜禹汤之士而后好之则禹汤之士亦不好王矣夫珠玉无足去此数千里而所以能来者人好之也今士有足而不来者此是吾君不好之乎夫剑产于越珠产江汉玉产昆山此三寳者以无足而至今君茍好士则贤士至矣君之好士也有似叶公子髙之好龙也叶公子髙好龙钩以写龙凿以写龙屋室雕文以写龙于是天龙闻而下之窥头于牖施尾于堂叶公见之弃而还走失其魂魄五色无主是叶公非好龙也好夫似龙而非龙者也今臣闻君好士故不逺千里之外以见君七日不礼君非好士也好夫似士而非士者也东求金玉反得弊石次六大开帷幕以引方客测曰大开帷幕览衆明也次五龙下于泥君子利用取遇庸夷测曰龙下于泥阳下隂也士不辅而求霸犹病者不用医而求愈也夫士国之干也木无干则根抵朽壊而叶无所依国无士则纲纪陵夷政教荡然而民无所附故贤王之待士不可茍也得其士则利不得其士则替故诸矦之不可失士犹婴儿之不可失乳也失乳而生者有矣未有失士而利者也臣闻陈轸云夫诸矦以士为体故动无异形以士为心故谋无异虑好士者如饮甘羮择士者如调乱絃此言士之重于诸矦也昔郑人有膏肓之疾三年而不出戸或告之曰子之疾危矣求良医以瘳之可乎曰市无良医何以求为曰有良医者在于楚子以百金致之彼必不逺千里而赴郑人果得楚之良医以瘳其疾是医者未尝求疾而治也医在而疾者求之耳然则为士者亦诸矦之求之也岂求诸矦而交与吾受晋王之䀻犹楚医受郑人之金也郑人得之而瘳疾晋王得之而不瘳吾岂不若楚人之医乎亦信与不信也山林薮泽士之与鸟兽羣而栖者也故猎士则强猎禽则荒惟贤王能得其士而失其禽庸主能得其禽而失其士夫士国之雄也其潜隐于薮泽之间亦欲望贤王之猎也今王轻千乗而为此游将欲猎士乎抑欲猎禽乎猎士则士必振羽翼而争投于王之罗猎禽虽鸾凤驺虞不能益于国也王何不念贤士之薮泽张仁义之网罗而田猎哉昔文王猎于渭国人皆以文王为猎禽也而不知惟士之猎故一猎而得吕尚天下称明焉今以王之贤而不效文王之猎宜士之不游于国也人皆知求良医以治病人君不知求贤臣以治国聘贤求士犹嫁娶之道也未有自嫁之女出财为妇故女慕财䀻而达其真士慕𤣥纁而达其名以礼聘士而其国乃宁矣夫柱以直木为坚辅以直士为贤直木出于幽林直士出于衆下故人君选举必求隠处夫治国犹于治身治身之道务在养神治国之道务在举贤是以养神求生举贤求安舍轻艘而涉无涯者不见其必济也无良辅而羡隆平者未闻其有成也鸿鸾之凌虚者六翮之力也渊虬之天飞者云雾之偕也故招贤用才者人主之要务也立功立事者髦俊之所思也若乃乐治定而忽智士者何异欲致逺涂而弃骐騄哉药以除疾犹明君求贤以袪蔽也国之需贤譬车之恃轮犹舟之倚檝也车摧轮则无以行舟无檝则无以济国之乏贤则无以理国之多贤如託造父之乗附越客之舟身不劳而千里可期足不行而蓬莱可至朝之乏贤若凤亏六翮欲望背摩青天臆冲绛烟终莫由也夫连城之璧瘗影荆山夜光之珠潜辉郁浦玉无翼而飞珠无胫而行扬声于章华之台炫燿于绮罗之堂者葢人君之举也贤士有胫而不肯至者蠧才于幽岫腐智于柴荜者葢人不能自荐未有为之举也今忌人之细短忘人之所长以此招贤是书空而寻迹披水而覔路不可得也以方叔召虎之臣镇卫四境为国爪牙者可谓当矣然而髙鸟未挂于轻缴渊鱼未悬于钩饵者恐钓弋之术或未尽也求贤暂劳垂拱永逸方之疏壤取类导川岂薪槱之道未𢎞为网罗之目尚简当此之时人人自谓握灵虵之珠家家自谓抱荆山之玉吾王于是设天网以该之顿八纮以掩之今悉集兹国矣然此数子犹复不能飞骞絶迹一举千里也珠玉无踁而自至者以人好之也况贤者之有足乎丘园之秀因时则扬是以大人基命不擢才于后士明主聿兴不降佐于昊苍刳舟剡楫将欲济江海也聘贤选佐将以安天下也磁器引铁于金不连大朝举士愚不闻焉桂林生于五岭把梓出于南荆夫以卉木之盛犹载在方志况千里之朝懐其良彦而使人滞于常流莫登于龙津者乎听决价而贸玉者无楚和之名因近习而取士者无伯王之功故玙璠之为寳非驵侩之术也伊吕之佐非左右之旧景公曰吾欲霸诸矦若何晏子曰官未具也臣闻仲尼处陋巷廉隅不正则原宪侍志意不通则仲由侍德不长则颜囘侍今君未有能侍故未具也夫三光悬象式扬天德岳渎山泽广开地道贤人显进实兴圣治贤人为德体自然也故语曰黄金累千不如一贤黄帝梦大风吹天下之尘垢皆去又梦人执千钧之弩驱羊数万羣帝寤而叹曰风为号令执政者垢去土解清治者天下岂有姓风名后者哉夫千钧之弩异力能逺者也驱羊数万羣是能善牧者也天下岂有姓力名牧者于是依二梦之占而求之得风后于海隅登以为相得力牧于大泽进以为将汤思贤梦见有人负鼎抗俎对已而笑寤而占曰鼎为和味俎者割裁天下岂有人为吾宰者哉得清水淬其锋越砥敛其锷必腾跃天路出观圣世夫採名珠求之于蚌欲得名士求之于文学或割百蚌不得一珠不可舍蚌求之于鱼或百文学不出竒士不可舍文学求之于斗筲也由是言之蚌乃珠之所藏文学亦士之塲矣倾嵓捜寳髙罗九霄庆云集矣鸾驾三招以小钓钓川而擒其鱼中钓钓国而擒其万国诸侯恢燿和肆必在兼城之寳翼亮崇本宜纡髙世之逸致士九四解而拇朋至斯孚凤凰鸣矣于彼髙冈梧桐生矣于彼朝阳菶菶萋萋雝雝喈喈先君招贤人贤人往之駃疾如晨风之飞入北林山之栎隰之駮皆其所宜有也贤者亦国家所宜有之南方水中有善鱼人将乆如而俱罩之天下有贤者在位之人将久如而并求致之于朝鴥然而疾飞者彼晨风之鸟也郁积而茂盛者彼北林之木也北林由郁茂之故故晨风飞疾而入之以兴疾归于秦朝者是彼贤人能招者是彼穆公穆公由能招贤之故故贤者疾往而归之南方有樛然下垂之木甘瓠之草得上而累蔓之以兴在位有下下之君子故在野贤者得往而归就之言君子之下下犹樛木之下垂贤者所以往矣有卷然而曲者之阿则飘风从南长养之方来入之以兴王有降屈之意则贤者懐其抚养之德来就之阿以岸曲而来风犹王以体屈而致贤也凤凰往飞之时翙翙其羽为声亦与衆鸟集于所止凤凰所在衆鸟慕而从之故凤凰亦与之同止以兴贤者来仕之时亦与衆羣士集于君朝贤者所在羣士慕而就之故贤者亦与之同朝得大贤而致羣士犹凤凰飞而来衆鸟凤凰与衆鸟俱集所止犹贤者与羣士俱在王朝衆鸟慕凤犹羣士慕贤郭隗曰臣闻古之君人有以千金求千里马者三年不能得㳙人言于君曰请求之君遣之三月得千里马马已死买其首五百金反以报君君大怒曰所求者生马安事死马而捐五百金㳙人对曰死马且买之五百金况生马乎天下必以王为能市马马今至矣于是不能期年千里之马至者三今王诚欲致士先从隗始隗且见事况贤于隗者乎岂逺千里哉夫物不产于秦可宝者多士不产于秦而愿忠者衆乌鸢之卵不毁而后凤凰集诽谤之罪不诛而后良言进潜虬耸鳞伫利见之期翔凤弭翼应来仪之感公曰致天下之精材若何管子对曰五而六之九而十之不可为数公曰来工若何管子对曰三倍不逺千里北面而事之则伯己者至先趋而后息先问而后默则什己者至人趋已趋则若己者至凭几据杖指麾而使则厮役者至乐嗟若咄则徒𨽻之人至矣故帝者与师处王者与友处亡主与徒处故德万人者谓之隽德千人者谓之豪德百人者谓之英帝者之臣其名臣也其实师也王者之臣其名臣也其实友也霸者之臣其名臣也其实賔也危国之臣其名臣也其实虏也今王将东面目指气使以求臣则厮役之材至矣南面听朝不失揖让之礼以求臣则人臣之材至矣西面等礼相亢下之以色不乗势以求臣则朋友之材至矣北面拘指逡巡而退以求臣则师傅之材至矣君之赏赐不可以功及也君之诛罚不可以理避也犹举杖而唿狗张弓而祝鸡矣虽有香饵而不能致者害之必也声同则处异而相应德合则未见而相亲贤者立于本朝则天下之豪相率而趋之矣齐桓公尊九九之人而有道之士归之越王敬螳蜋之怒而勇士死之叶公好龙而龙为暴下物之所征固不须顷南山髙冈麟凤室堂江水沱汜思附君子鲁王爱玉有楚人持玉鼎以进曰此荆山之美玉也君能爱乎鲁王笑曰寡人闻荆山之玉卞和得之而献楚王其后也秦人复得之奚其为荆山乎夫地不再产胡能复得邪楚人曰夫荆山之所生者非特和氏之一璧也君何以荆山为无玉乎荆山之鼎楚产也而君疑之若夫玙出于鲁昔有倚顿得之以为凫杯其妾视之误毁诸地是鲁玙无倚顿之杯久矣今有人持璞玙以进君亦以为鲁无玙璧可乎夫地之所产不尽出玉之所藏不尽用也岂惟荆鲁之玉为然哉若鲁国贤士之薮也今君以为地不再产则展禽之后鲁无孔子孔子之后鲁无颜渊颜渊之后鲁无闵损闵损之后鲁无子羽子羽之后鲁无秦非秦非之后鲁无曾㸃曾㸃之后鲁无子思子思之后鲁无孟轲孟轲之后鲁无叔孙通戚麟髙堂生孔安国韦贤疏广匡衡曹褒之属矣是今之生于鲁国者皆鲁玙之沙也游于鲁国者皆荆山之石也奚玉之为臣请完鼎而返楚无使鲁庭有刖足之刑而荆山有泣玉之士也鲁王惭乃命左右以千金价之左右曰昔者燕昭王以千金致士今君以千金致玉臣恐天下懐寳之士皆以昭王之台而笑矣鲁王得楚人之玉谓张裘曰昔卞和献玉于楚王楚王却又刖其足以示衆夫却玉不明也刖士不仁也今寡人好玉楚人以荆山之玉进寡人赏以千金是卞和不幸而遇楚王也由此观之寡人其优乎张裘对曰王不如也鲁王曰何为不如曰臣以为楚王之明也故不如夫得玉不足以强国王知之乎知强国者不以玉则楚王之却不可谓不明也刖士而絶佞人不可谓不仁也当是时使和氏进一荆山之士于楚王则亦不待三献而三却也况刖之乎今鲁国之士抱器而进于王非特楚人之玉也而王不赏之独何与王自以为遇玉之礼过于楚王待楚人之礼过于和氏而不知王之戮于天下士也有甚于刖足士之抱器而叹亦有甚于和氏者乎何王之明于玉而闇于士也故曰臣以为王不如也鲁王勃然变色而言曰子何以寡人讪也寡人好士筑五丈之台而延賔客叔度不至寡人䀻之叔度至寡人飨之何谓不遇哉曰王之遇叔度特楚人之遇耳遇楚人而犹宠其玉今遇叔度而不能宠其道可谓遇乎哉言鸟兽相唿云龙相感无不应其类而从其耦伤君独无精诚之心以动贤也言君不能以礼敬聘请贤者犹以直鍼钓鱼无所能得也言神龙将举陞天则景云覆而扶之辅其类也言君好贤士则英俊往而并集也羣臣归君若辐之辏毂徒英而不雄则雄材者不伏也徒雄而不英则智者不归往也故雄能得雄不能得英英能得英不能得雄故一人之身兼有英雄得能役英与雄役英与雄故能成大业也贤者仰之如天地爱之如亲戚乐之如埙箎歆之如兰芳故其归我也犹决壅导滞水注之大壑何不至之有且莽之爵人其实囚之也囚人者非必着之桎梏而置之囹圄之谓也拘系之愁忧之之谓也使在朝之人欲进则不得陈其谋欲退则不得安其身是则以纶组为绳索以印佩为钳铁也小人虽乐之君子则以为辱故明王之得贤也得其心也非谓得其躯也茍得其躯而不论其心也斯与笼鸟槛兽无以异也贤者之视我容貌也如魍魉台殿也如狴犴采服也如衰绖絃歌也如号哭酒醴也如滫涤肴馔也如粪土从事举措每无一善彼之恶我也如是其肯至哉垂饵香则鳣鲔来悬赏厚则果毅奋臣之附君如水之趋川也竞收杞梓争采松竹凤不及栖龙不暇伏谷无幽兰岭无亭菊蛟龙骧首奋翼则浮云出流雾雨咸集圣王砥节修德则游谈之士归义思名燕王市骏马之骨非欲以骋道里乃当以招絶足也非有圣智之君恶有甘棠之臣故虎啸而风寥戾龙起而致云气蟋蟀俟秋吟蜉蝣出以隂束帛旅于丘园旌命交于涂巷故豪彦寻声而响臻志士希光而景附异人辐凑勐士如林使夫廉髙之士毕志于衡轭之内贤哲不可以色貌诱之犹张罗恤凤施穽诱麟夫珠生于南海玉出于须弥无足而至者人好之也士有足而不至者以人不好也临江有钓不获一鳞非江鱼之不食以其所饵之者非也是以君子慎举擢喻林巻七十一喻林卷七十二钦定四库全书喻林巻七十二明徐元太撰君道门养士菁菁者莪乐育材也君子能长育人材则天下喜乐之矣大陵曰阿君子能长育人材如阿之长莪菁菁然视彼洛水灌溉以时其泽浸润以成嘉谷喻古明王恩泽加于天下爵命赏赐以成贤者駜然肥强者彼之所乗黄马也将欲乗之先养以刍秣故得肥强乗之则可以升髙致逺得为人用矣以兴僖公有贤能之臣将任之先致其禄食故皆尽忠任之则可以安国治民得为君用矣传以马之肥强喻臣之强力马由人所养饲乃得肥强肥强乃能致逺人得禄食充足乃能尽忠尽忠乃肯用力若其不然虽有强力不肯用之田需对管燕曰士三食不得餍而君鵞鹜有余食下宫糅罗纨曳绮縠而士不得以为缘且财者君之所轻死者士之所重君不肯以所轻与士而责士以所重事君非士易得而难用也地之美者善养禾君之仁者善养士夫不素养士而欲求贤譬犹不琢玉而求文采也马不伏厯不可以趋道士不素养不可以重国一年之计莫如树谷十年之计莫如树木终身之计莫如树人一树一获者谷也一树十获者木也一树百获者人也我茍种之如神用之举事如神唯王之门夫树橘柚者食之则甘嗅之则香树枳棘者成而刺人故君子慎所树夫驯乌断其下颔焉断其下颔则必恃人而食焉得不驯乎夫明主畜臣亦然令臣不得不利君之禄不得无服上之名譬铅刀畜之而干将用之不亦难乎厨中有臭肉则门下无死士今夫三升之稷不足于士而君鴈鹜有余粟纨素绮绣靡丽堂楯从风雨弊而士曾不得以縁衣果园梨栗后宫妇人摭以相擿而士曾不得一尝且夫财者君之所轻也死者士之所重也君不能用所轻之财而欲使士致所重之死岂不难乎哉养鸡生雏畜马得驹明堂太学君子所居次七雉之不禄而鸡尽谷测曰雉之不禄难幽养也言已种植衆芳幸其枝叶茂长实核成熟愿待天时吾将获取收藏而飨其功也以言君亦宜畜养衆贤以时进用而待仰其治也夫庸𨽻犹不可以不拊循而卒尽其力士安可以无素养而暴得其用哉灶不用薪犹国不用禄以养贤也薪而不用金鬲虚废谚曰谷千驽不如养一驴谷驽养虎大无益也唐尧至仁不能容无益之子汤武至圣不能养无益之臣九折臂知为良医吾知所以待下矣马不素养难以追逺士不素简难以趋急勤民木上有水井君子以劳民劝相井之为义汲养而不穷君子以劳来之恩勤恤民隐劝助百姓使有成功则此养而不穷也恫瘝乃身助余体民无小不敬如毛在躬拔之痛无不省师人多寒王巡三军拊而勉之三军之士皆如挟纩康诰曰如保赤子心诚求之虽不中不逺矣未有学养子而后嫁者也葢君者心也民犹支体支体伤则心憯怛治国之道当爱民如慈父训民如严师惠施于民必无爱财民如牛马数餧食之善为国者驭民如父母之爱子如兄之爱弟见其饥寒则为之忧见其劳苦则为之悲赏罚如加于身赋歛如取于己此爱民之道也今有负其子而汲者队其子于井中其母必从而道之今岁凶民饥道饿重其子此疚于队其可无察邪足寒伤心民怨伤国根枯枝朽民困国残山将崩者下先隳国将亡者民先弊髙台层榭接屋连阁非不丽也然民有掘穴狭庐无所託身者明主弗乐也肥醲甘脆非不美也然民有糟糠菽粟不接于口者则明主弗甘也匡牀蒻席非不宁也然民有处边城犯危难泽死暴骸者明主弗安也胎生孚乳长息成就下有忧民则上不尽乐下有饥民则上不备膳下有寒民则上不具服徒跣而垂旒非礼也故足寒伤心民寒伤国慈父之于子孝子之于亲知病不祀神疾痛不和药又知病之必不可治治之无益然终不肯安坐待絶犹卜筮求祟召医和药者恻痛慇懃冀有验也既死气絶不可如何升屋之危以衣招复悲恨思慕冀其悟也雩祭者之用心慈父孝子之用意也若乃肆情纵欲而不与天下共其乐故有忧莫之恤也削基增峻而不觉下堕则上崩故倾頽莫之扶也尧痩舜黑皆为民也楚庄王攻宋厨有臭肉樽有败酒将军子重谏曰今君厨肉臭而不可食樽酒败而不可饮而三军之士皆有饥色欲以胜敌不亦难乎庄王曰请有酒投之士有食馈之贤圣人者民之父母也母能生之能食之父能教之能诲之圣王曲备之者也能生之能食之能教之能诲之也防壅頥中有物曰噬嗑噬嗑而亨六二丰其蔀日中见斗九三丰其沛日中见沬上六丰其屋蔀其家物在于口则隔其上下若啮去其物上下乃合陟彼髙冈析其柞薪析其柞薪其叶湑兮登髙冈者必析其木以为薪析其木以为薪者为其叶茂盛蔽冈之髙也为政当如彼泉之流行则清壅则浊也闻忠善以损怨不闻作威以防怨岂不遽止然犹防川大决所犯伤人必多吾不克救也不如小决使道不如吾闻而药之也云日蔽霠圣人以明左右防民之口甚于防川川壅而溃伤人必多民亦如之是故为川决之使导为民者宣之使言民之有口也犹土之有山川也财用于是乎出犹其有原隰衍沃也衣食于是乎生口之宣言也善败于是乎兴行善而备败所以阜财用衣食者也夫民虑之于心而宣之于口成而行之胡可壅也若壅其口其与能几何且夫口三五之门也口所以纪三辰宣五行故谓之门客曰燕郭之法有所谓桑雍者王知之乎王曰未之闻也所谓桑雍者便嬖左右之人及夫人优爱孺子也此皆能乗王之醉昬而求所欲于王者也是能得之于内则大臣为王枉法于外矣故日月晖于外其贼在于内谨备其所憎而祸在于所爱邹忌修八尺有余而形䫉昳丽朝服衣冠窥镜谓其妻曰我孰与城北徐公美其妻曰君美甚徐公何能及君也城北徐公齐国之美丽者也忌不自信而复问其妾曰吾孰与徐公美妾曰徐公何能及君也旦日客从外来与坐谈问之吾与徐公孰美客曰徐公不若君之美也明日徐公来熟视之自以为不如窥镜而自视又弗如逺甚暮寝而思之曰吾妻之美我者私我也妾之美我者畏我也客之美我者欲有求于我也于是入朝见威王曰臣诚知不如徐公美臣之妻私臣臣之妾畏臣臣之客欲有求于臣皆以美于徐公今齐地方千里百二十城宫妇左右莫不私王朝廷之臣莫不畏王四境之内莫不有求于王由此观之王之蔽甚矣江乙恶昭奚恤谓楚王曰人有以其狗为有执而爱之其狗尝溺井其隣人见狗之溺井也欲入言之狗恶之当门而噬之隣人惮之遂不得入言邯郸之难楚进兵大梁取矣昭奚恤取魏之宝器臣居魏知之故昭奚尝恶臣之见王苏秦之楚三日乃得见乎王谈卒辞而行王曰寡人闻先生若闻古人今先生乃不逺千里而临寡人曾不肯留愿闻其説对曰楚国之食贵于玉薪贵于桂谒者难得见如鬼王难得见如天帝今令臣食玉炊桂因鬼见帝王曰先生就舍寡人闻命矣白日晒光幽隐皆照明月曜夜蟁蝱宵见然云蒸列布杳𡨕昼昏尘埃抪覆昧不见泰山何则物有蔽之也百辟无沃心之言四聪阙飞耳之听一犬所噬㫖酒贸其甘酸一手所揺嘉树变其生死堂上逺于百里堂下逺于千里门庭逺于万里今步者一日百里之情通矣堂上有事十日而君不闻此所谓逺于百里也步者十日千里之情通矣堂下有事一月而君不闻此所谓逺于千里也步者百日万里之情通矣门廷有事期年而君不闻此所谓逺于万里也日月昭察万物者也天多云气蔽葢者衆则日月不明人主犹日月也羣臣多姦立私以壅蔽主则主不得昭察其臣下山物之髙者也地险秽不平易则山不得见人主犹山也左右多党比周以壅其主则主不得见日往而月易筑坛级于公宫而君不得知也一蚋肤不寐至旦半糠入目四方弗治所谓蔽者岂必障于帷隐于帷薄哉夫耳之主听目之主明一叶蔽目不见太山两豆塞耳不闻雷霆草郁则为腐树郁则为蠧人郁则为病国郁则百慝并起危乱不禁墙之外目不见也里之前耳不闻也而人主之守司逺者天下近者境内不可不略知也术之不行有故不杀其狗则酒酸夫国亦有狗观听不参则诚不闻听有门戸则臣壅塞卫灵公之时弥子瑕有宠専于卫国侏儒有见公者曰臣之梦践矣公曰何梦对曰梦见灶为见公也公怒曰吾闻见人主者梦见日奚为见寡人而梦见灶对曰夫日兼烛天下一物不能当也人君兼烛一国一人不能壅也故将见人主者梦见日夫灶一人炀焉则后人无从见矣今或者一人有炀君者乎则臣虽梦见灶不亦可乎宋人有酤酒者升概甚平遇客甚谨为酒甚美县帜甚髙然不售酒酸恠其故问其所知问长者杨倩倩曰汝狗勐耶狗勐则酒何故而不售曰人畏焉或令孺子懐钱挈壶瓮而往酤而狗迓而龁之此酒所以酸而不售也夫国亦有狗有道之士懐其术而欲以明万乗之主大臣为勐狗迎而龁之此人主之所以蔽胁而有道之士所以不用也故桓公问管仲曰治国奚患对曰最患社䑕矣公曰何患社䑕哉对曰君亦见夫社木者乎树木而涂之鼠穿其间掘穴託其中燻之则恐焚木灌之则恐涂阤此社鼠之所以不得也今人君之左右出则为势重而收利于民入则比周而蔽恶于君内间主之情以告外外内为重诸臣百吏以为富吏不诛则乱法诛之则君不安据而有之此亦国之社鼠也故人臣执柄而擅禁明为己者必利而不为己者必害此亦勐狗也夫大臣为勐狗而龁有道之士矣左右又为社䑕而间主之情人主不觉如此主焉得无壅国焉得无亡乎形不动则精不流精不流则气郁郁处头则为肿为风处耳则为挶为聋处目则为䁾为盲处鼻则为鼽为窒处腹则为张为府处足则为痿为蹷不审名分是恶壅而愈塞也壅塞之任不在臣下在于人主凡人三百六十节九窍五藏六府肌肤欲其比也血脉欲其通也筋骨欲其固也心志欲其和也精气欲其行也若此则病无所居而恶无由生矣病之留恶之生也精气郁也故水郁则为汚树郁则为蠧草郁则为篑国亦有郁主德不通民欲不达此国之郁也国郁处久则百恶并起而万灾丛至矣列精子髙听行乎齐愍王善衣东布衣白缟冠颡推之履特㑹朝雨祛步堂下谓其侍者曰我何若侍者曰公姣且丽列精子髙因步而窥于井粲然恶丈夫之状也喟然叹曰侍者为吾听行于齐王也夫何阿哉又况于所听行乎万乗之主人之阿之亦甚矣而无所镜其残亡无日矣孰当可而镜其唯士乎人皆知説镜之明己也而恶士之明己也镜之明己也功细士之明己也功大得其细失其大不知类耳郁者不阳也周鼎着䑕令马履之为其不阳也不阳者亡国之俗也齐宣王好射説人之谓己能射彊弓也其尝所用不过三石以示左右左右皆试引之中闗而止皆曰此不下九石非王其孰能用是宣王之情所用不过三石而终身自以为用九石岂不悲哉非直士其孰能不阿主世之直士其寡不胜衆数也故乱国之主患存乎用三石为九石也严则下喑下喑则上聋聋喑不能相通何国之治也举袂覆目不见日月葛藟蒙棘花不得实谗佞乱政使恩壅塞视暗不明云蔽日光逺视无光不知青黄黈纩塞耳使君闇聋日出阜东山蔽其明章甫荐履箕子徉狂墻髙蔽目崑崙翳日初一割其耳目及其心腹厉测曰割其耳目中无外也次七紫蜺矞云朋围日其疾可割测曰紫蜺矞云不知刋也下不钳口上不塞耳则可有闻矣有钳之钳犹可解也无钳之钳难矣哉有塞之塞犹可除也无塞之塞其甚矣今有谷生于千仞之冈其叶如云其榦如虹䕃于春夏不知秋冬沐之以芳雨畅之以薰风受天泽之宠而根蒙葺乎一壑其青松朱桂之树不得雨露而藁悴者三匝下有万章凋零在隂其孤兰与衆英皆不得被乎阳春有牧者顿足于比陵之坡而盻之欲系则无修绳欲伐则无斧斤使山之草木离披偃蹇垂荣而待于幽焦萌而听于谷当是之时臣不知牧者之何所解也晋王曰是谷也必凋于岁寒奈春夏何意者其伐之乎牧者无斧柯请谋于樵苏夫云兴而日月闇云藏而日月明衆伪蔽君如云雾之隐日使不可得见也日月无光云雾之所蔽人君昬乱佞邪之所惑容隐奸邪若囊橐之盛物岂不郁陶而思君兮君之门以九重勐犬狺狺而迎吠兮闗梁闭而不通利眼临云不能垂照朗璞蒙垢不能吐辉是以明哲之君时有蔽壅之累俊乂之臣屡抱后时之悲妬妻不难破家乱臣不难破国一妻擅夫衆妻皆乱一臣専君羣臣皆蔽天明日明然后能照四方君明臣明然后能照万物域中四明故能久人主独立臣下双身养主之意阿主之心塞主之听蔽主之明譬如咽塞病即能断命譬如日障蔽故其照不明福庆云上于天需君子以饮食宴乐六五或益之十朋之龟弗克违元吉南有樛木葛藟累之乐只君子福履绥之南有樛木葛藟荒之乐只君子福履将之南有樛木葛藟萦之乐只君子福履成之螽斯羽诜诜兮宜尔子孙振振兮螽斯羽薨薨兮宜尔子孙绳绳兮螽斯羽揖揖兮宜尔子孙蛰蛰兮终南何有有条有梅君子至止锦衣狐裘颜如渥丹其君也哉终南何有有纪有堂君子至止黻衣绣裳佩玉将将寿考不忘天保定尔以莫不兴如山如阜如冈如陵如川之方至以莫不增如月之恒如日之升如南山之寿不骞不崩如松柏之茂无不尔或承南山有台北山有莱乐只君子邦家之基南山有桑北山有杨乐只君子邦家之光南山有把北山有李乐只君子民之父母南山有栲北山有杻乐只君子遐不眉寿南山有枸北山有楰乐只君子遐不黄耉瞻彼洛矣维水泱泱君子至止福禄如茨鸳鸯于飞毕之罗之君子万年福禄宜之鸳鸯在梁戢其左翼君子万年宜其遐福乗马在廐摧之秣之君子万年福禄艾之乗马在廐秣之摧之君子万年福禄绥之瞻彼旱麓榛楛济济岂弟君子干禄岂弟瑟彼玉瓒黄流在中岂弟君子福禄攸降莫莫葛藟施于条枚岂弟君子求福不回瑟彼柞棫民所燎矣岂弟君子神所劳矣有巻者阿飘风自南岂弟君子来游来歌以矢其音三寿作朋如冈如陵以芬香之酒醴祭于祖妣则多得其福祜瑟然衆多而茂盛者是彼柞棫之木也此柞棫所以得茂者正以为民所熂燎而除其旁草矣旁无秽草故木得茂盛以兴得福者乃彼乐易君子也此君子所以得福者正以为神所劳来去其患害矣既无患害故多获福言神之劳来君子犹民之燎柞棫也基同北辰久寿共南山长国安于盘石寿于旗翼坤厚地德万物蕃息平康正直以绥大福至德之君祸不过隣赖生光木受福之祉南山之阳华叶锵锵嘉乐君子为国宠光酒食之赐一则为薄再则为厚如儒者之言五代皆一受命唯汉独再此则天命于汉厚也天钖难老如岳之崇冯衍爵铭曰富如江海寿配列真瑞应牧人乃梦衆维鱼矣旐维旟矣大人占之衆维鱼矣实维丰年旐维旟矣室家溱溱何谓四灵麟凤龟龙谓之四灵故龙以为畜故鱼鲔不淰凤以为畜故鸟不獝麟以为畜故兽不狘龟以为畜故人情不失苑戏九尾之禽囿栖三足之鸟鸣凤在林伙于黄帝之园有龙游川盈于孔甲之沼周道方逺则鸑鷟鸣岐二南播德则麟驺呈瑞语曰影从表瑞从德此其効焉于是卿云似葢晨映姚乡甘露如珠朝华景寝芝房感德咸出铜池蓂荚伺辰无劳银箭尧为人君一日十瑞宫中刍化为禾凤凰止于庭神龙见于宫沼厯草生堦宫禽五色乌化白神木生莲箑蒲生厨景星耀于天甘露降于地是为十瑞马图呈寳龟箓告灵露甘泉白云郁河清雄曰凤雌曰凰三代来至门庭周室至于山泽昔二皇凤凰至于庭三代至乎门周室至于泽德弥麤所至弥逺德弥精所至弥近惟凤为能通天祉应地灵律五音览九德天下有道得凤象之一则凤过之得凤象之二则凤翔之得凤象之三则凤集之得凤象之四则凤春秋下之得凤象之五则凤没身居之温山松柏常茂不落鸾凤所庇得共欢乐苍梧郁林道易利通元龟象齿寳贝南金为吾归功麒麟凤凰善政得祥隂阳和调国无灾殃蓼萧露禳君子宠光鸣鸾噰噰福禄来同景星照堂麟游凤翔仁施大行颂声作兴文山紫芝雍梁朱草生长和气王以为宝天下太平瑞应各异犹家人富殖物不同也或积米谷或藏布帛或畜牛马或长田宅夫乐米谷不爱布帛欢牛马不美田宅则谓米谷愈布帛牛马胜田宅矣青丘竒兽九尾之狐有道翔见出则衔书作瑞周文以标灵符女牀之山有鸟焉其状如翟而五彩文名曰鸾鸟现则天下安宁甝之虎仁而有勐其质载皓其文载炳应德而扰止我交境丹穴之山有鸟焉其状如鸡五采而文名曰凤凰首文曰德翼文曰义背文曰礼膺文曰仁腹文曰信是鸟也饮食自然自歌自舞见则天下安宁夫周室非乏玉而须王母之环以为富也非俭膳而竭越裳之雉以充庖也所以贵之者诚以斯物为太平岳修贡兮川效珍吐金景兮歊浮云葢蓂荚为难莳也故旷世而不觌惟我后能殖之以至和平方将数诸朝阶頳茎素毳并柯共穗之瑞史不絶书栈山航海踰沙轶漠之贡府无虚月王者不隐过则玉璧见鸾响凤仪可停属而须矣圣人受命瑞应先于河瑞应之至圣人杀龙龙不可杀皆感气君子得衆人之助瑞应先见于陆瑞应之至君子发虵蛇不如龙陆不如河德连木理仁挺芝草皓兽育薮丹鱼生沼矞云翔龙泽马于阜山图其石川形其寳莫黒匪乌三趾而来仪莫赤匪狐九尾而自扰嘉颖离合以䔿䔿醴泉涌流而浩浩前世龙见不双芝生无二甘露一所今上嗣位以来八龙并出十一芝累生甘露流五县德盛故瑞繁也喻林巻七十二喻林卷七十三钦定四库全书喻林巻七十三明徐元太撰君道门法天效天之气以下教令天有运移之期隂阳之节也若赏以春夏刑以秋冬皆效天也敢问君何贵乎天道也孔子对曰贵其不已如日月西东相从而不已也是天道也用天地为根本又用隂阳为端首犹如剑㦸以近柄处为根本以锋抄为端首人君法效天气以降下政教之命效星辰运转于北极为昏媾姻亚效天之隂阳寒暑为刑狱赏罚立风树信立雷作威春者天之所以生也仁者君之所以爱也夏者天之所以长也徳者君之所以养也霜者天之所以杀也刑者君之所以罚也道教治世之梁肉刑宪乱世之药石故以教化比雨露名法方风霜干元以利贞为大非义则不动皇王以博施为功非类则不从故能始万物而化天下者也如日方中天下说其盛明万物懐其光景恩比春天威同夏日天地称其髙厚者万物得其容养焉四时着其寒暑者庻类资其忠信焉是以帝王者寛大象天地忠信则四时天之行广而无私其施厚而不徳其明久而不衰故圣王法之既以天为法动作有为必度于天条风至则出轻繋去稽留明庻风至则正封疆修田畴清明风至则出币帛使诸侯景风至则爵有位赏有功凉风至则报地徳祀四郊阊阖风至则收县垂琴瑟不张不周风至则修宫室缮边城广莫风至则闭闗梁决刑罚太隂治春则欲行柔惠温凉太隂治夏则欲布施宣明太隂治秋则欲修备缮兵太隂治冬则欲勐毅刚彊明堂之制静而法凖动而法绳春治以规秋治以矩冬治以权夏治以衡是故燥湿寒暑以节至甘雨膏露以时降古得道者静而法天地动而顺日月喜怒而合四时呌唿而比雷霆音气不戾八风诎伸不获五度春分而生秋分而成生之与成必得和之精故圣人之道寛而栗严而温柔而直勐而仁天子处于郊亭则九卿趋大夫走坐者伏倚者齐当此之时明堂太庙悬冠解剑缓带而寝非郊亭大而庙堂狭小也至尊居之也天道之贵也非特天子之为尊也所在而衆仰之夫蛰虫鹊巢皆向大一者至和在焉尔帝者诚能包禀道合至和则草木禽兽莫不被其泽矣而况兆民乎天之道任阳不任隂王者之道任徳不任刑顺天也事父者承意事君者仪志事天亦然隂之行不得干春夏而月之常厌于日光乍全乍伤天之禁隂如此安得不损其欲而辍其情以应天为人主者予夺生杀各当其义若四时列官置吏必以其能若五行好仁恶戾任徳逺刑若隂阳此之谓能配天春修仁而求善秋修义而求恶冬修刑而致清夏修徳而致寛此所以顺天地体隂阳然而方求善之时见恶而不释方求恶之时见善亦立行方致清之时见大善亦立举之方致寛之时见大恶亦立去之以效天之方生时有杀也方杀之时有生也天者其道长万物而王者长人人主之大天地之参也奸恶之分隂阳之理也喜怒之发寒暑之比也官职之事五行之义也天髙其位而下其施藏其形而见其光髙其位所以为尊也下其施所以为仁也藏其形所以为神见其光所以为明故位尊而施仁藏神而见光者天之行也故为人主者法天之行天出阳为煖以生之地出隂为清以成之不煖不生不清不成然而计其多少之分则煖暑居百而清寒居一徳教其与刑罚犹此也故圣人多其爱而少其严厚其徳而简其刑以此配天天有和有徳有平有威有相受之意有为政之理不可不审也春者天之和也夏者天之徳也秋者天之平也冬者天之威也天之序必先和然后发徳必先平然后发威此可以见不和不可以发庆赏之徳不平不可以发刑罚之威又可以见徳生于和威生于平也不和无徳不平无威天之道也天数右阳而不右隂务徳而不务刑刑之不可任以成世也犹隂不可任以成歳也清漂之于歳也若酸醎之于味也仅有而已矣圣人之治亦从而然何谓天之大经三起而成日三日而成规三旬而成月三月而成时三时而成功寒暑与和三而成物日月与星三而成光天地与人三而成徳由此观之三而一成天之大经也以此为天制是故礼三让而成一节官三人而成一选人主以好恶喜怒变俗习而天以煖清寒暑化草木喜乐时而当则歳美不时而妄则歳恶天地人主一也然则人主之好恶喜怒乃天之煖清寒暑也不可不审其处而出也当暑而寒当寒而暑必为恶歳也人主当喜而怒当怒而喜必为乱世矣人主以义申也喜如春阳怒如秋霜威如雷霆之震惠若雨露之降沛然孰能御也人君举措应天若北辰为之主台辅为之臣佐列宿为之官属衆星为之人民是以北辰不可变改台辅不可失度列宿不可错缪此天之象也天子父事天母事地兄事日姊事月夫白日登天六合俱照非爱人而照之也故圣人之在天下煖若阳春蒙泽者不谢凄若秋霜凋落者不怨似秋杀物非为威也似春生物非为仁也天之养物以隂阳为大君之化民以政教为务故寒暑不时则疾疫风雨不节则歳饥刑罚者民之寒暑也教令者民之风雨也刑罚不时则民伤教令不节则俗弊人主以术化世犹天以气变万物气变万物而不见其象以术化人而不见其形故天以气为灵主以术为神天地之歳也先春而后秋人君之治也先礼而后刑怒如烈冬喜如温春矜赏若春重罚若秋行礼若火流教若水仁义之道日月循纬吾不能以春风风人不能以夏雨雨人吾穷必矣古帝王封诸侯不过百里故利以建侯取法于雷覆之焘之顺天之矩泽如凯风惠如时雨仁如春风惠如冬日天为有形之主君为有国之主天以春生犹君之有仁令也天以秋杀犹君之有威令也故仁令之发天下乐之威令之发天下畏之乐之故乐从其令畏之故不敢违其令日者衆阳之精内明𤣥黄五色无主以象人君精精似青翼翼似黒𤣥𤣥似赤缟缟似白煌煌似黄光照无主不可以一色名也人君喜则温怒则寒天有日月照临昼夜犹王官之伯率领诸侯也北斗环绕北极犹卿士之周卫天子也五星行于列宿犹州牧之省察诸侯也二十八宿布于四方犹诸侯为天子守土也机出乎心如天之生如天之杀则生者自谓得其生死者自谓得其死法自然者在方而法方在圆而法圆于自然无所违也尽道王当用善人为官维以为藩鄣又用大师之大臣维以为垣墻又用大邦诸侯维以为屏蔽王又身为大宗维当施政为之祯干又和安汝徳以施于民无行酷虐之政维安汝之国矣不但安汝之国亦与汝之宗子维以为城言其可以蔽身又得蔽子王必常行此徳无使宗子之城壊又无得疏逺藩屏之人令王独居人君徳美如玉而明若烛敷春风而鼓俗旌至徳以调民蛟龙得水而神可立也虎豹得幽而威可载也风雨无乡而怨怒不及也夫凶歳雷旱非无雨露也其燥湿非其时也乱世烦政非无法令也其所诛赏者非其人也暴王迷君非无心腹也其所取舎非其术也无翼而飞者声也无根而固者情也无方而富者生也公亦固情谨声以严尊生此谓道之荣春秋冬夏天之时也山陵川谷地之枝也喜怒取予人之谋也羿古之善射者也调和其弓矢而坚守之其操弓也审其髙下有必中之道故能多发而多中明主犹羿也平和其法审其废置而坚守之有必治之道故能多举而多当道者羿之所以必中也主之所以必治也奚仲之为车噐也方圜曲直皆中规矩钩绳故机旋相得用之牢利成噐坚固明主犹奚仲也言辞动作皆中术数故衆理相当上下相亲巧者奚仲之所以为噐也主之所以治也如地如天何私何亲如日如月唯君之节昔者五帝之治天下也其道昭昭若日月之明然若以昼代夜然故其道首首然万世为福万世为教者唯从黄帝以下舜禹以上而已矣天生四时地生万物天下有民圣人牧之故春道生万物荣夏道长万物成秋道歛万物盈冬道藏万物静盈则藏藏则复起莫知所终莫知所始圣人配之以为天地经纪夫鸡晨而作负日任劳流汗洒地夜分仅息农夫之道也俯拾仰取鋭意锥撮力思抟精希求利润贾竖之道也嚥气谷神宰思损虑超遥轻举日精錬仙髙士之道也剸情端想毕志所事伦揆忘寝谋效位司人臣之道也清心省念察验近习务求贤良以安万姓人主之道也神灵威明与天合勾萌动作与地俱隂阳寒暑与时至三者圣人公平者职之衡也中和者听之绳也修百王之法若辨白黒应当时之变若数一二行礼要节而安之若生四枝要时立功之巧若诏四时平正和民之善亿万之衆而博若一人如是则可谓圣人矣垂事养民拊循之唲呕之冬日则为之饘粥夏日则与之𤓰麮以偷取少顷之誉焉是偷道也可以少顷得姦民之誉然而非长久之道也夫为国之道恃贤与民信贤如腹心使民如四肢则䇿无遗所适如肢体相随骨节相救英雄者国之干庻民者国之本得其干收其本则政行而无怨举贤任能不时日而事利明法审令不卜筮而获吉贵功养劳不祷祠而得福日夜一周圜道也月躔二十八宿轸与角属圜道也精行四时一上一下各与遇圜道也物动则萌萌而生生而长长而大大而成成乃衰衰乃杀杀乃藏圜道也云气西行云云然冬夏不辍水泉东流日夜不休上不竭下不满小为大重为轻圜道也夫居髙者自处不可以不安履危者任杖不可以不固自处不安则坠任杖不固则仆是以圣人居髙处上则以仁义为巢乗危履倾则以贤圣为杖故髙而不坠危而不仆夫射而不中者不求之鹄而反修之于己君国子民者反求之已而君道备矣天覆无外地载兼爱风行令而一其威雨布施而均其徳王术之谓也一国之君其犹一体之心也隠居深宫若心之藏于胸至贵无与适若心之神无与双也其官人上士髙清明而下重浊若身之贵目而贱足也任羣臣无所亲若四肢之各有职也内有四辅若心之有肝肺脾肾也外有百官若心之有形体孔窍也亲圣近贤若神明皆聚于心也上下相承顺若肢体相为使也布恩施惠若元气之流皮毛腠理也百姓皆得其所若流血气和平形体无所苦也无为致太平若神气无自通于渊也致黄龙凤凰若神明之致玉女芝英也君明臣蒙其功若心之神体得以全臣贤君蒙其恩若形体之静而心得以安上乱下被其患若耳目不聪明而手足为伤也臣不忠而君灭亡若形体妄动而心之丧天设其髙而日月成明地设其厚而山陵成名上设其道而百事得序次四日飞悬隂万物融融测曰日飞悬隂君道隆也不吝改絃于宜易之调不耻反迷于朝过之涂虎眄以警密麟跱以接疏发号吐令则輷若震霆之激响而不为邪辩改其正画法创制则炳若七曜丽天而不以爱恶曲其情宏畧逺罩则蔼若密云之髙结居贞成务则确若嵩岱之根地仪决水以进善钧絶絃以黜恶招徳塞违庸亲昵贤使规尽其圆矩竭其方绳肆其直斤效其斵剔腹背无益之毛揽六翮凌虚之用烹如簧以谧司原之箴折菀渃以廸梁伯之美放丹姬以弭婉娈之迷退子瑕以杜余桃之惑藏渊中之鱼操利噐之柄勿惮徙薪之烦以省焦烂之费鼓亷耻之陶冶明考试之凖的君薆然若日之将出不可荧然若月之将毁也礼斗威仪曰帝者得其英华王者得其根荄善钓者其竿非竹其纶非丝其钩非鍼其饵非螾也昔尧舜禹汤之钓也以贤圣为竿道徳为纶仁义为钩禄利为饵四海为池万民为鱼钓道微矣非圣人其孰能察之仁若春阳信若影响舜出则有鸾和动则有珮环歩趋中茎韶之节心如规矩志如尺衡平静如水正直如绳我王三徳圣化流行如金轮世调善马王有三功徳何等为三一心性和柔力能逺致二不畏寒暑渉险能安三调怨易事常无不足我王亦尔一言必柔实以法利人教化衆生毕竟成就二克勤庻政心无险易能舍珍财调给一切三大智勇健调诸怨敌赋税量宜恒知止足我王四徳圣化流行如摩伽国妙音鸡王有四功徳何等为四一立信司晨二守义均食三对敌贾勇四不随牝鸡我王亦尔一赏罚应时二万方均济三义伏强御四内言不听我王五徳圣化流行如欲天上善时鵞王有五功徳何等为五一染合有时二唿鸣无畏三量宜求食四心无放逸五不受诸鸟謟佞言辞我王亦尔一清心寡欲不纵内宫二发言审谛外无违命三取与不差务充衣食四调心道捡离过精勤五成就正心不亲謟佞夫为王者率土归仰王当如桥济渡万民王当如秤亲縁皆平王当如道不违圣踪王者如日普照世间王者如月与物清凉王如父母恩育慈矜王者如天覆盖一切王者如地载养万物王者如火为诸万民烧除恶患王者如水润泽四方神运辉光于外而形体不见若日月星辰之神强弱相连欲生吞害中有神人提挺而治星回日薄撃雷鞭电者之谓天岳立川流吐雾蒸云者之谓地苞天地之混成洞隂阳之不测而以裁成万物者其在圣人乎爱人甚而不能利也憎人甚而不能害也故先王贵当贵周周者不出于口不见于色一龙一蛇一日五化之谓周故先王不以一过二虎豹兽之勐者也居深林广泽之中则人畏其威而载之人主天下之有势者也深居则人畏其势故虎豹去其幽而近于人则人得之而易其威人主去其门而廹于民则民轻之而傲其势夫王者之道如龙首髙居而逺望深视而审听示其形隠其情若天之髙不可极也若渊之深不可测也君者天也天不开门户使下相害也天子不视而见不听而聪不虑而知不动而功块然独坐而天下从之如一体如四胑之从心夫是之谓大形君人之道其犹零星之尸也俨然𤣥黙而吉祥受福是故得道者不为丑饰不为伪善一人被之而不褎万人蒙之而不褊是故重为惠若重为暴则治道通矣皋陶瘖而为大理天下无虐刑有贵于言者也师旷瞽而为太宗晋无乱政有贵于见者也故不言之令不视之见此伏羲神农之所以为师也有声之声不过百里无声之声施于四海为人君者其要贵神神者不可得而视也不可得而听也是故视而不见其形听而不闻其声声之不闻故莫得其响不见其形故莫得其影莫得其影则无以曲直也莫得其响则无以清浊也无以曲直则其功不可得而败无以清浊则其名不可得而度也善钓者不易渊而殉鱼君子不降席而追道治乎八尺之中而徳化光矣商子曰人主处匡牀之上而天下大理上徳之人其齐万物也犹天之有春秋时至自生非徳之力上古之士道至大者无规矩后世以仁义礼乐为规矩而知规矩之所用者能治人上用规矩者下亦有规矩之心巧之具也而非所以治矣世主无为涣如俨容天地为炉太和为槖神明为风万物为铁徳为大匠道为工作天下青青靡不润泽故能陶冶民心变化时俗鬼以其神养物于隂圣人以其道养物于阳夫万物之有君犹形体之有心也心之于身何后何先流行血脉无所不存上下表里无所不然夫恃威网以使物者治之衰也使不知神圣之为神圣道之极也为天地者有为于衆手无为于拱手配五行者有为于四象无为于无象拱手者圣人垂衣裳而天下治无象者真人全神而形自安譬如日轮住阎浮空其影悉现一切浄宝及以河海池沼噐物诸浄水中一切衆生莫不目见而彼日轮不来至此吾闻天不言而四时行王不言而万国治无为为政以徳譬如北辰居其所而衆星共之禹当朝廷闲也可以罗爵心之在体君之位也九窍之有职官之分也心处其道九窍循理嗜欲充益目不见色耳不闻声故曰上离其道下失其事母代马走使尽其力母代鸟飞使弊其羽翼天不动四时云下万物化君不动政令陈下而万功成心不动使四肢耳目而万物情瑟不鸣而二十五絃各以其声应轴不运于己而三十辐各以其力旋絃有缓急然后能成曲车有劳佚然后能致逺使有声者乃无声者也使有转者乃无转也有虞氏之药痬也秃而施髢病而求医孝子操药以修慈父其色燋然圣人羞之天有明不忧人之暗地有财不忧人之贫圣人有徳不忧人之危也天虽不忧人暗辟户牖必取已明焉则天无事也地虽不忧人贫伐木刈草必取已富焉则地无事也圣人虽不忧人之危百姓凖上而比于下其必取已安焉则圣人无事也农分田而耕贾分货而贩百工分事而劝士大夫分职而听建国诸侯之君分土而守三公总方而议则天子共己而已矣明君之所以立功成名者四一曰天时二曰人心三曰技能四曰势位非天时虽十尧不能冬生一穗逆人心虽贲育不能尽人力故得天时则不务而自生得人心则不趣而自劝因技能则不急而自疾得势位则不推进而名成若水之流若船之浮守自然之道行毋穷之令故曰明主宋人有为其君以象为楮叶者三年而成丰杀茎柯毫甚繁泽乱之楮叶之中而不可别也此人遂以功食禄于宋邦列子闻之曰使天地三年而成一叶则物之有叶者寡矣故不乗天地之资而载一人之身不随道理之数而学一人之智此皆一叶之行也故冬耕之稼后稷不能羡也丰年大禾藏获不能恶也以一人力则后稷不足随自然则藏获有余故曰恃万物之自然而不敢为也有准不以平有绳不以正天之大静既静而又宁可以为天下正天下之贤主岂必苦形愁虑哉执其要而已矣雪霜雨露时则万物育矣人民修矣疾病妖厉去矣故曰尧之容若委衣裘以言少事也五帝垂象苍颉作书不如三皇结绳无文今夫桥直植立而不动俛仰取制焉人主静漠而不躁百官得修焉譬如军之持麾者妄指则乱矣慧不足以大宁智不足以安危与其誉尧而毁桀也不如掩聪明而反修其道也权衡规矩一定而不易不为秦楚变节不为胡越改容常一而不邪方行而不流一日形之万世传之而以无为为之故国有亡主而世无废道人有困穷而理无不通由此观之无为者道之宗霜雪雨露生杀万物天无为焉犹之贵天也厌文搔法治官理民者有司也君无事焉犹尊居也辟地垦草者后稷也决河濬江者禹也明狱制中者皋陶也有圣名者尧也故得道以御者身虽无能必使能者为己用不得其道技艺虽多未有益也絃有缓急大小然后成曲车有劳佚动静而后能致逺使有声者乃无声者也能致千里者乃不动者也故上下异道则治同道则乱今夫祭者屠割烹杀剥狗烧豕调平五味者庖也陈簠簋列樽爼设笾豆者祝也斋明盛服渊黙而不言神之所依者尸也宰祝虽不能尸不越樽俎而代之夫一官之任以一味协五味一国之政以无味和五味天王不材于百官故百官御其事而明者为之视聪者为之听知者为之谋勇者为之捍夫何为哉𤣥黙而已而羣材不失其当则不材乃材之所至赖也故天下乐推而不厌夫工人无为于刻木而有为于用斧主上无为于亲事而有为于用臣臣能亲事主能用臣斧能刻木工能用斧各当其能则天理自然非有为也夫在上者患于不能无为而代人臣之所司使咎繇不得行其明断后稷不得施其播殖则羣才失其任而主上困于役矣故冕旒垂目而付之天下天下皆得其自为斯乃无为而无不为者也与天合徳则虽出而静日月云雨四时昼夜皆不为而自然也胶胶扰扰乎则自嫌有事故曰古之王天下奚为哉天地而已矣不为万物而万物自生者天地也不为百行而百行自成者圣人也天动星廽而辰极犹居其所玑璇轮转而衡轴犹执其中夫万物之託君也犹神明之居身而井水之在庭也水不可以有为清也神不可以思虑宁也使天有为动不顺一为髙得卑为清得裂使地有为动不顺一为直得枉为宁得发使神有为动不顺一为逹得困为灵得歇使谷有为动不顺一为有得亡为盈得竭侯王有为动不顺一为贵得贱为政得蹷夫工之造舆也为圆为方为短为长为曲为直为纵为横终身揳揳卒不为舆故能成舆而令可行也无为者有为之君而成功之主也政教之元而变化之母也其除祸乱犹躁之胜寒而静之胜暑也不知之知知之祖也不教之教教之宗也世主之化虚无寂寞容如枯藁心如槖籥志如江海施如谿谷不别东西不异南北不辩甘苦不嫌白黒不正方圆不定曲直动于隂者鬼神周之动于阳者圣人制之唯无所为者莫能败之明于俞附之术岐鹊之数以治之不若使世无病之徳丰也挟黄帝大公之虑秉孙吴氏之要以胜之不若使天下不事智力之不营也圣人无为为之以生万物无执执之以制所欲犹工匠之造髙台而天地之生巨木自然而已动静与衆反出入异门户不以勇勇故不怒而天下恐不以广广故不施而天下往不以先先故不言而天下长夫太山之木本据于隂末託于阳䨇枝布叶华实青青大而合抱髙连百㝷者生于无大成于不为九重之台广大拟于丘陵百仭之髙昭昭㝠㝠干于青霄者以为卑小不为髙大也言煑小鱼挠之则糜烂任置即自全喻理国无为即太平躁动则荒乱小能攻坚百王不易之事无为破有万代不刋之术当知诸水鸟王皆具二徳一审谛其心如取鱼时入水翘立一心觇视嶷然不动二静观水族所欲皆从我王亦尔髙居俯视听政万方寂然不动感通无碍言不虚发一切自成喻林巻七十三喻林卷七十四钦定四库全书喻林巻七十四明徐元太撰臣术门审任徳薄而位尊知小而谋大力小而任重鲜不及矣有实之鼎不可复有所取才任已极不可复有所加九四处上体之下上有所承而又应初下有所施既承且施非己所堪故曰鼎折足鼎足既折则覆公餗也马肥彊则能升髙进逺臣彊力则能安国栁木之不可以为藩犹是狂夫不任挈壶氏之事譬如田猎射御贯则能获禽若未尝登车射御则败绩厌覆是惧何暇思获位下而欲上政无大功而欲大禄皆怨府也或谓建信君君之所以事王者色也葺之所以事王者智也色老而衰智老而多以日多之智而逐衰恶之色君必困矣建信君曰奈何曰并骥而走者五里而罢乗骥而御之不倦而取道多君令葺乗独断之车御独断之势以居邯郸令之内治国事外刺诸侯则葺之事有不言者矣君因言王而重责之葺之轴令折矣人之体韵犹噐之方圆方圆不可错用体韵岂可易处各顺其方以𢎞其业则歳寒之功必有成矣虽有贤君不爱无功之臣虽有慈父不爱无益之子是故不胜其任而处其禄此非禄之主也世之君子使之为一彘之宰不能则辞之使为一国之相不能而为之岂不悖哉奉一爵酒不知于色挈一石焉则白汗交流又况赢天下之忧而海内之事者乎其重于尊亦逺也悬狟素餐食非其任次四要不克或增之戴测曰要不克可败也次三视其徳可以干王之国测曰视徳之干乃能有全也噐之盛物有斗石之量犹人爵有髙下之差也噐过其量物溢弃遗爵过其差死亡不存且骥一日行千里者无所服也使服任车舆驽马同音骥曾以引盐车矣垂头落汗行不能进伯乐顾之王良御之空身轻驰故有千里之名非贲获之壮不可以举兼人之重非万夫之特不可以总异官之局明主官人不令出其噐忠臣居位不敢过其量非其才而妄授非所堪而虚任犹冰椀之盛沸汤葭莩之包烈火缀万钧于腐索加倍载于扁舟若秉国之钧出纳王命者审良乐之顾盼不令跛蹇厠骐騄冐昧茍得闇于自量者虑中道之颠踬不以驽薾服鸾衡则何患庻绩之不康何忧四凶之不退或智小败于谋大或辕弱折于载重推此类也则货轻者望利薄任重者责功多勇略之士则受熊虎之任儒雅之徒则处龙凤之署任重于力才尽则困用广其噐应博则凶是以物胜权而衡殆形过镜则照穷故明主程才以效业贞臣底力而辞丰力胜其任则举之者不重智能其事则为之者不难剸犀截鴈必俟昆吾之锋逐日追风信资伯乐之骏未有骖驽蹇足而方骋遥涂採蓺铅刀而求其断割陟彼太行伯后之车屡怠望兹吴坂少㳺之马难跻是知美非流水立致摧辕骏匪浮云便期顿辔自非噐上白云韵同明月何以延芳芝苑挿羽琼条臣闻运舟归于积水致逺在于逸足未有涓浍之流可成奔飞之用驽蹇之乗而有灭没之功失晨之鸡虽不忘于改旦败驾之马终取忸于衔镳夫拙士运斤工非其任岂唯所作不成抑亦反伤其手畏翘车而必让诫濡翼之愿辞守正六三勿用取女见金夫不有躬无攸利心茍无瑕何恤乎无家王孙贾问曰与其媚于奥宁媚于灶何谓也子曰不然获罪于天无所祷也直哉史鱼邦有道如矢邦无道如矢昔者赵简子使王良与嬖奚乗终日而不获一禽嬖奚反命曰天下之贱工也或以告王良良曰请复之彊而后可一朝而获十禽嬖奚反命曰天下之良工也简子曰我使掌与女乗谓王良良不可曰吾为之范我驰驱终日不获一为之诡遇一朝而获十诗云不失其驰舎矢如破我不贯与小人乗请辞御者且羞与射者比比而得禽兽虽若邱陵弗为也如枉道而从彼何也衒女不贞衒士不信子用私道者家必乱臣用私义者国必危反亲以为行慈父不子逆主以自成惠主不臣也盛饰入朝者不以利污义砥砺名号者不以欲伤行刓方以为圜兮常度未替正色立朝举纲引墨朱紫有分郑卫不杂捷径邪至我不忍以投歩千进茍容我不忍以歙肩君有正道臣有正路从之如升堂违之如赴壑方驾逸歩不以曲路期通交霜雪于杪歳晦风雨于将晨喈响或以变其音贞柯罕能全其性左右近习之臣知譌诈之不可以得安也必曰我不去姦私之行尽力竭智以事主而乃以相与比周妄毁誉以求安是犹负千钧之重䧟于不测之渊而求生也必不几矣百官之吏亦知为姦利之不可以得安也必曰我不以清亷方正奉法乃以贪污之心枉法以取私利是犹上髙陵之颠堕峻谿之下而求生必不几矣不任为君操竿下钓以荡守节之士也次四月不常或失之行测曰月不常臣失行也上九角解豸终其直其有施测曰角解豸终以直之也士之委身于君犹女之结髪于夫也礼不具而求媾则女耻之恭不崇而求遇则士耻之夫天子以舆载命诸侯以舆载职士以舆载道今以载职者而载道弗可行于诸侯也以道游诸侯者诸侯师之以纵横游诸侯者诸侯役之士役于诸侯则驰辨无端束发虑无忠谋故曰一激之怒炎于火三寸之舌芒于剑是以身危而功不成吾闻先王以禁为闗未闻以吏为闗也出入于吏之口乞人犹恶之况贤士乎夫贤士国家之巨闗也扞不轨而遏佞人驱旷民而制淫族镇百姓而宁诸侯不倚爵而贵不恃禄而富其尊庄而显厚也如是汝徒见诸侯之闗而不见贤士之闗乎子髙曰夫贤士之显于时也必先由诸侯之闗而后使诸侯由其闗不然虽厉敬义之禁撃仁智之柝诸侯不闻焉不闻于诸侯何闗之为昔仲尼以仁义为闗周流列国然犹絶粮于陈削迹于宋而不能扼诸侯之闗故退而设闗于六经以防名教老子以道徳为闗犹骑青牛而过函谷以避周乱史之文曰周太史耳西出函谷闗遇闗令尹喜曰周将亡乎苏秦张仪以纵衡为闗而显诸侯诸侯役之如妾妇商鞅申不害以刑名为闗而制黔首诸侯待之如鸡豚夫苏张申商之徒皆干谒诸侯而后能骋其术也繄先王之道术陋苏张而黜申商诸侯慕之若酷火之求济于水危疾之求瘳于扁鹊也使先王不由诸侯之闗而资左右以流誉则虽欲效苏张之扬眉而谈笑于倾盖之际不可得也夫结緑𤣥黎非陶猗不能市也千钧之重非贲获不能抱也白雪之絃非灵素不能徽也迈伦之才非明主不能用也然耀灵光夜之珍不为莫求而亏其质以茍且于贱贾洪钟周鼎不为委沦而轻其礼取见举于侏儒峄阳云和不为不御而息唱以竞显于淫哇冠羣之徳不以沈抑而履径而剸节于流俗是以和璧变为滞货柔木废于勿用赤刀之鑛不得经欧冶之鑪元凯之畴终不值四门之辟也南金不为处幽而自轻瑾瑶不以居深而止洁志道者不以否滞而改图守正者不以莫赏而茍合木之性处深则大而工度之以为噐物犹君夫之求贞良以为臣妾臣妾无求君夫之义豺狼当路安问狐貍昏明有世直道无时守职虽有挈缾之知守不假噐虎兕出于柙龟玉毁于椟中是谁之过与王之臣有託其妻子于其友而之楚游者比其反也则冻馁其妻子则如之何王曰弃之曰士师不能治士则如之何王曰已之曰四境之内不治则如之何子之持㦸之士一日而三失伍则去之否乎曰不待三然则子之失伍也亦多矣越职踰法以取名誉譬犹践薄冰以待白日岂不殆哉不居其职不谋其事庖割有主尸不越樽庖人虽不治庖尸祝不越樽俎而代之矣古者工不兼事士不兼官工不兼事则事省省则易胜士不兼官则职寡寡则易守故士位可世工事可常昔者韩昭侯醉而寝典冠者见君之寒也故加衣于君之上觉寝而説问左右曰谁加衣者左右对曰典冠君因兼罪典衣与典冠其罪典衣以为失其事也其罪典冠以为越其职也非不恶寒也以为侵官之害甚于寒轴之入毂各值其凿不得相通犹人臣各守其职不得相干夫食万人之力者蒙其忧任其劳一人失职一官不治皆公卿之累也驷马不驯御者之过也百姓不治有司之罪也岂肯委尸祝之尘释大匠之位越樽俎以代无知之庖舎绳墨而助伤手之工譬如王驾大臣前行王居其后临至阵敌王臣追逐不能相离明分六五贯鱼以宫人宠无不利六二过其祖遇其妣不及其君遇其臣无咎象曰不及其君臣不可过也妇制其夫臣制其君虽贞近危君以无为统衆无为则一也臣以有事代终有事则二也故阳爻画奇以明君道必一隂爻画两以明臣体必二斯则隂阳之数君臣之辨也雌代雄鸣则家尽妇夺夫政则国亡农勤穑则有秋下承上则有福歳月日时无易则百谷成君臣无易则政治明隂胜阳即谓之变而天弗施雌胜雄即谓之乱而人弗行故诸侯之治政在诸侯之大夫治于从天有日月照临昼夜犹王官之伯率领诸侯也北斗环绕北极犹卿士之周卫天子也五星行于列宿犹州牧之省察诸侯也二十八宿布于四方犹诸侯为天子守土也狐有牙而不敢以噬猿有蚤而不敢以撅势居小者不能为大衆无名之星随心噣在天犹诸妾随夫人以次序进御于君也水流而入海小就大也喻诸侯朝天子亦犹是也隼之性待鸟雀而食飞循陵阜者是其常也喻诸侯之守职顺法度者亦是其常也褖兮衣兮褖衣自有礼制当以素纱为里今褖衣反以黄为里非其制也以喻贱兮妾兮贱妾自有定分当以谦恭为事今贱妾反以骄僣为事亦非其宜妾之不可陵尊犹衣之不可乱制沔然而满者彼流水也此水之流当朝宗而入于海小就大也以喻强盛者是彼诸侯也此诸侯亦当朝宗天子臣事君也落叶谓之萚诗人谓此萚兮萚兮汝虽将坠于地必待风其吹女然后乃落以兴臣兮臣兮汝虽职当行政必待君言倡发然后乃和汝郑之诸臣何故不待君倡而后和主佩倚则臣佩垂主佩垂则臣佩委凡奉者当心提者当带执天子之噐则上衡国君则平衡大夫则绥之士则提之有以小为贵者宗庙之祭贵者献以爵贱者献以散尊者举觯卑者举角盍旦夜鸣求旦之鸟也求不可得也人犹恶其欲反昼夜而乱晦明况于臣之僣君求不可得之类乱上下惑衆也妾子始蚕先妾而后子何也曰事有渐也言自卑事者始盈谓月光圆满若臣之进受髙位是其伸也阙谓月光亏损若臣之退就下位是其屈也我在伯父犹衣服之有冠冕木水之有本原民人之有谋主也伯父若裂冠毁冕㧞本塞原専弃谋主虽戎狄其何有余一人曷为徧刺天下之大夫君若赘旒然朝服虽敝必加于上弁冕虽旧必加于首周室虽衰必先诸侯子哙不得与人燕子之不得受燕于子哙有仕于此而子悦之不告于王而私与之吾子之禄爵夫士也亦无王命而私受之于子则可乎何以异于是日为阳精象之君也月为隂精象之臣也君道倡始臣道终正是以干位在亥坤位在未抑人之有元君将禀命焉若禀而弃之是焚谷也其禀不材是谷不成也谷之不成孤之咎也成而焚之二三子之虐也礼防虽短不可踰也王室虽卑不可僣也臣疑其君无不危国妾疑其夫无不危家履虽鲜不加于枕冠虽敝不以苴履何者上下之分也夫物因人为贵故在贱者之手不御至尊之侧调音者小絃急大絃缓立事者贱者劳贵者佚天下之士莫肯处其门庭臣其妻子必游宦诸侯之朝者利引之也游于诸侯之朝皆志为卿大夫而不拟于诸侯者名限之也君先而臣从父先而子从兄先而弟从长先而少从男先而女从夫先而妇从夫尊卑先后天地之行也故圣人取象焉左右移位以明君臣易职而变乱生焉主之与臣若日之与星孔子侍坐于季孙季孙之宰通曰君使人假马其与之乎孔子曰吾闻君取于臣谓之取不曰假季孙寤告宰通曰今以往君有取谓之取无曰假孔子曰正假马之言而君臣之义定矣官尊者禄厚本美者枝茂冠虽敝宜加其上履虽新宜居其下周室虽微诸侯未之能易也其在鸟则雄为阳雌为隂其在兽则牡为阳而牝为隂其在民则夫为阳而妇为隂其在家则父为阳而子为隂其在国则君为阳而臣为隂故阳贵而隂贱阳尊而隂卑天之道也衣而不裳未知其可也裳而不衣未知其可也衣裳其顺矣乎次六鱼鳞次之乃矢施之帝用登于天测曰鱼鳞差之贵贱位也次八冠戚䏔履全履测曰戚䏔明不可上也次五其从其横天地之常测曰其从其横君臣常也日正于天光通也月阙其博损嬴也日正于天乗干之纲月阙其博以观消息女隂也无専擅之义犹君动而臣随也枝大于榦臣大于君皆为疾也升股运于腹妇归于姑传曰股运于腹获其所也妇归于姑得其宜也人皆易华岳以谓卑小故登之而摧伤难天以谓髙大故不昇而无殃官之有级犹阶之有等升阶越等其歩也乱乱登朝级败礼伤法孔子曰管仲镂簋而朱纮山节而藻棁贤大夫也而难为上也日阳君象也星隂臣道也忠君江水汉水其流遄疾又合为一共赴海也犹诸侯之同心尊天子而朝事之微君之故胡为乎中露微君之躬胡为乎泥中人皆生于父母臣之道资于事父以事君故京师者诸侯之父母何为不以事父母之道事京师也秦王谓陈轸曰吾闻子欲去秦而之楚信乎陈轸曰然王曰仪之言果信也曰非独仪知之也行道之人皆知之曰孝已爱其亲天下欲以为子子胥忠乎其君天下欲以为臣卖仆妾售乎闾巷者良仆妾也出妇嫁乡曲者良妇也吾不忠于君楚亦何以轸为忠乎忠臣之于其君犹孝子之于其亲进则有欣然之庆非贪官也退则有戚然之忧非懐禄也其意在于不忘光君荣亲情所不能已己者也实以田夫之交犹有寄託况君臣之义道贯自然夫忠为令徳学乃国华譬衆星之有礼义人伦之有冠冕也瞻望城阙不胜喜説凫藻之情披星日月仰希葵藿之照子自爱不爱父故亏父而自利弟自爱不爱兄故亏兄而自利臣自爱不爱君故亏君而自利此所谓乱也金木水火虽各职不因土方不立若酸咸辛苦之不因甘肥不能成五味也甘者五味之本也土者五行之主也五行之主土气也犹五味之有甘肥也不得不成是故圣人之行莫贵于忠土徳之谓也地明其理为万物母臣明其职为一国宰母不可以不信宰不可以不忠母不信则草木伤其根宰不忠则姦臣危其君根伤则亡枝叶君危则亡其国故为地者务暴其形为臣者务着其情为人臣者尽臣以顺职为人子者致孝以承业君有非则臣覆盖之父有非则子匿逃之故君薨臣不变君之政父没则子不改父之道也贤臣之事君也受官之日以主为父以国为家以士人为兄弟故茍有可以安国家利民人者不避其难不惮其劳以成其义汝朝出而晩来则吾倚门而望汝莫出而不还则吾倚闾而望今汝事王王出走汝不知其处尚何归乎忠臣不借人以力贞女不假人以色岂独事生若此哉于死者亦然月未望则载魄于西既望则终魄于东其遡于日乎次七争干及矛䩜用亨于王前行测曰干矛之争卫君躬也卫骖乗者越职而唿车恻怛发心恐上之危也夫论説者闵志忧俗与卫骖乗者同一心矣鳞介尊神龙走兽宗麒麟虫兽岂知徳何况于士人信尽忠髙祖若门户之闭无巇隙也犹犬马之恋主窃託慕于阙庭弃席思君幄疲马恋君轩愿垂晋主惠不愧田子魂不使恋主之心施于犬马倾日之志偏在葵藿昔堙海之禽不增于大地泣河之士非益于洪流尽其心之所存忘其力之所及人之忠也犹鱼之有渊鱼失水则死人失忠则凶故良将守之志立而扬名有大国王喜食鴈肉使一猎师常网捕鴈时有五百羣鴈从北方来飞空南过中有鴈王堕猎网中尔时猎师欲取杀之时有一鴈悲鸣吐血裵不去猎师弯弓欲射不避弓矢目不暂舍即鼓两翅来投鴈王五百羣鴈裵虚空亦复不去猎师见此一鴈悲鸣吐血顾恋如是寻时开网放使令去尔时一鴈悲鸣欢喜鼓翅随逐五百羣鴈前后围遶飞空而去匡辅予弗克俾厥后惟尧舜其心愧耻若挞于市衮职有阙维仲山甫补之圆者周匝之物以比人行周备物有不圆匝者规之使成圆人行有不周者规之使周备是匡谏之名陈力就列不能者止危而不持颠而不扶则将焉用彼相矣三台丽天辰极以之增耀论道作弼王猷以之时邕世将无道则天子有虚眩之疾诸侯有怠荒之疾百姓有饥馁之疾大臣有贪蔽之疾有司有夤縁侵渔之疾受黜之臣有要君附权沽举之疾夫国家如寄也而有上下之险疾扰而攻之国焉不危子欲临民医是而已矣曰何以医也曰子能以仁义为药以政教为汤先瘳乎主疾而后瘳乎诸侯臣庻不亦善乎衆星共绕北辰诸辐咸归车毂若文武之臣尊辅天子也国有维辅屋有栋梁室之倾尚可柱也心之倾不可辅也正父维子弼君伊臣颠而能扶屈而能伸进言其沃我心须切至若服药不使人瞑眩愤乱则其疾不得瘳愈言药毒乃得除病言切乃得去惑也夫截骨之剑无削剟之利臽铁之矛无分髪之便建䇿之士无暴兴之説布谷鸣于孟夏蟋蟀吟于始秋物有微而志信人有贱而言忠蒙冐瞽説时有攸献譬遒人之有采于市间游童之吟咏乎疆畔庻以增广福祥输力规谏下无言则吾谓之瘖上无闻则吾谓之聋聋瘖非害国家而如何也愕愕者福也諓諓者贱也林中多疾风富贵多谀言万里之朝日闻唯唯而后闻诸生之愕愕此乃公卿之良药鍼石楚人有献鱼楚王者曰今日鱼获食之不尽卖之不售弃之又惜故来献也左右曰鄙哉辞也楚王曰子不知渔者仁人也盖闻囷仓粟有余者国有饿民后宫多幽女者下民多旷夫余衍之蓄聚于府库者境内多贫困之民渔者知之其以此谕寡人也且今行之于是乃遣使恤鳏寡而存孤独出仓粟发币帛而振不足罢去后宫不御者出而妻鳏夫楚民欣欣大悦邻国归之故渔者一献余鱼而楚国赖之可谓仁智矣次四干言入骨时贞测曰干骨之时直其道也谋难尽者设其喻机难逹者张其形渊中之鱼递相吞食度口所能容然后嚥之口不能受哽咽不能下故夫商鞅三説孝公后説者用前二难用后一易行也言非东里诚譬北辰喻林卷七十四喻林卷七十五钦定四库全书喻林卷七十五明徐元太撰臣术门谏诤正物之噐不独规也规以正圆矩以正方绳正曲直权正轻重皆可以比谏君独言规者以主仁恩以恩亲正君曰规规之使圆则外无廉隅犹人之为恩貌不严肃故五行规主东方是主仁恩也摩厉以须王出吾刃将斩矣谏必三者取月生三日而成魄臣道就也爱之能勿劳乎忠焉能勿诲乎昔者天子有争臣七人虽无道不失其天下诸侯有争臣五人虽无道不失其国大夫有争臣三人虽无道不失其家士有争友则身不离于令名父有争子则身不陷于不义今我以忠辨吾君王譬浴婴儿虽啼勿听彼将有厚利千羊之皮不如一狐之腋千人之诺诺不如一士之谔谔鸷鸟累百不如一鹗卿不识韩非逆鳞之言耶而欻摩天子逆鳞自知所陈诚頟頟触勐兽之须耳臣闻之近臣嘿逺臣瘖畏鞭箠之严而不敢谏其父非孝子也惧斧钺之诛而不敢谏其君非忠臣也扁鹊不能治不受鍼药之疾贤圣不能正不食谏诤之君臣之谏君何取法法金正木也子之谏父法火以揉木也臣谏君以义故折正之也子谏父以恩故但揉之也木无毁伤也火性有恒寒暑虽至不为增减犹正直之臣坚意犯颜不变其色百尺之髙累于九碁之上千钧之重悬于一木之枝是以截虎尾而非险伤龙鳞而未危桀观炮烙于瑶台谓龙逢曰乐乎逢曰乐桀曰观刑曰乐何无恻怛之心焉逢曰天下苦之而君为乐臣为君股肱孰有心悦而股肱不悦乎桀曰听子谏谏得我功之不能我刑子龙逢曰臣观君冕非冕也冕危石也臣观君履非履也履春氷也未有冠危石而不压踏春氷而不陷桀叹曰子知我之亡而不自知亡子就炮烙之刑吾观子亡子不知我亡龙逢行歌曰造化劳我以生休我以炮烙乃赴火而死勤事殷其靁在南山之阳何斯违斯莫敢或遑殷其靁在南山之侧何斯违斯莫敢遑息殷其靁在南山之下何斯违斯莫敢遑处旄丘之葛兮何诞之节兮叔兮伯兮何多日也予手拮据予所捋荼予所蓄租予口卒瘏曰予未有室家予羽谯谯予尾翛翛予室翘翘风雨所漂揺予维音哓哓翩翩者鵻载飞载下集于苞栩王事靡盬不遑将父翩翩者鵻载飞载止集于苞把王事靡盬不遑将母有杕之杜有睆其实王事靡盬继嗣我日有杕之杜其叶萋萋王事靡盬我心伤悲陟彼北山言采其杞王事靡盬忧我父母小星小臣奉使行役之诗土气缓则葛生阔节卫伯不恤其职故其臣于君事亦疏废也彼采葛兮一日不见如三月兮彼采萧兮一日不见如三秋兮彼采艾兮一日不见如三歳兮传曰葛所以为絺绤也事虽小一日不见于君忧惧于谗矣萧所以共祭祀艾所以瘳疾笺云以采葛喻臣以小事使出彼采萧者喻臣以大事使出彼采艾者喻臣以急事使出翩翩然者鵻之鸟也此鸟其性悫谨人皆爱之可以不劳犹则飞而后则下始得集于苞栩之木言先飞而后获所集以喻人亦当先劳而后得所安鸷虫攫抟不程勇者引重鼎不程其力夫适市之妻教嗣粪除出亡之君勅臣守御子问以事臣谋以能春日将至百草从时君王动大事羣臣竭力以佐谋夫君者舟也人者水也羣臣乗舟者也将军兄弟操檝者也若能平志毕力以度元元所谓福也如其怠弛将沦波涛可不慎乎志不求易事不避难臣之职也不遇槃根错节何以别利噐乎为人下者其犹土也深抇之而得甘泉焉树之而五谷蕃焉草木殖焉禽兽育焉生则立焉死则入焉多其功而不息为人臣者譬之若手上以修头下以修足清煖寒热不得不救入镆鎁传体不敢不搏首如蓬葆体如漆干劳瘁辛苦如此其重也臣喻股肱则手足也履氷执热不得辞焉是以古人方之于地掘之则出水泉树之则秀百谷生者立焉死者入焉功多而不望赏劳瘁而不敢怨审识斯术保已之要也仆以为戴盆何以望天故絶宾客之知亡室家之业日夜思竭其不肖之才力务一心营职以求亲媚于主上使获燿日月之末光絶炎以展采错事譬犹衆目营方则天网自昶四体辞难而心膂获乂君者中心臣者外体外体作然后知心之好恶臣下动然后知君之节趋好恶不形则是非不分节趋不立则功名不宣被鞍衔鍊尽力驰骤指踪投緤驽兔或擒而弱才负重折足是虑召公贤者也明不能与圣人分职常战慄恐惧故舎于树下而听断焉劳身苦体然后乃与圣人齐是周南无美而召南有之萤光向日尽蚊力负山疲若真生马繋槽枥上不念水草但作是念驾乗之事立功夫贤士之处世也譬若锥之处囊中其末立见经营宇宙宁唯断鳌足之功𢎞济苍生非直凿龙门之崄隆家光国盛烈与河海争流授命灭亲峻节与竹柏俱茂髙勲踰于象纬积徳冠于嵩华帷幄尽其谟猷方面宣其庸绩拟巨川之舟艥为大厦之栋梁次七拔石力没以尽测曰拔石乗时也事轻葭莩功薄蝉翼泰山之功长立于国家日月之明久着于天地禽息鸟视终于白首此徒圏牢之养物非臣之所志也膏兰孰为消济治由贤能志在髙构增堂及陛大略渊回元功响效将使伊周奉辔桓文扶毂芳树虽香难以饵烹尸位素餐难以成名五丝为䌰倍䌰为升倍升为緎倍緎为纪倍纪为緵倍緵为襚皆自少之多自微至着也士之立功勲効名节亦复如之勿以小善不足修而不为也景照明以妙见音振响而摅闻金淬坚以示断芑靡质而效芬前世俊士立功垂名图画于殿阁宫省此乃国之大宝亦无价矣虽积和璧累夏璜囊隋侯箧夜光未足喻也万寻由积匮千里一歩超康衢飞驶羽大海滴微涓进贤野有蔓草晋臼季荐郄缺于文公晋人美之有至诚之心思迟此贤者欲致之于朝犹罩者之愿鱼也邹忌事宣王仕人衆宣王不説晏首贵而仕人寡王説之邹忌谓宣王曰忌闻以为有一子之孝不如有五子之孝今首之所进仕者以几何人淳于髠一日而见七人于宣王王曰子来寡人闻之千里而一士是比肩而立百世而一圣若随踵而至也今子一朝而见七士则士不亦衆乎淳于髠曰不然夫鸟同翼者而聚居兽同走者而俱行今求柴胡桔梗于沮泽则累世不得一焉及之睪黍梁父之隂则郄车而载耳夫物各有畴今髠贤者之畴也王求士于髠若挹水于河而取火于燧也髠将复见之岂特七士也夫富贵在身而列士不举是有狐白之裘而反衣之君颜色何以消减于故邪孔曜言体中无药石之疾然见清河郡内有一骐骥拘絷后廐厯年去王良伯乐百八十里不得骋天骨起风尘以此憔悴耳使君方欲流精九皋垂神幽薮欲令明主不独治逸才不久滞髙风遐披莫不草靡宜使辂特蒙隂和之应得及羽仪之时必能翼宣隆化扬声九国也贡玉之士归之润山论珠之人出于枯岸是以蒭荛之言择于廊庙者也昔荆玉未剖刖卞和之足百里未用碎禽息之首肥利之地不为私邑贤质之士不为私臣归国宝不若献贤而进士下臣事君以货中臣事君以身上臣事君以人少室周为襄主骖乗至晋阳有力士牛子耕与角力而不胜周言于主曰主之所以使臣骑乗者以臣多力也今有多力于臣者愿进之少室周者古之贞亷洁悫者也为赵襄主力士与中牟徐子角力不若也入言之襄主以自代也襄主曰子之处人之所欲也何为言徐子以自代曰臣以力事君者也今徐子力多臣臣不以自代恐他人言之而为罪也齐有隠士东郭先生梁石君当曹相国为齐相也客谓匮生曰夫东郭先生梁石君世之贤也隠于深山终不诎身下志以求仕者也吾闻先生得谒曹相国愿先生为之先臣里母相善妇见疑盗肉其姑去之恨而告于里母里母曰安行今令姑唿汝即束藴请火去妇之家曰吾犬争肉相杀请火治之姑乃直使人逐去妇还之故里母非谈説之士束藴请火非还妇之道也然物有所感事有可适何不为之先匮生曰愚恐不及然请尽力为东郭先生梁石君束藴请火于是乃见曹相国曰臣之里有夫死三日而嫁者有终身不嫁者自为娶将何娶焉相国曰吾亦娶其终身不嫁者耳匮生曰齐有隠士东郭先生梁石君世之贤士也隠于深山终不诎身下志以求仕相国娶妇欲娶其不嫁者取臣独不取其不仕之臣耶于是曹相国因匮生束帛安车迎东郭先生梁石君厚客之珠玉者人主之所贵也和虽献宝而美未为玉尹用也进宝且若彼之难也况进贤人乎贤人与奸臣犹仇讐也于庸君意不合夫欲使姦臣进其讐于不合意之君其难万倍于和氏之璧又无断两足之臣以推其难犹拔山也千歳一合若继踵然后贤王之君兴焉其贤而不用不可胜载故有道者之不戮也宜白玉之璞未献耳妾闻堂上兼女所以观人能也妾不能以私蔽公欲王多见知人能也且贤儒之不进将相长吏不开通也农夫载谷奔都贾人赍货赴逺皆欲得其愿也如门郭闭而不通津梁絶而不过虽有勉力趋时之势奚由早至以得盈利哉抱翼之凤奋翮于清虚项领之骏骋迹于千里徒能知人不肯荐举何异知沃壤之任良田识直木之中梁柱而终不垦之以播嘉谷伐之以构梁栋奚辞于不粒何救于露居哉夜光之璧显价于和氏之肆千里之足定功于伯乐之庭公孙枝献百里奚于缪公三月请属事焉公曰买之五羊之皮而属事无乃为天下笑乎凤鸣朝阳必资蓝田之宝龙门㸃额亦俟堂溪之珍是以紫玉见称黄金为贵殷殿初基拾龙渊之宝虞祠始构献凤管之玉欲报君以财币则君府藏已盈而伋又贫欲报君以美善恐未合君心而徒言不听也愿有报君者唯逹贤耳天罗廓矣野人犹有罩翳之勤昔百里奚贤秦缪公欲用之缪公好牛奚因赁官以养牛蹄上乗肉三寸公使禽息行牛息入言之公不信怒息后言之公又怒吏曰再怒其主罪当刖使守门公出禽息跪而请之曰夫养牛者愿君勿忘也公乃问百里奚曰臣之长非养牛者也乃养民也公视牛察之则贤人也遂与同车而出谢禽息曰所以不死者君未知客也今已知之矣乃触门而死称任上九或钖之鞶带终朝三褫之大车以载积中不败也栋桡本末弱也栋桡之凶不可以有辅也栋隆之吉不桡乎下也六三负且乗致㓂至贞吝九四鼎折足覆公餗六二鸿渐于磐饮食衎衎吉象曰饮食衎衎不素饱也负也者小人之事也乗也者君子之噐也小人而乗君子之噐盗思夺之矣斧小不胜柯者亡譬若畋犬骄用逐禽其犹不克有获不稼不穑胡取禾三百㕓兮不狩不猎胡瞻尔庭有县貆兮彼君子兮不素餐兮不稼不穑胡取禾三百亿兮不狩不猎胡瞻尔庭有县特兮不稼不穑胡取禾三百囷兮不狩不猎胡瞻尔庭有县鹑兮维鹈在梁不濡其翼彼其之子不称其服维鹈在梁不濡其咮彼其之子不遂其媾节彼南山维石巖巖赫赫师尹民具尔瞻汚泽善居泥水之中在鱼原以不濡汚其翼为才如君子以称其服为有徳美服不称必以恶终美车何为子于郑国栋也栋折榱崩侨将厌焉敢不尽言三公鼎足承君一足不任则覆乱美实近臣已不足杖矣屋大柱小可为寒心鼎足不彊栋干微桡夫徳不称禄犹凿墉之趾以益其髙岂量力审功安固之道哉公餗覆而不忧美锦碎而愈截玩既拜有人诣之索杯酒泻置柱梁之间呪曰当今乏材以尔为柱石莫倾人梁栋邪况臣糠䵃糅之彫胡庸夫锦衣不称其服也或曰食如螘衣如华朱轮驷马金朱煌煌无已泰乎曰由其徳舜禹受天下不为泰不由其徳五两之纶半通之铜亦泰也次五不田而谷毅于拣禄测曰不田而谷食不当也次六毅于栋柱利安大主测曰毅于栋柱国任彊也窃人之财犹谓之盗况偷天官以私已乎以罪犯人必加诛罚况乃犯天得无咎乎生非工女职不狎练君无虚授臣无虚任故无负山之累折足之忧也丰有折肱而鼎覆其餗书歌股肱诗刺南山今以一节之任建三军之威岂特宠其八大之竹牦牛之尾哉譬树木粗强故枝条共压其上亦犹梁栋宏壮故椽瓦压其上也行令皇皇者华君遣使臣也送之以礼乐言逺而有光华也木叶藁待风乃落君有政教臣乃行之渒渒然顺流而行者是泾水之舟船此舟船所以得顺流而行者乃由衆徒船人以檝擢之故也以兴随民而化者乃由诸臣贤者以力行之故也人之于天也以道受命于人也以言受命不若于道者天絶之也不若于贤者人絶之也次四凖绳规矩莫违我施测曰凖绳规矩由身行也夫明君之诏也若声忠臣之和也如响长短大小清浊疾徐必相应也夫法令者人君之衔辔箠䇿也而民者君之舆马也若使人臣废君法禁而施已政令则是夺君之辔䇿而已独御之也受命如丝明之如缗震为雷巽为风雷动风行二者相成犹人君出教令臣奉行之所谓行人受使四方往复王命如日照使流光原隰幽谷无私攻邪上六公用射隼于髙墉之上获之无不利象曰公用射隼以解悖也九三壮于頄有凶君子夬夬独行遇雨若濡有愠无咎激扬之水可谓不能流漂一束之楚乎言能流漂之以兴忠臣良士岂不能诛除逆乱之臣乎言能诛除之譬于禽兽臣食其肉而寝处其皮矣貂勃曰跖之狗吠尧非贵跖而贱尧也狗固吠非其主也且今使公孙子贤而徐子不肖然而使公孙子与徐子鬭徐子之狗犹将攫公孙子之腓而噬之也若乃得去不肖者而为贤者狗岂特攫其腓而噬之耳哉农勤于除草故谷稼丰茂忠臣务在除姦故令徳道长毅将弹河南尹司𨽻不许曰攫兽之犬鼷鼠蹈其背毅曰既能攫兽又能杀鼠何损于犬彤尝大㑹谓叅军王铨曰我从兄为尚书令不能啖大脔大脔故难铨曰公在此独嚼尚难矣行父尽忠无礼斯疾农夫去草见恶必耘曾无犬马识主之诚方懐枭獍返噬之志夫勐虎凭威于山犹勐臣凭威于国不可逸也故勐虎在山勇者制之勐臣在国仁者制之昔虞有勐臣曰驩兠虞舜驱之周有勐臣曰飞亷周公戮之鲁有勐臣曰少正夘孔子诛之此皆制于仁者也嗟乎今国之勐虎逸矣而仁者不制岂无仁者与抑仁者在下位而不能制与义痛其心事伤其目良农耘秽勿使能植无礼是逐安惜翅翼唯当击隼去复覩落鵰归尽职主厯之官为厯之法节气先天时者杀无赦不及时者杀无赦失前失后尚犹合杀况乎不知日食其罪不可赦也忠臣奉使能光君命无逺无近如华不以髙下易其色土气缓则葛生阔节卫伯不恤其职故其臣于君事亦疏废也言硕人既有武力比如虎可以能御乱矣乂有文徳能治民如御马之执辔使之有文章如织组矣以御者执辔于此使马骋于彼织组者摠纰于此而成文于彼皆动于近成于逺以兴硕人能治衆施化于已而有文章在民亦动于近成于逺矣煌煌然而光明者是草木之华于彼原之与隰皆煌煌而光明不以髙下而易其色也以言臣之出使当光显其君常不辱命于彼遐之与迩皆使光扬不以逺近而易其志也且大将军之事岂得珪璧其行束修其心而已哉一州清晏恬波于沸海之中百城安堵静祲于稽天之际惟若王官陶均万国若天之有斗斟元气酌隂阳弗失其和坐人物之源运铨衡之柄反披狐白不好缁衣报国之道有四一曰贡贤二曰献猷三曰立功四曰兴利贤者国之干猷者国之规功者国之将利者国之用是皆报国之道惟其能而行之无曰我平而慢尔衡无曰我审而怠尔明如虎有牙如鹰有爪国以自固兽以自保牙爪葸葸动作宜时用之不理实反生灾且表正而象平日夕而景侧处喉舌者患铨衡之无常不患于不明后汉庖参为汉阳太守郡人任棠者有奇节隠居教授参到任时先候之棠不与言但以薤一钵水一盂置于屏前自抱儿伏户下参思其微意曰水者欲吾清也薤者欲吾击强宗也抱儿当户下者欲吾开门恤孤幼也率而行之汉阳大治司𨽻校尉旧号卧虎诚以举纲而万目理提领而衆毛顺喻林巻七十五喻林卷七十六钦定四库全书喻林巻七十六明徐元太撰臣术门持体夫相大官也处大官者不欲小察不欲小智故曰大匠不斵大庖不豆大勇不鬭大兵不㓂匡章谓惠子于魏王之前曰蝗螟农夫得而杀之奚故为其害稼也今公行多者数百乗歩者数百人少者数十乗歩者数十人此无耕而食者其害稼亦甚矣惠王曰惠子施也难以辞与公相应虽然请言其志惠子曰今之城者或者操大筑乎城上或负畚而赴乎城下或操表掇以善晞望若施者其操表掇者也使工女化而为丝不能治丝使大匠化而为木不能治木使圣人化而为农夫不能治农夫施而治农夫者也公何事比施于螣乎宓子贱治单父弹鸣琴身不下堂而单父治巫马期以星出以星入日夜不居以身亲之而单父亦治巫马期问其故于宓子宓子曰我之谓任人子之谓任力任力者故劳任人者故逸宓子则君子矣逸四肢全耳目平心气而百官以治义矣任其数而已矣巫马期则不然弊生事精劳手足烦教诏虽治犹未至也大匠但视模范而已不复自斵削也大庖但调和五味使神人享之而已不复自列簠簋边豆也大勇之人折冲千里而能服逺不复自鬭也如刀笔之吏务在筐箱而不知大体譬如工匠但以智心指授而去执斤斧者疲苦终日计功受赏匠者三倍又如征伐鬭者冐死主将受功恭顺上不在天下不在田故干干因其时而惕虽危无咎矣坤元亨利牝马之贞牝马地类行地无疆柔顺利贞君子攸行尽于臣道不敢创首唯守其终犹若田农不敢发首而耕唯在后获刈而已不敢菑发新田唯治其菑熟之地皆是不为其始而成其末犹若为臣之道不为事始而代君有终也牛者稼穑之资六三僭为耕事行唱始之道而为不顺王事之行故有司或系其牛制之使不妄造狼䟦美周公也周公摄政逺则四国流言近则王不知周大夫美其不失其圣也人臣待君倡而后和白鸟集于西雝之泽言所集得其处也杞宋之君有洁白之徳来助祭于周之庙得礼之宜也其至止亦有此容言威仪之善如鹭然露之在物湛湛然使物柯叶低垂喻诸侯受燕爵其义有似醉之貌诸侯旅酬之则犹然唯天子赐爵则貌变肃敬承命有似露见日而晞也湛湛然在物上者露斯也此物得露而湛湛然柯叶低垂非见日之阳则不得干而舒放也以兴诸侯受王燕饮而巍峩然威仪纵弛非天子之赐爵则不承命而严肃也以水无情犹义有朝宗况人而可无朝宗乎苏子谓秦王曰臣闻懐重宝者不以夜行任大功者不以轻敌是以贤者任重而行恭智者功大而辞顺故民不恶其尊而世不妬其业且韦弦非能言之物而圣贤引以自匡臣才智闇浅愿自比于韦弦下之事上也如响之应声也臣之事主也如影之从形也故上令而下应主行而臣从夫激矢则逺激水则旱激主则悖悖则无君子矣为人臣者法地之道暴其形出其情以示人髙下险易坚耎刚柔肥臞美恶累可就财也故其形宜不宜可得而财也为人臣者比地贵信而悉见其情于主主亦得而财之老莱子曰子不见夫齿乎齿坚刚卒尽相磨舌柔顺终以不弊子思曰吾不能为舌故不能事君丘能自削故贞犹君子处于髙位而善下人亦其正也人臣终始盛衰向迎其君如月迎日天理然也夫人臣犹如土也万物载焉而不辞其重水渎汚焉而不辞其下草木植焉而不有其功譬如马宝若人乗御便作是念我今不应令乗御人身支揺动疲倦劳苦或损严具盘回去住迟速任人将䕶其人不令縁我起瞋忿等种种过失一心鸤鸠刺不壹也在位无君子用心之不壹也壹宿者壹意于其所宿之木也喻贤者有専壹之意翩翩而飞者是鵻鸟也此鸟由一意于其所宿之木故久如欲来所以翩翩而飞来集于木也视君不如奕棋其何以免乎奕者举棋不定不胜其耦而况置君而弗定乎陈轸曰楚人有两妻者人誂其长者长者詈之誂其少者少者许之居无几何有两妻者死客谓誂者曰汝取长者乎少者乎取长者客曰长者詈汝少者和汝汝何为取长者曰居彼人之所则欲其许我也今为我妻则欲其为我詈人也今楚王明主也而昭阳贤相也轸为人臣而常以国情输楚楚王必不留臣昭阳将不与臣从事矣仆以为戴盆何以望天故絶宾客之知忘室家之业苦身待士不如为国戴盆望天事不两施诚知晋之宗庙鞠为茂草亦犹洪川东逝往而不还臣心如面臣面可改则臣心可改一人两心其中必衰二心不可以事君疑志不可以应敌十至于私人之门不一至于庭百虑其家不一图其国数虽衆非以尊君也百官虽具非以任国也为地战者不能成其王为禄仕者不能正其君婴闻之顺爱不懈可以使百姓暴强不忠不可以使一人一心可以事百君三心不可以事一君仲尼闻之曰小子识之晏子以一心事百君者也欲入则入欲出则出欲亲则亲欲疎则疎欲就则就欲去则去欲求则求欲思则思若蚨母之从其子也行衢道者不至事两君者不容目不两视而明耳不两听而聪螣蛇无足而飞梧鼠五技而穷古者苍颉之作书也自环者谓之厶背厶谓之公公厶之相背也乃苍颉固以知之矣两心不可以得一人一心可以得百人鸤鸠以一心养七子君子以一仪养万物一心可以事百君百心不可以事一君此之谓也鴶鵴鸤鸠専一无尤君子是则长受嘉福玉不隠瑕臣不隠情废退其君而欲后主之爱已是奚异夫为人子而举其所生捐之山谷而取他人养之而云我能为伯瑜曾参之孝但吾亲不中奉事故弃去之虽日享三牲昏定晨省岂能见怜信邪一得披𤣥云望白日唯力是视敢有二心如转轮王七宝具足所谓轮宝象宝马宝主藏臣宝女宝将宝如意珠宝其转轮王欲有所至四军七宝前后导从尔时轮宝虽最居先而不分别前后之相如转轮圣王有四支勇军随彼轮王所行之处是四勇军皆悉随从随彼轮王所至之处是四勇军皆悉随至积诚有孚盈缶终来有他吉纳约自牖终无咎九二遇主于巷无咎九二巽在牀下用史巫纷若吉流潦水之薄者也逺酌取之投大噐之中又挹之注之于此小噐而可以沃酒食之餴者以有忠信之徳齐洁之诚以荐之故也犹乳犬攫虎伏鸡抟貍精诚之至也人欲上天而释其阶知其无由登也以言我欲事君而释忠信亦知终无以自通也若葵藿之倾叶太阳虽不为之逥光终向之者诚也臣窃自比葵藿若降天地之施垂三光之明者实在陛下奏六代之乐不能祈天具百神之歌无以动圣和衷二人同心其利断金同心之言其臭如兰大臣之乖争本无大讐其已相和顺而悦怿则如宾主饮酒相醻酢也俱为王臣其相比次如物之在绳索之贯宜应和相亲有伯氏之兄吹壎又仲氏之弟吹篪以和之其情相亲其声相应和矣言我与汝何人其恩亦当如伯仲之为兄弟其情志亦当如壎篪之相应和不当有怨恶也视彼中林之处乃见甡甡然衆多者是其羣鹿鹿乃走兽犹以其类相善辈偶而行以喻朝廷羣臣亦当以善相与共处官位夫将相大臣均体元首共舆而驰同舟而济舆倾舟覆患实共之当此之㑹乃鼋鸣而鼈应也故能同心戮力勤恤人隠吾三人者之于齐国也譬之犹鼎之有足也去一焉则必不立矣投戈散地则六亲不能相保同舟而济则胡越何患乎异心务在和光同尘共垢各竟其心为国蕃辅衆人同心者可共筑起一城同心共饮雒阳酒可尽也求助勿疑朋盍簪六四颠頥吉虎视耽耽其欲逐逐萚兮萚兮风其吹女叔兮伯兮倡予和女萚兮萚兮风其漂女叔兮伯兮倡予要女萚兮郑庄公卒公子争立而齐楚交伐忠臣忧之欲相率献谋以救其国故作此诗节然而髙峻者彼南山也既髙峻矣而又满之使平均者以其草木之长茂也以兴赫赫然而盛者彼太师之官也太师既尊盛矣而有益之使平均者以用衆士之智能也有楚大夫于此欲其子之齐语也则使齐人傅诸使楚人傅诸曰使齐人傅之曰一齐人传之衆楚人咻之虽日挞而求其齐也不可得矣引而置之庄岳之间数年虽日挞而求其楚亦不可得矣子谓薛居州善士也使之居于王所在于王所者长幼卑尊皆薛居州也王谁与为不善在王所者长幼卑尊皆非薛居州也王谁与为善一薛居州独如宋王何夫苦匏不材于人共济而已唐睢见春申君曰臣闻之贲诸懐锥刃而天下为勇西施衣褐而天下称美今君相万乗之楚御中国之难所欲者不成所求者不得臣等少也夫枭棊之所以为能者以散棊佐之也夫一枭之不胜不如五散亦明矣今君何不为天下枭而令臣等为散乎二十八宿环北辰三十辐共一毂运行无穷辅拂股肱之臣配焉忠信行道以奉主上杜挚与母丘俭乡里相亲故为诗与俭求仙人药一丸欲以感切俭求助也鸟能逺飞逺飞者六翮之力也然无衆毛之助则飞不逺矣今舍本土而託将军者非为妻子也欲济世务犹同舟渉海一事不牢即俱受其败夫骍骝不总辔则非造父之肆日月不流光则非隋侯之掌夫覆载垂化必由四气运其功曦曜望舒亦须五星助其晖土相扶为墻人相扶为王单者易折衆则难摧夫方立之人维圣人而已如婴者仄陋之人也若夫左婴右婴之人不举四维将不正譬若筑墻然能筑者筑能实壤者实壤能欣者欣然后墻成也为义犹是也能谈辩者谈辩能説书者説书能从事者从事然后义士成也管仲隰朋从于桓公而伐孤竹春往冬反迷惑失道管仲曰老马之智可用也乃放老马而随之遂得道行山中无水隰朋曰蚁冬居山之阳夏居山之隂蚁壤一寸而仞有水乃掘地遂得水以管仲之圣而隰朋之智至其所不知不难师于老马与蚁今人不知以其愚心而师圣人之智不亦过乎婴仄陋之人也四维之然后能直王之国相比目之鱼也外比内比然后能成其事就其功王曰何谓也逐女对曰朋其左右贤其夫妻是外比内比也夫道莫不成于三天有三光日月星地有三形髙下平人有三尊君父师故一公三卿佐之一卿三大夫佐之一大夫三元士佐之盐人调盐醯人调酢则五味成矣譬梓里治材土官治墻则厦屋成百足俱行相辅为强三圣翼事王室宠光拔剑伤手见敌不起良臣无佐困辱为苦言我令雷师丰隆乗云周行求隠士清洁若宓妃者欲与并心力也言我使凤鸟明智之士飞行天下以求同志续以日夜冀相逢遇也言已使清白之臣如望舒先驱求贤使风伯奉君命于后以告百姓言飞鸟登髙木志意喜乐则和鸣求其羣而唿其耦鹿得美草口甘其味则求其友而号其侣也以言在位之臣不思贤念旧曾不若鸟兽也韩子曰鸟有周周者首重而屈尾将欲饮于河则以颠乃衔羽而饮今人之所有饮不足者不可以不索其羽矣恐足下羞庖人之独割引尸祝以自助手荐鸾刀漫之羶腥昔子奇年十八齐君使之治阿既行矣悔之使使追之使者及之而不还君问其故对曰臣见所以共载者白首也夫以老者之智以少者决之必能治阿矣是以不还若能控奔骥以接驽乗则力追者万羣循矫翅以顾短翮则归飞者如云不居不耕而获不菑而畬代终已成而不造也不擅其美乃尽臣道窃人之财犹谓之盗况贪天之功以为已力乎下邑之役董安于多赵简子赏之辞固赏之对曰方臣之少也进秉笔赞为名命称于前世义于诸侯而主弗志及臣之壮也耆其股肱以从司马苛慝不产及臣之长也端委韠带以随宰人民无二心今臣一旦为狂疾而曰必赏女是以狂疾赏也不如亡趋而出乃释之唐睢谓信陵君曰臣闻之曰事有不可知者有不可不知者有不可忘者有不可不忘者信陵君曰何谓也对曰人之憎我者不可不知也吾憎人也不可得而知也人之有徳于我也不可忘也吾有徳于人也不可不忘也今君杀晋鄙救邯郸破秦人存赵国此大徳也今赵王自郊迎卒然见赵王臣愿君之忘之也桃李不言下自成蹊此言虽小可以喻大也虽涓流赴海诚心屡竭轻尘集岳功力盖微地出云为雨起气为风风雨者地之为为地不敢有其功名必上之于天命若从天气者故曰天风天雨也莫曰地风地雨也勤劳在地名一归于天非至有义其孰能行此故下事上如地事天也可谓大忠矣为人下者其犹土乎种之则五谷生焉掘之则甘泉出焉草木植焉禽兽育焉生人立焉死人入焉多其功而不言为人下者其犹土乎指踪非拟获兽何勤戒妬衆无名之星随心噣在天犹诸妾随夫人以次序进御于君也朝廷侈于妬上妇人侈于妬下女无美恶入室见妬士无贤不肖入朝见嫉美女者恶女之仇岂不然哉魏王遗楚王美人楚王説之夫人郑裒知王之説新人也甚爱新人衣服玩好择其所喜而为之宫室卧具择其所善而为之爱之甚于王王曰妇人所以事夫者色也而妬者其情也今郑裒知寡人之説新人也其爱之甚于寡人此孝子之所以事亲忠臣之所以事君也郑裒知王以已为不妬也因谓新人曰王爱子美矣虽然恶子之鼻子为见王则必揜子鼻新人见王因揜其鼻王谓郑裒曰夫新人见寡人则揜其鼻何也郑裒曰妾知也王曰虽恶必言之郑裒曰其似恶君王之臭也王曰悍哉今劓之无使逆命蔽公者谓之昧隠良者谓之妒奉妒昧者谓之交谲交谲之人妒昧之臣国之薉孽也士有妒友则贤交不亲君有妒臣则贤人不至夫国不乏于妬男也犹家不乏于妬女也近古以来自外及内其争功名妬过已者岂希也害贤为嫉害色为妬妬之欺善抑亦贸首之讐也僖侯时宰人上食羮中有生肝乃问之宰人曰当是人置之欲去宰自处也后僖侯将浴汤中有砾僖侯曰有人欲代汤者宋人有酤酒者斗槩甚平遇客甚谨醖酒甚美悬帜甚髙而酒不售遂致于酸问闾长倩倩曰汝狗恶也孺子懐钱挈壶往酤輙有狗啮之犹大臣啮有道之士也譬如有狗前至他家见后狗来心生瞋恚吠之内心起想谓是我家戒随股之为物随足者也进不能制动退不能静处所感在股志在随人者也腓体或屈或伸躁动之物腓动则足随之故谓足为随以事类风切剀微之言如水之流忽然而过故不悖逆文姜初嫁于鲁桓之时其从者之心意如云然云之行顺风耳若世之所谓能言者以巧善为言从顺于俗如水之转流理正辞顺无所悖逆若以水济水谁能食之若琴瑟之専一谁能听之籧篨口柔也戚施面柔也夸毗体柔也今日廷论局趣效辕下驹方今一朝羣臣如河中木耳汎汎东西耽禄畏害内外有司望风承㫖茍有所恶易于投卵夫挑妾者爱其易求妻则敬其难若承命如响将焉用之尔如狗耳为人所嗾所谓和者君甘则臣酸君淡则臣咸今据也甘君亦甘所谓同也安得为和有语我以忠臣者令之俯则俯令之仰则仰处则静唿则应可谓忠臣乎子墨子曰令之俯则俯令之仰则仰是似景也处则静唿则应是似响也君将何得于景与响哉晏子聘鲁哀公问曰语曰莫三人而迷今寡人与一国虑之鲁不免于乱何也晏子曰古之所谓莫三人而迷者一人失之二人得之三人足以为衆矣故曰莫三人而迷今鲁国之羣臣以千百数一言于季氏之私人数非不衆所言者一人也安得三哉以水和水不可食一絃之瑟不可听吾以贤良为少愈乃反其幽明若胡车相随而鸣草木秋死松柏独在水浮万物玉石留止百工不循绳墨之直道随从曲水屋必倾危而不可居也以言人臣不修仁义之道背弃忠直随从枉佞茍合于世以求容媚以为常法身必倾危而被刑戮也当世之人见子胥被害则变心从俗以承上意若风靡草羣聚成行而罗列毛芥因异风而飞沙石遭勐流而转俗吏遇悖将而迁颉顽万乗之阶抵嘘公卿之席并顺风以託势莫能逆波而泝洄矣论议委随不能持正如树木之无根柢也欲谈者卷舌不言待彼发而同其声欲行者拟足不前待彼行而投其迹鲁哀公问于孔子曰鲁有大忘徙而忘其妻有诸孔子曰此忘之小者也昔商纣有臣曰王子须务为谄使其君乐须臾之乐而忘终身之忧譬如白杨树随风而动揺喻林卷七十六喻林卷七十七钦定四库全书喻林卷七十七明徐元太撰臣术门戒贪九四晋如鼫鼠贞厉硕鼠硕鼠无食我黍三歳贯女莫我肯顾硕鼠硕鼠无食我麦三歳贯女莫肯我徳硕鼠硕鼠无食我苗三歳贯女莫我肯劳硕鼠大夫贪戾魏人怨之而作是诗老马反为驹不顾其后如食宜饇如酌孔取大风有隧贪人败类伐檀刺贪也在位贪鄙无功而受禄君子不得进仕尔鸠鹘鸠也食桑葚过则醉而伤其性缾罄则罍盈矣罍既无情之物终不以自盈为耻故知是为罍者耻周芮良夫之诗曰大风有隧贪人败类听言则对诵言如醉匪用其良覆俾我悖是贪故也孤之谓矣我以不贪为宝尔以玉为宝若以与我皆丧宝也不若人有其宝象有齿以焚其身贿也且夫富如布帛之有幅焉为之制度使无迁也夫民生厚而用利于是乎正徳以幅之使无黜嫚谓之幅利利过则为败吾不敢贪多所谓幅也梗阳人有狱魏戊不能断以狱上其大宗赂以女乐魏子将受之魏戊谓阎没女寛曰主以不赂闻于诸侯若受梗阳人贿莫甚焉吾子必谏皆许诺退朝待于庭馈入召之比至三叹既食使坐魏子曰吾闻诸伯叔谚曰唯食忘忧吾子直食之间三叹何也同辞而对曰或赐二小人酒不夕食馈之始至恐其不足是以叹中置自咎曰岂将军食之而有不足是以再叹及馈之毕愿以小人之腹为君子之心属厌而已献子辞梗阳人贵人之用心也与婴儿子何其异哉婴儿有常病贵臣有常祸父母有常失人君有常过婴儿常病伤于饱也贵臣常祸伤于宠也哺乳多则生癎病富贵盛而致骄疾爱子而贼之骄臣而灭之者非一也夫鸟以山为埤而增巢其上鱼以泉为浅而穿穴其中卒所以得者饵也贵戚愿其宅吉而制为令名欲其门坚而造作铁枢卒其所以败者非苦禁忌少而门枢朽也常苦崇财货而行骄僭耳仓库单于豺狼之口功业无铢两之效北山有鸱不洁其翼飞不正向寝不定息饥则木揽饱则泥伏饕餮贪污臭腐是食填肠满嗉嗜欲无极长鸣唿凤谓凤无徳凤之所趋与子异域羣臣处官位受厚禄莫务治国者期于管国之重而擅其利牧鱼其民以富其家厚取之君而不施于民是为筐箧之藏也仁人不为也鹬有文而贪鸢不撃而贪夫鱼鼈鼋鼍犹以渊为浅而掘其中鹰鸢犹以山为卑而增巢其上及其得也必以饵故君子茍能无以利害义则耻辱亦无由至矣卫人嫁其子而教之曰必私积聚为人妇而出常也其成居幸也其子因私积聚其姑以为多私而出之其子所以自反者倍其所以嫁其父不自罪于教子非也而自知其益富今人臣之处官者皆是类也周鼎着饕餮有首无身食人未咽害及其身以言报更也无周公之徳而有其富无管仲之功而有其侈故编户跛夫而望疾歩也夫太山鸱啄腐鼠于穷泽幽谷之中非有害于人也今之有司盗主财而食之于刑法之旁不知机之是发又以吓人其患恶得若太山之鸱乎当世嚣嚣非患儒之鸡廉患在位者之虎饱嗌咽于求贤无所孑遗耳为医以拙矣又多求谢为吏既多不良矣又侵渔百姓履泥污足名困身辱酷吏曰虎哉虎哉角而翼也货殖曰蚊次五蚩蚩干于丘饴或钖之坏测曰蚩蚩之干钖不好也上九干于浮云从坠于天测曰干于浮云乃从天坠也次三翕食嘬嘬测曰翕食嘬嘬利如舞也次六次次一日三饩祗牛之兆肥不利测曰次次之饩肥无身也使饿狼守庖厨饥虎牧牢豚遂至熬天下之脂膏斵生人之骨髓怨毒无聊祸乱并起在位之人无有清洁之志皆并进趣贪婪于财利中心虽满犹复求索不知厌饱者也位髙世重祸基美色伐性不疑厚味腊毒难治如何贪人不思畏亢悔而贪荣之慾不灭忌毁辱而争肆之情不遣亦犹恶湿而泳深渊憎影而不就隂穿舟而息漏勐爨而止沸者也伺河龙之睡而拨明珠居量表之宠而冀无患耽漏刻之安蔽必至之危无朝菌之荣望大椿之夀似蹈薄冰以待夏日登朽枝而须劲风渊鱼之引芳饵泽雉之咽毒粒咀漏脯以充饥酣鸩酒以止渇也膏唇拭舌竞欲咀嚼扑满者以土为噐以蓄钱具其有入窍而无出窍满则扑之土麤物也钱重货也入而不出积而不散故扑之士有聚歛而不能散者将有扑满之败可不诫欤甘𤓰抱苦蔕美枣生刺棘刺旁固有刀贪人还自贼贪欲无满如海吞流终不满足戒盛上九姤其角吝无咎髙者惧危满者戒盈丰大者多忧故也夫徳福之基也无徳而福隆犹无基而厚墉也其壊也无日矣常观富贵之家禄位重叠犹再实之木其根必伤长木之标其势必颠势极故也势极则受患故无全物焉然则贵盛之极倾覆之所由也门藏金穴地使其骄马控龙媒势成其逼性之有分盈分者颠事穷运尽必于颠仆风起尘合而祸至常酷也昔楚人得宠于观起有马者皆亡夫徳薄任隆必近覆败吾恐不获其利而招其祸三火起明雨灭其光髙位疾颠骄恣深伤盛盈必毁髙位崩颠次五钟鼓喈喈管絃哜哜或承之衰测曰钟鼔喈喈乐后悲也次六炽承于天冰萌于地测曰承天萌地阳始退也登峻者戒在于穷髙济深者祸生于舟重是以西秦有思上蔡之李斯东越有悔盈亢之文种养由之射行人识以弛絃东野之御颜子知其方败成功之下未易久处也夫饮酒者不必尽乱而乱者多焉富贵者岂其皆危而危者有焉吾闻无炽不灭靡溢不损焕赫有委灰之兆春草为秋瘁之端日中则昃月盈则蚀四时之序成功者退逺取诸物则构髙崇峻之无限则頽壊惟忧矣近取诸身则嘉膳㫖酒之不节则结疾伤性矣况乎其髙概云霄而积之犹不止其威震人主而加崇又不息者乎隆隆者絶赫赫者灭有若春华须臾凋落位髙者必速颠仆也味厚者为毒久君垂恩有如冬日而臣戒惧常若秋霜炎炎者灭隆隆者絶观雷观火为盈为实天收其声地藏其热髙明之家鬼瞰其室攫拏者亡黙黙者存厚味腊毒丰屋生灾日不常中月盈有亏履道者固杖势者危月弦则满日朝则袭咸池不留阳谷之上而悬车之后将入也故求得者丧争明者失夫四道好谦三材忌满祥萃虚室鬼瞰髙屋丰屋有蔀家之灾鼎食无百年之贵将军不覩盛衰之纪成败之符譬如野火在原蹈履河冰火灭冰泮将何所依附强梁者亡掘强者折大健者跋大利者缺衣成则缺袵宫成则缺隅示不成也鬼神害满也盖基薄墻髙途遥力踬爵髙者人妬之官大者王恶之禄厚者怨处之浮舟千仞吕梁之畅已深总辔万寻悬车之惧非浅日中则昃盈虚之定分噐满必倾往复之恒理日不恒中月盈则亏崇山落峰髙树折枝譬如大树根茎枝叶华果茂盛大枝先折亦如宝山大巖先崩水流不常满火盛不久然日出须臾没月满已复缺尊荣豪贵者无常复过是忧国彼黍离离彼稷之苗行迈靡靡中心揺揺彼黍离离彼稷之穗行迈靡靡中心如醉彼黍离离彼稷之实行迈靡靡中心如噎匪风发兮匪车偈兮顾瞻周道中心怛兮匪风飘兮匪车嘌兮顾瞻周道中心弔兮蜉蝣之羽衣裳楚楚心之忧矣于我归处蜉蝣之翼采采衣服心之忧矣于我归息蜉蝣掘閲麻衣如雪心之忧矣于我归説鸱鸮鸱鸮既取我子无毁我室恩斯勤斯鬻子之闵斯沔彼流水朝宗于海鴥彼飞隼载飞载止嗟我兄弟邦人诸友莫肯念乱谁无父母沔彼流水其流汤汤鴥彼飞隼载飞载扬念彼不蹟载起载行心之忧矣不可弭忘忧心如惔不敢戏谈不敢暴虎不敢冯河人知其一莫知其他踧踧周道鞠为茂草我心忧伤惄焉如𢷬苕之华芸其黄矣心之忧矣维其伤矣苕之华其叶青青知我如此不如无生园有桃君子忧国而叹之山有枢唐人忧国之诗蜉蝣君怠国危曹大夫闵之而作兎爰闵周也桓王失信诸侯背叛构怨连祸王师伤败君子不乐其生焉鸱鸮周公救乱也成王未知周公之志公乃为诗以遗王名之曰鸱鸮焉黍离闵宗周也周大夫行役至于宗周过故宗庙宫室尽为禾黍闵周室之颠覆彷徨不忍去而作是诗也陵苕之英华木紫赤而繁多至今亦芸然其色黄而衰矣以兴周室之诸夏本兵强国盛今其师病而微矣陵华衰则将落落则苕干特立矣诸侯师病则将败败则京师孤弱矣抑人亦有言曰婺矛牙不恤其纬而忧宗周之陨为将及焉诗曰缾之罄矣惟罍之耻王室之不宁晋之耻也夫五运攸革三微数尽犹髙秋彫候理之自然观其揺落人有为之流涟者也枳棘充路陟之无縁将伐无柯患兹蔓延大王独不闻古之将曰桓司马者朝朝其君举而晏御唿车骖亦唿车御肘其骖曰子何越云为乎何为借唿车骖谓其御曰当唿者唿乃吾事也子当御正子之辔衔耳子今不正辔衔使马卒然惊妄轹道中行人必逢大敌下车免剑渉血履肝者固吾事也子宁能辟子之辔下佐我乎其祸亦及吾身与有深忧吾安得无唿车哉今大王曰食肉者已虑之矣藿食者尚何与焉设使食肉者一旦失计于庙堂之上若臣等之藿食者宁得无肝胆涂地于中原之野与其祸亦及臣之身臣与有其深忧臣安得无与国家之计乎子又不闻郢人之歌乎其辞曰故厦将颠兮奈良工何榱题媛兮斵而为窝昔周室颠而榱题媛者齐晋也斵齐晋之榱题而治公室者则管仲鲍叔牙寗戚狐偃赵衰叔向皆良工也是以能伯诸侯而强公室鲁漆室邑之女过时未适人倚柱而啸邻妇曰子欲嫁乎曰非也予忧者鲁君老太子幼邻妇曰此丈夫之忧也女曰不然昔有客过繋马园中践予葵使予终歳不饱葵邻女奔使予兄追之逢水溺死使予终身无兄予闻河润九里渐洳三百歩今鲁国有患君臣父子被其辱妇女独安所避乎榱栋维新便复有黍离之叹重国维柞之枝其叶蓬蓬乐只君子殿天子之邦山之有草木以自覆盖成其髙大喻人君有贤臣以自尊显毛先生一至楚而使赵重于九鼎大吕毛先生以三寸之舌彊于百万之师山有勐兽藜藿为之不采国有忠臣姦邪为之不起海产明珠所在为宝楚虽有才晋实用之英伟君子所游见珍何必本州哉良臣如勐兽髙歩通衢而豺狼避路信矣国家将坠公惟栋梁夫臣所在辟除开塞者亦逺矣故春秋曰山有虎豹葵藿为之不採国有贤士边境为之不害也仁人也者国之宝也智士也者国之噐也博通士也者国之尊也窦武陈蕃以执政为朝廷重谠议合如应响忠谋奋如疾雷然诺相许确如太山神有以开之必先为之生贤智之辅佐若天将降时雨山川为之出云也常闻山有藏玉则卉草常荣林有勐兽则丛枝莫採是以汉仪重见皇王之迹有真周礼犹存龟蒙之田无改泽民见龙在田徳施普也芃芃黍苗隂雨膏之悠悠南行召伯劳之视民如子见不仁者诛之如鹰鹯之逐鸟雀也今有受人之牛羊而为之牧之者则必为之求牧与刍矣求牧与刍而不得则反诸其人乎抑亦立而视其死与禹思天下有溺者由已溺之也稷思天下有饥者由已饥之也是以如是其急也思天下之民匹夫匹妇有不被尧舜之泽者若已推而内之沟中医无方术云吾能治病问之曰何用治病曰用心意病者必不信也吏无经学曰吾能治民问之曰何用治民曰以材能是医无方术以心意治病也百姓安肯信向而人君任用使之乎木而进渊知为船以济水犹君子之济民也木生肥丘根荄见育犹君子以义化人人得以如草木之生肥丘也时雨随车棠隂逐葢乃是入境移风非直停车待雨习习晨风动澍雨润乎苗郡后恤时务我民以优饶相道朝夕纳诲以辅台徳若金用汝作砺若济巨川用汝作舟楫若歳大旱用汝作霖雨尹氏作大师之官为周之桎鎋五行气和则月依其时而生上配日也犹若治理得所臣之功成进受爵位上配君也今将军规橅云若管晏而休遂行日仄至周召乃留乎陛下之有尚书犹天之有北斗也斗为天喉舌尚书亦为陛下喉舌斗斟酌元气运乎四时尚书出纳王命赋政四海比之大厦其榱桷之佐乎人官之大者不名所职相其是矣天官之大者不名所生土是矣御之良者善调马相之贤者善使士今举异才而使减驺御之是犹扼骥盐车而使责之疾此贤良文学多不称举也天设三光以照记天子立公卿以明治故曰公卿者四海之表仪神化之丹青也常星犹公卿也衆星犹万民也列星正则衆星齐常星乱则衆星坠矣大王知国之柱乎王曰不知也逐女曰柱相国是也夫柱不正则栋不安栋不安则榱橑堕则屋几覆矣王则栋矣庶民榱橑也国家屋也夫屋坚与不坚在乎柱国家安与不安在乎相今大王既有明知而国相不可不审也子诚不习于礼不逹于人事以此相一国据大衆何以理之譬犹掩目而别黒白也掩目而别黒白犹无患也不逹人事而相国非有天咎必有人祸次七升于颠台或柱之材测曰升台柱辅弗坚也次三柱不中梁不隆大厦微测曰柱不中不能正基也在栋伊隆于鼎斯宁天垂三台地建五岳降生我哲应鼎之足国之有辅如屋之有柱柱不可细辅不可弱柱细则害辅弱则倾大臣者君之股肱耳目也所以视听也所以行事也屋之须柱梁犹治之须宰相也柱梁不固故屋微宰相不贤则国危三公象五岳在天法三能瞻旦奭而齐轸轶䕫龙而长骛百辟翘首譬列宿之仰望舒千里结辙若派流之宗江汉负日月于中衢撃雷霆于上路徳表生民作舟梁于夷夏噐含羣物制天渊于庙堂择主凤凰鸣于山嵴之上者居髙视下观可即止喻贤者待礼乃行翔而后集交交黄鸟止于棘义以求安棘若不安则移去以兴臣仕于君以求行道道若不行则移去行人之欲息于茂䕃似诸侯之愿朝于有徳凤凰之将出则先鸣于髙山之嵴居髙视下观可集止见其梧桐生矣于彼山东之朝阳乃往集之以兴贤者之将仕也则相时待礼择可归就见其明君出矣于彼仁圣之治世乃往仕之梧桐之生则菶菶萋萋而茂盛以兴明君亦徳盛也凤凰之鸣也则雝雝喈喈然音声和协以兴民臣亦和协也鸟则择木木岂能择鸟国安其主好文则凤凰居之国乱其主好武则凤凰去之贞妇不嫁破亡之家仁贤不官絶灭之国聫翩轻栖集还为燕雀嗤以足下聪明揆殷勤之圣意亦足悟海岱之所常在知百川之所宜注矣风云之从龙虎贤哲之应圣明鲁季孙新弑其君吴起仕焉或谓起曰夫死者始死而血已血而衂已衂而灰已灰而土反其土也无可为者矣今季孙乃始血其毋乃未可知也孔思请行鲁君曰天下主亦犹寡人也将焉之孔思对曰盖闻君子犹鸟也骇则举鲁君曰主不肖而皆以然也违不肖过不肖而自以为论天下之主乎凡鸟之举也去骇从不骇去骇从不骇未可知也去骇从骇则鸟曷为举矣孔思之对鲁君也亦过矣奋翅鼔翼将之嘉国举趾振翼南至嘉国乱君之门佐鬭伤跟营私贪禄身为悔残工不量度其凿而方正其枘则物不固而木破矣臣不度君贤愚竭其忠信则被罪过而身殆矣屈原得祝融御已即时还车将即中土乃使仁贤若鸾凤之人因迎贞女如洛水之神使达已于圣君得若皇帝帝尧者欲与建徳成化制礼作乐以安黎庶也鸿鹄养其羽翼一举则见山川之屈曲再举则知天地之圜方身居益髙所睹愈逺贤者亦宜髙望逺虑以知君之贤愚也鸾鸟凤凰乃髙飞于天大荒之野循于四极回周而戏见仁圣之王乃下来集归于有徳贤者亦宜处山泽之中周流观望见髙明之君乃当仕也鸾凤俊鸟也有圣徳君则来无徳则去以兴贤臣难进易退也夫君犹噐也臣犹物也噐小物大不能相受也髫孺背千金而逐蛱蜨越人弃八珍而甘鼃黾即患不赏好又病不识恶矣夫不用则虽珍而不贵矣莫与则伤之者必至昔卫灵听圣言而数惊秦孝闻髙谈而睡寐而欲缉隆平之化牧良能之勲犹却行以逐驰适楚而首燕也豹狐之裘不为负薪施九成六变不为聋夫设髙唱逺谋不为庸愚吐忘身致果不为薄徳作𤣥云为龙兴非虺蜒所能招也飙风为虎发非狐狢之能致也是以大人受命则逸伦之士集玉帛幽求则邱园之俊起鸟有择木之性鱼有选潭之情龙竢风云而后升士须明君而后进屈原以髙行仕楚亦犹资美女之髢卖于九戎而求其利必不得也月明星稀乌鹊南飞绕树三帀何枝可依凤凰集南岳徘徊孤竹根于心有不厌奋翅凌紫氛岂不常勤苦羞与黄雀羣何时当来仪将须圣明君朝鴈鸣云中音响一何哀问子游何乡戢翼正徘徊言我塞门来将就衡阳栖往春翔北土今冬客南淮逺行蒙霜雪毛羽日摧頽常恐伤肌骨身陨沈黄泥欲因云雨会濯翼陵髙梯栖凤难为条淑贶非所临虬虎虽惊风云未和潜鱼择渊髙鸟候柯鸟择髙梧臣须顾眄鸟则择木臣亦简君髙鸟相木而集智士择土而翔厌禋祀于故墟飨禴祭于东邻诚以枯泽非应龙之渊棘林非鸾凤之窟昔食其自匿监门非髙祖不长揖孔明躬稼南阳非刘氏不驰驱望云霄而偶翮见鸿渐之轻羽瞻长涂而髙鸣知骐骥之迅足正当游翔择木待椅桐竹实耳喻林卷七十七喻林卷七十八钦定四库全书喻林卷七十八明徐元太撰臣术门结知江乙説于安陵君曰以财交者财尽而交絶以色交者华落而爱渝是以嬖色不敝席宠臣不敝轩今君擅楚国之势而无以自结于王窃为君危之田需贵于魏王惠子曰子必善左右今夫杨横树之则生倒树之则生折而树之又生然使十人树杨一人㧞之则无生杨矣故以十人之衆树易生之物然而不胜一人者何也树之难而去之易也今子虽自树于王而欲去之者衆则子必危矣魏王与龙阳君共船而钓龙阳君得十余鱼而涕下王曰有所不安乎如是何不相告也对曰臣无敢不安也王曰然则何为涕出曰臣为臣之所得鱼也王曰何谓也对曰臣之始得鱼也臣甚喜后得又益大今臣直欲弃臣前之所得矣今以臣之㐫恶而得为王拂枕席今臣爵至人君走人于庭避人于途四海之内美人亦甚多矣闻臣之得幸于王也必褰裳而趋大王臣亦犹曩臣之前所得鱼也臣亦将弃矣臣安能无涕出乎王亦闻老妾事其主妇者乎子长色衰重嫁而已今臣之事王若老妾之事其主妇者臣虽薄也得蒙肺附夫士以才智要君女以媚道求主蚨母养子以葢覆穴出入徃来初无闲眹故物不能止之今内揵之臣委曲从君以自结固无有闲隙亦由是也士为知己死女为悦已玩恩义茍潜畅他人焉能乱惊鸿别水但见徘徊黄鹤去闗唯知反顾栖恋之心事同于此明使君始垂哀怜意眷日崇譬之疾病乃使炎农分药岐伯下鍼疾虽未除就没无恨何者以其天医至神而荣魄自尽也然宿瘤以丑见传而臣以醉见识思退六二介于石不终日贞吉考槃刺庄公也不能继先公之业使贤者退而穷处吾闻天有四时春生冬伐人有盛衰泰终必否知进退存亡而不失其正惟贤人乎蠡虽不才明知进退髙鸟已散良弓将藏狡兎已尽良犬就烹蔡泽曰夫四时之序成功者去非闚天者不可与图逺君不授骥以重任骥亦俛首裹足而去耳今崎岖于锋刃之间在疑忌之际愚则为人所猜智则危甚巣幕当如鸿鹄髙飞一举万里不可坐待罟网也仆固脂车以须放秣马以待却反耕于枳落归志乎涡濑从容乎农夫优游乎卒歳矣方当横潭乱海就鱼鼈而为羣披榛扪树从虺虵而相伍笼樊之念既多寥廓之想弥切君独不见夫鸡乎首戴冠者文也足抟距者武也敌在前敢鬭者勇也得食相告仁也守夜不失时信也鸡有此五徳君犹日瀹而食之者何也则以其所从来者近也夫黄鹄一举千里止君园池食君鱼鼈啄君黍粱无此五者君犹贵之以其所从来者逺矣臣将去君黄鹄举矣介子推曰推闻君子之道为人子而不能承其父者则不敢当其后为人臣而不见察于其君者则不敢立于其朝然推亦无索于天下矣九疑郁林沮湿不中鸾凤所恶君子攸去贤士之嫁也非刑戮之国则就之非篡弑之朝则就之若是而蹇必内有䜛姬外有譛臣二网张国仁者洁身不待尘而举不待逐而行引之不浮垂之不沈汝不见出穴之蚁上垣篱而扛百足之虫有稚子临穴而憎蚁以泥覆其上虽欲返穴而安之亦不得已今楚之疑非特稚子之憎也疑覆于国而距后至之士非特覆穴之泥也而欲返楚以求鸣是何丘蚁之弗若乎汝又不见游鱼之逝千仞之薮而无患者以其能与水相信也故浮沈得扬其意出入得畅其情是水益深则鱼益逝君益信则士益归而况士之于诸侯哉使逰鱼遇无水之壑则偃蹇而困于泥求咫尺之㳺亦不可得已今楚无水之壑也欲以薮泽之鱼而㳺之必蹇矣故鱼不厌深士不厌信或止或行其知几乎夫鱼不潜縁矶之薮以为能逝也而时遇渔人之罟又逆鳞而入鸟不巢覆庐之林以为能举也而时遇猎者之网又解翅而投乎言衆鱼张其鬐尾葺累其鳞则蛟龙隠其文章而避之俗人朋党恣其口舌则贤者亦伏匿深藏也譬彼四时功成则退在盈思中升隆以顺见几而作如鸿之翔吾闻景风起则裘鑪息世道夷则奇士退繁弱既韬卢鹊将烹子房出𤣥帷而反闾巷信布释甲胄而修鱼钓譬犹池鱼笼鸟有江湖山薮之思方将耕于东皋之阳输黍稷之税以避当涂者之路惟羡肃肃翰滨纷戾髙㝠将随渤澥去刷羽汎清源虽无𤣥豹姿终隠南山雾哲匠感萧晨肃此尘外轸子独不闻夫神人乎噏风饮露不食五谷登太清逰山岳靡紫芝弄白玉不因而独备无假而自足不与人路同嗜慾不与世务齐荣辱故能入无穷之门享不死之年以此言之何待进贤世雷同而炫曜兮何毁誉之昧昧人修饰而窥镜兮后尚可以窜藏黄鹄之一举兮知山川之纡曲再举兮睹天地之圜方譬笼鸟与池鱼本山川而有思思依林而羽戢愿託水而鳞藏一叶将陨宁待于风露百川皆到自竭者潢污衔羁之马伏枥之驹莫不思平原旷泽翘尾而驰足也楚国龚舎初随楚王朝宿未央宫见蜘蛛焉有赤蜘蛛大如栗四面萦罗网有虫触之而死者退而不能出焉舎乃叹曰吾生亦如是耳仕官者人之罗网也岂可淹歳于是挂冠而退时人笑之谓舎为蜘蛛之隠孤鸿已摩天去吾侪恋稻粱跳踯网罗中立节泽无水困君子以致命遂志老狼有胡进则躐其胡退则跲其尾进退有难然而不失其勐见有礼于其君者事之如孝子之养父母也见无礼于其君者诛之如鹰鹯之逐鸟雀也此行也吾闻鼓而已不闻金矣天下无道循道而行衡涂而偾鱼我所欲也熊掌亦我所欲也二者不可得兼舎鱼而取熊掌者也生亦我所欲也义亦我所欲也二者不可得兼舎生而取义者也天下有道以道殉身天下无道以身殉道未闻以道殉乎人者也好船者必溺好战者必亡臣好直言不顾于命豫让遁逃山中曰嗟乎士为知己者死女为悦己者容吾其报智氏之讐矣跖之狗吠尧尧非不仁狗固吠非其主人固有一死死有重于太山或轻于鸿毛用之所趋异也曲㦸在颈不易其心布衣之交犹有务信誓而蹈水火感知已而披肝胆徇声名而立节义者况于束带立朝致仕卿相所务者非特匹夫之信所感者非徒知己之惠所徇者岂声名而已乎葅醢之戮甘之如荠劲松方操严霜比烈白刃可陵贞心难折夫繁霜降节彰劲心于后凋横流在辰表贞期于上徳是知陨节茍合其宜义夫岂吝其没捐躯若得其所烈士不爱其存故能守铁石之深衷厉松筠之雅操见贞心于歳暮摽劲节于严风赴鼎镬其如归履危亡而不顾书名竹帛画象丹青前史以为美谈后来仰其徽烈者也贞松标于歳寒忠臣亮于国危所谓命轻鸿毛义贵熊掌封狐万里投躯而弗顾猰窳千羣探穴而忘死匪石为心寒松比操其盛烈所着与河海而争流峻节所标共松柏而俱茂死有重于太山贵其理全也生有轻于鸿毛重于义全也曲刃句之直兵推之婴不革矣齐攻鲁求岑鼎鲁君载他鼎以往齐侯弗信而反之为非使人告鲁侯曰栁下季以为是请因受之鲁君请于栁下季栁下季答曰君之赂以欲岑鼎也以免国也臣亦有国于此破臣之国以免君之国此臣之所难也于是鲁君乃以真岑鼎往也且栁下季可谓此能説矣非独存已之国也又能存鲁君之国美女以贞显其行烈士以义彰其名荆蒯苪可谓守节死义矣则仆夫无为死也犹食饮而遇毒也有命之父母不知孝子有道之君不知忠臣夫豫让之君亦何如哉越甲至齐雍门子狄请死之齐王曰鼔铎之声未闻矢石未交长兵未接子何务死之为人臣之礼邪雍门子狄对曰臣闻之昔者王田于囿左毂鸣车右请死之而王曰子何为死车右对曰为其鸣吾君也王曰左毂鸣者工师之罪也子何事之有焉车右曰臣不见工师乗而见其鸣吾君也遂刎颈而死知有之乎齐王曰有之雍门子狄曰今越甲至其鸣吾君也岂左毂之下哉车右可以死左毂而臣独不可以死越甲也遂刎颈而死是日越人引甲而退七十里次八石赤不夺节士之心测曰石赤不夺可与有要也义者臣子死节乎君亲之难也离自平人而焚烧妻子诈为吴仇讐求信于庆忌反而刺之若蜘蛛之小巧耳立朝则以砥矢为操居已则以羔羊为节惟汉有木曾不踰境惟南有金万邦作咏琅琅先生雅杖名节虽遇尘务犹振霜雪如彼竹柏负雪懐霜如彼騑驷配服骖衡郁烈之芳出于委灰繁㑹之音生于絶絃是以贞女要名于没世烈士赴节于当年贞朗志而玉折厉劲心而兰摧梁姑姊其室失火兄子与二子在内欲取兄子輙得其子火盛不得复入妇人曰梁岂可户告人晓耶被不义之名何面见兄弟国人哉遂赴火而死平路康衢从容之道进危涂险径忠贞之节兴登平路者易为功渉险涂者难为力信顺为甲胄大节为城池譬如烧香其质虽壊而气芬馥熏他令香保身鸣鸠此大夫遭周之乱而兄弟相戒以免祸之诗鲍庄子之知不如葵葵犹能卫其足岂若匹夫匹妇之为谅也自经于沟渎而莫之知也狡兎死走狗烹髙鸟尽良弓藏敌国破谋臣亡夫卜而有不审不见夺糈为人主计而不审身无所处假令仆伏法受诛若九牛亡一毛与蝼螘何异古人畏患茍免以计安身挠直为曲斵方为圆秽素丝之洁推亮直之心审能骑龙弄凤翔嬉云间者亦非狐兎燕雀所敢谋也知善不荐闻恶无言隠情惜己自同寒蝉上蔡之犬不诫于前华亭之鹤方悔于后使燕雀微羣得保丛蔚以亡为行者不足以存君以死为义者不足以立功婴岂其婢子也哉其缢而从之也夫龙之为虫也柔可狎而骑也然其喉下有逆鳞径尺若人有婴之者则必杀人人主亦有逆鳞説者能无婴人主之逆鳞则几矣诸生独不见季夏之螇乎音声入耳秋风至而声无者生渊涸龙忧箕子为奴或问活身曰明哲或曰童蒙则活何乃明哲乎曰君子所贵亦越用明保慎其身也如庸行翳路冲冲而活君子不贵也吾闻无巢之林其下必庐无鱼之薮其上必矶子乃洋洋然悲歌慷慨浮而不归敝褐垢体为时所疑之楚逰者能不懐噫是子之智不如鱼之逺矶而虚其薮鸟之畏庐而废其巢乎甫亦乐鱼之乐而亦忧鱼之忧也不得则纵得之则烹鱼乐于纵而忧于烹今吾之忧是鱼得其饵而吾得其鱼也故忧然则今之为士者皆得饵之鱼乎郭泰笑曰子其纵矣窥子之意将王室以为壑诸侯以为池洋然纵之而赴于壑是子以王室为忧乎言蛟龙明于被害知贪香饵必近于死故下逰于清波无人之处以言贤者亦不宜贪禄位以危其身也髙树多悲风海水扬其波必死之病不下苦口之药朽烂之材不受琱镂之饰是以比干匪躬而剖心于情忠田丰见微而夷戮于言直毒粥既陈则旁有烂肠之鼠明燎宵举则下有聚死之虫刍豢之丰则鼎俎承之才小任大则泣血涟如桑霍为戒厚矣范䟽之鉴明矣秦烧诗书坑儒士于汤火之中但苦太热耳时亦有寒者谓四皓隠居尸子避地斯皆清凉其身不燠秦之汤火得君象曰子克家刚柔接也晋康侯用钖马蕃庻昼日三接六四入于左腹获明夷之心九二困于酒食朱绂方来九二鸣鹤在隂其子和之我有好爵吾与尔靡之君子至止福禄如茨裳裳者华其叶湑兮我觏之子我心写兮我心写兮是以有誉处兮裳裳者华芸其黄矣我觏之子维其有章矣维其有章矣是以有庆矣裳裳者华或黄或白我觏之子乗其四骆乗其四骆六辔沃若汎汎杨舟绋纚维之乐只君子天子葵之鸡牺虽见宠饰然卒当见杀若人见宠饰则当贵盛山则材之所生此人有山之材言其必大富也上天以明临下照之以天光言天子临照之也于是乎又居于土上既富矣而被天照又复居有土地是为国君之象也臣之所处重卵也王谓臣曰吾必不听衆口与䜛言吾信汝也犹列眉也世必有圣知之君而后有贤明之臣故虎啸而冽风龙兴而致云蟋蟀竢秋吟蜉蝤出以隂千载一合论説无疑翼乎如鸿毛遇顺风沛乎如巨鱼纵大壑明明在朝穆穆列布聚精㑹神相得益章虽伯牙操递钟逢门子弯乌号犹未足以喻其意也条垂藟蔓上下相求繁弱登御然后髙墉之功显孤竹在肆然后降神之曲成是以髙世之主必假逺迩之噐藴匵之才思託大音之和瓶磬小噐蒙国厚恩频繁擢叙遂过其任良马有䇿逺道可致贤士有合大道可明晋平公问于叔向曰昔者齐桓公九合诸侯一匡天下不识其君之力乎其臣之力乎叔向对曰管仲善制割隰朋善削缝賔胥无善纯縁桓公知衣而已亦其臣之力也师旷侍曰臣请譬之以五味管仲善断割之隰朋善煎熬之賔胥无善齐和之羮以熟矣奉而进之而君不食谁能强之亦君之力也太乙驾骝从天上来终身不辱盈盛之门髙屋光覆君先其固履堦登墀髙升峻巍福禄洋溢依天之威次六干干于天贞驯测曰干干之贞顺可保也次六朱车烛分一日增我三千君子庆小人伤测曰朱车之增小人不当也计如投水思若转规䇿定帷幄谋成几案瞻彼荣宠譬诸云霄崔浩论事语至中夜太宗大悦赐浩缥醪酒十斛水精戎盐一两曰朕味卿言若此盐酒故与卿同其味也得民蔽芾甘棠勿翦勿伐召伯所茇蔽芾甘棠勿翦勿败召伯所憇蔽芾甘棠勿翦勿拜召伯所説缁衣之宜分敝予又改为兮缁衣之好兮敝予又改造兮缁衣之蓆兮敝予又改作兮泂酌彼行潦挹彼注兹可以餴饎岂弟君子民之父母甘棠美召伯也召伯之教明于南国此公侯之所以扞城其民也天下有道则公侯能为民扞城而制其腹心宋皇国父为太宰为平公筑台妨于农收子罕请俟农功之毕公弗许筑者讴曰泽门之晳实兴我役邑中之黔实慰我心蔽芾甘棠勿翦勿伐召伯所茇思其人犹爱其树况用其道而不恤其人乎大海荡荡水所归髙贤愉愉民所懐大山崔百卉殖民何贵贵有徳我有枳棘岑君伐之我有蟊贼岑君遏之狗吠不惊足下生氂含哺鼓腹焉知凶灾父母何在在我庭化我隝枭哺所生造父为齐王驸驾以渇服马百日而服成请効驾齐王王曰効驾于圃中造父驱车入圃马见圃池而走造父不能禁造父以渇服马久矣今马见池駻而走虽造父不能治今简公之以法禁其衆久矣而田恒利之是田恒倾圃池而示渇民也纣作梏数千睨诸侯之不謟已者杖而梏之文王桎梏于羑里七年而后得免及武王克殷既定令殷之民投撤桎梏而流之于河民输梏者以手撤之弗敢坠也跪之入水弗敢投也曰昔者文王常拥此故爱思文王犹敬其梏况守其法教乎周文王问于粥子曰敢问君子将入其职则其于民也何如粥子对曰唯疑请以上世之政诏于君王政曰君子将入其职则其于民也旭旭然如日之始出也周文王曰受命矣曰君子既入其职则其于民也何若对曰君子既入其职则其于民也暯暯然如日之正中周文王曰受命矣曰君子既去其职则其于民也何若对曰君子既去其职则其于民也暗暗然如日之已入也故君子将入而旭旭者义先闻也既入而暯暯者民保其福也既去而暗暗者民失其教也昔禹治水平壤区画万国以镇民神故巡狩诸侯百姓若捧太阳之余光瞻候云之润气故临九河而颂禹烈蹑㑹稽而懐禹功相与援衡轩而雨涕若赤子于父母也乱离既着殆为灰朽侥倖之运赖兹应后䕃我涂炭惠隆邱阜润同江海恩犹父母几合狐貍化为豺虎赖我郭君不畏强御我府君道教举恩如春威如虎爱如母训如父思其人犹爱其树尊其人必歌其道喻林卷七十八喻林卷七十九钦定四库全书喻林卷七十九明徐元太撰德行门孝弟凯风自南吹彼棘心棘心夭夭母氏劬劳睍睆黄鸟载好其音有子七人莫慰母心爰有寒泉在浚之下有子七人母氏劳苦常棣之华鄂不韡韡凡今之人莫如兄弟嵴令在原兄弟急难蓼蓼者莪匪莪伊蒿哀哀父母生我劬劳蓼蓼者莪匪莪伊蔚哀哀父母生我劳瘁南山烈烈飘风发发民莫不谷我独何害南山律律飘风弗弗民莫不谷我独不卒杕杜君子敎人孝友之诗陟岵孝子行役思念父母也鸨羽刺时也昭公之后大乱五世君子下从征役不得养其父母而作是诗也常棣燕兄弟也南陔孝子相戒以养也白华孝子之洁白也蓼莪刺幽王也民人劳苦孝子不得终养尔鄂足得华之光明则韡韡然盛弟以敬事兄兄以荣覆弟恩义之显亦韡韡然有寒泉在浚邑之下以喻七子在母之前寒泉有益于浚浸润浚民使得逸乐以兴七子无益于母不能事母使母劳苦乃寒泉之不如言黄鸟有睍睆之容貌则又和好其音声以兴孝子当和其颜色顺其辞令也由华以覆鄂鄂以承华华鄂相承覆故得韡韡然而光明也华鄂相覆而光明犹兄弟相顺而荣显嵴令者水鸟当居于水今乃在于高原之上失其常处以喻人当居平安之世今在于急难之中亦失其常处也然嵴令既失其常处飞则鸣行则摇不能自舍此则天之性以喻兄弟既在急难而相救亦不能自舍亦天之性孝经钩命决云孝道者万世之桎鎋君子将营宫室宗庙为先廏库为次居室为后凡家造祭器为先牺赋为次养器为后其往也如慕其反也如疑孝子如执玉如奉盈洞洞属属然如弗胜如将失之严威俨恪非所以事亲也创鉅者其日久痛甚者其愈迟未有君而忠臣可知者孝子之谓也未有长而顺下可知者弟弟之谓也未有治而能仕可知者先修之谓也其讥子道之不尽奈何曰乐正子春之视疾也复加一饭则脱然俞复损一饭则脱然俞复加一衣则脱然俞复损一衣则脱然俞止进药而药杀是以君子加弑焉耳祭于室求之于幽祭于堂求之于明祭于祊求之于逺皆孝子博求之意也天子亲耕以共粢盛王后亲蚕以共祭服国非无良农工女也以为人之所尽事其祖祢不若以已所自亲者也今之孝者是谓能养至于犬马皆能有养不敬何以别乎为不顺于父母如穷人无所归人少则慕父母知好色则慕少艾有妻子则慕妻子仕则慕君不得于君则热中大孝终身慕父母亲之过大而不怨是愈疏也亲之过小而怨是不可矶也愈疏不孝也不可矶亦不孝也齐宣王欲短丧公孙丑曰为朞之丧犹愈于已乎孟子曰是犹或紾其兄之臂子谓之姑徐徐云尔亦敎之孝弟而已矣昔者明王之以孝治天下也不敢遗小国之臣而况于公侯伯子男乎故得万国之懽心以事其先王治国者不敢侮于鳏寡而况于士民乎故得百姓之懽心以事其先君治家者不敢失于臣妾而况于妻子乎故得人之懽心以事其亲父子之道天性也君臣之义也父母生之续莫大焉君亲临之厚莫重焉存器而亡本乐之遁也调器以和声乐之成也崇养以伤行孝之累也修已以致禄养之大也夫钟鼓非乐云之本而器不可去三牲非致孝之主而养不可废仁以枝叶扶疏为大孝以心体本根为先近取诸身则耳有听受之用目有察见之明足有致逺之劳手有饰衞之力功虽显外本之者心也逺取诸物则草木之生始于萌芽终于弥蔓枝叶扶疏荣华纷缛末虽繁蔚致之者根也夫仁人之有孝犹四体之有心腹枝叶之有根本也太子建议曰君父各有笃疾有药一丸可救一人当救君邪父邪衆人纷纭或父或君时原在坐不与此论太子谘之于原原勃然对曰父也集苞思蓺黍之勤循陔有採兰之咏事亲之道也夫天伦之重共气分形心睽则叶顇荆枝性合则华承棣萼五子不满隅一子何满朝今人饥见长而不敢先食者将有所让也劳而不敢求息者将有所代也所谓贵德为其近于圣也所谓贵贵为其近于君也所谓贵老为其近于亲也所谓敬长为其近于兄也所谓慈幼为其近于弟也曽子曰父母生之子弗敢杀父母置之子弗敢废父母全之子弗敢阙故舟而不游道而不径能全支体以守宗庙可谓孝矣养有五道修宫室安牀第节饮食养体之道也树五色施五采列文章养目之道也正六律和五声杂八音养耳之道也熟五谷烹六畜和煎调养口之道也和颜色说言语敬进退养志之道也此五者代进而厚用之可谓善养矣曽子孝于父母昏定晨省调寒温适轻重勉之于麋粥之间行之于袵席之上而德美重于后世土者火之子也五行莫贵于土土之于四时无所命者不与火分功名木名春火名夏金名秋水名冬忠臣之义孝子之行取之土土者五行最贵者也其义不可以加矣五声莫贵于宫五味莫贵于甘五色莫贵于黄此谓孝者地之义也夫洗爵以盛水升阶而进粝礼虽僃然非其贵者也枯鱼衔索几何不蠧二亲之夀忽如过隙草木欲长霜露不使贤者欲养二亲不待负重道逺者不择地而休家贫亲老者不择禄而仕树欲静乎风不定子欲养乎亲不待往而不来者年也不可得再见者亲也康叔封与伯禽见商子曰某某也曰吾二子者朝乎成王见周公三见而三笞其说何也商子曰二子盍相与观乎南山之阳有木焉名曰桥二子者往观乎南山之阳见桥竦焉实而仰反以告乎商子商子曰桥者父道也商子曰二子盍相与观乎南山之阴有木焉名曰梓二子者往观乎南山之阴见梓勃焉实而俯反以告商子商子曰梓者子道也或曰猗顿之富以为孝不亦至乎颜其馁矣曰彼以其粗颜以其精彼以其囘颜以其贞次四食于剧父母采馂若测曰食剧以若为顺禄也兄弟相顾当如形之与影声之与响兄弟之际异于他人望深则易怨他亲则易弭譬犹居室一宂则塞之一隙则涂之则无頽毁之虑如雀鼠之不䘏风雨之不防壁陷楹沦无可救矣仆妾之为雀鼠妻子之为风雨甚哉忠孝者百行之宝欤忠孝不修虽有他善其犹玉屑盈库不可琢为珪璋剉丝满箧不可织为绮绶虽多亦奚以为也毛诗曰相彼反哺尚在翔禽有獭有獭在河之涘凌波赴汨噬鲂捕鲤嗷嗷林乌受哺于子养隆敬薄惟禽之似循彼南陔厥草油油彼居之子色思其柔循彼南陔言採其兰眷恋庭闱心不遑安人性茍有一孝则无所不包犹树根一植百枝生焉曽子曰往而不可还者亲也故子欲养而亲不待是故椎牛而葬不如鸡豚之逮亲存也初吾为吏禄不及釜尚欣欣而喜者非以为多也乐其逮亲也既没之后吾尝南游于楚得尊官焉堂高九尺车尝百乘然犹北向而泣涕者非为贱也悲不逮吾亲也故家贫亲老不择官而仕曽子每读丧礼泣下霑襟常以一夕五起视衣之厚薄枕之高卑㳙尘之孝河海之慈九日养亲一日饿之宁可言饱多饥少同为孝子谷马一日饿之马肥不损于义无伤非可同之古有兄弟意欲分异出见三荆同根接叶连阴叹曰木犹欣聚况我而殊异哉还为雍和夫孝行之本替本而求末者未见得之者也如或得之君子不贵矣乌者而有返哺况人而无孝心者乎雪山之中有一鹦鹉父母都盲常取好花果先奉父母尔时有一田主初种谷时而作愿言所种之谷要与衆生而共噉食时鹦鹉子以彼田主先有施心即常于田採取稻谷以供父母是时田主案行苗稼见诸虫鸟揃谷穗处瞋恚懊恼便设罗网捕得鹦鹉鹦鹉子言田主先有好心施物无恡由是之故故我敢来採取稻谷如何今者而见网捕且田者如母种子如父实语如子田主如王拥护由已作是语已田主欢喜问鹦鹉言汝取此谷竟复为谁鹦鹉答言有盲父母愿以奉之廉洁六二不耕获不菑畬子云君子不尽利以遗民诗云彼有遗秉此有不敛穧伊寡妇之利故君子仕则不稼田则不渔立于恶人之朝与恶人言如以朝衣朝冠坐于涂炭畜马乗不察于鸡豚伐冰之家不畜牛羊百乗之家不畜聚敛之臣此朱公之金有如病不宿诫后复归勿动濯淖汚泥之中蝉蜕于浊秽以浮游尘埃之外不获世之滋垢皭然泥而不滓者也瑾瑜比洁日月争光使马如羊不以入廏使金如粟不以入怀遇九臯之介鸟兮怨素意之不逞游尘外而瞥天兮据明翳而哀鸣鵰鹗竞于贪婪兮我修洁以益荣歴宰金山家无宝镂之饰连组珠海室靡珰珥之珍蝉腹龟肠为日已久饥虎能吓人遽与肉饿麟不噬谁为落毛景公问晏子廉政而长久其行何也晏子对曰其行水也美哉水乎清清其浊不无雩途其清无不洒除是以长久也公曰廉政而遫亾其行何也对曰其行石也坚哉石乎落落视之则坚循之则坚内外皆坚无以为久是以遫亾也惠子相梁庄子往见之或谓惠子曰庄子来欲代子相于是惠子恐搜于国中三日三夜庄子往见之曰南方有鸟其名鹓雏子知之乎夫鹓雏发于南海而飞于北海非梧桐不止非练实不食非醴泉不饮于是鸱得腐鼠鹓雏过之仰而视之曰吓今子欲以子之梁国而吓我邪楚昭王失国屠羊说走而从于昭王昭王反国将赏从者及屠羊说屠羊说曰大王失国说失屠羊大王反国说亦反屠羊臣之爵禄已复矣又何赏之言王曰强之屠羊说曰大王失国非臣之罪故不敢伏其诛大王反国非臣之功故不敢当其赏王曰见之屠羊说曰楚国之法必有重赏大功而后得见今臣之知不足以存国而勇不足以死寇呉军入郢说畏难而避寇非故随大王也今大王欲废法毁约而见说此非臣之所以闻天下也王谓司马子綦曰屠羊说居处卑贱而陈义甚高子綦为我延之以三旌之位屠羊说曰夫三旌之位吾知其贵于屠羊之肆也万钟之禄吾知其富于屠羊之利也然岂可以贪爵禄而使吾君有妄施之名乎说不敢当愿复反吾屠羊之肆遂不受也新浴者振其衣新沐者弹其冠人之情也其谁能以已之僬僬受人之掝掝者哉石可破也而不可夺坚丹可磨也而不可夺赤坚与赤性之有也性也者所受于天也非择取而为之也豪士之自好者其不可漫以污也亦犹此也孔子辞廪丘终不盗刀钩许由让天子终不利封侯公仪休相鲁鲁君死左右请闭门公仪休曰止池渊吾不税蒙山吾不赋苛令吾不布吾已闭心矣何闭于门哉伋闻之妄与不如遗弃物于沟壑伋虽贫也不忍以身为沟壑是以不敢当也初沐者必拭冠新浴者必振衣义士不欺心㢘士不妄取以财为草以身为宝次七脂牛正肪不濯釜而烹则欧歍之疾至测曰脂牛欧歍不絜志也次四宛雏沈视食苦贞测曰宛雏沈视择食方也言已饮食清洁诚欲使我形貌信而美好中心简练而合于道要虽长顑颔饥而不饱亦无所伤病也何者衆人茍欲饱于财利已独欲饱于仁义也宁作清水之沉泥不为浊路之飞尘焦螟之卑栖不肯为衔鼠之唳天𤣥蝉之洁饥不愿为蜣蜋之秽饱是以御冦不纳郑阳之惠曽参不美晋楚之宝金钩桂饵虽珍不能制九渊之沉鳞显宠丰禄虽贵而不能致无欲之幽人淳风足以濯百代之秽高操足以激将来之浊何必纡朱曳紫服冕乗轺被牺牛之文绣吞詹何之香饵朝为张天之炎热夕成冰冷之委灰鹪明非竹实之洁不食君子非道德之禄不居孝子养父母常自洁如白华之无㸃污也朝饮木兰之坠露兮夕餐秋菊之落英白华𤣥足在丘之曲堂堂处子无营无欲鲜侔晨葩莫之㸃辱如彼白珪质无尘玷金如粟而弗覩马如羊而靡入雏雉必怀豚鱼不爽由是倾巢举落望德如归其意常墨墨若冠章甫而坐涂炭也黄金累千不如一贤人而无廉犹衣服之无杀食味之无酸醎唯夫金贞玉粹者乃能处而不污其身耳君子怀琬琰不使涅尘淄巢父闻由为尧所让以为污乃临池水而洗其耳池主怒曰何以污我水大夫有污潴之宫虽有美菜有义之士不食有餽鱼于郑相者郑相不受或谓曰子嗜鱼何故不受对曰吾以嗜鱼故不受鱼受鱼失禄无以食鱼不受得禄终身食鱼利诱人犹飘风之加庶草也惟有直慎者然后不囘抱朴子曰𤣥蝉洁饥不羡蜣蜋秽饱故囘之箪瓢有以轻猗顿之富也管宁尝与华子鱼少相亲友共园中鉏菜见地有片金挥鉏如故与瓦石无异华捉而掷去孔君鱼为姑臧长清俭逼下有讥之者答曰奋身处脂膏不能自润是人中莲华世间八法所不染故庄敬温温恭人如集于木惴惴小心如临于谷战战兢兢如履薄冰济泽之阿行潦之苹藻寘诸宗室季兰尸之敬也取苹藻之菜于阿泽之中使服兰之女而为之主神犹享之以其敬也树木以本根为干有干故枝叶茂焉墙屋以下土为基有基乃墙屋成焉人身以礼敬为本必有礼敬身乃得存出门如见大宾使民如承大祭敬人者非敬人也自敬也贵人者非贵人也自贵也昔者吾尝见天雨金石与血吾尝见四月十日并出有与天滑吾尝见高山之崩深谷之窒大都王宫之破大国之灭吾尝见高山之为裂深渊之沙竭贵人之车裂吾尝见稠林之无木平原为谿谷君子为御仆吾尝见江河干为坑正冬采榆叶仲夏雨雪霜千乗之君万乗之主死而不葬是故君子敬以成其名小人敬以除其刑次二目穆穆足肃肃乃贯以棘测曰穆穆肃肃敬出心也驱之于直道之上敛之乎检括之中懔乎若跟挂于万刃慄然有如乗奔以履冰故能多逺悔吝保其贞吉也坚冰之成起于微霜陨队之咎由于怠嫚礼如体无体何得为人无礼何能立德晋灼曰致冰无不先由微霜致坠无不先由骄慢绾发绾发发亦鬓止日祗日祗敬亦愼止谦退天道亏盈而益谦地道变盈而流谦鬼神害盈而福谦人道恶盈而好谦谦尊而光卑而不可踰君子之终也离利贞亨畜牝牛吉飞鸟遗之音不宜上宜下荏染柔木言缗之丝温温恭人维德之基且夫既登而求降阶者知人也日之谦当鸟故曰明夷于飞明之未融故曰垂其翼离之一卦为日为鸟日为髙明鸟为微细今日之谦退不得高明下当微细是日光不足故当鸟也正考父佐戴武宣三命兹益共故其鼎铭云一命而偻再命而伛三命而俯循墙而走亦莫余敢侮饘于是鬻于是以餬余口其共也如是君子无所争必也射乎揖让而升下而饮其争也君子君子知天下之不可上也故下之知衆人之不可先也故后之温恭愼德使人慕之江海虽左长于百川以其卑也良贾深藏若虚君子盛德容貌若愚夫有所贵故有降焉夫有所美故有谦焉譬影响之与形声相与而立道足者忘贵贱而一贤愚体公者乗理当而均彼我降挹之义于何而生则谦之为美固不可以语至足之道涉乎大方之家矣正考父一命而伛再命而偻三命而俯循墙而走孰敢不轨如而夫者一命而吕鉅再命而于车上儛三命而名诸父行而供翼非渍淖也行而俯项非击戾也偶视而先俯非恐惧也兔罝之容不失其恭次五地自冲下于川测曰地自冲人之所圣也上九宻雨溟沐润于枯渎三日射谷测曰宻雨射谷谦之静也次二去彼枯园舍下灵渊测曰舍下灵渊谦道光也自虚毁者水息渊木消枝山杀痩泽增肥人之为德其犹虚器欤器虚则物注满则止焉故君子常虚其心志恭其容貌不以逸羣之才加乎衆人之上视彼犹贤自视犹不足也故人愿告之而不用壮处谦壮乃全也用壮处壮则触藩矣火炎上而受制于水水趋下而得志于火故君子不欲多上人通𤣥经曰见不足故能成其贤奢者不长阎浮提人不知礼敬耆旧有德以言化之未可得度是时菩萨自变其身作迦频阇罗鸟是鸟有二亲友一者大象二者猕猴共在必钵罗树下住自相问言我等不知谁应为大象言我昔见此树在我腹下今大如是以此推之我应为长猴言我曾蹲地手挽树头以此推之我应为长鸟言我于必钵罗林中食此树果子随粪出此树得生以是推之我应最大象复说言先生宿旧礼应供养即时大象背负猕猴鸟在猴上周游而行一切禽兽见而问之何以如此答曰以此恭敬供养长老禽兽受化人亦効之言其谦下为物所陵贱忍受无慢犹如桥梁也履信豚鱼吉信及豚鱼也风行泽上无所不周其犹信之被物无所不至苟有明信涧谿沼沚之毛苹蘩藴藻之菜筐筥锜釜之器潢污行潦之水可荐于鬼神可羞于王公而况君子结二国之信行之以礼风有采蘩采苹雅有行苇泂酌昭忠信也舍之闻之杖莫如信完守以老楚杖信以待晋不亦可乎若合诸侯之卿以为不信必不捷矣食言者不病言之不用若食之消散故谓无信为食言人而无信不知其可也大车无輗小车无軏其何以行之哉至诚则动金石不诚则鸟兽不可亲狎夫贞夫之一则天地可动机心内萌则鸥鸟不下况信不足焉而祈物之必附猜生于我而望彼之必怀何异挟水求温抱炭希凉者哉曾子之妻之市其子随之而泣其母曰女还顾反为女杀彘适市来曾子欲捕彘杀之妻止之曰特与婴儿戏耳曽子曰婴儿非与戏也婴儿非有知也待父母而学者也听父母之敎令子欺之是敎子欺也父欺子而不信其母非以成敎也遂烹彘鲁哀公问于孔子曰吾闻古者有䕫一足其果信有一足乎孔子对曰不也夔非一足也夔者忿戾恶心人多不说喜也虽然其所以得免于人害者以其信也人皆曰独此一足矣夔非一足也一而足也哀公曰审而是固足矣呉起示其妻以组曰子为我织组令之如是组已就而效之其组异善起曰使子为组令之如是而今也异善何也其妻曰用财若一也加务善之呉起曰非语也使之衣归其父往请之呉起曰起家无虚言夫弓矢和调而后求其中焉马悫原顺然后求其良材焉人必忠信重厚然后求其知能焉今人有不忠信重厚而多知能如此人者譬犹豺狼与不可以身近也水倍渊则川竭人倍信则名不达齐攻鲁求岑鼎鲁君载岑鼎往齐侯不信而反之以为非也使人告鲁君栁下惠以为是因请受之鲁君请于栁下惠栁下惠对曰君之欲以为岑鼎也以免国也臣亦以有国于此破臣之国以免君之国此臣所难也鲁君乃以眞岑鼎往栁下惠可谓守信矣非独存已之国也又存鲁君之国信之于人重矣犹舆之輗軏也阳气潜萌于黄宫信无不在乎中测曰拔我輗軏贵以信也言已施行常擥木引坚据持根本又贯累香草之实执持忠信不为华饰之行也水之寒也火之热也金石之坚刚也此数物未尝有言而人莫不知其然者信着乎其体也使吾所行之信若此数物而谁其疑我哉今不信吾所行而怨人之不信也犹敎人执鬼縳魅而怨人之不得也惑亦甚矣金玉小信之质大信则除矣故至信辟金信之行于人譬济之须舟也信之于行犹舟之待檝也将涉大川非舟何以济之欲泛方舟非檝何以行之今人虽欲为善而不知立行犹无舟而济川也虽欲立行而不知立信犹无檝而行舟也是适郢者而首㝠山背道愈逺矣春之得风风不信则花萼不茂花萼不茂则发生之德废夏之得炎炎不信则卉木不长卉木不长则长赢之德废秋之得雨雨不信则百谷不实百谷不实则收成之德废冬之得寒寒不信则水土不坚水土不坚则安静之德废以天地之灵气候不信四时犹废而况于人乎犹如海潮终不违时大海潮水寻以时而来不失常处师子在林中往与一猕猴共为亲友猕猴以二子寄于师子时有鹫鸟饥行求食值师子睡故取猴子而去住于树上师子觉已求猴子不得见鹫持在树上而告鹫言我受猕猴寄託二子䕶之不谨今汝得去孤负言信请从汝索我为兽中之王汝为鸟中之主贵势同等宜以相还鹫言汝不知时吾今饥乏何论同异师子知其叵得自以利爪爴其胁肉以贸猴子喻林卷七十九喻林卷八十钦定四库全书喻林卷八十明徐元太撰德行门谨言六四括囊无咎无誉咸其辅颊舌滕口说也六五艮其辅言有序悔亾乱之所生也财言语以为阶石有玉而伤其山万民之患在口言荏染柔木君子树之往来行言心焉数之白圭之玷尚可磨也斯言之玷不可为也君子树善木如人心思数善言而出之荏染柔忍之木君子之人所树之也言君子树木必身简择取吾木然后树之喻往来可行之言亦君子口所出之也言君子出言必心焉思数知善而后出之弔丧弗能赙不问其所费问疾弗能遗不问其所欲见人弗能馆不问其所舍王言如丝其出如纶王言如纶其出如綍故大人不倡游言雷之发声物无不同时应者人之言当各由已不当然也过言一出驷马不能及不可得悔也口舌所覆亦如溺矣君子溺于口者言卿大夫之君子以口伤人而致怨恨遂被覆没亦如溺于水不能自活也牀第之言不踰阈况在野乎溺人必笑吾将有问也註云所问不急犹溺人不知所为而反笑鸟之将死其鸣也哀人之将死其言也善道听而涂说德之弃也士未可以言而言是以言餂之也可以言而不言是以不言餂之也君子慎言语母先已而后人择言出之令口如耳楚人谚曰得黄金百斤不如得季布一诺足下何以得此声于梁楚间哉周庙之人三缄其口漏巵在前欹器畱后言室满室言堂满堂是谓贤王一声而非驷马勿追一言而急驷马不及故恶言不出口茍语不留耳狗不以善吠为良人不以善言为贤而况为大乎夫为大不足以为大而况为德乎先王之书术令之道曰惟口出好兴戎则此言善用口者出好不善用口者以为谗贼冦戎则此岂口不善哉用口则不善也故遂以为谗贼冦戎凡出言谈则必先立仪而言若不先立仪而言譬之犹运钧之上而立朝夕焉也我以为虽有朝夕之辩必将终未可得而从定也君子共已以待问焉则言不问焉则止譬若钟然扣则鸣不扣则不鸣言之信者在乎区葢之间薄薄之地不得履之非地不安也危足无所履者也凡在言也口食可以肥百体故可食也口言或可以招百殃故不可以言也美言者独可于市耳夫市交易而退不相宜善言美语求者欲疾得卖者欲疾售也山有玉掘其山水有珠浊其渊辩口多言亾其身多事害神多言害身口开舌举必有祸患人有多言者犹百舌之声人有少言者犹不脂之戸也祭之日而言狗生取妇夕而言衰麻置酒之日而言上冡渡江河而言阳侯之波田中之潦流入于海附耳之言闻于千里也夫言不在多在于当理施不在丰期于救乏小人之闻道入之于耳出之于口茍言而已譬如饱食而呕之其不惟肌肤无益而于志亦戾矣朕嘉宇内之士故详延四方豪俊文学博习之士超迁官禄言者不必有德何者言之易而行之难有舍其车而识其牛贵其不言而多成事也呉铎以其舌自破主父偃以其舌自杀鹖鴠夜鸣无益于明主父鸣鸱无益于死非有司欲成利文学桎梏于旧术牵于间言者也口者闗也舌者机也出言不当四马不能追也口者闗也舌者兵也出言不当反自伤也言犹射也括既离弦虽有所悔焉不可从而追已言人之善泽于膏沐言人之恶痛于矛㦸响不能独为声影不能倍曲为直物必以其类及故君子愼言出已百行之本一言也一言而适可以却敌一言而得可以保国一言而非四马不能追一言而急四马不能及忠信者士之行也言语者士之道路也道路不修治士无所行矣实谷不华至言不饰今阳子华而不实言而无谋是以祸及其身枭鸣室北声丑可恶多虚少实语不可知尊空无酒飞言如雨口方圆舌为智枢门言无要约不成劵契华言风语自相诖误次七觥羊之毅鸣不类测曰觥羊之毅言不法也次四䎡其哇三歳不噣测曰䎡哇不噣时数失也次四利口哇哇商人之贞测曰哇哇之贞利于商也次六言无追如抑亦飞如大人震风测曰言无追如抑亦扬也次八蛁鸣喁喁血出其口测曰蛁鸣喁喁口自伤也次六囊失括泄珍器测曰囊失括臣口溢也夫圣人为天口贤者为圣译是故圣人之言天之心也贤者之所说圣人之意也昔㑹朝议者有人问曰宁有闻枭食其母乎有答之者曰尝闻乌反哺未闻枭食母也问者惭唱不善也若与之言必以其方农夫则以稼穑百工则以技巧商贾则以贵贱府史则以官守大夫及士则以法制儒生则以学业故易曰艮其辅言有序不失事中之谓也灵蔡黙然而吉凶昭晳于无形春鼃长譁而丑音见患于聒耳声希者响必巨辞寡者信必着奔骥不能及既往之失千金不能救斯言之玷故博其施者未若防其㣲勤其求者不如寡其辞且八音九奏不能无长短之病养由百发不能止将有一失之疏翫慿河者数溺于水好剧谈者多漏于口伯牙谨于操絃故终无烦手之累儒者敬其辞令故无枢机之辱奉老氏多败之戒思金人三缄之义括锋颕而如讷韬脩翰于彤管含金怀玉抑谧华辩激雷不能追既往之失辞班输不能磨斯言之既玷言非不可复追其犹射也悬机未发则犹可止矢一离弦虽欲返之弗可得也言语在口譬含锋刃不可动也动锋刃者必伤喉舌言失之害非唯锋刃其所伤者不惟喉舌故天有卷舌之星人有缄口之铭所以警恌言防口訧也言者风也无足而行无翼而飞不可易也是以圣人当言而惧发言而忧如蹈水火临危险也易诫枢机诗刺言玷斯言一玷非礛䃴所磨枢机既发岂骇电所追汝将闭门却扫欤不如缄口而内修也口为禁闼舌为发机门机之闗楛矢不追小人溺于水君子溺于口也自古及今其道一也变化无穷各有所归或阴或阳或柔或刚或开或闭或弛或张是以圣人守司其门戸审察其先后口者心之门戸智谋皆从之出人者天之舌物者神之口蚁孔溃河淄川倾山病从口入患自口出存亾之机开阖之术无曰莫传宣于四海无曰莫闻响振万里时好细腰宫中皆饥时恱广额下作细眉逆龙之鳞必陷斯机括囊无咎乃免诛夷一言正天下定一言倚天下靡言美则响美言恶则响恶束脩之业其上在于不言其次莫如寡知也故谚曰使口如鼻至老不失勿曰不传伏流成川蚁孔溃河流宂倾山宣纳之由寔伊枢机唯舌是出驰驷安追差氂千里君子愼微何用口爽信在甘肥墨子曰子禽问曰多言有益乎对曰虾蟇日夜鸣口干而人不听之鹤鸡时夜鸣天下振动多言何益潜龙以不见为德言非其时皆招祸之道也通𤣥经曰风不动火不出大人不言小人无述火之出也必待薪大人之言必有信言者祸之戸也不言者福之门也夫士之生斧在口中所以斩身由其恶言昔者国王有一大象勐黠能战其力势胜五百小象其王兴军欲伐逆国被象铁铠象士御之以双矛㦸系象两牙复以二劒系着两耳以曲刃刀系象四脚复以铁棒系着象尾被象九兵皆使严利象惟藏鼻䕶不用鬭象士欢喜知象䕶身命所以者何象鼻輭脆中箭即死是以不出鼻鬭耳象鬭殊久出鼻求劒象士不乐念此勐象不惜身命出鼻求劒欲着鼻头王及羣臣惜此大象不复使鬭人犯九恶惟当䕶口如此大象䕶鼻不鬭所以然者畏中箭死人亦如是所以䕶口昔有鳖遭遇枯旱湖泽干竭不能自到有食之地时有大鹤集住其边鳖从求哀乞相济度鹤遂衔之飞过都邑上鳖不嘿声问此何等如是不止鹤便应之口开鳖乃堕地人得屠裂食之夫人愚顽无虑不谨口舌其譬如是也但有口言说如雷而无雨如脣口是弓心虑如絃音声如箭长夜空发徒染身口语虽是实非时而说亦落绮语也水边有二鴈与一龟共结亲友后时池水涸竭二鴈作是议言今此池水涸竭亲友必受大苦议已语龟言此池水涸竭汝无济理可衔一木我等各衔一头将汝着大水处衔木之时愼不可语即便衔之经过聚落诸小儿见皆言鴈衔龟去鴈衔龟去龟即瞋言何预汝事即便失木堕地而死兵者不祥之器不获已而用之言者不眞之物不获已而陈之愼行初六借用白茅无咎雷在天上大壮君子以非礼弗履茍错诸地而可矣借之用茅何咎之有愼之至也夫茅之为物薄而用可重也愼斯术也以往其无所失矣行与其慢宁过乎恭家与其渎宁过乎严若虞机张往省括于度则释夙夜思之明旦行之如射先省矢括于度释则中告汝行事之难当如射之有所凖志必中所志乃善谓之为山者人意葢犹以为卑况为冈为陵乎今所见非高山乃冈陵也以兴行君子之道者人意尚谓之为浅况为小人之行乎今在位非君子乃小人也白玉为圭圭有损缺犹尚可更磨鑢而平若此政敎言语之有缺失则遂往而不可改为政如农功日夜思之思其始而成其终朝夕而行之行无越思如农之有畔其过鲜矣圣人道虽虎变事则鼈行道虽丝纷事则棊布色盛者骄力盛者奋未可以语道也故不班白语道失而况行之乎子张曰昔者桀纣贵为天子富有天下今谓臧聚曰汝行如桀纣则有怍色有不服之心者小人所贱也仲尼墨翟穷为匹夫今谓宰相曰子行如仲尼墨翟则变容易色称不足者士诚贵也故势为天子未必贵也穷为匹夫未必贱也贵贱之分在行之美恶宫有垩器有涤则絜矣行身亦然无涤垩之地则寡非矣终年为车无三寸之辖不可以驱驰匠人斲戸无一尺之楗不可以闭藏故君子行思乎其所结晓自然以为智知存亾之枢机祸福之门戸举而用之陷溺于难者不可胜计也使知所为是者事必可行则天下无不达之涂矣是故知虑者祸福之门戸也动静者利害之枢机也夫山兊则不高水径则不深行磏者德不厚志与天地拟者其为人不祥志善者忘恶谨小者志大俎豆之间足以观礼闺门之内足以论行心如天地者明行如绳墨者章邑名胜母曽子不入水名盗泉孔子不饮丑其声也曽哀公问于孔子曰吾闻君子不博有之乎孔子对曰有之哀公曰何为其不博也孔子对曰为其有二乗哀公曰有二乗则何为不博也孔子对曰为行恶道也北行出门履蹈踬顚踒足据涂汚我襦袴新作初陵踰陷难登舞非其处失节多悔修身以为弓矫思以为矢立义以为的奠而后发发必中矣仁宅也义路也礼服也智烛也信符也处宅由路正服明烛执符君子不动动斯得矣珍其货而后市修其身而后交善其谋而后动成道也次五孔道夷如蹊路微如大舆之忧测曰孔道之夷奚不遵也尧舜桀纣之事常并存于世唯人所用而已杨朱哭岐路所通逼者然也夫岐路恶足悲哉中反焉若夫县度之厄索举足而已矣先民有言适楚而北辕者曰吾马良用多御善此三者益侈其去楚益逺矣遵路而骋应方而动君子有行行必至矣赴谷必队失水必溺人见之也赴穽必陷失道必沈人不见之也不察之故君子愼乎所不察芷闾兮葯房居仁履义守忠贞也奋摇兮衆芳动作应礼行馨香也矫贞亮以作矢当苑囿之呈艺驱仁义以为禽必信忠而后发𢎞道德以为宇筑无怨以作藩熘慈惠以为圃耕柔顺以为田一尺之锦足以见其巧一仞之身足以见其治是以君子愼其寡也言者风波也故行之则实丧遗风波而不行则事得其实危可安而荡可定也昔颜叔子独处于室隣之婺妇又独处室夜暴风雨至屋坏妇人趋而至叔子纳之而使执烛放于平旦蒸尽摍屋而继之自为避嫌不审矣人咸踬于垤莫踬于山咸跌于汚莫跌于川努力触藩徒摧角矣不出戸庭庶无过矣夫行者荣辱之皁白君子居必选乡游必择士寡门不入宿临甑不取尘避嫌也扈江离与辟芷兮纫秋兰以为佩朝搴阰之木兰兮夕㩜洲之宿莽踰枳棘之篱则有絓挂之患登椒桂之圃则有荣华之芳人有遗余琉璃巵者小儿窃弄堕之不洁意既惜之又感宝物之污辱乃丧其所以为宝况君子行身而可以有玷乎尸子谓孔子至于胜母暮矣而不宿过于盗泉渴矣而不饮恶其名也惟法是修惟礼是克手执圭璧足履绳墨通𤣥经曰阴阳之动有常节大人之动不极物莫行如獭莫行如究暮莫行如鹫莫行如食吐鸟莫行如犲莫行如鸟当行如狌狌所以者何世中无着眞人如狌狌兽譬如聚落边有柰林多诸棘刺时有士夫入于林中所有营作入林中已前后左右上下尽有棘刺尔时士夫正念而行正念来去正念明目正念端视正念屈身所以者何莫令利刺伤坏身故葢屋不宻天雨则漏意不惟行婬泆为穿葢屋善宻雨则不漏摄意惟行婬泆不生当如乳母伺视其子莫令坠于坑井险道如以毛绳戮皮断肉骨坏髓断尔乃止利养过毛绳絶于持戒皮能破禅定肉析于智慧骨灭妙善心髓且阿保传爱愼及溷腴良庖提刀情憷介族中行用九见羣龙无首吉上九鼎玉铉大吉无不利外彊而内顺牛之善者若内外俱彊则失于勐害若外内俱顺则失于劣弱人亦有言柔则茹之刚则吐之维仲山甫柔亦不茹刚亦不吐孔子曰管仲镂簋而朱纮旅树而反坫山节而藻梲贤大夫也而难为上也晏平仲祀其先人豚肩不揜豆贤大夫也而难为下也君子上不僭上下不偪下诗云马之刚矣辔之柔矣马亦不刚辔亦不柔志气麃麃取与不疑天下国家可均也爵禄可辞也白刃可蹈也中庸不可能也于心有猜则簋飱馔餔犹不屑餐旌瞀以之意之无疑则兼金盈百而不嫌辞孟轲以之不乐前以顾轩不就后以虑轾善不善取信而止矣若左若右正中而已矣县乎日月无已也不欲琭琭如玉落落如石诚能由于中矣一左一右虽过于中也而在中之庭一前一却虽不及于中也而在中之皇及小人好尽则逺于中矣远于中则必窘于边幅而裂矣必触于巖墙而僵矣必坠于坑堑而亾矣如以石而投之于渊也不极则不止矣夫坚白同异有厚无厚之察非不察也然而君子不辨止之也倚魁之行非不难也然而君子不行止之也西门豹之性急故佩韦以缓已董安于之心缓故佩弦以自急故以有余补不足以长续短之谓明主玉少故见贵石多故见贱不欲如玉为人所贵如石为人所贱当处其中也圣人无思虑无设储来者弗迎去者弗将人虽东西南北独立中央故处衆枉之中不失其直天下皆流独不离其坛域太刚则折太柔则卷圣人正在刚柔之间乃得道之本法人八尺四尺其中也宫者中央之音也甘者中央之味也四尺者中央之制也是故三王之礼味皆尚甘声皆尚和中者天地之大极也日月之所至而却也长短之隆不得过中天地之制也能以中和理天下者其德大盛能以中和养其身者其夀极命次八黄不黄覆秋常测曰黄不黄失中德也次三䎡其䣛守其节虽勿肆终无拂测曰䎡其䣛体不可肆也夫中庸之德其质无名故醎而不鹻淡而不质而不缦文而不缋能威能懐能辩能讷变化无方以达为节是以抗者过之而拘者不逮心栖清虚之域行在玉石之间天下有道圣人推而行之天下无道圣人述而藏之所谓流之斯为川焉塞之斯为渊焉升则云施则雨潜则润何往不利也动则虎发静如鳞潜若彼赫赫若此洋洋安能断江汉之波为激石之流与时俯仰因物变化不为石不为玉常在玉石之间不多不少不贵不贱言为祸匠黙为害工进为妖式退为孽容蹈仁治国虽讲之以学而不聚其仁行者如农夫虽耘壅成熟而不收获取之也民之于仁也甚于水火水火吾见蹈而死者矣未见蹈仁而死者也夫仁天之尊爵也人之安宅也鹰飞退去不食其雏禽尚如此何况人乎或问龙龟鸿鹄不亦夀乎曰夀曰人可夀乎曰物以其性人以其仁次四诎其角直其足维以傒谷测曰屈角直足不伎刺也夫物不能为春故候天春而生人则不然存吾春而已矣逸周书曰不卵不䠣以成鸟兽然观孺子之坠井非仁者之意视瞽人之触柱非兼爱之谓邪因斧以得柯因柯以成用种一粟则千万之粟滋种一仁衆行之美僃矣有鹦鹉飞集他山山中禽輙相爱重鹦鹉自念虽乐不可久也便去后数月山中大火鹦鹉遥见便入水霑羽飞而洒之天神言汝虽有志意何足云也对曰虽知不能救然尝侨居是山禽兽行善皆为兄弟不忍见耳天神嘉感即为灭火舜不登而高不行而逺拱揖于天下而天下称仁天地温厚之气始于东北盛于东南此天地之仁气也驸马共为荆使于巴见担酖问之是何以曰所以酖人也于是请买之金不足又益之车马已得之尽注之于江齐宣王见屠宰羊哀其无罪以豕代之鸧鹒有声鹰隼匿爪应发如犗牛心无威怒故应发如舟船心往来不倦故应发如桥梁心济渡忘疲故譬如㬥河漂流迅急险难可畏中有桥梁于诸衆生平等悉与济波之乐而无分别济渡之想如有象羣处大林中四边火起谁见是厄不生悲愍时最大象挽于树枝以打火灭导道令过得离火难一切衆生为生老病死火之所围遶谁有智者不生悲愍欲令得出被大慈铠遮烦恼箭慈为法药消怨结毒烦恼烧心慈能除灭慈为法梯登解脱台慈为法船度生死海求善法财慈为上宝行趣涅槃慈为道粮慈为骏足度入涅槃慈为勐将越三恶道祗劫有大林树多诸禽兽野火来烧三边俱起唯有一边而隔一水衆兽穷逼逃命无地我尔时为大身多力鹿以前脚跨一岸以后脚踞一岸令衆兽蹈嵴上而渡皮肉尽坏以慈愍力忍之至死最后一兔来气力已竭自强努力忍令得过过已嵴折堕水而死譬如六牙白象虽被毒箭犹怜愍怨贼纵彼飞沈随其饮啄当使紫鲜頳尾并相忘于江湖锦臆翠毛等逍遥于云汉行寂灭慈无所生故行不热慈无烦恼故行等之慈等三世故行无诤慈无所起故行不二慈内外不合故行不坏慈毕竟尽故行坚固慈心无毁故行清浄慈诸法性浄故行无边慈如虚空故行阿罗汉慈破结贼故行菩萨慈安衆生故行如来慈得如相故行佛之慈觉衆生故行自然慈无因得故行菩提慈等一味故行无等慈断诸爱故行大悲慈导以大乗故行无厌慈观空无我故行法施慈无遗惜故行持戒慈化毁禁故行忍辱慈䕶彼我故行精进慈荷负衆生故行禅定慈不受味故行智慧慈无不知时故行方便慈一切示现故行无𨼆慈直心清浄故行深心慈无杂行故行无诳慈不虚假故行安乐慈令得佛乐故菩萨之慈为若此也喻林卷八十喻林卷八十一钦定四库全书喻林卷八十一明徐元太撰德行门愼独相在尔室尚不愧于屋漏无曰不显莫予云觏如恶恶臭如好好色此之谓自慊曽子曰十目所视十手所指其严乎君子独立不惭于影独寝不惭于魂夫察所夜行周公惭乎景故君子愼其独也若行独梁不为无人不兢其容故使人信己者易蒙衣自信者难次二神战于𤣥其陈阴阳测曰神战于𤣥善恶并也人之须善犹首之须冠足之待履首不加冠是越类也行不蹑履是夷民也今处显而修善在𨼆而为非是清旦冠履而昏夜倮跣也荃荪孤植不以巖𨼆而歇其芳石泉潜流不以涧幽而不清人在暗宻岂以𨼆翳而回操谓天葢高而听甚卑谓日甚逺而照甚近谓神甚幽而察甚明居室如见宾入虚如有人故蘧瑗不以昏行变节颜囘不以夜浴改容修操于明行悖于幽以人不知若人不知则鬼神知之鬼神不知则已知之而云不知是盗钟掩耳之智也君子表不𨼆里明暗同度带之铭曰火灭修容愼戒必恭恭则夀高彦先谨独铭曰其出户如见宾其入虚如有人其行无愧于影其寝无愧于衾譬如树王尼拘陀子其子微细种之在地则不可见至树生时方乃可见善意如电来即明去便复冥邪念如云覆日时不见已恶意起不见道积小地中生木升君子以顺德积小以高大地中生木始于毫末终至合抱君子象之以顺行其德积其小善以成大名积薄成厚积卑成高君子日汲汲以成煇小人日快快以至辱积德成王积怨成亾积石成山积水成海不积而能成者未之有也积土成山风雨兴焉积水成渊蛟龙生焉积善成德而神明自得圣人循焉故不积蹞步无以至千里不积小流无以成江河积土而为山积水而为海旦暮积谓之歳积善而全尽谓之圣人故圣人也者人之所积也人积耨耕而为农夫积斵削而为工匠积贩货而为商贾积礼义而为君子居楚而楚居越而越居夏而夏是非天性也积靡使然也故人知谨注错愼习俗大积靡则为君子矣仁义礼善之于人也辟之若货财粟米之于家也多有之者富少有之者贫至无有者穷土积而成山阜水积而成江海行积而成君子声无细而不闻行无𨼆而不明凡山陵之高非削而成崛起也必步增而稍上焉川谷之卑非截断而顚陷也必陂池而稍下焉是故积上不止必致嵩山之高积下不已必极黄泉之深非独山川也人行亦然伊尹放太甲展季覆寒女商鲁之民不称淫篡焉何则积之于素也故染不积则人不观其色行不积则人不信其事明出乎幽着生乎微故宋井之霜以基昇正之寒黄芦之萌以兆大中之暑事亦如之故君子修德始乎笄丱终乎鲐背创乎夷原成乎乔岳夫损之者如灯火之消脂莫之见也而忽尽矣益者如苗禾之播殖莫之觉也而忽茂焉故治身养性务谨其细不可以小益为不平而不修不可以小损为无伤而不防凡聚小所以就大积一所以至亿也千仓万箱非一耕所得干天之木非旬日所长不测之渊起于汀滢陶朱之资必积百千盈乎万钧必起于锱铢竦秀凌霄必始于分毫是以行潦集而南溟就无涯之旷寻常积而𤣥圃致极天之高鸿毳性轻积之沈舟缯缟质薄叠之折轴以毳缟之轻微能败舟轴者积多之所致也水积成川载澜载清土积成山歊蒸郁冥山不让尘川不辞盈勉志含𢎞以隆德声累微以着乃物之理纒牵之长实累千里勿谓其微覆篑成高勿谓其细巨由纤毫譬如尼拘陀子其形虽小无妨能成就大树枝条长广覆葢数百千地我观此善根极为甚微细犹如山石沙镕销则出金禅定与智慧犹如双囊我以功力吹必出眞妙金乃欲泛芥舟于巨壑策骀足于长路庻累毫成仞聚爝为明善因虽微获果甚大如小爝火能烧大山一善能破大恶亦如少灯能破多闇轻日能消重露小子能生大树世事尚然何况善力也励志谁谓华高企其齐而谁谓德难厉其庶而葢犹痿人思步盲者愿明嵩霍咫尺江河匪逺恶木之阴不可暂息盗泉之水无容悞饮夫弹痤者痛饮药者苦为苦惫之故不弹痤饮药则身不活病不已矣子有含菽缊絮而致滋美其亲将以求孝也人曰伪如之何曰假儒衣书服而读之三月不归孰曰非儒也言已虽见放流犹种莳衆香循行仁义勤身勉力朝暮不倦也言已虽被放逐而弃居于山泽犹重凿兰蕙和糅衆芳为粮食饮有节修善不倦也屈原见橘根深坚固终不可移则专一己志守忠信也言已精明虽消灭犹结玉枝申修忠诚立长庚之星以继日光昼夜常行志意明也言已志意高大上切于天譬若仙人王侨乗浮云载赤霄上凌太清游天庭也夫路不险则无以知马之良任不重则无以知人之德君子日强其所重以取福小人日安其所轻以取祸夫珠之含砾瑾之挟瑕斯其性与良工为之以纯其性若夫素然故观二物之既纯而知仁德之可粹也优者取多焉劣者取少焉在人而已孰禁我哉乗扁舟而济者其身也安粹大道而动者其业也美忍痛苦之药石者所以除伐命之疾婴甲胄之重冷者所以扞锋镝之集洁操履之拘苦者所以全拔萃之业纳拂心之至言者所以悟易方之惑也修涂之累非移晷所臻凌霄之高非一蒉之积然升峻者患于垂上而力不足为道者病于方成而志不遂煌煌灵芝一年三秀予独何为有志不就若金受砺若泥在钧渴不饮盗泉水热不息恶木阴遁世之士非受匏瓜之性幽居之女非无怀春之情是以名胜欲故偶影之操矜穷愈达故凌霄之节厉脂我名车策我名骥千里虽遥孰敢不至小人耻其面不如子都君子耻其行不如舜禹故小人贵明鉴君子尚至言爵禄满则忠衰室富足则行衰贫不攻九嶷玉倦不憩三危峯九嶷有惑号三危无安容比求志之士望涂而息犹如渇人终无变吐甘露之味比擐甲之精坚固策驷之遄夙则必任善以为轭引之无穷之路委身而作肄駈之罔极之期譬如长者求多珍财昼夜精勤思惟方便常作是念我于何时多获珍财遂本所愿由斯无暇求诸饮食譬如壮士武畧备具见敌兵至着坚甲胄乗策骥骏所去无畏若念力坚强虽入五欲贼中不为所害譬如着铠入阵则无所畏是名不忘念宁噉烧石吞饮镕铜如象拔淤泥者是时战象内心自念吾前后来受王宠待甘美饮食吾先服食与王鬭战无不降伏设我今日没在淤泥不自拔出与王进鬭者则我失由来之名亦使一国被其毁辱犹如曾入海人诸知入海孔穴道路所经过处某处某水浆某处博戏家某处婬种家如此诸家当念逺离设至海中有果名摩檀那亦莫取食设食此果者便不能采致珍宝有人持珠度海失亾其珠人便持木斗舀水弃岸上海神言汝当何时尽是水人言生死弃之不置海神知其意出珠还之譬如贾客于险道中备受诸苦乃得大利反已仁者如射射者正已而后发发而不中不怨胜已者反求诸已而已矣子曰射有似乎君子失诸正鹄反求诸其身昔荆人之枭将巢于呉鸠遇之曰何去荆而巢呉乎枭曰荆人恶予之声鸠曰子不能革子之音则呉楚之民不异情也为子计者莫若宛颈戢翼终身勿复鸣也夫见人而不自见者谓之蒙闻人而不自闻者谓之聩虑人而不自虑者谓之瞀故明莫大乎自见聪莫大乎自闻睿莫大乎自虑此三者举之甚轻行之甚迩而莫之知也故知者举甚轻之事以任天下之重行甚迩之路以穷天下之逺故德弥高而基弥固胜弥衆而爱弥广今夫立身不为人之所誉而为人之所谤者未尽为善之理也尽为善之理将若舜焉人虽与舜不同其敢谤之乎故语称救寒莫如重裘止谤莫如修身疗暑莫如亲冰信矣哉怀疾者人不使为医行秽者人不使画法以无验也子思曰能胜其心于胜人乎何有不能胜其心如胜人何烈士之爱国也如家奉君也如亲则不忠之事不为其罪矣仁人之视人也如已待疏也犹宻则不恕之怨不为其责矣火性无所私金性方刚故曰公正禀天地精灵合德齐明是以首拟天腹拟地四肢合四时五藏合五行动如风雷言成文章也尸子曰舜之行其犹河海乎千仞之溪亦满之蝼蚁之穴亦满之性爱山泉情笃鱼鸟而从鸥未狎入兽相惊巖巖孔圣异代称杰景合干坤明叅日月若欲占察过去往昔集业久近所作强弱大小差别者当复刻木为三轮以身口意各主一轮书字记之又于轮正中一面书一画令麄长使彻畔次第二面书一画令细短使不至畔次第三面作一榜刻如画令其麄深次第四面亦作傍刻令使细浅当知善业庄严犹如画饰恶业衰害犹如损刻其画长大者显示积善来久行业勐利所作增上其画细短者显示积善来近始习基钝所作微薄其刻麄深者显示习恶来久所作增上余殃亦厚其刻细浅者显示退善来近始习恶法所作之业未至增上能涉逺路喻之脚足胜持一切喻之大地生长万物喻之时雨善疗衆病喻之良医能消饥渇喻之甘露接济沈溺喻之桥梁运渡大海喻之浮囊能除昏暗喻之灯光譬如良医触物为药故医术斯行遇病斯治法轮渊广难侧法海流润无涯故德无边矣自修雷在天上大壮君子以非礼弗履山下有泽损君子以惩忿窒欲山上有雷小过君子以行过乎恭丧过乎哀用过乎俭金钖有其质鍊之故益精圭璧有其实琢磨乃成器小人溺于水君子溺于口大人溺于民皆在其所亵也夫水近于人而溺人德易狎而难亲也易以溺人口费而烦易出难悔易以溺人夫民闭于人而有鄙心可敬不可慢易以溺人故君子不可以不愼也儒有忠信以为甲胄礼义以为干橹戴仁而行抱义而处儒有不宝金玉而忠信以为宝不祈土地立义以为土地不祈多积多文以为富外寛而内直自设于𨼆括之中夫义路也礼门也惟君子能由是路出入是门也揵六枳而为篱兮筑蕙若而为室播兰芷于中廷兮列杜衡于外术袭温恭之黻衣兮被礼义之绣裳辫贞亮以为鞶兮杂技艺以为珩昭綵藻与雕琢兮璜声逺而弥长御六艺之珍驾兮游道德之平林结典籍而为罟兮敺儒墨而为禽方将驰骋乎典籍之崇涂休息乎仁义之渊薮槃旋乎周孔之庭宇揖儒墨而与为友应规矩之淑质兮过班倕而裁之恊凖矱之眞度兮同断金之𤣥策武王曰吾欲造起居之诫随之以身几之书曰安无忘危存无忘亡熟惟二者必后无凶杖之书曰辅人无茍扶人无咎动若重规静若叠矩同锵玉振争芬兰郁夫食稻梁进刍豢衣狐貉袭冰纨观窈眇之竒儛听云和之琴瑟此生人之所急非有求而爲也修道德习仁义敦孝悌立忠贞渐礼乐之腴润蹈先王之盛则此君子之所急非有求而为也抱玉而怀珠且滋兰而树蕙持绳视直置水观平春生夏长天地平分之功子孝臣诚人伦不易之道君子之居也绥如安裘晏如覆杼昨日何生今日何成必念归厚必念治生日愼一日完如金城次四带其钩鞶锤以玉环测曰带其钩鞶自约束也言已修身清洁乃取江离辟芷以为衣被纫索秋兰以为佩饰博采衆善以自约束也言已旦饮香木之坠露吸正阳之津液暮食芳菊之落华吞阴阳之精蘂动以香浄自润泽也言已修饰清洁以瑶玉为席美玉为瑱屈原言已居家则以薜荔抟饰四壁蕙草缚束屋乗船则以荪为楫櫂兰为旌旗动以香洁自修饰也必将修绳履墨不偏不党入峻谷者当攀葛藟可以免于坠犹处时俗者当据道义然后得用自立千里之马系以长索则为累矣人虽有容貌不修德如千里马也设于𨼆括之中直已不直人蘧伯玉之行也旌性行以制珮兮珮夜光与琼枝纗幽兰之秋华兮又缀之以江篱匪仁里其焉宅兮匪义迹其焉追白华绛趺在陵之陬蒨蒨士子涅而不渝白华朱萼被于幽薄粲粲门子如磨如错如彼兰蕙载採其芳直如朱丝绳清如玉壶冰渐渍德义之渊栖迟道艺之域夫心犹首面一旦不修饰则尘垢秽之人心不思善则邪恶入之人盛饰其面而莫修其心惑矣贱珪璧于光阴竟松筠于晚歳终始若矢去不善如絶絃古人目短于自见故以镜观形心短于自治故以礼自防驾青虬兮骖白螭吾与重华游兮瑶之圃登崑崙兮食玉英吾与天地兮比夀与日月兮齐光救寒无若重裘止谤莫若自修斯言信矣木去其火则不灰人去其恶性则不死若欲求火当须人功备其钻且运动力手然后见火衆生学道修习正行亦复如是如田农夫于秋月时勤耕深地能除秽草譬如善识眞宝之匠于宝山中获得一珠得已水渍从渍出已置醋浆中从醋浆出已置之豆汁意犹不已复置苦酒苦酒出已置衆药中从药出已以氀毼磨是名眞正青琉璃珠厌诸諠杂如独觉乗洗烦恼垢如清浄水能除臭秽如疾飘风断衆结缚如利刀劒譬如眞金置矾石中如法鍊已离一切垢转复明净以诸善根璎珞其身犹如新成衣尘土所污染有目智慧人抖搜尘悉去如金在鑛中无有能见金智者善陶鍊其金乃明显譬如波斯匿王善养四兵若鬭战时击大战鼓吹大战螺对敌坚住缘斯恩养战无遗力能胜怨敌国境安宁如鍊金法消除滓秽离垢清净随所着处本垢不污如人巧浴器盛衆药以水渍之中外俱润无不周遍如有人沐浴清洁以新白㲲被覆其身举体清净犹木工师彼持墨绳用絣于木则以利斧斫治令直犹如居士秋时飏谷谷聚之中若有成实者飏便止住若不成实及粃糠者便随风去居士见已即持扫箒扫治令净所以者何莫令污杂余净好稻譬如王发四种兵虽行战鬭初发行时意但欲攻敌耳佛所说经种种诸善但欲共攻去一切恶耳譬如人立平地持好弓箭能射杀怨贼三法合行亦如是戒为平地禅定为快弓智慧为利箭三事备足能杀烦恼贼立大要憺被三愿铠外破魔衆内击结贼稊稗害禾多欲妨学耘除衆恶成收必多譬如有人修治树园地高下之邱墟平之溉灌以时拔去荆棘秽草芦苇邪生诸曲横出不理皆落治之弃诸垣外令其顺好树木无碍根生叶茂皆悉获之令不折伤以是之故树木转大华实兴盛其修行者受法师敎除婬怒痴欲想诸秽以是之故行遂长成至于得道譬如金师鍊金垢随火去眞金独在如病人随良医敎将和治法病无不差譬如久鏁脚人卒得解脱行时虽无有鏁犹有习在如乳母衣久故垢着虽以淳灰净浣虽无有垢垢气犹在衣我以惭愧䩙捉持智慧秤陶鍊生金畧有三种一除垢陶鍊二摄受陶鍊三调柔陶鍊除垢陶鍊者谓从金性中渐渐除去麄中细垢乃至唯有净金沙在摄受陶鍊者谓即于彼郑重销煮调柔陶鍊者谓销煮已更细鍊治瑕隙等秽勒身口如马着辔禁情欲如猴带鏁能排巨暗譬满月之照三途巧遣衆毒似摩祗之除万恶严饰道场澡浴尘垢着新洁衣内外俱净心以智德为严形以相好为饰严心所以进道饰形所以靡俗内修鲁公扈赵齐婴二人有疾同请扁鹊求治扁鹊治之既同愈谓公扈齐婴曰汝曩之所疾自外而干府藏者固药石之所已今有偕生之疾与体偕长今为汝攻之何如被褐者薄外怀玉者厚内次二正其腹引其背酋贞测曰正其腹中心定也初一内其明不用其光测曰内其明自窥深也次二沈视自见贤于𦕈之眄测曰沈视之见得正美也次二坚白玉形内化贞测曰坚白玉形变可为也内清外浊弊衣褁玉疏濯胷臆澡雪腹心使之芬香皓洁而不可汚也若韬山金如苞海宝道家云眞人之心若珠在渊衆人之心若瓢在水被褐者同其尘懐玉者宝其眞也圣人之所以难知以其同尘而不殊懐玉而不渝子形不净受诸染着积垢于身必思澡澣心垢不净六根所染弗思其澣兹为迷惑是故身垢不净以世水洗之心垢不净以法语洗之人禀骨肉之质犹陶家坯也坯未冶则败速身未鍊则命促理固然也剪诸见之萌则翳蘂星落褰积疑之网则障縠云披四如意为足正念为头项慈悲明净眼利智慧为牙以空无我吼破诸烦恼贼四念处为弓信五根为箭四正勤为马四如意为车五力以为铠破诸烦恼贼譬如仓蝇在粪上住自以为浄心亦如是入爱欲中自以为净譬如垢污衣浣治以灰汁以灰汁浣治是衣得清净如是以过患染污于正识浣以智慧灰心即得清净譬如明月而埋于云云除散灭丽乎光天于虚空中朗然显现譬如虚空于一切衆生无有障碍而彼虚空为诸烟云尘雾等事之所翳障譬如磨镜垢去明存即自见形断欲守空即见道眞婬邪污心犹镜处泥秽垢污焉偃以照天覆以临土聪睿圣达万土临照虽有天地之大靡一夫而能覩所以然者由其垢浊衆垢污心有踰彼镜矣若得良师刬刮莹磨薄尘微曀荡使无余举之以照毛发面理无微不察垢退明存使其然矣十方诸医不能除人心之垢佛则是医所语闻者心垢则除便待安𨼆如莽虞鸟昔日形貌妙善端严亦有威光今何隠没苦切修练容质若斯洗除心垢如工鍊金心弃恶法如蛇脱皮佛问居士调象之法有几事乎答曰常以三事用调大象何谓三一者刚钩钩口着其䩭靽二者减食常令饥瘦三者捶杖加其楚痛以此三事乃得调良又问施此三事何所摄治也铁钩钩口以制强口不与食饮以制身犷加捶杖者以伏其心正尔便调曰作此伏者为何所施用答曰如是伏已可中王乗亦可令鬭随意前却无有罣碍又问居士止有此法复有其异答曰调象之法正如此耳佛告居士但能调象复能自调即曰不审自调其义云何佛告居士吾亦有三事用调一切人亦以自调得至无为一者至诚制御口业二以慈贞伏身刚强三以智慧灭意痴如御车马迟则策之牛奔则抑之譬如女人入屛帐里种种庄严庄严既竟然后乃出刀锯截身莫起瞋恚如烧枯树无有恨心身心而相应疾成道德果人身有疾病医药以除之心疾亦如是四意止消之譬如合集草木筏山川江河漂之坏爱乐之河急如是意念于寂则向空我以正见之石磨智慧劒解汝肢节人有瞋恚是为地生蒺藜婆罗门常着缕褐五热炙身时人因名号缕褐炙时比丘尼见是事已而语之言汝可炙者而不炙之不可炙者而便炙之尔时缕褐闻是语已极生瞋恚而作是言恶剃发者何者可炙比丘尼言汝若欲知可炙处者汝但灸汝瞋忿之心若能炙心是名眞心如牛驾车车若不行乃须策牛不须打车身犹如车心如彼牛以是义故汝应炙心云何暴身又复身者如材如虽复烧炙将何所补无障碍者复有四种一非覆障所碍二非𨼆障所碍三非映障所碍四非惑障所碍愚夫内缚与彼外縳而有差别谓彼外縳为色一分之所系縳或木或铁或索所系愚夫乃为诸行所縳又彼外縳他缚所縳愚夫乃为自縳所縳又彼外縳易可了知縳縳因縁脱脱方便愚夫内縳一切难知身如干薪瞋恚如火未能烧他先自燋身譬如大火焚烧屋宅有勇健者以水灭之智慧之水能灭恚火亦复如是抖拺烦恼去离贪着如衣抖擞能去尘垢道品心中有三相一发动二摄心三名舍若发动过则心散散则摄之摄之过则没没则精进令心发动若动静得适则任之令进容豫处中是名为舍舍即调御调御即和合也譬如善御迟则策之疾则制之舒疾得宜则放之令去纵步夷涂必之所往也尽是修心之闲地𢎞道之净场也喻林卷八十一喻林卷八十二钦定四库全书喻林卷八十二明徐元太撰德行门特立上火下泽睽君子以同而异坂田﨑岖墝埆之处而有菀然茂特之苗喻贤者在闲辟𨼆居之时举世混浊而我独清衆人皆醉而我独醒是以见放新沐者必弹冠新浴者必振衣人又谁能以身之察察受物之汶汶者乎宁赴常流而葬乎江鱼腹中耳又安能以浩浩之白而蒙世之温蠖乎抱景特立与士不羣葢高树靡阴独木不林介然之志峭耸霜崖确乎之情峯横海岸夫贤材者非尚膂力岂系文华唯须正身负戴确乎不动譬栋之处屋如骨之在身所谓栋梁骨鯾之材也言鸷鸟执志刚厉特处不羣以言忠正之士亦执分守节不随俗人言已怀德不用复高我之冠长我之佩尊其威仪整其服饰以异于衆人之服歌曲弥妙和者弥寡行操益清交者益鲜夫歌曲妙者和者则寡言得实者然者则鲜和歌与听言同一实也曲妙人不能尽和言是人不能皆信衆鸟羣相追鸷鸟独无双何必相呴濡江海自可容貌愚而志逺面垢而行洁确乎若嵩岱铨衡所不能测也浩乎若沧海斗斛所不能校也峻其重仞之高隠其百官之富观彼佻窃若草莽也邈世之操眇焉冠秋云之表遗俗之神缅焉栖九𤣥之端冰炭不衒能于冷热瑾瑜不证珍而体着是以君子恭已不恤乎莫与至人尸居心遗乎毁誉微飙不能扬大海之波毫芒不能动万钧之钟是以漆园思惠有捐斤之叹伯氏哀期有剿絃之愤短唱不足以致𢎞丽之和势利不足以移淡泊之心与夺不汨其神者至粹者也利害不染其和者极醇者也浩浩乎非瓢觯所校矣茫茫乎非跬步所寻矣声希所以为大音和寡所以崇我贵夫入虎狼之羣后知贲育之壮勇处礼废之俗乃知雅人之不渝扬清波以激浊流执劲矢以厉羣枉吾以为宁作不载之宝不飞之鹏不飏之兰无党之士亦损于夜光之质垂天之大含芳之卉不朽之业乎青松在东园衆草没竒姿凝霜殄异类卓然见高枝连林人不觉独树衆乃竒鸷鸟之不羣兮自前代而固然何方圆之能周兮夫孰异道而相安似夜光之剖荆璞兮若茂松之依山巅也如金在沙显然自异犹玉在泥涅而不淄贞操与日月俱悬孤芳随山壑共逺危松擢本且观后彫之质贞桂挺生便体冬华之秀危劲之节贯四序而踰秀坚贞之操经百鍊而不销处尘贵不染被褐重怀珠美玉耀幽石曽兰挺丛刍澹台子羽赍千金之璧渡河河欲之阳侯波起两蛟夹船子羽左操璧右操劒击蛟皆死既济三投璧于河河伯三跃而归之子羽毁璧而去浮舟千仞壑总辔万寻巅流沬不足险石牀岂为艰禀天然之贞劲经巖冬而不零虽凝霜而挺榦近青春而秀荣若君子之顺时又似乎眞人之抗贞又如勐风依于虚空而能吹盪烟云尘雾不依于地降弃一切衆邪异学若干法战坚跱幢旛犹如勇将大军之师折伏严敌利衰毁誉称讥苦乐八法之风不动如来犹四风之吹须弥也有本本小而后至大是小为大本先学然后至圣是学为圣本也不官为羣官之本不器为羣器之本不约为羣约之本不齐为羣齐之本言四者莫不有本人亦以学为本也原泉混混不舍昼夜盈科而后进放乎四海有本者如是是之取尔茍为无本七八月之间雨集沟浍皆盈其涸也可立而待也故声闻过情君子耻之观水有术必观其澜日月有明容光必照焉战而死者其人之葬也不以翣资刖者之屦无为爱之皆无其本矣𤣥寂虚静者神明之本也阴阳柔刚者二仪之本也巍峩巖岫者山岳之本也德行文学者君子之本也莫或无本而能立焉是以欲致其高必丰其基欲茂其末必深其柢止于下者根本也渐于上者枝条也士人据道义为根本业贵无亏进礼学如枝条德贵日新欲崇其高必重其层立德之柄莫匪安恒水泉东流日夜不休上不竭下不满始则观大江之水泛泛不絶溢子心源终则决沧海之波浩浩不止流于神府如是无上正法阿竭陀膏药从于何所而来集此当知如是膏药从大菩提法器中来彼菩提器从何而来当知从菩萨法财宝箧中来如是菩萨宝箧从何而来当知不异大菩萨藏法门中来如人命根即以出息为本如修学大乗以大悲为本如转轮圣王以轮宝为本如余处中不出衆宝衆宝要出于大海中譬如宝渚能出无量若干种宝譬如五大河水能满大海不以小河具足般若海不住涅槃城如彼妙莲华高原非所出譬如苏油丰饶灯炷清净光明亦盛慧芽因斯以成定水沿兹而满必庄严于六度璎珞乎四等虽复栋宇未成而基阶已广执守雷风恒君子以立不易方六二执之用黄牛之革莫之胜说初九巩用黄牛之革象曰巩用黄牛不可以有为也我心匪石不可转也我心匪席不可卷也鸤鸠在桑其子在梅鸤鸠在桑其子在棘鸤鸠在桑其子在榛我心非如石然石虽坚尚可转我心坚不可转也我心又非如席然席虽平尚可卷我心平不可卷也风而且雨寒凉凄凄然鸡以守时而鸣音声喈喈然此鸡虽逢风雨不变其鸣喻君子虽居乱世不改其节礼释囘增美质措则正施则行其在人也如竹箭之有筠也如松柏之有心也二者居天下之大端矣故贯四时而不改柯易叶人而无恒不可以为卜筮古之遗言与龟筮犹不能知也而况于人乎人经夷险不变其德由礼使然譬如松柏陵寒而郁茂由其内心贞和故也三军可夺帅也匹夫不可夺志也不曰坚乎磨而不磷不曰白乎涅而不缁周于利者凶年不能杀周于德者邪世不能乱且芝兰生于深林不以无人而不芳君子修道立德不为穷困而改节子贡曰夫子之道至大故天下莫能容夫子盍少贬焉子曰赐良农能稼不必能穑良工能巧不能为顺君子能修其道纲而纪之不必其能容今不修其道而求其容赐尔志不广矣思不逺矣诗云缗蛮黄鸟止于丘隅子曰于止知其所止可以人而不如鸟乎人皆曰予知驱而纳诸罟擭陷穽之中而莫之知辟也人皆曰予知择乎中庸而不能期月守也久幽而不改其操虽随和何以加诸夫严气正性覆折而已岂有员园委屈可以每其生哉懔懔焉皜皜焉其与琨玉秋霜比质可也虽风雨之如晦亮胶喈而不已贫者士之常焉得登枝而捐其本风雨急而不辍其音霜雪零而不渝其色任之重者莫如神涂之畏者莫如口期而逺者莫如年以重任行畏涂至逺期惟君子乃能矣物扃于所甘士扃于所守君子通于道之谓通穷于道之谓穷今丘抱仁义之道以遭乱世之患其何穷之为故内省而不穷于道临难而不失其德天寒既生霜雪既降吾是以知松柏之茂也陈蔡之隘于丘其幸乎天不为人之恶寒也而辍冬地不为人之恶辽逺也而辍广君子不为小人匈匈也而辍行天有常道矣地有常数矣君子有常体矣君子道其常小人计其功兰生幽谷不为莫服而不芳舟在江海不为莫乗而不浮君子行义不为莫知而止休貂裘而杂不若狐裘而粹故人莫恶于无常行改邑不改井德不可渝也夫兰茝生于茂林之中深山之间不为人莫见之故不芬夫学者非为通也为穷而不困忧而志不衰先知祸福之始而心无惑焉芝兰生深林非为无人而不香故学者非为通也为穷而不困也初一闭朋牖守元有测曰闭朋牖善持有也初一磐石固内不化贞测曰磐石固内不可化也次五羮无糁其腹坎坎不失其范测曰羮无糁犹不失其正也烈风虽变不易其趣木兰去皮不死宿莽遇冬不枯屈原以喻谗人虽欲困已已受天性终不可变易也言君所以废弃己者以余带佩衆香行以忠正之故也然犹复重引芳茝以自结束执意弥笃也言已行虽据履根本犹复矫直菌桂芬香之性纫索胡绳令之泽好以善自约束终无懈已也言已进不见纳犹复制裁芰荷集合芙蓉以为衣裳被服愈洁修善益明也言工明于所画念其绳墨修前人之法不易其道则曲木直而恶木好也以言人遵先圣之法度修其仁义不易其行则德誉兴而荣名立也言已虽出阴入阳流歴殊方犹思离居隠士将折神麻采玉华以遗与之明已行度如玉不以苦乐易其志也言已虽见疏逺执志弥坚想乘神龙辚辚然而有节度抗志高行冲天而驱不以贫困有挫挠也言已愿往于芬芳絶异之洲采取杜若以与眞正之人思与同志终不变更也夫农者始于种终于获泽既时矣苗既美矣弃而不耘则改为荒畴盖丰年者期于必收譬修道亦期于殁身也以嵗之有凶穰而荒其稼穑者非良农也以利之有盈缩而弃其资货者非良贾也以行之有祸福而改其善道者非良士也琴瑟鸣不为无听而失其调仁义行不为无人而灭其道故絃絶而宫商亾身死而仁义废耶悉茗花末利花皆胡人自西国移植于南海南人怜其芳香竞植之陆贾南越行纪曰南越之境五谷无味百花不香此二花特芳香者縁自胡国移至不随水土而变与夫橘北为枳异矣不蓬转以随衆不改雅以入郑若力之不能末如之何且当竹帛其行使嵗寒而无改也虑寡和而废白雪之音嫌难售而贱连城之价余无取焉鸷骏危苦于崄峻之端不乐咈唿之役吉光饥渴于冰霜之野不愿牺牲之饱孤竹不以絶粒易鹿台之富子廉不以困匮贸铜山之丰刚柔有不易之质贞挠有天然之性是以百鍊而南金不亏其眞危困而烈士不失其正和鹊虽不长生而鍼石不可谓非济命之器也儒者虽多贫贱而坟典不可谓非进德之具也播种有不收者矣而稼穑不可废仁义有遇祸者矣而行业不可惰震雷輷而不能致音乎聋瞶之耳重光丽天而不能曲景于幽岫之中凝冰惨慄而不能凋款冻之华朱飙铄石而不能靡萧丘之木故至德有所不能移登山不以艰险而止则必臻乎峻岭矣清苦不以穷否而怨则必永其令闻矣连城之宝非贫寒所能市也高世之器非浅俗所能识也然盈尺之珍不以莫知而暗其质逸伦之士不以否塞而薄其节荣华犹赘疣也万物犹蜩翼也若然者岂肯诘屈其支体俯仰其容仪挹酌于其所不喜修索于其所弃遗怡颜以取进曲躬以避退恐俗人之不悦慼我身之凌迟屈龙渊为锥钻之用抑灵鼖为鼗鼙之音推黄钺以适钐鎌之持挠华旗以入林杞之下乎风虽疾而枝不挠身虽困而操不改葢饥寒难堪者也而清节者不纳不义之谷帛焉困贱难居者也而高尚者不处危乱之荣贵焉火之性也太寒惨悽凝冰裂地而炎气不为之衰大热烜赫燋金铄石而炎气不为之炽者何也有自然之质而寒者不能移也故丹可磨而不可夺其色兰可燔而不可灭其馨玉可碎而不可改其白金可销而不可易其刚各抱自然之信非可强变者也士有忠义之性怀贞直之操不移之质亦如兹者也天不为人怨咨而辍其寒暑君子不为人之丑恶而辍其正直大人用之不为善恶改常日月用之不为贤愚易光人能笃信好学守死善道不渐染于流俗是为白尔天质何有渝变之色也夫冒霜雪而松柏不凋此由是坚实之性也天虽损无害也鸡善伺晨虽阴晦而不辍其鸣此谓时累不能淫也带长铗之陆离兮冠切云之崔嵬被明月兮珮宝璐世溷浊而莫余知兮吾方高驰而不顾遵通衢之大道兮求捷径欲从谁义分明于霜信行直如絃青青陵上松亭亭高山柏光色冬夏茂根柢无凋落吉士怀贞心悟物思逺託嘉树生朝阳凝霜封其条执心守时信嵗寒终不彫苍苍山中桂团团霜露色霜露一何紧桂枝生自直饥不食邪蒿菜倦不息无终里邪蒿乖素尚无终丧若始桃李蒨粲于一时时至而后杀至于松柏经隆冬而不彫蒙霜雪而不变可谓得其眞矣志烈秋霜心贞琨玉亭亭高疎不杂风尘风雨急而不辍其音霜雪零而不渝其色斯贤达之素交歴万古而一遇譬如水也通之斯为川焉塞之斯为渊焉升之于云则雨施沈之于地则土润体清以洗物不乱于浊受浊以济物不伤其清是以圣人处穷达如一也在湼贵不淄暧暧内含光虐暑熏天不减坚氷之寒涸阴凝地无累陵火之热是以吞纵之彊不能反蹈海之志漂橹之威不能降西山之节虐暑涸阴之隆不能易火氷之性吞纵漂卤之威不能移贞介之节鸢鹊能飞不假风力鸱鹗夜见岂借还曜此与圣人通塞而不穷夷险而不屈何以异哉惩热羮而吹兮何不变此志也知前辙之不遂兮未改此度车既覆而马顚兮蹇独怀此异路上同凿枘于伏羲兮下合矩矱于虞唐愿遵节而式高兮志犹卑夫禹汤虽知困其不改操兮终不以邪枉而害方何时俗之工巧兮灭规榘而改凿独耿介而不随兮愿慕先圣之遗敎食不媮而为饱兮衣不茍而为温不枉绳以追曲兮屈情素以从事端余行其如玉兮述皇舆之踵迹犹贤哲之处时时昏昧而道明若兰香之在幽越羣臭而弭馨象以牙丧身不能去其白薰以芳自烧不能去其香如彼松竹春荣冬蒨柯叶蔼然不渝霜霰鲁有恭士者名曰汜行年七十其恭益甚冬日行阴夏日行阳一食之间三起鲁君问曰子年甚长矣何不释恭氾对曰君子好恭以成其名小人学恭以除其刑誉人者少恶人者多行年七十常恐斧锧之加于氾者何释恭焉风摧霜败芝兰之性终香日逺天高葵藿之心未死譬如有人住高山顶两手坚执轻固伞盖临山峯仞翘足引颈俯观巖下险絶深坑伞盖承风力所持御虽临险岸而不堕落又如大地虫蚁蚊虻种种诸苦不能倾动譬如伭弥罗树随分断处皆有字之文譬如眞金由工巧力随意所作种种缨络庄严之具其相各异而彼金性无有差别譬如眞金以有妙色而得其名终无有时离于妙色譬如金刚以不可坏而得其名终无有时离于不坏譬如须弥山王以四宝峯处于大海迥然高出而得其名终无有时舍离四峯譬如大海以舍衆水而得其名终无有时舍离于水譬如军将以能惯习战鬭之法而得其名终无有时舍离此能犹如鱼师深水作坞为守护水不令流出犹河东流终不西顾譬如石山种种风水不能漂动譬如厚石风不能移智者意重毁誉不倾譬如眞阎浮檀金火烧不异搥打磨斫不败不异譬如行道日日发引而不止息到所至处无复去心夫凝氷惨慄不能彫款冬之花朱飙铄石不能靡萧邱之木海水可竭须弥可倾彼上人者秉志坚贞器局奉高之器譬之泛滥虽清而易挹叔度之器汪汪若千顷之陂澄之不清挠之不浊不可量也顾实南金虞惟东箭铣质无改筠心不变裒虽不言而四时之气亦备矣质清浮磬声若孤桐琅琅其璞巖巖其峯其风韵遒正神峯标映千里絶迹百尺无枝器宇𢎞深神表峯峻金山万丈縁陟未登玉海千寻窥映不测加以珪璋新琢锦组初搆触响铿锵値采便发彼白玉之虽洁此幽兰之信芳思在物而取譬非斗斛之能量匹耸峙于东岳比凝厉于秋霜怀五岳其犹轻吞八荒而不梗正情与皦日同亮明略与秋云竞爽焕乎其文如星之布确乎不拔如山之固如渊之清如玉之素溷之不浊湼之不污如玉之固如岳之乔如渊之浚如岳之嵩威壮虓虎文繁雕龙言已之心智谋溶溶广大如川不可度量情意深奥澹澹若渊不可妄动身挫凭乎道胜时屯寄于情泰莫不渊岳其心麟鳯其采人见其形而不能测其量非百人之伦也识包上仁义兼高行如彼清波可挹可镜又象沖室惟清惟净不为山而自高不为海而弥广该通五经洗洞坟籍为万里之场圃九隩之林泽挹之若江湖仰之若华光𤣥𤣥焉测之则无源汪汪焉酌之则不竭淡乎若深泉之静皜乎若寒霜之洁千仞不足议其高万顷不足俦其量气蕴风云身负日月泱泱万源落落千仞注焉若洪河之源不可竭也确焉若华岳之停不可拔也峩峩焉非岳陵之所至浩浩焉惣江汉而为长故能击水三千抟风九万排天关而俯眂掩浮云而上征昂昂千里孰辩麒麟之踪汪汪万顷谁测波澜之际望之若披云雾覩之如观日月耸兹千仞气振此百寻条四时衔火烛龙开照地之光六月抟风大鹏运垂天之翼汪汪巨壑暧暧重墙直干千寻澄波万顷澄波千畆不能变其清浊高墙百仞无以测其污隆弱木一枝旁荫数国长河一直自然千里风飙欲逺光景将昇墙仞无以覩清浊不能测道风与星汉同高胜气与烟霞共逺喻林卷八十二喻林卷八十三钦定四库全书喻林卷八十三明徐元太撰德行门齐家夫妻反目不能正室也风自火出家人君子以言有物而行有恒关关睢鸠在河之洲窈窕淑女君子好逑参差荇菜左右流之窈窕淑女寤寐求之参差荇菜左右采之窈窕淑女琴瑟友之参差荇菜左右芼之窈窕淑女钟鼓乐之桃之夭夭灼灼其华之子于归宜其室家墙有茨不可埽也中冓之言不可道也墙有茨不可襄也中冓之言不可详也墙有茨不可束也中冓之言不可读也蝃蝀在东莫之敢指桑之未落其叶沃若于嗟鸠兮无食桑葚南山崔崔雄狐绥绥艺麻如之何衡从其畆取妻如之何必告父母葛屦五两冠緌双止敝笱在梁其鱼鲂鳏齐子归止其从如云敝笱在梁其鱼鲂鱮齐子归止其从如雨敝笱在梁其鱼唯唯齐子归止其从如水有扁斯石履之卑兮关睢后妃之德也风之始也所以风天下而正夫妇也鹊巢夫人之德也国君积行累功以致爵位夫人起家而居有之德如鸣鸠乃可以配焉草虫大夫妻能以礼自防也采苹大夫妻能循法度也緑衣衞庄姜伤己也妾上僣夫人失位而作是诗也谷风刺夫妇失道也衞人化其上淫于新昏而弃其旧室敝笱刺文姜也齐人恶鲁桓公微弱不能防闲文姜使至淫乱为二国患焉此二菜者蔓菁与葍之类也皆上下可食然而其根有美时有恶时采之者不可以根恶时并弃其叶喻夫妇以礼义合颜色相亲亦不可以颜色衰弃其相与之礼国君以礼防制一国今其宫内有淫昬之行者犹墙之生蒺藜鸟之雌雄不可别者以翼右掩左雄左掩右雌阴阳相下之义也夫妇之道亦以礼义相下以成家道言嘒然㣲者彼小星此星虽微亦随三星之心五星之噣以次列在天见于东方以兴礼命卑者是彼贱妾妾虽卑亦随夫人以次序进御于君所由夫人不妬忌惠及故也习习然和舒之谷风以阴以雨而润泽行百物生矣以兴夫妇和而室家成即继嗣生矣言采葑菲之菜者无以下体根茎之恶并弃其叶以兴为室家之法无以其妻颜色之衰并弃其德敝败之笱在于鱼梁其鱼乃是鲂鳏之小鱼鲂鳏自是鱼之易制者但笱以敝败不能制以喻文姜是妇人之易制者但由鲁桓以微弱不能制事父可以事君事兄可以事师长使子犹使臣也使弟犹使承嗣也能取朋友者亦能取所予从政者矣赐与其宫室亦犹庆赏于国也忿怒其臣妾亦犹用刑罚于万民也是故为善必自内始也腐木不可以为柱卑人不可以为主夫羽翮不修则不可以致千里闑内不理无以整外龙漦结衅宗周鞠为黍苗鷰尾挺灾隆汉坠其枌社天地之道葢相须而化成帝后之德必相恊而政隆然后品物流形彛伦攸叙灵根长固本枝百世贞鸟睢鸠执一无尤寝门治理君子恱喜次四夫妻反道维家之保测曰夫妻反道各有守也次二家无壸妇承之姑或洗之涂测曰家无壸无以相承也初一谨于媐㐜初贞后宁测曰谨于媐㐜始女贞也疥癣蚊䖟或未能免限以大分故稀鬭䦧之耻笞怒废于家则竖子之过立见刑罚不中则民无所措手足治家之寛勐犹国焉今使疎薄之人而节量亲厚之恩犹方底而圆葢必不合矣父者犹天母者犹地子犹万物也故天平地安阴阳和调物迺茂成父慈母爱室家之中子迺孝顺荀爽女诫曰七嵗之男王母不抱七嵗之女王父不持亲非父母不与同车亲非兄弟不与同筵非礼不动非义不行妇道六五恒其德贞妇人吉夫子凶六五帝乙归妹其君之袂不如其姊之袂良月几望吉妇人之制夫犹如月在望时盛极以敌日也汎彼柏舟在彼中河髧彼两髦实维我仪汎彼柏舟在彼河侧髧彼两髦实维我特燕燕于飞差池其羽燕燕于飞颉之颃之燕燕于飞下上其音采采卷耳不盈顷筐嗟我怀人寘彼周行南有乔木不可休息汉有游女不可求思汉之广矣不可泳思江之永矣不可方思桃夭周人美后妃终始妇道之诗汉广文王化行江汉而男女知礼江有汜诸侯之媵始不容于嫡终而进之故作是诗后妃说乐君子之德无不和谐又不淫其色愼固幽深若关睢之有别焉然后可以风化天下葛覃后妃之本也后妃在父母家则志在于女功之事躬俭节用服澣濯之衣卷耳后妃之志也又当辅佐君子求贤审官芣苢后妃之美也和平则妇人乐有子矣采蘩夫人不失职也夫人可以奉祭祀则不失职矣小星惠及下也夫人无妬忌之行惠及贱妾进御于君知其命有贵贱能尽其心矣柏舟共姜自誓也衞世子共伯蚤死其妻守义父母欲夺而嫁之誓而弗许故作是诗以絶之鸤鸠因鹊成巢而居有之而有均壹之德犹国君夫人来嫁居君子之室德亦然女德贞静然后可畜美色然后可安又能服从待礼而动自防如城隅故可爱之杞非常菜也而升北山采之託有事以望君子于池中柔麻使可缉绩作衣服喻贤女能柔顺君子成其德敎妇人思其君子之居处专专如瓜之系缀焉瓜之瓣有苦者以喻其心苦也其情性宻致操行正直如发之本末无隆杀也关关然声音和美者是睢鸠也此睢鸠之鸟虽雌雄情至犹能自别退在河中之洲不乗匹而相随也以兴情至性行和谐者是后妃也后妃虽说乐君子犹能不淫其色退在深宫之中不亵渎而相慢也燕燕往飞之时必舒张其尾翼以兴戴嬀将归之时亦顾视其衣服言日之始照月之盛望皆出东方月盛之时有与日同以兴国君之平常夫人之隆盛皆秉其国事夫人之盛时亦当与君同日月虽分照昼夜而日恒明月则有盈有阙不常盛盛则与日皆出东方犹君与夫人虽各听内外而君恒伸夫人有屈有伸伸则与君同居尊位言凯乐之风从南长养之方而来吹彼棘木之心故棘心夭夭然得盛长以兴寛仁之母以已慈爱之情养我七子之身故七子皆得少长然棘木之难长者凯风吹而渐大犹七子亦难养者慈母养之以成长如人之渡水若就其深矣则方之舟之若就其浅矣则泳之游之随水深浅期于必渡以兴已于君子之家事若値其难也则勤之劳之若値其易也即优之游之随事难易期于必成言始为荑终为茅可以供祭祀以喻始为女能贞静终为妇有法则可以配人君东门之外有池水此水可以沤柔麻草使可缉绩以作衣服以兴贞贤之善女此女可以柔顺君子使可修政以成德敎子未学礼乎丈夫之冠也父命之女子之嫁也母命之往送之门戒之曰往之女家必敬必戒无违夫子以顺为正者妾妇之道也浴不必江海要之去垢马不必骐骥要之善走士不必贤世要之知道女不必贵种要之贞好女宪曰妇如影响焉不可赏天固不可逃夫固不可离也行违神祗天则罚之礼义有愆夫则薄之初践椒宫逞枭心于长乐方观梓树颁鸩羽于离明隰桑有阿其叶有幽既见君子德音孔胶夫妇人以色亲以德固姜氏之德行谓孔胶也贤人之所以成者其道愽矣非特师傅朋友相与切磋也妃匹亦居多焉适人之道一与之醮终身不改不幸遇恶疾不改其意且夫采采芣苢之草虽其臭恶犹始于捋采之终于怀撷之浸以益亲况于夫妇之道乎夫妇人之礼精五饭幕酒浆养舅姑缝衣裳而已矣故有闺内之修而无境外之志妾闻忠臣事君无懈倦时孝子养亲患无日也妾岂敢以少贵之故变妾之节哉于结根于山阿喻妇人託身于君子也鲁陶门女者少寡养姑纺绩为产鲁人欲求之女乃歌曰黄鹄早寡七年不双宛颈独宿不与衆同飞鸟尚然况于贞良鲁人闻之遂不复求女贞之树柯叶冬生寒凉守节险不能倾膏不厌鲜水不厌清玉不厌洁兰不厌馨语曰嫁鸡与之飞嫁狗与之走蔡邕女诫曰心犹首面也是以甚致饰焉面一旦不修则尘垢秽之心一朝不思善则邪恶入之咸知饰其面不修其心夫面之不饰愚者谓之丑心之不修贤者谓之恶愚者谓之丑犹可贤者谓之恶将何容焉故览照拭面则思其心之洁也傅脂则思其心之软也加粉则思其心之鲜也泽发则思其心之顺也用栉则思其心之理也立髻则思其心之正也摄鬓则思其心之整也甘隠潜龙勿用阳气潜藏六四括囊无咎无誉象曰括囊无咎愼不害也天地不交否君子以俭德辟难不可荣以禄初九贲其趾舍车而徒象曰舍车而徒义弗乗也上九肥遯无不利上九鸿渐于陆其羽可用为仪吉鱼有能潜在渊者或在于渚者小鱼不能入渊而在渚良鱼则能逃处于深渊以兴人有能深于隠者或出于世者小人不能自隠而处世君子则能逃遯而隠居虽分国如锱铢不臣不仕不义而富且贵于我如浮云颜先生与寡人游食必大牢出必乗车妻子衣服丽都颜斶辞去曰夫玉生于山制则破焉非弗宝贵矣然大璞不完士生乎鄙野推选则禄焉非不尊遂也然而形神不全斶愿得归晚食以当肉安歩以当车无罪以当贵清净贞正以自虞子独不见郊祭之牺牛乎养食之数嵗衣以文绣以入太庙当是之时虽欲为孤豚岂可得乎子亟去无汚我我宁游戏污渎之中自快无为有国者所羁鳯漂漂其高遰兮夫固自缩而逺去袭九渊之神龙兮沕深潜以自珍弥融爚以隠处兮夫岂从螘与蛭螾所贵圣人之神德兮逺浊世而自藏使骐骥可得系羁兮岂云异夫犬羊渔钓于一壑则万物不奸其志栖迟于一丘则天下不易其乐不絓圣人之网不齅骄君之饵荡然肆志谈者不得而名焉故可贵也琛宝可怀贞期难对夫覆巢破卵则鳯皇不翔刳牲夭胎则麒麟不臻诚物类相感理使其然所谓云中白鹤非鹑鷃之网所能罗矣藏声江海之上卷迹嚣氛之表潄流而激其清寝巢而韬其耀清流可饮至道可飡何为栖栖自使疲单鱼悬兽槛鄙夫知之韬光逐薮含章未曜龙潜九泉䃘然执高楚少时欲隠居谓济曰当欲枕石潄流误云潄石枕流济曰流非可枕石非可潄楚曰所以枕流欲洗其耳所以潄石欲厉其齿望絶于荣华之涂而志安乎穷圮之域藜藿有八珍之甘蓬荜有藻梲之乐也故权贵之家虽咫尺弗从也知道之士虽艰逺必造也巖穴人情所高吾得当此则鸡鹜变作鳯皇非但土石侯卿腐鸩梁锦实迺竚意天后睨目羽人委明珠而乐贱辞白璧以安贫岂若蹙足入绊申颈就羁鱼鼈之不食饵者不出其渊树木之胜霜雪者不听其天士能自治者不从圣人威鳯以难见为神是以圣人以深为根走麝以遗香不捕是以圣人以约为纪泽雉十步一啄百步一饮不蕲畜乎樊中神虽王不善也夫函车之兽介而离山则不免于网罟之患吞舟之鱼砀而失水则蚁能苦之故鸟兽不厌高鱼鼈不厌深夫全其形生之人藏其身也不厌深眇而已矣庄子钓于濮水楚王使大夫二人往先焉曰愿以境内累矣庄子持竿不顾曰吾闻楚有神龟死已三千歳矣王巾笥而藏之庙堂之上此龟者宁其死为留骨而贵乎宁其生而曳尾于涂中乎二大夫曰宁生而曳尾涂中庄子曰往矣吾将曳尾于涂中鹿食山草不思邑里或曰回之箪瓢臞如之何曰明明在上百官牛羊亦山雌也闇闇在上箪瓢捽茹亦山雌也何其臞千钓之轻乌获力也箪瓢之乐颜氏德也初一逃水之夷灭其创迹测曰逃水之夷迹不创也草木落于待黄之秋而衡门之蒿独茂尘砾沸于㑹风之候而寒谷之云不飞亦以休风之宣畅而圣情之凝郁也言麒麟仁智之兽逺见避害常藏隠不见有圣德之君乃肯来出如使可得羁系而畜之则与犬羊无异不足贵也言贤者亦以不可枉屈为高如可趋走亦不足称也言已怀德不用譬若蛟龙潜于川泽忽然乘云汎淫而游纷纭若雾而乃见之也泽雉穷野草灵龟乐泥蟠荣名秽人身高位多灾患泽雉虽饥不愿园林安能服御劳形苦心潜龙尚泥蟠神龟隠其灵握耒甫田而麾节忽若执鞭啜荈潄泉而大牢同乎藜藿繿缕带素不以贸龙章之暐晔也负步杖筴不以易结驷之骆驿也藏夜光于蒿岫不受他山之攻沈鳞甲于𤣥渊以违鑚灼之灾轩辕之临天下可谓至理也而广成不与焉唐尧之有四海可谓太平也而偓佺不佐焉而德化不以之损也才子不以之乏也以芳林为台榭峻岫为大厦翠兰为絪牀緑叶为帏幙被褐代衮衣薇藿当嘉饍士以自衒为不高女以自媒为不贞何必委洗耳之峻标效负俎之干荣哉四灵翳逸而为隆平之符幽人嘉遁而为有国之宝何必司晨而衔镳羁绁于忧责哉有用人之用也无用我之用也鸾鳯竞粒于庭塲则受䙝于鸡鹜龙鳞杂厠于刍豢则见黩于六牲是以商老栖峻以播遯世之操卞隋赴深以全遗物之声身与名难两济功与神尠并全支离其德者苦而必安用以适世者乐而多危故鸷禽以奋击拘絷言鸟以智慧见笼琼瑶以符采剖判三金以琦玩冶铄兰茞以芬馨剪刈文梓以含音受伐是以翠虬覩伯益而登𤣥云灵鳯値孟戏而反丹穴子永叹天伦之伟漆园悲被绣之牺栖鸾戢鸑虽饥渴而不愿笼委于庖人之室乘黄天鹿虽幽饿而不乐蒭秣于濯龙之廏是以掇蜩之叟忘万物于芳林垂纶之生忽执珪于南楚夫山之金玉水之珠贝虽不在府库之中不给朝夕之用然皆君之财也退士不居肉食之列亦犹山水之物也岂非国有乎许由不窜于四海之外四皓不走于八荒之表也空谷有项领之骏者孙阳之耻也太平遗冠世之才者赏眞之责也藜藿不供而意佚于方丈齐编庸民而心欢于有土侣云鹏以高逝故不萦翮于腐鼠以蕃武为厚诫故不改乐于箪瓢吾特游缯缴之下也若夫子可谓㝠㝠矣鱼葺鳞以自别兮蛟龙隠其文章故荼荠不同畆兮兰茞幽而独芳骐骥伏匿而不见兮鳯皇高飞而不下鸟兽犹知怀德兮何云贤士之不处鸾翮有时铩龙性谁能驯灵鳯振羽仪戢景西海滨朝食琅玕实夕饮玉池津顿网探渊不能招龙振网罗云不必招鳯是以巢箕之叟不眄丘园之币洗渭之民不发傅巖之梦夫璇玉致美不为池隍之宝桂椒信芳而非园林之实岂期深而好逺哉盖云殊性而已譬彼鸳雏岂竞鸢鸱之肉犹斯杂县宁劳文仲之牲玉之在山以见珍而终破兰之生谷虽无人而自芳夫自衒自媒者士女之丑行不忮不求者明达之用心是以圣人韬光贤人遁世夫宝以含珠为贵士以藏器为峻麟以絶迹标竒松以负霜称㒞是以兰生幽涧玉辉千仞寂然尸居俨焉山立遵渚龙见在林鳯戢甘饵含毒难数尝兮麟而可羁近犬羊兮鸾凤高翔戾青云兮不挂网罗固足珍兮葢闻献技者易忽养德者难致是以子张重趼不获哀公之禄干木偃息不受文侯之位巖岭高则云霞之气鲜林薮深则萧瑟之音清知溟海之禽不以笼樊服养栎散之质不以斧斤致用故能树之于广汉栖之于江湖顾蹄涔不足以濯神须翳荟不足以翔云翮是故藐姑有绰约之庐箕阜有高啸之宇宁隠鳞藏彩若渊中之龙乎宁舒翼扬声若云间之鸿乎鸿鹄相随飞浩渺运荒裔挥翮凌长风须㬰万里逝朝餐琅玕实夕栖丹山际抗身青云中网罗孰能制鳞翼成而愈伏术业优而不试乃欲阖匵辞价泥蟠深处木戢琳琅之耀匿首穷鱼之渚比从政于匣笥之龟譬官者于郊庙之犊独不见夫鸾鳯之高翔兮乃集太皇之壄循四极而囘周兮见盛德而后下既有凌霄之姿何肯为作耳目之翫鸾雏鳯子养甡高峙隠耀深林不食滓秽巢父尧时隠人年老以树为巢而寝其上故人号为巢父尧之让许由也由以告巢父巢父曰汝何不隠汝形藏汝光非吾友也乃击其膺而下之许由怅然不自得乃遇清冷之水洗其耳拭其目曰向者闻言负吾友遂去终身不相见尧以天下让巢父巢父曰君之牧天下亦犹余之牧孤犊君牧天下是各有其所牧矣君焉用惴惴然以所牧而与余余无用天下为也于是牵犊而去方介丘于尺阜託云林乎一木故能虬骧庆霄而不绁豢龙之辔鳯鸣瑶林而不屈伶伦之笼河上有文人纬萧弃明珠甘彼藜藿食乐是蓬蒿庐濯清水追凉风钓游鲤弋高鸿不受当世之责永保性命之期则可以凌云霄出宇宙之外矣且麟隠于遐荒不纡机穽之路鳯皇翔于寥廓故节高而可慕鳯皇鸣高冈有翼不好飞安知鳯皇德贵其来见稀夫夜光结緑非胠箧之恒珍逸羽翔鳞岂园池之近玩宁期心于逺大葢不知其所以然也是以颍阳高蹈洗耳于唐朝汉阴贞栖灭迹于周代盛德风流有自来矣山梁饮啄非有意于笼樊江海飞浮本无情于钟鼓禽巢欲逺鱼沈唯深清声灭迹何必山林鸾鳯栖堂庑不若翔廖廓老莱子隠于䝉山之阳以葭为葢蓬为室蓍木为艾席枝为牀衣緼饮水垦山播植楚王亲至其门方织畚王去有间其妻戴畚莱挟薪而至问车马迹之多答曰楚王妻曰可食以酒肉者可加以鞭捶可受以官禄者可随以鈇钺先生受人官禄为人所制妾不能为人所制者妻负畚莱而去也骊龙之珠必沈紫泉之里垂天之翼必翔青㝠之表汉王闻宋胜子方牧羊于巨泽鼓而歌南风之诗使者进谓宋胜子曰汉王闻先生之贤使使者致命于先生而委国政焉宋胜子矍然而顾谓使者曰是何言欤今汉王待四海之士与十羣之羊其于职司也奚以异乎而大王废牧羊之任委以四海之政是错乱天位倒置人伦胜不愿为也金玉有本质焉能不坚刚惟在逺炉炭幽居永潜藏必欲饰混沌以蛾眉冠越客于文冕走虽不敏请附高节有蹈东海而死尔非志骄富贵但性畏庙堂若使麏䴥可骖何以异夫骐骥生若浮云朝露宁俟长绳系量艮背却行求心自处罗含兰菊仲蔚蓬蒿借纤草以荫长松结幽兰而援芳桂仰翔禽于百仞俯泳鳞于千寻测性同鳞羽爱上山壑眷恋松筠轻迷人路民樵採麋鹿之伍终其解毛之衣驰骋日月之车得保自耕之禄于大王之恩亦已深矣长羣鱼鸟毕景松阿虽复玉没于访珪之辰桂掩于搜芳之日汎滥渔父之游偃息卜居之㑹如此而已昔尧优许由非不𢎞也洗其两耳楚聘庄周非不广也执竿不顾仆得曝背陇畆之中诵颜氏之箪瓢咏原宪之蓬戸时翺翔于林泽与沮溺为等俦听𤣥猿之悲吟察鹤鸣于九皐安身为乐无忧为福处虚空之名居不灵之龟见朱闱广厦虽识是华乐而初无欲往之心望高巖广泽亦知此难立正自恒欲往就身无所贪慕乐于山川如野鹿常自守不与人从事喻林卷八十三喻林卷八十四钦定四库全书喻林卷八十四明徐元太撰德行门成德瞻彼淇澳緑竹猗猗有匪君子如切如磋如琢如磨瞻彼淇澳緑竹如箦有匪君子如金如钖如圭如璧无然畔援无然歆羡诞先登于岸颙颙卬卬如圭如璋人亦有言德輶如毛民鲜克举之淇澳美武公之德也问君子贵玉而贱䃉者何也为玉之寡而䃉之多与孔子曰非为䃉之多故贱之也玉之寡故贵之也夫昔者君子比德于玉焉非彼日月照大明于寰宇类此松筠负贞心于霜雪孔子之谓集大成集大成也者金声而玉振之也金声也者始条理也玉振之也者终条理也始条理者智之事也终条理者圣之事也智譬则巧也圣譬则力也由射于百步之外也其至尔力也其中非尔力也管仲曰苗始其少也眴眴乎其孺子也至其壮也庄庄乎何其士也至其成也由由乎兹免何其君子也天下得之则安不得则危故命之曰禾此其可比于君子之德矣纪渻子为王养鬭鸡十日而问鸡已乎曰未也方虚憍而恃气十日又问曰未也犹应向景十日又问曰未也犹疾视而盛气十日又问曰几矣鸡虽有鸣者已无变矣望之似木鸡矣其德全矣异鸡无敢应者反走矣征音非无羽声也羽音非无征声也五音莫不有声而以征羽定名者以胜者也故仁义智勇圣人之所备有也然而皆立一名者言其大者也井道以澄清不竭之象而成于井之德也易云井者德之基牛𤣥白晬而角其升诸庙乎是以君子全德温直而扰毅木之德也刚塞而强义金之德也愿恭而理敬水之德也寛栗而柔立土之德也简畅而明砭火之德威施之艳粉黛无以加二至之气吹唿不能增是以怀英逸之量者不矜风格以示异体邈俗之器者不恤小誉以狥通重渊不洞地则不能含螭龙吐吞舟峻山不极天则不能韬琳琅播云雨立德不絶俗则不能收美声着厚实执志不絶羣则不能臻成功铭𢎞勲而凡夫朝为蜩翼之善夕望丘陵之益犹立植黍稷坐索于丰收也已有令德类禾之有嘉秀季野虽不言而四时之气亦备砺金成器相遗满籯琢玉为宝待价聨城至仁无亲至信碎金譬如商贾遇得宝城身自采取而得还家成大富贵犹如眞金屡加销鍊转转益明调和柔软光色妍浄其价难量然后乃为人天之宝光明清凉犹如秋月善法具足犹如满月衆生乐见犹如朗月增长善法犹如初月一味甘恬如月一味观一切法如水中月清浄无垢如月无翳相生以慈润茎擢以乐广念正则增枝愿续则长叶内縁成为华外縁成为果当知悲根等如是次第成若圆轮之抱规犹直桷之附绳禅定之海深广无际自非如来清浄眞心无能度者觉道既成佛宝也法轮既转法宝也五人出家得道僧宝也德盛夫子之不可及也犹天之不可阶而升也江汉以濯之秋阳以暴之皜皜乎不可尚已规矩方员之至也圣人人伦之至也孔子登东山而小鲁登太山而小天下故观于海者难为水游于圣人之门者难为言溥博如天渊泉如渊辟如天地之无不持载无不覆帱辟如四时之错行如日月之代明肫肫其仁渊渊其渊浩浩其天诗曰德輶如毛毛犹有伦上天之载无声无臭至矣大成若缺其用不敝大盈若冲其用不穷大直若屈大巧若拙大辩若讷上德若谷大白若辱广德若不足建德若偷质眞若渝大方无隅大器晩成大音希声大象无形与兮若冬涉川犹兮若畏四邻俨兮其若客涣兮若冰之将释敦兮其若朴旷兮其若谷浑兮其若浊尸居而龙见渊黙而雷声神动而天随圣人之德若天之高若地之普其有昭于天下也若地之固若山之承不坼不崩若日之光若月之明与天地同常则此言圣人之德章明博大埴固以修久也天者高之极也地者下之极也无穷者广之极也圣人者道之极也秉太乙者牢笼天地弹压山川含吐阴阳伸曳四时纪纲八极经纬六合覆露照导普氾无私蠉飞蠕动莫不仰德而生至味不慊至言不文至乐不笑至音不呌大匠不斲大豆不具大勇不鬭得道而德从之矣譬如黄钟之比宫大簇之比商无更调焉未尽夫子之美也夫子德高则配天深则配海亘地区充天宇辚高逵踵遐武洋洋乎若德虽崇山千仞重渊百尺未足以喻其高究其深也乃暴以秋阳威以夏日泽无不渐蝼蚁之穴靡遗明无不察容光之微必照观海齐量登岳均厚仲尼无契胜于天下而德着古今善恶明也镜照丑好而人不怨法明善恶而人不恨彼春兰及秋菊尚无絶于衆芳矧重仁与袭义信辽辽兮未央禽子问天与地孰仁墨子曰翟以地为仁太山之上则封禅焉培塿之侧则生松柏下生黍苗莞蒲水生鼋鼍龟鱼民衣焉食焉家焉死焉地终不责德焉故翟以地为仁中衢置樽高堂悬镜其酌不穷其明逾盛置樽待酌悬钟听扣声动天下光照四邻响发地钟光垂天镜如金山光明洞映不测边际犹如良井遍给衆渴井泉不竭一者其德如虚无澄眞洞寂澹泊自然幽幽㝠㝠为天地之根二者其德如大道恢廓无为为神明之宗一切万物普受其成功三者其德如天澄虚广覆高浮上清一切万物普受生成四者其德如地开张养生含容无细一切万物受其厚载五者其德如日月光明洞映无幽不彻一切万物受其柔惠六者其德如衆星照曜诸天朗达幽㝠一切万物普受光明七者其德如云雨和天润地流泽广施一切万物普蒙惠洒八者其德如四时转轮隂阳节气和平一切万物普受含生九者其德如太山包容障遏威灵恢恢五帝安镇神仙所居十者其德如大江柔弱荡荡惠流百方不简秽贱无细不容譬如聚积衆柴若二若三乃至千载如此柴聚经多年嵗甚大干燥于时有人放火烧之成大火聚更以无量酥油溉灌此火转炽倍盛难可得近犹如秋日初出时蔽诸萤火光普照譬如虚空无长无短无有方面无增无减譬日始出高山之岳若月盛满在衆星中又若须弥异于衆山如勐师子出于深林譬如日轮光明炽盛照赡部洲无不周遍如有妙药名曰莫耆是药威势能消衆毒有大毒蛇饥行求食遇见生类欲螫噉之其生怖死走投妙药蛇闻药气寻便退走譬如日出能为四事一者有大光明二者除灭闇㝠三者示种种色四者令诸衆生得造事业如船师于生死海度衆生故如屋宅覆䕶一切诸世间故如商主能导羣生至宝所故如赫日智慧光明能普照故如君主觉法城中得自在故如炽火能烧衆生我爱薪故如大云普霔无边甘露雨故如时雨增长信等善根芽故如船舫运度衆生达彼岸故如桥梁能度衆生越生死故如津济显示一切出要道故如风轮持衆生不令堕落三恶趣故如大地悉能增长一切衆生诸善根故如大海具足一切无尽福智功德藏故如满月普放智光破烦恼暗施清凉故如勐将悉能摧伏一切魔军令退散故又如商客入一切智大宝洲中採求如来十力智宝又如渔师有具足力持正法网入生死海漉诸衆生如阿修罗王能徧㧌动三有大城诸烦恼海普令衆生究竟寂静又如日轮出现虚空照爱水泥令其干竭犹如满月出现虚空令可化者心华开敷犹如大地普皆平等无量衆生于中止住恒受履践心无分别增长一切善法根芽犹如大风所向无碍能拔一切诸见大树坏散一切生死园苑拔不善㓨灭一切障了达甚深觉法自性坚固精进以为墙壍不思议三昧而为园苑以慧日光破无明闇以方便风开智慧华以广大愿充满法界心常现入一切智城清白之法具足圆满犹如雪山照诸功德等一净故犹大地净秽好恶无异心故犹如净水洗除尘劳诸垢染故犹如火王烧灭一切烦恼薪故犹如大风行诸世界无障碍故犹如虚空于一切有无所着故犹如莲华于诸世间无染污故犹如大乘运载羣萌出生死故犹如重云振大法雷觉未觉故犹如大雨雨甘露法润衆生故佛之明慧犹崑崙河千川万流皆仰之焉川流溢满而河无涓滴之减佛之为明有踰之矣如育多摩尼光明清净余珠不及如师子王以一切处不惊不怖故譬如龙象以调伏心荷负一切衆生诸重担故譬如大雨以其降澍妙雨故譬如日光以智慧光照一切衆生故譬如明月以一切衆生随其所在见者爱乐故譬如大商主将导衆生趣一切智大宝洲故譬如良医以能疗治一切衆生烦恼病故如拔刺者以能拔出一切衆生于诸法中疑惑心故譬如海导师以能善知一切智知诸方义故譬如船舫以能善度诸衆生大海水故譬如衆水河池等以能资润一切衆生故如王大道能津通诸衆生故譬如宝洲以能具足一切菩提分法故譬如如意宝须者皆得能与衆生无量利益所求法故譬如良马以能运代疲苦衆生故譬如大海智慧甚深难测量故譬如须弥山于佛菩提不倾动故譬如一切诸妙宝树以能具足胜庄严故譬如阎浮檀金以希有难得故譬如帝释王于诸法中能得增上自在力故譬如大梵王具足寂静诸威仪故譬如䕶世四天王等以能䕶持胜妙法故譬如转轮王以能修行十善业故譬如大臣以能守䕶诸佛如来秘宻法故大海之中金银琉璃水精珊瑚砗磲玛瑙摩尼之妙无不备有恒水边流沙尚可斗量尽知其斗数佛恩不可得量也如彼金翅王吞灭诸龙毒能殄无明闇喻如千日光摧碎我慢山譬犹天帝杵垂法云以湛润开慧日而增晖形容端正犹如满月衆星中明衆生视之无有厌足威仪安详如须弥山智慧甚深犹如大海忍辱成就犹如大地心无变易如阎浮檀金常为一切人天所爱犹如八味清净之水于诸世间其心平等犹如日月等照于物满衆生愿如如意宝见诸乞者心生欢喜犹如慈母见所爱子大成水人所沐浴自洁清者至于深渊洪波所当畏愼也由近人之故或泳之游之亵慢而无戒心以取溺焉有德者亦如水矣初时学其近者小者以从人事自以为可则侮狎之至于先王大道性与天命则遂扞格不入迷惑无闻如溺于大水矣夫器各施其用而圣人之道𢎞大无所不施故云不器不器而为诸器之本也遂遵流以至海且因岳而为嵩事不本于道德者不可以为仪言不合乎先王者不可以为道音不调乎雅颂者不可以为乐或问仲尼之术周而不泰大而不小用之犹牛鼠也曰仲尼之道犹四渎也经营中国终入大海他人之道者西北之流也纲纪夷貉或入于沱或沦于汉言已积累衆善以自洁饰复植留夷杜蘅杂以芳芷芳香益畅德行弥盛也河水沛沛比夫衆川孰者为大虫茧重厚称其出丝孰为多者谁谓华岱之不高江汉之不长与君子修德亦高而长之将何患矣单絃不能发韶夏之和音孑色不能成衮龙之炜一味不能合伊鼎之甘独木不能致邓林之茂𤣥圃极天葢由衆石之积南溟浩瀁实须羣流之赴诸贤之有妙艺犹百川之有四渎衆山之有五岳而川可度岳可登高而且大者惟圣人之道如天不可升也昭昭若三辰之丽于天滔滔犹四渎之纪于地孔子文足老君𤣥足山川薮泽万物归焉宗百川而成海倍万俊而为英譬彼大壑百川俱引譬如摩诃迦良那药苏取种种药味力煎其内或有辛或有苦或有酢或有咸或有淡或有甜取诸味已入体成熟色香等味取己彼苏体舍移而成药味如海有珠名普集衆宝此珠若在一切衆宝常不散失譬如阿耨达池出四大河其河流注徧阎浮提既无尽竭复更增长乃至入海令其充满如鞞陁梨山王纯宝所成一切衆宝咸在其中取不可尽如雪山王一切药草咸在其中取不可尽譬如大吉善苏以衆良药味力熟功和合为之大吉善苏弃凡苏性持良药力辛苦酸咸涩甘六味以资人身便与人身作色香味令天下诸水都流入大海水中宁能令海水增多不对曰不能令增多也所以者何是大海为天下诸水中王故能尒耳犹如衆流四渎归海合为一味其欲作大火者当益其薪故能大明菩萨以人为薪乃能成大之光明譬如大海初欲成时于四天下八万诸洲所有流水及大小雨江河泉源流入其中皆悉能受不增不减海法应尔种种水入皆舍本名俱名海水皆失本味同为一咸如伶人击动丝竹匏木之类繁㑹成音譬如江河淮海大小异故深浅殊故名文别故水在江中名为江水水在淮中名为淮水水在河中名为河水俱在海中唯名海水一味实义如一大海一切衆流无有不入一切法味犹彼衆流名数虽殊其水不异若住大海则括衆流住于一味则摄诸味如阿耨大池出四大河此四大河分为八河及阎浮提一切衆流皆归大海以沃燋山故大海不增以金刚轮故大海不减此金刚轮随时转故令大海水同一咸味如衆药未相和杂之时各能治病和杂已后则无所不治集衆法宝如海导师智度菩萨母方便以为父法喜以为妻慈悲心为女善心诚实男毕竟空寂舍弟子衆尘劳随意之所转道品善知识由是成正觉诸度法等侣四摄衆伎女歌咏诵法言以此为音乐总持为园苑无漏法林树觉意净妙华解脱智慧果八解之浴池定水湛然满布以七净菙浴此无垢人象马五通驰大乘以为车调御以一心游于八正路相具以严容衆好饰其姿慙媿之上服深心为华鬘富有七财宝敎授以滋息如所说修行廻向为大利四禅为牀座从于净命生多闻增智慧以为自觉音甘露法之食解脱味为浆净心以澡浴戒品为涂香摧灭烦恼贼勇健无能踰降伏四种魔胜幡建道塲海有五德一澄净不受死尸二多出妙宝三大龙注雨滴如车轴受而不溢四风日不能竭五渊深难测大士心净不受毁戒之尸出慧明之宝佛大法雨受而不溢魔邪风日不能亏损其智渊深莫能测者故曰心大如海也佛土者即衆生之影响耳夫形修则影长形短则影促岂日月使之然乎形自然耳故随所化衆生之多少而取佛土之广狭也是以佛土或以四天下或以三千或以恒沙为一国者也徳验名山高大宜有茂木人君有盛德乃宜有显服王子宫室车马衣服多与人同而王子若彼者其居使之然也况居天下之广居者乎富润屋德润身东宝惟金南木有乔发辉曾崖竦干重霄藴珠玉之余润昭罗绮之遗妍夫山藏美玉光照廊庑之间地藴神劒气浮星汉之表月盛之时虽有重云蔽之不见月体而夕犹朗然是月光犹从云中而照外也曼曼緜緜其聚必散嘿嘿昧昧其光必逺善建者不拔善抱者不脱子孙祭祀不辍夫丘陵崇而穴成于上狐貍藏矣溪谷深而渊成于下鱼鼈安矣松柏茂而阴成于林涂之人则荫矣昔者十日并出万物皆照而况德之进乎日者乎而容崖然而目冲然而颡然而口阚然而状义然似系马而止也夫尽小者大积微者着德至者色泽洽行尽而声闻逺君子之容纯乎其若钟山之玉桔乎其若陵上之木淳淳乎愼谨畏化而不肯自足干干乎取舍不侻而心甚素朴仁者虽在断割之中其所不忍之色可见也智者虽遇烦难之事其不闇之效可见也夫执介胄而后能拒敌者故非圣人之所贵也君子显之于服而勇武者消其志于貌也矣夫形体也色心也闭关乎其薄也茍有温良在中则眉睫着之矣疵瑕在中则眉睫不能匿之南山芝兰君子所有文山鸿豹肥腯多脂次四君子积善至于车耳测曰君子积善至于蕃也东动青龙光离于渊玉饰其本君子之性金饰其中君子之道佩饰也所以象德也故行清洁者佩芳德光明者佩玉能解结者珮觹能决疑者珮玦故孔子无所不佩也夫水盈而流德交而形是故德行外着洪声逺布良田无晩嵗膏泽多丰年亮怀玙璠美积久德愈宣立德践言行全操清斯则富矣何必玉帛之崇乎高尚其志不降不辱斯则贵矣何必青紫之兼拕也俗民不能识其度量庸夫不得揣其铨衡是则高矣何必凌云而蹈霓乎问者莫或测其渊流求者未有觉其短乏是则深矣何必洞河而沦海乎玉之珑其声亦犹君子清玲其德音名之与实犹形之与影也德艺周厚则名必善焉容色姝丽则影必美焉今不修身而求令名于世者犹貌甚恶而责妍影于镜也白虎通曰所以必有珮者表德见所能也故循道无穷则珮环能本道德则珮琨日月丽天瞻之不坠仁义在躬用之不匮芳处幽而弥馨兮宝在夜而愈光崇兰自芳珏玉自光夫良玉径尺虽有十仞之土不能掩其光明珠度寸虽有函丈之石不能戢其曜茍藴美自厚容止可知矣仁人常如园圃之蓝不异衆草染而后彰水带地而壤润月流天而宵烱荆藴玉以润其区汉含珠而清其域猗猗秋兰植彼中阿有馥其芳其黄其葩虽曰幽深厥美弥嘉夫人有发毛如山之草木故山有玉而草木润身有玉而毛发黑譬如盛日但无炎烈瞻视焕目光芒射人譬如百和之香共在一箧此箧之内芬芳流溢无有一毫臭秽之气譬如大山善能兴云云能生雨又如莲花随所在处香气馚馥如有宝珠名种种色在大海中虽有无量衆多驶流入于大海以珠火力令水销灭而不盈溢譬如高大楼阁宻闭戸牖以摩尼宝置于室中其内有情虽经昼夜常覩光辉譬如有人服延龄药长得充健不老不瘦法云垂布以兴雷震三明解脱以为电光无上法雨以为甘露其光所照曜如日出于云譬如出金地无有砾石亦无草木中有紫磨金人便取其金于火中试消合以作诸物着之如炼眞金尘垢不污星月光照则雨净水日光所照寻即出火犹如山顶深泉水自中出不从外来即此池中出清净水还自浸渍无不周遍譬如有人熟煎乳汁其上便有薄膜停住洪熖耀赫晃若宝山如大炬明炤燿幽㝠如大山冈而有积雪如日之光昇于朝阳如秋月盛衆星特明如转轮王与诸宝臣四部衆俱如树华殖炜晔繁茂英艳无量夫世间诸华香尽顺风香不逆风香戒德之香亦逆风香亦顺风香世间华香齐熏欲界不熏色界或直熏一方不熏三方持戒之香香彻十方华香逼近乃别特戒之香上彻一究竟天栴檀多香青莲芳花虽曰是眞不如戒香华香气微不可谓眞持戒之香到大殊胜如日初出光不可隠大人智光亦难隠蔽如𦂳那虫有三时变初作土色中作赤色后作黑色譬如昔者有一小虫心怀金刚住于海边阎浮大树髙四千里树则战动不能自安树神问之卿何故震动不安树报之曰虫住我上所以不安神又问曰金翅大鸟立于你上何故不动小虫处上而独战慄树报之曰此虫虽小腹懐金刚吾不能胜是故动揺法宝光无不照照痴㝠也泽无不润润生死也喻海有神宝能放光除㝠亦因光能雨甘露润枯藁也法身圆应犹一月升天影见百水也感孚鱼者虫之幽隠豚者兽之微贱人主内有诚信则虽微隠之物信皆及矣鹤鸣则子和修诚则物应鹤鸣于阴气同则和出言戸庭千里或应泂酌彼行潦挹彼注兹可以餴饎岂弟君子民之父母泂酌彼行潦挹彼注兹可以濯罍岂弟君子民之攸归泂酌彼行潦浥彼注兹可以濯溉岂弟君子民之攸塈子路戎服见于孔子拔劒而舞之曰古之君子固以劒自衞乎孔子曰古之君子忠以为质仁以为衞不出环堵之室而知千里之外有不善则以忠化之侵暴则以仁固之何待劒乎桃李以其华实之故非有所召唿而人争归趣来往不絶其下自然成径以喻人怀诚信之心故能潜有所感也欲崇诸已先下于人犹大乐无声而跄鸾斯应者也将将鸿鹄貌之美者也貌美故民歌之德义者行之美者也德义美故民乐之民之所歌乐者美行德义也而明主鸿鹄有之故曰鸿鹄将将维民歌之水渊深广则龙鱼生之山林茂盛则禽兽归之礼义修明则君子怀之君子者无所不宜也是故韠冕厉戒立于庙堂之上有司执事无不敬者斩衰裳苴绖杖立于丧次宾客弔唁无不哀者被甲缨胄立于桴鼓之间士卒莫不勇者故仁足以怀百姓勇足以安危国信足以结诸侯强足以拒患难威足以率三军故曰为左亦宜为右亦宜敏其行修其理千里之外亲如兄弟若行不敏礼不合对门不通矣妾闻玉石坠泥不为污栁下覆寒女不为乱积之于素雅故不见疑也君子者无尺土之封而万民尊之无刑罚之威而万民畏之无羽籥之乐而万民乐之无爵禄之赏而万民怀之其所以致之者一也民之治情歛慾反于端懿者犹草木之偃于翔风百卉之挺于春阳也乐动声仪曰风雨动鱼龙仁义动君子美为士者飞鸟归之蔽于天鱼鼈归之沸于渊服美动目行美动神忠诚贯于日月孝义感于冰霜舜行德三年而三苗服孔子闻之曰通乎德之情则孟门太行不为险矣故曰德之速疾乎以邮传命眞友不待请譬慈母之赴婴儿也喻林卷八十四喻林卷八十五钦定四库全书喻林卷八十五明徐元太撰德行门声闻鹤鸣于九臯声闻于野鹤鸣于九臯声闻于天臯数至九喻深逺也鹤在中鸣焉而野闻其鸣声贤者虽隠居人咸知之原与隰同聚矣犹兄弟相求矣原隰以聚居之故故能定高下之名兄弟以相求之故故能立荣显之誉鹤鸣于九臯之中其声闻于外方之野鹤处九臯人皆闻之以兴贤者隠于幽逺之处其名闻于朝廷之间贤者虽隠人咸知之鄙夫鄙妇相㑹于廧阴可谓宻矣明日则或扬其言矣故士执仁与义而明行之未笃故也胡为其莫之闻也夫令名德之舆也德国家之基也有基无坏无亦是务乎骥不称其力称其德也诗云既醉以酒既饱以德言饱乎仁义也所以不愿人之膏粱之味也令闻广誉施于身所以不愿人之文绣也人无本行暴得善声令闻过其情若潦水不能久也北中郎将卢植名着海内学为儒宗士之楷模国之桢干也彼与草木俱朽也此与金石相倾岂得同年而语并日而谈哉峣峣者易缺皦皦者易污阳春之曲和者必寡盛名之下其实难副夫名者心志之操牓也故行着一家一家称焉德播一乡一乡举焉兰桂异质而齐芳韶武殊音而并美朝野挹其风流人伦推其表烛亲誉生于不足未若不知之有余良药效于瘳疾未若无病之为贵也治古之时积美于躬如肤革之就充惟恐其不修弗忧于无闻如击考鼓钟其传以四达绎如也身修而名不立无为于择术矣庶羞百品杂进于盘几而咽不下无为于贵馔矣抱璧而徒乞无为于贵宝矣实为善人孰不知譬若良玉处而不出有余精譬若义女处而不出人争求之行而自衒人莫之取也声无小而不闻行无隠而不形玉在山而木草润渊生珠而崖不枯为善不积邪安有不闻者乎夫名声之部发于天地之间也岂不如日月雷霆然哉贵名起之如日月天下应之如雷霆响不辞声鑑不辞形君子正一而万物皆成夫行非为影也而影随之唿非为响也而响和之故君子功先成而名随之宝金兮委积志意坚固策谋明也美玉兮盈堂懿誉光明满朝廷也夫形体者人之精魄也德义令闻者精魄之荣华也君子爱其形体故以成其德义也夫形体固自朽弊消亡之物夀与不夀不过数十嵗德义立与不立差数千嵗岂可同日言也哉根深而枝叶茂行久而名誉逺禾之秀其颕犹人之洪其道也禾秀颕则实结人崇道则德闻洪大虽隙驷不留尺波电谢而秋菊春兰英华靡絶香以燔质而发芳絃以特絶而流响玉以兼城为宝士以知名为贤明月不妄映兰葩岂虚鲜善不由外来兮名不可以虚作孰无施而有报兮孰不实而有获琴瑟高张则哀弹发节士抗行则荣名至是以申胥流音于南极苏武扬声于朔裔或问陈季方足下家君太邱有何功德而天下重名季方曰吾家君譬如桂树生泰山之阿上有万仞之高下有不测之深上为甘露所霑下为渊泉所润当斯之时桂树焉知泰山之高渊泉之深不知有功德与无也形之正不求影之直而影自直声之平不求响之和而响自和德之崇不求名之逺而名自逺昔卞和献宝以罹折趾屈平纳忠终于沈身已而和氏之璧千载垂光屈子之篇万世弥章语曰士非玉璧谈者为价譬如陶师泥在输时不得物名既成器已名随物立譬如金师金未成器亦不得名及其成已得璎珞名王曰吾欲作大鼓令其音震闻百里能有为之者乎衆臣佥曰臣等无能为者有一臣名曰匡土常忠于上慈济国民前对曰臣能为之当须资费王曰大善即开藏付之因辇宝于王宫门鸣鼔令之今天仁之王施善慈欲济黎民之穷乏若有乏者悉诣宫门四国乏者襁负相扶塡国塞路一嵗之后王有诏曰鼓成未乎对曰已成王言何故不闻其声臣白言愿明王劳屈圣体出临国内听佛法鼔声震十方王即严驾出行国中其民比肩王曰民多乎对曰王前勅臣令作大鼓使闻百里欲以扬德声于四逺臣念枯木死皮不能扬王之德誉臣所受宝供沙门梵志之衣食以济国民之穷乏也布告之来四隣归润犹饥子之慕慈母譬如师子大力不自言力大皆是衆兽名之无名粤无鏄燕无函秦无庐胡无弓车粤之无鏄也非无鏄也夫人而能为鏄也燕之无函也非无函也夫人而能为函也秦之无庐也非无庐也夫人而能为庐也胡之无弓车也非无弓车也夫人而能为弓车也大智不智大谋不谋大勇不勇大利不利知我者希则我者贵是以圣人披褐懐玉至贵国爵并焉至富国财并焉至愿名誉并焉是以道不渝至人无已神人无功圣人无名羿工乎中微而拙乎使人无已誉圣人工乎天而拙乎人彼且蕲以諔诡幻怪之名闻不知至人之以是为已桎梏耶大道之君仁义没孝慈灭犹日中盛时衆星失光不可名者非一色也不可以青黄白黑别非一声也不可以宫商角征羽听非一形也不可以长短大小度之也桥子良修实而不修名为善不为人之知已不撞不发如大钟然天下之深人也臣终身戴天不知天之高也终身践地不知地之厚也若臣之事仲尼譬犹渴操壶杓就江海而饮之腹满而去又安知江海之深乎日月天下眼目而人不知德子贡见太宰嚭太宰嚭问曰孔子何如对曰臣不足以知之太宰曰子不知何以事之对曰惟不知故事之夫子其犹大山林也百姓各足其材焉太宰嚭曰子增夫子乎对曰夫子不可增也夫赐其犹一累壤也以一累壤增大山不益其高且为不知太宰嚭曰然则子有所酌也对曰天下有大尊而子独不酌焉不识谁之罪也孝子不生慈父之家忠臣不生圣君之下华葢中天之峰未阶其峻虞渊浴日之水不尽其源夫无名之名生我之宅也有名之名丧我之橐也模倣阴阳之眞形绘画日月之神光虽良工决不可以用其巧矧帝之功德崇大广博容可言扬哉譬如泉源陂池五河驶流各各有名悉归于海便无本名成物水未及用则井功未成其犹人德未被物亦是功德未就也搢绅之徒莫不廕其德宇人加脂粉物竞琢磨俱报稻粱各施鸣吠善迹者欲人继其行善歌者欲人继其声常季问于仲尼曰王骀兀者也从之游者与夫子中分鲁立不教坐不议虚而往实而归南郭惠子问于子贡曰夫子之门何其杂也子贡曰君子正身以俟欲来者不距欲去者不止且夫良医之门多病人櫽括之侧多枉木是以杂也夫櫽括之旁多枉木良医之门多疾人砥砺之旁多顽钝夫子修道以俟天下来者不止是以杂也诗云菀彼栁斯鸣蜩嘒嘒有漼者渊莞苇淠淠言大者之旁无所不容世人之益者仓廪也取之如单仲尼神明也小以成小大以成大虽山川邱陵草木鸟兽裕如也奏希声于宇宙济溺丧于𤣥津居厚者不矜其多处薄者不怨其少穷涯而反盈量知归挹其源者游泳而莫测怀其道者日用而不知孟轲驱世事于仁义之域行者步中正之涂若使南海无採珠之氏崑山无破玉之工则明珠不御于椒室美玉不佩于桂宅芃芃黍苗阴雨膏之诜诜缨冕储王道之或望路以窥门空升堂而入室涉其流者则摈落嚣尘得其门者则腾骤云雾庚市子者圣人无欲者也见人争财而讼推千金之璧于其傍而讼者息一切衆生迷沦苦海谁能于中作大船师一切衆生恒为烦恼疾病萦纒谁能于其中间为作良医令诸凡夫衆生趣大乗河饮八种味水速悟无上正眞之道离诸疑滞断烦恼业渴愿诸凡夫燃大乘法灯离小乘见愿诸凡夫得忍辱榻虽于生死饥饿困苦愿诸凡夫得无畏榻永离烦恼一切怨贼愿诸凡夫得清浄榻专无上正眞之道愿诸凡夫得善法榻常为善友之所拥护愿诸凡夫得左脇卧榻依于圣人所行之法愿诸凡夫必为无上一切智屋愿诸凡夫悉皆得入观喜甘露法屋愿诸凡夫初中后心常入元阳清净之宅愿诸凡夫于未来世常处眞人所居宫室令诸凡夫得天中所卧之榻得大智慧坐四如意处卧于眞人之榻不卧邪魔非法之榻愿诸凡夫得安稳卧离生死席成自然师子卧榻亦如日出𤾉谷有大光明悉能照朗令得一切逺见虚空是大元阳清净慧日亦复如是照了幽㝠深䆳之处令一切衆生逺见眞道譬如桥船无心度物不拣净秽是人非人牛马骡驴皆悉通过譬如室中宿有宝藏贫穷忍饿终无见宝忽有明师地镜占之自知有宝凿深四丈便即得宝犹如良医得以妙药治诸盲人令见日月吾道犹日光明普照种种色相人始能别废日之光有目絶视以镜烛物有形者皆现以灰覆物不洁者皆鲜常以法雷而警衆生令其觉悟常以大云等覆衆生令不孤露常以法雨润洽衆生令无渴乏常以慈风揺动衆生令立信根常以慧日而照衆生令不昏冥常以舟航广作津济摄生理具运载无穷必能为一切世人作大桥梁作大舟楫作大宝车能致世间昇于妙土譬如衆生欲度海水善䕶船舫得到彼岸譬如盐味置于诸物乃至水中皆悉有咸譬如寃讐或千或百若一人和百千亦和一人相怨百千亦怨道性亦尔一人得时一切亦得一人不得一切不得师皇典马廏无残驷盲者能视聋者能听痖者能言狂者得念乱者得定贫者得富露者得衣饥者得食渴者得饮病者得除愈丑者得端严形残者得具足根缺者得圆满迷闷者得醒悞疲顿者得安适转妙法轮即令无量无数有情逺尘离垢生净法眼又如火大悉能成熟一切物类如衆鸟等依妙高山形类虽殊而同一色譬如日轮虽复遥逺与阎浮提衆生而作光明为失路者示其路拔欲淤泥置岸上如兴云荫覆枯池注雨充足原隰满如水沾地及山川幷诸百卉丛林树药草条茎及枝蔓诸花蓊蔚遍山好譬如香箧以盛衣服衣服皆香箧香不减与热渴者作清冷水与饥乏者作诸甘果为露形者作诸衣服为热乏者作大宻云为贫匮者作如意宝为恐惧者作所归依为诸稼穑作甘泽雨为诸浊水作月爱珠如无足者所得车乗如逺涉者所备资粮如迷方者所逢示导如狂乱者所服妙药如疾病者所遇良医如羸老者所凭几杖如疲倦者所止牀座渡四流者为作桥梁趣彼岸者为作船筏譬如贵家盲子堕大深坑饥穷困苦食粪食泥父甚愍之为求方便拯之于深坑饲之以上馔心常爱念一切衆生犹如父母念所生子敎化衆生法则礼仪如大博士譬天下极美不过蒲桃酒饮一升便可醉持一升水浇一升酒中饮之不能复醉佛在世时说经知人意态譬如人饮一升酒便得醉今我辈不知是佛说经知人意态应病与药故人多得道守䕶法藏犹如关钥普集法宝犹如妙高山破无明闇犹如灯烛普荫羣生犹如高葢若有羣生行闇夜中迷惑十方于平坦路生险难想于险难道起平坦想以高为下以下为高其心迷惑生大苦恼我以方便舒光照及若欲出者示其门戸若欲行者示其道路欲济彼岸示其桥梁欲涉河海与其船筏若于热时示其清冷若于寒际示作温和正法雨名曰除灭除灭衆生烦恼盛火或有法雨名曰能起能起衆生一切善根或有法雨名曰能壊能壊衆生诸恶邪见或有法雨名曰成宝能成衆生一切智宝譬如船师常以大船于河流中不依此岸不着彼岸不住中流而度衆生无有休息为被四流漂汨者造大法船为被见泥没溺者立大法桥为被痴闇昏迷者然大智灯为行生死旷野者开示圣道为婴烦恼重病者调和法药为遭生老死苦者饮以甘露令其安穏为入贪恚痴火者沃以定水使得清凉多忧恼者慰喻使安系有狱者晓诲令出入见网者开以智劒住界城者示诸脱门在险难者导安穏处惧刧贼者与无畏法堕恶趣者授慈悲手拘害藴者示涅槃城譬如医自治身不能愈一切人若有医多治人是乃为名医师譬如衆生若依须弥金色之边其身即与彼山同色所以然者山势力故犹如大医王勤行疗衆疾犹如导师将护衆贾譬如船师度人往返若诸行人三垢覆蔽久处生死纒绵难解为业垢河之所漂流我时当乗大乗法船捞接救拔以智慧火烧其结使以禅定水洒泽令净以乌和拘舍罗拂拭搓摩敎以六度布以四禅令出三界是神咒力譬如大葢能覆三千况此一国普雨法雨无不蒙益枯木石山皆能生华亦如须弥跱立难动杂色衆鸟往依附山皆同一色便无本色犹如病人良医授药而是病人毁骂是药及与良医先毁骂已后乃服药汝意云何药以骂故不为药耶病不除耶不也虽复毁骂不失药势而能除病譬如此阎浮洲有旃檀那树若芽生时童男童女所有患者与此树芽悉差其患若叶出时丈夫妇人童男童女所有患者与此树叶悉差其患若树大时入其阴者衆生诸患亦皆除愈于后成果其光遍照十方世界若有衆生念此光者彼亦当得无老病死若斫此树取其木者不畏贫穷彼木破已犹有此益若取其木将作宅舍入其内者诸怖悉除亦皆无有寒热饥渴我已为诸天人吹大法螺击大法鼓觉悟长夜无明睡眠我已为诸天人建大法幢然大法炬普照一切除灭暗㝠我已为诸有情作大法桥为大法船济渡一切暴流所溺我已为诸有情注大法流降大法雨一切枯藁皆令润洽我已开显解脱正路引诸世间迷失道者当如清水无所不净死人死狗死虵屎尿亦皆洗之然不毁水清亦当持心有如扫箒扫地净不净死人死狗死虵屎尿皆亦扫之然不毁于箒矣亦当复如风火之力光死人死狗死虵屎尿亦吹亦烧然不毁风火之力光有牧牛人不愚不痴者有方便慧夏末秋初能善观察恒水此岸亦善观察恒水彼岸善度其牛至平博山谷好水草处彼初渡时先渡大牛能领羣者断其急流次驱第二多力少牛随后而渡然后第三驱羸小者随逐下流悉皆次第安穏得渡新生犊子爱恋其母亦随其后得渡彼岸如有百千万亿衆生为水所溺以慈愍心为作船筏而度脱之终不劳疲譬如慈父爱子子欲堕坑持令不堕譬如国王以常食之余赐诸羣下得者大喜其衆也如草木之依大地其遇也犹鳞介之汎长川照电光于炎涂弭魔贼于险泽汎灵舟于信风接浮生于苦海矜局蛙于井谷哀危蟪于寸阴详夫三有区分四生禀性共游火宅俱沦欲海蠢蠢怀生喁喁哨类所以法王当洲渚之运觉者应车乗之期导彼戏童归兹胜地扇广大之慈风洒滂沱之法雨能使身田被润即吐无上之芽心树既荣便茂不彫之叶不此岸不彼岸不中流而化衆生譬如良医遇疫刼中医术大行广施衆药所疗者衆致供无量菩萨大士处不净国亦复如是衆恶弥滋兼济乃𢎞一惠施惠施有二种施下人以财施上人以法施二爱语爱语复有二种于下人则以软言将悦于上人则以法语慰谕皆以爱心作爱语也三利语利语亦有二种下人则为设方便令得俗利上人则为作方便令得法利四同事同事亦有二种同恶人则诱以善法同善人则令增善根子有所须则咨之父母菩萨所须则求之六度取其饶益比之父母也天泽无私不润枯木佛威虽普不立无根所建立者道根必深也俗王以俗力胜民故能泽及一国法王以法力超衆故能道济无疆生老病死患之重者济以法药故为医王长也夫以方㑹人不可一息期以财济物不可一时周是以㑹通无偶者弥纶而不漏法泽冥被者不易时而同覆企仰高山仰止景行行止泰山衆山所仰梁木衆木所放哲人亦衆人所仰放也昔有学步于邯郸者曽未得其髣髴又复失其故步遂匍匐而归耳效伯高不得犹为谨勅之士所谓刻鹄不成尚类鹜者也效季良不得陷为天下轻薄子所谓画虎不成反类狗者也孔文举于时英雄特杰譬诸物类犹衆星之有北辰百谷之有黍稷天下莫不属目也衆士慕仰若水之归海谚曰得黄金一笥不如为伯骞所议蹈其阃阈若升阙里之堂入其奥隅谓登龙门之坂若能纡鳯彩以耀榛荟回连城以映瓦砾者是所望也闾阎之士莫不忘味于遗韵眩精于末光犹丘陵之仰嵩岱川流之宗溟渤也昭然如日月望之者不迷旷乎如大路行之者不惑仰而不至方见学仙之逺窥而不覩始知游圣之难昔人有图画侨札轻以自方耳闻善易以正身难夫子见禾之三变也滔滔然曰狐乡丘而死我其首禾乎故君子见善则痛其身焉南假子过程本本为之烹鲡鱼南假子曰闻君子不食鲡鱼本子曰此乃君子食也我何与焉假子曰夫高比所以广德也下比所以狭行也比于善者自进之阶比于恶者自退之原也且诗不云乎高山仰止景行行止吾岂自比君子哉志慕之而已矣睎骥之马亦骥之乗也睎颜之人亦颜之徒也或问治已曰治已以仲尼或曰治已以仲尼仲尼奚寡也曰率马以骥不亦可乎言已修行衆善冀若仙人王侨得道不死遂与天地同其夀命与日月比其光荣流名于后世不腐灭也菌阁兮蕙楼节度弥高德成就也观道兮从横衆人瞻望闻功名也夫贤者言足听貌足象行足法加乎善奖人之美而好摄人之过其不隠也如影其不讳也如响故我之惮之若严君在堂而神明处室矣虽欲为其不善其敢乎古人云千载一圣犹旦暮也五百年一贤犹比膊也言圣贤之难得疎濶如此昔三后之纯粹兮固衆芳之所在杂申椒与菌桂兮岂维纫夫蕙茞岂不企高踪麟趾邈难追见西施之容归憎其貌者也过高唐者效王豹之讴游睢涣者学藻缋之綵于时缨緌之徒绅珮之士望形表而影附聆嘉声而响和者犹百川之归巨海鳞介之宗龟龙也见之者虽影而必骇闻之者虽响而必震言惊惧之甚不俟形声也雀鼠虽愚犹知徽烈扬雄覈灵赋曰枝附叶从表立景随江河慕海邱陵乐山望其形者犹登岳涉海荡然无以究其高测其深览其神者犹旁璞亲珪肃然无不钦其宝而伟其竒也人闻长安乐则出门西向而笑肉味美对屠门而哨此犹时人虽不别圣亦复欣慕士林景附羣英式慕由毛羽之宗鹏鸾衆山之仰五岳也临川拟洁仰华思崇凡厥搢绅之士所以挹酌洪流含咀英芳者犹旱苖之仰膏雨湛露之晞朝阳也林宗常行陈梁之间遇雨故其巾一角霑而折二国学士着巾莫不折其角云作林宗巾其见仪则如此晨风之郁北林龙鱼之趣深泽观其德行竒伟风韵劭邈有似明月之映幽夜清风之过松林也胜范清规风流以为准的儒宗学府衣冠以为领袖如彼七宝城安住于海中夫行尧之行即尧之身希颜之人亦颜之徒如云龙之在虚类舞鳯之翔空为师为导为明为炬为灯为照为解为觉为智为慧为救为护为室为宅为洲为渚为归为趣为父为母诚崄道之夷隥闇室之凝缸度疾之仙丸出苦之神驭鉴德者之明镜严心者之宝鬘譬如大海诸水依持常为衆流之所归趣如满月在空衆星共遶如旭日初出采霞纷映阎浮提中无有如来譬如暗夜星中无月如国无君如家无主若妙高之处宏海犹朗月之冠衆星者岂不以本𢎞基永者欤如月独明衆星回附譬如渴牛不避于死我实渴于佛法是以冒突听法譬河海之纪地犹日月之丽天信沧海之舟梁𤣥霄之日月也垣墻崇䆳得门自难辄罄愚管罔象𤣥珠意珠腾曜智炬凝辉总纳百川濬东溟之在地纲维万象逾北极之居天金墙玉室岂易入哉犹羣流之归巨壑衆星之拱北辰懋哉邈矣譬如婴儿不离其母行路不离粮食热时不离凉风寒时不离煖火度水不离坚船病苦不离良医是故菩萨常不离佛威德为万亿所遵风化为万灵之范故善人回向若羣流之归溟壑大光摄受如两曜之伴衆星在天为天宝在人为人宝宝于天人者岂天人之所能故物莫不敬承也喻林卷八十五喻林卷八十六钦定四库全书喻林卷八十六明徐元太撰文章门文治见龙在田天下文明观乎天文以察时变观乎人文以化成天下日月丽乎天百谷草木丽乎土重明以丽乎正乃化成天下大人虎变其文炳也君子豹变其文蔚也泉源所渐基于出震之君黼藻斯彰郁乎如云之后云汉之在天其为文章譬犹天子为法度于天下次三一从一横天网䍚䍚测曰一从一横经纬陈也龙出于中法度文明乐师谓越王曰君王德可刻之于金石声可託之于管絃六艺者道德之深本而仁义之丛薮也天子与羣儒故老斟酌肴覈而行与之斟酌道德之渊源餚覈仁义之林薮以望元符之臻焉离为日日天文也艮为石石地文也天文在下地文在上天地之文交相饰成贲者也犹人君以刚柔仁义之道饰成其德也刚柔杂仁义合然后嘉㑹礼通尚文文犹质也质犹文也虎豹之鞟犹犬羊之鞟顺天文为贲设人文为夬参鸟文离象兽文革质以文美实由华兴器赖雕饰为好人以舆服为荣总金鸡而齐鹜扬玉车犬而并驰机文犹𤣥圃之积玉无非夜光焉五河之吐流泉源如一焉其𢎞丽妍赡英鋭漂逸亦一代之絶乎高词迥映如朗月之悬光叠意回舒若重巖之积秀千条析理则雹折霜开一绪连文则珠流璧合文章者葢情性之风标神明之律吕也以繬縁繬吾何以知其美也以素縁素吾何以知其善也士服黻大夫黼诸侯火天子山龙德弥盛者文弥缛中弥理者文弥章也以郁朴之实不晓礼义立之朝廷植笮树表之类也其何益哉龙鳞有文于蛇为神鳯羽五色于鸟为君虎勐毛蚡蜦龟知背负文四者体不质于物为圣贤且夫山无林则为土山地无毛则为泻土人无文则为仆人土山无麋鹿泻土无五谷人无文德不为圣贤河神故出图洛灵故出书竹帛所记怪竒之物不出潢洿物以文为表人以文为基德弥盛者文弥缛德弥彰者文弥明大人德扩其文炳小人德炽其文班官尊而文繁德高而文积望丰屋知名家睹乔木知旧都鸿文在国圣世之验也蹂蹈文锦于泥涂之中闻见之者莫不痛心知文锦之可惜不知文人之当尊不通类也若夫𤣥黄所以娯目铿锵所以耸耳媛妃所以绍光刍豢所以悦口也何以甘无味之味听无声之乐观无彩之色也易曰君子豹变其文斐也相省视也从目从木易曰地可观者莫可观于木古者事事醇素今则莫不雕饰时移世改理自然也至于罽锦丽而且坚未可谓之减于蓑衣辎軿妍而又牢未可谓之不及椎车也且夫本不必皆珍末不必悉薄譬若锦绣之因素地珠玉之居蜯石云雨生于肤寸江河始于咫尺尔则文章虽为德行之弟未可唿为余事也夫士以三坟为金玉五典为瑟筝讲肄为钟鼓百家为笙簧使味道者以辞饱酣德者以义醒六艺备妍八索必该斯则富矣振翰摛藻德音无穷斯则贵矣且文章之与德行犹十尺之与一丈谓之余事末之前闻筌可以弃而鱼未获则不得无筌文可以废而道未行则不得无文八卦生鹰隼之所被六甲出灵龟之所负文之所在虽贱犹贵犬羊之鞟未得比焉积万金于箧匮虽俭乏而不用则未知其有异于贫窭怀逸藻于胸心不寄意于翰素则未知其有别于庸猥林籁结响调如竿瑟泉石激韵和若球锽故形立则章成矣声发则文生矣夫以无识之物郁然有彩有心之器其无文欤龙鳯以藻绘呈瑞虎豹以炳蔚凝姿云霞雕色有踰画工之妙草木贲华无待锦匠之竒夫岂外饰葢自然耳夫𤣥黄色杂方圆体分日月疉璧以垂丽天之象山川焕绮以铺理地之形此葢道之文也自然㑹妙譬卉木之耀英华润色取美譬缯帛之染朱緑朱緑染缯深而繁鲜英华耀树浅而炜煜夫不截盘根无以验利器不剖文奥无以辩通才颜阖以为仲尼饰羽而画徒事华辞虽欲此言圣弗可得已天子垂珠以听诸侯鸣玉以朝耼周当路与尼父争涂矣类聚而求亦充箱照轸矣乐羮皆古不能备其五声五味故曰有余晔晔猗猗若摛锦与布绣学士文章其犹丝帛之有五色之功毛嫱西施则天下之美妓也衣之以皮倛则见者皆走易之以𤣥钖则行者皆止词赋大者与诗同义小者辩丽可嘉譬如女工有绮縠音乐有郑衞也夫文彩之在人犹荣华之在草青与赤谓之文赤与白谓之章白与黑谓之黼黑与白谓之黻五綵谓之绣吹箫入秦方识来鳯之巧鸣瑟向赵始覩驻云之曲日月参辰火龙黼黻尚且着于𤣥象章乎人事而况文辞可止诗歌可辍乎火龙黼黻暐晔于廊庙衮冕旂旒舄奕乎朝廷和氏之明璧轻縠之袿裳必将游玩于左右振饰于宫房皇穹肇载阴阳初分日月运其光列宿曜其文百谷丽于土芳华茂于春周容子夏以侈靡见桓公桓公曰侈靡可以为天下乎子夏曰可夫雕橑然后炊之雕卵然后瀹之所发积藏散万物也平阳击石山谷因之调大夏吹筠风云为之动与夫含吐性灵抑扬词气曲变阳春光回白日岂得同年而语哉夫不剪之屋不如阿房之宫不琢之椽不如磨砻之桷𤣥酒不如苍吾之醇椌楬不如流郑之乐睢涣之水出文章故有黼黻藻锦日月华虫以奉天子宗庙御服焉日出天而耀景露下地而腾文舜画日月于太常备十有二章黼黻𤣥黄烂如也有青丘紫府三星刻石之文緑检黄绳六甲灵飞之字威仪风行天上小畜君子以懿文德相鼠有皮人而无仪相鼠有齿人而无止相鼠有体人而无礼瞻彼淇澳緑竹青青有匪君子充耳琇莹㑹弁如星大车槛槛毳衣如菼大车啍啍毳衣如璊终南何有有条有梅君子至止锦衣狐裘颜如渥丹其君也哉鸤鸠在桑其子七兮淑人君子其仪一兮其仪一兮心如结兮狼跋其胡载㚄其尾公孙硕肤赤舄几几其桐其椅其实离离岂弟君子莫不令仪交交桑扈有莺其羽君子乐胥受天之祜交交桑扈有莺其领君子乐胥万邦之屛振鹭于飞于彼西雝我客戾止亦有斯容视鼠有皮虽处高显之处偷食茍得不知廉耻亦与人无威仪者同窃脂飞而往来有文章人观视而爱之君臣以礼法威仪升降于朝廷则天下亦观视而仰乐之古之贤者道行心平可外占而知内如宫室之制内有绳直则外有廉隅白鸟集于西雝之泽言所集得其处也喻杞宋之君有洁白之德来助祭于周之庙得礼之宜也其至止亦有此容言威仪之善如鹭然鸟有羽翼犹人有衣服故知以羽之差池喻顾视衣服既飞而有上下故以颉之颃之喻出入前却既上下而有音声故以上下其音喻言语大小人有皮鼠亦有皮䑕由无仪故可耻也人无礼仪何异于鼠乎君子衰绖则有哀色端冕则有敬色甲胄则有不可辱之色凡贽天子用鬯诸侯用玉卿用羔大夫用鴈士用雉雉取其耿介鴈取其在人上有先后行列羔取其执之不鸣杀之不号乳必跪而受之类死义知礼者也玉取其至清而不自蔽其恶洁白而不受汚内坚刚而外温润有似乎备德之君子鬯取其芬芳在上臭达于天而醇粹无择有似乎圣人故视其所执而知其所任矣执圭鞠躬如也如不胜上如揖下如授勃如战色足蹜蹜如有循夫服心之文也如龟焉灼其中必文于外臣观其函齿牙树颊胲吐脣吻擢项頥结股脚连脽尻遗蛇其迹行步偊旅臣朔虽不肖尚兼此数子者夫衣服表容珪璋范德声移宫羽彩照山华布武有章立言成训澄之箕踞不已甚矣夏侯湛美容观与潘岳友善每行止同舆接茵京都谓之连璧与玠同游冏若明珠之在侧朗然照人儒者冠圜冠者知天时履方履者知地形缓佩玦者事至而断次四孔鴈之仪利用登于阶测曰孔鴈之仪可法则也钩无带不立带无钩不着相须成体以自申束不失礼节衣裳有制珠钩有度虽相交错不失其正先王法服不其深乎为冠所以庄其首也为履所以重其足也衣裳襜如剑珮锵如皆所以防其躁也今舍之曰不便是投鱼于渊寘猿于木也天下庸得不驰骋而狂乎引之者非其道也嵇叔夜之为人也巖巖若孤松之独立其醉也傀俄若玉山之将崩毛曾与夏侯𤣥共坐时人谓之蒹葭倚玉树时人目王右军飘如游云矫若惊龙见裴叔则如玉山上行光映照人王大将军称太尉处衆人中似珠玉在瓦石间风仪与秋月齐明音徽与春云等润淑貌与金燧相宜清颜与玉壶同照嵇康虽土木形骸而龙章鳯姿天质自然李元礼巖巖如玉山陈仲举轩轩如千里骥杲之为蝉冕所照更生风采如来顶上乌瑟腻沙髙显周圆犹如天盖如来面轮其犹满月眉相皎净如天帝弓如来行步进止仪雅其犹鵞王如来行步威容齐肃如师子王如来行歩安平庠序不过不减犹如牛王如来行步直进庠审如龙象王如来面光如百千电燄出过世间所有光明百千万倍如来身者三十二相八十种好以自庄严言论吉甫作诵穆如清风食之甘者使人嗜之而不厌言之美者使人听之而不倦故以美言为甘也昔叔向适郑鬷蔑恶欲观叔向从使之收器者而往立于堂下一言而善叔向将饮酒闻之曰必鬷明也下执其手以上曰昔贾大夫恶娶妻而美三年不言不笑御以如皋射雉获之其妻始笑而言贾大夫曰才之不可以已我不能射汝遂不言不笑夫今子少不飏子若无言吾几失子矣言不可以已也如是遂如故知君子之言也不下带而道存焉樊光云俗语苦如蘻籧篨之疾不能俯口柔之人视人颜色常亦不伏驺衍之术迂大而闳辩奭也文具难施淳于髠久与处时有得善言故齐人颂曰谈天衍雕龙奭炙毂过髠近者陆子优繇新语以兴董生下帷发藻儒林刘向司籍辩章旧闻扬雄覃思法言太𤣥皆及峕君之门闱究先圣之壸奥婆娑虖术蓺之埸休息虖篇籍之囿以全其质而发其文孔公绪清谈高论嘘枯吹生口满声溢微言风集若仰眺飞鸿漂漂兮景没若俯临深溪杳杳兮精絶辂解景春微㫖遂开张战地示以不固藏匿孤虚以待来攻景春奔北军师摧衂自言吾覩卿旌旗城池已坏也其欲战之士于此鸣鼓角举云梯弓弩大起牙旗雨集然后登城曜威开门受敌上论五帝如江如汉下论三王如翮如翰其英者若春华之俱发其攻者若秋风之落叶听者眩惑不达其义言者收声莫不心服虽白起之坑赵卒项羽之塞濉水无以尚之于时客皆欲面缚衔璧求束手于军鼓之下辂犹总干山立未便许之恣飞马之雄辞奋谈天之逸辩指麾则红紫成章俛仰则丘陵生韵彦国吐佳言如锯木屑霏霏不絶诚为后进领袖也轻以管窥遂成穿凿无取于游刃有惭于运斤不足破秋毫之论何以解连环之结黼藻相辉宫商间起清辞润乎金石精义薄乎云天景公病疽在背高子进而抚疡公曰热乎曰热热何如曰如火其色何如曰如未熟李大小何如曰如豆堕者何如曰如屦办高子者出晏子请见抚疡公曰其热何如曰如日其色何如曰如苍玉大小何如曰如璧其堕者何如曰如珪晏子出公曰吾不见君子不知野人之拙也言之如引锯然惟善圣者不留一言吾惊怖其言犹河汉而无极也大有迳庭不近人情焉其于辩也将妄凿垣墙而殖蓬蒿也简发而栉数米而炊窃窃乎又何足以济世哉以为异于鷇音亦有辩乎其无辩乎凡人莫不好言其所善而君子为甚故赠人以言重于金石珠玉观人以言美于黼黻文章听人之言乐于钟鼓琴瑟故君子之于言无厌田骈以道术说齐齐王应之曰寡人所有者齐国也愿闻齐国之政田骈对曰臣之言无政而可以得政譬之若林本无材而可以得材愿王之自取齐国之政也骈犹浅言之也博言之岂独齐国之政哉夫辞者意之表也鉴其表而弃其意悖故古之人得其意则舍其言矣白公问于孔子曰人可以微言孔子不应白公曰若以石投水中何如曰呉越之善没者能取之矣曰若以水投水何如孔子曰菑渑之水合易牙尝而知之白公曰然则人固不可与微言乎孔子曰何谓不可谁知言之谓者乎今万人调钟不能比之律诚得知者一人而足矣说者之论亦犹此也诚得其数则无所用多矣夫车之所以能转千里者以其要在三寸之辖铅之与丹异类殊色而可以为丹者得其数也故繁称文辞无益于说审其所由而已矣所为言者齐于衆而同于俗今不称九天之顶则言黄泉之底是两末之端议何可以公论乎夫橘柚冬生而人曰冬死死者衆荠麦夏死人曰夏生生者衆江河之囘曲亦时有南北者而人谓江河东流摄提镇星日月东行而人谓星辰日月西移者以大氐为本胡人有知利者而人谓之駤越人有重迟者而人谓之訬以多者名之汜论者所以箴缕縩繺之间㩥揳唲齵之郄也夫目不视弗见心弗论不得虽有天下之至味弗嚼弗知其㫖也虽有圣人之至道弗论不知其义也怀六艺之术骋意极论宜若开光发蒙议论无所依如膝痒而搔背辩讼公门之下讻讻不可胜听如品即口以成事今文学不言所为治而言以治之无功犹不言耕田之方美富人之囷仓也辞若循环转若陶钧文繁于春华无効于抱风歌者不期于利声而贵在中节论者不期于利辞而务在事实惠子曰今有人于此而不知弹者曰弹之状何若应曰弹之状如弹则谕乎王曰未谕也于是更应曰弹之状如弓而以竹为弦则知乎王曰可知矣惠子曰夫说者固以其所知谕其所不知而使人知之今王曰无譬则不可矣画龙头颈文章不成甘言美语说辞无名仲尼驾说者也不在兹儒乎如将复驾其所说则莫若使诸儒金口而木舌或问圣人之言炳若丹青有诸曰吁是何言欤丹青初则炳久则渝渝乎哉圣人之辞浑浑若川顺则便逆则否者其惟川乎大哉圣人言之至也开之廓然见四海闭之閛然不覩墙之里圣人之言似于水火或问水火曰水测之而益深穷之而益逺火用之而弥明宿之而弥壮圣人之言逺如天贤人之言近如地珑其声者其质玉乎然而立谈者人异缀文者家舛斯乃杨朱哭于岐路墨翟悲于练素者也一堂之上必有论者一乡之中必有讼者讼必有曲直论必有是非非而曲者为负是而直者为胜以舌论讼犹以劒㦸鬬也利劒长㦸手足健疾者胜顿刀短矛手足缓留者负夫养实者不育华图行者不饰辞丰草多华英茂林多枯枝夫宅舍多土地不得小戸口衆簿籍不得少今失实之事多华虚之语衆指实定宜辩争之言安得约径宝物以隠闭不见实语亦宜深沈难测狱当嫌辜卿决疑事浑沌难晓与彼分明可知孰为良吏善喻者以一言明数事不善喻者百言不明一意则不听也有金石丝竹之乐则不奏乎聋者之侧有山龙华虫之文则不陈乎瞽者之前知聋者之不闻也知瞽者之不见也夫君子之与言也所致贵也虽有夏后之璜商汤之驷弗与易也号钟不鸣则不异于积铜浮磬息音则未别乎聚石也夫庄子之言不可以一涂诘或以黄帝之迹秃尧舜之胫岂独贵尧而贱禹哉夫骋其竒辩致其危辞者未尝容思于梼杌之口而必竞辨于杨墨之间则杨墨乃乱羣言之主也巵满则倾空则仰非持故者也况之于言因物随变唯彼之从宜僚叔敖息讼以黙澹泊自若而兵难自解茍所言非已则虽终身言固为未尝言耳是以有啄三尺未足称长夫肖貌天地禀性五才拟耳目于日月方声气乎风雷其超出万物亦已灵矣形甚草木之脆名踰金石之坚是以君子处世树德建言岂好辩哉不得已也楚庄王轻于千乗之国而重申叔一言范献贱万畆之田以贵舟人片说季路抱五愼之诫赵孟佩九言之箴由此观之轩璧之与田邑岂能与善言齐价哉日月者天之文也山川者地之文也言语者人之文也天文失则有谪蚀之变地文失必有崩竭之灾人文失必有伤身之患故口者言语之门戸舌者门戸之关钥关钥动则门戸开门戸开则言语出天地之气相摩而鸣相击而形人之动者鸣乎言形乎文寓言十九寄之他人则十言而九见信重言十七世之所重则十言而七见信夫巵器满即倾空则仰随物而变非执一守故者也施之于言而随人从变已无常主者也金宝其口木质其舌传言如此则是仲尼常在矣街谈巷议弹射臧否剖析毫釐擘肌分理所好生毛羽所恶成疮痏高谭一何绮蔚若朝霞烂骋黄马之剧谈纵碧鸡之雄辩叙温燠则寒谷成暄论严苦则春丛零叶飞沈出其顾指荣辱定其一言至于言穷药石苦味滋㫖郭子𤣥语议如悬河泻水注而不竭譬如泻水着地正自纵横流漫略无正方圆者若郗超开此语必不至河汉谢胡儿语庾道季诸人暮当就卿谈可坚城垒庾曰若文度来我以偏师待之康伯来济河焚舟利如激风之至暴雨之集不论是非不议直曲期于不穷赤如鸡冠黄如蒸栗白如脂肪黑如淳漆此玉之符也言成雅训辞作典谟此人之符也太尉王君见阮千里而问曰老庄与圣敎异阮曰将无同太尉善其言辟之为椽世号阮瞻三语掾王君见而嘲之曰一言可辟何假于三阮曰茍是天下民望亦可无言而辟复何假于一言夫天不言而四时行焉圣人不言而鉴识存焉衔刃怀毒吐膏示芳利动春露害重冬霜一言之赐过乎玙璧等嶰谷之清音比洞庭之高曲选言非绮绡何以俨金雘言析秋毫辞连春藻所称如龙之升所贬如堕于渊清论风行所吹草偃心有管籥须言而发卵有毛是说之难持者也而惠施邓析能精之然而长者不贵非礼义之中也五行二曰火五事二曰言言与火宜故云铄金物理论曰虚无之谈尚其华藻此犹春蛙秋蝉聒耳而已安汰吐珠玉于前斌亮振金声于后清言妙绪将絶复兴词致清雅奕奕有余吐章陈文如悬河㵼水注而不竭善言始者必㑹于终善言近者必知其逺善言天者必有验于人善言古者必有合于今善言人者必有厌于已吾言如甘露能洒一切使其心地自得清凉如风吹海浪皆出和雅声口所言说不了了如龙兴雨而不雷二人共诤不能断决黙然无言譬如白羊乃至人杀不能作声人语如火烧干竹林出大音声此中无有作者事尝共见者可说以实一人见一人不见者难与诚言也昔人未见麟问尝见者麟何类乎见者曰麟如麟也问者曰若吾尝见麟则不问子矣而云麟如麟宁可解哉见者曰麟麏身牛尾鹿蹄马背问者霍解鸟哀鸣于将死人善言于就暮刀劒起咽喉之间绳索居辱齿之际语寒风足使翠柯零叶谈芳节能令藁木舒华夫言者非尚于华辞贵在乎中理歌者非尚于清响贵资乎合节喻林卷八十六喻林卷八十七钦定四库全书喻林卷八十七明徐元太撰文章门经义龙出于河则八卦宣其象麟伤于泽则十翼彰其用芟烦乱而翦浮辞举宏纲而撮机要上断唐虞下终秦鲁时经五代书总百篇採翡翠之羽毛拔犀象之牙角罄荆山之石所得者连城穷汉水之滨所求者照乘巍巍荡荡无得而称郁郁纷纷于斯为盛斯乃前言往行足以垂法将来者也诗人所陈者皆乱状淫形时政之疾病也所言者皆忠规切谏救世之鍼药也尚书之三风十愆疾病也诗人之四始六义救药也一字所嘉有同华衮之赠一言所黜无异萧斧之诛河洛由文兴六经由文起君子懿文德采藻其何伤书之论事也昭昭然若日月之代明离离然若星辰之错行诗之于事也昭昭乎若日月之光明燎燎乎如星辰之错行天俄而可度则其覆物也浅矣地俄而可测则其载物也薄矣大哉天地之为万物郛五经之为衆说郛惟圣人得言之解得书之体白日以照之江河以涤之浩浩乎其莫之御也或曰良玉不彫美言不文何谓也曰玉不彫玙璠不作器言不文典谟不作经舍舟航而济乎渎者末矣舍五经而济乎道者末矣孰有书不由笔言不由舌吾见天常为帝王之笔舌也或问大声曰非雷非霆隠隠久而愈盈尸诸圣天地作函日月固明五行该丑五岳宗山四渎长川五经括矩察龙虎之文观鸟龟之理圣人之制经以遗后贤也譬犹巧倕之为规矩准绳以遗后工也昔倕之巧目茂圆方心定平直又造规绳矩墨以诲后人试使奚仲公班之徒释此四度而傚倕自制必不能也凡工妄匠执规秉矩错准引绳则巧同于倕也是倕以心来制规矩往合倕心也故度之工几于倕矣先圣之智心达神明性直道德又造经典以遗后人试使贤人君子释于学问抱质而行必弗具也及使从师就学按经而行聪达之明德义之理亦庶矣是故圣人以其心来造经典往合圣心故条经之贤德近于圣矣三军六师万二千人足以陵敌伐冦横行天下令行禁止未必有所法也孔子作春秋纪鲁十二公犹三军之有六师也士衆万二千犹年有二百四十二也六师万二千人足以成军十二公二百四十二年足以立义至夫子继圣独秀前哲镕钧六经必金声而玉振雕琢情性组织辞令木铎启而千里应席珍流而万世响写天地之辉光晓生民之耳目矣重以公旦多材缛其徽烈剬诗缉颂斧藻羣言龙图献体龟书呈貌天文斯观民胥以傚河图孕乎八卦洛书韫乎九畴玉版金镂之实丹文緑牒之华谁其尸之亦神理而已自夫子删述而大宝咸耀扬子比雕玉以作器谓五经之含文也墙宇重峻而吐纳自深譬万钧之洪钟无铮铮之细响矣并穷高以树表极逺以启疆所以百家腾跃终入环内者也性灵镕匠文章奥府渊哉铄乎羣言之祖韦编三絶固哲人之骊渊也夫六经彪炳而纬候稠叠孝论昭哲而钩䜟葳蕤诗为乐心声为乐体乐体在声瞽师务调其器乐心在诗君子宜正其文郛郭限内外御姦宄圣人崇仁义正愆违雷霆之声闻当时圣人之言传无穷丹青初则炳然久则渝变圣人之言久而益明若夫姬公之籍孔父之书与日月俱悬鬼神争奥孝敬之准式人伦之师友岂可重以芟夷加之剪截圣人之道如天地诸子之异如四时四时相反天地合而通焉经径也如五路无所不通可常用也诗者天地之心君德之祖百福之宗万物之戸也譬彼影圭居四方之中极犹彼黄钟总六律之殊气衔辔衡轭无心于马而所以御马籍典礼度无心于治而所以为治六艺之文乐以和神仁之表诗以正言义之用礼以明体故无训书以广听知之术春秋以断事信之符五者五常之道而易为之原易与天地相终始至于五学世有变改犹五行之更用事桓谭新论云连山八万言归藏四千三百言夏易详而殷易简增一字即成疣赘损一文即成瘢疮𤣥义䆳沧溟之逺直机崇崑岳之高言言彰解脱之门语语鼓清净之吹设使江河水波浪能生莲慈乌毛能白如经故难遇设使龟生毛堪採为衣服夜月能消氷如经故难遇设使蚊蠓足堪构为舟桥能载一切重如经故难遇设使黄口雀能衔诸太山掷之地方界如经故难遇设使一叶舟力能载崑崙浮渡于大海如经故难遇设使诸水蛭口能生巨齿其大如象牙如经故难遇设使蓬蒿叶能覆无鞅界荫芘无鞅衆如经故难遇设使乌枭类同树一巢栖衔食共相饲如经故难遇设使兔生角堪用为梯磴上穷有顶天如经故难遇设使鼷鼠等縁于兔角梯至天能食月如经故难遇设使驴颜脣色如苹婆果复能作歌舞如经故难遇设使蝇虫等能饮钟石酒迷荒而沈醉如经故难遇经者常也通也谓常通而无滞亦犹布帛之有经矣必须铨综纬绪仅乃成功若机关疎越杼轴乖谬安能斐然成文着述习杜义而攻杜氏犹蠧生于木而还食其木非其理也虽规杜过义又浅近所谓捕鸣蝉于前不知黄雀在其后凡着书者为衆人之所好也美味期乎合口工声调于比耳钧天广乐必有竒丽之观帝室皇居必蓄非常之宝公羊墨守左氏膏肓谷梁癈疾𤣥乃发墨守鍼膏肓起癈疾休见而叹曰康成入吾室操吾矛以伐我乎三都二京五经之鼓吹也葺宇重轩之下施牀连榻之上竒词异义罕见称焉机文喻海韫蓬山而肓芜岳藻如江濯美锦而增绚义则战争之塲辞亦劒㦸之锋诸子为经籍之鼓吹文章乃政化之黼黻皆为治之具也冷冷然若蹑飞叶而游乎天地之混溟茫茫乎若履横校而浮乎大海之渺漠超若处金碧琳琅之居森若握鬼魅神姦之印倏若飘鸾鹤怒若鬬虎兕清若浴碧惨若梦红巵言日出和以天倪爰有大物非丝非帛文理成章非日非月为天下明寓言十九借外论之亲父不为其子媒亲父誉之不若非其父者也𤣥者以衡量者也高者下之卑者举之饶者取之罄者与之明者定之疑者提之言已耳目聪明如日月之光无所不照发文序词烂然成章如玉石有文采也开戸纳日之光日光不能照幽凿窻启牖以助戸明也夫一经之说犹日明也助以传书犹窻牖也百家之言令人晓明非徒窻牖之开日光之照也是故日光照室内道术明胸中古今作书者非一各穿凿六经之实传违圣人质故谓之蕞残比之玉屑故曰蕞残满车不成为道玉屑满箧不成为宝入山见木长短无所不知入野见草大小无所不识然而不能伐木以作室屋採草以和方药此知草木所不能用也夫通人览见广博不能掇以论说与彼草木不能伐採一实也师旷调音曲无不悲狄牙和膳肴无澹味然则通人造书文无瑕秽着纸者糟粕之余事可传者祭毕之刍狗卑高之格是何讥矣崇琬琰于怀抱之内吐琳琅于毛墨之端抑轻则鸿羽沈于弱水抗重则玉石漂于飞波离同则肝胆为胡越合异则万殊而一和切论则秋霜春肃温辞则氷条吐葩摧高则竣极颓沦竦卑则渊池嵳峩疵清则倚暗夜光救浊则立澄黄河夫自六国以前去圣未逺故能越世高谈自开戸牖两汉以后体势浸弱虽明于坦途而类多依採圣人作经贤者纬之也衣有华藻文绣书有经传训解也文绣之衣服分明易察训解之书灼然易晓收百世之阙文採千载之遗韵谢朝华于已披启夕秀于未振一字之襃宠踰华衮之赠片言之贬辱过朝市之挞夫铨序一文为易弥纶羣言为难虽或轻採毛发深极骨髓或有曲意宻源似近而逺时见微意有所裨补譬嘒星之继朝阳飞尘之集华岳经与传犹衣表里相待而成蛩蛩之谋止于善草周周之计利在衔翼故鸠集斯文焕若星经汉兮昺如水宗海眞人立象垂训本不为蒙校设言故每摽通衢而恒略曲径知可敎之士自当观其隅辙月可令热日可令冷佛说四谛不可令异佛说若谛实苦不可令乐夫日月俱明各有所照二十八宿各有所主百药并生各有所愈狐裘备寒絺絺巾ㄙ御暑舟舆异路俱致行旅孔子不以五经之备复作春秋孝经者欲博道术恣人意耳何但词省意深固亦义周文惬犹丹青之写状若水镜之图形也并悬诸日月足称罇俎矣其间散说流文数过八亿象䭾负而弗穷龙宫溢而未尽将令乗蹄以得兔借指以知月知月则废指得兔则忘蹄虽雅趣佳词无足于传记所以搴文囿之菁华齅大义之薝卜翰墨献之虽有父风殊非新巧观其字势疎瘦如隆冬枯树览其笔踪拘束若严家之饿𨽻其枯树也虽槎枿而无屈伸其饿𨽻也则羁羸而不放纵兼斯二者故翰墨之病欤观其㸃曳之工裁成之妙烟霏露结状若断而还连鳯翥龙蟠势如斜而反正从者如悬衡者如编杳杪邪趣不方不圆若行若飞跂跂翾翾逺而望之象鸿鹄羣游骆驿迁延迫而视之端际不可得见指撝不可胜原或龟文鍼列栉比龙鳞纾体放尾长短复身頽若黍稷之垂颕蕴若虫蛇之棼缊扬波振撆膺跱鸟震延颈胁翼势似陵云或穹隆恢廓或栉比鍼列或砥平绳直或蜿蜒胶戾或长邪角趣或规旋矩折脩短相副异体同势方不中矩圆不副规抑左扬右望之若﨑疎企鸟跱志在飞移狡兽暴骇将奔未驰其曲如弓其直如弦矫然特出若龙腾于川森尔下頽若雨坠于天或引笔奋力若鸿鴈高飞邈邈翩翩或纵肆阿那若流酥悬羽靡靡緜緜是故逺而望之若翔风厉水清波漪涟就而察之有若自然若钟簴设张庭燎飞烟崭巖嵯高下属连似崇台重宇增云冠山逺而望之若飞龙在天近而察之心乱目眩论者谓瓘得伯英筋靖得伯英肉子云近世擅名江表然仅得成书无丈夫之气行行如萦春蚓字字若绾秋蛇卧王蒙于纸中坐徐偃于笔下虽秃千兔之翰聚无一毫之筋穷万谷之皮敛无半分之骨草书之为状也婉如银钩漂若惊鸾舒翼未发若举复安虫蛇虬蟉或往或还类阿那以羸形歘奋衅而桓桓及其逸游盼向乍正乍邪骐骥暴怒逼其辔海水窊隆扬其波芝草蒲陶还相继棠棣融融载其华𤣥熊对距于山岳飞燕相追而差池举而察之又似乎和风吹林偃草扇树枝条顺气转相比附窈娆廉苫随体散布纷扰扰以猗靡中持疑而犹豫𤣥螭狡兽嬉其间腾猨飞鼺相奔趣凌鱼奋尾蛟龙反据投空自窜张设牙距或若登高望其类或若既往而中顾或若俶傥而不羣或若自检于常度弹毫珠零落纸锦粲子并崔家州里颇相倣効可谓酱醎于盐氷寒于水詹尹端策故以迷其变化英韶倾耳无以察其音声殆善射之不注妙斵轮之不传分行纸上类出茧之蛾结画篇中佀闻琴之鹤峯㠋间起琼山慙其歛雾漪澜递振碧海愧其下风龟若浮溪蛇如赴宂流星疑烛垂露佀珠夫纸者阵也笔者刀弰也墨者鍪甲也水砚者城也本领者将军也心意者将副也结构者谋画也飏笔者吉凶也出入者号令也屈折者杀戮也飞文绮縠采落纸波涛流飞毫列锦绣拂素起龙鱼鳯举崩云絶鸾惊游雾疎飞白犹烟空炤灼雾縠卷舒蔡邕飞而不白羲之白而不飞鲍照飞白书执铭超工八法尽竒六文鸟企龙跃珠解泉分珪角星芒明丽烂逸丝萦发垂平理端宻萧引书法遒逸陈宣帝尝指其署名语诸人曰此字笔势翩翩似鸟之欲飞引答曰此乃陛下假其羽毛耳纯骨无媚纯肉无力德晖追琢其章金玉其相有道之世则依礼所行外余美好犹如树干之外更有枝叶也玉在山而草木润渊生珠而岸不枯次五鸾鳯纷如厥德晖如测曰鸾鳯纷如德光皓也相玉书言珵美六寸其曜自照橘叶青其实黄杂糅俱盛烂然而明言已敏达道德亦烂然有文章也重明登天六合俱照无有蓬艾而不光被也夫日月虽无私于照犹有所不及德则无不得也玉生虽丽光不踰把德积虽微道映天下逍遥乎文雅之囿翶翔乎礼乐之场风仪与秋月齐明音徽与春云等润才艺味道则理贯庄肆研妙则颖夺豪锋多以干翮相许自家光国笔敷华藻吻纵涛波藻分葩列如春之荣木无枝叶则不能丰其根干故谓之瘣人无艺则不能成其德故谓之野艺者德之枝叶也德者人之根干也斯二物者不偏行不独立含章如龙鳯被文如虎豹吐之如波涛陈之如锦绣立德何隠含道必授条流殊述若甪区囿集雕篆之轶材发绮縠之高喻买臣负薪而衣锦相如涤器而被绣御六龙之珍驾兮游道德之平林结典籍而为罟兮敺儒墨而为禽钻屈毂之瓠解疏属之拘握中有悬璧本自荆山璆咸以自骋骥騄于千里仰齐足而并驰芬芳之气罕有而幽兰丰其气才明之术所希而贤人懐其术兰生而芳玉产而洁阳葩熈氷寒松负雪莫邪挺锷天骥汗血茍云其隽谁与比杰焕乎若望舒耀景而焯羣星矫乎若翔鸾拊翼而逸宇宙也壮思如泉涌逸藻似云翔丽藻若龙雕洪才类河泻心为学府辞同锦肆钟鼓辞林笙簧文苑耕耘书囿弋猎文场藻思绮合尺牍绣扬口含碧鸡之辨手握雕龙之文碧鸡自口灵蛇在握管絃入耳则溪谷俱调文雅沿心则烟霞并韵养由百发落鴈吟猿应奉五行绨缃缥帙文史该富琬琰为心辞章辨博𤣥黄成采中美黄裳元吉文在中也初一祫䙌何缦玉贞测曰祫䙌何缦文在内也空器在厨金银涂饰其中无物益于饥人不顾也肴膳甘醢土釜之盛入者乡之古贤文之美善可甘非徒器中之物也读观有益非徒膳食有补也故器空无实饥者不顾胸虚无怀朝廷不御也玉水记方流璇源载圆折蓄宝每希声虽秘犹彰彻如美玉在水鼃衣所覆如人融眞金铸在泥模中外有燋黑泥内有眞金像饰治龙无云雨不能参天鸿笔之人国之云雨也载国德于传书之上宣昭名于万世之后厥高匪徒参天也城墙之土平地之壤也人加筑蹈之力树立临池国之功德崇于城墙文人之笔劲于筑蹈船车载人孰与其徒多也素车朴船孰与加漆画也然则鸿笔之人国之船车采画也絃歌为妙异之曲坐者不曰善絃歌之人必怠不精何则妙异难为观者不知善也圣国扬妙异之政衆臣不颂将顺其美安得所施哉涉圣世不知圣主是则盲者不能别青黄也知圣主不能颂是则喑者不能言是非也农无疆夫谷粟不登国无疆文德闇不彰庐宅始成桑麻才有居之歴嵗子孙相续桃李梅杏菴邱蔽野根荄衆多则华叶繁茂汉氏治定久矣土广民衆义兴事起华叶之言安得不繁夫华与实俱成者也无华生实物希有之山之秃也孰其茂也地之泻也孰其滋也文章之人滋茂汉朝者乃夫汉家炽盛之瑞也天晏列宿焕炳阴雨日月蔽匿方今文人并出见者乃夫汉朝明明之验也天晏𤾉者星辰晓烂人性竒者掌文藻炳汉今为盛故文繁凑也孟子相人以眸子焉心清则眸子了了者目文了也夫候国占人同一实也国君圣而文人聚人心惠而目多采道立国表路出其下望国表者昭然知路汉德明着莫立邦表之言故浩广之德未光于世也然史之为任乃弥纶一代负海内之贵而羸是非之尤秉笔荷担莫此之劳故授官选贤则义炳重离之辉优文封策则气含风雨之润勅戒恒诰则笔吐星汉之华治戎燮伐则声有洊雷之威眚灾肆赦则文有春露之滋明罚勅法则辞有秋霜之烈此诏策之大略也出入由门关闭宜审庶务在政通塞应详且夫寒谷丰黍吹律暖之昏情爽曙箴规显之虽明珠兼寸尺璧有盈曜车二六三倾五城未若申钖典章之为逺也有用吉甫作是工师之诵其调和人之性情如清微之风化养万物使之日有长益也广乐九奏必登昊天之庭韶夏六变必飨上帝之祀今圣朝留心典诰发精于殊语欲以验考四方之事不劳戎马高车之使坐知傜俗适子云攘意之秋也不以是时发仓廪以振赡殊无为明语将何独挈之宝上以忠信明于上下以置恩于罢朽所谓知蓄积善布施也葢萧何造律张仓推厯皆成之于帷幕贡之于王门功列于汉室名流乎无穷诚以隆秋之时收藏不殆饥春之嵗散之不疑故至于此也孔子之春秋素王之业也诸子之传书素相之事也观春秋以见王意读诸子以睹相指陈平未仕割肉闾里分均若一能为丞相之验也夫割肉与割文同一实也如君山得执汉平用心与为论不殊指矣知屋漏者在宇下知政失者在草野知经误者在诸子玉乱于石人不能别或逢楚之王尹以玉为石卒使卞和受刖足之诛是反为非虚转为实安能不言夫制器者珍于周急而不以采饰外形为善立言者贵于助敎而不以偶俗集誉为高夫丰草不秀塉土巨鱼不生小水格言不吐庸人之口高文不堕顽夫之笔故披洪范而知箕子有经世之器览九术而见范生怀治国之略省夷吾之书而明其有拨乱之干视不害之文而见其精霸王之道申商刀锯以制理鬼谷脣吻以策勲暨战国争雄辨士云踊从横参谋长短角势转丸骋其巧辞飞钳伏其精术一人之辨重于九鼎之宝三寸之舌强于百万之师君子藏器待时而动发挥事业固宜蓄素以弸中散采以彪外梗楠其质豫章其干摛文必在纬军国负重必在任栋梁穷则独善以垂文达则奉时以骋绩若此文人应梓材之士矣春秋大夫则修辞骋㑹磊落如琅玕之圃焜燿似缛锦之肆襃见一字贵踰轩冕贬在片言诛深斧钺三驱弛纲九伐先诘鞶鑑吉凶蓍龟成败摧压鲸鲵抵落蜂虿移宝易俗草偃风迈分阃推毂奉辞伐罪非唯致果为毅亦且厉辞为武使声如衡风所系气似搀抢所扫百尺之冲摧折于咫书万雉之城顚坠于一檄者也姦慝惩戒实良史之直笔农夫见莠其必锄也鲁之敬姜妇人之聪明耳然推其机综以方治国安有大夫学文而不达于政事哉击劒可以衞䕶安身辞赋可以讽谕劝人也彼琼敷与玉藻若中原之有菽同槖籥之㒺穷与天地乎竝育夫辩言之艳能使穷泽生流枯木发荣庶感灵而激神况近在乎人情邪锋飒焉落刃慧日赫以舒光缉𤣥词者探卷而得意珠轨正道者披文而饮甘露喻林卷八十七喻林卷八十八钦定四库全书喻林卷八十八明徐元太撰文章门重质凡物暂时荣华而即陨落者由体质虚薄也若能笃厚充实则恒保荣美治宝物为器所以可雕琢其体以为文章者以金玉本有其质性故也以喻文王所以可修饰其道以为圣敎者由本心性有睿圣故也甘受和白受采忠信之人可以学礼醴酒之用𤣥酒之尚割刀之用鸾刀之贵莞簟之安而槀鞂之设是故先王之制礼也必有主也大羹不和贵其质也大圭不琢美其质也丹漆雕几之美素车之乘尊其朴也贵其质而已矣夫悲哀在中故形变于外也痛疾在心故口不甘味身不安美也素以为绚兮何谓也子曰绘事后素曰礼后乎贲非正色也是以叹之吾思夫质素白当正白黑当正黑夫质文何也吾闻丹漆不文白玉不雕宝珠不饰何也质有余者不受饰也祭祀之道莫盛修徳故纣之牛牲不如文王之苹藻也礼与其奢也宁俭事与其烦也宁略言与其华也宁质行与其綵也宁朴且美貌者不待华采以崇好艳姿者不待文绮以致爱若极粉黛穷盛服未必无丑妇废华采去文绣未必无美人也实衆流之江海乃羣艺之本根虽有珉之彫彫不若玉之章章弓调而后求劲焉马服而后求良焉士信悫而后求知能焉士不信悫而有多知能譬之其豺狼也不可以身尔也夫恃貌而论情者其情恶也须饰而论质者其质衰也何以论之和氏之璧不饰以五采隋侯之珠不饰以银黄其质至美物不足以饰之夫物之待饰而后行者其质不美也古之为金石管絃者所以宣乐也兵革斧钺者所以饰怒也觞酌俎豆酬酢之礼所以效善也衰绖菅屦辟踊哭泣所以谕哀也此皆有充于内而成象于外古者非不知繁升降槃还之礼也蹀采齐肆夏之容也以为旷日烦民而无所用故制礼足以佐实喻意而已矣古者非不能陈钟鼓盛筦箫扬干戚奋羽旄以为费财乱政制乐足以合欢宣意而已喜不羡于音非不能竭国靡民虚府殚财含珠鳞施纶组节束追送死也以为穷民絶业而无益于枯骨腐肉也故塟薶足以收敛葢藏而已送往者非所以迎来也施死者非专为生也诚出于已则所动者逺矣锦绣登庙贵文也圭璋在前尚质也文不胜质之谓君子春秋之序道也先质而后文右志而左物礼云礼云玉帛云乎哉推而前之亦宜曰朝云朝云辞令云乎哉乐云乐云钟鼓云乎哉引而后之亦宜曰丧云丧云衣服云乎哉内无其质而外学其文虽有贤师良友若画脂镂氷费日损功故良师不能饰戚施香泽不能化嫫母也食必常饱然后求美衣必常暖然后求丽居必常安然后求乐为可长行可久先质而后文此圣人之务实无华则野华无实则史华实副则礼山雌之肥其意得乎或曰有人焉自姓孔而字仲尼入其门升其堂伏其几袭其裳则可谓仲尼乎曰其文是也其质非也敢问质曰羊质而虎文见草而説见豺而战忘其皮之虎也圣人虎别其文炳也君子豹别其文蔚也辩人貍别其文萃也貍变则豹豹变则虎次三大文弥朴孚似不足测曰大文弥朴质有余也繁文之人人之杰也有根株于下有荣叶于上有实核于内有皮殻于外文墨辞説士之荣叶皮殻也实诚在胸臆文墨着竹帛外内表里自相副称意奋而笔纵故文见而实露也人之有文也犹禽之有毛也毛有五色皆生于体茍有文无实是则五色之禽毛妄生也夫玉之坚也金之刚也氷之冷也火之热也岂须自言然后明哉物贵济事而饰为其末化俗以德而言非其本故緜布可以御寒不必貂狐淳素可以匠物不在文辩夫桃李不言而成蹊有实存也男子树兰而不芳无其情也夫以草木之微依情待实况乎文章述志为本言与志反文岂足征是以聨辞结采将欲明理采滥辞诡则心理愈翳固知翠纶桂饵反所以失鱼言隠荣华殆谓此也是以衣锦褧衣恶文太章贲象穷白贵乎反本心定而后结音理正而后摛藻使文不灭质愽不溺心正采耀乎朱蓝间色屛于红紫乃可谓雕琢其章彬彬君子矣质不美者虽崇饰而不华曲不和者虽响疾而不哀理动于心而见于色情发于中而形于声故强懽者虽笑不乐强哭者虽哀不悲红黛饰容欲以为艳而动目者稀挥絃繁弄欲以为悲而惊耳者寡由于质不美也画以摹形故先质后文言以写情故先实后辩无质而文则画非形也不实而辩则言非情也夫工人之染先修其质后事其色质修色积而染工毕矣学亦有质孝悌忠信是也吾欲锦中而纻裘不欲绣表而麻里犹论者宁匮于辞不匮于理将飞者翼伏将奋者足跼将噬者爪缩将言者口黙将文者且朴日月丽天可瞻而难附羣物着地可见而易制夫逺不可识文之观也近而得察质之用也洛妃高髻不姿于芳泽𤣥妻长发无借于金钿故云名由于自美蝉称得于天然是以梁妻独其妖艳衞姬专其可怜孔子卜得贲孔子曰不吉子贡曰夫贲亦好矣何谓不吉乎孔子曰夫白而白黑而黑夫贲又何好乎譬如宝珠若有庄饰或不庄饰其珠何异譬如塑师先以坚木后以绳纒造诸形状虽未有泥如是之时名为骨相譬如浄洁白㲲易为受色譬如新塔易为杇色如人有㲲布㲲布有垢人欲染作色以着染中色不明譬如白缯浄好持着染中即受好色譬如良田耕治调柔以时下种溉灌丰渥所获必多贲质七介以相见也不然则已悫三辞三让而至不然则已蹙其有帝资悬解天纵多能摛黼黻于生知问珪璋于先觉譬彫云之自成五色犹仪鳯之冥㑹八音画缋饰以丹青彫琢成其器用若以丝麻加之女工为缁素青黄色名虽殊其质则一是以诗有素丝不曰丝素礼有缁布不曰布缁钟鼓管箫干鏚羽旄所以餙喜也衰绖苴杖哭踊有节所以饰哀也兵革羽旄金鼓斧钺所以饰怒也必有其质乃为之文质干在乎自然华藻在乎人事有骨无肉脂腴不足丹帏接网组帐重荫则丑姿翳矣朱漆致饰错涂炫耀则枯木隠矣是以六艺备则卑鄙化为君子衆誉集则孤陋邈乎贵游不覩琼琨之熠烁则不觉瓦砾之可贱不覩虎豹之或蔚则不知犬羊之质漫聆白雪之九成然后悟巴人之极鄙识儒雅之汪濊尔乃悲不学之固陋圣文之雅丽固御华而佩实者也忠足而言文情信而辞巧迺含章之玉牒秉文之金科矣刚健旣实辉光乃新其为文用譬征鸟之使翼也周书论士方之梓材盖贵器用而兼文采也是以朴斵成而丹雘施垣墉立而雕圬附夫水性虚而沦漪结木体实而华萼振文附质也虎豹无文则鞹同犬羊犀兕有皮而色资丹漆质待文也若乃综述性灵敷写器象镂心鸟迹之中织辞鱼网之上其为彪炳缛彩明矣或问圣人表里曰威仪文辞表也德行忠信里也作文之体必须文质相半雅艳相资今文少而质多故既雅而不艳比之大羮而阙其余味方之古乐而同其清汜言质之甚也若夫椎轮为大辂之始大辂宁有椎轮之质增氷为积水所成积水曾微增氷之凛何哉葢踵其事而增华变其本而加厉物既有之文亦宜然理扶质以立干文垂条而结繁如彼梓材弗勤丹漆虽劳朴斵终负素质如彼随和发彩流润如彼锦缋素㸃绚譬如眞金以衆妙宝间错庄严转更增胜倍益光明余庄严具所不能及譬如多缕缬衣衣无多色若入染器后于衣上种种相貌方得显现修词雕藻淫艳倾炫心魂亦犹五色之有红紫八音之有郑衞论如析薪贵能破理斤利者越理而横断辞辨者反义而取通欲吹霜喷露寒暑笔端制同他文理宜删革若俳人美辞以为已力宝玉大弓终非其有全写则掲箧傍採则探囊异体相资如左右肩股该旧而知新亦可以属文体物为妙功在宻附故巧言切状如印之印泥不加雕削而曲写毫芥故能瞻言而见貌印字而知时也章句在篇如茧之抽绪原始要终体必鳞次拙辞或孕于巧义庸事或萌于新意视布于麻虽未足贵杼轴献功焕然乃珍神居胸臆而志气统其关键物沿耳目而辞令管其枢机枢机方通则物无隠貌关键将塞则神有遯心陶钧文思贵在虚静疏瀹五藏澡雪精神积学以储宝酌理以富才研閲以穷照驯致以绎辞然后使𤣥解之宰寻声律而定墨独照之匠闚意象而运斤镕冶经典之范翔集子史之术洞晓情变曲昭文体然后能莩甲新意雕画竒辞夫翚翟备色翾翥百步肌丰而力沈也鹰隼之采翰飞戾天骨劲而气勐也文章才力有似于此若风骨乏采则鸷集翰林采乏风骨则雉窜文囿唯藻耀而高翔固文笔之鸣鳯也蔚彼风力严此骨鲠才锋峻立符采克炳刻镂声律萌芽比兴结虑司契垂帷制胜凡切韵之动势若转圆讹音之作甚于枘方免乎枘方则无大过矣左碍而寻右末滞而讨前则声转于吻玲玲如振玉辞靡于耳累累如贯珠鍊才洞鉴剖字鑚响疎识濶略随音所遇若长风之过籁东郭之吹竽耳古之佩玉左宫右征以节其步声不失序音以律文其可㤀哉摽清务逺比音则近吹律胸臆调钟脣吻声得盐梅响滑榆槿割弃支离宫商难隠夫百节成体共资荣衞万趣㑹文不离辞情若情周而不繁辞运而不滥非夫镕裁何以行之乎蹊要所司职在镕裁櫽括情理矫揉文采也规范本体谓之镕剪截浮词谓之裁裁则芜秽不生镕则纲领昭畅譬绳墨之审分斧斤之斵削矣篇章戸牖左右相瞰辞如川流溢则泛滥权衡损益斟酌浓淡芟繁剪秽㢮于负担夫絶笔断章譬乘舟之振楫克终底绩寄在写逺若首唱荣华而媵句憔悴则遗势郁湮余风不畅此周易所谓臋无肤其行次且也惟首尾相援则附㑹之体固亦无以加于此矣夫画者谨发而易貌射者仪毫而失墙鋭精细巧必疎体统故宜诎寸以信尺枉尺以直寻弃偏善之巧学具美之绩何谓附㑹谓总文理统首尾定与夺合涯际弥纶一篇使杂而不越者也若筑室之须基构裁衣之待缝缉矣理不谬揺其枝字不妄舒其藻虽复契㑹相参节文互杂譬五色之锦各以本采为地矣舒华布实献赞节文绳墨以外美材既斵故能首尾圆合条贯始序藏若景灭行犹响起辞程才以效伎意司契而为匠抱景者咸叩懐响者毕弹或因枝以振叶或沿波而讨源暨意声之迭代若五色之相宣或藻思绮合清丽芉眠炳若缛绣悽若繁絃言文之来若龙之见烟云之上如鸟之在波澜之中虽无佳偶因而留之譬若水石之藏珠玉山川为之辉媚也音声迭代而成文章若五色相宣而为绣铨衡所裁茍有轻重虽应绳墨须必除之马因警策而弥骏文资片言而益明播芳𬎼之馥馥发清条之森森风云吐于行间珠玉生于字里五声调应则宫征成其文八音克谐则絃管和其韵虽雕琢一字犹是玉之本体体格吾之文章体亦何异何尝顚温凉而错寒暑综哀乐而横歌哭哉政以属辞多出比事不羁不阡不陌非途非路耳丽词雅义符采相胜如组织之品朱紫画绘之着𤣥黄文虽新而有质色虽糅而有仪此立赋之大体也拟诸形容则言务纎宻象其物宜则理贵侧附斯又小制之区畛竒巧之机要也函人欲全矢人欲伤术在纠恶势必深峭诗刺谗人投畀豺虎礼嫉无礼方之鹦猩墨翟非儒目以豕彘孟轲讥墨比诸禽兽刺者达也诗人讽刺周礼三刺事叙相达若针之通结矣辞之待骨如体之树骸情之含风犹形之包气结言端直则文骨成焉意气骏爽则文风清焉若丰藻克赡风骨不飞则振采失鲜负声无力夫隠之为体义生文外祕响傍通伏采潜发譬爻象之变𤣥体川渎之韫珠玉也故𤣥体变文而成化四象珠玉潜水而澜表方圆综意浅切者类乏醖借断辞辨约者率乖繁缛譬激水不漪藁木无阴自然之势也是以绘事图色文辞尽情色糅而犬马殊形情交而雅俗异势镕范所拟各有司匠虽无严郛难得踰越势者乗利而为制也如机发矢直涧曲文囘自然之趣也圆者规体其势也自转方者矩形其势也自安文章体势如斯而已夫通衢夷坦而多行捷径者趋近故也正文明白而常务反言者适俗故也形生势成始末相承湍回似规矢激如绳因利骋节情采自凝狂辔学步力心襄陵论文之方譬诸草木根干丽土而同性臭味晞阳而异品矣虽轩翥出辙而终入笼内其控引情理送迎际㑹譬舞容回环而有缀兆之位歌声靡曼而有抗坠之节也才性异区文体繁诡辞为肤根志实骨髓雅丽黼黻淫巧朱紫习亦凝眞功沿渐靡凡为文章犹人乗骐骥虽有逸气当以衔勒制之勿使流乱轨躅放意填坑也文章当以理致为心胸气调为筋骨事义为皮肤华丽为冠冕悲雅俱有所以成乐直雅而无悲则不成文章之体有万变之殊衆物之形无一定之量吐藴美也不尽于味大也不尽其彚玉隠石间珠匿鱼腹故为深覆及玉色剖于石心珠光出于鱼腹其隠乎犹吾文未集于简札之上藏于胸臆之中犹玉隠珠匿也及出荴露犹玉剖珠出乎烂若天文之照顺若地理之晓嫌疑隠微尽可名处夫神思方运万涂竞萌规矩虚位刻镂无形登山则情满于山观海则意溢于海我才之多少将与风云而并驱矣心术之动逺矣文情之变深矣源奥而𣲖生根盛而颖峻言之秀矣万虑一交动心惊耳逸响笙匏管仲有言无翼而飞者声也无根而固者情也然则声不假翼其飞甚易情不待根其固匪难以之垂文可不愼欤意得则舒懐以命笔理伏则投笔以卷怀逍遥以针劳谈笑以药勌常弄闲于才锋贾余于文勇使刃发如新凑理无滞虽非胎息之迈术斯亦衞气之一方也五色杂而成黼黻五音比而成韶夏五情发而为辞章神理之数也铅黛所以饰容而盼倩生于淑姿文采所以饰言而辩丽本于情性故情者文之经辞者理之纬经正而后纬成理定而后辞畅此立文之本源也心险如山口壅若川怨怒之情不一欢谑之言无方夫志在山水琴表其情况形之笔端理将焉匿山沓水匝树杂云合目既往还心亦吐纳兼采声一无听物一无文味一无果物一不讲贝锦以繁采发辉和羮以盐梅致㫖夫重色而成文累味而备珍文者㑹集衆綵以成锦绣㑹集衆字以成辞义如文绣然也合锱铢可以齐重于山陵聚百十可以致数于亿兆羣色㑹而衮藻丽衆音杂而韶濩和清音贵于雅韵克谐着作珍乎判微析理故八音形器异而钟律同黼黻文物殊而五色均徒闲涩有主宾妍蚩有步骤是则总章无常曲大庖无定味夫梓豫山积非班匠不能成机巧衆书无限非英才不能收膏腴何必寻木千里乃搆大厦鬼神之言乃着篇章乎五味舛而竝甘衆色乖而皆丽夫骥足虽骏纒牵忌长以万分一累且废千里况文体多术共相弥纶一物携二莫不解体所以列在一篇备总情变譬三十之辐共成一毂物虽胡越合则肝胆以此庸音而偶彼佳句譬以下里鄙曲缀于白雪之高唱虽美恶不伦且以益夫所伟也石韬玉而山晖水怀珠而川媚彼榛楛之勿翦亦蒙荣于集翠缀下里于白雪吾亦济夫所伟五色相宣八音恊畅由乎𤣥黄律吕各适物宜绩事以衆色成文蜜蠭以兼采为味故能使绚素有章甘踰本质明达天下者非一士之术营宫庙者非一匠之矩也竒特激楚扬阿至妙之容台牧者之所贪飞兔騕䮍絶足奔放良乐之所急选士以射心平体正执弓矢审固然后射中论説之出犹弓矢之发也论之应理犹矢之中的夫射以矢中效巧论以文墨验竒竒巧俱发于心其实一也以此易见比彼难晓犹沟浍之方江河螘垤之竝嵩岱矣故水不发崑山则不能扬洪流以东渐书不出英俊则不能备致逺之𢎞韵焉今诗与古诗俱有义理而盈于差美方之于士并有德行而一人偏长艺文不可谓一例也比之于女俱体国色而一人独闲百伎不可混为无异也音为知者珍书为识者传瞽旷之调钟未必解于同世格言高文岂患莫赏而减之哉止波之修鳞不出穷谷之隘鸾栖之峻木不秀培塿之卑九畴之格言不吐庸猥之口金板之高算不出恒民之怀覩百抱之枝则足以知其本之不细覩汪濊之文则足以觉其人之渊䆳实圣文之羽翮记籍之冠冕也树骨于训典之区选言于宏富之路使意古而不晦于深文今而不坠于浅义吐光芒辞成廉锷则为伟矣至如气貌山海体势宫殿嵳峩揭业熠燿焜煌之状光采炜炜而欲燃声貌岌岌其将动矣夫驾之法以策驾乘今以一言之好最于衆辞若策驱驰故云警策作文利害理难俱美或有一句同乎苕发颕竖离于衆辞絶于致思也文之绮丽若经纬相成一句既佳块然立而特峙非常音所能纬也沈辞怫悦若游鱼衔钩而出重渊之深浮藻聨翩若翰鸟缨缴而坠曽云之峻芬馥歇茧若清越夺琳珪云屋天搆匠者何工甘泉宫里玉树一丛𤣥武阙前明珠六寸不得譬此光芒方斯照烛藏之山嵓可使云雾郁起济之江浦必当蛟龙绕船譬犹得海水之一珠不下崑山之片玉喻林卷八十八喻林卷八十九钦定四库全书喻林卷八十九明徐元太撰文章门丰赡江海以水深之故所浸者逺膏泽以雨多之故所润者博以喻传之广记备言亦欲浸润经文使义理通洽元凯文塲称为武库山大者云多泰山不崇朝办雨雨天下夫然则贤者有云雨之知故曰其吐文万牒以上可谓多力矣世称力者常褒乌获然则董仲舒扬子云文之乌获也秦武王与孟获举鼎不任絶脉而死少文之人与董仲舒等涌胸中之思必将不任有絶脉之变人知出谷多者地力盛不知出文多者才知茂失事理之实矣足不彊则迹不逺锋不铦则割不深连结篇章必大才智鸿懿之俊也东海之中可食之物杂糅非一以其大也夫水精气渥盛故其生物也衆多竒异故夫大人之胸懐非一才髙知大故其于道术无所不包夫形大衣不得褊事衆文不得褊事衆文饶水大鱼多帝都谷多王市肩磨寳玉之山土木必润盛徳之士文艺必衆价直万金者不待见其物而好恶可别矣条枝连抱者不俟围其木而巨细可论矣故望洪涛之滔天则知其不起乎潢污之中矣观翰章之汪濊则知其不出乎章句之徒矣开源不亿仞则无懐山之流崇峻不凌霄则无弥天之云财不丰则其恵也不博才不逺则其辞也不赡故观盈丈之牙则知其不出径寸之口见百寻之枝则知其不附毫末之木羲和昇光以启旦望舒曜景以灼夜五材并生而异用百药杂秀而殊治四时㑹而歳功成五色聚而锦绣丽八音谐而箫韶美羣言合而道艺辩玉以少贵石以多贱夫𤣥圃之下荆华之颠九员之泽折方之渊琳琅积而成山夜光焕而灼天顾不善也积倚顿之财而用之甚少是何异于原宪也懐无铨之量而着述约陋亦何别于𤨏碌也两仪所以称大者以其函括八荒缅邈无表也山海所以为富者以其包笼旷阔含受杂错也若如雅论贵少贱多则穹隆无取乎宏焘而旁泊不贵于厚载也其英异宏逸者则罗网乎元黄之表其拘束龌龊者则覊绁于笼罩之内振翅有利钝则翔集有髙卑骋迹有迟迅则进趋有逺近驽鋭不可胶柱调也文贵丰赡何必称善如一口乎然古书者虽多未必尽美要当以为学者之山渊使属笔者得采伐渔猎其中然而譬如东瓯之木长洲之林梓豫虽多而未可谓之为大厦之壮观华屋之𢎞丽也云梦之泽孟诸之薮鱼肉之虽饶而未可谓之为煎熬之盛膳渝狄之加味也若禀经以制式酌雅以富言是仰山而铸铜煑海而为盐也夫经典沉深载籍浩汗实羣言之奥区而才思之神臯也扬班以下莫不取资任力耕耨纵意渔猎操刀能割必裂膏腴是以将赡才力务在博见狐腋非一皮能温鸡跖必数千而饱矣经籍深富辞理遐亘如江海鬰若崑邓文梓共採琼珠交赠言必鹏运气靡鸿渐倒海探珠倾崑取琰旷而不溢奢而无玷物貎难尽故重㳫舒状如是嵯峨之类聚葳𬎼之羣积矣文辞根叶苑囿其中矣洽闻之士宜撮纲要揽华而食实弃邪而採正极睇参差亦学家之壮观也篇章之珠泽文彩之邓林虽离方而遯圆期穷形而尽相或虎变而兽扰或龙见而鸟澜缛㫖星稠繁文绮合合綦组以成文列锦绣而为质一经一纬一宫一商此赋之迹也千巖竞秀万壑争流草木蒙笼其上若云兴霞蔚从山隂道上行山川自相映发使人应接不暇人有难充书繁重云不在多以为龙少鱼衆少者为神充荅曰文衆胜寡财富愈贫世无一分吾有百篇人无一字吾有万言孰为贤矣夫𣺌泛沧流则不识涯涘杂陈钟石则莫辨宫商如游羣玉之府琮璜珪璧琼瑶寳璐光明焜晃莫敢注视如行衡霍嵩岱之境山辉川媚云蒸霞蔚龙拏鳯跂苍翠诡异使人应接不暇浩汗其源者必总灵怪之储纷糺其峯者自动郁㝠之观佛言以一天下树枝及与鸟毛作笔书佛经树枝鸟毛悉皆可尽佛智不可尽大如须弥山墨磨研四海水㸃笔须弥山墨四海水皆可尽佛智终不可尽滔滔焉涌难竭之泉湛湛焉垂长生之露其言巧妙其义深逺譬八河之归海犹万象之趣空简约举一纲而万目张解一卷而衆篇明譬珠玉不可多得以其珍也瓀少石多多者不为珍龙少鱼衆少者固为神夫琼瑶以寡为竒碛砾以多为贱故庖牺卦不盈十而弥纶二仪老氏言不满万而道徳备举根柢槃深枝叶峻茂辞约而㫖丰事近而喻逺事得其要虽小成绩譬寸辖制轮尺枢运闗也事得其要虽寡而用博易之六爻该综万象琴之五絃备括衆声或谓洪曰流无源则干条离株则瘁吾恐玉屑盈车不如全璧余答曰咏源流者採珠而捐蚌登荆岭者拾玉而弃石余之抄略譬犹摘翡翠之藻羽脱犀象之角牙夫至实不华至辞不餙言约而至者丽事寡而达者明故珠玉少而贵瓦砾多而贱擅长擢秀干于一时骋絶辔于千里固诸儒之所揖让日下之无双诚九流之津渉六艺之钤键学览者之潭奥摛翰者之华苑也爻彖垂法宫征流音羙哉羣彦扬𬎼翰林俱谐振玉各擅锵金西都贾马耀灵蛇于掌握东汉班张发雕龙于绨椠若五音之变化济九成之妙曲唱髙则难和理深则难詶文章错综焕然蔚炳犹夫子之墻矣莹金璧播芝兰文质因其宜繁约适其变权衡轻重斟酌古今和而能壮丽而能典焕乎若五色之成章纷乎犹八音之繁㑹理髙象繋管辂思而不解事富山海郭璞注而未详至于五色相宣八音繁会鳯鸣不足喻龙章莫之比能斵削柱梁谓之木匠能穿凿穴塪谓之土匠能雕琢文书谓之史匠以儒道为城池以机神为干戈故谈者莫不望尘而衔璧文士寓目而格笔精理为文秀气成采鉴悬日月辞富山海骚经九章朗丽以哀志九歌九辩绮靡以伤情逺游天问瓌诡而恵巧招魂招𨼆耀艳而深华卜居摽放言之致渔父寄独往之才故能气往轹古辞来切今惊采絶艳难与并能矣自九懐以下遽蹑其迹而屈宋逸歩莫之能追故其叙情怨则郁伊而易感述离居则怆怏而难懐论山水则循声而得貎言节候则披文而见时是以枚贾追风以入丽马扬㳂波而得竒其衣被词人非一代也观其骨鲠所树肌肤所附虽取镕经意亦自铸伟辞若能慿轼以倚雅颂悬辔以驭楚篇酌奇而不失其真翫华而不坠其实则顾盼可以驱辞力欬唾可以穷文致亦不复乞灵于长卿假宠于子渊矣不有屈原岂见离骚惊才风逸壮志烟髙自风雅寝声莫或抽绪奇文郁起其离骚哉固已轩翥诗人之后奋飞辞家之前陈思之表独冠羣才观其体赡而律调辞清而志显应物掣巧随变生趣执辔有余故能缓急应节殷人辑颂楚人理赋斯并鸿裁之寰域雅文之枢辖也宫商大和譬诸吹籥翻回取均颇似调瑟瑟资移柱故有时而乖贰籥含定管故无往而不壹陈思潘岳吹籥之调也陆机左思瑟柱之和也按辔文雅之塲而环络藻绘之府亦几乎备矣唯张载剑阁其才清采迅足骎骎后发前至负文余力飞靡弄巧枝辞攒映嘒若参昴士衡运思理新文敏而裁章置句广于旧篇岂慕珠仲四寸之珰乎吟咏之间吐纳珠玉之声睂睫之前卷舒风云之色其思理之致乎若择源于泾渭之流按辔于邪正之路亦可以驭文采矣文帝陈思纵辔以骋节王徐应刘望路而争驱义直而文婉体旧而趣新金鹿泽兰莫之或继也若夫楚辞招魂可谓祝辞之组纚也玉润双流如彼珩佩外文绮交内义脉注跗蕚相衔首尾一体后进之才奖气挟声轩翥而欲奋飞腾踯而羞跼歩辞入炜烨春藻不能程其艳言在萎絶寒谷未足成其凋谈欢则字与笑并论慼则声共泣偕信可以发藴而飞滞披瞽而骇聋矣丹青初炳而后渝文章歳久而弥光若能櫽括于一朝可以无慙于千载也凡大体文章类多枝𣲖整𣲖者依源理枝者循干夫能悬识凑理然后文节自㑹如胶之粘木豆之合黄矣是以驺牡异力而六辔如琴驭文之法有似于此去留随心修短在手齐其歩骤总辔而已尔其缙绅之林霞蔚而飈起王袁聮宗以龙章颜谢重叶以鳯采茂先揺笔而散珠太冲动墨而横锦岳湛曜聮璧之华机云摽二俊之采应傅三张之徒孙挚成公之属并结藻清英流韵绮靡稷下扇其清风兰陵郁其茂俗邹子以谈天飞誉驺奭以雕龙驰响屈平聮藻于日月宋玉交彩于风云观其艳説则笼罩雅颂故知暐烨之奇意出乎纵横之诡俗也夫山木为良匠所度经书为文士所择木美而定于斧斤事美而制于刀笔研思之士无慙匠石矣敬通雅好辞説而坎壈盛世显志自序亦蚌病成珠矣冩气图貎既随物以宛转属采附声亦与心而徘徊故灼灼状桃李之鲜依依尽杨栁之貎杲杲为出日之容瀌瀌拟雨雪之状喈喈逐黄鸟之声喓喓学草虫之韵皎日嘒星一言穷理参差沃若两字连形并以少总多情貎无遗矣翩翩然如翔禽之有羽毛衣服之有绡縠方之于影而形不可逐譬之于声而响难为系譬犹舞者赴节以投袂歌者应絃而遣声烈若钩星在汉涣若云梁承天优游典籍之场休息篇章之圃发言抗论穷理尽㣲摛藻下笔鸾龙之文奋矣陆机之赋虚握灵珠孙绰之铭空擅崐玉屈平宋玉导清源于前贾谊相如振芳尘于后英辞润金石髙义薄云天潘文烂若披锦无处不善陆文若排沙简金往往见寳英辞雨集妙句云来君子之作也俨乎若髙山勃乎若浮云质素也如秋蓬摛藻也如春葩汜乎洋洋光乎䐧䐧与雅颂争流可也平阳撃石山谷为之调大禹吹笛风云为之动与夫含吐性灵抑扬词气曲变阳春光回白日岂得同年而语哉遂得栋梁文囿冠冕词林大雅扶轮小生承葢逸态横生新情振起风雨争飞鱼龙各变方之珪璧涂山之㑹万里譬似云霞赤城之巖千丈文参厯象即入天官之书韵渉丝桐咸归总章之观论其壮也则鹏起半天语其细也则鹪巢蚊睫岂直熊罴朝上层城抱日月之辉光燄宵飞南斗触蛟龙之气髙调发清音缛藻流余绚调与金石谐思逐风云上譬其毫翰则风雨争飞论其文采则鱼龙百变文异水而涌泉笔非秋而垂露阮瑀之书记不足扶衡孙楚之辞才何以捧毂譬山王之髙妙谷王之宗长义必重深辞亦丰祕譬如世间善作乐者能使八音宫商和谐声律相应同时俱作又如巧畵善布衆彩殊形异像森然显着夫五经浩澣百氏扶疎义极知㣲理包尽性譬北辰之临万象犹东溟之导百川均美百家之言与善一揆譬操水者器虽异而救火同焉犹针灸者术虽殊而攻疾均焉正经为道义之渊海子书为增深之川流仰而比之则景星之佐三辰也俯而方之则林薄之禆嵩岳也虽津涂殊辟而进徳同归虽离于举趾而合于与化故通人总原本以括流末操纲领而得一致焉张衡通赡蔡邕精雅文史彬彬隔世相望是则竹栢异心而同贞金玉殊质而皆寳也殊声而合响异翮而同飞傅𤣥篇章义多规镜长虞笔奏世执刚中并桢干之实才非羣华之韡蕚也文彩髙丽并得虬龙片甲鳯凰一毛以珠玉之句既存故榛楛之辞亦美陶匏异器并为入耳之娯黼黻不同俱为悦目之翫作者之致盖云备矣元黄经纬之办金碧沈浮之殊仆以为亦合其美并善而已夫楚謡汉风既非一骨魏制晋造固亦二体譬犹蓝朱成彩杂错之变无穷宫商为音靡曼之态不极故蛾睂讵同貎而俱动于魄芳草宁共气而皆悦于魂不其然欤至于世之诸贤各滞所迷莫不论甘而忌辛好丹而非素岂所谓通方广恕好逺兼爱者哉聮跗齐颕接蕚均芳樝梨橘柚各有其美晔若春华之并发馥若秋兰之俱茂夫圣贤所陈皆同取道徳仁义以为奇论异文而俱善可观犹人食皆用鱼肉菜茄以为生熟异和而复俱美也夫五经则海也传记则四凟诸子则泾渭也至于百川沟洫畎浍茍能通隂阳之气达水泉之流以四海为归者皆溢也美疵以燕石之瑜补琬琰之瑕且夫江海之秽物不可胜计而不损其深也五岳之曲木不可訾量而无亏其峻也夏君之璜虽有分毫之瑕晖曜符彩足相补也数千万言虽有不艳之辞事义髙逺足相掩也故曰四渎之浊不方瓮水之清巨象之瘦不同羔羊之肥矣若以所言不纯而弃其文是治昧翳而剜眼疗湿痺而刖足患荑莠而刈谷憎枯枝而伐树也属词比义又不尽美所谓陂原之蒿莠未若歩武之黍稷也呉诔虽工而他篇颇疎岂以见称光武而改盼千金哉虽三调之正声实韶夏之郑曲也若乃尊贤隠讳固尼父之圣㫖葢纤瑕不能玷瑾瑜也然才冠鸿笔多疎尺牍譬九方堙之识骏足而不知毛色牝牡也述道言治枝条五经其纯粹者入矩踳驳者出规袁宏发轸以髙骧故卓出而多偏孙绰规旋以矩歩故伦序而寡状元长士章并有盛才词美英净至于五言之作几乎尺有所短譬应变将畧非武侯所长未足以贬卧龙尚规矩不贵绮错有伤直致之竒然其咀嚼英华厌饫膏泽文章之渊泉也一章之中自有玉石阙大羮之遗味同朱絃之清氾虽一唱而三叹固既雅而不艳混姸蚩而成体累良质而为瑕象下管之偏疾故虽应而不和枚臯文章敏疾长卿制作淹迟皆尽一时之誉然长卿首尾温丽枚臯时有累句故知疾行无善迹矣工拙临篇缀虑必有二患理郁者苦贫辞溺者伤乱然则博闻为馈贫之粮贯一为拯乱之药博而能一亦有助乎心力矣能骋无穷之路饮不竭之源然绠短者衔渴足疲者辍涂非文理之数尽乃通变之术䟱耳若爱典而恶华则兼通之理偏似夏人争弓矢执一不可以独射也若雅郑而共篇则总一之势离是楚人鬻矛誉盾两难得而俱售也拓衢路置闗键长辔逺驭从容按节慿情以㑹通负气以适变采如宛虹之奋鬐毛若长离之振翼廼颕脱之文矣若乃龌龊于偏解矜激乎一致此庭间之回骤岂万里之逸歩哉今操琴不调必知改张摘文乖张而不识所调响在彼絃乃得克谐声萌我心更失和律其故何哉良由外聼易为察内聼难为聪也故外聼之易絃以手定内聼之难声与心纷夫美锦制衣修短有度虽翫其采不倍领袖巧犹难繁况在乎拙属意立文心与笔谋才为盟主学为辅佐主佐合徳文采必霸才学褊狭虽美少功善附者异㫖如肝胆拙㑹者同音如胡越执术驭篇似善奕之穷数无术任心如博塞之遨游故博塞之文借巧傥来虽前驱有功而后援难继少既无以相接多亦不知所删乃多少之非惑何妍蚩之能制乎若夫善奕之文则术有恒数按部整伍以待情㑹因时顺机动不失正数逢其极机入其巧则义味腾跃而生辞气丛杂而至视之则锦绘聼之则丝簧味之则甘腴佩之则芬芳断章之功于斯盛矣事寡而无偶俯求之则寂寞而无其支仰应之则寥廓而无所承一人之思迟速天悬一家之文工拙壤隔何独宫商律吕必责其一人也文病斯乃鼓怒浪于平流震惊飙于静树使教者烦而多惑学者劳而少功违背本经多引外义犹之楚而北行马虽疾而去逾逺矣又欲释经文唯聚难义犹治丝而棼之手虽繁而丝益乱也俾是道场险成军路君此赋正似疥骆驰伏而无娬媚纬之成经其犹织综丝麻不杂布帛乃成今经正纬奇倍擿千里繁华损枝膏腴害骨无贵风轨莫益劝戒此扬子所以追悔雕虫贻诮于雾縠者也曾是莠言有亏徳音岂非溺者之妄笑胥靡之狂歌欤欲穿明珠多贯鱼目可谓寿陵匍匐非复邯郸之歩里丑捧心不闗西施之嚬矣若夫器分有限智用无涯或慙凫企鹤沥辞镌思于是精气内销有似尾闾之波神志外伤同乎牛山之木怛惕之盛疾亦可推矣羿氏舛射东野败驾虽有隽才谬则多谢是缀金翠于足胫靓粉黛于胸臆也骈拇枝指由侈于性附赘悬肬实侈于形二意两出义之骈枝也同辞重句文之肬赘也若刻鹤类鹜则无所取焉呉锦好渝蕣英徒艳繁彩寡情味之必厌两事相配而优劣不均是骥在左骖驽为右服也若夫事或孤立莫与相偶是夔之一足踸踔而行也理重事复逓相模斆犹屋下架屋牀上施牀耳其音既瘁其言徒靡类乎下管其声偏疾升歌与之间奏虽复相应而不和谐累句以成文犹衆絃之成曲今短韵孤起譬偏絃之独张絃之独张含清唱而无应韵之孤起藴丽则而莫承也既混妍蚩共为一体翻累良质而为瑕也㫖韵失宜类绣之𤣥黄谬叙故淟涊垢浊而不鲜明惧蒙尘于叩缶顾取笑乎鸣玉言寡情而鲜爱辞浮漂而不归犹絃么而徽急故虽和而不悲徒悦目而偶俗固声髙而曲下寤防露与桑间又虽悲而不雅喻林卷八十九喻林卷九十钦定四库全书喻林卷九十明徐元太撰文章门饰外平虽美丈夫如冠玉耳其中未必有也鲁哀公问乎颜阖曰吾以仲尼为贞干国其瘳乎曰殆哉汲汲乎仲尼方且饰羽而画从事华辞以支为㫖君子之学也入乎耳着乎心布乎四体形乎动静端而言蠕而动一可以为法则小人之学也入乎耳出乎口口耳之间则四寸耳曷足以美七尺之躯哉且先王之赋颂钟鼎之铭皆潘吾之迹华山之博也至美素璞物莫能饰也至贤保真伪文莫能增也故金玉不琢美珠不画今仲由冉求无檀柘之材隋和之璞而强文之譬若雕朽木而砺铅刀饰嫫母画土人也被以五色斐然成章及遭行潦流波则沮矣夫重懐古道枕借诗书危不能安乱不能治邮里逐鸡难亦无党也次二不增其方而增其光㝠测曰不增其方徒饰外也次六鸿文无范恣于川测曰鸿文无范恣意往也次四粉其题䪻雨其渥须视无姝测曰粉题雨须不可忍瞻也次六素车翠葢维视之害贞测曰素车翠葢徒好外也次二无质饰先文后失服测曰无质先文失贞也鄷文茂记繁如荣华恢谐剧谈甘如饴蜜未必得实彼利口者茍美其声气繁其辞令如激风之至如暴雨之集茍言茍辩则小人也虽美説何异乎鵙之好鸣铎之喧譁哉以其泉不自中涌而注之者从外来也为小人之道不饰其心而饰其面犹姝姝之好而遇于雨故视无好也心中所有尽附皮肤率皆皮肤狡泽而懐空抱虚有似蜀人瓠壶之喻虚谈则口吐氷霜行已则浊于泥潦竝未能振叶以寻根观澜而索源昔秦女嫁晋从文衣之媵者晋人贵媵而贱女楚珠鬻郑为薰桂之椟郑人买椟而还珠若文浮于理末胜其本则秦女楚珠复在于兹矣金樽玉杯不能使薄酒更厚淮南王安多华少实夫论事比类不得其体虽饰以华辞文以美言无异锦绣衣掘株管絃乐土梗非其趋也鲁人有好钓者以桂为饵黄金之钩错以银碧垂翡翠之纶其持竿处位则是然其得鱼不几矣故曰钓之务不在芳饰事之急不在辩言譬如画箧巧工所成中盛臭秽种种不净饰以珠璎珞外好如画瓶譬如罽賔三藏比邱行阿兰若法至一王寺寺设大㑹守门人见其衣服麤弊遮门不前如是数数以衣服弊故每不得前便作方便假借好衣而来门家见之聼前不禁既至㑹坐得种种好食先以与衣衆人问言何以尔也答言我比数来每不得入今以衣故得在此坐得种种好食实是衣故得之故以与衣夫忠言所以显理绮语所以垂真戒靡画蛇之説文擅于纵横非马之谈辩离于坚白诗曰衣锦尚絅恶其文之着也故君子之道闇然而日章小人之道的然而日亡连篇累牍不出月露之形积案盈箱唯是风云之状虽如来须弥之寳塔帝释刀利之神宫尚未足以喻其丽方其饰矣道𨼆于小成言隠于荣华明主制礼义而为衣分节行而为带衣足以覆形从典坟虚循挠便身体适行歩不务于奇丽之容隅之削带足以结纽收衽束牢连固不亟于为文句疏短之鞵今之学也非独为之华藻也又从而绣其鞶帨或曰女有色书亦有色乎曰有女恶华丹之乱窈窕也书恶淫辞之淈法度也或问吾子少而好赋曰然童子雕虫篆刻俄而曰壮夫不为也或曰雾縠之组丽曰女工之蠧矣诗人之赋丽以则辞人之赋丽以淫如孔氏之门用赋也则贾谊升堂相如入室矣如其不用何绮丽以艳説藻饰以辩雕文辞之变于斯极矣夫青生于蓝绛生于蒨虽踰本色不能复化凡摛表五色贵在时见若青黄屡出则繁而不珍辞人爱竒言贵浮诡饰羽尚画文绣槃帨离本弥甚将遂讹滥夫奇曲雅乐所以禁淫也锦绣黼黻所以御暴也缛则泰过是以檀卿刺郑声周人伤北里也丽物若伪魏器多牢华璧易碎金铁难陶昔人或以瑠璃象牙为笔管丽饰则有之然笔须轻便重则踬矣华盛而实毁末隆而本衰无补良由弃大圣之轨模构无用以为用也墨子之説传先王之道论圣人之言以宣告人若辩其辞则恐人懐其文忘其直以文害用也此与楚人鬻珠秦伯嫁女同类故其言多不辩常恨庄生言行自伐桎梏世业身居漆园而多诞谈好画鬼魅憎图狗马狭细忠贞贬毁仁义可谓彫虎画龙难以征风云空扳亿万不能救无钱孺子之竹马不免于脚剥土柈之盈案无益于腹虚也不能拯风俗之流遯世涂之凌夷通疑者之路赈贫者之乏何异春华不为肴粮之用茝蕙不救氷寒之急聚无用之语如瓦之累绳之结也雾縠虽丽蠧害女工辞赋虽巧惑乱圣典且夫玉巵无当虽寳非用侈言无验虽丽非经布在方册无彰器用譬春华同夫海枣宁可以轨物字民作范垂训者乎鲁仲连闻田巴毁五帝往见而谓曰今楚军南阳赵伐髙唐亡在朝夕今臣将罢南阳之师还髙唐之兵所贵谈説此之谓也如先生之言有似枭音人皆恶之田巴于是杜口易业终身不谈若仆之言皆粪土之説消磨灰烂垢辱招秽适可充卫士之㸑盈扫除之器譬犹投盈寸之胶而欲使江海易色烧一羽之毛而欲令大罏增热若燎原之烟弥天之云嘘之不益其热噏之不减其气䧺为太𤣥经由鼠坻之与牛场也如其用则实五稼保邦民否则为抵粪弃之于道矣凋零之后残缺所余又已杂用补袍随时覆酱譬如畵灯但有灯名无有灯用虽辞多语博犹玉屑一车不以为寳矣夫言尚浮华语非实录犹瓦鸡靡司晨之用陶犬无守夜之功犹藏史之説园吏之谈寳经浮诞锦籍纡恠同镂氷而无成若书空而匪实召祸文之美而以身剥自谓智也者故不足角之美杀其牛荣华之言后有茅叶之美也解柯柯之美也离其枝枝之美也拔其本其文好者皮必剥其角美者身必杀甘泉必竭直木必伐华荣之言后为愆石有玉伤其山孔雀翠尾自累其身羽毛之色莫美于鷩以其美毙焉五物之味莫美于鼈以其美毙焉是以物恶有其美也山鸡有美毛采自爱其色终日映水目眩则溺翟雉长尾雨雪降惜其毛栖树杪不敢下食往往饿死葢文之溺物也如此好尚乐春藻之繁华而忘秋实之甘口也孟子疾过我门而不入我室或曰亦有疾乎曰摭我华而不食我实膳无苦酸之肴口所不甘味手不举以啖人玩扬子云之篇乐于居千石之官挟桓君山之书富于积猗顿之财夫口论以分明为公笔辩以荴露为通吏文以昭察为良世俗率神贵古昔而黩贱同时虽有追风之骏犹谓之不及造父之所御也虽有连城之珍犹谓之不及楚人之所泣也虽有拟断之劒犹谓之不及欧冶之所铸也虽有起死之药犹谓之不及和鹊之所合也虽有超羣之人犹谓之不及竹帛之所载也虽有益世之书犹谓之不及前代之遗文也是以仲尼不见重于当时太𤣥见蚩薄于比肩也俗士多云今山不及古山之髙今海不及古海之广今日不及古日之热今月不及古月之朗何肯许今之才士不减古之枯骨重所闻轻所见非一世之所患矣昔之破琴剿絃者谅有以而然乎以磋切之至言为騃拙以虚华之小辩为妍巧真伪颠倒玉石混淆同广乐于桑间钧龙章于草服夫文章之体尤难详赏茍以入耳为佳适心为快尟知忘味之九成雅颂之风流也所谓考盐梅之醎酸不知大羔之不致明飘飖之细巧蔽于沈深之宏䆳也才髙者菀其鸿裁中巧者猎其艳辞吟讽者衔其山川童蒙者拾其香草承流而枝附者不可胜筭竝飞辩以驰术餍禄而余荣矣暨于暴秦烈火热炎崑冈而烟燎之毒不及诸子歌谣文理与世推移风动于上而波震于下春秋以后角战英䧺六经泥蟠百家飈骇咸池之音本不与䵷咬同而衆聼者乃有疑惑瓦缶器而不鸣更蒙之以尘故取笑乎玉之鸣声也抱玉者聮肩握珠者踵武此是屋下架屋耳事事拟学而不免俭狭铿锵竝奏能惊赵鞅之魂辉焕相华时瞬安丰之眼握之不置恒如赵璧翫之不足同于玉枕所覩黄绢之词弥懐白云之颂丰城两劒尚不阻来韩子双环必希皆见尧舜之典伍伯不肯观孔墨之籍季孟不能读金玉异珍在人共寳𤣥儒别义遐迩同遵穷究亡国之社屋其上柴其下者示絶于天地春秋薄社周以为城夫经艺传书人当览之犹社当通气于天地也故人之不通览者薄社之类也是故气不通者彊壮之人死荣华之物枯夫经熟讲者要妙乃见国极论者恢奇弥出读之者晓然若盲之开目聆然若聋之通耳若夫翰迹韵畧之宏促属辞比事之疏宻源流至到之修短藴借汲引之深浅其悬絶也虽天外毫内不足以喻其辽邈其相倾也虽三光熠燿不足以方其巨细龙渊铅铤未足譬其鋭钝鸿羽积金未足比其轻重夫应龙徐举顾盼凌云汗血缓歩唿吸千里而蝼螘恠其无阶而髙致驽蹇患其过已之不渐也若夫驰骤于诗论之中周旋于传记之间而以常情览巨异以褊量测无涯以至粗求至精以甚浅揣甚深虽始自髫齓讫于振素犹不得也内辟不测之深渊外播不匮之逺流其所祖宗也髙其所䌷绎也妙变化不系滞于规矩之方圆旁通不凝阂于一涂之逼促是以偏嗜酸醎者莫能识其味用思有限者不能得其神也至精而后阐其妙至变而后通其数伊挚不能言鼎轮扁不能语斤其㣲矣乎夫唯深识鉴奥必欢然内怿譬春台之熈衆人乐饵之止过客葢闻兰为国香服媚弥芬书亦国华翫泽方美道既可以通中国而适夷狄学亦可以统正典而兼诸子天以精粹覆万物各成其类人以潜心考校同异搜畅精义望衢罕窥其术观海莫际其澜嗢饫膏液咀嚼英华不知地之为舆天之为葢若观𤣥圭如观金版洽日九披流光照灼庆云五色垂采氤氲经犹的也一人射之不若衆人射之其中者多也子之食蜜徧口皆甜舌有余味味吾之言有甚于是言上求言不贯为言之脉络字间究字不参订字之根苖口诵心存如虚玉光之内神交意晤如游寳苑之中譬如甘蔗味虽不离皮节亦不从皮节而得于胜味皮节如世话义理犹胜味是故舍虚言思惟于实义评品取彼素丝织为绮縠或色美而材薄或文恶而质良唯善贾者别之取彼歌谣播为音乐或辞是而意非或言邪而志正唯达乐者晓之抉瑕擿衅掩其𢎞美所谓小辩破言小言破道者也仲宣伤于肥戆休伯都无格检元瑜病于体弱孔璋实自麤疏文蔚性颇忿鸷如是彼为非徒以脂烛自煎麋也其不髙蹈葢有由矣然君子不责偹于一人譬之朱漆虽无桢干其为光泽亦壮观也已大见其文笔浩浩如长河东注比来所见后生制作乃涓浍之流耳吾于荀卿欤见同门而异户也惟圣人为不异仲尼多爱爱义也子长多爱爱奇也两刃相割利钝乃知二论相订是非乃见汉作书者多司马子长扬子云河汉也其余泾渭也然时无圣人目其品藻故不得骋骅騄之迹于千里之涂编近世之道于三坟之末也夫尚书者政事之集也然未若近代之优文诏䇿军书奏议之清富赡丽也毛诗者华彩之辞也然不及上林羽猎二京三都之汪濊慱富也若夫俱论宫室而奚斯路寝之颂何如王生之赋灵光乎同説游猎而叔畋卢铃之诗何如相如之言上林乎竝美祭祀而清庙云汉之辞何如郭氏南郊之艳乎等称征伐而出军六月之作何如陈琳武军之壮乎二班两刘奕叶继采旧説以为固文优彪歆学精向然王命清辩新序该练璇璧产于崑冈亦难得而踰本矣夫鳞鳯与麏雉悬絶珠玉与砾石超殊白日垂其照青眸冩其形然鲁臣以鳞为麏楚人以雉为鳯魏氏以夜光为怪石宋客以燕砾为寳珠形器异征谬乃若是文情难鉴谁曰易分心之照理譬目之照形目了则形无不分心敏则理无不达然而俗监之迷者深废浅售此庄周所以笑折杨宋玉所以伤白雪也各执一隅之解欲拟万端之变所谓东向而望不见西墻也凡操千曲而后晓声观千剑而后识器故圆照之象务先博观閲乔岳以形培塿酌沧波以喻畎浍无私于轻重不偏于憎爱然后能平理若衡照辞如镜矣洪钟万钧䕫旷所定良书盈箧妙鉴廼订流郑淫人无惑失聼独有此律不谬蹊径犹如𤣥圃积玉炎洲聚桂其中实相推谢故有兹多品然终能振此鳞翼俱上龙门傥后之学者更随㸃曝云尔诚以驱驰竝驾不逮前锋而中权后殿各尽其美皆五味一和五色一彩视其雕文非特刻鹄昔二人评玉一人曰好一人曰丑久不能辩各曰尔来入吾目中则好丑分矣夫玉有定形而察之不同非茍相反瞳睛殊也绿衣虽有三百领杂色不可入宗庙纻絮虽有三千纸单薄不可以御冬文赋杂子不可以经圣典虽实唱髙犹赏尔音孙兴公作天台赋成以示范荣期云卿试掷置地要作金石声范曰恐子之金石非宫商中声陈思之于文章也譬人伦之有周孔鳞羽之有龙鳯音乐之有琴笙女工之有黼黻俾尔懐铅吮墨者抱篇章而景慕映余晖以自烛故孔氏之门如用诗则公干升堂思王入室景阳潘陆自可坐于廊庑之间矣课其实录则豫章仆射宜分庭抗礼征君太尉可託乘后车征虏卓卓殆欲度骅骝前范诗清便宛转如流风回雪丘诗㸃缀暎媚似落花依草譬犹青松之抜灌木白玉之暎尘沙未足贬其髙洁也谢诗如芙蓉出水颜如错彩镂金王右军书如谢家子弟纵复不端正者爽爽有一种风气王子敬书如河洛间少年虽皆荒悦而举体蹉跎殊不可耐芉欣书如大家婢为夫人虽处其位而举止羞涩终不似真徐淮南书如南江士大夫徒好尚风轨终不免寒气阮研书如贵胄失品次不能复排英贤王仪同书如晋安帝非不处尊位而都无神思呉兴书如新亭唱父一往见杨州人共语音态便出陶隠居书如呉兴少儿形虽未成长而骨体甚骏快殷钧书如髙丽使人抗浪甚有意气滋韵终不精味袁山松书如深山道士见人便欲退缩萧子云书如春初望山林花无处不发崔子玉书如危峯阻日孤松一披有絶望之意师宜官书如雕羽未息嗣自长逝韦诞书如虎威彪振劒拔弩张蔡邕书骨气风逺爽爽为神钟司徒书字十二种意外殊妙少实多奇邯郸淳书应规入矩方圆乃成张伯英书如汉武帝爱道慿虚欲仙索靖书如飘风忽举鸷鸟不飞皇象书如歌声绕梁琴人舍挥衞常书如挿花美人舞笑镜台孟光禄书如崩山絶崖人见可畏张芝笃奇钟繇特絶逸少鼎能献之冠世四英其頽洪芳不灭芉真孙草萧行范篆各一时妙絶钟繇书若飞鸿戏海舞鹤游天行间希宻实亦难过萧思话书走墨连字势屈强若龙跳渊门虎卧鳯阙薄绍之书字势蹉跎如舞妓低腰仙人啸树珠玉少而贵凡属多而贱圣人七经而已佛遂万亿言恐烦而无当也谢五言如初发芙蓉自然可爱君诗若铺锦列绣亦雕缋满眼可与过秦王命分路扬镳李充言潘安仁之文如翔禽之羽毛衣被之绢縠君文如朝菌须臾之翫岂比吾千丈松尝有风霜刘荅云既有寒木又发春花可乎能引一切智智有大势用譬如树根诸余经典无如是用譬如枝叶周既达而未尽信齐谐之小丑见鹏鲲而标大不覩鸟王与鱼母辨伪昔郑人以干鼠为璞鬻之于周宋愚夫亦寳燕石缇䌌十重夫覩之者掩口卢胡而笑斯文之族无乃类旃夫㝈子之相似者唯其母能知之玉石之相类者唯良工能识之书传之㣲者唯圣人能论之今取新圣人书名之孔墨则弟子句指而受者必衆矣故美人者非必西施之种通士者不孔墨之类若鸟鸣似语虫叶成字篇条滋蔓必假孔氏越人臛蛇以飨秦客秦客甘之以为鲤也既而知其是蛇攫喉而呕之此为未知味也赵人有曲者託以伯牙之声世人竞习之后闻其非乃束指而罢此为未知音也宋人得燕石以为美玉锢匣而藏之后知是石因捧匣而弃之此为未识玉也郢人为赋託以灵均举世而诵之后知其非皆缄口而捐之此为未知文也故以蛇为鲤者唯易牙不识其味以赵曲为雅声者唯钟期不溷其音以燕石为美玉者唯倚顿不谬其真以郢赋为丽藻者唯相如不滥其赏学文夫才有天资学慎始习斵梓染丝功在初化器成綵定难可翻移故童子雕琢必先雅制㳂根讨叶思转自圆八体虽殊㑹通合数得其环中则辐辏相成故宜摩体以定习因性以练才文之司南用此道也纷哉万象劳矣千想𤣥神宜寳素气资养水停以鉴火静而朗无扰文虑郁此精爽夫才量学文宜正体制必以情志为神明事义为骨髄辞采为肌肤宫商为声气然后呈藻𤣥黄摛振金玉操斧伐柯虽取则不逺若夫随手之变良难以辞逮嚬眉难巧学歩非工不食八珍何以知味之奇不为学文何以知世之资字书眼学韵书耳学眼学以母为主耳学以子为主母主形子主声喻林卷九十喻林卷九十一钦定四库全书喻林卷九十一明徐元太撰学业门从师凡不识者求问识者识者不求所告闇者求明明者不谘于闇墓道之门幽闲由希覩人行之迹故有此棘此棘既生必得斧乃可以开析而去之以兴陈佗之身不明由希覩良师之教故有此恶此恶既成必得明师乃可以训道而善之泰山其颓则吾将安仰梁木其壊哲人其萎则吾将安放善歌者使人继其声善敎者使人继其志善问者如攻坚木先其易者后其节目及其久也相説以解善待问者如撞钟叩之以小者则小鸣叩之以大者则大鸣待其从容然后尽其声鼔无当于五声五声弗得不和水无当于五色五色弗得不章学无当于五官五官弗得不治师无当于五服五服弗得不亲吾闻出于幽谷迁于乔木者未闻下乔木而入于幽谷者青采出于蓝而质青于蓝者教使然也盖闻经师易遇人师难遭故欲以素丝之质附近朱蓝耳日月不宇宙四指必迷所乡矣仲尼人之凖绳也善弓者师弓不师羿善舟者师舟不师奡善心者师心不师圣良医之门多病人櫽栝之侧多枉木是以杂也水深则回树落粪本弟子通利则思师一閧之市不胜异意一卷之书不胜异説一闹之市必立之平一卷之书必立之师螟之子殪而逢蜾羸祝之曰类我类我久则肖之矣速哉七十子之肖仲尼也师者人之模范也模不模范不范为不少矣哌哌之子各识其亲譊譊之学各习其师精而精之是在其中矣学者不逺千里嬴粮而至如细流之赴巨海京师谓康成为经神何休为学海天地生我而不能鞠我父母鞠我而不能成我成我者夫子也道不啻天地父母通于夫子受罔极之恩诸先生者当如醒学者譬如醉言生俱醉独有醒者学不倦所以治已也敎不倦所以治人也夫蠒舍而不治则腐蠧使工女缲之为美锦大君朝而服之身者蠒也舍而不治则知行腐蠧使贤者敎子以为世士则天下诸侯莫敢不敬本师者发蒙之基也后师者称成也譬如严庄服饰衆事已办未惟加冠不可以行人事也学之有师亦如树之有根也大智既成复能成就小智犹树根生子子复能生根展转相生种类不絶本师者学之根也譬如为山一篑之土渐得髙大冰实因水金亦在镕譬如採寳无有导师子无识者不拔诸邪箭不灭三毒火不除无明闇堕在大爱海无有智慧眼离大导师故应发如给侍心所有敎令皆随顺故应发如弟子心所有训诲无违逆故应发如僮仆心不厌一切诸作务故应发如养母心受诸勤苦不告劳故应发如佣作心随所受敎无违逆故应发如除粪人心离憍慢故应发如已熟稼心能低下故应发如良犬心不害主故又如依日大光明故得见髙下及诸色像种种作业不以依彼油灯小光犹如暗室若遇明灯暗即灭矣如彼翳眼是可治病未遇良医其目常瞑既遇良医疾得见色譬如乳牛不麄狂骚又多乳汁彼犊饮时久而不厌佛如明月弟子如明星与月相随譬如踞牀有木无绳不能得坐子无明师亦不得道譬如师子衆兽中王人中师所语当用法行歩坐起当有威仪为人法则于闇常照明尊为慧灯炷人身难得善师难遇如导师在前余伴随逐进止取舍皆随导师不得自在师之为功在于发悟譬犹荆璞而莹拂之耳若质非美玉琢磨何益取友六三三人行则损一人一人行则得其友象曰一人行三则疑也丽泽兑君子以朋友讲习伐木丁丁鸟鸣嘤嘤出自幽谷迁于乔木嘤其鸣矣求其友声谷风刺幽王也天下俗薄朋友道絶焉伐木燕朋友故旧也自天子至于庶人未有不须友以成者嘤嘤两鸟声也其鸣之志似于有友道然鸟尚知居髙木唿其友况是人乎习习然和调者生长之谷风也谷风由善能生长之故维山崔嵬之上草木皆能生长之以兴良朋由善能切磋之故其友身之道徳亦能成就之与君子游苾乎如入兰芷之室久而不闻则与之化矣与小人游贷乎如入鲍鱼之次久而不闻则与之化矣是故君子慎其所去就与君子游如长日加益而不自知也与小人游如履薄冰每履而下几何而不陷乎哉吾不见好学盛而不衰者矣吾不见好敎如食疾子矣吾不见日省而月考之其友者矣工欲善其事必先利其器居是邦也事其大夫之贤者友其士之仁者工以利器为用人以贤友为助孔子曰吾死之后则商也日益赐也日损曾子曰何谓也子曰商也好与贤已者处赐也好悦不若已者处不知其子视其父不知其人视其友不知其君视其所使不知其地视其草木丹之所藏者赤漆之所藏者黒是以君子必慎其所与处者焉然子之志则广取而汎与者也吾恐女之后夫择者也其将有剽女之外郛而自筑其宫庭者矣登女之车而乘之以驰骋于四郊者矣取女之所以为璧者毁裂而五分之者矣鑑明则尘垢不止止则不明也久与贤人处则无过南方有鸟焉名曰蒙鸠以羽为巢而编之以髪系之苇苕风至苕折卵破子死巢非不完也所系者然也西方有木焉名曰射干茎长四寸生于髙山之上而临百仞之渊木茎非能长也所立者然也蓬生麻中不扶而直兰槐之根是为芷其渐之滫君子不近庶人不服其质非不美也所渐者然也故君子居必择乡游必就士所以防邪僻而近中正也假舆马者非利足也而致千里假舟檝者非能水也而絶江河君子生非异也善假于物也君人者不可以不慎取臣匹夫者不可以不慎取友友者所以相有也取友求善人不可不慎是德之基也诗曰无将大车维尘㝠㝠言无与小人处也夫人君无谏臣则失政士无教友则失德狂马不释其策操弓不返于檠木受绳则直人受谏则圣受学重问孰不顺成毁仁恶士且近于刑君子不可以不学君子择人与交农人择田而田君子树人农夫树田田者择种而种之丰年必得粟士择人而树之丰时必得禄矣频频之党甚于斯亦贼夫粮食而已矣故君子不友不如已者非羞彼而大我也不如已者须已而植者也然则扶人不暇将谁相我哉吾之偾也亦无日矣明镜举则倾冠见矣羲和照则曲影觉矣櫽括脩则枉刺之疾消矣良友结则辅仁之道𢎞矣是以与善人居如入芝兰之室久而自芳也与恶人居如入鲍鱼之肆久而自臭也墨翟悲于染丝是之谓矣夫交之道犹素之白也染之以朱则赤染之以蓝则青与善人游如行雾中虽不濡湿潜自有润譬之于物犹素之白也染之以蓝则青游居交友亦人之所染也欲除身心之病者莫若善友良医妙药能除重病譬如鸟麻占卜华熏其油香美名占卜油与凡麻油好恶殊隔油先无香以华熏种油遂成香香不破麻而入亦不破麻而出复无形质留止油内但以因缘力故香迁油内油成香泽有一坐禅比丘独住林中常患虮蝨即便芙蝨而作约言我若坐禅汝宜嘿然隠身寂住其蝨如法于后一时有一土蚤来至蝨边问言汝云何身体肌肉肥盛蝨言我所依主人常修禅定敎我饮食时节我如法饮食故所以身体鲜肥蚤言我亦欲修习其法蝨言能尔随意尔时比丘寻便坐禅土蚤闻血肉香即便食噉比邱心生苦恼即便脱衣以火烧之如盲欲御盲不能致所趣良田生胜果善友能饶益冰开春日兰败秋年慧人成哲愚友增纒无知无善识恶友损正行蜘蛛落乳中是乳转成毒端习山下出泉蒙君子以果行育德墓道之门有此梅树此梅善恶自有本未必恶徒有鸮鸟来集于其上而鸣此鸮声恶梅亦从而恶矣以兴陈佗之身有此体性此性善恶自然本未必恶正由有恶师来教之此师既恶陈佗亦从而恶也良冶之子必学为裘良弓之子必学为箕始驾马者反之车在马前士依于徳游于艺工依于法游于説子服尧之服诵尧之言行尧之行是尧而已矣子服桀之服诵桀之言行桀之行是桀而已矣蓬生麻中不扶自直白沙在泥中与之皆黒者土地教化使之然也传曰兰根与白芷渐之滫中君子不近庶人不服者所以渐然也夫习与正人居之不能毋正犹生长于齐不能不齐言也习与不正人居之不能毋不正犹生长于楚之地不能不楚言也故择其所耆必先受业廼得尝之择其所乐必先有习廼得为之传曰譬如尧舜禹稷卨与之为善则行鮌讙兜欲与为恶则诛可与为善不可与为恶是谓上智桀纣龙逢比干欲与之为善则诛干莘崇矦与之为恶则行可与为恶不可与为善是谓下愚齐桓公管仲相之则霸䜿貂辅之则乱可与为善可与为恶是谓中人传曰素丝无常唯所染之信矣哉诗曰皎皎练丝在所染之曾子将行晏子送之曰赠人以轩不若以言吾请以言之以轩乎曾子曰请以言晏子曰今夫车轮山之直木也良工揉之其圆中规虽有藁暴不复嬴矣故君子慎隠揉和氏之璧井里之困也良工修之则为存国之寳故君子慎所修今夫兰本三年而成湛之苦酒则君子不近庶人不佩湛之縻醢而贾匹马矣非兰本美也所荡然也愿子之必求所湛婴闻之君子居必择居游必就士择居所以求士求士所以辟患也婴闻汨常移质习俗移性不可不慎也学者相与薰沐其中扃而亦唯此之事耕夫习牛则犷猎夫习虎则勇渔夫习水则沈战夫习马则健婴儿生无石师而能言与能言者处也兰茝槀本渐于蜜醴一佩易之正君渐于香酒可谗而得也君子之所渐不可不慎也譬之越人安越楚人安楚君子安雅是非知能材性然也是注错习俗之节异也野物不为牺牲杂学不为通儒夫胡越之人生而同声嗜慾不异及其长而成俗也累数译而不能相通行有虽死而不相为者则教习然也故诸君子得贤而举之得贤而与之譬其若登山乎得不肖而举之得不肖而与之譬其若下渊乎故登山而望其何不临而何不见凌迟而入渊其孰不䧟溺扬子见逵路而哭之为其可以南可以北墨子见练丝而泣之为其可以黄可以黑趋舍之相合犹金石之一调相去千嵗合一音也申菽杜茝美人之所懐服也及渐之于滫则不能保其芳矣学必由圣所以致其材也厉必由砥所以致其办也故夫子之教必始于诗书而终于礼乐杂説不与焉夫狂者自龁忘其非掲豢也饭土而忘其非梁饭也然则楚之狂者楚言齐之狂者齐言习使然也夫习之于人微而着深而固是畅于筋骨贞于胶漆是以君子务为学也是以孔子家儿不知骂曾子家儿不知鬬所以然者生而善敎也兰本三年湛之以鹿醢既成则易以匹马非兰本美也愿子详其所湛既得所湛亦求所湛邹孟轲之母也号孟母其舍近墓孟子之少也嬉逰为墓间之事踊跃筑埋孟母曰此非吾所以居处子也乃去舍市傍其嬉游为贾人衒卖之事孟母又曰此非吾所以居处子也复徙舍学宫之傍其嬉游设俎豆揖让进退孟母曰眞可以居吾子矣山之蹊不可胜由矣向墻之户不可胜入矣孔子习周公者也颜渊习孔子者也羿逢蒙分其弓良舍其策般投其斧而习诸孰曰非也以习非之胜是也况习是之胜非乎于戏学者审其是而已矣次四宻于腥臊三日不觉殽测曰密于腥臊小恶通也故拟水于川水得其驯拟行于德行得其中拟言于法言得其正野薮之人多鄙市井之人多媚非理也其习使然也性固无间于野薮市井之人也故循其习之谓情宰其情之谓性因性而导之谓学蓬生麻间不扶自直白纱入缁不练自黑彼蓬之性不直纱之质不黒麻扶缁染使之直黒夫人之性犹蓬纱也在所渐染而善恶变矣人间之水汚浊在野外者清洁俱为一水源从天涯或浊或清所在之势使之然也声平和则郑衞不能入也学业正则杂説不能倾也事得本则邪佞不能谬也贵此圣人坦荡之夷路贱彼百家杂秽之邪径衣上也裳下也圣典本也诸子末也转上为下舍本逐末者是可惜御气为人若御马渉道由通衢则迅利适恶路则驽蹇君子多闻见而心愈眞也小人多闻见而情愈伪也才絓中庸在于所习是以素丝无恒𤣥黄代起鲍鱼芳兰入而自变曾子将行晏子送曰婴闻赠人以财不若以言请以言乎夫兰本三年成而湛之以酒则君子不近湛之鹿醢货以匹马愿子克求所湛违彼夷涂而遵此险径瞻彼缉狐既次良冶相诸笋玉犹待它山故沮涣之水可居邹鲁之乡为贵匪曰兰芷畴变入室之情不自朱蓝何迁素丝之质荃蕙虽秀才非贞质异端虽美道无𤣥术出不自户将何由行不以法欲焉修盗跖为浊夷栁为清鲍肆为臭兰圃为馨丝白不难染蓬生本易扶渐于兰则芳渐于鲍则臭轲少贫向在墓间识塟埋事又徙在市则轲知市井之利又徙在习学所遂尽识礼义在磨则磷玉生虽坚唯居必徙岂曰能贤冰开春日兰败秋年天教斯类及习情迁金木无常方圆应形亦有櫽括习与性成正人在侧徳义盈堂譬如良地而种稊稗终不变成粳粱五谷如秽螺蜗污澄清水不堪饮用譬如以乳和水以火煎煑以得热气乳水各别而彼水所有脂腻味譬如风大出深山䆳谷入于占卜衆香之林其风便香经于粪秽臭恶之所其风便臭若香臭俱至风则香臭竝兼盛者先显譬如伊兰俱与旃檀生未利山牛头旃檀生伊兰藂中未及长大在地下时芽茎枝叶如阎浮提竹笋衆人不知言此山中纯是伊兰无有旃檀而伊兰臭熏四十由旬其华红色甚可爱乐若有食者发狂而死牛头旃檀虽生此林未成就故不能发香仲秋月满卒从地出成旃檀树衆人皆闻牛头旃檀上妙之香永无伊兰臭恶之气谷涌大水展转而流到于大海若复有水而不循谷漫堕卤土为卤所渗而失其身犹如有诸甜果若甘蔗若蒲桃果及诸一切甘美之果有人修治良地而取种之然后生子皆悉甘美人所贪乐所以然者以其果子本甘美故复有衆生修鵄鸺因受鵄鸺戒发鵄鸺心行鵄鸺业分别鵄鸺意以是熏修鵄鸺之业学当有善知识昔有驴一疋其主恒令与马相随饮食行来常与马俱马行百里亦行百里马行千里亦行千里衣毛鸣唿与马相似后时与驴相随饮食行来与驴共侣驴行百里亦行百里驴行千里亦行千里毛衣头躯悉为似驴鸣唿唉痾纯为是驴遂至老死不复作马学者亦如是随善知识则日精进精进者得道驶随恶知识则日懈怠懈怠者是为长没也欲入法海取其珍寳当湏善行以为导师毁破善行生死旷路永无出期经歴三涂受苦长逺如彼商贾将入大海杀其导者迷失津济终致困死如鼠藏穴潜隠习敎地有故纸佛告比邱取之受敎即取佛问比邱以为何纸诸比邱白佛此裹香之纸今虽捐弃处香如故佛复前行地有断索佛告比邱取之受教即取佛复问曰此何等索诸比邱白佛其索腥臭此系鱼之索佛语比邱夫物本净皆由因縁以兴罪福近贤明则道义隆友愚闇则殃罪集譬彼纸索近香则香系鱼则腥渐染翫习各不自觉譬如入恒河必得至大海诸余外道法非一切智人所説邪见杂故将至恶处福田因縁功徳故所愿得满如种良田则所收益多如练铁不能成金譬如人瞋日习不已则成恶性如水在辛则辛在苦则苦甜醋咸淡亦如是颜闵遇于孔门标徳行之首苏张逢于鬼谷居浮诈之先非独人性之优劣亦所习之眞伪也大乘为甘露亦名为毒药能消即为甘不消即成毒窃闻声调响顺形直影端未见钻火得冰种豆得麦欲行大道莫示小径无以大海内于牛迹无以日光等彼萤火津河可度处名正济险难诳处名邪济佛道名正济外道名邪济也彼大乘之体自无疮疣无以小乘之刺损伤之也必为譬如为山未成一篑止吾止也譬如平地虽覆一篑进吾徃也乌获古之有力人也能移举千钧人能举其所任是为乌获才也人有术不能行者有矣能行而无其术者亦有矣衞人有善数者临死以诀喻其子其子志其言而不能行也他人问之以其父所言告之问者用其言而行其术与其父无差焉夫力学而诵诗书凡人所能为也若欲移江河动太山故人力所不能也若造父之御马羿之用弩则所谓难也君子不以其难为之也藁竹有火弗钻不㸐土中有水弗掘无泉道虽近不行不至事虽小不为不成好大而不为大不大矣好髙而不为髙不髙矣仰天庭而知天下之居卑也哉脂我名车䇿我名骥千里虽遥孰敢不至良匠能与人规矩不能使人必巧明师能授人妙术不能使人必为人生于世如在寳山种种善缘皆为寳也子不造善当来离世是犹登彼寳山空手而归不持一物后无悔乎运此神力如风扇火譬如寳山在于恶林有一勐虎常依其中以是之故一切衆生飞鸟走兽絶迹此山无敢近者有一贫士存念思惟云何得往彼山採寳令我今日早得富有于是即便习诸毒药往于山所尔时恶虫闻其毒药即便去离是诸贫士随意採寳譬如大地其性安固于诸衆生无所分别有人欲得求其果实若能耕种随时随时耘除草秽彼人至时收获果实若不耕种耘除草秽是人终不得其果实勿懐疑退心如羊被牵拽喘惧而前却如人患渴欲饮河水岂以饮不能尽而不饮耶佛言人为道譬如一人与万人战被钾操兵出门欲战意怯胆弱乃自退走或半道选或格鬭而死或得大胜还国髙迁夫人能牢持其心精鋭进行不惑于流俗狂愚之言者欲灭恶尽必得道矣积累一亩之间广尺深尺曰畎方百里之间广二寻深二仞曰浍浍畎深之至川亦入海蚍蜉之子微虫耳时术蚍蜉之所为其功乃复成大垤蚍蜉之子时时术学衔土之事而成大垤犹如学者时时问学而成大道矣邱一成为敦邱再成为陶邱再成鋭上为融邱三成为崐崙邱积一勺以成江河累微尘以崇峻极匪志匪勤理无由济也跬歩无已至于千里覆一篑进及于万仞财物货寳以大为重政敎功名反是能积微者速成人之进道惟问其志取必以渐勤则得多山霤至柔石为之穿蝎虫至弱木为之弊夫霤非石之凿蝎非木之钻然而能以微脆之形陷坚刚之体岂非积渐之致乎大川滔瀁则虬螭羣游日就月将则徳立道备悬巖滴熘终能穴石规车牵索卒至断轴水非石之钻绳非木之锯然而断穴者积渐之所成也灵珠如豆不见其长叠嵗而大铙舌如指不觉其损累时而折为山者基于一篑之土以成千丈之峭凿井者起于三寸之坎以就万仞之深还乡者心务见家不可以一歩至也慕学者情纒典素不可以一读能也尸子曰土积成岳则楩柟豫章出焉水积成川则吞舟之鱼生焉夫学之积也亦有所出也积一喙而不已终累泥而成屋浑浑长源蔚蔚洪柯羣川载导衆条载罗水积则生吞舟之鱼土积则生豫章之木学积亦有生焉大木百寻根积深也沧海万仞衆流成也渊智达洞累学之功也为山资于一篑学海渐其微流凡先合单纺为一丝四丝为一扶五扶为一首五首成一文文采淳为一圭积智成明积因成业譬如世间处胎藏者虽渐增长而不自见如天雨时置瓮迥处承水渐满如是满时由诸雨滴长时连注如贮苏缾如如经久如是如是苏气薰遍不受余气之所熏着如新瓦缾盛满苏油如如经久如是如是津胒渐润由斯坚宻有所堪能譬如有人持小火㷮烧干草大若时若时火依草木尔时尔时火渐增长若时若时火渐增长尔时尔时火熖转大展转能照多踰缮那多百多千乃至无量如新瓦器盛满清水置于日中如如多时水所滋润如是如是器转坚牢惟夫浅熘穿石小滴盈器钻燧之勤断干之渐皆积㣲不已故在着可观如水不厌云如海不厌水智人亦如是不厌善增长亦如蒲萄甘蔗未压之时汁不可见彼于一节二节之中求汁积聚了无见者然于彼汁不从外得譬如由一金钱营覔得千金钱非一日得千由别时得千如火之炎炎相卽而成爓耳行之次渐微着相因是以始于直心终于净土譬犹植栽丝髪其茂百围也喻林卷九十一喻林卷九十二钦定四库全书喻林卷九十二明徐元太撰学业门精专瞽蒙也以为乐官者目无所见于声音审也端衣𤣥裳冕而乘路者志不在于食荤斩衰蕳屦杖而歠粥者志不在于饮食立则见其参于前也在舆则见其倚于衡也今夫奕之为数小数也不专心致志则不得也奕秋通国之善奕者也使奕秋诲二人奕其一人专心致志惟奕秋之为聼一人虽聼之一心以为有鸿鹄将至思援弓缴而射之虽与之俱学弗若之矣为是其智弗若与曰非然也二事败业多疾我力如彼遵衢则罔所极二志靡成聿劳我心如彼兼聼则溷于音詹何以独茧丝为纶芒鍼为钩荆条为竿剖粒为饵引盈车之鱼于百仞之渊汨流之中纶不絶钩不伸竿不挠楚王闻而异之召问其故詹何曰臣闻先大夫之言蒲且子之弋也弱弓纤缴乘风振之连双鸧于青云之际用心专动手均也臣因其事放而学钓五年始尽其道当臣之临河持竿心无杂虑惟鱼之念投纶沈钩手无轻重物莫能乱鱼见臣之钩饵犹沈埃聚沫吞之不疑所以能以弱制彊以轻制重也大王治国诚能若此则天下可运于一握将亦奚事哉仲尼适楚见痀偻者承蜩犹掇之也仲尼曰子巧乎有道邪曰我有道也五六月累丸二而不坠则失者锱铢累三而不坠则失者十一累五而不坠犹掇之也吾处身也若厥株枸吾执臂也若藁木之枝虽天地之大万物之多而唯蜩翼之知吾不反不侧不以万物易蜩之翼何为而不得孔子顾谓弟子曰用志不分乃凝于神其痀偻丈人之谓乎大马之捶钩者年八十矣而不失豪芒大马曰子巧与有道与曰臣有守也臣之年二十而好捶钩于物无视也非钩无察也是用之者假不用者也以长得其用而况乎无不用者乎物孰不资焉好书者衆矣而仓颉独传者一也好稼者衆矣而后稷独传者一也好乐者衆矣而䕫独传者一也好义者衆矣而舜独传者一也倕作弓浮游作矢而羿精于射奚仲作车乘杜作乘马而造父精于御自古及今未尝有两而能精者也曾子曰是其庭可以搏鼠恶能与我歌矣心不使焉则白黒在前而目不见雷鼓在侧而耳不闻况于使者乎螾无爪牙之利筋骨之彊上食埃土下饮黄泉用心一也蟹六跪而二螯非蛇蟺之穴无所寄託者用心躁也是故无㝠㝠之志者无昭昭之明无惽惽之事者无赫赫之功意委曲蛇能屈伸故实意法螣蛇也哀公问孔子曰吾闻䕫一足信乎曰䕫人也何故一足彼其无他异而独通于声尧曰䕫一而足矣使为乐正故君子曰䕫有一足非一足也工人数变业则失其功作者数揺徙则亡其功一人之作日亡半日十日则亡五人之功矣万人之作日亡半日十日则亡五万人之功矣然则数变业者其人弥衆其亏弥大矣目以精明耳以主聼口以别味鼻以闻芳手以之持足以之行各受一性不得两兼兼则心惑造父始习于大豆蠭门始习于甘蝇御大豆射甘蝇而不徙人以为性者也财多者惑于所守学多者惑于所闻道虽近不行不至事虽小不为不成每自多者出人不逺矣夫巧弓在此手也传角被筋胶漆之和即可以为万乘之寳也及其被手而贾不数铢人同材钧而贵贱相万者尽心致志也蚯蚓内无筋骨之强外无爪牙之利然下饮黄泉上垦晞土所以然者何也用心一也腾蛇游于雾露乘于风雨而行非千里不止然则暮託宿于䲡鳣之穴所以然者何也用心不一也目察秋毫之末者视不能见太山耳聼清浊之调者不闻雷霆之声何也唯其意有所移也传曰伯乐学相马顾玩所见无非马者宋之庖丁学解牛三年不见生牛所见皆死牛也二者用精至矣思念存想自见异物也志有所存顾不见泰山思有所至有身不暇狥也夫能量弓矢之势逺近之分则入物之与不入在心手之所铨不患所差跌今设令至拙者闇射箭之所至要当其极当其极也则豪分不复进闇其极则随逺近而制其深浅矣瞽无目而耳不可以察专于聼也鼈无耳而目不可以闻专于视也以瞽鼈之㣲而聼察聪明审者用心一也离娄察秋毫之末不闻雷霆之声季子聼清角之韵不见嵩岱之形视不闗耳而耳不见聼不闗目而目不闻者何也心溺秋毫意入清角故也奕秋通国之善奕也当奕之思有吹笙过者乍而聼之则奕败矣非奕道㬥深情有蹔闇笙猾之也𨽻首天下之善筭也有鸣鸿过者弯弧拟之将发未发之间问以三五则不知也非三五难筭意有㬥昧鸿乱之也奕秋之奕𨽻首之筭穷微尽数非有差也然而心在笙鸿而奕败筭挠者是心不专一逰情外务也是以心驻于目必忘其耳则聼不闻心驻于耳必遗其目则视不见也使左手画方右手画圆令一时俱成虽执规矩之心㢠剟劂之手而不能者由心不两用则手不并运也夫蝉之难取而粘之如掇卷耳易採而不盈倾筐专与不专也由基李广奋精诚于末伎感兽而开石岂况乃能推至精耽身于大道之中乎逐兔之犬终朝寻兎不失其迹虽见麋鹿不暇顾也鸿鹄在上鞟弩以待若发善否问二五弗知非二五难计也欲鸿之心乱也佛书云如入薝卜林中惟闻薝卜花香不闻它香豫北二山尚有移河中一洲亦可为精诚必至霜尘下意气所感金石离向天穿针而不见天何者不轻天意有所在耳董仲舒三年不闚园尝乗马不觉牝牡朱买臣贫贱之时孽孽修艺不知雨之流粟志在经传也俯而择虱不暇见地仰而观铁不暇见天天地至大而不见者鋭精于铁虱也视秋毫者不见泰山聼噍嘹者不闻雷霆瞽者善聼神不离于耳聋者善视心不离于目其为聼也神则专耳其为视也心则专目耳之与目逓为用譬如有人遇中毒箭为苦所切更无余想但作是念我于何时得遇良医为㧞此箭得免斯苦蚓弱质而饮泉蟹壮容而寄穴骅镳怠矣驽驾先之譬如有人寻水而行影入水中形影相逐不相舍离佛言诸沙门行道当如牛负行深泥中疲极不敢左右顾趣欲离泥以自蘓息沙门视情欲甚于彼泥直心念道可免衆苦譬如垣墻欲倒从边拄之舍欲倾壊亦复拄之是为精进心坚强者志能如是则以指𤓰壊于雪山以莲华根钻穿金山则以锯断须弥寳山如人擎油钵不动无所弃妙慧意如海专心擎油器若人欲学道执心当如是譬如飞鸟暂下輙逝若有精进勇勐心如是转健得道疾譬如小火多益薪风吹转炽无灭时譬如人欲逺行初欲去时是名为欲发行不住是为精进能自劝励不令行事稽留是为不放逸如围中有鹿既着毒箭一向求脱更无他念散乱之心譬如风中灯灯虽有光明不能照物譬如钻燧求火一心勤着不休不息乃可得火如人毒箭在身更无余念一者苦痛急二者毒不疾出则遍满身中而失命是以金石克谐泰山不能呈其髙鸿鹄方集奕秋不能传其㫖般陀比丘暗钝然能变形第一者良由佛教使诵扫箒得箒忘扫得扫忘箒六年之中专心诵此意遂解悟而自惟曰箒者篲扫者除篲者即喻八正道粪者喻三毒垢也以八正道篲扫三毒垢所谓扫箒我者正谓此耶深思此理心即开解不息天行健君子以自彊不息水洊至习坎君子以常德行习敎事题彼嵴令载飞载鸣我日斯迈而月斯征夙兴夜寐无忝尔所生蛾子时术之其此之谓乎骐骥一跞不能千里驽马无极功在不舍虽有天下易生之物也一日㬥之十日寒之未有能生者也吾见亦罕矣吾退而寒之者至矣吾如有萌焉何哉君子遵道而行半涂而废吾弗能已矣此士所以日夜孶孶敏行而不敢怠也辟若䳭鸰飞且鸣矣千变万化譬若悬河寸隂尺日不弃光景婴闻之为者常成行者常至婴非有异于人也常为而不置常行而不休者故难及也骐骥一跃不能十歩驽马十驾功在不舍锲而舍之朽木不折锲而不舍金石可镂学恶乎始恶乎终曰其数则始乎诵经终乎读礼其义则始乎为士终乎为圣人眞积力久则入学至乎没而后止也故学数有终若其义则不可湏臾舍也为之人也舍之禽兽也良农不为水旱不耕良贾不为折閲不市士君子不为贫穷怠乎道芷兰生于深林非以无人而不芳君子之学非为通也为穷而不困忧而意不衰也甯越中牟之鄙人也苦耕稼之劳谓其友曰何为而可以免此苦也其友曰莫如学学三十歳则可以逹矣甯越曰请以十歳人将休吾将不敢休人将卧吾将不敢卧十五歳而周威公师之矢之速矣而不过二里止也歩之迟也而百舍不止也今以甯越之材而久不止其为诸侯师岂不宜哉割而舍之镆邪不断肉执而不释马氂截玉圣人无止无以歳贤昔日俞昨也矢疾不过二里也歩之迟百舍不休千里可致跬歩不休跛鼈千里累积不辍可成丘埠少而好学如日出之阳壮而好学如日中之光老而好学如炳烛之明炳烛之明孰与昧行乎百川朝海泛流不止路虽辽逺无不到者百川学海而至于海丘陵学山而不至于山是故恶夫画也仰天而天不惓俯地而地不怠惓不天怠不地惓怠而能乎其事者古今未诸君子之于学也其不懈犹上天之动犹日月之行终身亹亹没而后已速悟时习者骥騄之脚也迟解晩觉者鹑鹊之翼也彼虽寻飞絶景止而不行则歩武不过焉此虽咫尺以进徃而不辍则山泽可越焉明暗之学其犹兹乎运行潦而勿辍必混流乎沧海矣崇一篑而弗休必钧髙乎峻极矣斵削刻画之薄伎射御骑乘之易事犹湏惯习然后能善言人修行道德有若为山虽于平地始覆一篑之土而作不止可以得成天子勤耘以牧一国大夫勤耘以收世禄君子勤耘以显令徳夫农者始于种终于获泽既时矣苖既美矣弃而不耘则改为荒畴盖丰年者期于必收譬修道者亦期于没世海不辞水故能成大山不辞土故能成髙主不厌人故能成衆士不厌学故能成圣乐羊子逺寻师学一年来归妻乃引刀趣机而言曰此织生于蚕茧成于机杼一丝而累以至于寸累寸不已遂成丈匹今若断斯织也则捐失成功稽废时月夫子积学当日知其所亡以就懿徳若中道而归何异断斯织也譬如磨镜日日常执不离心胸学道甚苦如负重登山可厌而止道如晨晖晖徳同下流无日不新无时不归譬如依酪瓶鑚人功动转不已得有酥出日月常廵歴不厌于四方譬如大海一人斗量经歴劫数尚可穷底得其妙寳人有至心精进求道不止会当尅果何愿不得又如良医于诸医方经书秘术不应懈怠以修医法求第一襌甚亦难致其余三禅稍前转易譬如学射遥立大准习久乃中习不休息工则析毛犹如鑛铁数入百鍊之鑪柔可为刚伪可为真犹如大海日夜沸动浊滓下沈变成寳珍譬如马寳虽到至处去心不息至死不已譬如犊子虽大善母美乳饮犹不止汝等当勤精进譬如小水常流则能穿石若行者之心数数懈废譬如鑚木未热而息虽欲火火难可得渐进考工记云匠人为沟洫耜广五寸二耜为耦一耦之伐广尺深尺谓之畎田首倍之广二尺深二尺谓之遂九夫为井井间广四尺深四尺谓之沟方十里为成成间广八尺深八尺谓之洫方百里为同同间广二寻深二仞谓之浍是畎遂沟洫浍皆通水之道也以小注大故从畎遂沟洫乃以入浍浍入于川川入于海是畎内之水亦入海也纁者三入而成又再染以黒则为緅又再染以黑则为缁𤣥色在緅缁之间其六入者是染𤣥纁之法也驹既未曾驾车若忽驾之必当惊奔今以大马牵车于前而系驹于后使此驹日日见车之行其驹惯习而后驾之不复惊也言学者亦湏先敎小事操缦之属然后乃示其业则道乃易成也人将学琴瑟若不先学调弦杂弄则手指不便手指不便则不能安正其弦先学杂弄然后音曲乃成也若火之始然泉之始逹流水之为物也不盈科不行君子之志于道也不成章不达君子之道辟如行逺必自迩辟如登髙必自卑一染谓之縓再染谓之赪三染谓之纁必欲昇堂覩奥宁可汨其先后或问进曰水或曰为其不舍昼夜欤曰有是哉满而后渐者其水乎或问鸿渐曰非其往不往非其居不居渐犹水乎请问木渐曰止于下而渐于上者其木也哉亦犹水而已矣且夫物之生长无卒成㬥起皆有浸渐箕裘皆须柔屈补接而后成噐为弓冶者调筋角和金铁亦然故学者必先攻其所易然后能成其所难易有渐卦道有渐门人之修眞达性不能顿悟必须渐而进之安而行之山涧至柔石为之穿蝎虫至弱木为之弊然而能以㣲脆之形䧟坚刚之体岂非渐之致乎春秋运斗枢曰粟五变而以阳化生为苖秀为禾三变而粲谓之粟四变入臼米出甲五变而烝饭可食槐之生也入季春五日而兎目十目而鼠耳更旬而始规二旬而叶成取类引丝使不断絶不勤不劳如幽泉之潜澍不缓不急不麤不细犹如婴儿饮其母乳绵绵㣲吸譬如大树由有根茎便有枝叶由有枝叶便有花果由有花果复生大树譬如日初出时其大光明先照铁围大铁围山须弥山王乃照其余譬如殿堂有四梯隥若言不由初第一隥至四隥者无有是处无力饮池河讵能吞大海不习二乘法何能学大乗初发心如种种子第二行发心如芽生增长第三不退发心如茎叶华果初始成就第四一生补处发心如果等有用初发心如车匠集材智第二行发心如斫治材木净智第三不退发心如安施材木智第四一生补处发心如车成运载智初发心如取药草方便第二行发心如分别药草方便第三不退发心如病服药方便第四一生补处发心如病得差方便初发心如月始生第二行发心如月五日第三不退发心如月十日第四一生补处发心如月十四日如来智慧如月十五日譬如火烧木渐次而转移此木既已烧复更烧余木譬如大海渐次转深若大海水初便顿深诸求寳者无能得入以渐渐深乃至无等故成大海譬如从华乃成果实华如菩萨果喻菩提譬如重楼四级次第不由初级至二级者无有是处不由二级至于三级不由三级至四级者亦无是处如涛金者积聚沙土置于槽中然后以水灌之麤土烦恼刚石坚块随水而去犹有麤沙纒结复以水灌麤沙随水流出然后生金犹为细沙黒土之所纒结复以水灌细沙黒土随水流出然后眞金纯净无杂犹有似金㣲垢然后金师置于炉中增火鼔鞴令其融液垢秽悉除然其生金犹故不轻不輭光明不发屈伸则断彼鍊金师复置炉中增火鼓鞴转侧铸鍊然后生金轻輭光泽屈伸不断随意所作钗珰镮钏诸庄严具如山顶上天雨霖霪先溪涧满溪涧满已小沟渎满小沟渎满已大沟渎满大沟满已小河满小河满已大河满大河满已大海满大海如是渐次方满圣道大海亦复如是譬如㹀牛食蒭草出湩湩出酪酪出酥酥成醍醐持心当如醍醐如天下水小溪水流入大溪大溪水流入江江流入海佛言夫人为道犹所鍜铁渐深垂去垢成器必好学道以渐深去心垢精进就道譬如种树稍稍生芽后生茎节枝叶华实渐行如是譬如彼月初生之时若小羊角日月稍大遂至成满光明普照衆星独耀譬如採金沙先除麤石沙然后除细石沙次第得细金沙往昔之世有富愚人痴无所知到余富家见三重楼髙广严丽轩厰䟱朗心生渴仰即作是念我有财钱不减于彼云何顷来而不造作如是之楼即唤木匠而问言曰解作彼家端严舍不木匠答言是我所作即便语言今可为我造楼如彼是时木匠即便经地垒堑作楼愚人复言我不欲下二重之屋先可为我作最上屋木匠答言无有是事何有不作最下重屋而得造彼第二之屋不造第二云何得造第三重屋愚人固言我今不用下二重屋必可为我作最上者当作事时长老以黒白土为丸而语之言若汝黑心起取黑丸若白心起取白丸是时优波笈多欲作善心心法而取多黒丸乃至不得一白丸复更思惟取二分黒丸一分白丸复更思惟取半黒丸半白丸复更思惟取二分白丸一分黑丸复更思惟乃至一切白心起悉取白丸譬如断皮至肉断肉至骨断骨至髄譬如乘马趣象舍马乘象乘象趣龙舍象乘龙譬如縁梯从一初桄渐上上处虽髙虽难亦能得至譬如有人欲以其火作火所作为求火故下安干木上施鑚燧精勤策励勇勐鑚求彼于如是精勤策励勇勐鑚时于下木上最初生煖次煖增长热气上冲次倍增盛其烟遂发次无燄火欻然流出火出无间发生勐燄勐燄生已便能造作深造言米之率粝十粺九凿八侍御七者其术在九章粟米之法彼云粟率五十粝米三十粺二十七凿二十四御二十一言粟五升为粝米三升以下则米渐细故数益少四种之米皆以三约之得此数也将令学者原始要终寻其枝叶究其所穷优而柔之使自求之餍而饫之使自趋之若江海之浸膏泽之润涣然氷释怡然理顺然后为得也五谷者种之美者也茍为不熟不如荑稗夫仁亦在乎熟之而已矣渊流浩漫非孤学所尽足蹇途遥岂短策能运且君子之难也若美山然名山既多矣松栢既茂矣望之相相然尽目力不知厌而世有所美焉固欲登彼相相之上仡仡然不知厌小人者与此异若部娄之未登善登之无蹊维有楚棘而已逺望无见也俛就则伤学者处不化不聼之势而以自行欲名之显身之安也是懐腐而欲香也是入水而恶濡也凡説者兊之也非説之也今世之説者多弗能兊而反説之是拯溺而硾之以石也是救病而饮之以堇也使世益乱吾尝蓾焉吾田期歳不收土莫不然焉何况于人乎孔子曰闚其门不入其中安知其奥藏之所在乎然藏又非难也丘尝悉心尽志已入其中前有髙岸后有深谷泠泠然如此既立而已矣不能见其里益谓精㣲者也吾未见好斧藻其徳若斧藻其楶者欤渉浅水者见虾其颇深者察鱼鼈其尤甚者观蛟龙足形迹殊故所见之物异也入道浅深其犹此也浅者则见传记谐文深者入圣室观秘书故入道弥深所见弥大甘酒醴不酤饴蜜未为能知味也人之游也必欲入都都多竒观也入都必欲见市市多异货也百家之言古今行事其为竒异非徒都邑大市也游于都邑者心厌观于大市者意饱况游于道艺之际哉故言者所以明象得象而忘言象者所以存意得意而忘象犹蹄者所以在兎得兎而忘蹄筌者所以在鱼得鱼而忘筌也然则言者象之蹄也象者意之筌也是故存言者非得象者也存象者非得意者也夫凿枘之麤伎而轮扁有不传之妙掇蜩之薄术而伛偻有入神之巧在乎其人由于至精也如世良马见鞭影而行譬如穿井井穿愈深渐渐功多运土难出既至泉源得止衆渴悉令饱足无饥渴想穿井功劳随泉亦灭修道积行亦复如是又如逺行游歩万里种种艰辛无所不见修道积行亦复如是譬如妙饍数数修理得种种味譬如真金数数打时镕销鍊冶转更明浄调和柔輭光色微妙其价难量犹如有人欲立大屋先平其地渐兴根基稍垒其墻令至髙大以材木覆樑柱牢坚以瓦葢之涂治仰泥作悉成了而垩洒之白璧赤柱俨然巍巍然后请㑹亲族门室善友乡党无不周遍饮食作乐无不欣欢但解进其义而不能微妙如人食空羮而无有饭具折𠂻穷乡多异曲学多辨岂不浑沌伤窍嘉树弊牙虽复人説非马家握灵虵以无当之巵同画地之饼矣杨子之隣人亡羊既率其党又请杨子竖追之杨子曰嘻亡一羊何追者之衆隣人曰多岐路既反问获羊乎曰亡之矣岐路之中又有岐焉吾不知所之所以反也杨子戚然心都子入而问曰昔有昆弟三人游齐鲁之间同师而学进仁义之道而归其父曰仁义之道若何伯曰仁义使我爱身而后名仲曰仁义使我杀身以成名叔曰仁义使我身名并全彼三术相反而同出于儒孰是孰非邪杨子曰人有濵河而居者习于水勇于泅操舟鬻渡利供百口裹粮就学者成徒而溺死者几半本学泅不学溺而利害如此若以为孰是孰非心都子嘿然而出曰大道以多岐亡羊学者以多方䘮生学非本不同非本不一而末异若是唯归同反一为亡得䘮兼陈万物而中悬衡焉是故衆异不得相蔽以乱其伦也圣人之所命天下以为正正朝夕者视北辰正嫌疑者视圣人视日月而知衆星之篾也仰圣人而知衆説之小也万物纷错则悬诸天衆言淆乱则折诸圣好书而不要诸仲尼书肆也好説而不要诸仲尼説铃也赫赫乎日出之光羣目之用也浑浑乎圣人之道羣心之用也庄子曰射者非前期而中谓之善射天下皆羿也可乎惠子曰可庄子曰天下非有公是也而各是其所是天下皆尧也可乎惠子曰可市无平必失贵贱之正书无师必谬典谟之㫖止水能鉴于人圣智能照万法故大匠取则于止水衆生宗极于圣人岂唯羣圣之户牖抑亦衆玅之法门凫乙之交定者鸿乎吾所以直其绳矣探本舍源求流无时得源舍本就末无时得本君子战虽有陈而勇为本焉䘮虽有礼而哀为本焉士虽有学而行为本焉是故置本不安者无务丰末夫井植生梓而不容瓮沟植生条而不容舟不过三月必死所以然者何也皆狂生而无其本者也河九折注于海而流不絶者崑崙之输也潦水不泄瀇瀁极望旬月不雨则涸而枯泽受瀷而无源者是故乞火不若取燧寄汲不若凿井多闻则守之以约多见则守之以卓寡闻则无约也寡见则无卓也绿衣三百色如之何矣纻絮三千寒如之何矣激修流扬朝宗者不可以背五城而跨积石舒翠叶吐丹葩者不可以含洪荄而去繁柯败源失本尟不枯汔叛圣违经理不𢎞济见虎一毛不知其斑道家笑儒者之拘儒者嗤道家之放皆不见本也止响以声逐影以形姦争流荡不知所止也中黄老君曰子既知身藏又当知天地父母之家五城十二楼眞秘于丛霄之观见其外不睹其内识其流不获其源秉其末不穷其根自然之道亦犹树也转多转逺其根转少转得其本仁义母之所生非可以为母形器匠之所成非可以为匠也喻林卷九十二喻林卷九十三钦定四库全书喻林卷九十三明徐元太撰学业门博古天在山中大畜君子以多识前言往行以畜其徳聼逺音者闻其疾而不闻其舒望逺者察其貎而不察其形立乎定哀以指隠桓隠桓之日逺矣食肉不食马肝不为不知味言学者无言汤武受命不为愚书非史记周图仲尼不采道非虚无自然严平不演海以受淤歳一荡清君子博识非礼不视仲尼严平会聚衆书以成春秋指归之文故海以合流为大君子以博识为𢎞视汉臣之三箧似渉䝉山对梁相之五车若吞云梦上学以神聼中学以心聼下学以耳聼以耳聼者学在皮肤以心聼者学在肌肉以神聼者学在骨髓天下无粹白狐而有粹白之裘掇之衆白也善学者若齐王之食鸡必食其跖数千而后足昔者苍颉作书容成造厯胡曹为衣后稷耕稼仪狄作酒奚仲为车此六人者皆有神明之道圣智之迹故人作一事而遗后世非能一人而独兼有之各悉其知贵其所欲逹遂为天下备今使六子者易事而明弗能见者何万物至衆而知不足以奄之周室以后无六子之贤而皆修其业当世之人无一人之才而知其六贤之道者何敎顺施续而知能流通由此观之学不可已明矣有鸟将来张罗待之得鸟者一目也今为一目之罗无时得鸟矣道虽要也非博无以通矣博其方约其説道之于心也犹火之于人目也中穽深室幽黑无见及设盛烛则百物彰矣此则火之耀也非目之光也而目假之则为明矣天地之道神明之为不可见也学问圣典心思道术则皆来覩矣此则道之材也非心之明也而人假之则为己知矣是故索物于夜室者莫良于火索道于当世者莫良于典典者经也人目不见青黄曰盲耳不闻宫商曰聋鼻不知香臭曰癕癕聋与盲不成人者也人不博览者不闻古今不见事类不知然否犹目盲耳聋鼻癕者也人好观图画者图上所画古之列人也见列人之面孰与观其言行置之空壁形容具存人不激劝者不见言行也古贤之遗文竹帛之所载粲然岂徒墻壁之画哉法令之家不见行事议罪不可审章句之生不览古今论事不实耕夫多殖嘉谷谓之上农夫其少者谓之下农夫学士之才农夫之力一也能多种谷谓之上农能博学问谓之上儒大川旱不枯者多所疏也潢污兼日不雨泥輙见者无所通也是故大川相间小川相属东流归海故海大也海不通于百川安得巨大之名夫人含百家之言犹海懐百川之流也不谓之大者是谓海小于百川也如皆为用则多者为上少者为下累积千金比于一百孰为富者大乐之成非取乎一音嘉膳之和非取乎一味圣人之徳非取乎一道故曰学者所以总羣道也羣道统乎己心羣言一乎己口唯所用之故出则元亨处则利贞黙则成象语则成文述千载之上若共一时论殊俗之类若与同室度幽明之故若见其情原治乱之渐若指已效诚须所师必深必博犹渉沧海而摙水造长洲而伐木独以力劣为患岂以物少为忧哉古人叹息于才难故谓百世为随踵不以璞非崑山而弃耀夜之寳不以书不出圣而废助教之言朱緑所以改素丝训诲所以移蒙蔽披𤣥云而扬大明则万物无所隠其状矣舒竹帛而考古今则天地无所藏其情矣渉若渉水猎若猎兽言歴览之不专精也三坟五典八索九丘葢圣人之陈迹耳子何好焉予曰上纪五帝之盛下述百王之义粲粲如列宿落落如连珠虽复退居穷处箪食瓢饮未始失其乐矣予可得无好乎成少伯工吹竽见安昌侯张子夏鼓琴谓曰音不通千曲以上不足以为知音夫观书者譬犹登东岳而知邱陵之嵔㠥也浮沧海而知江河之不广也见日月而知衆星之照微也仰圣人而知衆説之少观也譬如大医观诸草木皆入医方种种方便救治疾病皆得差愈譬如王守藏者知王帑藏中金银珠玉瑠璃珍寳有其多少存心今夫蹶者趋者是气也而反动其心人有鸡犬放则知求之有放心而不知求学问之道无他求其放心而已矣今有无名之指屈而不信非疾痛害事也如有能信之者则不逺秦楚之路为指之不若人也指不若人则知恶之心不若人则不知恶此之谓不知类也饥者甘食渇者甘饮是未得饮食之正也饥渴害之也岂惟口腹有饥渴之害人心亦皆有害人能无以饥渴之害为心害则不及人不为忧矣山径之蹊间介然用之而成路为间不用则茅塞之矣今茅塞子之心矣人知求鸡犬莫知求其心者惑也学问所以求之矣人之心莫隠乎慈莫便乎恕赤子匍匐使我心恻隠于慈故也凌波而先济跋而望乎后之人便于恕故也此心之弗失焉可以事帝矣可以格天矣可以入道矣人中虚圆不径寸神明舍焉事物交滑如理乱棼如渉惊浸一则以之憷惕一则以之忌讳一则以之惩创是则一日之间一时之顷而径寸之地如炎如氷矣心胸之两间其容几何然则歴陆嵚岖太行鴈门横塞之灵台之闗勺水之不通而奚以有容嗜欲炎之好憎氷之炎与氷交战焉则必两相伤者矣目视雕琢者明愈伤耳闻交响者聪愈伤心思𤣥妙者心愈伤次二植中枢周无隅测曰植中枢立督虑也初一藏心于渊美厥灵根测曰藏心于渊神不外也六根不净当洗其心心不受垢自无诸秽故心为宰官统御一切降伏其心犹驭勐虎如有纵怠反伤汝身譬如善调马师随马𢤱悷即时能伏心如猕猴贪六欲故心如画师能起种种业因縁故无甘蔗子则无种种石蜜诸味若无菩提心者亦无种种三寳诸味以是正心能制诸恶如执钩筞邪法不生发寳马心离𢤱悷不调故发大车心载一切故发大象心伏诸根故发大山心一切恶风不能动故发小犬心离瞋恚故菩提心者则为浄水洗濯一切烦恼垢故菩提心者则为大风一切世间无障碍故菩提心者则为盛火能烧一切邪见爱故菩提心者则为浄日普照一切衆生类故菩提心者则为利剑斩除一切烦恼恶故菩提心者则为金搥壊散一切憍慢山故菩提心者则为釿斧斫伐无知诸苦树故菩提心者则为器仗防䕶一切诸艰难故菩提心者则为勇健摧灭烦恼诸怨敌故菩提心者则为善镊抜出一切烦恼刺故菩提心者则为尊主于余一切莫能胜故菩提心者则为浄灯普照一切诸法界故菩提心者则为净眼悉能覩见邪正道故菩提心者则为大道皆令得入一切智城故菩提心者则为寳象悉能调伏一切根故菩提心者则为寳马逺离诸恶𢤱悷法故菩提心者则为沃燋消尽一切不善法故菩提心者则为金刚壊散一切诸恶法故菩提心者则为如意珠具足一切切徳利故菩提心者则为天徳瓶满足一切所欲乐故菩提心者则为劫初树出生一切庄严具故菩提心者则为恒娑相衣不受一切诸尘垢故譬如飞鸟猕猴不适止一处也心所因不适止一处也人心溢盪犹如风电猕猴掷树海波潮浪如蚁守卵如牦牛爱尾如䕶一子如䕶一眼如巫师䕶身如贫人䕶寳如海师䕶舶持心当如西方石石在中庭雨堕亦不能壊日炙亦不能消风吹亦不能起意駚于响难䕶难禁藏六如龟防意如城慧与魔战胜则无患诸善中独有一心最第一人能一其心诸善皆随之譬如楼陛当有所倚诸为善者皆着一心以能伏心如猫制鼠如马不着辔勒左右噉草不肯进路若着辔勒则噉草意断随人意去心之可畏甚于毒蛇恶兽怨贼大火越逸未足喻也动转轻躁但观于蜜不见深坑譬如狂象无钩猿猴得树腾跃踔踯难可禁制当急挫之无令放逸勿令放逸入于五欲譬如牧牛之人执杖视之不令纵逸犯人苖稼涵养宋人有闵其苖之不长而揠之者芒芒然归谓其人曰今日病矣予助苖长矣其子趋而往视之苖则藁矣天下之不助苖长者寡矣以为无益而舍之者不耘苖者也助之长者揠苖者也非徒无益而又害之牛山之木尝美矣以其郊于大国也斧斤伐之可以为美乎是其日夜之所息雨露之所润非无萌蘖之生焉牛羊又从而牧之是以若彼濯濯也人见其濯濯也以为未尝有材焉此岂山之性也哉虽存乎人者岂无仁义之心哉所以放其良心者亦犹斧斤之于木也旦旦而伐之可以为美乎其日夜之所息平旦之气其好恶与人相近也者几希则其旦昼之所为有梏亡之矣梏之反覆则其夜气不足以存夜气不足以存则其违禽兽不逺矣人见其禽兽也而以为未尝有才焉者是岂人之情也哉故茍得其养无物不长茍失其养无物不消诚得其养若雨露于草木法度于仁义何有不长也诚失其养若斧斤牛羊之消草木利欲之消仁义何有不尽也夫火热而水灭之金刚而火销之木强而斧伐之水流而土遏之惟造物者物莫能胜也故中欲不出谓之扃外邪不入谓之塞中扃外闭何事之不节外闭中扃何事之不成弗用而后能用之弗为而后能为之次二闲其藏固珍寳测曰闲其藏中心渊也风者隂阳乱气激发而起者也犹人之内气因喜怒哀乐激越而发也庾公造伯仁曰君何所欣悦而忽肥庾曰君复何所忧惨而忽瘠伯仁曰吾无所忧直是清虚日来滓秽日去婴儿之姿贵养厚敦譬如画石其文恒在画水易灭势不可住瞋恚难除譬如画石善根易灭犹如画水是故此心难得调伏如大火聚其明久住电光之明其光不停瞋如火聚慈如电火是故此心难得调伏烦恼之人坚牢难去眞道之心轻浮易去譬如家犬不畏于人山林野鹿见人怖走瞋恚难去如守家犬慈心易失犹如野鹿是故此心难可调伏能令衆生善根成熟增长善芽譬如调马师马有搪揬者当数数敎之久后调好犹如鬘师以水洒华使不萎枯润泽鲜明如良地有娑罗林彼中有守娑罗林人明健不懈诸娑罗根以时锄掘平髙塡下粪沃溉灌不失其时若其边有秽恶草生长尽拔弃之若有横曲不调直者尽治之若有极好中直树者便拥护养随时锄掘粪沃溉灌不失其时如是良地娑罗树林转茂盛好佛唿沙门问之汝处于家将何修为对曰恒弹琴佛言絃缓何如曰不鸣矣絃急何如曰声絶矣急缓得中何如诸音普调佛告沙门学道犹然执心调适道可得矣譬象调正可中王乘制根从正如马调御犹如谷种子入地即变易随时溉灌萌芽得长譬如王有守门者知王有所敬者知王有所不敬者知有利王者知有不利王者守门者知王所敬者知利王者便内之知王不敬者知不利王者守门者即不内那先言人持意亦如是诸善者当内之诸不善者不当内守意制心譬亦如是知色知相知刮刷知覆疮知作烟知好道知牛所宜处知好度济知安隠处知留乳知养牛主若放牛人知此十一法能令牛羣蕃息充才有荏染然柔忍之木是维可以为弓之干我乃缗被之以丝则有絃而成弓可以为弓明矣亦犹温温然寛柔之人是维可以为徳之基我乃敎训之以学则有能而成徳可以为法矣孔子曰野哉君子不可以不学见人不可以不饰不饰无貎无貎不敬不敬无礼无礼不立夫逺而有光者饰也近而逾明者学也譬之如洿邪水潦灟焉莞蒲生焉从上观之谁知其非源泉也子路曰南山有竹不揉且直斩而用之达于犀革以此言之何学之有子曰栝而羽之镞而砺之其入之不亦深乎良玉不琢资质润美不待刻琢此亡异于达巷党人不学而自知也然则常玉不琢不成文章君子不学不成其徳龙渊太阿出昆吾之金和氏之璧由井里之田砻之以砥砺错之以他山故能致连城之价为命世之寳学亦人之砥砺也荆山之璞虽美不琢不成其寳颜冉之才虽茂不学不𢎞其量班尔之妙曲木变容朱蓝所染素丝改色若使贵游之辈饰以明经可谓稽山竹箭加之以括羽和之璧井里之厥也玉人琢之为天子寳且天生人也而使其耳可以闻不学其闻不若聋使其目可以见不学其见不若盲使其口可以言不学其言不若爽使其心可以知不学其知不若狂故凡学非能益也达天性也夫瘠地之民多有心者劳也沃地之民多不才者饶也由此观之知人无务不若愚而好学弓待檠而后能调剑待砥而后能利玉坚无敌镂以为兽首尾成形礛诸之功木直中绳揉以为轮其曲中规隠括之力唐碧坚忍之类犹可刻镂揉以成器用又况心意乎剑虽利不厉不断材虽美不学不髙虽有旨酒嘉殽不尝不知其㫖虽有善道不学不达其功故学然后知不足敎然后知不究虽有良玉不刻镂则不成器虽有美质不学则不成砥所以致于刃学所以尽其才夫学者崇名立身之本也仪状齐等而餙貎者好质性同伦而学问者智骐骥虽疾不遇伯乐不致千里干将虽利非人力不能自断焉乌号之弓虽良不得排檠不能自任人才虽髙不务学问不能致圣学所以益才也砺所以致刃也吾尝幽处而深思不若学之速吾尝跂而望不若登髙之博见有刀者礲诸有玉者错诸不礲不错焉攸用礲而错诸质在其中矣工欲善其事必先利其器王欲宣其义必先读其智易曰君子以多识前言徃行以畜其徳是以人之有学也犹物之有治也故夏后之璜楚和之璧虽有美璞卞和之资不琢不错不离砾石夫瑚簋之器朝祭之服其始也乃山野之木蚕茧之丝耳使巧倕加绳墨而制之以斤斧女工加五色而制之以机杼则皆成宗庙之器黼黻之章可着于鬼神可御于王公而况君子敦贞之质察敏之才摄之以良朋敎之以明师文之以礼乐导之以诗书赞之以周易明之以春秋其有济乎骨曰切象曰磋玉曰琢石曰磨切磋琢磨乃成寳器人之学问知能成就犹骨象玉石切磋琢磨也学犹饰也器不饰则无以为美观人不学则无以有懿徳有懿徳故可以经人伦为美观故可以供神明故书曰若作梓材既勤朴斵惟其涂丹雘马虽有逸足而不闲舆则不为良骏人虽有美质而不习道则不为君子故学者求习道也若有似乎畵采𤣥黄之色既着而纯皓之体斯亡敝而不渝孰知其素欤南威青琴姣冶之极而必俟盛饰以增丽回赐游夏虽天才隽朗而实湏坟诰以广智泣血之寳仰礛䃴以摛景沉闾孟劳须楚砥以敛锋骝驿待王孙而致逺令质俟隠括而成徳文梓干云而不可名台榭者未加班输之结构也天然爽朗而不可谓之君子者不识大伦之臧否也虽云色白匪染弗丽虽云味甘匪和弗美故瑶华不琢则燿夜之景不发丹青不治则纯钧之劲不就火则不钻不生不扇不炽水则不决不流不积不深故质虽在我而成之由彼也呉簳质劲非筈羽而不美越剑性利非淬砺而不铦人性譞惠非积学而不成不登峻岑不知天之髙不瞰深谷不知地之厚不游六艺不知智之源青出于蓝而青于蓝染使然也氷生于水而冷于水寒使然也镜出于金而明于金莹使然也戎夷之子生而同声长而异语敎使然也海蚌未剖则明珠不显崑竹未断则鳯音不彰情性未鍊则神明不发耳形完而聼不闻者聋也目形全而视不见者盲也人性美而不监道者不学也夫茧缲以为丝织为缣纨缋以黼黻则王侯服之学为礼仪丝以文藻而世人荣之茧之不缲则素丝蠧于筐笼人之不学则才智腐于心胸譬诸金木金性苞水木性藏火故鍊金则水出钻木而火生人能务学钻鍊其性则才慧发矣不及盛年讲肄道义使明珠加磨莹之功荆璞发採琢之荣不亦良可惜乎皎皎练练得蓝则青得丹则赤得蘖则黄得湼则黒玉不琢则南山之圆石水性虽能流不导则不通人性虽能智不敎则不逹学犹植也不学将落象弭饰堂谿之材鹫羽加淇园之竹明珠不莹焉发其光寳玉不琢不成璋珪铁使平越之工铸之以为剑而弗加砥砺则以刺不入击不断磨之以砻砺加之以黄砥则刺也无前击也无下自是观之砺之与弗砺其相去逺矣今人皆砺其劒而弗知砺其身夫学身之砥砺也志不务学弗能成才如以盆盎之水求一山之形形不可得则志由此惑譬如有人遇得寳珠示治寳者言我此寳价直无量然其形色未甚光鲜汝当为我如法磨莹但令鲜净勿懐形色其治寳者随彼所言依法专心如如磨莹如是如是光色渐发乃至究竟映彻表里既修治已价直无量譬如芽种皆依地生由勤溉灌令芽生长求明谁能革浊清我濯溉谁能昭闇启我童昩不知而问尧舜无有而求天府先王之道则尧舜已六二之博则天府已朱儒问径天髙于修人修人不知曰子虽不知犹近之于我故凡问事必于近者通于学者若车轴转毂之中不运于己与之致千里终而复始转无穷之源不通于学者若迷惑告之以东西南北所居聆聆背而不得不知凡要太山之髙背而弗见秋毫之末视之可察夫指之拘也莫不事申也心之塞也莫知务通也不明于类也人心必有明焉必有悟焉如火得风而炎炽如水赴下而流速民之初载其蒙未知譬如寳在于𤣥室有所求而不见白日照焉则羣物斯辩矣学者心之白日也茍得其要则八极之外如在指掌百代之逺有若同时不必在乎庭宇之左右俟乎瞻视之所及然后知之也欲超千里于终朝必假追影之足欲凌洪波而遐济必因艘檝之器欲见无外而不下堂必由之乎载籍欲测渊㣲而不役神必得之乎明师浚井不渫则混泞滋积嘉谷不芸则荑莠弥蔓学而不思则疑阂实繁讲肄不精则长惑丧功登𤣥圃者悟丘阜之卑浮溟海者识池沼之褊披九典乃觉墻面之笃蔽闻至道乃知拘俗之多迷㓜而学者如日出之光老而学者如秉烛夜行犹贤乎瞑目而无见者也耳之初窒目之始昧必不恡百金遭医千里人不渉学犹心之聋盲不知逺祈明师以攻心术性之蔽也夫两叶掩目则冥黙无覩双珠填耳必寂寞无闻叶作目蔽珠为耳鲠二闗外拥视聼内隔固其宜也天以神明光烛幽明照曜四方人以潜心钩深致逺探赜索隠以明照物明尽则照穷而勿照之明犹无得之得无得而得斯为眞得故勿照之明斯为眞明矣演眞明而广照何止鉴穷沙界乎人皆知涤其器莫知洗其心君子审其宗而后学明其道而后行登山小鲁汎海难沂叅珉见璧辩砾知玑若风之吹云明乎若见苍天犹如半月渐见光明亦如有人处于闇室执大炬火悉见诸物元阳法炬亦复如是如于暗室得大明灯普使一切得是光明犹如明镜能见色象了了分明种种差别是镜中象不可定説是有是无而亦得言镜中有像一切衆生心镜明故见眞道像又如止水无涛波故影现日月星辰飞鸟日月星辰及以飞鸟悉见水底一切诸物亦见自影了了分明此水物及所见影俱非眞实不可言有不可言无一切衆生心水澄清见道身影亦复如是如灯破闇名之为灭又如鑛中金治已转增明譬如有镜尘翳所覆或取塼末及以油灰磨拭令净犹如日月云雾覆蔽勐风卒起吹令四散而此日月忽然大明譬如小灯烛光或在壁或在室能灭大黒闇分譬如千歳𡨕室未曾见明若然灯时闇宁有念我久住此不欲去耶譬如有药名无垢光若复有人用涂其眼眼得清净一切暗色不能为障譬如日出光之所及衆闇咸除日没光谢闇便如故譬如热铁团热去铁无损解脱者亦尔惑尽而清凉譬如室内久来有闇若将灯入即便闇灭问慧者如㝠中有灯火譬如人有镜不明不见形磨去其垢即自见形人已去贪婬瞋恚愚痴譬如磨镜譬如日出衆㝠皆索譬如日月以五事覆曀烟云尘雾罗㬋阿修罗手障则不能明照人心亦如是为五葢所覆自不能利亦不能益人治暗光明复有三种一在夜分谓星月等二在昼分谓日光明三在俱分谓火珠等当知初明治三种暗一者夜暗二者云暗三者障暗千载阙疑从春氷而俱泮一世颠倒与浮云而俱开夫日舒则夜卷月生则隂灭灯之破暗犹慧之销障喻林卷九十三喻林卷九十四钦定四库全书喻林卷九十四明徐元太撰学业门求道射之有所凖志志之主欲得中也必中所志乃为善耳以喻人将有行豫思念之行得其道为善耳玉不琢不成器人不学不知道是故古之王者建国君民敎学为先虽有嘉肴弗食不知其旨也虽有至道弗学不知其善也道者开通性命犹如道路开通于人人行于道路不可须臾离也若离道则碍难不通犹善道须臾离弃则身有患害也谁能出不由户何莫由斯道也君子谋道不谋食耕也馁在其中矣学也禄在其中矣君子忧道不忧贫百工居肆以成其事君子学以致其道夫道若大路然岂难知哉人病不求耳道则髙矣美矣宜若登天然似不可及也虽有拱璧以先驷马不如坐进此道古之知道者筑垒以防邪疏源以毓眞不知道妄意卜者如射覆盂髙之存金存玉中之存角存羽卑之存瓦存石是乎非是乎惟置物者知之仰道者跂如道者骎皆知道之事不知道之道是以圣人不望道而歉不恃道而丰不惜道于圣不贾道于愚习射习御习琴习奕终无一事可以一息得者惟道无形无方故可得之于一息吾与汝既其文未既其实而固得道与衆雌而无雄而又奚卵焉向吾见若眉睫之间吾因以得汝矣今汝又言而信之若规规然若丧父母揭竿而求诸海也丘之于道也其犹醯鸡与微夫子之发吾覆也吾不知天地之大全也夫体道者天下之君子所系焉今于道秋毫之端万分未得处一焉夫人之在道若鱼之在水得水而生失水而死道髙比于天道明比于日道安比于山圣人之与道犹葵之与日也虽不能与终始哉其乡之诚也夫道有形者皆生焉其为亲亦戚矣享谷食气者皆受焉其为君亦惠矣诸有智者皆学焉其为师亦传矣射者数发不中人敎之以仪则喜矣又况生仪者乎求道者不以目而以心取道者不以手而以耳弃常珍而嗜乎异馔者恶覩其识味也委大圣而好乎诸子者恶覩其识道也涂虽曲而通诸夏则由诸川虽曲而通诸海则由诸稽其门辟其户叩其键然后乃应况其否者乎近𤣥者𤣥亦近之逺𤣥者𤣥亦远之譬若天苍苍然在于东面南面西面北面仰而无不在焉及其俯则不见也天岂去人哉人自去也道之于人也其简且易耳其修之也非若採金攻玉之渉厯艰难也非若求盈司利之兢逐嚣烦也不要而遘不征而盛凡探明珠不于合浦之渊不得骊龙之夜光也採美玉不于荆山之岫不得连城之尺璧也粗之与妙犹涂之夷险耳游者岂尝改其足哉今瞿鹊子方闻孟浪之言而便以为妙道之行斯亦无异见卵而责司晨之功见弹而求鸮炙之实也有鸟有鸟则飞于天有鱼有鱼则潜于渊知道者葢黙黙焉𤣥关难启善楗易开夫食稻粱进刍豢衣狐貉袭氷纨观窈眇之奇舞听云和之琴瑟此生人之所急非有求而为也脩道德习仁义敦孝悌立忠贞渐礼乐之腴润蹈先王之盛则此君子之所急非有求而为也弃饵取罝而责功蹄筌失统丧归而寄旨忘言轮者车之迹檝者舟之羽身之须道如此二物得道者生六翮于背长毛羽于腹飞无阶之苍天度无穷之世俗夫人无幽显道在则为尊虽生刍之贱也不能脱落君子要乎哉问道昭乎其如日醒窘乎其如夜暝昭乎哉问明乎哉道如鼔之应桴响之应声也音乐有声行者为之止住道言无味学者罕见留心嗟乎世人迷妄之甚但能淫听有声之声讵能咀嚼无味之味耶如蜂採花取其香味譬如地有八味之水一切衆生而不能得有慧之人用功穿凿则便得水眞道亦尔譬如盲人不覩日月良医疗之而能得见如是日月非是今有真道亦尔道犹良药勤而服用定能愈疾有病不服稀能自愈若欲求火于木中求不于水中求若欲求道于身中求不于他求于氷求火他方求道假使力能移山功能竭海力之弥勤功之殊妙终刧行之去道愈远舍身求道而不知道已在身中譬如愚人舍形求影黙声求响而不知形是影根声为响本不知身心即是真道譬如愚人但见竹木而不知火舍木求火而不知火已在木中其犹髙山大泽非欲虫鱼鸟兽而虫鱼鸟兽归之人能虚无无为非欲为道道自归之矣深山有寳名曰上胜人若取之则成富有衆生道性亦复如是如追逝者寻迹能得是迹与人非一非异譬如有人欲食菴没罗果或半娜娑果先取其子于良美田而种植之随时溉灌守䕶营理渐次生长芽茎枝叶时节和合便有华果果成熟已取而食之如重病思遇良医如在大闇思见光明如溺大河思登彼㟁如遭急难思求依䕶譬病思良医如饥思美饍譬如有人愿欲得金处处求觅遂得金矿既得矿已即便碎之择取精者罏中销錬得清净金随意廻转作诸镮钏种种严具虽有诸用金性不改如雪山下有出净光摩尼宝性有人善知摩尼宝相见相则知即取持去夫为道者譬如持炬火入冥室中其冥即灭而明犹存学道见谛愚痴都灭无不明矣佛言人为道犹若食蜜中边皆甜吾经亦尔其义皆快行者得道矣佛言夫为道者犹木在水寻流而行不左触岸亦不右触岸不为人所取不为鬼神所遮不为洄流所住亦不腐败吾保其入海矣人为道不为情欲所惑不为衆邪所诳精进无疑吾保其得道矣譬如有人欲逺所诣即履昔人所行之道又被昔人所被之甲乃寻昔人旧所都城或行深山或行旷野行之不已到彼旧城其城广大乃是往昔王之所都而此都城严丽依然池沼园苑皆悉殊好人之见者心无厌舍我亦如是履于诸佛旧所行道被于诸佛所被旧甲行诣诸佛湼槃旧城如蜂集华不娆色香但取味去譬如大冶锢石然后得金又如犊子周慞呜唿得母乃止谷实在糩中无人能受用时有须用者方便除皮糩不求鱼兎之实竞攻筌蹄之末但求夜光于巨海正自未得耳直心是道塲无虚假故发行是道塲能办事故深心是道场增益功德故菩提心是道场无错谬故布施是道场不望报故持戒是道场得愿具故忍辱是道场于诸衆生心无阂故精进是道场不懈退故禅定是道场心调柔故智慧是道场现见诸法故慈是道场等衆生故悲是道场忍疲苦故喜是道场悦乐法故舍是道场憎爱断故神通是道场成就六通故解脱是道场能背舍故方便是道场敎化衆生故四摄是道场摄衆生故多闻是道场如闻行故伏心是道场正观诸法故三十七品是道场舍有为法故谛是道场不诳世间故縁起是道场无明乃至老死皆无尽故诸烦恼是道场知如实故衆生是道场知无我故一切法是道场知诸法空故降魔是道场不倾动故三界是道场无所趣故师子吼是道场无所畏故力无畏不共法是道场无诸过故三明是道场无余阂故一念知一切法是道场成一切智故道不须求经生死刧数苦尽自得如转缕丸于髙山缕尽自止何暇求耶求益风雷益君子以见善则迁有过则改子夏传云雷以动之风以散之万物皆益不学操缦不能安弦不学博依不能安诗不学杂服不能安礼夫学殖也不学将落学如殖草木也令人日长日进犹草木之生枝叶也不学则才知日退将如草木之坠落枝叶也人而不为周南召南其犹正墙面而立也与人之学也犹木之有枝叶也木有枝叶犹庇荫人而况君子之学乎千钧之重加铢两而移学之资于人也其犹蓝之染于素乎美宝为质雕摩益光不足以损学之染人甚于丹青丹青吾见其久而渝矣未见久学而渝者也夫工人之染先修其质后事其色质修色积而染工毕矣学亦有质孝悌忠信是也不学将落嘉植靡由过缁为绀踰蓝作青吾尝终日而思矣不如须臾之所学也吾尝跂而望矣不如登髙之博见也不登髙山不知天之髙也不临深谿不知地之厚也不闻先王之遗言不知学问之大也于越夷貊之子生而同声长而异俗敎使之然也学不可以已青出之于蓝而青于蓝冰水为之而寒于水木直中绳輮以为轮其曲中规虽有藁暴不复挺者輮使之然也故木受绳则直金就砺则利君子博学而日参省乎已则知明而行无过矣登髙而招臂非加长也而见者逺顺风而唿声非加疾也而闻者彰君子之学如蜕蟠然迁之故其行効其立効其坐効其置颜色出辞气効子赣季路故鄙人也被文学服礼义为天下列士学问不厌好士不倦是天府也乡也混然涂之人也俄而并乎尧禹岂不贱而贵矣哉乡也效门室之辨混然曾不能决也俄而原仁义分是非图回天下于掌上而辨白黑岂不愚而知矣哉乡也胥靡之人俄而治天下之大器举在此岂不贫而富矣哉如垤而进吾与之如丘而止吾已矣今学曾未如肬赘则具然欲为人师善学者若齐王之食鸡也必食其跖数千而后足虽不足犹若有跖物固莫不有长莫不有短人亦然故善学者假人之长以补其短被褐而出衣锦而入戎人生乎戎长乎戎而戎言不知其所受之楚人生乎楚长乎楚而楚言不知其所受之今使楚人长乎戎戎人长乎楚则楚人戎言戎人楚言矣学圣王之道者譬其如日静思而独居譬其若火夫舍学圣之道而静居独思譬其若去日之明于庭而就火之光于室也然可以小见而不可以大知夫以西施之美而蒙不洁则过之者莫不睨而掩鼻当试傅白黱黑榆流波杂芷若笼蒙视冶由笑佳态佻志从容为说焉则虽王公大人孰能无悇憛痒心而巅一视之今以二三子材而蒙愚惑之智予恐过之有掩鼻之容也夫纯钩鱼肠剑之始下型击则不能断刺则不能入及加之砥砺摩其锋鄂则水断龙舟陆剸犀甲明镜之始下型朦然未见形容及其粉以𤣥钖磨以白旃鬓眉㣲毛可得而察夫学亦人之砥钖也而谓学无益者所以论之过且夫身正性善发愤而成仁帽慿而为义性命可说不待学问而合于道者尧舜文王也沉湎躭荒不可敎以道不可喻以德严父弗能正严师不能化者丹朱商均也曼颊皓齿形夸骨佳不待脂粉芳泽而性可说者西施阳文也啳哆咴蘧蒢戚施虽粉白黛黑弗能为美者嫫母仳倠也夫上不及尧舜下不及商均美不及西施恶不若嫫母此敎训之所喻也而芳泽之所施且聋者耳形具而无能闻也盲者目形存而无能见也夫言者所以通已于人也闻者所以通人于己也瘖者不言聋者不闻既瘖且聋人道不通故有瘖聋之病者虽破家求医不顾其费岂独形骸有瘖聋哉心志亦有之吾尝深有思而莫之得也于学则寤焉吾尝企有望而亦莫之见也登髙则覩焉汤称学圣王之道者譬如日焉静居独思譬如火焉夫舍学圣王之道若舍日之光何乃独思若火之明也可以见小耳未可用犬知惟学问可以广明德慧也人皆知以食愈饥莫知以学愈愚人知粪其田莫知粪其心粪田莫过利苗得粟粪心易行而得其所欲庭燎夜明追嗣日光刻画为饰毛嫱西施造父疾趋百歩而废而託乘舆坐致千里水师汎轴解维则溺自託舟楫坐济江河是故君子者性非絶世善自託于物也人之情性未能相百而其明智有相万也此非其眞性之材也必有假以致之也夫肥沃墝埆土地之本性也肥而沃者性美树稼丰茂墝而埆者性恶深耕细锄厚加粪壤勉致人功以助地利其树稼与彼肥沃者相似类也地之髙下亦如此焉以䦆锸凿地以埤增下则其下与髙者齐如复增䦆锸则夫下者不徒齐者也反更为髙而其髙者反为下蒸所与衆山之材干同也伐以为蒸燻以火烟热究浃光色泽润焫之于堂其耀浩广火灶之效加也绣之未㓨锦之未织恒丝庸帛何以异哉加五綵之巧施针缕之饰文章炫耀黻华虫山龙日月学士有文章之学犹丝帛之有五色之巧也本质不能相过学业积聚超踰多矣夫谷未舂蒸曰粟铜未铸铄曰积石人未学问曰蒙蒙者竹木之类也夫竹生于山木长于林未知所入截竹为筒破以为牒加笔墨之迹乃成文字大者为经小者为传记断木为椠㭊之为板力加刮削乃成奏牍夫竹木麤苴之物也雕琢刻削乃成为器用况人含天地之性最为贵者乎铜钖未採在衆石之间工师凿掘鑪橐铸铄乃成器未更鑪槖名曰积石积石与彼路畔之瓦山间之砾一实也润下作咸水之滋味也东海水咸流广大也西州盐井源泉深也人或无井而食或穿井而不得泉有盐井之利乎不与贤圣通业有髙世之名难哉不出横难不得从说不发苦诘不闻甘对导才低仰欲求禆也砥石劘厉欲求铦也倦立而思逺不如速行之必至也矫首而狥飞不如循雌之必获也孤居而愿智不如务学之必达也夫听黄钟之声然后知击缶之细视衮龙之文然后知被褐之陋渉庠序之教然后知不学之困故学者如登山焉动而益髙如寤寐焉久而愈足顾所由来则杳然其逺以其难而懈之误且非矣腥臊未化饮血茹毛以充其虚食之始也茹之火齐糁以兰橘虽所未尝尝必美之适于口也蒉桴土鼓抚腹而吟足之蹈之以娱其喜乐之质也加之管絃杂以羽毛虽所未听察之必乐当其心也泥湼可令齐坚乎金玉曲木可攻之以应绳墨百兽可敎之以战陈畜牲可习之以进退沈鳞可动之以声音机石可感之以精诚又况乎含五常而禀最灵者哉低仰之驷敎之功也鸷击之禽习之驯也与彼凡马野鹰本实一类此以饰贵彼以质贱粉黛至则西施以加丽而宿瘤以藏丑经术深则髙才者洞逸卤钝者醒悞夫学者所以清澄性理簸扬埃秽雕锻鑛璞礲鍊屯钝启导聦明饰染质素登阆风扪晨极然后知井谷之闇隘披七经玩百氏然后觉面墙之至困也夫不学而求知犹愿鱼而无网焉虽勤而无获矣广博以穷理犹顺风而託焉体不劳而致逺矣虽长大而不学道侏侏然若未成之人也林根增益益根而榦长求益之道也山抱玉而草木润焉川贮珠而岸不枯焉口纳滋味而百节肥焉心爱典诰而五性通焉君子爱日以学及时而成难者不避易者不从旦就业夕自省可谓守业年三十四十无艺则无艺矣年五十不以善闻则无闻矣鄙夫鄙妇相㑹于墙之阴可谓宻矣明日或有知之故云执仁与义莫不闻也蓬生麻中不扶自直白沙在湼与之俱黒君子之游苾乎如入兰芷之室久而不闻则与之化矣小人之游戏乎如入鲍鱼之室久亦不闻而亦化矣故君子慎其去就也人之学如渴而饮河海大饮则大盈小饮则小盈大观则大见小观则小见若不学譬如无目而视无胫而走无翅而飞无口而语不可得也斵玉为器谕乎知道惟山出泉譬乎从学是以执射执御虽圣犹然为弓为箕不无以矣矫首伺飞不如修弋宛足念逺莫若驱䮽故朴斵成于丹雘篠簜资于括羽将使良玑修竹兼增莹羽金镕乃器水术伊澜渐芳则馥履氷固寒酱成于盐而咸于盐夫物之变有时而重已沤为菅未霑人功故谓之野菅胸中无学犹手中无钱夫学之于人犹土地之山川也珍宝于是乎出犹树木之有枝叶本根于是乎庇也干将镆鎁巨阙辟闾古之良剑也然而不加砥砺则不能利不得人力则不能断骅骝骐骥纤离騄耳此皆古之良马也然而必前有衔辔之制后有鞭䇿之威加之造父之御然后一日而致千里夫人虽有性质美而心辩智必将求贤师而事之人而不学命之曰视皮学而不行命之曰辄囊譬如铸剑煅炼滓秽始见精钢勇烈无滞当成妙器如人种树为得荫凉为得花果及以材木犹如甘蔗噉嚼口中得于甘味我亦如是从圣人数闻经典多得法味譬如有人饥渴欲求饮食疾病之人求于良医苦恼之人求于救䕶大师求法随种种求随种种有譬如良农三阳之时善役调牛钩引悬澍隄捍绵密踖乘通泞加以好粪次选良种治择芜秽温湿宜之然后调树芸耗莠稗壅䕶苗根晨夕㸔视无令六畜侵食践蹋如是苗子三月假生萋蔚蘩盛水陆通美无有蝥螣凉秋结实髙下通熟即命童仆收藏贮积藏吏监守不令余耗唯供食用储备盈长家给丰足傍惠贫乏如吠瑠瑠若时若时匠者莹拭尒时尒时光已转净譬如乳牛或噉干草或噉湿草或饮冷水或饮煗水而能出于乳酪生酥熟酥尺以醍醐譬如有人于大火聚投以薪木数数添之如是添已其焰转炽弥更增明无有尽灭如火焚烧时不厌于草木譬如有人得摩尼珠示其珠师珠师答曰此是无价眞摩尼宝即求师言为我治磨勿失光色珠师治已随其摩时珠色光明映彻表里犹以琉璃宝莹磨于眞金光明转清净余所不能及譬如眞金以毗瑠璃宝数数磨莹转更明净譬如灯炷随其精麄光明亦尒若益膏油光明转增如酥未鑚揺酥终不可得是故诸智者鑚酪而得酥譬如眞金得迦私药着于火中转增明净譬如成鍊眞金以摩尼珠宝庄严胜阎净檀金譬如成鍊眞金莹以砗磲光明清净胜于余金譬如燃灯因油因炷彼若无人更增益油亦不续炷是为前已灭讫后不相续无所复受如人舍于麄食食百味饭食已充足复求胜者如䇿善马进道能逺既自解慧又多学问渐进普广油酥投水自无慧意不好学问凝缩狭小酪酥投水譬如饱满人得好食犹尚更食云何饥渴人而言不应食譬如一灯能除诸暗得有所作更有大灯倍复明了如人于暗室燃灯照诸器物皆悉分了更有大灯益复明审则知后灯所破之闇与前灯合住前灯虽与暗共住而亦能照物若前灯无暗则后灯无所增益譬如破闇故然灯更有大灯明则转胜当知先灯虽照㣲闇不尽若尽后灯则无用既怀玉在中又匠以成器志惰宰予昼寝子曰朽木不可雕也粪土之墙不可杇也力不足者中道而废今汝画蹞歩不休跛鼈千里累土不辍邱山崇成厌其源开其渎江河可竭一进一退一左一右六骥不致彼人之才性之相悬也岂若跛鼈之与六骥足哉然而跛鼈致之六骥不致是无他故焉或为之或不为之耳道虽迩不行不至事虽小不为不成其为人也多暇日者其出入不远矣且子有弑父者然而天下莫疏其子何也爱父者衆也儒有邪辟者而先王之道不废何也其行之者多也今以为学者之有过而非学者则是以一饱之故絶谷不食以一蹪之难辍足不行惑也子之废学若吾断斯织也夫君子学以立名问则广知是以居则安宁动则远害今而废之是不免于厮役而无以离于祸患也何以异于织绩而食中道废而不为宁能衣其夫子而长不乏粮食哉女则废其所食男则隋于修德不为窃盗则为虏役矣如有多人以诸铠甲牢自庄严欲往讨贼临行阵时心生恐怖则便退走佛之经戒譬如宝瓶初闻精进所愿必得后小懈慢忘经失戒譬如瓶破无所复得也譬如有人鑚木求火数数休息而不专一终不到之既不获火唐劳其功其以懈心欲求无为譬犹亦然昔有长者子入海取沈木积有年载方得一车持来归家诣市卖之以其贵故卒无买者经厯多日不能得售心生疲厌以为苦恼见人卖炭时得速售便生念言不如烧之作炭可得速售即烧为炭诣市卖之不得半车炭之价直世间愚人亦复如是无量方便勤行精进仰求佛果以其难得便生退心不如发心求声闻果速断生死作阿罗汉昔有一人病患委笃良医占之云须恒食一种雉肉可得愈病而此病者市得一雉食之已尽更不复食医于后时见便问之汝病愈未病者答言医先敎我恒食雉是故今者食一雉已尽更不敢食医复语言若前雉已尽何不更食汝今云何止食一雉望得愈病譬如渡河未到而还名爲不到彼岸懈怠之心烧诸功德譬如大火烧诸林野懈怠之人失诸功德譬如被贼无复遗余譬如鑚火数息无得火期喻林卷九十四喻林卷九十五钦定四库全书喻林卷九十五明徐元太撰学业门神悟知学如撷影知识如计梦金玉难捐土石易舍学道之士遇㣲言妙行慎勿执之若执之则腹心之疾无药可疗桓公读书于堂上轮扁斵轮于堂下释椎凿而上问桓公曰敢问公之所读为何言邪公曰圣人之言也曰圣人在乎公曰已死矣曰然则君之所读者古人之糟粕已夫臣也以臣之事观之斵轮徐则甘而不固疾则苦而不入不徐不疾得之于手而应于心口不能言有数存焉于其间臣不能以喻臣之子臣之子亦不能受之于臣是以行年七十而老斵轮古之人与其不可传也死矣然则君之所读者古人之糟粕已夫筌者所以在鱼得鱼而忘筌蹄者所以在兎得兎而忘蹄言者所以在意得意而忘言今夫亾箴者终日求之而不得其得之非目益明也眸而见之也心之于虑亦然尹儒学御三年而不得焉苦痛之夜梦受秋驾于其师明日往朝其师望而谓之曰吾非爱道也恐子之未可与也今日将教子以秋驾尹儒反走北面再拜曰今昔臣梦受之先为其师言所梦所梦固秋驾已剞劂销锯陈非良工不能以制木鑪槖埵坊设非巧冶不能以治金屠牛坦一朝解九牛而刀以剃毛庖丁用刀十九年而办如新剖硎何则游乎衆虚之间若夫规矩钩绳者此巧之具也而非所以巧也故瑟无絃虽师文不能以成曲徒絃则不能悲故絃悲之具也而非所以为悲也若夫工匠之为连鐖运开阴闭眩错入于㝠㝠之眇神调之极游乎心手衆虚之间而莫与物为际者父不能以教子瞽师之放意相物写神愈舞而形乎絃者兄不能以喻弟体粗者系形知精者得神原始见终者有可推之绪得之未眹者无假物之因是以昼见天地未足称明夜察分毫乃为絶伦羿无弧矢不能中㣲其中㣲者非弧矢也倕无斧釿不能善断其善断者非斧釿也日月之明在乎天而所明在地易之神在乎道而所神在人也养由矫矢兽号于林蒲且萦缴神感飞禽末伎之妙动物应心研精耽道安有幽深事在外则易致妙在内则难精奚仲巧见于器故轮工能继其致也伶伦妙在其神故乐人不传其术也巧尽于器习数则贯道系于神人亾则灭是以轮匠肆目不乏奚仲之妙瞽史清耳而无伶伦之察知者不言言者不知所以言者以音相闻譬如知音者识音以絃心知其音口不能传世多善弩而拙于弓弓无法准故任巧由意弩有法准故易有善世尊一日示随色摩尼珠问五方天王此珠而作何色时五方天王互说异色世尊复藏珠入袖却擡手曰此珠作何色天王曰佛手中无珠何处有色世尊叹曰汝何迷倒之甚吾将世珠示之便各彊说有青黄赤白色吾将眞珠示之便总不知今末世之刺也虚者实之满者泄之此皆衆工所共知也若夫法天则地随应而动和之者若响随之者若影道无鬼神独来独往聪明内作外若聋盲思虑𤣥起状若痴狂故口不能言而意不能明也譬犹梦为君王履危临深忧喜相反中心独然觉而道之不能以喻其隣也达于道者独见独闻独为独存父不能以授子臣不能以授君犹母之识其子婴儿之识其亲也夫子母相识有以自然也其所以然者知其不能陈也五味在口五音在耳如甘非甘如苦非苦如商非商如羽非羽而易牙师旷有以别之其所以别之者而口不能言也昔有梵志厥年二十天才自然事无大小过目则能自以聪哲而自誓曰天下技术要当尽知一艺不通则非明达也于是游学无师不造六艺杂术天文地理医方镇厌山崩地动摴蒲博奕妓乐抟撮裁割衣裳文绣绫绮厨膳切割调和滋味人间之事无不兼达心自念曰丈夫如此谁能及者试游诸国摧伏抵对奋名四海技术冲天然后载功竹帛垂勲百代于是游行往至一国入市观视见有一人坐作角弓㭊筋治角用手如飞作弓调快买者争前即自念曰少来所学自以具足邂逅自轻不学作弓若彼鬭技吾则不如矣当从受学耳遂从弓师求为弟子尽心受学月日之中具解弓法所作巧妙乃踰于师布施财物奉辞而去去之一国当度江水有一船师用舩若飞回旋上下便疾无双复自念曰吾技虽多未曾习船虽为贱术其于不知宜当学之万技悉备遂从船师愿为弟子供奉尽敬竭力劳勤月日之中知其逆顺御船回旋乃踰于师布施财物奉辞而去复至一国国主宫殿天下无双即自念曰作此殿匠巧妙乃尒自隐游来偶不学之若与竞巧必不胜矣且当复学意乃足耳遂求殿匠愿为弟子尽心供养执持斤斧月日之间具解尺寸方圆规矩雕文刻镂木事尽知天才明朗事辄胜师布施所有辞师而去周行天下遍十六大国命敌捔技独言只步无敢应者心自贡髙曰天地之间谁有胜我者佛在祇植逢见此人应可化度佛以神足化作沙门拄杖持钵在前而来梵志由来国无道法未见沙门怪是何人顷至当问须臾来到梵志问曰百王之则未见君辈衣裳制度无有此服宗庙异物不见此器君是何人形服改常也沙门答曰吾调身人也复问何谓调身于是沙门因其所习而说偈言弓匠调角水人调船巧匠调木智者调身譬如厚石风不能移智者意重毁誉不倾譬如深渊澄静清明慧人闻道心净廓然于是沙门说此偈已身昇虚空还现佛身三十二相八十种好光明洞达照耀天地从虚空来下谓其人曰吾道德变化调身之力也于是其人五体投地稽首问曰愿闻调身其有要乎佛告梵志五戒十善四等六度四禅三解脱此调身之法也夫弓船木匠六艺奇术斯皆绮饰华誉之事荡身纵意生死之路也梵志闻之欣然信解愿为弟子佛重为说四谛八解之要寻时即得阿罗汉道心得梓匠轮舆之工能以规矩与人人之巧在心拙者虽得规矩之法亦不能成器也盖喻人不志仁虽诵典宪不能以善鲁班不能说其手离朱不能说其目非言之难列子学射中矣请于关尹子尹子曰子知子之所以中者乎对曰弗知也关尹子曰未可退而习之三年又以报关尹子尹子曰子知子之所以中乎列子曰知之矣闗尹子曰可矣守而勿失也非独射也为国与身亦皆如之故圣人不察存亾而察其所以然善为诗者不说善为易者不占善为礼者不相其心同也夫内不开于中而强学问者不入于耳而不着于心此何以异于聋者之歌也效人为之而无以自乐也声出于口则越而散矣是故不得于心而有经天下之气者是犹无耳而欲调钟鼓无目而欲喜文章也亦不必胜其任矣圣人终身言治所用者非其言也用所以言也歌者有诗然使人善之者非其诗也鹦鹉能言而不可使长是何则得其所言而不得其所以言故循迹者非能生迹者也楚成王读书于殿上而轮扁在下作而问曰未审主君所读何书也成王曰先圣之书轮扁曰此眞先圣王之糟粕耳非美者也成王曰子何以言之轮扁曰以臣轮言之夫以规为圆矩为方此其可付乎子孙者也若夫合三木而为一应乎心动乎体其不可得而传者也以为所传眞糟粕耳故唐虞之法可得而改也其喻人心不可及矣惟人心之所独晓父不能以禅子兄不能以教弟也思一至饥一与之粮思一至渴一与之浆观书每得一义如得一眞珠船仰青云覩白日不觉为逺矣得月而指自忘得意而言自息或以事伏心或以理伏心今正观则以无常等观制伏其心也五通为象马大乘为上车一心为御者游于人正道也要成汲水未出而覆喻修德未成而止所以致凶也惟若农夫之考田已劳力布发之惟其陈列修治为其疆畔畎垄然后功成虽奏乐于仁人而不使知逹至顺之理亦为未善犹如人虽食五味而调和温清不顺则虽食不肥也人身体髪肤骨肉筋脉备足乃为成人若片许不备便不为成人也由也升堂矣未入于室也不践迹亦不入于室苗而不秀者有矣夫秀而不实者有矣夫黍稷无成不能为荣黍不为黍不能蕃庑稷不为稷不能蕃殖所生不疑惟德之基谓石为兽射之洞开精之至也积嵗解牛然游刃习之久也自非浑沌无可凿之姿穷奇怀不移之情安有至精久习而不成功者焉蘧伯玉行年六十而六十化未尝不始于是之而卒诎之以非也未知今之所谓是之非五十九非也百发一失不足谓善射千里蹞歩不至不足谓善御伦类不通仁义不一不足为善学学也者固学一之也一出焉一入焉涂巷之人也学曰迟彼止而待我我行而就之则亦或迟或速或先或后胡为乎其不可以同至也夫骥一日而千里驽马十驾则亦及之矣将以穷无穷逐无极与其折骨絶筋终身不可以相及也将有所止之则千里虽逺亦或迟或速或先或后胡为乎其不可以相及也日月之涂所行必到无有患晦台榭不成未得安息垂秋布叶君子比德或曰耕不获猎不飨耕猎乎曰耕道而得道猎德而得德是获飨也或曰亦有疾乎曰摭我华而不食我实禾粟之采生而不成者谓之蕫蓈匪惟摭华乃寻厥根宫墙重仞允得其门射必能中画必象人故曰审本夫彀劲弩者効力于发箭涉大川者保全于既济井不达泉则犹不掘也一步未至则犹不往也夫修道犹如播谷也成之犹收积也厥田虽沃水泽虽美而为之失天时耕锄又不至登稼被垄不获不刈顷畆虽多犹无获也梁尘之盈尺非可求之漏刻山霤洞彻非可致之于造次也患于闻之者不信信之者不为为之者不终耳虽失之于旸谷而收之于虞渊方知良田之晚播愈于卒岁之荒芜也方将垦九典之芜薉播六德之嘉谷厥田邈于上土之科其収盈乎天地之间何必耕也为务哉夫学者犹种树也春玩其华秋登其实讲论文章春华也修身利行秋实也天地以万物为宝至秋而成也如彼南亩力耒既勤藨蓘致功必有丰殷如彼树芳实颖实发当埏埴以为器之时是土而异于土虽燥未烧遇湿犹坏烧而未熟不久尚毁火力既足表里坚固河山可尽此形无灭醍醐之敎踰于佛性从乳出酪从酪出苏从生苏出熟苏熟苏出醍醐醍醐苏之精也仙者川也身者舟也济川得岸何候舟为行之则至无谓道赊敦以秋实食以春华兰室改蓬心旌岸变伊草丹青有必渝丝染岂常皓曲辕且绳直诡木遂雕藻一篑或成山百里勌中道二偏之病既除一中之药还遣唯药与病一时俱消若山泽气相蒸兮兴云为风雨泥竭遂成尘兮火灭化为土若蘖以染黄兮似蓝成緑组皮革煮成胶兮麴孽化为酒披列枝条实核可观知而能勤久而不怠如渡沧海日求着岸未有学而不成未有种而不生又如鱼母多有胎子成就者少又如果树华多实少譬如从牛出乳从乳出酪从酪生酥从酥生甘美法味若有服者衆疾皆愈譬如行客隔碍旸谷欲往彼岸无因得过假借舟航以济沈溺既至彼岸向之舟航无所复用当须积学用心坚固若服食者中废则疾若遁林泽中废则危譬如有人得度江海不经恶风安稳彼岸譬如大象度驶流水穷尽源底得实法相而入湼槃岂可如猕猴诸兎畏怖驶流趣自度身如鸟未到所至终不中住如四大河无热池出未入大海终无住义譬如窑师能善调泥安布轮绳下上回转所造器物而得成就犹如有人乘大舟船欲渡大海时遇风涛鼓涌飘荡鼋鼍鲸鲵互为崄害是人因船遂达彼岸譬如陶师未成器时不得器名以正住四摄法为轮以真净十善业为辐以净功德资粮为毂以坚固淳至毕竟为輨辖钉镊以善成就诸禅解脱三昧为辕以四无量心为善调以善知识为御者以知时非时为发动以无常苦空无我之音为驱䇿以七觉宝绳为秋靷以净五根为索带以𢎞普端直大悲为旒幢以四正勤为辋以四念处为安详以四神足为速进以胜五力为鉴阵以八圣道为直进于一切衆生无障碍慧明以为轩以无住六波罗蜜回向萨婆若以无碍四谛度到彼岸是为大乘大药正树以过去所发成就一切智慧善法普覆一切诸衆生界除灭一切诸恶道苦广大悲愿而为其根于一切如来真实智慧种性中生坚固不动善巧方便以为其茎徧法界智诸波罗蜜以为其枝禅定解脱诸大三昧以为其叶总持辩才菩提分法以为其华究竟无变诸佛解脱以为其果譬如男子渴极求水舍于平地穿凿髙原日日兴功但见燥土积有时节其泉𤣥远而不得水复于异时掘地甚多乃见泥水浊不可饮当柰之何其人不懈稍进得水譬如因牛有乳因乳有酪因酪有生酥因生酥有熟酥因熟酥有酥精酥精者于彼中为极第一譬如抱鸡抱其卵或五或十随时消息爱护将养正复中间放逸犹能以爪以口啄卵得生其子所以者何以彼鸡母初随时消息善爱䕶故如数十人各持弓箭射垜中有前中者中有后中者射不休息必复中准譬如陶家烧作瓦器盛水不漏凡人如坏得道如瓦可燥可湿浸渍不碎譬如学射法初始甚难中以能中大准闭目破一毛譬如贾客欲得水精之珠便入江海则得此宝并获真珠金刚珊瑚砗磲玛瑙犹彼果树随时繁茂狂华生长遇风凋落结实者尠或以结实遇雹堕落或有未华而凋落者或有已华而凋落者其中成实待熟落者少少尒犹如张综以杼投织渐尽其缕譬如迷人还得正路必定自知去舍不远必无疑也如人趣河遥闻水声必定自知吾今得水而无疑也譬如瓦器任用之时名之为熟如庵罗果等任取食时亦名为熟昔有长者居甚大富衆宝备具唯无赤真珠以为不足便将人入海採珠经厯险阻乃到实处刺身出血油囊裹之悬着海底珠蛤闻血香唼食之乃得出蚌剖蚌出珠採之三年方得一珮发还到海边同伴见其得好宝欲共图之俱行取水衆人推着井中覆之而去堕其井底久其人见有师子从傍穴来饮水其人复惶怖师子去后寻孔而出还到本土其伴归到家唿曰卿得吾一佩无人知兼欲见害卿可宻尽相还吾终不言卿也其人怖尽还其珠珠主得已持还家有两儿着珠共戏共相问曰此珠出生何处一儿曰生我囊中一儿曰生室瓮中父见笑之妇曰何笑答曰吾取此珠勤苦乃尒小儿依我得之不识本末谓生瓮中佛告阿难汝但见我成佛不知我从无数刧学之勤苦至今乃得谓之为易如彼婴儿谓珠生囊中矣期至悉具足如月十五日若心欲住精勤莫废如钻火见烟掘井见湿必见不久譬如穿井已见湿泥转加增进必望得水又如钻火已得见烟倍复力励必望得火譬如度水初入是无疑出彼岸是决了亦如真金被精进铠以定为䕶以智慧箭能射毛百之一所射皆中坏魔军衆勇健无畏植德耘邪而荟蔚树福灌正而扶疏譬之于射后破夺先六度中前三度属福德业后三度属慧明业二业具足必至佛道譬如雨轮能有所至造士倬彼云汉为章于天周王寿考遐不作人鸢飞戾天鱼跃于渊岂弟君子遐不作人天将以夫子为木铎譬诸草木区以别矣君子之道焉可诬也羿之敎人射必志于彀学者亦必志于彀大匠诲人必以规矩学者亦必以规矩大匠不为拙工改废绳墨羿不为拙射变其彀率梓匠轮舆能与人规矩不能使人巧籧篨不可使俛戚施不可使仰僬侥不可使举侏儒不可使援蒙不可使视嚚瘖不可使言聋瞶不可使听僮昏不可使谋质将善而贤良赞之则济可竢也若有违质教将不入其何善之为官师之所材也戚施直鏄籧篨蒙璆侏儒扶卢蒙修声聋瞶司火僮昏嚚瘖僬侥官师所不材也以实裔土夫教者因体能质而利之者也若川然有原以卬浦而后大为衢樽于上叶号木铎于前修凡可无学而能者唯息与食也故先王传道以相効属也夫敎歌者使先唿而诎之其声反清征者乃教之觌君子者问铸人不问铸金或曰人可铸欤曰孔子铸颜渊矣或人踧尔曰旨哉问铸金得铸人或问人有倚孔子之墙絃郑衞之声诵韩庄之书则引诸门乎曰在夷貉则引之倚门墙则麾之惜乎衣未成而转为裳也率马以骥不亦可乎春木之芚兮援我手之鹑兮去之五百嵗其人若存兮千里之足困于盐车之下赤刀之鑛不经欧冶之门者也夫受绳墨者无枉刳之木染道训者无邪僻之人饬冶之术莫良乎学振天惠以广扫鼓九阳之洪炉运大钧乎皇极开𤣥模以轨物陶冶庶类匠成翘秀荡沃积埃革邪反正蜾臝遇螟而受化久乃变成蜂尔七十子之类仲尼又速于是喜于问铸金而得铸人富莫大焉利莫重焉大匠之诲人也必以规矩君子之训物也必以仁义因人才质刻而画之文而藻之春木芚然而生譬若孔氏启导人心有似援手而进钻蚌莹珠剖石摛藻丝匪𤣥黄水㒺方圆引之斯流染之斯鲜学犹莳苗化若偃草孔子以四科教士随其所善譬如市肆多列杂物欲置之者并至若非六经庖厨百家异馔三坟为瑚琏五典为笙簧岂能暴以秋阳纡就望之景濯以江汉潘埀天之泽接光太阳烛之幽夜令欣流者济津怀宝者剖和置樽候酌悬钟待叩必须蕴朱蓝以成彩立规矩以为式学媿聚沙问慙攻木仲尼门人餔道醇饮道宗尊者在世化导证果最多每度人以一筹置于石室其室纵十八肘广十二肘充满其间赠人以财不若赠人善言黄金虽贵用之则穷善言于心终身为宝吾道犹炬火取之无穷随其所与能饪熟一切吾法等泉源能灌溉枯藁润泽一切譬如金在沙中陶鍊滓秽然后销镕成金之后价值无量汝今有所疑滞我为大医王为汝剖判深疑汝于道性犹未明了我有法炬能为照明汝今欲济烦恼大河我能为汝作于舟楫譬如金师冶錬真金先除麤垢次除㣲尘后得名为百錬真金犹如药师善解药分复以妙药教授其子诸余外学受业之人悉不得见法雨流澍广润心田无上道芽随时增长如三染汁盛以一器所谓罗若郁金青黛染三种物所谓毳㲲及憍奢耶衣毳以浆浸则成青色㲲净浣故成于黄色憍奢耶衣先以灰浸则成赤色如是三物虽同一器受色各异如工陶师埏埴调泥置之轮上随意成器譬如一两阿罗娑药变千两铜以为真金于彼药分无所损减今欲说神呪除其三毒垢拔其愚痴足照以智慧镜赐其禅定水生长菩提芽令到湼槃岸拔其毒镞补智慧膏以萨婆若水洗除垢秽拂拭搓磨令心调净愍念衆生佐佛化愚常以王法摄持守护于生死海拔济令出身为大船口为法桥心为大海出慈悲水溉灌衆生枯藁福田悉令生长菩提根芽我所饶益其喻如是能转法轮吹大法蠡撃大法鼔然大法灯施大法桥汎大法船举大法帆以智慧药箆初抉憍陈如等无明眼瞙以大法雨灭优楼迦叶等烦恼炽火以知因縁最上智药治舍利弗大目连等结使之病以此智钩钩摩诃迦叶入佛正道以法梯隥令大名娑罗门趣解脱堂若有衆生能观察者为作照明能安立衆生戒之平地得于念处以为止息涉正勤路上如意堂登五根楼入五力室齅七觉香饮八正水坐于有余湼槃之林触于四禅无漏凉风殊流共委酌而不竭异轸同骛仰以知归海中有大龙欲雨阎浮利地恐地无当此水者龙意念地无当我雨者还自雨海中耳佛惠弟子威德甚大欲以施外行九十六种道家恐无能堪者是故佛弟子展转自相惠耳譬如龙自还雨海中也菩萨度人譬若巧乳母养子有四事一者洗浴使净二者乳哺令饱三者卧寐安稳四者抱将出入恒使欢喜以此四事长养其子令得成就菩萨亦复如是有四事养育衆生一者以正法洗浴心垢二者以经法饮食使饱三者禅定三昧随时与立四者以四恩饶益一切恒令欢喜以此四事劝诲一切长育衆生使得至道佛法为车弟子马实法宝主佛调御若马出道失正辙如是当治令调伏若小不调轻法治好善成立为上道若不可治便弃舍以是调御为无上譬如工巧之人以药力故能令银变为金金变为银善欲随心为说如船顺流恶欲以苦切语敎如以榍出榍譬如人得好食良药亲里知识受诸病苦云何不与折世智之角杜异人之口导求珠之心开观象之目救烧灼于火宅拯沈溺于浪海故法雨降而燋种受荣慧日升而长夜蒙晓雨甘露于丰草殖旃檀于江湄虚襟者挹其遗风潄流者味其余津矣马有五种第一见鞭影即时调伏第二得鞭乃伏第三以利锥刺皮乃伏第四穿肌乃伏第五彻骨乃伏譬若恶蛇将取人食先吐毒沫在地人践其上即时昏熟不能起去然后以气吸之三宝中作功德亦复如是初作功德时其事虽微㝠益已深然后方便引入佛道究竟湼槃其福乃尽法音雷震开导萌芽犹春雷动于百草也引导衆生入大乘海採取法宝使必获无难犹海师善导商人必获夜光也慢心自髙如山峯不停水菩萨现为力士伏其髙心然后润以法水成名人以颜状为貌者则貌有衰落矣惟用荣名为饰表则称誉无极也和氏之璞天下之美宝也待鑑识之工而后明毛嫱天下之姣人也待香泽脂粉而后容周公天下之至圣人也待贤师学问而后通水积成川则蛟龙生焉土积成山则豫樟生焉学积成圣则富贵尊显至焉士茍欲深明博察以埀荣名而不好问讯之道则是伐智本而塞智原也何以立躯也剑伎之家鬭战必胜者得曲城越女之学也两敌相遭一巧一拙其必胜者有术之家也孔墨之业贤圣之书非徒曲城越女之功也成人之操益人之知非徒战鬬必胜之䇿也故剑伎之术有必胜之名贤圣之书有必尊之声尸子曰禹长颈鸟喙面貌亦恶矣天下从而贤之者好学近道名显如髙山雪犹天有三光鼎有三足各称其德并着其功喻林卷九十五喻林卷九十六钦定四库全书喻林卷九十六明徐元太撰政治门端本圣人作则必以天地为本以阴阳为端以四时为柄以日星为纪月以为量鬼神以为徒五行以为质礼义以为器人情以为田四灵以为畜上者民之仪也有司执政民之表也迩臣使辟者羣臣仆之伦也故仪不正则民失誓表弊则百姓乱迩臣便辟不正亷而羣臣服污矣上者民之表也表正则何物不正是故君先立于仁则大夫忠而士信民敦工璞商悫女憧妇空空七者敎之志也七者布诸天下而不窕内诸寻常之室而不塞是故圣人等之以礼立之以义行之以顺而民弃恶也如灌事父可以事君事兄可以事师长使子犹使臣也使弟犹使承嗣也能取朋友者亦能取所予从政者矣赐与其宫室亦犹庆赏于国也忿怒其臣妾亦犹用刑罚于万民也是故为善必自内始也田无主则荒废故用人为主今以人情为田用圣人以为田主则人情不荒废也夫表曲者景必邪源清者流必洁犹叩树本百枝皆动也澄其源者流清溷其本者末浊今冦贼在外四支之疾内政不理心腹之患浊其源而望流清曲其形而欲景直不可得也上邪下难正衆枉不可矫音和响必清端影縁直表人君之身者乃百姓之表一国之的也表不正不可求直影的不明不可责射中今君身不能自治而望治百姓是犹曲表而求直影也君行不能自修而欲百姓修行者是犹无的而责射中也一人之治乱在其心一国之存亾在其主君之在国都也若心之在身体也道德定于上则百姓化于下矣戒心形于内则容貌动于外矣天或维之地或载之天莫之维则天以坠矣地莫之载则地以沈矣夫天不坠地不沈夫或维而载之也夫又况于人人有治之辟之若夫靁鼓之动也景不为曲物直响不为恶声美是以圣人明乎物之性者必以其类来也故君子绳绳乎慎其所先王者国之心也心治则百节皆安心扰则百节皆乱故其身治者支体相遗也其国治者君臣相忘也山有勐虎林樾弗除江河纳污衆流是潴德音者所谓声也未闻音出而响过其声者也致治之自在已者也招髙者髙招庳者庳本不固者末必几碓而不修者其后必堕原浊者流不清行不信者名必耗械数者治之流也非治之源也君子者治之源也官人守数君子养源源清则流清源浊则流浊上一则下一矣上二则下二矣辟之若艹木枝叶必类本此之谓也枉士无正友曲上无直下善响者不于响于声善影者不于影于形为天下者不于天下于身是故百仞之松本伤于下而末藁于上商周之国谋失于胷令因于彼圣人组修其身而成文于天下矣故子华子曰丘陵成而穴者安矣大水深渊成而鱼鼈安矣松栢成而涂之人已荫矣孔子见鲁哀公哀公曰有语寡人曰为国家者为之堂上而已矣寡人以为迂言也孔子曰此非迂言也丘闻之得之于身者得之人失之于身者失之人不出于门戸而天下治者其惟知反于已身者乎今夫射者仪毫而失墙画者仪髪而易貌言审本也本不审虽尧舜不能以治故凡乱也者必始乎近而后及逺必始乎本而后及末治亦然故百里奚处乎虞而虞亾处乎秦而秦覇向挚处乎商而商灭处乎周而周王百里奚之处乎虞智非愚也向挚之处乎商典非恶也无其本也其处于秦也智非加益也其处于周也典非加善也有其本也治末者求其本端影者正其形求逺者不可失于近治影者不可忘其容心之于九窍四支也不能一事焉然而动静听视皆以为主者不忘于欲利之也故尧为善而衆善至矣桀为非而衆非来矣夫鸟兽之不可同羣者其类异也虎鹿之不同游者力不敌也是故圣人得志而在上位䜛佞姦邪而欲犯主者譬犹雀之见鹯而䑕之遇狸也亦必无余命矣是故人主之一举也不可不慎也绳正于上木直于下非有事焉所縁以修者然也故人主诚正则直士任事而姦人伏匿矣夫人之所以莫㧓𤓰瓠者何也无得于五石弗犯也使人主执正持平如从绳凖髙下则羣臣以邪来者犹以卵投石以火投水君根本也臣枝叶也根本不美枝叶茂者未之闻也上多故则民多诈矣身曲而景直者未之闻也矩不正不可以为方规不正不可以为员身者事之规矩也未闻枉已而能正人者也使景曲者形也使响浊者声也货之下流犹水之赴下不竭不止今大川江河饮巨海巨海受之而欲谿谷之让流潦百官之亷不可得也夫欲影正者端其表欲下亷者先之身有正春者无乱秋有正君者无危国春致其时万物皆及生君致其道万人皆及治夫树曲木者恶得直景人君不直其行不敬其言者未有能保帝王之号垂显令之名者也天子者天下之表也公侯者一国之仪也天子失制则天下乱诸侯失节则其国危雌之不才其卵矣君之不才其民野矣次三龙出于中首尾信可以为庸测曰龙出于中见其造也次三鑪钧否利用止测曰鑪钧否化内伤也天清则云霓除日月星辰昭君明下理贤愚得所也先有形而后有影形可忘而影不可伤治国之政其犹治家治家者务立其本本立则末正矣夫本者倡始也末者应和也膏壤在荄而柯叶含荣率俗以身则不言而化故有唐以鹿裘臻太平齐桓以捐紫止奢竞浑沌之原无皎澄之流毫釐之根无连抱之枝分寸之烬无炎逺之热隙穴之中无炳蔚之羣钩曲之形无绳直之影参差之上无整齐之下三辰蔽于天则清景暗于地根荄蹷于此则柯条瘁于彼道失于近则祸极于逺政缪于上而民困于下眞龙而后能致云雨明君而后道化行也如彼日月万景攸正臣之所惧在于治水不自其源末流弥增其广耳君本也臣枝叶也本美则叶茂本枯则叶凋源静则流清本正则末茂内修则外理形端则影直玉磨逾洁兰动弥馨源流洁清水无浊波尔形信直影亦不曲尔声信清响亦不浊水清照净表直影端知洁其流者澄其源直其末者正其本源源本本其惟大道乎树彼司牧既悬百姓之命及乎厌世复倾天下之心是以一马之奔无一毛而不动一舟之覆无一物而不沈道在于身不在于野化自于我不由于彼木不相摩火无由出国无乱政姦无由生我王圣德如彼日轮大明御宇无幽不瞩开物成务辩别除昏十千大臣一亿勐将皆王照使为国之光何为五城一者山城凭髙据险断岸周围二者水城堑以江河㳂流四遶三者沙城旷碛悬逺外无水草四者土城坚壁髙垒内实兵储五者人城主圣臣贤深谋逺畧如是五城量宜相敌人城最胜我国所尊源清则津流应鲜根深则条颕必茂尚德斧斨民之用也礼义国家之用也不能御民者弃其德法譬犹御马弃辔勒而专以筴御马马必伤车必败无德法而专以刑法御民民心走国必亾治国不以礼犹无耜而耕也为礼不本于义犹耕而弗种也为义而不讲之以学犹种而弗耨也讲之以学而不合之以仁犹耨而弗获也合之以仁而不安之以乐犹获而弗食也安之以乐而不达于顺犹食而弗肥也工欲善其事必先利其器若治国用礼义为器是器之利者故所治之事行必有成也以不忍人之心行不忍人之政治天下可运之掌上域民不以封疆之界固国不以山谿之险威天下不以兵革之利天子不仁不保四海诸侯不仁不保社稷卿大夫不仁不保宗庙士庶人不仁不保四体今恶死亡而乐不仁是犹恶醉而强酒今也欲无敌于天下而不以仁是犹执热而不以濯也诗云谁能执热逝不以濯民患虐政甚矣若饥者食易为美渴者饮易为甘德之流行疾于置邮传书命也今弛弃纤纨损絶梁豢必云徼生委命岂不已晓其迷至乎烟斥廉义屏出信礼责以祈存推数遂乃未辨其惑圣人执左契而不责于人有德司契无德司彻川渊深而鱼鼈归之山林茂而禽兽归之刑政平而百姓归之礼义备而君子归之在天者莫明于日月在地者莫明于水火在物者莫明于珠玉在人者莫明于礼义故日月不高则光辉不赫水火不积则煇润不博珠玉不覩乎外则王公不以为宝礼义不加于国家则功名不白故人之命在天国之命在礼为天下及国莫如以德莫如行义以德以义不赏而民劝不罚而邪止此神农皇帝之政也以德以义则四海之大江河之水不能亢矣华山之髙㑹稽之险不能障矣阖庐之教孙吴之兵不能当矣百姓以德附骨肉以仁亲革坚则兵利城成则冲生若以汤沃沸乱乃逾甚是故鞭噬狗䇿马而欲教之虽伊尹造父弗能化欲害之心亡于中则饥虎可尾何况狗马之类乎故体道者逸而不穷任数者劳而无功夫峭法刻诛者非霸王之业也箠䇿繁用者非致逺之术也昔孙叔敖恬卧而郢人无所害其锋市南宜辽弄丸而两家之难无所关其辞鞅鞈铁铠瞋目扼其于以御兵刃县矣劵契束帛刑罚斧钺其于以解难薄矣待目而照见待言而使令其于为治难矣府吏守法君子制义法而无义亦府吏也不足以为政季子治亶父三年而巫马期徃观化焉见夜鱼释之巫马期问曰凡子所为鱼者欲得也今得而释之何也渔者对曰季子不欲人取小鱼也所得者小鱼是以释之巫马期归以报孔子曰季子之德至矣使人闇行若有严刑在其侧者仁义者治之本也今不知事修其本而务治其末是释其根而灌其枝也且法之生也以辅仁义今重法而弃义是贵其冠履而忘其头足也故仁义者为厚基者也不益其厚而张其广者毁不广其基而增其髙者覆语曰不大其栋不能任重以德为国者甘于饴蜜固于胶漆是以圣贤勉而崇本而不敢失也文子曰以御言之左手执辔右手运䇿不亦速乎若徒辔无䇿马何惧哉孔子曰吾闻古之善御者执辔如组两骖如舞非䇿之助也是以先王盛于礼而薄于形故民从命以礼齐民譬之于御则辔也以刑齐民譬之于御则鞭也执辔于此而动于彼御之良也无辔而用䇿则马失道矣师旷之调五音不失宫商圣王之治世不离仁义故有改制之名无变通之实义之服无义疾于原马良弓德之召逺疾于驰传重驿所谓金城者非谓筑壤而髙土凿地而深池也所谓利兵者非谓呉起之铤干将之剑也言以道德为城以仁义为郭莫之敢攻莫之敢入文王是也以道德为䩜以仁义为劒莫之敢当莫之敢御汤武是也吏以不多断为良毉以不多刺为工有声之声不过百里无声之声延及四海或曰为政先杀后教曰呜唿天先秋而后春乎将先春而后秋乎吾见𤣥驹之步雉之晨雊也化其可以已矣哉民可使觌德不可使觌刑觌德则纯觌刑则乱象龙之致雨也难矣哉次六韯螮纱纱县于九州测曰韯螮之县民以康也王之二姬臣实不知其美也臣之所美与王不类有名曰仁状若庆云容若幽兰蔼若阳春使之辅诸侯则百姓怀之而颂音作九夷八蛮皆来朝有名曰义状若凛霜容若青松厉若秋宇使之辅诸侯则禁淫慝诛暴乱使盗跖可化为伯夷此二姬者臣之所美也若王之姬朝不过丝竹之奉夜不过枕席之安弛庶政弃百姓祸足以亾国故珠玉为尘锦练为灰绮幕镂床栖于浮云宝瑟箜篌寂于烟雾富贵之乐于王何有哉王不宠仁义而昵冶容臣窃以为贤王之蛊也天子诸侯以士为鼎以仁义为羮其馨香足以荐之上帝达之祖考蒸之社稷布之民人夫鼎之有羮也犹士之有仁义也鼎之馨香则王知之何仁义之为美不如羮乎是羮也惟王与臣之师尝之矣鲁国之民不闻其美也若仁义之羮烹一心而畅百顺调太和而育庶物若睹渊泉之洋沛而渴者不及饮观五谷之丰茂而饥者不及爨也贤王何不彻其鼎而举其士舍其兽味而陶仁义之羮乎贤王欲辅王室而不修德是犹大舟之济江河而焚其楫也其不能济亦明矣夫绳墨者工之法度也仁义者民之正路也绳墨用则曲木截仁义进则䜛佞灭法制礼义可以为治之基耳非所以为治治在其人之德犹弓矢射之具也非能必中中在其人之巧夫世不乏于德犹嵗不絶于春也谓世衰难以德治可谓嵗乱不可以春生乎人君治一国犹天地生万物天地不为乱嵗去春人君不以衰世屏德夫治人不能舍恩治国不能废德治物不能去春夫急辔繁䇿伯乐所不为宻防峻法德政之所耻夫繁䇿急辔非造父之御严刑峻罚非三五之道故有虞手不指挥口不烦言恭己南面而治化雍熈矣宓生政以率俗弹琴咏诗身不下堂而渔者宵肃矣仁爱附人坚于金石金石可销而人不可离故君者壤地人者卉木也未闻壤肥而卉木不茂君仁而万民不盛矣政勐宁若恩法速宁若缓狱繁宁若简臣主之际其猜也宁信夫不伤民之不治而伐已之能得姦犹弋者覩鸟兽挂罻罗而喜也以德养民犹草木之得时以仁化人犹天生草木以雨润泽之道德之怀民犹春阳之柔物履深水而不寒结木条而不折天之为嵗也先春而后秋君之为治也先礼而后刑春以生长为德秋以杀戮为功礼以教训为美刑以威严为用故先生而后杀天之为嵗先敎而后罚君之为治也天不以久逺更其春冬而君也得以古今改其礼刑哉天道贵信地道贵贞不信不贞万物不生歌在堂上舞在堂下歌者象德舞者象功君子上德而下功日昃阴生燥至风起谿谷小动海波大兴髙下相临差以百寻者以其形大故也千仞之岸万丈之崖物类登之崖隤下颠蚊䖟蝼蚁适足以游翔而犀象虎豹之麋骸者以其形重也飘风隆盛发屋折木石飞铁扬山陵崩弛而人血脉不为之伤者以其暴大也隙穴之风不动鬓眉及其中人也生百病而成死亡者以其纎介也夫大国者江海犀象之徒也而德化者飘风隙穴之类也创始奕奕寝庙君子作之秩秩大猷圣人莫之作之屏之其菑其翳脩之平之其灌其栵启之辟之其柽其椐攘之剔之其檿其柘绵绵𤓰瓞民之初生丰水犹以其润泽生草武王岂不以其功业为事乎鸱鸮言作巢之苦予羽谯谯然而杀予尾消消而敝手口既病羽尾杀敝乃有此室巢以喻先王勤修德业劳神竭力得成此王业鸱鸮言已作巢之苦予手撠拘其草予所捋者是荼之草其室巢所用者皆是予之所蓄为予手口尽病乃得成此室巢用免大鸟之难喻周之先王亦勤劳经营乃得成此王业用免侵毁之患德厚者流光德薄者流卑是以贵始德之本也始封必为祖天下初作难也俊雄豪杰建号壹唿天下之士云合雾集鱼鳞杂袭飘至风起王者受图咸资世德犹混成之先大帝若一气之生两仪是以中阳勃兴资豢龙之构趾景亳埀统本吞鷰之开基圣人见鸟兽容貌草木英华始创衣冠而𤣥黄殊采见秋蓬孤转杓觽旁建乃作舆轮而方圆异则天下殽乱髙皇帝与诸侯併肩而起非有侧室之势以豫席之也圣人师蜂立君臣师蜘蛛立网罟师拱鼠制礼仪师战蚁置兵衆见木浮而知为舟见飞蓬转而知为车见鸟迹而知着书以类取之夫本不正者未必陭始不胜者终必衰摹者如画工未施采土摹之矣譬如为人裁衣始制之洪大服者得而衣之何能更小之乎昧旦丕显后世犹怠况初制于甚泰服者焉能改裁守成若稽田既勤敷菑惟其陈修为厥彊畎若作室家既勤垣墉惟其涂塈茨若作梓材既勤朴斵惟其涂丹艧若考作室既底法厥子乃弗肯堂矧肯构厥父菑厥子乃弗肯播矧肯获父已致法子乃不肯为堂基况肯构立屋乎不为其易则难者可知菀彼桑柔其下侯旬捋采其刘瘼此下民凫鹥守成也太平之君子能持盈守成神祗祖考安乐之也鸱鸮之意如何乎言人既取我子幸无毁我室以其积日累功作之甚苦故爱惜之不欲见其毁损农夫收获既毕布其欢乐之心共相饮食以安美之圣王既劝民善道备足又说乐感动使其勤行善道保宁坚固也古人有言曰其父析薪其子弗克负荷施将惧不能任其先人之禄其况能任大国之赐国有固籍兵有常经变籍则乱失经则弱故利不百者不变俗功不什者不易器孝子善继人之意忠臣善成人之事予思若考作室厥子堂而构之厥父菑厥子播而获之五谷百草秀颕成实皆因旧苗无废絶也父有作室之意则子当筑堂而构棼撩以成之父菑耕其田子当布种而収获之小家畜产百万之资子孙尚耻愧失其先业况乃产兼天下受之先帝而欲懈怠以自轻忽乎若刘累传守其业庖人不乏龙肝之馔断可知矣欲成方圆而随于规矩则万事之功形矣而万物莫不有规矩议言之士计㑹规矩也圣人尽随于万物之规矩故曰不敢为天下先大智不形大器晚成大音希声禹之决江水也民聚瓦砾事已成功已立为万世利禹之所见者逺也而民莫之知故民不可与虑化举始而可以乐成功乱国若盛治国若虚亾国若不足存国若有余虚者非无人也皆守其职也盛者非多人也皆徼于末也有余者非多财也欲节而事寡也不足者非无货也民躁而费多也故先王之法籍非所作也其所因也其禁诛非所为也其所守也随人故迹不能创基造制自为新迹如鹦鹉知効人言不能自为长主之言也父之所生其子长之父之所长其子养之父之所养其子成之诸父所为其子皆奉成而续行之不敢不致如父之意尽为人之道也言君弃先王之法度而不奉循犹置衡称不以量物更任其意而商轻重必失道违人情也俾前圣之绪布濩流衍而不韫椟昔殷汤以七十里周文以百里兴利除害天下归之其饵可谓芳矣南面而掌天下厯载数百到今不废其纶可谓多矣羣生其泽民垊畏其罚其钧可谓均矣功成而不隳名立而不改其竿可谓彊矣若夫竿折纶絶饵坠钩决波涌鱼失是则夏桀殷纣不通夫钓术也鸣鹤匪和析薪弗荷隐忧孔疚我堂靡构天道煌煌非一帝之功王者赫赫非一家之常顺命者存逆命者亾譬如朽舍将欲崩倒不令坏故以柱支持喻林卷九十六喻林卷九十七钦定四库全书喻林卷九十七明徐元太撰政治门法制若网在纲有条而不紊若农服田力穑乃亦有秋日月之行冬夏各有常度君臣政治小大各有常法火之燀也固定上为天下者用牧德法者御民之衔也吏者辔也刑者筴也天子御者内史太史左右手也古者以法为衔勒以官为辔以刑为筴以人为手故御天下数百年而不懈堕善御马者正衘勒齐辔筴均马力和马心故口无声手不摇筴不用而马为行也善御民者正其德法饬其官而均民力和民心故听言不出于口刑不用而民治古之御政以治天下者冡宰之官以成道司徒之官以成德宗伯之官以成仁司马之官以成圣司㓂之官以成义司空之官以成礼故六官以为辔司㑹均入以为軜故御四马执六辔御天地与人与事者亦有六政是故善御者正身同辔均马力齐马心惟其所引而之以取长道远行可以之急疾可以御天地与人事此四者圣人之所乘也是故天子御者太史内史左右手也六官亦六辔也天子三公合以执六官均五政齐五法以御四者故亦惟其所引而之以之道则国治以之德则国安以之仁则国和以之圣则国平以之义则国成以之礼则国定此御政之体也御者同是车马或以取千里或数百里者所进退缓急异也治者同是法或以治或以乱者亦所进退缓急异也巧匠辅绳而斵胡为其弃法也大哉子之敎我制也政之丰也如木之成也凡卖儥者质剂焉大市以质小市以剂离娄之明公输子之巧不以规矩不能成方员师旷之聪不以六律不能正五音尧舜之道不以仁政不能平治天下圣人既竭目力焉继之以规矩凖绳以为方员平直不可胜用也既竭耳力焉继之以六律正五音不可胜用也既竭心思焉继之以不忍人之政而仁覆天下矣夫德法者御民之具犹御马之有衔勒也君者人也吏者辔也刑者䇿也夫人君之政执其辔䇿而已古者天子以内史为左右手以德法为衔勒以百官为辔以刑法为䇿以万民为马故御天下而不失善御马者正衔勒齐辔䇿均马力和马心故口无声而马应辔䇿不举而极千里善御民者壹其德法正其百官以均齐民力和安民心故令不再而民顺从刑不用是以天地德之而兆民怀之淳于髠曰大车不较不能载其常任琴瑟不较不能成其五音驺忌子曰谨受令请谨修法律而督姦吏百工为噐物皆有尺寸斤两皆使得宜度长短者不失毫釐量多少者不失圭撮权轻重者不失黍累若夫经制不定是犹度江河亾维楫中流而遇风波船必覆矣法禁者俗之隄防刑罚者人之衔辔王者之法譬犹江河当使易避而难犯也君子用法制而至于化小人用法制而至于乱均是一法制也或以之化或以之乱行之不同也茍使豺狼牧羊豚盗跖主征税国家昬乱吏人放肆则恶复论损益之间哉绳墨弃而不用斧斤废而不举置方员于规矩审轻重于衡石诚国家之典万世之法也夫人君之有政犹水之有隄防隄防完全虽遭雨水霖潦不能为变政教一立暂遭凶年不足为忧诚令隄防穿漏万夫同力不能复救政敎一坏贤智驰骛不能复还今隄防虽坚渐有孔穴若不从法是校方员弃规矩考轻重背权衡课长短废尺寸论是非违分理夫奉圣典者若操刀执绳刀妄加则伤物绳妄弹则侵直马能千里不免羁靽明畜生不可以人御也县衡于上四海共禀其平法乱于朝民无所措手足匠万物者以绳墨为正驭大国者以法理为本有法度之制者不可巧以诈伪有权衡之称者不可欺以轻重有寻丈之数者不可差以长短夫矩不正不可以求方绳不信不可以求直法令者君臣之所共立也权势者人主之所独守也夫绳扶掇以为直准坏险以为平钧入枉而出直此言圣君贤相之制举也法者天下之仪也所以决疑而明是非也百姓所悬命也故明王慎之主上视法严于亲戚吏之举令敬于师长民之承教重于神宝夫为国之本得天之时而为经得人之心而为纪法令为维纲吏为网罟什伍以为行列赏诛为文武缮农具当器械耕农当攻战推引铫耨以当劒㦸被簑以当铠鑐菹笠以当盾橹故耕器具则战器备农事习则攻战巧矣规矩者方圆之正也虽有巧目利手不如拙规矩之正方圆也故巧者能生规矩不能废规矩而正方圆虽圣人能生法不能废法而治国故虽有明智髙行倍法而治是废规矩而正方圆也以规矩为方圆则成以尺寸量长短则得以法数治民则安权衡者所以起轻重之数也然而人不事者非心恶利也权不能为之多少其数而衡不能为之轻重其量也权衡平正而待物故姦诈之人不得行其私人君者覆载万民而兼有之烛临万族而事使之是故以天地日月四时为主为筫以治天下如四时之不貣如星辰之不变如宵如昼如阴如阳如日月之明曰法彼立表而望者不惑按法而割者不疑固言有以希之也夫望而无表割而无法其惑之属耶节玺相信如月应日一目之罗不可得雀笼中之鸟空窥不出人以度审长短以量受少多以衡平轻重以律均清浊以名稽虚实以法定治乱我爱白而憎黒韵商而舍征好膻而恶焦嗜甘而逆苦白黑商征膻焦甘苦彼之名也爱憎韵舍好恶嗜逆我之分也定此名分则万事不乱也将为胠箧探囊发匮之盗而为守备则必摄缄縢固扃鐍此世俗之所谓知也然而巨盗至则负匮揭箧担囊而趋唯恐缄縢扃谲之不固也然则乡之所谓知者不乃为大盗积者也所谓圣者有不为大盗守者乎故曰脣竭则齿寒鲁酒薄而邯战围圣人生而大盗起掊击圣人纵舍盗贼而天下始治矣夫川竭而谷虚丘夷而渊实圣人不死大盗不止虽重圣人而治天下则是重利盗跖也为之斗斛以量之则并与斗斛而窃之为之权衡以称之则并与权衡而窃之为之符玺以信之则并与符玺而窃之为之仁义以矫之则并与仁义而窃之何以知其然邪彼窃钩者诛窃国者为诸矦诸矦之门而仁义存焉则是非窃仁义圣知邪故曰鱼不可脱于渊国之利器不可以示人彼圣人者天下之利器也百工为方以矩为圜以规直以绳正以县无巧工不巧工皆以此五者为法巧者能中之不巧者虽不能中放依以从事犹逾已故百工从事皆有法所度今大者治天下其次治大国而无法所度此不若百工辩也背法而治此任重道逺而无马牛济大川而无船楫也夫离朱见秋毫百步之外而不能以明目易人乌获举千钧之重而不能以多力易人夫圣人之存体性不可以易人然而功可得者法之谓也先王悬权衡立尺寸而至今法之其分明也夫释权衡而断轻重废尺寸而意长短虽察商贾不用为其不必也夫倍法度而任私议皆不类者也君舍法以心裁轻重则同功殊赏同罪殊罚矣怨之所由生也是以分马之用䇿分田之用钩非以䇿钩为过于人智所以去私塞怨也有法者以法行无法者以类举以其本知其末以其左知其右凡百事异理而相守也三尺之岸而虚车不能登也百仞之山任负车登焉何则陵迟故也数仞之墙而民不踰也百仞之山而䜿子冯而游焉陵迟故也今夫世之陵迟亦久矣而能使民勿踰乎绳直而枉木斵凖夷而髙科削权衡县而重益轻斗石设而多益少故以法治国举措而已矣法不阿贵绳不挠曲巧匠目意中绳然必先以规矩为度上智捷举中事必以先王之法为比无捶䇿之威衔橛之备虽造父不能以服马无规矩之法绳墨之端虽王尔不能以成方圆无威严之势赏罚之法虽尧舜不能以为治託于犀车良马之上则可以陆犯坂阻之患乘舟之安持檝之利则可以永絶江河之难操法术之数行重罚严诛则可以致霸王之功治国之有法术赏罚犹若陆行之有犀车良马也水行之有轻舟便檝也乘之者遂得其成镜执清而无事美恶从而比焉衡执正而无事轻重从而载焉夫摇镜则不得为明摇衡则不得为正法之谓也故先王以道为常以法为本夫悬衡而知平设规而知圆万全之道也明主使民饰于道之故故佚而有功释规而任巧释法而任智惑乱之道也乱主使民饰于智不知道之故故劳而无功家有常业虽饥不饿国有常法虽危不亾服虎而不以柙禁姦而不以法塞伪而不以符此贲育之所患尧舜之所难也故设柙非所以备鼠也所以使怯弱能服虎也立法非所以备曾史也所以使庸主能止盗跖也为符非所以豫尾生也所以使衆人不相谩也发矢中的赏罚当符故尧复生羿复立释仪的而妄发虽中而不巧释法制而妄怒虽杀戮而姦人不恐其心难知喜怒难中也故以表示目以鼓语耳以法敎心释法术而心治尧不能正一国去规矩而妄意度奚仲不能成一轮废尺寸而差短长王尔不能半中使中主守法术拙匠守规矩尺寸则万不失矣君人者能去贤巧之所不能守中拙之所万不失则人力尽而功名立敎歌者先揆以法疾唿中宫徐唿中征疾不中宫徐不中征不可为教椎锻者所以平不夷也榜檠者所以矫不直也圣人之为法也所以平不夷矫不直也今废势背法而待尧舜尧舜至乃治是千世乱而一治也抱法处势而待桀纣桀纣至乃乱是千世治而一乱也且夫治千而乱一与治一而乱千也是犹乘骥駬而分驰也相去亦逺矣夫弃隐括之法去度量之数使奚仲为车不能成一轮无庆赏之劝刑罚之威释势委法尧舜戸说而人辩之不能治三家夫良马固车五十里而一置使中手御之追速致逺可以及也而千里可日致也何必待古之王良乎今有人于此擅矫行则免国家利轻重则若衡石为方圆则若规矩此则工矣巧矣而不足法法也者衆之所同也圣人防乱以经艺工正曲以凖绳天地三月而为一时故祭祀三饭以为礼丧纪三踊以为节兵重三军以为制法者天下之度量而人主之凖绳也悬法者法不法也设赏者赏当赏也法定之后中程者赏缺绳者诛法律度量者人主之所以执下释之而不用是犹无辔衔而驰也羣臣百姓反弄其上是故有术则制人无术则制于人吞舟之鱼荡而失水则制于蝼蚁离其居也猨貁失木而擒于狐貍非其处也良工渐乎矩凿之中矩凿之中固无物而不周圣王以治民造父以治马医骆以治病同材而各自取焉夫絜轻重不失锱两圣人弗用而县之乎铨衡视髙下不差尺寸明主弗任而求之乎浣凖何则人才不可专用而度量可世传也故国治可与愚守也而军制可与权用也耳不知清浊之分者不可令调音心不知治乱之源者不可令制法夫神农伏羲不施赏罚而民不为非然而立政者不能废法而治民舜执干戚而服有苗然而征伐者不能释甲兵而制彊暴非规矩不能定方圆非凖绳不能正曲直用规矩凖绳者亦有规矩凖绳焉循绳而斵则不过悬衡而量则不差植表而望则不惑夫无规矩虽奚仲不能以定方圆无凖绳虽鲁般不能以定曲直虽有巧手弗修规矩不能正方圆虽有察耳不吹六律不能定五音虽有知心不觉先王不能平天下然则先王之遗道亦天下之规矩六律已孔子云美哉颜无父之御也马知后有舆而轻之知上有人而爱之马亲其正而爱其事如使马能言彼将必曰乐哉今日之驺也至于颜沦少衰矣马知后有舆而轻之知上有人而敬之马亲其正而敬其事如使马能言彼将必曰驺来其人之使我也至于颜夷而衰矣马知后有舆而重之知上有人而畏之马亲其正而畏其事如马能言彼将必曰驺来驺来女不驺彼将杀女故御马有法矣御民有道矣法得则马和而欢道得则民安而集王者之制法昭乎如日月故民不迷旷乎若大路故民不惑水者火之备法者止姦之禁也无法势虽贤人不能以为治无甲兵虽孙吴不能以制敌非患铫耨之不利患其舍草而去苗也非患无凖平患其舍枉而绳直也故亲近为过不必诛是鉏不用也疏逺有功不必赏是苗不养也故世不患无法而患无必行之法也设明法陈严刑坊非矫邪若隐括辅檠之正孤刺也夫少目之网不可以得鱼三章之法不可以为治故令不得不加法不得不多田鼠野雉意尚欲去拘制笼槛不得摇动大作纲小作纪如纲不纲纪不纪虽有罗网恶得一目而正诸或曰因秦之法清而行之亦可以致平乎曰譬诸琴瑟郑衞调俾䕫因之亦不可以致箫韶矣断木为棊梡革为鞫亦皆有法焉不合乎先王之法者君子不法也次四毕格禽鸟之贞测曰毕格禽正法位也上九井无干水直衍匪谿匪谷终于愆测曰井无干法妄恣也民由水也济大川者太上乘舟其次泅泅者劳而危乘舟者逸而安虚入水则必溺矣以知能治民者泅也以道德治民者舟也纵民之情谓之乱絶民之情谓之荒曰然则如之何曰为之限使勿越也为之地亦勿越故水可使不滥不可使无流善禁者先禁其身而后人不善禁者先禁人而后身善禁之至于不禁茍有土地百姓可富也茍有市列商贾可来也茍有士民国家可彊也茍有法令姦邪可禁也夫制法之意若为藩篱沟壍以有防矣择禽兽之尤可数犯者而加深厚焉夫法度明虽不闻姦姦无由生法度不明虽日求姦决其源鄣之以掌也御者无衔见马且犇无以制也使王良持辔马无欲犇之心御之有数也本者经常之法规矩之要圆凿不可以方枘铅刀不可以斫伐此非常用之事不能成其功非常用之器不可成其巧故天失其常则有逆气地失其常则有枯败人失其常则有患害亾国非无令也患于令烦而不行败军非无禁也患于禁设而不正班倕不委规矩故方圆不戾于物明君不释法度故机诈不肆其巧仁者为政之脂粉刑者御世之辔䇿脂粉非体中之至急而辔䇿须臾不可无也执辔者欲马之遵轨也明法者欲人循治也辔不均齐马失轨也法不适时人乖理也是以明主务循其法立法者譬如善御察马之力揣途之数齐其衔辔以从其势故能登坂赴险无覆辙之败乘危渉远无越轨之患夫法令者人君之衔辔箠䇿也而民者君之舆马也若使人臣废君法禁而施已政令则是夺君之辔䇿而已独御之也今以心察锱铢之重则莫之能识悬之权衡则毫釐之重辨矣夫算者不运筹䇿不能定其数治国者不蹈法度不能致康哉航倾则人危法乱则国亾椉骐骥而驰骋兮无辔衔而自载乘汜詂以下流兮无舟檝而自备背法度而心治兮辟与此其无异措钧石使禹察之不能识也悬于权衡则釐髪识矣渔人张网于渊以制吞舟之鱼明主张法于天下以制强梁之人立法以隄民百姓不能干立防以隄水江河不能犯防而可犯则江河成灾法而可干则百姓成害有权衡者不可欺以轻重有尺寸者不可差以长短有法度者不可巧以诈伪明镜龟䇿也章程斛斗也铨衡丈尺也法者主之柄吏者民之命法欲简而明吏欲公而平塞一蚁孔而河决息施一车辖而覆乘止立法令者亦宜举要君必有明法正义若悬权衡以称轻重所以一羣臣也匠万物者以绳墨为政驭大国者以法理为本人犹水也法令为隄防不固必致奔突茍无决溢使君何患哉圣人之治也若平地焉聋盲跛蹇皆能复之法若邱陵也非有逸足不能超也牛马之为人驾乘者非乐负千钧之重行千里之险鞭䇿痛矣匠人不能释尺寸而意长短废绳墨而起平木也工人不能置规而为圆去矩而为方文武张而不弛文武弗能也弛而不张文武弗为也一张一弛文武之道也弓弩久张之则絶其力久弛之则失其体工欲善其事必先利其器文德者帝王之利器威武者文德之辅助也文武递用长久之道譬之天地昬明之迭文有三侑武无一赦惠者多赦者也先易而后难久而不胜其祸法者先难而后易久而不胜其福故惠者民之仇讐也法者民之父母也兽厌走而有伏网罟一偃一侧不然不得大文三曾而责义与德大武三曾而偃武与力文武之所由起也文者爱之征也武者恶之表也爱恶循义文武有常圣人之元也譬之若寒暑之序时至而事生之圣人不能为时而能以事适时事适于时者其功大文武之术左右为宜郄縠敦书故举为元帅岂以好文而不练武哉孙武兵经辞如珠玉岂以习武而不晓文也五行殊性俱为人用文武异材竝为大益犹救火者或提盆榼或挈瓶盂其器方圆形体虽返名质相乖至于盛水灭火功亦齐焉缴者身仰钓者身俯俯仰别状取利同焉织者渐进耕者渐退进退异势成务等焉墨子救宋重趼而行干木在魏身不下堂行止异迹存国一焉文以赞治武以凌敌移舍殊律为绩平焉四时之行有寒有暑圣人法之故有文有武天地之位有前有后有左有右圣人法之以建经纪春生于左秋杀于右夏长于前冬藏于后生长之事文也收藏之事武也是故文事在左武事在右文武之道应物随时譬彼蘧庐方兹刍狗执而不遣更增其弊生为杀元杀为生首二者相形吉凶着矣故知生而不知杀者逆天之纪也知杀而不知生者反地之要也调长祥和天之喜风也折扬奋厉天之怒风也寛严九三家人嗃嗃悔厉吉妇子嘻嘻终吝凡物以勐为本者则患在寡恩以爱为本者则患在寡威天地之间有沧热善用道者终不竭天气下降地气上腾而有寒暑生焉刑新国用轻典刑乱国用重典轻重随俗而有寛勐异焉天道有上下交接之义故寒暑易节政教有用俗改更之理故寛勐相济子产犹衆人之母也能食之不能敎也今父之亲子也亲贤而下无能母之亲子也贤则亲之无能则怜之母亲而不尊父尊而不亲水之于民也亲而不尊火尊而不亲土之于民也亲而不尊天尊而不亲命之于民也亲而不尊鬼尊而不亲惟有德者能以寛服民其次莫如勐夫火烈民望而畏之故鲜死焉水懦弱民狎而翫之则多死焉故寛难夫刑罚威狱以类天之震燿杀戮也温慈和惠以放天之生殖长育也是故春一草枯则为灾秋一木华亦为异震雷电激不崇一朝大风冲发希有极日然犹继以云雨因以润物是则天地之威不可经日浃辰帝王之怒不宜讫情尽意寛勐兼设水火俱陈治大国若烹小鲜为寛裕者曰勿数挠为刻削者曰致其咸酸而已矣宋人有御马者不进拔劒刭而弃之于沟中又驾一马马又不进又刭而弃之于沟若是者三以此威马至矣然非王良之法也王良登车马无罢驽尧舜治世民无狂悖王良驯马之心尧舜顺民之意人同性马殊类也王良能调殊类之马太公不能率同性之士然则周公之所下白屋王良之驯马也太公之诛二子宋人之刭马也举王良之法与宋人之操使韩子平之韩子必是王良而非宋人矣王良全马宋人贼马也马之贼则不若其全然则民之死不若其生喻林卷九十七喻林卷九十八钦定四库全书喻林卷九十八明徐元太撰政治门敎化水之流也固走下不善故有桴下之顺上当如网在纲各有条理而不乱也为政之术如梓人治材为器已劳力朴治斵削惟其当涂以漆丹以朱而后成以言敎化亦须礼义然后治中原有菽庶民采之螟蛉有子蜾蠃负之敎诲尔子式谷似之天之牖民如壎如箎如璋如圭如取如携思乐泮水薄采其芹鲁矦戾止言观其旂思乐泮水薄采其藻鲁侯戾止其马硚硚思乐泮水薄采其茆鲁侯戾止在泮饮酒风风也敎也风以动之敎以化之麟之趾关雎之应也关雎之化行则天下无犯非礼虽衰世之公子皆信厚如麟趾之时也汉广德广所及也文王之道被于南国美化行乎江汉之域汝坟道化行也文王之化行乎汝坟之国行露召伯听讼也衰乱之俗微贞信之教兴强暴之男不能侵陵贞女也飘风回风也恶人被德化而消犹飘风之入曲阿也猱之性善登木若教使其为之必也涂之性善着若以涂附其着亦必也以喻人之心皆有仁义敎之则进教令之出如卖物物善则其售贾贵物恶则其售贾贱德加于民民则以义报之鸮恒恶鸣今来止于泮水之木上食其桑黮为此之故故改其鸣归就我以善音喻人感于恩则化也激扬之水波流湍疾行于石上洗去石之垢秽使白石凿凿然而鲜明以兴桓叔之德政教寛明行于民上除去民之疾恶使沃国之民皆得有礼义也蒹葭在衆草之中苍苍然彊盛虽似不可彫伤至白露凝戾为霜则成而为黄矣以兴衆民之彊者不从襄公教令虽似不可屈服若得周礼以教则衆民自然服矣菁菁然茂盛者萝蒿也此萝蒿所以得茂盛者由生在阿中得阿之长养故茂盛以兴德盛者是学士也此学士所以致德盛者由升在彼学中得君之长育故使德盛桑虫自有子而蒲卢负而养之以成己子若有圣德者能教诲尔之万民用善道则似之矣王之不教小人如人之禁彼云无得教猱之升木若教之升木则如以涂泥涂物必附着也何者猱之性善登木今教之使登必能登木矣又喻涂之性善附着以之涂物必着矣以兴王自不教小人以仁义者若教小人以仁义则必从矣何者以人性皆有仁义因其性而道之故教之必从也天王之导民也如壎然如箎然言民必应君命如壎箎之相和也如璋如圭然言民必同君心如圭璋之相合也又如往取物如手携物言其必从君化如携取之随人君也翩然而飞者彼飞鸮恶声之鸟今来集止于我泮水之林食我泮宫之桑黮归我好善之美音恶声之鸟食桑黮而变音喻不善之人感恩惠而从化天地之道寒暑不时则疾风雨不节则饥教者民之寒暑也教不时则伤世事者民之风雨也事不节则无功政之教大夫官之教士技之教庶人扬则抑抑则扬缀以德行不任以言庶人以言犹以夏后氏之祔怀袍褐也行不越境为人父者以为父鹄为人子者以为子鹄为人君者以为君鹄为人臣者以为臣鹄故射者各射已之鹄蒲卢取桑虫之子去而变化之以成为己子政之于百姓若蒲卢之于桑虫然觞酒豆肉让而受恶民犹犯齿衽席之上让而坐下民犹犯贵朝廷之位让而就贱民犹犯君治国虽用善道所宜而不更为讲学使民知其道理如农夫虽种嘉谷而不耘壅则苗不出茂厚实也农夫耕田既毕以美善种子而种之圣王以礼正人情既毕用此善道而敎之十二月限分犹人才各有所长圣人随人才而教之则人竭其才之所长而为功父义母慈父能教而不能爱母则能爱而不能教言子产若衆人之母但能恩慈食之不能严励教之子欲善而民善矣君子之德风小人之德草草上之风必偃德之流行速于置邮而传命家语宓子贱仕鲁为单父宰孔子使巫马期往观政焉入界见䰻得鱼辄舍之期问焉曰凡䰻者为得鱼也何以得鱼郄舍之曰鱼之大者名鱄鱄吾大夫爱之鱼之小者名鱦吾大夫欲长之是以得二者辄舍之夫上之化下下之从上犹泥之在钧唯甄者之所为犹金之在镕唯冶者之所铸夫万民之从利也如水之走下不以教化隄防之不能止也是故教化立而姦邪皆正者其隄防完也教化废而姦邪并出刑罚不能胜者其隄防坏也夫虎豹马牛禽兽之不可制者也及其教驯服习之至可牵持驾服唯人之从臣闻揉曲木者不累日销金石者不累月夫人之于利害好恶岂比禽兽木石之类哉期年而变臣𢎞尚窃迟之虽见奇丽纷华非其所习辟犹戎翟之与于越不相入矣是以欲寡而事节财足而不争化正天下易于决流抑队夫改政移风必有其本传曰吴王好劒客百姓多创瘢楚王好细腰宫中多饿死长安语曰城中好髙髻四方髙一尺城中好广眉四方且半额城中好大袖四方全匹帛若教化之废推中人而坠于小人之域教化之行引中人而纳于君子之涂君如杅民如水杅方则水方杅圆则水圆上之化下犹风之靡草主簿闻陈元之过不罪而化之得无少鹰鹯之志邪览曰以为鹰鹯不若鸾鳯整齐风俗而轻脱威仪犹负薪救火无乃更崇其炽乎桑葚甜甘鸱鸮革响乳酪养性人无妬心夫亷耻之于政犹树蓺之有丰壤良岁之有膏泽其生物必由然茂矣若廉耻不存而惟刑是御则风俗彫弊人失其性锥刀之末皆有争心虽峻刑严辟犹不胜矣招遥昏回则天位正五教班叙则人理定教者治化之本人伦之始所以诱达羣方进德兴仁譬诸土石陶冶成器民之从义犹若回风之卷草也信食相资代为脣齿富教相假逓成辅车命待教全运须化立譬以良医之室病者所存夫善政之于民犹良工之于埴也用功寡而成器多生民之有学斆犹树木之有枝叶果行育德咸必由兹嘉肴停俎定方旨于必甘良玉在攻表珪璋于既就是以陶钧万品务本为先经纬九区学斆为大夫金之质也至刚铸之可以成器水之性也柔弱壅之可以坏山况乎肖天地之貌含五帝之德朱蓝易染薫莸可变固宜随邹俗而好长缨化齐俗而贵紫服砾石变成瑜瑾莨莠化为芝兰若玺印涂犹防止水岂直譬彼耕耨均斯粉泽而已哉黄帝问于伯高曰吾欲陶天下而以为一家为之有道乎伯高对曰请刈其莞而树之吾谨逃其蚤牙则天下可陶而为一家善气逆人亲于兄弟恶气逆人害于戎兵不言之声疾于雷鼔心气之形明于日月察于父母若夫教者标然若秋云之远动人心之悲蔼然若夏之静云乃及人之体然若謞之静钟鼔成肆干戚成舞虽禹不能禁民之观且夫饰民之欲而严其听禁其心圣人所难也圣人之治虚其心实其腹弱其志强其骨常使民无知无欲父不疑于其子子必孝兄不疑于其弟弟必共夫不疑于其妇妇必贞君不疑于其臣臣必忠是还至而効者也天高而难知有福不可请有祸不可避法天则戾地广大深厚多利而鲜威法地则辱时举错代更无一法时则贰三者不可以立化树俗故圣人弗法风以动之变以化之犹泥之在钧羣器之形自见羿蠭门者天下之善射者也不能以拨弓曲矢中王良造父者天下之善驭者也不能以辟马毁舆致逺尧舜者天下之善教化者也不能使嵬𤨏化夫总方略齐言行一统类而羣天下之英杰而告之以太古敎之以至顺奥窔之间簟席之上敛然圣王之文章兴焉佛然平世之俗起焉厯山之农者侵畔舜往耕焉期年甽畆正河滨之渔者争得舜往渔焉期年而让长东夷之陶者器若窳舜往陶焉期年而器牢仲尼叹曰耕渔与陶非舜官也而舜往为之者所以救败也尧舜之民可比屋而封桀纣之民可比屋而诛者教化使然也故近河之地溼近山之土燥以其类相及也儒者非能使人弗欲而能止之非能使人弗乐而能禁之夫使天下畏刑而不敢盗岂若能使无有盗心哉越人得蛇以为上肴中国得而弃之无用故知其无所用贪者能辞之不知其无所用廉者不能让也戎翟之马皆可以驰驱或近或逺惟造父能尽其力三苗之民皆可使忠信或贤或不肖惟唐虞能齐其美必有不传者昔舜耕于厯山朞年而田者争处墝埆以封壤肥饶相让钓于河渎朞年而渔者争处湍濑以曲隈深潭相予当此之时口不设言手不指麾埶𤣥德于心而化驰若神使舜无其志虽口辩而户说之不能化一人是故不道之道莽乎大哉夫能理三苗朝羽民从裸国纳肃慎未发号施令而移风易俗者其唯心行者乎法度刑罚何足以致之也法能杀不孝者而不能使人为孔曾之行法能刑窃盗者而不能使人为伯夷之亷孔子弟子七十养徒三千人皆入孝出弟言为文章行为仪表教之所成也墨子服役者百八十人皆可使赴火蹈刃死不还踵化之所致也其于化民也若风之摇草木无之而不靡天地之数不能独以寒暑成岁必有春夏秋冬圣人之道不能独以威势成政必有敎化为人主者居至德之位操杀生之势以变化民民之从主也如草木之应四时也夫赤子知慕其父母由审故也况为政兴其贤者而废其不贤以化民乎君子舞象小人击壤上化使然又何足赏孔子大圣也诸侯莫能用当小位于鲁三月不令而行不禁而止沛若时雨之灌万物莫不兴起也为治者不待自善之民为轮者不待自曲之木违山十里蟪蛄之声犹尚存耳政事无如膺之矣昔禹与有扈氏战三阵而不服禹于是修教一年而有扈氏请服故曰去民之所事奚狱之所听兵革之不陈奚鼔之所鸣故曰教为务也大冶之罏可使无刚踊水之机可使无降善立教者若兹则终身治矣故凡器可使与颜冉同趋投百金于前白刃加其身虽巨距弗敢掇也善立法者若兹则终身不掇矣故跖可使与伯夷同功荣辱者赏罚之精华也故礼教荣辱以加君子化其情也桎梏鞭朴以加小人治其形也民有心也犹为种之有园也遭和气则秀茂而成实遇水旱则枯藁而生蘖善者之养天民也犹良工为麴䜴也起居以其时寒温得其适则一荫之麴䜴尽美而多量其愚拙工则一荫之麴䜴皆臭败而弃损今六合亦由一荫也黔首之属犹豆麦也变化云为在将者尔遭良吏则皆怀忠信而履仁厚遇恶吏则皆怀姦邪而行浅薄圣人之规曲世若火之规曲竹治其节而削其枝颋其榦而裁其根然后商贩而为利工斵而为器今汉室之形若曲竹何不倚而规之以匡辅其倾乎坐而䇿之以宣裕其业乎为之礼乐以顺导其民乎夫物曲则弃人曲则弊世曲则倾唯智者覩形而知影是以规其所曲而全其所直游乎自然之原此仲尼之志度而管孟之为也言虎悲啸而吟则谷风至而应其类也以言君修德行正则百姓随而化也王良造父称为善御以能使不良为良也如徒能御良其不良者不能驯服此则驵工庸师服驯技能何奇而世称之故曰王良登车马不罢驽尧舜为政民无枉愚三苗之民或贤或不肖尧舜齐之恩教加也楚越之人处庄岳之间经厯岁月变为舒缓风俗移也故曰齐舒缓秦慢易楚促急燕戅投以庄岳言之四国之民更相出入久居单处性必变易璆琳琅玕者此则土地所生真玉珠也然而道人消烁五石作五色之玉比之真玉光不殊别兼鱼蚌之珠与禹贡璆琳皆真玉珠也然而隋侯以药作珠精耀如真道士之教至知巧之意加也阳燧取火于天五月丙午日中之时消鍊五石铸以为器磨砺生光仰以向日则火来至比真取火之道也今妄以刀剑之钩月摩拭朗白仰以向日亦得火焉夫钩月非阳燧也所以耐取火者摩拭之所致也今夫性恶之人使与性善者同类乎可率勉之令其为善使之异类乎亦可令与道人之所铸玉隋侯之所作珠人之所摩刀剑钩月焉教导以学渐渍以德亦将日有仁义之操贤君之治国也犹慈父之治家慈父耐平教明令耐使子孙皆为孝善子孙孝善是家兴也百姓平安是国昌也善之劝恶如春雨泽大禹善治水而君子善导人导人必因其性治水必因其势是以功无败而言无弃也鸺枭化为鸳鸾邪伪变成忠贞芳颖秀于斥卤夜光起乎泥泞化上而兴善者必若靡草之逐惊风洗心而革面者必若清波之涤轻尘夫承兰风以倾柯濯清波以遣秽者若沈景之应朗鉴方圆之赴规矩以文雅为园囿以礼乐为场圃风化所被近者逾深逺者稍浅故京师沈濳而要荒濯沐也冲波安流则龙舟不能以漂震风洞发则夏屋有时而倾何则牵乎动则静凝系乎静则动贞是以淫风大行贞女蒙冶容之诲淳化殷流盗跖挟曾史之情萍之依水随水去留萝之寄松随松髙下人俗与政化迁变亦犹是也辞者主之弓弩教者君之机关人之性如水焉置之圆则圆置之方则方澄之则渟而清动之则流而浊先王知中流之易扰乱故随而教之洗濯民心湔浣浮俗浩浩大海百川归之洋洋圣化九服仰之慙孺雉之声朝恶细鱼之在夜鸷鸟感仁而革性鶗鴂乘化而变声我化若风民应如草我静如镜物动犹烟不听杂乐以变齐国之风不食鲜禽以断荆王之猎居兰处鲍在其所习白羽素丝随其所染是以金性虽质处剑即凶水德虽平经风即险善治者使跖可信不能治者使伯夷可疑上德之政鹰化为鸠暴虎成貍此之谓也人化而为善禽兽化而为恶人而不善者谓之禽兽载驰非辖不行临政非教不贤麦之为蝶由于湿也尔则万物之变皆有以也农民止麦之化者区之以灰圣人理万物之化者济之以道鼎烹熟以养人犹圣君兴仁义之道以教天下也变世化俗犹风之靡草民之从化犹鱼之赴水桀纣之吏可令顺信秦楚之卒可令顺善如铁钩能制狂象王治正化能伏恶人故诸学者如世轮绳艺业所修如聚泥土王行正化如匠埏埴树不伐本则枝不倾人主不化则道不行譬如神通人能变瓦石皆使为金犹如好牛以少鞭杖则得调利风俗庶民惟星星有好风星有好雨万国同其风化若物在绳索之贯故云九州同风万国同贯纠纠葛屦可以履霜掺掺女手可以缝裳关雎麟趾之化王者之风故系之周公鹊巢驺虞之德诸侯之风也先王之所以教故系之召公葛屦刺褊也魏地陿隘其民机巧趋利其君俭啬褊急而无德以将之葛屦贱皮屦贵魏俗至冬犹谓葛屦可以履霜利其贱也纠纠然夏日所服之葛履魏俗利其贱至冬日犹谓之可以履寒霜掺掺然未成妇之女手魏俗利其事新来嫁犹谓之可以缝衣裳豕之性能水又唐突难禁制以荆舒之人性好乱又勇悍难制服言有豕之白蹄者领其衆豕离其缯牧之处涉入于水波涟矣以兴荆舒之君率其衆民去其礼义之安居于乱亾之危矣且服奇者志淫则是邹鲁无奇行也俗僻者民易则是吴越无秀士也人言楚人沐㺅而冠耳世人削方为圆挠直为曲岂待顾道德之清涂践仁义之区域乎其升山赴险抵突丛棘若鱼之走渊猿狖之腾木也彯鹬冠于郑伯之门蹑珠履于春申之第醨风濳煽醇源浸竭吴妇人之脩容者急束其髪而劘角于耳葢其俗自操束大急而亷隅失中之谓也故吴之风俗相驱以急末世之俗则不然烦称文辞而实不效知谲相诞而情不应葢先霜霰以戒裘罏者矣机栝存乎中而羣有诈心者族攻之于外竽也者五声之长者也故竽先则钟瑟皆随竽唱则诸乐皆和今大姦作则俗之民唱俗之民唱则小盗必和故服文采带利剑厌饮食而资货有余者是之谓盗竽矣故有大路龙旂羽葢埀緌结驷连骑则必有穿窬拊揵抽箕踰备之姦有诡文繁绣弱緆罗䊵必有菅屩跐踦短褐不完者故高下之相倾也短修之相形也亦明矣羌氐僰翟婴儿生皆同声及其长也虽重象狄騠不能通其言教俗殊也今令三月婴儿生而徙国则不能知其故俗由此观之衣服礼俗者非人之性也所受于外也夫竹之性浮残以为牒束而投之水则沈失其体也金之性沈託之于舟上则浮势有所支也夫素之质白染之以湼则黒缣之性黄染之以丹则赤人之性无邪久湛于俗则易易而忘本合于若性丹穴太蒙反踵空同大夏北戸奇肱脩股之民是非各异习俗相反君臣上下夫妇父子有以相使也此之是非彼之是也此之非非彼之非也譬如斤斧椎凿之各有所施也夫文繁则质衰末盛则本亏末修则民淫本修则民悫利则虎曳病则鸟折江南有橘齐王使人取之而树之于江北生不为橘乃为枳所以然者何其土地使之然也今齐人居齐不盗来之荆而盗得无土地使之然乎古之鲁俗涂里之闾罗门之罗收门之渔独得于礼是以孔子善之夫涂里之闾富家为贫者出罗门之罗有亲者取多无亲者取少収门之渔有亲者取巨无亲者取小五鸟六鸱相对蹲跂礼让不兴虞芮争讼有山者採有水者渔东南之人食水产西北之人食陆畜食水产者龟蛤螺蛤以为珍味不觉其腥臊也食陆者貍兎鼠雀以为珍物不觉其膻也夫方土所资自然而能故吴越之用舟燕朔之乘马得之于水陆之宜不假学于贤智慎到曰治水者茨防决塞虽在夷貊相似如一学之于水不学之于禹也积习则忘鲍肆之臭裸乡不觉呈形之丑慕之者犹宵虫之赴明烛学之者犹轻毛之应飙风遭雨巾坏犹复见傚不觉其短皆是类也轩车不可以适越冠冕不可以之胡古之道也音有楚夏者土风之乖也情有险易者习俗之殊也匈奴常言汉极大然不能耐饥渴失一狼走千羊人情玩于所习纯风日去华竞日彰犹火之消膏而莫之觉也喻林卷九十八喻林卷九十九钦定四库全书喻林卷九十九明徐元太撰政治门赏罚火在天上大有君子以遏恶扬善顺天休命讼言终朝晋言一书俱不尽一日明黜陟之速所以示惩劝也天有命有祸有福人有丑有绋絻有斧钺以人之丑当天之命以绋絻当天之福以斧钺当天之祸明主醲于用赏约于用刑受尧诛者不能无怨受桀赏者不能无慕此人情也悬爵于朝而有功者必縻其赏悬刑于市而有罪者必罹其辜治斧钺者不敢让刑治轩冕者不敢让赏坟然若一父子若一家之实义礼明也春夏生长秋冬收藏四时之节也赏赐刑罚主之节也四时未尝不生杀也主未尝不赏罚也王者刑九赏一强国刑七赏三削国刑五赏五明君之行赏也暧乎如时雨百姓利其泽其行罚也畏乎如雷霆神圣不能解也善之生如春恶之死如秋故民劝极力而乐尽情赏罚之为道利器也君固握之不可以示人若如臣者犹兽鹿也惟荐草而死赏罚者利器也君操之以制臣臣得之以拥主故君先见所赏则臣鬻之以为德君先见所罚则臣鬻之以为威故曰国之利器不可以示人延陵卓子乘苍龙桃文之乘钩饰在前错錣在后马欲进则钩饰禁之欲退则错錣贯之马因旁出造父过而为之泣涕曰古之治人亦然矣夫赏所以劝之而毁存焉罚所以禁之而誉加焉民中立而不知所由此亦圣人之所为泣也夫必恃自直之箭百世无矢恃自圜之木千岁无轮矣自直之箭自圜之木百世无有一然而世皆乘车射禽者何也隠括之道用也虽有不恃隠括而有自直之箭自圜之木良工弗贵也何则乘者非一人射者非一发也不恃赏罚而恃自善之民明主弗贵也何则国法不可失而所治非一人也武王问太公望曰吾欲少间而极用人之要望对曰赏如山罚如谿民无道知天民以四时寒暑日月星辰之行知天四时寒暑日月星辰之行当则诸生有血气之类皆为得其处而安其产人臣亦无道知主人臣以赏罚爵禄之所加知主主之赏罚爵禄之所加者宜则亲疎逺近贤不肖皆尽其力而以为用矣夫登山而视牛若羊视羊若豚牛之性不若羊羊之性不若豚所自视之势过也而因怒于牛羊之小也此狂夫之大者狂而以行赏罚此戴氏之所以絶也为君虚心静处聪听其响明视其形以行赏罚之象其行赏罚也响清则生清者荣响浊则生浊者辱影正则生正者进影枉则生枉者绌人君秋赏则温夏罚则寒夫赏罚之于万民犹辔䇿之于驷马也辔策不调非徒迟速之分也至于覆车而摧辕赏罚之不明也则非徒治乱之分也至于灭国而丧身可不慎乎天地之道不能纯仁故青阳阐陶育之和素秋厉肃杀之威融风扇则枯瘁摅藻白露凝则繁英彫零是以品物阜焉岁功成焉温而无寒则蝡动不蛰根植冬荣寛而无严则姦宄并作利器长守故明赏以存正必罚以闲邪劝沮之器莫此之要毫釐蹉于机则寻常违于的与夺失于此则善否乱于彼邪正混侔则彞伦攸斁功过不料则庶绩以崩故明君赏犹春雨而无霖淫之失罚拟秋霜而无诡时之严二仪不能废春秋以成嵗明主不能舎刑德以致治赏罚者国之利器而制人之柄也故天以晷数成嵗国以法敎为治晷运于天则时成于地法动于上则治成于人晷之运也先春后秋法之动也先赏后罚温风发春所以动萌华也寒露降秋所以殒茂叶也明赏有德所以劝善人也显罚有过所以禁下姧也赏信而罚明则万人从之若舟之循川车之遵路亦奚向而不济何行而弗臻矣春秋不以善恶殊其彫荣人君不以贵贱革其赏罚无赏罚之君而欲世治犹不事梳栉而求髪治不可得也行赏不洽于人是春半半生也行罚不威是秋半半死也半生之春不洽于人半死之秋不专于义嵗为善星不福无道火为罚星不罚有德号令天下有风姤后以施命诰四方随风㢲君子以申命行事九五涣汗其大号涣王居无咎民之犯令告之已终更复从始告之慇勤不已若天之行四时既终更复从春为始甲为十日之首创造之令为在后诸令之首故以创造之令谓之为甲故汉时谓令之重者谓之甲令或宣威以肃震曜或敷和而散风雨得之则百度惟贞失之则千里斯谬枢机之发荣辱之主丝纶之动不可不慎天无大雨则岁不熟而幼弱者饥犹国之无政令则天下民困病矣召南大夫以王命施号令于四海犹靁殷殷然发声于山之阳言殷殷然靁声在南山之阳以喻君子行号令在彼逺方之国雨从上而下于地犹敎令从王而下于民而王之敎令衆多如雨然事皆苛虐情不恤民而非所以为政敎之道故作此诗以刺之名之曰雨无正风气动圣人以宣号令夫水激而流渠令疾而物重先王理其号令之徐疾内守国财而外因天下矣天以时为权地以财为权人以力为权君以令为权父之于子也令有必行者有必不行者去贵妻卖爱妾此令必行者也因曰汝无敢恨汝无敢思令必不行者也故为人上者必慎所令家君发宪布令其家曰若见爱利家者必以告若见恶贼家者亦必以告若见爱利家以告亦犹爱利家者也上得且赏之衆闻则誉之若见恶贼家不以告亦犹恶贼家者也上得且罚之衆闻则非之是以徧若家之人皆欲得其长上之赏誉辟其毁罚是以善言之不善言之家君得善人而赏之得暴人而罚之善人之赏而暴人之罚则家必治矣然计若家之所以治者何也唯以尚同一义为政故也家既已治国之道尽此已邪则未也国之为家数也甚多此皆是其家而非人之家是以厚者有乱而薄者有争故又使家君总其家之义以尚同于国言不相闻故为之金鼔视不相见故为之旌旗夫金鼓旌旗者所以一人之耳目也奔车之上无仲尼覆舟之下无伯夷故号令者国之舟车也安则智㢘生危则争鄙起且父母之所以求于子也动作则欲其安利也行身则欲其逺罪也君上之于民也有难则用其死安贫则尽其力亲以厚爱闗子于安利而不听君以无爱利求民之死力而令行舜使吏决鸿水先令有功而舜杀之禹朝诸侯之君㑹稽之上防风之君后至而禹斩之以此观之先令者杀后令者斩则古者必贵如令矣呉起与秦战未合一夫不胜其勇前获双首而还呉起立斩之军吏谏曰此材士也不可斩起曰材士则是矣非吾令也斩之君者民之心也民者君之体也心之所好体必安之君之所命民必从之号令发而万物生焉雷风行而四方齐也鼓舞万物者其雷风乎鼓舞万民者其号令乎雷不一风不再言风起而草木之类摇动君令下而百姓之化行也观号振振丑甡甡森朱于飍盪于垠传曰号振振令之发也丑甡甡衆之多也森朱于木之茂也飍盪于垠风之行也昔王由是施乃令布乃下以省尔万方以化尔兆民俾风敎大行臮率土咸顺天以雷风鼓舞万物君以号令制御万民风者天之号令云雨者天之膏泽故声敎与风皆翔恩泽与云俱行易曰涣汗其大号言号令如汗汗出而不反者也今出善令未能踰时而反是反汗也鲁烧积泽天北风火南倚恐烧国哀公惧自将衆趣救火左右无人尽逐兽不救火乃召问仲尼仲尼曰夫逐兽者乐而无罚救火者苦而无赏此火所以不救也事急不及以罚救火者尽赏之则举国不足以赏于民请从行罚乃下令曰不救火者比降北之罪令下未遍火已灭矣蔡邕封事曰风者天之号令所以敎人雷动物之气也雷之发声犹人君出政敎以动国中之人也礼乐乐之隆非极音也食飨之礼非致味也清庙之瑟朱絃而疏越壹唱而三叹有遗音者矣大飨之礼尚𤣥酒而俎腥鱼大羮不和有遗味者矣土敝则草木不长水烦则鱼鼈不大气衰则生物不遂世乱则礼慝而乐淫礼云礼云玉帛云乎哉乐云乐云钟鼔云乎哉清庙之瑟朱絃而疏越一唱而三叹有进乎音者矣大飨之礼上𤣥尊而俎生鱼大羮不和有进乎味者矣故先王之制礼乐也非特以欢耳目极口腹之欲也将敎民平好恶行礼义也有虞氏之祀其社用土祀中霤葬成畞其乐咸池承云九韶其服尚黄夏后氏其社用松祀户葬墙置翣其乐夏籥九成六佾六列六英其服尚青殷人之礼其社用石祀门葬树松其乐大濩晨露其服尚白周人之礼其社用栗祀灶葬树栢其乐大武三象棘下其服尚赤礼乐相诡服制相反然而皆不失亲疎之恩上下之伦天生之以孝悌地养之以衣食人成之以礼乐三者相为手足合以成体不可一无也圣人之治天下也碍诸以礼乐无则禽异则貉或曰太古涂民耳目惟其见也闻也见则难敝闻则难塞曰天之肇降生民使其目见耳闻是以视之礼听之乐如视不礼听不乐虽有民焉得而涂诸礼兵之纪也乐兵之精也其纪如梯其精如醴故礼以制其容乐以导其气经营宫室立城郭然后知干桢之能有所立也建宗庙立社稷然后知礼乐之能有所成也弓良在㯳格人良在礼乐渡大海在舟船兴大治在礼乐齐礼上天下泽履君子以辩上下定民志生之乐之则母之礼也政之敎之遂以成之则父之礼也父母之礼以加于民相鼠刺无礼也野有死麕恶无礼也桑扈刺幽王也君臣上下动无礼文焉蒹葭刺襄公也未能用周礼将无以固其国焉芄兰刺惠公也骄而无礼大夫刺之大车刺周大夫也礼义陵迟男女淫奔故陈古以刺今大夫不能听男女之讼焉柯斧柄也礼义者亦治国之柄媒所以用礼也治国不能用礼则不安杨木之舟浮于水上汎汎然东西无所定舟人以绋系其緌以制行之犹诸侯之治民御之以礼法匏有苦叶不可食济有深渉不可渡以兴礼有禁法不可越若过深水则厉浅水则褰衣过水随宜期之必渡以兴用礼当随丰俭之异若时丰则礼隆时俭则礼杀遭时制冝不可无礼若其无礼将无以自济蒹葭之草苍苍然虽盛未堪家用必待白露凝戾为霜然后坚实中用嵗事得成以兴秦国之民虽衆而未顺徳教必待周礼以教之然后服从上命国乃得兴鹦鹉能言不离飞鸟猩猩能言不离禽兽今人而无礼虽能言不亦禽兽之心乎夫惟禽兽无礼故父子聚麀是故圣人作为礼以教人夫礼者自卑而尊人虽负贩者必有尊也而况富贵乎故礼之于人也犹酒之有蘖也君子以厚小人以薄经礼三百曲礼三千其致一也未有入室而不由户者礼也者犹体也体不备君子谓之不成人设之不当犹不备也诵诗三百不足以一献一献之礼不足以大飨大飨之礼不足以大旅大旅具矣不足以飨帝毋轻议礼曾子曰周礼其犹醵与礼之于正国也犹衡之于轻重也绳墨之于曲直也规矩之于方圎也故衡诚县不可欺以轻重绳墨诚陈不可欺以曲直规矩诚设不可欺以方圆君子审礼不可诬以奸诈夫礼禁乱之所由生犹坊止水之所自来也故以旧坊为无所用而坏之者必有水败以旧礼为无所用而去之者必有乱患室而无奥阼则乱于堂室也席而无上下则乱于席上也车而无左右则乱于车也行而无随则乱于涂也立而无序则乱于位也君子之道辟则坊与坊民之所不足者也人为之坊民犹踰之故君子礼以坊德刑以坊淫命以坊欲醴酒在室醍酒在堂澄酒在下示民不淫也君不称天大夫不称君恐民之惑也诗云相彼盍旦尚犹患之月者三日则成魄三月则成时是以礼有三让建国必立三卿犹襄陵之浸修隄防以制之驾之马设衔䇿以驱之故乃上法圆象下参方载道之以德齐之以礼人君治国须礼如巧匠治物执斤斧之柄礼义以为器可耕于人情人情得礼义之耕如田得耒耜之耕也农夫之田用耒耜以耕之和其刚柔圣人以礼耕人情正其上下视鼠有其形体人亦有其形体鼠无礼故贱人有礼故贵若人而无礼何异于鼠鼠之无礼不能损害人之无礼伤害更多人情备德由于有礼譬如竹箭四时葱翠由于外有筠也礼之于政如热之有濯也濯以救热何患之有男子之䞇羔鴈雉腒妇人之䞇枣栗锻修怠慢于礼则政无车无车则政不行闺门之内具礼矣乎严父严兄妻子臣妾犹百姓走役也治国而无礼譬犹瞽之无相伥伥乎何所之譬犹终夜有求于幽室之中非烛何以见故无礼则手足无所措耳目无所加进退揖让无所制夫寒热晦明所以为岁尊卑奢俭所以为礼故以晦明寒暑之气尊卑侈约之礼为其节也夫勇多则弑其君力多则弑其长然而不敢者维礼之谓也礼者所以御民也辔者所以御马也文礼之野与禽兽同则言语之暴与蛮夷同谓水行者表深使人无陷治民者表乱使人无失礼者其表也先王以礼表天下之乱今废礼者是去表也绳墨诚陈矣则不可欺以曲直衡诚县矣则不可欺以轻重规矩诚施矣则不可欺以方圆君子审于礼则不可欺以诈伪故绳者直之至衡者平之至规矩者方圆之至礼者人道之极也公输不能加于绳圣人莫能加于礼礼者人主之所以为羣臣寸尺寻丈检式也人伦尽矣人之所以为人者非特二足无毛也以其有辨也今夫猩猩形笑亦二足而毛也然而君子啜其羮食其胾故人之所以为人者非特以其二足而无毛也以其有辨也寻常之室无奥剽之位则父子不别六尺之舆无左右之义则君臣不明寻常之室六尺之舆处无礼即上下蹐逆父子悖乱而况其大者乎螈蚕一嵗再收非不利也然而王法禁之者为其残桑也离先稻熟而农夫耨之不以小利伤大获也家老异饭而食殊器而享子妇跣而上堂跪而斟羮非不费也然而不可省者为其害义也待媒而结言聘纳而娶妇绂絻而亲迎非不烦也然而不可易者所以防淫也在天者莫明乎日月在地者莫明乎水火在人者莫明乎礼义故日月不髙则所照不逺水火不积则灮炎不博礼义不加乎国家则功名不白故人之命在天国之命在礼河决若瓮口而破千里况礼决乎其所害必多矣堤坊成而民无水菑礼义立而民无乱患故礼义坏堤坊决所以治者未之有也夫礼让爲国者若江海流弥久不竭其本羙也茍爲无本若蒿火㬥怒而无继其亡可立而待或问太古德懐不礼懐婴儿慕驹犊从焉以礼曰婴犊乎婴犊母懐不父懐母懐爱也父懐敬也独母而不父未若父母之懿也允治天下不待礼文与五敎则吾以黄帝尧舜爲疣赘见弓之张兮弛而不失其良兮曰檠之而已矣川有防器有范见礼敎之至也经营然后知干桢之克立也或问礼难以彊世曰难故彊世如夷俟倨肆羁角之哺果而㗖之奚其彊次四牵羊示于丛社执圭信其左股野测曰牵羊于丛不足劳也使童子变孟贲之意孟贲怒之童子操刃与孟贲战童子必不胜力不如也孟贲怒而童子修礼尽敬孟贲不忍犯也天秩有不迁之常尊无礼犹犯遄死之重刺是以𤣥洲之禽兽虽能言而不得厠贵甡蛩蛩之负蹷虽寄命不得爲仁义葢人之有礼犹鱼之有水矣鱼之失水虽暂假息然枯糜可必待也人之弃礼虽犹腼然而祸败之阶也无礼则国不立故谓之干无敬则礼不行故比之于舆川防禁溢器范检形以喻礼敎人之防范也贪者难爲惠苛烦者难爲恭君子以礼而已矣人之所以贵者以其节也人而无礼者其猕猴乎虽人象而虫质也礼若亢锯之柄亢举也礼有所断割犹举锯之柄以断物也和乐雷出地奋豫先王以作乐崇德殷荐之上帝以配祖考清明象天广大象地终始象四时周还象风雨歌者上如抗下如队曲如折止如槀木倨中矩句中钩累累乎端如贯珠歌者在上匏竹在下贵人声也善乐感人则人化之爲善恶乐感人则人随之爲恶是乐出于人而还感人犹如雨出于山而还雨山火出于木而还燔木治国虽聚仁若不奏乐和之则仁心不坚如农夫虽聚谷而不食则甘谷空失也声亦如味一气二体三类四物五声六律七音八风九歌以相成也清浊大小短长疾徐哀乐刚柔迟速髙下出入周疏以相济也君子听之以平其心端如贯珠清同叩玉知声而不知音者禽兽是也知音而不知乐者衆庶是也惟君子爲能知乐亦各一世之化度时之乐何必华山之騄耳而后行逺乎夫治国家而弭人民又何爲乎丝桐之间驺忌子曰夫大弦浊以春温者君也小絃廉折以清者相也攫之深而醳之愉者政令也钧谐以鸣大小相益囘邪而不相害者四时也夫复而不乱者所以治昌也连而径者所以存亡也故曰琴音调而天下治昔诸侯倦于听治息于钟鼓之乐士大夫倦于听治息于竽瑟之乐农夫春耕夏耘秋敛冬藏息于聆正之乐今夫子曰圣王不爲乐此譬之犹马驾而不税弓张而不弛无乃非有血气者之所不能至邪乐之有情譬之若肌肤形体之有情性也有情性则必有性养矣世之人主多以珠玉戈劒爲寳愈多而民愈怨国人愈危身愈危累则失寳之情矣乱世之乐与此同爲木革之声则若雷爲金石之声则若霆爲丝竹歌舞之声则若譟以此骇心气动耳目揺荡生则可矣以此爲乐则不乐耳之情欲声心不乐五音在前弗听目之情欲色心弗乐五色在前弗视鼻之情欲芬香心弗乐芬香在前弗嗅口之情欲滋味心弗乐五味在前弗食欲之者耳目鼻口也乐之弗乐者心也民至于焦脣沸肝有今无储而乃始撞大钟击鸣鼓吹竽笙弹琴瑟是犹贯甲胄而入宗庙被罗纨而从军旅失乐之所由生矣夫乐至于娯心而后和和而后化干羽格苗凤皇仪韶淫鱼听瑟孟尝泣琴岂耳目所能感哉和之以心畅之以八音如春阳之鼓萌蘖时雨之沐万物此之谓娯心之乐夫乐本心术故响浃肌髓先王慎焉声之慷慨如壮士澎濞波浪相激之声夫咸池六英所以陈清庙恊神人也郑衞之乐所以娯密坐接欢欣也夫其悽唳辛酸嘤嘤闗闗若离鸿之鸣子也含㗅啴谐雍雍喈喈若羣雏之从母也和声之感人心亦犹酒醴之发人情也音声之作其犹臭味在于天地之间其善与不善虽遭遇浊乱其体自若而不变也岂以爱憎易操哀乐改度哉假使鹿鸣重奏是乐声也而今慼者遇之虽声化迟缓但当不能使变令欢耳何得更以哀耶犹一爝之火虽未能温一室不宜复増其寒矣夫火非隆寒之物乐非增哀之具也桓温问孟嘉曰听伎丝不如竹竹不如肉何谓也答曰渐近自然黄帝㑹羣臣于太山作清角之音似两凤之双鸣若二龙之齐吟如丹蛇之翘首似雄雉之带矢孔子至齐郭门之外遇一婴儿击一壶相与俱行其视精其心端孔子谓御曰趣駈之韶乐方作故乐不独自乐又以乐人非独以自正也又以正人箫韶者舜之遗音也温润以和似南风之至其为音如寒暑风雨之动物如物之动人雷动禽兽风雨动鱼龙二仪动君子财色动小人伊耆有苇籥之音伏羲有网罟之咏葛天八阕神农五絃事与功偕其来尚矣唐虞之世樵夫牧竖击辕中韶感于和也班固集击辕相杵亦足乐也曹子建书击辕之歌有应风雅喻林卷九十九喻林卷一百钦定四库全书喻林卷一百明徐元太撰政治门操约度日出日入以知东西南视定北凖极以正南北桢干者皆以筑墙为喻干是墙之主善政亦民之主也室中度以几堂上度以筵宫中度以寻野度以歩涂度以轨夫解杂乱纷纠者不控卷救鬭者不抟撠批亢擣虚形格势禁则自为解耳铢铢而称之至石必差寸寸而度之至丈必过石称丈量径而寡失射人将发矢必先于此仪之发则中于彼矣君将出政亦先于朝廷度之出则应于民心万目不张举其纲衆毛不整振其领治国之体其犹治家主田野者皆宜良信又宜得一人总其条目作为维纲衆事乃理举网提纲振裘持领纲领既理毛目自张然则道德纲也物势目也上理其纲则万机时序下张其目则庶官不旷轨守其数准平其流动于未形而守事已成仪者万物之程式也法度者万民之仪表也礼义者尊卑之仪表也取人以已成事以筫成事以筫者用称量也取人以己者度恕而行也尺寸寻丈者所以得短长之情也故以尺寸量长短则万举而万不失矣是故尺寸之度虽富贵衆强不为益长虽贫贱卑辱不为损短公平而无所偏故姦诈之人不能误也不出户知天下不窥牖见天道其出弥逺其知弥少是以圣人不行而知夫债少易偿也职寡易守也任轻易劝也上操约少之分下效易为之功是以君臣久而不相厌也为而无害成而不败一人唱而万人和如体之从心此政之期也葢母锦杠悉动者其要在一也黄帝将见大隗乎具茨之山方明为御昌㝢骖乗张若謵朋前马昆阍滑稽后车至于襄城之野七圣皆迷无所问涂适遇牧马童子问涂焉曰若知具茨之山乎曰然若知大隗之所存乎曰然黄帝曰异哉小童非徒知具茨之山又知大隗之所存请问为天下小童辞黄帝又问小童曰夫为天下者亦奚以异乎牧马者哉亦去其害焉者而已矣上之所以使下者一物也下之所以事上者一术也辟之异者有髙墻深宫墻立既谨上为凿一门有盗人入阖其自入而求之盗其无自出是其故何也则上得要也今夫飞蓬遇飘而行千里乗风之势也深渊者知千仞之深绳之数也故託其势者虽远必至守其数者虽深必得主道治近不治远治明不治幽治一不治二主能治近则逺者理主能治明则幽者化主能当一则百事正夫兼听天下日有余而治不足者如此也是治之极也既能治近又务治逺既能治明又务见幽既能当一又务正百是过者也犹不及也辟之是犹立直木而求其影之枉也不能治近又务治逺不能察明又务见幽不能当一又务正百是悖者也辟之是犹立柱木而求其影之直也故明主好要而闇主好详君子审后王之道而论于百王之前若端拜而议推礼义之綂分是非之分总天下之要治海内之衆若使一人故操弥约而事弥大五寸之矩尽天下之方也故君子不下室堂而海内之情举积此者则操术然也将原先王本仁义则礼正其经纬蹊径也若絜裘领诎五指而顿之顺者不可胜数也不道礼宪以诗书为之譬之犹以指测河也以戈舂黍也以锥飡壶也不可以得之矣有夫分义则容天下而治无分义则一妻一妾而乱书约而弟子辩法省而民讼简是以圣人之书必着论明主之法必详事尽思虑揣得失智者之所难也无思无虑絜前言而责后功愚者之所易也明主操愚者之所易以责智者之所难故智虑力劳不用而国治也事在四方要在中央圣人执要四方来效救火者令吏挈壶瓮而走火则一人之用也操鞭箠指麾而趣使人则制万夫是以圣人不亲细民明主不躳小事兹郑子引辇上髙梁而不能支兹郑踞辕而歌前者止后者趋辇乃上使兹郑无术以致人则身虽絶力至死辇犹不上也今身不至劳苦而辇以上者有术以致人之故也造父方耨时有子父乘车过者马惊而不行其子下车牵马请造父助我推车造父因收器辍而寄载之援其子之乘乃始检辔持筴未之用也而马辔鹜矣使造父而不能御虽尽力劳身助之推车马犹不肯行也今身使佚且寄载有德于人者有术而御之也故国者君之车也势者君之马也无术以御之身虽处劳犹不免乱有术以御之身处佚乐之地又制帝王之功也夫以身为苦而后化民者尧舜之所难也处势而令下者庸主之所易也将治天下释庸主之所易道尧舜之所难未可与为政也譬之若御者反诸已则车轻马利致逺复食而不倦不通此者虽目数千羊之羣耳分八风之调足蹀阳阿之舞而手㑹绿水之趋智终天地明照日月辩解连环泽润玉石犹无益于治天下也枝不得大于干末不得强于本则轻重大小有以相制也若五指之属于臂搏援攫㨗莫不如志言以小属于大也是故得势之利者所持甚小其存甚大所守甚约所制甚广是故十围之木持千钧之屋五寸之键制开阖之门岂其材之巨小足哉所居要也处静持中运于璇枢以一合万若合符者也夫寸生于生于日日生于形形生于景此度之本也乐生于音音生于律律生于风此声之宗也法生于义义生于衆适衆适合于人心此治之要也故通于本者不乱于末覩于要者不惑于详成国之道工无伪事农无遗力士无隠行官无失法譬若设网者引其纲而万目开矣得道则愚者有余失道则智者不足渡水而无游数虽强必沈有游数虽羸必遂又况託于舟航之上乎治大者道不可以小地广者制不可以狭位髙者事不可以烦民衆者敎不可以苛夫事碎难治也法烦难行也求多难赡也寸而度之至丈必差铢而称之至石必过石秤丈量径而寡失简丝数米烦而不察故大较易为智曲辩难为慧故功不厌约事不厌省求不厌寡功约易成也事省易治也求寡易赡也衆易之于以任人易矣或问大曰小问逺曰迩未达曰天下为大治之在道不亦小乎四海为逺治之在心不亦迩乎因革国家之矩范也矩范之动成败之效也自上御下犹夫钓者焉隐于手应于钩则可以得鱼自近御逺犹夫御马焉和于手而调于衔则可以使马故至道之要不于身非道也登树怪其枝不能动其株如伐株万茎枯矣夫组织之近成文于逺犹良御辔于手而调马口以致万里也射者望毫毛之近而中艺于逺也御者执辔于手调马口之和而致万里投一寸之鍼布一丸之艾于血脉之蹊笃病有瘳事有缘微而成着物有治近而致逺故修歩武之池而引沈鳞于江海丰朝阳之林而延灵禽于丹穴设象于槃盂而翠虬降于𤣥霄委灰于尺水而望舒变于太极是以晋文囬轮于勇虫而壮士云赴句践曲躳于怒鼃而戎卒轻死举一网衆目张弛一机万事隳尸子曰文轩无四寸之键则车不行夫道上环中理贵持㑹希发而节乐者击一柷之功也一契而御衆者圣人之能也人主之行异布衣布衣者饰小行竞小亷以自託于乡党人主唯天下安社稷固不耳秉纲而目自张执本而末自从举网以纲千目皆张振裘持领万毛自整治大国者亦当如此三寸之箧运而天下定六寸之基正而天下治圣人身犹日也夫日圜尺光盈天地圣人之身小其所烛逺矣明君治国三寸之机运而天下定方寸之谋正而天下治一言正而天下定一言倚而天下靡寸管俯而阴阳效其诚尺表仰而日月与之期𤣥鸟悬而八风以情应玉衡立而天地不能欺治藏者治其俞治府者治其合浮肿者治其经我身者彼身之尺寸也我家者彼家之权衡也我乡者彼乡之规矩也我国者彼国之凖绳也人主者天下之腹心也天下者人主之身形也趋舍废置王道之形声也吉凶存亾趋舍之影响也衆必宗寡弱以扶强故以一毂之寡总诸辐之衆若使折士执而用之立石为主刻木为君亦可以享天下责公者易虽一贤少谬执难者衆虽九舜犹乱周公曰请问用矩之道商高曰平矩以正绳偃矩以望高覆矩以测深卧矩以知逺环矩以为圆合矩以为方防萌初六履霜坚冰至六四童牛之牿元吉六五豮豕之牙吉緜緜不絶蔓蔓若何豪末不掇将成斧柯木之伐也而木为斧贼难而起者自近者如彼雨雪先集维霰谁生厉阶至今为梗子其惩而毖后患莫子荓蜂自求辛螫肇允彼桃虫拚飞维鸟未堪家多难子又集于蓼不如早为之所毋使滋蔓蔓难图也蔓草犹不可除况君之宠弟乎若不早圗后君噬脐人之有墻以蔽恶也墻之隙坏谁之咎也熖熖不灭炎炎若何涓涓不壅终为江河绵绵不絶或成网罗毫末不扎将寻斧柯福生有基祸生有胎纳其基絶其胎祸何自来夫十围之木始生如蘖足可搔而絶手可㩴而㧞据其未生先其未形也夫坏崖破巖之水源自涓涓干云蔽日之材起于葱青禁微则易救末则难百寻之屋突直而焚燎千里之隄蚁蛭而穿败古人防小以全大愼微以杜萌坚冰之遘每钟浇水夫人主不塞隙穴而劳力于赭垩暴雨疾风必坏不去眉睫之祸而慕贲育之死不谨萧墻之患而固金城于远境不用近贤之谋而外结万乘之交于千里飘风一旦起则贲育不及救而外交不及至祸莫大于此贤主谨小物以论好恶巨防容蚁而漂邑杀人突洩一燥而焚宫烧积将失一令而军破身死主过一言而国残名辱为后世笑善不可谓小而无益不善不可谓小而无伤夫牛之为胎也细若鼷䑕纣损天下自象箸始故小恶大恶一类也一家失熛百家皆烧䜛夫阴谋百姓暴骸两家鬭鸡季氏金距郈公作难鲁昭公出走故师之所处生以棘楚祸生而不蚤灭若火之得燥水之得湿浸而益大痈疽发于指其痛遍于体故蠧啄剖梁柱蟁䖟走牛羊此之谓也衣缺不补则日以甚坊漏不塞则日以滋大河之始决于瓠子也涓涓尔及其卒汜滥为中国害菑梁楚破曹卫城郭坏沮稸积漂流百姓木栖千里无庐夫百寻之室焚于分寸之飙千丈之波溃于一蚁之穴何可不深防乎何可不改张乎而秉斤两者或舍铨衡而任情掌柯斧者或曲绳墨于附已水久坏河山起咫尺寻木千丈始于毫末钻燧之火勺水所灭鹄卵未孚指掌之所靡及其乘冲飙而燎巨野奋六羽以凌朝霞则虽智勇不能制也故明君治难于其易去恶于其微墻之崩隤必因其隟劒之毁折皆由于璺尺矧穿堤能漂一邑寸烟泄突致灰千室怨之始也微于隟璺及其为害大于墻劒祸之所伤甚于邑室将防其萌急于水火事皆从微至着不可不慎之于初所以寻木起于牙蘖洪波出于涓泉水所以载舟亦所以覆舟坚冰作于履霜寻木起于蘖栽若风将至必先揺揺虽有圣人不能为谋也盛不可不圗衰不可或忘隄溃蚁穴器漏箴芒裂风虽震不断蔓草之根朽坏诚微遂霣崇山之峭是以一夫不惧威于赫怒千乘必致亾于巧笑交修天地交而万物通也上下交而其志同也乃歌曰股肱喜哉元首起哉百工熈哉乃𢋫载歌曰元首明哉股肱良哉庶事康哉又歌曰元首丛脞哉股肱隋哉万物堕哉若作酒醴尔惟麴蘖若作和羮尔惟盐梅王省惟岁卿士惟月师尹惟日地虽柔亦有刚克能出金石天为刚德亦有柔克不干四时臣当执刚以正君君亦当执柔以纳臣地之德沈深而柔弱矣而有刚能出金石之物也天之德高明刚强矣而有柔能顺阴阳之气也以喻臣道虽柔当执刚以正君君道虽刚当执柔以纳臣也鸡鸣思贤妃也哀公荒淫怠慢故陈贤妃贞女夙夜警戒相成之道焉君明于上若日也臣察于下若月也华堂堂于上喻君也叶湑然于下喻臣也明王贤臣以德相承而治道兴则谗谄逺矣言日以照昼月以照夜故得同曜齐明而照临下土以兴国君视外治夫人视内政当亦同德齐意以治理国事坂上有漆木隰中有栗木各得其宜以兴秦仲之朝上有贤君下有贤臣上下各得其宜彼堂堂然光明者华也在于上又叶湑然而茂盛兮在于下华叶相与共成荣茂以兴显着者君也在于上羙德者臣也佐于下君臣相承共兴国治君不尸小事臣不专大名殷王中宗非徒身自贤明亦有和羮之臣臣与其君可否相济如宰夫之和齐羮也日月代明圣人以君臣代政昔吾先王体德圣明达于上帝譬如农夫作耦以刈杀四方之蓬蒿以立名于荆此则大夫之力也今与陛下共理天下者外则公卿尚书内则常侍黄门譬犹一门之内一家之事安则共其福庆危则通其祸败夫阴阳和岁乃丰君臣同心化乃成也朝廷之士佐主成化犹人之有股肱心膂共为一体也臣譬列星景君配朝日晖事业并通济功烈何巍巍鼓鼖懐音待杨桴以振响天地涵灵资昬明以垂位是以俊乂之臣借汤武而隆英达之君假伊周而治履端开物寔资元后代终成务谅惟宰栋辟惟元首庶黎惟趾股肱惟弼上下一体各勤攸司为上唯周为下唯定周则天也定则地也或天或地大礼乃成左操五音右执五味此言君臣之分也君出令佚故立于左臣任力劳故立于右夫五音不同声而能调此言君之所出令无妄也而无所不顺顺而令行政成五味不同物而能和此言臣之所任力无妄也而无所不得得而力务财多寡人之有五子犹心之有四支心有四支故心得佚焉今寡人有五子故寡人得佚焉岂不可哉晏子对曰婴闻之与君言异若乃心之有四支而心得佚焉可得令四支无心十有八日不亦久乎上下之道取类股肱比之一体其来尚矣故其相成也如阴与阳其相形也犹圎与方人主之患在莫之应故曰一手独拍虽疾无声人臣之忧在不得一故曰右手画圆左手画方不能两成故曰至治之国君若桴臣若鼔技若车事若马故人有余力易于应而技有余巧易于事凡为人臣者犹炮宰和五味而进之君君弗食孰敢强也臣请譬之君者壤地也臣者草木也必壤地羙然后草木硕大亦君之力也臣何力之有人之百事如耳目鼻口之不可以相借官也四马不调造父不能以致逺弓矢不调羿不能以必中君臣乖心则孙子不能以应敌君臣之礼若心之与体心不可以不坚君不可以不贤体不可以不顺臣不可以不忠心所以全者体之力也君所以安者臣之功也子得罪于父可因姑姊妹谢也父乃赦之臣得罪于君可使左右谢也君乃赦之昔者桀得罪于臣也至今未有为谢也上下相亏也犹水火之相灭也乘龙上天两蛇为辅涌跃云中游观沧海初一日幽嫔之月冥随之基测曰日嫔月随臣应基也次六𤣥黄相迎其意感感测曰𤣥黄相迎以类应也君南面向阳着其声响臣北面向阴见其形影声响者敎令也形影者功效也矢而自升羽之力也羽金朋合而后乃飞犹君臣同心乃驰风化也天地相迎则风雨时调君臣相迎则政敎以度君匪从流臣进逆耳揖让之与干戈文德之与武功莫不宗匠陶钧而羣才缉熈元首经畧而股肱肆力君为元首臣为股肱明其一体相待而成臣敬治其职膺金石之别响君执契居中纳铿锵之合韵台㝛在天实承辰极股肱虽卑同体元首君垂冬日之温臣尽秋霜之戒贤愚相奉臣主以成如彼百节各役天形元首不可不思股肱不可不慈尧崇屡省舜盛钦谟若无国王智臣耆旧如船无主旋洄覆没等则天子诸侯下至黼黻大夫粉米兼服藻火是上得兼下也士不得服粉米大夫不得服黼黻是下不得僭上也尊者食新农夫食陈国君尊严如南山崔崔然由丝以为绿则绿为末丝为本犹承嫡而使妾则妾为卑而嫡为尊公定尊卑不可乱犹女治丝本末不可易今公何为使妾上僭而令尊卑乱乎以里垣之内始有树木故以里喻亲戚树喻兄弟夫设缨以为冠不得谓冠是缨之饰结组以悬佩不可谓佩所以饰组天有十日人有十等下所以事上上所以共神也日中当王食时当公平旦为卿鸡鸣为士夜半为皂人定为舆黄昏为𨽻日入为僚晡时为仆日昳为台位以王公卿为三日以中食旦为三大市日昃而市百族为主朝市朝时而市商贾为主夕市夕时而市贩夫贩妇为主弓长六尺有六寸谓之上制上士服之弓长六尺有三寸谓之中制中士服之弓长六尺谓之下制下士服之礼天子之桷斲之砻之加宻石焉诸侯之桷斲之砻之大夫斲之士斲本崇山君伏山臣列山民君象首臣象股民象体象君日象臣月象民星崇髙其山君之象也濳伏其山臣之象也山有行列民之象也首綂方来君之象也臣象股肱以佐身也民为邦本如肌体也陛下用羣臣如积薪耳后来者居上天下之埶方倒县凡天子者天下之首何也上也蛮夷者天下之足何也下也今匈奴嫚娒侵掠至不敬也为天下患至亾已也而汉岁致金絮綵缯以奉之夷狄征令是主上之操也天子共贡是臣下之礼也足反居上首顾居下倒县如此莫之能解犹为国有人乎非亶倒县而已又类辟且病痱夫辟者一面病痱者一方痛日者阳精守实不亏君之象也月者阴精盈毁有常臣之表也若太阳下同万物苍生何由仰照帝皇正坐于紫宫辅臣列位于文昌垣屏骆驿而珠连三台差池而鴈翔彼邹滕雉犇而出其地犹称公侯先王之法立天子不使诸侯疑焉立诸侯不使大夫疑焉立适子不使庶孽疑焉疑生争争生乱是故诸侯失位则天下乱大夫无等则朝廷乱妻妾不分则家室乱适孽无别则宗族乱衣服疑者是谓争先厚泽者是谓争赏权力疑者是谓争彊人主之尊辟无异堂陛陛九级者堂髙大几六尺矣若堂无陛级者堂髙殆不过尺矣天子如堂羣臣如陛衆庶如地此其辟也故陛九级上㢘逺地则堂高陛无级㢘近地则堂卑髙者难攀卑者易陵理势然也所谓臣主者非有相临之具尊卑之经也持面形而肤之耳此之不行沭渎无界水广者鱼大父尊者子贵传曰河海润千里盛德及四海况之妻子乎故夫贵于朝妻贵于室富曰茍羙古之道也孟子曰王子与人同而如彼者居使然也居编戸之列而望卿相之子孙是以跛夫之欲及楼季也无钱而欲千金之寳不亦虚望哉冠虽败宜加之首履虽全宜践之足王者赐先亲近后䟱逺何法法天雨髙者先得之也天子佩白玉诸侯佩山𤣥玉大夫佩水苍玉士佩端珉石佩即象其事若农夫佩其耒耜工匠佩其斧斤妇人佩其鍼镂假令厮养暴登卿尹则监门之类蔑而遗之赵简子谓左右曰车席泰羙夫冠虽恶必戴之履虽善必履之今车如此其大羙也吾将何以履之孔子侍坐于鲁哀公设桃具黍哀公曰请用仲尼先饭黍而后噉桃左右皆掩口失笑公曰黍者非饭之也以雪桃也仲尼对曰丘知之矣夫黍者五谷之长也祭先王以为上盛果有六而桃为下祭先王不得入于庙丘闻之也君子以贱雪贵不闻以贵雪贱今以五谷之长雪果蓏之下是侵上忽下也名分不定而欲天下之治也是犹欲无饥而去食欲无寒而去衣也欲至东而西行其不㡬亦明矣今下僭其上尊卑无别如使鸡鹜蛇颈龟身五色纷丽亦可贵于凤乎高莫高于天下莫下于泽天高泽下圣人法之珽无所屈天子见诸侯见卿大夫之笏也大圭椎其上犹诸侯荼前屈后直见天地见先王之笏也上品君中复各有贵贱譬如列国诸侯虽并得称制而犹归宗周臣佐之中亦当如此喩林卷一百喻林卷一百一钦定四库全书喻林卷一百一眀徐元太撰政治门均调玉铉在上刚柔节也有兎无所拘制爰爰然而缓有雉离于罗网之中而急此二者缓急之不均以喻王之为政有所听纵者则缓有所躁蹙者则急此言王为政用心之不均也山既高峻又以草木平满其傍倚之甽谷使之齐均以兴尹氏既为尊显亦当以政敎养育其天下民庶使之齐均弓一时须张一时须弛喻民一时须劳一时须逸劳逸相参若调之以道化之以理张弛以时不易之地家百畮一易之地家二百畮再易之地家三百畮柞氏掌攻草木及林麓夏日至令刋阳木而火之冬日至令剥阴木而水之若欲其化也则春秋变其水火冬献狼夏献麋狼膏聚麋膏散聚则温散则凉以救时之苦也凡和春多酸夏多苦秋多辛冬多咸调以滑甘各尚其时味而甘以成之犹水火金木之载于土病由气胜负而生攻其赢养其不足者五味五谷五药也不易之地岁种之地羙故家百畞一易之地休一岁乃复种也薄故家二百畞再易之地休二岁乃复种故家三百畞阳木生山南者阴木生山北者冬斩阳夏斩阴坚濡调神久用则竭形太劳则敝不可以久劳也神不用则钝形不用则痿不可以久逸也固当劳逸更递以宣散其气土气和而物生之国家和而民附之若以水益水尽乃弃之无所成也夫为政犹张琴瑟大絃急者小絃絶夫熊经鸟伸虽延历之术非伤寒之理唿吸吐纳虽度纪之道非续骨之膏盖为国之法有似理身平则致养疾则攻焉夫刑罚者治乱之药石也德敎者兴平之粱肉也夫以德敎除残是以粱肉理疾也以刑罚理平是以药石供养也夫綂天下之重如臣乘恶马而持矛也急之则虑自伤缓之则惧其失是以马驰而不制也善御者必识六辔盈缩之势善政者必审官方控带之宜式张琴瑟且调宫羽琴瑟在于必和更张求其适调天有阴阳风雨晦明之气人有喜怒哀乐好恶之情节而行之则和平调理专壹其情则溺而生疢造父善驭马者也善视其马节其饮食度量马力审其足走故能取逺道而马不罢明主犹造父也善治其民度量其力审其技能故立功而民不困伤故术者造父之所以取逺道也主之所以立功名也其冬厚则夏热其阳厚则阴寒故知虚满之所在以为正令已譬犹师旷之调五音也所推形上下无常尺寸以度而靡不中者故通于乐之情者能作音有本主于中而知规矩钩绳之所用者能治人天地之间若虚而实人常渐是澹澹之中而以治乱之气与之流通相殽馔也故人气调和而天地之化羙殽于恶而味败扁鹊抚息脉而知疾所由生阳气盛则损乏而调阴寒气胜则损乏而调阳是以气脉调和而邪气无所留矣夫拙医不知脉理之腠血气之分妄刺而无益于疾伤肌肤而已矣今欲损有余补不足富者益富贫者益贫矣严法任刑欲以禁暴止姦而姦犹不止意者非扁鹊之用鍼石故衆人未得其职也甄陶天下者其在和乎刚则甈柔则坯龙之濳亢不获其中矣是以过中则惕不及中则跃其近于中乎圣人之道譬犹日之中矣不及则未过则灶阴虽沃而洒之阳犹埶而龢之且扁鹊之治病也审闭结而通用虚者补之实者泻之故病愈自名显伊尹之佐汤也设轻重而通有无损积余以补不足故殷治而君尊琴瑟絃有数急柱有前却故调事亦如之也酿酒于罂烹肉于鼎皆欲其气味调得也时或咸苦酸淡不应口者犹人勺药失其和也夫政治之有灾异也犹烹酿之有恶味也狄牙之调味也酸则沃之以水淡则加之以咸水火相变易故膳无咸淡之失也今刑罚失实不为异气以变其过而又为寒于寒为温于温此犹憎酸而沃之以咸恶淡而灌之以水也寒温之疾非药不愈黍谷之气非律不调今熯薪燃釜火勐则汤热火㣲则汤冷夫政犹火寒温犹热冷也夫德不可独任以治国力不可直任以御敌也韩子之术不养德偃王之操不任力二者偏駮各有不足偃王有无力之祸知韩子必有无德之患宰和得节羙味渝时而不败政之于人犹琴瑟也大絃急则小絃絶小絃絶大絃间矣阴阳调天地和也刚柔均人之和也阴阳不和则水旱失节刚柔不均则强懦乖政水旱失节则岁败强弱乖政则身亡夫陶者失刚柔之和则不成器为政失寛勐之中则不成治柷敔希声以谐金石之和鼙鼓踈击以节繁絃之契是以经治必宣其通圗物恒审其㑹且济时拯世之术岂必体尧蹈舜然后乃理哉期于补䘺决坏枝柱邪倾随形裁割要措斯世于安宁之域而已夫金木水火以刚柔相济然后克得其和能为民用若使金与金相迕火与火相烂则燋然摧折俱不得其所也圣人制民也如髙下制水如燥湿制火春风畅物秋霜肃杀同则相济异若胡越周失之舒秦失之急故周衰无寒岁秦末无燠年高山之巅无树深海之渊无氷刚太燥温太柔也犹如和羮调食鱼肉葱豉各有所宜共相宣发也药有君臣佐使以相宣摄合和宜用一君二臣三佐五使又可一君三臣九佐使也凡阴阳之要阳密乃固两者不和若春无秋若冬无夏因而和之是谓圣度岐伯曰必先度其形之肥瘦以调其气之虚实实则泻之虚则补之必先去其血脉而后调之无问其病以平为期邪气反胜治之柰何岐伯曰风司于地清反胜之治以酸温佐以苦甘以辛平之热司于地寒反胜之治以甘热佐以苦辛以咸平之湿司于地热反胜之治以苦冷佐以咸甘以苦平之火司于地寒反胜之治以甘热佐以苦辛以咸平之燥司于地热反胜之治以平寒佐以苦甘以酸平之以和为利寒司于地热反胜之治以咸冷佐以甘辛以苦平之脉急者尺之皮肤亦急脉缓者尺之皮肤亦缓脉小者尺之皮肤亦减而少气脉大者尺之皮肤亦贲而起脉滑者尺之皮肤亦滑脉濇者尺之皮肤亦濇凡此变者有㣲有甚故善调尺者不待于寸善调脉者不待于色能参合而行之者可以为上工上工十全九行二者为中工中工十全七行一者为下工下工十全六髙者抑之下者举之有余者折之不足者补之佐以所利和以所宜必安其主客适其寒温同者逆之异者从之治诸胜复寒者热之热者寒之温者清之清者温之散者收之抑者散之燥者润之急者缓之坚者耎之脆者坚之衰者补之强者泻之各安其气必清必静则病气衰去归其所宗此治之大体也夫弓人之为弓也既煞既生既翕既张制以规矩督以凖绳弦髙急者寛而缓之弦弛下者摄而上之其有余者削而损之其不足者补而益之弦质相任上下相权平正为主调和为常故弓可抨而矢可行也夫冬温夏凉不失四时之和所以适身也譬如车一轮强一轮弱则不安稳譬如服药少则病不除多则增其患应病投药令不增减则能愈病譬如乘马疾则制之迟则鞭之渐举若升高必自下若陟遐必自迩善政有渐如登髙升逺必用下近为始然后终致髙逺月上弦而就盈日始出而就明以㒺罟喻为政张之为纲理之为纪农夫种苗既毕勤力耘锄去草养苖则苗善矣圣王以善道教民既毕又须讲说学习以劝课之存是去非则善也覆蒉创元天之基䟽涓开环海之宅彼既有渐此亦同符合抱之木生于毫末九层之台起于累土千里之行始于足下十围之木始于把百仞之台始于下此天之道也圣人法之长梧封人问子牢曰君为政焉勿卤莽治民焉勿灭裂昔予为禾耕而卤莽之则其实亦卤莽而报予芸而灭裂之其实亦灭裂而报予予来年变齐深其耕而熟耰之其禾繁以滋予终年厌餐庄子闻之曰今人之治其形理其心多有似封人之所谓财物货寳以大为重政教功名反是能积㣲者速成糟糠不饱者不务粱肉短褐不完者不待文绣夫治世之事急者不得则缓者非所务也次五从水之科满测曰从水满科不自越也且夫治世者若登丘矣必先蹑其卑者然后乃得履其高是故先致治国然后三王之政乃可施也道齐三王然后五帝之化乃可行也道齐五帝然后三皇之道乃可从也譬如白月初出渐明至十五日光明圆满流照十方亦如海潮月初渐起至十五日大起潮波洄澓万里法王政化亦复如是寛大雷雨作解君子以赦过宥罪古者刑不上大夫盖以为摘巢毁卵则凤凰不翔刳胎焚夭则麒麟不至刑之则恐误刑贤者死者不可复生刑者不可复属故有罪放之而已所以尊贤者之类也鞭朴之子不从父之教刑戮之民不从君之政言疾之难行故君子不急断不意使以为乱源汉兴破觚而为圜斵雕而为朴网漏于吞舟之鱼而吏治蒸蒸不至于姦黎民艾安昔韩卢之耻莵也上观下获不甚多杀愿次卿少缓诛罚思行此术备曰今指与吾为水火者曹操也操以急吾以寛操以暴吾以仁操以谲吾以忠御之良者不在于烦策政之善者无取于严刑夫以玙璠之玭而弃其璞以一人之罪而兼其衆则天下无美寳信士也霜雪晩至五谷犹成雹雾夏陨万物皆伤由此观之严刑以治国犹任秋冬以成谷也治民者若大匠之斵斧斤而行之中绳则止髙墙狭基不可立矣严法峻刑不可久也闻为国忠信以损怨不闻作威以防怨譬之若防川也大决所犯伤人必多吾不能救也不如小决之使导吾闻而药之也譬之野兽蹴之穷地意急情尽则和声不至而气息不理茀然暴怒但生疵以对之也夫寛以容物物必归焉伤秋荼之密网恻夏日之严威永念画冠缅追刑厝贵平节彼南山有实其猗赫赫师尹不平谓何戎车之安从后视之如挚从前视之如轩然后适调也鸤鸠之鸟在桑其子飞去在梅以其平均飬之故得长大而飞去以兴人君之德亦能均壹飬民飬民得成就而安乐鸤鸠之鸟在于桑木之上为巢而其子有七兮鸤鸠飬之能平均用心如壹以兴人君之德飬其国人亦当平均如壹罍大似富衆缾小似贫寡然罍缾并列俱以酌之则当多酌罍而少酌缾以至于俱尽是均也犹上之赋役亦富贫并对俱以役之则当多役富而少役贫以至于俱堪亦为均也罍器大缾器小酌酒者当多酌罍少酌缾不使小缾先竭今缾之既尽矣而罍尚盈满是为酌罍者之耻也以兴民有富而多丁贫而寡弱治民者当多役富少役贫不使贫者先困今贫者既困矣而富者尚饶裕是王之耻也周之贡赋之道其均如砥石然周之赏罚之制其直如箭矢然是所行之政皆平而不曲也凡相敌歛钱饮酒必非忘懐之酌得而遽饮必令平徧不徧颇与周礼次序旅酬相似也临官莫如平临财莫如廉理有一准则民无觊觎法启二门则吏多威福天下之所以平者政平也政之所以平者人平也人之所以平者心平也夫平犹权衡然加铢两则移矣载其所不欲其为铢两者倍矣夫投钩以分财投䇿以分马非钩策为均也使得美者不知所以美使得恶者不知所以恶此所以塞愿望也善为吏者树德不能为吏者树怨槩者平量者也吏者平法者也治国者不可失平也圣人执一政以绳百姓持一槩以等万民夫绳之为度也可卷而伸也引而伸之可直而晞故圣人以身体之夫修而不横短而不穷直而不刚久而不忘者其惟绳乎故恩推则懦懦则不威严推则勐勐则不和爱推则纵纵则不令刑推则虐虐则无亲循理守常曰道临危制变曰权权之为称譬犹权衡也衡者测邪正之形权者揆轻重之势量有轻重则形之于衡今加一环于衡左则右蹶加之于右则左蹶唯莫之动则平正矣人之于事临宜制变量有轻重平则行之亦犹此也里中社平为之宰分肉食甚均里父老曰善陈孺子之为宰平曰嗟乎使平得宰天下亦如此肉矣五雀六鷰飞集衡衡适平一雀一鷰飞而易处则雀重而鷰轻圣人之治民也如髙下制水如燥湿制火也天下所以平者政平也政所以平者心平也心所以平者衡平也衡所以平者铢两平也铢两所以平者毫釐平也无所不均也无所不平也谓之太平吾心如秤不能为人作轻重邑中人民俱出猎任安常为人分麋鹿雉兎部署老小当壮剧易处衆人皆喜曰无伤也任少卿分别平帝曰善平气何如岐伯曰谨察隂阳所在而调之以平为期正者正治反者反治譬如长者六子幼稚并皆爱念无偏党心长者在外其宅火起于其六子先后救不不也其父于子心平等故又如坑坎之处水悉平等执御斯心平等恒一如地水火风无有憎爱喻如秤物随重头下其物若轻少便即头髙物若均平其秤亦平譬如三种药对治风冷热药不择种姓贵贱皆能治明刑天地以顺动故日月不过而四时不忒圣人以顺动则刑罚清而民服动而明雷电合而章雷电噬嗑先王以明罚勅法六二噬肤灭鼻六三噬腊肉遇毒九四噬干肉得黄金贞厉无咎山下有火贲君子以明庻政无敢折狱雷电皆至丰君子以折狱致刑山上有火旅君子以明慎用刑而不㽞狱泽上有风中孚君子以议狱缓死刑人不服若啮其腊肉非但难啮亦更生怨咎犹噬腊而难入复遇其毒味然也刑罚之所从生有源不务塞其源而务刑杀之是为民设䧟以贼之也鹰祭鸟之后杀鸟不必尽食犹若人君行刑但戮之而已牵牛以蹊人之田而夺之牛牵牛以蹊者信有罪矣而夺之牛罚已重矣人利其璧以璧为罪及陷于罪然后从而刑之是㒺民也是方四十里为阱于国中今有杀人者或问之曰人可杀与则将应之曰可彼如曰孰可以杀之则将应之曰为士师则可以杀之设陷阱者不过丈尺之间耳今王陷阱乃方四十里善哉为吏其用法一也思仁恕则树德加严暴则树怨公以行之其子羔乎四马方驰惊前者斩其数必正若是越难成矣鬻棺者欲歳之疫非憎人欲杀之利在于人死也今治狱吏欲陷害人亦犹此矣时天旱禁酒酿者有刑吏于人家索得酿具论者欲令与作酒者同罚雍与先主游观见一男女行道谓先主曰彼人欲行淫何以不缚先主曰卿何以知之雍对曰彼有其具与欲酿者同先主大笑而原欲酿者亡者刖足无所用复亡盗者截手无所用复盗淫者割其势理亦如之除恶塞源莫善于此采其根牙之㣲致之于机格之上称轻重于豪铢考辈类于参伍然后乃可以理直刑正今所注皆网罗法意格之以名分使用之者执名例以审趣舍伸绳墨之直去析薪之理也剪韭复生宁失有罪抱木牢户未必非寃乃遣聼已暴之辜替网触罗之鸟虽事异钻皮文非刺骨犹复因兹舌杪成此笔端惟王建国刑以助礼犹寒暑之赞隂阳山川之通天地圣人仰视法星旁观习坎弥缝五气取则四时莫不先春风以播恩后秋霜而动宪凡赦者小利而大害者也故久而不胜其祸毋赦者小害而大利者也故久而不胜其福故赦者犇马之委辔毋赦者座睢之矿石也不以私恚害公法不为禽兽伤人民不为草木伤禽兽不为野草伤禾苗夫代司杀者是谓代大匠斵夫代大匠斵者希有不伤手者矣事败而弗诛则游说之士孰不为用矰缴之説而徼倖其后且夫以法行刑而君为之流涕此以效仁非以为治也夫垂涕不欲刑者仁也然而不可不刑者法也先王胜其法不听其泣则仁之不可以为治亦明矣天道至明司杀者常犹春生夏长秋收冬藏斗杓运移以节度行之人君欲代杀之是犹拙夫代大匠斵木劳而无功也人君行刑罚犹拙人代大匠斵则方圆不得其理还自伤代天杀者失纪纲不得纪纲还受其殃也所以贵扁鹊者非贵其随病而调药贵其擪息脉血知病之所从生也所以贵圣人者非贵随罪而鉴刑也贵其知乱之所由起也天之志常直隂空处稍取之以为助故刑者德之辅隂者阳之助也阳者歳之主也一人有罪州里惊骇十家奔亡若痈疽之相泞色淫之相连一节动而百枝揺罢马不畏鞭箠罢民不畏刑法虽曾而累之其亡益乎今以子诛父以弟诛兄亲戚小坐什伍相连若引根本之及华叶伤小指之累四体也人君不畜恶民农夫不畜无用之苗无用之苗苗之害也无用之民民之贼也鉏一害而衆苗成刑一恶而万民悦虽周公孔子不能释刑而用恶家之有鉏子器皿不居况鉏民乎民者教于爱而听刑故刑所以正民鉏所以别苗也夫不伤民之不治而伐已之能得姦犹弋者覩鸟兽挂罻罗而喜也今天下之被诛者不必有管蔡之邪邓析之伪恐苗尽而不别民欺而不治也民陷于㒺从而猎之以刑是犹开其阑牢发以毒矢也不尽不止刑之于治犹策之于御也良工不能无䇿而御有䇿而勿用圣人假法以成教教成而刑不施有司法之若救烂扑焦不能禁非网䟽则兽笑法䟽则罪漏罪漏则民放佚而轻犯禁故禁下必法执法者国之辔衔刑罚者国之维檝故辔衔不饬虽王良不能以致逺维檝不设虽良工不能以絶水父不能爱无益之子君不能爱不轨之民次七金刚内柔血流于田测曰金刚内柔法太伤也次五大腹决其股脱君子有断小人以活测曰大腹决脱断得理也司马法曰小罪聅中罪刖大罪刭今有酒徒十人羣居而饮有客请曰今日之饮毋隠厥技以为剧可乎其一人进曰吾善于箫有二人曰吾善于歌又有二人曰吾善于舞二人善于奕二人善于壶客曰若之艺咸聼士酒谓箫者曰吾忽焉举觞而箫不应者罚忽焉投觞而箫不节者罚顷之箫者醉而不能罚矣又谓歌者曰吾忽焉举觞而歌不应者罚忽焉投觞而歌不节者罚顷之歌者又醉而不能罚矣至于舞者亦然奕者壶者亦然客笑而喜曰吾一觞而困九人其亦善罚矣乎何取于艺也九人曰何子之能忽于罚而不能忽于赏也无亦罚吾以酒而罚子以名乎夫酒可以罚可以赏是酒不为厉也人犹恶醉而辱之今有司罚人以钱谷刑人以刀锯是犹箫既罚而断其指歌不赏而钳其唇不亦甚乎且刑犹刃也巧人以自成拙者以自伤亦犹水火者所以活人亦所以杀人存乎能用之与不能用夫匠石不舍绳墨故无不直之木明主不废戮罚故无陵迟之政也诛一以振万损少以成多方之栉发则所利者衆比于割疽则所全者大是以灸刺㠁痛而不可止者以痊病也刑法凶丑而不可罢者以救弊也律者中也黄钟调起五音以正法律驭民八刑克平以律为名取中正也昔王良之善御也识马之饥饱规矩徐疾之节故鞭䇿不载而千里可期然不可以无鞭䇿者以马之有佚也圣人之为治也以爵赏劝善以仁化飬民故刑罚不用太平可致然而不可废刑罚者以民之有纵也勐虎在深山百兽震恐及在槛穽之中揺尾而求食积威约之渐也故有画地为牢势不可入削木为吏议不可对定计于鲜也先王制礼以崇敬作刑以明威刑罚威狱以类天之震曜杀戮也号令不时命曰伤天焚林斩木不时命曰伤地断狱立刑不当命曰伤人今有弱子当陷大辟问其慈父必乞以肉刑代之茍可以生易死也有道之君能不以此加百姓乎蛇螫在手壮夫断其腕谓其虽断不死也曹义曰絷驯驹以縿绊御悍马以腐索今制民以轻刑亦如死也救婴孩之疾而不忍鍼艾更加他物以致死也今除肉刑者更衆何异服他药也太公东封齐齐东海上有居士曰狂獝华士昆弟三人立议曰上不臣天子下不事诸侯耕作而食掘井而饮无吾求上太公至营丘使执而杀之周公闻发急传问之太公荅曰今有马如骥之状天下至良也驱之不前引之不至左之不左右之不右贤士而不为王用犹骥之不可以左右是以诛之车轻道近则鞭䇿不用鞭策之所用逺道重任也刑罚也者民之鞭䇿也若亲贵犯罪大者必议小者必赦是纵封豕于境内放长蛇于左右也飘风苦雨溱溱而至此天之所以罚百姓不上同于也喻林卷一百一喻林卷一百二钦定四库全书喻林卷一百二明徐元太撰政治门尚威险陗之极不可升也严法峻整难可犯也韩子曰慈母有败子而严家无格虏者何也则能罚之加焉必也布帛寻常庸人不释铄金百镒盗跖不抟者非庸人之心重寻常之利深而盗跖之欲浅也又不以盗跖之行为轻百镒之重也抟必随手刑则盗跖不抟百镒而罚不必行也则庸人不释寻常是故城高五丈而楼季不轻犯也泰山之高百仞而跛䍧牧其上夫楼季也而难五丈之限岂跛䍧也而易百仞之高哉峭堑之势异也屠牛坦一朝解十二牛而芒刃不顿者所排击剥割皆衆理解也至于髋髀之所非斤则斧夫仁义恩厚人主之芒刃也权埶法制人主之斤斧也今诸矦王皆衆髋髀也释斤斧之用而欲婴以芒刃臣以为不缺则折驭黠马者利其衔策梁国大都吏民凋敝且当以柱后惠文弹治之耳又不应弦垂翅人谁复惮惠者民之仇雠法者民之父母水平而不流无源则遫竭雨平而云不甚无委云云则遫已政平而无威则不行以良民治必乱至削以姦民治必治至强威以一取十以声取实故能为威者王能生不能杀曰自攻之国必削能生能杀曰攻敌之国必强其刑罚重而信其诛杀勐而必黭然而雷击之如墙厌之夫惜草茅者耗禾穗惠盗贼者伤良民今缓刑罚行寛惠是利姦邪而害善人也古今异俗新故异备如欲以寛缓之政治急世之民犹无辔策而御駻马此不知之患也布帛寻常庸人不释铄金百镒盗跖不掇不必害则不释寻常必害则手不掇百镒故明主必其诛也十仞之城楼季弗能踰者峭也千仞之山跛牂易牧者夷也故明王峭其法而严其刑也人之情性莫先于父母父母皆见爱而未必治也君虽厚爱奚遽不乱今先王之爱民不过父母之爱子子未必不乱也则民奚遽治哉今有不才之子父母怒之弗为改乡人谯之弗为动师长敎之弗为变夫以父母之爱乡人之行师长之智三美加焉而终不动其胫毛不改州部之吏操官兵推公法而求索姦人然后恐惧变其节易其行矣故父母之爱不足以敎子必待州部之严刑者民固矫于爱听于威矣治贼非治所揆也治所揆也者是治死人也刑盗非治所刑也治所刑也者是治胥靡也故曰重一姦之罪而止境内之邪此所以为治也重罚者盗贼也而悼惧者良民也欲治者奚疑于重刑先圣有谚曰不踬于山而踬于垤山者大故人慎之垤微小故人易之也今轻刑罚民必易之犯而不诛是驱国而弃之也犯而诛之是为民设陷也是故轻罪者民之垤也以轻罪之为民道也非乱国也则设民陷也故母厚爱处子多败推爱也父薄爱敎笞子多善用严也凡人之生也财用足则隳于用力上治懦则肆于为非财用足而力作者神农也上治懦而行修者曾史也夫民之不及神农曾史亦已明矣母之爱子也倍父父令之行于子也十母吏之于民无爱令之行于民也万父母积爱而令穷吏用威严而民听从严爱之筴亦可决矣今家人之治产也相忍以饥寒相强以苦劳虽犯军旅之难饥馑之患温衣羙食者必是家也相怜以衣食相惠以佚乐天饥岁荒嫁妻卖子者必是家也故法之为道前苦而长利仁之为道偷乐而后穷圣人权其轻重出其大利故用法之相忍而弃仁人之相怜也慈母之于弱子也爱不可为前然而弱子有僻行使之随师有恶病使之事医不随师则陷于刑不事医则疑于死慈母虽爱无益于振刑救死则存子者非爱也子母之性爱也臣主权筴也母不能以爱存家君安能以爱持国荆南之地丽水之中生金人多窃采金采金之禁得而辄辜磔于市甚衆壅离其水也而人窃金不止夫罪莫重辜磔于市犹不止者不必得也故今有于此曰予汝天下而杀汝身庸人不为也夫有天下大利也犹不为者知必死故不必得也则虽辜磔窃金不止知必死虽予之天下不为也夫火形严故人鲜灼水形懦故人多溺子必严子之刑无令溺子之懦董阏于为赵上地守行石邑山中间深峭如墙深百仞因问其旁乡左右曰人尝有入此者乎对曰无有曰婴儿痴聋狂悖之人尝有入此者乎对曰无有牛马犬彘尝有入此者乎对曰无有董阏于喟然大息曰吾能治矣使吾法之无赦犹入涧之必死也则人莫之敢犯也何为不治之夫严家无悍虏而慈母有败子吾以此知威势之可以禁暴而德厚之不足以止乱也宋人有取道者其马不进倒而投之鸂水又复取道其马不进又倒而投之鸂水如此者三虽造父之所以威马不过此矣不得造父之道而徒得其威无益于御人主之不肖者有似于此不得其道而徒多其威威愈多民愈不用譬之若盐之于味凡盐之用有所託也不适则败託而不可食威亦然必有所託然后可行夫人之好色非脂粉所能饰大怒之威非气力所能行也夫负千钧之重以登无极之髙垂峻崖之峭谷下临不测之渊虽有庆忌之健贲育之勇莫不震慴悚慄者知坠则身首肝脑涂山石也故未尝灼而不敢握火者见其有灼也未尝伤而不敢握刃者见其有伤也故立法制辟若临百仞之壑握火陷刃则民畏忌而无敢犯禁矣慈母有败子小不忍也严家无悍虏督责急也今不立严家之所以制下而修慈母之所以败子则惑矣千仞之髙人不轻凌千钧之重人不轻举严墙三仞楼季难之山髙干云牧竖登之故峻则楼季难三仞陵夷则牧竖易山巅夫铄金在罏庄硚不顾钱刀在路匹妇掇之非匹妇贪而庄硚亷也轻重之制异而利害之分明也当此之时不任斤斧折之以武而乃始设礼修文有似穷医欲以短鍼而攻疽孔丘以礼说跖也荆木冬生司宼缓刑次四援我罘罟絓罗于野至测曰援我罘罟不能以仁也譬存𤣥胎息唿吸吐纳含景内视熊经岛伸者长生之术也然艰而且迟为者尠成能得之者万一焉病笃痛甚身困命危则不得不攻之以鍼石治之以毒烈若废和鹊之方而慕松乔之道则死者衆矣仁之为政非为不羙也然黎庶巧伪趋利忘义若不齐之以威纠之以刑逺羡羲农之风则乱不可振其祸深大以杀止杀岂乐之哉明病之术者杜未生之疾达治乱之要者遏将来之患若乃以轻刑禁重罪以薄法衞厚利陈之滋章而犯者弥多有似穿穽以当路非仁人之用懐也六军如林未必皆勇排锋陷火人情所惮然恬颜以劝之则投命者尠断斩以威之则莫不奋击故役欢笑者不及叱咤之速用诱悦者未若刑戮之齐刀钝砺之以砥笔秃铦之以刀申韩行法以救乱如刀砥亦所以利之也撞洪钟伐灵鼓旁震八鄙軯礚隠訇若疾霆转雷而激迅风也政如冰霜姦宄消亾威如雷霆宼贼不生夫火之焚人也甚于怠农慎火之力也轻于秬秐通邑大都有严令则火稀无严令则烧者数非赏罚不能济也函牛之鼎沸蚁不得措一足当怒不怒子为豺狼弟为兕虎当鬭不鬭妻为敌国妾为大宼犹如两牛共一轭有人随后捶岂得不挽重简易亨鱼烦则碎治民烦则散知亨鱼则知治民矣孔子过泰山侧有妇人哭于墓者而哀夫子式而听之使子路问之曰子之哭也壹似重有忧者而曰然昔者吾舅死于虎吾夫又死焉今吾子又死焉夫子曰何为不去也曰无苛政夫子曰小子识之苛政勐于虎也布指知寸布手知尺舒肘知寻十寻而索百歩而堵三百歩而里千歩而井善为政者纲举而网疏纲举则所罗者广网疏则小必漏所罗者广则为政不苛去弊拯民必存简恕舍网修纲虽烦易理推则往召则来如坠重于髙如渎水于地故法不烦而吏不劳夫水浊则无掉尾之鱼政苛则无逸乐之士故令烦则民诈政扰则民不定不治其本而务其末譬如拯溺锤之以石救火投之以薪明主之表易见故约立其敎易知故言用其法易为故令行三者立而上无私心则下得循法而治望表而动随绳而斵因攒而缝事大衆而数摇之则少成功藏大器而数徙之则多败伤烹小鲜而数挠之则贼其泽治大国而数变法则民苦之是以有道之君贵静不重变法故曰治大国者若烹小鲜治身者神不劳治国者民不扰故可长久烹小鱼不去肠不去鳞不敢挠恐其麋也治国烦则下乱治身烦则精散削薄其德曾累其刑而欲以为治无以异于执弹而来鸟捭梲而狎犬也乱乃逾甚夫水浊则鱼噞政苛则民乱故夫养虎豹犀象者为之圏槛供其嗜欲适其饥饱违其怒恚然而不能终其天年者刑有所劫也是以上多故则下多诈上多事则下多态上多求则下交争不直之于本而事之于末譬犹扬堁而弥尘抱薪以救火也故圣人事省而易治求寡而易赡夫责少者易偿职寡者易守任轻者易权上操约省之分下效易为之功是以君臣弥久而不相厌水浊者鱼噞令苛者民乱城峭者必崩岸峭者必陀故商鞅立法而支解呉起刻削而车裂治国辟若张瑟大弦䋎则小絃绝矣故急辔数策者非千里之御也员之中规方之中矩行成兽止成文可以将少而不可以将衆菜成行缾瓯有堤量粟而舂数米而炊可以治家而不可以治国涤杯而食洗爵而饮浣而后馈可可以养家老而不可以飨三军非易不可以治大非简不可以合衆军多令则乱酒多约则辩乱则降北辩则相贼故始于都者常大于鄙始于乐者常大于悲其作始简者其终本必调今有羙酒嘉肴以相飨卑体婉辞以接之欲以合欢争盈爵之间反生鬭鬭而相伤三族结怨反其所憎此酒之败也水浊则鱼困令苛则民乱城峭则必崩岸竦则必阤寸而度之至丈必差铢而称之至石必过石称丈量径而寡失简丝数米烦而不察故大较易为智曲辩难为慧河出小鱼不宜势烦苛政害民君受其患次七蜜网离于渊不利于鳞测曰蜜网离渊苛法张也网离于渊鳞物所害犹苛法于世百姓之疾也水浊无掉尾之鱼土埆无葳𬎼之木政烦无逸乐之民宻网裁而鱼骇宏罗制而鸟惊太古质简制事朴略故耒耜未用于牛而弧矢不加筋铁智非闇也鱼惊网宻鸟乱弓多威行法明漏吞舟之鱼法不明则类于细栉细栉则苛慝生也呉起敎楚悼王损不急之枝官注谓非要急若树之枝也养树者必披落其枝为政者亦损其闲冗农人之治田务去其殊类归于齐一也不急其荒病除其所以荒病上承天命下绥百姓莫过于此节力天地节而四时成节以制度不伤财不害民有冽氿泉无浸薪契契寤叹哀我惮人薪是薪尚可载也哀我惮人亦可息也何草不黄桓王之世伐滕薛唐把诸国连岁不息周人苦之而作是诗嶃嶃之石桓王伐郑将帅不堪劳苦而作是诗园有桃其实之殽国有民得其力落木名也既伐而析之以为薪不欲使氿泉浸之浸之则将湿腐不中用也民人之劳苦者亦不欲使周之赋歛小东大东极尽之极尽之则将困病亦犹是也若弓久张而不落弦则絶其弓力喻民久劳而不息则亦损民之力也且譬之如天其有五材而将用之力尽而敝之是以无拯不可没振国之用民当随其力任如金冶之器随器而制形故言形民之力去其醉饱过盈之心国之用民当随其力任量其力之所堪而任用之不使劳役过其所堪也如金冶之器随器而制形者铸冶之家将作器而制其模谓之为形用民之力依模用之故言形民之力也若用民力当随其所能而制其形模依比形模用民之力而无有醉饱盈溢之心也古之君人者必时视民之所勤民勤于力则功筑罕民勤于财则贡赋少民勤于食则百事废矣财尽则怨力尽则怼君子危之鲁定公问于颜回曰子亦闻东野毕之善御乎对曰善则善矣然其马将必佚公曰何以知之对曰以政知之昔者帝舜巧于使民造父巧于使马舜不穷其民力造父不穷其马力是以舜无佚民造父无佚马今东野毕之御也升马执辔御体正矣歩骤驰骋朝礼毕矣厯险致逺马力尽矣然而犹乃求马不已臣以此知之公曰吾子之言其义大矣愿少进乎回曰臣闻之鸟穷则啄兽穷则攫人穷则诈马穷则佚自古及今未有穷其下而能无危者也夫山林不能给野火江海不能实漏巵皆所宜禁也其为艰难譬䇿羸马以取道里岂可不加意爱惜其力哉鼔繁气易衰呌数力易竭大暑而疾驰甚者马死薄者马伤布帛不可穷穷不可饰牛马不可穷穷不可服士不可穷穷不可任国不可穷穷不可窃也夫妇节而天地利风雨节而五谷熟衣服节而肌肤和古之牧天下者不使匠石极巧以败太山之体不使贲育尽威以伤万民之性冬日之闭冻也不固则春夏之长草木也不茂天地不能常侈常费而况于人乎故万物必有盛衰万事必有弛张国家必有文武官治必有赏罚是以智士俭用其财则家富圣人爱宝其神则精盛人君重战其卒则民衆视强则目不明听甚则耳不聪思虑过度则智识乱目不明则不能决黑白之分耳不聪则不能别清浊之声知识乱则不能审得失之地今说者曰百里之海不能饮一夫三尺之泉足止三军渴臣谓欲生于无度邪生于无禁东野稷以御见庄公进退中绳左右旋中规庄公曰善以为造父不过也使之钩百而少及马颜阖入见庄公曰子遇东野稷乎对曰然臣遇之其马必败公曰将何败少顷东野之马败而至庄公召颜阖而问之曰子何以知其败也颜阖对曰夫进退中绳左右旋中规造父之御无以过焉向臣遇之犹求其马臣是以知其败也故乱国之使其民不论人之性不反人之情烦为敎而过不识数为令而非不从巨为危而罪不敢重为任而罚不胜民进则欲其赏退则畏其罪知其能力之不足也则以为继矣以为继知则上又从而罪之是以罪召罪上下之相讐也由是起矣故礼烦则不庄业烦则无功令苛则不听禁多则不行矢之于十歩贯兕甲于三百歩不能入鲁缟骐骥一日千里其出致释驾而僵昔者舜工于使人造父工于使马舜不穷其民造父不极其马者以故舜无佚人造父无佚马马不调造父不能超千里之迹民不附唐虞不能致同天之羙马极则变态生而倾愤惟忧矣民困则多离叛其祸必振矣民财匮矣而求不已下力竭矣而役不休欲怨难而不生亲其宁之惟永犹断根以续枝割背以禆腹刻目以广明剜耳以开聪也夫善御者将以尽其能也尽能在于自任而乃走作骤歩求其过能之用故有不堪而多死马若任驽骥之力适迟疾之分虽足迹接乎八荒之表而衆马之性全矣足寒伤心民劳伤国足温而心平人佚而国宁人君苑囿禽兽故谷人竭力于昼也土木衣绨锦故丝人竭力于夜也昼夜竭力而犹不足是故为恶政古有弟子病师数往看之师至弟子辄起因劳而致死师非不仁弟子非无礼伤于数也弓折由射者之数劒缺因用之者多御者箠策示有威怒东野之败督责过度武王曰吾欲造起居之诫随之以身箠书曰马不可极民不可剧马极则踬民剧则败书井曰原泉滑滑连旱则絶取事有常赋歛有节譬如智者筹量牛力所堪多小不令过分以竭其力喻林卷一百二喻林卷一百三钦定四库全书喻林卷一百三明徐元太撰政治门顺民古人有言曰人无于水监当于民监譬若以弩射也可凖度之机已张之矢当以意往省视矢括当于所度则释而放之如是而射则无不中矣犹若人君所修政敎欲发命也当以意夙夜思之使当于民心明旦行之则无不当矣夫射者张弓属矢而志在所射必中然后发之为政之道亦如是也以已心度之可施于彼然后出之古之朋友相谓云我岂曰子无衣乎我冀欲与子同袍朋友同欲如是故朋友成其恩好以兴明君能与百姓同欲故百姓乐致其死土地是农夫之田人情者亦是圣王之田也兽恶其网民恶其上汤曰予有言人视水见形视民知治不淳于髠曰弓胶昔干所以为合也然而不能傅合疏罅驺忌子曰谨受令请谨自附于万民治乱民犹治乱绳不可急也唯缓之然后可治在溢则激处平则恬水之性也急之则扰缓之则静民之情也夫国之有民犹水之有舟停则以安扰则以危愚而不可欺弱而不可胜是以圣王重焉夫以微覊而御悍马又乃操以烦䇿其不制者固其理也此等习俗放散日久有似园中之鹿急则冲突缓之则定天下之人如流水障之则止启之则行静之则清昔者尧之治天下也犹埴之在埏也惟陶之所以为犹金之在炉也恣冶之所以铸夫法之利民也犹陶之于埴冶之于金也故审利害之所在民之去就如火之于燥湿水之于高下所欲者能得诸民故贤材遂所恶者能除诸民故姦伪省如冶之金陶之埴制在工也民之制于上犹草木之制也时也故民迂则流之民流通则迂之决之则行塞之则止能若夫风与波乎唯其所欲适如以予人财者不如无夺时如以予人食者不如无夺其事明惠之君不拂是以行其所欲此譬之犹自治鱼鼈者也去其腥臊者而已昧墨与人比居庾肆而敎人危坐其用法为时禁暴故世不逆其志其用兵为衆屏患故民不疾其劳善为政者积其德善用兵者畜其怒德积而民可用也怒畜而威可立也夫负重者患涂逺据贵者忧民离负重涂逺者身疲而无功在上离民者虽劳而不治故智者量涂而后负明君视民而出政君见其牧羊者乎百羊而羣使五尺童子荷箠而随之欲东而东欲西而西使尧牵一羊舜荷箠而随之则不能前矣狙公赋芧曰朝三而暮四衆狙皆怒曰然则朝四而暮三衆狙皆悦名实未亏而喜怒为用亦因是也是以圣人和之以是非而休乎天钧蜎飞蠕动微虫耳亦犹懐利害之心故顺之则喜悦逆之则勃怒况于人乎夫下之和上譬之犹响之应声影之像形也故为上者不可不顺也安国之法若饥而食寒而衣不令而自然也欲知天道察其数欲知地道物其树欲知人道从其欲圣人不困其衆以兼国良御不困其马以兼道故造父之御不失和圣人之治不倍德秦摄利衡以御宇内执修箠以笞八极骖服以罢而鞭䇿愈加故有倾衡遗箠之变树木数徙则虫兽徙居则坏故代马依北风飞鸟翔故巢莫不哀其生由此观之民非利避上公之事而乐亾也民之仰法犹鱼之仰水水清则静浊则扰扰则不安其居静则乐其业民知十已则尚与之争曰不如吾也百已则疵其过千已则谁而不信是故民不可稍而掌也可并而牧也不可暴而杀也可麾而致也衆不可户说也可举而示也问善御者莫如马问善治者莫如民衆口嘈嘈虽贵必危夫妇咒咀太山覆顚睹孺子之驱鸡也而见御民之有道孺子驱鸡者急则惊缓则滞方其北也遽要之则折而过南方其南也遽要之则折而过北廹则飞踈则放志闲则比之流缓而不安则食之不驱之驱驱之至者也志安则循路而入门圣人无常心以百姓为心目为心视口为心言耳为心听身为心安故身之有心若国之有君圣人所以陶运羣生使各得其性亦犹役人之能将养禽兽使不相残害也百姓之心形声也大人之敎影响也大人之于天下何心哉犹影响之随形声耳使物之所懐各得自尽问者为主应故为配但知管子借耳于天下不知尧借人心而后用其耳目小民髪如韭剪复生头如鸡割复鸣王若欲来天下之民先设其利而民自至譬若冬日之阳夏日之阴不召而民自来食民所吐服民所丑居民所使乐民所苦务在顺民不遑适已故民託之如父爱之如母愿为臣妾与之俱死如慈母善别婴儿闻其啼唿知其饥渴及以痛痒随宜饮食及与方药安民山附于地剥上以厚下安宅治民务除恶政当如痛病在汝身欲去之鸿鴈于飞肃肃其羽之子于征劬劳于野鸿鴈于飞集于中泽之子于垣百堵皆作鸿鴈羙宣王也万民离散不安其居而能劳来还定安集之至于矜寡无不得其所焉鸳鸯休息于梁明王之时人不惊骇歛其左翼以右翼掩之自若无恐惧鸿鴈之性安居泽中今飞又集于泽中犹民去其居而离散今复还定安集昆连子主我刀斧无俾野兽牺虎之类伤残生命无俾同类大力之徒区逐微弱文帝时㑹天下新去汤火式乃拜为郎布衣屩而牧羊岁余羊肥息上过见其羊善之式曰非独羊也治民亦犹是也以时起居恶者辄斥去毋令败羣列郡无犬吠之惊丛祠罢狐鸣之盗善为水者引之使平善化人者抚之使静水平则无损于隄防人静则不犯于宪章民之不移也如废方于地马骇舆则君子不安舆庶人骇政则君子不安位马骇舆则莫若静之庶人骇政则莫若惠之衞人有佐戈者鸟至因先以其裷麾之鸟惊而不射也身以积精为德家以资财为德乡国天下皆以民为德国主之有民也犹城之有基木之有根根深则本固基羙则上宁水有猵獭而池鱼劳国有强御而齐民消故茂林之下无丰草大块之间无羙苗禹凿龙门通利水源东注沧海民得安从櫜寘山巓销锋铸刃示不复用天下大欢日入道极劳者休息班马还师复我燕室次五舳舻调安利富贞测曰舳舻安和顺其疆也夫云翔者不知泥居之洿处贵者尟恕羣下之劳然根朽者寻木不能其千里之茂也民怨者尧舜不能恃其长世之庆也夫天下大器也羣生重畜也爱恶相攻利害相夺其势常也若积水于防燎火于原未尝蹔静也乘车必护轮治国必爱民车无轮安处国无民谁与方使怖鸽获安竆鱼永乐吕望年七十钓于渭渚三日三夜鱼无食者与农人言农人者古之老贤人也谓望曰子将复钓必细其纶芳其饵徐徐而投之无令鱼骇望如其言初下得鲋次得鲤舟非水不行水入舟没民非君不治民犯上则君危故君子不可不严也飞蓬随风集于王良之衡而驷马为之奔乳虎为之走蓬非马之䇿马非蓬之敌所以或奔走者惊也欲水之清则勿渉欲草之茂则勿猎善耕者足以谨地待时而动善射者调弓定凖见可而发君子善养其人足用民难养而易散气难而易失审威德所以固其理割嗜欲所以成其眞夫圣人之抚百姓亦犹慈母之育婴儿始食则饵以甘肥甘肥既厌复改以脂蜜脂蜜既厌则五体休和内外平豫足民宣王之德如涧水之源秩秩流出无极已也国以饶富民取足焉如于深山郊外野中有蔓延之草草之所以能延蔓者由天有陨落之露溥溥然霑润之以兴民所以得蕃息者由君有恩泽之化养育之幽幽然深逺财物丰积者南山也以兴货殖盈足者王国也王货物丰殖民用饶足亦似深山之有材也民既丰富得以生长故其民衆多如竹之丛生根本之衆矣其长大又佼好如松木之叶常冬夏畅茂无衰落矣民非水火不生活昬暮叩人之门戸求水火无弗与者至足矣圣人治天下使有菽粟如水火菽粟如水火而民焉有不仁者乎民君食民臣力民所尊崇以食为本务故为君矣民之使力如君使臣也高以下为基人以食为大囊漏贮中识者不吝反裘负薪存毛实难内削其民以为攻伐譬犹漏釜岂能无竭树木之胜霜露者不受令于天家足其所者不从望人马者所乗以行野也故虽不行于野其食养马也未尝解惰也民者所以守战也故虽不守战其治养民也未尝解惰也今夫蛆螣蚼蠋春生秋死一出而民数年不食今一人耕而百人食之此其为蛆螣蚼蠋亦大矣虽有诗书乡一束家一员犹无益于治也王者富民霸者富士仅存之国富大夫亾国富筐箧实府库筐箧已富府库已实而百姓贫夫是之谓上溢而下漏老𣆀有言曰知足不辱知止不殆夫以殆辱之故而不求于足之外者老𣆀也今以为足民而可以治是以民为皆如老𣆀也君有好猎者旷日持久而不得兽入则媿其家室出则媿其知友州里惟其所以不得之故则狗恶也欲得良狗则家贫无以于是还疾耕疾耕则家富家富则有以求良狗狗良则数得兽矣田猎之获常过人矣非独猎也百事也尽然霸王有不先耕而成霸王者古今无有此贤者不肖之所以殊也地可使肥又可使棘人肥必以泽且夫饥代事也犹渊之与坂谁国无有百姓不足而君有余者是犹刼盗以为服饰持行夸人不知身死家破亲戚并随也筑城者先厚其基而求其髙畜民者先厚其业而后求其澹周谚曰囊漏贮中而独不闻欤夫君者民之父母取仓之粟移之于民此非吾之粟乎仓盈庾亿宜种黍稷年丰岁熟民人安息次六割之无创饱于四方测曰割之无创道可分也次三粪以肥丘育厥根荄测曰粪以肥丘中光大也天下国家一体也君为元首臣为股肱民为手足下有忧民则上不尽乐下有饥民则上不备膳下有寒民则上不具服从跣而垂旒非礼也故足寒伤心民寒伤国王者以四海为家兆人为子一夫不耕天下受其饥一妇不织天下受其寒夫饥寒并至而能无为非者寡然则温饱并至而能不为善者希夫獭多则鱼扰鹰衆则鸟乱有司设则百姓困奉上厚则下民贫衣食者民之本也民者国之本也民恃衣食犹鱼之湏水国之恃民如人之倚足鱼无水则不得而生人失足必不可以歩国失民亦不可以治饥寒并至而欲禁人为盗是扬火而欲无炎挠水而望其静不可得也民如六畜在牧养者耳就使当今沙砾化为南金瓦石变为和玉使百姓渴无所饮饥无所食虽皇羲之纯德唐虞之文明犹不能以萧墙之内也泉竭中虚池竭频干使民主养民如蚕母之养蚕则其用岂徒丝蚕而已哉激劝陵雪襃颖贞柯必振尊风赏流清原斯挹桀之犬实可吠尧跖之客实可刺由又何况由之犬尧之客轩冕立于朝爵禄不随臣不为忠中军行战委予之赏不随士不死其列陈越王句践见怒鼃而式之御者曰何为式王曰鼃有气如此可无为式乎士人闻之曰鼃有气王犹为式况士人之有勇者乎是岁人有自刭死以其头献者上下相得故能使用力者自极于权衡而务至于任鄙战士出死而愿为贲育守道者皆懐金石之心以死子胥之节用力者为任鄙战如贲育守为金石则君人者高枕而守已完矣香饵之下必有死鱼重赏之下必有勇夫故礼者士之所归赏者士之所死招其所归示其所死则所求者至今有千里之马于此非得良工犹若弗取良工之与马也相得则然后成譬之若枹之与鼓夫士亦有千里髙节死义此士之千里也能使士待千里者其惟贤者也阖卢试其民于五湖劒皆加于肩地流血几不可上句践试其民于寝官民争入水火死者千余矣遽击金而却之赏罚有充也莫耶不为勇者兴惧者变勇者以工惧者以拙能与不能也夙沙之民自攻其君而归神农宻湏之民自缚其主而与文王汤武非徒能用其民也又能用非已之民能用非已之民国虽小卒虽少功名犹可立赵简子有两白骡而甚爱之阳城胥渠处广门之官夜款门而谒曰主君之臣胥渠有疾医敎之曰得白骡之肝病则止不得则死谒者入通董安于御于侧愠曰譆胥渠也期吾君骡请即刑焉简子曰夫杀人以活畜不亦不仁乎杀畜以活人不亦仁乎于是召庖人杀白骡取肝以与阳城胥渠处无几何赵兴兵而攻翟广门之官左七百人右七百人皆先登而获甲首田子方见老马于道喟然有志焉以问其御曰此何马也其御曰此故公家畜也老罢而不为用出而鬻之田子方曰少而贪其力老而弃其身仁者弗为也束帛以赎之罢武闻之知所归心矣齐庄公出猎有一虫举足将抟其轮问其御曰此何虫也对曰此螳螂也其为虫也知进而不知却不量力而轻敌庄公曰此为人而必为天下勇武矣廻车而避之勇武闻之知所尽死矣故田子方隐一老马而魏国戴之齐庄公避一螳螂而勇武归之故圣人行之于小则可以覆大矣审之于近则可以懐逺矣夫服重上坂出驰千里马之祸也然节马乐之者以王良足为尽力也先登䧟阵赴死严敌民之祸也然节士乐之者以明君可为効死也除恶犬以遏酒酗之患市马骨以招追风之骏轼怒鼃以劝勇避螳螂以厉武螳螂见叹齐士轻战越王轼鼃国以死献越王问于大夫种曰吾欲伐呉可乎对曰可矣君赏厚而信罚严而必君欲知之何不试焚宫室于是遂焚宫室民莫救火乃下令曰人救火而死者比敌死之赏胜火而死者比胜敌之赏不救火者比䧏北之罪民之涂其体被濡衣走火者左三千人右三千人此知必胜之势也布泽洌彼下泉浸彼苞稂洌彼下泉浸彼苞萧洌彼下泉浸彼苞蓍芄芄黍苗阴雨膏之蓼彼萧斯零露湑兮蓼彼萧斯零露瀼瀼蓼彼萧斯零露泥泥蓼彼萧斯零露浓浓湛湛露斯匪阳不晞湛湛露斯在彼丰草湛湛露斯在彼把棘蓼萧泽及四海也葛也藟也生于河之厓得其润泽以长大而不絶喻王之同姓得王之恩施以生长其子孙露者天所以润万物喻王者恩泽不为逺国则不及也天下之民如黍苗然宣王能以恩泽育养之亦如天之有阴雨之润冬有积雪春而益之以小雨润泽则饶洽旱山之足林木茂盛者得山云雨之润泽也喻周邦之民独丰乐者被其君德敎草之所以能延蔓被盛露也民之所以能蕃息蒙君泽也激扬之水岂不能流移一束之薪乎言能流移之以兴王者之尊岂不能施行恩泽于下民乎言其能施行之秩秩然出无极已者此涧水之流也以兴施无有竆者此宣王之德也言王德之无竆犹涧水流之不竭客始至主人以簋盛餐以匕载肉而待之是主人供承之惠于賔客厚也以兴古者天子施予之恩于天下厚也言芃芃长大者是黍苖也此黍苗所以得长大者天以阴雨之泽膏润之故也以兴宣王之时悦乐者是衆人也此衆人所以得悦乐者由王以恩惠之泽养育之故也以黍苗之仰膏雨犹衆人之仰恩惠是宣王能育润天下祭者泽之大者也是故上有大泽则惠必及下顾上先下后耳非上积重而下有冻馁之民也是故上有大泽则民夫人待于下流知惠之必将至也由馂见之矣夫祭有畀煇胞翟阍者惠下之道也唯有德之君为能行此鬼神有祭不独飨之使人馂之恩泽之大者国君有蓄积不独食之亦以施恵于境内也药攻人疾先使瞑眩愦乱乃得瘳愈喻行仁当精熟德恵乃洽也云天成阴圣人以泽荫庶物万物燥泽可及天地怒泽能悦万形恶泽能羙贤能太守去帝城不逺河润九里冀京师并蒙福也汦汦庶类含甘吮滋春雨之灌万物无地不澍无物不生莫不鸟腾鱼跃喜蒙德泽天波既洗云油遽沐幸圣主畱善贷之德纡好生之施解网咒禽下车泣罪愍兹恚诟怜其觳觫加肉朽胔布叶枯株辍薪止火得不销烂所谓还魂斗极追气泰山云构郁起泽及百司企春望荣内外同庆招揺东指天下识其春人君布德率土怀其恵夫渤澥之侵沾濡千里列国之政岂周之膏润者欤洪恩大泽便同海运雷之动也万物启雨之润也万物解大人施行有似于此治身者爱气则身全治国者爱民则国安治身者唿吸精气无令耳闻也治国者布施恵德无令卞知也圣人积德不积财有德以敎愚有财以与贫既以爲人施设德化已愈有德既以财贿布施与人而财益多如日月之光无有尽时也飨饮之礼先爵于卑贱而后贵者始差殽膳下浃而乐人始奏觞不下徧君不赏差殽不下浃上不举乐故礼者所以恤下也积雨润下畜地光也潼滃蔚荟肤寸来㑹津液下降流潦滂沛府藏之富王以赈贷五岳四渎合润为德行不失理民赖恩福嵩高岱宗峻直且神触石肤寸千里蒙恩隠隠大雷霶霈为雨云兴蔽日雨集草木年茂岁熟次三苍木维流厥羙可以达于瓜苞测曰苍木维流内恕以量也上九雨降于地不得止不得过测曰雨降于地泽节也次六饮汗吭吭得其膏滑测曰饮汗吭吭道足嗜也人不喜不施恩天不悦不降雨细宻之雨能润于枯渎况于谷邪虽星毕之滂沲尚未齐其膏液弛秋霜之严威流春泽之渥恩民望如草我泽如春春雨润木自叶流根鸱鸮恤功爱子及室故天称㒺极之恩圣有绸缪之惠江海所流无地不润云雨所加无物不茂固宜观象雷雨布寛大之恩取类泽风申肆眚之令非日非月苍生仰其照临如云如雨天下蒙其恩荫语曰雷高弗雨雷在南山之下则雨矣井以汲人水无空竭犹人君以政敎养天下惠泽旡穷也譬如甘雨润于一切若山若泽若高若下是诸草木无不蒙益若如海龙普雨天下无所不润天不终朝而雨六合者弥天之云也𢎞渊源以润八极者四大之流也彼直无为降而万物赖其泽此本无心行而高下蒙其润望治肆若农服田饥以望获下泉思治也曹人疾共公侵刻下民不得其所忧而思明王贤伯也野有蔓草思遇时也君之泽不下流民竆于兵革男女失时思不期而㑹焉褰裳思见正也狂童恣行国人思大国之正已也谁能亨鱼者乎有能亨鱼者我则漑涤而与之釜鬵以兴谁能西归辅周治民者乎有能辅周治民者我则归之以周旧政令之好音今燕虐其民王往而征之民以为将拯已于水火之中也民之憔悴于虐政未有甚于此时者也饥者易为食渴者易为饮民之思明君犹水乐卑下兽乐广野敺之则归其所乐莫不望景耸魂瞻云伫足倾首东望仰希拯接咸同旱苗之待天泽赤子之望慈亲夫流于海者行之旬月见似人者而喜矣及其朞年也见其所尝见物于中国者而喜矣夫去人滋久而思人滋深欤乱世之民其去圣王亦久矣其愿见之日夜无间故贤主秀士之欲忧黔首者不可不务也云雷困积大雨重叠久不见日使我心悒喁喁嘉草思降甘雨景风生上沾洽时澍苍生饥德亿兆渴化三伏之日炎暑赫曦男女行来其气短急望见义井则喜不可言未至而忧既至而乐号为欢乐井衆生乐见如夏日云衆生乐受如夏时雨犹如笃病乐见良医处闇之者乐覩光明如没水者乐至彼岸如受苦者乐得归依亢阳如久必思甘雨之泽灾疠若多尅待良医之药喻林卷一百三喻林卷一百四钦定四库全书喻林卷一百四明徐元太撰政治门理财国君有财货而不能用如山隰不能自用其财嫔贡丝枲也器贡银铁石磬丹漆也币贡玉马皮帛也材贡櫄干栝栢篠簜也货贡金玉龟贝也服贡絺纻也斿贡燕好珠玑琅玕也物贡杂物鱼盐橘柚也且絶民用以实王府犹塞川原而为潢汚也其竭也无日矣登良山而採符玉泛瀛海而罩珠玑壤可以为粟木可以为货粟尽则有生货散则有聚君人者名之为贵财安可有王主积于民霸主积于将士衰主积于贵人亡主积于妇女珠玉故先王愼其所积宫室械器非山无所仰然后君立三等之租于山曰握以下者为柴楂把以上者为室奉三围以上为棺椁之奉善为国者如金石之相举重钧则金倾故治权则势重治道则势羸今谷重于吾国轻于天下则诸侯之自泄如原水之就下此所谓用若挹于河海若输之给马此阴王之业五谷粟米者民之司命也黄金刀布者民之通货也先王善制其通货以御其司命故民力可尽也源泉有竭鬼神有歇守物之终始身不竭此谓源究玉起于禺氏金起于汝汉珠起于赤野东南西北距周七千八百里水絶壤断舟车不能通先王为其途之逺其至之难故託用于其重以珠玉为上币以黄金为中币以刀布为下币三币握之则非有补于煖也食之则非有补于饱也先王以守财物以御民事而平天下也北海则有走马吠犬焉然而中国得而畜使之南海则有羽翮齿革曾青丹干焉然而中国得而财之东海则有紫紶鱼盐焉然而中国得而衣食之西海则有皮革文旄焉然而中国得而用之故泽人足乎木山人足乎鱼农夫不斵削不陶冶而足械用工贾不耕田而足菽粟故虎豹为勐矣然君子剥而用之故天之所覆地之所载莫不尽其美致其用上得天时下得地利中得人和则财货浑浑如泉源汸汸如河海暴暴如丘山田野县鄙者财之本也垣窌仓廪者财之末也百姓时和事业得叙者货之源也等赋府库者货之流也故明王必谨养其和节其流开其源而时斟酌焉利出一空者其国无敌利出二空者其兵半用利出十空者民不守今夫越之具区楚之云梦宋之鉅野齐之孟诸有国之富而伯王之资也人主统而一之则强不禁则亾齐以其肠胃予人家强而不制枝大而折干以专巨海之富而擅鱼盐之利也贤圣治家非一室富国非一道夏后以𤣥贝周人以紫石后世或金钱刀布物极而衰终始之运也今山泽之财均输之藏所以御轻重而役诸侯也汝汉之金纎㣲之贡所以诱外国而钓𦍑胡之宝也圣人因天时知者因地财上士取诸人中士劳其形长沮桀溺无百金之积跖硚之徒无猗顿之富使治家养生必于农则舜不为甄陶而伊尹不为庖是开利孔为民罪梯者也家人有宝器尚函匣而藏之况人主之山海乎民人藏于家诸侯藏于国天子藏于海内故民人以垣墻为藏闭天子以四海为匣匮若各居其处食其食则是橘柚不鬻朐卤之盐不出旃罽不市而呉唐之材不用也家人语陶朱为生本末异径一家数事而治生之道乃备王国富民霸国富士仅存之国富大夫亡道之国富仓府是谓上溢而下漏譬无异夫路人反裘而负刍也将爱其毛不知其里尽毛无所恃也今吾田地不加广士民不加衆而钱十倍必取之士大夫也或曰𢎞羊𣙜利而国用足盍𣙜诸曰譬诸父子为人父而𣙜其子纵利如子何王者藏于天下诸侯藏于百姓农夫藏于囷庾商贾藏于箧匮通变被髪文身错臂左袵瓯越之民也黑齿雕题鳀冠秫缝大呉之国也礼服不同其便一也是以乡异而用变事异而礼易是故圣人茍可以利其民不一其用果可以便其事不同其礼圣与俗流贤与变俱谚曰以书为御者不尽马之情以古制今者不达事之变故循法之功不足以高世法古之学不足以制今三王之道若循环终而复始俗已薄于三代而行尧舜之刑是犹以鞿而御駻突违救时之宜矣一色成体谓之纯白黑杂合谓之駮欲以成平之法治暴秦之绪犹以乡饮酒之礼理军市也圣人能与世推移而俗士苦不知变以为结绳之约可复理乱秦之绪干戚之舞足以解平城之围不能通其变而一度以揆之斯契船而求劒守株而伺兎也夫奕者之思尽于一局者也圣人之明周于天下者也茍一局之势未尝尽同则天下之事岂必相袭哉天以盈虚为运政以损益为道惟天地之道一隂一阳礼俗之变一文一质干道变化阴阳所以消息沿创不同生灵所以顺序若使天意不变施化何以成四时人事不易为政何以利万姓民变而不能变是税之传革孔子西游于衞颜渊问师金曰以夫子之行为奚如师金曰惜乎而夫子其竆哉夫刍狗之未陈也盛以箧衍巾以文绣尸祝斋戒以将之及其已陈也行者践其首嵴苏者取而爨之而已将复取而盛以箧衍巾以文绣游居寝卧其下彼不得梦必且数眯焉今而夫子亦取先王已陈刍狗取弟子游居寝卧其下故伐树于宋削迹于衞竆于商周是非其梦邪围于陈蔡之间七日不火食死生相与邻是非其眯邪夫水行莫如用舟而陆行莫如用车以舟之可行于水也而求推之于陆则没世不行寻常古今非水陆与周鲁非舟车与今蕲行周于鲁是犹推舟于陆也劳而无功身必有殃彼未知夫无方之传应物而不竆者也且子独不见夫桔橰者乎引之则俯舍之则仰彼人之所引非引人也故俯仰而不得罪于人故譬三皇五帝之礼义法度其犹柤黎橘柚邪其味相反而皆可于口故礼义法度者应时而变者也今取猨狙而衣以周公之服彼必龁啮挽裂尽去而后慊观古今之异犹猨狙之异乎周公也故西施病心而矉其里其里之丑人见而美之归亦捧心而矉其里其里之富人见之坚闭门而不出贫人见之挈妻子而去之走彼知美矉而不知矉之所以美惜乎而夫子其竆哉彼后王者天下之君也舍后王而道上古譬之是犹舍已之君而事人之君也故曰欲观千岁则审今日欲知亿万则审一二故曰以近知逺以一知万以㣲知明今有构木钻燧于夏后氏之世者必为鲧禹笑矣有决渎于殷周之世者必为汤武笑矣然则今有美尧舜汤武禹之道于当今之世者必为新圣笑矣宋人有耕田者田中有株兎走触株折颈而死因释其耒而守株冀复得兎兎不可复得而身为宋国笑今欲以先王之政治当世之民皆守株之类也为政犹沐也虽有弃髪必为之爱爱弃髪之费而忘长髪之利不知权者也古者寡事而备简朴陋而不尽故有珧铫而推车者古者人寡而相亲物多而轻利易让故有揖让而传天下者然则行揖让髙慈惠而道仁厚皆推政也处多事之时用寡事之器非智者之备也当大争之世而循揖让之轨非圣人之治也故智者不乗推车圣人不行推政也世易时移变法宜矣譬之若良医病万变药亦万变病变而药不变向之寿民今为殇子矣夫不敢议法者衆庶也以死守者有司也因时变法者贤主也是故有天下七十一圣其法皆不同非务相反也时势异也故曰良劒期乎断不期乎镆鎁良马期乎千里不期乎骥骜五帝异道而德覆天下三王殊事而名施后世此皆因时变而制礼乐者譬犹师矌之施瑟柱也所推移上下者无尺寸之度而靡不中音故通于礼乐之情者能作音有本主于中而以知矩彟之所周者也夏后氏殡于阼阶之上殷人殡于两楹之间周人殡于西阶之上此礼之不同者也有虞氏用瓦棺夏后氏堲周殷人用椁周人墙置翣此葬之不同者也夏后氏祭于闇殷人祭于阳周人祭于日出以朝此祭之不同者也尧大章舜九韶禹大夏汤大濩周武象此乐之不同者也礼义者五帝三王之法籍风俗一世之迹也譬若刍狗土龙之始成文以青黄绢以绮绣纒以朱丝尸祝礿袨大夫端冕以送迎之及其已用之后则壤土草剟而已夫有孰贵之夫夏商之衰也不变法而亡三代之起也不相袭而王故圣人法与时变礼与俗化衣服器械各便其用法度制令各因其宜故变古未可非而循俗未足多也百川异源而皆归于海百家殊业而皆务于治故圣人所由曰道所为曰事道犹金石一调不更事犹琴瑟每絃改调今世德益衰民俗益薄欲以朴重之法治既弊之民是犹无镝衔橜策錣而御馯马也学者循先袭业据籍守旧教以为非此不治是犹持方枘而周员凿也欲得宜适致固焉则难矣夫以一世之变欲以耦化应时譬犹冬被葛而夏被裘夫一仪不可以百发一衣不可以出岁仪必应乎髙下衣必适乎寒暑是故世异即事变时移则俗易故圣人论世而立法随时而举事圣人以文交于世而以实从事于宜不结于一迹之涂伯余之初作衣也緂麻索缕手经指挂其成犹网罗后世为之机杼胜复以便其用而民得以揜形御寒古者剡耜而耕摩蜃而耨木钩而樵抱甀而汲民劳而利薄后世为之耒耜耰锄斧柯而樵桔橰而汲民逸而利多焉古之所为不可更则车至今无蝉匷五色虽朗有时而渝茂木丰草有时而落物有降杀不得自若故圣人事穷而更为法弊而改制非乐变古易常也将以救败持衰黜淫济非以调天地之气顺万物之宜也善声而不知转未可谓能歌也善言而不知变未可谓能说也持规而非矩执凖而非绳通一孔晓一理而不知权衡以所不覩不信人若蝉之不知雪坚据古人以应当世犹辰参之错胶柱而调瑟固而难合矣俗非唐虞之时而世非许由之民而欲废法以治是犹不用櫽栝斧斤欲挠曲直枉也今欲以敦朴之时治抗弊之民是犹迁延而拯溺揖让而救火也圣人之与圣也如矩之三杂规之三杂周则又始穷则反本也或问新敝曰新则袭之敝则损益之圣人之法未尝不闗盛衰焉昔者尧有天下举大纲命舜禹夏殷周属其子不胶者卓矣唐虞象刑惟明夏后肉辟三千不胶者卓矣尧亲九族协和万国汤武桓桓征伐四克由是言之不胶者卓矣礼乐征伐自天子所出春秋之时齐晋实予不胶者卓矣一行之礼非随时礼也一定之法非随时法也夫骨塡肉补之药长于养体益寿而不可以救暍溺之急也务寛含垢之政可以莅敦御朴而不可以拯衰弊之变也虎狼见逼不挥戈奋劒而弹琴咏诗吾未见其身可保也燎火及室不奔走灌注而揖让盘旋吾未见其焚之自息也夫德教者黼黻之祭服也刑罚者捍刃之甲胄也若德教治狡暴犹以黼黻御剡锋也以刑罚施平世是以甲胄升庙堂也至醇既浇于三代大朴又散于秦汉道衰于畴昔俗薄乎当今而欲结绳以整姦欺不言以化狡猾委辔䇿而乘奔马于险涂舍柁橹而汎舟以凌波盘旋以逐走盗揖让以救灾火斩晁错以却七国舞干戈以平赤眉未见其可也欲以太昊之道治偷薄之俗以画一之歌救鼎涌之乱非识因革之随时明损益之变通也所谓刻舟以模遗劒叅天而射五歩掼犀兕之甲以渉不测之渊衿却寒之裘以御郁隆之暑踵之解结頥之搔背其为愤愤莫此之剧矣夫三王不相沿乐五帝不相袭礼而其移风易俗安上治民一也或革或因损益懐善何必当乘船以登山策马以渉川被甲以升庙堂重裘以当隆暑乎若谓古事终不可变则棺椁不当代薪埋衣裳不宜改祼袒矣常制不可以待变化一涂不可以应无方刻船不可以索遗劒胶柱不可以谐清音故翠盖不设于晴朗朱轮不施于渉川味淡则加之以盐沸溢则增水而减火丹书铁劵刺牲㰱血不能救违约之弊则难以结绳检矣五刑九伐赤族之盛不足以止觊觎之姦则不可以舞干化矣若舟车之代歩渉文墨之改结绳诸后作而善于前事其功业相次千万者不可复缕举也三皇五帝之礼义法度期于合时宜应治体而已彼以为羙者此或以为恶故当应时而变然后皆适也然则礼义当其时而用则西施矣遇时而不弃则丑人矣若握一世之法以传百世之人由以一衣拟寒暑一药治痤瘕也若载一时之礼以训无竆之俗是刻舟而求劒守株而待兎疗饥不期于鼎食振溺无待于规行是以三王异道而共昌五霸殊风而并烈圣人之变如水随形形平则平形险则险拨乱云雷屯君子以经纶初六干父之蛊有子考无咎厉终吉象曰干父之蛊意承考也九五无妄之疾勿药有喜天地革而四时成汤武革命顺乎天而应乎人革之时大矣哉利渉大川乘木有功也初六用拯马壮吉若火之燎于原不可向迩其犹可扑灭商罪贯盈天命诛之若渉渊水予惟往求朕攸济无若火始燄燄厥攸灼叙弗其絶若游大川予往暨汝奭其济小子若莠生苗若秕在粟恐被锄治簸飏祸毒在汝身徒奉持所痛而悔之则于身无所及稼穑之夫除草养苗我长念天亡殷恶主亦犹是矣我何敢不顺天终竟我垄畞乎燎之方扬宁或灭之苞有三蘖莫遂莫达雨雪之盛瀌瀌然至日将出其气始见人则皆称曰雪今消释矣喻小人虽多王若欲兴善政则天下闻之莫不曰小人今诛灭矣夏田为苗择取不孕任者若治苗去不秀实者今之欲王者犹七年之病求三年之艾也茍为不畜终身不得茍不志于仁终身忧辱以陷于死亡麋鹿在牧蜚鸿满野天下享殷乃今有成秦失其鹿羣雄竞逐狐鸣楚祠龙兴沛谷驭委其辔马骀其衔四牡横奔皇路险倾方将拑勒鞬以救之岂暇鸣和銮清节奏哉扫六合之秽慝清宇宙之埃尘连光芒于白日属炎气于景云用能荡氛雾于昊苍耀晨辉于宇宙茨草秽堂阶扫截不得生临河救溺不卜命之短长脉病三年不豫絶其餐馈虽洪水滔天犹欲济彼俱溺固以兴灭继絶舟航沦溺矣陛下张天造历驾日登皇声雷宇宙势压河岳而封豕残魂未屠劒首长蛇余喘偸窥外甸拯横流于碣石扑燎火于崑岑圣上之养庶物若慈母之养赤子今赤子几临危壑将赴水火以烦劳而不救岂赤子所望于慈母回尝闻之夫子曰治国去之乱国就之医门多疾愿以所闻思其则庶几其国有瘳乎圣人以治天下为事者也必知乱之所自起焉能治之不知乱之所自起则不能治譬之如医之攻人之疾者然必知疾之所自起焉能攻之不知疾之所自起则弗能攻夫两尧不能相王两桀不能相亡亡王之机必其治乱其强弱相踦者也木之折也必通蠧墻之坏也必通隙然木虽蠧无疾风不折墻虽隙无大雨不坏万乘之主有能服术行法以为亡征之君风雨者其兼天下不难矣易曰困于石据于蒺藜入于其宫不见其妻凶此言困而不见据贤人者也昔者秦缪公困于殽疾据五羖大夫蹇叔公孙支而小霸晋文困于骊氏疾据咎犯赵衰介子推而遂为君越王勾践困于㑹稽疾据范蠡大夫种而霸南国齐桓公困于长勺疾据管仲寗戚隰朋而匡天下此皆困而知疾据贤人者也夫困而不知疾据贤人而不亡者未甞有之也夫衣小缺襟裂可以补而必待全匹而易之政小缺法令可以坊而必待雅颂乃治之是犹舍邻之医而求俞跗而后治病废污池之水待江海而后救火也圣人仁士之于天地之间民之父母也今为濡足之故不救溺人可乎针头刺手百病瘳愈抑按扪炙死人复起震风凌雨然后知夏屋之为帡幪也虐政虐世然后知圣人之为郛郭也次六大虚既邪或直之或翼之得矣夫测曰虚邪矣夫得贤臣也次五㧞车山渊宜于大人测曰㧞车山渊大位力也上九崇崇髙山下有川波其人有辑航可与过其测曰髙山大川不辑航不克也次八割其蠧得心疾测曰割其蠧国所便也次八小子在渊文人播船测曰文人播船济溺世也凡疗病者必知脉之虚实气之所结然后为之方故疾可愈而寿可长也为国者必先知民之所苦祸之所起然后为之禁故姦可塞而国可安也夫圣贤之治世也有术得其术则功成失其术则事废譬犹医之治病也有方笃剧犹治无方毚㣲不愈夫方犹术病犹乱医犹吏药犹教也方施而药行术设而教从教从而乱止药行而病愈治病之医未必惠于不为医者然而治国之吏未必贤于不能治国者偶得其方遭晓其术也谷登岁平庸主因缘以建德政顚沛危殆圣哲优者乃立功化是故㣲病恒医皆巧笃剧扁鹊乃良令濮上巴人反安乐之正音腠理之疾无退走之滞患者岂有方乎见不善则若鹰鹯之抟鸟雀覩乱萌则若薙田之芟芜薉波川之险须辑航而济之礥难之世须圣人而㧞之也大壮仡仡趯欻欻页趾足首出传曰仡仡健也趯欻欻动也页趾倒也足首出反也昔王由是行正于内作威于外以守之决以断之眤尒贤良警尒戒惧困晦泓竭聪蒙咽噎疒罹于忧诼加于谲传曰晦泓竭月之没泽之枯也聪蒙咽噎耳之患喉之病也疒罹于忧愁苦也诼加于谲遭䜛毁也昔王由是省法于内布泽于外进决諌逐谀佞广乃聪乃讟言治国及修身者如车奔舟覆故欲救之去风云则天清而水平诛暴乱则君圣而时泰治定功成迩安逺肃忘兹鹿骇息此狼顾思树芳兰翦除荆棘三秦席卷项籍灰分逋虏雾散遗寇云彻泛时雨以清天洒狂尘以肃地瞻星昧环拱之方託水迷朝宗之义积蝇为衆长蛇称长大必包小天地之常规明能通暗日月之常理蜂目已奔狼心遂革元帅逞枭鸢之心锐卒畜蜂虿之毒蝇飞藩棘蚁附池隍扇之以仁风駈之以大威霜雪被而洪棘枯纲维振而逆鳞扫拯压倾构引溺危波一者善知病二者善知病源三者善知病对治四者善知治病已当来更不动发云何良医善知病对治谓良医善知种种病应涂药应吐应下应灌鼻应熏应取汗如是此种种对治是名良医善知对治喻林卷一百四喻林卷一百五钦定四库全书喻林卷一百五明徐元太撰政治门更新蛊元亨利渉大川先甲三日后甲三日山下有风蛊君子以振民育德干父之蛊意承考也先庚三日后庚三日吉若顚木之有由蘖今往迁都更求昌盛如颠仆之木有用生蘖哉此都毁坏若枯死之木若弃去毁坏之邑更得昌盛犹顚仆枯死之木用生蘖哉人之有疾治之以理则疾去人之有恶化之以道则恶除原田毎毎舍其旧而新是谋今有人日攘其隣之鸡者或告之曰是非君子之道曰请损之月攘一鸡以待来年然后已如知其非义斯速已矣何待来年及汉兴依日月之末光何谨守管籥因民之疾苦秦法顺流与之更始临渊羡鱼不如退而结网今临政而愿治七十余岁矣不如退而更化琴瑟不调甚者必解而更张之乃可鼓也为政而不行甚者必变而更化之乃可理也当更张而不更张虽有良工不能善调也当更化而不更化虽有大贤不能善治也前尹司马芝举其纲而太简次尹刘静综其目而太蜜后尹李腾毁常法以收一时之声虾立司马氏之纲统裁刘氏之纲目以经纬之藜莜粮莠化为善草魑魅魍魉更成虎士清直之风既浇糟粃之俗犹在诚宜濯以沧浪之流漉以吞舟之网改前辙者则车不倾革往弊者则政不爽琴瑟时未调改弦当更张矧乃治天下此要安可忘匪更惉懘奚取九成譬琴瑟不调必改而更张法度不平亦须荡而更制问道者更正闻道者更容龎煖曰王其忘乎昔伊尹医殷太公医周武王百里医秦申麃医郢原季医晋范蠡医越管仲医齐而五国霸其善一也然道不同数卓襄王曰愿闻其数煖曰王独不闻魏文侯之问扁鹊耶曰子昆弟三人其孰最善为医扁鹊曰长兄最善中兄次之扁鹊最为下魏文侯曰可得闻邪扁鹊曰长兄于病视神未有形而除之故名不出于家中兄治病其在毫毛故名不出于闾若扁鹊者鑱血脉投毒药副肌肤间而名出闻于诸侯魏文侯曰善使管子行医术以扁鹊之道曰桓公㡬能成其霸乎凡此者不病病治之无名使之无形至功之成其下谓之自然故良医化之拙医败之虽幸不死创伸股维卓襄王曰善寡人虽不能无创孰能加秋毫寡人之上哉俗茍沴必为治以矫之物茍溢必立制以检之累于俗饰于物者不可与为治矣国乱而治之者非案乱而治之之谓也去乱而被之以治人污而修之者非案污而修之之谓也去汚而易之以修故去乱而非治乱也去汚而非修污也善毛廧西施之美无益吾面用脂泽粉黛则倍其初言先王之仁义无益于治明吾法度必吾赏罚者亦国之脂泽粉黛也去其瞀而载之木解其剑而带之笏衣弊而革裁法弊而更制继大功之勤养劳勌之民此用麋鬻之时墟弊室旧更为新家虽不当路踰吾旧舍深谷爲陵衰者复兴乱倾之国民德安息故室旧庐消散无余不如新创可以乐居膏泽沐浴洗去汚辱次八驷马跙跙而更其御测曰驷马跙跙更御乃良也鼔瑟者误于张弦设柱宫商易声其师知之易其弦而复移其柱火焚宿草以殖嘉谷更之道也宜更而不更嘉谷之病也王莽在位如妖气之在天世祖除之凶恶无余譬彼针与石效疾而称良行苇非不厚悠悠何讵央琴瑟时未调改弦当更张逐下祑于后堂兮迎宓妃于伊雒刜䜛贼于中廇兮选吕管于榛薄丛林之下无怨士兮江河之畔无隐夫三苖之徒以放逐兮伊臯之伦以充庐御马失节其车是碎御天下失节四海失坠桀纣是汤武之梯秦项是大汉之阶夫君政陵迟如乘敝车若能求巧工使葺理之折则接之缓则揳之可复新矣乆成日月得天而能乆照四时变化而能乆成圣人乆于其道而天下化成若今日勤而明日惰昨日是而今日非自旁观之则有新有旧言王德行终始皆同不有衰杀从旁观之每日益新视彼鹡鸰之鸟尚则飞则鸣既飞以翼又鸣以口翼也口也无有止息之时况人之处世其可自舎视此鹡鸰以为喻节故我王当日此行行视朝之礼又而月此行行视朔之政与羣臣议政事日有所决月有所行亦如鹡鸰无肯止息时也王之为政当如昊天之德寒暑有常不为差忒农夫既勤耘耨苗稼成熟当本此仁恩爱惜之心以聚集所收勿令浪为费散圣王劝课行善既毕本此仁恩和亲聚集善道使不废弃也传曰五年再闰天道乃僃夫以天地之灵犹五载以成其化况人道哉天下非一时之用也海内非一旦之功也天地不能顿为寒暑人主亦不能顿为隆替故寒暑渐于春秋隆替起于得失地不易其则故万物生焉主不易其则故百姓安焉天覆万物制寒暑行日月次星辰天之常也治之以理终而复始主牧万民治天下莅百官主之常也治之以法终而复始百工之子不学而能者非生巧也言有常事也今也国无常道官无常法是以国家日缪上九星如岁如复继之初测曰星如岁如终始养也人赖其利百年而崩人畏其神百年而亡人用其敎百年而移视效若有疾惟民其毕弃咎若保赤子惟民其康又一人有事于四方若卜筮罔不是孚尔惟风下民惟草化恶爲善如欲去疾治之以理则惟民其尽弃恶修善民从上敎而变犹草应风而偃不可不愼水之性可停可行亦言姪娣之善恶在文姜也如雨言无常天下之则下天不下则止以言姪娣之善恶亦文姜所使止文王为政先以心研精合于礼义然后施之万民视而观之其好而乐之如覩金玉然佼佼然飞而往来者桑扈之鸟也有莺然其羽之文章故人皆观视而念爱之以兴动而升降者王与羣臣也当有威仪礼法则天下亦观视而乐仰之泉水有芹而人得采焉王者有道而诸侯法焉有人鼓击其钟于宫内其声必闻于外击钟而欲外之不闻不可得也以兴王既废黜其后于宫内其化必流于天下废后而使天下之不傚王亦不可得也墟墓之间未施哀于民而民哀社稷宗庙之中未施敬于民而民敬子云上酌民言则下天上施上不酌民言则犯也下不天上施则乱也堂上观乎室堂下观乎上孔子射于矍相之圃盖观者如堵墙我以恶人爲君亦使我恶如大鸟姜姜于上小鸟贲贲于下善冶之家其子弟见其父兄世业鋾铸金铁使之柔合以补治破噐皆合全好故此子弟仍能学爲袍裘补续兽皮片片相合以至完全也善爲弓之家使干角挠屈调和成其弓故其子弟亦覩其父兄世业仍学取杨柳和软挠之成箕也夫君也者民之川泽也行而从之羙恶皆君之由民何能爲焉一人善射百夫决拾莫敖子华对威王曰昔者先君灵王好小腰楚士约食冯而能立式而能起食之可欲忍而不入死之可恶然而不避华闻之其君好发者其臣决拾君王直不好若君王诚好贤此五臣者皆可得而致之雅颂之音理而民正嘄噭之声兴而士奋郑衞之曲动而心淫双剑之节崇而飞白之俗成挟琴之容饰而赴曲之和作辰极既廻衆星斯仰本源既运枝泒自迁衆之从上犹水之居噐也故兆庶之情信于所习御民之辔在上之所贵道民之门在上之所先召民之路在上之所好恶故君求之则臣得之君嗜之则臣食之君好之则臣服之君恶之则臣匿之主好本则民好垦草菜主好货则人贾市主好宫室则工匠巧主好文采则女工靡夫楚王好细腰而美人省食呉王好剑而国士轻死死与不食者天下之所共恶也然而为之者何也从主之所欲也而况愉乐音声之化乎桓公曰弓弩多匡䡔者而重籍于民奉缮工而使弓弩多匡䡔者其故何也管子对曰鵞鹜之舍近鵾鸡鹄䳈之通逺鹄鵾之所在君请式璧而聘之桓公曰诺行事期年而上无阙者前无趋人三月解弓弩无匡䡔者召管子而问曰此何故也管子对曰鹄鵾之所在君式璧而聘之菹泽之民闻之越平而射逺非十钧之弩不能中鵾鸡鹄䳈彼十钧之弩不得擏不能自正故三月解而弓弩无匡䡔者此何故也以其家习其所也鸿鹄锵锵唯民歌之济济多士殷民化之政烦苛则人姦伪政省一则人醇朴夫人俗随国政之方圆犹蠖屈之于叶也食黄则身黄食苍则身苍昔齐桓好衣紫阖境不鬻异采楚庄爱细腰一国皆有饥色上之所以率下乃治乱之所由也合符节别契劵者所以为信也上好权谋则臣下百吏诞诈之人乘是而后欺探筹投钩者所以为公也上好曲私则臣下百吏乘是而后偏衡石称权者所以为平也上好倾覆则臣下百吏乘是而后险斗斛敦槩者所以为啧也上好贪利则臣下百吏乘是而后鄙君者仪也仪正而景正君者槃也槃圆而水圆君者盂也盂方而水方君射则臣决楚庄王好细腰故朝有饿人主者民之唱也上者下之仪也彼将听唱而应视仪而动唱嘿则民无应也仪隐则下无动也不应不动则上下无以相有也赵王好勇而民多轻死楚灵王好细腰而国中多饿人齐桓公妬而好内故竖刁自宫以治内桓公好味易牙蒸其首子而进之燕子哙好贤故子之明不受国故君见恶则羣臣匿端君见好则羣臣诬能人主欲见则羣臣之情态得其资矣广廷严居衆人之所肃也宴室独处曾史之所慢也观人之所肃非得情也且君上者臣下之所为饰也好恶在所见臣下之饰姦物以愚其君必也为人君者犹盂也民犹水也盂方水方盂圜水圜叔向御坐平公请事公腓痛足痺转筯而不敢壊坐晋国闻之皆曰叔向贤者平公礼之转筯而不敢壊坐晋国之辞仕託慕叔向者国之锤矣齐王好紫衣齐人皆好也齐国五素不得一紫齐王患紫䝿傅说王曰诗云不躬不亲庶民不信今王欲民无衣紫者王以自解紫衣而朝羣臣有紫衣进者曰益逺寡人恶臭是日也郎中莫紫衣是月也国中莫紫衣是岁也境内莫紫衣上好道下好德上好武下好力圣人原小知大察内知外为人君者其出令也其如声士民学之其如响曲折而从君其如景矣人主之居也如日月之明也天下之所同侧目而视倾耳而听延颈举踵而望也上求材臣残木上求鱼臣干谷上求楫而下致船上言若丝下言若纶夫刻肌肤鑱皮革被创流血至难也然越为之以求荣也圣王在上明好恶以示之经诽誉以导之亲贤而进之贱不肖而退之无被创流血之苦而有髙士尊显之名民孰不从夫上之化下犹风靡草东风则草靡而西西风则草靡而东在风所由而草为之靡是故人君之动不可不慎也臣闻之君好之则臣服之君嗜之则臣食之夫尺蠖食黄则其身黄食苍则其身苍君其犹有谄人言乎君使服之于内而禁之于外犹悬牛首于门而求买马肉也公胡不使内勿服则外莫敢为也明主有击壤之歌则大臣有舆人之诵上有画一之谚则下有五袴之谣此表树而影必从者也楚人有言曰大臣无貂裘则有司寒大臣无甘馔则有司瘠大臣无私门则有司廉言叩击五音各以其声感而相应也以言君求仁则仁至修正而下直也冲飙谧气则转蓬山峙修纲既舒则万目齐理故未有上好谦而下慢主贱宝而俗贫上之所多者下不能安其少也君以民为体民以君为心心好之身必安之君好之民必从之未见心好而身不从君欲而民不随也人之从君如草之从风水之从器故君之德风之与器也人之情草之与水也草之戴风风鹜东则东靡风鹜西则西靡是随风之东西也水之在器器方则水方器圆则水圆是随器之方圆也下之事上从其所行犹影之随形响之应声言不虚也昔齐桓公好衣紫阖境尽被异綵晋文公不好服羔裘羣臣皆衣䍧羊鲁哀公好儒服举国皆着儒衣赵武灵王好鵕国人咸冠鵕冠紫非正色䍧非羙毳儒非俗服鵕非冠饰而竞之者随君所好也靁霆始发草木舒荣则蛰虫处巖崖者莫不倾听而起物无常性惟化所珍故水本惊荡风静则安屋本贞坚风来则倾亦由贞专之女值淫奔之俗或有桑中之心凶虐之人被淳风之化当挟贤士之义夫马者王良御之则和驯端正致逺道矣仆人御之则迟奔毁车矣民者譬之马也尧舜御之则天下端正桀纣御之则天下奔于歴山治效上九何天之衢亨象曰何天之衢道大行也六五贞吉升阶上六井收勿幕有孚元吉凡物可收成者则谓之收如五谷之有收也上六处井之极水已出井井功大成者也故曰井收天下恶草焕然咸饰若草木同华周道如砥其直如矢翩彼飞鸮集于泮林食我桑黮怀我好音桃夭后妃之所致也不妬忌则男女以正婚姻以时国无鳏民也兎罝后妃之化也关雎之化行则莫不好德贤人衆多也驺虞鹊巢之应也鹊巢之化行人伦既正朝廷既治天下纯被文王之化则庶类蕃殖蒐田以时仁如驺虞则王道成也既醉太平也醉酒饱德人有士君子之行焉四体既正肤革充盈人之肥也父子笃兄弟睦夫妇和家之肥也大臣法小臣廉官职相序君臣相正国之肥也天子以德为车以乐为御诸侯以礼相与大夫以法相序士以信相考百姓以睦相守天下之肥也圣帝流德天下震慑诸侯賔服连四海之外以为带安于覆盂动犹运之掌金石不足以铭髙八音不足以赞羙皇风载韪时圣道醇举实为秋摛藻为春雕颜卉服之乡龙荒朔漠之长莫不廻首朝阳沐浴𤣥泽德漏下泉功昭上象文敎与鹏翼齐举武功与日车并运野蚕自绩何谢欧丝闲田生稻宁殊雨粟莫不浸仁沐义照景饮醴配天之业光辰象而利贞格地之功侔川岳而长逺今圣化淳洽穆如韶夏食椹怀音枭獍犹变其他碌碌咸知款贡岂牛马内向东风入律者也威德所被飇飞雾袭太平之时无瘖龎跛𦕈尫蹇侏儒折短父不哭子兄不哭弟道无襁负之遗育然各以其序终者贤医之用也故安止平正除疾之道无他焉用贤而已矣龙逰鳯舞岁乐民喜种一得十日益有息仁政获民四国亲睦被珠衔玉沐浴仁德次六昆于井市文车同轨测曰昆于井市同一伦也徽纒萦而靡系鞭朴弃而无加使附德者若潜萌之恱甘雨见归者犹行潦之赴大川黎民安之若绿叶之缀脩柯左衽仰之若衆星之系北辰员首遽善犹氤氲之顺劲风要荒承指若响亮之和絶音恩德比之于水近者游其原逺者浮其末也却走马以粪车何惜騕褭与飞兎声与风翔泽从云游于是百姓涤瑕盪秽而镜至清南箕之风不能畅其化离毕之云无以丰其泽庶士倾风万流仰镜逺无不肃迩无不懐如风之偃如乐之谐位以龙飞文以虎变𤣥泽旁流仁风潜扇区内宅心方隅回面惠露霑呉仁风扇越鸿钧之世何物不乐飞鸟翕翼泉鱼奋跃迩陿游原遐濶泳沬厥被风濡化者京师沈潜甸内帀洽侯衞厉揭要荒濯沐灵辉朝觏称物纳照时风夕洒程形赋音是以至道之行万类取足于世大化既洽百姓无匮于心九夷之从王化犹洪声之收清响黎苗之乐函夏若游形之招惠景蜂虿止毒熊罴辍勐善为治者士实于朝野牛马实于陆鸟兽实于林山神曰螭物精曰魅土精曰羵水精曰罔象木精曰毕方火精曰游光金精曰清明天下有道则衆精潜藏至徳之明日月若连璧共瀛海而恒流并嵩华而莫朽甘露降耆老得敬则松栢受之尊贤容衆则竹苇受之甘露者仁泽也其凝如脂其美如饴丹丘千年一烧黄河千年一清皆至圣之君以为瑞八风并唱未足颂其英声六乐俱陈无以歌其神武六代之舞陈于惣章九州之音登于司乐虞䕫拊石晋旷调钟未足颂此英华无以宣其盛德者也仁泽之所洒沾惠风之所偃靡威武之所腾骧刑政之所宣畅浩浩乎其不可涯涘爰自开辟不羁不绊周公摄祚白雉是献至治大和之国无待于意而为医大和之俗无待于养而为药不以物滑和不以欲乱情彼其视凤凰麒麟也豢牢之养尔彼其视醴液甘露也甽浍之写尔彼其视芝房竹实凡草木之异者畦圃之毓尔彼其视玉石瓌恠凡种种之族者箧袭之藏尔德之盛山无径迹泽无桥梁不相往来舟车不通何者其民犹赤子也至德之世不尚贤不使能上如标枝民如野鹿呴妪覆育万物羣生润于草木浸于金石禽兽硕大毫毛润泽羽翼奋也角觡生也兽胎不贕鸟卵不父无丧子之忧兄无哭弟之哀童子不孤妇人不孀虹蜺不出贼星不行含德之所致也当此之时禽兽蝮蛇无不匿其爪牙藏其螫毒无有攫噬之心卧倨倨兴眄眄一自以为马一自以为牛其行蹎蹎其视瞑瞑侗然皆得其和莫知所由生浮游不知所求魍魉不知所往虎狼不妄噬鸷鸟不妄抟凤凰翔于庭麒麟游于郊青龙进驾飞黄伏皁诸北儋耳之国莫不献其贡职凤麟至蓍龟兆甘露下竹实满流黄出而朱草生虎豹可尾虺蛇可蹍而不知其所由然明德比于馨香甘实故臭而含之太平之世则风不鸣条开甲散萌而已雨不破块润叶津茎而已雷不惊人号令启发而已电不眩目宣示光耀而已雾不塞望浸淫被泊而已雪不封条凌殄毒害而已云则五色而为庆三色而成矞露则结味而成甘结润而成膏此圣人之在上则阴阳和风雨峕也舜南面而治天下天下太平烛于玉烛息于水风食于膏火饮于醴泉舜之行其犹河海乎千仞之溪亦满焉由此观之禹汤之功不足言也传曰虞氏之恩被于动植故鸟鹊之巢可俯而窥无声而万物骇无音而万物唱灭其文章平其险阻折关破键使姦自止壊城散狱使民自守水草为稸积裘褐为盛服巨木为廊庙巖宂为室宅主如天地民如草木被道合德恬淡无欲主如天地民如婴儿饮主之德合主之和天下惘惘味味喁喁不知若鷇无为若雏民鷇主如赤子智伪无因而生巧故无由而起喻林卷一百五喻林卷一百六钦定四库全书喻林卷一百六明徐元太撰政治门固国重不可动因其不可动而坚固之地山磐石圣人以深固基业山气止圣人以安万国天下之安犹㤗山而四维之也此犹倚南山而坐平原也谁能倾之居重固之安可谓根深华岳而四维之也持瓢者非止百人摇树者不唯一手无甲兵而胜无冲机而攻无沟堑而守国有四维一维絶则倾二维絶则危三维絶则覆四维絶则灭倾可正也危可安也覆可起也灭不可复错也错国于不倾之地积于不涸之仓藏于不竭之府下令于流水之原使民于不争之官明必死之路开必得之门建立四维以辅国政钩绳相布衔橛相制参偶其备立位乃固势者君之舆威者君之䇿臣者君之马民者君之轮势固则舆安威定则䇿劲臣顺则马良民和则轮利为国失此必有覆车奔马折轮败载之患安得不危食者国之宝也兵者国之爪也城者所以自守也此三者国之具也臣有两位者国必乱臣两位国不乱者君在也恃君不乱矣失君则乱子有两位者家必乱子两位而不乱者父在也恃父不乱矣失父则乱臣疑君而无不危国蘖疑宗而无不危家国者天下之大器也重任也不可不善为择所而后错之错险则危不可不善为择道然后道之涂薉则塞刑范正金钖美工冶巧火齐得剖刑而莫耶已然而不剥脱不砥砺则不可以断绳剥脱之砥砺之则盘盂刎牛马忽然耳彼国者亦彊国之剖刑已然而不敎诲不调一则入不可以守出不可以战敎诲之调一之则兵劲城固敌国不敢撄也彼国者亦有砥砺礼仪节奏是也故人之命在天国之命在礼人之情食欲有刍豢衣欲有文绣行欲有舆马又欲夫余财蓄积之富也然而穷年累世不知不足是人之情也今人之生也方多蓄鸡狗猪彘又蓄牛羊然而食不敢有酒肉余刀布有囷窌然而衣不敢有丝帛约者有筐箧之藏然而行不敢有舆马是何也非不欲也几不长虑顾后而恐无以继之故也于是又节用御欲收歛蓄藏以继之也是于己长虑顾后几不甚善矣哉今夫偷生浅知之属曾此而不知也粮食大侈不顾其后俄则屈安穷矣是其所以不免于冻饿操瓢囊为沟壑中瘠者也况夫先王之道仁义之统诗书礼乐之分乎彼固天下之大虑也将为天下生民之属长虑顾后而保万世也周之夺殷也拾遗于庭使殷不遗于朝则周不敢望秋毫于境而况敢易位乎凡有国而后亡之有身而后殃之不可谓能有其国能保其身夫能有其国必能安其社稷能保其身必能终其天年而后可谓能有其国能保其身矣武王问太公曰寡人伐纣天下是臣弑其主而下伐其上也吾恐后世之用兵不休闘争不已为之柰何太公曰甚善王之问也夫未得兽者惟恐其创之小也已得之惟恐伤肉之多也王若欲乆持之则塞民于兊楚郑之棠谿墨阳非不利也犀䩜兕甲非不坚也然而不能存者利不足恃也善凿者建周而不疲善基者致高而不蹷伊尹以尧舜之道为殷国基子孙绍位百代不絶商鞅以重刑峭法为秦国基故二世而夺夫一兎走于街万人追之一人得之万人不复走分未定则一兎走使万人扰分已定则虽贪夫知止今楚多宠子而嫡位无主乱自是生矣夫世太子者国之基也而百姓之望也国既无基又使百姓失望絶其本矣本絶则挠乱犹兎走也栢柱载梁坚固不倾土与山连共保岁寒金城铁廓上下同力政平民欢宼不敢贼金城铁廓以铜为闗藩屏自卫安上无患明月照夜使暗为昼国有仁贤君尊于故金梁銕柱千年牢固完全不腐圣人安处次四恢其门户以御寇勇测曰恢其门户大经营也国以山河城廓为固家以垣篱椳阀为固天下大器也置之安地则安置之危地则危是以平路安车狂夫审乎难覆乘奔驭朽童子知其必危以善人为之藩篱谓封周公康叔于鲁卫以大师为垣墻谓封太公于齐也大邦以为屏蔽谓成国诸侯也大宗以为桢干谓王之同姓也能和其德则天下安宁分建宗子则列城坚固城不可使堕坏宗不可使单独单独堕壊则畏惧斯至言奔沈吾犹人也必也使无奔沈正位居体者以中夏为喉舌不以边陲为襟带也长世字甿者以道德为藩不以袭险为屏也家有常业虽饥不饿国有常业虽危不亡本枝惟茂宗周之业以𢎞磐石既建皇汉之圗斯逺守其母其子全而民炽盛保其国也国之不安犹身有病吾救之以药臣饲之以麋粥庇本葛藟王族刺平王也周室道衰弃其九族焉杕杜刺时也君不能亲其宗族骨肉离散独居而无兄弟将为沃所幷尔角弓王不亲九族而好谗佞宗族相怨之诗夫能固位者必度其本末而后立衷焉不知其本不谋知本之不枝弗强诗云本枝百世公族公室之枝叶也若去之则本根无所庇廕矣葛藟犹能庇其本根故君子以为比况国君乎此谚所谓庇焉而纵寻斧焉者也必不可君其圗之亲之以德皆股肱也犬牙相制麟趾有光髙帝封王子弟地犬牙相制此所谓磐石之宗也自古帝王之临天下也皆欲广树藩屏崇固维城本根无所庇廕遂乃三叶而亾有晋思改覆车复隆磐石中国与边境犹支体与腹心也夫肌肤寒于外腹肠疾于内内外之相劳非相为虐也唇亡则齿寒支体伤而心憯怛故无手足则皮体废无边境则内国害四支强而躬軆固华叶茂而本根据故饰四境所以安中国也先圣制法亦务实边葢以安中国也譬犹家人遇㓂贼者必使老小羸软居其中央丁彊武勐衞其外内人奉其养外人御其难蛩蛩距虚更相恃仰乃俱安存公族者国之枝叶枝叶落则本根无所庇廕泉竭则流涸根朽则叶枯枝繁者荫根条落者本孤故语曰百足之虫至死不僵扶之者衆也内无深根不㧞之固外无磐石宗盟之助非所以安社稷为万代之业也姦情散于胷懐逆谋消于脣吻斯岂非信重亲戚任用贤能枝叶硕茂本根赖之强本扬之水白石凿凿扬之水白石皓皓扬之水白石𥻘粼扬之水刺晋昭公也昭公分国以封沃沃盛强昭公微弱陵苕之干喻如京师也其华犹诸夏也故或谓诸夏为诸华华衰则黄犹诸侯之师旅罢病将败则京师孤弱京师以诸夏为障蔽今陵苕之华衰而叶见青青然喻诸侯微弱而王之臣当出见也茑与女萝施于松栢之上非自有根依于松栢之根故松栢存而茂松栢殒而亡是存亡在松栢以兴同姓与九族附于王者之侧非自有尊託王之尊故王政明而荣王政衰而㣲是兴衰由于王政末大必折尾大不掉譬之树木本弱者其枝必披非人力所能强成且夫制城邑若体性焉有首领股肱至于手拇毛脉大能掉小故变而不勤夫边境者国之尾也譬之如牛马处暑之既至䖟䗽之既多而不能掉其尾臣亦惧之临淄之涂车毂击人肩摩连袵成帷举袂成幕挥汗成雨本实繁者披其枝披其枝者伤其心大其都者危其国尊其臣者卑其主髙皇帝瓜分天下以王功臣反者如猬毛而起今海内之埶如身之使臂臂之使指莫不制从天下之埶方病大瘇一胫之大几如要一指之大几如股平居不可屈信一二指搐身虑亡聊失今不治必为锢疾后虽有扁鹊不能为己病非徒瘇也又苦盭譬之一人之身本朝者心腹也州郡者四支也心腹痛则四支不举故臣之所忧在腹心之疾非四支之患天下犹人之体腹心充实四支虽病终无大患夫先王经始𤣥圣宅心畵为九州制为九服贵中区而内诸夏诚以晷度自日霜露惟均冠冕万国朝宗四海故也干植不彊枝叶不茂骨鲠不存皮肤不充夫无委致围城脆致冲夫不定内不可以持天下月望日夺其光阴不可以乘阳也日出星不见不能与之争光也故末不可以强于本指不可以大于臂下轻上重其覆必易生天地之间根本㣲者不可遭大风疾雨立铄消耗所谓末大必折尾大难掉尾同于体犹或不从况乎非体之尾其可掉哉附枝大者贼本心私家盛者公室危边垂之患手足之蚧搔中国之困胷背之瘭疽恐尾大于身踵麤于股倔强不掉狼戾难驯感召螟螣之属盛阳气嬴则生之今明君为政田祖之神不受此害持之付与炎火使自消亡天既顾文王乃和其国之风雨使其山树木茂盛言非徒养其民人而已王者修其母则致其子水官修则龙至木官修则凤至火官修则麟至土官修则白虎至金官修则神龟至故为其说云视明礼修而麟至思睿信立而白虎扰言从文成而神龟在沼听聪知正而名川出龙貌共体仁则凤凰来仪皆修其母而致其子也周德既隆草木茂盛蒿堪为宫室因名蒿室致治感阴阳犹铁炭之低卬见效可信者也貌言视听以心为主四者皆失则区霿无识故其咎霿也雨旱寒燠亦以风为本四气皆乱故其罚恒风也烟云同五色日月并重轮不刳胎剖卵则鸾凤驯鸣不漉浸焚原则螭龙盘蜿阳乌垂曜㣲藿倾心神龙腾举飞云触石圣人在上幽显㝠符故称比屋可封万物斯覩自而治天下云气不待族而雨草木不待黄而落日月之光益以荒矣夫凤凰鸾鸟不降而鹰隼鸱枭丰庶神不格守龟不兆握粟而筮者屡中时雨甘露不降飘风暴雨数臻五谷不蕃六畜不育而蓬蒿藜并兴凤凰者鹑火之禽阳之精也麒麟者𤣥枵之兽阴之精也万民者德之精也德能致之其精毕至类同相召气同则合声比则应故鼓宫而宫应鼔角而角动以龙致雨以形逐影祸福之所自来衆人以为命焉不知其所由故国乱天人相通精气相贯人君清净天气自正人君多欲天气烦浊吉凶利害皆由于己人主之情上通于天故诛暴则多飘风枉法令则多虫螟杀不辜则国赤地令不收则多淫雨昔者师旷奏白雪之音而神物为之下降风雨暴至平公癃病晋国赤地庶女呌天雷电下击景公台陨支体伤折海水大出夫瞽师庶女位贱尚葈权轻飞羽然而专精厉意委务积神上通九天激厉至精由此观之上天之诛也虽在圹虚幽间辽逺隠匿重袭石室界障险阻其无所逃之亦明矣璚英朱草仁政得道仁政不暴凤凰来舎甘露醴泉太平机关仁德感应歳乐民安君贤臣忠政合大中则品庶安宁万物丰茂上闇下伪用法残虐则忠良被害草木枯落天且风巢居之虫动且雨穴处之物扰风雨之气感虫物也故人在天地之间犹蚤虱之在衣裳之内蝼蚁之在穴隙之中蚤虱蝼蚁为逆顺从横能令衣裳穴隙之间气变动乎夫寒温天气也天至髙大人至卑小蒿不能鸣钟而萤火不㸑鼎者何也钟长而篙短鼎大而萤小也以七尺之细形感皇天之大气其无分铢之验必也旌旗垂旒旒缀于杆杆东则旒随而东杆西则旒随而西茍谓寒温随刑罚而至是以天气为缀旒也或时太平气和麞为骐麟鹄为凤凰因故气性随时变化岂必有常类哉善言居室则靡逺不应枉直不中则无近不离是以宋野有退舍之荧惑殷朝有外奔之昵属四环至自少广之表鹿马变于萧墻之里王政失于此星辰变于彼犹景之象形一变而致羽物及川泽之祇再变而致羸物及山林之祇三变而致鳞物及丘陵之祇四变而致毛物及坟衍之祇五变而致介物及地祇六变而致象物及天神君不假臣下之权则日月扬光政太平则月圎而多辉政升平则月清而明出号令合民心则祥风至河水逆流怨气盛也政太平者则日五色政公平则日黄中而赤晕政和平则日黄中而黑晕政象平则日黄中而白晕政升平则日黄中而青晕政太平则月多耀政颂平则赤明政和平则黑明政象平则白明政升平则青明王者盛德则嘉禾生嘉禾者仁卉也其大盈箱一桴二采国政质则同本而异颕国政文则同颕而异本至德之萌五星若贯珠太平日行上道升平行次道虐世行下道一夫唿嗟王道为之倾覆一里违和阴阳为之改度归心火有其炎寒者附之故已茍安焉则不宁方来矣百姓如䘮考妣泉深而鱼鼈归之草木茂而鸟兽归之称贤使能官有材而归之关市平商贾归之分地薄歛农民归之水性归下农民归利王若欲求天下民先设其利而民自至譬之若冬日之阳夏日之阴不召而民自来此谓归德逺人来驩视道如尺芃芃棫朴薪之槱之济济辟王左右趣之鸟止于阿人止于仁樛木诸侯慕文王之德而归心焉故作此诗艹虫南国大夫夏聘于周次于终南睹王室之多贤相率以归心焉鸿鴈王者柔怀逺人流民喜之而作是诗视鸟集于富人之室民亦当求明君而归之蒲卢取桑虫之子负持而去煦妪养之以成其子有万民不能治则能治者将得之鱼之依水草犹人之依明王也明王之时鱼何所处乎处于藻既得其性则肥充其首颁然有菀然枝叶茂盛之柳行路之人岂有不庶㡬欲就之止息乎王有盛德则天下皆庶几愿往朝焉鸿鴈避所忌就所欲往飞之时肃肃其羽为声也以兴万民去所恶就有道而归往之时其心喜乐也视乌于所止当止于谁之屋乎以兴视我民人所归亦当归于谁之君乎乌集于富人之屋以求食喻民当归于明德之君以求天禄也上之亲下也如腹心则下之亲上也如保子之见慈母也民人痛疾而或噢咻之其爱之如父母而归之如流水国人望君如望岁焉日日以几若见君面是得艾也民归之犹水之就下沛然谁能御之民归之若大旱之望云霓也民之恱之犹解倒悬也以德服人者中心恱而诚服也如七十子之服孔子也民之归仁也犹水之就下兽之走圹也故为渊敺鱼者獭也为丛敺爵者鹯也为汤武敺民者桀与纣也越四封之内亲吾君也犹父母也子而思报父母之仇臣而思报君之仇其有敢不尽力者乎大海荡荡水所归高贤愉愉民所怀大山崔百卉殖民何贵贵有德夫仁人在上为下所卬犹子弟之卫父母若手足之扞头目何可当也邻国望我欢若亲戚芬若椒兰顾视其上犹焚灼仇雠人情岂肯为其所恶而攻其所好哉故以桀攻桀犹有巧拙以桀诈尧若卵投石夫何幸之有天下之民敬而爱之若亲父母则而养之若仰日月亿兆向风殊俗毕至若列宿之绾北极百川之归巨海同类归之若夜蛾之赴火犹衆星环于斗极百川之赴溟海如鸟还山犹川赴海羣星拱极衆川赴海山高而不崩则祈羊至矣渊深而不涸则沈玉极矣人聚之壤地之美也人死之若江湖之大也求珠贝者不令也夫水波而上尽其揺而复下其势固然者也故得之以懐也威之以畏也则天下归之矣民之从有道也如饥之先食也如寒之先衣也如暑之先阴也故有道则民归之无道则民去之故曰道往者其人莫来道来者其人莫往蛟龙水虫之神者也乘于水则神立失于水则神废人主天下之有威者也得民则威立失民则威废蛟龙待得水而后立其神人主待得民而后成其威夫行道者使人虽勇刺之不入虽巧击之不中夫刺之不入击之不中而犹辱也未若使人虽勇不敢刺虽巧不敢击夫不敢者非无其意也未若使人无其意夫无其意者未有爱利之心也不若使天下丈夫女子莫不欢然皆欲爱利之若然者无地而为君无官而为长臣之于君也下之于上也若子之事父弟之事兄若手臂之捍头目而覆胷腹也大寒既至民煖是利大热在上民清是走故民无常处见利之聚无之去善钓者出鱼乎十仞之下饵香也善弋者下鸟乎百仞之上弓良也善为君者蛮夷反舌殊俗异习皆服之德厚也水泉深则鱼鼈归之树木盛则飞鸟归之庶草茂则禽兽归之人主贤则豪杰归之故圣王不务归之者而务其所以归水出于山而走于海水非恶山而欲海也高下使之然也稼生于野而藏于仓稼非有欲也人皆以之也饥马盈廐嗼然未见刍也饥狗盈窖嗼然未见骨也见骨与刍动不可禁乱世之民嗼然未见贤者也见贤人则往不可止先王之使其民若御良马轻任新节欲走不得故致千里善用其民者亦然民日夜祈用而不可得茍得为上用民之走之也若决积水于千仞之谿其谁能当之周书曰民善之则畜也不善则雠也有雠而衆不若无有古之君民者仁义以治之爱利以安之忠信以导之务除其灾思致其福故民之于上也若玺之于涂也抑之以方则方抑之以圜则圜若五种之于地也必应其类而蕃息于百倍此五帝三皇之所以无敌也开春始雷则蛰虫动矣时雨降则草木育矣饮食居处适则九窍百节千脉皆通利矣王者厚其德积衆善而凤凰圣人皆来至矣共伯龢修其行好贤仁而海内皆以来为稽矣今夫爚蝉者务在乎明其火振其树而已火不明虽振其树何益明火不独在乎火在于闇当今之时世闇甚矣人主有能明其德者天下之士其归之也若蝉之走明火也茍胡面而戎状者其自以为见爱于天子也犹弱子之遌慈母也丰水之深千仞而不受尘垢投金铁鍼焉则形见于外非不深且清也鱼鼈龙蛇莫之肯归也是故石上不生五谷秃山不㳺麋鹿无所阴蔽隐也天有明不忧民之晦也百姓穿戸凿牗自取照焉地有财不忧民之穷也百姓伐木芟草自取富焉至德道者若丘山块然不动行者以为期也受命而海内顺之犹衆星之共北辰流水之宗沧海也文王不能使不附之民先轸不能战不敎之卒造父王良不能以弊车不作之马趋疾而致逺羿逄蒙不能以枉矢弱弓射逺中㣲故强弱成败之要在乎附士卒敎习之而已屋漏者民去之水浅者鱼逃之树高者鸟宿之德厚者士趋之良君将赏善而除民患爱民如子葢之如天容之若地民奉其君爱之如父母仰之如日月敬之如神明畏之若雷霆海为水王聪圣且明百流归德无有畔逆常饶优足百川朝海流行不止道虽辽逺无不到者鸟飞鼓翼喜乐尧德明火香饵则蝉鱼至以言治国明其德美其政天下之人如蝉鱼之归明火香饵也夫止水之致鑑者非为止以求鑑也故王骀之聚衆衆自归之岂引物使从已哉山海争水水必归海非海求之其势顺也海以广大之故衆水归之王者有和乐之德则人皆思附也秦天下之民若担重物不得休息今来归汉得息肩膊焕若列宿紫宫是环若湛露之晞朝阳兮衆星之拱北辰也百川赴巨海衆星环北辰照灼烂霄汉遥裔起长津感而应之恱而归之如晨风之郁北林龙鱼之趣渊泽也士有常君民有定主枝叶相扶首尾为用万邦宅心骏民效足百川以海为尊故赴之衆星以北辰为主故绕之万民归君亦犹是焉思汉之士延颈鹤望上𤣥垂象列宿拱辰极之中厚载成形百谷指沧溟之大尧居于衢室之中辑五瑞以见羣后带幅舄而入觐者如衆星之拱北上视下如子下视上如父上视下如弟下视上如兄视下如子必王天下视上如父必正天下视下如弟则不难为之死亾休卒偃兵为天下市万方往之如川归海得民而归之若赤子之归乳母譬如水大从髙赴下水族所归又如大地世间往来举足下足无不依之国人护我主犹王护国人如林卫兽王兽护于林薮犹如山顶暴涨之水流注沟坑谿涧深处亦如半月海水潮出其国外来归化之民充满侧塞亦复如是如须弥山王十宝山围遶如白香象王白香象围遶如师子王师子衆围遶六合则咸宗如海百姓则共仰如辰喻林卷一百六喻林卷一百七钦定四库全书喻林卷一百七明徐元太撰政治门征伐地中有水师君子以容民畜衆六五田有禽利执言人之脩田非禽之所犯王者守国非叛者所乱禽之犯苗则可猎取叛人乱国则可诛之尚桓桓如虎如貔如熊如罴于商郊稼穑之夫除草养苗我长念天亾殷恶主亦犹是矣泽有兽而焚其草木大威将至不可为巧焚其草木则无种大威将至不可以为勇既破我斧又缺我斨周公东征四国是皇既破我斧又缺我锜既破我斧又缺我銶淠彼泾舟烝徒楫之周王于迈六师及之王奋厥武如震如怒进厥虎臣阚如虓虎王旅啴啴如飞如翰如江如汉如山之苞如川之流武王载斾有䖍秉钺如火烈烈则莫我敢曷采芑宣王南征也文王之时西有昆夷之患北有玁狁之难以天子之命命将率遣戍役以守衞中国故歌采薇以遣之出车以劳还杕杜以勤归也东山周公东征也周公东征三年而归劳归士大夫美之夫兵犹火也弗戢将自焚也君处北海寡人处南海唯是风马牛不相及也不虞君之渉吾地也何故古者明王伐不敬取其鲸鲲而封之以为大戮于是乎有京观以惩淫慝三里之城七里之郭环而攻之而不胜夫环而攻之必有得天时者矣然而不胜者是天时不如地利也城非不髙也池非不深也兵甲非不坚利也米粟非不多也委而去之是地利不如人和也没平公军无秕政三军之良五家之兵进如锋矢战如雷霆解如风雨地广者粟多国大者人衆兵强则士勇教笞不可废于家刑罚不可损于国诛伐不可偃于天下用之有巧拙行之有逆顺耳请为天下鴈行顿刃僮儿可使奋拳以致力女子可使褰裳以用命况厉熊罴之卒因迅风之埶哉不入虎宂不得虎子虓怒之旅如虎如螭师之攸向无不靡披盖夫燔鱼剸蛇莫之方斯数十万衆并垂饵于犲狼暂扰以制敌愈于放敌而常扰也夫四体者人之所甚爱茍宜伐病则削肌刮骨矣兵威已振譬如破竹数节之后皆迎刃而解无复着手处也虽鸿罗遐被凉州犹在天网之外穷髪遗虏未㧞根株徼垂残狡尚余栽蘖而北踰翰漠折其肩髀南极江湖抽其肠胃虽骸骨仅存脂膏咸尽视息才举魂魄久逰天地大德降繁霜于秋令圣哲至仁着甲兵于刑典故知造化之有肃杀义在无私帝王之用干戈盖非获已驱率貔貅抑扬霆电大明发而万物皆照大义发而万物皆利大兵发而万物皆服夫轻重强弱之形诸侯合则强孤则弱骥之材而百马伐之骥必罢矣强最一伐而天下共之国必弱矣故盟不如不盟然而有所谓善盟战不如不战然而有所谓善战夫有以咽药而死者欲禁天下之医非也有以椉舟而死者欲禁天下之船非也有以用兵而䘮其国者欲禁天下之兵非也大国之攻小国譬犹童子之为马也童子之为马足用而劳今大国之攻小国也攻者农夫不得耕妇人不得织以守为事攻人者亦农夫不得耕妇人不得织以攻为事午其军取其将若拨䵄兵有胜于朝廷有胜于原野有胜于市井家无怒笞则竖子婴儿之有过也立见国无刑罚则百姓之互相侵也立见天子无诛伐则诸侯之相㬥也立见故怒笞不可偃于家刑罚不可偃于国诛伐不可偃于天下夫兵之不可偃也譬之若水火然善用之则为福不能用之则为祸若用药者然得良药则活人得恶药则杀人义兵之为天下良药也亦大矣军大卒多而不能鬬衆不若其寡也夫衆之为福也大其为祸也亦大譬之若渔深渊其得鱼也大其为害也亦大动之为物不损则益不成则毁不利则病皆险也道之者危故秦胜乎戎而败乎殽楚胜乎诸夏而败乎栢莒已未能治也而攻人之乱是犹以火救火以水应水也何所能制凡有血气之虫含牙带角前爪后距有角者触有齿者噬有毒者螫有蹏者跌喜而相戏怒而相害天之性也人有衣食之情而物弗能足也故羣居杂处分不均求不瞻则争争则强脇弱而勇侵怯人无筋骨之强爪牙之利故割革而为甲烁铁而为刃晋阳处父伐楚以救江故解捽者不在于捌格在于批伔商师若荼周师若乌蒙公为秦击走匈奴若鸷鸟之追羣雀屠者解分中理可横以手而离也至其抽筋凿骨非行金斧不能决圣主循性而化有不从者亦将举兵而征之大之伐小强之伐弱犹大鱼之吞小鱼也若虎之食豚也恶有其不得理鵰鹰制兔伐楚有功不战而屈人兵尧舜也霑顷渐襟尧舜乎衒玉而贾石者其徂诈乎麟之仪仪凤之师师其至矣乎螭虎桓桓鹰隼䎒䎒未至也次六大兵雷霆震其耳维用诎腹测曰大兵雷霆威震无疆也虎虓振廞如鹰之扬也上九斧刃蛾蛾利匠人之贞测曰蛾蛾之斧利征乱也比札为甲冠矜为㦸被甲何㦸以威不恪水以疗汤火以熟食兵以除乱夫何偃也兵犹火也强则盛盛则衰含血之虫必有爪牙之用喜则共戏怒则相害人无爪牙故设兵革之器以自辅衞故国以军为辅君以臣为佐辅彊则国安辅弱则国危鞭朴废于家则童仆怠惰征伐息于国羣下不䖍禁令不明而严刑以静乱庙算不精而穷兵以侵邻犹钐禾以讨蝗虫伐木以杀蠧蝎食毒以中蚤虱彻舍以逐雀鼠攻断之盛莫絶乎火丰昦之斡睛之奯雷磤磤电炟炟传曰昦之斡日之转也睛之奯目之动也雷磤磤其声震也电炟炟其光睒也昔王由是动干戈耀兵威破城邑而取之言若㧞树木并得其根本也威亮火烈势踰风扫拾代如遗偃齐犹草夫鸷鸟之击先高攫鸷之势也牧野之威孟津之退也守似藩篱战同枯朽奋臂云兴腾迹虎噬陵险必夷摧刚则脆夫行天莫如龙行地莫如马马者甲兵之本国之大用安宁则以别尊卑之序有变则以济逺近之难战如鬬鸡胜者先鸣武王曰五帝之时无守战之具国存者何太公曰守战之具皆在民间耒耜者是其弓弩也锄爬者是其矛㦸也簦笠者是其兠鍪也䥥斧者是其攻战之具也鸡狗者是钲鼓也元戎屡征如风之腾人主者国之腹心也兵者国之威神也选将长子帅师以中行也弟子舆尸使不当也服不可加非其人兵不可任非其才维师尚父时维鹰扬天下合从赵使魏加见楚春申君曰君有将乎曰有矣仆欲将临武君魏加曰臣少之时好射臣愿以射譬之可乎春申君曰可加曰异日者更羸与魏王处京台之下仰见飞鸟更羸谓魏王曰臣为王引弓虚发而下鸟魏王曰然则射可至此乎更羸曰可有间鴈从东方来更羸以虚发而下之魏王曰然则射可至此乎更羸曰此孽也王曰先生何以知之对曰其飞徐而鸣悲飞徐者故疮痛也鸣悲者久失羣也故疮未息而惊心未去也闻弦者音烈而高飞故疮陨也今临武君尝为秦孽不可为拒秦之将也夫将者国之辅也辅周则国必强辅隙则国必弱今君四时使斩离皮革掩以朱漆畵以丹青烁以犀象冬日衣之则不温夏日衣之则不凉为长㦸二丈四尺短㦸一丈二尺革车掩戸缦轮笼毂观之于目则不丽乘之以田则不轻不识主君安用此也若以僃进战退守而不求能用者譬犹伏鸡之抟狸乳犬之犯虎虽有鬬心随之死矣将帅者心也羣下者支节也其心动以诚则支节必力其心动以疑则支节必背夫将不心制卒不节动虽胜幸胜也昔者良将之用兵有馈箪醪者使投诸河与士卒同流而饮夫一箪之醪不能味一河之水而三军之士思为致死者以滋味之及己也勇则能决断能决断则能若雷电飘风㬥雨能若崩山破溃别辨霣坠若鸷鸟之击也抟攫则殪中木则碎鼓不与于五音而为五音主水不与于五味而为五味调将军不与于五官之事而为五官督故能调五音者不与五音者也能调五味者不与五味者也能治五官之事者不可揆度者也是故将军之心滔滔如春如夏湫漻如秋典凝如冬因形而与之化随时而与之移良将之卒若虎之牙若兕之角若鸟之羽若蚈之足可以行可以举可以噬可以触强而不相败衆而不相害一心以使之也将以民为体而民以将为心心诚则支体亲刃心疑则支体挠北心不专一则体不节动将不诚心则卒不勇敢将者士之心也士者将之肢体也心犹与则肢体不用子不闻越王勾践之伐呉客有献醇酒一器王使人注江之上流使士卒饮其下流味不及加羙而士卒战自五也异日有献一囊糗糒者王又以赐军士分食之甘不踰嗌而战自十也今子为将士卒并分菽粒而食之子独朝夕刍豢黍粱何也夫将者人命之所悬也成败之所在也祸福之所系也而上不假之以赏罚亦犹束猿猱之手而责之以腾㨗胶离娄之目而使之辨青黄不可得也为将者必有腹心耳目爪牙无腹心者如人夜行无所措手足无耳目者如㝠然而居不知运动无爪牙者如饥人食毒物无不死矣故善将者必有博闻多智为腹心沈审谨宻为耳目勇捍善敌者为爪牙将能执兵之权操兵之势而临羣下譬如勐虎加之羽翼而翶翔四海随所遇而施之若将失权不操其势亦如鱼龙离于江湖中欲求游洋之势奔涛戏浪何可得也有勐如熊虎㨗若腾猿刚如铁石利若龙泉此一时之雄也古之善将者养人如养己子有难则以身先之有功则以身后之夫将者人之司命国之利器先定其计然后乃行其令若漂水㬥至其获若鹰隼之击物静若彊弩之张动如机关之发所向者破而勍敌自灭工非鲁般之目无以见其功巧战非孙武之谋无以出其奇运良将如山如渊人不知其慼亦不知其欢不爱尺璧而爱寸阴者将难遭而易失也故良将之趍时也衣不解带足不蹑地良将刚则法天可望而不可干柔则象渊可观而不可入去如收电可见而不可得留如山岳可瞻而不可量义兵上九王用出征有嘉折首获匪其丑无咎王赫奋烈八方咸发髙城若地商庶若化左手杖钺示无事于诛右手把旄示有事于教草虫鸣阜螽跃而从之天性也近西戎之诸侯闻南仲既征俨狁将伐西戎之命则跳跃而乡望之如阜螽之闻草虫鸣焉明主之守也必折冲乎千里之外其征也袵席之上还师明主之征也犹时雨也至则民说矣诛其君而弔其民若时雨降民大悦则邻国之民仰之若父母矣率其子弟攻其父母自生民以来未有能济者也宁尔也非敌百姓也若崩厥角稽首攻战之道非师者虽有百万之军北之堂上虽有阖闾呉起之将禽之戸内千丈之城㧞之尊爼之间百尺之冲折之袵席之上故钟鼓竽瑟之音不絶地可广而欲可成和乐倡优侏儒之笑不乏诸侯可同日而致也故名配天地不为尊利制海内不为厚以桀诈桀犹巧拙有幸焉以桀诈尧譬之若以卵投石以指挠沸若赴水火入焉焦没耳弓矢不调则羿不能以中微六马不和则造父不能以致逺士民不亲附则汤武不能以必胜也故善附民者是乃善用兵者也其民之亲我欢若父母其好我芬若椒兰彼反顾其上则若灼黥若仇讐人之情虽桀跖岂又肯为其所恶贼其所好者哉是犹使人之子孙自贼其父母也彼必将来告之夫又何可诈也齐之技击不可以遇魏氏之武卒魏氏之武卒不可以遇秦之锐士秦之锐士不可以当桓文之节制桓文之节制不可以敌汤武之仁义有遇之者若以焦熬投石焉治民者禁姦于未萌而用兵者服战于民心禁先其本者治兵战其心者胜夫以义诛不义若决江河而溉爝火临不测而挤欲堕其克必矣古之圣王有义兵而无有偃兵兵诚义以诛㬥君而振苦民民之说也若孝子之见慈亲也若饥者之见美食也民之号唿而走之若强弩之射于深谿也若积大水而失其壅隄也今有人于此能生死一人则天下必争事之矣义兵之生一人亦多矣人孰不说故义兵生则邻国之民归之若流水诛国之民望之若父母行地滋逺得民滋衆兵不接刃而民服若化夫射仪度不得则格的不中骥一节不用而千里不至夫战而不胜者非鼓之日也素行无刑人矣故得道之兵车不发转骑不被鞍皷不振尘旗不解卷甲不离矢刃不尝血猎者逐禽车驰人趋各尽其力无刑罚之威而相为斤闉要遮者同所利也同舟而济于江卒遇风波百族之子捷捽招杼船若左右手不以相德其忧同也故明王之用兵也为天下除害而与万民共享其利民之为用犹子之为父弟之为兄威之所加若崩山决塘敌孰敢当所为立君者以禁㬥讨乱也今乘万民之力而反为残贼是为虎傅翼曷为弗除夫畜池鱼者必去猵獭养禽兽者必去豺狼又况治人乎故圣人之用兵也若栉髪耨苗所去者少而所利者多民之思兵也若旱而望雨渴而求饮夫有谁与交兵接刃者乎且仁人之兵聚则成卒散则成列延居则若莫邪之长刃婴之者断兊居则若莫邪之利锋当之者溃圆居则若丘山之不可移也方居则若磐石之不可㧞也触之角摧折节而退尔夫以知谋愚以义伐不义若因秋霜而振落叶仁人之兵铤则若莫邪之利刃婴之者断锐则若莫邪之利锋当之者溃圆居而方止若盘石然触之者陇种而退耳夫又何可诈也次二兵无刃师无陈麟或賔之温测曰兵无刄德服无方也义兵除天下之兇残解百姓之倒悬而生育之故方之于良药刑之与兵犹足与翼也走用足飞用翼形体虽异其行身同刑之与兵全衆禁邪其实一也要地华之衞干如诸夏之衞京师故知干如京师其华犹诸夏也有蛇于此击其尾其首救击其首其尾救击其中身首尾皆救今梁者天下之嵴也夫秦攻梁者是示天下要断山东之嵴也是山东首尾皆救中身之时也韩天下之咽喉魏天下之胸腹夫与人鬬不搤其肮拊其背未能全其胜也今陛下入关而都案秦之故地此亦搤天下之肮而拊其背也淮阳之北大诸侯厪如黒子之着靣适足以饵大国耳彼埳井之潢污固不容夫吞舟且洛邑之渟瀯曷足以居乎万乘哉疆界虽逺而其险要必争之地不过数四犹人虽有八尺之躯靡不受患其护风寒亦数处耳譬如金城万雉所急防者四门而已韩之形势足以扞四靣之敌通诸侯之盟而中临天下唿则诸侯应招则诸侯来若长江盘纡于中而九𣲖之流为之争赴而下注也天子所都曰京师京水也地下之衆者莫过于水地上之衆者莫过于人见三苗之倾殄则知川源之未可恃也覩翳幽之不守则觉严崄之不足頼也且夫僻界西戎险阻四塞修其防御孰与处乎土中平夷洞达万方辐凑秦岭九嵕泾渭之川曷若四渎五岳带河泝洛圗书之渊建章甘泉馆御列仙孰与灵台明堂统和天人太液昆明鸟兽之囿曷若辟雍海流道徳之富游侠踰侈犯义侵礼孰与同履法度翼翼济济中牟三国之股肱邯郸之肩髀天以日月为纲地以四海为纪九土星分万国错跱崤函有帝皇之宅河洛为王者之里㬥兵火炎崐冈玉石俱焚天吏逸徳烈于勐火呉日敝于兵㬥骨如莾征伐之道不过用兵服则可以退不服则可以进火之盛炎水之盛冲虽欲服罪不可复禁故疾其㬥而不仁也古者天子之始封诸侯也万有余今以并国之故万国有余皆灭而四国独立此譬犹医之药万有余人而四人愈也则不可谓良医矣君子之用兵莫见其形其功已成野人之用兵也皷声则似雷号唿则动地尘气充天流失如雨扶伤舆死履肠涉血无罪之民其死者量于泽矣而国之存亡主之死生犹不可知也其离仁义仁亦逺矣凡春秋之记灾异也虽畆有数茎犹谓之无麦苖也今天下之大三百年之乆战攻侵伐不可胜数而复讐者有二焉是何以异于无麦苖之有数茎哉不足以难之故谓之无义战也火之所务焚烧山林不别嘉谷破取城邑诛杀其人如屠六畜然百万之虏俄成鱼鼈千仭之阜倐似沧瀛喻林卷一百七喻林卷一百八钦定四库全书喻林卷一百八明徐元太撰政治门兵机伏戎于莽敌刚也鴥彼飞隼其飞戾天亦集爰止鴥然而疾者彼飞隼之鸟也其飞乃高至天虽能高飞亦集其所止之处不妄飞以兴彼勇武之衆其勇能深入于敌虽则勇劲亦禀于将帅之命不妄动也其行动之疾也如鸟之飞其赴敌之速也如鸷之翰其军之衆多也如江之广如汉之大也其固守则不惊动如山之基本其往战则不可御止如川之流逝逐㓂如追逃军之善政也衆兽羣聚其中一个被矢则百羣皆走以言呉民临陈就战或小有倾伤亦复然也一里之厚而动千里之权者地利也万人之衆而破三军者不意也鸷鸟之击也必匿其形兵以正合以奇胜善之者出奇无穷奇正还相生如环之无端夫始如处女适人开戸后如脱兎适不及距其田单之谓邪兵动若神谋不在计摧强易于折枯消坚甚于汤雪兵不厌权愿寛假辔䇿勿令有所拘阂而已兵法弱不攻强走不逐飞自然之势也若乃奇变从横出入无闲冲波截辙超谷越山不由舟楫而济盟津者凡攻敌必扼其喉而桩其心夏口东关贼之心喉南北诸军风驰电赴若身手之救痛痒率然之应首尾如有决罦漏网逡窠逗宂命淮汝戈船遏其归迳善用兵者如常山之蛇使救首救尾困而无暇鸷鸟将击卑飞歛翼勐兽将搏弭耳俯伏圣人将动必有愚色举之如飞鸟动之如雷电发之如风雨莫当其前莫害其后凡用兵者攻坚则轫乘瑕则神攻坚则瑕者坚故坚其坚者瑕其瑕者屠牛坦朝九牛而刀可以莫铁则刃游间也有风雨之行故能不逺道里矣有飞鸟之举故能不险山河矣有雷电之战故能独行而无敌矣有水旱之功故能攻国救邑有金城之守故能定宗庙育男女矣有一体之治故能出号令明宪矣风雨之行者速也飞鸟之举者轻也雷电之战者士不齐也水旱之功者野不收耕不获也金城之守者用货财设耳目也一体之治者去奇说禁雕俗也发如镞矢动如雷霆㬥疾擣虚殷若壊墙将军身也卒支也伍指拇也视卒如婴儿故可与之赴深谿视卒如爱子故可与之俱死爱而不能令厚而不能使乱而不能治譬如骄子不可用也兵以诈立以利动以分合为变者也故其疾如风其徐如林侵掠如火不动如山难知如阴动如雷震夫兵形象水水之形避高而趋下兵之形避实而击虚水因地而制流兵因敌而制胜故兵无常势水无常形因地变化而取胜者谓之神任势者其战人也如转木石木石之性安则静危则动方则止圆则行故善战人之势如转圎石于千仞之山者势也激水之疾至于漂石者势也鸷鸟之疾至于毁折者节也故善战者其势险其节短势如彍弩节如发机善出奇者无穷如天地不竭如江海终而复始日月是也死而更生四时是也兵之所加如以碬投卵者虚实是也声不过五五声之变不可胜听也色不过五五色之变不可胜观也味不过五五味之变不可胜尝也战势不过奇正奇正之变不可胜穷也奇正相生如循环之无端孰能穷之哉胜兵若以镒称铢败兵若以铢称镒胜者之战若决积水于千仞之谿者形也善守者藏于九地之下善攻者动于九天之上故能自保而全胜也善用兵者擕手若使一人不得已也帅与之期若登高而去其梯帅与之深入诸侯之地而发其机若驱羣羊驱而往驱而来莫知所之善用兵者譬如率然率然者常山之蛇也击其首则尾至击其尾则首至击其中则首尾俱至敢问可使如率然乎曰可夫呉人与越人相恶也当其同舟济而遇风其相救也如左右手凡兵战之塲止尸之地必死则生幸生则死其善将者如坐漏船之中伏烧屋之下使智者不及谋勇者不及怒受敌可也故曰用兵之害犹豫最大三军之灾生于狐疑武侯问曰三军进止岂有道乎起对曰无当天灶无当龙头天灶者大谷之口龙头者大山之端若飞鸟然倾侧反覆无日是亾国之兵也兵莫弱是矣阖庐攻郢战三胜问子胥曰可以退乎子胥对曰溺人者一饮而止则无溺矣以其不休也不如乘之以沈之慈于子者不敢絶衣食慈于身者不敢离法度慈于方圎者不敢舎规矩故临兵而慈于士吏则战胜敌慈于噐械则城坚固故曰慈于战则胜以守则固兵之所及羊肠亦胜锯齿亦胜缘山亦胜入谷亦胜方亦胜圆亦胜重者如山如林如江如河轻者如炮如燔如垣压之如云覆之令人聚不得以散散不得以聚左不得以右右不得以左兵者以武为植以文为踵武为表文为里能审此二者知胜败矣战者必本乎率身以励衆士如心之使四支也使什伍如亲戚卒伯如朋友止如堵墻动如风雨车不结辙士不旋踵此本战之道也胜兵似水夫水至柔弱者也然而触丘陵必为之崩无异也性专而触诚也今以莫邪之利犀兕之坚三军之衆有所奇正则天下莫当其战矣楚将公子心与齐人战时有彗星出柄在齐柄所在胜不可击公子心曰彗星何知以彗鬬者固倒而胜焉明日与齐战大破之求敌若求亾子击敌若救溺人战如风发攻如决河故其衆可望而不可当可下而不可胜驱市人而战之可以胜人之厚禄敎卒老弱罢民可以胜人之精士练材离散系系可以胜人之行阵整齐锄耰白梃可以胜人之长铫利兵此不通乎兵者之论今有利劒于此以刺则不中以击则不及与恶劒无择为是鬬因用恶劒则不可简选精良兵械铦利发之则不时纵之则不当与恶卒无择为是战因用恶卒则不可且兵之所自来者逺矣未尝少选不用贵贱长少贤者不肖相与同有巨有㣲而已矣察兵之㣲在心而未发兵也疾视兵也作色兵也傲言兵也援推兵也连反兵也侈鬬兵也三军攻战兵也此八者皆兵也㣲巨之争也凡兵之胜敌之失也胜失之兵必隐必㣲必积必搏隐则胜阐矣㣲则胜显矣积则胜散矣搏则胜离矣诸搏攫抵噬之兽其用齿角爪牙也必託于卑㣲隐蔽此所以成胜凡用兵者必先自庙战主孰贤将孰能民孰附国孰治蓄积孰多士卒孰精甲兵孰利噐僃孰便故运筹于庙堂之上决胜乎千里之外矣夫论除谨动静时吏卒辨兵甲治正行伍连什伯明鼔旗此尉之官也前后知险易见敌知难易发斥不忘遗此候之官也隧路亟行辎治赋丈均处军辑井灶通此司空之官也收藏于后迁舎不离无淫舆无遗辎此舆之官也凡此五官之于将也犹身之有股肱手足也必择其人技能其才使官胜其任人能其事告之以政申之以令使之若虎豹之有爪牙飞鸟之有六翮莫不为用然皆佐胜之具也非所以必胜也夫兵之所以佐胜者衆而所以必胜者寡甲坚兵利车固马良畜积给足士卒殷轸此军之大资也而胜亾焉明于星辰日月之运刑德竒賌之数背乡左右之便此战之助也而全亾焉三军之衆百万之师志厉青云气如飘风声如雷霆始如狐狸彼故轻来合如兕虎敌故奔走夫飞鸟之挚也俛其首勐兽之攫也匿其爪虎豹不外其爪而噬不见齿故用兵之道示之以柔而迎之以刚示之以弱而乘之以强为之以歙而应之以张将欲西而示之以东先忤而后合前㝠而后明若鬼之无迹若水之无创故所乡非所之也所见非所谋也举措动静莫能识也若雷之击不可为僃今使陶人化而为埴则不能成盆盎工女化而为丝则不能织文锦同莫足以相治也故以异为竒两爵相与鬭未有死者也鹯鹰至则为之解以其异类也故静为躁竒治为乱竒饱为饥竒佚为劳竒竒正之相应若水火金木之代为雌雄也故善用兵者见敌之虚乘而勿假也追而勿舎也廹而勿去也击其犹犹陵其与与疾雷不及塞耳疾霆不暇撩目善用兵若声之与响若镗之与鞈眛不给抚唿不给吸当此之时仰不见天俯不见地手不麾戈兵不尽㧞击之若雷薄之若风炎之若火陵之若波敌之静不知其所守动不知其所为故鼔鸣旗麾当者莫不废滞崩阤天下孰敢厉威抗节而当其前者故凌人者胜待人者败为人杓者死夫五指之更弹不若卷手之一挃万人之更进不如百人之俱至也今夫虎豹便捷熊罴多力然而人食其肉而席其革者不能通其知而一其力也善者之动也神出而鬼行星曜而𤣥逐鸾举麟振凤飞龙腾发如秋风疾如骇龙当以生击死以盛乘衰以疾掩迟以饱制饥若以水灭火若以汤沃雪何往而不遂何之而不达也欲疾以遬人不及步鋗车不及转毂兵如植木弩如羊角击之如雷霆斩之若草木燿之若火电夫景不为曲物直响不为清音浊观彼之所以来各以其胜应之深哉睭睭逺哉悠悠且冬且夏且春且秋上穷至高之末下测至深之底变化消息无所凝滞建心乎窈㝠之野而藏志乎九旋之渊虽有明目孰能窥其情轮转而无穷象日月之运行若春秋有代谢若日月有昼夜终而复始明而复晦与飘飘往与忽忽来莫知其所之与条出与间入莫知其所集卒如雷霆疾如风雨若从地出若从天下独出独入莫能应圉疾如镞矢何可胜偶一晦一明孰知其端绪未见其发固已至矣今使两人接刃巧拙不异而勇士必胜者何也其行之诚也夫以巨斧击桐薪不待利时良日而后破之加巨斧于桐薪之上而无人力之奉虽顺招揺挟刑德而弗能破者以其无势也故水激则悍矢激则逺夫括淇卫簵载以银钖虽有薄缟之幨腐荷之矰然犹不能独射也假之䈥角之力弓弩之势则贯兕甲而径于革盾矣夫风之疾至于飞屋折木虚举之下大迟自上髙丘人之有所推也是故善用兵者势如决积水于千仞之隄若转员石于万丈之谿天下见吾兵之必用也则孰敢与我战者故百人之必死也贤于万人之必北也况以三军之衆赴水火而不还踵乎风雨可障蔽而寒暑不可开闭以其无形故也夫能滑淖精㣲贯金石穷至逺放乎九天之上蟠乎黄卢之下唯无形者也为麋鹿者则可以罝罘设也为鱼鳖者则可以网罟取也为鸿鹄者则可以矰缴加也惟无形者无可禁也是故圣人藏于无原故其情不可得而观运于无形故其陈不可得而经夫水势胜火章华之台烧以升勺沃而救之虽涸井而渴池无奈之何也举壶榼盆盎而以灌之其灭可立而待也今人之与人非有水火之胜也而欲以少耦衆不能成其功亦明矣纣之卒百万之心武王之卒三千人皆专而一故千人同心则得千人力万人异心则无一人之用舜许由异行而皆圣伊尹伯夷异道而皆仁箕子比干异趋而皆贤故用兵者或轻或重或贪或廉此四者相反而不可一无也师无辎重之费士无乏絶之劳此所谓食于厨仓而战于门郊者也彗星见彼操其柄我操其摽以扫则彼利以击则我利一人必死十人弗能待也十人必死百人弗能待也百人必死千人弗能待也千人必死万人弗能待也万人必死横行乎天下令行禁止王者之师也鲁石公劒廹则能应感则能动䀛穆无穷变无形像复柔委从如影与响如龎之守戸如轮之逐马响之应声影之像形也门不及鞈唿不及吸足举不及集相离若蝉翼尚在肱比睂睫之㣲曾不可以大息小以小况大用兵之道其犹然乎此善当敌者也麋鹿有兵而不能以鬬无术之军也鱼鼈之兵散而不集鸿鹄之兵髙而无被见机之道莫不先于不意故勐兽失险童子持㦸以追之蜂虿发毒壮士徬徨而失色以其祸出不图变速非虑也静若鱼潜动若奔獭军以竒计为谋以絶智爲主能柔能刚能弱能彊能存能亾疾如风雨舒如江海不动如㤗山难知如阴阳无穷如地充实如天不竭如江河终始如三光生死如四时衰旺如五行竒正相生而不可穷势不虚动运如圆石从髙坠下所向者碎不可救止计谋欲蜜攻敌欲疾获若鹰击战如河决则兵未劳而敌自此用兵之势也前后相赴左右相趋如常山之蛇首尾俱到此救兵之道也疾走者仆安行者迟乘危者残震雷始于曜电出师先乎威声故观电而惧雷壮听声而惧兵威兵先乎声其来已久善攻者敌不知其所守如畏雷电击无常处善守者敌不知其所攻如寻寰中不见其际兵无成势水无定形观形而运竒随势而应变反经以为巧无形以成妙故风雨有形则可以帷幕捍寒暑无形不可以关钥遏也兵形象水水之行避髙而就下兵之势避实而击虚避强而攻弱避治而取乱避锐而击衰将以权决为本卒以齐力为先是以列宿满天不及胧月者形不一光不同也虎尤多力而受制于人者心不一力不齐也万人离心不如百人同力千人逓战不如十人俱至逄蒙善射不能用不调之弓造父善御不能䇿不服之马般倕善斵不能运不利之斤孙呉善将不能战不习之卒略观围棊法于用兵怯者无功贪者先亾俗有围棊上者张置䟽逺多得道而为胜中者务相絶遮要以争便利下者守边趋作罫自生于小地犹薛公之言黥布反也上计取呉楚广道者也中计塞城絶遮要争利者也下计据长沙以临越此守边隅趋作罫者也更始帝将相不能防衞而令罫中死棊皆生用兵之害犹豫最大起之若惊用之若狂当之者破近之者亾使如疾雷不暇掩耳也使见战如饿狼之见肉则可用矣我欲战而彼不欲战者我鼔而进之若山崩河溢当其冲者摧植其锋者破所谓疾雷不暇掩耳则又谁御之其寂也象系不能䆒其㣲其动也雷霆不能比其变谋猷是习权变须长时增齐灶或卧燕墻是以井陉之兵如鸿毛之遇火长平之卒若秋草之中霜夫虎之为兽水牛之为畜殆其兵矣夫虎爪牙既锋胆力无伍至于即豕也卑俯而下之必有扼喉之获夫水牛不便速角又乔踈然处郊之野朋游屯行部队相伍及其寝宿因阵反御若见吼虎角牛希免害矣若用兵恃强必鉴于虎居弱必诫水牛可谓攻取屠城而守必能全者也大人之兵如虎如狼如风如雨如雷如震振振暝暝天下尽惊勐将之发观于虎而鉴于鹰故攻如击电避如收雾闭之如在缾开之如㪚星传曰穷鼠啮貍盖鼠穷则鬬也故兵法曰归师勿遏围师必阙孙武子曰鸟起者伏也乌集者虚也言古之善料兵者观鸟起而知伏视乌集而知遁将战之时审候风所从来风顺致唿而从之风逆坚陈以待之耳可凿而塞目可穿而眩口可利而讷兴师动衆万夫莫议其奇在三者或可动或可静之㬥虐罔水行舟朋淫于家有夏昏德民坠涂炭上帝监民罔有馨香德刑发闻惟腥交交桑扈率塲啄粟哀我填寡宜岸宜狱山有嘉卉侯栗侯梅废为残贼莫知其尤有菀者柳不尚息焉上帝甚蹈无自暱焉俾予靖之后予极焉有菀者柳不尚愒焉上帝甚蹈无自瘵焉俾予靖之后予迈焉有鸟高飞亦傅于天彼人之心于何其臻多将熇熇不可救药蟊贼蟊疾靡有夷届罪罟不收靡有夷瘳北风刺虐也衞国并为威虐百姓不亲莫不相携持而去焉菀柳刺幽王也㬥虐无亲而刑罚不中诸侯皆不欲朝王为酷虐惨毒之政如冬日之烈烈矣其亟急行于天下如飘风之疾也凉风用事而衆草皆病贪残之政行而万民困病其为残酷痛病于民如蟊贼之害禾稼然天既曀曀然其常阴又虺虺然其震雷也以兴州吁之㬥如是言天既为北风其寒凉矣又加之雨雪其雱然而盛由凉风盛雪病害万物以兴君政酷暴病害百姓也狐色皆赤乌色皆黑以喻衞之君臣皆恶也人于赤狐之羣莫能别其赤而非狐者言皆是狐于黑乌之羣莫能别其黑而非乌者言皆是乌以喻于衞君臣莫能别其非恶者言皆为恶冽然而寒者彼下流之泉浸彼苞稂之草也稂非灌溉之草得水则病以喻共公之政敎甚酷虐于民下民不堪侵刻遭之亦困病严秋之日凄凄然有寒凉之风由此寒凉之风用事于时故使百草皆被凋残以致伤病以兴幽王之恶有贪残之政由此贪残之政行于天下故万民皆见残害以遭困病已为虿尾以令于国国将若之何呉为封豕长蛇以荐食上国虐始于楚国之兴也视民如伤是其福也其亾也以民为土芥是其祸也狗彘食人食而不知检涂有饿莩而不知发人死则曰非我也岁也是何异于刺人而杀之曰非我也兵也杀人以挺与刃有以异乎曰无以异也以刃与政有以异乎曰无以异也庖有肥肉廐有肥马民有饥色野有饿莩此率兽而食人也兽相食且人恶之为民父母行政不免于率兽而食人恶在其为民父母也仲尼曰始作俑者其无后乎为其象人而用之也如之何其使斯民饥而死也夫秦虎狼国也有吞天下之心执倕拊以鞭笞天下其治如狼牧羊其爪牙吏虎而冠纵以鹰击毛挚为治见乳虎无值寗成之怒为人上操下如束湿薪勐兽产乳养护其子则搏噬过常宫闱之内若见鹰鹯视民如㓂讐税之如豺虎监司项背相望与同疾疢使饿狼守庖厨饥虎牧牢豚遂至熬天下之脂膏断生人之骨髓怨毒无聊祸乱并起发屋伐树将为严烈虽欲惩恶难以闻逺初为天子后为人螭足下张狼虎之口吐长虵之毒此无异残林覆巢而全其遗曲惠小仁何补大虐勐虎班班游戏山间虎欲囓人不避豪贤熊罴厉爪蓄攫烮之心虎豹摩牙起吞噬之愤心如勐火山林无以供其㬥意等漏巵江河无以充其溢宁饮三升酢不见崔𢎞度宁茹三升艾不逢屈突盖财物屈而祸乱起王公则病不足于上庶人则冻馁羸瘠于下于是桀纣羣居而盗贼击夺以危上矣安禽兽行虎狼贪故脯巨人而炙婴儿矣赵王游于圃中左右以兎与虎而辍观之盻然环其眼王曰可恶哉虎目也左右曰平阳君之目可恶过此见此未有害也见平阳君之目如此者则必死矣疾人之谓鬼伤人人逐除之之谓人伤鬼也民犯法令之谓民伤上上刑戮民之谓上伤民世至于枕人头食人肉葅人肝饮人血甘之刍豢天下敖然若焦热倾然若苦烈今驰道经营陵陆纡周天下是以万里为民穽也罻罗张而县其谷辟䧟设而当其蹊缴弋饰而加其上能弗离乎刑人若刈菅芳用师若弹丸中行氏之为政也以苛为察以欺为明以刻为忠以计多为善以聚歛为良譬之其犹鞟革者也大则大矣裂之道也虎狼结谋相聚为保思嚼牛羊道絶不通羣虎入邑求索肉食虿室蜂戸螫我手足桀跖并处人民愁苦径邪贼田政恶伤民跖并桀处民困愁苦白虎黑狼伏伺山阳遮遏牛羊病我商人熊罴豺狼在山阴阳伺鹿取麞道伏畏难喭喭谔谔虎豹相齚西国疆梁为虎作狼狼虎之乡日争凶讼受性贪饕不能容纵鹰鹯猎食雉兎困极羣队虎狼啮彼牛羊道路不通妨农害商申韩之术不仁之至矣若何牛羊之用人也若牛羊用人则狐貍蝼螾不膢腊也欤或曰刀不利笔不铦而独加诸砥不亦可乎曰人砥则秦尚矣始皇方虎挒而枭磔噬士犹腊肉也始皇方斧将相方刀六国方木将相方肉激也上九割肉取骨灭顶于血测曰割肉灭血不能自全也春秋战国之君以百姓为蠛蠓以刀锯为金帛茍有匹夫高枕而寐者天下皆以为祥其残也如此言秋气起则西风急疾而害生物使百草不得盛长以言君令急促刬伤百姓使不得保其性命也峻刑戮之术制民如牛羊临之以刀爼故曰不仁之至也严刑裁民亦犹刀之割肉以人为砥酷之甚也其遇民也若薙氏之芟草既藴崇之又行火焉惵惵黔首岂徒跼髙天蹐厚地而已哉乃救死于其颈刑酷然炭㬥踰膏柱秦人视山东之民犹勐虎之睨羣羊何隔惮哉坑戮侔于屠伯芟夷过于薙氏尚书帝命期曰桀失玉镜用其噬兽秦始皇见周室失统自以当保有九州见万民碌碌犹羣羊聚诸皆可以竿而駈之故遂以败也如屠孟屠几为骨聚如五龙头心中毒盛犹如恶蛇瞋气怫郁熐炎俱起遇王㬥虐犹如师子在鹿羣中终无一念慈善之心为着翅之㬥貍飞沈受困而难计喻林卷一百八喻林卷一百九钦定四库全书喻林卷一百九明徐元太撰政治门袭弊六四裕父之蛊往见吝月之行度失道从星所好以致风雨喻人君政教失常从民所欲则致国乱与覆车同轨者未尝安也与死人同病者未尝生也与亡国同法者未尝存也与覆车同轨者倾与亡国同事者灭见已生慎将生恶其迹者预避之匿痼不医乱政生灾夫㿂瘕不除而不修越人之术者难图老彭之夀也姦党实繁而不严弹造之制者未见其长世之福也大魏承衰弊复欲宻其罗蚍蜉犹见得何云䲡与鰕更张古之帝王不必以丰俭移都茍宏衞文大帛之冠则无往不可若不绩其麻则乐土为虚矣爱易辙之勤而得覆车之轨言味者予易牙言音者予师旷言治者予三王三王既已定法度制礼乐而传之有不用而改自作何以异于变易牙之和更师旷之律输子之制材木也正其规矩而凿枘调师旷之谐五音也正其六律而宫商调当世之工匠不能调其凿枘则改规矩不能协声音则变旧律是以凿枘刺戾而不合声音泛越而不和言今世之士才知强巧背去规矩更造方圆必不坚固败材木也以言佞臣巧于言语背违先圣之法以意妄造必乱政治危君国也法无一定而慕权宜之随时功不倍前而好屡变以偶俗犹剸髙马以适卑车削附踝以就褊履断长劔以赴短鞞割尺璧以纳促匣也且改辙易行非良乐之御易民而治非楚郑之政愿足下勉之而已矣九华台楼观精巧先称平衆木轻重然后造无锱铢相结台虽髙峻常随风揺动而终无倾倒之理明帝登台惧其势危别以大木扶持之楼即頺壊论者谓轻重力偏也市上之人有善戴尊者累十尊而行人有与之更者行道未半而以其尊颠屯膏屯其膏施未光也九二井谷射鲋瓮敝漏九二鼎耳革其行塞雉膏不食大雨不时行国无恩泽扬之水不流束薪扬之水不流束楚扬之水不流束蒲英英白云露彼菅茅天步艰难之子不犹滮池北流浸彼稻田啸歌伤怀念彼硕人黍苗刺幽王也不能膏润天下激扬之水至湍迅而不能流移束薪喻平王政教烦急而恩泽之令不行于下民池水之泽浸润稻田使之生殖喻王无恩意于申后滮池之不如也桑之柔需其叶菀然茂盛谓蚕始生时也人庇阴其下者均得其所及已将采之则叶爆烁而疏人息其下则病于爆烁喻民当被王之恩惠羣臣恣放损王之德旱嵗之草如水上之苴言其枯藁无润下民不得王恩亦如是也王无恩于民致使下民如彼嵗之大旱其草不得生遂而盛茂致使此草如彼水上栖止逐流之浮苴也罍大器缾小器常禀于罍者禀所受罄尽则罍为无余故耻之有复于王者曰吾力足以举百钧而不足以举一羽明足以察秋毫之末而不见舆薪则王许之乎曰否今恩足以及禽兽而功不至于百姓者独何与然则一羽之不举为不用力焉舆薪之不见为不用明焉百姓之不见保为不用恩焉宝咳唾之音爱锱铢之力收既往之诏夺已澍之施时雨不霑春苗委悴假获其利犹是富専口龂不及四体也贫贱之望富贵甚微而富贵不能酬其甚微之望夫富者之所恶贫者之所美贵者之所轻贱者之所荣然而弗酬弗与同苦乐故也虽弗酬之于物弗伤今万民之望人君亦如贫贱之望富贵其所望者盖欲料长幼平赋敛时其饥寒省其疾痛赏罚不滥使役以时如此而已则于人君弗损也然而弗酬弗与同劳逸故也久旱水涸枯藁无泽冦行揺尾逐云吹水污泥为陆下田为稷泉闭泽竭主母饥渴火石相得干无润泽陆居少泉山髙无云初一唫不予丈夫妇处测曰唫不予人所违也次二唫于血资干骨测曰唫于血䂄自肥也霡霂小雨也言裁霡厯霑渍如人沐头惟及其上枝而根不濡也空穗满田无所得也以言上不惠施则下不竭其力瓜苞荨蔓于地木不下其枝枚则不得虆而蔓之而逹于上民弱于下君不施仁以存恤之上下悬絶不相及也次四土不和木科椭测曰土不和病乎民也吝江河之流不以濯舟船之畔惜东壁之光不以寓贫妇之目如天亢旱不生华实及水陆所生之物皆悉枯悴无有润泽不能増长如似云雷降注大雨孔雀欢喜汝于今者但兴云雷未见雨水如此旱雷将何所益丧乱若苗之有莠若粟之有秕今殷其沦丧若涉大水其无津涯百姓懔懔若崩厥角为天下逋逃主萃渊薮殷政总总若风草有所积有所虚苦菜不秀贤人潜伏靡草不死国纵盗贼鸿鴈不来远人背畔𤣥鸟不归室家离㪚民之危险若䧟泥坠火无救之者月经于箕则多风离于毕则多雨政教失常以从民欲亦所以乱无不相冦贼为鸱枭之义以相夺攘儒雅与深穽同埋经典共积薪俱燎鲂鱼赪尾王室如燬北风其凉雨雪其雱惠而好我擕手同行北风其喈雨雪其霏惠而好我擕手同归莫赤匪狐莫黒匪乌惠而好我擕手同车鴥彼飞隼率彼中陵民之讹言宁莫之惩驾彼四牡四牡项领我瞻四方蹙蹙靡所骋瞻乌爰止于谁之屋谓山盖卑为冈为陵民之讹言宁莫之惩佌佌彼有屋蔌蔌方有谷民今之无禄夭夭是椓如彼流泉无沦胥以败维南有箕不可以簸扬维北有斗不可以挹酒浆维南有箕载翕其舌维北有斗西柄之掲四月维夏六月徂暑先祖匪人胡宁忍予秋日凄凄百卉具腓乱离瘼矣奚其适归冬日烈烈飘风发发民莫不谷我独何害山有嘉卉侯栗侯梅废为残贼莫知其尤相彼泉水载清载浊我日构祸曷云能谷牂羊坟首三星在罶人可以食鲜可以饱咨女殷商如蜩如螗如沸如羔小大近丧人亦有言颠沛之揭枝叶未有害本实先拨如彼嵗旱草不溃茂如彼栖苴北风弼人厌乱之诗葛藟王族流㪚而作苕之华景王崩王室乱兵连嵗馑民物尽耗君子自伤生逢其难雨无正大夫刺幽王也雨自上下者也衆多如雨而非所以为政也何草不黄下国刺幽王也四夷交侵中国背叛用兵不息视民如禽兽君子忧之不复考慎自有肺肠行其心中之所欲乃使民尽迷惑也焚轮暴风从上来降谓之頺頺下也扶揺暴风从下升上故曰焱焱上也今日之风非有道之风发发兮大暴疾今日之车非有道之车偈偈然大轻嘌我有圃生之把乎天或者以陈氏为斧斤既斲丧公室而他人有之不可知也梁亡此未有伐者其言梁亡何自亡也其自亡奈何鱼烂而亡也城郭不完兵甲不多非国之灾也田野不辟货财不聚非国之害也上无礼下无学贼民兴丧无日矣夫疠虽痈肿胞疾上比前世未至绞缨射股下比近代未至擢筋而饿死也夫劫弑死亡之主也心之忧劳形之困苦必甚于疠矣由此观之疠虽怜王可也诈国指鹿灾生噬虎其威尽势极闾巷之人为敌国亡秦鹿走伪楚狐鸣祸盈斯验苍狗为菑昔秦燔诗书以立私议莽诵六蓺以文姦言同归殊涂俱用灭亡皆炕龙絶气非命之运紫色淫声余分闰位圣王之驱除云尔边境雷动四野风起京师虽有武蠭精兵未有能窥左足而先应者也昔有彊秦封豕其士窫窳其民凿齿之徒相与摩牙而争之天网纵人纮弛王涂壊太极陁君臣土崩上下瓦解彼日而微遂祲天路虎兕长蛇相随塞路蚌蛤浮翔于淮泗鼲鼬讙譁于林木今胷背有嫌首尾多难乃国朝之厄㑹也物号忠良于兹拔本人称妖孽自此疏源自两京殄覆九土分崩赤县成蛇豕之墟紫宸迁鼃黾之穴干戈日用战争方兴犹逐鹿之并驱若瞻乌之靡定每朝㑹貂蝉盈坐时人为之谚曰貂不足狗尾续难起萧墻毒痛函夏九州波骇五岳尘飞贪鄙窃位不知谁升之者兽兕出槛不知谁可咎者网漏吞舟何以过此无赖之徒易相扇动飙风骇荡则沧海横波纂继凶逆鸱目有年豺狼易惊遂肆丑毒尘飞五岳雾晻三精关西为豺狼之薮杨越为鸱鸮之林六州荡然无复余蔓残搆至于乳䴏赴时衔泥靡託故老遗氓还号旧落桓山之响未足称哀治舟试舰恒以朝廷为旗的秣马按劔常愿天下有风尘鸱枭厉吻翦焉已及水羣飞于溟海火载燎于中原政乱如风草师亡犹弹丸未正沧海之流讵息崑山之燎八纮九野𤓰剖豆分廊庙有序翦成狐兔之场珪帛有仪碎夫犬羊之手吾观其野草菅胜谷吾观其衆邪曲胜直政令不善墨墨不夜譬若野兽无所朝处与死人同病者不可生也与亡国同事者不可存也今之世至寒矣至热矣而民无走者取则行钧也弃捐五帝之恩刑推蹶三王之法籍是以至德灭而不扬水击则波兴气乱则智昏智昏不可以为政波水不可以为平天下为之麋沸螘动云彻席卷与死者同病难为良医与亡国同道难与为谋夫死病无可为医夫政令者人君之衔辔所以制下也今齐君失之已久矣子虽欲扶其辀而扶其轮良弗及也夫㪚其本而待之刑辟犹决其牢而发以毒矢也亦可哀乎故曰未可杀也昔者先王使民以礼譬之如御也刑者鞭䇿也今犹无辔衔而鞭䇿以御也欲马之进则䇿以后欲马之退则䇿其前御者以劳而马亦多伤矣今犹此也上忧劳而民多罹刑今之治民者若御拙马行则顿之止则击之身创于箠吻伤于衔求其无失何可得乎病之将死也不可为良医国之将亡也不可为计谋吾数諌吾君吾君不用是以知国之将亡也螟虫为贼害我五谷箄笥空虚家无所食武库军府甲兵所聚井里邑居不可舍止巨蛇大䲡战于国郊两虎相鬭血流浮杵城郭空虚蒿藜塞道水壊我里东流为海龟凫讙譁不睹我家星陨如雨力弱无辅白鸟赤乌战于东都败悔为忧千嵗庙堂栋桡倾僵天厌周德失其宠光径路隔塞燕雀惊骇羊惊虎狼狝猴羣走鱼扰水浊桀乱我国凫池水溢髙陆为海江河横流鱼鼈成市三手六目政多烦惑臯陶瘖聋乱不可从阴积不已云作滛雨伤害平陆民无室屋阴雾不清浊政乱民且如惊鹿不能定足扬风偃草尘埃俱起清浊溷㪚忠直隠处衆星宵乱不知所据放御委辔奔乱不制法度无常君失其位灵龟陆处釡甑草土人知败国桀乱无绪饥蚕作室丝多乱绪端不可得江汉上流政逆民忧乌飞狐鸣国乱不宁下强上弱为阴所刑是以四疆之内各以其力来侵攘肌及骨赧独何以制秦乎上九车轴折其衡抈四马就括髙人吐血次四晦其类失金匮测曰晦其类法度废也次七小子牵象妇人徽勐君子养病次六山无角水无鳞困犯身测曰山无角困百姓也次七趹船䟦车其害不遐测曰趹船䟦车不远害也何以知人且病也以其不嗜食也何以知国之将乱也以其不嗜贤也是故病家之厨非无嘉馔也乃其人弗之能食故遂于死也乱国之官非无贤人也其君弗之能任故遂于亡也夫生飰秔粱㫖酒甘醪所以养生也而病人恶之以为不若菽麦糟糠欲清者此真将死之候也尊贤任能信忠纳谏所以为安也而闇君恶之以为不若姦佞阘茸谗䛕言者此其将亡之徴汉室之形譬如垂瓦扶则暂安不扶则速危长城若颓堵雄关若敝瓮虽以四塞为襟而烽烟之警每举祍席之上上政迷乱则下怨父行悖惑则子恨言上有罥缴弋射之机下有张施罻罗之网飞鸟走兽动而遇害喻君法繁多百姓动触刑罪也言秋风疾则草木揺湘水波而树叶落矣以言君政急则衆民愁而贤者伤矣浮云郁兮昼昏楚图溃乱气未除也霾土忽兮厯厯风俗尘浊不可居也亡国之君其朝未尝无致治之臣也其府未尝无先王之书也然而不免乎亡者何也其贤不用其法不行也茍书法而不行其事爵贤而不用其道则法无异乎路説而贤无异乎木主也微烟起于萧墙而飙焚徧于宇宙浅隙发于肤寸而波涛漂乎四极金城屠于庶冦汤池杭于一苇劲鋭望尘而氷泮征人倒戈而奔北飞锋荐于扆闼左袵掠于禁省禾黍生于庙堂榛莠秀乎玉阶云观变为狐兎之薮象魏化为虎豹之蹊东序烟烬于委灰生民燋沦于渊火驽蹇星驰以兼路豺狼奋口而交争陆无含秀之苖水无吐穗之株稗粝旷于圌廪薪㸑废于庖厨逸蚪遶云奔鲸骇流夫先王之道坠地乆矣改张易调其兴实难苛化虐政其穷必酷故曰大军之后必有凶年积乱之后必有凶主理当然也小过下怫怫上悸悸趾之爪之坠传曰下怫怫愎其上也上悸悸惧其下也趾之足之跌也爪之坠手之失也红尘塞天地白日何冥冥风惊尘起喻恶积而衅生鹿㪚而不止喻衅生而不灭于时景烛云火风驰羽檄言云火之多如景之照羽檄之疾若风之驰竢时风之清激兮愈氛雾其如塺茫茫宇宙上墋下黩波振四海尘飞五岳干象栋倾坤仪舟覆王室之乱靡邦不泯如彼坠景曽不可振彼尧舜之耿介兮既遵道而得路何桀纣之昌披兮夫唯㨗径以窘步举动廻山海唿吸变霜露阿㫖曲求则光宠三族直情忤意则参夷五宗汉之纲纪大乱矣礼法刑政于此大壊如室斯构而去其凿契如水斯积而决其隄防如火斯畜而离其薪燎也国之将亡本必先颠其此之谓乎弛礼崩乐涂民耳目遂欲流唐漂虞涤殷荡周譬层栋之将倾必华榱之先落豺牙宻厉虺毒潜吹飘风蓬龙埃拂拂兮草木揺落时藁悴兮遭倾遇祸不可救兮鸟惊兽骇莫知所从于是豪彊并争虎裂狼分疾抟者获多迟后者见吞吕后专制社稷不倾若发汉书云如带公羊云如线欲知人将病不嗜食欲知国将亡不嗜贤也病非无嘉馔病不能食至于死国非无贤人君不能用故速亡理国不得真贤犹治病不得真药治病当得真人参反得萝菔服之増剧非药无效也陵颓谷踊五行互错豺狼当路非止一人鲸鲵不枭倐焉五载乃使勐兽欲以为乱比兽之角能以为城举其尾能以为旌秦失金镜鱼目入珠冀州糜沸泫沄如汤母逐鹧鸪而南去子随胡马而北归夫类日影而西奔妇似川流而东逝失民九四包无鱼起凶象曰无鱼之凶远民也君夭之在位椓之寒凉之风病害万物喻君政教酷暴使民㪚乱日之热恒在日中之后道东之杜人所宜休息也今人不休息者以其特生阴寡也山有美善之草生于海栗之下人取其实蹂践而害之令不得蕃茂喻上多赋歛富人财尽而弱民与受困穷哀哉今之人何故而为虺蜴也虺蜴之性见人则走民闻王政莫不逃避皮之不存毛将安傅衆㪚为弱川壅为泽衆怒如水火焉不可为谋衆㪚流移若积水之溃茍无固志盈城之衆一朝而㪚如积水之败故曰溃以万乗之国伐万乘之国箪食壶浆以迎王师岂有他哉避水火也如水益深如火益热亦运而已矣夫吴民离矣体有所倾譬如羣兽然一个负矢将百羣皆奔王其无方收也一国弃之如遗迹焉斩木为兵揭竿为旗天下云集响应嬴粮而景从天下之患在于土崩不在于瓦解古今一也易曰鸟焚其巢旅人先笑后号咷丧牛于易凶言王者处民上如鸟之处巢也不顾䘏百姓百姓畔而去之若鸟之自焚也虽先快意説笑其后必号而无及也百姓丧其君若牛亡其毛也故称凶方岳无钧石之镇关门无结草之固渊池广鱼独希去黄取白则衆马各守其色自殊而去故唯白马独应矣王者党其所私而踈天下则天下各守其踈自殊而叛矣百姓贱之如㑌恶之如鬼日欲司间而相与投籍之去逐之川渊者鱼鼈之居也山林者鸟兽之居也国家者士民之居也川渊枯则鱼龙去之山林险则鸟兽去之国家失政则士民去之天下之人其离之若崩其背之也不约而若期虎豹之居也厌闲而近人故得鱼鼈之居也厌深而之浅故得诸侯厌衆而亡其国山石朽弊稍崩坠落下上离心君失其崇狐貍雉兎畏人逃去分首窜匿不知所处槽空无实豚彘不食庶民屈竭离其居室鹰隼搏鸷衆雀忧溃上九海水羣飞蔽于天杭测曰海水羣飞终不可语也上九螽焚其翊丧于尸测曰螽焚其翊所凭丧也山有猴猿谷有虺蛇左右衆鸟闻无人民所以愁惧也根伤则叶枯叶枯则花落花落则实亡民欲有畔意若狼之顾望也皮朽则毛落水涸则鱼逝其势然也天下苦秦犹终日担重而行思息其肩者也星辰丽天犹万国之附王者也下将畔上故星亦畔天孔子曰商汝知君之为君乎子夏曰鱼失水则死水失鱼犹为水也孔子曰商知之矣夫国以民为本民劳去者国立废矣所谓出其无极之宝入贼利斧㦸也譬如屠家羣中捕猪牵欲杀之余猪悉聚惊怖侧耳听声惶懅愕视譬如勐虎羣中抟牛余牛见之惊怖而走或入山巖或投深谷又入树间跳腾哮吼譬如鱼师持网捕鱼余鱼见之怖㪚沈窜石岸草底又如仓鹰临其衆鸟有所获取余鸟见之各㪚飞去喻林卷一百九喻林卷一百十钦定四库全书喻林卷一百十明徐元太撰性理门贞一天地之道贞观者也日月之道贞明者也天下之动贞夫一者也夫衆不能治衆治衆者至寡者也夫动不能制动制天下之动者贞夫一者也故衆之所以得咸存者主必致一也动之所以得咸运者原必无二也自统而寻之物虽衆则知可以执一御也由本以观之义虽博则知可以一名举也故处璇玑以观大运则天地之动未足怪也据㑹要以观方来则六合辐辏未足多也一为太极太极者天地之父母也一大之物目天一块之物目地一炁之名混沌譬如大海变化亿万蛟鱼水一而已我之与物蓊然蔚然在大化中性一而已意有变心无变意有觉心无觉惟一我心则意者尘往来尔事者歘起灭尔吾心有大常者存音之数不过五而五音之变不可胜听也味之和不过五而五味之化不可胜尝也色之数不过五而五色之变不可胜观也故音者宫立而五音形矣味者甘立而五味停矣色者白立而五色成矣道者一立而万物生矣是故一之理施四海一之解际天地万物之总皆阅一孔百事之根皆出一门所谓一者无匹合于天下者也卓然独立块然独处上通九天下贯九野员不中规方不中矩大浑而为一叶累而无根今夫万物之疏跃枝举百事之茎叶条㮆皆本于一根而条循千万也若此则有所受之矣而非所授者所授者无受也而无不受也无不受也者譬如周云之笼苁辽巢彭濞而为雨沈溺万物而不与为湿焉或问鸟有凤兽有麟鸟兽皆可鳯麟乎曰羣鸟之于鳯也羣兽之于麟也形性岂羣人之于圣乎千人聚不以一人为主不乱则㪚故多贤不可以多君无贤不可以无君天能守一覆而不举地能守一静而能处岳能守一不避寒暑海能守一流而不还人能守一必持真仙三一者一身之虚宗百神之命根津液之山源魂精之玉室一者万物之所导而变化之至要也万方之准绳而百变之权量也譬如夜室晖光随孔而照光虽万殊而本之者一如世间火贵贱皆同譬如月轮有满未满月性无异譬如初月十五日月亏盈有异月性无差譬如日轮体无昼夜但出时名昼没时名夜大海之水惟有一味无若干味无不以咸为味譬如筭数法筭一乃至算百百算竟还至一譬如虚空虽徧诸色种种相中而不可説有种种相体唯一味譬如大城西门失火从次烧之乃到东门皆冷灰烬计东门火非是初火也然其燋燃不离本火譬如树叶春夏则青秋时则黄冬时则白随时异故树叶则异而其始终是一叶也又如乳酪酥醍醐四时差别虽随时有异而故是一各足人之有是四端也犹其有四体也夫一人死而天下号者以为损也一人生而四海笑者以为益也然则号笑非益死损生也是以至道不损至德不益何哉体足也彼正正者不失其性命之情故合者不为骈而枝者不为跂长者不为有余短者不为不足是故凫胫虽短续之则忧鹤胫虽长断之则悲骈于拇者决之则泣枝于手者龁之则啼二者或有余于数或不足于数其于忧一也不㩴所有不强所无譬诸身増则赘而割则亏仁如居宅可以安身义如道路可以安行礼如衣服可以表仪智如灯烛可以照察信如符契可以致诚性之所期贵贱同量理之所极卑髙一归是以准月禀水不能加凉晞日引火不必増辉譬如桥梁随诸行人或重或轻以是桥梁无有増减衆生道性亦复如是同然龙子曰不知足而为屦我知其不为蒉也屦之相似天下之足同也口之于味有同耆也易牙先得我口之所同耆者也如使口之于味也其性与人殊若犬马之与我不同类也则天下何耆皆从易牙之于味也至于味天下期于易牙是天下之口相似也惟耳亦然至于声天下期于师旷是天下之耳相似也惟目亦然至于子都天下莫不知其姣也不知子都之姣者无目者也故曰口之于味也有同耆焉耳之于声也有同听焉目之于色也有同美焉至于心独无所同然乎心之所同然者何也谓理也义也圣人先得我心之所同然耳故理义之悦我心犹刍豢之悦我口传曰人心不同譬若其面斯盖谓大小窳隆丑美之形至于鼻目衆窍毛髪之状未有不然者也情之异者刚柔舒急倨敬之间至于趋利避害畏死乐生亦复均也道之所载四出拓坦有足者斯践之矣夫何故平故也惟以我之精合天地万物之精譬如万水可合为一水以我之神合天地万物之神譬如万火可合为一火以我之魄合天地万物之魄譬如金之为物可合异金而镕之为一金以我之魂合天地万物之魂譬如木之为物可接异木而生之为一木比于大泽百材皆度观乎大山木石同坛天之所覆地之所载六合所包阴阳所呴雨露所濡道德所扶此皆生一父母而閲一和也是故槐榆与橘柚合而为兄弟有苖与三危通为一家夫目视鸿鹄之飞耳听琴瑟之声而心在鴈门之间一身之中神之分离剖判六合之内一举而千万里是故自其异者视之肝胆胡越自其同者视之万物一圏也昔者冯夷得道以濳大川钳且得道以处崑崙扁鹊以治病造父以御马羿以之射倕以之斵所为者各异而所道者一也夫禀道以通物者无以相非也譬若同陂而溉田其受水均也今屠牛而烹其肉或以为酸或以为甘煎熬燎炙齐味万方其本一牛之体伐楩柟豫章而剖梨之或为棺椁或为柱梁披断拨檖所用万方然一木之朴也故百家之言指奏相反其合道一体也譬若丝竹金石之㑹乐同也其曲家异而不失于体伯乐韩风秦牙管青所相各异其知马一也故三皇五帝法籍殊方其得民心钧也酒或厚或泊也非厚与泊殊其酿也曲蘖多少使之然也是故酒之泊厚同一曲蘖人之善恶共一元气人心之于是非也如口于味也口者非以己之调膳则独美而调人调之则不美也故君子之于道也在彼犹在己也人食五味而生食五味而死无有怨而弃之者也心之于味也亦然譬如一路或大或小一切衆生悉于中行无障碍譬如阎浮利地上种种好树若色种种各异叶叶各异华华各异实实各异种种枝液其影无有异鄙闻海无异咸汤无异热本善仁人之安宅也义人之正路也旷安宅而弗居舍正路而不由哀哉告子曰性犹把柳也义犹桮桊也以人性为仁义犹以把柳为桮桊孟子曰子能顺把柳之性而以为桮桊乎将戕贼把柳而后以为桮桊也如将戕贼把柳而以为桮桊则亦将戕贼人以为仁义与告子曰性犹湍水也决诸东方则东流决诸西方则西流人性之无分于善不善也犹水之无分于东西也孟子曰水信无分于东西无分于上下乎人性之善也犹水之就下也人无有不善水无有不下今夫水搏而跃之可使过颡激而行之可使在山是岂水之性哉其势则然也人之可使为不善其性亦犹是也仁人心也义人路也舍其路而不由放其心而不知求哀哉人化而为善兽化而为恶人而不善者谓之兽石生而坚兰生而芳少有其质长而愈明稷为儿以种树为戏孔子能行以爼豆为弄石生而坚兰生而香禀善气长大就成故种树之戏为唐司马俎豆之弄为周圣师禀兰石之性故有坚香之验七纬顺度以光天象五性顺理以成人行五玉不染而坚寒氷不礲而朗譬如氷寒之堂淳以氷冻而为梁柱牀席屏帷莫非氷结就此中间云何得火云何得热如鱼在水始生之初便习江湖不假教令亦如玉质本白黛色本青火性本热水性本冷不关习学理分自然譬如黒云障于日光日光之光不生不灭不去不来不有不无譬如真金随人造作种种璎珞譬如甘蔗若人割截若不割截不失甘味譬如清水垢来则浊后时若清唯除垢耳清非外来本性清故心性本浄客尘故染后时清浄除客尘耳浄非外来本性浄故譬如水性体非清浊但由秽不秽故有清浊名若泥滓浊乱故不澄清虽不澄清而水清性不失真心今人乍见孺子将入于井皆有憷惕恻隠之心非所以内交于孺子之父母也非所以要誉于乡党朋友也非恶其声而然也一箪食一豆羮得之则生弗得则死嘑尔而与之行道之人弗受蹴尔而与之乞人不屑也中路婴儿失其母焉何常声之有芥入目也抚扪之从中发非为观容之也譬如犀在园中虽被毒箭犹能顾恋其子无我凡自有形象者不可以制他物之形象犹若海不能制山之形象山不能制海之形象遗忘已象者乃能制衆物之形象也圣人力行犹之发矢因彼而行我不自行圣人坚守犹之握矢因彼而守我不自守如桴扣鼓鼓之形者我之有也鼓之声者我之感也桴已往矣余声尚存终亦不存而已矣我之为我如灰中金而不若矿砂之金破矿得金淘砂得金扬灰终身无得金者枯龟无我能见大知磁石无我能见大力钟鼔无我能见大音舟车无我能见远行故我一身虽有智有力有行有音未尝有我目自观目无色耳自听耳无声舌自尝舌无味心自揆心无物衆人逐于外贤人执于内圣人皆伪之譬如火也躁动不停未尝有我爪髪不痛手足不思亦我也岂可以思痛异之昔者庄周梦为胡蝶栩栩然胡蝶也自喻适志与不知周也俄然觉则蘧蘧然周也不知周之梦为胡蝶与胡蝶之梦为周与周与胡蝶则必有分矣此之谓物化阳子之宋宿于逆旅逆旅人有妾二人其一人美其一人恶恶者贵而美者贱阳子问其故逆旅小子对曰其美者自美吾不知其美也其恶者自恶吾不知其恶也阳子曰弟子记之行贤而去自贤之行安往而不爱哉不得其道若观儵鱼故圣若镜不将不迎应而不藏故万化而无伤无心𤣥应唯感之从汎乎若不繋之舟东西之非已也物有小大能有少多所大即骈所多即赘骈赘之分物皆有之若莫之任是都弃万物之性也鑑镜也鑑物无私故人美之夫鑑者岂知鑑而鑑耶生而可鑑则人谓之鑑耳三异同处而二异讼其所取是必于不讼者俱异耳而独信其所是非借外而何絃节有恒清浊之声难越对物有恒则应化之功不广然明镜无心物来斯照圣人𤣥同感至皆应是以滞有之与怀豁道难得而校也自井中视星所见不过数星自丘上以望则见始出也非明益也势使然也私心井中也公心丘上也水镜不以妍蚩殊照芝兰宁为贵贱异芳是以宏道归于兼济至德由乎两忘未若兹雪因时兴灭元阴凝而不昧其洁太阳曜而不固其节节岂我名洁岂我贞凭云升降从风飘零值物赋象任地颁形素因遇立汚随染成纵心皓然何虑何营弃已任物则莫不理若槖籥有意于为声也则不足以共吹者之求也犹如幻化随声而有种种形相种种所造犹如俱兰咤华无色无香譬如虚空火灾起时不能焚烧水灾起时不为所㵱如因种有华种中无华因华有果华中无果譬如开于大国城门而以管籥去其关轴内外无碍犹如扫篲浄与不浄悉扫扫篲不以此而有憎爱不羞不慙亦不愧耻我亦如是心如扫篲譬如人种谷溉灌修理地亦不喜纵任有自由谓之我而外火起灭由薪火不自在火不自在火无我也外火既无我内火类亦然四大既无主身我何由生譬一沙无油聚沙亦然也至虚若以数数物则不能极其物数犹若以万而数则不能苞亿以一亿而数则不能苞千亿万亿遗去数名者则无所不苞今构羣材以成大厦罔专寝之实积一毫以致合抱无檀木之体若影之象形响之应声也故物至则应过则舍矣云之卷舒禽之飞翔皆在虚空中所以变化不穷圣人之道则然赡彼阕者虚室生白夫疾风勃木而不能拔毛发云台之高堕者折嵴碎脑而蟁蝱适足以翺翔夫与蚑蛲同乘天机夫受形于一圏飞轻微细者犹足以脱其命又况未有类也夫载哀者闻歌声而泣载乐者见哭者而笑哀可乐者笑可哀者载使然也是故贵虚方船济乎江有虚舟从一方来触而覆之虽有忮心必无怨色有一人在其中一谓张之一谓歙之再三唿而不应必以丑声随其后响不怒而今怒响虚而今实也人能虚已以游于世孰能訾之节欲之本在于反性反性之本在于去载去载则虗虗则平平者道之素也虗者道之舍也鼻之所以息耳之所以听终以其无用者为用矣物莫不因其所有而用其所无以为不信视籁与竿弁冕辂舆可服而不可好也大羮之和可食而不可嗜也朱絃漏越一唱而三叹可听而不可快也故无声者正其可听者也其无味者正其足味者也儒墨之师天下之难和者而无心犹能和之况其凡乎絃有常音故曲终则改镜无畜影故触形则照是以虚已应物必究千变之容挟情适事不观万殊之妙水性本无泡激流遂聚沫即异成貌状消㪚归虚壑本出于虚无感激生精神譬如起音者掇絃手动传宫商角徴羽口气唿吸元意中空虚如木之浮如壤之休和水土烧以成器器中空无故得盛受况圣人心空故能容物譬如风声声响遍彻风质非无执不可得譬如箜篌随风出声何絃有音何絃无音譬如天丁力士能摧伏一切魔鬼唯除大风何以故以无碍故虽恼趣森横寂㟁层逈莫不同幻蘂之开落不灭不生比梦象之妍蚩无染无浄飙谷投向则誉毁共销月池寖色则物我俱谢目隣虚之有间投刃曷伤念机关之无主触舟奚若如虚空界及如风界俱不可执非圆成实亦无色相而可筭数如师子王吼于林野人中师子吼于性空譬如虚空悉能容受一切万物而是虚空初无増减如风行空无所罣碍指㑹成拳故无自性指亦如是故无他性夫有心则有封有封则不普以圣心无心故平等虚空也贵于万物而始终不改谓之人而外水善利万形方圆随物污隆异适而体无定体无定则水无人也外水既无人内水类可知也因物彼长而我长之非有长于我也犹彼白而我白之从其白于外也夫金刚水柔性之别也员行方正器之异也故善御性者不违金木之质善为器者不易方员之用若椀若盂若瓶若壶若瓮若盎皆能建天地兆龟数蓍破瓦文石皆能告吉凶东郭子问于庄子曰所谓道恶乎在庄子曰在蝼蚁曰何其下邪曰在稊稗曰何其愈下邪曰在瓦甓曰何其愈甚邪曰在屎溺东郭子不应庄子曰夫子之问也固不及质正获之问于监市履豨也每下愈况神清意平物乃可正若玺之抑埴正与之正倾与之倾夫水一也而随髙下夷险有洄激流止之异似至人之心因外物难易有动寂进退之容以一家之平平万物不若任万物之自平不应万物之自应而欲以其所见应之必不合矣夫监市之履豕以知肥痩者愈履其难肥之处愈知豕肥之要今问道之所在而每况之下贱则明道之不逃于物也必矣磨石所剀麄细全在人夫市魁履豕履其股脚豨难肥处故知豕肥耳问道亦况下贱则知道也性命之道虽系于天然其来也必凭人而御物譬如天王冕旒而执契必因百官司职以立政稊稗瓦甓悉皆至道譬如莲花从于泥生泥生之生亦不是泥亦不非泥如木寄生随木而生生非木种向言真道衆生如木中火非一非异非即非离即木有火而木非火离木无火而火非木木非是火故云非一火不离木故云非异非初熖能燋炷亦不离初熖能燋炷非后熖能燋炷亦不离后熖能燋炷譬如水之与波不一不异譬如山间有师子吼瞿枳罗鸟迦陵频迦孔雀等声人声牛声驴声马声响随声发而是响者实无差别随声发故响则不同譬如妙颇棃宝随所处物若黒若白宝色随物成白成黒如面之像现之于镜如印之文显之于泥又如多指共合成拳离指求拳即无所有譬如印章以用印泥印不着泥亦不离之如种五谷苖生茎实不是本种亦不离本譬如干沙缘手团握缘捉故合缘放故㪚譬如火随所烧处为名若离烧处火不可得譬如日出影现于水随水大小水大则影久水小则速灭又如火烧草木然少则速灭然多则久住衆生皆以烦恼为病而诸佛即以之为药如婬女以欲为患更极其情欲然后悟道毒龙以瞋为患更増其忿恚然后受化此以欲除欲以瞋除瞋犹良医以毒除毒斯佛事之无方也探良药必在险山非华堂之所出集法药必在险有非无为之法所出焉喻林卷一百十喻林卷一百十一钦定四库全书喻林卷一百十一明徐元太撰性理门妙道仁之为器重其为道远举者莫能胜也行者莫能致也道之大如天其广如地其重如石其轻如羽民之所以知者寡凡道无根无茎无叶无荥万物以生万物以成命之曰道道冲而用之或不盈渊乎似万物之宗三十辐共一毂当其无有车之用埏埴以为器当其无有器之用凿戸牖以为室当其无有室之用故有之以为利无之以为用譬道之在天下由川谷之于江海也深闳广大不可为外析毫剖芒不可为内无环堵之宇而生有无之总名也浊而徐清冲而徐盈澹然若大海汜兮若浮云观道者如观水以观沼为未足则之河之江之海曰水至也殊不知我之津液涎泪皆水吾道如劒以刃割物即利以手握刄即伤以盆为沼以石为岛鱼环游之不知其几千万里而不穷也夫何故水无源无归圣人之道本无首末无尾所以应物不穷吾道如处暗夫处明者不见暗中一物而处暗者能见明中区事吾道如海有亿万金投之不见有亿万石投之不见有亿万污秽投之不见能运小鰕小鱼能运大鲲大鲸合衆水而受之不为有余㪚衆水而分之不为不足言之如吹影思之如镂尘一灼之火能烧万物物亡而火何存一息之道能冥万物物亡而道何在两人射相遇则巧拙见两人奕相遇则胜负见两人道相遇则无可示者无巧无拙无胜无负言道者如言梦夫言梦者曰如此金玉如此器皿如此禽兽言者能言之不能取而与之听者能闻之不能受而得之谷神不死是谓𤣥牝𤣥牝之门是谓天地之根绵绵若存用之不勤使道而可献则人莫不献之于其君使道而可进则人莫不进之于其亲使道而可以告人则人莫不告其兄弟使道而可以与人则人莫不与其子孙万物有乎生而莫见其根有乎出而莫见其门若夫道德则不然无讶无訾一龙一蛇与时俱化而无肯専为一上一下以禾为量而浮游乎万物之祖万物之朴㪚则为器用若道㪚则为神明流为日月分为五行也道之在天下与人相应和如川谷与江海相流通也道若川谷之水其出无已其行无止舒之幎于六合卷之不盈于一握累之而不髙堕之而不下益之而不衆损之而不寡斵之而不薄杀之而不残凿之而不深填之而不浅夫道之与德若韦之与革远之则迩近之则远终始若环莫得其伦天地之大可以矩表识也星月之行可以厯推得也雷霆之声可以鼔钟冩也风雨之变可以音律知也是故大可覩者可得而量也明可见者可得而蔽也声可闻者可得而调也色可察者可得而别也夫至大天地弗能含也至微神明弗能领也今夫为平者准也为直者绳也若夫不在于准绳之中可以平直者此不共之术也故叩宫而宫应弹角而角应此同音之相应也其于五音无所比而二十五絃皆应此不传之道也故萧条者形之君而寂寞者音之主也四方皆道之门户牖向也在所从闚之故钓可以教骑骑可以教御御可以教刺舟升之不能大于石也升在石之中夜之不能修其嵗也夜在嵗之中仁义之不能大于道德也仁义在道德之包道者置之前而不错之后而不轩内之寻常而不塞布之天下而不窕河以逶蛇故能远山以陵迟故能髙阴阳无为故能和道以优游故能化道若涂若川车航混混不舍昼夜夫𤣥晦其位而㝠其畛深其阜而眇其根欀其功而幽其所以然者也其上也县天下也沦渊纎也入薉广也包畛其髙则冠盖乎九霄其旷则笼罩乎八隅光乎日月迅乎雷驰或倐烁而景逝或飘滭而星流或滉漾于渊澄或雰霏而云浮夫声不可胜举也故吹管操絃虽有繁手遗声多矣而执籥鸣絃者欲以彰声也彰声而声遗不彰声而声全故欲成而亏者昭文之鼓琴不成而无亏者昭文不鼔琴也光而不耀浊而不昧绳绳兮其无繋氾氾乎其无薄也微妙难名终归于无圣人之为道也明于日月微于毫釐人在道中道在人中鱼在水中水在鱼中道去人死水干鱼终道象无形端恍惚亡若存譬如种木未生不见枝叶根夫有形䥥利不入无理神明在身出无间入无孔俯仰之顷经数千里大道坦坦不出门户其出弥远其知弥寡至道幽微非愚非智昇三清之上不益其明坠九幽之下不加其闇大道如海衆流所归大道如天羣物所依如末尼宝虽有大光明而此光明无内外可得陟者弥髙而不能阶涉者弥深而不能测谋者虑不能规寻者度不能尽譬如金刚一切诸物无能壊者而能普壊一切诸物然其体性无所损减四表为大綩綖其外毫釐为细间关其内故谓之道集法药故不住无为随授药故不尽有为知衆生病故不住无为灭衆生病故不尽有为诸天以种种名药着海中以宝山摩之令成甘露食之得仙名不死药佛法中以湼槃甘露令生死永断是真不死药也其为道也微妙无相不可为有用之弥勤不可为无故能幽鑑万物而不耀𤣥轨超驾而弗夷其道虚𤣥妙絶常境聪者无以容其听智者无以运其知辨者无以措其言像者无以状其仪形色干为首坤为腹震为足巽为股坎为耳离为目艮为手兑为口木有华叶之容故貌属木言之决断若金之斩割故言属金火外光故视属火水内明故听属水土安静而万物生心思虑而万事成故思属土正气之在人也上下灌注如环之无端莫知其纪极也不可以为量也是能使其神之所泽郁郁勃勃而不可屈是能使其形之所宅完固静専而不可挠一人之身为骨凡三百有六十精液之所朝夕也气息之所吐吸也心意知虑之所识也手足之所运动而指股之所信屈也皆与天地之大数通体而为一故曰天地之间人为贵蚑行喙息莫贵于人孔窍肢体皆通于天天有九重人亦有九窍天有四时以制十二月人亦有四肢以使十二节天有十二月以制三百六十日人亦有十二肢以使三百六十节故举事而不顺天者逆其生者也夫孔窍者精神之戸牖也而气志者五藏之使候也其血气与雷霆风雨比类其喜怒与昼宵寒暑并明求天数之微莫若于人人之身有四肢每肢有三节三四十二十二节相持而形体立矣天有四时每一时有三月三四十二十二月相受而嵗数终矣一嵗之中有四时一时之中有三长天之节也人生于火而体天之节故亦有大小厚薄之节人之形体化天数而成人之血气化天志而行人之德行化天理而义人之好恶化天之暖清人之喜怒化天之寒暑人之受命化天之四时人生有喜怒哀乐之答春秋冬夏之类也喜春之答也怒秋之答也乐夏之答也哀冬之答也天之副在乎人身犹天也数与之相参故命与之相连也天以终嵗之数成人之身故小节三百六十六副日数也大节十二分副月数也内有五藏副五行数也外有四肢副四时数也乍视乍瞑副昼夜也乍刚乍柔副冬夏也乍哀乍乐副阴阳也心有计虑副度数也行有伦理副天地也无角无翼材以道德九者阳之数道之纲纪也故天有九星以正机衡地有九州以成万邦人有九窍以通精明形之血气也犹囊之贮粟米也一石囊之髙大亦适一石如损益粟米囊亦増减人以气为夀气犹粟米形犹囊也生人所以言语吁呵者气括口喉之中动揺其舌张龡其口故能成言譬犹吹箫笙箫笙折破气越不括手无所弄则不成音以囊橐盈粟米米在囊中若粟在橐满盈坚彊立树可见人瞻望之则知其为粟米囊橐何则囊橐之形若其容可察也如囊穿米出橐败粟弃则囊橐委辟人瞻望之弗复见矣人之精神藏于形体之内犹粟米在囊橐之中也死而形体朽精气㪚犹囊橐穿败粟米弃出也粟米弃出囊橐无复有形精气㪚亡何能复有体而人得见之乎人虽七尺之形而天下之理备矣故首圆足方取象二仪鼻隆口窊比象山谷肌肉连于土壤血脉属于川渎温蒸同乎炎火气息不异风云内观诸色靡有一物不备岂须仰观俯察履涉朝野然后备所见鸟兽大小形性各异人之于圣腑藏竝同血勇怒而面赤脉勇怒而面青骨勇怒而面白邵云死之言澌精神尽也弼曰此所言澌如射箭尽手中尽也目以见小为明耳以听大为聪望视之兎白蹄之豕短喙之犬修头之马斯禽兽也犹形乎势观况君子之貌独无表告者哉天有五行御五位以生寒暑燥湿风人有五藏化五气以生喜怒思忧恐夫精明五色者气之华也赤欲如白裹朱不欲如赭白欲如鹅羽不欲如盐青欲如苍璧之泽不欲如蓝黄欲如罗裹雄黄不欲如黄土黑欲如重漆色不欲如地苍天不足西北故西北方阴也而人右耳目不如左明也地不满东南故东南方阳也而人左手足不如右强也夫胷腹藏府之郭也䁴中者心主之宫城也胃者太仓也咽喉小肠者传送也胃之五窍者门里门戸也㢘泉玉英者津液之道也故五藏六府者各有畔界其病各有形状人亦有四海十二经水经水者皆注于海海有东西南北命曰四海黄帝曰以人应之奈何岐伯曰人有髓海有血海有气海有水谷之海凡此四者以应四海也夫色脉与尺之相应也如桴鼓影响之相应也不得相失也此亦本末根叶之出候也故根死则叶枯矣色脉形肉不得相失也故知一则为工知二则为神知三则神且明矣上焦如雾中焦如沤下焦如渎夫生之于形也神为之蔕精为之根营爽为宫室九窍为户门聪明为候使情意为乘舆魂魄为左右血气为卒徒夫耳目口者心之佐助也神之门户也智之枢机也人之祸福也故耳无聪不能别其音目无明不能见其机口无度不能施其令譬如内身所有头颈肩膊手臂腹背胷胁腰嵴䏶膝腨胫足等皮内骨髓唯有假名谚云少所见多所怪覩馲驼言马肿背尧眉八彩舜目重瞳子臯陶马喙文王四乳禹耳参漏周公背偻伏羲龙鼻仲尼反頨老子日角月𤣥鼻有双柱手把十文足蹈二五此非异于人乎殊涂生之谓性也犹白之谓白与曰然白羽之白也犹白雪之白白雪之白犹白玉之白与曰然然则犬之性犹牛之性牛之性犹人之性与岠齐州以南戴日为丹穴北戴斗极为空桐东至日所出为太平西至日所入为太蒙太平之人仁丹穴之人智太蒙之人信空桐之人武人之性其犹水然水之源本甚洁而无有衰秽其所以湛之者久则不能以无易也易而不能反其本初则还复疑于自性者矣是故方圆曲折湛于所遇而形易矣青黄赤白湛于所受而色易矣砰訇淙射湛于所阂而向易矣洄洑浟溶湛于其所以容而态易矣醎淡芳奥湛于其所以染而味易矣民湿寝则腰疾偏死䲡然乎哉木处则惴慄恂惧猨猴然乎哉三者孰知正处民食刍豢麋鹿食荐蝍且甘带鸱鸦耆鼠四者孰知正味猨猵狙以为雌麋与鹿交䲡与鱼游毛嫱丽姬人之所美也鱼见之深入鸟见之髙飞麋鹿见之决骤四者孰知天下之正色哉南国之人祝发而祼北国之人鞨巾而裘中国之人冠冕而裳九土所资或农或商或田或渔如冬裘夏葛水舟陆车黙而得之性而成之广厦阔屋连闼通房人之所安也鸟入之而忧髙山险阻深林丛薄虎豹之所乐也人入之而畏川谷通原积水重泉鼋鼍之所便也人入之而死咸池承云九韶六英人之所乐也鸟兽闻之而惊深谿峭岸峻木寻枝猿狖之所乐也人上之而慄形殊性诡所以为乐者乃所以为哀所以为安者乃所以为危也修其善则为善人修其恶则为恶人气也者所适善恶之马也欤日月相斛星辰不相触音律差列竒耦异气父子殊面兄弟不孪帝王莫同凡人禀性也清浊贪㢘各有操行犹草木异质不可复变易也玉生于石有纯有驳情性于阴阳安能纯善豆麦之种与稻梁殊然食能去饥小人君子禀性异类乎譬诸五谷皆为用实不异而效殊者譬如天降一味甘雨江河大海受处不同名为异水雨实唯一十方大圣降一法雨随三乘器受益不同故名三教譬如天降一味之水随地差别得种种味如河中有木随流漂转而木与流体相各别譬如画师各各赋彩心各各异如是随行所为譬如销金随师而作金无定也譬如金师以巧方便故以金作种种异物虽皆是金而各异名云何世间病分别説三种或有医治差或不得医差或复有病人虽得医不差是故诸病人分别有三种俱谓之草衆草之性不可胜言俱谓之金衆金之性不可胜言同类殊性万物皆然岂徒道乎一定人于天下之间如五藏之有心矣人乃生之最灵其心五藏之最圣也夫事物之性有自然而成者有待人事而成者有失人事不成者有虽加人事终身不可成者是谓三势物无不然以小知大近取诸身譬之疾病有不治而自瘳者有治之则瘳者有不治则不瘳者有虽治而终身不可愈者岂非类乎周穆马迹徧于天下若骐骥之性因地而迁则造父之䇿有时而踬耳目鼻口形能各有接而不相能也夫是之谓天官心居中虗以治五官夫是之谓天君心者形之君也而神明之主也出令而无所受令自禁也自使也自夺也自取也自行也自止也鳯凰生而有仁义之意虎狼生而有贪戾之心两者不等各有其母夫心者五藏之主也所以制使四支流行血气驰骋于是非之境而出入于百事之门户者也人性各有所修短若鱼之跃若鹊之駮比自然者不可损益道德之论譬犹日月也江南河北不能易其指驰骛千里不能易其处趋舍礼俗犹室宅之居也东家谓之西家西家谓之东家虽臯陶为之理不能定其处故趋舍同诽誉在俗意行钧穷逹在时发一端㪚无竟周八极总一筦谓之心人受命于天有善善恶恶之性可养而不可改可豫而不可去若形体之可肥臞而不可得革也是故虽有至贤能为君亲含容其恶不能为君亲令无恶譬犹练丝染之蓝则青染之朱则赤夫决水使之东西犹染丝使之青赤也丹朱商均已染于唐虞之化矣然而丹朱傲而商均虐者至恶之质不受蓝朱变也面色或白或黑身形或长或短至老极死不可变易天性然也鸟鸣之恶自取憎人言之恶自取灭不能有累于当世也而凶人之行弗可易枭鵙之鸣弗可更者天性然也五常也者在天为五纬在地为五岳在处为五方在人为五藏在物为五行心王正则六臣不邪识意昏沈则其主不明形长者目德主者心心君天道尚右日月西移地道尚左水道东流人道尚中耳目役心心有四佐不和曰废地有五行不通曰恶天有四时不时曰凶权然后知轻重度然后知长短物皆然心为甚耆秦人之炙无以异于耆吾炙夫物则亦有然者也然则耆炙亦有外与白马之白也无以异于白人之白也不识长马之长也无以异于长人之长与心非事也而制事必由于心然不可以制事以非事谓心为无也匠非器也而制器必须于匠然不可以制器以非器谓匠非有也道之在天者日也其在人者心也撞钧石之钟六乐合奏于庭所以冩乐也而隠忧者临之而逾悲不主乎乐故也郁揺而行歌促絃而急弹所以冩忧也而安恬者得之而逾欢不主于忧故也然则忧乐在外也所以主之者内也内之所感赭苍互色东西贸区而昧者则不之知也故曰观流水者与水俱流其目运而心逝者与流者舟也所以流之者是水非舟运者车也所以运之者是牛非车思者心也所以思之者是意非心耳目鼻口形能各有接而不相能也夫是之谓天官心居中虚以治五官夫是之谓天君犹如太虚于一炁中变成万物而彼一炁不名太虚我之一心能变为气能变为形而我之心无气无形夜之所梦或长于夜心无时生于齐者心之所见皆齐国也既而之宋之楚之晋之梁心之所存各异心无方心有所结先凝为水心慕物涎出心悲物泪出心愧物汗出夫播穅眯目则天地四方易位矣蚊虻噆肤则通昔不寐矣夫仁义㦧然乃愤吾心乱莫大焉兵莫㦧于志镆鎁为下冦莫大于阴阳无所逃于天地之间非阴阳贼之心则使之也其热焦火其寒凝氷其疾俛仰之间而再抚四海之外其居也渊而静其动也县而天偾骄而不可系者其唯人心乎口者心之门户也心者神之主也口可刼而使墨云形可劫而使诎申心不可劫而使易意是之则受非之则辞头之圆也象天足之方也象地天有四时五行九解三百六十六日人亦有四支五藏九窍三百六十六节天有风雨寒暑人亦有取与喜怒故胆为云肺为气肝为风肾为雨脾为雷以与天地相参也而心为之主是故耳目者日月也血气者风雨也天以不见为𤣥地以不形为𤣥人以心腹为𤣥天奥西北郁化精也地奥黄泉𨼆营魄也人奥思虑含至精也请藏之灵兰之室非敢使泄也心者君主之官也神明出焉肺者相传之官治节出焉肝者将军之官谋虑出焉胆者中正之官决断出焉膻中者臣使之官喜乐出焉脾胃者仓廪之官五味出焉大肠者传道之官变化出焉小肠者受盛之官化物出焉肾者作强之官伎巧出焉三焦者决渎之官水道出焉膀胱者州都之官津液藏焉气化则能出矣凡此十二官者不得相失也故主明则下安以此养生则夀殁世不殆以为天下则大昌主不明则十二官危使道闭塞而不通形乃大伤以此养生则殃以为天下者其宗大危天以斗运为机人以心为机以身为国以心为君以精为民心王住中道城以诸诫慧为法墻堑牢自庄严备诸魔试海岳环区心之影也形骸耳目心之候也生死邅廻心之迷也菩提昭旷心之悟也譬如王于衆人中为上心于诸功德中无上佛言人有患婬情不止踞斧刃上以自除其阴佛谓之曰若断阴不如断心心为功曹若止功曹从者都息邪心不止断阴何益犹如牛王诸牛随从亦如衆星随逐于月譬如衆随主后亦如衆兵随逐主将是心如须弥极髙大故是心如空不可壊故是心如海深难测故譬如真水精黄物着中则随作黄色青赤白色皆随色变心亦如是视听香味各有所凭而思识归乎心器譬如人之有宅东阁延贤南轩引景北牖招风西櫺映月主人端居中霤以收四事之用焉喻林卷一百十一喻林卷一百十二钦定四库全书喻林卷一百十二明徐元太撰性理门神清夫鉴明者则尘垢不污也神清者嗜欲不误也天下之理轻者易化重者难化譬如风云须㬰变灭金玉之性厯久不渝人之轻明者能与造化俱化而不留殆有未尝化者存夫无庄之失其美据梁之失其力黄帝之亡其知皆在鑪捶之间耳水之性不杂则清莫动则平郁闭而不流亦不能清天德之象也鑑明者尘垢弗能薶神清者嗜欲弗能乱今盆水在庭清之终日未能见眉睫浊之不过一挠而不能察方员人神易浊而难清犹盆水之类也况一世而挠滑之曷得须㬰平乎形质者心智之室宇耳目者视听之戸牖神茍彻焉则视听不因户牖照察不阂墙壁耳人不照于昧金而照于莹镜者以莹能明也不鑑于流波而鑑于静水者以静能清也镜水以明清之性故能形物之形由此观之神照则垢灭形静则神清垢灭则内慾永尽神清则外累不入上善若水清而无瑕譬如日光炅发明照于其中间了无闇黑譬如瑠璃照彻内外表里中间无有秽玷譬如玉山外光显现内晖素明无量尘沙所不障碍如白莲花生于泥中亭亭出水不受汚染如清水下有沙石青黄白黒水中所有皆现但水清故譬如虚空性常清浄不着垢闇或时风云闇翳世人便言虚空不浄更有勐风吹除风云便言虚空清浄而虚空实无垢无浄譬铸劒太刚则折太柔则卷欲劒无折必加其钖欲劒无卷必加其金何者金性刚而钖质柔刚柔均平则为善矣含性和平则为嘉矣华之体合则不妙开过则毁开合得适乃尽其妙也调顺觉意亦复如是髙则放㪚下则沈没髙下得中乗平直往开合之相其犹浄华也治性构木必将待櫽栝烝矫然后直钝金必将待砻厉然后利今人之性恶必将待师法然后正得礼义然后治直木不待櫽栝而直者其性直也构木必将待櫽栝烝矫然后直者以其性不直也櫽栝之生为构木也绳墨之起为不直也立君上明礼义为性恶也陶人埏埴而为器然则器生于陶人之伪非故生于人之性也故工人斵木而成器然则器生于工人之伪非故生于人之性也圣人积思虑习伪故以生礼义而起法度然则礼义法度者是生圣人之伪非故生于人之性也夫陶人埏埴而生瓦然则瓦直岂陶人之性也哉工人斵木而生器然则器木岂工人之性也哉夫圣人之于礼义也辟亦陶埏而生之也繁弱鉅黍古之良工也然而不得排擏则不能自正桓公之葱太公之阙文王之録庄君之阖闾之干将莫邪鉅阙辟闾此皆古之良劒也然而不加砥砺则不能利不得人力则不能断骅骝騹骥纎离绿耳此皆古之良马也然而前必有衔辔之制后有鞭䇿之威加之以造父之驭然后一日而致千里也夫人虽有性质美而心辩知必将求贤师而事之择贤友而友之衆人之用神也躁躁则多费多费之谓侈圣人之用神也静静则少费少费之谓啬欲弃学而循性是谓犹释船而欲水也夫马之为草驹之时跳跃扬蹏翅尾而走人不能制龁咋足以噆肌碎骨蹶蹏足以破虏䧟匈及至圉人扰之良御教之掩以衡扼连以辔衔则虽厯险壍弗敢辞故其形之为马马不可化其可驾御教之所为也马聋虫也而可以通气志犹待教而成又况人乎茧之性为丝然非得工女煮以热汤而抽其统纪则不能成丝卵之化为雏非慈雌呕煖覆伏累日积久则不能为雏人之性有仁义之资非圣王为之法度而教导之则不可使乡方中民之性如茧如卵卵待复二十日而后能为雏茧待缲以涫汤而后能为丝性待渐于教训而后能为善善教诲之所然也非质朴之所至能也卵之性未能作雏也茧之性未能作丝也麻之性未能为缕也粟之性未能为米也米出于粟而粟不可谓米玉出于璞而璞不可谓玉善出于性而性不可谓善天之所为止于茧麻与禾以麻为布以茧为丝以米为饭以性为善此皆圣人所继天而进也性如茧如卵卵待复而为雏茧待缲而为丝性待教而后善或曰性有善端心有善质尚安非善应之曰非也茧有丝而茧非丝也卵有雏而卵非雏也性有似目目卧幽而瞑待觉而后见当其未觉可谓有见质而不可谓见性比于禾善比于米米出禾中而禾未可全为米也善出性中而性未可全为善也茧之性为丝弗得女工燔以沸汤抽其统理不成为丝卵之性为雏不得良鸡覆伏孚育积日累久则不成为雏夫人性善非得明王圣主扶携内之以道则不成君子善治民者治其性者也或曰治金而流去火则刚激水而升舍之则䧏恶乎治曰不去其火则常流激而不止则常升夫人之性不相远也其质婉以悫而文之以诗书闲之以礼义则性成焉故性犹璞也不琢则不成一嵗婴儿无推让之心见食号欲食之覩好啼欲玩之长大之后禁情割欲勉励为善矣魏之行田百亩邺独二百西门豹灌以漳水成为膏腴则亩收一钟夫人之质犹邺田道教犹漳水也患不能化不患人性之难率也雒阳城中之道无水水工激上洛中之水日夜驰流水工之功也古贵良医者能知笃剧之病所从生起而以针药治而已之如徒知病之名而坐观之何以为竒夫人有不善则乃性命之疾也无其教治而欲令变更岂不难哉世称利劒有千金之价棠谿鱼肠之属龙泉太阿之辈其本鋋山中之恒铁也冶工鍜鍊成为铦利岂利劔之鍜与錬乃异质哉工良师巧錬一数至也试取东下直一金之劒更熟鍜鍊足其火齐其铦犹千金之劒也夫铁石天然尚为鍜鍊者变易故质况人含五常之性圣贤未之熟鍜錬耳奚患性之不善哉西门豹急佩韦以自缓董安于缓带弦以自促急之与缓俱失中和然而韦弦附身成为完具之人能纳韦弦之教补接不足则豹安于之名可得参也且螟蛉有子果臝负之性之变也橘渡江为枳易土而变形之异也纳所食之气还质易性岂不能哉穿井所以导泉吟咏所以通性无泉则无所穿无性则无所咏世皆忘其泉性之自然徒识穿咏之末功因欲矜而有之不亦妄乎夫欧冶铸劔太刚则折太柔则卷欲劔无折必加其钖欲劒无卷必加其金何者金性刚而钖质柔刚柔均平则为善矣良工涂漆漆缓则难晞急则弗牢均则缓急使之调和则为美也人之含性有似于兹刚者伤于严勐柔者失于软懦缓者悔于后机急者败于懁促故铸劒者使金不至折钖不及卷制器者使缓而能晞急而能牢理性者使刚而不勐柔而不懦缓而不后机急而不懁促故能劒器兼善而性气淳和也水温则成汤寒则成氷氷汤异气而水性犹同蚕能投练匪汤不锦人性推移盖比比也道德仁义天性也织之以成其物錬之以致其精莹之以发其光人之性如水焉置之圆则圆置之方则方澄之则淳而清动之则流而浊土有器性和之以为器人有道性修之以成道如善牧牛设牛东西噉他苗稼则便遮止不令食苗使八寒流煦五热浮凉譬如浊水澄渟清浄无复滓秽为显水性本清浄故譬如真金镕销冶鍊既烧打已无复尘垢为显金性本清浄故碎末于金矿矿中不见金智者巧融鍊真金方乃显如云覆月月不明浄诸烦恼藏覆如来性性不明浄若离一切烦恼云覆如来之性浄如满月如人穿井若得干土知水尚远得湿土泥知水渐近若得水者则为究竟如是值遇诸佛声闻缘觉修习善行掘烦恼土得如来性水如瓶中灯燄其明不现于衆生无用若坏去瓶其光普照如是诸烦恼瓶覆如来藏灯相好庄严则不明浄于衆生无用若离一切诸烦恼藏彼如来性烦恼永尽相好照明施作佛事如彼瓶灯衆生受用譬如浄水必无垢秽以尘坌故令水浑浊性本元浄以客尘烦恼浑心令浊真性不现如莲未开诸恶见叶共包裹故如金堕厠在于觉观粪秽中故如满月被蚀我慢罗㬋所执取故如池水被浊贪欲尘土所混杂故如金山被翳瞋恚泥垢所封着故如虚空被覆愚痴重云之所蔽故如日未出在无明习气地中故譬如鍜金师持金着火中时时囊吹时时持水浇时时放休何以故若常吹金便燋融常水浇冷不热若常放不调熟譬如清浄池水狂象入中令其混浊若清水珠入水即清浄如釡熟糜滓浊下沈清者在上比丘戽船中虗则轻除婬怒痴是为泥洹凝神神者至贵也故舘不辟除则贵人不舍焉故曰不洁则神不处如捕蛇师心不怖蛇彼虽梦蛇而不怖畏列御冦为伯昏无人射引之盈贯措杯水其肘上发之镝矢复沓方矢复寓当是时也犹象人也伯昏无人曰是射之射非不射之射也当与汝登髙山履危石临百仞之渊若能射乎于是无人遂登髙山履危石临百仞之渊背逡巡足二分垂在外揖御寇而进之御冦伏地汗流至踵伯昏无人曰夫至人者上闚青天下潜黄泉挥斥八极神气不变今汝憷然有恂目之志尔于中也殆矣夫夫醉者之坠于车也虽疾不死骨节与人同而犯害与人异其神全也乘亦弗知也坠亦弗知也死生惊惧不入乎其胸是故物而不慴彼得全于酒而犹若是而况得全于天乎圣人藏于天故物莫之能伤也仲尼曰丘也尝使于楚矣适见㹠子食于其死母者少焉眴若皆弃之而走不见已焉尔不得类焉耳所爱其母者非爱其形也爱使其形者也平者水停之盛也其可以为法也内保之而外不荡也德者成和之修也德不形者物不能离也真人之息以踵衆人之息以喉梓庆削木为鐻鐻成见者惊犹鬼神鲁侯见而问焉曰子何术以为焉对曰臣工人何术之有虽然有一焉臣将为鐻未尝敢以耗气也必齐以静心齐三日而不敢懐庆赏爵禄齐五日不敢懐非誉巧拙齐七日輙然忘吾有四肢形体也当是时也无公朝其巧専而外滑消然后入山林观天性形躯至矣然后成见鐻然后加手焉不然则已则以天合天器之所以凝神者其是与衆人之用神也躁躁则多费多费之谓侈圣人之用神也静静则少费少费之谓啬夫举天下万物跂跷贞虫蝡动蚑作皆知其所喜憎利害者何也以其性之在焉而不离也忽去之则骨肉无伦矣今人之所以眭然能视䁝然能听形体能抗而百节可屈神察能分白黒视丑美而知能别同异明是非者何也气为之充而神为之使也何以知其然也凡人之志各有所在而神有所繋者其行也足蹪趎塪头低植木而不自知也招之而不能见也唿之而不能闻也耳目去之也然而不能应者何也神失其守也故在于小则忘于大在于中则忘于外在于上则忘于下在于左则忘于右今夫狂者之不能避水火之难而越沟渎之险者岂无形神气志哉然而用之异也失其所守之位而离其外内之舍是故举错不能当动静不能中终身运枯形于连嵝列埓之门而蹪蹈于汚壑穽䧟之中虽生俱与人钧然而不免为人戮笑者何也形神相失也此膏烛之类也火愈然而消愈亟是故圣人将养其神和其气恬然则纵之廹则用之其纵之也若委衣其用之也若发机夫水向冬则凝而为氷氷迎春则泮而为水氷水移易于前后若周员而趋孰暇知其苦乐乎是故形伤于寒暑燥湿之虐者形苑而神壮神伤乎喜怒思虑之患者神尽而形有余故罢马之死也剥之若藁狡狗之死也割之犹濡且人之情耳目应感动心志知忧乐手足之㩌疾辟寒暑所以与物接也蜂虿螫指而神不能憺蚉蝱噆肤而知不能平夫忧患之来撄人心也非直蜂虿之螫毒而蚉蝱之惨怛也而欲静漠虚无奈之何哉夫人之所受于天者耳目之于声色也口鼻之于芳臭也肌肤之于寒燠其情一也或通于神明或不免于痴狂者何也其所为制者异也是故神者智之渊也渊清则智明矣智者心之府也智公则心平矣若吹呴唿吸吐故纳新熊经鸟伸凫浴蝯躩鸱视虎顾是养形之人也不以滑心心者形之主也而神者心之宝也形劳而不休则蹶精用而不已则竭是故圣人贵而尊之不敢越也夫有夏后氏之璜者匣匮而藏之宝之至也夫精神之可宝也非直夏后氏之璜也天地之道至纮以大尚犹节其章光爱其神明人之耳目曷能久熏劳而不息乎精神何能久驰骋而不既乎夫癞者趋不变狂者形不亏神将有所远徙孰暇知其所为人大怒破阴大喜坠阳大忧内崩大怖生狂除秽去累莫若未始出其宗乃为大通清目而不以视静耳而不以听钳口而不以言委心而不以虑醉者俛入城门以为七尺之闺也超江淮以为寻常之沟也酒浊其神也怯者夜见立表以为鬼也见寝石以为虎也惧揜其气也又况无天地之怪物乎万乗之主葬其骸于旷野之中祀其鬼神于明堂之上神贵于形也故神制则形从形胜则神穷聪明虽用必反诸神谓之太冲水浊则鱼噞形劳则神乱夫血脉之藏于身也犹江河之流地江河之流浊而不清血脉之动亦扰不安瞽者遇室则西施与嫫母同情瞶者忘味则糟粕与精粺等甘岂识贤愚好丑以爱憎乱心哉夫行之所践容足而已足外无余而人不敢践者此心不夷体不闲故也夫机理萌于彼蓍龟感于此故吉凶可因卦兆而推情慝可假象数而寻今忘者之心泊尔钓于死灰廓焉同乎府宅圣人将无所容其鉴岂卦兆之所占夫有因无而生焉形须神而立焉有者无之宫也形者神之宅也故譬之于堤堤坏则水不留矣方之于烛烛糜则火不居矣身劳则神㪚气竭则命终根竭枝繁则青青去木矣气疾欲腃则精灵离身矣夫逝者无反期既朽无生理逹道之士良所悲矣轻璧重阴岂不有以哉夫有形者自然相与为累唯外乎形者磨之而不磷犹风日过河实已损而不自觉所以不觉非不损也恃源以往也七窍者精神之户牖也志气者五藏之使候也今清歌奏而心乐悲声发而心哀神居体而遇感推移以此而言则情之变动自外至也鉴之积也无厚而照有重渊之深目之察也有畔而眂周天壤之际何则应事以精不以形造物以神不以器夫服药求汗或有弗获而愧情一集涣然流离终朝未餐则嚣然思食而曽子衔哀七日不饥夜分而坐则低迷思寝内懐殷忧则逹旦不瞑劲刷理鬓醇醴发颜仅乃得之壮士之怒赫然殊观植髪冲冠由此言之精神之于形骸犹国之有君也神躁于中而形丧于外犹君昏于上国乱于下也神之在人犹光之在烛烛尽则光穷人死则神灭直心于物水火恬然无负于天雷霆不惧眼者身之镜耳者体之牖视多则镜昏听衆则牖闭磨镜决牖则能彻洞万虗眇察絶响符子登乎太山下临千仞之渊上荫百丈之松萧萧然神王乎一丘矣言不出乎耒耜心不过乎俗人其犹木犬守户瓦鸡司晨矣以九寸明镜照面视之曰今日识己形当令不忘如此其神不㪚疾患不入僧行道如牛负深泥中疲极不敢左右顾我身乃神之车也神之舍也神之主人也主人安静神即居之躁动神即去之阴之至也地裂而氷凝清风飂冽霜雪严严鱼鼈蛰伏万物宛拳当此之时处温室临鑪火重狐狢袭毳绵犹不能御也及至定神安精动体劳形则是理泄汗流捐衣出室暖有余身矣阳之至也煎砂烂石飞鸟絶水虫疾万物枯藁江河消竭当此之时入沉清泉出衣絺绤燕髙台服寒石犹不能任也及至解心释意託神清静形捐四海之外游志无有之内心平气和凉有余矣毂中有轴器中有食室中有人身中有神无色之色为之见无声之声为之闻无味之味为之甘不言之言为之教人犹鱼也气犹水也水浊则鱼痩气昏则人疾夫神之在身由舍之有生舍之有生则成无生则败且舍之新若无生门户不闭尘秽四入豕鼠耗其基鸟雀穿其穴亦渐至隳坏舍之朽若无生门户摧塌尘秽溢满豕鼠败其基鸟雀翻其盖则欲不朽无由也立至崩坠如风中灯不能照明在静室闭门明乃遍照今有明镜于斯纷秽集之微则其照蔼然积则其照朏然弥厚则照而昧矣质其本明故加秽犹照虽从蔼至昧要随镜不灭以之辨物必随秽弥失而过谬成焉人之神理有类于此静定人莫鑑于流水而鑑于止水唯止能止衆止水静则明烛须眉平中准大匠取法焉水静犹明而况精神圣人之心静乎天地之鉴也万物之镜也空石之中有人焉其名曰觙其为人也善射以好思耳目之欲接则败其思蚉䖟之声闻则挫其精是以辟耳目之欲而远蚉䖟之声闲居静思则通思仁若是可谓微乎人心譬如槃水正错而弗动则湛浊在下而清明在上则足以见须眉而察理矣微风过之湛浊动乎下清明乱于上则不可以得大形之正也心亦如是矣导之以理养之以清物莫之倾则足以定是非决嫌疑矣小物引之则其正外易其心内倾则不足以决麤理也人莫鑑于流沬而鑑于止水者以其静也莫窥形于生铁而窥于明镜者以覩其易也夫唯易且静形物之性也由此观之用也必假之于弗用也水静则平平则清清则见物之形弗能匿也故可以为止夫水常无心委顺外物虽流之与止鲵桓之与龙跃常渊然自若未始失其静默也至人用舍虽异𤣥黙一焉志若流水居者空城积守无为乃能长生如浄明珠内外无翳定若通逹必当如此虽有出入不失定相如金在井金体常寂莫不亘诸禅地蒨乎根本储之定潋磊砢乎边际若得定者心则不散譬如惜水之家善治堤塘譬如水定而风吹之其水波扬日照于昼月照于夜甲兵照军禅照道人譬如宻室内外涂治坚闭户扄无有风尘于内然灯无触娆者其灯熖上恬然不动如释迦文尼佛本为螺髻仙人名尚阇梨常行第四禅出入息断在一树下坐兀然不动鸟见如此谓之为木即于髻中生卵是菩萨从禅觉知顶上有鸟卵即自思惟若我起动鸟母必不复来鸟母不来鸟卵必坏即还入禅至鸟子飞去尒乃起其犹渊池息浪则彻见鱼石心水既澄则凝照无隠内求初子列子好游壶丘子曰游何所好列子曰㳺之乐所玩无故人之游也观其所见我之游也观其所变游乎游乎未有能辨其㳺者壶丘子曰御冦之游固与人同欤而曰固与人异欤务外游不知务内观外游者求备于物内观者取足于身取足于身游之至也求备于物游之不至也于是列子终身不出自以为不知游壶丘子曰游其至乎至游者不知所适至观者不知所眂物物皆游矣物物皆观矣此皆无主于内借外物以乐之外物虽丰哀亦备矣有主于中以内乐外虽无钟鼓乐已具矣故得志者非轩冕也有至乐者非充屈也得失无以累之耳且父母有疾在困而瘳则忧喜并用矣由此言之不若无喜可知也然则乐岂非至乐耶举其性内则虽负万为而不觉其重也外物寄之虽重不盈锱铢有不胜任者矣不能止乎本性而外求无已犹以圆学方以鱼羡鸟耳此愈近彼愈远学弥得而性弥失不修多闻具大智慧虽无水浴清浄无垢离诸香熏得无上香离诸璎珞得真庄严喻林卷百十二喻林卷一百十三钦定四库全书喻林卷百十三明徐元太撰性理门守要戸之开阖必由于枢情之通塞必在于感凡在天非日不明居地以斗而辨万物有所生而独知守其根百事有所出而独知守其门今夫调絃者叩宫宫应弹角角动此同声相和者也夫有改调一絃其于五音无所比鼔之而二十五絃皆应此未始异于声而音之君已形也犹本与末也从本引之千枝万叶莫不随也慎子曰匠人知为门能以门所以不知门也故必杜然后能门风自动而依之德自立而秉之斯易持易行之道也示应于近远有可察託验于显微或可包是以寸管下傃天地不能以气欺尺表逆立日月不能以形逃通于变者用约而利博明其要者器浅而应𤣥是以天地之赜该于六位万殊之曲穷于五絃尺表能审玑衡之度寸管能测往复之气终年为车无一人之轮则不可驰玉律追天故躔次之期不变缇室候景则发歛之气罔踰此是世宝未足为上于诸宝中法宝为上此是世光未足为上于诸光中智光为上此是世明未足为上于诸明中心明为上夫约方者犹约囊也囊满而弗约则轮泄方成弗约则神与弗俱家者知人之本根也身者知天之渊泉也去家出户不见天下去身窥牖不知天道其出愈远其知益少周流四海其迷益甚茍解提纲而振领自然掘土而得金万象森罗不离两仪之育百法纷凑无越三教之境譬如有人块掷师子师子逐人而块自息譬如桴筏以绳贯穿连缀竹木不令分㪚于河流中游行自在如人䕶身先䕶命根譬如有人调和药汁必当先取好清浄水如机关木人若无有楔身即离㪚不能运动菩提心者如白㲲线从本已来性清浄故菩提心者如快利犁能治一切衆生田故菩提心者犹如快箭能破一切诸苦的故菩提心者犹如利矛能穿一切烦恼甲故菩提心者犹如坚甲能䕶一切如理心故菩提心者犹如利刀能斩一切烦恼首故菩提心者犹如利劒能断一切憍慢铠故菩提心者如勇将幢能伏一切诸魔军故菩提心者犹如利锯能截一切无明树故菩提心者如錬金药能治一切烦恼垢故菩提心者犹如好蜜圆满一切功德味故菩提心者犹如正道令诸菩萨入智城故菩提心者犹如好器能持一切白净法故譬如人病喉咽痛举一身皆为痛云何貍心谓顺修徐进法云何狗心谓得少分以为喜足云何鼠心谓思惟断诸繋缚云何师子心谓修行一切无怯弱法云何鸺鹠心谓常暗夜思念云何乌心谓一切处惊怖思念如膏车辖令不败伤有所至到譬如工巧匠善守于机发亦如海船师执柁而揺动以不放逸行为种子故而成善法果以尸波罗蜜行为足故而能善去以菩提心为命根故而不死灭以舍摩他毘婆舍那为手故而能善巧作业以信业果报为眼故而现见智慧修空慧为首故而无所分别如膏车省牛气力车即易牵犹如列阵共鬭战时唯要誓为第一犹楼观椽彼一切皆依承椽梁立承椽梁承椽梁皆摄持之承椽梁者为最第一譬如国王有边境城四周坚固巷陌平正唯有一门立守门者聪明黠慧善能筹量外有人来应入者听入不应入者不听周市绕城求第二门都不可得都无猫貍出入之处况第二门彼守门者都不觉悟入者出者然彼士夫知一切人唯从此门若出若入更无余处譬如防水善治堤塘勿漏而已佛以忍为铠精进为钢钾持戒为大马禅定为良弓智慧为好箭外破魔王军内灭烦恼贼忍为坚钾胄慧为利刀仗信能度渊摄为船师精进除苦慧到彼岸如逸象无钩终不顺调道大慈悲为轴智慧为两轮精进为快马戒定以为衔忍辱心为铠总持为辔勒譬如人射先得平地地平然后心安心安然后挽满挽满然后䧟深戒为平地定意为弓挽满为精进箭为智慧贼是无明如人上屋非梯不昇不得戒梯禅亦不立譬如国王有一大臣自覆藏罪人所不知王言取无脂肥羊来汝若不得者当与汝罪大臣有智繋一大羊以草谷好养日三以狼而畏怖之羊虽得养肥而无脂牵羊与王王遣人杀之肥而无脂王问云何得尔荅以上事菩萨亦如是见无常苦空狼令诸结使脂消诸功德肉肥是觉观能生三昧亦能坏三昧譬如风能生雨亦能坏雨譬如农夫遇好良田而无种子虽欲加功无以肆力实智慧者则是度老病死海坚牢船也亦是无明黒暗大明灯也一切病者之良药也伐烦恼树之利斧也或复方之日月譬若宝珠义等涂香事同惜水越渡大海号曰牢船生长善芽又称平地若菩萨欲得浄土当浄其心随其心浄则佛土浄宝积当知直心是菩萨浄土深心是菩萨浄土大乗心是菩萨浄土布施是菩萨浄土持戒是菩萨浄土忍辱是菩萨浄土精进是菩萨浄土禅定是菩萨浄土智慧是菩萨浄土四无量心是菩萨浄土四摄法是菩萨浄土方便是菩萨浄土三十七品是菩萨浄土廻向心是菩萨浄土説除八难是菩萨浄土自守戒行不讥彼阙是菩萨浄土十善是菩萨浄土障蔽风雨莫过于舍灭除衆想莫妙于空亦能絶诸问难降伏魔怨犹密宇深重冦患自消三乗法以三十四心成道大乗中唯以一念则豁然大悟具一切智也夫欲响顺必和其声欲影端必正其形此报应之定数也至人夫古之至人藏器于灵褞袍不能令暖轩冕不能令荣动如川之流静如川之渟舜者处民之中则自齐乎士处君子之中则齐乎君子上与圣人则固圣人之林也善行无辙迹善言无瑕讁善计不用筹䇿善闭无关键而不可开善结无绳约而不可解大丈夫恬然无思淡然无虑以天为盖以地为车以四时为马以阴阳为御行乎无路游乎无怠出乎无门以天为盖则无所不覆也以地为车则无所不载也四时为马则无所不使也阴阳御之则无所不备也是故疾而不揺远而不劳其动若水其静若鑑其应若响芒乎若亡寂乎入水不溺入火不热斫挞无伤痛指擿无痟痒乗空如履实寝虚若处牀云雾不硋其视雷霆不乱其听美恶不滑其心山谷不踬其步神行而已絶迹易无行地难予方将与造物者为人厌则又乗夫莽眇之鸟以出六极之外而游无何有之乡以处圹埌之野孔子见老𥅆归三日不谈弟子问曰夫子见老𥅆亦将何规哉孔子曰吾乃今于是乎见龙龙合而成体㪚而成章乗乎云气而养乎阴阳予口张而不能嗋予又何规老𣆀哉子贡曰然则人固有尸居而龙见雷声而渊默发动如天地者乎至人神矣大泽焚而不能热河汉沍而不能寒疾雷破山风振海而不能惊若然者乗云气骑日月而游乎四海之外死生无变于已而况利害之端乎夫水之于汋也无为而才自然矣至人之于德也不修而物不能离焉若天之自髙地之自厚日月之自明夫何修焉在已无居形物自着其动若水其静若镜其应若响内视若盲反听若聋莫知所长犹如婴儿之未言鸡子之未分明珠在蚌中美玉处石间内虽昭昭外如愚顽泰古二皇得道之柄立于中央神与化游以抚四方是故能天运地滞轮转而无废水流而不止昔者冯夷大丙之御也乗云车入云蜺游微雾骛恍忽厯远弥髙以极往经霜雪而无迹照日光而无景扶揺抮抱羊角而上经纪山川蹈腾崑崙排阊阖沦天门末世之御虽有轻车良马劲䇿利錣不能与之争先唯体道能不败湍濑旋渊吕梁之深不能留也太行石涧飞狐旬望之险不能难也夫钳且大丙不施辔衔而以善御闻于天下伏羲女娲不设法度而以至德遗于后世何则至虚无纯一而不喋苛事也昔者王良造父之御也上车摄辔马为整齐而歛谐投足调均劳逸若一心怡气和体便轻毕安劳乐进驰骛若灭左右若鞭周旋若环世皆以为巧然未见其贵者也若夫钳且大丙之御除辔衔去鞭弃䇿车莫动而自举马莫使而自走也日行月动星辉而𤣥运电奔而鬼腾进退屈伸不见朕垠故不招指不咄叱过归鴈于碣石轶鹍鸡于姑余骋若飞骛若絶纵矢蹑风追猋归忽朝发槫桑日入落棠此假弗用而能以成其用者也非虑思之察手爪之巧也嗜欲形于胷中而精神踰于六马此以弗御御之者也召远者使无为焉亲近者使无事焉惟夜行者为能有之故却走马以粪而车轨不按于远方之外是谓坐驰陆沈昼㝠宵明以冬铄胶以夏造氷覩尧之道乃知天下之轻也观禹之志乃知天下之细也原壶子之论乃知死生之齐也见子求之行乃知变化之同也夫至人倚不拔之柱行不关之涂禀不竭之府学不死之师无往而不遂无至而不通生不足以挂心死不足以幽神屈伸俯仰抱命而婉转祸福利害千变万紾孰足以患心若此人者抱素守精蝉蜕蛇解游于太清轻举独往忽然入㝠鳯凰不能与之俪而况斥鷃乎甘暝太宵之宅而觉视于昭昭之宇休息于无委曲之隅而游敖于无形埓之野通体于天地同精于阴阳一和于四时明照于日月与造化者相雌雄蠢乎若新生之犊而无求其故刚柔炎凉各有攸宜安于一域则困于余方至于圣人心与元气𤣥合体与阴阳㝠谐方圆不当于一象温凉不值于一器萌然不动亦不自止与枯木同其不华死灰均其寂魄此至人无感之时也夫至人其动也天其静也地其行也水流其湛也渊嘿渊嘿之与水流天行之与地止其于不为而自然一也髙巢不探深渊不漉鳯鸾栖息于庭宇龙鳞羣游于园池饥虎可履虺蛇可执涉泽而鸥鸟不飞入林而狐兎不惊知死生者命之极非妄然也若夜旦耳奚其系哉真人在昼得昼在夜得夜以死生为昼夜岂有所不得乎止若立枯木动若运藁枝坐若死灰行若游尘不满不竭者至人之心若镜应而不藏故旷然无盈虚之变也至人之道也如镜有明有照有引有致道德为父神明为母清浄为师太和为友昼见星于天夜见鱼于渊耳比八风之调目领羣兽之毛此思虑之极也夫月现于空凡有水处影无不沈也雷震于天凡可闻处声无不彻也玉帝妙道真身譬之虚空无所不在岂雷与月之可比哉法轮常自转希音不可听见有劫火徧烧三千大千世界天地洞然欲以一气吹令顿灭见有三千大千世界所依风轮飘撃上涌将吹三千大千世界苏迷卢山大苏迷卢山轮围山大轮围山及余小山大地等物碎如糠糩欲以一指障彼风力令息不起欲析一毛以为百分取一分毛尽举三千大千世界大海江河池沼涧谷陂湖中水弃置他方无边世界而不恼触水族生类地中出没如出没水水上经行如经行地身出烟熖如燎髙原体注衆流如消雪岭一切诸海水可知其滴数无有能数知释迦之夀量析诸妙髙山如芥可知数无有能数知释迦之夀量一四大地土可知其尘数无有能算知释迦之夀量火中生莲华是可谓希有在欲而行禅希有亦如是道之极者称曰菩提菩提者葢是正觉无相之真智乎去情梦中鑑中水中皆有天地存焉欲去梦天地者寝不寐欲去鑑天地者形不照欲去水天地者盎不汲彼之有无在此不在彼是以圣人不去天地去识曰想如思鬼心慄思盗心怖曰识如认黍为稷认玉为石者浮游罔象无所底止譬覩竒物生竒物想生竒物识此想此识根不在我譬如今日今日而已至于来日想识殊未可卜及至来日纷纷想识皆缘有生曰想曰识譬如犀牛望月月形入角特因识生始有月形而彼真月初不在角胷中之天地万物亦然昔游再到记忆宛然此不可忘不可遣衆罔两问于景曰若向也俯而今也仰向也括而今也被髪向也坐而今也起向也行而今也止何也景曰捜捜也奚稍问也予有而不知其所以予蜩甲也蛇蜕也似之而非也火与日吾屯也阴与夜吾代也彼吾所以有待耶而况乎以有待者乎人大怒破阴大喜坠阳薄气发瘖惊怖为狂忧悲多恚病乃成积好憎繁多祸乃相随故心不忧乐德之至也夫函牛之鼎沸而蝇蚋弗敢入崑山之玉瑱而尘垢弗能汚也圣人无去之心而心无丑无取之美而美不失故祭祀思亲不求福飨賔修敬不思德唯弗求者能有之念虑者不得卧止念虑则有为其所止矣两者俱亡则至德纯矣遗腹子不思其父无貌于心也不梦见像无形于目也意所偏感则随念想而转易及其甚者则白黒等色方圆共形岂外物之变故语有之曰万事纷错皆从意生今日适越昔何由至未成乎心是非何由生环中空者也今以是非为环而得其中空则无是无非故能应乎是非取其弃人间之好若草木之无心故为鸟兽所不畏喜惧战于胷中固已结氷炭于五藏矣有情于为离旷而弗能也然离旷以无情而聪明矣有情于为贤圣而弗能也然贤圣以无情而贤圣矣体天地㝠变化者虽手足五藏未尝相与而百节同和相与于无相与也未尝相为而表里俱济相为于无相为也若乃役心志以恤手足运股肱以营五藏则相为愈笃而内外愈困矣夫体道合变者与寒暑同其温严而未尝有心也人皆知金之有系为不祥故明已之无异于金则所系之情可解志之所撄焦火凝氷故其为兵甚于劒㦸鑑之可喜由于无情不问知与不知闻与不闻来即鑑之故终无已若鑑由闻知则有时而废也性所不好岂独久照圣人无爱若镜耳若镜者鉴物而无情也不将不迎不藏来即应去即止也物来即鉴鉴不以心故虽天下之广而无劳神之累也干将镆鎁与雠为用然报雠者不事折之以其无心飘落之瓦虽复中人人莫之怨者由其无情是以天下平均凡不平者由有情也无情之道大矣贼莫大乎德有心而心有睫及其有睫也而内视内视而败矣三人居室二人交争必取信于不争者以辩彼此之得失夫不争者未必平而交争者未必偏而信于不争者何也以争者之心竝挟胜情故也今人目若骊珠心如权衡评人好丑虽言得其实彼必嫌怨及其自照明镜摹倒其容丑状既露则内慙而不怨向之评者与镜无殊然而向怨今之慙者以镜无情而人有心也使信士分财不如投䇿探钩使㢘士守藏不如闭局全封何者有心之于平不若无心之不平也有慾之于㢘不若无慾之不㢘也无情以接物在遇而恒通有情以接人触应而成碍由此观之则情之所处物之所疑也是以媒扬誉人而受誉者不以为德身肤强饭而蒙饱者不以为惠婴儿伤人而被伤者不以为怨侏儒嘲人而获嘲者不以为辱何者挟利以为已有情于誉饱虽蒙惠而非德无情于伤辱也虽获毁而无憾鱼不畏网而畏鹈复雠者不怨镆鎁而怨其人网无心而鸟有情劒无情而人有心也飘瓦撃人虚舟触已虽有忮心而不怒者以彼无情于撃触也不知冒阴之可以无景而患景之不匿不知无惜之可以无患而恨惜之不巧岂不哀哉国去其姦则邦宁人去其情即身安橐籥之器在其用者虚实有无方圆大小长短广狭听人所为不与人争善人在于天下譬如橐籥乎非与万物之交争其德常归焉以其虚空无欲故也用心思公不若无心之大同也有欲禁过不若无求之得忠也一如麋鹿一如鸿鴈不在忧喜亦不杂乱除苦恼根断亲爱缘㝠㝠浊海自得浄界譬如耕田秋耕为上如诸迹中鸟迹为胜于诸想中元常为最是身如城血肉筋骨皮裹其上手足以为却敌楼橹目为察孔头为殿堂心王处中如是身城诸善真仙之所弃舍凡夫愚人常所味着贪婬瞋恚愚痴罗刹止住其中是不坚固犹如芦苇伊兰水沫芭蕉之树譬如智人见热时炎如大幻师见所幻事知非真故心无所望邪见生烦恼蒺䔧荆棘丛不着眼界不着耳鼻舌目意界不着色界不着声香味触法界譬如天地増之不喜减之不忧譬如火大虽烧一切树木药草而不念言我能烧物譬夫大浸稽空而空无溺惧积洿归泽而泽无垢忿况已谢之声毁誉一贯既迁之色损益同科比慙愧而为衣则龙衮不侔其丽御烦恼而成铠则犀渠有谢其坚譬如大地虽以可爱色香味触掷置其中而都不生髙欣喜爱虽以非爱色香味触掷置其中而都不生下慼忧恚譬如造作海中大船所以者何作欲度贾客船亦不作是念言我当度人何以故船本无念故我观世间一切衆生常为十种大毒箭所中何谓为十一者爱毒箭二者无明毒箭三者欲毒箭四者贪毒箭五者过失毒箭六者愚痴毒箭七者慢毒箭八者见毒箭九者有毒箭十者无有毒箭如是彼人撃鼓已其鼓不生憎爱心譬如四靣镜轮清彻明浄无诸垢翳悬于四衢所对色像皆于中现无有増减而此明镜亦不念言我能现此种种色像心如怨家能与一切诸苦恼故心如狂象蹈诸土舍能坏一切诸善根故心如吞钩苦中生乐想故譬如有人求娑罗枝为娑罗枝故赍持利斧入娑罗林中至一大树下斫其一枝余枝不作是念彼已被斫不斫我等其被斫者亦不作是念我已被斫余者不斫譬如灯炷之明不自念言我当逐㝠去㝠也然灯炷照不知㝠所去处其心如地水火风亦无所爱亦无所憎譬如有人见牛鹿山羊有角之兽即于彪兎生无角解若使不见牛等有角于彪兎等决定不生无角之见当以智慧利斧破汝根本六情枝叶自然堕落当以念慧水洗除烦恼垢种燋不复生意尽如火灭一切意流衍爱结如葛藤唯慧分别见能断意根源如无求士遇入一林虽见娑罗树或多罗树或夜鬘树或马相树或邬昙跋罗树或诺瞿陀树等而不起分别此是娑罗树此是多罗树乃至此是诺瞿陀树等唯起平等树林胜解往昔有一聚落其中人民不识螺相亦复未曽闻其螺声忽有一人从外而来到彼聚落而便止住是人常持一螺以为功业每日执螺诣于圣像鸣螺供养一切人民忽闻螺声咸悉惊怪共往螺处问彼螺言尔从何来可依实荅若不言实我当破汝螺既无情岂能言荅昔有一人行来渴乏见木桶中有清浄流水就而饮之饮水已足即便举手语木桶言我已饮竟水莫复来虽作是语水流如故便瞋恚言我已饮竟语汝莫来何以故来有人见之言汝大愚痴无有智慧汝何以不去语言莫来即为挽却牵余处去世间之人亦复如是为生死渴爱饮五欲咸水既为五欲之所疲厌如彼饮足便作是言汝色声香味莫复更来使我见也然此五欲相续不断既见之已便复瞋恚语汝速灭莫复更生何以故来使我见之时有智人而与之言汝欲得离者当摄汝六情闭其心意妄想不生人得解脱何必不见欲使不生譬如人遭风雨寒热亦无所瞋譬如除厠作舍今虽无厠犹有不浄想若能知厠本无幻化所作则无厠想譬如草木无有瞋心又如火烧物不择好恶薪瞋是失诸善法之根本堕诸恶道之因缘法乐之怨家善心之大贼恶口之府藏福惠之刀斧喻林卷一百十三喻林卷一百十四钦定四库全书喻林卷一百十四明徐元太撰性理门去欲火含烟而妨火桂懐蠧而贼桂然则火胜则烟灭蠧收则桂折故性明者欲简嗜繁者气惛衆人熙熙如享大牢如登春台我独泊兮其未兆如婴儿之未孩日月欲明浮云蔽之河水欲清沙土秽之丛兰欲修秋风败之人性欲平嗜欲害之尧不以有天下为贵故授舜公子札不以有国为尊故让位子罕不以玉为富故不受宝务光不以生害义故自投于渊由此观之至贵不待爵至富不待财天下至大矣而以与他人也身至亲矣而弃之渊外此其余无足利矣此之谓无累之人子夏见曽子一臞一肥曽子问其故曰出见富贵之乐而欲之入见先王之道又説之两者心战故臞先王之道胜故肥夫乗舟而惑者不知东西见斗极则寤矣夫性亦人之斗极也以有自见也则不失物之情无以自见则动而惑营譬若陇西之游愈躁愈沉逐兽者目不见太山嗜慾在外则明所蔽矣蚺蛇珍于越土中国遇而恶之黼黻贵于华夏祼国得而弃之当其无用皆中国之蚺蛇祼国之黼黻也以太和为至乐则荣华不足顾也以恬澹为至味则酒色不足钦也林之性静所以动者风揺之也水之性清所以浊者土浑之也人之性真所以邪者欲眩之也情慾之萌如木之将蘖火之始荧手可掣而断露可滴而灭及其炽也结条陵云煽熛章华虽穷力运斤竭池灌火而不能禁其势盛也嗜慾之萌耳目可关而心意可钥至于炽也虽襞情卷慾而不能收其性败也身之有慾如树之有蝎树抱蝎则还自凿身抱慾而返自害故蝎盛则木折慾炽则身亡珠莹则尘埃不能附性明而情慾不能染也外疾之害轻于秋毫人知避之内疾之害重于丘山而莫之避利欲感动失其正气不如深耕熟耰之有实烟出于火非火之和情生于性非性之适故火壮则烟微性充则情约水性胜火分之以釡甑则火强而水弱人性胜志分以利欲则志强而性弱重阶连栋必浊汝真金宝满室将乱汝神厚味来殃艶色危身求髙反坠务厚更贫闲情塞欲老氏所珍不见可欲使心不乱是以恶迹止步灭影即阴圣人在于天下如槖籥乎非与万物交争其德常归焉以其谦虚无欲也欲者凶害之根也无者天地之元也莫知其根莫知其源奉道不斋戒如无烛夜行失道自苦耳检身止欲莫过于蚓此志士所不及也夏王使羿射于方矢之皮征寸之的乃命羿曰子射之中则赏子以万金之费不中则削子以十邑之地羿容无定色气战于胷中乃援弓而射之不中更射之又不中夏王谓传弥仁曰斯羿也发无不中而与之赏罚则不中的者何也传弥仁曰若羿也喜惧为之灾万金为之患矣人能遗其喜惧去其万金则天下之人皆不愧于羿矣夏王曰人闻子之言始得无欲之道无货之货养我之福也有货之货丧我之贼也器之害者莫甚乎戈兵兽之害者莫甚乎兕虎而令兵戈无所容其锋刃虎兕无所措其爪角斯诚不以欲累其身者也世间尘土能㸃秽浄物声色等法能污清行兵马所行之处害人损物但有荆棘秽草不生禾稼也亦犹欲心驰骋之处唯増恶业不生善惠宇内清夷无为而治故能却驰走之马以粪农田治身者却六根兵马以道粪心覩诸邪道如覩仇雠远诸爱慾如避臭秽譬如佞臣教王作恶譬如油能燃灯灯明自煎油尽灯灭衆生迷惑亦复如是犹如毒树之根汁能杀人凡物取而得之者小不取而得之者大故圣人不取如大毒药不可得尝如盛勐火不可亲近以是当知世间邪见烦恼炽盛犹荆棘林如蒺藜园不可亲近欲如草炬欲如苦果欲如利劔欲如火聚欲如毒器欲如幻惑欲如闇井欲如诈亲欲储浄法先涤身器将越爱流前鸠行檝如有生此赡部洲人虽于欲界未得离染而或得往北俱卢洲因见彼洲女无繋属形容端正游戏自在又见彼洲衣服严具鲜浄殊妙皆依树生又见彼洲有香粳米其味甘美不种自生又见彼洲触处皆有种种珍宝甚可爱玩见彼洲人于如是类随意受用无定繋属正受用时非极躭染既受用已舍而无恋赡部洲人虽未离染具观见彼种种胜事而不贪着舍弃还归当知是人甚为希有佛能断彼羂由执智劒故心如盗贼劫一切善根故心常贪色如蛾投火心常贪声如军久行乐胜鼓音心常贪香如猪喜乐不浄中卧譬如罗网多有诸结有人在中以呪术力破网得出随意而去譬如勐火与诸干薪结期七日当大战鬭尔时一切干树草木种种枝叶悉共聚合如须弥山尔时勐火有一亲友而语之言汝今何故不自庄严多有救援助彼薪衆汝唯一已何能当之时火荅言彼怨虽多我力能敌不须伴党譬如病人服苦涩药但为差病不生贪染欲如毒树根不拔芽还生譬如食毒当死因教服止毒药便不复死佛经譬如止毒药犹如膏瓶处处裂破盛满膏已而着日中漏遍漏津遍津佛言人为道能拔爱欲之根譬如摘悬珠一一摘之㑹有尽时恶尽得道也佛言人懐爱欲不见道者譬如浊水以五彩投其中致力搅之衆人共临水上无能覩其影爱欲交错心中为浊故不见道若人渐解懴悔来近知识水澄秽除清浄无垢即自见形勐火着釡下中水涌跃以布覆上衆生照临亦无覩其影者心中本有三毒涌沸在内五盖覆外终不见道譬如火性悉能烧然一切之物犹如恶毒箭中则身命灭那先言王曽见获麦者不左手持麦右手刈之那先言智慧之人断絶爱欲譬如获麦断树无伐本根在犹复生除根乃无树比丘得泥洹贪意自缚如犊慕乳远离诸渊如风却云火莫热于婬㨗莫疾于怒网莫密于痴爱流驶于河树根深固虽截犹复生爱意不尽除輙当还受苦虽狱有钩鏁慧人不谓牢为道行者不与欲㑹先诛爱本无所植根勿如刈苇令心复生千千为敌一夫胜之未若自胜为战中上已度痴渊如鴈弃池犹如世人以罗网捕鸟以罥弶捕鹿以深穽捕虎其有鸟兽遭此难者无有出期火之炽热不过于思想火所烧疮可以药疗思想火被燎不可疗治世人饥渴可以水浆以济其命或食草根果蓏或以消息服气或以药草神呪可得延夀此爱心饥渴者饮四海水犹不渍爱一尺之地是故説爱渴而难济也若彼勐将身被戒铠心执慧劔前后固险与结使共战必能果办此五欲者譬如以羊掷置火中又如盲人堕于深坑欲如段肉衆鸟竞逐以要言之如蛾赴火如鱼吞钩如鹿逐声如渴饮咸水当知欲为毒害当求初禅灭断欲火坏功德苗令不増长譬如勇士见敌必期吞灭如三流狂象如临大深坑如师子断道如摩竭鱼开口诸欲亦如是甚可怖畏此五欲者得之转剧如火炙疥五欲无益如狗齩骨五欲増争如鸟竞肉五欲烧人如逆风执炬五欲害人如践恶蛇譬如人有重罪国王大瞋诛其七世根本令无遗余如钩贼鱼如弶害鹿如灯焚蛾如人着木屐践刺刺则摧折是诸佛以禅定智慧屐摧五欲刺辟支佛经中有一国王见二特牛婬欲故鬭死自觉悟我以财色故征伐他国与此何异譬如室内然灯烛者只为防风以无风故灯熖转明如火焚薪已自于是中灭常多有爱恒富无明未逹因缘不修对治所以郁郁慢山殆髙嵩华滔滔爱水遂广沧溟爱性无厌名之为渴爱断则得解脱解脱止爱渴故名浆水之为用除垢去热解脱之性亦除执去阂也如洗秽物至尽乃浄浄则尽尽则无浄也我染诸法故诸法縳我我心无染则万縳斯解去智南康郡君山有兽名格似猩猩之形自知吉凶人无机爱之则可驯狎欲执害之则去不来海上之人有好沤鸟者每旦至海上从沤鸟游沤鸟之至者百住而不止其父曰吾闻沤鸟皆从汝游汝取来吾玩之明日之海上沤鸟舞而不下也故曰至言去言至为无为齐智之所知则浅矣其使多智之人量利害料虚实度人情得亦中亡亦中其少智之人不量利害不料虚实不度人情得亦中亡亦中量与不量料与不料度与不度奚以异惟亡所量亡所不量则全而亡丧亦非知全亦非知丧自全也自亡也自丧也闻以有翼飞者矣未闻以无翼飞者也闻以有知知者矣未闻以无知知者也南海之帝为儵北海之帝为忽中央之帝为浑沌儵与忽时相遇于浑沌之地浑沌待之甚善儵与忽谋报浑沌之德曰人皆有七窍以视听食息此独无有尝试凿之日凿一窍七日而浑沌死夫弓弩毕弋机变之知多则鸟乱于上矣钩饵网罟罾笱之知多则鱼乱于水矣削格罗落罝罘之知多则兽乱于泽矣知诈渐毒颉滑坚白解垢同异之变多则俗惑于辨矣故天下每每大乱罪在于好知擢乱六律铄絶竽瑟塞瞽旷之耳而天下始人含其聪矣灭文章㪚五采胶离朱之目而天下始人含其明矣毁絶钩绳而弃规矩攦工倕之指而天下始人有其巧矣削曽史之行钳杨墨之口攘弃仁义而天下之德始𤣥同矣知为孽约为胶德为接工为商圣人不谋恶用知不斵恶用胶无丧恶用德不货恶用商今世诛死者相枕也桁杨者相推也刑戮者相望也而儒墨乃始离跂攘臂乎桎梏之间意甚矣哉其无愧而不知耻也甚矣吾未知圣知之不为桁杨椄槢也仁义之不为桎梏凿枘也焉知曽史之不为桀跖嚆矢也故曰絶圣弃知而天下大治黄帝游乎赤水之北登乎崑崙之丘而南望还归遗其𤣥珠使知索之而不得使离朱索之而不得使喫诟索之而不得也乃使象罔象罔得之黄帝曰异哉象罔乃可以得之乎子贡南游于楚反于晋过汉阴见一丈人方将为圃畦凿隧而入井抱瓮而出灌搰搰然用力甚多而见功寡子贡曰有械于此一日浸百畦用力甚寡而见功多夫子不欲乎为圃者卬而视之曰奈何曰凿木为机后重前轻挈水若抽数如泆汤其名为橰为圃者忿然作色而笑曰吾闻之吾师有机械者必有机事有机事者必有机心机心存于胷中则纯白不备纯白不备则神生不定神生不定者道之所不载也吾非不知羞而不为也老聃之役有庚桑楚者偏得老聃之道以北居畏垒之山其臣之画然知者去之其妾之挈然仁者远之拥肿之与居鞅掌之为使吾生也有涯而知也无涯以有涯随无涯殆已复雠者不折镆干虽有忮心者不怨飘瓦虽有至知万人谋之鱼不畏网而畏鹈鹕去小知而大知明其知憯于虿之尾鲜规之兽莫得安其性命之情者而犹自以为圣人絶圣弃知大盗乃止擿玉毁珠小盗不起焚符破玺而民朴鄙掊斗折衡而民不争殚残天下之圣法而民始可与论议圣人相谕不待言有先言言者也海上之人有好蜻者每居海上从蜻㳺蜻之至者百数而不止前后左右尽蜻也终日玩之而不去其父告之曰闻蜻皆从女居取而来吾将玩之明日之海上而蜻无至者矣夫镜水之与形接也不设智故而方圆曲直弗能逃也故响不肆应而景不一设任耳目以听视者劳形而不明以知虑为治者苦心而无功夫舟浮于水车转于陆此势之自然也木撃折轊水戾破舟不怨木石而罪巧拙者知故不载焉是故道有智则惑德有心则险善博者不欲牟不恐不胜平心定意捉得其齐行由其理虽不必胜得筹必多何则胜在于数不在于欲駎者不贪最先不恐独后缓急调乎手御心调乎马虽不能必先载马力必尽矣何则先在于数而不在于欲也是故灭欲则数胜弃智则道立矣天下非无信士也临货分财必探筹而定分以为有心者之于平不若无心者也天下非无㢘士也然而守重宝者必关户而全封以为有欲者之于㢘不若无欲者也人举其疵则怨人鑑见其丑则善鑑人能接物而不与已焉则免于累矣民知书而德衰知数而厚衰知劵契而信衰知械机而实衰也巧诈藏于胷中则纯白不备而神德不全矣卫有五丈夫俱负缶而入井灌韭终日一区邓析过下车为教之曰为机重其后轻其前命曰桥终日灌韭百区不倦五丈夫曰吾师言曰有机知之巧必有机知之败我非不知也不欲为也子其往矣我一心溉之不知改已不用其知而用衆谋犹网无情故得鱼也夫举重携轻而神气自若此力之所限也而尚名好胜者虽絶膂未足以慊其愿此知之无涯也为出于不为故以不为为主知出于不知故以不知为宗人以仁智为臣妾庚桑悉弃仁智也夫攻之逾宻避之逾巧则虽禽兽犹不可图之以智而况于人哉故治天下者惟不任知羿古之善射者弓矢所及为彀中夫利害相攻则天下皆羿也自不遗身忘知与物同波者皆游于羿之彀中耳智慧多则引血气如灯火之于脂膏炷大而明明则膏消炷小而暗暗则膏息息则能长久也丧明者之目杜知者之口窒聪者之耳斩巧者之手与时相随与和俯仰知而絶知不困于知不知用知亦不困于知其所以不困则异矣而于为不困则一也谿不求物而物自归之婴儿不用智而合自然之智观察于识而责之言汝如幻化体性诳惑犹如猿猴轻躁不住亦如掣电不尝暂停如不调马不着道路亦如狂象纵逸难禁全真生为人所不知死为人所不惜至矣喑聋之徒天下之有道者也赵襄子狩于山中借芿燔林扇赫百里有一人从石壁中出随烟烬上下衆谓鬼物火过徐行而出若无所经涉者襄子怪而留之徐而察之形色七窍人也气息音声人也问奚道而处石奚道而入火其人曰奚物而谓石奚物而谓火襄子曰而向之所出者石也而向之所涉者火也其人曰不知也魏文侯闻之问子夏子夏曰以商所闻夫子之言和者大同于物物无得伤阂者游金石蹈水火皆可也庄子曰子独不见貍狌乎卑身而伏以候敖者东西跳梁不避髙下中于机辟死于罔罟今夫斄牛其大若垂天之云此能为大矣而不能执䑕今子有大树患其无用何不树之于无何有之乡广莫之野彷徨乎无为其测逍遥乎寝卧其下不夭斤斧物无害者无所可用安所困苦哉支离疏者頥隠于齐肩髙于顶㑹撮指天五管在上两髀为胁挫鍼治繲足以餬口鼓筴播精足以食十人上徴武士则支离攘臂于其间上有大役则支离以有常疾不受功上与疾者粟则受三钟与十束薪夫支离其形者犹足以养其身终其天年又况支离其德者乎怊乎若婴儿之失其母也傥乎若行而失其道也名公器也不可多取仁义先王之蘧庐也止可以一宿而不可久处觏而多责古之至人假道于仁託宿于义以游逍遥之虚食于茍简之田立于不贷之圃逍遥无为也茍简易养也不贷无出也古者谓是采真之游孔子观于吕梁县水三千仞流沫四十里鼋鼍鱼鼈之所不能游也见一丈夫游之以为有苦而欲死也使弟子竝流而拯之数百步而出被髪行歌而游于塘下孔子从而问焉曰吾以子为鬼察子则人也请问蹈水有道乎曰亡吾无道吾始乎故长乎性成乎命与齐俱入与汨偕出从水之道而不为私焉此吾所以蹈之也孔子曰何谓始乎故长乎性成乎命曰吾生于陵而安于陵故也长于水而安于水性也不知吾所以然而然命也此之谓天府注焉而不满酌焉而不竭而不知其所由来此之谓葆光老子曰而睢睢盱盱而谁与居大白若辱盛德若不足阳子居蹴然变容曰敬闻命矣其往也舍者迎将其家公执席妻执巾栉舎者避席炀者避灶其反也舍者与之争席矣为外刑者金与木也为内刑者动与过也宵人之离外刑者金木讯之离内刑者阴阳食之夫免乎外内之刑者唯真人能之室无空虚则妇姑勃谿心无天游则六凿相攘儿子终日嘷而嗌不嗄和之至也终日握而手不掜共其德也终日视而目不偏不在外也动不知所为行不知所之身若藁木之枝而心若死灰若是者祸亦不至福亦不来夫水之性清土者抇之故不得清人之性夀物者抇之故不得夀物也者所以养性也非所以性养也今世之人惑者多以性养物则不知轻重也万人操弓共射其一招招无不中万物章章以害一生生无不伤以便一生生无不长故圣人之制万物也以全其天也若然者偃其聪明而抱其太素以利害为尘垢以生死为昼夜是故目观玉辂琬象之状耳听白雪清角之声不能以乱其神登千仭之谿临蝯眩之岸不足以滑其和譬若钟山之玉炊以罏炭三日三夜而色泽不变则至德天地之精也不言之辩不道之道若或通焉谓之天府取焉而不损酌焉而不竭莫知其所由出是谓瑶光瑶光者资粮万物者也次三柔婴儿于号三日不嗄测曰婴儿于号中心和也茍以不亏为纯则虽百行同举万变参备乃至纯也茍以不杂为素则虽龙章鳯姿倩乎有非常之观乃至素也焦火之热凝氷之寒皆喜怒并积之所生若乃不彫不琢各全其朴则何氷炭之有哉我劳天下久矣息驾𤣥圃以反余真也以道为父以德为母神明为师太和为友清浄为常平易为主天地为法阴阳为象日月为仪万物为表因应为元诚信为首凡夫之人实不能度大海水也而是真人实能度彼生死大海害马之弊既去解牛之刀乃王如物初入炉麤恶先燋灭真者不移动又如虚空虽遍诸色不相舍离而不为色过所染污喻林卷一百十四喻林卷一百十五钦定四库全书喻林卷一百十五明徐元太撰性理门齐物天下莫大于秋毫之末而太山为小莫夀于殇子而彭祖为夭天地与我并生而万物与我为一无物不然无物不可故为是举莛与楹厉与西施恢恑憰怪道通为一自其异者视之肝胆楚越也自其同者视之万物皆一也綂小大者无小无大者也茍有乎小大则虽大鹏之与斥鴳宰官之与御风同为累物耳齐死生者无死无生者也茍有乎死生则虽大椿之与蟪蛄彭祖之与朝菌均于短折耳故游于无小无大者无穷者也㝠乎不死不生者无极者也鱼游于水水物所同咸谓之知然自鸟观之则向所谓知者复为不知矣箫管参差宫商异律故有短长髙下万殊之声而所禀之度一也然则优劣无所错其间矣无小大无夀夭是以蟪蛄不羡大椿而欣然自得斥鴳不贵天池而荣愿已足也所大者性足也所小者无余也故因其性足以名大则毫末丘山不得异其名因其无余以称小则天地稊米无以殊其称所谓大者至足也故秋毫无以累乎天地所谓小者无余也故天地无以过乎秋毫夫以形相对则太山大于秋毫也若各据性分物㝠其极则形大未为有余形小不为不足茍足于其性则秋毫不独小其小太山不独大其大矣譬夫莛横楹纵厉丑而西施好所谓齐者岂必齐形状同规矩哉故纵横好丑恢恑憰怪形虽万殊而性同得故曰道通为一也夫天地运而相通万物总而为一能知一则无一之不知也不能知一则无一之能知也譬吾处于天下也亦为一物矣别而言之则须眉异名合而説之则体之一毛也人在天地之间如蚤蝨在衣裳之内若蝼蚁在巢穴之中一舟之覆无一毫不湿一马之走无一毫不动故大同万物不一也以长形长则无长以短比短则无短故曰长短相形而有也见玉京山不以为高无长相故见诸堆峊不以为卑无短相故见诸骞树不以为賖无夀相故见诸槿花不以为促无夭相故见大罗天不以为遍无大相故见诸毫末不以为细无小相故若得珍宝瓦石视之一等若有持刀斫截手足有持栴檀涂身亦等无异达观憷迫之徒兮或趋西东大人不曲兮亿变齐同拘士系俗兮攌如囚拘寥廓忽荒兮与道翺翔乗流则逝兮得坻则止纵躯委命兮不私与已其生若浮兮其死若休澹乎若深渊之静氾兮若不系之舟万物皆贱惟人为贵动以九州为狭静以环堵为大以造化为工匠天地为陶钧名位为糟粕势利为埃尘治其内而不饰其外且世以太虚为舆𤣥鑪为肆神游莫竞之林心存无营之室天地短于朝生兮亿代促于始旦顾瞻宇宙微细兮𦕈若豪锋之半人之寓于宇宙也何异夫栖蜗之争战附蜹之游禽世之人以独见者为梦同见者为觉殊不知精之所结亦有一人独见于昼者神之所合亦有两人同梦于夜者二者皆我精神孰为梦孰为觉古者谓死人为归人夫言死人为归人则生人为行人矣行而不知归失家者也一人失家一世非之天下失家莫知非焉原宪窭于鲁子贡殖于卫原宪之窭损生子贡之殖累身然则窭亦不可殖亦不可其可焉在曰可在乐生可在逸身故善乐生者不窭善逸身者不殖死生自命也贫穷自时也怨夭折者不知命者也怨贫穷者不知时者也当死不惧在穷不戚知命时也夫信命者亡夀夭信理者亡是非信心者亡顺逆信性者亡安危丽之姬艾封人之子也晋国之始得之也涕泣沾襟及其至于王所与王同筐牀食刍豢而后悔其泣也子恶乎知夫死者不悔其始之蕲生乎以指喻指之非指不若以非指喻指之非指也以马喻马之非马不若以非马喻马之非马也天地一指也万物一马也彼以生为附赘县疣以死为决溃痈夫若然者又恶知死生先后之所在浸假而化予之左臂以为鸡予因以求时夜浸假而化予之右臂以为弹予因以求鹗炙浸假而化予之凥以为轮以神为马予因而乘之岂更驾哉曾子再仕而心再化曰吾及亲仕三釡而心乐后仕三千钟不泊吾心悲弟子问于仲尼曰若参者可谓无所县其罪乎曰既已县矣夫无所县者可以有哀乎彼视三釡三千钟如鹳雀蚊虻相过乎前也吾以天地为棺椁以日月为连璧星辰为珠玑万物为赍送吾葬具岂不备邪夫天下也者万物之所一也得其所一而同焉则四肢百体将为尘垢而死生终始将为昼夜而莫之能滑而况得丧祸福之所介乎弃𨽻者若弃泥涂知身贵于𨽻也以道为竿以徳为纶礼乐为钩仁义为饵投之于江浮之于海万物纷纷孰非其有夫藏舟于壑藏山于泽人谓之固矣虽然夜半有力者负而趋寐者不知犹有所遁若藏天下于天下则无所遁其形矣若人者千变万化而未始有极也弊而复新其为乐也可胜计耶譬若㝱为鸟而飞于天㝱为鱼而没于渊方其㝱也不知其㝱也觉而后知其㝱也今将有大觉然后知今此之为大㝱也始吾未生之时焉知生乐也今吾未死又焉知死之不乐也子求行年五十有四而病伛偻嵴管高于顶下迫頥两脾在上烛营指天匍匐自闚于井曰伟哉造化者其以我为此拘拘邪此其视变化亦同矣夫造化者既以我为坯矣将无所违之矣吾安知夫刺炙而欲生者之非惑也又安知夫绞经而求死者之非福也或者生乃徭役也而死乃休息也夫造化者之攫援物也譬犹陶人之埏埴也其取之地而已为盆盎也与其未离于地也无以异其已成器而破碎漫澜而复归其故也与其为盆盎亦无以异矣夫临江之乡居人汲水以浸其园江水弗憎也苦洿之家决洿而注之江洿水弗乐也是故其在江也无以异其浸园也其在洿也亦无以异其在江也是故圣人因时以安其位当世而乐其业廓惝而虚清靖而无思虑大泽焚而不能热河汉涸而不能寒也大雷毁山而不能惊也大风晦日而不能伤也是故视珍宝珠玉犹石砾也视至尊穷宠犹行客也视毛嫱西施犹䫏丑也以死生为一化以万物为一方鲁人有为父报雠于齐者刳其腹而见其心坐而正冠起而更衣徐行而出门上车而歩马颜色不变其御欲驱抚而止之曰今日为父报雠以出死非为生也今事已成矣又何去之追者曰此有节行之人不可杀也解围而去之使被衣不暇带冠不及正蒲伏而走上车而驰必不能自免于千歩之中矣今坐而正冠起而更衣徐徐而出门上车而歩马颜色不变此衆人之所以为死也而乃反以得活此所谓徐而驰迟于歩也夫走者人之所以为疾也歩者人之所以为迟也今反乃以人之所为迟者反为疾明于分也有知徐之为疾迟之为速者则几于道矣故黄帝亡其𤣥珠使离朱㨗剟索之而弗能得之也于是使忽怳而后能得之人不当恶死死复归其未生之故耳譬犹瓦器之破而复反于土也大丈夫以天下为室以藏万物夫期功于旦夕者闻嵗暮而致叹取美于当年者在身后而长悲此故俗士之近心一世之常情也至于大人以天地为一朝亿代为旷息以仁义为关键用礼教为衿带自枯藁于当年求余名于后世者是不达乎生生之极也安时处顺谓之悬解一不能自解则衆物共结之能解则无所不解也若疣之自县赘之自附此气之时聚非所乐也若之自决痈之自溃此气之自散非所惜也孰能以无为首以生为嵴以死为凥孰知死生存亡之一体者吾与之友矣以死生为寤寐以形体为逆旅去生如脱屣断足如遗土吾未见足以缨茀其心也少而失其故居名为弱丧夫弱丧者遂安于所在而不知归于故乡也焉知生之非夫弱丧焉知死之非夫还归而恶之哉夫死生之变犹春秋冬夏四时行耳故生死之状虽异其于各安所遇一也有大人先生以天地为一朝万期为须臾日月为扄牖八荒为庭衢行无辙迹居无室庐幕天席地纵意所如俯观万物扰扰焉如江汉之载浮萍二豪侍侧焉如蜾蠃之与螟蛉死为休息生为役劳冬水之凝何如春氷之消荣位在身不亦轻于尘毛木根挺而枝逺叶繁茂而华零无穷之死犹一朝之生枝叶托根柢死生同盛衰若先生者以天地为卵耳如小物细人欲论其长短议其是非岂不哀也哉荣体变为枯体枯体即是荣体丝体变为缕体缕体即是丝体有何别焉彭殇无异葬夷跖可同朝龙蠖非不屈鹏鷃但逍遥太公涓钓于隐溪五十有六而未尝得一鱼鲁连闻而观焉太公涓跽而隐崖不饵而钓仰咏俯吟暮则释竿其膝所处若背其跗触崖若路鲁连曰钓所本以在鱼无鱼何钓太公曰不见康王父之钓耶念蓬莱钓巨海摧岸投纶五百年矣未尝得一鱼方吾犹一朝耳以造化为父母以天地为牀褥以雷电为鼓扇以日月为灯烛以云汉为川池以星辰为珠玉吾与𤣥子观东海释驷而升乎山未中路而忘马符子使人求之不获使鬼索之而获符子曰六合不可忘故知良马在其中矣请以六合之观观之也夫以今望昔所以有今以昔望今所以名昔而今自非今何能有昔昔自非昔岂有今哉既其无昔无今何先何后草木零落归根则静人物变化反眞则安譬如有人于夜中梦见种种事或梦自身被官囚缚受种种苦生大忧恼然后得脱须臾更梦作大国王威势自在受大快乐即于梦中作念言我向作时受苦如是今复自在受大快乐作是念已忽然睡觉苦乐之事莫知所在衆生世间犹如幻师所作幻术无有决定又如夜梦所有见事皆悉虚妄无有眞实智者观生死犹如大幻师土梗何曾走木鸡讵翔空衆生飘浪如虚中云如空中色如谷中响如水中月如镜中像如热中炎如电中火闻詈剧丝竹之娱得捶喻捧戴之悦夫永夀莫美乎上干而齐之殇子神伟莫美于凌虚而同之滞至德莫大乎眞人而比之朽种高妙莫大乎世雄而喻之幻梦譬如陶师埏埴成器内盛臭秽彩画严饰诳惑愚夫又如四蛇置之一箧如是四大和合为身一大不调百一病起是故智者应观此身如养毒蛇如持坯器佛言吾视王侯之位如尘隙视金玉之宝如瓦砾视纨素之服如弊帛视大千世界如一诃子视四耨水如涂足油视方便门如筏实聚视无上乗如梦金帛视求佛道如眼前花视求禅定如须弥柱视求涅槃如昼夜寤视倒正者如六龙舞视平等者如一眞地视兴化者如四时木暂得为人譬如作客作客日少归家日多一切过患由生而有譬如无薪火无所烧亦如无树斧无所斫亦如无瓶椎何所破如无藕花霜何所败若有山者金刚必坏若无山者金刚虽坚何所能坏凡有身者必有诸苦若无身者苦何所苦精神居形躯犹雀藏器中器破雀飞去身坏神逝生万物为泡意如野马居世若幻奈何乐此人在生死譬如车轮反覆上下而不离地是身如聚沫不可手捉是身如海不厌五欲是身如江归于渊海趣老病死是身如粪明智所捐是身如沙城疾就磨灭是身如边土多覩怨贼是身如险道常失善法是身如博家百八爱所立是身如裂器常而穿漏是身如画瓶中满不净是身如溷九孔常流是身如水渎悉为瑕秽是身如幻以惑愚人不识正谛是身如䔉烧毒身心是身如萎华疾至老耄是身如车与无常俱是身如露不得久立是身如宅四百四病之所居止是身如箧毒蛇所处是身如蚖瞋火常燃是身如顚国十八结所由是身如芭蕉树而不坚固是身如破船六十二见为之所惑是身如朽阁倾坏善相是身如琴因絃有声是身如鼓皮木褁覆计之本空是身如坏无有坚固是身如灰城风雨所坏归老病死父子二人耕田毒虵煞其子其父犹耕如故不看其子亦不啼哭梵志问曰此是谁儿耕者答言是我之子梵志又问是卿之子何不啼哭耕者答曰人生有死夫盛有衰善者有报恶者有对愁忧啼哭无益死者卿今入城我家某处愿过语之吾子已死持一人食来梵志自念此是何人而无返复儿死在地情不愁忧反更索食此人不慈无复此比梵志入城诣耕者家见死儿母即便语之卿儿已死其夫寄言持一人食来梵志曰何以不念子耶儿母即为梵志説譬喻言儿来託生我亦不唿儿今自去非我不留譬如行客因过主人客今自去何能得留我之母子亦复如是去来进止非我之力随其本行不能救䕶复语其姊卿弟已死何不啼哭姊复説譬喻向梵志言譬如巧师入山斫木縳作大筏安置水中卒逢大风吹破筏散随水流去前后分张不相顾望我弟亦尒因缘和合共一家生随命长短死生无常合㑹有离我弟命尽各自所随不能救䕶复语其妇卿夫已死何不啼哭妇説喻向梵志言譬如飞鸟暮宿高树同止共宿伺明早起各自飞去行求饮食有缘即合无缘即离我等夫妇亦复如是无常对至随其本行不能救䕶复语其奴大家已死何不啼哭奴复説譬喻言我之大家因缘和合我如犊子随逐大牛人煞大牛犊子在边不能救䕶大牛之命愁忧啼哭无所补益夫五阴虚假四大浮危受斯伪质事等尽瓶感此秽刑又同坯哭虽复回天震地之威㑹归磨灭齐冠楚组之丽靡救埃壤所以形非定质衆缘所聚四尘不同风火恒异析而离之本非一物燕肝越胆未足为譬如外地古今相传强者先宅故无主也身亦然尔衆缘所成缘合则起缘散则离何有真宰常主之者新新生灭交臂已谢岂待白首然后为变乎贼性宋哀云使曲者直直者曲为揉马蹄可以践霜雪毛可以御风寒龁草饮水翘足而陆此马之真性也虽有义台路寝无所用之及至伯乐曰我善治马烧之剔之刻之雒之连之以羁馽编之以皁栈马之死者十二三矣饥之渴之驰之骤之整之齐之前有撅饰之患而后有鞭荚之威而马之死者已过半矣陶者曰我善治埴圆者中规方者中矩匠人曰我善治木曲者中钩直者应绳夫埴木之性岂欲中规矩钩绳哉然且世世称之曰伯乐善治马而陶匠善治埴木此亦治天下者之过也故至德之世其行塡塡其世颠颠及至圣人蹩躠为仁踶跂为义而天下始疑矣澶漫为乐摘擗为礼而天下始分矣故纯朴不残孰为牺樽白玉不毁孰为珪璋道德不废安取仁义性情不离安用礼乐五色不乱孰为文采五声不乱孰应六律夫残朴以为器工匠之罪也毁道德以为仁义圣人之过也夫马陆居则食草饮水喜则交颈相靡怒则分背相踶马知已此矣夫加之以衡扼齐之以月题而马知介倪闉扼鸷曼诡衔窃辔故马之知而能至盗者伯乐之罪也卤莽其性者欲恶之孽为性雈苇蒹葭始萌以扶吾形寻擢吾性并溃漏发不择所出漂疽疥痈内热溲膏是也百围之木斩而为牺尊镂之以剞杂之以青黄华藻鏄鲜龙蛇虎豹曲成文章然其断在沟中一比牺尊沟中之断则丑美有间矣然而失木性钧也是故神越者其言华德荡者其行伪至精亡于中而言行观于外此不免以身役物矣夫混茫以无名为贵羣生以得意为欢故剥柱刻漆非木之愿㧞鹖裂翠非鸟所欲促促衔镳非马之性荷轭运重非牛之乐煎熬形气刻削天和或好知不倦以困其百体所好不过一枝而举根俱弊斯以其所知而害所不知也言其将以形教自亏残而不能复游夫自得之塲无系之涂也骈于拇者谓之不足故泣而决之枝于手者谓之有余故啼而龁之如是则羣品万殊无释忧之地矣惟各安其天性不决骈而龁枝则曲成而无伤又何忧哉天下未尝慕桀跖而必慕曽史则曾史之簧鼓天下使失其眞性甚于桀跖也夫有耳目者未尝以慕聋盲自困也所困常在于希离慕旷则离旷虽性聪明乃是乱耳目之主也雈苇害黍稷欲恶伤正性情之伤性性之妨情犹烟波之与水火也烟生于火而烟郁火冰出于水而冰遏水故烟微而火盛冰泮而水通性贞则情销情炽则性灭凝滞者智之蝥也忿憾者仁之螣也纤恡者义之蠧也木从小至大遂能荫蔽日光譬染心从微至着亦能覆盖眞性毁道德以为仁义不似黥乎破𤣥同以为是非不似劓乎骈枝赘疣虽非性之正亦出于形不可去也五藏之情虽非道德之正亦列于性不可治也今设仁义之教以治五藏之情犹削骈枝赘疣也既伤自然之理又益其疾也譬如恶象心未调顺有人乗之不随意去逺离城邑至于林野烦恼所侵縳犹如蚕处茧我观世间一切衆生由于十种染污法何谓为十一者悭垢染污二者恶戒垢染污三者瞋垢染污四者懈怠垢染污五者散乱垢染污六者恶慧垢染污七者不遵尊教垢染污八者邪疑垢染污九者不信解垢染污十者不恭敬垢染污我观世间一切衆生为十种纒縳之所纒縳何谓为十一者由悭嫉网之所纒縳二者由无明膜之所覆翳三者烦恼迷醉堕愚痴坎四者爱欲驶流之所漂没五者末摩死节邪箭所中六者忿恨宻烟之所熏㶿七者贪欲盛火之所烧然八者过失毒药之所闷乱九者诸盖毒刺之所遮碍十者常处生死流转饥馑旷野正勤疲怠犹如有人手执利斧入山斩伐材木华果药草毁坏成功挒眼去之其视宁广逺不决耳令大其听宁能逺不决鼻令大闻香宁能逺不决口令大知味宁能多不譬如蛇行常曲入竹筒中则直心犹水也静则有照动则无鉴痴爱所浊邪风所扇涌溢波荡未始暂住以此观法何往不倒譬如临面涌泉而责以本状者未之有也失常革四扩则裂胃中满则充杨朱之弟曰布衣素衣而出天雨解素衣衣缁衣而反其狗不知迎而吠之杨布怒将扑之杨朱曰子无扑矣子亦犹是也向者使汝狗白而往黑而来岂能无怪哉骈拇枝指出乎性哉而侈于德附赘县疣出乎形哉而侈于性多方乎仁义而用之者列于五藏哉而非道徳之正也是故骈于足者连无用之肉也枝于手者树无用之指也多方骈枝于五藏之情者淫僻于仁义之行而多方于聪明之用也是故骈于明者乱五色淫文章青黄黼黻之煌煌非乎而离朱是已多于聪者乱五声淫六律金石丝竹黄钟大吕之声非乎而师旷是已枝于仁者擢德塞性以收名声使天下簧鼓以奉不及之法非乎而曾史是已骈于辩者累瓦结绳窜句游心于坚白同异之间而敝跬誉无用之言非乎而杨墨是已故此皆多骈旁枝之道非天下之至正也夫待钩绳规矩而正者是削其性也待绳约胶漆而固者是侵其德也屈折礼乐呴俞仁义以慰天下之心者此失其常然也天下有常然常然者曲者不以钩直者不以绳圆者不以规方者不以矩附离不以胶漆约束不以纒索故天下诱然皆生而不知其所以生同焉皆得而不知其所以得故古今不二不可亏也则仁义又奚连连如胶漆纒索而游乎道德之间为哉使天下惑也夫小惑易方大惑易性何以知其然邪自虞氏招仁义以挠天下也天下莫不奔命于仁义是非以仁义易其性与百年之木破为牺樽青黄而文之其断在沟中比牺樽于沟中之断则美恶有间矣其于失性一也跖与曾史行义有间矣然失其性均也夫尧既已黥汝以仁义而劓汝以是非矣汝将何以游夫遥荡恣睢转徙之涂乎譬如駏驉受胎必死犹如地性不可舍坚乃至火性不可舍热如鱼投陆命何能存昔有一蛇头尾自诤头语尾曰我应为大尾语头曰我应为大头曰我有耳能听有目能视有口能食行时在前故可为大汝无此术尾曰我令汝去故得去耳若我不去以身绕木三帀三日不已不得求食饥饿垂死头语尾曰汝可放我听汝为大尾闻其言即时放之复语尾曰汝既为大听汝前行尾在前行未经数歩堕大深坑而死喻林卷一百十五喻林卷一百十六钦定四库全书喻林卷一百十六明徐元太撰物宐门随时祭鲔祭不必记记鲔何也鲔之至有时美物也鲔者鱼之先至者也而其至有时谨记其时今夫麰麦播种而耰之其地同树之时又同浡然而生至于日至之时皆熟矣虽有不同则地有肥硗雨露之养人事之不齐也夫𤣥龙迎夏则陵云而奋鳞乐时也渉冬则淈泥而潜蟠避害也鶗鴂鸣而草衰泽雉啼而麦齐鳱以水言自北而南以山言自南而北凡稼蚤者先时暮者不及时寒暑不节稼乃多灾得时之禾长秱而大穗圜栗而薄糠米饴而香舂之易而食之强失时之禾深芒而小茎穗鋭多粃而青蘦秋木叶落叶落归林是其充富枝枚扶疏外以示贫其实不贫夫虎出有时犹龙见有期也阴物以冬见阳虫以夏出春则毛弱夏则稀少而改易秋则刷理冬则更生细毛自温草荣识节和木衰知风厉阳气萌而𤣥驹歩阴律凝而丹鸟羞㣲虫犹或入感四时之动物深矣万物居温则柔入寒则刚故春角可卷夏条可结秋露可凝冬氷可折阳气主生物所乐也阴气主杀物所憾也故春葩含日似笑秋叶泫露如泣鸿之不失寒暑亦犹水之因地制行览花莳之时育兮察盛衰之所託感冬索而春敷兮嗟夏茂而秋落观羽族之羣类美𤣥鸟之翔集顺阴阳以出处随寒暑而游蛰龙春分而登天秋分而入渊夫霜树落叶而鸿鴈南飞桃林披华而𤣥鸟深入太𤣥曰斗一北而万物虚斗一南而万物盈溽暑至而鹑火栖寒氷沍而鼋鼍蛰春分百草始繁则牧于垧野秋分农功始藏水寒草枯则皆还廐殊性干为马坤为牛震为龙巽为鸡坎为豕离为雉艮为狗兊为芉铫弋之性始生正直及其长大则其枝猗傩而柔顺不妄寻蔓草木芄兰柔弱恒蔓延于地有所依缘则起河曲疏矣河千里而一曲也孟子以为羽性轻雪性消玉性坚虽俱白其性不同如木楸曰乔如竹箭曰苞如松栢曰茂槐棘丑乔桑柳丑条椒榝丑莍桃李丑核翥丑鏬螽丑奋强丑捋蠭丑螸蝇丑扇鹊鵙丑其飞也翪鸢乌丑其飞也翔鹰隼丑其飞也翚夫陵虚之鸟爱其清高不愿江汉之鱼渊沼之鱼乐其濡泾不易腾风之鸟由性异而分不同也鹈志在水䴕志在木鸡鷽恶其类鸳鸯𤣥鸟爱其类鸐嶲周子规也啼必北向江介曰子规蜀右曰杜宇随杨越雉鹧鸪也飞必南翥晋安曰懐南江左曰逐隐林鸟朝嘲水鸟夜㖡鹦鹉摩背而瘖鸲鹆剔舌而语夫鹄不日浴而白鸟不日黔而黑黑白之朴不足以为辩梁丽可以冲城而不可窒宂言殊器也骐骥骅骝一日而驰千里捕鼠不如貍狌言殊技也鸱鸺夜撮蚤察毫末昼出瞑目而不见丘山言殊性也昔者海鸟止于鲁郊鲁侯御而觞之于庙奏九韶以为乐具太牢以为膳鸟乃眩视忧悲不敢食一脔不敢饮一杯三日而死此以已养养鸟也非以鸟养养鸟也夫以鸟养养鸟者宜栖之深林游之坛陆浮之江湖食之䲡䱔随行列而止委蛇而处彼唯人言之恶闻奚以夫譊譊为乎咸池九韶之乐张之洞庭之野鸟闻之而飞兽闻之而走鱼闻之而下入人卒闻之相与还而观之鱼处水而生人处水而死彼必相与异其好恶故异也今夫徙树者失其阴阳之性则莫不枯藁故橘树之江北则化而为枳鸲鹆不过济貈渡汶而死形性不可易势居不可移也以兎之走使大如马则逮日归风及其为马则又不能走矣马不食脂桑扈不啄粟非廉也夫物有以自然而后人事有治也故良匠不能斵金巧冶不能铄木金之性不可斵而木之性不可铄也夫尺蠖蜉蝤同出于阳而不为尺蠖之鸣黄雀蜻蜓同翔于空而不为黄雀之举鲲鱼蝮蛇同潜于水而不为鲲鱼之化若此者岂限于物力哉气使然也故蜉蝤之安于黙蜻蜓之限于飞蝮蛇之困于游者彼亦乌知尺蠖之鸣黄雀之举而鲲鱼之化也唯不知故以类羣而不毒是万物之淑慝皆以无所知而能相安也使其有所知则必慕慕则必倾焉钟山之玉燔以炉炭三日三夜色泽不变陆上之木鸿且大皆天性也顿牟掇芥礠石引针皆以其眞是不假他类他类肖似不能掇取者何也气性异殊不能相感动也使物性可变金木水火可革更也能飞升之物生有毛羽之兆能驰走之物生有蹄足之形驰走不能飞升飞升不能驰走禀性受气形体殊别也既为物矣则方圆刚柔静躁沈浮各有其性蚤虱之性茍寻而进义茍在健何必马乎类茍在顺何必牛乎青鸟海上游鸒斯蒿下飞沈浮不相宜羽翼各有归鍼虽小入水则沈毛虽大入水则浮性自然也刘子曰飞鼯甘烟走貘美铁所居隔絶嗜好不同未足怪也鸿雁爱力遇风迅举孔雀爱毛遇雨高止鸟乐空旷鹊乐稠閙鹤爱阴而恶阳雁爱阳而恶阴鹤以怨望鸱以贪顾鸡以嗔聣鸭以怨瞋雀以猜瞿燕以狂䀪视也鸎以喜啭鸟以悲啼鸢以饥鸣鹤以洁唳枭以凶呌鸱以愁啸鸣也冠鸟性勇带鸟性仁缨鸟性乐鹅见异类差翅鸣鸡见同类拊翅鸣芉性淫而狠猪性卑而率鹅性顽而傲狗性险而出白杨性劲直堪为屋材宁折终不曲挠榆性濡软久无不曲比之白杨不如逺矣犅以乗而不逆为刚牂以承而不随为臧巢生而啄胎生而乳鸟惊而散兽惊而聚阴物穴居阳物巢处火动炎上水动润下譬如士夫游空宅中得六种衆生一者得狗即执其狗系着一处次得其鸟次得毒蛇次得野干次得失收摩罗次得猕猴得斯衆生悉缚一处其狗者乐欲入村其鸟者常欲飞空其蛇者常欲入穴其野干者乐向冢间失收摩罗者长欲入海猕猴者欲入山林此六衆生悉系一处所乐不同各各嗜欲到所安处蜂虿蕴毒虵蝮怀瞋鸽雀嗜婬犲狼骋暴或复被毛戴角抱翠衔珠巨锋芒爪牙长利或复听物往还受人驱䇿犬勤夜吠鸡竞晓鸣牛弊田农马劳行阵肌肉于是消耗皮肤为之零落或潜藏草泽遂被罝罗窜伏陂池横遭罾网大小泰山巖巖鲁邦所詹山无不容河无不润江也汉也南国之大水纪理衆川使不雝滞桃虫鹪也鸟之始小终大者鸟之大者惟鹤小者惟雀乎尚对曰大者有秃鹙小者有鹪鹩景公问晏子曰天下有极大乎晏子对曰有足游浮云背凌苍天尾偃天间跃啄北海颈尾咳于天地乎然而漻漻不知六翮之所在公曰天下有极细乎晏子对曰有东海有蛊巢于蟁睫再乳再飞而蟁不为惊臣婴不知其名而东海渔者命曰焦㝠一蜂至微亦能游观乎天地一鰕至㣲亦能放肆乎大海夫蚊䖟坠乎千仞之谿乃始翺翔而成其容牛马坠焉碎而无形由是观之则大者不便重者创深终发北之北有溟海者天池也有鱼焉其广数千里其长称焉其名为鲲有鸟焉其名为鹏翼若垂天之云其体称焉世岂知有此物哉大禹行而见之伯益知而名之夷坚闻而志之江浦之间生么虫其名曰焦瞑羣飞而集于蚊睫弗相触也栖宿去来蚊弗觉也离朱子羽方昼拭眦杨眉而望之弗见其形俞师旷方夜擿耳俛首而听之弗闻其声唯黄帝与容成子居空同之上同斋三月心死形废徐以神视块然见之若嵩山之阿徐以气听砰然闻之若雷霆之声北㝠有鱼其名为鲲鲲之大不知其几千里也化而为鸟其名为鹏鹏之背不知其几千里也怒而飞其翼若垂天之云是鸟也海运则将徙于南㝠南㝠者天池也鹏之徙于南㝠也水击三千里抟扶摇而上者九万里去以六月息者也小知不及大知小年不及大年奚以知其然也朝菌不知晦朔蟪蛄不知春秋此小年也楚之南有㝠灵者以五百岁为春五百岁为秋上古有大椿者以八千岁为春八千岁为秋而彭祖乃今以久特闻衆人匹之不亦悲乎因其所大而大之则万物莫不大因其所小而小之则万物莫不小知天地之为稊米也知毫末之为邱山也则差数覩矣寅邱无壑泉源不溥寻常之谿灌千顷之泽木大者根擢山高者基扶跖巨者志逺体大者节疏江海之鱼吞舟大国之树必巨斥泽之鷃为飞不能出于顷畮不见僬侥之㣲不知泱漭之泰不见果下之乘不别龙马之大高下相悬所以致观也眇眇寻木生于河边竦枝千里上干云天垂阴四极下盖虞渊蚊䖟堕山适足翺翔兕虎之坠碎而为此言大物不可失所也鲲之化鹏非㝠海不足以运其身非九万里不足以负其翼穷百川之量悬于河河悬于海海悬于天地则各有量也奔蜂不能化藿蠋而能化螟蛉越鸡不能伏鹄卵鲁鸡能伏之藿蠋与螟蛉俱虫也鲁鸡与越鸡同禽也然化与不化伏与不伏者藿蠋大越鸡小也淮南子曰鲸鱼死而彗星出易井卦曰九二井谷射鲋夫感动天地此鱼之至大射鲋井谷此鱼之至小巨细舛错衆繁类殊鹪螟巢于蚊睫大鹏弥乎天隅方蚊翼下有小飞虫焉尘九卵复成九子飞而俱去蚊遂不知海人与山客办其方物海人曰横海有鱼额若华山之顶一吸万顷之波山客曰邓林有木围三万寻直上千里傍荫数国五尺之鲤一寸之鲤但大小殊鳞之数㝠海之枣大如𤓰钟山之李大如瓶海有衆鱼巨巍巍第一鱼身长四千里第二鱼身长八千里第三鱼身长万二千里第四鱼身长万六千里第五鱼身长二万里第六鱼身长二万四千里第七鱼身长二万八千里那先问王曾闻大海中有大鱼名质身长二万八千里者不王言然有是我曹闻之那先言如是二万八千里鱼其脇骨长四千里曾共婆罗门道中行见一尼拘卢陀树荫覆贾客五百乗车荫犹不尽七极㣲成一阿耨彼是最细色天眼能见及菩萨转轮王见七阿耨为铜上尘七铜上尘为水上尘七水上尘为兔毫上尘七兔毫上尘为一羊毛上尘七羊毛尘成一牛毛尘七牛毛尘成一向游尘七向游尘成一虮七虮成一蝨七蝨成一麦七麦为一指二十四指为一肘如菩萨处胎经云第一大鸟不过金翅鸟头尾相去八千由旬高下亦尔若其飞时从一须弥至一须弥终不中止广如经説第二兽者不过于龙如阿含经説难陁跋难陁二龙其形最大绕须弥山七帀头犹山顶尾在海中第三鱼身者不过摩竭大鱼如四分律説摩竭大鱼身长或三百由旬四百由旬乃至极大者长七百由旬故阿含经云眼如日月鼻如大山日如赤谷荣枯九二枯杨生稊象曰枯杨生华何可久也老过则枯少过则稚以老分少则稚者长以稚分老则枯者荣过以相与之谓也葛之覃兮施于中谷维叶萋萋葛之覃兮施于中谷维叶莫莫盛极则堕落者梅也旱山之足林木茂盛者得山云雨之润泽也鵻之伤于水始则湿中而修久而干椒之性芬香而少实今一捄之实蕃衍满升非其常也垧之牧地水草既美牧人又良饮食得其时则自肥健耳𤓰之本实继先岁之𤓰必小状似瓝故谓之瓞緜緜然若将无长大时葛之能藟蔓繁滋者以本枝廕庥之多王知夫苖乎七八月之间旱则苖藁矣天油然作云沛然下雨则苖浡然兴之矣木谓之华草谓之荣不荣而实者谓之秀荣而不实者谓之英完不能无毁也是以韦革虽柔扩之则裂矿石虽坚攻之则碎形气发于根柢兮柯叶彚而灵茂塞其源者竭背其本者枯再生者不获华大早者不胥时落鲂鱮甫甫语其大也麀鹿麌麌语其衆也专独不能自荫润其根故多枯死也草木之生者湿湿者重死者枯枯者轻枯而轻者易举湿而重者难移也然元气所在在生不在枯虵折鳞于平皋龙脱骨于深谷其在晨也灼若旭日栖扶桑其在昏也奭若烛龙吐潜光烂若罗宿之垂光灼若隋珠之宵列爽若翡翠之羣翔练若珊瑚之映月其望之也晔若皦日烛崑山其节之也晃若盈尺映蓝田灼若夜光之在𤣥岫赤若太阳之映朝云又如水大渍草木根能使倾㧞随流而去譬如树枝所依花叶果实终归堕落犹如有人擕持种子于荒秽田随所种殖然彼种子依大地界遇天雨润决定生芽至于花实少得收获灵蠢虫莫知于龙以其不生得也龟生于水发之于火于是爲万物先爲祸福正龙生于水被五色而游故神欲小则化如蚕蠋欲大则藏于天下欲上则凌于云气欲下则入于深泉变化无日上下无时谓之神龟与龙伏闇能存而能亡者也鹖毅鸟也毅不知死鸥信鸟也信不知用龙也者人主之辟也亢龙往而不返故易曰有悔悔者凶也潜龙入而不能出故曰勿用勿用者不可也龙之神也其惟玆龙乎能与细细能与巨巨能与高高能与下下吾故曰龙变无常能幽能章太阴所建蛰虫首穴而处鹊巢乡而为户猩猩知往而不知来干鹊知来而不知往此修短之分也鸡知将旦鹤知夜半而不免于鼎俎狗彘不择甂瓯而食偷肥其体而顾近其死鳯凰高翔千仭之上故莫之能致牛蹏彘颅亦骨也而世弗灼必问吉凶于龟者以其歴岁久矣夫天之所覆地之所载包于六合之内託于宇宙之间阴阳之所生血气之精含牙戴角前爪后距奋翼攫肆蚑行蛲动之虫喜而合怒而鬬见利而就避害而去其情一也虽所好恶其与人无以异然其爪牙虽利筋骨虽强不免制于人者知不能相通才力不能相一也各有其自然之势无禀受于外故力竭功沮鴈顺风以爱气力衔芦而翔以备矰弋螘知为垤貛貉为曲穴虎豹有茂草野彘有芄莦槎栉堀虚连比以像宫室阴以防雨景以蔽日此亦鸟兽之所以知求合于其所利今使人生于辟陋之国长于穷櫩漏室之下长无兄弟少无父母目未尝见礼节耳未尝闻先古独守专室而不出门使其性虽不愚然其知者必寡矣鹤夜半而鸣也以无知谋不能免于鼎俎羔有角而不任设备而不用类好仁者执之不鸣杀之不谛类死义者羔食于其母必跪而受之类知礼者故羊之为言犹祥与故卿以为䞇鴈乃有类于长者长者在民上必施然有先后之随必俶然有行列之治故大夫以䞇鸾翔女牀鳯出丹穴拊翼相和以应圣哲击石靡咏韶音其絶猾褢之兽见则兴役膺政而出匪乱不适天下有道幽形匿迹幽頞似猴俾愚作智触物则笑见人佯睡好用小慧终是婴击驼惟竒畜肉鞍是被迅鹜流沙显功絶地潜识泉源㣲乎其智澄浊剖判庶物化生羽族或能应对焉毛宗或有知言焉于玃识往归终知来𤣥禽解阴阳虵螘逺泉流蓍灶无以过焉甘石不能胜焉天将风也纤尘不动而䲰日鸣其且雨也寸云未布而蚁蚓移矣巢居知风穴处识雨风雨方至而鸟虫应之言良犬之取莵仰观人主之意而获之喻不妄杀神龙不处罔罟之水鳯凰不翔罻罗之乡猩猩啼而就禽笑而被格霜傅彊枝鸟以武生者少雪封枯原鸟以文死者多鴈衔芦而捍网牛结阵以脚虎燕识戊巳不衔泥狐潜上伏不越渡阡陌又曰狐狼知虚实虎豹识冲破鹳俯鸣则阴仰鸣则晴字説曰奚也曷也皆无知也鸡可畜焉以放于死奚物而无知者也鹖善鬬焉以放于死曷物而无知者也拙者莫如鸠巧者莫如鹘青鵽爱子忘亲司马彪曰鵽鸟专爱其子而忘其母也阎浮洲有诸商人乘船入海持视岸鹰行彼入大海不逺便放视岸鹰若视岸鹰得至大海岸者终不还船若视岸鹰不得至大海岸者便来还船譬如师子王在林中吼有人见之叩头求请则放令去虎豹小物不能尔也何以故师子王贵兽有智分别故虎豹贱虫不知分别故喻林卷一百十六喻林卷一百十七钦定四库全书喻林卷一百十七明徐元太撰物宜门美恶泾以渭浊湜湜其沚秩秩斯干幽幽南山如竹苞矣如松茂矣如跂斯翼如矢斯棘如鸟斯革如翚斯飞君子攸跻乐彼之园爰有树檀其下维萚乐彼之园爰有树檀其下维谷周原膴膴堇荼如饴王睢之鸟雌情意至然而有别蜉蝣渠略也朝生夕死犹有羽翼以自修饰楚楚鲜明梅之树善恶自有徒以鸮集其上而鸣人则恶之性因恶矣鹰则为鸠鹰也者其杀之时也鸠也者非其杀之时也善变而之仁也故其言之也曰则尽其辞也鸠为鹰变而之不仁也故不尽其辞也田鼠化为鴽鴽鹌也变而之善故尽其辞也鴽为鼠变而之不善故不尽其辞也燕之角荆之干妢胡之笴吴粤之金钖此材之美者也天有时地有气材有美工有巧合此四者然后可以为良材美工巧然而不良则不时不得地气也凡相角秋閷者厚春閷者薄穉牛之角直而泽老牛之角紾而昔疢疾险中瘠牛之角无泽职金掌凡金玉钖石丹青之戒令受其入征者辨其物之㜫恶与其数量揭而壐之入其金钖于为兵器之府入其玉石丹青于守藏之府葑菲之菜上善下恶食之者不以其恶而弃其善泽之生物而险者蒺藜持之则伤山有木薮有草毒螫之虫在草在木陆机云林木山下人语曰四足之美有麃两足之美有鷮地之硗者虽有善种不能生焉江臯河濒虽有恶种无不猥大物有善而不居恶而不可避甘醴有鸩毒药酒有治病美金以铸戈劎矛㦸试诸狗马恶金以铸斤斧鉏夷锯试诸木土灵鹊兆喜恠鵩塞耳班鸠办鵴䲷鸱害母慈乌反哺白脰乌不祥巨啄乌善警哀乌吟夜蝮蛇不可为足虎豹不可使缘木明月之珠蠬之病而我之利虎爪象牙禽兽之利而我之害华不时者不可食也絮之细者曰纩缯之精者曰缟缟之麤者曰素葛之精者曰絺麤者曰绤蝮虵与鱼比故生于草泽蜂虿与鸟同故产于屋树江北地燥故多蜂虿江南地湿故多蝮虵生高燥比阳阳物悬垂故蜂虿以尾㓨生下湿比阴阴物柔伸故蝮虵以口齰毒或藏于首尾故螫齰有毒或藏于醴肤故食之輙懑或附于脣吻故舌鼔为祸龙有毒蛇有螫故蝮有利牙龙有逆鳞慈乌曰孝鸟长则反哺其母空桑之山有兽焉其状如牛而虎文其音如钦其名曰軨軨其鸣自呌见则天下大水犲山有兽焉其状如夸父而彘毛其音如唿见则天下大水姑之山有兽焉其状如狐而有翼其音如鸿鴈其名曰獙獙见则天下大旱䃌山有兽焉其状如马而羊首四角牛尾其音如獋狗其名曰峳峳见则国多狡客钦山有兽焉其状如豚而有牙其名曰当康其鸣自呌见则天下大穰女烝之山石膏水出焉而西注于鬲水其中多薄鱼其状如鳣鱼而一目其音如欧见则天下大旱余峨之山有兽焉其状如兔而鸟啄鸱目蛇尾见人则眠名曰犰狳其鸣自訆见则螽蝗为败剡山有兽焉其状如彘而人面黄身而赤尾其名曰合腴其音如婴儿是兽也食人亦食虫见则天下大水大山有兽焉其状如牛而白首一目而蛇尾其名曰蜚行水则竭行草则死见则天下疫子桐之山子桐之水出焉而西流注于余如之泽其中多䱻鱼其状如鱼而鸟翼出入有光其音如鸳鸯见则天下大旱偈徂狡兽鬿雀恶鸟或狼其体或虎其爪安用甲兵扰之以道蜚则灾兽跂踵厉深㑹所经渉竭水藁林禀气自然体此殃淫玉山是西王母所居也有兽焉其状如犬而豹文其角如牛其名曰狡其音如吠犬见则其国大穰崇吾之山有鸟焉其状如凫而一翼一目相得乃飞名曰蛮蛮见则天下大水崑崙之丘有鸟焉其状如蜂大如鸳鸯名曰钦原蠚鸟兽则死蠚水则枯鹿台之山有鸟焉其状如雄鸡而人面名曰凫徯其名自叫也见则有兵小次之山有兽焉其状如猿而白首赤足名曰朱厌见则大兵太华之山有蛇焉名曰肥六足四翼见则天下大旱钦原类蜂大如鸳鸯触物则毙其鋭难当令丘之山有鸟焉其状如枭人面四目而有耳其名曰颙其鸣自号也见则天下大旱鸡山黑水出焉中有鱄鱼其状如鲋而彘毛其音如豚见则天下大旱颙鸟栖林鱄鱼处渊俱为旱征灾延普天涸和损平莫惨于忧诗咏萱草带山则儵壑焉遗岱聊以盘游狍鸮贪惏其目在腋食人未尽还自龈割图形妙鼎是谓不若长蛇百寻厥鬛如彘飞羣走类靡不吞噬极物之恶尽毒之厉敖岸之山有兽焉其状如白鹿而四角名曰夫诸见则其邑大水歴石之山有兽焉其状如狸而白首虎爪名曰梁渠见则其国有大兵蛇山有兽焉其状如狐而白尾长耳名曰狼见则国内有兵能本兽名形似熊足似鹿为物坚中而强力故人之有贤材者皆为之能深山穷谷多毒疟之物气则有瘴疠人则有止虫兽则有虎鸟则有鸩蛇则有蝮虫则有射工沙虱草则有钓吻野葛其余则蛟莾之属生焉砾小石也磊衆石也砀文石也琅玕石似珠也碔砆石似玉也凡珠有龙珠龙所吐也蛇珠蛇所吐也语曰蛇珠千枚不如一玫瑰短狐射气螋遗溺中影则疾人气数感之故也字説曰蛇螫人也而亦迯人也是为有它蝮触之则复其害人也人亦复焉乌反哺枭反噬盖逆顺之习也陆䧟蘂犀水截轻鸿望之大就之小筋马也望之小就之大肉马也前视见目旁视见腹后视见足骇马也毛束皮皮束筋筋束肉肉束骨五者兼僃天下之马也伊尹为汤説至末云肉之美者猩脣燕髀豹胎象节鱼之美者洞庭之鱄东海之菜之美者崑崙之苹具区之菁和之美者阳濮之姜招摇之桂饭之美者𤣥山之禾不周之粟果之美者江浦之橘云梦之柚德芬芳者佩兰伯乐曰马头为王欲得方目为丞相欲得明嵴为将军欲得强腹为城廓欲得张四下为令欲得长譬如毒蛇神呪所伏不能为害一切诸虫见彼毒蛇亦无忧惧然此毒蛇虽无毒害由本业故受此蛇身故名毒蛇譬如圂猪行处粪秽兼又食噉初无厌恶譬如构栏茶花色貌鲜好其体坚鞭犹如木石其气臭秽犹如粪涂有智之人若见此花不近不触逺避而去愚人若见不知过患近而齅之或有鸟声好而形丑或有鸟形好而声丑或有鸟声丑形亦丑或有鸟形好声亦好何鸟声好而形丑拘枳罗鸟是也何鸟形好而声丑所谓鸷鸟是也何鸟声丑形亦丑所谓枭是也何鸟声好形亦好所谓孔雀鸟是也世有四种良马有良马驾以平乗顾其鞭影驰驶善能观察御者形势迟速左右随御者心是良马第一之德世间良马不能顾影而自惊察然以鞭杖触其毛尾则能惊速察御者心迟速左右是第二良马若世间良马不能顾影及触皮毛能随人心而以鞭杖小侵皮肉则能惊察随御者心迟速左右是第三良马世间良马不能顾其鞭影及触皮毛小侵肤肉乃以铁锥刺身彻肤伤骨然后方惊牵车着路随御者心迟速左右是第四良马世间良马有八种徳成就者随人所欲取道多少何等为八生于良马乡是名良马第一之德复次体性温良不惊恐人是名良马第二之德复次良马不择饮食是名良马第三之德复次良马猒恶不净择地而卧是名良马第四之德复次良马诸情态速为调马者现马师调习速舍其态是名良马第五之德复次良马安于驾乘不顾余马随其轻重能尽其力是名良马第六之德复次良马常随正路不随非道是名良马第七之德复次良马若病若老勉力驾乗不猒不倦是名良马第八之德世间马有八态何等为八谓恶马临驾车时后脚蹋人前脚跪地奋头啮人是名世间马第一态复次恶马就驾车时低头振轭是名世间恶马第二之态复次世间恶马就驾车时下道而去或复偏厉车令其飜复是名第三之态复次世间恶马就驾车时仰头却行是名世间恶马第四之态复次世间恶马就驾车时小得鞭杖或断缰折勒纵横驰走是名第五之态复次世间恶马就驾车时举前两足而作人立是名第六之态复次世间恶马就驾之时加之鞭杖安住不动是名第七之态复次世间恶马就驾之时丛聚四脚伏地不起是名第八之态师子戏时于诸羣兽强者则杀伏者则放且爱犬马者贵其识恩嫉䲷獍者恶其反噬如龙骥麟鳯孔雀鹦鹉山鸡画雉为人所贵情希爱乐如猕猴犲狼虎虵蚖蝮服鸟枭鸱等人所恶见不喜闻音变化雀入于海为蛤雉入于淮为蜃鼋鼍鱼鼈莫不能化唯人不能哀夫昔盘古氏之死也头为四岳目为日月脂膏为江海毛发为草木秦汉间俗説盘古氏头为东岳腹为中岳左臂为南岳右臂为北岳足为西岳先儒説盘古氏泣为江河气为风声为雷目瞳为电古説盘古氏喜为晴怒为阴今江淮中有名熊熊虵之精至冬化为雉至夏复为蛇淮水中黄雀至秋化为蛤春复为黄雀二㓜相好及其壮也相遇则不相识二壮相好及其老也相遇则不相识如雀鸽鹰鸠之化无昔无今人自生至终大化有四婴孩也少壮也老耄也死亡也其在婴孩气专志一和之至也物不伤焉徳莫加焉其在少壮则血气飘溢欲虑充起物所攻焉徳故衰焉其在老耄则欲虑柔焉体将休焉物莫先焉虽未及婴孩之全方于少壮间矣其在死亡也则之于息焉反其极矣马血之为转邻也人血之为野火也鹞之为鹯鹯之为布谷布谷久复为鹞也燕之为蛤也田鼠之为鹑也朽𤓰之为鱼也老韭之为苋也老羭之为猨也以汝为鼠肝乎以汝为虫臂乎鲲鹏二物只以变为二矣何得不谓一变为二乎昔公牛哀转病也七日化为虎其兄掩户而入觇之则虎抟而杀之是故文章成兽爪牙移易志与心变神与形化方其为虎也不知其尝为人也方其为人不知其且为虎也二者代谢舛驰各乐其成形夫虾蟇为鹑水虿为芒皆生非其类唯圣人知其化蚕食桑老绩而为蠒蠒又化而为蛾蛾有两翼变去蚕形蛴螬化为复育复育转而为蝉蝉生两翼不类蛴螬凡诸命蠕蜚之类多变其形易其体至人独不变者禀得正也夫虫蛇未化者不若不化者虫蛇未化人不食也化为鱼鼈人则食之万物变化无复还者复育化为蝉羽翼既成不能复化为复育仲春之节鹰化为鸠季春之节田䑕化为鴽仲秋之节鸠复化为鹰季秋之节雀入大水化为蛤孟冬之节雉入水化为蜃若谓受气皆有一定则雉之为蜃雀之为蛤壤虫假翼川蛙飜飞水为蛤荇苓为蛆田鼠为鴽腐草为萤鼍之为虎蛇之为龙皆不然乎鶂以眸子相视虫以鸣声相应俱不待合而生子故曰风化周洛曰鲔蜀曰䱴䲛出巩山宂中三月遡河上能度龙门之限则得为龙矣周穆王南征一军尽化君子为猿为鹤小人为虫为沙朔人献燕昭王以大豚曰养奚若使曰豕也非大圊不居非人便不珍今年百二十矣人谓豕仙王乃命豕宰养六十五年大如沙坟足如不胜其体王异之令衡官桥而量之折十桥豕不量又命水官舟而量其重千钧其巨无用燕相谓王曰奚不飨之王乃命水夫膳之夕见梦于燕相曰造化劳我以豕形食我以人秽吾患其生久矣仗君之灵得化吾生始得为鲁津之伯燕相游乎鲁津有赤龟奉璧而献千岁之雉入海为蜃百年之雀入江为蛤千岁龟鼋能与人语千岁蛇断而复续百年之鼠能相卜数之至也春分之日鹰变为鸠秋分之日鸠变为鹰时之化也故腐草之为萤也朽之为蚕也麦之为蚨蝶也羽翼生焉眼目成焉心知出焉自无知而化为有知血气易也䳰之为麂也蛇之为鼈也蚕之为虾也不失其血气而形性变也龙易骨蛇易皮麋鹿易角蠏易敖鲧为熊杜宇为鶗鴂褒君为龙牛哀为兽君子为鹄小人为猿彭生为豕如意为犬黄母为鼋宣武为鼈邓艾为牛徐伯为鱼铃下为乌书生为虵如蚕浑沌茧中穿丝出飞其神故一变形易殻如酥蜜胶腊等皆是地相与火合故自舍其相转成湿相金银铜铁与火合故亦自舍其相变为水相如乳变为酪舍味力饶益不舍色如金银器破已更作余器舍形不舍色夫雉入海为蛤鷰入海为蜃当其徘徊其翼差池其羽犹自识也忽然自投神化体变乃更与鼋鼈为羣岂复自识翔林薄巢垣屋之娱乎良能燕之于飞必差池其羽垤螘塜也将阴雨则宂处先知之矣凡生天地之间者有血气之属必有知有知之属莫不知爱其类今是大鸟兽则失丧其羣匹越月踰时焉则必反廵过其故乡翔回焉鸣号焉蹢䠱焉踟蹰焉然后乃能去之小者至于燕雀犹有啁噍之顷焉然后乃能去之虎狼䕶子猴猿负孙毒性薄情亦有仁爱风翔则风雨舞则雨霜蜚则霜露翥则露鸷鸟之善搏者曰鹗扶老强力鹡鸰友悌舒鹰鸣前后和羣栖独警鸟飞成行兽处成羣有孰教之顺风而飞以助气力衔葭而翔以备矰弋燕雀衔茅以生孚乳晨风天翰大举就温言鵾鸡鸿鹤羣聚候时鹤知夜半鵾鸡晨鸣各知其职也形如覆铫包玉含珠有而不积泄以尾闾闇与道㑹可谓竒鱼太昊师蜘蛛而结网金天据九鴈以正时帝轩俟鳯鸣以调律唐尧观蓂荚以知月终归知往干鹊知来鱼伯识水旱之气蜉蝣晓濳泉之地白狼知殷家之兴鸑鷟见周家之盛龟鹤偏解导养不足恠也夫以蜘蛛蛣蜣之陋而布网转丸不求之于工匠则万物各有能也鸿不学飞飞则冲天骥不学行行则千里鸡有唿羣之德鹿有食苹之美鹯之歩纲䴕之画印鸂鶒之勑蜾嬴之祝皆物之有术智者也分威法伏熊实意法螣蛇鸡有专栖之雄雉有擅泽之骄蚁有兼弱之智蜂有攻寡之计鹊巢开口背太岁此非才智任自然之得也又如犊子生知趣乳猪羊之属其生未几便知有牝牡之合各足鱼濳在渊或在于渚鱼在于渚或濳在渊夫天亦有所分予予之齿者去其角傅其翼者两其足是所受大者不得取小也蚑行蠕动方聚类分鳞殊族别羽毛异羣各含精而镕冶咸受范于陶钧物食长啄谷食短咮搏则利觜鸣则引吭笾不问豆豆不答笾瓦不问石石不答瓦道亦不失问欤答欤牛之无齿不为不足羊之有齿而比于牛为有余矣以羊之有余而谓之非羊者未可然羊之有齿不为有余则牛之无齿而比于羊固不足矣以牛之不足而谓之非牛者亦未可也是皆禀之天然各足于其分而俱适矣造物维均靡偏靡颇少不为短长不为多贲能三足何异鼋鼍二虫殊翼故所至不同或翺翔天池或毕志榆枋直各称体而足不知所以然也鹏之所以髙飞者翼大故耳夫质小者所资不待大则质大者所用不得小矣若以性足为大则天下之足未有过于秋毫若其性足非大则虽太山亦可称小矣太山为小则天下无大秋毫为大则天下无小也擅一壑之水而跨跱塪井之乐犹小鸟之自足于蓬蒿也左足未入右膝已絷明大之不游于小非乐然也以小羡大故自失物各有分不可强相希效也足于性者天损不能入贞于期者时累不能淫是以迅风陵雨不谬晨禽之察劲阴杀节不凋寒木之心鸾鳯凌云俦以舞翼鸠鹓悦蓬林以翺翔螭浮八溟以濯鳞鼈娱行潦而羣逝斯用情各从其好以取乐焉形不待名而方圎已着色不俟称而黑白以彰咸水之鱼不游于江淡水之鱼不入于海䕫称一足蛇则二首少不知无多不觉有东海有鳌焉冠蓬莱而游于沧海腾跃而上则干云没而下濳于重泉有红蚁者闻而悦与羣蚁相要乎海畔欲观鳌之行月余未出羣侔也数日风止海中隐沦如㞯其高槩天或游而西羣蚁曰彼之冠山何异乎我之戴粒也逍遥壤封之巓归服乎窟宂之下此乃物我之适自己而然我何用数百里劳形而观之乎庄子曰声氏之牛夜亡而遇䕫止而问焉我有四足动而不善子一足而超踊何以然䕫曰以吾一足王于子矣夫鷰雀有匹鸠鸽有仇寒乡之民必知旃裘自然已足益之则忧故续凫之足何异截鹤之胫万物各有有为相如牛角犎垂壶尾端有毛是为牛相如瓶底平腹大颈细口圆脣鹿是为瓶相如车以轮轴辕轭是为车相如人以头目腹嵴肩臂手足是为人相喻林卷一百十七喻林卷一百十八钦定四库全书喻林卷一百十八明徐元太撰物宜门天机尺蠖之屈以求信也龙蛇之蛰以存身也鹁将生子唿母应雏既生母唿子应万物负阴而抱阳冲气以为和和居中央是以木实生于心草实生于筴卵胎生于中央地平则水不流轻重均则衡不倾物之生化也有感以然蜣蜋转丸丸成而精思之而有蝡白者存丸中俄去殻而蝉彼蜣不思彼蝡奚白夫白鶂之相视眸子不运而风化虫雄鸣于上风雌应于下风而化类自为雌雄故风化䕫谓蚿曰吾以一足趻踔而行予无如矣今子之使万足独奈何蚿曰不然子不见夫唾者乎喷则大者如珠小者如雾杂而下者不可胜数也今予动吾天机而不知其所以然蚿谓蛇曰吾以衆足行而不及子之无足何也蛇曰夫天机之所动何可易邪吾安用足哉兔丝无根而生蛇无足而行鱼无耳而听蝉无口而鸣有然之者也鸡卵之未字也鸠溶于鷇中溃而视之若水之形良雌伛伏体方就成就成之后能啄蹶之鸟飞以翼当扈则须废多任少沛然有余轮运于毂至用在无或以尾翔或以髯凌飞䑕鼔翰翛然背腾龙冯云游腾蛇假雾未若天马自然凌翥有理悬运天机濳御跖实以足排虚以羽翘尾飜飞奇哉耳鼠厥皮惟良百毒是御乌孺鱼沬细要者化言物之自然各有性也海崖间波有水母东海谓之䖳正白蒙蒙如沫生物有智识无耳目故不知避人常有虾依随之虾见人则惊此物亦随之而没礠石吸铁琥珀取芥气有濳通数亦㝠㑹如兔丝之草下有伏兔之根无此兔在下则丝不得生于上然实不属也鸡伏鸭卵雏成入水鸡母随岸唿之雏出而随母鸭鸡异能相随也干臯断舌则坐歌孔雀拍尾则立舞人胜之也鸾入夜而歌鳯入朝而舞天胜之也如种子中无有根芽茎节枝叶而能生起如是等事譬如鱼子母念则得生不念则坏相戕上六龙战于野其血𤣥黄跃跃毚兔遇犬获之虎有子不能抟攫者辄杀之为堕武也鸟与鸟遇则相躅兽与兽遇则相触马与马遇则趹踶相伤天之生此物多其力而少其智也鹿制于犬猨伏于鼠貍之捕䑕雀之畏鹯各得其克何敢有声譬如两木相磨便有火生还烧是木犹师子瞋闻獐鹿声居处初六鸿渐于干九三鸿渐于陆九五鸿渐于陵鱼以依蒲藻为得其性鸣鸠不自为巢居鹊之成巢富人之屋乌所集也平林之木茂则耿介之鸟往集焉山鸟巖栖原鸟地处草食之兽不疾易薮水生之虫不疾易水行小变而不失其大常也榛巢者处林茂安也窟穴者託埵防便也鳣鲔不居牛迹大鹏不滞蒿林兽因窟而获骋鸟先巢而后翔鸟噪类而比栖兽异迹而同处鸾鳯不迁于竹实驺虞不移于生物避害鵰鸢之高飞鲤鲔之处渊性自然也非鵰鸢能高飞非鲤鲔能处渊皆惊骇辟害尔色斯举矣翔而后集曰山梁雌雉时哉时哉子路共之三嗅而作犹鱼鼈得免毒螫之渊鸟兽得离罗网之纲鸟莫知于鷾鸸目之所不宜处不给视虽落其实弃之而走其畏人也而袭诸人间夫猨狖得茂木不舍而穴狟狢得埵防弗去而缘物莫避其所利而就其所害羊惊虎狼耸耳羣聚鹰怀欲害之心故鸟鱼知其情实而逺之鹰翔川鱼鼈沈飞鸟扬必逺害也刳胎焚夭则麒麟不至干泽而渔蛟龙不游覆巢毁卵则鳯凰不翔丘闻之君子重伤其类者也乌之巨觜者善避矰弋弹射鸾鳯避罻罗逺託崑崙墟矰缴纷纭则鸳雏徊翮坑穽充谿则鳞虞歛迹鴈自河北渡江南痩瘠能高飞不畏矰缴江南沃饶每至还河北体肥不能高飞恐为虞人所获尝衔芦长数寸以防矰缴焉昔公明仪有牛弹清角之操伏食如故转为蟁䖟声则翘尾而蹑蹀暴腮龙门垂耳辕下善为鱼者不求为龙望禹门辄逝是以无暴腮㸃额之患鹿性警防分背而食以备人物之害虎闻声而深伏鹰见形而高飞从类雄雉见雌雉飞而鼓其翼泄泄然鸟则雄者鸣鸲雌能顺服兽则牡爲唱导牝乃相从羽虫盛者毛虫不育毛虫盛者鳞虫不育水之守土也审影之守人也审物之守物也审羊有角牛有角牛之而羊也羊之而牛也未可是俱有而类之不同也施薪若一火就燥也平地若一水就湿也草木畴生禽兽羣焉物各从其类也类固相召气同则合声比则应鼓宫而宫动鼓角而角动平地注水水流湿均薪施火火就燥山云草莽水云角旱云烟火雨云水波无不皆类其所生以示人故以龙致雨以形逐影师之所处必生棘楚祸福之所自来衆人以为命安知其所毛羽者飞行之类也故属于阳介鳞者蛰伏之类也故属于阴夫物类之相应𤣥妙深㣲知而不能论辩而不能解故东风至而酒湛溢蚕咡丝而商絃絶或感之也画随灰而月晕阙鲸鱼死而彗星出或动之也橘柚有乡雚苇有丛兽同足者相从游鸟同翼者相从翔檀柘而有乡雚苇而有丛言物类之相从也龙渴求饮云黑景从石铁之母也以有慈石故能引其子石之不慈者亦不能引也夫牡马见雌牛雄雀见牝鸡不相与合者异类故也鸾鳯翔止百鸟皆从也苍鹰之属以象东方木行朱鸟之属以象南方火行黄鸟之属应土行以象季夏白鹭之属以象西方金行𤣥鸟以象北方水行磁石吸铁瑇瑁取芥气有濳感数亦冥㑹物之相投出乎意外桂出合浦生必以高山之巓冬夏常青其类自为林间无杂树夫龟龙甲鳞之宗麟鳯毛羽之长爰逮蜎飞蠕动皆鸣唿相闻各有意趣共相制御脂非火种水非鱼属然脂竭则火灭水竭则鱼死伐木而寄生枯芟草而兔丝萎川蟹不归而蛣败叶树见断而蠧殄触类而长之斯可悟矣万物虽以形相生亦皆自然故胎卵不能易种而生上有丛蓍下有伏龟欲知牛马贵贱秋葵下小葵生牛马贵大葵不虫牛马贱独一叫而猨散鼍一鸣而龟伏鹅飞则蜮沈鵙鸣则蛇结淘河在岸则鱼没沸河在岸则鱼涌鵙鸣在上蛇盘不动鹊鸣在上猬反不行煑羊以䶉煑鼈以蚊言其性类相感省火易熟有如此者磨铁致蛄汗鞯引兔蜄灰除蠧蛤阳去伏言物之相关感有如此者蠓飞起则天风舂则天雨螳蜋之气含之生火蚯蚓之尘背洒起雾鸡羽焚而清飈起芦灰缺而月晕移寻万物之性皆有离合虎啸风生龙吟云起磁石引鍼琥珀拾芥漆得蟹而散麻得漆而涌桂得葱而软树得桂而枯戎盐累卵獭胆分盃其气爽有相关感多如此类雄不独处雌不孤居植禾当以谷覆鸡用其卵以类辅自然物成易陶冶大腰无雄细腰无雌无雄外接无雌外育三化之虫先孕后交兼爱之兽自爲牡牝寄生因夫高木女萝託乎茯苓木株于土萍植于水鸟排虚而飞兽跖实而走虫土闭而蛰鱼渊濳而处本乎天者亲上本乎地者亲下本乎时者亲旁则各从其类也辨异干以龙御天坤以马行地泾渭相入而清浊异乃有厌然而特茂者其杰立之苗也厌厌然而长大者其齐等之苗也鸣鸠言始相命也先鸣而后鸠何也鸠者鸣而后知其鸠也莠雚苇未莠则不为雚苇莠然后为雚苇故先言莠雚未莠为菼苇未莠为芦凡声高声䃂正声缓下声肆陂声散险声敛达声赢㣲声韽囘声衍侈声筰弇声郁薄声甄厚声石鸟罟谓之罗兔罟谓之罝麋罟谓之罞彘罟谓之羉鱼罟谓之罛橘生淮南则爲橘生于淮北则爲枳叶徒相似其实味不同所以然者何水土异也霄鳸司夜行鳸主昼雄翼掩左雌羽掩右寀寮雝雝鸿仪鹭序鷃雀啁啁下齐衆庶凫鹜之杂鷴鹭之洁首有彩毛曰山鸡颈有彩囊曰避株背有彩羽曰翡翠腹有彩文曰锦鸡有七尺之骸手足之异戴发含齿倚而趣者谓之人而人未必无兽心虽有兽心以状而见亲矣传翼戴角分牙布爪仰飞伏走谓之禽兽而禽兽未必无人心虽有人心以状而见疏矣羊合牛非马牛合羊非鸡以羊牛俱有角因谓牛为羊又谓羊为牛者未可其所以俱有角者天然也而羊牛类异不可相为也假令羊居左牛居右共成一物不可偏谓之羊亦不可偏谓之牛既无所名不可合谓之马谓二物不可为一明矣坚土人刚弱土人肥垆土人大沙土人细息土人美耗土人丑食水者善游能寒食土者无心而慧食木者多力而食草者善走而愚食叶者有丝而娥食肉者勇敢而悍食气者神明而夀食谷者知慧而夭不食者不死而神凡人民禽兽万物贞虫各有以生或竒或偶或飞或走莫知其情唯知通道者能原本之蔏苗类絮而不可为絮黂不类布而可以为布鱓之与蛇蚕之与蠋状相类而爱憎异铜英青金英黄玉英白黂烛捅膏烛泽也马齿非牛蹏檀根非倚枝故见其一本而万物知九州田土之性善恶不均故有黄赤黑之别上中下之差水潦不同故有清浊之流东西南北之趋当康如豚见则歳穰䱻鱼鸟翼飞乃流光同出殊应或灾或祥白羽白性轻白雪白性消白玉白性贞虽俱白其性不同也食水者善浮而耐寒鱼属也食土者无心而慧蚯蚓是也食木者多力而愚麋鹿是也食桑者有丝而蛾蚕属也食肉者勇敢而悍虎豹是也食气者神明而夀龟蛇之类王乔赤松是也食谷者智慧而夭人是也素缨之鸭翰音之鸡望视之兔白蹄之豕短喙之狗修颈之马君子之貌异也北方寒其人夀南方暑其人夭此寒暑之方验于人也均之蚕也寒而饿之则引日多温而饱之则引日少此寒温饿饱之为修短验于物者也鹯鹯之信不如鴈周周之智不如鸿执钖分银操橙证柚桧柏叶松身则叶与身皆曲枞松叶柏身则叶与身皆直枞以直而从之桧以曲而㑹之车前之草别名芣苢王㑹之云其实如李名之相乱在乎疑似菊花与薏花相似直以甘苦别之耳菊甘而薏苦所谓苦如薏者也燕雀不生鳯狐兔不乳马水流不炎上火动不润下不齐天生杀不共在一时犹春夏华卉自生荠麦自死秋冬草木自死而荠麦自生故云不齐也不齐为诸齐之本也先种后熟谓之穜后种先熟谓之稑夫物之不齐物之情也或相倍蓰或相什伯或相千万子比而同之是乱天下也巨屦小屦同贾人岂为之哉万物好丑异贾精粗异功其不齐同乃物之情性也譬若和氏之璧虽与凡下之璧尺寸厚薄适等其价岂可同哉鴽鹑野则义豢则抟水鹜泽则羣扰则逐鹤以声交而孕鹊以音感而孕白鹢相眡而孕䴔䴖睛交而孕昔之得道以立至今不迁者四时太山是也其得道以危至今不可安者苓峦堙谿橐木降风是也其得道以生至今不亡者日月星辰是也其得道以亡至今不可存者苓叶遇霜朝露遭日是也荆之南有冥灵者以五百岁为春五百岁为秋上古有大椿者以八千岁为春八千岁为秋朽壤之上有菌芝者生于朝死于晦春夏之月有蠓蚋者因雨而生见阳而死亶爰之兽自孕而生曰类河泽之鸟视而生曰鶂纯雌其名大腰纯雄其名穉蜂鸱目有所适鹤胫有所节解之也悲夫草有莘有藟独食之则杀人合而食之则益夀万堇不杀漆淖水合两淖则为蹇溼之则为干金柔钖柔合两柔则为刚燔之则为淖或溼而干或燔而淖类固不必可推知也小方大方之类也小马大马之类也小智非大智之类也夫燧之取火于日磁石之引铁蟹之败漆葵之乡日虽有明智弗能然也故耳目之察不足以分物理心意之论不足以定是非貍头愈鼠鸡头已瘘䖟散积血斵木愈龋此类之推者也膏之杀鼈鹊矢中猬烂灰生蝇漆见蠏而不干此类之不推者也钟之与磬也近之则钟音充逺之则磬音章物固有近不若逺逺不若近者马之似鹿者千金天下无千金之鹿玉待礛诸而成器有千金之璧而无锱锤之礛诸鹤夀千岁以极其游蜉蝣朝生而暮死而尽其乐布之新不如纻纻之弊不如布或善为新或恶为故漆得溼而干燥金遇燔而流淖皆非其类也河水浊故鱼不得明目穉稼为霜所凋故不得待其自熟女子鲛人体近蚕蚌出珠非甲吐丝匪蛹化出无方物岂有种䳜鼵二虫殊类同归聚不以方或走或飞不然之然难以理推水松叶如桧而细长出南海土产衆香而此木不大香故彼人无佩服者岭北人极爱之然其香殊胜在南方时植物无情者也不香于彼而香于此岂屈于不知己而伸于知己者欤物理之难穷如此老子有言以貍头之治鼠漏以啄木之䕶龋齿此亦可以类求者也若蠏之化漆麻之坏酒此不可以理推者也谓夏必长而荠麦枯焉谓冬必凋而竹栢茂焉盛阳宜暑而夏天未必无凉日也极阴宜寒而严冬未必无暂温也百川东注而有北流之浩浩坤道至静或震动而崩弛水主纯冷而有温谷之汤泉火体宜炽而有萧丘之寒焰重类应沈而南海有浮石之山轻物当浮而䍧牱有沈羽之流万殊之类不可以一槩断之正如此也久矣物有生而有识者有生而无识者有不生而有识者有不生而无识者夫生而有识者虫类也生而无识者草木也不生而无识者水土也不生而有识者鬼神也蛇形虽长而命不久龟形虽短而命甚长彼神蔡之灵长获万春之悠缅有蕣华之灼灼寄一朝之浮浅终风扫于暮节霜露交于杪秋有萋萋之绿荠方滋繁于中丘荠与麦兮夏零兰桂践霜逾馨覩衆草之萎悴览林菓之零残悲纎条之藁摧慜枯叶之飘殚见芳荠之时生被畦畴而独繁水战之鸭何必白缨盈俎之鸡何必长鸣野鸡属阴先鸣而后鼓翼家鸡属阳先鼓翼而后鸣林鸟以朝嘲水鸟以夜㖡鹭目威而受胎鹳影接而怀卵鸳鸯交颈野鹊传枝雀奚夕瞽鸱奚昼盲睢鸠奚别鸳鸯奚双金得伯劳之血则昏铁得䴙鸡之膏则莹石得鹊髓则化银得雉粪则枯鹦鹉摩其背而瘖鸜鹆剪其舌而语龟鼈之类无雄蜂蝶之类无雌鱼无耳蝉无口蛇无足蚓无筋蛇豸腹窜蛴螬背行蛴螬行以其背蟪蛄鸣非其口螣蛇听而有孕白鹭视而有胎桉山海经有兽以其尾飞有鸟以其须飞鴺鸟不登山鶮鸟不踏土鴺鸟不能从下上高𤓰寒于曝油冷于煎竹布实而根枯蕉舒花而株藁黄河多淘河之属有曰漫画者常以觜画水求鱼有曰信天缘者常开口待鱼声氏之牛夜亡而遇䕫止而问焉我有四足动而不善子一足而超踊何以然䕫曰以吾一足王于子矣夫以尺比寸尺即为高以丈比尺尺即为下向者之高今之成下故知高下竟无定相更相倾夺莲华有三种一者人华二者天华三者菩萨华人华人莲华十余叶天华百叶菩萨华干叶喻林卷一百十八喻林卷一百十九钦定四库全书喻林卷一百十九明徐元太撰物宜门物产江汉之间鱼所产也漆沮之水麀鹿所生也周之原地在岐山之南膴膴然肥美其所生菜虽有性苦者甘如饴也摇木不生危松栢不生埤高山峻原不生草木松栢之地其土不肥故玉处于山而木润渊生珠而岸不枯者润泽之所加也东吴有齿角之饶西蜀有丹砂之富兖豫漆丝之廥燕齐恠石之府秦邠旄羽逈带琅玕荆郢桂林旁通竹箭江干橘柚河外舟车辽西旃罽之乡葱右蒱梢之骏殖物恠错于何不有代马胡驹出自冀北梗柟豫章植乎中土盖天地所以分区域也上有丹砂者下有黄金上有慈石者下有铜金上有陵石者下有金钖赤铜上有赭者下有铁此山之见荣者也东方之美者有医毋闾之珣玗琪焉东南方之美者有㑹稽之竹箭焉南方之美者有梁山之犀象焉西南方之美者有华山之金石焉西方之美者有霍山之珠玉焉西北方之美者有崑崙之球琳琅玕焉北方之美者有幽都之筋角焉东北方之美者有斥山之文皮焉中央之美者有岱岳以生五谷桑麻鱼盐出焉水圆折者有珠方折者有玉清水有黄金龙渊有玉英明目之珠出于蠬周之简圭生于垢石大蔡神龟出于沟壑陇蜀之丹漆旄羽荆扬之皮革骨象江南之楠梓竹箭燕齐之鱼盐旃裘兖豫之漆丝絺纻养生送死之具也待商而通待工而成陇西冀北多见骏马陆居千里不见河海无有鱼市江有寳珠海多大鱼发视之山其上多金玉其下多砥砺薰吴之山无草木多金玉吴有谿名干谿越有山名若耶并出善铁铸为名劎也河汾之寳有曲沃之悬匏焉邹鲁之珍有汶阳之孤篠焉崑山何有有瑶有珉郁气之下必有祕伏重奥之内必有积寳明珠胎于灵蚌兮夜光潜乎𤣥洲杂神寳其充盈兮岂鱼龟之足收太山多贞木魏郡好杏地产不为珍高山多林虎豹蕃孕焉深泉大川鱼龙交焉东方多麦南方多稷西方多麻北方多菽中央多禾五土之所宜也鱼托水而成鲲木在山而有松地性生草山性生木故地种葵韭山种枣栗名曰美园茂林也龙首之山若水出焉其中多美玉放臯之山明水出焉其中多苍玉珠泽之薮方三十里爰有雚苇莞浦茅萯蒹葽譬如高原陆地不生莲蕐如旃檀香出摩黎山除摩棃山无出旃檀金出山石沙赤铜中眞珠出鱼腹中竹中蛇脑中龙珠出龙脑中珊瑚出海中石树玉贝出虫甲中银出烧石余琉璃颇黎等皆出山窟中如意珠出自佛舍利若法没尽时诸舍利皆变为如意珠土宜扶胥山木宜生于高山荷蕐水草宜生于下隰言高下大小各得其宜橘踰淮而北为枳鸜鹆不踰济貉踰汶则死此地气然也郑之刀宋之斤鲁之削吴粤之劎迁乎其地而弗能为良地气使然也江南燠热橘柚冬青渭北沍寒杨榆晩叶白水宜玉黑水宜砥青水宜碧赤水宜丹黄水宜金清水宜龟汾水蒙浊而宜麻济水通和而宜麦河水中浊而宜菽雒水轻利而宜禾渭水多力而宜黍汉水重安而宜竹江水肥仁而宜稻平土之人慧而宜五谷吴越之竹隋唐之材不可胜用而曹卫梁宋采棺转尸江湖之鱼菜黄之鲐不可胜食而邹鲁周韩藜藿蔬食山川污泽陵陆丘阜五土之宜圣王就其势因其便不失其性高者黍中者稷下者秔蒲苇菅蒯之用不乏麻麦黍粱亦不尽山林禽兽川泽鱼鼈滋殖王者京师四通而致之高山之巓无美木伤于多阳也大树之下无美草伤于多阴也磝硗秃白不生黍稷五土所宜黄白宜种禾黑坟宜麦黍苍赤宜菽芋下泉宜稻得其宜则利百倍葛山之尾无草木多砥砺缟氐之山无草木多金玉长石之山无草木多金玉娄涿之山无草木多金玉傅山无草木多瑶碧芜菁岭峤已南俱无之偶有士人因官携种就彼种之出地则变为芥亦橘种江北为枳之义也传言貉不踰汶鸜鹆不踰济狐不渡江而南橘不越江而北区宇之内咫尺不同而况分之蕐夷限以山海魁诡俶怪可胜言哉橘柚凋于北徙若榴郁于东移也周礼大司徒辨五地之物一曰山林其动物宜毛物其植物宜皁物二曰川泽其动物宜鳞物其植物宜膏物三曰邱陵其动物宜羽物其植物宜覈物四曰坟衍其动物宜介物其植物宜筴物五曰原隰其动物宜臝物其植物宜藂物今岭南多毒足解毒药之物即金蛇白药之属是也江湖多气足破气之物即姜橘吴茱茰之属是也寒温不节足疗温之药即柴胡麻黄之属是也凉气多风足理风之药即防风独活之属是也湿气多痺足主痺之物即鱼鼈螺蚬之属是也阴气多血足主血之物即地锦石血之属是也岭气多瘴足主瘴之物即常山盐麸涪醋之属是也石气多毒足主毒之物即犀角麝香羚羊角之属是也水气多痢足主痢之物即黄连黄蘖之属是也野气多蛊足主蛊之物即蘘荷茜根之属是也沙气多狐足主短狐之物即鸀鳿鸂鶒之属是也大畧如此各随所生譬如有人以诸谷麦而为种莳各各分别而无间杂其后依时彼诸种子皆悉成熟是人即时次第而收若谷若麦亦无间杂如是展转收已复种种已复收无有穷尽种树尽生房矣尽成实矣尽坚熟矣尽齐好矣而无稂莠择种之善民力之专时气之和所致之立苗有行故速长强弱不相害故速大正其行通其中疏为冷风则有收而多功凡苗之患不俱生而俱死是以先生者美米后生者为粃是故其耨也长其兄而去其弟苗其弱也欲孤其长也欲相与居其熟也欲相与扶三以为族稼乃多谷树肥无使扶疏树墝不欲专生而族居肥而扶疏则多粃墝而专居则多死种树务修田畴滋植桑麻肥硗高下各因其宜丘陵坂险不生五谷者以树竹木春伐枯藁夏取果蓏秋畜疏食冬伐薪蒸以为民资莼性易生种以深浅为候水深则茎肥而叶少水浅则叶多而茎瘦譬如种谷得谷种麦得麦稗子生稗如以种子种于薄地收果减少若以种子种之良田多收果实珍异金钖练而精圭璧性有质马八尺为駥牛七尺为犉羊六尺为羬彘五尺为狗四尺为獒鸡三尺为鹍黄金谓之其美者谓之镠白金谓之银其美者谓之镣拂杨其华捽如芙蓉始出观其鈲烂如列星之行观其光浑浑如水之溢于溏观其断巖巖如琐石观其才焕焕如氷释此所谓纯钧耶东北荒中有兽名獬豸一角性忠见人鬭则触不直者闻人论则咋不正者昔有黄三鼎周之九寳咸以一体使调一味岂若斯釡五味时芳东海岛龙川穆天子养八骏处也岛中有草名龙刍马食之一日千里古语云一株龙刍化为龙驹南海中有轩辕丘鸾自歌鳯自舞古云天帝乐也玉以絜润丹紫莫能渝其质松表嵗寒霜雪莫能凋其采可谓温仁劲直性之然乎有干越之劎者柙而藏之不敢用也寳之至也夫玉润泽而有光其声舒扬涣乎其有似也无内无外不匿瑕秽近之而濡望之而隧徐无鬼曰尝语君吾相狗也下之质执饱而止是貍德也中之质若视日上之质若亡其一吾相狗又不若吾相马也吾相马直者中绳曲者中钩方者中矩圆者中规是国马也而未若天下马也天下马有成材若䘏若失若丧其一若是者超轶絶尘不知其所白玉不琢美珠不文质有余也蓍百茎而共一本龟千载而人寳是以三代传决疑焉飞者宗鳯走者宗鳞为其难致也家有千金之玉不知治犹之贫也良工宰之则富及子孙君子谋之则为国用玉有六美君子贵之望之温润近之栗理声近徐而闻逺折而不挠阙而不荏廉而不刿有瑕必示之于外是以贵之望之温润者君子比德焉近之栗理者君子比智焉声近徐而闻逺者君子比义焉折而不挠阙而不荏者君子比勇焉廉而不刿者君子比仁焉有瑕必见之于外者君子比情焉鸳生会稽稍巨能飞翶翔桂林为衆鸟雄五色金也黄爲之长久薶不生衣百鍊不轻从革不违玉石之美有五德润泽以温仁之方也䚡理自外可以知中义之方也其声舒扬专以逺闻智之方也不挠而折勇之方也鋭廉而不刿洁之方也崑山之玉燔以炉炭三日三夜色泽不变玉之美者也江汉有夜光之明珠珠之美者也腰褭良马飞兔其子褭兔走盖皆一日万里也九德之气是生长乗人状豹尾其神则凝妙物自潜世无得称有浮金之钟沈明之磬以羽毛拂之则声振百里南得烟丘碧树郦水沙贲都朱泥云冈素竹东得䓤峦锦百漂檖龙松寒河星柘岏云之梓西得漏海浮金狼渊羽垦涤嶂霞桑沈塘员筹北得宜阜干漆阴板文梓褰流黒魄闇海香琼珍异是集夫松栢特禀自然之钟气故能为衆木之杰耳非能为而得之也圆丘有奇草钟山出灵液崦山多灵草海滨饶竒石步光之劎华藻繁缛饰以文犀彫以翠绿缀以骊龙之珠错以荆山之玉陆断犀象未足称㒞随波截鸿水不渐刃良玉比德君子珪璋见美诗人晋之垂棘鲁之玙璠宋之结绿楚之和璞价越万金贵重都城有称畴昔流声将来是以垂棘出晋虞虢双禽和璧入秦相如抗节玉者色不如雪泽不如雨润不如膏光不如烛取玉甚难越三江五湖至崑崙之山千人往百人反百人往十人反至中国覆十万之师解三千之围鹤阳鸟也而游于阴盖羽族之宗长仙人之骐骥也得绥山一桃虽不能仙亦足以豪周穆王时西胡献玉杯是百玉之精明夜照夕以杯于庭中比明旦而水满于杯中汁甘而香美斯灵器也魏田父有耕于野者得玉径尺不知其玉也以告邻人邻人诈之曰此怪石也畜之弗利其家田父虽疑犹豫以归置于庑下其玉明照一室大怖遽而弃之于逺野邻人取之以献魏王召玉工相之玉工望之再拜贺曰大王得天下之寳臣所未尝见王问其价玉工曰此无价以当之五城之都仅可一观魏王赐献玉者千金长食上大夫之禄赤琼以照燎为光碧石以葳㽔为色咸见珍于东国并被贵于西极荆山万重地产卞和之玉随流千仞水出灵蛇之珠獹韩良犬也㹱宋良犬也溟海之枣大如瓜钟山之李大如瓶昆流素莲一房百子凌冬而茂嘉禾五谷之长盛德之精也文者异本而同秀质者同本而异秀员峤之山名环邱有氷蚕以霜雪覆之然后作茧其色五采织为文锦入水不濡以之投火经宿不燎御天惟龙御地以骥利有攸往不期而至东南之美生于㑹稽牛斗之气蓄于毘溪有瑶者玉连城是齐有威者鳯非梧不栖太阿之劒世济其美淬以清波敛以越砥如玉斯曜若景在水不运自肃率土从轨玉有五德温润而泽有似于智鋭而不害有似于仁抑而不挠有似于义有瑕于内必见于外有似于信垂之如坠有似于礼轻迅者莫如鹰勐捷者莫如虎惟良犬之禀性兼一隽之劲武犬则青鹯白雀飞龙虎子驯良捷警难狎易使也龟者阴虫之老也龟三千嵗上游于卷耳之上老者先知故君子举事必考之逸论语曰璠玙鲁之寳也孔子曰美哉璠玙逺而望之栗若也近而视之瑟若也一则理胜一则孚胜木有扶桑梧桐松栢皆受气淳矣异于羣类者也玉出崑山珠生南海逺方异域各生珍寳黄帝乃採首山之铜铸鼎象物鼎成以象太一于雍州其鼎知吉知凶知存知亡能轻能重能息能行不灼而沸不汲而盈自生五味眞神鼎也天子之骏赤骥盗骊白义踰轮山子渠黄华驑騄駬夫玉之为物也㣲以寡而石之为物也巨以衆衆故贱寡故贵夫草木皆春生秋落必矣而木有松栢橿檀之伦百八十余种草有芝英萍实灵沼黄精白符竹翣戒火长生不死者万数盛冬之时经霜歴雪蔚而不彫如水清珠能清浊水譬如金刚自体坚宻刀不能斫火不能烧水不能烂毒不能害如雪山中有妙药树枝条茎榦不枯不折如乌昙䟦华时乃一现彼诸衆生发希有心起难遭譬如一瑠璃珠胜于水精如须弥山又如大地是四种寳所生之处何等为四一者无价二者上价三者中价四者下价譬如牛麝身命殄后虽是无识而牛有黄而麝有香能为无量无邉有情作大饶益多罗寳树周帀围绕鲜明可爱七寳合成其黄金树白银为叶及以华果白银树者眞珠为叶及以华果眞珠树者琉璃为叶及以华果琉璃树者玻琍为叶及以华果玻琍树者玛瑙为叶及以华果玛瑙树者砗磲为叶及以华果砗磲树者赤眞珠为叶及以华果赤眞珠树者珊瑚为叶及以华果珊瑚树者眞金为叶及以华果其菩提树高显殊持金刚为身琉璃为榦衆杂妙寳以为枝条寳叶扶疎垂荫如云寳华杂色分枝布影复以摩尼而为其果含晖发燄与华间列此日藏大寳光明照触海水悉变为乳离润大寳光明照触其乳悉变为酪火燄光大寳光明照触其酪悉变为酥尽无余大寳光明照触其酥变成醍醐譬如大海有四炽然光明大寳布在其底性极勐热常能饮缩百川所注无量大水是故大海无有增减譬如金翅鸟王飞行虚空回翔不去以清浄眼观察海内诸龙宫殿奋勇勐力以左右翅鼔扬海水悉令两辟譬如白栴檀以涂其身除诸恼热得清凉乐譬如离垢大摩尼寳处阎浮提能照四万由旬日月宫殿皆悉显现譬如摩尼名净光明有人以此璎珞身者蔽余寳光悉如聚墨譬如忧陀伽婆罗栴檀若烧一铢智气普熏小千世界三千大千世界珍寳所不能及如摩尼寳体性清净若有置于日月光中随其所应各雨其物若有异国生即应草若以彼草着乳中者即成为酪不移时节譬如金刚虽小能胜一切寳不得言少故不如多见贵醯醢之美而煎盐之尚贵天产也割刀之用而鸾刀之贵贵其义也声和而后断也有虞氏之两敦夏后氏之四琏殷之六瑚周之八簋凡为俎者以骨为主骨有贵贱殷人贵髀周人贵肩凡前贵于后殷人贵髀周人贵肩者殷质贵髀之厚贱肩之薄周文贵肩之显贱髀之隐各随所贵狗有吠守者有主猎者主猎者贵吠守者贱君物龙臣物龟越俗以珠为上寳生女谓之珠娘生男谓之珠儿吴越间俗説明珠一斛贵如玉者汉代贱轺车而贵辎軿魏晋贱辎軿而贵轺车鳯翥鸾举百羽从之鳯靡鸾吪百鸟瘗之药也其实堇也桔梗也鸡㢕也豕零也是时为帝者也何可胜言曹氏之裂布蛷者贵之然非夏后氏之璜春栗夏梨少鲜希有斗千石万贵不可求牛皮为贱正三军之衆凡字朋者羽虫之长乌者日中之禽舄者知太岁之所在燕者请子之候作巢避戊巳所䝿者故皆象形桂江南木百药之长土龙以求雨刍狗以求福时见贵也土五行之尊者牛五畜之大者四行之牲无足以配土德者故以牛为季夏食也且乌以反哺託体太阳羔以跪乳为䞇国卿禽鸟之㣲犹以孝宠虎豹之兽以其文贵荔枝过即龙眼熟故谓之荔枝奴言常随其后也药草有时迭相为帝谓其王相休废药各得所用也狐掖下之皮其毛纯白集以为裘轻柔难得故贵今人则以背毛为裘而弃其白盖取厚而温也鷰鸟比诸侯鹗比天子集陈之隼以自逺而称神栖汉之雀乃出幽而见珍鼎以希出而世重之釡铛常用而世轻之鼓不预五音而为五音主五谷者万民之命国之重寳也橘柚之实尧舜所不常御山龙华虫帝王不以为䙝服昔人称鸡有五德至于寒蝉才齐其美而莫斯述夫头上有緌则其文也含气饮露则其清也黍稷不享则其廉也处不巢居则其俭也应候守节则其信也瓦缻木杯比门所饶金觞玉爵万家所无也八音之中唯丝最宻而琴为之首荆山不贵玉鲛人不贵珠鲤最为鱼之主葵为百菜之主鳯为羽族之美麟为毛类之俊龟龙为介虫之长楩柟为衆材之最是物之贵也譬如师子兽中之王若其死已虎狼鸟兽无有能得食其肉者譬如眞金为无价寳若无眞金银为无价若无银者鍮石为无价若无鍮石伪寳为无价若无伪寳赤白铜铁白铅钖为无价寳喻林卷一百十九喻林卷一百二十钦定四库全书喻林卷一百二十明徐元太撰物宜门顺性窃脂肉食今无肉而循场啄粟失其天性不能以自活猱之性善登木泥之性善着物因其所善而敎用之故言必也齐大夫诸子有犬犬勐不可叱叱之必噬人客有请叱之者疾视而徐叱之犬不动复叱之犬遂无噬人之心黄帝与炎帝战于坂泉之野师熊罴狼豹貙虎为前驱鵰鹗鹰鸢为旗帜此其以力使禽兽者也尧使䕫典乐击石拊石百兽率舞箫韶九成鳯凰来仪此以声致禽兽者也然则禽兽之心奚为异人形音与人异而不知接之之道焉圣人无所不知无所不通故得引而使之禽兽之智有自然与人同者其齐欲摄生亦不假知于人也牝牡相偶母子相亲避平依险违寒就温居则有羣行则有列小者居内壮者居外饮则相携食则鸣羣大古之时则与人同处与人并行帝王之时始惊骇散乱矣周宣王之牧正有役人梁鸯者能养野禽兽委食于园庭之内虽虎狼鵰鹗之类无不柔驯者雌雄在前孳尾成羣异类杂居不相搏噬也王虑其术终于其身令毛丘园传之梁鸯曰鸯贱役也何术以告尔且一言我养虎之法夫食虎者不敢以生物与之为其杀之之怒也不敢以全物与之为其碎之之怒也时其饥饱达其怒心虎之与人异类而媚养己者顺也故其杀之逆也然则吾岂敢逆之使怒哉亦不顺之使喜也夫喜之复也必怒怒之复也常喜皆不中也今吾心无逆顺者也则鸟兽之视吾犹其侪也故游吾园者不思髙林旷泽寝吾庭者不愿深山幽谷理使然也天道无为听恣其性故放鱼于川纵兽于山从其性命之欲也不驱鱼令上陵不逐兽令入渊者何哉拂诡其性失其所宜也松枞高千仞而无枝非忧王室无柱司南之杓投于地其柄南指鱼肉之虫集地北行自然之性也药性有宜丸者宜散者宜水煎者宜酒渍者宜膏煎者亦有一物兼宜者亦有不可入汤酒者并随药性不得违越譬如香鸟为人所缚虽有良师不能禁制须絶羁锁自恣而去譬如蛇行本性好曲若入竹筩则直出筩还曲人为石虽坚尚可转席虽平尚可卷钟氏染羽以朱湛丹秫三月而炽之淳而渍之三入为纁五入为緅七入为缁土偶之成也有贵有贱有士有女其质土其坏土人哉宋人有为其君以玉为楮叶者三年而成锋杀茎柯毫芒繁泽乱之楮叶中而不可别也此人遂以巧食宋国子列子闻之曰使天地之生物三年而成一叶则物之有叶者寡矣故圣人恃道化而不恃智巧牛马四足是谓天络马首穿牛鼻是谓人故曰无以人灭天无以故灭命牛跂蹏而戴角马被髦而全足者天也络马之首穿牛之鼻者人也循天者与道游者也随人者与俗交者也敛诸攻玉无不穿凿燔埴为瓦则可烁瓦为铜则不可以自然验于不然诡哉敌犬羊之肉以造马牛不几矣陶者用埴为簋廉簋廉一成遂至毁败不可复变若夫冶者用铜为柈杆柈杆虽已成器犹可复烁柈可得为尊尊不可为簋伐根生以饰无用捕飞禽以供华玩穿本完之鼻绊天放之脚盖非万物并生之意南山有木名为柘良工採之何以射涂青蚨而还钱埋蜻蛉而变珠作龙者施木为骨绲缯为皮丹黄为文翠羽为鳞水以游之风以嬉之譬如水本非药以药内水中而煑之由药发起水使水亦成药制器升景山抡材木取松栢易直者断而迁之正斵于椹上以为桷与衆楹百工之事皆圣人之作也烁金以为刃凝土以为器作车以行陆作舟以行水此皆圣人之所作也一器而工聚焉者车为多轮人为轮斩三材必以其时三材既具巧者和之毂也者以为利转也辐也者以为直指也牙也者以为固抱也轮敝三材不失职谓之完凡察车之道必自载于地者始也是故察车自轮始凡察车之道欲其朴属而㣲至不朴属无以为完久也不㣲至无以为戚速也轮已崇则人不能登也轮已庳则于终古登阤也辐广而凿浅则是以大扤虽有良工莫之能固凿深而辐小则是固有余而强不足也凡为轮行泽者欲杼行山者欲侔杼以行泽则是刀以割涂也是故涂不附侔以行山则是搏以行石也是故轮虽敝不甐于凿凡居材大与小无并大倚小则摧引之则絶弓人为弓取六材必以其时六材既聚巧者和之干也者以为逺也角也者以为疾也筋也者以为深也胶也者以为和也丝也者以为固也漆也者以为受霜露也凡析干射逺者用埶射深者用直居干之道菑栗不迤则弓不发革欲其荼白而疾澣之则坚欲其柔滑而腛脂之则需引而信之欲其直也信之而直则取材正也信之而枉则是一方缓一方急也若茍一方缓一方急则及其用之也必自其急者先裂若茍自急者先裂则是以博为帴也犀甲夀百年兕甲夀二百年合甲夀三百年凡为甲必先为容然后制革权其上旅与其下旅而重若一钟大而短则其声疾而短闻钟小而长则其声舒而逺闻金有六齐六分其金而钖居一谓之钟鼎之齐五分其金而钖居一谓之斧斤之齐四分其金而钖居一谓之戈㦸之齐参分其金而钖居一谓之大刃之齐五分其金而钖居二谓之削杀矢之齐金钖半谓之鉴燧之齐凡为弓各因其君之躬志虑血气丰肉而短寛缓以荼若是者为之危弓危弓为之安矢骨直以立忿埶以奔若是者为之安弓安弓为之危矢其人安其弓安其矢安则莫能以速中且不深其人危其弓危其矢危则莫能以愿中金与钖黑浊之气竭黄白次之黄白之气竭青白次之青白之气竭青气次之然后可铸也金谓之镂木谓之刻骨谓之切象谓之磋玉谓之琢石谓之磨象谓之鹄角谓之觷犀谓之剒木谓之剫玉谓之雕葛生衍蔓絺绤为愿百工者所使备器也器以便事为善以胶固为上今工好造彫琢之器巧伪饰之以欺民取贿物以任用为要以坚牢为资今商竞鬻无用之货淫极侈之弊以惑民取产虽于淫商有得然国计愈失矣轮舆辕轴各自有材故曰数官然后成天下之物未必皆自成亦有须冶煅而为器者矩虽为方而非方规虽为圆而非圆譬绳为直而非直也海中有大鱼曰鲸海边又有兽名蒲牢蒲牢素畏鲸鲸鱼击蒲牢辄大鸣凡钟欲令声大者故作蒲牢于上所以撞之者为鲸鱼鄞山破而出钖若耶涸而出铜欧冶因为纯钩之劒古有作车象月之数月有三十日车有三十辐夫月之悬天流行不息车之辗地亦运载无停是故古车以象月也譬如陶师取好泥团安在轮上随其器物形势安布令无差舛譬如泥丸中具有缾瓫等性以泥为缾破缾为瓫如是转变都无所失审用陟彼阿丘言采其蝱蝱贝母也升至偏高之丘采其蝱者将以疗疾鹭鸟之羽可以为翳蓑所以备雨笠所以御暑鴈者随阳而处似妇人从夫故昬礼用焉白桵相朴属而生者枝条芃芃然豫斫以为薪至祭皇天上帝及三辰则聚积以燎之天下之大兽五脂者膏者臝者羽者鳞者宗庙之事脂者膏者以为牲臝者羽者鳞者以为笋虡古之君子必佩玉右征角左宫羽郑𤣥云征角在右事也民也可以劳宫羽在左君也物也宜逸瓜曰华之桃曰胆之枣李曰㚄之樝棃曰钻之既差我马差择也宗庙齐毫戎事齐力田猎齐足淮南有懒妇鱼俗云昔扬氏家妇为姑所溺而死化为鱼焉其脂膏可燃灯烛以之照鸣琴博奕则烂然有光及照纺绩则不复明焉一曰举日章则昼行二曰举月章则夜行三曰举龙章则行水四曰举虎章则行林五曰举乌章则行陂六曰举蛇章则行泽七曰举鹊章则行陆八曰举狼章则行山九曰举韟章则载食而驾冠虽穿弊必戴于头履虽五采必践之于地杀人于百步之外者弓矢也杀人于五十步之内者矛㦸也大㦸去水亭歴愈张用之不节及反为病和氏之璧隋侯之珠出于山渊之精君子服之顺祥以安宁侯王寳之为天下正或问犂牛之鞹与𤣥骍之鞹有以异乎曰同然则何以不犂也曰将致孝乎鬼神不敢以其犂也如刲羊刺豕罢宾犒师恶在犂不犂也虞书曰予乗四载水行乘舟陆行乗车山行乗欙泽行乘䡅簜可为干篠可为矢橦梓属大者可为棺椁小者可为弓材春荐韭卯夏荐麦鱼秋荐黍豚冬荐稻鴈制无常牲取与新物相宜而已洗洿泥者以水燔腥生者用火水火道也用之者事也事末于道谷之始熟曰粟舂之于臼簸其粃糠蒸之于甑爨之以火成熟为饭乃甘可食可食而食之味生肌腴成也粟未为米米未成饭气腥未熟食之伤人崇吾之山有木焉圆叶而白柎赤华而黑理其实如枳食之宜子孙不周之山爰有嘉果其实如桃其叶如枣黄华而赤柎食之不劳符禺之山其上有木焉名曰文茎其实如枣可以己聋其草多条其状如葵而赤华黄实如婴儿舌食之使人不惑干麻不长天狗不大厥质虽小攘灾除害鵸䳜三头獂兽三尾俱御不祥消凶辟眯君子服之不逢不韪钟山之寳爰有玉华符彩流映气如虹霞君子是佩象德闲邪青丘之山有鸟焉其状如鸠其音如呵名曰灌灌佩之不惑亶爰之山有兽焉其状如貍而有髦其名曰类自为牝牡食者不妬基山有兽焉其状如羊九尾四耳其目在背其名曰猼訑佩之不畏仑者之山有木焉其状如谷而赤理其汁如漆其味如饴食者不饥可以释劳龙侯之山决决之水出焉而东流注于河其中多人鱼其状如䱱鱼四足其音如婴儿食之无痴疾北岳之山诸怀之水出焉而西流注于嚣水其中多䱜鱼鱼身而犬首其音如婴儿食之已狂县雍之山晋水出焉而东南流注于汾水其中多鮆鱼其状如鯈而赤鳞其音如咤食之不骄带山彭水出焉而西流注于芘湖之水其中多儵鱼其状如鸡而赤毛三尾六足四首其音如鹊食之可以已忧阳鉴动日土蛇致宵㣲哉鮆鱼食则不骄牛首之山有草焉名曰鬼草其叶如葵而赤茎其秀如禾服之不忧霍山有兽焉其状如貍而白尾有鬛名曰朏朏养之可以已忧抱木生于水松之旁若寄生然极柔弱不胜刀锯乘湿时刳而为履易如削瓜既干则韧不可理也结刍为狗巫祝用之楼航不挹浆冲车不载荠使牛捕鼠虽大无施府库之藏金玉筐篚之槖简书桓公伐孤竹行出山中无水隰朋曰蚁冬居山之阳夏居山之阴蚁蠰寸而有水使掘之果得水焉桓公伐孤竹失道管仲曰老马之智可用遂纵马从而得归子路见孔子猪肩牛膊可以得兆何必蓍龟孔子曰蓍者耆也龟者旧也狐疑之事当问耆旧蓍龟者未可神也取其名耳凡律度量衡用铜者所以同天下齐风俗也铜为物至精不为燥湿寒暑变其节不为风雨曝露改其形似于士君子之行是以用铜也用药者得良药则活人得恶药则杀人轻舟可以救溺濡幕可以济焚乐车无牛马而能行者独一人所致耳东夷之人以牛骨占事呈吉示凶无不中牛非智之物骨者若此之効葛小人得其叶以为羮君子得其材以为絺叅丝之绞以絃琴缓张则挠急张则絶啼人者绊其足囓人者截其耳傅弓以燕牛之角纒弓以荆麋之筋煳弓以河鱼之胶艾可乂疾久而弥善今夫农时雨既至脱衣就功首戴茅蒲身衣袯襫五弓弧弓以授射甲革椹质者夹弓庾弓以授射豻侯鸟兽者唐弓大弓以授学射者使者劳者凡矢枉矢絜矢利火射用诸守城车战杀矢鍭矢用诸近射田猎矰矢茀矢用诸弋射恒矢庳矢用诸散射秋禽之肥易牙和之非不美也彭祖以为伤夀故不食上药一百二十种为君主养命以应天无毒多服久服不伤人欲轻身益气不老延年者本上经中药一百二十种为臣主养性以应人无毒有毒斟酌其宜欲遏病补虚羸者本中经下药一百二十五种为佐使主治病以应地多毒不可久服欲除寒热邪气破积聚愈疾者本下经疗寒以热药疗热以寒药饮食不消以吐下药鬼疰虫毒以毒药痈肿疮癅以疮药风湿以风湿药各随其所宜药有阴阳配合子母兄弟根茎花实草石骨肉有单行者有相须者有相使者有相畏者有相恶者有相反者有相杀者凡此七情和合视之当用相须相使者良勿用相恶相反者若有毒宜制可用相畏相杀者不尔勿合用也地不为兽生刍而兽食刍不为人生枸而人食枸无为于万物而万物各适其所用则莫不赡矣如陶师轮绳是为作因如灯烛照闇中物是名了因草生五色五色之变不可胜视草生五味五味之美不可胜极嗜欲不同各有所通凡刺之要官鍼最妙九鍼之宜各有所为长短大小各有所施也不得其用病弗能移膏粱菽藿之味何可同也气滑即出疾其气濇则出迟气悍则鍼小而入浅气濇则鍼大而入深深则欲畱浅则欲疾以此观之刺布衣者深以畱之刺大人者㣲以徐之此皆因气慓悍滑利也譬如持烧熟缾诣河取水若池若井若泉若渠当知此缾终不烂壊何以故是缾善熟堪任盛水极坚牢故譬泥之在均金之在鍜唯所用耳岂有限哉如人披求芭蕉茎实虽不可得而有叶用譬如诸大城中所弃粪秽若置甘蔗蒲桃田中则有利益譬如好酒香味具足是酒之醍醐醡取已尽下有糟滓人所恶贱无所施用譬如画堂不以燋柱而作庄严譬如有人以木挑火木则渐烧犹如箭工用检挠箭其箭已直不复用检所以者何彼人本所为者其事已成犹如居士为过泉水故作通水槽持斧入林如打诸树若坚实者其声便小若空中者其声便大居士知已便斫治节拟作通水槽如世人有三种瓫有一水瓫坚完不损无有孔裂亦无渗漏其第二瓫亦完不破无有孔裂少有渗漏第三瓫者亦破亦漏彼人注水应先何器对曰先于不破漏者完器满已注第二器其第二器虽完不破然小渗漏其第三瓫虽复漏破亦应注水为未漏间暂得用若人食油则得力若食苏者得好色食麻滓菜无色力譬如利刀以割泥土遂成钝器如人得利刀宜应有益中用不于无益中用失实鼎之为义下实上虚是空以待物者也鼎耳之用亦宜空以待铉今九三处下体之上当此鼎之耳宜居空之地而以阳居阳是以实处实者也既实而不虚则变革鼎耳之常义也常所纳物受铉之处今则塞矣虽则七襄不成报章睆彼牵牛不以服箱东有启明西有长庚有捄天毕载施之行东方有启导日明之星西方有增长续日之星此亦何曾能有启续乎睆然而明者彼牵牛之星虽则有牵牛之名而不曾见其牵牛以用于牝服大章之箱也捄然而长者在天之毕也徒则施之于二十八宿之行列而已亦何曾见其掩兔载肉之用乎织之用纬一来一去是报反成章今织女之星驾则有西而无东不见倒反是有名无成也觚不觚觚哉觚哉一升曰爵二升曰觚觚哉觚哉言非觚也以喻为政不得其道则不成不揣其本而齐其末方寸之木可使高于岑楼金重于羽者岂谓一钩金与一舆羽之谓哉不节其数累积方寸之木可使高于岑楼岑楼山之鋭岭者宁可谓寸木高于山邪金重于羽谓多少同而金重耳一带钩之金岂重一车羽邪如取食色之重者比礼之轻者何翅食色重哉喻林卷一百二十