空同集目録钦定四库全书集部六空同集目録别集类五巻一赋巻二赋巻三赋卷四风雅什巻五乐府巻六乐府巻七乐府巻八乐府卷九五言古巻十五言古巻十一五言古卷十二五言古卷十三五言古巻十四五言古卷十五五言古巻十六五言古卷十七效杂体卷十八七言古巻十九七言古巻二十七言古卷二十一七言古巻二十二七言古巻二十三五言律巻二十四五言律卷二十五五言律巻二十六五言律巻二十七五言律巻二十八五言律徘律巻二十九七言律巻三十七言律卷三十一七言律巻三十二七言律卷三十三七言律巻三十四五言絶句巻三十五七言絶句巻三十六七言絶句卷三十七七言絶句七言排律六言杂言巻三十八族谱卷三十九上书卷四十状疏巻四十一碑文卷四十二碑文卷四十三碑文巻四十四志铭巻四十五志铭卷四十六志铭卷四十七志铭巻四十八记巻四十九记巻五十序巻五十一序巻五十二序巻五十三序巻五十四序卷五十五序巻五十六序巻五十七序巻五十八传巻五十九杂文卷六十杂文卷六十一杂文卷六十二书卷六十三书卷六十四祭文卷六十五外篇巻六十六外篇等谨案空同集六十六卷明李梦阳撰梦阳字献吉庆阳人𢎞治癸丑进士官至江西提学副使事迹具明史文苑传梦阳为户部郎中时挫夀宁侯张鹤龄又助韩文草疏劾刘瑾遘祸㡬危气节本震动一世又倡言复古使天下毋读唐以后书持论甚髙足以竦当代之耳目故学者翕然从之文体一变厥后摹拟剽贼日就窠臼论者追原本始归狱梦阳其受诟厉亦㝡深考明自洪武以来运当开国多昌明博大之音成化以后安享太平多台阁雍容之作愈久愈弊陈陈相因遂至啴缓冗㳫千篇一律梦阳振起痿痺使天下复知有古书不可谓之无功而盛气矜心矫枉过正周亮工书影载其黄河水绕汉宫墙一诗以落句有郭汾阳字涉用唐事恐贻口实遂删其稿不入集中其坚立门户至于如是同时若何景明薛蕙皆梦阳唱和之人景明论诗诸书既龂龂徃复蕙亦有俊逸终怜何大复粗豪不解李空同句则气类之中已有异议不待后来之排击矣平心而论其诗材力富健实足以笼罩一时而古体必汉魏近体必盛唐句拟字摹食古不化亦徃徃有之所谓武库之兵利钝杂陈者也其文则故作聱牙以艰深文其浅易明人与其诗并重未免憷于盛名今并録而存之俾瑕瑜不掩且以着风㑹转变之由与门户纷竞之始焉干隆四十三年三月恭校上总纂官纪昀陆钖熊孙士毅总校官陆费墀空同集卷一钦定四库全书空同集巻一明李梦阳撰赋疑赋下干上坤髙卑易矣星辰在下江河逆矣夭乔乔夭雉鸣求牡矣鱼游于陆冠苴履矣呜唿噫嘻当昼而夜宵中日出我黒彼白妇须男裼鈆刀何铦湛卢何钝丈则谓短谓长者寸凤鸣翩翩羣唾衆愆鸺鹠胡德见之慕焉鸣唿噫嘻贞莹内精谗嫉孔彰乖滑淟涊名崇智成软诡歊欹驰骋爽逹殱良媚势光烂门闼彼曰昧昧人则攸知上帝板板鬼神邈而昔之多士犹或疑畏今之多士腼肆罔怀呜唿噫嘻民殊者形厥心则一威挤利㗖曰伊我栗血流于庭酣酒归室友朋胥嬉同声德色穽彼罔识巧我攸极昔之执衡视权与星今之执衡惟我重轻古道坦坦今眩东西指晨谓暮目鸾爲鸡邻牛茹虎冀虎德予厉莫察阶倒靡究所呜唿噫嘻盗跖横行囘宪则贫上官尊荣原陨厥身直何以仇佞何以亲彧何以顚操何以振飞何以屈桧何以伸西子何恶嫫母何姝乘黄瘠弱御者骀驽舎彼灵明溺任胡涂皎皎者忌怜彼浊汚水清奚无鱼而泥淖以成良畬先生莫所自解诵曰握粟出卜其何能谷于是出造巫咸叩焉巫咸曰胡梯鹘突而与世汨受福掲掲渔者一旦获寻丈之鱼见之者犹捩颈流涎思刼之也而憾不渔屠而况怀千金之寳抱径寸之珠吾诚不能筮以决子之疑钝赋钝者何伤时之锯也亦自忺也余窃悲机巧之竞进兮性灵利而激昻衆倜傥而鑚刺兮务捷径以求成势犬牙茍相轧兮白刃起而相仇戈㦸攅于心肺兮蹈槛穽而靡忧汨余生之顽钝兮年逾壮而无能强砥砺而求合兮路亡羊而多岐退歛掩而脩吾初服兮韬余剑之陆离拂灵锷之兮吾什袭而犹恐露之喟时俗之反覆兮常寳伪而弃眞斥莫邪使不御兮挈鈆刀而自珍吾纵有湛卢与龙泉兮反孤立而危惧按明月之玊环兮尘星斗使不露览往古谁不然兮吾又何怨乎今之遭余常怪范蠡之用铓兮末见几而逃彼种与胥岂乏利刅兮竟为主之仇雠故木以直见伐兮樗以屈曲保全故鋭者先䘐兮吾盖幸毛遂之脱身郁侘傺余拂抑兮退且焉砺吾初质索白茅而构菴兮斵桂杉而爲室闷踽踽以濳处兮情蹇产而画一閴跼蹐以后时兮寂蒙滕而藏宻余以往哲爲冶兮以隐子为模镕礼乐以爲铦兮淬仁义而内娱进既匪我愿兮又何必昭此锋也憺徜徉以往来兮聊秣吾之骏駹䇿驽骀而追骐骥兮余故知路之逴远按六辔而游康庄兮亦何必逞羊肠与九坂舎余驷于丘之旁兮又捐刅乎水裔凖闭戸而削迹兮效完身而逺害惟山路之囏崄兮丛篁郁而蔽天物过盛而易霣兮势阽危而必颠吾宁楞腾屋簌蒙诟笑兮不愿爲文锦之牺牛宁与蹇驴齐轨埋没于尘土兮终不与凡马而竞先思赋有子不及见其成立爲子生无以养死无以葬仕也无以褒斯三者天下之至悲也死者已生者思兀然黯然于乎骆子胡以塞汝悲于是爲骆子作思赋赋曰嘅予生之𦕈𦕈兮块独处此遐域诵往昔以自怜兮泪交下而横臆登峻极以顾望兮慨江路之漫漫思井陇之萎絶兮愿矫举而无翰山崛以蔽目兮浮云又互而四驰诏鸣鸟以诒讯兮歘髙鶱而过之託先人之余䕃兮踵髙躅于英哲勉策名以副实兮惧前脩爲之半辍入文裀以华屋兮出结驷之翩翩恸夜台之既扄兮杳㝠㝠而重泉揽疆土之殊异兮睇江乡之墓阡米予莫之负兮木依风而夕厉悒忉怛以不寐兮摽拊膺而歔欷哀故山之辽逖兮湖沄沄而海波陇荆榛之弗治兮枯荄积而寒莎霜露既披此梧楸兮廼又申之以飇颲猿夜鸣以惨心兮鸿鴈南而氷雪氷雪予既弗堪兮豺狼又怒而当路然萋菲之易眩兮謇隐忧而谁诉怲愠惀以中结兮气氤氲而内煎耿緜聨而靡絶兮郁于邑而若牵惄枭牢而若饥兮若皇皇求而未得食伥伥而罔甘兮寝辗转而反侧步踽踽而有望兮坐黙黙而自语僾禗禗而有闻兮肃容声之接予乱曰绥我思成神之利降尔遐福天之畀孝子不匮贤之嗣述征赋正德四年夏五月北行作仲夏赫炎兮草木毕掲鞿缧赴征兮夜发梁国抑情顺志兮强食自解乱流渡河兮忽焉而寐所以懭恨挥霍兮中情菀而内伤明星散而交加兮翩㝠㝠吾以行览衆芳而横涕兮莾皇皇莫知所投曷暾杲杲方上进兮云披离而蔽之飘风而曾波兮湖水击而震盪慨川广而难越兮朝余翺翔乎河上既涉卫以奔骛兮又逾淇而渡漳去故乡以就远兮霑余襟兮浪浪山峻髙而造天兮又隂晦而多雨观藴虫之相搏兮忳于邑汗又交下哀人命之有当兮祸福杳其无门孰非义之可蹈兮焉作忠而顾身余独怪夫謇博之罹患兮亲好脩而逢殆箕子狂而悲歌兮彼比干固以菹醢观前世谁不然兮矧吾怀愆而造尤聊周张以婵媛兮葢不忍此心之常愁涉汤隂余怆怳兮乃又瞻兹羑里鄂庙屹而傍路兮驷超轶而过止怀诚有离慜兮任道有承尤侍中顚陨兮扁鹊被刘专惟君而遘殃兮眩吾不知其何谓极终古而长愤兮羌炯炯其犹未昧翼緜緜之无聊兮𦕈翩翩莫知所骋忧悄悄之闷瞀兮歴山川余弗省迹有隐而难察兮物有微而先彰负蚊蟁以抗山兮固切人之未量欲结言以自明兮拙而莫之谋也将曾举以逺羣兮又绊而莫之能也经沟渎吾不悦兮亦何必爲此行也謇相羊以俟至兮莫好脩之证也路辽逴之裔裔兮埃风旋而簸扬烟液蒸而练练兮夕吾次于沱阳岭岪曲以歛容兮原暧晻而嵣嵭风草剡而㝠㝠兮狼狸号而夜鸣指黄昬以爲期兮骖骎骎又夜行曰雷霆不可玩兮孰刑人而不戒悲辕马之喘嚏兮常十策而九退朝揽木末之清风兮夕瞻明月指列星我既处幽𦍑谁告兮魂中夜之营营欲展诗以效志兮又恐增愆而倍尤衆聚观而濳谇兮或掩涕爲予乎淹留予朝餐中山之初蕨兮暮挈易之香莾睇北山而不见兮彼南州又藐焉而弗予睹气怦怦而絓结兮心纬繣而弗怡纷流目以相观兮见金台之崔嵬轸雄虹之迅光兮忾乌白与马角燕昭既剧该辅兮厥躬亡而国削何秦嬴之虎视兮厥二世以不禄固盈虚之环沓兮春秋奄其代续自前代乃已然兮吾又何怨乎人心杂乱反覆岂毕究兮由邃古而至今重曰隆隆三伏铄金石兮如羮如沸行路喙兮道思作诵轸尔类兮南有乔木不可以憇兮念我徂征日顦顇兮含精内蚀世莫可説兮乱曰已矣哉凤鸟之不时与燕雀类兮横海之鲸固不为蝼蚁制兮诚解三靣之网吾宁溘死于道路而不悔兮省愆赋伊余幼好此骐骥兮服偃蹇以骄骛载衔辔而周流兮耿既得此中路余谓秉质曷固兮谓兰蕙介而过疑援鸣鸠使爲理兮俾髙举而并驰既婞直而不豫兮又任怨而于傺固羣吠之难犯兮每阽危而弗惧余岂不知峣峣者之寡完兮羌坚忍而弗惩骤谏诤以离尤兮莾飘风之相仍交不深而易絶兮儵中道而改度媒阻絶之不通兮焉孰导余以前路放子唫而掩涕兮逐臣去而不还纡郁邑以屈抑兮恐日薄于西山浮洋洋余焉极兮滥逶移而游淫相曹梁之废墟兮揽长河之緖风信孔乐非我愿兮望北岭而歔欷效桃鸟以自珍兮遘罗网之不意怜赫夏以桎梏兮雷无云而昼鸣愍棘扉之卑恶兮夜不见月与星吾闻汤文遭絷兮岂其博脩之故惟鄙人之不葵兮固宜䝉诟而逢怒步庭堦而遥望兮宫殿郁而槩天愿敶志之无路兮倚北户而婵媛观炎焱之煽埃兮地沮洳又芜秽哭与哭之相闻兮对饮食而不能下怨长日而望夜兮夜明闇又若岁蛟蝎伺人以唐旁兮䑕登牀而鸣逝忳侘傺余隐轸兮哀民生之多蠥数惟万变岂其可槩兮孰淟涊而不跲援往圣以爲程兮按余志且焉止戢梦忽乎余上征兮魂浮游之逖逖过太仪叩天阊兮扪白榆之歴歴进不入以邅廻兮退余将览夫下土冯𤣥云以相羊兮洵极乐而无所抚辰星以摅虑兮据雄虹而降观饮积清之浮凉兮依北斗而浩叹何民生之错杂兮纷既有此多难心犹豫而内讼兮悔有目之不见窹周览以增欷兮块独处此幽域鸱鸮萃而翔舞兮凤鸟饥而夜食衆靸沓以自媚兮焉谁察余之懮懮闵芳华之零落兮秋风至而改期飈萧䬃以摧容兮天淫淫又隂雨幽屋破而下淋兮牀一夜而十徙怲藴惀以省故兮冀一见之不可得日昧昧以将入兮掩衾裯而太息惜余年之强壮兮常坎轲而滞留怜鬒黟之渐变兮恐芳草爲之先秋情有感而难忘兮性有糺而不释念昔者之周渥兮孰坚忍而抛掷閴纡壹以忳瞀兮窃陈诗以自抒惧言弱而道阻兮恒愍隐而思虑宣归赋正德九年是歳甲戌厥月辛未臣以居官无状得䝉寛谴罢归廼作宣归之赋其词曰昭浮清以覆育兮北斗平均而酌时蟪蛄微细而先秋兮水知寒而流澌疾余生之蠢特兮性重刚而习坎吾既婞直获斯厉兮孰复讼心于顑颔悲羣志之诡异兮恒忌胜而营已与已好则曰好兮忍㦧蛾眉而攻毁繄圣人无小大兮吾闻大道以天下爲公彼党同以掩饰兮繄非俦而谓忠惟古人之丑伪兮迸四夷而投北胡今士之婪秽兮廉之则云伐德帝板板以辽寥兮九天立而云征淆汶汶以澒梦兮岂察详而悉情滂澄清厥躬殆兮原靡豫而遭放美余焉获兹嘉闲兮诏冠带以流浪晨灵雨以扬檝兮遡江汉之滔滔背朱明之游飔兮靣长庚而北遒瞥九江余䀜儵兮超大别而逾迅介梦泽以洋淫兮风沔郢以遵顺宵认参昴兮昼谛波涛痛定思痛兮癙前车而内忉衆乖滑以善憎兮噂沓嗒而背訿言翕妩妩以朋附兮𤨏刺龊而阳绐艴余恶以披离兮矫九仞之翙翙趫溷闷以孤㚇兮巢云柯之蔽芾彼丛噪以侧眸兮含沙射而伺予伙千百以致一兮摽窹言而谁语陋嚘吚之侨态兮诪伛偻唯唯趦趄生捩直俾之曲兮民炎门礩而肉鱼朘血膏以日富兮佯减俭以豪素哀窭人之填寡兮彼醲鲜袒而号唿心与迹既我逆兮焉饮食之遑宁愤粉饰之乱姣兮畴知余结驷而懑膺时铄金之氷须兮吏抱牒环而相勿汗簌簌以零案兮风薄肌之瑟瑟怲溃浍以烦撋兮念偃仰之不可得报束带以例趋兮衷眩战而孤惑徒文绣之外彪兮内棘㦸其谁知思玩慢以鏊迁兮则又惧素餐而神灾吾宁轰烈劣撇与世遌兮良不忍骫骳龌龊与草木而尘埃惟代谢之飘忽兮慨颜跖逝而黄丘究万变以定命兮孰长存而竟留惩夙昔以质行兮吾幸夫前路之尚脩余指日月之显隅兮廻巖阿而槃考徙桑若以敷䕃兮移嵩华而分岛仰峯㠋之嵚岑兮俯泉瀬之穆窅䀛以濳处兮探理窟之英邃合性命而谂一之兮周览隂阳之转圜横宇宙以长观兮验妙门之𤣥𤣥混沌及而天地覆兮尧桀泯而谁分笃述作以强志兮吾岂愿来者之尽闻緖寓赋炎炎赫赫歳阉茂兮舟西骛而逆流途路艰阻渺以浩兮遘皇天之昧幽涉襄樊而濡滞兮时寒凉而雨霖水汹汹以震堤兮势击盪而崩淫龟告我以兹食匪兮望旧乡埳焉洪涛伊谁诒斯䟦疐兮悒憀瞀而中忉柏阳日之既冬兮爰诹吉而载舝驷牡既秣余邅遰兮跻废城之曲齾咎品形之流易兮赋吾性乎悁急进退拂以奔波兮名与德之不立惟骝骥置之枥下兮固貍鼬之蔑如执成败以律之兮彼亮飞出而诚愚既矢夫捐身以酬知孰暇计完名而保躯怩世人之善诪兮谓吾皇皇而求家尼圣尚有兹郑门兮矧吾庸鄙而过颇顾鹿山以凝眸兮壮江汉之绎绎迹与心胡之偭兮精连连而靡怿效抽辞以闵还兮丑汉道之陵夷伟龙卧以消息兮逢三顾而有爲往者吾不及之兮来者吾靡量茍得丧匪厥命兮曾贤智之尽庸謇周章以游志兮北风飂戾而萧条望原野之涤涤兮薫臭奄而并烧善踽踽以奚恃兮愤壅蔽皎然莫闻牉矫情以迷浪兮戏康庄而隐身重曰陟樊城以还顾兮极南阳之永阡气蔚郁以腾摅兮星辰烱而下连慷慨者多戚兮怛循蹟而啸吟盼白河之蒸云兮僾中原之劲风天霮以翳翳兮白日晻而西匿繄人生之几何兮汲毁誉而荣臆寄儿赋正德七年秋儿枝以离思赋来献余则作此寄焉亦教之焉鸟来自北兮衔章进辞开缄览意兮闵尔峻思赋曰风袅袅以先秋兮百卉改而动容时序莽其流易兮块余犹独处此异江地卑湿而芜陋兮孤伥伥而寡仇忾直路之蓬蒿兮纲纪坏而不脩惟彼人之嬛巧兮谌妁约以先意衆澜倒而莫之支兮昭余志之独异陟匡庐以凝盼兮眺江介之孤城山合馺以迎目兮清云曵而前征怆荆吴之渺漫兮波水湠而交逝瞻梁豫之逖逖兮情惝怳而濡滞日晼晩以既夕兮尘埃溘而蔽天役车载路而班班兮觏旟旐之翩翩悲时世之艰难兮詾乱离而争夺兄嗟弟而殷忧兮轸汝曹之饥渇终风霾而四流兮冬不雪至于三月春迟迟以方阳兮民背乡而顚越挥耒耜而介胄之兮青草错而白骨郁余怀以邅廻兮纷涕零兮如霰㠶彭蠡以浮游兮天地炅其方旦齐吴榜以前舲兮聊击汰而容与余朝歴石壁之㠝㠝兮暮泊阳禽之渚登隑岸以辽顾兮深林黝焉杳㝠虎豹舔舕以伺人兮羣狐狸而昼行哀死亡而无告兮横尸蔽而臭野斯固易惩兮彼益复躭夫刀弩惟以暴除暴兮斯乱与乱相寻茍威信之靡忱兮吾虑夫降叛之诡心宵揽衣以兴叹兮步明月于中庭挹河汉之囘光兮数北斗之朗星冲飇茀以惊帷兮熠耀乱而当戸华何秋而弗零兮木何蠧而罔朽上智者先几兮厥邦保之未危何白日之初照兮浮云起而翳之玉与石岂难辨兮亦司者之罔察也钝超轶以先铦兮胡朱之不可夺也瞀烦婪以蹇剷兮步髙城以散眸诵昔者之怡豫兮内憷惕之无聊驻余马于梁之台兮又逍遥乎大堤睨嵩岑之峻极兮览长河之逶迤嘅伊阻之自贻兮汝隔离而弗觌余匪贪厥好爵兮胡匏系而不适江汹汹以夕变兮木叶下而海波召飞鸟以诒言兮训尔音而永歌歌曰诇澒洞以溷浊兮时崄艰而路危羡龙蛇之伸屈兮倾哲贤之顺时孔桴海而曾思兮伯阳西而流沙效梅生于吴市兮愿抽身而举遐奉前德以创则兮肇孙谋而奠家俟轩子赋衆躁趋以幸成兮坌踰夷而竞先溷劻勷以径㨗兮卒陨已而弗悛彼静者以天动兮谓定者非我能逃恒谦守而需抱兮惧逆时而遘尤体孔言以居易兮遵孟训而行法谓非俟余何求兮爰名轩而省察轩吾罔徒处兮名吾敢袭取譬涉川而戒维檝兮聊待时乎吾容与夫桃李不能秋以英兮桂菊春而岂华彼万物畴不然兮乃欲速吾谓何吾讨典籍以娱日兮探性命之幽赜冀河清之有期兮幸耀灵兹而未夕苟积久而淹贯兮又奚穷达崇卑之足挂臆石竹赋有杳者篠丛彼阿徙置得地檽以华托根灵石发生直翕䬃佛楼翠风阁长竿巉巉翼纷若截爲双箫雏凤鸣任心吹之灵雾生乘鸾挈友腾烟雾餐霞戏委永无虑中虚允直性介固空同集巻一空同集卷二钦定四库全书空同集卷二明李梦阳撰赋送河东公赋正德元年冬十月河东公以谴放还属吏郎中李梦阳作赋送焉赋曰飘萧瑟以觱烈兮属孟月之慄严霜凄清以纷下兮风薄戸而窍吟余戒𤣥武使先导兮饬㝠子俾抗旌虬蜿蜿以服舆兮茀长云而遂征三台仄以踈阔兮北斗掲而望余䬃肃泠以漻戾兮涉江汉之清渚悼喉舌厥之厉兮揽少㣲而效光咎南箕之靡惩兮犹翕吐而簸张朝余发于星之墟兮暮弭节乎冀之野谿谷捌以复陆兮草木落而茫莾兽惊人之跧窜兮禽枯桑而鸣号雪霰晦而零洒兮气泠泠之寥寥车轮囷而不前兮心已逝而中留骖顿缨而䠥兮仆夫涕而长吁惟先生之贞嫮兮幼崇方而嗜脩则英贤之遗矱兮志臯伊而愿仇跖泰阶以承列兮奉钩陈而布耀酌元气而执之兮冀容光之必照倚阊阖以徘徊兮愤汉臣尝请乎刀壮埋轮之义力兮濳掩涕而憾遭惟封豕之崟崟兮彼舍问夫蝼蚁豺狼纵之当逵兮奈衆臻而终靡㡬不宻固害成兮予良痛乎陈窦之患斩蛇弗断将自及兮谁捋虎须而竟安曾阍仡仡之巖巖兮浮云蔽而四举𤣥螭九首蟺蜒垂涎兮守门嘻嘻而目余进既无以自明兮漭弗知其退之所营纷构诽以钖讪兮谓余亟之而乱程吾岂不知诡遇者易获乎诚嬖奚之攸耻同者就而异者偾兮孰孤持而弗三褫策鴈行以前路兮背隂朔之塞疆马腾摅以龙奋兮望山西之夕阳毅昌燕而卒逃兮叔向飞语而拘纆荷白日之曲照兮廼兹焉反余初服太行吟之迤逦兮嵒壤卢而起伏践桑干之嶉凌兮冒涿雾之绰约爰十步而九顾兮九门嶃而造天霓连蜷以上骧兮烂躔纬之错连轸紫庭之多丽兮冠珮者至三千人步微风之珊珊蛾眉入室女斯妬兮厥亦世之故也宠移者訾必加兮矧吾皓首之怒也企降览之中反兮又鲜㚤爲余之容思伊昔之来塈兮内崩刳而自讼沿易濵以彳亍兮泝金台兮邅遰嘅于期之皎节兮鄙荆氏之沉志谓图穷而事至兮冀戡贙而必擒谋之人成之天兮竟陨首而劘心哀壮士之不还兮蹑残垒而逍遥野旷旷之千里兮寒风唳而萧萧天剡剡以枭窂兮日翳翳而荒凉薄林壑之惨闇兮拂隆氷之积霜聆颃鸱以憷慄兮慴崛之荒䀛川荡搏之赤赤兮鼬貍窟而嘈聒精氾滥之佚佚兮驷逴逖而懈怠召丰隆翊余葢兮喝飞亷而疾驰扬滹沱之文舲兮骤井陉而单骑伟左车之雄视兮嗤陈余之褊意张生既收厥绶兮赵由之其邦以丧陈子猎于南皮兮汉龙兴而虎翔惟休咎系之数兮大风起而溃围茍增老不之疑兮岂张韩之获爲彼荏苒固胶合兮孰鲠直而罔殆展氏介而三黜兮蘧瑗奔而再危踰夀徐以横目兮忺幷州之旧乡亘墟曲之菼薍兮采茹藘于汾旁霍岳岳以迎帜兮桂树偃蹇而俟余狎斑豹于嵒际兮钓沦渊之秀鱼凖歳功以消息兮御隂阳以巻舒追赤松以授要兮从巫咸而卜居乱曰明明日月奠天维兮太隂四塞孰将夷兮陟彼寥谷望河汉兮上无舟梁𦕈湠澷兮嗟我寡翼安能厉兮顾瞻北斗中心愒兮恔兮憀兮聊以卒歳兮弔申徒狄赋申徒狄谏纣不聼乃负石沉河而死览洪河之吐噏兮汹欲济而无杭物有离而不囘兮势有激而难当剧厥人之抗行兮羌自沈而弗疑恬赍志以长毕兮庶闻者其犹悟之弥六合以设弋兮鸾鸟腾而不反蛟龙沕以避害兮惟恐去之弗逺不吾知其亦已兮何荃之忽焉而莫斯睹监四方以求索兮孰聘美而释女曰羣汶汶以淆浊兮班予马莫之适也衆披离以障之兮又入而莫之白也进惴惴余瞿遽兮固不若死之爲安宁负石以葬河鱼之腹孰忍利菑而盘桓竭诚信以谏君兮反罪过又谓欺惟坚僻之类忠兮任飞廉而不疑余固知儇媚之能周兮硁秉质莫之移也介块处而无营兮又衆人之所咍也既谓干爲忠兮胡又附雷开与恶来既曰切人徼兮曷不委曲而导之悲时俗之顚倒兮先生独遭遇乎此时燕雀乌鹊噪堂堦兮鸾凤出而见縻曩余知材朴之爲祟兮廼强而不谓之信然茍作善降之祥兮彼梅伯又何以顚捐规矩以改错兮斯固时之态也荃既与彭咸齐名兮亦何必怨此害也郁终古其侘傺兮瞀悒悒之不可平循陗岸以邅廻兮戒舲船余怦营泝河流以投辞兮气纡结而填臆慨往后之迷误兮社稷顚而用屋重曰昔有大夫曰申徒兮怀瑾弗展负石投河兮寃抑内愤灵汎滥兮湍瀬愁人心兮忠囘倒植固庸态兮呜唿先生女又何怼兮伯夷子胥与尔爲类兮弔康王城赋赵宋髙宗爲康王筑此以拒金人陇侧桑以欹根兮飇沙惨日而弥澷势断属而连天兮寒蓬巻而翩翩览灵波之汪洋兮惋九河之善崩临决口思前往兮寻北原之故营堑莾没不可见兮莾千里兮繁蒿旋风四起埃飞蔽日兮鴈失羣之嘈嘈惄壹郁余顾怀兮夕驻马乎河之渚想张韩之斾斾兮望朱迁之雄垒呜唿哀哉兮山陵委弃江介是都登佞黜良兮社稷邱墟宫殿瓦砾兮二圣爲俘嗟嗟彼何宻而兹何仇愎执迷而弗悟兮汚分疆而取忧弔于庙赋正綂巳已之变少保公有社稷之功栋宇頽折兮四顾无垣鸽雀鸣噪兮雪壅其门风冲激以拂帷兮惨九州之肃泠轩长河以饮景兮飞光至而舒灵何先生遭不造兮定危邦而永存用才者终固鲜兮孰震满而完身顾瞻宋京兮追念双帝组颈爲虏兮单马北逝虎臣视而谁何兮英雄窜而蓬蒿有愤壅蔽而发疽兮亦有垂成而反被刘呜唿先生成败难以逆度祸福不可豫谋死茍足以利于国兮洵虀醢而焉求弔鹦鹉洲赋承帝皇之嘉惠兮荷在陋而明扬信枯杨而再华兮惧身微而命彰岁协洽以南骛兮触炎日之盛阳浮江汉以长迈兮过夏口之故城洲蹇产以隑隑兮划冲江而絶流覩佳名而中惕兮弔斯人之不脩我既佩明月与宝璐何不遂凌世而髙步舎玉驷而不驾兮又奚暇与豺狼而争路惟圣人之贵时兮神龙岂人得而縻彼鸾凤之谓瑞兮固亦以其髙举而见希何先生之灵嫮兮独不深藏而逺游也偭取方以捐员兮吾恐睿者之所尤也繄炎鼎之既沦兮世淆浊而崩改操枭视而虎噬兮祖又贪夫厥土荃纵不甘心于厥俦兮独不可色斯举也峣峣者将必缺兮余固知仇者之不与也矫吾櫂以淹留兮情览望而増伤灵惝怳而如见兮聆湍瀬之浪浪山垒垒以来合兮孤坟郁而嵣嵭诵英篇以沉顾兮痛翠禽之蚤戕物有以舌羁缚兮人有以才陨身譬用机各攸当兮恨见几之不先心屈怫以悒悒兮翳营营之不可留沛扬檝以东进兮顺武昌而下舟遡巖㟁以却视兮投哀些于斯洲哀郢赋崔崎以旁靡兮囷京颜之崪嶃隍垒而莽没夕飇勃兴㳫兮阘靸水鸣呌而巖斩觏敖坟之㠎嶫兮韪庄王之登检泊石城以盱睐兮望江陵而涕流壮洞庭之淼皛兮槩江汉之𤣥洲掩陈蔡之弱郛兮控荆扬而上游俯滩瀬之浅浅兮伤楚平之破邱伍员奔吴兮屈生浮湘怀行罔返兮厥民用丧兰台肆侈兮玉差进淫阳春消歇兮黄鸟沾襟陵井塌而狐穴俾人哀而迄今汎彭蠡赋正德六年夏五月李子赴官江西南道彭蠡之湖作赋曰仲夏慆慆兮湖水汹涌戒舲舟而逆进兮志定意恐朝发湖口兮巉石缆牵抢㠶午张兮陵急洋而纵船洪涝吞吐兮杳莫界际湠漫瀇洸神精揺兮浪起伏而来曵曩余诵夏记与郦经兮识彭蠡而心慕繄厥水集流伙兮挟千川而北注合岷江东之为东江兮脇扬吴而腾海包敷浅而潴之兮撼匡庐而使改惟据巨者附斯衆兮满之者骤必溢彼何怪弗之濳兮抑何摧而靡殛射者万鼓之千兮丛谿壑之凑趋澎霆崩以箭疾兮势岳頽而电舒汇莫究始兮散孰察其终龙蛇逐之何载兮至今窟而以宫祈之钖嘏兮侮之掇眚怒之风雷愉之霁兮亦厥灵之攸逞潮岝峉以豗閧兮倐当昼而忽隂上下既颠置兮孰又辨昕昬与北南睇衆山之剑攅兮争负髙而竟降閧膏麓之淤淀兮奄焉垫而为江縁木末而巢室兮民浮居而舳舻悼只雏之寒啸兮寂氓濵而守罛乱左蠡之沸沸兮壮康郎之浩汗涛沃日而明暗兮峦岛涾而涣散澜已俛而复昻兮涡湓濞而接连泷无风以横飞兮潭澄渟而布涟龙天矫以戏渊兮㽕枿汎而吹沫艽茻沕之昧昧兮鱼贯而鱍鱍具区洞庭方余不暇兮惧九围混而黝㝠茍清浊轧其澒澒兮圣愚一而泯灵胡弱草丹而华兮反泓栖而矜彩凫茈龙须苎芦蕸菰繁其被汀兮纷振翰而云骇彼阳鸟既逝兮鹘鸨嘻而专已骉水马以闯犀兮蛤又濡珠而曝殻诡殊错以跳踉兮有曲牙而鹿其角既逆鳞而返舌兮复豮首而象鼻汓针尾而㦸髵兮族氄氄乎潏潏谁非含生而愿遂睹彊柔之哜兮唾阳侯之懦怠纵鳄鼍之恣肆兮甘失职而蔓灾虞坤漏而陆沉兮鯈一叹而三泣蜮吸飇而排砂兮时负渚而人立溅雨迸而冠岫兮岸冲枞而韲落诧妖谲之多态兮魄摵促而心愕瞬兮异觏恍兮变索究之谅奚以兮聊戢檝而游淫夕景掣以波下兮石钟礔礰而窍吟追三苗之即叙兮亶文命之讫敷彼九江未之殿兮余诚忧鬼类之聒唿廼桡人之罔谙兮祠九首而丐邪愚者吾靡疵兮鄙明贤之用颇景神姦之勤算兮数歴铉谁弗竟危魍魉支祈倔强伺间兮惀临湖而啸悲观瀑布赋坌炎阳以北迈兮遡敷原之上疆遵岳南而遐陟兮廓晴流而志扬日旎旎以景旟兮嶃﨑岖乎微行峰吞吐而迓余兮岚捭翕而飏路超归宗以翘盼兮觏开先之瀑布谂前记而髣髴之兮眩飞空之孤形诵银河之逸句兮精陟天而九征挟巖潭以上气兮接神汉而并垂积云左右以传彩兮霞表里而秀姿沫霏霏之昼雾兮崕丹翠涤而㽔㽔光金黛而亘霄兮浩唿汹之涌涌龙朝帝以潮从兮虹爲梁之总总韡若华以西曜兮东扶木兮倚明星辰涵而布错兮岳渎影之其中绚练恍惚百怪潜兮势明晦而无恒之若住忽奔喷兮石雷壑而骤崩经香炉以熨紫兮破双剑而氷攅踰黄巖以珠迸兮笼玊殿而金烟濯炎女之𤣥髪兮苔离根而永生挂洞宫之羃羃兮隐芝箭而怀清沸混混之烂烂兮䬃瑟馺而凉风泉滚滚而安竭兮孰寻源而卒穷毖划剨以繙纷兮渥华顚而分派水帘谷帘亚之扬兮灵终古而并戴巍岒而上行兮疑质违而性非䝉井厥流常兮譬鍼顚而血随吞日月以膏颜兮震云氛之翼翼江海巨而昏垫兮哀趋卑而罔直体融隂而内阳兮凖坎离而向背严不蓄类廼泽物兮丑彭蠡之汪秽浮朱鸟之寒景兮争龙腾而摅掣击髙者韵斯宏兮谷哨啄而坤坼赫翩翩以倐䀛兮小鴈荡而不眡䨧霜霾而离离兮处辽域而孰知怒窂以思逞兮石岞峈之崱崱晴电追之霆突兮信骇观而摇臆猿累累以窃窥兮倚石镜而呶啸爝焯灼皬的皪恔兮类至人之悬照肸飒徕兮翔太始而留耀歌曰造龙池而卬之兮究瀑布之肇踪巅涌而壑射兮诚神灵之攸钟轰迩惑而遐瞑兮壮二仪而永效磍鬼怪避鑑鉴兮微瀑孰以察逝者之髙妙伊动者必定兮潭窅沕而渊峚礉之灏而宁之清兮厥金水之共质乱曰相彼山泉瀄滵邅漩勼谿朋涟洵遵科以造海竟随流而泯澜覩厥瀑之灵诡反羣诧而背诽吾茍砉天地以遗声迹亦奚暇校髙下与狐疑泊云梦赋将超野猪之湖风西而阻乙丙丁戊兊飔飂飂旬余转迅问之老人曰此南阳之风也厥隂始生应诸少隂之方幼余纷以好览兮怀长风而浪涛夏汇液之浩浩兮阻云梦之逆飗哀南纪之攸垫兮包荆衡之衆山贯江汉以爲络兮势朝宗而播澜翼濳沱之翩翩兮掖景陵之峩原吞沔鄂之曾隰兮洸逶施而湠漶坻兮掩翳横余前兮蒹葭纷而蔽天月重隂以繁雨兮骇厥鵙爲之先鸣迈大别以悠泝兮遘少隂妬而用情次大泽之巖隑兮睇风云之上征惟彼斗酌而靡均兮纵柔金以嘘吸孤心昏以徒烂兮趡西流之避及览万情之翻覆兮爰背坎而向离指朝景以辨位兮定星辰而讯期极明晦之变态兮䀌洋涝之淫淫倚舲牕以凝睐兮数周围之峻岑勤伯禹之土乂坤维奠而至今情瀇滉以无依兮聊唁昔而周章慨五湖之见几兮咏孺音于沧浪胡洞庭之险堑兮三苖区而芜灭舳舻蔽江以来下兮孰攘攘而非衣食徃者既不可追兮吾宁俟时而矫心掇阳漘之文贝兮采芳芷于汉浔龙扰余以负舷兮珠夜游而光吐凭烈性之难抑兮泪浪浪陨而思古诵曰昔有郊郢厥惟楚都实边云梦百雉其郛何村弗殖寳玊明错鱼鳖麕麀于牣讦讦麌麌甫甫齿革毛角有茜有垩各以类积礲礲岳岳服食之属苎枲丝葛甘盐苦酢灵饵珍药觩弩劲簳犀甲狼毒王府充溢宫室棺椁商旅沓至贸迁绎绎渔牧谐足鸣琴巷咢国以富强鞭挞晋秦挟郑狩猎出入二薮旌旗千里戈船璘玢金银璨璀倐眒忽闪兽柴鸟坠追者称善后王何道游闗靡返怀沙奋辞邦墟怜惋汉濵赋余过解佩滩忆交甫遇女之事于心感焉作汉濵赋夫何二女之颀丽兮遵兰臯而并翔顺微风以鸾顾曵文袿而交扬蹑云郁之华履皎罗袜以双步凌汉潭之滺波掇瑶草于芳露态婉㜻以窈窕情同嬉而中乖超妁灼以齐赴忽含颦而怨偕眉疑低而复伸脣欲启而羞靣瑳巧笑以囘瞬目盈盈而流盼翩兮惊鸿恍若袅电仰西方之纎月怅邂逅于嘉夕足将移以踯躅魂已逝而聿役怍多露于蔓草矩汉广之贞游戒有粲之奔宻慕娥英于湘流挥柔袂以掩涕寄朋素于明珰效鸡鸣之赠珮厉霜心于鲛光倐濳耀以莫觏抚冲飇而怀形睇征云以西迅裛飘芬而泪零面三星以申咏痗朝阳于首疾伊绸缪之幸谅讵谷焉而同室空同集巻二空同集卷三钦定四库全书空同集巻三明李梦阳撰赋放龟赋畜有二龟李坪驿俯长江之流目发育之溶溶怛然有伤于二物复思赵抃放龟事千载同怀爰放二龟于江潭已作斯赋比兴诸义聊抒郁志非讽一而劝百者拟也喻儿子亦作精絪緼以游魂兮各含和而构形何兹物之诡异兮独神超而藴灵凖麟凤之隐见兮唿吸隂阳而巻舒善伸缩以远患兮匹神龙而水居叹赋命之多蹇兮遇且网而见执䝉君子之珍视兮戒航舟而并畜仁人细弗弃兮廼伊钦余之素贞曰雕龙岂林游若兮爰伟贤哲而用情譬机羁之愿脱兮虑曵尾及而迟暮俯洪波以余纵兮瞪长江而径步歌曰丑混混以流形兮孰厥龟而副嘉外负介以昭武兮内文柔而静遐体穹窿以则干兮履坤方而祛慝鄙饕餮之谀世兮宁吞浮而饮息沐澄泠以栖寂兮戢潭荷而保身文于列以布象兮色苍古而玢璘景至人之赴义兮将刳中以効诚怨穆卜之靡谐兮惧捐躯而莫明赓歌曰江滔滔以东下兮蒹葭莽而波涛幸已縻而终逝兮划顺泛而长逃念曩昔以中惕兮数惟拘纵之所殊思范檝以依徙兮愿附孔而海桴鸟故林以悲鸣兮兽蹢躅于前邱轸宿豢以廻逶兮跃瀴溟而涕流乱曰圣钦元龟戒朶頥兮十朋四灵荣以时兮渊潜罔沕出斯縻兮求仁见梦厥无惑兮刳肠灼爰奚益兮谧兮龎兮齐天地徜徉兮大复山赋夫大复山者荆徼之名山淮实出焉淮过桐栢始着于是禹道淮桐栢始淮山二精发于何生产诸申阳何生于是自称大复子实非遗淮要有攸先焉尔余珍其人爰造斯赋不烦谛𤨏义意毕矣然辞猥调迩知音君子谅有讥焉或曰此山胎簮亦其名云噫吁戏厥山峻崛兮填鸿龎而导九川尔其巗峦㠕㠕崆巄巍增崟重崒合㳫蔽日曲勃焉安连巉巉而栈栈廼有危峯七十咖岳岳崝㟰崿岞松栢䝉焉千里望之蟺蜒飞飞兮若鬬龙之附于天也頫而察之万山骈戢剑森㦸攅烂若踊莲下则无底之谷呷坤维而曵𤣥渊昔盘古氏作兹焉用宅是以浊清判三纪掲澒洞开明划日月厥山既形余乃发故尔上冠星精下首地络聚膏以爲崇渗津以成川窍若浮肺万谷濞旋神瀑涌焉飞流崩嵯走壑蹴石喷雪钉钟礲砰铿鍧迅霆击虹震于太空若其势磄磅逆折状若胎簪嵩首殿其北荆沔包其南右标熊耳之岭左朝桐栢之山其隂则凝氷积雪晦明倐忽翠篠丹泽其阳游飇吸歘重黎攸宫东有日华之林阳荣之风西则凉霏素露凄凄清清珠树粲英若尔材林浮云寳藏蕃兴腾气簸氛至其触肤寸而起也欐欐乎波骇山靡不终朝而天下雨也于是生人立禽兽伏草木殖灵芝秀宫阙醴泉喷其侧于上则神鹄威凤翺翔吸甘华百鸟从之振翰若云中有𤣥熊緑罴驺虞游麟猿猱麚麏百千爲羣樵採牧猎之子唱歌出林响振崃谷咸䠥迸逸不见踪迹于下则长淮发源配天迪坤混混沄沄江河并尊受珪上帝䟽秽钖存乃有祈灵丐禧梯航而来沉玉瘗璧阗塞路逵若尔幽嵓之栖眞兮三三两两御飇毂抗霓旌左控白鹿右翳紫茎嫽兮若将逝邅延立廻风淹留兮攀林薄逍遥兮山中于是称曰春草兮萋萋思公子兮伤悲君处丛篁兮终幽险虎豹暮咆兮蛇虺舔舕公子兮归来云㝠㝠兮石瀬潺潺河中书院赋乡人吕氏以谏官谪蒲蒲故有庙峨嵋侧祠太山也吕至移文废焉曰山川之神祭不踰境非鬼而祭孔门謟之某职叨佐邦靡敢弗经也以问其守守曰敢不惟程问之校校官若士曰程敢不承察诸民民翕翕欣若有兴也于是废其庙称书院焉而祠有虞氏于内曰蒲舜都也配以夷齐从以王薛左之名宦右之乡贤量宇聚徒区田祀养考钟伐鼓视履迪业李子闻之曰善哉吕氏知教本矣夫驱邪以端㧞怪以常伐慝以昭破淫以义是故君子之于邦也不患不从而患弗躬躬义布昭敷常表端以是而教鲜不率矣何也四者其本也然又断之以独协之以同行之以勇廼奚往不济矣夫淫祠㒺福故钟巫祸隐神降亡虢往鉴具烛然河投娶妇祠毁妬女世每罕闻何也怯者憷于利害疑者沮于异同庸者安于习俗才者惮于改格故曰非勇何行非同何助非断何成三者既获四本廼立然后经定程坚教斯兴矣是故君子不争而丑莫不同不烦而衆莫不从标立而影随近声而远应凡以是尔李子曰余爲吕作赋将以比音摛调泛絃流管俾大者歌小者哦观者采焉陈之太师爰知蒲政赋曰帝炎氏之蝉聨兮厥岳四而布分龙九川以藴根兮中敷叶而竟芬翊华葢以陟降兮遘白日之既夕忿欃枪以抗言兮帝乃怒而遐斥揽余辔以周游兮登峨嵋而纵观睇巍庙而增欷兮忾下淫而上残曰巗巗鲁所瞻兮嗒胡爲平蒲之壤非其鬼而祭之謟兮曾谓泰山不如林放惟时俗之诡谲兮恒造怪而乱眞日隐求以侥福兮狃惑羣而误民宇以岳立兮巖廊翼而云构既窃号以据要兮复创形以之镌镂内泥苴而樗恶兮外狰狞而俨严冒衣冠而土食兮烨朱楹而绣帘龙蚴蟉以梁腾兮兽夹隅兮躨跜铃荅腊以檐鸣兮幢缤纷而旖旎执命柄以消息兮握隂阳而运枢怒之雷霆悦春阳兮役鬼神与豹貙生吾生而死吾死兮谓苦乐死而遽殊苦桎梏以僝僽兮乐羽葆而軿舆衆骇心以摇目兮伊谁辩渠之假眞民溷溷以朋从兮憧情迷而丧身蹇彳亍以揽涕兮哀斯人之无知轸圣者之故都兮蓬蒿鞠而径岐山四云以波涌兮日晼晩而就沉河汹汹以趋下兮松栢暮而风吟班余马以北首兮望九天而魂征招飞虬驷而上诉兮阊阖閴而昼扄余囘驾以东指兮薄日观而聊憇愿释诬以袪秽兮岱谢余以弗哲沛苍野以辽迈兮即重华而跽敶灵总总以腾陟兮烂北逝而后先临旧京以邅延兮倐若去而中留䬃拂巘以明灭兮右涉瀬而夷犹埽除兮荡涤清宫兮供张风泠泠兮入牖神陆离兮果降罗桂浆兮椒食琴瑟作兮锵佩玊怳彷彿兮莫亲工祝告我兮显则曰俗不可戸説道不可涂求端物者端已治人者自修二气推盪祸福倚伏时罔常泰日中乃昃王革以义覇救以力廵守废歇明堂载黜尔乃七十二君封禅侈矜玉符金检顚崕是登夫习沿于袭势积于成昭缩以独愚沦以朋踰分之祀匪今则承立经斥妄言谆志勤爰惟政本氓哉尔欣朱槿赋司阳兮煽烈涉秋兮逾炽览逝兮中藴游物兮揄志韪庭木之荣丽闵含芳之不脩倾朝曦以擢华夕景至而陨枯伊赋形之靡移谅天道而奚私幸见标于哲典厥登咏于删诗何有性而易迁恒随所而盘据条荏苒而孔弱叶萦隂而繁布䝉薰风之拂披爰脩妍而运缛既抽铅以剖绛遂希芬而效馥濡漙露以膏韵借垂光于杲日熨炎阳之静彩褒絶代之英质态疑层而遽损媚若歛而复出光飘灼而靡定恍若流霞过茂草烂若庆云游春沼宛娈窈窕翋䎓缥缈或尔托文堂之隙寓奉君子之荣辉侧朱陛以敷䕃竞葵榴于赤墀屈纎枝于皓腕征瓠齿而清歌叹形微而宠重屡囘笑而增酡天暮日夕颜销华落辞髙垫卑飘芜汎浊槛尘池纬扑帘缤幙或委空曲或飞土苴飐丛廻波蹂踏坐隅觞停镫昬主倦容烦舄履无序折钗碎钿几席狼籍命驾归旋于是弃媵摈嫱愁女怨姬出幽房步苔阶揺金扄吟殿月掩团扇而涕零徙长门而望阙攀斯木以凝盼掇霣蕚而中热足将进而踟蹰立长廊之肃隂轸兰台而首疾咎增城而痛襟思惝恍以攅内泗交颈而淫淫嗟容色之难恃慨懽懮而异营佩薰芳以顺委庶生荣而没宁感音赋夕杪春之嘉月美桃李之芳隂蹑飞陛之微霜仰天汉之横参切逸弄而骇顾识六孔之流音起于緑波之濵翔乎旖旎之林芊緜乎缥缈放肆而缤纷激棂轩遏行云遘廻风以中絶郁哽咽而断续详乍浮而乍沉度情囘而思曲积愤迅发金铁齐鸣壮士怒而髪竖砉石裂而崩惊逐臣叹而彳亍孤子呻而窃怜爰抑节以徐诉信悠怨而谁宣类慕仇之只禽怅山危而海深离虬舞而不持嫠妇啼而夜吟託黄钟以根奏旋少隂而寂寥衆掩泣而不忍精憀懰而魂销思蹑迹以寄懽轸天路之昏邈茍浮云之足攀愿假翼而申约诵春阳以增欷怀沖调而鍼心情氤氲以中结神恍惚而外婬外婬兮踯躅若临水兮将别遵大路以翺翔掺垂条而采折期布志于情亲惧馨香之易歇咏落梅以自明幸倾筐之在挈诚兰质之见珍毕余身以长诀嚏赋人秉隂阳皮毛肺兮六淫相薄风斯嚏兮彼我牵念嚏亦至兮灵徃精徙固以类兮逐臣兮江濵放子兮辞疆思郁抑兮内结严飇惨而肌伤愬怀沙于夕风履中野之晨霜涕喷迅而染鼻洟交颈而浪浪疾有幸而甘心情有离而中还叹终风以踟蹰爰託声于愿言步巗殿之芜苔曵廻飗而影旋幸囘光而一嚏倘顾笑而申懽痛华丝兮衆进惧黄裳而永捐鸣鹤应钟赋惟悬金之奏响或宣晨而报夕既朋趋以典列爰既晷而旋服何兹禽之抱慧矫圆吭而振羽骧囘飇以衎衎跂浮云而望翥应昕昏以引唳畅幽积于清吟衆喧阗以毕日孰详忱而抚音步踈樾以延志歴堂隂而俛啄怨情遐而迹凡恐霜仪之永浊岂余居之未择谅时命之靡齐怅𤣥圃以孤逝匹文鸾而接飞观禁中落叶赋飂漻戾以寥肃兮廓宇静而萧条览宫木之陨零兮哀贵贱而并凋辞珍柯而永絶兮遘囘风而吹举撼金铺以摵飒兮排紫闼而求侣爲长飇之所接兮倐激响于青云袭日月之末耀兮攅玊阶而委身譬贱士之利賔効琛贽而熙载离乡土而逺适心萦思而揺斾忽兮若聚儵兮分散傥硕果之见知即萎离其何惋恶鸟赋厥何区之蕞丑爰赋形而不淑毛拳跼而颈竖秉隂阳之奸浊体痈肿而截瓠惟钩喙而鬼目诚昏谲而妖秽枉气化而生育恒闻声而罕见畏衆鸟之追搏惧杲日之融显羌宵征而昼伏栖託躯于恶榦浴刷羽于污流嗟餲腐之是饱棘墓门而巢幽既寒炎而罔识讵孝友之能服羣磔母而始习雌同卵而求匹昧懽嘉之美音乃前凶而豫祲集何方而不恶鸣吉违而承吝君子获而外咎小人遭而中铄恃诡秘而靡觌愈腾骄而翔虐上帝握令神明予夺岂曰不知庇此沴族无因获灾贤弗有祥过遗之音夜谁可防周鸮哀诉贾鵩叹伤帝曰人命有初祸福不爽禽得气先终岂女戕鹊赋有翩翩之珍鸟秉阳刚而含哲择乔榦而託处信于飞而颃颉性灵达而好静恒相时而豫移知多风之害患则徒巢于下枝善传祥而递音类明士之几悟逺林巖之遐閴游庭松而栖寓虞矰弋之见寻于君子乎是依饮九霄之曙露啄嘉实之离离黄钟厥月天地闭藏雪霰纷其交下烈风严而雨霜羣植寥乎未拆诸动潜于深宻羡斯鸟之前觉独衔藁而营室窿象天体方则地矩义备晦明智敌风雨谙击冲之𤣥括背太歳而启戸谅绸缪之轸心黯拮据而谁语嘅春阳之未临聊俟时而共嬉感主人之隆笃戒弹矢而罔欺步玊除以俛啄微风跂而自闲冀融景以骧跃昻清云而拂旋激神化以耀德逢印赦而幻迁庶遗安于衆鸠顺天命而自然螺杯赋左叅议屠君宴客出螺杯焉天然厥形精莹异常屠君曰螺江物也得诸渔人托之以金可注可饮称杯焉右使黄公见之喜不自胜黄素于酒澁于是则连饮数螺螺廻酒不辄釂也黄便仰脣倾务尽之许诗赠螺李子作赋赋曰何物诡形旋尾敞口厥腹彭亨藏深广受若仰复翘匪方匪圆珠姿莹澈质脆精坚五色文错素浮擅焉扣之金声玉避其温含华结液海鳞叠纹苔润浸积幽光吐吞昔嬉大洋今佐贵尊违彼龙窟媚我绮席枯殻不捐主人优渥铄金靡热堕指罔裂天然逞殊焉雕焉斵凝如窍璧映犹飘雪公输无所措其巧王尔秪自惭其拙舄履杂沓堆腥蹂鲜瑶爵登几飞觥四筵醲不及写挥斚呶諠螺于其时倾之不釂顿之靡安心焦意烦宜瓶罍所笑而觞觯居前也才㑹俊集风榭月夕崇洁进髙挥镂摈琢㪺彼黄流螺以夀客目悦情爱悟义推德纳洪举轻类有余兮饮不辄罄藏若愚兮屡倾屡至来徐徐兮非借弗安相厥处兮外莹内虚以授爲容兮旋形错彩濳友龙兮吸月之华奴蚶蜯兮翔于瀴溟瑞由江兮委身君子俟时庸兮贡禽赋异乎翩哉黄旗南来海竒越珍鸣舞伊轧戏船缤纭毛羽绚烂走飞繙繙美玅极臻步止异常巨细情态骇人鸟则秦吉了畵眉山鹕五色鹦鹉畨鸡孔雀緑鸠火鸠白鷴红鸨猿则金丝通臂猱狖狝猴小大什伍有朱喙丹距𤣥体白趾绛冠翠衿黼黻相倚苍黄文错颈绣练尾绀目巗额金花铁觜旋如雪廻并犹锦聚诡质慧心巧舌人语清若笙簧睍睆滑浏尔其选山泽设长罗搜妍迹捕流影购工悬赏效献思逞祖禡皆作剧闲齐警万人波逐千骑林骋下无跧兽上无康翮十百获一地揺天仄于是饰雕笼装寳络戒虞官慎水食有山林之所未有食人之所未食而乃辞岛邦别瘴隅道苍梧逾畨禺入江湖歴荆徐艰难万里达于京都域有湿燥气有凉炎春行秋至温不敌严毛顦尾铩鲜落瘁添经城吏惧迈野民忧幸其过速歛钱而赇至则昻天轩觌豪门振紫庭浴汉潭美豢宫坊殿纵上林豢者如浮纵者若沉味不升爼毛革不御此何物者而䝉是荣遇㧞微登贱永弃风土于是歌曰圣王郄珍禽兽靡哉贵贤游德麟游凤仪役神遐异厥民之厉白狼以归荒服不至水车赋厥甃有轮一侧一覆覆者旋左侧承以属各有犬牙错衔摩轧象彼两仪环周枢斡有百其戽牵聨承乘必嘘斯降有挈乃升成功者退四序之㫖行息棘纾于厥轮视嘘者受一受者在中长槽引之无写弗通受曰含𢎞通曰流形黙濡旁溉支洄源渟其动也时其静也虚一氓操之与造化竞驱夫其惟水车乎四友亭赋夫物有情契事有偶同人有大观气有流通故一本而视同体之义存焉体物着用因心之懿宣焉命友以四伦数之天天定物合事之竒也阐名设亭训之推也故埙箎之音畅于家而后孝弟之风行于国何则敦薄销鄙非久弗着也故诗曰和乐且湛久莫要于不变不变莫如松竹梅栢人友其一而亭其间而盘而桓所谓事同情契可以大观者欤矧吾一气也干父坤母物不吾异也哉于是赋之赋曰繄许氏之爲亭也左崇岭右大江架旴豁轩纷龎占巨域符名邦上纳巑岏下压涛泷屹铁城之东圻割勾吴之西封围之以金焦之秀标之以芝山之峯尔其经始也召班尔谋詹咸谛璇厯证虎钤伐直材于太古之谷砻文石于千仞之巅慎陶鍜而兼美虽镂雕而务坚既测圭以定景复铨辰而考躔信抱形以囘势亦负阜而面川则大壮以𢎞义乃取乎上栋下宇法三才而树本故使之下方上圆惧窒闭之伤顺则以之四洞八达恶巧丽之贼久斯尚夫朴厚浑全孤立乎旷濶之囿俯瞰乎蔫緜之阡而乃藻常棣而爲梁糅紫荆而爲墙杂之以兰夷椒桂绘之以玊碧文章苞忠厚以爲基凖虚明而开窓仰穹窿而体健俛静直而效方遵扄启于昕暮式向背于隂阳于是则徙嶰谷之梢运徂徕之榦㧞新甫之竒挺收孤山之芳翫水润火晅义培仁灌冲和融结寒暑变换倐华歘实俄聚乍散玊琤云郁素飘苍烂或偃蹇牖戸或昻藏霄汉或巍若大夫或瘠若君子或如幽崕緑裳翁或如空谷白驹士或岳岳而立或娟娟而倚判体而藴殊状诡形轮囷离竒剞娉婷望之溟蒙就之竛竮日爲之视风爲之听雨爲之沐雷爲之醒烟爲之韵神爲之㝠兹四物者非所谓天下之至灵欤而奚萃吾亭也迺有兰昆玊季鴈行双双攀劲拊脩振英掇秾人取其一称爲四友乃于是召上客唿戚俦敞翠帟罗珍羞脍江鲜剥吴牛进楚舞征齐讴飞兕觥列清壶益之越错侑之海腴解带倾庶羞促节纷髙倡絙伐木之乱簧䦧墙之章钦友于之嘉懿悲粟布之见戕调琴瑟于既具沸埙箎之遗响已而乐希颜酡主宾共起徘徊于四灵之下衍游于葱蓊之傍吸霜柯之明雪饮苍玊之浮凉拾香铃以爇鼎採寒葩而泛觞掣悬苕于上枝散啅雀于丛芳避松径以行丹鹤䕶竹实而需凤皇于是各命侍儿递节缓歌出歛入趋丝肉相好松儿歌曰若有人兮佩鸣环脩苍髯兮抗氷颜抗氷颜兮吾之友心莫逆兮万斯夀竹儿赓之曰有美一人其脩如玊翩翩翠袖日暮空谷暮空谷兮憺忘归居有朋兮我心怡梅儿赓曰子丑妍兮华我恶于子游兮元之素元素本无垢歳寒愿相守栢儿赓曰冠峩峩劒陆离緑髪毵毵褐葳蕤葳蕤靡时改中路莫疑悔歌毕主人乃还客入亭复坐引觥而各不自觉其頽然醉矣客则强起婆娑舞其歌断续弗调似亦赓前歌也歌曰吴江落枫洞庭下橘朔风有严𤣥㝠变律䨧䨧溟溟憀兮而慄龙蛇以蛰百卉萧瑟坚者陨荣脆者销质是时也不有此四友者于斯亭也孰与壮天地而光月日哉冬游赋仲月之交役车既休草木变落水涸不流于是驾车命侣辞闉涉防斥长阡以横目𦕈烟薮之苍苍零露下而草湿清霜飞而柏伤浮云翼其四起髙鸟止而复翔诧途隅之鸿构忽危榭而重楼破千金以营域锢九泉而爲邱叹狐䑕之无忌览榛棘而怀忧爰息轮以陟崇眺城观之霏霭日隂隂以向暝云肃肃而归海念皇衢之如砥惧前路之中改冀蓄阳以发春凖四节而成载空同集巻三空同集卷四钦定四库全书空同集巻四明李梦阳撰风雅什禋社禋社纪成也今上肇礼于社臣梦阳以戸部员外郎从而赋禋社元年仲春吉日维戊天子肇脩于社式对二后协于百辟既祗既戒其日丁巳三星彗彗百辟至止萃于臯门三星在隅乃辟乃阍有渰其云有零其雨赤舄跄跄于坛之所八佾剡剡百燎盈庭左金右石镛鼓孔行帝命元臣曰戎朕代式䖍式穆厥维朕载元臣受命爰肃其躬月出则光三星在中磬管喤喤有万斯舞爰配二辟牺尊维爼于神来格殷殷畨畨龙旂载扬雷霆啍啍明明对越肃肃奔走神既醉饱钖辟之祜遹皇纉业配天子京三辰允祯曰雨曰旸皇降嘉实来牟黍稌敷文戢戈克绍冡土禋社六章章八句辟雍辟雍纪视学也天子至止于彼辟雍和鸾央央其来雍雍象辂金衡有苍其龙光于庙宫是依是崇吉日维申脩我元祀皇祝设乐镛鼓万舞有筐有篚以享以祀羣执肃肃秉德弗渝谁其观者三氏孙子其冠峩峩来忻来止翩彼凤鸟集于东林绎其观者其烂如云自门徂基辟俨若思青衿济济以辟以师爰命祭酒司业拜手訏哉嘉谋作民元后帝若曰都戎言式𢎞匪道何程匪猷曷承载弼元理维协乃有衆拜稽首天子万寿旟旐斾斾渊渊伐鼔皇发辟雍用惠下土自天降休丰年穰穰蔼蔼王多吉人四国是康辟雍六章章八句甘露甘露纪异也元年冬至甘露降于陵树于辟是兴皇用钖祉苞有八业侯茂侯采填填墉壑有严庙宫湛彼露斯既霑既降湛彼露斯于松于栢是塈是掇罔匪泽泽菀彼陵树有烂其华盈盈蓁蓁光于邦家荡荡上帝降监在兹维辟时格岂曰匪时其时伊何厥阳载升爰液乃濡惠我孔明其昭伊何曰帝攸绩靡滥靡僣甘㴻斯获明明昊天是歆是臧臣作诵言告于万方甘露八章章四句观牲观牲大仪也赫赫明明天子攸行以修肇禘以对于上帝天子至止观牲于郊龙旂交交马鸣萧萧帝至于郊于赫有临载穆载钦曰岁事是歆帝降于圉牺人脱楅羊牛鹿豕濯濯濯濯甡甡翔帝之圉其牲孔硕甫甫麌麌城人伐鼓帝至郊所干旄淠淠虎士孔武乘彼大辂八鸾与与昭千万邦光于皇祖观牲五章三章章四句二章章八句效五子之歌五子歌正德年效作大禹曰咨咨太康女何乐于田十旬弗返百姓离逖女厥緖用殄洛汭汤汤流于冀方曷归曷归我心忧伤大禹曰咨咨太康敬哉有土毋荼毒下民毋曰民小毋我崇尊天自我民明威大禹曰咨咨太康天命难忱慎德者昌维帝克堪奄有万方乃罔攸序上帝殛罚女大禹曰咨咨太康毋游于盘毋荒于田毋小人是庸嗜货靡不颠毋曰予一人天下予何天方降尔瘥大禹曰咨咨太康彼曰不臧是谋是从此曰既经是戾是戕不念尔祖独不念尔土呜唿敬哉敬哉天罔私隲女五子歌五章二章章九句一章八句二章章六句有鸱有鸱讽也有鸱有鸱集于乔林征夫遑遑以北以南居人之子我是用覃东人之子衣服粲粲西人之子车马有烂中人之子噂噂衎衎谁屋室潭潭谁教猱有冠谁遇人艰难谁寤寐永叹尔视尔友令色令仪弗视尔友靡臧靡嘉尔视尔友予德予哲背姻背娅罔不愆蔑朔日日亏十月其雷山川震崩星辰逆行二三君子匪疚匪疾曰时则然匪我敢逸燕雀在堂翩翩其羽鱍鱍鲂鱮在于河渚弗念弗畜孰获尔所小子作诗诲言式女有鸱六章二章章六句三章章八句一章四句青青者莆青青者莆感遇也青青者莆生于污池旟旐有翩君子攸悲有荡者道其木乔乔有鸟哓哓女有巢漂揺有石巉巉在于中泉我思溉罍畏子不前青青者莆三章章四句有兎有兎闵猎穉也有兎有兎其来抟抟有罿虞人之缚有兎绥绥瞻子伤悲岂女有母我子无所尔粟尔糜尔有猫狸云胡乐而有兎三章二章章四句一章三句河之杨河之杨怨离也河之杨其叶幡幡子之归矣谁与我晤言河之湍兮我心愽兮庶见子旋兮河之杨二章一章四句一章三句我行我行思也采蝱采虫于彼中野我行思子瞻望伊阻我有笾有爼湑湑我酤坎坎我鼓反反我舞有筵有几我有桃李不见子都实维忧矣我行三章章四句始雷雷于辰宜也然惧其弗施也弗威也又弗广也作始雷雷之磕兮西山之阳兮翕兮张兮发坤藏兮阐而昌兮雷之升兮列缺光兮驱罔象兮划幽匿兮维民之福兮雷兮民愬愬兮施甘雨兮昌下土兮登我稷黍兮始雷三章章五句我出城闉我出城闉闵水也嘉靖甲申秋久雨水涌陆地行舟我出城闉浩浩其流我车我马登彼方舟昔也长薄乃今舟之滔滔波涂昔也畴之呜唿苍天雨无其极淤我良田浥我稼穑卖牛买船卖鉏买楫夕之朝之济有深涉彼负者子涉寒号咷彼辇者子䧟泥中涛彼车者子马颤濡毛彼往来者谁子冠盖而游遨我出城闉三章章八句河之渚河之渚送鲍氏也河之渚凫鴈与与我驾我车载言送汝河水濞濞汝舟淠淠冬十有一月甲申者歳河之沙浩浩其霜人庐人处子也独行庐匪不怀兹非我邦岂无念处旋我旧乡旧山有庐溪则有鱼有车马驱有琴瑟笙竽烈风斾斾寒日氷瀬汝征汝迈山有栲亦或有栳鱼濳于渊或在于沼刍荛之言君子敬聼慎尔威仪择尔友朋河之渚四章三章章八句一章七句型范型范省躬也器土必型器竹必范绥则有蝉冠则有范哲人畏威爰矜爰业省之察之春氷是涉帝命攸畀而胡罔嘉忽心乘之厥玊斯瑕圣戒罔念贤省日三舆则倚之立则如参渊鱼负水谷鸟嘤嘤贤岂在贵愚匪无荣维彼贤人省躬靡疚彼愚何人外华中垢型范三章章八句归夀归夀者李子爲东墅子作者也东墅子年六十其子经自大梁驰而归夀焉于是作归夀春日既熈有繁其梅爰启我堂我尊我罍穆穆其賔揖让先后介我眉夀饮我清酒尔生之辰尔子遄驰何以献之玉斗金巵春华载殷舞衣斓斑庭树青葱鸟鸣闗闗又何献之嵩髙之松翠蕤屈枝盘盘如龙又何献之维河之鲤玉鬐曜阳金鳞泚泚归夀三章章八句空同集巻四空同集卷五钦定四库全书空同集巻五明李梦阳撰琴操卫女操旧説卫有贤女赵王闻其贤请聘之未至而王薨太子曰吾闻齐桓公得卫女而霸今卫女贤欲留之大夫曰不可若贤女必不我聼若聼必不贤不可取也太子遂留之果不聼拘于深宫思归不得援琴而歌曲终自缢而死有狐绥绥兮在彼河梁我欲济之兮河无航瞻彼故丘兮淇水浅浅怀我父母兮不能奋翻嗟嗟不能奋翻予安用存兮漆室女操漆室女鲁人也倚柱悲吟邻人问曰欲嫁乎女曰吾忧国伤人心悲而啸何言欲嫁乎遂自经而死父母不聼女言女义不至公门嗟嗟柰何朝倚柱而吟暮倚柱而歌知我者谓我心忧不知我者谓我求爲家予宁爲地上之茂草诚不忍负巖墻而生慧蛾操李子中庭而立有蛾窘于爵入襜而避之李子伤之作此操也翼之渐渐兮入我襜兮慧逺贼兮信彼黠兮宁尔获兮哀凤操哀凤操爲汉中张子作也张子三十而天予伤其孤贫无归也援琴而哀之凤之来兮尔胡爲兮牛有皁兮鸡有栖凤兮凤兮今何归伤哉命兮我心悲月星操元年冬十有一月其日己卯月在寅位金宿来袭李子见之而忧作此操也隂阳舛错亦孔之遌斤斤其月有星薄之呜唿天髙髙在上意安若兮楚调歌天门开天门开兮㝠㝠沛余乘兮上征雷车兮电旗斑陆离兮四驰阳昭昭兮在下女翩翩兮媵予交不周兮易离路超逺兮徒自苦涉海兮扬灵揖阳侯兮贝宫采珊瑚兮屿间折三秀兮水中望佳人兮不来吹洞箫兮絶浦聊盘旋兮戏娱时不可兮再有贻女龙旌兮𤣥牲重阙兮紫府夫君兮不可以见女踯躅兮徒自苦冲风起兮河曾波巖崛兮桂萝折琼蕋兮贻女媒不通兮怨嗟若有人兮乘游龙佩苍景兮御清风陟帝左兮右降又翺翔兮极中君游兮崑崙又夕宴兮王母缓节兮永歌纷佾兮繁舞望遥浦兮御舸吹参差兮愁予捐袂捐袂兮沙裔遗褋兮澧浦御重华兮九疑观潺湲兮容与神之来兮六龙翳琼枝兮翠葆驱丰隆兮挟百灵来如云兮去㝠㝠来蹑霞兮去乘霓叇连蜷兮复葳蕤山之桂兮江之枫云飒飒兮吹秩风班予马兮延伫美要𦕈兮中渚怀乡伐辛夷兮采芳芷葺荷屋兮䕃兰渚佳人去兮不归灵连蜷兮愁望予涉世径兮歴险阻驾𤣥骖兮又文牡歳冉冉兮既不我留怅怀乡兮汨夷犹葛藟离离兮石间雨㝠㝠兮山之幽旋予马兮故阿陟堂址兮搴女萝霜露交下兮亭臯秋风夕兮洞庭波山何爲兮巃嵸木何爲兮蒙密公有亭兮何不日鼓瑟日鼓瑟兮复吹䶵憺娱乐兮万福来君夷犹登楼兮送君日盈盈兮将落暧茀郁乎带长薄君夷犹兮吹间作巢燕兮既辞又鸣兮蟪蛄纷轩葢兮总总君胡爲兮南都若有人兮被杜衡带薜萝兮蕙缨中有怀兮荃不知临修路兮怅天涯怅天涯兮望烟渚信予美兮谁与龙城兮贝阙君暮趋兮朝谒采芳芷兮江中寄佳人兮天北骋望送佳人兮江渚袅袅兮云气下鸟翩翩兮戾止蝉暮吟兮独苦余邅廻兮隐轸謇中洲兮偃蹇心相亲兮口难言目不覩兮日以逺风涛兮浩荡涉浦兮骋望兰被汀兮葳蕤杜参差兮夕涨君税楫兮前坻复容与乎中渚惝怳兮将从憺淹留兮谁与雩旱望君兮曾波雨霾兮两河骖丰隆兮驾冯夷蹇将至兮风薄之吹笙兮击鼓絙絃兮㑹舞君不来兮使我心苦云㝠㝠兮昼晦神灵惠兮甘雨我稷兮我黍谷之兮士女编龙兮堂墠禽蜥蝪兮水际吐云兮上下使鸠鸟兮腾逝纷总总兮神欲下猋爲驾兮龙爲马君谁须兮不来日将莫兮怨思祀白鹿先生迎送神辞吹玊箫兮眺㠶浦横蔽江兮美无舸謇踯躅兮旋望宛窈窕兮山之左陟山左兮降右忽而来兮倐而去跨白鹿兮导两螭色含笑兮心莫知既登兮山椒复南涉兮石瀬日㝠㝠兮欲暮风飘飘兮吹蕙带右迎神緑萝兮紫茰桂生兮罗戸风飒飒兮若有望神驱雨兮泉浪浪跞我堦兮坐我几以彭郎兮挟匡父兰殽兮椒醑日中兮万舞美孰怒兮飘忽逝云离离兮怨余右降神迹不偕兮心相疑懽虽谐兮愁易离君荷衣兮蕙带逍遥山中兮桂爲葢天门兮既辟腾而上兮云之际石有涧兮山有峯心相慕兮交不逢税吾车兮絷马愿褰衣兮从子右送神步虚辞被霞衣兮芝葢蔼沛腾兮彯长带䰟逖逖兮天门奄周章兮云际吹参差兮槃舞灯繁纷兮不歌以鼓水以陆兮济鬼福釐泑兮冀望苦芝山子辞山之芝兮葳蕤子出游兮不归子不归兮翳薜萝謇余独兮山之阿山阿兮望子芝烂烂兮茎紫从子兮斋房帝座兮显清天门兮不易通子归来兮山中石磊磊兮路修日暮兮不我聊铙歌曲雷之奋雷之奋翕兮张山之阳发坤藏辟哉昌羣龙载浮列缺光列缺光烜中土惠甘雨介稷黍圣人垂衣民歌舞民歌舞祛祸菑饥而食饱斯嬉厉鬼濳灭维福基凤之升凤之升附龙云仪万方昭帝文昭帝文承宗禋安如山翕如坤两宫豫协天神帝临朝奏云门戛鸣球笙镛振昭四方明万民万民愉庶物亨隂阳熈干道成干道成皇业昌轶周姒纉涂戎臣稽首歌云龙月如日月如日光如轮轮五色缤哉纷贯紫霓扬风翎抶太乙侵紫庭化爲白气干天经张我弧挟我矢祛祲灭妖天下理咏史赋大隧赋大隧儿赋隧中母隧外母思启叚叚已举不及黄泉是何语颍人不来其柰汝颍人不来犹之可爼上分羮痛杀我公仪休园中岂无葵相公奈何饥相君即无衣不爱室中机相君千万歳请治相君栖桓公霸诸侯管氏有三归青陵台两山当中开露出青陵台北山虽张罗南山鸟不来我在南山自有匹马牛之风岂相及吾颈可断志不易射潮引钱塘八月潮水来蛟龙奋怒涛爲雷天旋地拆不可止此中云有鸱夷子何不张尔弓挟尔矢射杀鸱夷潮可止君不见潮水年年八月来万弩射潮终不囘汝爲我楚舞汝爲我楚舞吾爲若楚歌黄鹄翼成将奈何黄鹄一举横四海君王岂有四海罗君无四海之罗安用此殃君美人毒君子博浪沙博浪沙中挈椎走鸿门帐前撞玊斗谁谓张良貌如妇赤帝子起鞭赤龙臣也请归从赤松赤松子在何许君不见朝烹狗暮缚虎左袒行陵曰不可平曰可安刘者谁勃与我产不信禄不入军右袒计安出申屠嘉邓通小臣敢皇侮错也何人毁庙堵臣欲戮通帝弗许请收错诛帝罔与含血自殱报皇祖辕下驹郑当时辕下驹韩安国两首䑕秃老翁竟斩汝廷臣不语淮阳语君不见金家妇王家女一言杀儿还杀母何况区区老秃且栗太子燕燕汝今衔泥向何县遮天蔽日过长安堆泥作塜髙如山飞来未央宫衔取梁上土黄口见母来哑哑张吻索虫哺赤凤曲前赤凤后双燕头岑岑兮尾涎涎组帻郎君夜相见相见骑白马惊起城上乌城上乌据巢食儿夜相唿短调歌子夜四时歌共懽桃下嬉心同性不合懽爱桃花色妾愿桃生核其二栁条宛转结蕉心日夜巻不是无舒时待郎手自展其三独夕玊堦侧仰看三星烂畏热不归房徘徊夜将半其四骛棹出惊流囘桡戏清沚擘破芙蓉花中有双莲子其五凉风吹玊树团扇置不理侬亦有凉热何况戴冠子其六摘叶褁流萤应手叶先落本无牢根蔕虚怨秋霜薄其七郎住西水头妾住东北浒何能氷遂合永免风波苦其八雪飘怅难行室迩阻相觅不畏风色严畏此雪上迹右四时各二首车遥遥车遥遥遥遥复迈迈望见秋尘起不见车轮转知在秋尘里幽兰幽兰敷紫茎罗列生堂基踰时君不采隔情当怨谁掌上舞晨游憇阳馆夕宴戏风台盈盈掌上舞飞飞素雪廻空同集卷五空同集卷六钦定四库全书空同集巻六明李梦阳撰杂调曲拟前缓声歌万水东流鱼西上游不虞彼有渔子置我于其钩鱼告渔子女曷太荼寛大福厚不见是图渔乃伛偻伸钩我脱身以游渔起挥手谢天命各有由此鱼衔明珠来报当日渔拟鸟生八九子乌生八九子八九子餵饲两老乌乃在城墻髙树头两老乌拮据爲巢心中实毒荼昼夜餵饲八九子八九子长成各自飞不来顾老乌巢风雨巢漂揺今年有巢处来年哺子何处所勐虎能食人尚复有子之亲蝼蚁极细小虫奉事长上礼若君臣何得朋友如路人上车逢所知下车称别离泪下如雨眼迷离来时不知南不知北我去何劳问东西车轮班班转老乌飞飞啄赤苋郭公謡赤云日东江水西榛墟树孤禽来啼语音哀切行且啄惨怛若诉闻者悽静察细忖不可辩似唿郭公兼其妻一唿郭公两唿婆各家栽禾栽到田塍谁教检取螺公要螺炙婆言摄客摄得客来新妇偷食公欲骂妇婆则嗔妇头揷金行带银郭公脣干口燥救不得哀鸣绕枝天色黑李子曰世尝谓删后无诗无者谓雅耳风自謡口出孰得而无之哉今録其民謡一篇使人知眞诗果在民间于乎非子期孰知洋洋峩峩哉豆娘子豆娘子者蜻蜓之细也轻盈侧媚羣游而寡忌李子见之伤焉作豆娘子汝何者物小而轻盈妁约悠扬朋从寡畏缃衣绀裳或翠其衿或朱而黄嬉戏长莪窈窕水旁餐膏浴滋饮露吞香才不我知谋宁自臧儿童扑弄姬媵怜伤豆卿子卿娘子豆娘百卉陨零北风雨霜弱不敌威蚱蜢同戕肃肃鸿鹄云海翺翔哕哕者凤览辉梧冈㣲末之虫何劳短长榆台行榆台髙髙风吹树梢都揺揺台下黄羊走黄蒿山头看看日落觱篥四靣吹军中白旗身姓谁向前看有河河水深彼不怕死我亦人力能㧞虎尾人虎或两存归爲鬼雄荣尔䰟白毛行甲申元日作元日地动生白毛发春当暖风萧骚天时尚然有错迕老夫何怪儿童曹君不见勐虎失势人寝其皮惜也岂复能咆哮我歌白毛比之董逃长歌行笼中鸭望水中鸭一鸣一答汝虽有羽翼不如我汎渌波食鱼鰕奔苹拍藻入烟浦笼中之鸭心徒苦禽言泥滑滑车马不得安何不停车絷马待泥干其二行不得哥哥东有木公西王婆南靣设罾北张罗行不得哥哥其三姑恶姑恶小姑刺龊姑不乐新妇早煑餔低声奉小姑其四提壶卢壶卢提盛酒背母私饷妻妻可再得母恩罔极其五瘦儿瘦儿汝爲上留田汝爲尹伯奇独行哀呌心内饥日逐縁树啄虫蚁汝父汝兄宁得知其六不如归去南山豆熟北山有黍勐虎行勐虎本居深山我可不入彼来亦难谁令尔今来市申游尽日攫人食撑肠拄腹无歇休我欲击之刃不在手欲往告泰山之君陆无车水无舟勐虎闻言向我怒我命在天匪虎惧嗟嗟虎尚有时鸱鸮遗音宁尔知董逃行涉江登彼西山下看城郭郁盘城中合殿斑斓嘉树一何纷纶上有鸣鸟旦暮间闗遥望我心浩叹阛阓寂閴民生何艰终朝缺突无烟胡彼来往翩翩绮衣车马可怜谁家起楼造天歌钟舞管喧阗剥羊宰牛列筵何但一食万钱倐忽日薄重渊明灯荧荧烂堂绣帏鸡舌流黄乐人调瑟未央千年万歳奉觞岂知老至悲伤日月逝矣不我留精销时往霜霰交流繁华零落山丘心懽意爱爲他人收哀哉胡不德求秋胡行鸾鸟不可爲鸱尔胡不思颜渊掇塺尼父见疑我今乃何敢望圣贤人心中愤闷徒苦悲智见万里水清终见底髙髙山上台彼居者何谁厥状蜿蜒伺人意欲牵纒汝虽见其形不见汝情乃胡营营相煎岂不闻我命在天直道古难容树乔风集顚周公有何疵愆乃爲四国流言伯奇掇蜂不爲父怜迹有涉疑惟贤知贤洁色爲妒媒危言良见灾谗説久自明非时麟圣哀孤松摧爲之薪水东西流钦犹鬼神君马黄君马黄臣四骊飞轩駊騀交路逵锦衣有曜都且驰前径狭以斜曲巷不容车攘臂叱前兵掉头麾后驱毁彼之庐行我舆大兵拆屋梁中兵揺楣栌小兵无所爲张势骂蛮奴尔慎勿言谍者来幸非君马汝不夷歈歌行虎狼不可羣日短途路长鱼瘠稻复澁蔬芝鸡凤凰笃之无恩泽背靣辄诋戕锱铢苟不平持刃起相伤剽悍复谲诡水土性轻扬哀哉兹土民咏歌以难忘坂田行坂田瓞离离子母长寒饥昨闻接京军征夫曷时归特生坂田树下有往与来黻裳四牡虽荣不如与妾共餔糜网鱼不施纲孰能制鱼死征夫归来归来不见灵寳公安陆子豫章篇晨出南浦桥不见桥上楼但见火烧骨桥下水不流北风吹枯树枝无一人来游妖鸟羣啄鸣啾啾汝何不此地重起楼吴监大舶来越珍衔舳舻豫章之火心大荼仙人篇何者一老翁耳垂两肩緑瞳方来此芙蓉峯招我同行耸身即老翁授我玊柈丹携手游洪蒙东至泰山颠飞瀑扬膏波清松䕃石闗饥叽掇瑶草渇饮玊屑泉晨朝吸沆瀣夕憇若木间俯视九区内伤心泪汍澜升天行九州非我居我思游㝠荒饰舆骖玊虬乗气切天翔朝餐发匡庐日暮嵩华扬上谒帝座侧囘旗拂天昌牵牛击河鼓织女方七襄其二扶桑跃阳彩海气腾瑶光六龙抗斗枢九帝开云阊振衣蹑仙踪飞辔骖鸾翔仰身操天瓢手勺沆瀣浆朝嬉太乙馆夕憇玊女堂驰情览八极纵目穷遐荒环运无恒存逝代多隐伤囘旌拂九曜㨗步登文昌进谋芝葢侧待问紫玊房羣灵赠大药诸御传神方无惜一粒分遂令民夀康洛阳陌严飇巻枯藿霜隼厉秋翮翩翩骝马子意气亦何赫朝驰上东门暮徧洛阳陌臂弯两角弓寳刀雪花白借问此谁子无乃汉相如昔挈一束书今乘驷马车虎士爲执鞭县令皆前驱倾城莫不叹观者填路衢举手谢乡人荣耀但区区丈夫树名勲所志在唐虞扬袂径北去万里谁能拘丹霞行毁誉荣辱至海波何时平海中有仙山仙人筑爲城金银爲室阙桂树罗阶生鸾鸟翔且舞美女称飞琼偓佺拥我葢王子左吹笙踟蹰聊戏娱餐芝翫西倾雨雪曲冬十一月阻舟徐汊朔风北来雨雪纷下禽鸟冻寂洲村肃夜缆夫来言衣单腹饿波流洄洄促船难驾我心悽恻羽翼傥假七月熯土今幸雨雪往者难追来春可沃我虽波阻心则怡怿购蔬城市贷米逾泽原坂萧条㕍鸿辑集贫士罔怀一阳环复靑靑者衿涉江我求大泽寒㝠胡子能来鹭鸶难飞潭网顿集网收鱼跳閲忘寝食荒岑险艰岂我能处南纪冻肃返北于土阳鸟篇阳鸟攸居于渚于野饮啄纡徐行步闲雅我舟触惊振翰若云飞之有序还集成羣阳生豫知延颈跂望举翼万里云罗空想湖吟行鱼游于水游于水而鸟游于水饱之去斯云昧湖窈冬序憭慄竟日无人草莾㝠寂百怪鸣呌原隰谁主有一罾夫荒濵守罟疑非恒人问之弗言汝胡者人单到此间虎欲啮人不避豪贤篇吾之于人谁毁谁誉貌失子羽言失宰予知我者天君子洗心行不愧影寝不愧衾何树嶷嶷于畛之特有挠俾鸣僾风者惑汉申党人宋严伪学㝠鸿逝豫辕驹局促非林何栖非渊何濳驷马忧患贫贱德音富而可求其从如云徐子起钦显者蔑闻独漉篇独漉独漉弃田求屋其屋虽大其人则饿小人在旁譬如蠭蝎恩之虽勤荓之则螫葳葳艳阳桃李吐英未曾结实谁辩苦蜜锦绣围厠过者掩口珠玊委途奚异尘土临渊趣轮临壑振绥人孰不闻亦孰不知綦絇之美不以爲缬身尊道髙名爲隽杰苦热行蕴隆焚如二仪爲炉赤曦铄天尘沙沸途居奚讳袒行弗择憇鱼伏于囦鸟张其喙何物爲炭谁乎爲工槖之鼓之金流石镕阆风之顚瑶沼之隂飇轮扇凉氷壑嵚崟下踏层雪上攀琪树仙人緑髪逍遥箕踞俯阚人世溷热交毒我欲从之安得羽翼鸡鸣篇鸡鸣月落飘风振宇驾鵞曵陆翔鸟云举曜灵初出浮云翳止驱马东行条其嘅止朝吟行亭毒既周明星有烂羲和授鞭九宇将旦寐者欲觉窹者嘅叹巉巉桧栢覆我中庭鸡鸣于顚微霜夜零阊阖未启九闉尚扄驰神紫极振珩阙庭𤣥熊篇勐士守四方四方尘不扬𤣥熊在深山百兽皆遁藏猎火举四泽虞罗亘长云毒矢积如猬玊石谁能分熊皮充下御肉亦登君庖岂若犬与豵即死无咆哮游子篇游子在他乡所愿亲夀考氷犀游于渊惟愿水长好磵石虽孤处不羡风中沙葛藟能纒绵不如丝与麻豫章行黄河虽大川所嗟源不清千里能一曲不如直道行王允辅京室李杜垂其名介休巾角折乃爲时所倾析薪析薪如之何爰以析其理结交如之何相要在终始女萝施松栢女萝千尺长结交不知心结交安得常其二列曜垂四隅灿灿冒中土箕星乃好风毕宿复欣雨汎观愚哲士戚戚各有营哲夫计千载愚者终一生空同集巻六空同集卷七钦定四库全书空同集巻七明李梦阳撰杂调曲公无渡河盘螭作川梁功奇势难久鲂鱮尾屣屣天吴戴九首其二公无渡河河深不可渡中有白石齿齿嶃嶃兮峩峩蛟龙九头戴角峥嵘崟磕兮水鳞鳞兮冲素波公无渡河吹沙暮多风河伯筑梁结两螭汝无羽翼堕水中涉水虽可乐不如登山阿噫嗟嗟公无渡河空城雀双雀下空城糓穗黄离离二雀跳踉鼓翼啄糓穗其朋千百咸来集小者啾啾是其儿谁者翁妪被髪曵鞵来打雀雀薨薨飞上城嘈嘈鸣两人恰欲抽身雀便复集囘头骂雀辛苦长得禾汝忍饱之我无粒手中乏利弹又蔑网罗天旋日昏柰尔雀何野田黄雀行乐乐其所自生禽兽过其故丘悲鸣黄雀游野田焉得鸿鹄髙举情凤凰靡世见生长丹山依玊禾白于脂饱之忽来飞仲尼逢子西乃被接舆讥石城乐盈盈窈窕女当门是谁家十三学画眉十五擅琵琶邑中有卢家此女名莫愁向前问此女女闻双泪流二十嫁夫郎重门阿合房临牕种桐树五年如身长自渠下扬州置妾守空楼悔不快剪刀断水不东流大堤曲汉水白离离月落山黑时堤头石不平走马谁家儿侬住襄门西而在汉水北浮桥不着缆郎讵得侬识大舶何处来落帆向侬浒髙鞾白帢子识是眞州估襄阳謡一滩髙一尺十滩髙一丈湍急石巉鱼何由上槔戕橹折俾我心怆顺风沿水举㠶千里白铜鞮谁家池髙阳池日暮归倒接䍦醉如泥汝爲谁拍手歌襄阳儿襄樊乐立樯如麻卿来谁家新燕营巢风中滚沙䴔䴖逐鸳鸯金井石榴黄珍寳丘山积擅名黒门厢襄阳浣妇行彼谁者妪吾家浣衣新寡寒贱鬓髪霜飞体无完衣十日九饥态度则殊辩是知非妪泣荅言妾襄宫女少小入宫荷主怜顾四十始出嫁爲民妇灌田采薪奄就贫窭舞裳绽汚形容改故夫死男孺藜藋靡救妪咽复言侍襄定献几三十年王有义辞皇嘉特宣父子俱觐妃嫔如烟钿笰载路龙旂飘翩御使络绎珍车班班汉岘同清天歌播焉衮舄南还层城言言鸟春日妍桂宫有延杰臣觞夀玊娥奉筵王既捐世变来罔度闻见骇异古殿寂寞妪勿更言万类咸尔厥亦天道安之则已鴈门太守行鴈门太守汝何人治邦三月称明神我有牛羊贼不来掠我有禾黍人不敢割昔我无衣今有袴着我思礼拜太守太守不见怜但闻太守身姓边紫髯广额耸两颧太守出门四牡骙骙后拥皂葢前导两麾行者尽辟易居者不敢窥旁问太守胡所之云访城南皇甫规渡河篇小麦黄黄河波君柰何今渡河昔君游此思君一见经旬累月不君一靣君今渡河乃往何县跂予望之泪下如霰汀有凫兮沚有兰枝相亚兮居不单人生心事岂有殚君慎动静加君餐黄鹄篇黄鹄游四海倦言还故邦中路失其雌三年廼有双鸳鸯毛羽缛哉工凰俦鹤匹渠岂同嬿婉欢娱殽酒丰琴鸣瑟奏芳夜中乐极思来内忡忡騐新追故悲悔丛人生万事慎勿轻易貍䑕之能讵逮骐骥车舝美期谷风兴刺我心自知聿斯语谁煌煌京洛行爲曹县王子赋时风布阳和韡韡华春木清朝富才贤蔼蔼冠葢属努力竞髙路鸡鸣起相逐白日耀飞辔流云翼行毂同里多彚荐一门有联躅蹶彼曹南士双双皎如玊聚鸣各当晨连翮一何急煌煌京洛内济济英妙集二郎绅委蛇三四锦翕熠大郎虽未官俯身拾班级入室谈仁义出与卿相揖声名既烜赫性行复刚执见者勿徒羡青云贵自立南山篇南山何巖巖上有孤鸾凰佳偶永相失日飞夜悲鸣遗腹生雏哺之良艰晨采竹实暮取琅玕吁嗟哺之良亦艰雏成被九采翺翔览四海四海覩光仪阿母亦荣辉峩峩相公门屹与南山齐自有鸾凤来棹楔增崔嵬相逢且莫言聼我南山篇仙人好楼居津津海中洲峨峨白玊楼上曾结浮云下戴神鳌游前檐䕃白榆青龙守门枢上有无始公餐霞炼金腴飞琼鼓𤣥槖浮丘扇其隅清闲览八表出入服气舆日月跳两珠廻旋但须臾万年永福昌窹言莫相忘其二谒帝华葢侧沐髪咸池旁巖巖云中楼文杏袅爲梁黄金走䦨干银阙前相望耸身若轻翼登之穷四洋四洋圠荒沕波澜浩扬扬九州一何拘歛颜归洞房屑玊炼精魄用神无何乡万年永福昌窹言莫相忘其三干鹊知来风灵人炳先几超世构巍峩上与飞云齐举手拂天河白石寒离离牵牛不服箱织女弃支机孤鸟衔若华东来欲谁诒海水浅以清俯之嗟叹咨眷兹勿轻道翩翩衆鸠驰万年永福昌窹言莫相忘白马篇白马紫金羇扬鞭过市驰万人皆辟易言是卖珠儿生长本倡门结交䝉主恩寝食玊榻侧独聆优渥言取金大长秋征歌李延年家住十重楼珠帘白玊钩绮绣裁襦裳妖艳无匹俦片言即赐第意气凌五侯将归篇对面有乖絶千里长相思登髙望来车入门赋将归惊风何飘飘兽兎莽间啼羣鸟各有趋他乡难独依独依令人惑悠悠浮云驰悠悠尚可道霜露陨百草答客子去有何见来之奚所闻愿客且宁坐爲子请敬陈丈夫志四方出门辙同轮人心投合谐匪必邻里亲长风㑹枯蓬飘飘逐飞尘既东忽复西聿谁究其因引觞就岐路有怀庶能伸拟燕歌行二首花稀叶艳芜芳皇皇溥原修且将阳浮野旷云飞扬风沙眯目熯气黄禽兽阻饥狐在梁兴言送君还故乡牵袂欲别立徬徨延视极骋中自伤缔交心违隔肝膓尔去孰予共杯觞兰桡桂枻文茘樯逝哉汗漫凌洪洋安能假翼东南翔何人赠君紫玊珰又何赠之云锦裳永言嗣兹无我忘其二银河耿耿秋夜长牵牛织女限河梁终日弄杼不成章延颈北望涕沾裳自君别我之他方锦衾灿兮独空牀北风发发天雨霜鸿鹄垂翅不能翔谿谷天寒林树苍道路欲归多虎狼人烟断絶乏资粮爲君忧愁断肝膓思策良马逝君旁中道失路河无杭揽衣踟蹰夜未央愿爲浮云归故乡芳树二首爲上海陆氏赋陆出东坡故砚姑苏全肩笔索予靣赋一字起十字止嗟天运春奄暮翩翩者鸟集于芳树芳树生路隅车马一何多朝看桃李华夕看桃李柯爰登髙丘以望遥见长安绮楼楼中美人弹瑟如闻三叹未休客乘白马系楼下秉烛置酒娱夜游美人赠我锦绣辞把玩不异珊瑚钩林隂漙露罗袂薄明月照闼那可留嗟乎人生何不共努力君不见城鸦哺子忽生翼其二前缺八字句此篇足之猗君子道爲贵贪夫所钦驷马髙葢东家虽椎牛不如西家虀虽有文马千驷不如西山啜薇猗嗟富贵良何爲瞻彼靑靑兮陌上林秾华灼灼兮一何早凉风有时漂揺来吹汝坐见凄凄白露满芳草愿采青松寄情亲于远道鸣鴈行鸿鹄髙举摩天飞渇饮沆瀣餐灵芝翅拂日月云爲衣即有矰缴安能施下游沧海髙河汉我思与尔时相见羽短毛长何足辩知足吟衡门可栖藜藿可饭锦绮虽丽韦布自暖车马虽贵岂若仰偃下览林臯上陟峦巘静倚垂虹憇目送行云返直如絃直如絃死道邉相逢且勿諠敬聼古人言子虽抱良璧暗投谁爲惜掇蜂尚见疑何况不相知种桑爲得衣种谷爲得饱结交不得心不如絶交早采菇曲衆星欲没月糢煳人家河上起相唿相唿相唤采秋菇问渠早起縁何事此草日出化作田中枯采菇采菇君早归霜寒露重湿人衣蓝田白玊非无种不似商山好蕨薇其二白如白玊簮香如玊田禾行人且莫行听我采菇歌侬家住在黄河曲一日波涛怨杀河河来有鱼去有麦麦下秋霜菇菜多不求河向城南去只愿年年河不波双燕篇双燕来故室不见阿母语穿牕入幕寻阿母哀鸣欲栖还复举喃喃止翠桁徘徊拂素帏浮尘积玊珈断藓生画衣双燕年年春社来阿母阿母何时归赋得古别离送龙湫子盈盈杨白花汎汎緑波水化爲浮萍草乃与人相佀飘泊无根蔕随风任流止今日欢聚客明日倐千里千里异乡县有时复相见心情岂固殊所嗟形色变一见复一别少壮头尽雪老大未足伤愿言崇令芳史烈女史烈女者杞史氏之女也未嫁而死其夫是踰礼以守信破经而成仁者也李子曰史氏女有激俗之功焉然予闻其言矣于是乎述梨花如雪霜鸳鸯不成双我心明如镜我心清如水镜明有尘时水覆无收理古昔华山畿行人下马拜春风两蛱蝶緑草揺衣带孤鹄篇夀程生大母有孤者鹄毛羽苍灵气勃勃吞秋霜饥餐𤣥圃禾渇饮瑶池浆朝从金母游夕挟飞琼翔生有二子二子生八雏双双崑崙之巅漱芳茹膏飱玊腴上下嬉紫虚青鸟爲伴文凤俱俯视鹊鸦鹪鷃何啻万万軰唶唶啾啾啄腥秽空同集巻七空同集卷八钦定四库全书空同集巻八明李梦阳撰杂调曲塘上行蒲生何离离过时采者稀莫言采者殊盛衰自有时昔与君相见不谓行当变谗言使交流水清石自见孔雀东南飞十步一徘徊罗鸗羽翼短安可作雄雌今日乐相乐饮酒行六博蒲生枝叶多中心亦不恶艳歌行昃日出扶桑照我结绮窻绮窻不时开日光但徘徊通阡对广陌柳树夹楼垂上有织素女叹息爲谁思步出郭东门望见陌上柳叶叶自相当枝枝自相纠甄氏女诗予读魏记见甄氏女失身以谗被诛即其絶鸣之音至惨戚不可读而竟以谗死悲夫然卓氏女亦奔相如作白头吟何所遇悬絶也陈思王浮萍诗或称託风于甄氏比之长门成败异矣岂非事人者之永鉴哉种树髙堂下枝叶何留留辞家奉君子置我青云楼一朝意乖别弃妾忽如遒昔爲同沟水今向东西流独守结心脾夕暮不垂帷明月鉴玊除清风一何悲曵絇立中庭仰见明河湄明河光不囘念妾当何依沉思仰天叹泪下如断縻师旷歌二首宫筵肆兮哀絃拊𤣥鹤降兮鸣且舞唿烟侣兮啸云友谁能爲此师旷子右𤣥鹤歌招白云兮㑹天鬼雨㝠㝠兮风不止君好音兮徒自苦民悲嗟兮离弃女右白云歌五仰诗五首余怀五岳尚矣婚嫁未毕颇有向平之叹太史公曰髙山仰止景行行止即未能至心窃向往之于是作五仰诗焉我所仰兮在华山侧身西望阻秦闗莲岭阻修徒离叹仙人赠我白琼丹翳三秀兮吟葛覃我欲从之途路艰西望咸阳涕潺湲其二我所仰兮在衡山侧身南望阻荆闗祝融岧嵉心悲酸仙人赠我赤琼丹婆娑桂树山之间我欲从之途路艰南望洞庭涕潺湲其三我所仰兮在泰山侧身东望阻齐闗南有龟䝉东肃然仙人赠我緑琼丹招我东游扶桑间我欲从之途路艰东望河济涕潺湲其四我所仰兮在恒山侧身北望阻燕闗飞石岑巉不可攀仙人赠我黒琼丹带星辰兮佩鸣环我欲从之途路艰北望鴈门涕潺湲其五我所仰兮在嵩山侧身遥望阻韩闗企余望之良匪难仙人赠我黄玊丹手持金光翳华菅我欲从之途路艰遥望缑城涕潺湲淋池歌翩翩黄鹄玊距金衣飞引两雌来下我池肃我徒驾我舟折荷花兮櫂中流女扬歌龙豹驯阳阿杂进齐讴陈㑹鼓击乐未央皇家万夀民阜康招商歌荷爲葢水爲车女艳艳兮绣带舒辟隂馆坐阳渠招凉风兮吹玊竽吹玊竽感心志昼巻夜舒荡人思荣景沉凝霜零仰首太息沾我缨顺东西门行嘅人生七十稀来日苦奔去难追贤子孙富家资耳聪眼明心寡悲酒既清殽核时首春禽鸣梅满枝人道成世运熈乃今不乐当待谁召同姓请乡耆鼓瑟饮醇祝期頥妾薄命兰房宵宴烛舒明今者不乐岁其征岂伊异人惟友生金杯玊盘殽杂呈恃容骄爱各极情任心属懽宻意倾美人顾予独目成舄履杂蹂香泽传额瞬目语中意宣主称千夀客万年揽衣起舞体僊僊燕翻雪廻臻极妍罗濡縠润汗沾颜履遗珮絶立未安满堂称能灯屡前金爵弱腕未胜持相擎䄂遮情语㣲促尊前席影齐移绣裾珠衱光逶迤耳后悬瑱何累累皎若芙蓉出緑池赠我彤管亲所将车疑马停仍罄觞德音爱深结肝膓醉沉独言犹不忘归室自解鸣玊铛九华流苏鸡舌香合眼宛在君之㫄觉来㣲月鉴空牀起视北斗长阑干踟蹰露晞日上山义成爱施良独难悲思叹息泪汍澜佳人絶代惜玊颜情㑹恩离摧我肝愿託锦衾终此欢苦哉行从军北到长城长城草枯窟不平十月风发霜霰零人须马尾氷结成东归太行践羊膓斫氷煮糜巖谷㫄攀枝掩泪瞻故乡红颜捣素怨夜长悲离恨阻断肝膓破镜何时飞上苍嗟哉行人言髙树多风羣鸟巢其颠劲干从来易折弱者永其年兰虽异衆草秋至同一零君子不爱其身身屈名乃成朱榴篇朱榴虽擅名不与衆草争春阳炎天衆草死朱榴吐艳何扬扬缛瓣攅葩不结实可怜此物终抛掷行路难锦笙翠蛾心莫疑色销言忤情遽离偶投响诺山岳移背靣诋訾孰复知川涂忧风备其舟彼水东西流波翻浪侧时不休泊船倚岸缆树根彼何者鸟翻然喧愿置此曲令心烦白纻词三首镫繁月明夜何长华袿凤髻曵鸣珰袅云流影归洞房引商刻征断人膓金鞭骝马立徬徨解衣酣酒歌未央夜䦨鸡鸣不下堂其二天河爲桥一水长双星怨夜遥相望玊帘金茀衢路㫄尘暗镫残芬秀扬转眸明月低西方堕靥流钿飘碎光马停车驻空断膓其三五更月㣲含素波飞雾英英没绛河桂宫兰室栖玊娥外极金鳌万象罗万人齐和一人歌生丁福运民太和竟日爲欢岂足多古调歌河之水歌河之水歌李子爲其子作也以子追不及河之水流溅溅望父不见立河干河水淲淲舟子揺橹东方渐明我不得渡想像歌李子北行日夜行思其兄其兄亦日夜行于是作想像之歌雾邪烟邪行草莽者兄邪鸡鸣歌鸡鸣歌者李子去江西而作者也孤舟泝江汉而上东方白兮鸡鸣胶胶鼓予櫂兮沙之坳明星上船桅北斗入地离离芦中人逝而逝而内教塲歌内教塲歌者李子纪时事而作者也帝自将练兵于内庭雕弓豹鞬骑白马大明门前马不下径入内伐鼓大同邪宣府邪将军者许邪武臣不习威奈彼四夷西内树旗皇介夜驰鸣砲烈火嗟嗟辛苦呌天歌呌天歌者抚民之所作也余闻而悲焉撮其词而比之音弯弓兮带刀彼谁者子逍遥牵我妻放火我言官府怒我彼逍遥者谁子出门杀人骑马城市汝何人谁教汝骑马持刃来持刃来彼杀我父兄我今遇之必杀此伧彼答言奉黄㮄招安嗟嗟奈何奈何彼不有官饥官赈之出有马骑我有租有徭有役苦楚胡不彼而招安歌鹰饥则附我父顺子逆子右父左彼则万只谁曰千只彼烹牛美妻尚望樵山而秉犂贼逃歌戈㦸团团鸟飞不过汝安逃兮毒弩蛇矛乎林之坳兮君不见青衣来狼兵开愍灾歌火之发兮城南暮飞城入兮势冲礲急风逆不反我心怛兮怫兮汨兮安得术噀尔灭兮省之火自门徂堂烧两廊兮彼何楼者裂栋爆瓦天爲赭兮烟喷喷海涌照四野兮嗟何鸟声怪而赤熖翔而不下兮愍熯歌东湖爲陆而我无车有舟滩髙水浅行不得以舒仓浪天疾威我人七月不雨田龟拆山而鳞鳞夫兮出杀贼妇哭于庐畴给我食姚源歌嗟崒崒是何峯攅兮下则无底之壑血瀄滵潺兮勐兽食人岑岑禽鸟竦峙鸱鸢不可以爲凤枉尔饲兮我闻不敢以言举火来白刃帐下离哉翻县官走前夺驴后呌狗欸乃歌五更风打头来兮嗟嗟欸乃船开努力齐兮欸乃力把柁立兮欸乃努力上滩水平平缓兮欸乃北风雨雪吹我寒兮欸乃日渐渐㝠兮谁济此川欸乃和方山子歌饯者在郊黄鸟交交杨柳䕃车有酒有肴右仆夫歌何柳不黄何鸟不鸣匪无良朋怀我故乡右答歌春水涣涣水鸟鸣唤追汝者谁白马在岸右舟子歌食君琅玕佩君玊环春蒲再芽北舟我还右答歌已哉辞由衷丑贪孰之㢘兮餐氷茹蘖乃畴苦汝节威武不屈以身殉国此戾此贼彼毅彼力曰伊逮之逮之膺矣已哉天乎命乎䛆予改之吾曷惩矣栗滴沥望首阳之清泉兮有二人者从之汨乎终予年三原王公夀辞轩冕兮巍峩公之进兮羣龙委蛇公今何所兮南山岧嶤谁与公兮逍遥南山何有兮其云油油出覆四海兮归抱一丘公朝攀兮暮与游徜徉宇内兮复安求緑桂兮丹阿公游兮酒歌幅巾兮鹭羽婆娑兮公舞夀且康兮慰我民望兮招隐山辞山之桂青青秋风緑叶冬不零王孙几时归山空蕙草摧山之草萋萋春风花发桃源迷子规啼竹隂日暮愁人心秋之夕萤飞山风霜露沾人衣洞门翳寒萝奈兹华髪何空同集巻八空同集卷九钦定四库全书空同集巻九明李梦阳撰五言古时命篇代马不恋越荆禽岂巢燕鸜鹆渡汶水君子忧未然奈何客游子率尔辞故山行兽顾丘林出云有归还交交声利途轩车日骈阗谁念牛下人悲歌夜中叹豪门有弃襦我衣恒不完张仪惧诸侯泄栁乃闭闗贫贱岂尽愚时命当自安述愤𢎞治乙丑年四月坐劾寿宁侯逮诏狱天门鬰岧嶤虎豹守其隅畨畨九苞禽颉颃舞云衢衘书奏至尊青龙与之俱光夕絶还响徙倚空愁余其二帝居杳何许苍苍隔九阍白玉为阿阁黄金为重门可望不可扣仰见飞云奔何当发炎旭下照孤葵根其三鼗响久不作烈士常苦辛魏裾已寂寞汉槛空嶙峋邈焉向千载曶曶懐斯臣皇心茍识察百死宁一身其四悬车曜囬景夕风起乔林抚兹散沉忧浩荡开重隂回翔瞻阙门踌躇思玉音宵坐熖明烛懐古伤我心其五大化罔不亏人生固多艰汎观畴昔人浩然发忧叹自非餐霞侣伊谁驻朱颜律律南山岑拂衣㑹当还其六孟夏草木长垂云一何凄零雨宵始歇西山朝复隮兀然坐髙舂时闻鹁鸠啼逢辰寡宿懽履运伤前迷既无杯中物何以写我悽其七飘风自南来䬃䬃入哉懐我欲随之翔北向三重堦守阍遥望余阊阖何由排戚戚勿重陈危言多厉阶其八夕云郁峥嵘頽阳入西丘返景漏林端明我屋上楼静久得𤣥理源澄复何求永懐邹阳子聊以抒我忧其九苔井肃隂森岳庙閟以清车前当路翻红葵夹阶生羁人散烦疴纡徐歩中楹时禽变好音庭柯敷夕荣讵知沮洳塲旷然获悠情其十青青庙中槐交交一䨇禽为巢育其儿结构良苦辛一朝惊弹罗移栖向髙林我行适见之叹息空弥襟其十一湫宇夕隂隂寒灯熖不长气栖递㣲明飘忽如清霜人云网恢恢我胡寓兹房墉䑕语牀下蝙蝠穿空梁惊风振南牖徂夜倐已央于邑不成寐展转情内伤其十二小草生枯桑芊芊竞芳辰虽云殊本根寄託各有因自我罹幽囚忽焉经浃旬我兄千里余渺渺长河津妻子日望余苍苍隔西邻所幸二三友笑言越昏晨宵镫促燕膝昵语忘苦辛患难茍相得毋论骨肉亲其十三檐月何徘徊晨风复依依载言别同居仓皇倒裳衣处者各惆怅去者从此辞挽手刺刺语寄言家中知丁宁故与亲愿勿长相思明明昊天威我乆宁在兹其十四皇矣彼上帝赫赫敷明威四序舒以惨中有𤣥妙机烛龙跃天门一朝景光囬昔为霜下草今为日中葵稽首沐罔极欲报难为词其十五明月出东方徒行反家室室人走相讯问我何由出明知非梦寐欲辩仍自失喜极䨇涕零转面各衘恤垂镫照缃巻浮埃满朱瑟愁言卒未倾忽复见晨日其十六鸣镳踰广陌执简谒彤闱道逢相识问倐如逺行归虎拜阁门下龙颜霁晨辉二后邈以迢吾皇嗣其徽从谏如转丸旁求炳先几令闻洽四国寿与南山齐其十七臣本草野士弱冠承恩私黾勉簪绂间低囬赧容姿直湍寡囬波劲木无弱枝天运不易测物情谅如斯修涂方浩浩驾言赴前期发京师正徳二年春二月与职方王子同放归田里驱车彰义门遥望郭西树冠葢辉青云车马夹广路威风何赫奕各䝉五侯顾囬飇动地起白日倐已暮弃掷委蔓草荣华若朝露良无金石交人生岂常故絺绤足御冬谁念纨与素忾彼白华篇气结不能愬其二茑萝附松柏枝叶固相因行子恋俦匹况遇同乡亲北风起河梁日暮多飞尘擕手同车归驾言西适秦道逺长渇饥客子懐苦辛仰瞻天汉流夜永不得晨骖马媚其曹鸣鴈各求羣明星出东方照见车下人夙兴即徃道登彼髙路津还顾望京邑怆焉何所陈离愤正徳戊辰年五月阉瑾知劾章出我手矫㫖诏狱采采河边兰鲤鱼何盘盘念我同胞人诀絶摧心肝事变在须㬰浮云逝无端临发路踟躇谁敢前为言原鸰抗髙声我行何时还十歩九囬头泪下如流泉其二练练晨明月郁郁风中栁苍茫遮我车识是平生友感君故意勤赠我䨇琼玖虎狼夹衡轭狐狸草间走东方渐发白聊归勿为久天威煽方处君子毖其口其三北风号外野五月知天寒海水昼夜翻南山石烂烂丈夫轻赴死妇女多忧患中言吐不易拊膺但长叹永夜歩中庭北斗何阑干裂我红罗裙为君备晨餐车动不可留伫立泪汍澜愿为云中翼阻絶伤肺肝其四驱车重行行前上西山陲白日忽已𡨕归鸟来何迟飘风吹征衣北逝方自兹行路见我行不行为嗟咨苦称途路澁君子莫何之欲诉难竟陈天命自有期其五结髪事君子缔结固不解青蝇玷白璧馨香逐时改恩阻爱不周弃掷良在此红尘何𡨕𡨕白日沦西海对面有诀絶何况万余里得宠各自媚谁为展情理讹言方猬兴君子慎其始七哀诗问客何方来四月发囬中繁霜陨百草树木如寒冬客行一何遥客颜一何憔举目望闗山闗山郁萧条少壮尽乘边崖谷何寥寥战马不解鞍弓矢常在腰硕䑕走空仓城上狐狸跳咄咄勿复陈更问北来人六月天雨霜哀哉生不辰与客问答门有万里客颜面带风霜左右佩䨇鞬意气何扬扬问客何州士逝将之何方客亦不顾云但言开中堂手持一书札口口称故乡长跪受书札草字八九行上言亲戚故下言别离伤其二长跪牵客裾故乡今何如客起长跪言故乡不可居坟壠既芜没宁复识田庐邻巷鲜故人族属半丘墟巖巖髙山谷今为官路衢主人聆客言涕泗交涟如离乡三十载小女为人姑迩者日以亲逺者日以踈狐狸知故穴牛马知故阹愿为连理树託根北山隅赴江西之命初发大梁作戚戚辞故里盛阳逺行游入门揖兄嫂征马已驾辀日午登前冈浮云逝南流零汗透衣巾仆夫行悠悠躯㣲惧命重慷慨但懐愁还望故所居匹鸟鸣相求而我独何为道路常懐忧辕驹叹世径互险夷富贵安所需昔为枥中骏今为辕下驹白日仰悲鸣青云立踟蹰未䝉主人顾何由効驰驱朝思碣石津夕睇流沙隅常恐侣凡蹇弃捐中路衢李广李广昔未遇射猎谁见称君主犹未识他人宁不轻日从田间饮夜止㶚上亭醉尉前唿呵小吏亦见凌一朝剖郡符飞葢赴北平凭轼览百邑树羽宁千城亭障不设燧枥马跃顿缨弯弓射虎归淡淡黄云生自从结髪战舎镝无虚鸣威慴五单于胡人窹寐惊孰知身运乖数竒竟无成壮颜逐年衰白髪忽见婴寄言雄图者俟命莫吞声豫让士有气相感杀身酬所知伯氏既谢世族姓无孑遗噬炭甘若饴漆身亮何为生既荷君遇没敢求君知仇闻再三叹揽泪惠新衣玉劒四五动左右神为摧怆哉彼流水迄今为鸣悲行路伫叹息芝兰绕坟基人生固有毕节义诚难亏怨歌行怨违情有悲懽聚理无欺懽怨非中则感离难重持才见春华交倐已晨露滋秋风吹罗袂团扇不复施团扇与罗袂用舎各有时炎寒启迭运超旷多逺期勿徒叹捐弃恩爱倘中移葑菲叹菁菁田中葑与与疆上菲托根岂诚异敷叶为谁美采掇女心叹遵路劳情理鲜茎入素手终朝不盈篚置之独长惋抆泪沾衣里白华肇卑薄谷风启怨诽色衰使交离弃美因下体空瞻寸晷旋倐见严飇起徒持履霜戒谁念御冬㫖吟叹非贞喻托物聊在此有梦濡迹古梁郊託兹洪河疆流景逝不处衆草忽已霜元云骇崇原鸣风激空桑侯予竟此夕念独涕沾裳人欲天必从神交讵无方解襟即幽寐执袂奉颜光道暌未终已舒体各异乡鸣鸡在东壁薄月鉴空牀精诚谅有合暂违宁讵伤驰景篇小至方浃辰居然届寒腊澄空暮霜歛云物恣吐纳眷念河闗阻怅望三川楫城隂多悲风驰景杳难接遥忆鹿门驾缅轸冯驩铗时序篇邈矣时序迈悠悠羁思悬少嵗觌飞龙振歩蹑云烟扬芬凌紫霄结驷览黄渊王纲祗以穆四海屡丰年晨趋谒云陛晩沐踏京尘流觞拥华舘藻翰飞阳春逸者眷多暇壮士耻无闻徒阅芳华改何有尺寸勲日月不我待倐忽星运移抱疴届兹夕怃然伤夙期元髪难乆恃毋令达者嗤嵗晏行嵗晏幽隂积寒霖夕馆空浮云起城阙浩𦕈安可穷悠扬横太虚囬薄蔽鸿䝉我有一丛兰种之良亦难飘风忽来吹零露苦相残劝君留此草萧艾不可寳苦热篇大运互伸缩二仪每骄蹇阳威茍不烈隂驭何能反避暑蹑清榭拭汗望幽巘宻緑暵丰林萋芜萎修坂逃饮岂其性对食不能饭嗟彼驰骋子晨暮各忘返执热古有经愚智讵相逺何当苏海宇余亦遂仰偃其二伏隂㑹当升愆阳固有期墻茨覆鲜实蟪蛄夕以哀所虞大火流即值凉霜催轩辕制六律大舜弹鸣丝四气为之和民生寡忧思古理日云邈季运安所师我懐良已永炎曜况倭迟愿言惠清飇飒然均此施值雪咏懐索居倦晨暮沓沓伤嵗穷𤣥云为谁屯流霏夜常风映隙既窈窕穿窻亦玲珑凌髙似有缀填卑忽若崇裒多虽称物益寡竟谁功匪无盈尊酒斟酌解我忡途路怅伊阻佳期杳莫同握瑾惜楚老投瑶怨国风人欲天必从精感理能通钟絃旷易絶郢调寡弥工持为知音説庻以折其𠂻苦寒行白日歛光曜北风如劒刅泽坚走鸣车氷雪峙千仞登髙望四海四海水将结蛟蛇壅巢窟虎豹濳于穴巑岏太行谷苍莾隂山戎沙碛昼飞霜垒门吹烈风鸟雀堕巖壁黄狐啸空城居人掩闗卧客子无复行行省树下中林溽雨积芜径暑日薄衆鸟集于樾鹓风眇焉託披云瞩岑观缥缈三阿阁踽踽懐昔贤扰扰疾棼错夷犹攀荣柯慷慨念幽壑卧疾寒飇振䟽牖十日嵗华改王孙怨修路芳草若相待寸心百虑婴移疾屡朝晦范甑蛛网生翟门雀罗在叹息中林蕙望望何能采其二眠痾感嵗晏中意长剌剌展䇿不能读对酒寡懽怿晨风激幽林坚氷满川泽短景不可驻倐忽变昕夕飞云迅南征归鸟厉其翼地北常苦寒窹寐想温域空同集巻九空同集卷十钦定四库全书空同集巻十明李梦阳撰五言古雨后徃视田园同田熊二子鸟性恱俦匹人情岂无慕亟见不云数独行必相唿昨有城上眺今复郭南歩膏雨囬原緑丰林宿残雾乆芜慨我庐旱水两妨误夏禾既岑漠秋秫庻能获酿具粗已足念子有长路其二雨暵自有期嵗功讵云差昨来偶滂沱万物皆颜华晴晨子见过毅然巾我车荒径蹄辙稀泽国踈桑麻长风起修林夕响连蒹葭芃芃南山豆离离东陵瓜懐古看行云矫首徒咨嗟庄上晩归车阻于潦渠徒歩始达于岸暮醉各言归风起草猎猎潢潦溢中轨车至不可渉野黑径复曲鱼贯踵相蹑良惧苍耳窟重为蜥蜴怯童稚行我先沟塍负而躐世路本夷崄人情有惊怗闲素轻波涛临川想维楫履坦合自咎长吟咏匏叶山夜孤月上东岫白鹤激秋唳凉风振溪壑林影䬃揺曵山居本深静夜气复澄霁𡨕心向千古𦕈焉託真契蒸热三子过我东庄林蜩午不歇日毒土色赤鬰言森宻里时华媚深碧三人者胡来无乃不速客黄公苍须髯二生颀而晳入䕃齐解带对酒各岸帻篱萱挺其秀槛果垂易摘无言岂为黙有形忘所役杯干时一斟遽复至西夕田园杂诗朝阳暧秋木凝露未即晞翩翩啄榴鷽自惊集复飞衆穑既登载我事亦渐稀晨兴坐东牖兀然对红薇噭噭一白鹤北逝将畴依忍兹稻梁辰而汝甘长饥其二大车行棘棘小车响额仄随分各有营急者稼与穑旦出在田野日入未遑息长隂下西夕萧飒起寒色云霞变彩气照我桑麻国立看劳者归露濡径不湿其三野清云气满塲功亦云毕收获虽有殊大小各盈室感兹狼戾年追念忧苦日纷然嗿其馌妻子孰遑佚嵗工借寒热人事坐劳逸萧萧原野霜何草不垂实其四壮时掉尘鞅老乃即农务值兹田事终怛然感霜露原萋日以歛林华不守故严霜净游气翔鹄在天路鷃雀跃蓬蒿啄食不满嗉而予竟何言饭牛髪今素其五田居亦安娯患者寡朋仇农谈或时歇仰视苍云流青衿者谁子道言即我谋开尊面圃塲剥枣充盘羞物小意固勤觞既情仍留皛皛逺天色秋旸下林丘秋诗百卉凄以腓游行散我瞩夕风一何瑟入园乃华馥菊也纷其英修篁积寒緑人生匪金铁荣落譬草木磬折者谁子誓死日争逐贤贵与贱愚灭去孰还复鸟雀各有安无为智者辱其二北风胡鴈急小禽亦南飞轻侠羣少年求伺争有为弋弹无遗木毕施在中逵百发不一获用心良足嗤黄雀堕计中鸣咷如得依白鹄举云汉览之心内悲小大有分量𤨏𤨏岂知㣲登东城楼晩下楼作赠同游数子登楼散凉目隤然日云暮逃暑良已懕恋景复延顾旷野起暝色层闉合昏雾眷言楼中客共此城上歩蚊虫扑面游蝙蝠时自度二仪但莽莽一气黯廻互昼夜本定理明晦非难悟日入各言息钟鸣复驰骛崷崒宋帝合突兀信陵墓往似宿沙禽来如缀花露徙倚千仞梯长謡发悲愫其二盛阳丽楼台烂如锦绣错日入暝烟起俯视但㝠漠即此悟人理天道固可度动静启晦明代谢有今昨凉飇逐夕兴回声满虚合四顾水眀灭宿鸟喧相索哑哑啼城乌噭噭上云鹤忉怛感晨暮徙倚罢觞酌北斗忽复低西月隐长薄闪烁海光动翕沓氛雾廓无恃黒头在早定沧洲约寄赠端溪子叹鳯世已逺悲麟竟何为兰蕙秘幽巖萧艾盈路岐君子抱明徳伤也谁复知随流非我心特立乃见疑亭亭南山松匪无霜霰摧寒蕤但不改孤贞常自持其二智者尚髙契逹人慕希声旷世有相感同时怅难并烈风起𤣥朔百卉忽以零登髙望所思慨焉念徂征鸿鴈序翅飞麋鹿呦呦鸣为言明馨子盍簮终有成赠苍谷子𤣥云翳白日积隂何漫漫风气日以凄泥雨常不干漂箨委川涂百卉良可叹览物懐伊人抚时悲凉寒忧来如乱丝理之棼无端为霜念逝鹄多露怨芳兰所嗟声影隔匪惧馨香残徒把瑶华音长謡望林峦赠青石子髙鸟有违羣离兽多悲音懿彼婉娈子怅焉分此襟朝发南河隅夕暮乃北岑𤣥云既无极黄波浩且深君其四海翔无言还旧林其二季秋凋羣木寒潦滥中轨笳鼓济方舟轩车匝河涘攀德惜遥迈怅分睇驰晷采兰徒情结把菊为谁美愿子厚衣襦霜露自兹始赠刘濳人生无常因飘如风中云昔别大江隅今也长河濆凉飇起霜夕陨叶何纷纷我菊有佳色毅然独芳芬迟速良有时勉哉树髙勲赠崔子鲲鱼游北溟鳯鸟翔南涯扶揺非无运鸣世自有期显夫竞钟鼎遁士潜蒿藜驷马岂不荣泉石安且怡悠悠西山人匪为薇蕨饥寄言青云客策勲及今兹赠孙生古人种桃李不为搴其花君子振英芬岂在文与华炎阳赫晴彩百卉流丹霞蕡彼东园实累累一何嘉采者自成蹊举世徒咨嗟赠王生鳯鸟世希有衆人常见疑一朝下西周戞焉鸣髙岐光彩照四极观者惊以咨神物耻自衒卑鄙甘见欺骥马匪伯乐盐车空号悲烨烨丰城剑非华谁固知其二伯牙违钟期有琴不复弹兹意奚以取良为知音难得失有荣枯合离成怨懽黄鹄戾天云𤣥鸿渐河干浅夫贵多矜狭士贱自残幸子固明志显塞察所安赠崔生伊昔振我衣连歩千仞冈巖谷窈疑阻岐径回羊肠与者咸莫从子也乃同行举首撼天枢纵目揽大洋星斗何歴歴海波浩茫茫登山贵及颠渉水非无航愿言穷髙深念哉毋相忘赠魏子霖潦乆迺歇晨兴送还辀野寒泥淖盛念兹途路修人生茍相许岂必曾绸缪踟蹰东路岐赠子双呉钩其二八月浙潮满念子鼓南楫海月团㑹峯山峯下江叶里闾多宴娯仕宦有荣业早回北向辕昼日望三接三士篇赠医李郑张严飇厉时威藁叶下荣木春风一以敷病草奄回緑天道岂常肃人事有还复七情既吾贼六滛乃为殰农经发𤣥㫖轩问扩英馥代殊理易昧行乖计相逐陈荄抱緜息寒根藴真育李生起専门郑子振空谷张也剖金匮奏効更神速饮橘秪自衒种杏亦可恧诵我三士篇聊以助清穆寺游别熊子天地固常尔遇之情不同但看揺夏树何似飞秋蓬古来怨离人岂必穷与通黙黙两无语坐披琳殿风其二夕风起凉阁入耳松摵摵当此佳胜区谁忍遽离析檐鹳戞戞鸣萝翠满衣席异时冠盖塲倘忆幽赏迹其三散眸七寳地觞尔孤云台一望碧烟合四靣清风来流影盪我前炎树生秋哀一笑问天地刼灰安在哉其四独立台上阁俯兹城下湖为问黄金鱼径尺今有无愚者人尽笑贤之乃谤诬二者吾适从不如乘海桴甲申中秋寄阳明子风林秋色静独坐上清月眷兹千里共𦕈焉望呉越窈窕阳明洞律兀芙蓉阙可望不可即江涛滚山雪赠李世徳豢畜不生麟鸾穴无鹯鹪求水贵求源佳木无恶条李门世清修三軰烨雄超黄扉早杀翮中叶乃沦凋生也困逾励奋飞竟云霄大钧斡神化万物随生消英英畹中蕙化为艾与萧愿坚谋始心全我金石要寄赠玉溪子松蕙不栖蝉熊皮不上蚁秉性死不易斯足验人理茍投信若饴义交固如水如水遐则思若饴背乃毁悠悠徂暑月眷眷念君子霍云停复飞汾水荡而驶山西回夕阳皎如觏光美徒操孤絶絃叹息竟何以初秋上方寺别程生胜地亮常尔佳士难屡并未穷结驷游遽复扬㠶行古林郁城隅石门敞幽清趂风选浓䕃布席觞羣英竹凉时自来残暑骄未平戒饮今二朞为子杯一倾义投不在故迹逺心自萦念兹徘徊意时哉树嘉名赠郑生杪秋木叶脱霜露告成嵗驱车遡寒郊触物念征迈戒舟有程日维驹阻心爱所幸旦暮留前途或风瀬其二伊予解组归汝也美少年骏马臂两弓射猎梁王川感予重意气授之黄金鞭万里不易致悲鸣为谁前其三英英百寻木时至乃黄落楚楚清俊郎还家鬓萧索桂树寒正荣溪鱼白而跃山行采瑶草寄我长生药寄程生河日淡莾莾飘风但尘沙隂阳为谁争时至枯亦葩念离伤嵗穷懐音怨途賖彼美杳何许孤吟弄瑶华夜揽海门月晨吸波上霞苦心谁固知延望长自嗟浦鴈回故翼汀兰茁新芽无负汴上约梁园多竒花赠梅国子烈士有心许佳人重情欢投义既不易识者良独难清秋理瑶瑟为君发髙弹一曲未云乱仰视孤鸿翻一举狭千里再举青云端我欲从之逝羽短才力单声影中藏之傥接排风翰赠定斋子水澄万形一镜明别丑好哲人静以俟愚者苦纷扰君本观海人扬旆向东道髙歩登岱巅横览尽洲岛匪云波水浩祗见衆山小孔林秋飇入漂箨委寒草明禋展躬谒芜翳为涓扫空同集巻十空同集卷十一钦定四库全书空同集巻十一明李梦阳撰五言古卫上别王子晨风应候至鸡鸣各严车我今游宋中子当旋旧闾仆夫理前绥辕马悲鸣趋一别阻秦周相望万里余首春霜露重厚汝征衣襦昔为同袍士今在天一隅故者日以逺畴能察区区其二税车朝歌里送子辉水阳羣鴈起髙飞凌风各分翔敦交多故懐况乃忧故乡征夫愁短日去马知路长童童孤生柏结根南山旁愿言采此柏遗我心所当良无白鹄翼何以得髙颃赠徐祯卿独处忽不怿揽衣循东厢树木何修修春风起飘扬我友驾在门告言适江湘仓皇挈玉壶追送临河阳顾瞻两飞凫并戯水中央翩翩厉羽翮鸣声一何长奈何游客子一别永相望时泽亮有周天命固其常薄终义所劣别离庸讵伤懿彼回路赠慷慨申此章赠王舎人昪迅风激髙云朝日照嘉林良友忽逺适恻怆摧我心川原望靡极江路浩且深殊域寡亲戚孤子故难任荼蓼积愈苦泪下不可禁其二揽泪瞻林木韡韡敷华叶层闉带广陌车马暮相接骈裾侈髙㑹谁念独守妾岂不思方舟川广不可渉葑菲遗下体举世重红颊劝子且宁志为恩孰周浃又赠王舎人送美城东陌还车望上阳观阙百余尺蓉城郁相望同在天一隅子今旋旧疆经子故所居我马立徬徨其二徬徨亦何为怅望逺行客枯桑号天风时节倐复易簪绂匪我荣弃置安所惜愿为东南风遂附髙翔翮其三劲翮无羣栖灵根岂丛蒨人生非苦匏安得常相见动息各有因况乃异乡县徘徊岐路侧仰视云中鴈其四鴈征㑹来归君行何日返惊风飘驰光嵗月忽已晩登山采白苓遗我心缱绻上言制頽龄下言助餐饭赠刘氏晳晳呉中娥奕奕宛清扬邂逅此堂隅瞻顾两回翔攘袖发皓齿列坐无髙倡行云为徘徊顺风託馨香周席莫不叹侧目生流光何意芳盛年峻义明秋霜于礼诚销薄银汉徒相望其二矫矫云中鹄忽忽晨南翔连翩客游子驾言逝何方霜露日夜零东路悠且长意欲从子逝我马𤣥以黄徒思谅无益欲置难遽忘爱子千金躯双亲在髙堂其三埋轮国东门驾舟越洪洋晨发天北隅日夕至建康皇居槩太清陵树何苍苍白马服衡轭飘飖过路旁敦交岂独薄贫贱多顾藏所志在宁亲荣耀乃其常其四青阳献嘉嵗𤣥鸟鸣我堂逺子念行役驱车发南疆岂不诚辛苦王事切中膓駪駪泝原薄拊劒何慨慷羣形冒休泽朽榦扬朱芳君子法天造小人曷能臧其五回车太行谷结辔登羊膓羊膓何崔嵬俯视见大江大江日东注游子悲故乡故乡复迢递欲济河无梁晨起振我缨驾言行朔方丈夫贵荣名临路徒离伤赠徐陆二子清晨思行游驾车郭西门凝霜被野陆莾莾多荆榛霖雨不归川四顾无行人何意岐路侧怅然获所亲晤言不须㬰含意俱未申云间富才杰具区产名珍一为时所知光耀在青云情交茍不劣穷显非所论感激平生义匪尔谁当陈申州赠何子翩翩双黄鹄凌风各将去哀鸣岐路侧一歩一回顾何异同心子失散在中路别君倐五载我髪忽已素今逢不须㬰趋驾一何遽临分但踟蹰道语不及故山川何悠悠白日奄欲暮努力爱玉体慰我长思慕寄康修撰海晨歩城西冈遥望终南岑荆棘髙蔽天白曜翳以隂鸡食鸾鳯饥蛾眉谗妒深葑菲遗下体一别成飞沉出门眺四郊莾莾悲风吟海水有可测伤哉谁谅心其二少隂盛霜雪﨑阻鸿鴈饥荷斧入林谷日暮谁共归林树窈㝠㝠径路多虎罴北斗横塞岑邰野风振悲欲徃河无梁念子忽如迷荣耀在须㬰亡没谁复知思附𤣥鹤翼从子以髙飞赠王生滇南人生如枯蓬团团随风转朝犹同一隅夕暮异乡县鳯皇择林游奋翼思髙飞一飞万余里路澁常苦饥岑峦造青天蹊磵何崣食寻竹实餐栖必梧桐枝德音倘不隳慰我心所期送姪木北上羣鸦竞时食孤鸿独髙翔丈夫四海心谁能安旧疆仗劒辞所亲䇿马登前冈嵗晏霜露繁原野何茫茫草枯禽兽饥潢潦浩以长感吟悲蒹葭试鸣候朝阳朂哉树名勲念兹西頽光送秦氏健足慕千里倦翮常卑安陶子重折腰贡生乃弹冠黄龙日南游长江浩澜澜竹实匪不甘鳯孤谁为欢故庐倚青松悬崕激鸣湍返真谢形役庻以成盘桓送谷氏零雨晨㣲㣲艾叶何旆旆端居辍中忧驾言送征迈黄河流汤汤飞云下燕代临汀罗觞爼趂景徙倾盖辕马望路鸣仆夫整衣带孰非金章客子也独所爱行行树声猷及此明良㑹别李氏逸禽耻淹栖良驷竞先歩出门有行游诸所岂得顾辞燕恋旧垒渚鴈企髙鹜情离诚有猝心期固其素匪无便儇子新人不逮故踟蹰野飇夕分手即前路其二前路乃何之迢迢梦云泽霖雨暮戢戢嘱子且停轭陨箨委川径潢潦浩以白荧荧双龙劒佩服我所惜水行蛇虫匿陆迈虎兕辟愿言奉心懽庻与备朝夕赠寗氏野荍萎平畛寒露一何早凝霜一以零兰蕙亦衆草美人中夜兴忧心惄如擣玉石诚靡别妍华恃畴保毖毖谷中松见者岂不寳良无匠氏顾叹息嵗将老其二白日何㝠㝠送子黄河阳执手无一言仰见双鴈翔处卑心罔怡奋飞多中伤抚劒两踟蹰低头涕沾裳天运有销盈志士懐刚膓去去爱景耀离别固其常送闵氏怦怦困暑溽悠悠抱中戚时蝉迩戸响流汗挥复积登髙散我忧忽觏逺行客为问客者谁是我心所怿律律伫征云迢迢逐归翮孰无室家念忖尔懽聚夕伊余胡寡仇㷀㷀痛离析长歌行赠房氏㨗歩竞先鸣达人贵沈几鸿鹄翅摩天于世常髙飞煌煌冠盖朝疏也乃独归谁云伤秋子而为鲈鱼肥彼哉枌榆俦岂知千仞辉其二弥弥夏川广惊风夕扬波眷言送诚归轩骑匝中阿倦鸟故林趋兽离懐前窠君看累累实岂复华其柯皓首声利途攸见无乃颇忆昔行别阎侃忆昔少年时遨游咸阳都邂逅尘埃里相邀入酒垆半酣击剑起挟弹青门隅风蓬离本根奄忽浮云徂聚散良靡期晤言谁复图蒙蒙零雨辰悠悠梁园途翩翩白马鸣蔼蔼朱华敷昔逢美姿颜今也白头颅中藏难遽宣相看但捋须前路浩﨑岖爱子衰暮躯赠沈氏辞马鸣故羣羁人恋心知身也匪木石孰无懐与思蔼蔼轩葢途才㨗竞先时㝠㝠归林翮爰集非无枝龙蛇悟易训蟋蟀感唐诗情感辰靡延把袂竟河涯赠子金错刀申子古别离徳爱诚匪他遘君岂无期其二旦日子当发淹留复今宵良乏美盘餐为君品鸣箫君如巖下松霜霣颜不消衆草茍移时化为艾与萧聆曲复不怿睠焉伤迢遥携手歩前庭仰面看招揺巢子潜箕阳四岳俞唐尧愿言修九苞曵佩鸣天朝送蔡帅备真州晨飇下严霜波水白浩浩鸡鸣人语动趋驾恨不早出门望原野四顾但衰草芒砀一何寥惊鴈鸣寒蓼老骥志千里烈士轻逺道临事毋谓难为善岂在小其二飏舟逾长淮登陴望大江气势何郁盘皇矣真我邦宫殿槩髙清钟山变青苍横飇静霜夕天堑如沸汤时平智士拙货贱良贾藏无言边境勲宁居亦慨慷其三陨霜凋枫林泽薮莾虞虞结徒䇿青骊行狩聊我娯左发殪𤣥兕右捎仆文駼揷羽坐草间饮酎炙鲜腴川光夕明㓕鴈鹜风呌唿立马千仞冈仰送浮云徂弹劒问所私何如李金吾京师元夕有懐丘子兼忆旧游夕都郁垝垒浮云䕃孤台宿昔与丈人揽袂凌崔嵬延眺殊未已明月从东来俯身览九陌车马何諠豗朱门竞笙竽钟鼓趣行杯讵知前代人寒隧生青苔金珠委瓦砾铅华安在哉沉冥日云富感激令心哀丈人方岳裔夙质谢尘埃婚嫁慕向子幽栖放颜坏七十尚蛇蛰白衣潜草莱嗟余紏簪绂俛仰阻沿洄逝将亲逸躅荣盛等浮灰元夕友人见访春月多丽辉白雪媚其姿美哉京洛夕银潢郁逶迤逶迤带紫陌车马驱以驰繁灯张四衢都人竞游嬉道者便静性俗夫乏逺资林塘枉冠葢缱绻非我期金波低宛转明星渐离离清光茍不亏永与浮云辞月夜饮别徐氏仲月𤣥乌集蚯蚓蟠于庐朅从徐氏饮置酒临中除明月一何光衆星烂髙虚中有参与商相望㦧不舒人生虽有懽讵得常相于夷犹广庭内恻恻掺子袪哲人重明德迈士懐离居离居谅复合行矣慎所须赠郑淳路緜家室怨乆别谁奈苦荏苒及春孟氷消舟莫阻临觞叹河迈指景趂前侣汀曲㠶易隠劳心望徒伫赠李佥事衢处世寡谐合营道无贞心缅邈伯牙絃叹息谁为音窃禄匪我志随风岂能任所以弃朱绂穷年卧空林君子枉荣顾驷马一何骎轻盖䕃白日轩车匝庭隂宴晤及春期列筵享同襟目快淑气草耳聆恱时禽肴至弗徒归觞举恨不深末路校通塞鉴止无飞沉託意诚匪殊在逺固宜钦愿言附松萝子其断坚金将赴江西寄别殷伊阳明府引年岂必老求志不在竒曰余逾壮龄遭斥还山栖事与北门合迹拟东陵齐㓕音谢人徒四暑忽逮兹向平果遗荣谢安终狥时讵意值嘉运末照及葵藜简书下我庐急遽谁得辞迢迢江西㠶别当首夏期束装逐流潮改服团炎飔情郁为念故寄重惭余卑虞絃改自调孔铎湮谁持江汉诚暂浮匡庐宁乆羇返贞意已坚抒懐告心知鸢山访汪氏因赠昨余发弋邑急霰舞鸣湍滩髙果莫泝改骑凌层山山层水复曲嵗晏岚风寒扪萝冒崄艰踏氷渉洄沿日入逹平夷倐觌君子闗清溪交逺圳髙松夹路间遗荣靡所希时仕义乃诠未羡焚鱼髙颇钦竒字传矧伊连枝芬慰我同心兰绸缪促宴斚曙猿响南峦冬日抚州赠友晨光鬰将布时严气自懔阳也谅匪力厥隂无亦甚时极理终固情成势难寝徒然江汉纪莫制北飇凛寒湍落孔家霜色峻石廪甘菊冬始华赤树纷如锦校閲才及旬劳拙遗安枕既已阻携玩胡由接芳袵拟岘行共陟寄言备醇饮空同集巻十一空同集卷十二钦定四库全书空同集巻十二明李梦阳撰五言古赠四子緜緜逺道积冉冉岁华晏氷霜夕转严星斗夜仍烂兰缸照寒户旅士怀乡县方幸厠鳞翮讵谓各分㪚岐路忽在兹山川复悠缅王子万人特英论薄烟汉康生千里足迈景速流电瑰玮钦奉常秀朗推中翰冲标汎光蕙逸思凌𤣥鴈所嗟异根株逝矣悲霜霰每言念暌晤佳期阻驩宴九子咏九首九子者皆天下贤豪人今乃合余于孟氏之堂祖行也慕义伤离怅然有感于前游作九子咏刘户部逺夫逺夫振英驾乃自仪封里孟复既鹰奋秉衡亦飇起献赋拟扬雄弹铗笑冯子时异各暌隔蓬转自兹始王户部邃伯矫矫王邃伯深心託𤣥素岂谓万里空见此天马歩独行迕流议苦志渉烦务曰余驽钝姿倘辱导前路王职方锦夫职方昔垂髫邂逅在梁汝游闗匪豹隠攀邵遂鸾翥鸿词振宛洛一一中音吕访戴谅不惜纵凫非所许穆检讨伯濳清庙播芳叹朱鹭激濳调沉㝠㑹诠理刻苦光逾耀注易在今兹醴酒企余照载吟古离咏蹇拙惭赓绍马给事中敬臣敬臣闺闼彦处世恒自拘朝谒金马门暮向青𤨏趋朝隠慕方朔修辞剧相如太阿不在掌非君独嗟吁陶行人良伯陶子三泖英少小富篇翰至响本无声隠璞畴能辨运甓不云苦漉酒聊自玩解龟幸心许倾葢荷清䜩马进士君卿君卿素所昧宻意宛相向醉酒似马周读书薄刘向时人固不识古志益肮脏试覩同游子磈礧尽英行戴进士仲鹖南州实才窟小戴亦横骛探镮乃叨窃对孔岂在屡左右佩采荠追趋信阳歩倾城在夙昔赠我陆机赋孟行人望之孟生瑚琏器英迈徴古篇登泰夙所期望洋岂徒然钦趋瞠颜后抗志耻卢先吾方把任钓倘借襄阳鳊赠姚员外高鸟厌羣飞孤云恒自辉绸缪诚靡乖何必久要期倾葢有芳讯白首则见疑崭崭龙沙濵风波暂徘徊其二零蒙不泽物冲风夕曾波送归念维楫眇言望江河鸿逝摩九天萧艾被泉阿长涛蚀孤屿峙此将如何别诸生汉口大江流浩浩五日与子期风潮变旦暮六日达汉湄人心重攸爱酬德视其施伊兹匪不幸所急非暌离晨飇望我帆夕也宿共涯浮月每皓皓逆云递逶迤情渊分有穷怆子当分乖昔为同池萍今向东西开大别峙嵬嵬林蝉暮何哀俛首前逝波倚舻各徘徊赠张含已严蓬池驾遽返夷门歇商风动荣草檐雨鸣不絶客病良易积况値变华节悠悠城西馆倐尔双经月昔至体流汗莎难傍户聒子也茍宁志川广岂难越其二流光逝忽忽天地一何轧六月子来至月也今已八客子悲逺道时气侵肃杀岂不念尔单室迩泥路滑三日两赓歌一日一通札寂轩倚衰栁奈此夕鸣蚻父母不下堂归轸何时辖送张含还金齿百忧强自排感之輙复积亦知别心苦所奈懽爱客迢迢西南夷叹子此行役出云怀旧山倦鸟厉归翮时情茍靡遭勉合亮奚益还道尚云逺去去加飡食酬提学陜西朱君以廵歴诸什见寄煌煌百二宅怀里念前都孰无雍门哀恨役久长途登赋时有望所苦言辞麤自䝉新什惠披玩忘晨晡䟽越发濳响烂若湍锦舒慙亦作者末欲画安我愚浏浏囘中吟宛游秦陇隅清渭韵浟浟南山笔巍如谁云篇目寡已包千里余读旣揺我心倘附西飞凫襄阳篇奉寄同知李公晨登大梁城南望襄阳郭汉流趋何急樊山气参错树高风来集道大惟淹泊投沙理虽迫召贾恩非薄幸且便山郡聊游谢羁缚仰攀蹑孤岫俯眺聆大壑寒江歛夕霁逺巖映林薄习池宴山简英寮敞翠幙偶同擕葛强飞翰凌觞酌归闻铜鞮唱行和岘山作览迹验物理触叹徒今昨沉忧亮无益流坎任所託送裴生京师大江积风雨骄隂久我仇怀役念戈殳潢潦忧中畴戚戚感物虑况子行逺游郁哉朝宗心殷勤眺风洲内弟玊园庄归逾年始及村日久复言归言归亦何为景异情难持沙禽噭噭鸣园林收暮霏暮霏转急湍春草碧漫漫我行已逾堤我心念犹攅志徃物不隔室逺讵无端诚乏静者虑郊野岂徒安送张六还京口云黄风色歇送子逾脩畛野风吹江树波水清且紧归舟本自骛况値顺流稳金山㑹当聚别暂情可忍自南康往广信完巻述懐十首越旬不出门所值疑初觏长湖迄华岳融景递澄秀鼓枻聿行迈览物每欣遘飘飘顺帆风逶迟歛云昼鸣鹤矫丰田文鱼驶闲熘有生孰靡适时及异荣疚彼哉吾岂仇乗运视所受履兹良已快迺余足云究其二迅风会髙云逝逝曷能已朝耸冠劒驰夕暮遭累系荣辱邈何因嘅嘅昧成理湖程莾复阔滩熘于春驶肃肃东骛㠶晨夜不得止仰睇啼柯猿俛伤跃清鲤一言季布召斥以一言毁从古谁靡然寄语求全子其三金阁简英儒玉书託纪纲丝言一何谆黜佞抡圭璋澄清有夙愫揽辔诚慨慷聿兹歴三始矢志千载芳风波骇非意多口乱否臧九阊𦕈以𤣥欲扣六翮伤所司专爱憎威刑丧厥常彼方耸轻葢宁知嗟道傍其四渊云谅殊性予岂经世俦驰驱二十杞学宦寡谐谋昔斥还三河誓言永林丘靡坚今咎谁畜志竟莫酬在难归贻阻𦕈焉痗前修陟崇望波岭翔云骇西流春雨振桑榆念之心形仇东徂叹伊始怀哉俾无尤其五朝离傍罗浦东至龙潭宿戢枻候明发独寤守空曲宵昼有常理欲徃不获速多虑良搅眠强置复攒触起立万动寂湍响应鸣谷惊风临㟁激高月㪚春木絮云吐岑岫玉绳低以属慨哉复奚道徘徊至天旭其六一气噫太虚吹万良不同伊余就幽役春序奄已中芳辰下霜雹寒暄乖故风北柯沮靡荣尚林曷由丰临门翳孤松悠悠慨初终张仪相六廷虞氏哭途穷首阳乏长薇洛都鞍马雄天定俟何时咏言摧深𠂻其七云和易成霖羲阳一何冥淹哉沮洳区佳日闭我扄覆瓦仅蔽牀頽壁支数棂凄飇惊中帷雹霰时复零天道有常乖万殊谁竟宁子期久已徂纵陈孰为听当道有豺狼𤨏言訾螟蛉习坎固终利从兹傚无形其八静居百虑屏孤树迺墻隅奄兹华叶更搔首睇淹如时云布灵谷天令震高衢霖潦灌百川万壑寡安鱼东京搆党祸郭子逝于于伊匪三顾勤孰崛南阳庐凉燠非力排裘葛从所须龙蛇翳厥身孔赞宁我䛕其九赦者小人幸臣诚小人侪匪图轩葢荣山海有竒怀礼法无复拘评者靡我排思夙慕华贵振鞅登要逵烜赫岂不快寤寐忧所乖识几旣不早今恋非鄙哉乗桴越洋涛采兰及春滋于焉可佳客龎叟心所期其十一夕复一辰倐忽春务易云叶布丰林蚯蚓盘我壁田窦仇片言厥怒一何赫笑谑有白刃千载乃露迹倦兹掩陈记出户睇高翮积讟聆民謡欲采不可译英骖振飞靷出入势煇奕哀哉彼何子踌躇秪沾臆广狱成还南昌候了十首一淹经六旬扬舲复焉极脱然虽靡由事事嘉可即依依春功奏朗朗维夏逼故兹波与岭触目异前昔逸云㪚归雨川水浩崩溢挂㠶趂风熘览㟁凑悲怿昨犹置中兎今为颃林翼邈言念先古展矣我心获其二直木防见伐兹言岂我欺若华耀四海孤邈畴见知庄鵾运池溟举翼九天垂风积茍不厚中路将安期叹息竟何语俛视川波驰溢霖骛洪涛千载固厥时燕石一何珍有骥不自持野飇激灵襟逝言惋长岐其三时至鲜枯林朱兰被长坂临峤觌贤迹停楫暂游衍灵雨吐葛花桕叶已复展佳哉溪上邑流峙亘而缅岑岑徐巖秀飞泉洒丹巘巖亭交景风裾带时自巻居高乃虑孤渉歴悟攸遣枚枚三陆宫千秋竟兹显其四余干濵巨湖厥土旷以浮津驿暮何嚣避之泊南丘遣子省其母析櫂诣江州明星波洄洄欲发仍复留有端肇丝微涓涓遂成流拊心实罔惭患来谁诚谋纷纶及今兹事已遥尚忧志士常苦贫饥渴无我尤其五昔游东山日览古肇新宫徐令实经营絃诵溢其中阅兹奄三年离滞心莫同我舟非不维奈此西逝风乃子胡德余于迈逺从公朝旦发龙津暮栖依瑞洪湖山没如拳波途浩难穷伫瞻有深怀贻謡勒坚崇其六夕栖瑞洪渚遥览渚北山相传洪厓子乘云自此间履迹今尚存其人邈莫攀粤余登征途频年渉间闗毁誉一婴心寤言多所叹于兹诚踟蹰振衣蹑前峦洚水莾浩浩惊风荡囘川欲济惜无梁飇轮傥中还其七登舻倐五日览接渐増阔汹汹北注川浏浏得纵壑剧哉风水虑履顺故靡豁高鸟厌尘集智士贵处末交甫怀汉濵婉娈情遽夺结驷匪不侈险至谁竟遏沉身厥亦罕万世惜不脱遥遥哀云岑瑶草烂孰掇其八明晦每无常人道岂不然归云徂靡余日华耀清涟戚愉繄为谁喟然想千年姑苏宠宰嚭越孤辞㑹山梅将辅番君范子逝不还乖岁君子贫枉寻矜大贤时霖润万物莸蕙乃同妍东门可栖迟归欤聿奚言其九阳鸟逝无余觏者鹙与凫青青泽溆毛刈之粪谁畬经过问当年云兹夙属吴归命丧厥仪长云奄西徂抚牀竟空言金陵乃以都桓矦威八州温氏阐雄图聆言怆我衷徬徨感终初混一今其时舟骋非尔虞其十仲冬别豫章涉夏兹复临凉燠殊厥时能不摧我襟楼观蔽泰清衆木凄以隂倚桡陟龙沙优㳺眺洪深鱼鼈溃惊流澜骇遂至今中有夙纵凫振翼囘哀吟波阻杳莫即驰景忽西沉抗手自兹辞万世懐飘音内弟左国玉挽歌滔滔水东逝靡靡日西驰日驰虽更晨水逝无还期清醑满华尊鸣琴在旁兹门堂不改故若人竟何之夭枉独兼今凝澄究若斯二纪罔自保千秋宁讵知情恸道与结感徃志弥悲皇皇徂暑月捐我就郊岐故筑卽新坟广路席前基狐兎夕向啼芳麻延碧滋解铗心已许囘辕痛岂欺永测游䰟理徒此眩盈亏改营外舅大夫园域贵贱无二死贤愚同一丘明公昔谢世迹骇理夷犹夷犹及兹年墓木拱已稠志决物可赞运旋情更酬悽悽临圹穴崩迫览隂幽昔为美丈夫今与腐者俦枯骨蔓草纒劒珮攒蚍蜉痛沉秪愈迷神明竟何游名崇寿罔积露陨蕙先秋芳尘满华屋故马咆行辀改园仅逾阡穿地卽我谋方期枌槚成庶纡生者忧为惟国士遇因恸遂成讴熊御史卓墓感述幽幽山下江峩峩山上松累累松下墓瑟瑟松上风慨昔与君游并游京华中峩冠省台内鸣銮趋歩同中更叹莫偕永逝当何逢絶絃已易惨挂劒今谁从驾舟乱囘洋展墓临高崇浮云骇南流顾望摧我𠂻德音旣长已情感胡由通秪余泣麟意悲歌伤命穷徐子墓晨兴驾我车行行造古墓墓门一何寥踟蹰久延顾陌阡脩且直青松夹中路借言葬者谁汉时徐孺子麟出谅不偶龙濳竟何以峩峩东都㑹蔼蔼青云士一鸣争及时迈迹歆先轨冠葢纷若云车马阗京里鸣玉气自振排闼情难已鸿钟有竞勲大策无停纪斯人独岑寂哀叹劳心理温太眞墓双鵞䜟妖端一马前休兆中原旣板荡臣主同奔峭长蛇恣吞噬白日掩孤曜心违祖逖楫事踬扶风啸康屯见斯人辱已存机要建侯竟谁功江介无飞旐勲成身乃殂夭逝徒心悼侧惟盈缩理虚咎燃犀照遗坟阚清千古树寒新庙来阡莾回郁弭节纷延眺载瞻徐墓迩益壮风流绍澹台灭明墓子游昔宰邑邑有澹台公非公不见宰不径埀无穷身殁埋豫章豫章乃城中长松何寥寥石墓坚且崇崩馆昼常隂古树多悲风丸丸拥基藤垂垂网户䖝喧寂本异感慨惋当何同道伸固难灭瞻睇揺晴虹孺子墓夏谒怀贤意实勤展谒良已屡丰茸蔓草盛间闗夏禽哺野蘝延竹户丹华缀高树徘徊想故榻流连果谁遇孔庙松夫子庙前松童童一青葢盘拏若苍龙借问自何代灵籁度笙竽古色积烟黛峩然森翠中郁彼风云㑹絶胜讲坛杏应并阙里桧犬诗警夜力不赡逐兎非所任吠花春院闭戯草日移隂家贫称恋主时乖坚始心其二吠尨闻昔咏走卢钦故名逰园方载猃重鋂宁自行发踪难可遇霑草空含情咏信州茗和郑子厥草有佳种灵味固无匹丰内谢华榦卑丛类谦抑阳和散林彩脩脩吐英特濯影金屑泉敷芬玉巖侧完馨重伊始漙露浥其色采掇屈柔腕制之成我徳三缄附贡品遂辱君子食入鼎沸银浪随风可倾国涤烦古有经通仙讵堪惑咏鹭天风下厉霜海色清严冬朱鸟逝云逺𤣥禽𦕈焉踪翩翩委波羽鸣飞何雍雍去若雪毬散来疑玉梭从囘旋渌蒲漪暎照青莲峯戯滓不染洁浴湜转丰茸羣起若避惊孤立如有慵孔言崇九思周歌羡斯容我客亮多怿君子良冲瀜亦应惧凫鴈幸少寛鰅鳙保尔贞素姿倘附春涛龙白雾树累累作花不作江南客空登河上台梦中到孤山笛里落寒梅今朝走白雾万枝参差开紫宫散花女骑龙下瑶陔惚惚弄珠人玉尘生罗袜葳㽔复䬃㳫光采半明灭朝阳勿遽晞留之慰超忽空同集巻十二空同集卷十三钦定四库全书空同集巻十三明李梦阳撰五言古渡汉好游良有殚今朝竟言归汹汹舟下涛乱之将畴依异途各为趋同木相随飞遹观千仞禽谁复瞻其辉其二万事虽贵豫数极谁竟猷朅来弹我劒且复三河游迤东望濠梁嘅言怀庄周黄鸟孰兴篇枌榆廼见尤其三于心怀佳山背之每自顾相逢鲜久要那得不念故塞翁罔忧马马归人始悟游女非召南千年没贞素其四霖雨濡我轨寒潦何滔滔坟亩畯徒悲汉流怒洪涛思美叹晨夕欲济难容舠限隔岂固逖踟蹰为谁忉其五闲登古樊城囘望岘首山鷃雀跃寒蓬畴念朱岑翰小人竞锥刀羊子廼探环智愚固生性融晦靡我叹余怀百门山水尚矣颇有移家之志交春气熈忻焉独徃述情遣抱四咏遂成示同好数子鲁连蹈东海介子逃西山方舟信超越巖径安可攀扬烈犹靡惩置金徒嗟叹伊余秉拙讷薄游及兹年急湍有奔桴迫路无停辕惨惨沧流月悽悽沙塞烟徒钦静者意未遂同袍言偶耕慕龎公巖栖景焦先扪𠂻谅有持顾已竟谁谖复来感方寂解作忧更牵抑心二十载始别金门还积疴谢人徒颇与踈遯便眷兹丘园荣岂羡长苖篇其二浮海伤固穷逾河叹诚迈濯缨万里流高视九州外功成奔运徂气至流飇代凄凄秋柯零冉冉春条媚周覧倦河壖孤悰冀巖瀬道以沉寂超赏与崇深㑹岂惟超逺情亦因谢尘籁聿想山中人风吹女萝带折麻凌险屼采秀越森荟眷弥志终申独徃竟谁碍嵉嵉太行峯嶤嶤百门对抗手别故懽乘云弄烟瀣其三閲图访名竒久钦苏门山危峯罗县牖积石喷鸣泉情吟激卫女嘉遯招古贤出游结梦想神徃理谁诠连巖旣郁纡廻渚复緜芊猿吟曙霏豁鴈泊暝隂还杖策蹑丰茸解裾濯潺湲仰视游云翮俯察戏藻鲜览物慨幽存抚化怀冥筌况逢春华交更此眺孤烟毕婚非达生一啸复何言其四山客戒明发朋故来攀留巖潭窈叵测险径増离忧曰余负幽僻诵古歆逺游陟怀康乐屐浮羡鸱夷舟探讨倾子长浪迹多阮矦若人不可作瑶草竟何酬事徃悲易深情存道难侔以此激孤咏喟焉睇沧洲安波有覆舻坦路无全辀危虞岂在崄薄劣终见尤愿附緑萝缘永与栖者俦自大过渡河趋陂沙冈凌春逺行迈游目恣㳂越渐辨林中曙遽失崖上月触物谁为情悲叹曷可歇载登隋疆埸况眺宋城阙阳坡散初桞隂曲峙寒雪只此判气候岂必殊燕粤湝湝浊河驶畟畟晨风发扬㠶截惊灨倚棹望穷髪凫鴈𦕈难卽汀兰翠堪结美人旣莫期天路复幽絶陂冈郁参错岸沙皓明灭日暮孤云兴何以慰忡惙阳武咏懐陈平张苍遂及博浪之事玉玺戒不力金镜沦无光大人旣龙兴烈夫亦鹰扬伊人各乘时矫若孤云翔韩椎岂在屡秦气日以丧六竒佐挥戈五运开灵昌时来屠沽奋迹往英雄伤平生冀风期况乃逾故疆洒泪越修垧含凄遡河梁古坟密嶕峣春沙郁茫茫徒瞻松柏路讵申椒蕙芳遗荣竟何尤任智终自戕羡彼赤松游援笔即此章览游百泉乃遂登麓眺望二首束髪怀幽竒览籍冀有遇来登百门泉果协佳胜趣毖毖圆波踊蔼蔼浮阳聚止坎渟泓洌激石迅湍注昔闻沧浪濯今解川上喻岂惟伤衞歌兼以发䝉虑况値春序中羣物已改故菰蒲冒清深鳞介各有慕行羡浴渚凫静对栖云鹭巖霏空潭影林蔼变朝暮极目北上㠶朝宗感游寓其二发鞍憇林木杖策陟陉岘巖连岭参错洲曲㟁廻转白日丽兰薄原緑静如洗啸台旣清峻行窝更幽缅慨念昔时人瞻望涙已泫薜荔夕揺曵萝径复谁践碑板半磨灭石门积苔藓代异道岂隔事迈迹空显独采石门秀眷此何由展逝鹄无卑音潜虬厌污浅旷哉古今意难与世人辩登大梁故城登高与处卑由来虑多端登高尚寡悰处卑为能懽以兹歴荆榛褰衣蹑巑岏土壕带隂风楼橹危急湍巖岸苦崩奔葭苇何漫漫周望鲜故物俯察多忧叹潜鱼葺其鳞惊鸟无停翰云浮诚不任渊沉谅何难终附巖穴栖斯地非我安德安趋浔阳始征晨风息云流日色展登陆艰且澁厉涧一何缅维时仲秋交䬃䬃林飇巻緑竹垂我车丹花映行幰冒峦杂有松绣石尽成藓攀搴虽多恱亘顿乃劳倦日中迫庐岳蹊径愈囘蹇云涌连遥崿雨暗失近巘奔崩万壑㑹絶一径转遽讶川梁没幸遇石瀬浅道以习坎利用待旣济显介石谅益固巨川岂遂眩谁哉能豫谋随寓斯可遣宿圆通寺晓发蒲亭邑暮投石耳峯仆夫困霑濡山雨犹响松兹壑况罙阻顾望惟溟蒙幽巖託层房豁然临猴江竹修苞北基巖峭垂南牕俯观袅户萝仰聆走檐淙挹此暂足遣逖想情难降陶公有遗坟黄子留孤踪通止良固殊覊缚谁为悰坐闻吟猿暝秪令归思忡钓台亭成飒飒风磵㵼累累山石峻卜构倚岑削檐楹阚奔迅俯之才一壑仰面已千仞謌游竟日夕载色掖英俊故杉改新䕃鲂鲤况充牣本轻任公钓讵慕庖丁刅素飇袅延蔓商气歛芳润临深悟邃奥覩逝识大顺却笑矜名子羡鱼一何吝卧龙潭出游青天磵遂至卧龙潭重岑上无极白日蔽寒岚巉峭讵能歩崄絶谁可探歴石诚巍倨扪壑惊谺谽我行値秋季霜藟揺匡南午攀日忽夕足倦情逾酣雷瀑响巖涧孤花媚澄涵抚似悟命意循迹想名庵庵废人迹絶巖剥文半灭世异坦道塞慨兹忍能说始至白鹿洞旷哉超世志缅邈平生思郁壹眷名迹久注匡山陲南渉枉嘉命果谐夙所期仲秋巖壑清宫舘复在兹白石激寒湍巖萝袅空基黯伤逝者徃密惭来者追性同道岂隔途异理空悲兴言怀昔贤日竟眺前岐榛荒徒郁纡林崦一何罙感情匪哀叹聊咏昭言垂白鹿洞徧览名迹情高忽凌厉歩健轻巉缅葛弱亦须扪崖滑每独践渉清爱重屡探阻遗惊眩始兹陟五峯遂憇松下巘巖桂纷始华石耳翠可巻追想白鹿迹伊人竟何遣触端绪自萦薜荔况在眼慨叹意莫置顾望日已晩夕湖浴岑峭流光灭兰坂命酒写幽独鸣琴且游衍陟峤伊昔谢衔归志颇谐纶钓甘追河上迹切慕蓬池啸孰知紫芝虑竟荷青云耀値秋歴江郡弭节登庐峤沉深九叠秀峻极千峯峭锦绣乱岑崿晨夕改观眺晶晶游气歛皜皜寒日曜飞瀑信雷迈奔崃还龙跳躭游遽忘归久住轻时诮天池絶亦扪石镜扳可照矧兹二三子芬馥含清妙霜岚澄西夕从歌倣希调庐山秋夕山壑寒气早日夕风色𦂳火流桂将歇霜至蕙草陨蟋蟀集涧馆禾委被疆畛感物忧自攅排遣情讵忍年徂身与衰时弃世所哂踌躇夜不寐起坐万念轸崖倾月西流嶂曙松犹隐噭噭露猿啼行行采芳菌落星石千江势欲倒蠡门支孤屿辉辉云崖映汹汹湍瀬拄霜水落丈余石角露龃龉探竒犯崄渉停旄挈贤侣褰裳入松寺倚竹望风渚崩奔乱㠶下蔽曵波鸟举秋空澹明澄浮山互吞吐灵根合道蕴旷荡豁褊阻贞靡亚砥柱险可并灔滪不闻永嘉胜秪因谢公许泛左蠡辞山意不恱水泛暂可乐微风逗㠶席日镜展光耀扬歌荡溟昧鼔枻极窈窕指顾异晨暮俯仰改观眺出没湖中山明灭海上峤素轻左蠡险今觊石壁峭谢屐久已芜陶矶寂谁钓解吟松门咏令人发悲啸骑登谢址复舟观于石壁奋鹄有竒翰古铎无追响游云迹易灭鸣世情难想昔吟瞻眺咏今觌湖中赏松门旣岑峙川水深以广昏旦候自变伊人竟焉往巖劖徒空嵌堂基鞠为莾扉径不可识悲愉异今曩石壁屹寒岸葛崖啸魍魉揽驭意已极登舟秪弥惘抱兹久延伫遵渚路囘枉南巖寺巖高屯屋巨谷䆳至迹罕仰之讶天缺登顿徒云满木零鹘巢露松冷猿啸缓一滴聆不厌五级袅可践赴怀玉山作始临清溪寺不谓兹路艰﨑岖踰南岭转见山郁盘重隂起北谷冻雨响前峦志定迈孰御勇徃竟孤攀挽葛接悬狖架木凌飞湍律律巖壑变飒飒岚风寒隔港望絶岫嵉嵉已云端至怀玊山㑹起书院冒险登云峰云涌风不巻凄凄松霰响濡濡竹露泫沾涂意已困覩构色颇展故堂改頽制新筑负幽巘伐材但旁谷砻石况非逺清渠激修熘巅畆旷以衍偶至若期遇天定固良鲜仰止古有训静成力可挽秪虞游业子㨗径为世莞薛家楼宴闲游北城隅俯视清江郭洪川带名都形势自相错楼观蔼郁郁街巷纷以漠北城良已高况陟城上阁轻裳拂倒景飞槛聆天乐夕山一何苍夏潦弥井络冲风激囘流𤣥云骇难泊暗观逝者危遂悟居者乐慷慨亮易感扪心果谁恶夷险非我为弹劒且尽酌曲江亭阁缆舟金华潭遂陟冈上阁蹊径阻纡郁巖水光参错夏林一何清余雨淅未落高览景自异况値晩霁廓夕日明锦湍归云拥华薄近山聿苍翠逺岭复岑崿旷荡感遇寓俛仰叹今昨不见往者悲秪觌来者乐顾瞻大江流愈恨代谢速源涌竟谁御谦守谅能曲所贵遗荣名覩义愿有朂发丰城属江涨风便午晴发丰邑挂席遡修瀬潮起果谐志风助利击汰棹歌落日上满目波峤外巨川信易渉贞固乃宜戒武阳抵进贤大宇流𤣥化生情互隂朗积霖夜犹注寒阳朝遽上肃肃晦色歛皛皛川水广枫林一何赤沙屿鸿竞徃渉河歴纡郁登岭暂停鞅抚江信萦带钟陵气𢎞敞荆俗杂浇厚徴赋则邦壤佩刀岂民性剪戮叹幽枉至后上方寺酒集久隂痗昬氛我行値嘉明白日展冬耀雪霁松林清景异赏贵延朋集杯难停入筵午未端归骑夕已㝠冲风振巖廊铃索抗高鸣塔虚响先奔珠圆光易倾超物虑可澹遗荣累果轻久枉証诠理一悟得所徴上已海印寺二首劳生苦役役况乃値温阳林园有嘉荣蹊渚生柔芳秉蕳迹已陈祓禊难独忘驾言适莲宇迂纡陟虹梁峩宫延暮色陂树蔼青苍讵知幽胜区占兹佳丽乡居然心境寂弥増尘路伤其二眺逺及丽辰登危开我襟秉炬蹑佛榭杳杳夕光侵芳湖逓澄鲜幽隍覆层隂毕景没长甸轻霏变春岑仰瞩双龙阙却瞻上苑林归翼矫以翔鸿鴈多哀音荟蔚桃李塲孰分松柏森秋日重过上方寺居闲怀行游触景慨时速昨来春华敷秋草倐已緑弱苹布霜涟丛兰委寒陆累果媚西阳漂箨满空曲物遇信緜旷情移乃踯躅夷犹歩前庭迤逦陟曽麓夕风一何厉行云结相逐铎音抗高听塔影骇流瞩聿非封侯骨虚疑燕颔肉飞缨靡不荣芒屫谅应足寄谢世上人吾久脱羁束春游篇东气散广陌北杓指青陬美人惜春阳鸣镳事遨游遨游览万物纡迟驻道周京邑蔼九衢合沓喧轮驺黄鸟集于林碧草生御沟御沟多垂杨芳树夹朱楼卑崇冒休泽郁哉帝王州其二朝游东市陌暮出北城衢夕林何岑华月耀西隅宵征泝皇垣廻䇿遵𤣥湖春氷日以薄凫鴈聚喧唿逶迤浦溆贯金利据中区前有三石梁宛若垂虹纡却顾云中观翳翳蔽松榆春日洪法寺后冈暄阳入广墟平阡暧烟芜税鞅寻高禅陟丘眺神都白日丽中衢青霏蔼林岨碧草一何萋丛葩亦已敷累累谁氏坟崷崪三浮图凿石锢九泉雄构耀城隅舆台盗绮衣苔藓封丹枢矫首视天宇剡剡浮云徂崇名古所钦多藏秪区区空同集巻十三空同集卷十四钦定四库全书空同集巻十四明李梦阳撰五言古杂诗六首煜煜云中电流光西北驰仆夫夙严驾吾欲逺游之出门履微霜四顾何茫茫豺狼当路逵鸱鸮薄云翔改辙理方舟欲逝川无梁俛仰岁将宴怆恻涕沾裳其二西国有佳人独立青云端容艳若桃李左右佩芳兰含思理玊琴泠泠一何闲更节有余悲曲终再三叹借问叹者谁中意难自宣沉吟揽衣带仰视鸣鹤翻思阻望不申何况隔丘山其三梲榱蚀以倾梁栋诚独难流言播四国周公有疑患凉飇激頽景奄忽不可攀衆羽日缤纭朱鸟戢其翰杀身茍无益去去从所安伤哉式微诗千载起余叹其四明月照我怀耿耿殊未已霜雪委如山悲风中夜起揽衣仰天叹涕陨不可止十生抱荆玊捐躯剖终始青蝇倐来集白黒反在此城阙屹九重浮云日千里我欲竟此曲此曲悲且苦其五凄霜变为雹二气歛而藏天道有代谢人谋岂恒臧北杓酌元化亭亭自低昻上帝栖紫宫衆纬错以行谓山葢高有梯可陟谓渊葢深有舟可渉自非双黄鹄天路安可蹑其六茅以韧为席柏以劲为薪君子忧治世愚者幸不辰张罝以待兎雉也菑其身物理虽云殊罹脱各有因浮沙巻奔藿朔吹扬惊尘日暮临大道怅望曷能陈杂诗三十二首英雄树大业奋志常慨慷捐身赴国仇效命争战塲明甲耀皎日挽弩千石强矢石下如猬杀声如沸汤被刺目不逃阽危气益昻雄名辉册符生死固其常其二大司肃制度鸿儒振英仪生杀原异门为猷视厥施峩冠巍堂上巧笑美容姿狐心生暗鬼耳闻佯不知膏粱媚妻妾无頼充王师白刃起如林狗马用羁縻荣达信有命叹息将奚为其三共工触山折夸父去无还娲氏怀忧伤錬石思造天妖姬鼓哀瑟嬉戏玉台间草昧怨无侯哲者中自煎小鸟填巨海芦灰遏洪川力诚有不及心情长可怜其四昔余曵鸣珮谒帝扣天阊圣人垂衮衣赓歌庶事康鼎成不我顾奄忽驱龙翔生死变化理反覆开存亡荣华有销落连茹切微霜晨朝在须㬰返车栖扶桑其五命驾将何之意欲快我心蛮方乱如麻匈奴冦榆林挥劒誓俱亾彼军忽如沉岂为尺寸勲国仇怒至今崑崙贡织皮鸱鸮怀好音功高固不赏谗妒来相寻哀哉险侧子倾词谁见钦其六大道竟焉陈末运忺相欺谗疑进贝锦交乱令心悲鸱鸮翔茂林乌鹊游下枝人情有偏好触意生乖离长门绪清吟鱼肉怨新诗玉分石见仇咄嗟当语谁其七遨游冩愤懑驾言凌洪涛洪涛非我游改马登山椒朔风一来至林谷何萧萧鬼怪时以兴云逝谁能招禽鸟相聚鸣原兽复晨号置此勿徒苦乘云可宏翺其八有衍东园椒结实何累累条逺敷不易斧者见行摧燕雀本小鸟志欲翀天飞哀哉不自谅失路将安归其九悲风厉岁晏宵旦未云已寒冬雨雪至江汉骄南纪临堂翳孤松杳杳叹成理凉潦不溢泽时鴈鸣高起一飞摩青天倐忽乃万里讯言蓬蒿士沓沓竟何以其十晨出进贤门南向望东乡清川激崇岑弥野何茫茫白骨皜四隅羣鸟噪枯桑阖门已杀戮鸱鸮复来翔日昃时易冥漏网顿天纲思此愁我心还车眺何梁𤣥鹤靳高鸣于世常激昻一逝声影灭谁哉见孤颃其十一登山望四海日夕忽至沉俯身眺城郭痗然沾我襟交路夹芳兰逝驷何骎骎朱树蔼闲榭竒巧媚荒滛北里进异舞高唐呈妙音纎罗振芬芳朝云逓嘉吟不见秋至草零落愁春心其十二兀然坐空堂戚戚恒窃悲旷世怀一鸣燕雀翻见欺恶名收范公文致诋朱熹身亲罔自明万世余焉知霜露陨华草顦顇今其时百年俟论定恃此良可嗤其十三倚闾迟佳人日莫期不来拂衣舎之去去上延秋台旗旌蔽原坂鼓角鸣且哀黄鹄翔不下腐䑕鸱见猜壮士愤国难抚劒但徘徊白日倐西倾怆惋肝肺摧其十四灼灼缀枝华荣艳一何好朝阳溢其葩余光照寒藁冠葢沓衢路致身竞先早磬折名誉塲销铄成丑老一夕不复晨陨落随秋草逍遥可竟世繁华讵足保其十五阳囘杳无朕朔风振江郊翩翩者何禽衔枯创新巢长短有成理环也特其遭穷者非尽愚显岂皆贤豪羲阳奄西驰今夕明复朝如何途路子得意恒自骄其十六无荣亦无辱倚伏还相随韩侯叹良弓宁复歆昔时华春敷明阳各艶容与姿孤松秀严冬歴世谁可期照耀东门𤓰前贵今岂知较计毁誉间无乃贤达卑其十七昔有玩世士乃处匡山阿其人久已冥春林发烟萝故址栗里㫄见者不忍过荷锄岂不苦刈薪行且歌诋毁日来加醉酒良靡他沉冥在一时千载固难磨小儿为督邮磬折将如何其十八昔余游淦南曽上升天台兹也诚𤣥冥万里悲风来松柏摧路傍玉梁安在哉举手招王乔三洲限蓬莱黄鹤舞高岑清云曵徘徊叹息长久术怆恻令人哀其十九玉梁不可游囘登怀玉顚应龙歕白雾接我升云烟慿轩望四海溷闷良可怜可怜者谁子白马来翩翩明哲困糟糠庸子骛轻轩嬿婉逞一顾力违成过愆倾城亦何益伤哉诚嗟叹其二十黄涂亘东西六龙驾天车一驰蒙汜间百计无奈何弯弓倚扶桑抗手招阳戈浮云徂我前逝鸟鸣相过鳯凰愁丹山溟海日夜波行行欲安之念此纷滂沱其二十一今日苦炎热风雩可徜徉亭亭一孤松乃在匡山阳李公宅深冥朱氏扬其芳仰身攀林巖俯之涙数行势路纷狭斜随利来相戕命驾且复去誓与朱鳯翔其二十二贵贱各有命昧者若保持殷勤话言接转面不可知一言相千秋冠葢赫来驰鷃雀鸣梧桐噏习鸾鳯饥鸡鸣市朝动董生方下帷其二十三惙惙怀坦途由之乃江河波起旁所骇舟中如室家中林设暗罟鸿鹄逝九阿谗巧诚相戕飞鸟日暮过修短自然理作色将谁何其二十四匡山有老人自称巖下公緑髪渥朱颜皎若云间鸿徃来骑白鹿姿美精内充招我将从之心阻难遽通流情复高翔翩翩驾天风夙昔思此人寤言期与同感此重狂顾德音常在衷其二十五驺虞不食草志士宁茍安矩歩挥芬芳凛义不可干吐辞程大猷妻子常饥寒中心思美人遥夜起长叹延颈望西岐欲鸣途路难踯躅待天晨宵夜徂漫漫明月鉴房帷涕泪交汍澜其二十六临事戒愤切愤切増烦心君子被短褐小人冨黄金璇机造变化何浮不有沉不见游波蛤前是檐中禽池鵾奋羽翼倐忽四海隂沐浴蒙汜间飘飖终邓林其二十七少年抚长劒放浪三河濵累累道旁者云是金邓坟歘翕随龙飞䇿符登茂勲南阳多贵人烜赫阗朱轮委身今黄土千载不复晨首阳有采薇饿死谁为闻遗义凛秋霜见者常酸辛其二十八自闻鶗鴂鸣于心怀忧伤隂气驯以厉庭草陨繁霜臯兰萎不荣瑟风游素商浮云昼易冥白日时漏光登山期所思反见高鸟翔蹀躞岂规歩讹言倘诪张挥袂层霄间抚劒増慨慷其二十九昔余挟诗书京里扬鸣珂敷藻艺林间结交聚邉何岂云倾人城絶代耀姿华分散倐老丑孤游江湘阿出攀芳桂林倚岑挥浩歌荆榛蔽邱原浮云一何多灵劒有合并咏言伤蹉跎其三十莫笑一杯水覆地东西流人命若飘光超忽谁能留藜藿足充饥巖峦可遨游衣文附灵牺庄子诚见羞黄雀干下庖白刃临九州一为华屋吟俄顷归山邱脱身幸及今世事如蜉蝣其三十一毁誉不可校校之心烦悲荣名葢一世千载谁见之塞翁失其马马归驹来随生死尚无常万事诚尘灰舒啸饮醇酒聊与𤣥化嬉其三十二窭人困贫贱忉切常自悲达者竞先歩所苦名位卑旦荣昏暮零二者谁复知二者不可知懊恼将何为不见旷世子埋没随蒿藜杂诗宛宛春田鸠飞鸣柔且闲一朝化为鹰肃肃厉羽翰衆禽不敢并孤立秋云端鸟旣不自知人胡究其然其二緜緜谷中葛引蔓在脩楚脩楚伐为薪葛也安所附岂无絺与绤可以御清暑烈烈严冬时忧君乏纩絮其三汎汎河上舟揺揺靡攸止我欲维此舟川广不可涘振振凫与鴈栖食在波水岂不良幽寞夙心耽乐此咏古镜荧荧堂中镜皎皎悬秋月宠移明与夺势满光仍缺美人昔提擕拂拭生皎洁用以奉君子义投物不忽良无刮劘费岂谓遽乖絶悲故情自懑争妍道所劣掩抑经冬春芜蚀怨芳节黄鸟及候吟朱兰有时歇推移凖运理显晦遵前哲显晦亦何怜所叹在乖别鸡鸣篇宛宛天运周鸡鸣夜复旦疾者寡长寐思者多寤叹癙忧积中肠绪理一何乱衆人沓经营君子乐衎衎髙山变为陵深谷化为岸愿从詹氏卜乘槎问河汉濳龙篇骄隂不可制坚氷忧我𠂻阳驭倐来返𤣥律播隂风譬彼昼与夜循环固难穷古人间行旅九市禁相通阳升惧不力静以收其功养木当其萌养德当以䝉𦕈哉一丝微奈此羣隂攻脉脉渊泉底畴能㧞潜龙孔翠篇孔翠耀其羽廼为俗所珍神龙处九囦潜跃固有因小人役𤨏屑君子扬其芬遐哉颜闵烈千秋洒灵雰出事金玉昆入奉堂上亲恩义茍不亏岂必馔芳薫爰骋六艺圃载泳诗书津何当继乔木振珮蹑高云有鸟二首有鸟东方来长鸣向西北竦身欲缚鸟自顾无羽翼白日蔽高陆𤣥隂视无极风飇昼烈烈积霰堕我侧星纪虽云周沴气尚难测逝者一何速来者惧不力枤杜生道左孤桐弃遐域虽怀壮士情讵补阳和德其二一为羁旅士遂使年岁积人情感新故惨惨不得释夜视天上星翳翳云霰隔阳道卽光明何由布德泽离居多隠忧怅念在今夕借问怅念谁是我同袍客岂谓凉暄殊所叹阻疆埸缄书寄游云㑹託南征翮空同集巻十四空同集卷十五钦定四库全书空同集巻十五明李梦阳撰五言古祫祭颂述𢎞治十八年岁除日作是时武宗初卽位呜唿大圣人肇迹或渔樵苍龙戢其角志固无丹霄德祖始侧㣲濬叶开皇朝礼葢视后稷面南统羣昭大哉九庙义亲尽敢不祧再迁及皇熈世室閟以寥祫辰复来集鳯皇鸣箫韶惟皇率百辟孔祀自今朝白日照寳旂御气如绛绡将将磬筦鸣飒飒灵旗飘恍惚帝醉饱诸王亦飘飖下有开国勲偃蹇罗金貂愚臣叨对越精魄为之揺鼓钟送羣公玉户风萧萧唐侯昔践位十八号神尧皇实秉敦黙龙性无逍遥道合天人际志与神明超降祉倘冥漠四海无征徭清庙篇巖廊肃文钦芳区恣幽骋寛纠岂异性拘旷本殊境嵚岑路寝东森疎嘉树静珍丛媚朱夏秀干扬修景曵裾羣彦集拄笏万虑屏仰望南城苑飞除带崇岭峞白玉阁要眇黄金井季主饰观眺哲王摈游幸自非渊圣姿谁保天歩永丙寅元日朝退有作赫赫大明朝皇皇启八叶谅闇在冲龄忧勤缵洪业眞人改革殊屡覩祯祥协春王肇元载万国咸臣妾端冕御兹辰缥缈仙云接神飇翊紫葢翔龙舞浩劫哲后畏天威惕若春氷渉古编昭日星有躅尚可蹑大哉五始义允矣三阳浃从军主客互胜负边塞无休兵壮丁战尽死次选中男行白日隐碛戍尘沙惨不惊交加白骨堆年年青草生月黒夜鬼哭鐡马声铮铮开疆憗未已召募何多名萧萧千里烟狼虎莾纵横哀哉良家子行者常吞声其二从军日已逺备兹途路艰驱车太行道北度鴈门关天寒雨雪冻指堕曽氷间登高望虏境白沙浩漫漫单于数百骑飃䬃猎西山彀我乌玉弓赫然热肺肝安得奋长劒一系名王还其三别家亦云久昨得家中书书中何所云父母与妻孥昔来栁依依素雪今载涂岂不念还归天子击匃奴登山眺故乡存没两呜唿丈夫死国讐安能恋里闾生当取封侯怨别秪区区其四久处行伍间渐知苦乐情能蟠丈八鎗徒御不我轻府帖昨夜下烧荒有我名秣马待天曙肃肃寒霜零左鞬挿雕羽雄劒跃且鸣日高渡黄河东过受降城所羡在灭胡富贵何足荣屯田叶落归故根孤云有时还凶年闾里尽谁门今幸全全者自何归皮肤半不完百租丛其身欲诉谁见怜吾家十八军独我犹从战昨当战交河左髀贯双箭本不识犁锄况复千畆租三诉吏不语鎻颈投囹圄其二日落苍天昏奔驰吏下屯扬言科打使论丁不论门老军出听夘老妇吞声言边城寡机杼耕种育儿孙诛求余粒尽竭力豢孤豚昨当统管来宰剥充盘飱言旣复长号吏去收他村塞上杂诗边烽日夜至飞符来会兵羊牛入高砦鸡犬皆震惊壮士按劎起鞍马若流星鎗急万人靡笑上受降城生系五单于归来献天庭其二胡儿追野马迸蹄若惊鸿一马带双箭堕我边壕中敢望不敢近踌躇各按弓抽身复北去天寒沙碛风功徳寺宣宗昔行幸游戏玉泉傍立宇表嶻开池荷芰香波楼递蹙沓风松奏笙簧百灵具来朝落日锦帆张万乗雷霆动千巖灭流光绮绣错展转翠旗沓低昂法眷撞钟鼓宫女拭御牀笙镛沸两序星斗宿巖廊至尊奉太后国事付三杨六军各宴眠百官守旧章廵非瑶水逺迹岂玉台荒呜唿百年来回首一慨伤鳯腾赤霄暮龙归竟茫茫山风撼网戸紫殿生夜霜退朝值沐休我行暂翺翔娟娟登岸林惨惨度石梁废道哀湍写松柏间成行启钥肃览歴过位増悲凉积久洒扫缺乳鸽鸣膳堂旧时琉璃井倒树如人长神已佐上帝教犹託空王铃磬飒鸣戛晨昏礼相将盘游非圣理操纵在先皇至今朝廷上不改旧纪纲翠华巖洞劖耶律词其名翠华巖俯视耸观阁仰面攒松杉厥维何王代鬼斧开崭碞精气久削薄烟岚郁相搀屡憇验足薾独徃悲情凢入萝畏石坠转峤惊日衔飘飘万里风吹我秋衣衫放迹慕康乐入道怀贺监载思武陵避愈怅桃花嵒去徃亦由人极目江上帆望湖亭来登望湖亭始尽览歴妙布席倚嵒嵌波望领佳要山花落天镜钩帘巨鱼跃岩潭逓隐见圆浪浴奔峭屼嵂百万阁日落展光耀羁縳阻延放临渊羡孤钓霜寒葭菼白沙晩鸹鸧呌吾非阮生伦于此亦长啸吕公洞厓根豁一门怪石相撑拄谽谺自吞呷白昼亦风雨隂处汎清泉积苔䕃钟乳往闻茅山胜夙慕华阳主路遐限孤往倐歴十寒暑经亘骋心目小憇偕道侣兹洞虽人境固足託茅宇惕然忽内咎我何恋簮组香山寺万山突而止两崖南北抱凿翠置殿榭级石上穹昊高卑各称妙曲尽结构巧有泉如线缕盘转出松杪嗜竒忘登顿縁危肆探讨险絶逼牛斗萧飒若风岛夜宿来青轩天色碧可扫湖沙静莽莽海月白皓皓想当邦邑初此地只蒿草绮丽仡谁凿岩壑烂相袅但看全盛时民力为兹藁平坡寺西山万佛宇烂若舒锦绣平坡慿风逈突出衆山右宫阁因岩坳面势巧相就百里见琉璃嶻嵲戴云构朋游探絶迹杪秋歴羣岫得此目力展恍疑出氛囿仰看北斗逼俯恐东海熘雄压香山丽阔掩望湖秀落木响岩牖寒岚染衣䄂延缅古今并伫立悲慨凑盛叶虑反始危基有倾仆千载谁复临逆想蓬蒿茂天宁寺观塔碑旧瞻天宁塔今览天宁寺兹塔多鬼怪光芒夜夜至不知何时殿结构今頽弃剔藓读其碑识是隋文季蝌蚪半剥落蛟龙犹奰屃我来値时暮揽逝发濳喟修陆控赵代长山卫燕冀苍然野眺合一洒杨朱泪镜光阁我生走纷境性意苦不适朅来镜光游不觉祗树夕鸟藏丹阁暮萧槭杮叶赤杳如造岩壑閴其寡人迹其王戴金冠天子之所客迓我薝卜下坐我红罽席落日入虚牖窈窕云光白团团石莲灯照耀锦绣壁忽闻铃磬发转怅俗务迫静躁本殊科利义各有癖伊余竟何为奔迸阻行役乞君摩尼珠一照幸不惜娲皇墓诗送乔太常正徳元年上以即位遣官礼百神太常乔公奉命祭告作此送之伊闻女希氏奋迹鸿荒日神功羲农并吹簧豁隂郁鳌极本寓言蛇身竟恍惚遗墓赵城侧古庙松杉宻霍岭峙巑岏汾川眇荡潏穆穆秉德臣肃肃奉瞻谒祈灵泝遐躅明禋备精物天虽积清气运久恐漏阙徒炼五色石寥廓讵能越送子顾周道俾我心于邑三忠祠忆昔汉诸葛龙起答三顾志决竟星陨呕血为军务鄂国与信国屹屹两玉柱杀身不救国寃愤水东注往事勒钟鼎新庙傍官路惨惨冠劒并凛凛生魂聚翠旗晩明灭徃徃鬼神驻怀叹各不申翻然向烟雾我征久奔迫过此感伤屡时来展肃谒系马门前树香台野蘝上罗幔䖝蚁蛀烈士为呑声清风激顽懦艮岳十六韵城北三土丘揭对堤口黄芦莽瑟瑟疾风鸣衰栁云是宋家岳豪盛今頽朽我闻帝王富东京实罕有凿池通嵌窦移山媚户牖岌嶪楼观合歘吸风雷走岩隂翡翠吟海窟蛟鼍吼燕赵矜丽人搜剔充妃后君臣互沉湎斯道讵能久呜唿花石费铢锱尽官取北风巻黄屋此地竟谁守迢迢五国城二龙囘其首向使任忠良邦国得灭否余来值寒暮悲歌坐林薮狐狸窜古垒破瓦没藜莠孤城峙我前苍苍日将酉天马天马从西来汗血何歴歴天子顾之笑置在黄金攊呜唿神骏骨草豆日萧瑟瘦骼突硉兀衔辔挂在壁白日涕至地青云志抛掷朝望碣石津夕盼流沙碛犹能肆横行倘君赐鞭策古意有鸟何方来哀鸣向西北我欲縳此鸟天路险且棘悠悠浮云行照我暮颜色丈夫重几㣲男儿死邦国长鲸一奔逃万网不可得平生反掌志对此空叹息亭亭特生杜道傍皖其实孤桐虽良材弃掷处遐域而余竟焉往呜唿泪沾臆遣兴金陵固丽地幽蓟亦名城皇天作南邦北斗开瑶京万国梯航入宫殿造泰清大哉帝王居阊阖开峥嵘神灵自环拱海岳相廻萦禹功肇胼胝汤也勤四征煌煌肯构训圣人垂其情其二四海为我土九夷尽来王贡琛至北户北至𤣥谷阳我祖秉天钺血战开其疆当时受命佐一一皆忠良喷薄倚日月勲名表旂常凌烟肃遗像万古瞻腾翔乘运虽有时盛业当自强岁暮轩坐意悄悄感此岁年暮一气有肃杀昊天纵霜露衰容揺万物日月立复度赤骥初长成自谓中君御扬鞭过都市万马不敢歩天寒草萧瑟侧塞在中路良辰不再至我发忽已素不见古贤达尽被名所误沉吟惜蟋蟀延伫羡鸥鹭终然託逺适余者岂足顾苦热伏隂固当奋亢阳乃逾缅嘈嘈蟪蛄鸣树杪风不展上天收雷雨万物沮沾洗推案忽大呌蓐驭何时返赤日厚地裂挥汗无晨晩古时有虞舜弹琴理骄蹇轩辕制六律四序无乖舛何当挽二圣吾欲遂仰偃十五夜夜陈芳宴会座有离羣友中秋而无月何以慰尊酒宾主惨不乐周席尽囘首向黒明灯入云景烂虚牖尚觊光破漏时问隂薄厚吁哉至精物汝亦䝉此垢上天悲隔逺人生怨分手月旣有开塞吾宁息奔走霜露栖蔓草疾风下高栁劝君聊尽觞居诸亦何有十六夜四海蒸为云三夜皆天风他方纵有月不照长安中长安十二楼户牖凿珑贵家金张徒高宴开帡幪华烛代明月何必光遂通夕露久已晞懽娱良未终通塞谅有殊盛衰宁见同悠扬云中魄旣满还自穷鬼神恶盈踰天道怀其公十七夜幽意竟不惬待月坐沙际久隂固当豁明月忽堕地桂枝没半轮蟾兔职业废嫦娥餙粉籹愁絶云楼閟鸾忧不解舞竟夕掩孤袂崔嵬黄金阙何由诉天帝景破力不敌光满云仍蔽徬徨歩林樾为尔一流涕小至日为衆阳宗来往成谢代来之生万物往以告成嵗亭亭羲和驾建此南飞斾双龙服偃蹇流云翼其外和风巻冻雾重隂飒无頼枢知化工斡冥与天意㑹大君肃嘉礼君子幸亨迈谁能助新阳为我激灵籁赠徐子偃王世芜没石麟亦埋翳徐子发东吴英论有余地龙游沧波阻日出浮云蔽呜唿献玉士竟洒荆山涕光掩明珠弃宠夺西施废古来共如此不独君遭际余本澹荡人倾葢託末契酣歌继旦暮醉酒无隂霁各为征蓬散吾岂匏𤓰系旧时南阳宅回首成迢递蹈海有夙期与子自兹逝七夕遇秦子咏赠皎皎河汉月照我西南楼七夕逺宾集置酒城东陬展席对双星盈盈隔中流艳艳靓粧女欲济无方舟神爽卽易合茫昧竟难求明明君子德寡妁谁为仇岂无采唐约失身良见尤人生信龃龉世事良悠悠不见古时人皓首犹公侯葵藿不饿死富贵安可谋愿絷塲下驹尽我盘中羞我今为秦声子也当呉讴酣歌达清曙临分赠吴钩赠王御史十四韵夕寒风自起集雪耀中宇朗月一何速早已烂芳醑邂逅我兰友设尊欵清语连翩忽竟夜悲叹为故侣瑶华虽莫折羽觞时复举念昔青年日共矫凌风羽啄食九天歩宿必华池渚中路更险艰风波各失所大明盪妖氛廻光䕃衰腐诸贤旣连茹王子岂羇沮余生实自庆追念良已苦摵促广陵散怆恻山阳旅事谐终合并感往徒心楚弃置且安寓懽娱弄尊俎酬伊阳殷明府追忆见寄十四韵弱龄负竒节志欲凌海岳白马金陵来游戏宛与洛出从七贵饮醉调五侯谑妍华不见售谗巧恩爱夺凉风巻团扇世路随飞藿谪居宰山邑颇喜占名郭川岭郁森秀烟云日喷薄况当素秋霁清霜扫天末龙门旣竦峻伊水复澄豁启牖眺飞泉据案望岑崿独抚巖中琴遥枉汴上作怀贤谅在兹感旧但如昨徒然伫王凫未果偕缑鹤终期谢纷坱擕手向嵩岳与殷明府期嵩少诸山不果十四韵旅寓限崩迫骚屑隘烦务向来嵩少约屈指谓旦暮岂惟攀时彦兼欲展秋歩仆夫戒衣粮车马亦充数胡然泥行迈遂此叹乖遻峩峩云中峰阻尔独何故伫瞻风峤突侧耳石泉注夜来逍遥梦忽落嵩山树累垂松猿噭澹沲岩姿露存已超彷彿醒若渉颠遽彼美眇何许兹端怆难屡采蕙忌及晩我疾畏晨露烟萝四时佳春服易为具河阳羣葩发振策冀有遇酬秦子以曩与杭子并舟别诗见示余览词悲离怆然婴心匪惟人事乖迕信手二十二韵无论工拙并寄杭子忆年二十余走马向燕甸缙绅不识忧朝野㑹清宴嗜酒见天眞愤事独扼腕出追杭秦徒婉娩弄柔翰探讨常夜分得意忘昏旦雪雨亦扣门仆马颇咨惋葳蕤香山阁崒蓬莱殿登顿穷目力延揽侔壮观孔翠不易驯人生本无绊萧萧田中蓬随风各分散杭生比适越秦子游瀍涧南北两文星光芒亘霄汉余衰更乖谬挂一每漏万夙遭青门斥差胜黄州窜偃息于沙泽遨游傍河岸秦也虽共区累月不一见秦实困劳冗余亦怕梳盥何况阻疆域杭也江之畔怦怦暌隔积郁郁岁年换无计脱烦促转坐迫滋蔓再读并舟篇愈切山阳叹诵言各钦德悲离古所患暮春逢林子邂逅殊邦念旧写怀輙尽本韵赤骥奋途路神龙厌池沼不登㤗山顶岂见衆山小明公昔际遇志与青云杳烂承夕扉诏畨苦司隶扰君平实愤切轩然争臣表朝野凛生气树鲜安巢鸟名孤衆毁集窜薄忧心悄一投海濵郡遂守荒江眇辽辽岭南国借尔揭文旐中天行日月戞戞孤鹓矫君虽关内产迹自闽中肇业从考亭入统为横渠绍伊余放旷人渔濳侣荷篠亡羊以多岐望洋徒浩溔暌离歴十暑邂逅値春杪日谈恨易夕夜坐忽及晓苑花虽寂寂风絮尚袅袅回首通州别屈指日不少今看两白发谁忍置清醥君行秉大轴吾歌入幽渺林岑有夙愉烟萝閴袅袅诚无王良顾空山没騕褭安南歌送许给事中天钖芳阡借文毂垂杨绾鸣珂使君且勿发听我安南歌安南古夷隩岭屿蔚陂坨炎原吼象兕溟窟豗鼋鼍爰自秦汉降憯怛寻干戈天皇操化枢环海无惊波永执臣妾礼稽首心靡他珠犀走北陆翡翠供虞罗王臣乘四骊駊騀金盘陀朝济白藤江暮渉富良河白日破蛮雾铜柱孤嵯峨雕题覩汉仪巴舞何傞傞皇仁罄所宣纡征采民哦使君聆我词慷慨不顾家仆夫仗明钺绛节拂林华楼船下烟溆鼔吹达海涯空同集巻十五空同集卷十六钦定四库全书空同集巻十六明李梦阳撰五言古沐浴子王盘两鸳鸯拍拍弄兰汤振衣馨香发弹冠有辉光岂念蓬首女含情怨朝阳怨歌行汉主十离宫凉至花尽歇靣靣牕玲珑烟纱印秋月天公顾我笑手弄双玉玦但笑不肯留去若流云没忧来抱团扇扬颦望丹阙少年行白马白如雪银鞍耀明月骑出青云楼挥鞭向金阙自言事武皇出身为椒房结交乐通侯擅名鬭鸡塲尚主复赐第轩葢一何光被酒过都市杀人如剪蒿左殪南山虎右斩北溟鳌昨朝兵符至单于冦临洮奋身出玉门杀马衅寳刀横行万余里叱咤威风起夺马贰师城长揖见天子调笑大将军醉骂柱下史生憎汉相如白首文园里长干行皑如玉山雪皎如瑶台月郎来骑白马调妾桃树下桃叶何栁栁不谓君行久倚门问来船见郎寄书否宋中诗六鹢退而飞乃向宋都过四海一震荡青天白石堕世人见此鸟仰靣忽大笑谁知影不灭千载落光耀余方卧空山闻此一长啸河上公昔有河上公结庐蓬蒿下万乘时一顾旌旗蔽原野手挥玉如意颜貌何潇洒曵裾授道经谈天妙无穷清光耀白日四海高其风言旣忽不见竦身蹑星虹鳯凰栖梧桐鷃雀巢寒蓬饥鸢吓腐䑕笑杀高飞鸿物固有如此何必较愚䝉邯郸才人嫁为厮飬卒妇妾本寒家女误入丛台宫粉黛三千人花颜笑春红君王重歌舞㓜小不曽通一朝意相迕弃掷如秋蓬昔为髙唐云今为马牛风夜梦邯郸道不识邯郸中金殿秋月满歌吹行烟空白日耀千春何时烛微躬送友人入关南山郁幽幽丰水白浩浩乌啼汉城树尘起咸阳道骢马东方来长鸣翻玉蹄春风吹緑草明月满关西送李生京试黄龙玉帝宅紫极绕逶迤尔行霜雪尽恰値春风时天起桃花浪烟揺御栁丝要知走马地非是冶逰儿送友人之京与君何处别汴州金梁桥下有古时水遥接广陵潮君揺锦㠶去万里上云霄我掇金光草方期白鹤招其二鳯凰鸣珠树紫鴈沧溟外贾邓登云台宁说富春瀬此情难具陈临河挽衣带积雪太行路明灭客行迈其三田方澹荡人侯嬴亦监门老马尚悲辛肯负信陵言寳劒赠烈士明珠报王孙纵令沧洲去终恋紫宫恩春日柬王相国白露陨瑶草佳人秋思悲叶落今几时忽复春风吹荣芊习残雪故柯发新蕤为问酒狂客金尊开对谁避暑避暑空林酌行歌采緑薇南来一行鹭倒映金尊飞淹留桂树夕潇洒芰荷衣明月宛相待休赋醉言归畲园夏集赠鲍氏晓挈金玊友出挹池风清脱巾薜萝下悠然听流莺白云行杯中红蕖媚初英得意时自笑㝠哉尘外情赠鲍演我爱汝长子逺志日超忽浮云似其心秋水清到骨纵酒见天真探桂迟月窟擕手眺大野沧波杳出没其二蒲亭杳何许云海日浩荡团团桂枝月秋照沙溪上几负春草曲空余采菱唱盈盈吴门水何时理归榜把酒把酒望天地邈然无可亲龙蛇洞庭浦雪霰洛阳春雾林坐鸣琴烟迳无归人相思东山月夜夜悬西秦赠张生怪尔辞江汉长歌入宋梁北风吹冻野岁晏天雨霜老马弃不育闷杀田子方拍手笑侯嬴捐世计不彰顾瞻台阙地寒莾但苍苍其二揽衣断崕口悲风振古台呌鴈惊逆云万里天为开雪榛覆寒莎松殿扄余苔昔人邈安在日落寒色来弃置勿复道且釂黄金杯别田进士子望河上云我望城中月不共眼前酒况乃天外别白沙乱海曙黄云下燕雪后期转超忽吾将泛溟渤岁暮夜怀寄友梁客梁甫吟北风号沙林连山激湍波海气结愁隂虽持一杯酒而有万古心越鸟不巢燕代马不恋越天明太行雪霜冻洛门月䬃䬃湘流深㝠㝠苍桐隔逝矣徒离忧芳兰为谁结其二岁穷长年悲越吟游子思寒风起枯杨夕坐知天霜落星动海白飞沙吹云黄萧萧孤蓬转万里何超缅沈吟巻道帙恻怆泪如霰入河讨沈沦蹈海事游衍传书寄麻姑与尔期相见冬日夷门旅怀十日五日雾一冬半冬隂行子念归旋朔风莾悲吟苍苍孟诸原惨惨杼秋林东望清浅流颇剧溟海心川陆旷超缅浩然烟水深百龄一何遒万化相推寻徒传羽化迹不见鸾吹音清霜飒满镜红颜倐頽侵邈彼五湖子贤哉吾所钦行歌古泽中古泽古云游带索被羊裘川寒冻日白海暝孤云愁鸱鸮呌秃木鸿鴈遵方洲肠断悲哉客黄河不断流其二川原望不极愁思满归襟云蔽长安目水流湘浦心頽阳灭逺树积雪明寒岑醉起海月照行歌入雾林结客行席上赠洪生翩翩紫骝马灿灿云花袍结客梁州市倾心赠寳刀意气凌朱亥英声葢伯高见説烟尘起横行是尔曹故人殷进士特使自寿张来兼致怀作仆离羣逺遁颇有游陟之志酬美订约遂有此寄我生寡谐俗志与山林期谬拟渭川载岂羡荆山悲弱龄不解事走马长安郊紫绶虽挂身丹丘阻逍遥心随万里云舒巻何萧萧翩翩朱鳯凰飞集梧桐树冠葢交路衢青云有㨗歩弹冠无钝硎结交尽雄才殷君起东鲁我使关西来揖鞭尘埃中朗如玉山开时从二三友览古黄金台四序更代易人生岂常遇相如归蜀都贾谊长沙去去去游梁园耕钓孟诸薮日月东西没黄河落天走云沙白皓皓万里见海口雄劒挂土壁褐衣被两肘朝从河上公暮逐墟中叟有时弄清漪明月在我手寿张三百里北望一何迩未移山隂棹先枉石川鲤剖鲤得素书故人今何如锦字偕华星照耀蓬蒿庐空谷激寒雷冬庭转兰芳晓起诵瑶音夜梦君之旁书中何所有相期陟东岳巉巖丈人峰彷彿几前落倐如佩苍龙倒景骑𤣥鹤愿从东道主握手翔寥廓纪梦夜梦走西陆半天落金城天门两壁开见之骇心情大江横其西落日悬金盆日流江波涌霞彩照干坤我问此何方云是涌金门挥手上云楼邂逅钱世恩把袂凌天梯笑倒黄金樽䄂出石室诀饮我金茎露人区杳难託东指蓬莱路梦醒不见君空江暝烟雾大雾翟左二子来访蒸烟暝万古垂云结楼台白日堕空冥天地安在哉川岳氷穹崇寒林倐花开对酒不能饮拥褐心悲哀翟生雀罗裔左氏麟经才攀嵇渉古陂访戴临河隈两骑踏苍茫宛如空中来日夕严飇兴稍见归鸦度虽开燕台云不辨焦桥路唿儿斸冻蕨然蒿写秋露谈𤣥析绵邈览古悲沿泝停杯划一笑茫然独四顾翟生苦节尚志人也迩从余河之上余嘉敬焉作诗以赠原子悬鹑衣仲蔚蓬蒿丘苍烟卧木石浮云傲王侯常怀一饭恩不顾千金酬絃歌空桑里登啸大冈头眷念墟中约慇懃河上游我亦钓鳌者佳期杳沧洲晋州留别州守及束鹿令用李白崔秋浦韵荒原送行客白杨起西风双凫下云汉五马系秋桐连城滹水上驰誉燕代中登高望云海离思浩无穷客过属骤雨过鸣雷不终夕急雹偶来同城波静绮席苑树生长风雨残白日外虹垂青雾中为爱扬州客留连尊酒空程生游华山归也夸我以絶观动我以灵篇爰赠此章抒我夙愫君行値杪秋飘飘登云巅笑弄石莲花俯潄玉女泉秦时采松女有无嬉紫烟双骑两茅龙曽逢唿子先夜栖何峯室遇师叩何诠一虎啸海月万壑惊风旋䬃然毛骨换错落神光圆晨兴扳长萝朗咏青霞篇黄河衣带去蓬莱瞪目前赤日跳扶桑仙掌发红鲜伊予歉兹游挂心三十年梦想落鴈顶携诗问青天林麓限层云奋飞怅无縁安能振衣去共尔追群仙怀湘曲湘筠寒翠满白日起秋云美人杳何处江气长氤氲手持紫玉管遥望青霞君蔼蔼波水暮何由致慇懃猎雪曲日光揺白雪黄云片片裂狐裘谁家郎骏马如电掣驰骋复徊徘掉臂角弓开一发中双貍笑上梁王台其二荒荒冻日白出门雪一尺爰爰道左兎意态一何适我弦才一鸣不见彼行迹寄言游猎人姑待春草碧泭溪吟济川何必舟编竹便可渉秋风芦白花洄沿水一叶浅之不用维渡深岂须楫黒潭有龙气云起腥风接送藩幕张君入朝骝马向风嘶银鞍翻玉蹄结装紫薇下别我緑杨西记室发㸃漆叅军髯过脐冯唐莫恨老神物不终泥赠程生之南海生为海南客几度登罗浮天清衆岛出万水朝宗流乘桴圣者叹望洋游子愁明珠与翡翠岁岁到神州近竹吟萧萧数竿竹每与寒岁期翠色酒中满清风琴上吹踈値月来处宻当云起时万动纷华里一杯聊自持水司陶君种桃栁成各有诗予和二首沿堤万万树一挿即成林五栁陶公意甘棠召伯心许我听莺去携壶就緑隂其二如何梁苑地忽见武陵津汎汎青霞水盈盈红锦春菓熟贫民食无儿许妇人赠谢子凉风吹海月当酒堕我怀爱此皎㓗光愿与君子偕揽之不入手仰靣看昭回银潢南北流竟夕但徘徊其二大河起长风挂席破黄涛问予今何之岭海聊游遨罗浮緑发人思之我心忉幸君叩丹诀顺风託鸿毛相逢行赠袁永之清晨客叩门投我一书札开缄锦云烂铿然玉相戞问客何方来新下黄金台扬鞭指河洛廻斾陵高崕选珎掇琪草探美收玙瑰路逢赤松子并举收氛埃道同心乃𡨕神投谊难乖古人重良契岂必声影偕行行报嘉绩贡此明堂材空同集巻十六空同集卷十七钦定四库全书空同集巻十七明李梦阳撰五言古田居左生偕二李见过习宦非我长官久计转拙遭斥还田庐获与初念协树艺良有期农事固堪悦飘飘緑原风皛皛明川月披襟恣吾适旣夏不知热囘思行役日寒暑靡得辍踈懒古虽鄙任性亦可説膏畴矧丰蔚积潦复凄冽白日皎在兹停云静如结为谢二三子努力慰衰劣其二去官今七暑渐与农务亲随宜谙土性言话群野人时或遡㣲风行歌响空榛先民邈何攀慨焉伤我辰慨伤遹谁知所有二三賔文论日徃来炯炯髙义伸炎雨囘衆姿凉飈起修畛兀然林木下日入忘归轮𤣥蝉夕益聒去鸟一何频野行畏多露无使侵衣巾城南别业夏集田居不自娱况兼林水情聿兹暑衣晨而与佳士并挈榼遡芊緜临隑弄澄清娟娟浴沙鹭交交鸣枝莺虽非巖潭区闲旷足我营菰蒲袅寒隂陨果时自惊有室矧伊迩遐哉谢尘萦其二荷锄侈高咏濯缨肆佳吟畴知稼穑塲乃尔蒹葭侵歩风逾曽堤徙筵趂重隂于情旣有託瞩寓良自深逶迤波上云征征草间禽陗台信已古巍城方肇今验物果足遣盃干聊复斟庆都篇于昭开帝则荡荡协钦文高辛初缵服大舜复升闻瞻依太古日怅望春空云缓䇿遵墟里翺翔咏放勲帝乙此以下三首皆为武宗大婚而作时正徳元年八月之吉帝乙归元岁沩汭降高秋白雾凌苍璧文烟结綵楼枫陌三公引云衢六马游行当瞻月驭伫想咏河洲黄衢黄衢㑹日月紫气悬隂阳冉冉神龙下英英朱鳯翔兰烟凝玉阁桂月满金堂礼先歆九庙德已合无疆桂宫桂宫新降驭蚕室烂生氛曵绨成汉业采葛相周文会奉重轮日先瞻五色云秋明天路夕瑞雨碧氤氲十二月朔积隂凌紫极𤣥雾暗三辰黄龙游帝畤万乘若浮云六虬何蚴蟉杂沓走天神明王熈庶载至敬达郊禋玉辇亲牛豕重瞳注鹿群精诚先百物咸德届牺人扬銮囘御道九宇冀阳春夏歌积潦溢广泽炎云翳崇台玉阶履綦絶紫殿生莓苔萤流踈竹静风动绤帏开佳期怅千里竟夕以徘徊湘妃怨采兰湘北沚搴木澧南浔渌水含瑶彩微风託玉音云起苍梧夕日落洞庭隂不知篁竹苦惟见泪斑深春曲萋萋百尺台南临大道开月明珠箔卷尘暗寳军来豪雄五都侠意气万人摧带醉穿林径垂鞭拂阁梅结客少年塲行灯如列宿行月似九秋霜畨畨七贵儿灿灿五侯郎杂沓凌香陌徘徊竞夕光各携黄金劒结客少年塲侠客行幽并豪侠地燕赵称悲歌千金市骏马万里向交河公卿赠寳劒君王赐玉戈捐躯赴国难常令海不波从军行弃家从上将报主扫边戎弩满常随月旗翻数起风右指昆邪尽左盼月支空驰名紫塞外开府玉关东不逢百战日谁识万夫雄出塞曲单子冦边城汉将列长营旌旗蔽山谷钲鼓昼夜鸣乗我浮云骑彀我明月弓竒兵左右出长驱向云中彭彭阵结虎飒飒劒浮虹一战臯兰㓕再战沙漠空归来献天子长揖不言功铜雀伎帷飘雀台上絃奏舞衣前羣悲一以望春草为谁妍芳岁销兰怨流尘集锦筵为问西陵道孰与汉家阡漳津夕眺扬舲乱北渚靡葢望西陵帐殿牛羊下歌台麋鹿升日夕松柏路萧萧响风树连沙改故浦空山没苍戍徘徊望覇气邺城在何处吕仙祠孤游逢吕迹永逝感卢生眷彼炊粱术契我遗世情苍山故国道落日邯郸城隂隂祠宇夕宛宛曲池清不见金芝侣谁闻朱鳯声田鼯穴桂壁野葛蔓松楹宁知徃来者不是寐中行三日河上宴集触霁迈芳垧修祓临长洎虽非曲觞饮聊异秉蕳戏波延拾翠舸岸匝寻青骑羽爵恋驰景鸾箫剧春思群謡狎凫鴈抚适懽同志亦以扩凡超流连岂吾事咏乐溪濯足荒溪口延望大江浔石树环碧綵泉潭生翠隂经亘渉清涟沿洄登素岑日暮樵响絶但闻山水音琤琤响环珮泠泠弹玉琴鸿雁遵渚飞麋鹿聚空林而子岂不乐其如兼善心乙丑除夕追徃写愤五百字忆昔蕤賔初皇疾辍临仗维日白气亘黑风复排荡俄传天柱折忽若慈母丧帝本尧舜姿末履转清伉歛袵接耆硕高出文景上两宫悦孝子九庙歆流鬯毅然整六师霹雳无前向豺虎遁朔漠鲸鲵蛰溟涨囦冲不凝寿日表空殊相蜿蜿湖中龙一夕㧞惊浪囘首哭苍梧魂断湘南瘴念昨下明纶臣也诚无状誓死呌阊阖伸颈甘碪盎梁窦势如灼汉廷色惆怅皇乃西园游召彼侍供帐从容杯酒间似让还非让未剖青𤨏封已下金鸡放臣某讵足惜统体关衰王歴数古明辟圣节畴能尚逝欲碎臣骨吁帝不得迋攀髯𦕈莫及痛哭桥山葬玉光动前星朱符阐灵贶主器难久虚勉起答羣望金木歘为祟太白昼相抗大敌敢余侮吾徒尽乘障呜唿榆台役弃我六千壮踉跄战士骨躐跋将军韔二竖固轻率腐尸亦云当所恨国威辱北鄙气悽怆钲鼓凝皇情何以慰宸况悽悽建未月临门遣征将纨袴作元戎京军本浮宕翻使沿边卒束手遭箠掠揭云中城谁复扼其吭敌来风雨声敌去横拍唱千村与万落人烟莾荡荡婴儿贯高槊志妇经衣桁狐狸呌破垒落日悄漭沆此辈诚䑕窃反覆亦难量骐骥驾盐车虚名缚肮脏世岂乏颇牧贱或执鞭杖𤨏𤨏登坛子饱之则飞飏吁此良太枉国忾何由畅水旱而秋雷隂阳迭骄亢皇天虽至公视之但坱坱臣当歴服始谬进大夫行退朝实愤切欲吐畏官谤武王秉黄钺师事大公望烈圣构梁栋驾驭亦英匠先帝升遐日临榻召三相赠刘主事麟驾舟越洪川飘风扬其波白日不可驻浮云一何多搴芳渉北沚采蝱陟南阿怅我平生友伤此欲如何其二蒙蒙孤舟夕横笛坐烟浦秋緑被汀沙落鴈不可数烈调干行云激商复流羽曲竟和者谁佳人泪如雨湘江吟对酒歌緑猗岁宴怀佳人山寒翠䄂薄微霰沾衣巾空持紫鸾箫欲致愁无因日暮湘江曲浩荡烟波春春曲维南有曾城下瞰梁王台雄构翳云日歌钟暮徘徊芳草徧旧畿山川邈悠哉其二春城花烟满杳霭生夕隂白马系芳树绣祛弹鸣琴樗蒲少年子一掷千黄金其三绮阁俯通阛后有百尺楼并坐紫罗茵双引青玉瓯杨花起薄暮糁糁萦芳洲其四菁菁艶阳月郁郁美人思游丝罥白日炯若春风姿零落垂手舞空传白纻词其五借问美人居云住城东隅背有桃李舘前临车马衢十三妙歌舞十五冠名姝朔日朔日悲风起空除落叶平犹闻砧杵急已复剪刀鸣一夜传霜箭黄云满塞城槿树槿树依空砌寒时尚着花未能堪莫色徒自绚朝霞寄语闺中女无多镜里华槿园槿园秋气夕唧唧寒螀聚风囘啼欲断月落归何处爰悲在堂吟复咏山枢句感尔中夜兴微霜下庭树春情俗萦一何緜驾言春已分緑郊鲜行轮朱树花将纷鸣鴈起前墟浮阳蔼东濆徙倚孤台侧伫廻送征云游寺褊心俦辈寡幽境莓苔歩緜郁倚磴歇冯孤眺逈屡洞塔隂古宇芬萝袅澄树伫观野禽哺此外岂吾虑昇天行市居苦烦溽陆处怀清波缅思溪壑侧丹崖巻曾阿仙人桂树下窈窕攀青萝我独尘歊内营营欲如何春游篇古台悲帝子歌吹余春愁草緑夷梁野云浮河海流击壶咏四泽鼓钟眺三洲扳条已无那驾言谁倦游四清篇盘松屹当户修筠静依槛羁逺桐丝涩萧瑟鹤思减归伤园坞废坐令荒秽斩弹曲憇踈䕃臯唳清露湛正德四年七夕上方寺作逸人厌嚣俗达士乐闲胜乃兹城中林而非车马径积雨豁新霁云石掩秋映微阳下孤墖潦水夹明镜已疑尘寰隔况覩莲宇凈岂惟慕真觉亦以叩诠证𤣥蝉共西夕浮云本无定戊寅早春上方寺逾年罔渉兹过之门巷疑匪畏霜露辰肯与春事期径兰芊故丛苑松发新蕤陟邱念废居升危眺囘漪抱以幽旷豁情縁悽怆移惊风递虚塔振振空廊悲得遣复安较劳生良尔嗤辛巳春夕集上方寺晨飇奋以厉夕林囘晏温郊游怅伊阻驾言乃松门春湖静瑶宇塔萝袅清樽遥睇被原草近搴临水荪花雨时自落法云凝复奔淹留迟宝月破此人径昏山中山中雨乍歇一夜瑶草长风吹翠巖竹下应石瀬响时来展书坐悠悠絶尘想置薪读书古木隂置薪倚其根露零石径滑云起溪日昏白虎启巍观金马开高门君自薄簪绂难称国未恩九潭诗岧岧千仞岭下有百尺潭夕风起微澜浟浟动晴岚俯之鉴我心伫翫云波涵流蕤飏寒清跃鱼手可探蹊暝樵响歇猿鸟来相叅寄语泥中物长蟠恐未堪空同集巻十七空同集卷十八钦定四库全书空同集巻十八明李梦阳撰七言古汉京篇汉京临帝极复道衆星罗烟花开甸服锦绣列山河山河自古称佳丽城中半是王侯第峻阁重楼夹道悬云房雾殿森亏蔽牧豚卖珠登要津樊侯亦是鼔刀人时来叱咤生风雨奄见吹嘘走鬼神平津结兄盖侯弟杯酒相看何意气执鞭尽是虎贲郎守门不说长安尉长安烽火入边城挺劒辞君万里行去日千官遮马饯归来天子降阶迎朱弓尚抱流沙月寳铗常飞翰海星不分燕然先勒石直教麟阁后标名岂知盛满多仇忌可惜荣华如梦寐地宅田园夺与人丹书鐡劵成何事霍氏门墻狐夜号魏其池舘长蓬蒿三千劒客今谁在十二珠楼空复高后车不戒前车覆又破黄金买金谷洛阳亭榭与山齐北邙车马如云逐隂郭豪华真可怜云台将相珥貂连当时却怪桐江叟独着羊裘伴帝眠明星篇正德间早起闻内教塲砲喊之声作此篇也明星出地一丈高天门沈沈鱼钥动沙堤露下玉珂寒直庐鸡唱金莲重千门万户晓钟发明星渐高河渐没灿烂疑侵翔鳯楼依稀故抱飞龙阙鳯楼龙阙带曾城翠辇朱衣夜夜行黄昬竞奏催花宴天明犹听打毬声兰烟桂火煇如日明星迢迢照不入百子池头青草生长信宫中紫苔集草色苔香秋复春此日乘槎若问津明星晓落宵还见白发黄金愁杀人杨花篇洛阳三月东风起杨花飞入千门里只见朝萦上苑烟那知夕逐东流水苑烟流水无休歇暖日轻盈度仙阙赵女瑶台贮綵霞班姬团扇啼明月綵霞明月几沈辉陌上行人乱扑衣征夫栁塞愁看鴈少妇深闺懒上机桞塞香闺万余里草色连天度陇水玉门关外雪犹飞章台树里风先起谁家浪子千金马平明挟弹章台下头上罗巾玳瑁簪腰间寳铗珊瑚把踏絮来寻卖酒家持香坐调当垆者当垆美女怨阳春笑掇杨花衬绣䄄青楼薄暮难消遣白雪漫天愁杀人㝠㝠漠漠春无极此时惟有杨花色一朝风雨蘼芜烂独掺垂条三叹息去妇词正德元年户部尚书韩文曁丙阁师保等咸相继去位李子作此词也孔雀南飞鴈北翔含颦揽涕下君堂绣幙空留并菡蓞罗祛尚带双鸳鸯菡蓞鸳鸯谁不羡人生一别何由见只解黄金顷刻成那知碧海须臾变贱妾甘为覆地水郎君忍作离絃箭忆昔嫁来花满天贱妾郎君俱少年瑶台筑就犹嫌恶金屋粧成不论钱重楼复道天中起结绮临春照春水宛转流苏夜月前萋迷寳瑟烟花里夜月烟花不相待安得朱颜常不改若使相逢无别离肯放驰波到东海薄命难教娣姒知衰年恨少姑嫜在长安大道接燕川邻里携壶旧路边妾悲妾怨慿谁省君舞君歌空自怜郎君岂是㑹稽守贱妾宁同会稽妇郎乎幸爱千金躯但愿新人故不如荡子从军行荡子从军行者本骆氏荡子从军赋也余病其声调不类于是改焉天骄十万起妖氛汉骑三千扫阵云隐隐地中鸣战鼓迢迢天上出将军边沙逺离风尘气塞草常萎霜露文荡子辛苦十年行囘首闗山万里情才闻突䧟贤王阵又遣分围右校营纷纷鐡骑朝常警寂寂铜焦夜不鸣沧波积冻连蒲海雨雪凝寒遍栁城地分𤣥徼指青波关塞寒云本自多严风凛凛将军树苦雾苍苍太史河扬麾㧞劒先挑战征旆凌沙犯霜霰楼船一举争沸腾烽火四连相隐见戈文耿耿悬落星马足骎骎拥飞电终当取俊效先鸣岂暇论功称后殿征夫行乐践榆溪倡妇衔怨坐空闺蘼芜旧曲终难赠芍药新诗岂易题池前怯对鸳鸯伴庭际羞看桃李蹊荡子别来年月久贱妾深闺更难守鳯凰楼上罢吹箫鹦鹉杯中临劝酒同道书来一鴈飞此时缄怨下鸣机已剪鸳禽帖夜被更薰兰麝染春衣屏风宛转莲花帐牕月玲珑翡翠帏箇日新粧如复罢秪应含笑待郎归洛阳道桃花马金络头白靣郎紫貂裘三月洛阳道垂栁䕃清沟沟水东流不记春花开花落几廻新东风日暮杨花起愁杀高楼独倚人野田黄雀行鹑奔奔鹊僵僵来逢野田雀相逐过南疆北地苦霜雪南地多稻粱人生美食被绮衣不及鸿鴈能高飞鸿鴈下天遭网罗不食柰尔黄雀何苦寒行太行之山何崔嵬天寒谿谷禽兽饥黄熊赤罴力相食翠衿绣翼徒南飞啄食饮泉百意足野田稚子寒无衣张罗挂毕伺鸟雀口作雌雄鸣且悲鹌鹑小鸟鼓翅落鼎食之家意不乐顿箸待尔豋品错奏应钟开𤣥堂氊帏锦幄冬夜长微禽效体樽爼光秃鹙驾鹳当檐翔结交行昔时韩生有艶妻其君使筑青陵台南山有鸟不肯来乌鹊虽小禽不受鸾鳯猜以此筑台成二人葬寒灰举国见之悲且哀悲且哀断人膓坟上连理树变为两鸳鸯搤吭交颈绮翼张春风蛱蝶花飘扬君不见郦吕结交日朝为刎颈暮抛掷如此结交复何益梁园歌朝发金台门夕度博浪闗黄河如丝天上来千里不见淮南山淮南桂树弄婆娑挂席欲进阻洪波我今亦作梁园歌梁园昔有信陵君名与岱华争嵳峩三千珠履不动色屠门执辔来相过功成不显涕滂沱青蝇白璧一何多我为梁园客不登梁王台锦㠶扬州门一去何时廻荒烟白草古城没登台望之令心哀令心哀歌且謡迷涂富贵苦不足宁思白骨生蓬蒿人生三十无少年积金累玉空煎熬独立天地间长啸视今古城隅落落一堆土千年谁继白与甫揽泪浮云洒烟莾洒烟莾风吹巻波涛沈吟投箸不暇食蹴天浊浪何滔滔君不见昔人然诺一相许黄金斗印如秋毫梁园雪歌昔对燕山雪岧嶤白玉京晓曳王恭氅飘飖入紫清今为梁园客独对梁园雪黄云索寞连沧海九疑望尽飞鸿絶其二飘风动三极霏雪洒烟海天地倐低昻虚无变光彩梁台空嵲屼枚马今安在飞光超忽若游龙我欲从之问千载世不讲曹李诗尚矣内弟会余河上能章章道也惊有此赠曹植白马篇李白飞龙引流光耀千古不与日星陨世人捧心戚翻为西子哂左生三十岁雅志测沈㝠鲸饮倾百川自称吾酒星今朝理酒船来过子云亭高谈呌太白八斗挥雷霆霜雪连山海气恶栁枝簌氷花落此时万里无人烟谁信清吟动池阁动池阁生暮愁雪泽古龙寒啾啾他时尔献三都赋我钓长江万里流酬钱水部钖山之招无钖钱少阳招我栖钖山江上千万峰袅袅凌江关下有震泽湖旁有太伯湾昔时苏公慕阳羡阳山钖山对相见我独何为阻兹游西风吹心落吴甸我问钱少阳汝今在何所振辔金马门看花曲江浒徐庻竟辞刘张翰忆吴州鹅湖云屿间鸿山林树秋我今放浪黄河隅遥忆白粲心郁纡几时弹劒赋归来与尔共醉芙蓉湖寄钱水部我今在何所牧钓睢川阳子今在何所飞葢临东方高山大泽不我限胡为日夜遥相望鸿鴈日南飞不寄一封书离别春草生相思秋叶踈朝看渤海云暮眺沧洲月树寒多天风相思几时歇十四夜翛然台正德初李子濳河上筑翛然之台中州可以望天地黄河之水何恍惚为此筑台临其涯坐看月生复月没今年中秋地无云緑烟溟蒙海月发金流水波贝宫涌蛟龙出游争海月我欲乘槎捉蛟龙浪高力微惧㓕殁呜唿灭殁不足惜只恐竟无益其二蓬池有啸台夷门有吹台二台突兀眼前一抔土英雄落莫成今古我今有台不啸复不歌月高霜白如夜何临洪河望四海山川悲月不改昔日芒砀五色气烟销浪灭今安在十五夜去年燕山南易水北终宵待月不可得䨧云峥嵘蔽瑶阙顿箸停杯三太息今年有月复有台海门烟灭没四顾天地开何为不饮歌且哀君不见少年时驰逐京洛陌夜夜讙唿山月白挥鞭不顾五陵客月圆月缺天有之人生岂复如旧时不如采取灵兎药富贵浮云岂足乐十六夜喞喞复喞喞当户鸣促织月中何所有云是仙桂枝此桂开花复结子安得夜夜常不亏君不见梁园酒一斗钱十千昔时信陵有賔客不饮岂足称豪贤直须酩酊卧草泽明日射猎睢阳川十七夜三日不见月见之半轮没清光犹能鉴毛发不愁倒却婆娑树只恐损破清虚阙清虚阙在何许白气荧荧走金虎虽有三万六千户手提玉斤不敢补凉风飈飈自西来吹我衣心独苦长歌濳行揽洲莾客有笑余霜发者走笔戏之客且尽手中觞不须笑我头上霜客尽觞且停之听我高歌霜髪词君不见天上乌东跳西走不相待又不见黄河水万古滔滔向东海我身不是南山松又不是山上峰奈何与少年争春风鬭鸡走狗倾春红君不见昔时孔仲尼辙环顦顇无已时盗跖杀人如乱麻锦衣高寿颜囘嗟听我霜发歌歌短情则多轩车驷马浑等闲何似日衔金叵罗金叵罗青玉案何以赠客锦绣叚头白头白何须叹戏作放歌寄别吴子惟昔少年时弹劒轻逺游出门览四海狂顾无九州献䇿天子赐颜色钖宴出入黄金楼扬鞭过市万马避半醉唾骂文成侯结交尽是扶风豪片言便脱千金裘弯弓西射白龙堆归来洗刀青海头崑崙河碛不入眼拂袂乃作东南㳺江海汹涌浸日月岛屿蹙沓混吴越匡庐小琐拳可碎鄱阳触怒踢欲裂泽中龙怪能人言喷涛吹浪昏涨天大鹏举翼四海窄笑尔弋人何慕焉东湖子君非淟涊闇穆取位之丈夫余亦岂卑卑与世而浮沈恂复共鬬非庸劣㢘蔺终投万古钦攀鳞扫氛代不乏我岂复恋头上簮鹿门黄犊穏足驾商巖紫芝山固深有飞倘附秋空音氷车行黄门飞鞚西北趋白马如龙血如珠万人齐唿氷窖开大车小车如山来但见风行九市陌宁知玉积五侯宅道傍暍士僵䦨干脣干口燥真大难侯门宴罢夜乌起朱残粉落明星里君不见积氷化作堂前水盐井行山头井干生棘蒿山下井塌不可熬官司白牌促上庾富家鬻田典耕牛贫家无牛典儿女谁其使之华阳贾华阳贾子多少年拥金调妓高楼边夜驰白马迎塲吏晓贯青丝还酒钱君不见塲吏乘酣气如虎盐丁一语遭箠楚清夜引桂魄团团霜兎泣玉龙夜吟氷喉澁仙人起踏白芙蕖手捻一枝珊瑚株伏猊香喷红氍毺蜡鳯啼春虾卷须九华丹熖夺行月五虬轹云声轧轧银筝翠管声咿哑繁讴杂舞懽意匝盘中紫枣大于𤓰谁其擎之蕚緑华双桂逶迤头两了宻情芳绪芳且嘉琼城夜半重重闭偷桃小儿安得至沈大夫行沈大夫遗我以凛冽玉壶之冰报汝以离离朱瑟之绳绳以发凌云絶响之妙曲冰以涤卓荦硊礧之清膺此曲可以掘地懿扬天经宣融风召遐龄奏之敬姜室允宜孟母庭沈大夫奉诏且还家松江鲈鱼白跃玉土居斫笋如斫麻烹羊击鼓㑹亲戚太守长吏争趣车猗乎嘉哉男儿生不显亲譬如锦衣夜行虽贵何足夸雪山歌送万子雪山髙哉峞乎岌兮吾不知几千万仞但见云峰之崔巍巗冰陵兢缟壑荧石皛皬而崒嵂兮悬猱不得度飞乌何由廻大峰如老翁冕珮凌紫埃诸峰似儿孙罗列芙蓉开江日汹涌地轴动孤光倒曵生奔雷岌乎峞哉雪山之高不可以攀陟斧斤不入松柏如麻霜榦翳蔽云根槎枒渗膏结苓实轮囷走龟蛇君今策驷过其下车徒滚滚如飞沙何不斸取松下苓献之堂上翁上以介寿考下以召祯祥噫吁戏雪山之高吾不可得而名惟有峨眉玉垒万古遥相望广州歌送罗叅议丽哉遐乎广之为州兮辟炎区奥雄跨乎南陲天作五岭奠𤣥武排空下走何崔嵬拓邦几千祀浩荡人文开秦还汉徃不复识但见古城苍苍生緑莱上则盘冈曲丘龙蜿虎蹲其下膏塲绣浍晻暧而渟洄水银丹砂布平地珍错奚翅犀与瑰夷舲贾舶竞追遂白首浩淼谁曽囘土产之异尚如此何况四民者挺然叅三才君今绾牒向南去清风吹袂心悠哉峥嵘五羊城侧有千尺台曩昔闻君坐其上醉睨沧溟如一杯是时榕蹊雨初霁茉莉霜成堆君尝梦游而神适兮岂知七载还复来男儿成名贵及早英雄多少埋尘埃羡君青鬓结明主出叅方岳声如雷金章紫绶不可以倖致如君者谓非歴块之龙媒罗浮三千六百丈屼嵂倚穷隈巨鳌戴之与波下上三十五莲峰照耀云中辉羣仙跨飞龙流影乱巖扉我欲从之叹无术送君翘首空徘徊空同集巻十八空同集卷十九钦定四库全书空同集巻十九明李梦阳撰七言古桂巖行白龙不识渔溪恶化为鱼服遭人缚黄发先生困泥阻白马小儿气挥霍道傍朽木藏蛟龙霹雳犹闻夜火红寄谢少年诸数公贫贱岂必皆愚䝉桂巖紫芝春尽发骑驴且觅商山翁崖松行峭石嵸巃木相樛孤松拄日崖光幽朔风北来霜雪暗山深草黄途路修此时亭亭见松意排空柯榦流云气大厦倾时梁栋急君看此物终难弃丹穴行悼丘隐君丘名琥号松山夷门隐人也北风飒飒吹丹穴幽篁梧树寒萧屑孤鳯威垂眼流血兰阳丘公昨谢世使我杯干已数月出门骑马向谁适世事悠悠忍能说薄俗跄趋始为敬老夫平生性懒拙后生讥讪转多口白璧青蝇从㸃缺宋门汪隆颇好事见我握手肝肺热近亦客死临清州北望伤心路途絶可怜亲友日零㪚老成耆旧灰烬灭不争汝曹灰烬灭又値天寒地欲裂苦寒行前日雪落伤麦根北风刮地天色昏沙飞石走㧞大树雪积林坳出无路城中死者不知数我归三年河不冻今年氷坚车可渡触面憭慄厚地裂四顾干坤莽明灭尺薪粒米贵如玉君不见日晩空墙贫士哭夜行歌月轮未安光已皎我行夜出夷梁道力疲足酸堤上坐黄狐怒立啼向我宋家宫殿尽瓦砾陂湖烧盐㷔婀娜忽忆东京全盛时月行对此谁能那古白杨行百泉东岸三古杨下枝扫拂书院墻上枝瑟瑟干穹苍空山野隂雷雨黒柯榦冥冥动山壁剪伐难为栋梁用盘踞翻逃斧斤厄但见白日悲风发宁知六月撑霜雪烟色惨怆精灵聚孤根倔强源泉裂忆昨访古憩其下居人不敢留车马落箨尚禁牛羊食污秽颇遭县官打丞相古柏霹雳碎将军大树空萧洒冈头石路莎草长孙邵李许同一堂春风漂泊予到此不见古人惟古杨古杨萧萧暮流急波翻浪倒蛟龙泣卫女幽忧拾锦花逋臣寂寞愁难立君不见太行羊膓莫比数上有毒蛇下勐虎樵斤猎火不虚日桂柏椅桐气悽苦呜唿杨兮杨兮尔何盘根据兹土泉上杂歌游子乐游复长叹临深坐歌白石烂石泉漠漠常东流我今胡为坐泉头渚花冥冥野隂薄谿日杲杲苍云愁君不见古来争战地山寒雪暮风飕飕其二美人被服貂䄡䄖春日游行春水曲緑萝无烟山云暝扣石长歌叹幽独拨剌红鳞锦湍游我欲钓之且复休金盘玉箸在何许为尔临渊泪如雨自从行自从天倾西北头天下之水皆东流若言世事无颠倒窃钩者诛窃国侯君不见奸雄恶少椎肥牛董生着书翻见収鸿鹄不如黄雀啅撼树往往遭蚍蜉我今何言君且休大梁城西门行水门堤口双柏树种之何年不记数风飡雨蚀生气微枝叶半凋委官路乌鸦蝼蚁复啄食我行见之泪如注古来根本忌先拨呜唿柰此栋梁具及今可为当语谁半夜呑声向北去羇旅翁行自焚阙里手植桧天下斯文忽坠地锦衣使者日旁午青衿胄子时流涕霾风翩翩起白旐五月黄尘暗天际君不见河上羇旅翁时乖此老遭拘绁寳刀篇我有吴王双寳刀龙鳞雪花烂照地奉君清宴可君意佩之十年不曽离黄金鞶带白玉钩出入魍魉魑魅愁功高见疑反遭怒此物抛掷今两秋丈夫生世轗轲亦如此终日戚戚何为尔秋夜叹君不见梁上蝠飞走掠蝇䖝蝇䖝四㪚不受掠而我胡在缧绁中岂卽运命委霜雪要知腐草生华风沉吟彻夜不能寐此时天风雨将至但闻䖝声啾啾复唧唧鸿鴈嗷嗷忘南北其二臭䖝多足蚊有翅当我眠时忽而至愤闷披衣坐叹息竟夜搔爬无气力寒霖萧萧响荆棘君不见吹灯无烟四壁暗野狐跳梁鬼啾唧思归引疾风吹寒破南极冻雨濈濈山树黑天昏岁暮百忧併中夜悲歌泪沾臆起视衆星白烂烂我今胡为在长安思归路阻多苦寒嗷嗷何处失羣鴈翅湿高飞嗟汝难归来行天下儒冠岂尽误迂谬弃捐仍道路九月江山涷烟雾百年裘马冲霜露穷达自知休怨天归来且种东陵田齿过四九已不小钓鱼猎兎亦得饱𢎞治甲子届我初度追念徃事死生骨肉怆然动怀拟杜七歌用抒愤抱云耳吁嗟我生三十三我今十年父不见浊泾日寒闗塞黑杳杳松楸隔秦甸梁王賔客昔全盛我父优游谁不羡当时携我登朱门舞嫱歌媵争看面二十年前一囘首徃事凋零泪如霰呜唿一歌兮歌一发北风为我号冬月其二母之生我日初赫缺突无烟榻无席是时家难金鐡鸣仓皇抱予走且匿艾当灼脐无处乞隣里相弔失颜色男儿有亲生不封万钟于我乎何益高天苍苍白日冻今辰何辰夕何夕呜唿二歌兮歌思长吾亲俨在孤儿傍其三有弟有弟青云姿以兄为友兼为师十五徧探古人籍十九不作今人诗从兄翺翔潞河侧宁料为殇返乡域孤坟寂寞崔桥西𣺌𣺌游魂泣寒食呜唿三歌兮歌转烈汝虽抱女祀终絶其四有姊有姊天一方风篷揺转思故乡岁收秫秉不盈百男号女啼常在旁黄鸟飞来啄屋角硕䑕唧唧宵近牀洪河鬭蛟波浪怒我欲济之难为梁呜唿四歌兮歌四阕我本与尔同肉血其五古城十家九家空有姊有姊城之中峭壑直下五千尺鸡鸣汲回山日红犁锄纵徤把岂得病姑垂白双耳聋小孤痴蠢大孤惰霜闺夜夜悲廻风呜唿五歌兮歌五转寒崕吹律何时变其六氷河蜿蜒雪为岸忽得鲤鱼长尺半剖之中有元方书许我是月来相看腊寒岁穷多烈风日暮高楼眼空断梁都北来道如砥熟马輶轮为谁绊呜唿六歌兮歌未极原鸰为我无颜色其七丈夫生不得志居人下低头腼面何为者薄禄不救诸亲饥壮志羞称万间厦东华软尘十丈红入拥簿书出鞍马王门好竽不好瑟何如归樵孟诸野呜唿七歌兮歌思停极目南山空翠屏解俘行都昌县南干沙上射鴈者谁三五羣氊帽红裘黄战裙云是解俘官达军沙下北风吹舰旗边军欢喜家军悲朝廷日夜望俘至雪冻俘船犹住兹县官逃走驿官啼要钱勒酒仍要鸡姚源遗孽尚反覆尔曹不得夸辽西飞蚁叹李子官江西时覩事感心作飞蚁叹曁西来行也今朝天光鸟鸣唤草萋栁长江涣涣怪尔飞蚁何烂熳填门扑牕坐我案夜来不虞风骤至屋瓦吹飞船打岸孤城晦冥霏霏雨前呌鸹鸧后鹅鹤共言此祟飞蚁为我欲击之还复叹明明上天非无宰蚁也𤨏细何须算灾祥感召固其理先时茍僃终无患君不闻汉家满堂客不贵徙薪贵焦烂西来行冬廿六日十二月西来泛湖雨明灭雨寒着树尽成雪天波霮路幽絶鸹鸧秃鹙立如人衔鱼避船偷眼嗔天开猎夫会寻汝乘时早可收其身土兵行豫章城楼饥啄乌黄狐跳踉追赤狐北风北来江怒涌土兵攫人人呌唿城外之民徙城内尘埃不见章江途花裙蛮奴逐妇女白夺钗镮换酒沽父老向前语蛮奴慎勿横行王法诛华林姚源诸贼徒金帛子女山不如汝能破之惟汝欲犒赏有酒牛羊猪大者陞官佩绶趋蛮奴怒言万里入尔都尔生我生屠我屠劲弓毒矢莫敢何意气似欲无彭湖彭湖翩翩飘白旟轻舸蔽水陆走车黄云卷地春草死烈火谁分瓦与珠寒崕日月岂尽照大邦鬼魅难久居天下有道四夷守此辈可使亦可虞何况土官妻妾俱美酒大肉吹笙竽癸酉生日庐山腊日地冻裂白猿鹿麂啼深雪卧病松林北岸湖黄蒿古坂行人絶已今行年四十二我辰安在百忧结小孙唿爷戏牀侧纵恼忍能卽嗔説豆莝行昨当大风吹雪过湖船无数氷打破氷骧峞山岳立行人骇观泪交堕景泰年间一丈雪父老见之无此祸鄱阳十日路断截庐山百姓啼寒饿旌竿冻折鼙鼓哑浙军楚军䄂手坐将军部兵蔽江下飞报沿江催豆莝邑官号唿手足皴马骡鸡犬遗眠卧前时边达三千军五箇病热死两箇弯弓值冻不敢发昔何勐毅今何懦李郭邺城围不下裴度淮西手可唾从来强弱不限域任人岂论小与大当衢寡妇携儿哭秋禾枯藁春难播纵徤徴科何自出大儿牵繵陆挽䭾余干行荒濵鹘立夕啼鹕春行縁岸竹木枯黄蒿破屋走白狐东至信州西鄱湖男儿输粟妇刈刍问谁为此军前须去年氷雪十丈余凋瘁至今犹未苏姚源带甲巳数万巖淤莫展金仆姑近闻杀官兵复北道路諠传真有无安能飞刀取贼颅貂裘白马还京都义鱼行汉江七月黄水涨男妇义鱼立江上岸斜波𦂳喣泡转千人目侧精相向巧者十义五义中血飞银尺翻金浪鳊鱼中义独更穏顿之泥沙半倔强我舟其时行遘此仰视皇天色惆怅深山药苗孰流汝一毒江河万形䘮鲦鯋糜烂不直钱小𤨏暴弃同蚶蟓走鲵吞泓若山滚蹴踏犹能开浩荡渡子徒夸好身手如飞快浆谁曾傍夜风大声吼盘涡地拆澒洞豗鼋鼍如瓮之蛟手可得蛇龙岂复安巢窝消息定理鱼奈何襄阳歌烈风夜行岘山道天隂城空鬼鸣啸蒹葭委折波涛白通济桥头老鸧呌人言黄昏虎抟牛牛虎两伤归各忧万事岂尔能前谋不如置之寛且休君不见百足之䖝光如虹雷火烧死枯树中其二岘石巉㠁孤根深下盘厚土云气隂中有千万窍突如风来遇之如笙琴昨当醉狂推撼此天地忽然为之动山鸣鬼哭百兽吟我时便欲驱使六丁移之去家遥屋卑无顿处于乎一石且无顿处徘徊归来日沉树其三襄阳山势何所似东如翥鳯西虎蹲墓堆累累不空地于中岂少英雄魂大堤先前花艶时朱楼细栁黄金羁但看旧园歌舞处掘发金钗知是谁君今有酒不饮恨不驷马轩车驰纵及金张许史将焉为身后埋没蒿草畴见知其四昨来三日雨不住逢人面色如地皮老龙之堤岂易打襄阳难是养鱼池南倒江势虽汹涌我堤如山撼不动但虑祸患起细微丁宁疆吏防蝼孔我闻斯地连年乖雨旸二麦干死秋禾伤衆心詾詾久未定小儿何得跳商羊天公好生民寿康苦雨篇波涛日䧟蛙鸣起梁园一夜满城水屋庐半塌塌人死可怜哭声水声里忆昨出饮黄昏归零蒙已洒力尚微岂知中宵鬼神怒雷翻电滚雨如注我时憷惕不得眠牕灯扑杀无计燃汹涌一任霹雳走恍惚若有蛟龙纒地轴震仄久益急披衣起坐坐复立鸡鸣气势幸稍缓积渐天明日光入琴沾书湿开我堂二仪高下云低昻黄鹂晒翅燕语梁前何恐惧今何康万事夷险谁豫量及时弗乐头颅苍苦雨后篇小儿哑始学语育之后屋逢今雨包裹移置夜我旁儿惊屡呌安之乳霆雷虩虩屋瓦震疾电绕床乱走䑕大儿明农隔城住即有缓急谁视汝旦日报至心则降雨未伤人伤稷黍前时三月㸃雨无大儿忧色禾半枯日日望雨雨反荼盪然畎畆为江湖天晴微风波水动沟渠四注长河涌明晦反覆何代无嘱儿更僃宜秋种久雨东黄子微晴见月月仰瓦城中水淹雨犹下郊园浃旬不一出不畏冲泥畏没马苔藓自上匡氏壁蓬蒿日深仲蔚舎人言甲子船入市幸君豫问能舟者种竹自从有竹水烂死使我竟日颜不欢顷来移置复傍此遽觉六月回秋寒龙姿鳯苞生不易可怜芜没今人弃窈窕郊园草树中何人道有凌云器放蛇引花蛇错落五色备毁垣掘出蛇惊悸昻头宛颈若有诉盘旋督捩如奔避深山大泽岂无窟荒郊短草真何意豺虎公然白昼行花蛇何得更纵横秪知毒口能戕物未解皇天实好生洪流自古容微细吾叱园丁纵蛇逝风驱雷霆急雨过彩虹倒挂青天霁岁暮四篇天霜草枯风波涛愚心恐惧贤心劳羣聚饥兽野鸣号高飞路逆鸿嗷嗷有狐河梁闲且得氷行绥绥奈尔曹其二百骑横矛血提刀我军菜色马猬毛谁谓河广不容舠北旗猎猎风黄蒿可怜十羊抗一虎尘沙暗河暮淮浦其三长风烈烈吹山寒有松瑟瑟山之端铺蕤布䕃芘小草霜势雪力莫可干臯兰畹蕙日摧陨美而不遇良可叹其四枯蓬飞沙原野昏律穷物惨生意存向夕气严扃我门霜白月冻啼夜鵾围炉煨芋啖浊酒有话细与妻儿论徒渉叹两山欲交水断破洪川无梁日渐堕徒渉纷纷江复深鼍喧龙鬭真愁心无言旣济平安子得路回看转不禁君不见㟁风翻翻巻瓠叶皇天倘赐筑巖楫松泉子歌颠崕岒撑一松鐡榦屈曲如老龙精灵岁久发光彩寒蕤古翠芙蓉峰石泉清冷日漱洗汨滵瑟䬃松风里山人何年住其侧手斸伏苓煑泉水近来萧洒落风尘卖药救世能通神我劝山人且勿归金鎞玉七行阳春飞星篇十月廿七昬尚坐一星出垣如斗大碎光万㸃长烛天轩牖尽明向西堕俗子䝉头不读书鲁人钟鼓拜爰居天道悠悠谁复知世间鱼目为明珠吟思翁吟思翁翁我思苍松碧梧世希有海月红云如见之孤鹤引唳志在万里呑舟之鱼岂游涔水嗟嗟噫嘻我思者翁翁思者何停云日暮沧溟波钤山堂歌先生昔随𤣥豹住丹壑冥蒙日烟雾先生今与赤龙飞南望碧山空翠微茅堂苍苍云气入囊琴鎻户隂隂湿沚兰沙温春鸟暮庭松月清夜鹤立君不见山下石峞千尺矶经年不钓苔成衣玉璜羊裘各有分可问王孙归不归空同集巻十九空同集卷二十钦定四库全书空同集巻二十明李梦阳撰七言古送何舍人赍诏南纪诸镇先皇乘龙去不返悲风惨淡吹宸极四海哭若䘮慈母百官狂走天为黒忆昨临危坐御床手挈神器归今皇宻语丁宁肺腑裂三老亲闻眼流血金縢立剖石室秘此事难从外人説我君谦譲不可得割哀践阼𢎞祖烈日月重悬万国朝雷雨赦过羣方恱越南海北霹雳动蛮夷尽奉王正月此时九道使臣出舍人亦辍螭头笔白马朝腾蓟北云锦㠶暮闪江沱日江沱秋交多烈风洞庭云梦俱眼空巴陵县令舍人兄接诏㑹弟西楼中童年题诗在高壁六载不到纱为笼南岳以南惟峻山苦蒸毒雾何盘盘天王新令雷电掣妖蛇不敢啼林端五溪官长喘喙拜黔州父老垂泪看却瞻苍梧云气黒斑竹临江怨幽色翠华缥缈空㝠间此时此恨谁知得君不见马援柱孔明碑剥落黄蒿里千年莓苔待君洗万里之行自此始归来何以献天子上元访杜鍊师宣皇昔时乘八风御龙游戏行烟空马前两两侍玉女别馆多在蓬莱宫朝天宫中旧时殿楼台昼鎻无人见琉璃井塌青苔满松柏森森月如练呜唿往事难具陈灯火如山又一春北斗坛西访隐沦我师黄衫白㲲巾坐我更致西楼宾玉杯㶑灔赤玛瑙织罽四角银麒麟酒肉山堆满堂醉仙厨往往来八珍孝宗之朝五真人师也磊落当其伦自言召见亲赐食曾把丹书献紫宸如今寂寞看春色银鱼玉带无消息岂惟鱼带无消息欲语吞声泪沾臆劝师对此莫酸辛世间万事如转轮且将芝草供生计聊与烟霞作主人月徧彩云当牖生旋唿两童吹玉笙闻师妙得逡廵术百壶倒尽还须倾古来仙子向谁在饮者翻垂千载名名垂千载亦区区酒䦨灯昏夜复徂不见泰陵草已宿春生树啼双老乌此时亦应羣帝趋金灯翠旗光有无奉送大司马刘公归东山草堂歌东山有草堂缥缈云峤孤前对祝融峰下瞰巴陵湖明公昔时此堂居麋鹿熊豕当窻趋洞庭日落风浪涌倒影射堂堂欲动惨淡谁闻紫芝曲独善不救苍生哭先帝亲裁五色诏老臣曽受三朝禄此时边徼多战声曵履谒帝登承明谢安笑却淮淝敌魏相坐测单于兵九重移榻数召见夹城日高未下殿英谋宻语人不知左右微闻至尊羡自从龙去不可攀公亦卧病思东山湘娥含笑倚竹立山鬼窈窕堂之侧上书苦死只欲归圣㫖优容意悽恻内府盘螭缕金织赐出倾朝皆动色白金之铤红票记寳钞生硬雅翎黑崇文城门水云白是日观者涂路塞城中冠葢尽追送尘埃不见长安陌人生富贵岂有极男儿要在能死国不尔抽身早亦得君不见汉二疏千载想慕传画图卽如草堂何处无禄食腼窃胡为乎乃知我公真丈夫呜唿乃知我公真丈夫二月四日部署宴饯徐顾二子春日载阳官署幽东吴二子过我游庭空日斜吏人散窅然何异经林丘今晨惊蛰暖气达昨夜哀鸿唿故俦中庭古槐苍藓溽上有百鸟何啁啾仓庚交交刷其羽君看巨细各有求明时冠轩几邂逅得暇胡不攀淹留自从去年识徐顾令我意气倾南州徐郎近买洞庭柂顾子亦具钱塘舟浮生飘转若飞藿倐忽聚散谁能谋风光烂熳况复尔愿写清壶销客忧故人苦称不好饮举杯入脣还复休妙歌时时激慷慨鄙夫何以答绸缪严柝沉沉静夜色北斗倒挂城南楼秪恐天明驱马出揽祛延望河之洲七峰歌寿范郎中渊我闻桂阳江上峰平地突出七芙蓉三峰岧嵉如列㦸四峰袅袅翔飞龙孤水东来走其下上巖下巖惟古松有时云雾满四壑洞中仙侣时相逢使君磊落中行后家傍前峰对江口暗想精灵盘礴初岳降生申理或有平生气与苍壁高落笔烟霞常在手六载为郎不爱身五十生儿将白首湘南新鲊红胜玉燕京高㑹多名酒岁岁登堂娱笑歌歌我七峰为尔寿送人还关中君不见刘毅贫时一掷常百万君不见唐时郑䖍道高坎壈腹无饭英雄际㑹各有时人生岂必皆如愿闗中老翁燕蓟客昔何慷慨今何怨王通无媒翻叩闗扬雄有赋何由献君归射猎南山麓得钱且学樊侯贩寄兵僃高佥事江三月无雨干杀麦六月雨多禾耳黑长江浪高蛟龙鬭淘河鸂鶒啼清昼此时怜君僃吴越天隂不见日与月白衫盐徒惯风涛我军慎勿贪仓猝寄内弟玉自汝林居将一月我心不宁长惙惙郊寒岁暮风色苦旷野无邻天雨雪亟欲载酒徃问子氷路难行畏跄跌岂无轻裘与快马玉也视之如敝幭此道于今识者稀劝弟寛怀慎药物雪柬郑生夜来雪花如掌大无事闭门但眠卧僵牛死马非所虑天翻地裂畴能那近时好事最者谁徽州郑生差爱我瓮头春酒不余沥天明梳洗午尚坐北风其凉二仪闭雪吹飞沙映天过老夫畏寒况无力生也乃是雄豪佐梁园之陌平若掌放兎唿鹰无不可不然骑驴学尔祖乘兴一鼓山隂柁吁嗟行示周生吁嗟周生千里驹今行不得如蟾蜍虽有寳劒寒吹毛一日不遇成鈆刀子不见丰城紫气干云霄盐车之下多悲号张华伯乐行相遭送郑器梁园仲冬雪积阻惨惨风乱平沙树泥深马瘦不得行缥缈金陵在何处青丝络酒提玉瓶强出送子城东亭旦望淮河暮江水云飞鸿鴈天冥冥寄鲍宇愧我夷门草堂寂种菊芜秽生蓬蒿尔家华堂近江浒开花烂熳秋云高去年此日同为客今年对菊遥相忆黄山练水在何处独倚南牕望南国三鹤歌为丘三公寿亦载厥实事焉老鹤东来度海水与雌俱飞引其子回翔万里始一息丘家麦田泽泚泚逍遥洗濯饮食足炯如烟雪无泥滓此鸟千年丹始成口衔赤玉苍龙精落地化作金光草采食还丹毛骨轻古来㧞宅将妻子肯使丘翁地上行君不见赠郑庄君不见江上鴈嗷嗷唤俦侣劲羽轻毛常趂风徃来漂泊如羇旅男儿落地旣有身谁能龊龊犹妇人怀中有劒亦不贫吴下阿䝉君莫嗔呜唿行寄康子以其越货之警呜唿皇天不可测一冬无雪春无雨黄霾翻风白日动前飞秃鹙后飞鸨堂堂古路长蒺藜万家之城走豺虎百姓诛求杼轴空儿号女啼守环堵饥寒尽化为盗贼可惜良民作囚虏腰弓带箭百成羣少年驰马仰射云苍山日落行旅稀醉唱胡歌各自归山东赵实已授首南阳回贼同猪狗诸君但欲树功业玉石俱焚理或有近者内丘大宁河横贼八骑持干戈裕州知州与贼战康也扶柩冲之过资粮荡尽仅身免月暗天昏路途逺吉人作善翻轗轲痛哭寒城白云返顷闻留滞在襄国百口仰给县官食吾兄匹马走问之半月更复无消息夜立中庭北极高昼看河朔风沙黒汝宁以南土尤赤空城二月生荆棘㪷米可以换娇女牛马饿死楛蒿侧比来官吏守空印拖男抱女尽向北卽防此辈更充斥恐汝后归归不得送席副使监贵州屯学二事歌我昔在北京送君向河南岂料在河南送君如百蛮瘴云苍苍途路艰牂牁罗施皆峻山法官要自褰帷入倐忽开明衆山出大抵夷狄似禽鸟制之虽勤忌拘急此曹亦是人心性顷来渐慕衣冠习文翁化蜀岂无本李牧屯田务招辑所恨故人限万里令我蚤夜心于邑丈夫已际飞龙㑹野人犹抱枯鱼泣感新怀旧心肺酸万事回头百忧集𢎞治之间时世异与君次第陈封事许身谬比汉贾生推君每称唐陆贽朝回对坐香炉省出门并结青云辔自从分手哭遗弓缙绅漂泊余亦同抱瓮梁王修竹园遗址宋帝蓬莱宫生涯放逐似羇旅混迹迂腐随村翁曽闻伏枥有老马岂卽道路伤秋蓬天下疮痍况未息西南贡篚防难通杜鹃向识君臣礼蛟龙终收云雨功相如谕蜀文章壮马援平交德业雄扶危济弱付公等临岐怅望天南鸿送鲍滶还歙昔时贤达或未遇途路坎坷常固穷盐车骐骥亦抛弃人生岂得无西东君年五十犹未通江湖去住随飞鸿黄山紫阳日索寞题诗蚤向轩辕宫送鲍相如金陵去冬君行雪积阻相送城东念羇旅今冬相逢不逾月再别令我情更苦金陵市头酒如蜜此去酣歌与谁侣我在梁园独岑寂莫教碧草生春渚君不见赠马佥事应祥君不见庭中树今冬憔悴春作花君不见桑上草含阳借土抽紫葩富贵讵有种贫贱岂无涯君今身为指南车何不留之殿京华北游汉水南长沙君虽在汉水与长沙高不愁虎卑无蛇得冯御史允中书鳯皇不识梧桐树一落蓬蒿鸟雀欺沧洲鸿鹄长毛羽纵有云罗奈尔为昨日郴阳冯侍御临流寄我锦双鱼黄河崚嶒雪十丈过腊逢春始得书开缄不见下江舸梅花满枝空泪予秋夜徐编修宅宴别醉歌徐郎三杯拂劒且莫舞听我击节歌今古曲长调悲不易竟天地荧荧月东吐燕山八月风力怒落叶交加映尊俎怆时感事百忧集死别生离同一苦身逢累朝全盛日𢎞治之间我亲覩朝廷无事尚恭黙天下书计归台府五陵鞍马速雷电千官气势如风雨却忆年年秋月时日与尔軰同襟期如渑之酒差快意袒跣唿号百不思絃张柱促衣冠祸综覈崩奔学士疲仓皇世事难开口物极则还理宜有羸疾已分沙田草遭逢复折都门栁富贵在天得有命人生反覆如翻手不见去年临别处吞声踯躅莺求友邂逅寒暄不自知隔絶荣华为谁守歌残酒干天欲曙门外骊驹已西首哀鸣胡鴈亦南飞露湿羣星朝北斗发京别钱边二子秋风淅淅吹燕山游子㐲劒出燕闗车脂马饱夜将发钱边二子来相攀此时羣星觐上帝骖鸾翳鳯云之际君不见牵牛与织女一水盈盈独流涕东园翁歌东园翁今六十余面常泥垢发不梳身藏寳劒人不识反闭衡门读古书此翁十五二十时欬唾落地迸成珠陆机不敢以伯仲管辂警敏空嗟吁生鳞卽与蛟龙伍未汗宁同凡马趋尔时射策黄金阙三百人中最英发骅骝举足狭万里便欲登天揽日月岂知德尊常轗轲独买扁舟泛吴越三十年来万事变富贵于我真毫发归来灌园种琼花荷锄自理东门𤓰夜眠海月挂丹牖昼看江风滚白沙辽东合有逢萌宅齐西再覩陶朱家北郡李生三十六摈斥高歌卧空谷前辈后辈道岂殊同坐同行限江麓东望东园乱心曲安得逐尔骑鸿鹄苦热东屠叅议豫章之热真毒滛六月已破仍不禁赤云行空日在地万里一望炎烟深东蒸扶桑榦欲藁黒河水干龙不吟院松亭亭我所爱比遭摧炙无好隂纵令跣足欲何徃此地寸氷如寸金层檐大厦尚喘喙矮屋茅堂泪满襟滕王有阁高百寻阁下澄江清映心紫薇使者卧其上巻幔恰对西山岑赤脚门子摇大扇行坐吟哦挥素琴几欲徃访簿书积岂我无酒同谁斟亭午藴隆潭水沸蛟蜃下徙鼋鼍沉何况走原兽栖枝禽呜唿豫章之热其苦有如此而我胡为营营与世争华簮白鹿洞别诸生东南自有匡庐山遂与天地增藩衞山根揷入彭蠡湖峥嵘背杀三江势地因人胜古有语于乎万物随兴废学馆琳宫客不栖千巖万壑堪流涕文采昔贤今尚存讲堂寂寞对松门松门桂华秋月圆拄杖高寻万古源梅岭古色照石镜扶桑丹霞迎我轩絶顶坐歌霜月净石潭洗足芝草繁更有冠者五六人峭崕穷嶂同攀搴草行有时闻过虎旦暮时复啼清猿我今胡为公务牵蟋蟀在户难久延出山车马走相送落日遂上鄱阳船生徒绻恋集涯浒孤帆月照仍留连情深过厚亦其礼谫薄窃愧劳诸贤明朝伐鼔凌浩荡五峰双劒生秋烟豫章遇钟子送赠豫章八月江势轻水闗行马沙觜平闻君缆舟挽君住向夕恶风银浪生顷时收帆万船集波颠石倒蛟龙立中流艓子独何意欹仄犹揺双桨入天清未风君已廻帆色迢迢万里来拂衣汉口凫鴈乱击榜南浦芙蓉开汉口逢君又南浦人生聚散风中雨黄石公赤松子在何所君今抽簮我簮组董公衙赏绯桃行吁嗟董公垂老官不迁途虽坎坷志不变三岁提兵两列衔此事堪伤亦堪羡二月南风卷章水黄昏西省开芳宴刑司军司皆集衙盆中绯桃俄放花董公捋须向客夸客起环视咸咨嗟情酣展转移灯照酒气扑花花欲笑逢人合与世酩酊衰颜苦被春勾调君不见𤣥都观里树不与武陵源上殊时来开落各异地董公董公今宵与客且倒花前壶得家书寄兄歌三年路遥消息阻缄书实冻兄心苦鸿鴈无愁奋翅难鹡鸰且暂游寒渚时望东湖西日微雪冬庐岳北思归独虞四海干戈满生别悲伤见面稀寄郑生歌南康烈风无时休将归船滞増烦忧空城雪埋狐兎走十日冻合鼍河洲庐山咫尺不得徃汝在梁园独予想开缄叹恨东游阻琅玕天姥春空长余邹二子游白鹿书院歌洞原路氷山径微二子日游过夜归巖宫古刻徧览读马时跄跌泥在衣顷来烈风号季冬雪霾不见五老峰苦心数子守寂寞我病讲堂虚鼓钟二子此行真特竒异时独徃今可知虎吟狐啼且不惧肯使杨朱泣路岐戏赠周纪善广文先生何为者十欲出门九借马只今徒歩襄水滨衰鬓漠漠常风尘鳯皇在笯鸡啄食苜蓿䦨干半青黒君不见楚筵醴罢暮归来甑尘妻子无颜色龙沙行别袁生君不见玉虚观前松去年冻干今复生树灵力排雷雨会榦大每与蛟龙争下有万古不定之龙沙风滚无时休英雄奋发各有时运至贾贩皆公侯腐草尚为萤何况堂堂七尺躯万物之灵高牙大纛茍不我石泉白云谁复争举眼江汉鸿冥冥与尔倒此沙头瓶浔阳寄毛君湖口大江六月凉风发匡庐清波滚明月削出万朶青芙蓉水底揺动金银阙美人盈盈坐湖县昏叩石钟曙晞发怅望迢迢碧云合早晩扁舟向蛮越郑生山游归予作此歌跂予望之六六峰欲徃争奈今严冬石林﨑岖积雪盛日中无烟虎豺病生也孤往胡所希冻攀幽崄探其微手皱面黑逾旬归太室少室何者竒曾否首阳歌采薇北邙逶迤清洛逺天白氷崇伊阙晩灞上骑驴尔靡辱袁安高卧吾应腼忽然想生经行宋家陵徃来寂寞东西京翘首泪下嵩山青丈人行丈人九十牙齿存行曵竹杖挈𤣥孙只知灌园同汉隂何须采药游鹿门山房春归碧草萋蕙帐月白露满蹊少微星沈湖水涌松林夜夜猿啸啼鹤癯子歌鹤癯子汝人也而何为乎鹤形美髯修修双瞳青闭肆夜读黄庭经晨出荷鑱掘茯苓鹤癯子汝岂无万里骨刀劒翮路遥朋寡日云暮弱水蓬瀛壮心隔君不见江中老龙亦高卧鹤乎鹤乎谁汝那寄殷给事中歌斑鸠赋形百鸟内化为苍鹰百鸟避秋空万里试一击洒毛纷纷称鹰意廻旋簸荡风沙开海宁光清鸾鳯来天地炯炯元精回此以赠君君毋猜金陵虽隔黄金台汝翊紫葢临三台飞章御览不十日道路閴静豺狼哀忆昔匹马长安走殷何徐陆皆吾友楚姬娉婷华色并殷生稜眉独方口何郎短小亦不丑仳离今各经年久梦寐犹存上苑花飘零寂寞西湖栁丈夫致身贵不朽陟要阶华亦何有贾谊才名信早知姚崇相位非难取大江滚滚东北趋羣龙霜蛰鼍呌唿汝登鳯台念老夫为我致一鳯之雏我不敢玩亦不敢狎诚心餧饲毛羽全使听箫韶翔舜都送田生赴京歌正月八日天骤黄大风昼晦沙飞扬河氷慄烈人不行鴐鹅鸨鴈交踉跄黄鹄唿曹厉毛翼一举横天向天北君不见左生北上田生俱长安走马花九衢送陈冠歌虎子堕地气已麤骅骝汗血自为驹陈生垂髫骨卽殊双瞳炯炯唾成珠前年汝与计吏俱承明谒帝未生须丈夫志欲日月并云雨且使蛟龙须冬风猎猎吹楚湖怜汝送母催楚舻调羮腊尽江门水戏彩春停汴上都忆昔乘骢按南国汝在诸生独英特三秋自阻北飞鴈万里今逢旧颜色私计彭宣晩必亲敢言裴俭前能识寒温始知君子厚杖屦翻増世人惑瓠子栁烟风日和力疾送子临黄河汝亲日望泥金使老夫拟作琼林歌芝柈行崑崙子之来也李子觞焉及夜瓶芝自堕以为柈行觞焉平可檠二觞行之穏持之轻客大骇笑欢尽醉而李子赋诗霜严夜清月在南灯明酒温客气酣铜瓶玉芝铿堕地客将传玩夸神异仰芝把蒂行金杯苍文古紫当筵开已惊㶑灔菡蓞动更诧屈错蛟龙廻忆芝初出盘精气云流石立魍魉避赤箭琅玕色尽枯神诃鬼守求非易泄秘真遭天地怒怀珍顾使时人忌自从获芝升我堂琴书几席俱辉光晴日徐看瑞气合炎天每挹仙云凉燕山豪士来何方悲歌起舞宵未央芝乎自衒亦太异顿令四座深杯觞觞行逶迤月转白月色芝光巧相射酕醄触击玛瑙碎淋漓迸落真珠赤君不见玉屈巵金叵罗珠花绣草枉自艶停杯听我芝柈歌刘子有金陵之差遂便觐省使君昔居紫荆闗日登燕峤望吴山逢人颜色郁黯黕对酒涕泗交潺湲使君南向金陵去孤帆夜拂春天树旅枕常欹月落时梦魂先到云飞处扬子江头青草斜大孤山前开杏花行人三月重回首游子一年初到家出门烟草满芳甸鳯皇台接麒麟殿游陌聨翩追宿娱墨塲婉㜻罗宾䜩人生意气无南北白马青袍动江色卽看舣舸石头城还闻税鞅钟山侧钟山崒嵂压秦淮燕赵风云入望来芙蓉秋鴈多愁思问君何日锦帆廻送仲副使赴陜西騘马白玉鞍长鸣下云端今朝发汴水何日到长安孝王台前雪如山垂杨扫地春风还使君不带氷霜色却带春风入汉闗相思明月楼西望古秦州河南咫尺不可见何况千山万水头西望秦州是我乡陇树秦云空断膓褰帷杖钺经行地欲寄双鱼到庆阳徐子将适湖湘余实恋恋难别走笔长句述一代文人之盛兼寓祝望焉耳峥嵘百年㑹浩荡观人文建安与黄初叱咤皆风云大歴熈宁各有人戞金敲玉何缤纷高皇挥戈造日月草昧之际崇儒绅英雄杖策集军门金华数子真絶伦宣德文体多浑沦伟哉东里廊庙珍我师崛起杨与李力挽一发回千钧天球银瓮世希絶鳌掣鲸翻难具陈洪川无梁不可越日暮怅望劳余神徐郎生长苏台隂二十作赋雄海滨朅来抱玉叩阊阖长安绣陌行麒麟是时少年谁最文太常边丞何舎人舍人飘飖使南极直穷金马探泸津尔虽不卽见颜色梦中彷彿形貌真余也潦倒簿书客诸公磊落清妙身大贤衣钵岂虚掷应须尔軰扬其尘休令黼黻怨岑寂要与琬琰増嶙峋海陵先生雅爱士晩得徐郎道气伸乔王欵接虽不数迩闻亦欲来卜邻骅骝造父两相值一瞬万里谁能驯都门二月芳草发御沟杨栁垂条新徐郎绾牒将逺适使我旦夕生悲辛为君沽酒上高楼月前醉舞棃花春天明挂帆向何处鸿鴈哀鸣求故羣南登会稽探禹穴西浮湘水弔灵均洞庭波寒木叶下崃口风急猿啸闻司马太史有遗躅归来着书追获麟龙州歌送沈编修使安南龙州南接六那溪白鷴黑猿相间啼乌蛮滩头苦竹宻伏波庙前春日西扬旌走马迎天使拥节封王壮汉仪试向殊邦观礼乐交南元是旧邉陲汉江歌送范子之桂阳汉江江上鶗鴂鸣汉江游客无限情青山落日下帆影芳草月明闻櫂声黄鹤矶头暮云尽鹦鹉洲邉春水生莫倚仲宣能作赋洞庭南接桂阳城聊城歌送顾明府聊城累累枕桑野使君怀古聊城下龙蛇惨淡七雄鬭当时谁是排纷者海东隐沦难见面平原不见安平见已闻笑却邯郸军还遣书飞燕将箭平生急难轻列侯功成岂必千金酬只今往迹浮云尽遥瞩沧溟日暮流画鹰歌赠鲍帅鸷鸟决眦如愁胡勐将气每吞匈奴自将黑鹰挂堂壁百鸟窥之不敢唿安得此鹰生卽起击兎擒狐日千里将军弯弓骑紫骝一箭射天落旄头空同集巻二十空同集卷二十一钦定四库全书空同集巻二十一明李梦阳撰七言古朝饮马送陈子出塞朝饮马夕饮马水咸草枯马不食行人痛哭长城下城邉白骨借问谁云是今年筑城者但道辞家别六亲宁知九死无还身不惜身为城下土所恨功成赏别人去年贼掠开城县黑山血迸单于箭万里黄尘哭震天城门昼闭无人战今年下令修筑边丁夫半死长城前城南城北秋草白愁云日暮闻鸣鞭再赠陈子冬十二月边马来白草䬃䬃黄云开沿边十城九城闭贺兰之山安在哉传闻清水不复守游兵早扼黄河口卽看烽火入甘泉已诏将军屯细栁去年穿堑长城里万人齐出千人死陆海无毛杀气蒸五月零氷冻河水当时掘此偹匈奴匈奴履之犹坦途闻道南侵更西下韦州固原今有无从来贵德不贵险英雄岂可轻为谟尚书号令速雷电抱玉谁敢前号唿遂令宵旰议西讨兹咎只合归吾徒我师如貔将如虎九重按劒赫斯怒惜哉尚书谢归早不覩将军报平虏张将军塞猎歌将军堂堂七尺躯虎头昂藏紫虬须据鞍笑捻金仆姑弦鸣仰堕双飞乌南平川汉北割鲜饮爝真斯须劒芜朔风吹霜塞草落马腾士奋于狩作将军夜令晨歩同碛沙黄黄日色薄部下游击五千人竞时争能各有神驱飞翼走入我网千队万队何駪駪气酣前赴逞一决零乱旌旗倐明灭杀气上回灵武云火烈直透天山雪张公觏此翻逡巡红衣白马如神人衣也蟠蟒金麒麟朝廷所赐荣功臣拦头报㨗者谁子手提禽兽血满身生截罴豹累雉鹑中军小校额抹巾见之一骑风起尘左射奔鹿右毙豕更追狡兎趫穷榛张曰于乎奚用是昊天肃杀存至仁摐金按节止中野燖腯炰鲜燕蒐者礼乐行军分自严赏罚正簿谁能假何地真收吐谷驼一卒乃获大宛马长城窟氷胡鴈稀轻鼙缓吹诸部归悬㦸惨淡鸦鸟委垂鞍碨礧熊兕肥少年犹忿杀获微翻身彀弩追云飞我闻蒐狩古侯礼三驱六御今何以缵武虽存于貉文戒荒合避长杨侈将军秣马厉部士为防西北烽烟起送仝仪宾朝天歌风吹黄尘暗河甸行子拍马来相见春寒昼隂沙冥冥九衢散乱花如霰自言手捧紫瑶函驰轺谒帝黄金殿甥壻当朝礼觐同徃来遣答犹亲面南阳贵人骨固殊敦亲倍钖明光宴八议轻微实惋恻时情讵识皇心眷开函烂熳百色僃龙盘鳯曲流云气绣女咨嗟铺绪工体裁脗合三宫意吴罗叠雪秪怀赧南金象齿堪沉避自离京国十年余每悬金阙忆金鱼班行日侍诸王聘混一曾瞻万国书君过上林聊驻车春风旧树花应舒有暇更欲问西湖扫地垂杨今有无送田氏寒城野霜鸿嗷嗷羊肠木零熊豹号彼汾沮洳望心劳葭菼委折风波涛山西刑司气何豪西迈白日行旌旄七星丸丸明佩刀君不见黄河飞云立如盖一鹗乘之向并代赠郑郎郎来张拱向我揖玉树亭亭我旁立叩之论语背诵毕曲礼幼仪汝能习黄河栁绵飞欲尽练水桐花放将及汝父昨来今汝归有琴在抱书在笈君不见师山后人代非乏勉旃无效羣儿狎太华山人歌山人昔居太华峰结屋玉井餐芙蓉夜随金精朝白帝误挝天鼓撞鸿钟帝怒谪之荒江濵泪添江汉齐朝宗阊阖九重豹虎蔽霜雪十年鸿鴈冬江边诸山不可眼梦寐犹跨双茅龙有时梦到西嵿坐环海内物尽么么一线黄天泾渭流拳石白昼岷峨破翳鳯骖鸾觐玉京羽节云軿度婀娜织女虚无指前路沐发有盆不借我山鬼含笑倚巖立仰看明星斗如大猿啼蛇吟万壑静山人归来泪交堕相逢行赠刘按察麟一别六年不相见风尘歘觏刘郎面西闗官亭车马都使君騘马朱雀符有䖍秉钺映交衢把臂道故情郁纡仰视高天白日徂忆昔同殿含香趋万事反覆难具铺秋风䬃䬃响枯树蛟龙立鬭黄河怒舟子无忧浃旬阻大夫且试登高赋城南栁径梁王苑庙门书院松林晩此时与子临高台边侯绮席金尊开芒砀微云气出没但见悲风万里从东来寒空孤鴈呌且哀鸨鸧鼓翅号其侪飞沙激雾相徘徊愿宾与主酩酊归不见昔时杜甫与高李三子者气压百代今尘埃王郎行王郎行者赠王氏二郎者也王郎将试于有司予于是赋王郎行赠焉夫子贱君子称之鲁硕人族类彰诸诗蓬麻自直事有本因予故侈其家世并及其父子兄弟之间将军开国弓劒传子孙章甫能朝天相国沉冥二十年怀寳弗售人所怜飞缨跃马赫动地公也视之如浮烟雅歌日醉金尊前生有三男子不令学劒令青编大郎早蹑黄金榜声名佐郡青云上二郎秾郁更英特掇青拾紫犹翻掌三郎年十余头颅角崭如拱立向人前解背经与书二郎昨别我云将还故乡马蹄驰逐秋槐黄龙泉出匣光自射骅骝歴块畴能当连翩骑从喧皇州春风紫陌行鸣驺生儿当如孙仲谋吁嗟相国胡所忧浊醪惟恨不满瓯听我王郎行我行还自歌何以赠之珊瑚柯又何赠之玉山禾愿郎归白玉珂郭生行君不见大梁郭生少小能英竒生长富贵心寒饥兀坐日诵书与诗下究王伯上轩羲郭生有父王国宾有母食邑称之君鲤庭独立犹诗礼熊胆亲丸或夜分生有两男子大者览辉起次者郭生鼓翅亦上青霄里忆昔匹马走燕甸长安三月花如霰射策曾登金马门垂衣帝在蓬莱殿三十年间万事变后生衮衮蜚英彦结绶初諠东阁賔弹冠复报南州荐太平旣极边功开武帝射蛟江水廻上林会有夸胡猎愿生早试长杨才结交行赠李沔阳古人结交如种稷今人当路栽荆棘世间万事各有极人生何必相倾仄君不见李沔阳五马昨朝天天氷地裂冲寒烟三月不遇见天子归途困顿心忧煎南行波涛值汹涌蛟龙失势鼋鼍踊留滞聊栖梁孝台醉歌真据侯嬴塜却忆当年侯未须识者尽道骅骝驹落笔遽掩羽猎作挺身遂上青云衢百战不侯李广辱一麾出守延之吁崃霾光射卞和玉月明泪迸鲛人珠李沔阳汝无学云梦吞亦莫效江南哀六龙挽车日月轮万里簸荡风沙开弃君舟楫理衔辔有人物色腾骧材薏苡行赠王氏南征马援还东都人言满载皆明珠发封视之乃薏苡羣臣失色天子吁世情毁誉本好恶后生轻信迷真误暗投固宜明月弃同居岂免蛾眉妬自君夙夜歌在公尊中醴酒常不空德尊日见儿孙盛名成反致谗邪攻虽云乔树多烈风曷有寸雾残高空君不见周时吉甫称大贤孔门弟子推颜渊掇蜂拾塺尚见惑岂我千得无一愆君堂有客俸有钱槐庭偃蹇花含烟胡不酩酊金罍前万事置之休问天徒歩东行赠鲍滶鲍生六月徒歩东久暵赤日昏沙风旦行眼眩扶桑红足疲暮憩空桑中帽浥衣沾干复湿必逢佳树始一立道傍有驴无钱骑短咏微吟口翕戢杜甫遗诗人罕全鲍生记之将及千论工尚恨黄初浅泥古常卑大歴前岂知才大翻为祟临岐独下杨朱泪盐车虽蒙苴滓辱长鸣未折风云气生今坎坷三十年同时细估豪熏天出门寳马双翩翩道逢鲍生不举鞭生不见五羖大夫歌扊扅商歌饮牛声夜悲贤达困穷何代无仰视万里浮云徂夏日田居苏生携酒见过疾风六月树枝折火云累鎚白絮裂城南老夫正高卧荒郊欵段苏生过尘埃满面髩发乱手携清壶来饷我季子才名三十年射杨百发百叶破逢时幸首南宫荐塌翮尚忍西山饿丈夫生世古难同苏也巷西我巷东追寻不计褦襶热淹留秪恨金尊空君不见昨朝雨雷今则风世事反覆谁豫通得时无夸好身手失意岂必皆愚蒙野池纷披莲半红黄鹂噤语空林中劝子尽醉休匆匆人生几何吾已翁送人使安南安南陪臣骑驰突歌吹春喧洱水窟蛟潭飞雨动霹雳岛城毒云开日月黄门使者白泽袍南来气与秋天高当今天子古圣人谕尔岁事勤包茅永令炎海无波涛有鹤篇赠翟翁有鹤褊海上来乘风爰止梁王台洪河怒涛野萧瑟含情顾影却飞廻十洲来徃羣仙戏举身下上随云气君不见夜来东海头南极一星光照地赋得姑苏台送李推官士允少年何官骑白马秋日经过古台下回瞻逺虑意摵促下马行歌泪盈把猗嗟筑此谁为台千年弃土犹崔嵬屧廊娃馆瓦砾积美人白骨生青苔枯蒿䖝吟莽䬃䬃飞云呌鴈双徘徊当时金屋玉起楼岂谓台成麋鹿游寳钿黄金裹瑟瑟雨时濯出樵人收李生豪士扶风俦悲歌久抱流连忧世家各读日一过独废吴越伤春秋复思鸱夷气益奋怒目每送长涛流抉眼东门事已徃兹台再过君休上日暝烟波湖水深范归恐有同行浆送王子归鄠杜贤兄已上苍龙阁令弟犹甘饱藜藿膝下虽无一寸绶腰间常吼千金锷骑驴狂走长安市酣歌击缶白日落黄金不成徒自叹乌裘脱尽那堪着道逢石室举鞭揖谓尔骨相殊不恶终南鄠杜豪侠窟从来意气无京洛归家早铸双玉龙提携来献明光宫赠郑生狐裘骝马谁家子往来驰骤尘沙起右捻羽箭左把弓仰射忽堕双飞鸿野寒日昏惨惨风下马揖我立我东一箭直西贯杨树抽身上马入城去石峰子歌石峰子昔住石峰山茅堂巖壑谽谺间松孤桂丛白日静坐玩硊礧聆潺湲石峰子骖鸾觐帝今几秋狖猿哀啸鸿鹄愁顷为四岳振南州珠崕琼海毒厉收丹穴有鳯鸣啾啾愿子早致仪西周经过旧山莫淹留君不见旧山头葛藟蔽翳寒泉流寄寄庵子寄庵子尝曰人生寄尔然利孰与义安愆孰与美久臭孰与芳永库部骆子以其言告李子李子曰卓哉张子持此于天下诱之能移撼之能动乎能招之来麾之去乎于乎张子者足以荷天下之重矣于是作寄寄庵子诗嘤其鸣矣彼何求天下愿识韩荆州心倾义投神便往万古不废江河流张侯崛起西南裔览辉振翮风云际钩陈苍凉阊阖闭排阍直谒蓬莱帝豸冠峩峩不动绅挺身遂作兰台賔窃愤辛裾谓淟涊誓与朱槛争嶙峋已看騕褭狭道路复讶鵰鹗卑风尘霜飞维扬海月苦阳行沮洳汾花春还朝衮衣换日月立仗正色揩星辰行歩旣工马从瘦諌草每就鸡将晨余力犹驰翰墨圃先秦两汉文心苦壮志真趫剑阁铭幽怀缅拟归田赋拖朱响玉岂不足腼面徒餐竟何补及时愿作朝阳鳯不然退与渔樵伍予也纶竿孟诸客心本无他衆莫白李白世人欲杀之苏轼能诗遭贬斥雷剑虽埋光在天卞玉未剖终为石垂老重逢四海清虚名幸免诸公掷思君欲追嵇吕驾赠言輙践回由迹有田负郭不饿死且自射猎芒砀泽龙仙引赠骆员外壮士狭四海万古一大梦俗夫醯鸡耳生死不出瓮灭没等蒿草劳劳竟焉用君求勾漏学稚川往来栖息罗浮烟自从异人授丹诀行地乃作飞龙仙左携浮丘右洪厓樗里景纯执我鞭崑崙㠝岏倚天外黄河九曲如衣带南支江湖楚蜀汇北支崄塞华夷界少时振衣登贺兰开眼已无西北山中年谒帝听广乐曵裾赤手揺天闗朝揽金台云夕披玉峰雾翔鸾锵锵导前路左蹲文豹右伏虎旍幢旖旎杂翠葆龙兮龙兮汝虽变化叵测慎无使头角露祥麟威鳯世见希泄秘尽巧鬼神怒深山大泽多戢鳞龙也穆沕幸自珍缑城玉笙两鹤舞太室珠树三花春从兹谢人放浪去笑跨白鹿乘飈轮送李中丞赴镇黄云横天海气恶前飞鹙鸧后呌鹤隂风夜撼毉巫闾晓来雪片如手落中丞按辔东视师躬歴崄隘挥熊貔已严号令偃鼓角更扫日月开旌旗椎牛李牧将士跃射虎李广匈奴知屯田金城古不谬卖剑渤海今其时塞门萧萧风马鸣长城雪残春草生低飞鸿鴈飞沙静逺遁鲸鲵瀚海清不观小范安边日谁言胷中十万兵雨燕醉歌迅雷击城鸦欲翻黑云压天白昼昏展席叙对城南门长安大雨如倾盆我马已惜锦障泥主人况具黄金尊睥睨将将下万瀑龙蛇繙繙动高壁出门牛马不复辨炎雾毒蒸静如拭酒酣为君如意舞夕雨转急风转怒秪恐谿壑受不得海倒江翻亦难测顾侯寄陈留公砥柱障子并诗予为作歌东吴顾子相公客扫绢画水复画石天冲地击河怒号嶷嶷一柱当横涛突立固知气势穏鼓盪转见觚稜高淋漓新题墨犹湿封缄逺寄心诚劳昔公平章握军国执义委有排山力甚哉戅如汉汲黯老而纯过唐师德言违谏阻去何决羣猜衆怒不动色同时门客顾最亲隔絶梦寐怀伟人峩峩砥柱公实伦顾也歌之情句真画者谁子笔更新数尺绢面开嶙峋遂令观者重回首堂上恍惚河声吼嵚岑若遘虎豹踞䠞沓似覩蛟龙走竒怪常虞霹雳夺孤危定遣神明守君不见鳌极有时臲崑崙有时翻柱乎柱乎永且安雷电行赠宪卿何公美其伐也黄尘蔽日贼大战元年年除夜雷电我军后之天威前一鼓破贼淮阳川昨者此贼生齐东眼中久已无河嵩渡河转战势果炽长矛徤马六石弓睢陈飞刅昼接白亳颍劫火宵连红一路生灵餵饿虎中原杀气回春鸿于时中丞秉钺出誓不灭贼如此日三军素壮元老猷诸将咸遵丈人律孔明纶巾不离首羊祜轻裘仅掩膝精采遽増朱雀帜运用或叅白猿术陷阵直如风扫叶追北譬之蜂就蜜二月朔日振旅归夹道桃花照鐡衣倾城尽出牛羊犒父老争迎锦绣旂喜气真随阳气发愁云化作卿云飞㨗闻天子喜动色满朝誉公降褒勑白金绮缯宁足酬异日凌烟看画墨送儿诗四首冬至至后风愈严野氷皓皓霜冻髯河澌日昏不易渉孤剑匹马慎汝楫北风萧萧狐裘薄蔽堤立马劝汝酌汝伯煨酒友奉盂路人不行为踟蹰壶干日斜客子发臂弓上马意气勃斩蛟擒虎及汝时我幸徤饭无父思平生自许万言书今徃谒帝承明庐春风走马未为得下有管乐上契稷边马行送太仆董卿治贤在朝乱在野唐虞圉牧皆贤者国君之富马为急次者仆卿首司马汉人五郡开河西中土始闻边马嘶此马硊礧一直万黄金宁轻璧可贱夺骏曾空大宛国按图径上长安殿苜蓿虽夸近苑春荆榛谁记沙塲战致逺翻归草木功清芽秀味走青騘三边尽跨连钱种六苑羣嘶汗血风人亡世殊霜雪急草豆萧瑟马骨立骅骝气䘮甲士苦长城窟寒鸿鴈集朝廷每勤西顾忧四岳拜手推董侯攻驹暂出薇花廨揽辔逺过葡萄州行卿官冷心不冷固知董侯今伯冏碛沙日黄云锦乱徴侯定上金华省风沙篇送王生北行颠风吹沙江海波汝乘玉驷超天河豫章千寻势自穏黄鹄万里谁能罗我逾五旬须尽白日采山精炼白石临分赠汝一粒丹愿言寳之勿轻掷赠张帅张侯五十彀强弩遇敌控马气如虎年来威坐都统衙境内盗息无尘沙自言少壮从征虏北扫朔漠南闽楚暇时勤出射云鸿古来矍铄成大功赠鲍帅苍鹰自与凡鸟异虎子堕地食牛气鲍矦三十名誉成才猷吐布千人惊只今塞上风尘起朝廷拊髀思颇李君之寮寀皆英竒同升早勒燕然碑白河篇送李南阳白河日赤沙吐云人喧吏閧迎神君三月万花拥车入满城竹马儿童出君昔坐郡襄汉东气势三楚生雄风擿奸无论汉张敞秉义直到唐梁公霜飈偶折奋翅鹗日月竟照凌寒松鐡榦久拟作隆栋剑翮卽睹追飞龙空同老儒不君识倾葢逢之喜动色论文开口夜尝旦愤事扼腕昼遽黑南阳虽迩路终隔音书易通见难得我欲扳君数日住南民望之馁待食君心透彻皓如玉壶之清氷君材磊落岿如万仞之立壁高议足以排山岳伟文足以华人国只恐兹邦难久留汉庭来徴郭细侯汴河栁送沈生汴河栁袅袅拂地长雪花风起春飞扬送君立马古堤口踟蹰劝尽黄金觞有车辚辚官道旁辕驹喘啑何徬徨于中岂无神骏骨伯乐不遇谁为彰人生富贵信有命英雄仰面高天苍高天苍饭牛牧豕皆腾骧王孙馈氷诗以酬之流金毒日赤堕地忽有冷色寒人心谁敲水晶迸大壑力剖氷井开重隂高盘礧堆久不化老齿瀺灂差能禁安得移之白绕座一尊一酌还一斟赠赵将军丰沛之间河乱走汹汹之势成陂薮大舩愁浅小愁贼贼船如飞苇滩黒自从将军镇东土昼夜人行路不涩将军本是将门种躯榦堂堂万人勇入山缚虎百兽慑赤手批蛟色不动射杨叶尽矢亦尽始知百发还百中武宗见之屡凝顾㦸郎遽㧞千夫緫英雄自古不下人将军献策况有文骅骝暂蹷歴块足鵰鹗竟上横秋云世情金多位乃高图名交结须贤豪将军无钱自树立于人傲气但长揖挤出事体虽云乖威势我喜行河淮黄流稳帖遁鲸鳄白日光彩收狼豺大同反刅血未干甘州絫卵人心寒荐书何由至天子拜将早筑黄金坛赠胡石陵世情认假不认真脂粉罗绮登上嫔蛾眉入室衆女妬辛苦年年织纨绮织成进君冀君怜腐草廻日光在天荆山石中抱神异气如白虹勿轻弃赠沧洲道人沧洲道人年半百颜如渥丹发不白饥餐玉芝坐双鳯渴收石髓煑金液海月西照宁仙桥道人桥头吹紫箫夜半鸡鸣日毬跃扶桑滚滚生红潮送李帅之云中黄风北来云气恶云州徤儿夜吹角将军按劒坐待曙纥千山揺月半落槽头马鸣士饭饱昔为完衣今绣袄沙塲缓辔行射鵰秋草满地单于逃赠张生男儿三十骨格成贫贱富贵皆天生张生广额日月角自幼勤书饱文学十年雌伏人不知一日雄飞动河岳君不见宋朝宰臣云姓周少时坎坷风尘游偶然夜梦更美须泥蟠遽尔行天衢送王封君还四明季札如鲁请观周子长足迹半九州向平且然志五岳谁肯龌龊终一丘封君昨年出吴越长啸梁园醉秋月春风垂杨绾不住便复归山採薇蕨鑑湖花开云锦浮凫鹥前导红莲舟餐霞坐收赤城气晞髪卧看扶桑流古云徐卿百不忧君亦滚滚生公侯君不见大郎绣衣昔持斧声名赫赫今台府何仪賔生日赠歌賔客白马黄金鞭入门长揖皆峩冠堆氷五月窻阁冷风帘碧簟光琅玕主人平生贵然诺季布一言重山岳人闻杜良数郡至坐无车公衆不乐列筵解带罗庻羞万年为寿千金酬向夜铜槃灼綘蜡鳯笙龙笛何啾啾七夕赠王昌程诰橘酒椒羊召朋侣拟向今宵看牛女雨来䬃䬃枫林秋张灯促燕开东楼王侯旣驾鐡马立前驱北首旌旗湿程生买棹亦欲归长江南望云飞飞人生去住料岂得一日同欢有南北君不见双星一水意脉脉转眼隂晴不可测且倒金尊浇我万古之胷臆再送沈生去年酌汝池莲红今年酌汝黄菊丛秋风䬃䬃吹枯蓬飘转向西忽复东世情敬贵不敬贤黄金不多人不怜如脂白玉隠在璞孰肯剖致君王前白河马归𤣥鴈起南阳賔客梁园比送君高歌枚子篇修竹檀栾夹池水空同集巻二十一空同集卷二十二钦定四库全书空同集巻二十二明李梦阳撰七言古李进士醉归图歌谁将一幅雪白绢放笔横扫黄金殿五云飞花白片片李生胡此开生面御河尘昬杨栁暮彷彿初罢南宫宴皇帝龙飞十二春同时三百登要津曹生李生余最亲曹甥李也传经人光耀虽云丈夫末不闻致君须致身自汝白手扣阊阖想像紫陌行骐驎曹留李归事亦变李生意气图中见醉归扶起杏林下眼花熟人无识者飞鸟来窥进士巾游丝故罥夸官马即论此马亦有神画出紫熖方瞳眞嚼勒啮膝如待人长行大歩不动尘络头鞈纯用银细巧似织翻江鳞汝昔出门驴无骑曹生共被甘盐齑比许欲入周召列成就耻与萧朱齐于乎男儿一旦荣幸果如此生不报国老空悔郑生画像歌巖风飒飒树叶赤秋林紫气丹丘积问君胡为坐石根微吟极望天云昬南归舟楫杳将滞故园莺花当复存浚仪张生好作笔貌尔形似兼其魂细模妍描岂乏手传真水月烟中栁意气朗如千里骨精神合居万人首忆昨观君飞射时弯弧走马实男儿更求张笔须传此欲识豪雄岂啻诗画鱼歌吕公手持画鱼障清晨挂我北堂上岛屿晴开云荡荡衆鱼出没随风浪四壁萧萧起寒涨嗟此数尺障天机妙入神信手扫绢素惨淡开金鳞濠梁断裂东津逺任公掣钓沧溟晩此时天黑衆鱼出鼋鼍徙穴蛟龙返或言乘潮万鱼集细小亦趂云雷入咫尺波涛有得失崛强泥沙恐难立细观又似洪河风崑崙旣道龙门通霹雳殷殷行地中鲤眼下射盘涡红非独一身生羽翼亦有数子随飞龙山根小鱼更无数鳣鲔昂藏喷烟雾美人修竿淇水阔渔子孤舟洞庭暮我生好竒古览画心不动吕公此障谁为之令我一见神色竦想当经营始笔端万钧力五湖齐倾四海立空牕滚滚㧞浪急阳侯逆走天吴泣不然千鱼万鱼何由集我闻神怪物变化不可料㸃睛破垣古有兆卽恐风雷就壁起饔人挥刀莫相笑林良画两角鹰歌百余年来画禽鸟后有吕纪前边昭二子工似不工意吮笔决眦分毫毛林良写鸟秪用墨开缣半扫风云黑水禽陆禽各臻妙挂出满堂皆动色空山古林江怒涛两鹰突出霜崖高整骨刷羽意势动四壁六月生秋䬞一鹰下视睛不转已知两眼无秋毫一鹰掉颈复欲下渐觉䬃䬃开风毛匹绡虽惨淡杀气不可灭戴角森森爪拳鐡逈如愁胡眦欲裂朔云吹沙秋草黄安得臂尔骑驷驖草间妖鸟尽击死万里晴空洒毛血我闻宋徽宗亦善貌此鹰后来失天子饿死五国城乃知图写小人艺工意工似皆虚名校猎驰骋亦末事外作禽荒古有经今皇恭黙罢游燕讲经日御文华殿南海西湖驰道荒猎师虞长俱贫贱吕纪白首金炉边日暮还家无酒钱从来上智不贵物滛巧岂敢陈王前良乎良乎宁使尔画不直钱无令后世好画兼好畋吴伟松窻读易图仄巖泉流石无数素壁蒙蒙起烟雾君家屋宇在城市何以堂上生松树侧闻江夏生气酣扫毫素絶笔风雷㧞地起意匠凿天天为怒泰山古根生眼前俄顷缩出徂徕山悬萝挂薜袅袅黒复有草舎松之间牕间老人鬓髪秃手翻一编周易读空山琴瑟翠涛激长干冥冥暮花扑逺知旣已死希夷不复作青丘石室杳何许恍然置我此溪壑翻愁一夕雷电入六丁追书上寥廓又画石下根屈曲如老龙胡奴暝踏孤岩菘蓬头赤脚露两肘月明汲泉山涧中却意前年召画师江夏吴生亦与之短褐垢脸见天子礼貌虽村骨格竒帝令待诏仁智殿有时半酣被召见跪翻墨汁信手涂白日惨淡风云变至尊含笑中官羡五侯七贵争看面请观此幅松舍图黄金失价连城贱吴生吴生太气岸一言不合輙投砚钟钦礼山水障子图钟子始学戴文进后来颇自出机轴山林槎枒波漫靡骨格虽传气不足此幅树石差可意缀得茅堂傍江麓连山逺势亦可取转折颇似潇湘曲竹屿陂陀九疑隔苍梧洞庭湿云白黄陵美人把瑶草天寒日暮行空泽鹧鸪双飞鸿鴈宿槲树飒飒江水碧细看谷口花又疑武陵源孤舟欲往不可得对此彷彿闻清猿亭间更着四老翁衣冠各异须眉同紫芝山深石漠漠怅望万里来悲风人生有形贵自适我今胡为尘埃中观尽感事面颜红有画如此何必工歌彻目送沧洲鸿赠郭氏画登游快阁昨朝快阁举目无江湖凭䦨二豪俱徘徊把杯思欲丹青写之人则无城中郭清狂一生弄丸戏洪罏方瞳如水霜半颅展纸为扫登阁图邑城隠见林木扶画我快阁上半天风立楼观孤急流波涛沸欲动前山雷雨势可唿二豪意态各亦足彷彿指説荆与巫回顾东海犹一盂是日南风万船集江隅郭亦画出樯之乌精宻似跨北海杜笔力颇凌江夏吴江中流云西北徂又若万里独往朝京都我心与客方念此郭能画之真竒士观序上人所藏陶成画菊石歌陶生画菊石潦草有笔力此石与此菊今为序公得两株徙倚石根前古石苔藓屈连钱复有余株散在地平坡杂草青烟緜回株㸃缀花翩翩含姿弄态不一足背向纎秾皆可目突如大家贵介女珠翠虽揺气庄肃近时名手计汝和此生笔力方之过江东徐霖学画石效颦差胜王与何亦知神品多冥契下笔巉巖拓高势石磊磊兮菊漫漫清霜古路花斑斑逺意颇类东林山东林昔筑莲花台彭泽攒眉不肯来归家对菊独衔杯序公丛林号白足不重莲花翻重菊终然画饼不充腹何如种向西山麓秋林寒芳采服食煑石炼药亦为得爱鹰爱马古有之不独序公何太息题画雪城隂隂气萧瑟郑生提画来相访面颜戚促意不乐告我欲买南行舫览画指㸃色惆怅雨倒江翻㧞层浪君不见江上蓑笠翁归迟水逆忧天风其二江寒雨急莽无路渔人撒网乘烟雾鱼虾𤨏细不直钱汝休轻触蛟龙怒展画见此心中悲犯险覔利古所卑只今风浪无晨暮为问安流归者谁张侯藏张翚山水歌张翚有名成化间大涂小抹成山水树石燥硬笔意古往往人间落片纸此幅麤浅色更枯或谓非翚出其子张侯识鉴天下精物物如金见沙底尔家图画千万轴素壁高堂安用此宁知上智不滞物牝牡不贵贵者骨尺山卽如对𤣥圃草屋临崕气出没崕根林堂颇清逈逺云澹沲开秋岭霜萝细纡巖槛暝昏猿接挂花溪静自从去年抛弃官梦想山游驾江舸见此拂衣便欲往攀縁转玩情无那崕亭更着一人坐斗絶看书树婀娜张侯豪旷人共知敏㨗言谈皆胜我盐车郁没骐骥弃蹇拙逢时每相左崑崙洞庭不我隔异时倘结烟霞果画马行呜唿骅骝不可见世人任耳不任目玉勒金羁满地行可道中无千里足君收此马画者谁凝豪苦意求其骨尺缣飒爽毛鬛动凌风似欲眞驰突曹霸画马无此精拂拭惨澹神气生细观决非近代物印押剥落无姓名四海只今多战争安得此马一敌万络头骑出千人惊擒王破敌任横行西山湖春游图歌我家挂出西山图上有西山下西湖上堂见者怒气麤问客何所怒何得生此嗔纵使撑天拄地无比伦古人局量非今人罅间虽添两秃松孰与逺势开心胸银山鐡壁皇陵东彷彿下走追飞龙一曲一折若不易可怜片素腾云气落花冥冥万壑静白日杲杲千巖碎森沉不见雷霆仗照烁尽压金银寺回思开疆帝秉钺燕山突立五鳯阙锦绣离宫嵲入龙驩水戏沧溟竭君不见辇道哀湍泻松栢摧枯虎出没至今守僧住湖傍瑠璃涌动鼋鼍忙事闗体统画合讳㸃缀半露还半藏伊昔休沐屡憩此耳边尚戞金琳琅上林花艶何所无东风只恁吹西湖夹岸小杏欲烂熳骑驴纱帽西郭途同行康何咸我徒秪须十钱买尺鱼旋挑土荠甘如酥朝来青暮望湖紫衣行童随挈壶大者鼓簧小吹竽烂醉花下鸟毎唿汝曹何处吾已翁十年独看梁园红伤心痛定忍复说回首万事真匆匆呜唿故旧离合谁独无使我不悲堂上图使我不悲堂上图画竹行鄢陵王孙称竹溪手自栽竹堂东西已诧白昼雷雨入遽使六月秋云低王孙拈笔传竹神不得乃忆能传人黄筌异世与可灭本朝颇数东吴真一幅千金掷不惜有时客来挂之壁壁上阶前翠相射风行琳琅戞摩仄四座慄慄生寒色陂陀沙屿意势逺洞庭木落潇湘晩白云悠悠去不返丛篁寂寞双妃怨于乎画形难画心黄陵鹧鸪啼至今月不常盈日中昃人生何必长悲吟堂有佳宾膝有琴美酒一酌还一斟竹溪子斟竹叶歌竹枝醉据玉案吹参差左杯酹竹右画师李乎孔乎吾则谁更须名手画六逸并画王孙逸为七题京口人山水图青山逶迤如北固山下彷彿京口树茅堂花蹊三月暮萋萋旧草春游路一从画师扫烟墨客堂日夜流江色江色依微带瓮城游子归魂逗南北题画摇笔成诗去年得归离江州七日遂登黄鹤楼南风卷江浩唿汹豗轰欲翻鹦鹉洲七泽莽昧不入眼孤舟屈曲襄河转数月已掷檀家湖梦飞每到羊公岘岘脚山南东道楼秦川公子醉悲秋槛边斑竹古犹活云石寂寞苍梧愁重华驭遥不可呌白沙黒猿疎树幽看图彷彿曾游处素壁青天汉水流钱选画张果图歌张果者中条山人也武后闻其有道术召之果遽死后复出往来汾晋间𤣥宗使李峤赍玺书造请焉果至舎集贤院诏肩舆入禁中问治理神仙之事帝恱焉欲以玉真公主妻果果不从辞还山果盖剪纸驴乘之不则折收巾笥中而钱图故落于俗家今为沔守李得矣张翁纸驴真有无钱也何意传其图印记虽明幅断裂李侯完之亦竒絶所恨图尾钱有诗就蛇添足将无痴忆昔翁来集贤院入宫诏许肩舆便一日声名人主动千年面目吾今见帝貌深沉玉榻雄侍人一异三人同汉皇信有瑶池降秦始枉慕蓬莱通𤣥言未竟铃殿风寸驴跃出青箱空有僮追捉双眼红此驴䠥盘当中李侯一看一絶倒每称独苦嗟良工细观张翁骨格古徐福五利宁其伍曰嫔真令天下疑遄归转觉皇心蛊长生殿前牛女辰广寒仙桂舞鸾身世间但识申师巧谁解中条放浪人周文静画雪山圗歌周生雪山世稀见逺山近水一疋练玉崕崯揷湖脚粉笔徐移扫高阁琼枝鐡柯两廻亚龙鳞犀甲歘参错林风飒飒急霰起白日氷花逐毫落天愁地惨意各出雾合飇囘势逾恶人言四时冬最难周生善雪仍善山虚堂突立万仞壁尺素乍转千重湾彷彿寒封洛阳道得无白拥蓝田闗袁安甘卧几时起退之遭窜终召还倚山亭亭一孤松仄崕峭壑盘其中分毛耸榦一何杰画者有意排严风君不见古来梁栋必此物愿君爱之频拭拂题画山水送人还歙黄山沙溪杳何许圗之山水无乃是轩辕宫宰相里山人一出弥荆杞石林漠漠蹊径苔霜鹤夜悲猿啸哀红颜踪迹半湖海白头览画思归来溪头系一舩画师本无意宛如倦游者无复舟航事水云迤逦山云高静定方知动者劳回思少日欢娱地至今梦寐犹波涛寿兄图歌猗嗟我鳯生三雏二雏成立少者殂为巢抱卵两不易自挺独立身羁孤兄旣躬耕浊河岸弟亦塌翅青云途儿长女大愿各足鸡肥酒熟时相唿仲氏吹箎埙者伯兄今六十我半百敢言意气激隤俗要使纷纷覩标格大梁张路固好手湖州生绢照眼白当堂掉臂扫丹墨倐忽老面开生色盘松葳蕤杂花逺云屏石几文茵輭灵芝底出琅玕瓶蟠桃突磊琉璃椀鹤行昂藏疑欲啄复缀山麋意逾宛大公乌纱微俯身中心爱弟爱复亲次公氅服青罗巾傍兄祗顺情性真壶陈爵设即未举俨如酬劝言辞谆其言伊何怀二人飘风烈烈吹三秦衔悽西望道路阻高丘莽沓狐兎隣又如自叙伤夙昔哀暮安宁思苦辛季冬十日兄生日今日天开皎日出长裾珠履座上满剥羜椎牛酒盈室此时此图挂之壁观者嗟咨黯如失二公揖逊恰相向回看乃在画图上骨法形神各不疑舆台缉御俱惆怅逶迤拂拭诸欲动展转顾惜嗟宗匠瓶中梅菊谁致女倒映芝桃故相盪鞾灼真回绮席春芳香解溢金罍鬯兄今健饭犹廉颇丹砂我炼寻黄婆复闻张生善山水买绢请扫青嵯峨嵯峨一扫一千幅一年一幅南山歌登天池寺歌庐山絶顶天池寺鐡瓦为堂白石柱传言周颠劳圣祖天眼尊者同颠住崄絶下阚无底壑屈曲穿縁惟一路顷属秋晴强攀陟俯之四海生云雾岷峨累垂西向我杳杳长江但东注君不见寺东崕石镌竹林穹碑御制山之岑周颠胡不留至今周颠胡不留至今虎啼日暮愁人心御制庐山周顚碑歌庐山絶顶白鹿台上有御制周颠碑石龟下蹲高结螭天葩震烈云汉回文古两汉仍过之忆昔草昧龙虎鬭黄旗紫葢颠能知颠也似眞还似痴帝非感悟宁用兹百年势移功渐泯碑亭毁裂将及碑诃持白昼鬼神泣光耀天隂雷电随先朝虽允僧奏札修葺其如归有司有司有司颠莫疑试看碑文碑后诗游栖贤桥歌雷泉崃激石巃嵸日湍山䧟回光动吁嗟此壮观万古谁为开涡黄潭黑窈莫测秀黛碧玉何崔嵬人言窟底有龙卧气吐白昼常风雷去年重九登吹台翘望名山思袅娜今年今日谁料吾醉踏穷山蹑礧砢拂衣欲上万仞壁濯缨还就孤崕坐秋风吹林猿狖语浮桥横空袅相拄岚寒细飘瀑布雪峰云破碎芙蓉裂金枝瑶草真有无缥缈仙灯暮明灭君不见此桥今千年谷冷迹絶无人烟巖劖苔蚀石漠漠太白紫阳俱我前对此不须更惨怆明朝且上香炉巅怀玉山歌怀玉之山玉为峰四面尽削金芙蓉东峰破碎瀑布落有潭十八龙为宅山头草堂开者谁斩木通道余心悲白猿啸雨巖竹裂石路上天风树吹我闻龙乃变化物羣然卧此龙何为胡不滂沱惠下土一洗四海无尘缁其二君不见怀玉山山七盘盘盘上无极隂霾白日崕洞黒隆冬雨路谁来得稻田月池山上头半天有地今我游石坛剥落古佛弃木落俯见东巖湫湫中巨鱼长如人红眼射日翻金鳞天台桃源在何许采药避秦此处吾告汝鐡柱引豫章古城牙城南何年凿井置鐡柱井深江通没不见时寒水涸始一露玩之非石亦非鐡孤立槎枒若枯树人言旌阳鎻水母此语荒唐奚所据或云借此压江涛兹理或有谁者劳顾今伏腊尽奔走归美真君瑶殿高金灯翠旗日来御雕䦨玉槛围周遭俗论纷纷不须辨秋风日暮尘满县快阁引四月月圆登快阁天半晩牎雷雨入邑中上客擕酒至欧阳罗子咸来集去年为阁初筑台我时登之雷雨来神明似有两岁约晴雾歘值千山开千山廻转江中流徙倚䦨干増暮愁夕日下看衡岳破波涛左顾匡庐浮苦思昨年生盗贼大江南接江之北烽火遥连海岱红杀云眼见鄱阳黒斯邑汹汹今始安我今对酒能不寛诸君稍减般移苦百姓新回种植欢北风江涌月东来更説夙昔俱停杯隂晴仓卒不自料万事恍惚谁能猜潢池暂殄干戈衅向隅犹抱疮痍哀劝君置此勿复道放歌且与云徘徊九江陆还南康望东林匡庐山北东林寺前年八月游曽至只今马出莲峰道西望东林但缥缈风吹槲栎猿昼啼却忆石门临虎溪旧听石濑尚在耳雷烧碑树今应死观水帘泉歌水帘瀑布人罕至三级背悬五老峰磵石嵯岈路险涩深窟风草吟蛇龙自从开辟藏难见可怜彼瀑蒙称羡走势天晴万古雷流光壑暝常留电乱峰云走白日微翫罢催君及早归鬼神忌才亦好静恐有骤雨霑裳衣悲悼结肠篇李子曰结肠之事葢予妻亡而有此异云奠妻以牲烹膓焉膓自毬结李子异焉曰胡为烹胡为结恍惚神怪孰主孰使厥理孰测怨邪德邪生有所难明死託以暴衷邪呜唿呜唿作结膓篇焚妻柩前妻固识文大义或亦契其𡨕怀也哀者且停声弔客坐在堂听我结膓篇曲短哀情长五月廿七吾妻亡厥明奠之罗酒浆其牲伊何豮与羊痛哉釡鬵结豮膓神灵恍惚心骇伤团圞肉毬出中汤左廻右盘凖流黄经纬纒纠文隂阳底形井字圈两旁翼翼彷彿双鳯凰有绥在下累而长上有提襻五寸强汝乎无意岂为此唿汝欲问魂茫茫十唿不应百转咽膓乎膓乎为畴结其二结膓结肠忍更闻妾年十六初侍君父也早逝母独存为君生子今有孙昔走楚越迈燕秦万里君宁恤妇人外好不补中苦辛中年得归计永久命也百病攅妾身言毕意违时反脣妾匪无迕君多嗔中膓诘曲难为辞生旣难明死讵知千结万结为君尔君不妾知膓在此其三结膓三阕声更咽汝膓难解我膓结夙昔失意共奔走汝实千辛我跄跌宦归家定今稍宁岂汝沈緜遽离絶魂乎魂乎游何方儿号女哭週汝旁劘心饮泣看彼苍愚者何寿慧何亡伫立逶迤若有望迫而卽之独空牀梁间二燕哺子急触落青虫汚我裳锦衾尘埃委鸳鸯繐帷中夜风琅琅魂惊梦揺中惨伤隂雨啾喞灯无光呜唿此曲不可竟为君赓歌妾薄命哀才公正德己巳年作此公尝荐余故有国士之感仲冬东南天鼓鸣我军一出功可成道之将行岁在已星落辕门悲孔明尚书头颅血洗箭马革纒尸亦堪羡夷门野夫国士流痛哭天遥夜雷电哭新县是时新设万年县新民反覆杀副使李情灵寳人也苦死可怜灵寳子有官十数同时死四路萧萧人断行一军尽惊牀夜徙新民反覆谁不知性实虎豹佯蝼蚁白金綵叚纵寛汝朝廷有问将何以观灯行宋家累叶全盛帝寛大实皆称令主百姓牛马徧阡陌太仓米粟忧红腐宣和以来遂多事呜唿烂费如沙土海石江花涌国门离宫别殿谁能数群臣谀佞秪自计天下骚然始怨苦正月十四十五间有敇大驾观鳌山万金为一灯万灯为一山用尽工匠力不破君王颜此时上御宣德门乐动帘开见至尊奔星忽经于御榻明月初上堆金盆倾城唿噪声动地可怜今夜鳌山戏窈㝠幻巧百怪聚金蛾翠管堪垂泪借问幸臣谁云是李师师外有蔡京与蔡攸夹楼锦幄罗公侯丞相之幄当前头奚儿腰带控紫骝如花少女擎綵毬但闻楼上唤楼下黄帕笼盘赐玉羞月高鸣鞭至尊起幄中环珮如流水争道齐驱辇路窄寺桥窈窕尘埃白火树龙灯又一时千光万熖天为赤常言宴安成祸基从来乐极还生悲君看二帝䝉尘日数月东京荒蒺藜石将军战塲歌清风店南逢父老告我己巳年间事店北犹存古战塲遗镞尚带勤王字忆昔䝉尘实惨怛反覆势如风雨至紫荆关头昼吹角杀气军声满幽朔健儿饮马彰义门烽火夜照燕山云内有于尚书外有石将军石家官军若雷电天清野旷来酣战朝廷旣失紫荆闗吾民岂保清风店牵爷负子无处逃哭声震天风怒号儿女牀头伏鼓角野人屋上看旌旄将军此时挺戈出杀敌不异草与蒿追北归来血洗刀白日不动苍天高万里风尘一劒扫父子英雄古来少天生李晟为社稷周之方叔今元老单于痛哭倒马闗败军半死飞狐道处处驩声噪鼓旗家家牛酒犒王师休夸汉室嫖姚将岂説唐朝郭子仪沈吟此事六十春此地经过泪满巾黄云落日枯骨白沙砾惨淡愁行人行人来折战塲栁下马坐望居庸口却忆千官迎驾初千乘万骑下皇都干坤得见中兴主日月重开再造图枭雄不数云台士杨石齐名天下无呜唿杨石今已无安得再生此辈西备胡𤣥明宫行今冬有人自京至向我道説𤣥明宫木土侈丽谁办此乃今遗臭京城东割夺面势创嶻嶪出入日月开帡幪矫託敢与天子竞立观忍将双阙同前矻石柱双蟠龙飞梁逶迤三彩虹寳构合沓殿其后俨如山岳翔天中金银为堂玉布地千门万户森相通光景闪烁倐忽异云烟鬼怪芃杳蒙以东金榜祠更侈树之松槚双梧桐溟池岛屿鰋鲤跃孔雀翡翠兼罴熊那知势极有消歇前日虎豹今沙虫牕扉自开卫不守人时游玩揺玲珑陛隅龙兽折其角近有盗换香炉铜青苔生泥獍靣鎻野鸽哺子雕花栊忆昔此阉握干柄帝推赤心阉罔忠威刑霹雳缙绅毒自尊奴仆侯与公变更累朝意叵测掊克四海真困穷长安夺第塞巷陌心复艶此阉何䝉构结拟絶天下巧搜剔遂尽输倕工神厰择木内苑竭官阬选石西山空夷坟伐屋白日黑挥汗如雨斤成风转身唾骂阉得知退朝督劳何匆匆人心嗟怨入骨髓鬼也孰复安高崇峩碑照耀颂何事或有送儿充道童闻言怆恻黯无答私痛圣祖开疆功渠干威福开者谁法典虽严柰怙终锦衣玉食已叨窃琳宫寳宇将安雄何宫不镌护敕碑来者但看𤣥明宫康郎山歌君不见康郎山屹立东湖中波涛撼蚀山脚塌破庙枯木常烈风芒砀草昧赤帝出挥劒遂使凡蛇空卧榻之外事亦小万方有罪惟朕躬美姬寳玊归御幄浮尸蔽江江水红发踪刘陶固其力死战难言非数公秦人枉哭崤函瘗汉祖轻酬垓下功至今有庙此山侧天隂雨湿时见朱旗白马光如虹干陵歌九重之城双阙峙前有无字碑突兀云霄里相传翁仲化作精黄昏下山人不行蹂人田禾食牛豕强弩射之妖亦死至今剥落临道傍大者虎马小者羊问此谁者陵石立山崔嵬铜鐡锢重泉银海中萦廻巢也信力何由开君不见金棺玉匣出人世蔷薇冷靣飞尘埃百年枯骨且不保妇人立身何草草空同集巻二十二空同集卷二十三钦定四库全书空同集巻二十三明李梦阳撰五言律郊观斋居柬边乔二太常人日过仙院春霞缈缈分碧囘瑶泽草红绽蘂宫云独处依松树清斋对鹤羣桃源知并入惆怅不逢君郊坛值雪鳯辇连宵发鸡鸣雪满畿严随黄钺至清绕翠华飞伏谒深沾珮朝囘半湿衣悬知清切地冲黙迓天威西天门候祀瑶坛暮雪尽月出禁门西地静鸣珂碎沙寒簇仗低台官移斗柄卫士扫云梯遥识龙文气争传法驾齐恭陪郊祀纪成御气三更合君王在閟宫燎烟凝碧落墀月起微风上帝居歆夕文王陟降中诸坛严从幕元祀报成功侑食珪璋洁登歌玉磬同神旋仍醉饱万舞向春空郊祀以病不与端月温风至圆丘瑞雾多开坛洽百礼伏枕想登歌日月春旗闪雷霆昼辇过年年觐上帝只为乞民和卧病酬边君天坛歩月见怀之作霁夕开芳甸祠官怅独游银潢横殿落璧月抱坛流汉畤饶烟雾秦城逼斗牛甘泉词调絶疲病若为酬大行皇帝挽诗午门朝遂罢西殿临真哀泪满干坤暮日黄风雨来虎贲犹宿卫龙驭几时廻莫测皇天意中崩帝业摧其二大训文华践英谋武范遗先朝无顾命大渐问班师上食金舆备移宫素幔垂向来激切疏优渥小臣知其三元老炯仍在退朝无昔唿闲阶惟玉辂夕日已金铺望幸霓旌逺埋灵山殿孤君看霜露节冠冕㶚陵趋候輓冬月初圆夕含悲候辇东阁门犹警跸松栢已新宫象卫悲风入龙旗白雾中有髯浑欲挽云堕鼎湖弓望㤗陵昔临围西内悲风入紫𡨕今来松栢望斜日㤗陵青殿起云烟入龙游劒玺扃万国今多难孤臣涕倍零谒孔庙端笏陪朝列时禋谒圣林㦸门留石鼓春殿静珠琹奎府星连切璧池龙跃深诜诜趋国子早晩翠华临益王颂宪宗王十子益府实称贤体统朝廷半敦崇德业全书堂斜昼日琹殿净秋烟问寝还英嗣时研世子篇坛祀酒㑹斋居新宴合桂里㦸门开鴈趂龙旌到蛩喧羯鼓催松筠分曙色劒珮接行杯日上云霞散骖驔羽骑廻骊山绣岭花仍绣汤泉满故宫禁池人自浴新月古应同玉殿兴亡后青山涕泪中千巖歌吹入犹想翠华东桥山青宫栖古岑白露静松林忽下乌号泪遥悲龙去深衣冠万国后辙迹四方心一气流羣帝哀哉笙鳯音瓠子沈璧余瓠子横汾怀帝歌波涛满眼送城郭没年多虎战仍三晋龙游失九河宋人饶事蹟今望亦滂沱朱迁镇水店囘冈抱春湍滚白沙战塲犹傍柳遗庙只栖鸦万古关河泪孤村日暮笳向来戎马志辛苦为中华朱迁镇庙宋墓莽岑寂岳宫今在兹风霜留桧栢隂雨见旌旗百战囘戈地中原左衽时土人严伏腊偏䕶向南枝岘山大名终不灭堕泪此山碑后进才非乏风流尔足师古堂隂汉水新路改城池囘首隆中接秋云两处垂鹿门山龎公真汉陇孟子复唐诗旧宅新秋叶孤坟千载遗泉袅石穴细葛倚松门垂望望青峰近吾襟旷尔期冬日仁和门外寂寞何王殿遗坟此径孤玉阶翻雪草野日自金铺庑暝牛羊聚林风鸟雀唿白头香火者犹䕶赤龙符其二二塜累累接聊城复定安情哀宫独盛世异柏同残久雨石门塌新霜帷殿寒西陵时节望谁见绮罗叹令婆坟国初抡秀妪分遣入周宫但覩邱坟郁宁知乳哺同后王忘昔日頽屋鎻春风寒食莺啼切林花落自红始谒徐祠庙古傍湖偏春行更可怜楚城芳草徧红日此堂悬榻想陈公后时悲孝献前亦知遗像误瞻拜泪油然徐墓书张相国碑铭不读南州传谁知高士心江城遗塜在春日古祠深竹鸟嘤嘤合松墻靡靡隂曲江千载碣书罢泪盈襟陈祠在徐墓东可讶司徒庙偏隣孺子坟哲人堪一哭汉鼎竟三分门引江畔草榻留松上云纷纷车马客谁此荐清芬韩文公祠袁州山在城韩庙倚山清冕服前朝貌文章百代名石苔犹马路春竹自莺声立望潮阳近翻翻海气征武阳郡公祠惠爱前人蹟追思后代心洪都观察庙香火古江浔白日江上过青松霜露深亦知精爽异应厌鼓鼙音徐苏二祠孺子真高特云卿崛后先挥锄傲汉冕捆屦卧江烟宁饫糟糠毕耻同贪浊全凄凉百代宇怅望一澘然鹅湖书院书院佛堂边頽垣岭谷连四时僧洒扫千古俨高贤立壁东莱毅悬河子静偏衆流终一海流泪考亭前九日黄花镇黄花遇九日风雨不逢花水涌石梁断溪吞山郭斜将军午宴客欲醉忽闻笳困苦墩楼卒经年谁见家九日应变斋居时变逢揺落斋心对暮天未擒可汗日新起㤗陵年听鴈真无那看花益泫然将归思临水愁絶宋生篇九日慈恩寺阁寳地元依海珠林更假山登临重九遇城阙五云还歌吹喧侯里边烽入汉关望乡归未得能对菊花斑其二敕寺四围湖秋林层阁孤天空木更响风落帽还扶鱼群梁下跃鸟影镜中趋泛菊看山海寒烟暮有无生日写怀腊日明朝是浮生此嵗过黄云薄暮积白髪向来多壮士看雄劒幽人恋薜萝异时论出处窃虑各蹉跎十二月十日今日吾兄寿萧条自举觞燕山非故里汴水亦他乡河鲤行思海原鸰飞畏霜客居怜小姪濳望白云长腊日退朝口号霁色催寒腊鸡声下紫宸至尊深抱戚粥食罢尝新宫雾戎戎薄城鸦款款驯小臣怜嵗序翘首待阳春七月十五月食不见追徃有叹月食今年再中元与上元春晴灯火乱秋暝雨云繁汉将高城垒胡尘满塞垣孤臣万古泪偏洒㤗陵园月食有明终不减暂掩亦何亏万国喧唿地三更鼓角悲轮生桂与发光复兎还随显晦毎如此人生秖自疑元日汴上雪霁旭日薰江槛晴云丽竹扉檐花雪色静庭篠碧滋归嵗月高儿女行藏老蕨薇眼看人共醉椒酒不堪挥清风河上寓楼独酌一自违京邑飘飘叹此游桃花是徃嵗竹叶转新愁暮雨津城树春帆水国楼汴河堤上柳烟色似皇州庚午除日于今将四十始悟昔年非白髪谁能那红颜我渐违行藏沙上鸟日月故山薇怅望劳歌起风河柳色归辛未元日万事浑如昨蹉跎四十临取涂伤老马闻道愧前禽日变风云气春生海岳隂趂时聊物赏此外更何心中秋南康同是中秋月匡庐只自看故临石镜上偏傍落星滩北望关山隔南飞乌鹊寒鳯歌喧太液光忆满长安庐山九日庐山随晩坐江汉凈秋襟九日黄花雨书堂红叶深细云飘古帙寒兕吼空林不用风吹帽尊前有静琴上元滕阁登宴滕阁上元宜章江登宴时衣冠还大国唐宋自残碑灯火阑堪凭风尘泪欲垂黄云驱日暮囘首见征旗其二阳浦通新雾隂城带古楼君王罢歌舞栋宇白云留草色嵗年换客心江水流暮昏仍一望灯火万家州九日薛楼㑹集不倦登楼目遥怜秋色重枫村叠暗浦霜日抱孤峯楚越窻中地江山战后容倚阑浑不语吾欲採芙蓉其二恰送重阳目能禁孤鴈来林稀山尽出风顺橹齐开况是薛楼㑹难孤江上杯菊芳看莫厌秋色异乡催清明曲江亭阁寒食花争丽丰江柳独深此行元慷慨落日更登临浩荡五湖际风烟千里隂坐看舟楫急徒切济川心端午赣州晩发戏倦龙舟返吾驱彩鹢行晩天开古驿转眼过孤城袅袅云生瀬悠悠弟忆兄泛蒲虽念我宁解岭边情南康除夕畏途值除夕㑹我得投闲海雪寒城古江春碧草还星河挂岳树灯烛熨归颜窃计临家日蔷薇满旧山南康元夕四海逢今夕孤城有独身干戈犹野哭梅柳自江春月向平湖满灯于静夜亲罢諠风乍起嗟尔楚南人其二嘈嘈市鼓动松月静吾门灯火思今夜风光满故园天明淹舞袖尘暗失游轩老鬓江山异愁看旌旆繁元夕风起南康岳云黄袅袅夜半忽凄风度市春灯乱穿梅野树空人依青岸酌月漾碧湖中拟尽江城赏无欺蜡炬红乙亥立秋今日秋风起连年湿病苏应时微雨歇侵晓断云徂已复寒蝉集空嗟蕙草孤歩檐惊骤徤一叶下庭梧中秋汉江江上月今夕去年看尚忆岘山曲秋城波色寒故乡仍节序衰鬓且儒冠桂子真谁种天空落未干其二辉辉衆星没宛宛孤轮高万古今宵月青天首自搔度闺萤息照悬树鸟分毛寂寞枚乘笔空怀八月涛戊寅元夕春色闰冬后元宵惊蛰边软尘欺月散繁火夺星悬车马中原地笙歌全盛年无劳验花烬难测是皇天中秋喜客携酒见访节有吾家㑹天能此夜隂蟾蜍逐月没桂子落云深同是悲秋客况怀天柱心引盃光欲闪徙倚向东林其二云出真谁料月行应自如闇然花迳里忽枉故人车落叶近坐满清光中夜舒杯来不须却此意合踌躇十月月食不见频食天应苦当宵地故隂悲生十月雨狂阻万方心武廨香灯聚霜林鼓角沈复光何处满愿逐翠华临已卯元夕此夜门还闭中天月自看春催桂应发雪映兎犹寒儿女添镫閙隣家品笛残少时思可笑走马向更阑庚辰清明东郭少日欢游处逢春老大悲强持盃酒劝怕遣落花随草木梁园在山河宋殿移上坟人尽返岐路独含思九日上方寺赏时争上塔乗月复登台地尽中原入天空秋色来望乡翻恨鴈有菊且衔杯却忆龙山帽徒増醉者哀其二天地疎秋色楼台敞客歌逺江寒自白落木晩堪多月为衔杯出鸿于鸣磬过霜横不归去吾意在烟萝至日夜雪至后还深雪幽心独小堂光虽夺片月寒恐妬微阳压竹宁迷翠沾梅秖辨香一声何处鴈翅湿且高翔癸未中秋不月碧桂行青鳯婵娟集玉楼世人宁解覩天意漫隂秋云逼初光布星随满夜收开晴即是月但遣一尊留乙酉上元上方寺地爱僧林僻人邀灯节游縁塍朝借马改路晩登舟春水凫鹥满夕阳钟磬幽相留待明月箫鼓在中流丁亥立秋火多常病热残暑特相欺今日凉风至䬃然林竹披闻鸡毎起早省稼独归迟天地萧条意何须一叶知中秋亭㑹老去真耽月更深且醉游影沾如畏露光冷是分秋蛩故吟清酒蟾应笑白头恒星藏不见坐待彩波流戊子元夕皎月临元夜和风入始春过冬犹望雪思世转愁人歌舘喧鸣鼓游车匝暗尘黑头宜努力吾鬓已如银己丑五日徃嵗沾宫扇含香拜玉墀只今飘白髪刈麦向东菑树树鸣蜩日家家望雨时万方多难意谁达圣明知五日庄上集园桂日佳色黄鹂时巧音美人翩紫马携酒入花隂艾席铺能坐蒲觞干自斟蜩鸣虽颇聒流转是天心明逺楼春望贡院初开阁春隂独倚栏柳边千舰聚花里万家残风雨江声壮兵戈地色寒断膓沙鴈北羣起向长安宜春台春望古州图记见今望临高台人倚楚天尽风驱湘色来宻云生晓暝逺水上春雷尚有干戈泪冯轩眼倦开谢巖秋日始集百战江山在吾来草木秋孤城洞口落襄水席边流去国双王粲题巖只谢侯醉归忆山简飞兴习池头秋望蝶戏犹余蘂蝉吟已怯枝干坤入汉日霜露望乡时屈子偏生楚王通不负隋晩枫江更苦莫上岘山祠古城春望隂隂日欲暮迢迢春望稀野色吹寒立林鸦逆雨归孤城还麦秀白首且花飞临路长杨袅前朝今是非东陂秋汎三首久説东陂好今陪上客游绮筵开画舫哀笛奋中流舞毎低轻燕歌先起白鸥稍前休更进吾爱荻花洲其二水寺通人少松亭隔芰荷问僧舟暂舣登岸酒同过草木秋风入湖山晩色和返桡须痛饮前路满渔歌其三进艇晨烟碧囘桡晩日黄宿禽喧乱苇饥獭窜空梁放浪形骸得牵纒世路忙要君待明月此水是沧浪春晴野寺和李大野阔爱春幽新晴觅寺游立僧当径望融雪向门流净色悲诸界浮生哂一丘怜君厌嚣俗行处即沧洲城南夏望和王相国散歩郊南望雏鸦欵欵飞园林惟草色时序已絺衣试粉莲初腻残香楝乍稀亦思河朔饮无柰赏心违春日台寺寺僻春还丽人闲午任游行随碧草逺话为老僧留池竹晴常润龛花晩更幽塔端两巢鹤怪尔亦优游春日漫成豪真欺酒緑老毎厌花红人事年年异春风物物同云霄犹旅鴈时序又新菘潦倒元吾分金尊莫放空春宴物与吾何异春随地不同游歌尽墨客亭榭半花风身世一杯外山河双眼中无言时未夏已报石榴红其二老为春怜酒闲将客问花槛杨晴故雪堦药晩能霞地与歌莺转人争舞燕斜但来须共醉莫使负韶华叠前韵二首昨与君游处今来讶不同早荷浮嫩水夏树起初风人醉孤亭上禽鸣万竹中兴深天亦助斜日片云红其二旧径添双树新丛试一花春风逗笑语落日变云霞圃色随人逺楼隂趂酒斜谁知在尘境遽尔隔纷华丙戌中秋召客赏之以雨多不至者隔年期月易一夕借光难秉烛筵非改登楼客不懽竹风秋听力松雨夜留寒天柱峰头色应还似画看丙戌十六夜月是夕微云中天遂朗因忆徃时京华赋诗有清亏桂阙一分影寒落江门几尺潮之句人多传诵彼吾少俊今遽老丑并前诗忘之矣亦以集未收载月岂无晴夜天终有散云微微透今夕朗朗至宵分镜展池波晕珠明草露文唿儿暖余酒酌罢一鸿闻空同集巻二十三空同集卷二十四钦定四库全书空同集巻二十四明李梦阳撰五言律古意内廐飞龙马君王赐玉鞭长鸣彩仗下立在紫骝先放逐縁何事飘零竟不旋如䝉敝帷顾万里为君前赏游王者化无外玉门开至今笳闲青海外马放白登深汉将收金鼓胡姬弄玉琴宫中花月夜那称赏游心客散尊倾客自散而我卧空林五月凉风至孤村细雨隂竹萝垂野迳花草澹幽襟梦醒闻遥唱依稀楚鳯吟游兵闻道新开口游兵未解围只须殊死战莫放只轮归汉月已自满林乌常夜飞早将书揷羽天子日宵衣省中春暮禁漏烟花北分曹御苑西高林落日尽幽院集鸦齐岂贵浮生趣常便静者栖坐怜春事晩庭草日萋萋观雪省中省叶辞寒尽庭花向暮飘黄云变𤣥朔万里入层霄洒地纷纷密凌虚脉脉遥北风聊可咏携手不堪謡闻砧逸响縁云起清砧入暮繁秋风吹落月万户更千门宁知寄逺意不尽捣衣魂早晩逢西使流沙隔塞垣旅夜百卉已萧索哀蛩胡未休寒天清渭树落月故乡楼古人犹涕泪吾意岂公侯雝雝南去鴈漂泊向何州除架种豆高于屋垂𤓰忽满庭根深歴夏茂蔓弱望秋零猥杂沉霜露纵横碍月星斧斤唿稚子欲伐几囘停其二炎时忻密叶寒至怨多隂自是衰荣理非关爱恶心伐条近阳月开牖散秋禽但能存硕果无用叹萧森咏史覇王雄图并凄凉世径分鲸鲵赴巨壑鹰隼失高云难折朱云槛休嗟袁绍军当时干帝纪一一动星文望极望极云天黑关门落叶深古城饥雀啅长路断蓬沉嫠妇登楼思孤臣去国心此时看故垒何处不沾襟其二汉末忠良显英名李杜齐伏机翻自中倒柄为谁携碧海鲸鲵闘苍林虎兕啼南州徐孺子何事独栖栖定居故业秦山北新居梁苑西平生一丘壑何处竟安栖𤣥豹终随雾神龙或困泥向来登眺梦常绕杜陵溪归沐归沐谢人事翛然悲俗情隂阳争嵗色江海蓄春声自委青云懒那教白髪生君看少年者骝马尽飞缨春日大梁东郭桃柳清沙晩怅然悲逺春叶明深坐鸟花剧转愁人少小追懽地干坤放逐臣已看共如此何惜醉游频杂兴衆木依繁塔吾亭俯蔡河侧思云骥渡不忍黍离歌窓里游天地春前种薜萝养生诚计拙㝠寂保天和登临屏迹良吾性逢辰毎壮心花含向日雾柳变隔年隂行坐自芳草依栖还旧林高楼出迥絶无日不登临其二春燕不巢屋国祥徴至今孤城四战地斜日两河隂岸坼陈桥断花开宋苑深河船不入渭那慰望乡心雨后朝望半夜雷驱雨清晨草映空起看南仆树知是北来风宿雾笼初日晴天灭断虹剧心时序晩遮莫传巖功早春繁台泯泯春犹早行行赏不违柳黄沙际见草色雪中归积水生云气孤城下夕晖谁禁台寺望北鴈又将飞早春南郊正月郊南路独行吟早春冰霜犹在眼柳色暗随人直道元通蔡层山故蔽秦浪游今短髪凝望欲沾巾郊行午雪融村溢春沙引骑纡田禽忽自起水鹤㑹相唿歇马时傍柳逢花自倒壶醉眸横落日寂寞宋京都时事幸覩三春媚畨増两鬓华贼来当白昼风起但黄沙碧飐依墻竹红残拂槛花寄言冦盗者四海尚为家被絷国境眺望亦知塌翼鸟岂意罻罗求万里劳明主孤臣泪暗流临京花更苦近苑柳偏愁愧尔云间燕衔泥向玉楼下吏𢎞治辛酉年坐榆河驿仓粮乙丑年坐劾寿宁侯正德戊辰年坐劾刘瑾等封事十年三下吏此度更沾衣梁狱书难上秦庭哭未归围墻花自发鎻舘燕还飞况属炎蒸积忧来不可挥狱夜雷电暴雨一雨暮何急孤眠宵未央疾雷翻暗壁落电转空梁势急千山动光还万里长天威终不测魑魅可濳藏狱夜檐景栖栖落台居黯黯幽䑕縁争果坠萤过隔衣流幸窃余光照那蠲多穴愁亦知广川子跼蹐为春秋南征暑行心日烦孤马背中原地势吞淮泗山形包邓樊沿途官柳接吟叶麦秋繁赤日蒸云梦科头思故园野战盗贼干坤满纵横野战悲随城严戍鼓平地有旌旗树燕闲相逐垣花寂自垂诸君大河北捷报几时知野泊逺电明江夜官舟野泊稀山钟天外落林火雨中㣲水立黄龙鬬沙霑白鹭饥平生万里志可奈梦西归舟中病感寒望舟中逺乡心病后多万山通越水孤棹杂呉歌霜已丹枫甚吾如白髪何倦游常药物归思绕关河安仁闻夜哭缥缈因风诉哀哀何处音声随落月断听入遏云深转战増新鬼诛求损衆心悬军今更急寨满碧山岑得家书隔嵗才通此一书真万金时危作宦久家逺战塲深惨惨屯黄雾纷纷走緑林怒来思击楫时有渡江心报生孙强仕今为祖家书昨举孙行藏三代具生养九朝恩长但修苹藻愚从唤犬豚见时应解笑先梦绕夷门徐汊风阻雨雪风急江船絶年残野色凝密云寒夜柝流霰洒舟灯四望湖天黑孤吟羇思増傍村有夫妇对火缀鱼罾其二南雪竟为雨北风増野寒漏船喧夜语摊湿搅晨餐转苦人烟絶生憎鸥鹭干吾行尚濡滞估舶尔应难其三阻舟江柳下信宿五湖中立水偏吞雨飞沙半逆风夜樯扶岸集渔火乱波空信有悲懽异应知易地同其四常年遇泛客煞厌説风波雨雪空江夜伊予悲慨多沙人荷伞至滩鸟掠舷过幸及投簪㑹山中有薜萝徐汊阻舟七日七日北风阻野滩舟不行仆奴増饿色妻子话征情疎霰欺帘入流澌逐浪生独吟江更苦诗罢欲三更湖夜泛烟湖迥不极揺揺中夜征棹发鱼龙动人冲鸿鴈鸣雪月物意惨雨天寒色生共有舟航事谁深途路情庐山冬至闻雷小至匡南雨空江此夜雷仄忧羣蛰动急恐万山摧盗贼时事苦隂阳归思催征鸿莫遽起拟尔北同廻雪夜庐山翫月庐山万古月几度雪边明影傍素林灭层随寒浪生蔽巖疑有缺侵鹊暗须惊转恐羣星妬冰壶独自行南康闻还山之报傅𤣥非侮世陶令合辞官客路青阳逼归心白髪寛江城消雪送春鴈倚舟看自此茫茫去都门昨挂冠江州雨浔阳困李白吾寓亦江州地转涛声逆城空山气流二仪风雨积双髩古今愁去鸟冲烟白偏迎故国眸霁日霁催江色心攀怍楚氓褰帷二载过归劒五湖情霜换湓溪葛林迁栗里莺忍看复新月庐岳夜猿鸣七夕宜城野泊逢立秋汉江天上水牛女世间宵自动鼋鼍影谁传乌鹊桥孤城古塞月一叶楚门潮君看西流火分明夺斗杓拨闷覃园秦客楚山北秋园古堞西野风吹万木禾径卧孤麑江汉归舟迥关河落日低可留吾便醉为爱白铜鞮野风山鸣野风至汉水白萧萧月滉鱼龙醒云蒸豺虎骄有家惊节物不寐想前朝万古英雄迹江城夜寂寥早起炳烛揺襄水开门认楚山风云惨淡曙天地有无间露益他乡白秋随老鬓还飞来何处鹘逸翮绕江关繁台归集万里竟何事三年违此都短墻残菊在别业古台孤冬日低檐塔霜风静野芜但看头尽白莫恡酒重沽繁台归兴台榭归来地江山战后心城空犹募马树在只栖禽看岳晴偏近俯河寒更深风沙日日起梁父为谁吟正月十日赴呉庄之宴林卧百无事出城縁底希人初正月㑹春已柳条归就日蛛垂户开尊蜂坐衣不知农话久天地一斜晖其二为赴呉庄饮因成禹庙游住车惊草緑坐石有云流落日衔春峤饥鸿集暮洲已拚频载酒展转问花丘早春赴鲍相之饮怜女一尊酒要予千古台年从碧草换暖向玉杯来海日连波动江鸿带雪廻衆賔无遽起吾醉欲徘徊初春饮大道观因题日月浮生改山河此殿余酒因儒彦至春入洞云虚何药曽祛老求丹尚问书白头风物里烂醉是真如宿江氏庄黄昏水鹳呌沙头人迹稀天清看月近野阔带星㣲客语喧庄犬风灯静夜扉持醪忽自哂出郭毎忘归题壁客到惟鸡黍农情爱汝真隔城因下榻旷野合留賔骑苑沙明月鞭桥柳㺯春忍能辞一醉天地渐风尘春日畲庄感旧圃胜元因主花繁更属晴醉重今日酒啼变隔年莺遇树每共坐寻香时自行晩看风色异天地一含情其二名园多感激继至转芳菲节恨清明逼人怜故旧稀暖烟低野净云日度花㣲莫漫愁春赏吾今已拂衣雨过倚杖河城暮林园雨过清断丝犹舞燕入叶已沾莺无惜声连夜何妨坐到明旱云吾欲赋怆恻为苍生雷电雷电交冬夜滂沱彻晓闻老夫偏不寐起立迥看云湿重菊垂槛鸣哀鸿趂羣明朝传太史应有纪祥文喜雨客㑹万物今逢雨吾堂晩集賔寒声催电至勐力搅风频坐看水平席归防泥没轮沾濡无自苦悯悯是农人晴雨好晴亦好洒然诗兴新云分天欲断日晃地如伸湿入红蕖重干囘菉篠匀趂时楼可上万里不风尘晓北斗脚下地东星明渐高霜初被山岳霞已闪波涛寒鴈能羣过隣鸡只乱号不眠聊自待红日上林臯早起庄上为农起常早毎与鸡鸣期露重花偏得林深鸟自迟飞星当面过落月向人随玉珮金门外遥怜待漏时庄上晩归万动各有息吾亦念吾栖鸦翅昏犹接花蹊曲欲迷茅堂烟火外稚子竹林西自笑忙何事还家毎宿鸡新秋夜兴㣲风入枕簟林卧仰看星露气秋元白天光霁益青草虫攅暗壁萤火闪疎櫺那解萧森节都从一叶零其二犹记初朝嵗宁知遽数秋庭梧碧自落畹蕙弱谁留门闭人同夜心西火共流闻眠亦反侧霜露隔松楸深秋独夜独夕偏闻鴈悠悠寝复兴林堂下㣲月风色暗疎灯迟暮心难已悲凉气转増忧来理琴瑟膓断旧朱绳郊园省水莫辨田园路聊遵水国游物情真困雨吾道本沧洲避泞纡寻径逢深屡借舟草𤣥亭好在坐数自来鸥其二斩木聊供钓当流且着阑鸡豚各惆怅鵞鸭尔能寛松菊陶元亮江湖陆务观兼之吾过矣鱼鸟镜中看畲园春日市居常少出花日复多风万古繁华地三杯感慨中歩畦怜小摘攀树惜初红霭霭征云外哀哀何处鸿河上秋兴古有蒹葭客吾今水一方茅斋寒淰淰洲渚郁苍苍猎骑捎河鴈归人竞野航霜高木叶下莫拟是潇湘其二坐送登临目晴空鸟路长秋云不近苑宫树自成行河洛来天地人烟接渺茫采兰空泽里彼美在何乡其三日上秋林静江清旅思㣲黄叶雨后积白酒客来稀今古三川地干坤一布衣独行吟望苦沙鸟背人飞其四名城急鼓吹野处散秋烟衆草莾零落孤松羞自妍山川乱明水云日媚高天何事杨朱子临岐独泫然其五后代看今代今人即古人空传歌舞地不见绮罗春宋岳饶寒草梁台起暮尘苍茫白鹭渚潇洒类闲身其六白马瓠子口秋风汾上歌帝乡不可见千载白云多树动江帆至云前塞鴈过沧洲无尽极慷慨有渔蓑其七十载宋梁间鸡鸣望四关月来天似水云起树为山朝市今何处流波去不还高秋未归客膓断浊泾湾其八一为梁地客怨及授衣天野静寒烟白沙鸣暮雨悬飞龙过絶浦立马看长川望望苹花尽鸥行若箇边其九积雨催揺落江村菊自秋惊风振大壑失鴈下寒流暗水斜穿竹孤云晩抱楼虞卿足简帙白首傲公侯其十不寐伤寒节孤吟遶菊行月沉李家浦雨入宋王城飒沓杨柳落断续寒蛩鸣泛泛中河艇谁知此夜情闲居寡营忽忆关塞之游遂成七首牢落居庸道苍茫六载还开轩延汉使对酒话燕山鸟道増新戍天梯䕶上关白城烟火切鎻钥未应闲其二西崦千家落防秋五百兵山长原入塞涧曲故穿营静夜闻熊鬬黄昏报虎行昔时忺歴览三驻白洋城其三沙岭长园入羊膓宛宛斜石危偏骇马草动数惊蛇古树兼今树巖花杂涧花向来行塞日亲见五陵霞其四徃年趋北路今绕㤗陵西昼黑垂萝密山青禁木齐独僧攀杪出怪鸟趂隂啼寂寞黄华堞遥临古塞溪其五孤蓬絶塞口匹马戍城前跨迥烟墩直縁危石栈连飞云下独石逝水入潮川旧对张军帅题诗醉菊天其六银山汤岭北铁壁斗门边虎守千年寺人看一线天赤厓崩古塔隂洞坼新泉尚记渔樵侣长歌过马前其七春游临絶峤月出卧空岑暂逐山中客常关物外心三峰藏净宇百里羡云林崖际劖高隠何时一重寻夏夜合幔霑初霁云姿淡夕扃凉蟾辉逺树昏堑下流萤久静通幽理沉思损性灵昔人浑未达白首着𤣥经寄书驿使残年发家书向夜封当衢慙騕褭渉水忆芙蓉纸短情难尽乡遥恨易重孤灯迟明发寒月下疎钟春宴白首闻歌异豪心遇酒多酒当花㶑灔歌与燕婆娑暝色侵台殿春风换绮罗未须愁薄暮吾借鲁阳戈熊子河西使囘偶遇西河使真传塞上情一春常冻雪千里半荒城永断匈奴臂犹勤哈密征重闻帐下变无语对沾缨其二絶塞田谁废甘州稻旧畦荒屯惟见兎破屋不闻鸡碛石烽烟北祁连战鼓西平生边务意一一愿封题其三旧説穷源使人今出武威葡萄应啖足沙枣故㩦归燧火真憔面边尘尚黯衣问君春塞鴈曽过玉门飞汴城东楼夏登身世吾垂老中原北上楼隂阳真去鸟天地本虚舟王屋千峰伏黄河一线流晴沙暮浩浩羡尔自行鸥其二危楼六月上樽酒四天开俯看嵩云动凉疑海雪来峦光杯里见岛影槛边廻不见芒砀气空深弔古哀田园雨芜客过三首车马人来地田园雨后心頽垣疎柳卧漏屋野花侵稼穑悲生事琴樽伴苦吟自来农圃学不敢怨商霖其二地下经年雨田干满目蒿绕篱荒苦竹小架剰葡萄閴寂人还至壶觞兴并高草途烟欲暝犹遣贳村醪其三废坞懽能胜羣游百任为持竿探乳雀掷石打黄鹂落果唿儿拾逢花折自随黄昏休拟驾郊月已曽期大道观㑹饮敞阁元无暑清林更着烟人觞金像侧马系石门前壁草侵衣冷坛花落酒鲜丹青半磨灭何处问诸天其二殿阁生秋早壶觞散客迟蝉吟松露下鹤入岛云随尘世人堪醉蓬莱路竟疑羡门如可作愿与跨青鹥其三与客搴瑶草开筵傍洞花盘堆白石髓觞泻赤城霞静悟隂阳转衰从髪鬓华看君有仙骨倘许授丹砂人折牡丹见赠赋之俗眼开争折花心抱自知色新兼露至香在有蜂随老病伤春日干坤倚杖时落红纷㸃㸃忍把出羣枝客至宛宛酒船至依依小队过亭于草𤣥近溪比浣花多系马穿芳树持杯向碧萝更谋泉上饮无遽促鸣珂其二访隠春行早冲风野兴豪鹿衔初出草莺坐半开桃一叟烟霞僻羣公位望高浚郊元此地今日又干旄东园偶题孤亭万木里独坐一花飞老更知春色闲能到夕晖㣲风偏袅蔓返照故燻衣隔院香逾好唿儿莫掩扉南庄塘水渌漫补治小舟乘兴泛遶数廻久怀浮海意偶触济川心一艇方塘绕杳然春水深桃花能泛泛云日故隂隂还舣緑杨下翻憎黄鸟音月槐之下与程生谈亦念其夏游自去嵗月出槐初定风㣲影尚揺念离仍是夏拚坐忽分宵星斗来天近尘沙去路遥别情兼望雨白首夜频翘其二旱时偏苦热沙国毎愁风今夕客谈处孤槐清月中露凝天故白榴近夜能红明发冲南暑逾江莫更东秋雨檐雨响不絶披衣中夜兴寒声压高阁湿气逼疎灯一鴈呌何处数蛩吟可憎谁能奋长劒割破黑云层闻鴈惨澹边风起连鸣上碧霄才闻秋浦外已复夕山遥哀故欺霜角清应断夜箫南楼有思妇梦恰到西辽喜雪老健裘能着寒吟雪故行袖承花数出履蹴霰求声飘即诸山压填应四海平久知三白贵吾已十年耕嘲雪怪尔梁园树先春忽自花态多低复起形弱直还斜秖解光迷鹤无能色变鸦玉楼银阙里汝敢鬬瑶华雪晴余雪且休骋高空㣲欲曛盈盈看玉树澹澹入黄云奋激鵰连起啁啾雀自羣严风暮益发天隙认星文暑夜㣲月通帘阁疎星下槛塘树隂交进湿水气暗生凉嵗月一隂长干坤双鬓苍北窓聊复尔敢谓上羲皇空同集巻二十四空同集卷二十五钦定四库全书空同集巻二十五明李梦阳撰五言律酬京师友人见寄作浮云悲故国积水起鸣雷不见长安日愁登古吹台故人三月别天上一书来欲问经行处山中杜若开繁台饯客二首异地同为客看花更属秋云连去国目鴈引望乡愁陇树迷关道呉山蔽驿楼忍将宋玉恨还共李膺舟其二万里游燕客十年归此台只今秋色里忍为菊花来霜露凝秦望衣冠饯楚材不堪分袂苦落日一鸿哀送秦子梁国秋砧满范阳风叶稀如何故人去不与鴈同飞北路蓟门古寒天易水微君行莫怨雾霜日指南辉闻李公寓郊园寄赠几日栖东屿昔林今若何主人能醉客世事且狂歌黄鸟晴吟竹红蕖晩出波自怜门士末眠病阻鸣珂答伊阳殷明府见寄古县垂新桞独吟酬好春琴清山在眼花碧酒随人奈此河阳少曽于汉署亲邮筒定不惜有句念沉沦寄殷明府自枉去年札约为嵩少行梦常飞洛水诗屡到伊城萝殿王乔舄花台子晋笙君行奋双翮吾此学长生其二可怪伊阳尹冬来不寄诗徒怀白雪调况逼暮云时日落山城黑风鸣邑树悲身危属抚字为尔一凄其送鲍生下第南归只期横直上岂料戢鳞归抱玉终难掩投珠安所稀秋风吹独马落日照征衣南到江亭上还瞻北鴈飞杭刑部淮谈其师鼒国难逢骄敌时危惜俊才盐车在泥淖骐骥亦悲哀片月清秋照商风一夜来思君不相见惆怅对西台南阳宅访徐祯卿东阁能留第南人暂亦居琴书迁卧内骑马到堂除残树喧巢鹊微风走壁鱼追思秉钧日冠葢烂盈闾张子抱痾避喧山寺阔别旬月作此怀寄楚楚张公子悲吟度嵗华弃官临野寺服习向山家石髓遇不识黄精春始花洞中日月秘强食胜丹砂寄钱水部荣雪时挥袂别见雪即怀君河馆冬难暮沙洲晩更云清为苍水使静对白鸥羣昨夜寻君梦微茫路不分风夕柬徐子严冬万卉寂朔吹迥添愁岭日微含照川云半逆流频斋忘肉味乍冷觅羔裘差胜山隂夜能孤访戴游送舍姪木还汴天涯逼除夕念尔独归人夜宿芦沟雪朝逢易水春为驹先汗血藏剑莫愁身到及张灯候遥知戯彩频得何子过湖南消息及遇荆门信洞庭秋已凄湘江饶苦竹几听鹧鸪啼马援留铜柱王襃祀碧鸡向南冲瘴疠药物去曽携忆何子忆尔辞京日余歌万里行经秋无过鴈索处若为情去已穷滇海归应滞岳城鳯凰池上草春到为谁生何子至自滇醉折荷花别宁期花复开川原一囘首云日共徘徊知向百蛮去云从三崃来进舟虽一赋胡弃楚阳台春归柬谢员外寂寂鸣禽变隂隂弱絮飞烟花从客久风雨㑹春归且尽追随饮休伤节序违无端临暮景翻忆谢𤣥晖晩过序上人塔日微微堕禅居隐隐凉轩开惟有竹坐定始闻香万古风尘地三生水月乡频来寻白社不为礼空王再过序公月夜嵗已残冬逼月余今夜圆光侵僧磬发清傍佛楼悬鸣鸟疑深树高云静暮天夙心如解此更欲问何禅晩过定上人中秋镜阁临向晩过西林月自湖间动鹊翻祇树深静宜钟磬发寒更塔廊隂万物辉今夕悠悠尘外心秋雨访李鍊师便静寻丹侣飞梁度赤城洞花含雨落阶鹤下松迎云雾生仙袂秋寒咽鳯笙余情㑹浩荡先品歩虚声送鲍光雄南归世事风波逺悠悠素髪新干坤万里色江海独归人岸桞牵行舫汀花照暮春山中采芳杜好荐北堂亲田生闻余浩然访于东郭花下酒集花林吾自酌见觅尔情亲转觉花饶笑翻惊蝶趂人百年秦地客万里宋宫春酒罢烟城暮无言对怆神其二令兄真国士吾子更超然同住孤城里相邀东郭前攀桃映落日折柳向春天更有梁台约风尘入暮烟畲氏园庄无端二月至不分百花开林坐斜阳入郊暄沙色来秾葩偏近牖弱柳故临杯共是天涯客无辞酩酊回其二百年吾不醉一嵗几何春况接桃花暮难禁柳色新君为避世客余是放歌人烂熳题诗徧林莺莫漫嗔庚午十月畲氏东庄南客招延屡东游野兴高干坤侵肃杀云木半萧骚暖泽喧饥雀冬林秀晩桃时清还浪迹痛饮笑吾曹送人还关中见君驱去马忽起望乡思华岳寒逾峻泾河绕自迟躬耕为谷口把钓忆皇陂何日一尊酒南山对不移寄赠内弟玉园居城市怜余独乡居见尔稀年华仍雪树疾病有柴扉烟起浦欲暝沙寒鸿自饥一身固不保万事莫嗔违毒热在狱呈陈运使斆暨潘给事中希曽此地饶炎热南中恐未然有风翻助暑挥汗欲成泉鸟避栖深叶蝇喧集满筵百忧吾共汝流涕北风篇延庆观访陈州王君珠阁晴逾丽仙林午自和我来驱独马笑尔溺双鵞腊雪融楼薄溪风傍竹多虽非宛丘习吾醉亦婆娑徙泰公方丈秋夜秋林风色暮游子念征衣鸿鴈俱髙起江山独未归月临莲室静萤傍竹林微喜对离羣友吾生本息机康状元话武功山水梦寐关中好连年未得归侧闻武功胜佳兴益翻飞水绕褒斜出山从盩厔围因君觅水竹为买钓鱼矶发京吕状元送出城旭日清霜丽关河独鴈飞征蓬各自逺㑹面后应稀渭水萦秦塞南山绕汉畿料君乡思切只恐未能归答何子问讯三首伊汝投簪日怜余罥网罗江湖鸿鴈絶道路虎狼多万死还乡井濳身葺薜萝天涯嵗仍晩无路觅羊何其二仲夏辞梁地中秋出夏台醉行燕市月留滞菊花杯日暮千行泪天寒一鴈来亦知张季子不为食鲈回其三弱冠真怜汝投闲更可哀山高桐栢观水曲范滂台假寐凭巖桂濳行倚岸梅此时谁借问日短暮寒催阻雨明港寄何子二首白日云犹动青山雨忽来计程今夜㑹䇿马出村囘月对荆门上天从梦泽开旅灯依港宿吟苦独徘徊其二微微山日舒彼美碧山隅信宿犹难遣经年秖重吁花含明日艶月助此宵孤久拟申城醉香醪语尔沽贤隐寺集赠水落移舟稳山行酒暂随寺高垂路细林宻见僧迟楼阁登临日江淮独去时不应聊驻此愈重白云思赠钟子汉上君为薇省使几度紫薇开髪以忧时白舟廵累月囘汉川惊㑹面江雨助停杯已约同船下安能晓霁来独对亭赠人过访孤亭瞰巨壑五老对衔巵日出峰烟起风凉谷树悲石泉秋听急山路晩归迟异日东南赏应深庐岳思发贵溪髙子辈舟送旌旗飞近邑鼓吹送前舟礼饯诸生侍英寮并节游长风驱暝色宻霰响寒洲见月帆犹进山隂恨子猷寄赠林都御史二首锦水啼莺起巴山春望微干戈满眼急江汉一舟归花送琴书色霜留斧钺威所伤豺虎乱公也息鸥机其二诸葛能安蜀穰苴本善兵向来优起诏翻作急流行老益丹心壮忧惟白髪惊秖怜川父老涕泣挽归旌赠何君辞官归里三年牧夷郡万里竟归舟瘴海烽烟靖邮程江汉流琴书顿县邑五马向山楼棠树苗民种清隂䕃旧州新喻遇薛子送赠二首故旧日益逺寸心奚所安雨留杯酒暂明发楚途漫炎暑百蛮尽风霜五月寒知君近南斗时倚镆鎁看其二解剑别此水怜君向桂林徒持一杯酒其奈故人心瘴疠秋行霁沅湘马度深衡阳虽更逺莫遣鴈书沉立春寄杨君京口一水相望隔飘飘楚越身北风犹送雨南国暗増春云入金山接波添彭泽新妙髙峯上酒对酌是何辰顾子谪全州赠二首楚城悲逺望君去更悠悠十月逢南鴈章江况北流寒沙带宿莾霜日下孤舟明发湘东路应添吊屈愁其二苍梧遗舜迹白云秋气愁君得人文地相传是此州山连夜郎宻瘴入桂林收独有思亲泪非縁逐客流与樾堂子晩歩四首有伴沙行稳无云楚望深江湖席下出楼观鸟边隂共系南来迹孤帆北逝心徘徊忽复晩朗月散松林其二晩俯林烟静居然尽一城江围三面白雨过四时清沙广偏升月花疎转唤莺可言南岫矮青概斗牛平其三北郭浮沙暝西山拥坐真日犹衔殿阁江己下星辰禹服苗风杂丰郊剑气伸独嗟征舰日歌吹满城闉其四美树沙能秀高花夏不疎江山百战后登眺两人初楚月垂鲛泪燕山澁鴈书异时羊续壁喜接豫章鱼九日楚山太华君同登不入襄阳府秋山毎自来那知楚峰上还共菊花杯帽落层云迥风生万壑开却思羊叔子岘首独悲哀送郑生南归二首梁园杯酒罢江上泛舟归白日孤帆隐青天一鸟飞路分和靖宅潮接子陵矶羡尔随𤣥豹还山戯彩衣其二挂席南风便烟霞北望深逢人着皂帽采药鍊黄金五月三江路扁舟四海心方山有丛桂谁与结云林繁台书院同边子三首壶觞聊首夏文史更孤台地主更来几登临毎复陪径兰迎节秀巗鸽扑骢廻落日凭轩外苍苍四岳开其二驻赏林红减登吟野緑围故人率尔遇时序暗中违气突芒砀断云低孟泽飞昔贤谁复此无羡酒酣归其三兴剧攀巍坐翛然俯日斜亭扶盘石树崖缀殿春花薜服宾游幰青衿闪钓槎绸缪不欲别风野暮鸣笳台馆访李秀才濓李生梁国彦少小事沉冥春日古台上独行枫树青花侵映雪壁鸟下草𤣥亭野濶看无际浮云似洞庭寄许监察二首为问乘骢使经春北未廻句删淇竹写尊泛邺花开昏晓行山外风云毎自来不知铜雀上临望几徘徊其二初拟周三晋何时已百泉吏人跳水外骢马白杨边坐忆孙登啸行吟卫女篇倒看峰不极炎日有霜烟柬黄子二首约隐情非饰今归悔即迟田园荒欲尽亲友半相疑杯酒惟黄子儒门是白眉可能东郭柳日徃听黄鹂其二径菊陶能得田𤓰邵独勤为农消日月倚杖看风云揷柳俄成树笼鵞忽一羣不须忧万事客至且醺醺许君话游感旧四首几日离泉上泉香满绣衣坐谈观水事想见采菱归石柱新留姓山藜亦借威知君薄朱绂兴在白云飞其二泉馆旧曽到跳珠今若何数年鱼不小题壁客应多照日输金浪囘风散锦涡君令树菡蓞勿逼古龙其三亭榭逢君复原泉改色流喷珠连地涌仰镜合天浮掇蛤曽兼石移家欲狎鸥猎心萌自鄙日徃水边头其四昔访仙潭鲤春隂阻独行至今看絶顶长日有云生尔昨褰帷过同深把钓情何时掣金鬛携手万峰晴酬唐礼部见寄二首仆疎卤芜鄙人也举世弃焉于唐无一面之雅廼今辱拔羣之顾伟文法笔吐露悃愊仆奚以有此哉万事中年懒诸人近日疎不忘惟墨客愿见有音书倚伏休询鵩生涯且钓鱼问竒终缺酒不是草𤣥居其二蹈虎看贤达攀龙几奋飞长歌百年内惨淡万情归种竹从过槛栽桑不虑衣神交古有在莫遣北鸿稀赠张工部汴上天意焚宫殿臣心急栋梁未花辞魏阙酷暑向咸阳遇我真倾葢忧时毎罢觞尘沙一万里分手向垂杨答许监察百泉和章兼泄所懐三首疎迂甘病足天地合藏身未即辞城市何縁谢世人恨无山在眼愿与鹿为隣暑日情真倍萧萧水石濵其二吾门客不到永昼雀堪罗竹色间巾拂池凉飐芰荷片云蹙日巻双燕掠䖝过忽忆台端使诗成只自哦其三睡起看云坐敲门报吏来受书惊鲤跃投李得琼廻思为源泉赋辞遵比兴裁不须共林石三复野情开和许监察闻报之作忽尔西边信飞传过洛阳几酋齐豕突何将最鹰扬杀气黄河接烽烟紫塞长筹兵有谏疏早晩达明光送张监察还朝北极星辰入山河斧钺归乌争车鹭疾雨逆葢云飞御柳元揺珮台花且袭衣圣心虚采纳忍使谏书稀伏日许君馆亭晩酌暑阁寒风暮林亭透日疎俯池闲白羽把酒跃金鱼兴触山花发心同水叶舒孰言台务剧镇日有琴书其二树色寒文簟池光隐玉壶敞筵真不暑爱客忽忘晡乌返争栖柏鱼懽自戯蒲囘思阛阓子天地一洪罏送陈左使赴贵州万里洞庭西秋风入五溪瘴天开斧钺山驿断虹蜺水出牂牁绕城临井宿低堂间花树紫箫鼓阅雕题其二郡县收殊俗封疆託此臣去披炎岭雾坐使瘴花春獠部知徭赋夷官学缙绅谁期召伯树蔽芾五溪滨早秋监察许君见过五柳骢偏系三山雨乍过夏蝉犹咽竹夕露欲倾荷眷此青云客怀余白石歌相看恨易晩灯火发烟萝寄王赣榆自汝谪东县朝朝看海头书才一纸到别己十年周日就晩潮落城浮淮水流知君负楚调激烈向清秋寄李濓兼呈何子识汝尘埃际飞腾歩歩高许身元稷契努力更风骚暂亦游香署终能夺锦袍仲言应过数万里两鸿毛寄王生重九书新寄他时意独伤故山吾别久篱菊晩谁芳日月徒鸿鴈干坤尚虎狼松楸围几大人发泪千行酬寄徐子秋日登镜光阁见忆嵗晩湖间阁秋临共尔曹路疑银汉上身近紫宸髙霜色诸天镜窻风四海涛别离谁复此槛望独挥毫赠孟明府自桂林量移汶上少年东邑宰万里北还人桂已他时苦花须满眼春偶逢思宿昔临别见交亲莫小牛刀试元为骢马臣寄王子苏州三首独立望南天秋空月㑹圆此时一樽酒忆尔隔婵娟并马游燕日孤舟去越年断膓今万里心折暮江前其二三十乌台使投冠竟黑头田园是故里江海有新舟把酒看鸿举开窻面虎丘不须慨今古吾伴鹿麋游其三旧交多鬼録吾子独仙乡幸自饶强徤何心说庙廊稻输呉郡白橘足洞庭黄饱饭教儿女摊书日满牀寄孟县张明府同年多出宰独尔得河阳背郭围王屋开门对北邙词章前令掩桃李旧花香何日乘云起双凫入帝乡酬徐子春日登楼见寄三月垂杨合风花满帝州伊予直北望尔上几层楼紫塞连天起黄河抱地流春烟动万里何处觅前游送许监察还朝二首杯酒岂无友知音谁复多君今万里去吾奈好春何路草随轺碧山莺近驿歌尚思文话地骢马月中过其二吾园花烂熳子特驻骢看偶念明朝别先违两地欢胜之元执斧陶氏合投冠去住情俱得离杯莫放干再赠许君縁岸百花开楼船三月廻人依铁瓮望鸟避柏乌来礼乐还朝疏山川画笏才太微遥已入新彩近三台空同集巻二十五空同集卷二十六钦定四库全书空同集巻二十六明李梦阳撰五言律边君生日来访时近中秋不虞雷雹怪尔生辰日高轩特过吾秋惊飞雹至雨逐去云无上寿须君子同声愧老夫毋劳问隐显乘月有清壶其二雹过天仍雨庭空晩复雷连牀慨徃昔阻马得徘徊暗蘂香宾席秋灯熖寿杯非君有家庆肯放夜轺廻繁台院阁饯沈子之云南并怀刘子斗酒重阳后危楼万里前停云忽蔽地起鹤故横天斜日留倾葢疎花影别筵忍看骢马使遥向碧鸡边其二岂料吾刘沈提刑继入滇经过此台上共醉菊花筵日落杯光动楼空海色连无论即万里身世转蓬前送姪木甥嘉㑹试二子趋南省同车向北燕苦心冲鴈雪得意伫花天合浦珠光㑹丰城寳气连谅怀鹏举志吐胆鳯楼前繁台冬饯翟子三首野馆逢君日相逢复惜违暖崖花尚发冬树果初肥斧钺从天至家山傍海归悬知称庆处不独锦为衣其二邦君荣大礼星使返三台路指东方入尊留南郭开馆深松自静筵暮月还来明日山河异无言不醉廻其三为慕梁台胜纡君驻马观风霜当夜急楼阁近星寒酩酊犹更烛徘徊数倚阑知君有家国忍向北云看丙子生日答内弟玑今夜今年聚谁知骨肉稀汝犹悲燎粥予岂那于飞对火霜威入侵杯月色微斗斜灯更续不是醉无归雪后寺集夜别王子僧夜晴游地月高钟磬闻塔光斜照雪香气上蒸云客向杯前聚途于醉后分别离谁不尔缱绻独斯文早春怀上方寺此寺城中僻边城野四围青天直塔上落日称僧归殿古松风入台春草雪微觅碑吾不嬾所虑鸟惊飞春日过李氏因赠偶忆孩童日能禁老大悲向来门巻接长是酒筵随礼乐儒门旧风花世路疑不须辞夜饮春月正逶迤送郑生河氷未尽脱怪尔驾舟还言向金陵去春登江上山緑波元楚徼芳草自呉关寳剑男儿在那忧行路艰柬张含战国侯嬴里梁园李白杯夏骄惟溽雨秋弱尚鸣雷病馆经旬滞归旌万里催别书期早寄莫俟北鸿廻憇长葛端壁寺偶遇使人王卿赍监察毛君诗札到困顿中口占驰寄亦咎游山之约逺为长葛憇忽接许昌吟不覩暮云句那知春别心早花连颍岸晩日下嵩岑咫尺盟难践何须问古今月夜柬张含风餐凉雨过露坐晩林幽汝对梁园月孰如金齿秋常星皆北拱滇海独西流万里清光再应怀今夜游送张含明发车南指滇城更复南秋惊洞庭叶雪压贵州岚念汝此行逺求官今尚淹保昌山坞侧好结望京菴秋日读王子赴江西时诸曹赠行篇什感赋接揽西江辔同怀振铎年匡庐并突兀鄱水日悠然子进薇花省予归莲叶船梁园邂逅地把酒对秋天繁台送张内史侍母还蜀同毛袁监察幸值髙秋霁何愁蜀道难顾瞻知国念䟦渉为亲欢露菊沿江熟风林过栈寒故园如有梦应在五云端其二翰苑飞名久梁园接席初文谈白日下凉露碧林踈剑阁天真险巴山锦不如馔亲知尽乐日日有姜鱼其三饮暮不归去繁台秋正深侍臣轩偶遇骢马酒同临去国三川路停云万里心西南鴈不到吾迟尺鱼音丁丑重九繁台酒集高㑹今秋始重阳逐嵗同上台寒日午开合古林风且酌黄花醉休嗟白发翁旧游不须问天际有飞鸿寄王宪使反侧须开县安危亦仗兵饶山夹岸宻鄱水向秋清部使轻裘入余黎裹饭迎怪来服从易为惧靖南名其二传尔提刑地思予揽辔游湖山不改秀蛇虎向来忧卖剑元能事褰帷适此州范公芳未泯亭在北山头寄崔内史病还邺漳浦新归客文园旧病身干坤金马外杖屦碧山春书合虞卿着耕非桀溺伦汉庭文赋笔谁及茂陵臣早春宴黄宅岐路风花里干坤醉眼中事随年共异春与昔还同相聚今何夕相看各己翁夜和杯更暖休负烛花红送右辖王子逼除赴嵩山之役以狱事遽有嵩山役恰然逢此春旌旗拂袖入车马驻萝新坐爱溪花发行怜寨兽驯时雷苏万物君重系累民送畲生南监江门柳色暗四月浪花高尔抱鱼龙志休随雀燕曹金山入紫气璧水动青袍倘虑音书隔南风有顺毛繁台秋饯何子㑹少怜君暂台孤引望频清秋属过鴈落日有征人华岳元通洛黄河不弃秦异时愁独上千里见嶙峋其二候吏催迟暮游人怨解携十年内供奉万里竟关西地古饶文物时平罢鼓鼙廵行有佳兴应徧絶崖题再饯何子武塲重布席文士此分襟人世东西路秋天旦暮隂杯光揺弱草庭色下饥禽他日关中使无忘汴上音喜李生自京师归北极星齐入中原尔独归田园自松菊身世有庭闱鱼可一钱买花常四季飞感时台莫上恐湿贾生衣送柳仪宾进圣节表万国生辰表天王北狩时鸡鸣元紫禁虎拜亦丹墀汉树霜松古尧蓂露荚移无辞醉宫酒当是旧朝仪中秋别郑生别离谁独免此别是中秋尔上袁宏艇予登庾亮楼羽衣飘北槛渔笛起中流炯炯共明月那堪两地愁已卯元日内弟玑见过二首内弟元朝过柴门午一开栢尊吾足办椒颂尔须裁天地氷霜变江湖日月催鬓毛斑欲甚谁忍复春来其二汝今年四十而我八年多世路怜书剑生涯笑薜萝游将花并放醉拟鸟同歌莫问朝元日伤心是玉珂送戴氏两河飞雨尽万里不尘沙白马朝天客春风御柳花声名新上计袍笏旧传家谅有兰台擢应难舍伏伽寄毛监察江汉归鸿鴈干坤罢虎狼薜萝吾故土骢马尔何乡㟁树霜先赤篱花晩自黄向来杯酒地台柏但苍苍雪中郑生见访万户风花起吾门尔一开惊看破履迹笑指白须来驴为登桥熟船非访戴廻今朝梁苑赋合试贾生才雪中苏生以诗见过楚楚眉山裔儒林羡白眉朅来白雪里惠我阳春词结绶终相庆投珠莫自悲长安马蹄疾是尔看花时春初大道观访苏生草生坛雪尽宛宛孤云辉怪尔黄庭罢双鹅不换归牕镫留夕照栏竹伴春晖安得频过此谈𤣥两不违寄陈浚借问垂双翅何时奋一飞黄金不易就黒发渐应稀山雪骑驴出江风卷钓归所嗟冠葢地独尔薜萝衣赠僧懐让越人也嗜酒其居有借树轩访旧来东社焚香对病禅素琴真与寂浊酒反通𤣥隣树当经牖春花落讲筵不逢支遁语谁解越中传逢郏王子相思汝水月相见帝城春紫逻云烟逈青门桞色新岂如题鳯侣疑是好鹅賔醉即挥鞭别金龟报主人徐子过别因而留宿岂是陈蕃榻能淹孺子栖无言向春月难寐及晨鸡钩幔囘牕色梳头过鸟啼如何艶阳节与尔惜分携洪法寺遇乡僧烂熳春游处重来冬日凄风松犹故壑露叶已新蹊废井浮阳出巍阡冻雾栖逢僧话乡曲寒望转萋迷送张生还金齿万里来何事三年此复过高秋鸿鴈下落木洞庭波嵗月长途老风云后进多百蛮家更逺自爱莫蹉跎其二大雅流重译殊方挺上才批鳞书几上塌翅首频囘白发南荒路秋风北宋台三杯邂逅地为尔一徘徊送郑淳入闽江海发春涛南浮二月舠花行浙口盛云近武夷高土布离乡贵杉鸡诧客号延平津倘过珍閟匣中刀送王左史入觐帝里花应待王筵醴暂违舟从春水上人是锦衣归日月瞻新衮风云壮旧畿辞朝君即返莫赋北山薇送姪竹赴京听除皇王寳厯开汝上黄金台气色三光正人心万国来拜除将檄入辞谢袖香廻幸㑹风云路行伸騕褭才送长垣尹赴召二首君赴兰台召谁看此县花久知骢是马当许鹭随车日月新明主干坤旧一家异时缣帛赏应首及孙伽其二要地徴名尹新朝急俊臣班升玉笋晓台散紫兰春万水元趋海群星自拱辰谁言大河上白首有垂纶寄熊御史塞上汉官持斧处天险惜离群塞口孤城断峯腰细涧分胡天秋更惨杀气暮还云定有忧边计缄驰达圣君秋日王子台上暑霁名王㑹台成上客过清秋疎草木落日上笙歌天地衔杯尽风云傍槛多圣明今御极谁复虑干戈酬钱子钖山之招南迁公约我北望我怀公阳羡春芽秀荆溪早稻红乘槎伍胥口采药洞庭东何日酬吾志江涛日夜风送王子如淞江寳剑寒无色苍然海上行异书探战伐高论动公卿何日为毛遂前身是贾生谁怜同学子章句独虚名晩过孟氏雷雨遽至㑹王子亦来王褒真畏友孟浩复多才下马云徐暮开尊雨骤来疾雷当户落惊电触檐廻坐待明星出无疑晓漏催其二霁月出还没骄雷东复西千门萤火动六月候虫啼共是天涯客能忘雨后题吾诗催仗汝好放片云低僧园秋集同田生榴竹晴相媚秋光满给孤㣲风捎果重残暑入林无寳塔金杯映青天白鹤唿不须谈浩刼吾醉亦忘吾其二自笑红颜日僧今白首看秋风修竹过台殿碧梧残钟磬昏仍起壶觞醉不干塔层思尽上恐逼斗牛寒春日宴山泉王子之第同左田二子入殿笙箫合开筵锦绣围苑枝春竞发台日晩犹辉语燕窥吟管飞花坐舞衣二豪同酩酊与尔月中归其二已恨韶华剧能孤烂熳游莺啼檐树换蝶戏槛花流賔客朝开苑笙歌晩入楼但看今㑹者孰与汉枚邹酬赠阁老刘公雷奋龙犹卧云俱鹤自闲一杯莘野月双屐谢公山贵客常辞避田夫数徃还桂庭秋偃蹇公醉拉谁攀其二大号更嘉靖明公㑹古稀老惊诗律徤闲爱醉游归庭户罗花竹儿孙导綵衣向非千仞览那见太平辉其三寿席秋能半賔庭月故圆前身金粟佛今代玉堂仙兎巧元供药龟灵岂算年蝇头灯下字犹注紫霞编其四緑野情真逸香山望独髙酒嫌裴相浅诗掩乐天豪公实当三老吾虚受二毛人遐室幸迩音惠莫言劳送田生读书上方寺嗜静甘违俗藏修合就僧緑移开径竹寒扫䕶牕藤殿阁秋隂下琴书爽气増不须匡氏壁常有玉莲灯其二寺压孤城断堂开积水围一僧当茗灶群鹭狎荷衣被酒时登塔持书晩出矶鹤腾知客至嗟汝咏而归其三凉雨满庭户泠然松桂幽隔云清磬湿向夜一灯留萤火辉书幌乌啼上佛楼谅多今古意先着宋春秋登钟楼答田秀才老足秋能徤朋游益豪眼当孤阁放身已百层高霜壁揺朱杞风檐落白蒿生平望东海一钓有连鳌别郑生白首还离别长途倍苦辛愤时惟按劒避世谩垂纶江海烟霜日干坤去住身临河见双鴈杳杳向秋旻送白帅留守中都幕府开淮甸山河绕汉陵晓霜迎旆入王气及秋澄弩卧铜牙澁矛抛緑藓増黄金印如斗应有异时徴再送白帅圣主下龙章将军入鳯阳地盘淮海壮天拥汉陵长棨㦸新开府威名古辟疆卜年元万世王道是金汤再送郑生闻君数日住使我百忧寛池馆杯觞易天涯故旧难久晴冬欲暖近水晩犹寒惜取防身劒慇懃醉里看谭刘二子过赏牡丹载酒来朋逺寻芳出郭遥遇花双葢住系柳一骢骄野席留香逈晴尊助艶娇谁言阑百寳吾有玉鸾箫其二学舞花将起矜歌鸟自来日筵随䕃徙风袂入香开李白昭阳调姚黄洛下杯古今君莫问且促醉轺廻春日寄题崔学士后渠书屋七首草阁临何地花天想后渠傍墻应植柳俯岸几跳鱼好撰王褒颂休亲郭槖书改元新礼制侧席待相如其二石白云花莹湍青水叶香野情鸥鸟足纱帽世涂忘问字船能过听莺客不妨无言浑是暇当有草𤣥忙其三鲍客春还邺崔渠遂盛传水溶漳岸日草碧魏城天径竹竿竿秀汀花朶朶鲜但无醒酒石物物胜平泉其四敞敞渠边屋煇煇座右铭竹琴晴愈静萝烛夜还青洹水明卿月陈家聚德星泥中虽近戏仆𨽻解谈经其五是否龟䝉鸭将无逸少鵞内官聊一戏道士敢频过自坐莆矶饮谁攀桂櫂歌絶絃知不易白眼向山河其六赋笔多崔瑗朋车媿吕安碧渠何日到云树一春看南果枇杷活西郊苜蓿寛觅君终系马棹是何滩其七且养岷山鸟休焚学士鱼穷通不在我水竹漫成居緑薜深藏屋丹花浅映渠几时朝圣主人拟治安书小园花发谭刘二君订游渉夏始至尚有春留赏无言客过迟砌红残芍药园緑半荼䕷邂逅情真倍追随酒莫辞有怀君尽放得意是佳期其二缱绻杯侵夜纡徐月转庭醉寻松影立凉爱竹风听老去朋情恕年来世事经玉绳天歴歴谁识少微星其三渉夏榴能绽深更客尚游群行逢树问独立为花留就月还移席唿儿重洗瓯醉眸横北斗曙角起城头送吕广文四川衡聘大省文衡重名师礼聘遥阁云搴暑旆栈月引星轺古帝蚕丛国今人驷马桥好将杨马軰收取贡清朝赠孟监司赴任三首南辍江湖棹东飞海岱旗勇辞知至性强起为名时气节聊城箭文章孔庙碑秋风立马地莫动季鹰思其二汶上篇仍在齐东节重过绕台新柏秀匝县旧花多海色揺行幰山云䕶咏窝谈天君一问稷下近如何其三麋鹿游山性蛟龙卧水心得云终一起食野不孤吟汝去观沧海予常慕孔林何时挈尊酒同蹑太山岑送谭子国谥逾年至王臣触暑行水花邀去节山鸟劝离觥久客交人广携家念土轻玉筵颁扇日应注使囘名其二聚赏蜂初课分携燕已雏泥惊落夏簟花忆倒春壶水路风旗进晴船暑气无五云赤日外缥缈是皇都赠林监察阻雨郊舘积雨淹征旆曽城隔论文一尊真惜酒万里正横云京国骢謡属闽江道派分美名吾实羡何处接高芬庭菊纷披有怀王喻二君子鴈急秋真晩园空菊自黄露团翻有色风度不随香却忆初开日君来夜把觞忍今看烂熳独绕碧篱傍晩秋王喻二监察见过二首自种吾堂菊无人共把巵昨来三径雨忽与两骢期槛霁花逾爽林寒酒故随坐忘俱酩酊莫遣白衣知其二霜日来骢并晴杯汎菊频古今无逆旅天地几闲身鴈阵寒从急篱香晩自新豪吟不知夜圆月在高旻菊日任君见过菊筵开遇雨秋色转増孤泠翠元浮席流香故洒壶蕋沾巻袖摘径滑倩人扶莫谓无开霁斜阳酒重沽寄郑生故菊开谁对新醪怅尔违耳憎木叶下心与塞鸿归儿女催蓬鬓家园滞綵衣问君称庆暇何处採山薇其二节序仍黄菊干坤更白头文章宁益世衣食暂寛忧遇客谁谈劒思君独倚楼逺江寒细细似有北行舟空同集巻二十六空同集卷二十七钦定四库全书空同集巻二十七明李梦阳撰五言律月夜繁台㑹两监察路叶风交落台骢晩并行时寒物色换意逺世縁轻异国同觞地危楼片月情暝烟凭槛里汴水冻犹声其二万里危楼夜中天朗月时快心真託酒凝望转停巵野色霜元迥林光烛并移依依檐畔鹊先占独栖枝送李生还郡宦美庭闱隔情深郡檄催腊江舟自稳暮日首频囘洞橘黄金摘呉鱼白雪来汝亲知更乐愿展治邦才其二伯道呉门水梁公冀北云依亲嵗聿暮趋郡袂还分腊动苏台色春囘震泽薰重过应未逺良吏汉廷闻甥嘉北来出其谒逢干庙之作予为和之嘉时谪茂州判汝谒双忠庙徘徊几度吟暴云连海白积水带城隂自抆看碑泪谁知驻马心未须悲逺窜不死是恩深送甥嘉之茂州次玉溪侍御韵三首已诧齐东谪能堪蜀道行自甘穷塞窜争奈倚闾情劒阁云中栈蓬婆雪外城大江秋见底待尔濯长缨其二蜀道元非易人言此更难虎风生万壑蛇径动千盘北望常思阙西来不为官无言𦍑性异汝当郡民看其三雪山天地外经夏雪难消气冷三城戍光通万里桥谁言州不好汝去路宁遥纵使胡笳夜犹能梦入朝郊园迟王豸使不至岂少银鞍马冲泥许故游清风㣲进草晴日澹生秋扫径童将倦看笼鹤未收异时高李㑹佳迹至今留王豸使至复有此赋晴游翻幸雨午出更便风柳重陶濳宅花霑御史骢达人元野性浊酒本村翁酌罢桑麻晩归灯一径红王豸使既返东月皎升乃与李曹二子径觞吹台之巅口占柬王子王归不待月二子共登台天地划然皎山河相盪廻虫鸣崖底叶鴈影掌中杯为问山隂客还能棹雪来秋日吕公西园同玉溪侍御二首圃胜城能曲台高野更秋席陪骢马出情为碧云留移坐铺林叶添樽面水流潜思歌舞地指㸃问王州其二入院看垂柿临畦羡引泉寒荽自满地疎树不妨天野老疑旌旆林乌下酒筵无云但游衍公意在桑田西园酒半会玉溪侍御𤓰代报至再赋二首北使还朝近西城返照深霜情留果实晩意付花心风助林皋爽云横海岳隂兹游如在念应有寄南音其二胜地留賔切离筵散酒迟网鱼生跃案摘枣脆连枝草夕鸣蛩动天秋过鴈知河桥明日事愿尽掌中巵见和君病起须白辄有所赠亦咎其酒过诧汝须添白将无病苦形眼前真过隙身外是浮萍客到留碁局儿唿检药经昔人曽颂酒吾意不如醒和郑生行经鳯阳浩荡兴龙地盘旋踞虎形海吞淮水白天揷楚峯青帝宅精灵聚陵宫虎豹扄万年禋祭礼有道赖朝廷初冬见雪和鲍生宻云初布暝疎雨忽成花气浅氷从薄寒轻白自斜敝裘谁念汝孤棹独思家江上𡨕𡨕鴈春风迟去槎郑生至自㤗山昨汝登东岳何峯是絶峯有无丈人石几许大夫松海日低波鸟巗雷起窟龙谁言天下小化外亦王封其二俯首无齐鲁东瞻海似杯斗然一峯上不信万山开日抱扶桑跃天横碣石来君看秦始后仍有汉皇台寄鲍崇儒去日犹零雪庭葵遽复花新诗谁和汝久客自成家水国干侵夏田风莽带沙长淮日易暮珍重早栖鸦送赵训学满归六旬千里客九载一氊归路逺琴书重官贫妻子饥塞云迎老鬓河色恋征衣㑹有秋行伴关山新鴈飞其二宋代陈无已唐时郑广文道髙官独冷名美世同闻汝挈一氊去予怜双袂分潸潸白首泪长向渭西云秋过内弟漫赋二首赫赫乘龙地萧萧罗雀门桑麻犹世业书史但儿孙数过看颜帖今来为菊樽显亲君太晩愿化北溟鲲其二主賔俱不饮相对坐同深幸有黄花兴无论白髪心游虫纷落日高叶下疎林静里闻鸿鴈疑添徃嵗音赠陈生少小期鹏运于今尚未飞蒿深仲氏宅鹑结宪生衣背郭元桑树临河只钓矶奉亲知不苦馔有白鱼肥其二白屋山中相黄河水后田家无酿酒秫人索买书钱雨过云流野风来浪接天行行牛角上犹挂古人编七夕雪台子过东庄村落元相接园林亦互游酒天携榼就花夜对牀留忽尔双星候泠然万木秋谁期白头日萧洒共丹丘赠程生东游邹鲁风犹在芒砀气有无羁心空大泽儒行乃长途野艇氷迷鴈村楼冻集乌无劳怨嵗暮随处是江湖寄题高子君山别业君山者江隂县之北山也高子获焉于是自称君山主人予闻之为作君山诗寄焉一山背城起万古号为君秀揽江心月雄吞海面云金陵通地脉玉港发人文羡彼投簮客中年卧紫氛其二季札坟边业春申邑后山一江平展镜两港曲成环不雨云烟拥长春草木斑隠君梯万丈倘许世人攀立春柬郑生问其愁病天涯春又至游子近如何病久诗难减乡遥梦易多药苗春尚雪舟楫海初波旧业方山下东风徧緑莎送刘尹赴徴恋别当炎暑淹留到夕晖徴书昨日下循吏古人稀风树凉移席庭萱晩就衣明朝五云里争看两凫飞冬日寺集观赵帅射万里横霜气长风快顺毛将军只弩发叠中两鸿号取石敲新火开鲜弄寳刀囘头问僧者何处得醇醪丁亥寒食柬养素细雨秾花候高斋独坐辰春风无病物清世有闲人树湿莺穿穏泥香燕下频遥思养素者何处卧松筠喜程生自呉中囘致五岳黄山人音问烂熳梁园树江舟尔恰廻苑桃惟旧列墻柳半新栽枝为来人袅花迎笑口开呉门春更好几上虎丘台其二黄子吾真畏程生尔更竒江城倾葢日渭北暮云时寳劒神终合𡨕鸿性不移忽思千里驾惭愧昔人为伏日载酒寻高司封读书处郑门古城曲小筑成幽园为厌朝簪扰兼辞人境喧矮堂交杂树炎日驻游轩黙黙林中意相看对一尊其二养寂为园卧寻幽当暑过林深得日薄地静觉蝉多旧业元秔稻新亭复薜萝谁怜朱绂客遽恋白云窝怀五岳山人黄勉之呉下元多士黄生更妙才心常在五岳名已动三台系自汝南出文从西汉来各天难见汝翘首独徘徊郊居柬竹溪子当春弄杯醆花落恨纷纷重来日复几飞叶满秋云寒流下鴈影古戍噪鸦群残菊犹堪把长謡独忆君闻呉郡黄山人将游五岳寄赠昨报三呉客将寻五岳游薜萝堪制服春水正宜舟二室云中峻三花烟外浮住居吾幸迩先肯到嵩丘其二天柱峯头雪莲花嵿畔云朗吟惟李白独徃更黄君婚嫁今应毕藜鞵有幸分共跻恒岱徧归着五游文东庄冬夜别程生自邑万里孤村夜疎灯对语心风枝时响牖寒月故明林秦陇新游壮江湖旧恨侵侧知南槖重为有华山吟己丑八月京口逢五岳山人夜雨清池馆晨光散石林一舟相过日千里独来心树拥江声断潮生山气隂异时怀旧意应比未逢深京口杨相国园赠五岳山人逺客乘秋至名园水竹分林寒翻易雨池静合偏云卧疴思知己逢君惬素闻萧萧緑云里谁解有论文经长陵诣黄花镇沙岭群峯㑹黄花一径穿临崖防马骇枯木有蛇悬鎻钥关门壮星辰陵阙连旧驱边马至得失岂皇天白洋城京西太行崦孤垒白洋间己巳曽通敌居庸并立关水合桑干去峯连塞上山圣君敷逺德秋日战旗闲至黄花黄花城压岑山合昼多隂坐见五陵雾来为九月霖泥生劒㦸澁寒重鼓鼙沈寂寞松林外那传孤鴈音银山寺银山倚铁壁天外削三峰不见林中寺来闻午后钟僧徒住石屋雷雨拔门松西望诸陵接云成五色龙出塞峰起黄河限秦亡紫塞存碛沙浮落日塞雾宿疎墩哨马三边动烧荒千里昏将军拜金印白骨不曽论其二碛日淡无晖风沙惊自飞望烟寻戍垒闻鴈忽沾衣大将搜河套游兵出武威贺兰山下战昨日几人归环县道中西人习鞍马而我惮孤征水抱琵琶寨山衔木钵城褁疮新罢战挿羽又徴兵不到穷边处那知逺戍情寺不覩空王宇谁兴浩刼心散花疑白象布地果黄金水雾飞梁洒夕阳廻殿隂独嗤簪绂客游赏託云林繁台春望野旷孤烟静高台独望时地残随氏苑天濶禹王祠晩日云争白隂崖花自迟目断南来鴈萧然故国思繁台别业地亦因台峻天能纵屋高宋朝四帝国禹庙九河涛上下见陵墓风烟含野蒿昔人闻醉此简懒愧吾豪高逺亭虚亭葢树杪四顾果平芜嵩岳杯前出浊河牕外纡寺杉时送响塔鹳毎来唿一约朋知饮归车醉毎扶诣别业跼蹐岂吾事郊游惟独行风回疑引骑雪落故连城塔树凝先白台云曵未平感时侵嵗晩白髪暗心惊中湖寺龙象何年地千巖一涧廻我来寻石镜隔竹望香台树绕啼猿入人从鸟道来坐飱霞气晩只拟是天台其二陟崄扣巖扉一钟鸣翠微丹崕森竹树雪壁映花飞屋隙鸣泉泻山昏麋鹿归松风高壑起云卧欲沾衣南湖中湖果竒絶逾岭复南湖石磴廻相倚巖泉有乍无开牕衆壑积当殿一峰孤更览千林竹因怀长啸徒北湖畏雨不至乱山上云气孤客发西岑徒瞻北湖寺其如东路心岭猿愁暝雨巖鸟下空隂囘首太行麓萧萧松橡林下南湖湖僧骑牝马相送石门峯欹仄乱石路日暝渔樵逢苍茫翠微里风落青山钟羡尔巖居者终期尘外踪晓行云梦泽晓行云梦泽云起失湖村歴歴横江雨𡨕𡨕逺岫昏鼋鼍当马吼鸥鹭背人翻欲拟浮湘作吾生异楚魂刘家隔匹马淮山尽孤舟渐楚歌逺商呉蜀杂新雨汉江波骄燕斜斜下轻鸥片片过整帆迟明发天色定如何浮汉杳杳向前城扬船浮汉行水闻天上转色出雨中明已近鸣鵙月长看龙雾生陈诗叹秣马风浪独含情浮江浮江晴放舸挂席晓须风日倒明波底天平落镜中开牕问赤壁捩柁失呉宫万古滔滔意浔阳更向东九江九江江九流庐岳负江州世代催前浪图书羡上游城孤落日映虎去暮天幽夜笛隣舟送曲终无限愁发九江已发南风盛须时且复停岸沙延系缆竹色隠囘汀行待江水穏卧看庐阜青此生谁固料湖海一浮萍丰安庄地气南逾热僧林晩暂栖云开一江去日在万山西修竹凉风至昏鸦古木齐凭高忽洒泪清世有征鼙圆通寺阻雨巖扉隣虎穴淹坐靣猴江山动云生眼风廻雨入牕渐交松际响蓦鬬石间泷铃磬烟萝外高峰只自双圆通寺阻雨闻石门磵桥断水涌阻徃东林石门雨断桥途阻虎溪遥仄想逺公室秋莲应尽飘愁猿吟雾里落叶重林腰更有天池望巖巖向碧霄五老峰东南涛浪吞五老古今存秀色彭湖浴诸峯庐岳尊中宵见海日南斗豁天门霜雪颜常静云烟解变魂再至洞院昔别秋色苦今游风涧清穿石竹犹活雨过泉自生礼殿古门换钓台新路平独来谁毎见云日此峰情廻流山亭亭高山尽入囘首见鄱阳天地开呉楚絃歌有宋唐峰云低栋白湖日倒碑黄六月吾来此凉风不可当折桂寺折桂何朝院开基分翠峰牕明五老雪门掩半崕松泉瀑飞人过香台印虎踪千巖谁得到百里但闻钟团山登望团山当县口石壁对朝饶日静湖波歛天低岛色遥风云余覇气呉楚混前朝秋水年年落英雄恨不消芝山望呉楚分何代干坤此郡孤江从树里断山入雨中无战鬬名空在英雄世与徂酒酣抚长劒极目尽重湖芝山寺感事偶到芝山寺遥伤荐福碑霜雪十月动秋战万家悲凉入丹枫堕崕高黄葛垂洪钧融万物黔首独旌旗龟峰立壁有天地浮云无古今仲冬诸客到落日乱峰隂峭崃通人过危巖把酒唫竒多看不彻昏黑更登临泊安仁官舟商泊同城近月蒙蒙戍鼓夜长击渔灯时自红乌鹊枝难穏豺狼穴易空向来论大树心切古人风铅山山水交闽越东南古县闻一峰晴冒雪两水昼蒸云石井鹅湖倚车盘鸟道分儒官荆棘里寒叶痛纷纷市㲼夜泊此夜章江月无端照独舟人生真梗泛嵗暮且帆游腊逼寒灯熖波吞霁雪流坐吟风鴈起渔笛满前洲丰城夜泊夏至北风至晩晴凉意増江船逼新月沙色乱疎灯暗浆故相拨浮阳还自蒸倚樯看劒气仍见斗闲曽舟徃临江即事直㟁含风细中江放舸安地随帆席转风进晩潮残霞树迎牕过晴山巻幔看遥惊双浴鹭色举向云端雨泊丰城古岸花层湿隂江鸥半飞波廻撼船重雨侧入帘㣲潭爱金华涌亭伤寳气稀二年三歴此膓断北舟归夜行旴江灯火遵山闪旌旗折路频仙坛杳不见片月故须亲土俗渐异楚人言多杂闽岂无嚚不足讼简爱吾民赴新喻露树且乌啼孤舟晨向西萧滩千百转昏暮到罗溪古驿屯云宻平沙没日低扬帆更前去月夜不须迷自进贤趋抚州炎域霜何厉寒原木欲稀肩舆随落叶晨日上征衣路势东南转北风鸿鴈归东乡新血战巢破鸟犹飞云山渡渡古云山积江明日色饶霜融水更落野静路堪遥冠葢行相望干戈气未消伤心弄兵者汝业本渔樵玉崃驿夜泊暑泊无风夜江船深自凉云纎沾葛细月涌去波长古崃衔孤驿名山引玉梁前途堪跃马旦发问仙乡白沙驿沙古幽幽白江新泯泯清水衔村作国山绕驿为城万里将南徼孤槎且暮征壮心与落日的的向波明涧富岭赴安福三月赴安城遥攀岭路行前驱真避虎絶壁亦啼莺周览物色换极高云气迎俯看南贑路孤舸㑹将征其二山行忽百里歩歩山情新萝拥千盘透花齐万谷春寒暄不异地忧喜暂随人黙诵垂堂戒私嗟名利身郁孤台朔日送客返慨然登郁孤悲歌为闽广指顾尽江湖南俗𦍑夷杂北流章贡俱兵舸尚满眼绎绎诣饶都晓至邬子驿湖夜乘风过天明见驿楼数家依独树落月隠春洲日抱越峯上江奔呉徼流姚源东水外兵甲气还浮再至玉虚观龙沙欣自昔久泊遂今期雨露新松大丹青旧殿移岸云通绣栱江日抱金池欲倚门东阁愁看日暮时仙楼仙楼忽欲暝钟鼓下江烟独坐一烛秉当门新月悬石寒坛近斗沙静树浮天半夜朝羣帝珊珊羽节还与骆子游三山陂三首库部平生友湖山百代心追思宫阙地芜没水云深连马穿芦入羣鸥坐石吟谁能堪落日莽莽古城隂其二丘壑胸应满干坤眼独真扬鞭指河洛立马説周秦古墓笙歌地前朝战伐尘秋风飒飒起白草正愁人其三日扇逢林却风旗改路廻悲凉元此岳攀陟复何台云破逺峰出天秋孤鴈来明朝异南北归骑莫教催上方寺钟楼台上一钟鸣登台万里平蒹葭天正逺云气暮还生饥雀喧空泽黄蒿断古城不堪临眺屡况是感秋情其二危阁秋登霁寒烟晩坐重长风欲动地落日故衔峰苇飐腾双鹜云拖挂一龙此怀吾不浅怪尔暮鸣钟金山狂澜日东倒此屿忽中流蜃学楼台结龙专澒洞游光涵天上下影变地沉浮解识超三象何须问十洲其二歴险仍攀阁穷髙更指台一身银汉上四望镜波开吴楚地形伏江淮秋气来暮潮益滚滚风叶下崔嵬其三寺立江心古人游秋舸新鱼龙狎不浪草木润长春忘险卑崇搆贪竒健病身无为孤柱恐焦嵨接嶙峋空同集巻二十七空同集卷二十八钦定四库全书空同集巻二十八明李梦阳撰五言律乙丑逢先大夫诞辰是嵗适䝉恩诏加赠制字四十用写哀痛老大思童日诗庭俨昔趋羇孤万里外优渥死生俱寂寞临花诰幽𡨕列大夫西云白苍莾洒血望松梧兄以西堂落成葢怅然有念于二亲余心交痛颂义追德爰成兹咏焉矫矫江都相凄凉楚穆生家贫无立业道大不求名破甑常蛛网空除任鸟行肯堂兄不忝应慰九原情读直道陈公祚遗事上主能容直当言敢顾身累朝传谏札万死作归人古庙秾花晩孤坟劲草春从来汨没士特笔在词臣哭郡守郝公征歛无休日斯人不永年曽闻溪虎避早见壁鱼悬颂碣留边郡铭旌拂塞天九河一孤塜愁絶海门烟哭张子张子者平谷张子禴也以都御史镇辽东显矣然无何卒李子者张之旧僚也闻之哀焉于是作哭张子二章语曰嵗在龙蛇贤人嗟张之卒庚辰嵗也虎豹威边日龙蛇哭尔年故人今若此吾道合澘然部曲归旌拥风云旧国连蓟门秋草徧何处是新阡其二翰海龙真泣辽阳鹤竟归壮心元铁石神爽尚旌旂光绕新埋劒香残旧赐衣至今生仲达犹怯孔明威谒平台先生墓岂説嬉游路今成昔雍门平生马公帐四海孔融尊劒舄收残草山河抱古原黄昏不忍去白日下蒿园温将军挽诗不见千夫勇谁开百战围门犹森画㦸苔已蚀金衣俎豆诸郎奋山河奕世辉黄昏两白鹤偏绕北邙飞闻郑生死丰沛舟中短劒英雄气孤舟疾病身那知生别后竟作死归人汴柳诗筒断江花繐幔新白头交谊者洒泪向残春其二客榇收丰沛归舟渺越呉扶持有令弟书劒付遗孤墓草亲朋隔山松旧业芜当年走马地魂绕孝王都风铃阁晩犹急月窓宵渐辉稍驱云雾散翻重雪霜威起坐炉须拥晨看木尽稀徘徊问气势恐逼汉宫闱春夜雪独客初春夜孤城急雪时战风才白地欺月已平池数听鸿飞乱虚愁花发迟世无戴安道谁见剡舟移余雪饥鸢侧目过余雪且纷纷风起惟催雾天空故纵云囘声捎竹细叠片压枝分忧国非吾事占年亦自欣春雪时帝在宣府鸦鸣晓雨至零乱忽成花着地融难白随风弱易斜色应疑燕雀寒恐滞龙蛇塞路今休拥春风返翠华立春日雪独有梁园雪风花赋里寒婆娑遇春日醉起倚楼看鸟动纷离树人来故上阑相逢亟农事谁暇问袁安鹦鹉鹦鹉吾乡物何时来此方緑衣经雪短红觜歴年长学语疑矜媚垂头知自伤他年吾倘遂归尔陇山阳咏部鹤寄迹含香舍淹情嘉树林长鸣如有诉狎俗到如今不染风尘色常存霄汉心㑹应王子晋接尔向嵩岑咏莺袅袅花絮乱交交黄鸟归慇懃度碧叶廻转惜金衣不向艶阳语似伤俦侣稀王孙多弹射莫羡上林飞咏白兎趯趯来何处爰爰上玉堂不因丹灶跃那覩雪毛香昼日行疑月炎天卧有霜异时归捣药莫碍广寒光鴈旅舘经花夕哀鸿时一闻孤鸣元趂侣乱语欲惊羣渐起随边角遥传隔塞云更深何处落斜月转纷纷冲鴈可怪鄱湖鴈昏飞犹自羣乍翻还近舸忽起尽随云浦阔看疑小山长去不分秖疑南下尽犹阻北书闻白鴈八月白鴈至中宵闻尔哀亦知先伴起无为报霜来月静飞难见云深去不囘故园消息断愁病转相催襄中见鴈秋风羣鴈过万里顺归毛揺落已如此云霄空自高盈盈拂楚塞冉冉影湖涛定出边烽里哀鸣嗟尔劳菊日丽秋霜白天清野菊黄亦知甘隠逸偏得近壶觞屡折元因醉斜簮一任狂干坤传舍耳节赏莫思乡菊时一种数本其一逾秋独妍爰及至日黄华韡然当庭见者骇叹㩦酒来赏余赋二诗纪之节过诸芳尽冬深尔独妍那知冰雪候复敞菊花筵蘂冻黄逾嫩枝疎緑更鲜试令彭泽见应费掇英篇其二正色干严候殊姿破暮寒名均梅自妬节晩竹同看嵗月阳囘易冰霜尔立难无言载酒客缱绻近阑干菊迟吾家数丛菊节近未含姿种日人同早开时尔较迟编篱䕶宻叶绕砌嗅寒枝切恐重阳至无钱足酒巵丈菊和王左史丈菊今朝得低垂九尺阑发迟冬已破移早露犹团食蘂搴难及怜芳仰屡观纵令他处有争伴醴筵欢葡萄旧榦疎曽讶新条密更垂苑花深悄悄风叶漫披披马乳秋同摘龙须世岂知相传自西域种杂至今疑闻蝉夏林疎过雨秋意尔能知响入云俱迥声廻风故吹抱贞惟隠叶避害屡跳枝多少垂杨里争吟日暮时咏蝉孤清不自掩浥露且风吟渐送炎蒸月那知独苦心傍斋栖树穏响叶度云深已信一枝足何须上国林咏庭中菊亦随羣草出能后百花荣气为凌秋健香縁饮露清细开疑避世独立毎含情可道蓬蒿地东篱万代名小燕小燕羣腾垒朝游夕毎归踏枝揺复穏疑路止还飞日月销黄口风云长黑衣吾家庐室隘好向玉楼依小雀黄口青条上翩翩索哺频解飞犹趂母真性不疑人列鼎肴菹待空城弹射廵野田禾黍遍何处不宜身小鹊檐际翻翻鸟将雏唶唶行搅眠真懊恼传喜不分明化印何年就填河几日平徒然盛生息羣噪毎能晴华岳二十韵有岳雄西土三峯挿渭川省方朝白帝分野障金天逖矣威灵赫遐哉秩望䖍百王开寳箓七圣演瑶编绮殿丹青列文窓俎豆聨风云蒸大壑日月避层巅鷟举天门辟鳌呿地轴旋巖峦莾翕沓岭嶂郁緜翩猿挂仙人掌萝飞玉女泉霞雰夕的皪锦绣晓相鲜葛藟揺金壁芝苓冒紫烟石膏渗复结钟乳滴犹悬右压秦胡壮南包汉邓偏徒追散马日缅忆祖龙年箭括通神户云台秘妙筌岂惟栖鳯侣亦以遯鸿贤方士骑茅狗宫人採石莲褰帷瞻窈窕拄笏怅攀縁隂井邀雷驭阳崖起电鞭聊游凌絶顶不为学神仙新秋值雨十韵积雨尘营寡端居羁思繁火流惊暗换鹤湿想孤鶱郁暑终收虐新凉已破烦觅诗谢朓阁高枕右丞轩檐熘冲花落篱湍巻叶奔随龙动玉阙辨马失金门车案萤那聚欧斋蛩已喧造朝疎雨具邀友阻吟尊塞国柳应尽上林花几存忽思禾在野踯躅望朝暾五月大雨省中八韵五月行秋令新寒夺盛温萋萋云色暝䬃䬃雨声奔启户凉风进临沟骤浪喧连山浮海气大陆走河源已阻金门谒疑将华屋翻夜更灯烛坐昼辍簿书烦豁霁思长劒归栖忆故园解诵愁霖作泥中非遁言纪变元年建申月彗出扫寒芒势掩旁星布光于中夜长连斥竟大老密奏合文昌台以司空坼星知上将亡流通人事迩仁爱帝心藏忽忆临崩诏看天泪数行其二太白今宵见光芒何太明经天复昼见国难且胡兵度影休衔阙低空幸隠城天高听亦下人胜运须更避殿惟皇切推轮遣将诚敌人行就缚飞慰谅闇情冬日灵济宫十六韵贝阙崑崙外浮生此路疑蓬莱移禁国尘世出瑶池蕞尔双仙迹飞腾后晋时论功竟恍惚䜟兆且逶迤怂慂精灵託唿嘘霹雳随先皇亲议号继圣必脩辞爵陟王侯上尊同帝者师龙襦分内锦宫女准昭仪雨露宫城切星辰天仗移琳琅揺绣栱松柏䕃丹墀瓶内金花踊龛前紫鳯垂晴还日月秘暝则鬼神悲玉鼎推龙虎瑶编述姹儿汉惟栾大显秦竟羡门欺五帝非无术千龄今见谁累朝盟誓册玉柜少人知简何舍人二十韵黄扉通内阁左顺切文华密勿君臣契尊崇礼数加词头存故事国体与宣麻奏絶铜函密封非墨敕斜四门钦舜辟只日鄙唐邪干断人心协风淳主德遐万方咸就日六合迥为家司马元牛走卧龙曽兎罝吹嘘振羽翮变化奋泥沙邦计思刘晏兵谋愧左车分畨春扣闼捧牍晩归衙影拂垂城草香㩦出苑花讐经违白虎投笔困青蛇毎忆仙池鳯私慙省树鸦拘羁那有适追琢冀无瑕不忍醒为醉胡由玉倚葭圣朝巢父耳荒里邵平𤓰稔抱丘园欲私祈纪运嘉鸣文极燕许熙载老姬牙帝泽川归海浮云莫蔽遮少傅西涯相公六十寿诗三十八韵龙马千年㑹崧高万古神负图曽翊圣间气又生申颖拔元无敌清脩况絶伦生来近日月龆龀上星辰怀橘休前辈探镮秖后身早承金马诏竟冠玉堂賔讲幄时霑醉宫坊数赐珍文章班马则道术孟颜醇絶艺邕斯上高情颉籀隣一挥惊霹雳只字破风尘绚练王侯宅苍茫海岳濵幽劖光沕窟巨榜照嶙峋星灿将军碣云垂学士珉崖题半呉楚墨刻徧齐秦振鹭天衢丽登龙野服臻诸生弥济济夫子益循循江汉谁堪濯桃梅自有春空传马融帐真慕介休巾忆昔逢先庙援公辅大钧至人虚密勿君子以经纶商鼎调和切虞廷吁咈频八方生气象万物荷陶甄日宴离黄阁鸡鸣侍紫宸羹分紫驼背袍钖锦麒麟顾命留元弼今皇礼旧臣屹然匡社稷公论在朝绅鹑首星躔徙龙飞嵗序新风云囘甲子天地庆兹辰却老形如鹤忧时鬓若银含悽麾贺客雅志为蒸民愚也蓬蒿士萧条塞鄙人猥䝉嘘弱羽从此跃涂鳞原宪终多病彭宣晩见亲临洋徒叹惋学歩转邅迍寳绘开蓬岛清歌颂大椿㣲涓宁溢海撮土讵増岷古意同如此中怀托具陈愿为金石檝永永济迷津在狱闻余师杨公诬逮获释踊跃成咏十韵六苑中丞府三边大将旗先皇亲授钺报主独搴帷朔漠威名壮风霜鬓髪衰功高元避赏道大不容时丞史轻周勃朝廷重子仪未论遭鵩鸟先已纵涂龟北固潜夫早东山起谢迟蛟龙没海阔日月倒江垂杖屦金山寺文章铁瓮碑终颁陆贽诏四海渐疮痍赦出馆李真人别业顾侍讲清暨汪编修俊俊弟编修伟许枉访不至十韵开业傍仙宫逶迤金阙通綵云偏近日瑶草静含风野性躭沉寂㩦游想数公秋林叶自落露井果犹红揺笔怜清景吹箫望碧空寒山万井外沧海五陵东却笑笼鹅侣翻成失马翁生涯真画饼故旧各飞蓬对食怀金马开筵列玉童不知东阁士清论几时同赦归冬日宴刘氏园庄十四韵脱难旋疆里行歌入宋中隂阳双转毂天地一飞蓬忆昨遭拘絷悲伤途路穷邹生犹雨雹列子竟乘风归作墟中叟来从河上公壶觞聊假日村坞坐书空卜筑刘园丽芳菲汉苑通冬亭饶雾露阳井下霜虹候煖冰桃熟林空晩柿红玉芝穿曲槛青篠蔽虚栊乐极悲心发时违感慨雄古人随蔓草吾道付㝠鸿去鲁情难忍游梁迹岂同重思窃符子揽泪宋门东冬至刘氏园庄十韵暧暧寒城曙緜緜野径纡初阳升古戍白露静园芜款客琴尊并开堂松树孤登高望云物极目散江湖孟泽虵龙伏芒砀鴈鹜唿行藏虞氏传勲业阮生途且尽留连饮休嗟序运徂羣虫迎节动百卉待春苏日月悲羁旅干坤识故吾寄言招隠者斯地有潜夫冬野观射三十四韵云骥桥边路繁台寺畔亭登临壮古昔时序叹沉㝠乍见芳草歇那堪霜霰零冬残柏自秀春逼柳先青叨有衣冠㑹能教酒盏停狂将賔作主兴与醉为醒讲武仍存记威弧合准经鹄违遵取觯貆获放悬庭矢劲风推疾弦开月避形奔貍失故窟矫鹤坠生翎叠发无单中虚归必染腥叔才羞纵送蒲弋愧娉婷末德矜先捷高贤哂一丁虽非尚力艺亦异养心灵改服游荒寺㩦壶扣寂扃雪光揺冻薄冷鸟下昏汀宿鸽争嵓坎鸣钟出石棂哀因乐乃发虑以道为宁忆昔游梁始伊余实孺龄探镮游汴舘怀橘向王庭十五飞觚翰冠年志典刑弯弓猎草泽走马向林垧颇类沙头鴈还惭水上萍谬随朝日月过举犯雷霆摈斥伤垂鹄栖迟学聚萤无论颜灼灼已睹髪星星岩眺残双屩川游寄一舲烟霜日惨惨河汉夜泠泠感旧聊今咏劳歌启后听世情真箭括吾意竟云軿嗜武非良节摛文岂至馨缅思羡门子永慕令威丁海帝金银阙江妃碧玉瓶终当别兹土长啸入沧溟六月豫章城角楼宴集二十六韵逃暑宜高㑹登城复此楼开窓万里尽近槛一江流城势衔天阔山形抱郭幽登临出百越指顾见东瓯暇日羣公集飞轩六月秋管絃邀落景觞斚散清眸俯㠋云偏扰迷波地欲浮时花纷浦溆昏鸟识林丘忽在三辰上真超万象游寰区怜溷浊车马郁喧啾解带烹炰饫挥毫藻丽酬㣲风闲白羽岸帻送沙鸥自昔观中宇洪都实上游匡庐巍嵂嵂彭蠡浩滺滺节钺唐开府春秋楚大州文章滕阁最风节穉亭优下榻尘埃满鸣銮乐事收涛声还粉堞草色自芳洲已有兴亡感兼怀盗贼忧羽书诸道急节制大臣留立见鲸鲵戮私防玉石仇干戈沉战舰风浪羡归舟河岳萦三晋秦关启二周凭阑慙后食弹劒想前脩解组陶公性思乡王粲愁独嗤非燕颔犹自説封侯鄱阳湖十六韵太祖平陈日楼船下此湖波涛留壮色天地见雄图水上开黄屋云中下赤乌士犹询后载戈已倒前徒力屈鲸鲵仆声囘鴈鹜唿横江收玉笥跨海定金符文轨遥通楚梯航讫至呉虎贲虽莫敌龙战岂全辜血染犹丹草骨沉空白芜汀洲夜寂寂霜月鬼呜呜杀气鼋鼍徙腥风岛屿孤罾人拾古镞艇客慨秋菰伟彼高光烈还将萧邓须英谋协睿筭勇奋想长驱劒瘗神仍王舟焚势与徂康山巍庙在忠武激顽夫哭徐博士二十韵干坤风色暮江汉哭斯人棘寺翻飞日文园久病身数竒官竟左材大命须贫放浪原违癖羇淹秖为亲赤城终羽节璧水暂儒绅鵰鹗偏垂翮鲸鲵不纵鳞囘殂岂道薄屈愤转时屯药石魂能返龙蛇䜟亦真楚狂嗟鳯鸟鲁叟泣麒麟邂逅京华始风云气象新簉鹓陪玉笋倚马接华䄄宅燕南阳月花吟东郭春囘头成宿昔开眼渐风尘妻子今谁託文章后益振王乔跨鴈鹄傅説化星辰松柏丘坟崛灰沙劒舄陈阊门寒击瓮呉水痛沉珍宿草扁舟阻生刍絮酒伸碑非蔡邕愧诔岂仲宣伦独把延陵劒吞声泪满巾南浦驿款垒因王化投荒荷主恩官为供廪饩诏许挈儿孙瘴雨凋边服蛮乡引塞魂分明共日月耐可异干坤惨澹颜容变轩昻故性存弯弓望五岭似欲遂平吞贡院雨夕柬佥僚内江李君十四韵鎻院春霖积分司湖水遥萋萋洒书阁蔼蔼度空寮叶洗临轩翠花含向客娇扣帘时搅食翻巻夜焚膏竟误朱衣㸃那防白䑕跳蛟龙云雨㑹牝牡骥羣挑忽有同宗念爰申独处謡涕流真慕贾兵论毎凌晁意气陈雷许时名李杜超暂违萌鄙吝相忆减丰标草径青迷马杨津緑漫桥楼台廻暝色江海剧风潮恒切毛锥叹常悬寳劒招横鳞讵池沼鵰鹗快云霄龙沙遇毛君武亭再饯羁鸿常慕侣谷鸟友先求不尽龙宫兴翻成虎帐游夏深浓岸柳雨减出芦洲棹舣北沙穏山迎西户幽江湖半落照风水独离忧旧部羣公荐新符百粤州天浮洞庭阔海尽日南流白首今遥别金尊莫惓留秋日访王生山中因与㩦酒蹑峤探蛮王洞觏古刻遂逾岭造岘石而饮二十二韵旧见今相聚新秋尔一过我寻龎氏鹿本美右军鹅草木疎孤岘霜风落汉波纡徐习池转巉峭寺林多道器沉㝠藴天倪吐吸和违羣甘衆吻守一赖神诃贫拟悬鹑宪亷持训蚓轲甲櫜巍世业章甫发贤科献䇿蕡偏斥逃名籍毎酡巨鱼行纵壑只鳯且游阿袅袅交檐桂菁菁被隰莪柴门伴老衲芜迳谢鸣珂园贲幽人吉谿盘硕士薖卜隣王翰欲怀里仲宣颇去就堪余哂生涯奈路何昔人竟谁在吾道合狂歌逞醉探云峤逾巅憇石窝洞昏剥字藓巖袅挂巾萝一水寒明练千峯暮集螺笑疑揺地轴手可拂天河窈窕奔山鬼光华掩珮娥预防羲驭速取办鲁阳戈寄陆子深二十四韵为复淹邦邑旋仍寄海城一看东泖月几唤北江莺地湿身曽健潮喧寐果惊乌情终急哺骥子竟何成踽踽形将影沧沧弟忆兄累朝谁直笔四海独苍生前汉留班史云间挺陆衡餐挥巨口鲙卧听九皋鸣方朔元金马长门足长卿文章㑹琬琰举动必铿鍧夜有青藜引晨趋华盖行数甎枫禁切视草药阶清夙昔鄱阳使伊余拥幰征云霾负嵎虎风涌骇波鲸黯黩川原血轰豗玉石倾衣冠函窜突㦸劒戛摩争即幸缄书达犹惭虚左迎扶揺冀奋翼騕褭忽垂缨混沌𤣥黄战隂沉日月精眉山亦按狱谷口合归畊早见羞张挚交谗似屈平竟陈徒愤郁高义秖拘儜茫渤任公钓缑岑子晋笙吾衰尚余此长啸舞霓旌送陈宪使淮上兵备世径转蓬勤清秋袂一分揽绥霜日肃前路鼓笳闻诛卯元兼武出师非乏文渤光揺组练淮色变风云阵偃龙蛇互威行虎豹羣檄须陈记室客有孟叅军校猎归常月投壶醉毎曛椎牛将士饱卖劒妇男耘河伯黄楼压芒砀赤气殷徐人信慓悍楚壤郁氤氲诸盗山东起长驱宇内焚斯邦实兀兀朝论日纷纷挽漕初疑阻提兵竟策勲疮痍鉴不逺喉脇仗须君鹗击豺狼伏春敷草木薫异时功业地壖海接江濆寄赠畲子畲子去吾久行藏今若何黄山住实近白髪尔应多身以烟霞癖心通日月和龟䝉元倚钓康节竟成窝林壑潜虬日江湖放鹢过乡人钦杖屦世路笑风波初度临萸菊高筵敞薜萝橘陈屈子颂鹤拟李生歌日落峯囘色云香客半酡寿杯思欲把惆怅隔三河雨宴封丘别第飞盖凌晨集行宫映雨开天为歌鼓动雾拂舞筵廻賔客梁王盛山河故国哀长沙悲旧傅屠市隠真才忆昔儿童聚惟今老大催达人元旷逸万物且形骸乐混寒声沸尊添暝色来斜风霑绮席疎㸃洒金杯杂逞龙仙互先争虎豹摧转眸升旭日覆手下秋雷尚有懽娯歉须防礼法猜门衢汨泥淖莫遣引灯囘黄君五十六嵗始举一子是年余亦有次郎黄冬官也厥父尚书余故得侈其家世异骨成何晩真毛产固殊云移丹穴种雾滃渥洼驹蓦堕怀中月俄横掌上珠试啼存大鑑摩顶协𤣥符弥月翻身健朞年认父唿聿曽提俎豆讵但识之无乡里论前辈尚书挺后模终于金石贯贻厥鬼神扶冠玉元诸子含香矧丈夫急流弃轩冕长啸即江湖人毎占瞿后天应福赵孤外家邠老裔晩景乐天雏瑞拟连胎蚌贤期返哺乌星辰追履上诗礼绍庭趋抱子谁非足忧时尔实迂向来颠种种今始觉于于失路均浮梗为隣独守株弄璋亦偶尔献璞欲何须漫俟儿童长虚愁日月驱龙猪吾暇较天地几桑榆秋日城东陂饯汪三聚首仍何处分襟复此陂衣冠屯緑溆笳鼓截清漪自尔为三益伊余畏四知周交醇稬饮车坐衆賔嬉叹息今迟暮那堪古别离池台杜甫徧舟楫谢安移棹拨天疑破窓旋岸欲随凉风下菡萏人语避凫鹥暂辍蒹葭唱真生霜露悲但看眼前事能负手中巵歙邑谁黄髪汪门汝白眉少游梁孝苑老动季鹰思杳杳怜江海悠悠怅路岐余霞散锦绣落日涌琉璃云物秋元异懽娯夜更追寒螀依断梗㣲月隠疎篱逸气衰犹壮暌心醉不知泪深南浦草愁重北梅枝饮罢还持袂潮平是去时相寻有遥梦应绕碧湖湄雪台子家见杏花九陌春风起居庭一见花偶来吾下马先有客停车犹是轻寒日那禁烂熳霞觅诗廵独树汎酒摘高葩色故流衣袂香能染帽纱眼中俱是幻身外岂须嗟冷暖随人事行藏付物华明朝约重赏莫遣落尘沙赠王秋官二十四韵紫气开三极皇风穆四陲嶕峣金虎地潇洒白云司柬拔才贤入飞腾位望推吕条元慎罚虞典固先疑聿自刑书铸相沿律令垂歴朝徒异议圣代实宏规域皥麒麟至囹空狴犴离羣居搜简帙高揖讲黄羲眷此骅骝种曽于汗血知鲤庭真独授鴈塔果争驰尔在通家子余惭私淑师稾惊文考赋智让孝娥碑道路分双斾江湖把一麾阁清霜并肃车动雨偏随礼乐徴王粲声名采杜诗大龟终纳钖威鳯合来仪振珮游香署峩冠侍玉墀皋陶淑问日季路片言时汝遂青云致吾寛白髪悲仕途迂谬逐丘壑太平宜但看隂阳转宁论桑海移雪溪王子棹竹墅谢安碁显晦谁能料流行毎若斯寄言诸彦硕努力赴前期赠复斋子二十韵岂谓悬弧日今逢献袜辰梅樽初介寿葭管暗浮春王国多贤者朝廷是圣人八荒元皥皥七世益振振北斗天元气南阳帝近亲方城郁律律江汉白粼粼忆昔生申甫崧高实降神一阳消长意七日徃来因刻志躭经史忘形下缙绅座无絶缨客门有曵裾賔楚醴朝朝设梁园事事新心于业遂广性以学而淳礼乐河间竝文章子建隣八公传诀日三老述年晨瑞雾蒙朱阁香尘拥画轮筵开金玳瑁烟袅玉麒麟避地淹丛桂停云咏大椿力耕知稼寳苦节愧儒珍欲振扶揺融其如潦倒身吕嵇千里驾终拟託雷陈陶行人宅赠大道僧门对萧然陶舍深未论五杨柳真悬一素琴坐向霜烟夕时闻鸿鴈音城笳流海思边月起秋隂苦劝䝉腾醉应怀长别心但看得云翼冥冥谁竟寻汉上遇钟叅政长安一为别十载但书传我自河南至君来自沔川偶逢知万事重㑹是何年馆静风依马江鸣雨濯船情多看转黙酒后惜分眠明发孤帆疾愁经大别边登盘山顶顾望三湖为访三湖寺春山独自来千盘不到顶万壑划争廻石罅鸣鸡犬林风过虎豺俯观侯赵树西望白云台峯日明寒雪谿泉激暗雷若非武陵口那得有桃开空同集巻二十八空同集卷二十九钦定四库全书空同集巻二十九明李梦阳撰七言律赴郊观宿城边水色净春茅苑外莺啼拂露梢万户烟花临复道九天宫殿鎻南郊霓旌夜发清溪绕彩仗晨飞碧树交身到钧天浑不解坐闻仙乐下云旓晓诣西坛候驾万宇沉沉晓漏催九关鱼钥迟明开阗阗鼓角空中起片片罏烟雾里来气结龙文随御幄风传虎旅发仙台叨从百辟观周典不向秋风数汉才西坛候驾即事太嵗宫高接禁墙先农大纛两相望隂隂背日朱旗闪黯黯参天翠柏长别殿罏烟清幄次虚坛草色净琴张祠官指㸃躬耕地田畯行瞻衮钺光扈从耕借天行近野团龙盖万姓环门识衮袍竟亩难寛卿相力借耕无乃圣躬劳侵坛碧草茸茸起去殿红云冉冉高已忝赐筵思报述即陈潘赋愧词曹桂殿桂殿芝房曙色通垂垂苑柳緑烟中桑干斜映千门月碣石长吹万里风已有金吾严御陌遥传玉辂下斋宫侍臣鹄立松隂里时倚红云望碧空谒陵本朝陵墓傍居庸闻説先皇驻六龙一自玉舆囘朔漠遂令金殿鎻秋峯明禋衮职虽多预备物祠官岂尽供报祀独知今上切毎于霜露见愁容秋怀龙池放舶他年事坐对南山忆徃时紫阁峯如欺太白昆吾山自绕皇陂双洲菡萏秋堪落乱水蒹葭晩更悲谷口子真今得否攀云骑马任吾之其二庆阳亦是先王地城对东山不窋坟白豹寨头惟皎月野狐川北尽黄云天清障塞收禾黍日落谿山散马羣囘首可怜鼙鼓急几时重起郭将军其三宣宗玉殿空山里野寺霜黄鎻碧梧不见虎贲移大内尚闻龙舸戏西湖芙蓉断絶秋江冷环珮凄凉夜月孤辛苦调羹三相国十年垂拱一愁无其四苑西辽后洗粧楼槛外芳湖静不流乱世君臣那在眼异时松柏自深愁雕阑玉柱留天女锦石秋花隠御舟万古中华还此地我皇亲为扫神州其五单于本意慕华风将校和戎反剧戎遂使至尊临便殿坐忧兵甲不还宫调和幸頼惟三老阅实今看有数公闻道健儿今战死暮云羌笛满云中其六大同宣府羽书同莫道居庸设险功安得昔时白马将横行早破黑山戎书生误国空谈里禄食惊心旅病中女直外连忧不细急将兵马备辽东其七曽为转饷趋榆塞尚忆悲秋泪满衣沙白冻霜月皎皎孤城哀笛鴈飞飞运筹前后无功伐推毂分明有是非西国壮丁输輓尽近边烟火至今稀其八崑崙北极转天河独马年时向此过渥洼西望迷龙种突厥南侵牧槖驼黄花古驿风沙起白雪隂山金鼓多况是固原新战鬬居人指㸃説干戈雪后朝天宫马上城中见雪山白云苍雾满燕关蓬莱咫尺无人到松柏黄昏有鹤还当日翠华游物外百年金殿鎻人间浮尘扰扰江湖逺怅望巖栖不可攀新秋见月忆在黄河草堂静坐临秋月孤娟娟水门萧条向芦苇石瀬逶迤囘舸船频干禄食去多阻逺望江湖情可怜传语鱼龙莫浪喜抱珠今夜且须眠春晴忆湖上湖上晴烟积雪春柳条湖水接芳新林莺恰恰稀逢侣岸日晖晖低向人汀芷渚兰暄自碧浴凫飞鹭晩相亲弄移白日思渔舸啸倚青云愧此身晩晴郊望早时鸣雨晩细㣲忽有返照来荆扉山禽水禽交止语桃花梨花相逐飞村村柳条弱欲断家家麦苗青不稀睡起登楼时极目出云归岫愿何违郊行二月梁园独未归岸花汀柳各依依且将弱缕牵行骑莫厌繁香㸃客衣蝶暖风暄从自得鸟黄沙白为谁飞平生漫有怜芳兴未老能令万事稀河发登望七月七日河水发康王城边秋可怜买鱼沽酒此村口打鼔鸣锣何处船白昼蛟龙时一鬬中流日月晩双悬纷纷估客休囘首渔子清歌㑹渺然时景梁苑桃花寒复开塞门霜雪鴈飞廻天涯涕泪秋偏堕嵗暮隂阳老更催无病过年游五岳不眠终夜望三台归鸿渐木终非地浊浪滔天首重囘见云雷垂垂不雨怅然有作大梁城东云出雷捩风拖雨故徘徊黄鹂坐树深无语紫燕衔泥阻未廻即恐孝娥为旱塜不闻神女傍阳台火云西日垂垂暮屋隙愁看返照来闻傍郡雷雨尉氏陈留雷雨深大梁犹系望霓心当堦蝼蚁亦愁思对面斑鸠空好音河朔楼台安避暑塞垣金鼓助沾襟江蓠憔悴黄尘满寂寞鱼龙何处吟盗贼敇书新调蜀襄兵汉北关南冦未轻密迩千斤竹查岭不闻满四石头城秦州即易通王贡栈道终难拔汉旌安得较如曹相国务农休甲贺昇平喜雨命酌毒热兀兀滞梁城不眠听雨到天明沙田易涸应全赖稂莠虽锄却更生年稔不须防盗贼家贫兼得免经营纷披槛竹迎余笑遮莫尊醪起自倾晩晴歩园览霁羣芳媚小园歩林斜日净幽轩归云过雨时间湿并叶牵风对直翻幸有桑麻供暮景苦闻豺虎徧中原天开霞石荧荧晩瓦雀林鸦各自喧正德辛未四月十七日简书始至于时久旱甘澍随获漫尔写兴苦蒸卓午汗交颐昏暝雨飞如飏丝舟楫自兹杳将去波涛满意复何疑玺书况属临门日江汉须看放舸时肯信吾游兼吏隠五峯彭蠡是襟期旅泊雨夕闻鴈季秋鄱岸隂隂雨残苇折荷翻白涛此夜孤舟闻鴈语隔云何处认风毛随阳定惯湖波险避弋真惊塞角高南去北来同一旅世情人事莫萧骚日照日照江烟翠欲重梦廻沙观始鸣钟浪于洪郡思洪子岂合松门有赤松万事寸心徒计较两间衰鬓且从容静来陡觉忘言好把酒看花意毎浓杪夏急雨江州急雨吞江倒石根吐云匡岳近城门惊雷不下双蛟鬬孤电能开九叠昏白昼黄涛翻庾阁苍崖翠木熘陶村乘时诧有扶揺力六月东南见化鲲繁台春集小径縁台春自花重堤飞阁尽云沙能将白髪随流辈奈有清壶遣嵗华断塔草垣増閴寂古城芳岸趂欹斜忽惊旅鴈思南北海色边愁入暮笳僦居避隘般移之日雨乎适至厥时久燥土市子东曹门西衡门之下聊栖栖古堂疎豁还高榻故国行藏有杖藜已多佳树琴书静复值炎天雷雨低幡幡麦秀真堪喜阮籍穷途未足啼出郊简懒经秋此出郊野烟霜日静衡茅林桃叶尽青犹实陂麦苗齐緑自苞堤曲猎狐穿雪窟塔巅弹鹳落风巢随心乐事非难取举眼平生觉易抛探春老去探春毎怕迟酒朋棋伴日相追无心柳絮当人起有意桃花背马随台榭草蒿离乱后徃来絃管古今悲幽崖尚虑残梅在玉笛丁宁莫放吹野园春来无雨风常颠野园诸花更可怜轻车快马此何日弄蘂攀条看逺天扑酒游丝低细细近人闲蝶过娟娟真知白日绳堪系莫使孤城入暮烟冬归繁台别业漫兴莾圹孤城此卜居宋台梁苑独行予虚名马愧千金后白首萤怜万巻余踏麦遽堪寒叶翠看梅无那腊花舒相逢莫漫嗔吾放野醉郊吟尽可书雪日繁台院阁酒集腊朝筵向雪边开倚阁风从万里廻枯树故当看处湿飞花偏堕掌中杯山河文物他年赋今古衣冠异地材举目萧萧改天色玉梯扶醉更登台雪后上方寺集雪罢园林出碧梧上方楼殿静虚无日临旷地冰先落云破中天塔自孤烂熳此堂人醉散一双何处鹤来唿邀留更待松门月今夜同君坐玉壶嵗暮五首万木萧萧俱嵗暮疎梅脩竹可怜风三河晴雪飞鸿里四海孤城返照中白首园林惟閴寂紫尘车马自开通谁堪物序惊前事况复冯高数废宫其二临除絃管益纷纷考鼓撞钟处处闻蜀锦越罗连夜制綵蛾花胜逼年分流传自是豪华地怅望能堪日暮云泽草芊芊已新色鴈南犹起北风羣其三堂北融泥云气生堂南枯树两禽鸣冰霜眼过风须转嵗月心悬老自惊辞腊酒怜比舍餽迎春花欲上阶明壮图囘首今迟暮㸃检尘埃笑拂缨其四叹徃嗟来秖自痴未衰那即鬓如丝同朝鹓鹭云霄隔故国松楸道路疑园草唤愁偏勃勃槛梅偷腊故垂垂端居寂寞无双蔕强食栖迟有一枝其五嵗当癸酉庐山曲冬尽扁舟记独栖湖海合冰龙昼立谿林压雪虎时啼隂阳晴晦双过鸟南北行藏一杖藜今日中原对河岳暮云囘首楚江西春暮丁丑年作嵗嵗花时出醉归伤心今日复芳菲善开朱杏非双蔕懒啭黄鹂只自飞海内诗朋官罢减城中酒伴病来稀庭枝烂熳催春暮日午风香独倚扉夜风堂前冬青架仆折其二榦晓雪骤至冬青手植年真久冷日寒姿颇映堂追悔木阑晴未补忍教风榦夜俱伤乱阶朱实离离静仆雪青条蒨蒨长翘首高云忆松柏后凋溪壑转苍苍戊寅早春上方寺地阔城空春自幽青松黑塔云常浮入门铃磬忽一发暇日台池聊共游连钱沓来谁氏骑白玉竞浴何年鸥醉笔要知吾漫兴明朝休用碧纱留无题戏效李义山体曽倚清酣奏綵毫象牀冰簟玉楼高徐娘老去风情在班女愁来赋兴豪秦柳日斜伤渭曲楚兰春暮怨湘皋仙根寂寞崑崙逺浪説人间有碧桃莳植甫毕风雪遽至漫尔有作草树新培置药阑醉吟闲凭足心寛岂虞晨雪娟娟布无那春枝飐飐寒犹有一花当坐媚幸留双柏与人看日晴红緑应全胜为劝先生且放餐为园平生走马唿鹰地白首为园学种𤓰碧草故邀安石屐青天常满邵雍车围阑换土心真苦绕菊依松径不斜昨遇日晴闲自歩别蹊桃李又风花晩秋明逺楼宴集斜日层城合暮烟新晴高阁敞秋筵衣冠四海追游地霜露中原感慨年去鸟来鸿凭槛外飞云落木把杯前囘身忽在星辰上醉眼真疑到九天新年作次喻监察韵新年雨雪亦太恁十日中无一日晴岂应雷电除夜作复尔天鼓东南鸣诸军幸擣莲池穴大将宜坚细柳营几欲临风抚长劒白头还自笑书生甲申元日试笔柬友人生五十惊衰丑五十从今又数三老慢更何防市虎少狂曽亦滥朝骖鹓鸾旧侣俱鸣珮鹿豕深山自结庵短髪不须忧重白吾居元傍百花潭九日诣东庄遇水则舟之同黄李二生出门万木吟风叶挈友重阳上野舟数月雨隂今白日一身天地此清秋逐时庄菊花初放应节村杯酒暂酬晩暮更催双棹返汴州谁信有沧洲正月大雨雪遣怀梁园春初云不开雪花压城滚滚来似有驱龙朝玉阙岂无骑鹤下瑶台光牵五岳黄烟动势拥三河白浪廻欲向琼楼问寒暖袁安今已卧蒿莱陶君夸其分司桃花独树余徃观之赋此老懒今来特为花花竒亲见主人夸入门风片时时坠近酒春枝故故斜湖海一尊怜旧侣干坤双鬓愧年华明朝许赴柴门约共醉东园万树霞和君席上海棠赏之二首老兴看花不厌频折红攀緑总怡神孤枝解动双樽影数朶能囘四座春谁遣物华成嵗色自多人世有闲身年来断酒因脾湿为尔还应暂入脣其二缾中海棠亦太剧细小翠拥臙脂深秾姿故薰欲醉眼芳信暗传尝苦心偶逢一枝已自惜若临全树更须吟花时不道天无意一日常横半日隂庄上看花归见庭中海棠落英与客同赋三日野花风打稀朝游酒伴暮醒归临门夭桃不汝惜当院海棠胡自飞已怜锦绣半铺地更讶芳香时㸃衣便应与君酌明月醉眼天地生光辉春日过黄公新堂黄家新堂逼春起紫燕寻巢时自来久隂烟云眼底豁乍晴河岳窓中开物情野色且幽寂日光人意能徘徊持杯布席就芳草醉深同卧林边苔夏日稍喜夏来天日晴遽看诸物尽生成累累杏实攅高蚁赤赤榴花坐小莺昼夜寒暄犹混杂干坤清浊固分明留賔酒茗吾能供春笋满林今更生陶公过曹濮分司见丛菊蔓草中移之自随有诗伤之岂以为家物耶余览而和之野舘寒芳抱自知好吟公子发秋悲春风世路元桃李霜露乡关有鬓丝三嗅草莱行复立数株车马载还随东篱可谓君家物竹帛勲名晩节垂正月四日始出赴黄子之宴南隣何仪賔以美醪助杯即席口占杜门常日追游少新嵗初筵独诣君幸有隣家能过酒况多賔客善论文楼台霁日斜含雪竹树和烟暮阁云入夜不归双烛秉近尊犹喜落梅芬陶王二君来赏牡丹同城何苦不同欢况复春风到牡丹香满正宜㩦酒问色深翻奈近灯看綵云黄雾晴长拥澹月㣲霜夜故寒任使羣芳妒倾国古今须让百花冠冬日学司偶见庭菊冻雨晴霜尔自开偶逢私恨过秋来违时只为含中色入药终须显上才已许数花巻袖采能分一本向篱栽冬廵若忆重看约莫使文轺触雪廻晩秋东庄宴集郊园秋晩只风林冠盖羣游是盍簮枫叶近尊朝映日菊丛淹坐暮横隂烟霞故引旌旗色鸟雀应疑箫笛吟月底金鞍散归马野云囘首少㣲深二月望留云阁雨集今年花朝花烂开春风细雨临高台绕阑红湿舞英重隔窓黄闪流莺廻连日霡霂地已足薄暮风云天更来眼看万物歘生色尔我胡惜黄金杯海棠烂然要诸君子赏之分韵得壶字二首绕树廵檐兴恨孤缛红繁緑似渠无童知小径晨先扫客有高轩夜特唿已拚落英欺舞袖更堪歌鸟劝提壶幸能老去花常健遮莫尊前醉共扶其二春深花树烂糢煳花下朋游酒一壶帽侧故搴轻朶挿席安仍取积英铺日烘扰扰蜂能趂烟动关关鸟更唿客散独烧高烛照老来真自笑狂夫雨中海棠怜花常欲报花安醉眼㝠㝠雨自看朶朶胭脂深更湿杯杯竹叶满须干等闲细片休轻落率尔春风且恁寒朝为行云暮仍雨凌波独立汝应难艮岳篇宋家行殿此山头千载来人水一丘到眼黄蒿元玉砌伤心锦缆有渔舟金缯社稷和戎日花石君臣弃国秋漫倚南云望南土古今龙战是中州空同集巻二十九空同集卷三十钦定四库全书空同集巻三十明李梦阳撰七言律郊斋逢人日有怀边何二子今日今年风日动苑边新柳弱垂垂斋居寂寞难乘兴独立苍茫有所思谷暖迁莺翻太早云长旅鴈故多迟鳯池仙客容台彦两处伤春尔为谁夏日过序公炎天楼殿䕃空扉永昼云林孤鸟飞病起出门风色异独来清坐老僧依扑帘花片疑红雪解带藤萝映紫衣万事囘头谁得问但逢心赏莫教违过马陟次毛庶子韵冉冉轻雷止复行鳯池清夏半隂晴渐看西日笼花气谁放南风作雨声融入堑沙将拂燕密侵宫柳益霑莺晩来一赴薇郎约匹马冲泥逺兴生章氏芳园饯朱应登细雨林塘花可怜况有美酒斗十千见日𤣥蝉元嘒嘒含风緑篠自娟娟朝廷岂料更新主尘世难逢感昔年纵倒芳尊不成醉别怀忧绪两凄然访何职方孟春新居二首昨年闻汝在郴州对酒时常使我忧无客解题鹦鹉赋同谁出入鳯凰楼潇湘梦泽今虚逺易水燕山不断游旧雨休嗟车马伴卜隣先近李膺舟其二街北小堂卜筑深离离竹槛称幽吟不争鹅鸭嫌隣舍旋置琴尊见客心唿雨乳鸠仍暂止定巢新燕故相寻层轩更许消清暑露顶同依嘉树林送殷进士病免归鲁川西流石齿齿川上茅堂千树林春行不费风雩咏日暮聊为梁父吟南瞻岱岳云峯峻东访沧溟烟雾深司马岂縁封禅病任公终有羡鳌心别徐子祯卿得江字我爱南州徐孺子明瑶美璧世无双新从北极看南极便自呉江下楚江日落鹧鸪啼庙口水清斑竹映船窓祢衡王粲俱黄土千载何人复此邦追旧寄徐子忆昔逢君雪满途遥怜为客向江湖看碑定忆羊开府作赋先投楚大夫日黒鱼龙豗梦泽草青麋鹿上姑苏空挥玉轸思流水不得骅骝见过都过李氏荷亭㑹何子三伏寻花到习池幽怀真与故人期出波菡萏晴相并度槛流萤晩故迟他日宴游能此地向来开落果由谁亦知尘世难逢醉且把芳筒当酒巵酬储太仆见赠抱病逢春无那春雪晴云气相鲜新经旬不出恼官长束带何由朝大賔岂谓烟霄无劲翮欲从江海访遗珍商歌日暮悲风起索处应慙扣角人答太仆储公见赠淮海先生海鹤姿年来何事鬓成丝安危异日须公等文雅于今是我师纵有孙阳难遇马谁言安石但能棊桂枝偃蹇空山里旅病逢春故国思病间闻何舍人梦故山有感我逢新嵗兼新病君梦故园登故山木杪啼猿行问讯枕边流水莫潺湲深春古庙同谁徃絶壁孤云只自攀怅恨无家傍林谷定应何处卜乡关雨中忆张大夫园亭我爱张家好亭子满园林竹夏凄凄霑花细雨飘窓里映日轻雷过槛西已拚习池多乐事况逢光禄有新题朝囘㑹与金兰约走马㩦壶到碧溪解官亲友㩦酒来看严城击鼓天欲曙风起平林纎月长故人开尊且复饮客子狂歌殊未央卧病一春违报主啼莺千里伴还乡他时若访渔樵地洛水秦山各淼茫送王照磨省觐浮沙皛皛楚王台苦竹泠泠帝子哀腊月江南莺语合早春湘北杏花开贪趋綵服聊轻舫苦忆金门罢举杯入幕郄超难许并题桥司马直须廻寄徐子徐子南游渉洞庭楚江风浪眼㝠㝠朅来振玉朝天子忽漫传书与客星访戴难移剡溪棹问竒曽过子云亭烟沙水国催春发杨柳愁边却尽青寄徐编修缙题诗传语玉堂賔想像鸣鞭散紫宸玩弄门前金騕褭宛如天上石麒麟徒夸中论流人世实有新诗泣鬼神密勿愿先谐大轴渔樵久已属闲身九日寄何舍人景明九日无朋花自开登楼独酌当登台孤城落木天边下万里浮云江上来但遣清尊常不负从教白髪暗相催梁南楚北无消息塞鴈风高首重囘冬霁宴丘翁林亭竹亭高宴雪霜残柏坞移尊月色寛驯鹤自知迎客舞絶琴今拟向君弹醉来箕踞仍唿酒老去留賔不着冠解道㝠鸿能万里肯输乌鹊一枝安立春遇雪柬孙君二首干坤莾莾俱为客世路悠悠各怆神海内弟兄稀见面天涯霜雪又逢春驯阶鸟啄犹唿侣破浪龙吟不避人几欲开尊向梅柳白眉青眼为谁颦其二留滞周南春复春路迷何处问三秦竟非吾土堪垂泪不为儒冠岂误身偷腊槛梅暄媚眼弄寒山篠晩伤神虚传夜雪能乘兴不见山隂鼓柁人送张训导弃官为母蜀道干戈暮角悲水行溪壑转春姿辞刘徐庶心先苦廻驭王阳愿不迟正月巴山犹碧树孤舟崃口已黄鹂并吞割据千年事愁见岷峨有战旗早春酬内弟玑骑马冲泥到竹扉孤城雪日弄晖晖将飞鸿鴈春相聚得食鱼虾暖自肥贾谊上书翻逺谪桓荣稽古已多违亦知匡济诸君事勿羡东皋早拂衣早春郊园赠别野隂苍苍春不分春堂黯黯惜离群柳条欲折不应手林花即开谁寄君鴈飞帆樯畏触雪日蒸山泽恣成云杳然㩦别东园晩绮席玉杯相对醺生日答李濓秀才腊前此日梅花剧醆送初筵竹叶新千里共为青眼客百年余是白头人清霜丽蘂情休妒醉舞狂歌意总真忽忆退朝传粥食迟廻吟望一沾巾过内弟宅感咏天汉桥边水竹居明公卜筑迥幽虚军城日月梁园永戚里山河宋殿余诸弟冬林供雪笋重闱日馔跃江鱼冰清牢落千年事手泽空嗟万巻书积雨郑左二子晩宴秋深衆草皆垂实雨久高墙半湿痕百嵗荣枯同逆旅二仪风雾自黄昏乌鸦树滑时窥屋泥泞人稀早闭门便合披簑邀郑左任从烧烛倒清尊送王生还里华池避俗屯萤火徃日谈经近鹿塲万里漂零余作客诸生亲炙尔升堂昨来见面生春色嵗暮还家带雪霜怀土力㣲难并进强吟临路独凄凉逢㤗公门徒因寄垂翅昨年辞帝都散花今日见门徒乘杯老去还能否击钵狂来未信无暂止乳莺元逐燕得时横隼莫惊乌清沙密竹追随地膓断飞虹月色孤寄华韶州十年不寄一封书索处常思万里余谪宦贾生元独逺抗言刘向果谁如新符海外劳分虎旧德朝中想佩鱼退食昔移青𤨏歩论文偏过省郎庐赠郑庚文物江东数歙都里传贞白似君无门前不种钩衣草堂上常巢返哺乌为客老年今道路告归春日复江湖沙溪酒熟儿孙劝拄杖徐行歩緑蒲北行家兄与内弟玉实间行遉缓急即如雷霆之下魂魄并褫矧又如饥渇吾兄泪眼若悬河内弟尫羸苦更多昏黑同行草莾里明星独傍邑城过荒山葛藟萦初蔓空屋荆花满故柯临路断膓俱哽咽望归㩦手向烟萝寄答内弟玑九日繁台见忆怅别登台逢九日云闲水落望长安风急愁闻木叶下秋清涙满菊花团临危始识交亲重处世空嗟行路难一勺涂鳞终放掷九天归翼待扶抟乔太卿宇宅夜别竹梧池舘夜偏寒促席行杯漏未阑燕地雪霜连海峤汉家钟鼓动长安吟猿见月移孤树宿鴈惊人起别滩二十逢君同跃马十年囘首笑弹冠别都主事穆奔丧归瑶池不听鳯皇箫银汉愁看乌鹊桥海内君亲情併苦天涯书劒路俱遥隂隂朔塞鸣秋叶滚滚寒江急暮潮君去㑹应朝北斗余归终拟伴渔樵夜别王检讨九思露白秋城角夜哀朔云边月满燕台仙人阁在银河上嬴女箫从碧落来江叶自随山叶舞烛花偏傍菊花开风尘荏苒年华异莫怪临岐数酒杯宿江氏寻山累日山中宿玉港囘镳见尔家世逺楼台乔木里族繁门巷一溪斜深冬野竹犹风叶细雨檐梅已冻花惆怅哲人今异代玉峯囘首碧参差谷日酬郑屠二省使携酒见访殊方谷日轩齐过返照虚窓暖自通短鬓江湖今㑹少早春阊阖旧趋同越南闽北风烟际㟁柳园梅霁雪中时世艰难须共济此生杯酒任西东滕阁访屠子感赠章门屡出縁寻子滕阁留懽晩不囘霜落碛洲江渐细日斜乡国鴈还来红巾未信干戈息白髪能禁日月催千古栋云帘亦卷西山秋色为谁开雨秋友人见过有赠时芳已后重阳雨揺落深惊昨夜风鸦雀小亭云竹静蒹葭寒水灨江东诗名海内逢高适人物呉中有阿䝉数过淹留非纵酒异乡搔首各飞蓬较射毕青云峯示诸生射毕孤峯聊独上绕峰冬树发孤云天开逺岫迟迟见水落寒江细细分礼乐衣冠先此地纲常簮组愧斯文亨衢接武寻常事孝子忠臣百世芬发南浦赠人大寒冰雨何纷纷晓行日临江吐云得风舲舸故相逐异港凫鸥还自羣浦南蓼洲春欲动㟁西雪山晴未分与君接席向香蔼吟坐传杯侵暮曛江上逢罗通政秋乘綵鹢脩春服晓解牙章拜五云三十超迁门下省迟廻瞻恋圣明君烈风江上年垂暮把酒旗亭袂忍分昼锦故山家庆集堂开鹤髪野梅芬清江彭君幽居新霁隔城江色来僻居春暮径花开当门银杏有千嵗穿叶黄鹂能百廻南徼云沙曽杖钺北山薇蕨且衔杯波深五月鲥鱼至独钓吟行鸥不猜题严编脩东堂新成城居市逺同村僻堂构春成属燕忙星槛夜凭斜北斗日牕朝坐影扶桑问竒颇类扬雄宅醒酒真轻李相庄喜即系舟临秀浦恨犹拄笏背钤冈㤗和南行罗通政舟送开船日午君俄至逆水开尊得竝船贪数岸花杯不记已冲江雨缆犹牵云山楚越相逢地劒珮京华始识年感昔愿仍还省阁顾今俱已静风烟寄孟洋谪桂林教授长沙贾谊君仍逺南渉三湘复九疑虎豹深山聊泽雾蛟龙得雨固须时行藏学阁苍梧夕鼓角夷城白髪悲怅望适荆心岂忝飘零极海翅非垂南康至日送韩训导赴湖州推官黯黯寒冬湖水头迁官别我向湖州吾道百年逢小至雪江千里属安流飞腾刑狱官非忝简拔朝廷意实优见説东南力已竭哀矜此外尔何求仰头遇友夜泊感赠舟夜双灯倚碧滩江云霭霭覆春湍中年独觉沧洲穏直道谁非行路难坐里旌旗环汇泽花时金鼓发长安时危故国思芳草懒慢先君得挂冠龙沙饯胡子还城春卿送弟返扁舟子孟还城设饯游树䕃金沙开锦席花吟楚鸟劝吟瓯平风㟁压鼋鼍窟倒日江明鹳雀楼古木徐亭偏寂寞醉希凝望水东流别太华君自我徘徊襄汉间秋风倐忽吹襄山鸧竟日乱洲渚鸿鴈孤鸣愁草菅秦路伤心紫芝折楚巖囘首桂花斑层城月出歌钟满谁念扬雄独闭关赠何君迁太仆少卿省客新乘卿士车寻盟特别水云居还朝贾谊元前席去国虞生合着书贪顾休轻冀野马祖行亲钓汴河鱼虚疑厄闰春情晩驿路羣花宛宛舒夏日赴监察许君之宴同张监察霜府池亭夏亦寒卷帘河岳火云残筵开冰动琅玕簟酒伴𤓰行白玉盘蓦石寻花时径徃跃鱼投饵晩留懽孰教逃暑陪骢马自分清朝老钓竿柬赵训导二首赵安边营将家子读易人也安边坐堡近沙塲白日胡沙惨惨黄彀弩汝兄増品秩操觚吾子独文章双龙一命新朝阙三鱓诸生已报堂授易未容轻管辂揲蓍端合契羲皇其二田园共傍古萧关舞鳯城临斩断山连茹实期王贡上转蓬俄聚洛河间风尘落叶频惊眼苜蓿深杯且破颜宋岳魏台俱不没及秋骑马肯同攀酬和许监察九日对菊之作风檐落叶随行歩坐近寒花引浊醪久客重阳还细雨故山他日几登高羁心汴舘频搴蘂醉眼江门旧送涛愿戢霜威长晩色賸抽英响续遗骚酬和李子夏日游天王寺见赠玉皇诸阁鎻空寥夙昔攀縁客互招细细嵩云通佛栱㝠㝠河气度僧寮柏潭路古揺晴茘竹洞城隂掩热椒闻尔昨游吾自阻碧纱谁并照烟霄喜郑生至自京师传崔陆徐何诸人消息汝从京国传消息屈指离吾几换年当日应刘俱老健朅来燕赵自风烟阳囘草木清霜后嵗暮賔朋醉眼前别业旧台㩦手在野鸿沙鸟日翩翩繁台冬日喜郑生归集予从汝去稀过此即使经过亦惘然乍聚酒杯须落日久晴腊月有和烟向阳小草纎纎出傍水浮云宛宛连野立举天昏色起好横酣眼望三川正月二日台卿李公监察毛公袁公枉驾而顾毛归有作輙次其韵二首君子三阳元并进朝廷四海况为家冠弹贡氏非吾愿星聚荀门敢自夸走洗玉盘深映竹骄嘶骢马半衔花緑尊未倒归须夜台柏无言已宿鸦其二吾生五九笑吾涯短圃低墻即是家酒熟喜当賔客过诗成慙使世人夸日临河岳云俱色春入楼台树自花转盼不堪天地异得栖无小后啼鸦和毛监察秋登明逺楼之作院鎻帘垂白日幽为谁乘兴独登楼地平嵩岳牕中出天倒黄河槛外流坐对罏烟云并起醉揺霜笔树还秋可怜大厦须梁栋未展那知匠氏忧雪后困酒和王左史旭日上雪檐熘悬广文先生犹醉眠牀头緑尊已交卧解酲复倒嚢中钱开门泥泞午活活有客骑马来翩翩强起梳头煨芋栗暖杯寒光仍四筵柬边子变前韵繁丘草青春可怜欲徃恰值春风颠应门童子不通客空同先生闲自眠柳长故袅金色缕梅落尽铺白玉钱安得即游共尔阁满引香醪花簇筵仲春繁台饮饯醉归口占呈陈边二使君昼日起风花欲开过鸿未尽巢燕来看山已严阳翟驾群饯复聚梁王台苦云离合毎不易便醉颠倒何嫌猜背阁碧树故袅袅当筵咔鸟时徘徊不见当年艮岳盛今日累累青草堆春日过遂平将军第同李尹十年不到将军第一日重来令尹偕春色不改延客阁芳树尽覆弹琴斋寻香槛蝶娟娟逐竞暖池鱼宛宛皆晩歩鹿葱惊欲放续游无吝玉为牌限韵赠黄子禁垣春日紫烟重子昔为云我作龙有酒毎要东省月退朝曽对掖门松十年放逐同梁苑中夜悲歌泣孝宗老体幸强黄犊健柳吟花醉莫辞从赠王推官相国之子青年籍甚王推府得郡吞江复据湖楚楚骅骝当道路英英秋月坐冰壶三槐旧业承非忝驷马高门望与俱相国醴筵今更数在邦无忆鲤庭趋高门堤陈氏别业夏集门堤平野突崔嵬幔屋深林石磴廻盛世行藏吾学圃异乡天地此登台冯轩五月凉风入移席孤城返照来急管暮催杯更进醉翁非为酒徘徊空同集巻三十空同集卷三十一钦定四库全书空同集巻三十一明李梦阳撰七言律夏日繁台院阁赠孙兵部兼怀大复子独马孤城送客廻乱蝉高柳出衔杯晴天河岳今开阁战地金元晩上台才自筹边期献纳义犹倾盖愧徘徊何休门客如君几北望天风万里来送杨子还里曽修书院旴江侧君去怀予试一游当日水山应更好别来松桂几经秋谢诗早向麻源觅颜帖时从庙碣收此外何求惟有醉背山合起望泉楼送张工副为官秦邸君西去因忆简王相遇时池出异莲要作赋舘开脩竹坐传巵龙旂寂寞还云气鹤驭飘翩秖梦思寄问白头强相国醴筵吟笔似前随夏行人赍太皇太后哀诏过此以病淹于郊舘仆为作诗野舘春云剧暮隂病臣哀诏此经临君亲敢谓三江逺涕泪悬知万国心风砌独花堪愤闷雨檐双燕足清吟遐陬毎引前星望赖尔兼程布此音城南新业期王子不至新园本欲夸王史竟日城南期不来即使屋荒还五柳忍令春暮只孤台对人芳药翻翻出近日浮云细细开已嘱瓮头封緑蚁明朝倘许尽余杯再期王左史不至地散官拘此亦希草堂重约忍偏违元期芍药枝枝赏忽复葵榴片片飞诸客酒停时望斾孤城日落尚留扉人生乐事真能几野立苍云又白衣繁台次秦氏韵一秋今到十贤堂万事伤心叹渺茫草緑梁台犹殿阁花残宋苑只宫墻天南星宿元朝斗崖北灵芝本向阳未老息栖终傍此预愁人拟卧龙冈送田生省母兄如晋匹马遥冲落日㣲万山何处是庭闱涂纡沁上花应发春尽并门雪尚飞临柏乍开荆树阁傍萱重着老莱衣冯高试望风云气大驾新从此路归寄题孙氏苕溪草堂孙是时始有婚事苕溪之傍何者丘几时自卜林塘幽已闻寛田足放鹤曽否余钱兼买舟狎人鸂鶒元成偶近槛芙蓉故并头尘世要留风格在东南聊作醉乡游送毛监察还朝是时皇帝狩于杨河楚生临水送将归黎子当筵赋式㣲天下汝为真御史百年吾是旧渔矶沙寒白日蓬科转风起黄河木叶稀此去有书应力上太平天子本垂衣送李行人还朝南使楼船漫北廻西廵车驾歘东来星辰再逐千官入阊阖重临万国开寒尽旌旗犹拂雪春新环珮且沾梅虞絃定有薫风奏伫望阳和徧九陔逢吉生汴上汴上相逢俱白头秦中却忆少时游烟花楼阁春风日锦绣山河百二州未论听莺穿细柳实因走马出长楸金尊邂逅今宵月明发仍悬两地愁郊园夏集别李沔阳东门惯种召平𤓰彭泽新成处士家晨起忽嘶花外马君来同泛柳边槎向人菡萏元随槛哺子䴔䴖各占沙明发路岐愁把袂秋风江汉有归艖李沔阳饮后田郑二子复集于斯庄望见陂水骤落衆颇讶之五马柴门夜已廻二豪尊酒且重开林干鸟雀群应喜水落凫鹥半不来疎懒合收任氏钓啸歌真慕阮公台亦知河朔非凡辈逃暑无辞掌上杯早春酬张客见赠周王祈雪罢灯游楚客思乡迥独愁不雨风云常袅袅入春江汉转悠悠秾花锦石添双鬓横笛短箫悲綵舟岐路断膓俱不减予今搔首为西州田居嘲答李沔阳郊园自枉君侯车日日触热寻吾庐柳长风多秖欲睡𤓰成雨来仍用锄逺田隂隂立黄鹄新波双双跳白鱼即令石水泥五斗岂无五马愁骑驴别熊御史出塞今夕何夕春风㣲把酒长歌春兴违娇莺乳燕黯不语嫩蘂柔条空自稀都门车骑明朝发关下行人三月归北望胡沙青草尽祁连山外断鸿飞春望柬何舍人城南春望春可怜小苑高楼生暖烟几家芳草断膓处无数落花吹笛边川原萋萋入暮雨车马骎骎矜少年欲向仙郎夸白雪阳春久已絶人传赠张含孔门诸子接升堂杜甫交游尽老苍万里南归望秋月一樽对别逢春阳生儿当如李亚子有父况作尚书郎肃肃云鸿天路永樊篱斥鷃莫空翔题环上人精舍前月到寺萱草香今月到寺葡萄长潢潦盈盈旭日动楼阁洒洒高云凉出门毎恨市城隔浮世空嗟车马忙圆月清秋期重访即扳留卧賛公房送胶州学职广文先生骑马来胶东胶西花欲开鳣堂萧萧带暮雨芹池殷殷鸣春雷太山西望真堪仰洙泗东流竟不廻寥落庙宫多古树属君收取栋梁材送人还洛十月朝天春始廻洛邦真喜使君来柳条临路若相待梅花满堂浑欲开雪晴几过囘銮浦日落时登承露台九重他日求贤诏不道今无贾傅才秋日饮王子之第岧嶤玉殿逐秋开迤逦金风触酒廻賔客百年梁氏苑河山双鬓李仙杯露凋梧叶浮龙井月引箫声出鳯台莫羡同舟流逆调须知雅乐是真才见素林公以咏怀六章见寄触事叙歌辄成篇什数亦如之末首专赠林公南伐经年驾北还丽云迟日蔼燕关花明合殿春开扇柳引千官晓复班新有越裳供雪雉更闻飞将夺天山务农销甲从今事饱饭行歌兴不悭其二香含鸡舌曽为吏日侍龙颜朝退时春色故揺三殿柳晓风偏放万年枝锵锵劒佩鹓行乱袅袅旌旗鳯辇移迂谬一麾今廿载半生心事白头知其三青天万仞削芙蓉忆踏匡庐第一峯哀壑暮云埋虎豹大江春浪变鱼龙天池玉笔亲留碣石室山僧独扣钟搔首昔曽霄汉上旧题应被紫苔封其四投簮万里旋舟日暂憇覃园傍岘西潭起汉娥留佩赋井传王粲倚楼题林猿浦鴈心常徃楚雨襄云路不迷缩项一槎真欲钓几时重访鹿门栖其五买园近辟三三径启户遥当六六峯敢向大河夸乐土且将名岳寄行踪风林跃马狐狸走草泽囘舟鴈鹜冲昨复颍阳开别业傍轩新徙具茨松其六西伐亲将龙虎军南归甘即鹭鸥羣谢安实费登山屐司马虚传喻蜀文钓罢兰溪宵上月吟成壶岭昼生云何时勉为苍生起怅望东南五色氛小至后寄甥曹嘉隔县经秋汝面难好音为郡舅心寛三河鴈起沙先暮四海阳囘雪尚寒莱竹召棠他日事石渠金马向来官公余定有寻幽兴莫惜新篇寄我看河上茅斋成呈家兄愚弟罢官兄独喜卜筑茅斋傍竹林开窓忽见万里色背水常留十亩隂春来燕子休相贺日暮幽人且自吟庭下㑹栽棠棣树牀头新制有虞琴留别李田二秀才五年梁苑栖迟穏千里南州忽此行海内尚还忧盗贼老夫何用拜簮缨音书陆续凭谁寄醆酒留连见我情惆怅暮天云不尽秋风相忆豫章城赠郑羽士怪尔零丁老鍊师藏珍破屋鬓成丝坐看丹灶宵忘寝行折园葵午疗饥久雨水渰松树死塌墻人过庙门疑空传荐福千金帖今世谁寻少保碑送苏文学徃主三贤书院邦侯敦礼聘才贤梁客乘秋诣汝川堂上久悬徐穉榻门前俄报孝亷船云山紫逻霜应峻风穴青松晩更妍独上高丘试囘首紫阳白鹿自江烟郑生闻予种树有成便冒雪㩦酒来看郑时有江东之行郑綮骑驴雪故来无功行树及春栽沾濡立爱新松色冷冻囘惊早杏开密片深当红蕾集寒声虚带翠蕤廻思君蓑笠沧江上酒罢翻愁去舸催送蔡子赴省君从歴下游三辅暂就薇花避柏乌关内久悬冯异望河西早上伏羌图茶官诡谲时侵马饷吏奔趋日备胡生养愿今开气象山河百二本皇都钟楼重别熊子野寺荒台饯客游江湖城郭暂消忧危檐独趂翩翩燕细浦双行宛宛鸥人世举杯俱胜迹风林长夏有清秋情来不用重翘首西北浮云是帝州阎曹二子发京姪木与之同舟而下有诗纪之予亦和此篇共水同舟伴谪居海天春色静涵虚蛮方故启流官路汉史终收痛哭书蜀徼山高常戴雪滇门池苦亦生鱼上林花树年年在前席行看入禁庐甥嘉谪官过汴僦舍而居以时炎热万里严程此一州问亲娯舅尔须留迁人賔客休填户僦屋炎蒸幸有楼穿槛笋高犹足采戏池鱼美更何求馆甥旧地花仍好得暇频来看海榴园庄饯蔡客还江东来日麦苗归麦黄炎郊携手暮苍苍别筵车马吾先醉落日东南江自长樯燕岸花休促棹小堂新竹尚余觞呉门汴市无千里应把并州作故乡寄赠司冦林公还山徴书强逼上彤闱退食长吟望翠㣲汉室本縁三䇿重都门真见二疏归朝廷司冦元持法天下苍生遽拂衣趋陛履声皇念切梦魂能复五云飞谢南陵折赠牡丹十头咸楼子重瓣王花折送出朱门国色俄临处士村堆积实増春照耀传看直至日黄昏先抡上蕚围诗巻已拚清香费酒樽见説陈思才八斗洛阳真谱许同论仪賔柳子以合懽芍药见赠予自不识此花而柳云种莳数年惟今嵗双朶时柳病方愈賔卿赠药惊竒异共蔕分葩号合懽入手自摩双蕚叹逢人恐当一花看并头虚漫夸莲蘂单瓣还应压牡丹汝抱緜疴今幸愈和中天遣助平安夏日上方寺追念旧游寄平阳王守前御史伏天楼阁同游地尊酒松林忆并㩦骢马昨朝三极北虎符俄剖万山西人间散合留高迹壁上风云䕶旧题出守次公元入相汾川应与颍川齐答杭双溪渡河见寄藩公赴镇东来日野老扶笻北上时贪墨似闻抛印绶壶浆真见迓旌旗豫州河岳元中土汉法封疆是重司廿载别君今幸此柴门能倒故人巵奉寄邃菴相公之作徴书北阙朝朝下不见东山起谢安黄阁两朝心自赤苍生四海泪曽干云霄桃李犹门径嵗月丝纶只钓竿舟楫愿公长好在风江日夜有波澜东庄冬日㑹别谢行人冬圃朋游菊半芜风林互饮叶全铺徃来物理须霜露离合人情岂路途干緑冷红难避眼剩香余馥故侵壶相逢莫漫怜修竹要识干坤有碧梧双溪方伯夏初见过就饮石几留诗次韵孤城春气转温风石几闲门夏树中遇客便移杯酒玩题诗今得故人同犹惊鸟动花纷落况值日斜樽不空晩暮苍茫万里色赖君长劒倚崆峒三司诸公久有莲池之约㑹雨阻不赴乃移兵司东圃而饮为诗以赠西城宿雨天虚阻东圃㣲晴人竟游地阔尽容云气入亭深能使树香留尊前俊杰齐三府林下迂疎自一丘勲业太平公等在故将高榻动南州东庄再赠杭子兼呈其兄泽西年友冬郊日白无风沙羣饮送客游琅琊到日定生韦涧草有时同醉欧亭花我今五十半潦倒君日高贵元才华过乡为问泽西子老吟何处饶烟霞乙酉除夕答郑生兄弟见赠之作除夕天涯见客心连枝游子各悲吟徒将鬓雪凝青镜且把乡梅託素琴海岳催春潜弄色氷霜争嵗沍成隂吾家瓮緑浮浮嫩兄弟能来秉烛斟东庄谢臬司诸公携酒见过白日余红乱扑衣郊亭无事坐花飞何縁五柳嘶骢马忽有群公到竹扉过眼物华春自暮赏心朋辈老应稀亦知不是谈𤣥宅倘许频来各醉归上方寺㑹监司诸公梁园四月斗炎蒸衆饮松堂爽色凝天上乐声僧梵接掌中杯影塔云层高情不使忙官夺野兴常于胜地増西海渐生归路月上方无借散花灯东庄藩司诸公见过少年湖海老中原万里谁期共一尊邂逅路岐须尽醉向来离合敢重论桑麻事业陶公径鸟雀人情翟氏门懒散废书𤓰可种夜来时雨足吾园于公庙㑹王帅以其防秋北行新晴借庙张金鼓旧约铺筵集缙绅气早冷随云雨入地幽人与竹松隣时来拜命防秋将老去狂歌避世身醉别赠君双玉劒持将西北扫风尘新秋宣威后堂㑹张鲍二帅晩过东圃作㦸府临秋气自威林亭过雨日能辉但邀文士挥彤管不愿将军试铁衣云湿白花篱槿重风揺朱果石榴稀弯弓欲看双禽堕海阔天晴鴈不飞酬聂监察淮上见寄落木秋城动客哀急风胡鴈带沙廻夷门合是投簮地淮海须凭揽辔才勲业壮心频览镜暮云诗句几登台太㣲实与群星异已有光芒接上台九日南陵送橙菊朱门美菊采先芳玉圃新橙摘早霜传送满盘真鬭色分看随手各矜香深怜便合移樽酹暂贮应须得蠏尝独醉秋堂卧风物一年晴雨任重阳亭上限韵作片云黑日热转添忽有飞雨来纎纎任情玉杯但一弄乘兴彩毫时复拈角巾芒鞋客竟日燕舞花明风满帘垂头人吏困自睡此地元非礼法严送程生兼寄姑苏五岳黄山人压枝梅杏累累碧照眼樱桃的的红舟楫大江无昼夜路岐初夏有西东淹留欲暮林间日行坐惟便竹下风秋水一帆湖海上为传双鲤到呉中寄水南子孤云昼隂董盆寺廻风夕电南神冈林木䬃䬃起新色茅堂㣲㣲生嫩凉高人北窓枕书卧有酒谁与开尊尝郁蒸残暑不须念雷雨时覩苍龙翔夏都给勘邺潞之战惠见忆之作寄答四首廿年不入紫宸朝白髪犹能伴野樵敢向骅骝争道路固知鹏鹗自云霄狂歌见月时唿酒懒性临风欲弃瓢寄语昔游青𤨏客岭云溪雪记同招其二焚草常怀杜拾遗从容退食梧垣迟人当名世汝其辈国有中兴今固时衰年丘园合潦倒大业竹帛能留垂迢迢故人寸心在日日苦吟双鬓知其三侍臣斧钺云中下山寨氷霜战后行穽脑乍攀黎贼路石门重览鄂王营中兴崖石元留颂成筭朝廷敢论兵试向絶巅看大海年来波为圣人平其四岧嶤上党接壶关杖钺东行歴万山巖冻雪埋擒虎窟壑腥云袅斫龙湾嶃巉路透渔樵入荟蔚林清鸟雀还为问登高能赋者雪毫几扫白云闲熊监察至自河西喜而有赠当年五郡乘轺过此日干城揽辔游封事几腾天北极筹边真歴地西头崑崙壮压胡尘断弱水清翻汉月流若使廵行皆汝辈逺夷那系庙堂忧空同集巻三十一空同集卷三十二钦定四库全书空同集巻三十二明李梦阳撰七言律小至连年至日多暄暖不似今年暖更饶脉脉水泉元自动㣲㣲云物向人遥即防腊意传梅蘂更遣风光媚柳条便可抽身解簮组且谋春事伴渔樵人日翠篠娟娟暖不迟含风雪壁迥多姿烟霞弄色不忍见梅柳争春能几时返照高楼横欲歛宿云孤树静难移自伤消渇淹朱绂不拜金花到玉墀谷日人日谷日俱不恶悠悠天意岂难明得时田畯休空喜少雪螟蝗恐旋生陶令柳隂元傍宅邵平𤓰地故依城载歌行路思农隠未信青山亦世情丁卯小至一冬为客负檐暄至日彤云客思繁迎气柳梅浑欲动再开桃李更何言飞沙雾竹催寒景落日乡关切断猿独上高台眺云物不堪清泪洒中原戊辰生日生还淹迹倚荒庐懒散经秋赋索居双泪弟兄挥酒日寸心关陇望乡余腊晴柳日辉辉动春逼冰河滚滚虚三十七年吾底事弹歌不为食无鱼腊日夷梁腊日春意动物色生态谁能禁归烟霏霏捎竹劲融雪细细生苔深腐儒奔走竟何事乡土栖迟多苦心便欲乘闲买越舸青春发兴好南寻九日繁台二首穷秋避地兼逢节旷野无山且上台江汉鴈惊翻北呌太行河断却东来羁栖叹世深难醉病起思乡老易催闰月有期还发兴菊花晩暮莫愁开其二禹庙登高人尽廻儒宫下马尽残杯奔陈孔甲元孤愤去赵虞卿且未哀高叶下风还抱石片云拖雨故临台酒阑却忆十年事半醉唿鹰向此来己巳守嵗穷年岂办椒花颂守嵗真贪竹叶杯天下风尘难即料夜中星斗直须廻伤心蜀汉新戎马触目中原半草莱饮罢空庭聊独立五更春角动城哀辛未元夕雪后干戈西北尘虽静冦盗东南檄尚飞叹世酒杯难自强竞时灯火况多违春偷草阁梅初放雪舞堤城柳未归三白农人懽荷笠万年天子愿垂衣初度怀玉山有感年今四十身千里生日登临寓此中忧国未收南望泪思家犹阻北来鸿寒冬白雾峯峦隠车马深山道路通学海久伤青鬓改振衣真愧玉巖风旴江小至建昌冬至益王宫劒珮趋朝礼半同万里龙颜贪想像十年霜鬓歘西东腊偷江峤梅先泄春逼关河鴈已通云物不遮乡国月麻姑今拟暂停骢九日衙斋对酒偶作故乡丛菊叹离居客邸秋梅叶且舒四海重阳三滞酒两河归鴈几传书拂衣欲就渊明里短髪犹驱孟博车意逺迟囘聊复酌浮云北望伫踟蹰南康元夕发春南地北同寒旅宿张灯雪气残三晋楼台违夜月五湖鸥鹭伴风湍真防柳色侵梅色莫道蝉冠胜鹖冠匣劒冲星愁易泄倚笻还向斗牛看楚山九日大华君同登登高此日吾惟汝把酒他年忆菊时酒剧江山聊自放菊深风雨为谁迟谩于孔乐伤王赋莫遣将归学宋悲转眼干戈西北异楚云囘首任支离登高以雨留山寺钟鼓高城夜到山醉留真爱石堂闲傍龛灯伴吟猿宿度涧风吹急雨还来笑菊花供老鬓卧愁云雾满人寰朝晴更拟诸峰赏万仭丹梯合共攀乙亥元日柬台省何边二使君边病卧久烟和日翠且重楼汹汹绮罗悲此州碧草可容漳浦卧官梅真忆广陵游来鸿去燕催今昔柏叶薇花阻应酬兴发春山能约徃氷开仙楫拟乘流乙亥元夕忆旧柬边子卧病不㑹忆昔金钱并卜欢称心灯火独长安鑪香欲散尚书省环珮先归太乙坛十载酒杯諠五夜九衢游马阅千官蓬将转合今同此月满梁园却自看丙子冬至奉天门下玉阑桥此日催班早侍朝占史奏云懽万国太官传宴散层霄苑梅迎律春先动宫柳临风色欲揺一出忽今惊十载百年勲业有渔樵丙子生日答田生当时结客少年塲走马看花紫陌香三黜偶然齐柳惠两朝奚但有冯唐寿杯今夕余同醉献赋开春尔一方京国逢人问衰徤为言吾鬓已苍苍除夕写怀呈毛使君昼日凄凄风色严晩登云阁漫开帘山河不逐年华改天地空悲老鬓添随俗香灯消独夜近人星斗下虚檐㣲吟暗忆乘骢使綵笔迎春几自拈元夕宴王孙第向夕虚廊风自惊敞筵华月坐留情琴楼合与衣冠客镫榭遥闻歌吹声吟剧晩梅聊索笑醉移寒竹互寻盟九衢遮莫催车马愿倒王孙百瓮清丁丑除夕明朝行年四十七黙忆宦游年盛时帝京守嵗朋辈集除夜开堂殽酒随綵笔迎春谁竞长白头怀旧独含悲乘阳莫谓浑无事冰泮黄河起钓丝戊寅立春庭前桃树二首冬残月闰豫看春暖气晴阳应节新老大徒怀炙背献艰危窃虑转蓬身下除饥鹊争嗛雪出穴㣲蜂特傍人独立桃丛忆桃日武陵今有泛花津其二春日题春试彩毫高门传菜玉盘高乍看旭日辉山槛不分时风向砌桃虎豹云移思雾雨鱼龙冰动迟雷涛物情且共天流转人世谁曽免二毛戊寅元日闰腊逢元晷自长乍晴暄日䟎年芳当阶雪浥桃枝透隔户风传竹气香笼内干坤吾独放镜中勲业鬓先苍北游春色随龙辇生意何由即万方小至喜康状元弟河路过赍其兄书见示侵晓书云云四生向昏蒙雨散孤城敲门怪尔关西使匹马縁谁淮上行扳柳弄梅今日事望乡怀友百年情传言且共阳囘喜天意分明欲太平九月七日夜集此夜邀賔过草堂实因佳节重壶觞时侵叵奈灯前菊老去谁抛镜里霜草暗㣲寒催蟋蟀云门片月下沧浪明朝好趂登高伴木落天空望帝乡冬至前一日雪集遽看风雪催长至旋具盘飱欵近賔片片窥帘如避酒霏霏㸃袂却随人台寒预发书云兴梅动犹潜隔夜春醉里白头堪北望阳囘黄屋且西廵己卯立春律穷寒极有今日斗转天廻还此春雪拥竹根旋自湿风来人面霎堪亲曽游舟楫思南国未返旌旗望北辰漫惜物华翻覆醆几挥生菜欲沾巾庚辰元日今日何日隂霏霏看之不见濡人衣层氷满眼秖突兀白日何处能光辉单于祭马春欲动汉皇射蛟南未归传到扬州好花月鳯箫应伴五云飞元夕千年烂熳鳌山地少小看灯忽二毛兵后忍闻新乐曲月前真愧旧宫袍南州楼阁烟花起北极风云嶂塞高怅望碧天聊独立夜阑车马尚滔滔立春前一日雪柬黄子春前白雪纷纷至落地欲消还未消明日立春应五出晩来㣲月尚争飘梅花故傍袁安室柳色潜囘郑綮桥闻道郢人能妙曲曲成吾品赤鸾箫辛巳立春冬晴转觉冰霜厉日散俄还海岳春綵胜恩光曽侍帝菜盘风俗谩随人雪融楼阁沾沾薄烟动松筠袅袅新人寿几何吾半百到脣杯酒莫辞频辛巳元日倐忽吾生五十春两朝遗佚太平身望乡心逐关云起怀国情将汴柳新自信右军非墨客谁言高适是诗人南征昨报龙旗返伫想嵩唿动紫宸辛巳生日吾今五十头半霜大儿已壮孙已长力田颇自识草木出门毎与忧豺狼风晴野水白皛皛腊近山日寒苍苍但能草泽射勐虎岂须熊舘夸长杨辛巳除夕遇立春改元明日初开厯除夕今年暗入春天地渐分三极色行藏已半百年身和烟浥浥梅应剧滴露萧萧竹未匀喧嵗不知宵遽曙北云何处望枫宸壬午元日元年元日光华异青帝青阳左个开北斗不将天地转春风那使万方囘蛟龙窟宅寒犹闭鸿鴈云霄暖自来廻首玉颜惭大药许身元拟是仙胎癸未除夕连冰累雪欺年暮除嵗严风放夜晴挂斗拖星犹冻色䟎钟催鼓遽春声喧城车马朝元客战野旌旂御冦兵人事物华应遂转烛堂深坐独含情丙戌九日百年佳节今风雨数日东篱已菊花老鬓不縁吹帽短湿枝何事向尊斜纷披九径怜扬子潦倒三杯笑孟嘉欲补登高望晴色晩来红气有云霞九日浦江王水亭共泛二首长芦古陂城一偏楼台波水秋相鲜紫萸黄菊有今日翠管银筝须此筵㣲风改席徐囘缆落日留賔更进船漫説龙山能落帽何如李郭共登仙其二君王别舘湖中央菊日浮游锦缆香贪把深杯向芦苇错教横吹惊鸳鸯车徒杂沓四㟁合殿阁洄沿一水长万古有人同此地他年吾辈是重阳忆西南陂九日之泛一游水亭心自牵沙色湖风常眼前荡揺毎疑菊在把出没似有鸥随船㝠㝠浦溆几落日苍苍蒹葭时逺天频来此地亦可借恨无好诗酬紫烟再约陂泛属风雨阻自游此陂秋毎晴再约宁知风夜惊纷披已诧黄苇乱吞吐能禁白浪生朝来雾雨细细动时有鸿鴈嘈嘈鸣但问舟航今好在无愁天地无开明九月晦日西南陂再泛二首水国穷秋霁更寒渚宫重宴菊犹残闲身欲住张融舸短髪羞欹杜甫冠日映楼台天上过风恬鱼鸟镜中看縁池莫恋团圞竹即拟枚乘赋不难其二水上冬初多白云沙间烟满白鸥群经添雨雪湖非减刈尽蒹葭路转分当㟁女墙晴倒出傍船木叶醉偏闻廻途恐触蛟龙蛰莫遣鸣笳彻暮曛辛巳九日田子要东陂之游雨弗克赴今秋霖雨何连緜佳日阻放东陂船衰年实怯白头浪朋游忍负黄花天城隂来徃戏羣鹭寺门从横鸣乱泉闲看静听谁共汝淅沥晩暝松林烟其二昨来晴立寺南丘城水湖云向客流夕阳欲低钟磬阁隔㟁忽闻箫鼓舟动兴帆樯真为节阻人风雨故禁秋当篱蘂菊披披艶独嗅孤吟迥自愁其三冲泥杜甫吟愁雨落帽叅军醉倚风云水无縁双放舸蒹葭何意独鸣鸿清沙锦缆相期地白首黄花转望中借问临高把杯酒几层湖阁坐秋空无事无事日长春但眠水昏野暗风常颠繁葩乱蘂眼欲尽乳燕啼莺心自怜匣中幸犹有双劒杖头奈可无百钱人生几何忽已老激昻泪下如流泉东园夏集水舘风林夏日宜野天晴色旷襟期旧驯麋鹿呦呦切新集凫鹥泛泛迟穿径独蜂犹觅蘂倚墻余杏漫留枝蝉鸣鸟乱从渠暮把酒看云是我时霖雨汹涌城市簿筏而行我庐高垲尚苦崩塌何况黄子住居湫隘诗以问之前日频雨无完墙今畨如注谁禁当田庐城屋尽漂没骄云骜雾还飞扬恒饥乌鸦只自噪满意蒿藋如人长辞宅颇怪晏婴子卜居何必青泥坊正月望日繁台寺集腊冻云黄海岳愁春青日白快吾游隂坡气触娟娟雪暖泽冰分细细流晨起探梅穿野寺晩来移席傍钟楼无端四望风烟起灯火煌煌满汴州夏日畲园夏日深林喧乳鸦名园游客散平沙百年事业真杯酒四海朝廷正一家队队自来循槛蝶畨畨相学后春花黄云薄暮休惊眼白首吾生信有涯田居喜雨有田忧水复忧干一雨农心得暂寛从此荷锄添野事向来垂钓省风湍台林泽草俱囘态急响㣲沾并作寒薄暮断虹收霹雳旷原西日倚笻看秋迟秋迟月闰菊无花景短天昏日易斜山峻几时殱虎豹海枯他日见龙蛇行藏且付杯中物潦倒新添镜里华盗贼关南今定否暮云哀角起三巴独上独上高楼生夕烟帝畿冬望转凄然西山雨雪留残景北海风尘接暮天只为浮名伤逺道况逢寒日下长川江梅㟁柳年年发菊径茅堂亦可怜台寺夏日古台高并郁岧嶤断塔稜层鎻寂寥积雪洞门常惨惨热天松柏转萧萧云雷画壁丹青壮神鬼虚堂世代遥惆怅宋宫偏泯灭二灵哀怨不堪招于少保庙朱仙遗庙已沾衣少保新宫涙复挥金匮山河丹劵在玉门天地翠华归平城岂合留高祖秦相何縁怨岳飞最怪白头梁父老哭栽松柏渐成围朱迁镇水庙飞沙白日隂古墩残树浊河深金牌痛哭班师地铁马驱驰报主心入夜松杉双鹭宿有时风雨一龙吟经行墨客还词赋南北凄凉自古今春日谒三皇庙爰从开辟无三圣蠢尔生民岂至今寂寞庙宫谁下马迟廻天地独沾襟萦堦药蔓还春色揺日丛蓍已暮隂怅望龙髯心更苦白云偏系鼎湖心吹台春日古怀废苑迢迢入草莱百年怀古一登台天留李杜诗篇在地歴金元战阵来流水浸城隋柳尽行宫为寺汴花开白头吟望黄鹂暮瓠子歌残无限哀自关西囘展外舅大夫之墓用前韵遥阡无计扫春莱絮酒何因到夜台西客两年和泪到北风千里共愁来田园树大身先葬书画楼成昼不开殁后外孙今五尺百年遗恨使人哀狄梁公宁州有庙狄相昔为州刺史于今伏腊土人思向来伊水瞻遗墓此处羌民拜古祠鹦鹉梦中天地转太行山上旆旌迟稔知忠孝平生事更读希文万古碑灵武台环县城边灵武台肃宗曽此辟蒿莱二仪高下皇舆建三极西南玉玺来衣白山人经国计朔方孤将出群才可怜一代风云际不劝君王驾鹤廻冬日象山书院草疎叶黄沙出溪日高南崦气凄凄人亡故国还祠庙世异隂崖尚品题鸟雀石林迎旆散野狐风草怒人啼昔贤名迹谁堪此两泪遥伤万仞梯其二晓㟁霜林出并骢冬晴丹壑自含风遗祠俎豆攀縁日徃事荆榛想像中半冻巖泉和雨断实连山谷暗云通搴萝更洗磨崕读迥立徘徊落叶红秋望黄河水遶汉宫墻河上秋风鴈几行客子过壕追野马将军韬箭射天狼黄尘古渡迷飞輓白月横空冷战塲闻道朔方多勇畧只今谁是郭汾阳空同集巻三十二空同集卷三十三钦定四库全书空同集巻三十三明李梦阳撰七言律潼关咸东天险设重关闪日旌旗虎豹闲隘地黄河吞渭水炎天白雪压秦山旧京想像千官入余恨逡廵六国还满眼非无弃繻者寄言军吏莫嗔颜题云台观云台观枕玉泉湄翠削三峯对不移窓里山光时隐见晩来云气壁淋漓醮辰绛节朝羣帝天路金童引鳯螭头白扫门怜弟子斸松石碍白苓滋榆林城旌干袅袅动城隅十万连营秖为胡不见坐销青海箭尽言能挽绣蝥弧白金兽锦非难钖铁券貂珰莫浪图昨夜照天传砲火过河新驻五单于出塞黄河白草莾萧萧青海银州杀气遥关塞岂无秦日月将军独数汉嫖姚徃来饮马时寻窟弓箭行人日在腰晨发灵州更西望贺兰千嶂果云霄武昌武昌城北大江流沱水夹城鹦鹉洲楚蜀帆樯风欲趂蛟龙涛浪暮堪愁青烟自没汉阳郭新月故悬黄鹤楼无限徃来伤赤壁三分轻重本荆州江行江行日日随风雨日日迎风帆不悬颇怪蛟龙懽出没更兼鸥鹭剧连翩窓开淅淅琴书湿㟁转㝠㝠竹缆牵廻合万山心目破撇漩谁忍向湖烟泛湖匡庐彭蠡曲相连伐鼓蛮歌趂进船屏见云横石壁净镜开日破浪花圆渔樵山泽堪时给盗贼干戈枉自纒遣帅已添新节制指挥行见扫风烟南溪秋泛三首闻説南溪径尺鱼渔人何事网常虚鱼行碧苇深先见网入寒潭迥不舒东舍刈禾揺夕浦西隣决水熘秋渠平生肉食忧空切此日临渊意有余其二乍见鸬鹚立钓矶还惊翡翠掠波飞汀葭晩宿蒙蒙雾野竹晴含宛宛晖谢傅未忘舟楫兴楚臣空恋芰荷衣苍茫水落云泥静怅望林翁却自归其三却向林亭观水硙暂移沙舸蹑云堆奔湍迅毂元相激石窦桐标故不摧旋影动揺波底日断声吹转地中雷何人解识机心事后世徒矜造化才游西山归呈熊御史卓高阁开襟生逺兴西山当眼更分明酒边花树三春暗湖上风林尽日清忆昨并穿巖洞入只今疑绕薜萝行浮生扰扰非吾意去鸟悠悠空世情出辉县城望石门山其上有仙潭玉鲤明星欲落开县城千峯万峯初雪晴源泉乱石涓涓溢削壁孤云袅袅生估客深穿勐虎窟樵夫习傍翠巖行仙门屹立三潭水玉鲤空悬一线情盘山道中作磵道晴云雪草春石门丹壁鬬嶙峋闻雷不羡蛟龙起避地翻将虎豹隣少室山人虚索价壶关三老实藏珍烟花白日经行处鸿鴈㝠㝠叹此身游上方寺晩登钟楼东北丛林冠此都地分清寂聚僧徒青天寳塔还今古赤日珠光乍有无草径鹭干时独立松林鹤并晩相唿登楼更见河流急叹世因悲马负图王孟寺北望暑路尘沙淹客心晩原台榭慰登临西山日抱重檐落汝水云移画栋隂盗贼两河犹转战朝廷万载莫轻侵怀芹欲献江湖逺北望徒伤北极深贤隐寺谷寺鸣钟午未深躭幽特与伴相寻行穿树杪楼台见坐傍山腰紫翠沉独响涧泉传石窦并飞梁燕入松隂徘徊自笑三江客伫望谁知万里心开先寺读书台倚鹤鸣峯廻合千山翠万重白昼悬泉喧霹雳清秋双劒削芙蓉撑持古寺还云阁寂寞前朝自暮钟瑶草石坛应不死兴来真欲跨飞龙瀑壑晩坐醉踏匡山晩未迟翠巖丹壑凛秋姿峰高瀑布天齐落崃静星河夜倒垂逺害欲寻麋鹿伴暂羁终与世人辞摩崕徧剔苍苔读独坐云松有所思五面石东华山北五面石削成五面何嶙峋崩崖䑕餐何代雪隂洞苔滋千古春映日闪闪上云气歩天渺渺昇仙真草衣木食亦吾志放浪胡为羁此身东华山赠友午时叱驭踰重险薄暮扪萝到絶巅四海风烟落日外万山闽越酒杯前剧伤岭谷旌旗满暗忆家园道路偏自古有人同戮力吾曹须拟太平年龟峯寺弋阳县南山下寺三十二峯罗列竒最爱紫烟生石鼎絶怜青嶂削灵芝峭崕哀壑还人世古徃今来自鬓丝已遣野塲维玉骑合留崕月照金巵别龟峯江上龟峯天下稀挈朋贪赏夜忘归冠裳他日思丹壑车马平明发翠㣲归路竹萝偏拂幰出山云气故随衣杳然一笑怜踪迹自不投簮愿孰违铅山石井吁嗟此巖太竒古云牙石乳相拄撑碧泉中洞昼亦黯青草倒垂冬尚生即令入海信谁遏秖怪出山常底清摵促桑柘㑹欲落猗此可濯慙我缨铅山陆趋宿南巖寺北风越南山木稀关西宦子常念归逺烟漠漠谷日暝前路廻廻冬烧㣲村舂水旋疾徐应滩鴈夜惊高下飞钟鸣骑合巖寺近松火竹深开石扉自新喻马赴新淦方等寺晩饭趋涂暝雨已忽霁入寺晩饭鸟将栖仲夏稻苗特袅袅黄昏松桂何凄凄流年逺村换物色旷野青天悲鼓鼙峩峩百丈屹在眼䇿马欲攀交虎蹄快阁登眺江上㝠㝠风浪生阁中清眺㑹儒英野舟冒险只自渡汀鸟避人时一鸣四海登临吾白髪万山廻合此孤城剧谈转切忧时念日暮浮云况北征麻姑山冒险探深云雾收麻姑山水冠南州潭深自激风雷黒谷迥谁群鹿豕游仙女石坛残欲没鲁公碑版断仍留可怜踪迹俱尘土两瀑云霄万古流题𤣥坛观江行昼静便清暑水口山竒鎻吉安岂为天生饶怪石遂令人拟筑𤣥坛潭涡地转常年黑楼阁崖悬五月寒风牖把杯聊暂倚海蒸云起故须看将至安仁安仁古岸义河濵细栁浓烟密弄春花发北山翻盗贼眼昏南国且风尘盘涡浴鹭縁谁喜下瀬双帆他自亲破浪㑹看风万里采薇应许毕闲身看庐岳春时看岳落星洲夏来看岳复江州独行稔负烟霞伴久住非贪麋鹿游石室丹书吾异世锦屏双劒晩遮楼登寻拟纵凉天目一叶飘飘江汉流楚望望襄中形势楚望峯头望楚云遥怜紫盖紫阳君庐荒不断盘龙气碑灭犹存堕泪文地转江淮浮逺戍木同巴崃堑雄军里名冠盖非吾事愿访鹿门麋鹿群繁台雨望和田生感事逢时恨不稀水城寒食半花飞青郊白马朝谁并细雨轻帆晩自归何计上賔留鳯驭无书北狩挽龙旂层台独上休翘首牢落江州易湿衣大梁城东南角楼城楼占角分孤峻野色生烟合杳㝠华夏亦为元社稷古丘曽是宋朝廷直看紫极云霾壮背触黄河风浪腥日暮冯轩益愁思夷门今有少㣲星晩过禹庙暮行群过禹王宫瑟䬃松林静入风歩竞石梯秋独徤眼收沙海月还空声名北上青骢客潦倒中原白髪翁杯酒重伤分手地古今踪迹本飞鸿题黄公东庄草堂草色通门柳覆墙绕堂新雨足时芳晴郊客过沾犹湿春昼人闲觉更长拚引满杯听鸟咔愿留余醖待花香休夸水际兼山际且醉松傍与竹傍少林寺林深谷暝客子入钟鸣叶落秋山空烟云细袅石涧底峦岫乱积松窓中唐碑汉碣藓字剥虎啼猿啸萝灯红独坐悠悠息尘想少室影下月出东望少林次韵三十六峯云气通何峯寺西何者东林巖霜横逺亦静烟岚日破重还空千山尽歴暮转碧一树不落秋能红渐闻钟声出杳霭得路谁怜马仆功宿少林次韵万山㣲暝一钟鸣古寺深秋倦客情僧本折芦翻面壁人非骑鹤故吹笙寒催乱木风交响白动虚巖月自生惭愧劳劳不成寐丁丁卧听早樵声暑日过雪台子园庄蝉声树色村村似一坐君亭日毎斜静里柴门惟燕雀老来尊酒是桑麻年丰隣里家家麦时至园林处处花苦热只今忧赤土几时龙起沛天涯城东陂秋泛返照孤城落木中画船秋水坐来空影涵楼阁人齐过香引蒹葭路转通云气袭樽温复冷笛声将柂北还东不须预问天边月波上余霞闪闪红立夏后晴游我庄郊出不知昨夜雨日高烟翠湿空林杨花欲尽村村雪梅子先传树树金笑向市城开俗眼喜从园野见吾心绕亭奚啻千竿竹夏日黄鹂更好音徐将军园亭将军别墅今停马五月塘池莲半红举眼江山惟赤日快人楼阁自凉风穿林竹翠沾衣满布席葵香扑酒空平世主人虚抱武醉来夸挽六钧弓清明下粮㕔题杏花清明着处花争发一树庭前尔独迟不为炎天能结实岂应官署许生枝桃蹊李径虽多宠扑酒飞帘自一时已办青钱贪酩酊合教红蕾赴深期柑至丹橘黄柑世所珍年年随贡走风尘内庭赐出人人羡近市收来颗颗匀翻讶久藏香不逸迥疑初摘蔕犹新金盘玉箸真谁事寂寞文园自病身菊世上虚名白髪悲霜前幽壑迥春姿闲廵独对真怜汝醉折寒花欲赠谁官舍野堂浑一色冷风凄露漫相欺高年渐觉馨香逺万里徒伤酒一巵牡丹盛开羣友来看吾家何处牡丹园杨子冈西古宋原忽有芳菲妍岸阁岂期车马驻江村怜香实怕青萝掩在野虚愁蔓草繁碧草春风筵席罢何人道有国花存冬至菊至日贪看九日花弄霜吞雪转宜夸思将正色留天地肯使隂阳管嵗华寒蔕已包重放蕚暖根应抱更生芽书云莫误祯祥奏斗酒东篱自有家王左史宅赏冬菊菊筵元向春前约共忆霜黄薄牡丹冬日此逢香欲暖夜堂偏醉色终寒闲居四海嗟吾赏晩嵗三杯称尔官疎影独枝看转剧好添华烛近高阑乙亥春郊圃牡丹盛开聿余离兹倐尔四载实兄莳艺成功约客徃赏属雨发咏焉牡丹元种无多本别久丛分郁映杯秾剧秖宜鸰鸟戏品増疑傍棣花开支离野圃羣葩掩杳袅春庭细雨来高㑹主賔忻并健冲泥车马莫空囘人有送牡丹花至者与客同赋大梁城郭万人家太半朱门竞此花不为国姿宁用折翫传賔手转须嗟双牵戏蝶临书牖独惹游丝擈钓槎我亦有园新植此徃来无倦出城车牡丹赏归柬边王二子非因絶代专芳品岂复郊园守后时夜静雨姿应更剧野寒风蘂莫频吹空斋独忆香仍满晴日重寻路不迟肯拟飞觞留健笔愿攀骢马䕶高枝霖淫想郊园牡丹园途雨泞花遥阻倚杖流云洒北郊纵使彩烟偏国本岂逾清露足春梢巻心暗蘂须时苦緑湿红沾任俗抛传道魏绯累满眼傍株今可结游庖郊园饯御史许君属牡丹盛开旷圃风郊尔独开国香仙色敢辞猜若先桃李名应减纵隔城池客自来秾压野栏张燕待饯临官路挽骢陪万须千蕚非容易忍遣台霜近酒杯晩移席草堂再赠许君晩坐移花酒并移几镫窓月转春姿情真解缆争侵夜意不怜香岂尽巵汹汹野风諠树恼㝠㝠波浪去途疑亦知仙种贪行豸醉听隣鸡是别期王左史宅赏牡丹槐庭絃管称春筵草圃繁华近暮天老为名花扳自放醉逢国色转须怜娟娟影静金尊里冉冉香囘玉笛前莫问平章旧时宅沉香亭已入荒烟郊园牡丹复花客徃问主寻芳客故来百花开尽此花开凄凉野径堪车马烂熳天香只草莱穿叶自由蜂逐逐坐枝频起燕廻廻杨花暮合风沙迥绕树犹倾醉后杯夏日盆荷阶葵芬敷率尔成句候及名丛毎自芳物华清暑倍年光出波翠盖枝枝静入院丹心朶朶香向日岂期囘俗眼折筒聊得洗诗膓不应种近榴花夺绕槛廵池泪数行山行见梅长至山行梅不迟攀条触雨益垂垂云暗野桥真独见嵗寒蜂蝶敢相欺时心已抱调羮实久色难销傲雪姿愁在不縁乡国乱白头心事本同期谷园二月梅集江南梅花苦繁剧江北有梅花不肥春枝已矜雪后媚玉蘂即妨风处稀金尊绮席不时赏快马轻车堪夜归遥忆暗香月色动莫令遽掩东园扉梅下限韵作闻説仙芳毎避凡託根长傍竹松巖那期野圃深随酒可奈风花细擈衫斜日席移春欲透歩丛香起雪犹衔嵗寒朋旧今何处徙倚裁书手自缄赏归忆谷园梅临梅真惜先开蘂后蘂吾归应更繁借草无愁细细落有蜂只恐垂垂翻折曽烂熳春携袖醉记扶疎月坐园已觉时心向桃李肯縁孤洁重廻轩咏蝉秋来雨多凉气深寂寞寒蝉愁暮隂幸值开晴方听汝不縁清切转关心故逾丛棘沾沾入却傍高槐细细吟曹赋仅能推感激骆诗徒亦拟同音和清明后见燕坐栋穿帘尔亦惊纷纷红紫徧春城羣冲海雾寒应阻对语堂花暖却明去住溪山他日梦主賔天地世人情即论迟暮心难已切恐差池恨转生秋日覩白云生率尔遣兴天际游云白袅袅渭阳羇客泪纵横抟风弄雨有谁见木落秋高堪自行变幻楼台翻有态突然龙豹转须惊老夫趂此欲登望怪尔轻遮翡翠城和李大隔墙见余家海棠次其韵种汝深愁树不长数年今遽出吾墙临衢幸不矜全色隔院应难掩暗香敢向纷纷争俗眼私怜袅袅压时粧臙脂强半喧蜂少倘过同倾花下觞同双溪方伯咏石几栗栗天生白石几癯癯日伴白头翁清尊淹留不断客灌木隂森常自风看处遽浮金玉色移来深仗鬼神功兹须小物君堪醉取致嵩山万翠中再赋确然片石我之几置之堂边楼在东葱芊海棠上重緑绚烂盆榴旁小红性含烟霞不减色光敌玉金常吐虹老夫有时醉凭汝扣之高歌天暮风咏陶台使兰阳公廨五色葵花炎天小县葵葵好五色空庭日日香开正得时须让赤见宜尊礼莫欺黄交枝接叶谁为衆异蘂同心自向阳此物烦君献天子上林闲地草苍茫咏缾中柏限韵爱汝侧叶寒能青揷之铜缾依石屏昼屯云气果不俗夜飞光芒疑有灵森耸似学鸾鳯翼屈曲已具虬龙形更欲移栽万仞岭待与松桂凌㝠㝠为崔后渠咏菉竹亭崔家孤亭万竹里绕牕栗栗青琅玕结实当春鳯不馁託根有地龙且蟠霜风飘萧起空谷美人翠袖生暮寒彼淇盈盈一水隔望而不见徒自叹哭王舍人昪金门钟动㑹千官野老骑驴戴鹖冠走问常州王内舍昨朝客死汉长安悄然门巷賔朋絶迢遰家乡行路难即使过君终挂劒肯令扪腹竟囘鞍哭亡友范副使渊其族孙进士永銮寄其絶笔诗到忆在先朝侍圣颜珮声齐散紫宸班伤心画省分官地并马西湖旧看山絶命秖传词烂熳窜身谁述路间关江门墓近湘流咽拱木黄昏鸟雀还有哀汉隂丈人甘灌园海上渔翁非避喧零乱春鸥横夕浦萋迷烟草入秋原秖将华髪悲人世不使黄金怨子孙思向桂山歌偃蹇月明天碧况闻猿空同集巻三十三空同集卷三十四钦定四库全书空同集巻三十四明李梦阳撰五言絶句神京乐蓟谷襟东海居庸鎻北门王者本无外天险壮干坤其二天囘金气合星顺玉衡平云生翡翠殿日丽鳯凰城其三钟鸣长乐馆乐奏未央宫夀域皇图逈钩陈紫极通其四卫霍干城旧伊䕫鼎鼐新万年天子夀四海一家春望南城南内夕烟歛玉楼春望空禁籞年年鎻园禽巢殿中晩出禁闼杨栁南城道芙蓉小苑通内使来调马君王勑射熊其二夹城云气夕露掌隠金盘杨花白雪乱风起满长安东华门偶述银瓮烂生光盘龙绣袱香但知从内出不省赐何王采莲曲白鹭青天映红籹绿水遥笑语荷花里争荡木兰桡大堤曲腊月大堤边春风思宛然杨枝揺白日烟色袅金鞭艳曲盈盈绮闼女生长不知春开窓见百结背靣掩罗巾其二父母爱少女女是聪明子生不识鸳鸯绣出鸳鸯是春曲春风度山阁凭轩望江路帘动时有香不见花开处其二翩翩谁家燕衔泥向何所避人花丛里忽复梁间语杨白花三月大路旁绿杨㺯芳春可怜雪白花来往送行人其二宁唱采菱曲休歌杨白花菱生犹有蔕花去落谁家相和歌羙人罗带长风吹不到地低头采玉簮头上玉簮坠月夜吟月出东方髙刺刺灯下语漂揺林中箨淅淅如寒雨九月见花长安桃李树秋晩复花枝九陌寒烟里无风自落时闻笛白日挂云间谁家玉笛闲北风吹杨柳落叶满闗山曙城云白欲曙沙月上犹残独歩怜红叶空庭玉露团望浦烟客愁何处落涤涤冬浦烟日出浦烟歇客愁还复然九日京中白雁独横秋黄花伴醉游眼看风物换愁杀仲宣楼正月见雁忆昨辞京邑相随南雁归如何早春日独见北鸿飞出郭出郭携尊屡寻园歩屧迟莫言春事晩犹是百花时野望夕静山容歛秋凝野色凄白云留絶巘苍雾隔前溪晩出大堤姪叶来迓袅袅绿杨西双翻碧玉蹄何由识小阮为听紫骝嘶石头口竹饮白日竹林中隤然脱巾醉风吹乱叶响醒看江日坠南康元日此日故乡酒应怜千里违是处萋萋草王孙归不归龙沙晩行晩风度疎松琳琅动仙阙廻波滚明沙错认地上月闻夜笛五月梅花落羇魂羌笛惊孰能风月夜更听陇头清龙沙见新月每讶沙如月龙蟠作后山如何今夜月却又学沙弯村夜万物既有息我亦中林卧云开迥水白地闪飞星过其二清林不知暑一觉羣鸡鸣野旷气森䬃天空夜虚明其三霞明鸟声起行人语中路微㣲林下风泫泫花上露晩烧吟早烧不出门晩烧行千里逹人贵知时天道有终始黄河氷黄河一夜氷日光惨不发安得万里鞭白马㺯晴雪其二夜氷白莾莾风来但飞沙梁园一夜雪枯树皆梅花宿苏门朝发阳武城暮宿苏门里卧听青山钟遥在白云里是夜雨北风吹山云不见山上月苏门一夜雨千峰尽成雪泉上独酌涌金亭畔路细雨不思廻独酌看流水山花映酒杯其二白石谁家濑轻鸥二月湍踏歌逢卫女风景似长干黄州浩浩长江水黄州那箇边岸廻山一转船到堞楼前其二日落清江逺光揺赤壁山无人説吴魏来往钓舟闲鄱阳歌汉水亦太急江浑只恁流何如彭蠡泽清莹解人愁䨇泉寺题壁寺僻无人行夜雨长秋草山僧出迎客落叶不曾扫其二我昔寺中游题诗在东壁三年不见僧见之头半白书院书院今人蹟繁台古代名楼花翻入燕塔树不巢莺白塔寺遥访青莲宇相将白塔原春风亦自动争奈碧莎繁上方寺饮罢塔廊坐塔深萝叶垂欲枕石头卧时有清风吹钓台终日钓石坐清波闲我钩掷竿望山月囘见衆鱼游白鹿洞白鹿昔成羣鹿去谁复来樵子暮行下洞中云自开圣泽泉嘈嘈鸣山泉日日喷悲壑日照一匹练空中万珠落枕流桥崃急岂有心临桥石相激蓦惊桥上听夕阳人独立风雩石倚崖坐孤石北对五老峰中有千尺虹挂断巖上松门前溪山溪信清浅入海作洪波果向地中转应随天上河回流山登山眺四极一坐日每夕行看夜来迳苔上有鹿迹井新穿崖下井㣲霞映深静松风时来拂娜娜匡岳影开先寺瀑崃生烟暝山杯坐不归笼灯过潭水疑有玊龙飞其二潭色何所似黛玉空人心可道清见底龙蟠不在深其三瀑布半天上飞响落人间莫言此潭小揺动匡庐山其四垂垂千仞瀑随风下山去吹作半天雨飘散不知处其五飞瀑涌寒崃流云静幽壑夕日倒峰影杯中䨇剑落宿开先寺僧阁暮钟静夏凉风色幽月出照瀑布猿啼西磵流归宗寺王右军故居夕日照何寺夏雷喧此峰惆怅昔人去空余山涧松吴溪三年作楚客五月度吴溪日射桃花岭松隂鶗鴂啼望龟峰龟峰归遇雨彻夜鸣不歇起望昨游处惟见满山雪江行杂诗十八滩都尽舟人惯不劳可言滩石险难测是平涛其二仄叠中江石冲涛万古存遥看疑砥柱偶问识铜盆其三日月东西照支江南北流鹭飞如导鹢横吹不惊鸥其四迎送山相似舟移迷北南囘看皂口日已照石华潭其五钖洲潭古怪攸鎭驿幽絶四围青山映鹭栖满林雪其六日出青苹湿江浑路不分昨宵驱雨至知是海南云其七落日没前滩云移鸟欲还除巾不即卧恐遇絶竒山新庄澷兴昨来杏花红今来楝花赤一花复一花坐见嵗年易其二出城每自醉斜阳坐芳草黄鹂枝上鸣花落有风扫其三迳树团成葢原草绿如翦盈盈车马客时来㺯春醆其四未有此庄时对酒无处饮今来庄上游却恨酒杯𦂳紫霞洞主歌朝霞㺯海色闪烁如金蛇囘光照巖洞驾我青鸾车其二云洞窈谽谺行觅石髓食蕤蕤古苔上有书字不识其三丹霞熨朝旭桂叶一何芾中有骑鹤人下上随云气其四朝餐赤城气暮揽罗浮色常有瑶草花寒至不曾识其五石泉袅长萝烟翠满山室忽闻空中音幽人㺯瑶瑟田园诗暑日郊出频野意差日适鸦雀闲繁隂榴葵乃炎赤其二初日暑力薄单车歴城曲隍飈巻蜻蜓荇带舒复促其三掘堑不数尺及泉水忽涌谁为办佳藕我今畜鱼种其四淤泥获拳卵蛇龙谁即分夜看置顿处似有五色云其五园荒蒿藋长手鉏薙其秽那解蓊蔚区中有吐芳蕙寄徐子紫阁朝囘夜金尊月映空秪应徐进士遥忆李郎中其二东省堂前树南阳宅里花春风如往日夜月向谁家赠何舍人朝逢康王城暮送大堤口相对无一言含悽各分手寄都主事穆江草唤愁生思君黄鸟鸣遥心将夜月同满阖闾城送畲客自寄还家信闺人数月圆住近沙溪口终日问来船送人颇讶枫林赤无风叶自鸣来人与归客同听不同情赠客出郭江南望暮天云北飞断蓬寒更转长路㡬人归过夏口寄恽君君居楚城里我傍楚城过相思连夜发无奈是江波诸公石头口舟饯北廵寮寀合舟饯此江浔晩别隔烟浦犹闻横吹音寄黄子广东昨游梅岭畔翘望岭南云恰属梅黄日何由攀赠君浔阳寄耿叅政致仕连年卑湿地无日不思归况在浔阳见君㠶独北飞送郑生桃花浪初起三月尔江南万树垂杨色相留照暮酣送人赴举寳剑动连星金鞍别马鸣持将五色笔夺取锦标名赠王左史林卧毎倦出时或一乘马来访王相国醉归月明下其二君家百瓮酒留连胡不饮花月我自来醉即花间寝赠刘东洎濵三月时花满扶亭道翩翩白马归青袍乱芳草戏郑生求欧帖看徽州郑季子动辄古人师昨特冲秋雨因来问墨碑送酒郑生旅食沙林暮年华北雁春谁怜竹叶饷同是采薇人送王生北行紫辔银鞍马青袍白靣郎扬鞭万里去谒帝入明光其二朝散午门西春风起御堤上林花半发㡬处早莺啼观袁永之乐府戏裁子夜歌寄之为问阊门柳年来青若何馆娃明月夜醉拥越儿歌其二日暖春波绿湖平一镜天船船载歌舞争向绿杨边咏李花城东万李树此树独鲜竒竟日风开落无人谁得知咏鹭独立姢姢鹭惊人离石矶遥看一片雪深映碧山飞获麂小麂何山得出山今㡬时笑尔深蔵晩无言猎者知馈雁失却风云翅来游君子门未辞弋客慕终荷主人恩花鸭花鸭静云衣娟娟春草依临池捩颈卧梦拂楚云飞莺晓睍睆梦中迷流莺碧树西起来红日照已度别枝啼咏萤叶暗辉辉度孤明炯自知月临光不掩星乱影须疑名花名花似羙人娉婷代应絶夕阳时独立风起满林雪炭篓盆架编荆为团笼本以贮木炭今匪用炭时聊以助吾盥砂锅盆砂锅注清泠洗面还洗心其噐茍不洁徒称玉与金船板牀船板胡在兹而我寝其上情知非江湖梦寐亦风浪甎枕卢生枕窍中哀乐竟何用我枕城甎卧无窍亦无梦芦蓆几古人席地坐饮食俱在兹今人设髙几翻谓古人卑坏墩晨兴坐兹谭而亦坐兹食为言同寓子尚念埴者力麻绳椸何以架我衣麻绳撑两柱谅有解脱心与子同一处葛衫帐酷暑睡不稳解衫周四围但阻蚊虫入无遮明月辉渔村夕照西旸下洞庭网集清潭上一丈黄金鳞可见不可网山寺晩钟美人杳何处盈盈隔秋水遥遥云外钟日落暮山紫平沙落雁西风万里雁一叶洞庭秋羣浴金沙软潇湘霜气流江天暮雪长江浪滚雪烟黒花争飞可怪横流者孤舟一笠归洞庭秋月天水本自空圆月况秋映皛皛起霜色千里一悬镜潇湘夜雨夜响起秋竹浩浩楚云白晓来看沙觜新水添一尺逺浦归帆秋风五两席㸃㸃聚复散不信小小乌飞飞速征雁山市晴岚峰晴堆夜岚晨炊翠犹湿但闻山鸟鸣不见鸟出入薜荔园芳园蓊薜荔水石非人间昔闻西洞庭今为学士山恩乐堂肯堂钦古训修祀报前功酌泂歌行潦采蘩遵召风石假山磊竒成我山云气遽袅袅衣水即溟渤拳石是蓬岛水鑑楼风吹池萍开天空水如镜幽人时凭阑下看行云影风竹轩吾轩自有竹暑月常寒声山静无风时满林空翠生蕉石亭看石忽有诗攀蕉书其上夜来雨打叶惊闻金石响观畊台洞庭有兴云太湖无落波登台问农者不勤将如何蔷薇洞洞口蔷薇密石花压云湿晓采枝上露不知鹤飞出荷池山风吹水香脱巾池上坐盈盈千嵗龟飞上荷叶卧柏屏堂堂千尺材为屏忍屈曲终抱凌云情不改嵗寒绿留月峰峰竒自成窍似月非有心月来尔何意徘徊光与深通泠桥雨过崖水响石梁袅山涧晴天挂一虹溪断云不断花源落英泛流水㸃㸃如飘霞为有问津者不敢种桃花钓矶矶根浸寒水细草绿如发夜鱼不受饵石上坐秋月空同集巻三十四空同集卷三十五钦定四库全书空同集卷三十五明李梦阳撰七言絶句正德元年郊祀歌戈马喧喧动万雷黄旗绕绕拂仙台天上再开新日月南郊不改旧蓬莱其二汉家天子自天威春祀南郊春雪围片片琼花飘玉路五云偏逐衮龙飞其三坛官秉笏候金钟月出西南照雪峯不向蓬莱看五色那知天子是真龙其四中坛日月照天门上帝龙行羽卫屯烟里桂花旋玉兎火开三足抱金盆其五外坛罗列黄金榜海岳齐开白石门直使衡山驰蓟域更看西海过崑崙其六神来击鼓复吹簧一道虹飞万丈光阊阖清风揺玉烛至尊独立殿中央其七帝是髙皇八叶孙隆凖龙颜称至尊翠羽缤纷来衆圣洋洋古乐乱云门其八汉主登封巨迹空赭山秦帝洞庭中何如黍稷天神享万嵗高髙太极宫其九天马元从天上落七星装入寳刀头坛空月照更衣殿万锦羣中刷紫骝其十金舆还内放人看万戸千门震地懽绣扇徐开龙虎气君身不动㤗山安帝京篇十首古时㶚水即芦沟今代车书似水流日间五色龙文气天上春开五鳯楼其二渔阳北塞古风沙二月春风万栁斜蓟门转作长安苑燕桃开出武陵花其三慷慨燕云十六州天门北极帝星头烟尘一洗桑干凈万载朝宗四海流其四山作青龙左右盘扶桑西影拂桑干日月光华朝万国天留北海作长安其五天皇按剑据金鞍饮马追胡翰海干归来并立擎天柱不数刘家承露盘其六辽后粧楼换上阳春风珠箔舞垂杨半夜开城归万马至今迷失㡬鸳鸯其七今朝望海海云生五色云中白玉城金陵巧接盘龙势南北何如汉二亰其八塞上星飞化羽林鼓音咸作管箫音将军把剑闻鸡舞玉女朱楼学鳯吟其九闻道匃奴入汉闗皂旗千队射鵰还君看万古昏星月洗出中华叠翠山其十自从黄帝破蚩尤涿鹿云黄黑帝愁盘石果然为碣石幽州常作帝王州皇陵歌皇陵叠翠倚丹霄绛节飞光夜夜朝千古长风吹海月万山松栢照空寥传闻驾囘有纪二首正月传闻大驾还七日已度居庸闗铙歌拟续之回曲塞外应添驻跸山其二白城新起望夷台黄钺森森耀日开万里无尘边塞静六龙腾踏驾空囘圣节闻驾出塞千官北首望龙旂万国车书集鳯闱八骏穆王秋色逺㡬时亲拥白狼归其二万乘时巡万夀临銮舆漠漠碛沙深悲忘殿阙唿嵩日应系单于欵塞心正德七年正月黄河清自清河至于栁家浦九十里清五日焉黄河水自崑崙出万古东流元不清今瑞定于今帝应世人休拟圣人生嘉靖元年歌元年正月又王春四海人称拱圣人已报岐山鸣彩鳯更𫝊闗内出麒麟其二大明十帝转神明天意分明赐太平紫葢复从嘉靖始黄河先为圣人清送乐清少府羽骑骖驔簇晩洲彭彭箫鼓引官舟为言独对青松树何似逢迎绿水头其二鴈荡山前海色开乐清城在白云隈红桃碧栁津津胜笑舞欢歌处处来赠黄州牧黄州江比使君清赤壁山留万古名黄州小儿骑竹马来时相送去时迎送友人王孙笑向碧山栖春日春萝袅袅低予亦悠悠芳草者白云愁色草萋萋送周判官明灯绿酒五花裘客舍新秋萤火流商君不饮真何事明日出城风叶愁送人入蜀锦江风髙生夕波芦荻萧萧秋鴈多问尔乡闗何处是巴人时唱下渝歌咏东方朔赠马吏部据地酣歌金马门如花少女笑无言不是偷桃太无那人间那谪嵗星魂王吏部惠太𤣥戏赠吾家小子象童乌䝉恵𤣥文掌上珠笑杀街西王吏部今朝犹得酒船无月夜过访王子率尔髙阳饮博徒酣歌击剑胆何麤金门贵客如相许径脱鹴裘付酒垆仆思李白落鴈之游徐子亦有知章鑑湖之请念人悲离申此短赠徐子者祯卿也君拟天台度石梁我归沙苑望咸阳予今梦寐莲华岳笑尔翻躭瀑布长嘲陆子二首松江陆子以予乆不造过遂䝉嘲咏然陆子往许以小楷南征赋贶我乆亦恡焉予故得反嘲戏之兼讯后约焉甚欲来餐张翰鱼只縁难换㑹稽书西家愚夫莫浪谑北海先生乆索居其二我今四海觅云松南游笑指匡庐峰他时倘慕金光草与尔同鞭赤玉龙晩过序公戏赠并喜徐编修缙迹访二首月满长安啼暮鸦踏歌今夜醉谁家青莲大士迎予笑背指秋莺度落花其二长安大道竹林西李白寻僧花下迷举杯恰对青天月槛外惊传碧玉蹄夏口夜泊别友人黄鹤楼前日欲低汉阳城树乱乌啼孤舟夜泊东游客恨杀长江不向西寄赠珙县何氏夫妇太峨西来通蜀门泸江北接武陵源翁姑夀比江山永县北芙蓉似子孙谢子馈笏答以驼布交州象简白云光美人持赠意何长洮西驼布虽㣲细被服能堪冷月霜送王呈贡赴县二月扁舟过浙西楚云何日度浯溪滇南小郭青山绕花发流莺一様啼寄钱戸部春城鸡啼月欲没西鴈东飞迟明发风里杨花不定飞震泽迢迢限吴越酬姚员外龙兴见寄龙兴龙沙一里余江风吹落锦䨇鱼君览浙潮须尽海赤霞飞袂过匡庐赠丁生海凉秋水凈芙蓉青天倒悬五老峰眼见排风生羽翼行空那辨有真龙别逹生醉约金山看海流兴飞江汉忽西游龙沙月色年年满独照匡庐万仞秋寄别陶生青云峰下紫云生中有花树春鸟鸣听鸟看云一杯酒黄尘回首万家城别李生华也南来送我行青丝挈酒玉壶轻滕王阁下江千尺一曲沧浪万古情赠鲍滶兄弟水学青龙左右盘玉流䨇泻碧光寒兰昆并占空山月分掣虹霓作钓竿赠刘君按察云南碧鸡金马古黔阳滇海秋揺日月光自此蛮中无毒热行台六月有飞霜送萧总制赴鎭汉家新拜霍嫖姚司马今年相宋朝旌旗一举三边静鴈塞平沙演射鵰送修武知县青山盘谷绕桑麻赤水河阳接种花琴罢吏希帘昼卷自看䨇柏哺慈鸦赠李沔阳云梦茫茫绕一州滔滔江汉古今流问俗不须乘五马画船箫鼓水乡游其二楚人抽棘覇江湖万载孤城剖一符从此沔阳为渤海直教云梦作蓬壶寄郭帅匡庐彭蠡两苍苍月舘花城古豫章谁信罢兵张宴地夜深偏醉郭汾阳寄谢卿掷笏南还尚黑头移家西郭兴全幽春晴定上滕王阁日暮江平起白鸥赠陈氏万龙冈上古灵家男乐耕耘女绩麻客到大开萱草阁春风时动紫荆花赠蔡帅时清昼卧铜牙弩客散宵披玉检文可道将军浑是武曾将三策献明君送王韬王郎口谈金虎文自称师是紫阳君挂帆明月忽南去影落龙江五色云赠罗氏罗隐北下黄金台牡丹芍药次第开极目长江𣺌天际八闽秋尽一帆回送熊进士入朝武帝南征并海廻九天云䍐拂天来缥缈羣仙朝绛节五云宫阙是蓬莱其二苍苍𤣥武镇皇州天上银河转地流言君不是乘槎者昨夜分明到斗牛其三金马岧嶤接鳯台石渠髙阁倚天开仲舒早备天人䇿汉主临轩问自裁二月望丘翁林亭今日花朝好风日梁园酒新花更开走觅南邻丘处士月明骑马醉深廻其二南邻处士闭柴门竹树春风野径昏痛饮狂歌人不识客来惟欲酒盈樽柬郑生东园红杏日纷纷东望无烟蝶满云少出违期因怯马独吟停盏为思君其二城门春禁不行车病惧攀鞍只在家昨日东风来着意庭前忽放数枝花雨俟屠君不至暮倚髙楼因候客雨来如注复如丝试看春日洪州道可是山隂夜雪时寄顾台州巾山何似岘山游云岛长和海色幽定有儿童笑山简君今孰与郑台州其二怪尔分符坐赤城东南遥见海霞生梅开莫寄西来使春到烦求碧玉精太白山人仙游吴越稔矣日者卜居吴兴而婚施氏妻妹予闻之輙诗嘲焉范子无端出五湖西施并载有耶无诗人只合莺莺伴施家今是大姨夫其二见说仙人蕚绿华麻姑亦降蔡经家即防狮子河中吼背痒无言爪得爬云中曲送人十首壮士驱车出汉闗马头丝络紫金环莽莽黄云迷代北凄凄白雾满燕山其二季冬饮马长城窟沙砾飞扬带白骨榆台岭边闻鬼啼犹是今年战亡卒其三黑帽徤儿黄貉裘匹马追奔紫塞头相逢不肯通名姓但称家住古云州其四城上黄旗张暮天元戎宅内鼓阗阗底是邻悲并巷哭云州明日是新年其五紫水东来入黑河纥干山下雪花多小儿拦街吹篥妇人能唱海西歌其六白登山寒低朔云野马黄羊各一群冒顿曾围汉天子胡儿惟説李将军其七自从冦逼鴈门闗汉家四野多空垒行子遥遥看独戍桑干水氷暮沙起其八黄毛爱子出打围昏宿李陵古台下忽传风火入边城城中将军夜秣马其九战士黄须立道傍自言曾射左贤王可怜孤绩无人论赠与青裘白马郎其十北风吹日马毛僵腰间角弓不可张冯君莫唱云中曲腊月云中更断肠对菊懐邻菊子三首旧种寒株傍吹台重阳今嵗不曾开遥思烂熳还怜汝欲比馨香恐见猜其二睡起今晨看菊花霜枝冷蘂忽参差非时未必输桃李三径遥怜是一家其三尔家堂阁皆隣菊秋至满地黄金钱不信南州能暑热直将花蘂破霜天送吴生吴子乘春东入吴飞花献舞鸟提壶此去嘱君多载酒直收春色过西湖东园赠鲍演修竹南牕花北牕翠隂浓色两无䨇隔城走马催银烛今夜留君倒玉缸春日东庄要杭子白首春风独种𤓰故人常恨隔天涯今游莫惮骝行逺十里柴门有杏花柬䨇溪方伯十旬不见䨇溪子白昼看松只自眠君对紫薇谁是伴相逢还似未逢前送人之南郡三首梁园千古见风流醉上任楼复谢楼相遇片言心便倒腰间含笑解吴钩其二鼓刀朱亥本㣲寒白首侯嬴是抱闗不为千金增意气秪縁一诺重丘山其三南阳帝里近亲多冈势盘龙绕白河便欲临分留寳剑方城汉水待鸣珂陶子见过草亭遂以留云名之大书刻木我亭增色爰赋二诗酬陶亦兼自意小构茅亭傍一松云来云去寂无踪晴天戸牖蒙蒙湿遂使人疑有卧龙其二茅亭自得陶公笔尽日光芒动白虹山泽不烦通地气片云时起墨花中春日宴王孙之第二首紫宫华宴敞春风密树初花日映红向暮酒䦨香不断始知春在绮罗中其二廻廊曲榭称春游绿酒红花白玉瓯借取游丝系西日晩风吾上海棠楼要谢宪使南庄泛舟栁坞荷塘野意寛操舟曵杖独游难春来欲制东山屐倘许花樽共谢安江上逢郑南溟杨子湾头红蓼秋水边楼阁树边舟一日长风破万里为君三醉过𤓰洲白鼻騧羽箭银鞍白鼻騧春日徐行踏落花扬鞭突入章台去背指垂杨问酒家少年行渔阳突骑幽并儿弯弓射猎南山陲横行未遂为人下意气凭何结主知春游曲骝马银鞍金市头都门掣电落花流扬鞭笑指胡姬肆转拂垂杨向玉楼其二大道红楼珠箔垂风起杨花欲暮时胡姬半醉半遮靣恼杀幽州游冶儿絶句将军鐡骑战金㣲八月长安尽捣衣砧声欲落三更月翡翠楼头鴈却飞夀歌沙溪三月杜兰香锦浪千层碧玉光胜日賔筵开玳瑁槛花飞入万年觞其二门对黄山第㡬峰翩翩白鹤舞青松玉童来授轩辕诀素女邀乘赤色龙松鹤夀歌松袅石门千仭开天风吹鹤下瑶台传书为问西王母别后蟠桃熟几廻夷门十月歌小麦青青水半陂半落不落杨栁枝囘风忽送天南雁恰似春江二月时黄河风雪词𣺌𣺌黄河风雪生云愁海思不堪行阳春白雪非难和公无渡河无限情异景异乡异景客中身秋雨秋烟无那春梁园八月如三月笑杀桃花更笑人暮春畲庄暇即来游困即眠玉林长醉彩云前春风暮起杨花乱疑是梁园雪里天浔阳歌百尺髙楼横映江江花朶朶照成䨇风波隔浦遥相唤肠断南来北去艭汴中元夕五首花烛沈沈动玉楼月明春女大堤游空中骑吹名王过散落天声满汴州其二玉舘朱城栁陌斜宋京灯月散烟花门外香车若流水不知青鸟向谁家其三中山孺子倚新妆郑女燕姬独擅塲齐唱宪王春乐府金梁桥外月如霜其四四海烟花逢上元中州行乐竞千门大江不辨鱼龙戏珊瑚寳玦是王孙其五细雨春灯夜色新酒楼花市不胜春和风欲动千门月醉杀东西南北人七夕云寂露凉丛蕙悲意衔情恨隔年期残机夜歇金萤度怨女啼春玉箸垂狱雨冷雨横天八月来黒云来徃赤云开浔阳李白何如此宋玉悲秋未是哀其二雨打潮门流海烟随风散落鳯城前愚臣独抱枯鱼泣何日金鸡下九天空同集卷三十五空同集卷三十六钦定四库全书空同集巻三十六明李梦阳撰七言絶句诸将八首穆张亦是枭雄将胶柱谈兵实可怜力屈杀身同一地丧师辱国在今年其二诸将才猷岂尽竒大都力战各乗时黄毛近怕庄游击黑靣休夸李太师其三闻说当时扫地王威名朔漠阵堂堂自称大将张旗鼓首控骅骝出战塲其四但富黄金与白珠登坛拥衆镇边隅即使勉攀貂玉贵终然不类将门趋其五国公承袭惟纨袴侯伯虽多大抵同旧典此中抡大将平江英保是元戎其六紫塞长城万古悲堑山还复见今时敌人秪益轻専制老耄何堪鋭出师其七天下军储尽海头材官郡国徧防秋若道成功无造伪岂应屠贾坐封侯其八黄河青海入狼烟汉将胡兵杀气连安得即时寻魏绛务农休甲报皇天忆昔六首己巳䝉尘数郭登驰驱国难有杨𢎞如今岂乏熊罴辈比较元非击搏能其二北望黄云想翠华千官徒跣哭清笳安危社稷惟司马天下车书又一家其三石亨善战真无比䟦扈飞扬却累身佩剑岂宜恩死士拖金终要作诚臣其四王竑犯阙虽愚戆舍命临危亦丈夫犹胜须眉为妇女更怜冠剑学儿徒其五吉祥宠幸反称兵一夜逹官尘满城悖逆天诛终不赦此曹王法更须眀其六半夜飞章入鳯楼冦公流血李公忧尔曹作逆同蒿草臣节江河万古流京师春日漫兴五首十日不出花尽开城南城北锦成堆即教闭户从花尽莫遣看花不醉廻其二杏花盈盈太逞姿桃花灼灼亦不迟纵饶种露栽云地可奈风狂雨骤时其三东门百花红照天独树梨花更可怜但看絃管朝朝急不道春风不费钱其四今畨花开委难当眼见稀踈叶欲长春光几朝不一醉为问汝曹因底忙其五西湖湖上杨柳枝临流袅娜风更吹切防白雪漫天舞莫放黄金拂地垂牡丹乱絮繁华春更烟一枝袅袅独风前玉园忽漫无颜色徐歩看君却自怜其二若使姚黄无魏紫孰容倾国复倾城接枝一任今人笑不坠花王万古名其三莫道清平调独狂牡丹元不与昭阳后来亦是先花叶谁醉君王玉笛傍其四秦地洛阳俱寂寞圃开周国复天香童时及见流传谱万意千心足断肠其五漫山故国花无数客舍河头今数株絶代色孤终不掩丹葩绿叶锦心须郊园歩花常苦出城花不开花开今日共风来亦知谁便渠能主独歩徐看数十廻其二即使怜花何恁苦不如开落任风吹花开花落从渠得柰记栽桃种柳时歩庭中海棠下买宅兼花事亦希树成春足主人归花开已诧臙脂透叶展还惊翡翠围其二若较梨花憎太白纵多桃李叶全无何如翠䄂红粧倚的的黄须锦瓣扶其三独恨无香恐未真纷纷蜂蝶底相亲俗传定欲烧银烛絶代谁为照睡人其四沈香亭上已多懽梦入昭阳月色寒若使天香亦倾国君王应更倚阑干咏庭中千瓣榴花药栏尔后花希赏日日东斋只困眼每易庭榴树底小一朝开亦照髙天其二的的朱榴夏始成水帘氷簟益分明偏枝不动宜雏燕接叶时披称小莺其三万瓣千须始一花累累应只为年华春风无限倾城蕚结实谁真取世夸雪中见枯树似梅忆在江南梅照眼几年繁蘂失溪云如何枯树寻常见一雪垂花朶朶分其二可向繁枝问假真纷纷过眼即飘尘东风一夜髙楼篴乱落红梅谁柰春喜雨破到榴花今日雨向来红紫可怜吟蝶沾蜂湿徒増忌杏绿梅黄亦苦心其二二麦临河半欲黄一夜生长谁禁当挥锄荷笠能辞苦浪泼云翻虑尔忙其三水缺沙干燕只忙交交莺羽闪无光今辰底恁穿杨急拍拍衔泥向我堂夷门曲黄河岸头多客船大堤小堤杨栁烟独树花开特造次邻家香醪不索钱其二南堤二月杏花红北堤髙楼红映空珊瑚寳玦谁家子系马门前青树中新水至桃花照水杨栁长河水新添一尺强昨夜舳舻衔尾至不是鱼航是酒航其二时和驿边河水流康王城近舍西头青苹满眼汀洲里芳草连天无那愁狂风狂风吹栁袅袅长杏花落地如白霜后来好花开细细昨朝风恶更难当其二来禽青李不须猜一日一夜桃花开朝来春风休更恶枝头绿叶暗相催其三新筑茅斋近北堂喜有杨栁千尺长不争一朝风折尽赤日炎天何处凉河上河上昨宵风势恶狂花不敢更髙飞农夫日望甘霖至估客深愁逆浪归杂咏春尽梁园花不稀随风片片坐人衣丁宁百舌浑休语遮莫林莺且自飞覩小儿吟诗戏作絶句闗中韦杜世称豪王谢江东底更髙兰苕翡翠空啾唧肃肃云鸿万里毛东园花树下夜来睡羙春风颠朝望大梁花满烟钱家东园好李树堪可铺排无酒钱其二今年春色太无頼千树万树花分明便学少年出走马更抛香弹打流莺登台梁孝台前白杏花眼看风落散晴沙黄鹂恰恰谁为侣紫燕飞飞自作家闻桃花盛开不及东园红杏时梨花懊恼太开迟即防桃李红欺眼更打黄蜂莫近枝张池春日即事东门野塘花树红昨日不风今日风倒着接䍦习池上狂调生马竹林中漫兴白水苍山万里身咏花吟鸟百年人城门此路怜芳草盃酒他乡不是春其二杨栁春江对自流清沙白石伴谁游弋人莫羡能鸣鴈海叟虚疑不动鸥钱园二絶句去年钱园万李树落莫今春只数枝多应斩伐贫人卖岂复能思烂熳时其二墻东李树太含胡院背夭桃斩不枯及早荣枯休浪拟趂时车马自应趋城南别业傍堑㳂堤二里余栁墻茅屋此成居浣花便拟吾何忝独愧穷愁懒着书春日豫章杂诗十首东角楼东寒食日吾家海棠䨇树花忽忆花开吾在此豫章寒食独思家其二乱蘂浓花今有无旧趋北阙忆西湖垂杨画鹢金鞍戏三月烟花满上都其三每爱髙楼畏独来非闗觔力怕徘徊江头无限桃花树恰到来时满眼开其四江花照水两三枝㺯日吞烟是尔时不应春风与作意挂断低空百尺丝其五东湖鸬鹚有㡬嵗踏浪争花何恁游可怜汝辈异情性拄杖独看春岸头其六烂熳谁家临路枝留连蜂蝶过相疑行人莫羡渠能主落水沾尘㑹有时其七江南春事殊懊恼五雨十风常不晴今日天开聊一望却憎花栁太分明其八江北毎嗔花不早清明出郭始芳菲可道江西浑不冷清明桃杏亦初飞其九树头春鸟苦喧聒欲打还留催好春院里八哥何事者羣翔缓歩不知人其十苦吟实是被花恼今日携壶何处倾鳯凰洲前好杨栁㺯日鸣舷遮莫行漫兴城外清江城内湖水门通贯古名都鱼跳浪濶终难网鸟立沙长岂得唿其二乆雨今晴燕得飞城中江畔歩徐归烟花晩阁偏冲槛栁絮晴桥故㸃衣渔父应手扁舟去若飞囘流撒网倐成围金鳞翠鬛心俱切得意谁先荡浆归新买东庄賔友携酒往看十絶句芳园垂老惭为主门巷开除即是家不知樱树春能早便把樱花作杏花其二园芳细认纷无数太半朱英间碧林搴蕋㺯枝惟恨晩对花谁记种花心其三年来好事推刘四酒兴花情老独浓最喜能移山茉莉所嗟犹欠木芙蓉其四黄鹂故啭千头栁白蝶能穿百结花敢道墻榆浑不用新巢树树可慈鸦其五今春自买城东园暇即郊行不惮烦不应对客夸林竹日日柴门有驻轩其六买地兼园已自饶来游况是百花朝细看却怪林间笋迸槛穿篱只恁骄其七静处亭亭竹万竿弄烟濡露不曾寒多栽要识前人意秀色凭渠雪后看其八鲍子知我逺载酒郑生骑驴独踏春㶚上孰如彭泽栁竹林休认草𤣥人其九邉村黄子先曾约百亩十年今卜邻元是隠沦须共酒非因花树始同春其十为花底恁朝朝出风日清和今古稀传道郑生重载酒寄言花蘂莫轻飞东园遣兴再赋十絶句经宿隔城花尽开园扉深闭蝶应猜小车即病行能穏一日来看须一廻其二朝出看花车暮廻辕西东望复徘徊黄昏蜂蝶休虚閙明日深枝花更开其三万蕋千葩枉自竒海棠临牖独専姿今人尽仗繁枝叶国色纷纷却未知其四百花丛里一茅堂独坐时传百和香隔帘谁放游蜂入扑酒冲琹特恁狂其五分行种树非无意薙秽薅烦亦用情何事草蒿欺便得芊芊满地不知名其六旧种丁香间石榴花时榴叶未曾抽试看赤艳倾阳日乱蕚繁英何处求其七䕶径扄园意自知百年今日是花期昨属客过贪劝酒僮人背折两三枝其八唿童刈草栽吾菊夹径分行补种葵怕认野人为鲁相旋删修竹起东篱其九人生无求心自寛酒香花明身幸安忘忧岂啻凭萱草蠲忿何劳问合懽其十吾园亦在东门外昨日清明手种瓜不信邵平能五色吾园兼有武陵花痔不可车旬日乃造于东园春葩向残夏英欲起慨焉动于老懐再赋絶句十首鲍归昨夸百结胜惜我病阻孤春妍岂谓今开两荆树分枝的的照红烟其二桃杏叶尖荷叶圆杨花乱扑如白绵若言春事浑无曲榆荚何縁亦贯钱其三昨当春色散年芳竞媚争妍各擅塲一出牡丹诸便歇固知渠是百花王其四槛西新笋不太甚一夜迸堦横我檐汝虽天生刚直物岂容出地头头尖其五吾园种种无樛木两葛萦纡底自芳客到更无愁醉酒醉时但卧此花傍其六情闲有时被物恼即无恚怒亦生嗔频来语燕如疑主独立鸣鸠不怕人其七为园偏种闲花草我欲移松无处栽深山瑟瑟谁知汝可惜凌云耸壑材其八亦知盆沼非源水试放鱼苖喜即成敢说寸鳞无变化喣花吹絮已横行其九花时酒客围花坐今日红稀客不看即使盛衰遵物理何须反覆似波澜其十万竿美竹修修翠爱此朝朝坐竹中困酒实应惭阮老挥絃聊窃比嵇公东园澷兴之作大麦初黄小麦齐樱桃半熟压枝低先生皂帽何为者白首看花日每西客有欲除我东园草者诗以止之绿匝红稀可柰春友车朋马故应频行边莫便锄闲草但入林园仗主人牡丹絶句自知国色无伦比放徧羣花每后开独艳不教霜雪妬先春甘让冻园梅其二看尽羣芳见此花后时莫澷为渠嗟争开若使先桃李谁与春风殿嵗华葡萄万里西风过雁时绿云𤣥玉影参差酒醒试取氷丸嚼不说天南有荔枝除前五更闻习仪鼓角感而有作苍龙阙动朝元日玉笋班齐舞蹈时枕上忽传新鼓角眼中如闪旧旌旗其二两朝旧是含香吏豹隐俄惊二十年犹记习仪端笏地朝天宫里听鸣鞭空同集巻三十六空同集卷三十七钦定四库全书空同集卷三十七明李梦阳撰七言絶句经行塞上二首山作垣篱海作池弯弓百万羽林儿桑干化作银河水北极光芒夜夜垂其二天设居庸百二闗祈年更隔万重山不知谁放唿延入昨日杨河大战还归途览咏古蹟并追记百泉游事太行王屋是天关吐出风云天地间河内休夸盘谷胜共城亦有石门山其二华山中断浊河开浪打雷门势莫廻已剷潼关为汉垒更分仙掌作秦台其三雷首千峰锦削成蛇盘千里翠云生即从北岳分胡去便压辽阳跨海行其四西山西望自堪愁耐可源泉向北流不见玉台歌舞处可怜昔日帝王州其五昔日武王东閲师龙争虎鬬至今悲漂血化为商地水白云翻作孟津旗其六淇门不减越江头卫女宁论越女游濮上春花如锦绣桑中五月採莲舟其七河济谁言不共流青春恶浪古懐州荡摇少室三花树倒映天坛白石楼其八袅袅丹崖倒碧松悬泉一道挂飞龙闲磨石镜惊山鸟映出青天对雪峰望上清山赤城龙虎紫云盘白石楼台北斗坛闻道仙床啼玉女欲从何处问金丹其二碧山新起赤霞宫玉带真人晓御风金检奏囘天一笑九霄来往鹤如虹其三星妃云君云雾鬟何事尘游栖碧山昨夜昇天朝北斗珮环清响落人间望龟峰曾会汪家贤弟兄三年独见忽心惊顺风斜日飞帆度三十六峯无限情杜峯歌杜山曾有鳯来鸣鳯舞山青海月明传道有人向峰去九天风散玉箫声舟次石头口窓开靣面水风㣲五月江空冷照衣此艇果如天上坐茶烟化作綵云飞登啸台阳翟看山二月廻蓬池登啸九天开晩立长风揺海色东西日月照孤台其二万古春城碧草还苍台只在白云间竹林北望风烟动寂寞苏门更见山其三白日红云拂地流醉乡吾亦歩兵游登台左盻黄河转绿水洪波不尽愁夏日阁宴地旷楼雄夏日宜碧梯芳树绕花迟清歌不用邀明月一笑山河入酒巵春日丘翁同游三山之陂返酌天王寺崔嵬艮岳他年笑寂寞三山后代思湖色春光凈满眼古城风暮几人悲其二一树秾花白雪繁纷纷落地竟何言眼底风光不须恨相期且醉给孤园太平寺曾在东林思虎溪太平徒在玉渊西孰能觔力长攀陟石壑长林日易低山阁凭阑橘树浑铺地阁背青山前对楼既来谁耐檐泉聒卸却长槽莫放流麻姑泉何泉下山城下流溪上十家九酒楼老夫纵醒欲何往此处名髙十二州灵山实欲看山雾不开几层仙掌似莲台未应华岳君能比可诧予因望国来徐汊即事窑头江水义江头捩柁抛纶雨不休琐屑漫相夸㨗手蛟龙局浅岂渠游其二桃花潭前雪弄姿杨栁滩头栁不迟着心虾蠏章江出章江只解产鸬鹚其三北船阻风晴未放数舸南来却恁飞扶柁长年频着眼浪翻江义赵家围其四忽吟水宿淹晨暮七日窑头行路难拚弄碧波消北雪岂徐苍鬓且南冠湖行湖雨鸥懽交鹭鸶鸣榔渔子豢鸬鹚逢潭更见孤罾守可道鄱鱼无尽时其二白雪今晨乱碧波秃鹙风赶逐天鹅抢㠶额仄谁家舸逆浪争先尔谓何城南塘汎舟短短桃花亦自春隔墻飞水太惊人㳂洄不怕渔郎入小小溪塘不是津其二野旷风惊强入舟鳞鳞浪蹙转堪游持杯只对䨇杨树怪尔飞花汎汎流春暮过洪园峩冠白首恋金鱼甲胄红颜水竹居墻上乆悬平冦剑牀头新置种桃书其二出林春笋故当门榆荚杨花乱扑樽客到剪蔬聊作馔近城栽栁自成村景帝陵北极朝廷终不改崩年亦在永安宫云车一去无消息古木囘巖楼阁风望湖亭与客携壶上翠㣲千家山郭静朝晖平沙渺渺来人逺黄鸟时兼白鸟飞功德寺忆昔霓旌下南苑江亭晩色凈年芳重门深鎻无人到僧在翠㣲开竹房翠华巖晓行不厌湖上山别有天地非人间安得移家此中老白云常在水潺潺香山二月已破三月来山下碧桃春自开半醒半醉游三日并马今朝未拟囘白纻曲吴中女儿白纻衣薄暮横塘荡桨归荷花港里无人见惊起鸬鹚队队飞秋风曲袅袅秋风生渌波菱角鸡头满御河藻间游鱼不知数荷上灵龟浑未多端午曲二首殿门朝凉虚縠垂菖蒲艾叶青离离千尺辘轳转金井氷盘荐黍鸳鸯冷其二綵绳累累作端午石青蜥蜴泥金虎老奴催恩拜纨扇香纱笼头半遮面新立金川书院祠练公父子文碑幸成力修书院縁栖主碑石新成颇慰心薄劣实惭文太减特书应不待如今七言排律闰九月繁台酬寄常邓州前御史昨属传书寛逺忆侧闻为郡解忧襟他乡病起逢秋色故国花香见客心三径园庄常閴寂百年台榭独登临天晴水散荆襄急云合山包汝邓深州县黄堂非尔軰朝廷骢马要人钦也知皂葢熊罴轼不换乌台獬豸簮尽道白公如白玉终然黄霸钖黄金徴卿拜相他年事野老扶犂望傅霖酬何子冬日懐西峰见寄梁城积滞心烦婪遥忆西峰懐汉南絶顶营居只自住縁崕扪葛与谁参北冈雪风虚多阻南涧湍囘今有潭更极扶桑长影接已偏弱水碧波涵猿啼虎啸虽颇聒窈曲丛篁非可探转盻红轮忽西没劝君福地且投簮道逢罴豹鹰狗进贡十韵赤豹黄罴贡上方虞罗致尔自何乡㣲躯亦被雕笼缚逺视犹闻寳络香显晦山林齐感激喧唿道路有辉光名鹰侧目思翻掣细犬搔毛欲奋扬随侍近收擎鹘校上林新起戏卢坊攫兎定䝉天一笑磔狐应使地难藏贡官驰马尘埋面驿吏遭箠泪满眶南海亦曽收翡翠西戎先已効羚羊白狼也产从遐域白雉犹劳献越裳圣德从来及禽兽欲将恩渥示要荒送胡主事犒广西军便道耒阳迎母二十韵七年重泛楚江舲五两飘飖过洞庭谕蜀长卿元建节平佗陆贾亦谈经地从湘口分吴徼邑在衡阳对轸星此去先过杜陵院与谁同上合江亭炎花瘴草供行目猺唱夷歌引客听鼯䑕昼啼诸峒黑野猩晴语乱峰青蛮荆本自勤周旅南越终当系汉庭茘浦技穷甘釡盎梧川兵接诧雷霆威余虎豹藜难采血蹂鲸鲵水尚腥俄喜御书颁内帑极知恩泽到重溟兎临乌照谁非土隂惨阳舒各有灵巢屋羽毛春拍拍洗天风雨昼㝠㝠花明幕府频张宴路出磨崖早续铭马援还朝销薏苡冯驩傲世倚青萍苍苍百粤悲南狩渺渺三湘弔独醒梦渚鴈囘书不滞武陵云起思俱停悲伤蕙草追金勒㸃缀桃花惜玉瓶若道朱絃无絶响讵应黄发有遗刑司徒邦计遥怜汝粉署炉香不可扃綵服便须随綵鹢白头同离白苹汀七夕边马二宪使许过繁台别业不成辄用七字句述我志懐二十韵懒游因病困䝉茸不独炎天万事慵七夕邀行齐踊跃两人羁绊阻迎逢大河平地涛长涌乔岳清秋雾不封次第荣途俱獬豸迂疎故国且芙蓉壮夫激烈悲迟暮执友团圞喜去冬乆避鸢肩优諌诤亟推经笥贯中庸繁台禹庙梁王榭古寺残碑宋代松吾企杜髙名不及汝追枚马涕何从虚疑豪侠轻朱亥实被文章误蔡邕愤起鐡椎心枉费曲终焦尾意还浓不争期约惭牛女恐使流传笑駏蛩末俗但知张市虎异时谁切辨衣蜂云吁世路聊三径敢説天门尚九重宠岂尽轩卫国鹤画宜偏骇叶公龙莵园卜筑隣猿岛茅屋昏晨接梵钟修竹鴈池虽惨惨水花云叶固溶溶悔将朱绂抛渔艇誓住丹丘学老农为底囘骢孤蟋蟀徒思临沼共鰅鳙踟蹰莫畏风沙眯弔唁应愁辇路冲许过只须图酩酊有谈母遽及徽宗五日蔡河废津汎集当年锦缆帝王州此日荒津竞渡游賔客未销梁苑气江山聊写汨罗愁流金赤日偏输浪似葢轻云故翼舟渔听歌钟沈复跃燕窥舞袖去还留调氷雪藕佳人并断艾分莆上客酬出熘只疑天上转泝洄真在镜中浮隂隂暝色凫鹥㟁袅袅风香杜若洲醉里惊闻催住桨别船追进夕筵羞杂言漫兴六首北叟临门种棘南翁过路钩衣楚楚纎鳞水跃英英鸷翮云飞其二鹦鹉窥笼百遍猕猴上树千廻紫燕衔泥入室黄麋啮草登台其三西海崑丘阆苑仙人王子安期春至蟠桃艳艳秋来弱水弥弥其四黄帝清游化国虞皇穆拱𤣥宫殷主爰消雊雉文王载梦非熊其五种豆南山一顷朝来丰草离离岂若蓝田种玉何如商岭餐芝其六圃口翻翻瓠叶门前潏潏流湍凫鹭轻轻不下鹓鸿冉冉髙抟月夜泛湖二首水天上下一色棹鸣波月同翻渔舟欵乃何䖏旁山杳㝠吐吞其二月鹭惊飞不见遥看片帆影来双桨如飞荡去一道流光镜开明山草亭旧业门前五栁绿橘黄柑数畆烟霞不负闲身社稷空余白首看月天柱峰头採药洞庭湖口扁舟薄暮归来疑是沧波钓叟南康除夕夕阳山色湖波将春夜寂风和何事隣姬独哭谁家金鼓时过客舍萧萧酒烛归人杳杳闗河览镜颜容尚在方言儿女能歌三五七言二首天秋暮月如素金窓隔烟纱花槛流萤度良人逺戍玉门西谁念空闺玉箸啼其二望云海陟髙京秋风令百物天地何㝠㝠黄河岸头能覆车何况羊膓诘曲行四六八言二首玉堦风发蕙花时歇莎鸡夜鸣衰草卷帘独望秋月黄云没万里之关山使妾空老而凋红颜其二明月在隅蟪蛄夜鸣仰观天上列星三三五五成行憭慄悽兮不可以寐嗟哉四时之气靡常空同集卷三十七空同集卷三十八钦定四库全书空同集巻三十八明李梦阳撰族谱例义李梦阳曰往君子谓予曰欧氏谱葢有逺胄之谬然欧苏谱又率详其所自出乃益知不可矣夫名实者不可以亡纪也子孙而不録其先人是悖乱之行也夫李氏于吾乃亦可谱也已于是作李氏族谱夫李氏莫知所从来矣伤哉或问何故曰二孤方龀而贞义公及于难夫李氏四世有三宗焉我曾即我始我祖继之宗者孟春乎继别钊乎继祢孟和乎予闻之先辈曰国有史家有谱嗟乎生死出处之际大矣要之不离其事实不然后世何观焉今人多不务实予欲观者彷彿其咳貎故不暇忌细小或问谱至兄弟行而止李梦阳曰夫是后予安能知焉世系讳恩子讳忠子刚子麟庆子孟春讳正子孟和梦阳孟章敬子琎予钊瑄家传号贞义公者讳恩始徙庆阳是谓庆阳李氏卒以衣冠塟道士平配王氏生二男子号处士公者讳忠贞义公子洪武二十八年正月二十一日生正统十二年八月二十九日卒年五十三嵗𦵏东岳庙前娶李氏生三男子二女子敬贞义公第二子而号军汉公年八十余卒𦵏于底不河南山地曰范家峪去城二十里所娶鄢氏范氏生二男子一女子刚字克刚处士公子号主文公洪熈元年十二月十三日生成化四年六月二十九日卒年四十二嵗𦵏东岳庙南娶王氏生一男子庆处士公第二子号隂阳公娶刘氏生一男子号吏隠公者讳正字惟中处士公第三子为阜平县学训导陞周府封邱王教授卒赠承徳郎户部山东司主事加赠奉直大夫户部贵州司员外郎以正统四年十二月二十二日酉时生𢎞治八年五月十六日已时卒年五十七嵗塟城南十里所地曰髙家平娶髙氏生三男子三女子琎军汉公子年二十九嵗卒塟于范家峪墓娶冯氏生一男子瑄军汉公第二子为散官景㤗二年十二月二十八日生娶范氏麟生文公子娶刘氏无子孟春阴阳公子成化六年正月二日生娶王氏孟和吏隠公子字子育为散官初名茂天顺五年十二月十日亥时生娶孟氏梦阳吏隠公第二子初名萃娶左氏孟章吏隠公第三子字汝含成化十七年十月十三日午时生𢎞治十二年十一月二十日子时卒年十九嵗𦵏扶沟县东北四十里地曰大冈大冈者王氏居也娶朱氏生一女子钊琎子成化四年十月十日生娶刘氏大传李梦阳曰予长而有知矣于是始采先世之载仰天而哭之曰逖哉寥乎是予之罪也夫是予之罪也夫杞宋之事孔子葢伤之焉于是作李氏大传传曰号贞义公者不知何里人也而赘于扶沟人王聚王聚以洪武三年归军于蒲州已又自蒲州徙庆阳于是贞义公从如庆阳乃王聚不欲尽徙于庆阳而以其弟王三公守扶沟而世居扶沟大冈北兵之起也贞义公战于白沟河死于是公有二男子才数嵗会又失母故不述其父闻之父老曰贞义公葢长者也然卒不免于难云贞义公二子其后皆冒王氏以赘故是时又垜阳氏田氏为一户而一户四氏然予闻白沟河之役于时粮道絶人煑马革食及啖骡马溺已又尽杀其骡马食之又人相食积尸葢若山邱焉庆阳卫有曰王指挥者统治其军时亦死之往先君谓梦阳曰贞义公没时处士公葢八嵗云是时母氏改为他氏室而公乃因不之他氏食零零俜俜往来邠宁间学贾为小贾能自活乃后十余嵗而至中贾云宁州有李媪者窃瞷公异之廼因妻以女而公即不知为同姓闻之长老曰处士公任侠有气人也即小时而好解推衣食衣食人于是闾里人皆多处士公处士公顾愈谨治生日厚富有赀郡中人用赀无问识不识皆与赀于是郡中人亦无不多处士公处士公载盐过闾里与闾里门斗盐及载菜即又与闾里菜卒嵗散盐菜数十车于是闾里率嵗不复购盐菜而俗谓善人为佛处士又治佛因号曰佛王忠于是佛王忠之名葢郡中矣长老曰处士之死则以田氏予退而问先君先君挥涕曰往田氏为仇家者杀处士怒赴愬行于是仇家大惧乃使郡中诸豪长来行百金间不解而仇家故大有财势可使官及处士赴愬至官置不理反久系处士于是处士益发愤怒病且死仰天唿曰天乎予何罪竟死狱中是时无问识不识咸切齿仇家故长老至今语曰讼事无天葢伤处士云尔然予闻处士𦵏时有地理家张生指其地曰此必有后岂不谓天道哉军汉公则嗜酒不治生好击鞠走马试劒即大仇醉之酒辄解顾反厚年八十余竟无疾卒主文公处士公子讳刚称王刚为卫主文好气任侠有父风处士公不喜厚富蓄㑹暴卒出谷钱家又多不还以故日寖贫至家徒四壁立于是人窃笑李氏主文公于是痛哭往来里门骂窃笑李氏者曰若真以李氏无人耶骂且行卒无应者而止则抚二弟背哭曰若即一不树立我不能为若兄主文公尝以事至京师有羡赀乃尽买学士家言并歴数家归训其二弟二弟卒各擅其业主文公赪靣须髯然为人强力使气常勒里中子弟主办事子弟毋敢后里中置酒有主文公主文公不至毋敢先饮敬惮矣而军汉公在军中乃私劵我产绐其直酒之人即持劵来收我产主文公怒不言第砺利刅然色常在持劵人持劵人觉之走主文公乃怃然曰咍此奴走矣已复大骂跳伏地死劵者乃大惧唿天曰天天宁主文生不愿得屋直顷之主文苏劵者乃卒不敢复言直矣主文公夜出龙泉道见巨人长数丈以疾卒曰庆者处士公次子也精地理阴阳家号王隂阳隂阳公更嗜酒王氏军故戍花马池营隂阳公代往戍至以数千其将将用之一日冦至将问隂阳公计安出隂阳公曰某时战胜将曰有何应对曰行三里当见红妇人应顷之验战果胜将大说于是尊敬隂阳公以为上客而使其尽监军中马马军率日持鸡酒啖隂阳公隂阳公则日弄酒狎侮诸吏士奴僇之诸吏士不堪也乃于是盛恶隂阳公于其将将后亦颇踈之隂阳公即又嫚骂将把其短将惧逐之还隂阳公乃于是遨游郡山砦中为相埋然数竒中埋家亷其性但具醇酒更不索钱也过他隂阳埋所即未善公熟睨之曰凶乎问其家凶矣他隂阳又重钱自是郡山砦中不复请他隂阳他隂阳皆穷饿不得行因谋击杀隂阳公投川窟中顷之隂阳公苏稍闻窟上语而不知击已者乃唿曰救我救我窟上人更复击遂死隂阳公卒顷之水暴至失其𦵏处呜唿我李冒王氏者葢三世矣至我先大夫而始复李氏云先大夫处士公子而号吏隠公吏隠公年九嵗丧父而依于伯氏伯氏教之则严也十二三嵗时伯氏佣书造里籍乃伯氏不自书顾令吏隠公书吏隠公即善造书伯氏乃大喜竒之顾反严吏隠公讹一字伯氏一扑其掌乆之掌坟赤公啼泣里父老见之为苏苏陨涕曰夫纸易得耳奈何至是伯氏乃窃仰叹曰嗟乎吾宁为纸惜耶乃后故称善书者咸出吏隠公下吏隠公少贫贱徒肫肫有至性重厚寡事辞十八九嵗时从伯氏徃见邵道人道人者异人也不言见公第信两手食指出耳上初不解乆之伯氏悟曰谓纱帽翅耶道人颔然之伯氏益又喜于是始议学事矣吏隠公年二十充郡学生始受籍于师日诵百千过不成诵于是诸后生咸目笑公公第诵愈益苦居嵗余梦登危楼遇织锦妇于是织锦妇以色丝金鍼寳镜贻公而公自是辄彬彬有文学矣然又独数竒梦比试诸后生即不复记所诵吏隠公顾记所诵文又髙故常冠诸生吏隠公尝梦试目騐比试诸生辄叩公曰何梦即未梦公戏谓曰某目某目辄又验诸生以为神郡学嵗一人贡然二人行梁生贡公次当行梁生稔公文髙惧与偕因要公置酒奉百金夀因辟席顿首请欲自行公许诺却其金不受人曰甚哉李君之憨也垂成而弃厥功公闻之仰天叹曰嗟乎是安知予哉卒让梁生行明年吏隠公贡次者王生王生者公师也即亦置酒要如梁生公又卒让王生又踰年公廼始贡是时年三十五矣是年为阜平县学训导公为训导三月而提学御史阎禹钖至真定牒属各以其徒来赴集先是御史至真定率牒属来赴集阜平生集则率曵翁鞋人挟烟熏帙跟跄行见御史及见御史辄又自请试目即不从则相顾脱蓝衫走御史廼顾追唿曰秀才听试目如若所自请目而公之赴真定也戒诸生毋仍曵翁鞋毋人挟烟熏帙帙会割以板夹扛之行又戒毋辄自请试目稍井井矣而御史禹钖始至而弗省也尚怒而督责诸学吏于是吏隠公退而上书陈教化变易之事其畧曰夫明者知往者也时者俟至者也故曰违时者不明彊势者不行故拂是以树信则虐而鲜功昔者武王克殷殷余民弗賔也而武王舎之然武王不以其故贬王周公缵武王无竞之烈使二叔监殷而二叔以殷叛然周公不以其故损明故曰王者必世而后仁见小利则大事不成夫阜平恒山之陋邑也地有栗橡枣柿之饶其人山居草处衣鹿豕皮蒯履布袜挟桑弧毒矢日出射勐兽狐兎餔糜而给朝夕夫前代不复闻已自国家兴百有余年于兹然而科第之事罕焉窃未闻有尊官显人者产于其间也此天下之所共笑也今足下足迹未渉其境乃思以一旦变易其俗望之以诗书礼乐之事其亦不为善变者矣且足下信贤圣然不能过武王周公某诚善教必不能以三月之乆而遂变百年之俗今夫陇山有鸟其名曰鹉孰不谓其能人语也然不笼緤之不宛转相道假以年嵗鸟鲜有能语者焉故笼緤之以制性也宛转相道以发明也假以年嵗俟其变也夫三者备矣然后可以责効而议功今徒见其朱喙而緑裳也乃辄怒曰鸟奚不人语也是恶可哉御史禹钖覧书乃遂不复督责诸学吏顾独礼貎公公在阜平五年以母䘮归起为封邱王教授王故机辩人也公侍王执重讷人曰若是必轻于王公笑曰是不善事王者也顾益谨王一日设醇酒大醉公起而伺屏后令左右乃递难公公悛悛如在王前于是扶公出尾之行公竟无他语然已齁齁睡矣王喜遇反厚王有问公吐心对酒公公辄醉醉悛悛如前时王于是益复喜尊敬之尝自脱其貂帽及绮丽衣钖公每事必曰李先生李先生云见礼如此一日王醉握系带谓公曰予比殊好阔带公方醉第免冠触地贺王王葢自是省矣公在王门十三年沉晦于酒然时人莫识也公酒酣尝击缶歌曰人欲为贪吏贪吏殃及子孙人欲为亷吏亷吏穷饿不得行我今既不为贪吏又何可称亷吏王门之下可以全身避世于是乃自称吏隠公云吏隠公方靣须髯腹便便垂然为人徳厚鲜矜伐人矜伐公屏负壁立终不言又不校长短故无大小愚智咸亦尊敬公公醉自外来儿女走扶牵裳行公婆娑舞歌至若火盗事家人卒遑扰公方宴坐睡鼻齁齁如雷已不更问也此其度量可与浅见寡闻者道邪然予又闻公至向学往贫窭时受诗于合水韩公尝大雪公单衣曳破履行尝夜行归雪甚庐萧然无烟也礼曰伤哉贫也今子孙丰衣足食日鞭笞不务学岂复念先世哉公之卒也则以吾母髙夫人往髙夫人卒丧过大梁公请于王行无何道病舆行抵庆阳舍兴教寺顷之卒王闻讣痛踊泣数行下使使来赙且㑹葬此其克厥始终者故载曰琎者军汉公子善机诈把持人一日大寒军汉公子从环县来以啖冷羊肉又饮冷酒卧地上致疾卒李梦阳有弟曰孟章小字曰周张周张生十三嵗而丧母居无何又丧父依于伯氏仲氏顷之病竟卒李子叹曰弟之死葢伤予心焉弟生而当成化辛丑其时吾家有吉庆事大置酒㑹其日周知府茂张指挥使瑛以羊酒来贺此两人至而吾弟产故曰周张秦俗唿絶乳子为老生子故弟又唿老生子云弟生而巨口髙颧骨隆隆起发际名为伏犀七八嵗时犹啖乳有气力然矫㨗善戏善打毬缀幡骑竹马羣儿莫先也弟又好黏竿击扑蝉打蜻蜓又放风鸢父母以其有竒气时时折辱之不可下廼后父母殁弟因而省悟始折节诵书史日记二千余言其后弟颇好与黄冠人游其伯氏见其日与黄冠人游怒骂之曰夫吾家业诗书世有显名焉今传汝汝奈何弗省弟知伯氏弗已悦也于是间说之曰夫人生日劻劻勷勷何为者与是非为名与利哉夫豢我者戕我者也轩冕者桎梏我者也今释养生之道不务乃日劻劻勷勷与利名争是亦益速自戕尔长老有言曰上牀脱屣不知生死言旦暮难保也夫神仙黄白之事天下之至妙也弗汨尔之形不揺尔之精取之自盈而与世无争是大道之程也夫儒生薄此而不为者徒以刍豢可以厚生而轩冕可以耀名也夫刍豢轩冕是不可必得者也乃今汩汩以死効此非天下之大愚与伯氏曰夫予日见刍豢轩冕者于道路也而不闻有见仙者也夫仙庸其有乎弟对曰不然夫鸡鸭有翅飞不越寻丈何者其分卑也故飘飖遗世以独立者上仙之分也今吾非不能力致富若贵乃亦丑其与鸡鸭等伍已矣伯氏不能夺其说廼问曰夫黄白之事亦可为乎弟对曰可穹隆三足纳汞贯药煑之桑木之火厥候不爽而大药可成也大药成可以为黄金黄金成而可以为长生伯氏于是积桑木之薪购汞求药置鼎于前乃令弟为黄白之事弟为之踰月而药不就于是伯氏以为卖已乃大怒将笞之弟恐于是弃其妻奔京师而依仲氏㑹仲氏如通州弟从如通州仲氏觇弟有异材于是敎之以先王礼乐与仁义道徳之说弟廼幡然改悟而着论以自解其畧曰夫神仙者天地之大盗也夫人有君臣父子夫妇兄弟者非以立争也将以禁滛而范邪也今神仙弃君臣父子夫妇兄弟之伦不务廼日思髙翔逺举以遗世絶粒此㓕生之道也夫束手而不务滋殖而变幻金鐡欺世以盗利此导民为奸者也是故先王之制礼也朝饔夕飱以防踰也春耕而夏耨以敎勤也故敎义立而民不惰夫君子之立于人朝也非以刍豢足以悦口而轩冕足以华体也故曰治人者食于人故刍豢轩冕者报功者也今一槩以为戕我则必尽除天下君臣父子之伦而后可是岂人情也哉弟于是不复再言神仙黄白之事顾嘐嘐然曰夫六经者则譬之鸟也诸子百家者羽翼也予尽读诸子百氏以探知六经之纪然后约于道然是时弟已病不能行也弟为儿时业自言火蒸蒸自丹田起冲脑眩廼后恒病热卒死彼谚有之曰入田观稼从小看大言有兆必先也由是言之弟之谈説仙术其亦弗祥也已矣弟病革时其妻抱女适自梁中来弟屏之弗与语顾惟与仲氏语比卒气充充不竭第索火瓦熨两足已而曰冷过膝已乃出左右手令仲氏诊而絶此𢎞治庚申冬事也噫伤哉伤哉李子曰死生之际可以观人矣弟年十九而能不死于女妇手此可以观弟赞曰桓桓鼻祖爰义爰武膏血草野我祖蹶厥家若厥土为山金出于沙赒急振穷视如泥沙愬仇殒躬寃乎寃乎为善罔获大母秉贞蹈仁艰关育孤固穷安节李氏之孟陶乎伯氏愤震中叶再振二弟不罹于夭孤胡絶不祜仲骄矜能载殒厥身亦卒不信我父砥行茹毒允基允耀而弗禄弗考于惟母氏艰贞起厥家佐夫敬姑长我六雏躬瘁形竭不膏不沐今子孙茹甘策肥服利食徳矣孰知所从来即论诸家世享不逮寃已汝含之英发先世之遗烈乎苖而不秀又何故矣外传王氏贞义公扶沟王聚女改适李氏处士公宁州李媪女讳曰绵是曰李夫人李夫人讷讷寡言好顾喜坐竟日请饮食则饮食生洪武三十三年二月二十六日卒成化十五年十一月十三日年八十一嵗寡节葢三十三年云墓在底不河北山与十五里堡直而稍西鄢氏范氏并军汉公并𦵏范家峪墓王氏主文公塟西河岸岸崩今无冡刘氏隂阳公𦵏赤城庙旁髙氏吏隠公讳曰慧赠安人又赠宜人是曰髙夫人髙夫人赤城髙家女父曰髙成母曰刘媪刘媪故居小十字街生夫人生六月初我大父有养女即髙族女曰朝华将赘壻大置酒㑹有刘媪刘媪抱夫人往我大父见之大惊曰安得此福女阔靣大耳者因求刘媪聘吾父及期吾家贫乃徒以酒肉往请期刘媪怒数破酒掷肉不得请乆之或说刘媪曰而女终不聘乎刘媪悟于是乃具粧奁送夫人归夫人归居无何贫愈甚夫人无怨言乃独曰此天也先大夫出务学夫人则豢卖鸡豕及酒醋佐先大夫学及时时负薪水行人见之率怜苦夫人夫人弗苦也然夫人性至严重好鞭笞仆奴虽家人嗃嗃而蒸蒸无间言贵有妇矣然犹日视米盐零碎物及酒食与鸡马食即与鸡马食不肯妄用粟至见哀怜人则咨咨不已周济之此虽其小细可以观大徳焉夫人生正统五年五月二十五日子时卒𢎞治六年八月二十九日已时年五十四歳祔𦵏髙家平墓卒后数年而有封钖之命冯氏琎改适范氏名葱瑄景㤗六年九月九日生刘氏麟改适王氏孟春成化十年正月二十一日生孟氏孟和阜平人天顺七年二月五日生左氏梦阳朱氏孟章改适曰海处士公女适任昌曰喜处士公第二女适黄景曰智军汉公女适张某曰香吏隠公女适曹经曰真吏隠公第二女适王玺曰三姐吏隠公第二女生成化六年七月十五日卒成化二十三年正月十五日年十八嵗𦵏于开封府东门东门者宋门也谱序李梦阳曰夫君子述事必有所由从于是作例义第一谱以明世于是作世系第二夫永短行穷异数于是列名讳生死之纪作家传第三然死者要用其本末于是作大传第四予观记有外戚焉家国一道于是作外传第五然必列序本㫖于是作谱序第六按氏族李氏肇自帝颛顼颛顼有曾孙曰咎繇为理官因姓理氏咎繇裔孙有曰理利贞者逃难伊侯之墟食木子于是更姓李氏其后枝叶布散徧中国至周则有藏室吏曰李伯阳或曰伯阳母居李树下生伯阳伯阳生而能言指李树曰此为我姓故姓李名耳此其言不足据至汉则有陇西赵城之李最显着诸李莫敢称并陇西之后生唐髙祖是后枝叶愈繁布徧天下然无专着姓如陇西赵城者廼后不知何自有贞义公贞义公有曾孙曰梦阳李梦阳读诗至伐木行苇诸诗未尝不废书而流涕也曰厚哉先王之于人也夫建利以定义品制行矣九族有章五服经矣踈踈而亲亲冠履既着等威异矣于是乎有燕享之礼㑹聚之节有周恤庆唁之文是故易曰天与火同人君子以类族辨物由此观之同异着矣嗟乎非先王孰能为此哉今世俗废此不讲人私其所幸好心志乖僻无据忌忮滋起其极也至父子不相容妇姑反脣而相稽甚者乃兄弟以兵相屠击矣当是之时人心如豺虎据食则露龂相狠恶有思其类者乎故曰専利者无亲亡义罔上则民不附信哉是言也汉唐而下缙绅学士有意于合族者不尠然要之出于躬亲为当故万石君木讷人也不言而躬行故其教不严而治不肃而成此岂声音笑貌者耶今人多务名好侈大家世无惨痛恻怛之实及若郭崇韬拜他人墓为祖即使有合族之志体先王燕享之文制为饮食㑹聚使其相周䘏庆唁其子孙能尽遵不邪且崇韬以为王侯将相果有种乎予为是惧今谱传苐采其事实欲子孙知先世起家之难使知孝敬之本艰贞振厉之操与勤俭之原然李广至徳厚得士大夫心此与万石君何殊及孙陵降匈奴自是李氏名败而陇西之士遂耻居门下此岂垂统者之过哉鄙人之言曰何论根株干大则枝斜斯言虽小亦可以喻大故一命之士而布衣之徒能润色名行设礼义法约统治其族人此亦豪杰特立之行非茍而已也传曰茍非其人道不虚行吾子孙竟安如哉然世俗恒忧其子孙不富贵余甚悲焉今髙车驷马功名着于春秋积金邱土者岂少也然至于其族属则疏矣故有千金饰裘马而族人则衣悬鹑出本于晜弟算无遗铢已及聚朋辈则宴游日歌舞故见尊官豪賔足怗怗如有縁至见族长辈或不下车也其悖礼可胜道哉孔子曰其身不正虽令不行斯其人使处父子妇姑兄弟必皆不能至道此废古之大患也正徳二年嵗在丁卯冬十一月序空同集巻三十八空同集卷三十九钦定四库全书空同集巻三十九明李梦阳撰上书上孝宗皇帝书槀诏曰朕方图新政理乐闻谠言事关军民利病切于治体可行的着各衙门大小官员悉心开具明白来説于是戸部主事臣梦阳上䟽曰臣闻人君不患世无直言之臣而患已之不能用其言人臣不患其言不得上闻而常患人君者闻之而不乐也葢直言之臣秉性朴实不识忌讳覩事积愤诚激于中义形于词故其言剀切而无回互药石而鲜包藏是以为君者不乐闻也即闻之不乐行也夫明君英主则不然也谓其言剀切非为身也药石非䂓名也于是道之使言言可行也于是措之于行是故下无壅蔽之奸上无过举之政故治化浃洽而百姓受福矣臣窃伏思陛下则真明君英主也何以知之陛下法祖宗者至矣敬天地者蔑以加矣饬躬勤厉延问若不给矣乃犹曰政理未新谠言未闻惓惓焉若将失之欿焉恒不自安也乃于是下诏布诚广路谕之以悉心诱之以乐闻惟恐知之者不肯言言之者不肯尽岂不出于寻常者万万乎臣故曰陛下真明君英主也然而治化不浃洽百姓不受福何也意者病与害为之而陛下弗察也又其渐不可长焉夫天下之势譬之身也欲身之安莫如去其病欲其利莫如祛其害欲令终而全安莫如使渐不可长今天下之为病者二而不之去也为害者三而不之祛也为渐者六而不使不可长也乃顾汲汲曰是奚不安也奚不利也奚不令终而全安也是何异于不药而求病愈于戏其可畏也哉夫易失者势难得者时今覩可畏之势而遇得言之时使仍缄黙退缩以为自全茍禄之计是懐不忠而欺陛下耳臣今谨据所见昧死开坐惟陛下矜察哀怜俯赐观览焉二病一曰元气之病夫元气之病者何也所谓有其几无其形譬患内耗伏未及发自谓之安此乃病在元气臣窃观当今士气颇似之故曰元气之病夫孔子曰邦有道危言危行今人不喜人言见人张拱深揖口呐呐不吐词则目为老成又不喜人直遇事圆巧而委曲则以为善处是以转相则傚翕然风靡为士者口无公是非后进承讹踵弊不复知有言行之实矣如此尚得谓之不病乎且大臣者庶官之表而民之望也今大臣则先不喜人言又恶人直夫谏官得以风闻言事者也今大臣被弹劾则率廷辩以求胜语人曰我非要作官但要屈直明白耳及直矣又恬然作官此何理也往大臣有亲之䘮服除非诏不起今大臣服除自起矣如此尚得谓之有礼义亷耻耶夫无礼义则佞人进乏亷耻则国无防佞人进则因循互相欺诋国无防则纪纲不张臣窃谓此等不治必积渐不可救药故曰四夷未侵百姓未离刑政未坠疆土未蹙而国危主忧此臣所谓元气之病也二曰腹心之病夫腹心之病者何也攻之则难攻不攻则亾身者也臣窃计今事势内官者腹心之病也夫内官者阴性而狼贪其地逼近又朋比难翦臣故以为腹心之病夫仓厰塲库钱谷之要也今皆内官主之陛下以此辈为忠实可用邪抑例不可废也夫例诚不可废每处置一二辈足矣今少者五六軰多者二三十辈何邪且夫一虎十羊势无全羊况十虎而一羊哉今某某有司擿发其奸幸陛下洞见其情实外议佥曰是必不赦不且窜斥今数月矣犹阁而不行夫人情莫不遮于濳而玩于彰彼未擿发奸尚有严心今其奸业擿发之矣不置之法又不窜斥彼何所惮而不为乎昔人有言曰宦官有罪不可赦有缺不可补言难除也今皇城之内通名籍者几万人焉亦多矣陛下又勑礼部选年十五以下净身男子五百名将安用邪夫人情孰不欲富贵今田野小民无故犹阉割亲儿以希进用矧今有诏矧有名呜唿此其祸可胜道哉夫灭絶人类则必戕天地之和戕天地之和则菑害必至菑害至则五谷不熟人民离散天道乖于上人心怨于下而阴性狼贪之徒无忌妄行于中而国不危者鲜矣臣故曰内官者腹心之病也今陛下诚于此时㧞亷直奖忠鲠斥无耻大臣进卢扁之佐则必转病而为安厌祸以为福且陛下何难于此而不为也今议者必曰彼曾不指实某忠某直某为无耻泛言难行然不知上者风也下者草也㧞一君子则君子进即有小人相率而化于善矣且人不幸而有疾择医而治之者为爱身也今某某有司幸擿发其奸是亦国之医耳若一切阁而不行是医能治之而上弗肯使也且陛下何难于此而不为也今诚欲腹心安莫如剷内官之权欲剷内官之权莫如有罪不赦有缺不补传曰治未病不治已病今固已病也而犹不治是可惑也已三害一曰兵害夫兵害者何也臣以为冗食而无补空名而鲜实也夫强本者所以弱枝也今在京之兵以卫计之七十有余分为三营一曰神机二曰三千三曰五军葢带甲控弦者数十万焉意固欲以强本也然至正统已已才数十年耳㧞之乃仅得十二万焉亦寡矣于是有十二团营之名团营至今又才数十年耳日者遣将北伐㧞之不满三万焉然其腰鞬弓刀不全也骑士则牵露骨马又旋置鞍辔等夫兵数不减于前食之者增也一旦而狼狈若此何也官不恤其军豪势多占使逺者逃近者濳职者不以报粮籍不开除又壮丁各营其家老弱出而应㸃宜其食之者增而用之者寡也臣故曰兵害者冗食而无补空名而鲜实也夫腾骧四卫者今非所谓内兵邪外官既不与稽其数征役又不选用其丁故其人率富豪而气骄夫内官者阴狡而狼贪者也以富豪气骄之人而率之以隂狡狼贪之徒兹其害可忍言哉且夫锦衣卫爪牙之司也今内官之家人子弟官之团营兵之精也内官叅之内兵又其专掌之陛下乃何独而不为之寒心邪古人有言曰官惟贤赏惟功今团营把总号头等孰非内官之私人乎彼其家人子弟抑孰非诡託冒官也乃遂令布列要地为爪牙乎谚不有之曰萌芽不伐将折斧柯爝爝不扑燎原奈何言贵豫也陛下诚于此时查徃年李玉事例仍置总兵官使叅掌内兵又禁团营把总号头等自今不得置其私人乃于是令诸左右曰其诡託冒官自首者听但罢免不问如此则威立而恩亦流所谓销患于未形计之上也二曰民害夫民害者臣以为歛重而民贫又贪墨在位恩不下流也臣闻惟智者而后起家夫人未有无所赖而生者也今百姓贤智者百不一二愚蠢者十常七八然又苦无赖而有司者不之恤也歛之不问贫富也役之不问胜否也曰是尔职焉矣是故富者剥削贫者称贷称贷之不足则必鬻子鬻子而不足则必逋窜一旦弃父母捐亲戚背乡离井愁怨之声上干天和则必有水旱风雹之菑逋者不还居者缧绁而牵连则必有无辜暴露之尸臣故曰民害者重歛使之也夫内府供用有常数也宜有常簿焉今油蜡皮张诸料等较之𢎞治初年费且十倍于前此何也葢下者効上者也取赢者未有不羡者也今既十倍于前则戸工二部科𣲖必又倍矣下之州县必又倍矣百姓输纳又有称头等必又倍矣又经内官必有贿赂是益又倍矣于乎民日贫而歛日积当道不苦言以闻有司乘机而肥其家如此而犹望其治是真却歩以求前耳陛下前固尝降诏㫖存问矣然簿数不减也科𣲖不省称头如故贿赂公行无惮此所谓空名而实祸也臣故曰贪墨在位恩不下流者此也三曰庄塲畿民之害臣伏观洪武某年诏曰直𨽻抛荒田地听民开垦永不起科夫民既自开恳之矣不可谓非其田矣而今皇亲之家听无頼光棍投献主使谓非其田也请之朝廷朝廷亦谓非其田也率即钖皇亲家皇亲家既奉天子命为已有乃辄遂白夺其田土夷其坟墓毁其房屋斩伐其树木于是百年土着之民荡产失业抛弃父母妻子千里之内举骚然不宁矣夫皇亲与国同休戚者也而禄非不丰贵非不极也乃秪以区区之田损害赤子动揺基本如此是不欲与国同休邪呜唿亦甚矣昔鲁廐焚孔子见之但曰伤人乎葢贵人贱马也今蓟州牧马草塲与百姓争阡而竞亩尺分而寸剖之臣窃悲也是何贱人而贵马也夫草塲数千顷地耳今三遣官矣百姓连年坐勾摄转相牵聫妨废本业耽阁其生理男不秉耜女不上机卖男鬻女弱者转而死泥涂者过半矣呜唿是何贱人而贵马也臣虽未详其始末窃计今事势万无百姓侵官之理设有之所办亦官租耳非若皇亲之家占之为已有也今据勘牒四至与民争者止十之一二耳臣谓宜置而不问且百十年土着之民一旦逐之使去陛下忍为此邪夫王畿天下之本也今以数十百顷之地失黔首之心伤阴阳之和臣固知陛下不忍矣陛下幸哀怜听臣愚计勑戸部查景㤗六年勘官冯諲奏内事理以前项田土仍给民徴租但以空闲草地牧马便六渐夫六渐者一曰匮之渐夫匮之渐者何也臣以为兵连然耳然又苦浪费今各边用兵以将则庸以卒则罢糜财而无功旷日而损威而钱谷吏俛首供给莫敢如何稍有不继则军吏诿以自解是故仓廪不足不曰兵者糜之也曰是钱谷者之误之也钱谷者不曰已误之也曰是无米而求粥也于是始有和买之议矣和买而不足于是有穵运之例穵运而又不足于是乞内帑之银臣始至户部大仓库银尚百七十余万今销耗且过半矣然而乞者未已也由是积渐而不止虽欲不匮乌可得矣夫今疆土不蹙于前也又鲜大冦非有若匈奴突厥者也竭天下之力以供邉而日犹不足此其故何也糜财而无功旷日而损威者为之也夫钱者泉也言流也散于上则聚于下公家削则私室盈今京城内外千观万寺亦炽矣顾又不止彼左右侍臣孰非造寺者也动孰匪以鉅万计谚曰十入一出今彼鉅万出则其入不止于鉅万明矣夫上惟风下民惟草今方春气和耒耜在野陛下乃不发仓廪助不给赈不足顾徧察寺观等勑给费修葺之是道民以奉佛也彼以鉅万入者又何惮而不造寺也夫智者察微今货入而于私室矣又出而造寺观等矣设卒有水旱之警兵甲事兴内取则已匮外歛则民穷臣不知陛下计所出矣故曰又苦浪费者此也二曰盗之渐夫盗之渐何也臣以为其几在民穷夫盗者非不知法当死也彼以为往固无食矣今盗而得食即死不犹踰于馁乎往固无衣矣今盗而得衣即死不犹踰于冻乎往有租调官司之辖矣今盗而得自由不犹踰于追系鞭笞之乎夫天下无智愚强弱举俛首捧心以事我者以有法维之且畏死也今既死而踰于冻馁追系鞭笞之则彼亦何所不至邪故以臣之愚窃计今事势非但忧盗将必有大患大患者何所谓有乱之机无乱之形也夫今天下无不臣之邦四夷无不庭之国百官奉职筐篚嵗至太仓有红腐之粟武库之兵朽而不用又无方二三千里水旱之菑也然而哨聚杀人劫县烧村剽掠妇女者日相闻也假如不幸而有方二三千里水旱之菑武库乏兵太仓粟竭百官不奉职夷狄外侵海内有警则事势又何如矣故曰有乱之机无乱之形呜唿此亦可以寒心矣臣谓宜趂此急选良有司䘏饥赈寒以安民心又密令整饬城池军马以伺缓急之变夫安不忘危覇者之畧有备无患圣王之政况今承平日乆民不知兵万一有虑外之警有如平原睢阳之伦乎臣故曰计今事势非但忧盗将有大患者此也三曰壊名器之渐夫壊名器之渐者臣以为黜陟失制也夫明王悬爵赏以待天下之贤将以奉天而理民也故曰五服有章自天命之示非我也又曰爵人于朝与衆共之明至公也是以古之英君宁捐百万之费而靳一郎之拜其意亦谓此耳而今乞官者官乞荫者䕃黜其父者陟其子黜其祖者陟其孙臣不知陛下计所出矣夫䕃者所以报功又示劝也今黜者既陟其子孙则有功者何劝焉是以髙其爵不足以励糜其赏不足以讽夤缘鑚刺之风既行而亷耻名节之士遂寡且陛下何利于斯而为之也夫大学士万安前侍先皇帝丑秽彰露陛下践祚之始尝令内官逼脱其牙牌逐之去矣今而䕃其子为丞臣不知报邪劝邪且陛下何利于斯而为之也夫薰莸同器不知有薰亷污并赏孰肯为亷陛下若谓天下之大何恡此一官则所谓敝袴之藏繁缨之惜者皆非邪惟名与器不可以假人臣故曰壊名噐之渐者黜陟失制也四曰弛法令之渐夫弛法令之渐者臣以为舛与玩为之也夫舛莫大于纵罪玩莫大于长奸昔者舜为天子其父瞽瞍杀人孟子以为士师执之为舜者但宜窃负而逃盖法者公之天下受之祖宗者也掌于士师士师不得而专也出于天子天子不得而专也是故士师可以执天子之父而为舜者不可私其亲曩者犯人王礼擅抢夷僧货物损辱国体传笑外邦狱案已具法所不赦也陛下何从而赦之邪以为无罪则固已追偿其货直矣以为有罪未闻有罪而赦之者也有罪而赦之是纵罪也纵罪则奸长奸长则政舛政舛则民玩民玩则令慢令慢则法弛此古之所大忌而今之所甚忽也夫忌莫大于刑忽莫大于私何则刑天讨也公天道也王者不私其天故罸一人而千万人惧谚曰勿谓尺五后且不补臣故以王礼之赦为弛法令之渐五曰方术眩惑之渐夫方术眩惑之渐者臣以为去之不力则诱之必入也夫自古帝王享国长乆者畏天而忧民也非以奉佛也康强少疾者清心而寡慾也非以事仙也且陛下独不见梁武唐宪乎梁武帝奉佛最谨然罹祸最惨唐宪宗事仙又最谨然年又最短此其明效大騐彰彰可考者而今创寺创观请额者陛下弗止也比又诏葺其圮废臣不知陛下乃何所取于彼而为之也夫真人者太虚而为之名也今酒肉粗俗道士陛下敬重之如神尊为真人又法王佛子等并肩舆出入珍食衣锦陛下践祚诏曰僧道不得作醮事扇惑人心堂堂天言四海诵焉夫陛下神心睿姿不减于前乃今复尔者臣故知有诱之者也夫去之不力则诱之必入譬若锄草不尽反滋其势陛下奈何去之不力而反使之滋也夫诱者必曰其道妙又其法灵今天变屡见于上百姓嗷嗷于下邉报未㨗仓库匮乏信如真人国师道足以庇法足以佑陛下何不逐一试之且彼能设一醮噀一法使天变息而嗷嗷者安乎此固必无之事而陛下不察反听其诱此臣之所以日夜悲心者也六曰贵戚骄恣之渐夫贵戚骄恣之渐者臣以为其防决也夫水防惟土国防惟礼水决则溃礼决则陵昔者髙皇帝制皇亲令曰皇亲之家不得与政臣尝伏读叹息以为圣王不易之论及退而考夫颁禄列爵则又使大贵而极富已又考其器度田奴之等则又不使踰也臣于是又叹曰是所谓礼之防也夫皇亲与国至戚也不冝有间今顾制礼以防之者臣以为此固保全而使之安也今陛下至亲莫如夀宁侯所宜保全而使之安者亦莫如夀宁侯乃顾不严礼以为之防臣恐其溃且有日矣夫下替则上陵今夀宁侯招纳无頼罔利而贼民白夺人田土擅拆人房屋强虏人子女开张店房要截商货而又占种盐课横行江河张打黄旗势如翼虎此谓之不替可乎替则陵陵则逼大逼则法行且今侧目而视切齿而谭孰非饮恨于夀宁者也夫川溃则伤必衆万一法行陛下虽欲保全而使之安得乎臣窃以为宜及今慎其礼防则所以厚张氏者至矣亦杜渐翦萌之道也秘録附初诏下恳切梦阳读既退而感泣已叹曰真诏哉于是密撰此奏盖体统利害事草具袖而过边博士㑹王主事守仁来王遽目予袖而曰有物乎有必谏草耳予为此即妻子未之知不知王何从而疑之也乃出其草示二子王曰疏入必重祸又曰为若筮可乎然晦翁行之矣于是出而上马并行诣王氏筮得田获三狐得黄矢贞吉王曰行哉此忠直之繇也及疏入不报也以为竟不报也一日忽有㫖拿梦阳送诏狱乃于是知张氏有本辩矣张氏论我斩罪十然大意主讪母后谓疏末张氏斥后也掌诏狱牟斌牟斌问曰夀宁胡不指其事实羽翼予曰虑对耳斌曰指则我能据事实翦厥羽翼奚对焉狱成牟斌叅之其畧曰原情应诏论法亦违而渠云十罪者悉置弗入奉圣㫖李梦阳妄言大臣姑从轻罚俸三箇月此十八年四月十六日也居顷之龙驭上賔矣痛哉何忍言何忍言太医院使吴釴髙邮人也谓我曰上崩之明日釴往见一近侍阉㑹阉挈其白绫褶子出褶子自肩以下血淋淋未干也阉迎釴以褶子泣曰此爷爷口鼻中血也釴相与泣问故言上气絶时阉负之自寝出云已阉抆泪谓釴曰怎更能得此圣明皇帝釴叩之阉曰前李梦阳事知否釴曰不知阉曰上初无奈夀宁辈逼何金夫人又日在上前泣诉不平上欲借官人每力一日朝退召三阁老上问曰李梦阳言事若何刘健辄对曰此狂妄小人耳上黙然良乆谢迁前对曰其心无非为国上颔之曰然㑹科道官交章入李梦阳由是得释然释之日金夫人犹在上前泣诉求重刑上怒推案出竟批止罚俸三月汝以为此等皇帝能更得否言既二人相对大声哭而尚书刘公大夏曰释李梦阳时㑹上召我言阉辈事因遂及李梦阳事上曰朕初欲轻谴此人而左右者辄乃曰轻莫如打二十放了已顾大夏曰汝知渠意乎大夏叩头对曰臣不知上曰打必送锦衣卫渠拴关节打之必死也于渠辈则诚快矣如朕杀谏臣何正徳间予至江西则见都御史艾璞曰璞往为光禄卿故事光禄寺日办有攅盘云攅盘者供近侍阉者也孝宗末尚俭节斯格不行矣而一日未申间忽有㫖趣办攅盘十余衆惊愕办矣乆之不取也例办不入卿不出璞守至昏黑东安门将下鎻矣一老阉来曰官第出璞于是仓皇出明日入至寺寺阉耳语璞曰知攅盘否璞曰璞何由而知也阉曰昨夜上葢游南宫云皇后皇太子金夫人从而二更时召二张自东安门入璞问曰何事阉曰上和解二张耳为李主事事璞叩详细阉不答予因记往锦衣百户郭勲曰上游南宫时二张夜入侍酒中皇后皇太子金夫人皆迤逦出游上独召大张促膝语左右咸莫知闻第遥见大张免冠触地谢云予始不甚信今以艾公言质之符矣空同集巻三十九空同集卷四十钦定四库全书空同集卷四十明李梦阳撰状疏代劾宦官状疏臣等伏念人主以辨奸为明人臣以犯颜为忠故羣小之奸逼近君侧势足以危社稷乱天下伏未及发是谓祸萌故曰萌不可长臣等幸待罪股肱之列值主少国疑之秋仰观干象俯察物议瞻前顾后心焉如割至于中夜起叹临食而泣者屡矣臣等伏思与其退而泣叹不若昧死进言即使进言以死不犹愈于缄黙茍容乎此臣之志亦臣之职也臣等伏覩近嵗以来朝政日非号令欠当自如秋来视朝渐晩仰窥圣容日渐清癯皆言太监马永成谷大用张永罗详魏彬刘瑾邱聚等置造巧伪滛荡上心或击毬走马或放鹰逐犬或俳优杂剧错陈于前或导万乗之尊与外人交易狎暱媟䙝无复礼体日游不足夜以继之劳耗精神亏损志徳遂使天道失序地气靡宁雷异星变桃李秋华考厥占候咸非吉徴切縁此等细人惟知蛊惑君上以便已行私而不思赫赫天命皇皇帝业在陛下一身今大婚虽毕储嗣未建万一游宴损神起居失节虽将此軰虀粉葅醢何补于事乎昔我髙皇帝艰难百战取有四海列圣继承传之先帝以至陛下先帝临崩顾命之语陛下所闻也柰何姑息羣小置之左右为长夜之游恣无厌之欲以累圣德乎窃观前古阉宦误国其祸尤烈汉十常侍唐甘露之变是其眀验今照马永成等罪恶既着若纵而不治将来无所忌惮为患非细伏望陛下奋刚断割私爱上告两宫下谕百僚将马永成等拿送法司明正典刑以囘天地之变以泄神人之愤濳消祸乱之阶永保灵长之业则皇上为守成之令主臣等亦得为太平之具臣矣事关安危情出廹切不胜战慄俟命之至秘録附初今上即位青宫旧阉等日导上狗马鹰兎舞唱角觝渐弃万㡬罔亲时号八虎而叚敏黄伟虽旧阉以端悫斥不信用㑹叚坐病免死于是户部尚书韩文每朝退对属吏言辄泣泪数行下以阉故而郎中李梦阳间説之曰公大臣也义共国休戚徒泣何益韩公曰奈何曰比谏臣有章入交论诸阉下之阁矣夫三老者顾命臣也闻持谏官章甚力公诚及此时率诸大臣殊死争阁老以诸大臣争也持必更易力易为辞事或可济也韩公于是捋须昻肩毅然改容曰善即事弗济吾年足死矣不死不足以报国翌日早朝韩公密叩三老三老许之而倡诸大臣诸大臣又无不踊跃喜者韩公乃大喜退而召梦阳令具草草具韩公读而芟之曰是不可文文上弗省也不可多多览弗竟也而王岳者亦青宫阉也刚厉而无阿颇亦恶其阉侪初阁议持谏官章不肯下诸阉者业窘相对涕泣㑹诸大臣䟽又入于是上遣司礼者八人齐诣阁议一日而遣者三而阁议持卒不肯下而岳者八人中人也顾独曰阁议是明日忽有㫖召诸大臣诸大臣者葢人人惴也既入左掖行吏部尚书许进首咎韩公曰公䟽言何韩公于是故曵履徐徐行而使吏部侍郎王鏊趋诣阁探动静阁老刘健语鏊曰事已七八分济矣诸公第持莫轻下至左顺门阉首李荣手诸大臣疏曰有㫖问诸先生诸先生言良是无非爱君忧国者第奴侪事上乆不忍即置之法耳幸少寛之上自䖏耳衆震惧莫敢出一语答李荣靣韩公曰此举本出自公公云何韩公曰今海内民穷盗起水旱频仍天变日增文等备员卿佐靡所匡救而上始践祚辄弃万几游宴无度狎匿羣小文等何得无言韩公言虽端而气不劲又鲜中肯綮于是李荣哂而曰疏备矣上非不知今意第欲寛之耳诸公遂薨然而退葢是日诸阉者窘业自求安置南京而阁议犹持不从诸公乃竟尔尔退惟王鏊仍前谓荣曰设上不处如何李荣曰荣颈有鐡裹之邪而敢壊国事荣入而事变矣是夜立召刘瑾入司礼而收王岳范荣诏窜南京寻杀二人于途已又连斥刘谢二老顾独恳留李而韩公辈詾詾咸㧞茅散矣变之起大抵莫可详而李荣则曰诸大臣退而瑾侪绕上前跪伏哭痛首触地曰㣲上恩奴侪磔餧狗矣上为之动而瑾辈辄进曰害奴侪者岳也上曰何也曰岳前掌东厰也谓谏官曰先生有言第言而阁议时岳又独是阁议此其情何也夫上狗马鹰兎岳尝买献之否上心所明也今独咎奴侪既而益复伏地哭痛上于是怒而收王岳瑾又曰夫狗马鹰兎何损于万几今左班官敢譁而无忌者司礼监无人也有则惟上所欲而人不敢言矣上于是诏瑾入司礼监此其说亦近第难尽信耳又闻阁议时健尝椎案哭谢亦亹亹訾訾罔休独李未开口得恳留云拟处置盐法事宜状古者圣王因山泽之产制天下之用广効而博利莫先于盐是故盐者利之宗而弊之薮也夫水遇下则奔兽觌圹则走人见利则趋今盐非商不售商非召不集以故市井锥刀之子举得鼓舌与官府争低昻设一无赖子弟攘臂贾衆观望揺撼需满而应则轻重之柄岂复在我哉处必趋之地持倒置之柄于是土着者豪羣聚者盗势亢者奸力寡者贼日增月盛而盐之法壊矣夫太阿天下之利器也倒其柄则易而不畏此无他势逆也今商贾之家策肥而乘坚衣文绣绮縠其屋庐噐用金银文画其富与王侯埓也又畜声乐伎妾珍物援结诸豪贵借其䕃庇今淮阳仕宦数大家非有尺寸之阶甔石之储一旦累赀鉅百万数其力势足以制大贾揣摩机识足以蔑祸而固福四方之贾有不出其门者亦寡矣夫天下之势譬之持衡然此重则彼必轻如此而欲官尽其利可得哉董子有言皇皇求仁义常恐不能化民者卿大夫之事也皇皇求财利常恐困乏者庶人之事也故曰伐氷之家不畜牛羊言与民争利也今缙绅缝掖率贵利贱义而务细小往往诡託贾竖贩引占窝逐污辱之利而权家外属辄相鼓扇挟制坚请固乞志在必获驾帆张帜横行江河虎视狼贪亡敢谁何是举其轻者而并弃之此臣之所谓奸也人情莫不欲富彼闻尊官厚禄以争相赴利则率不顾死亡之祸败乱之行哨衆盗贩依江阻海鸣金伐鼓小捕则拒大捕则匿濵海居民袭弊踵壊人煑户煎担载营贩者不可胜数浙闽岭广尤甚官盐之不行乆矣纵而弗治不但亡利不无他变又土着之豪侵夺芦荡敺役丁灶盗食原课逋负动大万数转相夤縁设责督稍严又牵花戸均陪矣此弊之尤者故塲无见积庾乏故畜四方来者持金顿币得与官府议轻重争低昻岂不大可恨哉今欲处置盐莫如复祖宗之法欲复祖宗之法莫如伐奸剷豪弭盗息贼欲去此四者莫如令之必行夫谭景清等一商竖耳比以附搭贵戚假狐虎之威持风雨空目冒买补名号阻遏国利讐怨小民动揺朝廷既不奉诏还官又不退直自保是损先帝圣德阻格陛下新令也夫法欺罔者死今谭景清等退直乃复坚请乞不从则羣噪溷扰至遮尚书舆不使行如此尚得谓之法邪昔商君将为政于秦虑黔首弗从乃立木国门曰有能徙者予千金一人徙之辄予千金是后无令弗行今辇毂之下不能制一商竖何以信四方控海内邪故曰法行自近始陛下甘府藏之虚内用之竭顾独忍于一商竖是忘公家之急而辟私幸之门弃已成之法而长奸盗之资也夫吏奉法者也今运盐使提举等非坐阘茸不职不得除拜是敺之污秽之地以求自㓗之人亦难矣人情莫不有义亦莫不有欲顾所道何如耳道之以洁尚虑污道之以污则亦奚所不至耶今河东淮浙嵗遣御史廵行意在紏恶兴滞而新造之士于法多不甚解聪察多纷更恬静多避嫌及少谙头绪已复代更矣窃未见其可也愿选贞茂通明御史清盐如清军三易嵗乃代仍简风宪重臣一人付便宜之权畧放汉桑𢎞羊唐刘晏本朝周忱故事令其绠坠剔蠧濬源决流一切不得阻挠运盐使提举等悉选补亷吏如此而利不兴国不足刍饷供亿之费不给未之有也语曰智者不袭常此之谓也请表节义本窃惟礼义人之大闲纲常国之命脉是以忠臣孝子义夫节妇史册标记典章崇重所以厚人伦而敦化原者也我朝祖制列激劝之条列圣下旌举之诏皇上临御褒奖尤切数年两诏凡孝子顺孙义夫节妇皆许有司开具实迹以闻圣徳美意雷动人心谁不感激劝励正德六年六月臣奉敇谕廵视江西学校所过地方採访风俗布宣德意见得各府州县多有笃行义士贞妇烈女率冺没无闻追问其故皆言穷乡小戸有善莫録即䝉有司申逹而展转覈实胥吏乘机勒取酒食财物往往坐寝其事臣职掌风化凡有此等臣合与闻闻之不举厥惟臣罪当令各该有司查报据永丰县各申潘应髙等民妇共九名口到臣惟恐弗的驳取乡耆里老师生人等勘结各同委各系穷乡小戸实善无闻及展转覈实寝㓕未旌人数臣窃伏思旌德劝善罚罪惩恶二者迹异用同故有白刃不惧而畏陈公所短亦有犷悍掉臂之徒见五尺童子拱手徐行而为歛容者此盖礼义淑人之明验先王所恃以化暴域民者也况江西素称文献今成盗薮虽潢池弄兵命悬旦夕而澄源固本要在忠信为此将各该孝节民妇潘应髙等开坐上请伏乞俯纳敇部查照旌表免再覈勘以励风俗以淑人心干冒天严不胜悚惧战慄之至潘应髙广信府永丰县南隅民事父母以孝闻景㤗三年父病刲股夜感异梦父病遂瘳天顺八年本县奏闻未旌其父再病应髙尝粪父死庐墓三年成化四年本县复具始终实迹奏准勘实旌表彼因各官迁代不一其事废阁未行縁潘应髙委系生前奏准旌表人数比之死后奏闻不同例合旌表毛氏广信府玉山县九都二图民詹清妻年二十二嵗丧夫生遗腹子詹杓誓不再嫁垢容恶衣姑徐氏乆风瘫牀毛氏共寝浣涤秽恶服劳竭力孝谨笃至今七十四嵗孀节五十二年勘结得实蔡氏饶州府安仁县四都民易会妻正德四年十月十九日流贼劫县被执蔡氏以计绐贼抱子投塘靣覆于水贼曰第起吾舍汝蔡氏终不起背中贼数鎗身死勘结得实周氏广信府玉山县四十都民郑叔松妻年二十三嵗丧夫生遗腹子郑吉誓不再嫁今六十八嵗孀节四十五年志行无玷勘结得实徐氏广信府永丰县进士刘伯川妻天顺元年刘伯川授汝州知州到任八箇月亡故彼徐氏年二十二嵗誓不再嫁今七十八嵗孀节五十六年志行无玷勘结得实李氏临江府清江县三十八都三图民熊恒顺妻年一十八嵗䘮夫无子誓不再嫁今七十七嵗孀节五十九年志行无玷勘结得实彭氏临江府清江县儒学生熊斐妻正德六年六月十日华林贼攻府至东作门获彭氏执之彭氏抗节不汚厉声骂贼被乱刀砍死流血满地勘结得实彭氏饶州府余干县八都民康万钦妻正德三年三月七日夜贼劫富邻叚氏㑹彭氏匿叚氏家贼炬搜得之系之行过祝家桥彭氏投水死三日夫迹获其尸其靣如生勘结得实齐氏饶州府余干县宋儒山民曹旺七妻亦遇贼被执齐氏团树行不就汚贼以刃廹之齐氏曰死即死此树下耳不汝从也贼恚断其指戡其胷而去齐氏遂死勘结得实乞休致本臣生长塞鄙出身寒细荷䝉先皇帝奖㧞列之郎署比臣愚少无知屡僭有论白触忤势贵伏䝉先帝优容不加臣罪后刘瑾用事矫託圣旨夺官逐臣寻又罗织械縳要置臣死地幸而脱免臣伏自思秉性直戅罔谐时俗摈斥邱壑臣实宜之日者皇上断殛元恶起用无罪臣亦得与甄录授以佐宪之职专以风教之任使枯杨再华曝鳞复活顾臣何人可以堪此每伏窃念先帝优容之德皇上再造之恩感激涕泣粉身莫报但臣体质绵弱饮食素少年逾四十白发种种自到江西水土不服吐痰头晕腰膝酸輭日渐瘦痿去年秋冬之交便血疾作用心茍劳此疾辄发医者诊视谓血少劳火之病臣虽扶疾廵视府州县学第事烦体病作人寡效恐因循嵗月使徳意不宣风俗不成是臣鳏厥职而妨贤路也伏望皇上矜察愚恳闵臣多病放归田里别选贤能提学江西学校庶臣免鳏旷之诮空同集卷四十空同集卷四十一钦定四库全书空同集卷四十一明李梦阳撰碑文禹庙碑李子游于禹庙之台覧长河之防孤城古宫平沙四漫遐睇故流北尽碣石九派湮淤云草浩浩于是怆然而悲曰嗟乎予于是知王覇之功也覇之功驩乆之疑王之功忘乆之思昔者禹之治水也导川为陆易为宁地以之平天以之成去巢就庐而粒而耕生生至今者固其功也所谓万世永頼者也然问之耕者弗知粒者弗知庐者弗知宁者弗知陆者弗知故曰王之功忘譬之天生物而物忘之泳者忘其川栖者忘其枝民者忘其圣人非忘之也不知之也不知自忘及其菑也号唿而祈恤于是智者则指之所从来而庙者兴矣河盟津东也蹙旷肆悍势犹建瓴堤堰一决数郡鱼鼈于是昏垫之民匍匐诣庙稽首号曰王在吾奚溺而防丁堰夫桩户草门输筑困苦则又各诣庙稽首号曰王在吾奚役斯所谓思也故不忘不大不思不深深莫如地大莫如天王之道也伯者非不功也然不能使之不忘而不能使之不疑何也不忘者小小则近近则浅浅则疑如秦穆赐食善马肉酒是也夫天下未闻有庙桓文者也故曰予观禹庙而知王覇之功也或问汤文不庙李子曰圣人各有其至尧仁舜孝禹功汤义文王之忠周公之才孔子之学是也夫功者切乎菑者也大梁以菑故是故独庙禹是时监察御史澶州王子㑹按河南登台四顾乃亦怆然而悲曰嗟乎予于是而知功之言徴也吾少也覧尝蹑州城眺沧渤南目大梁之墟乃今历三河揽淮泗极洪流而尽滔滔使非有神者主之桑而海者乆矣尚能粒耶耕耶庐耶能者宁耶川者陆耶嗟乎予于是而知功之言徴也所谓㣲禹吾其鱼者耶所谓美哉勤而不德者耶于是饬所司葺其庙而属李子碑焉王子名溱以嘉靖元年春按河南明年秋代去乃李子则为迎送神辞三章俾祭者歌之侑神焉其辞曰天门兮显辟赫赤赤兮云吐窈黄屋兮陆离灵总总兮上下羗若来兮儵不见不见兮柰何望羙人兮徒怨苦横四海兮怒波右迎神縆絃兮镗鼓神不来兮谁怒执河伯兮显戮饬阳侯兮清路灵霭兮来至风泠泠兮堂戸舞我兮我醑尸既饱兮颜酡惠我人兮乃土乃粒日云暮兮尸奈何右降神风九河兮涛暮云曀曀兮昏雨王驾鳯兮骖文鱼龙翼翼兮两旟怅佳期兮难屡心有爱兮易离爱君兮思君肴芳兮酒芬君归来兮庇我民兮右送神双忠祠碑双忠祠者祠关龙逢比干者也祠比干者何长垣去干墓百里而近祠逢者何逢干俦也又邑有村曰龙相龙相人掘地而获石文曰龙逢云双之谁知县杜子开也大之者伍畴中也伍侯之来也诣祠谒覧焉而叹曰是尚不足以恢恢耀乎乃兹猥焉卑也窃闻之标迷者必显其臬成大者罔卹其小故欲启遐诏来必有阐名撝实于是蒇工庀物度时节力厥祠是新崇其堂室峻其垣墉浚池莳木旁屋翼如财靡帑出役罔农妨再閲月而祠成起瞻壮睹望之岿如枚枚渠渠于是二忠哲者知之过之欷以悲瞢者问之知黯焉内摧逐臣放子过之涕滛滛垂亦有颡泚面赤者车将过而辕为之回也斯伍子之绩也或问逢干之事李子曰余曩道朝歌之墟盖数谒比干墓云及灵寳西南又望见逢墓于心实摧之不自知涕淫淫下也然谍记备之圣者述之余复何説矣曰干于纣无去之义是矣志曰人臣三谏其君而弗听则退而待放逢何死也李子曰忠臣必君之悟也斯杀身从之矣有君而不有身也传曰见危授命当是时暇戚疏计哉曰三代异兴而同亡周之亡也稽首奉图籍西向纳土不闻有死之何也曰文弊之也文弊则天下横议横议则从横行从横行则乱贼肆而贞纯匿故苏洵者从横者也其言曰比干有心而无术苏秦有术而无心秦何人也鷃雀与孔鸾长短耶故祸天下者必洵之言者也设使干有术亦効秦揣摩捭阖以诱之耶诚使揣摩捭阖足以诱之秦奚不使战国君为禹汤耶故忠臣成仁义士死国舍仁义何术矣曰若是则干辛恶来胡乆于人朝李子曰夏商之亡以人周之亡以俗俗壊于从横从横始于横议横议由于文弊故言从横者必洵者也祸天下者也李子既赋迎送神辞三章俾协之律被之絃管发之鼓钟以妥灵侑尸矣乃复载祠由并私所撰说刻之碑曰斯文也余盖嘉伍子绩云伍子名余福姑苏人也宰邑之年是为正德庚辰而祠成立碑伍盖遣邑学生王汉杨桂来言碑事辞曰君各乘兮两螭分前导兮四旗沛连蜷兮云际儵若留兮歘若逝执天枰兮震河鼓灵禗禗兮畴怨苦林㝠㝠兮崄艰惊风兮河波瞰二墟兮心酸涕旧都兮滂沱右迎神巍颡兮广颧怒目兮颜丹左设瑚兮右琏灵并惨兮不懽按长铗兮凝视风琅琅兮鸣户云迤迤兮覆宇日窈杳兮即暮兰镫兮桂醑琴瑟絙兮万舞僾有闻兮太息祝申申兮告予曰秉直兮匪躬遭闵兮遘凶噂沓兮绰约庸之弗疑兮谓为哲邦殄瘁兮后陨顚二代墟兮心劳煎右降神天门兮显通腾而上兮云中陟降兮帝左右夹长劒兮曵文绶入不独兮出与双凌倒景兮斡隂阳五风兮十雨福我氓兮有稌有黍右送神啸台重修碑迹者因乎彰者也思者追乎实者也永者存乎继者也激者本乎风者也故观人以彰可以识世思而永之政之系也然不激不着着无定形视施以明显黙㧞㣲斯其致矣而御史许君按县还也则谓予曰吾比游于苏门盖登孙登台云恍若见其人徘徊焉若聆厥啸焉予曰思哉许君曰台圮予令修焉已为祠祠登于台北予曰永哉自是有彰乎然厥施系焉又激扬之臣也风斯行矣夫孙登者晋之贱丈夫也无妻子属云而栖其邑北山土穴内是苏门之山也乃其人夏衣草衣冬而被发自覆至㣲末不足述而史氏则称之曰登好读易抚一絃琴性无恚怒人或投之水中欲观其怒登既出便大笑然登不欲言阮籍尝候之既见与语登不应籍退而至山半闻有声若鸾鳯音焉则其啸也又嵇康从登游三年问终不答康别去曰先生竟无言乎登乃曰火生而有光而不用其光人生而有才而不用其才故用光在乎得薪所以保其耀用才在乎识真所以全其年言如斯而已若登者诚何如人哉语曰桃李不言下自成蹊故人患在无实誉不必显晦不必㣲实斯思思斯永矣故登者非赫赫闻者也非有河上公之授经龎鹿门之耦耕非如陶隐居巖处而朝议渊明嗜酒苦诗也逃汚而洁我随安卑而尊我追含之而见者不谓其无峻絶而当时不以为敖苦约而天下不以为矫故过其里者思其台登其台若见其人徘徊焉若聆厥啸焉祠之若靡之永也斯非实之明效哉孔子曰邦无道其黙足以容世之不幸莫大于使人黙予故曰观人以彰可以识世盖言晋也亦谓登非徒黙者也世不可使人黙亦不可使人不黙何也溺于显则廉耻之道䘮㢘耻䘮则政壊政壊则风不激故风者生于政者也政视其施思而永之必实焉彰此激扬之先也许君得之矣夫嵇康者亦晋之闻也乃卒不免于刑戮诗曰昔惭栁下今愧孙登鸟兽之见毕弋莫不髙翔疾走者知二者祸已也及㝠于所欲鲜有能免焉者何也见欲而不见祸也故曰不习为吏视已成事乃人自不必絶妻子汚埋如登也能如河上公诸人自足免于世矣然而罕焉岂以激之者寡耶乃今人非惟不之激顾悻悻曰风奚益于世讵不大可诧也哉知县赵钺曰啸台傍故有思亲聚逺二亭百泉南有秾翠亭咸圮监察公曰咸复焉然孙祠之余材材咸无扰于官民又曰是役也按察佥事刘君实襄之云许名完丹徒县人刘名泽济宁州人正德十年夏五月北郡李某记记之日落成日也少保兵部尚书于公祠重修碑开封城马军衙桥西故有于少保祠云初公以定倾保大之功居无何而死于是天下人闻公死咸惊而疑而涕泣语曰鹭鸶氷上走何处寻鱼嗛而公前廵抚河南时实廨马军衙桥西而梁父老于是闻公死则咸涕泣日相率潜诣公故廨为位哭奠焉㑹纯皇帝立诏白少保谦寃宥其家而遣祭其墓乃梁父老则又咸涕泣相率私起祠故廨傍祠公伏腊忌梁父老则把香曵笻趿履若少壮咸翼如不期至稽首祠下哭填门塞戸矣㑹又敬皇帝立诏曰少保谦赠特进光禄大夫柱国太傅谥肃愍立祠嵗春秋祠之而曰旌功祠乃于是梁父老则又咸涕泣相率数百千人诣阙门伏诉少保谦前兵部侍郎时廵抚功云愿梁立祠如杭祠不报而梁父老归伏腊忌嵗仍聚哭公于私祠今三十余年矣正徳十年监察御史廵按张君清军许君并谒公祠下见其门屋三间仅存堂欹漏欲頽矣鸽雀扰扰栱栋䑕走鸱啸周垣尽圮羊猪外来于是悄然思俯而悲也已仰而欷曰嗟斯非梁地耶宋不此都载靖康之事千载衔焉二帝不南矣夫定倾者世保大者食泽流者思故祠之言思也血食使之世者也于是下令曰少保祠撤故易腐扶欹植頽起圮新而绘垩而级而隅而荣而序备矣曰谒者奚止也则重而堂器奚贮也则翼而廊而道士元林守焉西北隅其房也望之栗栗而巉巉枚枚而严严是使之世者之道也李梦阳曰予观今人论肃愍公事未尝不酸鼻流涕焉盖伤为臣不易云夫事莫大于君出虏入排迁主战四者旦夕之势而存亡之判也乃今人议则异是或见鲍庄事辄曰夫葵犹能卫其足然独不思勇士不忘䘮其元乎孟子曰所欲有甚于生者故生而有所不用也然将军蠡留侯良功成身抽天下两髙焉此又何焉于乎难言乎难言乎岂所谓计免者非忠贪盛者违智欤而贼酋拥太上皇大同城下勒降也大同人登城谢曰赖天地宗社之灵国有君矣至宣府城下宣府人登城谢曰赖天地宗社之灵国有君矣至京城下京城人又谢曰赖天地宗社之灵国有君矣于是公飏言曰岂不闻社稷为重君为轻斯言也事以之成疑以之生者欤且太子之易南宫之锢二者有能为公恕者否耶公有不如意辄拊膺忿曰此一腔血竟洒何地闻其言孰非酸鼻流涕者而独咎予也于乎伤乎伤乎虽然宗泽岳飞非下于人者艰难百战卒愠衂而死若公者死可矣死可矣公廵抚诸所业载传状乃今不复述第述其始终若是亦大者云祠修于是年春越夏而告成张君名淮南皮县人许君名完丹徒县人事祠事者开封知府贺君鋭也系之诗曰于铄旋运曷平不陂康屯倾否哲者斯利于维哲英鍳精含贞匪时曷徴匪猷曷兴靡疑靡惊厥伐用成厥育是轻委躬于诚蛇何盘社龙何在野干极卼臲日月易舍惷尔乃贼乃奰国邑之乱之讧陵庙岌岌公丁其时矢身以殉山仡排议不戁不震佥曰和宜公曰有战四方之事譬丝游刃帝畀弗疑公泣视师义激六军如虎如罴惟直斯壮人心干城肃肃我垒悠悠我旌羯奴喙突疆场载清载清载宁皇归于京古曰荷难今谓曰痴忠古爰嘉今胡嫉而何䜛非名何毁非功孰䜛靡和孰毁弗同彼巧彼荏厥肤斯厉古则曰直今曲自为于乎少保时晦时昭古谁无死死有荣褒峩峩庙祠栋隆崇基神之游之旆旆其旗白马朱衣有风凄其歘其有光若徃若来即而罔见跂望涟洏兹邦哿居氓实尔思大梁书院田碑大梁书院田成或问书院有田乎李子曰有哉赵宋之肇也睢阳石鼓岳麓白鹿四者其巨矣然必田焉祭也以逹乎养何也聚人之所必庙其所师庙必有祭祭非田何出矣聚而不养则散制散成聚莫先乎财易曰何以聚人曰财故田者财以之生养以之成者也曰田若是急乎李子曰闻之先王天地非养无以物圣人非养无以民士非养无以成身故养者天以之生地以之行人以之成是故二气推盪风霆流形消息往来各足其精天地之养也则明因利嘉谷时成制恒备奸夀康安平圣人之养也审今酌古仁纬义经厚积广施性坚德明士之自行也是故先王之士也与民异田则代耕何也不如是无以专志而业精也故士所之庠序别其冠衣程其饩廪端其术业凡以异民也后世则又选胜而区稔㧞其良聚焉于是有积书之院祭养之田又以异士而考成也曰窃闻之孔子耕也馁在其中矣学也禄在其中矣敢问士易聚而难成何也曰聚非其聚也予尝蹑大梁之台造院谒祠登堂陟阁矣丛篁茂林长廊委翳鸟鸣狸走问曰士奚不聚也曰无田曰祭乎曰祭有司办之今田矣士仍不聚也问之曰无倡之尔故曰聚非其聚也曰知难聚而必田之何也曰善身者不以一噎而捐食善田者不一歉而弃穑故宁伪行欺世而不可使天下无信道之名宁矫死干誉而不可使天下无仗义之称宁田而难聚聚而难成而不可使天下无养士之人于乎识斯义者可与成亹亹言变通与诗曰视民不恌君子是则是傚兹之谓也是田也都御史内江李公监察御史吉水毛公实倡之而提学副使歴城邉公赞之后都御史道州何公而监察则信州汪公大名王公桂林喻公成之是田也更数君子而其势愈兴乆而弥贞嗟吾士自是其聚也夫其聚也夫买田人姓名今刻之碑隂而田之仓则立郡学内出纳学官者司之矣鄢陵县城碑年月鄢陵县城成城週二千三百三十七丈髙二丈五尺基广二丈堑广三丈深三之一城四门各楼门各有郛周庐十敌台十一城四角各楼楼橹修修长堞遒遒翼翼濯濯下壑上削昼遉宵逻铃柝是节伺察有伯簿吏乃钩外姦濳夺内犬靡聒是役也始于正徳丁丑正月弗踰年而告成费盖巨万緍徒数万人云畚杵如云登登四闻撙劳均力人人懽悦缩溢伸乏咸有经纪厥知县章为之云是故费罔官损役匪农妨覩者叹迹聆者颂能监之者嘉覈之者褒初知县章至县也行城履隍垣齾池凸污秽黄蒿径蹊交交以问左右左右对曰是城也残焉故矣前中原盗起控絃擐甲者盖数十万焉渡河转战先驱略鄢鄢之城不攻而陷民以之荼是故民疮痍未还也烬于今犹烈知县章于是俯而思仰而叹曰嗟乎无城无县无县无民予诚不能茍一日而食乃于是集部吏召父老延乡士夫议城事佥曰是役也衆知县章曰吾能衆曰费曰吾能费曰费而衆上之人必以为利己曰诚己也彼即以为弗己忸也诚弗己也即以为己吾何忧曰彼谓民劳曰诚佚之即以为劳之可且章闻之计小者害大道谋者寡成故乡校毁侨麑裘诮孔圣贤且尔况其下乎始盗之入也鄢之士若夫若父老若吏不曰设城坚吾奚以荼上而省若臬若郡长吏不恨曰设城坚吾鄢奚以荼及平也上之人谓城劳也疑己利也诸议者又谓费也衆也斯所谓厝薪而忧火者也夫渇而后井井岂渇及哉不城吾诚不能一日食鄢及城事兴果有谤知县章于监者覈焉获颠末乃于是罪谤者而嘉知县章移檄褒焉李子曰令哉章何则大者举则细者可推矣夫政莫大于动衆功莫大于域民夫城者城民之急必衆而成者也是故书称勤墉易戒覆隍城漕城谢城韩城朔诗人咏焉武夫宗子非城莫譬也春秋之义城筑必书虽羙刺殊㫖要之其大己力任其大民以之域衆而弗扰是克令也故曰令哉章或曰鄢郑克段者也段城京也祭仲忧其不度何也李子曰公私异也是故君子之动衆域民也公而后功正而后政章斯有焉故曰克令章龙氏汉川县人以举人前为德兴县学谕有捍贼功擢今官云鄢致仕尚书刘公书抵李子曰凡令鲜克令龙也克令而又城吾鄢夫春秋城必书愿子书焉而鄢学谕田君祜及乡士若夫又咸赞趣书于是作鄢陵县城记河南省城修五门碑河南省城者宋之内京城也是城也起自五代至宋而益饬神宗时则更筑新城于外今曰土城者是也宋亡入金歴元外城毁而内城存我髙皇帝定天下也跸于汴驻焉但遣将北伐于是升汴为京设卫十有六填实之守焉是故是城也缮之视他城坚甃皆砖也然又重砖而城根砖若石入之地又数尺天顺辛巳河灌城乃独其北门陷而是城也自降而为省也置王府三司又调五十五卫去遂空其四隅斥卤水国又今百五十年故其城若门虽大势巍壮而中损蚀者不少矣嘉靖元年太监吕公来镇兹土登城蹑楼俛仰者乆之乃嘅然而叹曰谚有之曰些小不补直至尺五是城也及今修之费犹省也夫门者城之喉楼者门之冕也城修宜自门始于是集三司长暨庶尹羣吏议城事已又谋之抚按之臣乃佥罔协于厥廸于是吕公则毅然任曰天子勑宪之来也若曰城池军马汝饬汝覈今之举固费省而功倍者乃佥罔协于厥廸佥曰动大衆者占之人举大事者审乎时事莫大于城城非大动衆不集今兵馑疫疠我民未和记有之曰因天事天因地事地度时未若古人靡和其何城之为吕公曰嗟天下不有惠而不费劳而弗怨者乎是城也先其五门及西关土城若门计费万金耳今无碍帑金若干斤更稍稍益之便足矣夫汴旧京也游食者伙馑则归之益兵城之役诚计日佣之菜色可活而亡命可收也如是则不动衆而大事集矣佥曰窃又闻之事无巨细人存则行是城也前修之者屡矣然上侵而下渔费倍而效寡又土木之役破除易而稽察难吕公曰嗟利弊由人者耳茍子之不欲虽赏之不窃予尝奉命修京之东门矣人无玩心工无耗财是城也举动不中厥惟予咎于是廵抚都御史何公廵按御史王公清军御史喻公暨三司长稔知吕公贤又计帑金得十之六七㑹又有东冦闭城而门之枢朽鐡叶烂脱于是佥议始同而城之役兴矣是役也始于东门程能计日经费节力奖勤黜惰勾稽有簿大持小维工佣称事执信布义听其自来凡城之材砺鍜砖垩木石槱炭胶角颜采皆公市平取官靡告困民罔知劳一门既一门继五门既土城若门继行之有序匪棘匪纾革之仍之各适厥中于是撤朽剜蚀植頽筑虚凸凹完齾濬浅疏塞逺而望之楼橹翚赫粉堞焕如坚者屹屹深者郁郁直者嵂嵂横者翼翼廹而察之石楣鐡枢虹梁卧冲隍堑萦输盖一夫当关万夫莫前者也登而覧之嵩行失崄大河夺色俯而视之司府填委仓库充实旌棨甲胄周庐是严足以域民威暴壮气助武然计之则费省要之则功倍斯何也所谓事无巨细人存则行者也廵抚王公廵按俞公清军戴公之来颇亦异同于斯城及见吕公贤乃亦咸相于厥成乃吕公则愈心于城事时时出督劳之曰嗟尔官尔工尔佣毋欺毋玩毋自阱尔躬是故一门成则尽徙其余于他门即拳石块砾寸鐡尺木敝杵壊畚无妄弃者汴之为水也出城则甘于是吕公周覧而叹曰嗟设卒有冦至小门扃大门钥乘障之士了陴之子守麾之吏渇也奚救之矣乃黙祷于卜门穿一井五井皆甘是时布政左使刘公右使宋公实经厥费按察使张公都指挥徐公賛画为力乃佥议伐石为碑树之南薰门月城亭焉以纪实诏来且张城大修之本也城门故各有庙是役也亦各新之而严其祀或问李子曰先王之建邦也必城焉急然孟子则云固国不以山谿之崄何也李子曰斯恶夫专事地者也非天不生非地不形非人不成是故先王之为治也内外交饬本末具修顺时豫防设崄为固人心虽和守战是忧故曰重门击柝以待暴客故城者民之扞也障内而严外者也虽然诗有之矣赳赳武夫公侯干城又曰宗子维城故不天则悖不地则害不人则空故人者本也孟子所谓地利不如人和者也善为治者本末外内交饬而具修可也河南清军察院名碑监察御史丹徒许君清河南军三年当代去顾其㕔左有记名之碑碑前监察颜君所树而李子记者也李子曰是记也不文许君曰出子手奚不文也诚不文也愿磨去前作李子曰夫记不以碑乎碑不以名乎然是碑也非清军河南御史不名何也以河南清军察院碑也夫见有异同则行有得失职有乆暂则绩有细巨故同官而异情同事而异声情以声殊名以情别名而志之则妍丑具列列而永之非薄之道乎然君子乃不之废碑者非谓昭鍳戒备今昔覧之者始悚然起哉夫军者民之对而清之者淆之理也昔髙皇帝制兵也意毎昂军而下民惟官亦然文皇帝南翦北逐亦非于兵忘也乃宣徳间顾业忧军之淆也议立清之之官矣夫法縁情者也今人情既莫不乐民而苦军故上之人虽日忧军而军之法日愈淆故官初弗专也今惟监察御史使初患数代今三易年代不数代又专然官者靡有乐乆乎此者也此无他势难也难之势二严也必繁句稽民必大扰扰则妄指揑报而害人必曰苛缓也必玩玩必潜必漏必脱人必曰纵是故官者不欲乆也曰吾病弗克理即弗病也曰吾虽乆而闲乆者闲病者归去者幸来者效是军也不终淆哉夫士未有不名而励者来诚有惕于名碑曰彼苛吾寛彼纵吾密彼暂吾乆彼闲吾力诚以是悚然起也君子亦若之何而能废碑也故曰伐柯伐柯其则不逺故劝来者未有不证往者也劝来以证往则今昔自备考情以指名则鍳戒易昭此所谓小大由之者奚啻乃军事又奚啻河之南虽然琴瑟不调必解而更张之者势有不可仍者也天下固有力而乆密而寛而不之能为者此则非迂儒之所知也许君三年案牍盖二十倍于前然又数上封事所规画率军便颜君前在兹亦理淆之才然未乆以盗起罢去二君名籍载之下方矣空同集卷四十一空同集卷四十二钦定四库全书空同集卷四十二明李梦阳撰碑文东山书院重建碑东山书院故在余干县冠山东峰旧志曰南宋时赵忠定汝愚其弟汝靓汝愚子崇宪建而朱子至则主之而讲学云书院故有堂曰云风堂朱子手笔今不存忠定之以谗死也朱子实即其堂注离骚经云宋亡书院为人所据而番阳有李荣庭者取复焉叠山谢公有记迄我明兴而其地又入于寺𢎞治间知县崑山沈时又取复焉构堂于其上未几姚源洞盗起兵屯余干而其堂为乱兵焚正德六年予按县登山履书院址懐顾㑹江西右布政使温江任公以兵留县又力取其地复焉曰夫盗贼不平者教化不行也兵阵无勇者亲上之义不明又视其长轻也又曰东峰孤峻而风书院合徙中峰中峰妥而结有龙池焉炎暵不之竭也乃于是令知县冠丈中峰地东西得二十八丈南北七丈中构堂五间南向以祠而堂之东仍构云风堂西构讲堂又构东西廊号房以处讲朱子之学者是役也任公出金百右叅政董公金五十吴公二十二公者亦以兵留县者也书院成而议祠焉任公曰夫士养于学足矣奚贵于书院盖书院者萃俊而专业者也夫士羣居则杂杂则志乱志乱则行荒故学以养之者大也书院以萃之者其俊也俊不萃则业不专业专则学精学精则道明道明则教化行而人知亲长之义人知亲长之义则盗贼可不兵而平也故书院者辅学以成俊者也然必人焉以为之归祠之而重其地东山书院祠者朱子乎然有赵氏父子兄弟也又其后有以道鸣其乡者董公曰朴闻之地以主道以宗先后者必据尊卑者必杀今之祠忠定宜左朱子右位皆南向忠定弟汝靓西向曹无妄建东向皆北上柴强恕元裕位次汝靓饶双峰鲁次建胡敬斋居仁次元裕皆东西向而忠定子崇宪元裕姪中行宜不祠夫朱子者固道之宗也然其心必左忠定忠定者其先逹也又与其弟主乎地者也夫无妄者于朱子见而知之者也而强恕双峰敬斋则相继起于其后夫四人者固以道鸣其乡者也今诚欲萃俊专业以明其道非据先后之绪不可而祠其父者置其子斯又尊卑之杀也位次成知县冠请文于予刻碑按忠定当光宗时设计易位定大难以安社稷引用名硕弼成新政其功可谓伟矣斯其人岂以死生富贵动心哉然卒以谗死悲夫曹无妄者晩游朱子之门朱子授以无妄因称无妄先生柴强恕读书以穷理尽性为本尝作春秋尚书论语解及系辞中庸大学说史评宋名臣传而双峰鲁中行皆其门人也双峰之学本于致知力行所着有五经讲义论孟纪闻春秋节传庸学纂述太极三图庸学十二图张氏西铭图近思录饶氏遗书等书吴氏称其学究天人动则以善是已敬斋之学动静表里一主于敬所着有居业录多发先人所未发然甘贫力耕孝母耻言仕进云夫士尚友千古负笈而游四方者以道从也今有朱子以为之归而乡之诸以道鸣者又烺然其前也穷不如四人贤逹不如忠定不以死生富贵动心其亦非士已夫絃歌之于强暴殊也然彼卒不足以胜此何也其性同也士毋曰教化非所行于乡亲义不入于盗贼患吾之道不明焉己不患不明而患学不精不患不精而患业不专否则不足谓之士矧谓之俊诸士勉哉斯三公者所望也任公名汉今为右副都御史廵抚江西董公名朴麻城人吴公名廷举梧州人皆右叅政钟陵书院碑钟陵书院在进贤县学背学书院各据崇东南向而中限以衢始予毁南岳庙也福胜寺僧谓学生陈云章曰请以寺易庙陈生曰何也僧曰庙僻而寺临衢且近市寺为书院则书院学各据崇相望也于学便陈生以告予予曰可哉易之于是徙寺于庙而以寺为书院云教谕黄懿训导谈一鳯与陈生等来议书院事曰夫进贤者故南昌钟陵镇也割为县书院称钟陵书院宜夫周子者故南昌尉也祠则周子予曰可哉于是书院立祠祠周子前立讲堂祠左右斋四明通公溥有东西廊屋又立光霁亭云建昌府推官赵汉㑹权县事颇葺其残漏及知县王纪至则建二门立碑又以南岳庙故租九石零并田入之设门子守焉大槩亦若此焉矣王纪使陈生求记予曰嗟书院厥予愆哉夫郡邑之设学也所以规贤也是故庐以居之使之安也廪以食之虑弗专也师以临之友以亲之经术是游养之端也异其冠衣示殊衆也建之以庙贤圣毕聚标之趋也朝钟暮鼓课艺程能严惰纵也夫如是士犹不知践道而书院者予奚以哉虽然士由是有兴乎陈生曰自孔孟没历千余嵗絶矣夫周子起而后道复明也先生谓有兴者以兹乎夫学以规之者常也耸耳目以新之则举措焉存如射者在庭扬觯以命耦周子者非文王犹兴者也明通公溥其径也光霁者彷彿乎形容之也夫书院可少哉书院地丈尺屋数刻诸碑隂宗儒祠碑宗儒祠旧名三贤祠三贤祠者祠唐李賔客宋周朱二公者也故皆木主𢎞治间江西按察司佥事提学苏公止模周朱二公像于中而迁李賔客主于别室及副使邵公为提学则又以尝从朱子讲学于洞者十四人从祠之改曰宗儒祠十四人者林择之蔡沈黄干陈宓吕炎吕焘胡泳李燔黄灏彭方周耜彭蠡冯椅张洽也详具书院姓氏志梦阳谨按宗本也法也又尊而主之也大凡为之本而可法使其尊而主之者皆曰宗故山曰岱宗水曰宗海大君曰宗子家之嫡曰大宗皆言尊而主之又为之本而法之也其学也则各以其趋而归之者为宗如史记道者宗清虚隂阳者宗羲和法者宗理名者宗礼墨者宗墨而谓儒家者顺隂阳明教化游文六经留意仁义宗孔子以重其言于道最为髙者是以夫归而趋之者亦以为之本而足法焉尔以为之本而足法则必尊之以为之主尊之以为之主则各是其是彼得与我鼎峙而角立于是吾之所谓宗者或几乎熄矣故曰孔子没而㣲言絶孔子没百余年幸而孟轲氏起焉孟轲氏没千余年又幸而周朱二公起焉自周朱二公起于是天下始了然知有孔孟之传莫不趋而归之夫然后吾之宗若山之岱水之海国之大君家之嫡虽有不尊而主之者不可矣故曰周朱者儒之宗也且人孰不欲为圣贤然异境则必迁迁斯变变斯杂杂则流于清虚隂阳法名墨诸家故有虽始了然知孔孟之传而终或入于禅者如游酢是也今学于斯者谒而见吾夫子及孟氏又见周朱二公诚惕惕若有辟也曰吾何舍此而从彼于是流者归杂者一变者定迁者还真犹趋嫡趋君趋海趋岱者之为是谁之力使然哉故曰周朱者儒之宗也或问张程诸公不祠曰二公者此其过化之地而朱子实为章明洞学主又是宗也周倡之而朱成之也六合亭碑传曰上下四方是曰六合是山也登之而见上下四方亭在白鹿洞廻流山上是山也四面嶃峭而其上平始予登之而见上下四方也谓知府章曰斯作亭请名予曰六合哉知府章退而谋诸工工曰山高四风毒日撼蚀霜雪西北之飈亭非石为柱易摧也㑹报有石柱六卧于匡麓扛之来柱稜面也靣如其柱数于是亭制准柱面数而咸六以合岂非天下一至竒至怪事哉是亭也左阚彭蠡五老在右诸足以名矣而不之名者彰六以合也亦大是亭焉耳何也孔子登㤗山而小天下志非在山也是故六合者天下之义也人之言曰登不髙见不逺古今登㤗山者多矣何独孔子登而小天下哉譬诸以量受物视其巨细为容诚非其人也登之而见五老彭蠡之在前不骇焉而眩者亦鲜矣矧能有上下四方不能有上下四方矧能曰小天下故曰彰六以合者亦以大是亭也孟子曰万物皆备于我矣人之始非与圣殊也然卒不之大者非系于见不见哉故见之逺者登必髙徒高者非能大者也故予之大是亭也又以俟夫能大者焉尔亭正徳六年冬落成厥知府章之功再踰年予复来登之而知府霖从盖知府章亡踰年矣章刘氏惇信有惠政隆庆州人也予不欲泯其功故及其为人南新二县在城社学碑社学者社立一学以教民之子所以养䝉歛才视化观治者也自庠序教废民之子盖不复教之乡而辄入其县州府学其童子事未之习未知室家长㓜之节而业已学先圣礼乐讲朝廷君臣之礼矣按古制里有序乡有庠民秀异者移乡学于庠序庠序之异者移国学于少学诸侯嵗贡少学之异者于天子学于太学少学者今县州府学是已今既不教之乡以为养䝉歛才之地而县州府学势又不得尽蓄其才如此而欲视化以观治难矣是以治天下者忧焉县必里立一学曰社学设师歛才以养其䝉乃其师不曰予养䝉者也顾月徴其课金鸡米酒食民之子或苦而不来则辄禀诸官句摄而鞭笞之民见其师非惟不养也而又苦其子曰是役我也则潜贿其胥吏而脱其子贿者脱贫者萃其师必饥饿谢之去官者则顾谓人曰甚哉社学之于治乖也兹説行则民志愈惑相扇以成俗至莫可救解髙皇帝尝兹焉忧见其俗莫可救解又值天造初直发艰哉之嗟而止正统间既设提学之官又仰念髙帝之忧之嗟也于是诏天下县里设一学以教累朝因之于勑提学官也必兹谕之云今八十余年矣而天下之社学卒不兴成化初提学江西佥事潮州李公力为此刻石冀望然未闻继其后者也今其所为学毁失亦尽矣古之制诚不宜于今邪抑天不欲复三代之治所谓有君而臣非其臣哉夫先其近则逺可届举乎大则细易力规画详则循之可乆予今俾先立社学于省城以为十二府之望十二府各立其社学自为其州县望州县又各立于其城市为诸乡都望诸乡都学则先大乡都以及其小此亦逺近细大之义也南新二县者省城县也今立社学一十六曰民彛曰物理曰崇真曰洪恩曰髙士曰奎章曰沧洲曰蓼洲曰通济曰髙节曰通真南昌学曰思贤曰文奎曰修仁曰崇文曰崇信新建学诸学附城内外布散而相错余谓其官曰学精选教读一如例复其身待之诚礼勿令徴课金鸡米酒食而苦民之子勿使民以是为役而濳脱之也教读不才者黜之才者吾将举而用于时又谓之曰自今非社学生其勿入其县州府学曰此古移少学意也于是学又设门子一给其薪水或增屋以处其家室于乎其亦详已亦足为他府州县望焉已如此而犹有所不行其非予辜哉南昌社学始于知县吴守正成之推官李先芳新建知县游琏之为经营二县社学则南昌县学训导逹賔云今以其备细镌之石下方立诸分司㕔右钓台亭碑李子游于白鹿之洞顾山歴涧谷岭合沓石滩茂林适杪秋之交风行瑟瑟䬃䬃囘视五老峰垂在几榻于是洒然而乐也曰佳哉山矣乃与诸生泝涧搴萝履石而上剔藓考刻歩自院门西百歩有石突如危如仰而睇之劖曰钓台俯之渟泓鱼跃诸生曰此往者钓鱼处也李子曰吁佳哉乃命即其上作亭焉亭成李子游于其上诸生从李子俯仰良乆喟然而叹曰夫予今乃知钓可以喻学也诸生曰夫钓与学同乎李子曰夫钓者饬竿丝缀芳饵兀坐盘石之上凝精歛志沾沾而听䁎䁎而视期取必获盖饥需之餔而渇俟之酤也乃竟日而不得一鱼神荒气沮投竿踽踽而归路咏溪歌天日向暮诸生以为苦邪乐邪衆皆蹙额弗怿曰苦矣李子曰假令以四海为壑明月为钩以虹霓为丝以崑崙为盘石凌云驾鸿超出天地倒视日月钓无不获朝醢巨鳌暮馔修鲸则汝愿之乎衆皆掀眉而喜曰愿哉然无能焉李子曰夫钓以鱼学以道故踞盘石兀坐竟日期取而必获者计功者也假天地以为钓垂涎于不可必得者骛逺者也计功者泥骛逺者虚夫泥与虚不可以得鱼而况于学乎是故君子以仁义为竿以彛伦为丝以六艺为饵以广居正位为盘石以道德为渊以尧舜禹汤周孔相传之心法为鱼日涵而月泳之至而后取不躐其等不计不必积乆而通小大必获夫然后道可致也是以君子身处一室而神游天地矣夫然后以盘石为崑崙丈丝为霓寸钩为月溪壑为四海鲰鮕为鳌鲸此所谓一贯之道也故曰钓可以喻学诸生乃歛色平心再拜而谢曰闻教矣书于石为记提学江西分司题名碑正德六年夏六月予奉勑提学江西至则询人摭蹟考昔效故缩其太过惩非鍳良乆之勃焉若有兴也乃犹惧遗弃之于是以尝提学江西者姓名籍衔刻之碑立诸分司㕔左遡予而上得十有四人惟我明受命诸府州县各建学立师养育人材其始惟责之提调之官诸监察廵守者至稽勤惰而已后以绩鲜而姦滋乃始设提学官廵督嵗视之然谓非宪不贞也则官之按察之佐谓弗重也则给之勑谓弗専也则勑监察廵守者勿侵越谓弗行也则使扑提调者以刑谓刑或弗从也则使其纠否而理争何也政不行则教不成政足以行矣乃其身不足以端本约不足以范俗严不足畏仁不足爱有不足倚黜不足惩进不足劝公不足服明不足别迂腐失名实言貎乱厥真则是官也特赘焉尔矣传曰待其人而后行今议者不谓其人非也顾曰是官赘景㤗改元是官遂裁而不设是何异于因噎而废食哉天顺七年则又设之至于今不裁前贼瑾之乱尝议裁是官矣不可而裁其勑内紏否而理争者数条瑾诛诸制复故会某以摈斥搜㧞受是官自揣九者无一于己又惧或失名实乱真也矧又大邦人才拜命恒怔怔惕若夫前事不忘后事之师今者鍳古者也于是询摭其人考效故昔冀寡过焉尔卒勃焉若有兴者今既以十四人刻之碑予亦名续之来者不曰此赘官也可矣旴江书院碑旴江盖故有书院今莫考其址今之书院则废东岳庙而为之者曰旴江者存故也予按江西郡县江西故楚地其俗好鬼而尚巫于是至所按郡县则令毁其鬼祠顾郡县吏不皆才毁之率亦不大力也今年冬十有一月予至建昌府安知府奎公亷而端厚赵推官汉志超厉而力向往南城知县杨清亦慎密人也闻予言一日而毁其城内外鬼祠尽盖十有五处十四处小为社学乃其一为今书院云书院屋议更置为庙为堂为斋为阁为号房为垣为门为坊择士集而讲习是庙故入租一百三十八石七斗又鸣山废庙租八百五十四斗今其田悉归之书院即以赡集习者书院址东西一十五丈五尺南北二十七丈五尺民居犬牙入者如其直取焉诸所总之知府奎责成推官汉而同知何恩通判兰斌又咸克慎襄厥嘉事予始至建昌也访度其土俗乃喟然而叹曰嗟乎予今乃知利之为祸之大也盖其土俗重贾而轻业儒其言曰夫贾出本而入息嵗有程筭相当即不偶不甚逺夫儒者劳费而効逖者也即中科第有官职富田宅衣马庇耀其族党然遡其供膳积费不偿所亡矣况未必皆有官职也信如斯言则业儒者亦利尔可畏哉夫儒者读书明理道辨义利者也是故居则事其父兄入学则隆师而亲友有官职则行所学以事其君今谓儒一切图他日田宅衣马而为是业诚贾之不若矣何则贾以利名者也儒者名固义也实则利其终也至于无君父师友兹其祸不可畏哉不可畏哉予既令创是书院择士集习于中复书其土俗于碑俾游于斯者覧焉知吾之业非为有官职图田宅衣马茍志田宅衣马莫若从其俗为贾母混处以祸吾儒曲江祠亭碑赣江北奔入彭蠡湖千里犹建瓴也至丰城也触矶头冈则俛而东南折数里始北达奔也登其冈望尽见其奔北俛折之势于是智者悟其理勇者宛其气仁者坚其塞速者纡其谋亢者抑其志是故古之贤人才士生其乡也游息增益其所不能过之登也依徐缱绻而弗之忍去也故此夜扁舟之咏则有新安之朱矶山杖屦之章则有义山之李读书往来其地则有雪坡之姚夫三人者非世之所谓贤人才士邪是江也既与其咏章而往来也则三人者不可不于其地祠之明矣正德七年夏五月予廵视丰城登冈望江曲之势见其上有祠也而非其鬼乃立使去其鬼而作三先生主妥于其内及予还也则知县吴嘉聪业又作二亭祠后其最后亭有阁又最髙登之益足以尽此江奔北俛折之势夫理以曲贱势以曲贵孟子曰人无有不善水无有不下谓理也何也智有所不投勇有所不用谋有不径情志有不直遂仁有乘其定以验其塞故曲者势也终而必北者非势也故曰知水者可与言道登斯亭也谒三先生之祠而覧其势之所以殆有取于予言哉殆有取于予言哉空同集卷四十二空同集卷四十三钦定四库全书空同集卷四十三明李梦阳撰碑文将仕郎平阳府经歴司知事赠儒林郎翰林院修撰康长公墓碑纯皇帝时灵台有杨生名重长安有李生名锦二人者皆与武功人康长公游康长公之与二人者友也于是并称为关内三才云余曩游关内见秦父老颇采其事实碑曰康长公名镛字振逺其先固始人也其七世祖曰康政始迁武功居长宁里政生廷瑞于元仕为学官廷瑞生世睦世睦生珙珙生汝楫汝楫初为武功学官髙皇帝时辟之为燕王府长史后出为安岳县知县文皇帝既兴乃召安岳县知县为行部侍郎留北京辅皇太子而侍郎有大勲德文皇帝将封之为侯侍郎固死不拜比死又上表乞勿赐赠秩䕃上竟皆允之语载康氏家传侍郎者康长公之曾祖也侍郎生三子长曰爵次曰年次曰禋文皇帝一日尽召侍郎家诸男子侍郎中子㑹贾在外惟二子在于是二子乃大恐并匍匐入见上上曰汝非康侍郎儿邪二子免冠首触地对曰然上闻而怜之顾左右曰令侍郎在直不此耳于是卒官其二子以爵为上林苑监正以禋为监副已知侍郎有子贾在外上拊髀太息曰薄福薄福于是诏赐侍郎子千金镪数十千缗勑关津吏往来不得诘侍郎子于是关中鉅贵族咸推毂康氏而康氏因遂豪闗中矣侍郎葬于县北卜家原至昭皇帝时始赠资善大夫工部尚书云监正累官至中议大夫賛治尹南京太常寺少卿卒葬江宁县新亭南而太常生健睿皇帝时又有诏起尚书孙应祠者于是健来送铨部㑹健着田间冠由部甬道入及见部尚书又秪长揖不拜部尚书怒以为慢已廼竟授通政司知事而归而得食半俸祠知事卒塟于县南纸坊原而知事有五子其长康长公也康长公生而孝友八嵗而善文辞及长而好辩有口然习识当世之故好称先王则古昔于是闗中人士咸出康长公下虽康长公亦自谓闗中人士弗已若也年二十余从其先太常就辟试南京顾数不第已乃还闗中即又试闗中又不第乃后嵗贡至太学至太学又试又不第然太常业已塟南京于是乞为南京太学生云而即其故太常之域祠焉然自是不复有试志矣是时杨生李生亦皆阨塞弗庸于世闗中父老语曰古人有言勿为峣峣人将缺焉勿为皑皑人将汚焉三子之谓矣康长公既与时不合于是始好庄老浮屠等书及外家传语其言曰夫人以形骸处大壤其速絶若飘风也予行年五十有四矣吾日以思功名之㑹是益速絶而已夫孩提于班白期甚逺今忽忽若瞬息即能至百嵗政少半耳京生有言孰易如韦孰化如燬言生死易至也夫喜生者欲心恒安逸也君子疾没世而名不称伤功名之不立也夫功名于身至疏也古之人以死効此者以可万世不与物朽至厚身也今不得之功名又因以劳费心体是非喜生之道耳故曰百人射招无弗中矣百物诱生无弗伤矣夫乃今于吾可以已矣乃遂自谓为己菴已菴者止于闇也康长公故以惧悸病心乃后上铨部试㑹坠马乃复病顾愈益甚比试心怔怔怦怦不能措一辞于是除平阳府知事逾年平阳君弃其官而归而心病未间也已又病痿又二年所竟卒塟于纸坊原之墓而平阳君有二子长曰阜次曰海阜先平阳君卒平阳君且卒子海侍平阳君执其手而泣曰夫予先大圣人之苗裔也至吾祖尝树功名于草昧之际世有显官闻人豪于闗中今絶于予乎汝如有知其无忘吾祖矣夫欲心恒安逸者为其可以贪命而乐存至厚生也今吾弃功名之㑹不赴又不欲劳费心体非于身疏也今病痿乃且死谚曰断酒白首餔糟而朽是天乎是天乎虽然吾无面见吾祖于地下矣小子勉哉平阳君卒十年而海举进士第一为翰林院修撰儒林郎四年而当正德元年今上上徽号两宫推赠平阳君如其子官云又二年海有母太安人䘮于是海有友曰北郡李生适自河南来而留滞京师于是作平阳君墓碑李生曰先民有言期年树谷百年树德曷观康尚书今其子孙餔勲而啜积曷使人诵其义无穷如此哉夫平阳中衰之遗裔也能不借尺寸而洞视往古凌驾时亦谓之振世雄豪者矣使其遭遇脱颕而向用魏卫将相之业尚足道哉其铭曰维武王建侯卫邦厥有固始武功是祀呜唿遐哉尚书开国不伐帝懐其徳泽流于孙子少卿明禋亮采通政明夷乃续其家祀故累基者崇数沃者丰譬作堂室稼穑而蔀而翔而懋而逹夫平阳其屯之际乎畜而不施以昌厥嗣阜不自秘发鬼神之藏骚雅并鸣文古而殇嗟嗟平阳举世重官宦即使君巍爵而崇位珠玉文绮珍食驷马有台楼亭榭孰与发祥广志如二子所哉故明不蓄不光流不塞不长武功南原草木膴膴蕃蕃岐渭盘焉平阳宅厥土太安人袝之是曰寕所维厥绳武瞻哉平阳君生宣徳庚戌四月辛未卒𢎞治壬子正月癸巳年六十有三嵗妻张氏封太安人生宣徳甲寅三月乙酉卒正徳戊辰八月戊寅年七十有五嵗男子二人阜先卒年十有八嵗海娶尚氏女子一人嫁为干州人习五车妻明故监察御史凃君墓碑新淦县南我舟至莲花潭舟人指岸西庐曰此凃御史居也余闻之呀然于是登岸造其庐见其子朴而问凃御史葬䖏朴指曰父塟处隔江五里东乡西亷山是也余望之歔欷已谓朴曰比黜碑于废寺吴石也曳树墓道刻表表曰戊辰夏余葢罹竖瑾祸云余至京师下诏狱乃凃君业先系狱相见执手问故初瑾以盐货源也因遂厚望廵盐御史货㑹一御史入货如瑾望而瑾輙拟人人必厚货如望及凃君廵盐还则空手见瑾瑾怒下君狱然犹日望其货来也乆之货竟不来瑾愈怒矫诏凃祯打三十棍发肃州卫永逺充军君坐掠重寻卒无问识不识见君卒无不嗟叹泪下乃时余尚在狱闻之哽噎者累日食不能下也今大政更新瑾事尽废格不行人士咸彬彬乎进矣无问识不识语及君又无不嗟叹泪下以寃故祯君名字賔贤𢎞治己未进士出知江隂县有卓异绩举天下第一乃于是擢御史云始君下狱江隂人愿厚货入瑾如他御史数塞瑾望解君君不从而朴则曰父幼时尝读书玉笥山云笃古持礼讳宏济者父父也早亡而朴仲父曰凃兆善使酒触父父容之仲父以父之容之也反顾骄纵酒然产不出其手于是谋手其产日閧父割父不从㑹父出仲父辄自主产割而手其丰父还祖母不平而怒曰阿兆自主产割而手其丰盍白族长父对曰弟寡活不如儿廪生也父有友邱坤者家贫而有子议聘朴妹矣未决㑹坤卒父往弔焉语坤妻曰吾女已心许而郎矣勿疑语曰观其死知终始今岂无皎皎之行为世所敬诵然矫伪盗名称身殁而迹彰者多矣此非所谓诚之不可掩邪夫凃君官不过七品夀仅踰四十非赫赫乆修之夫也乃今殁士夫思于朝乡人徳于乡所县县人思慕而不忘此岂茍然者邪然余徃在诏狱见君日涕泣念母今毋存而君则亡亡于非命论者颇疑为善而无报夫孟子不云夭夀不贰修身以俟之诚若云云则颜囘王通之伦非哉武乡县武君墓碑武君者武乡县人也讳彪字势雄生二男子长曰威次曰盛𢎞治间武威为扶沟丞三年忽心动即日趣治装归归逾月䘮其母逾年又䘮其父即武君也县䘮祭故鲜礼而扶沟丞塟祭其父母则以礼含歛作木主起祠屋咸创自丞丞又来乞表其父墓余曰嗟乎武君余闻其人葢任侠者云成化间武乡丞张翔扑杀豪吏王褫而褫父辄唿其家衆围官寺将禽翔是夜翔缒城出匿武君家在城西十里叚村王禠家衆即又围武君家武君于是勒其子弟若乡少年尽死与王禠家衆敌谕以祸福卒解翔难及后翔以他事免而武君辄又率其数骑送出境以还张翔谓人曰生我者武彪也而晋土故坚劲民豪观史称盖聂代诸白是已今有武君然武君不専以力豪而喜下贤士夫又曽为缮梁除道建塾数事而县俗故苦啬其畎畆人有老死不纻葛衣纨阿者并不见诸纯丽物武君则创导之桑使务纺绩今稍稍成效矣前郭解厚施而薄望振人之命不伐其功史氏嘉焉及若孝弟事未着也武君其父病尝粪粪苦武君喜父病乃寻愈武君生永乐癸卯正月十一日卒𢎞治壬戌正月十二日年八十嵗娶李氏举人李森女长君六嵗先二年卒有孙男子六人云扶沟丞曰我先世太谷人讳建沁州知州始徙武乡讳祥县务都监官讳从义山北亷访司知事讳季良辉州学教授至国朝有讳炳文者为县主簿于武君为髙祖太康县安氏茔碑太康县西冈曰侯陵而安氏茔焉葢塟者五世矣茔西南茔亦安氏二邱前并七邱后累累斜然迷莫知谁墓而今茔四凸而中凹如掌形一世益于安为髙祖益生二子曰居曰全葬之左居三子曰㤗曰康曰庠全二子曰庆曰庸葬之右㤗子曰柱曰杞康子曰盘曰止曰吉庠子曰枢曰棠庆子曰和葬左前柱子曰清曰深曰浩杞子曰洪止子曰仁曰僴枢子曰钥塟右前吉子曰行又稍前而安之緜也则自丁氏丁氏者益母也丁氏兄为元平章官元乱平章官提兵过太康乃挈其妹甥北而丁氏中流矢道死而平章官乃独挈其甥北已而舅甥复相失而益自转徙于长子因娶长子张氏乱定夫妇归乃始锄荆榛诛茅䕡埽墓邱创室庐亦难矣李子曰今之葬盖専言地理家云质体魄徼利福计枯腐饕润泽君子葢羞称焉然中古以来顾率尚之今号称贤豪人亦往往谈青乌信眠牛而望气者言陟侯陵望安氏茔逆推其必盛今考其一世一人二世二人三世五人四世一十二人五世二十二人六世二十八人贵而知州者一人康是已推官者一人吉是已进士知县者一人仁是已夀而官者一人棠是已义而官者二人国子生者一人县学生者三人王官者二人吏而未官者三人贤而笃行者世有之揆其言不虚矣而予则谓人道迩天道逺向使安氏族大而横富而违礼贵而怙势譬之本根既拨枝叶必萎即令塟者乘生气据王相阳来隂受支就干合未必盛若是而今人靡察顾时时觅胜地择利穴冀发其子孙斯何异于弗耕而馁曰天也岂不悖哉左生则又谓予曰行盖有二男子云长曰邦次曰都峩冠拖绅安门之封胡于今茔树柏千建堂竖门翼之以屋覆碑以亭爰成父志李子曰甚哉人道之迩也今观侯陵安逺而弥繁盛而弥贤沨沨乎犹朱陈王谢焉是果地里使之然否欤诗曰孝子不匮永钖尔类安氏之谓矣予既为之碑复系之铭铭曰于维安氏肇自武威汉有安成厥宗用辉焘英惇杰施及牧丙靖冦康国南土是屏䘮乱中蚀胥沦胥迁硕果不食太康仅延于昭尔祖童年祸婴舅挈之北母陨于兵艰难仳离危而竟立生还没宁嗣衍族集苞桑既固𤓰瓞聿馨有媛者女待召掖庭暴殂帝惊归骸特钖綵帛黄金传马有馰廼有推官敬刑明寃实发我祥奕奕言言邑尹罔究予也实惜策名驰誉孰云匪积虽有弗显咸敇廼躬气滋木茂土腴禾丰种木维䕃种禾维饱勤力者获勤徳者报彼曰行者于义弥敦约已厚施爰穆羣昆二子章甫如玙如璠履羙纫芳孝敬靡谖墓门式启堂厢翼翼列柏蓊蒨井迳修直禴蒸是归族姓攸聚跄跄济济威仪孔度牛羊载陈罍斚苾芬来歆来格僾如有闻里人用钦爰効爰则邱木勿翦过墓者轼真乐翁墓碑真乐翁者南宫县人也字桢夫名榦姓刘氏生正统十年七月二十二日卒嘉靖元年三月二十三日年七十有九嵗业卜城南十里王村葬矣翁孙曰濂者举进士知杞县徴为御史过大梁见空同子述翁之行已而泣而请所弗朽焉于是空同子始知南宫有是翁也夫世尝言人有幸不幸者有由然哉辽逖之域竒絶之山汪瀇之川灵异之木诡怪之石耳目未之闻见载籍未之纪记文史未之称述闇焉竟无闻者举天地间岂少哉而颗珍枝寳只禽孤兽光色羽毛茍殊于其类一为人传播则慕之者求获之者怜失之者惜岂其物真大殊哉遇有幸不幸耳故苍蝇骥尾君子譬之斯迁氏发青云之叹而重伤泥途之难也夫真乐翁者固淳行力道之伟夫也进取志厄功名不着于春秋乃竟芜没草莾畎亩间以死使非其孙显而亟揄扬之斯与辽逖之山川木石异邪翁父讳明母曰崔氏崔之卒也庶母孙理其家事翁事之母君子之言孝也以舜损祥为至者以其母继也庶又有间矣而翁母事之不谓淳行哉翁故贫尚俭独购书不费之爱也毎燕居令子孙诵説书史㑹意便欣然喜曰古之言不难知难于行耳诵之而不行犹不诵也诸子孙环拱曰唯唯翁顾之笑曰乐乎遂自称真乐翁斯不谓力道者哉道故仁仁故义义故亮直亮直故急难故居也争者听其平悖者畏其评暴者沮柔者恃而出也羣而和丑而让见溺则援是皆伟人之行也非一珍一寳一光一色一羽一毛者伦也然乡之人知焉矣出其乡弗知也同其出者知焉矣出不之同者弗知也何也穷僻之邑无青云之媒幽贞之士鲜骥尾之求故也故予于真乐翁有重叹焉叹者何也悼贤之无闻而慨善之易冺又悲幸也邑之长老曰翁二子曰钖曰铠钖为知县六孙曰濓曰河曰涛曰沱曰藻曰渚濓为御史不可谓无闻得空同子譔述不可谓泯王村之茔翁无心而获地不可谓不幸夫信斯言也则易之视履考祥验邪即诗之日监在兹者邪不幸于人而幸之天无闻于身而闻之子若孙遂以之不泯所谓积善余庆者邪明故例授宣武卫指挥使张公墓碑张公者杞人也名廷恩字世荣号云庄子世居西冈曰张大公者国初自恳地数千畆大公生钦钦生普普娶于胡以景㤗元年八月二日生张公初普为县学生力行有闻于是徙杞之草营居而以恳地之半分其族亡何夫妇连卒时张公十三嵗耳奉遗言权厝其父母䘮于郭西公既孤㣲然有姨之夫五咸富盛招之使营生公弗从乃返西冈而居㑹族有横者欺公少而贫而侵并其恳地之半谋曰渠孤儿耳有言则阱之公闻之怒直于官竟归我田是时张公弱冠耳勃勃英气逼人矣土俗租地畆钱百张公则八十巳而曰吾地畆租五十于是人争来租地无间者计其入反倍于他由是富盛而张公智负气用才然又施故布衣雄数郡尝如杞还西冈单马袖鐡尺望见人聚路塞问之曰有生马啮人公立马上瞪乆之下弃马杖鐡尺歩而前而生马者果奋鬛扬蹄张口来噬公举尺击破其顶毙焉神气自如上马不顾而去东地尝水公力主艺稻稻熟水且复至或幸之曰云庄子智乎公令佃人曰稻第堆之田人双其堆多则四之又令曰崇土如堆数公旦往第分其稻堆巳堆则标之帜又令纫其秸囤稻崇土上人衆而力齐卒免之水人服其才是嵗获稻数千张氏愈富而盛乃于是时大治屋庐于西冈归睢旷斥墟莾薮盗公之室垣堑重邃是故铃柝不设而终其身无伏梁遗缣之警虽徳其施者印之心亦势使然耳初公治室造土车百人一车十车一长首止而尾动厥环无端略如水车戽之义齐而均无忧于惰勤其粜仓谷日入钱缗竟无弗明者或问之曰凡仓谷入记之簿予第令一仆主其出如簿数则已又令一仆主入缗缗头封识其姓名有弗明责之渠也昔人谓世非乏才显晦随遇即有豪雄之伦使青云是违骥尾莫附则桑间止于饿夫胯下终于寒士虽肩舆负勇登坛效能安所庸哉夫以张公之智之才之力使提十万横行匈奴则长城必屹于塞北王庭宜絶于漠南顾殁齿草野卧烟霞猎鹿豕终焉悲夫𢎞治间输金二百镒助边始授昭勇将军宣武卫指挥使衔虽出入驺拥位势甲于乡人然亦奚益矣今乡党毎述其轻财之行曰张公迁其父母塟令狐城始相地地主曰畆四十金公即与四十金既葬构室固墉森森柏松白燕巢其墓庐尝嵗凶公粜减其直如稔直或贫不能直约秋成还直秋成或不能还直则约来秋还所直来秋或又不能还直则舍之正徳间勦流贼官军过杞公馈之刍五千居无几嵗凶公助之赈出粟千已而嵗又凶公又助赈粟千弗给二子自出粟数百继焉公闻之喜曰真吾儿也廵抚官两遣羊酒花红劳公于杞奉诏遵例建坊于巷闾移文曰仗义竭忠父子同心斯皆其大者如此乃其未试之才深藏之智固有莫之知者正徳间恶少有陷公权奸者逮如京公处之裕如竟白还乃窃叹曰先民有言富者怨之薮也岂不信哉予乐施人也乃犹不免于祸罗况他哉况他哉于是鬻逺田四千畆于人约三年耕有获还其直复谓二子曰若辈勿忘我志也嘉靖七年饥二子各出粟千二百赈之抚按官以闻奉诏各建坊如其父嵗再饥弟出粟千抚按官奏闻自兵马进指挥使服三品服寻以兄捐金五百请授文职行将复沐恩矣至今如公之里门者见表义之坊父子辉映闻以礼让称不以丰财显则公之善已裕后不可以为世法乎李子曰仁患其弗义义患其弗勇勇患其弗智智患其弗才今以云庄子所事观之果何若人哉夫丰城之气非华莫识荆山之辉遇和始彰故平世则雄伏豹隐乱离则龙翔虎跃人非尽拙时有利钝然也今观云庄子之才智强力不谓之勇邪不义邪仁邪而埋耀草莾竟不一试于世此非时使之邪公以嘉靖三年二月八日卒年七十有五配杨氏淑徳懿行无忝内助先公卒子男二长希仁国子生次希义国子生授兵马进指挥使女五长适孙懐经次王洪运次王尚友俱国子生次马敷政县学生次康旵医官孙男四益祚永祚钖祚俱国子生衍祚女五长适刘乔松县学生次周世子妃次孙灿次王震亨县学生次聘许蘩周王以姻故又素知公讣闻悼焉遣官如杞祭是年四月十五日葬公令狐城从父兆也嘉靖八年冬李子作文树碑权博施墓碑权济字博施澄城县人也其墓在县城西十里叚庄社权君葢有男女各三男曰惟均曰惟平曰惟城监生也女之壻曰雷顶曰许世昌曰杨复性嘉靖四年许君以知县陞开封府通判是时权君没而塟者三年矣许君见李子请曰嗟舅氏窽铭矣而墓未表也敢请于执事者李子曰夫表者扬之名而劝之义也是故表死以劝生也表其先以劝后也表之乡劝乡也劝乡以风国也风国风天下也何也人无有不激之而兴者也故表者扬之名而劝之义也许君曰嗟舅氏厥行足扬之矣足劝之矣足以励生而警后足以式之乡风之国天下矣敢以表请于执事者李子曰夫厥行云何许君曰舅力稼穑志孝友体无踰服口鲜过味聚而能散有而不居李子曰是勤敬俭义人也表哉许君曰舅宗族睦闾党爱僮仆恵饮必醉醉不乱召必徃往必先来必留留必欵李子曰是和易平实之伦也表哉许君曰舅尝授散官矣不冠不带也曰吾野服逍遥人也尝賔之乡饮矣舅不之赴也曰吾何行而賔于乡李子闻之乃惊曰是髙人也夫自世教之衰也闻假衣冠以衒俗者矣不闻其不冠不带也闻求賔饮以欺时者矣不闻其賔之而不赴也是二者人之髙也表哉夫人之好恶未有不同者也不扬不激不激不兴不兴不劝自是权氏子孙不有念其先者乎生者不愧于死者乎乡之人不有慕之而效者乎是谁劝之也故曰表死以劝生也表先劝后也表之乡劝乡也自是风之国风之天下不有勤敬俭义者乎和易平实者乎又不有不衒俗不欺时者乎未必非权氏之功也按权氏世居澄城赵宋时有为元帅者传至权恩恩生亨亨生通通生允中允中生士贤士贤生宗仁宗仁生定定生济也济娶杨氏克相其夫成厥行合葬于斯墓墓表其大者他见于铭志者不表勑赐愍节祠碑愍节祠者赠光禄寺少卿上蔡县知县霍侯祠也正徳七年冬十有一月贼钞上蔡攻其城陷知县霍侯死之其妻刘亦死之事闻天子痛悼诏赠知县恩光禄寺少卿赠其妻为宜人制文遣祭建祠赐额返榇营葬树石表闾备矣曰其以长子汝愚世茂山卫指挥同知次子汝鲁送监读书使文武各绍之国家之遇勤王死事优而至如此嘉靖七年同知君以署都指挥佥事来掌河南都司印往县省谒祠嵗乆頽圮谋撤而新之未能也乃伐石立碑垂所不朽于后人初阉瑾窃柄天下詾詾靡宁于是大盗乘之扇衆起乱乌合云扰属乆安备弛民不识兵所突崩溃烧聚屠邑烟焰相接贼乃乘胜勒降吏多弃城走者霍侯固武𦙍知兵乃增陴濬隍缮甲实庾申令严约慎逻谨谍泣而誓师曰今日有死而已退而诀诸妻妻泣而曰脱城破妾焉死霍侯曰起台衙屋后贼至汝登而望之溃汝则死之已而贼果一骑来勒降曰大王至矣亟办牛酒犒侯闻之怒执而戮之狥于师曰吾不尽磔诸狗奴决不共戴此天贼闻之乃大怒悉衆而围之侯御之力竭而溃贼执之妻见其溃也下台而经不死簮诸心拳之入死侯之被执也诟骂瞋瞪怒发上指羣酋愕顾失色气为之慴将释而用之侯不屈以刃揷诸口胁之侯呌骂愈厉遂遇害颈断无血白气缕缕若腾龙乃其面犹生也于乎壮哉或问上蔡之事李子曰道莫大于忠忠莫先于节节莫贵于义义莫外乎勇四者人臣之要经而君子之大行也上蔡兼之矣夫以身狥国忠也之死不变节也舍生取义义也白刃可蹈勇也一死而四懿具者是上蔡之行也曰若是则中庸不可能者何曰礼有之矣君死社稷卿大夫死职守吏死封疆率死战陈邑虽小有社稷焉宰虽卑受之职矣四境是治封疆守焉起兵拒冦身固率也故战陈不死是谓弗勇封疆不死是谓弗义职不死谓弗节社稷不死谓弗忠夫上蔡者一死而四懿具者也礼有之矣何也中者正诸礼者也故天下有必死者以有必礼也孟子所谓与民守之効死而勿去曾子所谓得正而毙者是也自教之衰也民见死而不见义于是乎不忠不忠则二心矣二心则不节不节则无耻矣无耻则不勇于是腼靣于平时而甘心于患难虎视簸威而䑕窜偷生者不少矣虽然亦乆矣安贼之起渔阳也使非二颜张许者则天理不遽熄而人心不长死哉于乎上蔡无慙四公矣然夫妇偕也义激之然欤抑刑于寡妻者素邪侯名恩字天钖其先卢龙人也髙祖成以靖难功陞燕山前卫正千户曾祖旺调茂山祖敬父赟皆世其官母李氏成化庚寅六月卄九日生侯茂山𢎞治辛酉举于乡明年登进士第拜山阳知县丁父忧起补安邑丁祖母忧起补上蔡死年四十二刘宜人生成化壬寅七月卄二日死年三十并返荆轲山而𦵏实有司营其事立石隧道树坊门闾咸足报往劝来显章昭典矣而祠则春秋祀之赐额曰愍节云賛曰哲人死义熊掌斯嗜贪夫茍生临难则避惟是哲人死而犹生烈为秋霜皎为日星生为俊豪死为神灵惟是贪夫有腼其面彼岂无死死犹莾荐见者唾骂闻者鄙贱惟帝降衷均恒同若一念之分尧仁桀虐或如鸿毛或如乔岳惟毛惟岳我自为之处峻则髙居下者卑巖巖霍侯万夫之特懐武曜文英声懿徳单师奋泣孤城抗贼孰曰彼衆我视如蚁孰曰彼强视如狗彘刃颈可断不断者心腾气为虹奔雷为音怒为之飇愤为之霒上帝是诉羣彪竟擒夫死于君妻死于夫代匪乏贤双之则无天子怜悼钖赠蕃优血食兹土有侐其宇禴蒸是承清酒肥羜威仪俨严景光煇燿白马恍来朱旂大纛户风泠泠若色若笑殱妖戡厉我氓攸保空同集巻四十三空同集卷四十四钦定四库全书空同集卷四十四明李梦阳撰志铭封丘僖顺王墓志铭僖顺王者封丘温和王子也温和父曰康懿王康懿父曰周定王周定父是为太祖髙皇帝初温和年四十余无子忧之时先大夫为王教授王问教授何以能子先大夫对曰仁者必后于是温和戒严刻务寛恵削谋计断酒省慾已而连生四子僖顺其四也独肖其父父虬髯乃诸兄不虬髯独僖顺虬髯先大夫退而私谓人曰王之传四镇国乎吾竒其貎已而长男夭二三以花生废而僖顺果王王讳同铬母梁夫人也以𢎞治元年闰正月二日生生二十三年为王王十四年是为嘉靖三年十二月七日而王薨年三十有七耳讣闻今皇帝惊悼遣祭议谥营塟乃嘉靖五年七月十有九日葬汴城南四十里小黄河北实行人边彦骆奉勑经营之者王为人英雄有才畧然心恒上人业豢僮媵徴声乐交豪贵结势权收置木石将大治宫室未竟而殂初王好夜宴钟鼓管籥阗喧彻宵鸡鸣月坠香粉销落舄履杂糅而其兴愈酣或劝焉王弗之从也竟以此殂妃刘氏六子三女皆嫡出长子先卒次安湜袭其爵次安汀次安澂次安泖余未名也铭曰大明建侯同姓者王强支碁布周则蕃昌封丘三传僖顺逾扬御下以严賔友用礼内获贤助外有任使温和捐舘廪无余米库鲜剩钱朱殿芜圯僖顺承之蹶然而起锦筝寳瑟玉斚珠履享厚中夺斯也常理三世并庶今嗣则嫡国祚无疆袭继绵逖生气是乘而祉永钖博平恭裕王墓志铭博平恭裕王者周恵王第十三子也讳安㳚自称思诚子又号述古道人母曰蘓夫人以成化十二年正月卄七日生嘉靖四年六月十六日薨年五十一嵗讣于朝辍钟鼓一日遣行人杨东祭而营其𦵏事竣乃复又勑议谥令书之旌颁焉导之葬咸典也王卒之明年是为丙戌乃塟王汴城东之边村其月七月其日十七日也王长男封镇国者贤而孝豫窽其父墓垩石坚于是为封为树为飨堂䘮戚而易礼敬而文君子谓恭裕有后矣初恵王生男子二十余汴老曰气分则漓即其夀徳其索乎㑹世子暴殂而平乐义宁诸王讦获罪人益以徳难独恭裕读书亲友忘势嗜善修补东书堂集帖校诚斋录辑贻后录养正录着锦嚢诗对诸书教授萧雅张鳯等辅之也例初封郡王米二千石及恭裕为王裁如袭封止千石恭裕则勤心治生起宫室置田园备车马盛賔客饶僮奴褒然为诸王首而台省之官缙绅之夫湖海之客鲜有不造其门者次第名徳必首曰博平博平云王有四男子妃邓氏兵马钺女无出宫人戴氏生长镇国曰睦柯娶都夫人张氏生次镇国曰睦櫎娶刘夫人又二子未名封而生女子十二长曰金县县主仪賔盛时升次曰泾阳县主仪賔杨汝舟次曰单县县主仪賔王恪次曰上蔡县主未婚余者幼铭曰用物精多爽之神明王七世祖配天作京大邦奠中建侯于周定宪简静懿惠承休宏本茂支积厚发光年啬徳丰厥后之昌龙旂葆羽驾虬骖凰冯风御气英灵辉煌镇平府大辅国将军墓志铭大辅国将军者三镇国将军之长子而镇平恭靖王之孙也讳同鉒周定王系有子同安睦则同者于定王为曾孙矣初镇国娶于杨生两辅国暨广武遂寕二郡君而广武郡君生左宜人左宜人配按察副使李某则大辅国者于吾妻实母舅而为之甥之夫者义弗得铭辞矣辅国生天顺元年七月廿五日十嵗宪宗皇帝赐名十三封辅国将军禄八百石长而婚于贾贾封夫人封夫人二年无何卒初镇国慈柔罔理于厥家缁人丹士又日来绐破费之以是镇国虽千石然恒贫及辅国则自立产鉅万金起宫房长廊曲榭巍楼置钟鼓美人凡宴二八代进更歌逓舞丝竹之音谐比亮浏泛蕙流桂廻雪驻日明灯既入乐及徧舞鸡鸣月落香粉杂嚃屣履㳫如是者四十余年㑹累朝明圣四海平晏嵗稔时和正徳十六年正月九日辅国卒年六十五矣先是贾夫人卒勑修北冈之茔辅国以卒之明年月日𦵏与夫人合生子一十二人安沑安澈安渺安池安浛安㳜安汀安㵢安涿安澬安浝安浨俱封奉国将军女五人长平陆县君配仪賔张辅次陇西县君配仪賔赵璋三尚幼孙男十俱幼孙女长襄垣乡君四尚幼铭曰北冈之南古河之干崇而干窽而金棺载栖载安鄢陵府四辅国将军墓志铭四辅国将军者鄢陵安僖王孙也安僖王四子四曰某封镇国将军而娶王夫人镇国亦四子四者四辅国云四辅国十嵗以例封禄嵗八百石贵矣然纯慎不以地髙人而好诗书乐与衣冠徒游尝读前史覧功名之㑹辄抚卷慨然而叹曰嗟诚使某备一官更生普鼎敢多吾哉又见豪贵人千金饰狗马衣裘聚名姝罔费惜及义施顾一钱忍弗能与则又叹曰双火一膏两斤独木是速灭之道耳且贫富命也孰有义而损者邪于是婚䘮弗举者辅国见之辄与鹅酒或棺人曰辅国夀揆厥心行永之占也居无何辅国病殂矣年四十一耳于是豪贵人反以辅国为口实相语曰匪火自焚匪斤自椔辅国生成化丙申九月十八日卒正徳丙子十一月十九日以戊寅年十二月廿六日葬繁台之东今上遣官祭勑有司茔焉辅国亦四子某某某某俱封奉国将军四子咸好文下人士有父风云女一未封铭曰初帝天造法屯建侯厥子次五俾王于周实维文昭翰垣中州定王既殂宪也则立贤而无后简以弟及是生鄢陵枝敷叶分由镇而辅父子将军于穆辅国年缩操芬贱货逺奢钦贤怿文于赫宗藩周也实蕃衆绚验色羣羽知鶱繁台东垠修阡槚枌于中者坟辅国将军梁夫人墓志铭梁夫人者封邱温和王夫人也父曰梁昇母曰杜氏夫人生天顺八年十一月甲子年十四入王宫有姿才多能少言王异之礼焉入宫十余年而生子子十五嵗而温和王薨薨十余年于是梁氏子立为王王立乃母梁氏请皇帝若曰母以子贵封梁氏封邱温和王夫人是时夫人年五十矣鳯冠云帔坐于上于是王暨诸将军跽奉觞称夀退而王妃暨诸将军夫人进奉觞夀嵗时常而王问寝视膳日惕惕得夫人懽夫人顾乃病于是王惶惧涕泣选医慎药祷神祈祗冀夫人瘳乃夫人病愈益增乆之痰痿失音王涕泣跽问张目颔之而已正徳十二年八月廿二日竟卒受封四年矣今制王夫人卒皇帝遣官祭而有葬典先是温和王薨与妃赵氏合葬洪福冈冈在汴城南四十余里而梁夫人葬则穿穴温和王塜傍而祭与葬皆如制塟之日卒之明年五月李某曰往予先大夫为教授辅温和王以是先母髙宜人嵗时朝于王宫归盖数称梁夫人云彼予尚童稚然今犹歴歴记先宜人言梁夫人葢贤嫔云温和王隆准而虬髯躯不甚修然声吐者钟焉先大夫尝私语曰王必夀温和五十余生今王果六十七嵗而薨今王娶刘氏妃生子二女三皆嫡温和王父曰康懿王康懿王父曰周定王周定王高皇帝第五子也以是今王年甫壮而行不卑于它王铭曰有都者嫔淑慎且仁厥美用振始㣲终伸以获于天以育以延蕃钖翩翩贲于邱阡妃刘氏墓志铭妃刘氏者镇平端裕王妃也妃祥符人祖安监察御史父珣以妃授南城兵马副指挥初妃以名家聘王王尚孺成化甲午王十嵗矣例当封然父在又庶也于是封镇国将军而明年刘氏封夫人封夫人五年是为成化庚子夫人始归于将军又五年乙巳将军进封王刘氏封亦进妃然妃罔乃育顾弗妬育于是盛氏育子某封镇国将军夭王夫人育子某今为王何氏育子某封镇国将军张氏育贵池县主配仪賔陈中云君子曰螽以和繁樛木咏言瓜摘则稀黄台是思故寛恵斯贤多嗣国延女非兹有它善咸后也端裕王薨𢎞治乙丑薨十二年为正徳丁丑而妃氏卒王之薨也勑墓汴城东红舩湾矣及是遣官祭妃勑有司开王圹合焉王薨之年十一月十有六日得年四十一妃卒其年七月卄三日得年五十六合之日正徳戊寅十一月六日也端裕王父曰荣庄王荣庄王父曰恭靖王恭靖王父曰周定王往闻诸父老曰定王之䝉化时恭靖王襁褓云间关夷蛮万里往旋乃竟名夀显轩緜繁多贤斯所谓栽者培之邪今王事母妃谨无殊离于里其终也哀由𠂻也兹宗之巨欤铭曰殊根并蔕齐之义珠沉玉翳双乃备拓灵播黁衍所昆承哉䋲哉生气乘夫人贾氏墓志铭夫人贾氏者辅国将军鎋夫人也夫人盖通许人父曰贾宏沧州判官母曰王氏判官父恪布政司叅议叅议父麒封监察御史监察父赟铅山知县判官弟定按察司佥事定弟宗宗人府仪賔贾氏盖四世甲郡中而夫人者会又辅国辅国者镇平恭靖王孙而七镇国者子也七镇国女弟又配仪賔宗接姻重戚贾氏贵盛矣而夫人乃顾谦约孝敬沉慧姑田夫人者严人也杖人不百不止夫人事之顾事事当姑夫人意懽其心辅国者见夫人事事当姑夫人意也于是悉家事委夫人夫人即又事事当辅国意懽其心于是辅国优游日书史酒食与学士游及有子女夫人视诸妾子女无殊已子女于是又尽当诸妾意懽其心而夫人子河诗书文雅谦约孝敬沉慧又尽如夫人故君子谓辅国有子贾氏有甥谚曰胡荽不结𤓰菽根不产麻言物必有种也今以贾夫人观之信哉初夫人童时面盆中尝见軿幢华葢之形惊指谓人及长家人梦人送夫人以霞帔而佥事定时知綘州亦梦之故贾氏诸女无如夫人贵者然天固定之矣夫人生成化十六年十二月廿二日以𢎞治七年十二月归辅国正徳元年奉今皇帝诰封夫人正徳十五年正月廿九日卒年四十一嵗夫人疾革也犹力起颒栉坐子河暨诸子女侍涕泣问夫人弗答也徐而曰吁予侍汝父二十七年矣今幸全而终吾目瞑矣夫吾伯叔姊妹者八也支离而夭折者多矣而吾幸而为夫人有子若孙吾尚有憾邪河闻之愈益恸有声夫人曰河毋恸也人孰非死者已而曰取我服用珍绮诸物来于是尽㪚诸子女妾者㑹辅国亦傍涕泣问夫人曰终事慎而已永乆之徒事观羙无益也辅国又问夫人笑而曰君虑闵损单衣邪何问之数也竟无悽色哀鸣焉将絶曰取命冠服来此国典也吾冠服之见祖宗于地下君子曰夫死者人之大闲也今观贾夫人临絶而不乱女之君子邪而辅国昨见予则曰夫人盖名琼英云曰咸英者佥事定女也为时知县妻时知县死贼也其妻见贼而后死之夫人闻之曰吁吾姊见贼而后死乎不如不见贼而死之为愈也李子曰予读书女传见其捃摭贤淑六种是分未尝不叹妇材之难也今观贾夫人生平之懿临絶之音不为全乎虽然其夀啬矣与之角者将去其齿乎辅国与其子河诣李子请曰夫人以卒之年十二月一日葬城东白塔原愿先生铭之李子曰予往闻夫人而尝叹妇材之难也铭乌乎辞乃铭之铭曰坎而封者同邪贞而淑者独邪沉而辉者珠邪藏而润者玉邪吁夫人吁夫人赵妻温氏墓志铭温氏者予友赵泽妻也正徳十年赵君拜开封府儒学训导挈其妻暨诸子来越五年是为正徳己卯而其妻温氏卒自温之病迄其卒赵君周旋郁悒踰礼而过情其歛也有鹊立棺首唶唶鸣赵君曰嗟匪妻之灵孰为斯鸣于是仰天大恸顿地哭已而为异鹊之歌曰鹊之来尔毛毰毸亡人孔哀鹊唶唶入我戸歴我筵式裂我肝已又为悼亡诗数百言歌之闻之鲜不泣数行下者或问李子知友者友赵为斯何也李子曰礼缘情踰情以贤过昔者予也居赵同巷焉游同学焉谋同道焉寝尝同榻焉又嫂唿温以是知温之贤稔赵千户者赵君之父也守御安边营而赵君来游于郡学于是温事其父母其父若母安焉温生五男子一女赵君学弗能时归看诸子温咸育之俾成人赵君往告予曰㣲吾妻吾奚免于离忧离忧则中曲乱中曲乱则学弗成及赵训导也俸薄而屋隘日逐逐热官送迎归衙也尘埃满面目衣振之簌簌土下赵或惭而忧温笑而慰解之曰君惭学成而官卑邪忧在人下逐逐若邪然命也于是旋旋奔具颒器更其土衣或手造嘉饮食劳其夫日为常于乎若是者足谓之贤不邪贤之则情必过情过则礼必踰礼踰则歌必哀故曰赵之于温也贤之也非独妻也温延安卫指挥之姪女父曰温某母某氏以成化丁亥十月生卒年五十有三矣其仲子惇奉其榇西葬安边营古寺山赵千户墓次铭曰尔夫弗扬行而有彰矣尔年弗长育而五郎矣尔死异乡丘首故疆矣明故申宜人墓志铭申宜人者河南右叅政董公妻也父曰申洁洁兄申洪锦衣卫千户初董娶于李病而无子乃更娶陈氏居无几李卒于是继娶于申而陈氏则大不平閙曰吾儒门女也父兄谓李病无子乃始副室于君然恒日夜念曰李或不幸卒吾女其继之矣乃今继申氏女邪于是宗族乡党闻之私为董忧曰申入门二女必鬬争董之家其索乎暨入门申氏孝敬慈婉言动循矩家人有过葢之不以彰背而宻训之曰汝过幸官人弗知也知之不挞汝邪久之家人悦虽陈氏亦悦于是以嫡之礼奉申而申乃又不敢以嫡加之陈恩义若姊妹然于是宗族乡党闻之则咸喜相语曰董中书福人也获斯二贤年余陈生子澜申抱之育为己子巳又生子润暨女申又咸抱之育为己子诸子女乃咸亦不自知其非申出或唆之曰汝曹实非申出诸子女不信也巳而知之乃顾益母申弗替董之中书也李尝封孺人矣暨为户部员外郎李申并进宜人于是宗族乡党乃又咸喜曰贤者必福董为叅议副使四品一十二年弗迁往来龃龉申处之无戚容然恒语董第清苦自励暨董陞今官申亦不为动嘉靖元年董觐挈家北次郎暨其女婚还也申徧探眷属徘徊第宅巷陌靡忍去是时厥父年七十余矣揽衣泣而诀闻者业颇讶之曰申夫人今年三十九耳何得悽楚如此暨抵汴痰发遽卒是年十二月廿一日也明日李子造弔焉二子哭之甚形容摧毁李董通家同进士同寮然犹不知二子非申出董于是始涕泣道故以墓铭请李问申生之年董曰申生成化甲辰正月十有一日小名七姐然前李氏生成化己丑亦正月十一日小名亦七姐申卒之明年是为嘉靖癸未澜扶母之榇归五月三日𦵏邑南薥秫务祖茔之次与李氏同云董名鋭字抑之玉田人也澜娶王氏周府左长史春女润娶方氏少卿某女女适栾旸指挥某长子也铭曰贵匪尽智夀岂无愚修短者天人或昧诸冠冕佩玉岂无非才哲人其萎于圣攸哀是之谓命君子俟之夭有流馨永有取嗤蕙霜夙零孤雄鸣悲我铭我伤夜台或知明故封太安人裴母张氏墓志铭干州裴君为戸部主事时迎其母张氏养于官三年封太安人已而裴君进郎中陞卫辉府知府乃奉其母行扺卫辉居无何母病寻卒君号哭使使再拜稽颡以币状走大梁而见北郡李子曰子故寮也又乡人尚襄我铭事俾有耀于幽李子乃再拜受之曰嘻是余乡人之母又故寮也厥胡可辞按状太安人其先醴泉人也徙为干州人父曰张忠母曰周氏太安人之归于裴也逮事其祖父母父母祖父母见其克妇道也喜顾谓其父母曰孙媳妇贤而善事我必兴吾家其父母退而私又相庆曰父母谓媳妇贤必兴吾家乃后裴公中举为知县有羙服食太安人对之辄泣曰往祖父母父母谓裴氏必兴也今即弗大兴也然足以养之乃胥弗逮矣知县公感其言于是呜唈相对泣矢曰余决不忝于先人未几知县公卒太安人每对裴君语辄又泣曰汝父以不逮汝曾祖父母暨汝祖父母也恒矢曰余厥不忝于先人然卒弗大兴也所不赍恨以殁者谓有汝也斐君感其言卒中进士有今官及其拜今封也太安人则辄又泣曰汝父往虽谓有汝然不及见汝官也言既呜唈泪数行下于是裴君益感泣砥砺名行是用有绩于官盖其封太安人时而知县公亦赠如其子初官云李子曰予往来道干州干州人谓予曰知县公盖故有兄弟云然胥异居而蚤亡太安人收其孤养之俾各有妻成家铭曰正统辛酉二月二十六太安人育正徳庚午八月十日太安人卒夫讳曰伦字曰秉彛子名曰卿扶榇西归合葬于故山厥宫是安明故奉训大夫代州知州边公合葬志铭奉训大夫代州知州边公既卒之四年是为正徳甲戌而其子贡复按察副使提学于河南而奉其母董孺人者来居无何董孺人卒于是边子仰天大恸絶而苏曰吁天天乃使母不见贡举子邪已而曰天天使章上而弗予遏也而母胡死于客所已而邉子果举一子而愤母之不及其子见也则益复大恸絶而苏曰吁天天乃独不使母百日延邪乃又靡使贡子举而及母存于是抱其子告之母名边羽云边子奉其母䘮还将合之奉训公墓而诣李子再拜请曰于乎㣲子孰志㣲子孰铭于是李子再拜而受之曰于乎㣲边氏人其谓予文谀文曰边氏者故淮隂人也曰朝用者元末避乱走歴城而赘歴城王家称王朝用朝用生王一诚一诚生王文质文质有二子长曰安次曰宁宁生而异稍长飏言曰我边氏也唿我邉宁曰大边氏必我后其官果至应天府治中乃治中罔金畜书也辄倍金获之乆之书万起万巻楼谓人曰吾子孙必有以文兴者治中生边节边节者奉训公也字时中号介菴子奉训公生而更异英特即六七嵗时见者业识其非常儿云董杰者歴城豪也故善治中及见治中郎异则益敬治中思与婚一日治中大置酒㑹有董公边郎立偶傍董公董公抱之起坐膝上曰唿我舅边郎应声曰舅我唿汝甥边郎应声曰甥如是者三董公顾治中大笑满堂皆笑于是客尽起觞两公贺而交其襟割之盟两公复笑客各复笑醉乃罢㪚去奉训公年二十董公女归焉生十有七年矣是为董孺人云董公女归㑹治中亡厥金求焉治中母万太君者叱止之曰新妇贤不愈获金乎于是名新妇金而明年奉训公为学官子弟为学官子弟人谓必立取第顾乆不第第也乃㑹试又不第于是可立第者乆不第或竟不第也必曰边时中边时中云边公坎坷者复二十年始有代州之命而州故称多豪家罔时役公至州则徧召其长老而集之廷语之曰若民也奈何弗役于是布诚申约陈説分义言意恳怛诸长老无不感动泣下者自是无敢弗役公检狱簿囚伙以问吏吏曰此逋租者尔曰胡不少寛之吏曰脱则挈家亡矣边公嘅然而叹曰吁未孚而责之暴未期而逆其亡兹岂父母之道哉于是与囚期而释之使归已而囚果如期至如是者三年代州大治㑹中官瑾用事天下以赂行公执古独不以赂行而忤中谒者已又与御史者拗也坐是免官归人有咎公执者闻之董孺人董孺人大惊而密解边公曰斯时何时渠谓归不官若邪于是日治具佐边公与乡人醉游客至则瞿瞿手自办具然尚惴惴惧不当边意而边亦毎加礼于孺人毎唿曰孺人孺人而其子贡则泣涕告我曰孺人事万太君敬如其夫事王宜人如事万太君王宜人者治中妻也兹亦其天性云贡又曰孺人俭稔不理于绮华往受封也有命服矣拜封不复服有时贡请服孺人笑曰孺人卑阶尔俟汝大封我则服之此虽其细小然巨者可推矣边公卒之年为正徳辛未六月乙未距其生景㤗庚午四月己卯得年六十二孺人卒于正徳丁丑闰十二月壬申距其生景㤗癸酉正月乙亥得年六十五初治中以子孤也取王宜人弟之子城子之孺人即弟城犹弟也城有妇孺人即又娣城妇犹娣也治中殁也城求去城有私畜孺人知之竟不发亦不以语边公后孺人病且死㑹城妇自歴城来匍匐于终事孺人生二男子长贡也始官博士孺人封贡为给事中其父母歴城太常丞其父母在代知荆州府父卒歴城次曰赋夭无子一女子曰刘嫁而寡寻亦夭贡取柴氏继胡氏妾冯氏生羽者赋取赵氏边子谓李子曰贡以母卒之明年月日合母于奉训公墓墓在祖墓之次祖墓在歴城东二里地曰莲渠墓皆枕离而趾坎铭曰谓天无知治中肇之允兹蹈兹谓天有知代州则厔华陨辉沕懐贞遽毕故材有衆损苞贵时达硕果之延祺至如掇孺人乃梦垂榴圞如生我所觎殁匪罔愉厥园有杨修阡实良五世爰利二魂妥是空同集巻四十四空同集卷四十五钦定四库全书空同集巻四十五明李梦阳撰志铭明故朝列大夫宗人府仪賔左公迁塟志铭左公讳梦麟字应瑞年四十𢎞治三年六月三日病卒葬白塔儿原棃园中葬二十二年而为正徳五年于是始徙于今墓云今墓去旧墓东北四百歩而近李梦阳曰呜唿古不修墓乃余今忍铭我外舅焉按左氏永新逢桥人也语曰逢桥八百左而公曾祖曰左东吴称堂下派东吴生仁宏仁宏生左辅是为知州公知州公为南道御史正统间尝有激劾之章谪炎方驿丞㑹䘮其胡夫人乃更娶崔夫人崔夫人以景㤗二年五月七日生公炎方驿年数嵗知州公起尉氏知县从舟行堕水流里所出不死天顺五年河决大梁镇平恭靖王如尉氏见公以之归为其孙广武郡君后六年诰授公朝列大夫为仪賔云恭靖王周定王第八子于髙皇帝为庶孙而周定宪时仪賔最贵重与封疆官分席而抗礼道逢则以鞭相揖及公为仪賔乃诸仪賔者业稍稍降矣公出独张盖骏马见诸所官悉如前定宪时诸所官不平也乆之乃顾独敬重公以公才行故然公固羙貎竒伟作诗善画今禄给不以时王孙贫者出或不能具驴车矧如仪賔矧如我外舅行嗟嗟悲乎悲乎郡君父曰四镇国将军溺佛烧丹四方诸以佛烧丹来率辄骗其金资居无何将军贫积负以万数无能偿而衆债家辄又日讙其门将军泣欲寻死会公谒将军出因佯唿曰将军死矣衆愕然欲散走公乃止之谓曰若等自度将军力能尽偿汝乎且汝等必廹之使死乃已邪衆业惧无敢言者公曰假如人偿其半能以全劵见还乎衆皆喜诺谢曰愿矣于是公乃自往贷诸豪富家缗诸豪富故雅重公乃无不愿与缗如其半数公又辄隂易丝絮布帛铜钖等昻其直与债家因又勒其半三之一而即以其一转生息偿前诸豪富家嵗余诸所负者皆平矣公病革强起坐㑹气絶将军曰嗟我固谓吾儿为佛也力主坐塟于是公有四子长曰国璇年十三嵗次曰国玑年十一嵗次曰国玉次曰国衡年各四嵗以卑稚盖咸莫克成我公塟事公卒十四年而国璇卒塟之又八年国玉卒将塟国玑号哭向母郡君叩头请曰夫塟者所以妥体魄而栖灵神也乃吾父忍营营逮兹郡君哭曰嗟女夫谓何于是李梦阳趋而进相向哭对曰礼也乃于是谋徙于今墓塟用北首焉然公肌体完也髪须不脱落故衣衾弗朽也是时郡君发毵毵皤矣率其二子四妇孙四男二女暨厥壻厥女暨外孙环之哭呜唿公讵知二十年后如此哉父老曰往水退有人争田边我田公乃置酒召争者谓曰第捐其余与我乃其人慙罢争亦不侵于我田即今塟地云盖左氏三世异墓曰仁宏者永新神公坛墓其彭夫人襄阳墓知州公永新左方墓胡夫人炎方驿墓崔夫人尉氏墓惟公墓今并葬其二子铭曰下不垫黄泉上不见白日改而妥之公以室左舜钦墓志铭左舜钦者我外舅第三子也名国玉字舜钦母曰广武郡君以成化二十三年九月七日生舜钦㑹孝宗皇帝改元诏下故其小名曰宏保儿云生四嵗丧我外舅十八娶郑氏女郑氏女母曰遂宁郡君广武郡君同母弟也舜钦遂连生二子年二十四以病卒李子曰嗟哉天乎舜钦竟以此死邪仁者不夀乃余则何言矣前余罹首祸黜还寻被钩织械系北行厥势雷轰出朋人人自保窜匿若将及之舜钦独力疾从酷暑无昼夜行饥渇盖是时瑾威权炽矣顾颇独礼修撰康海敬之于是舜钦为书上康子累数十百言其大要有四言瑾持天下衡必不以私怨杀人一又为天下惜才必不忍杀李子二又康子必匡瑾以古大臣之业三又康李义交也即为之死诤不为过四康子为歛容谢焉既归疾愈益甚于是治居于东野墟中茅屋土垣学辟谷道引之术盖逾年竟卒以正徳五年六月十三日从父塟于新墓铭曰奕奕大左肇自逢桥八百云布英森秀翘爰有东吴实生仁宏再世不仕子孙以兴桓桓尔祖拜之司直秉志不易中路铩翮于惟我舅先训是敦光光巨藩来仪作賔郡君作配显王维孙髙祖太祖厥封广武惟兹郡君淑贞奉姑诞育三雏玉也挺如呜唿弟玉孰使女挺孰夺其永急难在心我泪如绠铭于坚石子目其瞑仪賔左公合塟志铭正徳十六年三月廿九日我广武郡君卒既殡其子举人国玑筮地焉遇同人上九同人于郊无悔又筮方遇坤西南得朋于是偕术人出大梁西南行七十里至其祖母崔茔西获地焉先是𢎞治二年六月三日仪賔左公卒于白塔儿梨园中塟矣以弗吉迁之园东四百歩而公长子国璇死塟从之三子国玉死又从之四子国衡又从之衡母郭氏死又从之至是国玑尽发其诸榇奉之西郡君葬既与公合而诸等墓各如礼从其日为嘉靖元年二月七日其地尉氏康墻保坳也郡君父曰三镇国将军将军父曰镇平恭靖王恭靖王父曰周定王周定王父是为太祖髙皇帝将军娶杨夫人以景㤗二年四月十九日生郡君生十六年而婚于左左公讳梦麟字应瑞永新逢桥人也父曰左辅监察御史谪炎方驿丞而继娶于崔景㤗二年五月七日生我公炎方已而丞擢尉氏知县㩗公尉氏㑹恭靖王避水如尉氏见公遂以之婚郡君为郡君仪賔授朝列大夫籍宗人府云公修躯伟姿读书善绘喜吟喜与豪人游是时家赀鉅万起第宅辟园田出则骏马耸盖仆从都入则引醇饫肥鸣琴挥管洒然竟日崔之殂也公庐诸墓无何疾舁归卒矣年四十耳郡君虽贵人然天性慎惠持礼奉姑暨夫无殊于家人唤姑崔靣背咸姑及庶姑邵面背又咸姑而夫之殂也屏泽饰卸华绮蔬素终身怒不至詈笑不见龂终其身弗踰阈见人也然早夭其三子过痛痿痺沥沥涎已又亡其女暨邵氏姑又折其冡妇竟以忧卒年七十一矣是时孙男子左骖始有妇左駗左骝左驷左骐俱孺孙女初归于李昆女夫李梦阳曰于乎贤罔寿夀罔愉老罔偕三者天下之至哀也矧又陨厥雏公之殂又火厥室庐郡君虽贵人然孀居忧惊茹荼至矣故君子谓天道无知使贤者弗谷铭曰田有弗获黄矢閟之种有弗菀壅之灌之徳有弗食守一俟时嗟我公同兹永兹宅兹聚兹阳发隂兹驱神役祗由本达支以乘厥生以融厥明以祥以灵以观厥成封宜人亡妻左氏墓志铭左氏者李梦阳妻也左氏盖庐陵人曰仁宏者生㤗州知州辅辅生宗人府仪賔梦麟而仪賔婚广武郡君成化乙未十月己丑生左氏于汴邸郡君者镇平恭靖王孙王周定王第八子也左氏生十六年归李氏李氏者陜以西人也李子父曰奉直君奉直君为封邱温和王教授居汴而挈其子梦阳来初李子妁婚妁咸不之婚也曰教授㣲而贫及妁左氏仪賔则顾独喜入白其母并郡君氏母郡君乃亦咸不之婚也曰夫非李教授儿邪㣲而贫仪賔曰李氏子才竟婚李氏是时李子生十有九年矣明年为𢎞治辛亥左氏生子枝云踰年壬子李子举陜西乡试第一癸丑登进士第左氏从李子京师㑹姑舅连丧李子西于是从而西戊午李子拜户部主事居京师左氏复从京师已从通州己未孝宗皇帝上圣慈仁夀太皇太后尊号封左氏安人给勑命壬戌李子𣙜舟河西务左氏从河西务明年李子饷军西夏挈左氏还过汴是时仪賔母仪賔亡矣独郡君而左氏翟冠翠翘扬帔曵裙见焉其行于于也晳而颀瑱而流珠郡君喜已而泣顾谓侍人曰向谓李生㣲而贫乃今若此矣因道仪賔语云云愈益泣而恸乙丑李子进户部员外郎㑹今皇帝上两宫尊号左氏进封宜人给诰命两命咸羙辞云明年丙寅为正徳元年李子进郎中是年冬尚书洪洞韩公率百官弹宦官刘瑾等瑾以弹事出李手明年正月蓦逐李子夺其官于是左氏从李子还而濳大梁墟中己巳左氏儿有妇矣庚午瑾诛明年李子起江西按察司副使提学是年左氏有孙壬申李子迎左氏于江西左氏舟河行值桩舟破仅免入江过马当帆脚打僮人落江没及湖口风逆困崖下洄涡中舟突崕石时时响于是左氏怖欲死计系之登石免甲戌李子以与江御史构从理官于上饶而徙左氏星子㑹讹言贼过星子于是左氏自徙于浔阳是年李子官复罢道浔阳就左氏泝江入汉至于襄阳将居焉㑹秋积雨大水堤几溃左氏曰子不心大梁非患水邪夫襄汴奚殊矣且苏门箕颍之间可尽谓非邱壑地哉李子悟于是挈左氏归归而左氏病踰年骨立死死之日正徳丙子五月丁未年四十二矣翌日牲奠左氏烹牲肠肠自团织文理隂阳状若流苏垂绥夹耳提襻在上李子观之哭愈恸曰呜唿神哉于是赋结肠之篇李子哭语人曰妻亡而予然后知吾妻也人曰何也李子曰往予学若官不问家事今事不问不举矣留賔酒食称賔至今不至矣即至弗称矣往予不见器处用之具今器弃掷弗收矣然又善碎损往醯酱盐豉弗乏也今不继旧矣鸡鸭羊豕时食今食弗时瘦矣妻在内无嘻嘻门予出即夜弗扃也门今扃内嘻嘻矣予往不识衣垢今不命之澣不澣矣缝剪描刺妻不假手不袭巧咸足师今无足师者矣然又假手人往予有古今之忾难友言而言之妻今入而无与言者故曰妻亡而予然后知吾妻也李子买大阳之山嘉靖某年月日塟左氏山下杉棺柏椁负坎抱离四山三水是山也钧州北三十里里曰东张南称杷里右嵩前颍左连具茨李子曰呜唿匪志曷彰匪铭曷藏志防虞铭永处矧吾妻矧又吾知吾妻于是志之而复铭之而刻之石铭曰坎而宫汝藏汝封亦既考终汝曰咈约而修伸妍而短屈惟屈与伸由人匪人绎而思之我心如焚廼竟汝分生虽汝分殁汝共坟万祀千秋孰短孰脩汝乐斯邱处士松山先生墓志铭大明正徳四年六月四日处士松山先生卒年七十有六嵗先是处士便数诸饮食不可口顾惟啜白酒又足时时肿无力谓余曰嵗在蛇矣吾其死乎死则子铭其墓余止之曰胡言之遽邪然竟死也悲夫处士有甥曰王泊贤而文实主乃塟事来速铭而处士弟㻞㑹又以其遗事来赴因并掇拾为志志曰处士姓丘氏名琥字伯玉号松山兰阳人也父陵官至山西左布政使娶谷氏夫人生四子处士长也㓜颕异于书无所不读然刻苦因而吐血服白术丸数十升愈已又时病目廼弃去以商游吴中尽发其藴为诗由是知名吴中尝过丹阳买舟行一人来附舟直入寝所处士心知其盗也佯落簮舟底而尽出其衣箧铺设求之又自解其衣以示无物又俾僮与酌酒夜则自抚其卧侧明日其人去未几杀人于丹阳城中被縳乃以其事语人曰吾几误杀邱公人服其智经营四十余年遂起家至千金顾尽散诸弟男女及族若所识贫乏者已而金輙复集集而复散终不为自计尝起第大梁东门结亭莳木芙蓉菊亭旁更为诗先后所为诗积万余数造词巉削棘澁大类黄韩亦为金元曲而比事假托谑浪不恭大抵玩世而泄所不平酒中竦身按歌其音亮重越裂出宫杂商若敲金戞石歌竟引满掀髯而笑人莫之测也居常布衣檐帽非名士而罕与往来盖终其身足迹不至公府云谓人曰我死称为松山处士足矣竟以此卒先娶刘氏生子忠上洛王教授先卒继朱氏生女适生员薛翯侧室潘氏生子鎕常自愤其末年家事不遂临终曰我死薄歛不用椁棺首第书曰丘松山不瞑目之柩又曰死即反葬母殡鎕奉治命以卒之六日而反于兰阳之兆与刘氏合忠有五子四女铭曰丘氏之先肇自东明曰丘彦徳始迁兰阳传之仲和实生士能士能生陵处士三季璐㻞及珙璐至叅政珙为县令㻞才亦处䖏士捐舘二季先䘮惟㻞绋挽于乎处士逺蹈跨时危行徳孤敦实歛华独行不疑人皆劫劫我约而腴季承以官承志者吾归于𤣥所从父母祖㶏亭先生墓志铭先生姓徐氏郾城人也名聪字闻博尝亭㶏上于是称㶏亭先生先生力行笃学苦节清修以亷孝闻春母病思樱非时无从得先生泣祷行彷徨丛薄间遇樱归母食之愈人大异之称徐孝子夫冬林之笋氷溪之鱼固非时者也精诚之至气变以之故巢幕之雀避舍之蚊君子不谓之怪也斯亦足以知天矣今例第不以孝文则第孝子乃为诸生攻文文又弗第也乃以贡为醴泉县学训导云李子之西也尝往来奉天之墟是时训导罢矣乃土人犹往往能道训导行事李子闻之则慨然而叹曰吾不试故艺向使渠非小试之安知不目其为兀兀之腐夫训导之训其徒也先行而后文制外以兼内讲肄以端其习考覈以程其规标的以大其业宏博以邃其思抑扬以厉其志夏楚以鼔其气乆之士怃然若失也勃而变已翕而从翻然而革训导乃忻忻喜曰吾志其行矣于是构斋植竹峩冠委裾讲唐虞周孔之绪而干州学㑹官缺檄训导往摄之乆之而干之徒犹其徒也于是人始知训导敬重之谓之才醴泉饥钱叅政者出帑金千檄训导赈之或问钱奚舍县而任学也钱曰人也孝亷孝则不忍人亷则不爱金饥妇有剥胔食者县捕之将磔之市训导见之则泣曰不能使之不饥而能使之不胔乎非情也夫剥胔救毙耳而今磔之是以毙易毙也令释之人闻之愈敬重训导谓其才乃使摄其县事县以之治于是豪人惧归我侵田于学志行矣无何免去或咎之训导直哂曰子谓我兀兀腐夫邪其亭㶏上也年向衰矣犹聚徒説先王顾益笃即大寒暑罔辍也晩病目省延接矣至遇经生学子则顾缱绻竟日李子曰予之南也尝度㶏矣于是又获知㶏亭先生云而㶏上人盖至今称俭鲠直笃行躭学必首先生先生生宣徳乙卯三月廿七日卒正徳辛巳九月一日年八十七嵗娶陈氏义士陈某女先卒继甘氏夀官甘钟女年五十三嵗亦先卒甘生徐固举人女聘举人赵应式卒侧室赵氏生徐确女适袁昺卒徐生曰于乎吾父幸有闻抑孰知吾母者母贞懿寡言起家勤矣追逺近矣逮下恵矣途路瘁矣然弗夀弗贵矣抑孰知母者按徐氏讳保国初始徙郾城城西三里许其世墓也以正徳年月日塟㶏亭先生于墓而二配合铭曰楩楠在山匠氏之耻和璞终韫玉人其鄙嚢颕攸脱乃歛乃归剷耀刮垢钩赜探㣲约之身掞之文以嘏其嗣人先民哉髙处士合塟志铭高处士者大梁人也名瑾字彦节年六十八嵗正徳四年二月五日而卒塟郑门茔矣后十有二年为正徳辛巳而其配侯氏亦卒以明年正月廿七日启处士竁合焉侯氏少其夫二嵗卒之年七十八矣生二男子长曰珣东明县丞擢知黟县又知东光次曰璐从弟提杀之二女子一归周镛驿丞一归陆澍典膳珣生三男子长曰爵次曰仲嗣县学生次曰叔嗣举人璐一男子曰爱李子曰孔子有言善人吾不得而见之矣得见有恒者斯可矣予诵其言未尝不酸心流涕也盖重伤时俗之偷云夫感赝成真溺华忘实矿金璞玉非其人莫识也乃人见艺材辩博豪纵赫霍輙歛詟慕效称贤或峩冠飞缨气使威喝则又嗟羡敬事之遂令闾阎山野悃朴自修力田饬行之夫闇沕无闻不见礼于辈流吁时之偷亦甚矣乃余今幸知髙处士䖏士固闇沕人也夷考其行则孝弟俭直者也少事母嵗时上夀自歌舞为懽事其二兄旦趋侍上食而退出则为执鞭或道傍伺颜色盖犹事父云长而喜诵书史说先王然不务裘马不喜酒不畜媵婢尝嵗暮出取负欠割券持一空车归里人望见尽笑之处士不较也珣丞东明也强逆处士官邸蹙额曰吾自不入公府今公府居邪㑹旧令代之去问处士曰我孰与新令贤处士黙然熟视之已而曰君似弗如也令叹服其直人又言处士家居里巷子弟见之为起拜肃立僮仆假借不复关白其主人鸡豚放犹一家斯益足为淳风矣侯氏者巖之女也事姑犹夫事母事二嫂犹夫事二兄嫂之子提杀璐也侯与处士计曰吾幸尚有珣奈何令伯氏无后卒出之狱以百金诣处士谢处士不受诣侯谢侯亦不受曰吾利而金出汝邪君子谓夫妇者足为嫓徳骈羙者矣而顾咸闇沕闾阎弗彰吁足伤已足伤已珣之知东光也亦强逆侯侯弗往曰汝父不恬公府吾独能跋渉就汝邪人言侯即老亲戚子弟罕得见其面礼妇人问答不踰阈出则拥蔽其靣殆斯之类也夫叔嗣曰吾先洧上人也髙皇帝定天下也立帜以定民曰赤帜军白帜民曰义者传白帜遂徙大梁从民义生一子九九生一子清清娶李氏生二子聪让处士铭曰墨不能朱石不能糜松柏冬荣厥操讵移居约履囏验秉观頥我踬彼蹶彼昭我晦匪财而富匪爵而贵蹈贞服朴是曰民良髙帢布衣孝弟直方闾里起敬闺人賛襄臧获循循子孙赫昌今之梁孟考世莫识不有臼季孰知冀缺不有景升孰钦龎徳我言匪芜徴此铭石刘处士墓志铭刘处士者㤗和人也名熈字和皥号敬止于是称敬止先生先生殁二十年是为嘉靖元年而其子潜始以中江教谕文衡于河南李子之提江西学也尝识潜诸生中异之而首㧞之于是濳见李子而泣而求铭其父墓曰于乎濳死罪死罪父殁二十年矣而墓无铭也濳诚死罪死罪虽然有待也非敢后也李子曰往吾按㤗和也尝闻若父矣矧濳也游吾门序曰刘氏者其先金陵人也后徙㤗和之珠林已又徙荷山号荷山刘氏讳公唯者濳曾大父也号醉徳醉徳生元鐼号讷轩讷轩生处士即敬止也䖏士少孤不仕然读易精诣授之弟弟宦新㑹簿授之子子以之第授之徒徒多为名流处士故善酒母尝病革处士吁天求身代获愈于是絶口不酒亦不复肉如是者几十年周旋膝下母竟以夀终母之终也处士苫块棺侧以俟其弟来凡年余无渝无惰盖其性方刚得诸天者如此而族属有犯或弗悛者必鸣以攻之诸生弗率者斥去不少贷以是人服其谊而惮其严云处士生某年月日年六十有七嵗配萧氏石冈大家子与䖏士齿徳相髙先八年卒生子一濳也女一适某濳配欧阳氏生子二女一云李子曰予读㤗之九三而知天人之交也刘氏其当之矣夫刘氏于赵宋显矣科第甲一邑是后寖逺而寖㣲非谓无平不陂无往不复者欤夫醉徳而下三世约矣然能歛华而敦实守一履朴坚徳固性迄于濳也文行卓如后将有大闻于时非谓艰贞无咎勿恤其孚于食有福者欤夫天人判者尔往来进退譬犹符券至数百年而犹合于刘氏见之故曰予于㤗九三而知天人之交也铭曰耕也或馁莳也或萎惟徳之绵其悠如泉流之为川渟之为渊流之匪爵渟之匪约君子有谷后食其福梅山先生墓志铭嘉靖元年九月十五日梅山先生卒于汴邸李子闻之绕楹彷徨行曰前予造梅山犹见之谓病愈且起今死邪昨之暮其族子演仓皇来泣言买棺事予犹疑之乃今死邪于是趣驾往弔焉门有悬纸繐帷在堂演也擗踊号于棺侧李子返也食弗甘寝弗安也数日焉时自念曰梅山梅山梅山姓鲍氏名弼字以忠歙县人也年二十余与其兄鲍雄氏商于汴李子识焉商二十年余矣无何数年不来李子问演鲍七奚不来也演曰父母兄三䘮曰䘮举矣奚不来也曰七叔父四十四嵗始有子而姪也一耳以是大系乎身家已又问鲍七何为演曰理生饬行训幼睦族玩编修艺课田省植八者焉已其乆也内孚而外化之是故乡人质平剖疑决谋丐益者必之焉故效良则芳标羙规懿者必曰鲍梅山鲍梅山云正徳十六年秋梅山子来李子见其体腴厚喜握其手曰梅山肥邪梅山笑曰吾能医曰更奚能曰能形家者流曰更奚能曰能诗李子乃大诧喜拳其背曰汝吴下阿䝉邪别数年而能诗能医能形家者流李子有贵客邀梅山客故豪酒梅山亦豪酒深觞细杯穷日落月梅山醉毎据牀放歌厥声悠扬而激烈已大笑觞客客亦大笑和歌醉欢李子则又拳其背曰乆别汝汝能酒又善歌邪客初轻梅山于是则大噐重之相结内明日造梅山邸欵焉汴人有贵客欲其懽于是多邀梅山梅山遂坐豪酒病损脾今年夏患疟李子往候之梅山起牀坐曰弼疟幸愈第痰多耳然业处分诸件令演办酒食俟其起觞客别而还歙也先是梅山作忆子诗曰吾儿屈指一载别他乡囘首长相思在抱两週知数日携行三嵗随歌诗筵前与谁论賔主膝上为我开须眉情偏忆汝老更苦中夜难禁廻梦时李子因说曰君病无苦念家梅山曰诺诺不数日而君盖棺矣嗟梅山梅山梅山又尝作灯花诗秋灯何太喜一焰发三葩拟报明朝信应先此夜花重重辉綘玉朶朶艶丹霞爱尔真忘寐闻蛩忽忆家李子曰君诗佳顿如此梅山曰吾往与孙太白觞于吴门江上酣歌弄月㝠心顿㑹孙时有绵疾吾医之立愈谚曰卢医不自医诚自医之黄岐鹊佗至今存可也嗟梅山梅山梅山叔牙后也其居歙也号棠樾鲍氏赵宋时有遇贼而父子争死者于是所居里号慈孝里云梅山父鲍珍也珍父文芳文芳父思齐珍号清逸髙尚人也娶王氏生二子次者梅山梅山娶江氏生一男子二女子男曰若渭今六嵗矣梅山生成化甲午某月日距今嘉靖壬午得年四十九而其榇还也演实匍匐苦心以之还厥情犹子也以某年月日塟某山之兆铭曰﨑崺巇人谓非险渊洄澒洞犹谓之浅坦彼周行彼复而迷桃李何言下自成蹊嗟鲍子胡不汝悲胡不汝思空同集巻四十五空同集卷四十六钦定四库全书空同集巻四十六明李梦阳撰志铭寄傲先生墓志铭先生名玊字廷瑞姓韩氏通许县人也初先生举于乡拜郯城知县郯邑小而赋繁民弗堪也以是困先生怜焉而例体邑政无巨细必闗白于所司令始行或见弗之合即美格阁以是民愈困先生于是则窃叹曰若是奚令为也凡其细则辄自标号行不尽闗白所司于是所司怒督责之而先生则又抗言执理徃徃无尊巽色于是所司谓先生傲转相挤陵斥先生乃弃官归称寄傲子而通许俗人士大都宴㑹酒懽为适罢官则更放骋而出其官时所营制如冠袍裘马器皿华绮诸等尽衒耀乡人曰不如是犹夜行也而先生归则独嗜古书竒字性又不酒第闭门坐课儿孙曹于是大为乡人所不悦目为韩怪而先生稔患目又寡言笑对客长揖寒暄而已第瞑目坐于是人益逺先生先生弗动也今俗丧即人士家崇豪奢文具先生父母䘮也则惟据典实庐之墓两䘮者六年以斯观之其平生足推矣大梁人李知县者先生姊夫也毎招之来㑹其长子禹卿从空同子游又其孙樷为仪賔而其同邑李知府亦罢郡居大梁正徳末先生乃徙大梁居焉是时道州何公以都御史廵抚河南闻先生有数学敦礼之叩焉先生辞谢卒不传嘉靖二年七月空同子㑹先生于酒筵见其篇文富赡而嶃巗惊曰寄傲今七十嵗矣乃为此大文邪时李知府亦在坐曰寄傲尚作蝇头楷字与人札即片纸吾未见一画苟也空同子喜曰夀徴夀徴居无何仪賔樷䘮其配君禹卿䘮其妻而先生亦不起矣于乎于乎是年八月十八日也按韩氏其先项人也讳谅者始迁通许而先生父讳斆尝为临淮知县东城兵马指挥娶刘氏以景㤗某年三月廿八日生先生先生配苗氏有子五人女一人壻曰贾希朱孙男女某某卒后两月禹卿奉其柩返𦵏通许之茔并其二䘮举云铭曰胡为而官三嵗而挂汝冠胡为而迁与其二䘮同旋于乎孰畀子以贤孰踬之使顚孰啬之使寒悠悠乎苍天明故王文显墓志铭王文显者蒲商也名现字文显号噫菴子初文显为士不成乃出为商尝西至洮陇踰张掖炖煌穷玊塞厯金城已转而入巴蜀沿长江下吴越已又渉汾晋践泾原迈九河翺翔长芦之域竟客死郑家口先是王教谕有五男而文显长父官既卑贫又四弟望我立以是文显乃弃士而就商商四十余年百货心厯足迹且半天下然卒老于盐塲文显之为商也善心计识重轻能时低昻以故饶裕与人交信义秋霜能析利于毫毛故人乐助其资斧又善审势伸缩故终其身弗陷于穽罗文显既以商起家乃大室庐备賔祭毕婚嫁四弟各成立王氏固奕奕彰矣而教谕君罢归顾独出分其长子文显则第涕泣自咎责罔攸辩乃效作五噫之歌歌曰仰彼昊天兮白云䨴䨴噫莫慰父心兮子之罪噫朝入埽除兮出而暮思噫清风飘裳兮明月鉴之噫古有履霜兮实获我志噫歌毕遂号噫菴子教谕君闻之悔泣父子如初弟珂者之举于乡也㑹文显省亲归称觞递夀其父顾之喜曰兄商而利弟士而名乃吾今何憾矣文显尝读史以孔明取刘璋为是又谓宋党祸成于苏公非程子激之也间质于其父父则又大惊喜曰现也汝商而士邪乃吾今何憾矣吴龙者僮也尝窃于文显文显寛之一日外盗求文显急执龙刃胁之龙卒不言文显匿所其父闻之则又大惊喜曰现也利而义者邪然天固鉴之邪文显尝训诸子曰夫商与士异术而同心故善商者处财货之塲而修高明之行是故虽利而不污善士者引先王之经而絶货利之径是故必名而有成故利以义制名以清修各守其业天之鉴也如此则子孙必昌身安而家肥矣按衞推官张君状王氏荣河人也讳仲文者元末徙蒲耕于蒲南十里今称王家庄是也仲文生彦纯彦纯生景严景严生秉信秉信生王荣賔乡饮以夀官荣生馨教谕者也教谕娶张氏以成化五年九月十日生文显嘉靖二年五月九日卒年五十五嵗娶潘氏生崇仁崇先崇道州学生也女二长适监生李廷光次聘蒋澄孙男二人女三人文显既卒之明年二月某日葬东原之茔铭日珠不珍贡而辉汝渊鹤不翼天而唳汝田我得匪苟我室则盈我有不有我利则成义不入于穴仁而免于盗兵逾艾而殒于旅兹天邪人邪数邪明故李大法合𦵏志铭李大法者予门人李㻍之父也名伦字大法祥符人也而居之杞大法父曰李洪洪父禄禄父譲初洪武辛巳河灌大梁于是譲挈家走杞水平或劝之归譲曰梁杞百里耳何必归后辛巳河又灌大梁譲子孙遂免于走明年壬午九月二十日大法生于杞正徳十六年嵗又辛巳人詾詾谓河且复来是时㻍以学诸生寓梁或劝大法胡不俾而郎回杞大法笑曰天地数若是齐邪已而河卒不来大法娶于崔㻍母也崔生天顺癸未三月八日后癸未是为嘉靖二年三月三日而崔氏卒大法素雄饮忼慨无忧少贫尝为亲负米力贩鱼盐然处之洒如也及崔卒则顾郁郁有戚容于是㻍跽问曰父何忧也大法于是仰天长吁良久曰嗟吾将去汝曹是以忧也㻍曰儿闻之隂徳阳报父鲠直无私曲惠流于穷人孝弟忠厚乡闾信之斯必夀大法曰嗟汝诸生也不知天道邪天数周则易世之人逃焉者寡矣汝毋不癸未生癸未死邪明年甲申二月二十一日大法果卒于是君子谓大法知天顺命李㻍问其师曰仁者有不夀乎曰有之仁而夀者理也或不者其数也仁而谓必夀则尧舜周孔虽至今存可也于是㻍吞声哭曰父未尝学而知天顺命已而曰吾母之奉姑也姑蒙母吁天愿以身代者六年而姑目复开其事夫也罔不敬也然罔不勤也如是而弗之夀亦数否邪李子曰嗟㻍脩短非所论人颜跖是也自教之衰也孝弟忠信之士不表于乡闾于是田野笃行率闇焉无闻如大法者夫妇纯懿设非其子㻍以文学与缙绅逰即美谁其知者于乎斯足以观世矣大法子二长琨娶屈氏次者㻍也娶马氏女二一适杞生王用中一适温举孙男五人女三人以卒之年月日𦵏杞东郭堤外祖茔与崔合铭曰人也蕞尔行则蹶尔杞东门原有穴邃尔配与之同亦云遂尔千秋万嵗佳城荟荟贾道成墓志铭贾道成者通许县人也父曰贾定山西按察司佥事母曰刘宜人以成化甲午四月二十日生道成生踰年而其母亡又二十二年其父亡贾生乃奋厉自立力学曰始吾名也父名我曰希朱及字也字我道成斯非望我为紫阳徒邪于是志洛闽之绍而深之以造乃贾生顾又专易尝俯仰高下旁观流形而问李子曰月盈亏者何也李子曰日映之也光之亏也去日遐抑又闻月丸也视侧则光亏贾生曰丸之譬谬也夫既日映之也彼生之哉也悬如弓或又瓦仰何也又尝问李子圣人观象而系辞也三极独不言象何也李子曰道包象邪动者道邪贾生不答贾生游郡学廪矣竟弗録于有司人于是颇咎贾生曰文奚不时也或曰贾生韬黙或曰枯而神短贾生闻之亦不答乃顾嗜吟正徳戊寅九日李子贾生共汎城隅之陂贾生诗曰波水澄霁澹澹浩浩楼台蹙沓林石皛窈霜露载零径兰凋藁伟彼松筠哀此衆草人生㡬何荣名是寳辞调高逸李子未之和也第扣舷歌蒹葭之章应焉已而贾生还邑则又作诗曰郊原旷以脩零霜一何凄饥鸦噪枯桑故城委蒿藜黄鹄轻四海游子乃念归懐瞻顾里闾怛焉伤路岐意若自伤靡遇者人于是颇复狭贾生疑之踰年而贾生病死矣正徳己夘五月二日也年四十六矣贾生即病顾犹不辍吟病间目其弟希尚曰吾作一诗自弔诵毕瞑希尚及从羣弟侍闻之皆泣贾生复瞪目曰斯何伤古谁不死遂长瞑生尝自谓渫泉子凡所述称渫泉子云亦其不食䜟欤初生䘮弟䘮妹䘮继母娄䘮兄已复䘮妻妻知县韩玊女也无男女遂絶希尚奉兄柩以卒之年十月十日𦵏之父墓之侧李子曰予尝志其父墓矣是故于贾生不复及其家世铭曰家将兴贤者先生家将殃才者先亡其生也登其亡也崩夫贾氏者显也积五世矣及其季也累然衰绖之继也弔者出而唁者至矣鸣唿道成胡亡胡生吾女铭乎明故何君合𦵏志铭何仪賔文昱者我从孙外舅也一日李子酒㑹要何不来问何何不来也曰奔母䘮耳李子瞿然惊曰乃予罔闻其母疾曰其母足背丁白而粟母弗谓其丁也爪破之已又难而行丁乃走内攻母竟死后数日何仪賔来我泣而丐铭问之果然又问奚兆何曰吾父殁廿年余矣母丁之前夜梦父马而过叱母曰速从我来按何氏其先河间人也后徙汴耕朱仙鎭西曰全者夀官也生二子长曰何君讳礼字大用娶陈氏先卒再娶慕氏生四子长仪賔也配沁源郡君次文昇次文晨次文星县学生二女一适刘鹭一为鎭国将军夫人初从孙议婚也人皆曰何仪賔贤问何贤曰贵而礼问其父人又皆曰何君贤问何贤曰富而义既婚也李子之嫂㑹慕氏归而又称慕氏贤问何贤曰黙而和李子曰立莫大于礼利莫先于义黙莫要于和夫何氏者三善备矣乌得而不兴何君生正统五年十二月九日卒𢎞治十四年二月一日得年五十五嵗陈氏生正统九年十月十日卒成化十七年七月廿八日得年三十一嵗慕氏生天顺八年七月九日卒嘉靖元年十一月十五日得年五十九嵗合𦵏西韩村之墓铭曰天之道还兮地之义完兮还视尔履完视尔美美哉尔阡穿不及泉吉而安兮明故蔡思贤墓志铭蔡思贤者夷门之隐人也名鑑字思贤号净居道人初蔡之冠也筮賔敦典议字焉蔡长揖谓賔曰字我曰思贤賔问何也曰窃闻之鑑以鑑貌人以鑑心非贤不可吾其思之矣其长也勤敏以周物恭俭以裁用和易以混俗广施以阐仁摈恶以充义敦诗书以训来陈古今以验徃其久也质徃者服濡训者革耻摈者避徳施者亲于俗无暌在用靡匮物蒇行成君子于是谓蔡子善自字其老也稀省以息虑𤣥冲以导和游适以陶眞敛退以谐物是故身鲜疢疾家无横非人无诟谤兄弟式睦子贵大州蘧蘧于于怡然考终斯隐人之行也李子曰予于蔡有三徴焉夫安夀吉者天之所以优善类者也蔡氏备之足称善人矣孔子曰善人吾不得而见之矣得见有恒者斯可矣予今见之不足占世乎按蔡氏其先浔阳人也名宗先者国初从军南征渡采石充海船米字号牌总兼领库船尝赴景陵衞投战檄赏铜铁五石已论平陈功又赏铜钱浆酪诸等曰蔡保者𨽻彭城卫护周王永乐间调䕶卫入京而保以鞍匠留侍王遂居大梁保配王氏生子四长曰玊次曰琰次曰良又次曰璟琰配郑氏生子二长即思贤次曰铭生女一侍周懿王封夫人思贤配蒋氏生子三长曰俊信陵王典膳次曰俸濵州知州次曰佩思贤生宣徳壬子九月十九日卒嘉靖癸未四月九日得年九十二嵗𢎞治末尝诏拜夀官蒋氏生正统庚申正月二十三日卒正徳乙亥二月十一日得年七十七嵗蒋之卒也业𦵏土城南故鸡鹅池地于是启其竁与夫合是年七月有八日也铭曰蔡子笃行爰以孝闻尝粪吁天介福何云蒋也相之执恭守勤奉姑服劳或至夜分子剖郡符饬躬流芬双玊载瘗连理同坟于惟兹野有贤在下过者立马厥泪攸洒江都县丞苏君墓志铭江都县丞苏君者尉氏柏冈里人也名琇字彦器大父春生五子第四曰明明亦五子第三曰苏君苏君亦五子第五曰济衆来请铭其父墓徃左生告予曰苏君葢少时一憧憧人也然顾内修攻学学足以第也然乃竟不第竟为丞其始为丞也人告之曰江都土浮俗伪苏君曰嗟是欲使我先伪逆之邪夫伪逆之必先觇颜色颜色之不得必机闗其言语言语之不得必钩赜其隂细此而不得必有误中之民矣安有为人上而忍为此者邪卒不以伪逆江都民江都民见其丞诚也亦率诚事丞居无何苏君归民相挽留泣曰丞奈何归苏君曰田荒矣归欲锄之耳民曰锄田劳孰与为丞君笑曰汝谓丞为逸乎竟归徜徉以夀终今按厥子铭状葢苏君生正统三年十一月四日卒正徳五年八月五日得年七十三嵗左生称其夀是矣状曰以明年三月一日𦵏城西之原又曰苏君五子皆出自韩氏其父五子皆自王氏其大父五子皆自某氏铭曰东有啸台嵣如嵭如苏冡在西斧如堂如其中坎如并峙俨如明故遥授沧州判官贾君墓志铭贾君者通许县人也葢贾氏世居通许今其墓有三一曰韩朱冈墓一曰郭东墓二墓者贾氏宋元以来墓也累累相望一曰三里冈墓则𦵏君曾祖以下君曾祖讳赟洪武间以人才为铅山县知县赟生麟封监察御史麟生恪少与娄良齐名语曰娄良贾恪气如山岳恪举进士官至山东叅议是为叅议君叅议君有三子而贾君长最贤二弟又并贤显贵无忝于贾君以故通许人推豪鉅族无能先贾氏于是贾氏族闻天下而贾君又自譔次其世系播之人故贾氏诸所名徳及诸隂细行可诵説者乃咸由是彰矣故曰成贾氏者贾君也天顺间募马实边贾君入其马为监生已患癣癜须眉皓皓尔叅议君㑹又卒贾君乃力上书辞曰臣疾弗克事事愿给空衔飬母殁身许之得遥授沧州判官拜于家前叅议君致其仕来居大梁日与老长㑹约逰大梁人葢咸望风尊敬之及君拜官亦日与老长㑹约逰而大梁人輙又望风尊敬之顾愈甚故人为之语曰贾君善继志贾君性静重少言不喜酒遇酒到口輙推去然坐竟席席上人即哓哓呶呶揎拳臂相狎侮贾君第坐顾竟席席上有歌舞女贾君第生如无歌舞女即竟席不见其不衣冠归也夫乡饮者天下之大防也今乡里无赖子弟类鑚剌深衣大带炫曜而官宦士谓不甚损益而弗省也及贾君为乡饮賔乃遂言乡饮礼颇施行然今亡矣其生以正统七年七月三日卒正徳四年五月十七日年六十有八嵗取王氏生二子希程希吴一女为辅国将军夫人继取耿氏生三子希高希言平定郡君仪賔希冉一女适李辌君名宏字仲仁号懒云居士云铭曰有云漇漇以观我时其行施施巻于违云奚悲封徴仕郎中书舎人何公合𦵏墓志信阳何景明为中书舎人无何即致仕归归逾年䘮其父已又䘮母将𦵏伻来乞铭余扙涕曰余始与景明友葢日想见其父母乃今不及见矣志曰封徴仕郎中书舎人何公者信阳州人也讳信字文实其先居罗田曾祖太山始徙信阳髙皇帝过信阳树二旗令曰为我军立红旗下为民白旗下于是太山即立白旗下太山生海海生鑑隂阳典术鑑生何公何公少使气大言任谋然数困鲜成事人不之竒也有卢翁者识之女以女语人曰吾甥三十当有闻是后有异人产其家公三十果辟为布政司承差见诸承差者汚贱无借也又率务裘马相高何公耻之独潜饬行检诵书久之颇自表见而布政使吴节因窃怪之特使董大役事出其金公则立办顾又入其羡金请赈贷所全活以万数吴公乃大喜以为贤引置心腹成化末闗中大饥诏发漕粟万石至衞口曰河南发卒輓抵闗当是时河南独南阳汝宁熟于是河南乃即发南阳汝宁卒万人将行何公闻之恚曰今闗中米石不过直金一耳今奈何若是矣乃入言于吴公曰公诚权出帑金万使入闗籴可遂得万石乃因令二郡曰能人出金一即罢若役仍给粟人一石二郡人知役且十倍费必踊跃人愿出金一而不肯受粟是公一举活闗中之民弭二郡嗷嗷之口而省粟万石矣吴公曰善卒用其计何公于是有名河南然顾豪亢自负太监汪直至河南河南都御史以下震慑皆匍匐行上谒㑹直左右俾都御史札属括名马都御史业已诺然手战不能执笔汗簌簌下何公在旁曰都御史大臣不当烦吏事乃夺笔代都御史札其无严贵幸如此其后为㑹宁渭源二驿丞又有抗监贡狮畨武官及禽巨猾李氏事今皆不详第详其着者焉何公为人大段厉气义不欲龊龊与世浮沉或见尊官大人有弗洁也则退而唾骂之而汪直过时按察使陈选见直独长揖不拜何公终身叹慕之曰陈按察眞男子也何公故病足徃在渭源病足㑹御史行县簿尉以下当徒走奉舆马行輙数十里何公于是仰天窃叹曰嗟乎可以去矣遂即弃官归然贫无马骑有人资之车一乗马一匹乃始归而舎城西溪上即又日歌吟力田诵书郡人即无小大咸望风起敬公称先生不曰何驿丞也乃后何公以子景明封官乃何公不欲称其官称曰梅溪居士郡人即又称梅溪居士云先娶卢氏即前卢翁女卢翁有异术尝以䇿千石将军有功已弃之亡归故不及于难继娶李氏其父山东人也寓罗山卢家罗山卢家故与卢翁徃来善卢翁因窃知李氏女贤及卢氏死乃力主李氏女继卢氏曰产异人者此女也乃后二氏皆封孺人云卢氏生景韶累官东昌府通判卒景旸举人而李氏生景晖景明又生女适孟洋今为行人何公生某年月日卒某年月日年若干嵗卢氏生某年月日卒某年月日年若干嵗李氏与何公生同嵗卒同月以某年月日合𦵏西山之麓空同集巻四十六空同集卷四十七钦定四库全书空同集巻四十七明李梦阳撰志铭凌谿先生墓志铭嘉靖五年十二月乙丑中奉大夫云南左叅政凌谿先生卒于家越明年十二月庚申𦵏郭东三里官庄原先是讣至大梁其友人梦阳既为位哭将絮酒束刍使使往奠之㑹其弟应辰以书状来徴铭曰先生天下士也先兄固雅善公敢以铭请而厥子藩致恳辞更苦读之令人泪簌簌下曰凌谿以文祟其身所谓世人皆欲杀之者乃天亦忌之使弗延邪夫人者顾子诔之备矣乃其心康之文足白之矣而予复奚言者志曰凌谿先生姓朱氏名应登字升之扬之寳应人也生而荦竒童时即觧声律谙词章十五尽通经史百家言其父江陵公者异之然惧其踰也约之古凌谿悟乃着申臆赋以见志而力殚于渊学于是饫醇探脔程猷经用喷英摛华树声艺林矣年二十举进士时顾华玊璘刘元瑞麟徐昌谷祯卿号江东三才凌谿乃与并奋竞骋吴楚之间歘为俊国一时笃古之士争慕响臻乐与之交而执政者顾不之喜恶抑之北人朴耻乏黼黻以经学自文曰后生不务实即诗到李杜亦酒徒耳而柄文者承弊袭常方工雕浮靡丽之词取媚时眼见凌谿等古文词愈恶抑之曰是卖平天冠者于是凡号称文学士率不获列于清衔乃凌谿则拜南京户部主事隂欲困之凌谿剸棼断错乃顾亨于官而其学愈渊居无何陞延平知府意州郡吏必难乃凌谿为之愈益亨乃于是陞陜西按察副使使提学凌谿辟正学院羣秦士高等其中置官设徒丰饩严约谈经讲道至者且数千指风教大行文自韩欧来学者无所师承迷昧显则我明既兴隆本虽切然要奥未闻也及凌谿等出创覩骇疑大不容于人人各以所不胜相压而凌谿性挺直不觧假词色于人更哆憎口恨不即穽之幸例调荒裔徃御魑魅寻陞叅政卒罢去凌谿归潜伏草莽中温绎前业期十年尽偿所愿而今亡矣噫嗟嗟悲乎悲乎人忌之天亦忌之耶夫蛾眉胎祸才美秧毁顺徃逆来孰非尔者然英人志士毎甘心穷约而不悔者徒以人者难必而天者足恃也十年之内徐何载沦凌谿胥殁天实忌之矣人何尤哉噫嗟嗟悲乎悲乎凌谿生成化十三年正月己未得年五十医㫖曰先富后贫病从内生言浅狭之易折也凌谿廓落易直憎口日哆而聼之如苍蝇过耳斯其量可与㒚㒚伈伈者道哉退研精纯推订律厯运数讐史质经底诠名实流览今古横睨宇宙视轩驷直刍狗耳大命中夺赍志长毕非天忌之而谁忌邪卒之日适邑官来谒揖譲而气絶斯病内生之否邪噫嗟嗟悲乎悲乎凌谿他所竒节隐行与凡厯履宦业忠孝友义言动细小莫之具述第述其生死大㮣闗运数者如此诗文则自有集行于世江陵公讳讷封南京户部主事配范氏封安人江陵父瓘以处士州郡徴之不应尝与脩英庙实録处士父宗㤗宗㤗父彦明徃㑹凌谿面咨其家世赵宋间名之修者居于吴为学官宋季北徙徐名寳臣者元初为将军元季徙寳应我朝名鼎者通判耀州后谪戍为亰衞兵然莫详其系次凌谿娶于陶亦封安人生子一曰藩孙子女各一藩笃古世其家学朱氏弗衰矣铭曰陆有时洋湖有时桑不崩者人于惟其文凌谿子坟明故赵府教授封吏部考功司主事王公合𦵏志铭王公者长安县人也名琮字良璧尝居东邱于是称东邱公云东邱公其先豳人也而徙长安曰王鹏飞者仕元为同州判鹏飞生王瓉有名于元厯官中丞尝代祀岳鎭及郊㤗定帝命以爵服从郊事是故其遗像蝉貂焉中丞生扩扩生嗣祖嗣祖三嵗孤克自底于立然喜退晦尝以祖䕃除泾阳簿已弃去嗣祖生有三子少者铎也㑹大明皇帝兴诏举文学者嗣祖惧乃霾其三子俾弗学铎亦三子东邱公其少云东邱公性刚执言论侃侃于人罔徒逊然嗜学勤书有文初为学官弟子即弗诸弟子羣诸弟子时时敬惮之然心弗甘也东邱公置不理但日检其身自省修出则严冠衣端歩趋行不流视立不亹谈见者愈疑异避公即诸弟子无敢公㕘也久之乃相语曰东邱实乃相率师事公而亲教谕普晖者褊人也好使气凌诸弟子乃顾独器公而言之学宪官于是学宪官立召公与语悦之而知其中丞后也即又求中丞像观既而曰王秀才长身玊立方瞳重頥望之若神仙可谓无忝尔祖者矣普晖退而语人曰学宪识人东邱公十试于有司不第竟嵗贡补延津县学训导秩满陞赵府教授是时王壮盛颇究心于文学公至则列十事以谏一曰忠言奉藩谨二曰孝言懽亲备三曰格心四曰讲学五曰亲贤六曰逺佞七曰絶翫八曰辍逰九曰斥异端十曰减音乐援经证史言率典则王览之嘉焉已谓左右曰恨得此人晩耳与李长史同延顾諟斋君臣唯诺竟日而罢赐绮衣各一袭自是礼貌隆重公入见王必整衣冠却伶优指示一二中官曰王先生好人侍王葢十四年犹一日云今制子贵于父遇推封父免而封公子纳诲为工部主事有诏公当封王闻之惊曰王先生去我邪于是勉留公勿封未几纳诲改吏部考功主事公又当封而纳诲虞王留公坚乃于是移书王陈乌鸟情事王不许纳诲于是再书致王词殊恳恻其畧曰夫心无终穷分有限隔即令父皓首瘁躬于王朝如子职何故明哲抑情以全道仁人钖类以成物言事有变常势分缓廹难以例论也况既老而传春秋之义七十致事礼经之文揆之今制罔乖古典父年逾七前途匪逺惟王察焉㑹公辞之亦力王弗能留乃与妻许安人偕拜封就养京邸云未几公如易州又如河南间闗南北咸子故许安人者教授许黯仲女而公同县人也黯为山隂训导生安人于山隂安人聪慧有识谙女诫诸书纳诲始认字安人业口授章句竟俾陟于显其吏部迁易州也安人无戚颜及陞河南按察佥事亦不之喜或问其故安人曰夫芳臭者人通塞者天儿即贤何忧乎贱贫一日佥事出閲囚入告安人安人曰汝知王贺于定国乎其愼之矣佥事跽而曰谨受教出閲囚簿半报安人疾作仓皇返安人弗起矣佥事归既𦵏而诣墓父与俱徃明日父疾作而卒佥事哭谓人曰父之疾葢重伤吾母云李子曰于乎予与佥事乡同榜署同朝是故叙东邱公凿凿然犹漏其事实夫资内以成理则家国成尚矣今观许安人非其证欤閲囚之诫予耳亲焉已所谓齐徳并夀者非欤王公生正统丁巳八月廿五日卒正徳丁丑九月五日年八十一安人生正统壬戌十二月六日卒正徳乙亥四月廿六日年七十四王公卒之明年月日合𦵏江邨之兆纳诲娶张氏生子大治女玊梅玊兰继娶郝氏生女玊麟大治聘知县许钖女三女咸名姻铭曰大裔必炽八世是徴大名必升盈者以兴于昭王氏发之同州中丞实扬有硕其肤龙旂交交帝曰汝郊钖尔侯服汝陟汝宠受福亦孔中叶载沦时及而振泾阳蛇蛰东邱蠖伸伸而靡遂后英是蹶同理殊榦共苞异枿合贞肖端有培孰遏明故封翰林院编修文林郎贾公墓志铭贾公者临颍县人也名瑛字宗玉尝自曰人莫如我乐号曰乐菴于是人称贾乐翁云正徳戊寅翁年九十五矣㑹其子南京祭酒咏徴入道邑里㑹又翁生日于是大置酒聚賔若族暨阖家觞翁上万夀翁顾谓祭酒公曰嗟咏汝行矣汝无吾忧吾无靡乐也祭酒公退而邅延弗忍行翁复谓之曰嗟咏行矣无吾忧吾谓天下无身加者是故于物也漫然吾生无欠心事故寐也蘧然动也蠕然吾今九十有五年矣是故获不履于忧夫忧生于不足不足莫如子孙䝉乃曹事我顺诲之聴各修名显立乃予奚所不足矣夫不足或争予见义慕之见不善避之是故于人无犯色饱吾遨焉已醉吾陶焉已无靡乐也行矣汝无吾忧祭酒公退而仍邅延弗忍行已而翁饮于外归醉而跌遽终是年十月十六日也君子曰孝哉贾子邅延而终其亲李子曰徃予在朝与祭酒公友盖数闻贾翁性行云翁无不足然顾足无争人顾莫与争翁慕义人慕之义避不善不善顾翁愧有不善恐翁闻也于乎斯所谓实徳久则孚者邪徃闻李某者假翁田二百亩不归翁笑而弃之语曰侮观量廹观守无论他事即此则翁之处顺常可知矣斯徳之实非邪君子曰实者名之主也故人莫大于自名亦莫大于人所名故夫潜翁晦贤者居焉文中贞曜哲人谥焉诚有谥贾翁者谓之徳乐可矣翁生永乐甲辰八月廿五日以子贵封翰林院编修文林郎为乡饮之賔诏数又赐帛米肉云配曹氏封孺人先卒翁以卒之年十二月十日启孺人竁合焉墓在邑南祖茔之次翁子五长曰志义官以写眞名识者谓之神品次曰讃㑹同馆副使次曰谦次曰谞次曰咏乡举第一举进士授翰林院编修歴两京祭酒文学行业为天下宗女一适李昌批验大使翁有孙十人乡举暨学官弟子者各二人曾孙八人𤣥孙九人按贾氏胶东侯之后曰贾汉臣者仕元为万户居郑汉臣生景山元陜西行省㕘政始徙临颍景山生彬字文质通子史执义曜徳学宫饮射则賔之年九十终配李氏生贾翁云铭曰兵后我生生不识兵九朝太平百欠五龄以归以宁丰本逺条前奚弗超后奚弗昭既昭厥后我独匪夀若翁者所谓全天者邪抑天全者邪明故临江府知府致仕尚公墓志铭嘉靖二年九月一日临江府知府致仕尚公卒其子东巽等匍匐如梁请铭李子乃嘅然而叹曰嗟吾美仪今逝邪夫其弟美信者固予同年进士也则公于吾犹兄也公睢人也讳缙字美仪号水南子其先嘉兴人曰官盛者军于睢遂为睢人官盛生尚云从太祖北伐没之军云生兴从南伐有功不録君子谓尚氏有后矣曰无言不酬者人之要也无徳不报者天之道也不于其身于其子孙尚氏之谓乎兴生福福生絅果举进士又生缙又进士兄弟俱拜兵部主事又继守山海闗君子于是谓尚氏有天身遗其功而两孙登之庸成化丙午公调刑部为贠外郎有明决声孝宗立则特命之録畿内之囚眞定王清者与邻人高相殴而是夜高之妻与姦夫乘之杀高狱莫能明者一十九年公一讯而得其情时称神明归陞郎中云南司掌京甸凡三法司事无巨细由焉前官毎苦跖盭刚柔胥难而公则独以能称谓之尚一火言一火铸成也秉钧者方拟擢公㑹杖杀卫尉乃出公知临江府府当楚粤之冲土习豪猾公至首擒谢金薄等数十人又释诬死罪者数人又赣有巨盗公计勦获之于是威行郡中而傅从学者兄弟讼产累嵗不决公至览牍而叹曰嗟民之愚如是邪立为剖白咸称公为再生包老在郡三年吏畏民懐秉钧者方拟擢公㑹章树鎭税课旧为王府据者公奏夺归诸公遂遭搆陷而公亦抗疏觧印绶时年四十二矣居无㡬美中美信俱以叅议罢归兄弟金紫毎出则冠葢辉奕塡塞闾里然位咸不称徳谚曰不竟其禄子孙之谷君子于是谓尚氏长矣公生某年月日距今卒之年得夀六十有九而林下者乃㡬三十年使究其用则公之业岂直前云云于乎悲夫悲夫公父封工部员外郎母赵氏封宜人厥配刘封安人安人先公卒继者顾氏有子五人东明州学生东巽东临国学生刘出也东有东萃顾出也女三人长适指挥使孙礼刘出次聘蔡指挥男蔡某次聘吴指挥男吴英顾出孙男三女二公卒之年月日𦵏城北恒山之原与刘氏合而公所着江西志水南稿睢州志诸书东临藏之家铭曰古称大才迎刃是譬嗟我美仪不习而吏孰云错盘不锋而剸旬月千牍剖之靡寃或餽之金乡妪是媒乃配怒之叱之而回䘮或弗举配也则戚劝夫助棺脱簮罔惜夀虽靡齐贤则嫓之二璧同瘗安斯永斯千秋有闻徴我铭辞明故中顺大夫衢州府知府李君墓志铭李君者名志学字逊卿号云崖子通许县人也李氏葢其先封邱人曰李二公者以兵走通许居九女塜二公生奉先奉先生循循生荣荣生李君李君生而颖异读书攻文年近四十始登进士第为庶吉士拜兵部车驾主事坐忤势贵调眞定府通判当正徳辛未壬申间覇州盗起云扰中原所过城破落焚旗帜蔽野钲鼓震沸而眞定属邑多其冲者李君承委賛画周旋矢石间贼平与赏获綵段明年陞苏州府同知寻陞户部贠外郎擢郎中总理宣府粮储㑹武宗幸宣武李君调度公私具足上以为能而君貎复俊伟善条对间有应制之作雅俗并陈上览之颜毎为之霁是时江彬用事嫉之计出君衢州府知府一日上问李郎中何在知之乃自衢州召还久之不得见彬蔽之故已而上崩李君乃遁还自谓年逾五十古人所谓日暮途遥之时也敭歴中外备尝险艰身挂金紫囊有俸钱于布衣足矣乃絶意仕进剷晦光彩营菟裘开竹林蜡东山之屐鼓西园之瑟虽延黄冠叩𤣥秘谈説化术然嗜醇甘躭姝艳空同子见之尝嘲之曰喧寂不共途动静无并驱子谓果有扬州鹤乎李君曰根汚泥而挺清泠之上者莲之所以神也故曰溷溷含至道空同子曰否汚泥不染者以其根莲也子诚莲也则可非莲则壊矣嘉靖二年冬十二月十日李君中风遽卒距生之年成化六年十月六日五十有四嵗耳君之父淮府典寳副以君贵赠奉直大夫户部贠外郎配潘氏张氏皆赠宜人君先娶时氏继和氏佥事维之孙进士暲之女也生子曰梦凰侧室子曰梦松女三一适张锷学生一适董汉监生一适张时兴举人孙女一曰启孙先是空同子谓李君曰死生有命冨贵在天信矣然人之冨贵之去身也则智虑衰谋计左而其将死也则魄夺心乱徃徃犯忌讳昧戕伐斯自为之亦天与命使之乎李君曰气穷则神离故为之者人而所以为非人也空同子曰君子以理制气以定俟数是故丁阳九而神不为之摧所谓修身以俟之者故曰既明且哲以保其身李君知其问为已发乃伸眉掀髯冁然而笑曰子亦闻道外之道乎吾方叩𤣥牝挟素女逃名于沈湎娱乐之区而神游乎溘埃歊尘之外子亦知之否乎空同子曰君以仙为的邪仙即觧尸出神然竟旋转气中久亦消之矣况未必仙乎相顾一笑乃后不逾月李君堕马又旬余中风口不能言目第直视执空同子手握之者三意若悟前相顾而笑者然莫及之矣殁之再逾年为嘉靖乙酉梦凰等奉君之柩以闰月六日𦵏之通许七里湾有封有树而求志焉于是为之志而铭焉铭曰有永永者孰谓之短有奕奕赫赫者孰谓之浅殁而有闻孰谓匪逺泉深土满望之巍如累如君子之坂乎明故中奉大夫四川右㕘政崔公墓志铭嘉靖五年十一月廿六日中奉大夫四川右叅政崔公卒于家年八十有八嵗矣先是其子南祭酒铣抗疏求致仕归是故公之终所事无憾焉君子谓祭酒能子矣公讳陞字廷进号南郭学者称南郭先生其先乐安人也有讳大者生彦和彦和生刚赵库大使后累赠中宪大夫延安知府大使娶于蔡后赠恭人以正统十四年十二月十四日生公于安阳乃后遂籍安阳公童时㑹父失官贫兄五四各出自营独次兄父母居日一食然犹粝也而公于书顾益攻久之悴母蔡怜之泣谓曰儿从兄贾不易效邪公弗聴顾愈益攻书年廿六李给事中者见之异焉遂女以女后封淑人明年为成化乙酉公举于乡已丑登进士第拜都水主事改武选以父忧起改主客又以母忧起武选擢职方贠外郎出知延安府陟叅政敭歴中外凡三十余年公既以蓬荜力致青云巨才洪识逴越伦辈而氷蘗奋励无殊寒约遂能辉前裕后庆流于子孙至今相人训学诲徳必曰不见南郭公少时贫邪今人凡少贫至贵显必婪而公主客时畨人有踰请者业赂钧枢者许之矣日趣上议而公执弗佥名畨人夜持玳瑁竒香各十余斤餽公斥之出旦声其事遂寝公虽厯三部阶五品然僦屋而居兢兢如少时出则一瘦马青布袍耳僮日出拾马通淑人李杂诸薪手㸑之故自为郎官识者业以台辅期之矣先是星变求言公与余干苏章同奏竖阉干政妖僧蛊惑援芘憸士窜逐忠良所致又言兵部尚书王恕今之伊傅不宜置之南京奏入不报而他言者或颇及宫禁秘密上甚为之怒于是书言者六十人姓名于屏拟升则绌其级不则逺恶地于是吏部故迟公获免孝宗即位乃有延安之命边都瘠耗习猾而俗夷公至立规画固扃鐍谨簿书节浮浪省逰宴时出入退果菜私园乃清疆埸覈徴税平徭役锄豪横招流逸垦荒闲实廪庾乃始葺废坠疗疾疫敦行布惠黜邪崇礼兴学诲徒咸凿凿名实详具行状中先是成化末郡大饥民太半亡汉中山谷中公莅郡复者十六七㑹屡丰斗米数钱耳斯不足观政邪公尝见宜川知县唐来马鞍惊曰鞍如是华邪廉其价近百金曰有一鞍百金者邪遂收按之果尽获其贪状黜来又杜文祥者延之巨猾也见公恵而实易之毎大言曰崔诚好然贫官也闻其自少贫吾起大狱必使之窘意公闻之必闗节而公佯若不知者已而有发其杀人事者公鞫之然罪不至死遂生之议者谓公内明而外容剖大决难靡动声色颇似稚圭亦相之山川之钟欤而不知履坚秉贞识体负器自郎署时定矣在郡七年擢四川右㕘政𢎞治丙辰监营夀王宫于保宁役者数万人费覈而力舒戊午逆申王于境民无扰者人称之公行部勾稽既详顾又喜㢘臧否与佥事曲鋭齐名蜀人语曰崔㕘曲佥屹如雪山尝如松茂得晕疾久弗愈己未秋遂致仕归归三十年至是卒公恭俭出于天性少壮隐显一耳故能刍豢蔬粝文锦布緼轮奂蓬茅器无饰银服无裁绮家居检书课农灌溉花竹年踰八十则日焚香静坐精神内莹聪明长存出入不杖卒之日颜面犹生也虽天畀之遐如报公者然禄位未极议者毎有苍生之憾斯非命而何邪呜唿伤哉公生子三长南祭酒也次铉次釴女亦三长适丁玺千户次适贾泽次适张吉俱学生孙子四滂举人次汲㳄涌次泮女六长聘樊刚锦衣指挥次适刘仁学生次适李世隆次适张宗茂学生余尚幼曾孙子一士㮚女一公卒之明年月日𦵏彪涧之兆与李淑人合淑人先公六年卒业自有志刻石铭曰积之丰用之啬中折其翼井渫终食象贤肖徳有瑗有寔妥公兹域聚灵发祥虎变鷟翔英英洋洋后其大昌乎明故博平王教授萧君墓志铭博平王教授萧君雅字惟正其先长沙人也后徙庐陵泸源遂为庐陵人已复自泸源徙冲头于是为冲头萧氏然冲头有环溪二乃人又多称双溪萧云君高祖萧以信保宁提举以信生文寳南安教授文寳生桂望桂望生萧祐号居易子着梅竹山房稿二十巻称居易先生居易娶彭氏生两男子矣一夕梦社坛树綵帜已而复生君君生而颖特既长为县学生立文饬行诸生莫先也乃诸生顾易第君乃独弗第乃独贡而训导松江学训导六年丁居易忧归服阕改英徳学仍训导三年满代去至京师㑹周惠王诸子封又河南抚臣奏诸新王乞择人辅之便于是君陞教授辅博平王君乃谏王曰臣闻之前事不忘后事之师故徃者来之矩也古者今之鉴也是以易申徃行书着有获诗严率由之训礼发琢玊之譬皆言人以脩成也故舜称好问禹拜昌言由闻过则喜师书言于绅何也罔自圣厥乃圣罔自贤厥乃贤也故曰甘我者贼逆我者徳夫圣贤未有不由师而成者而况其他乎故岐伯卞随务光鬻熊之伦以㣲加贵而不谓之过轩尧舜文诸人以尊下卑而靡谓之诎故曰非师曷质非学曷能夫经史者道之寓而迹之昭也王诚欲不失其令名必书焉事矣王闻之起谢曰善善于是建书堂积书日与教授君逰而聴其讲説王父惠王闻之则复大喜曰令萧教授东书堂与世子暨诸王讲説世子暨诸王乃咸敬礼君称先生而王出阁也君复条修身检行尊徳乐善数事上焉王生日则作飬正轩箴王号思诚子则上思诚子説号述古道人君则作述古道人序咸託讽云初王议请增君俸秩不行㑹君九年任于是王特为请赐之勑阶登仕佐郎云正徳甲戌君见王曰臣今年八十嵗矣愿辞王归骸骨王瞿然止之曰孤自与先生逰幸日聴道论讲説今二十年余矣乃今忍遽舎我去邪居无何君病王亲临视致医起君竟不君起也是年九月十八日也先是王业遣内使营后事至是复遣官来视其殡敛三日王亲临奠焉周自定宪来率死讳凡䘮𦵏事无敢王闻也死则曰老曰干甚则其宫中人亡也礟以骇鬼若博平者亦谓修义慕彰克厥终始者矣萧君生于宣徳乙夘五月二十三日娶尹氏先君卒继娶杨氏君有男子二长曰霁娶戴氏次曰方两娶皆刘氏女曰爵贞妻刘爱孙男子四尚文尚忠尚贤尚鲁有孙女二人云君着有平轩存稿冲头八景双溪十咏萧氏家规暨岭南纂修杂録二巻萧方来言曰明年奉父柩归𦵏于冲头细阬口原与母尹氏合李子曰嗟乃予观汉诸王国相则咸名流云乃其最贾长沙董江都张河间斯亦极一代之推矣今周诸王辅善终始无疵跌则有萧君然予先大夫亦尝为封邱辅终始犹萧也铭曰柔自取束强自取柱我视其遇无细无巨巨细之来展予斯安展而罔安斯云素餐譬玉为玦为琏为环王门盘桓卑尊窘寛优焉㳺焉彼谓我隐而我则官归宁于故山明故奉政大夫山西按察司佥事贾公合𦵏志铭此墓𦵏奉政大夫山西按察司佥事贾公者也贾公通许人也墓在其县东三里冈子羽墓南葢贾氏此园自铅山知县赟始建贾公𦵏四世矣知县生封监察御史麒御史生山东叅议恪叅议生贾公贾公生正统十二年十月戊辰以进士为绛州知州改易州寻陞前官𢎞治十年正月壬申卒年五十一嵗厥妻刘氏正统十三年十二月辛未生年十七归于贾成化十一年二月甲申卒年二十八嵗继妻娄氏天顺四年五月乙巳生年十七归于贾正徳十一年正月庚戌卒年五十七嵗二人者赠封皆宜人于是𦵏二妻贾公一墓刘一乳双男一曰希朱一夭已复乳女曰咸英娄乳希文希尚亦乳女曰綵英希朱今为府学生希文隂阳训术先娄亡矣希尚引礼舎人学生娶于韩训术娶于杜舎人娶于杨女咸者适时植植知县也夫妇以节死旌綵者适李永晖永晖监生綵亦先娄亡而贾公以卒之年四月丁酉合刘氏娄以卒之年九月丙午合贾公刘氏而娄之合也希朱者始徴铭李子李子曰嗟贾氏贤哉羣哉然予业铭其兄宏墓矣乃今复铭贾公墓贾公名定字仲一自称一庵子语人曰吾一庵足矣或诘之曰君之一独庵乎公笑而不答已而曰吾仲一也安得庵不一或又诘之公曰吾读易人也庵得不一乎于是诘者退谓人曰贾之一谓太极耳公知绛也绛有屠人诱人出而杀诸谷中归而私其妻妻不从屠又杀其妻而搂其女鬻之跳事久弗白公亷诛屠者事竟白㑹大饥疫公在绛绛独活主者以绛独活也于是求䇿于公公则上救荒八事是年又平垣曲之盗京之北迁也偶有献枣栗者嵗例徴枣栗公知易州则条园林登耗之状以闻得半减焉谚曰谷要自长言莳之者人成之者已也夫州县之吏不之为世之怿也尚矣以今贾公观之则所谓矮屋跛足者然乎弗然乎大同卒魏旺者忮冨人郝贤仇之而挟其族愚嗾之使与郝殴才相竖拳便扶之归夜计杀愚者诬郝郝破家然犹不得脱竟诬服狱具且行刑矣㑹公为佥事覆按竟白其事于是郝礼天曰吾无以报贾君愿出锦幕孔子像公为佥事又有时政之书其畧曰绛有积薪逋者破家糜躯而逋弗完也定知绛也尝通一州丁戸足其逋自是綘薪嵗无逋又曰知綘时尝为善恶二籍嵗终则句稽诛赏之又曰山西土狭而险有三王国禄入盐粟均输便而论者则又谓公之二配皆名家克配公刘通许三刘家女娄则都御史良孙也初叅议君园居榴花开㑹刘聪携其小女来㕘议君见其女喜之即手花绾其髻后以婚贾公徃有盗入贾氏刘俾公语盗簮珥所曰母扰恐老姑也贾知绛时绛有蔬园姑曰蔬多烂无益市之娄曰诺退则隂积俸金如蔬直跪进姑曰蔬市矣此其金也贾公出按守备官张赟赟赂无由通乃诈书曰贾令取冬衣娄闻之惊曰渠出冬衣固备斯诈也二氏者可谓有相夫之才者矣娄抚刘子女如已出人尤称之云铭曰苟逾其纪虽璧亦毁有陨而妍有沉而辉渊于美此公而埋此次中二媛式从许原窿窿望之光虹黄楝之傍考君子藏空同集巻四十七空同集卷四十八钦定四库全书空同集巻四十八明李梦阳撰记游庐山记自白鹿洞书院陟岭东北行并五老峰数里至寻眞观观今废然有石桥自观后西北行里许并石涧入大壑路傍有石刻一宋嘉定间刻剥落难识一元大徳间吕师中刻也入壑行并涧路石渐巉巗数里至白鹿洞此锁涧口者也羣峰夹涧峭立而巨石怒撑交加涧口水湍激石鬭旁有罅人伛偻穿之行此所谓白鹿洞云过洞复并涧转北行数里则至水帘水帘者俗所谓三级泉也然路过洞愈崄涩行蛇径鸟道石罅间人迹罕至矣水帘挂五老峰背悬崖而直下三级而后至地势如游龙飞虹架空击霆雪翻谷鸣此庐山第一观也然李白朱子皆莫之至而人遂亦莫知其洞所顾輙以书院旁鹿眠塲者当之可恨也斯虽畧见于王袆逰记然渠亦得之传闻又以寻眞观列之白鹿洞后误矣自书院陟岭西北行至五老峰下并木𤓰崖西行则至折桂寺石桥有涧朱子尝逰此自折桂寺循岭而南下则至白鹤观观刘混成栖处也观背峰曰丹砂峰自观西北行数里至栖贤桥桥跨涧孤危宋祥符间桥也涧曰三崃涧涧石旰烂而巍怪罅处渊潭碧黛激则砰湃桥旁有石亭亭旁崖劖钱闻诗诗自桥西并涧行则至玊渊路傍草间有石鲜不劖也今莫能尽记玉渊葢其涧喷涌来至此而穴石悬注窅昧声如迅雷亦天下壮观也石上有劖字云过此为栖贤寺今废李白尝寓此自栖贤寺西行至万夀寺有路通庐山絶顶可至天池逾涧北行则太平寺路也然卧龙潭则在五乳峰下路仍自栖贤桥出涧口西行数里北逾重岭入大壑始见潭潭亦瀑布注而成者潭口有长石鳞鳞起伏犹龙也朱子尝欲结菴潭广今崖有其劖字然岚重昼日常黯黯出卧龙潭西行数里至万杉寺桯史云宋仁宗建寺当庆云峰下崖间劖龙虎岚庆四大字又西至开先寺寺有瀑布李白诗句有龙潭黄巖双劔鹤鸣香炉诸峰又有萧统读书台李煜亦尝寓此亦庐山一大观也自开先西行十数里至归宗寺寺有马尾泉亦瀑布抱紫霄峰而下王羲之尝寓此洗墨飬鹅皆有池其南有温泉焉自归宗寺西北行则至灵溪观观西为陶渊明栗里今有桥桥西北谷口有巨石上有劖字言陶公醉则卧此傍有醉石馆过醉石入谷行有濯缨池崖有诗刻自醉石馆并山南折有通书院有天生碁盘石上有劖字自通书院入谷西北行则至康王坂有景徳观今废观傍石刻谷帘泉三大字自观东行十数里则谷帘泉也亦瀑布与开先瀑布同源而分下陆羽尝品其水自康王坂又西北行则古柴桑地曰鹿子坂面阳山者陶公宅与墓处也自面阳山北行可至圎通寺此一路予未之行予则自徳安县西并山北东行至圎通寺寺对石耳峰前有猴溪元欧阳元有记宋黄庭坚亦寓此自圎通寺东行度石门涧登庐山寻天池寺度锦涧旁有锦亭路虽攀縁上然修整又林木鲜伐掘问僧曰禁山也路以曵御制碑开云行一里輙有亭路旁崖平处皆字刻也葢五亭而后抵寺寺据庐山絶顶奉勑建者也铁瓦而画廊有铜钟象鼓悉毁于火殿前有池仰出而弗竭称天池焉是日晴昼秋高下视四海环云若屯絮望岷峨江南北诸山皆见然江与湖益细小难观矣僧为指石镜鐡船狮子芙蓉诸峰乃东至白鹿台观高皇帝自制周顚碑高古浑雄眞帝王之文然碑亭渐崩裂又东观竹林寺刻非篆非𨽻周顚手迹也又东观佛手巗然皆絶顶下逰东林寺观虎溪又至西林观塔东又观太平宫太平宫者即御制碑物色周顚处也又东至濓溪书院又东十余里至周子墓墓对莲花峰自莲花峰东行至吴障山过山逾石子相思二涧并五老峰行则至白鹿洞书院相思涧者水帘下流也此庐山南北之大槩也按志庐山有大岭与九叠屏风号竒絶李白诗不云屏风九叠云锦张今问人咸莫谙其处惟开先寺前有锦屏铺云又按王袆记是山也洪武初长林蔽阻虎豹交于蹊路虽十余里非羣数百人莫敢徃今其山童童赤崖耳樵夫非探絶顶不能得径寸薪也是山名迹则肇自惠逺在山北至李渤始有白鹿洞在南后又有周顚其迹则絶顶正徳八年夏六月李梦阳记三渠陈氏家园一览圗记三渠陈氏者莆人也举进士官至户部郎中无何谪均州同知寻陞汝州知州以留滞不能归葢梦魂常逰于家园于是作家园一览圗曰吾览之即犹见家园尔其友人李子叩之陈君曰直吾宅而南三里许突然而倚空者莆之壶公山也其山蟠踞数十里高逾千丈状端士搢笏而立而一支蜿蜿蜒蜒奔而西尽处稍突为穴则先大夫赠户部郎中毅菴先生先妣赠宜人吴氏坟也前有峰对峙面溪溪之源有二一自寳胜溪西来一自龙潭溪南来合流于坟之西南半里许是为南溪口北行三百余歩汇为潭坟亦面之潭蓄复流折而东行亦三百余歩北面有峻山石㘭则𦵏我先太母黄氏太叔母张氏而其坟亦面溪二坟隔水畧相朝拱故曰夹溪先陇溪东流折而西北行里许又折而东有石山岸北俗唿龙臂岭又东二百歩夹溪皆田以供墓祭者南有屋十余间此所谓龙臂南庄也庄有二水磨粉麦获㣲息亦以供祭至是而溪始曲折东北行四五里又折而西有石桥名壶公桥今图内边桥夹溪苍苍鬰鬰者皆荔枝树也岸北稍东荔枝树中故有屋数间今圮矣不图溪又西北行半里许始入大渠盖永春徳化仙逰三县之水迤逦三百里入莆至木兰山下通海号木兰溪而宋时有李姓者筑陂凿渠以溉田今图邅延左行者是也渠绕山东行四里一股分而北名曰横渠又二里许又一小股分而北名曰西渠又三里许又一股分而北名曰下渠是为三渠今予窃之为号西渠北行二里许亦岐为二俗唿双义沟一东流里许汇为池可二亩池北筑田为地植荔枝与杂树池蓄而复流东行百步则先兄庶吉士五瑞与弟今刑部贠外郎邦器居之又东又折而北二百歩许有通衢甃小桥通水于田田之东吾宅焉旅聚凡百余家其林森森即前所谓直南对壶公者也宅西有杰坊则予中乡试所树双义沟一北流二里许折而东而南复折而东绕宅后里许与下渠水㑹东北曲折行十余里入于海盖圗之大槩如此而予曩与兄弟軰展墓而逰林登夹溪之陇宴龙臂之庄跻壶公之桥逍遥于荔枝之圃翺翔乎三渠之径瞻岭望海陟崇汎深酌醲割鲜敦朋叙族坐咏行歌葢旬浃不究其巅委今是图一览而即见其首末故凡绕家园而峙者流者植者缭而直者通而曲者浮者凸者潴者蔚而离离者次而峭隅者望之若翔就之若伏者凡予故所钓所采所舟所骑所坐所卧所行者皆列吾前也故予览之未始不豁然喜也已又郁然而戚焉李子曰子之戚者何也陈君曰传曰君子过其故邱则黯然以悲予行年五十余矣宦情落落均汝去故乡八千里音信罕徃来今一览而见吾家园有能不戚者乎陈君又曰莆有四山北曰陈巖东曰成山西曰紫帽与壶公均敌而对峙高耸如四柱海潮自东北入莆莆人分之为南北洋西南行曲折数十里至木兰山下与木兰溪㑹故曰壶公兰溪莆之望也今不能尽圗亦畧见其彷彿李子曰夫形家者流君子所不道也然述者奚取焉予读汉唐史至艺文志见其载堪舆金柜𦵏经青鸟子等书而牛眠马跑亦时时见于他説陈君曰邑人相传宋朱子赴同安簿时一见壶公即曰莆田多人物乃此公作怪于乎信斯言也则岳降尼祷之説不虚矣余曩立朝着葢数见莆缙绅于户部又见三渠陈子与其弟五器已又见其子举人窃谓陈氏更多贤今览是圗则陈氏多贤有以哉有以哉賔贡图记河南按察司佥事吴君有賔贡圗一巻吴君曰此物传自我高祖子其记焉记曰賔贡圗长五尺有竒濶一尺画蛮夷人十一一人擎寳珊瑚托一人臂鹘其一牵兽似鹿其一人牵狻猊一人则抱狻猊子一抱獒子一又擎寳珊瑚托又一人牵獒八人者皆左而趋至肃也而一人独右向立而胥八人者来知其首长也一人背行婉娩抱乐挈器一人两手捧一物二人者则右而趋其首长十一人者貌固人人殊也乃冠佩物属亦人自殊异今不能尽考识识其气象为賔贡者云按圗后题志曰冶城陈龢曰永嘉王溥曰徐谅曰林本清曰缙云朱惟嘉曰永嘉张谦曰鄱阳周厚性曰林仲勲曰云窝郑道曰乐清赵新曰西江李衡亦十一人云然皆不谓图作于谁氏今图角明有赵氏子昻印而十一人者皆不之及也惟嘉谓周景元作谦谓胡瓌辈五人作诚使二人者见子昻印不应如是道矣予故曰子昻印后人加之也今江南人善摸搨赝本刓古印记诳世此图色色精巧狞动自足传亦奚取于子昻印焉郑道曰朱生近从何得之则知此圗又本朱氏物而传吴氏语曰永厥传视子孙今吴氏传五世矣而有佥事君此图不落他氏手矣图首篆广平程氏笔也正徳四年冬十一月李梦阳寓大梁记方山精舎记郑生将归方山结精舎于山阳以修周孔颜孟之业问于李子曰夫子何以教焉李子嘅然而叹曰大哉有是乎且子所居之山非方山邪对曰然子所居之舎精舎乎曰是也曰子归而求之有余师矣予又何教焉又问李子不答郑生退而问于李子之门人门人曰夫子之意或欲其则坤之道以达于天乎郑生曰此何谓也门人曰窃闻之方圎者隂阳之形也精粗者形而上下之名也昔者圣人之賛坤也曰至静而徳方焉其賛干也曰纯粹精焉故方者义之隅也精者奥之区也故曰阳不独成迹不深造言圎与粗之不足恃也夫子之意无欲子则坤之道以达于天乎明日郑生以其言质诸李子李子曰吁有是哉虽然务大而遗本矣不曰下学而上逹乎不曰敬以直内义以方外乎此周孔颜孟之所由也吾子勉哉潜虬山人记潜虬山人者歙潜虬山人也山人少商宋梁间然商非剧㕓不售也非交豪官势人即售受侮压夫售未有不赊者也非豪势人力赊鲜有还也山人寓剧㕓则治静屋日闭闗苦诵吟弗豪势人交及终嵗算息盈缩则顾与他商埒他商怪问之山人曰商亦有道焉夫价之昻卑岂一人容力哉君既靡力吾随其昻昻卑卑焉已是以吾身处剧㕓而心恒闲也夫争起于上人吾既随其昻昻卑卑息与诸埒也侮压又胡从至矣吾是以弗势豪交而息罔独缩故曰商亦有道焉此尔乃后山人有子矣于是始弃商而归潜虬山云山人既归山则于山间构潜虬书院以舘四方交游暨来学者而収训其族子弟于中又构屋数十以居其族无屋者云厥费不赀矣或谓山人曰夫商出入风波盗贼中逺父母兄弟之亲而生尺寸于千万里之外亦难矣宜若是费乎山人笑而不答退谓其族子弟曰夫散者圣贤之懿而聚者啬夫之𤨏行也若以为金帛果足使子孙守哉山人在山则又日闭闗诵吟更苦尝夜吟独绕庭行侵旦不休或又病之曰山人年五十余耳髪须皤尽矣山人曰朝闻道夕死可矣予诚不能以百嵗之劬而易一日苟生山人商宋梁时犹学宋人诗㑹李子客梁谓之曰宋无诗山人于是遂弃宋而学唐已问唐所无曰唐无赋哉问汉曰无骚哉山人于是则又究心赋骚于唐汉之上山人尝以其诗视李子李子曰夫诗有七难格古调逸气舒句浑音圎思沖情以发之七者备而后诗昌也然非色弗神宋人遗兹矣故曰无诗山人曰仆不佞然窃尝闻君子绪言矣三百篇色商彞周敦乎苔渍古润矣汉魏珮玉冠冕乎六朝落花丰草乎初唐色如朱甍而绣闼盛者苍然野眺乎中㣲阳古松乎晩幽巖积雪乎李子曰夫周道如砥其直如矢谁能出不由户何莫由斯道也山人之诗其昌矣夫山人名育字飬浩号隣菊居士其父存修者亦诗人也有缶音刻行矣潜菴记歙鲍光庭氏字以潜行矣晩修先墓而筑菴于横塘之上复号潜菴云语人曰菴吾将老焉其姻人郑生者述其菴实请予记阐厥名义将贻诸鲍君予曰大哉菴渊潜哉夫名以实立义由警获易不首潜乎然继之见焉跃焉飞焉诗不曰潜乎然继之昭焉故潜者违时以藏之名也寒沍之鱼槮处以含俟时征也纶钓惊焉拨剌以沉缩身沕穆澒洞之壑以完生也故陶遘革命而更名符甘隐约以着论皆志欲昭而弗昭欲飞弗飞跃弗跃见弗见者也夫鲍君者显华崇骋少不经志者也老弃江湖栖迟邱壑声色戏玩弗婴于心车马罔侈服食俭约无干进谋仕之事飞缨跃马之心而折槛靡懐操瑟弗至者也胡潜其字而以名菴斯所谓专乎心者警诸物欤故瑟弗操而闻好竽热中槛不折而谈旌直为荣虽无干进谋仕之事飞缨跃马之心而见轩驷冕葢者动容非心潜者也且今一食一服一马一车一戏玩竒者有不矜而耀者乎此身邱壑而心市朝託江湖之放而垂涎于显华崇骋者流耳故君子有吾有耳而不敢骄人之无能吾能耳而不敢傲人之拙实吾实耳而不敢乘人之虚良贾深藏盛徳若愚凡以扩吾潜焉已耳然犹因心以立名循名以思义号其物以存警岂非专于心然后絶外慕哉问鲍君日何为郑生曰君诲于家曰不勤身不立不俭家不守又诲其子弟曰吾闻一善言必记诸心见一善行必体诸身即是而观君之潜亦足谓之心者矣郑生又曰徃姚源贼冦郡君以备御之䇿干郡守䇿良可措之行若是使鲍君由潜而昭体易之义俟时而庸岂不有大可观者而今老矣惜哉君尝出粟赈饥有章服之赐今为乡饮賔云华池杂记华池古乐蟠县也故城川华池东天子沟夫人洞竝故城川䝉恬壍山堙谷处也今驰道存焉稍东则阳周城也牡丹园华池城东北太和观牡丹园西张将军墓华池城北边路将军名吉宋范仲淹卒也以节死赠将军详见郡志兴阳洞华池西崖也不窋陵庆阳东山傅介子墓西山范仲淹宅今为府库范纯仁遗栋今为府仪门过木鹅池庆阳城凿通河处临川阁鹅池上宋蒋之竒建今废威武楼庆阳北城楼也宋建公刘庙在庆阳其两壁画周三十七王云李子曰余如华池在𢎞治乙夘年焉居葢三年云从予游者尉氏左国玑庆阳髙尚志暨其弟尚徳华池王祐游辉县杂记李梦阳曰诗云泌之洋洋可以乐饥予当正徳戊辰値春仲之交而游于辉县于是览苏门之山降观于卫源乃登盘山至侯赵之川遂览于三湖返焉李子登苏门之山扣石而歌歌曰泉水活活北之流矣有女懐春采彼薇矣山川修阻暮予何之矣歌竟长啸响应林谷时人莫测也苏门山古士率栖焉着者魏阮籍晋孙登宋李之才邵雍元许衡姚枢耳然诸皆有祠祠之独籍不祠也苏门有九峰山亦竒絶然其上无泉侯赵川亦无川可恨也太行山至苏门也峰万余数森森若排剑北走中有三峰独竒而三寺各当一竒有一泉绕之流乃其泉数里触大石輙入地故不至侯赵川李子曰予观三湖险矣葢虎豹之窟而魑魅所宅也西踞壶闗之巍北跨陵川之危东扼林虑上党有盗贼恒数百骑来则彀弓弩持刀出没林阻巖谷间号曰青羊白戈云而盘山路石岈岈嶃嶃行若登天然过此豁然旷川而四面皆山焉所谓侯赵川也葢若桃源焉三湖有巨竹蓊茂登山西望亭亭縁崖而绿者竹也中湖则有石镜半规耳而黙莹能鉴天日山河人物焉岂不异哉中湖寺赵宋号太平兴国寺而属汤隂县南北湖寺则今人创之耳边寺硗田以千数然故栎橡磈磊区耳于是寺僧招流人垦之租其人率斩茅菅阻巗崦为聚落烟火袅袅相杂也其流人若妇并为寺僧使乃其妇则于边寺泉任载水予自南湖还也乃见两三妇置桶巗滳下而猥坐广下然青羊白戈过其聚落聚落人辄饮食之得无害青羊白戈感其余食数亦輙赠遗之为常焉辉县产鱼稻然其人多病瘿偕予行者二人一曰冯贵二曰左国玊左国玉予内弟也内弟生不识山前出阳武行望见山喜以为云已知其山也益又喜跃焉行懊不即至山李子曰余逰苏门葢得于山川土俗之别云于是作逰苏门记述征集后记李子曰余以正徳三年五月十七日絷而北行至秋八月八日乃赦之出云其始行也人人絫息奔匿而谓必死也独我兄曰我从我内弟国玊曰我与从二人者触暑昼夜行饥渇草莽风沙中诗云毎有良朋况也永叹岂不信哉岂不信哉初大梁周生为余筮得履虎尾不咥人亨及既下狱事势愈急矣中外詾詾自危㑹早朝有匿名之书又御史张彧等枷之长安左门㑹又都给事中许天钖朝出伏彧枷哭归而自缢死予不谓其能不死也易眞前知哉国相寺重修记国相寺繁台前寺也台三寺后曰白云中曰天清塔断而中立有鹳巢其上戛戛鸣按梦华録繁台寺一耳亦不言其地之盛尝问之老长曰寺一耳而三其教中教之讲僧玊色褊衫后教之禅深褐褊衫前教瑜伽浅褐褊衫而寺遂三后有白云阁于是号白云寺中有天清殿于是号天清寺前有国相门于是号国相寺寺分势孤时迁世殊于是崇者頽而下者芜僧阘教污庸师恶徒于是树石盗亡损破鸟䑕秽之徃来羊猪寺非若能主矣又国初剷王气塔七级去其四崩啮幽窟狐狸魑魅昏啸隂啼僧席未暖业逃去而善彬者国相僧也乃奋然兴曰寺时世废邪僧废之邪于是守一清修年七十余歩诣戒坛受戒持之于是寺得不土平者彬之力也汴城以水湮故诸古蹟茫然荡然独斯台岿然存峻峙可游游者挈醪榼载吟笔花晨月夕雪驴风马无不扣彬之门者斯足知彬也正徳间彬葺其寺殿暨伽蓝阁山门钟楼僧房等而睢阳衞百户赵越等实助之涅塑其像设按旧碑寺宋太平兴国二年建今洪武初僧古峰者新之相去四百余年迨彬又百五十余年矣而空同山人为之记诚孝堂记歙人鲍灿为其母吮疽已而疽愈人以为孝将暴其事于官鲍君泣止之曰夫安有为毋吮疽而求名者邪江西刘编修闻而义之曰是可以为诚于孝矣于是名其堂为诚孝之堂着为记鲍君则又泣止之曰是奚足为孝邪而以名吾堂竟辞不受鲍君既卒有三子长曰光宇次曰光祖季曰光辅相聚哭而谋曰徃予常忿吾父有首善之行而卒莫之闻也夫闭而不暴者孝之忘也必举而旌者官之事也故君子之扬人善也不以其自闭而弗行不以其炫而苟与同何也阐其实则观者易化此风励之道也今官司计不出此徒使吾父幽幽而弗彰含章而䘮亡且夫悖莫大于忘孝罪莫重于冺亲父行不闻时予三人之辜于是光宇使二弟相继如京师暴其事于官乞旌其门闾官曰法孝子死不旌卒不行二子则彷徨于路衢行且泣诵説其父事行路为之洒涕归相聚哭又谋曰夫不可强争者法也可以义起者礼也縁礼以伸屈援义以附情庶㡬名实有徴父行不泯于将来于是始葺其故堂而仍厥前名曰诚孝云其婚姻家有曰郑庚者尚徳人也见三子能成其父志而窃大幸喜至大梁告我以顚末请记予惊讶曰异哉刘子之名人之堂邪夫孝犹有不诚者邪孔子曰父子之亲天性也今世俗率喜务名故其性鲜附实即如刲股庐墓尝粪吮疽此何等事今人为之大扺欲彰其孝名夫急名鲜实行务外多诡心今既欲彰其孝名矣则所谓天性者安在乎及幸而致名辄日夜望旌其门闾显者图进用庶人华厥身有如鲍孝子吮疽而疽愈反自闭其事者乎又有如鲍子人以嘉名名其堂力辞不受者乎若是即以诚孝名其堂奚不可者而俗人不领觧輙相妬不见容私毛举过失沮壊其嘉懿曰此于法不得旌者也岂不大可诧邪郑子又曰鲍氏先有鲍夀孙以孝闻载在宋史人唿其所居里为慈孝里予曰诗云孝子不匮永钖尔类今观鲍孝子吮疽又观三子能成其志非其先有遗烈哉空同集巻四十八空同集卷四十九钦定四库全书空同集巻四十九明李梦阳撰记石淙精舎记昔周子起濓溪之上倡明其学天下宗焉其后自濓溪徙庐山遂名庐山之溪曰濓溪名其堂曰濓溪之堂今天下之学宗我师杨公而公亦自安宁石淙渡徙鎭江于是筑精舎丁夘桥名曰石淙精舎嗟乎事固有偶同者非谓是哉愚徃观眉山苏氏爱阳羡山欲徙之葢卒不返眉山今其墓在郏鄏之间曰小峩眉者是也愚谓其特文章士不足法及观周子自濓溪徙庐山则又讶曰兹非有道者为邪葢天壤间物无常主自吾之所自出言濓溪也眉山也石淙也固吾土也自天壤间物言吾安徃而不得主邪嗟乎古今人用心岂异哉愚不佞少幸从公游以故得窃闻石淙焉石淙有虎邱之邱曹溪之溪螳蜋之川自昆明池来者奔流千里其地崩湍激石两厓菰苇交合水汨汨循其间泠然金石之音故曰石淙石淙视二子故土吾不知其孰愈乃若丁夘桥负山带江据东南之㑹上游之地其泉石巖壑之佳要不在庐山阳羡下也阳羡姑置勿论且庐山其志奚为者邪顾卒幽抑不见于世今公际明天子㧞茹向用功着边徼显名四夷利泽在社稷天下其还也登桥据水厓坐石矶不一再吟啸去矣故金焦大江之云不能夺京洛之尘而甘露鹤林之情不能已龙沙鴈塞之行也虽然君子岂以此易彼哉故孔子曰乐则行之忧则违之夫庐山岂固濓溪意邪愚不佞徒及公之门力不足濬流扬波南瞻石淙特望洋耳是何敢言记浩然堂记浩然而塞于天地之间者气也人孰无之然存之者寡焉其见也则系乎时时有幸不幸也士有是气常苦抑而不伸焉鼓之而使之伸则又系乎上之人焉虽然其㡬㣲矣㡬微则风神风神则沨沨溶溶被物而物不自知江西以忠义推士尚矣推者以文山文公为冣文山之后则有练子宁黄子澄焉夫二人者其祸烈矣乃其后则又有刘公球钟公同相继而起亦谓之风非邪文皇帝尝曰使练子宁等在朕固当用之呜唿帝之徳至矣岂欲鼓天下之气而虑其弗伸邪不然何闻其风者之兴之勃也夫忠孝常变一也有不一者系乎时者也茍时矣即不幸犹幸也故曰其见也系乎时反是则人矣非气之罪也知风之自与时偕行焕乎事业炳乎文章沛乎与天地流行呜唿微斯人其孰当之哉此所谓浩然之气也予至金川顾瞻练公故里既令立祠祠之刋其遗文以布又名其祠之后堂曰浩然堂记焉优㳺堂记张生之还滇也复过大梁之墟而见北郡李子李子问曰生何志张生曰含也愿为古之优㳺者尔然业名吾堂矣李子闻之蹙然而叹曰噫含乎噫含乎张生曰先生何叹也谓含竭精以探赜邪守艺以俟庸邪艰闗险阻身屈而气振与优㳺者殊邪谓骅骝既羁世网终婴之邪抑桂菊秋荣惜其后时而贞也李子曰上世君逸中世民逸民逸则贤隐贤隐则官旷官旷则君劳是故先王之治天下也立贤备矣然犹惧其遗也于是弓旌有招蒲轮有迎夫然后贤者各以其位故采菽之章曰优哉游哉亦是戾矣言君之获臣也臣获则君逸故巻阿之章曰优㳺尔休矣臣或弗合去则君追之还故白驹之章曰愼尔优㳺斯何也于文优以足训游以适称优游者自如之名而逸之义也使人自逸则君无与官故曰愼尔优㳺夫含也少而达名于朝发与衣白竟优游以自高斯空谷逍遥之计非尔公尔侯之招也予是以叹张生曰含闻之得之不得有命夫孔子何人也然犹曰优哉㳺哉聊以卒嵗含奚足云敬遗堂记余姚史氏起敬遗之堂奉其王父或享賔焉賔乃言曰嗟贵宏堂奚斯名也史君曰窃闻之君子无不敬也敬身为大夫身者亲之遗也立模乃曷敢弗之敬也是故言也弗之敢茍也行也弗之敢惰也业弗敢荒宦弗敢怠不敢狎小不敢忘大凡此以广敬也故不敬无遗无遗无身矣是故立模之于身也乃曷敢弗敬也賔曰嗟贵宏身若是大乎史君曰身也者自他人视之固𦕈然者也自吾视吾身与天地始终乌得而不大也夫自形之化也即有始以遗之吾葢不知㡬亿万年矣自吾而后之又不知㡬亿万年而终是身者与天地始终者也乌得而不大又乌得而不敬也北郡李子曰史君葢早孤者云然予闻其王父育之长训之成乃其人鲜兄弟焉亿万年之遗当其身所谓如线者也是故其身也视他人为大而其遗也弗敢弗敬也故其堂名之曰敬遗堂焉河上草堂记正徳二年闰月予自京师返河上筑草堂而居其地古大梁之墟今曰康王城是也濒河河故常来今其地塡淤高河不来人稍稍治坟墓葺庐舎矣始蓄牛马树树木始有井落道路之界然四面皆荐莽其地宜柽杨宿麦予兄故垦田数十百区树栁以千数环堂皆栁也登堂见大堤及城中塔背隐隐见河㠶堂下莳榴竹菊卜萄槿椒牡丹并诸杂草物而予日弹琴咏歌其中出则披苍榛登邱塲坐断岸而歌有二三子从二三子进曰岸崭崭岑巖其下遗涡瀺瀺非河之故冲邪非所谓鱼鳖鼋鼍窟邪夫子奚取而堂又何乐焉予曰子以为吾爱吾身孰与堂曰不如身子以为天地与吾身孰久曰天地久予曰天地不能知其不终穷予何能知吾身予不能知吾身顾安知吾堂予前不知地为鱼鳖鼋鼍窟又安知后之不为鱼鳖鼋鼍窟且小子休矣翛然台记草堂之东筑台高二丈余所登台四望云冉冉在桑榆葢千里外见也人心不天逰则视圹壄崇原大泽天地日月星辰霜露朝夕烟霞之变寒暑草木徃来荣枯皆与已不干渉视圹野崇原大泽天地日月星辰霜露朝夕烟霞之变寒暑草木徃来荣枯诚与已干渉于是触予目者罔不乐也台贵高高则逺逺则无所不见予台不高望之千里外见地使然也无所不见则其乐充满其乐充满则翛然矣庄周曰翛然而徃翛然而来于是命台曰翛然之台予观屈原放逐江濵非与圹壄崇原大泽天地日月星辰霜露不干渉非不知朝夕烟霞之变寒暑草木徃来荣枯之情而恒戚戚忧斯人殆未天逰乎抑宗臣当如是邪为台记需于堂记草堂之南筑瓦堂庐旅名曰需于堂草堂作于春三月翛然台秋七月是堂则冬十一月作更四时厥乃备有须于堂故曰需于堂予观需五爻需于郊沙泥血酒食遐近异势险易异用安厉别矣而其义皆需故曰需须也予居更四时厥乃备而是堂最后成窃谓有合于需故曰需于予堂在大梁北郊厥河徃来之墟有沙泥之虞不可不戒能需庶㡬获四之出五之吉故名堂曰需于人情躁动则罔攸利躁动莫如战曹操临战安闲若罔攸战故胜此其人不足言而需之义同也是故君子需于学逊需于徳涵泳需于时进退需于命终厥躬予又窃比名吾堂虽然四者何有于我哉观风亭记亭在风穴之山逈峻峭削环千里而孤者也形拓势积灵秀出没登之目豁神迅志揺襟扩嘉靖七年夏监察御史谭子廵而歴汝而游于亭乃俛仰而叹曰嗟美哉山河弗改世代迁矣吾其观哉以问分守伍君曰天地既中风雨时㑹卜洛定郏表方测景吾观其时谭子曰美哉是古今之慨也以问分廵王君曰冠嵩带汝伊阙我朝沃野广麓樵猎树艺吾观其土谭子曰美哉是利用之思也二君于是避席而读曰敢问先生何观也谭子曰谽谺窈如噫如喷如嘘如吾观其风曰风者何也谭子不答它日二君遇空同子述其事空同子曰美哉观各得其职矣虽然风其大乎夫天下之气必有为之先者而鼓之则莫神于风故飔飔乎莫知所从沨沨乎莫知其被熘熘乎莫知其终也其徳巽故其入深其㡬微故入物而物不自知其行疾徐故其入不齐其变也乖和殊故物有瘠腴纯驳性随之矣性发情逸淳浇是效而俗随之矣俗沿习成美恶相安而政随之矣是故先王知风之神也于是节八音以行八风然患其乖也于是使陈诗观焉诗者风之所由形也故观其诗以知其政观其政以知其俗观其俗以知其性观其性以知其风于是彰美而瘅恶湔浇而培淳廸纯以剷其驳而后化可行也夫监察者固举刺之要臣以风为观者也然登其亭履其穴而后叹何也天下未有不触而动者也触以动叹叩而不答臣之要也得其职矣职神于风故称大焉虽然二君不小矣昔者文王之化行也不自汝坟始乎今之汝固古之汝汝之土犹古之土也昔者风之南也蔽芾甘棠咏爱也守之行也野有死麕歌严也巡之政也监察临之二君行之何患乎非时故曰斯民也三代之所以直道而行也二君曰美哉空同子之言风也请诸监察以名其亭刻之坚石谭子名纉蓬溪人伍君名全安福人叅政也王君名洙台人按察佥事广信狱记李子寓南康府卧病待罪勘官大理卿燕忠奏畧曰请驻广信府勘以避嫌又曰请转委浙江副使郑阳㕘议段敏为勘官又曰臣观事连年靡结者非惟勘官罪实提人巻难耳提人巻难以有司畏李某夫李某特一提学副使耳有司宁得罪于抚按守巡诸官而聴李某者以其善讦人私也臣行提人巻或不至请提䆒两司首领官甚则叅堂上官上皆许焉胡云闻之谓刘峻曰事靡结也果提人巻难乎刘峻曰殆非然焉峻尝见勘淮王之奏矣一成而觧江御史江御史弗了也再成而觧陈总制陈总制弗了也曰留作江御史当头三成于御史李矣然㑹任廵抚任廵抚又弗肯了也斯果提人巻难乎胡云曰彼谓先生善讦也然欤刘峻曰殆非然焉夫讦人者人固亦讦之矣曷行欤夫先生之劾江御史也争士气也刘知府者黜臣姧为匹夫伸辜也然敕谕载焉又死者诸生焉夫郑布政者彼自干王府取之也人孰无争论先生与郑争而卒弗之行也亦大矣曷讦欤胡云曰夫云侍先生葢见其令无不行也亦谓之动揺山岳矣所至贪吏有望风觧印绶者兹何欤刘峻曰兹必有令其所不令威之不在威古人之所谓风而易之所谓应欤不然峻见苦刑而威者即折嵴拉齿糜胫断腂相续而毙于庭而卒莫之能令也先生官于兹三易秋矣闻有兹否乎李子舟行将至贵溪门人叶朴筮得剥六五贯鱼以宫人宠无不利朴迎告李子曰先生顺焉李子曰夫予安敢不顺哉夫言官之所排也尊言官者所必排矣谁非予忌者言先入者主也犯兹四怒予安敢不顺哉即不顺其谁公我李子至广信将见燕卿燕卿使人觇李子来见马乎舆乎李子知之则歩见燕卿是日广信五学师生业先集迎李子拥之行步入城见燕卿暴阶下燕卿以李子来见迟也而怒骂之曰汝本聪明好人前刘瑾之难无用识不识咸壮焉而今顾为此为天下士夫唾骂邪唾骂者秪以汝操上人之心要便宜耳若独不闻老子术邪退一着是已据案圗弄手而且骂且教且诮且笑李子不敢对而惟请隔狱燕卿曰此仍是便宜心而竟令系诸同狱李子出将诣两勘官而五学生业先诣两勘官跪诸门两勘官曰第令一生入于是叶朴入跪白日数百年正气钟于今而仅见我先生二先生为正气必有扶也两公不答而心不以为然于是五学生诣燕卿亦以扶正气请而燕卿者笑谓之曰子诚齐人也夫李某不过以文章冐时名耳彼岂好人哉彼老子术犹未之知而矧其他乎叶朴对曰李之为非身非家也衆恶之必察焉燕卿笑指朴曰这秀才异日作官必効李某者燕卿起立谓诸生曰夫我此来谓李某必震惕不遑安心悔惧改也今渠来见我独迟而仪度复徐徐夫人之畏天者以雷霆耳朝廷者天也我大法司者雷霆也雷霆临于其上而渠犹徐徐五学生不敢对而出李褎谓叶朴曰诸公不知我先生奈何叶朴曰彼谓先生实有送门子造伪章诸件耳审而无诸件当自殊矣翌日李子造两勘官审而果无送门子造伪章事叶朴曰此谓天定胜人也人闻之无问识不识咸庆焉曰有天有天而燕卿待李子则顾反严日伺察其所徃来捕师生来狱候李子者而诸来狱候它人者则顾不之禁也两勘官亦日诮骂李子见诸生稍不惴惴望尘拜也则曰李某壊尽士风矣两勘官诣学㑹生裴近者肥而鼓腹遇之而立其旁两勘官目之大怒曰甚哉李某令诸生侮我也故鼓其腹而又立我旁翌日诸生诣两勘官谢两勘官又复大骂李子恨不遂杀之也叶朴还贵溪闻两勘官勘事䙝衣酣酒坐堂上而诸方面官长跪阶下事弗令自辩也间辩之亦不聴朴闻之谓詹彞曰奉天令者非敢䙝天也书曰钦哉钦哉敬能诚诚则明两人者无亦䙝天欤詹彞曰夫既罪称囚矣兹宜至焉且先意已主聴辩曷施乎叶朴曰朴尝读范滂传矣王甫者阉人也然犹聴滂焉而为之愍然改容也而今如此哉于乎今如此哉后记广信狱成诸所谤李子咸白之矣㑹有赦至李子坐而有忧色通判刘懋入而问曰先生奚忧也前无赦谤未白也懋见先生油然而煦煦若无与然今诸幸白之矣而赦㑹又至乃顾有忧色何也李子蹙然若有所答已讷然止刘懋出语袁衡袁衡曰先生之忧以是非倒植乎公道絶不复见于天下欤夫衡也抄送伪章者也而今也坐衡以揑之也斯其一焉已刘懋曰何谓也袁衡曰夫伪章者衡于石城十一将军第抄之也然衡又非亲致先生而托书吏朱灿者致之也后先生令教官叶泰挈衡往启王王尝召十一将军与衡质而知将军家人王贵者抄致将军也而今硬坐衡曰奚不以白勘官也曰勘官不容衡白也而顾教衡曰汝但云初李某与江御史讦奏行总制陈勘也李某毎向诸生説观陈似有偏江之意奈何衡与李素恩义辄就揑江劾陈之章送李观看意在激怒陈而李遂送陈观之也斯勘官郑阳教之也曰云云者何曰实江之奏词焉耳刘懋曰嘻寃哉有是焉先生宪臣而以人命赫诈事使懋径拘军校例也而今坐非例也而懋也未始造监拘也亦非戍时而竟皆以坐懋也懋冠带奉察院文焉今坐懋以冠带斯亦实淮王之奏词焉耳陆鎭曰寃哉鎭也卧碑生贠令家人代告今告者陆寛也而以坐鎭也夫占官地成化二十三年间事时鎭数嵗耳而以坐鎭鎭娶妾有媒礼焉而今离异鎭妾彼诬鎭娶妾逼焉赫焉耳而勘官者硬加鎭以强也寃哉鎭也彼赫诈致死人命者又奚弗之问也傅廷臣曰吁讵惟汝哉先生奏江御史者何者非实也乃今咸使之虚而江与吴奏先生者奚又咸实也吁讵惟汝哉汝第不击先生耳诚击先生汝胡罹之寃且更骧于法李华问乎徐珙曰奏江御史者实也而虚之法乎徐珙曰夫尊言官者当若是焉矣曰淮王奏者虚也而实之法乎徐珙曰夫尊王者当若是焉矣曰华闻之奏一言一事弗实者得以诈坐也吴奏先生者一言一事尽实乎而不以诈坐曰尊为言官击人者当若是焉矣李华曰夫法者守一以御万者也是故贤也弗敢越焉愚也弗敢蔑焉靡以贵挠罔以势移仇不敢加昵不敢私低昻重轻如衡之付物夫然后称法焉而后寃可平也是故郡邑有寃平之监司监司不軄平之御史御史平之上之大理故大理者平天下之寃者也故称廷尉平焉任情而尊夫人也夫奚有于法徐珙曰嘻子胡见之晩矣谚曰循智保身审时致位子又乌知彼不别贤愚而务存体统哉李华曰华闻之百司攸职而天下治故务体统者安上而睦下斯相之事也别贤愚者进黜以劝惩斯铨部之司也守一以平天下之寃者廷尉之职也是故视厥重轻低昻焉付之已矣而容心焉容心则不中不中则私私则不平且如子言则贵者贤者杀人可不抵命而贱者不肖者为贵者贤者杀之则不问邪有是理哉徐珙曰昨勘官郑阳勘刘乔陷死李苒事椎案呌曰如此无行止生员死则死耳乃坐知府哉观此则法者眞以别贤愚为心矣二子争论不能决来质李子李子曰嗟诸生腐哉迂哉传有之君行令臣行意又曰法以情用嗟诸生迂哉腐哉若即能飞黄附骥亦者流耳岂能致身卿宰哉虽然予有尤焉行寡中和积诚未孚风之生也必穴焉空诸生乃舎我弗责而顾暇諐訾人邪正徳八年秋八月给事中王爌有章言此事是年十二月燕卿至广信府明年正月廿八日李子至广信就狱是年三月事完惧问记李子曰夫予于今而始知惧也袁衡曰衡闻之君子不惧李子曰衡是惟不知惧焉尔袁衡出遇李华而告之故李华曰夫惧动心者谓也徃张刘之事先生不啻批逆鳞捋虎须矣兹言惧必有以吾将问之李华入问曰华闻之欺理者灭天罔公者无法灭天无法是曰大乱民乱乱身士夫乱家大臣乱国有诸李子曰然有之李华曰华尝惧投足之地鲜也以兹焉李华出以语袁衡衡不达李华曰子不见勘官勘事乎私之出焉怒之入焉钟粟程伯二生者勘文不载也何以提为钟何以出程何以入钟提而不勘乃笞而监之厥意为何夫程伯之事总司鞫焉巡按者允焉以坐先生无故畨焉兹谓有天乎无天则无法无法者乱行乱于清明之世华自兹不复知投足之地矣袁衡曰若是则奚止于是哀佐刘贤同人命也而皆非所勘也佐不勘而贤则勘县丞府判同委拘人判以李则罪而丞以江则否夫衡也自兹亦安徃乎李华曰夫大道之行天下为公叔季之世钩织起焉于乎甚哉先生之惧殆非获已欤作惧问记空同集巻四十九空同集卷五十钦定四库全书空同集巻五十明李梦阳撰序刻战国䇿序嘉靖二年秋七月河南省刻其战国䇿成或问战国䇿畔经离道之书也然而天下传焉后世述焉何也李子曰䇿有四尚尚一足传传斯述矣况四乎四者何也録徃者迹其事考世者证其变攻文者模其辞好谋者袭其智袭智者谲模辞者巧证变者㑹迹事者该是故述者尚之君子斥焉斥者何也以比之经则畔揆之道则离也自秦籍之焚也三代之迹芜矣是䇿也国列政具巨旿细昈人详物丛采之足以备史资之足以𢎞识记之博洽谈之竒佹故曰迹事者该而其为书也立从横倡捭阖势利啖轧谗诳倾夺无复亷耻是非之心今观其时如羣儿一饼争获自矜于乎先王之礼乐刑政至是乎蔑矣故曰证变者㑹遂使仁义晦塞横议胶固申韩为哲仪秦是师狙诈者理其绪揣摩者窃其矩䧟挤者规其险谬诐者程其欺故曰袭智者谲文叔有言高下相求阳纵隂闭其情隐其辞妙是䇿也有竟日之难辩而一言之遂白者是以文卿墨儒服其意渊躭其体简转者法其宛谛者祖其透葢言巧也故曰模辞者巧李子曰予读战国䇿而知经之难明也经不明则道不行何则巧以贼拙谲以妨直时变世悲伤徃忧来夫俗成于尚士壊于縁尚者乐其同縁者惮其改传者安于习述者狃于袭虽知其非骎骎入之矣佛老其类也或问周何以有战国也李子曰文祸之也先王以礼之必文也制辞焉出乎迩加乎逺通乎其事逹诸其政广之天下益矣于是重辞焉流之春秋号曰辞令其末也弊巧谲相射遂为战国曰读其书者诚文焉可矣不骎骎入之乎李子曰嗟予曷知哉予曷知哉反古之道者忠焉质焉或可矣是年也监察御史澶州王君㑹按河南则谓李子曰史之义得失列刻其䇿以观来者曾氏所谓因以为戒者也刻贾子序贾子者贾谊新书也奚称贾子子之也贾子贾子作乎类贾子之言者作也汉兴谊文最高古然谊陈説治理善据事实识要奥一一可措之行葢管晏之俦焉故曰谊练达国体云谊文高古最者太史公业裁之入史记矣后人或摭其创草及他篇简论説不忍遂捐弃于是类之称书焉如过秦论太史公业裁入之矣褚先生又取其余附之后今为三篇云亦有一事一义而篇二三者或二篇而杂之一如治安䇿搀截无复绪理可寻乃其宏识巨议故皎皎如日星如江河地中不得掩没之矣此书宋淳熙间尝刻潭州淳祐间又刋脩焉时已称舛缺及刻本失士夫家转抄一切出吏手吏苦其烦也輙任减落其字句久之眩或踰行窜其字句重复讹之士夫者又靡之校也故其书愈舛缺不可读𢎞治间都进士穆得此书于乐平乔公刻之京师已复有翻刻者顾仍舛缺也予今刻则畧校之矣然卒莫之质补之也麟甲凤毛仅存见于世者此耳幸邪悲邪贾子十巻共五十八篇内亡其三篇刻诸葛孔明文集序诸葛孔明文集六巻凡七十六篇将权之北狄五十篇世布之矣称将苑一曰心书武徳之隂察二十六篇则增者尔称文集云阎子兵备信阳也刻其集布焉或问阎子曰集奚而刻也阎子曰吾方有兵事曰以兵事乎曰以兵法曰以兵法乎曰以兵道曰以兵道乎曰以其出诸葛氏曰诚以是也子习焉由焉已矣奚刻而布也阎子曰夫吾恶夫已而不人者也李子闻之曰大哉阎子可谓无我者矣然谓是书出诸葛氏则非矣阎子遇李子问曰是书也奚不诸葛氏出也李子曰窃闻之善道者不勦説以袭名善言者不附同以着见是故老不归孔儒不畜墨名法异㫖王不述覇是书仁义诈力共条则诚伪淆矣汤武桓文并称则王覇交矣引经括史道流是证则饾饤昭矣出入黄老申韩则授受驳矣繁简异制文体乱矣兵详政畧立意涣矣是故是书也其事杂其法该其道混是勦説而附同者为也故曰非诸葛氏出也阎子曰兵变事也用无定形汉贼不两立耕者杂于渭濵善矣不曰袭荆州之孤勒益州之降乎人必汤武则龙颜不汉日表不唐矣李子曰兵无定形道有常体故谈汤武者羞桓文慕桓文者鄙孙吴何也汤武者仁义之兵也顺天应人者也桓文者节制之兵也假之自利者也孙吴者诡诈之兵也施之昏慢之国而后可者也夫是书也三者备矣故称杂焉杂则事轇称该焉该则法互称混焉混则道乱故曰是勦説而附同者为也且奖䝉进吴賛羽徳曹谓备为蜀先主云云斯言也果亮口出哉阎子曰内经假于黄岐然术者莫之能离左氏疑于丘明而学士罔舎其辞是书也习而由之即用以措事因心以探法观我以制道无于世不可也氏不氏暇论哉陈思王集序李梦阳曰予读植诗至瑟调怨歌赠白马浮萍等篇暨观求试审举等表未尝不泫然出涕也曰嗟乎植其音宛其情危其言愤切而有余悲殆处危疑之际者乎予于是知魏之不竞矣先王之建国也重本以制外敦睦以叙理然后疎戚有等治具可张故曰九族既睦平章百姓又曰至于兄弟以御于家邦魏操以雄诈智力盗取神器丕席父业逼禅据尊乃不趂时改行効重本敦族之计而顾凋剪枝干委心异族有弟如植俾之危疑禁锢覩事扼腕至于长叹流涕转徙悲歌不能自已嗟乎予于是知魏之不竞矣且以植之贤稍自矜饬夺储特反掌耳而乃纵酒剷晦以明已无上兄之心善乎文中子曰陈思王达理者也以天下譲而犹𠂻曲莫白窘廹殁身至今萁豆之吟吁嗟之歌令人惨不忍读丕之于兄弟诚薄矣嗟乎此魏之所以为魏也矣按植审举表云权之所在虽疎必重势之所去虽亲必轻予尝抚巻叹息以为名言其又曰取齐者田族分晋者赵魏意若暗指司马氏者叡号明主乃竟亦不悟卒使植愤闷发疾以死悲夫而或以为扶苏杀而秦灭季札藏而吴乱天之意非为扶苏札将以灭秦而乱吴也若是则魏之不能用植固亦天弃之矣然予又独怪操之能生植焉岂亦所谓不系世类者哉刻阮嗣宗诗序夫三百篇虽逖絶然作者犹取诸汉魏予观魏诗嗣宗冠焉何则混沦之音视诸镂雕奉心者伦也顾知者稀寡効亦鲜焉钟叅军曰嗣宗咏懐之作洋洋乎㑹于风雅使人忘其鄙近斯为不佞矣颜延年注今莫可考见然予观陈子昻感遇诗差为近之唐音沨沨乎开源矣及李白为古风咸祖籍词宋人究原作者顾陈李焉极岂其未覩籍作邪孰谓天下有钟期哉今以故所抄籍咏懐诗八十篇刋诸此讹缺姑仍之俟知者校焉刻陆谢诗序李子至都昌登石壁山览谢氏精舎遗址俯仰四顾慨然兴懐焉知县徐冠曰故有精舎二字嵌山壁二十年前邑人犹及见之后被盗剜去亡矣于是李子登舟乃徃观于嵌壁是时秋高水落壁巗巗立怪石撑拄而嵌横于其上风雨蚀剥萝藓交翳李子乃顾谓徐生曰子亦知谢康乐之诗乎是六朝之冠也然其始本于陆平原陆谢二子则又并祖曹子建故钟嵘曰曹刘殆文章之圣陆谢为体贰之才夫五言者不祖汉则祖魏固也乃其下者即当效陆谢矣所谓画鹄不成尚类鹜者也呜唿此可易与不知者道哉今辑陆诗得八十六首谢诗六十四首俾徐生刻于邑斋刻陶渊明集序予既得渊明墓山封识之矣又得其故屋祠址田令其裔老人琼领业焉然其山并田徳化县属而老人琼星子民㑹九江陶亨来言本渊明裔亨固少年粗知字义者于是使为郡学生焉实欲久陶墓而陶生则曰力能刻其祖集予曰刻其集必去其注与评焉夫青黄者木灾也太羮之味岂羣口所嚃哉夫陶子知其人者鲜矣矧惟诗朱子曰咏荆轲诗渊明露出本相知渊明者朱子耳初渊明墓失也越百余年无寻焉予既得其山并田遂迁诸窃据而𦵏者数冢而封识之然仍疑焉及览渊明集有自祭文曰不封不树岂其时眞不封不树以启窃据而𦵏者邪墓在靣阳山徳化县楚城乡也集去其注与评为八巻云凡八十一板因系之曰渊明高才豪逸人也而复善知㡬厥遭靡时潜龙勿用然予读其诗有俛仰悲慨玩世肆志之心焉呜唿惜哉刻朱子实纪序朱子实纪一十二巻婺源戴氏所编而刻于歙鲍雄氏予在白鹿洞书院感朱子出处之事㑹得实纪而览恻怆俯仰于是泫然而悲焉按实纪朱子年二十二仕七十致仕中间五十年更事四朝然官不过待制在外者九考立朝则四十日而已白鹿洞建书院也时年五十矣犹知南康军事于戏何其遇不易至此哉它不必论孝宗者非宋之英明君哉亦不为不知公三十年间诏对垂拱殿者一延和殿者二而已岂所谓吾退而寒之者至邪世常言用舎有命亦闗运数故以文帝之明而使贾谊李广没于下位有武帝之好文而董仲舒不能安诸其朝夫宋之南也斯则何时而可以汉之二帝诿邪故知贤而不好是曰不知好而不用是曰不好用而不专犹不用也若孝宗者于公为用耶好耶知邪于乎难言哉当是时大臣知公者陈俊卿辈数人耳亦寡矣誉者已毁者继引者厄嫉者力黄氏状公行曰百年论定必有知愚言者予读之未尝不泫然而悲也公既没于是大人君子宗其学达官显夫程其猷言臣文士颂其业门人发明其授受见者懐其仪刑闻者淑其绪理薄海内外遵诵其书于是谥赠议于上祠庙建于下䕃録及其子孙葢其论不俟百年而定矣何则水平则鑑物故贤者沮抑于生时而论毎定于身后者以平也然于宋则何补矣人曰仲尼之不遇春秋之不幸万世之幸如是则公之遇不遇吾又奚悲戴氏名铣字寳之为给事中卒有生曰汪愈者戴甥也以实纪视雄雄先世名元康者复朱子祠田者也文载实纪中白鹿洞志序李子至白鹿洞书院周览山川故物询其创继顚末凡乃兴之者圮焉完者缺焉条理紊焉散失渐焉寂欲坠焉考之文记则乱焉而无统遗焉而不备举乎细而脱所巨辞繁复而义弗晰于是取而笔削焉删繁以章义提纲以表巨分注以収细拾遗以定乱使比事有则立言有例是故首之以沿革则兴亡之本着矣次之以形胜则地道昭矣又次之以创建劖刻则兴继者可考矣又次之以田租则飬之者具矣又次之以姓氏文艺则观程之要义寓矣又次之以典籍器用则日用不匮矣志成门人闻曰窃闻之志者史之流也夫史者述徃以诏来比辞以该事所以示鉴垂戒者也是以古之圣贤道有不行则托史以寓志故孔子退而春秋作朱子遯而纲目修皆伤道之不明不行焉耳李子曰夫若是者予岂敢哉予岂敢哉予为斯志亦直使其晦者晰脱者补遗者备乱者统耳矣亦又欲坠者可举散失者可缀紊者可理缺者可完圮者可复耳矣或乃㳺昭道之地览兴亡之本详创继顚末之因飬之者具观程有要日用有需而乃犹不务实也又或鲜情饰誉以干禄附贤躅而罔厚利则斯洞也特终南之㨗径焉矣鸣唿斯则予伤哉斯则道之不明不行也哉端本䇿序夫君臣之际有难道焉予观内江李公蕃以端本䇿上昭皇帝帝览之即日召蕃拜兵科给事中何其遇合之易邪然予未尝不幸其始而悲其终也何则昔汉贾谊以治安䇿上孝文帝隋王通亦以太平十二䇿上其文帝夫二子者为此岂不欲君臣遇合哉然而有难焉其志竟亦弗之行也岂非所谓有臣而无君哉夫孝文固世之所谓贤主也乃于一李广不能用顾拊髀思不得颇与牧则谊之竟弗之行也固宜虽然宋神宗专任王安石行矣乃安石卒壊其国事帝晩年追恨至不寐终夜遶榻行此又非君之过也故君臣遇合易而以道则难今以李公际遇我昭皇帝时事观之岂不为至难至难者耶且周世宗亦贤王也得王朴兴礼乐教化诸事葢骎骎向太平矣乃弗竟其志殂也论者咸归诸天而昭皇帝崩也李公寻亦卒其䇿竟亦弗之行也不谓之天可哉夫余安得不幸于始而悲其终也试诵昔昭皇帝指星变涕泣谕羣臣语则所谓天者益验矣空同集巻五十空同集卷五十一钦定四库全书空同集巻五十一明李梦阳撰序结肠操谱序李子既为结肠之篇嘉靖初京口人陈鳌者来游于汴而以其诗鸣之琴着谱焉结肠操者是也李子曰嗟陈生重予过矣是篇也奚操之为也曩予有内之䘮亲覩厥异伤焉警焉吟焉永焉于是援笔而布辞疎卤荒鄙之音聊泄愤愤闷闷汶汶焉耳然恒虑今之君子谓予好怪也乃陈生顾以鸣之琴而谱焉以行君子其谓予何陈生曰鳌闻之天下有殊理之事无非情之音何也理之言常也或激之乖则幻化弗测易曰㳺魂为变是也乃其为音也则发之情而生之心者也记曰民有血气心知之性而无哀乐喜怒之常应感起物而动然后心术形焉是也感于肠而起音罔变是恤固情之眞也是故是篇也鳌始鸣之琴也泛絃流徽其声噍以杀也知哀之由生也比之五音黯以伤也知其音商也已而申奏摛节其声谌谌然若痛而呻若怨而吟若雉雊于朝鹤鸣在隂其余音则䬃䬃然若欲诉而咽已吐而中结也斯楚之遗些也李子曰予为是篇也长歌当哭焉矣知其思索以悲忉别怲离若逐臣懐沙迷弗知其所之然不知其些之犹楚也知其情萧焉瑟焉若廻风陨叶寒蝉暮聒然不知其音商也知其抒哀焉已矣而不知其声噍以杀也是故声非琴不彰音非声何扬诗非音人其文辞焉观矣予有琴二具而不觧一弹内人未亡也见琴则毎短子曰汝不琴亦能诗耶内人则手自抚弄亦毎悠扬而成音嗟陈生予何能聴汝琴予何能聴汝琴徳安府志序知府马君龠修其府志成而谓其同知陶君龙曰嗟志谁序者于是同知龙求序李子李子曰夫志观者三焉而彻于道夫志必综古今该名实订覈验识发之必才此可以观学学以昭事事以布文褒贬必眞臧否以之义例灿焉此可以观政韪迩信逺继惩绳劝有类乎史此可以观世昔者圣人之于文也于史焉急故曰知我罪我其惟春秋其説礼也又谓杞宋之不徴也何也国非文不兴也郡邑者固国也文以足之学阐政立因志以彰民行必兴故曰可彻于道故道而政则其政义政而学则其学据学而文则其文邃文而志则其志信同知龙曰马之为府也于时徳安有干戈之事险易具修冦平以问汝载汝载曰予葢得夫山川焉问赋役平曰吾得户口焉问人不爱其情曰吾得诸风俗问讼省曰吾得其美恶眞问教兴曰于神恭士礼民厚问废举曰先其大者焉耳故其志申施彰理本之政扩藴挥聚根之学持例发凡祖之史摛精掞华归之文考规承则范乎世是故其志谛古今备严名实兼公去取衷𢎞易劝易惩李子曰马子知道哉一志而四善有焉夫小占大迩矩逺故曰逺大之至于言以观马子之谓夫志一十二巻凡例一巻马子西充人陶子乐平人也林公诗序李子读莆林公之诗喟然而叹曰嗟乎予于是知诗之观人也石峯陈子曰夫邪也不端言乎弱不健言乎躁不冲言乎怨不平言乎显不隐言乎人乌乎观也李子曰是之谓言也而非所谓诗也夫诗者人之鉴者也夫人动之志必着之言言斯永永斯声声斯律律和而应声永而节言弗暌志发之以章而后诗生焉故诗者非徒言者也是故端言者未必端心健言者未必健气平言者未必平调冲言者未必冲诗隐言者未必隐情谛情探调研思察气以是观心无廋人矣故曰诗者人之鉴也昔者相如之哀二世也端矣而忠者则少其竟躬之为词也健矣而直者则咎其险谢之逰山冲矣而恬者则恶其贪白之古风平矣而矜者则病其放潘之闲居隐矣而眞者则丑其伪夫伪不可与乐逸放不可与功事贪不可与保身险不可与匡主言不竟不可与亮职五弊兴而诗之道衰矣是故后世于诗焉疑诗者亦人自疑雕刻翫㺯焉毕矣于是情迷调失思伤气离违心而言声异律乖而诗亡矣陈子曰若是则子胡起叹于林诗李子曰夫林公者道以正行标古而趋有其心矣行以就政执义靡挠有其气矣政以表言嚣华是斥有其思矣言以摛志弗侈弗浮有其调矣志以决徃遯世无悔有其情矣故其诗玩其辞端察其气健研其思冲探其调平谛其情眞是故其进也有亮职之忠匡救之直有功事之敏而其退也身全而心休也斯林公之诗也陈子闻之瞿然而作曰嗟乎予于是知林公诗又以知诗之观人也林诗一十二巻凡千百篇同邑山斋先生所编张生诗序夫诗发之情乎声气其区乎正变者时乎夫诗言志志有通塞则悲懽以之二者小大之共由也至其为声也则刚柔异而抑扬殊何也气使之也是故秦魏不贯调齐衞各擅节其区异也唐之诗最李杜李杜者方以北人也而张生者滇产也其为诗杜何也夫张生者志非通也其春园之乱曰旧醅野客新蕨盘飱兹其情又何懽也夫鴈均也声唳唳而秋雝雝而春非时使之然邪故声时则易情时则迁常则正迁则变正则典变则激典则和激则愤故正之世二南锵于房中雅颂铿于庙庭而其变也风刺忧惧之音作而来仪率舞之奏亡矣于是考槃载吟伐檀有咏北风其凉之篇兴而十亩之间之歌倡矣斯所谓恬塞弃通以欢袪悲者也夫大人尚兼君子耻独故巻阿之章曰梧桐生矣于彼高冈凤凰鸣矣于彼朝阳言士贵及时树勲也夫沐刘杭三子者台鎭之妙英也其和张生也弗塞之怜而顾懽之偕若是则南园公和其子诗宜倍三子十也何也南园者老而传者也梅月先生诗序情者动乎遇者也幽巖寂濵深野旷林百卉既痱乃有缟焉之英媚枯缀疎横斜﨑清浅之区则何遇之不动矣是故雪益之色动色则雪风阐之香动香则风日助之颜动颜则日云増之韵动韵则云月与之神动神则月故遇者物也动者情也情动则㑹心㑹则契神契则音所谓随寓而发者也梅月者遇乎月者也遇乎月则见之目怡聆之耳悦嗅之鼻安口之为吟手之为诗诗不言月月为之色诗不言梅梅为之馨何也契者㑹乎心者也㑹由乎动动由乎遇然未有不情者也故曰情者动乎遇者也昔者逋之于梅也黄昏之月尝契之矣彼之遇犹兹之遇也何也身修而弗庸独立而端行于是有梅之嗜耀而当夜清而严冬于是有月之吟故天下无不根之萌君子无不根之情忧乐潜之中而后感触应之外故遇者因乎情诗者形乎遇于乎孰谓逋之后有先生哉遵道録序録何由而作也忧遵非其道者作也夫道自道者也有所为皆非也故附徃以标身者务名者也立名以致来者媒利者也毁同以争衡者好异者也是故君子之于道也修之身已矣不敢名焉人或名之则辞曰愚罔攸知也不敢利焉人或利之则辞曰菲罔攸受也不敢异焉人或异之则辞曰与人同凡此遵道也何也道者吾之自事也本与人同吾奚异本无所利吾奚利本非为名吾又奚名故曰君子贵眞眞者无所为而为者也无所为而为故即其至为浅深均不失道所谓知者见之而为知仁者见之而为仁者也是故名也愧之利也避之异也惧之凡此者恐伐眞以贼道也贼道贼吾也而今也不然殊谲以标户惟恐不异异则名矣简便以鼓衆惟恐不来来则利矣坚持以毁成惟恐不独独则异矣或病其异则曰吾病世之和同也病其鼓衆曰吾觉世之昧病其自标曰弗斯弗行病其源曰某开之先斯皆非眞也有为而为者也而世之人顾率弃吾眞而就之于是君子重有忧焉于是作遵道之録録其正以救偏録纯以救驳録要以救岐録是以救非録本以救末凡以反眞焉已耳而世之人顾犹疑之而不遵呜唿甚哉人之好异也甚哉名利之入人深也叶子有言诚非由于中虽日用三牲非孝也斯善识眞者也吾所谓即其至为浅深均不失道者谓是也亦録遵道者意也呜唿知我罪我其惟春秋乎刻诲愚録序诲愚録者殷子録其友所赠之辞也诲愚者何殷子不忘人之诲而以愚自居也李子曰徃在京师见殷子予善焉其病归也予赠之七言八句一章在大梁殷书来约太山之游予赠之五言长诗一章后殷子拜南科给事中以书别我予赠之七言长诗一章嘉靖三年殷门人陈氏号愚泉者以行人奉使于大梁而见李子乃出其师诲愚録者是时殷子修文地下者数年矣李子曰笃古者验乎志尚友者存乎识竒发者本诸身谦虚者卜其受非愚而居愚者谦而虚也文以发之嶃巖浩汗才之竒也非古不法志之笃也获言称诲尚友之存也是则殷子之行也已方山子集序方山子集者集歙郑生之诗也郑生名作字宜述号方山子尝读书方山中已弃去为商挟束书㺯扁舟孤琴短剑徃来宋梁间壮嵗英气愈勃骏马强弓时出射猎大梁薮中获雉兎则敲石火温钖榼炙腥肥自觞自歌半醉垂鞭迤逦而归识者谓郑生虽商也而实非商也郑生既豪粗负气于是玩世轻物见王公大人不问新故便长揖抗礼以是人多病其不逊然竒特之流顾乐与之㳺未始不假容优遇之者其为诗才敏兴速援笔輙成人难之曰汝诗能十乎郑生輙十汝能二十乎郑生輙又十然率易弗精也空同子毎抑之曰不精不取郑生乃即兀坐沉思鍊句证体亦徃徃入格然对它人则又率易如初故其诗数千百篇择而集者二百余耳嘉靖五年郑生年四十七嵗病痰核不忺于逰将返舟归方山绎旧业读书巖穴松桂间空同子送之郊三叠歌赠焉郑生于是乃再拜谢曰自作之游也徃来获公赠章多然未古歌也今得此备矣空同子曰君固有大恙兹去诗能精乎郑生欲答不答空同子退而语人曰郑生兹去必大进或问何也空同子亦不答鸣春集序鸣春集者集霜崖子之作也鸣春者何鸟春则鸣也不春不鸣乎鸣殊乎春也天下有窍则声有情则吟窍而情人与物同也然必春焉者时使之也韩子曰以鸟鸣春以之言使也夫窍吾窍情吾情耳使之者谁耶鸣者鸟耶鸣之者鸟耶隂凝气惨草木陨零情者不敛而窍者不声乎及柔风敷焉阳和四布夫然后在隂者和迁乔者嘤灌木有喈喈之闻丛棘有交交之音若是者春使之邪使之春者耶非春非鸟以之者谁邪夫天地不能逆寒暑以成嵗万物不能逃消息以就情故圣以时动物以情徴窍遇则声情遇则吟吟以和宣宣以乱畅畅而永之而诗生焉故诗者吟之章而情之自鸣者也有使之而无使之者也遇之则发之耳犹鸟之春也故曰以鸟鸣春夫霜崖子一命而跲廿年困穷固凝惨殒零之候也然吟而宣宣而畅畅而永之何也所谓不春之春天籁自鸣者邪抑情以类应时发之邪观风河洛序观风河洛者为廵按谭子而作也观风者何其职也河洛者方也谭子之莅我邦也度而能贞肃而有明潜洞臧否旁烛寃幽见之茍眞飈激山屹利害罔移也于是君子佩爱小人服威吏惮而缩民恃而舒然声迹泯焉坐竟日黙如也斯何也天下有大通焉观是也有大㡬焉风是也风以㡬动㡬以观通是故无遁情焉情者风之所由生也廵按者以观为职者也即情以察㡬縁㡬以广通因通以求职鲜不获也故君子谓谭子善为政虽于天下可也河洛先之矣是年也谭子实监河南试大梁士试而中者十有四人也十四人者相语曰我监公何以大通于㡬空同子曰士读易乎观之为道人已之道也然君子观则先已故曰知风之自自我始之也其有职也则戒之曰尔惟风儆之曰巫风淫风乱风言其观贵已也夫谭子者懋于徳者也徳而风故其动㡬动而通故其观无遁情是故以执则贞以用则明潜之则洞旁之则烛爱孚威行吏缩而民舒也斯何也徳者所以为风者也情者所以流徳者也㡬动于微通成于广职斯获之矣故君子谓谭子善为政然河洛也厥方狭矣诸士曰古者陈诗以观而后风之美恶见也我监公声迹泯而其徳大通于㡬不谓天下之材乎于是赋观风河洛云河洛者狭之也冀太师采之献诸天子空同子曰民诗采以察俗士诗采以察政二者涂殊而归同矣故有政斯有俗有俗斯有风空同集巻五十一空同集卷五十二钦定四库全书空同集巻五十二明李梦阳撰序熊士选诗序熊士选者丰城人也名卓字士选𢎞治丙辰进士为平湖知县擢监察衘史以刘瑾黜之归黜者四十有八人而余亦与焉瑾以其名诏天下号曰党人瑾诛起余官江西过丰城访其人于曲江之濵亡矣余既徃哭其墓复収辑其遗诗得六十篇然皆精细言华録之俾藏于家李子曰夫予于士选之亡而疑于祸福之㡬也葢苦失要实不甚觧又无所测夫徃来昭昭者云曩余在曹署窃幸侍敬皇帝是时国家承平百三十年余矣治体寛裕生飬繁殖斧斤穷于深谷马牛徧满阡陌即闾阎而贱视绮罗梁肉糜烂之可谓极治然是时海内无盗贼干戈之警百官委蛇于公朝入则振珮出则鸣珂进退理乱弗婴于心葢暇则酒食㑹聚讨订文史朋讲羣咏深钩赜剖乃咸得大肆力于𢎞学于乎亦极矣于是士选为御史日与四方士游声光赫赫颇有千仭览辉之望夫治极乱继名高毁入丁夘后事余难言之矣今上既诛乱贼反之正民志烝烝不奸又号一治厥亦徃来之道乃今盗贼顾日益弗靖学士大夫相与释俎豆而议干戈诚使天假士选年于是时膺寄受托必岳立虎跃表见流辈乃顾死也悲哉古人有言曰胜观数定观理葢言祸福治乱之必反也士选前罹党祸惨矣今顾又死独不不値其定何邪夫测徃来者未有不据要实者也要实明然后㡬验㡬验然后治乱理而祸福彰今既不値其定则余又安所据而测夫徃来也故曰余于士选之亡而疑于祸福之㡬也然盗贼平且有日乃其人则竟已矣夫予安得而不悲故既収辑其遗诗而又重之以辞徐廸功集序徐廸功集六巻并谈艺録子容寄我豫章予即豫章刋焉印传同好意表迪功文云初迪功亡京师也予在梁子容讣予曰昌谷遗言子序其遗文于是手其文歔欷久之曰嗟乎予忍序吾友文邪麟凤芝寳世所希遘见遘见之而遽夭灭亡也天生之故夺之邪抑生不生生而修或短非天所谙哉迪功以文赋起吴中十数年间鷟翔而虎变彬彬乎出人士前矣然竟轗轲夭灭亡也凡此天果弗谙之邪乃予观李唐人李杜轗轲勃贺则天未始不怜才流涕也然犹异代足寛觧孰谓亲遘见之如迪功者云客曰气积久斯漓三代以后圣人罕生孔子以周末故不得位观其大可占其细若是则魏徴将为鬼魅之説非邪客曰羣体迪功奚以之也予曰谈艺録备矣夫追古者未有不先其体者也然守而未化故蹊径存焉虽然辞荣而躭寂浮云富贵慷慨俯仰迪功所造诣予莫之竟究矣今详其文温雅以发情㣲婉以讽事爽畅以逹其气比兴以则其义苍古以蓄其词议拟以一其格悲鸣以泄不平参伍以错其变该物理人道之懿阐幽剔奥纪记名实即有蹊径厥俪鲜已脩短细大又曷论焉不载迪功履歴以别有志述秦君饯送诗序夫学者称饯送率于诗尚矣然烝民首列乎崧高韩奕亦曰奕奕梁山此何哉葢诗者感物造端者也是以古者登髙能赋则命为大夫而列国大夫之相遇也以㣲言相感则称诗以谕志故曰言不直遂比兴以彰假物讽谕诗之上也昔者郑六卿饯宣子于郊也宣子请各赋以觇郑志故闻野有蔓草则曰吾有望矣闻赋羔裘则曰起不堪闻褰裳则曰敢勤它人夫蔓草细物也羔裘㣲也褰裳末事也曷与于郑志奚感于宣子而有斯哉亦假物讽谕之道耳故古之人之欲感人也举之以似不直説也托之以物无遂辞也然皆造始于诗故曰诗者感物造端者也无钖秦君为河南提学副使而饯者为之赋嵩山有赋大河苏门梁园铜雀台五老堂徳星亭者夫嵩山者言其高也大河者渊而长也苏门者源泉有本也梁园铜雀五老徳星老俛仰之旷也而大景行故称者物也指者事也高长源泉者徳业之经也景行者徴也斯非所谓假物讽谕者哉且夫徳以立政业以广志徴以推信是学校之要也秦君一举饯而获斯三要然而造始于诗诗非感物造端者邪缶音序诗至唐古调亡矣然自有唐调可歌咏高者犹足被管絃宋人主理不主调于是唐调亦亡黄陈师法杜甫号大家今其词艰澁不香色流动如入神庙坐土木骸即冠服与人等谓之人可乎夫诗比兴错杂假物以神变者也难言不测之妙感触突发流动情思故其气柔厚其声悠扬其言切而不廹故歌之心畅而闻之者动也宋人主理作理语于是薄风云月露一切剷去不为又作诗话教人人不复知诗矣诗何尝无理若专作理语何不作文而诗为邪今人有作性气诗辄自贤于穿花蛱蝶㸃水蜻蜓等句此何异痴人前説梦也即以理言则所谓深深欵欵者何物邪诗云鸢飞戾天鱼跃于渊又何説也孔子曰礼失而求之野予观江海山泽之民顾往往知诗不作秀才语如缶音是已缶音歙处士畲存修作处士商宋梁间故其诗多为宋梁人作予逰大梁不及见处士见其子育处士有文行育嗜学文雅亦善诗传曰是父是子此之谓邪育以疾不逰反其乡今数年矣以书抵予曰育恒惧先人之作泯没不见于世也幸子表之予于是作缶音序处士行详见志表予故不述第述作诗本㫖焉送杨希颜诗序希颜曰夫自吾离乡土侍两皇帝奉王藩也倐忽四十年余矣然无异朝夕焉夫吾顚毛今种种矣而梦魂常游于故乡李子官免之明嵗君乃言于王曰臣铸昧死请臣有先人墓在太行之阳汾河之傍荆榛翳如狐兎穴之敢请王曰吁汝归其遄归君于是秣驷于郊载脂其舝斾旗设軷马首载西将展墓而㳺于其乡周诸王诸将军暨羣大夫士与执事者壮君归也于是佩玊者冕者绅者绂者车者马者俎而醑者咸祖君至至鲜不歌也有鸿篇焉有寥言焉有铿铿而参差者焉有严而鼎鼎者焉有敛而逸放而井井者焉左史景阳谓李子曰夫祖必有诗何也李子曰祖必有诗者自崧高蒸民始也夫歌以永言言以阐义因义抒情古之道也然而靡专于祖故诗于人有颂箴讽于己则思是故古之人之遇也必陈诗谕志焉昔者郑人赋缁衣也晋侯曰敢不拜郑君之不贰也此取诸颂者也国子赋辔之柔矣者则诸箴者也叔孙相䑕穆子茅鸱本诸讽者也庄舄越吟激诸思者也之数者皆古之道也而靡专于祖然祖也必歌焉事者情于离难也故郑六卿饯宣子于郊也使各赋占志焉志以立行则事有名矣名以顺义则行有程矣执义建程则人不爱情矣景阳曰乃予今始知祖之必歌也且希颜之能得情何也李子曰夫名莫大于展墓义莫隆于追亲程莫要于思本情莫先于颂义是有其一足以得情矣况兼之乎况兼之乎刻戴大理诗序浮梁有戴大理者好吟而早逝徳崇而宦卑乃其吟简复火之亡矣戴有子摭遗简获其吟八十四篇手之泣曰嗟吾父崇徳若是而官止是邪夫吟者万物之共情也奚损于天乃亦火之亡邪斯位与名共灭之邪且弗刻兹遗后世孰谓父吟者李子曰孝哉戴子孝子之于亲是而无非爱而无憎修而无短斯非无非也见其是不见其非非无憎也爱之而不知所憎亦非无短欲其修而无短故亲之身非无期也孝子曰吾亲如金石如柏松如彭如聃非不知人之身非六者伦也乃其心恒若斯矣故曰孝子爱日爱生于见其是见其是斯又何憎矣故亲之名亚乎彼孝子曰吾亲徳才罔亚彼乃位亚彼故亲之善即小罔闻也则求使闻也人谈亲过则仇之非彼仇也憎吾亲者吾仇也故亲之言即小罔闻也则求使闻也诗也者固言之章也言之章无小大无多寡无巧拙必求使之闻也斯孝子之心也于戴子见之故曰孝哉戴子且物不能无声也于是乎吟出焉声生于窍窍激而吟视形为巨纎人之吟则视所集为多寡巧拙然均之情也情感于遭故其言人人殊因言以布章因章以察用故先王之政不诗废也故小大者其受也多寡者摛也巧拙者思也李子曰予于诗昧故罔克明于戴诗然其子之心则固孝矣则固孝矣戴子今为开封府同知刻父诗于大梁完名荣夀编序洪洞韩公以户部尚书致仕之十六年是为正徳辛巳㑹今皇帝即位搜俊乂掇遗佚绎劳伐起废屈元卿硕旧罔不祗礼于是使使赍玺书徃问前尚书文嵗增其夫月加米焉是年公年八十一矣河内守曰嗟吾父斯不谓完名乎玺书及之矣抑非荣乎非夀何谓于是以公凡所受制书及凡所赠公言萃为编曰完名荣夀之编君子览之曰编有六懿四韪是成何谓六懿政信徳贞天利人同君礼臣忠政信则孚徳贞则久天利则夀同善则賛君礼则荣臣忠则完名之所生必斯六者故曰成韪李子曰完者㕘诸败者也名者验乎害者也荣者彰乎厄者也夀者徴乎独者也是故君子之败也非恬之也败而人完之也道直而位黜者也害也非忺之也害而人名之也谗行而身斥者也厄也非求之也厄而人荣之也前黜之后陟之前斥之后直之者也独也非幸之也均夀不夭也人完之天久之名之厚之荣之枯之也何也徳贞则政孚政孚则人賛人賛则天利夫然后名夀获而宠钖緜矣斯韪之义也今夫玊无不知其贵也然有击而碎之者玊何罪也五谷无不知其美也然有揠而藁之者五谷何罪也骐骥无不知其良也然盐车困矣骐骥何罪也何也以在人也乃人不知其在人也于是惧败以求完位完而名轻矣又于是违道以干名名伪而厄及之矣又于是趋利以避厄厄去而荣遗矣又于是巧冒以要荣荣获而衆弃之矣又于是委曲以来賛賛行而天殃之矣所谓非其身必其子孙者也即有非殃也变也非天之定也斯不知违者之弊也于乎闻韩公者亦足以亷矣立矣或问韩公之徳之政李子曰善而不之见谓之心盲嘉而不之闻谓之心聋见之而不审闻之而不悟谓之心惑欲知韩公者观斯编也可矣何公四圗诗序何公曰予为职方也使秦陇焉于是有出使圗于河南㕘政焉有旬宣图太仆卿焉有考牧图今都御史廵抚云南焉有出鎭图李子曰予观何公四图而区域情理之槩昭矣诗曰膂力方刚经营四方川岳盘鬰河海爰㑹江湖之巨滇蜀之崄嵬目汇心发之以才是故事优政敷蕃物阜财和氓绥夷迩悦遐来故旗牙舆马鼓笳鞣矛之拥衞图之不谓之侈饯绅祖绶云滃雾潗摛馨布英骊驹是赓玉振金戞丝鸣竹咽图之不谓之靡藻峻绘深千隍百城林谷蔽亏径路廻萦星轺霜幰出有䘏入有问圗之不谓之矜何也绘者象乎形者也咏者踊乎情者也庸者章乎功者也实者流乎声者也政者实也庸者秩也故其圗尚象取诸易典叙则之书祖饯体乎礼吟歌效诸诗褒誉法诸颂协音比乎乐称诗谕志则春秋之例囘路相赠则孔门之义于乎四圗韪哉邃矣环环大抵职方是司省疆植民匪尔畴咨闗逐轓陇氛曵旗援还聚米虞笏画之堂堂边畧西土用资右出使圗诗汤汤河洛襟荥带嵩隰淤原沙易霾恒风振藁布润汝勤汝公厥谷离离黍苗芃芃有棠是绍简在帝衷右旬宣圗诗駉牡鲁吟騋牝卫歌思既无邪心乎岂它物以人茁召祥者和攻驹载殷锦云駊駊牧人乃梦维鱼罔颇右考牧圗诗秦收黔中汉通西南百蛮编户华夷是叅我公莅之王化愈覃献琛钖贝驲寡停骖翡翠象齿猫睛金蠺右出镇图诗萍㑹图序萍㑹图图王官十有五人纪善一教授十二典膳二十五人者所谓东西南北之人也生不同同王官官不同同地也于是十五人者约曰始吾侪生东西南北也固不谓同王官即知有王官知同地乎夫势无常形止无定踪吾侪知自是不复散而东西南北乎夫萍之未水也知水乎水知萍乎及飘风过焉萦花絮于涟漪之曲于是萍者布清而根深泛精以化神绰约娉婷嬉波上下始与水一矣故有寤寐其求而终身无邂逅之遇而倾葢于涂路者非素相闻也斯所谓偶然之合也夫合未有不散者故君子同也必聚而酒食相乐于是乎有㑹㑹者所以系情防散者也有类乎萍故称萍㑹焉散而思必及其貎又子孙所世讲焉世讲必曰吾祖吾父昔与某同王官同地葢同㑹云于是㑹不可不图图者所以示永而存义之道也李子先人亦尝为王官兹地览其图而叹曰嘉哉㑹也然亦时使之焉夫叔世寡安枕危邦鲜甘食设境内有緑林铜马之警国无河间东平之誉辅之以端而拒之不信导之以良而专恣者自遂也诸君方背刺以忧责荷担以谋迁非穆生逃则张衡去即有系情防散示永存义之心弗暇为心矣而奚㑹之有图故曰宁渊无焦鳞时使之耳此之谓也代同榜序齿録序嘉靖五年秋八月河南郷试成业以其名并文録之献矣于是榜中士谷宇龄等乃相谋为私録而齿序焉註其字年籍经并榜之名第题曰同榜序齿録乃于是请之监察陈公观焉陈公曰嗟诸生公録之矣汝复私録之乎宇龄等乃再拜而言曰夫私者有必不能无者也以其类私而实公也是以君子安焉葢天下有必义焉亦有必情焉义者公之天下者也如孔子正名是也情者出于不可必无者虽私犹公也如周公之于伯禽之疾是也夫乡党莫如齿今一旦得意于乡而直以文之高下名之又恬然而安之愚惧人之挟贤也夫人之伦五序居其一故长幼者必不能无者也今一旦以名之高下而安之昔也兄之今也弟之昔也后之今也先之以是而行于乡愚惧人之无长也故榜之名公也天下之义也齿之序私也人之必情也似私而实公者也陈公曰嗟诸生韪哉可与仕矣夫国家之取士文也而用之则行也名也而责之则实也诚使挟贤以骄之乡则其居官必矜已而凌侪又使挟长以先人则有官必自高而忿争是故先王之制礼也乡党必齿以教譲也长幼必伦以敦逊也逊譲立而实必循实循则行成行成则名茂名茂则同榜有光嗟诸生可与仕矣是年冬十二月某滥以左史至河南之藩幸谒陈公又幸见兹録已又获闻公与诸生问答之言乃窃叹曰嗟事有小而闗之大者以其本正也有近而通之逺者以其始愼也故正莫先于礼譲愼莫大于厚伦诸生发轫者也而不文骄也不名之竞而于序焉齿焉圗之他日阶品功业尚可量哉夫监察公因其请而遂成之不获本始乎诗曰淑人君子正是国人陈公有焉又曰敬愼威仪维民之则诸士子之谓也空同集巻五十二空同集卷五十三钦定四库全书空同集巻五十三明李梦阳撰序送都御史王公移鎭陜以西序都御史王公廵抚河南之明年是为嘉靖甲申诏乃移公于陜西于是河藩臬长贰百司庶尹暨郡邑之吏罔不愕然相顾失色曰抚公之莅兹邦也民纾盗息四境告宁吏严于条官守其程乃今一旦移而之西如吾民何李子曰出入无常者王臣之体也守之以恒者侯邦之义也是故封疆有吏军刑各职或其舛也则王臣者出而临焉无常员也事定则返无限年也有他委则移之无专方也今之抚臣固出而临者也故其体不能不异且以民言之河与陜奚殊矣昔者周之定天下也陜以西旦主焉陜以东奭主焉河之南固陜之东也安知今天子不以旦奭待我公哉抑闻之时有利阻势有夷险事有难易才有偏兼故用才以兼则改难为易化险为夷变阻为利此因时顺势谋事之大端也陜以西险塞之国也羗胡是界甲兵所急故其事难赋役烦琐调度频复故其时阻不有兼材鲜克济之矣予故谓王公移鎭于西者用其兼也亦以旦奭之业望之也或曰地逺者疎位崇者危名高者妒昔冯异之鎭闗中也谤书盈箧使非光武之明虽欲以兼制难乘利固险树勲流声吾恐冦恂无河内之借而乐毅有辞燕之书也李子曰蹇蹇匪躬者王臣之义也夷险弗避者君子之节也进止以时者贤圣之行也故成王能君召公思归而旦有君奭之篇今以王公之兼才必入而委之保傅夹辅之任陜以西岂久居公哉于是冬十月初吉诸邦侯饯公大梁之郊觞三行各称诗谕志焉藩使杭公歌曰有客宿宿有客信信言公之莫留也臬使张公歌曰周邦咸喜戎有良翰言西之人懽也诸寮佐则赓之曰文武吉甫万邦为宪言河与陜均也送都御史夏公序巨小视其器难易因乎才静躁验诸徳迟速系乎时成否由之天故有容知大盘错别利持久占之矣久以利用利以大成大以时获时以天定鲜有违焉何也高墉之隼射之者人也鸣隂之鹤靡有不和者也夏公之举进士也癸丑迄今丁亥三十有五年矣乃始脱行省陟内台官都御史虽觧鹤服豸辍藩屏而职激扬然外鎭也其地又难不谓之迟邪予尝与公指屈榜中人见仕者十余人耳在世者不盈百矣松柏之生也森森戢戢巖壑间然歴非千百年不材也夫其迟之也安知天不成之哉初公立农部振藩省决议賛政允出明纳积有岁年人业迟之矣公不之迟也曰吾俟其至者焉耳是故不干誉而誉随不冀效而效获不严吏而吏严不悦民而民悦是所谓静以制之徳之杰者也故今之陟论者犹谓不充其器而地之难犹不足尽公之才岂非今之人躁者多而静者寡邪甲戌之嵗予泝江汉滞漾沔登岘首蹑楚山望荆郧揽㐮邓降观于土察俗问风以今考之固夏公节钺之地也控三省之交故其势分阻峻崄故其俗犷薮亡匿故其风杂鲜沃腴故其赋下顽而贫故其徴鲜如约而鎭其地者缓之则玩激之则变于是乎有抚治之名抚治者恩威之兼也今诚欲合分驯犷一杂申约非才不济非器不充夏公有焉是地也不公畀而奚畀邪故曰有容知大盘错别利持久占之凡以是焉耳然必天定而后验时至而后获何也天下未有躁而成者也故冀望者不知天者也欲速者不知时者也见难而疑者不知才者也当巨而畏者不知器者也由是言之天之成夏公者名位若斯而已哉代夏为左使者董公也亦吾榜中人也来求送夏公文予告之曰吾榜见仕而官外者公一人耳行有鸣鹤之应矣亦时至而天定矣赠鲍侯序有马于此咸良之矣或曰是未歴险斯不知马者也汗以血曰齿未长也夫伯乐观于冀野而马羣为空固非险试之也且当是时能一一齿之哉固有所弗暇矣葢才有常殊天之畀也器有小巨人之具也故见根拨而知品者知花者也见形而知千里者知马者也即夷以知险即少壮以知老长者知人者也即平居以知临变者知用人者也鲍侯弱袭父官壮而立焉一擢而佥都指挥事与书押再擢而鎭淮汝三擢而掌司印年未三十也先是命将下人有谓鲍侯者河南即天地中然巨鎭也地方千余里辖卫十守御之所三而侯之齿未长也夫兵者所以耀威固疆戡暴辑民者也河南西以南秦楚之隘鄙也故其地薮盗而哨兇北东南旷故其俗轻剽而易扇而司兵者前忧而预防之潜夺密消不耀而固不戡而辑诚非长而才不能又都司者藩臬颉颃者也有㕘谋焉有接礼焉有同事焉谋博则取轻礼失则招侮事谬则来损而鲍侯之掌司印也明而详是故无损谦而实是故无侮敏而聪察是故无轻恕而亷是故威威生固固生辑如是则何剽不夺何兇不消所谓蹶然歴块者而人又谓鲍侯使提三尺行龙沙鴈塞中比古之良或亚夫见衔辔而奋跃蹄鸣者非致逺者也一饱一石敛神徐歩健气勃如日中㣲汗腹鳞烂如未暮而千里矣斯之谓良斯之谓负器之才如是则何险不可歴何变不可临而齿之少长足计哉予非伯乐伦也交鲍侯自其父矣尝观侯射于南郊又见侯饥而虎餐今又观其无轻之也无侮之也无能损之也于是知其必良也然不敢谓其羣空也何也其寮皆千里才也又皆长而歴险经变者也虽然汗血之驹非渥洼不产观鲍侯者于其父祖可也故松柏之根不产花卉桃李之根不产桂菊者以各有种也赠董公序玊沙董公之为左使也一号令饬规画严扃钥増范防接属以礼驭吏以则与民以信出无稽程入无滞案平以济允执以佐公亷以飬威黙以惇徳行之旬月河藩改观焉或谓董公简质而退逊是古之遗良也举进士今三十有五年矣九命而至今官其为政有不居劳而不伐者也是故知公者谓简焉己耳而不知剸繁者具也谓质焉已耳而不知其内文而外素也谓退逊焉己耳而不知其果之弗顾也是以有亹亹之修而寡赫赫之誉也久矣乃今为左使也旬月而河藩改观何也李子曰天下有愈试而愈坚者抱乎眞者也有愈逺而愈力者任夫重者也有必专而后利者俟夫用者也利莫如湛卢使柄不在掌即能陆剸犀兕水断蛟龙顾安所施乎故曰必专而后利今夫千里之马犹夫马也设较材于越隙歴块之顷而汗血未珠电影未掣则骀驽駵騄能别之乎故曰任重者逺而愈力又试才如试金百鍊而靡易斯良之矣故曰抱眞者试而愈坚董公入官者今三纪矣九命而操愈坚予以是知其有眞也然中书而户曹而㕘藩议而副臬使而复㕘藩政卿太仆进右使而左斯其逺但千里哉然愈力也予以是知其任者重也故今绾银章握纹符裒然为方面首前也亹亹今也赫赫予以是知其专而后利也或曰董前为卿不专乎李子曰事有巨细地有要散董之专而利者以长于要也曰若是地不有要于左使者乎李子曰患其不专不患不利患其不要不患不专董之谓哉赠刘大夫序刘大夫来㕘河省之政李子倾葢与语相视而笑莫之逆也居无何大夫贰于浙而去李子喜又若思者或问焉李子曰予高大夫曰高之者何曰高其绩也然有获焉予少也蒙诵孔子六蔽之章惑焉诗曰民之秉彞好是懿徳夫六言无非徳者患其不好耳而患不学哉长而悟乃学然暮矣无获也见刘大夫惕焉覩其绩惭焉己企焉巍乎莫之及也是故喜焉高之也其离也思焉情也曰敢问大夫何学也李子曰非古弗则非圣弗遵非经弗由少为之力长而益修譬之饥渇饮食焉或歉则中热面赤见善则羡而服焉恒惧不与之齐也是故发为藻华义经道纬探赜钩奥喷芳摛英如饮醇而抉其粕鲜不精焉故其为仁则难罔用智则不踰守信则靡害秉直则有容勇之则助义刚之则破私故其出而仕御士则悦导民则从遘繁则剸计大则决析细则理猾畏其严宄避其照狡伏其威斯皆歴试之绩所谓学于古训有获者也大夫自视欿如人望之固巍如矣予浅人也见其人惕覩其绩惭企其获巍虽不高之不可得矣夫缁衣改于既敝杕杜伤于斯饥非惟起懐于好徳亦冀蓬麻之易扶也获如大夫绩如大夫巍如大夫使侍孔子而游其门则忧蔽之叹不发于由而好古之窃不于彭比矣乃今莫逆于倾葢之项而遽适乎江海之遐来予胡得不喜去予胡得不思故情莫切于思离义莫先于喜徳获莫大于攻蔽绩莫难于歴试所谓高而兼者人之上也于是効风人之义为三叠之歌瞻彼北山有云洋洋日出曜之羣龙载翔沛之为霖泽我万方悠悠南邦之子于迈蒸徒楫之旟旐斾斾疆域是清波靡扬海维南有山桂也冬荣青青沚兰凌秋擢英馨香永懐回鴈春征送石菴先生归序右副都御史石菴蒋公廵抚河南之三年上念之诏之归若曰将别庸汝河南三司大夫闻之惊且疑诣李子问曰廵抚公之政它即未之知河之南不之知乎其徳民或未之知士大夫不之知乎其心衆或未之知君子不之知乎铨文曰清白可称夫官患者污耳墨耳清白者归乎李子曰仆野人耳未达于务虽然窃有闻焉人君不欲竭臣之力非弃之也将以扩仁也又示劝也人臣不欲尽君之禄非忘之也葢惧盈也又耻竞也故国有劳臣君则优之其去则聴之或察其心罢之若曰是欲佚而未敢陈者是扩仁也于是欲佚者知上之能察其心不俟其罢而去则进退之迹泯是劝之也夫四时之序成功者退祸盈福谦天之道也故尔公尔侯情非不至而空谷之驹莫留好爵尔縻义非不隆而在隂之鹤寡和臣之心岂固忘国哉亦惧盈耻竞然耳而黄金钖归杯酒释柄君亦岂谓臣污且墨哉优其清以劝弗清优其白以劝弗白优其劳以劝弗劳斯圣王体物之心而贤臣全智之秋也夫都御史者八座之要风纪之首而激扬之重官也乃奉玺书乘绣幰代天子出而廵岳省方非清白吏不至此于是审兴革筹利害询疮痍亷贪浊苏困苦鉏强横平征役允计㑹阅兵甲视墉城画廨廪百责萃之矣而又举遗逸㧞颍特风动雷行露濡霜肃斯其劳岂裘羔饰豹委蛇在公者比哉蒋公且三年矣一旦称而优之令之归何不可哉优之之谓仁称之之谓劝斯所谓圣王之心也诸大夫曰优之归矣又庸之乎李子曰予野人耳未达于务虽然窃又有闻焉天地因材以笃物圣人因才以官人故综覈之政行则寛缓之流后休平之治成则奋励之锋敛蒋公者日计不足嵗计有余者也心也君子知之徳也士大夫知之政也河南民知之清与白吾君吾相知之他日不庸之不可得矣赠闫子序闫子既拜南部司务之命濒行李子恋焉或问徐昌谷曰闫之行李子恋焉何也尝闻昵不言离昵莫如骨肉之亲次莫如友次莫如乡闫李者同豳人也而又友也异姓而肉骨者恋焉以兹乎徐生曰贤者弗昵昵者弗永故骨肉非义久必残友非义久必疎乡非义久必暌何也同气则求同求则义同义则久久则恋恋则难离易曰鸣鹤在隂其子和之同乎求者也同心之言其臭如兰求而易者也诗曰我心匪石不可转也义而久者也人渉卭否卭须我友久而恋者也惠而好我擕手同行离而难者也故闫李者恋也义也非昵也李子之友闻之曰友之友吾友也吾闻古之离也声诸诗凡以持久昭恋宣义而阐求者也于是太原乔子赋阀閲闫子之父宪卿也海陵储子赋秦闗重去乡也浙王子赋亮闇国时有丧也郴李子赋闗河济南边子赋郊月淞陆子赋金陵吴徐子赋虎踞昌谷子亦赋驱车之章李子曰乔之诗致储之诗雅王之诗宏李之诗舒邉之诗冲陆之诗槩徐之诗洒昌谷之诗苍八子者可谓善言离矣夫因其友而友之不谓义乎因其声而声之不谓同乎同声而因义八子者可谓善言离矣周氏族谱序周生冲修其族之谱成空同子观焉曰周生知谱哉一谱而五善具矣夫述前者据信后者实谋始者愼导从者简布言者忠夫谱者所以合散而一殊者也非据不妄指乎非实不溢美乎自我述之自我始之而或妄也溢也谓愼乎斯固言以布之也不愼谓忠乎夫五者失一不足以训人矧族乎何也族之于吾本一也合也世异则殊殊则散非此难导之从也言谆而不入述详而不信若曰渠固妄而溢也何以谆与详为也斯不忠不简不愼之过也何也无实而非据也周生之为谱也遡其所可知非据乎书事必覈非实乎疑之必缺非愼乎导之以可行非简乎其言恻怛尊亲是惇非忠乎夫自人之不知有尊也于是乎悖悖则不合自其不知有亲也于是乎疎疎则不一不一不合则愈逺而愈殊愈殊而愈散斯非但族之罪也亦导之者非也周氏之子孙自是其无悖乎无悖则有尊矣其无疎乎无疎则有亲矣尊亲得而家之道不成乎斯谱之者之功也故曰周生知谱哉一谱而五善具矣董氏族谱序嘉靖五年董大夫来㕘河藩之议李子获观于其谱而语人曰董氏知家政乎吾于其谱观也居无㡬大夫罢归即其邑之东构东楼辟书院羣族子弟诲焉凡言之谱者罔不行之家也李子闻之又语人曰甚哉董大夫似君陈也吾于其家之政知之也夫自大学教衰也士不由齐而求之治是故仕也有不官政者矣矧家之能政也其罢也有不身谋者矣矧家之政行也是以夫子忧焉曰是亦为政奚其为为政夫是言也谁不知之也然未之有行何也其所厚者薄未有不薄者也又其身官焉已耳罢则无所于归也夫董大夫者藩省之佐耳固非崇爵丰禄人也其仕也念念其族而其罢也羣而诲焉政不䆒于官而行于家斯岂忘夲务末者伦邪持之而靡懈久之而有成非仲尼之徒而获大学之㫖能若是邪予故曰甚哉董之政似君陈也以其知本也于其谱而知之也琴崃居士序夫美以类彰情以物寓故縁类以彰徳则力为有循託物以寓警则怠心靡乘执循袪怠非志罔成故曰士尚志故志者完美而定情者也夫琴之言禁也所以遏邪而宣和者也昔者伯牙鼓琴也志在髙山钟子曰峨峨乎高山志在流水钟子曰洋洋乎流水斯拟诸音者耳志以向之犹足警寓以彰类夫崃者山之隘而水之激也实击虚应不琴而琴入之耳而㑹之心邪有不遏者乎邪遏则端念生和宣则躁心平躁平则情一端生则美积二者由于琴而本于志故志者完美而定情者也夫富贵导淫介胄起忿忿以躁基淫由邪作刘子介胄人也为锦衣贵矣兄弟世禄富矣谓人曰唿我琴崃居士斯人者亦警寓彰类者邪刘子曰吾燕人也尝登琴崃之上目之岑巉聆之泠然邪消躁蠲淫忿弗萌爰契吾志是故琴崃称焉号曰居士夫徳成于警隳于怠是故是称也吾亦效夫警寓而彰类者也李子曰事异而同行者嘉乎迹者也行异而同情者修乎中者也夫介胄之于爼豆富贵之于山林判矣乃刘子则曰吾如此吾如此者志为之本也亦美之由彰乎故曰完美而定情者存乎志警寓以彰类者縁乎物空同集巻五十三空同集卷五十四钦定四库全书空同集巻五十四明李梦阳撰序赠李九江序李君为九江府三年而郡大治居无何恳乞致其仕归乃进君江西右㕘政归自君治九江稔猾者逡逡无敢萌也曰官无如今守亷又明非公者缩无敢君干也豪强仆于其严良者恃以安也上令设非其令违民好君执而不行譲言至君徃面争然理胜争卒无挠者令者或强之也君则毅然曰官可去决不可阿竟不行于是九江愬者不上之也他非令不至于民民亦不知有他令非于是士专其业工贾坐肆盗背其境农嬉南亩此桢民之效也桢则不扰不扰则民附民附君乃君恳归也又放君归于是民始疑民泣涕咎君曰夫自走省人事迄今颁白葢目覩十易守矣号称治者非必君亷也亷摧则公销公销则明夷明夷则威弗立威弗立则豪强不仆也豪强不仆则良者揺六者殊途而相须诚如是有能争非其令者乎即争能竟弗之行欤非令至则民扰扰则四等各失其业民即夫其业不治走目覩守未有不称治吏迁也君胡不少奈而归士觧之曰嗟蠢哉民独立者危方上者灾故非令不至于下而傲誉必腾于上楚谚有之曰剪稊长谷言恩怨异情也故良者暴之䦰也威者猾之讐也太明则闇忌秉公则私恶抱亷则汚谗何则物以反仇也君乌得不归也或曰夫尧舜在上巢父洗耳张挚二疏之伦谈者尚焉故圣王必有不可致之贤而君子必有不可縻之节而后淳风可行也闻之罗公曰世号称名流善文章説道术深藏闇穆乃其心特飬望市高以取崇位博鉅资媒富贵耳于中非实有也一遇事变小则奉首䑕窜大则有不可言者矣兹其言虽激然要亦有徴焉今李君归陟之以华阶褒之以渥辞安知上之意不为砺顽风懦举而使履道知㡬者劝哉赠何君迁太仆少卿序何君以河南左㕘政而迁太仆寺少卿人曰髙其地厥阶缩重入乎或曰脱繁哉予曰㧞才也以尝厯试然亦渐耳既入必重庸君徃予谒天官公㑹公自西来谓予曰顷观子元清理西北马有巨才云夫子元才诚巨使握大藩柄敷化而𢎞载民汔康乎夫马之政一焉耳拘而简以君迁不优马后民哉斯非谙夫马者也马之登耗国之舒蹙系之矣是故丘甸嵗取圉事严矣数马以对窭富占矣騋牝强衞斯臧兴鲁阡陌成羣汉以张矣是以兵戎之事颙硕佶闲咏者侈焉比足同色国者弗之捐也然古之人思寓马必民也至有复其三卒免二丁者备矣而犹责之官何也政非人不行也故有张万嵗为太仆而后天下以一缣易一马今监苑无陈尧叟勒石之功茶马非李杞蜀市之严而编戸马有文彦博难耕靡息之忧卒有急则太仆毎发帑金市之民今之民非尝复而免者也遇市则昻其直直昻州县官必区画副之矣副之而有不朘民者乎于是马蔽而民亦大扰故谓马之政一拘而简谓君之迁优马而后民者非谙马者也辨者曰何君前清理西北马尝纠势官私田湖益马嵗入约数千金行期年矣然卒弗行也于时君复有马政之章畧曰私茶不絶势盐不革马卒不登亦未闻措之行今即迁兹官能使马遽足而民靡扰乎夫道以志行官以诚守时非逆度知之而弗白非仁当行而畏缩非勇相㡬审力智斯立矣以君才诚重庸君夫奚徃不可矣而但马政哉君寮方岳诸公以君行也思有赠于君而属予为之言予非度时诚守行志者也而从之言以鲍子知我也送按察使房公序今孰不曰轩冕倘来物耳夫凌风排云鼓翼于九天之衢以赴功名之㑹斯岂非吾所深愿至欲哉然而时有遇不遇故冨贵者赵孟我者也得之非我加失之非我损何也以在外也及既失之也则又率面目无彩泽恋惜懊悔中怩怩弗休斯非所谓言是而心违者欤大抵脱屣名利有三难奋激不顾一牵于妻子二以官为家三今欲一旦超乎三者视其官如塞翁之马孟敏之甑先㡬勇止内无絓罥色不黯如穷约靡悔斯其人亦罕矣故曰笑碎美璧动情破缶而况功名富贵之际哉故官为家也官失而无家必曰悔不守井泉之俸牵于妻子妻子必聒之曰荣途百足奋激不顾者失其官乡里人或侮之或其邦大夫过之不式时节不问遗必曰吾谋再起以泄不平若是者其去也岂诚由诸心者哉任邱房公为河南按察使守一比法久而安矣无何上书乞致其事归天子乃许进公太仆寺卿归公为此内而弗谋妻子外而弗询友僚书上而京师朋旧咸罔闻也命下也人疑而警诘公曰归有家乎公曰薄田足以耕敝庐足以栖家人安乎公曰安曰他日乡里人侮公邦大夫过公不式不时节问遗公曰侮予何殆慢予何辱不去二者难必矣公拜命暨还仪度徐畅若有所负而释焉豁焉若有需而获也闻惜其去公欿弗自胜誉其高然若靡能焉若公者不谓超乎三者之等而其去真由诸心哉夫人性虽同而品则殊着易识而㣲难察自是有向欲去而憷于侮且慢止也必曰兹非若不去而殆且辱也有向欲去而牵于妻子也必曰吾效房公不谋诸妻子有向欲去而虑夫无家也必曰薄田敝庐易办也若是者非公启之而谁也故君子谓公之归有厉顽劘贪之功不诬矣公以进士厯郎中知府副使㕘政诸官至今职唐相国琯其先也而居任邱实自闗内徙因是于予有乡国之雅而省司诸公乃复属予曰房公之去人士惜之然亦高之焉子盍赠之以文于是乎文送陈公赴贵州序陈公之贵州左布政使也爰自河南右使徃焉徃之日河南左使臧公偕左右㕘僚饯之郊有举觞劳陈公者再拜而言曰嗟遐哉夫贵州者古鬼国之域而西南之荒裔也不谓万里哉陈公觞而酢之而再拜对曰窃闻之王事无近有知道路之事者曰遐何难焉夫洞庭五溪天下之险也林箐岒岏剑峰指攅下视无地仰之无天苦雾蒸焉水则波涛靡际微风濞涌是险之至者也又草露虫蛇之虞不可不戒陈公曰王生遇九折之坂叱御径度狄相登羊肠之谷望云徒悲故君子不以夷险异懐人臣不以非美殊志某也前尝厯匡庐泛彭蠡北渉并代扬鏕鴈门之衢飞葢白登之墟者屡矣然尝浮洞庭践五溪徧沅辰之巉极偏鎭之区䝉䝉犬牙相入者固贵之北隅也乃后复踰大庾登五羊返于江于淮于河以至于河南某者未始困于险也而险亦莫吾困问者瞿然而变色曰嗟壮哉且子何以治夷陈公曰窃闻之雨露不择地君子不择人故鸟兽悦惠豚鱼及孚忠信笃敬蛮貊焉行夫自贵之开邦也列帝敷膏于上诸吏宣承于下官御惟备巨小相属立酋世长因其势轻徭薄赋飬其力左输右转赡乎用甲胄以威庠序以教録俊登杰细系大縻是夷而华者也某何敢以夷治也臧公曰吾与子异域而均责夫封疆之官其责有五训养先焉一以持之守之以寛详出允纳宣明剔幽其庶㡬乎陈公再拜而受曰㫖哉敢不敬承佩君子之训于是李子闻之曰诸君可谓善祖行矣一饯而三物备或问何也曰送而恤遐而险焉虞仁也仕不避难重险不惧忠也别靡忘规陈责必五义也仁以树忠义以行之益之以贞何事不济是一饯而三物备者也诸君可谓善祖行矣送右副都御史孙公序孙公为都御史赴江西也以李子尝官其地问厥宜李子曰仆鄙人也宜何知焉夫不自政而谋人政者妄也不自陈而言勇则其言无稽敢辞翌日李子与客论天下之政而及江之西客曰孙公抚斯邦也境内狱省乎葢其人尝为刑吏矣以平名又録囚斯也然斯邦也赋其允乎豪必自今摧矣自孙之为㕘政为按察为右使所政知之也李子曰窃闻之天下一政因地异施故政以位殊位由体立立体显用藏诸其能是以米价之问智者瞋目牛喘下询君子与焉故比条原情执而罔狥积孚而宛成者刑吏之事也懐矜剖疑义以断例破坚伐幽録囚者之志也公符宣委亟恤缓徴㕘政之义也持明悬平靡屈靡挠重轻付之吏严民畏按察之经也协寅敷诚可否惟贞右使之程也纠邪敭端屹然岳安百度贞焉都御史之贤也巍威履仁鎭危立利任怨而轻去挈纲而疎目踣猾而矜拙廵抚者职也昔予官江之西见右使者弗程也按察之弗经也㕘者非其义行也私计曰抚臣必纠之然弗之纠也乃程也经也其义行也私计曰兹必敭之矣然卒敭之敭事巨曰三司如何咎也曰咎在攸司威武临也若罔知闻也斯非鎭危立利任怨而轻去之道也及觇其日为则簿焉书焉琐焉屑焉矣耳故刑贵亲太亲则烦赋贵亲太亲则劳兵贵亲太亲则剧心烦身劳益之以剧则威不巍自用遗人则仁不广仁不广则拙不容威不巍则猾不伏此所谓下行诸司务目而抛纲者也古之大臣不由也客曰某闻之君子异位而同功殊体而均效言有本也诗云维其有之是以似之故曰我战则克祭则受福言无徃不可也孙公之抚江西也予谓其狱省而赋允也非欲其太亲之也自程而后程人之程自经而后经人之经也经以立程程以扩义义以定志志以干事则何豪不之摧矣豪不夺则民志一民志一则重犯法重犯法则狱省狱省则赋可允赋允则盗贼不作盗贼不作则兵戢而无用此大臣之业而廵抚之良也故曰同功而均效者此也越二日左使臧公偕诸寮来谓李子曰孙于君同年进者也同郎属而尝又共巷居其行也能无言哉于是李子以客问答语告臧子而臧子乃遂以李子之言告孙子孙子曰夫敷其义而弗指其事而顾宏厥辞李殆以言讳乎虽然非妄言者也厥言有稽矣送右副都御史臧公序大臣之出而鎭也必在畿甸之外记曰天子使其大夫为三监监于方伯之国是也方伯之国去天子逺故不可不有出而鎭之之臣出而鎭之不可不假激扬绳纠之权故又不可不名之监故监者主控遐固外显宁而奠危者也今眞保诸府犹古三辅之地所谓王之畿也乃奚取诸监而使之鎭也此救时而顺势之道也政要曰靡一一之又曰持衡之势重则昻夫建本者未有不崇乎培者也今使之鎭而取诸监者非欲畿内地昻且崇哉直𨽻之府不相一非方伯国埒也势不得更无监故置监者又以一之耳此所谓顺之也顺势以置监而监非方伯国埒之地则其体孤悬畿内近天子则美丑易逹一分以崇本重迩以昻化非假之嵗月不效故监直𨽻府视他方难也是以天子不易视监而监亦不敢视己易此臧公监他方请屡抑而独监兹获欤昔高皇帝置监也専任御史廵未始烦大夫也至今议者毎私谓廵抚之官非祖制斯见弊而不见时者也彼徒以彼非便宜材也利已靡任怨日伥伥冀转擢遂以为不必烦而不知按者守恒者也抚者济通者也恒者一于法通者兼乎化且今之抚者诚如召之陜以东异之闗以西也亦何宁不之显危不之奠而矧遐与外之足忧也夫眞保诸府古河朔之域而武悍之国也西临阨塞三闗据焉已巳之变贼尝抗刃飞狐而饮酩倒马矣日者流贼之起也夷恒山之堞而焚易水之台者㡬矣是其地内而外迩而遐者也与古之畿例异而事兼夫以昻化重迩崇本一分为已任而益之以内外迩遐之兼此臧公监他方请屡抑而独监兹获欤古人有言曰圗治于难言不可不慎也今以臧公才望此官此地然常自曰天子不易视此官此地某亦何敢此官此地易行也可以侧耳风政矣先是孙公以右使为此官江西臧实偕羣寮属予文乃予今不得不文于臧者其义犹孙也送童公赴京尹序童公之为顺天府尹也以河南左布政使府于省体亚尹视使品殿然非名使罔尹擢非大名使即尹罔北也斯非内重外轻义邪童公之为左使也㡬三易年矣拟擢公都御史暨卿者屡矣乃竟擢公尹又北也非以公名使又大者邪天下之势地近则难制荷重则难力体杂则职易挠顺天者古京兆之地而尹犹古之尹也辇毂之下棼纠盘错动干贵豪暮谋于幕朝諠于朝所谓河南帝城当近臣斯谓近而难制民之受病譬如木蠧朽自内始劳者欲息瘵者欲瘳禁邪袪害一趋同俗邦畿既熈四方是承厥机惟尹尹之轻重畿甸以之斯谓难力夫尹卿相之次也簿书期㑹犹云有司故其体差异史云前有赵张后有三王专而治者也今之尹若是乎斯谓难职处三难之地诚非大名使不可而以任公则公之素不推可知矣予尝窃论天下之政惠流威立信执义断非通弗济有容乃大故体心悉情布慈敷温敲朴靡施此可言恵而不可谓之威端严亷厉望之肃如迩慄遐惧此可言威而不可谓之信令行禁止画一靡移此可言信而不可谓之义破幽剖疑不吐不茹茍有弗合死生以之此可言义而不可谓之通曲成委就从之弗失己违之弗敢怒此可言通而不可谓之容法坤之藏准师之畜含垢掩疾不动声色纲举目清有斯六善而后三难可行也何也尹也者卿相之次也故其器常患不洪然犹有司也故其才常患不通而又益之以义信兼之以威惠此天下之良也童公有焉尹不足为矣公犍为人也以进士厯都给事中叅政左右布政使擢今官云公之擢今官也三司诸大夫饮饯于公分燕于私备矣已而相谓曰伯叔倡和载之诗回路相赠述之礼言昆弟友朋非言莫申也夫寮也者义犹昆弟分则友朋者也于是相率徴言于李子李子曰夫童公者予知之素矣是卿相之器也有六善焉尹无难为者矣送陈公序陈公以河南按察使而陞山东右布政使捐讯鞫典敷布逺刑狱就钱谷去纠擿司科催前以法今以教法主义教主仁是陞也阶崇而职异矣于是有问李子者曰君子有遗虑智者无兼能陈公固才臬将复才藩乎李子曰考来于徃察隠于彰故徃者来之证也迹者心之应也陈公尝为令矣才令也为御史矣才御史尝按察副矣才按察副而又使矣而又才使则今不才藩乎窃闻之君子异位而同体异体而同功异功而同心故藩臬台邑者位也卑崇相承寛严以之者体也仁宣义决视履熙载者功也然发之才而由之心故迹者心之应也夫牛羊之于人末也昔者奚饭牛式牧羊也移之官奚以秦覇式为令才斯何也通也通斯同同斯功矣是故邑可也台可也臬可也藩可也如孔子委吏可也乘田可也中都宰可也鲁司冦可也斯所谓证诸徃者也不然必自计曰吾奚藩奚臬奚台奚邑官至而后习斯学飬子而嫁者也故同者由之心者也异者即乎事者也功者证乎迹者也体者存乎位者也通者贯乎一者也问者曰若是则陈公进而卿不为名卿乎李子曰名卿哉曰名相乎曰有本矣何公陞南京工部右侍郎序何公以都御史廵抚我土再厯年乃有今命葢出台而就曹辍纲维而佐水土者也以阶则六佐为崇以官则司空古列之三公以职则今散而前要以地则北重而南轻矣是时何公年将耆尚未子㑹又丧其夫人乃公恳疏乞归或问李子何公归允乎李子曰弗允曰奚知其弗允也曰以公之徳之功知之窃闻之为而靡挠之谓执同而罔随之谓介小而容之之谓恕存而念之之谓厚诺而终之之谓忠先而鉴之之谓逺优而俟之之谓大斯七者古所谓徳之经而政之所由行也是故是人也治朝之所必庸是以在下则陞在上则旌在野求之在位明之夫何公者徳而位乎上者也方将明之归何可得矣在干之九五飞龙在天利见大人今皇帝继统也乃夙夜思徳焉庸而虑之曰为矣挠乎同矣随乎小或罔容容者厚乎厚者忠乎忠而逺乎逺而大乎既见之而庸之矣八坐充矣乃又虑南有位焉若曰不仍虚乎若是则何公者即恳疏乞归无允之矣或又问功者何也李子曰窃闻之政外无功故执则法立介则类分恕则爱扩厚则惇积忠则衆附逺则器洪大则量冨量冨则大事断器洪则承荷坚衆附则易使惇积则易亲爱扩则恵泽流类分则善恶别法立则纪纲修以是临民无徃而非政以是为政无徃而非功矣故曰政外无功曰日者齐冦犯我东鄙也飞箭满眼炎燄昼赤淮泗河洛之间詾詾如焚而公乃仗钺即戎指挥而平之斯所谓折冲尊俎者也及其明之也乃水土焉寄何也李子曰君子之政始诸身以加诸民曷为弗成曷用弗功诗云右之右之无不冝之是也何公尝为县矣而县焉成尝监察矣监察有声为郡为臬为藩矣以郡以臬以藩名斯足以观政矣何也徳为之也故忠其衷也厚其徴也恕其行也执其操也介其节也逺其期也大其也斯古所谓徳之经而公之政所由行者也是故重轻之者时俗之论也南北之者急要之心也明天子固且诏公入矣公行之日三司羣公饯之郊公曰幸问言于李子于是羣公乃造问李子而有斯序赠翟大夫序翟大夫者河南按察司副使翟子也翟子为给事中也劾章怒枢要坐是出补佥事佥事虽大夫然银青而谏垣出是官也时眼恒卑之于是人咸谓翟子危或教之曲觧乃翟子则顾毅然曰得不得命知不知人非其道以求之君子不为也况求之未必得哉居无何枢要者去于是翟子进副使阶中顺易银以金换青为绯褐葢骢马英英赫赫奕如而巍如于是人则又咸为翟子贺乃翟子顾又欿然弗之居也曰夫君子之诤也非以㨗径也其进也非恃幸也是故居尽吾职焉已毁誉何知吾量吾力焉已进止聴之故法者不任情以出入君子不低昻以狥时是故翟子莅我邦也吏严而民降罪之靡寃讼者寡怨行之三年令问彰显夫是则翟大夫之行焉已或问翟大夫何以贤也李子曰人也殆有眞贵者也夫有眞贵者必有至质有至质者必有浩气故气者禀也质者成也贵者徴也今夫松栢固世之谓才也然斧之则析挠之则折火之则灰水土则朽乃若金玉之为物也从革罔渝瑟温而栗炼之愈赤宁碎靡蚀斯何也其质至也是故天下之言贵者未始不之归也故诗曰金玉其相传曰金声而玉振之夫文孔者古之大圣人也而賛之者必曰金玉金玉固知二物者天下之贵也夫翟子者诵法孔子者也又恒自曰文王我师以是观之殆有眞贵矣人也其质至也其气浩矣夫是则翟大夫之行焉己大夫某名某字号青石子昌邑人也其为副使也则嘉靖二年夏也空同集巻五十四空同集卷五十五钦定四库全书空同集巻五十五明李梦阳撰序赠郭侯序郭侯为开封府同知三年人曰郭次公陞矣己而果陞而为汝宁知府人曰郭公将转而为开封己而果又调而为开封李子曰窃闻之三王不沿礼五伯不袭智是故政也者因民而为者也故顺时者致昌者也信谋者审方者也俛志迟廻者后时者也今郭侯为开封也于斯三者何由焉且夫顺逆者势也大小者形也彼太阿镆铘于人非不利也设倒其柄则玩而不畏故曰径尺之鱼不逰于蹄涔横海之舟不纳于江河今论者不察乃辄立议曰郭君必以其为同知者为知府又曰必以其为汝寕者为开封是何异于胶柱而鼓瑟者哉且知府之与同知其得为不得为至易知也夫开封者史所谓车马之凑四通八达之衢也于今则有监守之臣有临辖之司有诸王之国其属城则四十有三其赋讼徭役勾干簿书之扰葢奚啻十倍于汝宁而又日仆仆跨鞍马奔走逢逆如是而其势能尽如为汝宁否哉且夫寛勐者人之所时有也孔子曰平易近民民必亲之然而肉刑虽三王之世不废此又何也故居上不寛孔子以为不足观然摄政七日而即诛其乱大夫夘故曰寛于良严于猾寛主恤严主戒今郭侯将为寛者邪抑严者邪谚有之曰近火先焦开封近火者也百姓㷀㷀嗷嗷难堪矣葢其地人衆杂人衆杂则其俗易偷而善造伪吏𨽻胥史之徒又辄相鼓扇葢盗奸即蹈死地罔避惧彼其乘肥马戴貂帽着文绮衣者葢踵相接也大者白手置田宅与豪冨埒矣此其责在知府邪同知邪余故曰知府之与同知其得为不得为至易知也且今人谁不谓包拯欧阳脩相继为开封也葢拯以严峻起及脩代之用寛亦起夫二子者固并所谓有道仁人也乃其治同功而异义乃又并显盛于世由是观之为政各任其性用情能附实则民亦易化故曰其所令反其所好而民不从今论者乃顾又谓郭侯必用其二不然且妨于政岂不谬哉送陈汝州序陈子以钧州同知陞而为汝州知州李子闻之色沾沾喜幸曰夫陈子前为郎中矣至彰也然岂料其左而卑也今之为汝州即非彰也然闗诸天下不细也夫天下事势譬之弩也而其动则犹机也坤之初六曰履霜坚氷至夫霜之于坚氷相逺也动乎此而应于彼乃若是神何也此不谓至㣲至㣲者邪故曰知㡬其神乎夫隂阳善恶君子小人未尝无类也故隂阳者形也善恶者行也君子小人者朋也形不独立行不特成朋无逆从是以㤗之初九曰㧞茅茹以其彚征吉而于否之初亦云故曰同明相照同类相求云从龙风从虎圣人作而万物覩故朱博虽贤必俟其友乃结绶贡禹即非不肖然不能不因人而弹冠由是而观方今无朱贡之徒则己诚有朱贡之徒闻陈子兴有不弹冠相庆者邪孔子曰冨与贵是人之所欲也且今人孰不欲冨贵假令陈子巧诈善宦卑卑与世浮沉或冨厚多金玉货财无论一知州即令立致卿相大夫余何所喜幸焉陈子人品道徳诚足为天下喜幸即令隐约终身予愿为之执鞭不辞矧今为知州矧将彰而为卿相大夫记曰力田不如逢年善仕不如遇合今陈子亦谓之遇合者哉非邪钧州知州李君将有礼于陈子念独余与陈子故同郎中也为友而又故知陈子于是乎来谒余以文曰邦彦不幸不获交于下执事然知天下有先生久矣敢为吾汝州请然予闻李君亦令名豪杰人也因并告曰陈子行君亦可以弹冠俟矣李君陞按察司佥事兵屯颍上序兵刑天下之忌器也然圣王能使人不犯刑而不能使天下无兵能使兵设而不用而不能使兵一日而无食能使兵足于食而不能不分之以官何则专其事则有绪而易理责衆则劳倍而鲜功昔周成康之世刑措四十余年不用可谓极治然犹羽旄章于礼器干戚存乎乐舞兵车藏于比闾故曰圣王能使人不犯刑而不能使天下无兵当是之时四夷賔服干戈朽于武库然犹嵗终计盈缩九年论耕畜故曰能使兵设而不用而不能使一日而无食及其立官则司冦司刑司马司兵司徒司食故曰能使兵足于食而不能不分之以官今按察提刑官也益之以军马城池则司马事也又埤之以屯田则司徒事也是故其境内刑有弗允以问司冦司冦乃下而问按察兵有弗修以问司马司马乃亦下而问按察食有弗给以问司徒司徒乃亦下而问按察按察所主之境地诚狭也兵少也屯寡也犹之可也今李君主颍上之境其地跨江淮邉四省而犬牙民徤讼而善潜非必巨狱以隔别虽小亦频年无了期李君信善刑然能使之咸允乎葢所辖卫兵率万计其官率各奴戮鱼肉之又素䟦扈稍绳则亢大绳则讦更大则计脱之君即善兵能必其无不修乎又屯田疲弱不尽垦豪强占膏腴租入或于私门逋欠积而牵连李君即善调食然又能必其无不给乎余故曰责衆则劳倍而鲜功虽然得其本万事理李君固明恕刚愼人也识高而变通夫明恕刚愼者政之本也识高变通者才之绪也以此治事尚有不允不修不给者乎且君故为司冦属至着也又出而知陈州矣此所谓贤练之吏也如此而尚有不允不修不给者吾弗信之矣今天子夬夬明断方袪故布新他日或问江淮闾刑于司冦司冦诚对曰允矣问兵司马诚对曰修矣问食司徒诚对曰给矣又咸曰此兼衆责而能功者也则君不谓之得其本者而谁邪三卿者佐今天子用之天下者诚皆有本者也则刑不可使之犯兵可设而不用食可无不足也此所谓圣王之治也送梁处州序同年者擢同年同部者序而送焉义起也葢惟我癸丑之在吾部者为然癸丑之在吾部者前后三十四人十二年间擢者二人又皆治部亦寡矣前刘岳州徃王叔武首序之兹应枢徃处州佥谓予当序夫序叔武备矣予何能复言然窃见自内补郡者恒怏怏不自满非谓郡剧且劳而其势有不获尽专者邪夫以金绯坐堂上州县吏承风走役悦则利怒则威一郡之休戚雨旸寒暑山川鬼神之食惟守主也而按讯有推官収逋有通判兵戎有同知亮工分职各具成案而决于守守可则喜否则惧如是而谓剧且劳而不获尽专焉者何邪守诚曰是侵吾掌刑吾刑赋吾赋兵戎吾覈仆仆案牍间日不暇给疑推疑判同而不之信而是三人者皆将敛避退缩虽有能靡所自效于是事有所不举矣监者入其境则曰守误之守误之挫辱抑厄以衂其锋州县之吏观望狎玩不复有所警饬亦宜矣如是而欲专欲不剧且劳可得邪夫三者达之天下者也应枢是行将自刑自赋而自覈之欤抑付之前所谓三人者而可否之也应枢入吾部厯试八载声称满人口性坦达无较是故天下之器于一处州何有处州在万山中民质直简讼蠺嵗三四熟其租易办卒伍句扰亦亚于他郡前三人者且各易为力而贤如应枢与之决可否而行之其郡不大治雨旸寒暑不时山川鬼神不享不佑有是理邪然此特予所窃见者尔不敢不为应枢告他则叔武备矣送李徳安序李子同年进士曰李宗干者以户部郎中擢徳安知府故事同部擢同部同进士者为言赠焉于是李子谓宗干曰徳安非古名郡欤是在云梦之间矣其地高山广薮利耕织樵牧水者捕鱼虾宅舟楫然其俗轻悍而健讼君子则多机术把制人是楚之遗也子徃何以为政宗干曰其信乎立于信措于敏昭于断与厥休息如何李子曰善哉备矣宗干曰何以益我曰无已则寛乎综宻以辅之乎且两汉循吏子以为孰优宗干曰无踰黄覇曰覇无赫赫之誉若赵广汉辈所为而天子赐车葢黄金下诏襃誉人到于今称之弗替非用是道欤当是时昭帝立幼大将军光秉政遵武帝法度以刑罸痛绳羣下由是俗吏尚严酷以为能而覇独用寛和为名是岂无见者欤夫守近民者也日理民为事顾率务体格靡所司察观覇所为亦可以少省矣覇治民鸡豚糓马米盐烦碎之务罔不精力某所大木某亭猪子尚应口道之况其他者欤今之守能若是乎宗干于是起谢曰吾性刚不奈事事㣲子之言吾㡬不政矣李子曰夫刚干之质也阳之用也是故综非刚则隳寛非刚则弛明非刚则苛敏非刚则息信非刚则变夫刚美徳也吾子何患焉宗干喜诵曰生我者父母知我者鲍子乃再拜登车而别送乔太常序元年春天子肇祀天地既合羣神于南郊乃复遣使祠天下名山大川暨古帝王宗室王墓告始也书曰望于山川徧于羣神是也自山以西其鎭曰霍渎曰河海曰西海帝曰娲曰汤宗室王曰晋曰代曰沈则吾友太常少卿乔君徃侍祠建节行葢道井陉泝太行南并蒲坂反于太原北抵鴈门云中厯数月乃还徃反葢数十千里按祀典王祀四望天子始践位祀之廵守至其方则又祀之故公羊曰天子有方望之事至汉宣帝令使者持节侍祠于是近臣始摄天子祀事而匦帛载御祝与百神抗礼矣祀之义有三一曰尊神二曰尚贤三曰展亲夫晋代沈所谓文之昭也娲汤古之神圣人也河海霍望也于是时将天子精意能靡所弗享非太常所有事邪太常掌百神之祀素行无丑于神明又晋之山川所生也夫三者备矣非太常享而孰享邪是故孔子曰我祭则受福言有本也山西连年凶赤野千里黍稷不植牲牢羵瘠百神之典将有所不给今天子践始遣俊臣徃修禋事如是而复雨旸愆期甘泽弗降神曰失职贤曰助慝亲曰悖徳夫山川鬼神岂若是极乎子行矣予于是望之矣送何职方序今之所谓贱丈夫者非薪若乎至其道山泽之事虽善方舆家言莫能诘其所从来此无他践之实者言之切身亲厯之与得诸口耳者异也夫言于人亦难矣兵也者难之尤者也山川草木之利疆异而界不同车骑歩短兵长㦸剑楯矛鋋弓弩之施又相什百不齐故曰大小异形强弱异势险易异备彼坐高幄拥僚佐谈万里外事设非身践其地信才且知而克一一中哉赵充国汉名将也及讨西羗则曰百闻不如一见愿驰至金城图上方畧然则兵果易言邪新天子即位鋭意戎政乃敕司马卿属数马于邉镇而榆宁肃三鎭则以彬阳何君徃君少年负骏才至于兵戎之事又为长兹奉玺书践万里之域异疆殊界将靡所弗陟窃于君有贺矣君前在职方图天下地形寝壁上号曰卧游予间叩之曰吾得其形焉踰年又叩之曰得其势焉再踰年曰得其备焉然终不以是自是而予亦不以是是君者以未践也天下之患莫大于西北边西北边莫大于榆宁肃三鎭者君践有日矣归坐高幄拥僚佐谈万里外事尚有能诘之者否邪予于君之离是故以之贺而不以悲君幸勿诿曰吾之行数马焉耳矣送程南昌序正徳元年秋九月户部郎中程君拜南昌知府之命是日朝士大夫咸叹息为君惜谓君守南昌弗宜其言曰南昌省下郡俗机狡健讼君非法家者流性简静鲜事事又恒疾信若是南昌不置守乎夫天下性同也南昌之人独不守同乎守之于民以分则帅也义则师也亲之则父若母也父母师帅不可以机狡逆其子弟子卒徒而为之守者以之逆其民欲民之不机且狡得乎假令程君斥简以狥扰摈静以狃暴治其民而民从之且犹不可而况未必能治治之未必从乎且天下之事不能皆试而为今举其大若要者钱谷甲兵讼狱三者而已必欲其皆试而为必从事于衡石矛鋋桎梏之细而后称司农司马司冦之位设终身不为司农司马司冦而前三事者将终身不之谙乎程君固未始试司农者及仕为司农属即赫赫以能着称今徃理郡讼有不着称者乎父母之于衆子有讼未尝不断断之必当者其视均也有不是未尝不挞挞之不怨者其爱等也非均且爱必不能服其子之心惟师与帅也亦然君茍以施之子者施之南昌之民南昌之民必治治则不争不争则化化则其功易叙当是时峩冠坐堂上百胥羣姓奔走承奉于下岂必强力者而后能邪故曰操简以御衆居静以制动此天下之政也予于君官同部又同进士不宜无言以别㑹曹长胡君伯雍合羣僚友以文见属遂发其所欲言者如此送马布云归序马君布云主事戸部四年矣一旦致其事而去同僚既醵为之饯而又属予之言予幸接下寮日以簿书期㑹为事其何言之能为虽然窃有闻焉君臣之义道不合去言不聪去不得其官去年及去疾去以予观布云年未及也非疾者也布云前为中书舎人九载克厥职乃擢主部事布云又克部事乡督太仓粟吏不敢蹈奸于是举督天津粟天津之人咸籍籍称明斯非不得其官者也非所谓言迕而道违者也而何以遽去无可去而去予于是知布云之贤也夫自士大夫以官为家进退之义摈而不讲于是有老死于位而不悟者秽行诡迹之士遂宴然行列䝉诟詈不顾甚有病卧牀褥犹日探除拜问调迁者使其弗事事则已茍或事事而能以不得不聴不合去否也嗟乎予于是知布云之贤也使布云不得其官去言不聴去道不合去老去疾去犹为贤矧无可去而遽去邪夫宦譬之海也百险备焉逆之则危犯之则溺不知而不去谓之逆知可去而不去谓之犯布云兹去譬若泝恬波而行兴意穷极舍舟登陆其有不乐者邪布云伟躯干美髭须豪爽尚义少失意于科第老复弗究其官必考夀乐其余年必生贤子孙昌大其家不然何以与危者溺者别也兵部尚书华容刘公归序公自去嵗上书乞骸骨上察其忠诚勉留之至是三上书不许㑹公目疾引请益力上不得已许焉赐玺书文镪有衣一袭行之日冠葢车骑塡塞路衢道傍观者咸叹息争走觑公聚而转相语岂不为至荣幸事邪议者谓公前以司农卿归先皇帝特诏起之置之左右委以腹心数召对访延失得故毎语屏从侍必移刻乃罢所谓帷幄旧臣者今天子幼冲㷀㷀在疚四境未辑忠鲠耆旧之臣不可一日去左右又大司马者佐王平邦国者也公去谁与理邪公不聴比去议者以闻天子亷公有决志故卒不留公夫士有必去之志而后有不可夺之节故古之人有招之不可来而临事麾之有不可去者岂不为俊伟烈丈夫邪为公者诚曰吾可去去焉卿又曰吾可去去焉大夫又曰吾可去去焉朝去一公暮去一卿又去一大夫君人者必谓荣贵利达不足以尽天下之才天下之才亦必自以利其荣贵利达为辱若是即使公决于去何不可邪知天下之才以利其荣贵利达为辱将遂以是风天下故卒不留公若是天下之愿仕于朝者且駪駪至也先王之训人也语交际必曰义进退具焉先之以㡬显㣲生焉决之以时消长形焉故亡义者贪昧㡬者危悖时者残三者有一焉上之人必贱之曰是求荣贵利达者夫惟贱之也故天下之愿仕者不至故曰即使公决于去何不可邪公前为司农卿诸生以郎吏事公洎为大司马公以旧郎吏又数数见愚无似诚不能状公然窃知古之所谓大臣者有是义也易曰不俟终日殆公之谓矣既相率祖公于都门北地李某乃谓之序空同集巻五十五空同集卷五十六钦定四库全书空同集巻五十六明李梦阳撰序赠豫斋子序豫斋子者歙鲍氏辅之号也鲍氏三嵗而䘮母十六而商中年出分五十而行成家就君子谓其行有合于豫于是字之曰以立言凡事豫则立也又号之为豫斋子言其立本诸豫也或问李子豫有説乎以加鲍子李子曰豫有四义先事而备者贵其㡬居顺而防者戒乎逸既成而受者羡乎享随寓而迁者用乎时在易之豫重门击柝以待暴客葢言㡬也先事而备者也然在初则鸣于三则盱于五则疾于六则冥何也斯所谓戒也故不㡬不知不知不戒不戒不享享者何也二之贞吉四之盍簮是也然必由于戒何也时与位殊也夫天下未有不生于忧患者也鲍之为人也未形而识㣲垂成而虑患大谛而小详情深而意逺乃其商也察低昻酌常变齐盈缩审弃取故其利恒数倍而鲍之分也二百金耳十年乃有金二十百然皆分内无刻削损心之行斯何也先事而备者事无不济者也斯豫之㡬也然它商利则率侈华盛以明得意鸣筝竽挟妖艳䇿肥茹甘乃鲍子则顾益务实守约不鸣不盱不疾不冥语人曰官怠于宦成病加于小愈家毁于纵财耗于奢故其日费有经嵗计有纪久于外不近妇人亦以表范于朋侪斯所谓居顺而防逸而能戒者也故其货积身安子孙成立年近五十言行重于乡评斯不亦享矣乎是故君子与焉称豫斋子豫斋子云乃鲍子则又仁藏而义显徃徃济急而扶危以为自事李子曰予观鲍子之行而知豫之道该也何动非顺何动非时顺而复时乃何行不成矣歙君子曰鲍之父殡也久矣而辅也匍匐山林竟获地𦵏焉斯亦顺动之一欤李子曰天之所助者顺人之所助者信鲍子其得天者欤然由诸豫也是故称豫斋子赠蔡济之序蔡生鏊中武第归李子喜造焉已而叹曰析薪有理导民有以蔡氏之谓哉予于是知国之有纪也昔者先王之导民也不欲其独文也是故生而悬弧长而佩剑隙而蒐狩敌而戈矛然又不欲其独武也于是迪之诗书习之爼豆军有军礼射有射爵是故其祷君也曰允文允武臣也曰文武吉甫言不贵独也后世典用既殊勐愞各途逢掖寡断介胄愚粗位乏兼材迄于有今制定科兴䇿收射徴遂使弯弓兠鍪之夫有揖譲折冲之能是故据要拥纛绥内和戎匪官之旷有纪之证也然蔡氏膺之厥子是继诗曰教诲尔子式谷似之蔡之谓哉左史王公曰鏊之鼻祖挺自行伍连帅有闻施及厥父四世矣鏊之祖徃训之家曰愼尔戎事无忘厥文鏊之父又谓鏊曰小子朂哉尔祖有训是故鏊之父兄弟竝兴文武各第立帜掲幰䨇璧是辉鏊今继之厥后足占矣李子曰被风者偃得源者永国之导风故其行速家之导源故其获深㣲王子予讵知蔡之能家也封邱黄子曰李子善言国纪王子善言家训虽然遗厥本矣匪徳弗承匪徳弗启西畴公儒雅𢎞裕秉直而布诚忠上而信下具兹五徳矣是兼材也有子如鏊冝哉赠王生序夫华池西鄙之砦山也其俗牧樵衣裘氊不识文字其地苦寒其人民零散而艰难然其地顾产王生王生者则诗书衣冠徒也余之寓华池也在𢎞治丙辰丁已年其时王生始遇余而从之学夫王生起家非衣冠故族也无诗书之世业也穷僻寡陋鲜同声之胃也一旦弃牧箠竖褐挟册书从予学是谓耀至寳于汚秽之乡秀芝兰于丛棘之中卒夺巍科致身显名岂不谓异常之士哉后十余年而当正徳己巳王生自京师还而过大梁见余然犹为青袍生涂路坎坷于是告王生曰窃闻之冨贵在天行藏有命久速有时古之人不有起自寄食牧豕而身为将相者乎岂其始才知弗人若哉亦时有遇不遇耳故曰虽有至寳自售则轻芝兰逢春香乃发生故不务修已而求冨贵者谓之违天藏而求行者谓之逆命久而求速者谓之悖时斯三者君子不由也子之归亦修己以俟其自至者矣耳王生曰夫孤立鲜就独行无成余处穷僻寡陋惧不修也乃今闻教矣赠畲思睿序夫举其身而豫能自知焉者寡矣故夀夭吾不得豫知其夀夭疾病吾不得豫知其疾病祸福吾不得豫知其祸福子孙吾不得豫知其贤不肖故欲吾夀戒凡戕吾生者已矣欲少疾病不为诸致疾病者已矣欲寡祸我不为祸端已矣欲子孙贤教子不为不贤已矣我教之不为不贤乃仍为不贤也此下愚不移者也古之人有焉丹朱商均是也我不为祸端而或祸我也此旡妄之灾也若孔子厄宋魋曾子避越冦是也不为诸致疾病者而疾病也此谓之命也冉伯牛是也不为凡所戕生者而弗夀也此之谓天也颜囘是也夫六人者皆大圣而大贤而其遭乃顾咸若是夫畲思睿歙之田野氓耳未必有圣贤之行也今其三子皆克家是不为不贤也夫妇各八十余嵗是夀者也然又康强是少疾病也生无灾厄是鲜祸也则何也李子曰夫天道好生而福良人道积善而有庆故人不必皆回能弗戕其生虽有不夀焉者寡矣不必皆伯牛能弗为诸致疾病者虽有疾病者寡矣不必皆孔曽能自不为祸端虽有祸焉者寡矣不必皆尧舜能教其子孙不为不贤虽有不贤者寡矣故日大小之应捷于影响今思睿兄死无后不利其财事其母以孝闻非自求福者乎寡慾愼躬非不戕生者乎且又何疾病矣躬行率其子孙非教之不为不贤者乎故曰人有必夀必夀而不夀乃始曰天有必不疾病必不疾病而疾病乃始曰命亦有必福必福而不福乃始曰无妄之灾教子有必贤必贤而不贤乃始曰下愚不移故曰影响之道大小以之处常则虽㣲必应遇变则圣贤不遭呜唿善观思睿者其知天人之际乎赠汪时嵩序鲍辅氏告我曰歙有淳行人汪时嵩者于辅外舅也而今六十矣辅闻之六十始夀夫夀未有不文以彰也而彰也必頼于名文敢请予曰未同何言为夫不知其人而颂之者佞也敢辞鲍曰时嵩可以文者五焉予曰五者何也鲍曰汪鉅阀也系出越国公华而时嵩祖号碧山翁者以文行称常树桂堂前桂至今存也以是厥里名丛桂云斯亦足以唿乔木家矣夫汪阀鉅而繁人而时嵩长于其行至百三十人余焉长而义鲜不悦也夫勤俭和审四者士之优也而时嵩有焉是故以商则顺以耕则获且今喜谈而乐道者非谓久而同居者罕闻哉而汪氏同门出入内无间于人言今十有一世矣予曰嗟予闻诸君子礼以义起文由譬阐行以类求故人情莫不有亲亲之莫不爱焉爱之必祈之曰百夀不己必曰千夀又不己曰万夀夀之而假文焉行兹非先王之程也然厥义存焉甥舅者婚姻之经也推内之爱以爱其所生而文以夀之礼也故曰礼以义起鲍君足当之矣夫文者託物以宣者也故古之夀有曰日者月者山者川者冈者陵者松而柏者凡以达爱焉已矣适有丛桂于是作丛桂之歌歌曰有树偃蹇兮堂戸君有瑟兮胡不日歌以舞金昆兮兰孙㳫以进兮朝龡箎兮暮击鼓斯亦取譬阐文达爱之义焉已而闻之者乃曰李奚笃于时嵩夫子贱取斯于鲁贤尹公择友于学射王谢门阀朱陈世姻非其类者固鲜有聚者也鲍之父时明者诚孝而着行君子称焉而辅也靡较兄货孤立而润屋推计其姻门时嵩夀誉五者足徴已故曰行以类求者此也鲍又曰厥父永实生二子长则时嵩时嵩配程氏孝敬善握家有三子二女孙三人云送史㤗序驿有舟有马兼水陆者兼舟马其最着自京师陆行南皆大驿大驿有马其丞与州县长吏埒富次则自京师水行不逮陆驿甚陆驿非阁大臣及权力所役使不得除即除不购不得以为常人亦不之怪也史㤗以陜西承差至京师不得为阁大臣及权力者使及除贫又不得购于是除平望驿丞平望据水僻较之自京师水行不逮又甚临行意忽忽不乐予谓之曰子闻周官乎周官虽卑末如遽传牧廐各愼厥职惟厥贤故天下大治昔者单㐮公假道于陈以聘于楚为其候不在疆国无寄寓县无施舍占其国有大咎曹之候何戈与祋能称厥职诗人歌之今之驿即古遽传寄寓施舎丞即古之候也且若等向非齐民邪以承奉奔走之力天子録之俾列在末官岂谓思与州县长吏埒富邪何为忽忽至此史㤗日今号明经居尊官职宣助教化乃日务富厚蓄金帛为子孙计夫驿至卑也丞至末也奔走承奉之职易称子何望之过哉予谓之曰人之美劣不系官之崇庳古之人歌之咎之独非此等官邪假令若等不慎且贤即已诚慎且贤孰谓无助于治哉法驿丞得捕逻境内録其绩夫平望盗薮也轻舠利刄出没云涛烟浪间至横也子西北人也壮膂力精骑射即其所事岂直奔走承奉间邪史㤗曰然㣲子无所闻教史仲成者永乐间都御史也有风裁庆阳安化人㤗其孙也㤗于予有𤓰葛故于其行为之言送严世臣序教人者固教于人者也其始教于人也见彼嗜酒喜賔客怠厥事诸生以所业请辄置诸案上不理数日再请曰姑徐徐再请乃不得已朗诵一过指示之曰某善某疵某不惬吾意更为之更为以请亦复若是因循嵗月计餽遗腆薄为憎喜有它故辄取憎者而挞之诸生信谨厚有不退而心非者乎夫吾既退而心非之矣它日以所教于人者教人可乎葢教官卑而禄薄俯仰不赡鲜有弗蹈于是矧郁郁衰迈之士窃升斗以茍朝夕彼始虽心非其人而终不自持者岂少哉严君世臣少好学负大志累试有司弗偶年踰四十始取賔贡拜大名府教官以归君曩在诸生列端方雅饬见礼于其师师有弗义辄从而争之人谓君它日必为良师兹行也其不以教于人者教人必矣其终能自持也较然矣予既重君之为人又喜大名得良师作送行序赠王𢎞化序𢎞化湖西人侍其父地官大夫北学于京师去嵗则从其外舅康大夫馆于汴馆礼既成将复学于京师暇日因谷生者来顾余曰愿以言请余席未暖且北行况未同而难言辞谢不敢受𢎞化五顾余而意益坚以书讽谷生者至再至四夫𢎞化之好予言亦至矣𢎞化少嵗有俊才出而壮观徃来燕赵梁宋间车马仆从光耀气熖意者恐人不肯言而乃属予言之欤夫当是时谁不愿因言託交于𢎞化因𢎞化託交于其父其舅𢎞化第未始有请耳庸有请而不言者乎顾独恳恳于未同而难言者予固谓𢎞化将求益于是行也𢎞化陶成父舅师友之贤览都㑹文物之盛所以修于身见于世者冝无不备而复求益焉何欤余不幸学古未成反戾于今质劣以阻合疎散以招谤方恐惧退畏以求自新虽有一得𢎞化能相信不欤予故因谷生致意曰愿𢎞化行其所学求合于古而不必拘拘于今是行也请于其舅其父再请于其师以予言为何如也送左载道序君子之仕也非为人也人之望于君子非欲已悦也然舎是二者则难乎免于今之世令卑而近民者也卑则易凌近民则难称易生忽难生畏夫茍忽之矣虽无心于已悦而稍不如意则怒茍畏之矣虽无心于为人而稍不如人意则沮斯二者势也及其弊入境观逆入邑观趋去则观所将茍无一失于是称之曰良令良令匪徒称之又从而荐之为之令者惴惴焉亦惟恐失诸是以为之辱故凡可以悦人者无不为矣如是而谓令不古若尚安咎哉昔子路治蒲三年孔子入其境曰善哉恭敬以信矣入其邑曰忠信以寛矣至其庭曰明察以断矣吾侪诵法孔子者所望诸人与所自为乃若此无惑乎今之不古若也左君载道举进士拜永年令人亦不之悦铨司闻之曰不为人者必能为其民盍再试焉于是改太康令三年邑果大治上其绩于铨司铨司喜曰吾闻若令一而民聼所谓敬以信者邪又闻若务大体靡所苛察然自其治邑境内无寃讼所谓寛以断者邪设有未至亦吾夫子之徒也大嘉异考上上呜唿世有特立之行苟无深知而能免焉者寡矣君子而好古者观于载道亦可以自庆也夫章园饯㑹诗引章园之㑹賔一人升之主三人元瑞庭实其一予也园主一人千户伦是也亭设四几上三下一升之居中予以齿居左皆专几元瑞庭实则共几而坐元瑞居庭实左下坐而北向者园主也时升之报政将归赠留之言皆不可少予诵杜甫千章夏木清之句为五令侍子拈送焉予即得千字右旋而成句人人大赏异葢数之适然如此升之既得义难輙避乃以次书之云曩予㑹升之河西闗有倾葢之雅是时升之书学欧阳询诗吾不知其谁学知其为唐也今其书若诗吾不知其谁学知其为六朝也説者谓文气与世运相盛衰六朝偏安故其文藻以弱又谓六书之法至晋遂亡而李杜二子徃往推重鲍谢用其全句甚多梁武帝谓逸少书如龙跃虎卧厯代寳之永以为训此又何説也今百年化成人士咸于六朝之文是习是尚其在南都为尤盛予所知者顾华玉升之元瑞皆是也南都本六朝地习而尚之固宜庭实齐人也亦不免何也大抵六朝之调悽宛故其弊靡其字俊逸故其弊媚诗云乐彼之园爰有树檀其下维萚择而取之存诸人者也夫泝流而上不能不犯险者势使然也兹欲游艺于骚雅籕颉之间其不能越是以徃明矣予好文而未能窃以所尝自规者为升之告试质诸华玉以为何如空同集巻五十六空同集卷五十七钦定四库全书空同集巻五十七明李梦阳撰序夀兄序正徳庚辰之嵗李有长公者年六十矣十二月十日其生辰也传曰六十始夀于是都指挥同知霖佥事臣左长史春右长史旵训导泽通判环司务彬仪賔正八人者为长公者夀登厥堂致词而称觞焉蔡子曰徳基业昌而色而康申钖无疆巩子曰智圆义方肯构肯堂于祖有光王子曰夫鸿妇光偕老孔臧子孙行行郭子曰子如鷟翔孙如玉跄俨雅柔良赵子曰巍榭曲房纯衣縠裳无眚无殃李子曰甫田穣穣有积有仓有牛有羊黄子曰和亲睦乡族衍宗强緜瓞苞桑仝子曰禴祠蒸尝以孝以享威仪矜庄于是长公者前徧觞客谢而其弟曰梦阳者亦前徧觞客谢申词焉曰窃闻之好谦恶盈者天之道也既满知惧者人之要也故视履考祥者终始之蹈也生而全归者子舆之孝也是故君子聚之而必散以广仁也负贷无必取以拓义也内交不狎外交不淫以存礼也豫患而前危忧深而虑逺以践智也吾门一事之嘉也兄必涕泣而曰斯匪和之能实台祖与父之积即一弗之嘉兄曰斯匪伊之咎实和之弗徳人或弗循也兄必训之训之而犹弗循也曰和弗忍弗之训也人有急兄赴之赴之而弗及曰和弗忍弗之赴也故懦者懐其惠强者懐其义疎者慕其礼浅者服其智此所以既冨而人不忮布衣而有官位之尊垂老而横逆靡加诸身也斯长公之行也姜翁夫妇八十夀序人有言曰冨夀康宁然论者必归诸三王之世非谓其太和风熙无愁苦夭折之民耶虽然八十者于其时亦罕矣故其制曰八十拜君命一坐再至又曰八十曰耄此非谓其觔力智虑衰耶是故有罪不刑食则常珍于朝则杖夫使八十者诚易得也古之人岂冝优礼若此哉然此亦谓其耄者耳非夫妇偕也假如八十而夫妇偕又弗耄也若今长安姜翁者古之人又若何而优礼焉呜唿亦罕矣余读载记上下数千年间夫妇齐徳而隠者吾获三人焉冀缺梁鸿龎公是已然三人者史皆不着其年设其年与姜翁比然未必皆弗耄也即弗耄矣未必与其妇偕也呜唿若姜翁者不诚罕耶不诚罕耶且夀者气昌而娱乐者之为也今天下民穷而敛急输不息肩徴弗停催亦甚矣姜翁顾奚所娱于心而使其气昌也余窃尝观翁夫妇矣并生于宣徳初年是太和风熙之际也一宜夀齐徳而隠二宜夀所谓栽者培之也其子判名郡振励不辱其身养志率训珍绮备矣三冝夀夫三者一系之天二系之人是气之机而娱之要也故曰得机者昌知要者康夫若是乃其夀焉得而不偕也又安所得耄矣余徃年道秦晋之境见山谷田野间多龎眉皓发之民乃其年故不亚姜翁然徴输比急愁叹贫病相与转而之沟壑者殆半矣幸而存矣气昌而娱乐者㡬焉于乎亦罕矣予于姜翁夫妇有深慕焉有深敬焉又有深感焉作斯序封监察御史王公夀序燕人王公就子养于河台夫妇齐年而耋八月二日公生之辰也夀公者冠履阗门而入客目之而叹曰昌哉入见公癯而强也见公配李坚而贞和而神清出而曰康哉既又见其子宪君之懽其亲也则曰飬哉以告李子李子曰昌生之积康根于娱娱由养生养由心作四者始天而终人者也故仁人修身以成其天孝子法天以永其亲夫金石负质松柏耀材麟凤彰徳质之言气也材之言植也彰之言时也故小大形之者气之庸也完体俟用者植之功也务实生名者时之通也故耀非其时则有必养而无必昌植非其成则有必积而无必娱结非其气则有必娱而无必永故夀者始天而终人者也客曰吁俞哉王公孝敬勤家聚而能分年弥罔渝厥配相之贞淑明恵徳流嗣人非积者欤宪君慎官约身若志养体居处顺适耳目以和非由诸心者欤非心奚娱非积奚昌昌以其时娱以其植气之永也斯其徴矣窃闻之引而无絶之谓永湛而乐之之谓娱安平緜吉之谓昌王公自兹期頥为籛铿为大椿有乎李子曰有哉孔子之言仁也曰仁者乐山诗之言孝也曰孝子不匮永钖尔类夫山也又永尔类矣夀尚有既乎虽然降尔遐福者天之命也修身俟之者人之正也故仁人事天孝子爱日言尽乎己焉尔公前以子封监察御史而厥配李封孺人厥孙男子七人吁备矣南园翁九十夀序南园翁者京兆人也今年九十矣耳聪目明体履矫健喜饮酒然多而不乱与人奕竟日人以是疑翁而私相谓曰夫酒血虚则罔胜中热者必病夫奕心机也即壮者奕鲜竟日也于是私相论翁一人曰翁之夀自为之也一曰飬之备一曰主于积一曰生有之尔言自为之者曰夫膏煎则涸烛风则泪故气耗则损精揺则竭形劳则惫神役则折言飬之备者曰翁之子尝巨邑矣复有二孙接歩于巍科夫外足者内娱心歉者体顦耳目既和懽洽随之矣故志广者适气舒者永㫖甘日陈诸前纷扰弗婴于中即弗夀期夀斯臻欤主于积者则曰窃闻之积水成泽积善成福翁教行于家化及乡闾义形于断仁阐诸施四者昌之道也乌乎不夀言生有之者则曰均介龟夀均羽鹤夀化工非私于松竹其于寒也独荣斯无他定之秉者人莫之增也若归诸为则颜回岂夭札之行咎诸养则荣启期九十帯索被裘行歌斯亦窘矣主于积乃跖则以夀终故金石负坚籛铿引年所谓死生有命富贵在天者也二孙之过大梁也以其言告李木李木曰言生者拘诸气者也积者修诸志者也飬者兼乎外者也为者専乎内者也吾请诸叔父其叔父曰上古之民蚩蚩故其民上夀上夀百二十嵗中古之民皥皥故其民中夀中夀耄耋季世之民劳故其夀耆而老者寡矣蚩蚩之民不知不识顺帝之则者也于是击壌而歌曰帝力何有于我帝之世也皥皥之民民之质矣日用饮食者也于是鼓腹而游出作而入休王之世也嗟尔木汝以是足以占翁矣汝见翁乎蚩蚩者乎皥皥者乎汪子年六十鲍郑二生绘图夀之序汪子者歙人也而商于汴嘉靖元年生年六十矣九月九日其生辰也于是其邑人同商者鲍氏郑氏绘图夀焉一鹤立巉崕之上张两翼宛颈下鸣警日也日跃海而升厥焰赫霞龙赤上则青松芘焉下则白涛沸焉云气旁流清飈淠焉悬萝翳焉乃有紫草之英琼芊之蕤媚礧砢而妍﨑于是李子闻之曰夀哉汪子图获之矣夫鹤昻藏弗羣者也非芳洁不啄非清泠不饮志在霄汉一举千里斯天下之禽也然又千龄而丹万龄而𤣥上仙之所亲幸神明之所賔友造化者之所绥也是故夀者取焉非但长视亦以高洁隠处之伦也夫汪子者隐之市而处乎商者也出游者四十年无卑行焉乃今六十无汚名焉固鹤之伦也二生图之以为之夀不谓之获哉故曰夀哉汪子昔者诗人之祷君也曰如日之升焉如冈如陵焉如松柏之茂焉而斯圗也三者具之获诗之义矣夫君臣朋友殊分而同情者也故爱之咸欲其乆乆莫如冈陵次莫如松柏其大者莫如始日图而祷之爱不啻鹤矣图之情犹诗之情也故曰获诗之义义发于爱仁之绪也仁不徒加义不茍受孟子曰爱人者人恒爱之是也夫汪子者其仁人也矣汪名昻字懋昻号松崕子鲍名弼字以忠号梅山子郑名作字冝述号方山子陈公六十夀序陈公者鄢人也年六十矣神意和朗歩健髪黟李子闻之曰异哉陈子斯谓自夀欤黄子曰何也李子曰古之夀以上后之夀以己曰夀天筭也有人已乎李子曰吁有哉古者教民胎有训生有将幼有习长有产其衰也则优之以礼崇之以逸于是有尊齿之经国飬之文有杖乡朝之制有给肉帛之令有就见之体珍从之仪是故民至老无疢疠夭札之灾生鲜窘忧而终之安然上之人犹惧遗也则又鼓南薰之音吹隂崖之律俾跻之一是故民鲜弗夀也故曰古之夀以上后世畊凿作息弗时民始自力以求诸全于是以勤集用以俭省费以退消事以静抑欲以适导性以爱亲物以恕容衆求全焉以自其年而贤者藏也则恬邱壑甘农桑于于煦煦罔口世务而或未忘也则诲其子孙出俾与时翺翔曰犹吾出焉耳如此亦恒安而寡灾故曰后之夀以已黄子闻之冁然而笑曰有哉夫陈公者七善具者也贤而藏夫身为封君彰矣乃犹野服于林石斯人者眞所谓力全者邪李子曰我明兴也准古而酌今厥典备矣是故国无不养之老郷无非齿之民肉帛之诏屡下而问䘏之令恒申也陈公者亦谓三代之民非邪黄子曰某闻之夭夀不贰修身以俟之譬诸黄茂种美而地肥不有水旱之厄风雨之灾乎故力全者人长飬者时成之者天故曰夀天筭也陈公兼之眞三代之民邪公号其居曰坦窝遂自称坦窝道人子某以名进士官至山东㕘议其夀之辰也为正徳巳夘八月一日㑹㕘议君归称觞于家黄太夫人八十夀序黄太夫人者尚书黄公之夫人也初尚书娶于孙生三子楫霖彬封宜人矣无何卒而继娶于鲁生二子杞桓封淑人矣无何尚书卒桓之官也例进其父母于是鲁淑人进太夫人封是时年八十矣诸郎在者彬与桓耳彬工部司务免居大梁桓南京光禄寺署正也奉太夫人于南邸工部之居大梁也立香几于庭日夙与几拜北向拜者四祝万嵗者三南向拜者四祝万夀者三客问工部南向拜祝者何工部輙泣巳挥泪曰吾母就弟桓于南邸已而又曰彬四嵗而亡母幸鲁夫人育之成成彬犹成桓也又曰桓今尚无子彬有今郎也鲁夫人闻之日寄音思见之无异桓子也客问夫人耋而祺者何工部曰母惠而静俭而敬问四懿者何工部曰得之性而规诸行者也先尚书尝谓母曰人附于惠神凝于静家裕于俭徳聚于敬是故母遵服之老而无懈节而有仪守一弗挠恕而罔私故既耋而祺天降之禧李子曰予于太夫人之夀而知天人之道也得诸诗三焉三者何也尚书公力徳而贞业矩内而标外行于其室四懿是成非刑于寡妻欤二子勇脩克念异胞同心厥𦙍晩挺非永钖尔类欤嘉号载临冠帔进荣非降尔遐福维日不足欤客曰予得之易视履考祥其旋元吉工部曰予得之书敛时五福用敷钖厥庶民是故予夙兴几拜北向拜者四南向拜者四鲍母八十夀序嘉靖六年十一月二十三日鲍母刘年八十其子曰崇相者汴商也先期驰归谒李子请言焉李子曰予有天下之珍四畀汝归而夀焉可乎崇相黙无以应也心忖曰珍者言邪古之器邪今之寳邪既曰四非言矣徐请焉李子曰予之四珍崑崙之桃扶桑之茧丹山之雏翰海之鲲也是四者足以夀乎崇相闻之黙无以应也良久曰窃闻之有其理而无其事君子据理以训来有其事而无其言君子即事以宣徃夫殊陬异域有目所未睹人迹未之及如崑崙扶桑丹山翰海之伦固寓託之㣲而荒唐之云也夫凤之雏有矣如瓮之茧天池之鲲王母之桃果有之邪今子谓之珍又以之吾母夀邪崇相惑焉是以黙无以应也李子曰鲍商知道哉夫自世之狃于夸也于是务文而摈实自人之习于伪也于是内畧而外详是故事其父若母名号冠帔以为荣而辱其身者或弗之惭拜跽奔走以为敬而忧其亲者则莫之恤牡醴稷黍以为飬而违其志者不之顾也故夀其父若母绘西池之图撰南山之颂夸东海之筹侈北斗之杓惟怪是述而不复计事与理之有无今汝不予言之珍而训来宣徃者之惑不谓之知道何哉崇相曰仆世商也自我先公辈有修而弗耀虽无所为荣者然身弗敢辱也虽无所为敬者然弗敢贻亲之忧也虽无所为飬者然志弗敢违也是故吾为母夀弗敢述怪以速君子之讥而先生之言请焉李子曰夫予非知道者何言以塞汝哉虽然尝闻君子之绪论矣居而飬者以志夀离而养者以心夀心夀者使亲之心常乐离犹不离者也志夀者使亲之志不违居而安之者也汝商也有离焉以心夀可也心夀则乐乐则无忧无忧则无辱其敬亲莫大于是崇相乃于是再拜曰天下之珍四不如天下之珍一是故人有眞珍焉心之谓哉有眞乐焉夀亲之谓哉柏溪君哀序柏溪君亡也哀于戚及其疎起之迩动乎逺盖鲜不怆焉悲也鲜不唧焉吟咨咨而音使人闻之鼻鲜不洟者鲜不泫然而泪也斯哀之至也李子曰哀有诚伪戚疏辨之贤愚之等迩逺见之何则哀者戚之之要情也舎是惟贤则哀之哀贤虽疏逺可也夫天下未有无从之涕也恩离爱析顿踊涟洏如求如失强寛弗觧泣至不期此天下之必情也何也戚之也小人之于哀也或饰诈以成势则有抱婴而泣者莽是也或謟徃以希利则有拜墓而哭者韬是也或破疑以济谋则有沾衣而别者峤是也斯所谓无从之涕也有为而哀者也故曰哀有诚伪戚疏辨之是也夫柏溪君东川之布衣也生无可借之势殁无可希之利假之不足以济谋其亡也戚者哀之疏者哀之迩者哀之逺者哀之斯何也天下有必贤者也贤之则慕慕之则思思之不见则悲悲之则吟吟之则音音之则诗故闻而冀见之者景行者也知而重违之者存敬者也过墟里而欷歔者不必戚经祠墓而泪流者百世而同臆也如林宗孺子之俦是也斯哀贤之至也夫汞死于药而飞于炉者以眞之必反也鍮乱金者也闇者金之明者鍮之以伪之难掩也故非贤而哀非戚而哀皆饰之謟之谋之之类也故曰得戚者情得疏者义得迩者狭得逺者广疏戚迩逺之间而人之贤否决矣柏溪君有子曰讲举进士过大梁言其父之所以哀而蓬溪谭子复语予柏溪君行予文成亦为之欷歔乆之余公挽歌诗序余公为河南按察司副使三月亡何遽卒其友人李子哭之见其挽者歌之一歌之百和之乃喟然而嗟也曰予观诗书六艺之文至于论天道备矣其最明着伊尹曰作善降之百祥夫然后孤行特出之士恒恃此而不惧不平也则唿曰天乎天乎故宁隐忍轗轲终不肯降志辱已苟与世推移亦冀求伸于将来乃今不然善不必夀恶不必夭作忠者罹忧造伪者显遂视彼苍苍方梦梦黪黪耳则所谓天者安在哉是以比干刳死屈原见放颜回短折孔孟隐约抚迹遭事使人愤惋悲歌长叹涕下不能自已故曰长歌之哀甚于痛哭今观余公乃亦若此之伦矣周公之言曰视履考祥又其诗曰求福不回夫余公自为邑令为台谏暨今为按察副其履具载传志其回与否至彰彰可考也徃余在朝葢亲见余公行事謇谔贞谅是古贤之流也乃今弗究也又弗夀也祥与福固如是乎彼所谓天者安在欤如是虽欲使人不愤惋悲歌长叹涕下不可得矣故歌者导郁者也诗者敷志者也挽者宣悼者也今诸为余公作者诚不出于郁悼则己使诚出于郁悼则所以伤其志者必有甚于痛哭者矣或曰颜夭跖夀以变言耳彼信能与世推移取富厚显贵多金玊货财安知其后之不丧也余君即弗究弗夀然天下皆知余公之贤也又安知其非子孙之利也诗曰既克有定靡人弗胜亦谓是耳李子曰诚若是则诸为余公哀者亦可以少纡焉矣周处士挽诗序人之情有七其感人莫如哀哀亦有七然莫如义而哀与夫耳目闻见而哀吾于彼苟交且亲闻其灾则痛閲其逝则感违其从则怨口吟之则叹鼻触之则酸者固也彼非吾交且亲吾徒以见以闻以义者从而哀之毁于中而发于面作于声气布为歌诗斯非易能亦明矣龎公徐孺子一匹夫耳百世之下闻其履行见其山川墓庐欷歔瞻恋若失友昆非有大不得己必祠弔而后去是孰使之然邪冝兴周景晖孝弟耕稼罔求闻于世乡人化焉予不幸不获与君识窃知其为学二子无疑也君年七十而卒卒之日其交若亲既无所不用其哀矣己而见之者哀焉闻之者哀焉义之者哀焉君何以得此邪哀不必同发而为歌诗则同此无他天下无二情也君嗣某以国子生谒选铨部自状父行持哀歌诗一巻因刑部杭君来请予序予固未与君识受而不辞者义而哀之与人同也夫予既以前説应之矣复语之曰子归展墓幸高其封树百世之下安知不有祠弔而至者乎空同集巻五十七空同集卷五十八钦定四库全书空同集巻五十八明李梦阳撰传邵道人传邵道人者蜀人也至庆阳年七十余矣道人不欲言凡所頥指色授故莫究所自来然见之者率知其异人也道人馆于钟楼街周家筑土被衲无昼夜露坐郡中诸子弟少年争来事道人道人凡所頥指色授之诸子弟少年无不当道人意者道人喜看病病者家请徃乃令病者张目又令其嘘即可活道人则目诸弟子而诸弟子即置饭病者前道人出其袖中鐡尺横饭上诵大悲呪已起尺摩病者曰瘥矣脱不活道人则趋而出病者家以死日请道人则出其指示日数如其指数然道人不取钱毎嵗自正月始活一人取其布尺里衲里完弗取也病者家脱有见饭饭道人以椀列诸案无问多少道人食之若加饭更以椀列之不食也若见饭是草恶食道人即喜食之曰更为造美食道人则不食其见饭或杂荤物道人曰第择去荤物终不欲更造也道人善饮水乡野人闻之争来请愿观道人饮水道人㣲笑颔然之弟子前置水道人目弟子令郷野人自置水亦以椀列诸案无问多少道人饮之若冬月水氷则闻道人齿间瀺瀺声顷之肩踊面红汗簌簌下若雨也道人与予世父同时世父患胫疡久不愈以问道人道人曰此祟也若徃聘于某氏乎谓其女陋也将更聘之女惭而缢死此其祟也世父大惊伏地顿首曰奈何道人曰今遇我三日觧矣三日疡果瘥居十余年忽谓诸弟子曰吾将归欤诸弟子曰先生福庆之人庆之人无敢慢先生者何遽言归邪道人不应一日道人令设几三层而坐其上诸弟子始悟其归谓死也环守之夜有登几而伺其息者道人犹挥肱坠焉夜半霹雳隠隠起屋嵴若戈士甲马战鬬之声诸弟子震慑伏地天明起视则道人死矣賛曰子不语怪若道人者何如人哉二氏惑世乱政而道人口悛悛不欲道辞急人之难弊而后已呜唿是所谓逃于墨者非邪太白山人传太白山人者吴越间放人也终吴越间莫知其所自来问其姓名山人曰我孙姓一元名问其字曰我字太初问何以称太白山人曰我秦人也尝栖太白之巓于是称太白山人云于是人始知山人为秦人及问其家世山人不之荅故人止知山人秦人也而不知秦何人也山人善诗有超逸才尝出秦四游浮湘汉蹑衡庐踰河渉泗谒阙里登岱岳之峯憇日观观日出焉竒之骇呌狂走人颇异之然弗识之也于是山人则南走吴㑹吴㑹人识山人又识山人诗于是争礼敬山人山人固善説𤣥虚又肤莹渥颜飘须望之如神仙中人于是愈礼敬山人而好异之士踵接于门矣山人徃来越湖间多在支硎南屏山寺中鉅家则争造寺餽山人美饮食鞋服以是饶裕冠佩之士慕名来访山人輙供具懽洽竟日酒酣畅歌意态超脱令人起尘外之思人士或事功人説及时事山人则又善説时事率凿凿副名实于是人士转相誉称为孙山人闻四方矣一日山人病且革仓皇属其友曰死𦵏我佳山幸题我墓曰明诗人孙一元之墓已而山人甦起而愤曰㡬负我志而吴越人以是觇知山人初无羽化术徒空谈放浪形骸稍稍疑避而山人则顾益説世务恒切齿不平其诗亦多为忿激悲壮之音于是用世之士顾益喜之乐与之交义投情合犯涛㺯月扣舷和歌俯仰一笑毎自许于世无双而湖举人施侃者雅喜山人而病其放因説之居山人然之于是买田苕溪之旁又説之婚则婚侃妻妹张氏喜山人者闻之率移书相庆曰太初为全人矣是时建业刘麟龙霓咸徙居湖与吴充陆崐暨山人结社游号苕溪五隠山人始讲吾儒性命之学无何病卒竟死年三十七矣李梦阳曰予不识孙山人何如人未之面也徃刘子过夷门葢数称山人风神藻雅云曰与之游令人坐忘而山人亦时时诗寄来然予竟莫知其何人也张光世传张光世者洵阳人也名凤翔字光世号攸陵子生而异质殊才目羞日短视然暗处则反明灯月之下犹昼也故其书窓昼必遮障而后亲也字左手横书之兴到笔飞瞬息满纸李梦阳举之郷也葢与光世同榜云先是西涯公遗提学石淙公书曰今年榜张潜冠乎石淙公答之曰设无李张二生者潜不后矣及见试録名第西涯公叹且服曰䆳老知人邃老知人是时光世角尚丱业已梦寐屈宋追歩班马小视褒雄驰骋骚赋落笔千万言奇字烂错绮文辉奕观者咸谓子安再生文考复出既至京师王公大人翰卿吟客访造其门求其面识者殆日无虚也于是声名出李上然光世不以自居未始不兄事李而譲其精也及举进士李与同部见其面黄忧焉居无㡬睛亦黄察其身又黄问曰光世不病疸乎光世乃于是告休沐卧西山巗崦中李忖其非计遗之诗有曰石髓遇不识黄精春始花洞中日月秘强食胜丹砂光世于是乃移入城居无何卒年三十嵗耳子安二十九文考二十四先是人以二子拟光世不䜟乎殁之日母七十余嵗子七嵗一妻一妾相号于旅邸闻之无不心酸泪下者葢伤张子才而不永又老者孤者孀者贫无归也李于是作哀凤之操凤之来兮尔胡为兮牛有皁兮鸡有栖凤兮凤兮今何归伤哉命兮我心悲是时李梦阳与曹县王崇文亦部寮实经纪其䘮事既以之归𦵏洵阳梦阳复上书孝宗皇帝言凤翔抱才未究居官清苦困贫客死棺敛路费咸资友朋幸获反𦵏礼遵首邱然老母孤儿幼妻不免冻馁沟壑伏兾圣慈追绎凤翔前备庶员六年不无犬马㣲劳体古之敝帷敝葢之义查近时李崙孔琦之例勑有司月给米一石养赡终其母妻之身奏下吏部准行至正徳末有人自洵阳来言光世母谢世有司月米住支而河南廵抚李公以前奏转行陜西廵抚官言月米必终其妻于例乃合不知今何如行也嘉靖五年马考功辑其遗文七巻属胡苏州板之行然散佚者不少矣于乎啬其年复忌其文哉初光世殁李掇其手稾十余帙未㡬李罢官而人吏又无能识其稾中奇古字者㑹孙平泉过索之去曰吾必卒其事然竟无闻也论曰大化流行谁乎测哉相如病于金马长吉死于玊楼居实摧于秋风胡畀之良胡夺之永是以豪夫志士惑焉仰天而问履霜而悲凌云託之大人造化比之小儿葢愤簸弄之叵测而痛英雄之难遭也夫张子者固僻邑之产而寒素之伦也总角之年非有鸡窓之授萤嚢之聚者也一旦起而谈𤣥虚振藻丽渐鸿之逵空骥之羣斯直学之至之哉亦天之所以畀之也乃今若斯焉已大化果测乎吁伤哉然张葢亦尝梦幢軿冉冉自天下广乐导之若迎已者病之革也起端坐索纸笔扫诗一十八章言意漫涣弗次渐昏渐竭末诗有一章三句者一章二句一句者投笔而气絶矣今集中録其全者一十四首鲍允亨传鲍允亨者歙人商也与其弟乘米舟自湖隂之繁阳有三人者来附舟曰吾莼人也舟人疑之不许允亨曰汝以渠赤身疑邪然渠莼人也许之行至螃蠏矶舟回旋不得进于是允亨亦疑三人者亟舟岸遣之去而是夜盗果来执允亨兄弟缚之将并杀之曰汝识我乎允亨侧窥之则附舟者也刄及血出矣允亨大唿曰吾母老即杀我留吾弟其弟亦唿曰我杀无杀我兄贼犹豫不自决㑹大风起雨雷暴至江汹汹吼山鸣地震草木披乱贼恐散遁去一贼后谓允亨曰汝搯纸灰傅血处可痊也君子曰诗云无曰高高在上陟降厥士岂不信哉今观鲍允亨事则急诈术而后仁义者不可省乎而或者则谓风雷之㑹为偶然斯亦甚可嗤也夫天何物也而欲豫谋哉诚谓义不足以入贼则江革赵孝之伦虚邪然予闻鲍氏先有値贼父子争死贼两释之者若允亨者亦其余烈否耶六烈女传儒生刘徳举来言六烈女事李子闻之泫然而涕出刘生曰夫子奚恸也李子曰予葢伤为臣不终云于乎死生亦大矣往逆瑾之乱予实丁焉当是时人士大都以赇行问之曰救死尔又曰死瑾无谓于乎死生亦大矣彼粉黛笄袆之人乃顾若自烈邪自死瑾无谓之説兴于是赇者公言于朝羣议于巷偶语于途以逮至则问金多少为罪重轻于是天下吏曰考掠桎梏之咸金逋也下歛而上聚公簿而显输曰姑救死耳夫为臣冝若是否邪设靡赇瑾能尽死之邪于乎死生之际难矣彼粉黛笄袆之人乃顾若是烈邪予葢伤焉于是作六烈女传陈氏者陈杰女也年十八聘杨瑄居无何瑄卒女痛哭将死之父母不许欲徃哭瑄又不许女则窃翦发属媒氏往置其夫懐汴俗聘女生年月日朱绮金字与男家号定婚帖于是瑄母以定婚帖裹其发懐瑄𦵏焉而女乃遂卸容饰素笄缟衣居无㡬父母谋改聘女缢而死天顺五年六月十一日也后五十三年为正徳甲戌瑄有姪曰永康者改𦵏瑄而求陈氏骨合焉二骨朽矣发定婚帖独鲜完刘生曰𦵏之三年而岐谷丫瓜产之墓李子曰世人葢多言青陵台事予窃疑焉连理之木比翼之禽今以岐谷丫瓜观之不其信邪张氏者李杰妻也年十八归杰踰年而夫病且死握其手诀曰我死汝必更然善侍后人矣妻泣矢之曰君死妾死不愿更也杰死张氏谓棺匠曰棺大之夫性喜寛大也其父母曰棺第狭之勿大匠从其父母狭其棺张氏哭毁其狭棺曰不大不棺也棺成自经而死高氏者夏永昌妻也嫁三月而永昌病死高氏欲从之然家人防之严则日主前焚香窃祝曰永昌俟我其母知之泣谓之曰汝今十九年耳奈何轻死高氏曰嗟母谓百年永邪然均死耳竟缢死刘氏者魏相妻也相之死也祖姑王觇妇有决志乃引妇登楼同寝妇哭之达旦不辍声己绐其祖姑曰我饥渇甚祖姑信之下楼取水食妇以手巾二幅接缢于梁上年二十一矣王氏者孙林妻也林病贫无以疗王氏卖衣办汤药夜吁天祈身代之林死则匍匐哭不絶声水浆不入口者二日乃潜诣后园枣树自经死张氏者田孝子妻也孝子曰田鋭尝刲股疗母病母死庐墓三年于是称田孝子云孝子有甥宿舅舖而夜杀其隣舖客盗其财于是逮孝子狱无何孝子死出其尸墻为之崩张氏之死也或劝之矣则忿哭曰我与田鋭夫妇二十年矣彼既为孝子我独不得为节妇邪竟死今按六女者皆祥符郭门西人也六十年间烈者六焉足谓之兴矣闻风者激邪抑地之灵使然邪李子曰予于六女而重伤时俗之偷也孔子曰匹夫不可夺志乃人不欲死顾诧人曰我死弗获死今以六女事观之然邪否邪夫鉅镬之吓盈诸耳甘绮之诱战于中人鬼之闗须臾是决乃六女者方视死如归求亡如饴遉间伺隙如探金攫玉惟恐后时而靡获也斯其志可夺邪不可夺邪夫粉黛笄袆之人至㣲也穷阎敝阓顦顇下贱之女非有闺阁之储文史之训父兄之指诲闻见之开卓也而一旦有如此者彼冠裳鸣珮之夫口先王而讲诗书者乃徃徃狼贪而狗生患难之至不化蘅为萧则豕突䑕窜矣于乎极矣予于六女安得不重伤时俗之偷也刘徳举曰斯举也予倡首义于乡人复白其事于官司矣业为六女立庙郭西賛曰贵非必爵辉岂惟华有碎而完有凶而嘉于烈陈女甘心未家藁骸竟双并蔕则𤓰岐穗离离载嘉者禾五女继兴奋义执情陨躯舍生展哉令名于惟六女生犹鸿毛死而遽巍山岳其高瞻庙者拜过里者式无贵无贱无识不识即迹揆心持独验同古今一感人心至公熊掌取譬瓦全是耻尔忠尔孝敢告君子尚书黄公传尚书黄公者封丘人也名绂字用章其先洛人高祖克譲始徙封丘克譲生思豫思豫生秀秀生中中生黄公初高皇帝兵起思豫掌太常事以罪编氓沅州已又军平越衞于是平越沅州封丘洛皆有黄氏乃后秀商金陵死中収其赀商重庆娶于张生公重庆于是重庆亦有黄公生之夜梦老人抱婴儿曰送蹇尚书为汝子长依舅氏张宗琦宗琦为麻成学职从如麻城归如平越补卫学生正统丁卯以春秋中云南乡试第五明年登进士第除行人陞南京刑部员外郎郎中出为四川叅议叅政进右使转湖广左使陞右副都御史廵抚延绥进南京户部尚书改左都御史尚书仍旧黄公亷峻直执遇事飈发正色山立即重忤时贵弗恤智巧所避公毅然肩之人率窃笑其呆然亦以是获名郎中时人业以硬黄目之矣部堂尝缺官公署堂印诸寮事之即犹堂官也亦才识超之之故谭千户者大猾也善懽显贵人尝夺民芦塲显贵人无敢为民直者公直之竟归之民为㕘议督松茂诸仓兼备其兵釐革宿弊擒豪恶数百人举劾将官各当边赖以宁㕘政如崇庆旋风拥舆不得行公曰汝寃气邪姑散予图之至州斋沐祷梦翌日清其囚无验乃祷诸城隍夜果梦若有神言州西寺云寺去州四十里边路而巢山公旦起率州官吏兵徃诣寺围捕之有僧少而恶诘之无牒便醋垩涂其额晒洗之则有巾㾗乃鞠讯之遂尽暴其奸慝云寺后有巨塘凡投宿人则杀之沉塘中衆分其财有妻女则分其妻女又攅典李节阳王亲也侵盗官粮巨万数王为之窟公按之悉如法公虽钱谷司然善摘发奸伏以是威行境中尝道川东青神令望风觧印绶走为右使奏闭建昌银矿许之大盗周主簿者哨衆抄掠檄公平之公谓盗起于烦苛冝少寛飬而阉官以方贡横敛公抗不从阉挤移近省陞左使时两京工兴徴银二万例𣲖民公以库积余充又势豪马快船债万坐逼索又荆王奏徙坟塜公悉不从省费鉅万又计锢僧继晓于是威惠大行继晓之来也势焰灼人公私谓诸公曰晓以妖术媚上遂奸眠食共今避而反乡名扫墓而实逃生耳乃令武昌府锢之后堂阳尊礼之居无㡬晓果败槛送京斩之西市公在蜀尝忤阁臣万安衔之三年六推咸抑公知之乃亦连疏乞罢凡三上已乃有廵抚延绥之命者劾㕘将郭镛都指挥郑印李铎王琮葭州史知州等又计捕豪奸张纲乃于是㧞才能察幽隐问疾苦饬废坠于是申号令修器械严警逻节候望边政为新公见饮马妇片布遮其下体乃悲以惭曰嗟乎士之贫至此极乃驱之战守邪于是令豫支米月三㑹诏毁庵寺公使汰尼觧军门给配鳏士人人大懽悦无不愿为公死者及公去尼有携子女拜送路傍者云公既官六曹益无所顾避威稜截然特㫖改掌宪院天下方仰望风采公自以厯侍五朝中外凡五十年戅直崕异忤人获名伏祸难测又盛满宜戒乃引年恳乞骸骨居无何疾作竟不起年七十有一所为奏议及政蹟并所着文诗悉弃不留晩嗜㕘同契号精一道人蟾阳子有註本独存国制文极于六曹尚书官之北斗天造不论夏蹇经纶悃愊太宗北征全国是属三杨公亮寅协熈绩台省坐臻太平君佚臣劳所谓代天之相英庙之遇文达略似马周吁俞一徳宻画显断万㡬精覈局体一变成化间忠良外植三原河州单县封丘巍然辈出居则岳屹动则雷击大事斧断小细海畜帷幄佞幸请剑必殛使见之者畏闻之者慑斯其人死生冨贵足动之哉然较之天顺以前则殊矣时与位不同邪委任权力殊邪𢎞治中华容洪洞钧阳灵寳阳曲卢氏金陵安福咸称名卿然志存纳约行在精审苟济其事小枉安焉局体又变矣虽形迹罔暴义遵矫直亦运数然欤自言路志伸毁誉进黜气欿满盛公卿歛逊正徳以来遂靡靡难观亦诸人甘宠饰誉稍有嘉美便立祠树碑要歌徴颂镂板镌石惟恐不流今信后也此意既横机巧自生工言论务弥缝斯又一变然黄公为左都则严甄御史量能委之火其差簿于庭曰事贵得人耳资劳久近岂立官者意哉当是时言官能毁之黜否邪斯为政在人邪抑时不同邪公焚奏草自泯其嘉美视汲汲流今而信后者又何如邪江淛食盐钱钞民苦包揽掊勒呻吟公为尚书力条其折徴银状以闻至今行之便此其事比之汲汲流今信后者得与失不较然白哉公年二十六举进士始室孙郎中镛女也生子楫霖彬封宜人赠夫人继室鲁卫镇抚宣姊生子杞桓封夫人葢终其身无妾婢云彬工部司务桓光禄寺署正公卒之日皇帝惊悼遣祭勑有司营葬在长葛县马陵冈江西按察司副使周君行实正徳七年江西按察司副使周君攻华林贼战死之其子干救之战亦死时予在泰和闻之惊而疑已而实然则痛哭曰勇哉周君见危而授命已哀其子曰干死于孝矣言是日君以贼食尽㑹兵三面夹攻射辄中贼少却君与其子先登逼之㑹贼滚其墻石下如雨军溃被执君头中刀血流满面左髀中鎗不能行犹大骂贼不絶口贼怒支解之以狥其子干前救君中鎗也然犹力战竟堕崕死败兵先舁其尸回营翌日谕贼求君尸贼禂裹尸还焉先是制兵者以马脑华林贼剧滑诸山贼则日又窃发忧之㑹君到即檄君勦之君首擒庐山左湖盆塘贼百数军为之振乃移军奉新计擒飞王胡雪二马脑寨平华林贼恐分立仙女寨以拒我君㧞之贼又立寨鸡公岭君又㧞之先后斩获以千数于是进壁华林絶其出道堑之而守久之贼窘遣谍者言贼饥饿匍匐状君信之遂移檄㑹兵夹攻然他兵实观望不大进而君独与其子进逼之坐是败而死于乎哀哉屡胜者骄邪抑命欤君𢎞治六年毛澄榜进士厯刑部员外郎谪兖州府通判正徳改元复其官厯郎中大理府知府拜今官官一年而死夫逆竖之乱炎荒瘴海之濵死者屡矣君不之死也乃今死以此君为主事也检狱政日视狱中人药其病者员外郎则坐请贷言疑狱者罪贬官两在郡无不得民也所至则又善剖疑狱此皆足不死乃竟死也君系出元总管思后貌魁梧性侃侃不阿善星命之学谈星命十中八九然不谙自命初华林之役有星命者实贼党来谈君星命已再拜贺曰美哉动罔不利君曰我刑杀太重无制其人曰夫刑杀者利于兵者也议遂决故曰天有大数世有大运人有大命故京房郭璞皆不免杀身由是观之命可识矣君生天顺四年闰十一月十一日午时年五十有三嵗配宋氏封宜人四子金州学生娶黄氏纨娶马氏干死于孝者也娶刘氏春聘高氏二女长适刘槊举人次适李瞳州学生君父讳正大同府知府正父贵封滁州知州贵父复复父添祥添祥始居长沙后徙安陆州空同集巻五十八空同集卷五十九钦定四库全书空同集巻五十九明李梦阳撰杂文贾隐松崕子游江湖间老矣一日买舟将大归人疑之曰渠贾人也松崕子乎松崕子闻之曰谓我贾者贾谓我松崕子者松崕子或以其言告李子李子曰是隐而贾者也于是作贾隐天下之隐二上隐隐心次隐隐迹心隐迹彰无损于眞迹隐心彰人斯细矣然君子耻之衆人誉焉兹何也夫石一也玉其表则观者改目置金瓦砾视之弗谛鲜不弃者大抵显饰易欺而深情难察也夫䇿肥乘坚之士难语茹芝饮泉之事纷华声利之夫岂探幽𤣥岑寂之娯故曰道不同不相为谋且夫松之为物也盘石则茂饮雪则贞得泉则漱遇风则吟潄如玉金吟如瑟琴其在崕也据礧砢跨岑嶃翳县茑挂惊猿限重壑韬层巓逃羣之所躭悦𡨕心之所扳援乃松崕子奚取于斯而以自名且以征也不㡬于特异而求同哉夫人者贾也丝竹靡辍于耳绮丽恒接之目口厌厥腴躬华其服入有弹碁洒翰之侣出有飞缨耸盖之属胡取之松奚有于崕而以之名征诸将来郁郅子闻之曰若是是室伯夷之室而后成仲子之廉也窃闻之居动而执静者之谓定履嚻而用寂者之谓坚涉迩而採遐者之谓明混杂而守一者之谓贞在羣而立独者之谓髙处汚而弗玷者之谓洁故上士朝隐大仙市藏要之心获匪迹是关故金马石渠之贵弗能损岁星窃桃之精紫尘黄埃之秽无以戕药肆县壶之灵而人者必茹松之毛䕃其芘覆飱其膏液又蹑其危崄披荆蓁薅蒙茸然后为松崕子哉训敦训敦者何患时之偷也宗不立则祠不严祠不严则族不合族不合则亲离亲离则礼亡礼亡则义蔑礼义亡蔑则肉骨视为途人鸣唿时之偷极矣不可患哉夫反偷莫大于敦俗敦俗莫急于建标标不建则教不着教不着则训不行训不行则敦不反然髙氏其人也迁其乡则姓之庙而宗之无离亲焉祭而聚弔而聚庆而聚愈繁而愈一愈逺而愈密无散族焉年歴四百代更数姓犹一日也非敦之至邪以是为训教不着乎即偷何患矣于是作训敦昔者明王之治天下也未有不族始者患其涣也于是类焉易曰类族辨物患其乖也于是睦焉书曰九族既睦患其争也于是有大小宗之礼患其忘也于是有大宗之庙又患其弗率于是有九两之法世系之官李子曰予歴周秦燕赵晋卫诸墟询故采实未尝不流涕而悲也曰嗟乎教之衰至此哉族之散祸之邪有庶见素冠者矣有范冠而蝉緌者矣父子兄弟亦若是偷邪齐民不足言乃衣冠之胄身之外亦途人邪问其世则无宗覈其文则无谱究其居则无庙叩其族则忻戚不相闻呜唿先王之所以教者何乃今若斯邪教之类乃今涣焉教之睦乃今乖焉教之宗乃今不庙斯法与官之者缺邪时与势殊邪人狃于俗然邪及涉淮汉览风大江之南东见其故国遗俗有百年着土之民已而久闻髙奥髙氏之宗之族也则又叹曰嗟乎予观髙氏而知三才之因也大尉琼五传而髙奥兴髙奥再传而宗立庙严又数传而闻人生至南屏公大显于位庸李子曰得时者亨得势者长得人者昌中原乱则海隅罔兵是谓得时山水环则风气结是谓得势礼义行则乖离弗生是谓得人得时者天得势者地得人者徳髙氏具焉三才备矣建标而训以之教国可以敦国以教天下可敦天下夫合抱之木䕃广亩者其本深也得其地人以永之天必笃之矣所谓栽者培之也若髙氏者虽百千世可也人茍则之同百千世可也斯训敦之义也原火江西火省焚或曰火弛欤或曰火僣或曰以侈或曰亢也燥熯之沴㑹他郡若邑亦火以问李子李子曰火省无省也夫署以官立官以体正体正则徳敷徳敷则才阐才以令布五者所以植邦而定乱也定则民安民安则兵革不兴兵革不兴则和气应而灾害弗作是故当令不行是曰慢期用才迟乏是曰凉力执持靡坚屈衂洊至虽徳曷行矣徳沮者侮至侮则弗威孙敌授柄关钥外扃豺虎入室体胡有焉体亏则官具官具则署不立数者政之大蠧而天斫弃也天之所弃灾害必臻然无专沴感斯应矣会亢斯焚故曰火省者无省也亦言天弃之也夫刑赏异行劝戒同情思咎损盈天之道也不弃曷存不无谁有荧惑退舎厥微着矣是故谂情捄偏式法摧姦不贰不挠令之上也刚柔杂措疏通敏果明毅济之才之良也廉平岂弟罔纵惟允徳之程也不疑不惧势不敢凌邪不可弃体之经也以是而官中外清肃吏役严命身之所居鬼神守之所谓天助之釐也即有灾害不害之矣此生于忧患者也若槩谓𡨕数泄泄以希幸亡且无日矣或曰若是则火郡若邑者亦谓之无郡若邑邪李子曰然矣火弛火僣火侈火亢又何也曰类从也予原火言其类省郡邑者也厥火详见杂记原夀夫寿之品六何也生而寿者则其人觔骨坚礥束肉其气则蓬如然好动鲜疢疾夫人寡嗜欲能调饮食亦夀亦有服气导引之法夫无思无营混混𡨕𡨕合于无形神聚精凝此夀者则道家者流也道家者流夀则神秀然不闲世务闲世务于理道罔攸悖斯徳夀者也故曰仁者夀然予观蔡泽从唐举相及许负相周亚夫等则夀又亦天数故曰修短之纪无弗命矣穷通夀夭鲜弗定矣而世顾以为孔子称仁者夀盖言静云遂以为夀不可事事古人有言曰枢动不蛀今信无他嗜溺然日用之履可废欤夫忧乐喜怒者情也即信无他嗜溺乃四者之情何殄矣坚制其情以悖道废履其亦不知定命矣耳故人具者形也生者神也裁者徳也戕者嗜也不可易者数也故制形者坚存神者永知徳者昌纵欲者贼顺数者安知斯五者斯知夀矣贾论语人曰贾之术恶人必以为谬然不知贾深刻取赢羡深刻则心易残取赢羡则戕物故非大姦巧不能踰等夷然贾亦不尽尔若尔常十七八亦其术使然也夫心神舎也深刻则耗神耗则昏眊而形不和形不和则不能修于身行此非术之罪哉今天下机利莫大于盐若货盐若货散而之四方剧故盐若货贾尤富实易尽力而其人则率能目语额瞬谈智于尺寸之间而窥窬于分毫之际泰者则辄揳妓女弹鸣瑟即肥甘绮丽车马珍玩诸属与诸大贵人等矣夫贾编户之民也而一旦音乐妓女之奉肥甘绮丽车马珍玩诸属与诸大贵人等则淫侈而易为邪夫入深谷翳林而能得材者择木者也处奢靡踰躐而能制心者择行者也是以陶朱公居置千金而显名天下传于后世故不务仁义之行而徒以机利相髙者非卫欲喜生之道也作志通论夫述者存往者也作者训来者也存以比事训以阐义事以史着义以经见二者殊涂归则一焉然自皇帝王伯之世更丘坟谟诰不陈雅颂之音弗闻于世于是圣贤君子託述作以寓志故曰周东迁而春秋作宋南渡而纲目修所谓其文则史其义则丘窃取之者呜唿微哉然要有伤之焉夫志者史之流也分例祖诸禹贡属事本之周礼褒贬窃春秋之笔风俗寓同一之制宫室取大壮之义謌诗系观风之意夫史者备辞蹟昭鉴戒存往诏来者也是以分例属事善恶备列褒贬见之矣五方异性则风俗杂核宫室不自立例艺文但标其目彰善讳恶忠厚之道也故称志焉夫志者一郡一邑之书也史者天下者也小故详大则槩然其义悉于经祖焉所谓殊涂同归者也蛤雀论舟见举蛤者形犹雀也茸茸余毛焉李子曰蛤知其雀乎雀知其为蛤乎蛤奚弗雀也且雀入水也雀知之乎水入雀水知雀乎雀未入水知非水乎入水知水乎易翔为潜倐沕𡨕焉絶林游渊刚柔异质性情迁焉灵同形殊谷食波食有喧无喧截喙殻涎寸肉内含臻臻延延飞沈漠焉乌鹊其友今鱼鼈隣雀不知其蛤蛤不知其雀孰究厥端隂阳变化𤣥之又𤣥隂阳不自知知之谁乎阖辟修短委厥时尔故求固者雀乎雀者也叙松山小隐铜陵徐君墅松山之旁自称曰松山小隐五山汪子者徐之娅也言于李子李子曰嗟徐君隐乎小乎然予闻之矣人也固斯人之徒也立弗遗世行罔离羣居匪殊域乃称曰隐又自小之斯殆寂乎嚣者也夫嚣者棼纶尘溷之名而隐之反也是故髙人之于天下也恶嚣之贼已也于是思超然以自脱恬而不棼静而不纶洁而不溷清而不尘凡以保寂破嚣焉尔而乃举眼无可意之事开口鲜契心之友和通有轇轕之扰孤亢多危疑之忧于是乎即山居焉以泉石猿鸟足以寂吾而絶嚣也乂抚松盘桓焉以厥毛可衣实可茹厥风瑟琴可听厥色冬青厥根苓食之夀是之谓隐然君子弗之取何也以行之非中也夫人有仁义中正之彛以成身也有耳目口鼻四肢之嗜以全生也有父母妻子君臣朋友之伦以振经也若一切山居而松游惟隐乎躭是絶物之行也夫寂嚣不于其迹于其心者也故处棼而恬者眞恬者也在纶而静者实静者也于溷而洁者能洁者也居尘而清者大清者也夫徐君者固有人道之伦仁义中正之彛者也耳目口鼻四肢之嗜度而不逾孤而无危亢而无疑和而无扰通而靡随是迹嚣而心寂者称之曰隐又自小之殆是之谓矣汪子曰嗟达人知言上士明心李之谓哉吾徐之为人也处轇轕尘棼之区而有泉石猿鸟松风飱苓之髙烟朋霞侣登吟坐啸虽日有余情而仁施义怀厚化敦俗见斯为之矣故不山而山不松而松不隐而隐是曰小隐李子曰嗟予读货殖志矣以今徐君观之而知迁之言过也其言曰巖穴隐处之士设为名髙者亦以利耳信斯言也则伯夷为矫巢由为伪开仓赈饥者为沽名解衣救寒者为饰誉以今徐君观之然欤否欤予故曰读货殖志而知迁之言过也汪子曰惟诚动天徐君五十无子后阁十年不字今乃字足以占其非利而为之矣说农赠薇山子李子明农于大梁之墟有洞微先生者过观焉李子无患而修具先期而戒种相壤以遵播验粒以斥恶竭力以勤本警惰以集事守一以俟时节财以浚源蓄衍以防歉洞㣲子曰善哉子之农可以喻政今杞之政其人乎李子曰予鄙人也痴痴混混马牛耒耜间耳挹云氛卧桑隂聆禽音焉耳奚政之谙也子证之杞洞㣲子曰杞之尹薇山子者少而饬躬长而励行敦礼嗜文保贞驰问借之白茅射隼髙墉非农之修具者乎其临政也涤秽剔垢范才效良操纲展目程猷经谟非先期戒者乎大结则斫小结则斯尅之用刚怀之用柔蒲鞭示辱桁杨威暴非相壤播者乎败羣之羊必除梗类之草必锄非验粒以斥恶乎夙兴夜寐无小弗亲无隐弗究无瘼弗询非竭力以勤本乎録善奖能恕难矜愚日计岁期亡业者复游食者务非警惰以集事乎不违道而干誉不矫情以钓名不饰言以要进不捷径以求速非守一以俟时乎政之行也则均衆寡定伸缩息喘止呻抑过埤损储羡愼余敝惟罔弃木屑是收非节财以浚源蓄衍以防歉乎李子曰予之农于墟也第知痴痴混混焉耳不知杞之政似也洞㣲子曰施于有政是亦为政夫事万而理一者也梓材曰若稽田既勤敷菑惟其陈修为厥疆畎李子遇杞士于郊东倾盖班荆而坐以洞㣲子之言质焉士曰予挟简䇿诵先王人也杞尹则知之矣不知其政也李子曰请言其尹士曰刘之尹杞也吾见其官理民治教行政清焉耳而不知其具何也见其豫而立备而无患焉耳而不知其种戒也见其淑慝区彰瘅明焉耳而不知其相而播之也见其善人多而猾贼匿焉耳而不知其验而斥之也见其繁剸而错剖壅决而棼解焉耳而不知其竭力勤之也见其荒芜辟疆场饬焉耳而不知其警惰集之也见其不矜已不凌物焉耳而不知其守一俟之也见其乏不惧匮不忧焉耳而不知浚源防歉之有道也李子曰甚哉杞之政似农也洞㣲子得其内士得其外外者其巨也内者其细也细功也巨效也甚哉杞之政似农也薇山子之所行也例邑有异政三年则旌拔焉薇山子未三年独旌拔焉他邑尹闻之贤也面以之赤下也吐舌警惕洞㣲子曰居家理故治可移之官子不求之身而欲达之官而欲异等拔乎李子曰粗者精之寓小者大之始近者逺之自以杞之政政于国国不治乎以杞之政政天下天下不平乎薇山子行矣予痴痴混混农间日望子矣叙九日宴集嘉靖四年九月九日赵帅觞客于青莲之宫懽焉于是空同子立韵赋诗焉衆和之裒然而珠聚烂然而锦彰主人赓焉铿然而卒章賔主既洽氛翳载廓霜清日晶台殿下隂铃塔警风林影䬃瑟落叶乘之既昏复白皎皎布地盖不知月之在天也空同子览于衆诗乃喟然而叹曰嗟诗可以观岂不信哉夫天下百虑而一致故人不必同同于心言不必同同于情故心者所为懽者也情者所为言者也是故科有文武位有崇卑时有钝利运有通塞后先长少人之序也行藏显晦天之畀也是故其为言也直宛区忧乐殊同境而异途均感而各应之矣至其情则无不同也何也出诸心者一也故曰诗可以观是集也赵帅张尹则彚征有期蓝帅白帅王帅则剥牀未释王尹则不逺复者也黄子和子咸丘园之贲左生和生则利賔于王者也故曰人不必同同于心斯之谓也赠蔡氏蔡子辍河阃之寄而守备乎江介其行也其友祖焉北海王子为之赋江汉曰江汉汤汤武夫洸洸封丘黄子为之赋北山曰膂力方刚经营四方歙郑生为之赋无衣曰王于兴师修我戈矛李子曰窃闻之守者对攻之名备者先事而立之义也故兵非不攻也不上攻也非不贵机也备者无患也书有之矣孔子亦曰凡事豫则立豫者固备之义而事之先者也蔡子者武䕃而文登者也度机审势销患于未形不在兹行乎天堑不江蔡子者堑乎于是为之赋六月曰文武吉甫万邦为宪题史痴江山雪图后雪之天黯霮凡云色异独雪同诗曰上天同云是已雪之山巓不骨谿壑浅蹊径迷雪甚则樵不入雪之水云同天一有舟篷白而人簑笠之则水见矣雪屋檐直或明其囱柱然不见茅与瓦雪之驴下视凌竞若临窟蹈穴雪之人目旷而神歛眩眩然光夺之也雪之木枯则白其上皮花叶雪则皜其心雪无风则匀匀斯画矣即妙笔弗画弗匀之雪何也势使然也画之势贵粗盪近详逺畧情贵雅而包意贵减而宛气贵豪而汹色贵凛而润五者雪之良者也李子尝论及画事田生曰其惟史痴乎江山一图近之矣是图今落于吾家李子取而观之曰㣲痴吾谁与言雪题三王词翰后夫祷而永之存乎爱阐而徳之由乎敬传而逺之系乎言亡而生之本乎思永莫如仙瑶池者媛之仙者也祷人之王母而王母之者爱其爱也然必徳焉称是谓祖孙之懿阐懿彰徳敬以之矣孔子曰言之不文传而不逺故爱非言曷昭敬非言曷显嗟玉溪子颂而宛欤端溪子音而展欤龙湫子畅而简欤夫三子者言足以阐矣然义主乎永情触于思故苍谷子诵其言而泪咏其音而悲盖伤其王母之长归故曰亡而生之本乎思题明逺楼诗后夫握枢居要则意飘江湖处幽履闲则心悬魏阙所谓情以地殊音由感发者也矧登髙能赋古称大夫之才而采诗观风今有监国之任者乎纪元之岁时菊载华兹筵是开四子邂逅于一楼俯乔岳览长河眷焉有感于斯游爰各赋诗一首嘉靖元年秋九月也题琴竹诗后不音而音者用之心者也不物而物者资之深者也不声而声者託诸吟者也心之用莫如琴深于资莫如竹吟而託之则诗生焉生则乌可已也乌可已则资愈深资愈深则心之用广矣是故君子贵琴焉非专于音也贵竹焉非物之也又必诗焉虽声而非声也嗟陈子胡为琴嗟郳子胡为竹胡为吟知斯义者遐哉夐乎毛监察登楼诗跋夫阳春雄于寡和白纻侈于衆歌均之为调何难易顿殊也元首之歌倡已赓继然孔子与人歌也则又必使反之而后和之何也岂非同情者感同声者应欤今观毛君登楼之什而诗之道见矣诗云伯氏吹埙仲氏吹箎感应之谓也题东庄饯诗后夫天下有必分之势而无能已之情蓬飞梗流忽聚倐散斯其势能必其不分哉孔子所谓东西南北之人也夫既东西南北人也于其分不有怅离思合者乎于是筵于庭祖于道觞于郊嬉于园不有缱绻踟蹰者乎斯之谓情也情动则言形比之音而诗生矣夏公之抚治郧阳也诸公筵之祖之觞之者故无不用其情矣乃今又嬉于吾园搴初英扳柔条骊驹既驾旌旗向东不有怅而思者乎然莫之能留也故必分者势也不已者情也发之者言成言者诗也言靡忘规者义也反之后和者礼也故礼义者所以制情而全交合分而一势者也朝正倡和诗跋诗倡和莫盛于𢎞治盖其时古学渐兴士彬彬乎盛矣此一运会也余时承乏郎署所与倡和则扬州储静夫赵叔鸣无钖钱世恩陈嘉言秦国声太原乔希大宜兴杭氏兄弟郴李贻教何子元慈谿杨名父余姚王伯安济南边庭实其后又有丹阳殷文济蘓州都𤣥敬徐昌谷信阳何仲黙其在南都则顾华玉朱升之其尤也诸在翰林者以人衆不叙自正徳丁夘之变缙绅罹惨毒之祸于是士始皆以言为讳重足絫息而前诸倡和者亦各飘然萍梗散矣赖皇帝明圣断殛元恶伸拔英类于是海内之士复矫矫吐气此又一运会也而顾君适以开封知府岁觐都下乃有朝正倡和之诗盖余不聆此音者数年矣今一旦见之谁谓异于空谷跫然者哉然倡和者五人而已而其诗顾犹多忧谗念归之辞则余不知所谓矣空同集巻五十九空同集卷六十钦定四库全书空同集巻六十明李梦阳撰杂文哭白沟文正徳二年闰月初吉予与职方王子俱蒙放归南道白沟之野往白沟之战王子伯大父予曾大父死焉百载愤痛爰託于斯文呜唿嗟哉此何流兮皓沙千里霜雾四兴荒濵断㟁陵沈谷崩积骨成丘冲波沃云月星夜昏杀气昼屯粤春事之既载廼予迈于兹野览残墟以掩涕搴故栅而维马暄氷泮而复峙辰物郁而未申日苍莽兮将坠天惨㤡而怆神前俦伫以惊顾追侣怅而增惑趾欲进而踯躅哽歔欷乎内恻尔其龙蛇鬭争雌雄未决战形辟兵营列乃有秦楚善战之士齐晋诡谋之生接轨方毂抉地维而划天门甲光镜四野㦸枝亘长云钲鼓鸣兮河海竭军声振兮山岳裂嗟时弗利甬道絶弱之肉强之食饮人尿咀马革遂尔横尸蔽畛崇胔截流哭声振天漂血成沟贱至台𨽻贵或君侯刃剸其骼戈穿于喉践为土沙叠若陵丘魂营营以无归骨交加而卧霜鬼啾唧以宵啸人懔慄而断行风隂隂以四起折镞朽髑杂瓦砾兮飞扬鸣唿此为何流而有斯战场邪窃尝究性命之原推兴替之端民死等于鸿毛亦有重于泰山彼短兵兮既接砉天倾兮地摇乃有睛被刺而不转肤受刳而弗逃此结缨抗论之夫甘心乌鸢之口膏野草而罔顾者也猗嗟我祖生为士雄死为国殇岱华摧而敦支玉石灼而并戕委英肝于尘沙灭声景而永藏雷霆结而迅音烟飇烈而怒扬神怦怦以缥缈冯悲氛而望故疆猥小子兮何知缵箕裘之末躅忾时命之难忱惧遐耀之堙辱愤原隰之裒弃束无棺而葬无茔匝墟圹以𡨕索林莽杳兮纵横肠纡回以崩裂涕阑干而染缨物何㣲而不昌徳何逺而不存轸将发而复结托哀响于兹文咎旱飇文二年丁夘自一月至于三月不雨恒风窈𡨕昼晦李子于时寓大梁之墟作文传曰僣恒旸若霿恒风若咎在言与思京房曰欲徳不用厥灾荒又曰颛事有知诛罚絶理厥灾大风天黄云乎将兴飇爲厉兮隂阳将交龡使离兮声威鼓烈繄谁怒兮屯膏弗降孰之咎兮吁嗟汝胡不仁兮亶不畏民不畏天兮扬沙昼晦拔林木兮既顚我禾又发我屋兮霣英蔽天雨霾䬃䬃兮澒澒汹汹砉摩轧兮树无留柯彼羽族安託兮殪鷇破卵贼物和兮䖝兽惶扰塌翼血趾负嵎喙兮吁嗟汝宁兹遂兮日月丧魄天地易位兮五星错而背行寒与暑其倒置兮三川皆震龙失势兮巖谷崩冲轰砰礲硿腾潮沃日灌太空兮莽千里乎无人尘𡨕𡨕征兮城廓昼闭惨光精兮呜唿天监临四方明明厥维亦孔章兮聿兹若罔知哀我民罹兮谇曰已矣哉天既不弔而予何为独忧茍使丰隆秉竞而不囘兮岂屏翳之足仇彼雨师又容与兮曰匪予之承电㷀㷀以歛耀兮毕翕翕而将兴嗟尔今之人胡憯莫惩祷旱文伏念日者春膏未濡夏旸转亢虐炎毒蒸焦我嘉谷瘠我六畜百姓惶遽四境告灾某等闵焉抱忧中心如焚食弗甘味卧靡宁席盖数月于兹矣雩神无应吁天则高踧踖内咎咨叹无聊窃念祥异之来乖和是基是以妇寃致旱狱决获霖揆昔谂今卓有显徴意者某等鎭之寡道宪而未贞漏奸仆良政乖法颇田亩困而无伸闾阎怨而罔闻不然何云兴遽散垂雨而风尘霾昼曀星河夜明官之不职神官是殛元元何辜罹斯惨极某等伏又念大岳巨灵生命攸司岂宜舎其有罪殍我羣黎民无孑遗牺牲畴供黍稷弗继神祀或穷秉诚洗心斋沐告神造虽靡躬情则笃至惟神鉴之惟神之赐其二某等伏念百谷布地二麦幸秋雨泽鲜少恒旸转亢实青而干苗芄而稿风霾热浊蒸为疠疫饥病枕借尸载途哀哀我民罹兹惨毒日者抒悃告神责躬祈福而咸脢未通屯膏㒺济是以云垂垂而飇兴雨㣲㣲而日出土夜湿而昼焦禾晨霑而夕涸某等伏又思休咎徴事箕范有文祥异从人京传着训顾斯亢阳之虐必由乖政之致某等疆土是职救灾寡术触目抱惧扪心惭恧每欲以功而补愆神其鉴来而宥往夫好生者天地之徳矜迷者神明之惠尚昭昭而溥赐庶怲怲而释怀洁牲用陈芬酤是荐我心或欺神则殛之无殃我民惟神鉴之享之听之谢雨文伏以日者阳亢旱虐饥歉疫疠民弗堪灾某等忧惧靡宁布诚祷神荷蒙昭昭听察赦愆矜愚悯穷悔祸三日之内骤飇暴涷霑洒遽至虽土膏未接禾根未濡然神之格我佑我亦云验矣某等伏念天地之于物犹父母之于子父母不弃改过之子天地宜鉴洗心之物尚冀自今震雷时奋甘澍普零俾公私各足黍稷有馨庶报神无匮竭之虞元元有更生之望我牲鲜洁我酒清洌敢以谢神敢以再祈于我神惟神鉴焉白室铭二首李子葺室贵州署堂南扫地而镘壁上茧旁垩窅然而皬铭曰虽有至洁弗愼则汚虽有上智罔念则愚至人皓皓游心厥初太虚为舆恬御静驱细人绚志斯追斯琢役采捐质离竒纷错维窒生闇维虚生明维厥至人光凝素行介圭之璞元酒之馨匪伊勿则含渊乃贞其二夫白生虚虚生明固矣然心与室异乎能新其汚而不能必其不汚非室乎非需人以立者乎由中而出发于言而作于行汝尚安所需乎是故后汝绘事涅而不缁观于尔室果异邪否邪独对亭铭独对亭者白鹿洞书院亭也亭在书院东枕流桥北崕上朱子旧游处也其下则峻溪湍滩冲摐乃其崕下广而上砥陟亭西向适与五老峰对又崕间劖风泉云壑字大如斗亦西向故曰独对云独对者前副使提学无钖邵公所名也详见其所自记后十年而予来陟其亭夫独之言孤也对者主賔也方吾之未来则所谓五老者固谓吾賔也及既来也陟亭而对之则吾非若主邪何也亭吾亭也夫亭不吾常一往而一来曰独对何也大化流行而不停往者去之来者主之我既主之则虽谓为独对不过矣自有兹峰也周匡氏汉巖下老人唐李白氏李渤氏率皆来率对宜皆曰独然而邵公不与也其言曰仁者夀五老峰夀朱子仁是宜独对方我为之主对固我也其往也不谓我独也此其人高下之伦造诣浅深次第学术端邪之等不于斯而占哉且匡氏巖下老人吾不知其何人矣然而白也予知其文也渤也予知其节也夫二者犹不得独与峰对然则来主是亭者盍亦思所以独对者已矣予无似追昔从邵公讲道许下今廿余年矣不谓继官而同地均叶共职有兹来也自顾品下诣浅志难端而履弗力于亭今即主也然逆知来者不与也孔子曰我欲仁斯仁至矣愿及兹勉焉以副许下之盟乃为亭铭铭曰巖巖五峰若翔若垂当其东南我亭对之惟混沌初磅礴赋形彼得其峙我得其灵其灵其峙一元所为曰静曰夀仁者如斯于穆巖洞岭回溪环桂松盘盘学宫是基鼓箧抠衣四方攸归宏本立教爰自考亭人遐迹存崕劖荧荧如日如星邵子爰构独对斯肇于㣲紫阳孰并而当淙淙者涧有源有泉不有哲民畴开我先五峰巖巖永斯在斯迹殊理同哲其我师作铭于亭来者式思井铭故井崩塞汲溪焉饮春夏交溪毛茂芊蛇䖝毒可虞也正徳八年冬至予至南康府使学生刘峻往书院视地掘井得诸亥方厥日甲申是日也南风至穿土数尺石阻集力除焉始艰而终利有泉上涌甘冽然虑溪侵也布垩其底覆石泉旁出焉甃甎而上石牀约口五日而井成余究惟易义绎孟氏譬㫖乃为井铭铭曰厥道流形水行地中导之斯涌无卑无崇维愚靡为于潦于浍为不及泉是曰中废于井斯肇亥位庐麓源源澄冽匪溢匪竭艰始终利孰曰匪力静止用发惟义之则含阳润隂炎寒冬热勿鲋勿幕九五终食出时溥施视受为容吸华茹甘挹之必充濯烦涤汚费而弗劳爰荐神明以亨以芼弥逺弥馨圣泽攸陶六合亭铭仰观俯察八荒在兹处高见大登之自卑来者敬听勿遽勿疑端砚铭二首世以眼贵而汝无此人其瓦砾汝其二台端若方女式虚内女式越若钝静亦乃式乃磨不磷涅不缁允兹在兹相台石几铭李子获石焉平而方为几焉而铭之铭曰色干之清质坤之刚扣之铿然平直静方我有嘉林庋汝其旁汝凭汝依可咏可觞我有兄弟友朋亲戚燕无丰约来惟汝觌朝之夕之汝懽汝暱人情靡同汝应则一浴露吞烟莹月烜日孤贞介确光泽缜栗虽有霜霰毒蒸厉飇侵之不入而撼之汝摇哉孔子赞鳯鸟不至人莫我知行废嗟命获麟竟悲已诎道信万世攸师愿学谓何小子敬思大舜赞圣狂天渊一念则分孟钦大孝孔赞克君袗衣鼓琴今如见之我犹乡人鸡鸣孶孶齐太史赞崔杼弑其君庄公齐太史书曰崔杼弑其君崔杼杀之其弟复书崔杼复杀之少弟复书崔杼乃舎之赞曰皇天厌徳逆徒干经国既无人乱是用丁桓桓太史抗言讨兵舎命不渝蹈仁秉程一门三烈巖巖茂名三仁赞三首殷丧厥驭姦宄师师天乎下菑神罔攸依国既顚越我宁独支何其发嘅决于二师三谏遂行允哉睿思右㣲子于维哲人知㣲知彰譬如滔天涓涓是防象箸道奢琼宫兆亡鼓琴自悲过衢佯狂洪畴翊圣朝鲜钖昌右箕子箕启存祀干以杀身殷称七窍孔赞三仁烈烈太师实惟国桢人之云亡邦是用倾鹿台玉焚麦秀吞声右比干宋龙图阁学士范公画像赞予观范龙图则慕其人嘉其志观龙图出处则哀其时予过无钖秦氏获覩其画像峩冠法服庄严宏毅盖得其彷彿焉则又识人心不泯不然即顾吴更生安所置毫哉予生长环庆间与故老谈龙图扼元昊事虽古名将何加矣于是沐薫再拜赞曰有伟一人清明令仪三代遗才百世之师钟馗赞唐有进士鬼之司直梦中诛邪帝寤惊惑虽寤匪寤内艶外佞曾无如馗是匡是正禄食者谁我言敬听张将军画像赞我崇我官有徒啴啴我服我丹有蟒盘盘盘盘者蟒天子之赐啴啴者徒天子之畀何以畀之以伐以征何以赐之汝陟汝明北徼是清南蛮是平将军者谁姓张桓名于赫将军魁躯长髯战阵能勇处已卑谦礼士若讷临下威严动若虎静若女濳将军之驰如鸟之过如矢之发当之者破此卫开设将官实罕将官岂罕损于自满于美将军年始向强髪黟颜渥膂力载刚万兵罔雄百战匪竒愼终如初文王我师刘文华画像賛刘文华者大梁之逸民也修而弗耀老而靡怠潜于塾显于医讷焉如愚有而罔居君子哉君子哉赞曰嗟乎文华人贵之钦君也衣布人富之歆君也寒素利人之趋君笃者义势人之附君遇则避嗟乎文华金不出鑛玉隐于璞一壶悬市百钱停卜荣期带索韩康卖药彼哓彼呶我守之讷彼侈彼矜我守之约嗟乎文华褧衣内文宫钟外声闾党敬礼月旦优评乡饮是賔古貌古服膺祉戬休而安而谷昔称长者今觏有恒厥像俨如令仪可徴空同集巻六十空同集卷六十一钦定四库全书空同集巻六十一明李梦阳撰杂文六箴太仆储先生曰人有六事心事身事家事官事人事文事空同子闻之曰嗟乎有非在我者焉如彼何着六箴心一不可对人言曰慝言之而不行曰惑行之而不至曰画非所存而言曰贼亡是而靡获自尽则天也身二烈女能必其已之不汚不能必其夫之不愚时之弗踰夫是则烈女也已家三有负郭田百亩莳桑数十株可以聚庐矣进竭其躬退为耒夫不亦可乎官四君子徇道志士狥名啬夫徇利是究是图毋腼厥位人五信道莫如守已省事莫如寡交君子曰中古贵施报茍以礼至斯应之矣文六古之文以行今之文以葩葩为词腴行为道华嗟彼千钧一髪奈何六戒匡衡曰聪明疏通者戒于太察寡闻少见者戒于壅蔽勇勐刚强者戒于太㬥仁爱温良者戒于无断湛静安舒者戒于后时广心浩大者戒于遗忘李子读而韪之着六戒太察一容以畜衆察则无徒先民有言毋及渊鱼厥㫺圣王瑱耳纩目聪罔弗悉明靡不烛壅蔽二圣明四目复达四聪县鼓置铎维恐弗通颛任生姧偏听生谗刍荛罔遗大道之咸太㬥三勇以扬奋强以义发用之弗端鲜不殄伐受絶于武桀陨于汤秦政弗戒二世而亡无断四匪阳曷舒匪隂曷藏弗济以义仁曷由臧孝元优游汉叶用隳衡丁其时空言式悲后时五有虞鼓琴穆穆其和及闻善言沛若江河王者之徳应时若响居则山静动则飇往遗忘六袵席萌变萧墙伏忧遵薮射鹿归而忘牛武事四夷海内虚耗垂暮攸省轮台有诏荣养堂颂彼美者堂有南其户前临伊阙缑氏嵩阜文杏为梁兰橑桂柱谁其居之乐彼夀母桓桓大夫建旄兹土夕之晨之登降堂只丰膳孔时笾豆纚纚剥有肥羜脍有文鲤维是大夫崇志逺辱人以体养我养者色夙夜寅畏内训攸服洛水泱泱贯于斯城母氏夀康子也令名三仲颂汤汤涪水流清源巨谁其濬之爰美爰聚珠必骈辉鷟岂孤翥瑶海既光赤霄攸煦伯氏明经郎曹发硎贾帷载搴召棠继青大国用监汝相汝卿仲游兰台季也黄扉豸冠鹭绅分直彤闱为草指佞为羊触邪如桂之馨如玉之华是曰三仲一门萃之萃之伊何三仲连芳歴祀三十乃验乃彰事有豫定神有前识易垂余庆书阐隂隲匪善匪积厥梦讵获邃菴辞石淙夫子旧居京国有室一区突静幽纡左图右史前授生徒是之谓菴而称邃焉愚也窃尝慕之而未获游也后夫子提学关辅愚始得随乡邦士抠衣讲坐下然自恨限于势分未㡬窃科第辄复违去不得从容左右如菴中诸子卒业以立于世而有私幸究緖论遵显则若有自得焉者虽不敢自谓得其门而入亦不敢茍焉以自弃乃作邃菴辞以志愚衷辞曰荪壁兮桂宇葯橑兮在下水潏潏兮熘渠兰葳蕤兮当户菴之构兮何所接紫闼兮崇期菴何为兮闭寂窈棼楣兮参差蔽修栊兮连延错瓴甓兮委蛇穆空洞兮内启豁㢘隅兮外直回巷前通兮嘉树后植迩莫可探兮遐乎可即匪邃曷名兮厥惟菴徳菴中兮何有玉佩兮青衿惠我人兮不貌以心遹我人兮可杗可桷可栋可楹兮维菴是学赤帷兮翠幰菴中人兮西游斗晖晖兮昼揭岳巖巖兮夕秋予边鄙兮贱夫怅瞻菴兮弗早幸门墙兮未麾矢贞心兮恒保挽歌辞中庭閴兮今日何日繐帷扬兮苔生于室怅游子兮西归木䬃䬃兮风振悲邈山川兮愁叹兴望城阙兮魂若崩歴故堦兮弔丛蘐白露陨兮霜霰繁椒酒兮桂浆羞余珍兮杜蘅神懭恍兮若来奄踰佚兮逝不囘柏輀兮杉椁文幢兮素旌送完璧兮山阿从君子兮允宁许子诔正徳三年岁在戊辰六月己巳工科都给事中许天钖卒李梦阳曰呜唿哀哉许子乃作诔曰闽产其杰受命端固孤行介直践道靡豫爰放厥辞靡届靡究执言不囘贞厉获咎怀诚匪察渎经自効踰中奋志白刃是蹈义同尸谏信勇可悼伯竒申生厥履是绍月坞痴人对张生含者金齿人也含侍其父南园大夫于京师尝从北郡李子游李子居梁也有称月坞痴人者见焉见之则含也李子曰子奚斯称也张生曰含盖坞于郡之大保山业焉月东出则对坞而升光触形应划焉颜破递映曾入亏蔽流徙放也槛辉堂白枕簟波溢含也于是出坞而立仰而视俯而睨怳乎若失已充乎若有获也久之塌焉而忘李子曰嗟𡨕哉且子忘者月乎坞乎张生曰含始见其巖矸焉木烂焉暝析实浮虚系谷泠风淅已而耳更目易迷不知所精发灵飞飘若鸿翥矫若霞举不知孰月安知孰坞山中人有唿含者含兀兀无以应也于是山中人走告南园大夫曰而郎痴于是大夫乃亟召含问故含兀兀无以应也大夫乃大惊抚含背曰儿眞痴邪于是遣含复北游于京师夫安一枝者难语天池之运据腐之鸢仰而吓鹄者非其智不如也处小则大者昧恬于幽则熠乎眩故观廊庙钟鼎之盛则事功之心兴览声文冠冕之会则进为之志增与四方豪贤友刚识广学登于是𡨕寂可移而痴可遗也李子曰大哉大夫之教子也含归何也张生曰方枘圆凿虽公输不能强之使入故材有异宜性有难移彼巧我拙彼佞我讷彼通我塞是以诸弗入也京师识含者不谓含弗入也顾咎含曰子奚不仕含兀兀无以应也乃又咸大惊曰南园大夫儿痴含自笑曰后痴人痴前痴我痴吾人痴乎宁我痴乎于是月坞痴人称焉李子曰异哉若是则子之痴瘳且有时矣吾不子病而子之幸虚里子对虚里子问于龙溪公曰敢问处世有道乎龙溪公曰有浑浑黙黙惟道之极窅窅莫莫惟神之窟虚里子曰异乎吾所闻君子磢人之爽告人之谷于是龙溪公勃然变色曰迂哉遐乎子之言也且子以若为爽非欲其靡爽邪若不以子为欲其靡爽必将曰是诚诟我必孽子之短还而诟之曰亦犹吾子之磢我也语若以糓若不以子为欲其糓必将曰是诚襄我必思以加于子者复之曰亦犹吾子之告我也二端交战于中故面然而背诋公与而私忌羣议而单诅如是有不危邪夫躭誉者世之恒情希胜者士之通患今徒示直以贾祸吾窃于子弗取矣虚里子曰予成若徳焉尔知不知奚恤焉茍有以复我适我乎益茍孽我奚辱焉龙溪公曰恶是何言欤愚龙溪鄙人也往有翁出龙溪之野见巨卵五色携以归伏以舒雁居顷之剖子嵬颡尾杀蛇身四足青黒斑若鳞是日瑞氛郁盘紫气亘下上翁大惊喜祝曰兹殆龙子天钖我祉龙子性劣恶好缘树骑屋翻盆倒罂生之日鸡犬咸鸣走龙子又嗜血食翁顾无所得血食若且怖于是斋沐诹日请龙子诣溪焉适有妇浣于溪龙子击杀食之其家因即击翁曰是翁家物后数年夜雷电有龙降翁室绕其故巢三匝而去夫今之欲成人之徳者不为豢龙翁㡬希矣故君子之于人三宿而后见非崇傲也三年而不言非贬行也诚不通则交不固中不孚则听不入故楚客以售璞遇刑齐人以操瑟蒙诟国佐以语尽见杀屈原以言直殒躯奈何逐汶汶之烦而招訿訿之议乎虚里子于是冁然笑曰子之言似矣独不曰拯溺不畏濡履捄焚不惜燎衣必欲为浑黙窅莫之行必蚓而后充者是岂可哉龙溪公艴然不悦曰子不闻坤着括囊之文蒙阐击蒙之义诗申玷圭之咏传立守瓶之训信如子说则三缄之铸孔子奚取焉二子争论不能决明日以其言质诸中河子中河子不答鼓枻而去歌曰瞻彼中洲兮有凫居居翔而复集兮择匹而游渇饮水兮饥餐吾鱼夫复何求兮马对秦子北游京师堕马伤足时郁郅子亦有霜露之疾二子共巷而处郁郅子素善秦子居顷之谓其门人曰西不有秦子乎然吾闻其人矣非所谓守道自信者邪于是作黄鹄之歌以其门人上官氏为使往遗秦子秦子是日㑹使使来遇诸涂使异其事各反于主而后交焉久之秦子愈先造郁郅子遂及堕马事郁郅子强起问故秦子曰吾南产也不习马出卒假人马即不解良恶是以堕尔郁郅子曰异哉言也且子能尽习天下之马乎曰不能能尽解其良恶而后假乎曰不能曰二者既不能矣子能终身弃马乎曰又不能曰子堕马何伤曰伤足曰幸若是乡使伤藏络捩脰礚脑抉眦毁齿子尚能即起邪殆哉殆哉秦子闻之詟慴无人色呫呫语曰奈何先生幸以教之郁郅子曰昔者伯乐学相马于其师三月不进其师曰可以益乎伯乐曰未得其骨三月得其骨矣曰未得其神又三月得其神矣曰吾未得马之外竟尽其师之术乃辞归于是持以相天下之马聆其声而会其精睨其形而贯其灵然后天下无逃马当是时也而暇于习乎今吾子不求诸马之外日仆仆较良恶堕且滋甚秦子于是冁然笑曰阔哉谈也千里马常有而伯乐不常有子以伯乐望予无乃过乎虽然伯乐即幸而生今之世吾恐骊黄牝牡之徒得以铄金而刺天也诚使人衆议坚伯乐即幸而复生故不得破其非良也郁郅子不答怃然有间曰夫物非天不生非地不长非人不成故材美弗牣是谓弃天刍粟丰足怠厥力是谓戕地材牣矣弗怠厥力而世无王良造父之俦是之谓命故马一也遇王良造父则过都歴块靡流景逐奔电蹀足万里显名天下不遇则放之沮泽之中与鹿豕鸟鸢并游岂非命哉岂非命哉昔有献马于楚王者王爱之衣之文绣处之华屋席之露牀之安啖之枣脯终其身弗驾也马惭愤悲鸣蹄啮思効王一日之用王不从竟老死廐下故知而弗爱不如弗知爱而弗用不如无用故宁甘心沮泽之中与鹿豕鸟鸢并游不愿衣文绣之衣席华屋露牀之安故即有枣脯之餐弗餐也此之谓尽性以俟天者也且子亦将俟其在天者乎抑需在人者乎秦子出郁郅子唿上官氏记之顷之郁郅子疾亦愈秦子客久郁郁不得意乃卒取学职往教于楚下邑郁郅子往饯之曰子记畴昔堕马之说乎子之不为天下知亦久矣奈何虽然行有物色子者第行矣郁郅子解郁郅子寝疾杜门谢客客无以见也金城段炅过武功康海问曰郁郅子何以不出康子曰郁郅子疾也段子曰郁郅子疾乎疾奚杜门谢客疾而杜门谢客是有託者也盍谓郁郅子忠臣不洁名以㬥君君子不违衆以要勲且未形而彰是曰自戕无忧而戚其忧必集若诚有託譬诸县铎急趋响必及之矣康子曰咈是罔郁郅子也吾将见郁郅子明日康子固请见郁郅子于是郁郅子拥黄狐之裘冯文石之几尚以白雪之縠强起见康子坐上坐郁郅子休安若山貌若敷腴徐觇其息俞俞于于焉然顾有靡豫之色康子于是辟席问曰夫子奚病也郁郅子欠伸喟然仰叹久之目康子曰吾诚不能状吾疾吾始焉惄焉若饥若思若悲已而轮囷于邑怲怲悒悒纠错积郁其状丝棼埃结氤氲靡絶发于脾萦于心浸淫于肌肠腠理之间充之不见其际究之莫知根柢敺之未已触之复起故居则恍焉惚焉怳若有遗步之不能端履也梦岑岑焉若将举而控于帝阖家人惊怪诘予予茫然无以答也故陈之钟皷管籥不知其为音炫之黼黻繁褥县瓈结緑不知其为华啖之芳醲珍烈之品不知其为甘故饫之不肥膏之弗泽问之莫可名象而排之不能自解也然徧国中无医之者有𤣥机先生者号灵医往使迓之语以状𤣥机不肯命驾教使者曰能置泰始之鼎无为之榻坐我廓然之宇食我切玊之馔元化之羹则迓我顾卒不能置故厥疾罔获瘳康子出以其言告段子段子曰予闻在形为疾在心为忧郁郅子殆有忧乎直臣字义举人吴廷对字直臣李子曰字直臣何也吴生曰廷对者对于廷之名对不直不可以为臣故曰直臣李子曰生奚直焉吴生瞿然避席而请曰直不同乎李子曰夫博问强记奋辞而骇人曰我能为逢为干此其直以言也而未必有诸气天威临于上斧钺在侧鼎镬在前扬眉吐胆能批逆鳞触忌讳屹然山立此其气直矣然退而悔焉不可谓心也古之直也莫如史鱼孔子赞鱼曰邦有道如矢邦无道如矢是矣乃它日又曰邦无道危行言孙孙者非直之反乎子读易乎王臣蹇蹇直矣又曰遇主于巷又曰纳约自牖一何曲而徐也夫水性曲而木则直二者愚夫愚妇所知也木生石底不侧出不获达而建瓴屋嵴水之下也虽贲获之勇不能使之曲也故臣无二道而直有五义一曰言二曰气三曰心四曰时五曰势生也奚直焉吴生曰愿闻其详李子曰夫直人者未有自不直者也故隐汚之行行于家而光大之议扬于国共驩其身而以尧舜之道责君者此所谓言直者也非直之实也故言者其华也气者其充也心者本也时者逢也势者用也故直言者必气直气者必心识时者先㡬审势者有为五者而能全则圣矣殷之三仁或去或不去孔子之无可无不可是也孟子论气曰直养而无害易曰敬以直内学之事也通乎上下者也生也奚直焉吴生于是俯而思仰而叹曰大哉对也往谓臣之直也问焉如蕡焉已矣诤焉如云焉已矣犯焉如允语黑子云焉已矣而不知直之义若是浩也乃今闻教矣维极字义刘峻字维极何也诗曰崧高维岳峻极于天峻者高大之名然不极不至天不天不可谓学也故曰洋洋乎发育万物峻极于天道犹山也故咸称峻焉继之以极夫然后高大备矣孔子赞尧曰大哉惟天为大惟尧则之而史臣亦曰克明峻徳史之峻孔子由天欤惟尧极之不尧则之哉而论者则曰六爻莫极于上圣人训辞垂戒焉故龙极曰亢城极曰复于隍鸟极曰翰音登于天而不知易时也有位焉二者非在我者也故道以极成时以极厉位以极危成以达天时以规动位以行时而后学之义备矣峻生长匡岳间瞻崧高者也而复业诗书诵法孔子末游予门予名之曰峻请字予曰维极请字义予曰云云峻乃曰天曷能即至也夫孔子不云下学而上达知我者其天乎董生兄弟字义董大夫遣其二子见李子李子问焉长澜次润李子曰二子冠乎礼冠而字之吾字汝矣二子请焉曰澜字汝巨源润字汝眞玊请义焉李子曰吾闻君子之名其子也必昭物以朂志其字人也必广才以章义义以阐训训以副名名以责实夫然后父有其家子有其身名无忝实字无辱勗夫澜者源之达而润者玉之发也故君子测源于澜揆润于玉澜以观道玉以比徳即末以验本缘用以占体巨小相形眞伪以别故弗巨弗长弗眞弗光长则澜涌光则润永涌以知巨永以知眞是故轲之言道也称澜焉继之以明以光惧遗本也记之言徳也称润焉继之以密以栗思务体也子亦观水乎江汉河淮天下之至澜也然其出岷也嶓冢也崑崙也桐柏也非其本细而末巨也亦观玉乎瑜瑾璆瑶天下之至润也然廉而不刿其声清越孚尹旁逹气如白虹非其体伪而用眞也是故君子志道求达考徳视发于是乎有澜与润之名达必先本发以后体于是乎有巨源眞玉之字本植体实训义乃行于是名副字彰父兄荣之师友成之身无损名家无弃子斯古今之共义也弟汝含字义二十而冠冠而字礼也弟生三月先吏隐府君名之曰孟章矣十六岁而弟通诗书大义能为絶句诗责以成人之道可也于是冠弟字之曰汝含在坤之六三曰含章可贞夫刚柔相杂而成文之谓章患其不章何以含之坤顺道也六三居下之上得位之象人臣有美含之归功于君坤之道也尝观天下无分外之事君子亦惟求其在我而已是故有所自足于内则无待汲汲以求见乎其外先王制礼盛服必袭徳旌必结则服饰之章晦博文强识而让则问学之章晦书曰汝惟不矜天下莫与汝争能汝惟不伐天下莫与汝争功则章于事业者必晦况三方进而位不中者乎故虽有美含之不敢挟才能而躐进坤之道也得坤之道可以常久而无咎故曰可贞夫圣人之言大小前后不相背引而伸之自功业之大问学之切服饰之常细求乎言动起居茍非分外之事殆未有可掀揭以自衒誉者可不含欤有美含之而况未美者欤汝含省察无功涵养寡力有长惟恐不扬有能惟恐不知出必修其貌动必华其服又强毅多悔吝是未能有三之章己不能含矣况有之而能含欤君子退则修已进则事君所以自修者掀揭衒誉如此它日得位其不可贞也较然矣可不戒欤汝含柔顺体坤之性直方大法坤之德足于内而无待乎外居三则以时发进之于五则美在其中畅于四支发于事业其章也至矣终含乎哉故旣字之复説其义空同集巻六十一空同集卷六十二钦定四库全书空同集巻六十二明李梦阳撰书戏拟赵高答李斯书二世使中车府令高按丞相斯狱治罪李斯乃从狱中上书陈七事赵高使吏弃去不秦曰囚安得上书乃顾诈为二世答书遗斯曰览丞相事辞甚愍朕窃怪丞相忘其大而掇乎细拾毛𤨏之行而捐夫赫赫者也朕盖惑焉先王幸哀怜黔首立诗书仁义之教所以惠来世甚厚丞相固诵习其说已乃立议尽焚之夫诗书何恶于丞相哉诸生之阬咸阳也朕自有识知闻此事未尝不腐心而切齿者丞相纵不与谋独不能强谏邪朕既与丞相诀何敢卒讳沙丘之事出自朕本心与否丞相所明也大行丧未发辄背自立又矫吾亲属及大臣荼毒之朕口虽不言于心独无耻乎一诏一令无不自丞相手出丞相为朕则得矣如先王何如天下何往以私议于丞相丞相乃曰尧禹以身徇天下是奚足法法之是以天下为桎梏者也丞相不欲朕为尧禹则欲为桀纣耶夫谗贼者不可以共国阿比者不足以存君丞相侍始皇帝始皇帝末听惑左右穷兵黩力殚天下之财勤事四夷外内骚动丞相弗止也既戡六王丞相不以此时强谏按甲息戈振百姓之急乃言治驰道兴游观以见主之得意勦为己有抑末矣且前数事孰与丞相所自陈丞相何爱琐琐之迹而轻夫赫赫者也夫辟地显主循尺寸取功名者将之事也鎭国家调燮隂阳辑和其民人使人人亲其主上以显序大业相之职也且丞相将邪相邪丞相治民三十余年于兹矣始皇帝倍羣臣未久闗东盗贼大起杀长吏攻陷城邑裂帜而鬭掲竿而兵者至不可胜数使者冠盖相望于道其咎安在丞相子由三川守与贼通按验且有状君其告诸廷尉李斯览书泣涕良久仰天喟然叹曰嗟乎斯之死固晩矣遂服辞论具五刑腰斩咸阳市与徐氏论文书仆西鄙人也无所知识顾独喜歌唫第常以不得侍善歌吟忧间问吴下人吴下人皆曰吾郡徐生者少而善歌吟而有异才盖心窃乡往久之闻足下来举进士愈益喜计得一朝侍也前过陆子渊子渊出足下文示仆读未竟抚巻叹曰佳哉铿铿乎古之遗声耶方伏谒足下会足下不以仆鄙薄幸使使临教曰窃欲自附于下执事即如日休龟蒙辈走之愿也仆闻之悚息不敢出一语应意者足下戏耶居无何使者三反于是乃敢布愚悃昌谷足下周易有言曰鸣鹤在隂其子和之故人莫祥于同莫不祥于异故同声者应同气者求同好者留同情者成同欲者趋何则感于入也昔者舜作股肱卿云之歌即其臣皋陶岳牧等赓和歌当是时一歌一和足下以为奚为者耶其后召康公从成王游巻阿之上因王作歌作歌以奉王即王戚戚入也足下亦观诸风乎浏浏焉其被草若木也沨沨溶溶乎草木之入风也故其声輷礲轰砰徐疾形焉小大生焉且孔子何人也与人歌善矣必反而后和何则未入耳今足下忘鹤鸣之训舎虞周赓和之义弗之式违孔子反和之㫖而自附于皮陆数子又强其所弗入仆窃谓足下过矣夫诗宣志而道和者也故贵宛不贵崄贵质不贵靡贵情不贵繁贵融洽不贵工巧故曰闻其乐而知其徳故音也者愚智之大防庄诐简侈浮孚之界分也至元白韩孟皮陆之徒为诗始连聮鬬押累累数千百言不相下此何异于入市攫金登塲角戏也彼覩冠冕珮玉有不缩腕投竿而走者乎何也耻其非君子也三代而下汉魏最近古乡使繁巧崄靡之习诚贵于情质宛洽而庄诐简侈浮孚意义殊无大高下汉魏诸子不先为之邪故曰争者士之屑也然予独怪夫昌黎之从数子也请与足下论战世称善战非孙武司马穰苴辈乎然特世俗论尔何则此变诈之兵也荀子所谓施于㬥乱昏嫚之国而后可者也仆常谓兵莫善于六韬仁以渐之义以断之礼以治之信以驱之勇以合之知以行之蓄之神幽而动之霆击故尚父得之佐武王王天下夫诗固若是已足下将为武与穰苴邪抑尚父耶且夫图高不成不失为高趋下者未有能振者也矧足下负千仞之具哉夫狂夫之言圣人取焉足下诚幸而不弃请间伏谒侍更一深论仆至愿至愿诒古镜书姑蘓徐昌谷纂外史湘郡濒行关西李子持古镜为赆复为书以诒之曰嗟乎古人有言明镜所以照形往事所以知今镜不古不灵士不古不成夫自陶冶氏范金规体利世鉴物民用是贵至于殉丘冡瘗山泽歴岁绵逖精气上泄往往为盗掘发㬥于人间初哲冶之操罏炽炭也皷槖成风五铜具铄什百就模孰贤孰劣及有入地千祀情质渗漉膏融液结緑汞内莹赤砂外积扣如哀玉暎如飘雪可以走鬼神销疾疫晳志皬神进匹鼎敦同时跃冶之器虽或间存莫不歛颜以退者所养异也且夫金阳之质也规天之形也明日之发而月之行也鼻者枢也孔者户也凸罔两山泽之怪诏姦也围以干支诸属示用也然必取之于山鼓之以火翕之以隂化之以水土歴千祀而后成是天下之至精也夫士铸于师镕于友明徳体元𡨕会亿万载之上践羲喾之域猎姚姒之圃刚足以决疑智足以析㣲虚内美丑逺炳先㡬凝澂沕曶待时而发岂不为古君子哉何则畜不邃不光变不神不化妍媸之分易立旦晦之奥难识于物且然而况于人乎曩者遇老人桥山之阳緑瞳而𤣥髪神若皎星气若流电驷拂云之驳谓予曰小子来台轩辕氏故臣也往从观九鼎于阌湖之上掇其渗汁冶之为鑑名曰青霞之鑑湛之九仞之渊轶帝愈王蓦伯迄于今兹小子其受之爰伐乃翳勿埃勿亏予时再拜奉归什袭与俱盖二十稔于兹矣非大賔鉅人斋沐涓思未始获一窥也窃闻之君子不私其有觇于子貌甚古又闻有逺行将涉洞庭苍梧之墟百物之姧不可不备乃敢割千金之爱以赠然幸毋忘老人之事夫烈士慕铗君子尚玉其类同也子毋辞焉徐子获镜拆书读既再拜而受之驳何氏论文书某再拜大复先生足下前屡览君作颇疑有乖于先法于是为书敢再拜献足下冀足下改玉趋也乃足下不改玉趋也而即擿仆文之乖者以复我其言辩以肆其气傲以豪其㫖轩翕而嵺仆始而读之谓君我诙也已而思之我规也犹我君规也夫规人者非谓其人卑也人之见有同不同仆之才不高于君天下所共闻也乃一旦不量而虑子乖于先法兹其情无他也子擿我文曰子高处是古人影子耳其下者己落近代之口又曰未见子自筑一堂奥突开一户牖而以何急于不朽此非仲黙之言短仆而䛕仲黙者之言也短仆者必曰李某岂善文者但能守古而尺尺寸寸之耳必如仲黙出入由已乃为舎筏以登㟁斯言也祸子者也古之工如倕如班堂非不殊戸非同也至其为方也圆也弗能舎规矩何也规矩者法也仆之尺尺而寸寸之者固法也假令仆窃古之意盗古形剪截古辞以为文谓之影子诚可若以我之情述今之事尺寸古法罔袭其辞犹班圆倕之圆倕方班之方而倕之木非班之木也此奚不可也夫筏我二也犹兔之蹄鱼之筌舎之可也规矩者方圆之自也即欲舎之乌乎舎子试筑一堂开一户措规矩而能之乎措规矩而能之必并方圆而遗之可矣何有于法何有于规矩故为斯言者祸子者也祸子者祸文之道也不知其言祸已与祸文之道而反规之于法者是攻子亦谓操戈入室者矣子又曰孔曾思孟不同言而同至诚如尺寸古人则诗主曹刘阮陆足矣李杜即不得更登于诗坛诗云人知其一莫知其他予之同法也尧舜之道不以仁政不能平治天下者也子以我之尺寸者言也览子之作于法焉筏矣宜其惑之靡解也阿房之巨灵光之岿临春结绮之侈丽杨亭葛庐之幽之寂未必皆倕与班为之也乃其为之也大小鲜不中方圆也何也有必同者也获所必同寂可也幽可也侈以丽可也岿可也巨可也守之不易久而推移因质顺势融镕而不自知于是为曹为刘为阮为陆为李为杜即今为何大复何不可哉此变化之要也故不泥法而法尝由不求异而其言人人殊易曰同归而殊途一致而百虑谓此也非自筑一堂奥自开一户牖而后为道也故予尝曰作文如作字欧虞颜栁字不同而同笔笔不同非字矣不同者何也肥也瘦也长也短也疎也宻也故六者势也字之体也非笔之精也精者何也应诸心而本诸法者也不窥其精不足以为字而矧文之能为文犹不能为而矧能道之为仲黙曰夫为文有不可易之法辞断而意属聮物而比类以兹为法宜其惑之难解而䛕之者易摇也假令仆即今为文一通能使辞不属意不断物聮而类比矣然于中情思澁促语崄而硬音生节拗质直而麤浅谫露骨爰痴爰枯则子取之乎故辞断而意属者其体也文之势也聮而比之者事也柔澹者思含蓄者意也典厚者义也高古者格宛亮者调沈着雄丽清峻闲雅者才之类也而发于辞辞之畅者其气也中和者气之最也夫然又华之以色永之以味溢之以香是以古之文者一挥而衆善具也然其翕辟顿挫尺尺而寸寸之未始无法也所谓圆规而方矩者也且士之文也犹医之脉脉之濡弱𦂳数迟缓相似而实不同前予以柔澹沈着含蓄典厚诸义进规于子而救俊亮之偏而子则曰必闲寂以为柔澹浊切以为沈着艰窒以为含蓄俚辏以为典厚岂惟谬于诗义并俊语亮节悉失之矣吾子于是乎失言矣子以为濡可为弱𦂳可为数迟可为缓邪濡弱𦂳数迟缓不可相为则间寂独可为柔澹浊切可为沈着艰窒可为含蓄俚辏可为典厚耶吁吾子于是乎失言矣以是而论文子于文乎病矣盖子徒以仆规之者过言靡量而遂肆为嵺之谭擿仆之乖以攻我而不知仆之心无他也仆之文千疮百孔者何敢以加于子也诚使仆妄自以闲寂浊切艰窒俚辏为柔澹沈着含蓄典厚而为言黯惨有如摇鞞击铎子何不求柔澹沈着含蓄典厚之眞为之而遽以俊语亮节自安邪此尤惑之甚者也仆聪明衰矣恒念子负振世之才而仆叨通家肉骨之列于是规之以进其极而复极论以冀其自反实非自高以加于子传曰改玉改行子诚持坚白不相下愿再书以复我再与何氏书前书与子论文备矣然仆犹谓不证诸事则空言不切不切不信夫子近作乖于先法者何也盖其诗读之若搏沙弄泥散而不莹又麤者弗雅也如月蚀诗妖遮赤道行是耳然濶大者鲜把持又无鍼线古人之作其法虽多端大抵前疎者后必宻半濶者半必细一实者必一虚叠景者意必二此予之所谓法圆规而方矩者也沈约亦云若前有浮声则后须切响一简之内音韵尽殊两句之中轻重悉异即如人身以魄载魂生有此体即有此法也诗云有物有则故曹刘阮陆李杜能用之而不能异能异之而不能不同今人止见其异而不见其同宜其谓守法者为影子而支离失眞者以舎筏登㟁自寛也夫文与字一也今人摸临古帖即太似不嫌反曰能书何独至于文而欲自立一门戸耶自立一门户必如陶之不冶冶之不匠如孔之不墨墨之不杨耶此亦足以类推矣且仲黙神女赋帝妃篇南游日北上年四句接用古有此法乎水亭菡萏风殿薜萝意不一乎盖君诗徒知神情会处下笔成章为高而不知高而不法其势如搏巨蛇驾风螭歩骤即竒不足训也君诗结语太咄易七言律与絶句等更不成篇亦寡音节百年万里何其层见而叠出也七言若剪得上二字言何必七也仆非知诗者剧谭偏见幸君自裁之耳君必苦读子昻必简诗庶获不远之复亦知予言之不佞不然终身野狐外道耳狂悖弗自觉缕缕至此悚惧悚惧答吴谨书读论文一篇仆窃疑焉足下之意不过执以艰深之词文浅易之见耳恐不然夫文自有格不祖其格终不足以知文今人有左氏迁乎而足下以左氏迁律人邪欧虞颜栁字不同而同一笔其不同特肥瘦长扁整流疎密劲温耳此十者字之象也非笔之精也乃其精则固无不同者夫文亦犹是耳足下谓迁不同左氏左氏不同古经亦其象耳仆不敢谓然幸足下思之有教再布论史答王监察书仆尝思作史之义昭往训来美恶具列不劝不惩不之述也其文贵约而该约则览者易徧该则首末弗遗古史莫如书春秋孔子删修篇寡而字严左氏继之辞义精详迁固博采简帙省缩以上五史读者刻日可了其册可挟而行可箱而徙后之作者本乏三长窃名效芳辄附笔削义非指南辞殊禁脔传叙繁芜事无断落范晔后汉亦知史不贵繁然剜精剷采着力字句之间故其言枯体晦文之削者也盖不知古史文约而意完非故省之言之妙耳下逮三国南北诸史逺不及晔漫浪难观晋书本出羣手体制混杂俗雅错棼欧阳人虽名世唐书新靡加故今之识者购故而废新五代史成一家言是矣然古史如画笔形神具出览者踊跃卓如见之欧无是也至于宋元二史第据文移一槩抄誊辞义两蔑其书各逾百帙观者无所启发展巻思睡矣得其书者往往束之高阁仆谓诸史他犹可耳晋宋元三史必修之书也若宿学硕儒才敌马班后汉而下种种笔削诚万世弗刋之典或惮其难止取三史约而精之亦𢎞文之嘉运昭代之景勲管豹井天私蓄素矣幸公有问辄吐布以闻伏俟大君子教焉答周子书往闻稽山之隂大淛之濆多嗜古笃行独立勇往人者然仆北人也莫之能知也日者乃奉遐讯拜腆仪激发之音𤣥要之㫖髙逴之识慷慨之义有旷世之大感闵俗之重悲仆捧而读之钦羡忾惋内愧弥日曰古哉周子笃行哉独哉勇哉易曰同声相应同气相求仆鄙人也嗜古无成行之寡效立之㒺独往之鲜勇足下乃奚取于仆而有斯求也又奚所应而同仆之声也仆少壮时振翮云路尝周旋鹓鸾之末谓学不的古苦心无益又谓文必有法式然后中谐音度如方圆之于规矩古人用之非自作之实天生之也今人法式古人非法式古人也实物之自则也当是时笃行之士翕然臻向𢎞治之间古学遂兴而一二轻俊恃其才辩假舎筏登岸之説扇破前美稍稍闻见便横肆讥评髙下今古谓文章家必自开一户牖自筑一堂室谓法古者为蹈袭式往者为影子信口落笔者为泯其比拟之迹而后进之士悦其易从惮其难趋乃即附唱答响风成俗变莫可止遏而古之学废矣今其流传之辞如抟沙弄泥涣无纪律古之所云开阖照应倒揷顿挫者一切废之矣仆窃忧之然莫之敢告也又每窃叹独立之鲜勇往之寡又每伤世之人何易之悦而难之惮也而易之悦者乃又不自谓其易之悦也曰文主理已矣何必法也吁言之弗文行而弗逺兹非孔子言邪且六经何者非理乃其文何者非法也斯言也仆怀之稔矣然莫之敢告也今足下既有同应之声又相求也仆安敢终黙也且人情未有不忽近而务逺者何也知其实者少而徇乎名者多也世逺则论定持定采名则旷世相慕故汉文帝拊髀思颇牧而不知李广魏尚者以其近也近则疑疑则实昧实昧则忽之矣斯时俗之重悲也今足下于仆同时最近涉疑而不疑又无倾盖之谭接袵之雅乃一旦走千里之使声应而气求之仆以是知足下立之独而往之勇也以是而的古何古之不的矣谚有之曰一年二年与佛齐肩三年四年佛在一边言志之难久也幸足下无悦其易无惮其难积久而用成变化叵测矣斯古之人所以始同而终异异而未尝不同也非故欲开一户牖筑一堂室也足下诚不弃刍荛幸采焉察焉墨本赋一通战国䇿一部附献左右者答黄子书自邑来辱致华牍竒帙兼之髙篇展之烂然诵之锵然目之苍然渊然盖所谓希世之珍也仆潜伏空谷久矣跫然之音胡为乎来哉夫志士死道贪夫死财故揽仁收义汲汲若不及者君子之所以树名慢藏深积孜孜若不足者小人之所以秽身故曰有若无实若虚公私之用别而务得之心一也仆西方之鄙人也少鲜师承白首多岐独往虽力挟持则寡甘心丘壑弗求知闻者垂二十年矣吾子乃忘已羡人注神驰想发为英章掞其宻义过推踰奖布诚剖疑取诸同声之末定交千里之外岂非仁义之怀切汲汲若不及者邪夫水一也滩声而渊寂者浅与深殊也吾子何奥弗探何明弗则机触而天动才运而飇发思出而泉涌固所谓万人之敌也横照今古烨如悬镜尺牍千言凿凿中的乃顾欿然自视定同声之交于千里之外非有若无实若虚者能如是邪婚嫁果毕五岳必游仆老矣尚能撰杖屦以从聆𤣥论觌睟颜窃至人之灵气或能破悭祛鄙吞精蜕凡长啸溘埃之表昔李白遇司马子微谓可与神游八极遂赋大鹏以见志吾子固希有之鸟也所惭仆非图南翼耳何日坐云崖濯洪流髙议大观与君共之秖增惓恋耳附书二首山隂周祚夫有倾盖如旧白首如新又云旷世相感对面不相知呜唿嗟夫是亦足悲矣祚于越之人也越俗古称多士犹有勾践之遗风焉今而求古之士有不可得也古务知畧足以兴仆起舎而今多诗书之习柔顺和缓拉功名而取卿相拾青紫而享肉酪反执其所攻而读之其辞漫漫其音呜呜未见其如古人也嗟夫予独何心能不悲夫彼生于世而不能自立非勇也安乎俗而不能有返非智也非勇非智不可为士我思今人其谁归乎往寓幽燕有携空同集过予者予抱而读之再三而叹之嗟夫世有是人予不得而见之予岂人也哉方时举进士不获自逸后二年出宰柬阿又不获自逸每抱其书不置予未逮老当有以遂予之心也居东阿不六月以父忧归越忧中益思见其人而于礼有不可出矣乡里之人见祚如此多购近时鸣世之文相与议论气卑意下祗令人悲悼耳果追空同哉嗟乎予不见其人也而止是书耳追忆予年骎骎乎四十有四矣白日易下逝水不返堕弱苟且以俟其老将奈何也求虞翻赵烨陆佃放翁于乡之遗书而读之吾意未觉其有当也登会稽之山想黄河之流浮云西驰征翼东向又不能不空同之思慷慨㡬于泣下而左右之人岂复知予者哉诚以惜时不如立名慕徳不如励行追古不如就今执文不如亲炙此王粲有依刘之诚张敏有梦惠之叹古今之所共钦烈士之尤甘心也转展思惟莫能为心昔惠施死庄子至寝言子期终伯牙至不弹天下之士岂弟子恨不得师师亦未尝不恨不得弟子耳楚国之宝惟卞士之爱燕市之石多衆人之羞其诚有合不合知不知论衡致推于蔡子𤣥经式重于侯巴讵无其故哉祚自恃世人少有知识霄壤百年忍同蝼蚁男子生不成名丈夫没无所称得不悲矣足下视予其眞何如抱兹愤懑莫与告诉出门天地如此之大徃来之人若是之多今人为文有复逾空同邪然以衰绖婴已未易奔趋托便鸿而附音因北风而遡告复望恕子皮之狂哀甯戚之志不吝赐教感惠无穷矣吴郡黄省曾省曾伏迹南海企怀髙风久矣念自总发以来好窥览古坟窃希心于述作之途縁此道丧絶遐濶学士大夫皆安习庸近迷沿瞽袭上者深饾诡结下者纵发放吐此騄骥所以空羣而和玉所以希贵也悲夫悲夫不复古文安复古道哉圣代鸿泽流沛人文大彰故河精岳秀鳯彩星华乃钟萃于先生由是巴曲塞宇而白雪孤扬鄙语弥国而黄钟特奏至勇不摇大智不惑灵珠蚤握天池独运主张风雅深诣堂室凡正徳以后天下操觚之士咸闻风翕然而新变实迺先生倡兴之力回澜障倾何其雄也即如吴下徐昌糓少综铅椠作赋海濵既而释褐紫庭与先生缔金马之交每闻品论辄终夜不寝以思改旧矩可谓奋厉焦苦矣方得彬彬然髙翔艺林惜乎命寿不将未见其止先生铸陶感鼓而掲兴之力昭昭乎布诸耳目者不可纪矣省曾河南汝宁人也国初以武弁家于吴故今为吴人少从诸生困踬竒薄无风云之便阻遏攀造然藴心积虑非一朝矣曩时常谓丈夫生世进不得振耀王庭扬㩁治体恢展经济发挥圣谟即当裹粮蹑硚周游五岳穷览六合舒豁襟抱选长林庐大壑撰造一家之言以垂託不朽告之交识或笑或赏白巖先生遂唿为五狱山人赋诗宠行将追向平之髙踪矣计惟发轫时即遡黄河薄戾宋都登龙门伏下尘以咨叩大君子洪藴究讨文章指归庶㡬不虚皓首但上恋老亲下顾弱子蹉跎停挠年逐东流夙怀不遂心悰郁恼惟仰天唏嘘而已兹复不言龄算曷常恐一旦烬灭则二十年景怀之私徒抱恨𤣥台尔矣公乌知哉公乌知哉敬因程自邑僣布区区且有请质焉陋昧愚琐尝妄谓诗歌之道天动神解本于情流弗由人造故虞书显为言志泗夏标之嗟叹古人搆唱直写厥衷如春蕙秋蓉生色堪把意态各畅无事雕模末世风頽矜虫鬭鹤递相述师如图缯剪锦饰画虽妍割强先露故实虽富根荄愈衰千葩万蕋不如一荣之眞也是以小夫或夸逹士弗尚匪难作者亦鲜赏音岂识雁唳哀哀而会节鹂鸣响响以成章凡厥有声无非律吕之数也但世人莫察自然咸遵剽假古途虽践而此理未逮艺英虽徧而正轨未开秀句虽多而眞机罕悟独见我公天授灵哲大咏小作拟情赋事一切合辙江西以后逾妙而化如𤣥造范物鸿钧播气种种殊别新新无已而脉理骨力无不底极岂世之徒尚风容色泽流连光景之作者可得而测公之藩垣哉布贱索处无由多得珍撰每于士绅家借録讽咏洋洋乎古赋骚选乐府古诗汉魏而览眺诸篇逼类康乐近体歌行少陵太白古文竒气俊度跌荡激昻不异司马子长又间似秦汉名流呜唿盛矣盛矣昔李杜诗圣而文格未光韩栁文薮而诗道不粹岂惟聪识之难兼哉日月㡬何力固有不遑矣何我公凝禀之全而述作之备也往匠可凌后哲难继明兴以来一人而已公之华名飞照四裔岂待江湖耕钓者之称颂哉亦以见云山烟泽有此好慕鄙生耳管测蛙仰不知公果以为然乎何大复号称名流而廼为夸论曰文靡于隋其法亡于退之诗溺于陶其法亡于灵运嗟夫嗟夫是何言哉隋不足论至于退之陶谢亦可少寛宥矣独谢集稍不易评愚则以为登涉之言缔搆密致妙絶穷情极态如川月岭云玩之有余即之不得虽骨气稍劣建安而寓目辄书万象罗会使后代擅场之士内无乏思外无遗物皆斯人为之启导也前薪见凌势固宜然文彦无穷不可欺也徒以体语俱俳病之则三百之中往往而是所系于诗者当辩其眞不眞耳俳不俳又乌足较哉执是而言是贵形肤而畧神髓者也岂不有遗论乎省曾亦焉知是非但于心有所不安悯恻髙贤受诬恐纷乱来者视听聊一请质耳望我公其详教之南鸿之便勿吝报音鄙言数首僣求削示幸甚幸甚倘不即土命驾有日北望云空无任惘然空同集巻六十二空同集卷六十三钦定四库全书空同集巻六十三明李梦阳撰书奉林公书愚生也晩不幸不获侍公然又私幸溉公之余波凡闻公一言一行眞如覩景星瞻乔岳寤寐向往以标以趋而愧莫之能也所委序诗之文力绵才孱实莫敢承而札教屡及丰贶接至夫学非子夏孰引毛诗识殊元凯胡增左氏将笔复辍竟自迟疑属石峰藩使尅日北行有僮南返因自窃计大贤知遇义难卒辜即文之弗佳亦鄙人请益之端也用是弗揣辄作林公诗序一篇言或过当离经乖义就便㸃窜敢不拜公之明惠奉邃菴先生书某不肖不能仰则懿矩谐世寡术积诚弗着动辄获咎贻父师寤寐之忧然私怀种种徒抱瞻恋而莫敢辄上一书者以物议未白为门墙羞也今送门子造伪章二事勘官勘咸有下落无我干矣人人称庆以为天道至公而勘官心反不悦乃淮人奏我事咸勘实江奏我事咸勘实吴奏我又咸勘实而我奏江与刘乔事则咸勘我虚扬言曰不如此无以塞科道之口而快其心某谓前二事既明白诸亦听之而已不复与之辩而勘官犹云中之不深乃于勘文外移文各府县廉我隂事某自保曾参决不杀人料亦无事可㢘也即有之不过害我作官耳彼既不能害我作人他非所忧矣某自沾余馥以来廿年于兹矣恒惧玷㸃名教愆违训㫖每以不欺师君实不以死生富贵动心法希文而揽辔澄清则欲效孟博之为不意世莫我知百犬吠声千人传虚凡所振纪纲慑权贵兴礼教作士气起废举坠拔寃伸枉植善锄强皆置不说而妬者目为生事异者倡为尚气仇者指为奸邪私者诬为善讦排者劾为不谨喜谄者见秀才不望尘雅拜则曰歪提学使之罢輭者无能为也则曰强臣夺其权人巻毕集而推託者则曰畏李某而人巻不易提解问赃官者不怪官之赃也则曰李某有害人之心非惟不之怪顾又礼貌之唾骂者不唾骂赃官也则曰举赃官者可唾骂时事至此中夜拊膺未始不流贾傅之涕而危巷伯之遭也古人邈矣试论今人陈士贤曲庇诸生有为强盗者释弗问也凡上司咸莫敢诸生何敖静之拳殴唐御史争小试甚至挟刃而入唐御史发疽而死当时未尝以姦以强以歪以讦以害人以生事以尚气加之也某无事也而何以蒙是名也杨继宗对人辄骂赃官不絶口凡有事于其邦也则沿途伺察其动静尝以按察使朝觐见藩司官封人事送人谋挟之并列已名尝又任意纵贼囚当时未闻谓之姦之强之歪之讦未闻谓害人生事尚气也雍世隆以臬使路辱知府为都御史则鞭叅将为右辖时淛人惟知雍布政耳词讼者不复之臬司矣天下咸壮之不甚谓非某无事也今其加我者矧又无形之谤而甚者如任汉所陈咸悬空架揑初无影响幸赖皇天无私太祖太宗二皇帝有灵孤臣寸心竟获洗雪而勘官者乃不降心平气开布至公犹欲他求中伤夫善人者国之经端士者天地之元气也今顾尔尔矣而于其可摧可抑可廉可击及一切收威柄而濳消跋扈之计则反畏蜀如虎莫之敢动也某尝对勘官大言曰今诸琐琐勘毕矣然非元气所系纪纲之关也必于激浊扬清之内而暗寓扶阳抑隂之义使彼知朝廷有不可罔之法天下有不可屈之节古今有敢为之男子无能逃之贪吏然后能慑服势雄系属涣散潜泯乱阶勘官曰虑有后话耳某曰夫燕卿者代天子行者也大理者持天下之平者也然犹虑有后词则天下官不勘事邪彼不听某退悔失言矣孔子曰不可与言而与之言失言彼意直欲保官耳夫士之见重于世者以人不以官以若所为即使位极人臣封公封侯时衰运移一旦捐馆亦与吾辈等矣传之天下后世当云何矣激切疎卤不文临封悚慄其二草莽中伏闻谢柄归里卑怀无任喜慰比遇张生言眠食安徤门客往来者如常也则又慰又喜某私计不谒杖屦奉道颜今十年余矣虽耳謦欬目和睟神驰心注无殊曩昔然悲离隔慕亲接于衷莫之寛也壮歳性狂胆麤髙视独行四方是负意之所拂投冠便往以为轩冕之耀不若丘壑为安于是一拟江左再图襄汉心勇迹阻竟还旧栖才弱成寡自鄙自嗤去年室人丧亡子蠢孙孺家事埤躬顚毛渐种种矣夙志谓何临镜窃叹迩卜域钧州太阳山其地泉石幽旷想于兹焉老矣南望门墙岂胜瞻恋其三愚无似然陶范怀徳景行慕履眞仰如日月亲如父母无日忘之无时忘之顾经霜逾暑左右讯缺音墨载疎斯穷居寡接因循自阻之故非敢忘大昧深安下而恬污也年来自惟复驾焉求之义杜门絶游葺室庐辟田园为终焉计然犹多口是憎身非蛾眉羣妬奚来死生有命听之而已戊寅之岁再举一儿去年一乳两儿皆幸生活通家骨肉敢附以闻虞万里行草次布白不胜惶惧其四张陶二客比数往来以是得闻起居为详为慰某疑似之迹市虎成眞而勘臣遂以杀人媚人为心钩织窘辱无所不至幸素翁当道疑剖似解不费言说大诬明释某尝自鄙亦尝自幸自鄙者疎亢弗容于时自幸者元老硕公取为覂驾之马目为磊砢之材也某反观私计平生不敢为污下茍且之行即遘挤陷不敢为门墙玷也其五既见遽违瞻恋增剧心旌去斾摇摇共西伏念天生李晟本为社稷朝有君实吏戒邉隙顾经纶早巻巖壑淹栖塞尘既起廷论乃归大相元宰老就金革穷沙大漠残城羸马焦劳心骨想见先忧之容然秦陇旧民伏威涵泽望公之来眞如日月之照雨露之濡斯所谓事半而功倍者也某少躭章句曲荷陶成迂执忤时中岁沦斥无由操䇿辕门侍聆边畧然金鼓之音旌旗之色恒若亲之斯虽想像之余怀亦闻见之素心也委笺名作自虑知识芜浅黒白或混青黄是菑然命严意恳弗敢固逊缘节钺过汴时内人暴病夜警困瘁会风又袭之逾月始平诸帙校定渉秋毕矣鄙诗二篇敢上左右非能步骤来章幸置赠什巻末亦骥尾之附也闻有脇痛之疾事体定后想勿药矣伏惟强食节劳为社稷为生民自爱不宣其六门生李某死罪死罪上言归田録四帙奉教勘定了毕敢先驰以献者窃念某身处堂下眼在管中乃敢肆横讥评㸃窜名作谬择明珠瑕指完璧某诚死罪死罪夫栗然之色不以指而损美者以其璧眞也渊然之光不以择而亡圆者以其珠神也我公神珠眞璧幸无怒于妄人辕门万里无由质疑以聆绪㫖西瞻太华吴岳之峻不胜仰望恋慕之至其七伏念日者途馆趋侍河舟登别踟蹰春野伫望风帆感慨今昔衷曲悽惋忆在冲年获叨镕范萍蓬飘逐忽焉衰暮公逾七袠愚过半百会不信宿复此违隔人非木石谁堪此怀也大作十册校定者九遗者自讼槀耳愚尝静绎濳究推求㫖绪西巡诸作矜持严整大而未化立朝之作廊庙冠冕俊拔典则边塞之作忠诚奋扬规画槩见归田之作幽眇流行情涣意层变化百出矣揆厥原本蓄厚决沛藴深光渊故触之则发驱之则伏写之无逸景用之无梗事铺之无留情遂使工辞者畏其浑沦负气者让其雄髙攻意者服其巧妙虽唐宋调杂今古格混瑜瑕靡掩轨步㒺一然所谓千虑一失者也一代名笔后必有知子云者缕缕之谭未及面陈敢附此以闻其八徐州使至知蒲轮北矣公之出处天下关之初公之南也愚尝私计出则利国处则利身且今梦傅卜尹之秋孰能使公独以身利哉夫治朝亦有杂进君子不无异同今欲主张国是定杂为一合异为同非公是利而将谁利哉往者公之柄政也议者谓公喜通才奖辩给拔门士优故吏故其显名髙位者程事簿书之夫多而雅裕鎭俗之徒寡爽快取办之流扬而先忧识㣲之士抑委曲活变之风行而守死执义之心灰至今言官犹以此病公而不知道以正行事由通济圣人通天下之情逹天下之变而后成天下之亹亹夫日有中昃时有孟季愚尝窃观今天下之才正徳不如𢎞治𢎞治不如成化岂否泰消长生才有髙下耶抑有之而未用邪用之而未尽耶斯非后生小子之所知亦非所宜言者以道义肉骨弗觉缕缕至此大作四种五册勘检各毕敢缄付来使以迁企瞻光范北斗在天斟酌元气霖雨四海畎亩之氓伏俟太平无任慰幸懽忭之至其九十二月半间王承差赍教翰诗册至并获菑变陈言之章皇上慰谕之札窃叹私幸连夜弥日叹者遭际之难而幸者夫子之道行也伏自皇上入继虚心委政礼耆右儒孝敬恭黙天下信之有君有臣愚安得不私为之幸然必至诚而后动积久而后征于是又知遭际有难焉因念夫子秉莅要枢建白弹驳不止数十百章而精诚剀直该贯练彻格心明谊指事正体无如此疏之大且切者斯所以天听回而眷心注也仲舒三䇿光武十行今复见之太平之业非我夫子而谁望哉所委勘检属年残倥偬俟春初完报耳夏方伯人便辄布此悚惧其十岁事复更瞻望台斗恋慕愈切大制三册勘校各毕中间批评言语放肆去取严刻殊非事长事贵之礼愚以为託属既专导诱复至使有怀弗罄不涉于欺乎故宁言之而欠当不忍知之而弗言况由此有获教者乎是非可否无吝开示固愚者之幸也与何子书二首勘官以送门子造伪章二事与我无干乃反大懊恨深其文钩织如以钉钉木惟恐不入也然竟公罪无奈何乃招拟还职而于㕘语则曲纽刻加务求合言官之文此亦甚足笑也仆静观性命之变穷通显晦断断有黙定之数通显即无赖亦进用茍穷而晦叔向柳下惠不获免也以仆至公极廉脱履富贵诚利于国死生以之犹不免大恶之名之加他可知矣仆此一言一动悉为仇者所搜罗江御史搜罗者二吴廷举者二淮人者三然竟若斯焉矣仆私谓勘官勘毕必酸心流涕痛我之寃而愤谗说之易扇而今乃反尔尔可笑也余见文诗四月八日其二勘事一二日毕矣而淹至三月廿五日始发囘省城候命下今寓城北玉虚观也盖是时赦下己久有使之无引赦者而勘官遂不之引赦勘官初许只在广信候命下形诸言矣已又发囘省城此亦有使之者临发第叹曰斯非我意你衆人所知耳仆今决长往此等不足与较云云者欲君子知顚末耳家人尚顿九江盖俟仆同归居鹿门耳自仆罹此难友朋多不复通书问结交在急难徒好亦何益仆交游偏四海矣赤心朋友惟世恩徳涵与仲黙耳其难如此可悲可叹同日与李道夫书仆婞直之性孤危之行皎然难白之心自诿世无知已久矣乃幸而遇大君子者违羣而顾汰沙而收训惜保奖日弥月增此眞仆希旷之逢然君之信善弗疑夷险靡贰即古大丈夫之事何加矣而随场悲喜寒燠异情者闻之尚有里闬之疑可诧也信之狱勘者任私拷成蔑有理法无竟明之事无不寃之民如程伯者总司问而君详而允者也勘文所不载勘者罗织揷入拟程伯永逺充军而坐仆以故入此更不可晓亦大可笑也盖彼意止欲害仆初势不啻山压然竟莫如何乃拟仆还职而于㕘语则深文钩陷迎附弹者我命在天听之而已复何言复何言独念逺逝甚迩无计缩地把臂一谭用泄俛仰千古之怀耳跂望光范曷胜怆惋有便不吝数寄则为慰大矣答左使王公书吏至奉巍牍检丰贶询所从来感刻深切叹惋并至仆自险难以来素号海内义气友朋知已亲旧不复通一书者多矣而公独以一日之雅乃千里遣使跋艰泛涸出境致问申词布悰此其介然之明毅然孤往同声必赴破衆而趋讵足与随场悲喜逐波浮沈者道邪倾盖如故白头如新岂不信哉窃念仆人虽芜鄙志不安下顾内愈精而外愈疑心耿耿而踪靡白尝自负丈夫在世必不以富贵死生毁誉动心而后天下事可济也于是义所当往违羣不恤豪势茍加去就以之不意时体不然哄然排笑吠声射影酿成大狱君子不怨天不尤人凡此咸仆忠诚未孚于人而婞直不虑其后所致即使时论优容而如仆者终岂用世之才不敢更腼行列塞贤路也今诸谤幸颇洗雪白矣即日扬孤帆泝江汉入鹿门偃仰丹壑颙观诸大君子太平徳业之盛而霑其余休斯志望毕矣然此隐怀也不敢辄告人而今吐露于公者以有钟子之知蒙歅乐之顾者也来吏谨敏能悉公官履嘉大之详瞻伫景辉不胜踯躅不宣报吴献臣书雄章珍饵孤使逺驰仰知公有至意焉奉诵什袭与心俱藏也北来尚无消息仆今手缆以待消息来便开也别后沿途采询谣议士人颇不以仆辈为非而不知者犹谓仆矜已凌侪而谓公附炎忌才此甚可笑也仆与公虽幸并生明盛之世共有海内之名而往昔邂逅湖东交袵接席谈不逾日竒情未谅各负气不下致生异同此亦古今豪杰之常而仆之过执靡逊自遂往顾厥咎孔焉然于心无他也患难相值风萍偶聚头攒耳摩卧起相闻酒食延唿数月之间两襟遽豁转为绸缪前何以戾今何以欢隐衷怍怀彼此独知矣来诗云夫既遘颜面岂不惬素心如何异同论三两相差参君诚子渊俦而我非孔壬辞㫖婉实所谓言不违心者也第子渊拟仆则似过耳长徂有日怅念风义爰为放歌一章辄烦来使毋曰反之而后和也与王献可书人至奉书状备谂接遘大忧弥年在疚颜形可知也蒙以铭文见託委非其人濳光何阐顾通家肉骨义当効力千里驰使势难固辞然仆谓凡文必据大体存气象是故琐屑寻常一切剷刈铭文中间不无笔削斯以意会可耳八世敬仲大名毕万恐费搜索辄附以闻空同集巻六十三空同集卷六十四钦定四库全书空同集巻六十四明李梦扬撰祭文九江谒濂溪先生祠告文维正徳六年岁次辛未秋八月中顺大夫江西按察司副使后学关西李某以巡视事至九江府乃八日乙酉率郡之官属师生等敢再拜谒赠道国周元公濂溪先生祠下而以牲醴匹帛修厥奠事乃为言曰呜唿孔亡孟殂言湮圣逖六经仅存异端为敌天产夫子起自南夷继絶开来文不在兹图书启秘我明我聪譬晦而旦江河地中呜唿夫子贞履坦坦道光迹幽自彼鲁邹匪我独遭峩峩庐山公游而栖爰墓爰祠百世是师某沐馨研粕年逾三纪志锐质劣无成内悔文铎忝窃言迈江邦过公里阡汗颜徬徨式修厥明以奠以祀品丰于豆我酒伊㫖谁其配之二程夫子濬深贯奥敢忘本始神格相予造我髦士尚飨蘓先生入白鹿洞先贤祠告文维正徳六年岁次辛未九月戊申朔越四日中顺大夫江西按察司副使李某敢昭告于前提学虚斋先生蘓公公昔省方视学衿珮作气抗折权贵威武不屈兹洞之兴公实有力某谨按祀典徳祀功祀二者公并有之爰采舆情载稽羣议饬南康府以九月四日奉木主书公衔号姓名入白鹿洞书院先贤祠公神是依来游来豫敢告丘先生祭文维正徳四年岁在己巳六月甲子处士松山先生丘公卒其友人北郡李梦阳以柔毛庶品为奠而致辞曰于乎士有旷百世而心相求者矣而公与仆生并时也又共里闬而居岂不幸哉当是时公年六十余矣而与余交余仕宦人也而独敬重公以隐操此非世俗所谓相左者哉然仆于公则相合也此岂茍然而已者邪且以公之豪鉅使出而干仕与世翩翩其所就固可量哉而说者乃曰何论愚智显贵则身髙此所谓井蛙之见也诚以彼较此其轻重可同日而语哉是以原宪季次之伦宁没迹于沧波巖穴之区而不肯茍禄以徇世即守蓬蒿毕身隐约而死而终不与汶汶者比权而量力也古人有言曰天道无亲惟善是亲不于厥身于其子孙且如陶濳杜甫非不善人也然率困苦不显见于世乃其子率又不甚似亦谓有天道否邪故原宪季次虽隐约然不以其故而损名陶濳杜甫其子即不似然议者不以是贬其行故曰君子强为善而已矣公何憾哉前公以圹志数见属今且撰公圹志矣不敢卒负熊士选祭文仲夏之交我舟南迈冲沙改路浩浩江濑顾瞻剑浦有坟山阿慨思哲人揽涕滂沱惟思哲人志超美心如玉如金英其徳音豸巍于冠立朝之端如鸷戢翰鸟栖弗安聮裾并珂喟昔京室晨游继烛宵吟见日形忘道孚死生胶漆妖祲中昏塌翅各归天清地宁重离再辉我乎南来哲人玉頽蕙零松摧不见颜仪见此夜台絶絃为谁掩袂徘徊百身愿赎返魂无丹巨川滔滔林原盘盘车停马驻孰知我叹周副使祭文呜唿公父子盖棺者于兹两月矣公之罹祸之惨见之者哽咽不能道其事闻之者不忍闻也即不相识为公犹痛悼忿恨不欲与贼共生矧吾侪于公同进士为僚友邪当公之击贼也知有君也不知其有身公之子知有公也不知其身为身也使天下为臣者皆如公为子者皆如公之子可常治而不乱矧有如盗贼矧有如公父子者死于盗贼之手呜唿何忍道何忍道不忍道而复道此者亦以痛悼忿恨天下无公父子者耳今公长子奉二柩登之巨舟由彭蠡大江反塟于故丘较之无闻而死者死同而所以死则固殊矣左公墓祭文年月日具官某以牲醴之仪遣永新县官往祭于奉训大夫泰州知州左公之墓曰始予下车询公园域扫治缺人鞠为榛区心窃悼之亟欲往视今在邻邑竟亦斯沮茑萝之怀欿焉靡宁乃辄遣官临祭公如有灵鉴兹永忱于乎硕徳下位泽复弗延于后人孰谓有天道哉尚飨汪世兴祭文维正徳四年嵗次己巳十一月某朔越某日友人某等谨以庶品清酤奠于亡友校尉宣武卫百户汪君世兴柩所其文曰呜唿世兴死乎眞邪非邪两月前世兴别我行往山东固伟然一壮男子也而今遽死乎世兴为人无致短之道不宜客死暴露而今短邪又客死而暴露且今狂悖无行负君父用奸计欺压辈行得罪友朋者岂少也然多白头不死乃今竟短而客死而又暴露哉且自有宇宙来忠直获殃咎不才受显福屈伸顚倒夫岂少哉至于论人则于其行不于其年今世兴即短而客死暴露较之诸所白头死牖下其得失不侔矣呜唿世兴予又何悲延平同知闾公祭文惟昔杏林坐宴花京走马元龙逸气王融妙年附蝇有幸方慙葭倚逝水难谌遽成萍迹浮沈既判悲庆随生中间乖隔哽咽何述又况雍门轸存殁之怀山阳起横吹之感迎輭抚孤此痛畴堪缅惟年甫释褐星轺衣绣鹭轼当其揽辔河朔褰帷济上风声义气岂出范贾二子下哉故时弗常春明必有晦林甫曳绅九龄禠爵丁生端笏平仲窜荒虽显幽定数智人罔谭而慨古愤今志士多泪闽边越徼竟堕跕鸢瘴雨蛮飈徒归唳鹤一麾尚尔胡论髙牙独榇南来狐魂西返榛墟严雪风亭暂依礼同斗酒情倣生刍昭昭有知鉴兹永怀王汝邻祭文鳯翔千仞龙游四泽昧者翘首而挹其辉枯者跂足而俟其液乃一旦翮杀鳞脱奄焉与常羽凡介同尽共灭此其恨若痛有不肝蚀而肠裂也邪于乎汝邻方岳之任髙矣陟矣挹君之辉而俟君之液者天下有同情焉人士有同评焉乃亦杀翮脱鳞奄焉与常凡者埓邪追惟牛刀初试鹭车载扬锦炫鹗击何者风采虽宝铗中埋而龙光竟吐柏台薇省台辅是阶李广不侯颜回终夭天乎命邪此恨此痛行路靡堪矧附骥于甲流断金于未契者哉某等转蓬自昔聚萍在斯淮阳匪逺哭弔㒺由寄薄奠于生刍轸遐悲于宿草文缩意永室迩心绵尚飨林元佐祭文年月日友人某等以庶豆清酤奠于故户部员外郎东石林君柩所再拜哭且告之曰呜唿元佐旬浃丧二子未㡬身与俱亡天之祸林氏亦遽至此极邪元佐气体若北人善饮食不畏寒暑而一病骨立以死元佐上不负君下不负民内宜于亲外义于人足永祀矣而乃竟无子识元佐者谓其空洞坦达道逺之具而其官若夀竟止于此之数者展转思绎莫究厥始而所谓天者果安在哉予尝博观天下势有所难恒数有所难一卒然而值歘然而失则虽所谓天者无容力焉故得丧不足以自律而成败不足以尽人不然岂无崇爵考终传之子孙无一善可称于世者乎予固知元佐且将唾之不顾而自亮其死之为安也他何论哉他何论哉元佐冯丽云附景星揽观宇宙之内亦少慰乎李员外祭文呜唿君结衾盖棺离人世者忽二旬于兹矣思与君偕入并驰棋局酒盃諠娱笑谑极平生过从之乐而今不可获矣颀然之貌森然之髯恍然立吾前豪激磊落之论侃侃在耳也而唿之不应招之不徕也君慷慨悲歌人也英爽不散之气必有附丽冯倚与隂阳相升降者欤然予不得而知之矣自君之没予寝不安枕食不甘味絫欷重息未始一日而置盖一以愤善人之弗糓一以悼交游之陵替则君之英爽不散者亦有鉴于斯否邪余员外祭文呜唿士有负凌云概日之材挟奋迅扶摇之翮一旦崩陨僵踣与百卉共尽腐鼠同磔必有水火之厄彫锻之疾虞罗斧斤为之菑者否则冲风毒雾排其坚干焦其劲羽嗟吾邦臣有一于是乎而遽奄然死乎曩谓君垂䕃万亩振翰九霄可计日而至而今已矣尝窃观天下貌弗中相羸瘵多嗜慾弗夀志庸识卑弗贵谫薄弗禄悍急弗糓嗟吾邦臣有一于是乎而糓也禄也贵也夀也于斯焉止乎或谓君席肃敏之业产富千金年四十余育五子又莅官赫赫畀之良而夺之全殆所谓天也夫良者天既夺之矣彼貌弗中者羸瘵者多嗜慾者志庸识卑者谫者薄者悍者急者顾或全之何邪向畀之材若翮又安所为邪呜唿是固不得而知又奚足为吾邦臣辞也始大夫命下羣趋贺君相顾而笑诹辰蠲饎将大飨賔客孰谓庆者出庐返辔来弔非斯文之至厄千古之深悼乎是月也设旐于庭戒行有期君有老母日夜企君之归君之魂气尚无他之乎冯照磨祭文呜唿生死其天乎哀懽其情乎不有邂逅之遇金石之盟盃酒弹剑意气相倾者一旦幽显异途荣陨殊科于是轸雍门之调诵蒿里之歌伤如之何矣临君之门归轝驾矣丹旐扬扬栁在下矣子衰妻绖賔客缟衣冠送矣嗟嗟悲夫修荣短戚穷忧达悦伸畅缩抑人情固矣及百年共尽一抔均掩狸鼠内穴蝼蚁下呐草卉瓦石又何异矣孰夭孰夀孰愚孰智矣君虽弗昭异于弗仕四十而有子异于徒死吾又奚悲吾又奚悲祭鲍子文维嘉靖元年十月癸酉朔越十有六日戊子梅山先生柩还于故山其友人李梦阳设奠夷门道左再拜送之而为之言曰呜唿鲍子胡为乎来胡为乎归子之来也高冠大衣轻舟稳车前有厮后有台江行月迎山迈云随而今之归丹旐前飞素幔后围賔客缟衣而白冠送子吹台之侧哭子长河之干呜唿鲍子十年北顾气横中原一旦堂堂之躯而为营营之魂乎岂生死有地夀夭者天乎草木黄陨繁霜惨人吴泽寒波越猿暮呻子无东无西无南无北魄返魂俱还汝乡国汝有朋亲弟昆宗之子族之孙有迓于境有俟于门肴嘉酒馨肥羜香豚汝嗣六龄哭爷零丁汝灵汝征汝家汝庭尚享亾弟汝含祭文汝含既卒之三日二哥以牲酒果为奠拊棺大恸仰天而言曰呜唿吾弟吾尚忍言邪昔我先君徙官于河藩挈吾兄弟僦居垊邸入饱出嬉家室如火元年戊申丧我季姊癸丑丧吾母乙夘又丧吾父八年三丧故业崩解骨肉荼毒李氏不絶如线维伯兄念先世起家之艰夙夜罔懈振我中业久而未集吾虽窃有班秩顾恒有归志而大我门闾惟汝焉望而汝今死已鸣唿尚忍言邪尚忍言邪汝七岁犹乳以吾母絶字于汝也十岁矫悍羣儿莫之敢鬭十三四缀幡走马捷如猱狖吾知汝禀之者厚也十五涉猎典籍日诵二千言㣲㫖奥义多所自解十八九铓锷轩露渐有光彩吾知汝蹄啮者必善走也吾见汝额骨隆隆起发际巨口丰頥阔步凝视始生之日有不速之客二人来绯袍而皂盖吾知汝贵且夀也有一于此足以不死而汝竟死邪昔先君易箦惟汝焉忧以婚姻属兄以行业责我尔家尔室厥女弥月兄亦庶乎矣汝行未见业未大予何以见先君于地下邪去嵗仲冬汝从予通州疾病寻作目昏昏而痴首岑岑而恶更数医之手而巉然骨立日销月削抑孰谓遽罹此虐也呜唿天邪命邪蚩蚩之氓天乎夀之命乎佑之何独殇吾弟且夺其后邪凡此皆所不忍言而吾言之虽虞尔之魂亦以泄吾之悲夫吾能言者言之矣所不能言汝亦知之否邪方山子祭文方山先生卒殡矣大梁李某乃以香币之仪遥奠于殡所为言曰于乎横海之鳞钓者徒盱顺风之翼弋人何慕子也杰特警捷英悟弹铗悲歌振缨高步扁舟浮游骏马驰骛五岳丘垤万古昏暮轩驷弗义视如蚓螬一言茍合千金毫毛弱弄觚翰壮涉风骚笑衔盃醆手无停毫于乎郑子易艮其背诗养时晦天道忌露自满者溃茫茫草泽旷旷丰沛桂折松摧珠沈玊頽凫雁鸣呌云霾惨其遵吴迈越魂气东之方山书屋沙溪钓丝惊猿月啸孤鹤夜悲生刍延颈山川纡回歌不尽哀意岂达辞悠悠君子孰知我思内弟左舜在祭文年月日左君舜在卒越四日其姻兄关西李某以刚鬛柔毛清酤庶果往奠之曰汝生早孤形影怅怅甫及解事遽夭而亡二雏在抱重闱在堂视天梦梦哀哀允伤尔祖树徳厥考孔扬天畀尔良既笃既臧惠亲友弟和邻睦乡怒不至詈戏不涉狂口无兼味体无丽裳所不永者谓非天殃予来自西闻汝大喜整衣唿食示健强起予往诊视病则骨髓神医弗治况予小子再经旬浃而竟至此阽危之言琅琅可书天鼓自候以占疾徐达生委命智者弗如莫夀于殇莫乐于死斯生良怪要有至理昭昭听之尚其鉴止外母广武郡君祭文嘉靖元年二月戊寅朔我广武郡君将启殡而西宅之三十六陂之佳郁于是甥李梦阳设酒脯牲俎以奠而言曰于乎谓贤者嘏我君恭孝四十而寡谓贵者盛我君玊枝隐约愁病谓夀者祺我君七十霜鹄夜悲于乎贤匪无嘏天实靳之贵匪无盛我遘靡时既畀之夀胡靳之祺如琼株飈撼珍草霰摧即光英馨黁讵守之弗黯久而能持也哀哀我君秋兰俄殒晨月竟沈既往何言追思痛心云轙载驾二月初吉羽卫翲翋原野惨慄攀号莫及窀穸永毕哀哉尚飨空同集巻六十四空同集卷六十五钦定四库全书空同集巻六十五明李梦阳撰外篇化理上篇或问电雷空同子曰吁胡叩渊于浅人虽然窃闻之矣是隂阳搏击之为也曰有鬼神形者何也曰气动之也气散则散凡神怪随气之妖祥亦有人物形者皆变也星之妖为欃枪天狗彗孛等亦气之生散唐一行北斗化七豕是也正徳二年正月一日日食既空同子曰予盖亲睹焉月体不满规日大而月小乎凡月食既则轮尽黒无余欠乃益知月体小于日天与水违行讼天一生水天水一耳违行讼者讼词两而事一也五行木金水火四气不内邪邪入则坏惟土内污污变则化化则神是故贯四时而独功也在人脾为土游溢精液输灌肺肾肝心不然百物食之腥荤臭味秽杂于胃中何以发神明而行变化庄子神化为臭腐臭腐复为神化盖言土也用先土生先水天一生水资始之道也故人命门在肾极黒之夜久坐亦明隂中之阳欤犹水之中明欤负劲气者有非威之威是故松桧不栖蝉熊豹之皮不上蚁天道以理言故曰亏盈而益谦地道以势言故曰变盈而流谦鬼神以功用言故曰害盈而福谦人道以情言故曰恶盈而好谦盈谦以分限言耳非谓消长升沈也而俗儒不知类以日月草木等当之悲哉月有亏而无益草木有益而无亏若以凋落为亏则谦者不凋不落邪天地间惟声色人安能不溺之声色者五行精华之气以之为神者也凡物有窍则声无色则敝超乎此而不离乎此谓之不溺徳者必福天人相与之际若求焉者无心之心也求福不囘人际天也介尔遐福天际人也夀考不忘言夀考之求徳如念念在之也祸福之㡬捷于影响察之乎察之乎十月无阳故曰阳月非无阳也阳生而未成也消长之道尽于上则生于下故曰复其见天地之心乎董仲舒雨雹对谓十月眞无阳又谓月内一日无阳何哉易独言象象者悬一以㑹万者也又一者象之所由始也一以㑹万故得象而忘言万以㑹一故得意而忘象它经言一理则止一理言一事则止一事雨一也春则生秋则枯风一也春则展秋则落雪一也冬六出则益春五出则损水一也鵞鸭则宜鸡濡则伤土一也夏至则重炭一物且尔况殊哉或问人性上人何也空同子曰隂阳必争也二气旋转坱圠以负胜为寒暑是故晴和之日少而风曀之时多斯隂阳之争也人秉其气得不上人哉或问化权空同子曰隂阳代更必争而主之者行如春主生即恶风凄霜无损于拆萌如冬主藏非无晴和之辰而黄落愈增故曰化权权者谓主之也有官之义焉官之者权也能推移轻重之也东方苍龙七宿中曰火心星也心昏中则夏木生火也人心属火故名火为心诗七月流火是也斯皆自然之数也火秋则流而下以火不生金故不复中于西而二十八宿西者虎北者龟蛇东者龙南者鹑皆自然此象非人假借之也北之象二隂二也空同子曰予往在玊虚观见其像设问道士此何神答曰皆星也虑人不敬畏故假名像耳如王灵官即心星故熖而火轮北者至隂之地阳之根窟故日照三面如人之背至隂不自见至静而动者出焉非此则无根无根则其用穷也人五脏系在背背有神舎故膏肓病则无医膏肓者根也夏易首连山天下不止不动动根止商易首归藏天下无隂无阳阳根隂周易首干天下非阳不统故后天尊阳化理下篇夏则伏者传其所克也秋冬春不伏者子承母也伏则蒸湿者土气也助金生之也木生火故日东出日不照北以水也夏至日照三面亦不北月西生者金生水也月不北者从日也又借日而光者也又隂不独成者也万物并育而不相害谓不相妨耳桃荣而梨枯麦秀而糓藁则妨矣百步之内茂草各遂一不遂则妨矣虎肥而鹿瘠马健而牛羊羸则妨矣斗七故天之数多准七二十八宿皆七也左氏天以七纪是也日月五行玑政亦七易曰七日来复极永之昼时七则回夜亦如之诗曰终日七襄是也僧家窃其意义是故数亡人用七人皆曰中国天地东南隅耳又曰万物齐乎巽故中国文物声教独懿然燕之土卢卢龙塞是也卢黒也江之南石之色皆赤中国之四方不见乎又星厯验之测景台郭守敬量天尺亦树嵩洛间则中国不有中乎佛者窃其意乃曰天地有㡬洲中国者南赡部也或问海市李子曰此处偶有此怪异气耳夫隂阳五行气化不齐濵海之邦海错万殊广之珠滇之石北之蛏南之鲞淮之蠏吴之蛤能尽究所来耶事有不必辩者以其非急也有不能辩者以其非理也不必辩如海市鸟鼠同穴象胆四时在四胫之类是也不能辩如豕立人啼人死託生之类是也人不能自见其脑与背病之来也忽而痛忽而止忽而寒忽而热自不能知之而好竒者每每辩其非急求之理之外乎夏之初月高其圆也低冬之初月低其圆也高进退之义也人之五脏各自喜生肾虚者嗜咸肝虚者嗜酸凡食脾胃喜之则味佳不喜则咽之不下亦自喜生之道欤口脾之属欤济之性劲源于晋伏流地中乍见乍伏一支穿太行为百泉为卫水一支为济源出山东为七十二泉大抵天地劲气在山西人之性劲天下其鐡亦如之所谓并州剪刀者也汉之性曲其流十里九湾郢沔之间潴为泽薮皆汉之漾也语曰劲莫如济曲莫如汉五行火无体在物则藏燃物则用用尽则息五脏心为火烱然中伏遇动则发不动则已干支在时五日一周在日两月一周在月五年一周在岁六十年一周朱子谓六十节者此也十二支子鼠丑牛等初谓取象耳然木人见漆则疡猫见寅人则衔其儿走徙其窠昨问刘南宫刘曰见眞有之也不但取象朱子论干马坤牛震龙巽鸡坎豕离雉艮狗兑羊曰此取象亦自有来歴非假譬之由是观之十二支象眞有之邪项氏曰六子始气也末形也中精也雷风气也山泽形也水火精也空同子曰雷电光堕地则石气非不形也山泽通气形非不气也水火非气何来气非不精也形气精一而三三而一者也朱子本义主揲蓍乎隂阳贯钱四时一缗钱乱而成缗已矣向背上下难仍也四时成岁已矣明晦雨旸难仍也离为科上藁木盛火藏于内助其盛木藁火燃其外灰其藁人水火济而生者也生则神栖目离为目也水絶则死以藁而焚也人藁则神先去目空同子省穑坐其场麦将飏候风焉田老曰风之来视云云之方无风也已而四方云风来子诘之田老曰风即来无定方斯谓断续之风也不信令飏焉麦果四落子曰嗟斯可以心观矣夫风无不入者也云犹格之况心乎况心乎后天之易退干西北长子用事退坤西南长女代母然国有长君社稷之福传称观志易戒无成又家有主母则悍奴夺气如汉高不废吕雉者斯何也空同子曰用事者六主之者二是故六气代谢而干坤常行也故曰役乎坤战乎干秋之云濶而薄故其雨㣲夏之云独而涌故其雨注化气亦专而后壮者势然也轰雷徧四海涷澍尽八埏天地能之乎故言仁智者必曰勇勇者专壮之义也风行水上涣天下之至文也涣者文随之而生者也亦天下之至变也天地之道一耳齐生而槩歛则其功不普物之生歛有先后而无弃遗者变化之渐也故曰干道变化各正性命化极而不生不歛则萌者始枯实者始藁斯倾者覆之也非变化之罪也小人多君子少何也阳一隂二也阳生于隂也小人必坏者邪也福善祸淫之道也阳生于隂者男自女生其证也元气正行已矣成岁功已矣非无邪恶妖秽之气任之矣任之者俟其尽自灭也彼即溷溷无损于岁功斯天地之大也尧舜之治亦其大焉矣非户户人人者论也时甲子五日一周周六而成月月甲子两月一周周六而成岁岁甲子六十岁一周周六而为三百六十倮虫三百六十而人长之毛虫三百六十而麟长之羽虫三百六十而鳯长之介虫三百六十而龟长之鳞虫三百六十而龙长之皆六之则也木水用阳六甲六壬火用隂六丁而土金不用或问舜入井以孔出空同子曰既入井顾安所得孔哉即有孔象独不之知邪曰若是舜胡由出曰神为之也汉高大风破围光武六月之氷宋康王泥马渡河古来眞天子怪异多矣况舜哉此等不可知亦不可穷物理篇第三道理一横一直尔十字是也数尽十理亦尽之矣王字眞草篆𨽻不变挺三才而独立者也变之非王也人食蔬谷不害食果蓏害木尅土也木味酸木生火故食果蓏多则酢而内热雀乳雏四月四五月五六月六夫厯者圣人节天者也鸟知四时已矣知月乎哉麦种之秋而焦于夏火克金也麦穗直而芒有兵象焉谷种之春而焦于秋金克木也谷穗垂而毛有木象焉环庆无麦秋大梁无萤无寒蝉然寒蝉萤北京有之矣地之异邪冷使之邪江之南不产荆棘山不产栎柔之义邪孔林不产荆棘仁邪空同子之庐有蝠焉多而秽令扑焉扑者无始而有终问焉曰始扑之逐焉逐逐扰扰其获也少终立庐之中俟焉至则扑之故其获多甚哉一之应万也宋人不言理外之事故其失拘而泥𤣥鸟生商武敏肇姬尹之空桑陈抟之肉抟斯于理能推哉空同子曰形化后有气化焉野屋之鼠醯瓮之鸡其类已桃杏仁以殻内含生生故曰仁孟子曰仁人心也又曰仁者人也以生生言之也发血之余血隂也发黒者水之色也白者反从母气也凡物极则反松栢苍然梧竹疎秀茶梅冷淡荆棘针刺樗栎臃肿芝菌灵异荼䕷秾弱鹿葱海棠繁艶并育而同生气之变化然也文固难以拘论也故文必曰如此如此者皆拘之类也双生以后为兄者昧化理者也凡产必前动谓之囘转无碍则首始下首下则生矣即以受气先后疑则囘转时先气者先出矣斯造化至妙之㡬所以全母子者也予亦双生子先生者体大差长亦独先龀橄榄为楫拨鱼则浮亦磁石引针琥珀起草之类欤骨鲠以玊簪花根汁滴之则化席具化理其篾一横一直者二仪也一显一伏者隂阳也一篾显伏者隂阳一道也篾必错三而成文者三才也织之必自中起者极也形必方者四方也制气尚象孰不由之而人知之乎北之土厚故其人信南之水广故其人智土厚故其鼻隆水广故其口閜鼻隆故北人不相鼻口閜故南人不相口信而偏故其性戅智而流故其性饰水克火然火水既济木生火然火焚木何也天下有一气之害二性之交也海翁忘机则鸥狎百里奚忘禄则牛肥禄亦机心乎禽鸟先气者也凡噪聚处则旺而兴空同子曰𢎞治初予盖侍朝焉每钟鼓鸣则乌鸦以万数集于龙楼予退而问诸长老曰此百鸟来朝也然久矣朝朝帝帝如此后正徳间不复见此矣尝闻献皇帝之国也舟泊龙江关乌鸦以万数集江栁向王舟鸣噪亦今中兴之应欤今人家喜鹊忧鸱亦气之先欤宁陵符生旧称老鸦符家言环庄树皆鸦毎鸣噪妨人语今多事来鸦亦不之来知声而不知音者禽兽是也知音而不知乐者衆庶是也惟君子而后知乐空同子曰声言直音言曲乐言律直者单而粗者也音者方而文者也律者比而谐者也如啄啄唿鸡落落唿猪咄咄唿马驴苗唿猫鷕唿雀唿之则应者知声也人人能谣如今里巷之词曲不学而能之疾徐高下皆板眼所谓知音也及问其出某吕某律孰宫孰商则不知也故曰惟君子而后知乐解者未达乃以瓠巴鼓瑟游鱼出听伯牙弹琴六马仰秣为禽兽知音夫作乐而兽舞鳯仪斯感通之妙非声音之末也昔有鼓琴于池上者调及㽔賔而㽔賔鐡跃之出亦谓知音邪天道亏盈而益谦绘事其証乎凡绘不及则是过之则非如绘人分寸亦人若六七尺则非人以人长五尺也物皆然又如绘朴野幽寂之形则雅如草村茅庐疎松片石疲驴破帽则雅若绘楼阁金碧凡富贵事则俗矣吁天之盈亏不显哉不显哉鸟之性南向鸦鹊晨南昏北蝠昏南晨北南出而北还也鴈之南也鹤鹳亦南即鹌鹑鹪鹩梧同黄雀之微亦南不问逺近但见其南耳生性难移如草木之蔓之直故人刚柔之偏变之为刚善柔善有之矣若欲刚为柔柔为刚能之乎天之生物主于用龙用天故云马用地故健虎用山故风牛主耕故柔马主行故不寐豕主食故一乳十七八推之物皆然而仙释之徒乃欲弃人伦絶羣类高飞逺翥哉如生才亦主用大受小受即有湮沦者鲜焉用之时义大矣哉王生善听声闻丁公马蹄声曰旬月必拜相又闻其蹄声曰必出而西行皆验以是观之小人名位素定矣易谓小人道长不以是乎又以知宋宰相乘马今达官肩舆行谓马卑也唐宋拜相则筑沙堤或以便于马禹贡山川多与今不合何也空同子曰自河之入淮也破荥泽孟诸芒砀诸陂今皆耕牧地耳流谦变盈沧海而桑田古今能合哉车陆象鸟舟水象鱼盖不能不圆席不能不方智者行其所无事已矣私意凿之哉空同子围炉而观铜瓶之水热极则响转㣲乃喟然而叹曰嗟至宝不耀至声无闻天之道哉天之道哉凡欲人知者非足者也凡人不知而闷者欲人知者也秦时用商鞅法令如牛毛天下之毛多矣繁令必曰牛毛者何也空同子曰牛之毛于人独无用用之无益也然则繁令者不可鉴哉味生色故染绛必以酸义生味故吟诗必用色嘉靖六年四月舞阳之野麟生于牛其夜火光又其声雷又见其角而麟以为妖击之口吐火毙顷又蘓瘗之土又自起声转雷击碎首乃死见者谓麟也野人惧扛之省城然诚麟也古谓麟一角然此则双肉角麟马蹄此则蹄牛古谓鹤胎生今鹤卵生岂传者误邪抑形有变邪此似麟非麟者邪古又谓牛马交则生麟此牛马交者邪龙与马交则生千里马汗则腹下鳞尝疑大学絜矩又疑平天下不言凖而言矩今乃知方圆平直一道矩尽之也矩为方削其角则圆矩为平直其尾则平尾不直不平也阵法五变亦方变圆或问方能圆圆不能方何也李子曰阳根隂也锯之齿太平直则入木不行必有龃龉俗谓之料斯济变之譬也覂驾之马不羁之才用之易效圣人贵智亦贵藏以智者善藏也鳜鱼性痴见人则树其鬛谓人惧已也又其性畏寒西方有鸟曰半翅者亦痴见人飞不过三五尺可以杖击之得也鲥鱼入网辄伏者惜鳞也孔雀爱其尾潜则露尾锦鸡爱其毛羽自照水因而有溺死者皆不智不藏者也干为驳驳鉅牙食虎豹一名兹白空同子曰凡物食物天生相制之义非但力之也驳未必力虎豹虎豹食鹿豕牛马鹿豕牛马见之则颤而尿斯有制之者非力之罪也如豺小而降虎豹是也在人如君制民夫制妻在禽如鹘抟兔鹊击鸢治道篇第四或问哀帝屡诛大臣而卒不威何也空同子曰人主以无为为威有代天之相则百官自正有执法之吏则百度自贞君何为哉故自用者小侵下者烦烦小之政挟之诛戮则人心离矧哀非正已之君乎贾氏曰㢘逺地则堂高君子以遏恶扬善顺天休命遏者止之之义而扬者彰之之名也火在天上既无所不照物无遁形善恶毕露使遽赏罚之则四海兆民胜罚之邪又能尽爵之邪故圣人不曰罚而曰遏遏之不遏则罚行不曰赏而曰扬扬之又扬则赏行天命有善而无恶又火在天上故曰顺天言有非我者遏之扬之吾何心哉眞伪两在不逆其伪功罪具疑则重其功上之道也羣居而和一君子每盖数小人阳统隂也私起而争一小人每害数君子隂贼阳也反复之道也天地能使隂无哉在统之有道耳衆美容恶羣恶不容美如华屋有秽只见其华而茅茨之下着一雕器则诧眼难观矣故衆君子中不无小人而羣小人内絶无君子故治朝君子七而小人三不害其治而乱世容一君子不得言治者必曰唐虞何也圣人久于其道而天下化成也尧在位一百一年舜在位八十年又禹继之则二百余年矣即有尧舜而年或不及则于变亦难孔子王者必世而后仁谓此也郊上辛社稷上戊祭孔子上丁戊在丁后故先丁如十日丁则一日戊当先戊而后丁以丁不常十故人鲜知一日之戊𢎞治间吏部主事杨子器上言戊从初十之丁则次戊非上戊也时无谙礼者竟寝不行大人以天下为度书云其心休休焉其如有容焉言度也论相者曰鼻吸三斗醋曰腹内好撑船亦以度言也相必言度者以狭人气胜也气胜则偏偏则窒窒则瞢天下之务大人恒澄明澄明则鉴物也今人但知宰相包容不知包容中有鉴也不然模稜胡涂亦谓天下之度可乎天地父母万物圣人父母万民其心无一息忘之故孔有莫知之叹孟有不得已之辩即如父母育婴儿有一息忘之耶庄周齐物之论最达天然亦最害治使人皆知彭殇孔跖同尽同归则孰肯自修或又知清浊混沌金石销铄孰彭孰殇孰孔孰跖肯自修乎故曰害治孔子曰民可使由之不可使知之人之病痰火八九老人不宜尽去火虚人不宜尽去痰去之则愈病斯救世之譬也书曰汝惟风下民惟草又曰彰善瘅恶树之风声孔子曰君子之徳风小人之徳草政之行风行之也关羽威振华夏陶侃千里不拾遗亦其风耳李斯论囚渭水为赤而闗东盗愈繁汉武令直指使者诛捕无道而海内愈扰以不知风耳传曰知风之自甘誓以君行故其词严𦙍征以臣行故其言详一君二民之道也疾威上帝其命多辟命之天者也天生烝民其命匪谌秉之人者也命一也荡之世乃辟乃匪谌乃有初无终皆诗人疑怪之辞也天不湎尔以酒不义从式言酗酒者不制之义酒伐徳故愆尔止又乱性故无明晦号唿俾昼作夜者靡明靡晦也斯自事耳非天湎之也顚沛之掲者本实先拨也非枝叶之害也治天下有本其本乱而末治者否也人无贤愚嗜酒必跲然纣甚是故诗书言酒祸于纣切也居上贵寛太寛则弛临事贵简太简则漏故曰寛而栗又曰居敬而行简圣人重禄位者本人情而顺天心也天之祸福主徳人之好恶主利孔子称舜曰故大徳必得其位必得其禄又曰贫与贱是人之所恶也书曰我有周惟其大介赉尔迪简在王庭是以名位歆之也诗亦曰尔公尔侯逸豫无期圣人岂内好爵而外隐约哉民之所好好之又天以是报徳也故今将乔其官则高广红黄梦寐嘉美星合拱吉固知天未始不禄之重也又曰期人以名位不若勉人以徳业空同子曰无其徳无其业无其业无其位无其位无其名即有之幸耳矣空同子曰使孔子得位二帝三王之治难哉或问何难也曰尧舜禹之世则有益稷皋契䕫龙汤有伊尹莱朱文武有太公周召孔门惟一颜子王佐才不幸而蚤死设使孔子得位则参雍游夏季路辈能为益稷诸人事否乎以沛中豪杰南阳贵人观之则佐命未生亦孔子不王之兆也为政在人非其人而用之则不官取人以身非其身而取之则不人不人而曰世无人不官而曰世无官有是理哉孟子曰虞不用百里奚而亡秦穆公用之而覇刘基徐达辈固元生之也我太祖用之而兴世无人邪有人邪鲍参政曰今欲平治先三要或问何谓三要曰内阁掌印一要吏部尚书一要左都御史一要空同子曰内阁之要大而公吏部之要明而执都御史之要贞而无回大生公公生明明生执执生贞贞无回闻之先生曰销元气者苛吏也苛则刻则不恕则恕已凌人则讦人则伺察人譬无疾而药索五脏之未形今之弊官不久任国初台省不甚通如御史陞按察佥副或径陞使使乆则入为左右都副则左右副佥则左右佥如知府乆则陞左右布政使或㕘左右使久则入为部侍郎尚书等如此则法吏敢持绳纠之权民吏无不更事之嫌今台省既大相通融而任又弗久也盖官非良久必败故今之官利数迁太相夤縁求速故私奸易规避大事无了絶途路迎送糜费甚者一官至民不知姓名去矣犹过客也今又为小转法如知府转按察副使按察佥事转参议等或年资未应转又为更调法如此府调彼府此县调彼县此臬调彼臬此省调彼省等甚者巡抚都御史亦调法愈巧而官愈废故曰今弊古之良久任获之也汉世为吏者不长子孙乎凡治朝皆然孝庙不立贵妃是时言官有以匹夫之行言者或诮之诮之者不读礼者也古者天子有后有夫人有世妇有嫔诸侯一娶九女皆广嗣之道也是故一传絶曹志秦秀庾纯父子皆切实之才晋武怒而不采郄诜阮种华谭直辩博之士则上第登庸斯取人以身之证乎太宗时鄱阳一老儒诋斥濂洛之学上已所着书上览之大怒阁臣杨士竒力营救得不杀遣人即其家尽焚其所着书空同子曰盛世之君有道哉记曰一道徳以同俗故异言乱政诏令足以占朝廷言有遗虑则知野有遗贤矣故朝有王臣则其言王朝有覇臣则其言覇尉佗得汉文书即彻黄屋奉正朔窦融得光武玺书叹服曰天子明见万里孰谓诏令不足占朝廷哉为上为徳为下为民如聚财强兵非不为上然非为徳拔引私昵非不为下然非为民舜禹有天下而不与孟子所谓若固有之者註曰不以位为乐非也乐者对忧之名不以位乐以位忧乎既若固有则忧乐具泯岂必不乐而后为不与哉独言舜禹者以其得天下易也成康刑措之治召毕夀考夹辅之功也不然康之世其难哉或曰任之而不疑二王不贤乎春秋诸侯出告庙则书至则有饮至䇿勲之礼所以敦孝敬而防游佚也圣人之制礼不其微邪是故僖伯忧如棠和气致祥而治世亦菑天心仁爱之欤乖气致异而叔世亦瑞灯灭必光耳或曰治世菑在朝廷而瑞在天下叔世瑞在朝廷而菑在天下空同集巻六十五空同集卷六十六钦定四库全书空同集巻六十六明李梦阳撰外篇论学上篇第五知易者可与言诗比兴者悬象之义也开阖者隂阳之例也发挥者情往来者时大小者体悔吝者验之言吉凶者察乎气阳已回则隂愈剧人将亨则困益至故祸败萌而气熖愈炽福祐临而拂乱益深三代之学必论天人之际以消长倚伏非斩然而来也呜唿易备矣诗书详焉今之学者知之否乎空同子曰暑日但静坐则心便定心定则凉然老人不能也道心者借血气行者也孔子曰甚矣吾衰也久矣吾不复梦见周公身衰则行之难孟子亦曰壮而行之昔人谓文至檀弓极迁史序骊姬云云檀弓第曰公安骊姬约而该故其文极如此论文天下无文矣夫文者随事变化错理以成章者也不必约太约伤肉不必该太该伤骨夫经史体殊经主约史主该譬之画者形容之也贵意象具且如非骊姬食不甘味寝不安枕之类是也经者文之要者也曰安而食寝备矣自檀弓文极之论兴而天下好古之士惑于是惟约之务为湔洗为聱牙为剜剔使观者知所事而不知所以事无由彷彿其形容西京之后作者无闻矣或曰今之材松栢故易摧古之材金玉故难朽予曰金不铸玉不琢古而今矣松栢非栋梁不斵今而古矣或曰斵之人摧之已今之材自弃哉予曰不铸不琢无害于质斵之摧之质斯毁之欤涉疑而径询于长则渎闻誉而专叩于已则损故夷齐知仁桑户知简谓之善问孟子曰言近而指逺者善言也君子不下带而道存焉记曰视不下带其言至近然道存者何也视上于带则傲下则戚倾则奸无是三者非道乎故曰善言或问诗集自序谓眞诗在民间者风耳雅颂者固文学笔也空同子曰吁黍离之后雅颂㣲矣作者变正靡达音律罔谐即有其篇无所用之矣予以是专风乎言矣吁予得已哉张东海韵辩柬冬青清何以殊虞模麻遮何以同夫东冬青清反切本殊而人自不殊虞模麻遮调协本同而人自不同顾归罪韵者呜唿人之蔽至此哉韵母子相生五音互之自然而成声智不能加愚不能损信如此言则冬江贞先虞尤不得通押而説不得说哲不得哲邪今人因前人云四声出于沈氏遂不复根究便立训教人不知兹韵其来已逺沈特校定之耳王维诗高者似禅卑者似僧奉佛之应哉惟圣罔念作狂斯反之之圣乎卫武公抑诗如履薄氷临深渊是也或曰圣矣念罔乎曰生而知者无哉然有惕心焉诗曰不显亦临无射亦保激生于忿五音令人耳聋五色令人目盲人自聋自盲耳音色使之哉隂阳消长五行生克发之声为音吐其采为色腾之为气滋之为味天以之成人以之生贪者戕淫者荒音色之罪哉毁量折衡而民不争民之争量与衡使之哉黄钟者累黍而成隔八相生万事由之自然之数也量与衡所由起也圣人则天训民已耳非有心为之也凡此皆忿人之辞耳故曰忿之辞激元结之文激亦忿人非邪枚氏七非心于七也文涣而成七后之作者无七而必七然皆俳语也夫宫室服食游猎诸等君子耻言之而乃侈之又相袭言之邪汉之崔傅魏之王曹晋之张陆皆一代之伟也亦尔尔耶今俳人作院本名一文钱战到底祖曹植七而为之也卦序有过物者必济然过曰贤智则过亦难矣过犹不及思中行而与之者立教之经欤志不在卑而不力以求之思而不学者也有终身焦劳而不获者矣力以求之而心无达焉学而不思者也有终身研磨而弗获者矣敬生于爱者厚生于畏者严生于徳者久生于尊者暂爱生于公则徧生于私则偏生于眞则淡而和生于伪则秾而乖生于义则疎而切生于欲则眤而疑特立之士必无徇人之为徇人者必同也心无义理则狭举目无可意事故曰尽心知性宋儒兴而古之文废矣非宋儒废之也文者自废之也古之文文其人如其人便了如画焉似而已矣是故贤者不讳过愚者不窃美而今之文文其人无美恶皆欲合道传志其甚矣是故考实则无人抽华则无文故曰宋儒兴而古之文废或问何谓空同子曰嗟宋儒言理不烂然欤童稚能谈焉渠尚知性行有不必合邪流行天地间即道人之日为不悖即理随发而验之即学是故摭陈言者腐立门户者伪有所主者偏古人言必称先王不合则疑疑则阙今人弗合则诋诋则仇程子曰自检㸃不暇尚暇㸃检人邪人之患在好为人师诋人者必好为师者也杜甫见道过韩愈如白小羣分命文章有神交有道又如随风濳入夜水流心不竞出门流水住等语信手拈来头头是道或问典谟训诰不言权吕刑轻重诸罚有权空同子曰夫权者权其变以适中者也故变而后权夫圣人在位允执厥中又用其中于民矣何权之言哉曰舜不告而娶唐虞禅汤武放伐非权乎曰夫身或遇之行之矣又何言哉曰孔子每言权何也曰高而无位于是发其㣲以诏来且春秋之世何世矣曰孟子七篇大半言权何也曰战国之世又何世矣孟子不发其㣲天下不以谋数为权乎吁大哉予何敢忘孟氏之功也孟子不生孔其熄乎矧帝王之心传或又问汉儒空同子曰反经无道无道何权矣圣人之权轻重之以适中者也非反之也问宋儒曰宋儒不知孟子又安知权故心帝王之传者必孔孟心孔孟者必知权可也曰若是则宋儒得位不兴三代之治乎空同子曰吁难言哉周程其大矣宋之开国者谁欤致太平者谁欤应变定倾者谁欤固非斯人之流也吁难言哉然周程其大矣孔门曾子传大学子思传中孟子传权非权则中不中非中则大学不大学情者性之发也然训为实何也天下未有不实之情也故虚假为不情论学下篇第六术异者终罔吉泄化机也京房郭璞其人也文异者终罔吉发神秘也迁固蔡祢韦陆其人也贪盛者终罔吉犯止戒也好讦者终罔吉悖厚训也好杀者终罔吉戕生道也古诗妙在形容之耳所谓水月镜花所谓人外之人言外之言宋以后则直陈之矣于是求工于字句所谓心劳日拙者也形容之妙心了了而口不能解卓如跃如有而无无而有小子何莫学夫诗孔子非不贵诗言之不文行而弗逺孔子非不贵文乃后世谓文诗为末技何欤岂今之文非古之文今之诗非古之诗欤阁老刘闻人学此则大骂曰就作到李杜只是箇酒徒李杜果酒徒欤抑李杜之上更无诗欤谚曰因噎废食刘之谓哉色厉而内荏内柔而外刚也色取仁而行违内隂而外阳也赵宋之儒周子大程子别是一气象胷中一尘不染所谓光霁风月也前此陶渊明亦此气象陶虽不言道而道不离之何也以日用即道也他人非无讲明述作之功然涉有意矣大人赤子心一耳扩之为大人未扩则赤子如草木始于萌以出土时分量具也培之使之足已耳非能矫之使增也如松参天栢盘石桃李能之乎人之目一尘不着而心亦然一尘则碍见道亦然一尘则不透又如镜然一尘则不莹镜无妍媸人自妍媸镜不尘人自尘月不云人自云晋人字传之今无不精妙者然比之羲之则下矣神不如也羲之字轻重操纵独神而十七帖为最理欲同行而异情故正则仁否则姑息正则义否则苛刻正则礼否则拳跽正则智否则诈饰言正则丝否则簧色正则信否则庄笑正则时否则谄正则载色载笑称焉否则辑柔尔颜讥焉凡此皆同行而异情者也人之偏甚于蔽蔽易通偏难回难回则坚坚则僻易通则开开则复多言畔道故曰讷曰愼曰谨曰寡曰黙曰时凡与人谈简言少失矣张订顽足矣乃又正蒙故于道或有畔欤六经言利而孔孟不言利经言利利正也孔孟不言利谓非正者也公私之别也然夫子戒利辞更严谓多怨谓小人喻故于利则罕言以利非贞鲜不坏者书之言多西土之音如唿我为台本奴来切至今西人音犹然而训者为怡又如西人谓都是为纯而纯其艺黍稷谓都是黍稷也今训者为全人西人着力干此事则唿为所而所其无逸王敬作所今训者以为居处古人重威仪而诗为详威仪棣棣不可选也以身言者也抑抑威仪维徳之隅以徳言者也朋友攸摄摄以威仪以事神言者也敬愼威仪维民之则以治民言者也大学赫兮咺兮者威仪也以学言者也旁见之六经逺证之三代仪礼三千皆欲人制其外以养其中书曰思夫人自乱于威仪诗曰颙颙卬卬万民之望而今无知之者悲夫孟子论好勇好货好色朱子曰此皆天理之所有而人情之所不能无者是言也非浅儒之所识也空同子曰此道不明于天下而人遂不复知理欲同行异情之义是故近里者讳声利务外者黩货色讳声利者为寂为约黩货色者从侈从矜吁君子素其位而行非孔子言邪此义惟孔知之孟知之朱知之故曰非浅儒之所识也有恃者坏恃勇者乱乱必亡恃才者凌凌必伤恃壮者纵纵必夭恃势者骄骄必戕孟子所谓生忧患而死安乐者也高必自卑大必由衆故自高无卑无卑则危自大无衆无衆则孤得丘民为天子衆之谓也无得罪于羣臣百姓卑之谓也孔子曰无衆寡无小大无敢慢曲糵为酒酒成而曲糵弃读书求义义精而文自捐故泥书者谓之糟粕孔子曰不义而富且贵于我如浮云汉以下儒者只言富贵如浮云过矣斯中庸之鲜也周茂叔君子以道充为贵而曰尘视金玉铢视轩冕如其义亦尘铢之乎孟子不谈易以孔门不易言也论语加我数年与不恒其徳耳孔子传之参大学不言易参传之思中庸不言易思传之轲孟子不言易以是知孔门不易言所谓性与天道不可得而言也春秋终始为麟鲁西狩获麟孔子乃始取鲁史笔削起自隐元故曰始于麟笔至获麟之文遂止不复修故曰终于麟道贵简黙非但防易与烦也有道者其言自简听言亦简不费辞説而情伪了然也言约而义尽故自简易曰吉人之辞寡象与义至精者莫如頥頥口辅也养也象曰君子以愼言语节饮食口之出惟言语入惟饮食故其象视他卦独精养徳莫如愼言语养身莫如节饮食故其义更精君子之道费而隐费贲也显之义也故曰上下察也至者极至之义精而微者也全体言非也即以夫妇言之二五妙合圣人知之乎孔子不幸而出妻圣人能行之乎故一事有一至全体有全至及其至也察乎天地即上下察也天言天地言渊也察者飞之跃之也斯谓之至亦全体乎大风歌而霸心存秋风辞而悔心萌诗外哉否乎作事谋始然坤戒始则曰无成知终终之然讼戒终则曰终㐫由是言之执易者可与言易乎事势篇第七论乐毅者谓不即下即墨莒而败空同子曰细人哉斯言周之克殷也周公君陈毕公继抚其余民多士多方谆恳未服也乃毅能旬月而收齐衆墟其城郭夷其宗庙食其仓庾税其畎畆役其丁夫邪即使无单之火牛火牛不止一单矣孟子曰取之而燕民悦则取之柳氏谓箕子佯狂意纣或崩武庚幸立无人辅之空同子曰细人哉斯言箕子洪范数学之源也乃独不知天命去留邪㣲子去之亦为辅武庚去邪武庚可辅之君否邪家曰齐恩断义也如刀切草国曰治绪而分之也如理乱丝天下曰平因其好恶而均之也如平道涂斯大小逺近之义乎子孙贵而贤上也贤而不贵次也贵而不贤则下矣贵不期骄不贤则淫淫则菑其身不然必其子孙矣子孙非生而不肖则观效为之矣人家世修积而后贵子子贵而不贤则家未有不破者富贵淫之也天地间皆性也独人贵者自贵之也失其贵则贱恶至矣有草芥犬马之者矣夫草芥犬马不犹有爱之者乎斗筲之器管仲之器虽小之然器也今之材虽小无之矣虽大无之矣何也成而后器今未成而毁之奚其器人有未学而仕者矣有初仕而坏者矣女有未笄而归者矣有未归而穴窥者矣𤓰果未熟而市鬻之矣五谷未克而采之食焉矣始秋而萑苇箔矣布帛日短矣斗升日巨矣工曰粗矣商日伪矣农日惰矣士日嬉矣官日营矣其代速矣消长起落促促矣王制用器不中度布帛精粗不中数幅广狭不中量五谷不时果实未熟木不中伐禽兽鱼鼈不中杀皆不鬻于市而今不之见矣悲哉嗟嗟俗靡靡矣无弗谄者矣无弗餮者矣无敢者矣空同子曰关张死而蜀之事去矣伤哉或曰蜀存亡孔明哉曰恶何言也汤非尹不商文非姜不周何也拨乱反正其才殊也夫萧张非信劣者也然卒成汉者信也由是观之将必有殊才不然莱朱周召非圣人邪而鸣条牧野之师必尹与姜行哉凡势进而上则难语曰从善如登是也日之行过午则疾以下也日月尚然而况于他乎桃李不言下自成蹊者实也李广口咄咄不能吐而亡之日无识不识哀焉以实也黄宪郭林宗无功业事实文辞于世而天下颂之后世信之者以是也故名者非言貌袭取之也有开必先秦其开汉乎隋其唐乎五代其宋乎成则王败则虏幸乎抑道乎窃国者侯窃钩者诛然乎不然乎空同子曰道天佑之矣故曰天赐天启天授皮以为裘虽圣必服貍狐是也言以为训虽恶必録阳虎是也蛇蝎砒硝药皆入之世欲无小人得乎礼重主器非私之也所以示尊昭一养体定势者也如此而奸人豪奴犹有觊觎之者况轻之乎病而后知安之获患而后知平之益过益则伤故病而后知安太甚则损故患而后知平聚必散散之不善则恶矣善者仁行而义施恶者祸生而家破者也吁愼聚哉祀礼发油然之心者也崇祖考者所以广爱敬而交神人也圣人之意微矣故遏慢止悖莫先于祀严祀立教莫大于祖考爱敬者孝弟之所由生也今士大夫于祀也忽故其教废教废则风偷风偷则俗恶故其子孙视其祖考犹秦越也吁甚矣圣人之微意蔑乎忠者通上下而言者也独于臣切者利达之途其心易欺也左氏上思利民忠也不忠不足以使民况事君乎孔子出妻亦不王之兆也三代兴废皆判于妇人文王刑于寡妻亦天成之也诗曰天作之合孟子气象非止巖巖説大人便藐之货多便厚葬其亲得位便车乘台仆传食于诸侯便曰舜受尧天下挥霍赫灼难量哉接之以文虽恶必荅孔子之于阳货是也隆之以貌虽讐必酬闗羽之于曹操是也噫斯可与俗人道哉颜渊死孔子曰噫天丧予非止悼传亦以占废也凡王之兴天必与之佐孟子所谓其间必有名世者故益稷佐禹尹朱佐汤吕佐文武天豫生之虽鸟氷牛巷空桑寂滨必全成之而置之王侧夫孔门王佐一颜子耳今也早死不天丧予而谁丧哉空同子曰古今人见同乎偶哉或问何也曰周以文弊宜忠与质以矫之予序战国䇿言之矣然陆士衡尝述焉不偶同乎时能轻重人或问何也空同子曰桓荣曲谨之学遇盛汉而重贺循大贤之具当衰晋而轻是故今之人知荣而不知循非时使之乎空同子曰岳武穆全人乎得正而毙矣或曰将在军君命有所不受曰恶何言也不受命者其身犹将也周亚夫是也非召之使还也使之还者夺之也夺之而不受命是叛也以叛伐叛夫谁其与之曰阃以外将军不制之乎曰制之者其身将军也言有位也汲黯发仓粟之类也非召而夺之也召之而不赴则骑刼代毅矣代之而不赴则阳周之镯镂下矣呜唿岳也得正而毙矣春秋之义也处难进之时可高不可大高者何危行是也不大者何言逊是也危谓孤峻逊谓谦晦孤峻如避世避地息交絶游斯之谓高谦晦如不讥议不圭角不问朝报差除不言官府得失斯之谓不大凡祸自口出故言贵逊道不可贬故行贵危战国䇿周之衰乎论祖论绳尺宋之亡乎或问何谓曰其气苶以索其文刻以峭或问赵苞徐庶之事空同子曰苞伤勇哉不战而死可也不战而死犹足以存母髠问男女授受之礼而举嫂叔者何也礼嫂叔无服又不通问斯别之又别嫌之又嫌者髠眞辩雄哉大抵战国横议坚白非孟子不能破求胜者必败老子不为物先即见羣龙无首也故项毙于刘智氏赵灭天生才必用孔孟弗遇为万世师不谓之用何邪子陵渊明世遗之矣然闻其风者必起尘外之思不谓之用邪今人论行藏太易是故退风㣲矣孔子谓颜渊惟我与尔有是夫则行藏易邪不易邪据诗书载记文王非无意于商也曰文王受命曰大业未集如后车载姜三龄与武勘黎伐崇等事诚非无意者特时未可耳孟子曰取之而燕民不悦则勿取古之人有行之者文王是也亦谓时未可耳然孔子则谓文王无意春王正月系王正月之上明子月非寅耳初无他意义而先儒每以大一统言凿矣今秦权徃徃人见之亦有王春或王正月文亦谓之大一统乎或问秦权何有此文空同子曰秦奉周正朔故云王以别于寅以是言之春秋王正月必鲁史本文也非孔子故加之以大一统也曹无刘久矣然铜雀瓦有建安年秦无周久矣然权有王正月予谓闗张死而蜀事去或云蜀人不幸龎士元死士元不死闗张未必死然乎惟圣人能通天下之变其次莫如守守身守官守礼守法皆事也或谓琴瑟改絃何也空同子曰调琴瑟者必能琴瑟者也否则愈更而愈乱故曰其次莫如守操不代汉者欲挟天子以平吴蜀也或谓操身受臣之名而使子孙享君之利者非也亦操欺之也操尝曰死题墓道曰汉征虏将军曹侯足矣此欺之由也操征马超斫树而血流操恶之急还欲受汉禅而死于途异道篇第八或问风水空同子曰有哉无哉风气聚则灵异自发何谓无富贵可遇而不可求天之秘非人之能为也何谓有故吉以善获非善之家虽遇弗遇矣曰若是则废之乎虽然曷可废哉卜其安焉平焉者可矣或问子平空同子曰小数哉包括造化未之尽也是故得失半焉如范围天地而不过曲成万物而不遗者推之有不准哉河图洛书伏羲之易是也徐昇字子平今星命家宗其学空同子曰仙者以能久视耳然犹夫人也吾百年死渠二三百年死渠固犹吾也夫仙者轩翥尘氛之表下小区寰扰扰溷溷焉耳吾静观高览吸日月之华极云霞之变閲寒暑之代潜消息之用何仙之弗若也乃其狭小寰内哀怜蠢蠢者吾固亦如之矣斯所谓其或继周者虽百世可知也故曰犹夫人也或谓仙有死空同子曰气消之也气旋转消息息则臭腐而神化消则精灵而枯朽也仙结天地日月之精去殻出神焉耳然如消何元会数穷天地日月亦消而况于仙乎或问导引采取之法空同子曰小法耳杀人哉心动则疲精下无返人体如天血肉固实脉络周流无罅无欠外气入之灌之红铅安容哉邪术邪人不能用必强正而后行邪术邪物不能用必假正而后行如济源妖气收却抛献必假之渎如术人役鬼心于货色则鬼反弄之是也释言怪主于有故妄宋儒言怪主于无故泥怪者鬼神之变也有而无者也高释名儒静同而色异释之色幽沈儒之色和晬又静同而意异释之意抑儒之意活释强而止故抑儒顺而用故活儒义取故其地高释贪取故其教污儒有挥千金而不顾者而释则望人施儒非其力不食而释则食人之食庐人之庐衣人之衣人言释有体无用夫体者对用之名也无用而有体哉吾儒寂然不动者体也感而遂通者用也人之动常活故感则通所谓敦化而川流歛之一而散之万者也释毁心人也夫心既死而有体哉释亦有至言如苦海无邉囘头是岸即易之不逺复书之狂克念诗之诞先登是启人自新之门而辟其反观之机也可以人废之哉嘉靖丙戌夏倍热戊子更热其年皆倍寒故曰大热之岁必大寒言隂阳之争也五运六气不达而欲治毉者可鉴哉夏阳气毕达伏隂在内谓丝丝未絶之隂潜伏待时夏至为姤如冬至之复也验之井泉则隂之伏亦九渊之底而病暑者大顺散治之姜桂大热意为过饮氷水者设如王安道之议非谓伏隂能使人虚也神贵藏人五脏眞色见则病剧以其神露也脾病剧则黄疸黄者脾之眞色也脏之名藏之义欤故肝病则色青肺病则白心病则赤肾病则黑故曰望而知之之谓神言察乎露者也空同集巻六十六