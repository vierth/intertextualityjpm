宗宝道独禅师语录X卍XXX长庆宗宝独禅师语录序龙其嗣法门人圅昰撰刻华首语录成承和尚特遣人命圅昰为序圅昰谨再拜稽首而言曰昰乌足以称道和尚哉虽然闻之知弟子者莫如师昰六七年亲承训迪所费和尚熏陶涵育若或于扬眉瞬目若或非扬眉瞬目其为之也既奢则意其遇之也必浚将俾昰之躳遭目接以示天下后世之为昰者此则昰之弗敢辞也忆昰甲戌知有此事来循覧天下彼时胸中惟黄巖天童两老而巳及一到黄巖便绝志行脚非谓天下无人也一山㘭老汉日堆堆地无长技奇识而乃穷岁月而不得竟其所至是用焉往耶目今门下士惟昰不慧余皆瑰琦俊伟出可为人天师隐亦堪作山林典则而且逐逐焉营营焉如有所恋而弗去夫孰为是是则天下后世亦大槩见矣至于提持向上则古之百丈黄檗足以当之语录具在知音者可辨也若廼读其书而思见其人则祇今华首山㘭依然日堆堆地无长技奇识耳亲之而一无所与远之而若有所失X当此如人饮水冷煖自知幸毋当吾世而坐失也此昰之所以告天下后世也然终不足称道和尚也自序详夫佛祖之道原以直指人心见性成佛为标题以悟为则夫云人心即是即不烦手脚矣但以悟不悟差别耳若悟则凡夫与佛祖契同即凡心而见佛性诚无转折不悟则业识茫茫无本可据即是生死苦海实不从他有本法不曾动着一毫是以空劫今时打成一片众生诸佛岂有二耶诘本穷源祇是一心而巳惟此一心更无毫釐可得德山云佛也无法也无又云若向尽十方世界若有一法一尘许与汝执取生解者尽落天魔外道水陆诸神自己亦不是善知识亦无禅道可学恁么举扬可谓不容毫发矣初祖西来密传心印心心印可以心传心不开门户不许解会惟贵直下醒得至于垂手接人或入门便喝便棒或拦胸搊住或言辞善巧痛处着锥甚至云麻三觔干矢橛直指之道于斯尽矣道独不知何幸熏得此心一闻即心是佛便信得及舍此必无他向偶遇坛经一言便醒如甘露灌顶醍醐润心嗣后还疑别有或参或究或问或学实用尽心神费尽心力累尽形骸比研究五宗及诸祖脑后钳锤至于极头处X九九还归八十一从前用了许多工夫毕竟临末梢头亦非别有自此本拟深隐与麋鹿为群岂敢人前露布说是说非耶无柰法字卍子夙生缘熟一见便信如胶如漆不觉囊锥始露又引得数子亦来尝些苦味带累山僧不能缄口嘿然偶随问随答诸子随抄随录遂成一册固请流通山僧再三止之古人许多语录束之高阁而今人又过于古人耶且吾实取信于心不求人信何用刊刻哉诸子固请不巳廼不得巳而从之长庆宗宝独禅师语录目录卷首序文卷第一上堂示众卷第二示众卷第三示众茶话问答着语卷第四颂古偈赞X卷第五书问卷第六书问杂着行状塔铭长庆宗宝独禅师语录目录长庆宗宝独禅师语录卷第一丹霞法孙今释重编上堂拈香云者一瓣香虽本自天然不从他得然毕竟有箇缘起爇向炉中奉为江西广信府博山先师无异大和尚用酬法乳之恩敛衣就座僧问华首重开复覩拈花微笑法筵始建谛观大法全提空劫以前即不问即今天下太平百僚奉职为什么主心未慰师云仁者说底太亲切进云从来有道之世堂帘深远百姓不知毕竟教什么人安享丰亨师云无面目汉进云恁么则无絃琴无声曲不犯手口今日人天众前请师高弹一过师云阇黎深谙来风僧掩耳归众X僧问智药三藏当年于此有五百菩萨乞戒隐而不现即不问即今智药在什么处师敲案云来也来也僧回身指大众云智药法筵宛然未散师云承阇黎赞扬且退三步僧礼拜师便喝复顾众云还有问话者么僧出才礼拜师便喝僧再拜师复喝僧又拜师云大众看者僧还不知羞进云达磨西来如何是经师云者野干鸣乃竖拂子云昔日灵山会上世尊拈花百万人天中惟迦叶破颜微笑世尊云吾有正法眼藏涅槃妙心付嘱摩诃迦叶今日华首开堂竖拂大众俨然且道是同是别诸上座者里具得一只眼不妨省力更莫迟疑莫入意根里计较卜度纵饶卜度得成计较得就与本分事愈相悬远诸上座明明白白一件事为什么特地难将去汝若一念回光放下许多伎俩一点事也无只为汝无量劫来违背自己驰逐声色方便教汝回光达本汝又不解却坐在鬼窟里认箇无见无闻空空洞洞底是以六祖大师云世人外迷着相内迷着空若能于相离相于空离空即是内外不迷本来真性而得出现诸上座汝但外不着声色名言句义内不存能所知见自然露躶躶尽十方世界无一尘一法不承此威光显现还费多少力会么会得是汝不会得也是汝东去也是汝西去也是汝既是汝管他会不会不见玄沙道汝等诸人如在大洋海里没头没脑还更伸手问人讨水喫山僧恁么举扬事不获巳不过要诸上座回光达X本若在通人分上总没恁么说大众还会么卓拄杖云还乡尽是儿孙事祖父从来不出门珍重副寺圅记葬父请上堂僧问临济道第一句荐得与佛祖为师第二句荐得与人天为师第三句荐得自救不了伏乞和尚慈悲垂示师云从头问来进云如何是第一句师云无佛无祖进云恁么则光中垂手去也师云从何处得者消息来进云觌面相呈不隔丝师云犹是闲言语进云黄龙开口笑云顶玉鸡啼师云昨日有人道过了僧礼拜起喝一喝师云好一喝进云贫穷生孝子富贵出娇儿师云且放下斩新条令道将一句来进云金牛昨夜遭涂炭悞杀耕夫失路程师云且退乃竖拂子云我宗无语句亦无一法与人教山僧作么开口诸上座既是我宗无语句华首今日上堂说箇什么既无一法与人诸上座向华首觅箇什么诸上座此是彻头相为莫要错过了自己脚跟下只管踏步向前从他觅古人道觅亦不得得亦不真即今山僧说底便是诸上座听底诸上座听底便是山僧说底山僧说底外没有诸人听底诸人听底外没有山僧说底会么举药山问石头三乘十二分教某甲麤知尝闻南方直指人心见性成佛实未能了头云恁么也不得不恁么也不得恁么不恁么总不得子作么生药山罔措头云子因缘不在者里见马大师去药山见马祖述前因缘祖云我有时教伊扬眉瞬目有时不教伊扬眉瞬目有时扬X眉瞬目者是有时扬眉瞬目者不是子作么生山便礼拜祖云见箇什么道理便礼拜山云某甲在石头处如蚊子上铁牛师云者是直指人心见性成佛底榜样者里有杀有活有纵有夺我宗须是具者手段方才为得人山僧今日为汝诸人注破恁么也不得不恁么也不得恁么不恁么总不得瓮里何曾走却鼈我有时教伊扬眉瞬目有时不教伊扬眉瞬目有时扬眉瞬目者是有时扬眉瞬目者不是海𤄃从鱼跃天空任鸟飞大众会么复举七贤女游尸陀林一女云尸在者里人在什么处一女云作么作么七女同时悟无生忍师云记副寺持其父镜宗良上座灵骨入罗浮建塔请山僧上堂与大众结般若缘资其冥福忽有人问良上座骨在者里人在什么处山僧又作么生良久云明日清明节大众珍重生日请上堂僧问尘点劫前即不问如何是现前无量寿师云两眼对两眼进云世尊未离兜率巳降王宫未出母胎度人巳毕即今华首还存度人消息么师举拂子进云鸡唱峯头月鱼跃海中天师云有劳繁用僧问和尚今日好日子惟愿生涯一钱为本万钱为利师良久云会么进云本少人无见利多满大千师云且放过一着乃云诸上座空劫以前事作么生即今事作么生南泉云空劫以前无佛名无众生名恁么时正是道祇是无人觉知王老师可谓体道者也若是华首即不然即今世界建立生佛分也心X境纷然声色交参与空劫以前不别诸上座还信得及么若信得及直下无一丝毫头事各人本来祖翁田地直下无一丝毫可得祇要要直下知归拟心即差不拟心一一天真一一明玅波罗提尊者云在胎为身处世为人在眼曰见在耳曰闻在鼻辨香在口谈论在手执捉在足运奔徧现俱该法界收摄在一微尘识者知是佛性不识唤作精魂华首又不然识者唤作精魂不识却是佛性且道还有优劣么具眼者辨看如或未能更看风旛因缘六祖当时到法性寺闻二僧争论一曰风动一曰旛动祖从旁忍俊不禁特地向伊道不是风动不是旛动仁者心动诸上座汝若会得便直下见六祖安身处便直下见释迦老子安身处便直下见自己安身处透顶透底更无余法古人有现成四句美如西子离金阙娇似杨妃下玉楼日日与君花下醉更嫌何处不风流山僧拈来为诸人下箇註脚不是风动不是旛动美如西子离金阙娇似杨妃下玉楼仁者心动日日与君花下醉更嫌何处不风流以拂子击案下座浴佛日上堂僧问空劫前四月八现前四月八是同是别师云罗浮山进云世尊初生一手指天一手指地云天上天下惟吾独尊者箇人人本具箇箇不无因甚世尊道箇独尊师云龟毛拂子长三尺僧问和尚未登法座学人未离禅堂者一句请师指示师云者巳是阇黎太络索了也进云和尚作么生师云山X僧退身有地进云今日丑媳妇少不得见翁姑师云自领出去僧礼拜师乃云今日四月八是我佛降诞之辰法华云如来出世为一大事因缘惟令众生开佛知见示佛知见悟佛知见入佛知见六祖云当知如来巳具知见何用更开所言佛之知见即汝自心诸上座此一心法有佛无佛法尔如然叵耐无人识得如来出世才为众生露者箇消息虽露者箇消息犹是儿孙边事此一心法总不曾动着岂不闻未离兜率巳降王宫未出母胎度人巳毕我道诸上座即今成佛竟度生竟涅槃竟还信得及么诸上座莫言佛是累劫熏修而成我乃博地凡夫怎能搆得若作恁么见是汝诸人自开众生知见又莫言佛出世放光动地龙天拥卫神鬼钦崇我无如是神通妙用若作恁么见自是仁者心有高下不依佛慧古人道如来举身相为顺世间情恐人生断见权且立虗名假名三十二八十也虗声有身非觉体无相乃真形此无相佛即今目前箇箇完具常自圆明佛不过是识得了有自由分虽在五蕴生死中而伊无生死虽在根尘万境交参而伊自萧然独脱临济云是汝四大色身不解说法听法虗空不解说法听法是什么解说法听法是汝目前历历底没形段是者箇解说法听法诸上座岂不是在者里听法汝特地要求他面目了不可得虽不可得而一切用处却又分明是箇什么如水无筋骨能胜万斛舟珍重X结夏上堂僧问恁么也不得不恁么也不得恁么不恁么总不得时如何师云山僧道不得进云恁么则雨暗罗浮深又深潮归大海总无声师云庭下虗空为汝道进云昨夜老人起舞南楼上玉女笙歌向翠屏师卓拄杖一下进云只如今日结夏升堂拈椎竖拂未审以何等法示何等人师又卓两下僧礼拜僧问前觉不生后觉不灭现在如如退后一步请师速道师云南无观世音菩萨僧进前退后师云汝进前退后作么僧作礼云放下师云笑杀大众僧问华首开炉柴炭俱无薰风噼面裂肌肤同堂海众忘消息现前共证古毗卢如何是毗卢师竖一拳进云圣凡情尽还容淘汰么师又竖一拳进云如何是觌面无私句师又竖一拳云阇黎还知痛庠么僧一偈云石虎啸时风满谷泥龙吟处雾遮天师云山僧今日失利乃召大众卓拄杖一下云赤眼归宗道会得则途中受用不会则世谛流布山僧不随古人脚跟转不会则世谛流布坐断圣凡情若在者里透得也做箇脱洒衲僧便能驱耕夫之牛夺饥人之食其或未然总是弄泥团汉复卓一下云会得则途中受用亦且救得一半便下座端午上堂僧问耀古腾今即不问喝一喝云现前一喝请詶机师云不酬机进竖一拳师云笑杀满堂僧进一喝师云一喝两喝且置三喝四喝又作么生僧懡㦬师便打僧问剿除狂𡨥卸甲倒戈犹是功勋边X事君臣道合海晏河清犹是法身边事如何是衲僧本分事师云口横鼻直乃云才过四月八又是端阳节奉报诸禅德光阴如电掣世事若有若无人情或欣或厌波斯匿王云变化密移我诚不觉寒暑迁流渐至于此诸上座还知有不迁流者么蓦拈拄杖云惟有拄杖子萧然独脱寒暑不能促其寿鬼神不能妬其福虽然如是衲僧分上眼中着屑以拄杖卓一下举瑞巖问巖头如何是本常理头曰动也师云金刚宝剑当头截又问动时如何头曰不见本常理巖良久头曰肯即未脱根尘不肯即永沈生死巖遂大悟师云者太煞按牛头了大众珍重可都寺为其父太保韩文恪公请上堂僧问有箇人儿与某甲同行同住为什么不度渠侬师以拂子作圆相复拂三拂示之僧问习得千经万论为甚当锋一字拈不出师云上滩不肯住下滩不相干进云人人脚跟一条大路有箇汉子问着便恁么眼睁口哑师云阇黎好一问还自知么进云和尚婆心太切人天众前合当礼拜坐具子吾无隐乎尔师云寻常套子也不消得僧拜起喝云若要有心听此调耳根瞎却眼根聋师云自纳败阙乃云夹山大师道目前无法意在目前不是目前法非耳目之所到举拂子云今日夹山现广大身逼塞虗空诸禅德还见么夹山发大圆音告诸禅德不得以色见我不得以音声求我若以色见我以音声求我是人行邪道不得见我X山僧道不以色见不以音声求如何得见大师夹山云汝岂不闻拟议前后安置中边不得一法没溺深泉山僧道都不如是时如何夹山云不敢说山僧道为甚不敢说夹山云堂头即得恐诸禅德随语生解山僧道官不容针私通车马请大师不吝慈悲夹山云会么都不如是我我现前诸禅德请着眼者里眨上眉毛蹉过了也急急快急急着靴水上立走马到长安靴头犹未溼今日都寺祖禅同圣心原心妙心三居士设斋请山僧上堂资其父文恪公冥福伏愿于真际中不守自性天上人间随处安乐举文殊问奄提遮女生以何为义女云生以不生生为义殊云云何生以不生生为义女云若能明知地水火风四缘未曾自得有所和合而能随其所宜是为生义殊又问死以何为义女云死以不死死为义殊云云何死以不死死为义女云若能明知地水火风四缘未曾自得有所离散而能随其所宜是为死义诸禅德恁么会去生也未曾生死也未曾死皆如来藏妙真如性如来禅许汝搆去祖师禅未梦见在且道祖师禅有什么长处良久复举进山主问修山主明知生是不生之理为什么为生死之所流转修云笋毕竟成竹如今作篾使得么进云汝他日自悟去在修云某甲祇恁么上座如何进云者箇是监院房那箇是典座房修便礼拜师云者箇是监院房那箇是典座房有什么禅道佛法于今三家邨里贩夫牧竖街头X市尾也解恁么道有什么奇特诸禅德会么以拂子击案云苦瓠连根苦甜瓜彻蒂甜下座解夏上堂僧出礼拜师便喝进云更一喝师又喝进云落霞孤鹜齐飞秋水长天一色师云拈者现成句作么进云请和尚道新底师云山僧今日失利进云某甲也大错去师不顾乃云诸上座一夏以来还搆得也未若搆不得者一夏又虗度也举子方上座问法眼云公久参长庆为甚却嗣地藏眼云为不解他万象之中独露身意子方竖拂子眼云拨万象不拨万象方云不拨万象眼云独露身聻方云拨万象眼云万象之中聻方云若不到者里几乎虗过一生师云若要透脱生死把者一则公案反覆寻思自然有箇入处不见文殊云我真文殊无是文殊若有是者即二文殊然我今者非无文殊于中实无是非二相即今诸上座直下无第二人者里不生难易想便可独行独步会么复学六祖大师云吾有一物无头无尾无背无面无名无字诸人还识否荷泽云是诸佛之本源神会之佛性祖云向汝道无名无字汝又唤作本源佛性汝向后有把茅盖头也只成箇知解宗徒山僧今日八字打开为诸人下箇註脚若是箇杀人不眨眼底汉才见祖师道箇吾有便与震威一喝直饶通天伎俩也合一场懡㦬为甚如此诸上座人人壁立万仞箇箇鼻孔撩天以拂子击案下座林戒菴太守荐张恭人请上堂师召大众云佛法本X自现成尽十方世界都卢是箇金刚正体众生诸佛情与无情山河大地日月星辰总承此光明显发譬如虗空体非羣象而不碍彼羣象发挥当其发挥即非羣象所以道人行处实无一法可当情实无一物为缘为对大沩安云行脚高士直须向声色里睡眠声色里坐卧且唤什么作声色声色里又作么生坐卧睡眠不见古人道见闻觉知无障碍声香味触常三昧如鸟空中只么飞无取无舍无憎爱若会应处本无心方得名为观自在诸上座空劫以前也恁么即今也恁么尽未来际也恁么若信得及释迦老子与汝同参若信不及便茫茫地向外着境外既着境内则生心心境相对妄想不停遂成生死业系谓之尘劳之俦汝等试返照看者箇妄想从何处起是从心起是从境起若从心起心本无生若从境起境本无情目前空不言空目前有不言有者箇妄想皆从自已一念颠倒取相而起知心与境本不相到一一诸法当处解脱当处全真昔二祖断臂求初祖安心祖云将心来与汝安二祖道箇觅心了不可得祖云与汝安心竟诸上座还觉痛快也未良久云觅心无得便心休着衣喫饭还仍旧大尽三十日小尽二十九如上举扬般若奉为张氏恭人及诸亡眷伏愿无边业障一念霜融旷劫尘劳当下顿息且道忏摩荐拔一句作么生道回光便是通霄路母子同登安养台下座X示众黄巖示众此事实非容易当时汾阳最后到首山举卷席话始大彻去你看龙袖拂开全体现象王行处绝狐踪者方是放身舍命会得者则管取透得风旛那则今日山僧拈出若有人问不是风动不是旛动意旨如何向他道龙袖拂开全体现仁者心动意旨如何向云象王行处绝狐踪大众会么又如大慧当时参有句无句话屡请圆悟举在五祖处问答因缘悟为举了大慧方得大彻今日山僧又为拈出若有人问不是风动不是旛动意旨如何向云描也描不成画也画不就仁者心动意旨如何向云相随来也会么会么双柏林示众大众你道今时人病在什么处一箇箇劳尽心力祇学得箇心所法有什么交涉即如我年来鉴赏即心即佛句妙不可言其柰知音者少当时亦止有大梅一人直下承当何况后代你看僧问大梅因何便住此山梅云我当时见马大师向我道即心即佛便向此住僧云于今大师又道非心非佛梅云者老汉惑乱人未有了日在任你非心非佛我祇是即心即佛大众者则因缘那一箇不晓得为什么在各人自己分上便用不着且道病在什么处咦此事大难承当直饶一句下承当得巳迟八刻更费尽心力劳而无功切莫打头便蹉了路珍重归宗示众我宗门下大是奇绝当时黄龙南赵州勘X婆颂云杰出丛林是赵州老婆勘破有来由而今四海清如镜行人莫与路为讐祇因者颂大了当后来出许多人黄龙心湛堂凖真净文都是者一支湛堂託钵偈云之乎者也衲僧鼻孔大头向下若也不会问取东村王大姐真净住归宗有一僧持其法语至黄梅五祖演亟唿首座圆悟云真大善知识者法语实希有中云于今学道人有两种一种祇是认箇平常如云金刚是泥塑露柱是木头倚将去靠将去又一种坐在无依倚处殊不知早依倚了也者两种人到已眼豁开时两条拄杖都丢却独行独步十方荡荡无有不可五祖深服者段话合掌赞叹所以云居膺和尚云饶你学到佛边犹是杂用心何以故祇因将心求道故若将心求道便是心识用事便是生死根本玄沙亦云有为心法不可相依日久年深全无利益此事大难于今人祇是学些道理太远在众礼拜师复云我所以处处都提即心即佛我即以即心即佛为宗旨汝等悉之归宗示众邪人行正法正法悉皆邪正人行邪法邪法悉皆正于今有种邪人便拈提佛祖言句也归于邪总为他从正法中多生支节真箇入地狱如箭射大可怜愍从上佛祖祇令直指人心见性成佛更无层级大根器人当下省得便谓之悟即未悟之前实无途路实无方法也祇是教他疑着所以云信得极便疑疑得极便悟赵州云若要随根机接人三乘十X二分教尽有方便老僧者里祇以本分接人大众若信得者话只管疑着不必解会他日久自然瞥地始知山僧不是相瞒珍重小歇场示众山僧自莂公去后心中一发冷然渠一生为此事孜孜矻矻才有箇见处正好修行早巳整手脚不办况其他乎即以道眼观之彭殇无别然巳恨其力行日短若论世眼更不堪提起咦世间人信心难生善根难长不能深信因果未免为现前报应所惑山僧每每见人发一箇好念头便生病恼作事便不知意那一生造业底偏更快便争怪得初心人不打退鼓于今目前大众都是看得破底何不趁色力康健急切取办人生好光景难得若到病苦时作主不来虽有善师良友不能替代今日与大众道破一知半解当不得甚事石屋云欲求成佛真箇易欲断妄心真箇难几度霜天明月夜坐来犹觉五更寒见解人多行解人万中无一涌泉亦尝恁么道故知此事不是说了便休到此须大着精彩始得昔丹霞淳与友论道到畅快处大笑一声其师叱之云你者一笑失却多少好事他是得底人其师尚如此说如今学人终日谈彼说此山僧最是不喜山僧二十岁前便得箇归着在广州东门行至西门如瞬息间人物房屋都不见有经言阿弥陀佛七千岁在城託钵不辨男女七千岁不贪睡眠大众此事虽是现成也要善用其心譬如一团黄金全凭巧匠方成器用不X是一番寒彻骨争得梅花扑鼻香记得马祖会下有箇无业国师几句说话山僧常举以自儆云古人得意之后都是茅茨石室王侯不得而友那像于今为名为利又当时三祖传衣后嘱四祖勿向人道在者里得法觉范云名与迹人生之大累也古人未得意时一双草鞋一条拄杖到处访道及其既得便向深山中埋名灭迹数十年人无知者你看三祖如此尚没人知他姓名与他住处后来开堂说法乃至五宗分派递及宋元渐失古意涅槃经有箇喻如做乳酪初卖底是真乳酪递转侵水全无真味难道法有什么古今叵耐古今人大相悬绝赵州尝道老僧见马祖会下善知识箇箇出格九十岁后见者些都是向大路开饭店觅人礼拜到今日越发可伤了那一起求化底不说为办道之资且问他办得箇什么道咦古人说佛之一字尚不喜闻如今佛之一字真箇不喜闻了你道是同是别大众生死事大无常迅速山僧十余岁时心中早巳有些了当妄想道六祖大师二十四岁方传衣钵我今还未满二十若到三十岁一字不看但饥餐渴饮混同樵牧彼时山僧老母尚存常到城中省视老母深知山僧意每道我实为你累若不是我你早入山去也后来老母去世灵泌弟将母衣物一时散却山僧亦将静室中所用器具一时散却止剩些破衣袄两人共凑六十觔行李走到博山者段因缘举起太长约略如此那时法纬樵云X都在博山樵云在外面不知何以得箇消息託人向悦众求入后堂与山僧隣单后来山僧要辞先师先师苦留几次收入行李及得脱身二子苦要相随山僧此时亦无意庐山因过瑞洪闻无用道友在归宗遂去寻他不期遇见半偈老师随上金轮峯礼墖半师留住金轮山僧向他道我本意要隐终南闻终南多草衣木食与人境相绝半师谓金轮闭关与终南无异因留止三年自出关后便要别却诸子千较百计支遣不开及后莂公又到与诸子游徽州复返卢山一路追随偶到黄巖乐其深入遂止于此数年以来又置些田地添许多络索山僧前日从粤中还山见大众着忙心极不快修行人常得安闲方可入道止是家业相累徒过光阴昨星子张公同归宗当家来请山僧尚踌躇未决于今到是恰好乘此机会卸却担子何等轻安山僧从幼便拟孤峯独宿谁知事不由人提起来真是慙媿博山先师当时常道宗宝我深悉汝意汝只想入山去得两餐饭喫便一切不管正道着山僧意中事于今大众须要体谅虽山僧者等却像小乘依菩萨行祇愿度尽众生宁可自家堕落乃至度一人数劫相随其人不发心菩萨亦不动念山僧不能行菩萨行度尽众生但愿与大众大家着紧如救头然便满鄙意大众既恁么相信须是依山僧说始得此事元没有爱憎彼此尽力道不出底只是冷暖自知缓急自办时节到来不怕你会不X会所以前日莂公去时我对法纬说以后更不必题起禅道佛法口说底无用须是急切有恁么事始得你看莂公底心真是成佛有余祇是不曾实落用心便巳容易蹉过大众于今只管蹉跎去真不知等到弥勒佛娄至佛了咦山僧要说说不尽然亦不消说伶俐汉向未举以前便知痛痒就是山僧者一段话都是多底明日过归宗须要甘得澹薄圆通讷禅师祇有一块布日间当裙夜闻当被山僧自来不曾贪着好衣好食如今但有两餐粥饭便放下身心丝毫不管佛在世时弟子甚众一千五百大阿罗汉常随其身那时有什么常住钱粮也只各人入城乞食食巳便各人树下趺坐大众于今各人也须自家料理牛头嬾融肩挑石二腰缠八斗供其徒众大众都是难得底山僧亦当効古人所为只是贱体太弱不能如愿大众须要体谅山僧始得珍重长庆宗宝独禅师语录卷第一音释瑰伟折麋嘿X宗宝道独禅师语录X卍XXX长庆宗宝独禅师语录卷第二丹霞法孙今释重编示众归宗示众师顾众云修行者事大非容易知有底人如龙得水似虎靠山若未知有便须寻箇活路从来善知识没有什么与人此事非可口传手授还是自家伶俐转变始得古人道大有转变始脱生死于今你们现前尚且茫茫地何况生死到来便是知有底人也不得草草万古碧潭空界月再三捞摝始应知汾阳者话大有所以者所在着不得一些知见三乘十二分教一切修多罗难道不详尽么你道病在什么处将心求道将心学禅穷劫尽形终不能得所以道饶你学到佛边犹是杂用心山僧从小为者一着子喜乐不过记得古人一段机缘真箇痛快昔洞山辞云巖问百年后忽有人问还邈得师真否如何祗对巖良久云祇者是山沈吟巖云价阇黎承当箇事大须审细此时洞山尚涉疑后因过水覩影方悟前旨有偈云切忌从他觅迢迢与我疎我今独自往处处得逢渠渠今正是我我今不是渠应须恁么会方得契如如者箇偈真妙得很你看打头两句人还会得我今独自往处处得逢渠便难会也然尚有一关渠今正是我我今不是渠五位君臣都从此出忆寿昌师翁拈云渠今正是我大地难包裹我今不是渠千圣不能知深得洞山意旨今人容易说洞家儿孙X好久摩他鼻孔不着哩适来与丽中谈及德山一段机缘也大奇特渠初见龙潭便问久向龙潭及乎到来潭又不见龙又不现潭云子亲到龙潭巳太煞婆心了也德山当时犹未会得一夕侍立夜久辞出潭点纸烛度与山山才接潭即吹灭山方大悟云从今更不疑天下老和尚舌头也山僧偶尔得两颂曾见么你看龙潭初道子亲到龙潭真箇直捷不过古人为人都是恁般直截于今人把作机锋却反抝直为曲了末法将来画虎成貍日久生弊得活祖师意底不道全无祇是少有大众同志须生难遭想努力珍重广慧示众举僧问芭蕉不落诸缘乞师指示蕉云有问有答师云你看古人为人何等直截祇是人自不会便唿善甫云大慧常举竹篦示人唤作竹篦则触不唤作竹篦则背不得有语不得无语僧拟议便打出一生如此勘验学人非真正学人罕有契其机者乃有颂云背触非遮护明明直举扬吹毛虽不动遍界是刀鎗山僧深爱此老剖肝沥胆昨和一颂云吞饵巳钩肠清波乱跳扬丝纶牢在手更不动刀鎗你把大慧竹篦话与我者颂合看不要急祇是念念不放舍自然有箇省处今时人全不解用心你却须自解转变你若省得时即不会机锋转语不会得古人公案也不消热忙若徒明得古人公案不明自已者明得底都不是此事祇要真古人亦有辩才无碍雨X泻云兴亦有规模窄窄地然悟心则一至说法为人随家丰俭惟在取信于心今人在义路上求解求会岂有出脱日子你若未明此事须办久远坚固之心做工夫祇是一箇切先要识得心识得乃信得及信得须要行得行得须要休得若休不得终非真实所以古人云我于某善知识处得箇歇处你等大须仔细识得信得行得休得有此四者大事毕矣广慧示众脚跟下有条直路即心是佛还信得及么你若未省得祇是冷冷看如何即心是佛一毫不要造作日久自然省去云门大师云人人尽有光明在看时不见暗昏昏如何是汝诸人光明众无语复自云厨库三门所以学道大须知有大须自已伶俐切莫造作今时善知识种种教人总是造作总是埋没人法华穷子喻长者无限宝藏本是穷子分所应有无柰东西驰走长者捉回渠反怖死长者伤其下劣不能承当乃以冷水洗面令甦仍复遣去密令二人随他同彼所作诱令求佣长者祇是令他除粪谓汝勤苦倍与之值种种方便然后穷子信受你看经文何等直捷穷子本来该承父业珍宝具足因他信不及祇是教令除粪三乘四果十地尽是除粪底人方便引诱他故与以值若当下信得及实无恁么事所以佛之本怀一切权实教门祇是欲令众生开佛知见六祖云如何佛更开佛知见佛知见即是人人自心所以道凡有心者皆应作佛山僧昨云人非木石X岂无心乎此事箇箇具足为何根器浅劣总信不及才举起便怕认识神且如长沙云学道之人不识真祇为从前认识神原为分箇皂白不许人儱侗你若未认怕作什么今时善知识总是钝置学人见一学人入门便教他怎生做工夫节外抽枝总不是佛之本怀若论佛之本怀祇是要人识得此一着子山僧得此一着子与佛无二无别就令将此身碎为微尘一一尘供养十方诸佛亦未足以报佛恩德山云释迦老子与我同一鼻孔便是文殊普贤来云咨和尚我早巳知他了也祇是识心达本源更无有过者若不如是争敢做善知识开大口争好拣别诸方锻鍊衲子昔有僧参一禅师每见即摇手云不是不是如此二十年一日远远见便云是是开善谦在大慧门下二十年祇是不省得大慧复令他驰书往襄阳谦益怨愤意欲无往其友宗元叱之云不可路途中便参不得禅遂与同行复语之一切事都替得你祇有五件事替你不得谦问那五件事元云疴屎撒尿着衣喫饭驼箇死尸路上走谦当下领旨比返径山大慧在亭子上望见便云者汉连骨头也换过也你看古人绝无定法祇是提掇者一着子要学人自已识得别无言说若见性人如伸手见掌更有什么大众还有信得及者么时有僧进云某甲曾看大慧语录云即心是佛人便以为寻常云灯笼沿壁上天台便以为奇特岂不是顺颠倒今日复蒙和尚开示始益X信向师云你今祇要信得及若不能直下承当便须时时寻究如何即心是佛终日冷冷看将去若省得了方有语话分不必看语录经教初心学人不曾看书本到是干净提奖他到是容易若久参学人打头不遇作家惹得许多见识及到善知识前先要洗涤一番令净然后救拔得他今人那里晓得此事大须有福遇作家始得若薄福人见邪师谈禅说道种种枝节便以为有滋味见真善知识一无所有便谓善知识祇是如此更有自甘下劣者谓古人二三十年方才了当终日向外驰求待他驰求二三十年全无下落到此来毕竟要拨转他向者一条直捷路径方得安稳不如趁早放下更省气力咦大象不游于兔径大悟不拘于小节希有之法真是难信经云若有人千生勤苦种诸善根如是之人乃可为说若有人千生但读诵大乘不看余乘及外道典籍如是之人乃可为说世尊致祝在所游方勿妄宣传六祖亦云恐愚人不解谤此法门万劫千生断佛种性故知希有难信佛祖祕密大众直须彻底信得不留一丝毫拟议始得珍重华首挂钟板示众师举椎云大众还知么千下万下皆从者一下起便打板一下复云何以丛林规则以此为据随打钟一下归方丈结制示众举圆觉经云以大圆觉为我伽蓝身心安居平等性智华首今日以罗浮山为牧牛场溪东溪X西一任诸人优游自在只有一句要紧话不得犯他国王水草汾阳道若一毫头圣凡情念未尽未免入驴胎马腹去白云端又道若一毫头圣凡情念净尽亦未免入驴胎马腹去诸上座又作么生须是从者里自作活计始得不见王老师道老僧自小养一头水牯牛拟向溪东牧不免犯他国王水草拟向溪西牧不免犯他国王水草不如随分纳些些总不见得作么生是随分纳些些总不见得诸上座汝若会得便是活计一期之内大须努力示众古人道千人万人尽是觅佛汉于中求一箇道人无欲与空王为弟子莫教心病最难医诸上座且道觅佛汉与道人相去多少大须分箇皂白不可颟顸何以故祇为般若有相似底所以道佛祖如生冤家始有学道分汝等离了乡土离了师长千山万水行脚到此专为学佛学法为甚却道如生冤家不见洞山云拟将心意学玄宗大似西行却向东汝若将心学佛将心学道穷劫尽形终不能得不如息念忘虑佛自现前今时不得巳教人从者边打翻那边消息要且图箇话会其余有什么交涉诸上座特地现成拟心即差究实而论不落见闻窠臼乃可归家稳坐珍重示众信为道元功德母信是无上佛菩提信能速登解脱门信能永离生死苦诸上座莫轻看者信字法华会上止得箇龙女涅槃会上止得箇广额屠儿者X才是直下信心底人诸上座还信得心么结制以来不知各人作么生用心寻常参堂中不是昏沈便是掉举不知昏沈掉举就是各人安身立命之所大须伶俐慎勿虗度光阴山僧欲与汝等商量有话试出来说看众无语师云岁月如箭转盼蹉跎本分上稍宽缓便容易错过何况日用间一切人我是非尚放不下又争搆得诸上座者事祇要各人心切汝若心切撩起便知举沩山在百丈侍立次丈问谁山曰某甲丈曰汝拨炉中有火否山拨之曰无火丈躳起深拨得少火举以示之曰汝道无者箇聻山便发悟师云汝看古人何尝有甚么忉怛祇要伶俐山僧寻常与汝等千说万说自己实见得没傝仁二实见得惭愧诸上座也须知些惭愧始得下座示众举长沙投机颂云今日还乡入大门南泉亲道徧干坤法法分明皆祖父回头惭愧好儿孙复举南泉和颂云今日投机事莫论南泉不道徧干坤还乡尽是儿孙事祖父从来不出门师云据此偈意则知有向上人作么生是向上人古人云有佛有法犹是教迹边事且未是那箇消息若论那箇消息非智能知非识能识即今目前直如一口气不来方有少分相应若落意根凑泊恰似有箇相应总与那人悬绝所以道损法财灭功德莫不由兹心意识是以禅门了却心顿入无生知见力诸上座心作么生了无生知见作么生顿入直须无心者箇无心不是造作得X来伶俐衲僧才闻恁么说便解打翻如今都拟商量者箇无心又争得永明云若亲照时纵有佛祖玄言妙义皆为魔说汝作么生商量大难大难示众探究此事实非小缘须要大生尊重始得于今天下说法者恒河沙悟道者如麻似粟都认箇目前昭昭灵灵底古人唤作驴前马后汉诸上座大须知痛痒始得长沙云目前无一法当处亦无人荡荡金刚体非妄亦非真于此直下窥得便乃坐断闻见万法平沈净躶躶绝承当赤洒洒无回互汝若踏着恁么田地便自解作活计作么生解作活计聻云何要作活计聻古人大有榜样在曹山辞洞山洞云子向什么处去曹云不变异处去洞云不变异处岂有去耶曹云去亦不变异此是第一箇解作活计底榜样药山坐石上石头云子在此作什么山云一物也不为头云恁么则闲坐也山云若闲坐即为也此是第二箇解作活计底榜样诸上座还曾恁么作活计也未山僧今日为汝再流通箇消息且不论远就是目今父母所生底身一二岁时见闻具足六根怡然心境一如有眼如不见有耳如不闻六用闲闲正恁么时十成完具渐渐长大便生爱恶等情从生至老迷而不返且道过在什么处难道彼时便没有么诸上座终日随声逐色总是步步踏着若不一回打翻要且无汝作活计处大众作么生良久竖拂子云箇中若了全无事体用何妨分不分复以拂子击案下座X示众古人道莫系念念成生死河轮回六趣海无见出长波六祖大师亦云前念后念今念念念相续不断名为系缚于诸法上念念不住即无缚也所以离念法门最尊最贵最第一惟佛一人乃称离念不见道悟无念法者万法尽通悟无念法者见诸佛境界悟无念法者至佛地位汝若不是实落到恁么田地他时后日决定自信不及为甚如此祇为汝胡孙子不曾死脚跟终不点地从上诸祖全推此着譬若大火聚无汝近傍处无汝依倚处若不如是总要柰何不得虽然如此犹是与得底人说若不打翻父母未生前面目真实去处尚且懡㦬汝又作么生下手所以千疑万疑祇是一疑千关万关祇是一关者一疑破则千疑万疑俱破者一关透则千关万关俱透诸上座作么生是者一关聻良久云唤作竹篦则触不唤作竹篦则背不得有语不得无语汝等诸人着眼示众此宗难得其妙切须子细用心未有天生弥勒自然释迦就是再来底人也要用心一番方才了得所以道惟人自肎乃方亲但是言教体贴自己隐微终是难过须实实落落到那田地才肯放心才得箇休歇就是见处的确言句上理会得恰好亦止得一半惟实落到处却难百丈云见与师齐减师半德见过于师方堪传受诸上座又作么生于今人不能了得病在甚处病在认目前昭昭灵灵以为是不知昭昭灵灵乃是缘境而有玄沙云若昭昭灵灵是汝真X实为什么瞌睡时不成昭昭灵灵若舍此又是箇黑漆桶打在无见无闻窟里纵然不涉两途和合得箇不思议犹是生死岸头事诸上座古人见性如十日竝照总不是者箇道理举无着禅师往五台礼文殊遇一老翁问云近自何来着云南方翁云南方佛法如何住持着云末法比丘少奉戒律翁云多少众着云或三百或五百着却问此间佛法如何住持翁云龙蛇混杂凡圣同居着云多少众翁云前三三后三三着不省翁拈玻璃盏问云南方还有者箇么着云无翁云寻常将什么喫茶着无对辞出翁令童子相送着问童子前三三后三三是多少童子召大德着应诺童云是多少着始悟彼翁盖即文殊也乃稽首童子乞一偈而别师云前三三后三三既领略不得玻璃盏话又当面错过童子一召之际依旧贪观天上月失却手中珠后参仰山始得契悟常充典座文殊现于粥镬上着以搅竹篦便打云文殊自文殊文喜自文喜那里落节向者里拔本诸上座丈夫自有冲霄志不向如来行处行汝各人都是丈夫也有志气祇如自朝至暮饥来便食渴来便饮何等自由乃至迎宾待客叙寒道温一般快利不曾分毫计较为什么问着本分事即便突然汝道病在什么处就似有人问我手中是甚么明明白白是箇拂子却放下另讨一箇祗对便远了哩所以得底人更不如何若何併绝咽喉直下无第二人不见曹山四禁偈云莫X行心处路不挂本来衣何须正恁么切忌未生时正与山僧昨日那五问意旨彷彿恁么田地岂是汝言句到得就是言句到得意还未到何况言句尚未到汝拟向什么处着大难大难示众倐忽又是半月敢问诸上座本分事作么生流光似电瞬息不停切须痛念生死不可逐乐过时大众试自揣看生死作么生了雪巖问高峯云日间浩浩地作得主么峯云作得主夜间睡梦时作得主么峯云作得主正睡着无梦无想无见无闻主在什么处峯直得无言可措诸上座无梦无想无见无闻毕竟主在什么处山僧常道有三箇关头人多以无梦无想无见无闻时作主难日间浩浩地作主易不知日间浩浩地尽难作主哩于今人不过从五蕴身田中认着箇能见能闻底便道是者唤作弄胡孙子一朝鼓破了胡孙子走了便不知怎么下落大凡聪明人看些古人语句便似容易得很便道日用间随处拈来皆是把洞山麻三觔云门干矢橛赵州庭前栢树子和会将来便道无有不是也须分箇真伪始得洞山云我寻常以心中之眼观之又观始辨真伪大众且莫容易却又不是艰难向那里寻求得底除却目前亦非别有者里毕竟作么生云门云直得干坤大地无丝毫过患犹是转句不见一色始是半提更须知有向上全提时节麻三觔干矢橛庭前柏树子狗子无佛性等话正是者箇消息切莫草草末法将X来人多不图实落各处丛林住住学些见识一部五灯会元不难领会本分事却实实了不得难道自己不明白么祇是胜负心拍盲承当过去自悞悞人所以真修行人名闻利养一切不顾只要自家实实了得不拘岁月不辞劳苦你看古人难道根器都是下劣都不像得今人汾阳参了七十一员善知识后见首山方大彻去难道他从前不会禅不会道还有什么佛法他不晓得为甚见了首山方道万古碧潭空界月再三捞摝始应知就是圆悟者样人在五祖处也有十年方才心不异缘今人争得容易大众着实努力才好复云山僧福薄自来只喜退步今日既在此提持箇事巳说不得了但一切余事须仗大众出力丛林原没有什么尔我都是一般就堂中堂外也没有分别但堂中为一众标榜都要规矩森严山僧最不喜人闲谈三箇五箇聚在一处说几句话便是一炷香日子有多少长就是堂外也须切戒各人自有本等职事须出一片至诚精勤做去难道各人自家住静不精勤做得么饭自家会熟菜自家会长么山僧自小也是住静日间不过闲得一炷香般柴运水烧锅掘地那一件事不是自己于今丛林一人当一件职事极好埋头修行山僧恨不得混在众中埋头修行极是有趣极是安闲真净云浮生惟有僧无事悟得真乘老更闲世间惟有解修行底越老越闲不似俗人一生奔奔波波到后来总倚靠不得大众X无非多生修来今生得为衲子在此箇门中知有此箇大事须要乘时精进早求解脱莫待他时悔之无及中峯云一箇主人翁既失百千皮袋子难医珍重示众毫釐系念三途业因瞥尔情生万劫覊锁诸上座趁好色力各各讨箇入路得箇入路还要有箇出身始得者不是轻易得底再三捞摝方才了当赵州十八岁上便解破家散宅尚且云除二时粥饭是杂用心处于今人怎容易搆得然虽如此者箇事也甚明白不见僧问慈明如何是古佛家风明云银蟾初出海何处不分明高峯颂云银蟾出海照无私处处分明是阿谁觌面不须重问讯随教日炙与风吹直下晓得又何消说如或未然切莫瞒却自己昔湛堂语大慧云杲上座我者里禅你都会得叫你说也说得叫你答话也答得叫你拈古作颂也拈颂得祇是欠者一解在你若不得者一解在我方丈里有禅才出去便没了惺惺时有禅睡着便没了如何抵敌得生死大慧云正是某甲疑处你看古人多少实落渠当时未见圆悟诸方那一箇不肯他祇是自不肯甘心诸上座各各求箇自己甘心生死到来方有把柄为甚如此为他得底人二六时中总没有空过底时节当时香林在云门十八年门每日唤他一日省得了门云我从今后不唤你也他后来却云我四十年方才打成一片涌泉亦云汝等诸人莫开大口老僧四十九年犹有走作你看古人都是实落行将去不X图明得便了就是山僧自小便晓得二三十年方才休歇得下所以古人道明道者多行道者少于今假知识徧满天下便是明得底也少直饶你有箇入处正好修行正好亲近善知识涌泉又云学道人大须识干识若不干敢保轮回去在敢保啼哭有日在于今人才嗅着些子便自掉头不顾不知他生死作么生了哩诸上座努力向前切莫空过赵州云佛之一字吾不喜闻佛之一字尚不喜闻还更有什么可杂用心处莫见世间少年利根做得快便便道佛法祇是如此不知他夙生也苦心过来若是中下之机毕竟要看箇话头行而参坐而究纵然今生不得悟来生出头亦不费力总是各人要生死心切始得珍重示众若真修道人不见世间过若见他人非自非却是左他非我不非我非自有过但自却非心打除烦恼破憎爱不关心长伸两脚卧六祖大师恁么语话虽则平白其实正是向上人底行履不似今人掠虗道理上簇花簇锦有什么难寻常憎爱是非底心容易消遣不得达磨初祖云外息诸缘内心无喘心如墙壁方可入道二祖安心之后才对他说岂更别有祇是图箇实落于今勿论内心无喘祇如外息诸缘一句作么生目前山河大地明暗色空外既有境则内必有心心境相对动輙伤锋须是知有底人方才在者里平帖帖地不犯丝毫头手脚若未到者田地也勉强不得待你觉照将来早是错过了也咦一得X无心便道情六门休歇不劳形有缘不是予朋友无用双眉却弟兄良久云巳过不可得常思于后念念圆明者都为他得底人方解与么话不然才有所重便成窠臼须是转辘辘地始得示众僧问心地无非自性戒如何是自性戒师云今日有居士从泊头来进云戒光从口出如何是戒光师云好大雨进云破戒之人为甚不堕地狱师云无孔铁鎚进云恁么则泥牛吼破天边月木马腾空过北关师便喝进云好一喝师云且退僧礼拜起云哑人唱罢无生曲黑月堂前拍掌游师云败阙不少又一僧才出师便喝僧拟进师云背后有人笑你在举僧问龙牙二鼠侵藤时如何牙云阇黎须有隐身处始得师召大众云且道如何是隐身处昔有四兄弟同得仙道预知命尽一箇隐在水中一箇隐在空中一箇隐在石中一箇隐在人中及至无常到来隐水者毕竟从水而溺隐空者从空而堕隐石者从石而破隐人中者从人中而亡须知者都不是隐身处且作么生才是隐身处又有无常捉一僧僧恳其宽限七日无常许诺七日后复来觅其僧竟不可得大众还知者僧着落么知得者僧着落生死到来方才有隐身之法不然未免手忙脚乱此事须及时了办非力可求非他人可代山僧自幼学道只是自家痛念生死无计可了后来读坛经云见性成佛如钉入木千方百计祇求见性最苦岭南前二三十年无一人X谈及箇事漫道箇事就持戒念佛也少山僧当此时设有一人为我剖断便愿身为牀座身为奴仆阅人颇多竝无所遇只是一部坛经行坐不舍如今得箇着落线索原从者里来忆当时但愿者事停当便深山穷谷野鹿为羣就使在十字街头破衣麤饭终日叫化也都甘心后同灵泌弟参博山便绝念岭南只为法字卍子与山僧夙缘特到博山相觅不得又抵金轮关中一见涕泪交下便惹起如今首座都寺监寺藏主书记诸子又得韩夫人一门信向因缘会聚偶尔成文实非山僧初愿去年都寺到匡山时山僧还迟疑未决念大众费了许多心力又累承相逼情词恳至事不获巳似山僧素喜深隐却疑小乘然忆天台大师临去时众弟子问其所证地位大师云吾不领众必净六根今损己为人获预五品耳盖菩萨行实实难行自己烦恼令其不起犹易令他人不起烦恼甚难只好随自家力量尽自家精神倘能信谅也断不致孤负而巳山僧初到此时闻丽首座云如今只是揉烂其心始得山僧铭入心髓得首座恁么不惜勤苦山僧也合𢬵一副心力大家鼓舞但一切外务多病之人却难照管全仗大众幇扶此是十方丛林原不分内外坐禅底坐禅行行底行行也都是一般如今都道坐禅底高行行底低一箇知随便没人肯做可笑得很难道行行底真箇便低么雪峯饭头沩山典座千古景仰云门法眼两宗都从雪峯出X来沩山便出箇仰山是什么人却肯当饭头当典座大菩萨隐在众中行行底极多若者些子人我都忘不得还说什么大事自今以后大众须放出一片公心莫分彼此莫分高下努力向前同报释迦老子恩德一场也非分外山僧与大众住此将半年四月又到结制在迩须是事事料理妥当始得大众丛林规矩决定要行不可徒有其名山僧今晚不惜剖肝沥胆向大众说大众须要共体此心便是戒之一事甚不可忽于今末法比不得上古若只图向上之名其实所行不及中下何等可耻目见颓风益当防慎就是傅大士临寂嘱其子普建普成二法师亦曰谨防三业莫道三岁孩儿也恁么道得空开大口菑田无一篑之功铁围受百刑之痛久立珍重示众无量妙法门参禅第一义若真师子儿不入他群队诸上座若论超生死捷径惟有此宗其余俱是方便汝试反覆思惟毕竟是箇什么尝见有种人不明心地祇就道理上东安西排学者不成学那不就到底落得一空汝伹向心地上讨得箇入路久久自然脱落何不上早劳苦一番直待眼光落地时只是只落汤螃蠏迟了也佛说人命在一唿吸间汝等于今刻刻甘心死得去便罢若未能死得去便须急急觅箇方便高峯云但将箇无滋味话头蕴之于怀行而参坐而究自然有箇入路亦不是别讨道理止贵言下知归切须大家打起精神看什么处有疑祇管X疑将去大疑大悟小疑小悟不疑不悟古人者话决定不错汝伹自己揣量毕竟到底如何发付莫要放过者便是疑不必另作计较山僧常时闻诸禅人道疑情如何发得起如何发不起只管向话头上觅道理筹度大觉好笑疑之一字切之别名耳总是生死心切便自起疑疑来疑去自然有箇时节若泛泛过日不实用心待他自悟决无此理诸上座趁早着力昔有商人同一比丘入海遇一恶龙兴大风浪向商人言但将者比丘与我便了此我夙生之师不肯教我修行致我受此业报痛苦无量心甚恨之山僧今日至诚相告信也由汝不信也由汝他时后日却怨山僧不得若道我真师子儿不入者箇群队也须实到恁么田地黑面老子恶辣不准汝口说便是黄面老子慈悲也不曾准汝口说在珍重示众诸上座三界尘劳如海阔无古无今闹聒聒尽向自家心念生一念不生都解脱既由自己又何难成佛无劳一指弹恁么看来容易得很然虽如是也要是箇人始得古人又道瞥起一念是境但无一念便是境亡心自灭无复可追寻若夙生有善根者闻恁么说直下便了其或钝根反覆看他毕竟是什么道理此事祇要疑所以高峯云只要惺惺着意疑疑到情忘心绝处金乌夜半掣天飞诸上座祇是汝自家底纵然不悟也寸步不曾离珍重示众佛法在什么处在穿衣喫饭处般柴运水处迎X宾送客处才举心动念便不是了也诸上座勿向外求须彻见自心实践将去方才有箇着落剃除须发向此门中毕竟为箇什么世间人为些小功名尚且废寝忘餐岂况生死大事多少在家人闻有此事千方百计要求出离如何出家人终日在善知识身边千提万提反不将为事凡人未有生而知之者总要心切明明白白偏汝搆不得过在于何过在汝纵逸即有时触着转眼消灭依旧业识茫茫如此等甚多不似上古纯素真切闻得便信得信得便行得箇箇出家便以此为急千山万水访寻有道祇求决了箇事决不游州猎县片衣口食虗度光阴诸上座此事大不容易汝若贡高我慢祇障碍得汝自己山僧自小便明此事常去礼下于人纵有说不相干底我亦礼拜何以故我求决了我底事管他是不是作么如今做学人便做出善知识样子生怕减了声价一般叵耐自己胸中黑漫漫地初祖云岂以小德小智轻心慢心欲冀真乘徒自勤苦汝等欲做真正衲子勿学时流把者些恶知见尽情放下放教空荡荡地才好用心才好受得善知识锻鍊若不如是大远在珍重博山老和尚忌日示众得有因兮事有由山僧自小便知有箇事十四岁见坛经巳识自己面目便不向外驰逐惟有宗门巴鼻尚未了得及参石压笋斜出崖悬花倒生语始得撇脱特恨彼时岭南无善知识X无可证据己巳年度岭去博山见先师先师亦不曾向我说一箇元字脚一日拈倒骑牛入佛殿语问山僧山僧呈偈云贪程不觉晓愈求愈转渺相逢正是渠才是犹颠倒蚁子牵大磨石人抚掌笑别是活生机不落宫商调先师云太麤生山僧云假使大了当人向和尚作么生开口先师顾视良久云何消说山僧于此洞见先师为人处庚午四月山僧辞先师先师苦留不得嘱以八月必要重来再三相订不谓先师九月示寂所以道得有因兮事有由今日者炷香不敢孤负先师良久召大众云先师真仪在者里先师毕竟在什么处以拂子作圆相云巍巍堂堂盖声骑色徧界不曾藏咦分明祇者是太郎当示众此事无他在圣不增在凡不减祇因染净而有差别南岳云一切诸法从心想生心若不生法无能住若达心地所作无碍非遇上根宜慎辞哉汝等但信自心心外无法一切诸法依心建立离心之外实无可得诸上座但向自心一念回光般若灵智天然自照好不省力今时人祇是向外驰求觅些有依傍底义解做些有捉把底工夫以为肯綮于本分事上便黑漫漫地诚可怜愍此事犹如虗空亦如身与影直是无汝回避处何不立地搆去良久云分明极复云太分明极咦祇为分明极翻令所得迟珍重示众诸上座一月过一月一日过一日作么生用心须要彻首彻尾你看古人在者里坐破七箇蒲团是X何等用心今人发脚参方便想秉拂开堂赵州道汝但究理坐看三二十年若不会截取老僧头去佛法无多子久长难得人山僧三十年前在博山见苦心参究底人尚多如今绝不见用心者一种用心只是将心待悟此病入了膏肓毕生不治大众切须老实做去无论三二十年就使一生不彻亦如此做去但存一副干净肚肠有何相为不得示众诸上座莫妄想终日学言语逞伎俩做颂做偈在书本上讨消息有什么益宗门底事若在书本上三藏十二分教岂是无言云何达磨西来一切扫却何不直下休歇去迩来禅道弊病不可枚举有一种心识浩浩底揑怪不休惹得无限人弄业识有一种专向蒲团上死坐遏捺起灭鬼窟里作活计佛眼云诸方不是坐杀汝便是走杀汝学人大须仔细诸上座仔细讨看却是澹然无意时好箇消息只是你特地不会开眼合眼上单下单毕竟是谁还会么珍重示众古人到大了当犹自深藏丘壑龙天推逼方出为人诸上座步步踏实地去有余于己乃可及物不见陆亘大夫问南泉云黄梅七百人如何不得衣钵独卢行者得衣钵泉云七百人都会佛法惟卢行者不会佛法如今衲子无不道我会佛法试问他一句便眼睛定动究其病处只为强露头角不向脚跟下用工夫所以古人道愈退愈明愈不会愈有力量且道不会箇什么汝若未到者箇田地直饶会尽道理X只成箇狂人无智人去争解与人抽钉拔楔先博山尝言我过后二十年宗风扫地土地庙里也上堂了也当日犹意有激而言不图今日亲见此事可叹可叹示众竹篦子因缘极直截痛快山僧掩关金轮时见一僧端坐石上问他做甚工夫答云看竹篦子问他作么生看答云于不明处进前愈追山僧向他道汝却要退后看始得且看者箇不明底是什么道理渠于此觉有痛痒山僧只略略点他一句便依所说做去夜半忽然有省山僧举芭蕉拄杖子话验之如何是汝有拄杖子我与汝拄杖子答云空中扫鸟迹如何是汝无拄杖子我夺却汝拄杖子答云红炉一点雪岂不快哉所以者箇事切在得之于心自然转辘辘地珍重示众山僧事不获巳住持兹山固承宰官居士殷勤启请实亦自见十九代祖师道场无人整顿放心不下但今草创四事未备大众果以道相亲不得因澹薄退念耐得澹薄便是入道根器山僧平昔每祝韦䭾菩萨愿得与世无缘不是矫情就令福缘具足一出惊天动地于本分事有何交涉即如世尊四十九年三百余会说法无量人天得度一场事迹如梦如幻何况世间身衣口食丰浓受用终归变灭汝等为生死出家须认取箇不变灭底六祖先期辞众众皆悲泣祖云我自知去处故向汝说只今还有知六祖X去处者么看看长庆宗宝独禅师语录卷第二音释哩沥傝仁二恶也一曰不谨貌镬菑宗宝道独禅师语录X卍XXX长庆宗宝独禅师语录卷第三丹霞法孙今释重编示众示众汝等诸人大须识自本心始得休歇若识心达本如空合空维摩经云不着世间如莲华常善入于空寂行达诸法相无挂碍稽首如空无所依庄严大师教徒常持此偈生死海中大可怖畏沩山行脚至天台山遇寒山拾得一阵茫然寒山云自灵山别后伊三生为国王忘却了也果上菩萨出生入死尚且忘却何况博地凡夫如今不用汝棒喝交驰机锋酬对古人唤作弄精魂汉且看六祖教永嘉何不体取无生了取无速永嘉云体即无生了本无速祖云如是如是何等机辨神妙何等入理深谈良久云老僧少时诵华严空忍品遂不知有身心器界如此境界X将有旬日至今每一提起犹见痛快示众修行一着自肯方亲所谓道不是文字语言乃平常之理昨有人问不是心不是佛不是物是箇什么老僧竖起拂子复问毕竟是箇什么老僧放下拂子只今且问诸人那箇眼不见耳不闻者箇又是什么一切有为法如梦幻泡影且莫当面错过此事不是一口道得尽底纵饶说得极玄极妙总没交涉惟得之于心方有把柄汝诸人一向逐色随声不曾有一刻回光返照所以日疎月远然虽汝不曾打点其实现现十成无一毫增减毕竟是箇什么努力搆取示众昔大随在大沩会下数载食不至充卧不求煖清苦鍊行操履不群沩深器之一日问曰阇黎在老僧此间不曾问一转话随云教某甲向什么处下口沩云何不问如何是佛随便作手势掩沩口沩叹云子真得其髓大众且看大随云教某甲向什么处下口直是针札不入佛眼亦无能窥他正恁么时大沩尚不肯草草放过复教他问如何是佛随掩其口沩乃点头古人为人十分严密如此大众何不体取若在者里透得过何禅可参何道可学还消说什么者事人人具足争柰有人饭箩边抵饿觅即知君不可见不离当处常湛然珍重说菩萨戒示众即心是佛即心是法即心是僧即心是戒定慧情与无情世出世间一切诸法皆无实性所谓诸法实性即汝心是楞伽云诸法无法体而说X惟是心不见于自心而起于分别所以一切诸法依心建立心外无有法可得法外无有心可得是谓心法一如无心无法诸佛子如此者即是金刚宝戒佛性种子诸佛本源菩萨根本众生若得此戒即顿入佛位经云众生受佛戒即入诸佛位位同大觉巳真是诸佛子戒之大意祇在防非禁恶护持本有清净自心若识自心心外无有一法为缘为对既无缘对便无所犯既无所犯亦无能持无能无所始名持戒争柰一切众生迷本净心遂有根尘等法既有诸法又生爱取诸趣发动身口造一切业既有业因宁逃于果所以三涂苦报轮回生死无有纪极然而穷诘本源实无根绪此迷无本性毕竟空众生不知妄受系缚我佛出世生大怜愍于上根者直示本心俾得醒悟中下根者方便提奖教伊止恶行善乃有戒法应作不应作是持是犯种种名相若大力量人岂有者等闲家具佛之一字尚不喜闻更唤什么作戒然虽如是大须实落始得不然画虎成貍莽莽荡荡招殃祸其害不浅所以此戒非初心可忽涅槃喻如浮囊遗教再三丁宁尊重珍敬波罗提木叉如佛在世良以生灭界中未能顿超方便直下无心若无戒善终不成就则必堕落人天之报尚且难期况于诸佛无上菩提是以从迷返悟戒实资粮从因向果戒为初步至于内护自心外护讥嫌自利利他犹为菩萨行愿从来学佛之士顶戴奉持如饥得食如渴得饮X如贫得宝如裸得衣诚非无故诸佛子当于此宝戒生珍重想勿令有犯虽云无心则无戒然须知无心始可得戒有心者常犯戒故无戒始可得心有戒者常系心故无心之心乃真佛心无戒之戒始为性戒此心此戒无二无别佛之授受祖之相传惟斯祕密非与人天及余二乘诸戒律仪而可比量涅槃云我皆安置诸子于祕密藏中祕密藏中具足三德三德圆满一心呈露由是万行庄严华严性海重重无尽亦非于自本心别有毫头增入昔世尊菩提树下成等正觉叹云奇哉一切众生具有如来智慧德相但以妄想执着而不证得若离妄想一切智无碍智无师智即得现前诸佛子汝等但看离妄一句世尊真切拈出教人直下无心汝若无心更有何事德山云汝但无事于心无心于事则虗而灵空而妙若毫端许言本末者皆为自欺起信论云一切诸法惟依妄念而有差别若离妄念则无一切境界之相如是则内自无心外自无境心境俱亡戒从谁立诸佛子既无戒可得毕竟唤作什么良久云咄且受戒去茶话广慧茶话山僧到此承王居士暨大行殷勤山僧没有什么说话大众有疑请问众无语师乃云山僧自小学道将三十年实无有法可得祇信得自心及心外无有一法可得佛佛相传祖祖相授也祇是信得自心及于今佛法凋零诸方每说什么法身边事法X身向上事山僧者里都无宗门下事无可商量若是大根器人言下知归方有箇商量处更不可特地起波涛也古人道即心是佛一句满口道尽亦是事不获巳今人多是将心学道将心求法若将心学道将心求法穷劫尽形终不能得为何如此祇为心外实无有法可得心外若有法可得是名外道大众切须自已转变自已回头始得良久云大众没有什么问山僧没有什么答更妙得很珍重广慧茶话识心达本原故号为沙门大众还识得心么若识不得生死到来如何回互昔有僧问洞山寒暑到来如何回避山云何不向无寒暑处回避僧云无寒暑处怎生回避山云寒时寒杀阇黎热时热杀阇黎大众作么生会若会得者话方有箇回互处壮色不停喻如奔马人命无常过于山水莫说人世富贵功名没有长久就是出家儿没有世缘几十年光景也易过去何不趁色力康健讨箇着落须是回光达本有箇出身之路始得僧问某甲不识心请和尚慈悲师云慈悲在你那里僧问金刚经四句偈不知是那四句师云不离阇黎问底进云不会师云你不会是谤经毁法僧问清净本然云何忽生山河大地师云我者里也没有清净本然也没有山河大地今晚广慧当家印初请山僧喫茶会么僧罔措僧问阿赖耶识末那识六识某甲心未了求示安身立命处师云你是看教乘来教乘与宗乘不同我宗门中总X无此话进云心性意识是同是别生天堕狱为是心去性去识去师云者里心也无性也无识也无进云恁么则寒灰枯木也师云寒灰枯木怎会说话怎会在者里喫茶进云不会求和尚方便师云三世诸佛阿谁代你乃云此事不在言说也不得离言说当日法性寺二僧争论风旛六祖大师出云不是风动不是旛动仁者心动大众还会得么僧便问心不在内不在外不在中间敢问在什么处师云有米煑饭没米煑粥良久云一堂僧冷淡千古意分明于今一堂何等停当珍重华首茶话师云山僧本拟深藏山谷无意出头今日华首元是法字卍子一线机缘后因丽首座及大众诸居士费了许多心力接得山僧到此与大众同住须是真实发心为生死真实修行才不虗住此山若论宗门中事大难开口上根人又何消说中下之根古人不巳垂手方便才有做工夫话其实有什么工夫可做古人道直指二字早是曲了也才说无事早是多事了也恁么有甚开口处所以道此事惟我自知又道须知有不求知者丹霞和尚云人人有一坐具地佛祖出头来一毫也不曾增即今诸上座诸居士在此也一毫不曾减祇是于今一闻千悟底大难不得不假方便大众须费一番心力始得良久云同来大众一路也辛苦到此正好安心既安职事各要努力有什么疑不好相问僧问华首重兴即不问觌X面相逢意若何师云两眼对两眼进云海风连夜发大地绝纤尘时如何师云独坐华首台僧礼拜师复云者件事不是说了便罢真实要见得性真实自已要休得休得休不得试自家揣看若论说得底尽有聪明伶俐便说一篇两篇不难看些禅关䇿进高峯中峯诸录便不消悟道也会教人有什么交涉举一老宿一夏不为师僧说话一僧叹云我直恁么空过一夏便闻得正因二字也好宿云阇黎莫𧬊速若论正因一字也无道了叩齿云我不合恁么道隣房一老宿闻之云可惜一锅羮被两颗老鼠屎污却师云隔江望见资福门前剎竿便回巳迟八刻何况更过江来此事岂容一棒一喝一机一境一转两转语凑泊得上大难大难大众须是从生死发心始有实落山僧少年时那晓什么参禅什么悟道祇是怕生死到来前路渺然后见坛经始知见性成佛没柰何千计百较才得甘心不是等闲容易良久云山僧年来多病体中太弱丛林事俱料理不得须仗诸上座同心协力惟佛法却委不得了若有商量不敢辜负如今天下到处荒乱此地还安稳深山中如住静一般大家锻鍊身心却好珍重生辰茶话师云山僧今早举王老师空劫以前话诸上座作么生会王老师又道道不属知不属不知知是妄觉不知是无记诸上座又作么生既道祇是无人觉知又道道不属知不属不知得底人便不消疑X拟疑拟着万里崖州去也所以山僧道拟心即差诸上座会得便会更无剩法古人也有道明得那边事却来者边行履山僧道也无那边也无者边得者便得更无时节汝但了得目前空劫以前也在目前尽未来劫也在目前不见道古人说知见知见即是心当心即知见知见即于今所以了得便是不了目前万缘差别良久云者箇事也有生而知之者也有学而知之者究竟都是一般生而知之实难其人求之诸祖中如丹霞赵州便是生知底赵州见南泉泉问汝是有主沙弥无主沙弥州云有主沙弥泉云主在什么处州躬身云孟春犹寒伏惟和尚尊候万福诸上座向者里便好打翻消息一切时行住坐卧折旋俯仰迎宾接客疴矢送尿无不是神通妙用赵州当时才十四岁何曾费些子气力次日问南泉如何是道泉云平常心是道汝看南泉也不消什么机用直如家里人说家里事州又问还用趋向也无泉云拟向即乖州云不拟争知是道泉向道适来举者几句道不属知不属不知知是妄觉不知是无记若真达不疑之道犹如太虗廓然荡豁岂可强是非耶诸上座道不属知不属不知者两句勿轻放过汝等喫饭饱了要行便行要坐便坐山是山水是水僧是僧俗是俗正恁么时佛眼也覰不见只可惜当下错过了山僧记得幼时见箇少林法师拈僧问赵州学人乍入丛林乞师指示州云你喫粥了也未僧云喫粥了X也州云洗钵盂去山僧彼时虽不曾彻底闻之使毛骨悚然如冷水浇背又闻举万松评云洗面触着鼻孔抽鞋摩着脚跟那时若错过话头便是掘地讨天所以可怜不知底人错过了多少好时光山僧恁么说汝诸人听着便又思量怎么得知又是头上安头以眼寻眼古人道饶汝学到佛边犹是杂用心山僧常举此话为甚学到佛边犹是杂用心圆觉云乃至证于如来清净涅槃犹为我相到者里须是悟始得咦不知者既错过了许多好时光知者又蹉过了许多好时光不知者过在不知知者过在知最难得恰好毕竟如何得恰好去诸上座实有恁么事若信不及便罢若信得及须实实体会实实了当始得者箇比不得世间功业祇是一生便了生死是我等无量劫来至于今日今若了得永不可得大须着力山僧千说万说不过助发而巳切之一字却在当人阿谁替汝着力得僧问月影汪汪如何是佛度众生师云木头进云月影汪汪时如何是众生度佛师云碌砖进云如何是众生度尽恒沙佛诸佛从来不异人师云前两语汝作么生会僧罔措僧问一箇道士卖灵符为甚处处吉利师云汝者两片皮播来播去作么进云和尚不识好恶师云山僧不识好恶且置上座不识好恶又作么生进云一箇团团圆到处皆和合师云者是赃底进云和尚又作么生师云山僧慙惶无地僧礼拜起拟进语师云止止不须说便归方丈X茶话举张拙秀才偈光明寂照徧河沙凡圣含灵共一家一念不生全体现六根才动被云遮破除烦恼重增病趋向真如亦是邪随顺世缘无挂碍涅槃生死等空花师云诸上座大须脚踏实地始得古人验人一言半句便知渠知有不知有所以人将语探若是知有底自然迥别即如作家相见如两镜相照终不杂乱若只你一句我一句祇图口头滑熘有什么用处莫谓今时上古巳即有此病大慧云近来衲子不肯向省力处做工夫只管热忙来呈见解作颂古云门向他道不是者箇道理便道把定他不肯放过我且问你你还自放得过也未诸上座各人要知慙愧不要取笑识者山僧今夜与你点破若是得底人举起便知丝来线去自然雅合你看庞居士访松山和尚值山经行士问云手中底是什么松山竖起拄杖云老僧年迈缺伊一步不得士云然虽如是壮力犹存他得底人相见自然恰好所谓满口含冰不曾道着一箇水字不似如今人自已尚不知落处只管记得满肚皮言句徒逞快利有什么交涉雪窦谓之随流失源你道他病在什么处病在不以此为念祇图好看若是真为道底人便是善知识肯了我自已不曾到大休歇田地亦自不肯大众且看自已于声色关头逆顺境缘一切时一切事果能一念不生么心如木石么如人饮水冷暖自知不可自瞒即瞒得亦终不干别人事我方才举断除烦恼重增病且道X烦恼为在内为在外为在中间若求烦恼不可得更欲去除他岂不多了一翻手脚趋向真如亦是邪真如作么生面目汝拟作么生趋向他诸上座汝才拟即不是了也者箇田地从无始来至于今日更由今日尽未来际还曾动着也无何不直下悟去更自直捷喫许多辛苦作么问答僧问现前且道承谁恩力师云上座也解恁么问进云建化门庭且置未萌以前道将一句来师云即今是什么进云兔角杖子为什么能穿电影师云大慈悲菩萨僧问倩女离魂那个是真底师云大众看者僧也解恁么问僧问大事未明时如何师云一二三明后如何师云四五六灵泌问莲华未出水时如何师云巖下煑茶烧树叶出水后如何师云㵎边流水散桃花僧问某甲参学以来苦无见处师云你要见作么进云也须有个真实见处师云幸自可怜生僧罔措师坐次僧问无我之旨毕僧复问祇者能无我者是什么师云有病眚者请医治眚眚愈医云你眚巳去了是什么僧无对师坐次指铜锅问僧有人问你是什么作么生对僧云铜锅师云还有疑么僧云不疑师复问一僧僧不X对师以手指云你肚里有禅僧问如何是宾中宾师云业识茫茫无本据可怜白日丧天真如何是宾中主师云途中解作活无往而不利如何是主中宾师云慈悲巧玅施方便善握司南验正邪如何是主中主师云佛祖潜踪苍生绝迹进云佛祖潜踪苍生绝迹时如何师不答僧礼拜丽中昰问理则顿悟事以渐除理亦有渐悟底么师云有事亦有顿除底么师云有复云理若无渐悟则佛与众生不由缘起事若无顿除则一切法皆有根本又问悟之一字亦不立敢问未悟不立悟了不立师云月昰礼拜僧问师是那一宗师云饥来喫饭困来眠僧无语师云你道是那一宗僧云不知师便打僧云莫是临济宗么师云你却伶俐态心开总理问诸经俱云无我为甚涅槃独云有我师云如医病人先用大黄消其邪热后用人参补其元气杨未了司马问弟子戒杀巳久迩来专事持诵得么师云者是功行边事若本分上未了总是业识茫茫进云如何是本分事师云古人道干坤之内宇宙之间中有一宝祕在形山居士还识得么进云不识师云何不向不识处看士罔措进云居常多坐不觉每遇不如意事便打不过不知病根所在师云功德天黑暗女有智主人二俱不受还有什么打不过处良X久复云若未能直下便了且就世情上勘破祇如居士年遇六旬从前涉历且道即今在什么处岂但六旬再过六劫也只如此幻妄空花徒劳把捉者里勘得破放得下日久岁深父母未生前一着子自然触着磕着进云侧闻至论毛骨悚然不知要见未生前一着子如何下手师云者便是下手士礼拜严舂陵司李问弟子职司刑罚民命攸关何以令彼无隐情此无枉法师云只从自已根源上讨个分晓自然把柄在手生生杀杀无非玅用进云敢问某甲自已根源分晓所在师云山僧若说是山僧底进云某甲向道巳久无柰种种情念终难排遣师云此未是根源话然试问居士假如梦中觉梦还是梦么进云毕竟是梦师云醒来梦中心境还用排遣么进云不用排遣师云根源上明了亦复如是一切情念不除自尽进云情念尽时岂非空无所有师云若无所有又成断灭去也就者里体验看金叔起居士以解易自负每举一阴一阳之谓道师云汝所论阴阳口头道理耳却拈不出来起云师能拈出试拈出看师云生死大事汝还知么起云不知师云一阴生汝不知生死还求知么起云求知师云一阳生法字卍请益格致之旨且述阳明颂语以质师云此事不与教乘合况儒典耶虽然孔子手眼也不小渠开口道个在明明德明德是什么烂柴头学者向什X么处捞摸阳明揭出良知亦非世见可到但云无善无恶心之体我不如是卍云师意如何师云不可思议心之体有善有恶意之动何不云一念动处即为意知善知恶是良知说他不是良知亦不得卍云师又如何师云知而无知是良知为善去恶是格物我与你另拈出物而无物是格物僧问阎罗王还有也无师云子甚处来云杭州来师云会么云不会师云莫道无阎罗王喫铁丸有你分在蔡云怡督学问日坐金轮峯还望见汉阳峯顶否师作此⊕相答之又问踏上匡山有三条大路毕竟那一条是大路师云咦者一条是大路又问庐岑险峻高出羣峯为什么羣峯让他独出师云争怪得伊又问身在山中身在山外且置祇如麤顽者土皮垒块者石骨凹凸者峯峦参差者林木奔飞而下坠者瀑布叆叇而上升者云烟怎见得庐山真面目师云土皮石骨峯峦草木瀑布云烟又问有人在金轮峯顶有人在彭蠡湖中忽遇波浪滔天石触舟沈峯上人作何救他舟中人作何自救师云南无观世音菩萨师与蔡督学话次蓦指瓶中花问云一种花为什么有二种色蔡云根无二种师不肯蔡云师意如何师云一种花二种色灵泌问如何是但愿空诸所有师云出门不踏芳草路如何是慎勿实诸所无师云归家不坐涅槃牀又X问如何是宾中宾师云家贫犹自可路贫愁杀人如何是宾中主师云久旱逢甘雨他乡遇故知如何是主中宾师云一朝权在手便把令来行如何是主中主师云八千子弟今何在更无面目见江东又问香严上树意旨如何师云雾卷烟收后森罗宇宙宽法树荫问香严上树意旨如何师云鲸吞海水尽露出珊瑚枝又问如何是你有拄杖子我与你拄杖子师云鸟栖无影树如何是你无拄杖子我夺却你拄杖子师云花发不萌枝又问南泉斩猫意旨如何师云你一切时中拈匙把筯又作么生又问万法归一一归何处师云来说是非者便是是非人僧问南泉斩猫还有罪过也无师云兔角杖挑潭底月龟毛绳縳岭头风僧问如何是第一玄师云如人饮水冷暖自知如何是第二玄师云上座是如何是第三玄师云东去也是上座西去也是上座如何是第一要师云更无玄与玅如何是第二要师云信手拈来草如何是第三要师云是处有芳草僧问香严上树话意作么生师云苍天苍天僧问蚯蚓断为两头两头俱动未审佛性在那一头师云两头俱动师举云门三顿棒因缘问法字卍云云门恁么问洞山恁么答为什么放他三顿棒卍不契一日师复举前问卍忽省云百姓日用而不知师云不知个什么X卍云查渡湖南报慈师休去师问卍你有拄杖子我与你拄杖子意旨如何卍云恁么娑婆诃你无拄杖子我夺却你拄杖子意旨如何卍云不恁么娑婆诃师问卍如何是夺人不夺境卍云鄱阳湖里绝行踪如何是夺境不夺人卍云与师共坐千峯暗如何是人境两俱夺卍云雨暗庐山深闭门如何是人境俱不夺卍云大家啜茗月明中僧问某甲祇是一个不识结在者里师云但向者不识处会取僧问某甲如今此心极是安乐莫便是么师云是谁安乐僧罔措师问法字卍如镜铸像像成后镜向什么处去卍云也跳不出僧问惟此一事实余二即非真时如何师云礼拜着僧礼拜起师云余二即非真僧复举楞严云山河大地语未毕师震声一喝僧罔措僧求开示师云你一向作什么来进云某甲一向行行不知行什么行今日远来望和尚慈悲指示师云你谦退作么进云某甲实实不晓得师云不晓得岂不是大了当人进云某甲未到者田地师云你昨日从那里来进云自东莞起身十二日到鹿角十四日到此师云那个同你来僧指傍僧云与他向来师震声一喝僧罔措再求指示师云适来巳彻底相为了X也僧复求师云我从来不曾与钵盂安柄师问僧你参什么话头僧云一口气不来毕竟向什么处去师云有人问你作么生答僧以手弹桌子师云五蕴身田强作主宰僧无语师云且去喫茶僧礼拜起云某甲实有一语师云且去喫茶僧问宝剑未出匣时如何师云无人能见进云出后如何师云汝看他是何面目进云面目现在师便喝僧罔措僧问一切意旨即不问离一切意旨作么生师瞪目视之僧拟进师便打师举云居膺示众了无所有得无所图言无所是行无所依心无所托令众每句下语以验一夏所造各呈毕丽中昰首座云上四句且置只心无所托语未有近傍还请和尚着师云了无所有得无所图言无所是行无所依遂张两手云苍天苍天座作礼云某甲更有语在师云子作么生座云切忌恁么时师笑云子深得云居之旨座便休居士问如来为栴檀相摩顶是一是二师云汝未开口时犹较些子进云莫是授记么师云汝身上有獦蚤痒作么主张僧问沧海任凭日月转青山不逐四时凋如何是和尚无量寿师云阇黎问底是问九九八十一古人多指出如何是不落数量底寿师云大慈悲菩萨问大众运为尽承恩力如何是普贤行门师云上座也解X恁么问问终日穿衣喫饭动转施为如何是文殊境界师云满眼满耳问世间什么物与恁么人同年师云问取露柱僧问雾罩长空无远近雪埋深径绝高低如何得雪消雾散去师云人皆苦炎热我爱夏日长问冬日则饮汤夏日则饮水如何得不违时失候去师云心不负人面无惭色问水向石边流出冷风从花里过来香如何得君臣道合去师云九九八十一问荆棘林中穿日影烟波水上绉云霞如何是入廛垂手事师云你问我答居士问百丈野狐为什么不落便堕不昧便脱师云打面还他州土麦唱歌须是帝乡人进云恁么则脱者未曾脱堕者未曾堕师云又被风吹别调中进云只如黄檗一掌意作么生师云哑子问聋人僧问如何是和尚家风师云饥来喫饭困来眠问师唱谁家曲宗风嗣阿谁师云达磨不来东土二祖不往西天问如何是学人行脚处师云着破草鞋赤脚走如何是学人一切时不起妄念处师云起也如何是学人亲切处师云莫将问来问如何是学人不假悟处师云恶如何是超佛越祖之谈师云一家有事百家忙如何是和尚亲传底事师云有问有答僧问离一切语言棒喝扬眉瞬目之外乞师直指师云汝自已道尽了僧罔措礼拜起立师云汝作么生会进云不会师云不会更玅进云还有意旨也无师X云又是头角生僧问如何是前念不生即心师云鲸吞海水尽如何是后念不灭即佛师云露出珊瑚枝僧问大事未明如丧考妣大事巳明如丧考妣如何是大事师拈起竹篦云老僧者个是竹篦子又问不是心不是佛不是物毕竟是个什么师云汝自出供状了也居士问文殊罔明女子是一是三师云两彩一赛进云罔明又是那个师云女子又是那个乃云此定就瞿昙也出不得即今大地众生亦不曾出此定也所以云一切众生巳成佛竟巳度生竟巳涅槃竟进云毕竟此中不了师云又是重添八字眉僧问破戒比丘为什么不入地狱师云无孔铁鎚清净行者为什么不生天堂师云石师子僧问如何是直截根源一句师竖起拂子良久云汝作么生会进云见和尚作用师云甚处见得进云见和尚举拂师云我未举拂时汝作么生会僧无语僧问千里闻风即不问海幢消息近如何师竖起拂子进云离了者个又作么生师放下拂子僧礼拜师云汝作么生会僧便喝师云好喝再喝看进云喝过久矣师云者是套子复问志公噉鸽未曾动着一条毛请问鸽子在什么处安身立命师云今日新罗国说什么事僧拟议师便打僧求开示师竖拂子云会么云不会师云不会底汝X还晓得么僧展两手师云者是学来底僧复问如何是觌面无私一句师云迟了也张月鹿黄堂庭二居士参张云某甲自庐山承教后渐觉不大为尘俗所累每诵心经至心无罣碍深信不疑然不能当下撇脱毕竟自家放不下师云还是看今时不破若看得今时破争有放不下底聻圆觉云妄认四大为自身相六尘缘影为自心相不知种种皆从缘生缘聚而生缘散而灭如梦如幻如泡如影即今山僧与居士在此谈论也是偶合之缘也俱不可得张云明知一切皆从缘生还有不从缘生者么师云且喜居士有此一问黄云不从缘生岂不是心师云心即缘生从朝至暮念起念灭岂不从缘张云除此缘生更于何处觅真实底师云无有一刻不承他恩力即此生灭俱从他起却觅他起处不得居士须实实用一番力体究始得张云每到此处便难用力师云本自露堂堂当下不自取转求转远楞严云一切众生生死相续皆由不知常住真心张云于今怎么知得常住真心师云居士平时所谓仁义忠信一切道理是常住么张云斯人存斯理存何甞一刻不存师云恁么毕竟理因人显人且不存理于何附黄云诚知佛教一切归空师云且道空归何所傅大士云有物先天地无形本寂寥能为万象主不逐四时凋是空不空是常住不是常住张云某甲虽不知常住真心但自验颇有得力处祇是无求二字世X人事事罣碍皆因有求若能无求有何罣碍师云若要彻底无求也须彻底看得破譬如灯光焰焰相续愚者将谓灯光常住不知后焰巳非前𦦨又如流水刻刻不停愚者见水谓水常住又如一城人物往来一年如是百年如是宁知死者死生者生人物依然却非其故又如一人今日之身巳非昨日佛云才生即有灭不为愚者说者里争容得汝攀援执恋争容得汝思量分别如今却把取不得底死舍不得又争得张辞求一言可终身行者师云诸恶莫作众善奉行张云愿求进步师云当净其意随举华严偈云若人欲识佛境界当净其意如虗空远离妄想及诸取令心所向皆无碍张云净意岂不是不生不灭境界黄云还有工夫在么师云不省得时向者里体究便是工夫黄云某甲于今凡遇事来物来随时应付过去便不留踪迹何如师云者境界也大难黄复举似首座座云要到者田地先须识心始得着语翠巖真见慈明慈明问如何是佛法大意着云探竿影草真曰无云生岭上有月落波心着云小尽二十九大尽三十日明曰头白齿黄犹作恁么见解着云贼真涕泗交流不敢擡头着云被人换却眼睛了也进曰毕竟如何着云狮子齩人韩卢逐块明曰无云生岭上有月落波心着云毕竟出他鬼窟里不得真言下大彻着云又被人换却眼睛了也X永嘉觉参六祖遶三匝振钖而立着云千里特来呈旧面祖曰夫沙门者具三千威仪八万细行大德自何方来生大我慢着云人以语探水以杖探进曰生死事大无常迅速着云把髻投衙祖曰何不体取无生了无速乎着云来也来也曰体即无生了本无速着云果然果然祖曰如是如是着云未可信在须臾告辞着云掉得便行有何不可祖曰返太速乎着云再三捞摝看曰本自非动岂有速耶着云依旧孟春犹寒祖曰谁知非动着云深入虎穴曰仁者自生分别着云真师子儿祖曰汝甚得无生之意着云悬崖一推曰无生岂有意耶着云好个翻筋斗祖曰无意谁当分别着云前箭犹轻后箭深曰分别亦非意着云大冶精金应无变色祖叹曰善哉善哉少留一宿着云平交平交洞山价祖偈切忌从他觅着云才生便齩自然无事迢迢与我疎着云错我今独自往着云巍巍堂堂处处得逢渠着云婬坊酒肆逢弥勒渠今正是我着云老老大大作恁么语话我今不是渠着云救得一半应须恁么会着云面皮厚多少方得契如如着云一坑埋却长庆宗宝独禅师语录卷第三音释眚蠡绉X宗宝道独禅师语录X卍XXX长庆宗宝独禅师语录卷第四丹霞法孙今释重编颂古三玄三要示张莂公孝廉仰山云百丈得大机黄檗得大用余者尽是唱导之师临济云大凡举唱宗乘一句须具三玄一玄具三要汾阳深得其旨方才颂出其实不分然又非儱侗古塔主分体中句中玄中巳失古人意今时杜撰则又乌焉成马矣第一玄貍奴白牯解相传碧眼老胡偷吐舌忍气吞声不敢言第二玄左右尽逢源冤家难解结急着眼睛看第三玄森罗宇宙宽头头是活计岂费草鞋钱第一要天光不报晓释迦弥勒不知名肯向人间留眹兆第二要樵歌牧唱真奇玅争柰途中眼未开费了许多盐酱料第三要大地苍生同此调折旋俯仰跳不出业识茫茫真可笑三玄总颂X用中得体号为玄明明一句绝廉纤变换自然生活计铁壁银山横面前三要总颂体中显用名为要祇贵学人正眼开一句明明全具足当机巧玅任师裁曹山三堕水牯牛儿事最精惟知念草绝余情时人若解通消息渴饮饥餐总现成任运腾腾声色中情忘向背境心融依然仍旧无劳力真个真空不住空佛祖位中留不得随缘且作住山翁山中自有山中趣御馔珍羞永不逢风旛不是风兮不是旛关山把截路行难时人祇管贪程去那晓全身在此间风旛不动仁心动自古来今真便宜若论拈花重注脚祖师犹占最初机不是风旛不是心祖师到此绝知音人言富有千金好何似中人坐竹林不是风旛正是心横趋直撞莫沈唫若人识得东君面万紫千红春正深丹霞烧木佛三冬寒气冷难挨木佛将来噼作柴身煖寒消无别谓禅人休更乱疑猜X茅镰子茅镰子三十钱人人都晓得问着便茫然南泉斩猫猫儿按下有分拏叵耐禅流不作家王令巳行难躲避将军塞外漫矜夸两堂云水鼓风涛奇特南泉下一刀救得不得都莫论不英豪处逞英豪活猫儿齩死猫儿请问禅流知不知一个堂堂无事汉横趋直撞总由伊手把狸奴下一刀禅人何必口叨叨知音惟有赵州老草鞋头顶卖风骚赵州勘婆子台山大路如弦直来往师僧真饱参婆子赵州头角露却令人见转羞惭年老成精老赵州助婆作恶起戈矛台山大路依然在祇要行人肯点头临济三玄洪罏翻雪浪海底起尘烟人天既不会佛祖亦忘言寒山逢拾得捬掌笑喧喧傍人都不晓却道是风颠阳春布德泽清明三月天嫫母连宵织耕夫忙种田世尊初生指天指地独称尊为愍羣生出此言赖得云门知变态不然空费老婆禅见怪不怪其怪自坏云门善解机宜祸才生处便消X除奇奇好事不如无世尊悟道寥寥独坐霜天后一睹明星便发机若也早知灯是火原来饭熟巳多时世尊问猪子历历分明在目前何须动舌起言端虽云佛具一切智也要侬家莫被瞒大通智胜佛惟此一心凡圣母十成圆备莫他求若云成佛不成佛尽落今时门底収城东老母本是天然一尊佛缘何特地而乖张虗空有尽渠无尽五指那能解覆藏赵州无人人一双无事手随分拈花和折柳若人问手在何处但示花柳不言手问性惟将无字醻勿随言觅急回头忽然踏着来时路始知人解倒骑牛赵州道无言中有响急着眼看祇者伎俩狗子佛性道有道无老赵州禅和奚不看来由可怜泣路亡羊者尽从无有里淹留日里看山三三该九四四十六有米煑饭没米煑粥X大慧竹篦吞饵巳钩肠清波乱跳扬丝纶牢在手更不动刀鎗竹篦背触为君举狭路相逢无处避堂堂一个丈夫儿有志气时添志气竹篦直截为君说真个瓮中不走鼈不用如何与若何旷劫无明从此歇老僧举起竹篦禅和开口即非背触俱非勿动急急撒手来归婆子烧菴主宾相扣有来机脑后金鎚太煞奇眹兆不留空坦坦寒巖枯木绿依依婆子烧菴事太奇诸方传说尽参差明修栈道人皆晓暗渡陈仓几个知杀活纵横纵夺机暗藏春色使人疑瞎驴灭却些儿在千古还他老古锥正恁么时意若何寒巖枯木寄婆婆趁去烧菴情太毒却令人见转淆讹未离兜率巳降王宫未出母胎度人巳毕未离兜率降王宫一期佛事巳周融非但瞿昙自如此诸人鼻孔一般同大随坏坏坏石头土块随随鸟语花飞澄潭不见苍龙影但看兴云布雾时九峯不肯首座X香烟才起便归去个是丛林老作家若论先师末后意九峯亦未觑其涯无见无闻主在什么处无见无闻主在么相随来也没如何谁家门首无明月叵耐夜行人更多玄沙三种病人盲聋喑哑最亲切闻见觉知无二别韶阳老子太乖张尽把家珍都泼撒望州亭乌石岭僧堂前相见大地拈来如粟米相见相呈亦偶然若论归家田地稳鵞湖保福解推迁陆亘大夫家中片石行船尽在把梢人信手拈来着着亲云山水月都游尽满腔心事与谁论鲁祖面壁壁立万仞接上机何劳簸者口唇皮当时若是高亭老实胜南泉王老师法眼卷帘一得一失摩诃般若波罗蜜剔起眉毛惺惺惺一得一失是何物德山到龙潭不见潭兮不见龙吹灯方觉在其中虽然不疑天下老犹与从前未悟同俱胝一指X万派千流都是水七金五岳总须弥逢人遇物竖一指尘世终然有子期疎山寿墖一文二文与三文一寸龟毛重九觔和尚此生不得墖饶伊狼籍在荒岑马祖一喝百丈三日耳聋金翅鸟王当宇宙个中那个是超羣一挝涂毒闻皆丧不是愁肠也断魂巍巍独坐大雄峯生涯丧尽绝行踪幸得祖翁田地好儿孙从此振宗风投子油瓶油油莫是投子么鸳鸯绣出从君看不把金鍼度与人晏国师因雪峯拦胸把住有省将谓何奇特元来祇恁么昔年何处去今亦不较多婆子抛儿南柯梦醒豁精神个中何必较疎亲呈桡舞棹休夸弄君向潇湘我向秦十智同真一同一质婬坊酒肆逢弥勒城东老母避不得摩诃般若波罗蜜二同大事信手拈来都是从今莫叹家贫有志气时添志气三总同参耕夫织妇和南一一天真明玅何必南询X五十三四同真智从来不许人知碧眼老胡不识白牯狸奴皱眉五同徧普东家打鼓西家舞巴歌社酒笑嬉嬉乐在其中人不知六同具足包天裹地无余物欲进进无门欲退退不得七同得失左边墙右边壁成也萧何败也何忍气吞声莫叫屈八同生杀随手拈来是药有时珠玉八珍有时粪堆搕𢶍九同音吼溪声山色全周观音将钱买胡饼元来却是个馒头十同得入化城且暂歇息菴内不知庵外事玉殿苔生赤骨力总颂十智同真分明举似更莫拟议五位君臣正中偏混沌不分空劫前堂堂宇宙无人识恍惚依稀未易言偏中正更无一物可当情途中解唱还乡曲肯将幽趣博虗名正中来看渠也俊哉二途俱不涉何用有安排兼中至者里浑然忘彼此忘彼此放去収来帖帖地X兼中到古今至此无人会于中那个出头人都来弄巧反成拙偈答钱沃心督学问肚饥必想饭身冷必思衣起灭尚未停云何谓息机肚饥思饭冷思衣起灭纷纷是阿谁从此万缘都歇罢饶伊门外乱鍼锥问静定名曰禅风动名曰波静定若澄潭风波从何起清净本心原静定才生一念便淆讹谛观此念原无有自此澄潭绝浪波问期场七十完百日余三十绝后而再苏阿谁有血出须知日日道场中绝后再苏始见功老父从来不借借儿孙门外逞威风问生灭时时有圆明随地得请问众禅人那个不遭屈生灭元无有圆明无可得个个丈夫儿有志气时添志气问开口成思虑无言犹死句有无皆不成何处是去住开口非思虑无言非死句纵横总是我去住更由谁问顿悟称见得本性有形否谓空不是空云有未X曾有谓空不是空云有亦非有仰钻瞻观徒费力你若无心我也休问旧年何处去新年何处来若言没来处百草有凭据去年无处去新年无处来奇哉端的意万卉向春开问德山有一棒临济有一喝世间些小事相见若为合德山棒临济喝觌面当机疾虽然若遇恶竦禅和须要藏身退步始得别真妄偈真法性本净尀耐人不知不知与净性非一亦非二真妄元无性总是法缘起悟时顺真如无终似有始迷时违真性有终而无始迷悟性皆空无终亦无始不是真生妄迷真妄遂起既达妄无体云何不可止因缘性空故何生复何死法华穷子偈多时驰骋在他乡险峻关山路渺茫五十余年人事别归来元是旧行藏拄杖偈把住放行渠借我登高下险我由渠渠无有我何能活我得渠用任伸舒渠我元来无两个我渠何得有亲疎自今以后无分别相将𢹂手作良图长庆挂钟板偈X有句无句古今传树倒藤枯几百年此日宗风重整顿相随来也大家看戒衣偈黄梅夜半偷传去累得儿孙天下忙𢆝到岭头无避处当阳抛出大家看化钟偈明暗文殊见观音动静机锽锽声聒耳且道是阿谁答马僧摩居士一句当阳难下口未言早巳落前溪山僧不解闲忉怛居士何须说悟迷示熊心开总理圣凡无别一知通你我心源性相同且喜夙生缘偶合腰缠骑鹤契吾宗偶作带水拖泥入岭南不知何处是家山千年常住一朝客野老恒冥如是观赠法字吾道无人识凭君一线通君心我心合是以到其中赠丽中风旛一颂解投机千里同风事亦奇三到黄巖问端的实知野老不相欺示二严生灭门头一念回空王传令子归来大家团聚谈今古莫媿从前眼未开X示圆实子归就父通消息父信子言而发心所有功德全是子须知老父不出门示法纬法树两侍者还匡山修行活计子无他惟有无心更莫加心若不生无一事心生念动事如麻又尘劳烦恼虽无性叵耐似生相续多尅念殷勤休嬾惰大通双眼又如何示能素韩夫人不思善兮不思恶祇者不思是什么莫道多年不相识依然还是老婆婆示禅者四方八面都无路祇贵阇黎着眼看钓竿巳在渔人手不必贪程过远山闻樵云讣音年来莫作世情观最喜山居半掩门闻讣却令心愈寂尔因心地久盘桓示道者从来佛法无多子才恁么即不恁么踏着上头关棙子百千三昧一时疴示僧日日日从东畔出朝朝鸡向五更啼于中若具金刚眼阿嫂元是大哥妻X丽中昰首座住持诃林遣可都寺持送拂子一枝偈以表信祖祖相传祇一心青原南岳不须分三玄照用非他立五位君臣为此陈棒下无生凡圣绝临机不见有师僧诃林重竖风旛论却幸吾宗代有人定宗上座远来乞偈截铁齩钉容易事藕丝难断事尤长人无远预张良计恐落侬家盐酱缸又楚水秦山远度难阇黎莫作等闲看丁宁急下擒王手不动风旛仔细参渊禅还华首将谓宗门有祕传那知空隐总无言如今䇿杖罗浮去火种刀耕华首边示祖心还华首飞云顶上看明月正是归宗斫额时南北东西同此意心心只许祖心知又横挑拄杖不顾人直入罗浮深又深黄叶菜根记収拾恐随流水动知音示勤拽往华首参罢诸方五味禅生涯只在䦆头边若人来扣其中意噼口搥他一两拳示西水禅人X未言先领犹迟刻句下翻身未是能大丈夫儿当自决勿留禅字赚平生示张玉叔州守大丈夫当勐烈浮华光景水中月阳焰翻波岂足言空花落影那堪说惟有真如无上珠亘古亘今镇常彻不从缘岂可灭六根门首真明洁达磨西土不将来可祖无得便休歇知君多佛植灵根丁宁莫负好时节示行者罪福从缘起缘生性本空若知无性理当下出樊笼示戒摩行者如鱼在水鸟飞空往返周旋在此中拟议知君不可见无心处处入圆通示印平禅人直下信得及更无第二人但有路可上更高人也行题灵泌颂古遗笔灵泌一去无消息空余灵泌之遗笔笔迹予知非昔人留之以慰予之心你我一空予久知非但久知兼深思我得此个空三昧所以生死之情离灵泌灵泌三十七年如昨梦再过百年亦如之噫世间如幻住你我本来无礼金轮墖凌空一突兀不与众为邻四面攀跻绝万峯回互新头头真舍利处处本师身今日亲瞻觐遥思负铁人X答周少司农元亮祝寿四首自惭福慧薄度世亦应难荷叶堪为服黄精可当餐缘何无事衲得遇现身官一种没絃曲知音能解弹又是法住法位都缘物不迁根尘无过咎声色好安禅睹角知牛在看烟识火然明明亲见得那更有中边又一入空门里寻思不计年爱枯干慧地花落净居天取舍情忘尽长伸两脚眠茅菴独坐处户外草芊芊又作佛元容易才疑便不成谩夸临济喝曾认偃溪声道直犹为曲言空亦强名偶来尘世上知是几多庚答栖壑大师金轮相别后屈指廿余年世事如无有真机只目前我犹鸿鴈影君享水云缘异日重期处天湖最上颠赞观世音菩萨赞眼能见耳能闻天真明玅不须寻眼见色时色非色耳闻声处声非声者个天然真佛性威音那畔到于今大丈夫儿高着眼本来旧佛要新成观音与我元同体祇因染净便区分若能一念回光照全体圣心无二人眼见色时被色转耳闻声处被声沦旷劫至今迷不返遂尔结成生死根若能念彼观音力此迷无本性元空性原空枷锁自然得解脱镬汤炉炭顿X销镕又予闻大士不自观音以观观者故能令众生见闻获益拔苦与乐如空谷响应物成音在眼而见在耳而闻头头出现处处分身大士与我无第二人觅则不见疑即天渊不疑不觅观音现前欲见大士应如是观经云观身实相观佛亦然博山和尚像赞泥牛入水觅无踪雪重霜严路不通欲识吾师真面目桃花依旧笑春风自赞佛佛惟传本体师师密付本心全凭者一着昰子效殷勤须知更上一陵层咦目前无阇黎此间无老僧又者汉太脱空自已尚无立锥之地别人何处可通风生平祇自信不与时人同即心是佛信入骨髓本拟深藏山谷不许人知咦何期可子效熊耳又者个汉看来似老实心事人难识毕竟无他长祇是中了达磨大师之遗毒自家误赚犹可叵耐出言还不收拾每向人前口口声声道即心是佛惹得人起谤渠心犹未息又X才与么便不与么且道者个是我不是我若道是我我不与么若道不是我我非不与么不与么非不与么毕竟如何唐言乞士梵语苾蒭又即心是佛即心是法即心是僧者老汉平生只此伎俩自家玩赏不巳近来亦有知音二人同心其利断金何况又三人咦大家齐着力报佛恩报祖恩不可独善其身须作个般若功臣又者师僧面黄眼大才出孃胎便揑怪祇求见性成佛人间事事都不爱碌碌劳劳四十年如今不直半文钱常思自已甘心处将谓无人识不料荫阇黎立尽门前三尺雪又者老子一生愚鲁凡百无能你底些儿伎俩不过识得一个心年深岁久愈老愈精却来引诱世间人绝无文釆又不尖新诸方笑你祇是一卷坛经时人恁么说知汝亦甘心咦孰是孰非黍麦难分虽然人不识汝亦有知音又上无攀仰下绝已躳外离离相内微离空佛祖位中留不得由来祇者住山翁囦教授赞者厮儿看渠真洒落破衲芒鞋萧然独脱十字街头X东嚗西嚗自已一身没得求祇为众人讨安乐咦忽然撞着其中人许多捞摝亦不恶铭铭拄杖付剩人长老元是汝底今还与汝惟论见性不拘文字咦当阳展用任君裁洞上一宗方在子长庆宗宝独禅师语录卷第四音释挝帖锽囦嚗宗宝道独禅师语录X卍XXX长庆宗宝独禅师语录卷第五丹霞法孙今释重编书问答张莂公孝廉大鉴祇具一只眼大通双眼圆明永明老人可谓极护正法不令狂禅窥其涯涘乃担板汉终日遏捺妄想以求一念不生往往附会其说就中差别伏乞开示达磨大师云行解相应名之曰祖岂非双眼圆明耶涌泉云今时人须要尽却今时始得成立又云须要X识干识若不干敢道轮回去在敢道啼哭有日在岂非重于行履耶沩山云祇贵子眼正不说子行履岂非重于见地耶得底人他自知时修与不修是两头语则非离见地外另有行履离行履外另有见地矣大通双眼圆明永明此语极救一时之弊岂与盲修瞎炼遏捺妄想者同日语哉答曾宅师孝廉达磨一宗以直指为标题以悟门为究竟宜了当人现成机用一切分量渐次俱为剩义乃古人云百丈得大机黄檗得大用余者尽是唱导之师似此各有分量疎山云咸通年前悟得法身边事咸通年后悟得法身向上事尤属渐次既有分量渐次则一悟似非究竟何谓直指所以已眼未开人因此致疑稍有省悟者又狂心未息岂不见高亭隔江招手横趋而去船子覆舟示非别有耶大慧答李汉老书云公于一笑中释然还更有奇特道理么若更有则却似不曾释然也乃又云公欲明大法应机无滞但且仍旧不必问人久久自点头矣此皆师家亲身经历方能于直指具大方便令学者随器随时获大饶益可见法源深远不可类齐只今宗风扫地赖我和尚开大罏鞴无不成就恳求拈出差别垂示将来达磨一宗原是直指人心见性成佛实以顿悟为则若悟则一切现成绝诸分量即悟之一字亦不立岂X有顿渐彼此哉虽然春色无高下花枝有短长隔江招手横趋而去顿悟者也咸通年前咸通年后渐悟者也此人有利钝非法有浅深也李汉老一笑释然实无奇特矣而又疑大法不明故大慧云但且仍旧不必问人久久自点头矣此语有权有实有収有放百丈再参德山不会末后句古人络索皆从者里出张无尽见兜率悦悦云德山还有末后句也无无尽云有悦大笑而起无尽终夜深疑始大彻去如婆子烧菴云二十年祇供养个俗汉保寿云瞎却镇州一城人眼如此机缘逗漏不少正是宗门最后爪牙若遇大根学人一见便了实无分量渐次惟中下之根未易窥测故善知识具大方便垂手巧妙而不失直指之旨时节既至其理自彰耳答金叔起文学欲究无上大道知之一字最为亲切然知之一字成却多少人败却多少人不可菽麦不分也凡有所知皆是缘虑心苟有个道理存在胸中亦是缘虑心假如一切放下但守个知字亦是缘虑心连者个知字都放下单单守个无知亦是缘虑心缘虑心者生死根本也灵知者无上大道也祖云不见一法存无见大似浮云遮日面不知一法守空知犹如太虗生闪电亦云幻知知无真知无知到者里不许有知不许无知又异于木石且道是个什么若向者里信得及许你有个见处山僧恁么举似须是急着眼始得X答金以质文学去年三接手翰祇是痛伤令爱之意不息耳虽人情难遣岂不闻生死事大无常迅速耶世之极寿者百年极夭者十岁过一百年极寿极夭者都不可得所谓彭殇徒自异生死终无别也文殊师利问维摩诘言菩萨云何观于众生维摩诘言譬如幻师见所幻人菩萨观众生为若此如智者见水中月如镜中见其面像如热时焰如唿谷响如空中鸟迹如水上泡如石女儿如芭蕉坚如电久住菩萨观众生为若此文殊师利言菩萨作是观者云何行慈维摩诘言菩萨作是观巳自念我当为众生说如斯法是即真实慈也如上所举最为亲切请居士常作是观万念无有不销镕者况居士学道多年今处顺逆境中毫无主宰与不学道者何异惟痛自警觉为慰答陈秋涛宗伯即心是佛率性谓道为仁由已圣人虽往而面目犹存此为直捷诚如阁下所言然信心二字祇要直下承当阁下恐学人煞执师心满假非无所见第与率性由已之语似相违耳山僧虽学佛而不识儒亦曾闻皇天无二道圣人无两心请略辨之所示未信则常虗而灵既信则易实而碍不知阁下如何看者信字吾宗门实重此信华严云有能说法之人有所听法之众尚未入信门信之一字岂易言哉又云信是道原功德母信是无上佛菩提信能速登解脱门信X能永离生死苦又云不信一法方信自心是以吾宗门信心实有下落不事空言但须分个早白即如文王望道未见孔子仁圣不居与明月摩尼等喻尊意以为拂信之迹恐人生着极是玄妙之谈第最初不知从何处下手然后不居信地又不知尊意先知后行耶先行后知耶若先行后知既未知如何行若先知后行则与贵知有而后践履似为相近惟不知所谓知者何物耳苟非于知上原本清楚遂谓要行即有功勋尽是有为尽是臣种虽饱无力不离识情假饶穷到玄玄玄极处无无无尽头都不许可谓其知处先错行亦无谓也所以宗门大旨知外无行行外无知知到极处即是行行到极处即彻知恁么看来知行合一然亦不过强贴耳岂不闻知之一字众祸之门知尚不立而况行耶到此田地唤作先知后行不得先行后知不得知行合一亦不得非情识见解可到阁下大须着眼始得药山问石头三乘十二分教某甲粗知尝闻南方直指人心见性成佛实未能了石头云恁么也不得不恁么也不得恁么不恁么总不得子作么生此处倘不深悟深信必然颟顸儱侗灵润禅师山行遇火其徒云请师避火润云心外无火火到自灭一人山行被蛇伤足以为枯桩所触行三十里遇捕蛇者识为蛇毒告之其人闻而立毙且道未遇捕蛇人云何行三十里无恙才闻蛇毒云何立毙此皆心外无法祇是当人信不及耳若信得X及心外实无毫釐法可得所以云无边剎海自他不隔于毫端十世古今始终不离于当念山僧生平祇信此心亦以此心教人实有原本上接西来祖意下辨邪正关头惟此而巳其中委悉非言可尽阁下倘共信此心不妨觌面商确方才痛快至于道听途说鱼目明珠之混虽圣人之世亦所不免若因此辈而遂疑信心之道有未尽则又因噎废食也过承宠诲知留心性学诚世出世间希有喜极不敢不竭其愚以备蒭荛之採辱赐佳刻兼惠腆仪统此鸣谢又僧问大梅见马祖得个什么便住此山大梅云马祖道即心即佛僧云马祖近日又道非心非佛大梅云者老汉惑乱人未有了日任汝非心非佛我祇管即心即佛拙见此语死煞不像参悟而马祖何以即首肯梅子熟也然则非心非佛之语果系惑乱人耶当时大梅何不直说者老汉非心非佛正是即心即佛不较有着落耶请质高座望一剖示即心即佛表语也非心非佛遮语也今人多重遮语谓无痕迹而忽表语不知即心即佛惟过量大人方能担荷马祖下出八十余善知识如大梅能有几人看渠问马祖如何是佛祖云即心是佛渠便礼拜正如良马见鞭影追风千里任汝非心非佛我祇管即心即佛三世诸佛列代祖师移他不动者老汉惑乱X人未有了日山僧更喜此语寻常人祇知门里出身那知身里出门者个田地马祖大梅心心契合更不费一些手脚若云非心非佛正是即心即佛犹为周折了也死煞一语得无孤负古人二祖觅心了不可得达磨云与汝安心竟与此同一鼻孔非大根器岂能如此直捷至于参悟是学人途路边事何可语此答韩犹龙文学才与么便不与么转辘辘地如大火聚有什么近傍处永嘉云常独行常独步达者同游涅槃路妙则妙矣犹是方便之谈衲僧巴鼻自已尚无独知之地他人岂能窥其踪迹耶古人云三世诸佛不知有狸奴白牯却知有从上大手眼尊宿行履大都如此总是见彻根源绝诸渗漏若犹有个保任在则能保者是个什么所保者又是个什么本是一心却成两立更有个平常有个不可思议有个昭昭灵灵有个见闻寂寂总是识情生死根本所以山僧常道凡笔所画者都是画不是笔眼所见者都是物不是眼心所知者都是境不是心谙得此意敢保掉臂而行矣答黄无咎文学所呈来见都是识情作道理会所谓依他作解障自悟门总是求会太速不曾死心一番耳此事祇贵了得若空晓佛法有什么用处法师家到是说得玄玅要且目前便不知下落所以我宗门下事迥别余乘道人若信得及便将日前知得底解得底尽情𢬵置X却向不知不识处提个话头念念勿忘以悟为则须教自悟自肯方才痛快祇要长远耐烦耳又此事须觌面一见若祇管说道理有什么了时古云解属于情情生则智隔矣来札云本来面目祇是一心清虗泰然此乃识情卜度耳又云无心可得空空洞洞一丝不挂等语尤为着空至拈枯木寒巖等话总是错解工夫还不是者般做此事绝非容易没量大人尚不柰何道人又争得容易耶且如生死即刻到来一时心识昏暗痛苦无量平时所见空空洞洞底道理毕竟用得着否敢道决用不着便请将者些眼见耳闻书本上理会得底道理尽情抛却食息依旧食息起居依旧起居读书做事依旧读书做事但二六时中不要将此念放下常常提起看什么处有疑父母未生前在什么处安身立命一口气不来向什么处去不能无疑就在者里疑如僧问赵州狗子还有佛性也无州云无者里还有道理还有理会处么若无下手处就在者里下手昼参夜参毕竟是个什么道理务要看破赵州老人立地处方才了当初心做工夫最忌不肯疑言句古人有不疑言句是为大病之警无字话头佛祖骨髓此疑一破则参学事毕矣与熊心开总理圣人所以同者心也凡人所以异者情也此心弥满X清净中不容他徧界徧空如十日并照觌面堂堂如临宝镜眉目分明虽则分明而欲求其体质了不可得虽不可得而大用现前折旋俯仰见闻觉知一一天真无暂时休废直下证入名为得道得时不是圣未得时不是凡只凡人当面错过内见有心外见有境昼夜纷纭随情造业诘本穷源实无根蒂若是达心高士一把金刚王宝剑逢着便与截断却不是遏捺念虑屏除声色一切时中凡一切事都不妨他祇是事来时不惑事去时不留古人所谓内心一毫不放起外境一毫不放入更非强为内心从来不曾有一毫起外境从来不曾有一毫入渠识得破保任得恰好合着本来主人翁耳洞老若解恁么做工夫无有不露裸裸底时即与诸圣同一鼻孔同一受用矣军中机务殷繁山僧于此大光明中祝佛天加被惟愿少病少恼𡨥氛潜息一念无为十方坐断千万珍重昨岁偶被业风吹入岭南初夏拟还匡山图尽契濶可得与否尚听后缘临楮悬切示能素韩夫人佛言见性学道难尽世修行如毛见性如角今之学道者虽多而发心出世者实少不过行善事修福田求来生果报祖师云自性若迷福何可救故欲超生死必须见性以生死从迷性而起性若不迷情与无情一切诸法元无所起楞严云众生生死相续皆由不知常住真心性净明体用诸妄想此想不真故有X轮转言常住真心者即本来面目也言妄想者即汝日用间思善思恶起灭不停是也日间便是想夜间便是梦日夜不息正是轮回生死根本汝若觉得常住真心并无此事汝才不觉妄想便生尽未来劫无有底止于今要得超脱生死第一要识得自已真心如伸手见掌如稠人广众中认得自已父母断不问人是与不是既能识心自解作活计所谓作活者一切动用如其自心念念相应不生支节日久岁深水牯牛自然纯熟矣昔嬾安禅师问百丈弟子欲求识佛如何即是丈云大似骑牛觅牛安便问识得后如何丈云如人骑牛到家又问始终如何保任丈云如牧牛人执杖视之不令犯人苗稼安便礼谢后住沩山示众云我三十年祇看一头水牯牛如今成个露地白牛终日露迥迥地常在面前趁亦不去又石巩禅师在厨下作务马祖问汝在此作什么巩云牧牛又问作么生牧巩云一回入草去蓦鼻拽将回此二则机缘忒煞详明老夫人及众道人可细味之无忽又近日不知用心若何本来面目确然见得也未思善思恶缘虑底心亦曾休歇也未若未见得本来面目的确千万不要杂用心一切家缘且当拨置务要心地虗闲方可专心一致然不得急急则劳困反成退息缓则懈怠且散乱矣惟贵缓急得中善调其心即获一切功德止是坚凝正念以悟为期断不负人也X答韩汉逸文学离心之外更无别佛居士当发信心信自心佛若人信自心佛即为诸佛之所护念其福无量然何为信耶何为不信耶信者应当观察我即是佛佛体既真即今众生之情从何而起谛审谛观念念不舍忽然省得起处汉逸亦要来着忙此事矣答韩耳叔文学接来札深悉近日精进甚惬鄙怀般若之在人喻若金刚断断不能埋没也惭媿悔过自是尘劳良药据山僧意不若从今自作主宰行将去古德云佛法有什么多事行得即是如人识得路了却在路边只管叹惜追悔坐着不行岂有到日惟居士勉力行之途路高低曲直长短行之自悉便是过来人祇能替人说得不能替人走得也答韩季闲文学从凡至圣不出因果二字但有时报不定之分亦有时报一定之分如今生作恶来生必报而报必遇时时若未到未即报也能忏悔改过其罪可灭若时报巳定即圣人亦无由免矣所以修行最要谨防三业三业通乎五戒坚持五戒三业自净五戒不持人天路绝此佛诚言岂欺人哉来札云未行善事惟知恶不可为此语固是然不为恶即善不为善即恶善恶并行却不并立知不为善之即恶岂可但不为恶而巳耶居士有根器人应当努力依此修行人天果报X决定可期若论向上须知恶时无善念善时无恶心善恶如浮云俱无起灭处能于此彻见即可以立地转凡成圣不复以有漏之因相位寘矣慎之别袁道生居士道心贵切不可因循人生百岁转眼成空苦不觉耳若待了却目前方图出世终无了日每见聪明伶俐者多中此病虗过一生老死徒叹可悲也居士澹泊宁静大有近道之骨会当不落人后其柰山野老婆心切何此去匡山有年余之别聊书数言以当砥砺惟念之与黄孟颙文学足下宿植善根故在富贵安乐中不为富贵安乐所埋没盖智慧人也智慧者虽享诸天之乐且知其不久况人间顷刻乎经云三界无安犹如火宅则天上人间总非归宿之地足下试思即今六道茫茫无所底止死生醉梦穷劫莫醒其过咎何自而起者里若知痛痒方有下手做工夫处方有说话分既者里不明心里不肯放便是工夫有疑只管疑将去食息起居不要放舍愈绝消息愈加逼拶拶得心路俱断祇有此一疑顿在面前柰何不得到恁么时切勿生异念起速效待悟等心反为障碍古人诃为偷心也参禅要死偷心偷心死后方能瞥地方才庆快平生先圣云穷玄极玅以悟为则斯言尽之矣然初心做工夫诚难前无进路退失故居实是踏脚不住若非大X根器人未有不退堕者况去圣时遥魔强法弱稍知趋向此门又以作福行善为极则断不信有立地见性得道之理闻举即心即佛能不掉头者实难其人居士智慧过人幸自勉生死事大无常迅速莫只当一句话恁么念过也示能善韩道人学道惟贵痛切一刻不可放过盖从无始劫以来迷而不觉今一旦知愧巳是三四十岁若更因循更有百年亦顷刻而巳古来学道之士如痴似兀其道愈深其养愈淳故能以道力胜业力然业力岂有体性祇借道力翻腾一转实转换由人耳道人既坚忍向道惟当努力行之须知一切诸法皆从心起过去之境巳去未来之境未至现在之境无住都不可得何以见其都不可得即目前言之有时满目青黄汝若不着意见犹不见汝若着意则一切历然法之有无由我心现无前境可得也古德云一切诸法皆从心生心若不生法无能住此与最上人语非余外人可闻也示翁自通昔曹山辞洞山洞云子向甚么处去曹云不变异处去洞云不变异处岂有去耶曹云去亦不变异古人悟处的确自然绝诸渗漏自通幸无忽略也学道人须贵知时一切时中断然不可放过如人常在家不愁家事不办人人有此一事亘古亘今有佛无佛法X尔如然迷亦不失悟亦不得伹以染净区分致使圣凡迥别诸圣净用萧然独脱凡夫染用长劫轮回是以全凭日用智照洞然洗刷无量劫来习气种子所谓道力胜业力大有转变也且真心本净非从新得忘想体空染而不染便恁么休去即有落在拨无因果者所以染而不染不妨翻染成净净非新得不妨还净去染圣人得此方便是以解脱凡人失此方便是以沉沦转变在人圣凡无实法也示二童女维摩居士室中有一天女年方十二辩才智慧巧玅绝伦舍利弗尊者问云汝云何不转女身女答言吾从十二年来求女人相了不可得当何所转又灌溪和尚参末山尼问如何是末山主山云非男女相溪喝云何不变去山云不是神不是鬼变个什么溪便礼拜山僧即今问汝等非男女相是个什么又云不是神不是鬼变个什么看他何等稳当天女云吾从十二年来求女人相了不可得当何所转乃三世诸佛法印慎勿错过从上大手眼人行履多出于此汝但于十二年来求女人相了不可得一句看得透彻则不见有世间出世间相内不见有身心外不见有器界上不见有圣下不见有凡即今不见不生死末后不见有涅槃威音王以前也恁么即今也恁么尽未来劫也恁么无一法可得亦无无可得者到此田地心空及第归矣书此以勉併示二颂非男非女显X家风神鬼如何像得同昨夜东邨人唱曲今朝僧打五更钟十二年来不可得经行坐卧是阿谁欲藏愈露难遮掩留与丛林作指归答韩犹龙文学宗门事惟上根人直下承当中下之机绝分不开户牖不设蹊径觌面全提亲证亲得更无如何若何极而言之即心是佛一句道尽矣然即此一句亦属引诱因人有说若当机领会时绝诸气息绝诸思议嘿契而巳苟不如是便是妄认识神强作主宰因渠平日不曾发得出生死心又善根微弱或看教乘理路以为已解遂乃忽略不信有悟还说悟是落第二头如此等正所谓识心卜度也后代秉持正法须要分个皁白是以高峯拈提大有所以山僧当时实从此段因缘打翻消息此后绝淆讹处悉皆勘破方才知得解路与悟门依稀相似而实如云泥之隔即高峯亦不过就解悟分途直捷指出作个马祖功臣看其拈提自然明白如寻常人祇管道心外无佛佛外无心此岂不是解耶如何是佛石压笋斜出崖悬花倒生也须是个人始得与金正希内翰学道祇要得其门若得其门急亦到缓亦到若失其门缓急皆不到确实而论祇要亲到不疑之地不须问人生也恁么死也恁么尽未来劫也恁么者里少有一毫疑处便是银山铁壁即受人处分矣若更别X作计较看语录研教乘及觅阿师口里转使心头乱似麻在不见圆悟大师云汝怎生听得诸方老师口里一个说一样正谓此也倘又勉强拍盲硬作主去终有困时山僧向曾与居士道有为心法不可相依日久年深全无利益居士亦云此语实是然则夙具智慧者岂待山僧赘语耶持戒礼忏入道助因了悟自心方为极则闻居士熟读楞严直指人心见性成佛亦无出此经者惟人自肯乃方亲耳与梁未央文学吞舟之鱼必遭渔父之手而渔父未敢即下手者海濶水深鱼势力强也待其汹涌之势稍息力困神疲渔父随手得之近有大心凡夫善根深种堪绍佛种而善知识未敢即着忙者境风汹涌五欲海深烦恼力强亦姑待之吾未央是也境风终有歇时五欲终有淡时力强终有困时止争迟早耳佛说出息难保入息每见有我欲待时而时不待我者未央能无一动心耶华首是我辈归宿之地千万留意真乘近有入处知所乐闻今春晤洞老于江州舟中语祖禅口述不尽与等贤文学修福不修道祖师叱作迷人恶心行布施经中指为魔业以此观之第一福曰无如心地法门矣若不识心贪瞋痴种子决难销陨纵有天福升而复沈如系足鸟高飞无益所以学道人修福不如见性若能见X性福更无穷山僧此说惟贵五宗直路而行永无捐弃当见谅也与翁声文居士天真佛性常自圆明父母未生前也恁么即今也恁么尽未来际也恁么本来无一物既无一物唤什么作本来于此有个窥处最省心力一切时中不犯手脚异念才生勐自割断方便唤作定慧不是实法也若论此心本来自定自慧黄檗云此心常自圆明徧照世人不识祇认见闻觉知为心空却见闻觉知即心路绝又云若要识心亦不离见闻觉知然本心亦不属见闻觉知至此实要当人自省不在言说言多去道转远矣省得底自知时节不消问人一切妄想情念自然销陨此学道之验千虗不如一实也若不如此任你将心用心日求功用尽属无常尽归生灭祖师云若欲修行觅作佛不知何处拟求真若能心中自见真有真即是成佛因不见自性外觅佛起心总是大痴人愿熟思之无忽山僧客岁别后多历危险莂公不起心更冷然喜丽中到山巳作广额屠儿大丈夫故当如是声文自处应亦不薄祖心诸子先回聊通此信珍重与蓝朱公文学经云一念普观无量劫无去无来亦无住如是了知三世事超诸方便成十力夫此一念非前际生非中际住非后际灭圆古今通昼夜绝去来无边表无动X摇求之不得避之不能直下知归则全体现前当处不觉则千境纷惑凡圣关头诚不越此然此犹是说理之谈动伤唇吻若论我宗门一切坐断如银山铁壁自然绝诸渗漏佛见法见他尚不起何况更起尘劳烦恼耶昔有魔王随金刚齐菩萨一千年求其起处而不可得南泉犹谓是进修位中则知从上来事非粗心浅识能知涯岸要到恁么田地但看僧问赵州狗子还有佛性也无州云无看得者无字破敢保大事了毕前授风旛因缘恐涉义路还看狗子无佛性话为玅答翁子郊居士迷闻经累劫悟在剎那间最初威音王未为早末后娄至佛未为迟祇在当人忖量生熟如何相应不相应耳若果见彻根源行履稳密处身如无身在世如无世不落见闻窝臼不随妄想迁流则尘中能作主宰虽在生死海头出头没而不见有生死可得吾子自审能如是耶即缁亦可素亦可如其未然勉强何益志在仁者非山僧所知也与关起皐文学凡人发心皆有因缘因缘具足方得成就论云譬如木中有火无人钻研火终不得涅槃有三因谓正因缘因了因火喻正因一切众生皆有佛性也钻研喻缘因良师善友激发也火出木尽喻了因也木即烦恼生死也一切众生若无善友激发虽有佛性被烦X恼遮覆不得现前岂能解脱是以欲求解脱实要因缘祖心是足下激发之友当深信之与林得山宪副居士是宗门根器但慧多而定少日闻尊恙益当禅定摄心且不论悟与不悟但论目前勿当面别觅修行永明云学道之人别无奇特但日用于六根门头消除情念断绝妄缘对五欲八风情无取舍心如顽石始有学道分居士梦金刚大士云只要作得主正是此意幸以心力为凭勿靠药力至企又闻贵体清安甚慰益当精进矣然精进作么生难道撑眉努目竖起嵴梁是精进么六时礼念烧香散花是精进么不见道若起精进心是妄非精进若能心不起精进无有涯居士且细看心不起三字临济云巳起莫续未起莫要放起胜你十年行脚华严云心不妄取过去法亦不贪着未来事不于现在有所住了达三世悉平等正是者个道理此事趁强健时早讨个下落常以去年病苦光景放在面前始有䇿进分待得年运巳深把目前好光阴都放过了恐异时做手脚不及珍重长庆宗宝独禅师语录卷第五音释菽噎寘砺吻X宗宝道独禅师语录X卍XXX长庆宗宝独禅师语录卷第六丹霞法孙今释重编书问与子木方伯昔有僧参雪峯峯问什么处来僧云覆船峯云生死海未渡为什么覆却船僧无语遂回覆船举前话覆船云何不道渠无生死其僧回雪峯如教而答雪峯云须是覆船始得山僧云渠无生死岂有第二人今人从朝至暮见闻觉知一一天真一一明玅才落意根便千差万别居士若要易会祇在日用处勿动意根冷冷地窥看极是省力至嘱答黄龙卷居士承谓今人不如古人未甞不是然须自已彻悟一回脚踏实地是与不是自然无疑若心外见有毫𨤲法可得便非彻悟矣所以见有能信之心所信之法尚未入信门真到无心时佛见法见尚不现前况世间尘劳烦恼耶若论实际理地三世诸佛历代祖师天下善知识同一鼻孔若论品位修证则千差万别经云一切贤圣皆以无为法而有差别岂不闻迦叶三昧阿难不知阿难三昧商那和修不知商那和修三昧优波掬多不知耶仰山云如今祇要明得自家性X海如实而修圣边事且莫将心凑泊他时后日自具去在好不明明直说如公所云古人会得即心是佛时一时全具五眼六通且道从上诸祖几个全具若以无通为非则外道天魔通亦不少何得以此为邪正之权衡自落异见沩山云得底人他自知时修与不修是两头语若有从前习气未能顿尽直须教渠净除现业流识所以悟后之人自解作活计谓悟后习气依然则所悟者何物也承问救疗方便我道别人着力不得其中络索面倾为快答周五溪太史有身则有病岂以无病为敌得生死乎若以无病为贵则长生久视之术足以傲双林背痛矣涅槃云世有二种想一众生颠倒想一世谛流布想一切众生皆具二种想圣人祇有世谛流布想无颠倒想又云牛圣人亦唤作牛马圣人亦唤作马某年月日圣人亦唤作某年月日与常人同祇无颠倒想耳颠倒想是病四百四病非病也四大本空五阴非有佛与众生同此一法故曰但除其病而不除法大慧杲患背疮不住喊云痛杀人痛杀人大众皆疑适一禅客至便问云还有不痛者么大慧云有进云如何是不痛者大慧喊云痛杀人痛杀人禅客礼谢观此则病苦呻吟禅宗作略未可轻议禅宗惟论见性直指即心是佛一心之外更无毫釐法可得若以如来知见治习气则心外有法矣所以此门悟处深玄不与教合X其有未悟只用无义味死猫头单方绝玅祇恐不能死心全身里许若全身里许无有不得者时节若至其理自彰灵验不灵验不必问人矣答惟已禅人六祖大师云世人外迷着相内迷着空若能于相离相于空离空即是内外不迷本来真性而得出现夫言相者外尘境也空者内意根黑山鬼窟也经云纵灭一切见闻觉知内守幽闲犹为法尘分别影事何以故但有幽闲可守即是境与意根作对有意有境即属生灭永嘉云心是根法是尘两种犹如镜上痕痕垢尽除光始现心法双忘性即真所以伹有取舍向背便是执着有执着便是迷也如今若要直捷祇是无事于心无心于事公谓凡遇有事时不论大小俱以付清净本体不敢起一毫意念保个清净本体岂不是意依然心境对待非真也以纷飞之心摄入清净体中又成藞苴工夫不是者等做若直捷做去内心一毫不放出外境一毫不放入思之答林涵斋铨部普菴云揑不成团擘不开何须南岳又天台六根门首无人识引得胡僧特地来你看六根门首无人识好不道破居士如今祇要识心屏息诸缘莫向外求内不放出外不放入者样看去就是生擒活捉一般容易之极博山先师教人看一口气不来向什么处去正是教人直下认者个本来面目现前面目还认X不得更说一口气不来作什么于今学人祇向一口气不来处讨所以愈求愈远未审居士作么理会若一时不会但向不思善不思恶处冷冷看去再不怕工夫差池再不怕用在情识上极是直指没有一些盖覆但二六时中心不异缘常要顿在面前自然露躶躶地迥脱真常忽然触着便是大事了毕五洩见石头问云一言相契即住不契即去石头据坐五洩便去头唤阇黎洩回首头云从生至死祇是者个回头转脑作么洩大悟你看他说个什么渠又悟个什么善知识但向学人四威仪中轻轻点他一下伶俐汉便当机领略也不潦草也不多说佛眼云人因心迷故来山林见善知识不知就你本人迷中最是亲切极道得好圆悟云古人公案未必透得且识了心不要理他自已一个心抛开一边却向善知识口边讨长讨短书本上忖东忖西有何交涉且如何是自已底心心又如何识僧举长沙偈学道之人不识真祇为从前认识神无量劫来生死本痴人唤作本来人问永明意作么生永明云楞严会上甚是明白阿难云如来现今征心所在而我以心推穷寻逐即能推者我将为心佛咄云此非汝心此是前尘虗妄相想惑汝真性此个便是识神诸佛诸祖指得极明我今重为居士道破总是者个意根起灭不停盖覆真性遂成生死根本所以识真才得息妄非遏捺也四禅八定皆是用攀缘心去修所以出不得生死彻悟X真空方免此患华严云一切法不生一切法不灭若能如是解诸佛常现前我与居士同在大觉海中也无生死可出也无法可说还信得及么维摩云善来文殊师利不来相而来不见相而见文殊云如是居士若来矣更不来若去矣更不去所可见者更不可见山僧浅浅与公下个注脚维摩是无生缘起文殊是缘起无生一念无生外至山河大地内至六根六识俱不可得一落意根便生出许多枝节便见有境缘作对庞公云心空及第归珍重复覩者禅人参话头当知古人所以教人参话头之意从上诸祖并无教人参话头之说当时学人朴实时时刻刻以生死为念故一遇善知识一言半句便自开通后世学人杂念纷飞横生知解教渠寻求自已便有许多计较或认昭昭灵灵或认空空寂寂种种卜度愈求愈远祖师不得巳示个话头乃是直指出本心与人令人绝尽意识当下便了若不能了则向此中疑之又疑是之谓参须知参话头即参自心疑话头即疑自心非有二也如汝问我如何是某甲本心我即云唤作竹篦则触不唤作竹篦则背不得有语不得无语我巳明明直指个本心与汝也只是汝不曾自悟若不能悟便要向此中疑之又疑求个出身之路若稍生意识谓竹篦子话只是断人意识或欲泯绝念头令人念不起或认取不起光景或又去究起底源X头种种计较差之千里矣参话头如人堕井求出相似时时刻刻单有出井一念系之于怀更无别般计较汝今正要如是时时刻刻不忘疑情单单有个求出身之路系胸臆间更不起一毫头生活之念亦勿望人为汝指示如此做去不久决得彻悟惟禅勉之勉之杂着金刚正法眼序达磨大师秉单传之旨谓二祖曰吾观此土惟楞伽四卷可以印心至黄梅易为金刚劝一切人受持此经即得见性则知直指人心无过于此自曹溪以后如洞山聪黄龙南汾阳昭中峯本诸大宗师皆以此经为契证希有哉岂可谓文字乎吾子丽中宿植善根玅悟上乘谛观此论一字一句皆般若之精髓也希有哉岂可谓今人异于古人乎或谓空隐老冻脓犹有乡情在予何敢私金刚正眼现在具眼者请鑑重刻拟寒山诗序佛言若要世间无刀兵除非众生不食肉兹者三灾并起人命危脆或募兵守城或遁逃山林或隐匿海岛以自为计虽贪生怖死人之常情岂知定业有不可逃者盖杀生之极感刀兵灾偷盗之极感饥馑灾淫邪之极感疾疫灾非天降非地涌非人与皆众生自业吸引因果相酬如影随形如响应声欲不受果惟不造因因亡则果丧业空则报亡耳道独偶阅慈X受禅师拟寒山诗见其词语恳切深锥痛札今人通病实对治之良剂玩味不巳重梓流通伏冀诸贤详审起大慈心悲愍众生不食其肉斋戒清净谨敕身心众善奉行诸恶莫作一人依之一人不受业众人依之众人不受业斯即善身保家寿国之良图也募诵华严经引诸经惟华严最尊乃如来根本法门一乘圆顿至教也一切二乘不闻此经佛惟付嘱大心凡夫若能信入疾得阿耨多罗三藐三菩提至于禳灾集福寿国保家其绪余耳近者三灾叠起人人惊惧或归之于业以为无可逃者然业有二有定业有不定业定业难逃不定业则可释也又障有三一曰烦恼二曰业三曰报烦恼可以理遣心地一明情念自息也业可以忏悔烧香散花竭诚礼佛改往修来则业自消也惟报难移必资大法方能回转则无踰此经矣此经如清凉月能消热恼如善见药无病不除如如意珠能雨众宝如天甘露能润焦枯一言之下心地开通立地成佛一句染神永为道种闻而不信尚作远因学而不成犹胜人天果报则受持读诵书写解说从可知矣退菴居士深明因果发大悲心行菩萨道结期于万寿禅寺请僧转读愿与一切有情同种善根共入毗卢性海伏冀见闻随喜共成胜因一念尊重恭敬无论浅深久暂同乘佛乘直至道场决不唐捐幸勿蹉过X又一皮较一皮孙子不如儿坐禅胜诵经诵经胜有为古人恁么道也是掉棒打月接竹点天总不亲切我道有一人不诵经亦不坐禅还识得此人否若识得此人则粗言及细语皆归第一义何必大家团聚相对喃喃也虽然求恁么人如星中拣月且向第二门按下云头教伊循行读句忽然心地开通义天朗耀不妨亦得搆去经云譬如暗中宝无灯不能见佛法无人说虽慧莫能了又云以佛智慧灯照见所行道是则诵经良有益矣西禅监院某题诵华严尊经统冀众檀共成胜果如理如事祇在各人分上正是一举一回新耳修大悲忏法引法华云若人有福曾供养佛六度之中檀度为首贤劫千佛名经无一佛不于往昔因地中或然灯或烧香或散花或施幢旛宝盖无量无边然后成佛经又云乃至以一花致敬画像或复举一指及小低头以此供养皆成佛道然则人无圣凡事无大小其必以福德庄严报土必矣傅大士以弥勒化身日则躳耕夜则行道而况此际三灾鼎沸生死须臾何不舍不坚之财修坚固之福远播成佛之因近脱目前之业至善举也圣光上座欲建大悲忏三年道场所费浩繁仰仗众力若云净智玅圆体自空寂如是功德不以世求又作么生我道巳上供通并是诣实X化斋粮引金刚经云尔时世尊着衣持钵入舍卫大城乞食于其城中次第乞巳还至本处饭食讫収衣钵洗足巳敷坐而坐看来何等省事上古修道之士巖居穴处草衣木食不为口体所累百丈立丛林累从此起山僧曾于匡庐罗浮开者舖席甚觉多事拟休歇去卸却担子入闽所以三四年间不定踪迹昨岁偶到长庆礼塔见僧众四散殿宇荒芜心甚恻然因𢹂数子入寺就廊庑间煨一小铛栖迟永日不期抚台怀东陈居士兴复祖庭际此因缘欲辞不可修造伊始日给未遑饶是铁面禅和也须裹腹若云道不及古何不省事好山僧只得忍气吞声高明大士幸亮我也重铸开元寺钟引宝志公示化萧梁以神通力现幽途苦相武帝问以方便志公曰若闻钟声斯苦暂息于是天下寺无不置钟付法藏云罽宾王好杀报千头鱼身剑轮绕之随斫便生有阿罗汉充维那依时打钟鱼闻其声剑轮脱落其余神验援据难尽然钟之功德非但拔苦消灾尤为入道要径楞严云此方真教体清净在音闻欲取三摩提实从闻中入所以从文殊门入者一切山河大地助汝发机从普贤门入者一切运为俯仰助汝发机从观音门入者一切声响音韵助汝发机沩山有一僧锄地次闻鼓声呵呵大笑沩山曰俊哉此是观音入理之门诸仁者寻常尽道西方水鸟X树林皆演法音舍此欣彼当面错过岂非心有高下不依佛慧耶开元寺钟宋天圣间信士林陶募五万余人得铜万五千觔所铸绍圣劫运音声不振合郡比丘捐衣钵重铸兹丁亥兵燹尤惨诸宰官居士爰有今日之举予喜开元兴复且将缘起于此也不禁一言开元寺在芝山上全闽灵秀所钟十方长者诸山长老大家出手均非分外他时月朗风清万籁潜消声声聒耳我道观世音菩萨来也莫说独道人饶舌好华严宝镜序李长者华严论一乘圆顿见性成佛之祕典也诸佛根本不动智即是众生分别性诚无转折祇要当人信得及若信至满处即入十住初心明见佛性成等正觉所以云才入信门便登祖位或有从来习气不过以无作三昧方便应之于此真智之外非别有毫头法增入亦不论修与不修亦无成正觉者盖一切众生巳成佛竟巳度生竟巳涅槃竟何以故十方诸佛与大地众生情与无情一切诸法同此法界性故无今古自他之相及成与不成直下信得及当体便是舍此别求终无得理经云若不见真智累劫修行不成道果名假名菩萨若见真智即生如来家为法王真子希有哉道独不知何劫熏得此心直信无疑一覧此论痛哭流涕以为千生罕遇而今得遇万劫难逢而今得逢复自踊跃庆幸无巳丙申秋驻钖海X幢再覧斯论心意怡然不忍释卷觉年垂耳顺耳目不利论文浩繁难于常阅遂于论内搜括精义联为一篇目曰华严宝镜宝镜者法界真智也此智为万法之体法界依之而建立又能洞照万法故号为镜也中间一字一句皆是论主心光道独不敢臆见亦述而不作云尔重刻十明论序通玄长者未造华严论先造此十明论乃华严论之关钥也盖十二有支乃一切众生轮回生死苦海即是毗卢遮那法性海也众生苦海与法性海元无实性一念迷即生死苦海一念悟即法性海其体无二祇由迷悟而得名所以云法无定相惟心转变耳古佛智海迷在无明全在当人以方便三昧力显之言方便三昧者定慧之异称也法华云如来所得法定慧力庄严以此度众生自成无上道舍定慧而别求方便则吾未知也今去圣时遥人多懈怠口耳之徒习以成风随流失源迷而不返良可痛愍故重刻此论与同志者醒目设若反本知源亦有补矣或云此是教乘宗门别有长处则道独自甘负堕也心经直说总说般若波罗蜜多心经乃大部般若经之枢要成佛真宗无逾此矣言心者指众生玅明心体心即佛佛即心般若乃心之智心是体智是用然体本具智慧之用不为境缘所夺声色所缚故云到彼岸心即法身X智即般若彼岸即解脱此三德一心本具法身不痴即般若般若无着即解脱解脱寂灭即法身观自在菩萨行深般若波罗蜜多时照见五蕴皆空度一切苦厄正此意也言色空者色无自性全体是空空无自性全体是色一蕴既空四蕴亦然盖五蕴该尽世间一切万法是以云是诸法空相诸法空相非断灭空乃般若真空真空智中无五蕴十二处十八界生灭法可得亦无十二因缘流转还灭可得无四谛苦集灭道可得亦无增减智得可得经云以无所得故正是诸法空相无生法忍华严云菩萨成就此忍时佛心涅槃心菩提心尚不现起何况世间尘劳之心耶若人一念与般若空慧相应时能灭殑伽沙劫重罪萧然独脱不为报缘所缚远离微细心念念即常住得见佛性名为涅槃非但菩萨即三世如来亦依此般若空慧而成无上正等正觉故知般若有大威神具大光明最尊最上无与等者显密总持是大陀罗尼门也庞居士云心依真智理逐心行理智无碍心亦无生迷即有我悟即无情通达大智诸法不成又云依空默用即是行深无有少法触目平任无戒可持无垢可净洞达虗心法无寿命若能如是圆通究竟希有哉般若真智其斯之谓欤灵泌润公颂古序灵泌润吾胞弟也童稚便有出尘志予幼即入道以老母托之得无内顾忧盖至孝至信人也比戊辰母X卒遂于灵前落䰂相将行脚予庚午掩关金轮弟苦参滋剧誓期玅悟一日偶与二三子举风旛话豁然有省自此日夜披寻古德机缘深入玄奥虽极淆讹皆能透脱癸酉予迁黄巖执侍关中春雨蒸湿予与弟皆大病寻至海阳就医而弟巳不可起矣临终之际萧然独脱同学问云如今作得主么答云我祇是一身疼痛复如前问亦如前答即端坐而逝简囊中惟颂古三十九首平时得意自着人无知者观其向上透彻处实从胸襟流出惜限于年未能报佛祖恩耳弟沈静寡言不露其所得人遇之如不慧予戊寅度岭以示首座丽中丽中视若固然询之则黄巖时丽中巳见且相得若水乳恒闻其以谷泉普化自命云噫嘻末法将来如吾弟岂可多得复念衲子中有真能致力于此道者潜符密证不克永年不能出世湮没而无闻当不少矣遂序而传之长庆老和尚行状嗣法门人圅昰述师讳道独号宗宝别号空隐博山无异禅师法嗣南海陆氏子生三岁母𢹂登楼覩蜘蛛结网瞪目久之悲喜交至后尝语人曰我四五十年回忆不加毫末信知师宿根也六岁失父随母居近寺晨趋礼佛仰视輙移午闻梵呗音过耳成诵从老僧知见性成佛语益切向慕逢人輙问人多戏之无沮色得六祖坛X经不识字怀襟袖间恳礼大士一夕拜下困极倒地忽觉起如在空中汗出浃背轻快踰常张灯出经读之意某字询之人果然遂数行俱下自是始辞母入寺依离念法每坐达旦年十四习定树下忽胸中如噼竹信口成偈云兀兀圆明体腾腾物我如此是无生路无生更要离又云善恶不思处亦不可追寻休言云是道是道是非生读语录至石压笋斜出崖悬花倒生复碍胸臆偶山行举目巖花大放始豁然冰释师是岁才十六依止菴僧无可意者自𢹂刀就磐石礼十方佛剃落缚茅归龙山单丁十余年事母至孝母病须山泉日肩担走二十里及城阃始辨掌纹母卒庐墓三月乃以二十九岁入博山先有传师行实至博山者山异之凡见粤僧必问曰宗宝何不来此道不到博山得么至是闻师至即唿入方丈与语竟夕一日以倒骑牛入佛殿话命众下语师有颂呈曰贪程不觉晓愈求愈转渺相逢正是渠才是犹颠倒蚁子牵大磨石人抚掌笑别是活生机不落宫商调一众环覩山曰太麤生师云大了当人向善知识前作么开口山笑视良久云何消说师礼拜山始与易名登具足戒一住九越月辞去山不许师住山意决再三恳辞山乃订八月再至师胡跪牀下曰某有不是请和尚勿放过山连声曰是是汝他时不得辜负山僧此崇祯庚午四月也山竟以是年九月示寂始悟八月再至之语师时掩关金轮复徙黄巖为金X内翰正希陈督学云怡熊督师心开诸公所重尝造室问道请说法师一意巖隈无出世志迨瀛山雪公殁粤孝廉张莂公黎美周谋诸内阁象冈何公宗伯秋涛陈公力请师住罗浮开博山法门博山道法不绝如缕赖师振起师退处如弗胜真朴之风绝去时习而悲愿沁人略无同异自节烈文章之士以至贩夫灶妇无不醉心咸愿出门下闽人闻其风以雁湖小剎致师师亦欣然航海而就至则雁湖为贼煨烬师寓南台得山林公克之方公孔硕林公一见心折与阖郡诸大老请主西禅抚台佟公为新之一时道风徧洽户屦常满师颇厌劳因扫墖博山杖䇿还粤抵芥菴作投闲计顷惠阳绅士请说法丰湖又广州王臣景慕往返海幢幢旛所指俄成宝坊师慨然曰将图息机反致疲累矣顺治十七年二月忽示疮疾犹接纳无虗日明年四月自海幢还芥菴始谢参请七月初七日初夜诏圅昰曰疮患延绵殊可厌恶吾旦夕且掉臂矣昰泣恳曰乞师住世群生可念师曰吾道有汝重担可卸复何恋耶二十二日晨起啗粥嚼木如平时侍者请敷药师遽曰今日不敷药顾左右歛目良久端坐而逝寿六十二坐夏三十又三全身墖于罗浮华首台西溪之南师生平以道自守以悲摄人遇物纯真不事声誉大小浅深各随所受凡示诲皆明达晓人稍有所裨必喜见眉宇有乞偈颂随口命记欲易字句亦笑从之人有进曰道法所关X和尚何得轻易师正色曰坛经云彼善知识有大因缘所谓化度人根利钝不可类齐但具至诚岂可辜负至宗门大法中下难窥老僧自有权衡岂若辈所知耶故师开法二十余年所蒙椎拂记莂自圅昰圅可而外未尝滥授示疾以来一年有奇日用鉅细纤介靡遗独于临终告众遗嘱诸事绝口不道博山三十年缜密家风师真无媿矣示寂之日内外弟子咸悲恸弥月与大觉双林一会哀震梵天同一悲仰其慈光入物真非思议所至若道法深稳易见难知诸录流通海内闻见非圅昰所应言也长庆空隐独和尚墖铭礼部尚书虞山钱谦益撰博山无异禅师有法嗣曰长庆空隐和尚讳道独初字宗宝南海陆氏子也生三岁母抱登楼观蜘蛛结网瞪目久之悲喜不禁晚自言四五十年来回忆不加毫末其夙根如此六岁失父随母居近寺晨趋礼佛瞻视輙移午闻老僧言见性成佛遂发深信如钉入木得六祖坛经捧持顶戴礼大士求识字疲困倒地忽觉身腾空中汗透毛孔明灯读经彷彿认是某字询之人果然遂数行俱下年十四辞母入寺习定树下胸次忽如噼竹冲口说偈惊动其长老年十六自磨刀就磐石上礼拜剃落縳茅归龙山单丁十余年母病渴晨担山泉走二十里抵城闉始辨掌纹年X二十九母殁与其弟灵泌腰包谒博山山一见曰宗宝望汝来久矣拈倒骑牛入佛殿话勘众下语皆不契师呈颂曰贪程不觉晓愈求愈转渺相逢正是渠才是犹颠倒蚁子牵大磨石人抚掌笑别是活生机不落宫商调山微笑云太麤生是夕布萨告众莫道博山无人如今也有箇许为更名登具足戒住九月而别嘱曰汝八月再至不得辜负老僧是年九月山示寂始知为末后付嘱也师掩关金轮徙黄巖一意住山无出世念粤中宰官请住罗浮开博山法门幡然起应慈悲普熏机缘冥应而世变大作矣闽人以雁湖延师复请住西禅海波触搏弓刀击戞所至有吉云拥护甲午岁扫博山墖杖钖还粤丰湖羊城频受参请牀座礼足道路布发津梁稍疲微示疮疾辛丑四月由海幢返芥菴自尅去期七月二十二日端坐而逝世寿六十二坐夏三十有三师有二大弟子曰天然昰公祖心可公可公以弘法罹难坐脱沈阳之千山师哭之恸曰吾道丧矣踰年师示疾昰公启请住世师笑曰汝在吾何死于是昰公奉师全身墖于罗浮华首台西溪之南手次行状遣侍者今覞间关五千里撰书币而谒铭于余余惟师上根利智多生熏习见性成佛四字直是胎藏钩锁即心即佛守定牢关非心非佛断为增语于是乎全提正令曲指悟门遮表二诠则格量永明法界一心则悬镜枣柏从无一言落夹片语过头如今人执痴符家怀伪契X贩如来法诃佛祖禅药病相沿狂易莫反标此正印柱彼倒澜岂非般若之神符金刚之宝剑欤师之深心密行世所未悉者有二昔者大慧言吾虽方外忠君爱国之心与忠义士大夫等洪觉范论鹿门灯公则曰孝于事师忠于事佛此洞上宗风也师悲智坚密罏鞴弘广植菩提之深根茂忠孝之芽叶节烈文章之士赖以成就正骨祓濯命根白蜺碧血长留佛种条衣应器同归法王此则其内閟外现阴翊法运者也古人道眼分明师资郑重荣名利养畏如霜雹有谓深山里󰑁头边捞摸一人两人为接续者有谓架大屋养闲汉所居世界庄严为痴汉者师每道博山语我过后二十年宗风扫地土地庙里也上堂了不图亲见此语良为流涕餐风味道英特如云亲承记莂两人而巳人谓师严冷孤峭不走博山一线岂知其悲愍末法如救头然凛自宗之周阹立他家之榜样有不胜涕泪悲泣者欤此则其重规叠矩谨卫法城者也往余访憨山大师遗集致书海幢师欢喜赞叹披衣焚香犍椎以告众病中见心经笺大师转生辨重加印可昰公以余霑被法乳亦菰芦中幅巾弟子也故属之以铭其何敢辞铭曰毗岚风吹坏劫初崑冈火炎扇洪罏有大比丘建法旟一单坐断岭海隅心月普照身云舒如摩竭龙雨焦枯分身蜿蜒鳞鬣俱矫首蟠尾南北殊X大云如空覆匡庐智电击烁医巫闾中央不动常安居颔下自护摩尼珠黄皮裹骨山泽癯缁素旃貉鱼贯趋日月耳环徒萦纡刀轮剑叶嗟驺虞树下三诤今回车鹤林变白只须臾萧然一榻结双趺挥手长揖腥秽区法幢倾摧法将徂葛藤博饭皆沽屠鸟空鼠即胡为乎即心即佛心印孤宿将严警持兵符佛祖齐证谁敢诬魔外窜匿同即且丹青楼阁焕毗卢法座围绕青莲敷孤峯独宿我自如随身两膝无剩余龙象蹴踏看二驹瓣香迥向恩不辜我作斯铭三叹吁博山家风斯世无涂青铅墨老笔疎逝挽頺波作世模剎竿倒却须人扶后五百年期不渝长庆宗宝独禅师语录卷第六音释藞苴燹缜癯覞